魏书目录钦定四库全书史部一魏书目录正史类齐魏收撰帝纪一十二列传九十二志十共一百三十卷帝纪魏书卷一帝纪第一成帝节帝庄帝明帝安帝宣帝景帝元帝和帝定帝僖帝威帝献帝圣武帝始祖神元帝文帝章帝平帝思帝昭帝桓帝穆帝太祖平文帝惠帝炀帝烈帝昭成帝魏书卷二帝纪第二太祖道武帝魏书卷三帝纪第三太宗明元帝魏书卷四上帝纪第四上世祖太武帝魏书卷四下帝纪第四下世祖太武帝恭宗景穆皇帝魏书卷五帝纪第五高宗文成帝魏书卷六帝纪第六显祖献文帝魏书卷七上帝纪第七上髙祖孝文帝魏书卷七下帝纪第七下高祖孝文帝魏书卷八帝纪第八世宗宣武帝魏书卷九帝纪第九肃宗孝明帝魏书卷十帝纪第十敬宗孝庄帝魏书卷十一帝纪第十一前废帝广陵王后废帝安定王出帝平阳王魏书卷十二帝纪第十二孝静帝列传魏书卷十三后妃第一神元皇后窦氏文帝皇后封氏桓帝皇后祁氏平文皇后王氏昭成皇后慕容氏献明皇后贺氏道武皇后慕容氏道武宣穆皇后刘氏明元昭哀皇后姚氏明元密皇后杜氏太武皇后赫连氏太武敬哀皇后贺氏景穆恭皇后郁久闾氏文成文明皇后冯氏文成元皇后李氏献文思皇后李氏孝文贞皇后林氏孝文废皇后冯氏孝文幽皇后冯氏孝文昭皇后高氏宣武顺皇后于氏宣武皇后高氏宣武灵皇后胡氏孝明皇后胡氏孝静皇后高氏魏书卷十四列传第二神元平文诸帝子孙上谷公纥罗建徳公婴文真定侯陆武陵侯因长乐王寿乐望都公頽曲阳侯素延顺阳公郁宜都王目辰穆帝长子六修吉阳男比干江夏公吕高凉王孤西河公敦司徒石武衞将军谓淮陵侯大头河间公齐扶风公处真文安公泥魏书卷十五列传第三昭成子孙寔君秦王翰常山王遵陈留王䖍毗陵王顺辽西公意烈窟咄魏书卷十六列传第四道武七王清河王绍阳平王熙河南王曜河间王修长乐王处文广平王连京兆王黎魏书卷十七列传第五明元六王乐平王丕安定王弥乐安王范永昌王健建宁王崇新兴王俊魏书卷十八列传第六太武五王晋王伏罗东平王翰临淮王谭广阳王建闾南安王余魏书卷十九上列传第七上景穆十二王上阳平王新成京兆王子推济隂王小新成汝隂王天赐乐浪王万寿广平王洛侯魏书卷十九中列传第七中景穆十二王中任城王云魏书卷十九下列传第七下景穆十二王下南安王桢城阳王长寿章武王太洛乐陵王胡儿安定王休魏书卷二十列传第八文成五王安乐王长乐广川王略齐郡王简河间王若安丰王勐魏书卷二十一上列传第九上献文六王上咸阳王禧赵郡王干广陵王羽高阳王雍北海王详魏书卷二十一下列传第九下献文六王下彭城王勰魏书卷二十二列传第十孝文五王废太子恂京兆王愉清河王怿广平王怀汝南王悦魏书卷二十三列传第十一衞操莫含刘库仁魏书卷二十四列传第十二燕凤许谦张衮崔𤣥伯邓渊魏书卷二十五列传第十三长孙嵩长孙道生魏书卷二十六列传第十四长孙肥尉古真魏书卷二十七列传第十五穆崇魏书卷二十八列传第十六和跋奚牧莫题庾业延贺狄干李栗刘洁古弼张黎魏书卷二十九列传第十七奚斤叔孙建魏书卷三十列传第十八王建安同楼伏连丘堆娥清刘尼奚眷车伊洛宿石来大千周㡬豆代田周观闾大肥尉拨陆真吕洛拔魏书卷三十一列传第十九于栗磾魏书卷三十二列传第二十高湖崔逞封懿魏书卷三十三列传第二十一宋隐王宪屈遵张蒲谷浑公孙表张济李先贾彛薛提魏书卷三十四列传第二十二王洛儿车路头卢鲁元陈建万安国魏书卷三十五列传第二十三崔浩魏书卷三十六列传二十四李顺魏书卷三十七列传第二十五司马休之司马楚之司马景之司马叔璠司马天助魏书卷三十八列传第二十六刁雍王慧龙韩延之袁式魏书卷三十九列传第二十七李宝魏书卷四十列传第二十八陆俟魏书卷四十一列传第二十九源贺魏书卷四十二列传第三十薛辩宼赞郦范韩秀尧暄魏书卷四十三列传第三十一严稜毛修之唐和刘休賔房法夀魏书卷四十四列传第三十二罗结伊馛乙瓌和其奴茍頽薛野䐗宇文福费于孟威魏书卷四十五列传第三十三韦阆杜铨裴骏辛绍先栁崇魏书卷四十六列传第三十四窦瑾许彦李䜣魏书卷四十七列传第三十五卢明魏书卷四十八列传第三十六高允魏书卷四十九列传第三十七李灵崔鉴魏书卷五十列传第三十八尉元慕容白曜魏书卷五十一列传第三十九韩茂皮豹子封勑文吕罗汉孔伯恭魏书卷五十二列传第四十赵逸胡方回胡叟宋繇张湛宗钦叚承根阚骃刘昞赵柔索敞隂仲达魏书卷五十三列传第四十一李孝伯李沖魏书卷五十四列传第四十二游雅高闾魏书卷五十五列传第四十三游明根刘芳魏书卷五十六列传第四十四郑羲崔辨魏书卷五十七列传第四十五高祐崔挺魏书卷五十八列传第四十六杨播魏书卷五十九列传第四十七刘昶萧宝夤萧正表魏书卷六十列传第四十八韩麒麟程骏魏书卷六十一列传第四十九薛安都毕衆敬沈文秀张谠田益宗孟表魏书卷六十二列传第五十李彪高道悦魏书卷六十三列传第五十一王肃宋弁魏书卷六十四列传第五十二郭祚张彝魏书卷六十五列传第五十三邢峦李平魏书卷六十六列传第五十四李崇崔亮魏书卷六十七列传第五十五崔光魏书卷六十八列传第五十六甄琛高聪魏书卷六十九列传第五十七崔休裴延儁袁飜魏书卷七十列传第五十八刘藻傅永傅竖眼李神魏书卷七十一列传第五十九裴叔业夏侯道迁李元䕶席法友王世弼江悦之淳于诞李苗魏书卷七十二列传第六十阳尼贾思伯李叔虎路恃庆房亮曹世表潘永基朱元旭魏书卷七十三列传第六十一奚康生杨大眼崔延伯魏书卷七十四列传第六十二尒朱荣魏书卷七十五列传第六十三尒朱兆尒朱彦伯尒朱度律尒朱天光魏书卷七十六列传第六十四卢同张烈魏书卷七十七列传第六十五宋飜辛雄羊深杨机髙崇魏书卷七十八列传第六十六孙绍张普惠魏书卷七十九列传第六十七成淹范绍刘桃符刘道斌董绍冯元兴鹿悆张熠魏书卷八十列传第六十八朱瑞叱列延庆斛斯椿贾显度樊子鹄贺拔胜侯莫陈悦侯渊魏书卷八十一列传第六十九綦儁山伟刘仁之宇文忠之魏书卷八十二列传第七十李琰之祖莹常景魏书卷八十三上列传第七十一上外戚上贺讷刘罗辰姚黄眉杜超贺迷闾毗冯熙李峻李惠魏书卷八十三下列传第七十一下外戚下高肇于劲胡国珍李延寔魏书卷八十四列传第七十二儒林梁越卢丑张伟梁祚平恒陈竒常爽刘献之张吾贵刘兰孙惠蔚徐遵明董徴刁沖卢景裕李同轨李业兴魏书卷八十五列传第七十三文苑袁跃裴敬宪卢观封肃邢臧裴伯茂邢昕温子昇魏书卷八十六列传第七十四孝感赵琰长孙虑乞伏保孙益徳董洛生杨引阎元明呉悉达王续生李显逹张昇仓跋王崇郭文恭魏书卷八十七列传第七十五节义于什门段进石文徳汲固王𤣥威娄提刘渴侯朱长生于提马八龙门文爱晁清刘侯仁石祖兴邵洪哲王荣世胡小虎孙道登李几张安祖王闾魏书卷八十八列传第七十六良吏张恂鹿生张应宋世景路邕阎庆允明亮杜纂裴佗窦瑗羊敦苏淑魏书卷八十九列传第七十七酷吏于洛侯胡泥李洪之髙遵张赦提羊祉崔暹郦道元谷楷魏书卷九十列传第七十八逸士眭夸冯亮李谧郑修魏书卷九十一列传第七十九术艺晁崇张渊殷绍王早耿元刘灵助江式周澹李修徐謇王显崔彧蒋少游魏书卷九十二列传第八十列女崔览妻封氏封卓妻刘氏魏溥妻房氏胡长命妻张氏平原女子孙氏房爱亲妻崔氏泾州贞女兕先氏姚氏妇杨氏张洪初妻刘氏董景起妻张氏阳尼妻高氏史映周妻耿氏任城国太妃孟氏茍金龙妻刘氏卢元礼妻李氏河东孝女姚氏刁思遵妻鲁氏魏书卷九十三列传第八十一恩倖王叡王仲兴㓂勐赵修茹皓赵邕侯刚郑俨徐纥魏书卷九十四列传第八十二阉官宗爱仇洛齐段霸王琚赵黒孙小张宗之剧鹏张祐抱嶷王遇苻承祖王质李坚秦松白整刘腾贾粲杨范成轨王温孟鸾平季封津刘思逸魏书卷九十五列传第八十三匈奴刘聪羯胡石勒铁弗刘虎徒河慕容廆临渭氐苻健羌姚苌略阳氐吕光魏书卷九十六列传第八十四僭晋司马叡賨李雄魏书卷九十七列传第八十五岛夷桓𤣥海夷冯跋岛夷刘裕魏书卷九十八列传第八十六岛夷萧道成岛夷萧衍魏书卷九十九列传第八十七私署凉州牧张寔鲜卑乞伏国仁鲜卑秃髪乌孤私署凉王李暠卢水胡沮渠蒙逊魏书卷一百列传第八十八高句丽百济勿吉失韦豆莫娄地豆干厍莫奚契丹乌洛侯魏书卷一百一列传第八十九氐杨难敌吐谷浑宕昌羌髙昌邓至蛮獠魏书卷一百二列传第九十西域魏书卷一百三列传第九十一蠕蠕匈奴宇文莫槐徒河叚就六眷高车魏书卷一百四列传第九十二序传志魏书卷一百五志第一天象一之一魏书卷一百五志第二天象一之二魏书卷一百五志第三天象一之三魏书卷一百五志第四天象一之四魏书卷一百六志第五地形二上魏书卷一百六志第六地形二中魏书卷一百六志第七地形二下魏书卷一百七志第八律厯三上魏书卷一百七志第九律厯三下魏书卷一百八志第十礼四之一魏书卷一百八志第十一礼四之二魏书卷一百八志第十二礼四之三魏书卷一百八志第十三礼四之四魏书卷一百九志第十四乐魏书卷一百十志第十五食货魏书卷一百一十一志第十六刑罚魏书卷一百一十二志第十七灵徴上魏书卷一百一十二志第十八灵徴下魏书卷一百一十三志第十九官氏魏书卷一百一十四志第二十释老等谨案魏书一百十四卷齐天保中魏收所撰其书是非失实时人疾之号为秽史见于本传及晁公武陈振孙所论者详矣隋开皇中命魏澹等别修唐贞观中陈叔逹作五代史皆不𫝊而收书独行后又与李延夀北史相乱卷第多舛中兴书目谓阙太宗纪以澹书补之阙天文志以张太素书补之二书既亡而此纪志独存未知何据今刻本以南北史通鑑诸书校其可知者各附于卷后而不可考者仍阙之云干隆四十年九月恭校上总纂官纪昀陆钖熊孙士毅总校官陆费墀魏书十二纪九十二列传十志凡一百一十四篇旧分为一百三十卷北齐尚书右仆射魏收撰初魏史官邓渊崔浩高允皆作编年书遗落时事三不存一太和中李彪崔光始分纪传表志之目宣武时邢峦撰高祖起居注崔鸿王遵业补续下逮明帝其后温子昇作庄帝纪三卷济隂王晖业撰辨宗室録三十卷魏末山伟以代人谄附元天穆尒朱世隆与綦儁更主国书二十余年事迹荡然万不记一北齐文宣天保二年诏魏收修魏史博访百家谱状搜采遗轶包举一代始终颇为详悉收所取史官本欲才不逮已故房延祐辛元植睦仲刁柔裴昻之高孝干皆不工篹述其三十五例二十五序九十四论前后二表一启咸出于收五年表上之悉焚崔李旧书收党齐毁魏褒贬肆情时论以为不平文宣命收于尚书省与诸家子孙诉讼者百余人评论收始亦辨荅后不能抗范阳卢斐顿丘李庶太原王松年并坐谤史受鞭配甲坊有致死者衆口沸腾号为秽史时仆射杨愔髙正徳用事收皆为其家作传二人深党助之抑塞诉辞不复重论亦未颁行孝昭皇建中命收更加审覈收请写二本一送幷省一付邺下欲传录者听之羣臣竞攻其失武成复敕收更易刋正收既以魏史招衆怨咎齐亡之嵗盗发其冡弃骨于外隋文帝以收书不实平绘中兴书叙事不伦命魏澹颜之推辛徳源更撰魏书九十二卷以西魏为正东魏为伪义例简要大矫收绘之失文帝善之炀帝以澹书犹未尽善更敕杨素及潘徽褚亮欧阳询别修魏书未成而素卒唐髙祖武徳五年诏侍中陈叔达等十七人分撰后魏北齐周隋梁陈六代史厯年不成太宗初从祕书奏罢修魏书止撰五代史高宗时魏澹孙同州刺史克已续十志十五卷魏之本系附焉唐书艺文志又有张大素后魏书一百卷裴安时元魏书三十卷今皆不传称魏史者惟以魏收书为主焉孔子称质胜文则野文胜质则史三代文章莫盛于周东周秦汉虽战争丧乱前古遗风余烈流而未絶贤君忠臣蹈道之徒功业行谊彰灼显布髙才秀士词章论议谏诤辩説嘉谋竒策皆可以惊听动俗为后世轨范而左丘明司马迁班固以良史之才博学善叙事不虚美隐恶故传之简牍千余年而不磨灭东汉魏晋去圣人稍逺史官才益浅薄永兴失政戎狄乱华先王之泽扫地尽矣拓跋氏乘后燕之衰蚕食幷冀暴师喋血三十余年而中国略定其始也公卿方镇皆故部落酋大虽参用赵魏旧族往往以猜忌夷灭爵而无禄故吏多贪墨刑法峻急故人相残贼不贵礼义故士无风节货赂大行故俗尚倾夺迁洛之后稍用夏礼宣武柔弱孝明沖幼政刑弛缓风俗媮恶上下相蒙纪纲大坏母后乱于内羣盗挠其外祸始于六镇衅成于尒朱国分为二而亡矣虽享国百余年典章制度内外风俗大抵与刘石慕容苻姚略同道武太武暴戾甚于聪虎孝文之彊不及苻坚其文章儒学之流既无足纪述谋臣辩士将帅功名又不可希望前世而修史者言词质俚取舍失𠂻其文不直其事不核终篇累卷皆官爵州郡名号杂以冗委琐曲之事览之厌而而不习故数百年间其书亡逸不完者无虑三十卷令各疏于逐篇之末然上继魏晋下传周齐隋唐六十年废兴大略不可阙也臣攽臣恕臣焘臣祖禹谨叙目录昧死上魏书目録目录考证魏书目录考证魏书卷三卷十二卷十三卷十四卷十五卷十六卷十七卷十八卷十九上卷二十卷二十二卷二十五卷三十四卷八十一卷八十二卷八十三上下卷八十四卷八十五卷八十六卷八十七卷八十九卷九十一卷九十二卷一百一卷一百二卷一百三卷一百四卷一百五之三四共二十九卷或阙或不全冯梦祯云元魏书颠末范祖禹序之详矣时魏收原书已阙三十余卷乃杂採李延寿北史修文御览髙氏小史等书补缀成之非完璧也列传第二武衞将军谓注兴都子东阳王丕按东阳王名丕乐平王亦名丕他若诸王子孙名相同者如临淮王谭赵郡王干子亦名谭东平王略广川王亦名略中山王纂东平王略弟亦名纂阳平王新成孙融章武王太洛孙亦名融昌乐王诞济隂王小新成子欝欝弟子亦名诞其他错见于列传者更不可胜数岂传闻异辞沿袭易舛故致然欤列传第七济隂王小新城注郁弟子诞本书济隂王传郁小新成子据此应首书子郁今突书欝弟子诞不知欝为何人此句上脱子欝二字列传第二十五司马景之注兄凖凖诸本皆作凖之本书景之传凖字巨之今改正列传第四十三刘芳注芳从子思祖芳从子懋下芳从子三字衍魏书目录考证魏书卷一钦定四库全书魏书卷一齐魏收撰帝纪第一序纪昔黄帝有子二十五人或内列诸华或外分荒服昌意少子受封北土国有大鲜卑山因以为号其后世为君长统幽都之北广漠之野畜牧迁徙射猎为业淳朴为俗简易为化不为文字刻木纪契而已世事逺近人相传授如史官之纪録焉黄帝以土徳王北俗谓土为托谓后为跋故以为氏其裔始均入仕尧世逐女魃于弱水之北民赖其勤帝舜嘉之命为田祖爰厯三代以及秦汉獯鬻猃狁山戎匈奴之属累代残暴作害中州而始均之裔不交南夏是以载籍无闻焉积六十七世至成皇帝讳毛立聪明武略逺近所推统国三十六大姓九十九威振北方莫不率服崩节皇帝讳贷立崩庄皇帝讳观立崩明皇帝讳楼立崩安皇帝讳越立崩宣皇帝讳推寅立南迁大泽方千余里厥土昬冥沮洳谋更南徙未行而崩景皇帝讳利立崩元皇帝讳俟立崩和皇帝讳肆立崩定皇帝讳机立崩僖皇帝讳盖立崩威皇帝讳侩立崩献皇帝讳隣立时有神人言于国曰此土荒遐未足以建都邑宜复徙居帝时年衰老乃以位授子圣武皇帝讳诘汾献帝命南移山谷高深九难八阻于是欲止有神兽其形似马其声类牛先行导引厯年乃出始居匈奴之故地其迁徙策略多出宣献二帝故人竝号曰推寅盖俗云钻研之义初圣武帝尝率数万骑田于山泽歘见辎軿自天而下既至见美妇人侍衞甚盛帝异而问之对曰我天女也受命相偶遂同寝宿旦请还曰明年周时复会此处言终而别去如风雨及期帝至先所田处果复相见天女以所生男授帝曰此君之子也善养视之子孙相承当世为帝王语讫而去子即始祖也故时人谚曰诘汾皇帝无妇家力微皇帝无舅家帝崩始祖神元皇帝讳力微立生而英叡元年嵗在庚子先是西部内侵国民离散依于没鹿回部大人窦宾始祖有雄杰之度时人莫测后与宾攻西部军败失马歩走始祖使人以所乗骏马给之宾归令其部内求与马之人当加重赏始祖隐而不言久之宾乃知大惊将分国之半以奉始祖始祖不受乃进其爱女宾犹思报恩固问所欲始祖请率所部北居长川宾乃敬从积十数嵗徳化大洽诸旧部民咸来归附二十九年宾临终戒其二子使谨奉始祖其子不从乃隂谋为逆始祖召杀之尽并其衆诸部大人悉皆欵服控弦上马二十余万三十九年迁于定襄之盛乐夏四月祭天诸部君长皆来助祭唯白部大人观望不至于是徴而戮之逺近肃然莫不震慑始祖乃告诸大人曰我厯观前世匈奴蹋顿之徒茍贪财利抄掠边民虽有所得而其死伤不足相补更招宼雠百姓涂炭非长计也于是与魏和亲四十二年遣子文帝如魏且观风土魏景元二年也文皇帝讳沙漠汗以国太子留洛阳为魏宾之冠聘问交市往来不絶魏人奉遗金帛缯絮嵗以万计始祖与隣国交接笃信推诚不为倚伏以要一时之利寛恕任真而遐迩归仰魏晋禅代和好仍密始祖春秋已迈帝以父老求归晋武帝具礼䕶送四十八年帝至自晋五十六年帝复如晋其年冬还国晋遗帝锦罽缯綵绵绢诸物咸出丰厚车牛百乘行逹并州晋征北将军衞瓘以帝为人雄异恐为后患乃密启晋帝请留不遣晋帝难于失信不许瓘复请以金锦赂国之大人令致间隙使相危害晋帝从之遂留帝于是国之执事及外部大人皆受瓘货五十八年方遣帝始祖闻帝归大悦使诸部大人诣隂馆迎之酒酣帝仰视飞鸟请诸大人曰我为汝曹取之援弹飞丸应弦而落时国俗无弹衆咸大惊乃相谓曰太子风采被服同于南夏兼竒术絶世若继国统变易旧俗吾等必不得志不若在国诸子习本淳朴咸以为然且离间素行乃谋危害竝先驰还始祖问曰我子既厯他国进徳何如皆对曰太子才艺非常引空弓而落飞鸟是似得晋人异法怪术乱国害民之兆惟愿察之自帝在晋之后诸子爱宠日进始祖年踰期颐颇有所惑闻诸大人之语意乃有疑因曰不可容者便当除之于是诸大人乃驰诣塞南矫害帝既而始祖甚悔之帝身长八尺英姿瓌伟在晋之日朝士英俊多与亲善雅为人物归仰后乃追谥焉其年始祖不豫乌丸王库贤亲近任势先受衞瓘之货故欲沮动诸部因在庭中砺钺斧诸大人问欲何为答曰上恨汝曹谗杀太子今欲尽收诸大人长子杀之大人皆信各各散走始祖寻崩凡飨国五十八年年一百四嵗太祖即位尊为始祖章皇帝讳悉鹿立始祖之子也诸部离叛国内纷扰飨国九年而崩平皇帝讳绰立章帝之少弟也雄武有智略威徳复举七年匈奴宇文部大人莫槐为其下所杀更立莫槐弟普拨为大人帝以女妻拨子丘不懃帝飨国七年而崩思皇帝讳弗立文帝之少子也聪哲有大度为诸父兄所重政崇寛简百姓怀服飨国一年而崩昭皇帝讳禄官立始祖之子也分国为三部帝自以一部居东在上谷北濡源之西东接宇文部以文帝之长子桓皇帝讳猗㐌统一部居代郡之参合陂北以桓帝之弟穆皇帝讳猗卢统一部居定襄之盛乐故城自始祖以来与晋和好百姓乂安财畜富实控弦骑士四十余万是嵗穆帝始出并州迁杂胡北徙云中五原朔方又西渡河击匈奴乌桓诸部自杏城以北八十里迄长城原夹道立碣与晋分界二年葬文帝及皇后封氏初思帝欲改葬未果而崩至是述成前意焉晋成都王司马颖遣从事中郎田思河间王司马颙遣司马靳利并州刺史司马腾遣主簿梁天竝来会葬逺近赴者二十万人三年桓帝度漠北巡因西略诸国四年东部未耐娄大人倍斤入居辽东五年宇文莫廆之子逊昵延朝贡帝嘉其诚欵以长女妻焉七年桓帝至自西略诸降附者二十余国凡积五嵗今始东还十年晋惠帝为成都王颖逼留在邺匈奴别种刘渊反于离石自号汉王并州刺史司马腾来乞师桓帝率十余万骑帝亦同时大举以助之大破渊衆于西河上党会惠帝还洛腾乃辞师桓帝与腾盟于汾东而还乃使辅相衞雄段繁于参合陂西累石为亭树碑以记行焉十一年刘渊攻司马腾腾复乞师桓帝以轻骑数千救之斩渊将綦毋腞渊南走蒲子晋假桓帝大单于金印紫绶是嵗桓帝崩帝英杰魁岸马不能胜常乘安车驾大牛牛角容一石帝曾中蛊呕吐之地仍生榆木参合陂土无榆树故世人异之至今传记帝统部凡十一年后定襄侯卫操树碑于大䢴城以颂功徳子普根代立十二年賨人李雄僭帝号于蜀自称大成十三年昭帝崩徒何大单于慕容廆遣使朝贡是嵗羯胡石勒与晋马牧帅汲桑反穆皇帝天姿英特勇略过人昭帝崩后遂总摄三部以为一统元年刘渊僭帝号自称大汉三年晋并州刺史刘琨遣使以子遵为质帝嘉其意厚报馈之白部大人叛入西河铁弗刘虎举衆于鴈门以应之攻琨新兴鴈门二郡琨来乞师帝使弟子平文皇帝将骑二万助琨击之大破白部次攻刘虎屠其营落虎收其余烬西走度河窜居朔方晋怀帝进帝大单于封代公帝以封邑去国悬逺民不相接乃从琨求句注陉北之地琨自以託附闻之大喜乃徙马邑隂馆楼烦繁畤崞五县之民于陉南更立城邑尽献其地东接代郡西连西河朔方方数百里帝乃徙十万家以充之刘琨又遣使乞师救洛阳帝遣歩骑二万助之晋太傅东海王司马越辞以洛中饥馑师乃还是年刘渊死子聪僭立四年刘琨牙门将邪延据新兴叛招引刘聪帝遣军讨之聪退走五年刘琨遣使乞师以讨刘聪石勒帝以琨忠义矜而许之会聪遣其子粲袭晋阳害琨父母而据其城琨来告难帝大怒遣长子六脩桓帝子普根及衞雄范班姬澹等为前锋帝躬统大衆二十万为后继粲惧焚辎重突围遁走纵骑追之斩其将刘儒刘丰简令张平邢延伏尸数百里琨来拜谢帝以礼待之琨固请进军帝曰吾不早来致卿父母见害诚以相愧今卿已复州境然吾逺来士马疲弊且待终举贼矣可尽乎馈琨马牛羊各千余车令百乘又面动鋭戍之而还是年晋雍州刺史贾疋京兆太守阎鼎以晋怀帝为刘聪所执共立怀帝兄子秦王业为太子于长安称行台帝复戒严与琨更克大举命琨自列晋行台部分诸军帝将遣十万骑从西河鉴谷南出晋军从蒲坂东度会于平阳就食聪粟迎复晋帝事不果待六年城盛乐以为北都脩故平城以为南都帝登平城西山观望地势乃更南百里于灅水之阳黄𤓰堆筑新平城晋人谓之小平城使长子六脩镇之统领南部七年帝复与刘琨约期会于平阳会石勒擒王浚国有匈奴杂胡万余家多勒种类闻勒破幽州乃谋为乱欲以应勒发觉伏诛讨聪之计于是中止八年晋愍帝进帝为代王置官属食代常山二郡帝忿聪勒之乱志欲平之先是国俗寛简民未知禁至是明刑峻法诸部民多以违命得罪凡后期者皆举部戮之或有室家相擕而赴死所人问何之答曰当往就诛其威严伏物皆此类也九年帝召六脩六脩不至帝怒讨之失利乃微服民间遂崩普根先守外境闻难来赴攻六脩灭之衞雄姬澹率晋人及乌丸三百余家随刘遵南奔并州普根立月余而薨普根子始生桓帝后立之其冬普根子又薨是年李雄遣使朝贡平文皇帝讳郁律立思帝之子也姿质雄壮甚有威略元年嵗在丁丑二年刘虎据朔方来侵西部帝逆击大破之虎单骑迸走其从弟路孤率部落内附帝以女妻之西兼乌孙故地东吞勿吉以西控弦上马将有百万刘聪死子粲僭立为其将靳准所杀渊族子曜僭立帝闻晋愍帝为曜所害顾谓大臣曰今中原无主天其资我乎刘曜遣使请和帝不纳是年司马叡僭称大位于江南三年石勒自称赵王遣使乞和请为兄弟帝斩其使以絶之四年私署凉州刺史张茂遣使朝贡五年僭晋司马叡遣使韩畅加崇爵服帝絶之治兵讲武有平南夏之意桓帝后以帝得衆心恐不利于己子害帝遂崩大人死者数十人天兴初尊曰太祖惠皇帝讳贺傉立桓帝之中子也以五年为元年未亲政事太后临朝遣使与石勒通和时人谓之女国使二年司马叡死子绍僭立四年帝始临朝以诸部人情未悉欵顺乃筑城于东木根山徙都之是年张茂死兄寔子骏立遣使朝贡五年帝崩是年司马绍死子衍僭立炀皇帝讳纥那立惠帝之弟也以五年为元年三年石勒遣石虎率骑五千来宼邉部帝御之于句注陉北不利迁于大寗时烈帝居于舅贺兰部帝遣使求之贺兰部帅蔼头拥䕶不遣帝怒召宇文部并势击蔼头宇文衆败帝还大甯四年石勒擒刘曜五年帝出居于宇文部贺兰及诸部大人共立烈帝烈皇帝讳翳槐立平文之长子也以五年为元年石勒遣使求和帝遣弟昭成皇帝如襄国从者五千余家二年石勒僭立自称大赵王五年勒死子大雅僭立慕容廆死子元真代立六年石虎废大雅僭立李雄死兄子班立雄子期杀班自立七年蔼头不脩臣职召而戮之国人复贰炀帝自宇文部还入诸部大人复奉之炀皇帝复立以七年为后元年烈帝出居于邺石虎奉第宅伎妾奴婢什物三年石虎遣将李穆率骑五千纳烈帝于大寗国人六千余落叛炀帝炀帝出居于慕容部烈皇帝复立以三年为后元年城新盛乐城在故城东南十里一年而崩昭成皇帝讳什翼犍立平文之次子也生而竒伟寛仁大度喜怒不形于色身长八尺隆准龙颜立发委地卧则乳垂至席烈帝临崩顾命曰必迎立什翼犍社稷可安烈帝崩帝弟孤乃自诣邺奉迎与帝俱还事在孤传十一月帝即位于繁畤之北时年十九称建国元年是嵗李雄从弟寿杀期僭立自号曰汉二年春始置百官分掌衆职东自濊貊西及破洛那莫不欵附夏五月朝诸大人于参合陂议欲定都灅源川连日不决乃从太后计而止语在皇后传娉慕容元真妹为皇后三年春移都于云中之盛乐宫四年秋九月筑盛乐城于故城南八里皇后慕容氏崩冬十月刘虎寇西境帝遣军逆讨大破之虎仅以身免虎死子务桓立始来归顺帝以女妻之十二月慕容元真遣使朝贡并荐其宗女五年夏五月幸参合陂秋七月七日诸部毕集设坛埒讲武驰射因以为常八月还云中是年秋司马衍死弟岳僭立六年秋八月慕容元真遣使请荐女是年李寿死子势僭立遣使朝贡七年春二月遣大人长孙秩迎后慕容氏元真之女于境夏六月皇后至自和龙秋七月慕容元真遣使奉聘求交㛰帝许之九月以烈帝女妻之其年司马岳死子聃僭立八年慕容元真遣使朝贡是年张骏私署假凉王九年石虎遣使朝贡是年张骏死子重华代立十年遣使诣邺观衅是年司马聃擒李势张重华遣使朝贡十一年慕容元真死子儁代立十二年西廵至河而还是年石虎死子世立世兄遵杀世自立遵兄鉴杀遵自立十三年魏郡人冉闵杀石鉴僭立十四年帝曰石胡衰灭冉闵肆祸中州纷梗莫有匡救吾将亲率六军廓定四海乃勑诸部各率所统以俟大期诸大人谏曰今中州大乱诚宜进取如闻豪彊竝起不可一举而定若或留连经厯嵗稔恐无永逸之利或有亏损之忧帝乃止是嵗氐苻健僭称大位自号大秦十五年慕容儁灭冉闵僭尊号十六年慕容儁遣使朝贡是年张重华死子曜灵立重华庶兄祚杀曜灵而自立称凉公十七年遣使于慕容儁张祚复称凉王置百官遣使朝贡十八年太后王氏崩是年苻健死子生僭立羌姚襄自称大将军大单于张瓘宋混杀张祚立重华少子𤣥靖称凉王十九年春正月刘务桓死其弟阏头立潜谋反叛二月帝西廵因而临河使人招喻阏头从命冬慕容儁来请㛰许之二十年夏五月慕容儁奉纳礼币是年苻坚杀苻生而僭立姚襄为苻眉所杀二十一年阏头部民多叛惧而东走渡河半济而氷陷后衆尽归阏头兄子悉勿祈初阏头之叛悉勿祈兄弟十二人在帝左右尽遣归欲其自相猜离至是悉勿祈夺其衆阏头穷而归命帝待之如初二十二年春帝东廵至于桑干川三月慕容儁遣使朝贡夏四月帝还云中悉勿祈死弟衞辰立秋八月卫辰遣子朝贡二十三年夏六月皇后慕容氏崩秋七月衞辰来会𦵏因而求婚许之是嵗慕容儁死子暐立遣使致赙二十四年春卫辰遣使朝聘是年司马聃死衍子千龄僭立二十五年帝南廵至君子津冬十月行幸代十一月慕容暐荐女备后宫二十六年冬十月帝讨高车大破之获万口马牛羊百余万头是年张重华弟天钖杀元靖而自立二十七年春车驾还云中冬十一月讨没歌部破之获牛马羊数百万头二十八年春正月卫辰谋反东渡河帝讨之衞辰惧而遁走冬十二月苻坚遣使朝贡是嵗司马千龄死弟奕僭立二十九年夏五月遣燕凤使苻坚三十年冬十月帝征衞辰时河冰未成帝乃以苇絙约澌俄然冰合犹未能坚乃散苇于上冰草相结如浮桥焉衆军利渉出其不意卫辰与宗族西走收其部落而还俘获生口及马牛羊数十万头三十一年春帝至自西伐班赏各有差三十二年正月帝南幸君子津冬十月幸代三十三年冬十一月征髙车大破之是年苻坚擒慕容暐三十四年春长孙斤谋反伏诛斤之反也拔刃向御座太子献明皇帝讳寔格之伤脇夏五月薨后追谥焉秋七月皇孙珪生大赦是年司马奕臣桓温废奕为海西公立叡子昱三十五年司马昱死子昌明僭立三十六年夏五月遣燕凤使苻坚三十七年帝征衞辰衞辰南走三十八年衞辰求援于苻坚三十九年苻坚遣其大司马苻洛率衆二十万及朱彤张蚝邓羌等诸道来冦侵逼南境冬十一月白部独孤部御之败绩南部大人刘库仁走云中帝复遣库仁率骑十万逆战于石子岭王师不利帝时不豫羣臣莫可任者乃率国人避于隂山之北髙车杂种尽叛四面寇钞不得刍牧复度漠南坚军稍退乃还十二月至云中旬有二日帝崩时年五十七太祖即位尊曰髙祖帝雅性寛厚智勇仁恕时国中少缯帛代人许谦盗绢二匹守者以告帝匿之谓燕凤曰吾不忍视谦之面卿勿泄言谦或慙而自杀为财辱士非也帝尝击西部叛贼流矢中目贼破之后诸大臣执射者各持锥刀欲屠割之帝曰彼各为其主何罪也乃释之是嵗苻坚灭张天钖史臣曰帝王之兴也必有积徳累功博利道协幽显方契神祇之心有魏奄迹幽方世居君长淳化育民与时无竞神元生自天女桓穆勤于晋室灵心人事夫岂徒然昭成以雄杰之姿包君子之量征伐四克威被荒遐乃立号改都恢隆大业终于百六十载光宅区中其原固有由矣魏书卷一卷一考证魏书卷一考证序纪始均之裔不交南夏是以载籍无闻焉积六十七世至成皇帝讳毛立按北史作六七十代盖李延夀意谓始均自尧时以迄两汉岂能确数为六十七世故约略其文耳顾外域传习旧闻龎固专壹魏收必非无据而定为六十七者不可以彼议此也昭帝纪帝英杰魁㟁北史帝字上有桓字盖上文称桓帝率十余万骑帝亦同时大举以助之帝谓昭帝也则此帝字及下帝统部凡十一年句皆指桓帝北史文较明显徒何大单于慕容廆纲目集览何作河徒河汉县名属平州故城在辽东广宁中屯衞境北史慕容氏与叚氏俱称徒河本书或作河或作何前后互异穆帝纪乃从琨求句注陉北之地注监本讹作主句注山名在今代州地本卷帝御之于句注陉北亦作注今改正然吾逺来士马疲弊且待终举贼矣可尽乎按文义疑应作且待终举矣贼可尽乎终举犹言后举也贼可尽乎即左传尽敌而返敌可尽乎之义尽音尽晋雍州刺史贾疋疋监本讹匹疋即雅字古文也从一从与疋字或作匹者不同今改正昭成帝纪娉慕容元真妹为皇后元真北史作晃又一本娉作聘晋书载记晃字元真今不称晃盖避景穆讳也说文娉同聘与娉婷字作平声者别魏书卷一考证魏书卷二钦定四库全书魏书卷二齐魏收撰帝纪第二太祖纪太祖道武皇帝讳珪昭成皇帝之嫡孙献明皇帝之子也母曰献明贺皇后初因迁徙游于云泽既而寝息梦日出室内寤而见光自牖属天歘然有感以建国三十四年七月七日生太祖于参合陂北其夜复有光明昭成大悦羣臣称庆大赦告于祖宗保者以帝体重倍于常儿窃独竒恠明年有榆生于埋胞之坎后遂成林弱而能言目有光曜广颡大耳衆咸异之年六嵗昭成崩苻坚遣将内侮将迁帝于长安既而获免语在燕凤传坚军既还国衆离散坚使刘库仁刘衞辰分摄国事南部大人长孙嵩及元他等尽将故民南依库仁帝于是转幸独孤部元年𦵏昭成皇帝于金陵营梓宫木柹尽生成林帝虽沖㓜而嶷然不羣库仁常谓其子曰帝有髙天下之志兴复洪业光扬祖宗者必此主也二年冬十月苻坚败于淮南是月慕容文等杀库仁库仁弟眷摄国部八年慕容暐弟沖僭立姚苌自称大单于万年秦王幕容垂僭称燕王九年库仁子显杀眷而代之乃将谋逆商人王霸知之履帝足于衆中帝乃驰还是时故大人梁盖盆子六眷为显谋主尽知其计密使部人穆崇驰告帝乃隂结旧臣长孙犍元他等秋八月乃幸贺兰部其日显果使人求帝不及语在献明太后传是嵗鲜卑乞伏国仁私署大单于苻坚为姚苌所杀子丕僭立登国元年春正月戊申帝即代王位郊天建元大会于牛川复以长孙嵩为南部大人以叔孙普洛为北部大人班爵叙勲各有差二月幸定襄之盛乐息衆课农三月刘显自善无南走马邑其族奴真率所部来降夏四月改称魏王五月车驾东幸陵石䕶佛侯部帅侯辰乙弗部帅代题叛走诸将追之帝曰侯辰等世脩职役虽有小愆宜且忍之当今草剙人情未一愚近者固应趦趄不足追也秋七月己酉车驾还盛乐代题复以部落来降旬有数日亡奔刘显帝使其孙倍斤代领部落是月刘显弟亢埿率骑掠奴真部落既而率以来降初帝叔父窟咄为苻坚徙于长安因随慕容永永以为新兴太守八月刘显遣弟亢泥迎窟咄以兵随之来逼南境于是诸部骚动人心顾望帝左右于植等与诸部人谋为逆以应之事泄诛造谋者五人余悉不问帝虑内难乃北踰隂山幸贺兰部阻山为固遣行人安同长孙贺使于慕容垂以徴师垂遣使朝贡并令其子贺驎帅歩骑以随同等冬十月贺驎军未至而寇已前逼于是北部大人叔孙普洛等十三人及诸乌丸亡奔衞辰帝自弩山迁幸牛川屯于延水南出代谷会贺驎于髙栁大破窟咄窟咄奔衞辰衞辰杀之帝悉收其衆十二月慕容垂遣使朝贡奉帝西单于印绶封上谷王帝不纳是嵗慕容垂僭称皇帝于中山自号大燕苻丕死苻登自立于陇东姚苌称皇帝于长安自号大秦慕容沖为部下所杀慕容永僭立二年春正月班赐功臣长孙嵩等七十三人各有差二月帝幸寗川夏五月遣行人安同征兵于慕容垂垂使子贺驎率衆来会六月帝亲征刘显于马邑南追至弥泽大破之显南奔慕容永尽收其部落秋八月帝至自伐显冬十月癸卯幸濡源遣外朝大人王建使于慕容垂十一月遂幸赤城十有二月廵松漠还幸牛川三年春二月帝东廵夏四月幸东赤城五月癸亥北征厍莫奚六月大破之获其四部杂畜十余万渡弱落水班赏将士各有差秋七月庚申厍莫部帅鸠集遗散夜犯行宫纵骑扑讨尽杀之其月帝还赤城八月使九原公元仪使于慕容垂冬十月慕容垂遣使朝贡十有二月辛夘车驾西征至女水讨解如部大破之获男女杂畜十数万是嵗乞伏国仁死弟干归立私署河南王四年春正月甲寅袭髙车诸部落大破之二月癸巳至女水讨叱突邻部大破之戊戍贺染干兄弟率诸部来救与大军相遇逆击走之夏四月行还赤城五月陈留公元䖍使于慕容垂冬十月垂遣使朝贡是嵗氐吕光自称三河王遣使朝贡五年春三月甲申帝西征次鹿浑海袭髙车袁纥部大破之虏获生口马牛羊二十余万慕容垂遣子贺驎率衆来会夏四月丙寅行幸意辛山与贺驎讨贺兰纥突邻讫奚诸部落大破之六月还幸牛川衞辰遣子直力鞮寇贺兰部围之贺纳等请降告困秋七月丙子帝引兵救之至羊山直力鞮退走八月还幸牛川遣秦王觚使于慕容垂九月壬申讨叱奴部于囊曲河大破之冬十月迁云中讨髙车豆陈部于狼山破之十有二月纥奚部大人库寒举部内属十有二月纥突邻大人屈地鞬举部内属帝还次白漠六年春二月幸纽垤川三月遣九原公元仪陈留公元䖍等西讨黜弗部大破之夏四月祠天六月慕容贺驎破贺讷于赤城帝引兵救之驎退走秋七月壬申讲武于牛川行还纽垤川慕容垂止元觚而求名马帝絶之乃遣使于慕容永永使其大鸿胪慕容钧奉表劝进尊号其月衞辰遣子直力鞮出棝阳塞侵及黑城九月帝袭五原屠之收其积谷还纽垤川于棝阳塞北树碑记功冬十月戊戌北征蠕蠕追之及于大碛南牀山下大破之班赐从臣各有差其东西二部主匹候跋及缊纥提斩别帅屋击于事具蠕蠕传十有一月戊辰还幸纽垤川戊寅衞辰遣子直力鞮宼南部己夘车驾出讨壬午大破直力鞮军于铁岐山南获其器械辎重牛羊二十余万戊子自五原金津南渡河辛夘次其所居悦跋城衞辰父子奔遁壬辰诏诸将追之擒直力鞮十有二月获衞辰尸斩以狥遂灭之语在衞辰传衞辰少子屈丐亡奔薛于部车驾次于盐池自河以南诸部悉平簿其珍宝畜产名马三十余万匹牛羊四百余万头班赐大臣各有差收衞辰子弟宗党无少长五千余人尽杀之山胡酋大幡頽业易于等率三千余家降附出居于马邑是嵗起河南宫七年春正月幸木根山遂次黑盐池飨宴羣臣觐诸国贡使北之美水三月甲子宴羣臣于水濵还幸河南宫西部泣黎大人茂鲜叛走遣南部大人长孙嵩追讨大破之夏五月班赐诸官马牛羊各有差秋八月行幸漠南仍筑廵台冬十有二月慕容永遣使朝贡是嵗皇子嗣生八年春正月帝南廵二月幸羖羊原赴白楼三月车驾西征侯吕邻部夏四月至苦水大破之五月还幸白楼慕容垂讨慕容永于长子六月车驾北廵永来告急遣陈留公元䖍将军庾岳率骑五万东度河救之破类拔部帅刘曜等徙其部落元䖍等因屯秀容慕容垂遂围长子秋七月车驾临幸新坛庚寅宴羣臣仍讲武先是衞辰子屈丐奔薛于部征之不送八月帝南征薛于部帅太悉佛于三城会其先出击曹覆帝乗虚屠其城获太悉佛子珍宝徙其民而还太悉佛闻之来赴不及遂奔姚兴九月还幸河南宫是嵗姚苌死九年春三月帝北廵使东平公元仪屯田于河北五原至于棝阳塞外夏五月田于河东秋七月还幸河南宫冬十月蠕蠕社崘等率部落西走事具蠕蠕传是嵗姚苌子兴僭立杀苻登慕容垂灭永十年春正月太悉佛自长安还岭北上郡以西皆应之夏五月幸盐池六月还幸河南宫秋七月慕容垂遣其子宝来寇五原造舟收谷帝遣右司马许谦征兵于姚兴东平公元仪徙据朔方八月帝亲治兵于河南九月进师临河筑台告津连旌沿河东西千里有余是时陈留公元䖍五万骑在东以絶其左元仪五万骑在河北以承其后畧阳公元遵七万骑塞其中山之路冬十月辛未宝烧船夜遁十一月己夘帝进军济河乙酉夕至参合陂丙戍大破之语在宝𫝊生擒其陈留王绍鲁阳王倭奴桂林王道成济隂公尹国北地王世子钟葵安定王世子羊儿以下文武将吏数千人器甲辎重军资杂财十余万计于俘虏之中擢其才识者贾彝贾闰晁崇等与参谋议宪章故实班赏大臣将校各有差十有二月还幸云中之盛乐皇始元年春正月大蒐于定襄之虎山因东幸善无北陂三月慕容垂来寇桑干川陈留公元䖍先镇平城时徴兵未集䖍率麾下邀击失利死之垂遂至平城西北踰山结营闻帝将至乃筑城自守疾甚遂遁走死于上谷子宝匿丧而还至中山乃僭立夏六月癸酉遣将军王建等三军讨宝广寗太守刘亢泥斩之徙其部落宝上谷太守慕容普邻捐郡奔走丁亥皇太后贺氏崩是月𦵏献明太后秋七月右司马许谦上书劝进尊号帝始建天子旌旗出入警跸于是改元八月庚寅治兵于东郊己亥大举讨慕容宝帝亲勒六军四十余万南出马邑踰于句注旌旗骆驿二千余里鼓行而前民屋皆震别诏将军封真等三军从东道出袭幽州围蓟九月戊午次阳曲乗西山临观晋阳命诸将引骑围脇已而罢还宝并州牧辽西王农大惧将妻子弃城夜出东遁并州平初建台省置百官封公侯将军刺史太守尚书郎已下悉用文人帝初拓中原留心慰纳诸士大夫诣军门者无少长皆引入赐见存问周悉人得自尽茍有微能咸蒙叙用己未诏辅国将军奚牧畧地晋川获慕容宝丹阳王买得等于平陶城冬十月乙酉车驾出井陉使冠军将军王建左军将军李栗五万骑先驱启行十有一月庚子朔帝至真定自常山以东守宰或捐城奔窜或稽颡军门唯中山邺信都三城不下别诏征东大将军东平公仪五万骑南攻邺冠军将军王建左军将军李栗等攻信都军之所行不得伤民桑枣戊午进军中山己未引骑围之帝谓诸将曰朕量宝不能出战必当凭城自守偷延日月急攻则伤士乆守则费粮不如先平邺信都然后还取中山于计为便若移军逺去宝必散衆求食民间如此则人心离阻攻之易克诸将称善丁夘车驾幸鲁口城是嵗司马昌明死子徳宗僭立遣使朝贡吕光僭称天王号大凉遣使朝贡二年春正月己亥朔大飨羣臣于鲁口慕容宝遣其左衞将军慕容腾宼博陵杀中山太守及髙阳诸县令长抄掠租运是时信都未下庚申乃进军壬戍引骑围之其夜宝冀州刺史宜都王慕容凤踰城奔走归于中山癸亥宝辅国将军张骧䕶军将军徐超率将吏已下举城降宝闻帝幸信都乃趣博陵之深泽屯滹沲水遣弟贺驎寇杨城杀常山守兵三百余人宝悉出珍宝及宫人招募郡县羣盗无赖者多应之二月己巳帝进幸杨城丁丑军于鉅鹿之柏肆坞临滹沲水其夜宝悉衆犯营燎及行宫兵人骇散帝惊起不及衣冠跣出击鼓俄而左右及中军将士稍稍来集帝设竒陈列烽营外纵骑冲之宝衆大败斩首万余级擒其将军髙长等四千余人戊寅宝走中山获其器仗辎重数十万计宝尚书闵亮祕书监崔逞太常孙沂殿中侍御史孟辅等并降降者相属赐拜职爵各有差平原徐超聚衆反于畔城诏将军奚辱捕斩之并州守将封真率其种族与徒何为逆将攻刺史元延延讨平之是时柏肆之役逺近流言贺兰部帅附力眷纥突邻部帅匿物尼纥奚部帅叱奴根聚党反于隂馆南安公元顺率军讨之不克死者数千诏安逺将军庾岳总万骑还讨叱奴根等灭之三月己酉车驾次于卢奴宝遣使求和请送元觚割常山以西奉国乞守中山以东帝许之已而宝背约辛亥车驾次中山命诸将围之是夜宝弟贺驎将妻子出走西山宝见贺驎走恐先据和龙壬子夜遂将其妻子及兄弟宗族数千骑北遁宝将李沈王次多张超贾归等来降遣将军长孙肥追之至范阳不及受还城内共立慕容普邻为主夏四月帝以军粮未继乃诏征东大将军东平公元仪罢邺围徙屯鉅鹿积租杨城普邻出歩卒六千余人伺间犯诸屯兵诏将军长孙肥等轻骑挑之帝以虎队五千横截其后斩首五千生虏七百人宥而遣之夏五月庚子大赏功臣帝以中山城内为普邻所脇而大军廹之欲降无路乃密招喻之甲辰曜兵扬威以示城内命诸军罢围南徙以待其变甲寅以东平公元仪为骠骑大将军都督中外诸军事兖豫雍荆徐扬六州牧左丞相封衞王襄城公元题进封为王秋七月普邻遣乌丸张骧率五千余人出城求食宼常山之灵夀杀害吏民贺驎自丁零中入于骧军因其衆复入中山杀普邻而自立帝还幸鲁口遣将军长孙肥一千骑袭中山入其郛而还八月丙寅朔帝自鲁口进军常山之九门时大疫人马牛多死帝问疫于诸将对曰在者才十四五是时中山犹拒守而饥疫并臻羣下咸思还北帝知其意因谓之曰斯固天命将若之何四海之人皆可与为国在吾所以抚之耳何恤乎无民羣臣乃不敢复言遣抚军大将军畧阳公元遵袭中山芟其禾菜入郛而还九月贺驎饥穷率三万余人出寇新市甲子晦帝进军讨之太史令晁崇奏曰不吉帝曰其义云何对曰昔纣以甲子亡兵家忌之帝曰纣以甲子亡周武不以甲子胜乎崇无以对冬十月丙寅帝进军新市贺驎退阻泒水依渐洳泽以自固甲戍帝临其营战于义台坞大破之斩首九千余级贺驎单马走西山遂奔邺慕容徳杀之甲申其所署公卿尚书将吏士卒降者二万余人其将张骧李沈慕容文等先来降寻皆亡还是日复获之皆赦而不问获其所传皇帝玺绶图书府库珍宝簿列数万班赐功臣及将士各有差中山平乙酉襄城王题薨丁亥遣三万骑赴衞王仪将以攻邺是嵗鲜卑秃发乌孤私署大单于西平王天兴元年春正月慕容徳走保滑台仪克邺收其仓库诏赏将士各有差仪追徳至于河不及而还庚子车驾自中山行幸常山之真定次赵郡之髙邑遂幸于邺民有老不能自存者诏郡县赈恤之帝至邺廵登台榭遍览宫城将有定都之意乃置行台以龙骧将军日南公和跋为尚书与左丞贾彝率郎吏及兵五千人镇邺车驾自邺还中山所过存问百姓诏大军所经州郡复赀租一年除山东民租赋之半车驾将北还发卒万人治直道自望都铁关凿恒岭至代五百余里帝虑还后山东有变乃置行台于中山诏左丞相守尚书令衞王仪镇中山抚军大将军畧阳公元遵镇渤海之合口右军将军尹国先督租于冀州闻帝将还谋反欲袭信都安南将军长孙嵩执送斩之辛酉车驾发自中山至于望都尧山徙山东六州民吏及徒何髙丽杂夷三十六万百工伎巧十万余口以充京师车驾次于恒山之阳博陵渤海章武羣盗并起畧阳公元遵等讨平之广川太守贺卢杀冀州刺史王辅驱勒守兵抄掠阳平顿丘诸郡遂南渡河奔慕容徳二月车驾自中山幸繁畤宫更选屯衞诏给内徙新民耕牛计口受田三月离石胡帅唿延䥫西河胡帅张崇等聚党数千人叛诏安逺将军庾岳讨平之渔阳羣盗库傉官韬聚衆反诏中坚将军伊谓讨之徴左丞相衞王仪还京师诏畧阳公遵代镇中山夏四月壬戌进遵封常山王南安公元顺进封毗陵王征虏将军厯阳公穆崇为太尉安南将军鉅鹿公长孙嵩为司徒帝祠天于西郊旗帜有加焉广平太守辽西公元意烈谋反于郡赐死原其妻子鄜城屠各董羌杏城卢水郝奴河东蜀薛榆氐帅符兴各率其种内附六月丙子诏有司议定国号羣臣曰昔周秦以前世居所生之土有国有家及王天下即承为号自汉以来罢侯置守时无世继其应运而起者皆不由尺土之资今国家万世相承启基云代臣等以为若取长逺应以代为号诏曰昔朕逺祖总御幽都控制遐国虽践王位未定九州逮于朕躬处百代之季天下分裂诸华乏主民俗虽殊抚之在徳故躬率六军扫平中土凶逆荡除遐迩率服宜仍先号以为魏焉布告天下咸知朕意秋七月迁都平城始营宫室建宗庙立社稷渔阳羣盗库傉官韬复聚党为宼诏冠军将军王建讨平之八月诏有司正封畿制郊甸端径术标道里平五权较五量定五度遣使循行郡国举奏守宰不法者亲览察黜陟之九月乌丸张骧子超收合亡命聚党二千余家据勃海之南皮自号征东大将军乌丸王抄掠诸郡诏将军庾岳讨之冬十月起天文殿十有一月辛亥诏尚书吏部郎中邓渊典官制立爵品定律吕协音乐仪曹郎中董谧撰郊庙社稷朝觐飨宴之仪三公郎中王徳定律令申科禁太史令晁崇造浑仪考天象吏部尚书崔元伯总而裁之闰月左丞相骠骑大将军衞王仪及诸王公卿士诣阙上书曰臣等闻宸极居中则列宿齐其晷帝王顺天则羣后仰其度伏惟陛下徳协二仪道隆三五仁风被于四海盛化塞于大区泽及昆虫恩霑行苇讴歌所属八表归心军威所及如风靡草万姓颙颙咸思系命而躬履谦虚退身后已宸仪未彰衮服未御非所以上允皇天之意下副乐推之心宜光崇圣烈示轨宪于万世臣等谨昧死以闻帝三让乃许之十有二月己丑帝临天文殿太尉司徒进玺绶百官咸称万嵗大赦改年追尊成帝已下及后号谥乐用皇始之舞诏百司议定行次尚书崔元伯等奏从土徳服色尚黄数用五未祖辰腊牺牲用白五郊立气宣赞时令敬授民时行夏之正徙六州二十二郡守宰豪杰吏民二千家于代都是嵗兰汗杀慕容宝而自立宝子盛杀汗僭立慕容徳自称燕王二年春正月甲子初祠上帝于南郊以始祖神元皇帝配降坛视燎成礼而反乙丑曲赦京师始制三驾之法庚午车驾北廵分命诸将大袭髙车大将军常山王遵等三军从东道出长川镇北将军髙凉王乐真等七军从西道出牛川车驾亲勒六军从中道自駮髯水西北二月丁亥朔诸军同㑹破髙车杂种三十余部获七万余口马三十余万匹牛羊百四十余万骠骑大将军衞王仪督三万骑别从西北絶漠千余里破其遗迸七部获二万余口马五万余匹牛羊二十余万头髙车二十余万乗并服玩诸物还次牛山及薄山并刻石记功班赐从臣各有差庚戍征虏将军庾岳破张超于勃海超走平原为其党所杀以所获髙车衆起鹿苑于南台隂北距长城东包白登属之西山广轮数十里凿渠引武川水注之苑中疏为三沟分流宫城内外又穿鸿鴈池三月己未车驾至自北伐甲子初令五经羣书各置博士增国子太学生员三千人是月氐人李辩叛慕容徳求援于邺行台尚书和跋跋轻骑往应之克滑台收徳宫人府藏又破徳桂林王镇及郎吏将士千余人丙子遣建义将军庾真越骑校尉奚斤讨库狄部帅叶亦干宥连部帅窦羽泥于太浑川破之库狄支子沓亦干率其部落内附真等进破侯莫陈部获马牛羊十余万头追殄遗迸入大峨谷中山太守仇儒亡匿赵郡推羣盗赵准为主号使持节征西大将军冀青二州牧鉅鹿公仇儒为准长史聚党扇惑诏中领军长孙肥讨平之夏四月前清河太守傅世聚党千余家自号抚军将军五月癸亥征虏将军庾岳讨破之秋七月起天华殿辛酉大閲于鹿苑飨赐各有差陈郡河南流民万余口内徙遣使者存劳之姚兴遣衆围洛阳司马徳宗将辛恭靖请救八月遣太尉穆崇率骑六千往赴之增启京师十二门作西武库除州郡民租赋之半辛亥诏礼官备撰衆仪着于新令范阳人卢溥聚衆海濵称使持节征北大将军幽州刺史攻掠郡县杀幽州刺史封沓干慕容盛辽西太守李朗举郡内属西河胡帅䕶诺于丁零帅翟同蜀帅韩砻并相率内附冬十月太庙成迁神元平文昭成献明皇帝神主于太庙十有二月甲午慕容盛征虏将军燕郡太守髙湖率户三千内属辛亥诏材官将军和突讨卢溥天华殿成是嵗吕光立其子绍为天王自称太上皇光死庶子纂杀绍僭立秃髪乌孤死弟鹿孤代立遣使朝贡三年春正月戊午和突破卢溥于辽西生获溥及其子焕传送京师轘之癸亥有事于北郊分命诸官循行州郡观民风俗察举不法赐羣臣布帛各有差二月丁亥诏有司祀日于东郊始耕籍田壬寅皇子聪薨三月戊午立皇后慕容氏是月穿城南渠通于城内作东西鱼池夏四月姚兴遣使朝贡五月戊辰诏谒者仆射张济使于姚兴己巳车驾东廵遂幸涿鹿遣使者以太牢祠帝尧帝舜庙西幸马邑观灅源秋七月壬子车驾还宫起中天殿及云母堂金华室十有一月髙车别帅勑力犍率九百余落内属十有二月乙未诏曰世俗谓汉髙起于布衣而有天下此未达其故也夫刘承尧统旷世继徳有蛇龙之征致云彩之应五纬上聚天人俱协明革命之主大运所钟不可以非望求也然狂狡之徒所以颠蹶而不已者诚惑于逐鹿之説而迷于天命也故有踵覆车之轨蹈衅逆之踪毒甚者倾州郡害微者败邑里至乃身死名頽殃及九族从乱随流死而不悔岂不痛㦲春秋之义大一统之美吴楚僭号乆加诛絶君子贱其伪名比之尘垢自非继圣载徳天人合会帝王之业夫岂虚应厯观古今不义而求非望者徒丧其保家之道而伏刀锯之诛有国有家者诚能推废兴之有期审天命之不易察徴应之潜授杜竞逐之雅言絶姦雄之僭肆思多福于止足则㡬于神智矣如此则可以保荣禄于天年流余庆于后世夫然故祸悖无縁而生兵甲何因而起凡厥来世勗㦲戒之可不慎欤时太史屡奏天文错乱帝亲览经占多云改王易政故数革官号一欲防塞凶狡二欲消灾应变已而虑羣下疑惑心谤腹非丙申复诏曰上古之治尚徳下名有任而无爵易治而事序故邪谋息而不起姦慝絶而不作周姬之末下凌上替以号自定以位制禄卿世其官大夫遂事阳徳不畅议发家倍故衅由此起兵由此作秦汉之弊舍徳崇侈能否混杂贤愚相乱庶官失序任非其人于是忠义之道寝亷耻之节废退让之风絶毁誉之议兴莫不由乎贵尚名位而祸败及之矣古置三公职大忧重故曰待罪宰相将委任责成非虚宠禄也而今世俗佥以台辅为荣贵企慕而求之夫此职司在人主之所任耳用之则重舍之则轻然则官无常名而任有定分是则所贵者至矣何取于鼎司之虚称也夫桀纣之南面虽髙而可薄姬旦之为下虽卑而可尊一官可以效智荜门可以垂范茍以道徳为实贤于覆餗蔀家矣故量己者令终而义全昧利者身陷而名灭利之与名毁誉之疵竞道之与徳神识之家宝是故道义治之本名爵治之末名不本于道不可以为宜爵无补于时不可以为用用而不禁为病深矣能通其变不失其正者其惟圣人乎来者诚思成败之理察治乱之由鉴殷周之失革秦汉之弊则㡬于治矣是嵗乞伏干归为姚兴所破李暠私署凉州牧凉公四年春正月髙车别帅率其部三十余落内附二月丁亥命乐师入学习舞释菜于先圣先师丁酉分命使者循行州郡听察辞讼纠劾不法三月帝亲渔荐于寝庙夏四月辛夘罢邺行台诏有司明扬隐逸五月起紫极殿元武楼凉风观石池鹿苑台秋七月诏镇逺将军兖州刺史长孙肥步骑二万南狥许昌彭城诏赐天下镇戍将士布帛各有差冬十二月辛亥诏征西大将军常山王遵等率衆五万讨破多兰部帅木易干材官将军和突率骑六千袭黜弗素古延等诸部集博士儒生比衆经文字义类相从凡四万余字号曰衆文经是嵗慕容盛死宝弟熙僭立吕光弟子隆杀纂自立卢水胡沮渠蒙逊私署凉州牧张掖公蒙逊及李暠并遣使朝贡五年春正月丁丑慕容熙遣将寇辽西虎威将军宿沓干等拒战不利弃令支而还帝闻姚兴将寇边庚寅大简舆徒诏并州诸军积谷于平阳之干壁戊子材官将军和突破黜弗素古延等诸部获马三千余匹牛羊七万余头辛夘蠕蠕社崘遣骑救素古延等和突逆击破之于山南河曲获铠马二千余匹班师赏赐将士各有差二月癸丑征西大将军常山王遵等至安定之髙平木易干率数千骑与衞辰屈丐弃国遁走追至陇西瓦亭不及而还获其辎重库藏马四万余匹骆駞氂牛三千余头牛羊九万余口班赐将士各有差徙其民于京师沙门张翘自号无上王与丁零鲜于次保聚党常山之行唐夏四月太守楼伏连讨斩之五月姚兴遣其弟安北将军义阳公平率衆四万来侵平阳干壁为平所陷六月治兵于东郊部分衆军诏镇西大将军毗陵王顺长孙肥等三将六万骑为前锋秋七月戊辰朔车驾西讨八月乙巳至于柴壁平固守进军围之姚兴悉举其衆来救甲子帝渡蒙坑逆击兴军大破之冬十月平赴水而死俘其余衆三万余人语在兴传获兴征虏将军尚书右仆射狄伯支越骑校尉唐小方积弩将军姚梁国建忠将军雷星康官北中郎将康猥平从弟伯禽已下四品将军已上四十余人获先亡臣王次多靳懃并斩以狥兴频使请和帝不许羣臣劝进平蒲坂帝虑蠕蠕为难戊申班师十有一月车驾次晋阳征相州刺史庾岳为司空遣左将军莫题讨上党羣盗秦颇丁零翟都于壶关丁丑上党太守捕颇斩之都走林虑十有二月辛亥至自西征蠕蠕社崘犯塞诏常山王遵追之不及而还越勤莫弗率其部万余家内属居五原之北是嵗秃发鹿孤病死弟傉檀统任遣使朝贡六年春正月辛未朔方尉迟部别帅率万余家内属入居云中夏五月大简舆徒将畧江淮平荆扬之乱秋七月镇西大将军司隶校尉毗陵王顺有罪以王还第戊子车驾北廵筑离宫于犲山纵士校猎东北踰罽岭出参合代谷九月行幸南平城规度灅南面夏屋山背黄𤓰堆将建新邑辛未车驾还宫冬十月起西昭阳殿乙夘立皇子嗣为齐王加车骑大将军位相国绍为清河王加征南大将军熙为阳平王曜为河南王封故秦愍王子夔为豫章王陈留王子右将军悦为朱提王丁巳诏将军伊谓率骑二万北袭髙车司马徳宗遣使朝贡十有一月庚午伊谓大破髙车是年岛夷桓元废其主司马徳宗而自立僭称大楚天赐元年春正月遣离石䕶军刘託率骑三千袭蒲子三月丙寅擒姚兴宁北将军泰平太守衡谭获三千余口初限县户不满百罢之夏四月诏尚书郎中公孙表使于江南以观桓𤣥之衅也值𤣥败而还蠕蠕社崘从弟悦伐大那等谋杀社崘而立大那发觉来奔五月置山东诸冶发州郡徒讁造兵甲秋九月帝临昭阳殿分置衆职引朝臣文武亲自简择量能叙用制爵四等曰王公侯子除伯男之号追录旧臣加以封爵各有差是秋江南大乱流民繦负而奔淮北行道相寻冬十月辛巳大赦改元筑西宫十有一月上幸西宫大选朝臣令各辨宗党保举才行诸部子孙失业赐爵者二千余人十有二月戊辰车驾幸犲山宫是嵗岛夷刘裕起兵诛桓元二年春二月癸亥车驾还宫夏四月车驾有事于西郊车旗尽黑是嵗司马徳宗复僭立慕容徳死兄子超僭立三年春正月甲申车驾北巡幸材山宫校猎至屋孤山二月乙亥幸代园山建五石亭三月庚子车驾还宫夏四月庚申复幸犲山宫占授着作郎王宜弟造兵法孤虚立成图三百六十时遂登定襄角史山又幸马城甲戌车驾还宫是月蠕蠕寇边夜召兵将旦贼走乃罢六月发八部五百里内男丁筑灅南宫门阙髙十余丈引沟穿池广苑囿规立外城方二十里分置市里经涂洞达三十日罢秋七月太尉穆崇薨八月甲辰行幸材山宫遂至青牛山丙辰西登武要北原观九十九泉造石亭遂之石漠九月甲戍朔幸漠南盐池壬午至漠中观天盐池度漠北之吐盐池癸巳南还长川丙申临观长陂冬十月庚申车驾还宫四年春二月封皇子脩为河间玊处文为长乐王连为广平王黎为京兆王夏五月北巡自参合陂东过蟠羊山大雨暴水流辎重数百乗杀百余人遂东北踰石漠至长川幸濡源常山王遵有罪赐死秋七月车驾自濡源西幸参合陂筑北宫垣三旬而罢乃还宫八月幸材山宫是月诛司空庾岳冬十有一月车驾还宫是嵗慕容宝养子髙云杀熙自立赫连屈丐自称大单于大夏天王五年春正月行幸犲山宫遂如参合陂观渔于延水至寗川三月姚兴遣使朝贡是嵗皇孙焘生六年夏帝不豫初帝服寒食散自太医令隂羌死后药数动发至此逾甚而灾变屡见忧懑不安或数日不食或不寝达旦归咎羣下喜怒乖常谓百寮左右人不可信虑如天文之占或有肘腋之虞追思既往成败得失终日竟夜独语不止若傍有鬼物对扬者朝臣至前追其旧恶皆见杀害其余或以颜色变动或以喘息不调或以行歩乖节或以言辞失措帝皆以为怀恶在心变见于外乃手自殴击死者皆陈天安殿前于是朝野人情各怀危惧有司懈怠莫相督摄百工偷劫盗贼公行巷里之间人为希少帝亦闻之曰朕纵之使然待过灾年当更清治之尔秋七月慕容支属百余家谋欲外奔发觉伏诛死者三百余人八月衞王仪谋叛赐死冬十月戊辰帝崩于天安殿时年三十九永兴二年九月甲寅上谥宣武皇帝𦵏于盛乐金陵庙号太祖泰常五年改谥曰道武史臣曰晋氏崩离戎羯乗衅僭伪纷糺材狼竞驰太祖显晦安危之中屈申潜跃之际驱率遗黎奋其灵武克剪方难遂启中原朝拱人神显登皇极虽冠履不暇栖遑外土而制作经谟咸存长世所谓大人利见百姓与能抑不世之神武也而屯厄有期祸生非虑将人事不足岂天实为之呜唿魏书卷二卷二考证魏书卷二考证太祖纪帝左右于植等与诸部人谋为逆以应之事泄植北史作桓太书列传同穆崇传亦作于植遣秦王觚使于慕容垂纲目书于晋太元十六年是为魏登国六年此书作五年魏书卷二考证魏书卷三钦定四库全书魏书卷三齐魏收撰帝纪第三太宗纪太宗明元皇帝讳嗣太祖长子也母曰刘贵人登国七年生于云中宫太祖晚有子闻而大悦乃大赦天下帝明叡寛毅非礼不动太祖甚竒之天兴六年封齐王拜相国加车骑大将军初帝母刘贵人赐死太祖告帝曰昔汉武帝将立其子而杀其母不令妇人后与国政使外家为乱汝当继统故吾逺同汉武为长乆之计帝素纯孝哀泣不能自胜太祖怒之帝还宫哀不自止日夜号泣太祖知而又召之帝欲入左右曰孝子事父小杖则受大杖避之今陛下怒盛入或不测陷帝于不义不如且出待怒解而进不晚也帝惧从之乃游行逃于外天赐六年冬十月清河王绍作逆太祖崩帝入诛绍壬申即皇帝位大赦改年为永兴元年追尊皇妣为宣穆皇后公卿大臣先罢归第不与朝政者悉复登用之诏南平公长孙嵩北新侯安同对理民讼简贤任能彛伦攸叙闰十月丁亥朱提王悦谋反赐死诏都兵将军山阳侯奚斤廵行诸州问民疾苦抚恤穷乏十有二月戊戍封衞王仪子良为南阳王隂平公元烈进爵为王高凉王乐真改封平阳王己亥帝始居西宫御天文殿蠕蠕犯塞是嵗乞伏干归据金城自称泰王高云为海夷冯跋所灭跋僭号自称大燕天王二年春正月甲寅朔诏南平公长孙嵩等北伐蠕蠕平阳民黄苗等依汾自固受姚兴官号并州刺史元六头讨平之二月癸未朔诏将军于栗磾领歩骑一万镇平阳夏五月长孙嵩等自大漠还蠕蠕追围之于牛川壬申帝北伐蠕蠕闻而遁走车驾还幸参合陂秋七月丁巳立马射台于陂西仍讲武教战乙丑车驾至自北伐八月章武民刘牙聚衆反山阳侯奚斤讨平之九月甲寅𦵏太祖宣武皇帝于盛乐金陵冬十有二月辛巳诏将军周观率衆诣西河离石镇抚山胡是歳司马徳宗将刘裕灭慕容超于广固三年春二月戊戌诏曰衣食足知荣辱夫人饥寒切已唯恐朝夕不济所急者温饱而已何暇及于仁义之事乎王教之多违盖由于此也非夫耕妇织内外相成何以家给人足矣其简宫人非所当御及执作伎巧自余悉出以配鳏民己亥诏北新侯安同等持节循行并定二州及诸山居杂胡丁零问其疾苦察举守宰不法其寃穷失职彊弱相陵孤寒不能自存者各以事闻昌黎辽东民二千余家内属三月己未诏侍臣常带劒夏四月戊寅河东蜀民黄思郭综等率营部七百余家内属五月丁夘车驾谒金陵于盛乐己巳昌黎王慕容伯儿谋反伏诛六月姚兴遣使来聘西河胡张贤等率营部内附秋七月戊申赐衞士酺三日布帛各有差辛酉赐附国大人锦罽衣服各有差八月戊寅诏将军束州侯尉古真统兵五千镇西境太洛城冬十二月甲戍蠕蠕斛律宗党吐觝于等百余人内属甲午诏南平公长孙嵩任城公嵇拔白马侯崔元伯等坐朝堂录决囚徒务在平当四年春二月癸未登虎圈射虎赐南平公长孙嵩等布帛各有差夏四月乙未宴羣臣于西宫使各献直言秋七月己巳朔东廵置四厢大将又放十二时置十二小将以山阳侯奚斤元城侯元屈行左右丞相己夘大狝于石会山戊子临去畿陂观渔庚寅至于濡源西廵幸北部诸落赐以缯帛八月庚戍车驾还宫壬子幸西宫临板殿大飨羣臣将吏以田猎所获赐之命民大酺三日乙夘赐王公以下至宿卫将士布帛各有差冬十有一月乙丑赐宗室近属南阳王良已下至于缌麻之亲布帛各有差十有二月丁巳车驾北廵至长城而还是年乞伏干归为兄子公府所杀子炽磐立沮渠蒙逊自称河西王五年春正月己巳大閲畿内男子十二以上悉集己夘幸西宫頞拔大渠帅四十余人诣阙奉贡赐以缯帛锦罽各有差乙酉诏诸州六十户出戎马一匹庚寅大閲于东郊部署将帅以山阳侯奚斤为前军衆三万阳平王熙等十二将各一万骑帝临白登躬自校览焉二月戊申赐阳平王熙及诸王公侯将士布帛各有差庚戍幸高栁川甲寅车驾还宫癸丑穿鱼池于北苑庚午姚兴遣使来聘诏分遣使者廵求儁逸其豪门彊族为州闾所推者及有文武才干临疑能决或有先贤世胄徳行清美学优义博可为人师者各令诣京师当随才叙用以赞庶政夏四月河东民薛相率部内属乙巳上党民劳聪士臻羣聚为盗杀太守令长相率外奔乙夘车驾西巡诏前军奚斤等先行讨越勒部于跋那山夏五月乙亥行幸云中旧宫之大室丙子大赦天下西河张外建兴王绍自以所犯罪重不敢解散庚戍遣元城侯元屈等率衆三千镇并州乙夘诏㑹稽公刘洁永安侯魏勤等率衆三千镇西河六月西幸五原校猎于骨罗山获兽十万濩泽刘逸自号征东将军三巴王王绍为署置官属攻逼建兴郡元屈等讨平之秋七月己巳还幸薄山帝登观太祖游幸刻石颂徳之䖏乃于其旁起石坛而荐飨焉赐从者大酺于山下奚斤等破越勒倍泥部落于跋那山西获马五万匹牛二十万头徙二万余家于大寗计口受田河西胡曹龙张大头等各领部拥衆二万人来入蒲子逼脇张外于研子垒外惧给以牛酒杀马盟誓推龙为大单于奉美女良马于龙丙戍车驾自大室西南廵诸部落赐其渠帅缯帛各有差遂南次定襄大落城东踰七岭山田于善无川八月癸夘车驾还宫癸丑奚斤等班师甲寅帝临白登观降民数军实曹龙降执送张外斩之辛未赐征还将士牛马奴婢各有差置新民于大寗川给农器计口受田丁丑幸犲山宫癸未车驾还宫冬十月丁巳将军元屈㑹稽公刘洁永安侯魏勤等击吐京叛胡失利洁被伤勤死之十一月癸酉大飨于西宫姚兴遣使朝贡来诸进女帝许之神瑞元年春正月辛酉以祯瑞频集大赦改元辛巳幸繁畤赐王公已下至于士卒百工布帛各有差二月戊戌车驾还宫是月赫连屈孑入寇河东蒲子杀掠吏民三城䕶军张昌等要击走之庚戍幸犲山宫西河胡曹成吐京民刘初原攻杀屈孑所置吐京䕶军及其守三百余人乙夘起丰宫于平城东北夏五月辛酉车驾还宫六月司马徳宗冠军将军太山太守刘研弟辅国将军领东平太守阳平赵鸾广威将军平昌太守罗卓斗城屠各帅张文兴等率流民七千余家内属河西胡酋刘遮刘退孤率部落等万余家渡河内属戊申幸犲山宫丁亥车驾还宫秋八月戊子诏马邑侯元陋孙使于姚兴辛丑遣谒者悦力延抚慰蠕蠕于什门招谕冯跋诏平南将军相州刺史尉古真与司马徳宗太尉刘裕相闻使博士王谅假平南参军将命焉姚兴遣使来聘冬十一月壬午诏使者巡行诸州校閲守宰资财非自家所赍悉簿为赃诏守宰不如法听民诣阙告言之十二月丙戌朔蠕蠕犯塞丙申帝北伐蠕蠕河内人司马顺宰自号晋王太守讨捕不获是嵗秃发傉檀为乞伏炽磐所灭二年春正月丙辰车驾至自北伐赐从征将士布帛各有差二月丁亥大飨于西宫赐附国大渠帅朝嵗首者缯帛金罽各有差司马徳宗琅邪太守刘朗率二千余家内属庚子河西胡刘云等率数万户内附甲辰立太祖庙于白登之西三月诏曰刺史守宰率多逋慢前后怠惰数加督罚犹不悛改今年赀调悬违者讁出家财充之不听徴发于民河西饥胡屯聚上党推白亚栗斯为盟主号大将军反于上党自号单于称建平元年以司马顺宰为之谋主夏四月诏将军公孙表等五将讨之河南流民二千余家内属衆废栗斯而立刘虎号率善王司马徳宗遣使朝贡己夘车驾北廵五月丁亥次于参合东幸大寗丁未田于四岬山六月戊午幸去畿陂观渔辛酉次于濡源筑立蜯台射白熊于頺牛山获之丁夘幸赤城亲见长老问民疾苦复租一年南次石亭幸上谷问百年访贤俊复田租之半壬申幸涿鹿登桥山观温泉使使者以太牢祠黄帝庙至广寗登厯山祭舜庙秋七月还宫复所过田租之半九月有差河南流民前后三千余家内属京师民饥听出山东就食冬十月壬子姚兴使散骑常侍东武侯姚敞尚书姚泰送其西平公主来帝以后礼纳之辛酉行幸沮洳城癸亥车驾还宫丙寅诏曰古人有言百姓足则君有余未有民富而国贫者也顷者以来频遇霜旱年谷不登百姓饥寒不能自存者甚衆其出布帛仓谷以赈贫穷十有一月丁亥幸材山宫庚子车驾还宫泰常元年春正月甲申行幸犲山宫戊子车驾还宫三月己丑长乐王处文薨常山民霍季自言名载图谶持一黑石以为天赐玉印诳惑聚党入山为盗州郡捕斩之夏四月壬子大赦改元庚申河间王脩薨六月丁巳车驾北廵秋七月甲申帝自白鹿陂西行大狝于牛川登釡山临殷繁水而南观于九十九泉戊戍车驾还宫九月戊午前并州刺史叔孙建等大破山胡刘虎渡河东走至陈留为从人所杀司马顺宰等皆死司马徳宗相刘裕泝河伐姚泓遣其部将王仲徳为前锋从陆道至梁城兖州刺史尉建畏懦弃州北渡王仲徳遂入滑台诏将军叔孙建等渡河曜威滑台斩尉建于城下冬十月壬戌幸犲山宫徒何部落库傉官斌先降后复叛归冯跋骁骑将军延普渡濡水讨击大破之斩斌及冯跋幽州刺史渔阳公库傉官昌征北将军关内侯库傉官提等首生擒库傉官女生缚送京师幽州平十一月甲戌车驾还宫筑蓬台于北苑十二月南阳王良薨是嵗姚兴卒子泓立二年春二月丙午诏曰九州之民隔逺京邑时有壅滞守宰至不以闻今东作方兴或有贫穷失农务者其遣使者廵行天下省诸州观民风俗问民疾苦察守宰治行诸有不能自申皆因以闻辛酉司马徳宗荥阳守将傅洪遣使诣叔孙建请以虎牢降求军赴接徳宗谯王司马文思遣使王良诣阙上书请军讨刘裕诏司徒长孙嵩率诸军邀击刘裕战于畔城更有负㨗帝诏止诸军不克夏四月丁未榆山丁零翟蜀率营部遣使通刘裕冯跋使人王特儿等通于司马徳宗章武太守捕特儿等囚送京师丁巳幸髙栁壬戍车驾还宫五月汝南民胡譁等万余家相率内属乙未司马徳宗齐郡太守王懿来降车驾西巡至于云中遂济河田于大漠秋七月作白台于城南髙二十丈司马顺之入常山流言惑衆称受天帝命年二十五应为人君遂聚党于封龙山赵郡大盗赵徳执送京师斩之八月刘裕灭姚泓九月癸酉司马徳宗平西将军荆州刺史司马休之息谯王文思章武王子司马国璠司马道赐辅国将军温楷竟陵内史鲁轨荆州治中韩延之殷约平西参军桓谧桓璲及桓温孙道子渤海刁雍陈郡袁式等数百人来降姚泓匈奴镇将姚成都与弟和都举镇来降冬十月己酉诏司徒长孙嵩等还京师遣叔孙建镇邺癸丑豫章王夔薨十有一月司徒长孙嵩等诸军至乐平诏嵩遣娥清周㡬等与叔孙建讨西山丁零翟蜀洛支等悉灭余党而还复诸州租税十有二月己酉诏河东河内有姚泓子弟播越民间能有送致京师者赏之庚申田于西山癸亥车驾还宫氐豪徐騃奴齐元子等拥部落三万于雍遣使内附诏将军王洛生及河内太守杨声等西行以应之壬申幸大寗长川姚泓尚书东武侯姚敞敞弟镇逺将军僧光右将军姚定世自洛来奔是年李暠卒子歆立遣使朝贡三年春正月丁酉朔帝自长川诏䕶髙车中郎将薛繁率髙车丁零十二部大人衆北略至弱水降者二千余人获牛马二万余头河东胡蜀五千余家相率内属三月司马徳宗遣使来贡庚戍幸西宫以范阳去年水复其租税夏四月己巳徙冀定幽三州徒何于京师五月丙午诏叔孙建镇广阿壬子车驾东廵至于濡源及丼松遣征东将军长孙道生给事黄门侍郎奚观率精骑二万袭冯跋又命骁骑将军延普自幽州北趋辽西为声势帝自突门岭待之道生至龙城徙其民万余家而还六月乙酉车驾西返秋七月戊午至于京师八月鴈门河内大雨水复其租税九月甲寅诏诸州调民租户五十石积于定相冀三州冬十月戊辰筑宫于西苑是嵗司马徳宗卒弟徳文僭立赫连屈丐僭称皇帝四年正月壬辰朔车驾临河大蒐于犊渚癸夘车驾还宫三月癸丑筑宫于蓬台北司马徳文宁朔将军平阳太守匈奴䕶军薛辩及司马楚之司马顺明司马道恭竝遣使请降夏四月庚辰车驾有事于东庙逺藩助祭者数百国辛巳南廵幸鴈门赐所过无出今年租赋五月庚寅朔观渔于灅水己亥车驾还宫复所过一年租赋六月司马徳文建威将军河西太守冯翊羌酋党道子遣使内属秋八月辛未东廵遣使祭恒岳甲申车驾还宫所过复一年田租九月筑宫于白登山冬十有二月癸亥西廵至云中踰白道北猎野马于辱孤山至于黄河从君子津西渡大狩于薛林山五年春正月丙戍朔自薛林东还至于屋窦城飨劳将士大酺二日班禽兽以赐之己亥车驾还宫三月丙戍南阳王意文薨夏四月河西屠各帅黄大虎羌酋不蒙娥等遣使内附丙寅起灅南宫五月乙酉诏曰宣武皇帝体道得一天纵自然大行大名未尽美非所以光扬洪烈垂之无穷也今因启纬图始覩尊号天人之意焕然着明其改宣曰道更上尊谥曰道武皇帝以彰灵命之先启圣徳之元同告祀郊庙宣于八表庚戍淮南侯司马国璠池阳侯司马道赐等谋反伏诛六月丙寅行幸翳犊山秋七月丁酉西至于五原丁未幸云中大室赐从者大酺八月癸亥车驾还宫闰月甲午隂平王烈薨冬十有一月诏骁骑将军延普城干城十有二月丁亥杏城羌酋狄温子率三千余家内附是嵗刘裕废杀其主司马徳文僭自称皇帝号宋李歆为沮渠蒙逊所灭歆弟恂自立于敦煌六年春正月辛未行幸公阳二月调民二十户输戎马一匹大牛一头三月甲子阳平王熙薨乙亥制六部民羊满百口输戎马一匹发京师六千人筑苑起自旧苑东包白登周回四十余里夏六月乙酉北廵至蟠羊山秋七月西廵猎于祚山亲射虎获之遂至于河八月庚子大狝于犊渚九月庚戍车驾还宫壬申刘裕遣使朝贡冬十月己亥行幸代十有二月丙申西廵狩至于云中是歳沮渠蒙逊灭李恂七年春正月甲辰朔自云中西行幸屋窦城赐从者大酺三日蕃渠帅缯帛各有差二月丙戍车驾还宫赐从者布帛各有差大飨于西宫三月乙五河南王曜薨夏四月甲戌封皇子焘为泰平王焘字佛釐拜相国加大将军丕为乐平王加车骑大将军弥为安定王加衞大将军范为乐安王加中军大将军健为永昌王加抚军大将军崇为建宁王加辅国大将军俊为新兴王加镇军大将军献怀长公主子嵇敬封长乐王拜大司马大将军初帝素服寒食散频年动发不堪万机五月诏皇太子临朝听政是月泰平王摄政刘裕卒子义符僭立秋九月诏假司空奚斤节都督前锋诸军事为晋兵大将军行扬州刺史交阯侯周㡬为宋兵将军交州刺史安固子公孙表为呉兵将军广州刺史前锋伐刘义符乙巳幸灅南宫遂如广寗己酉诏泰平王率百官以法驾田于东苑车乗服物皆以乗舆之副辛亥筑平城外郭周回三十二里辛酉幸桥山遣使者祠黄帝唐尧庙因东幸幽州见耆年问其所苦赐爵号分遣使者循行州郡观察风俗冬十月甲戍车驾还宫复所过田租之半奚斤伐滑台不克帝怒议亲南讨为其声援壬辰车驾南廵出自天门关踰恒岭四方蕃附大人各率所部从者五万余人十有一月泰平王亲统六军出镇塞上安定王弥与北新公安同居守丙午曲赦司州殊死已下刘义符东郡太守王景度弃滑台走诏成臯侯元茍儿为兖州刺史镇滑台十有二月遣夀光侯叔孙建等率衆自平原东渡徇下青兖诸郡刘义符兖州刺史徐琰闻渡河弃守走叔孙建遂东入青州司马爱之秀之先聚党济东皆率衆来降八年正月丙辰行幸邺存恤民俗司空奚斤既平兖豫还围虎牢刘义符守将毛徳祖距守不下河东蜀薛定薛辅率五千余家内属蠕蠕犯塞二月戊辰筑长城于长川之南起自赤城西至五原延袤二千余里备置戍衞三月乙巳帝田于邺南韩陵山幸汲郡至于枋头乙夘济自灵昌津幸陈留东郡乙丑济河而北西之河内造浮桥于冶坂津夏四月丁夘幸成臯城观虎牢而城内乏水悬绠汲河帝令连舰上施轒辒絶其汲路又穿地道以夺其井遂至洛阳观石经蛮王梅安率渠帅数千人来贡方物闰月己未还幸河内北登太行幸髙都虎牢溃获刘义符冠军将军司州刺史观阳伯毛徳祖冠军司马荥阳太守翟广建威将军窦霸振武将军姚勇错振威将军吴宝之司州别驾姜元兴治中窦温士衆大疫死者十二三辛酉帝还至晋阳班赐从官王公已下逮于厮贱无不霑给五月丙寅还次鴈门皇太子率留台王公迎于句注之北庚寅车驾至自北巡六月己亥太尉宜都公穆观薨丙辰北廵至于参合陂游于蟠羊山秋七月幸三会屋侯泉诏皇太子率百官以从八月幸马邑观于灅源九月乙亥车驾还宫诏司空奚斤还京师昌平侯娥清交阯侯周㡬等镇枋头刘义符颍川太守李元徳窃入许昌诏周㡬击之元徳遁许昌还军枋头冬十月癸夘广西宫起外垣墙周回二十里十有一月己巳帝崩于西宫时年三十二遗诏以司空奚斤所获军实赐大臣自司徒长孙嵩已下至士卒各有差十有二月庚子上谥曰明元皇帝𦵏于云中金陵庙称太宗帝礼爱儒生好览史传以刘向所撰新序説苑于经典正义多有所阙乃撰新集三十篇採诸经史该洽古义兼资文武焉史臣曰太祖英雄北驱朔汉末年内多衅隙明元抱纯孝之心逢枭镜之祸权以济事危而获安隆基固本内和外辑以徳见宗良无愧也魏书卷三卷三考证魏书卷三考证帝纪第三魏收书此纪阙后人补以北史又取髙氏小史脩文殿御览附益之太宗纪司马休之息谯王文思章武王子司马国璠司马道赐辅国将军温楷竟陵内史鲁轨荆州治中韩延之殷约平西参军桓谧桓璲及桓温孙道子渤海刁雍陈郡袁式等数百人来降按晋书宗室传安帝反正追赠尚之衞将军以休之长子文思为嗣袭封谯郡王后文思怨望称兵为裕所败而死不言降魏与此异魏书卷三考证魏书卷四上钦定四库全书魏书卷四上齐魏收撰帝纪第四世祖纪上世祖太武皇帝讳焘太宗明元皇帝之长子也母曰杜贵嫔天赐五年生于东宫体貎瓌异太祖竒而悦之曰成吾业者必此子也泰常七年四月封泰平王五月为监国太宗有疾命帝总摄百揆聪明大度意豁如也八年十月壬申即皇帝位大赦天下十有二月追尊皇妣为密皇太后进司徒长孙嵩爵为北平王司空奚斤为宜城王蓝田公长孙翰为平阳王其余普增爵位各有差于是除禁锢释嫌怨开仓库赈穷乏河南流民相率内属者甚衆始光元年春正月丙寅安定王弥薨夏四月甲辰东廵幸大寗秋七月车驾还宫八月蠕蠕率六万骑入云中杀掠吏民攻陷盛乐宫赭阳子尉普文率轻骑讨之虏乃退走诏平阳王长孙翰等系蠕蠕别帅破之杀数千人获马万余匹语在蠕蠕传九月大简舆徒治兵于东郊部分诸军五万骑将北讨冬十有二月遣平阳王长孙翰等讨蠕蠕车驾次祚山蠕蠕北遁诸军追之大获而还是年刘义符为其臣徐羡之等所废杀立义符弟义隆二年春正月己夘车驾至自北伐以其杂畜班赐将士各有差二月慕容渇悉隣反于北平攻破郡治太守与守将击败之三月丙辰尊保母窦氏曰保太后丁巳以北平王长孙嵩为太尉平阳王长孙翰为司徒宜城王奚斤为司空庚申营故东宫为万夀宫起永安安乐二殿临望观九华堂初造新字千余诏曰昔在帝轩剏制造物乃命仓颉因鸟兽之迹以立文字自兹以降随时改作故篆𨽻草楷并行于世然经厯乆逺传习多失其真故令文体错谬㑹义不惬非所以示轨则于来世也孔子曰名不正则事不成此之谓矣今制定文字世所用者颁下逺近永为楷式夏四月诏龙骧将军歩堆谒者仆射胡觐使于刘义隆五月诏天下十家发大牛一头运粟塞上秋九月永安安乐二殿成丁夘大飨以落之冬十月治兵于西郊癸夘车驾北伐平阳王长孙翰等絶漠追之蠕蠕北走事具蠕蠕传是年赫连屈丐死子昌僭立三年春正月壬申车驾至自北伐班军实以赐将士行留各有差乞伏炽磐遣使朝贡请讨赫连昌二月起大学于城东祀孔子以颜渊配夏五月辛夘中山公元纂进爵为王南安公元素复先爵常山王六月幸云中旧宫谒陵庙西至五原田于隂山东至和兠山秋七月筑马射台于长川帝亲登台观走马王公诸国君长驰射中者赐金锦缯絮各有差八月车驾还宫刘义隆遣使朝贡帝以屈丐既死诸子相攻九月遣司空奚斤率义兵将军封礼雍州刺史延普袭蒲坂宋兵将军周㡬率洛州刺史于栗磾袭陕城冬十月丁巳车驾西伐幸云中临君子津㑹天暴寒数日氷结十有一月戊寅帝率轻骑二万袭赫连昌壬午至其城下徙万余家而还语在昌传至祚山班所虏获以赐将士各有差奚斤未至蒲坂昌守将赫连乙升弃城西走昌弟助兴守长安乙升复与助兴自长安西走安定奚斤遂入蒲坂十有二月诏斤西据长安秦雍氐羌皆叛昌诣斤降武都氐王杨元及沮渠蒙逊等皆遣使内附四年春正月乙酉车驾至自西伐赐留台文武生口缯帛马牛各有差从人在道多死其能到都者才十六七己亥行幸幽州赫连昌遣其弟平原公定率衆二万向长安帝闻之乃遣就隂山伐木大造攻具二月车驾还宫三月丙子遣髙凉王礼镇长安诏执金吾桓贷造桥于君子津丁丑广平王连薨夏四月丁未诏员外散骑常侍歩堆谒者仆射胡觐等使于刘义隆是月治兵讲武分诸军司徒长孙翰廷尉长孙道生宗正娥清三万骑为前驱常山王素太仆邱堆将军元太毗歩兵三万为后继南阳王伏真执金吾桓贷将军姚黄眉歩兵三万部攻城器械将军贺多罗精骑三千为前候五月车驾西讨赫连昌辛巳济君子津三城胡酋鹊子相率内附帝次拔隣山筑城舍辎重以轻骑三万先行戊戍至于黑水帝亲祈天告祖宗之灵而誓衆焉六月甲辰昌引衆出城大破之事在昌传昌将麾下数百骑西南走奔上邽诸军乗胜追至城北死者万余人临阵杀昌弟河南公满及其兄子蒙逊会日暮昌尚书仆射问至拔城夜将昌母出走乙巳车驾入城虏昌羣弟及其诸母姊妹妻妾宫人万数府库珍宝车旗器物不可胜计擒昌尚书王买薛超等及司马徳宗将毛脩之秦雍人士数千人获马三十余万匹牛羊数千万以昌宫人及生口金银珍翫布帛班赉将士各有差昌弟平原公定拒司空奚斤于长安城娥清率骑五千讨之西走上邽辛酉班师留常山王素执金吾桓贷镇统万秋七月己邜筑坛于祚岭戏马驰射赐射中者金锦缯絮各有差蠕蠕寇云中闻破赫连昌惧而还走八月壬子车驾至自西伐饮至策勲告于宗庙班军实以赐留台百寮各有差九月丁酉安定民举城归降冬十有一月以氐王杨元为都督荆梁益宁四州诸军事假征南大将军梁州刺史南秦王十有二月行幸中山守宰贪汚免者十数人癸夘车驾还宫复所过田租之半神䴥元年春正月以天下守令多行非法精选忠良悉代之辛未京兆王黎薨二月改元赫连昌退屯平凉司空奚斤进军安定将军邱堆为昌所败监军侍御史安颉出战擒昌昌余衆立昌弟定为王走还平凉三月癸酉诏侍中古弼迎赫连昌辛巳弼等以昌至于京师司空奚斤追定于平凉马髦岭为定所擒邱堆先守辎重在安定闻斤败弃甲东走蒲坂帝闻大怒诏安颉斩堆夏四月赫连定遣使朝贡帝诏谕之壬子西廵戊午田于河西大赦天下南秦王杨元遣使朝贡六月丁酉并州胡酋卜田谋反伏诛余衆不安诏淮南公王倍斤镇虑虒抚慰之甲寅行幸长川秋七月车驾还宫八月东幸广寗临观温泉以太牢祭黄帝尧舜庙蠕蠕大檀遣子将万余骑入塞事具蠕蠕传上郡休屠胡酋金崖率部内属九月车驾还宫上洛巴渠泉午触等万余家内附冬十月甲辰北廵王子田于牛川刘义隆淮北镇将王仲徳遣歩骑二千余入寇济阳陈留是月车驾还宫闰月辛巳义隆又遣将王元谟兖州刺史竺灵秀歩骑二千人寇荥阳将袭虎牢豫州遣军逆击走之上郡屠各隗诘归率万余家内属定州丁零鲜于台阳翟乔等二千余家叛入西山刼掠郡县州军讨之失利诏镇南将军寿光侯叔孙建击之十有一月行幸河西大校猎十有二月甲申车驾还宫是嵗皇子晃生乞伏炽磐死子暮末僭立沮渠蒙逊遣使朝贡二年春正月赫连定弟酒泉公儁自平凉来奔丁零鲜于台阳等归罪诏赦之二月上党李禹聚衆杀太守自称无上王署置将帅河内守将击破之禹亡走入山为人执送斩之夏四月治兵于南郊刘义隆遣使朝贡庚寅车驾北伐以太尉北平王长孙嵩衞尉广陵公楼伏连留守京师从东道与长孙翰等期会于贼庭五月丁未次于沙漠舍辎重轻骑兼马至栗水蠕蠕震怖焚烧庐舍絶迹西走事具蠕蠕传是月赫连定来侵统万东至侯尼城而还秋七月车驾东辕至黑山校数军实班赐王公将士各有差八月帝以东部髙车屯已尼陂诏左仆射安原率骑万余讨之事具蠕蠕传冬十月振旅凯旋于京师告于宗庙列置新民于漠南东至濡源西暨五原隂山竟三千里诏司徒平阳王长孙翰尚书令刘洁左仆射安原侍中古弼镇抚之十有一月西廵狩田于河西至祚山而还三年春正月庚子车驾还宫壬寅大赦天下癸夘行幸广寗临温泉作温泉之歌二月丁夘司徒平阳王长孙翰薨戊辰车驾还宫三月壬寅进会稽公赫连昌为秦王癸夘云中河西勑勒千余家叛尚书令刘洁追灭之帝闻刘义隆将寇边乃诏冀定相三州造船三千艘简幽州以南戍兵集于河上以备之夏四月甲子行幸云中勑勒万余落叛夫诏尚书封鐡追讨灭之五月戊戍诏曰夫士之为行在家必孝处朝必忠然后身荣于时名扬后世矣近遣尚书封铁翦除亡命其所部将士有尽忠竭节以殒躯命者今皆追赠爵号或有蹈锋履难以自效者以功次进位或有故违军法私离幢校者以军法行戮夫有功蒙赏有罪受诛国之常典不可暂废自今以后不善者可以自改其宣勑内外咸使闻知六月诏平南大将军假丹阳王太毗屯于河上以司马楚之为安南大将军琅邪王屯颍川秋七月己亥诏曰昔太祖拨乱制度草剙太宗因循未遑改作军国官属至乃阙然今诸征镇将军王公仗节边逺者听开府辟召其次增置吏员庚子诏大鸿胪卿杜超假节都督冀定相三州诸军事行征南大将军太宰进爵为王镇邺为诸军节度八月清河羣盗杀太守刘义隆将到彦之自清水入河泝流西行帝以河南兵少诏摄四镇乃治兵将西讨丙寅到彦之遣将渡河攻冶坂冠军将军安颉督诸军击破之斩首五千余级投水死者甚衆甲戍行幸南宫猎于南山戊寅诏征西大将军长孙道生屯于河上九月己丑赫连定遣弟谓以代寇鄜城平西将军始平公隗归等率诸军讨之擒贼将王卑杀万余人谓以代遁走癸夘立密皇太后庙于邺甲辰行幸统万遂征平凉冬十月庚申到彦之王仲徳沿河置守还保东平乙亥冠军将军安颉济河攻洛阳丙子拔之擒义隆将二十人斩首五千级时河北诸军会于七女津彦之恐军南度遣将王蟠龙泝流欲盗官船征南大将军杜超等击破斩之辛巳安颉平虎牢义隆司州刺史尹沖坠城死十有一月乙酉车驾至平凉先是赫连定将数万人东御于鄜城留其弟上谷公社于广阳公度洛孤城守帝至平凉登北原使赫连昌招谕之社于不降诏安西将军古弼等击安定攻平凉定闻之弃鄜城入于安定自率步骑三万从鹑觚原将救平凉与弼相遇弼击之杀数千人乃还走诏诸军四面围之甲午夀光侯叔孙建汝隂公长孙道生济河到彦之王仲徳从清入济东走青州义隆兖州刺史竺灵秀弃须昌南奔湖陆丁酉定之水引衆下原诏武衞将军丘眷击之定衆大溃死者万余人定中重创单骑遁走获定弟丹阳公乌视拔武陵公秃骨及公侯百余人是日诸将乗胜进军遂取安定定从兄东平公乙升弃城奔长安刼掠数千家西奔上邽戊戍叔孙建大破竺灵秀于湖陆杀获五千余人己亥帝幸安定获乞伏炽磐质子及定车旗簿其生口财畜班赐将士各有差庚子帝自安定还临平凉遂掘堑围守之行幸纽城安慰初附赦秦雍之民赐复七年定陇西守及将士数千人来降辛丑冠军将军安颉率诸军攻滑台琅邪王司马楚之破刘义隆将于长社沮渠蒙逊遣使朝贡壬寅封夀光侯叔孙建为丹阳王十有二月丁夘定弟社于度洛孤面缚出降平凉平收其珍宝定长安临晋武功守将皆奔走关中平壬申车驾东还留巴东公延普等镇安定是嵗冯跋死弟文通僭立四年春正月壬午车驾次于木根山大飨羣臣赐布帛各有差丙申刘义隆将檀道济王仲徳从清水救滑台丹阳王叔孙建汝隂公长孙道生拒之道济等不敢进是月乞伏暮末为赫连定所灭二月辛酉安颉司马楚之平滑台擒义隆将朱脩之李元徳及东郡太守申谟癸酉车驾还宫饮至策勲告于宗庙赐留台百官各有差战士赐复十年丁丑行幸南宫定州民饥诏启仓以赈之义隆将檀道济王仲徳东走诸将追之至厯城而还三月庚戍冠军将军安颉献义隆俘万余人甲兵三万夏五月庚寅行幸云中六月赫连定北袭沮渠蒙逊为吐谷浑慕璝所执闰月乙未蠕蠕国遣使朝献诏散骑侍郎周绍使于刘义隆秋七月己酉行幸河西起承华宫八月乙酉沮渠蒙逊遣子安周入侍吐谷浑慕璝遣使奉表请送赫连定己丑以慕璝为大将军西秦王九月癸丑车驾还宫庚申加太尉长孙嵩柱国大将军特进左光禄大夫崔浩为司徒征西大将军长孙道生为司空癸亥诏兼太常李顺持节拜河西王沮渠蒙逊为假节加侍中都督凉州及西域羌戎诸军事行征西大将军太傅凉州牧凉王壬申诏曰顷逆命纵逸方夏未宁戎车屡驾不遑休息今二寇摧殄士马无为方将偃武脩文遵太平之化理废职举逸民拔起幽穷延登儁乂昧旦思求想遇师辅虽殷宗之梦板筑罔以加也访诸有司咸称范阳卢元博陵崔绰赵郡李灵河间邢颍勃海高允广平游雅太原张伟等皆贤儁之胄冠冕州邦有羽仪之用诗不云乎鹤鸣九臯声闻于天庶得其人任之政事共臻邕熙之美易曰我有好爵吾与尔縻之如元之比隐迹衡门不耀名誉者尽勑州郡以礼发遣遂征元等及州郡所遣至者数百人皆差次叙用冬十月戊寅诏司徒崔浩改定律令行幸漠南十一月丙辰北部勑勒莫弗库若于率其部数万骑驱鹿数百万诣行在所帝因而大狩以赐从者勒石漠南以记功徳宜城王奚斤坐事降爵为公十二月丁丑车驾还宫延和元年春正月丙午尊保太后为皇太后立皇后赫连氏立皇子晃为皇太子谒于太庙大赦改年己巳诏曰朕以𦕈身获奉宗庙思阐洪基廓清九服遭値季运天下分崩是用屡征罔或宁息自始光至今九年之间戎车十举羣帅文武荷戈被甲栉风沐雨蹈履锋刄与朕均劳赖神祗之助将士宣力用能摧折彊竖克翦大憝兵不极武而二寇俱灭师不违律而遐方以宁加以时气和洽嘉瑞并降遍于郡国不可胜纪岂朕一人独应此祜斯亦羣后协同之所致也公卿因兹稽诸天人之会请建副贰夫庆赏之行所以褒崇勲旧旌显贤能以永无疆之休其王公将军以下普增爵秩启国承家脩废官举儁逸蠲除烦苛更定科制务从轻约除故革新以正一统羣司当深思效绩直道正身立功立事无或懈怠称朕意焉二月丙子行幸南宫三月丁未追赠夫人贺氏为皇后壬申西秦王吐谷浑慕璝送赫连定于京师夏五月大简舆徒于南郊将讨冯文通刘义隆遣使朝贡六月庚寅车驾伐和龙诏尚书左仆射安原等屯于漠南以备蠕蠕辛夘兼散骑常侍邓颖使于刘义隆秋七月己未车驾至濡水庚申遣安东将军宜城公奚斤发幽州民及密云丁零万余人运攻具出南道俱会和龙帝至辽西文通遣其侍御史崔聘奉献牛酒己巳车驾至和龙临其城文通石城太守李崇建徳太守王融十余郡来降发其民三万人穿围壍以守之是月筑东宫八月甲戌文通使数万人出城挑战昌黎公元邱与河间公元齐击破之死者万余人文通尚书髙绍率万余家保羌胡固己夘车驾讨绍辛巳斩之诏平东将军贺多罗攻文通带方太守慕容元于猴固抚军大将军永昌王健攻建徳骠骑大将军乐平王丕攻冀阳皆拔之虏获生口班赐将士各有差九月乙夘车驾西还徙营邱成周辽东乐浪带方元菟六郡民三万家于幽州开仓以赈之冬十月癸酉车驾至濡水吐谷浑慕璝遣使朝贡十有一月乙巳车驾至自伐和龙十有二月己丑冯文通长乐公崇及其母弟朗朗弟邈以辽西内属文通遣将封羽围辽西先是辟召贤良而州郡多逼遣之诏曰朕除伪平暴征讨累年思得英贤缉熙治道故诏州郡搜扬隐逸进举贤俊古之君子飬志衡门徳成业就才为世使或雍容雅歩三命而后至或栖栖遑遑负鼎而自逹虽徇尚不同济时一也诸召人皆当以礼申谕任其进退何逼遣之有也此刺史守宰宣扬失旨岂复光益乃所以彰朕不徳自今以后各令乡闾推举守宰但宣朕虚心求贤之意既至当待以不次之举随才文武任之政事其明宣勑咸使闻知是年秃髪傉檀子保周弃沮渠蒙逊来奔以保周为张掖公二年春正月乙夘抚军大将军永昌王健督诸军救辽西丙寅以乐安王范为假节加侍中都督秦雍泾梁益五州诸军事衞大将军仪同三司镇长安二月庚午诏兼鸿胪卿李继持节假冯崇车骑大将军辽西王承制听置尚书已下赐崇功臣爵秩各有差征西将军金崖与安定镇将延普及泾州刺史狄子玉争权构隙举兵攻普不克退保胡空谷驱掠平民据险自固诏散骑常侍平西将军安定镇将陆俟讨获之壬午行幸河西诏兼散骑常侍宋宣使于刘义隆丙申冯崇母弟朗来朝三月司马徳宗骠骑将军司马元显子天助来降壬子车驾还宫夏五月己亥行幸山北六月遣抚军大将军永昌王健尚书左仆射安原督诸军讨和龙将军楼勃别将五千骑围瓦城文通守将封羽以城降收其民三千余家辛巳诏乐安王范发秦雍兵万人筑小城于长安城内秋八月辽西王冯崇上表求説降其父帝不听九月刘义隆遣使朝贡奉驯象一戊午诏兼大鸿胪卿崔赜持节拜征虏将军杨难当为征南大将军仪同三司封南秦王冬十月南秦王杨难当率衆围汉中十有一月甲寅车驾自山北还宫十有二月己巳大赦天下辛未幸隂山之北陇西休屠王宏祖率衆内属金崖既死部人立崖从弟当川领其衆诏兼散骑常侍卢元使于刘义隆是嵗沮渠蒙逊死以其子牧犍为车骑将军改封河西王三年春正月乙未车驾次于女水大飨羣臣班赐各有差戊戌冯文通遣其给事黄门侍郎伊臣乞和帝不许丙辰金当川反杨难当克汉中送雍州流民七千家于长安二月丁夘蠕蠕呉提奉其妹并遣其异母兄秃鹿傀及左右数百人朝贡献马二千匹戊寅诏曰朕承统之始羣凶纵逸四方未宾所在逆僭蠕蠕陆梁于漠北铁弗肆虐于三秦是以旰食忘寝抵掌扼腕期在扫清逋残宁济万㝢故频年屡征有事西北运输之役百姓勤劳废失农业遭离水旱致使生民贫富不均未得家给人足或有寒穷不能自赡者朕甚愍焉今四方顺轨兵革渐宁宜寛徭赋与民休息其令州郡县隐括贫富以为三级其富者租赋如常中者复二年下穷者复三年刺史守宰当务尽平当不得阿容以罔政治明相宣约咸使闻知辛夘车驾还宫三月甲寅行幸河西闰月甲戍秦王赫连昌叛走丙子河西候将格杀之验其谋反羣弟皆伏诛己夘车驾还宫彭城公元栗进爵为王辛巳冯文通遣尚书髙颙上表称藩诏徴其侍子戊子金当川率其衆围西川侯彭文晖于隂密夏四月乙未诏征西大将军常山王素讨当川丁未行幸河西壬戍获当川斩之于长安以徇六月甲辰车驾还宫辛亥抚军大将军永昌王健司空汝隂公长孙道生侍中古弼督诸军讨和龙芟其禾稼徙民而还秋七月辛巳东宫成备置屯衞三分西宫之一壬午行幸美稷遂至隰城命诸军讨山胡白龙于西河九月戊子克之斩白龙及其将帅屠其城冬十月癸巳蠕蠕国遣使朝贡甲午破白龙余党于五原诏山胡为白龙所逼及归降者听为平民诸与白龙同恶斩数千人虏其妻子班赐将士各有差十有一月车驾还宫十有二月甲辰行幸云中太延元年春正月壬午降死刑已下各一等癸未出太祖太宗宫人令得嫁甲申大赦改年二月庚子蠕蠕焉耆车师诸国各遣使朝献诏长安及平凉民徙在京师其孤老不能自存者听还乡里丁未车驾还宫三月癸亥冯文通遣大将渴烛通朝献辞以子疾夏五月庚申进宜都公穆夀为宜都王汝隂公长孙道生为上党王宜城公奚斤为恒农王广陵公楼伏连为广陵王本官各如故遣使者二十軰使西域甲戍行幸云中六月甲午诏曰顷者宼逆消除方表渐晏思崇政化敷洪治道是以屡诏有司班宣恩惠绥理百揆羣公卿士师尹牧守或未尽导扬之美致令隂阳失序和气不平去春小旱东作不茂忧勤克已祈请灵祇上下咸秩岂朕精诚有感何报应之速云雨震洒流泽霑渥有鄙妇人持方寸玉印诣潞县侯孙家既而亡去莫知所在玉色鲜白光照内映印有三字为龙鸟之形要妙竒巧不类人迹文曰旱疫平推寻其理盖神灵之报应也朕用嘉焉比者已来祯瑞仍臻所在甘露流液降于殿内嘉𤓰合蔕生于中山野木连理殖于魏郡在先后载诞之乡白鷰集于盛乐旧都元鸟随之盖有千数嘉禾频嵗合秀于恒农白雉白兔并见于渤海白雉三只又集于平阳太祖之庙天降嘉贶将何徳以酬之所以内省惊震欣惧交懐其令天下大酺五日礼报百神守宰祭界内名山大川上答天意以求福禄丙午髙丽鄯善国并遣使朝献戊申诏骠骑大将军乐平王丕等五将率骑四万东伐文通秋七月田于棝阳己夘丕等至于和龙徙男女六千口而还八月丙戍遂幸河西粟特国遣使朝献九月甲戌车驾还宫冬十月癸夘尚书左仆射安原谋反伏诛甲辰行幸定州次于新城宫十有一月乙丑行幸冀州己巳校猎于广川丙子行幸邺祀密太后庙诸所过对问髙年褒礼贤俊十有二月甲申诏曰操持六柄王者所以统摄平政理讼公卿之所司存劝农平赋宰民之所专急尽力三时黔首之所克济各修其分谓之有序今更不然何以为治越职侵局有紊纲纪上无定令民知何从自今以后亡匿避难羁旅他乡皆当归还旧居不问前罪民相杀害牧守依法平决不听私輙报者诛及宗族隣伍相助与同罪州郡县不得妄遣吏卒烦扰民庶若有发调县宰集乡邑三老计赀定课裒多益寡九品混通不得纵富督贫避彊侵弱太守覆检能否覈其殿最列言属州刺史明考优劣抑退姦吏升进贞良歳尽举课上台牧守荷治民之任当宣扬恩化奉顺宪典与国同忧直道正身肃居官次不亦善乎癸夘遣使者以太牢祀北岳二年春正月甲寅车驾还宫二月戊子冯文通遣使朝贡求送侍子帝不许壬辰遣使者十余軰诣髙丽东夷诸国诏谕之三月丙辰刘义隆遣使朝贡辛未平东将军娥清安西将军古弼率精骑一万讨冯文通平州刺史元婴又率辽西将军会之文通廹急求救于髙丽髙丽使其大将葛蔓卢以步骑二万人迎文通甲戌以镇虎牢夏四月甲申皇子小儿苗儿并薨五月乙夘冯文通奔髙丽戊午诏散骑常侍封拨使髙丽徴送文通丁夘行幸河西赫连定之西也杨难当窃据上邽秋七月庚戌诏骠骑大将军乐平王丕等督河西髙平诸军讨之诏散骑侍郎广平子游雅等使于刘义隆八月丁亥遣使六辈使西域帝校猎于河西诏广平公张黎发定州七郡一万二千人通沙泉道甲辰髙车国遣使朝献九月庚戍骠骑大将军乐平王丕等至略阳难当奉诏摄上邽守髙丽不送文通遣使奉表称当与文通俱奉王化帝以髙丽违诏议将击之纳乐平王丕计而止冬十有一月己酉行幸棝阳驱野马于云中置野马苑闰月壬子车驾还宫乙丑颖川王提改封武昌王河西王沮渠牧犍遣使朝贡是嵗吐谷浑慕璝死三年春正月癸未征东大将军中山王纂薨戊子太尉北平王长孙嵩薨乙巳镇南大将军丹阳王叔孙建薨二月乙夘行幸幽州存恤孤老问民疾苦还幸上谷遂至代所过复田租之半髙丽契丹国并遣使朝献三月丁丑以南平王浑为镇东大将军仪同三司镇和龙己夘车驾还宫癸已龟兹悦般焉耆车师粟特疏勒乌孙渴槃陁鄯善诸国各遣使朝献丁酉刘义隆遣使朝贡夏五月己丑诏曰方今寇逆消殄天下渐晏比年以来屡诏有司班宣惠政与民宁息而内外羣官及牧守令长不能忧勤所司纠察非法废公带私更相隐置浊货为官政存茍且夫法之不用自上犯之其令天下吏民得举告守令不如法者丙申行幸云中秋七月戊子使橅军大将军永昌王健司空上党王长孙道生讨山胡白龙余党于西河灭之八月甲辰行幸河西九月甲申车驾还宫丁酉遣使者拜西秦王慕璝弟慕利延为镇西大将军仪同三司改封西平王冬十月癸夘行幸云中十有一月壬申车驾还宫甲申破洛那者舌国各遣使朝献奉汗血马是嵗河西王沮渠牧犍世子封坛来朝四年春三月庚辰鄯善王弟素延耆来朝癸未罢沙门年五十已下江阳王根薨是月髙丽杀冯文通夏五月戊寅大赦天下丙申行幸五原秋七月壬午车驾北伐事具蠕蠕传冬十月乙丑大飨六军十二月丁巳车驾至自北伐上洛巴泉蕇等相率内附诏兼散骑常侍髙雅使刘义隆五年春正月庚寅行幸定州三月丁夘诏卫大将军乐安王范遣雍州刺史葛那取上洛刘义隆上洛太守镡长生弃郡走辛未车驾还宫庚寅以故南秦王世子杨保宗为征南大将军秦州牧武都王镇上邽夏四月丁酉鄯善龟兹疏勒焉耆诸国遣使朝献五月丁丑治兵于西郊癸未遮逸国献汗血马六月甲辰车驾西讨沮渠牧犍侍中宜都王穆夀辅皇太子决留台事大将军长乐王嵇敬辅国大将军建宁王崇二万人屯漠南以备蠕蠕秋七月己巳车驾至上都属国城大飨羣臣讲武马射壬午留辎重分部诸军抚军大将军永昌王健尚书令鉅鹿公刘洁诸军与常山王素二道并进为前锋骠骑大将军乐平王丕太宰阳平王杜超督平凉鄜城诸军为后继八月甲午永昌王健获牧犍牛马畜产二十余万牧犍遣弟董来率万余人拒战于城南望尘退走丙申车驾至姑臧牧犍兄子祖踰城来降乃分军围之九月丙戌牧犍兄子万年率麾下来降是日牧犍与左右文武五千人面缚军门帝解其縳待以藩臣之礼收其城内户口二十余万仓库珍寳不可称计进张掖公秃发保周爵为王与龙骧将军穆罴安逺将军源贺分略诸郡杂人降者亦数十万牧犍弟张掖太守宜得烧仓库西奔酒泉乐都太守安周南奔吐谷浑遣镇南将军奚眷讨张掖遂至酒泉牧犍弟酒泉太守无讳及宜得复奔晋昌使弋阳公元洁守酒泉镇北将军封沓讨乐都掠数千家而还班赐将士各有差戊子蠕蠕犯塞遂至七介山京师大骇皇太子命上党王长孙道生等拒之事具蠕蠕传冬十月辛酉车驾东还徙凉州民三万余家于京师留骠骑大将军乐平王丕征西将军贺多罗镇凉州癸亥遣张掖王秃发保周谕诸部鲜卑保周因率诸部叛于张掖十有一月乙巳刘义隆遣使朝献并献驯象一是月髙丽及粟特渴盘陁破洛那悉居半诸国各遣使朝献十有二月壬午车驾至自西伐饮至策勲告于宗庙杨难当宼上邽镇将元勿头击走之是嵗鄯善龟兹疏勒焉耆髙丽粟特渴盘陁破洛那悉居半等国并遣使朝贡魏书卷四上卷四上考证魏书卷四上考证世祖纪初造新字千余按本书太祖纪天兴四年比衆经文字凡四万余字此则初造新字颁之逺近盖天兴所集者经传所有也始光所造者时俗所行而衆经文所不及收者也金石文字记谓説文所无而后人续添之字大都出此然三国志云有山隂朱育依体像类造作异字千名以上则知别撰之字自汉有之矣冯文通长乐公崇及其母弟朗朗弟邈北史作冯文通子长乐公崇考列传崇朗邈皆文通子也加一子字义较明魏书卷四上考证卷四下钦定四库全书魏书卷四下齐魏收撰帝纪第四下世祖纪下恭宗纪太平真君元年春正月己酉沮渠无讳围酒泉辛亥分遣侍臣廵行州郡观察风俗问民疾苦壬子无讳诱执弋阳公元洁二月己巳诏假通直常侍邢颖使于刘义隆发长安五千人浚昆明池三月酒泉陷夏四月庚辰无讳寇张掖秃髪保周屯于删丹丙戍诏抚军大将军永昌王健等督诸军讨保周五月辛夘行幸北部乙巳无讳复围张掖不克退还丙辰车驾还宫六月丁丑皇孙濬生大赦改年秋七月行幸隂山己丑永昌王健至番禾破保周保周遁走丙申皇太后窦氏崩于行宫癸丑保周自杀传首京师八月甲申无讳降送弋阳公元洁及诸将士九月壬寅车驾还宫冬十有一月丁亥行幸山北十二月车驾还宫是嵗州镇十五民饥开仓赈恤以河南王曜子羯儿为河间王后改封畧阳王二年春正月癸夘拜沮渠无讳为征西大将军凉州牧酒泉王甲辰行幸温泉二月壬戍车驾还宫三月辛夘葬惠太后于崞山庚戌新兴王俊畧阳王羯儿有罪并黜为公辛亥封蠕蠕郁乆闾乞列归为朔方王沮渠万年为张掖王夏四月丁巳刘义隆遣使朝贡庚辰诏镇南将军南阳公奚眷征酒泉五月辛夘行幸山北秋八月辛亥诏散骑侍郎张伟等使刘义隆行幸河西九月戊戍抚军大将军永昌王健薨冬十有一月庚子镇南将军奚眷平酒泉获沮渠天周臧嗟屈徳男女四千口十有二月甲戍车驾还宫丙子刘义隆遣使朝贡三年春正月甲申帝至道坛亲受符箓备法驾旗帜尽青语在释老志三月壬寅北平王长孙頽有罪削爵为侯夏四月无讳走渡流沙据鄯善李暠孙宝据敦煌遣使内附三月行幸隂山之北闰月刘义隆龙骧将军裴方明梁州刺史刘康祖寇南秦南秦王杨难当败奔于上邽六月丙戍难当朝于行宫先是起殿于隂山之北殿始成而难当至因名曰广徳焉秋七月丙寅诏安西将军建兴公古弼督陇右诸军及殿中虎贲与武都王杨保宗等从祁山南入征西将军淮阳公皮豹子与琅邪王司马楚之等督关中诸军从散关西入俱会仇池郁林公司马文思为征南大将军进爵谯王督洛豫诸军事南趣襄阳征南将军东安公刁雍东趣广陵邀方明归路冬十月己夘封皇子伏罗为晋王翰为秦王谭为燕王建为楚王余为吴王十有二月辛巳侍中太保襄城公卢鲁元薨丁酉车驾还宫李宝遣使朝贡以宝为镇西大将军开府仪同三司沙州牧封敦煌公四年春正月己巳征西将军皮豹子等大破刘义隆将于乐乡擒其将王奂之王长卿等强元明辛伯奋弃下辨遁走追斩之尽虏其衆庚午行幸中山二月丙子车驾至于恒山之阳诏有司刋石勒铭是月克仇池三月庚申车驾还宫壬戌乌洛侯国遣使朝贡夏四月武都王杨保宗谋反诸将擒送京师诸氐羌复推保宗弟文徳为主围仇池丁酉大赦天下己亥行幸隂山五月将军古弼大破诸氐解仇池围六月庚寅诏曰朕承天子民忧理万国欲令百姓家给人足兴于礼义而牧守令宰不能助朕宣扬恩徳勤恤民隐至乃侵夺其产加以残虐非所以为治也今复民赀赋三年其田租嵗输如常牧守之徒各厉精为治劝课农桑不得妄有徴发有司弹纠勿有所纵癸巳大閲于西郊秋九月辛丑行幸漠南甲辰舍辎重以轻骑袭蠕蠕分军为四道事具蠕蠕𫝊镇北将军封沓亡入蠕蠕冬十一月将军皮豹子等追破刘义隆将于浊水甲子车驾至于朔方诏曰朕承祖宗重光之绪思阐洪基恢隆万世自经营天下平暴除乱埽清不顺二十年矣夫隂阳有往复四时有代谢授子任贤所以休息优隆功臣式图长乆盖古今不易之令典也其令皇太子副理万几总统百揆诸朕功臣勤劳日乆皆当以爵归第随时朝请飨宴朕前论道陈谟而已不宜复烦以剧职更举贤俊以备百官主者明为科制以称朕心十二月辛夘车驾至自北伐五年春正月壬寅皇太子始总百揆侍中中书监宜都王穆夀司徒东郡公崔浩侍中广平公张黎侍中建兴公古弼辅太子以决庶政诸上书者皆称臣上疏仪与表同戊申诏曰愚民无识信惑妖邪私飬师巫挟藏䜟记隂阳图纬方伎之书又沙门之徒假西戎虚诞生致妖孽非所以壹齐政化布淳徳于天下也自王公已下至于庶人有私飬沙门师巫及金银工巧之人在其家者皆遣诣官曹不得容匿限今年二月十五日过期不出师巫沙门身死主人门诛明相宣告咸使闻知庚戍诏曰自顷以来军国多事未宣文教非所以整齐风俗示轨则于天下也今制自王公已下至于卿士其子息皆诣太学其百工伎巧驺卒子息当习其父兄所业不听私立学校违者师身死主人门诛二月辛未中山王辰等八将以北伐后期斩于都南癸酉骠骑大将军乐平王丕薨庚辰行幸庐三月戊戌大会于那南池遣使者四辈使西域甲辰车驾还宫癸丑诏征西大将军司空上党王长孙道生镇统万夏四月乙亥侍中太宰阳平王杜超为帐下所杀五月丁酉行幸隂山之北六月北部民杀立义将军衡阳公莫孤率五千余落北走追击于漠南杀其渠帅余徙居冀相定三州为营户西平王吐谷浑慕利延杀其兄子纬代是月纬代弟叱力延等来奔乞师以叱力延为归义王秋七月癸夘东雍州刺史沮渠秉谋叛伏诛八月乙丑田于河西壬午诏员外散骑常侍髙济使于刘义隆晋王伏罗督髙平凉州诸军讨吐谷浑慕利延九月帝自河西至马邑观于崞川己亥车驾还宫丁未行幸漠南冬十月癸未晋王伏罗大破慕利延慕利延走奔白兰慕利延从弟伏念长史鵴鸠黎部大崇娥等率其部一万三千落内附十一月刘义隆遣使朝贡十二月粟特国遣使朝贡丙戍车驾还宫六年春正月辛亥车驾行幸定州引见长老存问之诏兼员外散骑常侍宋愔使刘义隆二月遂西幸上党观连理树于泫氏西至吐京讨徙叛胡出配郡县三月庚申车驾还宫诏诸有疑狱皆付中书以经义量决是月酒泉公郝温反于杏城杀守将王幡县吏盖鲜率宗族讨温温弃城走自杀家属伏诛夏四月庚戌征西大将军高凉王那等讨吐谷浑慕利延于隂平白兰诏秦州刺史天水公封勑文击慕利延兄子什归于枹罕散骑常侍成周公万度归乗传发凉州以西兵袭鄯善六月壬辰车驾北廵什归闻军将至弃城夜遁秋八月丁亥封勅文入枹罕分徙千家还上邽壬辰度归以轻骑至鄯善执其王真逹以诣京师帝大悦厚待之车驾幸隂山之北次于广徳宫诏发天下兵三分取一各当戒严以须后命徙诸种杂人五千余家于北边令民北徙畜牧至广漠以饵蠕蠕壬寅髙凉王那军到曼头城慕利延驱其部落西渡流沙那急追故西秦王慕璝世子被囊逆军拒战那击破之被囊轻骑遁走中山公杜丰精骑追之度三危至雪山生擒被囊什归及炽磐子成龙送于京师慕利延遂西入于阗国九月卢水胡盖吴聚衆反于杏城冬十月戊子长安镇副将元纥率衆讨之为吴所杀吴党遂盛民皆渡渭奔南山于是诏发髙平勑勒骑赴长安诏将军叔孙㧞乗传领摄并秦雍兵屯渭北十有一月髙凉王那振旅还京师己未遣那及殿中尚书安定公韩茂率骑屯相州之阳平郡发冀州民造浮桥于碻磝津盖吴遣其部落帅白广平西掠新平安定诸夷酋皆聚衆应之杀汧城守将呉遂进军李閠堡分兵掠临晋已东将军章直与战大败之兵溺死于河者三万余人吴又遣兵西掠至长安将军叔孙技与战于渭北大破之斩首三万余级庚申辽东王窦漏头薨河东蜀薛永宗聚党盗官马数千匹驱三千余人入汾曲西通盖吴受其位号秦州刺史金城公周鹿观率衆讨之不克而还庚午诏殿中尚书扶风公元处真尚书平阳公慕容嵩二万骑讨薛永宗诏殿中尚书乙㧞率五将三万骑讨盖吴西平公寇提三将一万骑讨吴党白广平盖吴自号天台王署置百官辛未车驾还宫选六州兵勇勐者二万人使永昌王仁髙凉王那分领为二道各一万骑南畧淮泗以北徙青徐之民以实河北癸未车驾西征七年春正月戊辰车驾次东雍州庚午围薛永宗营垒永宗出战大败六军乗之永宗衆溃永宗男女无少长赴汾水死辛未车驾南幸汾隂庚辰帝临戏水盖吴退走北地二月丙戍幸长安存问父老丁亥幸昆明池丙申幸盩厔诛叛民耿青孙温二垒与盖吴通谋者军次陈仓诛散关氐害守将者还幸雍城田于岐山之阳北道诸军乙㧞等大破盖吴于杏城吴弃马遁走永昌王仁至髙平擒刘义隆将王章略金乡方与迁其民五千家于河北髙凉王那至济南东平陵迁其民六千余家于河北三月诏诸州坑沙门毁诸佛像徙长安城工巧二千家于京师车驾旋轸幸洛水分军诛李闰叛羌是月金城边冏天水梁会反据上邽东城秦州刺史封勑文击之斩冏衆复推㑹为帅夏四月甲申车驾至自长安戊子邺城毁五层佛图于泥像中得玉玺二其文皆曰受命于天既寿永昌其一刻其旁曰魏所受汉传国玺五月癸亥安丰公闾根率骑诣上邽与勑文讨梁会会走汉中盖吴复聚杏城自号秦地王假署山民衆旅复振于是遣永昌王仁髙凉王那督北道诸军同讨之六月甲申发定冀相三州兵二万人屯长安南山诸谷以防越逸丙戍发司幽定冀四州十万人筑畿上塞围起上谷西至于河广袤皆千里秋八月盖吴为其下人所杀传首京师永昌王仁平其遗烬髙凉王那破盖吴党白广平生擒屠各路那罗于安定斩于京师复略阳公羯儿王爵八年春正月吐京胡阻险为盗诏征东将军武昌王提征南将军淮南王他讨之不下山胡曹仆浑等渡河西保山以自固招引朔方诸胡提等引军讨仆浑二月己夘髙凉王那等自安定讨平朔方胡因与提等合军共攻仆浑斩之其衆赴险死者以万数癸未行幸中山颁赐从官文武各有差髙阳易县民不从官命讨平之徙其余烬于北地三月河西王沮渠牧犍谋反伏诛徙安州丁零三千家于京师夏五月车驾还宫六月西征诸将扶风公元处真等八将坐盗没军资所在虏掠赃各千万计并斩之八月衞大将军乐安王范薨冬十月侍中中书监宜都王穆夀薨十二月鄯善遮逸国并遣子朝献晋王伏罗薨九年春正月刘义隆遣使朝贡氐杨文徳受义隆官号守葭芦城招诱武都隂平五部氐民诏仇池镇将皮豹子讨之文徳弃城南走擒其妻子寮属义隆白水太守郎启元率衆救文徳豹子逆击大破之启元文徳走还汉中宕昌羌酋梁瑾慈遣使内附并贡方物二月癸夘行幸定州山东民饥启仓赈之罢塞围作遂西幸上党诛潞叛民二千余家徙西河离石民五千余家于京师诏于壶关东北大王山累石为三封又斩其北鳯皇山南足以断之三月车驾还宫夏五月甲戌以交趾公韩㧞为假节征西将军领䕶西戎校尉鄯善王镇鄯善赋役其民比之郡县六月辛酉行幸广徳宫丁夘悦般国遣使求与王师俱讨蠕蠕帝许之秋八月诏中外诸军戒严九月乙酉治兵于西郊丙戍上幸隂山是月成周公万度归千里驿上大破焉耆国其王鸠尸卑那奔龟兹冬十月辛丑恒农王奚斤薨癸夘以婚姻奢靡丧𦵏过度诏有司更为科限癸亥大赦天下十有二月诏成周公万度归自焉耆西讨龟兹皇太子朝于行宫遂从北讨至于受降城不见蠕蠕因积粮城内留守而还北平王长孙敦坐事降爵为公十年春正月戊辰朔帝在漠南大飨百寮班赐有差甲戍北伐二月蠕蠕渠帅尔绵他㧞等率其部落千余家来降蠕蠕吐贺真恐惧逺遁事具蠕蠕传三月遂蒐于河西庚寅车驾还宫夏五月庚寅行幸隂山秋七月浮图沙国遣使贡献九月閲武碛上遂北伐事具蠕蠕传冬十月庚子皇太子及羣官奉迎于行宫壬午大飨班赐所获及布帛各有差十有一月龟兹疏勒破落那员阔诸国各遣使朝献十有二月戊申车驾至自北伐己酉以平昌公元託真为中山王十一年春正月乙酉行幸洛阳所过郡国皆亲对髙年存恤孤寡以髙凉王那为仪同三司二月甲午大蒐于梁川皇子真薨是月大治宫室皇太子居于北宫车驾遂征悬瓠益遣使者安慰境外之民其不服者诛之永昌王仁大破刘义隆将刘坦之程天祚于汝东斩坦之擒天祚夏四月癸夘舆驾还宫赐从者及留台郎吏已上生口各有差六月己亥诛司徒崔浩辛丑北廵隂山秋七月义隆遣其辅国将军萧斌之率衆六万寇济州刺史王买得弃州走斌之遂入城仍使宁朔将军王元谟西攻滑台诏枋头镇将平南将军南康公杜道助守兖州八月癸亥田于河西癸未治兵于西郊九月辛夘舆驾南伐癸巳皇太子北伐屯于漠南吴王余留守京都庚子曲赦定冀相三州死罪已下发州郡兵五万分给诸军冬十月癸亥车驾止枋头诏殿中尚书长孙真率骑五千自石济渡备元谟遁走乙丑车驾济河元谟大惧弃军而走衆各溃散追蹑斩首万余级器械山积帝遂至东平萧斌之弃济州退保厯城乃命诸将分道并进使征西大将军永昌王仁自洛阳出寿春尚书长孙真趋马头楚王建趋钟离髙凉王那自青州趋下邳车驾自卭道十有一月辛夘至于邹山刘义隆鲁郡太守崔邪利率属城降使使者以太牢祀孔子壬子次于彭城遂趋盱眙頞盾国献师子一十有二月丁夘车驾至淮诏刈萑苇作筏数万而济义隆盱眙守将臧质闭门拒守将军胡崇之等率衆二万援盱眙燕王谭大破之枭崇之等斩首万余级淮南皆降是月永昌王仁攻悬瓠㧞之获义隆守将赵淮送京师斩之过定项城及淮西大破义隆将刘康祖斩之并虏将军胡盛之王罗汉等传致行宫癸未车驾临江起行宫于𤓰歩山永昌王仁自厯阳至于江西髙凉王那自山阳至于广陵诸军皆同日临江所过城邑莫不望尘奔溃其降者不可胜数甲申义隆使献百牢贡其方物又请进女于皇孙以求和好帝以师婚非礼许和而不许婚使散骑侍郎夏侯野报之诏皇孙为书致马通问焉正平元年春正月丙戍朔大会羣臣于江上班赏各有差文武受爵者二百余人丁亥舆驾北旋是月破洛那罽賔迷密诸国各遣使朝献二月戊寅车驾济河癸未次于鲁口皇太子朝于行宫三月己亥车驾至自南伐饮至策勲告于宗庙以降民五万余家分置近畿赐留台文武所获军资生口各有差夏五月壬寅大赦六月壬戌改年车师国王遣子入侍诏曰夫刑网太密犯者更衆朕甚愍之有司其案律令务求厥中自余有不便于民者依比增损诏太子少傅游雅中书侍郎胡方囘等改定律制略阳王羯儿仪同三司髙凉王那有罪赐死戊辰皇太子薨壬申𦵏景穆太子于金陵秋七月丁亥行幸隂山省诸曹吏员三分之一九月癸巳车驾还宫冬十月庚申行幸隂山刘义隆遣使朝贡诏殿中将军郎法祐使于义隆己巳司空上党王长孙道生薨十有二月丁丑车驾还宫封皇孙濬为髙阳王寻以皇孙世嫡不宜在藩乃止封秦王翰为东平王燕王谭为临淮王楚王建为广阳王呉王余为南安王二年春正月庚辰朔南来降民五千余家于中山谋叛州军讨平之冀州刺史张掖王沮渠万年与降民通谋赐死三月甲寅帝崩于永安宫时年四十五祕不发丧中常侍宗爱矫皇后令杀东平王翰迎南安王余入而立之大赦改元为承平尊皇后赫连氏为皇太后三月辛夘上尊谥曰太武皇帝𦵏于云中金陵庙号世祖夏六月刘义隆将檀和之寇济州梁坦及鲁安生军于京索龎萌薛安都寇宏农秋七月征南将军安定公韩元兴讨之和之退梁坦安生亦走八月冠军将军封礼率骑二千从浢津南渡赴宏农九月司空髙平公儿乌干屯潼关平南将军昌黎公元辽屯河内冬十月丙午朔余为宗爱所贼殿中尚书长孙渇侯与尚书陆丽迎立皇孙是为髙宗焉帝生不逮密太后及有所识言则悲恸哀感傍人太宗闻而嘉叹暨太宗不豫衣不释带性清俭率素服御饮膳取给而已不好珍丽食不二味所幸昭仪贵人衣无兼綵羣臣白帝更峻京邑坁隍以从周易设险之义又陈萧何壮丽之説帝曰古人有言在徳不在险屈丐蒸土筑城而朕灭之岂在城也今天下未平方须民力土功之事朕所朱为萧何之对非雅言也毎以财者军国之本无所轻费至赏赐皆是死事勲绩之家亲戚爱宠未曾横有所及临敌常与士卒同在矢石之间左右死伤者相继而帝神色自若是以人思効命所向无前命将出师指授节度从命者无不制胜违爽者率多败失性又知人㧞士于卒伍之中惟其才效所长不论本末兼甚严断明于刑赏功者赏不遗贱罪者刑不避亲虽宠爱之终不亏法常曰法者朕与天下共之何敢轻也故大臣犯法无所寛假雅长听察瞬息之间下人无以措其姦隐然果于诛戮后多悔之司徒崔浩既死之后帝北伐时宣城公李孝伯疾笃𫝊者以为卒也帝闻而悼之谓左右曰李宣城可惜又曰朕向失言崔司徒可惜李宣城可哀褒贬雅意皆此类也恭宗景穆皇帝讳晃太武皇帝之长子也母贺夫人延和元年春正月丙午立为皇太子时年五歳明慧彊识闻则不忘及长好读经史皆通大义世祖甚竒之世祖东征和龙诏恭宗录尚书事西征凉州诏恭宗监国初世祖之伐河西也李顺等咸言姑臧无水草不可行师恭宗有疑色及车驾至姑臧乃诏恭宗曰姑臧城东西门外流泉合于城北其大如河自余沟渠流入泽中其间乃无燥地泽草茂盛可供大军数年人之多言亦可恶也故有此勑以释汝疑恭宗谓宫臣曰为人臣不实若此岂是忠乎吾初闻有疑但帝决行耳㡬误人大事言者复何面见帝也真君四年恭宗从世祖讨蠕蠕至鹿浑谷与贼相遇虏惶怖部落扰乱恭宗言于世祖曰今大军卒至宜速进击掩其不备破之必矣尚书令刘洁固谏以为尘盛贼多出至平地恐为所围须军大集然后击之可也恭宗谓洁曰此尘之盛由贼恇扰军人乱故何有营上而有此尘世祖疑之遂不急击蠕蠕逺遁既而获虏候骑世祖问之对曰蠕蠕不觉官军卒至上下惶惧引衆北走经六七日知无追者始乃徐行世祖深恨之自是恭宗所言军国大事多见纳用遂知万机初恭宗监国曾令曰周书言任农以耕事贡九谷任圃以树事贡草木任工以余材贡器物任商以市事贡货贿任牧以畜事贡鸟兽任嫔以女事贡布帛任衡以山事贡其材任虞以泽事贡其物其制有司课畿内之民使无牛家以人牛力相贸垦殖锄耨其有牛家与无牛家一人种田二十二畆偿以私锄功七畆如是为差至与小老无牛家种田七畆小老者偿以锄功二亩皆以五口下贫家为率各列家别口数所劝种顷亩明立簿目所种者于地首标题姓名以辨种殖之功又禁饮酒杂戏弃本沽贩者垦田大为增辟正平元年六月戊辰薨于东宫时年二十四庚午册曰呜唿惟尔诞资明叡岐嶷夙成正位少阳克荷基构賔于四门百揆时叙允釐庶绩风雨不迷宜享无疆隆我皇祚如何不幸奄焉殂殒朕用悲恸于厥心今使使持节兼太尉张黎兼司徒窦瑾奉策即柩赐谥曰景穆以显昭令徳魂而有灵其尚嘉之髙宗即位追尊为景穆皇帝庙号恭宗史臣曰世祖聪明雄断威灵杰立借二世之资奋征伐之气遂戎轩四出周旋险夷扫统万平秦陇翦辽海盪河源南夷荷担北蠕削迹廓定四表混一戎华其为功也大矣遂使有魏之业光迈百王岂非神叡经纶事当命世至于初则东储不终末乃衅成所忽固本贻防殆弗思乎恭宗明徳令闻夙世殂夭其戾园之悼欤魏书卷四下卷四下考证魏书卷四下考证世祖纪明于刑赏功者赏不遗贱罪者刑不避亲贱监本误贼今改正魏书卷四下考证魏书卷五钦定四库全书魏书卷五齐魏収撰帝纪第五高宗纪高宗文成皇帝讳濬恭宗景穆皇帝之长子也母曰闾氏眞君元年六月生于东宫帝少聪逹世祖爱之常置左右号世嫡皇孙年五歳世祖北廵帝从在后逢虏帅桎一奴欲加其罚帝谓之曰奴今遭我汝宜释之帅奉命解缚世祖闻之曰此儿虽小欲以天子自处意竒之既长风格异常每有大政常参决可否正平二年十月戊申卽皇帝位于永安前殿大赦改年兴安元年冬十月以骠骑大将军元夀乐爲太宰都督中外诸军事录尚书事尚书长孙渴侯爲尚书令加仪同三司十有一月丙子二人争权并赐死癸未广阳王建薨临淮王谭薨甲申皇妣薨太尉张黎司徒古弼以议不合旨黜爲外都大官平南将军宋子侯周忸进爵乐陵王南部尚书章安子陆丽爲平原王文武各加位一等壬寅追尊景穆太子爲景穆皇帝皇妣爲恭皇后尊保母常氏爲保太后陇西屠各王景文叛诏统万鎭将南阳王惠夀讨平之十有二月戊申祔葬恭皇后于金陵乙卯初复佛法丁巳以乐陵王周忸爲太尉平原王陆丽爲司徒鎭西将军杜元寳爲司空保达沙猎国各遣使朝献戊寅建业公陆俟进爵东平王广平公杜遗进爵爲王癸亥诏以营州蝗开仓赈恤甲子太尉乐陵王周忸有罪赐死濮阳公闾若文进爵爲王二年春正月辛巳司空杜元寳进爵京兆王广平王杜遗薨尚书仆射东安公刘尼进爵爲王封建宁王崇子丽爲济南王癸未诏与民杂调十五丙戌尚书西平公源贺进爵爲王二月己未司空京兆王杜元寳谋反伏诛建宁王崇崇子济南王丽爲元寳所引各赐死乙丑发京师五千人穿天渊池是月刘义隆子劭杀其父而自立三月壬午尊保太后爲皇太后安丰公闾虎皮进爵爲河间王乙未疏勒国遣使朝献夏五月乙酉行幸崞山辛卯还宫是月刘劭弟骏杀劭而自立闰月乙亥太皇太后赫连氏崩秋七月辛亥行幸隂山濮阳王闾若文征西大将军永昌王仁谋反乙丑赐仁死于长安若文伏诛己巳车驾还宫是月筑马射台于南郊八月辛未渴槃陁国遣使朝贡戊戌诏曰朕以眇身纂承大业惧不能宣慈恵和宁济方㝢夙夜兢兢若临渊谷然卽位以来百姓晏安风雨顺序邉方无事衆瑞兼呈不可称数又于苑内获方寸玉印其文曰子孙长夀羣公卿士咸曰休哉岂朕一人克臻斯应实由天地祖宗降祐之所致也思与兆庶共兹嘉庆其令民大酺三日诸殊死已下各降罪一等九月壬子閲武于南郊冬十有一月辛酉行幸信都中山观察风俗十有二月诛河间鄚民爲贼盗者男年十五以下爲生口班赐从臣各有差甲午车驾还宫厍莫奚契丹罽賔等十余国各遣使朝贡复北平公长孙敷王爵兴光元年春正月乙丑以侍中河南公伊馛爲司空二月甲午帝至道坛登受图箓礼毕曲赦京师班赏各有差夏六月丙寅行幸隂山秋七月庚子皇子𢎞生辛丑大赦改年八月甲戌赵王深薨乙亥车驾还宫己丑皇叔虎头龙头薨九月庚申库莫奚国献名马有一角状如麟是月闭都城门大索三日获姦人亡命数百人冬十有一月北鎭将房杖击蠕蠕虏其将豆浑与句等获马千余匹戊戌行幸中山遂幸信都十有二月丙子还幸灵丘至温泉宫庚辰车驾还宫出于叱万单国各遣使朝献太安元年春正月辛酉奉世祖恭宗神主于太庙车骑大将军乐平王拔有罪赐死二月癸未武昌王提薨三月己亥诏曰今始奉世祖恭宗神主于太庙又于西苑遍秩羣神朕以大庆飨赐百寮而犯罪之人独卽刑戮非所以子育羣生矜及衆庶夫圣人之教自近及逺是以周文刑于寡妻至于兄弟以御家邦化茍从近恩亦宜然其曲赦京师死囚已下夏六月壬戌诏名皇子曰宏曲赦京城改年癸酉诏曰夫爲治者因宜以设官举贤以任职故上下和平民无怨谤若官非其人姦邪在位则政教陵迟至于凋薄思明黜陟以隆治道今遣尚书穆真等三十人廵行州郡观察风俗入其境农不垦殖田亩多荒则徭役不时废于力也耆老饭蔬食少壮无衣褐则聚敛烦数匮于财也闾里空虗民多流散则绥导无方疎于恩也盗贼公行劫夺不息则威禁不设失于刑也衆谤并兴大小嗟怨善人隐伏佞邪当途则爲法混淆昏于政也诸如此比黜而戮之善于政者褒而赏之其有阿枉不能自申听诣使告状使者检治若信清能衆所称美诬告以求直反其罪使者受财断察不平听诣公车上诉其不孝父母不顺尊长爲吏姦暴及爲盗贼各具以名上其容隐者以所匿之罪罪之是月遮逸国遣使朝贡戊寅帝畋于犊倪山甲申还宫秋七月丙辰行幸河西八月丁亥车驾还宫冬十月波斯疏勒国并遣使朝贡庚午以辽西公常英爲太宰进爵爲王二年春正月乙卯立皇后冯氏二月丁巳立皇子𢎞爲皇太子大赦天下丁零数千家亡匿井陉山聚爲寇盗诏定州刺史许宗之并州刺史乞佛成龙讨平之夏六月羽林郎于判元提等谋逆伏诛秋八月甲申畋于河西是月平西将军渔阳公尉眷北击伊吾克其城大获而还九月辛巳河东公闾毗零陵公闾纥并进爵爲王冬十月甲申车驾还宫甲午曲赦京师十有一月尚书西平王源贺改封陇西王嚈哒普岚国并遣使朝献刘骏濮阳太守姜龙驹新平太守杨伯伦各弃郡率吏民来降三年春正月壬戌畋于崞山戊辰还宫粟特于阗国各遣使朝贡征渔阳公尉眷拜太尉进爵爲王录尚书事夏五月庚申畋于松山己巳还宫封皇弟新成爲阳平王六月癸卯行幸隂山秋八月畋于隂山之北己亥还宫冬十月将东廵诏太宰常英起行宫于辽西黄山十有一月蛮王文虎龙率千余家内附十有二月以州鎭五蝗民饥使使者开仓以赈之是月于阗扶余等五十余国各遣使朝献四年春正月丙午朔初设酒禁乙卯行幸广寗温泉宫遂东廵平州庚午至于辽西黄山宫游宴数日亲对高年劳问疾苦二月丙子登碣石山观沧海大飨羣臣于山下班赏进爵各有差改碣石山爲乐游山筑坛记行于海濵戊寅南幸信都畋游于广川三月丁未观马射于中山所过郡国赐复一年丙辰车驾还宫起太华殿乙丑东平王陆俟薨夏五月壬戌诏曰朕卽阼至今屡下寛大之㫖蠲除烦苛去诸不急欲令物获其所人安其业而牧守百里不能宣扬恩意求欲无厌断截官物以入于已使课调悬少而深文极墨委罪于民茍求免咎曾不改惧国家之制赋役乃轻比年已来杂调减省而所在州郡咸有逋悬非在职之官绥导失所贪秽过度谁使之然自今常调不充民不安业宰民之徒加以死罪申告天下称朕意焉六月丙申畋于松山秋七月庚午行幸河西九月乙巳还宫辛亥太华殿成丙寅飨羣臣大赦天下冬十月甲戌北廵至隂山有故冢毁废诏曰昔姬文葬枯骨天下归仁自今有穿毁坟壠者斩之刘骏将殷孝祖脩两城于清水东诏镇西将军天水公封勑文等击之辛卯车驾次于车轮山累石记行征西将军皮豹子等三将三万骑助击孝祖车驾度漠蠕蠕絶迹逺遁其别部乌朱贺頽库世頽率衆来降十有二月征东将军中山王託眞薨五年春正月己巳朔征西将军皮豹子略地至髙平大破孝祖斩获五千余级二月己酉侍中司空河南公伊馛薨三月庚寅曲赦京师死罪已下夏四月乙巳封皇弟子推爲京兆王五月居常国遣使朝献六月戊申行幸隂山秋八月庚戌遂幸云中壬戌还宫九月戊辰诏曰夫褒赏必于有功刑罚审于有罪此古今之所同由来之常式牧守莅民侵食百姓以营家业王赋不充虽岁满去职应计前逋正其刑罪而主者失于督察不加弹正使有罪者优游获免无罪者妄受其辜是启姦邪之路长贪暴之心岂所谓原情处罪以正天下自今诸迁代者仰列在职殿最案制治罪克举者加之爵宠有愆者肆之刑戮使能否殊贯刑赏不差主者明爲条制以爲常楷仪同三司敦煌公李寳薨冬十有二月戊申诏曰朕承洪业统御羣有思恢政化以济兆民故薄赋敛以实其财轻徭役以纾其力欲令百姓脩业人不匮乏而六镇云中髙平二雍秦州徧遇灾旱年谷不収其遣开仓廪以赈之有流徙者谕还桑梓欲市籴他界爲关傍郡通其交易之路若典司之官分职不均使上恩不逹于下下民不赡于时加以重罪无有攸纵和平元年春正月甲子朔大赦改元庚午诏散骑常侍冯阐使于刘骏二月卫将军乐安王良督东雍吐京六壁诸军西趣河西征西将军皮豹子等督河西诸军南趋石楼以讨河西叛胡夏四月戊戌皇太后常氏崩于寿安宫五月癸酉葬昭太后于广寗鸣鸡山六月甲午诏征西大将军阳平王新成等督统万髙平诸军出南道南郡公李惠等督凉州诸军出北道讨吐谷浑什寅崔浩之诛也史官遂废至是复置河西叛胡诣长安首罪遣使者安慰之秋七月乙丑刘骏遣使朝贡壬午行幸河西八月西征诸军至西平什寅走保南山九月诸军济河追之遇瘴气多有疫疾乃引军还获畜二十余万庚午舆驾还宫冬十月居常王献驯象三十有一月诏散骑侍郎卢度世员外郎朱安兴使于刘骏二年春正月乙酉诏曰刺史牧民爲万里之表自顷每因发调逼民假贷大商富贾要射时利旬日之间增赢十倍上下通同分以润屋故编戸之家困于冻馁豪富之门日有兼积爲政之弊莫过于此其一切禁絶犯者十疋以上皆死布告天下咸令知禁二月辛卯行幸中山丙午至于邺遂幸信都三月刘骏遣使朝贡舆驾所过皆亲对髙年问民疾苦诏民年八十以上一子不从役灵丘南有山髙四百余丈乃诏羣官仰射山峰无能踰者帝弯弧发矢出山三十余丈过山南二百二十步遂刋石勒铭是月发幷肆州五千人治河西猎道辛巳舆驾还宫夏四月乙未侍中征东大将军河东王闾毗薨五月癸未诏南部尚书黄卢头李敷等考课诸州秋七月戊寅封皇弟小新成爲济隂王加征东大将军鎭平原天赐爲汝隂王加征南大将军鎭虎牢万夀爲乐浪王加征北大将军鎭和龙洛侯爲广平王壬午行廵山北八月戊辰波斯国遣使朝献丁丑舆驾还宫冬十月诏假员外散骑常侍游明根员外郎昌邑侯和天徳使于刘骏博陵之深泽章武之束州盗杀县令州军讨平之广平王洛侯薨三年春正月壬午以车骑大将军东郡公乙浑爲太原王癸未乐浪王万夀薨二月癸酉畋于崞山遂观渔于旋鸿池三月甲申刘骏遣使朝贡髙丽蓰王契啮思厌于师疏勒石那悉居半渴槃陁诸国各遣使朝献夏六月庚申行幸隂山诏将军陆真讨雍州叛氐仇傉檀等平之秋七月壬寅幸河西九月壬辰征西大将军常山王素薨冬十月丙辰诏曰朕承洪绪统御万国垂拱南靣委政羣司欲缉熈治道以致宁一夫三代之隆莫不崇尚年齿今选举之官多不以次令班白处后晚进居先岂所谓彛伦攸叙者也诸曹选补宜各先尽劳旧才能是月诏员外散骑常侍游明根员外郎昌邑侯和天徳使于刘骏十有一月壬寅舆驾还宫十有二月乙卯制战陈之法十有余条因大傩耀兵有飞龙腾虵鱼丽之变以示威武戊午零陵王闾㧞薨四年春三月乙未赐京师民年七十以上太官厨食以终其年皇子胡仁薨追封乐陵王乙巳诏曰朕宪章旧典分职设官欲令敷扬治化缉熙庶绩然在职之人皆蒙显擢委以事任当厉已竭诚务省徭役使兵民优逸家给人赡今内外诸司州鎭守宰侵使兵民劳役非一自今擅有召役逼雇不程皆论同枉法夏四月癸亥上幸西苑亲射虎三头五月壬辰侍中渔阳王尉眷薨壬寅行幸隂山秋七月壬午诏曰朕每岁以秋日闲月命羣官讲武平壤所幸之处必立宫坛糜费之功劳损非一宜仍旧贯何必改作也八月丙寅遂畋于河西诏曰朕顺时畋猎而从官杀获过度旣殚禽兽乖不合围之义其勑从官及典围将校自今已后不听滥杀其畋获皮肉别自颁赉壬申诏曰前以民遭饥寒不自存济有卖鬻男女者尽仰还其家或因縁势力或私行请託共相通容不时检校令良家子息仍爲奴婢今仰精究不听取赎有犯加罪若仍不检还听其父兄上诉以掠人论九月辛巳车驾还宫冬十月以定相二州霣霜杀稼免民田租是月诏员外散骑常侍游明根骁骑将军昌邑子娄内近宁朔将军襄平子李五鳞使于刘骏十有二月辛丑诏曰名位不同礼亦异数所以殊等级示轨仪今丧葬嫁娶大礼未备贵势豪富越度奢靡非所谓式昭典宪者也有司可爲之条格使贵贱有章上下咸序着之于令壬寅诏曰夫㛰姻者人道之始是以夫妇之义三纲之首礼之重者莫过于斯尊卑髙下宜令区别然中代以来贵族之门多不率法或贪利财贿或因缘私好在于茍合无所选择令贵贱不分巨细同贯尘秽清化亏损人伦将何以宣示典谟垂之来裔今制皇族师傅王公侯伯及士民之家不得与百工伎巧卑姓爲㛰犯者加罪五年春正月丁亥封皇弟云爲任城王二月诏以州镇十四去岁虫水开仓赈恤夏四月癸卯顿丘公李峻进爵爲王闰月戊子帝以旱故减膳责躬是夜㴻雨大降五月庚申刘骏死子子业僭立六月丁亥行幸隂山秋七月辛丑北鎭游军大破蠕蠕壬寅行幸河西九月辛丑车驾还宫冬十月琅邪王司马楚之薨十有二月南秦王杨难当薨吐唿罗国遣使朝献六年春正月丙申大赦天下三月丁丑行幸楼烦宫髙丽蓰王对曼诸国各遣使朝献三月戊戌相州刺史西平郡王吐谷浑权薨乙巳车驾还宫夏四月破洛那国献汗血马普岚国献寳劒五月癸卯帝崩于太华殿时年二十六六月丙寅上尊谥曰文成皇帝庙号髙宗八月葬云中之金陵史臣曰世祖经略四方内颇虗耗旣而国衅时艰朝野楚楚髙宗与时消息静以镇之养威布德怀缉中外自非机悟深裕矜济爲心亦何能若此可谓有君人之度矣魏书卷五卷五考证魏书卷五考证高宗纪李敷等考课诸州等北史作业魏书卷五考证魏书卷六钦定四库全书魏书卷六齐魏収撰帝纪第六显祖纪显祖献文皇帝讳𢎞髙宗文成皇帝之长子也母曰李贵人兴光元年秋七月生于隂山之北太安二年二月立爲皇太子聪叡机悟幼而有济民神武之规仁孝纯至礼敬师友和平六年夏五月甲辰即皇帝位大赦天下尊皇后曰皇太后车骑大将军乙浑矫诏杀尚书杨保年平阳公贾爱仁南阳公张天度于禁中戊申侍中司徒平原王陆丽自汤泉入朝浑又杀之己酉以侍中车骑大将军乙浑爲太尉录尚书事东安王刘尼爲司徒尚书左仆射和其奴爲司空壬子以淮南王他爲鎭西大将军仪同三司鎭凉州六月封繁阳侯李嶷爲丹阳王征东大将军冯熙爲昌黎王乙丑诏曰夫赋敛烦则民财匮课调轻则用不足是以十一而税颂声作矣先朝𣙜其轻重以恵百姓朕承洪业上惟祖宗之休命夙兴待旦惟民之恤欲令天下同于逸豫而徭赋不息将何以塞烦去苛拯济黎元者哉今兵革不起畜积有余诸有杂调一以与民秋七月癸巳太尉乙浑爲丞相位居诸王上事无大小皆决于浑九月庚子曲赦京师丙午诏曰先朝以州牧亲民宜置良佐故勑有司班九条之制使前政选吏以待俊乂必谓铨衡允衷朝纲应叙然牧司寛惰不祗宪㫖举非其人愆于典度今制刺史守宰到官之日仰自举民望忠信以爲选官不聼前政共相干冐若简任失所以罔上论是月刘子业征北大将军义阳王刘昶自彭城来降冬十月征阳平王新成京兆王子推济隂王小新成汝隂王天赐任城王云入朝是岁刘子业叔父彧杀子业僭立天安元年春正月己丑朔大赦改年二月庚申丞相太原王乙浑谋反伏诛乙亥以侍中元孔雀爲濮阳王侍中陆定国爲东郡王三月庚子以陇西王源贺爲太尉辛丑髙宗文成皇帝神主祔于太庙辛亥帝幸道坛亲受符箓曲赦京师髙丽波斯于阗阿袭诸国遣使朝献秋七月诏诸有诈取爵位罪特原之削其爵职其有祖父假爵号货赇以正名者不聼继袭诸非劳进超迁者亦各还初不以实闻者以大不敬论九月刘彧司州刺史常珍竒以悬瓠内属己酉初立乡学郡置博士二人助教二人学生六十人刘彧徐州刺史薛安都以彭城内属彧将张永沈攸之击安都诏北部尚书尉元爲镇南大将军都督诸军事镇东将军城阳公孔伯恭爲副出东道救彭城殿中尚书镇西大将军西河公元石都督荆豫南雍州诸军事给事中京兆侯张穷竒爲副出西道救悬瓠冬十月曹利彤曷国各遣使朝献十有一月壬子刘彧兖州刺史毕衆敬遣使内属十有二月己未尉元军次于秺彧将周凯张永沈攸之相继退走皇弟安平薨是岁州镇十一旱民饥开仓赈恤皇兴元年春正月癸巳尉元大破张永沈攸之于吕梁东斩首数万级冻死者甚衆获刘彧秦州刺史垣恭祖羽林监沈承伯永攸之单骑走免获军资器械不可胜数刘彧遣使朝贡庚子东平王道符谋反于长安杀副将驸马都尉万古真鉅鹿公李恢雍州刺史鱼𤣥明丙午诏司空平昌公和其奴东阳公元丕等讨道符丁未道符司马叚太阳攻道符斩之传首京师道符兄弟皆伏诛闰月以顿丘王李峻爲太宰刘彧青州刺史沈文秀冀州刺史崔道固并遣使请举州内属诏平东将军长孙陵平南将军广陵公侯穷竒赴援之二月诏使持节都督诸军事征南大将军慕容白曜督骑五万次于碻磝爲东道后援济隂王小新成薨髙丽库莫奚具伏弗郁羽陵日连匹黎尔于阗诸国各遣使朝贡刘彧东平太守申纂戍无盐遏絶王使诏征南大将军慕容白曜督诸军以讨之三月甲寅尅之沈文秀崔道固复叛归刘彧白曜回师讨之拔彧肥城垣苗糜沟三戍夏四月白曜攻升城戍主房崇吉遁走秋八月白曜攻歴城丁酉行幸武州山石窟寺戊申皇子宏生大赦改年九月壬子髙丽于阗普岚粟特国各遣使朝献丁巳进冯翊公李白爵梁郡王是月诏赐六镇贫人布人三匹冬十月癸卯田于那男池濮阳王孔雀坐怠慢降爵爲公二年春二月癸未田于西山亲射虎豹崔道固及刘彧梁邹戍主平原太守刘休賔举城降是月徐州羣盗司马休符自称晋王将军尉元讨平之三月白曜进围东阳戊午刘彧遣使朝贡夏四月辛丑以南郡公李恵爲征南大将军仪同三司都督闗右诸军事雍州刺史进爵爲王髙丽库莫奚契丹具伏弗郁羽陵日连匹黎尔叱六手悉万丹阿大何羽眞侯于阗波斯国各遣使朝献五月乙卯田于崞山遂幸繁畤辛酉还宫六月庚辰以河南辟地曲赦京师殊死以下以昌黎王冯熙爲太傅秋九月辛亥封皇叔桢爲南安王长夀爲城阳王太洛爲章武王休爲安定王冬十月辛丑上田于冷泉十有一月以州鎭二十七水旱开仓赈恤十有二月甲午诏曰顷张永迷扰敢拒王威暴骨原隰残废不少死生寃痛朕甚愍焉天下民一也可勑郡县永军残废之士聼还江南露骸草莾者収瘗之是月悉万丹等十余国各遣使朝贡三年春正月乙丑东阳溃虏沈文秀戊辰司空平昌公和其奴薨二月蠕蠕髙丽库莫奚契丹国各遣使朝献己卯以上党公慕容白曜爲都督青齐东徐三州诸军事征南大将军开府仪同三司青州刺史进爵济南王夏四月壬辰刘彧遣使朝贡丙申名皇子曰宏大赦天下丁酉田于崞山五月徙青州民于京师六月辛未立皇子宏爲皇太子秋七月蠕蠕国遣使朝贡冬十月侍中太宰顿丘王李峻薨十有一月吐谷浑别帅白杨提度汗率戸内附襄城公韩頽进爵爲王四年春正月诏州镇十一民饥开仓赈恤二月以东郡王陆定国爲司空髙丽库莫奚契丹各遣使朝献吐谷浑拾寅不供职贡诏使持节征西大将军上党王长孙观讨之广阳王石侯薨三月丙戌诏曰朕思百姓病苦民多非命明发不寐疚心疾首是以广集良医逺採名药欲以救䕶兆民可宣告天下民有病者所在官司遣医就家诊视所须药物任医量给之夏四月辛丑大赦天下戊申长孙观军至曼头山大破拾寅拾寅与麾下数百骑宵遁拾寅从弟豆勿来及其渠帅匹娄拔累等率所领降附五月封皇弟长乐爲建昌王六月刘彧遣使朝贡秋八月羣盗入彭城杀鎭将元解愁长史勒兵灭之蠕蠕犯塞九月丙寅舆驾北伐诸将俱会于女水大破虏衆事具蠕蠕传司徒东安王刘尼坐事免壬申车驾至自北伐饮至䇿勲告于宗庙冬十月诛济南王慕容白曜髙平公李敷十有一月诏弛山泽之禁十有二月甲辰幸鹿野苑石窟寺阳平王新成薨五年春三月乙亥诏曰天安以来军国多务南定徐方北扫遗虏征戍之人亡窜非一虽罪合刑书毎加哀宥然寛政犹水逋逃遂多宜申明典刑以肃姦伪自今诸有逃亡之兵及下代守宰浮游不赴者限六月三十日悉听归首不首者论如律诏假员外散骑常侍邢祐使于刘彧夏四月西部勑勒叛诏汝隂王天赐给事中罗云讨之云爲勑勒所袭杀死者十五六北平王长孙敦薨六月丁未行幸河西秋七月丙寅遂至隂山八月丁亥车驾还宫帝雅薄时务常有遗世之心欲禅位于叔父京兆王子推语在任城王云传羣臣固请帝乃止丙午册命太子曰昔尧舜之禅天下也皆由其子不肖若丹朱商均能负荷者岂搜扬侧陋而授之哉尔虽沖弱有君人之表必能恢隆王道以济兆民今使太保建安王陆馛太尉源贺持节奉皇帝玺绶致位于尔躬其践昇帝位克广洪业以光祖宗之烈使朕优游履道颐神养性可不善欤丁未诏曰朕承洪业运属太平淮岱率从四海清晏是以希心𤣥古志存澹泊躬览万务则损颐神之和一日或旷政有淹滞之失但子有天下归尊于父父有天下传之于子今稽协灵运考会羣心爰命储官践昇大位朕方优游恭已栖心浩然社稷乂安克广其业不亦善乎百官有司其祗奉𦙍子以答天休宣布㝢内咸使闻悉于是羣公奏曰昔三皇之世澹泊无爲故称皇是以汉髙祖旣称皇帝尊其父爲太上皇明不统天下今皇帝幼沖万几大政犹宜陛下总之谨上尊号太上皇帝乃从之己酉太上皇帝徙御崇光宫採椽不斲土阶而已国之大事咸以闻承明元年年二十三崩于永安殿上尊谥曰献文皇帝庙号显祖葬云中金陵史臣曰聪叡夙成兼资能断其显祖之谓乎故能更清漠野太启南服而早怀厌世之心终致宫闱之变将天意哉魏书卷六卷六考证魏书卷六考证显祖纪广陵公侯穷竒前云给事中京兆侯张穷竒此云广陵公侯穷竒疑或有误魏书卷六考证魏书卷七上钦定四库全书魏书卷七上齐魏収撰帝纪第七髙祖纪上髙祖孝文皇帝讳宏显祖献文皇帝之长子母曰李夫人皇兴元年八月戊申生于平城紫宫神光照于室内天地氛氲和气充塞帝生而洁白有异姿襁褓岐嶷长而渊裕仁孝绰然有君人之表显祖尤爱异之三年夏六月辛未立爲皇太子五年秋八月丙午卽皇帝位于太华前殿大赦改元延兴元年丁未刘彧遣使朝贡九月壬戌诏在位及民庶直言极谏有利民益治损政伤化悉心以闻壬午青州髙阳民封辩自号齐王聚党千余人州军讨灭之髙丽民奴久等相率来降各赐田宅冬十月丁亥沃野统万二镇勅勒叛诏太尉陇西王源贺追击至枹罕灭之斩首三万余级徙其遗迸于冀定相三州爲营戸庚寅以征东大将军南安王桢爲假节都督凉州及西戎诸军事领护西域校尉仪同三司镇凉州朔方民曹平原招集不逞破石楼堡杀军将刘彧将垣崇祖率衆二万自郁洲宼东兖州屯于南城固十有一月刺史于洛侯讨破之崇祖还郁洲妖贼司马小君聚衆反于平陵齐州刺史武昌王平原讨擒之十有二月乙酉以驸马都尉穆亮爲赵郡王壬辰诏访舜后获东莱郡民嬀茍之复其家毕世以彰盛德之不朽复前濮阳王孔雀本封辛丑赵郡王穆亮徙封长乐王二年春正月乙卯统万镇胡民相率北叛诏宁南将军交阯公韩㧞等追灭之大阳蛮酋桓诞率戸内属拜征南将军封襄阳王曲赦京师及河西南至秦泾西至枹罕北至凉州诸镇诏假员外散骑常侍邢祐使于刘彧二月乙巳诏曰尼父禀达圣之姿体生知之量穷理尽性道光四海顷者淮徐未賔庙隔非所致令祠典寝顿礼章殄灭遂使女巫妖觋淫进非礼杀生鼓舞倡优媟狎岂所以尊明神敬圣道者也自今已后有祭孔子庙制用酒脯而已不聼妇女合杂以祈非望之福犯者以违制论其公家有事自如常礼牺牲粢盛务尽丰洁临事致敬令肃如也牧司之官明纠不法使禁令必行蠕蠕犯塞太上皇帝次于北郊诏诸将讨之虏遁走其别帅阿大千率千余落来降东部勅勒叛奔蠕蠕太上皇帝追之至石碛不及而还壬子髙丽国遣使朝贡三月太上皇帝至自北讨戊辰以散骑常侍驸马都尉万安国爲大司马大将军封安城王庚午车驾耕于籍田石城郡获曹平原送京师斩之连川敕勒谋叛徙配青徐齐兖四州爲营戸夏四月庚子诏工商杂伎尽聼赴农诸州郡课民益种菜果辛亥刘彧遣使朝贡癸酉诏沙门不得去寺浮游民间行者仰以公文是月刘彧死子昱僭立五月丁巳诏军警给玺印传符次给马印六月安州民遇水雹丐租赈恤丙申诏曰顷者州郡选贡多不以实硕人所以穷处幽仄鄙夫所以超分妄进岂所谓旌贤树德者也今年贡举尤爲猥滥自今所遣皆门尽州郡之髙才极乡闾之选闰月壬子蠕蠕宼敦煌镇将尉多侯击走之又宼晋昌守将薛奴击走之戊午行幸隂山秋七月光州民孙晏等聚党千余人叛通刘昱刺史叔孙璝讨平之辛丑髙丽国遣使朝贡壬寅诏州郡县各遣二人才堪专对者赴九月讲武当亲问风俗八月丙辰百济国遣使奉表请师伐髙丽辛酉地豆干厍莫奚国遣使朝贡昌亭国遣使献蜀马河西费也头反薄骨律镇将击走之九月辛巳车驾还宫戊申统万镇将河间王闾虎皮坐贪残赐死己酉诏以州镇十一水丐民田租开仓赈恤又诏流迸之民皆令还本违者配徙邉镇冬十月蠕蠕犯塞及于五原十有一月太上皇帝亲讨之将度漠袭击蠕蠕闻军至大惧北走数千里以穷宼逺遁不可追乃止丁亥封皇叔略爲广川王壬辰分遣使者廵省风俗问民疾苦帝每月一朝崇光宫十有二月庚戌诏曰书云三载一考三考黜陟幽明顷者已来官以劳升未久而代牧守无恤民之心竞爲聚敛送故迎新相属于路非所以固民志隆治道也自今牧守温仁清俭克己奉公者可久于其任歳积有成迁位一级其有贪残非道侵削黎庶者虽在官甫尔必加黜罚着之于令永爲彛凖诏以代郡事同丰沛代民先配邉戍者皆免之三年春正月庚辰诏员外散骑常侍崔演使于刘昱丁亥改崇光宫爲宁光宫戊戌太上皇帝还至云中是月相州执送妖人荣永安于京师斩之诏赦其支党二月戊申髙丽契丹国并遣使朝贡癸丑诏牧守令长勤率百姓无令失时同部之内贫富相通家有兼牛通借无者若不从诏一门之内终身不仕守宰不督察免所居官戊午太上皇帝至自北讨饮至䇿勲告于宗庙死王事者复其家诏畿内民从役死事者郡县爲迎丧给以葬费甲戌诏县令能静一县劫盗者兼治二县卽食其禄能静二县者兼治三县三年迁爲郡守二千石能静二郡上至三郡亦如之三年迁爲刺史三月壬午诏诸仓囤谷麦充积者出赐贫民夏四月戊申诏假司空上党王长孙观等讨吐谷浑拾寅壬子契丹国遣使朝贡诏以孔子二十八世孙鲁郡孔乗爲崇圣大夫给十戸以供洒埽六月甲子诏曰往年县召民秀二人问以守宰治状善恶具闻将加赏罚而赏者未几罪者衆多肆法伤生情所未忍今特垂寛恕之恩申以解网之惠诸爲民所列者特原其罪尽可代之秋七月诏河南六州之民戸収绢一匹绵一斤租三十石乙亥行幸隂山蠕蠕宼敦煌鎭将乐洛生击破之事具蠕蠕传刘昱遣将宼缘淮诸镇徐州刺史淮阳公尉元击走之八月己酉髙丽厍莫奚国并遣使朝献庚申帝从太上皇帝幸河西拾寅谢罪请降许之九月辛巳车驾并还宫乙亥刘昱遣使朝贡己亥诏曰自今京师及天下之囚罪未分判在狱致死无近亲者公给衣衾棺椟葬埋之不得曝露辛丑诏遣使者十人循行州郡检括戸口其有仍隐不出者州郡县戸主并论如律库莫奚国遣使朝献冬十月太上皇帝亲将南讨诏州郡之民十丁取一以充行戸収租五十石以备军粮悉万斤国遣使朝献武都王反攻仇池诏长孙观仍回师讨之十有一月戊寅诏以河南七州牧守多不奉法致新邦之民莫能上逹遣使者观风察狱黜陟幽明其有鳏寡孤独贫不自存者复其杂徭年八十已上一子不从役力田孝悌才器有益于时信义着于乡闾者具以名闻癸巳太上皇帝南廵至于懐州所过问民疾苦赐髙年孝悌力田布帛十有二月庚戌诏关外苑囿聼民樵採壬子蠕蠕犯邉柔𤣥鎭二部勅勒叛应之癸丑沙门慧隐谋反伏诛是岁州镇十一水旱丐民田租开仓赈恤相州民饿死者二千八百四十五人吐谷浑部内羌民钟岂渴干等二千三百戸内附是年妖人刘举自称天子齐州刺史武昌王平原捕斩之四年春正月丁丑侍中太尉陇西王源贺以病辞位辛巳粟特国遣使朝献二月甲辰太上皇帝至自南廵辛亥吐谷浑拾寅遣子费斗斤入侍并献方物辛未禁断寒食三月丁亥诏员外散骑常侍许赤虎使于刘昱髙丽吐谷浑曹利诸国各遣使朝贡夏五月甲戌蠕蠕国遣使朝贡六月乙卯诏曰朕应歴数开一之期属千载光熙之运虽仰严诲犹惧德化不寛至有门房之诛然下民兇戾不顾亲戚一人爲恶殃及合门朕爲民父母深所愍悼自今以后非谋反大逆干纪外奔罪止其身而已今徳被殊方文轨将一宥刑寛禁不亦善乎阔悉国遣使朝贡秋七月庚午髙丽国遣使朝献己卯曲赦仇池癸巳蠕蠕宼敦煌镇将尉多侯大破之八月庚子吐谷浑国遣使朝献戊申大閲于北郊九月以刘昱内相攻战诏将军元兰等五将三万骑及假东阳王丕爲后继伐蜀汉丙子契丹厍莫奚地豆干诸国各遣使朝献冬十月庚子刘昱遣使朝贡十有一月分遣侍臣循河南七州观察风俗抚慰初附戊寅吐谷浑国遣使朝献是岁州镇十三大饥丐民田租开仓赈之十有二月诏西征吐谷浑兵在句律城初叛军者斩次分配柔𤣥武川二镇斩者千余人五年春二月庚子髙丽国遣使朝献癸丑诏定考课明黜陟闰月戊午吐谷浑国遣使朝献夏四月丁丑龟兹国遣使朝献癸未诏天下赋调县专督集牧守对检送京师违者免所居官诏禁畜鹰鹞开相告之制五月丁酉契丹厍莫奚国各遣使献名马丙午诏员外散骑常侍许赤虎使于刘昱丁未幸武州山辛酉幸车轮山六月庚午禁杀牛马壬申曲赦京师死罪遣备蠕蠕秋八月丁卯髙丽吐谷浑地豆干诸国遣使朝献九月癸卯洛州人贾伯奴豫州人田智度聚党千余人伯奴称恒农王智度称上洛王夜攻洛州州郡击之斩伯奴于缑氏执智度送京师冬十月蠕蠕国遣使朝献太上皇帝大閲于北郊十有二月丙寅建昌王长乐改封安乐王己丑城阳王长夀薨庚寅刘昱遣使朝贡承明元年春二月蠕蠕髙丽厍莫奚波斯诸国并遣使朝贡是月司空东郡王陆定国坐事免官爵爲兵夏五月冀州武邑民宋伏龙聚衆自称南平王郡县捕斩之蠕蠕国遣使朝贡六月甲子诏中外戒严分京师见兵爲三等第一军出遣第一兵二等兵亦如之辛未太上皇帝崩壬申大赦改年大司马大将军安城王万安国坐矫诏杀神部长奚买奴于苑中赐死戊寅征西大将军安乐王长乐爲太尉尚书左仆射南平公目辰爲司徒进封宜都王南部尚书李䜣爲司空尊皇太后爲太皇太后临朝称制秋七月甲辰追尊皇妣李贵人爲思皇后以汝隂王天赐爲征西大将军仪同三司髙丽厍莫奚国并遣使朝贡濮阳王孔雀有罪赐死八月甲子诏曰朕猥承前緖纂戎洪烈思隆先志缉熙政道羣公卿士其各勉厥心匡朕不逮诸有便民利国者具状以闻壬午蠕蠕国遣使朝贡甲申以长安二蚕多死丐民岁赋之半九月丁亥曲赦京师髙丽库莫奚契丹诸国并遣使朝献癸丑宕昌悉万斤国并遣使朝贡冬十月丁巳起七寳永安行殿乙丑进征西大将军假东阳王元丕爵爲正王己未诏曰朕纂承皇极照临万方思阐遐风光被兆庶使朝有不讳之音野无自蔽之响畴咨帝载询及刍荛自今已后羣官卿士下及吏民各聼上书直言极谏勿有所隐诸有便宜益治利民可以正风俗者有司以闻朕将亲览与三事大夫论其可否裁而用之辛未舆驾幸建明佛寺大宥罪人济南公罗㧞进爵爲王十有一月蠕蠕国遣使朝贡戊子以太尉安乐王长乐爲定州刺史京兆王子推爲青州刺史司空李䜣爲徐州刺史并开府仪同三司太和元年春正月乙酉朔诏曰朕夙承寳业惧不堪荷而天贶具臻地瑞并应风和气晼天人交协岂朕沖昧所能致哉实頼神祗七庙降福之助今三正告初祇感交切宜因阳始协典革元其改今号爲太和元年辛亥诏曰今牧民者与朕共治天下也宜简以徭役先之劝奖相其水陆务尽地利使农夫外布桑妇内勤若轻有征发致夺民时以侵擅论民有不从长教惰于农桑者加以罪刑起太和安昌二殿己酉秦州略阳民王元夀聚衆五千余家自号爲冲天王云中饥开仓赈恤二月丙寅汉川民泉㑹谭酉等相率内属处之并州辛未秦益二州刺史武都公尉洛侯讨破元寿获其妻子送京师癸未髙丽契丹厍莫奚国各遣使朝献三月庚子征征西大将军雍州刺史东阳王丕爲司徒丙午诏曰朕政治多阙灾𤯝屡兴去年牛疫死伤大半耕垦之利当有亏损今东作既兴人须肄业其勅在所督课田农有牛者加勤于常岁无牛者倍庸于余年一夫制治田四十亩中男二十亩无令人有余力地有遗利厍莫奚契丹国各遣使朝献夏四月丙寅蠕蠕国遣使朝贡丁卯幸白登山壬申幸崞山乐安王良薨诏复前东郡王陆定国官爵五月乙酉车驾祈雨于武州山俄而澍雨大洽蠕蠕国遣使朝贡秋七月壬辰侍中开府仪同三司青州刺史京兆王子推薨庚子定三等死刑己酉太和安昌二殿成起朱明思贤门是月刘昱死弟准僭立八月壬子大赦天下丙子诏曰工商皂隶各有厥分而有司纵滥或染清流自今戸内有工役者唯止本部丞已下准次而授若阶借元勲以劳定国者不从此制戊寅刘准遣使朝贡九月癸未蠕蠕国遣使朝贡乙酉诏羣臣定律令于太华殿辛卯髙丽国遣使朝贡庚子起永乐游观殿于北苑穿神渊池车多罗西天竺舍卫叠伏罗诸国各遣使朝贡冬十月癸酉宴京邑耆老年七十已上于太华殿赐以衣服是月厍莫奚契丹国各遣使朝献又诏七十已上一子不从役龟兹国遣使朝献刘准葭芦戍主杨文度遣弟鼠袭陷仇池丙子诛徐州刺史李䜣厍莫奚契丹国各遣使朝贡十有二月癸未诏征西将军广川公皮懽喜镇西将军梁丑奴平西将军杨灵珍等率衆四万讨杨鼠乙酉吐谷浑国遣使朝献丁亥怀州民伊祈茍初自称尧后应王聚衆于重山洛州刺史冯熙讨灭之闰月懽喜等军到建安杨鼠弃城南走癸亥粟提婆国遣使朝献庚子诏员外散骑常侍李长仁使于刘准十有二月壬寅懽喜攻陷葭芦斩文度传首京师甲辰员阔吐谷浑国并遣使朝贡丁未诏以州郡八水旱蝗民饥开仓赈恤以安定王休爲仪同三司二年春正月丁巳封昌黎王冯熙第二子始兴爲北平王戊午吐谷浑遣使朝献二月丁亥行幸代之汤泉所过问民疾苦以宫人赐贫民无妻者戊戌蠕蠕国遣使朝献癸卯车驾还宫三月丙子以河南公梁弥机爲宕昌王夏四月甲申幸崞山丁亥还宫己丑刘准遣使朝贡京师蝗甲辰祈天灾于北苑亲自礼焉减膳避正殿丙午㴻雨大洽曲赦京师五月诏曰㛰娉过礼则嫁娶有失时之弊厚葬送终则生者有糜费之苦圣王知其如此故申之以礼数约之以法禁廼者民渐奢尚㛰葬越轨致贫富相高贵贱无别又皇族贵戚及士民之家不惟氏族髙下与非类婚偶先帝亲发明诏爲之科禁而百姓习常仍不肃改朕今宪章旧典祗案先制着之律令永爲定准犯者以违制论六月己丑幸鹿野苑庚子皇叔若薨秋七月戊辰龟兹国遣使献名駞七十头刘准遣将宼仇池隂平太守杨广香击走之八月分遣使者考察守宰问民疾苦丙戌诏罢诸州禽兽之贡丁亥勿吉国遣使朝献九月丙辰曲赦京师龟兹国遣使献大马名駞珍寳甚衆冬十月壬辰诏员外散骑常侍郑羲使于刘准十有一月庚戌诏曰悬爵于朝而有功者必縻其赏悬刑于市而有罪者必罹其辜斯乃古今之成典治道之实要诸州刺史牧民之官自顷以来遂各怠慢纵姦纳赂背公缘私致令贼盗并兴侵劫滋甚姦宄之声屡闻朕聼朕承太平之运属千载之期思光洪绪惟新庶绩亦望蕃翰羣司敷德宣惠以助沖人共成斯美幸克己复礼思愆改过使寡昧无愧于祖宗百姓见德于当世有司明爲条禁称朕意焉十有二月癸巳诛南郡王李恵是嵗州镇二十余水旱民饥开仓赈恤三年春正月癸丑坤徳六合殿成庚申诏罢行察官二月辛巳帝太皇太后幸代郡温泉问民疾苦鳏贫者以宫女妻之己亥还宫壬寅干象六合殿成三月甲辰曲赦京师戊午吐谷浑髙丽国各遣使朝献夏四月壬申刘准遣使朝献癸未乐浪王乐平薨辛卯蠕蠕国遣使朝献丙申幸崞山己亥还宫庚子淮阳公尉元进爵爲王吐谷浑国遣使献氂牛五十头雍州刺史宜都王目辰有罪赐死五月丁巳帝祈雨于北苑闭阳门是日㴻雨大洽辛酉诏曰昔四代养老问道乞言朕虽冲昧每尚其美今赐国老各衣一袭绵五斤绢布各五疋六月辛未以雍州民饥开仓赈恤起文石室灵泉殿于方山秋七月壬寅诏宫人年老及疾病者免之八月壬申诏羣臣直言尽规靡有所隐乙亥幸方山起思逺佛寺丁丑还宫九月壬子以侍中司徒东阳王丕爲太尉侍中尚书右仆射赵郡公陈建爲司徒进爵魏郡王侍中尚书河南公茍頽爲司空进爵河东王侍中尚书太原公王叡进爵中山王侍中尚书陇东公张祐进爵新平王己未定州刺史安乐王长乐有罪征诣京师赐死庚申陇西王源贺薨髙丽吐谷浑地豆干契丹厍莫奚龟兹诸国各遣使朝献冬十月己巳朔大赦天下十有一月癸卯赐京师贫穷髙年疾患不能自存者衣服布帛各有差癸丑进假梁郡公元嘉爵爲假王督二将出淮隂陇西公元琛三将出广陵河东公薛虎子三将出寿春蠕蠕率骑十余万南宼至塞而还十有二月粟特州逸河龚叠伏罗员濶悉万斤诸国各遣使朝贡是年岛夷萧道成废其主刘准而僭立自号曰齐四年春正月癸卯干象六合殿成洮阳羌叛枹罕镇将讨平之陇西公元琛等攻克萧道成马头戍乙卯广川王略薨雍州氐齐男王反杀美阳令州郡捕斩之丁巳罢畜鹰鹞之所以其地爲报德佛寺戊午襄城王韩頽有罪削爵徙邉萧道成徐州刺史崔文仲宼淮北陷茬眉戍二月遣尚书游明根率骑二千南讨癸巳诏曰朕承干绪君临海内夙兴昧旦如履薄氷今东作方兴庶类萌动品物资生膏雨不降岁一不登百姓饥之朕甚惧焉其敕天下祀山川羣神及能兴云雨者修饰祠堂荐以牲璧民有疾苦所在存问三月丙午诏车骑大将军冯熙督衆迎还假梁郡王嘉等诸军乙卯蠕蠕国遣使朝贡四月乙卯幸廷尉籍坊二狱引见诸囚诏曰廷尉者天下之平民命之所悬也朕得惟刑之恤者仗狱官之称其任也一夫不耕将或受其馁一妇不织将或受其寒今农时要月百姓肆力之秋而愚民陷罪者甚衆宜随轻重决遣以赴耕耘之业辛巳幸白登山甲申赐天下贫人一戸之内无杂财谷帛者廪一年五月丙申朔幸火山壬寅还宫六月丁卯以澍雨大洽曲赦京师以䌷绫绢布百万疋及南伐所俘赐王公已下秋七月辛亥行幸火山壬子改作东明观诏会京师耆老赐锦綵衣服几杖稻米蜜面复家人不徭役悉万斤国遣使朝贡闰月丁亥幸虎圈亲录囚徒轻者皆免之壬辰顿丘王李钟葵有罪赐死萧道成角城戍主请举城内属八月丁酉诏徐州刺史假梁郡王嘉赴接之又遣平南将军郎大檀三将出朐城将军白吐头二将出海西将军元泰二将出连口将军封匹三将出角城镇南将军贺罗出下蔡甲辰幸方山戊申幸武州山石窟寺庚戌还宫乙卯诏诸州置氷室萧道成梁州刺史崔慧景遣长史裴叔保率衆宼武兴关城氐帅杨鼠击破之叔保还南郑九月萧道成汝南太守常元真龙骧将军胡青茍率戸内属乙亥思义殿成壬午东明观成戊子诏曰隆寒雪降诸在徽纆及转输在都或有冻馁朕用愍焉可遣侍臣诣廷尉狱及有囚之所周廵省察饥寒者给以衣食桎梏者代以轻鏁假梁郡王嘉破萧道成将卢绍之𤣥元度于朐山其下蔡戍主弃城遁走冬十月丁未诏昌黎王冯熙爲西道都督与征南将军桓诞出义阳镇南将军贺罗自下蔡东出钟离兰陵民桓富杀其县令与昌虑桓和北连太山羣盗张和颜等聚党保五固推司马朗之爲主诏淮阳王尉元等讨之是岁诏以州镇十八水旱民饥开仓赈恤五年春正月己卯车驾南廵丁亥至中山亲见髙年问民疾苦二月辛卯朔大赦天下赐孝悌力田孤贫不能自存者谷帛有差免宫人年老者还其所亲丁酉车驾幸信都存问如中山癸卯还中山己酉讲武于唐水之阳庚戌车驾还都沙门法秀谋反伏诛南征诸将击破萧道成游击将军桓康于淮阳道成豫州刺史垣崇祖宼下蔡昌黎王冯熙撃破之假梁郡王嘉大破道成将俘获三万余口送京师三月辛酉朔车驾幸肆州癸亥讲武于云水之阳所经考察守宰加以黜陟己巳车驾还宫诏曰法秀妖诈乱常妄说符瑞兰台御史张求等一百余人招结奴𨽻谋爲大逆有司科以族诛诚合刑宪且矜愚重命犹所弗忍其五族者降止同祖三族止一门门诛止身夏四月己亥行幸方山建永固石室于山上立碑于石室之庭又铭太皇太后终制于金册又起鉴𤣥殿壬子以南俘万余口班赐羣臣甲寅诏曰时雨不霑春苗萎悴诸有骸骨之处皆敕埋藏勿令露见有神祇之所悉可祷祈任城王云薨五月庚申朔诏曰廼者邉兵屡动劳役未息百姓因之轻陷刑纲狱讼烦兴四民失业朕毎念之用伤懐抱农时要月民须肆力其敕天下勿使有留狱久囚壬戌邓至国遣使朝贡庚午青州主簿崔次恩聚衆谋叛州军击之次恩走郁洲六月甲辰中山王叡薨戊午封皇叔简爲齐郡王勐爲安丰王秋七月甲子萧道成遣使朝贡辛酉蠕蠕别帅他稽率衆内附甲戌班乞养杂戸及戸籍之制五条九月庚午閲武于南郊大飨羣臣萧道成使车僧朗以班在刘准使殷灵诞之后辞不就席刘准降人解奉君刃僧朗于会中诏诛奉君等乙亥封昌黎王冯熙世子诞爲南平王兖州斩司马朗之传首京师冬十月癸卯蠕蠕国遣使朝贡十有二月癸巳诏以州镇十二民饥开仓赈恤六年春正月甲戌大赦天下二月辛卯诏曰灵丘郡土旣褊塉又诸州路冲官私所经供费非一往年廵行见其劳瘁可复民租调十五年癸巳白兰王吐谷浑翼世以诬罔伏诛乙未诏曰萧道成逆乱江淮戎旗频举七州之民既有征运之劳深乖轻徭之义朕甚愍之其复常调三年戊申地豆于国遣使朝贡癸丑赐王公巳下清勤着称者谷帛有差三月庚辰行幸虎圈诏曰虎狼勐暴食肉残生取捕之日毎多伤害既无所益损费良多从今勿复捕贡辛巳幸武州山石窟寺赐贫老者衣服壬午幸方山是月萧道成死子赜僭立夏四月甲辰赐畿内鳏寡孤独不能自存者粟帛有差六月蠕蠕国遣使朝贡秋七月发州郡五万人治灵丘道八月癸未朔分遣大使廵行天下遭水之处丐民租赋贫俭不自存者赐以粟帛庚子罢山泽之禁九月辛酉以氐杨后起爲武都王冬十有一月乙卯吐谷浑国遣使朝贡十有二月丁亥诏曰朕以寡薄政缺平和不能仰缉纬象蠲兹六沴去秋淫雨洪水爲灾百姓嗷然朕用嗟愍故遣使者循方赈恤而牧守不思利民之道期于取办爱毛反裘甚无谓也今课督未入及将来租筭一以丐之有司勉加劝课以要来穰称朕意焉七年春正月庚申诏曰朕每思知百姓之所疾苦以增修寛政而明不烛逺寔有缺焉故具问守宰苛虐之状于州郡使者秀孝计掾而对多不实甚乖朕虗求之意宜案以大辟明罔上必诛然情犹未忍可恕罪聼归申下天下使知后犯无恕丁卯诏青齐光东徐四州之民戸运仓粟二十万石送瑕丘琅邪复租筭一年三月甲戌以冀定二州民饥诏郡县爲粥于路以食之又㢮闗津之禁任其去来夏四月庚子幸崞山赐所过鳏寡不能自存者衣服粟帛壬寅车驾还宫闰月癸丑皇子生大赦天下五月戊寅朔幸武州山石窟佛寺六月定州上言爲粥给饥人所活九十四万七千余口秋七月丁丑帝太皇太后幸神渊池甲申幸方山诏假员外散骑常侍李彪员外郎兰英使于萧赜济南王罗㧞改封赵郡王九月壬寅诏曰朕承祖宗夙夜惟惧然聼政之际犹虑未周至于案文审狱思闻已过自今羣官奏事当献可替否无或面从俾朕之过彰于逺近冀州上言爲粥给饥民所活七十五万一千七百余口冬十月戊午皇信堂成十有一月辛丑萧赜遣使朝贡十有二月癸丑诏曰淳风行于上古礼化用乎近叶是以夏殷不嫌一族之婚周世始絶同姓之娶斯皆教随时设治因事改者也皇运初基中原未混拨乱经纶日不暇给古风遗朴未遑釐改后遂因循迄兹莫变朕属百年之期当后仁之政思易质旧式昭惟新自今悉禁絶之有犯以不道论庚午开林虑山禁与民共之诏以州镇十三民饥开仓赈恤八年春正月诏陇西公元琛尚书陆叡爲东西二道大使襃善罚恶二月蠕蠕国遣使朝献夏四月甲寅幸方山戊午车驾还宫庚申行幸旋鸿池遂幸崞山丁卯还宫五月己卯诏赈赐河南七州戍兵甲申诏员外散骑常侍李彪员外郎兰英使于萧赜六月丁卯诏曰置官班禄行之尚矣周礼有食禄之典二汉着受俸之秩逮于魏晋莫不聿稽往宪以经纶治道自中原丧乱兹制中絶先朝因循未遑釐改朕永鉴四方求民之瘼夙兴昧旦至于忧勤故宪章旧典始班俸禄罢诸商人以简民事戸增调三匹谷二斛九斗以爲官司之禄均预调爲二匹之赋即兼商用虽有一时之烦终克永逸之益禄行之后赃满一匹者死变法改度宜爲更始其大赦天下与之惟新戊辰武州水泛滥壊民居舎秋七月乙未行幸方山石窟寺八月甲辰诏曰帝业至重非广询无以致治王务至繁非博採无以兴功先王知其如此故虚己以求过明恕以思咎是以谏鼓置于尧世谤木立于舜庭用能耳目四逹庶类咸熙朕承累圣之洪基属千载之昌运每布遐风景行前式承明之初班下内外听人各尽规以补其阙中㫖虽宣允称者少故变时法逺遵古典班制俸禄改更刑书寛勐未允人或异议思言者莫由申情求谏者无因自逹故令上明不周下情壅塞今制百辟卿士工商吏民各上便宜利民益治损化伤政直言极谏勿有所隐务令辞无烦华理从简实朕将亲览以知世事之要使言之者无罪闻之者足以爲戒九月甲午萧赜遣使朝贡戊戌诏曰俸制已立宜时班行其以十月爲首每季一请于是内外百官受禄有差冬十月髙丽国遣使朝贡萧赜双城戍主王继宗内属十有一月乙未诏员外散骑常侍李彪员外郎兰英使于萧赜十有二月诏以州镇十五水旱民饥遣使者循行问所疾苦开仓赈恤九年春正月戊寅诏曰图谶之兴起于三季既非经国之典徒爲妖邪所凭自今图谶祕纬及名爲孔子闭房记者一皆焚之留者以大辟论又诸巫觋假称神鬼妄说吉凶及委巷诸卜非坟典所载者严加禁断癸未大飨羣臣于太华殿班赐皇诰二月己亥制皇子封王者皇孙及曾孙绍封者皇女封者歳禄各有差以广阳王建第二子嘉绍建后爲广阳王乙巳诏曰昔之哲王莫不博採下情勤求箴谏建设旌鼓询纳刍荛朕班禄删刑虑不周允虗懐谠直思显洪猷百司卿士及工商吏民其各上书极谏靡有所隐三月丙申宕昌国遣使朝贡封皇弟禧爲咸阳王干爲河南王羽爲广陵王雍爲颍川王勰爲始平王详爲北海王夏四月癸丑幸方山甲寅还宫五月髙丽国及萧赜并遣使朝贡六月辛亥幸方山遂幸灵泉池丁巳还宫秋七月丙寅朔新作诸门癸未遣使拜宕昌王梁弥机兄子弥承爲其国王戊子幸鱼池登青原冈甲午还宫八月己亥行幸弥泽甲寅登牛头山庚申诏曰数州灾水饥馑荐臻致有卖鬻男女者天之所谴在予一人而百姓无辜横罹艰毒朕用殷忧夕惕忘食与寝今自太和六年巳来买定冀幽相四州饥民良口者尽还所亲虽娉爲妻妾遇之非理情不乐者亦离之甲子还宫冬十月丁未诏曰朕承干在位十有五年毎览先王之典经纶百氏储畜既积黎元永安爰暨季叶斯道陵替富强者并兼山泽贫弱者望絶一廛致令地有遗利民无余财或争亩畔以亡身或因饥馑以弃业而欲天下太平百姓丰足安可得哉今遣使者循行州郡与牧守均给天下之田还受以生死爲断劝课农桑兴富民之本戊申髙丽吐谷浑国并遣使朝贡辛酉侍中司徒魏郡王陈建薨诏员外散骑常侍李彪尚书郎公孙阿六头使萧赜十有二月乙卯侍中淮南王他爲司徒蠕蠕犯塞诏任城王澄率衆讨之是年京师及州镇十三水旱伤稼宕昌髙丽吐谷浑等国并遣使朝贡魏书卷七上卷七上考证魏书卷七上考证髙祖纪武都王反攻仇池纲目癸丑冬十月武都王杨僧嗣卒弟文度立降魏卽延兴三年事也本卷后云刘准葭芦戍主杨文度遣弟鼠袭陷仇池不称武都王此云武都王反攻仇池又不称姓名莫可详也唯止本部丞已下准次而授唯止二字监本作推上今依北史改干象六合殿成按本卷前云太和三年二月壬寅讫象六合殿成此处又云四年正月癸卯干象六合殿成何句爲正何句爲重不可考矣魏书卷七上考证卷七下钦定四库全书魏书卷七下齐魏収撰帝纪第七髙祖纪下十年春正月癸亥朔帝始服衮冕朝飨万国壬午蠕蠕犯塞二月甲戌初立党里隣三长定民戸籍三月丙申蠕蠕国遣使朝贡庚申萧赜遣使朝贡夏四月辛酉朔始制五等公服甲子帝初以法服御辇祀于西郊癸酉幸灵泉池戊寅车驾还宫是月髙丽吐谷浑国并遣使朝贡六月辛酉幸方山己卯名皇子曰恂大赦天下秋七月戊戌幸方山八月乙亥给尚书五等品爵已上朱衣玉珮大小组绶九月辛卯诏起明堂辟雍冬十月癸酉有司议依故事配始祖于南郊十有一月议定州郡县官依戸给俸十有二月壬申蠕蠕犯塞癸未勿吉国遣使朝贡乙酉诏以汝南颍川大饥丐民田租开仓赈恤十有一年春正月丁亥朔诏定乐章非雅者除之二月甲子诏以肆州之鴈门及代郡民饥开仓赈恤夏四月己未吐谷浑国遣使朝贡五月壬辰幸灵泉池遂幸方山癸巳南平王浑薨甲午车驾还宫诏复七庙子孙及外戚缌服已上赋役无所与诏南部尚书公孙文庆上谷张伏干率衆南讨舞隂山髙丽吐谷浑国遣使朝贡六月辛巳秦州民饥开仓赈恤癸未诏曰春旱至今野无青草上天致谴寔由匪德百姓无辜将罹饥馑寤寐思求罔知所益公卿内外股肱之臣谋猷所寄其极言无隐以救民瘼秋七月己丑诏曰今年谷不登聼民出关就食遣使者造籍分遣去留所在开仓赈恤八月壬申蠕蠕犯塞遣平原王陆叡讨之事具蠕蠕传庚辰大议北伐进策者百有余人辛巳罢山北苑以其地赐贫民悉万斤国遣使朝献九月庚戌诏曰去夏以岁旱民饥须遣就食旧籍杂乱难可分简故依局割民閲戸造籍欲令去留得实赈贷平均然廼者以来犹有饿死衢路无人収识良由本部不明籍贯未实廪恤不周以至于此朕猥居民上闻用慨然可重遣精检勿令遗漏冬十月辛未诏罢起部无益之作出宫人不执机杼者甲戌诏曰乡饮礼废则长幼之叙乱孟冬十月民闲岁隙宜于此时导以徳义可下诸州党里之内推贤而长者教其里人父慈子孝兄友弟顺夫和妻柔不率长教者具以名闻十有一月丁未诏罢尚方锦绣绫罗之工四民欲造任之无禁其御府衣服金银珠玉绫罗锦绣太官杂器太仆乗具内库弓矢出其大半班赉百官及京师士庶下至工商皂隶逮于六镇戍士各有差戊申诏曰朕惟上政不明令民䧟身罪戾今寒气劲切杖捶难任自今月至来年孟夏不听拷问罪人又岁旣不登民多饥窘轻系之囚宜速决了无令薄罪久留狱犴十有二月诏祕书丞李彪着作郎崔光改析国记依纪传之体是岁大饥诏所在开仓赈恤十有二年春正月辛巳朔初建五牛旌旗乙未诏曰鎭戍流徙之人年满七十孤单穷独虽有妻妾而无子孙诸如此等听解名还本诸犯死刑者父母祖父母年老更无成人子孙旁无朞亲者具状以闻二月壬戌髙丽国遣使朝贡三月丁亥宕昌国遣使朝献中散梁衆保等谋反伏诛夏四月髙丽吐谷浑国并遣使朝贡萧赜将陈显达等宼邉甲寅诏豫州刺史元斤率衆御之甲子大赦天下乙丑幸灵泉池下卯遂幸方山己巳还宫陈显达攻陷醴阳左仆射长乐王穆亮率骑一万讨之五月丁酉诏六镇云中河西及闗内六郡各修水田通渠漑灌壬寅增置彜器于太庙六月甲寅宕昌国遣使朝贡秋七月己丑幸灵泉池遂幸方山己亥还宫八月甲子勿吉国贡楛矢石砮九月吐谷浑宕昌国遣使朝贡甲午诏曰日月薄蚀隂阳之恒度耳圣人惧人君之放怠因之以设诫故称日蚀修德月蚀修刑廼癸巳夜月蚀尽公卿已下宜愼刑罚以答天意丁酉起宣文堂经武殿癸卯侍中司徒淮南王他薨吐谷浑宕昌武兴诸国各遣使朝贡闰月甲子帝观筑圜丘于南郊乙丑髙丽国遣使朝贡辛未幸灵泉池癸酉还宫十有一月诏以二雍豫三州民饥开仓赈恤梁州刺史临淮王提坐贪纵徙配北镇十有二月蠕蠕伊吾戍主髙羔子率衆三千以城内附以侍中安丰王勐爲开府仪同三司十有三年春正月辛亥车驾有事于圜丘于是初备大驾乙丑兖州民王伯恭聚衆劳山自称齐王东莱鎭将孔伯孙讨斩之戊辰萧赜遣衆宼边淮阳太守王僧儁击走之二月壬午髙丽国遣使朝献庚子引羣臣访政道得失损益之宜三月甲子吐谷浑国遣使朝献夏州刺史章武王彬以贪赇削封夏四月丁丑诏曰昇楼散物以赉百姓至使人马腾践多有毁伤今可断之以本所费之物赐穷老贫独者丁亥幸灵泉池遂幸方山己丑还宫吐谷浑国遣使朝贡州鎭十五大饥诏所在开仓赈恤五月庚戌车驾有事于方泽六月汝隂王天赐南安王桢并坐赃贿免爲庶人髙丽国遣使朝贡秋七月甲辰隂平国遣使朝贡丙寅幸灵泉池与羣臣御龙舟赋诗而罢立孔子庙于京师八月乙亥诏兼员外散骑常侍邢产兼员外散骑侍郎侯灵绍使于萧赜戊子诏诸州鎭有水田之处各通漑灌遣匠者所在指授中尺国遣使朝贡九月丁未吐谷浑武兴宕昌诸国各遣使朝献出宫人以赐北镇人贫鳏无妻者冬十月甲申髙丽国遣使朝贡十有一月己未安丰王勐薨十有二月丙子侍中司空河东王茍頽薨甲午萧赜遣使朝贡己亥以尚书令尉元爲司徒左仆射穆亮爲司空是岁蠕蠕别帅叱吕勤率衆内附十有四年春正月乙丑行幸方山二月辛未行幸灵泉池壬申还宫戊寅初诏定起居注制己卯诏遣侍臣循行州郡问民疾苦三月壬申吐谷浑宕昌武兴隂平诸国并遣使朝贡夏四月地豆千频犯塞甲戌征西大将军阳平王熙击走之甲午诏兼员外散骑常侍邢产兼员外散骑侍郎苏季连使于萧赜五月己酉厍莫奚犯塞安州都将楼龙儿击走之沙门司马惠御自言圣王谋破平原郡擒获伏诛秋七月甲辰诏罢都牧杂制丙午行幸方山丙辰遂幸灵泉池髙丽国遣使朝贡八月丙寅朔车驾还宫辛卯宕昌国遣使朝贡诏议国之行次九月癸丑太皇太后冯氏崩壬戌髙丽国遣使朝贡诏听蕃鎭曾经内侍者前后奔赴冬十月戊辰诏曰自丁荼苦奄踰晦朔仰遵遗㫖祖奠有期朕将亲侍龙舆奉诀陵隧诸常从之具悉可停之其武衞之官防侍如法癸酉葬文明太皇太后于永固陵甲戌车驾谒永固陵羣臣固请公除帝不许己卯车驾谒永固陵庚辰帝居庐引见羣寮于太和殿太尉东阳王丕等据权制固请帝引古礼往复羣臣乃止诏在礼志京兆王太兴有罪免官削爵诏曰公卿屡依金册遗㫖中代权式请过葬卽吉朕思遵逺古终三年之制依礼旣虞卒哭此月二十一日授服以葛易麻旣衰服在上公卿不得独释于下故于朕之授服变从练礼已下复爲节降斟酌今古以制厥𠂻且取遗㫖速除之一端粗申臣子罔极之巨痛癸未诏曰朕逺遵古式欲终三年之礼百辟羣官据金册顾命将夺朕心从先朝之制朕仰惟金册俯自推省取诸二𠂻不许衆议以衰服过朞终四节之慕又奉圣训聿修诰㫖不敢闇嘿自居以旷机政庶不愆遗令之意差展哀慕之情普下州鎭长至三元絶告庆之礼甲申车驾谒永固陵辛卯诏曰羣官以万几事重请求听政朕仰祗遗命亦思无怠但哀慕纒绵心神迷塞未堪自力以亲政事近侍先掌机衡者皆谋猷所寄且可任之如有疑事当时与论决十有一月甲寅诏曰垂及至节感慕崩摧凡在臣列谁不哽切内外职人先朝班次及诸方杂客冬至之日尽听入临三品以上衰服者至夕复临其余唯旦临而已其拜哭之节一依别仪丁巳萧赜遣使朝贡十有二月壬午诏依凖邱井之式遣使与州郡宣行条制隐口漏丁卽听附实若朋附豪势陵抑孤弱罪有常刑十五年春正月丁卯帝始听政于皇信东室初分置左右史官吐谷浑国遣使朝贡二月乙亥枹罕鎭将长孙百年请讨吐谷浑所置洮阳泥和二戍许之己丑萧赜遣使朝贡三月甲辰车驾谒永固陵己酉悉万斤等五国遣使朝贡夏四月癸亥帝始进蔬食乙丑谒永固陵自正月不雨至于癸酉有司奏祈百神诏曰昔成汤遇旱齐景逄灾并不由祈山川而致雨皆至诚发中㴻润千里万方有罪在予一人今普天丧恃幽显同哀神若有灵犹应未忍安飨何宜四气未周便欲祀事唯当考躬责己以待天谴甲戌诏员外散骑常侍李彪尚书郎公孙阿六头使于萧赜己卯经始明堂改太庙五月己亥议改律令于东明观折疑狱乙卯百年攻洮阳泥和二戍克之俘获三千余人诏悉免归髙丽国遣使朝献丙辰诏造五辂六月丁未济隂王郁以贪残赐死秋七月乙丑谒永固陵规建夀陵戊寅吐谷浑国遣使朝贡己卯诏议祖宗以道武爲太祖乙酉车驾廵省京邑听讼而还八月壬辰议养老又议肆类上帝禋于六宗之礼帝亲临决诏郡国有时物可以荐宗庙者贡之戊戌移道坛于桑干之隂改曰崇虚寺己亥诏诸州举秀才先尽才学乙巳亲定禘祫之礼丁巳议律令事仍省杂祀九月辛巳萧赜遣使朝贡壬午吐谷浑髙丽宕昌邓至诸国并遣使朝献冬十月庚寅车驾谒永固陵是月明堂太庙成十有一月丁卯迁七庙神主于新庙乙亥大定官品戊寅考诸牧守诏假通直散骑常侍李彪假散骑侍郎蒋少游使萧赜丙戌初罢小岁贺丁亥诏二千石考在上上者假四品将军赐乗黄马一匹上中者五品将军上下者赐衣一袭十有二月壬辰迁社于内城之西癸巳班赐刺史已下衣冠以安定王休爲太傅齐郡王简爲太保帝爲髙丽王琏举哀于城东行宫己酉车驾迎春于东郊辛亥诏简选乐官十有六年春正月戊午朔飨羣臣于太华殿帝始爲王公兴悬而不乐己未宗祀显祖献文皇帝于明堂以配上帝遂升灵台以观云物降居青阳左个布政事毎朔依以爲常辛酉始以太祖配南郊壬戌诏定行次以水承金甲子诏罢祖祼乙丑制诸逺属非太祖子孙及异姓爲王皆降爲公公爲侯侯爲伯子男仍旧皆除将军之号戊辰帝临思义殿策问秀孝丙子始以孟月祭庙二月戊子帝移御永乐宫庚寅壊太华殿经始太极殿辛卯罢寒食飨壬辰幸北部曹歴观诸省廵省京邑听理寃讼甲午初朝日于东郊遂以爲常丁酉诏祀唐尧于平阳虞舜于广寗夏禹于安邑周文于洛阳丁未改谥宣尼曰文圣尼父告谥孔庙三月丁卯廵省京邑癸酉省西郊郊天杂事乙亥车驾初迎气南郊自此爲常辛巳以髙丽王琏孙云爲其国王萧赜遣使朝贡是月髙丽邓至国并遣使朝贡四月丁亥朔班新律令大赦天下癸巳契啮国遣使朝贡甲寅幸皇宗学亲问博士经义五月癸未诏羣臣于皇信堂更定律条流徒限制帝亲临决之六月己丑髙丽国遣使朝贡甲辰诏曰务农重谷王政所先劝率田畴君人常事今四气休序时泽滂润宜用天分地悉力东亩然京师之民游食者衆不加督劝或芸耨失时可遣明使捡察勤惰以闻秋七月庚申吐谷浑世子贺虏头来朝壬戌诏曰王者设官分职垂拱责成振网举纲衆目斯理朕德谢知人岂能一见鉴识徒乖爲君委授之义自今选举每以季月本曹与吏部铨简甲戌诏兼员外散骑常侍宋弁兼员外散骑侍郎房亮使于萧赜八月庚寅车驾初夕月于西郊遂以爲常辛卯髙丽国遣使朝贡乙未诏阳平王赜左仆射陆叡督十二将七万骑北讨蠕蠕丙午宕昌王梁弥承来朝司徒尉元以老逊位己酉以尉元爲三老游明根爲五更又养国老庶老将行大射之礼雨不克成癸丑诏曰文武之道自古并行威福之施必也相借故三五至仁尚有征伐之事夏殷明叡未舍兵甲之行然则天下虽平忘战者殆不教民战可谓弃之是以周立司马之官汉置将军之职皆所以辅文强武威肃四方者矣国家虽崇文以懐九服修武以宁八荒然于习武之方犹爲未尽今则训文有典敎武阙然将于马射之前先行讲武之式可勑有司豫修塲埓其列阵之仪五戎之数别俟后勑九月甲寅朔大序昭穆于明堂祀文明太皇太后于𤣥室辛未帝以文明太皇太后再周忌日哭于陵左絶膳三日哭不辍声辛巳武兴王杨集始来朝冬十月乙酉邓至国遣使朝献己亥以太傅安定王休爲大司马特进冯诞爲司徒甲辰诏以功臣配飨太庙丙午髙丽国遣使朝献庚戌太极殿成大飨羣臣十有一月乙卯依古六寝权制三室以安昌殿爲内寝皇信堂爲中寝四下爲外寝十有二月赐京邑老人鸠杖是月萧赜遣使朝贡十有七年春正月壬子朔帝飨百寮于太极殿乙丑诏曰夫骏奔入觐臣下之常式钖马赐车君人之恒惠今诸边君蕃𦙍皆䖍集象魏趋锵紫庭贡飨旣毕言旋无逺各可依秩赐车旗衣马务令优厚其武兴宕昌各赐锦缯纩一千吐谷浑世子八百邓至世子虽因缘至都亦宜赉及可赐三百命数之差皆依别牒诏兼员外散骑侍郎刘承叔使于萧赜乙亥勿吉国遣使朝献丙子以吐谷浑伏连筹爲其国王庚辰蠲大司马安定王休太保齐郡王简朔望之朝二月乙酉诏赐议律令之官各有差己酉车驾始籍田于都南三月戊辰改作后宫帝幸永兴园徙御宣文堂吐谷浑国遣使朝献夏四月戊戌立皇后冯氏是月萧赜征虏将军直合将军蛮酋田益宗率部落四千余戸内属五月乙卯宕昌隂平契丹厍莫奚诸国并遣使朝献壬戌宴四庙子孙于宣文堂帝亲与之齿行家人之礼甲子帝临朝堂引见公卿已下决疑政录囚徒丁丑以旱撤膳襄阳蛮酋雷婆思等率一千三百余戸内徙居于太和川六月丙戌帝将南伐诏造河桥己丑诏免徐南豫陜岐东徐洛豫七州军粮乙未讲武乙巳诏曰六职备于周经九列炳于汉晋务必有恒人守其职比百秩虽陈事典未叙自八元树位躬加省览逺依往籍近採时宜作职员令二十一卷事廹戎期未善周悉虽不足纲范万度永垂不朽且可释滞目前釐整时务须待军回更论所阙权可付外施行其有当局所疑而令文不载者随事以闻当更附之立皇子恂爲皇太子戊申髙丽国遣使朝献秋七月癸丑以皇太子立诏赐民爲人后者爵一级爲公士曾爲吏属者爵二级爲上造鳏寡孤独不能自存者人粟五斛戊午中外戒严是月萧赜死孙昭业僭立八月乙酉三老山阳郡公尉元薨丙戌车驾类于上帝遂临尉元丧丁亥帝辞永固陵己丑车驾发京师南伐步骑百余万太尉丕奏请以宫人从诏曰临戎不语内事宜停来请壬寅车驾至肆州民年七十已上赐爵一级路见眇跛者停驾亲问赐衣食终身戊申幸并州亲见髙年问所疾苦九月壬子诏兼员外散骑常侍髙聪兼员外散骑侍郎贾祯使于萧昭业丁巳诏以车驾所经伤民秋稼者亩给谷五斛戊辰济河诏洛懐并肆所过四州之民百年以上假县令九十以上赐爵三级八十以上赐爵二级七十以上赐爵一级鳏寡孤独不能自存者粟人五斛帛二匹孝悌廉义文武应求者皆以名闻又诏厮养之戸不得与士民㛰有文武之才积劳应进者同庶族例听之庚午幸洛阳周廵故宫基址帝顾谓侍臣曰晋德不修早倾宗祀荒毁至此用伤朕懐遂咏黍离之诗爲之流涕壬申观河桥幸太学观石经乙亥邓至王像舒彭遣子旧诣阙朝贡并奉表求以位授旧诏许之丙子诏六军发轸丁丑戎服执鞭御马而出羣臣稽颡于马前请停南伐帝乃止仍定迁都之计冬十月戊寅朔幸金墉城诏征司空穆亮与尚书李沖将作大匠董爵经始洛京己卯幸河南城乙酉幸豫州癸巳次于石济乙未解严设坛于滑台城东告行庙以迁都之意大赦天下起滑台宫又诏京师及诸州从戎者赐爵一级应募者加二级主将加三级癸卯幸邺城乙巳诏安定王休率从官迎家于代京车驾送于漳水上初帝之南伐也起宫殿于邺西十有一月癸亥宫成徙御焉十有二月戊寅廵省六军庚寅隂平国遣使朝贡乙未诏隐恤军士死亡疾病务令优给十有八年春正月丁未朔朝羣臣于邺宫澄鸾殿丁巳髙丽国遣使朝献癸亥车驾南廵诏相兖豫三州百年以上假县令九十以上赐爵二级七十以上赐爵一级孤老鳏寡不能自存者赐粟五石帛二疋孝悌廉义文武应求者皆以名闻戊辰经殷比干之墓祭以太牢乙亥幸洛阳西宫二月己丑行幸河隂规建方泽之所丙申河南王干徙封赵郡颍川王雍徙封髙阳壬寅车驾北廵癸卯济河萧昭业遣使朝贡甲辰诏天下喻以迁都之意闰月癸亥次句注陉南皇太子朝于蒲池壬申至平城宫癸酉临朝堂部分迁留甲戌谒永固陵三月庚辰罢西郊祭天壬辰帝临太极殿谕在代羣臣以迁移之略夏五月乙亥诏罢五月五日七月七日飨六月己巳诏兼员外散骑常侍卢昶兼员外散骑侍郎王清石使于萧昭业秋七月乙亥以宋王刘昶爲大将军壬午侍中大司马安定王休薨辛卯髙丽国遣使朝贡壬辰车驾北廵戊戌谒金陵辛丑幸朔州是月岛夷萧鸾杀其主萧昭业立昭业弟昭文八月癸卯皇太子朝于行宫甲辰行幸隂山观云川丁未幸閲武台临观讲武癸丑幸懐朔鎭己未幸武川鎭辛酉幸抚冥镇甲子幸柔𤣥鎭乙丑南还所过皆亲见髙年问民疾苦贫窘孤老赐以粟帛丙寅诏六镇及御夷城人年八十以上而无子孙兄弟终身给其廪粟七十以上家贫者各赐粟十斛又诏诸北城人年满七十以上及废疾之徒校其元犯以凖新律事当从坐者听一身还乡又令一子扶养终命之后乃遣归边自余之处如此之犯年八十以上皆听还戊辰车驾次旋鸿池庚午谒永固陵辛未还平城宫九月壬申朔诏曰三载考绩自古通经三考黜陟以彰能否今若待三考然后黜陟可黜者不足爲迟可进者大成賖缓是以朕今三载一考考卽黜陟欲令愚滞无妨于贤者才能不壅于下位各令当曹考其优劣爲三等六品以下尚书重问五品以上朕将亲与公卿论其善恶上上者迁之下下者黜之中中者守其本任壬午帝临朝堂亲加黜陟壬辰隂平王杨炅来朝冬十月甲辰以太尉东阳王丕爲太傅戊申亲告太庙奉迁神主辛亥车驾发平城宫壬戌次于中山之唐湖乙丑分遣侍臣廵问民所疾苦己巳幸信都庚午诏曰比闻缘边之蛮多有窃掠致有父子乖离室家分絶旣亏和气有伤仁厚方一区宇子育万姓若茍如此南人岂知朝徳哉可诏荆郢东荆三州勒勑蛮民勿有侵暴是月萧鸾废杀其主萧昭文而僭立十有一月辛未朔诏冀定二州民百年以上假以县令九十以上赐爵三级八十以上赐爵二级七十以上赐爵一级鳏寡孤独不能自存者赐以谷帛孝义廉贞文武应求者具以名闻丁丑车驾幸邺甲申经比干之墓伤其忠而获戾亲爲弔文树碑而刋之己丑车驾至洛阳萧鸾雍州刺史曹虎据襄阳请降十有二月辛丑朔遣行征南将军薛真度督四将出襄阳大将军刘昶出义阳徐州刺史元衍出钟离平南将军刘藻出南郑壬寅革衣服之制癸卯诏中外戒严戊申优复代迁之戸租赋三岁己酉诏王公侯伯子男开国食邑者王食半公三分食一侯伯四分食一子男五分食一辛亥车驾南伐丁卯诏郢豫二州之民百龄以上假县令九十以上赐爵三级八十以上赐爵二级七十以上赐爵一级孤寡鳏老不能自存者赐以谷帛缘路之民复田租一岁孝悌廉义文武应求具以名闻戊辰车驾至悬瓠己巳诏夀阳钟离马头之师所获男女之口皆放还南十有九年春正月辛未朔朝飨羣臣于悬瓠癸酉诏禁淮北之民不得侵掠犯者以大辟论甲戌檄喻萧鸾丙子鸾龙阳县开国侯王朗自涡阳来降壬午讲武于汝水之西大赉六军丙申平南将军王肃频破萧鸾将擒其宁州刺史董峦己亥车驾济淮二月甲辰幸八公山路中雨甚诏去盖见军士病者亲隐恤之戊申车驾廵淮而东民皆安堵租运属路壬子髙丽国遣使朝献丙辰车驾至钟离戊午军士擒萧鸾三千卒帝曰在君爲君其民何罪于是免归辛酉车驾发钟离将临江水司徒冯诞薨壬戌乃诏班师丁卯遣使临江数萧鸾杀主自立之罪恶三月戊寅幸邵阳戊子太师冯熙薨乙未幸下邳邓至国遣使朝贡夏四月庚子车驾幸彭城辛丑帝爲太师冯熙举哀于行在所丁未曲赦徐豫二州其运漕之士复租赋三年辛亥诏赐百岁以上假县令九十以上赐爵三级八十以上赐爵二级七十以上赐爵一级孤寡老疾不能自存者赐以谷帛德着邱园者具以名闻萧鸾民降者给复十五年癸丑幸小沛遣使以太牢祭汉髙祖庙己未行幸瑕邱遣使以太牢祠岱岳诏宿衞武官增位一级庚申行幸鲁城亲祠孔子庙辛酉诏拜孔氏四人颜氏二人爲官诏兖州刺史举部内士人才堪军国及守宰治行具以名闻又诏赐兖州民爵及粟帛如徐州又诏选诸孔宗子一人封崇圣侯邑一百戸以奉孔子之祀又诏兖州爲孔子起园柏修饰坟壠更建碑铭襃扬圣德戊辰行幸碻磝太和庙成五月己巳城阳王鸾赭阳失利降爲定襄县王广川王谐薨庚午迁文成皇后冯氏神主于太和庙甲戌行幸滑台丙子次于石济庚辰皇太子朝于平桃城髙丽吐谷浑国并遣使朝贡癸未车驾至自南伐告于太庙甲申减闲官禄以禆军国之用乙酉行饮至之礼班赐有差甲午皇太子冠于庙六月己亥诏不得以北俗之语言于朝廷若有违者免所居官辛丑诏复军士从驾渡淮者租赋三年癸卯诏皇太子赴平城宫壬子诏济州东郡荥阳及河南诸县车驾所经者百年以上赐假县令九十以上赐爵三级八十以上赐爵二级七十以上赐爵一级孤老鳏寡不能自存赐以谷帛孝悌廉义文武应求者具以名闻癸丑诏求天下遗书祕阁所无有禆益时用者加以优赏乙卯曲赦梁州复民田租三岁丙辰诏迁洛之民死葬河南不得还北于是代人南迁者悉爲河南洛阳人戊午诏改长尺大斗依周礼制度班之天下八月甲辰幸西宫路见坏冢露棺驻辇殣之乙巳诏选天下武勇之士十五万人爲羽林虎贲以充宿衞丁巳诏诸从兵从征被伤者皆听还本金墉宫成甲子引羣臣歴宴殿堂九月庚午六宫及文武尽迁洛阳丙戌行幸邺丁亥诏曰诸有旧墓铭记见存昭然爲时人所知者三公及位从公者去墓三十步尚书令仆九列十五步黄门五校十步各不听垦殖壬辰遣黄门郎以太牢祭比干之墓乙未车驾还宫冬十月甲辰曲赦相州民百年以上假郡守九十以上假县令八十以上赐爵三级七十以上赐爵二级孤老痼疾不能自存者赐以谷帛丙辰车驾至自邺辛酉诏州郡诸有士庶经行脩敏文思遒逸才长吏治堪干政事者以时发遣壬戌诏诸州牧精品属官考其得失爲三等之科以闻将亲览而升降焉诏徐兖光南青荆洛六州纂严戎备应须赴集十有二月行幸委粟山议定圜丘甲申有事于圜丘丙戌大赦天下十有二月乙未朔引见羣臣于光极堂宣示品令爲大选之始辛酉骠骑大将军司州牧咸阳王禧爲长兼太尉前南安王桢复本封以特进广陵王羽爲征东大将军开府仪同三司青州刺史甲子引见羣臣于光极堂班赐冠服二十年春正月丁卯诏改姓爲元氏壬辰改封始平王勰爲彭城王以定襄县王鸾复封城阳王二月辛丑帝幸华林听讼于都亭壬寅诏自非金革听终三年丧丙午诏畿内七十以上暮春赴京师将行养老之礼庚戌幸华林听讼于都亭癸丑诏介山之邑听爲寒食自余禁断三月丙寅宴羣臣及国老庶老于华林园诏国老黄耉以上假中散大夫郡守耆年以上假给事中县令庶老直假郡县各赐鸠杖衣裳丁丑诏诸州中正各举其乡之民望年五十以上守素衡门者授以令长夏四月甲辰广州刺史薛法护南叛五月丙子诏曰农惟政首稷实民先澍雨丰洽所宜敦励其令畿内严加课督堕业者申以楚挞力田者具以名闻丙戌初营方泽于河隂遣使者以太牢祭汉光武及明章三帝陵又诏汉魏晋诸帝陵各禁方百步不得樵苏践蹋丁亥车驾有事于方泽七月废皇后冯氏戊寅帝以久旱咸秩羣神自癸未不食至于乙酉是夜澍雨大洽丁亥诏曰炎阳爽节秋零卷澍在予之责实深悚慄故辍膳三晨以命上诉灵鉴诚欵曲流云液虽休勿休宁敢愆怠将有贤人湛德髙士凝栖虽加铨採未能招致其精访幽谷举兹贤彦直言极谏匡予不及又邪佞毁朝固唯治蠧贪夫窃位大政以亏主者弹劾不肖明黜盗禄又法爲治要民命尤重在京之囚悉命条奏朕将亲案以时议决又疾苦六极人神所矜宜时访恤以拯穷废鳏寡困乏不能自存者明加矜恤令得存济又轻徭薄赋君人常理岁中恒役具以状闻又夫妇之道生民所先仲春奔会礼有逹式男女失时者以礼会之又京民始业农桑爲本田稼多少课督不具以状言八月壬辰朔幸华林园亲录囚徒咸降本罪二等决遣之戊戌车驾幸嵩髙甲寅还宫丁巳南安王桢薨幸华林园听讼九月戊辰车驾閲武于小平津癸酉还宫丁亥将通洛水入谷帝亲临观冬十月戊戌以代迁之士皆爲羽林虎贲司州之民十二夫调一吏爲四年更卒岁开番假以供公私力役己酉曲赦京师十有一月乙酉复封前汝隂王天赐孙景和爲汝隂王前京兆王太兴爲西河王闰月丙辰右将军元隆大破汾州叛胡十有二月甲子以西北州郡旱俭遣侍臣循察开仓赈恤乙丑开盐池之禁与民共之丙寅废皇太子恂爲庶人丁卯告太庙戊辰置常平仓恒州刺史穆泰等在州谋反遣行吏部尚书任城王澄案治之乐陵王思誉坐知泰隂谋不告削爵爲庶人二十有一年春正月丙申立皇子恪爲皇太子赐天下爲父后者爵一级己亥遣兼侍中张彜崔光兼散骑常侍刘藻廵方省察问民疾苦黜陟守宰宣扬风化乙巳车驾北廵二月壬戌次于太原亲见髙年问所不便乙丑诏并州士人年六十已上假以郡守先是定州民王金钩讹言惑衆自称应王丙寅州郡捕斩之癸酉车驾至平城甲戌谒永固陵癸未行幸云中三月庚寅车驾至自云中辛卯谒金陵乙未车驾南廵己酉次离石叛胡归罪宥之甲寅诏汾州民百年以上假县令九十以上赐爵三级八十以上赐爵二级七十以上赐爵一级丙辰车驾次平阳遣使者以太牢祭唐尧夏四月庚申幸龙门遣使者以太牢祭夏禹癸亥行幸蒲坂遣使者以太牢祭虞舜戊辰诏脩尧舜夏禹庙辛未行幸长安壬申武兴王杨集始来朝乙亥亲见髙年问所疾苦丙子遣侍臣分省县邑赈赐谷帛戊寅幸未央殿阿房宫遂幸昆明池癸未大将军宋王刘昶薨丙戌遣使者以太牢祀汉帝诸陵五月丁亥朔衞大国遣使朝贡己丑车驾东旋汎渭入河庚寅诏雍州士人百年以上假华郡太守九十以上假荒郡八十以上假华县令七十以上假荒县庶老以年各减一等七十以上赐爵三级其营船之夫赐爵一级孤寡鳏贫穷痾废疾各赐帛二匹谷五斛其孝友德义文学才干悉仰贡举壬辰遣使者以太牢祭周文王于酆祭武王于镐癸卯遣使祭华岳六月庚申车驾至自长安壬戌诏冀定瀛相济五州发卒二十万将以南讨癸亥司空穆亮逊位丁卯部分六师以定行留秋七月甲午立昭仪冯氏爲皇后戊辰以前司空穆亮爲征北大将军开府仪同三司冀州刺史甲寅帝亲爲羣臣讲丧服于清徽堂八月丙辰诏中外戒严壬戌立皇子愉爲京兆王怿爲清和王懐爲广平王壬中行幸河南城甲戌讲武于华林园庚辰车驾南讨九月丙申诏曰哀贫恤老王者所先鳏寡六疾尤宜矜愍可勑司州洛阳之民年七十已上无子孙六十以上无朞亲贫不自存者给以衣食及不满六十而有废痼之疾无大功之亲穷困无以自疗者皆于别坊遣医救护给医师四人豫请药物以疗之丁酉诏河南尹李崇讨梁州叛𦍑受征西源懐节度辛丑帝留诸将攻赭阳引师而南癸卯至宛城夜袭其郛克之丁未车驾发南阳留太尉咸阳王禧前将军元英攻之己酉车驾至新野冬十月丁巳四面进攻不克诏左右军筑长围以守之乙亥追废贞皇后林氏爲庶人十有一月甲午萧鸾前军将军韩秀方弋阳太守王副之后军将军赵祖悦等十五将来降丁酉大破贼军于沔北获其将军王伏保等于是民皆复业九十以上假以郡守六十五以上假以县令新野民张暏栅万余家拒守不下十有二月庚申破之俘斩万余丁卯诏流徒之囚皆勿决遣有登城之际令其先锋自效庚午车驾临沔遂廵沔东还戊寅车驾还新野己卯亲行营垒隐恤六军萧鸾将王昙纷等万余人宼南青州黄郭戍戍主崔僧渊击破之悉虏其衆以齐郡王子琛绍河间王若后髙昌国遣使朝贡二十有二年春正月癸未朔朝飨羣臣于新野行宫丁亥拔新野获萧鸾辅国将军新野太守刘忌斩之于宛戊子鸾湖阳戍主蔡道福弃城遁走辛卯鸾赭阳戍主成公期军主胡松弃城遁走壬辰鸾辅国将军舞隂戍主黄瑶起及直合将军台军主鲍举南乡太守席谦相寻遁走瑶起鲍举爲军人所获送庚戌行幸南阳二月乙卯进攻宛北城甲子㧞之鸾冠军将军南阳太守房伯玉面缚出降庚午车驾幸新野辛未诏以穰民首归大顺终始若一者给复三十年标其所居曰归义乡次降者给复十五年三月壬午朔大破鸾平北将军崔惠景黄门郎萧衍军于邓城斩获首虏二万有余庚寅行幸樊城观兵襄沔耀武而还曲赦二荆鲁阳郡镇南将军王肃攻鸾义阳鸾遣将裴叔业宼涡阳乙未诏将军郑思明严虗敬宇文福等三军继援辛丑行幸湖阳乙未次比阳戊申诏荆州诸郡之民初降次附复同穰县辛亥行幸悬瓠夏四月甲寅从征武直之官进位三阶文官二级外官一阶庚午发州郡兵二十万人限八月中旬集悬瓠赵郡王干薨五月丙午诏在征身丧者四品已下及卑兼之职给帛有差六月庚申诏诸王将士战没皆加优赠秋七月壬午诏曰朕以寡德属兹靖乱实頼羣英凯清南夏宜约躬赏效以劝茂绩后之私府便可损半六宫嫔御五服男女常恤恒供亦令减半在戎之亲三分省一是月萧鸾死子寳卷僭立八月辛亥皇太子自京师来朝壬子萧寳卷奉朝请邓学拥其齐兴郡内属勑勒树者相率反叛诏平北将军江阳王继都督北讨诸军事以讨之壬戌髙丽国遣使朝献九月己亥帝以萧鸾死礼不伐丧乃诏反斾庚子仍将北伐叛虏丙午车驾发悬瓠冬十月己酉朔曲赦二豫殊死已下复民田租一岁十有一月辛巳幸邺十有二月甲寅以江阳王继定勑勒乃诏班师二十有三年春正月戊寅朔朝羣臣以帝疾瘳上夀大飨于澄鸾殿壬午幸西门豹祠遂歴漳水而还萧寳卷遣太尉陈显逹宼荆州癸未诏前将军元英讨之乙酉车驾发邺戊戌至自邺庚子告于庙社癸卯行饮至策勲之礼甲辰大赦天下太保齐郡王简薨二月辛亥以长兼太尉咸阳王禧爲正太尉癸亥以中军大将军彭城王勰爲司徒复乐陵王思誉本封癸酉显达攻陷马圈戍三月庚辰车驾南伐癸未次梁城甲申以顺阳被围危急诏振武将军慕容平城率骑五千赴之丙戌帝不豫司徒彭城王勰侍疾禁中且摄百揆丁酉车驾至马圈诏镇南大将军广阳王嘉断均口邀显逹归路戊戌频战破之其夜显达及崔惠景曹虎等宵遁己亥収其戎资亿计班赐六军诸将追奔及于汉水斩获及赴水而死者十八九斩寳卷左军将军张于逹等贼将蔡道福成公期率数万人弃顺阳遁走庚子帝疾甚车驾北次谷塘原甲辰诏赐皇后冯氏死诏司徒勰徴太子于鲁阳践阼诏以侍中护军将军北海王详爲司空公镇南将军王肃爲尚书令镇南大将军广阳王嘉爲尚书左仆射尚书宋弁爲吏部尚书与侍中太尉公禧尚书右仆射任城王澄等六人辅政顾命宰辅曰粤尔太尉司空尚书令左右仆射吏部尚书惟我太祖丕丕之业与四象齐茂累圣重明属鸿厯于寡昧兢兢业业思纂乃圣之遗踪迁都嵩极定鼎河瀍庶南荡瓯吴复礼万国以仰光七庙俯济苍生困穷早灭不永乃志公卿其善毗继子隆我魏室不亦善欤可不勉之夏四月丙午朔帝崩于谷塘原之行宫时年三十三祕讳至鲁阳发哀还京师上谥曰孝文皇帝庙曰髙祖五月丙申葬长陵帝幼有至性年四岁显祖曾患痈帝亲自吮脓五岁受禅悲泣不能自胜显祖问帝帝曰代亲之感内切于心显祖甚叹异之文明太后以帝聪圣后或不利于冯氏将谋废帝乃于寒月单衣闭室絶食三朝召咸阳王禧将立之元丕穆泰李沖固谏乃止帝初不有憾唯深德丕等抚念诸弟始终曾无纤介惇睦九族礼敬俱深虽于大臣持法不纵然性寛慈每垂矜舍进食者曾以热羮伤帝手又曾于食中得虫秽之物并笑而恕之宦者先有谮帝于太后太后大怒杖帝数十帝默然而受不自申明太后崩后亦不以介意听览政事莫不从善如流哀矜百姓恒思所以济益天地五郊宗庙二分之礼常必躬亲不以寒暑爲倦尚书奏案多自寻省百官大小无不留心务于周洽每言凡爲人君患于不均不能推诚御物茍能均诚胡越之人亦可亲如兄弟常从容谓史官曰直书时事无讳国恶人君威福自己史复不书将何所惧南北征廵有司奏请治道帝曰粗脩桥梁通舆马便止不须去草刬令平也凡所脩造不得已而爲之不爲不急之事损民力也廵幸淮南如在内地军事须伐民树者必留绢以酬其直民稻粟无所伤践诸有禁忌禳厌之方非典籍所载者一皆除罢雅好读书手不释卷五经之义览之便讲学不师受探其精奥史传百家无不该涉善谈庄老尤精释义才藻富赡好爲文章诗赋铭颂任兴而作有大文笔马上口授及其成也不改一字自太和十年已后诏册皆帝之文也自余文章百有余篇爱竒好士情如饥渴待纳朝贤随才轻重常寄以布素之意悠然𤣥迈不以世务婴心又少而善射有膂力年十余岁能以指弹碎羊髆骨及射禽兽莫不随所志毙之至年十五便不复杀生射猎之事悉止性俭素常服澣濯之衣鞌勒鐡木而已帝之雅志皆此类也史臣曰有魏始基代朔廓平南夏辟壤经世咸以威武爲业文教之事所未遑也髙祖幼承洪绪早着叡圣之风时以文明摄事优游恭己𤣥览独得着自不言神契所标固以符于冥化及躬总大政一日万几十许年间曾不暇给殊途同归百虑一致至夫生民所难行人伦之髙迹虽尊居黄屋尽蹈之矣若乃钦明稽古协御天人帝王制作朝野轨度斟酌用舎焕乎其有文章海内生民咸受耳目之赐加以雄才大略爱竒好士视下如伤役己利物亦无得而称之其经纬天地岂虗谥也魏书卷七下卷七下考证魏书卷七下考证髙祖纪征西大将军阳平王熙击走之按熙本传泰常六年薨距太和十四年薨已五六十年矣考天象志地豆干频犯塞诏征西大将军阳平王頣击走之盖熙与颐俱称阳平王音复相近是以讹也诏罢祖祼按诏罢祖祼句无上下文旧本旁注一疑字北史则作诏罢袒祼但果禁民袒裸则当云禁不当云罢袒裸字亦复可疑或是拓跋国语有音无字当时则其文自明而今不可考耶魏书卷七下考证魏书卷八钦定四库全书魏书卷八齐魏収撰帝纪第八世宗纪世宗宣武皇帝讳恪髙祖孝文皇帝第二子母曰髙夫人初梦爲日所逐避于牀下日化爲龙绕巳数匝寤而惊悸旣而有娠太和七年闰四月生帝于平城宫二十一年正月丙申立爲皇太子二十三年夏四月丁巳卽皇帝位于鲁阳大赦天下帝居谅闇委政宰辅五月丙子朔髙丽国遣使朝贡六月乙卯分遣侍臣廵行郡国问民疾苦考察守令黜陟幽明文武应求道着邱园者皆加襃礼戊辰追尊皇妣曰文昭皇后秋八月戊申遵遗诏髙祖三夫人已下悉归家癸丑宫臣增位一级癸亥南徐州刺史沈陵南叛冬十月辛未邓至国王像舒彭来朝丙戌车驾谒长陵丁酉有事于太庙十有一月幽州民王惠定聚衆反自称明法皇帝刺史李肃捕斩之是岁州鎭十八水民饥分遣使者开仓赈恤髙丽国遣使朝献景明元年春正月壬寅车驾谒长陵乙巳大赦改年丁未萧寳卷豫州刺史裴叔业以夀春内属骠骑大将军彭城王勰帅车骑十万赴之二月戊戌复以彭城王勰爲司徒寳卷将胡松李居士率衆万余屯宛陈伯之水军泝淮而上以逼夀春夏四月丙申彭城王勰车骑将军王肃大破之斩首万数己亥皇弟恌薨五月甲寅以北鎭大饥遣兼侍中杨播廵抚赈恤六月丙子司徒彭城王勰进位大司马车骑将军王肃加开府仪同三司癸未大阳蛮酋田育丘等率戸内附秋七月寳卷又遣陈伯之宼淮南庚子吐谷浑国遣使朝献八月乙酉彭城王勰破伯之于肥口乙未髙丽国遣使朝贡九月乙丑东豫州刺史田益宗破寳卷将吴子阳邓元起于长风齐州民栁世明聚衆反冬十月丁卯朔车驾谒长陵庚寅齐兖二州讨世明平之丁亥改授彭城王勰爲司徒录尚书事甲午诏夀春置兵四万人十有一月己亥荆州刺史桓道进攻寳卷下笮戍㧞之降者二千余戸丁巳阳平王颐薨是岁十七州大饥分遣使者开仓赈恤是冬岛夷萧衍起兵东下伐其主萧寳卷二年春正月丙申朔车驾谒长陵庚戌帝始亲政遵遗诏听司徒彭城王勰以王归第太尉咸阳王禧进位太保司空北海王详爲大将军录尚书事丁巳引见羣臣于太极前殿告以览政之意辛酉髙丽国遣使朝献壬戌以太保咸阳王禧领太尉大将军广陵王羽爲司徒诏曰朕幼承寳厯艰忧在疚庶事不亲风化未洽今始览政务义协惟新思使四方风从率善可分遣大使黜陟幽明二月庚午宿衞之官进位一级甲戌大赦天下三月乙未朔诏曰比年以来连有军旅役务既多百姓彫敝宜时矜量以拯民瘼正调之外诸妨害损民一时蠲罢辛亥诏曰诸州刺史不亲民事缓于督察郡县稽逋旬月之间才一览决淹狱久讼动延时序百姓怨嗟方成困敝尚书可明条制申下四方令日亲庶事严勒守宰不得因循寛怠亏政壬戌诏曰治尚简静任贵应事州府佐史除板稍多方成损敝无益政道又京师百司寮局殷杂官有闲长者亦同此例茍非称要悉从蠲省青齐徐兖四州大饥民死者万余口是月萧衍立寳卷弟南康王寳融爲主年号中兴东赴建业夏五月壬子广陵王羽薨壬戌太保咸阳王禧谋反赐死六月丁亥考诸州刺史加以黜陟秋七月乙巳蠕蠕犯塞乙未东豫州刺史田益宗破萧寳卷将黄天赐于赤亭辛酉大赦天下壬戌车骑将军仪同三司王肃薨九月丁酉发畿内夫五万五千人筑京师三百二十三坊四旬而罢己亥立皇后于氏乙卯免夀春营戸爲扬州民冬十月丁卯吐谷浑国遣使朝献辛未萧寳卷零陵戍主华侯率戸内属十有一月丙申以骠骑大将军穆亮爲司空丁酉大将军北海王详爲太傅领司徒壬寅改筑圜丘于伊水之阳乙卯仍有事焉十二月髙丽国遣使朝贡是月寳卷直后张齐杀其主寳卷降萧衍衍克建业三年春二月戊寅诏曰自比阳旱积时农民废殖寤言增愧在予良多申下州郡有骸骨暴露者悉可埋瘗三月鲁阳蛮反萧寳卷弟建安王宝夤来降夏四月诏抚军将军李崇讨鲁阳反蛮是月萧衍又废其主寳融而僭立自称曰梁闰月丁巳司空穆亮薨五月扬州小岘戍主党法宗袭萧衍大岘戍破之擒其龙骧将军邾菩萨送之京师秋七月癸酉于阗国遣使朝献诏加文官从征显达宿卫者二阶闲散者一阶八月癸卯萧寳融镇南大将军江州刺史陈伯之遣使请降乙卯以前太傅平阳公丕爲三老九月丁巳车驾行幸邺丁卯诏使者弔殷比干墓戊寅閲武于邺南庚辰武兴国世子杨绍先遣使朝献冬十月度子帝亲射逺及一里五十步羣臣勒铭于射所甲辰车驾还宫十有一月己卯诏京洛兵芜歳踰十纪先皇定鼎旧都惟新魏厯翦扫榛荒剏兹云构鸿功茂绩规模长逺今庙社乃建宫极斯崇便当以来月中旬蠲吉徙御仰寻遗意感庆交衷旣礼盛周宣斯干之制事髙汉祖壮丽之仪可依典故备兹考告以称遐迩人臣之望十有二月戊子诏曰民本农桑国重蚕籍粢盛所凭冕织攸寄比京邑初基耕桑暂缺遗规往㫖宜必祗修今寝殿显成移御维始春郊无逺拂羽有辰便可表营千亩开设宫坛秉耒援筐躬劝亿兆壬寅飨羣臣于太极前殿赐布帛有差以初成也甲辰扬州破萧衍将张嚣之斩级二千是岁疏勒罽宾婆罗捺乌苌阿喻陁罗婆不崘陁抜罗弗波女提斯罗哒舎伏耆奚那太罗槃乌稽悉万斤朱居槃诃盘陁拨斤厌味朱沴洛南天竺持沙那斯头诸国并遣使朝贡河州大饥死者二千余口四年春正月乙亥车驾籍田于千亩梁州氐杨会反诏行梁州事杨椿左将军羊祉讨之三月己巳皇后先蚕于北郊庚辰扬州破萧衍将于隂山斩其龙骧将军吴道爽等数千级夏四月癸未朔以萧寳夤爲镇东将军东扬州刺史封丹阳郡开国公齐王庚寅南天竺国献辟支佛牙戊戌诏曰酷吏爲祸绵古同患孝妇淫刑东海燋壤今不雨十旬意者其有寃狱乎尚书鞫京师见囚务尽听察之理己亥帝以旱减膳彻悬辛丑澍雨大洽五月甲戌杨椿羊祉大破反氐斩首数千级六月壬午朔封皇弟悦爲汝南王丙戌发冀定瀛相并济六州二万人马千疋增配夀春秋七月乙卯三老平阳公元丕薨庚午诏还収盐池利以入公辛未以彭城王勰爲太师八月庚子以史部尚书元英假鎭南将军攻萧衍义阳勿吉国贡楛矢辛丑行幸河南城离宫冬十有一月壬子扬州大破萧衍军斩其徐州刺史潘佃怜擒司马明素己未以武兴国世子杨绍先爲其国王癸亥诏尚书左仆射源怀抚劳代都北鎭随方拯恤乙亥镇南将军元英大破萧衍将吴子阳于白沙擒斩千数十有二月庚寅诏镇南将军李崇讨东荆反蛮丙申诏曰先朝制立轨式庶事惟允但岁积人移物情乖惰比或擅有增损废坠不行或守旧遗宜时有舛妨或职分错乱互相推委其下百司列其疑阙速以奏闻癸卯萧衍梁州刺史平阳县开国侯翟逺徐州刺史永昌县开国侯陈虎牙降正始元年春正月庚戌江州刺史曲江公陈伯之破萧衍将赵祖悦于东阙丙辰东荆州刺史杨大眼大破羣蛮樊季安等丙寅大赦改年二月戊子萧衍将姜庆真袭陷夀春外郭州军击走之丁酉扬州统军刘思祖大破衍衆于邵阳擒其冠军将军邵阳县开国侯张惠绍骁骑将军祁阳县开国男赵景悦等十将斩获数千级三月壬申元英破衍将王僧炳于樊城夏四月辛卯髙丽国遣使朝献五月丁未朔太傅北海王详以罪废爲庶人六月以旱彻乐减膳癸巳诏曰朕以匪德政刑多舛阳旱歴旬京甸枯瘁在予之责夙宵疚懐有司可循案旧典祗行六事囹圄寃滞平处决之庶尹废职重加脩举鳏寡困穷在所存恤役赋殷烦咸加蠲省贤良谠直以礼进之贪残佞谀时加屏黜男女怨旷务令媾会称朕意焉甲午帝以旱亲荐享于太庙戊戌诏立周旦夷齐庙于首阳山庚子以旱见公卿已下引咎责躬又录京师见囚殊死已下皆减一等鞭杖之坐悉皆原之秋七月癸丑萧衍角城戍主柴庆宗以城来降李崇大破诸蛮帅樊素安八月丙子元英破萧衍将马仙琕于义阳诏洛阳令有大事听面敷奏乙酉元英攻义阳拔之擒送萧衍冠军将军蔡灵恩等十余将辛卯英又大破衍将仍清三闗丁酉封元英爲中山王戊戌西𦍑宋万率戸四千内附九月丙午诏缘淮南北所在镇戍皆令及秋播麦春种粟稻随其土宜水陆兼用必使地无遗利兵无余力比及来稔令公私俱济也又诏诸州蠲停徭役不得横有徴发甲子诏中山王英所执萧衍冠军将军监司州事蔡灵恩等随才擢叙乙丑萧衍霍州刺史田道龙义州刺史张宗之遣使内附蠕蠕犯塞诏左仆射源怀讨之冬十月乙未诏断羣官白衣募吏十有一月戊午诏曰古之哲王剏业垂统安民立化莫不崇建胶序开训国胄昭宣三礼崇明四术使道畅羣邦风流万宇自皇基徙构光宅中区军国务殷未遑经建靖言思之有慙古烈可勅有司依汉魏旧章营缮国学十有二月丙子以苑牧公田分赐代迁之戸己卯诏羣臣议定律令己亥行幸伊阙闰月癸卯朔萧衍行梁州事夏侯道迁据汉中来降假尚书邢峦镇西将军率衆以赴之乙丑骠骑大将军髙阳王雍爲司空尚书令广阳王嘉加仪同三司二年春正月丙子以宕昌国世子梁弥博爲其国王邓至国遣使朝贡二月梁州氐反絶汉中运路刺史邢峦频大破之夏四月己未城阳王鸾薨乙丑诏曰任贤明治自昔通规宣风賛务实惟多士而中正所铨但存门第吏部彜伦仍不才举遂使英德罕昇司务多滞不精厥选将何考陟八座可审议往代贡士之方擢贤之体必令才学并申资望兼致丙寅以仇池氐叛诏光禄大夫杨椿假平西将军率衆以讨之邢峦遣统军王足西伐频破萧衍诸军遂入劒阁执衍辅国将军范始男送京师五月辛巳氐贼虎率衆降六月己丑诏曰先朝勲臣或身罹谴黜子孙沉滞或宦途失次有替旧流因而弗採何以奖劝言念前绩情有亲疎宗及庶族祖曾功绩可纪而无朝官有官而才堪优引者随才铨授甲寅萧衍冠军将军李畋等置营始平郡东涪水之北王足逆击败之斩衍冠军将军张汤辅国将军马市宁朔将军李当姜见祖辅国将军冯文豪龙骧将军何营之等甲子诏尚书李崇太府卿于忠散骑常侍游肇谏议大夫邓羡崇忠使持节并兼侍中羡兼黄门俱爲大使纠断外州畿内其守令之徒咎失彰露者卽便施决州镇重职听爲表闻乙丑萧衍冠军将军王景允辅国将军鲁方逹等攻竹亭王足大破之斩其辅国将军王明达龙骧将军张方炽丁卯扬州刺史薛真度大破萧衍将王超宗俘斩三千级戊辰萧衍将鲁方逹屯戍新城足又遣统军卢祖迁等击败之斩衍冠军将军杨伯仁宁朔将军任安定秋七月甲戌诏曰朕纂驭寳厯于今七载德泽未敷鉴不烛逺人之寃瘼所在犹滋而纠察之狱未畅于下贤愚靡分皂白均贯非所以革民耳目使善恶励心今分遣大使省方廵检随其愆负与风响相符者卽加纠黜以明雷霆之威以申旄轩之举因以观风辨俗採访功过襃赏贤者纠罚淫慝理穷恤弊以称朕心戊子王足击破萧衍军斩其龙骧将军喻增晖宁朔将军库保夀辅国将军鲁天惠建武将军王文摽王足逼涪城壬辰萧衍巴西太守庾域冠军将军统军主李畋等逆战足击破之俘斩千数八月壬寅诏中山王英南讨襄沔庚戌王足遣统军纪洪雅卢祖迁等攻破衍军斩其秦梁二州刺史鲁方逹等十五人壬子王足又遣统军卢祖迁等击破衍军斩其都督冠军将军梓潼县开国子王景𦙍刘逹等二十四将军甲寅扬州击衍将姜庆真于羊石破之是月衍沔东太守田青喜率郡七县三十一户万九十内附九月己巳扬州刺史元嵩击破衍湘州刺史杨公则等斩获数千冬十有一月戊辰朔武兴国王杨绍先叔父集起谋反诏光禄大夫杨椿讨之王足围涪城益州诸郡戍降者十二三民送编籍者五万余戸旣而足引军而退十有二月庚申又诏骠骑大将军源懐慎令讨武兴反氐三年春正月丁卯朔皇子生大赦天下壬申梁秦二州刺史邢峦连破氐贼克武兴萧衍冀州刺史桓和入宼南青州州军击走之秦州民王智等聚衆二千自号王公寻推秦州主簿吕茍儿爲主年号建明己卯杨集起兄弟相率降二月丙辰诏曰昔虞戒面从昌言屡进周任谏辅王阙必箴朕仰纉鸿基伏膺寳厯思康庶绩一日万几是以侧望忠言虗求谠直而良策弗进规画无闻岂所谓弼谐元首匡救不逮者乎可诏王公已下其有嘉谋深图直言忠谏利国便民矫时厉俗者咸令指事陈奏无或依违戊午诏右衞将军元丽等讨吕茍儿乙丑平南将军陈伯之破萧衍徐州刺史昌义之于梁城是月衍将萧昞率衆五万宼淮阳三月己巳以戎旅大兴诏罢诸作己卯诏荆州刺史赵怡平南将军奚康生赴淮阳乐浪王长命坐杀人赐死国除戊子名皇子曰昌庚寅平南将军曲江县开国公陈伯之自梁城南奔夏四月乙未诏罢盐池禁甲辰诏遣使者廵慰北邉酋庶庚戌以中山王英爲征南将军都督扬徐二道诸军事指授邉将萧衍江州刺史王茂先宼荆州屯于河南城诏平南将军杨大眼讨之辛酉大破之斩其辅国将军王花首虏二千余进攻河南城茂先逃溃追奔至于汉水㧞其五城将军宇文福略衍司州俘获千余口而还五月乙丑朔诏尚书拯义阳初附之戸丙寅诏曰掩骼埋胔古之令典顺辰修令朝之恒式今时泽未降春稼已旱或有孤老馁疾无人赡救因以致死暴露沟堑者洛阳部尉依法棺埋壬申萧衍将张惠绍入宼陷宿豫乙亥衍将萧容陷梁城辛巳衍将韦叡陷合肥城壬午诏尚书元遥率衆南讨癸未以秦陇未平诏征西将军于劲节度诸军己丑衍将又陷羊石霍丘二城六月辛丑又陷小岘戍乙巳安西将军元丽大破秦贼斩贼帅王智五人枭首六千丁未假平南将军奚康生破萧衍将张惠绍斩其徐州刺史宋黑丁巳诏尚书邢峦出讨徐兖秋七月丙寅衍将桓和宼孤山陷固城庚辰元丽大破秦贼降吕茍儿及其王公三十余人秦泾二州平戊子中山王英大破衍徐州刺史王伯敖于隂陵斩其将二十五人首虏五千有余己丑诏发定冀瀛相幷肆六州十万人以济南军八月壬寅安东将军邢峦破萧衍将桓和于孤山斩首万余级将军元恒别克固城斩衍冠军将军桓方庆统军毕祖杇别克蒙山斩衍龙骧将军矫道仪等斩贼及赴沂死者四千余人兖州平己酉诏平南将军安乐王诠督后发诸军以赴淮南壬戌曲赦泾秦岐凉河五州九月癸酉邢峦大破衍军于宿豫斩其大将蓝怀恭等四十余人张惠绍弃宿豫萧昞弃淮阳南走追斩数万级徐州平己丑中山王英大破衍军于淮南衍中军大将军临川王萧宏尚书右仆射栁惔徐州刺史昌义之等弃梁城沿淮东走追奔次于马头衍冠军将军戍主朱思逺弃城宵遁擒送衍将四十余人斩获士卒五万有余英遂攻钟离髙丽国遣使朝贡萧衍遣将士卒三万宼义阳丁酉夜遁走郢州刺史娄悦追击破之戊申蠕蠕国遣使朝贡己未征虏将军赵遐大破衍衆于灙城桑坪十有一月甲子帝爲京兆王愉清河王怿广平王怀汝南王悦讲孝经于式干殿庚寅诏曰往歳陇右扇逆合境不民其中犹有卒能自守无豫衅乱疾风知劲良在可嘉尚书可甄量报赏以表诚义是月梁州再破反獠四年春二月丙午吐谷浑宕昌国并遣使朝献己未勿吉国贡楛矢三月丙子叠伏罗国遣使朝贡夏四月戊戌钟离大水中山王英败绩而还壬寅吐谷浑鸠磨罗阿拔磨抜切磨勒悉万斤诸国并遣使朝献夏六月己丑朔诏曰髙祖徳格两仪明并日月播文教以怀逺人调礼学以旌儁造徙县中区光宅天邑总霜露之所均一姬卜于洛涘戎缮兼兴未遑儒教朕纂承鸿绪君临寳厯思模圣规述遵先志今天平地宁方隅无事可勅有司准访前式置国子立太学树小学于四门丙午萧衍龙骧将军冯翊太守宇文子生等七郡相率内附丁未社兰逹那罗舎弥比罗直诸国并遣使朝献秋八月辛卯契丹国遣使朝献己亥中山王英齐王萧寳夤坐钟离败退并除名爲民庚子厍莫奚宕昌吐谷浑诸国遣使朝献辛丑敦煌民饥开仓赈恤九月己未诏曰朕秉厯承天履年将纪徙正宫极岁浃归余台懿茂亲祗勤已久列司英彦庸绩未酬非所谓有功见知赏以时及其以司空髙阳王雍爲太尉尚书令广阳王嘉爲司空百官悉进位一级庚申夏州长史曹明谋反伏诛甲子开斜谷旧道疏勒车勒阿驹南天竺婆罗等诸国遣使朝献丙戌司州民饥开仓赈恤闰月甲午禁大司马门不得车马出入冬十月丁巳髙丽半社悉万斤可流伽比沙疏勒于阗等诸国并遣使朝献丁卯皇后于氏崩戊辰疏勒国遣使朝贡庚午淮阳太守安乐以城南叛辛未嚈哒波斯渴槃陁渴文提不那杖忸杖提等诸国并遣使朝献乙酉葬顺皇后于永泰陵十有一月丁未禁河南畜牝马自碣石至于劒阁东西七千里置二十二都尉己酉阿与陁呵罗槃陁跋吐罗诸国并遣使朝献十有二月戊午诏兵士钟离没落者复一房田租三年辛酉特那杖提莎钵离阿失勒摩致钵诸国遣使朝贡甲子蠕蠕髙车民他莫孤率部来降丁五钵崘波利伏佛胄善干逹诸国遣使朝贡永平元年春正月戊戌颍川太守王神念奔于萧衍二月辛未勿吉南天竺国并遣使朝献三月戊子皇子昌薨己亥斯罗阿陁比罗阿夷义多婆那伽伽师达于阗诸国并遣使朝献丙午以去年旱俭遣使者所在赒恤夏四月阿伏至罗国遣使朝贡五月癸未髙丽国遣使朝献辛卯帝以旱故减膳彻悬六月壬申诏曰慎狱重刑着于徃诰朕御兹寳厯明鉴未逺断决烦疑实有攸愧可依洛阳旧图修听讼观农隙起功及冬令就当与王公卿士亲临录问癸酉髙车国遣使朝贡秋七月辛卯髙车契丹汗畔罽宾诸国并遣使朝献甲午以夫人髙氏爲皇后乙未诏曰察狱以情审之五听枷杖小大各宜定准然比廷尉司州河南洛阳河隂及诸狱官鞠讯之理未尽矜恕掠拷之苦毎多切酷非所以祗宪量衷慎刑重命者也推滥究枉良轸于怀可付尚书精检枷杖违制之由断罪闻奏八月癸亥冀州刺史京兆王愉据州反乙丑假尚书李平镇北将军行冀州事以讨之丁卯大赦改年庚午吐谷浑厍莫奚国并遣使朝贡九月辛巳朔李平大破元愉于草桥丙戌复前中山王英本封壬辰蠕蠕国遣使朝贡定州刺史安乐王诠大破元愉于信都北戊戌杀侍中太师彭城王勰辛丑诏赦冀州民杂工役爲元愉所诖误者其能斩获逆党别加优赏癸卯李平克信都元愉北走斩其所署冀州牧韦超右卫将军睦雅尚书仆射刘子直吏部尚书崔朏等统军叔孙头执愉送信都羣臣请诛愉帝弗许诏送京师冀州平庚子郢州司马彭珍治中督荣祖等谋叛潜引萧衍衆入义阳郢州刺史娄悦击走之诏将军胡季智屈祖等南赴义阳三闗戍主侯登阳凤省等以城南叛娄悦婴城固守遣中山王英督步骑三万以赴之冬十月丁巳诏复故北海王详本封葬以王礼豫州彭城人白早生杀刺史司马悦据城南叛萧衍遣将齐茍仁等四将以助之诏尚书邢峦行豫州事督将军崔暹率骑讨之丙子邢峦大破早生及茍仁军于鲍口丁丑前宿豫戍主成安乐子景儁杀宿豫戍主严仲贤以城南叛十有一月庚寅诏安东将军杨椿率衆四万攻宿豫十有二月己未邢峦克悬瓠斩白早生擒齐茍仁等俘萧衍卒三千余人分赐王公已下癸亥中山王英破衍将于楚城擒衍宁朔将军张疑等郢州刺史娄悦破衍将马仙琕于金山壬申汉东峦民一万七千戸相率内附丙子髙丽国遣使朝献是岁髙昌国王麴嘉遣其兄子私署左卫将军孝亮奉表来朝因求内徙乞师迎接二年春正月萧衍遣王神念宼南兖诏辅国将军长孙稚假平南将军爲都督率统军邴虬等五军以讨之丁亥胡密步就磨忸密槃是悉万斤辛豆那越抜忸诸国并遣使朝献壬辰嚈哒薄知国遣使来朝贡白象一乙未髙昌国遣使朝贡丙申中山王英进逼萧衍长薄戍戊戌宵溃杀伤千数丁酉抜武阳闗擒衍云骑将军松滋县开国侯马广冠军将军迁陵县开国子彭瓫生骁骑将军当阳县开国伯徐元季等二十六将俘获七千余人进攻黄岘西闗衍将马仙琕弃西闗李元履弃黄岘遁走是月泾州沙门刘惠汪聚衆反诏华州刺史奚康生讨之二月乙卯诏曰比军役频兴仗多毁败在库戎器见有无几安不忘危古人所戒五兵之器事须充积经造既殷非衆莫举今可量造四万人杂仗三月癸未磨豆罗阿曜社苏突阇地伏罗诸国并遣使朝献夏四月己酉诏以武川镇饥开仓赈恤甲子诏曰圣人济世随物污隆或正或权理无恒在先朝以云驾甫迁嵩基始构河洛民庶徙旧未安代来新宅尚不能就伊阙西南羣蛮填聚沔阳贼城连邑作戍蠢尔愚巴心未纯欵故暂抑造育之仁权缓肃姦之法今京师天固与昔不同扬郢荆益皆悉我有保险诸蛮罔不归附商洛民情诚倍往日唯樊襄已南仁乖道政被拘隔化非民之咎而无頼之徒轻相劫掠屠害良善离人父兄衍之爲酷实亦深矣便可放彼掠民示其大惠舍此残贼未令之愆并勅缘邉州镇自今已后不听境外宼盗犯者罪同境内若州镇主将知容不纠坐之如律五月髙丽国遣使朝献辛丑帝以旱故减膳彻悬禁断屠杀甲辰幸华林都亭亲录囚徒犯死罪已下降一等六月髙昌国遣使朝献辛亥诏曰江海方同车书宜一诸州轨辙南北不等今可申勅四方使逺近无二秋七月癸未契丹国遣使朝献八月丁未邓至国遣使朝献戊申以邓至国世子像览蹄爲其国王高昌勿吉厍莫奚诸国并遣使朝献九月辛巳封故北海王子颢爲北海王壬午诏定诸门闼名冬十月癸丑以司空广阳王嘉爲司徒庚午郢州献七寳牀诏不纳十有一月甲申诏禁屠杀含孕以爲永制己丑帝于式干殿爲诸僧朝臣讲维摩诘经十有二月诏曰五等诸侯比无选式其同姓者出身公正六下侯从六上伯从六下子正七上男正七下异族出身公从七上侯从七下伯正八上子正八下男从八上清脩出身公从八下侯正九上伯正九下子从九上男从九下可依此叙之叠伏罗弗菩提朝陁咤波罗诸国并遣使朝献三年春二月丙午髙昌邓至国并遣使朝献壬子秦州沙门刘光秀谋反州郡捕斩之癸亥秦州陇西羌杀镇将赵儁阻兵反叛州军讨平之三月丙戌皇子生大赦天下髙丽吐谷浑宕昌诸国并遣使朝献夏四月平阳郡之禽昌襄陵二县大疫自正月至此月死者二千七百三十人五月丁亥诏以冀定二州旱俭开仓赈恤六月壬寅诏重求遗书于天下丁卯名皇子曰诩闰月己亥吐谷浑髙丽契丹诸国各遣使朝贡秋七月己未吐谷浑国遣使朝贡八月己卯勿吉国遣使朝贡九月壬寅乌苌伽秀沙尼诸国并遣使朝献丙辰髙车别帅可略汗等率衆一千七百内属冬十月辛卯中山王英薨丙申诏曰朕乘干御厯年周一纪而道谢击壤教慙刑厝至于下民之茕鳏疾苦心常愍之此而不恤岂爲民父母之意也可勅太常于闲敞之处别立一馆使京畿内外疾病之徒咸令居处严勅医署分师疗治考其能否而行赏罚虽龄数有期脩短分定然三疾不同或頼针石庶秦扁之言理验今日又经方浩博流传处广应病投药卒难穷究更令有司集诸医工㝷篇推简务存精要取三十余卷以班九服郡县备写布下乡邑使知救患之术耳戊戌髙车龟兹难地那竭厍莫奚等诸国并遣使朝献十有二月己卯髙丽比沙杖国遣使朝献辛巳江阳王继坐事除名甲申诏于青州立髙祖庙殿中侍御史王敞谋反伏诛四年春正月丁巳汾州刘龙驹聚衆反诏谏议大夫薛和率衆讨之甲子阿悦陁不数罗国并遣使朝献二月壬午青齐徐兖四州民饥甚遣使赈恤三月癸卯婆比幡弥乌苌比地干达诸国并遣使朝献壬戌司徒广阳王嘉薨夏四月琅邪民王万夀斩萧衍辅国将军琅邪东莞二郡太守刘晰首以朐山来降徐州刺史卢昶遣琅邪戍主傅文骥率衆据之甲戌薛和大破山胡萧衍遣其镇北将军张稷及马仙琕宼朐山诏卢昶率衆赴之五月己亥迁代京铜龙置天渊池丙辰诏禁天文之学六月乙亥干达阿婆罗达舎越伽使密不流沙诸国并遣使朝献秋七月辛酉吐谷浑契丹国并遣使朝献八月辛未阿婆罗逹舍越伽使密不流沙等诸国并遣使朝献癸巳勿吉国献楛矢九月甲寅萧衍九山戍主茍仁以戍来降嚈哒朱居槃波罗莫伽陁移婆仆罗俱萨罗舍弥罗乐陁等诸国并遣使朝献冬十月丁丑婆比幡弥乌苌比地干达等诸国并遣使朝献十有一月甲午宕昌国遣使朝献己亥诏李崇奚康生等治兵夀春以分朐山之宼戊申难地伏罗国并遣使朝献朐城陷卢昶大败而还十有二月壬申诏曰进善退恶治之通规三载考察政之明典正始二年以来于今未考功过难齐宁无昇降从景明二年至永平四年通考以闻戊子大罗汗婆来伽国遣使朝献延昌元年春正月乙巳以频水旱百姓饥敝分遣使者开仓赈恤戊申疏勒国遣使朝献丙辰以车骑大将军尚书令高肇爲司徒公光禄大夫清河王怿爲司空司州牧广平王懐进号骠骑大将军仪同三司二月辛卯朔渴槃陁国遣使朝献甲午州郡十一大水诏开仓赈恤以京师谷贵出仓粟八十万石以赈贫者己未安乐王诠薨夏四月诏以旱故食粟之畜皆断之丁卯诏曰迁京嵩县年将二纪虎闱阙唱演之音四门絶讲诵之业博士端然虗禄岁祀贵游之胄叹同子衿靖言念之有兼愧慨可严勅有司国子学孟冬使成太学四门明年暮春令就戊辰以旱诏尚书与羣司鞫理狱讼诏河北民就谷燕恒二州辛未诏饥民就谷六镇丁丑帝以旱故减膳彻悬癸未诏曰肆州地震陷裂死伤甚多言念毁没有酸怀抱亡者不可复追生病之徒宜加疗救可遣太医折伤医幷给所须之药就治之乙酉大赦改年诏立理诉殿申讼车以尽寃穷之理五月辛卯疏勒及髙丽国并遣使朝献丙午诏天下有粟之家供年之外悉贷饥民自二月不雨至于是晦六月壬申澍雨大洽戊寅通河南牝马之禁己卯诏曰去岁水灾今春炎旱百姓饥馁救命靡寄虽经蚕月不能养绩今秋输将及郡县期于责办尚书可严勒诸州量民资产明加检校以救艰敝庚辰诏出太仓粟五十万石以赈京师及州郡饥民秋七月吐谷浑契丹国并遣使朝献八月壬戌吐谷浑国遣使朝贡丁亥勿吉国贡楛矢冬十月乙亥立皇子诩爲皇太子是月嚈哒于阗髙昌及厍莫奚诸国并遣使朝献十有一月丙申诏曰朕运承天休统御宸宇太子体借灵明肇建宫华明两既孚三善方洽宜泽均率壤荣汎庶𦙍其赐天下爲父后者爵一级孝子顺孙廉夫节妇旌表门闾量给粟帛十有二月己巳诏守宰爲御史所弹遇赦免者及考在中第皆代之二年春正月戊戌帝御申讼车亲理寃讼髙丽国遣使朝献二月丙辰朔赈恤京师贫民甲戌以六镇大饥开仓赈赡己卯太尉髙阳王雍进位太保庚辰萧衍郁州民徐𤣥明等斩送衍镇北将军青冀二州刺史张稷首以州内附诏前南兖州刺史樊鲁率衆赴之闰二月辛丑以苑牧之地赐代迁民无田者癸卯定奴良之制以景明爲断三月丙寅髙昌国遣使朝献是春民饥饿死者数万口夏四月庚子以绢十五万匹赈恤河南郡饥民五月夀春大水遣平东将军奚康生等步骑数千赴之髙丽国遣使朝献六月乙酉青州民饥诏使者开仓赈恤甲午曲赦扬州辛亥帝御申讼车亲理寃讼是夏州郡十三大水秋八月辛卯诏曰顷水旱㸦侵频年饥俭百姓窘弊多陷罪辜烦刑之愧朕用惧矣其杀人掠卖人羣彊盗首及虽非首而杀伤财主曾经再犯公断道路劫夺行人者依法行决自余恕死徒流已下各准减降庚戌嚈哒于阗槃陁及契丹厍莫奚诸国并遣使朝献九月丙辰以贵族豪门崇习奢侈诏尚书严立限级节其流宕是月勿吉吐谷浑邓至国并遣使朝贡冬十月诏以恒肆地震民多死伤蠲两河一年租赋十有二月丙戌丐洛阳河隂二县租赋乙巳诏以恒肆地震民多离灾其有课丁没尽老幼单辛家无受复者各赐廪以接来稔髙丽国遣使朝献三年春二月乙未诏曰肆州秀容郡敷城县鴈门郡原平县并自去年四月以来山鸣地震于今不已告谴彰咎朕甚惧焉祗畏兢兢若临渊谷可恤瘼寛刑以答灾讁三月三闗别将李世哲大破羣蛮斩萧衍龙骧将军文思之文天生夏四月青州民饥辛巳开仓赈恤乙巳上御申讼车亲理寃讼六月南荆州刺史桓叔兴大破萧衍军于九山斩其虎旅将军新丰县开国子蔡令孙冠军将军席世兴贞义将军蓝次孙秋七月丙子勿吉国遣使朝贡八月甲申帝临朝堂考百司而加黜陟九月吐谷浑契丹勿吉诸国并遣使朝贡冬十月庚辰诏骁骑将军马义舒慰谕蠕蠕厍莫奚国遣使朝贡十有一月庚戌南天竺佐越费实诸国并遣使朝献辛亥诏司徒髙肇爲大将军平蜀大都督步骑十五万西伐益州刺史傅竖眼出巴北平南将军羊祉出涪城安西将军奚康生出绵竹抚军将军甄琛出劒阁乙卯以中护军元遥爲征南将军东道都督鎭遏梁楚丁巳幽州沙门刘僧绍聚衆反自号净居国明法王州郡捕斩之甲戌髙丽国遣使朝献十有二月庚寅诏立明堂四年春正月甲寅帝不豫丁巳崩于式干殿时年三十三二月甲戌朔上尊谥曰宣武皇帝庙号世宗甲午葬景陵帝幼有大度喜怒不形于色雅性俭素初髙祖欲观诸子志尚乃大陈寳物任其所取京兆王愉等皆竞取珍玩帝唯取骨如意而已髙祖大竒之庶人恂失德髙祖谓彭城王勰曰吾固疑此儿有非常志相今果然矣乃立爲储贰雅爱经史尤长释氏之义每至讲论连夜忘疲善风仪美容貌临朝渊嘿端严若神有人君之量矣史臣曰世宗承圣考德业天下想望风化垂拱无爲邉徼稽服而寛以摄下从容不断太和之风替矣比夫汉世元成安顺之俦欤魏书卷八卷八考证魏书卷八考证世宗纪太和七年闰四月生帝于平城宫按歴代甲子图魏太和七年岁在癸亥闰月魏子恂生本书髙祖纪闰月癸丑皇子生亦谓恂也此云闰四月生则宣武帝实与废太子恂生爲同月魏书卷八考证魏书卷九钦定四库全书魏书卷九齐魏収撰帝纪九肃宗纪肃宗孝明皇帝讳诩世宗宣武皇帝之第二子母曰胡充华永平三年三月丙戌帝生于宣光殿之东北有光照于庭中延昌元年十月乙亥立爲皇太子四年春正月丁巳夜卽皇帝位戊午大赦天下己未征下西讨东防诸军庚申诏太保髙阳王雍入居西柏堂决庶政又诏任城王澄爲尚书令百官总已以听于二王己巳勿吉达槃地豆干和尼步伽拔但佐越费实等诸国遣使朝献二月庚辰尊皇后髙氏爲皇太后辛巳司徒髙肇至京师以罪赐死萧衍宁州刺史任太洪率衆宼闗城益州长史成兴孙击破之癸未太保髙阳王雍进位太傅领太尉司空清河王怿爲司徒骠骑大将军广平王懐爲司空己亥尊胡充华爲皇太妃宕昌国遣使朝献三月甲辰朔皇太后出俗爲尼徙御金墉丙辰诏进宫臣位一级先是萧衍于浮山堰淮规爲扬徐之害诏平南将军杨大眼讨之乙丑进文武羣臣位一级夏四月梁州刺史薛懐古破反氐于沮水五月甲寅南秦州刺史崔暹击破氐贼解武兴围六月沙门法庆聚衆反于冀州杀阜城令自称大乗秋七月癸卯蠕蠕国遣使朝献丁未诏假右光禄大夫元遥征北大将军攻讨法庆宕昌国遣使朝献八月乙亥领军于忠矫诏杀左仆射郭祚尚书裴植免太傅领太尉髙阳王雍官以王还第丙子尊皇太妃爲皇太后己卯吐谷浑国遣使朝献庚辰萧衍定州刺史田超秀率衆三千请降戊子帝朝皇太后于宣光殿大赦天下己丑司徒清河王怿进位太傅领太尉司空广平王怀爲太保领司徒骠骑大将军任城王澄爲司空庚寅车骑大将军于忠爲尚书令特进崔光爲车骑大将军并仪同三司壬辰复前江阳王继本国以济南王彧复先封爲临淮王羣臣奏请皇太后临朝称制九月乙巳皇太后亲览万几诏曰高祖革礼成治遗泽在民世宗纂承丕业圣德昭逺朕以冲孺属当寳图洪基至重若履冰薄王公百辟羣牧庶官皆受遇先朝宠荣自昔宜各勉崇共康世道戮力竭诚以匡辅不逮其有怀道邱园昧迹板筑山栖谷饮舒卷从时者宜广戋帛缉和鼎餁有能谠言直谏济世益时者在所以闻当待以不次之位孝子顺孙义夫节妇表其门闾以彰厥美高年孤独不能自存者赡以粟帛若因饥失业天属流离或卖鬻男女以爲仆隶者各听归还比冀方未肃徐城宼扰将统久劳士卒疲敝并遣抚慰赐以衣马缘边州镇固捍之劳朔方酋庶北靣所委亦令劳赉以副其心其有先朝旧事寝而不举顷来便习不依轨式者并可疏闻当加览裁若益时利治不拘常制者自依别例其明相申约称朕意焉甲寅征北元遥破斩法庆及渠帅百余人传首京师安定王燮薨庚申髙昌厍莫奚契丹诸国并遣使朝献萧衍将赵祖悦袭据硖石癸亥诏定州刺史崔亮假鎭南将军率诸将讨之冀州刺史萧寳夤爲鎭东将军次淮堰戊辰邓至国遣使朝贡冬十月庚午朔勿吉国贡楛矢壬午髙丽吐谷浑国并遣使朝献乙酉以安定公胡国珍爲中书监仪同三司甲午萧衍宏化太守杜桂举郡内属十有二月辛丑以髙阳王雍爲太师己酉镇南崔亮破祖悦遂围硖石丁卯帝皇太后谒景陵髙车国遣使朝献熙平元年春正月戊辰朔大赦改年荆沔都督元志大破萧衍军斩其恒农太守王世定等以吏部尚书李平爲鎭军大将军兼尚书右仆射爲行台节度讨硖石诸军二月乙巳鎭东萧寳夤大破衍将于淮北癸亥初听秀才对策第居中上已上叙之乙丑镇南崔亮鎭军李平等克硖石斩衍豫州刺史赵祖悦传首京师尽俘其衆是月吐谷浑宕昌邓至诸国并遣使朝贡三月辛未以扬州刺史李崇爲骠骑将军仪同三司壬辰以硖石俘虏分赐百寮夏四月戊戌以瀛州民饥开仓赈恤髙昌隂平国并遣使朝献五月丁卯朔诏曰炎旱积辰苖稼萎悴比虽㣲澍犹未霑洽晚种不纳企望忧劳在予之责思自兢厉尚书可釐恤狱犴察其淹枉简量轻重随事以闻无使一人怨嗟增伤和气土木作役权皆休罢劝农省务肆力田畴庶嘉泽近降丰年可必萧衍衡州刺史张齐宼益州复以傅竖眼爲刺史以讨之频破贼军斩其将任太洪首庚午诏放华林野兽于山泽丙戌吐谷浑遣使朝献秋七月庚午重申杀牛之禁丙子诏兵士征硖石者复租赋一年傅竖眼大破张齐齐遁走乙酉髙昌国遣使朝献八月乙巳以侍中中书监仪同三司安定郡开国公胡国珍爲都督雍泾岐华东秦豳六州诸军事骠骑大将军开府仪同三司雍州刺史丙午诏曰先贤列圣道冠生民仁风盛德焕乎图史曁厯数永终迹随物变陵𡑞沓蔼鞠爲茂草古帝诸陵多见践借可明勑所在诸有帝王坟陵四靣各五十步勿听耕稼宕昌国遣使朝贡九月丁丑淮堰破萧衍缘淮城戍村落十余万口皆漂入于海十有二月癸巳诏洛阳河隂及诸曹杂人年七十已上鳏寡贫困不能自存及年虽少而痼疾长废穷苦不济者研实具列以闻二年春正月大乘余贼复相聚结攻瀛州刺史宇文福讨平之甲戌大赦天下戊子勿吉国遣使朝贡庚寅诏遣大使廵行四方问疾苦恤孤寡黜陟幽明又诏选曹用人务在得才广求栖遁共康治道州镇城隍各令严固斋会聚集纠执妖諠囹圄皆令造屋桎梏务存轻小工巧浮迸不得隐藏绢布缯綵长短合式偷窃军阶亦悉沙汰籍贯不实普使纠案听自归首逋违加罪诏中尉元匡考定权衡癸丑地伏罗罽賔国并遣使朝献二月庚子契丹邓至宕昌诸国并遣使朝献丁未封御史中尉元匡爲东平王三月甲戌吐谷浑国遣使朝献丁亥太保领司徒广平王怀薨夏四月甲午髙丽波斯疏勅嚈哒诸国并遣使朝献丁酉诏京尹所统百年以上赐大郡板九十以上赐小郡板戊申以中书监开府仪同三司胡国珍爲司徒公特进汝南王悦爲中书监仪同三司乙卯皇太后幸伊阙石窟寺即日还宫安定王超改封北平王五月辛酉诏曰扬州硖石荆山新淮鄼城兵士战没者追给敛财复一房五年若无妻子复其家一人二年身被三疮赏一阶虽一疮而四体废落者亦同此赏庚辰重申天文之禁犯者以大辟论乙酉邓至国遣使朝贡秋七月乙丑地伏罗罽賔国并遣使朝献乙亥中书监仪同三司汝南王悦坐杀人免官以王还第己巳车驾有事于太庙八月戊戌宴太祖以来宗室年十五以上于显阳殿申家人之礼己亥诏庶族子弟年未十五不听入仕诏曰皇魏开基道迈周汉蝉连二都德盛百祀虽帝𦙍蕃衍亲贤并茂而犹沉屈素履巾褐衡门非所谓广命戚族翼屏王室者也今可依世近逺叙之列位庚子诏咸阳京兆二王子女还附属籍壬寅吐谷浑国遣使朝献丁未诏侍中太师髙阳王雍入居门下参决尚书奏事己酉契丹国遣使朝贡九月辛酉吐谷浑国遣使朝贡丙寅诏曰察讼理寃实维政首躬亲听览民信所由比日谅闇之中治纲未振狱犴繁广嗟诉骤闻虽曰司存每多诬壅曾是寡德实深矜慨自今月望当蹔出城闉亲纳滞枉主者可宣诸近逺咸使闻知是月城青齐兖泾平营肆七州所治东阳歴城瑕丘平凉肥如和龙九原七城冬十月庚寅以幽冀沧瀛四州大饥遣尚书长孙稚兼尚书邓羡元纂等廵抚百姓开仓赈恤丁酉年吕国贡楛矢戊戌以光州饥敝遣使赈恤乙卯诏曰北京根旧帝业所基南迁二纪犹有留住怀本乐故未能自遣若未迁者悉可听其仍停安堵永业门才术艺应于时求者自别征引不在斯例周之子孙汉之刘族遍于海内咸致蕃衍岂拘南北千里而已哉十有一月甲子萧衍平西将军巴州刺史牟汉宠遣使请降十有二月丁未蠕蠕国遣使朝贡神龟元年春正月甲子诏以氐酋杨定爲隂平王丙寅以特进江阳王继爲骠骑大将军仪同三司壬申诏曰朕沖昧抚运政道未康民之疾苦弗遑纪恤夙宵矜慨鉴寐深懐眷彼百龄悼兹六极京畿百年以上给大郡板九十以上给小郡板八十以上给大县板七十以上给小县板诸州百姓百岁以上给小郡板九十以上给上县板八十以上给中县板鳏寡孤独不能自存者赐粟五斛帛二疋庚辰诏以杂役之戸或冒入清流所在职人皆五人相保无人任保者夺官还役乙酉加特进汝南王悦仪同三司秦州羌反幽州大饥民死者三千七百九十九人诏刺史赵邕开仓赈恤二月戊申嚈哒髙丽勿吉吐谷浑宕昌疏勒久末陁末久半诸国并遣使朝献己酉诏以神龟表瑞大赦改年东益州氐反蠕蠕国遣使朝贡三月辛酉以尚书右仆射于忠爲仪同三司辛巳仪同三司尚书右仆射于忠薨南秦州氐反遣龙骧将军崔袭持节喻之吐谷浑国遣使朝贡夏四月丁酉司徒胡国珍薨甲辰江阳王继改封京兆王辛亥舎摩国遣使朝献五月髙丽髙车髙昌诸国并遣使朝贡自正月不雨至于六月辛卯澍雨乃降秋七月河州民却铁怱聚衆反自称水池王诏行台源子恭讨之闰月戊戌吐谷浑国遣使朝贡甲辰开恒州银山之禁与民共之丁未波斯疏勒乌苌龟兹诸国并遣使朝献八月癸丑朔诏曰朕沖昩纂厯未闲政道皇太后殷忧在疚始览万几故狱犴淹枉百姓寃敝言念繁刑思存降省京师见囚殊死以下可悉减一等丁巳诏曰顷年以来戎车频动服制未终夺哀从役罔极之痛弗申鞠育之恩靡报非所谓敦崇至道者也自今虽金革之事皆不得请起居丧甲子勿吉国遣使朝贡铁怱相率降于行台源子恭九月癸未朔以右光禄大夫刘腾爲衞将军仪同三司戊申皇太后髙氏崩于瑶光寺冬十月丁卯以尼礼葬于北邙十有二月辛未诏曰民生有终下归兆域京邑隐赈口盈亿万贵贱攸凭未有定所爲民父母尤宜存恤今制干脯山以西拟爲九原二年春正月丁亥诏曰朕以沖眇纂承宝位夙夜惟寅若涉渊海頼皇太后慈仁被以夙训自临朝践极岁将半纪天平地成四海宁乂天道髙逺巍巍难名犹以撝挹自居称号弗备非所以崇奉坤元允协亿兆者也宜遵旧典称诏宇内以副黎蒸元元之望是月改葬文昭皇太后髙氏二月乙丑齐郡王祐薨庚午羽林千余人焚征西将军张彞第殴伤彞烧杀其子始均吐谷浑宕昌国并遣使朝贡乙亥大赦天下丁丑诏求直言诸有上书者听密封通奏壬寅诏曰农要之月时泽弗应嘉谷未纳二麦枯悴德之无感叹惧兼懐可勑内外依旧雩祈率从祀典察狱理寃掩胔埋骼冀瀛之境往经宼暴死者旣多白骨横道可遣专令収葬赈穷恤寡救疾存老准访前式务令周备三月甲辰澍雨大洽夏四月乙丑嚈哒国遣使朝贡五月戊戌以司空任城王澄爲司徒骠骑大将军仪同三司京兆王继爲司空秋八月己未御史中尉东平王匡坐事削除官爵辛未以左光禄大夫皇甫集爲征西将军仪同三司九月庚寅皇太后幸崧髙山癸巳还宫瀛州民刘宣明谋反事觉伏诛冬十有一月乙酉蠕蠕莫缘梁贺侯豆率男女七百人来降十有二月癸丑司徒任城王澄薨庚申大赦天下诏除淫祀焚诸杂神是歳高丽王云死以世子安爲其国王正光元年春正月乙酉诏曰建国纬民立敎爲本尊师崇道兹典自昔来岁仲阳节和气润释奠孔颜乃其时也有司可豫缮国学图饰圣贤置官简牲择吉备礼夏四月丙辰诏尚书长孙稚廵抚北藩观察风俗五月辛巳诏曰朕以寡薄运膺宝图虽未明求衣惕惧终日而闇昧多阙炎旱爲灾在予之愧无忘寝食今刑狱繁多囹圄尚积宜敷仁惠以济斯民八座可推鞫见四务申枉滥癸未诏曰攘灾招应修政爲本民乃神主实宜率先刺史守令与朕共治天下宜哀矜勿喜视民如伤况今炎旱歴时万姓彫敝而不抚恤穷寃理决庶狱可严勑州郡善加绥隐务尽聪明加之祗肃必使事允人神时致灵感其赋役不便于民者具以状闻便当蠲罢秋七月丙子侍中元义侍中刘腾奉帝幸前殿矫皇太后诏曰魏有天下奕叶重光髙祖孝文皇帝以英圣驭天徙京定鼎世宗宣武皇帝以睿明承业廓宁区夏而鸿勲未半早已登遐乃令车书弗同鲸宼尚炽幼主稚弱夙纂宝厯曾是宗祏莫克祗奉朕所以敬顺羣请临朝总政帝年以长久思退身所以往岁殷勤具陈情㫖百官内外已照此怀而佥尔衆意苦见勤夺僶俛从事以迄于兹自此春来先疾屡发药石摄疗莫能善瘳夏首及今数加动剧便不堪日釐万务巨细兼省帝齿周星纪识学逾跻日就月将人君道茂足以抚辑万邦谐决百揆朕当率前志敬逊别宫逺惟复子明辟之义以自绥养实望羣公逮于黎庶深鉴斯理如此则上下休嘉天地清宴魏道熙隆人神庆悦不其善欤乃幽皇太后于北宫杀太傅领太尉清河王怿总勒禁旅决事殿中辛卯帝加元服大赦改年内外百官进位一等八月甲寅相州刺史中山王熙举兵欲诛义腾不果见杀九月壬寅蠕蠕主阿那瓌来奔戊戌以太师髙阳王雍爲丞相加后部羽葆鼓吹班劒四十人冬十月乙卯以骠骑大将军仪同三司汝南王悦爲太尉公十有一月己亥诏曰蠕蠕世雄朔方擅制漠裔隣通上国百有余载自神鼎南底累纪于兹虔贡虽违边燧静息凭心象魏潜欵弥纯今其主阿那瓌属离时难邦分亲析万里逺驰庇命有道悲同申伍忠孝足矜方存兴灭之师以隆继絶之举宜且优以賔礼期之立功疏爵胙土大启河岳可封朔方郡开国公蠕蠕王食邑一千戸赐以衣冕加以轺车禄恤仪衞同乎戚蕃十有二月壬子诏曰蠕蠕王阿那瓌遭离宼祸逺来投庇邦分衆析犹无定主而永怀北风思还绥集启诉情切良用愍然夫存亡恤败自古通典可差国使及彼前后三介与阿那瓌相随并勑怀朔都督简鋭骑二千躬自率护送达境首令观机招纳若彼侯迎宜钖筐篚车马之属务使优隆礼饯而返如不容受任听还阙其行装资遣付尚书量给辛酉以司空京兆王继爲司徒公二年春正月南秦州氐反二月庚戌假光禄大夫邴虬抚军将军以讨之癸亥车驾幸国子学讲孝经三月庚午帝幸国子学祠孔子以颜渊配甲午右衞将军奚康生于禁内将杀元义不果爲义矫害以仪同三司刘腾爲司空公夏四月庚子司徒京兆王继进位太保壬寅车骑大将军仪同三司崔光爲司徒公萧衍义州刺史文僧明率衆内属五月辛巳南荆州刺史桓叔兴自安昌南叛乙酉乌苌国遣使朝贡闰月丁巳居密波斯国并遣使朝贡六月己巳髙昌国遣使朝贡癸巳勿吉国遣使朝贡秋七月癸丑诏曰时泽弗降禾稼形损在予之责夙宵震惧虽克躬撤降仍无招感有司可修案旧典祗行六事圄犴淹枉随速鞫决庶尹废职量加修厉鳏独困穷在所存恤役赋烦民咸加蠲省贤良谠直以时升进贪残邪佞即就屏黜男女怨旷务令会偶庶革止惩违有弭灾沴八月己巳伏罗国遣使朝贡蠕蠕后主郁久闾侯匿代来奔怀朔镇十有一月乙未朔髙昌国遣使朝贡戊申衞大将军仪同三司皇甫集薨癸丑侍中车骑大将军侯刚加仪同三司十有二月甲戌诏司徒崔光安丰王延明等议定服章庚辰以东益南秦氐反诏中军将军河间王琛讨之失利三年春正月辛亥帝耕籍田夏四月庚辰以髙车国主覆罗伊匐爲鎭西将军西海郡开国公髙车王六月己巳诏曰朕以沖昧夙纂宝厯不能祗奉上灵感延和气致令炎旱频岁嘉雨弗洽百稼燋萎晚种未下将成灾年秋稔莫觊在予之责忧惧震怀今可依旧分遣有司驰祈岳渎及诸山川百神能兴云雨者尽其虔肃必令感降玉帛牲牢随应荐享上下羣官侧躬自厉理寃狱止土功减膳撤悬禁止屠杀秋七月壬子波斯不汉龟兹诸国遣使朝贡冬十月己巳吐谷浑国遣使朝贡十有一月乙巳车驾有事于圜丘丙午诏曰治歴明时前王茂轨考辰正律弈代通规是以北平革定于汉年杨伟草算于魏世自皇运肇基典章犹缺推步晷曜未尽厥理先朝仍世毎所慨然至神龟中始命儒官改剏疎蹐囘度易宪始会璇衡今天正斯始阳煦将开品物初萌宜变耳目所谓魏虽旧邦其厯维新者也便可班宣内外号曰正光厯又首节嘉辰获展丘禘神人交和理契幽显思与亿兆共此维新可大赦天下十有二月癸酉以左光禄大夫皇甫度爲仪同三司乙酉以车骑大将军尚书右仆射元钦爲仪同三司太保京兆王继爲太傅司徒崔光爲太保丁亥以牧守妄立碑颂辄兴寺塔第宅丰侈店肆商贩诏中尉端衡肃厉威风以见事纠劾七品六品禄足代耕亦不听锢贴店肆争利城市四年春二月壬申追封故咸阳王禧爲敷城王京兆王愉爲临洮王清河王怿爲范阳王以礼加葬丁丑河间王琛章武王融并以贪污削爵除名己卯以蠕蠕主阿那瓌率衆犯塞遣尚书左丞元孚兼尚书爲北道行台持节喻之蠕蠕后主侯匿代来朝京师宕昌国遣使朝贡司空刘腾薨夏四月阿那瓌执元孚驱掠畜牧北遁甲申诏骠骑大将军尚书令李崇中军将军兼尚书右仆射元纂率骑十万讨蠕蠕出塞三千余里不及而还秋七月辛亥诏曰达尊斯在齿预一焉崇敬黄耉先代通训故方叔以元老处位充国缘自彊见留虽七十致仕明乎典故然以德尚壮许其絷维今庶寮之中或年廹悬车循礼宜退但少収其力老弃其身言念勤旧睠然未忍或戴白在朝未当外任或停私歴纪甫受考级如此之徒虽满七十听其莅民以终常限或新解郡县或外佐始停已满七十方求更叙者吏部可依令不奏其有髙名俊德老成髦士灼然显达爲时所知者不拘斯例若才非秀异见在朝官依令合解者可给本官半禄以终其身使辞朝之叟不恨归于闾巷矣八月己巳诏曰狂蠢肆暴陵窃北垂虽军威时接贼徒慑遁然獯虐所过多离其祸言念斯敝有轸深怀可勑北道行台遣使廵检遭宼之处饥馁不粒者厚加赈恤务令存济戊寅诏曰朕以眇闇沗承鸿绪因祖宗之基託王公之上每鉴寐属虑思康亿兆比雨旱愆时星运舛错政理阙和灵祇表异永寻夕惕载恧于怀宜诏百司各勤厥职诸有鳏寡穷疾寃滞不申者并加釐恤若孝子顺孙廉贞节义才学超异独行髙时者具以言上朕将亲览加以旌命癸未追复故范阳王怿爲清河王九月丁酉库莫奚国遣使朝献诏侍中太尉汝南王悦入居门下与丞相髙阳王雍参决尚书奏事冬十有一月丙申赵郡王谧薨丁酉太保崔光薨十有二月萧衍遣将宼边诏假征南将军崔延伯讨之以太尉汝南王悦爲太保徐州刺史北海王颢坐贪污削除官爵五年春正月辛丑车驾有事于南郊闰二月癸巳嚈哒国遣使朝贡三月沃野镇人破落汗㧞陵聚衆反杀鎭将号真王元年诏临淮王彧爲镇军将军假征北将军都督北征诸军事以讨之夏四月髙平酋长胡琛反自称髙平王攻镇以应㧞陵别将卢祖迁击破之琛北遁五月临淮王彧败于五原削除官爵壬申诏尚书令李崇爲大都督率广阳王渊等北讨六月秦州城人莫折太提据城反自称秦王杀刺史李彦诏雍州刺史元志讨之南秦州城人孙掩张长命韩祖香据城反杀刺史崔游以应太提太提遣城人卜朝袭克髙平杀鎭将赫连略行台髙元荣太提寻死子念生代立僭称天子号年天建置立百官丁酉大赦秋七月甲寅诏吏部尚书元脩义兼尚书仆射爲西道行台率诸将西讨戊午复河间王琛临淮王彧本封都督崔暹失利于白道大都督李崇率衆还平城坐长史祖莹截没军资免除官爵丁丑念生遣其都督杨伯年樊元张朗等攻仇鸠河池二戍东益州刺史魏子建遣将尹祥黎叔和击破之斩樊元首杀贼千余人是月凉州幢帅于菩提唿延雄执刺史宋颖据州反念生遣其兄髙阳王天生下陇东宼八月甲午元志大败于陇东退守岐州丙申诏曰赏贵宿劳明主恒德恩沾旧绩哲后常范太祖道武皇帝应期拨乱大造区夏世祖太武皇帝纂戎丕绪光阐王业躬率六师埽清逋秽诸州镇城人本充牙爪服勤征旅契阔行间备尝劳剧逮显祖献文皇帝自北被南淮海思乂便差割彊族分衞方镇髙祖孝文皇帝逺遵盘庚将迁嵩洛规遏北疆荡辟南境选良家酋帅增戍朔垂戎捍所寄实惟斯等先帝以其诚効旣亮方加酬钖会宛郢驰𤇺朐泗告警军旗频动兵连积岁兹恩仍寝用迄于今怨叛之兴颇由于此朕叨承干厯抚驭宇宙调风布政思广惠液宜追述前恩敷兹后施诸州镇军贯元非犯配者悉免爲民镇改爲州依旧立称此等世习干戈率多劲勇今既甄㧞应思报効可三五简发讨彼沙陇当使人齐其力奋击先驱妖党狂丑必可荡涤冲锋斩级自依恒赏丁酉南秀容牧子于乞真反杀太仆卿陆延别将尒朱荣讨平之戊戌莫折念生遣都督窦双攻盘头郡东益州刺史魏子建遣将窦念祖讨之斩双擒斩千余人九月壬申诏尚书左仆射齐王萧宝夤爲西道行台大都督率征西将军都督崔延伯又诏复抚军将军北海王颢官爵爲都督并率诸将西讨乙亥帝幸明堂饯宝夤等是月萧衍遣将裴邃虞鸿袭据夀春外城刺史长孙稚击走之邃退屯黎浆诏河间王琛总衆援之衍又遣将宼淮阳诏祕书监安乐王鉴率衆讨之吐谷浑主伏连筹兵讨凉州于菩提弃城走追斩之城民赵天安复推宋颖爲刺史冬十月营州城人刘安定就德兴据城反执刺史李仲遵城人王恶儿斩安定以降德兴东走自号燕王胡琛遣其将宿勤明达宼豳夏北华三州壬午诏都督北海王颢率诸将讨之十有一月戊申莫折天生攻陷岐州执都督元志及刺史裴芬之髙平人攻杀卜朝共迎胡琛十有二月壬辰诏太傅京兆王继爲太师大将军率诸将讨之嚈哒契丹地豆干厍莫奚诸国并遣使朝贡汾州正平平阳山胡叛逆诏复征东将军章武王融封爵爲大都督率衆讨之山南行台东益州刺史魏子建招降南秦氐民复六郡十二戍又斩贼王韩祖香南秦贼王张长命畏逼乃告降于萧寳夤是月莫折念生遣兵攻凉州城人赵天安复执刺史以应之孝昌元年春正月庚申徐州刺史元法僧据城反害行台髙谅自称宋王号年天启遣其子景仲归于萧衍衍遣其将胡龙牙成景隽元略等率衆赴彭城诏祕书监安乐王鉴囘师以讨之鉴于彭城南击元略大破之尽俘其衆既而不备爲法僧所败衍遣其豫章王综入守彭城法僧拥其寮属守令兵戍及郭邑士女万余口南入诏镇军将军临淮王彧尚书李宪爲都督衞将军国子祭酒安丰王延明爲东道行台复仪同三司李崇官爵爲东道大都督俱讨徐州崇以疾不行癸亥萧寳夤崔延伯大破秦贼于黑水斩获数万天生退走入陇西泾岐及陇东悉平以太师大将军京兆王继爲太尉余官如故二月以领军将军元义爲骠骑大将军仪同三司诏追复乐浪王长命本爵以其子忠绍之侍中特进衞大将军穆绍爲仪同三司戊戌大赦壬辰莫折念生遣都督杨鲊梁下辩姜齐等攻仇池郡城行台东益州刺史魏子建遣将盛迁击破之斩下辩齐等首壬寅诏曰劝善黜恶经国茂典其令毎岁一终郡守列令长刺史列守相以定考课辩其能否若有滥谬以考功失𠂻论是月齐州魏郡民房伯和聚衆反会赦乃散三月己巳诏太尉西道都督京兆王继班师壬申诏曰丞相髙阳王道德渊广明允笃诚仪型太阶垂风下国实所以予违汝弼致治责成宜班新制宣之遐迩其州郡先上司徒公文悉可改上相府施行符告皆亦如之甲戌诏曰选衆而举其来自昔朕纉承大业综理万几求贤致治心焉若渴知人则哲振古所难宜博访公卿採兹声实可令第一品以下五品以上人各荐其所知不限素身居职必使精辩器艺具注所能然后依牒简擢随才収叙庶济济之美无替往时謇謇之直有申兹岁萧衍遣其北梁州长史钖休儒司马鱼和上庸太守姜平洛等入宼直城梁州刺史傅竖眼遣息敬绍率衆拒击大破之擒斩三千余人休儒等走还魏兴是月齐州清河民崔畜杀太守董遵广川民傅堆执太守刘莾反青州刺史安乐王鉴讨平之是月破落汗㧞陵别帅王也不卢等攻陷怀朔镇夏四月萧衍益州刺史萧渊猷遣将樊文炽萧世澄等率衆围小劒戍益州刺史邴虬遣子子达行台魏子建遣别将淳于诞拒击之辛卯皇太后复临朝摄政引羣臣面陈得失诏曰朕以寡昧夙承天厯茫若涉海罔知所济实凭宗社降祐之灵庶勉幼志以康世道而神龟之末权臣擅命元义刘腾隂相影响遂使皇太后幽隔后宫太傅清河王无辜致害相州刺史中山王熙横被夷灭右卫将军奚康生仍见诛翦从此已后无所畏忌恣诸侵求任所与夺无君之心积习稍久不臣之迹缘事弥彰蔽耳目之明专生杀之柄天下爲之不康四郊由兹多垒此而可忍孰不可怀虽屡经赦宥未容致之于法犹宜辨正以谢朝野腾身既往可追削爵位义之罪状诚合徽纒但以宗枝舅戚特加全贷可除名爲民壬辰征西将军都督崔延伯大败于泾川战殁五月戊辰淳于诞等大破萧衍军俘斩万计擒萧世澄等十一将文炽仅以身免走成都戊子骠骑大将军仪同三司李崇薨六月癸未大赦改年诏文武之官从军二百日文官优一级武官优二级蠕蠕主阿那瓌率衆大破㧞陵斩其将孔雀等诸将逼彭城萧综夜潜出降萧衍诸将奔退衆军追蹑免者十一二秋八月癸酉诏断逺近贡献珍丽违者免官柔𤣥镇人杜洛周率衆反于上谷号年真王攻没郡县南围燕州戊子莫折念生遣都督杜黑儿杜光等攻仇池郡行台魏子建遣将成迁击破之斩杜光首九月乙卯诏减天下诸调之半丙辰诏左将军幽州刺史常景爲行台征虏将军元谭爲都督以讨洛周辛酉诏曰追功表德爲善者劝祖宗功臣勒铭王府而子孙废替沦于凡民爵位无闻迁流有失颍川名守重泉令宰惠风美政结于民心而犹同常品未蒙襃陟非所谓爱及甘棠彞伦攸叙者也其功臣名将爲先朝所知子孙屈塞不见齿叙牧守令长声称卓然者皆仰有司具以名闻朕将振彼幽滞用阐治风壬戌诏百官五品已上各举所知辛未曲赦南北两秦州冬十月蠕蠕国主阿那瓌遣使朝贡是月吐谷浑国复讨赵天安降之河州长史元永平治中孟賔等推嚈哒使主髙徽行州事而前刺史梁钊子景进攻杀之景进又自行州事冬十有一月辛亥诏曰大孝荣亲着之昔典故安平耄耋诸子满朝自今诸有父母年八十以上者皆听居官禄养温清朝夕时四方多事诸蛮复反十有二月壬午诏曰髙祖以大明定功世宗以下武宁乱声溢朔南化清中宇业盛隆周祚延七百朕幼龄纂厯夙驭鸿基战战兢兢若临渊谷闇于治道政刑未孚权臣擅命乱我朝式致使西秦跋扈朔漠搆妖蠢尔荆蛮氛埃不息孔炽甚于泾阳出军切于细栁而师旅盘桓留滞不进北淯悬危南阳告急将亏荆沔之地以致蹙国之忧今茅毂扼腕爪牙叹愤并欲摧挫封豕勦截长蛇使人神两泰幽明献吉朕将躬驭六师埽荡逋秽其配衣六军分隶熊虎前驱后队左翼右师必令将帅雄果军吏朋济粮仗车马速度时须其有失律亡军兵戍逃叛盗贼劫掠伏窜山泽者免其往咎录其后効别立募格听其自新广下州郡令赴军所今先讨荆蛮疆理南服戈旗东指埽平淮外然后奋七萃于西戎腾五牛于北狄躬抚乱离之苦面恤饥寒之患尔乃还跸嵩宇饮至庙庭沉璧河洛告成泰岱岂不盛欤百官内外牧守军宰宜各肃勤用明尔职山胡刘蠡升反自称天子置官寮是月以临淮王彧爲征南大将军率衆讨鲁阳蛮二年春正月庚戌封广平王怀庶长子太常少卿诲爲范阳王壬子以太保汝南王悦领太尉是月都督元谭次于军都爲洛周所败五原降戸鲜于修礼反于定州号鲁兴元年诏左光禄大夫长孙稚为使持节假骠骑将军大都督北讨诸军事与都督河间王琛率将讨之二月甲申帝皇太后临大夏门亲览寃讼是月叠伏罗国遣使朝贡三月庚子以骠骑大将军徐州刺史安丰王延明爲仪同三司追复中山王熙本爵子叔仁绍之甲寅西部勑勒斛律洛阳反于桑干西与河西牧子通连别将尒朱荣击破之夏四月大赦天下癸巳以侍中车骑大将军城阳王徽爲仪同三司朔州城人鲜于阿胡库狄丰乐据城反丁未都督李琚次于蓟城之北又爲洛周所败琚战殁戊申以骠骑大将军开府齐王寳夤爲仪同三司北讨都督河间王琛长孙稚失利奔还诏免琛稚官爵库莫奚国遣使朝贡五月丁未车驾将北讨内外戒严前给事黄门侍郎元略自萧衍还朝封义阳王以丞相髙阳王雍爲大司马吏部尚书广阳王渊爲骠骑大将军仪同三司寻爲大都督率都督章武王融北讨修礼戊申燕州刺史崔秉率衆弃城南走中山乙丑以安西将军光禄大夫宗正珍孙爲都督讨汾州反胡六月己巳曲赦齐州绛蜀陈双炽聚衆反自号始建王曲赦平阳建兴正平三郡诏假镇西将军都督长孙稚讨双炽平之丙子义阳王略改封东平王衞大将军西道都督元恒芝爲车骑大将军仪同三司戊寅诏复京兆王继本封江阳王戊子诏曰自运属艰棘歴载于兹𤇺驿交驰旌鼓不息祖宗盛业危若缀旒社稷鸿基殆将沦坠朕威德不能遐被经略无以及逺俾令苍生罹此涂炭何以茍安黄屋无愧黔黎今便避居正殿蔬餐素服当亲自招募収集忠勇其有直言正谏之士敢决徇义之夫二十五日悉集华林东门人别引见共论得失班告内外咸使闻知乙未以衞将军东平王略爲左光禄大夫仪同三司秋七月丙午杜洛周遣其别帅曹纥真宼掠幽州行台常景遣都督于荣邀于粟园大破之斩纥真获三千余级牛驴二万余头戊申恒州陷行台元纂奔冀州甲子萧衍将元树湛僧珍等宼夀春八月丙子进封广川县开国公元邵爲常山王以骠骑大将军东道行台临淮王彧爲仪同三司戊寅帝幸南石窟寺即日还宫戊子进散骑常侍御史中尉武城县开国公子攸爲长乐王都督伊瓫生讨巴失利战殁癸巳贼帅元洪业斩鲜于修礼请降爲贼党葛荣所杀都督尒朱荣于肆州执刺史尉庆賔令其从叔羽生统州事九月辛亥葛荣败都督广阳王渊章武王融于博野白牛逻融殁于阵荣自称天子号曰齐国年称广安甲申常景又破洛周斩其武川王贺㧞文兴别帅侯莫陈升生擒男女四百口牛驴五千余头就德兴攻陷平州杀刺史王买奴是月莫折天生请降萧寳夤使行台左丞崔士和入据秦州天生复叛送士和于胡琛杀之冬十有一月戊戌杜洛周攻陷幽州执刺史王延年及行台常景丙午税京师田租亩五升借赁公田者亩一升闰月税市人出入者各一钱店舍爲五等齐州平原民刘树刘苍生聚衆反州军破走之刘树奔萧衍衍将原树逼夀春扬州刺史李宪力屈以城降之初留州郡县及长史司马戍主副质子于京师衍又遣将攻逼新野诏都督魏承祖讨之诏曰顷旧京沦覆中原丧乱宗室子女属籍在七庙之内爲杂戸滥门所拘辱者悉听离絶三年春正月甲戌以司空公皇甫度爲司徒仪同三司萧寳夤爲司空车骑将军北海王颢爲车骑大将军仪同三司徐州民任道棱聚衆反袭据萧城以叛州军讨平之辛巳葛荣陷殷州刺史崔楷固节死之遂东围冀州甲申诏峻铸钱之制萧寳夤元恒芝大败于泾州大陇都督南平王仲冏小陇都督髙聿并相寻退散东秦州刺史潘义渊以汧城降贼髙平虏贼逼岐州城人执刺史魏兰根以城应之豳州刺史毕祖晖行台羊深并奔退祖晖于阵殁北海王颢寻亦败走贼帅胡引祖据北华州以应之贼帅比于骐麟入据豳州曲赦闗西及正平平阳建兴戊子以司徒皇甫度爲太尉己丑以四方未平诏内外戒严将亲出讨辛卯萧衍将湛僧珍围东豫州诏散骑常侍元暐爲都督以讨之是月衍又遣将彭羣王辩等率衆数万逼琅邪诏青州南青二州讨之二月丁酉诏曰闗陇遭罹宼难燕赵贼逆凭陵苍生波流耕农靡业加诸转运劳役已甚州仓储实无宜悬匮自非开输赏之格何以息漕运之烦凡有能输粟入瀛定岐雍四州者官斗二百斛赏一阶入二华州者五百石赏一阶不限多少粟毕授官虏贼据潼闗丁未追复故东平王匡爵改封济南王庚申东郡民赵显德反杀太守裴烟自号都督立其兄子爲太守诏都督李叔仁讨之是月萧衍将成景儁宼彭城诏员外常侍崔孝芬爲行台率将击走之三月甲子诏将西讨中外戒严虏贼走复潼闗戊辰诏将囘驾北讨诏金紫光禄大夫源子邕爲大都督讨葛荣辛未齐州广川民刘钧执清河太守邵怀聚衆反自署大行台清河民房须自署大都督屯据昌国城夏四月别将元斌之讨东郡斩显德己酉蠕蠕国遣使朝贡六月蠕蠕国遣使朝贡是月诏都督李叔仁讨刘钧平之秋七月陈郡民刘获郑辩反于西华号年天授州军讨平之相州刺史安乐王鉴据州反己丑大赦天下是月青州刺史彭城王劭南青州刺史胡平遣将斩萧衍将彭羣首俘获二千余人八月都督源子邕李轨裴衍攻邺丁未斩鉴相州平仍令子邕等讨葛荣九月辛卯东豫州刺史元庆和以城南叛戊子蠕蠕国遣使朝贡秦州城民杜粲杀莫折念生自行州事南秦州城民辛琛自行州事遣使归罪冬十月戊申曲赦恒农巴西河北正平平阳邵郡及闗西诸州辛亥以衞将军讨虏大都督尒朱荣爲车骑将军仪同三司甲寅雍州刺史萧寳夤据州反自号曰齐年称隆绪诏尚书右仆射长孙稚讨之十有一月己丑葛荣攻陷冀州执刺史元孚逐出居民冻死者十六七十有二月戊申都督源子邕裴衍与葛荣战败于阳平东北漳水曲并战殁是月杜粲爲骆超所杀遣使归罪武泰元年春正月癸亥以北海王颢爲骠骑大将军开府仪同三司相州刺史乙丑定州爲杜洛周所陷执刺史杨津瀛州刺史元宁以城降于洛周皇女生祕言皇子丙寅大赦改元丙子长孙稚平潼闗丁丑雍州城人侯终德相率攻寳夤寳夤㩦南阳公主及子与百余骑渡渭而走雍州平二月以长孙稚爲车骑大将军开府仪同三司雍州刺史兼尚书仆射西道行台羣盗烧劫巩县以西闗口以东公路涧以南诏武衞将军李神轨爲都督讨平之癸丑帝崩于显阳殿时年十九甲寅皇子即位大赦天下皇太后诏曰皇家握歴受图年将二百祖宗累圣社稷载安髙祖以文思先天世宗以下武经世股肱惟良元首穆穆及大行在御重以寛仁奉养率由温明恭顺朕以寡昩亲临万国识谢涂山德慙文母属妖逆递兴四郊多故实望穹灵降祐麟趾衆繁自潘充华有孕椒宫冀诞储两而熊罴无兆维虺遂彰于时直以国步未康假称统𦙍欲以底定物情系仰宸极何图一旦弓劒莫追国道中微大行絶祀皇曾孙故临洮王寳晖世子钊体自髙祖天表卓异大行平日养爱特深义齐若子事符当璧及翊日弗愈大渐弥留乃延入青蒲受命玉几暨陈衣在庭登策靡及允膺大寳即日践阼朕是用惶惧忸怩心焉靡洎今丧君有君宗祏惟固宜崇赏卿士爰及百辟凡厥在位并加陟叙内外百官文武督将征人遭艰解府普加军功二阶其禁衞武官直合以下直从以上及主帅可军功三阶其亡官失爵听复封位谋反大逆削除者不在斯限清议禁锢亦悉蠲除若二品以上不能自受者任授儿弟可班宣逺迩咸使知之乙卯幼主即位仪同三司大都督尒朱荣抗表请入奔赴勒兵而南是月杜洛周爲葛荣所并三月癸未葛荣攻陷沧州执刺史薛庆之居民死者十八九甲申上尊谥曰孝明皇帝乙酉葬于定陵庙号肃宗夏四月戊戌尒朱荣济河庚子皇太后幼主崩史臣曰魏自宣武已后政纲不张肃宗沖龄统业灵后妇人专制委用非人赏罚乖舛于是衅起四方祸延畿甸卒于享国不长抑亦沦胥之始也呜唿魏书卷九卷九考证魏书卷九考证肃宗纪无人任保者任监本讹在今依北史改正元邵爲常山王邵一本误劭魏书卷九考证魏书卷十钦定四库全书魏书卷十齐魏收撰帝纪第十孝庄纪孝荘皇帝讳子攸彭城王勰之第三子母曰李妃肃宗初以勰有鲁阳翼卫之勲封武城县开国公㓜侍肃宗书于禁内及长风神秀慧姿貌甚美拜中书侍郎城门校尉兼给事黄门侍郎雅为肃宗所亲待长直禁中迁散骑常侍御史中尉孝昌二年八月进封长乐王转侍中中军将军三年十月以兄彭城王劭事转为卫将军左光禄大夫中书监实见出也及武泰元年春二月肃宗崩大都督尒朱荣将向京师谋欲废立以帝家有忠勲且兼民望隂与帝通荣乃率衆来赴夏四月丙申帝与兄弟夜北渡河丁酉会荣于河阳戊戍南济河即帝位以兄彭城王劭为无上王弟覇城公子正为始平王以荣为使持节侍中都督中外诸军事大将军尚书令领军将军领左右封太原王己亥百寮相率有司奉玺绂备法驾奉迎于河梁庚子车驾廵河西至陶渚荣以兵权在己遂有异志乃害灵太后及㓜主次害无上王劭始平王子正又害丞相髙阳王雍司空公元钦仪同三司元恒芝仪同三司东平王略广平王悌常山王邵北平王超任城王彛赵郡王敏中山王叔仁齐郡王温公卿已下二千余人列骑卫帝迁于便幕既而荣悔稽颡谢罪语在荣传辛丑车驾入宫御太极殿诏曰太祖诞命应期龙飞燕代累世重光载隆帝绪冀欲阐兹洪业永在无穷岂圗多难遘兹百六致使妖悖四起内外竞侵朝无恤政之臣野多怨酷之士实由女主专朝致兹颠覆孝明皇帝大情沖顺深存隐忍奄弃万国衆用疑焉茍求胡出入守神器凡厥有心莫不觧体太原王荣世抱忠孝功格古今赴义晋阳大㑹河洛乃推翼朕躬应兹大命徳谢少康道愧前绪猥以𦕈身君临万国如渉渊海罔知所济可大赦天下改武泰为建义元年从太原王督将军士普加五阶在京文官两阶武官三级复天下租役三年壬寅太原王尒朱荣上表请追谥无上王为皇帝余死于河隂者诸王刺史赠三司三品者令仆五品者刺史七品以下及民郡镇诸死者子孙聼立后授封爵诏从之癸夘以前太尉公江阳王继为太师司州牧骠骑大将军开府仪同三司相州刺史北海王颢为太傅开府仍刺史平东将军光禄大夫清渊县开国侯李延寔为太保进封阳平王㝷转太傅安南将军并州刺史元天穆为太尉公封上党王侍中车骑大将军仪同三司杨椿为司徒公车骑大将军仪同三司顿丘郡开国公穆绍为司空公领尚书令进爵为王使持节车骑大将军雍州刺史上党公长孙稚为骠骑大将军开府仪同三司进爵为王㝷改封冯翊王中军将军殿中尚书元谌为仪同三司尚书左仆射封魏郡王中军将军给事黄门侍郎元瑱为东海王金紫光禄大夫广陵王恭为仪同三司甲辰追复故广阳王渊故乐安王鉴爵通直散骑常侍敷城王坦为咸阳王谏议大夫元贵平为东莱王直阁将军元肃为鲁郡王秘书郎中元晔为长广王冯翊郡开国公源绍景复先爵陇西王扶风郡开国公冯冏东郡公陆子彰北平公长孙悦并复其先王爵以北平王超还复为安定王丁未诏内外觧严庚戍封大将军尒朱荣次子义罗为梁郡王诏蠕蠕主阿那瓌賛拜不名上书不称臣是月汝南王悦北海王颢临淮王彧前后奔萧衍郢州刺史元愿逹据城南叛五月丁巳朔加大将军尒朱荣北道大行台以尚书右仆射元罗为东道大使征东将军光禄勲元欣副之廵方黜陟先行后闻辛酉大将军尒朱荣还晋阳帝饯于邙隂丙寅诏曰自孝昌之季法令昏冺懐忠守素拥隔莫申深怨宿憾控告靡所其有事在通途横被疑异名例无爽枉见排抑或选举不平或赋役烦苛诸如此者不可具説其有诉人经公车注不合者悉集华林东门朕当亲理寃狱以申积滞己巳齐州郡民贾结聚衆反夜袭州城㑹明退走乙亥晋州刺史樊子鹄克唐州斩刺史崔元珍行台郦恽传首京师壬午诏求徳行文艺政事强直者县令太守刺史皆叙其志业具以表闻得三人以上县令太守刺史赏一阶举非其人亦黜一阶又以旧叙军勲不过征虏自今以后宜依前式以上余阶积而为品其从舆驾北来之徒不在此例悉不聼破品受阶破阶请帛先是萧衍遣其将曹义宗宼荆州癸未以中军将军吏部尚书费穆为使持节都督南征诸军事节度荆州刺史王罴以讨之六月丁亥朔追封兄真定县开国公子直为陈留王庚寅以镇军将军金紫光禄大夫李虔为车骑大将军仪同三司特进辛夘南荆州刺史李志据城南叛通直散骑常侍髙干邕及弟等率合流民起兵于齐州之平原频破州军诏东道大使元欣喻旨乃降是月葛荣饥使其仆射任褒率车三万余乗南宼至沁水癸夘以髙昌王世子光为平西将军𤓰州刺史袭爵泰临县开国伯髙昌王太尉公上党王天穆为大都督东北道诸军事率都督宗正珍孙奚毅贺㧞胜尒朱阳都等讨任褒帝以宼难未夷避正殿责躬彻膳又班募格收集忠勇其有直言正諌之士敢决徇义之夫陈国家利害之谋赴君亲危难之节者集华林园面谕事幽州平北府主簿河间邢杲率河北流民十余万戸反于青州之北海自署汉王号年天统戊申以征东将军金紫光禄大夫李叔仁为车骑大将军仪同三司率衆讨之诏直寝纪业持节募新免牧戸有投名効力者授九品官己酉诏诸有私马仗从戎者职人优两大阶亦授实官白民出身外优两阶亦授实官若武艺超伦者虽无私马亦依前条虽不超伦但射槊翘关一艺而胆略有施者依第出身外特优一大阶授实官若无姓第者从八品出身阶依前加特授实官辛亥诏曰朕当亲御六戎埽静燕代大将军太原王尒朱荣率精甲十万为左军上党王天穆总衆八万为前军司徒公杨椿勒兵十万为右军司空公穆绍统卒八万为后军是夜葛荣衆退屯相州之北秋七月丁巳诏从四品以上从征者不得优阶正四品者优一阶军级从三品以上从征四品者优一大阶正五品以下还依前格若有征阶十余计入四品三品限授五阶己未诏前试守东郡太守唐景宣为持节都督于东郡召募侨居流民二千人渡河随便为栅凖望台军是月齐献武王于邺西北慰喻葛荣别帅称王者七人衆万余降之乙丑加大将军尔朱荣柱国大将军録尚书事辛巳尚书奏㫁百官公给衣冠劔佩绶舄壬子光州人刘举聚衆数千反于濮阳自称皇武大将军是月髙平镇人万俟丑奴僣称大位署置百官是月临淮王彧自江南还朝八月太山太守羊偘据郡引萧衍将军王僧辩攻兖州甲辰诏大都督宗正珍孙率南广州刺史都督郑先护讨刘举于濮阳破平之以侍中骠骑大将军临淮王彧为仪同三司是月葛荣率衆围相州九月己丑诏太尉公上党王天穆讨葛荣次于朝歌之南己巳以征东将军齐州刺史元欣为沛郡王壬申柱国大将军尒朱荣率骑七千讨葛荣于滏口破擒之余衆悉降冀定沧瀛殷五州平乙亥以平葛荣大赦天下改为永安元年辛巳以柱国大将军太原王尒朱荣为大丞相都督河北畿外诸军事以荣子平昌郡开国公文殊昌乐郡公文畅并进爵为王以司徒公杨椿为太保城阳王徽为司徒冬十月丁亥尒朱荣槛送葛荣于京师帝临阊阖门荣稽颡谢罪斩于都市丙申以抚军将军太常卿太原王世子菩提为使持节骠骑大将军开府仪同三司丁酉以冀州之长乐相州之南赵定州之博陵沧州之浮阳平州之辽西燕州之上谷幽州之渔阳七郡各万戸増封太原王尒朱荣为太原国戊戍又加荣太师庚戍以侍中镇南将军太原郡开国公于晖兼尚书左仆射为行台与齐献武王讨羊偘壬子太师江阳王继薨癸丑以胶东县开国侯李偘希复其祖爵南郡王是月车骑大将军仪同三司李叔仁讨邢杲于潍水失利而还大都督费穆大破萧衍军擒其将曹义宗槛送京师萧衍以北海王颢为魏王号年孝基入据南兖之铚城十有一月戊午以无上王世子韶为彭城王陈留王子寛为陈留王寛弟刚为浮阳王刚弟质为林虑王癸亥齐献武王行台于晖与徐兖行台崔孝芬大都督刁宣大破羊偘于瑕丘偘奔萧衍兖州平戊寅以上党王天穆为大将军开府世袭并州刺史封前将军太中大夫元凝为东安王十有二月庚子诏行台于晖回师讨邢杲次于歴下是嵗葛荣余党韩楼复据幽州反二年春正月甲寅于晖所部都督彭乐率二千余骑北走于韩楼乃班师二月癸未朔诏诸禁卫之官从戎有功及伤夷者赴选先叙甲午尊皇考为文穆皇帝庙号肃祖皇妣为文穆皇后燕州民王庆祖聚衆于上党自称为王柱国大将军尒朱荣讨擒之壬寅诏散骑常侍济隂王晖业兼行台尚书督都督李徳龙丘大千镇梁国三月壬戍诏大将军上党王天穆与齐献武王讨邢杲夏四月癸未迁肃祖文穆皇帝及文穆皇后神主于太庙内外百寮普汎加一级曲赦畿内死罪至流人减一等徒刑以下悉免庚子诏太原王尒朱荣下将士并汎加二级辛丑上党王天穆齐献武王大破邢杲于齐州之济南杲降送京师斩于都市元颢攻䧟考城执行台元晖业都督丘大千五月壬子朔元颢克梁国丁巳以抚军将军前徐州刺史杨昱为使持节镇东将军东南道大都督率衆镇荣阳尚书仆射尒朱世隆镇虎牢侍中尒朱世承镇崿岅辛酉诏私马仗从戎优阶授官壬戍又诏募士一依征葛荣甲子又诏职人及民出马优阶各有差乙丑内外戒严癸酉元颢䧟荥阳执杨昱尔朱世隆弃虎牢遁还甲戍车驾北廵乙亥幸河内丙子元颢入洛丁丑进封城阳县开国公元祉为平原王安昌县开国侯元鸷为华山王并加仪同三司戊寅行台崔孝芬大都督刁宣破元颢后军都督侯暄于梁国斩之擒其卒三千人以侍中车骑将军尚书右仆射尒朱世隆为使持节行台仆射本将军相州刺史镇邺城以便宜从事又诏上党百年以下九十以上板三品郡八十以上四品郡七十以上五品郡太原王尒朱荣会车驾于长子即日反斾上党王天穆北渡会车驾于河内六月己丑仪同三司费穆为颢所害壬寅克河内斩太守元袭都督宗正珍孙秋七月戊辰都督尒朱兆贺㧞胜从硖石夜济破颢子冠受及安丰王延明军元颢败走庚午车驾入居华林园昇大夏门大赦天下以使持节车骑将军都督颕川郡开国公尒朱兆为车骑大将军仪同三司诏以前朝勲书多窃冒宜一切焚弃之若立效灼然为时所知者别加科赏蕃客及邉首翻城降有勲未叙者不在焚断之限北来军士及随驾文武诸立义加汎五级河北执事之官二级河南立义及迎驾之官并中途扈从亦二级壬申以柱国大将军太原王尒朱荣为天柱大将军加前后部羽葆鼓吹癸酉临颍县卒江丰斩元颢传首京师甲戍以大将军上党王天穆为太宰司徒公城阳王徽为大司马太尉公乙亥宴劳天柱大将军尒朱荣上党王天穆及北来督将于都亭出宫人三百缯锦杂綵数万匹班赐有差又诸州郡遣使奉表行宫者并加一大阶丁丑获元颢弟瑱斩于都市诏受元颢爵赏阶级悉追夺之己夘以镇东将军南青州刺史元旭为襄城王平南将军南兖州刺史元暹为汝阳王闰月辛巳帝始居宫内辛夘以车骑将军兼吏部尚书杨津为司空巴州刺史严始欣据州南叛萧衍遣其将萧玩张鸿江茂逹等率衆赴援八月庚戍朔诏诸有公私债负一钱以上巨万以还悉皆禁断不得徴责己未以侍中太𫝊李延寔为司徒公丁夘封𤓰州刺史元太荣为东阳王甲戍侍中太保杨椿致仕乙亥诏车骑将军右光禄大夫奚毅板授天柱大将军尒朱荣太宰天穆下勲及祖父叔伯耆年者牧守有差九月大都督侯渊讨韩楼于蓟破斩之幽州平万俟丑奴攻东秦城䧟之杀刺史髙子朗冬十月丁丑以前司空公丹阳王萧賛为司徒公十有一月己夘就徳兴自营州遣使请降丁亥诏羣官休停在外者皆令赴阙程㑹有差丙午以大司马太尉公城阳王徽为太保司徒公丹阳王萧替为太尉公开府仪同三司雍州刺史长孙稚为司徒公十有二月辛亥萧衍兖州刺史张景邕荆州刺史李灵起雄信将军萧进明来降三年春正月己丑益州刺史长孙寿梁州刺史元隽等遣将与征巴州都督元景夏讨严始欣斩之萧衍都督萧玩何难尉陈愁败走斩玩首俘获万余人辛丑东徐州城民吕文欣王赦等杀刺史元太賔据城反以抚军将军都官尚书樊子鹄兼右仆射为行台督征南将军都督贾显智征东将军徐州刺史严思达以讨之二月甲寅克之东徐平三月丑奴大行台尉迟菩萨宼岐州大都督贺㧞岳可朱浑道元大破之夏四月丁巳以侍中太尉公丹阳王萧赞为使持节都督齐济兖三州诸军事骠骑大将军开府仪同三司齐州刺史丁夘雍州刺史尒朱天光讨丑奴萧寳夤于安定破擒之囚送京师甲戍以关中平大赦天下丑奴斩于都市寳夤赐死于駞牛署六月戊午诏胡民亲属受爵于朝者黜附编民嚈哒国献师子一是月白马龙涸胡王庆云僭称大位于永洛城署置百官秋七月丙子天光平永洛城擒庆云坑其城民一万七千癸巳萧衍民革虬卜汤世率堡聚内附庚子车骑大将军仪同三司李叔仁坐事除名为民九月辛夘天柱大将军尒朱荣上党王天穆自晋阳来朝戊戌帝杀荣天穆于明光殿及荣子仪同三司菩提乃昇阊阖门诏曰盖天道忌盈人伦嫉恶疎而不漏刑之无舍是以吕霍之门祸谴所伏梁董之家咎徴斯在顷孝昌之末天歩孔艰女主乱政监国无主尔朱荣爰自晋阳同忧王室义旗之建大会盟津与世乐推共成鸿业论其始图非无劳效但致逺恐泥终之实难曾未崇朝豺声已露河隂之役安忍无亲王公卿士一朝涂地宗戚靡遗内外俱尽假弄天威殆危神器时事仓卒未遑问罪寻以葛贼横行马首南向舍过责成用平丑虏及元颢问鼎大驾北廵复致勤王展力行所以此论功且可补过既位极宰衡地踰齐鲁容飬之至岂复是过但心如勐火山林无以供其暴意等漏巵江河无以充其溢既见金革稍宁方隅渐泰不推天功专为己力与夺任情臧否肆意无君之迹日月以甚㧞髪数罪盖不足称斩竹书愆岂云能尽方复托名朝宗隂图衅逆睥睨天居窥觎圣厯乃有裂冠毁冕之心将为㧞本塞源之事天既厌乱人亦悔祸同恶之臣宻来投告将而必诛罪无容舍又元天穆宗室末属名望素㣲遭逢际㑹颇参义举不能竭其忠诚以奉家国乃复弃本逐末背同即异为之谋主成彼祸心是而可忍孰不可恕并以伏辜自贻伊慼元恶既除人神庆泰便可大赦天下遣武卫将军奚毅前燕州刺史崔渊率兵镇北中是夜仆射尔朱世隆荣妻郷郡长公主率荣部曲焚西阳门出屯河隂己亥攻河桥擒毅等于途害之据北中城南逼京邑诏以骠骑大将军雍州刺史广宗郡开国公尒朱天光为侍中仪同三司以侍中司空公杨津为使持节督并肆燕恒云朔显汾蔚九州诸军事骠骑大将军并州刺史兼尚书令北道大行台经略并肆庚子诏诸旧代人赴华林园帝将亲简叙以抚军将军金紫光禄大夫髙干邕为侍中河北大使招集骁勇冬十月癸夘朔封安南将军大鸿胪卿元寳炬为南阳王大宗正卿汝阳县开国公元修为平阳王通直散骑常侍龙骧将军新阳县开国伯元诞为昌乐王复通直散骑常侍琅邪县开国公李叔仁官爵仍为使持节大都督以讨世隆甲辰以魏郡王谌徙封赵郡王谌弟子赵郡王寘改封平昌王仪同三司李虔薨丁未班募攻河桥格赏帛授官各有差戊申皇子生大赦天下文武百寮汎二级以平南将军中书令魏兰根兼尚书左仆射为河北行台定相殷三州禀兰根节度乙夘通直散骑常侍假平西将军都督李苖以火舩焚河桥尒朱世隆退走丙辰诏大都督兼尚书仆射行台源子恭率步骑一万出自西道行台杨昱领都督李偘希等部募勇士八千往从东路防守之子恭仍镇太行丹谷世隆至建州刺史陆希质拒守城䧟尽屠之唯希质获免以中军将军前东荆州刺史元显恭为使持节都督晋建南汾三州诸军事镇西将军晋州刺史兼尚书左仆射为征西道行台节度都督薛善乐薛修义裴元隽薛崇礼薛憘族等丁夘诏以世隆北叛河内固守其在城督将文武普加二级兵士给复三年壬申尒朱世隆停建兴之髙都尒朱兆自晋阳来㑹之共推太原太守行并州刺史长广王晔为主大赦所部号年建明普汎四级徐州刺史尔朱仲逺反率衆向京师十有一月癸酉朔诏车骑将军左卫将军郑先护为使持节大将军大都督与都督李偘希赴行台杨昱以讨之乙亥以使持节兼尚书令西道大行台司徒公长孙稚为太尉公侍中尚书令骠骑大将军开府仪同三司临淮王彧为司徒公丙子以骠骑大将军仪同三司雍州刺史广宗郡开国公尒朱天光开府进爵为王丁丑尒朱仲逺䧟西兖州执刺史王衍癸未以右卫将军贺拔胜为东征都督壬辰又以左卫将军大都督郑先护兼尚书左仆射为行台与胜并讨仲逺戊戍诏罢魏兰根行台以后将军定州刺史薛昙尚为使持节兼尚书为北道行台随机召发行豫州刺史元崇礼杀后行州事隂导和擅摄豫州庚子贺拔胜与仲逺战于滑台东失利仍奔之十有二月壬寅朔尒朱兆宼丹谷都督崔伯鳯战殁都督羊文义史五龙降兆大都督源子恭奔退甲辰尒朱兆尒朱度律自富平津上率骑渉渡以袭京城事出仓卒禁卫不守帝出云龙门兆逼帝幸永宁佛寺杀皇子并杀司徒公临淮王彧左仆射范阳王诲戊申元晔大赦天下尔朱度律自镇京师甲寅尒朱兆迁帝于晋阳甲子崩于城内三级佛寺时年二十四并害陈留王寛是月河西人纥豆陵歩蕃破落韩常大败尒朱兆于秀容齐州城人赵洛周据西城反应尒朱兆刺史丹阳王萧赞弃城走南阳太守赵脩延执荆州刺史李琰之自行州事中兴二年谥为武懐皇帝太昌元年又谥孝庄皇帝庙号敬宗十一月葬于静陵史臣曰魏自孝昌之末天下淆然外侮内乱神器固将无主庄帝潜思变化招纳勤王虽时事孔棘而卒有四海猾逆既翦权强擅命抑是兆谋运智之秋劳谦夕惕之日也未闻长辔之筴遽深负刺之恐谋谟罕术授任乖方猜嫌行戮祸不旋踵呜唿胡丑之为衅也岂周衰晋末而已哉至于髙祖不祀武宣享庙三后降鉴福禄固不永矣魏书卷十卷十考证魏书卷十考证孝庄帝纪以髙昌王世子光为平西将军𤓰州刺史袭爵泰临县开国伯泰监本讹作秦今从本传改正魏书卷十考证魏书卷十一钦定四库全书魏书卷十一齐魏收撰帝纪第十一前废帝广陵王纪后废帝安定王纪出帝平阳王纪前废帝讳恭字修业广陵恵王羽之子也母曰王氏少端谨有志度长而好学事祖母嫡母以孝闻正始中袭爵延昌中拜通直散骑常侍神龟中进兼散骑常侍正光二年正常侍领给事黄门侍郎帝以元义擅权遂称疾不起久之因託瘖病五年执除金紫光禄大夫加散骑常侍建义元年除仪同三司王既絶言垂将一纪居于龙花寺无所交通永安末有白庄帝者言王不语将有异图民间游声又云有天子之气王惧祸逃匿上洛㝷见追蹑执送京师拘禁多日以无状获免及庄帝崩尒朱世隆等以元晔疎逺又非人望所推以王潜嘿晦身有过人之量将谋废立恐实不语乃令王所亲申其意且兼廹胁王遂答曰天何言哉世隆等大悦春三月己巳晔进至邙南世隆等奉王东郭之外行禅让之礼羣臣上表曰否泰㳂时殷忧启圣故六飞在御三石兴符伏惟陛下运属千龄智用万物独昭系象妙极天人寳歴有归光宅攸属而将安独善不务兼济灵命徘徊幽明载伫伏愿时顺讴謡念兹宗祏用舍劳疾允答人神王答曰自量𦕈身是以让执然王公勤至不可拒违今敬承所陈惟愧弗堪负荷耳太尉公尒朱度律奉进玺绶衮冕之服乃就辂车百官侍卫入自建春云龙门昇太极前殿羣臣拜贺礼毕登阊阖门诏曰朕以寡薄抚临万邦思与亿兆同兹庆泰可大赦天下以魏为大魏改建明二年为普泰元年其税市及税盐之官可悉废之百杂之户贷赐民名官任仍旧天下调绢四百一疋内外文武普汎四阶合叙未定第者亦沾级除名免官者特复本资品封依旧颕川王尒朱兆彭城王尒朱仲逺陇西王尒朱天光乐平王尒朱世隆常山王尒朱度律车骑大将军仪同三司齐献武王都督斛斯椿下军士普汎六级庚午诏曰朕以眇身临王公之上夕惕祗懐若履氷谷赖七庙之灵百辟忠诚之举庶免坠殁夫三皇称皇五帝云帝三代称王迭沖挹也自秦之末竞为皇帝忘负乗之深殃垂贪鄙于万叶予今称帝已为褒矣可普告令知是月镇逺将军清河崔祖螭聚青州七郡之衆十余万人围东阳幽州刺史刘灵助起兵于蓟抚军将军金紫光禄大夫兼侍中河北大使髙干邕及弟平北将军通直散骑常侍敖曹率衆夜袭冀州执刺史元嶷杀监军孙白鹞共推前河内太守封隆之行州事三月癸酉封长广王瞱为东海王诏太师骠骑大将军青州刺史鲁郡王肃还为太师特进车骑大将军沛郡王欣为太傅司州牧改封淮阳王骠骑大将军开府仪同三司徐州刺史彭城王尒朱仲逺骠骑大将军仪同三司雍州刺史陇西王尒朱天光并为大将军柱国大将军并州刺史颕州王尒朱兆为天柱大将军骠骑大将军仪同三司左卫将军大都督晋州刺史平阳郡开国公齐献武王封渤海王増邑五百戸特进车骑大将军清河王亶为仪同三司侍中太傅骠骑大将军开府仪同三司尚书令乐平王尒朱世隆为太保开府前司徒公长孙稚为太尉公録尚书事侍中骠骑大将军开府仪同三司赵郡王谌为司空公稚固辞㝷除骠骑大将军开府仪同三司丙子帝引见尚书右仆射元罗及皇宗于显阳殿劳勉之丁丑加骠骑大将军北华州刺史公孙畧仪同三司己卯诏右卫将军贺拔胜并尚书一人募伎作及杂戸从征者正入出身皆授实官私马者优一大阶庚辰以侍中卫将军咸阳王坦卫将军尚书左仆射南阳王寳炬侍中征东将军平阳王修并仪同三司乙酉诏简北来及在京二官员外剩置者己丑以持节骠骑将军泾州刺史贺拔岳为仪同三司岐州刺史使持节车骑大将军渭州刺史侯莫陈悦为仪同三司秦州刺史庚寅诏天下有徳孝仁贤忠义志信者可以礼召赴阙不应召者以不敬论丙申刘灵助率衆次于安国城定州刺史侯渊破斩之传首京师戊戌以使持节侍中车骑大将军斛斯椿侍中卫将军元受并特进仪同三司诏曰顷官方失序仍令沙汰定员简剩已有判决退下之徒微亦可愍诸在简下可特优一级皆授将军预参选限随能补用是春冠军将军南青州刺史茹懐朗使其部将何寳率歩骑三千击萧衍守将于琅邪擒其尚书左仆射仪同三司云麾将军徐兖二州刺史刘相如夏四月癸卯幸华林都亭燕射班钖有差太乐奏伎有倡优为愚痴者帝以非雅戏诏罢之壬子有事于太庙癸丑诏以齐献武王为使持节侍中都督冀州诸军事骠骑大将军开府仪同三司大都督东道大行台冀州刺史骠骑大将军安定王尒朱智虎为开府仪同三司肆州刺史乙卯以右卫将军贺㧞胜武卫将军大野拔并为仪同三司己未帝于显阳殿简试通直散骑常侍散骑侍郎通直郎剰员非才他转之癸亥陇西王尒朱天光大破宿勤明达擒送京师斩之丙寅以侍中骠骑大将军尒朱彦伯为司徒公诏有司不得复称伪梁罢细作之条无禁邻国往还诏员外谏议大夫歩兵校尉奉车都尉羽林监给事中积射将军奉朝请殿中将军宫门仆射殿中司马督治礼郎十一官得俸而不给力老合外选者依常格其未老欲外选者聼解其七品以上朔望入朝若正员有阙随才进补前员外简退优阶者追之称事简下者仍优一级先是南阳太守赵修延执刺史李琰之五月丙子荆州城民斩修延送首还推琰之为刺史尒朱仲逺使其都督魏僧朂等讨崔祖螭于东阳擒斩之六月庚申齐献武王以尒朱逆乱始兴义兵于信都西定殷州斩其刺史尒朱羽生命南赵郡太守李元忠为刺史镇广阿癸亥帝临显阳殿亲理寃讼戊辰以使持节骠骑大将军开府尔朱弼为仪同三司秋七月壬申尔朱世隆等害前太保杨椿前司空公杨津及其家丙戌司徒公尒朱彦伯以旱逊位戊子除彦伯侍中开府仪同三司庚寅以侍中太保开府尚书令乐平王尒朱世隆为仪同三司位次上公八月庚子诏陇西王尒朱天光下文武讨宿勤明达者汎三级颕川王尒朱兆率歩骑二万出井陉趋殷州李元忠弃城还信都丙午常山王尒朱度律彭城王尒朱仲逺等率衆出抗义旗九月丁丑以侍中骠骑将军卢同骠骑大将军杜徳车骑大将军桥宁并为仪同三司己卯以使持节都督东道诸军事兼尚书令东道大行台彭城王尒朱仲逺为太宰庚辰加使持节大将军都督闗中诸军事兼尚书令西道大行台陇西王尒朱天光为大司马骠骑大将军青州刺史开府仪同三司穆绍薨癸巳追尊皇考为先帝皇妣王氏为先太妃封皇弟永业为髙宻王皇子子恕为渤海王冬十月壬寅齐献武王推渤海太守元朗即皇帝位于信都二年春三月齐献武王败尒朱天光等于韩陵夏四月辛巳齐献武王与废帝至邙山使魏兰根慰谕洛邑且观帝之为人兰根忌帝雅徳还致毁谤竟从崔㥄议废帝于崇训佛寺而立平阳王修为帝帝既失位乃赋诗曰朱门久可患紫极非情翫颠覆立可待一年三易换时运正如此唯有脩真观太昌初帝殂于门下外省时年三十五出帝诏百司赴㑹大鸿胪监护䘮事塟用王礼加以九旒銮辂黄屋左纛班剑百二十人二卫羽林备仪卫后废帝讳朗字仲哲章武王融第三子也母曰程氏少称明悟永安二年为肆州鲁郡王后军府録事参军仪同开府司马元晔之建明二年正月戊子为冀州渤海太守及齐献武王起义兵将诛暴逆乃推戴之冬十月壬寅即皇帝位于信都城西昇坛焚燎大赦称中兴元年文武百官普汎四级以齐献武王为侍中丞相都督中外诸军事大将军録尚书事大行台増邑三万戸以兼侍中抚军将军河北大使髙干邕为侍中司空公前平北将军通直散骑常侍髙敖曹为骠骑大将军仪同三司冀州刺史以终其身以前刺史元嶷为仪同三司己酉尒朱度律尒朱仲逺斛斯椿贺拔胜贾显智次于阳平将抗义师齐献武王纵反间构之遂与尒朱兆相疑败散而还辛亥齐献武王大破尒朱兆于广阿虏其卒五千余人诏将士汎五级留守者二级诏征东将军吏部尚书封隆之为使持节北道大使随方处分十有一月己巳诏曰王度剏开彞伦方始所班官秩不改旧章而无识之徒因兹侥倖谬増军级虚名显位皆言前朝所授理难推抑自非严为条制无以防其伪窃诸有虚増官号为人发糺罪从军法若入格检覆无名者退为平民终身禁锢庚辰齐献武王率师攻邺城是年南兖城民王乞徳逼前刺史刘世明以州降萧衍衍使其将元树入据谯城二年春正月壬午拔邺擒刺史刘诞诏诸将士汎四级封侯増邑九十七人各有差等癸未诏曰自中兴草昧典制权舆郡县之官率多行督假有正者风化未均眷彼周余専为渔猎朕所以夙兴夜寐有惕于懐有司明加紏罚称朕意焉二月辛亥上孝庄皇帝谥曰武懐皇帝甲子以齐献武王为大丞相柱国大将军太师増封三万户并前为六万戸三月丙寅以齐文襄王起家为骠骑大将军仪同三司丙子以侍中车骑大将军尚书左仆射孙腾为骠骑大将军仪同三司丁丑车驾幸邺乙酉诏文武家属自信都赴邺城闰月乙未以安北将军光禄大夫博野县开国伯尉景为骠骑大将军仪同三司丙申以卫将军金紫光禄大夫厍狄干为车骑大将军仪同三司壬寅尒朱天光兆度律仲逺等屯于洹水之南癸丑齐献武王出顿紫陌庚申尒朱兆率轻骑三千夜袭邺城叩西门不克退走壬戌齐献武王大破尒朱天光等四胡于韩陵前废帝镇军将军贺拔胜徐州刺史杜徳于陈降尒朱兆走趣并州仲逺奔东郡天光度律将赴洛阳大都督斛斯椿贾显智倍道先还夏四月甲子朔椿等据河桥惧罪自劾㝷擒天光度律于河桥西北大行台长孙稚都督贾显智等率骑入京师执尔朱世隆彦伯斩于都街囚送天光度律于齐献武王辛未前废帝骠骑大将军行济州事侯景据城降仍除仪同三司兼尚书仆射南道大行台济州刺史甲戌以车骑将军尚书右仆射魏兰根为骠骑大将军仪同三司乙亥以车骑大将军仪同三司中军大都督髙盛兼尚书仆射北道行台随机处分尒朱仲逺奔萧衍青州刺史尒朱弼为其部下冯绍隆所杀传首京师丙子前废帝安东将军辛永右将军建州大都督张悦举城降辛巳车驾至河阳逊位于别邸太昌元年五月封安定郡王邑一万户后以罪殂于门下外省时年二十永熙二年塟于邺西南野马冈出帝讳修字孝则广平武穆王懐之第三子也母李氏性沉厚少言好武事始封汝阳县开国公拜通直散骑侍郎转中书侍郎建义初除散骑常侍寻迁平东将军兼太常卿又为镇东将军宗正卿永安三年封平阳王普泰初转侍中镇东将军仪同三司兼尚书右仆射又加侍中尚书左仆射中兴二年夏四月安定王自以疎逺未允四海之心请逊大位齐献武王与百寮㑹议佥谓髙祖不可无后乃共奉王戊子即帝位于东郭之外入自东阳云龙门御太极前殿羣臣朝贺礼毕昇阊阖门诏曰否泰相沿废兴互有𤣥天无所隠精灵弗能谕大魏统干徳渐区㝢牢笼九服旁礴三光而上天降祸运踵多难礼乐崩沦宪章漂没赫赫宗周翦为戎宼肃肃清庙将成茂草胡羯乗机肆其昬虐杀君害王刳剔海内竞其吞噬之意不识醉饱之心自书契以来未有若斯者已大丞相渤海王忠存本朝精贯白日爰举义旗志雪国耻故广阿之军貔虎夺气邺下之师金汤失险近者四胡相率实繁有徒驱天下之兵尽华戎之锐桴鼔暂交一朝盪灭元兇授首大憝斯擒扬斾济河扫清伊洛士民安堵不失旧章社稷危而复安洪基毁而还构朕以託体宸极猥当乐推祗握寳图承兹大业得以眇身託于王公之上若渉渊水罔识攸津思与兆民同兹嘉庆可大赦天下改中兴二年为太昌元年诏前御史中尉樊子鹄起复本官兼尚书左仆射东南道大行台都督仪同三司徐州史史杜徳讨元树齐献武王上言建义之家枉为尒朱氏籍殁者悉皆蠲免帝以世易复除齐献武王为大丞相天柱大将军太师世袭定州刺史増封九万并前十五万戸庚寅加齐文襄王侍中开府仪同余如故壬辰齐献武王还邺车驾饯别于干脯山五月丙申前废帝广陵王殂以太傅淮阳王欣为太师封沛郡王司徒公赵郡王谌为太保侍中骠骑大将军开府仪同三司清河王亶仪同三司使持节侍中骠骑大将军开府仪同三司司州牧南阳王寳炬为太尉公侍中太保录尚书事长孙稚为太傅侍中骠骑大将军尚书左仆射元罗仪同三司尚书令骠骑大将军吏部尚书元世儁仪同三司戊戌以齐献武王固让聼觧天柱大将军减封五万戸余悉如故辛丑以前司空髙干邕复为司空公乙巳帝幸华林都亭宴羣臣班赉有差羽林队主唐勐突入称庆帝以勐犯禁卫杖之勐辞色有忤斩之阶下丁未诏曰无侮惸独事炳前经恵此鳏寡声留往册朕以薄徳作民父母乃眷元元寤言増叹今理运惟新哀矜伊始如有孤老疾病无所依归者有司明加隠括依格赈赡又诏曰理有一凖则民无觊觎法启二门则吏多威福前主为律后主为令歴世永乆实用滋章非所以凖的庶品隄防万物可令执事之官四品以上集于都省取诸条格议定一途其不可施用者当局停记新定之格勿与旧制相连务在约通无致冗滞己酉以侍中骠骑大将军仪同三司清河王亶为司徒公庚戌诏曰顷西土年饥百姓流徙或身倚沟渠或命悬道路皆见弃草土取厌乌鸢言念于此有警夜寐掩骼之礼诚所庶㡬行墐之义冀亦可勉其诸有露尸令所在埋覆可宣告天下乙夘诏外内觧严六月癸亥朔帝于华林园纳讼丙寅蠕蠕嚈哒髙丽契丹厍莫奚国并遣使朝贡丁夘太尉公司州牧南阳王寳炬坐事降为骠骑大将军开府王如故归第令羽林卫守改谥武懐皇帝曰孝荘癸百蠕蠕嚈哒国遣使朝贡戊寅诏内外百司普汎六级在京百竂加中兴四级义师将士并加军汎六级在邺百官三级河北同义之州两级河桥建义者加五级闗西二级诸受建明普泰封爵汎级优特之阶悉追己夘帝临显阳殿纳讼乙酉髙丽契丹厍莫奚国遣使朝贡丙戌以前骠骑大将军开府仪同三司斛斯椿还为前官诏曰间者凶权诞恣法令变常遂立夷貊轻赋冀收天下之意随以箕敛之重终纳十倍之征掩目捕雀何能过此朕属念蒸黎无忘寝食加田桑始事生业未滋若顿依常格或不周展今嵗租调且两收一丐来年复旧辛夘以使持节卫大将军仪同三司尚书左仆射贾显度为骠骑大将军开府仪同三司秋七月乙未诏曰顷永安驭运载育皇储遂钖汎阶以申国庆近经普泰便尔中追今罪人既殄旧章斯复宜述往㫖用卒前恩皇子汎二级悉可还授文穆庙汎故宜停寝若已受者依例追之庚子以骠骑大将军开府南阳玊寳炬为太尉公壬寅齐献武王率衆入自滏口大都督厍狄干入自井陉讨尒朱兆乙巳齐献武王以尒朱天光尒朱度律送之京师斩于都市己酉以兼尚书左仆射东南道大行台樊子鹄为仪同三司庚戌诏侍中骠骑将军左光禄大夫髙隆之为使持节骠骑大将军仪同三司兼尚书左仆射北道行台率歩骑十万趋大行㑹齐献武王隆之觧行台仍为大丞相军司齐献武王次于武乡尒朱兆大掠晋阳北走秀容并州平乙夘帝临显阳殿亲理寃狱丙辰以宗师东莱王贵平为车骑大将军仪同三司是月夏州徙民郭迁据宥州反刺史元嶷弃城走诏行台侯景率齐州刺史尉景济州刺史蔡儁等攻讨之城䧟迁奔萧衍东南道大行台樊子鹄大破萧衍军于谯城擒其邺王元树及谯州刺史朱文开八月壬戌朔齐文襄王来朝燕射班赉部下各有差丁夘以西中郎将元宁为髙平王甲戌以车骑大将军左光禄大夫李琰之为仪同三司庚寅以车骑将军左光禄大夫崔秉为骠骑大将军仪同三司辛夘以车骑将军右光禄大夫髙岳为骠骑大将军仪同三司九月癸未以侍中骠骑大将军左光禄大夫封津为仪同三司庚子帝幸华林都亭引见元树及公卿百寮蕃使督将等宴射班赉各有差癸夘燕郡开国公贺拔允进爵为王乙巳帝幸都水南过洛汭遂至瀍涧己酉复田于北原癸丑以太师沛王欣为广陵王前废帝子渤海王子恕改封沛郡王甲寅以侍中骠骑大将军封隂之任祥并为仪同三司以车骑大将军河南尹元仲景为骠骑大将军仪同三司乙夘车驾谒山陵丙辰蠕蠕髙昌国遣使朝贡庚申以卫将军前吏部尚书李神儁抚军将军右卫将军娄昭并为骠骑大将军仪同三司冬十月甲子以使持节卫将军光州刺史髙仲宻为车骑大将军仪同三司丁夘以车骑大将军左光禄大夫潘蛮为仪同三司己夘以车骑大将军左光禄大夫髙琛为特进骠骑开府仪同三司庚寅以使持节骠骑将军肆州刺史刘贵为骠骑大将军仪同三司十有一月甲午以车骑将军扬州刺史斛斯敦为骠骑大将军仪同三司丁酉日南至车驾有事于圜丘戊戌朝㑹百官于太极前殿甲辰安定王朗及东海王晔坐事死乙巳蠕蠕国遣使朝贡己酉以前太尉公汝南王悦为侍中大司马开府葬灵太后胡氏十有二月丙寅以骠骑大将军领御史中尉綦隽为仪同三司乙亥以侍中广平王赞为骠骑大将军开府仪同三司丁亥杀大司马汝南王悦大赦天下改太昌为永兴以太宗号㝷改为永熙元年二年春正月庚寅朔朝飨羣臣于太极前殿甲午齐献武王自晋阳出讨尒朱兆丁酉大破之于赤洪岭兆遁走自杀己亥车驾幸崧髙石窟灵巖寺庚子又幸散施各有差庚戌仪同三司李琰之薨丁巳追尊皇考为武穆帝皇太妃冯氏为武穆后皇妣李氏为皇太妃以骠骑将军前沧州刺史髙聿为骠骑大将军仪同三司萧衍劳州刺史曹鳯东荆州刺史雷能胜等举城内属二月庚申以使持节镇东将军行汾州事张琼为骠骑大将军仪同三司辛酉以司空公髙干邕为使持节骠骑大将军开府仪同三司咸阳王坦为司空公三月己丑朔加骠骑大将军沧州刺史贾显智开府仪同三司辛夘诏以前普觧诸行台今阿至罗相率降欵复以齐献武王为大行台随机裁处甲午以车骑将军蔚州刺史窦泰为使持节车骑大将军开府仪同三司相州刺史使持节骠骑大将军开府仪同三司徐州刺史髙干邕坐事赐死太师鲁郡王肃薨戊申以使持节都督河渭部三州诸军事骠骑大将军世袭河州刺史梁景叡为仪同三司丁巳以侍中太保司州牧赵郡王谌为太尉公加羽葆鼔吹侍中太尉公南阳王寳炬为太尉开府尚书令夏四月戊辰诏诸参佐自三府以下爰及外州皆不得复加常侍及兼两员虽已搜者亦悉追之是月青州人耿翔袭据胶州杀刺史裴粲通于萧衍五月庚寅诏诸幽枉未申事经一周已上悉集华林将亲览察脱事已经年有司不列者聼其人各自陈诉若事连州郡由縁淹嵗者亦仰尚书总集以闻壬寅以使持节骠骑大将军仪同三司齐州刺史侯渊复为开府仪同三司乙巳诏曰大夫之职位秩贵显员外之官亦为匪贱而下及胥吏带领非一髙卑浑杂有损彛章自今已后京官乐为称事小职者直加散号将军愿罢卑官者聼为大夫及员外之职不宜仍前散实叅领其中㫖特加者不在此例东徐州城民王早简实等杀刺史崔庠据州入萧衍六月壬申以骠骑大将军开府仪同三司尚书右仆射樊子鹄为青胶刺使督济州刺史大都督蔡儁讨耿翔丁丑以骠骑大将军前行南兖州事念贤为仪同三司秋七月辛夘以使持节镇北将军大都督泰州刺史万俟普拨为骠骑大将军仪同三司壬辰以太师司州牧广陵王欣为大司马侍中以太尉公赵郡王谌为太师并开府庚戌以前司徒公燕郡王贺拔允为太尉公八月乙丑齐文襄王来朝帝燕于华林都亭班赉部下各有差以骠骑大将军前南岐州刺史司马子如为仪同三司戊辰军驾饯文襄王于河梁仍济河而返癸酉齐献武王上表固让王爵不许请分邑十万戸节降为品回授勲义从之九月壬子以散骑常侍车骑大将军左光禄大夫崔孝芬为仪同三司冬十月癸未以卫将军𤓰州刺史泰临县开国伯髙昌王麴子坚为仪同三司进爵郡王十有一月癸巳持节征北将军殷州刺史邸珍为徐州大都督东道行台仆射率将讨东徐州十有二月丁巳车驾狩于嵩阳己巳遂幸温汤丁丑车驾还宫三年春正月壬辰齐献武王讨费也头于河西苦洩河大破之获其帅纥豆陵伊利迁其部落于内地二月东梁州为夷民侵逼诏使持节车骑大将军行东雍州事泉企为东梁州行台都督以讨之己未萧衍假节豫州刺史南昌王毛香举城内附授以持节安南将军信州刺史义昌王壬戌大赦天下丙子帝亲释奠礼先师辛巳幸洪池陂遂游田壬午以卫将军前徐州刺史元祐为卫大将军仪同三司以骠骑将军左卫将军元斌之为颕昌王三月壬寅以前侍中车骑大将军李彧为骠骑大将军仪同三司夏四月戊午契丹国遣使朝贡辛未髙平王宁坐事降爵为公丙子髙丽国遣使朝贡五月丙戌増置勲府庶子厢别六百人又増骑官厢别二百人依第出身骑官秩比直斋辛夘诏曰大魏得一居宸乗六驭㝢考风云之所㑹宅日月之所中自北而南东征西怨后来其苏无思不偃而勾吴负险久遗度外世祖太武皇帝握金镜以照耀撃玉鼓以铿锵神武之所牢笼威风之所轥轹莫不云彻雾卷瓦觧氷消长江已北尽为魏土顷天歩中圯国纲时屯凶竖因机牙窥上国疆场侵噬州郡沦胥乃眷东顾无忘寝食自非五牛警斾七萃按部何以复文武之旧业拯涂炭于遗黎朕将亲总六军经临彭汴一劳永逸庶保无疆内外百竂便可严备出顿之期更聼后勑时帝为斛斯椿元毗王思政魏光等謟佞间阻贰于齐献武王託讨萧衍盛暑徴发河南诸州之兵天下怪恶之语在斛斯椿传丙申以使持节侍中大司马开府司州牧广陵王欣为左军大都督太傅録尚书事长孙稚为中军四面大都督丁酉帝幸华林都亭集京畿都督及军士三千余人慰勉之庚子又幸华林都亭纳讼壬寅又以长孙稚为后军大都督六月丁夘大都督源子恭镇胡阳汝阳王暹守石济仪同三司贾显智率豫州刺史斛斯夀东趋济州庚午吐谷浑国遣使朝贡丙子诏曰顷年以来天歩时阻干戈不戢荆棘斯生或徇节感恩奋不顾命或临戎对敌赴难如归身首横分骸骨不敛勲诚靡録荣赠莫加寤寐矜之良有嗟悼可普告内外所在言列若无亲近聼故友陈之尚书检实随状科赠庶粗慰寃魂少申恻隠庚辰以使持节车骑大将军中军大都督斛律沙门为开府仪同三司秋七月辛巳朔以镇东将军前大鸿胪卿太原王昶特为车骑大将军仪同三司己丑帝亲总六军十余万衆次于河桥以斛斯椿为前军大都督㝷诏椿镇虎牢又诏荆州刺史贺㧞胜赴于行所胜率所部次于汝水庚子以使持节征西将军岐州刺史越肱特为仪同三司丁未帝为椿等廹胁遂出于长安己酉齐献武王入洛贺拔胜走还荆州八月甲寅推司徒公清河王亶为大司马承制总万㡬居尚书省辛酉齐献武王西迎车驾戊辰制曰晦为明始乱实治基爰着天道又符人事故姬祚中㣲践土有勤王之役刘氏将倾北军致左祖之举用能隆此逺年克兹卜世永熙之季权佞擅朝羣小是崇勲贤见害官縁价以贵贱狱因货而死生宗祏飘若缀旒民命弃如草莽大丞相位居晋郑任属桓文兴甲汾川问罪伊洛羣姦畏威拥廹人主以自蔽卫逺出秦方虽车驾流移未即返御然权佞将除天下延颈魏邦虽旧其化惟新思与兆民同兹更始可大赦天下行台侯景讨荆州贺㧞胜战败走奔萧衍九月癸巳以卫大将军河南尹元子思为使持节行台仆射使持节骠骑大将军开府仪同三司领军将军娄昭为西道大都督幷率左右侍官西迎车驾己酉椿党毛鸿賔守潼闗齐献武王破擒之是日齐献武王东迁于洛是月东清河人傅皛杀太守韩子捷据郡反㑹赦乃降冬十月戊辰使持节骠骑大将军开府仪同三司行青州事侯渊克东扬州斩刺史东莱王贵平𫝊首京师闰十二月癸巳帝为宇文黒獭所害时年二十五史臣曰广陵废于前中兴废于后平阳猜惑自絶宗庙普泰雅道居多永熙悖徳为甚是俱亡㓕天下所弃欤魏书卷十一卷十一考证魏书卷十一考证前废帝纪诏陇西王尒朱天光下文武讨宿勤明逹勤一本作勒北史亦作勒本书尒朱天光𫝊初贼帅夏州人宿勤明逹降天光于平凉亦作勤按人名之字互异无凭可定但既系夏州人宿勒明逹与番语近恐当是勒字紫极非情翫情一本作倩北史亦作倩后废帝纪旁礴三光旁一本作磅出帝纪齐献武王次于武郷乡监本误卿今改正魏书卷十一考证魏书卷十二钦定四库全书魏书卷十二齐魏收撰帝纪第十二孝静纪孝静皇帝讳善见清河文宣王亶之世子也母曰胡妃永熙三年拜通直散骑侍郎八月为骠骑大将军开府仪同三司出帝既入闗齐献武王奉迎不克乃与百寮㑹议推帝以奉肃宗之后时年十一冬十月丙寅即位于城东北大赦天下改永熙三年为天平元年庚午以太师赵郡王谌为大司马以司空咸阳王坦为太尉以开府仪同三司髙盛为司徒以开府仪同三司髙昻为司空壬申有事于太庙诏曰安安能迁自古之明典所居靡定往昔之成规是以殷迁八城周卜三地吉凶有数隆替无恒事由于变通理出于不得已故也髙祖孝文皇帝式观干象俯协人谋发自武州来幸嵩县魏虽旧国其命惟新及正光之季国歩孔棘丧乱不已宼贼交侵俾我生民无所措手今逺遵古式深验时事考龟袭吉迁宅漳滏庶克隆洪基再昌寳厯主者明为条格及时发迈丙子车驾北迁于邺诏齐献武王留后部分改司州为洛州以卫大将军尚书令元弼为骠骑大将军仪同三司洛州刺史镇洛阳诏从迁之戸百官给复三年安居人五年十有一月兖州刺史樊子鹄南青州刺史大野㧞据瑕丘反庚寅车驾至邺居北城相州之廨改相州刺史为司州牧魏郡太守为魏尹徙邺旧人西径百里以居新迁之人分邺置临漳县以魏郡林虑广平阳丘汲郡黎阳东濮阳清河广宗等郡为皇畿十有二月丁夘燕郡王贺㧞允薨庚午诏内外觧严百司悉依旧章从容雅服不得以矛钐从事丙子遣侍中封隆之等五人为大使巡谕天下丁丑赦畿内闰月萧衍以元庆和为镇北将军魏王入据平濑乡宇文黒獭既害出帝乃以南阳王寳炬僣尊号初置四中郎将于礓石桥置东中蒲泉置西中济北置南中洺水置北中二年春正月寳炬渭州刺史可朱浑道元拥部来降齐献武王迎纳之赈其廪食己巳诏以齐献武王为相国假黄钺劔履上殿入朝不趋余悉如故王固让不受乙亥兼尚书右仆射东南道行台元晏讨元庆和破走之二月壬午以太尉咸阳王坦为太𫝊以司州牧西河王悰为太尉己丑前南青州刺史大野拔斩樊子鹄以降兖州平戊戌萧衍司州刺史陈庆之宼豫州刺史尧雄撃走之三月辛酉以司徒髙盛为太尉以司空髙昻为司徒济隂王晖业为司空齐献武王讨平山胡刘蠡升斩之其子南海王复僣帝号献武王进撃破擒之及其弟西海王皇后夫人已下四百人并逋逃之人二万余戸辛未以旱故诏京邑及诸州郡县收瘗骸骨是春髙丽契丹并遣使朝贡夏四月前青州刺史侯梁反攻掠青齐癸未济州刺史蔡儁讨平之壬辰降京师见囚五月大旱勒城门殿门及省府寺署坊门浇人不简王公无限日得雨乃止六月元庆和宼南顿豫州刺史尧雄大破之秋七月甲戍封汝南王悦孙绰为琅邪王八月辛夘司空济隂王晖业坐事免甲午发衆七万六千人营新宫九月齐献武王以治民之官多不奉法请选朝士清正者州别遣一人问疾苦丁巳以开府仪同三司襄城王旭为司空冬十有一月丁未萧衍将栁仲礼宼荆州刺史王元撃破之癸丑祀圜丘甲寅阊阖门灾龙见并州人家井中丙寅诏齐文襄王起家为散骑常侍骠骑大将军左光禄大夫仪同三司太原郡开国公食邑三千戸十有二月壬午车驾狩于邺东甲午文武百官量事各给禄三年春正月癸夘朔飨羣臣于前殿戊申诏百官举士举不称才者两免之齐献武王袭寳炬西夏州克之诏加齐献武王九钖之礼侍中元子思敦谕固让乃止二月丁未萧衍光州刺史郝树以州内附丁酉诏加齐文襄王使持节尚书令大行台大都督以鲜卑髙车酋庶皆𨽻之三月甲寅以开府仪同三司华山王鸷为大司马丁夘阳夏太守卢公纂据郡南叛大都督元整破之夏四月丁酉昌乐王诞薨五月癸夘赐鳏寡孤独贫穷者衣物各有差丙辰以録尚书事西河王悰为司州牧戊辰太尉髙盛薨六月辛巳赵郡王谌薨秋七月庚子大赦天下萧衍夏州刺史田独鞞颕川防城都督刘鸾庆并以州内附八月并肆涿建四州陨霜大饥九月壬寅以定州刺史侯景兼尚书右仆射南道行台节度诸军南讨丙辰阳平人路季礼聚衆反辛酉御史中尉窦泰讨平之冬十有一月戊申诏尚书可遣使廵检河北流移饥人邢陉滏口所经之处若有死尸即为藏掩勿使灵台枯骨有感于通梦广汉露骸时闻于夜哭侯景攻克萧衍楚州获刺史桓和十有二月以并州刺史尉景为太保辛未遣使者板假老人官百嵗已下各有差壬申大司马清河王亶薨丁丑齐献武王自晋阳西讨次于蒲津司徒公大都督髙敖曹趋上洛车骑大将军窦泰入自潼闗癸未以太傅咸阳王坦为太师乙酉勿吉国遣使朝贡是嵗髙丽国遣使朝贡四年春正月禁十五日相偷戏窦泰失利自杀丁巳髙敖曹攻上洛克之擒寳炬骠骑大将军洛州刺史梁企以汝阳王暹为録尚书事夏四月辛未迁七帝神主入新庙大赦天下内外百官普进一阶先是荥阳人张俭等聚衆反于大丑山通寳炬壬辰武卫将军髙元盛讨破之六月己巳幸华林园理讼辛未诏尚书掩骼埋胾推録囚徒壬午阊阖门灾先是萧衍因益州刺史傅和请通好秋七月甲辰遣兼散骑常侍李楷兼吏部郎中卢元明兼通直散骑常侍李邺使于萧衍八月寳炬宇文黒獭宼陜州城䧟刺史李徽伯为黒獭所杀九月侍中元子思与其弟子华谋西入并赐死闰月乙丑卫将军右光禄大夫蒋天乐谋反伏诛禁京酤酒冬十月以咸阳王坦为録尚书事壬辰齐献武王西讨至沙苑不克而还己酉寳炬行台宫景寿都督杨白驹宼洛州大都督韩延大破之寳炬又遣其子大行台元季海大都督独孤如愿逼洛州刺史广阳王湛弃城退还季海如愿遂据金墉颍州长史贺若㣲执刺史田迅西叛引寳炬都督梁回据城寳炬又遣其都督赵继宗右丞韦孝寛等攻䧟豫州十有一月丙子以骠骑大将军仪同三司万俟普为太尉十有二月甲寅萧衍遣使朝贡河间人邢摩纳范阳人卢仲礼等各聚衆反是嵗髙丽蠕蠕国并遣使朝贡元象元年春正月有巨象自至砀郡陂中南兖州获送于邺丁夘大赦改元大都督贺㧞仁攻寳炬南汾州己夘拔之擒其刺史韦子粲行台任祥率豫州刺史尧雄等与大行台侯景司徒髙敖曹大都督万俟受洛于等于北豫相㑹俱讨颍州梁回等弃城遁走颍州平二月豫州刺史尧雄攻扬州㧞之擒寳炬义州刺史韩显扬州长史丘岳送京师丙辰遣兼散骑常侍郑伯猷使于萧衍三月齐献武王固请觧大丞相诏从之夏四月庚寅曲赦畿内壬辰齐献武王还晋阳请开酒禁六月壬辰帝幸华林都堂聼讼是夏山东大水虾蟇鸣于树上秋七月己亥髙丽国遣使朝贡行台侯景司徒公髙敖曹围寳炬将独孤如愿于金墉寳炬宇文黒獭并来赴救大都督厍狄干率诸将前驱齐献武王总衆继进八月辛夘战于河隂大破之斩其大都督仪同三司宼洛生等二十余人俘获数万司徒公髙敖曹大都督李勐宋显并战没寳炬留其将长孙子彦守金墉壬辰齐献武王济河子彦弃城走九月大都督贺㧞仁撃邢摩纳卢仲礼等破平之冬十月萧衍遣使朝贡十有一月庚寅遣陆操使于萧衍齐献武王来朝十有二月甲辰还晋阳兴和元年春正月辛酉以尚书令孙腾为司徒三月甲寅朔封常山郡王劭第二子曜为陈郡王夏五月齐文襄王来朝甲戌立皇后髙氏乙亥大赦天下是月髙丽国遣使朝贡六月乙酉以尚书左仆射司马子如为山东黜陟大使寻为东北道大行台差选勇士庚寅前颍州刺史奚思业为河南大使简发勇士丁酉萧衍遣使朝贡戊申开府仪同三司汝阳王暹薨秋七月丁丑诏以齐献武王为相国録尚书事大行台固辞相国八月壬辰兼散骑常侍王元景兼通直散骑常侍魏收使于萧衍九月甲子发畿内民夫十万人城邺城四十日罢辛未曲赦畿内死罪以下各有差冬十有一月癸亥以新宫成大赦天下改元八十以上赐绫帽及杖七十以上赐帛及有疾废者赐粟帛筑城之夫给复一年二年春正月壬申以太保尉景为太傅以骠骑大将军开府仪同三司厍狄干为太保丁丑徙御新宫大赦内外百官普进一阶营构主将别优一阶三月己夘萧衍遣使朝贡夏五月己酉西魏行台宫延和陜州刺史宫元庆率戸内属置之河北新附赈廪各有差壬子遣兼散骑常侍李象使于萧衍闰月己丑封皇子景植为宜阳王皇弟威为清河王谦为颍川王六月壬子大司马华山王鸷薨冬十月丁未萧衍遣使朝贡十有二月乙夘遣兼散骑常侍崔长谦使于萧衍是嵗蠕蠕髙丽勿吉国并遣使朝贡三年春二月甲辰阿至罗出吐㧞那浑大率部来降三月己酉梁州人公孙贵賔聚衆反自号天王阳夏镇将讨擒之夏四月戊申阿至罗国主副伏罗越居子去賔来降封为髙车王六月乙丑萧衍遣使朝贡秋七月齐文襄王如晋阳己夘宜阳王景植薨八月甲子遣兼散骑常侍李骞使于萧衍冬十月癸夘齐文襄王自晋阳来朝先是诏文襄王与羣臣于麟趾阁议定新制甲寅班于天下己巳发夫五万人筑漳濵堰三十五日罢癸亥车驾狩于西山十有一月戊寅还宫丙戌以开府仪同三司彭城王韶为太尉以度支尚书胡僧敬为司空是嵗蠕蠕髙丽勿吉国并遣使朝贡四年春正月丙辰萧衍遣使朝贡夏四月丙寅遣兼散骑常侍李绘使于萧衍乙酉以侍中广阳王湛为太尉以尚书右仆射髙隆之为司徒以太尉彭城王韶为録尚书事丁亥太傅尉景坐事降为骠骑大将军开府仪同三司辛夘以太保厍狄干为太傅以领军将军娄昭为大司马封祖裔为尚书右仆射五月辛巳齐献武王来朝请令百官月一面敷政事明扬仄陋纳谏屏邪亲理狱讼褒黜勤怠牧守有愆节级相坐椒掖之内进御以序后园鹰犬悉皆放弃六月还晋阳丙申复前侍中乐浪王忠爵丁酉复陈留王景皓常山王绍宗髙宻王永业爵秋八月庚戍以开府仪同三司吏部尚书侯景为兼尚书仆射河南行台随机讨防冬十月甲寅萧衍遣使朝贡齐献武王围寳炬玉壁十有一月壬午班师骠骑大将军开府仪同三司青州刺史西河王悰薨十有二月辛亥遣兼散骑常侍杨斐使于萧衍是嵗蠕蠕髙丽吐谷浑国并遣使朝贡武定元年春正月壬戌朔大赦天下改元己巳车驾蒐于邯郸之西山癸酉还宫二月壬申北豫州刺史髙仲宻据虎牢西叛三月寳炬遣其子突与宇文黒獭率衆来援仲宻庚子围河桥南城丙午帝亲纳讼戊申齐献武王讨黒獭战于邙山大破之擒寳炬兄子临洮王森蜀郡王荣宗江夏王昇鉅鹿王阐谯郡王亮骠骑大将军仪同三司太子詹事赵善督将参寮等四百余人俘斩六万余甲仗牛马不可胜数豫洛二州平齐献武王追奔至恒农而还夏四月封彭城王韶弟袭为武安王五月壬辰以克复虎牢降天下死罪以下囚乙未以吏部尚书侯景为司空六月乙亥萧衍遣使朝贡戊寅封前员外散骑侍郎元长春为南郡王秋八月乙丑以汾州刺史斛律金为大司马壬午遣兼散骑常侍李浑使于萧衍是月齐献武王召夫五万于肆州北山筑城西自马陵戍东至土隥四十日罢冬十有一月甲午车驾狩于西山乙巳还宫是嵗吐谷浑髙丽蠕蠕国并遣使朝贡二年春正月地豆干国遣使朝贡二月丁夘徐州人刘乌黒聚衆反遣行台慕容绍宗讨平之三月萧衍遣使朝贡以旱故宥死罪以下囚丙午以开府仪同三司孙腾为太保壬子以齐文襄王为大将军领侍中其文武职事赏罚衆典询禀之中书监元弼为録尚书左仆射司马子如为尚书令以今上为左仆射夏四月室韦国遣使朝贡五月甲午遣散骑常侍魏季景使于萧衍丁酉太尉广阳王湛薨秋八月癸酉尚书令司马子如坐事免九月甲申以开府仪同三司济隂王晖业为太尉太师咸阳王坦坐事免以王还第冬十月丁巳太保孙腾大司马髙隆之各为括戸大使凡获逃戸六十余万十有一月西河地陷有火出甲申以司徒髙隆之为尚书令以前大司马娄昭为司徒齐文襄王如晋阳庚子车驾有事于圜丘辛五萧衍遣使朝贡壬寅齐文襄王从献武王讨山胡破之俘获一万余戸分配诸州是嵗吐谷浑髙丽蠕蠕勿吉国并遣使朝贡三年春正月丙申遣兼散骑常侍李奨使于萧衍丁未齐献武王请于并州置晋阳宫以处配没之口二月庚申吐谷浑国奉其从妹以备后庭纳为容华嫔夏五月甲辰大赦天下秋七月庚子萧衍遣使朝贡冬十月遣中书舎人尉瑾使于萧衍乙未齐献武王请邙山之俘释其桎梏配以人间寡妇十有二月以司空侯景为司徒以中书令韩轨为司空戊子以太保孙腾为録尚书事是嵗髙丽吐谷浑蠕蠕国并遣使朝贡四年夏五月壬寅萧衍遣使朝贡六月庚子以司徒侯景为河南大行台应机讨防秋七月壬寅遣兼散骑常侍元廓使于萧衍八月移洛阳汉魏石经于邺齐献武王自邺帅衆西伐文襄王㑹于晋州九月围玉壁以挑之寳炬黒獭不敢应冬十有一月齐献武王有疾班师文襄王如晋阳是嵗室韦勿吉地豆干髙丽蠕蠕国并遣使朝贡五年春正月丙午齐献武王薨于晋阳秘不发䘮辛亥司徒侯景反颍州刺史司马世云以城应之景入据颍城诱执豫州刺史髙元成襄州刺史李宻广州刺史暴显等遣司空韩轨骠骑大将军仪同三司贺拔胜可朱浑道元左卫将军刘丰等帅衆讨之景乃遣使降于寳炬请师救援寳炬遣其将李景和王思政帅骑赴之思政等入据颍州景乃出走豫州乙五萧衍遣使朝贡二月侯景复背寳炬归于萧衍衍署景河南大将军承制夏四月壬申大将军齐文襄王来朝甲午遣兼散骑常侍李纬使于萧衍五月丁酉朔大赦天下戊戌以尚书右仆射襄城王旭为太尉甲辰以太原公今上为尚书令领中书监余如故询以政事以青州刺史尉景为大司马以开府仪同三司厍狄干为太师以録尚书事孙腾为太傅以汾州刺史贺仁为太保以司空韩轨为司徒以领军将军可朱浑道元为司空以司徒髙隆之録尚书事以徐州刺史慕容绍宗为尚书左仆射髙阳王斌为右仆射戊午大司马尉景薨六月司徒韩轨司空可朱浑道元等自颍州班师乙酉帝为齐献武王举哀于东堂服缌缞诏尚书右仆射髙阳王斌兼大鸿胪卿赴晋阳监护丧事太尉襄城王旭兼尚书令奉诏宣慰秋七月戊戌诏赠王假黄钺使持节相国都督中外诸军事齐王玺绶輼辌车黄屋左纛前后羽葆鼓吹轻车介士兼备九钖之礼谥曰献武王以齐文襄王为使持节大丞相都督中外诸军事録尚书事大行台渤海王壬寅诏王摄理军国遣中使敦谕八月齐文襄王入朝固辞丞相诏复授大将军余如故甲申塟齐献武王于邺城西北车驾祖于漳濵九月齐文襄王还晋阳辛酉萧衍遣其兄子贞阳侯渊明帅衆寇徐州堰泗水于寒山灌彭城以应侯景冬十月乙酉以尚书左仆射慕容绍宗为东南道行台与骠骑大将军仪同三司大都督髙岳潘相乐讨渊明十有一月大破之擒渊明及其二子瑀道将帅二百余人俘斩五万级冻乏赴水死者不可胜数十有二月乙亥萧渊明至关帝御阊阖门让而宥之岳等回师讨侯景是嵗髙丽勿吉国并遣使朝贡六年春正月己亥大都督髙岳等于涡阳大破侯景俘斩五万余人其余溺死于涡水水为之不流景走淮南己未齐文襄王来朝请以寒山获士赐百官及督将等各有差二月己夘萧衍遣使款阙乞和并修书弔齐文襄王文襄王还晋阳三月癸巳以大尉襄城王旭为大司马以开府仪同三司髙岳为太尉辛亥以冬春亢旱赦罪人各有差夏四月甲子吏部令史张永和青州人崔阔等伪假人官事觉糺检首者六万余人秋八月甲戍以尚书左仆射慕容绍宗为大行台与太尉髙岳司徒韩轨大都督刘丰等讨王思政于颍川引洧水灌其城九月乙酉萧衍遣使朝贡冬十月戊申侯景济江推萧衍弟子临贺王正徳为主以攻建业是嵗髙丽室韦蠕蠕吐谷浑国并遣使朝贡七年春正月戊辰萧衍弟子北徐州刺史中山侯萧正表以钟离内属封兰陵郡开国公呉郡王三月丁夘侯景尅建业还以萧衍为主衍弟子北兖州刺史定襄侯萧祗相谭侯萧退来降衍江北郡国皆内属夏四月大行台慕容绍宗大都督刘丰遇暴风溺水死甲辰诏以齐文襄王为相国齐王緑綟绶讃拜不名入朝不趋劒履上殿食冀州之渤海长乐安徳武邑瀛州之河间五郡邑十五万戸余如故王固辞是月侯景杀萧衍立子纲为主五月齐文襄王帅衆自邺赴颍川六月丙申克颍州擒寳炬大将军尚书左仆射东道大行台太原郡开国公王思政颍州刺史皇甫僧显等及战士一万余人男女数万口齐文襄王遂如洛州秋七月齐文襄王至自南讨请宥思政之罪八月辛夘诏立皇子长仁为皇太子齐文襄王薨于第祕不发丧癸巳大赦天下内外百官并加二级甲午齐王如晋阳冬十月癸未以开府仪同三司咸阳王坦为太傅甲午以开府仪同三司潘相乐为司空十有二月甲辰呉郡王萧正表薨己酉以并州刺史彭乐为司徒是嵗蠕蠕地豆干室韦髙丽吐谷浑国并遣使朝贡八年春正月辛酉帝为齐文襄王举哀于东堂丁夘诏赠齐文襄王假黄钺使持节相国都督中外诸军事齐王玺绶輼辌车黄屋左纛前后部羽葆鼓吹轻车介士备九钖之礼谥曰文襄王戊辰诏齐王为使持节丞相都督中外诸军事録尚书事大行台齐郡王食邑一万戸甲戌地豆干契丹国并遣使朝贡二月甲申葬齐文襄王车驾祖于漳濵庚寅以尚书令髙隆之为太保三月庚申进齐郡王爵为齐王夏四月乙巳蠕蠕遣使朝贡五月甲寅诏齐王为相国总百揆封冀州之渤海长乐安徳武邑瀛州之河间髙阳章武定州之中山常山博陵十郡二十万戸备九钖之礼以齐国太妃为王太后王妃为王后丙辰诏归帝位于齐国即日逊于别宫齐天保元年五月己未封帝为中山王邑一万戸上书不称臣答不称诏载天子旌旗行魏正朔乗五时副车封王诸子为县公邑各一千戸奉绢三万匹钱一千万粟二万石奴婢三百人水碾一具田百顷园一所于中山国立魏宗庙二年十二月己酉中山王殂时年二十八三年二月奉谥曰孝静皇帝葬于漳西山岗其后发之陵崩死者六十人帝好文学美容仪力能挟石师子以踰墙射无不中嘉辰宴㑹多命羣臣赋诗从容沉雅有孝文风齐文襄王嗣事甚忌焉以大将军中兵参军崔季舒为中书黄门侍郎令监察动静小大皆令季舒知文襄与季舒书曰痴人复何似痴势小差未帝甞与猎于邺东驰逐如飞监卫都督乌那罗受工伐从后唿帝曰天子莫走马大将军怒文襄尝侍饮大举觞曰臣澄劝陛下酒帝不悦曰自古无不亡之国朕亦何用此活文襄怒曰朕朕狗脚朕文襄使季舒殴帝三拳奋衣而出明日文襄使季舒劳帝帝亦谢焉赐绢季舒未敢受以启文襄文襄使取一段帝束百匹以与之曰亦一段耳帝不堪忧辱咏谢灵运诗曰韩亡子房奋秦帝鲁连耻本自江海人忠义动君子常侍侍讲荀济知帝意乃与华山王大器元瑾宻谋于宫内为山而作地道向北城至千秋门门者觉地下响动以告文襄文襄勒兵入宫曰陛下何意反邪臣父子功存社稷何负陛下邪将杀诸妃嫔帝正色曰王自欲反何关于我我尚不惜身何况妃嫔文襄下牀叩头大啼谢罪于是酣饮夜久乃出居三日幽帝于含草堂大器瑾等皆见烹于市及将禅位于文宣襄城王旭及司徒潘相乐侍中张亮黄门郎赵彦琛等求入奏事帝在昭阳殿见之旭曰五行递运有始有终齐王圣徳钦明万姓归仰臣等昧死闻奏愿陛下则尧禅舜帝便敛容答曰此事推挹已久谨当逊避又云若尔湏作诏书侍郎崔劭裴让之奏云诏已作讫即付杨愔进于帝凡十条书讫帝曰将安朕何所复若为而去杨愔对曰在北城别有馆宇还备法驾依常仗卫而去帝乃下御座歩就东廊口咏范蔚宗后汉书賛云献生不辰身播国屯终我四百永作虞賔所司奏请发帝曰古人念遗簮敝履欲与六宫别可乎髙隆之曰今天下犹陛下之天下况在后宫乃与夫人妃嫔以下诀莫不欷歔掩涕嫔赵国李氏诵陈思王诗云王其爱玉体俱享黄髪期皇后已下皆哭直长赵徳以故犊车一乗候于东上合帝上车徳超上车持帝帝肘之曰朕畏天顺人授位相国何物奴敢逼人赵徳尚不下及岀云龙门王公百寮衣冠拜辞帝曰今日不减常道乡公汉献帝衆皆悲怆髙隆之泣洒遂入北城下司马子如南宅及文宣行幸常以帝自随帝后封太原公主常为帝尝食以䕶视焉竟遇酖而崩魏书卷十二卷十二考证魏书卷十二考证帝纪第十二魏收书孝静纪亡后人所补孝静帝纪车驾北迁于邺北史曰髙欢推清河王亶子善见为主徙都邺是为东魏魏于此始分为二矣寳炬渭州刺史本书以齐得统于东魏故直称西魏文帝为寳炬春正月壬戍朔大赦天下改元按朔日为壬戌则下文己巳车驾蒐于邯郸之西山乃初八日癸酉还宫乃十二日直湏至三月初十日乃有壬申不知二月内何以又有壬申也北史亦同以今上为左仆射北史以太原公髙洋为左仆射齐天保二年诏魏收修魏史故称今上也移洛阳汉魏石经于邺纲目汉灵帝熹平四年立石经四部本碑凡四十六枚齐王如晋阳齐王亦谓髙洋也前称今上未有封号莫可称也称太原公今上嫌公爵亦人臣也此称齐王则虽臣而近于君矣收之书法云尔魏书卷十二考证魏书卷十三钦定四库全书魏书卷十三齐魏收撰烈传第一皇后列传汉因秦制帝之祖母曰太皇太后母曰皇太后妃曰皇后余则多称夫人随世增损非如周礼有夫人嫔妇御妻之定数焉魏晋相因时有昇降前史言之具矣魏氏王业之兆虽始于神元至于昭成之前世崇俭质妃墙嫔御率多阙焉惟以次第为称而章平思昭穆恵炀烈八帝妃后无闻太祖追尊祖妣皆从帝谥为皇后始立中宫余妾或称夫人多少无限然皆有品次世祖稍增左右昭仪及贵人椒房中式数等后庭渐已多矣又魏故事将立皇后必令手铸金人以成者为吉不成则不得立也又世祖髙宗縁保母劬劳之恩并极尊崇之义虽事乖典礼而观过知仁髙祖改定内官左右昭仪位视大司马三夫人视三公三嫔视三卿六嫔视六卿世妇视中大夫御女视元士后置女职以典内事内司视尚书令仆作司大监女侍中三官视二品监女尚书美人女史女贤人书史书女小书女五官视三品中才人供人中使女生才人恭使宫人视四品春衣女酒女飨女食奚官女奴视五官神元皇后窦氏没鹿回部大人賔之女也賔临终诫其二子速侯回题令善事帝及賔卒速侯等欲因帝㑹䘮为变语颇漏泄帝闻之知其终不奉顺乃先图之于是伏勇士于宫中晨起以佩刀杀后驰使告速侯等言后暴崩速侯等惊走来赴因执而杀之文帝皇后封氏生桓穆二帝早崩昭帝立乃葬焉髙宗初穿天渊池获一石铭称桓帝葬母封氏逺近赴会二十余万人有司以闻命藏之太庙次妃兰氏生二子长子曰蓝早卒次子思帝也桓帝皇后祁氏生三子长曰普根次恵帝次炀帝平文崩后摄国事时人谓之女国后性勐忌平文之崩后所为也平文皇后王氏广寗人也年十三因事入宫得幸于平文生昭成帝平文崩昭成在襁褓时国有内难将害诸皇子后匿帝于袴中惧人知呪曰若天祚未终者汝便无声遂良久不啼得免于难昭成初欲定都于灅源川筑城郭起宫室议不决后闻之曰国自上世迁徙为业今事难之后基业未固若城郭而居一旦寇来难卒迁动乃止烈帝之崩国祚殆危兴复大业后之力也十八年崩𦵏云中金陵太祖即位配飨太庙昭成皇后慕容氏元真之女也初帝纳元真妹为妃未几而崩元真复请继好遣大人长孙秩逆后元真送于境上后至有宠生献明帝及秦明王后性聪敏多知沉厚善决断専理内事每事多从初昭成遣卫辰兄悉勿祈还部落也后戒之曰汝还必深防卫辰辰姦猾终当灭汝悉勿祈死其子果为卫辰所杀卒如后言建国二十三年崩太祖即位配飨太庙献明皇后贺氏父野干东部大人后少以容仪选入东宫生太祖苻洛之内侮也后与太祖及故臣吏避难北徙俄而髙车奄来抄掠后乗车与太祖避贼而南中路失辖后惧仰天而告曰国家𦙍胄岂止尔絶灭也惟神灵扶助遂驰轮正不倾行百余里至七介山南而得免难后刘显使人将害太祖帝姑为显弟亢埿妻知之密以告后梁眷亦来告难后乃令太祖去之后夜饮显使醉向晨故惊廐中羣马显使起视马后泣而谓曰吾诸子始皆在此今尽亡失汝等谁杀之故显不使急追太祖得至贺兰部羣情未甚归附后从弟外朝大人悦举部随从供奉尽礼显怒将害后后夜奔亢埿家匿神车中三日亢埿举室请救乃得免会刘显部乱始得亡归后后弟染干忌太祖之得人心举兵围逼行宫后出谓染干曰汝等今安所置我而欲杀吾子也染干慙而去后后少子秦王觚使于燕慕容垂止之后以觚不返忧念寝疾皇始元年崩时年四十六祔𦵏于盛乐金陵后追加尊谥配飨焉道武皇后慕容氏宝之季女也中山平入充掖庭得幸左丞相卫王仪等奏请立皇后帝从羣臣议令后铸金人成乃立之告于郊庙封后母孟为溧阳君后崩道武宣穆皇后刘氏刘眷女也登国初纳为夫人生华隂公主后生太宗后専理内事宠待有加以铸金人不成故不得登后位魏故事后宫产子将为储贰其母皆赐死太祖未年后以旧法薨太宗即位追尊谥号配飨太庙自此后宫人为帝母皆正位配飨焉明元昭哀皇后姚氏姚兴女也兴封西平长公主太宗以后礼纳之后为夫人后以铸金人不成未昇尊位然帝宠幸之出入居处礼秩如后焉是后犹欲正位而后谦让不当泰常五年薨帝追恨之赠皇后玺绶而后加谥焉葬云中金陵明元密皇后杜氏魏郡邺人阳平王超之妹也初以良家子选入太子宫有宠生世祖及太宗即位拜贵嫔泰常五年薨谥曰密贵嫔𦵏云中金陵世祖即位追尊号谥配飨太庙又立后庙于邺刺史四时荐祀以魏郡太后所生之邑复其调役后甘露降于庙庭髙宗时相州刺史髙闾表修后庙诏曰妇人外成理无独祀隂必配阳以成天地未闻有萃之国立太姒之飨此乃先皇所立一时之至感非经世之逺制便可罢祀先是世祖保母窦氏初以夫家坐事诛与二女俱入宫操行纯备进退以礼太宗命为世祖保母性仁慈勤抚导世祖感其恩训奉养不异所生及即位尊为保太后后尊为皇太后封其弟漏头为辽东王太后训釐内外甚有声称性恬素寡欲喜怒不形于色好扬人之善隐人之过世祖征凉州蠕蠕呉提入宼太后命诸将击走之真君元年崩时年六十三诏天下大临三日太保卢鲁元监护䘮事谥曰恵𦵏崞山从后意也初后尝登崞山顾谓左右曰吾母养帝躬敬神而爱人若死而不灭必不为贱鬼然于先朝本无位次不可违礼以从园陵此山之上可以终託故葬焉别立后寝庙于崞山建碑颂徳太武皇后赫连氏赫连屈丐女也世祖平统万纳后及二妹俱为贵人后立为皇后髙宗初崩袝𦵏金陵太武敬哀皇后贺氏代人也初为夫人生恭宗神䴥元年薨追赠贵嫔葬云中金陵后追加号谥配飨太庙景穆恭皇后郁久闾氏河东王毗妹也少以选入东宫有宠真君元年生髙宗世祖末年薨髙宗即位追尊号谥𦵏云中金陵配飨太庙髙宗乳母常氏本辽西人太延中以事入宫世祖选乳髙宗慈和履顺有劬劳保护之功髙宗即位尊为保太后寻为皇太后谒于郊庙和平元年崩诏天下大临三日谥曰昭𦵏于广甯磨笄山俗谓之鸣鸡山太后遗志也依恵太后故事别立寝庙置守陵二百家树碑颂徳文成文明皇后冯氏长乐信都人也父朗秦雍二州刺史西城郡公母乐浪王氏后生于长安有神光之异朗坐事诛后遂入宫世祖左昭仪后之姑也雅有母徳抚养教训年十四髙宗践极以选为贵人后立为皇后髙宗崩故事国有大䘮三日之后御服器物一以烧焚百官及中宫皆号泣而临之后悲呌自投火中左右救之良久乃苏显祖即位尊为皇太后丞相乙浑谋逆显祖年十三居于谅闇太后密定大策诛浑遂临朝聴政及髙祖生太后躬亲抚养是后罢令不聴政事太后行不正内宠李奕显祖因事诛之太后不得意显祖暴崩时言太后为之也承明元年尊曰太皇太后复临朝聴政太后性聪达自入宫掖粗学书计及登尊极省决万几髙祖诏曰朕以虚寡㓜纂宝歴仰恃慈明缉宁四海欲报之徳正觉是凭诸鸷鸟伤生之类宜放之山林其以此地为太皇太后经始灵塔于是罢鹰师曹以其地为报徳佛寺太后与髙祖游于方山顾瞻川阜有终焉之志因谓羣臣曰舜𦵏苍梧二妃不从岂必逺祔山陵然后为贵哉吾百年之后神其安此髙祖乃诏有司营建夀陵于方山又起永固石室将终为清庙焉太和五年起作八年而成刋石立碑颂太后功徳太后以髙祖富于春秋乃作劝戒歌三百余章又作皇诰十八篇文多不载太后立文宣王庙于长安又立思燕佛图于龙城皆刋石立碑太后又制内属五庙之孙外戚六亲缌麻皆受复除性俭素不好华饰躬御缦缯而已宰人上膳案裁径尺羞膳滋味减于故事十分之八太后尝以体不安服菴䕡子宰人昏而进粥有蝘蜒在焉后举匕得之髙祖侍侧大怒将加极罚太后笑而释之自太后临朝専政髙祖雅性孝谨不欲参决事无巨细一禀于太后太后多智略猜忍能行大事生杀赏罚决之俄顷多有不关髙祖者是以威福兼作震动内外故把道徳王遇张祐苻承祖等拔自微阉嵗中而至王公王叡出入卧内数年便为宰辅赏赉财帛以千万亿计金书铁券许以不死之诏李冲虽以器能受任亦由见宠帷幄密加钖赉不可胜数后性严明假有宠待亦无所纵左右纎介之愆动加捶楚多至百余少亦数十然性不宿憾寻亦待之如初或因此更加富贵是以人人懐于利欲至死而不思退太后曾与髙祖幸灵泉池燕羣臣及藩国使人诸方渠帅各令为其方舞髙祖帅羣臣上夀太后忻然作歌帝亦和歌遂命羣臣各言其志于是和歌者九十人太后外礼民望元丕游明根等颁赐金帛舆马每至襃美叡等皆引丕等参之以示无私又自以过失惧人议已小有疑忌便见诛戮迄后之崩髙祖不知所生至如李䜣李恵之徒猜嫌覆灭者十余家死者数百人率多枉滥天下寃之十四年崩于太和殿时年四十九其日有雄雉集于太华殿髙祖酌饮不入口五日毁慕过礼谥曰文明太皇太后葬于永固陵日中而反虞于鉴𤣥殿诏曰尊旨从俭不申罔极之痛称情允礼仰损俭训之徳进退思惟倍用崩感又山陵之节亦有成命内则方丈外裁揜坎脱于孝子之心有所不尽者室中可二丈坟不得过三十余步今以山陵万世所仰复广为六十歩辜负遗㫖益以痛絶其幽房大小棺椁质约不设明器至于素帐缦茵瓷瓦之物亦皆不置此则遵先志从册令俱奉遗事而有从有违未达者或以致怪梓宫之里𤣥堂之内圣灵所凭是以一一奉遵仰昭俭徳其余外事有所不从以尽痛慕之情其宣示逺近着告羣司上明俭诲之善下彰违命之失及卒哭孝文服衰近臣从服三司已下外臣衰服者变服就练七品已下尽除即吉设祔祭于太和殿公卿已下始亲公事髙祖毁瘠絶酒肉不内御者三年初髙祖孝于太后乃于永固陵东北里余豫营夀宫有终焉瞻望之志及迁洛阳乃自表瀍西以为山园之所而方山虚宫至今犹存号曰万年堂云文成元皇后李氏梁国蒙县人母顿丘王峻之妹也后之生也有异于常父方叔恒言此女当大贵及长姿质美丽世祖南征永昌王仁出夀春军至后宅因得后及仁镇长安遇事诛后与其家人送平城宫髙宗登白楼望见美之谓左右曰此妇人佳乎左右咸曰然乃下台后得幸于斋库中遂有娠常太后后问后后云为帝所幸仍有娠时守库者亦私书壁记之别加验问皆相符同及生显祖拜贵人太安二年太后令依故事令后具条记在南兄弟及引所结宗兄洪之悉以付託临诀每一称兄弟輙拊胷恸泣遂薨后谥曰元皇后𦵏金陵配飨太庙献文思皇后李氏中山安喜人南郡王恵之女也姿徳婉淑年十八以选入东宫显祖即位为夫人生髙祖皇兴三年薨上下莫不悼惜𦵏金陵承明元年追崇号谥配飨太庙孝文贞皇后林氏平原人也叔父金闾起自阉官有宠于常太后官至尚书平凉公金闾兄胜为平凉太守金闾显祖初为定州刺史未几为乙浑所诛兄弟皆死胜无子有二女入掖庭后容色美丽得幸于髙祖生皇子恂以恂将为储贰太和七年后依旧制薨髙祖仁恕不欲袭前事而禀文明太后意故不果行谥曰贞皇后𦵏金陵及恂以罪赐死有司奏追废后为庻人孝文废皇后冯氏太师熙之女也太和十七年髙祖既终䘮太尉元丕等表以长秋未建六宫无主请正内位髙祖从之立后为皇后髙祖每遵典礼后及夫嫔以下妾御皆以次进车驾南伐后留京师髙祖又南征后率六宫迁洛阳及后父熙兄诞薨髙祖为书慰以叙哀情及车驾还洛恩遇甚厚髙祖后重引后姊昭仪至洛稍有宠后礼爱渐衰昭仪自以年长且前入宫掖素见待念轻后而不率妾礼后虽性不妬忌时有愧恨之色昭仪规为内主谮构百端寻废后为庻人后贞谨有徳操遂为练行尼后终于瑶光佛寺孝文幽皇后亦冯熙女母曰常氏本微贱得幸于熙熙元妃公主薨后遂主家事生后与北平公夙文明太皇太后欲家世贵宠乃简熙二女俱入掖庭时年十四其一早卒后有姿媚偏见爱幸未几疾病文明太后乃遣还家为尼髙祖犹留念焉嵗余而太后崩髙祖服终颇存访之又闻后素疹痊除遣阉官双三念玺书劳问遂迎赴洛阳及至宠爱过初専寝当夕宫人稀复进见拜为左昭仪后立为皇后始以疾归颇有失徳之闻髙祖频嵗南征后遂与中官髙菩萨私乱及髙祖在汝南不豫后便公然丑恣中常侍双蒙等为其心腹中常侍剧鹏谏而不从愤惧致死是时彭城公主宋王刘昶子妇也年少婺居北平公冯夙后之同母弟也后求婚于髙祖髙祖许之公主志不愿后欲强之婚有日矣公主密与侍婢及家僮十余人乗轻车冒霖雨赴悬瓠奉谒髙祖自陈本意因言后与菩萨乱状髙祖闻而骇愕未之全信而祕匿之惟彭城王侍疾左右具知其事此后后渐忧惧与母常氏求託女巫祷厌无所不至愿髙祖疾不起一旦得如文明太后辅少主称命者赏报不赀又取三牲宫中妖祠假言祈福専为左道母常或自诣宫中或遣侍婢与相报答髙祖自豫州北幸邺后虑还见治检弥懐危怖骤令阉人託参起居皆赐之衣裳殷勤託寄勿使漏洩亦令双蒙充行省其信不然惟小黄门苏兴夀密陈委曲髙祖问其本末勅以勿洩至洛执问菩萨双蒙等六人迭相证举具得情状髙祖以疾卧含温室夜引后并列菩萨等于戸外后临入令阉人搜衣中稍有寸刃便斩后顿首泣谢乃赐坐东楹去御筵二丈余髙祖令菩萨等陈状又让后曰汝母有妖术可具言之后乞屏左右有所密启髙祖勅中侍悉出唯令长秋卿白整在侧取卫直刀拄之后犹不言髙祖乃以绵坚塞整耳自小语唿整再三无所应乃令后言事隐人莫知之髙祖乃唤彭城北海二王令入坐言昔是汝嫂今乃他人但入勿避二王固辞不获命及入髙祖云此老妪乃欲白刃揷我肋上可穷问本末勿有所难髙祖深自引过致愧二王又云冯家女不能复相废逐且使在宫中空坐有心乃能自死汝等勿谓吾犹有情也髙祖素至孝犹以文明太后故未便行废良久二王出乃赐后辞死诀再拜稽首涕泣歔欷令入东房及入宫后帝命阉人有所问于后后骂曰天子妇亲面对岂令汝𫝊也髙祖怒勅后母常入示与后状常挞之百余乃止髙祖寻南伐后留京师虽以罪失宠而夫人嫔妾奉之如法惟令世宗在东宫无朝谒之事髙祖疾甚谓彭城王勰曰后宫久乖隂徳自絶于天若不早为之所恐成汉末故事吾死之后可赐自尽别宫𦵏以后礼庶掩冯门之大过髙祖崩梓宫达鲁阳乃行遗诏北海王详奉宣遗㫖长秋卿白整等入授后药后走唿不肯引决曰官岂有此也是诸王辈杀我耳整等执持强之乃含椒而尽殡以后礼梓宫次洛南咸阳王禧等知审死相视曰若无遗诏我兄弟亦当作计去之岂可令失行妇人宰制天下杀我辈也谥曰幽皇后𦵏长陵茔内孝文昭皇后髙氏司徒公肇之妹也父飏母盖氏凡四男三女皆生于东裔髙祖初乃举室西归近龙城镇镇表后徳色婉艳任充宫掖及至文明太后亲幸北部曹见后姿貌竒之遂入掖庭时年十三初后幼曾梦在堂内立而日光自窓中照之灼灼而热后东西避之光犹斜照不已如是数夕后自怪之以白其父飏飏以问辽东人闵宗宗曰此竒征也贵不可言飏曰何以知之宗曰夫日者君人之徳帝王之象也光照女身必有恩命及之女避犹照者主上来求女不获已也昔有梦月入懐犹生天子况日照之征此女必将被帝命诞育人君之象也遂生世宗后生广平王懐次长乐公主及冯昭仪宠盛密有母养世宗之意后自代如洛阳暴薨于汲郡之共县或云昭仪遣人贼后也世宗之为皇太子三日一朝幽后后拊念慈爱有加髙祖出征世宗入朝必久留后宫亲视栉沐母道隆备其后有司奏请加昭仪号谥曰文昭贵人髙祖从之世宗践阼追尊配飨后先葬城西长陵东南陵制卑局因就起山陵号终宁陵置邑户五百家肃宗诏曰文昭皇太后徳协坤仪美符文姒作合髙祖实诞英圣而夙世沦晖孤茔弗祔先帝孝感自𠂻迁奉未遂永言哀恨义结幽明废吕尊薄礼伸汉代又诏曰文昭皇太后尊配髙祖祔庙定号促令迁奉自终及始太后当主可更上尊号称太皇太后以同汉晋之典正姑妇之礼庙号如旧文昭迁灵榇于长陵兆西北六十步初开终宁陵数丈于梓宫上获大虵长丈余黑色头有王字蛰而不动灵榇既迁置虵旧处宣武顺皇后于氏太尉烈弟劲之女也世宗始亲政事烈时为领军总心膂之任以嫔御未备因左右讽谕称后有容徳世宗乃迎入为贵人时年十四甚见宠爱立为皇后谒于太庙后静黙寛容性不妬忌生皇子昌三嵗夭殁其后暴崩宫禁事祕莫能知悉而世议归咎于髙夫人𦵏永泰陵谥曰顺皇后宣武皇后髙氏文昭皇后弟偃之女也世宗纳为贵人生皇子早夭又生建徳公主后拜为皇后甚见礼重性妬忌宫人希得进御及肃宗即位上尊号曰皇太后寻为尼居瑶光寺非大节庆不入宫中建徳公主始五六嵗灵太后恒置左右抚爱之神龟元年太后出觐母武邑君时天文有变灵太后欲以后当祸是夜暴崩天下寃之䘮还瑶光佛寺殡𦵏皆以尼礼初髙祖幽后之宠也欲専其爱后宫接御多见阻遏髙祖时言于近臣称妇人妬防虽王者亦不能免况士庶乎世宗暮年髙后悍忌夫人嫔御有至帝崩不蒙侍接者由是在洛二十余年皇子全育者惟肃宗而已宣武灵皇后胡氏安定临泾人司徒国珍女也母皇甫氏产后之日赤光四照京兆山北县有赵胡者善于卜相国珍问之胡云贤女有大贵之表方为天地母生天地主勿过三人知也后姑为尼颇能讲道世宗初入讲禁中积数嵗讽左右称后姿行世宗闻之乃召入掖庭为承华世妇而椒掖之中以国旧制相与祈祝皆愿生诸王公主不愿生太子唯后每谓夫人等言天子岂可独无儿子何縁畏一身之死而令皇家不育冢嫡乎及肃宗在孕同列犹以故事相恐劝为诸计后固意确然幽夜独誓云但使所懐是男次第当长子子生身死所不辞也既诞肃宗进为充华嫔先是世宗频䘮皇子自以春秋长矣深加慎护为择乳保皆取良家宜子者养于别宫皇后及充华嫔皆莫得而抚视焉及肃宗践阼尊后为皇太妃后尊为皇太后临朝聴政犹称殿下下令行事后改令称诏羣臣上书曰陛下自称曰朕太后以肃宗冲幼未堪亲祭欲傍周礼夫人与君交献之义代行祭礼访寻故式门下召礼官博士议以为不可而太后欲以帏幔自鄣观三公行事重问侍中崔光光便据汉和熹邓后荐祭故事太后大悦遂摄行初祀太后性聪悟多才艺姑既为尼幼相依託畧得佛经大义亲览万几手笔断决幸西林园法流堂命侍臣射不能者罚之又自射针孔中之大悦赐左右布帛有差先是太后勅造申讼车时御焉出自云龙大司马门从宫西北入自千秋门以纳寃讼又亲策孝秀州郡计吏于朝堂太后与肃宗幸华林园宴羣臣于都亭曲水令王公已下各赋七言诗太后诗曰化光造物含气贞帝诗曰恭已无为赖慈英王公已下赐帛有差太后父薨百寮表请公除太后不许寻幸永宁寺亲建刹于九级之基僧尼士女赴者数万人及改𦵏文昭髙后太后不欲令肃宗主事乃自为䘮主出至终宁陵亲奠遣事还哭于太极殿至于讫事皆自主焉后幸嵩髙山夫人九嫔公主已下从者数百人昇于顶中废诸淫祀而胡天神不在其列后幸左蔵王公嫔主已下从者百余人皆令任力负布绢即以赐之多者过二百匹少者百余匹唯长乐公主手持绢二十匹而出示不异衆而无劳也世称其廉仪同陈留公李崇章武王融并以所负过多颠仆于地崇乃伤腰融至损脚时人为之语曰陈留章武伤腰折股贪人败类秽我明主寻幸阙口温水登鸡头山自射象牙簮一发中之敕示文武时太后得志逼幸清河王怿淫乱肆情为天下所恶领军元义长秋卿刘腾等奉肃宗于显阳殿幽太后于北宫于禁中杀怿其后太后从子都统僧敬与备身左右张车渠等数十人谋杀义复奉太后临朝事不克僧敬坐徙边车渠等死胡氏多免黜后肃宗朝太后于西林园䜩文武侍臣饮至日夕义乃起至太后前自陈外云太后欲害已及腾太后答云无此语遂至于极昏太后乃起执肃宗手下堂言母子不聚久今暮共一宿诸大臣送我入太后与肃宗向东北小合左卫将军奚康生谋欲杀义不果自刘腾死义又寛怠太后与肃宗及髙阳王雍为计解义领军太后复临朝大赦改元自是朝政疎缓威恩不立天下牧守所在贪惏郑俨污乱宫掖势倾海内李神轨徐纥并见亲侍一二年中位总禁要手握王爵轻重在心宣淫于朝为四方之所厌秽文武解体所在乱逆土崩鱼烂由于此矣僧敬又因聚集亲族遂涕泣谏曰陛下母仪海内岂宜轻脱如此后大怒自是不召僧敬太后自以行不修惧宗室所嫌于是内为朋党防蔽耳目肃宗所亲幸者太后多以事害焉有蜜多道人能胡语肃宗置于左右太后虑其𫝊致消息三月三日于城南大巷中杀之方悬赏募贼又于禁中杀领左右鸿胪少卿谷㑹绍达并帝所亲也母子之间嫌隙屡起郑俨虑祸乃与太后计因潘充华生女太后诈以为男便大赦改年肃宗之崩事出仓卒时论咸言郑俨徐纥之计于是朝野愤叹太后乃奉潘嫔女言太子即位经数日见人心已安始言潘嫔本实生女今宜更择嗣君遂立临洮王子钊为主年始三嵗天下愕然及武泰元年尒朱荣称兵渡河太后尽召肃宗六宫皆令入道太后亦自落髪荣遣骑拘送太后及幼主于河隂太后对荣多所陈说荣拂衣而起太后及幼主并沉于河太后妹冯翊君收瘗于双灵佛寺出帝时始葬以后礼而追加谥孝明皇后胡氏灵太后从兄冀州刺史盛之女灵太后欲荣重门族故立为皇后肃宗颇有酒徳専嬖充华潘氏后及嫔御并无过宠太后为肃宗选纳抑屈人流时博陵崔孝芬范阳卢道约陇西李瓒等女但为世妇诸人诉讼咸见忿责武泰初后既入道遂居于瑶光寺孝静皇后髙氏齐献武王之第二女也天平四年诏聘以为皇后王前后固辞帝不许兴和初诏侍中司徒公孙腾司空公襄城王旭兼尚书令司州牧西河王悰兼太常卿及宗正卿元孝友等奉诏致礼并备宫官侍卫以后驾迎于晋阳之丞相第五月立为皇后大赦天下齐受禅降为中山王妃后降于尚书左仆射杨遵彦史臣曰始祖生自天女克昌后叶灵后婬恣卒亡天下倾城之戒其在兹乎钩弋年稚子幼汉武所以行权魏世遂为常制子贵母死矫枉之义不亦过哉髙祖终革其失良有以也魏书卷十三卷十三考证魏书卷十三考证皇后列𫝊魏收书亡后人所补桓帝皇后𫝊祁氏祁北史作惟纲目亦作惟孝文昭皇后𫝊近龙城镇近监本误逵今从北史改魏书卷十三考证魏书卷十四钦定四库全书魏书卷十四齐魏收撰列传第二神元平文诸帝子孙上谷公纥罗神元皇帝之曾孙也初从太祖自独孤如贺兰部招集旧户得三百家与弟建议劝贺讷推太祖为主及太祖登王位纥罗常翼衞左右又从征伐有大功纥罗有援立谋特见优赏及即帝位与弟建同日赐爵为公卒子题少以雄武知名赐爵襄城公从征中山受诏徇下诸郡抚慰新城皆安化乐业进爵为王击慕容驎于义台中流矢薨帝以太医令阴光为视疗不尽术伏法子悉袭降爵为襄阳公卒赠襄城王建徳公婴文神元皇帝之后也少明辩有决断太宗器之典出纳诏命常执机要世祖践祚拜护东夷校尉进爵建徳公鎭辽西卒眞定侯陆神元皇帝之后也世祖时以武功颇蒙恩遇拜散骑常侍赐爵眞定侯卒陆曾孙轨字法寄稍迁洛阳令时天下多事轨惟以深刻遇下死多酷滥识者非之孝静时邺宫创制以轨为营搆使除徐州刺史轨风望既陋又无学术虽歴名位时人轻之卒于州武陵侯因章帝之后也从太祖平中原以功封曲逆侯世祖时改爵武陵长乐王寿乐章帝之后也位选部尚书南安王改封长乐王髙宗即位寿乐有援立功拜太宰大都督中外诸军録尚书事矜功与尚书令长孙渴侯争权并伏法望都公頽昭帝之后也随太祖平中原赐爵望都侯世祖以頽美仪容进止可观使迎左昭仪于蠕蠕进爵为公卒曲阳侯素延桓帝之后也以小綂从太祖征讨诸部初定并州为刺史太祖之惊于柏肆也并州守将封窦眞为逆素延斩之时太祖意欲抚悦新附悔参合之诛而素延杀戮过多坐免官中山平拜幽州刺史豪奢放逸左迁上谷太守后赐爵曲阳侯时太祖留心黄老欲以纯风化俗虽乗舆服御皆去彫饰咸尚质俭而素延奢侈过度太祖深衔之积其过因征坐赐死顺阳公郁桓帝之后也少忠正亢直初以羽林中郎内侍勤干有称髙宗时位殿中尚书从髙宗东廵临海以劳赐爵顺阳公髙宗崩乙浑专权隔絶内外百官震恐计无所出郁率殿中衞士数百人从顺徳门入欲诛浑浑惧逆出问郁曰君入何意郁曰不见天子羣臣忧惧求见主上浑窘怖谓郁曰今大行在殡天子谅闇故未接百官诸君何疑遂奉显祖临朝后浑心规为乱朝臣侧目郁复谋杀浑为浑所诛显祖録郁忠正追赠顺阳王谥曰简宜都王目辰桓帝之后也初以羽林郎从太祖南伐至江髙宗即位以劳累迁侍中尚书左仆射封南平公乙浑之谋乱也目辰与兄郁议欲杀浑事泄被诛目辰逃隠得免显祖传位有定策勲髙祖即位迁司徒封宜都王除雍州刺史鎭长安目辰性亢直耿介不为朋党朝臣咸惮之然好财利在州政以贿成有罪伏法爵除穆帝长子六脩少而兇悖穆帝五年遣六脩为前锋与辅相衞雄范班及姬澹等救刘琨帝躬綂大兵为后继刘粲惧焚烧辎重突围遁走纵骑追之杀伤甚衆帝因大猎于寿阳山陈閲皮肉山为变赤及晋懐帝为刘聪所执穆帝遣六脩与桓帝子普根率精骑助刘琨初穆帝少子比延有宠欲以为后六脩出居新平城而黜其母六脩有骅骝骏马日行五百里穆帝欲取以给比延后六脩来朝穆帝又命拜比延六脩不从穆帝乃坐比延于已所乗步辇使人导从出游六脩望见以为穆帝谒伏路左及至乃是比延慙怒而去召之不逮穆帝怒率衆伐之帝军不利六脩杀比延帝改服微行民间有贱妇人识帝遂暴崩普根先守于外闻难率衆来赴攻六脩灭之吉阳男比干太祖族弟也以司卫监讨白涧丁零有功赐爵吉阳男后为南道都将战没江夏公吕太祖族弟也从世祖平凉州有功封江夏公位外都大官委以朝政大见尊重卒赠江夏王陪葬金陵髙凉王孤平文皇帝之第四子也多才艺有志畧烈帝之前元年国有内难昭成如襄国后烈帝临崩顾命迎昭成立之社稷可安及崩羣臣咸以新有大故内外未安昭成在南来未可果比至之间恐生变诈宜立长君以鎭衆望次弟屈刚勐多变不如孤之寛和柔顺于是大人梁盖等杀屈共推孤孤曰吾兄居长自应继位我安可越次而处大业乃自诣邺奉迎请身留为质石虎义而从之昭成即位乃分国半部以与之薨子斤失职懐怒构寔君为逆死于长安太祖时以孤勲髙追封髙凉王谥曰神武斤子眞乐频有战功后袭祖封太宗初改封平阳王薨子礼袭本爵髙凉王薨谥懿王子那袭爵拜中都大官骁勐善攻战正平初坐事伏法显祖即位追那功命子纥绍封薨子大曹性愿直髙祖时诸王非太祖子孙者例降爵为公以大曹先世让国功重髙祖真乐勲着前朝改封太原郡公卒无子国除世宗又以大曹从兄子洪威绍恭谦好学为颍川太守有政绩孝静初在颍川聚衆应闗西齐献武王遣将讨平之礼弟陵世祖赐爵襄邑男进爵为子卒子瓌位柔𤣥鎭司马瓌子鸷字孔雀容貌魁壮腰带十围为羽林队仗副髙祖末以征讨有功赐爵晋阳男累迁领军畿部都督武泰元年尒朱荣至河阴杀戮朝士鸷与荣共登髙塜俯而观之自此后与荣合元颢之逼也鸷从驾北迎既到河内欲入城鸷奏曰河内昼则闭门夜引驾入此之意趣难以测量本图有在愿便发迈帝从之前至长子以尒朱荣赴援除鸷车骑将军封华山王庄帝既杀尒朱荣荣从子兆为乱帝欲率诸军亲讨鸷与兆阴通乃劝帝曰黄河万仭宁可卒渡帝遂自安及兆入殿鸷又约止衞兵帝见逼京邑破皆由鸷之谋孝静初入为大司马加侍中鸷有武艺木讷少言性方厚每息直省闼虽暑月不解衣冠曾于侍中髙岳之席咸阳王坦恃力使酒陵侮一坐衆皆下之不敢应答坦谓鸷曰孔雀老武官何因得王鸷即答曰斩反人元禧首是以得之衆皆失色鸷怡然如故兴和三年薨赠假黄钺尚书令司徒公子大器袭爵后与元瑾谋害齐文襄王见害孤孙度太祖初赐爵松滋侯位比部尚书卒子乙斤袭爵襄阳侯显祖崇旧齿拜外都大官甚见优重卒子平字楚国袭世爵松滋侯以军功赐艾陵男卒子苌髙祖时袭爵松滋侯例降侯赐艾陵伯苌性刚毅虽有吉庆事未尝开口而笑髙祖迁都苌以代尹留鎭除懐朔鎭都大将因别赐苌酒虽拜饮而颜色不泰髙祖曰闻公一生不笑今方隔山当为朕笑竟不能得髙祖曰五行之气偏有所不入六合之间亦何事不有左右见者无不扼腕大笑世宗时为北中郎将带河内太守苌以河桥舩絙路狭不便行旅又秋水汎涨年常破壊乃为舩路遂广空车从京出者率令输石一双累以为岸桥阔来往便利近桥诸郡无复劳扰公私頼之歴位度支尚书侍中雍州刺史卒谥曰成苌中年以后官位微逹乃自尊倨闺门无礼昆季不穆性又贪虐论者鄙之苌子子华字伏荣袭爵孝庄初除齐州刺史先是州境数经反逆邢杲之乱人不自保而子华抚集豪右委之管籥衆皆感悦境内帖然而性甚褊急当其急也口不择言手自捶击长史郑子湛子华亲友也见侮骂遂即去之子华虽自悔厉终不能改在官不为矫洁之行凡有餽赠者辞多受少故人不厌其取鞫狱讯囚务加仁恕齐人树碑颂徳后除济州刺史尒朱兆之入洛也齐州城人赵洛周逐刺史丹阳王萧赞表济南太守房士逹摄行州事洛周子元显先随子华在济州邀路改表请子华复为齐州刺史子华母房氏曾就亲人饮食夜还大吐人以为中毒甚忧惧子华遂掬吐尽噉之其母乃安寻以母忧还都孝静初除南兖州刺史弟子思通使闗西朝廷使右衞将军郭琼收之子思谓琼仆曰速可见杀何为久执国士子华谓子思曰由汝麤疏令我如此以头叩床涕泣不自胜子思以手捋须顾谓子华曰君恶体气寻与子思俱死于门下外省子思字衆念性刚暴恒以忠烈自许元天穆当朝权以亲从荐为御史中尉先是兼尚书仆射元顺奏以尚书百揆之本至于公事不应送御史至子思奏曰案御史令云中尉督司百寮治书侍御史纠察禁内又云中尉出行车辐前驱除道一里王公百辟避路时经四帝前后中尉二十许人奉以周旋未曾暂废府寺台省并从此令唯肃宗之世为临洮举哀故兼尚书左仆射臣顺不肯与名又不送簿故中尉臣郦道元举而奏之而顺复启云尚书百揆之本令仆纳言之贵不宜下隷中尉送名御史寻亦蒙勅听如其奏从此迄今使无准一臣初上台具见其事意欲申请决议但以权兼未宜便尔日复一日遂歴炎凉去月朔旦台移尚书索应朝名帐而省稽留不送寻复移催并主吏忽为尚书郎中裴献伯后注云案旧事御史中尉逄台郎于复道中尉下车执板郎中车上举手礼之以此而言明非敌体臣既见此深为怪愕旋省二三未解所以正谓都省别被新式改易髙祖旧命即遣移问事何所依又获尚书郎中王元旭报出蔡氏汉官似非穿凿始知裴王亦规壊典谟两人心欲自矫臣案汉书宣秉传云诏徴秉为御史中丞与司隷校尉尚书令俱会殿庭并专席而坐京师号之为三独坐又寻魏书崔琰传晋文阳傅嘏传皆云既为中丞百寮震悚以此而言则中丞不揖省郎盖已久矣宪台不属都堂亦非今日又寻职令云朝会失时即加弹纠则百官簿帐应送上台灼然明矣又皇太子以下违犯宪制皆得纠察则令仆朝名宜付御史又亦彰矣不付名至否臧何验臣顺专执未为平通先朝曲遂岂是正法谨案尚书郎中臣裴献伯王元旭等望班士流早参清宦轻弄短札斐然若斯茍执异端忽焉至此此而不纲将隳朝令请以见事免献伯等所居官付法科处尚书纳言之本令仆百揆之要同彼浮虚助兹乖失宜明首从节级其罪诏曰国异政不可据之古事付司检髙祖旧格推处得失以闻寻从子思奏仍为元天穆所忿遂停元颢之败封安定县子孝静时位侍中而死苌弟珍字金省袭爵艾陵男世宗时曲事髙肇遂为帝宠昵彭城王勰之死珍率壮士害之后卒于尚书左仆射平弟长生位游骑击将军卒孝庄时以子天穆贵盛赠司空天穆性和厚美形貌善射有能名年二十起家员外郎六鎭之乱尚书令李崇广阳王深北讨天穆奉使慰劳诸军路出秀容尒朱荣见其法令齐整有将领气深相结託约为兄弟未几荣请天穆为行台朝廷不许改授别将令赴秀容是时北鎭纷乱所在蜂起六鎭荡然无复蕃捍惟荣当职路冲招聚散亡天穆为荣腹心除并州刺史及荣赴洛天穆参其始谋乃令天穆留后为之继援庄帝践阼天穆以荣之眷昵特除太尉封上党王徴赴京师荣之讨葛荣诏天穆为前军都督率京师之衆以赴之荣擒葛荣天穆增封通前三万戸寻监修国史録尚书事开府世袭并州刺史初杜洛周鲜于修礼为宼瀛冀诸州人多避乱南向幽州前北平府主簿河间邢杲拥率部曲屯据郑城以拒洛周葛荣垂将三载及广阳王深等败后杲南度居青州北海界灵太后诏流人所在皆置命属郡县选豪右为守令以抚鎭之时青州刺史元世儁表置新安郡以杲为太守未报会台申休简授郡县以杲从子子瑶资荫居前乃授河间太守杲深耻恨于是遂反所在流人先为土人凌忽闻杲起逆率来从之旬朔之间衆踰十万劫掠村坞毒害民人齐人号之为榆贼先是河南人常笑河北人好食榆叶故因以号之杲东掠光州尽海而还又破都督李叔仁军诏天穆与齐献武王讨大破之杲乃请降传送京师斩之增天穆邑万户时元颢乗虚䧟荥阳天穆闻庄帝北廵自毕公垒北渡会车驾于河内尒朱荣以天时炎热欲还师天穆苦执不可荣乃从之庄帝还宫加太宰羽葆鼓吹增邑通前七万户天穆以疎属本无徳望凭借尒朱爵位隆极当时熏灼朝野倾悚王公已下每旦盈门受纳财货珍宝充积而寛柔容物不甚见疾于时庄帝以其荣党外示宠敬诏天穆乗车马出入大司马门天穆与荣相倚情寄特甚荣常以兄礼事之而尒朱世隆等虽荣子姪位遇已重畏惮天穆俯仰承迎天穆曾言世隆之失荣即加杖其相亲任如此庄帝内畏恶之与荣同时见杀前废帝初赠丞相柱国大将军雍州刺史假黄钺谥曰武昭子俨袭美才貌位都官尚书及齐受禅闻勅召假病遂怖而卒西河公敦平文帝之曾孙也太祖初从征被坚执锐名冠诸将后从征中山所向无前太宗时拜中都大官世祖时进爵西河公宠遇弥笃卒子拨袭司徒石平文帝之𤣥孙也忠勇有胆略尤善骑射从世祖南讨至𤓰步位尚书令雍州刺史歴比部侍郎华州刺史累迁征南大将军卒赠司徒公武衞将军谓烈帝之第四子也寛雅有将略常从太祖征讨有功除武衞将军后谢老归家显祖善礼遇之赐几杖服物致膳于第卒赐祕器子乌眞膂力絶人随太祖征伐屡有战功官至鉅鹿太守子兴都聪敏刚毅髙宗时为河间太守赐爵乐城子为政严勐百姓惮之显祖初以子丕贵重进爵乐城侯谢老归家显祖益礼之赐几杖服物致膳于第其妻娄氏为东阳王太妃卒追赠定州刺史河间公谥曰宣子提袭父侯爵提弟丕世祖擢拜羽林中郎从驾临江赐爵兴平子显祖即位累迁侍中丞相乙浑谋反丕以奏闻诏丕帅元贺牛益得收浑诛之迁尚书令改封东阳公髙祖时封东阳王拜侍中司徒公时有诸疑事三百余条勅丕制决率皆平允丕子超生车驾亲幸其第特加赏赐以执心不二诏赐丕入八议传示子孙犯至百听责数恕之放其同籍丁口杂使役调求受复除若有姦邪人方便谗毁者即加斩戮寻迁太尉録尚书事时淮南王他淮阳王尉元河东王茍頽并以旧老见礼每有大事引入禁中乗步挽杖于朝进退相随丕他元三人皆容貌壮伟腰带十围大耳秀眉须鬓斑白百寮观瞻莫不祗耸唯茍頽小为短劣姿望亦不逮之髙祖文明太后重年敬旧存问周渥赐以珍宝丕声气髙朗愽记国事飨䜩之际恒居坐端必抗音大言叙列既往成败帝后敬纳焉然谄事要人骄侮轻贱每见王叡苻承祖常倾身下之时文明太后为王叡造宅故亦为丕造甲第第成帝后亲幸之率百官文武飨落焉使尚书令王叡宣诏赐丕金印一纽太后亲造劝戒歌辞以赐羣官丕上疏赞谢太后令曰臣哉隣哉隣哉臣哉君则亡逸于上臣则履冰于下若能如此太平岂难致乎及丕妻段氏卒谥曰恭妃又特赐丕金券髙祖文明太后引见公卿于皇信堂太后曰今京师旱俭欲听饥贫之人出闗逐食如欲给过所恐稽延时日不救灾窘若任其外出复虑姦良难辨卿等可议其所宜丕议诸曹下大夫以上人各将二吏别掌给过所州郡亦然不过三日给之便讫有何难也髙祖从之四日而讫丕请立东宫诏曰年尚幼小有何急之丕曰臣年在西夕思观盛礼于臣实急不许后例降王爵封平阳郡公求致仕诏不许及车驾南伐丕与广陵王羽留守京师并加使持节诏丕羽曰留守非贤莫可太尉年尊徳重位总阿衡羽朕之懿弟温柔明断故使二人留守京邑授以二节赏罚在手其祗允成宪以称朕心丕对曰谨以死奉诏羽对曰太尉宜专节度臣但可副贰而已髙祖曰老者之智少者之决何得辞也及髙祖还代丕请作歌诏许之歌讫髙祖曰公倾朕还车故亲歌述志今经构既有次第故暂还旧京愿后时亦同兹适及髙祖欲迁都临太极殿引见留守之官大议乃诏丕等如有所懐各陈其志燕州刺史穆罴进曰移都事大如臣愚见谓为未可髙祖曰卿便言不可之理罴曰北有猃狁之寇南有荆扬未賔西有吐谷浑之阻东有髙句丽之难四方未平九区未定以此推之谓为不可征伐之举要须戎马如其无马事不可克髙祖曰卿言无马此理粗可马常出北方廐在此置卿何虑无马今代在恒山之北为九州之外以是之故迁于中原罴曰臣闻黄帝都涿鹿以此言之古昔圣王不必悉居中原髙祖曰黄帝以天下未定居于涿鹿既定之后亦迁于河南尚书于果曰臣诚不识古事如闻百姓之言先皇建都于此无何欲移以为不可中原其如是所由拟数有簒夺自建邑平城以来与天地并固日月齐明臣虽管见肤浅性不昭逹终不以恒代之地而拟伊洛之美但以安土重迁物之常性一旦南移惧不乐也丕曰陛下去岁亲御六军讨萧氏至洛遣任城王澄宣旨勅臣等议都洛初奉恩㫖心情惶越凡欲迁移当讯之卜筮审定吉否然后可髙祖谓丕曰往在邺中司徒公诞咸阳王禧尚书李冲等皆欲请龟占移洛吉凶之事朕时谓诞等曰昔周召卜宅伊洛乃识至兆今无若斯之人卜亦无益然卜者所以决疑此既不疑何须卜也昔轩辕卜兆龟焦卜者请访诸贤哲轩辕乃问天老天老谓为善遂从其言终致昌吉然则至人之量未然审于龟矣朕既以四海为家或南或北迟速无常南移之民朕自多积仓储不令窘乏丕曰臣仰奉慈诏不胜喜舞髙祖诏羣官曰卿等或以朕无为移徙也昔平文皇帝弃背率土昭成营居盛乐太祖道武皇帝神武应天迁居平城朕虽虚寡幸属胜残之运故移宅中原肇成皇宇卿等当奉先君令徳光迹洪规前懐州刺史青龙前秦州刺史吕受恩等仍守愚固帝皆抚而答之辞屈而退帝又将北廵丕迁太傅録尚书事频表固让诏断表启就家拜授及车驾发代丕留守诏曰中原始构须朕营视在代之事一委太傅赐上所乗车马往来府省丕雅爱本风不逹新式至于变俗迁洛改官制服禁絶旧言皆所不愿髙祖知其如此亦不逼之但诱示大理令其不生同异至于衣冕已行朱服列位而丕犹常服列在坐隅晚乃稍加弁带而不能修饰容仪髙祖以丕年衰体重亦不强责及罢降非太祖子孙及异姓王者虽駮于公爵而利享封邑亦不快髙祖南征丕表乞少留思更图后举会司徒冯诞薨诏六军反斾丕又以熙薨于代都表求銮驾亲临诏曰今洛邑肇构跂望成劳开辟暨今岂有以天子之重远赴舅国之丧朕纵欲为孝其如大孝何纵欲为义其如大义何天下至重君臣道悬岂宜茍相诱引陷君不义令仆已下可付法官贬之又诏以丕为都督领并州刺史后诏以平阳畿甸改封新兴公初李冲又徳望所属既当时贵要有杖情遂与子超娶冲兄女即伯尚妹也丕前妻子隆同产数人皆与别居后得宫人所生同宅共产父子情因此偏丕父子大意不乐迁洛髙祖之发平城太子恂留于旧京及将还洛隆与超等密谋留恂因举兵断闗规据陉北时丕以老居并州虽不预其始计而隆超咸以告丕丕外虑不成口虽致难心颇然之及髙祖幸平城推穆泰等首谋隆兄弟并是党丕亦随驾至平城每于测问令丕坐观隆超与元业等兄弟并以谋逆伏诛有司奏处孥戮诏以丕应连坐但以先许不死之诏躬非染逆之身听免死仍为太原百姓其后妻二子听随隆超母弟及余庶兄弟皆徙敦煌丕时年垂八十犹自平城力载随驾至洛阳髙祖每遣左右慰勉之乃还晋阳髙祖崩丕自并州来赴世宗引见之以丕旧老礼有加焉寻勅留洛阳后宴于华林都亭特令二子扶侍坐起丕仕歴六世垂七十年位极公辅而还为民庶然犹心恋京邑不能自絶人事寻诏以丕为三老景明四年薨年八十二诏赠左光禄大夫冀州刺史谥曰平长子隆先以反诛隆弟乙升超亦同诛超弟儁邕并有军功儁封新安县男邕封泾县男淮陵侯大头烈帝之曾孙也善骑射擢为内三郎从世祖有战功赐爵髙宗初封淮陵性谨密帝甚重之位宁北将军迁右将军卒赠髙平公谥曰烈河间公齐烈帝之𤣥孙也少雄杰魁岸世祖爱其勇壮引侍左右从征赫连昌世祖马蹶贼衆逼帝齐以身蔽捍决死击贼贼乃退世祖得上马是日微齐世祖几至危殆世祖以微服入其城齐固谏不许乃与数人从世祖入城内既觉诸门悉闭世祖及齐等因入其宫中得妇人裙系之槊上世祖乗而上因此得拔齐有力焉赐爵浮阳侯从征和龙以功拜尚书进爵为公后与新兴王俊讨秃髪保周坐事免官爵刘义隆将裴方明陷仇池世祖复授齐前将军与建兴公古弼讨之遂尅仇池威振羌氐复赐爵河间公与武都王杨保宗对鎭骆谷时保宗弟文徳说保宗闭险自固有期矣秦州主簿边因知之密告齐齐晨诣保宗唿曰古弼至欲宣诏保宗出齐叱左右扶保宗上马驰驿送台诸氐遂推文徳为主求援于刘义隆义隆遣将房亮之苻昭啖龙等率衆助文徳齐击斩杀龙擒亮之氐遂平以功拜内都大官卒谥曰敬长子陵袭爵陵性抗直天安初为乙浑所害陵弟兰以忠谨见宠髙祖初赐爵建阳子卒于武川鎭将子志字勐略少清辩强干歴览书传颇有文才为洛阳令不避强御与御史中尉李彪争路俱入见面陈得失彪言御史中尉避承华车盖驻论道劒鼓安有洛阳县令与臣抗衡志言神乡县主普天之下谁不编户岂有俯同衆官避中尉髙祖曰洛阳我之丰沛自应分路扬镳自今以后可分路而行及出与彪折尺量道各取其半髙祖谓邢峦曰此儿竟可所谓王孙公子不镂自彫峦曰露竹霜条故多劲节非鸾则鳯其在本枝也员外郎冯俊昭仪之弟恃势恣挝所部里正志令主吏收系处刑除官由此忤㫖左迁太尉主簿俄为从事中郎车驾南征髙祖微服观战所有箭欲犯帝志以身障之髙祖便得免矢中志目因此一目丧明以志行恒州事世宗时除荆州刺史还朝御史中尉王显奏志在州日抑买良人为婢兼乗请供朝会赦免肃宗初兼廷尉卿后除扬州刺史赐爵建忠伯志在州威名虽减李崇亦为荆楚所惮寻为雍州刺史晚年躭好声伎在扬州日侍侧将百人器服珍丽冠于一时及在雍州逾尚华侈聚敛无极声名遂损及莫折念生反诏志为西征都督讨之念生遣其弟天生屯龙口与志相持为贼所乗遂弃大衆奔还岐州贼遂攻城刺史裴芬之疑城人与贼潜通将尽出之志不听城人果开门引贼鏁志及芬之送念生见害前废帝初赠尚书仆射太保扶风公处眞烈帝之后也少以壮烈闻位殿中尚书赐爵扶风公委以大政甚见尊礼吐京胡曹仆浑等叛招引朔方胡为援处眞与髙凉王那等讨灭之性贪婪在军烈暴坐事伏法文安公泥国之疎族也性忠直壮烈有智画太祖厚遇之赐爵文安公拜安东将军卒子屈袭爵太宗时居门下出纳诏命性明敏善奏事每合上㫖赐爵元城侯加功劳将军与南平公长孙嵩白马侯崔𤣥伯等并决狱讼太宗东廵命屈行右丞相山阳侯奚斤行左丞相命掌军国甚有声誉后吐京胡与离石胡出以兵等叛置立将校外引赫连屈丐屈督会稽公刘洁永安侯魏勤捍之勤没于陈洁坠马胡执送屈丐唯屈衆犹存太宗以屈没失二将欲斩之时并州刺史元六头荒淫怠事乃赦屈令摄州事屈纵酒颇废政事太宗积其前后失槛车征还斩于市子磨浑少为太宗所知元绍之逆也太宗濳隠于外磨浑与叔孙俊诈云太宗所在绍使帐下二人随磨浑往规为逆磨浑既得出便缚帐下诣太宗斩之太宗得磨浑大喜因为羽翼以勲赐爵长沙公拜尚书出为定州刺史卒魏书卷十四卷十四考证魏书卷十四考证神元平文诸帝子孙列传魏收书亡后人所补曲阳侯素延传并州守将封窦眞道武本纪并州守将封眞率其种族与徒何为逆将攻刺史元延延讨平之今称封窦眞前后互异魏书卷十四考证魏书卷十五钦定四库全书魏书卷十五齐魏收撰列传第三昭成子孙寔君者昭成皇帝之庶长子也性愚戆安忍不仁昭成季年苻坚遣其行唐公苻洛等来寇南境昭成遣刘库仁逆战于石子岭昭成时不豫不能亲勒衆军乃率诸部避难阴山度漠北髙车四面寇抄复度漠南苻洛军退乃还云中初昭成以弟孤让国乃以半部授孤孤卒子斤失职懐怨欲伺隙为乱是时献明皇帝及秦明王翰皆先终太祖年六岁昭成不豫慕容后子阏婆等虽长而国统未定斤因是说寔君曰帝将立慕容所生而惧汝为变欲先杀汝是以顷日以来诸子戎服夜持兵仗遶汝庐舎伺便将发吾愍而相告时苻洛等军犹在君子津夜常警偹诸皇子挟仗徬徨庐舎之间寔君视察以斤言为信乃率其属尽害诸皇子昭成亦暴崩其夜诸皇子妇及宫人奔告苻洛军坚将李柔张蚝勒兵内逼部衆离散苻坚闻之召燕鳯问其故以状对坚曰天下之恶一也乃执寔君及斤轘之于长安西市寔君孙勿期位定州刺史赐爵林虑侯卒子六状眞定侯秦明王翰昭成皇帝第三子少有髙气年十五便请率骑征讨帝壮之使领二千骑及长统兵号令严信周旋征讨多有克捷建国十年卒太祖即位追赠秦王谥曰明子仪长七尺五寸容貌甚伟美须髯有筭略少能舞劒骑射絶人太祖幸贺兰部侍从出入登国初赐爵九原公从破诸部有谋战功及太祖将图慕容垂遣仪观衅垂问仪太祖不自来之意仪曰先人以来世据北土子孙相承不失其旧乃祖受晋正朔爵称代王东与燕世为兄弟仪之奉命理谓非失垂壮其对因戏曰吾威加四海卿主不自见吾云何非失仪曰燕若不修文徳欲以兵威自强此乃本朝将帅之事非仪所知也及还报曰垂死乃可图今则未可太祖作色问之仪曰垂年已暮其子宝弱而无威谋不能决慕容徳自负才气非弱主之臣衅将内起是可计之太祖以为然后改封平原公太祖征衞辰仪出别道获衞辰尸传首行宫太祖大喜徙封东平公命督屯田于河北自五原至稒阳塞外分农稼大得人心慕容宝之寇五原仪蹑据朔方要其还路及并州平仪功多迁尚书令从围中山慕容徳之败也太祖以普驎妻周氏赐仪并其僮仆财物寻迁都督中外诸军事左丞相进封卫王中山平复遣仪讨邺平之太祖将还代都置中山行台诏仪守尚书令以鎭之远近懐附寻徴仪以丞相入辅又从征髙车仪别从西北破其别部又从讨姚平有功赐以绢布绵牛马羊等仪膂力过人弓力将十石陈留公虔矟大称异时人云衞王弓桓王矟世祖之初育也太祖喜夜召仪入太祖曰卿闻夜唤乃不怪惧乎仪曰臣推诚以事陛下陛下明察臣辄自安忽奉夜诏怪有之惧实无也太祖告以世祖生仪起拜而歌舞遂对饮申旦召羣臣入赐仪御马御带缣锦等先是上谷侯岌张衮代郡许谦等有名于时学愽今古初来入国闻仪待士先就仪仪并礼之共谈当世之务指画山河分别城邑成败要害造次备举谦等叹服相谓曰平原公有大才不世之畧吾等当附其尾太祖以仪器望待之尤重数幸其第如家人礼仪矜功恃宠遂与宜都公穆崇谋为乱伏武士伺太祖欲为逆崇子遂留在伏士中太祖召之将有所使遂留闻召恐发踰墙告状太祖祕而恕之天赐六年天文多变占者云当有逆臣伏尸流血太祖恶之颇杀公卿欲以厌当天灾仪内不自安单骑遁走太祖使人追执之遂赐死葬以庶人礼仪十五子子纂五岁太祖命养于宫中少明敏动止有礼太祖爱之恩与诸皇子同世祖践阼除定州刺史封中山公进爵为王赐步挽几以优异之纂好酒爱佞政以贿成世祖杀其亲嬖人后悔过修谨拜内大将军居官清约简慎更称亷平纂于宗属最长宗室有事咸就谘焉薨谥曰简纂弟良性忠笃太宗追録仪功封南阳王以绍仪后良弟干机悟沉勇善弓马少有父风太宗即位拜内将军都将入备禁中太宗出游于白登之东北干以骑从有双鸱飞鸣于上太宗命左右射之莫能中鸱旋飞稍髙干自请射之以二箭下双鸱太宗嘉之赐御马弓矢金带一以旌其能军中于是号曰射鸱都将从世祖南廵进爵新蔡公髙宗即位拜都官尚书卒谥曰昭子祯通解诸方之语便骑射世祖时为司卫监从征蠕蠕忽遇贼别部多少不敌祯乃就山解鞍放马以示有伏贼果疑而避之髙祖初赐爵沛郡公后拜南豫州刺史太胡山蛮时时钞掠前后守牧多羁縻而已祯乃设画召新蔡襄城蛮魁三十余人祯盛武装于州西为置酒使之观射先选左右能射者二十余人祯自发数箭皆中然后命左右以次而射并中先出一囚犯死罪者使服军衣亦参射限命射不中祯即责而斩之蛮魁等伏伎畏威相视股慄又豫教左右取死囚十人皆着蛮衣云是钞贼祯乃临坐伪举目瞻天微有风动祯谓蛮曰风气少暴似有钞贼入境不过十人当在西南五十里许即命骑追掩果缚送十人祯告诸蛮曰尔乡里作贼如此合死以不蛮等皆叩头曰合万死祯即斩之乃遣蛮还并加慰谕诸蛮大服自是境无暴掠淮南之人相率投附者三千余家置之城东汝水之侧名曰归义坊初豫州城豪胡丘生数与外交通及祯为刺史丘生尝有犯怀恨图为不轨诈以婚进城人告云刺史欲迁城中大家送之向代共谋翻城城人石道起以事密告祯速掩丘生并诸预谋者祯曰吾不负人人何以叛但丘生诳误若即收掩衆必大惧吾静以待之不久自当悔服语未讫而城中三百人自缚诣州门陈丘生谲诳之罪丘生单骑逃走祯恕而不问后征为都牧尚书薨赠侍中仪同三司谥简公有八子第五子瑞初瑞母尹氏有娠致伤后昼寝梦一老翁具衣冠告之曰吾赐汝一子汝勿忧也寤而私喜又问筮者筮者曰大吉未几而生瑞祯以为恊梦故名瑞字天赐位太中大夫卒赠太常卿仪弟烈刚武有智畧元绍之逆百寮莫敢有声惟烈行出外诈附绍募执太宗绍信之自延秋门出遂迎立太宗以功进爵阴平王薨谥曰熹子裘袭烈弟觚勇畧有胆气少与兄仪从太祖侍卫左右使于慕容垂垂末年政在羣下遂止觚以求赂太祖絶之觚率左右数十骑杀其卫将走归为慕容宝所执归中山垂待之逾厚觚因留心学业诵读经书数十万言垂之国人咸称重之太祖之讨中山慕容普驎既自立遂害觚以固衆心太祖闻之哀恸及平中山发普驎柩斩其尸收议害觚者傅髙霸程同等皆夷五族以大刃剉杀之乃改葬觚追谥秦愍王封子虁为豫章王以绍觚常山王遵昭成子寿鸠之子也少而壮勇不拘小节太祖初有佐命勲赐爵畧阳公慕容宝之败也别率骑七百邀其归路由是有参合之捷及平中山拜尚书左仆射加侍中领渤海之合口及愽陵渤海羣盗起遵讨平之迁州牧封常山王遵好酒天赐四年坐醉乱失礼于太原公主赐死葬以庶人礼子素太宗从母所生特见亲宠少引内侍频歴显官赐爵尚安公拜外都大官世祖初复袭爵休屠郁原等叛素讨之斩渠率徙千余家于涿鹿之阳立平原郡以处之及平统万以素有威懐之畧拜假节征西大将军以鎭之后拜内都大官髙宗即位务崇寛征罢诸杂调有司奏国用不足固请复之惟素曰臣闻百姓不足君孰与足帝善而从之诏羣臣议定皇子名素及司徒陆丽议曰古帝王之制名其体有五有信有义有象有假有类伏惟陛下当盛明之运应昌发之期诞生皇子宜以徳命髙宗从之素宗属之懿又年老帝每引入访以治国政事固辞疾归第雅性方正居官五十载终始如一时论贤之薨谥曰康陪葬金陵配飨庙庭长子可悉陵年十七从世祖猎遇一勐虎陵遂空手搏之以献世祖曰汝才力絶人当为国立事勿如此也即拜内行阿千又从平凉州沮渠茂虔令一骁将与陵相击两槊都折陵抽箭射之坠马陵恐其救至未及拔劒以刀子戾其颈便身首异处世祖壮之即日拜都幢将封暨阳子卒于中军都将弟陪斤袭爵坐事国除陪斤子昭小字阿倪尚书张彞引兼殿中郎髙祖将为齐郡王兰举哀而昭乃作宫县髙祖大怒诏曰阿倪愚騃谁引为郎于是黜彞白衣守尚书昭遂停废世宗时昭从弟晖亲宠用事稍迁左丞世宗崩于忠执政昭为黄门郎又曲事之忠专权擅威枉陷忠贤多昭所指导也灵太后临朝为尚书河南尹聋而佷戾理务峭急所在患之寻出为雍州刺史在州贪虐大为人害后入为尚书谄事刘腾进号征西将军卒赠尚书左仆射纳货元义所以赠礼优越昭子元字彦道以节俭知名庄帝时为洛阳令及前废帝即位𤣥上表乞葬庄帝时议善之后除尚书左丞出帝即位以孙腾为左仆射腾即齐献武王心膂仗入省元依法举劾当时咸为元惧出帝重其强正封临淄县子后从帝入闗昭弟绍字丑伦少聪慧迁尚书右丞绍断决不避强御世宗诏令检赵脩狱以脩佞幸因此遂加杖罚令其致死帝责绍不重闻绍曰脩姦佞甚于董贤臣若不因衅除之恐陛下复被哀帝之名以其言正遂不罪焉及出广平王懐拜绍贺曰阿翁乃皇家之正直虽朱云汲黯何以仰过绍曰但恨戮之稍晚以为愧耳卒于凉州刺史陪斤弟忠字仙徳少沉厚以忠谨闻髙祖时累迁右仆射赐爵城阳公加侍中镇西将军有翼赞之勤百寮咸敬之太和四年病笃辞退养疾于髙柳舆驾亲送都门之外赐杂綵二百匹羣寮侍臣执别者莫不涕泣及卒皆悼惜之谥曰宣命有司为立碑铭有十七子子盛字始兴袭爵位谒者仆射卒盛弟寿兴少聪慧好学世宗初为徐州刺史在官贪虐失于人心其从兄侍中晖深害其能因谮之于帝诏尚书崔亮驰驿检覈亮发日受晖旨遂鞭挞三寡妇令其自诬称夀兴压已为婢寿兴终恐不免乃令其外弟中兵参军薛脩义将车十乗运小麦经其禁之旁寿兴因踰墙出脩义以大木函盛寿兴其上加麦载之而出遂至河东匿脩义家逄赦乃出见世宗自陈为晖所谮世宗亦更无所责初夀兴为中庶子时王显在东宫贱因公事夀兴杖之三十及显有宠为御史中尉奏夀兴在家每有怨言诽谤朝廷因帝极饮无所觉悟遂奏其事命帝注可直付寿兴赐死帝书半不成字当时见者亦知非本心但惧晖等威不敢申拔及行刑日显自往看之寿兴命笔自作墓志铭曰洛阳男子姓元名景有道无时其年不永余文多不载顾谓其子曰我棺中可着百张纸笔两枚吾欲讼显于地下若髙祖之灵有知百日内必取显如遂无知亦何足恋及世宗崩显寻被杀寿兴之死时论亦以为前任中尉弹髙谗讽所致灵太后临朝三公郎中崔鸿上疏理寿兴诏追雪赠豫州刺史谥曰庄寿兴弟益生少亡忠弟徳封河间公卒于鎭南将军赠曹州刺史徳子悝颍川太守卒于光州刺史谥曰恭子嶷字子仲出帝初授兖州刺史于时城人王奉伯等相扇谋逆弃城出走悬门发断嶷要而出诏齐州刺史尉景本州刺史蔡儁各部在州士往讨之嶷返复任封濮阳县伯孝静时转尚书令摄选部嶷虽居重任随时而已薨于瀛州刺史赠司徒公谥曰靖懿忠子晖字景袭少沉敏颇涉文史世宗即位拜尚书主客郎廵省风俗还奏事称㫖为给事黄门侍郎初髙祖迁洛而在位旧贵皆难于移徙时欲和合衆情遂许冬则居南夏便居北世宗颇惑左右之言外人遂有还北之问至乃牓卖田宅不安其居晖乃请间言事世宗曰先皇迁都之日本期冬南夏北朕欲聿遵成诏故有外人之论晖曰先皇移都为百姓恋土故发冬夏二居之诏权宁物意耳乃是当时之言实非先皇深意且北来迁人安居岁久公私计立无复还情陛下终髙祖定鼎之业勿信邪臣不然之说世宗从之再迁侍中领右衞将军虽无补益深被亲宠凡在禁中要密之事晖别奉㫖藏之于柜唯晖入乃开其余侍中黄门莫有知者侍中卢昶亦蒙恩眄故时人号曰饿虎将军饥鹰侍中迁吏部尚书纳货用官皆有定价大郡二千匹次郡一千匹下郡五百匹其余受职各有差天下号曰市曹出为冀州刺史下州之日连车载物发信都至汤阴间首尾相继道路不断其车少脂角即于道上所逄之牛生截取角以充其用晖捡括丁户听其归首出调绢五万匹然聚敛无极百姓患之肃宗初徴拜尚书左仆射诏摄吏部选事上疏曰臣闻治人之本寔委牧守之官得其才则政平物理失其人则讼兴怨结自非察访善恶明加贬赏将何以黜彼贪怠陟此清勤也窃以大使廵省必广迎送之费御史驰纠颇囘威滥之刑且蹔尔往还理不委悉纵有简举良未平当愚谓宜令三司八座侍中黄门各布耳目外访州鎭牧将治人守令能不若徳敎有方清白独着宜以名闻即加襃陟若治绩无効贪暴远闻亦便示牒登加贬退如此则不出庭户坐知四方端委垂拱明赏审罚矣又表以御史之职鹰鹯是任必逞爪牙有所噬搏若选后生年少血气方刚者恐其轻肆劲直伤物处广愚谓宜简宿官经事忠良平愼者为之诏付外依此施行后诏晖与任城王澄京兆王愉东平王匡共决门下大事晖又上书论政要其一曰御史之职务使得贤必得其人不拘阶秩久于其事责其成功其二曰安人宁边观时而动顷来边将亡远大之略贪万一之功楚梁之好未闻而蚕妇之怨屡结斯乃庸人所为鋭于姦利之所致也平吴之计自有良图不在于一城一戍也又河北数州国之基本饥荒多年户口流散方今境上兵复征发即如此日何易举动愚谓数年以来唯宜静边以息召役安人劝农惠此中夏请严勑边将自今有贼戍求内附者不听辄遣援接皆须表闻违者虽有功请以违诏书论三曰国之资储唯借河北饥馑积年户口逃散生长姦诈因生隠藏出缩老小妄注死失收人租调割入于已人困于下官损于上自非更立权制善加捡括损耗之来方在未巳请求其议明宣条格帝纳之晖颇爱文学招集儒士崔鸿等撰録百家要事以类相从名为科録凡二百七十卷上起伏羲迄于晋宋凡十四代晖疾笃表上之神龟元年卒赐东园祕器赠使持节都督中外诸军事司空公谥曰文宪将葬给羽葆班劒鼓吹二十人羽林百二十人陈留王虔昭成子纥根之子也少以壮勇知名登国初赐爵陈留公与卫王仪破黜弗部从攻衞辰慕容宝来寇虔絶其左翼宝败垂恚愤来桑干虔勇而轻敌于陈战没虔姿貌魁杰武力絶偷每以常矟细短大作之犹患其轻复缀铃于刃下其弓力倍加常人以其殊异于世代京武库常存而志之虔常临阵以矟刺人遂贯而髙举又尝以一手顿矟于地驰马伪退敌人争取引不能出虔引弓射之一箭杀二三人摇矟之徒亡魂而散徐乃令人取矟而去每从征讨常先登陷陈勇冠当时敌无衆寡莫敢抗其前者及薨举国悲叹为之流涕太祖追惜伤恸者数焉追谥陈留桓王配飨庙庭封其子悦为朱提王悦外和内佷太祖常以桓王死王事特加亲宠为左将军袭封后为宗师悦恃宠骄矜每谓所亲王洛生之徒言曰一旦宫车晏驾吾止避卫公除此谁在吾前衞王仪美髯为内外所重悦故云初姚兴之赎狄伯支悦送之路由鴈门悦因背诱姦豪以取其意后遇事谴逃亡投鴈门规收豪杰欲为不轨为土人执送太祖恕而不罪太宗即位引悦入侍仍懐姦计说帝云京师杂人不可保信宜诛其非类者又鴈门人多诈并可诛之欲以雪其私忿太宗不从悦内自疑惧懐刀入侍谋为大逆叔孙俊疑之窃视其懐有刀执而赐死弟崇世祖诏令袭桓王爵崇性沉厚初衞王死后太祖欲敦宗亲之义诏引诸王子弟入宴常山王素等三十余人咸谓与衞王相坐疑惧皆出逃遁将奔蠕蠕唯崇独至太祖见之甚悦厚加礼赐遂宠敬之素等于是亦安久之拜并州刺史有政绩从征蠕蠕别督诸军出大泽越涿邪山威慑漠北薨谥曰景王子建袭降爵为公位镇北将军懐荒鎭大将卒建子琛位恒朔二州刺史琛子翌尚书左仆射虔兄顗性严重少言太祖常敬之雅有谋策从平中山以功赐爵蒲城侯平卢太守特见宠厚给鼓吹羽仪礼同岳牧莅政以威信着称居官七年乃以元易干代顗为郡时易干子万言得宠于太祖易干恃其子轻忽于顗不告其状轻骑卒至排顗坠牀而据顗坐顗不知代已谓以罪见捕既而知之耻其侮慢谓易干曰我更满被代常也汝无礼见辱岂可容哉遂搏而杀之以状具闻太祖壮之万言累以诉请乃诏顗输赎顗乃自请罪太祖赦之复免其赎病卒子崘世祖时袭父爵以功除统万镇将后从永昌王仁南征别出汝阴济淮刘义隆将刘康祖屯于慰武亭以邀军路师人患之崘曰今大风既劲若令推草车方轨并进乗风纵烟火以精兵自后乗之破之必矣从之斩康祖传首行宫髙宗即位除秦州刺史进爵陇西公卒谥定公子琛袭爵毗陵王顺昭成子地干之子也性疎佷登国初赐爵南安公及太祖讨中山留顺守京师柏肆之败军人有亡归者言大军奔散不知太祖所在顺闻之欲自立纳莫题谏乃止时贺力眷等聚衆作乱于阴馆顺讨之不克乃从留宫自白登南入繁畤故城阻灅水为固以宁人心太祖善之进封为王位司隶校尉太祖好黄老数召诸王及朝臣亲为说之在坐莫不祇肃顺独坐寐欠伸不顾而唾太祖怒废之以王薨于家辽西公意烈昭成子力眞之子也先没于慕容垂太祖征中山弃妻子迎于井陉及平中原有战获勲赐爵辽西公除广平太守时和跋为邺行台意烈性雄耿自以帝属耻居跋下遂阴结徒党将袭邺发觉赐死子抜干愽知古今父虽有罪太祖以拔干宗亲委之心腹有计畧屡效忠勤太宗践阼除渤海太守吏人乐之赐爵武遂子转平原镇将得将士心卒谥曰灵公子受洛袭进爵武邑公卒子叱奴武川鎭将叱奴子洪超颇有学涉大乗贼乱之后诏洪超持节兼黄门侍郎绥慰冀部还上言冀土寛广界去州六七百里负海险远宜分置一州鎭遏海曲朝议从之后遂立沧州卒于北军将光禄大夫意烈弟勃善射御以勲赐爵彭城公卒陪葬金陵长子粟袭世祖时督诸军屯漠南蠕蠕表闻粟亮直善驭衆抚恤将士必与之同劳逸征和龙以功进封为王薨陪葬金陵粟弟浑少善弓马世祖嘉之会有诸方使命浑射兽三头发皆中之举坐咸以为善及为宰官尚书颇以骄纵为失坐事免徙长社为人所害子库汗为羽林中郎将从北廵有兔起乗舆前命库汗射之应絃而毙世祖悦赐一金兔以旌其能髙宗起恭宗庙赐爵阳丰侯显祖即位复造髙宗庙拜殿中给事进爵为公库汗明于断决每奉使察行州鎭折狱以情所歴皆称之秦州父老诣阙乞库汗为刺史者前后千余人朝廷许之未及遣遇病卒子古辰袭昭成子窟咄昭成崩后苻洛以其年长逼徙长安苻坚礼之敎以书学因乱随慕容永东迁永以为新兴太守刘显之败遣弟亢埿等迎窟咄遂逼南界于是诸部骚动太祖左右于桓等谋应之同谋人单乌干以告太祖虑骇人心沉吟未发后三日桓以谋白其舅穆崇崇又告之太祖乃诛桓等五人余莫题等七姓悉原不问太祖虑内难乃北踰阴山幸贺兰部遣安同及长孙贺徴兵于慕容垂贺亡奔窟咄安同间行遂逹中山慕容垂遣子贺驎步骑六千以随之安同与垂使人兰纥俱还逹牛川窟咄兄子意烈捍之安同乃隠藏于商贾囊中至暮乃入空井得免仍奔贺驎军既不至而稍前逼贺染干染干阴懐异端乃为窟咄来侵北部人皆惊骇莫有固志于是北部大人叔孙普洛节及诸乌丸亡奔衞辰贺驎闻之遽遣安同朱谭等来既知贺驎军近衆乃少定太祖自弩山幸牛川窟咄进屯髙柳太祖复使安同诣贺驎因克会期安同还太祖踰参合出代北与贺驎会于髙柳窟咄困廹望旗奔走遂为衞辰杀之帝悉收其衆贺驎别帝归于中山魏书卷十五卷十五考证魏书卷十五考证昭成子孙列传魏收书亡后人所补秦王翰传子裘袭北史裘作求又此下尚有裘弟道子道子子洛洛子乞乞子宴四人今俱不载盖后人补亡固不尽从北史也常山王遵传即拜内行阿干按晋书吐谷浑传鲜卑谓兄为阿干慕容廆追思其兄有阿干之歌此云拜内行阿干则阿干非必兄矣盖长者贵者之称内行犹今云内廷行走也登加贬退按登字之义起于公羊传隠五年登来之也注云盖齐语也今律有登时之文犹言即刻陈留王虔传子琛袭爵本传虔子悦悦弟崇崇子建建子琛是琛为虔之曾孙也此则虔弟觊觊子崘崘子琛又为虔之从孙矣互异如此魏书卷十五考证魏书卷十六钦定四库全书魏书卷十六斋魏收撰列传第四道武七王列传清河王阳平王河南王河间王长乐王广平王京兆王道武皇帝十男宣穆刘皇后生明元皇帝贺夫人生清河王绍大王夫人生阳平王熙王夫人生河南王曜河间王修长乐王处文二王母氏阙段夫人生广平王连京兆王黎皇子浑及聪母氏并阙皆早薨无后清河王绍天兴六年封兇狠险悖不遵教训好轻游里巷刼剥行人斫射犬豕以为戏乐太祖尝怒之倒悬井中垂死乃出太宗常以义方责之遂与不协恒惧其为变而绍母夫人贺氏有谴太祖幽之于宫将杀之会日暮未决贺氏宻告绍曰汝将何以救吾绍乃夜与帐下及宦者数人踰宫犯禁左右侍御唿曰贼至太祖惊起求弓刀不获遂暴崩明日宫门至日中不开绍称诏召百寮于西宫端门前北面而立绍从门扇间谓羣臣曰我有父亦有兄公卿欲从谁也王公已下皆惊愕失色莫有对者良久南平公长孙嵩曰从王羣臣乃知宫车晏驾而不审登遐之状唯隂平公元烈哭泣而去于是朝野兇兇人懐异志肥如侯贺护举烽于安阳城北故贺兰部人皆往赴之其余旧部亦率子弟招集族人往往相聚绍闻人情不安乃出布帛班赐王公以下上者数百匹下者十匹先是太宗在外闻变乃还潜于山中使人夜告北新侯安同衆皆响应太宗至城西衞士执送绍于是赐绍母子死诛帐下阉官宫人为内应者十数人其先犯乘舆者羣臣于城南都街生脔割而食之绍时年十六绍母即献明皇后妹也羙而丽初太祖如贺兰部见而恱之告献明后请纳焉后曰不可此过美不善且已有夫太祖宻令人杀其夫而纳之生绍终致大逆焉阳平王熙天兴六年封聪达有雅操为宗属所钦重太宗治兵于东部诏熙督十二军校閲甚得军仪太宗嘉之赏赐隆厚后讨西部越勤有功泰常六年薨时年二十三太宗哀恸不已赐温明祕器礼物备焉熙有七子长子他袭爵身长八尺美姿貌性谨厚武艺过人从世祖讨山胡白龙于西河屠其城别破余党斩首数千级改封临淮王拜镇东将军寻改封淮南王除使持节都督豫洛河南诸军事镇南大将军开府仪同三司镇虎牢威名甚着后与武昌王提率并州诸军讨吐京叛胡曹仆浑于河西平之拜使持节前锋大将军都督诸军事北讨蠕蠕破之运军储于比干城刘义隆遣将寇边他从征于悬瓠破之拜使持节都督雍秦二州诸军事镇西大将军开府仪同三司雍州刺史镇长安绥抚秦土得民夷之心时义隆寇南鄙以他威信素着复为虎牢镇都大将髙宗时转使持节都督凉州诸军事镇西大将军仪同如故髙祖初入为中都大官拜侍中转征西大将军迁司徒赐安车几杖入朝不趋太和十二年薨年七十三时髙祖有事宗庙始荐闻薨为之废祭舆驾亲临哀恸诏有司监护丧事礼赗有加追赠平东大将军定州牧司徒如故谥曰靖王他三子世子吐万早卒赠冠军并州刺史晋阳顺侯子显袭祖爵薨谥曰僖王子世遵袭世宗时拜前军将军行幽州事兼西中郎将又行青州事寻迁骁骑将军出为征虏将军幽州刺史世遵性清和推诚化导百姓乐之肃宗时以本将军为荆州刺史寻加前将军初在汉阳复有声迹后颇行货贿散费边储由是声望有损沔南蛮首及襄阳民望入宻信引世遵请以襄阳内附世遵表求赴应朝议从之诏加世遵持节都督荆州及沔南诸军事平南将军加散骑常侍余如故遣洛州刺史伊瓮生冠军将军鲁阳太守崔模为别将率步骑二万受世遵节度军至汉水模等皆疑不渡世遵怒临之以兵模乃济而内应者谋泄为萧衍雍州刺史所杀筑门以自固模焚襄阳邑郭烧杀数万口会是夜大风雨雪模等班师士卒冻死十二三世遵及瓮生模并坐免官后除散骑常侍平北将军定州刺史百姓安之孝昌元年薨于州赠散骑常侍征西将军雍州刺史谥曰康王子敬先袭歴谏议大夫散骑常侍领主衣都统元颢入洛庄帝北廵敬先与叔父均等于河梁起义为颢所害追赠侍中车骑大将军太尉公定州刺史子宣洪袭歴谏议大夫光禄少卿武定中与元瑾谋反诛国除世遵弟均字世平累迁通直常侍征虏将军以河梁立义之功封安康县开国伯食邑五百户除散骑常侍平东将军卒赠使持节征东将军青州刺史出帝时复赠骠骑大将军仪同三司冀州刺史均六子长子忻之性麤武幼有气力释褐定州平北府中兵参军稍迁尚书右中兵郎以河渚起义之勲赐爵东阿侯初孝庄之图尒朱荣元天穆也忻之宻启临事之日乞得侍立手斩二人及荣之死百寮入贺忻之独蒙劳问荘帝崩于晋阳忻之内惧及齐献武王起义河北忻之奔赴后废帝时除散骑常侍大丞相右长史出帝初袭先封安康县开国伯除抚军将军北徐州刺史便道之州属樊子鹄据瑕邱反遂于中途遇害以死王事追赠使持节都督定殷二州诸军事骠骑大将军司空公定州刺史谥曰文贞忻之弟庆鸾武定末司徒谘议参军庆鸾弟庆哲终于司农少卿赠中军将军济州刺史均弟禹容貌魁伟起家司空参军转符玺郎太常丞镇逺将军东海太守带峒峿戍主禹颇好内学每云晋地有福孝昌末遂诣尒朱荣建义元年与荣同入洛除中军将军金紫光禄大夫封鄄城县开国伯邑五百户为并州东靣大都督镇乐平荣死之后为土民王恶毡起义杀之后赠征西将军雍州刺史子长渊袭武定中南青州长史齐受禅爵例降禹弟菩萨给事中卒赠济南太守吐万弟钟葵早卒长子法夀侍御中散累迁中散大夫出除龙骧将军安州刺史法夀先令所亲微服入境观察风俗下车便大行赏罚于是境内肃然更满还朝吏人诣阙诉乞肃宗嘉之诏复州任后徴为太中大夫加左将军迁平东将军光禄大夫建义初于河隂遇害赠车骑将军相州刺史子庆始大司农丞与父同时见害赠前将军广州刺史庆始弟庆遵武定末瀛州骑府司马庆遵弟庆智美容貌有几案才着作佐郎司徒中兵参军卒于太尉主簿法夀弟法僧自太尉行参军稍转通直郎宁远将军司徒司马掾龙骧将军益州刺史素无治干加以贪虐杀戮自任威怒无恒王贾诸姓州内人士法僧皆召为卒伍无所假纵于是合境皆反招引外寇萧衍遣将张齐率衆攻逼城门昼闭行旅不通法僧上表曰臣忝守遐方变生虑表贼衆侜张所在彊盛统内城戍悉已䧟没近州之民亦皆扰叛唯独州治仅存而已亡灭之期非旦则夕臣自思忖必是死人但恐不得谢罪阙庭既忝宗枝累辱不浅若死为鬼永旷天颜九泉之下实深重恨今募使间行偷路奔告若台军速至犹希全保哭送使者不知所言肃宗诏曰比勅傅竖眼倍道兼行而犹未逹可更遣尚书郎堪干者一人驰驿催遣庻令拔彼倒悬救兹危急竖眼频破张齐于是获全徴拜光禄大夫出为平东将军兖州刺史转安东将军徐州刺史孝昌元年法僧杀行台髙谅反于彭城自称尊号号年天启大军致讨法僧携诸子拥掠城内及文武南奔萧衍钟葵弟笃字阿成太子右率北中郎将抚冥镇将光禄卿出除平北将军幽州刺史卒谥曰贞长子浩字洪逹太尉长史他弟浑继叔父广平王连浑弟比陵太延五年为司空赐爵䍧牱公除安逺将军怀荒镇大将卒子天琚袭髙祖时征虏将军青州刺史从驾南征拜后将军寻降公为侯除西中郎将世祖时征虏将军夏州刺史卒赠本将军济州刺史子延伯袭卒河南王曜天兴六年封五岁尝射雀于太祖前中之太祖惊叹焉及长武艺絶人与阳平王熙等并督诸军讲武衆咸服其勇泰常七年薨时年二十二有七子长子提骁烈有父风世祖时袭爵改封颍川王迎昭仪于塞北时年十六有夙成之量殊域敬焉后改封武昌拜使持节镇东大将军平原镇都大将在任十年大着威名后与淮南王他讨平吐京叛胡迁使持节车骑大将军统万镇都大将赐马百匹羊千口甚见宠待太安元年薨年四十七谥曰成王长子平原袭爵忠果有智略显祖时蠕蠕犯塞从驾击之平原战功居多拜假节都督齐兖二州诸军事镇南将军齐州刺史善于怀抚边民归附者千有余家髙祖时妖贼司马小君自称晋后聚党三千余人屯聚平陵号年圣君攻破郡县杀害长吏平原身自讨击杀七人擒小君送京师斩之又有妖人刘举自称天子扇惑百姓复讨斩之时岁谷不登齐民饥馑平原以私米三千余斛为粥以全民命北州戍卒一千余人还者皆给路粮百姓咸称咏之州民韩凝之等千余人诣阙颂之髙祖览而嘉叹及还京师每岁率诸军屯于漠南以备蠕蠕迁都督雍秦梁益四州诸军事征南大将军开府雍州刺史镇长安太和十一年薨赠以本官加羽葆鼓吹谥曰简王有五子长子和为沙门舍其子显以爵让其次弟鉴鉴固辞诏许鉴身终之后令显袭爵鉴乃受之鉴字绍达少有父风颇览书传沉重少言寛和好士拜通直散骑常侍寻加冠军将军守河南尹车驾南伐以鉴为平南将军还除左卫将军出为征虏将军齐州刺史时革变之始百度惟新鉴上书上遵髙祖之旨下采齐之旧风轨制粲然皆合䂓矩髙祖览其所上嗟羙者久之顾谓侍臣曰诸州刺史皆能如此变风易俗更有何难下诏褒羙班之天下一如鉴所上齐人爱咏咸曰耳目更新髙祖崩后和罢沙门归俗弃其妻子纳一寡妇曹氏为妻曹氏年齿已长携男女五人随鉴至歴城干乱政事和与曹及五子七处受纳鉴皆顺其意言无不从于是狱以贿成取受狼籍齐人苦之鉴治名大损世宗初以本将军转徐州刺史属徐兖大水民多饥馑鉴表加赈恤民赖以济先是京兆王愉为徐州王既年少长史卢渊寛以驭下郡县多不奉法鉴表曰梁郡太守程灵虬唯酒是躭贪财为事虐政残民寇盗并起黩音悖响盈于道路部境唿嗟佥焉怨酷梁郡宻迩伪畿丑声易布非直有点清风臣恐取嗤荒逺请免所居官以明刑宪诏免灵虬郡徴还京师于是徐境肃然萧衍角城戍主柴庆宗以城内附鉴遣淮阳太守呉秦生率兵千余赴之衍淮隂援军已来断路秦生屡战破之乘胜而进遂克角城世宗诏鉴曰知摧角城威谋展称良以欣然此城襟带淮浒川路冲要自昔经算未能克之蚁固积纪每成边害将军渊䂓潜运妙略克宣辟境克城功着不日据要扼喉津径势阻可谓勲髙三捷朕甚嘉焉守御诸宜善以量度矜慰之使寻当别遣年四十二薨赠衞大将军齐州刺史王如故谥曰悼王长子伯宗员外郎次仲渊兰陵太守并早卒仲渊弟季伟武定中太尉中兵参军和字善意鉴薨之后与鉴子伯宗竞求承袭尚书令肇奏和太和中出为沙门让爵于鉴鉴后以和子显年在弱冠宜承基绪求逊王爵以归正𦙍先朝诏终鉴身听如其请鉴既薨逝和求袭封谨寻诏㫖听传子显不许其身和先让后求有乖道素请令伯宗承袭世宗诏曰和初以让鉴而鉴还让其子交让之道于是乎着其子早终可听和袭寻拜谏议大夫兼太子率更令转通直散骑常侍兼东中郎将肃宗时出为辅国将军凉州刺史坐事免久之除东郡太守正光四年薨赠安东将军相州刺史子谦字思义袭爵后拜前军将军征蛮都督庄帝初于河隂遇害赠散骑常侍征东大将军仪同三司相州刺史子棽袭齐受禅爵例降鉴弟荣字瓫生髙祖时直寝从驾征新野终于羽林监荣弟亮字辟邪威远将军羽林监卒赠河间太守亮弟馗字道明太尉府行参军司徒掾镇远将军太仆少卿出除安西将军东秦州刺史建义初卒于州赠征东将军青州刺史河间王修天赐四年封泰常元年薨无子世祖继絶世诏河南王曜之子羯儿袭修爵改封略阳后与永昌王健督诸军讨秃髪保周于番和徙张掖民数百家于武威遂与诸将私自没入坐贪暴降爵为公后统河西诸军袭蠕蠕至于漠南仍复王爵加征西大将军正平初有罪赐死爵除长乐王处文天赐四年封聪辩夙成年十四泰常元年薨太宗悼伤之自小敛至葬常亲临哀恸陪葬金陵无子爵除广平王连天赐四年封始光四年薨无子世祖继絶世以阳平王熙之第二子浑为南平王以继连后加平西将军浑好弓马射鸟辄歴飞而杀之时皆叹异焉世祖尝命左右分射胜者中的筹满诏浑解之三发皆中世祖大悦器其艺能常引侍左右赐马百匹僮仆数十人后拜假节都督平州诸军事领护东夷校尉镇东大将军仪同三司平州刺史镇和龙在州绥导有方民夷悦之徙凉州镇将都督西戎诸军事领护西域校尉赐御马二匹临镇清慎恩着凉土更满还京父老皆涕泣追送若违所亲太和十一年从驾廵方山道薨子飞龙袭后赐名霄身长九尺腰带十围容貌魁伟雅有风则贞白卓然好直言正谏朝臣惮之髙祖特垂钦重除宗正卿右光禄大夫诏曰自今奏事诸臣相称可云姓名惟南平王一人可直言其封迁左光禄大夫太和十七年薨赐朝服一具衣一袭东园第一祕器绢千匹髙祖缌衰临霄丧哀动左右醼不举乐赠卫将军定州刺史赐帛五百匹谥曰安王子纂袭纂亦有誉于时除恢武将军进平西将军领西中郎将出为安北将军平州刺史景明元年薨于平城子伯和袭永平三年薨赠散骑侍郎谥曰哀王统卒赠凉州刺史子思略武定末瀛州治中思略弟叔略武定中太尉主簿京兆王黎天赐四年封神䴥元年薨子根袭改封江阳王加平北将军薨无子显祖以南平王霄第二子继为根后继字世仁袭封江阳王加平北将军髙祖时除使持节安北将军抚冥镇都大将转都督柔𤣥抚冥怀荒三镇诸军事镇北将军柔𤣥镇大将入为左衞将军兼侍中又兼中领军留守洛京寻除持节平北将军镇摄旧都髙车酋帅树者拥部民反叛诏继都督北讨诸军事自怀朔已东悉禀继节度继表髙车顽党不识威宪轻相合集背役逃归计其兇戾事合穷极若悉追戮恐遂扰乱请遣使镇别推检斩諐首一人自余加以慰喻若悔悟从役者即令赴军诏从之于是叛徒往往归顺髙祖善之顾谓侍臣曰江阳良足大任也车驾北廵至邺而髙车悉降恒朔清定继以髙车扰叛频表请罪髙祖优诏喻之世宗时除征虏将军青州刺史转平北将军恒州刺史入为度支尚书继在青州之日民饥馁为家僮取民女为妇妾又以良人为婢为御史所弹坐免官爵后大将军髙肇伐蜀世宗以继为平东将军镇遏徐扬世宗崩班师及灵太后临朝继子义先纳太后妹复继尚书本封寻除侍中领军将军又除特进骠骑将军侍中领军如故继频表固让许之又诏还依前授太师髙阳王雍太傅清河王怿太保广平王怀及门下八座奏追论继太和中慰喻髙车安辑四镇之勲増邑一千五百户继又上表陈让诏聼减户五百灵太后以子义姻戚数与肃宗幸继宅置酒髙㑹班赐有加寻加侍中骠骑大将军仪同三司特进领军如故徙封京兆王继疾患积年枕养于家每至灵太后与肃宗游幸于外时令扶入居守禁内及节庆宴飨皆力疾参焉迁司空公侍中如故寛和容裕号为长者神龟末子义得志转司徒公仍加侍中继以蕃王宿宦旧贵髙祖时歴内外显任意遇已隆灵太后临朝入居心膂兼处门下歴转台司义又居权重荣赫一世继频表逊位乞以司徒授崔光诏遣侍中安丰王延明给事黄门侍郎卢同敦劝继又启固让转太保侍中如故加后部鼓吹频表陈辞不许诏曰至节嘉辰礼有朝庆亲尊戚老理宜优异王位髙年宿可依齐郡王简故事朝讫引坐免其拜伏转太傅侍中如故频让不许又遣使敦劝乃受之时义执杀生之柄威福自己门生故吏遍于省闼拜受之日送者倾朝当世以为荣有识者为之致惧太官给酒膳供賔客又诏令乘歩挽至殿庭两人扶侍礼秩与丞相髙阳王相埒后除使持节侍中太师大将军录尚书事大都督节度西道诸军及出师之日车驾临饯倾朝祖送赏赐万计转太尉公侍中太师录尚书都督并如故寻诏班师继启求还复江阳诏从之继晚更贪婪聚敛无已牧守令长新除赴官无不受纳货贿以相託付妻子各别请属至乃郡县微吏亦不得平心选举凭义威势法官不敢紏擿天下患之义黜继废于家初尒朱荣之为直寝也数以名马奉义义接以恩意荣甚徳之建义初复以继为太师司州牧永安二年薨赠假黄钺都督雍华泾邠秦岐河梁益九州诸军事大将军录尚书大丞相雍州刺史王如故谥曰武烈义继长子字伯儁小字夜义世宗时拜员外郎灵太后临朝以义妹夫除通直散骑侍郎义妻封新平郡君后迁冯翊郡君拜女侍中义以此意势日盛寻迁散骑常侍光禄少卿领尝食典御转光禄卿义女夭灵太后诏曰义长女年垂弱笄奄致夭丧悼念兼怀可赠乡主寻迁侍中余官如故加领军将军既在门下兼总禁兵深为灵太后所信委太傅清河王怿以亲贤辅政参决机事以义恃宠骄盈志欲无限怿裁之以法义轻其为人每欲斥黜之义遂令通直郎宋维告司染都尉韩文殊欲谋逆立怿怿坐禁止后穷治无实怿虽得免犹以兵卫守于宫西别馆久之义恐怿终为已害乃与侍中刘腾宻谋灵太后时在嘉福未御前殿腾诈取主食中黄门胡𤣥度胡定列诬怿云许度等金帛令以毒药置御食中以害帝自望为帝许度兄弟以富贵腾以具奏肃宗闻而信之乃御显阳殿腾闭永巷门灵太后不得出怿入遇义于含章殿后欲入徽章东合义厉声不聼怿曰汝欲反邪义曰元义不反正欲缚反人义命宗士及直斋等三十人执怿衣袂将入含章东省使数十人防守之腾称诏召集公卿议以大逆论咸畏惮义无敢异者唯仆射游肈执意不同语在其传义腾持公卿议入奏俄而事可夜中杀怿于是假为灵太后辞逊之诏义遂与太师高阳王雍等辅政常直禁中肃宗唿为姨父自后専综机要巨细决之威振于内外百寮重迹相州刺史中山王熙抗表起义以讨义为名不果见诛义寻迁卫将军余如故后灵太后与肃宗醼于西林园日暮还宫右衞将军奚康生复欲图义不克而诛语在其传是后肃宗徙御徽音殿义亦入居殿右既在宻近曲尽佞媚以承上㫖遂蒙宠信出入禁中恒令勇士持刀劒以自先后公私行止弥加威防义于千秋门外厰下施木阑槛有时出入止息其中腹心防守以备窃发人物求见者遥对之而已乃封其子亮平原郡开国公食邑一千戸及拜肃宗御南门临观并赐御马帛千匹初义之专政矫情自饰劳谦待士时事得失颇以闗怀而才术空浅终无逺致得志之后便骄愎躭酒好色与夺任情乃于禁中自作别库掌握之寳充牣其中又曽卧妇人于食舆以帊覆之令人轝入禁内出亦如之直卫虽知莫敢言者轻薄趣势之徒以酒色事之姑姊妇女朋滛无别政事怠惰纲纪不举州镇守宰多非其人于是天下遂乱矣从刘腾死后防卫微缓义颇亦自寛时宿于外每日出游留连他邑灵太后微察知之义积习生常无复虞虑其所亲谏义义又不纳正光五年秋灵太后对肃宗谓羣臣曰隔絶我母子不听我往来儿间复何用我为放我出家我当永絶人间脩道于嵩髙闲居寺先帝圣鉴鉴于未然本营此寺者正为我今日欲自下髪肃宗与羣臣大惧叩头泣涕殷勤苦请灵太后声色甚厉意殊不回肃宗乃宿于嘉福殿积数日遂与太后宻谋图义肃宗内虽图之外形弥宻灵太后瞋忿之言欲得往来显阳之意皆以告义又对义流涕叙太后欲出家忧怖之心如此宻言日有数四义殊不为疑乃劝肃宗从太后意于是太后数御显阳二宫无复禁碍义举其亲元法僧为徐州刺史法僧据州反叛灵太后数以为言义深愧悔丞相髙阳王雍虽位重于义而甚畏惮欲进言于肃宗而事无因会太后与肃宗南游洛水雍邀请车驾遂幸雍第日宴肃宗及太后至雍内室从者莫得而入遂定图义之计后雍从肃宗朝太后乃进言曰臣不虑天下诸贼唯虑元义何者义总握禁旅兵皆属之父率百万之衆虎视京西弟为都督总三齐之衆元义无心则已若其有心圣朝将何以抗义虽曰不反谁见其心而不可不惧太后曰然元郎若忠于朝廷而无反心何故不去此领军以余官辅政义闻之甚惧免冠求解乃以义为骠骑大将军仪同三司尚书令侍中领左右义虽去兵权然总任内外殊不虑有黜废之理也后义出宿遂解其侍中旦欲入宫门者不纳寻除名为民初咸阳王禧以逆见诛其子树奔萧衍衍封为邺王及法僧反叛后树遗公卿百寮书曰魏室不造姦竖擅朝社稷阽危缀旒非譬元义险慝狼戾人伦不齿属籍疎逺素无问望特以太后姻娅早蒙宠擢曽不怀音公行反噬肆兹悖逆人神同愤自顷境土所传皆云义狼心虿毒借权位而日滋含忍谄诈与日月而弥甚无君之心非复一日簒逼之事旦暮必行抑又闻之夫名以出信信以制义山川隠疾且犹不以名成师兆乱巨君不臣求之史籍有自来矣元义本名夜义弟罗实名罗刹夜义罗刹此鬼食人非遇黑风事同飘堕呜唿魏境离此二灾恶木盗泉不息不饮胜名枭称不入不为况昆季此名表能噬物日露久矣始信斯言况乃母后幽辱继主蒙尘释位挥戈言谋王室不在今日何谓人臣诸贤或奕世载徳或将相继踵或受任累朝或职居机要或姻戚匪他或忠义是秉俛眉逆手见制凶威臣节未申徒有勤悴又闻自义专政亿兆离徳重以岁时灾厉年年水旱牛马殪踣桑柘焦枯饥馑相仍菜色满道妖灾告谴人皆叹息瀍涧西北羌戎陆梁泗汴左右戍漕流离加以剖斮忠贤歼殄宗室哀彼本邦一朝横溃今既率师将除君侧区区之怀庶令冠屦得所大憝同必诛之戮魏祀无忽诸之非义为远近所恶如此其后灵太后顾谓侍臣曰刘腾元义昔邀朕索铁劵望得不死朕赖不与中书舍人韩子熙曰事关杀活岂计与否陛下昔虽不与何解今日不杀灵太后怃然未几有人告义及其弟爪谋反欲令其党攻近京诸县破市烧邑郭以惊动内外先遣其从弟洪业率六镇降户反于定州又令人勾鲁阳诸蛮侵扰伊阙义兄弟为内应起事有日得其手书灵太后以妹壻之故未忍便决黄门侍郎李琰之曰元义之罪具腾遐迩岂容复停以惑视听黄门徐纥趋前欲谏逡廵未敢羣臣固执不已肃宗又以为言太后乃从之于是义及弟爪并赐死于家太后犹以妹故复追赠义侍中骠骑大将军仪同三司尚书令冀州刺史义子亮袭祖爵齐受禅例降义庶长子稚祕书郎中义死之后遂亡奔萧衍义弟罗字仲纲以俭素着称起家司空参军事转司徒主簿领尝食典御散骑侍郎散骑常侍虽父兄贵盛而虚已谦退恂恂接物迁平东将军青州刺史义当朝专政罗望倾四海于时才名之士王元景邢子才李奨等咸为其賔客从游青土时萧衍遣将寇邉以罗行抚军将军都督青光南青三州诸军事罢州入为宗正卿孝荘初除尚书右仆射东道大使出帝时迁尚书令寻除使持节骠骑大将军开府仪同三司梁州刺史罗既懦怯孝静初萧衍遣将围逼罗以州降义死之后罗通义妻时人秽之或云其救命之计也罗弟爽字景喆少而机警尤为父所宠爱解褐祕书郎稍迁给事黄门侍郎金紫光禄大夫永熙二年卒赠使持节都督泾岐秦三州诸军事卫将军尚书左仆射秦州刺史谥曰懿爽子徳隆武定末太子中庶子爽弟蛮武定末光禄卿爪字景邕给事中与兄义同以罪诛继弟罗侯迁洛之际以坟陵在北遂家于燕州之昌平郡内丰资产唯以意得为适不入京师有賔客往来者必厚相礼遣豪据北方甚有声称义权重以罗侯不乐入仕就拜昌平太守正光末逆贼大俄佛保陷郡见害子景遵直寝太常丞史臣曰枭獍为物天实生之知母忘父盖亦禽兽元绍其人此之不若乎阳平以下降年夭促英才武略未显于时静简二王为时称首鉴既有声浑亦见器霄荷遇髙祖继受任太和茍无其才名位岂徒及也义阶缘宠私智小谋大任重才弱遂乱天下杀身全祀不亦幸哉魏书卷十六卷十六考证魏书卷十六考证阳平王熙传镇远将军东海太守带峒峿戍主前汉地理志东海郡司吾注地名或从山今齐东有㟃峿驿此云峒峿殆㟃峿之讹也禹颇好内学每云晋地有福顾炎武云后汉书方术传自是习为内学注盖谓图谶之书其事祕宻故称内也褚少孙补滑嵇传以传记杂说为外家是以六经为内也东汉儒者则以七纬为内学六经为外学行台高谅谅监本作谟本书肃宗纪云孝昌元年正月徐州刺史元法僧据城反害行台高谅又高祐传祐孙颢颢弟雅雅弟谅为徐州行台属元法僧反叛逼谅同之谅不许为法僧所害谟自是谅字之讹今改正广平王连传子伯和袭下阙一版伯和霄之孙也本书目录广平王连下注云南平王浑浑子霄霄曽孙仲冏而无下文统统子思略思略弟叔略等名疑所阙者为仲冏事蹟而统者其子也目录世系不可详故并删去耳京兆王黎传太傅清河王怿以亲贤辅政参决机事以义持宠骄盈志欲无限怿裁之法义轻其为人每欲斥黜之义轻其为人句义疑当作又推寻文义盖言怿轻义非义轻怿也魏书卷十六考证魏书卷十七钦定四库全书魏书卷十七齐魏收撰列传第五眀元六王乐平王安定王乐安王永昌王建宁王新兴王眀元皇帝七男杜密皇后生世祖太武皇帝大慕容夫人生乐平戾王丕安定殇王弥阙母氏慕容夫人生乐安宣王范尹夫人生永昌荘王健建宁王崇新兴王俊二王并阙母氏乐平王丕少有才干为世所称太宗以丕长爱其噐度特优异之泰常七年封拜车骑大将军后督河西高平诸军讨南秦王杨难当军至略阳禁令齐肃所过无私百姓争致牛酒难当惧还仇池而诸将议曰若不诛豪帅军还之后必聚而为寇又以大衆逺出不有所掠则无以充军实赏将士将从之时中书侍郎高允参丕军事諌曰今若诛之是伤其向化之心恐大军一还为乱必速丕以为然于是绥懐初附秋毫无犯初冯𢎞之奔高丽世祖诏遣送之高丽不遣世祖怒将讨之丕上疏以为和龙新定宜优复之使广修农殖以饶军实然后进图可一举而灭帝纳之乃止后坐刘洁事以忧薨事在洁𫝊谥曰戾王子拔袭爵后坐事赐死国除丕之薨及日者董道秀之死也高允遂着筮论曰昔眀元末起白台其高二十余丈乐平王尝梦登其上四望无所见王以问日者董道秀筮之曰大吉王黙而有喜色后事发王遂忧死而道秀弃市道秀若推六爻以对王曰易称亢龙有悔穷高曰亢高而无民不为善也夫如是则上宁于王下保于已福禄方至岂有祸哉今舍于本而从其末咎衅之至不亦宜乎安定王弥泰常七年封太宗讨滑台留守京师薨谥殇王无子国除乐安王范泰常七年封雅性沉厚寛和仁恕世祖以长安形胜之地非范莫可任者乃拜范都督五州诸军事衞大将军开府仪同三司长安镇都大将高选才能以为僚佐范谦恭惠下推心抚纳百姓称之时秦土新罹寇贼流亡者相继范请崇易简之治帝纳之于是遂寛傜与人休息后刘洁之谋范闻而不告事发因疾暴薨长子良世祖未有子尝曰兄弟之子犹子也亲抚养之长而壮勇多知常参军国大计高宗时袭王拜长安镇都大将雍州刺史为内都大官薨谥曰简王永昌王健泰常七年封健姿貌魁壮善弓马达兵法所在征战常有大功才艺比陈留桓王而智略过之从世祖破赫连昌遂西略至木根山讨和龙健别攻拔建徳后平叛胡白龙余党于西河世祖袭蠕蠕越涿邪山车驾还诏健殿后蠕蠕万骑追之健与数十骑击之矢不虚发所中皆应弦而毙遂退威震漠北寻从平凉州健功居多又讨破秃髪保周自杀传首京师复降沮渠无讳无疾薨谥曰荘王子仁袭仁亦骁勇有父风世祖奇之后与濮阳王闾若文谋为不轨发觉赐死国除建宁王崇泰常七年封拜辅国将军从讨北虏有功高宗时封崇子丽济南王后与京兆王杜元寳谋逆父子并赐死新兴王俊泰常七年封拜镇东大将军少善骑射多才艺坐法削爵为公俊好酒色多越法度又以母先遇罪死而已被贬削恒懐怨望颇有悖心后事发赐死国除魏书卷十七卷十七考证魏书卷十七考证眀元六王列传魏收书亡后人所补永昌王列传后与濮阳王闾若文北史若作着魏书卷十七考证魏书卷十八钦定四库全书魏书卷十八齐魏收撰列𫝊第六太武五王晋王东平王临淮王广阳王南安王太武皇帝十一男贺皇后生景穆皇帝越椒房生晋王伏罗舒椒房生东平王翰弗椒房生临淮王谭伏椒房生楚王建闾石昭仪生南安王余其小儿猫儿虎头龙头并阙母氏皆早薨无传晋王伏罗真君三年封加车骑大将军后督高平凉州诸军讨吐谷浑慕利延军至乐都谓诸将曰若从正道恐军声先振必当逺遁若潜军出其非意此邓艾擒蜀之计也诸将咸难之伏罗曰夫将军制胜万里择利专之可也遂间道行至大母桥慕利延衆惊奔白兰慕利延子拾寅走阿曲斩首五千余级降其一万余落八年薨无子国除东平王翰真君三年封秦王拜侍中中军大将军参典都曹事忠贞雅正百僚惮之太傅高允以翰年少作诸侯箴以遗之翰览之大悦后镇枹䍐以信惠抚衆羌戎敬服改封东平王世祖崩诸大臣等议欲立翰而中常侍宗爱与翰不协矫太后令立南安王余遂杀翰子道符袭爵中军大将军显祖践阼拜长安镇都大将皇兴元年谋反司马叚太阳讨斩之𫝊首京师临淮王谭真君三年封燕王拜侍中参都曹事后改封临淮王世祖南讨授中军大将军先是刘义隆以邹山险固有荣胡家乃积粮为守御之备谭率衆攻之获米三十万以供军储义隆恃淮之阻素不设备谭造筏数十潜军而济贼衆惊溃遂斩其将胡崇贼首万余级薨谥宣王子提袭为梁州刺史以贪纵削除加罚徙配北镇久之提子员外郎颕免冠请解所居官代父边戍高祖不许后诏提从驾南伐至洛阳参定迁都之议寻卒以豫参迁都功追封长乡县侯世宗时赠雍州刺史谥曰懿提子昌字法显好文学居父母丧哀号孺慕悲感行人世宗时复封临淮王未拜而薨赠齐州刺史谥曰康王追封济南子彧字文若绍封彧少有才学时誉甚羙侍中崔光见彧退而谓人曰黑头三公当此人也少与从兄安丰王延眀中山王熙并以宗室博古文学齐名时人莫能定其优劣尚书郎范阳卢道将谓吏部清河崔休曰三人才学虽无优劣然安丰少于造次中山皂白太多未若济南风流沉雅时人为之语曰三王楚琳琅未若济南备圆方彧姿制闲裕吐发流靡琅邪王诵有名人也见之未尝不心醉忘疲拜前军将军中书侍郎奏郊庙歌辞时称其羙除给事黄门侍郎彧本名亮字仕眀时侍中穆绍与彧同署避绍父讳启求改名诏曰仕眀风神运吐常自以比荀文若可名彧以取定体相伦之羙彧求复本封诏许复封临淮寄食相州魏郡又长兼御史中尉彧以为伦叙得之不谢领军于忠忿言之朝廷曰临淮虽复风流可观而无骨鲠之操中尉之任恐非所堪遂去威仪单车而还朝流为之叹息累迁侍中衞将军左光禄大夫兼尚书左仆射摄选是时萧衍遣将围逼温汤进彧以本官为东道行台㑹尒朱荣入洛杀害元氏彧抚膺恸哭遂奔萧衍衍遣其舍人陈建孙迎接并观彧为人建孙还报称彧风神闲儁衍亦先闻名深相器待见彧于乐逰园因设宴乐彧闻乐声歔欷涕泪交下悲感傍人衍为之不乐自前后奔叛皆希㫖称魏为伪唯彧上表启常云魏临淮王衍体彧雅性不以为责及知荘帝践阼彧以母老请还辞㫖恳切衍惜其人才又难违其意遣其仆射徐勉私劝彧曰昔王陵在汉姜维相蜀在所成名何必本土彧曰死犹愿北况于生也衍乃以礼遣彧性至孝事父母尽礼自经违离不进酒肉容貌憔悴见者伤之累除位尚书令大司马兼录尚书荘帝追崇武宣王为文穆皇帝庙号肃祖母李妃为文穆皇后将迁神主于太庙以高祖为伯考彧表諌曰汉祖创业香街有太上之庙光武中兴南顿立舂陵之寝元帝之于光武疏为絶服犹尚身奉子道入继大宗高祖之于圣躬亲实犹子陛下既纂洪绪岂宜加伯考之名且汉宣之继孝昭斯乃上后叔祖岂忘宗承考妣盖以大义斯夺及金徳将兴宣王受寄自兹而降世秉威权景王意存毁冕文王心规裂冠虽祭则魏王而权归晋室昆之与季实倾曹氏且子元宣王冢𦙍文王成其大业故晋武继文祖宣景王有伯考之称以今类古恐或非俦又臣子一例义彰旧典禘祫失序着讥前经高祖徳溢寰中道超无外肃祖虽勲格宇宙犹曽奉贽称臣穆皇后禀徳坤元复将配享干位此乃君臣竝筵嫂叔同室歴观坟籍未有其事时荘帝意锐朝臣无敢言者唯彧与吏部尚书李神儁并有表闻诏报曰文穆皇帝勲格四表道迈百王是用考循旧轨恭上尊号王表云汉太上于香街南顿于舂陵汉高不因𤓰瓞之绪光武又无世及之徳皆身受符命不由父祖别庙异寝于理何差文穆皇帝天睠人宅歴数有归朕忝承下武遂主神噐既帝业有统汉氏非伦若以昔况今不当移寝则魏太祖晋景帝虽王迹已显皆以人臣而终岂得与余帝别庙有阙余序汉郡国立庙者欲尊高祖之徳使飨遍天下非关太庙神主独在外祠荐汉宣之父亦非勲徳所出虽不追尊不亦可乎伯考之名自是尊卑之称何必凖古而言非类也复云君臣同列嫂叔共室当以文穆皇帝昔遂臣道以此为疑礼天子元子犹士禘祫岂不得同室乎且晋文景共为一代议者云世限七主无定数昭穆既同眀有共室之理礼既有祔嫂叔何嫌礼士祖祢一庙岂无妇舅共室也若专以共室为疑容可更议迁毁荘帝既逼诸妹之请此辞意黄门侍郎常景中书侍郎邢子才所替成也又追尊兄彭城王为孝宣皇帝彧又面諌曰陛下中兴意欲宪章前古作而不法后世何观歴寻书籍未有其事愿割友于之情使名噐无爽帝不从及神主入庙复勑百官悉陪从一依乗舆之式彧上表以为爰自中古迄于下叶崇尚君亲褒眀功懿乃有皇号终无帝名今若去帝直留皇名求之古义少有依凖又不纳尒朱荣死除彧司徒公尒朱世隆率部北叛诏彧防河隂及尒朱兆率衆奄至彧出东掖门为贼所获见兆辞色不屈为羣胡所殴薨出帝赠太师太尉公雍州刺史彧羙风韵善进止衣冠之下雅有容则博览羣书不为章句所着文藻虽多亡失犹有传于世者然居官不能清白所进举止于亲娅为识者所讥无子弟孝友少有时誉袭爵临淮王累迁沧州刺史为政温和好行小惠不能清白而无所侵犯百姓亦以此便之孝静帝宴齐文襄王于华林园孝友因醉自誉又云陛下许赐臣能帝笑曰朕恒闻王自道清文襄曰临淮王雅㫖舍罪于是君臣俱笑而不罪孝友眀于政理尝奏表曰令制百家为党族二十家为闾五家为比隣百家之内有帅二十五徴发皆免苦乐不均羊少狼多复有蚕食此之为弊久矣京邑诸坊或七八百家唯一里正二史庶事无阙而况外州乎请依旧置三正之名不改而百家为四闾闾二比计族省十二丁得十二疋赀绢畧计见管之戸应二万余族一岁出赀绢二十四万疋十五丁出一番兵计得一万六千兵此富国安人之道也古诸侯娶九女士有一妻二妾晋令诸王置妾八人郡公侯妾六人官品令第一第二品有四妾第三第四有三妾第五第六有二妾第七第八有一妾所以隂教聿脩继嗣有广广继嗣孝也脩隂教礼也而圣朝忽弃此数由来渐久将相多尚公主王侯亦娶后族故无妾媵习以为常妇人多幸生逢今世举朝略是无妾天下殆皆一妻设令人彊志广娶则家道离索身事迍邅内外亲知共相嗤怪凡今之人通无凖节父母嫁女则教之以妒姑姊逢迎必相劝以忌持制夫为妇徳以能妬为女工自云受人欺畏他笑我王公犹自一心已下何敢二意夫妬忌之心生则妻妾之礼废妻妾之礼废则姦淫之兆兴斯臣之所以毒恨者也请以王公第一品娶八通妻以备九女称事二品备七三品四品备五五品六品则一妻二妾限以一周悉令充数若不充数及待妾非礼使妻妒加捶挞免所居官其妻无子而不娶妾斯则自絶无以血食祖父请科不孝之罪离遣其妻臣之赤心义唯家国欲使吉凶无不合礼贵贱各有其宜省人帅以出兵丁立仓储以丰谷食设赏格以擒姦盗行典令以示朝章庶使足食足兵人信之矣又冒申妻妾之数正欲使王侯将相功臣子弟苗𦙍满朝传祚无穷此臣之志也诏付有司议奏不同孝友又言今人生为皂隶葬拟王侯存没异途无复节制崇壮丘壠盛饰祭仪隣里相荣称为至孝又夫妇之始王化所先共食合瓢足以成礼而今之富者弥奢同牢之设甚于祭槃累鱼成山山有林木林木之上鸾凤斯存徒有烦劳终成委弃仰惟天意其或不然请自兹以后若婚葬过者以违㫖论官司不加纠劾即与同罪孝友在郡积年以法自守甚着声称然性无骨鲠善事权势为正直者所讥齐受禅爵例降昌弟孚字秀和少有令誉侍中游肈并州刺史高聪司徒崔光等见孚咸曰此子当凖的人物恨吾徒衰暮不及见耳累迁兼尚书右丞灵太后临朝宦者干政孚乃总括古今名妃贤后凡为四卷奏之迁左丞蠕蠕王阿那瓌既得返国其人大饥相率入塞阿那瓌上表请台赈给诏孚为北道行台诣彼赈恤孚陈便宜表曰皮服之人未尝粒食宜从俗因利拯其所无昔汉建武中单于款塞时转河东米糒二万五千斛牛羊三万六千头以给之斯即前代和戎抚新柔逺之长策也乞以牸牛产羊餬其口命且畜牧繁息是其所便毛血之利惠兼衣食又尚书奏云如其仍住七州随寛置之臣谓人情恋本宁肯徙内若依臣请给赈杂畜爱本重乡必还旧土如其不然禁留益损假令逼徙事非久计何者人面兽心去留难测既易水草痾恙将多忧愁致困死亡必甚兼其余类尚在沙碛脱出狂悖翻归旧巢必残掠邑里遗毒百姓乱而方塞未若杜其未萌又贸迁起于上古交易行于中世汉与胡通亦立关市今北人阻饥命悬沟壑公给之外必求市易彼若愿求宜见聼许又云营大者不计小名图逺者弗拘近利虽戎狄衰盛歴代不同叛服之情略可论讨周之北伐仅获中规汉氏外攘裁收下策昔在代京恒为重备将帅劳止甲士疲力前世苦之计未能致今天祚大魏乱亡在彼朝廷垂天覆之恩廓大造之徳鸠其散亡礼送令返宜因此时善思逺策窃以理虽万变可以一观来事虽悬易以往卜昔汉宣之世唿韩欵塞汉遣董忠韩昌领边郡士马送出朔方因留衞助又光武时亦令中郎将叚彬置安集掾史随单于所在参察动静斯皆守吉之元龟安边之胜策计今朝廷成功不减曩时蠕蠕国敝亦同畴日宜凖昔成谟畧依旧事借其所闲地聼使田牧粗置官属示相慰抚严戒边兵以见保衞驭以寛仁縻以久策使亲不至矫诈疎不容叛反今北镇诸将旧常云一人代外逻因令防察所谓天子有道守在四夷者也又云先人有夺人之心待降如受彊敌武非专外亦以防内若从䖏分割配诸州镇辽逺非转输可到悔叛之情变起难测又居人畜业布在原野戎夷性贪见则思盗防彼肃此少兵不堪浑流之际易相干犯驱之还本未必乐去配州内徙复不肯从既其如此为费必大朝廷不许孚持白虎幡劳阿那瓌于柔𤣥懐荒二镇间阿那瓌衆号三十万隂有异意遂拘留孚载以輼车日给酪一升肉一叚每集其衆坐孚东厢称为行台甚加礼敬阿那瓌遂南过至旧京后遣孚等还因上表谢罪有司以孚事下廷尉丞高谦之云孚辱命处孚流罪后拜冀州刺史孚劝课农桑境内称为慈父隣州号曰神君先是州人张孟都张洪建马潘崔独怜张叔绪崔丑张天宜崔思哲等八家皆屯保林野不臣王命州郡号曰八王孚至皆请入城愿致死効力后为葛荣所陷为荣所执兄祐为防城都督兄子子礼为录事参军荣欲先害子礼孚请先死以赎子礼叩头流血荣乃舍之又大集将士议其死事孚兄弟各诬已引过争相为死又孟都潘绍等数百人皆叩头就法请活使君荣曰此魏之诚臣义士也凡同禁五百人皆得免荣平还除冀州刺史元颢入洛授孚东道行台彭城郡王孚封颢逆书送朝廷天子嘉之颢平封孚万年乡男永安末乐噐残缺荘帝命孚监仪注孚上表日昔太和中中书监高闾太乐令公孙崇修造金石数十年间乃奏成功时大集儒生考其得失太常卿刘芳请别营造久而方就复召公卿量校合否论者沸腾莫有适从登被㫖勑并见施用往岁大军入洛戎马交驰所有乐噐亡失垂尽臣至太乐署问太乐令张干龟等云承前以来置宫悬四箱簨簴六架东北架编黄钟之磬十四虽噐名黄钟而声实夷则考之音制不甚谐韵姑洗悬于东北太蔟编于西北蕤宾列于西南并皆噐象差位调律不和又有仪钟十四虚悬架首初不叩击今便删废以从正则臣今据周礼凫氏修广之规磬氏倨句之法吹律求声叩钟求音损除繁杂讨论实录依十二月为十二宫各凖辰次当位悬设月声既备随用撃奏则会还相为宫之义又得律吕相生之体今量钟磬之数各以十二架为定奏可于时搢绅之士咸往观聼靡不咨嗟叹服而返太傅录尚书长孙承业妙解声律特复称善后从出帝入关广阳王建闾真君三年封楚王后改封广阳王薨谥曰简王子石侯袭薨谥曰哀王子遗兴袭薨谥曰定王无子石侯弟嘉少沉敏喜愠不形于色兼有武略高祖初拜徐州刺史甚有威惠后封广阳王以绍建闾后高祖南伐诏嘉断均口嘉违失指授令贼得免帝怒责之曰叔祖定非世孙何太不上类也及将大渐遗诏以嘉为尚书左仆射与咸阳王禧等辅政迁司州牧嘉表请于京四面筑坊三百二十各周一千二百步乞发三正复丁以充兹役虽有暂劳姦盗永止诏从之拜衞大将军尚书令除仪同三司嘉好饮酒或沉醉在世宗前言笑自得无所顾忌帝以其属尊年老常优容之与彭城北海高阳诸王每入宴集极懽弥夜数加赏赐帝亦时幸其第性好仪饰车服鲜华既居仪同又任端首出入容衞道路荣之后迁司空转司徒嘉好立功名有益公私多所敷奏帝雅委付之爱敬人物后来才俊未为时知者侍坐之次转加谈引时人以此称之薨遗命薄葬世宗悼惜之赠侍中太保谥曰懿烈嘉后妃宜都王穆夀孙女司空从妹也聪眀妇人及为嘉妃多有匡赞光益家道子深字智逺袭爵肃宗初拜肆州刺史豫行恩信胡人便之刼盗止息后为恒州刺史在州多所受纳政以贿成私家有马千匹者必取百匹以此为恒累迁殿中尚书未拜坐淫城阳王徽妃于氏为徽表讼诏付丞相高阳王雍等宗室议决其罪以王还第及沃野镇人破六韩拔陵反叛临淮王彧讨之失利诏深为北道大都督受尚书令李崇节度时东道都督崔暹败于白道深上书曰边竖构逆以成纷梗其所由来非一朝也昔皇始以移防为重盛简亲贤拥麾作镇配以高门子弟以死防遏不但不废仕宦至乃偏得复除当时人物忻慕为之及太和在歴仆射李沖当官任事凉州土人悉免厮役丰沛旧门仍防边戍自非得罪当世莫肯与之为伍征镇驱使但为虞候白直一生推迁不过军主然其往世房分留居京者得上品通官在镇者便为清途所隔或投彼有北以御魑魅多复逃胡乡乃峻边兵之格镇人浮逰在外皆聼流兵捉之于是少年不得从师长者不得逰宦独为匪人言者流涕自定鼎伊洛边任益轻唯底滞凡才出为镇将转相模习专事聚敛或有诸方姦吏犯罪配边为之指踪过弄官府政以贿立莫能自改咸言姦吏为此无不切齿憎怒及阿那瓌背恩纵掠窃奔命师追之十五万衆度沙漠不日而还边人见此援师便自意轻中国尚书令臣崇时即申闻求改镇为州将允其愿抑亦先觉朝廷未许而高阙戍主率下失和拔陵杀之为逆命攻城掠地所见必诛王师屡北贼党日盛此叚之举指望销平其崔暹只轮不反臣崇与臣逡廵复路今者相与还次云中马首是瞻未便西迈将士之情莫不解体今日所虑非止西北将恐诸镇寻亦如此天下之事何易可量时不纳其策东西部勑勒之叛朝议更思深言遣兼黄门侍郎郦道元为大使欲复镇为州以顺人望㑹六镇尽叛不得施行深后上言今六镇俱叛二部高车亦同恶党以疲兵讨之不必制敌请简选兵或留守恒州要处更为后图及李崇徴还深专总戎政拔陵避蠕蠕南移渡河先是别将李叔仁以拔陵来逼请求迎援深赴之前后降附二十万人深与行台元纂表求恒州北别立郡县安置降戸随宜赈赉息其乱心不从诏遣黄门侍郎杨置分散之于冀定瀛三州就食深谓纂曰此軰复为乞活矣祸乱当由此作既而鲜于脩礼叛于定州杜洛周反于幽州其余降戸犹在恒州遂欲推深为主深乃上书乞还京师令左衞将军杨津代深为都督以深为侍中右衞将军定州刺史时中山太守赵叔隆别驾崔融讨贼失利台使刘审考覈未讫㑹贼逼中山深乃令叔隆防境审驰驿还京云深擅相放纵城阳王徽与深有隙因此构之乃征深为吏部尚书兼中领军及深至都肃宗不欲使徽深相憾勑因宴㑹令相和解徽衔不已后河间王琛等为鲜于脩礼所败乃除深仪同三司大都督章武王融为左都督裴衍为右都督并受深节度徽因奏灵太后构深曰广阳以爱子握兵在外不可测也乃勑章武王等潜相防备融遂以勑示深深惧事无大小不敢自决灵太后闻之乃使问深意状乃具言曰往者元义执权移天徙日而徽託附无翼而飞今大眀反政任寄唯重以徽𥚹心衔臣切骨臣以疎滞逺离京辇被其构阻无所不为然臣昔不在其后自此以来飜成陵谷徽遂一岁八迁位居宰相臣乃积年淹滞有功不录自徽执政以来非但抑臣而已北征之勲皆被拥塞将士告捷终无片赏虽为表请多不蒙遂前留元摽据于盛乐后被重围析骸易子倒悬一隅婴城二载贼散之后依阶乞官徽乃盘退不允所请而徐州下邳戍主贾勲法僧叛后蹔被围逼固守之勲比之未重乃立得州即授开国天下之事其流一也功同赏异不平谓何又骠骑李崇北征之日启募八州之人聼用关西之格及臣在后依此科赏复言北道征者不得同于关西定襄陵庙之至重平城守国之要镇若计此而论功亦何负于秦楚但以嫉臣之故便欲望风排抑然其当途以来何直退勲而已但是随臣征者即便为所嫉统军袁叔和曽经省诉徽初言有理又闻北征隶臣为统应时变色复令臣兄子仲显异端讼臣缉缉翩翩谋相诽谤言臣恶者接以恩颜称臣善者即被嫌责甄琛曽理臣屈乃视之若仇讐徐纥颇言臣短即待之如亲戚又骠骑长史祖莹昔在军中妄増首级矫乱戎行蠧害军府获罪有司避命山泽直以谤臣之故徽乃还雪其罪臣府司马刘敬比送降人既到定州飜然背叛贼如决河岂其能拥且以臣府参寮不免身首异处徽既怒迁舍其元恶及胥徒从臣行者莫不悚惧顷恒州之人乞臣为刺史徽乃斐然言不可测及降戸结谋臣频表启徽乃因执言此事及向定州逺彼姦恶又复论臣将有异志飜覆如此欲相陷没致令国朝遽赐迁代贼起之由谁使然也徽既优幸任隆一世慕势之徒于臣何有是故余人摄选车驾填门及臣居边宾逰罕至臣近比为虑其为梗是以孜孜乞赴京阙属流人举斧元戎垂翅复从后命自安无所僶俛先驱不敢辞事及臣出都行尘未灭已闻在后复生异议言臣将儿自随证为可疑之兆忽称此以构乱悠悠之人复传音响言左军臣融右军臣衍皆受密勑伺察臣事徽既用心如此臣将何以自安窃以天步未夷国难犹梗方伯之任于斯为急徽昔临藩乃有人誉及居端右蔑尔无闻今求出之为州使得申其利用徽若外从所长臣无内虑之切脱蒙公私幸甚深以兵士频经退散人无鬬情连营转栅日行十里行达交津隔水而陈贼脩礼常与葛荣谋后稍信朔州人毛普贤荣常衔之普贤昔为深统军及在交津深使人谕之普贤乃有降意又使录事参军元晏説贼程杀鬼果相猜贰葛荣遂杀普贤脩礼而自立荣以新得大衆上下未安遂北度瀛州深便率衆北转荣东攻章武王融战败于白牛还深遂退走趋定州闻刺史杨津疑其有异志乃止于州南佛寺停三日夜乃召都督毛谥等六七人臂肩为约危难之际期相拯恤谥疑深意异乃密告津云深谋不轨津遣谥讨深深走出谥呌噪追蹑深与左右行至博陵郡界逢贼逰骑乃引诣葛荣贼徒见深颇有喜者荣新自立内恶之乃害深荘帝追复王爵赠司徒公谥曰忠武子湛字士渊少有风尚荘帝初袭封孝静初累迁冀州刺史所在聚敛风政不立入为侍中后行司州牧时齐献武王作相以湛颇有噐望启超拜太尉公薨赠假黄钺大司马尚书令谥曰文献初湛名位渐重留连声色始以婢紫光遗尚书郎中宋逰道后乃私躭出为冀州窃而携去逰道大致纷纷乃云紫光湛父所宠湛母遗已将致公文久乃停息论者两非之湛弟瑾尚书祠部郎后谋杀齐文襄事泄合门伏法湛子法轮紫光所生也齐王矜湛覆灭乃启原之复其爵土南安王余真君三年封吴王后改封南安王世祖暴崩中常侍宗爱矫皇太后令迎余而立之然后发丧大赦改年为永平余自以非次而立厚赏羣下取悦于衆为长夜之饮声乐不絶旬月之间帑藏空罄尤好弋猎出入无度边方告难余不恤之百姓愤惋而余晏如也宗爱权恣日甚内外惮之余疑爱将谋变夺其权爱怒因余祭庙夜杀余高宗葬以王礼谥曰隐魏书卷十八卷十八考证魏书卷十八考证太武五王列传魏收书阙后人所补太武皇帝十一男按本书所载景穆帝晋王东平王临淮王楚王南安王小儿猫儿虎头龙头凡十人而云十一男者盖其一不特阙母氏而并未有名故不可得纪也临淮王谭传所替成也替北史作赞按文义当以赞字为顺然唐书文艺传杜审言曰我在久压公等但恨不见替人今谚犹以替字作代字解或魏宗间语以代作为替成亦未可定魏书卷十八考证魏书卷十九上钦定四库全书魏书卷十九上齐魏收撰列传第七上景穆十二王阳平王京兆王济隂王汝隂王乐浪王广平王景穆皇帝十四男恭皇后生文成皇帝袁椒房生阳平幽王新成尉椒房生京兆康王子推济隂王小新成阳椒房生汝隂灵王天赐乐浪厉王万寿广平殇王洛侯母并阙孟椒房生任城康王云刘椒房生南安惠王桢城阳康王长寿慕容椒房生章武敬王太洛尉椒房生乐陵康王胡儿孟椒房生安定靖王休赵王深早薨无传母阙魏旧太子后庭未有位号髙宗即位恭宗宫人有子者并号为椒房阳平王新成太安三年封拜征西大将军后为内都大官薨谥曰幽长子安寿袭爵髙祖赐名颐累迁懐朔镇大将都督三道诸军事北讨诏征赴京朂以战伐之事对曰当仰仗庙算使唿韩同渭桥之礼帝叹曰壮哉王言朕所望也未发遭母忧诏遣侍臣以金革敦喻既殡而发与陆叡集三道诸将议军途所诣于是中道出黒山东道趋士卢河西道向侯延河军过大碛大破蠕蠕颐入朝诏曰王之前言果不虚也后除朔州刺史及恒州刺史穆泰谋反遣使推颐为主颐密以状闻泰等伏诛帝甚嘉之世宗景明元年薨于青州刺史谥曰庄王传国至孙宗𦙍肃宗时坐杀叔父赐死爵除颐弟衍字安乐赐爵广陵侯位梁州刺史表请假王以崇威重诏曰可谓无厌求也所请不合转徐州刺史至州病重帝勅徐成伯乗传疗疾差成伯还帝曰卿定名医赉绢三千匹成伯辞请受一千帝曰诗云人之云亾邦国殄瘁以是而言岂惟三千匹乎其为帝所重如此后所生母雷氏卒表请解州诏曰先君余尊之所厌礼之明文季末陵迟斯典或废侯既亲王之子宜从余尊之义便可大功后卒于雍州刺史谥曰康侯衍性清慎所在亷洁又不营产业歴牧四州皆有称绩亾日无歛尸具子畅畅弟融字叔融貌甚短陋骁武过人庄帝谋杀尒朱荣以融为直合将军及尒朱兆入洛融逃人间衍弟钦字思若位中书监尚书右仆射仪同三司钦色尤黑故时人号为黒面仆射钦滛从兄丽妻崔氏为御史中尉封回劾奏遇赦免寻除司州牧钦少好学早有令誉时人语曰皇宗畧畧寿安思若及晚年贵重不能有所匡益识者轻之钦曾託青州人髙僧寿为子求师师至未几逃去钦以让僧寿僧寿性滑稽反谓钦曰凡人絶粒七日乃死始经五朝便尔逃遁去食就信实有所阙钦乃大慙于是待客稍厚后除司空公封鉅平县公于河隂遇害赠假黄钺太师太尉公子子孝字季业早有令誉年八嵗司徒崔光见而异之曰后生领袖必此人也京兆王子推太安五年封位侍中征南大将军长安镇都大将子推性沉雅善于绥接秦雍之人服其威惠入为中都大官察狱有称显祖将禅位于子推以大臣固谏乃传髙祖髙祖即位拜侍中本将军开府仪同三司青州刺史未至道薨子太兴袭拜长安镇都大将以黩货削除官爵后除祕书监还复前爵拜统万镇将改封西河后改镇为夏州仍以太兴为刺史除守卫尉卿初太兴遇患请诸沙门行道所有资财一时布施乞求病愈名曰散生斋及斋后僧皆四散有一沙门方云乞斋余食太兴戏之曰斋食既尽唯有酒肉沙门曰亦能食之因出酒一斗羊脚一只食尽犹言不饱及辞出后酒肉俱在出门追之无所见太兴遂佛前乞愿向者之师当非俗人若此病得差即舍王爵入道未几便愈遂请为沙门表十余上乃见许时髙祖南讨在军诏皇太子于四月八日为之下髪施帛二千匹既为沙门更名僧懿居嵩山太和二十二年终子昴字伯晖袭薨子悰字魏庆袭孝静时累迁太尉录尚书事司州牧青州刺史薨于州赠假黄钺太傅司徒公谥曰文悰寛和有度量美容貌风望俨然得丧之间不见于色性清俭不营产业身死之日家无余财昴弟仲景性严峭庄帝时兼御史中尉京师肃然每向台恒驾赤牛时人号赤牛中尉太昌初为河南尹奉法无私时吏部尚书樊子鹄部下纵横又为盗窃仲景密加收捕悉获之咸即行决于是豪贵寒心出帝将西行授仲景中军大都督留京师齐献武王欲至洛阳仲景遂弃妻子而遁仲景弟暹字叔照庄帝初除南兖州刺史在州勐暴多所杀害元颢入洛暹据州不屈庄帝还宫封汝阳王迁秦州刺史先时秦州城人屡为反覆暹尽诛之存者十一二普泰元年除凉州刺史贪暴无极欲规府人及商胡富人财物诈一台符诳诸豪等云欲加赏一时屠戮所有资财生口悉没自入孝静时位侍中录尚书事薨赠太师录尚书子沖袭无子国絶太兴弟遥字太原有器望以左卫将军从髙祖南征赐爵饶阳男世宗初遭所生母忧表请解任诏以余尊所厌不许肃宗初累迁左光禄大夫仍领䕶军迁冀州刺史遥以诸胡先无籍贯姦良莫辨悉令造籍又以诸胡设籍当欲税之以充军用胡人不愿乃共构遥云取纳金马御史按验事与胡同遥坐除名遥陈枉不已勅有司重究乃披雪迁右光禄大夫时冀州沙门法庆既为妖幻遂说渤海人李归伯归伯合家从之招率乡人推法庆为主法庆以归伯为十住菩萨平魔军司定汉王自号大乗杀一人者为一住菩萨杀十人为十住菩萨又合狂药令人服之父子兄弟不相知识唯以杀害为事于是聚衆杀阜城令破渤海郡杀害吏人刺史萧寳夤遣兼长史崔伯驎讨之败于煑枣城伯驎战没凶衆遂盛所在屠灭寺舍斩戮僧尼焚烧经像云新佛出世除去旧魔诏以遥为使持节都督北征诸军事帅歩骑十万以讨之法庆相率攻遥遥并击破之遥遣辅国将军张虬等率骑追掩讨破擒法庆并其妻尼惠晖等斩之传首京师后擒归伯戮于都市初遥大功昆弟皆是恭宗之孙至肃宗而本服絶故除遥等属籍遥表曰窃闻圣人所以南面而聼天下其不可得变革者则亲也尊也四世而缌服穷五世而袒免六世而亲属竭矣去兹以往犹系之以姓而弗别缀之以食而弗殊又律云议亲者非唯当世之属亲歴谓先帝之五世谨寻斯㫖将以广帝宗重磐石先皇所以变兹事条为此别制者太和之季方有意于吴蜀经始之费虑深在初割减之起蹔出当时也且临淮王提分属籍之始髙祖赐帛三千匹所以重分离乐浪王长命亦赐缣二千匹所以存慈睠此皆先朝殷勤克念不得已而然者也古人有言百足之虫至死不僵者以其辅已者衆臣诚不欲妄亲太阶茍求润屋但伤大宗一分则天子属籍不过十数人而已在汉诸王之子不限多少皆列土而封谓之曰侯至于魏晋莫不广胙河山称之曰公者盖恶其大宗之不固骨肉之恩疎矣臣去皇上虽是五世之远于先帝便是天子之孙髙祖所以国秩禄赋复给衣食后族唯给其赋不与衣食者欲以别外内限异同也今诸庙之感在心未忘行道之悲儵然已及其诸封者身亾之日三年服终然后改夺今朝廷犹在遏密之中便议此事实用未安诏付尚书博议以闻尚书令任城王澄尚书左仆射元晖奏同遥表灵太后不从卒谥曰宣公遥弟恒字景安粗渉书史恒以春秋之义为名不以山川表求改名芝歴位太常卿中书监侍中后于河隂遇害赠太傅司徒公谥曰宣穆公济隂王小新成和平二年封颇有武畧库莫奚侵扰诏新成率衆讨之新成乃多为毒酒贼既渐逼便弃营而去贼至喜而竞饮聊无所备遂简轻骑因醉纵击俘馘甚多后位外都大官薨赠大将军谥曰惠公子鬰字伏生袭位开府为徐州刺史以黩货赐死国除长子弼字邕明刚正有文学位中散大夫以世嫡应袭先爵为季父尚书仆射丽因于氏亲宠遂夺弼王爵横授同母兄子诞于是弼絶弃人事託疾还私第世宗征为侍中弼上表固让入嵩山以穴为室布衣蔬食卒建义元年子晖业诉复王爵永安三年追赠尚书令司徒公谥曰文献初弼尝梦人谓之曰君身不得传世封其绍先爵者君长子绍远也弼觉即语晖业终如其言晖业少险薄多与寇盗交通长乃变节渉子史亦颇属文而慷慨有志节歴位司空太尉加特进领中书监录尚书事齐文襄尝问之曰比何所披览对曰数寻伊霍之传不读曹马之书晖业以时运渐谢不复图全唯事饮啗一日三羊三日一犊又尝赋诗云昔居王道泰济济富羣英今逢世路阻狐兎郁纵横齐初降封美阳县公开府仪同三司特进晖业之在晋阳也无所交通居常闲暇乃撰魏藩王家世号为辨宗室録四十卷行于世晖业弟昭业颇有学尚位谏议大夫庄帝将幸洛南昭业立于阊阖门外扣马谏帝避之而过后劳勉之位给事黄门侍郎卫将军石光禄大夫卒谥曰文侯郁弟偃字仲琁位太中大夫卒子诞字昙首初诞伯父郁以贪污赐死爵除景明三年诞诉云伯郁前朝之封正以年长袭封以罪除爵爵由谬袭袭应归正诏以偃正元妃息昙首济隂王嫡孙可聼绍封以纂先绪诞既袭爵除齐州刺史在州贪暴大为人患牛马骡驴无不逼夺家之奴隶悉迫取良人为妇有沙门为诞採药还而见之诞曰师从外来有何消息对曰唯闻王贪愿王早代诞曰齐州七万戸吾至来一家未得三十钱何得言贪后为御史中尉元纂所纠会赦免薨谥曰静王子抚字伯懿袭庄帝初为从兄晖业诉夺王爵偃弟丽字寳掌位兼宗正卿右卫将军迁光禄勲宗正右卫如故时秦州屠各王法智推州主簿吕茍儿为主号建明元年置立百官攻逼州郡泾州人陈瞻亦聚衆自称王号圣明元年诏以丽为使持节都督秦州刺史与别驾杨椿讨之茍儿率衆十余万屯孤山列据诸险围逼州城丽出击大破之便进军永洛贼徒逆战丽夜击走之行秦州事李韶破茍儿于孤山乗胜追奔三十里获其父母妻子斩贼王五人其余相继归降诸城之围亦悉奔散茍儿率其王公三十余人诣丽请罪椿又斩瞻丽因平贼之势枉掠良善七百余人世宗嘉其功诏有司不聼追检拜雍州刺史为政严酷吏人患之其妻崔氏诞一男丽遂出州狱囚死及徒流案未申台者一时放免迁冀州刺史入为尚书左仆射帝问曰闻公在州杀戮无理枉滥非一又大杀道人对曰臣在冀州可杀道人二百许人亦复何多帝曰一物不得其所若纳诸隍况杀道人二百而言不多丽脱冠谢赐坐卒谥曰威子显和少有节操歴司徒记室参军司徒崔光每见之曰元参军风流清秀容止闲雅乃宰相之器除徐州安东府长史刺史元法僧叛显和与战被擒执手命与连坐显和曰显和与阿翁同源别泒皆是磐石之宗一朝以地外叛若遇董狐能无慙徳遂不肻坐法僧犹欲慰喻显和曰乃可死作恶鬼不能生为叛臣及将杀之神色自若建义初赠秦州刺史汝隂王天赐和平三年封拜镇南大将军虎牢镇都大将后为内都大官髙祖初殿中尚书胡莫寒简西部勅勒豪富兼丁者为殿中武士而大纳财货简选不平衆怒杀莫寒及髙平假镇将奚陵于是诸部勅勒悉叛诏天赐与给事中罗云督诸军讨之前锋勅勒诈降云信之副将元伏曰勅勒色动恐将有变今不设备将为所图云不从勅勒轻骑数千袭杀云天赐仅得自全后除征北大将军䕶匈奴中郎将累迁懐朔镇大将坐贪残恕死削除官爵卒髙祖哭于思政观赠本爵葬从王礼谥曰灵王子逞字万安卒于齐州刺史谥曰威逞子庆和东豫州刺史为萧衍将所攻举城降之衍以为北道总督魏王至项城朝廷出师讨之望风退走衍责之曰言同百舌胆若鼷鼠遂徙合浦逞弟汎字普安自元士稍迁营州刺史性贪残人不堪命相率逐之汎走平州后除光禄大夫宗正卿封东燕县男于河隂遇害天赐第五子脩义字寿安渉猎书传颇有文才为高祖所知自元士稍迁左将军齐州刺史脩义以齐州频丧刺史累表固辞诏曰脩短有命吉凶由人何得过致忧惮以乖维城之寄违凶就吉时亦有之可聼更立馆宇于是移理东城脩义为政寛和爱人在州四嵗不杀一人百姓以是追思之迁秦州刺史肃宗初表陈庶人禧庶人愉等请宥前愆赐葬陵域灵太后诏曰收葬之恩事由上㫖藩岳何得越职干陈在州多受纳累迁吏部尚书及在铨衡唯事货贿授官大小皆有定价时中散大夫高居者有㫖先叙时上党郡缺居遂求之脩义私已许人抑居不与居大言不逊脩义命左右牵曵之居对大衆唿天唱贼人问居曰白日公庭安得有贼居指脩义曰此座上者违天子明诏物多者得官京师白劫此非大贼乎脩义失色居行骂而出后欲邀车驾论脩义罪状左仆射萧寳夤谕之乃止二秦反假脩义兼向书右仆射西道行台行秦州事为诸军节度脩义性好酒每饮连日遂遇风病神明昏丧虽至长安竟无部分之益元志败没贼东至黒水更遣萧寳夤讨之以脩义为雍州刺史卒于州赠司空谥曰文子均位给事黄门侍郎乐浪王万寿和平三年封拜征东大将军镇和龙性贪暴征还道忧薨谥曰厉王子康王乐平袭薨子长命袭坐杀人赐死国除子忠肃宗时复前爵位太常少卿出帝汎舟天渊池命宗室诸王陪宴忠愚而无智性好衣服遂着红罗襦绣作领碧䌷袴锦为缘帝谓曰朝廷衣冠应有常式何为着百戏衣忠曰臣少来所爱情存绮罗歌衣舞服是臣所愿帝曰人之无良乃至此乎广平王洛侯和平二年封薨谥曰殇无子后以阳平幽王第五子匡后之匡字建扶性耿介有气节高宗器之谓曰叔父必能仪刑社稷匡辅朕躬今可改名为匡以成克终之美世宗即位累迁给事黄门侍郎茹皓始有宠百寮微惮之世宗曾于山陵还诏匡陪乗又命皓登车皓褰裳将上匡谏止世宗推之令下皓恨匡失色当时壮其忠謇世宗亲政除肆州刺史匡既忤皓惧为所害亷慎自修甚有声绩迁恒州刺史征为大宗正卿河南邑中正匡奏亲王及始藩二藩王妻悉有妃号而三藩已下皆谓之妻上不得同为妃名而下不及五品已上有命妇之号窃为疑诏曰夫贵于朝妻荣于室妇女无定升从其夫三藩既启王封妃名亦宜同等妻者齐也理与已齐可从妃例自是三藩王妻名号始定后除度支尚书匡表引乐陵章武之例求绍洛侯封诏付尚书议尚书奏聼袭封以明兴絶之义匡与尚书令高肇不平常无降下之色时世宗委政于肇朝廷倾惮唯匡与肇抗衡先自造棺置于厅事意欲舆棺诣阙论肇罪恶自杀切谏肇闻而恶之后因与太常刘芳议争权量遂与肇声色御史中尉王显奏匡曰自金行失御羣伪竞兴礼坏乐崩彞伦攸斁大魏应期奄有四海高祖孝文皇帝以睿圣统天克复旧典乃命故中书监高闾广旌儒林推寻乐府依据六经参诸国志以黍裁寸将均周汉旧章属云构中迁尚未云就高祖睿思𤣥深参考经记以一黍之大用成分体凖之为尺宣布施行暨正始中故太乐令公孙崇辄自立意以黍十二为寸别造尺度定律刋钟皆向成讫表求观试时敕太常卿臣芳以崇造既成请集朝英议其得否芳疑崇尺度与先朝不同察其作者于经史复异推造鲜据非所宜行时尚书令臣肇清河王怿等以崇造乖谬与周礼不同遂奏臣芳依周礼更造成讫量校从其善者而芳以先朝尺度事合古典乃依前诏书以黍刋寸并呈朝廷用裁金石于时议者多云芳是唯黄门侍郎臣孙惠蔚与崇扶同二途参差频经考议而尚书令臣肇以芳造崇物故之后而惠蔚亦造一尺仍云扶以比崇尺自相乖背量省二三谓芳为得而尚书臣匡表云刘孙二尺长短相倾稽考两律所容殊异言取中黍校彼二家云并参差抑中无所自立一途请求议判当时议者或是于匡两途舛駮未即时定肇又云权斛斗尺班行已久今者所论岂喻先㫖宜仰依先朝故尺为定自尔以后而匡与肇厉言都座声色相加高下失其常伦噂竞无复彞序匡更表列据已十是云芳十非又云肇前被敕㫖共芳营督规立钟石之名希播制作之誉乃凭枢衡之尊借舅氏之势与夺任心臧否自已阿党刘芳遏絶臣事望势雷同者接以恩言依经按古者即被怒责虽未指鹿化马移天徙日实使藴借之士耸气坐端懐道之夫结舌筵次又言芳昔与崇竞恒言自作今共臣论忽称先朝岂不前谓可行辄欲自取后知错谬便推先朝殊非大臣之体深失为下之义复考校势臣之前量度偏颇之手臣必刖足内朝抱璞人外嚣言肆意彰于朝野然匡职当出纳献替所在斗尺权度正是所司若已有所见能练臧否宜应首唱义端早辨诸惑何故嘿心随从不闗一言见芳成事方有此语计芳才学与匡殊悬所见浅深不应相匹今乃始发恐此由心借智于人规成虚誉况匡表云所据铜权形如古志明是汉作非莽别造及案权铭云黄帝始祖徳布于虞虞帝始祖徳布于新若莽佐汉时事宁有铭伪新之号哉又寻莽传云莽居摄即变汉制度考校二证非汉权明矣复云芳之所造又短先朝之尺臣既比之权然相合更云芳尺与千金堰不同臣复量比因见其异二三浮滥难可据凖又云共构虚端妄为疑似託以先朝云非已制臣按此欺诈乃在于匡不在于芳何以言之芳先被勅专造钟律管籥优劣是其所裁权斛尺度本非其事比前门下索芳尺度而芳牒报云依先朝所班新尺复应下黍更不増损为造钟律调正分寸而已检匡造时在牒后一嵗芳于尔日匡未共争已有此牒岂为诈也计崇造寸积黍十二羣情共知而芳造寸唯止十黍亦俱先朝诏书以黍成寸首尾歴然宁有辄欲自取之理肇任居端右百寮是望言行动静必副具瞻若恃权阿党诈託先诏将指鹿化马徙日移天即是魏之赵高何以宰物肇若无此匡既诬毁宰相讪谤明时岂应谈议之间便有指鹿之事可否之际轻生刖足之言赵高矫惑事属衰秦卞和抱璞时遇暴楚何宜以济济之朝而有斯谤者哉阻惑朝聼不敬至甚请以肇匡并禁尚书推穷其原付廷尉定罪诏曰可有司奏匡诬肇处匡死刑世宗恕死降为光禄大夫又兼宗正卿出为兖州刺史匡临发帝引见于东堂劳勉之匡犹以尺度金石之事国之大经前虽为南台所弹然犹许更议若议之日愿聼臣暂赴世宗曰刘芳学高一时深明典故其所据者与先朝尺乃寸过一黍何得复云先朝之意也兖州既所执不经后议之日何待赴都也肃宗初入为御史中尉匡严于弹紏始奏于忠次弹高聪等免官灵太后并不许以违其纠恶之心又虑匡辞解欲奨安之进号安南将军后加镇东将军匡屡请更权衡不已于是诏曰谨权审度自昔令典定章革歴往代良规匡宗室贤亮留心既久可令更集儒贵以时验决必务权衡得衷令寸籥不舛又诏曰故广平殇王洛侯体自恭宗茂年薨殒国除祀废不祀忽诸匡亲同若子私继嵗久宜树维城永兹磐石可特袭王爵封东平郡王匡所制尺度讫请集朝士议定是非诏付门下尚书三府九列议定以闻太师高阳王雍等议曰伏惟高祖创改权量已定匡今新造微有参差且匡云所造尺度与汉志王莽权斛不殊又晋中书监荀朂云后汉至魏尺长于古四分有余于是依周礼积黍以起度量惟古玉律及钟遂改正之寻朂所造之尺与高祖所定毫釐畧同又侍中崔光得古象尺于时亦凖议令施用仰惟孝文皇帝徳迈前王睿明下烛不刋之式事难变改臣等参论请停匡议永遵先皇之制诏从之匡每有奏请尚书令任城王澄时致执夺匡刚隘内遂不平先所造棺犹在僧寺乃复修事将与澄相攻澄颇知之后将赴省与匡逢遇驺卒相挝朝野骇愕澄因是奏匡罪状三十余条廷尉处以死刑诏付八座议特加原宥削爵除官三公郎中辛雄奏理之后特除平州刺史徙青州刺史寻为闗右都督兼尚书行台遇疾还京孝昌初卒谥曰文贞后追复本爵改封济南王第四子献袭齐受禅爵例降魏书卷十九上卷十九上考证魏书卷十九上考证景穆十二王列传上魏收书阙后人所补乐浪王万寿传浪目录作良魏书卷十九上考证卷十九中钦定四库全书魏书卷十九中齐魏收撰列传第七中景穆十二王任城王任城王云年五岁恭宗崩号哭不絶声世祖闻之而唿抱之泣曰汝何知而有成人之意也和平五年封拜使持节侍中征东大将军和龙镇都大将显祖时拜都督中外诸军事中都坐大官听理民讼甚收时誉延兴中显祖集羣寮欲禅位于京兆王子推王公卿士莫敢先言云进曰陛下方隆太平临覆四海岂得上违宗庙下弃兆民父子相传其来久矣皇魏之兴未之有革皇储正统圣徳夙章陛下必欲割捐尘务颐神清旷者冡副之寄宜绍宝厯若欲舍储轻移宸极恐非先圣之意骇动人情又天下是祖宗之天下而陛下辄改神器上乖七庙之灵下长姦乱之道此是祸福所由愿深思慎之太尉源贺又进曰陛下今欲外选诸王而禅位于皇叔者臣恐春秋蒸尝昭穆有乱脱万世之后必有逆飨之讥深愿思任城之言东阳公元丕等进曰皇太子虽圣徳夙彰然实沖幼陛下富于春秋始览机政普天景仰率土傒心欲隆独善不以万物为意其若宗庙何其若亿兆何显祖曰储宫正统受终文祖羣公相之有何不可于是传位于髙祖后蠕蠕犯塞云为中军大都督从显祖讨之遇于大碛事具蠕蠕传后仇池氐反以云为征西大将军讨平之除都督徐兖二州缘淮诸军事征东大将军开府徐州刺史云以太妃盖氏薨表求解任显祖不许云悲号动疾乃许之性善抚绥得徐方之心为百姓所追恋送遗钱货一无所受显祖闻而嘉之复拜侍中中都大官赐帛千匹羊千口出为冀州刺史仍本将军云留心政事甚得下情于是合州请户输绢五尺粟五升以报云恩髙祖嘉之迁使持节都督陜西诸军事征南大将军长安镇都大将雍州刺史云廉谨自修留心庶狱挫抑豪彊羣盗息止州民颂之者千有余人文明太后嘉之赐帛千匹太和五年薨于州遗令薄葬勿受赗襚诸子奉遵其㫖丧至京师车驾亲临哭之哀恸赠以本官谥曰康陪葬云中之金陵云长子澄字道镇少而好学及康王薨澄居丧以孝闻袭封加征北大将军髙祖时蠕蠕犯塞加澄使持节都督北讨诸军事以讨之蠕蠕遁走又以氐羌反叛除都督梁益荆三州诸军事征南大将军梁州刺史文明太后引见澄诫厉之顾谓中书令李沖曰此儿风神吐发徳音闲婉当为宗室领袖是行使之必称我意卿但记之我不妄谈人物也梁州氐帅杨仲显婆罗杨卜兄弟及符叱盘等自以居边地险世为凶狡澄至州量彼风俗诱导怀附表送婆罗授仲显循城镇副将杨卜广业太守叱槃固道镇副将自余首帅各随才而用之款附者赏违命加诛于是仇池帖然西南款顺加侍中赐衣一袭乘马一匹以旌其能后转征东大将军开府徐州刺史甚有声绩朝于京师引见于皇信堂髙祖诏澄曰昔郑子产铸刑书而晋叔向非之此二人皆是贤士得失竟谁对曰郑国寡弱摄于彊邻民情去就非刑莫制故铸刑书以示威虽乖古式合今权道随时济世子产为得而叔向讥议示不忘古可与论道未可语权髙祖曰任城当欲为魏之子产也澄曰子产道合当时声流竹素臣既庸近何敢庶几今陛下以四海为家宣文徳以懐天下但江外尚阻车书未一季世之民易以威伏难以礼治愚谓子产之法犹应暂用大同之后便以道化之髙祖心方革变深善其对笑曰非任城无以识变化之体朕方剏改朝制当与任城共万世之功耳后徴为中书令改授尚书令萧赜使庾荜来朝荜见澄音韵遒雅风仪秀逸谓主客郎张彝曰往魏任城以武着称今魏任城乃以文见羙也时诏延四庙之子下逮𤣥孙之胄申宗宴于皇信堂不以爵秩为列悉序昭穆为次用家人之礼髙祖曰行礼已毕欲令宗室各言其志可率赋诗特令澄为七言连韵与髙祖往复赌赛遂至极懽际夜乃罢后髙祖外示南讨意在谋迁斋于明堂左个诏太常卿王谌亲令龟卜易筮南伐之事其兆遇革髙祖曰此是汤武革命顺天应人之卦也羣臣莫敢言澄进曰易言革者更也将欲应天顺人革君臣之命汤武得之为吉陛下帝有天下重光累叶今日卜征乃可伐叛不得云革命此非君人之卦未可全为吉也髙祖厉声曰象云大人虎变何言不吉也澄曰陛下龙兴既久岂可方同虎变髙祖勃然作色曰社稷我社稷任城而欲沮衆也澄曰社稷诚知陛下之社稷然臣是社稷之臣子豫参顾问敢尽愚衷髙祖既锐意必行恶澄此对久之乃解曰各言其志亦复何伤车驾还宫便召澄未及昇阶遥谓曰向者之革卦今更欲论之明堂之忿惧衆人竞言阻我大计故厉色怖文武耳想解朕意也乃独谓澄曰今日之行诚知不易但国家兴自北土徙居平城虽富有四海文轨未一此间用武之地非可文治移风易俗信为甚难崤函帝宅河洛王里因兹大举光宅中原任城意以为何如澄曰伊洛中区均天下所据陛下制御华夏辑平九服苍生闻此应当大庆髙祖曰北人恋本忽闻将移不能不惊扰也澄曰此既非常之事当非常人所知唯须决之圣怀此辈亦何能为也髙祖曰任城便是我之子房加抚军大将军太子少保又兼尚书左仆射及驾幸洛阳定迁都之䇿髙祖诏曰迁移之㫖必湏访衆当遣任城驰驿向代问彼百司论择可否近日论革今真所谓革也王其勉之既至代都衆闻迁诏莫不惊骇澄援引今古徐以晓之衆乃开伏澄遂南驰还报会车驾于滑台髙祖大悦曰若非任城朕事业不得就也从幸邺宫除吏部尚书及幸代车驾北巡留澄铨简旧臣初魏自公侯以下迄于选臣动有万数冗散无事澄品为三等量其优劣尽其能否之用咸无怨者驾还洛京复兼右仆射髙祖至北邙遂幸洪池命澄侍昇龙舟因赋诗以序怀高祖曰朕昨夜梦一老公头鬓皓白正理冠服拜立路左朕怪而问之自云晋侍中嵇绍故此奉迎神爽卑惧似有求焉澄对曰晋世之乱嵇绍以身衞主殒命御侧亦是晋之忠臣比干遭纣兇虐忠谏剖心可谓殷之良士二人俱死于王事坟茔竝在于道周然陛下徙御殷洛经瀍墟而弔比干至洛阳而遗嵇绍当是希恩而感梦髙祖曰朕何徳能幽感逹士也然实思追礼先贤标扬忠懿比干嵇绍皆是古之诚烈而朕务浓于比干礼略于嵇绍情有愧然既有此梦或如任城所言于是求其兆城遣使弔祭焉萧鸾既杀萧昭业而自立昭业雍州刺史曹虎请以襄阳内附分遣诸将车驾将自赴之豫州又表虎奉诚之使不复重来髙祖引澄及咸阳王禧彭城王勰司徒冯诞司空穆亮镇南李沖等议之高祖曰比得邉州表云襄阳慕化朕将鸣銮江沔为彼声势今复表称更无后信于行留之计竟欲如何禧等或云宜行或言宜止髙祖曰衆人纷纭意见不等朕莫知所从必欲尽行留之势使言理俱畅者宜有客主共相起发任城与镇南为应留之议朕当为宜行之论诸公俱坐聼得失长者从之于是髙祖曰二贤试言留计也沖对曰臣等正以徒御草剏人斯乐安内而应者未审不宜轻尔动发髙祖曰襄阳款问似当是虚亦知初迁之民无宜劳役脱归诚有实即当乘其悦附远则有会稽之会近则略平江北如其送款是虚且可游巡淮楚问民之瘼使彼土苍生知君徳之所在复何所损而惜此一举脱降问是实而停不抚接不亦稽阻款诚毁朕大略也澄曰降问若审应有表质而使人一返静无音问其诈也可见今代迁之衆人怀恋本细累相携始就洛邑居无一椽之室家阙儋石之粮而使怨苦即戎泣当白刄恐非歌舞之师也今兹区字初构又东作方兴正是子来百堵之日农夫肆力之秋宜寛彼逋诛惠此民庶且三军已援无稽赴接茍其款实力足纳抚待克平襄沔然后动驾今无故劳涉空为往返恐挫损天威更成贼胆愿上览盘庚始迁之艰难下矜诗人由庚之至咏辑宁新邑惠康亿兆而司空亮以为宜行公卿皆同之澄谓亮曰公在外见旌钺既张而有忧色每闻谈论不愿此行何得对圣颜更如斯之语也面背不同事渉欺佞非所谓论道之徳更失国士之体或有倾侧当由公辈佞臣李沖曰任城王可谓忠于社稷愿陛下深察其言臣等在外皆惮征行唯贵与贱不谋同辞仰愿圣心裁其可否髙祖曰任城适以公等从朕有如此论不从朕者何必皆忠而通识安危也小忠是大忠之贼无乃似诸澄曰臣既愚闇不识大理所可言者虽渉小忠要是竭尽微款不知大忠者竟何据髙祖曰任城脱居台鼎之任欲令大忠在已也澄曰臣诚才非台弼智阙和鼎脱得滥居公铉庶当官而行不负愚志髙祖大笑澄又谓亮曰昔汲黯于汉武前面折公孙食脱粟饭卧布被云其诈也于时公孙谦让下之武帝叹汲黯至忠公孙长者二人称贤公既道均昔士愿思长者之言髙祖笑曰任城欲自比汲黯也且所言是公未知得失所在何便谢司空也驾遂南伐五等开建食邑一千户后从征至悬瓠以笃疾还京驾饯之汝濆赋诗而别车驾还洛引见王公侍臣于清徽堂髙祖曰此堂成来未与王公行宴乐之礼后东合庑堂粗复始就故今与诸贤欲无髙而不升无小而不入因之流化渠髙祖曰此曲水者亦有其义取干道曲成万物无滞次之洗烦池髙祖曰此池中亦有嘉鱼澄曰此所谓鱼在在藻有颁其首髙祖曰且取王在灵沼于牣鱼跃次之观徳殿髙祖曰射以观徳故遂命之次之凝闲堂髙祖曰名目要有其义此葢取夫子闲居之义不可纵奢以忘俭自安以忘危故此堂后作茅茨堂谓李沖曰此东曰歩元庑西曰游凯庑此堂虽无唐尧之君卿等当无愧于元凯沖对曰臣既遭唐尧之君不敢辞元凯之誉髙祖曰光景垂落朕同宗则有载考之义卿等将出无远何得黙尔不示徳音即命黄门侍郎崔光郭祚通直郎邢峦崔休等赋诗言志烛至公卿辞退李沖再拜上千万岁寿髙祖曰卿向以烛至致辞复献千万之寿朕报卿以南山之诗髙祖曰烛至辞退庶姓之礼在夜载考宗族之义卿等且还朕与诸王宗室欲成此夜饮又从幸邺还洛以出纳之劳增邑五百户坐公事免官寻兼吏部尚书恒州刺史穆泰在州谋反推朔州刺史阳平王颐为主颐表其状髙祖召澄入见凝闲堂曰适得阳平表曰穆泰谋为不轨招诱宗室脱或必然迁京甫尔北人恋旧南北纷扰朕洛阳不立也此事非任城不办可谓我力疾向北如其弱也直往擒翦若其势彊可承制发并肆兵以殄之虽知王患既是国家大事不容辞也澄曰泰等愚惑正恋本为此非有远图臣诚怯弱不惮是辈虽复患惙岂敢有辞谨当罄尽心力继之以死愿陛下勿忧髙祖笑曰得任城此行朕复何忧也遂授节铜虎竹使符御仗左右仍行恒州事行逹鴈门太守夜告泰已握衆西就阳平城下聚结唯见弓仗澄闻便速进时右丞孟斌曰事不可量湏依勅召并肆兵然后徐动澄曰泰既构逆应据坚城而更迎阳平度其所为似当势弱泰既不相拒无故发兵非宜也但速往镇之民心自定遂倍道兼行出其不意又遣治书侍御史李焕先赴至即擒泰民情怡然穷其党与罪人皆得鉅鹿公陆叡安乐侯元隆等百余人皆狱禁具状表闻髙祖览表大悦召集公卿以下以表示之曰我任城可谓社稷臣也寻其罪案正复臯陶断狱岂能过之顾谓咸阳王等曰汝等脱当其处不能办此车驾寻幸平城劳澄曰任城此行深副逺寄对曰陛下威灵逺被罪人无所逃刑臣何劳之有引见逆徒无一人称枉时人莫不叹之髙祖顾谓左右曰昔仲尼云听讼吾犹人也必也使无讼乎然圣人之听讼殆非常人所匹必也无讼今日见之矣以澄正尚书车驾南伐留澄居守复兼右仆射澄表请以国秩一歳租布帛助供军资诏受其半髙祖幸邺值髙车树者反叛车驾将亲讨之澄表谏不宜亲行会江阳王继平之乃止髙祖还洛引见公卿髙祖曰营国之本礼教为先朕离京邑以来礼教为日新以不澄对曰臣谓日新髙祖曰朕昨入城见车上妇人冠帽而着小襦袄者若为如此尚书何为不察澄曰着犹少于不着者髙祖曰深可怪也任城意欲令全着乎一言可以丧邦者斯之谓欤可命史官书之又曰王者不降佐于苍昊皆拔才而用之朕失于举人任许一羣妇人辈竒事当更铨简耳任城在省为举天下纲维为当署事而已澄曰臣实署事而已髙祖曰如此便一令史足矣何待任城又曰我遣舍人宣诏何为使小人闻之澄曰时虽有干吏去榜亦远髙祖曰远则不闻闻则不远既得闻诏理故可知于是留守羣臣遂免冠谢罪寻除尚书右仆射萧宝卷遣其太尉陈显逹入寇汉阳是时髙祖不豫引澄入见清徽堂诏曰显逹侵乱沔阳不安朕不亲行莫攘此贼朕疾患淹年气力惙敝如有非常委任城大事是役任城必湏从朕澄涕泣对曰臣谨当竭股肱之力以命上报遂从驾南伐髙祖崩澄受顾命世宗初有降人严叔懋告尚书令王肃遣孔思逹潜通寳卷图为叛逆寳卷遣俞公喜送勅于肃公喜还南肃与裴叔业马为信澄信之乃表肃将叛辄下禁止咸阳北海二王奏澄擅禁宰辅免官归第寻出为平西将军梁州刺史辞以母老除安东将军相州刺史复固辞改授安西将军雍州刺史寻徴赴季秋讲武除都督淮南诸军事镇南大将军开府扬州刺史下车封孙叔敖之墓毁蒋子文之庙频表南伐世宗不许又辞母老乞解州任寝而不报加散骑常侍澄表曰臣参训先朝借规有日前言旧轨颇亦闻之又昔在恒代亲习皇宗熟祕序庭无阙日臣每于侍坐先帝未尝不以书典在怀礼经为事周旋之则不辍于时自鳯举中京方隆礼教宗室之范每蒙委及四门之选负荷铨量自先皇升遐未遑修述学宫虚荷四门之名宗人有阙四时之业青衿之绪于兹将废臣每惟其事窃所伤怀伏惟圣略宏远四方罕务宴安之辰于是乎在何为太平之世而令子衿之叹兴焉圣明之日而使宗人之训阙焉愚谓可勅有司修复皇宗之学开辟四门之教使将落之族日就月将诏曰胄子崇业自古盛典国均之训无应久废尚书更可量宜修立澄又表母疾解州任不听萧衍将张嚣之寇陷夷陵戍澄遣辅国将军成兴歩骑赴讨大破之复夷陵嚣之遁走又遣长风戍主竒道显攻萧衍隂山戍破之斩其戍主龙骧将军都亭侯梅兴祖仍引攻白稾戍又破之斩其宁朔将军关内侯呉道爽澄表曰萧衍频断东闗欲令巢湖汎溢湖周回四百余里东闗合江之际广不过数十歩若贼计得成大湖倾注者则淮南诸戍必同晋阳之事矣又吴楚便水且灌且掠淮南之地将非国有寿阳去江五百余里衆庶惶惶竝惧水害脱乘民之愿攻敌之虚豫勒诸州纂集士马首秋大集则南渎可为饮马之津霍岭必成徙倚之观事贵应机经略湏早纵混一不可必果江西自是无虞若犹豫缓图不加除讨闗塞旣成襄陵方及平原民戍定为鱼矣诏发冀定瀛相并济六州二万人马一千五百匹令仲秋之中毕会淮南并寿阳先兵三万委澄经略先是朝议有南伐之意以萧寳夤为东扬州刺史据东城陈伯之为江州刺史戍阳石以澄总督二镇授之节度至是勒兵进讨以东闗水冲大岘险要东闗纵水阳石合肥有急悬之切不图大岘则歴阳有乘险之援淮陵陆道九山水路竝宜经略于是遣统军傅竖眼王神念等进次大岘东闗九山淮陵皆分部诸将倍道据之总勒大衆络绎相接而神念克其闗要颍川二城斩衍军主费尼而宁朔将军韦惠龙骧将军李伯由仍固大岘澄遣统军党法宗傅竖眼等进军克之遂围白塔牵城数日之间便即逃溃衍青溪戍望风散走衍徐州刺史司马明素率衆三千欲援九山徐州长史潘伯隣规固淮陵宁朔将军王夑负险焦城法宗进克焦城破淮陵擒明素斩伯隣其济隂太守王厚彊庐江太守裴邃即亦奔退诏澄曰将军文徳内昭武功外畅奋扬大略将荡江呉长旌始舒贼徒慑气鋭旅方驰东闗席卷想江湖弭波在旦夕耳所送首虏竝已闻之初澄出讨之后衍将姜庆真袭据寿春外郭齐王萧寳夤击走之长史韦绩坐免官澄以在外无坐遂攻钟离又诏钟离若食尽三月已前固有可克如至四月淮水泛长舟行无碍宜善量之前事捷也此实将军经略勲有常焉如或以水盛难图亦可为万全之计不宜昧利无成以贻后悔也萧衍冠军将军张惠绍游击将军殷暹骁骑将军赵景悦龙骧将军张景仁等率衆五千送粮钟离澄遣统军王足刘思祖等邀撃惠绍等大破之获惠绍殷暹景仁及其屯骑校尉史文渊等军主以上二十七人既而遇雨淮水暴长引归寿春还既狼狈失兵四千余人频表解州世宗不许有司奏军还失路夺其开府又降三阶时萧衍有移求换张惠绍澄表请不许诏付八座会议尚书令广阳王嘉等奏宜还之诏乃听还后果复寇边转澄镇北大将军定州刺史初民中每有横调百姓烦苦前后牧守未能蠲除澄多所省减民以忻赖又明黜陟赏罚之法表减公园之地以给无业贫口禁造布绢不任衣者母孟太妃薨居丧毁瘠当世称之服阕除太子太保于是髙肈当朝猜忌贤戚澄为肈间构常恐不全乃终日昏饮以示荒败所作诡越时谓为狂世宗夜崩时事仓卒髙肈拥兵于外肃宗沖幼朝野不安澄疎斥不预机要而朝望所属领军于忠侍中崔光等奏澄为尚书令于是衆心忻服又加散骑常侍骠骑大将军寻迁司空加侍中俄诏领尚书令初正始之末诏百司普昇一级而执事者不逹㫖意刺史守令限而不及澄奏曰窃惟云构郁起泽及百司企春望荣内外同庆至于赏渉不及守宰尔来十年寃讼不絶封回自镇远安州入为太尉长史元匡自征虏恒州入作宗卿二人迁授竝在先诏应蒙之理备在于斯兼州佐停私之徒陪臣郡丞之例尚蒙天泽下降荣及当时然参佐之来皆因府主今府主不霑佐官独预弃本赏末愚谓未允今计刺史守宰之官请凖封回悉同汎限上允初㫖百司之章下覆讼者元元之心诏曰自今已后内外之事尝经先朝者不得重闻澄奏曰臣闻尧悬谏诤之鼓舜置诽谤之木皆所以广耳目于刍荛逹四聪于天下伏惟太祖开基化隆自远累圣相承于今九帝重光叠照汚隆必同与夺随时道无恒体思过如渇言重千金故称无讳之朝迈踪三五髙祖沖年纂厯文明协统变官易律未为违典及慈圣临朝毋仪㝢县爰发慈令垂心滞狱深枉者仰日月于九泉微屈者希曲照于盆下今乃格以先朝限以一例斯诚奉遵之本心实乖元元之至望在于谦挹有乖旧典谨寻抱枉求直或经累朝毫釐之差正之宜速谬若千里驷马弗追故礼有损益事有可否父有诤子君有谏臣琴瑟不调理宜改作是以防川之论小决则通乡校之言拥则败国矧伊陈屈而可抑以先朝且先朝屈者非故屈之或有司爱憎或执事浊僻空文致法以误视听如此寃塞弥在可哀僭之与滥宁失不经乞收今㫖还依前诏诏曰省奏深体毗赞之情三皇异轨五代殊风一时之制何必诠改必谓虚文设㫖理在可申者何容不同来执可依往制澄表上皇诰宗制并训诂各一卷意欲皇太后览之思劝戒之益又奏利国济民所宜振举者十条一曰律度量衡公私不同所宜一之二曰宜兴学校以明黜陟之法三曰宜兴灭继絶各举所知四曰五调之外一不烦民任民之力不过三日五曰临民之官皆湏黜陟以旌赏罚六曰逃亡代输去来年久者若非伎作任听即住七曰边兵逃走或实陷没皆湏精检三长及近亲若实隐之徴其代输不隐勿论八曰工商世业之户复徴租调无以堪济今请免之使专其业九曰三长禁姦不得隔越相领户不满者随近并合十曰羽林虎贲边方有事暂可赴战常戍宜遣蕃兵代之灵太后下其奏百寮议之事有同否时四中郎将兵数寡弱不足以襟带京师澄奏宜以东中带荥阳郡南中带鲁阳郡西中带恒农郡北中带河内郡选二品三品亲贤兼称者居之省非急之作配以彊兵如此则深根固本彊干弱枝之义也灵太后初将从之后议者不同乃止澄又重奏曰固本宜彊防微在豫故虽有文事不忘武功况今南蛮仍犷北妖频结来事难图势同往变脱暴勃忽起振动关畿四府羸卒何以防拟平康之世可以寄安遗之久长恐非善策如臣愚见郎将领兵兼总民职省官实禄于是乎在求还依前増兵益号将位既重则念报亦深军郡相依则表里俱济朝廷无四顾之忧姦宄絶窥觎之望矣卒不纳又以流人初至远镇衣食无资多有死者奏并其妻子给粮一岁从之寻以疾患求解任不许萧衍于浮山断淮为堰以灌寿春乃除使持节大将军大都督南讨诸军事勒衆十万将出彭宋寻淮堰自坏不行澄以北边镇将选举弥轻恐贼虏闚边山陵危廹奏求重镇将之选修警备之严诏不从贼虏入寇至于旧都镇将多非其人所在叛乱犯逼山陵如澄所虑澄奏都城府寺犹未周悉今军旅初宁无宜发衆请取诸职人及司州郡县犯十杖已上百鞭已下收赎之物绢一匹输塼二百以渐修造诏从之太傅清河王怿表奏其事遂寝不行澄又奏曰臣闻赏必以道用防淫人之姦罚不滥及以戒良士之困刑者侀也毎垂三宥秉律执请不得已而用之是故小大之狱察之以情一人唿嗟或亏王道刑罚得失乃兴废之所由也窃闻司州牧髙阳王臣雍拷杀奉朝请韩元昭前门下录事姚敬贤虽因公事理实未尽何者太平之世草不横伐行苇之感事验隆周若昭等状彰死罪以定应刑于都市与衆弃之如其疑似不分情理未究不宜以三清九流之官杖下便死轻絶民命伤理败法往年州于大市鞭杀五人及检赃状全无寸尺今复酷害一至于此朝野云云咸怀惊愕若杀生在下虐专于臣人君之权安所复用自开古以来明明之世未闻斯比也武王曰吾不以一人之命而易天下盖重民命也请以见事付廷尉推究验其为劫之状察其拷杀之理使是非分明幽魂获雪诏从之澄当官而行无所回避又奏垦田授受之制八条甚有纲贯大便于时前来尚书文簿诸曹须则出借时公车署以理寃事重奏请真案澄执奏以尚书政本特宜远慎故凡所奏事阁道通之盖以祕要之切防其宣露宁有古制所重今反轻之内犹设禁外更寛也宜缮写事意以付公车诏从之西域嚈哒波斯诸国各因公使并遗澄骏马一匹澄请付太仆以充国闲诏曰王廉贞之徳有过楚相可勑付廐以成君子大哉之美御史中尉东平王匡奏请取景明元年以来内外考簿吏部除书中兵勲案并诸殿最欲以案校窃阶盗官之人灵太后许之澄表曰臣闻三季之弊由于烦刑火徳之兴在于三约是以老聃云法令滋彰盗贼多有又曰其政察察其民缺缺又曰天网恢恢疎而不漏是故欲求治本莫若省事清心昔汉文断狱四百几致刑措省事所致也萧曹为相载其清静画一之歌清心之本也今欲求之于本宜以省事为先使在位羣官纂萧曹之心以毗圣化如此则上下相安远近相信百司不怠事无愆失岂宜扰世敎以深文烹小鲜以烦手哉臣窃惟景明之初暨永平之末内外羣官三经考课逮延昌之始方加黜陟五品以上引之朝堂亲决圣目六品以下例由勑判自世宗晏驾大宥三行所以荡除故意与物更始革世之事方相穷覈以臣愚见谓为不可又尚书职分枢机出纳昔魏明帝卒至尚书门陈矫亢辞帝慙而返夫以万乘之重非所宜行犹屈一言慙而回驾羣官百司而可相乱乎故陈平不知钱谷之数丙吉不问僵道之死当时以为逹治歴代用为美谈但宜各守其职思不出位洁已以励时靖恭以致节又寻御史之体风闻是司至于冒勲妄考皆有处别若一处有风謡即应摄其一簿研检虚实若差舛不同伪情自露然后绳以典刑人孰不服岂有移一省之案取天下之簿寻两纪之事穷革世之尤如此求过谁堪其罪斯实圣朝所宜重慎也灵太后纳之乃止后迁司徒公侍中尚书令如故澄又表曰伏惟世宗宣武皇帝命将授旗随陆启颡运筹制胜淮汉自賔节用劳心志清六合是故缵武修文仍世弥盛陛下当周康靖治之时岂得宴安于𤣥默然取外之理要由内彊图人之本先在自备萧衍虽虐使其民而窥觎不已若遇我虚疲士民凋窘贼衍年老志张思播虺毒此之弗图恐受其病伏惟陛下妙龄在位圣徳方昇皇太后总御天机干干夕惕若留意于负荷忿车书之未一进贤拔能重官人之举标赏忠清旌养人之器修干戈之用畜熊虎之士爱时鄙财轻寳重谷七八年间陛下圣略方刚亲王徳干壮茂将相膂力未衰愚臣犹堪戎伍荷戈带甲之衆蓄锐于今燕弧冀马之盛充牣在昔又贼衍恶积祸盈势不能久子弟闇悖衅逆已彰乱亡之兆灼然可见兼弱有徴天与不远大同之机宜湏蓄备昔汉帝力疾讨灭英布髙皇卧病亲除显逹夫以万乘之主岂忘宴安实以侵名乱正计不得已今宜慕二帝之远图以肃宁为大任然顷年以来东西难寇艰虞之兴首尾连接虽寻得翦除亦大损财力且饥馑之氓散亡莫保收入之赋不増出用之费弥衆不爱力以悦民无豊资以待敌此臣所以夙夜怀忧悚息不宁者也易曰何以守位曰仁何以聚人曰财故曰财者非天不生非地不长非时不成非人不聚生聚之由如此其难集人守位若此之重兴替之道焉可不虑又古者使民岁不过三日食壮者之粮任老者之智此虽太平之法难卒而因然妨民害财不亦宜戒今墉雉素修廐库崇列虽府寺胶塾少有未周大抵省府粗得庇憇理务诸寺灵塔俱足致虔讲道唯明堂辟雍国礼之大来冬司徒兵至请筹量减彻专力经营务令早就其广济数施之财酬商互市之弊凡所营造自非供御切湏戎仗急要亦宜微减以务阜积庶府无横损民有全力夫食上簋而嬀徳昭寝毕室而禹功盛章台丽而楚力衰阿宫壮而秦财竭存亡之由灼然可覩愿思前王一同之功畜力聚财以待时会灵太后锐于缮兴在京师则起永宁太上公等佛寺功费不少外州各造五级佛图又数为一切斋会施物动至万计百姓疲于土木之功金银之价为之踊上削夺百官事力费损库藏兼曲赉左右日有数千澄故有此表虽卒不从常优答礼之政无大小皆引参决澄亦尽心匡辅事有不便于民者必于谏诤虽不见用殷勤不已内外咸敬惮之神龟二年薨年五十三赙布一千二百匹钱六十万蜡四百斤给东园温明祕器朝服一具衣一袭大鸿胪监护丧事诏百寮兴丧赠假黄钺使持节都督中外诸军事太傅领太尉公加以殊礼备九钖依晋大司马齐王攸故事谥曰文宣王澄之葬也凶饰甚盛灵太后亲送郊外停舆悲哭哀动左右百官㑹赴千余人莫不歔欷当时以为哀荣之极第四子彞袭彝字子伦继室冯氏所生颇有父风拜通直散骑常侍及元义专权而彜耻于託附故不得显职荘帝初河隂遇害赠车骑将军仪同三司青州刺史谥曰文子度世袭武定中金紫光禄大夫齐受禅爵例降彜兄顺字子和九岁师事乐安陈丰初书王羲之小学篇数千言昼夜诵之旬有五日一皆通彻丰竒之白澄曰丰十五从师迄于白首耳目所经未见此比江夏黄童不得无双也澄笑曰蓝田生玉何容不尔十六通杜氏春秋恒集门生讨论异同于时四方无事国富民康豪贵子弟率以朋游为乐而顺下帷读书笃志爱古性謇谔淡于荣利好饮酒解鼓琴每长吟永叹咤咏虚室世宗时上魏颂文多不载起家为给事中时尚书令髙肇帝舅权重天下人士望尘拜伏顺曽怀刺诣肇门门者以其年少答云在坐大有贵客不肯为通顺叱之曰任城王儿可是贱也及见直往登牀捧手抗礼王公先逹莫不怪慴而顺辞吐傲然若无所覩肇谓衆賔曰此儿豪气尚尔况其父乎及出肇加敬送之澄闻之大怒杖之数十后超转中书侍郎俄迁太常少卿以父忧去职哭泣呕血身自负土时年二十五便有白发免丧抽去不复更生世人以为孝思所致寻除给事黄门侍郎时领军元义威势尤盛凡有迁授莫不造门谢谒顺拜表而已曽不诣义义谓顺曰卿何谓聊不见我顺正色曰天子富于春秋委政宗辅叔父宜以至公为心举士报国如何卖恩责人私谢岂所望也至于朝论得失顺常鲠言正议曽不阿旨由此见惮出除平北将军恒州刺史顺谓义曰北镇纷纭方为国梗桑干旧都根本所系请假都督为国捍屏义心疑难不欲授以兵官谓顺曰此朝廷之事非我所裁顺曰叔父既握国柄杀生由己自言天之歴数应在我躬何得复有朝廷也义弥忿惮之转为安东将军齐州刺史顺自负有才不得居内每怀郁怏形于言色遂纵酒欢娱不亲政事义解领军徴为给事黄门侍郎亲友郊迎贺其得入顺曰不患不入正恐入而复出耳俄兼殿中尚书转侍中初中山王熙起兵讨元义不果而诛及灵太后反政方得改葬顺侍坐西游园因奏太后曰臣昨往看中山家葬非唯宗亲京其寃酷行路士女见其一家七䘮皆为澘然莫不酸泣义妻时在太后侧顺指之曰陛下柰何以一妹之故不服元义之罪使天下怀寃太后嘿然不语就徳兴反于营州使尚书卢同往讨之大败而返属侍中穆绍与顺侍坐因论同之罪同先有近宅借绍绍颇欲为言顺勃然曰卢同终将无罪太后曰何得如侍中之言顺曰同有好宅与要势侍中岂虑罪也绍慙不敢复言灵太后颇事糚饰数出游幸顺面诤曰礼妇人夫䘮自称未亡人首去珠玉衣不被綵陛下母临天下年垂不惑过甚修饰何以示后世灵太后慙而不出还入宫责顺曰千里相徴岂欲衆中见辱也顺曰陛下盛服炫容不畏天下所笑何耻臣之一言乎初城阳王徽慕顺才名偏相结纳而广阳王渊姦徽妻于氏大为嫌隙及渊自定州被徴入为吏部尚书兼中领军顺为诏书辞颇优美徽疑顺为渊左右由是与徐纥间顺于灵太后出顺为护军将军太常卿顺奉辞于西游园徽纥侍侧顺指之谓灵太后曰此人魏之宰嚭魏国不灭终不死亡纥胁肩而出顺遂抗声叱之曰尔刀笔小人正堪为机案之吏宁应忝兹执㦸亏我彜伦遂振衣而起灵太后嘿而不言时追论顺父顾託之功増任城王彜邑二千户又析彜邑五百户以封顺为东阿县开国公顺疾徽等间之遂为蝇赋曰余以仲秋休沐端坐衡门寄想琴书託情纸翰而苍蝇小虫往来牀几疾其变白聊为赋云遐哉大道廓矣洪氛肈立秋夏爰启冬春既含育于万性又刍狗而不仁随因缘以授体齐美恶而无分生兹秽类靡益于人名备羣品声损衆伦欹胫纤翼紫首苍身飞不能逈声若远闻点缁成素变白为黒寡爱兰芳偏贪秽食集桓公之尸居平叔之侧乱鸡鸣之响毁皇宫之饰习习户庭营营榛棘反覆往还譬彼谗贼肤受既通谮润罔极缉缉幡幡交乱四国于是妖姬进邪士来圣贤拥忠孝摧周昌拘于牖里天乙囚于夏台伯竒为之痛结申生为之蒙灾鸱鸮悲其室採葛惧其怀小弁陨其涕灵均表其哀自古明哲犹如此何况中庸与凡才若夫天生地养各有所亲兽必依地鸟亦凭云或来仪以呈祉或自扰而见文或负图而归徳或衔书以告真或夭胎而奉味或残躯以献珍或主皮而兴礼或牢豢以供神虽死生之异质俱有益于国人非如苍蝇之无用唯构乱于蒸民遂属疾在家杜绝庆弔后除吏部尚书兼右仆射及上省登阶向榻见榻甚故问都令史徐仵起仵起曰此榻曽经先王坐顺即哽塞涕泗交流久而不能言遂令换之时三公曹令史朱晖素事录尚书髙阳王雍雍欲以为廷尉评频请託顺顺不为用雍遂下命用之顺投之于地雍闻之大怒昧爽坐都厅召尚书及丞郎毕集欲待顺至于衆挫之顺日髙方至雍攘𬒮抚几而言曰身天子之子天子之弟天子之叔天子之相四海之内亲尊莫二元顺何人以身成命投弃于地顺须鬓俱张仰面看屋愤气奔涌长歔而不言久之摇一白羽扇徐而谓雍曰髙祖迁宅中土剏定九流官方清浊轨仪万古而朱晖小人身为省吏何合为廷尉清官殿下既先皇同气宜遵成㫖自有恒规而复踰之也雍曰身为丞相录尚书如何不得用一人为官顺曰庖人虽不治庖尸祝不得越樽俎而代之未闻有别旨令殿下参选事顺又厉声曰殿下必如是顺当依事奏闻雍遂笑而言曰岂可以朱晖小人便相忿恨遂起唿顺入室与之极饮顺之亢毅不挠皆此类也后除征南将军右光禄大夫转兼左仆射尔朱荣之奉荘帝召百官悉至河隂素闻顺数谏诤惜其亮直谓朱瑞曰可语元仆射但在省不湏来顺不逹其旨闻害衣冠遂便出走为陵戸鲜于康奴所害家徒四壁无物敛尸止有书数千卷而已门下通事令史王才逹裂裳覆之荘帝还宫遣黄门侍郎山伟廵喻京邑伟临顺丧悲恸无已既还荘帝怪而问曰黄门何为声散伟以状对庄帝勑侍中元祉曰宗室䘮亡非一不可周赡元仆射清苦之节死乃益彰特赠绢百匹余不得例赠骠骑大将军尚书令司徒公定州刺史谥曰文烈顺撰帝录二十卷诗赋表颂数十篇今多亡失长子朗时年十七枕戈潜伏积年乃手刃康奴以首祭于顺墓然后诣阙请罪朝廷嘉而不问朗渉歴书记为司徒属天平中为奴所害赠都督瀛冀二州诸军事将军尚书右仆射冀州刺史顺弟淑淑弟悲并早卒悲弟纪字子纲永熙中给事黄门侍郎随出帝没于闗中澄弟嵩字道岳髙祖时自中大夫迁员外常侍转歩兵校尉大司马安定王休薨未及卒哭嵩便游田髙祖闻而大怒诏曰嵩不能克己复礼企心典宪大司马薨殂甫尔便以鹰鹞自娱有如父之痛无犹子之情捐心弃礼何其太速便可免官后从平沔北累有战功除左中郎将兼武衞将军髙祖南伐萧宝卷将陈显逹率衆拒战嵩身备三仗免胄直前将士从之显逹奔溃斩获万计嵩于尔日勇冠三军髙祖大悦而言曰任城康王大有福徳文武顿出其门以功赐爵髙平县侯赉帛二千五百疋初髙祖之发洛也冯皇后以罪幽于宫内既平显逹回次谷唐原高祖疾甚将赐后死曰使人不易可得顾谓任城王澄曰任城必不负我嵩亦当不负任城可使嵩也于是引嵩入内亲诏遣之世宗即位以武卫将军兼侍中出为平南将军荆州刺史嵩表曰萧寳卷骨肉相残忠良先戮臣下嚣然莫不离背君臣擕贰干戈日寻流闻寳卷雍州刺史萧衍兄懿于建业阻兵与寳卷相持荆郢二州刺史并是寳卷之弟必有图衍之志臣若遣书相闻迎其本谋冀获同心并力除衍一衍之后彼必旋师赴救丹阳当不能复经营疆陲全固襄沔臣之军威已得临据则沔南之地可一举而收缘汉曜兵示以威徳思归有道者则引而纳之受疑告危者则援而接之总兵竚鋭观衅伺隙若其零落之形已彰怠懈之势已着便可顺流摧锋长驱席卷诏曰所陈嘉谋深是良计如当机形可进任将军裁之既而萧衍寻克建业乃止除平北将军恒州刺史转平东将军徐州刺史又转安南将军扬州刺史萧衍湘州刺史杨公则率衆二万屯军洛口姜庆真领卒五千据于首陂又遣其左军将军骞小眼军主何天祚张俊兴等率衆七千攻围陆城嵩乃遣统军封迈王会等步骑八千讨之迈逹陆城贼皆夜遁追击破之斩获数千公则庆真退还马头衍徐州刺史昌义之屯据髙皇遣三军潜寇隂陵以淮水浅竭不通舩舰屯于马头衍将田道龙何景先等领卒三千已至衡山规寇陆城寇并充逼嵩遣兼统军李叔仁等援合肥小岘杨石频战破之衍征虏将军赵革屯于黄口嵩遣军司赵炽等往讨之先遣统军安伯丑潜师夜渡伏兵下蔡革率卒四千逆来拒战伯丑与下蔡戍主王虎等前后夹击大败之俘斩溺死四千徐人统军李叔仁等夜袭硖石之贼又破之衍将姜庆真专据肥汭冠军将军曹天寳屯于鸡口军主尹明世屯东硖石嵩遣别将羊引次于淮西去贼营十里司马赵炽率兵一万为表里声势衆军既会分击贼之四垒四垒之贼战败奔走斩获数千溺死万数统军牛敬賔攻硖石明世宵遁庆真合余烬浮淮下下蔡戍主王略截流击之俘斩大半于是威名大振后为苍头李太伯等同谋害嵩并妻穆氏及子世贤世宗为嵩举哀于东堂赙绢一千疋赠车骑将军领军谥曰刚侯第二子世儁颇有干用而无行业袭爵除给事中东宫舎人伯父澄表求转阶授之于是除员外散骑常侍肃宗时追论嵩勲封世儁卫县开国男食邑二百户迁冠军将军宗正少卿又为散骑常侍安南将军武卫将军河南尹寻除镇东将军青州刺史转征东将军加散骑常侍邢杲之乱围逼州城世儁凭城拒守遂得保全孝荘时除卫将军吏部尚书尒朱兆寇京师诏世儁以本官为都督防守河桥及兆至河世儁初无拒守意便隔岸遥拜时论疾之前废帝世为骠骑将军仍加尚书尤为尒朱世隆所昵出帝初加仪同三司改封武阳县开国子食邑五百戸世儁居选曹不能厉心多所受纳为中尉弹紏坐免官寻复本职孝静初加侍中尚书右仆射迁尚书令世儁轻薄好去就诏送晋阳兴和中薨赠侍中都督冀定瀛殷四州诸军事骠骑大将军太傅定州刺史尚书令开国公如故谥曰躁戾子景远袭散骑侍郎世贤弟世哲武定中吏部郎嵩弟赡字道周髙祖时自大夫稍迁宗正少卿龙骧将军光州刺史散骑常侍左将军迁平东将军兖州刺史颇爱书史而贪暴好杀澄深耻忿之绝其往来有四子长子远尚书郎史臣曰显祖之将禅让可谓国之大节康王毅然庭诤徳音孔昭一言兴邦其斯之谓欤文宣贞固俊远郁为宗杰身因累朝宁济夷险既社稷是任其梁栋之望也顺謇谔俶傥有汲黯之风不用于时横招非命惜矣嵩有行陈之气儁则裂冠之徒欤魏书卷十九中卷十九中考证魏书卷十九中考证任城王云传拜都督中外诸军事中都坐大官北史作中都大官无坐字诸寺灵塔石林燕语汉以来九卿官府皆名曰寺鸿胪共一也本以待四裔賔客明帝时摄摩腾竺法兰自西域以白马负经至舍于鸿胪寺既死尸不壊因留寺中后遂以为浮图之居即雒中白马寺也僧居称寺本此魏书卷十九中考证卷十九下钦定四库全书魏书卷十九下齐魏收撰列传第七下景穆十二王南安王城阳王章武王乐陵王安定王南安王桢皇兴二年封加征南大将军中都大官寻迁内都大官髙祖即位除凉州鎭都大将寻以绥抚有能加都督西戎诸军事征西大将军领护西域校尉仪同三司凉州刺史徴为内都大官出为使持节侍中本将军开府长安鎭都大将雍州刺史桢性忠谨事母以孝闻赐帛千匹以襃之徴赴讲武髙祖引见于皇信堂戒之曰翁孝行着于私庭令问彰于邦国每钦忠懿思一言展故因讲武逺徴赴阙仰恋仁慈情在未已但长安镇年饥民俭理须绥抚不容久留翁今还州其勤隠恤无令境内有饥馁之民翁既国之懿亲终无贫贱之虑所宜慎者畧有三事一者恃亲骄矜违礼僭度二者傲慢贪奢不恤政事三者饮酒游逸不择交友三者不去患祸将生但能慎此足以全身逺害光国荣家终始之德成矣而桢不能遵奉后乃聚敛肆情文明太后髙祖并临皇信堂引见王公太后令曰汝隂王天赐南安王桢不顺法度黩货聚敛依犯论坐将至不测卿等为当存亲以毁令为欲灭亲以明法羣臣咸以二王託体先皇宜蒙矜恕太后不答髙祖乃诏曰南安王桢以懿戚之贵作镇闗右不能洁已奉公助宣皇度方肆贪欲殖货私庭放纵姦囚壅絶诉讼货遗诸使邀求虚称二三之状皆犯刑书昔魏武翦髪以齐衆叔向戮弟以明法克己忍亲以率天下夫岂不怀有为而然耳今者所犯事重畴日循古推刑实在难恕皇太后天慈寛笃恩矜国属每一寻惟髙宗孔怀之近发言哽塞悲恸于怀且以南安王孝养之名闻于内外特一原恕削除封爵以庶人归第禁锢终身后髙祖南伐桢从至洛及议迁都首从大计髙祖甚悦桢母刘太妃薨髙祖亲幸临慰及葬赠布帛綵五百段又以桢议定迁都复封南安王食邑一千户出为镇北大将军相州刺史髙祖饯桢于华林都亭诏曰从祖南安既之蕃任将旷违千里豫怀惘恋然今者之集虽曰分岐实为曲宴并可赋诗申意射者可以观德不能赋诗者可听射也当使武士弯弓文人下笔髙祖送桢于阶下流涕而别太和二十年五月至邺入治日暴风大雨冻死者十数人桢又以旱祈雨于羣神邺城有石虎庙人奉祀之桢告虎神像云三日不雨当加鞭罚请雨不验遂鞭像一百是月疽发背薨谥曰惠赠帛一千疋及葬又赐帛千疋遣黄门郎监护丧事及恒州刺史穆泰谋反桢知而不告虽薨犹追夺爵封国除有五子子英字虎儿性识聪敏博闻彊记便弓马解吹笛微晓医术髙祖时为平北将军武川镇都大将假魏公未几迁都督梁益宁三州诸军事安南将军领护西戎校尉仇池镇都大将梁州刺史髙祖南伐为梁汉别道都将后大驾临钟离诏英率衆备宼境上英以大驾亲动势倾东南汉中有可乘之㑹表求进讨髙祖许之师次沮水萧鸾将萧懿遣将尹绍祖梁季羣等领衆二万徼山立栅分为数处居髙视下隔水为营英乃谋曰彼帅贱民慢莫能相服衆而无上罔知适从若选精卒幷攻一营彼不相救我克必矣若克一军四营自拔于是简兵三面腾上果不相救既破一处四营俱溃生擒梁季羣斩三千余级俘七百人鸾白马戍将其夜逃溃乘胜长驱将逼南郑汉川之民以为神也相率归附梁州民李天干等诣英降待以国士之礼天干等家在南郑之西请师迎接英遣迎之萧懿闻而遣将姜脩率衆追袭逮夜交战颇有杀伤脩后屡败复更请军懿遣衆赴之迎者告急英率骑一千倍道赴救未至贼已退还英恐其入城别遣统军元拔以随其后英徼其前合击之尽俘其衆懿续遣军英不虞贼至且衆力已疲军少人惧咸欲奔走英乃缓骑徐行神色自若登髙望贼东西指麾状似处分然后整列而前贼谓有伏兵俄然贼退乘势追殄遂围南郑禁止三军一无所犯逺近皆供租运先是英未至也萧懿遣军主范洁领三千余人伐獠洁闻大军围城欲还救援英遣统军李平敌李铁骑等收合巴西晋寿土人以断其路洁以死决战遂败平敌之军英候其稍近以奇兵掩之尽皆擒获攻围九十余日战无不克被勑班师英于是先遣老弱身勒精卒留后遣使与懿告别懿以为诈也英还一日犹闭门不开二日之后懿乃遣将追英英亲自殿后与士卒下马交战贼衆莫敢逼之四日四夜然后贼退全军而还㑹山氐并反断英归路英勒衆奋击且战且行为流矢所中军人莫有知者以功迁安南大将军赐爵广武伯在仇池六载甚有威惠之称父忧解任髙祖讨汉阳起英为左卫将军加前将军寻迁大宗正又转尚书仍本将军镇荆州萧宝卷将陈显达等宼荆州英连战失利车驾至南阳免英官爵世宗即位行徐州还复尚书广武伯萧宝卷遣将军陈伯之宼淮南司徒彭城王勰镇寿春以英为镇南将军率衆讨之英未至贼已引退勰还诏英行扬州后英还京师上表曰臣闻取乱侮亡有国之常道陈师鞠旅因机而致发窃以区区宝卷罔顾天常慿恃山河敢抗中国今妖逆数亡骄纵日甚威侮五行怠弃三正滛刑以逞虐害无辜其雍州刺史萧衍东伐秣陵埽土兴兵顺流而下唯有孤城更无重卫此则皇天授我之日旷载一逢之秋事易走丸理同拾芥此而不乘将欲何待臣乞躬率步骑三万直指沔隂据襄阳之城断黒水之路昏虐君臣自相鱼肉我居上流威震遐迩长驱南出进拔江陵其路既近不盈五百则三楚之地一朝可收岷蜀之道自成断絶又命扬徐二州声言俱举縁江焚毁靡使所遗建业穷蹙鱼游釡内士治之师再兴孙皓之缚重至齐文轨而大同混天地而为一伏惟陛下暂辟旒纩少垂听覧独决圣心无取疑议此期脱爽幷吞未日事寝不报英又奏曰臣闻乘虚讨弱事在速举因危攻昧徼㨗可期今宝卷乱常骨肉相贼蕃戍鼎立莫知所归义阳孤絶密迩天境外靡粮援之期内无兵储之固此乃临焚之鸟不可去薪授首之寇何容缓斧若此行有果则江右之地斯为经畧之基如脱否也非直后举难图亦或居要生疾今豫州刺史司马悦已戒严垂迈而东豫州刺史田益宗方拟守三闗请遣军司为之节度世宗遣直寝羊灵引为军司以军功拜吏部尚书以前后军功进爵常山侯英奏谨案学令诸州郡学生三年一校所通经数因正使列之然后遣使就郡练考臣伏惟圣明崇道显成均之风藴义光胶序之美是以太学之馆久置于下国四门之敎方构于京廛计习训淹年听受累纪然儁造之流应问于魏阙不革之辈宜返于齐民使就郡练考覈其最殿顷以皇都迁构江扬未一故乡校之训弗遑正试致使薰莸之质均诲学庭兰萧之体等敎文肆今外宰京官铨考向讫求遣四门博士明通五经者道别校练依令黜陟诏曰学业堕废为日已久非一使能劝比当别勑寻诏英使持节假镇南将军都督征义阳诸军事率衆南讨萧衍司州刺史蔡道恭闻英将至遣其骁骑将军杨由率城外居民三千余家于城西南十里贤首山即岭为二栅作表里之势英勒诸军围贤首垒焚其栅门杨由乃驱水牛从营而出继之以兵军人避牛师遂退下寻分兵围守其夜栅民任马驹斩由以降三军馆谷降民安堵萧衍遣其平西将军曹景宗后将军王僧炳等率步骑三万来救义阳僧炳统衆二万据凿岘景宗率一万继后英遣冠军将军元逞扬烈将军曹文敬进据樊城以抗之英部勒将士掎角讨之大破僧炳军俘斩四千余人英又于士雅山结垒与景宗相抗分遣诸统伏于四山示之以弱衍将马仙琕率衆万余来掩英营英命诸军伪北诱之既至平地统军𫝊永等三军击之贼便奔退进击溃之斩首二千三百级斩贼羽林监军邓终年仙琕又率一万余人重来决战英勒诸将随便分击又破之复斩贼将陈秀之统军王买奴别破东岭之阵斩首五百道恭忧死骁骑将军行州事蔡灵恩复凭穷城短兵日接景宗仙琕知城将拔尽鋭决战一日三交皆大败而返灵恩势窘遂降三闗戍闻之亦弃城而走诏曰知贼城已下复克三闗展威辟境声畧宣振公私称泰良以欣然将军渊䂓内断忠谟外举受律扬旌克申庙算虽方叔之制蛮荆召虎之扫淮浦匹兹蔑如也新州初附宜广经畧想善加检督必令周固有所委付然后凯旋耳初髙祖之平汉阳英有战功许复其封反为显达所败遂寝是役也世宗大悦乃复之改封中山王食邑一千戸遣大使鸿胪少卿睦延吉持节就拜英送蔡灵恩及衍尚书郎蔡僧勰前军将军义阳太守冯道要游击将军鲍懐慎天门太守王承伯平北府司马宗象平北府谘议参军伏粲给事中宁朔将军蔡道基中兵参军龎脩等数十人诏曰㑹平江南此等便可放归也英既还世宗引见深嘉劳之后増封一千户萧衍遣将军寇肥梁诏英使持节加散骑常侍征南将军都督扬徐二道诸军事率衆十万讨之所在皆以便宜从事诏英曰贼势滋甚围逼肥梁边将后䂓以至于此故有斯举必期胜㨗而出军淹滞肥梁已䧟闻之惋懑实乖本图今衆军云集十有五万进取之方其算安在克殄之期复当逺近竟以几日可至贼所必胜之䂓何者为先故遣步兵校尉领中书舎人王云指取机要英表陈事机乃击破隂陵斩衍将二十五人及虏首五千余级又频破贼军于梁城斩其支将四十二人杀获及溺死者将五万衍中军大将军临川王萧宏尚书左仆射桞惔等大将五人㳂淮南走凡收米三十万石诏劳英曰知大摧鲸寇威振南海江浦无尘三楚卷壒声被荒隅同轨斯始公私庆慰良副朕懐便当乘威借响长驱吴㑹翦拉遗烬截彼东南也英追至于马头衍马头戍主委城遁走遂围钟离诏曰师行已久士马疲瘠贼城险固卒难攻屠冬春之交稍非胜便十万之衆日费无赀方图后举不待全事且可密装徐严为振旅之意整疆完土开示威畧左右蛮楚素应逃亡或窜山湖或难制掠若凶渠黠党有须翦除者便可扑扫以清疆界如其彊狡凭阻未易致力者亦不烦肆兵凯旋迟近不复委曲英表曰臣奉辞伐罪志殄逋寇想敌量攻期至二月将末三月之初理在必克但自此月一日以来霖雨连併可谓天违人愿然王者行师举动不易不可以少致睽淹便生异议臣亦谛思若入三月已后天晴地燥凭陵是常如其连雨仍接不得进攻者臣已更髙邵阳之桥防其汎突意外洪长虑其破桥臣亦部分造船复于钟离城随水狭处营造浮桥至三月中旬桥必克成晴则攻腾雨则围守水陆二图以得为限实愿朝廷特开逺畧少复赐寛假以日月无使为山之功中途而废诏曰大军野次已成劳久攻守之方理可豫见比频得启制胜不过暮春及省后表复期孟夏之末彼土蒸泞无宜久淹势虽必取乃将军之深计兵久力殆亦朝廷之所忧故遣主书曹道徃观军势使还三具闻及道还英犹表云可克四月水盛破桥英及诸将狼狈奔走士衆没者十有五六英至扬州遣使送节及衣冠貂蝉章绶诏以付典有司奏英经算失图案劾处死诏恕死为民后京兆王愉反英复王封邑一千户除使持节假征东将军都督冀州诸军事英未发而冀州已平时郢州治中督荣祖潜引萧衍军以义阳应之三闗之戍并据城降衍郢州刺史娄悦婴城自守悬瓠城民白早生等杀豫州刺史司马悦据城南叛衍将齐茍仁率衆守悬瓠悦子尚华阳公主幷为所刼诏英使持节都督南征诸军事假征南将军出自汝南世宗引英谓之曰娄悦绥御失和铨衡闇于简授故使郢民引寇闗戍外奔义阳孤窘有倒悬之切王国之召虎威名宿震故屈王亲总元戎扫清氛秽昔卫霍以匈奴之故居无宁岁今南疆不靖王不得以屡劳为辞也英对曰臣才非韩白识闇孙吴徒以宗室之长频荷推毂之寄规略浅短失律丧师宜章子反之戮以谢天下陛下慈深念屦爱等钟牛使臣得同荀伯再生明世誓追孟氏以报复为期闗郢微寇何足平殄灭贼方畧已在臣目中愿陛下勿劳圣虑也世宗曰截彼东南再清随楚所望于将军钟离一眚岂足以损大徳今王董彼三军朕无忧矣世宗以邢峦频破早生诏英南赴义阳英以衆少累表请军世宗弗许而英辄与邢峦分兵共攻悬瓠克之乃引军而进初茍仁之据悬瓠衍宁朔将军张道凝等率衆据楚城闻英将至弃城南走英追击斩道凝及衍虎贲中郎曹苦生尽俘其衆既次义阳将取三闗英䇿之曰三闗相须如左右手若克一闗两闗不待攻而定攻难不如攻易东闗易攻宜须先取即黄石公所谓战如风发攻如河决英恐其并力于东乃使长史李华率五统向西闗分其兵势身督诸军向东闗先是马仙埤使云骑将军马广率衆拒屯于长薄军主胡文超别屯松岘英至长薄马广夜遁入于武阳英进师攻之闻衍遣其冠军将军彭瓮生骠骑将军徐超秀援武阳英乃缓军曰纵之使入此城吾先曾观其形势易攻耳吾取之如拾遗也诸将未之信瓫生等既入武阳英促围攻之六日而广等降于是进击黄岘衍太子左卫率李元履弃城奔窜又讨西闗衍司州刺史马仙琕亦即退走果如英䇿凡擒其大将六人支将二十人卒七千米四十万石军资称是还朝除尚书仆射永平三年英薨给东园祕器朝服一具帛七百匹赠司徒公谥曰献武王英五子攸字𤣥兴东宫洗马早卒赠散骑侍郎攸弟熙字真兴好学俊爽有文才声着于世然轻躁浮动英深虑非保家之主常欲废之立第四子畧为世子宗议不听畧又固请乃止起家祕书郎延昌二年袭封累迁兼将作大匠拜太常少卿给事黄门侍郎寻转光禄勲时领军于忠执政熙忠之壻也故岁中骤迁寻除平西将军东秦州刺史进号安百将军祕书监寻以本将军授相州刺史熙以七月入治其日大风寒雨冻死者二十余人驴马数十匹熙闻其祖父前事心恶之又有蛆生其庭初熙兄弟并为清河王怿所昵及刘腾元义隔絶二宫矫诏杀怿熙乃起兵上表曰臣闻安危无常时有休否臣早属休明晚逢多难自皇基绵茂九叶承光高祖世宗徽明相袭皇太后圣敬自天徳同马邓至尊神叡纂御神鉴烛逺四海晏如八表归化而领军将军元义宠借外亲叨荣左右豺狼为心饱便反啮遂使二宫阻隔温凊阙礼又太傅清河王横被屠害致使忠臣烈士丧气阙庭亲贤宗戚愤恨内外妄指鹿马孰能踰之王董权逼方此非譬臣仰瞻云阙泣血而生以细草不除将为烂漫况义悖逆如此孰可忍之臣忝借枝蕚思尽力命碎首屠肝甘之若荠今辄起义兵实甲八万大徒既进文武争先与幷州刺史城阳王徽恒州刺史广阳王渊徐州刺史齐王萧宝夤等同以今月十四日俱发庶仰凭祖宗之灵俯罄义夫之命扫翦兇丑更清京邑臣亲总三军星迈赴难置兵温城伏听天㫖王公宰辅或世着忠烈或宿佩恩顾如能同力翦除元义使太后至尊忻然奉对者臣即解甲散兵赴谢朝阙臣虽才乖昔人位居蕃屏宁容坐观姦丑虚受荣禄哉熙兵起甫十日为其长史栁元章别驾游荆魏郡太守李孝怡率诸城人鼓譟而入杀熙左右四十余人执熙置之髙楼并其子弟义遣尚书左丞卢同斩之于邺街传首京师始熙妃于氏知熙必败不从其谋自初哭泣不絶至于熙死熙临刑为五言诗示其竂吏曰义实动君子主辱死忠臣何以明是节将解七尺身与知友别曰平生方寸心殷勤属知已从今一销化悲伤无极已熙既蕃王之贵加有文学好奇爱异交结伟俊风气甚髙名美当世先达后进多造其门始熙之镇邺也知友才学之士袁飜李琰李神儁王诵兄弟裴敬宪等咸饯于河梁赋诗告别及熙将死复与知故书曰吾与弟并蒙皇太后知遇兄据大州弟则入侍殷勤言色恩同慈母今皇太后见废北宫太傅清河王横受屠酷主上幼年独在前殿君亲如此无以自安故率兵民建大义于天下但智力浅短旋见囚执上慙朝廷下愧相知本以名义干心不得不尔流肠碎首复何言哉昔李斯忆上蔡黄犬陆机想华亭鹤唳岂不以恍惚无际一去不还者乎今欲对秋月临春风借芳草䕃花树广召名胜赋诗洛滨其可得乎凡百君子各敬尔宜为国为身善朂名节立功立事为身而已吾何言哉时人怜之又熙于任城王澄薨前梦有人告之曰任城当死死后二百日外君亦不免若其不信试看任城家熙梦中顾瞻任城第舎四面墙崩无遗堵焉熙恶之觉而以告所亲及熙之死也果如所梦兄弟三人毎从英征伐在军贪暴或因迎降逐北至有斩杀无辜多増首级以为功状又于忠之诬郭祚裴植也忠意未决害之由熙劝奖遂至极法世以为寃及熙之祸议者以为有报应焉灵太后反政赠使持节都督冀定瀛相幽五州诸军事大将军太尉公冀州刺史増本封一千户谥曰文庄王长子景献次仲献次叔献并与熙同被害后赠景献中军将军青州刺史葬以王礼仲献左将军兖州刺史叔献右将军齐州刺史叔献弟叔仁以年幼获全与母于氏徙朔州孝昌初灵太后诏叔仁归京师还其财宅袭先爵除征虏将军通直散骑常侍孝庄初遇害于河隂赠卫大将军仪同三司并州刺史子琳袭齐受禅爵例降熙弟诱字惠兴自员外郎稍迁通直郎太子中庶子征虏将军卫尉少卿出为右将军南秦州刺史义斩之于岐州妻子得不坐追赠车骑大将军雍州刺史后赠仪同三司追封都昌县开国伯食邑八百户谥曰恭子始伯袭给事中齐受禅爵例降诱弟略字儁兴才气劣于熙而有和邃之誉自员外郎稍迁羽林监通直散骑常侍冠军将军给事黄门侍郎清河王怿死后义黜略为懐朔镇副将未及赴任㑹熙起兵与畧书来去寻值熙败畧遂濳行自託旧识河内司马始宾始宾便为荻茷夜与畧俱渡盟津诣上党屯留县栗法光法光素敦信义忻而纳之畧旧识刁双时为西河太守略复归之停止经年双乃令从子昌送畧濳遁江左萧衍甚礼敬之封畧为中山王邑一千户宣城太守俄而徐州刺史元法僧据城南叛州内士庶皆为法僧拥逼衍乃以畧为大都督令诣彭城接诱初附畧至屯于河南为安乐王鉴所破畧唯数十骑入城衍寻遣其豫章王综镇徐州徴畧与法僧同还畧虽在江南自以家祸晨夜哭泣身若居丧又恶法僧为人与法僧言未尝一笑衍复除畧衡州刺史未行㑹综以城归国综长史江革司马祖暅将士五千人悉见擒虏肃宗勑有司悉遣革等还南因以徴畧衍乃备礼遣之畧之将还也衍为置酒饯别赐金银百斤衍之百官悉送别江上遣其右卫徐确率百余人送至京师肃宗诏光禄大夫刁双境首劳问又勑徐州赐绢布各一千匹除畧侍中义阳王食邑一千户还达石人驿亭诏宗室亲党内外百官先相识者听迎之近郊赐帛三千匹宅一区粟五千石奴婢三十人其司马始宾除给事中领直后栗法光本县令刁昌东平太守刁双西兖州刺史其畧所至一餐一宿之处无不霑赏寻改封东平王又拜车骑大将军左光禄大夫仪同三司领左卫将军侍中如故又本官领国子祭酒迁大将军尚书令灵太后甚宠任之其见委信殆与元徽相埓于时天下多事军国万端畧守常自保无他禆益唯唯具臣而已尒朱荣畧之姑夫畧素所轻忽畧又党于郑俨徐纥荣兼衔之荣入洛也见害于河隂赠以本官加太保司空徐州刺史谥曰文贞子景式袭武定中北广平太守齐受禅爵例降畧弟纂字绍兴颇有将畧为司徒祭酒闻熙举兵因逃奔于邺至即见擒与熙俱死追封北平县公赠安北将军恒州刺史改封髙唐县开国侯食邑八百户子子献袭卒于泾州司马熙异母弟义兴出后叔父并洛肃宗初除员外散骑侍郎及熙之遇害也义兴以别后故得不坐稍迁辅国将军通直散骑常侍孝庄初于河隂遇害赠中军将军瀛州刺史后赠散骑常侍征东将军余如故义兴妻赵郡李氏李颇有妇工为尒朱荣妻所亲昵永安中追封义兴燕郡王邑五百户寻改封鉅鹿王又改封武邑王子述袭天平中通直郎齐受禅爵例降英弟怡起家步兵校尉转城门校尉迁鄯善镇将所在贪暴为有司所紏逃窜得免延昌中卒庄帝初以尒朱荣妇兄超赠骠骑大将军太尉公雍州刺史扶风王长子肃起家员外散骑侍郎转直寝庄帝初封肃鲁郡王邑千户除散骑常侍出为后将军广州刺史后除卫将军肆州刺史其弟晔僭立拜肃侍中太师録尚书事寻改除使持节都督青胶光齐南青五州诸军事骠骑大将军东南道大行台青州刺史不行永熙二年薨赠使持节侍中都督并恒二州诸军事本将军司徒公并州刺史子道与袭除前将军齐受禅爵例降晔字华兴小字益子性轻躁有膂力起家祕书郎稍迁通直散骑常侍庄帝初封长广王邑一千户出为太原太守行并州事尒朱荣之死也世隆等奔还并州与尒朱兆㑹于建兴乃推晔为主大赦所部号年建明寻为世隆等所废前废帝立封晔为东海王邑万戸出帝初坐事赐死于第无子爵除城阳王长寿皇兴二年封拜征西大将军外都大官出为沃野镇都大将性聪惠善抚接在镇甚有威名延兴五年薨谥康王长子多侯早卒次子鸾字宣明始继叔章武敬王及兄卒还袭父爵身长八尺腰带十围以武艺着称频为北都大将髙祖时拜外都大官又出为持节都督河西诸军事征西大将军领护西戎校尉凉州镇都大将改镇立州以鸾为凉州刺史姑臧镇都大将余如故后朝于京师㑹车驾南讨领镇军将军定都洛阳髙祖幸邺诏鸾留守及开建五等食邑一千户除使持节征南大将军都督豫荆郢三州河内山阳东郡诸军事与安南将军卢渊李佐攻赭阳不克败退而还时髙祖幸瑕丘鸾请罪行宫髙祖引见鸾等责之曰卿等总率戎徒义应奋节而进不能夷㧞贼城退不能殄兹小寇亏损王威罪应大辟朕革变之始事从寛贷今舍卿等死罪城阳降为定襄县王削户五百古者军行必载庙社之主所以示其威惠各有攸归今徴卿等败军之罪于社主之前以彰厥咎后以留守之功还复本封増邑二百户除冠军将军河内太守转并州刺史世宗初除平东将军青州刺史后转安北将军定州刺史鸾爱乐佛道脩持五戒不饮酒食肉积岁长斋缮起佛寺劝率百姓共为土木之劳公私费扰颇为民患世宗闻而诏曰鸾亲唯宗懿作牧大州民物殷繁绥宁所属宜克己厉诚崇清树惠而乃骤相徴发专为烦扰编户嗷嗷家懐嗟怨北州土广姦乱是由凖法寻愆应加肃黜以鸾戚属情有未忍可遣使者以义督责夺禄一周微示威罚也正始二年薨时年三十八赠帛六百匹诏中书舍人王云宣㫖临弔赠镇北将军冀州刺史谥懐王子徽字显顺粗涉书史颇有吏才世宗时袭封除游击将军出为河内太守在郡清整有民誉徴拜长兼散骑常侍肃宗时除右将军凉州刺史徽以径途阻逺固请不行除散骑常侍其年除后将军幷州刺史先是州界夏霜禾稼不熟民庶逃散安业者少徽辄开仓赈之文武咸共谏止徽曰昔汲长孺郡守耳尚辄开仓救民灾敝况我皇家亲近受委大藩岂可拘法而不救民困也先给后表肃宗嘉之加安北将军后拜安西将军秦州刺史诏书旦至夕发徽以将之秦部请诣阙恭授仍表启固陈请不之职改授辅国将军加度支尚书进号镇军将军于时戎马在郊王师屡败徽以军旅之费上国封绢二千匹粟一万石以助军用肃宗不纳又以本官兼吏部尚书加侍中征东将军迁卫将军右光禄大夫拜尚书左仆射转车骑将军仪同三司固辞不拜听解侍中然后受诏寻除尚书令加开府西道行台不行时灵太后专制朝纲頺禠徽既居宠任无所匡弼与郑俨之徒更相阿党外似柔谨内多猜忌睚眦之忿必思报复识者嫉之又不能防闲其妻于氏遂与广阳王渊姦通及渊受任军府每有表启论徽罪过虽涉诬毁颇亦实焉庄帝践阼拜司州牧寻除司徒仍领牧元颢入洛徽从庄帝北巡及车驾还宫以与谋之功除侍中大司马太尉公加羽葆鼓吹増邑通前二万户余官如故徽表辞官封前后屡上又启云河上之功将士之力求回所封加诸勲义徽为庄帝亲待内惧荣宠故有此辞以防外议庄帝识其意听其辞封不许让官徽后妻庄帝舅女侍中李彧帝之姊婿徽性侫媚善自取容挟内外之意宗室亲戚莫与比焉遂与彧等劝帝图荣庄帝亦先有意荣死世隆等屯据不解除徽太保仍大司马宗师録尚书事总统内外徽本意谓荣死后枝叶自应散亡及尒朱宗族聚结谋难徽筭畧无出忧怖而已性多嫉妬不欲人居其前毎入参谋议独与帝决朝臣有上军国筹䇿者并劝帝不纳乃云小贼何虑不除又恡惜财用自家及国于是有所赏赐咸出薄少或多而中减与而复追徒有糜费恩不感物庄帝雅自约狭尤亦徽所赞成太府少卿李苗徽司徒时司马也徽待之颇厚苗每致忠言徽自得志多不採纳苗谓人曰城阳本自蜂目而豺声复将露也及尒朱兆之入禁卫奔散庄帝歩出云龙门徽乘马奔度帝频唿之徽不顾而去遂走山南至故吏寇弥宅弥外虽容纳内不自安乃怖徽云官捕将至令其避他所使人于路邀害送尸于尒朱兆出帝初赠使持节侍中太师大司马録尚书事司州牧谥曰文献子延袭爵武定末官至太子中庶子齐受禅爵例降徽兄显魏给事中司徒掾卒赠辅国将军东豫州刺史徽次兄显恭字懐忠扬州别驾以军功封平阳县开国子邑三百户孝庄初除北中郎将迁左将军东徐州刺史入为安东将军大司农卿寻除中军将军荆州刺史庄帝既杀尒朱荣乃除显恭使持节都督晋建南汾三州诸军事镇西将军兼尚书左仆射西北道行台晋州刺史尒朱兆入洛后死于晋阳出帝初赠卫大将军并州刺史重赠车骑大将军仪同三司子彦昭袭武定中渔阳太守齐受禅爵例降显恭弟旭字显和庄帝时封襄城郡王邑一千户武定末位至大司马齐受禅爵例降章武王太洛皇兴二年薨追赠征北大将军章武郡王谥曰敬无子髙祖初以南安惠王第二子彬为后彬字豹儿袭爵勇健有武用出为使持节都督东秦豳夏三州诸军事镇西大将军西戎校尉统万镇都大将朔州刺史以贪惏削封是时吐京胡反诏彬持节假平北将军行汾州事率幷肆之衆往讨之胡平仍除征虏将军汾州刺史胡民去居等六百余人保险谋反扇动徒类彬请兵二万有司奏许之髙祖大怒曰何有动兵马理也可随宜肃治若不能权方静帖必须大衆者则先斩刺史然后发兵彬奉诏大惧而率州兵身先将士讨胡平之太和二十三年卒赐钱十万绢二百匹赠以本官加散骑常侍彬有五子长子融字永兴仪貌壮丽衣冠甚伟性通率有豪气高祖时拜祕书郎世宗初复先爵除骁骑将军萧衍遣将寇逼淮阳梁城陷没诏融假节征虏将军别将南讨大摧贼衆还复梁城于时扬州刺史元嵩为奴所害勑融行扬州事寻除假节征虏将军幷州刺史及世宗崩兼司空营陪景陵拜宗正卿以本官行瀛州事遇疾不行未几除散骑常侍平东将军青州刺史还为祕书监迁中护军进号抚军将军领河南尹加征东将军性尤贪残恣情聚敛为中尉紏弹削除官爵汾夏山胡叛逆连结正平平阳诏复融前封征东将军持节都督以讨之融寡于经畧为胡所败久之加散骑常侍卫将军左光禄大夫后贼帅鲜于脩礼寇暴瀛定二州长孙稚等讨之失利除融车骑将军为前驱左军都督与广阳王渊等共讨脩礼师渡交津葛荣杀脩礼而自立转营至白牛逻轻骑击融融苦战终日更无外援遂大奔败于陈见杀肃宗为举哀于东堂赐东园祕器朝服一具綵二千八百叚赠侍中都督雍华岐三州诸军事本将军司空雍州刺史寻以融死王事进赠司徒加前后部鼓吹谥曰庄武子景哲袭武定中开府仪同三司齐受禅爵例降景哲弟朗即后废帝语在帝纪子黄头袭封安定王改封安平王齐受禅爵例降融弟凝字定兴起家恒州征虏录事参军累迁护军长史凝姑尒朱荣妻庄帝初封东安王食邑五百户除持节安东将军兖州刺史转济州刺史仍本将军永熙二年薨赠持节都督沧瀛冀三州诸军事骠骑大将军冀州刺史子彦友袭武定中光禄大夫齐受禅爵例降凝弟湛字镇兴起家祕书郎转尚书左司郎中迁廷尉少卿庄帝初遇害河隂赠征东将军青州刺史追封渔阳王食邑五百户子俊袭齐受禅爵例降湛弟晏字俊兴卒于祕书丞赠平东将军祕书监豫州刺史乐陵王胡儿和平四年薨追封乐陵王赠征北大将军谥曰康无子显祖诏胡儿兄汝隂王天赐之第二子永全后之袭封后改名思誉髙祖初蠕蠕犯塞以思誉为镇北大将军北征大都将后除使持节本将军领护匈奴校尉都督中军都将出为使持节镇东大将军和龙镇都大将营州刺史加领护东夷校尉转为镇北将军行镇北大将军高祖引见百官于光极堂谓思誉曰恒代路悬旧都意重故屈叔父逺临此任不可不敬慎所临以副朕望及穆泰隂谋不轨思誉知而不告恕死削封为庶人太和末还复其王封正始四年薨赠光州刺史谥曰密王子景畧字世彦世宗时袭封拜骁骑将军除持节冠军将军幽州刺史熙平元年薨赠本将军豫州刺史赐帛四百疋谥曰惠王子霸字休邦袭武定中鉅鹿太守齐受禅爵例降景畧弟庆畧散骑侍郎子子政通直散骑常侍庆畧弟洪畧恒农太守中军将军行东雍州刺史洪畧弟子业平原太守定安王休皇兴二年封拜征南大将军外都大官休少而聪慧治断有称高祖初库莫奚寇边以休为使持节侍中都督诸军事征东大将军领护东夷校尉仪同三司和龙镇将休抚防有方贼乃款附入为中都大官蠕蠕犯塞出为使持节征北大将军抚㝠镇大将休身先将士击虏退之入为内都大官迁太傅及开建五等食邑二千户车驾南伐领大司马髙祖亲行诸军遇休以三盗人狥于六军将斩之有诏赦之休执曰陛下将逺清衡霍故亲御六师跋涉野次军行始尔已有姦窃如其不斩何以息盗请必行刑以肃姦慝诏曰大司马执宪诚应如是但因缘㑹朕闻王者之体亦时有非常之泽虽违军法可特原之休乃奉诏髙祖谓司徒冯诞曰大司马严而秉法诸军不可不慎于是六军肃然定都洛邑休从驾幸邺命休率从驾文武迎家于平城髙祖亲饯休于漳水之北十八年休寝疾高祖幸其第流涕问疾中使医药相望于路薨赗帛三千匹自薨至殡车驾三临髙祖至其门改服裼衰素弁加绖皇太子百官皆从行弔礼及将葬又赠布帛二千匹谥曰靖王诏假黄钺加羽葆鼓吹虎贲班劒六十三人悉凖三老尉元之仪髙祖亲送出郊恸哭而返诸王恩礼莫比焉世宗世配飨庙庭长子安幼年早卒次子燮除下大夫世宗初袭拜太中大夫除征虏将军华州刺史燮表曰谨惟州治李润堡虽是少梁旧地晋芮钖壤然胡夷内附遂为戎落城非旧邑先代之名爰自国初护羌小戍及改镇立郡依岳立州因籍仓府未刋名实窃见冯翊古城羌魏两民之交许洛水陆之际先汉之左辅皇魏之右翼形胜名都实惟西蕃奥府今州之所左岂唯非旧至乃居冈饮涧井谷秽杂升降劬劳往还数里譐誻明昬有亏礼教未若冯翊面华渭包原泽井浅池平樵牧饶广採材华隂陆运七十伐木龙门顺流而下陪削旧雉功省力易人各为已不以为劳昔宋民无井穿井而忻得人况合城无水得水而不家庆窃闻前政刺史非是无意或値兵举或遇年灾缘此契阔稽延至此去岁已熟秋方大登四境晏安京师无事丁不十钱之费人无八旬之勤损轻益重乞垂昭鉴遂诏曰一劳永逸便可听移后除征虏将军豳州刺史延昌四年薨赠本将军朔州刺史子超字化生肃宗初袭时以胡国珍封安定公改封北平王拜城门校尉通直散骑常侍东中郎将寻除光禄大夫领将作大匠后复本封尒朱荣之入洛超避难洛南遇寇见害荘帝初赠车骑大将军仪同三司岐州刺史子孝景袭武定中通直郎齐受禅爵例降燮弟愿平清狂无行髙祖末拜员外郎世宗初迁给事中悖恶日甚杀人刼盗公私咸患世宗以其戚近未忍致之于法乃免官禁之别馆馆名愁思堂冀其克念世宗崩愿平乃得出灵太后临朝以其暴乱不悛诏曰愿平志行轻疎每乖宪典可还于别馆依前禁锢久之解禁还家付师严加诲奖后拜通直散骑常侍前将军坐祼其妻王氏于其男女之前又彊姦妻妹于妻母之侧御史中丞侯刚案以不道处死绞刑㑹赦免黜为员外常侍孝昌中卒子绪幽州安西府功曹叅军庄帝初直合将军寻为持节兼武卫将军闗右慰劳十二州大使遂没吐谷浑子长春员外散骑侍郎武定初封南郡王邑五百戸齐受禅爵例降愿平弟永平征虏将军南州刺史为城民华延明所害太昌初追赠使持节侍中都督定瀛幽三州诸军事卫将军定州刺史永平弟珍平司州治中子叔遵员外散骑常侍珍平弟贵平羽林监转射声校尉庄帝初除散骑常侍宗正少卿封东莱王邑百户除平北将军南相州刺史庄帝既杀尒朱荣加武卫将军兼侍中为河北山东慰劳大使至定州东北为幽州大都督侯渊所执送于晋阳后还洛前废帝时以本官行青州事属土民崔祖螭作逆贼徒甚盛围逼东阳一百余日贵平率城民固守又令将士开门交战大军救至遂擒祖螭等斩之还除车骑将军加散骑常侍迁左卫将军宗师又迁车骑大将军左光禄大夫仪同三司贵平人才险薄为出帝所信出为青州刺史又加骠骑大将军开府仪同三司为幽州大都督侯渊所害史臣曰南安原始要终善不掩恶英将帅之用有声于时熙畧兄弟早播民誉或才疎志大或器狭任广咸不能就其功名俱至非命惜也康王不永鸾起家声徽饰智矫情外诏内忌永安之祸谁任其责宛其死也固其宜哉章武乐陵盖不足数静王聪断威重见称太和美矣魏书卷十九下卷十九下考证魏书卷十九下考证南安王桢传景宗率一万继后万监本误骁今改正魏书卷十九下考证魏书卷二十钦定四库全书魏书卷二十齐魏收撰列传第八文成五王安乐王广川王齐郡王河间王安丰王文成皇帝七男孝元皇后生献文皇帝李夫人生安乐厉王长乐曹夫人生广川庄王畧沮渠夫人生齐郡顺王简乙夫人生河间孝王若悦夫人生安丰匡王勐𤣥夫人生韩哀王安平王早薨无传安乐王长乐皇兴四年封建昌王后改封安乐王长乐性凝重显祖器爱之承明元年拜太尉出为定州刺史鞭挞豪右顿辱衣冠多不奉法为人所患百姓诣阙讼其过高祖罚杖三十贪暴弥甚以罪徴诣京师后与内行长乙肆虎谋为不轨事发赐死于家葬以王礼谥曰厉子诠字搜贤袭世宗初为凉州刺史在州贪秽政以贿成后除定州刺史及京兆王愉之反诈言国变在北州镇咸疑朝廷有衅遣使观诠动静诠具以状告州镇帖然愉奔信都诠与李平髙殖等四面攻烧愉突门而出寻除侍中兼以首告之功除尚书左仆射薨谥曰武康子鉴字长文袭后除相州刺史北讨大都督讨葛荣仍兼尚书右仆射北道行台尚书令与都督裴衍共救信都鉴既庸才诸弟麤暴见天下多事遂谋反降附葛荣都督源子邕与裴衍合围鉴斩首传洛诏改其元氏庄帝初许复本族又特复鉴王爵赠司空鉴弟斌之字子爽性险无行及与鉴反败遂奔葛荣荣灭得还出帝时封颍川郡王委以腹心之任帝入关斌之奔萧衍后还长安广川王畧延兴二年封位中都大官性明敏鞫狱称平太和四年薨谥曰庄子谐字仲和袭十九年薨诏曰朕宗室多故从弟谐䘮逝悲痛摧割不能已巳古者大臣之䘮有三临之礼此盖三公已上至于卿司已下故应自汉已降多无此礼朕欲遵古典哀感从情虽以尊降伏私痛宁爽欲令诸王有朞亲者为之三临大功之亲者为之再临小功缌麻为之一临广川王于朕大功必欲再临再临者欲于大殓之日亲临尽哀成服之后缌麻而弔既殡之缌麻理在无疑大殓之临当否如何为须抚柩于始䘮为应尽哀于阖棺早晚之宜择其厥中黄门侍郎崔光宋弁通直常侍刘芳典命下大夫李元凯中书侍郎高敏等议曰三临之事乃自古礼爰及汉魏行之者稀陛下至圣慈仁方遵前轨志必哀䘮虑同宁戚臣等以为若朞亲三临大功宜再始䘮之初哀之至极既以情降宜从始䘮大殓之临伏如圣㫖诏曰魏晋已来亲临多阙至于戚臣必于东堂哭之顷大司马安定王薨朕既临之后复更受慰于东堂今日之事应更哭否光等议曰东堂之哭盖以不临之故今陛下躬亲抚视羣臣从驾臣等参议以为不宜复哭诏曰若大司马戚尊位重必哭于东堂而广川既是诸王之子又年位尚幼卿等议之朕无异焉谐将大殓髙祖素服深衣哭之入室哀恸抚尸而出有司奏广川王妃薨于代京未审以新尊从于卑旧为宜卑旧来就新尊诏曰迁洛之人自兹厥后悉可归骸邙岭皆不得就茔恒代其有夫先葬在北妇今䘮在南妇人从夫宜还代葬若欲移父就母亦得任之其有妻坟于恒代夫死于洛不得以尊就卑欲移母就父宜亦从之若异葬亦从之若不在葬限身在代䘮葬之彼此皆得任之其户属恒燕身官京洛去留之宜亦从所择其属诸州者各得任意诏赠谐武卫将军谥曰刚及葬高祖亲临送之子灵道袭卒谥悼王齐郡王简字叔亮太和五年封位中都大官简母沮渠牧犍女也简性貎特类外祖后为内都大官高祖尝与简俱朝文明太后于皇信堂简居帝之右行家人礼迁太保高祖仁孝以诸父零落存者唯简每见立以待之俟坐致敬问起居停简拜伏简性好酒不能理公私之事妻常氏燕郡公常喜女也文明太后以赐简性干综家事颇节断简酒乃至盗窃求乞婢侍卒不能禁二十三年薨时高祖不豫诏曰叔父薨背痛慕摧絶不自胜任但虚顿床枕未堪奉赴当力疾发哀谥曰灵王世宗时改谥曰顺子祐字伯授袭母常氏髙祖以纳不以礼不许其为妃世宗以母从子贵诏特拜为齐国太妃祐位泾州刺史薨谥曰敬河间王若字叔儒年十六未封而薨追封河间谥曰孝诏京兆康王子太安为后太安于若为从弟非相后之义废之以齐郡王子琛继琛字昙寳幼而敏慧髙祖爱之世宗时拜定州刺史琛妃世宗舅女髙皇后妹琛凭恃内外多所受纳贪惏之极及还朝灵太后诏曰琛在定州惟不将中山宫来自余无所不致何可更复叙用由是遂废于家琛以肃宗始学献金字孝经又无方自达乃与刘腾为养息赂腾金寳巨万计腾屡为之言乃得兼都官尚书出为秦州刺史在州聚敛百姓吁嗟属东益南秦二州氐反诏琛为行台仍充都督还摄州事琛性贪暴既总军省求欲无厌百姓患害有甚狼虎进讨氐羌大被摧破士卒死者千数卒衆走还内恃刘腾无所畏惮为中尉紏弹㑹赦除名为民寻复王爵后讨鲜于脩礼败免官爵后讨汾晋胡蜀卒于军追复王爵安丰王勐字季烈太和五年封加侍中出为和龙镇都大将营州刺史勐寛仁雄毅甚有威畧戎夷畏爱之薨于州赠太尉谥曰匡子延明袭世宗时授太中大夫延昌初岁大饥延明乃减家财以拯賔客数千人幷赡其家至肃宗初为豫州刺史甚有政绩累迁给事黄门侍郎延眀既博极羣书兼有文藻鸠集图籍万有余卷性清俭不营产业与中山王熙及弟临淮王彧等竝以才学令望有名于世虽风流造次不及熙彧而稽古淳笃过之寻迁侍中诏与侍中崔光撰定服制后兼尚书右仆射以延明博识多闻勑监金石事及元法僧反诏为东道行台徐州大都督节度诸军事与都督临淮王彧尚书李宪等讨法僧萧衍遣其豫章王综镇徐州延明先牧徐方甚得民誉招懐旧土逺近归之综既降延明因以军乘之复东南之境至宿豫而还迁都督徐州刺史频经师旅人物凋弊延明招携新故人悉安业百姓咸附庄帝时兼尚书令大司马及元颢入洛延明受颢委寄率衆守河桥颢败遂将妻子奔萧衍死于江南庄帝末䘮还出帝初赠太保王如故谥曰文宣所着诗赋赞颂铭诔三百余篇又撰五经宗畧诗礼别义注帝王世纪及列仙传又以河间人信都芳工筭术引之在馆其撰古今乐事九章十二图又集器准九篇芳别为之注皆行于世魏书卷二十卷二十考证魏书卷二十考证文成五王列传魏收书阙后人所补文成皇帝七男文载八人而总书七男盖八讹作七也魏书卷二十考证魏书卷二十一上钦定四库全书魏书卷二十一上齐魏收撰列𫝊第九上献文六王咸阳王赵郡王髙阳王广陵王北海王献文皇帝七男李思皇后生孝文皇帝封昭仪生咸阳王禧韩贵人生赵郡灵王干髙阳文穆王雍孟椒房生广陵惠王羽潘贵人生彭城武宣王勰髙椒房生北海平王详勰别有𫝊咸阳王禧字永寿太和九年封加侍中骠骑大将军中都大官文明太后令曰自非生知皆由学诲皇子皇孙训教不立温故求新盖有阙矣可于闲静之所别置学馆选忠信博闻之士为之师傅以匠成之髙祖以诸弟典三都诚禧等曰汝等国之至亲皆㓜年任重三都折狱特宜用心夫未能操刀而使割锦非伤锦之尤寔授刀之责皆可修身慎行勿有乖爽文明太后亦诚禧等曰汝兄继承先业统御万机战战兢兢恒恐不称汝所治虽小亦宜克念髙祖又曰周文王小心翼翼聿懐多福如有周公之才使骄且吝其余不足观汝等宜小心畏慎勿自骄怠出为使持节开府冀州刺史髙祖饯于南郊又以济隂王郁枉法赐死之事遣使告禧因而诚之后禧朝京师髙祖谓王公曰皇太后平日以朝仪阙然遂命百官更欲撰缉今将毕修遗志卿等谓可行不当各尽对无以面从禧对曰仪制之事用舍各随其时而人可使由之不可使知之臣谓宜述元志备行朝式髙祖然之诏曰仲尼在乡党犹尚恂恂周文王为世子卑躬求道禧等虽连蕚宸晖得不尊尚师傅也故为置之以加令徳廷尉卿李沖可咸阳王师禧将还州髙祖亲饯之赋诗叙意加禧都督冀相兖东兖南豫东荆六州诸军事于时王国舍人应取八族及清修之门禧取任城王隶戸为之深为髙祖所责诏曰夫婚姻之义曩叶攸崇求贤择偶绵代斯慎故刚柔着于易经鹊巢载于诗典所以重夫妇之道美尸鸠之徳作配君子流芳后昆者也然则婚者合二姓之好结他族之亲上以事宗庙下以继后世必敬慎重正而后亲之夫妇既亲然后父子君臣礼义忠孝于斯备矣太祖龙飞九五始稽逺则而拨乱创业日昃不暇至于诸王聘合之仪宗室婚姻之戒或得贤淑或乖好逑自兹以后其风渐缺皆人乏窈窕族非百两拟匹卑滥舅氏轻微违典滞俗深用为叹以皇子茂年宜简令正前者所纳可为妾媵将以此年为六弟聘室长弟咸阳王禧可娉故颍川太守陇西李辅女次弟河南王干可聘故中散代郡穆明乐女次弟广陵王羽可聘骠骑谘议叅军荥阳郑平城女次弟颍川王雍可聘故中书博士范阳卢神宝女次弟始平王勰可聘廷尉卿陇西李沖女季弟北海王详可聘吏部郎中荥阳郑懿女有司奏冀州人苏僧瓘等三千人称禧清明有惠政请世胙冀州诏曰利建虽古未必今宜经野由君理非下请邑采之封自有别式入除司州牧都督司豫荆郢洛东荆六州诸军事开府如故赐帛二千匹粟五千斛诏以禧元弟之重食邑三千戸自余五王皆食邑二千戸髙祖引见朝臣诏之曰卿等欲令魏朝齐美于殷周为令汉晋独擅于上代禧曰陛下圣明御运实愿迈迹前王髙祖曰若然将以何事致之为欲修身改俗为欲仍染前事禧对曰宜应改旧以成日新之美髙祖曰为欲止在一身为欲𫝊之子孙禧对曰既卜世灵长愿欲𫝊之来业髙祖曰若然必须改作卿等当各从之不得违也禧对曰上命下从如风靡草髙祖曰自上古以来及诸经籍焉有不先正名而得行礼乎今欲断诸北语一从正音年三十以上习性已久容或不可卒革三十以下见在朝廷之人语音不听仍旧若有故为当降爵黜官各宜深戒如此渐习风化可新若仍旧俗恐数世之后伊洛之下复成被发之人王公卿士咸以然不禧对曰实如圣㫖宜应改易髙祖曰朕尝与李沖论此沖言四方之语竟知谁是帝者言之即为正矣何必改旧从新沖之此言应合死罪乃谓沖曰卿实负社稷合令御史牵下沖免冠陈谢又引见王公卿士责留京之官曰昨望见妇女之服仍为夹领小袖我徂东山虽不三年既离寒暑卿等何为而违前诏禧对曰陛下圣过尧舜光化中原臣虽仰禀明规每事乖互将何以宣布皇经敷赞帝则舛违之罪实合刑宪髙祖曰若朕言非卿等当须庭论如何入则顺㫖退有不从昔舜语禹汝无面从退有后言其卿等之谓乎寻以禧长兼太尉公后髙祖幸禧第谓司空穆亮仆射李沖曰既有天地又有君臣太尉位居台铉在冢宰之上三槐九棘不可久空元弟禧虽在事不长而戚连皇极且长兼太尉以和餁鼎朕常恐君有空授之名臣贻彼己之刺今幸其宅徒屈二賔良以为愧髙祖有事于方泽质明羣臣问起居髙祖曰昨日方泽殊自大暑遇天云䕃密行人差得无敝禧对曰陛下徳感天地故云物凝彩虽复雨师洒扫风伯清尘岂过于此髙祖曰伊洛南北之中此乃天地氤氲隂阳风雨之所交会自然之应非寡徳所能致此髙祖笃于兄弟以禧次长礼遇优隆然亦知其性贪每加切诫虽当时遵奉而终不改操禧表曰国朝偃武崇文偏舍来久州镇兵人或有雄勇不闲武艺今取嵗暮之暇番上之日训其兵法弓矢干矟三分竝教使人闲其能临事无阙诏曰虽云教武未练其方既逼北行闻教武脱生羣惑且可停之后从平汉阳以尅南阳之勲加侍中正太尉及髙祖崩禧受遗辅政虽为宰辅之首而从容推委无所是非而濳受贿赂隂为威惠者禧特甚焉是年八座奏增邑千戸世宗从之固辞不受禧性憍奢贪淫财色姬妾数十意尚不已衣被绣绮车乗鲜丽犹逺有简娉以恣其情由是昧求货贿奴婢千数田业盐铁徧于逺近臣吏僮隶相继经营世宗颇恶之景明二年春禧等为将礿祭入斋世宗诏领军于烈率左右召禧等入于光极殿诏曰恪虽寡昧忝承宝厯比纒尫疹实凭诸父茍延视息奄涉三龄父等归逊殷勤今便亲摄百揆且还府司当别处分寻诏曰朕以寡昧夙罹闵凶忧茕在疚罔知攸济寔赖先帝圣徳遗泽所覃宰辅忠贤劬劳王室用能抚和上下肃清内外乃式遵复子归政告逊辞理恳至邈然难夺便当励兹空乏亲览机务王尊惟元叔道性渊凝可进位太保领太尉司空北海王季父英明声略茂举可大将军録尚书事世宗既览政禧意不安而其国斋帅刘小茍每称左右言欲诛禧禧闻而叹曰我不负心天家岂应如此由是常懐忧惧加以赵修専宠王公罕得进见禧遂与其妃兄兼给事黄门侍郎李伯尚谋反时世宗幸小平津禧在城西小宅初欲勒兵直入金墉衆懐沮异禧心因缓自旦达晡计不能决遂约不洩而散武兴王杨集始出便驰告而禧意不疑乃与臣妾向洪池别墅遣小茍奉启云检行田牧小茍至邙岭已逢军人怪小茍赤衣将欲杀害小茍困廹言欲告反乃缓之禧是夜宿于洪池大风暴雨拔树折木禧不知事露其夜或说禧曰殿下集衆图事见意而停恐必漏洩今夕何宜自寛恐危祸将至禧曰有此躯命应知自惜岂待人言又说曰殿下儿妇已渡河两头不相知今俛眉自安不其危乎禧曰初遣去日令如行人渡河听我动静我久已遣人追之计今应还而尹仵期与禧长子通已入河内郡列兵仗放囚徒而将士所在追禧禧自洪池东南走僮仆不过数人左右从禧者唯兼防合尹龙虎禧忧廹不知所为谓龙虎曰吾愦愦不能堪试作一谜当思解之以释毒闷龙虎欻忆旧谜云眠则俱眠起则俱起贪如豺狼赃不入已都不有心于规刺也禧亦不以为讽已因解之曰此是眼也而龙虎谓之是箸渡洛水至栢谷坞从者唯禧二舅及龙虎而已顾谓龙虎曰凡夫尚有节义相为取死汝可勉心作与太尉公同死计龙虎曰龙虎东野常人遭殿下寛明接处左右今属危难恨无逺计匡济圣躬若与殿下同命虽死犹生俄而禧被擒获送华林都亭世宗亲问事源着千斤鏁格龙虎羽林掌卫之初髙祖闲宴从容言于禧等我后子孙邂逅不逮汝等观望辅取之理无令他人有也禧临尽虽言不次第犹尚泣涕追述先㫖然畏廹䘮志不能慷慨有所感激也及与诸妹公主等诀言及一二爱妾公主哭且骂之云坐多取此婢辈贪逐财物畏罪作反致今日之事何复嘱问此等禧愧而无言遂赐死私第其宫人歌曰可怜咸阳王奈何作事悞金牀玉几不能眠夜蹋霜与露洛水湛湛弥岸长行人那得度其歌遂流至江表北人在南者虽富贵絃歌奏之莫不洒泣同谋诛斩者数十人濳瘗禧于北邙絶其诸子属籍禧之诸女微给资产奴婢自余家财悉以分赉髙肇赵脩二家其余赐内外百官逮于流外多者百余匹下至十匹于后禧诸子每之衣食独彭城王勰嵗中再三赈给之禧有子八人长子通字昙和窃入河内太守陆琇初与通情既闻禧败乃杀之通弟翼字仲和后会赦诣阙上书求葬其父频年泣请世宗不许翼乃与弟昌晔奔于萧衍翼与昌申屠氏出晔李妃所生也翼容貌魁壮风制可观衍甚重之封为咸阳王翼让其嫡弟晔衍不许后以为信武将军青冀二州刺史镇郁州翼谋举州入国为衍所移昌为衍直合将军翼弟显和昌弟树后亦奔于衍显和卒于江南树字秀和美姿貌善吐纳兼有将略衍尤器之封为魏郡王后改封邺王数为将领窥觎边服时扬州降衍兵武既衆衍将湛僧珍虑其飜异尽欲杀之树以家国遂皆听还衍以树为镇西将军郢州刺史尔朱荣之害百官也树闻之乃请衍讨荣衍乃资其士马侵扰境上前废帝时窃据谯城出帝初诏御史中尉樊子鹄为行台率徐州刺史大都督杜徳以讨之树城守不下子鹄使金紫光禄大夫张安期往说之树乃请委城还南子鹄许之树恃誓约不为战备杜徳袭击之擒树送京师禁于永宁佛寺未几赐死孝静时其子贞自建业赴邺启求葬树许之诏赠树侍中都督青徐兖扬豫五州诸军事太师司徒公尚书令扬州刺史贞既葬还于江南晔字世茂衍封为桑干王拜散骑常侍卒于秣陵初正光中诏曰周徳崇厚蔡仲享国汉道仁恕淮南毕王皆所以申恩懿戚蠲荡旧衅义彰曩叶咏流前史顷者咸阳京兆王自贻祸败事由间惑犹有可矜两门诸子竝可听附属籍后复禧王爵葬以王礼诏晔弟坦袭改封敷城王邑八百戸坦傲佷兇麤从叔安丰王延明责之曰汝兇悖性与身而长昔有宋东海王祎志性凡劣时人号曰驴王我熟观汝所作亦恐不免驴号庄帝初还复本封武定中为太师齐受禅爵例降坦弟昶起家通直散骑常侍琅邪县开国公邑五百戸庄帝初特封太原王累迁鸿胪卿超拜车骑大将军仪同三司天平二年薨赠太尉公子善慧袭齐受禅爵例降赵郡王干字思直太和九年封河南王加卫大将军除侍中中都大官寻授车骑将军左光禄大夫领吏部尚书所生母薨髙祖诏曰太妃韩氏薨逝情以伤恸太妃先朝之世位拟九嫔豫班上族诞我同气念此孤稚但用感恻明当暂往临哭可勑外备办遣侍御史假节监护䘮事赠綵八百匹诏曰季世多务情縁理夺干既居要任铨衡是荷岂容遂其私志致旷所司可遣黄门郎敦谕令勉从王事朕寻当与之相见拜使持节都督南豫郢东荆三州诸军事征南大将军开府豫州刺史及车驾南伐以干为使持节车骑大将军都督关右诸军事给铜虎符十别赐诗书髙祖笃爱诸弟以干总戎别道诚之曰司空穆亮年器可师散骑常侍卢渊才堪询访汝其师之寻以萧赜死班师迁洛改封赵郡王除都督冀定瀛三州诸军事征东大将军冀州刺史开府如故赐杂物五百叚又密赐黄金十斤髙祖亲饯于近郊诏干曰夫刑狱之理先哲所难然既有邦国得不自励也汝我之懿弟当聿修厥徳光崇有魏深思逺图如临深履薄若恃亲重不务世政国有常宪方増悲感髙祖诏以李凭为长史唐茂为司马卢尚之为谘议叅军以匡弼之而凭等谏诤干殊不纳州表斩盗马人于律过重而尚书以干初临纵而不劾诏曰夫刑以节人罪必无滥故刑罚不中民无措足若必以威杀为良则应汎通衆牧茍须有禁何得不稽之正典又律令条宪无听新君加戮之文典礼旧章不着始临専威之美尚书曲阿朕意实伤皇度干闇于治理律外重刑竝可推闻后转特进司州牧车驾南讨诏干都督中外诸军事给鼓吹一部甲士三百人出入殿门干贪淫不遵典法御史中尉李彪将纠劾之会遇干于尚书下舍因屏左右而谓干曰殿下比有风闻即欲起弹恐损圣明委託之㫖若改往修来彪当不言脱不悛改夕闻旦发而干悠然不以为意彪乃表弹之髙祖省之忿惋诏干与北海王详俱随太子诣行在所既至详独得朝见干不蒙引接密令左右察其意色知无忧悔乃亲数其过杖之一百免所居官以王还第二十三年薨年三十一给东园祕器敛服十五称赗帛三千匹谥曰灵王陪葬长陵子谧世宗初袭封干妃穆氏表谧母赵等悖礼愆常不逊日甚尊卑义阻母子道絶诏曰妾之于女君犹妇人事舅姑君臣之礼义无乖二妾子之于君母礼加如子之恭何得黩我风政可付宗正依礼治罪谧在母䘮听音声饮戏为御史中尉李平所弹遇赦复封除通直散骑常侍加龙骧将军迁太子中庶子出为冠军将军岐州刺史谧性严暴虐下人肃宗初台使元延到其州界以驿逻无兵摄帅检覈队主髙保愿列言所有之兵王皆私役谧闻而大怒鞭保愿等五人各二百数日之间谧召近州夫闭城四门内外严固搜掩城中楚掠备至又无事而斩六人合城兇惧衆遂大唿屯门谧怖登楼毁梯以自固土人散走城人分守四门灵太后遣游击将军王靖驰驲谕之城人既见靖至开门谢罪奉送管籥乃罢谧州还除大司农卿又除散骑常侍平北将军幽州刺史谧妃胡氏灵太后从女也未发坐殴其妃免官后除都官尚书加安南将军正光四年薨给东园祕器朝服一具衣一袭赗帛五百匹髙阳王雍干之母弟启论谧故超赠假侍中征南将军司州牧谥曰贞景子毓字子春袭庄帝初河隂遇害赠卫大将军仪同三司青州刺史谥曰宣恭无子诏以谧弟谳子寘字景融为后袭爵及寘伯谌复封赵郡改封平昌王齐受禅爵例降谧兄谌字兴伯性平和自通直正员郎迁太子庶子司空司马鸿胪少卿迁后将军肆州刺史固辞不拜改授平南将军光禄少卿转黄门侍郎进号安南将军光禄大夫出为散骑常侍中军将军相州刺史罢州除宗正卿都官尚书以亲例封上蔡县开国公食邑四百戸让而不受庄帝初拜车骑将军仪同三司尚书左仆射封魏郡王食邑一千戸又加侍中谌本年长应袭王封其父灵王宠爱其弟谧以为世子庄帝诏复谌封赵郡王进号骠骑大将军加开府迁司空公出帝时转太保司州牧太尉公又迁太师録尚书事孝静初为大司马三年薨赠假黄钺侍中都督冀州刺史谥曰孝懿谌无他才识歴位虽重时人忽之子炜袭齐受禅爵例降谧弟谭颇强力少为宗室所推敬自羽林监出为髙阳太守为政严断豪右畏之肃宗初入为直合将军歴太仆宗正少卿加冠军将军元法僧外叛诏谭为持节假左将军别将以讨之徐州平迁光禄少卿行南兖州事征虏将军泾州刺史入为武卫将军寻诏谭为都督以讨杜洛周次于军都为洛周所败还除安西将军秦州刺史卒赠抚军将军仪同三司青州刺史谌弟谳为人贪暴无礼自羽林监迁司徒主簿肃宗时除正员郎稍迁左将军太中大夫封平乡县开国男邑二百戸庄帝初河隂遇害赠车骑大将军仪同三司定州刺史子景暄直合将军从出帝没于关西谳弟譿羽林监直合将军早卒赗帛五百匹赠镇逺将军恒州刺史广陵王羽字叔飜太和九年封加侍中征东大将军为外都大官羽少而聪慧有断狱之称后罢三都羽为大理加卫将军典决京师狱讼微有声誉迁特进尚书左仆射又为太子太保録尚书事髙祖将南讨遣羽持节安抚六镇发其突骑夷人宁悦还领廷尉卿车驾既发羽与太尉丕留守加使持节语在丕𫝊髙祖友爱诸弟及将别不忍早分诏羽从至鴈门乃令羽归望其称効故赐如意以表心迁都议定诏羽兼太尉告于庙社迁京之后北蕃人夷多有未悟羽镇抚代京内外肃然髙祖嘉之十八年春羽表辞廷尉不许羽奏外考令文每嵗终州镇列牧守治状及至再考随其品第以彰黜陟去十五年中在京百寮尽已经考为三等此年便是三载虽外有成令而内令未班内外考察理应同等臣輙推凖外考以定京官治行诏曰虽内考未宣绩已久着故明堂月令载公卿大夫论考属官之治职区分着三公尚书三载殿最之义此之考内已为明矣但论考之事理在不轻问绩之方应关朕听輙尔轻发殊为躁也每考之义应在年终既云此年何得春初也今始维夏旦待至秋后髙祖临朝堂议政事谓羽曰迁都洛阳事格天地但汝之迷徒未开沉鄣耳朕家有四海往来何难朕初发洛阳教示永寿皆谓分别比自来后诸处分之事已差前勑今举大功宁为虚费且朕无周召之弟岂容宴安日逸今便北廵迁留之事当称朕懐后髙祖临朝堂谓羣臣曰两仪既辟人生其间故上天不言树君以代是以书称三考之绩礼云考成之章自皇王以降斯道靡易朕以寡徳猥荷洪基思与百辟允釐庶务然朕识乏知人不能使朝絶素餐之讥野无考槃之刺夙宵寤寐载懐憷惕卿等皆是朝贤国彦匡弼是寄各率乃心以旌考绩之义如乖忠正国有常刑贤者虽疎必进不肖者虽亲必黜顾谓羽曰上下二等可为三品中等但为一品所以然者上下是黜陟之科故旌丝髪之美中等守本事可大通羽先呈廷尉五局司直髙祖曰夫刑狱之难实惟自古必也断讼夫子所称然五局所司専主刑狱比闻诸风听多论五局不精知人之难朕岂独决当与羣臣同之卿等各陈所闻髙祖谓羽及少卿邓述曰五局司直卿等以何为品羽对曰诸司直竝简圣心往者百官初置擢为狱官听讼察辞无大差越所以为二等者或以视事甫尔或以见机迟速朝廷既有九品之制故计其丝发之差以为品第统论所得大都相似髙祖曰朕顷年以其人识见可取故简司狱官小优劣不足为差然廷尉所司人命之本事须心平性正抑彊哀弱不避贵势直情折狱者可为上等今正欲听採风謡虚实难悉正欲不採事无所据然人言恶者未必是恶言善者不必是善所以然者或断讼不避豪贵故人以为恶或将势抑贱贵人以为好然关朕之听皆贵者言是以迟廻三复良由于此局事须冰清玉洁明扬褒贬卿等既是亲典邪正得失悉所具之可精辨以闻邓述对曰陛下行赏得人余者甘心若实不尽能无以劝励如臣愚见愿不行赏髙祖曰朕昔置此官许三年考绩必行赏罚既经今考若无黜陟恐正直者莫肯用心邪曲者无以改肃自非释之于公何能尽其至理虽不可精其微致且望粗有殿最诸尚书更与羣官善量所以髙祖谓尚书等曰朕仰纂干构君临万宇往者稽古典章树兹百职然尚书之任枢机是司岂惟总括百揆缉和人务而已朕之得失寔在于斯自卿等在任年垂二周未尝言朕之一失献可否之片规又未尝进一贤而退一不肖此二事罪之大者髙祖又谓羽曰汝之浅薄固不足以况晋之巨源考之今世民斯下矣汝始为廷尉及初作尚书内外瞻望以吾有弟自往秋南斾之后近小人逺君子在公阿党亏我皇宪出入无章动乖体则计汝所行应在下下之第髙祖又谓羽曰汝既是宸极之弟而居枢端之任汝自在职以来功勤之绩不闻于朝阿党之音频干朕听汝之过失已备积于前不复能别叔今黜汝録尚书廷尉但居特进太保又谓尚书令陆叡曰叔飜在省之初甚有善称自近以来偏颇懈怠岂不由卿等随其邪伪之心不能相导以义虽不成大责已致小罚今夺卿尚书令禄一周谓左仆射元赞曰卿夙徳老成久居机要不能光赞物务奖励同寮贼人之谓岂不在卿计叔飜之黜卿应大辟但以咎归一人不复相罪又为少师未允所授今解卿少师之任削禄一周诏吏部尚书澄曰叔父既非端右又非座元岂宜滥归衆过也然观叔父神志骄傲少保之任似不能存意可解少保谓长兼尚书于果曰卿履歴卑浅超升名任不能勤谨夙夜数辞以疾长兼之职位亚正员今解卿长兼可光禄大夫守尚书削禄一周又谓守尚书尉羽曰卿在集书殊无忧存左史之事今降为长兼常侍亦削禄一周又谓守尚书卢渊曰卿始为守尚书未合考绩然卿在集书虽非髙功为一省文学之士尝不以左史在意如此之咎罪无所归今降卿长兼王师守常侍尚书如故夺常侍禄一周谓左丞公孙良右丞乞伏义受曰二丞之任所以协赞尚书光宣出纳而卿等不能正心直言规佐尚书论卿之罪应合大辟但以尚书之失事钟叔飜故不能别致贬责二丞可以白衣守本官冠服禄恤尽皆削夺若三年有成还复本任如其无成则永归南亩又谓散骑常侍元景曰卿等自任集书合省逋堕致使王言遗滞起居不修如此之咎责在于卿今降为中大夫守常侍夺禄一周谓谏议大夫李彦曰卿虽处谏议之官实人不称职可去谏议退为元士又谓中庶子游肇等曰自建承华已经一稔然东宫之官无直言之士虽未经三载事须考黜肇及中舍人李平识学可观可为中安乐王诠可为下中解东华之任退为员外散骑常侍冯夙可为下下免中庶子免爵两任员外常侍如故中舍人闾贤保可为下下退为武骑常侍又谓公孙良曰顷年用人多乖观才之授实是武人而授以文官黜同大例于理未均诸如此比黜官如初髙祖引陆叡元赞等于前曰北人每言北人何用知书朕闻此深用怃然今知书者甚衆岂皆圣人朕自行礼九年置官三载正欲开导兆人致之礼教朕为天子何假中原欲令卿等子孙博见多知若永居恒北值不好文主卿等子孙不免面墙也陆叡对曰实如明诏金氏若不入仕汉朝七世知名亦不可得也髙祖大悦及五等开建羽食渤海之东光二千戸车驾南伐羽进号卫将军除使持节都督青齐光南青四州诸军事征东大将军开府青州刺史以留守代京之功増邑五百户髙祖幸羽第与诸弟言曰朕昨亲受人讼始知广陵之明了咸阳王禧对曰臣年为广陵兄明为广陵弟髙祖曰我为汝兄汝为羽昆汝复何恨又曰叔飜沉疴緜惙遂有辰嵗我每为深忧恐其不振今得痊愈晚成㛰媾且喜其吉庆故命驾耳髙祖亲饯之华林园后诏羽曰吾因天歴运乗时树功开荆拓沔威振楚越时暨三炎息驾汝颍势临荆徐声遏江外未容解甲凯入三川纂兵修律俟秋方举海服之寄故惟宗良善开经䇿宁我东夏敬慎汝仪勿坠嘉问唯酒唯田可不戒欤加散骑常侍进号车骑大将军余如故世宗即位迁司州牧常侍如故羽频表辞牧至于三四诏不许世宗览政引羽入内面授司徒羽辞曰彦和本自不愿而陛下彊与今新去此官而以臣代之必招物议季豫既转取之无嫌请为司空世宗犹彊焉固辞乃许之羽先淫员外郎冯俊兴妻夜因私游为俊兴所击积日祕匿薨于府年三十二世宗亲临哀恸诏给东园温明祕器朝服一具衣一袭钱六十万布一千匹蜡三百斤大鸿胪护䘮事大殓帝亲临之举哀都亭赠使持节侍中骠骑大将军司徒公冀州刺史给羽葆鼓吹班劒四十人谥曰惠及葬帝亲临送子恭袭语在纪恭兄欣字庆乐性麤率好鹰犬肃宗初除通直散骑常侍北中郎将出为冠军将军荆州刺史转征虏将军齐州刺史欣在二州颇得人和又为征东将军太仆卿孝庄初封沛郡王邑一千户后改封淮阳王出帝时加太师开府复封广陵王除太傅司州牧寻除大司马随出帝没于关中欣弟永业普泰元年特封髙宻郡王食邑二千戸武定末金紫光禄大夫齐受禅爵例降髙阳王雍字思穆少而倜傥不恒髙祖曰吾亦未能测此儿之深浅然观其任真率素或年器晚成也太和九年封颍川王加侍中征南大将军或说雍曰诸王皆待士以营声誉王何以独否雍曰吾天子之子位为诸王用声名何为久之拜中护军领镇北大将军改封髙阳奉迁七庙神主于洛阳五等开建食邑二千户车驾南伐雍行镇军大将军总摄留事迁卫尉加散骑常侍除使持节镇北将军相州刺史常侍如故髙祖诫雍曰相州乃是旧都自非朝贤徳望无由居此是以使汝作牧为牧之道非难非易其身正不令而行故便是易其身不正虽令不从故便是难又当爱贤士存信约无用人言而轻与夺也进号征北将军世宗初迁使持节都督冀相瀛三州诸军事征北大将军开府冀州刺史常侍如故雍在二州微有声称入拜骠骑大将军司州牧世宗时幸雍第皆尽家人之礼迁司空公议定律令雍常入叅大议转太尉公加侍中时雍以旱故再表逊位优诏不许除太保领太尉侍中如故世宗行考陟之法雍表曰窃惟三载考绩百王通典今任事上中者三年升一阶散官上第者四载登一级闲冗之官本非虚置或以贤能而进或因累勤而举如其无能不应忝兹髙选既其以能进之朝伍或任官外戍逺使絶域催督逋悬察检州镇皆是散官以充剧使及于考陟排同闲伍检散官之人非才皆劣称事之辈未必悉贤而考闲以多年课烦以少嵗上乖天泽之均下生不等之苦又寻景明之格无折考之文正始之奏有与夺之级明参差之考非圣慈之心改典易常乃有司之意又寻考级之奏委于任事之手涉议科勤絶于散官之笔遂使在事者得展自勤之能散辈者独絶披衿之所抑以上下之闲限以㫖格之判致使近侍禁职抱槃屈之辞禁卫武夫懐不申之恨欲尅平四海何以获诸又散官在直一玷成尤衔使愆失差毫即坐徽纆所逮未以事闲优之节庆之赉不以禄微加赏罪殿之犯未殊任事考陟之机推年不等臣闻君举必书书而不法后代何观诗云王事靡盬不遑启处又曰岂不懐归畏此简书依依杨栁以叙治兵之役霏霏雨雪又申振旅之勤若折往来日月便是採薇之诗废枤杜之歌罢又任事之官吉凶请假定省扫拜动歴十旬或因患重请动輙经嵗征役在途勤泰百倍苦乐之势非任事之伦在家私闲非理务之日论优语剧先宜折之武人本挽上格者为羽林次格者为虎贲下格者为直从或累纪征戍靡所不涉或带甲连年负重千里或经战损伤或年老衰竭今试以本格责其如初有爽于先退阶夺级此便责以不衰理未通也又蕃使之人必抽朝彦或歴崄千余或履危万里登有死亡之忧咸懐不返之慼魂骨奉忠以尸将命先朝赏格酬以爵品今朝改式止及阶劳折以代考有乖使望非所以奖励皇华而敦崇四牡者也复寻正始之格汎后任事上中者三年升一阶汎前任事上中者六年进一级三年一考自古通经今以汎前六年升一阶检无愆犯倍年成级以此推之明以汎代考新除一日同霑阶荣下第之人因汎上陟上第之士由汎而退臣又见部尉资品本居流外刋诸明令行之已久然近为里巷多盗以其威轻不肃欲进品清流以压姦宄甄深启云为法者施而观之不便则改窃谓斯言有可採用圣慈昭览更髙宰尉之秩今考格始宣懐怨者衆臣窃观之亦谓不可有光国典改之何难世宗乃引雍共论时务肃宗初诏雍入居太极西栢堂谘决大政给亲信二十人又诏雍为宗师进太傅侍中领太尉公王如故别勑将作营国子学寺给雍居之领军于忠擅权専恣仆射郭祚劝雍出之忠怒矫诏杀祚及尚书裴植废雍以王归第朝有大事使黄门郎就谘访之忠寻复矫诏将欲杀雍以问侍中崔光光拒之乃止未几灵太后临朝出忠为冀州刺史雍表曰臣初入栢堂见诏㫖之行一由门下而臣出君行不以悛意每览伤矜视之惨目深知不可不能禁制臣之罪一也臣近忝内枢兼尸师傅宜保护圣躬温凊晨夕而于忠身居武司禁勒自在限以内外朝谒简絶皇居寝食所在不知社稷安危又亦不预出入栢堂尸位而已臣之罪二也忠规欲杀臣赖在事执拒又令仆卿相任情进黜迁官授职多不经旬斥退贤良専纳心腹威振百寮势倾朝野臣见其如此欲出忠为雍州刺史镇抚关右在心未行反为忠废忝官尸禄孤负恩私臣之罪三也先帝升遐储宫纂统斯乃君父之恒谟臣子之永则加赏之义自古无之忠既人臣受恩先帝䘮祸之际竭节是常迎陛下于东宫臣下之恒事如其不尔更欲何为而忠意气凌云坐要封爵尔日抑之交恐为祸臣以权臣所欲不敢輙违即集王公卿士议其多少清河王臣怿先帝懿弟识度寛明临衆唱议非以勤而赏之惮违权臣之㫖望颜而授臣知不可因而从之臣之罪四也忠秉权门下且居宰执又总禁旅为崇训卫尉身兼内外横于宫掖臣之罪五也古者重罪必令三公会期至旬日所以重死刑也先帝登极十有七年细人犯刑犹寛宪墨朝廷贵仕不戮一人今陛下践阼年未半周杀仆射尚书如夭一草是忠秉权矫㫖擅行诛戮臣知不能救臣之罪六也臣位荷师相年未及终难恕之罪显露非一何情以处何颜以生虽经恩宥犹有余责谨反私门伏听司败灵太后感忠保护之勲不问其罪增雍封一千戸除侍中太师又加使持节以本官领司州牧雍表请王公以下贱妾悉不听用织成锦绣金玉珠玑违者以违㫖论奴婢悉不得衣绫绮缬止于缦缯而已奴则布服竝不得以金银为钗带犯者鞭一百太后从之而不能久行也诏雍乗步挽出入掖门又以本官録尚书事雍频表辞逊优荅不许诏侍中敦谕诏雍朝夕侍讲肃宗览政除使持节司州牧侍中太师録尚书如故肃宗加元服雍兼太保与兼太尉崔光摄行冠礼诏雍乗车出入大司马门进位丞相给羽葆鼓吹倍加班劒余悉如故又赐帛八百匹与一千人供具催令速拜诏雍依齐郡顺王简太和故事朝讫引坐特优拜伏之礼总摄内外与元义同决庶政嵗禄万余粟至四万伎侍盈房诸子珰冕荣贵之盛昆弟莫及焉元妃卢氏薨后更纳博陵崔显妹甚有色宠欲以为妃世宗初以崔氏世号东崔地寒望劣难之久乃听许延昌已后多幸伎侍近百许人而疎弃崔氏别房幽禁不得关豫内政仅给衣食而已至乃左右无复婢使子女欲省其母必启闻许乃得见未几崔暴薨多云雍殴杀之也灵太后许赐其女伎未及送之雍遣其阉竖丁鵞自至宫内料简四口冒以还第太后责其専擅追停之孝昌初诏曰比相府弗开隂阳未变王秉哲居宗勲望隆重道庇苍生威被华裔体国犹家匪躬在节可开府置佐史寻罢司徒以为丞相府孝庄初尒朱荣欲害朝士遂云雍将谋逆于河隂遇害赠假黄钺相国谥文穆王雍识懐短浅又无学业虽位居朝首不为时情所推既以亲尊地当宰辅自熙平以后朝政褫落不能守正匡弼唯唯而已及清河王怿之死元义専政天下大责归焉嫡子泰字昌颇有时誉为中书侍郎寻迁通直散骑常侍镇东将军太常卿与雍同时遇害追赠侍中特进骠骑大将军太尉公武州刺史髙阳王谥曰文孝子斌袭武定中官至尚书右仆射齐受禅爵例降泰兄端字宣雅美容貌颇涉书史起家散骑侍郎累迁通直常侍鸿胪太常少卿散骑常侍出为安东将军青州刺史是时萧衍遣将寇逼徐扬除端抚军将军金紫光禄大夫使持节东南道大使处分军机贼平拜镇军将军兖州刺史俄而衍将复冦徐兖围逼州城端率在州文武拒守得全以功封安得县开国公食邑五百戸还除都官尚书与雍俱遇害赠车骑大将军仪同三司相州刺史子峻袭爵齐受禅例降泰弟叡字子哲轻忽荣利爱翫琴书起家拜通直散骑侍郎迁卫尉少卿转光禄少卿封济北郡王与雍俱遇害赠车骑大将军司空公雍州刺史子徽普泰中袭爵起家通直郎武定五年坐与元瑾等谋反伏法叡弟诞字文发少聪慧有风仪起家通直郎迁中书侍郎通直散骑常侍封新阳县开国伯食邑三百戸加龙骧将军进封昌乐王食邑七百尸迁平南将军散骑常侍黄门侍郎孝静初拜侍中车骑大将军仪同三司司州牧天平三年薨赠使持节侍中太保司徒公尚书令将军牧如故谥曰文献无子以斌第二子子亮为后诞弟勒义勅义弟亘亘弟伏陁伏陁弟弥陁弥陁弟僧育僧育弟居罗出帝初勒义封阳平县亘封濮阳县伏陁封武阳县弥陁封新阳县僧育封顿丘县居罗封卫县竝开国伯食邑四百戸天平中竝除镇逺将军散骑侍郎僧育走关西国除其余齐受禅爵例降北海王详字季豫美姿容善举止太和九年封加侍中征北大将军后拜光禄大夫解侍中将军又兼侍中从髙祖南伐为散骑常侍髙祖自洛北廵详常与侍中彭城王勰竝在舆辇陪侍左右至髙宗射铭之所髙祖停驾诏诸弟及侍臣皆试射逺近唯详箭不及髙宗箭所十余步髙祖嘉之拊掌欣笑遂诏勒铭亲自为制五等开建食邑二千户迁侍中转祕书监车驾南伐详行中领军留守给鼓吹一部甲仗三百人兼督营构之务髙祖赐详玺书曰比游神何业也邱坟六籍何事非娱善正风猷肃是禁旅详后朝于行宫髙祖引见之详庆平沔北髙祖曰朕以畿南未清神麾暂动沔北数城竝皆柔服此乃将士之效非朕之功详对曰陛下徳迈唐虞功微周汉自南之风于是乎始详还洛髙祖饯之诏详曰昔者淮夷叛命故有三年之举鬼方不令乃致淹载之师况江吴窃命于今十纪朕必欲荡涤南海然后言归今夏停此故与汝相见善守京邑副我所懐赵郡王干薨以详行司州牧除护军将军兼尚书左仆射髙祖临崩顾命详为司空辅政世宗即位以详有营构之勤增邑一千戸详以帝居谅闇不受世宗览政迁侍中大将军録尚书事咸阳王禧之谋反也详表求解任诏曰一人之身愆不累徳形乖性别忠逆固殊是以父殛子兴义髙唐世弟戮兄登迹显周鲁禧之与国异体同气既肆无君之逆安顾弟友之亲叔父忠显二朝诚贯庙社寔朂赞沖昧保乂鸿猷岂容以微介之虑忘阿衡之重貂章即已勑还愿不再述祚属眇躬言及斯事临纸慙恨惋慨兼深详重表陈解诏复不许除太傅领司徒侍中録尚书事如故详固辞诏遣敦劝乃受详与八座奏曰窃惟姦刧难除为蠧日久郡盗作患有国攸病故五刑为用犹陷触网之诛道几胜残宁息狗窃之响是以班制垂式名为治本整纲提目政之大要谨寻夺禄事条班已周嵗然京邑尹令善恶易闻边州逺守或难听审皆上下同情迭相掩没设有贼发隐而不言或以劫为偷或遏掠成盗更令贼发难知攘窃惟甚臣等参议若依制削夺则县无朞月之宰附条贬黜郡靡嵗稔之守此制必行所谓法令滋章盗贼多有昔黄龚变风不由削禄张赵称美岂惮贬退然绥导之体得失在人乃可重选慎官依律劾禁不宜轻改法令削黜羣司今请改制条还附律处其励已公清赏有常典风謡黩贿案为考第世宗从之详之拜命其夜暴风震电拔其庭中桐树大十围倒立本处初世宗之览政也详闻彭城王勰有震主之虑而欲夺其司徒大惧物议故为大将军至是乃居之天威如此识者知其不终世宗讲武于邺详与右仆射髙肇领军于劲留守京师初太和末详以少弟延爱景明初复以季父崇宠位望兼极百寮惮之而贪冒无厌多所取纳公私营贩侵剥逺近嬖狎羣小所在请託珍丽充盈声色侈纵建饰第宇开起山池所费巨万矣又于东掖门外大路之南驱逼细人规占第宅至有䘮柩在堂请延至葬而不见许乃令舆榇巷次行路哀嗟详母髙太妃颇亦助为威虐亲命殴击怨响嗷嗷妃宋王刘昶女不见答礼宠妾范氏爱等伉俪及其死也痛不自胜乃至葬讫犹毁𡑞视之表请赠平昌县君详又蒸于安定王燮妃髙氏髙氏即茹皓妻姊严禁左右闭密始末详既素附于皓又縁淫好往来绸密皓之取妻也详亲至其家忻饮极醉详虽贪侈聚敛朝野所闻而世宗礼敬尚隆凭寄无替军国大事总而裁决每所敷奏事皆协允详常别住华林园之西隅与都亭宫馆密迩相接亦通后门世宗毎濳幸其所肆饮终日其宠如此又详拜受因其私庆启请世宗世宗频幸南第御其后堂与髙太妃相见唿为阿母伏而上酒礼若家人临出髙每拜送举觞祝言愿官家千万嵗寿嵗嵗一至妾母子舍也初世宗之亲政也详与咸阳王禧彭城王勰竝被召入共乗犊车防卫严固髙时遑廹以为详必死亦乗车傍路哭而送至金墉及详得免髙云自今而后不愿富贵但令母子相保共汝埽市作活也至此贵宠崇盛不复言有祸败之理后为髙肇所谮云详与皓等谋为逆乱于时详在南第世宗召中尉崔亮入禁勑纠详贪淫及茹皓刘胄常季贤陈扫静等専恣之状亮乃奏详贪害公私婬乱典礼朝廷比以军国费广禁断诸蕃杂献而详擅作威令命寺署酬直驱夺人业崇侈私第蒸秽无道失尊卑之节尘败军章亏风教之纪请以见事免所居官爵付鸿胪削夺輙下禁止付廷尉治罪并劾皓等夜即收禁南台又虎贲百人围守详第虑其惊惧奔越遣左右郭翼开金墉门驰出谕之示以中尉弹状详母髙见翼顿首号泣不自胜详言审如中尉所纠何忧也正恐更有大罪横至耳人奉我珍异货物我实爱之果为取受吾何忧乎私以自寛至明皓等皆赐死引髙阳王雍等五王入议详罪单车防守还华林之馆母妻相与哭入所居小奴弱婢数人随从官防甚严终夜击列坐围守外内不通世宗为此不幸园十余日徙详就太府寺围禁弥切诏曰王位兼台辅亲懿莫二朝野属赖具瞻所归不能励徳存道宣融轨训方乃肆兹贪腼秽暴显闻逺负先朝友爱之寄近乖家国推敬所期理官执宪寔合刑典天下为公岂容私抑但朕诸父倾落存者无几便极逮坐情有未安可免为庶人别营坊馆如法禁卫限以终身邦家不造言寻感慨遂别营馆于洛阳县东北隅二旬而成将徙详居之会其家奴数人隂结党辈欲以刧出详密抄名字濳託侍婢通于详详始得执省而门防主司遥见突入就详手中揽得呈奏至夜守者以闻详哭数声而暴死详自至太府令其母妻还居南宅五日一来与其相见此夜母妻不在死于婢手中至明告其凶问诏曰北海叔奄至倾背痛慕抽恸情不自任明便举哀可勑备办䘮还南宅诸王皇宗悉令奔赴给东园祕器赗物之数一依广陵故事详之初禁也乃以蒸髙事告母母大怒詈之苦切曰汝自有妻妾侍婢少盛如花何忽共许髙丽婢姦通令致此罪我得髙丽当噉其肉乃杖详背及两脚百余下自行杖力疲乃令奴代髙氏素严详每有微罪常加责罚以絮裹杖至是去絮皆至疮脓详苦杖十余日乃能立又杖其妃刘氏数十云新妇大家女门户匹敌何所畏也而不检校夫婿妇人皆妬独不妬也刘笑而受罚卒无所言详贪淫之失虽闻逺近而死之日罪无定名逺近叹怪之停殡五载永平元年十月诏曰故太傅北海王体自先皇特钟友爱受遗训辅冲昧攸託不图暮节晦徳终缺哀荣便可追复王封尅日营厝少慰幽魂以旌隂戚谥曰平王子颢字子明袭少慷慨有壮气除龙骧将军通直散骑常侍转宗正卿光禄大夫长兼宗正卿散骑常侍平东将军转都官尚书加安南将军出除散骑常侍抚军将军徐州刺史寻为御史弹劾除名其后贼帅宿勤明达叱千骐驎等寇乱豳华诸州乃复颢王爵以本将军加使持节假征西将军都督华豳东秦诸军事兼左仆射西道行台以讨明达颢转战而前频破贼衆解豳华之围以功增封八百户进号征西将军又除尚书右仆射持节行台都督如故寻迁车骑大将军仪同三司余如故值萧宝夤等大败于平凉颢亦奔还京师于时葛荣南进稍逼邺城武泰初以颢为侍中骠骑大将军开府仪同三司相州刺史以御荣颢至汲郡属尒朱荣入洛推奉庄帝诏授颢太傅开府侍中刺史王竝如故颢以葛荣南侵尒朱縦害遂盘桓顾望图自安之䇿先是颢启其舅范遵为殷州刺史遵以葛荣充逼未得行颢令遵权停于邺颢既懐异谋乃遣遵行相州事代前刺史李神为已表里之援相州行台甄先受朝㫖委其守邺知颢异图恐遵为变遂相率废遵还推李神摄理州事然后遣军候颢逆顺之势颢以事意不谐遂与子冠受率左右奔于萧衍颢见衍泣涕自陈言辞壮烈衍竒之遂以颢为魏王假之兵将令其北入永安二年四月于梁国城南登坛燔燎号孝基元年庄帝诏济隂王晖业为都督于考城拒之为颢所擒又尅行台杨昱于荥阳尒朱世隆自虎牢走退庄帝北幸颢遂入洛改称建武元年颢以数千之衆转战輙尅据有都邑号令自己天下人情想其风政而自谓天之所授颇懐骄怠宿昔賔客近习之徒咸见宠待干扰政事又日夜纵酒不恤军国所统南兵凌窃市里朝野莫不失望时又酷敛公私不安庄帝与尒朱荣还师讨颢自于河梁拒战王师渡于马渚冠受战败被擒因相继而败颢率帐下数百骑及南兵勇健者自轘辕而出至临颍颢部骑分散为临颍县卒所斩出帝初赠使持节侍中都督冀定相殷四州诸军事骠骑大将军大司马冀州刺史武定中子娑罗袭齐受禅爵例降颢弟瑱字宝意起家为通直郎转中书郎歴武卫将军光禄少卿黄门郎出除平北将军相州刺史为大宗正卿封平乐县开国公食邑八百戸庄帝初拜侍中车骑将军封东海王食邑千户俄迁中书监左光禄大夫兼尚书右仆射又拜车骑大将军加侍中瑱无他才干以亲属早居重任兄颢入洛成败未分便以意气自得为时人所笑颢败潜窜为人执送斩于都市出帝初赠侍中都督雍华岐三州诸军事骠骑大将军太尉公尚书令雍州刺史子衍袭爵武定中通直散骑侍郎齐受禅爵例降史臣曰显祖诸子俱闻道于太和之日咸阳望重位隆自猜谋乱赵郡愆于王度终谥曰灵广陵夙称明察不幸中夭惜矣髙阳器术缺然终荷栋干孝昌之叛盖不足以责之北海义昧鹡鸰奢淫自䘮虽祸由闲言亦自贻伊戚颢取若拾遗亡不旋踵岂守之无术其天将覆之魏书卷二十一上卷二十一上考证魏书卷二十一上考证赵郡王干𫝊铨衡是荷荷一本作何北海王详𫝊闭密始末闭一本作秘魏书卷二十一上考证卷二十一下钦定四库全书魏书卷二十一下齐魏收撰列传第九下献文六王彭城王彭城王勰字彦和少而岐嶷姿性不羣太和九年封始平王加侍中征西大将军勰生而母潘氏卒其年显祖崩及有所知启求追服文明太后不许乃毁瘠三年弗参吉庆髙祖大竒之敏而耽学不舍昼夜博综经史雅好属文髙祖革创解侍中将军拜光禄大夫复除侍中长直禁内参决军国大政万几之事无不预焉及车驾南伐以勰行抚军将军领宗子军宿卫左右开建五等食邑二千戸转中书令侍中如故改封彭城王髙祖与侍臣升金墉城顾见堂后梧桐竹曰凤凰非梧桐不栖非竹实不食今梧桐竹并茂讵能降凤乎勰对曰凤凰应德而来岂竹梧桐能降髙祖曰何以言之勰曰昔在虞舜凤凰来仪周之兴也鸑鷟鸣于岐山未闻降桐食竹髙祖笑曰朕亦未望降之也后宴侍臣于清徽堂日宴移于流化池芳林之下髙祖曰向宴之始君臣肃然及将末也情始畅而流景将頽竟不尽适恋恋余光故重引卿等因仰观桐叶之茂曰其桐其椅其实离离恺悌君子莫不令仪今林下诸贤足敷歌咏遂令黄门侍郎崔光读暮春羣臣应诏诗至勰诗髙祖乃为之改一字曰昔祁奚举子天下谓之至公今见勰诗始知中令之举非私也勰对曰臣露此拙方见圣朝之私赖蒙神笔赐刋得有令誉髙祖曰虽琢一字犹是玉之本体勰曰臣闻诗三百一言可蔽今陛下赐刋一字足以价等连城勰表解侍中诏曰蝉貂之美待汝而光人乏之秋何容方退也克念作圣庶必有资耳后幸代都次于上党之铜鞮山路旁有大松树十数根时髙祖进繖遂行而赋诗令人示勰曰吾始作此诗虽不七步亦不言逺汝可作之比至吾所令就之也时勰去帝十余步遂且行且作未至帝所而就诗曰问松林松林经几冬山川何如昔风云与古同髙祖大笑曰汝此诗亦调责吾耳诏曰弟勰所生母潘早龄谢世显号未加勰祸与身具痛随形起今因其展思有足悲矜可赠彭城国太妃以慰存亡又除中书监侍中如故髙祖南讨汉阳假勰中军大将军加鼓吹一部勰以宠受频烦乃面陈曰臣闻兼亲疏而两并异同而建此既成文于昔臣愿诵之于后陈思求而不允愚臣不请而得岂但今古云殊遇否人异非独曹植逺羡于臣是亦陛下践魏文而不顾髙祖大笑执勰手曰二曹才名相忌吾与汝以道德相亲縁此而言无慙前烈汝但克己复礼更何多及髙祖亲讲丧服于清徽堂从容谓羣臣曰彦和季豫等年在蒙稚早登缨绂失过庭之训并未习礼每欲令我一解丧服自审义解浮疎抑而不许顷因酒醉坐脱尔言从故屈朝彦遂亲传説将临讲坐慙战交情御史中尉李彪对曰自古及今未有天子讲礼陛下圣叡渊明事超百代臣得亲承音㫖千载一时从征沔北赐帛三千匹除使持节都督南征诸军事中军大将军开府又诏曰明便交敌可勑将士肃尔军仪勰于是亲勒大衆须臾有二大鸟从南而来一向行宫一向府幕各为人所获勰言于髙祖曰始有一鸟望旗颠仆臣谓大吉髙祖戏之曰鸟之畏威岂独中军之畧也吾亦分其一尔此乃大善兵法咸说至明便大破崔慧景萧衍其夜大雨髙祖曰昔闻国军获胜每逢云雨今破新野南阳及摧此贼果降时润诚哉斯言勰对曰水德之应逺称天心髙祖令勰为露布勰辞曰臣闻露布者布于四海露之耳目必须宣扬威畧以示天下臣小才岂足大用髙祖曰汝岂独亲诏亦为才达但可为之及就尤类帝文有人见者咸谓御笔髙祖曰汝所为者人谓吾制非兄则弟谁能辨之勰对曰子夏被嗤于先圣臣又荷责于来今及至豫州髙祖为家人书于勰曰教风密微礼政严严若不深心日劝何以敬诸每欲立一宗师肃我元族汝亲则宸极位乃中监风标才器实足师范屡有口勑仍执沖逊难违清挹荏苒至今宗制之重舍汝谁寄便委以宗仪责成汝躬有不遵教典随事以闻吾别肃治之若宗室有愆隐而不举钟罚汝躬纲维相厉庶有劝改吾朝闻夕逝不为恨也勰翌日面陈曰奉诏令专主宗制纠举非违臣闻其身正不令而行其身不正虽令不从臣处宗乏长㓜之顺按物无国士之礼每因启请已蒙哀借不谓今诏终不矜免犹愿圣慈赐垂蠲遂髙祖曰汝谐往钦哉勰表以一嵗国秩职俸亲恤以禆军国诏曰割身存国理为逺矣但汝亦我乃减已助国职俸便停亲国二事听三分受一髙祖不豫勰内侍医药外总军国之务遐迩肃然人无异议徐謇当世之上医也先是假还洛阳及召至勰引之别所泣涕执手而谓之曰君今世元化至尊气力危惙愿君竭心专思方治若圣体日康令四海有赖当获意外之赏不然便有不测之诛非但荣辱乃存亡由此君其勉之左右见者莫不呜咽及引入謇便欲进治勰以髙祖神力虚弱唯令以食味消息勰乃密为坛于汝水之濵依周公故事告天地显祖请命乞以身代髙祖翌日有瘳损自悬瓠幸邺勰常侍坐舆辇昼夜不离于侧饮食必先尝之而后手自进御车驾还京会百寮于宣极堂行饮至策勲之礼命舍人宣㫖勰翼弼六师纂戎荆楚沔北之勲每毗庙算从讨新野有克城之谋受命邓城至大捷之効功为羣将之最也别当授赏不替厥庸髙祖谓勰曰吾与汝等早罹艰苦中逢契濶每谓情义随事而疎比纒患经嵗危如寒叶非汝孔懐情敦忠孝孰能动止躬亲必先药膳每寻此事感思殊逺勰悲泣对曰臣等宿遭不天酷恨长世赖陛下抚育得参人伍岂谓上灵无鉴复使圣躬违和万国所悬苍生系气寝兴之劳岂申荼蓼以破慧景等勲增邑五百戸又诏曰朕形疲稚年心劳长嵗积思成痾顿发汝颍第六弟勰孝均周弟感侔姬旦遗食舍寐动止必亲敦医劝膳诚力俱竭致兹保康实赖同气又秉务缉政百司是凭纲维折衷万揆获济抚师于霖浩之辰处戎于荐逼之日安外静内功臣大道侍省之绩可以孔懐无褒翼亮之勤实乃勲存社稷宜有酬赏以旌国功可増邑一千户勰辞曰臣受遇縁亲荣枯事等以此获赏殊乖情愿乞追成㫖用息谤言诏曰汝在私能孝处公必忠比来勤忧足布朝野但可祇膺寻以勰为司徒太子太傅侍中如故俄而萧寳卷将陈显达内寇髙祖复亲讨之诏勰使持节都督中外诸军事总摄六师是时髙祖不豫勰辞曰臣侍疾无暇六军须有所託事不两兴情力又竭更请一王总当军要髙祖曰戎务侍疾皆凭于汝牵痾如此吾深虑不济安六军保社稷者舍汝而谁何容方便请人以违心寄宗袥所赖唯在于汝诸葛孔明霍子孟异姓受託而况汝乎行次淯阳髙祖谓勰曰吾患转恶汝其努力车驾至马圈去贼营数里显达等出战诸将大破之勰部分诸军将攻贼垒其夜奔退髙祖疾甚谓勰曰修短命也死生大分今吾气力危惙当成不济矣虽败显达国家安危在此一举社稷所仗唯在汝身霍子孟以异姓受付况汝亲贤可不勉也勰泣曰士于布衣犹为知已尽命况臣託灵先皇聨晖陛下诚应竭股肱之力加之以忠贞但臣出入喉膂每跨时要及于宠灵辉赫闻之遐迩复参宰匠机政毕归震主之声见忌必矣此乃周旦遁逃成王疑惑陛下爱臣便为未尽始终之美臣非所以恶华捐势非所以辞勤请逸正希仰成陛下日镜之明下念愚臣忘退之祸髙祖久之曰吾寻思汝言理实难夺乃手诏世宗曰汝第六叔父勰清规懋赏与白云俱洁厌荣舍绂以松竹为心吾少与绸缪提擕道趣每请解朝缨恬真邱壑吾以长兄之重未忍离逺何容仍屈素业长婴世网吾百年之后其听勰辞蝉舍冕遂其冲挹之性无使成王之朝飜疑姬旦之圣不亦善乎汝为孝子勿违吾勑及髙祖崩于行宫遏祕丧事独与右仆射任城王澄及左右数人为计奉迁髙祖于安车中勰等出入如平常视疾进膳可决外奏累日达宛城乃夜进安车于郡厅事得加敛榇还载卧舆六军内外莫有知者遣中书舍人张儒奉诏征世宗会驾梓宫至鲁阳乃发丧行服世宗即位勰跪授髙祖遗勑数纸咸阳王禧疑勰为变停在鲁阳郡外久之乃入谓勰曰汝非但辛勤亦危险至极勰恨之对曰兄识髙年长故知有夷险彦和握蛇骑虎不觉艰难禧曰汝恨吾后至耳自髙祖不豫勰常居中亲侍医药夙夜不离左右至于衣带罕解乱首垢面帝患久多忿因之以迁怒勰每被诮詈言至厉切威责近侍动将诛斩勰承颜悉心多所匡济及髙祖昇遐陈显达奔遁始尔虑凶问洩漏致有逼迫勰内虽悲恸外示吉容出入俯仰神貌无异及至鲁阳也东宫官属多疑勰有异志窃懐防惧而勰推诚尽礼卒无纎介勰上髙祖谥议谨案谥法协时肇享曰孝五宗安之曰孝道德博闻曰文经纬天地曰文仰惟大行皇帝义实该之宜上尊号为孝文皇帝庙曰髙祖陵曰长陵世宗从之既葬世宗固以勰为宰辅勰频口陈遗㫖请遂素懐世宗对勰悲恸每不许之勰频烦表闻辞义恳切世宗难违遗勑遂其雅情犹逼以外任乃以勰为使持节侍中都督冀定幽瀛营安平七州诸军事骠骑大将军开府定州刺史勰仍陈让又面申前意世宗固执不许乃述职尚书令王肃等奏臣等闻旌功表德道贵前王庸勲亲亲义髙盛典是故姬旦翼周光宅曲阜东平宰汉宠絶列蕃彭城王勰景思内昭英风外发协廓干规埽氛汉沔属先帝在天凤旌旋斾静一六师肃宁南服登圣皇于天衢开有魏之灵祐论道中铉王猷以穆七德丕宣九功在咏臣等参详宜增邑一千五百户诏曰览奏倍増崩絶未足以上酬勲德且可如奏勰频表固让世宗许之世宗与勰书曰恪奉辞暨今悲恋哽咽嵗月易逺便迫暮冬每思闻道奉承风教父既辞荣闲外无容顿违至德出蕃累朔荒驰寔深今遣主书刘道斌奉宣悲恋愿父来望必当届京展洩哀穷指不云逺勰乃朝于京师景明初萧寳卷豫州刺史裴叔业以寿春内属诏勰都督南征诸军事余官如故与尚书令王肃迎接寿春诏曰五教治枢古难其选自非亲贤兼切莫应斯举王以明德懋亲任属保傅出居蕃陜入御衮章内外克谐民神攸属今董率戎麾威号宜重可复授司徒以光望实又诏勰以本官领扬州刺史勰简刑导礼与民休息州境无虞遐迩安静扬州所统建安戍主胡景畧犹为寳卷拒守不下勰水陆讨之景畧面缚出降自勰之至寿春东定城戍至于阳石西降建安山蛮顺命斩首获生以数万计进位大司马领司徒余如故增邑八百戸又寳卷遣将陈伯之屯于肥口胡松又据梁城水军相继二百余里勰部分将士分攻诸营伯之胡松率衆出战诸将击之斩首九千俘获一万伯之等仅以身免屯于烽火勰又分命诸将频战伯之计穷宵遁淮南平诏曰王戚尊上辅德勲莫二孤心昧识训保攸凭比以寿春初开镇压任重故令王亲董元戎逺抚淮外冐兹炎蒸衡盖飘飖经畧踰时必有亏损淹违诣觌夙夜系情兼制胜宣规威効兼着公私允称义所钦嘉虽凯旋有期无申延属可遣给事黄门侍郎郑道昭就彼祗劳徴勰还朝勰政崇寛裕丝毫不犯淮南士庶追其余惠至今思之初勰之定寿春也获萧寳卷汝隂太守王果豫州治中庾稷等数人勰倾衿礼之常参坐席果承闲进曰果等契濶生平皓首播越顾瞻西夕余光几何今遭圣化正应力兹愚老申展尺寸但在南百口生死分张乞还江外以申德泽勰矜而许之果又谢曰殿下赐处有过国士果等今还仰负慈泽请听仁驾振旅反迹江外至此乃还其为逺人所懐如此勰至京师世宗临东堂引见诏勰曰比凤凰未一苍黎二化故仰屈尊谟绥懐边附而寇竖昏迷敢鬬淮楚叔父英畧髙明应机殄定凯旋今辰伏慰悲伫勰谢曰臣忝充戎帅抚安新故而不能宣武导恩威懐遐迩致小竖伯之驱率蚁徒侵扰边堡非唯仰慙天颜实亦俯愧朝列春秋责帅臣实当之赖陛下慈深舍过故使愚臣获免罪责勰频表辞大司马领司徒及所増邑乞还中山有诏不许乃除録尚书侍中司徒如故固辞不免勰雅好恬素不以势利婴心髙祖重其事干絷维不许虽临崩遗诏复世宗留连每乖情愿常悽然叹息以诏㫖殷勤僶俛应命时咸阳王禧渐以憍矜颇有不法北海王详隂言于世宗世宗深忌之又言勰大得人情不宜久在宰辅劝世宗遵髙祖遗勅禧等又出领军于烈为恒州非烈情愿固彊之烈深以为忿烈子忠尝在左右密令忠言于世宗云诸王等意不可测宜废之早自览政时将礿祭王公并斋于庙东坊世宗遣于烈将宿卫壮士六十余人召禧勰详等引入见之于光极殿世宗谓勰曰顷来南北务殷不容仰遂冲操恪是何人而敢久违先勑今遂叔父髙蹈之意勰谢曰先帝不以臣虚薄曲垂罔已之泽出入绸缪公私无舍自陛下龙飞九五屡求解落既为宰辅所抑亦不为陛下所许先岁夏中重尘天听时蒙优借出为定州往年还洛阳勑总戎淮肥虽无功効幸免罪戾云归未几复委臣以非㨿之任臣频烦干请具简圣听陛下孝深无改仰遵先诏上成睿明之美下遂微臣之志感惟今往悲喜交深乃诏曰王宿尚闲静志捐世务先帝爱亮之至弗夺此情遗勑炳然许遂沖退雅操不移朕亦未敢违夺今乃释位归第丘园是营髙尚之节确尔贞固贲履之操邈焉难追而王宅初构财力多阙成立之期岁月莫就可量遣工役分给材瓦禀王所好速令制办务从简素以称王心勰因是作蝇赋以谕懐恶谗构也又以勰为太师勰遂固辞诏曰盖二仪分象君臣之位形焉上下既位唱和之义生焉自古统天位主曷尝不赖明师仗贤辅而后燮和隂阳彝伦民物者哉往而不返者先民诚有之斯所谓独善其身而乱大伦山林之士耳贤人君子则不然也屈已以安民艰身以济物所谓以先知觉后知同尘而与天下俱洁者也朕猥以冲年纂临寳歴实赖叔父匡济之功诚宜永兼将相以纲维内外但逼夺先㫖惮违冲挹俛志割心以遂髙素自比水旱乖和隂阳失序是以屈王论道庶燮兹玉烛且师宰从容无废清尚故周旦复辟而居之尚父期颐以终位王义兼家国理絶独髙可遣侍中敦谕世宗又修家人书于勰曰恪言奉还告承犹执冲逊恪实闇寡政术多粃匡弼之寄仰属亲尊父德望兼重师训所归岂得近遗家国逺崇清尚也便愿纡降时副倾注之心勰不得已而应命世宗后频幸勰第及京兆广平暴虐不法诏宿卫队主率羽林虎贲幽守诸王于其第勰上表切谏世宗不纳勰既无山水之适又絶知己之游唯对妻子郁郁不乐议定律令勰与髙阳王雍八座朝士有才学者五日一集参论轨制应否之宜而勰夙侍髙祖兼聪达博闻凡所裁决时彦归仰加以美容貌善风仪端严若神折旋合度出入言笑观者忘疲又加侍中勰敦尚文史物务之暇披覧不辍撰自古帝王贤达至于魏世子孙三十卷名曰要畧小心谨慎初无过失虽闲居宴处亦无慢色惰容爱敬儒彦倾心礼待清正俭素门无私谒性仁孝言于朝廷以其舅潘僧固为冀州乐陵太守京兆王愉构逆僧固见逼从之尚书令髙肇性既兇愎贼害贤俊又肇之兄女入为夫人顺皇后崩世宗欲以为后勰固执以为不可肇于是屡譛勰于世宗世宗不纳因僧固之同愉逆肇诬勰北与愉通南招蛮贼勰国郎中令魏偃前防合髙祖珍希肇提携构成其事肇初令侍中元晖以奏世宗晖不从令左卫元珍言之世宗访之于晖晖明勰无此世宗更以问肇肇以魏偃祖珍为证世宗乃信之永平元年九月召勰及髙阳王雍广阳王嘉清河王怿广平王懐及髙肇等入时勰妃方产勰乃固辞不赴中使相继不得已乃令命驾意甚忧惧与妃诀而登车入东掖门度一小桥牛不肯进遂击之良久更有使者责勰来迟乃令去牛人挽而进宴于禁中至夜皆醉各就别所消息俄而元珍将武士赍毒酒而至勰曰吾忠于朝廷何罪见杀一见至尊死无恨也珍曰至尊何可复见王但饮酒勰曰至尊圣明不应无事杀我求与告我罪者一对曲直武士以刀镮筑勰二下勰大言曰皇天忠而见杀武士又以刀镮筑勰勰乃饮毒酒武士就杀之向晨以褥裹尸舆从屏门而出载尸归第云王因饮而薨勰妃李氏司空沖之女也号哭大言曰髙肇枉理杀人天道有灵汝还当恶死及肇以罪见杀论者知有报应焉世宗为举哀于东堂给东园第一祕器朝服一袭赙钱八十万布二千匹蜡五百斤大鸿胪护丧事勰既有大功于国无罪见害百姓寃之行路士女流涕而言曰髙令公枉杀如此贤王在朝贵贱莫不丧气追崇假黄钺使持节都督中外诸军事司徒公侍中太师王如故给銮辂九旒虎贲班劒百人前后部羽葆鼓吹輼辌车有司奏太常卿刘芳议勰谥曰王挺德弱龄诞资至孝睿性过人学不师授卓尔之操发自天然不羣之美㓜而独出及入参政务纶綍有光爰登中铉敷明五教汉北告危皇赫问罪王内亲药膳外总六师及宫车晏驾上下哀惨奋勐衔戚英畧潜通翼卫灵舆整戎振斾歴次宛谢迄于鲁阳送往奉居无慙周霍禀遗作辅逺至迩安分陜恒方流咏燕赵廓靖江西威慑南越入釐百揆庶绩咸熙履勤不惮在功愈挹温恭恺悌忠雅寛仁兴居有度善终笃始髙尚厥心功成身退义亮圣衷美光世典依谥法保大定功曰武善问周达曰宣谥曰武宣王及庄帝即位追号文穆皇帝妃李氏为文穆皇后迁神主于太庙庙称肃祖语在临淮王彧传前废帝时去其神主嫡子劭字子讷袭封善武艺少有气节肃宗初萧衍遣将犯边劭上表曰伪竖游魂闚觎边境劳兵兼时日有千金之费臣仰借先资绍飨厚秩思以埃尘用禆山海臣国封徐州去军差近谨奉粟九千斛绢六百匹国吏二百人以充军用灵太后嘉其至意而不许之起家宗正少卿又除使持节假散骑常侍平东将军青州刺史于时齐州民刘均房顷等扇动三齐萧衍遣将彭城郡王辩等骚扰边陲劭频有防拒之効孝昌末灵太后失德四方纷扰劭遂有异志为安丰王延明所启乃征入为御史中尉庄帝即位尊为无上王寻遇害河隂追谥曰孝宣皇帝妻李氏为文恭皇后有二子韶字世胄袭武定末司州牧齐受禅爵例降韶弟袭字世绍武定初封武安王邑一千户武定末中书侍郎齐受禅爵例降劭兄子直字方言少知名为清河文献王所赏爱起家除散骑侍郎转中书侍郎后除通直散骑常侍迁给事黄门侍郎灵太后诏曰故太师彭城武宣王道隆德盛功髙微管协契先朝导扬末命扶痾济难効汉北之诚送往奉居尽鲁南之节宗社赖之以安皇基由之永固而谦光守约屡撝增邑之赏辞多受少终保初钖之封非所谓追旧报恩念勲酬德者也可以前后所封戸别封三子为县公食邑各一千戸庶以少慰仁魂微申朝典子直封真定县开国公出为冠军将军梁州刺史未几遇患优游南郑无他政绩征还京师病卒赠散骑常侍安南将军都官尚书冀州刺史孝庄践阼追封陈留王邑二千戸赠假黄钺太师大司马太尉加前后部羽葆鼓吹子寛字思勐袭王爵除散骑常侍平南将军寻除侍中抚军将军永安三年尒朱兆害之于晋阳无后国除出帝初追赠使持节散骑常侍都督青齐济三州诸军事卫大将军青州刺史重赠司徒公弟刚字金明荘帝初封浮阳王邑千户武定末宗正少卿齐受襌爵例降刚弟质荘帝初林虑王邑千户永安三年薨出帝时赠车骑大将军左光禄大夫仪同三司劭弟子正羙貌性寛和肃宗初封霸城县公邑一千戸歴散骑侍郎太常少卿庄帝即位除尚书令封始平王与兄劭俱遇害赠假黄钺侍中都督中外诸军事大将军録尚书事相王如故鸾辂九旒黄屋左纛前后部羽葆鼓吹虎贲班劒一百人谥曰贞子钦字世道袭武定中散骑侍郎齐受禅爵例降史臣曰武宣王孝以为质忠而树行文谋武畧自得懐抱绸缪太和之世岂徒然哉至夫在安处危之操送往事居之节周旦匪他之义霍光异姓之诚事兼之矣功髙震主徳隆动俗间言一入卒不全志呜唿周成汉昭亦未易遇也魏书卷二十一下卷二十一下考证魏书卷二十一下考证彭城王勰传情始畅一本作觞从讨新野新一本误薪今改正行次淯阳淯一本作育劭兄子直本书目録彭城王勰下注子劭子直子正今上文云嫡子劭字子讷下文云劭弟子正则劭属子直嫡弟也魏书卷二十一下考证魏书卷二十二钦定四库全书魏书卷二十二齐魏收撰列传第十孝文五王废太子京兆王清河王广平王汝南王孝文皇帝七男林皇后生废太子恂文昭皇后生宣武皇帝广平文穆王懐袁贵人生京兆王愉罗夫人生清河文献王怿汝南文宣王悦郑充华生皇子恌未封早夭废太子庶人恂字元道生而母死文明太后抚视之常置左右年四嵗太皇太后亲为立名恂字元道于是大赦太和十七年七月癸丑立恂为皇太子及冠恂于庙髙祖临光极东堂引恂入见诫以冠义曰夫冠礼表之百代所以正容体齐颜色顺辞令容体正颜色齐辞令顺故能正君臣亲父子和长㓜然母见必拜兄弟必敬责以成人之礼字汝元道所寄不轻汝当寻名求义以顺吾㫖二十年改字宣道迁洛诏恂诣代都其进止仪礼髙祖皆为定及恂入辞髙祖曰今汝不应向代但太师薨于恒壤朕既居皇极之重不容轻赴舅氏之䘮欲使汝展哀舅氏拜汝母墓一写为子之情汝至彼太师事毕后日宜一拜山陵拜讫汝族祖南安可一就问讯在途当温读经籍今日亲见吾也后髙祖每嵗征幸恂常留守主执庙祀恂不好书学体貌肥大深忌河洛暑热意每追乐北方中庶子髙道悦数苦言致谏恂甚衔之髙祖幸崧岳恂留守金墉于西掖门内与左右谋欲召牧马轻骑奔代手刅道悦于禁中领军元俨勒门防遏夜得宁静厥明尚书陆琇驰启髙祖于南髙祖闻之骇惋外寝其事仍至汴口而还引恂数罪与咸阳王禧等亲杖恂又令禧等更代百余下扶曵出外不起者月余拘于城西别馆引见羣臣于清徽堂议废之司空太子太傅穆亮尚书仆射少保李冲并免冠稽首而谢髙祖曰卿所谢者私也我所议者国也古人有言大义灭亲今恂欲违父背尊跨据恒朔天下未有无父国何其包藏心与身俱此小儿今日不灭乃是国家之大祸脱待我亡后恐有永嘉之乱乃废为庶人置之河阳以兵守之服食所供粗免饥寒而已恂在困踬颇知咎悔恒读佛经礼拜归心于善髙祖幸代遂如长安中尉李彪承间密表告恂复与左右谋逆髙祖在长安使中书侍郎邢峦与咸阳王禧奉诏赍椒酒诣河阳赐恂死时年十五殓以麤棺常服瘗于河阳城二十二年冬御史台令史龙文观坐法当死告廷尉称恂前被摄左右之日有手书自理不知状而中尉李彪侍御史贾尚寝不为闻贾坐系廷尉时彪免归髙祖在邺尚书表收彪赴洛会赦遂不穷其本末贾尚出系暴病数日死初髙祖将为恂娶司徒冯诞长女以女㓜待年长先为娉彭城刘长文荥阳郑懿女为左右孺子时恂年十三四髙祖泛舟天渊池谓郭祚崔光宋弁曰人生须自放不可终朝读书我欲使恂旦出省经𫝊食后还内晡时复出日夕而罢卿等以为何如光曰孔子称血气未定戒之在色𫝊曰昼以访事夜以安身太子以㓜年涉学之日不宜于正昼之时舍书御内又非所以安柔弱之体固永年之命髙祖以光言为然乃不令恂昼入内无子京兆王愉字宣徳太和二十一年封拜都督徐州刺史以彭城王中军府长史卢阳乌兼长史州事巨细委之阳乌世祖初为护军将军世宗留爱诸弟愉等常出入宫掖晨昬寝处若家人焉世宗每日华林戏射衣衫骑从往来无间迁中书监世宗为纳顺皇后妹为妃而不见礼荅愉在徐州纳妾李氏本姓杨东郡人夜闻其歌悦之遂被宠嬖罢州还京欲进贵之託右中郎将赵郡李恃显为之养父就之礼逆产子宝月顺皇后召李入宫毁击之彊令为尼于内以子付妃养之嵗余后父于劲以后久无所诞乃上表劝广嫔侍因令后归李于愉旧爱更甚愉好文章颇着诗赋时引才人宋世景李神儁祖莹邢晏王遵业张始均等共申宴喜招四方儒学賔客严懐真等数十人馆而礼之所得谷帛率多散施又崇信佛道用度常至不接与弟广平王懐颇相夸尚竞慕奢丽贪纵不法于是世宗摄愉禁中推案杖愉五十出为冀州刺史始愉自以职求侍要既势劣二弟潜懐愧恨颇见言色又以幸妾屡被顿辱内外离抑及在州谋逆愉遂杀长史羊灵引及司马李遵称得清河王密疏云髙肇谋杀害主上于是遂为坛于信都之南柴燎告天即皇帝位赦天下号建平元年立李氏为皇后世宗诏尚书李平讨愉愉出拒王师频败遂婴城自守愉知事穷携李及四子数十骑出门诸军追之见执以送诏征赴京师申以家人之训愉每止宿亭𫝊必携李手尽其私情虽鏁絷之中饮食自若畧无愧惧之色至野王愉语人曰虽主上慈深不忍杀我吾亦何面目见于至尊于是歔欷流涕絶气而死年二十一或云髙肇令人杀之敛以小棺瘗之诸子至洛皆赦之后灵太后令愉之四子皆附属籍追封愉临洮王子寳月袭乃改葬父母追服三年寳月弟寳炬轻躁薄行躭淫酒色孝庄时特封南阳王从出帝没于关西宇文黑獭害出帝寳炬乃僭大号清河王怿字宣仁㓜而敏惠美姿貌髙祖爱之彭城王勰甚器异之并曰此儿风神外伟黄中内润若天假之年比二南矣博涉经史兼综羣言有文才善谈理寛仁容裕喜怒不形于色太和二十一年封世宗初拜侍中转尚书仆射怿才长从政明于断决剖判衆务甚有声名司空髙肇以帝舅宠任既擅威权谋去良宗屡谮怿及愉等愉不胜其忿怒遂举逆冀州因愉之逆又构杀勰怿恐不免肇又録囚徒以立私惠怿因侍宴酒酣乃谓肇曰天子兄弟讵有几人而炎炎不息昔王莽头秃亦借渭阳之资遂簒汉室今君曲形见矣恐复终成乱阶又言于世宗曰臣闻唯器与名不可以假人是故季氏旅泰宣尼以为深讥仲叔轩悬丘眀以为至诫谅以天尊地卑君臣道别宜杜渐防萌无相僭越至于减膳録囚人君之事今乃司徒行之讵是人臣之义且陛下修政教解狱讼则时雨可降玉烛知和何使明君失之于上姦臣窃之于下长乱之基于此在矣世宗笑而不应肃宗初迁太尉侍中如故诏怿裁门下之事又典经义注时有沙门惠怜者自云呪水饮人能差诸病病人就之者日有千数灵太后诏给衣食事力优重使于城西之南治疗百姓病怿表谏曰臣闻律深惑衆之科礼絶妖淫之禁皆所以大明居正防遏姦邪昔在汉末有张角者亦以此术荧惑当时论其所行与今不异遂能詃诱生人致黄巾之祸天下涂炭数十年间角之由也昔新垣姦不登于明堂五利侥终婴于显戮灵太后以怿肃宗懿叔徳先具瞻委以朝政事拟周霍怿竭力匡辅以天下为己任领军元义太后之妹夫也恃宠骄盈怿裁之以法每抑黜之为义所疾义党人通直郎宗凖爱希义㫖告怿谋反禁怿门下讯问左右及朝贵贵人分明乃得雪释焉怿以忠而获谤乃鸠集昔忠烈之士为显忠録二十卷以见意焉正光元年七月义与刘腾逼肃宗于显阳殿闭灵太后于后宫囚怿于门下省诬怿罪状遂害之时年三十四朝野贵贱知与不知含悲䘮气惊振逺近夷人在京及归闻怿之䘮为之噼面者数百人广平王懐有魏诸王召入华林别馆禁其出入令四门博士董征授以经𫝊世宗崩乃得归汝南王悦好读佛经览书史为性不伦俶傥难测悦妃闾氏即东海公之女也生一子不见礼荅有崔延夏者以左道与悦游合服仙药松术之属时轻与出採之宿于城外小人之所遂断酒肉粟稻唯食麦饭又絶房中而更好男色轻忿妃妾至加捶挞同之婢使悦之出也妃住于别第灵太后勑检问之引入穷悦事故妃病杖伏床蓐疮尚未愈太后因悦之杖妃乃下令禁断令诸亲王及三蕃其有正妃疾患百日已上皆遣奏闻若有犹行捶挞就削封位及清河王怿为元义所害悦了无讐恨之意乃以桑落酒候伺之尽其私佞义大喜以悦为侍中太尉临拜日就怿子亶求怿服翫之物不时称㫖乃召亶杖之百下亶居庐未葬形气羸弱暴加威挞殆至不济仍唿阿儿亲自循抚悦为大剉碓置于州门盗者便欲斩其手时人惧其无常能行异事姦偷畏之而蹔息及尔朱荣举兵向洛既忆入间俄而闻荣肆毒于河隂遂南奔萧衍衍立为魏主号年更兴衍遣其将军王僧辩送置于境上以觊侵逼及齐献武王既诛荣以悦髙祖子宜承大业乃令人示意悦既至清狂如故动为罪失不可扶持乃止出帝初除大司马卒魏书卷二十二卷二十二考证魏书卷二十二考证孝文五王列𫝊魏收书阙后人所补清河王怿𫝊昔新垣姦不登于明堂五利侥终婴于显戮载怿表谏终于此句文尚未了定系残缺此𫝊本取北史补北史于此亦同残缺遂莫可考闻怿之䘮为之噼面者数百人噼面系𠢐面之讹魏书卷二十二考证魏书卷二十三钦定四库全书魏书卷二十三齐魏收撰列传第十一卫操莫含刘库仁卫操字徳元代人也少通侠有才略晋征北将军卫瓘以操为牙门将数使于国颇自结附始祖崩后与从子雄及其宗室乡亲姬澹等十数人同来归国说桓穆二帝招纳晋人于是晋人附者稍衆桓帝嘉之以为辅相任以国事及刘渊石勒之乱劝桓帝匡助晋氏东嬴公司马腾闻而善之表加将号稍迁至右将军封定襄侯桓帝崩后操立碑于大䢴城南以颂功徳云魏轩辕之苗裔言桓穆二帝驰名域外九译宗焉治国御衆威禁大行声着华裔齐光纯灵智深谋逺穷幽极明治则清断沉浮得情仁如春阳威若秋零彊不凌弱隐恤孤茕道教仁行化而不刑国无姦盗路有颂声自西讫东变化无形威武所向下无交兵南壹王室北服丁零招谕六狄咸来归诚超前絶后致此有成奉承晋皇扞御边疆王室多难天网㢮纲豪心逺济靡离其殃嵗剪逆命姦盗豺狼永安元年嵗次甲子姦党犹逆东西狼跱敢逼天王兵甲屡起怙衆肆暴虐用将士邺洛搆隙弃亲求疏乃招异类屠各匈奴刘渊姦贼结党同唿敢击并土杀害无辜残破狼借城邑丘墟交刃千里长虵塞涂晋道应天言展良谟使持节平北将军并州刺史护匈奴中郎将东嬴公司马腾才神絶世规略超逺时逢多难惧损皇祀欲引兵驾猃狁孔炽造设权䇿济难竒思欲招外救朝臣莫应髙算独断决谋盟意爰命外国引军内备简贤选士命兹良使遣参军壶伦牙门中行嘉义阳亭侯卫谟协义亭侯卫鞬等驰奉檄书至晋阳城又称桓穆二帝心在宸极辅相二卫对扬毗翼操展文谋雄奋武烈承命会议谘论奋发昔桓文匡佐功着周室显名载籍列赏备物大衆廻动熙同灵集兴军百万期不经日兄弟齐契决胜庙算鼓譟南征平夷险难又云二帝到镇言若合符引接款密信义不渝会盟汾东铭篆丹书永世奉承慎终如初契誓命将精锐先驱南救涅县东解夀阳窘廹之邑幽而复光太原西河乐平上党遽遭寇暴白骨交横羯贼肆虐六郡凋伤羣恶相应图及华堂旌旗轻指羯党破䘮遣骑十万前临淇漳邺遂振溃凶逆奔亡军据州南曜锋太行翼卫内外镇静四方志在竭力奉戴天王忠恕用晖外动亦攘于是曜武振旅而旋长路匪夷出入经年毫毛不犯百姓称𫝊周览载籍自古及今未闻外域奔救内患弃家忧国以危易安惟公逺略临难能权应天顺人恩徳素宣和戎静朔危邦复存又云非桓天挺忠孝自然孰能超常不为异端回动大衆感公之言功济方州勲烈光延升平之日纳贡充蕃凭瞻銮盖步趾三川有徳无禄大命不延年三十有九以永兴三年六月二十四日寝疾薨殂背弃华殿云中名都国失惠主哀感欷歔悲痛烦寃载号载唿举国崩絶攀援靡诉逺近齐轨奔赴梓庐人百其身盈塞门涂髙山其頽茂林凋枯仰诈造化痛延悲夫又云桓帝忠于晋室骏奔长衢隆冬凄凄四出行诛蒙犯霜雪疹入脉肤用致薨殒不永桑榆以死勤事经勲同模垂名金石载美晋书平北哀悼祭以丰厨考行论勲谥曰义烈功施于人祀典所说又云桓帝经济存亡继絶荒服是赖祚存不辍金龟箫鼓轺盖殊制反及二代莫与同列并域嘉叹北国感荣各竭其心思扬休名刋石纪功图像存形靡辍享祀飨以牺牲永垂于后没有余灵长存不朽延于亿龄其颂又称桓帝金坚玉刚应期顺会王有北方行能济国武平四荒无思不服区域大康世路纷纠运遭播扬羯胡因衅敢害并土哀痛下民死亡失所率衆百万平夷险阻存亡继絶一州蒙祜功烈桓桓龙文虎武朱邑小善遗爱桐乡勲攘大患六郡无悉之来由功而存刋石勒铭垂示后昆时晋光熙元年秋也皇兴初雍州别驾鴈门叚荣于大䢴掘得此碑文虽非丽事宜载焉故録于𫝊桓穆二帝并礼重操穆帝三年卒始操所与宗室乡亲入国者卫懃安乐亭侯卫崇卫清并都亭侯卫沉叚繁并信义将军都亭侯王发建武将军都亭侯范班折冲将军广武亭侯贾庆建武将军上洛亭侯贾循都亭侯李壹关中侯郭乳关内侯皆为桓帝所表授也六修之难存者多随刘琨任子遵南奔卫雄姬澹莫含等名皆见碑雄字世逺澹字世雅并勇健多计画晋世州从事既与卫操俱入国桓帝壮其膂力并以为将常随征伐大着威名桓帝之赴难也表晋列其勲效皆拜将军雄连有战功稍迁至左将军云中侯澹亦以勇绩着名桓帝末至信义将军楼烦侯穆帝初并见委任卫操卒后俱为左右辅相六修之逆国内大乱新旧猜嫌迭相诛戮雄澹并为羣情所附谋欲南归言于衆曰闻诸旧人忌新人悍战欲尽杀之吾等不早为计恐无种矣晋人及乌丸惊惧皆曰死生随二将军于是雄澹与刘琨任子遵率乌丸晋人数万衆而叛琨闻之大悦率数百骑驰如平城抚纳之会石勒攻琨乐平太守韩据请救于琨琨以得雄澹之衆欲因其鋭以灭石勒雄澹谏曰乱民饥疲未可便用宜休息观衅而动琨不从使雄澹率衆讨勒琨屯广牧为之声援勒率轻骑与雄澹战澹大败率骑千余奔于代郡勒遣孔苌追灭之莫含鴈门繁畤人也家世货殖赀累巨万刘琨为并州辟含从事含居近塞下常往来国中穆帝爱其才器善待之及为代王备置官属求含于琨琨遣入国含心不愿琨谕之曰当今胡宼滔天泯灭诸夏百姓流离死亡涂地主上幽执沉溺丑虏唯此一州介在羣胡之间以吾薄徳能自存立者赖代王之力是以倾身竭寳长子逺质觊灭残贼报雪大耻卿为忠节亦是奋义之时何得茍惜共事之小诚以忘出身之大益入为代王腹心非但吾愿亦一州所赖含乃入代参国官后琨徙五县之民于陉南含家独留含甚为穆帝所重常参军国大谋卒于左将军关中侯其故宅在桑干川南世称莫含壁或音讹谓之莫回城云子显知名于时昭成世为左常侍显子题亦有䇿谋太祖使题与将军王建等三军讨慕容寳广甯太守刘亢埿斩之徙亢埿部落于平城寳上谷太守驎捐郡逃走太祖追讨题为大将别出东道以功赐爵东宛侯及还京师常与李栗侍宴栗坐不敬获罪题亦被黜为济阳太守后太祖欲广宫室规度平城四方数十里将模邺洛长安之制运材数百万根以题机巧征令监之召入与论兴造之宜题久侍颇怠赐死题弟云好学善射太祖时常典选曹转给事中以功赐爵安徳侯迁执金吾常参军国谋议世祖之尅赫连昌诏云与常山王素留镇统万进爵安定公加平西将军后迁镇西大将军时初并河西人心未一云抚慰新旧皆得其所神䴥中卒谥曰敬公刘库仁本字没根刘虎之宗也一名洛垂少豪爽有智略母平文皇帝之女昭成皇帝复以宗女妻之为南部大人建国三十九年昭成暴崩太祖未立苻坚以库仁为陵江将军关内侯令与卫辰分国部衆而统之自河以西属卫辰自河以东属库仁于是献明皇后擕太祖及卫秦二王自贺兰部来居焉库仁尽忠奉事不以兴废易节抚纳离散恩信甚彰苻坚进库仁广武将军给幢麾鼓盖仪比诸侯处卫辰在库仁之下卫辰怒杀坚五原太守而叛攻库仁西部库仁又伐卫辰破之追至隂山西北千余里获其妻子尽收其衆库仁西征库狄部大获畜产徙其部落置之桑干川苻坚赐库仁妻公孙氏厚其资送库仁又诣坚加库仁振威将军后慕容垂围苻丕于邺又遣将平规攻坚幽州刺史王永于蓟库仁自以受坚爵命遣妻兄公孙希率骑三千助永击规大破之阬规降卒五千余人乘胜长驱进据唐城与垂子麟相持库仁闻希破规复将大举以救丕发鴈门上谷代郡兵次于繁畤先是慕容文等当徙长安遁依库仁部常思东归其计无由至是役也知人不乐文等乃夜率三郡人攻库仁库仁匿于马廐文执杀之乘其骏马奔慕容垂公孙希闻乱自唐城走于丁零库仁弟眷继摄国事白部大人絜佛叛眷力不能讨乃引苻坚并州刺史张蚝击佛破之眷又破贺兰部于善无又击蠕蠕别帅胏渥于意亲山破之获牛羊数十万头眷第二子罗辰性机警有智谋谓眷曰比来行兵所向无敌心腹之疾愿早图之眷曰谁也曰从兄显忍人也为乱非旦则夕耳眷不以为意其后徙牧于牛川库仁子显果杀眷而代立罗辰奔太祖事在外戚𫝊显本名丑伐既杀眷代立又欲谋逆语在太祖纪太祖即位显自善无南走马邑族人奴真领部来附奴真兄犍先居贺兰部至是奴真请召犍而让部焉太祖义而许之犍既领部自以久託贺讷徳之乃使弟去斤遗之金马讷弟染干因谓之曰我待汝兄弟厚汝今领部宜来从我去斤请之奴真奴真曰父为国家附臣世効忠贞我志全名节是故推让今汝等无状乃欲叛主懐贰于是杀犍及去斤染干闻其杀兄率骑讨之奴真惧徙部来奔太祖太祖自迎之遣使责止染干奴真感恩请奉妹充后宫太祖纳之后太祖讨显于马邑追至弥泽大破之卫辰与慕容垂通好送马三千匹于垂垂遣慕容良迎之显击败良军掠马而去垂怒遣子麟兄子楷讨之显奔马邑西山麟轻骑追之遂奔慕容永于长子部衆悉降于麟麟徙之中山显弟亢埿事在皇后𫝊史臣曰始祖及桓穆之世也王迹初基风徳未展操含託身驰骤之秋自立功之地可谓志识之士矣刘库仁兄弟忠以为心盛哀不二纯节所存其意盖逺而并贻非命惜乎魏书卷二十三卷二十三考证魏书卷二十三考证卫操等列传论自立功之地功字下北史有名字应以彼为是魏书卷二十三考证魏书卷二十四钦定四库全书魏书卷二十四齐魏收撰列传第十二燕凤许谦张衮崔𤣥伯邓渊燕凤字子章代人也好学博综经史明习隂阳纎纬昭成素闻其名使人以礼迎致之凤不应聘乃命诸军围代城谓城人曰燕凤不来吾将屠汝代人惧送凤昭成与语大恱待以賔礼后拜代王左长史参决国事又以经授献明帝苻坚遣使牛恬朝贡令凤报之坚问凤代主何如人凤对曰寛和仁爱经略髙逺一时之雄主常有并吞天下之志坚曰卿辈北人无刚甲利器敌弱则进彊即退走安能并兼凤曰北人壮悍上马持三仗驱驰若飞主上雄隽率服北土控弦百万号令若一军无辎重樵爨之苦轻行速㨗因敌取资此南方所以疲敝而北方之所常胜也坚曰彼国人马实为多少凤曰控弦之士数十万马百万匹坚曰卿言人衆可尔説马太多是虚辞耳凤曰云中川自东山至西河二百里北山至南山百有余里每嵗孟秋马常大集略为满川以此推之使人之言犹当未尽凤还坚厚加赠遗及昭成崩太祖将迁长安凤以太祖㓜弱固请于苻坚曰代主初崩臣子亡叛遗孙冲㓜莫相辅立其别部大人刘库仁勇而有智鐡弗卫辰狡猾多变皆不可独任宜分诸部为二令此两人统之两人素有深讐其势莫敢先发此御边之良䇿待其孙长乃存而立之是陛下施大惠于亡国也坚从之凤寻东还太祖即位歴吏部郎给事黄门侍郎行台尚书甚见礼重太宗世与崔𤣥伯封懿梁越等入讲经𫝊出议朝政世祖初以旧勲赐爵平舒侯加镇逺将军神䴥元年卒子才袭散骑常侍平逺将军卒子元孙袭官至博陵太守卒子世宗袭许谦字元逊代人也少有文才善天文图谶之学建国时将家归附昭成嘉之擢为代王郎中令兼掌文记与燕凤俱授献明帝经从征卫辰以功赐僮𨽻三十戸昭成崩后谦徙长安苻坚从弟行唐公洛镇和龙请谦之镇未几以继母老辞还登国初遂归太祖太祖悦以为右司马与张衮等参赞初基慕容寳来宼也太祖使谦告难于姚兴兴遣将杨佛嵩率衆来援而佛嵩稽缓太祖命谦为书以遗佛嵩曰夫杖顺以翦逆乗义而攻昧未有非其运而显功无其时而着业慕容无道侵我疆场师老兵疲天亡期至是以遣使命军必望克赴将军据方邵之任总熊虎之师事与机㑹今其时也因此而举役不再驾千载之勲一朝可立然后髙㑹云中进师三魏举觞称夀不亦绰乎佛嵩乃倍道兼行太祖大悦赐谦爵关内侯重遣谦与佛嵩盟曰昔殷汤有鸣条之誓周武有河阳之盟所以借神灵昭忠信夫亲仁善邻古之令轨歃血割牲以敦永穆今既盟之后言归其好分灾恤患休戚是同有违此盟神祇斯殛寳败佛嵩乃还明年慕容垂复来寇太祖谓谦曰今事急矣非卿岂能复致姚师卿其行也谦未发而垂退乃止及闻垂死谦上书劝进太祖善之并州平以谦为阳曲护军赐爵平舒侯安逺将军皇始元年卒官时年六十三赠平东将军左光禄大夫幽州刺史髙阳公谥曰文子洛阳袭从征慕容寳为冠军司马后为祁令太宗追録谦功以洛阳为鴈门太守洛阳家田三生嘉禾皆异垄合颖世祖善之进爵北地公加镇南将军出为明垒镇将居八年卒谥曰恭子寄生袭爵降为侯皇兴元年卒洛阳弟安国中山太守安国弟安都广甯沧水二郡太守加扬威将军赐爵东光子天安初卒赠平逺将军冀州刺史东光侯谥曰烈子白虎袭爵为侍御中散后以罪免官夺爵张衮字洪龙上谷沮阳人也祖翼辽东太守父卓昌黎太守衮初为郡五官掾纯厚笃实好学有文才太祖为代王选为左长史从太祖征蠕蠕蠕蠕遁走追之五六百里诸部帅因衮言于太祖曰今贼逺粮尽不宜深入请速还军太祖令衮问诸部帅若杀副马足三日食否皆言足也太祖乃倍道追之及于广漠赤地南床山下大破之既而太祖问衮卿曹外人知我前问三日粮意乎对曰皆莫知也太祖曰此易知耳蠕蠕奔走数日畜产之余至水必留计其道程三日足及轻骑卒至出其不意彼必惊散其势然矣衮以太祖言出告部帅咸曰圣䇿长逺非愚近所及也衮常参大谋决䇿帏幄太祖器之礼遇优厚衮每告人曰昔乐毅杖䇿于燕昭公逺委身于魏武盖命世难可期千载不易遇主上天姿杰迈逸志凌霄必能囊括六合混一四海夫遭风云之会不建腾跃之功者非人豪也遂䇿名委质竭诚伏事时刘显地广兵彊跨有朔裔㑹其兄弟乖离共相疑阻衮言于太祖曰显志大意髙希冀非望乃有参天贰地笼罩宇宙之规吴不并越将为后患今因其内衅宜速乗之若轻师独进或恐越逸可遣使告慕容垂共相声援东西俱举势必擒之然后总括英雄抚懐遐迩此千载一时不可失也太祖从之遂破走显又从破贺讷遂命羣官登勿居山游宴终日从官及诸部大人请聚石为峯以记功徳命衮为文慕容寳之来寇也衮言于太祖曰寳乗滑台之功因长子之㨗倾资竭力难与争锋愚以为宜羸师卷甲以侈其心太祖从之果破之参合皇始初迁给事黄门侍郎太祖南伐师次中山衮言于太祖曰寳凭三世之资城池之固虽皇威震赫势必擒殄然穷兵极武非王者所宜昔郦生一说田横委质鲁连飞书聊将授首臣诚徳非古人略无竒䇿仰凭灵威庶必有感太祖从之衮遗寳书喻以成败寳见书大惧遂奔和龙既克中山聴入八议拜衮奋武将军幽州刺史赐爵临渭侯衮清俭寡欲劝课农桑百姓安之天兴初征还京师后与崔逞荅司马徳宗将郗恢书失㫖黜衮为尚书令史衮遇创业之始以有才谟见任率心奉上不顾嫌疑太祖曾问南州人于衮衮与卢溥州里数谈荐之又衮未尝与崔逞相见闻风称美及中山平卢溥聚党为逆崔逞荅书不允竝乖本言故忿之衮年过七十阖门守静手执经书刋定乖失爱好人物善诱无倦士类以此髙之永兴二年疾笃上疏曰臣既庸人志无殊操值太祖诞膺期运天地始开参戎氛雾之初驰驱革命之㑹託翼邓林寄鳞溟海遂荷恩宠荣兼出内陛下龙飞九五仍参顾问曾无微诚尘山露海今旧疾弥留气力虚顿天罚有罪将填沟壑然犬马恋主敢不尽言方今中夏虽平九域未一西有不賔之羌南有逆命之虏岷蜀殊风辽海异教虽天挺明圣拨乱乗时而因几抚㑹实须经略介焉易失功在人谋伏愿恢崇叡道克广徳心使揖让与干戈竝陈文徳与武功俱运则太平之化康哉之美复隆于今不独前世昔子囊将终寄言城郢荀偃辞唅遗恨在齐臣虽闇劣敢忘前志魂而有灵结草泉壤后数日卒年七十二后世祖追録旧勲遣大鸿胪即墓䇿赠太保谥曰文康公子温外都大官广甯太守卒子贰兴昌黎太守温弟楷州主簿子诞有学尚性尤雅直初与髙允同时被征后除中书侍郎通直散骑常侍建威将军赐爵容城子衮次子度少有志尚袭爵临渭侯上谷太守入为武昌王师加散骑常侍除使持节都督幽州广阳安乐二郡诸军事平东将军崎城镇都大将又转和龙镇都大将所在着称还朝为中都大官卒赠征东大将军冀州刺史谥康侯子陵袭爵后为赤城典作都将卒子状袭为中散卒子法袭太和中例降为伯世宗时除懐荒镇金城戍将陵弟延散骑常侍左将军库部尚书赐爵永宁侯延弟孙白泽年十一遭母忧居䘮以孝闻世祖闻而嘉之长而好学博通敏于当世髙宗初除中散迁殿中曹给事中甚见宠任参预几密后蠕蠕犯塞显祖引见羣臣议之尚书仆射元目辰进曰若车驾亲行恐京师危惧不如持重固守自安虏悬军深入粮无继运以臣量之自退不久遣将追击破之必矣白泽曰陛下钦明则天比踪前圣而蠢尔荒愚轻犯王略寇乃颠沛于逺图我将宴安于近毒仰惟神略则不然矣今若銮舆亲动贼必望麾崩散宁容仰挫神兵坐而纵敌万乗之尊婴城自守进失可乗之机退非无前之义惟陛下留神显祖从之遂大破虏衆白泽本字钟葵显祖赐名白泽纳其女为嫔出行雍州刺史清心少欲吏民安之显祖诏诸监临之官所监治受羊一口酒一斛者罪至大辟与者以从坐论纠告得尚书已下罪状者各随所纠官轻重而授之白泽上表谏曰伏见诏书禁尚书以下受礼者刑身纠之者代职伏惟三载考绩黜陟幽明斯乃不易之令轨百王之通式今之都曹古之公卿也皆翊扶万几赞徽百揆风化借此而平治道由兹而穆且周之下士尚有代耕况皇朝贵仕而服勤无报岂所谓祖袭尧舜宪章文武者乎羊酒之罚若行不已臣恐姦人闚望忠臣懈节而欲使事静民安治清务简至于委任责成下民难辩如臣愚量请依律令旧法稽同前典班禄酬廉首去乱羣常刑无赦茍能如此则升平之轨朞月可望刑措之风三年必致矣显祖纳之太和初懐州民伊祁茍初三十余人谋反将杀刺史文明太后欲尽诛一城之民白泽谏曰臣闻上天爱物之生明王重民之命故杀一人而取天下仁者不为且周书父子兄弟罪不相及今羣凶肆虐轘裂诛尽合城无辜奈何极辟不诬十室而况一州或有忠焉或有仁者若淫刑滥及杀忠与仁斯乃西伯所以叹息于九侯孔子所以回轮于河上伏惟圣徳昭明殷鉴水镜前礼止迅烈之怒抑雷霆之威则溥天知幸矣昔厉防民口卒灭宗姬文聴舆颂终摧彊楚愿不以人废言留神省察太后从之转散骑常侍迁殿中尚书太和五年卒诏赐帛一千疋粟三千石遣侍御史营护䘮事册赠镇南将军相州刺史广平公谥曰简长子伦字天念年十余嵗入侍左右稍迁护军长史员外常侍转大司农少卿燕州大中正熙平中蠕蠕主丑奴遣使来朝抗敌国之书不修臣敬朝议将依汉荅匈奴故事遣使报之伦表曰臣闻古之圣王疆理物土辨章要甸荒遐之俗政所不及故礼有壹见之文书着羁縻之事太祖以神武之姿圣明之略经略帝图日有不暇遂令竖子游魂一方亦由中国多虞急诸华而缓夷狄也髙祖光宅土中业隆卜世赫雷霆之威振熊罴之旅方役南辕未遑北伐昔旧京烽起虏使在郊主上按劒玺书不出世宗运筹帷幄开境扬旌衣裳所及舟车万里于时丑类欵关上亦述尊遗志今大明临朝泽及行苇国富兵彊能言率职何惮而为之何求而行此往日萧衍通敬求和以诚肃未纯抑而不许先帝弃戎于前陛下交夷于后无乃上乖髙祖之心下违世宗之意且虏虽慕徳亦来观我惧之以彊倘即归附示之以弱窥觎或起春秋所谓以我卜也又小人难近夷狄无亲疎之则怨狎之则侮其所由来久矣是以髙祖世宗知其若此来既莫逆去又不追不一之义于是乎在必其委贽玉帛之辰屈膝蕃方之礼则可丰其劳贿籍以珍物至于王人逺役衔命虏庭优以匹敌之尊加之相望之宠恐徒生虏慢无益圣朝假令选衆而举使乎称职资郦生之辩骋终军之辞凭轼下齐长缨系越茍异曩时犹为不愿而况极之以隆崇申之以宴好臣虽下愚輙敢固执若事不获已应颁制诏示其上下之仪宰臣致书讽以归顺之道若聴受忠诲明我话言则万乘之盛不失位于域中天子之声必笼罩于无外脱或未从焉能损益徐舞干戚以招之敷文徳而懐逺如迷心不已或肆犬羊则当命辛李之将勒卫霍之师荡定云沙埽清逋孽饮马瀚海之濵镂石燕然之上开都护置戊巳斯亦陛下之髙功不世之盛事如思按甲养民务农安边之术经国之防岂可以戎夷兼并而遽亏典制将取笑于当时贻丑于来叶昔文公请隧襄后有言荆庄问鼎王孙是抑以古方今窃为陛下不取又陛下方欲礼神岷渎致礼衡山登稽岭窥苍梧而反与夷虏之君酋渠之长结昆弟之忻抗分庭之义将何以瞰文命之遐景迹重华之髙风者哉臣以为报使甚失如彼不报甚得如此愿留须臾之聴察愚臣之言不从出为后将军肆州刺史还朝除燕州大中正孝庄初退太常少卿不拜转大司农卿卒官伦弟恩奉朝请员外郎白泽弟库瀛州刺史宜阳侯库长子兰累迁龙骧将军行光州事兰弟修虎都牧驾部二曹给事中上谷公司农少卿奉使柔𤣥察民疾苦迁平北将军燕州刺史度弟太平西将军荆州刺史俎阳侯大弟那宁逺将军雍城镇将崔𤣥伯清河东武城人也名犯髙祖庙讳魏司空林六世孙也祖悦仕石虎官至司徒左长史关内侯父潜仕慕容暐为黄门侍郎竝有才学之称𤣥伯少有隽才号曰冀州神童苻融牧冀州虚心礼敬拜阳平公侍郎领冀州从事管征东记室出总庶事入为賔友衆务修理处断无滞苻坚闻而竒之征为太子舍人辞以母疾不就左迁着作佐郎苻丕牧冀州为征东功曹太原郝轩世名知人称𤣥伯有王佐之才近代所未有也坚亡避难于齐鲁之间为丁零翟钊及司马昌明叛将张愿所留絷郝轩叹曰斯人而遇斯时不因扶摇之势而与鷃雀飞沉岂不惜哉慕容垂以为吏部郎尚书左丞髙阳内史所歴着称立身雅正与世不羣虽在兵乱犹励志笃学不以资产为意妻子不免饥寒太祖征慕容寳次于常山𤣥伯弃郡东走海濵太祖素闻其名遣骑追求执送于军门引见与语恱之以为黄门侍郎与张衮对总机要草创制度时司马徳宗遣使来朝太祖将报之诏有司博议国号𤣥伯议曰三皇五帝之立号也或因所生之土或即封国之名故虞夏商周始皆诸侯及圣徳既隆万国宗戴称号随本不复更立唯商人屡徙改号曰殷然犹兼行不废始基之称故诗云殷商之旅又云天命𤣥鸟降而生商宅殷土茫茫此其义也昔汉髙祖以汉王定三秦灭彊楚故遂以汉为号国家虽统北方广漠之土逮于陛下应运龙飞虽曰旧邦受命惟新是以登极之初改代曰魏又慕容永亦奉进魏土夫魏者大名神州之上国斯乃革命之征验利见之𤣥符也臣愚以为宜号为魏太祖从之于是四方賔王之贡咸称大魏矣太祖幸邺歴问故事于𤣥伯应对若流太祖善之及车驾还京师次于恒岭太祖亲登山顶抚慰新民适遇𤣥伯扶老母登岭太祖嘉之赐以牛米因诏诸徙人不能自进者给以车牛迁吏部尚书命有司制官爵撰朝仪协音乐定律令申科禁𤣥伯总而裁之以为永式及置八部大夫以拟八坐𤣥伯通署三十六曹如令仆统事深为太祖所任势倾朝廷而俭约自居不营产业家徒四壁出无车乗朝晡步上母年七十供养无重膳太祖尝使人密察闻而益重之厚加馈赐时人亦或讥其过约而𤣥伯为之踰甚太祖常引问古今旧事王者制度治世之则𤣥伯陈古人制作之体及明君贤臣往代废兴之由甚合上意未尝謇谔忤㫖亦不谄谀茍容及太祖季年大臣多犯威怒𤣥伯独无谴者由于此也太祖曾引𤣥伯讲汉书至娄敬说汉祖欲以鲁元公主妻匈奴善之嗟叹者良久是以诸公主皆釐降于賔附之国朝臣子弟虽名族美彦不得尚焉尚书职罢赐𤣥伯爵白马侯加周兵将军与旧功臣庾岳奚斤等同班而信宠过之太祖崩太宗未即位清河王绍闻人心不安大出财帛班赐朝士𤣥伯独不受太宗即位命𤣥伯居门下虚已访问以不受绍财帛特赐帛二百匹长孙嵩已下咸愧焉诏遣使者廵行郡国纠察守宰不如法者令𤣥伯与宜都公穆观等按之太宗称其平当又诏𤣥伯与长孙嵩等坐朝堂决刑狱太宗以郡国豪右大为民蠧乃优诏征之民多恋本而长吏逼遣于是轻薄少年因相扇动所在聚结西河建兴盗贼竝起守宰讨之不能禁太宗乃引𤣥伯及北新侯安同夀光侯叔孙建元城侯元屈等问曰前以兇侠乱民故征之京师而守宰失于绥抚令有逃窜今犯者已多不可悉诛朕欲大赦以纾之卿等以为何如屈对曰民逃不罪而反赦之似若有求于下不如先诛首恶赦其党类𤣥伯曰王者治天下以安民为本何能顾小曲直也譬琴瑟不调必改而更张法度不平亦须荡而更制夫赦虽非正道而可以权行自秦汉以来莫不相踵屈言先诛后赦会于不能两去孰与一行便定若其赦而不改者诛之不晚太宗从之神瑞初诏元伯与南平公嵩等坐止车门右聴理万几事并州胡数万家南掠河内遣将军公孙表等率师讨之败绩太宗问羣臣曰胡冦纵暴人衆不少表等已不能制若不早诛则良民大受其祸今既盛秋不可为此小盗而复兴衆以废民业将若之何𤣥伯对曰表等诸军不为不足但失于处分故使小盗假息耳胡衆虽盛而无勐健主将所谓千奴共一胆也宜得大将军为胡所服信者将数百骑就摄表军以讨之贼闻之必望风震怖夀光侯建前在并州号为威勐胡丑畏服诸将莫及太宗从之遂平胡冦寻拜天部大人进爵为公泰常三年夏𤣥伯病笃太宗遣侍中宜都公穆观就受遗言更遣侍臣问疾一夜数返及卒下诏痛惜赠司空谥文贞公䘮礼一依安城王叔孙俊故事诏羣臣及附国渠帅皆㑹葬自亲王以外尽令拜送太和中髙祖追録先朝功臣以𤣥伯配飨庙庭𤣥伯自非朝廷文诰四方书檄初不染翰故世无遗文尤善草𨽻行押之书为世摹楷𤣥伯祖恱与范阳卢谌竝以博艺着名谌法钟繇恱法卫瓘而俱习索靖之草皆尽其妙谌𫝊子偃偃𫝊子邈悦𫝊子潜潜𫝊𤣥伯世不替业故魏初重崔卢之书又𤣥伯之行押特尽精巧而不见遗迹子浩袭爵别有𫝊次子简字沖亮一名览好学少以善书知名太祖初歴位中书侍郎征虏将军爵五等侯参着作事卒简弟恬字叔元小名白歴给事中赐爵绎幕子出为上党太守平南将军豫州刺史进爵阳武侯坐浩伏诛始𤣥伯因苻坚乱欲避地江南于泰山为张愿所获本图不遂乃作诗以自伤而不行于时盖惧罪也及浩诛中书侍郎髙允受𠡠收浩家始见此诗允知其意允孙绰録于允集始元伯父潜为兄浑诛手笔草本延昌初着作佐郎王遵业买书于市而遇得之计诛至今将二百载宝其书迹深藏祕之武定中遵业子松年以遗黄门郎崔季舒人多摹搨之左光禄大夫姚元标以工书知名于时见潜书谓为过于已也元伯弟徽字元猷少有文才与渤海髙演俱知名初征相州别驾中书侍郎稍迁祕书监赐爵贝邱侯加龙骧将军乐安王范镇长安世祖以范年少而三秦民夷恃险多变乃选忠清旧徳之士与范俱镇以徽为散骑常侍督雍泾梁秦四州诸军事平西将军副将行乐安王傅进爵济南公徽为政务存大体不亲小事性好人伦引接賔客或谈及平生或讲论道义诲诱后进终日不止以疾征还京师真君四年卒谥曰元公士类无不叹惜时清河崔寛字景仁祖彤随晋南阳王保避地陇右遂仕于沮渠李暠父剖字伯宗每慷慨有懐东土常叹曰风雨如晦鸡鸣不已吾所庶几及世祖西廵剖乃总率同义使寛送欵世祖嘉之拜寛威逺将军岐阳令赐爵沂水男遣使与寛俱西抚慰初附征剖诣京师未至病卒髙宗以剖诚着先朝赠散骑常侍镇西将军凉州刺史武陵公谥曰元寛还京拜散骑侍郎宁朔将军安国子未几出为𢎞农太守初寛之通欵也见司徒浩浩与相齿次厚存抚之及浩诛以逺来疎族独得不坐遂家于武城居司空林旧墟以一子继浩弟览妻封氏相奉如亲寛后袭爵武陵公镇西将军拜陜城镇西将崤地崄民多寇刧寛性滑稽诱接豪右宿盗魁帅与相交结倾衿待遇不逆微细是以能得民庶忻心莫不感其意气时官无禄力唯取给于民寛善抚纳招致礼遗大有受取而与之者无恨又𢎞农出漆蜡竹木之饶路与南通贩贸来往家产丰富而百姓乐之诸镇之中号为能政及解镇还京民多追恋诣阙上章者三百余人书奏髙祖嘉之延兴二年卒年六十三遗命薄𦵏敛以时服长子衡字伯玉少以孝行着称学崔浩书颇亦类焉天安元年擢为内祕书中散班下诏命及御所览书多其迹也衡举李冲李元恺程骏等终为名器世以是称之承明元年迁内都坐令善折狱髙祖嘉之太和二年袭爵武陵公镇西将军迁给事中车驾廵狩以衡为大都督长史衡涉猎书史陈备御之方便国利民之䇿凡五十余条以本将军除秦州刺史徙爵齐郡公先是河东年饥刧盗大起衡至脩龚遂之法劝课农桑周年之间冦盗止息十二年卒年五十四赠散骑常侍左光禄大夫本将军冀州刺史帛一千匹糓一千斛谥曰惠公衡有五子长子敞字公世袭爵例降为侯自谒者仆射出为平原相敞性狷急与刺史杨椿迭相表列敞坐免官世宗初为鉅鹿太守弟朏之逆敞为黄木军主韩文殊所藏其家悉见籍没唯敞妻李氏以公主之甥自随奴婢田宅二百余口得免正光中普释禁锢敞复爵齐郡侯拜龙骧将军中散大夫孝昌中赵郡太守卒敞弟钟字公禄奉朝请弟朏之逆以出后被原歴尚书郎国子博士司徒右长史征北将军金紫光禄大夫冀州大中正敞亡后钟贪其财物诬敞息子积等三人非兄之㣧辞诉累嵗人士嫉之尒朱世隆为尚书令奏除其官终身不齿朏好学有文才歴治书侍御史京兆王愉録事参军与愉同逆伏法衡弟恕尚书郎又有崔模字思范魏中尉崔琰兄霸后也父遵慕容垂少府卿叔父整广川太守模慕容熙末南渡河外为刘裕荥阳太守戍虎牢神䴥中平滑台模归降后赐爵武陵男加宁逺将军始模在南妻张氏有二子冲智季柔模至京师赐妻金氏生子㓜度冲智等以父隔逺乃聚货物闲託开境规赎模归其母张氏每谓之曰汝父性懐本自无决必不能来也行人遂以财贿至都当窃模还模果顾念㓜度等指㓜度谓行人曰吾何忍舍此辈令坐致刑辱当为尔取一人使名位不减于我乃授以申谟谟刘义隆东郡太守与朱脩之守滑台神䴥中被执入国俱得赐妻生子灵度申谟闻此乃弃妻子走还江外灵度刑为阉人模长者笃厚不营荣利颇为崔浩轻侮而守志确然不为浩屈与崔颐相亲往来如家和平中卒皇兴初㓜度随慕容白曜为将时季柔为崔道固长史带济南太守城将降先驰马赴白曜军㓜度亦豫令左右觇迎之而差互不相值为乱兵所害初真君末车驾南克邹山模兄协子邪利为刘义隆鲁郡太守以郡降赐爵临淄子拜广甯太守卒于郡邪利二子懐顺以父入国故不出仕及国家克青州懐顺迎邪利䘮还𦵏青州次恩累政州主簿至刺史陆龙成时谋叛聚城北髙栁村将攻州城龙成讨斩之懐顺与冲智子徽伯等俱奔江外始邪利与二女俱入国一女为张氏妇一女为刘休賔妻生子文华邪利后生庶子法始邪利亡后二女侮法始庶孽常欲令文华袭外祖爵临淄子法始恨忿无所不为后懐顺归化迎䘮始与法始相见未几法始得袭爵𫝊至孙延族正光中为冠军将军中散大夫季柔孙睦正光三年自郁州归降模孙景茂冀州别驾青州长史随郡太守武城男景茂子彦逺袭武定中北徐州司马始睦来降也与髙陵张炅郭緼俱至陵萧寳夤西讨开府西阁祭酒寳夤反陵其黄门侍郎关中平还洛歴尚书郎定州别驾齐文襄王作相以陵颇有文学引参賔客终于征南将军司空长史赠骠骑大将军大司农卿显祖时有崔道固字季坚琰八世孙也祖琼慕容垂车骑属父辑南徙青州为泰山太守道固贱出适母兄攸之目连等轻侮之辑谓攸之曰此儿姿识如此或能兴人门戸汝等何以轻之攸之等遇之弥薄略无兄弟之礼时刘义隆子骏为徐兖二州刺史得辟他州民为从事辑乃资给道固令其南仕既至彭城骏以为从事道固美形容善举止便弓马好武事骏稍嘉之㑹青州刺史新除过彭城骏谓之曰崔道固人身如此岂可为寒士至老乎而世人以其偏庶便相陵侮可为叹息青州刺史至州辟为主簿转治中后为义隆诸子参军事被遣向青州募人长史已下皆诣道固道固诸兄等遍道固所生母自致酒炙于客前道固惊起接取谓客曰家无人力老亲自执劬劳诸客皆知其兄弟所作咸起拜谢其母母谓道固曰我贱不足以报贵賔汝宜答拜诸客皆叹美道固母子贱其诸兄后为宁朔将军冀州刺史移镇歴城刘彧既杀子业自立徐州刺史薛安都与道固等举兵推立子业弟子勋子勋败乃遣表归诚显祖以为安南将军南冀州刺史清河公刘彧遣说道固以为前将军徐州刺史复叛受彧命皇兴初显祖诏征南大将军慕容白曜固筑长围以守之及白曜攻其城东郭道固面缚请罪表曰臣资生南境限隔大化本朝不以卑末委授藩任而刘氏萧墙内侮惧贻大戮前遣崔启之奉表归诚幸蒙陛下过垂矜纳并赐爵宠庆佩罔极应奔阙庭但刘彧寻续遣使恕臣百死愚以世奉刘氏深愆蒙宥若犹违背则是不忠于本朝而欲求忠于大魏虽曰希生惧大魏之所不许是用迷回孤负天日冐万死之艰固执拒守仆臣白曜振曜威灵渐经二载大将临城以今月十四日臣东郭失守于臣欵彧之诚庶可以彰于大魏矣臣势穷力屈以十七日面缚请罪白曜奉宣皇恩恕臣生命斯实陛下起臣死尸肉臣枯骨天地造物所不能行而陛下育之虽虞舜之格有苗姬文之宥崇垒方之圣泽未足以喻既未奉朝㫖无由亲驰道路谨遣大息景徽束骸归阙伏聴刑斧既而白曜送道固赴都有司案劾奏闻诏恕其死乃徙青齐士望共道固守城者数百家于桑干立平齐郡于平城西北北新城以道固为太守赐爵临淄子加宁朔将军寻徙治京城西南二百余里旧隂馆之西是时频嵗不登郡内饥敝道固虽在任积年抚慰未能周尽是以多有怨叛延兴中卒年五十初道固之在客邸与薛安都毕衆敬邻馆时以朝集相见本既同由武达颇结寮旧时安都志已衰朽于道固情乃疎略而衆敬每尽殷勤道固谓刘休賔房法夀曰古人云非我族类其心必异信不虚也安都视人殊自萧索毕捺固依依也子景徽字文叡袭父爵临淄子加宁朔将军出为青州广陵王羽征东府司马大鸿胪少卿出除龙骧将军平州刺史卒赠本将军南青州刺史谥曰定子休纂袭爵景徽弟景业字文季别有功太和中赐爵昌国子加建威将军卒子休绪袭爵员外郎景业弟景渊亦有别功赠爵武城男鹰扬将军平齐太守卒于郡道固兄目连子僧祐白曜之围歴城也僧祐母明氏弟僧渊竝在城内刘彧授僧祐辅国将军领衆数千与青齐人家口在歴城梁邹者明同庆明菩萨等为将佐从淮海扬声救援将至不其闻道固已败母弟入国徘徊不进白曜围东阳时表请景徽往喻僧祐乃归降白曜送之在客数载赐爵层城侯与房法夀毕萨诸人皆不穆法夀等讼其归国无诚拘之嵗余因赦乃释后坐与沙门法秀谋反伏法子道宁给事中僧渊入国坐兄弟徙于薄骨律镇太和初得还髙祖闻其有文学又问佛经善谈论勅以白衣赐褠帻入聴于永乐经武殿后以僧渊为尚书仪曹郎迁洛之后为青州中正寻出为征东大将军广陵王羽谘议参军加显武将军讨海戒于黄郭大破之萧鸾乃遣其族兄惠景遗僧渊书説以入国之屈规令改图僧渊复书曰主上之为人也无幽不照无细不存仁则无逺不及博则无典不究殚三坟之微尽九邱之极至于文章错综焕然蔚炳犹夫子之墙矣遂乃开独悟之明寻先王之迹安迁灵荒兆变帝基惟新中壤宅临伊域三光起重辉之照庶物蒙再化之始分氏定族料甲乙之科班官命爵清九流之贯礼俗之叙粲然复兴河洛之间重隆周道巷歌邑颂朝熙门穆济济之盛非可备陈矣加以累叶重光地兼四岳士马彊富人神欣仰道徳仁义民不能名且大人出本无所在况从上圣至天子天孙者乎圣上诸弟风度相类咸阳王已下莫不英越枝叶扶疎遍在天下所称稍蝎殊为未然文士竞谋于庙堂武夫效通于疆场若论事势此为实矣计彼主簒杀之迹人鬼同知疑亲猜贵早暴遐迩兄投心逆节千载何名物患无施器非时用生不振世没无令声先师以为鄙君子以为耻此则事困伎殚自勉无益故其宜矣以兄之才夙超乡士如弟之徒谁不瞻仰每寻昔念未敢忘懐虽复途遥二千心想若对敬遵轨范以资一生今名可扬矣而不能显亲事可变矣而不能离辱故世之所未解也且君子在家也不过孝于其亲入朝也不过忠于其君主上之于兄恩则不可酬义则不可背身可杀也故非其酬功不逮也故非其报今可以效矣而又弗为非孝也即实而言兄之不变得为忠乎至于讲武争彊不敌者久矣论安与危不同者验矣羣情背去独留者谬矣愿深察之王晏道絶外交器非雄朗専华保望便就屠割方之于兄其全百倍且淮蕃海捍本出北豪夀春之任兄何由免以是而言猜嫌已决又宗门未几南北莫寄先构之重非兄何託受社之荣鄙心之相望矣今执志不寤忠孝两忘王晏之辜安能自保见机而作其在兹乎国家西至长安东尽即墨营造器甲必尽坚精昼夜不息者于兹数载今秋中月云罗必举贾不及时虽贵不用若不早图况枉连城矣枚乗有言欲出不出间不容髪精哉斯谈弟中于北京身罹事谴大造之及有获为幸比蒙清举起崖非一犬马之心诚有在矣虽复彼此为异犹昔情不移也况于今日哉如兄之诲如弟之规改张易调易于反掌万一乖情此将运也出除龙骧将军南青州刺史久之坐擅出师无据检覈幽禁后乃获免僧渊元妻房氏生二子伯驎伯骥后薄房氏更纳平原杜氏僧渊之徙也与杜俱去生四子伯凤祖龙祖螭祖虬得还之后弃絶房氏遂与杜氏及四子家于青州伯骥与母房氏居于冀州虽往来父闲而心存母氏孝慈之道顿阻一门僧渊卒年七十余伯驎虽往奔赴不敢入家哭沙门寺伯驎自奉朝请稍迁步兵校尉乐陵太守加中坚将军后兼冀州长史大乗贼起伯驎率州军讨之于煮枣城为贼所杀赠龙骧将军洛州刺史伯骥为京兆王愉法曹参军愉反伯骥不从见害诏赠东海太守伯凤少便弓马壮勇有膂力自奉朝请员外郎稍迁镇逺将军前将军数为将帅永安末与都督源子恭守单父战殁祖龙司空行参军性刚躁父亡后与兄伯驎讼竞嫡庶竝以刀劒自卫若怨雠焉祖螭小字社客麤武有气力刺史元罗板为兼统军率衆讨海贼普泰初与张僧皓俱反围青州尔朱仲逺遣将讨平之𫝊首京师祖虬少而好学下帷诵书不驱竞当世举秀才不就僧渊从弟和平昌太守家巨富而性吝啬埋钱数百斛其母李春思堇惜钱不买子轨字启则盗钱百万背和亡走后为仪同开府铠曹参军坐贪污死于晋阳元伯同郡董谧谧父京与同郡崔康时广阳霍原等俱以硕学播名辽海谧好学𫝊父业中山平入朝拜仪曹郎撰朝觐飨宴郊庙社稷之仪邓渊字彦海安定人也祖羌苻坚车骑将军父翼河间相慕容垂之围邺以翼为后将军冀州刺史真定侯翼泣对使者曰先君忠于秦室翼岂可先叛乎忠臣不事二主自古通义未敢闻命垂遣使喻之曰吾与车骑结异姓兄弟卿亦犹吾之子弟安得辞乎翼曰冀州宜任亲贤翼请他役效命垂乃用为建武将军河间太守尚书左丞皆有声称卒于赵郡内史渊性贞素言行可复博览经书长于易筮太祖定中原擢为着作郎出为蒲丘令诛剪姦猾盗贼肃清入为尚书吏部郎渊明解制度多识旧事与尚书崔元伯参定朝仪律令音乐及军国文记诏䇿多渊所为从征平阳以功赐爵汉昌子改下博子加中垒将军太祖诏渊撰国记渊造十余卷惟次年月起居行事而已未有体例渊谨于朝事未尝忤㫖其从父弟晖为尚书郎兇侠好竒与定陵侯和跋厚善跋有罪诛其子弟奔长安或告晖将送出之由是太祖疑渊知情遂赐渊死既而恨之时人咸愍惜焉子颕袭爵为太学生稍迁中书侍郎世祖诏太常崔浩集诸文学撰述国书颕与浩弟览等俱参着作事驾幸漠南髙车莫弗库若干率骑数万余驱鹿百余万诣行在所诏颍为文铭于漠南以纪功徳兼散骑常侍使于刘义隆进爵为侯加龙骧将军延和三年从征胡贼白龙还卒于路谥曰文恭子怡袭爵官至荆州刺史假宁南将军赐爵南阳公和平中卒长子良奴袭爵良奴弟侍髙祖赐名述歴吏职以贞谨见称迁中大夫守廷尉少卿出为建忠将军齐州刺史初改置百官始重公府元佐时太傅元丕出为并州刺史以述为太傅长史带太原太守寻征为司空长史卒官诏赐钱十万布五十匹谥曰贞长子纂奉朝请累迁中散大夫纂弟献奉朝请司空西合祭酒员外常侍河隂令寻迁镇逺将军谏议大夫肃宗末除冠军将军颍州刺史建义初闻尒朱荣入洛朝士见害遂奔萧衍怡弟宗庆以中书学士入为中散稍迁尚书加散骑常侍赐爵定安侯转典南部宗庆在南部积年多所敷奏州镇惮之号为称职进爵南阳公除安南将军泾州刺史徙赵郡公宗庆在州为民所讼虽讯鞫获情上下大不相得转徐州刺史仍本将军未几坐妻韩巫蛊伏诛宗庆子伯忻与父俱死伯忻子俨逃越得免后歴尚书郎除常山太守转安南将军光禄大夫持节兼尚书左丞郢州行台又加抚军将军卒赠镇南将军荆州刺史颕弟权从世祖征伐官至龙骧将军豫州刺史赐爵新野侯从征蠕蠕坐法死弟颢卒于中书侍郎颢长子灵珍中学生祕书中散卒赠员外散骑常侍子羡歴中书学生侍御史以明谨见知出为青州武昌王征虏长史后李元护之为齐州仍为长史带东魏郡太守在治十年经三刺史以清勤着称齐人懐其恩徳号曰艮二千石及代还大受民故送遗颇以此为损中山王英攻义阳羡为军司罢除谏议大夫兼给事黄门侍郎副侍中游肇为畿内大使后行货于録尚书北海王详转大司农少卿出行荆州事转征虏将军郢州刺史镇义阳在州锐于聚敛又纳贿于于忠征为给事黄门侍郎寻加后将军河南尹黄门如故未拜而灵太后临朝以元昭为河南尹羡仍黄门加平南将军羡以义阳军司之勲封安阳县开国子邑三百戸羡曲附左右故获封焉时幽瀛沧冀大水频经宼难民饥诏羡兼尚书假散骑常侍持节诣州随方赈恤多有所济神龟初发疽卒年五十四诏赙帛三百匹朝服一袭赠镇东将军青州刺史谥曰恭长子跻字伯昇颇有意尚祕书郎朝议以羡本不合山河之赏故不许跻袭跻诉讼久之始聴绍封稍迁前将军太中大夫梁州开府长史与刺史元罗同陷萧衍卒于江南子孝绪元象中以跻柩还国兴和中袭爵齐受禅例降灵珍弟灵竒立忠将军齐州刺史进号冠军将军赐爵昌国侯为政清简有威惠子恭伯右光禄大夫史臣曰为国驭民莫不文武兼运燕凤以博识多闻昭成致礼和邻存国贤之効欤许谦才术俱羙驰骋艰难之日观几独劝事契㝠符张衮以才䇿见知早蒙恩遇时无寛政斯言贻咎元伯世家隽伟仍属权舆总继任重守正成务礼从清庙不亦宜乎寛模俱能见几而动道固穷而委质邓渊贞白干事才业秉笔祸非其罪悲哉魏书卷二十四卷二十四考证魏书卷二十四考证崔元伯𫝊行押之书押北史误狎按集古録有五代时帝王将相等署字一卷所谓署字者皆草书其名今俗谓之画押岳珂古冡盆杆记言得晋永宁元年甓有匠者姓名下有文如押字则晋已有之黄伯思谓魏晋以来法书梁御府所藏皆是朱异唐懐克沈炽文姚懐珍等题名于首尾纸缝间或谓之押缝或谓之押尾后人花押盖沿于此不知南北诸史言押字者甚多也崔模字思范北史崔模附崔逞𫝊后又本书崔辩𫝊长子景儁髙祖赐名为逸逸弟模字叔轨是别一崔模也讨海戒于黄郭海戒二字不可考当海贼字之讹魏书卷二十四考证魏书卷二十五钦定四库全书魏书卷二十五齐魏收撰列传第十三长孙嵩长孙道生长孙嵩代人也太祖赐名焉父仁昭成时为南部大人嵩寛雅有器度年十四代父统军昭成末年诸部乖乱苻坚使刘库仁摄国事嵩与元他等率部衆归之刘显之谋难也嵩率旧人及乡邑七百余家叛显走将至五原时寔君之子亦聚衆自立嵩欲归之见于乌渥称逆父之子劝嵩归太祖嵩未决乌渥回其牛首嵩僶俛从之见太祖于三汉亭太祖承大统复以为南部大人累着军功后从征中山除冀州刺史赐爵鉅鹿公歴侍中司徒相州刺史封南平公所在着称太宗即位与山阳侯奚斤北新侯安同白马侯崔宏等八人坐止车门右聴理万几故世号八公晋将刘裕之伐姚泓太宗假嵩节督山东诸军事𫝊诣平原縁河北岸列军次于畔城军颇失利诏假裕道裕于舟中望嵩麾盖遗以酃酒及江南食物嵩皆送京师诏嵩厚答之又𠡠简精兵为战备若裕西过者便率精锐南出彭沛如不时过但引军随之彼至崤陜间必与姚泓相持一死一伤衆力疲敝比及秋月徐乃乗之则裕首可不战而悬于是叔孙建等寻河趣洛遂入关嵩与建等自成臯南济晋诸屯戍皆望尘奔溃裕克长安嵩乃班师太宗寝疾问后事于嵩嵩曰立长则顺以徳则人服今长皇子贤而世嫡天所命也请立乃定䇿禁中于是诏世祖临朝监国嵩为左辅世祖即位进爵北平王司州中正诏问公卿赫连蠕蠕征讨何先嵩与平阳王长孙翰司空奚斤等曰赫连居上未能为患蠕蠕世为边害宜先讨大檀及则收其畜产足以富国不及则校猎隂山多杀禽兽皮肉筋角以充军实亦愈于破一小国太常崔浩曰大檀迁徙鸟逝疾追则不足经久大衆则不能及之赫连屈丐土宇不过千里其刑政残虐人神所弃宜先讨之尚书刘洁武京侯安原请先平冯䟦帝黙然遂西廵狩后闻屈丐死关中大乱议欲征之嵩等曰彼若城守以逸代劳大檀闻之乗虚而寇危道也帝乃问幽微于天师寇谦之谦之劝行杜超之赞成之崔浩又言西伐利嵩等固谏不可帝大怒责嵩在官贪汚使武士顿辱寻迁太尉久之加柱国大将军自是舆驾征伐嵩以元老多留镇京师坐朝堂平断刑狱薨年八十谥曰宣王后髙祖追録先朝功臣以嵩配飨朝庭子頽善骑射弯弓三百斤袭爵加侍中征南大将军有罪黜为戍兵后复爵薨谥曰安王子敦字孝友位北镇都将坐黩货降为公髙祖时自颂先世勲重复其王爵薨谥简王子道字念僧袭爵久之随例降为公位右卫将军卒谥慎子悦袭爵建义初复本王爵寻降为公位光禄少卿卒赠司空长孙道生嵩从子也忠厚廉谨太祖爱其慎重使掌几密与贺毗等四人内侍左右出入诏命太宗即位除南统将军冀州刺史后取人美女以献太宗切责之以旧臣不加罪黜世祖即位进爵汝隂公迁廷尉卿从征蠕蠕与尉眷等率衆出白黑两漠间大㨗而还世祖征赫连昌道生与司徒长孙翰宗正娥清为前驱遂平其国昌弟定走保平凉刘义隆遣将到彦之王仲徳寇河南以救定诏道生与丹阳王太之屯河上以御之遂诱义隆将檀道济邀其前后追至歴城而还除司空加侍中进封上党王薨年八十二赠太尉谥曰靖道生廉约身为三司而衣不华饰食不兼味一熊皮鄣泥数十年不易时人比之晏婴第宅卑陋出镇后其子弟颇更修缮起堂庑道生还叹曰昔霍去病以匈奴未灭无用家为今彊寇尚游魂漠北吾岂可安坐华美也乃切责子弟令毁宅其恭慎如此世祖世所在着绩毎建大议多合时机为将有权略善待士衆帝命歌工歴颂羣臣曰智如崔浩廉如道生及年老颇惑其妻孟氏以此见讥与从父嵩俱为三公当世以为荣子抗位少卿早卒抗子观少以壮勇知名后袭祖爵上党王时异姓诸王袭爵多降为公帝以其祖道生佐命先朝故特不降以征西大将军假司空督河西七镇诸军讨吐谷浑部帅拾寅遁蔵焚其所居城邑而还髙祖初拜殿中尚书侍中吐谷浑又侵逼复假观司空讨降之后为征南大将军薨谥曰定𦵏礼依其祖靖王故事陪𦵏云中金陵子冀归六嵗袭爵降为公髙祖以其㓜承家业赐名稚字承业稚聪敏有才艺虚心爱士为前将军从髙祖南讨授七兵尚书太常卿右将军世宗时侯刚子渊稚之女壻刚为元义所厚故稚骤得转进出为抚军大将军领扬州刺史假镇南大将军都督淮南诸军事萧衍将裴邃虞鸿袭据夀春稚诸子骁果邃颇难之号曰铁小儿诏河间王琛总衆援之琛欲决战稚以雨久更须持重琛弗从遂战为贼所乗稚后殿初稚既总彊兵久不决战议者疑有异图朝廷重遣河间王琛及临淮王彧尚书李宪等三都督外声助稚内实防之会鲜于脩礼反于中山以稚为大都督北讨寻以本使达邺城诏稚解行台罢大使遣河间王琛为大都督郦道元为行台稚遣子子裕奉表称与琛同在淮南俱当国难琛败臣全遂生私隙且临机夺帅非算所长书奏不纳琛与稚前到唿沱稚未欲战而琛不从行达五鹿为脩礼邀系琛不赴之贼总至遂大败稚与琛竝除名寻而正平郡蜀反复假稚镇西将军讨蜀都督频战有功除平东将军复本爵后除尚书右仆射未几雍州刺史萧寳夤据州反复以稚为行台讨之稚时背疽未愈灵太后劳之曰卿疹源如此朕欲相停更无可寄如何稚答曰死而后已敢不自力时子彦亦患脚痺扶杖入辞尚书仆射元顺顾相谓曰吾等备位大臣各居宠位危难之日病者先行无乃不可乎莫有对者时薛凤贤反于正平薛脩义屯聚河东分据盐池攻围蒲坂东西连结以应寳夤稚乃据河东时有诏废盐池税稚上表曰盐池天资贿货密迩京畿唯须寳而护之均赡以理今四境多虞府蔵罄竭然冀定二州且亡且乱常调之绢不复可收仰惟府库有出无入必须经纶出入相补略论盐税一年之中凖绢而言犹不应减三十万匹也便是移冀定二州置于畿甸今若废之事同再失臣前仰违严㫖不先讨关贼而解河东者非是闲长安而急蒲坂蒲坂一陷没失盐池三军口命济赡理絶天助大魏兹计不爽昔髙祖昇平之年无所乏少犹创置盐官而加典护非为物而竞利恐由利而乱俗也况今王公素餐百官尸禄租征六年之粟调折来嵗之资此皆出人私财夺人膂力岂是愿言事不获已臣輙符司坚将尉还率所部依常收税更聴后𠡠稚克寳夤将侯终徳寳夤出走雍州平除雍州刺史庄帝初封上党王寻改冯翊王后降为郡公迁司徒公加侍中兼尚书令大行台仍镇长安前废帝立迁大尉公録尚书事及韩陵之败斛斯椿先据河桥谋诛尒朱使稚八洛启帝诛世隆兄弟之意出帝初转太傅録尚书事以定䇿功更封开国子稚表请回授其姨兄廷尉卿元洪超次子恽初稚生而母亡为洪超母所抚养是以求让许之出帝入关稚时镇虎牢亦随赴长安稚妻张氏生二子子彦子裕后与罗氏私通遂杀其夫弃张纳罗罗年大稚十余嵗妬忌防限稚雅相爱敬旁无姻妾僮侍之中嫌疑致死者乃有数四罗生三子绍逺士亮季亮兄弟皆廉武稚少轻侠闘鸡走马力争杀人因亡抵龙门将陈兴徳家㑹赦乃免因以后妻罗前夫女吕氏妻兴徳兄兴恩以报之子彦本名儁有膂力以累从父征讨功封槐里县子出帝与齐献武王构隙加子彦中军大都督行台仆射镇𢎞农以为心膂后从帝入关子彦少常坠马折臂肘上骨起寸余乃命开肉锯骨流血数升言戏自若时以为踰于关羽子裕位卫尉少卿魏书卷二十五卷二十五考证魏书卷二十五考证列𫝊第十三魏收书阙后人所补长孙嵩𫝊见太祖于三汉亭三北史作二长孙道生𫝊子抗抗北史作瓬魏书卷二十五考证魏书卷二十六钦定四库全书魏书卷二十六齐魏收撰列传第十四长孙肥尉古真长孙肥代人也昭成时年十三以选内侍少有雅度果毅少言太祖之在独孤及贺兰部肥常侍从御侮左右太祖深信仗之登国初与莫题等俱为大将从征刘显自濡源击厍莫奚讨贺兰部竝有战功太祖征蠕蠕大破之肥降其主匹候䟦事具蠕蠕𫝊又从征卫辰及薛于部破灭之蠕蠕别主緼纥提子曷多汗等率部落弃父西走肥以轻骑追至上郡斩之后从征中山拜中领军将军车驾次晋阳慕容寳并州刺史辽西王农弃城宵遁肥追之至蒲泉获其妻子太祖将围中山慕容寳弃城奔和龙肥与左将军李栗三千骑追之至范阳不及而还遂破其研城戍俘千余人中山城内人立慕容普邻为主太祖围之普邻乃出步卒千余人欲伺间犯围太祖命肥挑战伪退普邻衆追肥太祖截其后尽擒斩之时以士马少粮遂罢中山之围就谷河间慕容贺驎杀普邻而自立车驾次鲁口遣肥帅七千骑袭中山入其郛而还贺驎以步骑四千追肥至泒水肥自魏昌击之获铠骑二百肥中流矢疮重乃还中山平以功赐爵琅邪公迁卫尉卿改爵卢乡时中山太守仇儒不乐内徙亡匿赵郡推羣盗赵凖为主妄造妖言云燕东倾赵当续欲知其名准水不足凖喜而从之自号使持节征西大将军青冀二州牧鉅鹿公儒为长史聚党二千余人据关城连引丁零杀害长吏扇动常山鉅鹿广平诸郡遣肥率三千骑讨之破凖于九门斩仇儒生擒凖诏以儒肉食凖𫝊送京师轘之于市夷其族除肥镇逺将军兖州刺史给步骑二万南徇许昌略地至彭城司马徳宗将刘该遣使诣肥请降贡其方物姚平之寇平阳太祖将讨之选诸将无加肥者乃征还京师遣肥与毗陵王顺等六万骑为前锋车驾次永安平募遣勇将率精骑二百闚军肥逆击擒之匹马不返平退保柴壁太祖进攻屠之遣肥还镇兖州肥抚慰河南得吏民心威信着于淮泗善䇿谋勇冠诸将每战常为士卒先前后征讨未尝失败故毎有大难令肥当之南平中原西摧羌寇肥功居多赏赐奴婢数百口畜物以千计后降爵为蓝田侯天赐五年卒谥曰武陪𦵏金陵子翰袭爵翰少有父风太祖时以善骑射为猎郎太宗之在外翰与元磨浑等潜谋奉迎太宗即位迁散骑常侍与磨浑等拾遗左右以功迁平南将军率衆镇北境威名甚着蠕蠕惮之后为都督北部诸军事平北将军真定侯给殿中细拾队加旌旗鼓吹蠕蠕每犯塞翰拒击有功进爵为公世祖即位征还京师进封平阳王加安集将军蠕蠕大檀之入宼云中世祖亲征之遣翰率北部诸将尉眷自参合以北击大檀别帅阿伏干于柞山斩首数千级获马万余匹又与东平公娥清出长川以讨大檀大檀衆北遁追击克获而还寻迁司徒袭赫连昌破之世祖复征昌翰与廷尉道生宗正娥清率骑三万为前驱昌战败奔上邽翰以八千骑追之至髙平不及而还从袭蠕蠕车驾度漠大檀奔走其弟匹黎率衆赴之遇翰交战匹黎衆溃走斩其渠帅数百人翰清正严明善抚将士太祖甚重之神䴥三年薨深见悼惜为之流涕亲临其䘮礼依安城王叔孙俊故事赙赐有加谥曰威陪𦵏金陵子平成袭爵降为公平成少以父任为中散累迁南部尚书卒陪𦵏金陵子浑袭爵浑初为中散久之为彭城镇将太和中卒子盛袭爵翰弟受兴世祖时从征平凉以功赐爵长进子除河间太守卒子安都袭爵显祖时为典马令受兴弟陈世祖时为羽林郎征和龙贼自西门出将犯外围陈击退之追斩至长城下以功赐爵五等男以从征凉州为都将领入官迁殿中给事中进爵为子迁驾部尚书复出为北镇都将陈性寛厚好学爱士所歴輙为人追思之髙祖即位进爵吴郡公加安东将军兴光二年卒赠散骑常侍呉郡王谥曰恭陪𦵏金陵子头袭爵髙宗时为中散迁内行长典龙收曹天安初卒子㧞袭爵陈弟兰世祖初为中散常从征伐典御兵器赏赐甚厚后以破平凉功赐爵雎阳子加奋武将军迁散骑常侍北部尚书后除豫州刺史卒子乌孤袭爵髙祖初出为武都镇将入为散令子乐孝静时金紫光禄大夫肥弟亦于太祖初为羽林郎从平中原除广平太守卒子石洛世祖初为羽林郎稍迁散骑常侍从征赫连昌为都将以功拜乐部尚书赐爵临淮公加宁西将军神䴥中卒谥曰简子真少以父任为中散从征平凉以功赐爵临城子拜员外散骑侍郎广武将军袭父爵降为建义将军临淮侯迁司卫监征盖吴迁殿中尚书加散骑常侍从驾征刘义隆至江进爵南康公加冠军将军卒于军子吴儿袭爵髙祖初为中散武川镇将太和初卒赠恒州刺史子长乐袭坐事爵除后歴陵江将军羽林监子荣族武定中征西将军繁昌男吴儿弟突朔州长史子元庆平州仓曹参军尉古真代人也太祖之在贺兰部贺染干遣侯引乙突等诣行宫将肆逆古真知之密以驰告侯引等不敢发染干疑古真泄其谋乃执栲之以两车轴押其头伤一目不伏乃免之登国初从征库莫奚及叱突邻竝有功又从救贺兰破卫辰子直力鞮复击慕容寳于参合陂又从平中原以功赐爵束州侯加建节将军太宗初为鸿飞将军率衆五千镇大洛城太宗西廵古真与奚斤等率前军讨越勒部大破之获马五万匹牛羊二十万头掠二万余家西还泰常三年除定州刺史卒子亿万袭卒子盛袭古真弟太真太宗初为平南将军相州刺史太真弟诺少侍太祖以忠谨着称从围中山诺先登伤一目太祖叹曰诺兄弟竝毁其目以建功效诚可嘉也宠侍遂隆除平东将军赐爵安乐子从讨姚平还拜国部大人太宗初为幽州刺史加东统将军进爵为侯长孙道生之讨冯䟦也诺与骁骑将军延普率师次辽西转宁东将军进爵武陵公诺之在州有恵政民吏追思之世祖时蓟人张广达等二百余人诣阙请之复除安东将军幽州刺史改邑辽西公兄弟竝为方伯当世荣之燕土乱久民戸凋敝散诺在州前后十数年还业者万余家延和中卒第八子观袭爵卒子崘袭诺长子眷忠谨有父风太宗时执事左右为大官令时侍臣受斤亡入蠕蠕诏眷追之遂至虏庭大檀问其故眷曰受斤负罪天子逃刑在此不时执送是以来取眷遂擒受斤于大檀前左右救之乃免由是以骁烈闻迁司卫监太宗幸幽州诏眷辅世祖居守后征河南督髙车骑临阵冲突所向无前贼惮之世祖即位命眷与散骑常侍刘库仁等八人分典四部绾奏机要赐爵山桑侯加陈兵将军又为安北将军出镇北境与平阳王长孙翰击蠕蠕别帅阿伏干于祚山率师至歌删山击蠕蠕别帅便度弟库仁直引师而北蠕蠕部帅莫孤率髙车骑五千乗来逆眷击破之斩首千余级又从征蠕蠕眷出白黑两漠之间击其东部大获而还又从征赫连昌眷出南道击昌于上邽士衆之粮临淮公丘堆等督租于郡县为昌所败昌乗胜抄掠诸将患之眷与侍御史安颉隂谋设伏邀击擒昌以功拜宁北将军加散骑常侍进爵源阳公后从征和龙眷督万骑前驱慰喻降二千余戸寻为假节加侍中都督豫洛二州及河内诸军事安南将军开府镇虎牢张掖王秃发保周之反也征眷与永昌王健等率师讨之破保周于畨禾保周遁走眷率骑追之保周穷廹自杀诏眷留镇凉州加都督凉沙河三州诸军事安西将军领䕶羌戎校尉转敦煌镇将又击破吐谷浑俘三千余口眷歴镇四蕃威名竝着髙宗时率师北击伊吾克其城大获而还寻拜侍中太尉进爵为王与太宰常英等评尚书事髙宗北廵狩以寒雪方降议还眷谏曰今动大衆以威北敌去都不逺而便旋驾虏必疑我有内难虽方寒雪兵人劳苦以经略大体宜便前进髙宗从之遂渡漠而还以眷元老赐杖履上殿和平四年薨髙宗悼惜之赠大将军谥曰庄子多侯袭爵多侯少有武干显祖时为假节征西将军领䕶羌戎校尉敦煌镇将至镇上表求率轻骑五千西入于阗兼平诸国因敌取资平定为效弗许髙祖初蠕蠕部帅旡卢真率三万骑入塞围镇多侯击走之以功进号征西大将军后多侯猎于南山蠕蠕遣部帅度㧞入围敦煌断其还路多侯且前且战遂冲围而入率衆出战大破之追北数十里斩首千余级因上疏求北取伊吾断蠕蠕通西域之路髙祖善其计以东作方兴难之太和元年为妻元氏所害子建袭爵歴位给事中卒无子建弟那袭爵卒子范袭范弟显业散骑常侍与太原公主姦通生子彦武定中卫将军南营州刺史多侯弟子庆賔善骑射有将略髙祖时释褐员外散骑侍郎稍迁左将军太中大夫肃宗时议欲送蠕蠕主阿那瓌还国庆賔上表固争不从后蠕蠕遂执行台元孚大掠北境诏尚书令李崇讨之庆賔别将隶崇出塞而返元法僧之外叛萧衍遣其豫章王萧综镇徐州又诏庆賔为别将隶安丰王延明讨之寻除后将军肆州刺史时尒朱荣兵威渐盛曾经肆州庆賔畏恶之据城不出荣恨庆賔举兵袭之庆賔别驾姚和内应荣遂害庆賔僚属拘庆賔还秀容唿为假父后以母忧还都寻起为平东将军光禄大夫都督镇汝隂还朝永安二年卒赠车骑将军雍州刺史又追加侍中司空公庆賔子豹起家员外郎肃宗时行颍州事与萧衍将裴之礼战殁豹弟瑾武定中东平太守眷弟地干机悟有才艺驰马立射五的时人莫能及太宗时为左机令世祖少而善之即位擢为库部尚书加散骑常侍左光禄大夫领侍辇郎地干奉上忠谨尤善嘲笑世祖见其效人举措忻悦不能自胜甚见亲爱参军国大谋世祖将征平凉试冲车以攻冡地干为索所罥折胁而卒世祖亲往临抚哭之甚恸赠中领军将军燕郡公谥曰惠赠赐丰厚子长夀㓜拜散骑常侍迁殿中右曹尚书仍加散骑常侍从征刘义隆至江赐爵㑹稽公加冠军将军髙宗时除泾州刺史和平五年卒子弥真袭爵弥真卒无子弟状徳袭爵地干弟侯头袭地干职为库部尚书侯头弟力斤亦以忠谨闻歴位御史中尉并州刺史有政绩加冠军将军赐爵晋阳侯卒赠平南将军力斤弟焉陈尚书安乐侯古真族𤣥孙聿字成兴性耿介肃宗时为武卫将军是时领军元义秉权百寮莫不致敬而聿独长揖不拜寻出为平西将军东凉州刺史凉州绯色天下之最义送白绫二千匹令聿染拒而不许义讽御史劾之驿征至京覆验无状还复任寻卒于州时年五十赠安北将军朔州刺史子俭武定中开府祭酒史臣曰长孙肥结发内侍雄烈知名军锋所指罔不奔散关张万人之敌未足多也翰有父风不陨先构临䘮加礼抑有由哉尉真兄弟忠勇奋发义以忘生眷威略着时增隆家业青紫麾旄亦其宜矣魏书卷二十六卷二十六考证魏书卷二十六考证尉古真𫝊击蠕蠕别帅阿伏干于祚山本卷上文世祖遣长孙翰率北部诸将尉眷自参合以北击大檀别帅阿干于柞山此作祚亦小异魏书卷二十六考证魏书卷二十七钦定四库全书魏书卷二十七齐魏收撰列传第十五穆崇穆崇代人也其先世效节于神元桓穆之时崇机捷便辟少以盗窃为事太祖之居独孤部崇常往来奉给时人无及者后刘显之谋逆也平文皇帝外孙梁眷知之宻遣崇告太祖眷谓崇曰显若知之问汝者丈夫当死节虽刀劔刳割勿泄也因以宠妻及所乗良马付崇曰事觉吾当以此自明崇来告难太祖驰如贺兰部显果疑眷泄其谋将囚之崇乃唱言曰梁眷不顾恩义奖显为逆今我掠得其妻马足以雪忿显闻而信之窟咄之难崇外甥于植等谋执太祖以应之告崇曰今窟咄己立衆咸归附富贵不可失愿舅圗之崇乃夜告太祖太祖诛植等北踰隂山复幸贺兰部崇甚见宠待太祖为魏王拜崇征虏将军从平中原赐爵歴阳公散骑常侍后迁太尉加侍中徙为安邑公又从征髙车大胜而还姚兴围洛阳司马徳宗将辛恭靖请救太祖遣崇六千骑赴之未至恭靖败诏崇即鎭野王除豫州刺史仍本将军征为太尉又徙冝都公天赐三年薨先是卫王仪谋逆崇豫焉太祖惜其功而祕之及有司奏谥太祖亲览谥法至述义不克曰丁太祖曰此当矣乃谥曰丁公初太祖避窟咄之难遣崇还察人心崇夜至民中留马与从者乃㣲服入其营㑹有火光为舂妾所识贼皆惊起崇求从者不得因匿于坑中徐乃窃马奔走宿于大泽有白狼向崇而号崇乃觉悟驰马随狼而走适去贼党追者已至遂得免难太祖异之命崇立祀子孙世奉焉太和中追録功臣以崇配飨崇长子遂留歴显官讨蠕蠕有功赐爵零陵侯后以罪废子乙九内行长者以功赐爵富城公加建忠将军迁散骑常侍内乗黄令侍中卒谥曰静子真起家中散转侍东宫尚长城公主拜驸马都尉后勑离㛰纳文明太后姊寻除南部尚书侍中卒谥曰宣髙祖追思崇勲令着作郎韩显宗与真撰定碑文建于白登山真子泰本名石洛髙祖赐名焉以功臣子孙尚章武长公主拜驸马都尉典羽猎四曹事赐爵冯翊侯迁殿中尚书加散骑常侍安西将军进爵为公出为鎭南将军洛州刺史例降为侯寻征为右光禄大夫尚书右仆射又出为使持节镇北将军定州刺史改封冯翊县开国侯食邑五百戸进征北将军初文明太后幽髙祖于别室将谋黜废泰切谏乃止髙祖徳之钖以山河宠待隆至泰自陈病乆乞为恒州遂转陆叡为定州以泰代焉泰不愿迁都叡未及发而泰己至遂潜相扇诱图为叛乃与叡及安乐侯元隆抚冥鎭将鲁郡侯元业骁骑将军元超阳平侯贺头射声校尉元乐平前彭城鎭将元拔代郡太守元珍鎭北将军乐陵王思誉等谋推朔州刺史阳平王颐为主颐不从伪许以安之宻表其事髙祖乃遣任城王澄率并肆兵以讨之澄先遣治书侍御史李焕单车入代出其不意泰等惊骇计无所出焕晓谕逆徒示以祸福于是凶党离心莫为之用泰自度必败乃率麾下数百人攻焕郭门兾以一捷不克单马走出城西为人擒送澄亦寻到穷治党与髙祖幸代亲见罪人问其反状泰等伏诛子伯智八岁侍学东宫十岁拜太子洗马散骑侍郎尚饶阳公主拜驸马都尉早卒子阶伯智弟士儒字叔贤徙凉州后乃得还为太尉参军事子容武定中汲郡太守乙九弟忸头侍中北部尚书卒赠司空公谥曰敬子蒲坂虞曹尚书征虏将军泾州刺史赠征西将军雍州刺史谥曰昭子韶字伏兴员外散骑侍郎代郡太守征东将军金紫光禄大夫卒赠使持节都督冀相殷三州诸军事骠骑大将军冀州刺史谥曰文子遵伯幽州司马遂留弟观字闼拔袭崇爵少以文艺知名选充内侍太祖器之太宗即位为左衞将军绾门下中书出纳诏命及访旧事未尝有所遗漏太宗竒之尚冝阳公主拜驸马都尉稍迁太尉世祖之监国观为右弼出则统摄朝政入则应对左右事无巨细皆关决焉终日怡怡无愠喜之色劳谦善诱不以富贵骄人泰常八年暴疾薨于苑内时年三十五太宗亲临其䘮悲动左右赐以通身隠起金饰棺䘮礼一依安城王叔孙俊故事赠宜都王谥曰文成世祖即位每与羣臣谈宴未尝不叹惜慇懃以为自泰常以来佐命勲臣文武兼济无及之者见称如此子夀袭爵少以父任选侍东宫尚乐陵公主拜驸马都尉明敏有父风世祖爱重之擢为下大夫敷奏机辨有声内外迁侍中中书监领南部尚书进爵宜都王加征东大将军夀辞曰臣祖崇先皇之世属值艰危幸天赞梁眷诚心宻告故得效功前朝流福于后昔陈平受赏归功无知今眷元勲未録而臣独奕世受荣岂惟仰愧古贤抑亦有亏国典世祖嘉之乃求眷后得其孙赐爵郡公舆驾征凉州命夀辅恭宗总録要机内外听焉行次云中将济河宴诸将于宫世祖别御静室召夀及司徒崔浩尚书李顺世祖谓夀曰蠕蠕吴提与牧犍连和今闻朕征凉州必来犯塞若伏兵漠南殄之为易朕故留壮兵肥马使卿辅佐太子收田既讫便可分伏要害以待虏至引使深入然后击之擒之必矣凉州路远朕不得救卿若违朕指授为虏侵害朕还斩卿崔浩李顺为证非虚言也夀顿首受诏寿信卜筮之言谓贼不来竟不设备而吴提果至侵及善无京师大骇寿不知所为欲筑西郭门请恭宗避保南山惠太后不听乃止遣司空长孙道生等击走之世祖还以无大损伤故不追咎恭宗监国夀与崔浩等辅政人皆敬浩夀独凌之又自恃位任以为人莫已及谓其子师曰但令吾儿及我亦足胜人不须苦教之遇诸父兄弟有如仆𨽻夫妻并坐共食而令诸父馂余其自矜无礼如此为时人所鄙笑真君八年薨赠太尉谥曰文宣子平国袭爵尚城阳长公主拜驸马都尉侍中中书监为太子四辅正平元年卒子伏干袭爵尚济北公主拜驸马都尉和平二年卒谥曰康无子伏干弟罴袭爵尚新平长公主拜驸马都尉又除虎牢镇将频以不法致罪髙祖以其勲徳之胄让而赦之转征东将军吐京鎭将罴赏善罚恶深自克厉时西河胡叛罴欲讨之而离石都将郭洛头拒违不从罴遂上表自劾以威不摄下请就刑戮髙祖乃免洛头官山胡刘什婆寇掠郡县罴讨灭之自是部内肃然莫不敬惮后改吐京鎭为汾州仍以罴为刺史前吐京太守刘升在郡甚有威惠限满还都胡民八百余人诣罴请之前定阳令吴平仁亦有恩信戸増数倍罴以吏民懐之并为表请髙祖皆从焉罴既频荐升等所部守令咸自砥砺威化大行百姓安之州民李轨郭及祖等七百余人诣阙颂罴恩徳髙祖以罴政和民悦増秩延限后征为光禄勲随例降王为魏郡开国公邑五百戸又除镇北将军燕州刺史鎭广寗寻迁都督夏州髙平镇诸军事本将军夏州刺史鎭统万又除侍中中书监穆泰之反罴与濳通赦后事发削封为民卒于家世宗时追赠镇北将军恒州刺史子建字晚兴性通率颇好文史起家祕书郎稍迁直合将军兼武衞建妻尒朱荣之妹建常依附荣荣入洛之后除镇东将军金紫光禄大夫征北将军封济北郡开国公后迁散骑常侍车骑大将军左光禄大夫兼尚书北道行䑓并州事元晔之立建兼尚书右仆射俄转侍中骠骑大将军出帝末本将军仪同三司洛州刺史天平中坐事自杀于五原城北子千牙武定中开府祭酒建弟衍字进兴解褐员外郎封新兴县开国子稍迁通直常侍行云州事罴弟亮字幼辅初字老生早有风度显祖时起家为侍御中散尚中山长公主拜驸马都尉封赵郡王加侍中征南大将军徙封长乐王髙祖初除使持节秦州刺史在州未期大着声称征为殿中尚书又迁使持节征西大将军西戎校尉敦煌镇都大将政尚寛简赈恤穷乏被征还朝百姓追思之除都督秦梁益三州诸军事征南大将军领䕶西戎校尉仇池镇将时宕昌王梁弥机死子弥博立为吐谷浑所逼来奔仇池亮以弥机蕃教素着矜其亡灭弥博凶悖氐羌所弃弥机兄子弥承戎民归乐表请纳之髙祖从焉于是率骑三万次于龙鹄击走吐谷浑立弥承而还是时阶陵比谷羌董耕奴斯卑等率衆数千人寇仇池屯于阳遐岭亮副将杨灵珍率骑击走之氐豪杨卜自延兴以来从军征伐二十一战前来镇将抑而不闻亮表卜为广业太守豪右咸悦境内大安征为侍中尚书右仆射于时复置司州髙祖曰司州始立未有寮吏须立中正以定选举然中正之任必须徳望兼资者世祖时崔浩为冀州中正长孙嵩为司州中正可谓得人公卿等宜自相推举必令称允尚书陆叡举亮为司州大中正时萧颐遣将陈显逹攻䧟醴阳加亮使持节征南大将军都督懐洛南北豫徐兖六州诸军事以讨之显逹遁走乃还寻迁司空参议律令例降爵为公时文明太后崩己过期月髙祖毁瘠犹甚亮表曰王者居极至尊至重父天母地懐柔百灵是以古先喆王制礼成务施政立治必顺天而后动宣宪垂范必依典而后行用能四时不忒隂阳和畅若有过举咎征必集故大舜至慕事在纳麓之前孔子至圣䘮无过瘠之纪尧书稽古之羙不録在服之痛礼备诸侯之䘮而无天子之式虽有上逹之言未见居䘮之典然则位重者为世以屈己居圣者逹命以忘情伏惟陛下至徳参二仪惠泽覃河海宣礼明刑动遵古式以至孝之痛服期年之䘮练事既阕号慕如始綂重极之尊同衆庶之制废越绋之大敬阙宗祀之旧轨诚由文明太皇太后圣略超古惠训深至欲报之徳昊天罔极比之前代慼为过甚岂所谓顺帝之则约躬随衆者也陛下既为天地所子又为万民父母子过哀父则为之惨悴父过慼子则为之忧伤近蒙接见咫尺旒冕圣容哀毁骇感无止况神祗至灵而不乆亏和气㣲致风旱者哉书称一人有庆兆民頼之今一人过哀黎元焉系羣官所以颠殒震惧率土所以危惶悚慄百姓何仰而不忧嘉禾何由而播殖愿陛下上承金册遗训下称亿兆之心时袭轻服数御常膳修崇郊祠垂惠咸秩舆驾时动以释忧烦博採广谘以导性气息无益之恋行利见之徳则休征可致嘉应必臻礼教并宣孝慈兼备普天蒙頼含生幸甚诏曰茍孝悌之至无所不通今飘风亢旱时雨不降实由诚慕未浓幽显无感也所言过哀之咎谅为未𠂻省启以増悲愧寻领太子太傅时将建太极殿引见羣臣于太华殿髙祖曰朕仰遵先意将营殿宇役夫既至兴功有日今欲徙居永乐以避嚣埃土木虽复无心毁之能不悽怆今故临对卿等与之取别此殿乃髙宗所制爰歴显祖逮朕沖年受位于此但事来夺情将有改制仰惟畴昔惟深悲感亮稽首对曰臣闻稽之卜筮载自典经占以决疑古今攸尚兴建之功事在不易愿陛下讯之蓍龟以定可否又去歳役作为功甚多太庙明堂一年便就若仍歳频兴恐民力凋弊且材干新伐为功不固愿得逾年小康百姓髙祖曰若终不为可如卿言后必为之逾年何益朕远览前王无不兴造故有周创业经建灵䑓洪汉受终未央是作草创之初犹尚若此况朕承累圣之运属太平之基且今八表清晏年谷又登爰及此时以就大功人生定分修短命也蓍蔡虽智其如之何当委之大分岂假卜筮遂移御永乐宫后髙祖临朝堂谓亮曰三代之礼日出视朝自汉魏以降礼仪渐杀晋令有朔望集公卿于朝堂而论政事亦无天子亲临之文今因卿等日中之集中前则卿等自论政事中后与卿等共议可否遂命读奏案髙祖亲自次之又谓亮曰徐州表给归化人禀王者民之父母诚冝许之但今荆扬不宾书轨未一方欲亲御六师问罪江介计万戸投化歳食百万若听其给也则蕃储虚竭虽得戸千万犹未成一同且欲随贫赈恤卿意何如亮对曰所存逺大实如圣㫖及车驾南迁迁武衞大将军以本官董摄中军事髙祖南伐以亮録尚书事留镇洛阳后髙祖将自小平汎舟幸石济亮谏曰臣闻垂堂之诲振古成规于安思危着于周易是以凭险弗防没而不弔匹夫之贱犹不自轻况万乗之尊含生所仰而可忽乎是故处则深宫广厦行则万骑千乗昔汉帝欲乗舟渡渭广徳将以首血汗车轮帝乃感而就桥夫一渡小水犹尚若斯况洪河浩汗有不测之虑且车乗由人犹有奔逸致败之害况水之缓急非人所制脱难出虑表其如宗庙何髙祖曰司空言是也及亮兄罴预穆泰反事亮以府事付司马慕容契上表自劾髙祖优诏不许还令摄事亮频烦固请乆乃许之寻除使持节征北大将军开府仪同三司冀州刺史徙封顿邱郡开国公食邑五百戸以绍崇爵世宗即位迁定州刺史寻除骠骑大将军尚书令俄转司空公景明三年薨时年五十二给东园温明祕器朝服一具衣一袭钱四十万布七百匹蜡二百斤世宗亲临小敛赠太尉公领司州牧谥曰匡子绍字永业髙祖以其贵臣世胄顾念之九歳除员外郎侍学东宫转太子舎人十一尚琅邪长公主拜驸马都尉散骑侍郎领京兆王愉文学世宗初通直散骑常侍高阳王雍友遭父忧诏起袭爵散骑常侍领主衣都统迁祕书监侍中金紫光禄大夫光禄卿又迁衞将军太常卿寻除使持节都督冀瀛二州诸军事本将军冀州刺史以母老固辞忤㫖免官除中书令转七兵尚书徙殿中尚书遭所生忧免居䘮以孝闻又除衞大将军左光禄大夫中书监复为侍中领本邑中正绍无他才能而资性方重罕接賔客希造人门领军元义当权熏灼曽往候绍绍迎送下阶而己时人叹尚之及皇太后欲黜义犹豫未决绍赞成之以功加特进又拜其次子巖为给事中寻加仪同三司领左右时侍中元顺与绍同直顺尝因醉入其寝所绍拥被而起正色让顺曰老身二十年侍中与卿先君亟连职事纵卿后进何宜相排突也遂谢事还家诏喻乆乃起除车骑大将军开府定州刺史固辞不拜又除侍中託疾未起河隂之役故得免害庄帝立尒朱荣遣人征之绍以为必死哭辞家庙及往见荣于邙山捧手不拜荣亦矫意礼之顾谓人曰穆绍不虚大家儿车驾入宫寻授尚书令司空公进爵为王给班劔四十人仍如侍中时河南尹李奖往诣绍奖以绍郡民谓必加敬绍又恃封邑是奖国主待之不为动膝奖惮其位望致拜而还议者两讥焉尒朱荣之讨葛荣也诏上党王天穆为前锋次于懐县司徒公杨椿为右军绍为后继未发㑹擒葛荣乃止未几降王复本爵元颢入洛以绍为兖州刺史行逹东郡颢败而反普泰元年除都督青齐兖光四州诸军事骠骑大将军开府青州刺史未行其年九月薨时年五十二赠侍中都督冀相殷三州诸军事大将军尚书令太保冀州刺史谥曰文献子长嵩字子岳起家通直郎再迁散骑常侍袭爵转鎭东将军光禄少卿兴和中卒赠都督冀沧二州诸军事征东将军冀州刺史子巖武定中司徒谘议参军平国弟相国官至安东将军济州刺史上洛公相国弟正国尚长乐公主拜驸马都尉子平城早卒髙祖时始平公主薨于宫追赠平城驸马都尉与公主合葬平城弟长城司徒左长史子世恭武定中朱衣直合长城弟彧符玺郎中卒子永延尚书骑兵郎青州征东司马正国弟应国征西将军张掖公子度孤袭爵平南将军梁城鎭将子清休颇有将畧司农少卿武衞将军左光禄大夫出为骠骑大将军夏州刺史子铁槌祕书郎应国弟安国歴金部长殿中尚书加右衞将军赐爵新平子为乙浑所杀追赠征虏将军子吐万袭爵襄城鎭将子金宝祕书郎寿弟伏真高宗世稍迁尚书赐爵任城侯出为兖州刺史假宁东将军濮阳公子常贵南阳太守伏真弟多侯歴位殿中给事左将军赐爵长宁子迁可衞监髙宗崩乙浑专权时司徒陆丽在代郡温汤疗病浑忌之遣多侯追丽多侯谓丽曰浑有无君之心大王衆所望也去必危宜徐归而图之丽不从遂为浑所害多侯亦见杀谥曰烈子胡儿袭爵观弟翰平原鎭将西海王薨子龙仁袭爵降为公卒子丰国袭爵丰国弟子弼有风格善自位置渉猎经史与长孙稚陆希道等齐名于世矜己陵物颇以损焉高祖初定氏族欲以弼为国子助教弼辞曰先臣以来蒙恩累世比校徒流实用慙屈髙祖曰朕欲敦厉胄子故屈卿先之白玉投泥岂能相汚弼曰既遇明时耻沉泥滓㑹司州牧咸阳王禧入髙祖谓禧曰朕与卿作州都举一主簿即命弼谒之因为髙祖所知舆驾南征特勑随从世宗初除尚书郎以选为高平王懐国郎中令数有匡谏之益世宗善之除中书舎人转司州治中别驾歴任有称肃宗时河州羌却铁忽反勑兼黄门慰喻忽以功加前将军赐以钱帛寻以本将军行扬州事追拜平西将军华州刺史卒于州时年五十一赠使持节征北将军定州刺史谥曰懿子季齐释褐司徒参军事开府骑兵参军翰弟顗忠谨有材力太宗时为中散转侍御郎从世祖征赫连昌勇冠一时世祖嘉之迁侍辇郎殿中将军赐爵泥阳子从征和龙功超诸将拜司衞监加龙骧将军进爵长乐侯曽从世祖田于崞山有虎突出顗抟而获之世祖叹曰诗所谓有力如虎顗乃过之后从驾西征白龙北讨蠕蠕以功加散骑常侍鎭北将军进爵建安公出为北鎭都将征拜殿中尚书出鎭凉州所在着称还加散骑常侍领太仓尚书髙宗时为征西大将军督诸军事西征吐谷浑出南道坐击贼不进免官爵徙边高祖又以顗着勲前朝征为内都大官天安元年卒赠征西大将军建安王谥曰康子寄生袭寄生弟栗凉州鎭将安南公子祁字愿徳通直常侍上谷河内二郡太守司州治中太子右衞率卒赠齐州刺史子景相字覇都中书舎人上党太守栗弟泥干为羽林中郎赐爵临安男后稍歴显职除冀州刺史假安南将军鉅鹿公卒子浑袭爵祕书中散子令宣通直常侍崇宗人丑善太祖初率部归附与崇同心勠力御侮左右从征窟咄刘显破平之又从击贺兰部平厍莫奚拜天部大人居于东蕃卒子莫提从平中原为中山太守除宁南将军相州刺史假阳陵侯卒子吐太宗世散骑常侍卒于侍中鎭东将军子敦辅国将军西部都将赐爵富平子卒子纯袭爵歴散骑常侍光禄勲高祖时右衞将军寻除右将军河州刺史卒赠鎭北将军并州刺史子盛袭爵直合将军盛弟裕辅国将军中散大夫裕子礼东牟太守礼弟畧武定末魏尹丞纯弟鑖歴东宫庶子汲郡太守世宗时为懐朔鎭将东北中郎将豳幽凉三州刺史肃宗世除平北将军并州刺史金紫光禄大夫在公以威勐见称卒时年七十四赠散骑常侍征东将军相州刺史谥曰安子显寿长水校尉显寿弟显业卒于散骑侍郎子子琳举秀才为安戎令颇有吏干随长孙稚征蜀有功除尚书屯田郎中出帝即位以摄仪曹事封高唐县开国男邑二百戸孝静初鎭东将军司州别驾以占夺民田免官爵乆之何至罗国主副罗越居为蠕蠕所破其子去賔来奔齐献武王奏去賔为安北将军肆州刺史封高车王招慰夷虏表子琳为去賔长史复其前封寻迁仪同开府长史齐献武王丞相司马卒时年五十三赠骠骑大将军都官尚书瀛州刺史子伯昱弟朏武定中开府中兵参军子琳弟良字先徳司空行参军将作丞司徒祭酒安东将军南鉅鹿太守颇有民誉入为司徒司马大将军从事中郎中书舎人武定六年卒赠征东将军徐州刺史史臣曰穆崇夙奉龙颜早着诚节遂膺宠眷位极台鼎至乃身豫逆谋卒蒙全䕶明主之于劳臣不亦厚矣从享庙庭抑亦尚功之义观少当公辅之任业器其优乎顗壮烈显逹亮寛厚致位绍立虚简之操弼有风格之名世载不陨青紫兼列盛矣至于寿以贵终罴止削废人之无礼为幸葢多丑之子孙不乏名位亦有人哉魏书卷二十七卷二十七考证魏书卷二十七考证穆崇传领军元义当权熏灼监本义误文当误官今改正魏书卷二十七考证魏书卷二十八钦定四库全书魏书卷二十八齐魏收撰列传第十六和䟦奚牧莫题庾业延贺狄干李栗刘洁古弼张黎和䟦代人也世领部落为国附臣䟦以才辨知名太祖擢为外朝大人参军国大谋雅有智筭频使称㫖拜龙骧将军未几赐爵日南公从平中原以功进为尚书镇邺慕容徳使兄子和守滑䑓和长史李辨杀和求援于䟦䟦率轻骑赴之既至辨悔闭门拒守䟦使尚书郎邓晖説之辨乃开门䟦入收其府藏徳闻之遣将率三千骑击䟦䟦逆击大破之擒其将士千余人而还于是陈颍之民多来向化改封定陵公与常山王遵率衆五万讨贺兰部别帅木易干破之出为平原太守太祖宠遇䟦冠于诸将时羣臣皆敦尚恭俭而䟦好修虚誉炫曜于时性尤奢淫太祖戒之弗革后车驾北狩犲山收䟦刑之路侧妻刘氏自杀以从初将刑䟦太祖命其诸弟毗等视诀䟦谓毗曰灅北地瘠可居水南就耕良田广为产业各相勉励务自纂修令之背己曰汝曹何忍视吾之死也毗等觧其㣲意诈称使者云奔长安追之不及太祖怒遂诛其家后世祖西廵五原囘幸犲山校猎忽遇暴风云雾四塞世祖怪而问之羣下佥言䟦世居此土祠冢犹存其或者能致斯变帝遣建兴公古弼祭以三牲雾即除散后世祖蒐狩之日每先祭之少子归从征赫连昌有功拜统万将军赐爵成臯男与西平公安颉攻虎牢㧞之进爵髙阳侯后以罪徙配凉州为民盖吴作乱于关中复拜归龙骧将军往讨之还拜使持节冠军将军雍城镇都大将髙阳侯卒子度袭爵尚书都官郎昌平大守卒度子延穆司州部郡从事早卒子安武定末给事黄门侍郎奚牧代人也重厚有智谋太祖宠遇之称之曰仲兄初刘显谋害太祖梁眷知其谋濳使牧与穆崇至七介山以告语在崇传太祖録先帝旧臣又以牧告显之功拜为治民长敷奏政事参与计谋太祖征慕容宝加辅国将军畧地晋川获寳丹阳王买得及离石䕶军髙秀和于平陶以军功拜并州刺史赐爵任城公州与姚兴接界兴颇冦边牧乃与兴书称顿首钧礼抗之责兴侵边不直之意兴以与国通和恨之有言于太祖太祖戮之莫题代人也多智有才用初为幢将领禁兵太祖之征慕容宝也宝夜来犯营军人惊骇遂有亡还京师者言官军败于栢肆京师不安南安公元顺因之欲摄国事题谓顺曰此大事不可轻尔冝审待后要不然祸将及矣顺乃止以功拜平逺将军赐爵扶柳公进号左将军改为髙邑公出除中山太守督司州之山东七郡事车驾征姚兴次于晋阳而上党羣盗秦颇丁零翟都等聚衆于壶关诏题率衆三千以讨之上党太守捕颇斩之都走林虑诏题搜山穷讨尽平之初昭成末太祖季父窟咄徙于长安苻坚败从慕容永东迁及永自立以窟咄为新兴太守登国初刘显遣弟亢埿等迎窟咄寇南鄙题时贰于太祖遗箭于窟咄谓之曰三嵗犊岂胜重载言窟咄长而太祖少也太祖既衔之天赐五年有告题居处倨傲拟则人主太祖乃使人示之箭告之曰三嵗犊能胜重载不题奉诏父子对泣诘朝乃刑之庾业延代人也后赐名岳其父及兄和辰世典畜牧稍转中部大人昭成崩氐寇内侮事难之间收歛畜产富拟国君刘显谋逆太祖外幸和辰奉献明太后归太祖又得其资用以和辰为内侍长和辰分别公私旧畜颇不㑹㫖太祖由是恨之岳独恭慎修谨善处危难之间太祖喜之与王建等俱为外朝大人参预军国太祖既絶慕容垂以岳为大人使诣慕容永永服其辞义垂围永于长子永告急求援岳与陈留王虔以五万骑东渡河救之次于秀容破山胡部髙车门等徙其部落㑹永灭乃班师从平中原拜安逺将军官军之惊于栢肆也贺兰部帅附力眷纥突隣部帅匿物尼纥奚部帅叱奴根等闻之聚党反于隂舘南安公元顺讨之不克死者数千人太祖闻之诏岳率万骑还讨叱奴根等殄之百姓乃安离石胡帅唿延铁西河胡帅张崇等不乐内徙聚党反叛岳率骑三千讨破之斩铁擒崇搜山穷讨散其余党以功赐爵西昌公进号征虏将军又讨反人张超清河太守傅世并破平以岳为邺行䑓岳为将有谋畧治军清整常以少击多士衆服其智勇名冠诸将及罢邺行䑓以所统六郡置相州即拜岳为刺史公亷平当百姓称之旧有园池时果初熟丞吏送之岳不受曰果未进御吾何得先食其谨如此后迁司空岳兄子路有罪诸父兄弟悉诛特赦岳父子天赐四年诏赐岳舎地于南宫岳将家僮治之候官告岳衣服鲜丽行止风采拟仪人君太祖时既不豫多所猜恶遂诛之时人咸寃惜焉岳葬在代西善无之界后世祖讨赫连氏经其基宅怆然动容遂下诏为立庙令一州之民四时致祭求其子孙任为将帅者得其子陵从征有功听袭爵路皇始初从征慕容宝为城门校尉迁司𨽻校尉爵髙平公而诛贺狄干代人也家本小族世忠厚为将以平当称稍迁北部大人登国初与长孙嵩为对明于听察为人爱敬太祖遣狄干致马千匹结婚于姚苌㑹苌死兴立因止狄干而絶婚兴弟平率衆冦平阳太祖讨平之擒其将狄伯支唐小方等三十余人天赐中诏北新侯安同送唐小方于长安后蠕蠕社崘与兴和亲送马八千匹始济河赫连屈孑忿兴与国交好乃叛兴邀留社崘马兴乃遣使请以骏马千匹赎伯支而遣狄干还太祖意在离间二寇于是许之狄干在长安幽闭因习读书史通论语尚书诸经举止风流有似儒者初太祖普封功臣狄干虽为姚兴所留遥赐爵襄武侯加秦兵将军及狄干至太祖见其言语衣服有类羌俗以为慕而习之故忿焉既而杀之弟归亦刚直方雅与狄干俱死李栗鴈门人也昭成时父祖入国少辩㨗有才能兼有将畧初随太祖幸贺兰部在元从二十一人中太祖爱其艺能时王业草创爪牙心腹多任亲近唯栗一介逺寄兼非戚旧当世荣之数有战功拜左军将军太祖征慕容宝栗督五万骑为前驱军之所至莫不降下迁左将军慕容宝弃中山东走也栗以轻骑追之不及而还栗性简慢矜宠不率礼度每在太祖前舒放倨傲不自祗肃咳唾任情太祖积其宿过天兴三年遂诛之于是威严始厉制勒羣下尽卑谦之礼自栗始也刘洁长乐信都人也祖父生颇觧卜筮昭成时慕容氏来献女为公主家臣仍随入朝赐以妻生子父提太祖时官至乐陵太守赐爵信都男卒洁性彊力多智数从征讨有功进爵㑹稽公河西胡张外建兴王绍等聚党为逆洁与永安侯魏勤率衆三千人屯于西河以镇抚之又与勤及功劳将军元屈等击吐京叛胡时离石胡出以眷引屈丐骑断截山岭邀洁洁失马登山力战矢刃俱尽为胡所执送诣屈丐洁声气不挠唿其字而与之言神色自若屈丐壮而释之后得还国典东部事太宗寝疾世祖监国洁与古弼等选侍东宫对综机要敷奏百揆世祖即位以告反者又献直言所在合㫖竒其有柱石之用委以大任及议军国朝臣咸推其能于是超迁尚书令改为鉅鹿公世祖破蠕蠕大檀于云中洁言于世祖曰大檀恃衆虽破胆奔北恐不惧往败将复送死请收田讫复一大举东西并进为二道讨之世祖然其言后大议征讨洁言冝先平冯䟦世祖不从勑勒新民以将吏侵夺咸出怨言期牛马饱草当赴漠北洁与左仆射安原奏欲及河氷未觧徙之河西氷觧之后不得北遁世祖曰不然此等习俗放散日乆有似园中之鹿急则冲突缓之则定吾自处之有道不烦徙也洁等固执乃听分徙三万余落于河西西至白盐池新民惊骇皆曰圈我于河西之中是将杀我也欲西走凉州洁与侍中古弼屯五原河北左仆射安原屯悦㧞城北备之既而新民数千骑北走洁追讨之走者粮絶相枕而死时南州大水百姓阻饥洁奏曰臣闻天地至公故万物咸育帝王无私而黎民戴頼伏惟陛下以神武之姿绍重光之绪恢隆大业育济羣生威之所振无思不服泽之所洽无逺不懐太平之治于是而在自顷边寇内侵戎车屡驾天资圣明所在克殄方难既平皆蒙训钖勲髙者受爵功平者获赏宠赐优崇有过古义而郡国之民虽不征讨服勤农桑以供军国实经世之大本府库之所资自山以东偏遇水害频年不收就食他所臣闻率土之濵莫非王臣应加哀矜以鸿覆育今南摧彊寇西败丑虏四海晏如人神恊畅若与兆民共飨其福则惠感和气苍生悦乐矣世祖从之于是复天下二嵗租赋洁与乐平王丕督诸军取上邽军至启阳百姓争致牛酒洁至上邽诸将咸欲斩其豪帅以示王威洁不听抚慰秦陇秋豪无犯人皆安业世祖将发陇右骑卒东伐髙丽洁进曰陇土新民始染大化冝赐优复以饶实之兵马足食然后可用世祖深纳之车驾西伐洁为前锋沮渠牧犍弟董来率万余人拒战于城南洁信卜者之言日辰不协击皷却陈故后军不进董来得入城世祖㣲嫌之后洁与建宁王崇督诸军于三城胡部中简兵六千将以戍姑臧胡不从命千余人叛走洁与崇击诛之虏男女数千人洁朝夕在枢密深见委任性既刚直恃宠自专世祖心稍不平时议伐蠕蠕洁意不欲言于世祖曰虏非有邑居迁徙无常前来出军无所擒获不如广农积谷以待其来羣臣皆从其议世祖决行乃问于崔浩浩固言可伐世祖从浩议既出与诸将期㑹鹿浑谷而洁恨其计不用欲沮诸将乃矫诏更期故诸将不至时虏衆大乱恭宗欲击之洁执不可语在帝纪停鹿浑谷六日诸将犹不进贼已逺遁追至石水不及而还师次漠中粮尽士卒多死洁隂使人惊军劝世祖弃车轻还世祖不从洁以军行无功奏归罪于崔浩世祖曰诸将后期及贼不击罪在诸将岂在于浩浩又言洁矫诏事遂发舆驾至五原收洁幽之世祖之征也洁私谓亲人曰若军出无功车驾不返者吾当立乐平王洁又使右丞张嵩求图谶问刘氏应王继国家后我审有名姓否嵩对曰有姓而无名穷治款引搜嵩家果得谶书洁与南康公狄隣及嵩等皆夷三族死者百余人洁既居势要擅作威福诸阿附者登长忤恨者黜免内外惮之侧目而视㧞城破国者聚歛财货与洁分之籍其家产财盈巨万世祖追忿言则切齿古弼代人也少忠谨好读书又善骑射初为猎郎使长安称㫖转门下奏事以敏正着称太宗嘉之赐名曰笔取其直而有用后改名弼言其辅佐材也令弼典西部与刘洁等分绾机要敷奏百揆世祖即位以功拜立节将军赐爵灵夀侯征并州叛胡还进为侍中吏部尚书典南部奏事与安原降东部髙车于已尼陂又与刘洁屯五原河北以备叛民拜安西将军从征赫连定驾至平凉次于泾南遣弼与侍中张黎击平凉赫连定自安定率歩骑二万来救与弼等相遇弼伪退以诱之世祖使髙车勑勒驰击定斩首数千级弼乗胜取安定又与永昌王健等讨冯文通文通婴城固守弼芟其禾而还后又征文通文通求救于髙丽髙丽救至文通将东奔民多难之其大臣古埿因民心之不欲遂率衆攻文通开城门以引官军弼疑古埿谲诈不入城髙丽军至文通乃随之文通之奔也令妇人被甲居中其精卒及髙丽陈兵于外弼部将髙苟子率骑冲击贼军弼酒醉㧞刀止之故文通得东奔将士皆怨弼不击世祖大怒征还黜为广夏门卒寻复为侍中与尚书李顺使于凉州拜安西将军赐爵建兴公镇长安甚着威名及议征凉州弼与顺咸言凉州乏水草不冝行师世祖不从既克姑臧㣲嫌之以其有将畧故弗之责也刘义隆遣将裴方明等击南秦王杨难当难当遣使请救兵未至难当奔上邽方明克仇池立杨𤣥庶子保炽于是假弼节督陇右诸军义隆遣其秦州刺史胡崇之屯仇池弼与平西将军元齐邀崇之于浊水临阵擒之其衆走还汉中弼等从祥郊山南入与东道将皮豹子等讨仇池遣永安侯贺纯攻义隆塞狭道守将姜道祖退守狭亭诸将以山道崄峻时又雪深用马不便皆迟留不进弼独进军使元齐贺纯等击狭亭道祖南走仇池平未几诸氐复推杨文徳为主围仇池弼发上邽髙平沂城诸军讨之仇池围觧文徳走汉川时豹子督关中诸军次于下辨闻仇池围觧议欲还军弼使谓豹子曰比连破贼军恐彼君臣未体大分耻其负败或来报复若其班师寇衆复至后举为难不如缮兵练甲蓄力待之不出秋冬南寇必来以逸待劳百胜之䇿豹子乃止世祖闻之曰弼之言长䇿也制南秦弼谋多矣恭宗总摄万几征为东宫四辅与宜都王穆夀等并参政事诏以弼保傅东宫有老成之勤赐帛千匹绵千斤迁尚书令弼虽事务殷凑而读书不辍端谨慎宻口不言禁中之事功名等于张黎而亷不及也上谷民上书言苑囿过度民无田业乞减大半以赐贫人弼览见之入欲陈奏遇世祖与给事中刘树碁志不听事弼侍坐良乆不获中闻乃起于世祖前捽树头掣下床以手搏其耳以拳欧其背曰朝廷不治实尔之罪世祖失容放碁曰不听奏事实在朕躬树何罪置之弼具状以闻世祖竒弼公直皆可其所奏以丐百姓弼曰为臣而逞其志于君前者非无罪也乃诣公车免冠徒跣自劾请罪世祖遣使者召之及至世祖曰卿其冠履吾闻筑社之役蹇蹷而筑之端冕而事之神与之福然则卿有何罪自今以后茍利社稷益国便民者虽复颠沛造次卿则为之无所頋也世祖大閲将校猎于河西弼留守诏以肥马给骑人弼命给弱者世祖大怒曰尖头奴敢裁量朕也朕还䑓先斩此奴弼头尖世祖常名之曰笔头是以时人唿为笔公弼属官惶怖惧诛弼告之曰吾以为事君使畋猎不适盘游其罪小也不备不虞使戎寇恣逸其罪大也今北狄孔炽南虏未灭狡焉之志闚伺边境是吾忧也故选肥马备军实为不虞之逺虑茍使国家有利吾何避死乎明主可以理干此自吾罪非卿等之咎世祖闻而叹曰有臣如此国之宝也赐衣一袭马二匹鹿十头后车驾畋于山北大获麋鹿数千头诏尚书发车牛五百乗以运之世祖寻谓从者曰笔公必不与我汝軰不如马运之速遂还行百余里而弼表至曰今秋谷悬黄麻菽布野猪鹿窃食鸟鴈侵费风波所耗朝夕参倍乞赐矜缓使得收载世祖谓左右曰笔公果如朕所卜可谓社稷之臣初杨难当之来也诏弼悉送其子弟于京师杨𤣥少子文徳以黄金四十斤赂弼弼受金留文徳而遇之无礼文徳亡入刘义隆世祖以其正直有战功弗加罪责也世祖崩吴王立以弼为司徒髙宗即位与张黎并坐议不合㫖俱免有怨谤之言其家人告巫蛊俱伏法时人寃之张黎鴈门平原人也善书计太祖知待之太宗器其忠亮赐爵广平公管综机要世祖以其功旧任以辅弼除大司农卿军国大议黎常与焉加镇北将军以征赫连定功进号征北大将军与乐安王范济南公崔征镇长安清约公平甚着声称代下之日家无余财世祖诏黎领兵一万二千人通莎泉道车驾征凉州蠕蠕吴提乗虚入寇黎与司空道生拒击之恭宗初总百揆黎与东郡公崔浩等辅政忠于奉上非公事不言诏曰侍中广平公黎东郡公浩等保傅东宫有老成之勤朕甚嘉焉其赐布帛各千匹以褒旧勲恭宗薨于东宫黎兼太尉持节奉䇿谥焉吴王余立以黎为太尉后以议不合㫖免仍与古弼并诛史臣曰和䟦奚牧莫题贺狄干李栗刘洁等并有忠勤征伐之効任遇仍优俱至诛灭岳身犯危难之中受事草创之际智勇既申功名尤举乃良将之材弼谋军辅国逺畧正情有柱石之量张黎诚谨兼方功旧见重纤介之间一朝殒覆宥及十世乃徒言尔惜乎魏书卷二十八卷二十八考证魏书卷二十八考证刘洁传日辰不协击皷却陈按汉书明帝时公卿以反支日不受章奏帝以民废农桑逺来诣阙而拘以禁忌岂为政之意诏捐其制此言日辰不协盖其类也洁与南康公狄隣狄北史作秋魏书卷二十八考证魏书卷二十九钦定四库全书魏书卷二十九齐魏收撰列传第十七奚斤叔孙建奚斤代人也世典马牧父箪有宠于昭成皇帝时国有良马曰騧骝一夜忽失求之不得后知南部大人刘库仁所盗养于窟室箪闻而驰往取马库仁以国甥恃宠慙而逆击箪箪捽其髪落伤其一乳及苻坚使库仁与衞辰分领国部箪惧将家窜于民间库仁求之急箪遂西奔卫辰及太祖灭衞辰箪晚乃得归故名位后于旧臣斤机敏有识度登国初与长孙肥等俱统禁兵后以斤为侍郎亲近左右从破慕容宝于参合皇始初从征中原以斤为征东长史拜越骑校尉典宿卫禁旅车驾还京师博陵勃海章武诸郡羣盗并起所在屯聚拒害长史斤与畧阳公元遵等率山东诸军讨平之从征髙车诸部大破之又破库狄宥连部徙其别部诸落于塞南又进击侯莫陈部俘虏获杂畜十余万至大峨谷置戍而还迁都水使者出为晋兵将军幽州刺史赐爵山阳侯太宗即位为郑兵将军循行州郡问民疾苦章武民刘牙聚党为乱斤讨平之诏以斤世忠孝赠其父箪为长宁子太宗幸云中斤留守京师昌黎王慕容伯儿收合轻侠失志之徒李沈等三百余人谋反斤闻而召伯儿入天文殿东庑下穷问款引悉收其党诛之诏与南平公长孙嵩等俱坐朝堂録决囚徒太宗大閲于东郊治兵讲武以斤行左丞相大蒐于石㑹山车驾西廵诏斤为先驱讨越勒部于鹿那山大破之获马五万匹牛羊二十万头徙二万余家而还又诏斤与长孙嵩等八人坐止车门右听理万几蠕蠕犯塞令斤等追之事具蠕蠕传拜天部大人进爵为公命斤出入乗轺轩备威仪导从世祖之为皇太子临朝听政以斤为左辅刘义符立其大臣不附国内离阻乃遣斤收刘裕前侵河南地假斤节都督前锋诸军事司空公晋兵大将军行扬州刺史率吴兵将军公孙表等南征用表计攻滑䑓不㧞求济师太宗怒其不先畧地切责之乃亲南廵次中山义符东郡太守王景度捐城遁走司马楚之等并遣使诣斤降斤自滑䑓趣洛阳义符虎牢守将毛徳祖遣其司马翟广将军姚勇错窦覇等率五千人据土楼以拒斤斤进击破之广等单马走免尽殪其衆斤长驱至虎牢军于汜东留表守辎重自率轻兵狥下河南颍川陈郡以南百姓无不归附义符陈留太守严稜以郡降斤遂平兖豫诸郡还围虎牢徳祖拒守不下及虎牢溃斤置守宰以抚之自魏初大将行师惟长孙嵩距刘裕斤征河南独给漏刻及十二牙旗太宗崩斤乃班师世祖即位进爵宜城王仍为司空世祖征赫连昌遣斤率义兵将军封礼等督四万五千人袭蒲坂昌守将赫连乙升闻斤将至遣使告昌使至统万见大军已围其城还告乙升曰昌已败矣乙升惧弃蒲坂西走斤追败之乙升遂奔长安斤入蒲坂收其资器百姓安业昌弟助兴先守长安乙升至复与助兴弃长安西走安定斤又西据长安于是秦雍氐羌皆来归附与赫连定相持累战破定定闻昌败遂走上邽斤追之至雍不及而还诏斤班师斤上疏曰赫连昌亡保上邽鸠合余烬未有盘据之资今因其危灭之为易请益铠马平昌而还世祖曰昌亡国叛夫击之劳伤将士且可息兵取之不晚斤抗表固执乃许之给斤万人遣将军刘㧞送马三千匹与斤斤进讨安定昌退保平凉斤屯军安定以粮竭马死遂深垒自固监军侍御史安颉击昌擒之语在颉传昌衆复立昌弟定为主守平凉斤自以元帅而擒昌之功更不在已深耻之乃舎辎重轻赍三日粮追定于平凉娥清欲寻水而往斤不从自北道邀其走路定衆将出㑹一小将有罪亡入贼具告其实定知斤军无粮乏水乃邀斤前后斤衆大溃斤及娥清刘拔为定所擒士卒死者六七千人后世祖克平凉斤等得归免为宰人使负酒食从驾还京师以辱之寻拜安东将军降爵为公车驾将讨冯文通诏斤发幽州民及宻云丁零万余人运攻具出南道太延初为卫尉改为𢎞农王加征南大将军后为万骑大将军世祖大集羣臣于西堂议伐凉州斤等三十余人议曰河西王牧犍西垂下国虽内不纯臣而外修职贡宜加寛宥恕其㣲愆去嵗新征士马疲敝未可大举冝且覊縻其地卤薄畧无水草大军既到不得乆停彼闻军来必婴城固守攻则难㧞野无所掠终无克获世祖不从征之凉州平以战功赐僮𨽻七十戸以斤元老赐安车平决刑狱谘访朝政斤聪辨彊识善于谈论逺説先朝故事虽未皆是时有所得听者叹羙之每议大政多见从用朝廷称焉真君九年薨时年八十世祖亲临哀恸谥曰昭王斤有数十妇子男二十余人长子他观袭爵世祖曰斤关西之败国有常刑以其佐命先朝故复其爵秩将收孟明之効今斤终其天年君臣之分全矣于是降他观爵为公除广平太守后为都将征悬瓠卒于军子延袭爵出为瓦城镇将卒子绪袭爵初为散令后为太中大夫加左将军开建五等封𢎞农郡开国侯食邑三百戸后例降为县改封澄城县开国侯増邑九百戸卒子遵袭封卒赠镇逺将军洛州刺史谥曰哀侯无子国除太和中髙祖追録先朝功臣以斤配食庙庭世宗继絶世诏以绪弟子鉴特绍其后以承封邑鉴卒于中坚将军司徒从事中郎赠龙骧将军肆州刺史子绍宗武定中开府田曹参军他观弟和观太祖时内侍左石太宗以其世典戎御遂拜典御都尉赐爵广兴子建威将军寻进为宣阳侯加龙骧将军领牧官中郎将出为冀青二州刺史卒子冀州袭爵冀州弟受真为中散髙宗即位拜龙骧将军赐爵成都侯迁给事中出为离石镇将和观弟㧞太宗时内侍左右世祖即位稍迁侍中选部尚书镇南将军赐爵乐陵公后以罪徙边征为散骑常侍从征蠕蠕战没子买奴有宠于显祖官至神部长与安成王万安国不平安国矫诏杀买奴于苑内髙祖赐安国死追赠买奴为并州刺史新兴公斤弟普回阳曲䕶军普回子乌侯世祖时拜治书御史建义将军赐爵夷余侯从征蠕蠕及赫连昌以功进爵城阳公加员外散骑常侍出为虎牢镇将兴光中卒丧礼依其伯父𢎞农王故事陪葬金陵乌侯子兠世祖时亲侍左右随从征讨常持御劒后以罪徙龙城寻征为知臣监出为薄骨律镇将假镇逺将军赐爵富城侯时髙车叛围镇城兠击破之斩首千余级延兴中卒叔孙建代人也父骨为昭成母王太后所养与皇子同列建少以智勇着称太祖之幸贺兰部建常从左右登国初以建为外朝大人与安同等十三人迭典庶事参军国之谋随秦王觚使慕容垂歴六载乃还拜后将军顷之为都水使者中领军赐爵安平公加龙骧将军出为并州刺史后以公事免守邺城园太宗即位念建前功乃以建为正直将军相州刺史饥胡刘虎等聚党反叛公孙表等为虎所败太宗假建前号安平公督表等以讨虎斩首万余级余衆奔走投沁而死水为不流虏其衆十万余口司马徳宗将刘裕伐姚泓令其部将王仲徳为前锋将逼滑䑓兖州刺史尉建率所部弃城济河仲徳遂入滑䑓乃宣言曰晋本意欲以布帛七万匹假道于魏不谓魏之守将便尔弃城太宗闻之诏建自河内向枋头以観其势仲徳入滑䑓月余又诏建渡河曜威斩尉建投其尸于河唿仲徳军人与语诘其侵境之意仲徳遣司马竺和之建命公孙表与言和之曰王征虏为刘太尉所遣入河西行将取洛城扫山陵之寇非敢侵犯魏境太尉自遣使请魏帝陈将假道而魏兖州刺史不相体觧望风捐去因空城而入非战攻相逼也魏晋和好之义不废于前表曰尉建失守之罪自有常刑将更遣良牧彼军冝西不然将以小致大乖和好之体和之曰王征虏权住于此以待衆军之集比当西过滑䑓还为魏有何必建旗皷以耀威武乎仲徳卑辞常自言不敢与大魏抗衡建不能制之太宗令建与刘裕相闻以观其意裕答言洛是晋之旧京而羗姚据之晋欲修复山陵之计乆矣而内难屡兴不暇经营司马休之鲁宗之父子司马国璠兄弟诸桓宗属皆晋之蠹也而姚氏收集此等欲以圗晋是以伐之道由于魏军之初举将以重币假途㑹彼边镇弃守而去故晋前军得以西进非敢凭陵魏境裕以官军在河南恐断其前路乃命引军北寇及班师乃止语在帝纪建与南平公长孙嵩各简精兵二千观刘裕事势语在嵩传迁广阿镇将羣盗敛迹威名甚震乆之除使持节都督前锋诸军事楚兵将军徐州刺史率衆自平原济河徇下青兖诸郡建济河刘裕兖州刺史徐琰奔彭城建遂东入青州司马受之秀之先聚党于济东皆率衆降建入临淄刘义符前东牟太守清河张幸先匿孤山闻建至率二千人迎建于女水遂围义符青州刺史竺夔于东阳城义符遣将檀道济王仲徳救夔建不克而还建以功赐爵夀光侯加镇南将军建表曰臣前遣沙门僧䕶诣彭城僧䕶还称贼发军向北前锋将徐卓之己至彭城大将军到彦之军在泗口发马戒严必有举斧之志臣闻为国之道存不忘亡冝缮甲兵増益屯戍先为之备以待其来若不豫设卒难擒殄且吴越之衆便于舟檝今至北土舎其所长逆顺既殊劳逸不等平寇定功在于此日臣虽衰敝谋畧寡浅过蒙殊宠忝荷重任讨除寇暴臣之志也是以秣马枕戈思效㣲节愿陛下不以南境为忧世祖优诏答之赐以衣马建与汝隂公长孙道生济河而南彦之仲徳等自清入济东走青州刘义隆兖州刺史竺灵秀弃须昌南奔湖陆建追击大破之斩首五千余级遂至邹鲁还屯范城世祖以建威名南震为义隆所惮除平原镇大将封丹阳王加征南大将军都督冀青徐济四州诸军事先是简幽州以南戍兵集于河上一道讨洛阳一道攻滑䑓义隆将檀道济王仲徳救滑䑓建与汝隂公道生拒击之建分军挟战纵轻骑邀其前后焚烧谷草以絶其粮道道济兵饥叛者相继由是安颉等得㧞滑䑓建沉敏多智东西征伐常为谋主治军清整号令严明又雅尚人伦礼贤爱士在平原十余年绥懐内外甚得边称魏初名将尠有及之南方惮其威畧青兖辍不为寇太延三年薨时年七十三世祖悼惜之谥曰襄王赐葬金陵长子俊字丑归少聪敏年十五内侍左右性谨宻初无过行以便弓马转为猎郎太祖崩清河王绍闭宫门太宗在外绍逼俊以为己援俊外虽从绍内实忠款仍与元磨浑等説绍得归太宗事在磨浑传是时太宗左右唯车路头王洛儿等及得俊等大悦以为爪牙太宗即位命俊与磨浑等拾遗左右迁衞将军赐爵安城公朱提王悦懐刃入禁中将为大逆俊觉悦举动有异便引手掣之乃于悦懐中得两刃匕首遂杀之太宗以俊前后功重军国大计一以委之羣官上事先由俊铨校然后奏闻性平正柔和未尝有喜怒之色忠笃爱厚不謟上抑下每奉诏宣外必告示殷勤受事者皆饱之而退事宻者倍至蒸仍是以上下嘉叹泰常元年卒时年二十八太宗甚痛悼之亲临哀恸朝野无不追惜赠侍中司空安城王谥孝元赐温明祕器载以輼辌车衞士𨗳从陪葬金陵子蒲袭爵后有大功及宠幸贵臣薨赙送终礼皆依俊故事无得踰之者初俊既卒太宗命其妻桓氏曰夫生既共荣没冝同穴能殉葬者可任意桓氏乃缢而死遂合葬焉俊既为安城王俊弟隣袭父爵降为丹阳公少聪慧知名稍迁北部尚书有当官之称转尚书令出为凉州镇大将加镇西将军隣与镇副将奚牧并以贵戚子弟竞贪财货专作威福遂相纠发坐伏诛史臣曰奚斤世称忠孝征伐有克平凉之役师歼身虏虽败崤之责己赦封尸之効靡立而恩礼隆渥没祀庙庭叔孙建少展诚勤终着庸伐治边有术威震夷楚俊委节太宗义彰颠沛察朱提之变有日磾之风加以柔而能正见美朝野可谓世不乏贤矣魏书卷二十九卷二十九考证魏书卷二十九考证叔孙建传青兖辍不为寇辍北史作辄魏书卷二十九考证魏书卷三十钦定四库全书魏书卷三十齐魏收撰列传第十八王建安同楼伏连邱堆娥清刘尼奚眷车伊洛宿石来大千周几豆代田周观闾大肥尉拨陆真吕洛拔王建广寗人也祖姑为平文后生昭成皇帝伯祖丰以帝舅贵重丰子支尚昭成女甚见亲待建少尚公主登国初为外朝大人与和跋等十三人迭典庶事参与计谋太祖幸濡源遣建使慕容垂辞色高亢垂壮之还为左右大夫建兄回诸子多不顺法建具以状闻回父子伏诛其谨直如此从征伐诸国破二十余部以功赐奴婢数十口杂畜数千从征衞辰破之赐僮隶五千戸为中部大人从破慕容宝于参合陂太祖乘胜将席卷南夏于是简择俘衆有才能者留之其余欲悉给衣粮遣归令中州之民咸知恩徳乃召羣臣议之建曰慕容宝覆败于此国内虚空图之为易今获而归之无乃不可乎且纵敌生患不如杀之太祖谓诸将曰若从建言吾恐后南人创乂絶其向化之心非伐罪弔民之义诸将咸以建言为然建又固执乃坑之太祖既而悔焉后从征慕容宝拜冠军将军并州既平车驾东出井陉命建率五万骑先驱启路车驾次常山诸郡皆降惟中山邺信都三城不下乃遣衞王仪南攻邺建攻信都衆各五万建等攻城六十余日不能克士卒多伤太祖乃自中山幸信都慕容宝冀州刺史慕容鳯夜踰城走信都降车驾幸鉅鹿破慕容宝于栢肆坞遂进围中山宝弃城走和龙城内无主百姓惶惑东门不闭太祖将夜入乘城据守其门建贪而无谋意在虏获恐士卒肆掠盗乱府库请俟天明太祖乃止是夜徒河人共立慕容普驎为主遂闭门固守太祖乃悉衆攻之连日不拔使人登巢车临城招其衆曰慕容宝捐城奔走汝曹百姓将为谁守何不识天命取死亡也皆曰羣小无知但复恐如参合之衆故求全月日之命耳太祖闻之顾视建而唾其面中山平赐建爵濮阳公乌丸库侲宫鸣聚党为寇诏建讨平之迁太仆徙为真定公加散骑常侍冀青二州刺史卒陪葬金陵初建兄豆居以建功赐爵即邱侯无子建以子斤袭兄爵太宗初给事中任职用事转大长秋世祖征赫连昌遣斤部造攻具进爵淮南公加平北将军时并州胡酋田卜谋反诛余衆不安遣斤镇虑虒以抚慰之斤绥静胡魏甚收声称刘义隆遣将到彦之寇河南世祖西征赫连定以斤为衞兵将军镇蒲坂关陇平斤徙镇长安假节镇西将军斤遂骄矜不顺法度信用左右调役百姓民不堪之南奔汉川者数千家而委罪于雍州刺史阳文祖秦州刺史任延明世祖召问二人各以状对世祖知为斤所诬遣宜阳公伏树覆按虚实得数十事遂斩斤以徇建孙度太宗时为虎牢镇监军世祖即位征拜殿中给事迁尚书从征赫连昌讨蠕蠕并有功赐爵济阳公加散骑常侍平南将军诏度率五千骑与叔孙建合击刘义隆兖州刺史竺灵秀于湖陆大破之后出镇长安假节都督秦泾梁益雍五州诸军事开府卒谥曰庄子安都袭降爵为侯世祖拜为太子庶子出为鄯善镇将高宗时为内都大官卒子买得袭建曾孙树以善射有宠于显祖为内侍长稍迁尚书赐爵歴阳侯加龙骧将军员外常侍出为平西将军泾州刺史卒安同辽东胡人也其先祖曰世高汉时以安息王侍子入洛歴魏至晋避乱辽东遂家焉父屈仕慕容暐为殿中郎将苻坚灭暐屈友人公孙眷之妹没入苻氏宫出赐刘库仁为妻库仁贵宠之同因随眷商贩见太祖有济世之才遂留奉侍性端严明惠好长者之言登国初太祖征兵于慕容垂事在窟咄传同频使称㫖遂见宠异以为外朝大人与和䟦等出入禁中迭典庶事太祖班赐功臣同以使功居多赐以妻妾及隶戸三十马二匹羊五十口加广武将军从征姚平于柴壁姚兴悉衆救平太祖乃増筑重围以拒兴同进计曰臣受遣诣绛督租见汾东有蒙坑东西三百余里径路不通姚兴来必从汾西乘高临下直至柴壁如此则寇内外势接重围难固不可制也宜截汾曲为南北浮桥乘西岸筑围西围既固贼至无所施其智力矣从之兴果视平屠灭而不能救以谋功赐爵北新侯加安逺将军诏同送姚兴将越骑校尉唐小方等于长安清河王绍之乱太宗在外使夜告同令收合百工伎巧衆皆飨应奉迎太宗即位命同与南平公长孙嵩并理民讼又诏与肥如侯贺䕶持节循察并定二州及诸山居杂胡丁零宣诏抚慰问其疾苦纠举守宰不法同至并州表曰窃见并州所部守宰多不奉法又刺史擅用御府鍼工古彤为晋阳令交通财贿共为姦利请案律治罪太宗从之于是郡国肃然同东出井陉至鉅鹿发衆四戸一人欲治大岭山通天门关又筑坞于宋子以镇静郡县䕶疾同得衆心因此使人告同筑城聚衆欲图大事太宗以同擅徴发于外槛车徴还召羣官议其罪皆曰同擅兴事役劳扰百姓宜应穷治以肃来犯太宗以同虽专命而本在为公意无不善释之世祖监国临朝听政以同为左辅太宗征河南拜同右光禄大夫世祖出镇北境同与安定王弥留镇京师世祖即位进爵高阳公拜光禄勲寻除征东大将军冀青二州刺史同长子屈太宗时典太仓事盗官粳米数石欲以飬亲同大怒奏求戮屈自劾不能训子请罪太宗嘉而恕之遂诏长给同粳米其公清奉法皆此类也同在官明察长于校练家法修整为世所称及在冀州年老颇殖财货大兴寺塔为百姓所苦神䴥二年卒追赠髙阳王谥曰恭惠屈子阳烈散骑侍郎赐爵北新子屈弟原雅性矜严沉勇多智略太宗时为猎郎出监云中军事时赫连屈丐犯河西原以数十骑击之杀十余人太宗以原轻敌违节度加其罪责然知原骁勇遂任以为将镇守云中寛和爱下甚得衆心蠕蠕屡犯塞原輙摧破之以功赐爵武原侯加鲁兵将军世祖即位征拜驾部尚书车驾征蠕蠕大檀分军五道并进大檀惊骇北遁迁尚书左仆射河间公加侍中征南大将军从征赫连昌入其城而还车驾北伐蠕蠕遁走世祖闻东部髙车在己尼陂人畜甚衆将遣袭之诸将皆以为难世祖不从遣原与侍中古弼率万骑讨之大获而还车驾征昌黎原与建宁王崇屯于漠南以备蠕蠕原在朝无所比周然恃宠骄恣多所排抑为子求襄城公卢鲁元女鲁元不许原告其罪状事相连逮歴时不决原惧不胜遂谋为逆事洩伏诛临刑上疏曰臣闻圣不独明而治鼎不单足而立是以萤火之光犹増日月之曜先臣同往因圣运归身太祖竭诚戮力立效于险难之中臣以顽闇忝备股肱陛下恩育委以朝政思展㣲诚仰报恩泽而鲁元姦佞构成贝锦天威遂加合门俱戮此乃命也非臣之枉但鲁元外类忠贞内懐姦诈而陛下任以腹心恐衅发肘腋臣与鲁元生为怨人死为讐鬼非以私故谤毁鲁元不复眷眷披露诚款原弟颉颉弟聪为内侍聪弟蕯为龙骧将军给事黄门侍郎赐爵广宗侯原兄弟外节俭而内实积衆及诛后籍其财至数万颉辨慧多䇿畧最有父风太宗初为内侍长令察举百寮纠刺姦慝无所回避尝告其父隂事太宗以为忠特亲宠之宜城王奚斤自长安追击赫连昌至于安定颉为监军侍御史斤以马多疫死士衆之粮乃深垒自固遣太仆邱堆等督租于民间为昌所败昌遂骄矜日来侵掠刍牧者不得出士卒患之颉进计曰本奉诏诛贼今乃退守穷城若不为贼杀当以法诛进退安有生路而王公诸将晏然无谋将何以报恩塞责斤曰今若出战则马力不足以歩击骑终无㨗理当须京师救骑至然后歩陈击于内骑兵袭其外所谓万全之计也颉曰今勐冦游逸于外而吾等兵疲力屈士有饥色不一决战则死在旦夕何救兵之可待也等死当战死宁可坐受困乎斤犹以马为辞颉曰今兵虽无马但将帅所乘足得二百骑颉请募壮勇出击之就不能破可以折其鋭且昌狷而无谋每好挑战衆皆识之若伏兵掩击昌可擒也斤犹难之颉乃隂与尉眷等谋选骑待焉昌来攻垒颉出应之昌于陈前自接战军士识昌争往赴之会天大风扬尘昼昏衆乱昌退颉等追击昌马蹶而坠颉擒昌送于京师世祖大悦拜颉建节将军赐爵西平公代堆统摄诸军斤耻功不在已轻追昌弟定于平凉败绩定将复入长安诏颉镇蒲坂以拒之刘义隆遣将到彦之率衆寇河南以援赫连定世祖以兵少乃摄河南三镇北渡彦之遂列守南岸至于衡关世祖西征赫连定以颉为冠军将军督诸军击彦之彦之遣将姚纵夫渡河攻冶坂颉督诸军击之斩首三千余级投水者甚衆遂济河攻洛阳㧞之擒义隆将二十余人斩首五千级进攻虎牢虎牢溃义隆司州刺史尹沖坠城死又与琅邪王司马楚之平滑台擒义隆将朱脩之李元徳及东郡太守申谟俘获万余人乃振旅还京师神䴥四年卒赠征南大将军仪同三司进爵为王谥曰襄颉为将善绥士衆及卒义隆士卒降者无不叹惜同弟䐗太宗时为乐陵太守卒长子国位至冠军将军赐爵北平侯杏城镇将国弟难有巧思阳平王杜超督诸将击刘义隆难参征南军事以功表为清河太守世祖时诸将频征和龙皆以难为长史凿山堙谷省力兼功迁给事中从驾南征造浮桥于河以功赐爵清河子卒子平城袭爵官至虞曹令为乙浑所杀楼伏连代人也世为酋帅伏连忠厚有器量年十三袭父位领部落太祖初从破贺兰部又从平中山为太守斩逆贼张翘从征姚平于柴壁以功赐爵安邑侯太祖时为晋兵将军并州刺史伏连招诱西河胡曹成等七十余人袭杀赫连屈孑吐京䕶军及其守士三百余人并擒叛胡阿度支等二百余家太宗嘉之拜成等将军赐爵列侯征伏连为内都大官世祖即位进爵广陵公转衞尉徙光禄勲世祖征蠕蠕伏连留镇京师进爵为王加平南大将军又除假节督河西诸军镇西大将军出镇统万真君十年薨谥曰恭王子真袭降爵为公从世祖征伐有功官至散骑常侍尚书安北将军徙为湘东公从征凉州还卒于路谥曰庄公子干袭降爵为侯真次弟大㧞歴位尚书散骑常侍征西将军赐爵永平侯高祖初为中都大官卒赠平东将军定州刺史谥曰康子禀字法生袭拜太子宫门大夫稍迁赵郡大守更满还京除冠军将军城门校尉出为征虏将军平城镇将迁朔州刺史仍本将军入为衞尉少卿卒年五十八赠抚军将军恒州刺史子贵宗武定中伏波将军开府水曹参军伏连兄孙安文从征平凉有功赐爵霸城男加虎威将军后迁三郎幢将卒高祖初以其子毅贵追赠安东将军冀州刺史阳平公谥曰定毅歴位内外稍迁殿中尚书散骑常侍赐爵常山公加安南将军迁尚书右仆射以擒反人梁衆保加侍中本官如故后例降为侯出除使持节镇东将军定州刺史时太极殿成将行考室之礼引集羣臣而雪不克飨高祖曰朕经始正殿功构初成将集百寮考行大礼然同云仍结霏雪骤零将由寡昧未能仰答天心此之不德咎竟焉在卿等宜各陈所懐以匡不逮毅稽首对曰雪霜风雨天地之常夏霖冬霰四时恒节今隆冬雪降固是其时又礼云雨沾服失容则废礼自古而然不足为异高祖曰昔刘秀将济滹沱为之氷合但朕徳谢古人不能仰感天意故也后转都督凉河二州鄯善镇诸军事凉州刺史车驾南伐毅表谏曰伏承六军云动问罪荆扬弔民淮表一同瓯越但臣愚见私窃未安何者京邑新迁百姓易业公私草创生途索然兼往歳弗稔民多饥馑二三之际嗟惋易兴天道悠长宜遵飬时晦愿抑赫斯以待后日诏曰时不自来因人则合今年人事殊非昔歳守株之唱便可停也阳九利涉岂卿所知也太和二十一年卒赐钱二十万布二百匹邱堆代人也美容仪以忠谨亲侍太宗即位拾遗左右稍迁散骑常侍与叔孙建等讨灭山胡刘裕泝河西伐诏堆与建自河内次枋头以备寇盗姚泓既灭堆留镇并州赫连屈孑遣三千骑寇河西堆自并州与游击将军王洛生击走之以功赐爵为侯世祖监国临朝堆与太尉穆观等为右弼世祖即位进爵临淮公加镇西将军徙为太仆世祖征赫连昌堆与常山王素督歩兵三万人为后继昌战败南奔世祖遣堆与宗正娥清率五千骑畧地关右昌贰城守将坚守不下堆与清攻拔之诏堆班师宜城王奚斤表留堆等进平昌许之堆斤合军与昌相拒击士马之粮堆与义兵将军封礼督租于民间士卒暴掠为昌所袭败绩堆将数百骑还城斤追击赫连定留堆守辎重斤为定所擒堆闻而弃甲走长安复将髙凉王礼弃守东走蒲坂世祖大怒遣西平公安颉斩堆延和初诏曰堆国之肺腑勲着先朝西征丧师遂从军法国除祀絶朕甚愍之可赐其子䟦爵淮陵侯加安逺将军后征盖吴战没子麟袭爵歴位驾部令出为瑕邱镇将假平南将军东海公迁东兖州刺史卒官娥清代人也少有将畧累着战功稍迁振威将军刘裕遣将朱超石寇平原至畔城遁还清与长孙道生追之至河获其将杨丰还拜给事黄门侍郎先是徒河民散居三州颇为民害诏清徙之平城清善绥抚徙者如归太宗南廵幸邺以清为中领军将军与宋兵将军周几等渡河畧地至湖陆髙平民屯衆林薮拒射官军清等因诛数千家虏获万余口赐爵须昌侯清与几等遂镇枋头世祖初清自枋头还京师假征南将军进为东平公蠕蠕大檀徙居漠南清与平阳王长孙翰从东道出长川讨之大获而还转宗正卿寻从征蠕蠕又从平统万遂与奚斤追赫连昌至安定与昌相持及安颉擒昌昌弟定西走斤追之清欲寻水而往斤不从遂与斤俱为定所擒世祖克平凉乃得还后诏清镇并州讨山胡白龙于西河斩白龙父及其将帅遂屠其城迁平东将军与古弼等东讨冯文通以不急战文通奔髙丽槛车征黜为门卒遂卒于家子延官至员外散骑常侍赐爵南平公刘尼代人也本姓独孤氏曾祖敦有功于太祖为方面大人父娄冠军将军卒赠并州刺史尼少壮健有膂力勇果善射世祖见而善之拜羽林中郎赐爵昌国子加振威将军宗爱既杀南安王余于东庙秘之惟尼知状尼劝爱立髙宗爱自以贞罪于景穆闻而惊曰君大痴人皇孙若立岂忘正平时事乎尼曰若尔今欲立谁爱曰待还宫擢诸王子贤者而立之尼惧其有变宻以状告殿中尚书源贺贺时与尼俱典兵宿衞仍共南部尚书陆丽谋曰宗爱既立南安还复杀之今不能奉戴皇孙以顺民望社稷危矣将欲如何丽曰唯有宻奉皇孙耳于是贺与尚书长孙渇侯严兵守卫尼与丽迎髙宗于苑中丽抱髙宗于马上入京城尼驰还东庙大唿曰宗爱杀南安王大逆不道皇孙已登大位有诏宿卫之士皆可还宫衆咸唱万歳贺及渇侯登执宗爱贾周等勒兵而入奉高宗于宫门外入登永安殿以尼为内行长进爵建昌侯迁散骑常侍安南将军又进爵东安公寻迁尚书右仆射加侍中进封为王出为征南将军定州刺史在州清慎然率多酒醉治日甚少征为殿中尚书加侍中特进高宗末迁司徒显祖即位以尼有大功于先朝弥加尊重赐别戸三十皇兴四年车驾北征帝亲誓衆而尼昏醉兵陈不整显祖以其功重特恕之免官而已延兴四年薨子杜生袭爵世宗时宁朔将军歩兵校尉熙平初卒赠龙骧将军朔州刺史谥曰克奚眷代人也少有将畧太祖时有战功太宗时为尚书假安南将军虎牢镇将为寇所惮世祖初为中军都曹尚书复镇虎牢赐爵南阳公加使持节侍中都督豫洛二州河内诸军事镇南将军开府寻徙镇长安世祖幸美稷眷受诏督诸军共讨山胡白龙于西河破之屠其城斩首数千级虏其妻子而还世祖平姑臧遣眷讨沮渠牧犍弟私署张掖太守宜得宜得奔酒泉酒泉太守无讳与宜得奔髙昌获其二城后沮渠天周复据酒泉眷讨平之虏男女四千余人世祖征蠕蠕以眷为尚书督偏将出别道诏㑹陆浑海眷与中山王辰等诸大将俱后期斩于都南爵除车伊洛焉耆胡也世为东境部落帅恒修职贡世祖录其诚款延和中授伊洛平西将军封前部王赐绢一百匹绵一百斤绣衣一具金带鞾帽伊洛大悦规欲归阙沮渠无讳断路伊洛与无讳连战破之时无讳卒其弟天周夺无讳子干夀兵规领部曲伊洛前后遣使招喻干夀等率戸五百余家来奔伊洛送之京师又招喻李宝弟钦等五十余人送诣敦煌伊洛又率部衆二千余人伐髙昌讨破焉耆东关七城虏获男女二百人駞千头马千匹以金一百斤奉献先是伊洛征焉耆留其子歇守城而安周乘虚引蠕蠕三道围歇并遣使谓歇曰尔父已投大魏尔速归首当赐尔爵号歇固守连战乆之外无救援为安周所䧟走奔伊洛伊洛收集遗散一千余家归焉耆镇世祖嘉之正平元年诏伊洛曰歇年尚㓜能固守城邑忠节显着朕甚嘉之可遣歇诣阙伊洛令歇将弟波利等十余人赴都正平二年伊洛朝京师赐以妻妾奴婢田宅牛羊拜上将军王如故兴安二年卒赠镇西大将军秦州刺史谥曰康王赐绵绢杂綵五百匹衣二十七袭葬礼依卢鲁元故事歇袭爵皇兴末拜使持节平西将军豫州刺史延兴三年卒子伯主袭爵波利天安二年拜立节将军乐官侯皇兴三年卒兄子洛都袭爵宿石朔方人也赫连屈孑弟文陈之曾孙也天兴四年文陈父子归阙太祖嘉之以宗女妻焉赐奴婢数十口拜为上将军祖若豆根太宗时赐姓宿氏袭上将军父㳫干世祖时虎贲幢将从征平凉有功拜虎威将军侍御郎赐爵汉安男转中散迁给事兼领工曹从驾讨和龙以功赐奴婢十七戸真君四年从驾讨蠕蠕战没世祖悼惜之诏求㳫干子时石年甫十一引见以㓜听归年十三袭爵擢为中散从驾至江拜宣威将军兴光中迁侍御史拜中垒将军进爵蔡阳子典宜官曹迁内行令从幸苑中游猎石于髙宗前走马道峻马倒殒絶乆之乃苏由是御马得制髙宗嘉之赐绵一百斤帛五十匹骏马一匹改爵义阳子尝从猎髙宗亲欲射虎石叩马而諌引髙宗至髙原上后虎腾跃杀人诏曰石为忠臣鞚马切谏免虎之害后有犯罪宥而勿坐赐骏马一匹尚上谷公主拜驸马都尉天安初迁散骑常侍吏部尚书进爵太山公为北中道都大将延兴元年卒追赠太原王谥曰康葬礼依卢鲁元故事太和初子倪袭爵比部侍御来大千代人也父初真从太祖避难叱候山参创业之功官至后将军武原侯与在八议大千骁果善骑射为骑都尉永兴初袭爵迁中散至于朝贺之日大千常着御铠盘马殿前朝臣莫不嗟叹迁内幢将典宿衞禁旅大千用法严明上下齐肃尝从太宗校猎见虎在髙巖上大千持矟直前刺之应手而死太宗嘉其勇壮又为殿中给事世祖践祚与襄城公卢鲁元等七人俱为常侍持仗侍衞昼夜不离左右从讨赫连昌共长孙道生与贼交战道生马倒为贼所击大千驰救贼衆散走大千扶道生上马遂得免从讨蠕蠕战功居多迁征北大将军赐爵庐陵公镇云中兼统白道军事贼北叛大千前后追击莫不乎殄延和初车驾北伐大千为前锋大破虏军世祖以其壮勇数有战功兼悉北境险要诏大千廵抚六镇以防寇虏经畧布置甚得事宜后吐京胡反以大千为都将讨平之在吐京卒丧还停于平城南世祖出还见而问之左右以对世祖悼叹者良乆诏曰大千忠勇尽节功在可嘉今听丧入殡城内赠司空谥曰庄公子邱頽袭爵降为晋兴侯拜安逺将军从驾到江进右将军和平中迁中散转相曹都典奉事皇兴四年卒赠宁南将军陈留公谥曰简子蕇袭爵邱頺弟提官至监御曹给事冠军将军兖州刺史濮阳侯太和十年卒周几代人也父千有功太祖之世赐爵顺阳侯坐事死几少以善骑射为猎郎太祖即位为殿中侍御史掌宿卫禁兵断决称职迁左民尚书神瑞中并州饥民游食山东诏几领衆镇博陵之鲁口以安集之泰常初白涧行唐民数千家负崄不供输税几与安康子长孙道生宣示祸福逃民遂还于时郡县斩叛胡翟勐雀于林虑山勐雀遗种窜于行唐及襄国几追讨尽诛之后为宁朔将军拒司马徳宗将刘裕于南破毛徳祖于土楼以功赐爵交趾侯世祖以几有智勇遣镇河南威信着于外境几常嫌奚斤等绥抚关中失和百姓不附每至言论形于声色斤等惮焉进号宗兵将军率洛州刺史于栗磾以万人袭陜城卒于军军人无不叹惜之归葬京师追赠交阯公谥曰桓子歩袭爵卒子安国袭爵太和中讨蠕蠕失利伏法爵除豆代田代人也太宗时以善骑射为内细射从攻虎牢诏代田登楼射贼矢不虚发与奚斤前锋先入擒刘义隆将毛徳祖并长史司马三人以功迁内三郎从讨赫连昌乘胜追贼入其宫门门闭代田踰宫而出世祖壮之拜勇武将军后从驾平昌以战功赐奴婢十五口黄金百斤银百斤神䴥中讨蠕蠕赐爵关中侯从讨平凉击破赫连定得奚斤等世祖以定妻赐之诏斤膝行授酒于代田敕斤曰全尔身命者代田功也改爵井陉侯加散骑常侍右衞将军领内都幢将从讨和龙战功居多迁殿中尚书赐奴婢六十口以前后军功进爵长广公加平东将军从驾南讨转太子太保出为统万镇大将兴安中卒赠侍中安东大将军长广王谥曰恭子求周为内三郎从驾到江赐爵五等子又进爵为侯后袭父爵为吏部尚书皇兴二年卒赠征北大将军长广王谥曰简子多侯袭爵周观代人也骁勇有膂力每在军陈必应募先登以功进为军将长史寻转军将击赫连屈丐有功赐爵安川子迁北镇军将世祖即位从讨蠕蠕以军功进为都副将镇云中神䴥中又讨蠕蠕大获増爵为侯从征平凉进爵金城公迁为都将从破离石胡加散骑常侍转高平镇将观善抚士卒号有威名真君初诏观统五军西讨秃髪保周于张掖徙其民数百家将置于京师至武威輙与诸将私分之世祖大怒黜观为金城侯改授内都大官出除平南将军秦州刺史复爵金城公抚驭失和民薛永宗聚衆于汾曲以叛观讨永宗为流矢所中世祖幸蒲坂观闻帝至惊怖而起疮重遂卒世祖怒絶其爵子豆初为三郎迁军将卒于长乐太守闾大肥蠕蠕人也太祖时与其弟大埿倍颐率宗族归国太祖善之尚华隂公主赐爵其思子与其弟并为上賔入八议太宗即位进大肥为内都大官増爵为侯神瑞中为都将讨越勒部于䟦那山大破之泰常初复为都将领禁兵讨蠕蠕获其大将莫孤浑宜城王奚斤之攻虎牢也大肥与娥清领十二军出中道畧地髙平金乡东至泰山假大肥使持节安阳公镇抚陈汝世祖初复与奚斤出云中白道讨大檀破之还为内都大官出除使持节冀青二州刺史假荥阳公寻征还位特进复出为冀青二州刺史寻入为内都大官从讨赫连昌以功授荥阳公公主薨复尚濩泽公主又为都将击大檀大破之还至渇侯山遂讨东部高车于己尼陂又征平凉并有功世祖将拜大肥为王遇疾卒追赠中山王子贺早卒大肥弟驎袭爵出为仇池镇将卒无子弟鳯袭爵髙宗时为内都大官出为镇南将军肆州刺史卒无子爵除尉拨代人也父那濮阳太守拨为太学生募从兖州刺史罗忸击贼于陈汝有功赐爵介休男从讨和龙迁虎贲帅转千人军将又从乐平王丕讨和龙除凉州军将击吐谷浑获其人一千余落后吐谷浑小将率三百余落来降寻复亡叛拨率骑追之尽获而还以功进为子迁晋昌镇将绥懐邉民甚着称绩入为知臣监出为杏城镇将在任九年大收民和山民一千余家上郡徒各卢水胡八百余落尽附为民高宗以拨清平有惠绩赐以衣服显祖即位为北征都将复为都将南攻悬瓠破刘彧将朱湛之水军三千人拜悬瓠镇将加员外散骑常侍进爵安城侯显祖嘉其声效复赐衣服转平南将军北豫州刺史后洛州民田智度聚党谋逆诏拨乘传发豫州兵与洛州刺史邱顿击之获智度送京师拨卒赠冠军将军谥敬侯陆真代人也父洛侯秦州刺史真少善骑射世祖初以真膂力过人拜内三郎数从征伐所在摧锋䧟陈前后以功屡受赏赐真君中从讨蠕蠕以功赐爵关内侯后攻悬瓠登楼临射城中弦不虚发刘义隆将王𤣥谟衆数万人寇滑台真从世祖讨之夜与数人乘小舩突𤣥谟军入城抚慰登城廵行贼营中乃还渡河至明𤣥谟败走从驾至江真再破贼军拜建武将军石城子还攻盱眙真功居多迁给事中典太仓事髙宗即位拜冠军将军进爵都昌侯迁散骑常侍选部尚书时丁零数千家寇窃并定真与并州刺史乞伏成龙自乐平东入与定州刺史许崇之併力讨灭从驾廵东海以真为宁西将军寻迁安西将军长安镇将假建平公胡贼帅贺畧孙聚衆千余人叛于石楼真击破之杀五百余人是时初置长虵镇真率衆筑城未讫而氐豪仇傉檀等反叛氐民咸应其衆甚盛真击平之杀四千余人卒城长虵而还东平王道符反于长安杀雍州刺史鱼𤣥明关中草草以真为长安镇将赐爵河南公长安兵民素伏威信真到抚慰之皆怡然安静咸阳民赵昌受刘彧署龙骧将军扇动鄠盩厔二县聚党数百人据赤谷以叛真与雍州刺史刘邈讨平之昌单骑走免后鄠县民王稚兄弟聚一千余人招引赵昌始平石安池阳灵武四县人皆应之衆至五千据治谷堡时诏南郡王李惠等领歩骑六千讨昌真以大军未至虑昌滋蔓与雍州刺史刘邈讨昌昌出营拒战真击破之斩昌及贼首三千余级传首京师并诛其党与七百余人获男女一千余口雍州民夷莫不震伏在镇数年甚着威称延兴二年卒归葬京师谥曰烈子延字契胡提颇有气干袭爵河南公累迁歴长安镇将拜安南将军济州刺史例降改封汝阳侯京兆王愉为徐州刺史以延为愉府司马带彭城内史正始初除武川镇将入除太仆卿都督沃野武川懐朔三镇诸军事安北将军懐朔镇大将加散骑常侍正光初拜金紫光禄大夫复除太仆卿受使绥慰秀容为牧子所害弟什夤太府卿平东将军光禄大夫建义初拜都官尚书卒于平南将军光禄大夫吕洛㧞代人也曽祖渴侯昭成时率戸五千归国祖肥濮阳太守父匹知世祖时为西部长荥阳公洛㧞以壮勇知名髙宗末为平原镇都将刘彧徐州刺史薛安都归诚请援诏遣尉元率衆救之洛㧞随元入彭城彧将张永遣将王茂之领兵五千向武原援其运车元遣洛㧞率骑诣武原击之格战二日手杀九人夺贼运车二百余乘牛二百五十头仍共击张永大败之赐爵成武侯加建义将军年五十六卒长子文祖显祖以其勲臣子补龙牧曹奏事中散以牧产不滋坐徙于武川镇后文祖以旧语译注皇诰辞义通辨超授阳平太守未拜转为外都曹奏事中散后坐事伏法史臣曰仁人之言必有博利参合之役威罸实行盖王建之罪欤安同异类之人智识入用任等时俊当有由哉颉擒赫连昌摧义隆衆遂为名将未易轻也楼伏连邱堆娥清俱以壮勇征伐四克刘尼忠国翼主岂徒骁勐之用乎奚眷将畧致位不能以功名自终车伊洛自逺宅心异凡戎矣宿石等并忠勤勇畧有将帅之才自致青云岂徒然也魏书卷三十卷三十考证魏书卷三十考证安同传同长子屈本卷安同父屈仕慕容暐为殿中郎将此云同长子屈是祖孙同一名也当有误邱堆传可赐其子䟦爵淮陵侯按前云堆进爵临淮公此云淮陵恐即临淮之讹也魏书卷三十考证魏书卷三十一钦定四库全书魏书卷三十一齐魏收撰列传第十九于栗磾于栗磾代人也能左右驰射武艺过人登国中拜冠军将军假新安子后与宁朔将军公孙兰领歩骑二万濳自太原从韩信故道开井陉路袭慕容宝于中山既而车驾后至见道路修理大悦即赐其名马及赵魏平定太祖置酒髙㑹谓栗磾曰卿即吾之黥彭大赐金帛进假新安公太祖田于白登山见熊将数子顾谓栗磾曰卿勇干如此宁能搏之乎对曰天地之性人为贵若抟之不胜岂不虚毙一壮士自可驱致御前坐而制之寻皆擒获太祖顾而谢之永兴中关东羣盗大起西河反叛栗磾受命征伐所向皆平即以本号留镇平阳转镇逺将军河内镇将赐爵新城男栗磾抚导新邦甚有威惠刘裕之伐姚泓也栗磾虑其北扰遂筑垒于河上亲自守焉禁防严宻斥候不通裕甚惮之不敢前进裕遗栗磾书逺引孙权求讨关羽之事假道西上题书曰黒矟公麾下栗磾以状表闻太宗许之因授黑矟将军栗磾好持黑矟以自标裕望而异之故有是语奚斤之征虎牢也栗磾别率所部攻徳宗河南太守王涓之于金墉涓之弃城遁走迁豫州刺史将军如故进爵新安侯洛阳虽歴代所都乆为边裔城阙萧条野无烟火栗磾刋辟榛荒劳来安集徳刑既设甚得百姓之心太宗南幸盟津谓栗磾曰河可桥乎栗磾曰杜预造桥遗事可想乃编次大船构桥于冶坂六军既济太宗深叹美之世祖之征赫连昌敕栗磾与宗兵将军交趾侯周几袭陜城昌𢎞农太守曹逹不战而走乗胜长驱仍至三辅进爵为公加安南将军平统万迁蒲坂镇将时𢎞农河内上党三郡贼起栗磾讨之转虎牢镇大将加督河内军寻迁使持节都督兖桓二州诸军事镇南将军枋头都将又为外都大官平刑折狱甚有声称卒年七十五赐东园祕器朝服一具衣一袭赠太尉公栗磾自少治戎迄于白首临事善断所向无前加以谦虚下士刑罚不滥世祖甚悼惜之子洛㧞袭爵少以功臣子拜侍御中散有姿容善应对恭慎小心世祖甚加爱宠因赐名焉车驾征讨恒在侍衞擢领监御曹事从征凉州既平赐奴婢四十口转监御曹令恭宗之在东宫厚加礼遇洛㧞以恭宗虽则储君不冝逆自结纳恒畏避屛退左转领候宫曹事顷之袭爵出为使持节散骑常侍宁东将军和龙镇都大将营州刺史以治有能名进号安东将军又为外都大官㑹陇西屠各王景文等恃险窃命私署王侯髙宗诏洛㧞与南阳王惠夀督四州之衆讨平之徙其恶党三千余家于赵魏转拜侍中殿中尚书迁尚书令侍中如故在朝祗肃百寮惮之太安四年卒时年四十四洛㧞有六子长子烈善射少言有不可犯之色少拜羽林中郎迁羽林中郎将延兴初敕领宁光宫宿衞事迁屯田给纳太和初秦州刺史尉洛侯雍州刺史宜都王目辰长安镇将陈提等贪残不法烈受诏案验咸获赃罪洛侯目辰等皆致大辟提坐徙边仍以本官行秦雍二州事迁司衞监总督禁旅从幸中山车驾还次肆州司空茍頺表沙门法秀詃惑百姓濳谋不轨诏烈与吏部尚书丞祖驰驿讨之㑹秀己平转左衞将军赐爵昌国子迁殿中尚书赐帛三千疋于时髙祖㓜沖文明太后称制烈与元丕陆叡李沖等各赐金策许以有罪不死加散骑常侍迁前将军进爵洛阳侯寻转衞尉卿从驾南征加镇南将军及迁洛阳人情恋本多有异议髙祖问烈曰卿意云何烈曰陛下圣畧渊逺非愚管所测若隐心而言乐迁之与恋旧唯中半耳髙祖曰卿既不唱异即是同深感不言之益宜且还旧都以镇代邑敕留台庶政一相参委车驾幸代执烈手曰宗庙至重翼衞不轻卿当祗奉灵驾时迁洛邑朕以此事相託顾非不重也烈与髙阳王雍奉迁神主于洛阳髙祖嘉其勋诚迁光禄卿十九年大选百僚烈子登引例求进烈表曰臣上或近臣下不决引一人而恩出分外冀荷荣禄当今圣明之朝理应谦让而臣子登引人求进是臣素无教训请乞黜落髙祖曰此乃有识之言不谓烈能辨此乃引见登诏曰朕今创理新邑明扬天下卿父乃行谦让之表而有直士之风故进卿为太子翊军校尉又加烈散骑常侍封聊城县开国子食邑二百戸及穆㤗陆叡谋反旧京髙祖幸代㤗等伏法赐烈及李沖玺书述金策之意语在陆叡传是逆也代乡旧族同恶者多惟烈一宗无所染预髙祖嘉其忠操益器重之叹曰元俨决断威恩深自不恶然而为臣尽忠勐决不如烈也尔日烈在代都必即斩其五三元首耳烈之节概不谢金日磾也诏除领军将军以本官从征荆沔加鼓吹一部髙祖谓彭城王勰曰烈先朝旧徳智勇兼有军之大计宜共参决宛邓既平车驾还洛论功加散骑常侍金紫光禄大夫二十三年萧宝卷遣其太尉陈显逹入寇马圈髙祖舆疾赴之执烈手曰都邑空虚维捍宜重可镇衞二宫以辑逺近之望显逹破走髙祖崩于行宫彭城王勰总一六军祕讳而返称诏召世宗㑹驾鲁阳以烈留守之重宻报凶问烈处分行留神色无变世宗即位宠任如前咸阳王禧为宰辅权重当时曾遣家僮传言于烈曰须旧羽林虎贲执仗出入领军可为差遣烈曰天子谅闇事归宰辅领军但知典掌宿衞有诏不敢违理无私给奴惘然而返传烈言报禧禧复遣谓烈曰我是天子儿天子叔元辅之命与诏何异烈厉色而答曰向者亦不道王非是天子儿叔若是诏应遣官人所由遣私奴索官家羽林烈头可得羽林不可得禧恶烈刚直遂议出之乃授使持节散骑常侍征北将军恒州刺史烈不愿藩授频表乞停辄优答弗许烈乃谓彭城王勰曰殿下忘先帝南阳之诏乎而逼老夫乃至于此遂以疾固辞世宗以禧等专擅濳谋废之㑹二年正月初祭三公并致斋于庙世宗夜召烈子忠谓曰卿父忠允贞固社稷之臣明可早入当有处分忠奉诏而出质明烈至世宗诏曰诸父慢怠渐不可任今欲使卿以兵召之卿其行乎烈对曰老臣歴奉累朝颇以干勇赐识今日之事所不敢辞乃将直合己下六十余人宣㫖召咸阳王禧彭城王勰北海王详衞送至于帝前诸公各稽首归政以烈为散骑常侍车骑大将军领军进爵为侯增邑三百戸并前五百戸自是长直禁中机宻大事皆所参焉太尉咸阳王禧谋反也武兴王杨集始驰于北邙以告时世宗从禽于野左右分散直卫无几仓卒之际莫知计之所出乃敕烈子忠驰觇虚实烈时留守己处分有备因忠奏曰臣虽朽迈心力犹可此等猖狂不足为虑愿缓跸徐还以安物望世宗闻之甚以慰悦及驾还宫禧已遁逃诏烈遣直阁叔孙侯将虎贲三百人追执之顺后既立以世父之重弥见优礼八月暴疾卒时年六十五世宗举哀于朝堂给东园第一秘器朝服一具衣一袭赐钱二百万布五百匹赠使持节侍中大将军太尉公雍州刺史追封鉅鹿郡开国公增邑五百戸并前千戸烈有五子长子祚字万年太和中为中散稍迁恒州别驾袭父爵除假节振威将军沃野镇将贪残多所受纳坐免官以公还第卒赠平州刺史祚子若袭爵多酒过为叔父景所挝杀子顺袭卒子馥袭祚弟忠字思贤本字千年弱冠拜侍御中散文明太后临朝刑政颇峻侍臣左右多以㣲谴得罪忠朴直少言终无过误太和中授武骑侍郎因赐名登转太子翊军校尉世宗即位迁长水校尉寻除左右郎将领直寝元禧之谋乱也车驾在外变起仓卒未知所之忠奏曰臣世蒙殊宠乃心王室臣父领军付留守之重计防遏有在必无所虑世宗即遣忠驰骑观之而烈分兵严备果如所量世宗还宫抚背曰卿差彊人意赐帛五百匹又曰先帝赐卿名登诚为羙称朕嘉卿忠款今改卿名忠既表贞固之诚亦所以名实相副也父忧去职未几起复本官迁司空长史于时太傅録尚书北海王详亲尊权重将作大匠王遇多随详所欲而给之后因公事忠于详前谓遇曰殿下国之周公阿衡王室所须材用自应关㫖何至阿谀附势损公恵私也遇既不宁详亦慙谢迁征虏将军余如故以平元禧功封魏郡开国公食邑九百戸寻迁散骑常侍兼武衞将军每以鲠气正辞为北海王详所忿面责忠曰我忧在前见尔死不忧尔见我死时也忠曰人生于世自有定分若应死于王手避亦不免若其不尔王不能杀详因忠表让之际宻劝世宗以忠为列卿令解左右听其让爵于是诏停其封优进太府卿正始二年秋诏忠以本官使持节兼侍中为西道大使刺史镇将赃罪显暴者以状申闻守令己下便即行决与抚军将军尚书李崇分使二道忠劾并州刺史高聪赃罪二百余条论以大辟还除平西将军华州刺史遭继母忧不行服阕授安北将军相州刺史又为衞尉卿河南邑中正诏忠与吏部尚书元晖度支尚书元匡河南尹元苌等推定代方姓族高肇忌其为人欲宻出之乃言于世宗称中山要镇作捍须才以忠器能宜居其位于是出授安北将军定州刺史世宗既而悔之复授衞尉卿领左衞将军恒州大中正宻遣中使诏曰自比股肱褫落心膂无寄方任虽重比此为轻故辍兹外任委以内务当勤夙无怠称朕所寄也延昌初除都官尚书加平南将军领左衞中正如故又加散骑常侍尝因侍宴赐之劒杖举酒属忠曰卿世秉贞节故恒以禁衞相委昔以卿行忠赐名曰忠今以卿才堪御侮以所御劔杖相赐循名取义意在不轻其出入周旋恒以自防也忠顿首陈谢迁侍中领军将军忠面陈让云臣无学识不堪兼文武之任世宗曰当今学识有文者不少但心直不如卿欲使卿劬劳于下我当无忧于上及世宗崩夜中与侍中崔光遣右衞将军侯刚迎肃宗于东宫而即位忠与门下议以肃宗幼年未亲机政太尉高阳王雍属尊望重宜入居西栢堂省决庶政任城王澄明徳茂亲可为尚书令总摄百揆奏中宫请即敕授御史中尉王显欲逞姦计与中常侍给事中孙伏连等厉色不听寝门下之奏宫侍中黄门但牒六辅姓字赍来孙伏连等宻欲矫太后令以髙肇録尚书事显与高勐为侍中忠即于殿中收显杀之忠既居门下又总禁衞遂秉朝政权倾一时初太和中军国多事高祖以用度不足百官之禄四分减一忠既擅权欲以惠泽自固乃悉归所减之禄职人进位一级旧制天下之民绢布一匹之外各输绵麻八两忠悉以与之忠白高阳王雍自云世宗本许优转雍惮忠威权便顺其意加忠车骑大将军忠自谓新故之际有安社稷之功讽动百寮令加已赏于是太尉雍清河王怿广平王懐难违其意议封忠常山郡开国公食邑二千戸百寮咸以为然忠又难于独受乃讽朝廷同在门下者皆加封邑尚书左仆射郭祚尚书裴植以忠权势日盛劝雍出忠忠闻之逼有司诬奏其罪郭祚有师傅旧恩裴植拥地入国忠并矫诏杀之朝野愤怨莫不切齿王公以下畏之累迹又欲杀高阳王雍侍中崔光固执乃止遂免雍太尉以王还第自此之后诏命生杀皆出于忠既尊灵太后为皇太后居崇训宫忠为仪同三司尚书令领崇训衞尉侍中领军如故灵太后临朝解忠侍中领军崇训衞尉止为仪同尚书令加侍中忠为令旬余灵太后引门下侍官于崇训宫问曰忠在端右声听何如咸曰不称厥位乃出忠使持节都督冀定瀛三州诸军事征北大将军冀州刺史太傅清河王等奏曰窃惟先帝升遐之初皇上登极之始四海谧然宇内晏清至于奉迎乗舆侍衞省闼斯乃臣子之常节职司之恒理不容以此为功妄开井邑臣等前议所以广建茅土者正以畏迫威权茍免暴戾故也是以中议之际以十三日夜入为无勋唯以拒违矫令抑黜姦回㣲可褒叙以前侍中臣忠总摄文武侍中臣光乆在枢宻讃同其意故唯赏二人今尚书臣昭等无涯上诉奉敕重议案王显隂结姦徒志为不逞高肇逺同凶逆遥搆祸端无将之罪事合洿戮而忠等征罪唯以厥身不至孥戮又出罪人穷治不尽案律凖宪事在不轻暨皇上纂厯圣后别宫母子隔异温凊道絶皆忠等之咎过方厥勋功㣲罪重又忠专权之后擅杀枢纳輙废宰辅令朝野骇心逺近怪愕功过相除悉不合赏请悉追夺灵太后从之熙平元年春御史中尉元匡奏曰臣闻事主不以幽贞革心奉上不以趣舍亏节是以倚秦宫而恸哭复楚之功己多陟卢龙而树勤广魏之勋不浅而申包避赏君子于是义之田畴拒命良史所以称美窃唯宫车晏驾天人位易正是忠臣孝子致节之秋前领军将军臣忠不能砥砺名行自求多福方因矫制擅相除假清官显职歳月隆崇臣等在蕃之时乃心家国书诮往来愤气成疚伤礼败徳臣忠即主谨案臣忠世以鸿勋盛徳受遇累朝出入承明左右机近幸国大灾肆其愚戆专擅朝命无人臣之心裴郭受寃于既往宰辅黜辱于明世又自矫为仪同三司尚书令领崇训衞尉原其此意便欲无上自处既事在恩后宜加显戮请御史一人令史一人就州行决崔光与忠虽同受召而谓光既儒望朝之礼宗摄心虚逺不关世务但忠以光意望崇重逼光光若不同又有危祸伏度二圣钦明深垂昭恕而自去歳正月十三日世宗晏驾以后八月一日皇太后未亲览以前诸有不由阶级而权臣用命或发门下诏书或由中书宣敕擅相拜授者己经恩宥正可免其叨窃之罪既非时望朝野所知冐阶而进者并求追夺灵太后令曰直绳所糺实允朝宪但忠事经肆宥又蒙特原无冝追罪余如奏又诏曰忠以往年大讳之际开崇邑土然酬庸理乖有司执夺岂冝一谬弃其余勋也但忠歴任禁要诚节皎然宜褒钖山河以安厥望可灵夀县开国公邑五百戸初世宗崩后高太后将害灵太后刘腾以告侯刚刚以告忠忠请计于崔光光曰宜置胡嫔于别所严加守衞理必万全计之上者忠等从之具以此意启灵太后太后意乃安故太后深徳腾等四人并有宠授忠以毁之者多惧不免祸愿还京师欲自营救灵太后不许二年四月除尚书右仆射加侍中将军如故神龟元年三月复仪同三司疾病未拜见裴郭为祟忠自知必死表曰先帝録臣父子一介之诚昭臣家世奉公之节故申之以婚姻重之以爵禄至乃位亚三槐秩班九命自大明利见之始百官总己之初臣复得猥摄禁戎缉宁内外斯诚社稷之灵兆民之福臣何力之有焉但陛下以叡明御㝢皇太后以圣善临朝衽席不遗簪履弗弃复乃宠穷出内荣遍宫闺外牧两河入参百揆顾服知妖省躬识戾而臣将慎靡方致兹痾疚自去秋苦痢纒绵迄今药石备尝日增无损又今年己来力候转恶㣲喘绪息振复良难鸿慈未酬伏枕涕咽臣薄福无男遗体莫嗣贪及余生谨陈宿抱臣先飬亡第四弟第二子司徒掾永超为子犹子之念实切于心乞立为嫡传此山河灵太后令曰于忠表如此既诚勋宜録又无子可矜临危所祈不容致夺可特听如请以彰殊效忠薨年五十七给东园祕器朝服一具衣一袭钱二十万布七百疋蜡三百斤赠侍中司空公有司奏太常少卿元端议忠刚直勐暴专戆好杀案谥法刚彊理直曰武怙威肆行曰丑宜谥武丑公太常卿元脩义议忠尽心奉上剪除凶逆依谥法除伪宁真曰武夙夜恭事曰敬谥武敬公二卿不同事奏灵太后令曰可依正卿议于氏自曾祖四世贵盛一皇后四赠公三领军二尚书令三开国公忠性多猜忌不交胜己唯与直合将军章初瓌千牛备身杨保元为断金之交李世哲求宠于忠私以金帛宝货事初瓌保元初瓌保元谈之遂被赏爱引为腹心忠擅权昧进为崇训之由皆世哲计也忠后妻中山王尼须女微解诗书灵太后临朝引为女侍中赐号范阳郡君永超名飜袭爵寻卒子世衡袭齐受禅例降忠弟景字百年自司州从事稍迁歩兵校尉宁朔将军高平镇将坐贪残受纳为御史中尉王显所弹㑹赦免忠薨后景为武衞将军谋废元义义黜为征虏将军懐荒鎭将及蠕蠕主阿那瓌叛乱鎭民固请粮廪而景不给鎭民不胜其忿遂反叛执缚景及其妻拘守别室皆去其衣服令景着皮裘妻着故绛袄其被毁辱如此月余乃杀之烈弟敦自中散迁骁骑将军景明中假节行并州事除征虏将军恒州刺史卒官赠使持节平北将军恒州刺史子昕员外郎直后主衣都统扬烈将军懐朔武川鎭将中散大夫孝昌中使蠕蠕与阿那瓌擒逆贼破洛汗听明出六斤等转辅国将军北中郎将恒州大中正又迁抚军将军衞尉卿出为鎭东将军殷恒州刺史还拜征东将军领左右天平中卒赠都督冀定州诸军事衞将军尚书仆射仪同三司谥曰文恭长子扬仁武定中渤海太守扬仁弟义罗字仲纲中军将军光州刺史义罗弟子荣鲁郡太守敦弟果严毅直亮有父兄之风自中散稍迁光禄大夫守尚书赐爵武城子太和中歴朔华并恒四州刺史子砾袭太子舎人通直散骑常侍卒赠右将军洛州刺史谥曰哀子晖征东将军金紫光禄大夫晖弟道扬仪同开府谘议参军砾弟祗卒于司徒掾赠鎭逺将军朔州刺史谥曰悼祗子元伯中散大夫果弟劲事在外戚传劲弟须中散迁长水校尉稍迁武衞将军太府卿鎭南将军肆州刺史卒赠侍中车骑大将军尚书右仆射仪同三司冀州长史重赠征南将军燕州刺史谥曰武子翊太尉从事中郎燕州刺史子长文字士端武定中尚书考功郎须弟文仁太中大夫史臣曰魏定中原于栗磾有武功于三世兼以虚已下物罚不滥加斯亦诸将所希矣㧞任参内外以着能名烈气概沉逺受任艰危之际有柱石之质殆御侮之臣忠以骾朴见亲乗非其据遂擅威权生杀自己茍非女主之世何以全其门族其不诛灭抑天幸也魏书卷三十一卷三十一考证魏书卷三十一考证于栗磾传诏忠与吏部尚书元晖度支尚书元匡河南尹元苌等推定代方姓族本书官氏志云时代人犹以姓族辞讼又使尚书于忠尚书于匡侍中穆诏殷恒州刺史殷字不可晓殆假字之讹也魏书卷三十一考证魏书卷三十二钦定四库全书魏书卷三十二齐魏收撰列传第二十髙湖崔逞封懿髙湖字大渊渤海蓨人也汉太傅裒之后祖庆慕容垂司空父泰吏部尚书湖少机敏有器度与兄韬俱知名于时雅为乡人崔逞所敬异少歴显职为散骑常侍登国十年垂遣其太子寳来伐也湖言于垂曰魏燕之与国彼有内难此遣赴之此有所求彼无违者和好多年行人相继往求马不得遂留其弟曲在于此非彼之失政当敦修旧好乂宁国家而复令太子率衆逺伐且魏主雄略兵马精彊险阻艰难备尝之矣太子富于春秋意果心鋭轻敌好胜难可独行兵凶战危愿以深虑言颇切厉垂怒免湖官既而寳果败于参合寳立乃起湖为征虏将军燕郡太守寳走和龙兄弟交争湖见其衰乱遂率戸三千归国太祖赐爵东阿侯加右将军总代东诸部世祖时除宁西将军凉州镇都大将镇姑臧甚有恵政年七十卒赠镇西将军秦州刺史谥曰敬有四子第三子谧字安平有文武才度天安中以功臣子召入禁中除中散専典秘阁肃勤不倦髙宗深重之拜祕书郎谧以坟典残缺奏请广访羣书大加缮写由是代京图籍莫不审正显祖之御宁光宫也谧恒侍讲读拜兰台御史寻转治书掌摄内外弹纠非法当官而行无所畏避甚见称赏延兴二年九月卒时年四十五太昌初追赠使持节侍中都督夀徐齐济兖五州诸军事骠骑大将军太尉公青州刺史谥武贞公妻叔孙氏陈留郡君长子树生性通逹重节义交结英雄不事生产有识者竝宗竒之蠕蠕侵掠髙祖诏懐朔镇将阳平王颐率衆讨之颐假树生镇逺将军都将先驱有功树生尚气侠意在浮沉自适不愿职位辞不受赏论者髙之居宅数有赤光紫气之异邻伍惊恐佥谓怪变宅不可居树生曰何往非善安之自若雅好音律常以丝竹自娱孝昌初北州大乱诏发衆军广开募赏以树生有威略授以大都督令率劲勇镇捍旧蕃二年卒时年五十五太昌初追赠使持节都督冀相沧瀛殷定六州诸军事大将军太师录尚书事冀州刺史追封渤海王谥曰文穆妻韩氏为渤海王国太妃永熙中后赠假黄钺侍中都督中外诸军事加后部羽葆鼓吹余如故长子即齐献武王也王弟琛字永寳天平中骠骑大将军开府仪同三司御史中尉南赵郡开国公子叡袭武定末太子庻子树生弟飜字飞雀亦以器度知名卒于侍御中散元象中赠假黄钺使持节侍中都督冀定洛瀛并肆燕恒云朔十州诸军事大将军太傅太尉公录尚书事冀州刺史谥曰孝宣子岳武定末侍中太傅公清河郡开国公谧长兄真有志行兄弟俱至孝父亡治丧墓次甘露白雉降集焉有司以闻诏闾里自泾州别驾稍迁安定太守甚着声绩卒赠龙骧将军泾州刺史带金城太守神龟初卒太昌元年赠使持节侍中都督定相殷三州诸军事骠骑大将军仪同三司定州刺史谥曰武康子仁正光中卒于河州别驾太昌初赠使持节侍中都督青齐济三州诸军事仪同三司青州刺史谥曰明穆子贯字小胡永兴末通直散骑常侍金紫光禄大夫尚食典御拔弟䐗儿羙容貌膂力过人尤善弓马显祖时羽林幢将皇兴中主仗令髙祖初给事中累迁散骑常侍内侍长坐事死子昋字明珍有器尚初除侍御史拜奉朝请员外散骑侍郎与叔徽俱使西域还至河州遇贼攻围城䧟见害太昌初赠使持节都督冀沧二州诸军事征东将军冀州刺史永熙中重赠侍中都督青徐光三州诸军事骠骑大将军仪同三司青州刺史谥曰文景子永乐兴和中骠骑大将军仪同三司济州刺史阳川县开国公永乐弟弼武定中安西将军营州刺史安陵县开国男䐗儿弟徽字荣显小字茍儿聪敏有气干为任城王澄所知赏景明中起家奉朝请延昌中假员外散骑常侍使于嚈哒西域诸国莫不敬惮之破洛侯乌孙竝因之以献名马还拜冗从仆射神龟中迁射声校尉左中郎将游击将军又假平西将军员外散骑常侍使嚈哒还至枹䍐属莫折念生反于秦陇时河州刺史元祚为前刺史梁钊息景进等招引念生攻河州祚以忧死长史元永平治中孟賔台使元湛共推徽行河州事绥接有方兵士用命别驾乞伏世则潜通景进徽杀之征兵于吐谷浑吐谷浑率衆救之景进败退走奔秦州景进寻率羌夷复来攻逼徽遣统军六景相驰表请师诏徽仍行河州事久无援救力屈城䧟为贼所害永熙中丧还洛阳赠使持节侍中都督冀定相瀛沧五州诸军事司徒公冀州刺史谥曰文宣子归义有志烈初除奉朝请加威烈将军与父徽俱使西域还都稍迁龙骧将军中散大夫西征都督每有战功后没于阵太昌初赠侍中骠骑大将军仪同三司雍州刺史谥曰孝贞子普武定末安南将军太子左衞率归义弟归彦武定末骠骑大将军开府仪同三司徐州刺史安喜县开国男真弟各拔广昌镇将卒赠燕州刺史子勐虎鄯善镇录事及居丧以至性称遂絶宦情子元国早卒次显国武定末抚军将军汶阳男显国弟逹武定中骠骑将军行沧州事逹弟永国征虏将军中散大夫永国弟子国武衞将军各㧞少子盛天平中侍中太尉公广平郡开国公子子瑗武定末兼武衞将军谧弟稚字幼宁薄骨律镇将营州刺史子陁字难拖沃野镇长卒赠琅邪太守子雍字景云司徒从事后与少子思义俱奔萧衍卒于江南元象初丧还特赠使持节散骑常侍都督冀定瀛沧幽五州诸军事骠骑大将军尚书令司徒公冀州刺史子思宗武定末中军将军仪同三司兖州刺史上洛郡开国男思义特赠使持节散骑常侍都督青兖齐三州诸军事车骑大将军尚书仆射仪同三司青州刺史陁弟兴早卒兴子贵孙晋州刺史湖弟恒字叔宗慕容垂鉅鹿太守太祖时率郡降赐爵泾县侯加龙骧将军仍守鉅鹿卒赠安东将军幽州刺史谥曰恵子道字始愔袭爵拜都牧令迁镇南将军相州刺史未及之职卒仍以为赠谥曰庄子干字干奴好学寛厚有雅度袭爵泾县侯后例降为伯歴南青州征虏府司马威逺将军鄯善镇逺府长史仍转汾州后军府长史白水太守所在以亷平着称太昌初卒赠使持节都督秦雍二州诸军事车骑大将军司空公雍州刺史谥曰孝穆子偘字伯欣袭除南秦州长史卒赠辅国将军凉州刺史谥曰宣子绍字广祖袭爵兴和初征虏将军沧州刺史偘弟腾字伏兴卒于安东将军光州刺史襄城县开国公子陟字祖迁司空中郎太尉主簿陟弟憬通直郎憬弟翙袭父爵腾弟隆之武定末太保尚书令平原郡开国公崔逞字叔祖清河东武城人也魏中尉琰之六世孙曾祖谅晋中书令祖遇仕石虎为特进父瑜黄门郎逞少好学有文才遭乱孤贫躬耕于野而讲诵不废慕容暐时郡举上计掾补着作郎撰燕记迁黄门侍郎及苻坚并慕容暐以为齐郡太守坚败司马昌明以逞为清河平原二郡太守为翟辽所虏授以中书令慕容垂灭翟钊以为祕书监慕容寳东走和龙为留台吏部尚书及慕容驎立逞携妻子亡归太祖张衮先称羙逞及见礼遇甚重拜为尚书任以政事录三十六曹别给吏属居门下省寻除御史中丞太祖攻中山未克六军乏粮民多匿谷问羣臣以取粟方略逞曰取椹可以助粮故飞鸮食椹而改音诗称其事太祖虽衔其侮慢然兵既湏食乃聼以椹当租逞又曰可使军人及时自取过时则落尽太祖怒曰内贼未平兵人安可解甲仗入林野而收椹乎是何言欤以中山未㧞故不加罪天兴初姚兴侵司马徳宗襄阳戍戌将郗恢驰使乞师于常山王遵遵以闻太祖诏逞与张衮为遵书以荅初恢与遵书云贤兄虎歩中原太祖以言悖君臣之体勅逞衮亦贬其主号以报之逞衮乃云贵主太祖怒曰使汝贬其主以荅乃称贵主何若贤兄也遂赐死后司马徳宗荆州刺史司马休之等数十人为桓元所逐皆将来奔至陈留南分为二軰一奔长安一归广固太祖初闻休之等降大悦后怪其不至诏兖州寻访获其从者问故皆曰国家威声逺被是以休之等咸欲归阙及闻崔逞被杀故奔二处太祖深悔之自是士人有过者多见优容逞七子二子早亡第三子义义弟諲諲弟祎祎弟严严弟颐逞之内徙也终虑不免乃使其妻张氏与四子留冀州令归慕容徳遂奔广固逞独与小子颐在平城及逞之死亦以此为谴颐字泰冲初为太子洗马后稍迁散骑尚书赐爵清河侯后世祖闻刘义隆以諲为冀州刺史乃曰义隆知用其兄我岂无冀州也乃以颐为平东将军冀州刺史又为大鸿胪持节䇿拜杨难当为南秦王奉使数返光扬朝命世祖善之及骠骑大将军乐平王丕等督诸军取上邽使颐赍诏于不前喻难当奉诏后与方士韦文秀诣王屋山造金丹不就真君初卒颐五子长子秉字公礼早终无子秉弟广字公渊袭爵拜平东将军子法度早终广弟轨字公则太子中舍人镇南司马轨弟穆字公和早终穆弟叡字哲小字男季髙祖初以交通境外伏诛从兄景真以子思叔继叡思叔少为中书学生迁中书博士世宗时歴上党鉅鹿太守自逞之死至叡之诛三世积五十余年而在北一门尽矣初三齐平祎孙相如入国以才学知名举冀州秀才早卒相如弟彧在术艺𫝊逞兄适字宁祖亦有名于时慕容垂尚书左丞范阳昌黎二郡太守适曾孙延夀冀州主簿轻财好施甚收乡曲之誉延夀子隆宗简率爱友居丧以孝闻歴位冀州别驾兰陵燕郡二郡太守司空谘议参军冀州中正中军大将军府长史仁信待物出于至诚故见重于世卒赠前将军齐州刺史谥曰孝子敬保员外散骑侍郎冀州仪同府从事中郎卒赠冀州刺史子子恒官至征虏将军鲁郡太守早卒子恒弟子安冠军将军西兖州司马子安弟子昇开府参军武定中坐连元瑾事兄弟竝伏法封懿字处徳渤海蓨人也曾祖释晋东夷校尉父放慕容暐吏部尚书兄孚慕容超太尉懿隽伟有才气能属文与孚虽器行有长短然名位略齐仕慕容寳位至中书令民部尚书寳败归阙除给事黄门侍郎都坐大官宁朔将军章安子太祖数引见问以慕容旧事懿应对疎慢废还家太宗初复征拜都坐大官进爵为侯泰常二年卒懿撰燕书颇行于世子元之坐与司马国璠温楷等谋乱伏诛临刑太宗谓之曰终不令絶汝种也将宥尔一子元之请曰弟虔之子磨奴字君明早孤乞全其命乃杀元之四子而赦磨奴磨奴被刑为宦人崔浩之诛也世祖谓磨奴曰汝本应全所以致刑者事由浩之故后为中曹监西使张掖赐爵富城子加建威将军给事中久之出为冠军将军懐州刺史太和七年卒赠平东将军冀州刺史渤海公谥曰定以族子叔念为后髙祖赐名回回父鉴即慕容暐太尉弈之后也回皇兴初为中书学生袭爵富城子累迁太子家令世宗即位以回行华州事回在州鞭中散大夫党智孙为尚书左丞韦绩纠奏免寻除镇逺将军安州刺史山民愿朴父子賔旅同寝一室回下车勒令别处其俗遂改徴为太尉长史频行定州徐州事寻除后将军汾州刺史肃宗初转凉州刺史加右将军固辞不拜仍授平北将军瀛州刺史时大乘寇乱之后加以水潦百姓困乏回表求赈恤免其兵调州内甚頼之又为度支尚书寻转都官尚书冀州大中正荥阳郑云謟事长秋卿刘腾货腾紫缬四百匹得为安州刺史除书旦出暮往诣回坐未定谓回曰我为安州卿知之否彼土治生何事为便回荅之曰卿荷国宠灵位至方伯虽不能拔园葵去织妇宜思方略以济百姓如何见造而问治生乎封回不为商贾何以相示云慙媿失色灵太后临朝召百官问得失羣臣莫敢言回对曰昔孔丘为司寇十日而诛少正卯鲁国肃然欺巧自息姬旦行戮不避兄弟周道用隆徐偃専行仁义其国乃灭自古及今未有不厉威刑而能治者顷来颇由长吏寛怠侵剥百姓盗贼羣起请肃刑书以惩未犯太后意纳之而不能用转为七兵尚书领御史中尉尚书右仆射元钦与从父兄丽妻崔氏姦通回乃劾奏时人称之除镇东将军冀州刺史肃宗末征为殿中尚书频表逊职以为右光禄大夫庄帝初遇害于河隂时年七十七赠侍中车骑大将军司空公定州刺史谥曰孝宣长子隆之武定中开府仪同三司齐州刺史安徳郡开国公子子绘武定中渤海太守隆之弟兴之字祖胄经明行修恬素清静起家太学博士员外郎出为瀛冀二州平北府长史所歴有当官之誉孝昌中卒天平中追赠散骑常侍抚军将军雍州刺史寻重赠殿中尚书谥曰文子孝琬字士蒨武定末开府中郎子琬弟孝琰秘书郎兴之弟延之字祖业天平中骠骑大将军青州刺史剡县开国子磨奴既以回为后请于显祖赠鉴宁逺将军沧水太守鉴长子琳字彦寳显祖末本州表贡拜中书博士髙祖初大军南讨琳参镇南军事后为河南七州大使还拜中书侍郎与侍中南平王冯诞等议定律令赐布帛六百疋粟六百石马牛各一迁太尉长史转司宗下大夫有长者之称行东兖州事及改定百官除司空长史出为立忠将军南青州刺史兼散骑常侍持节西道大使还为长兼太中大夫转广平内史又为光禄大夫世宗末除后将军夏州刺史征为安东将军光禄大夫神龟二年卒赠使持节抚军将军相州刺史子元称元称弟子盛竝早卒子盛弟子施武定末沛郡太守琳子肃在文苑𫝊懿从兄子恺字思悌弈之孙也父劝慕容垂侍中太常卿恺给事黄门侍郎散骑常侍后入代都名出懿子元之右俱坐司马氏事死恺妻卢元姊也恺子伯逹弃母及妻李氏南奔河表改婚房氏显祖末伯逹子休杰内入祖母卢犹存垂百嵗矣而李已死休杰髙祖时以归国勲为河间太守兼冀州咸阳王府谘议参军休杰从弟灵祐仕刘义隆为青州治中渤海太守慕容白曜平三齐灵祐率二百人诣白曜降赐爵下密子后除建威将军渤海太守卒子进夀袭爵肃宗时为扬州治中以失义州为刺史元志所杀事具志𫝊子子游武定中开府中兵参军进夀弟蚌卒于冀州别驾蚌弟粲起家荆州长流参军司空水曹参军殿中侍御史累迁征东将军广州长史还除光禄大夫卒赠衞将军冀州刺史回族叔轨字广度沉谨好学博通经𫝊与光禄大夫武邑孙恵蔚同志友善恵蔚每推轨曰封生之于经义非但章句可竒其标明纲格统括大归吾所弗如者多矣善自修洁仪容甚伟或曰学士不事修饰此贤何独如此轨闻笑曰君子整其衣冠尊其瞻视何必蓬头垢面然后为贤言者慙退太和中拜着作佐郎稍迁尚书仪曹郎中兼员外散骑常侍衔命髙丽髙丽王云恃其偏逺称疾不亲受诏轨正色诘之喻以大义云乃北面受诏先是契丹虏掠边民六十余口又为髙丽拥掠东归轨具闻其状移书征之云悉资给遣还有司奏轨逺使絶域不辱朝命权宜晓慰边民来苏宜加爵赏世宗诏曰权宜征口使人常体但光扬有称宜赏一阶转考功郎中除本郡中正渤海太守崔休入为吏部郎以兄考事干轨轨曰法者天下之平不可以旧君故亏之也休叹其守正轨在台中称为儒雅奏请遣四门博士明经学者检试诸州学生诏从之寻除国子博士加扬武将军假通直散骑常侍慰劳汾州山胡司空清河王怿表修明堂辟雍诏百寮集议轨议曰明堂者布政之宫在国之阳所以严父配天聼朔设教其经构之式葢已尚矣故周官匠人职云夏后氏世室殷人重屋周人明堂五室九阶四户八窻郑𤣥曰或举宗庙或举王寝或举明堂互之以见同制然则三代明堂其制一也案周与夏殷损益不同至于明堂因而弗革明五室之义得天数矣是以郑元又曰五室者象五行也然则九阶者法九土四户者逹四时八窻者通八风诚不易之大范有国之恒式若其上圆下方以则天地通水环宫以节观省茅葢白盛为之质饰赤缀白缀为之户牖皆典籍所具载制度之明义也在秦之世焚灭五典毁黜三代变更先圣不依旧宪故吕氏月令见九室之义大戴之礼着十二堂之论汉承秦法亦未能改东西二京俱为九室是以黄图白虎通蔡邕应劭等咸称九室以象九州十二堂以象十二辰夫室以祭天堂以布政依天而祭故室不过五依时布政故堂不踰四州之与辰非所可法九与十二其用安在今圣朝欲尊道训民备礼化物宜则五室以为永制至如庙学之嫌台沼之杂袁凖之徒已论正矣遗论具在不复须载寻以本官行东郡太守迁前军将军行夏州事好立条教所在有绩转太子仆射迁廷尉少卿加征虏将军卒赠右将军济州刺史初轨深为郭祚所知祚常谓子景尚曰封轨髙绰二人并干国之才必应逺至吾平生不妄进举而每荐此二公非直为国进贤亦为汝等将来之津梁也其见重如此轨既以方直自业髙绰亦以风概立名尚书令髙肇拜司徒绰送迎往来轨竟不诣绰顾不见轨乃遽归曰吾一生自谓无愆规矩今日举措不如封生逺矣轨以务徳慎言修身之本姦回谗佞世之巨害乃为务徳慎言逺佞防姦四戒文多不载轨长子伟伯字君良博学有才思弱冠除太学博士毎朝廷大议伟伯皆预焉雅为太保崔光仆射游肇所知赏太尉清河王怿辟参军事怿亲为孝经解诂命伟伯为难例九条皆发起隐漏伟伯又讨论礼𫝊诗易疑事数十条儒者咸称之寻将经始明堂广集儒学议其制度九五之论久而不定伟伯乃搜捡经纬上明堂图説六卷正光末尚书仆射萧寳夤以为闗西行台郎及寳夤为逆伟伯乃与南平王冏潜结闗中豪右韦子粲等谋举义兵事发见杀年三十六时人惜之永安中追赠散骑常侍征虏将军瀛州刺史聼一子出身伟伯无子转授第三弟翼伟伯撰封氏本录六卷并诗赋碑诔杂文数十篇伟伯弟业字君修奉朝请领殿中侍御史早卒业弟翼字君赞羙容貌腰带十围以兄伟伯立节之勲除给事中后加扬烈将军武定初卒翼弟述字君义武定末廷尉少卿述弟询字景文尚书起部郎史臣曰髙敬侯才鉴明逺见机而作身名俱劭世载人英天所赞也崔逞文学器识当年之俊虑逺忽㣲俱以为祸颐有兹休烈厥世不延封懿获全为幸回乃克光家世不之人矣魏书卷三十二卷三十二考证魏书卷三十二考证髙湖传拔弟䐗儿按传无拔事而载拔弟䐗儿不知拔何人也或疑北齐书赵郡王琛传琛子叡小名须拔当系叡弟但叡生三旬而孤未必有弟又叡于武定末为太子庶子而䐗儿于皇兴中早为主仗令相隔数十年今以下文阳川县开国公永乐推而上之似䐗儿乃永乐祖而拔其伯祖也永乐为神武从祖兄子是拔与䐗儿皆神武从父行䐗儿弟徽北齐书徽附见于其子平秦王归彦传中传称归彦字仁英神武族弟也诏徽仍行河州事久无救援力屈城䧟为贼所害北齐书髙徽魏末坐事以解胡言为西域大使以功得河东守寻即死焉此传云力屈城䧟为贼所害则北齐书所为死焉者死王事也眞弟各拔北齐书中各拔之孙为齐襄乐王显国则各拔乃神武从祖而显国其从祖弟也各拔少子盛北齐书盛封广平郡公与本书合但以世系考之则盛当为神武从叔而北齐书与北史俱称为从叔祖子子瑗北齐书盛无子以兄子瑗嗣乃神武兄弟行也若以盛为从叔祖则舛矣封懿传子孝琬一本无孝字北史亦作孝琬子琬弟孝琰一本无子字北史作孝琬弟孝琰子字乃孝字之讹魏书卷三十二考证魏书卷三十三钦定四库全书魏书卷三十三齐魏收撰列传第二十一宋隐王宪屈遵张蒲谷浑公孙表张济李先贾彝薛提宋隐字处黙西河介休人也曽祖奭晋昌黎太守后为慕容廆长史祖活中书监父恭尚书徐州刺史慕容儁徙邺恭始家于广平列人焉隐性至孝年十三便有成人之志专精好学不以兵难易操仕慕容垂歴尚书郎太子中舎人本州别驾太祖平中山拜隐尚书吏部郎车驾还北诏隐以本官辅衞王仪鎭中山寻转行䑓右丞领选如故屡以老病乞骸骨太祖不许寻以母䘮归列人既葬被征固辞以病而州郡切以期㑹隐乃弃妻子间行避焉后匿于长乐之经县数年而卒临终谓其子姪等曰茍能入顺父兄出悌乡党仕郡幸而至功曹史以忠清奉之则足矣不劳逺诣䑓阁恐汝不能富贵而徒延门戸之累耳若忘吾言是为无若父也使鬼而有知吾不归食矣有五子第三子温世祖时征拜中书博士卒追赠建威将军豫州刺史列人定侯温弟演显祖初从征彭城有功拜明威将军济北太守演子鲋字伯鱼州别驾隐弟辅字处仁少慷慨有大操博览羣书州辟别驾早卒隐叔父洽为慕容垂尚书太祖之围中山也洽率所领专守北围当洽所统官军多被伤杀太祖特深忿恨及城平遂杀之子顺训并下腐刑洽第四子宣字道茂时年数岁亲人窃逃以免后与范阳卢元渤海髙允及从子愔俱被征拜中书博士寻兼散骑常侍使刘义隆加冠军将军赐爵中都侯领中书侍郎行司隶校尉真君七年卒赠司隶谥简侯子谟字干仁袭爵卒于辽西太守子鸾字珍和袭爵东莞太守鸾弟琼字普贤少以孝行称母曽病季秋之月思𤓰不己琼梦想见之求而遂获时人称异母终州郡屡辟皆不就卒于家子仲美武定末尚书水部郎王宪字显则北海剧人也祖勐苻坚丞相父休河东太守宪㓜孤随伯父永在邺苻丕称尊号复以永为丞相永为慕容永所杀宪奔清河匿于民家皇始中舆驾次赵郡之髙邑宪乃归诚太祖见之曰此王勐孙也厚礼待之以为本州中正领选曹事兼掌门下世祖即位行廷尉卿出为上谷太守加中垒将军赐爵髙唐子清身率下风化大行寻拜外都大官后为中都歴任二曹断狱称㫖进爵剧县侯加龙骧将军出为并州刺史加安南将军进爵北海公境内清肃及还京师以宪元老特赐锦绣布帛绵綵珍羞礼膳天安初卒年八十九赠鎭南将军青州刺史谥曰康子崇袭早卒子仲智袭歴中书侍郎安西将军幽州刺史有清平之称崇弟嶷字道长少以父任为中书学生稍迁南部大夫高祖初出使廵察青徐兖豫抚慰新附观省风俗还迁南部尚书在任十四年时南州多事文奏盈几讼者填门嶷性懦缓委随不断终日在坐昏睡而己李䜣邓宗庆等号为明察勤理时务而二人终见诛戮余十数人或黜或免唯嶷卒得自保时人为之语曰实痴实昏终得保存加散骑常侍右将军赐爵东平侯未几拜安东将军进爵乐安公出为持节鎭西将军秦州刺史改为华山公散骑常侍如故后入为内都大官卒子祖念袭爵官至东平太守例降爵为侯卒赠宁朔将军光州刺史子庆钟袭爵给事中贪秽无行坐事爵除祖念弟云字罗汉颇有风尚自尚书郎入为中书舎人转司州别驾光禄少卿改授卫尉少卿出为冠军将军尚书兖州刺史寻进号征虏将军在州坐受所部荆山戍主杜虞财货又取官绢因染割易御史纠劾付廷尉遇赦免熙平二年卒官赠平南将军豫州刺史谥曰文昭有九子长子昕字元景武定末太子詹事昕弟晖字元旭早称机悟歴尚书仪曹郎中书舎人赠散骑常侍鎭军将军兖州刺史晖弟旴字仲明秘书郎司徒主簿天平中为盗所害屈遵字子皮昌黎徒河人也博学多艺名着当时为慕容永尚书仆射武垣公永灭垂以为博陵令太祖南伐车驾幸鲁口博陵太守申永南奔河外高阳太守崔𤣥伯东走海滨属城长吏率多逃窜遵独告其吏民曰往年宝师大败今兹垂征不还天之弃燕人弗支也魏帝神武命世寛仁善纳御衆百万号令若一此汤武之师吾欲归命尔等勉之勿遇嘉运而为祸先遂归太祖太祖素闻其名厚加礼焉拜中书令出纳王言兼总文诰中原既平赐爵下蔡子从驾还京师卒时年七十子须袭除长乐太守加鎭逺将军进爵信都侯卒赠宁北将军昌黎公谥曰恭少子处珍袭爵处珍卒子车渠袭爵高祖初出为东阳鎭将卒赠青州刺史谥曰庄须长子恒字长生沉深有局量少纂家业尤善书计太祖初给事诸曹太宗世迁将作监统京师诸署世祖即位稍迁尚书右仆射加侍中以破平凉功赐爵济北公加平南将军后转中领军恭宗在东宫恒领太子少傅后督诸军东伐进号征东大将军师次和龙冯文通致牛酒以犒军献甲三千恒责其不送侍子数之以王命遂掠男女六千口而还恒在宫公正内外称其平当世祖信任之委以大政车驾出征常居中留镇与襄城公卢鲁元俱赐甲第世祖数临幸赏赐隆厚真君四年坠马卒时年五十五时世祖幸隂山恭宗遣使乗传奏状世祖甚悼惜之谓使人曰汝等杀朕良臣何用乗马遂令歩归赠征西大将军谥曰成公长子观早卒世祖愍之赐其子男爵观弟道赐袭祖爵道赐少以父任内侍左右稍迁主客进为尚书加散骑常侍善骑射机辩有辞气世祖甚器之从征盖吴迁尚书右仆射加侍中还至鴈门暴疾卒谥曰哀公子拔袭爵拔少好隂阳学世祖追思其父祖年十四以为南部大人时世祖南伐擒刘义隆将胡盛之以付㧞㧞酒醉不觉盛之逃去世祖大怒命斩之将伏锧世祖怆然曰若鬼而有知长生问其子孙朕何以应之乃赦拔免为散大夫后显祖以其功臣子拜营州刺史卒子永兴袭爵张蒲字元则河南修武人本名谟后改为蒲汉太尉延之后父攀慕容垂御史中丞兵部尚书以清方称蒲少有父风颇渉文史以端谨见知为慕容宝阳平河间二郡太守尚书左丞太祖定中山宝之官司叙用者多降品秩既素闻蒲名仍拜为尚书左丞天兴中以蒲清谨方正迁东部大人后拜太中大夫太宗即位为内都大官赐爵㤗昌子参决庶狱私谒不行号为公正㤗常初丁零翟勐雀驱逼吏民入白𡼏山谋为大逆诏蒲与冀州刺史长孙道生等往讨道生等欲径以大兵击之蒲曰良民所以从勐雀者非乐乱而为皆逼凶威彊服之耳今若直以大军临之吏民虽欲返善其道无由又惧诛夷必并势而距官军然后入山恃阻诳惑愚民其变未易图也不如先遣使喻之使民不与勐雀同谋者无坐则民必喜而俱降矣道生甚以为然具以奏闻太宗诏蒲军前慰喻乃下数千家还其本属蒲皆安集之勐雀与亲党百余人奔逃蒲与道生等追斩勐雀首送京师后刘裕寇窃河表以蒲为南中郎将南蛮校尉隶平南大将军长孙嵩往御之裕入长安乃还后改为夀张子与安平公叔建将兵自平原东渡徇下刘义符青兖诸郡诏加陈兵将军济州刺史又与建攻青州不克而还世祖即位以蒲清贫妻子衣食不给乃出为相州刺史扶弱抑彊进善黜恶教化大行始光三年卒于州年七十二吏民痛惜之蒲在谋臣之列屡出为将朝廷清论常为称首赠平东将军广平公谥曰文恭子昭有志操天兴中以功臣子为太学生太宗即位为内主书后袭父爵神䴥中从征蠕蠕以功进爵修武侯加平逺将军延和二年出为幽州刺史开府加宁东将军时幽州年谷不登州廪虚罄民多菜色昭谓民吏曰何我之不徳而遇其时乎乃使富人通济贫乏车马之家籴运外境贫弱者劝以农桑岁乃大熟士女称颂之在任三年卒子昶袭爵早卒昶弟灵符真君八年补中书博士和平中咸阳郡民赵昌聚党作逆百姓骚动诏灵符宣㫖慰喻民乃复业天安初迁中书侍郎赐爵昌国子延兴中使南豫州观察风俗太和四年除建威将军广平太守还为尚书左丞司州大中正后除镇逺将军齐州刺史十六年转光州刺史加立忠将军卒谷浑字元冲昌黎人也父衮膂力兼人弯弓三百斤勇冠一时仕慕容垂至广武将军浑少有父风任侠好气以父母在常自退抑晚乃折节受经业遂览羣籍被服类儒者太祖时以善隶书为内侍左右太宗世迁前锋将军从幸河南还以选给事东宫世祖即位为中书侍郎加振威将军从征赫连昌为骁骑将军迁侍中安南将军领仪曹尚书赐爵濮阳公浑正直有操行性不茍合趣舎不与己同者视之蔑如也然反重旧故不以富贵骄人时人以此称之在官㢘直为世祖所器重诏以浑子孙十五以上悉补中书学生延和二年春卒世祖悼惜之亲临其丧赠赐丰厚谥曰文宣子阐字崇基小字长命袭爵少侍东宫稍迁平南将军相州刺史入为外都大官延兴四年卒谥曰简公阐弟季孙袭爵中书学生入为秘书中散迁中部大夫出为吐京镇将阐子洪字元孙少受学中书世祖以洪机敏有祖风令入授高宗经髙宗即位以旧恩为散骑常侍南部长迁尚书赐爵荥阳公洪性贪奢仆妾衣服锦绮赀累千金而求欲滋剧时显祖舅李峻等初至京师官给衣服洪辄截没为有司所纠幷穷其前后赃罪坐以伏法子颕青州征东大将军广陵王羽田曹参军员外散骑侍郎给事中尚书郎加威逺将军除员外散骑常侍寻转中散大夫大军伐蜀时益州刺史傅竖眼出为别将以颕权行州事后除假节镇逺将军凉州刺史不行改授太府少卿又加前将军神龟二年卒赠平东将军营州刺史谥曰贞长子纂字灵绍颇有学渉解褐太学博士领侍御史稍迁着作郎司州治中黄门郎散骑常侍又为侍中兼殿中尚书迁骠骑大将军左光禄大夫营州大中正纂前为着作又监国史不能有所缉缀纂弟士恢字绍逹少好琴书初为世宗挽郎除奉朝请正光中入侍甚为肃宗宠待元义之出灵太后反政绍逹预有力焉迁諌议大夫俄转通直散骑常侍直合将军鸿胪少卿封元城县开国侯邑七百戸太后嬖幸郑俨惧绍逹闲构于帝每因言次导绍达为州绍达躭宠不愿出外太后诬其罪而杀之公孙表字元元燕郡广阳人也游学为诸生慕容沖以为尚书郎慕容垂破长子从入中山慕容宝走乃归阙以使江南称㫖拜尚书郎后为博士初太祖以慕容垂诸子分据势要权柄推移遂至亡灭且国俗敦朴嗜欲寡少不可启其机心而导其巧利深非之表承指上韩非书二十卷太祖称善太宗初表参功劳将军元屈军事讨吐京叛胡为胡所败表以先谏止屈太宗善之赐爵固安子河西饥胡刘虎聚结流民反于上党南寇河内诏表讨虎又令表与姚兴洛阳戍将结期使备河南岸然后进军讨之时胡内自疑阻更相杀害表以其有解散之势遂不与戍将相闻率衆讨之法令不整为胡所败军人大被伤杀太宗深衔之及刘裕征姚兴兖州刺史尉建闻寇至弃滑䑓北走诏表随夀光侯叔孙建屯枋头泰常七年刘裕死议取河南侵地太宗以为掠地至淮滑䑓等三城自然面縳表固执宜先攻城太宗从之于是以奚斤为都督以表为吴兵将军广州刺史斤等济河表攻滑䑓歴时不㧞太宗乃南廵为之声援表等既克滑䑓引师西伐大破刘义隆将翟广等于王楼遂围虎牢车驾次汲郡始昌子蘓坦太史令王亮奏表置军虎牢东不得利便之地故令贼不时灭太宗雅好术数又积前忿及攻虎牢士卒多伤乃使人夜就帐中缢而杀之时年六十四太宗以贼未退秘而不宣初表与渤海封恺友善后为子求恺从女恺不许表甚衔之及封氏为司马国璠所逮太宗以旧族欲原之表固证其罪乃诛封氏表为人外和内忌时人以此薄之表本与王亮同营署及其出也轻侮亮故至于死第二子轨字元庆少以文学知名太宗时为中书郎出从征讨补诸军司马世祖平赫连昌引诸将帅入其府藏各令任意取金玉诸将取之盈懐轨独不探把世祖乃亲探金赐之谓轨曰卿可谓临财不茍得朕所以增赐者欲显㢘于衆人后兼大鸿胪持节拜氐王杨元为南秦王及境元不郊迎轨数元曰昔尉他跨据及陆贾至匍匐奉顺故能垂名竹帛今君王无肃恭之礼非蕃臣也元使其属赵客子对曰天子以六合为家孰非王庭是以敢请入国然后受谒轨答曰大夫入境尚有郊劳而况王命者乎请奉䇿以还𤣥惧诣郊受命轨使还称旨拜尚书赐爵燕郡公加平南将军及刘义隆将到彦之遣其部将姚纵夫济河攻冶坂世祖虑更北入遣轨屯壶关㑹上党丁零叛轨讨平之出为虎牢镇将初世祖将北征发民驴以运粮使轨部诣雍州轨令驴主皆加绢一疋乃与受之百姓为之语曰驴无彊弱辅嵴自壮衆共嗤之坐征还真君二年卒时年五十一轨既死世祖谓崔浩曰吾行过上党父老皆曰公孙轨为受货纵贼使至今余姦不除轨之咎也其初来单马执鞭返去从车百两载物而南丁零渠帅乗山骂轨轨怒取骂者之母以矛刺其隂而杀之曰何以生此逆子从下到擘分磔四支于山树上以肆其忿是忍行不忍之事轨幸而早死至今在者吾必族而诛之轨终得娶于封氏生二子斌叡斌袭爵拜内都大官正光二年卒赠幽州刺史叡字文叔初为东宫吏稍迁仪曹长赐爵阳平公时显祖于苑内立殿勑中秘羣官制名叡曰臣闻至尊至贵莫崇于帝王天人挹损莫大于谦光伏惟陛下躬唐虞之徳存道颐神逍遥物外宫居之名当协叡㫖臣愚以为宜曰崇光奏可后卒于南部尚书赠安东将军幽州刺史谥曰宣叡妻崔浩弟女也生子良字遵伯聪明好学为尚书左丞雅有干用为高祖所知遇良弟衡字道津良推爵譲之仕至司直良以别功赐爵昌平子子崇基袭轨弟质字元直有经义颇属文初为中书学生稍迁博士世祖征凉州留宜都王穆夀辅恭宗时蠕蠕乗虚犯塞候骑至于京师京师大震夀雅信任质以为谋主质性好卜筮卜筮者咸云寇必不来故不设备由质几致败国后深自督厉屡进谠言超迁尚书真君九年卒追赠中护军将军光禄勲幽州刺史广阳侯谥曰恭第二子邃字文庆初为选部吏以积勤稍迁南部长敷奏有称迁南部尚书赐爵范阳侯加左将军高祖诏邃与内都幢将上谷公张儵率衆讨萧赜舞隂戍后高祖与文明太后引见王公以下高祖曰比年方割畿内及京城三部于百姓颇有益否邃对曰先者人民离散主司猥多至于督察实难齐整自方割以来衆赋易办实有大益太后曰诸人多言无益卿言可谓识治机矣诏醴阳被掠之兵有得还者赐绢二十匹邃奏为贵贱等级高祖称善依例降侯改为襄平伯出为使持节安东将军青州刺史以邃在公遗迹可纪下诏襃述加镇东将军领东夷校尉刺史如故太和十九年卒于官高祖在邺宫为之举哀时百度唯新青州佐吏疑为所服诏曰今古时殊礼或隆杀专古也理与今违专今也大乖曩义当斟酌两途商量得失吏民之情亦不可茍顺也主簿近代相承服斩过葬便除可如故事自余无服大成寥落可凖诸境内之民为齐衰三月子同始袭爵卒于给事中同始弟同庆笃厚㢘慎为司徒田曹参军李崇骠骑府外兵参军随崇北征有方直之称邃叡为从父兄弟而叡才器小优又封氏之甥崔氏之壻邃母鴈门李氏地望县隔鉅鹿太守祖季真多识北方人物每云士大夫当湏好婚亲二公孙同堂兄弟耳吉凶㑹集便有士庶之异张济字士度西河人也父千秋慕容永骁骑将军永灭来奔太祖善之拜建节将军赐爵成纪侯随从征代累着功绩登国末卒济渉猎书传清辩美仪容太祖爱之引侍左右与公孙表等俱为行人拜散骑侍郎袭爵先是姚兴遣将攻洛阳司马徳宗雍州刺史杨佺期遣使乞师于常山王遵遵以状闻太祖遣济为遵从事中郎报之济自襄阳还太祖问济江南之事济对曰司马昌明死子徳宗代立所部州镇迭相攻击今虽小定君弱臣彊全无纲纪臣等既至襄阳佺期问臣魏初伐中山几十万衆臣答三十余万佺期曰魏国被甲戎马可有几匹臣答中军精骑十有余万外军无数佺期曰以此讨羌岂足灭也又曰魏定中山徙几戸于北臣答七万余家佺期曰治在何城臣答定都平城佺期曰有如许大衆亦何用城为又曰魏帝为欲乆都平城将复迁乎臣答非所知也佺期闻朝廷不都山东貎有喜色曰晋魏通和乃在往昔非唯今日羌寇狡猾频侵河洛夙夜忧危今此寡弱仓库空竭与君便为一家义所无讳洛城救援仰恃于魏若获保全当必厚报如其为羌所乗宁使魏取臣等欲分向扬州佺期曰蛮贼互起水行甚难魏之车马已据滑䑓于此而还从北道东下乃更便直晋之法制有异于魏今都督襄阳委以外事有欲征讨辄便兴发然后表闻令朝廷知之而已如其事势不举亦不承䑓命太祖嘉其辞顺乃厚赏其使许救洛阳后迁谒者仆射报使姚兴以累使称㫖拜胜兵将军频从车驾北伐济谋功居多赏赐奴婢百口马牛数百羊二十余口天赐五年卒子多罗袭爵坐事除李先字容仁中山卢奴人也本字犯高祖庙讳少好学善占相之术师事清河张御御竒之仕苻坚尚书郎后慕容永闻其名迎为谋主先劝永据长子城永遂称制以先为黄门郎秘书监垂灭永徙于中山皇始初先于井陉归顺太祖问先曰卿何国人先曰臣本赵郡平棘人太祖曰朕闻中山土广民殷信尔以不先曰臣少官长安仍事长子后乃还乡观望民士实自殷广又问先曰朕闻长子中有李先者卿其是乎先曰小臣是也太祖曰卿识朕不先曰陛下圣徳膺符泽被八表龙颜挺特臣安敢不识太祖又问曰卿祖父及身官悉歴何官先对曰臣大父重晋平阳太守大将军右司马父樊石虎乐安太守左中郎将臣符丕尚书右主客郎慕容永秘书监髙宻侯太祖曰卿既宿士屡歴名官经学所通何典为长先对曰臣才识愚闇少习经史年荒废忘十犹通六又问兵法风角卿悉通不先曰亦曾习读不能明解太祖曰慕容永时卿用兵不先曰臣时蒙显任实参兵事太祖后以先为丞相衞王府左长史从仪平邺到义䑓破慕容驎军回定中山先每一进䇿所向克平车驾还代以先为尚书右中兵郎太祖谓先曰今蠕蠕屡来犯塞朕欲讨之卿以为何如先曰蠕蠕不识天命窜伏荒朔屡来偷窃惊动邉民陛下神武威徳遐振举兵征之必将摧殄车驾于是北伐大破蠕蠕赏先奴婢三口马牛羊五十头转七兵郎迁博士定州大中正太祖问先曰天下何书最善可以益人神智先对曰唯有经书三皇五帝治化之典可以补王者神智又问曰天下书籍凡有几何朕欲集之如何可备对曰伏羲创制帝王相承以至于今世传国记天文秘纬不可计数陛下诚欲集之严制天下诸州郡县搜索备送主之所好集亦不难太祖于是班制天下经籍稍集太祖之讨姚兴于柴壁也问先曰兴屯天渡平据柴壁相为表里今欲殄之计将安出先对曰臣问兵以正合战以竒胜如闻姚兴欲屯兵天渡利其粮道及其未到之前遣竒兵先邀天渡柴壁左右严设伏兵备其表里以陛下神䇿观时而动兴欲进不得退又乏粮夫高者为敌所栖深者为敌所囚兵法所忌而兴居之可不战而取太祖从其计兴果败归太宗即位问左右旧臣之中为先帝所亲信者有谁时新息公王洛儿对曰有李先者最为先帝所知太宗召先引见问曰卿有何功行而蒙先帝所识先对曰臣愚细才行无闻适以忠直奉上更无异能太宗曰卿试言旧事先对曰臣闻尧舜之教化民如子三王任贤天下懐服今陛下躬秉劳谦六合归徳士女能言莫不庆抃俄而召先读韩子连珠二十二篇太公兵法十一事诏有司曰先所知者皆军国大事自今常宿于内赐先绢五十匹丝五十斤杂綵五十匹御马一匹拜安东将军夀春侯赐隶戸二十二诏先与上党王长孙道生率师袭冯䟦乙连城克之悉虏其衆乃进讨和龙先言于道生曰宜宻使兵人人备青草一束各五尺围用填城壍攻其西南絶其外援勒兵急攻贼必可擒道生不从遂掠民而还后出为武邑太守有治名世祖即位征为内都大官神䴥二年卒年九十五诏赐金缕命服一袭赠定州刺史中山公谥曰文懿子冏袭爵为京兆济隂二郡太守卒子钟葵袭爵降为子钟葵弟鳯子鳯子弟虬子并中书博士鳯子子预字元恺少为中书学生聪敏彊识渉猎经史太和初歴秘书令齐郡王友出为征西大将军长史带冯翊太守积数年府解罢郡遂居长安每羡古人餐玉之法乃採访蓝田躬往攻掘得若环璧杂器形者大小百余稍得麤黑者亦箧盛以还而至家观之皆光润可玩预乃椎七十枚为屑日服食之余多惠人后预及闻者更求于故处皆无所见冯翊公源懐等得其玉琢为器佩皆鲜明可宝预服经年云有效验而世事寝食不禁节又加之好酒损志及疾笃谓妻子曰服玉屏居山林排弃嗜欲或当大有神力而吾酒色不絶自致于死非药过也然吾尸体必当有异勿便速殡令后人知餐服之妙时七月中旬长安毒热预停尸四宿而体色不变其妻常氏以玉珠二枚唅之口闭常谓之曰君自云餐玉有神验何故不受唅也言讫齿启纳珠因嘘属其口都无秽气举敛于棺坚直不倾委死时犹有遗玉屑数斗槖盛纳诸棺中初天兴中先子宻问于先曰子孙永为魏臣将复事他主也先告曰未也国家政化长逺不可卒穷自皇始至齐受禅实百五十余岁矣贾彝字彦伦本武威姑臧人也六世祖敷魏幽州刺史广川都亭侯子孙因家焉父为苻坚鉅鹿太守坐讪谤系狱彝年十岁诣长安讼父获申逺近叹之佥曰此子英俊贾谊之后莫之与京弱冠为慕容垂骠骑大将军辽西王农记室参军太祖先闻其名甞遣使者求彝于垂垂弥増器敬更加宠秩迁骠骑长史带昌黎太守垂遣其太子宝来寇大败于参合陂执彞及其从兄代郡太守润等太祖即位拜尚书左丞参预国政加给事中于邺置行䑓与尚书和跋镇邺招擕初附乆乃召还天赐末彝请诣温汤疗病为叛胡所拘执送于姚兴积数年遁归又为屈丏所执与语悦之拜秘书监年六十一卒世祖平赫连昌子秀迎其尸柩葬于代南秀歴中书博士迁中书侍郎太子中庶子扬烈将军赐爵阳都男本州大中正恭宗崩以爵还第既而掌吏曹事髙宗以秀东宫旧臣进爵阳都子加振威将军时丞相乙浑擅作威福多所杀害浑妻庶姓而求公主之号屡言于秀秀黙然浑曰公事无所不从我请公主不应何意秀慷慨大言对曰公主之称王姬之号尊宠之极非庶族所宜若假窃此号当必自咎秀宁死于今朝不取笑于后日浑左右莫不失色为之震惧而秀神色自若浑夫妻黙然含忿他日乃书太医给事杨惠富臂作老奴官悭字令以示秀浑每欲伺隙䧟之㑹浑伏诛遂得免难秀执正守志皆此类也时秀与中书令渤海高允俱以儒旧见重于时皆选拟方岳以询访见留各听长子出为郡守秀辞曰爰自愚㣲承乏累纪少而受恩老无成效恐先草露无报殊私岂直无功之子超齐先逹虽仰感圣慈而俯深惊惧乞收成命以安㣲臣遂固让不受自始及终歴奉五帝虽不至大官常掌机要而亷清俭约不营资产年七十三遇疾给医药赐几杖时朝廷举动及大事不决每遣尚书髙平公李敷就第诏决皇兴三年卒赠本将军冀州刺史武邑公谥曰简子儁字异隣袭爵拜秘书中散军曹令出为显武将军荆州刺史依例降爵为伯先是上洛置荆州后改为洛州在重山中民不知学儁乃表置学官选聪悟者以教之在州五载清靖寡事吏民亦安迁洛后儁朝京师赏以素帛景明初卒赠本将军光州刺史子叔休袭爵除给事中卒子兴袭爵兴弟宾歴尚书郎以清素称出为黎阳太守卒官润曾孙祯字叔愿学渉经史居丧以孝闻太和中为中书博士副中书侍郎高聪使于江左还以母老患輙过家定省坐免官乆之征为京兆王愉郎中令行洛阳令转治书侍御史国子博士加威逺将军行鲁阳太守清素善抚接得百姓情稍迁司徒谘议参军通直散骑常侍加冠军将军正光中卒赠平北将军齐州刺史子子儒司空田曹参军祯兄子景儁亦以学识知名奉朝请迁京兆王愉府外兵参军愉起逆于冀州将授其官景儁不受愉杀之永平中赠东清河太守谥曰贞景儁弟景兴清峻鲠正少为州主簿遂栖迟不仕后葛荣䧟冀州为荣所虏称疾不拜景兴每扪膝而言曰吾不负汝以不拜葛荣故也薛提太原人也皇始中补太学生拜侍御史累迁散骑常侍太子太保赐爵歴阳侯加晋兵将军出为镇东大将军冀州刺史进爵太原公所在有声绩征为侍中治都曹事世祖崩秘不发丧尚书左仆射兰延侍中和匹等议以为皇孙㓜冲宜立长君征秦王翰置之秘室提曰皇孙有世嫡之重民望所系春秋虽少令问闻于天下成王孝昭所以隆周汉废所宜立而更求君必不可延等犹豫未决中常侍宗爱知其谋矫皇后令征提等入遂杀之提弟浮子髙宗即位以提有谋立之诚诏袭兄爵太原公有司奏降为侯皇兴元年卒提孙令保太和中袭爵歴阳侯史臣曰宗隐操行贞白遗畧荣利王宪名祖之孙老见优礼屈遵学艺知机垣乃局量受遇张蒲谷浑文武为用人世仍显公孙表初则一介见知终以轻薄致戾轨始受授金之赏末䧟财利之征鲜克有终固不虚也张济使于四方有延誉之美李先学术嘉谋荷遇三世贾彝早播时学秀则不畏彊御薛提正议忠谋见害姦阉悲夫魏书卷三十三卷三十三考证魏书卷三十三考证列传第二十一按本书目録卷三十三不注阙字而旧本于本卷卷末有跋云此传全写髙氏小史疑收书亡而后人补之史臣论亦悉出北史诸论合而成文然颇详备与本史它卷略同据此则本书所阙甚多更不止如目録所注二十九卷矣公孙表传鉅鹿太守祖季眞季监本作李北史亦作季眞又本书祖莹传父季眞多识前言往行位中书侍郎卒于安逺将军鉅鹿太守自应从季李先传勒兵急攻勒监本讹作勤今改正魏书卷三十三考证魏书卷三十四钦定四库全书魏书卷三十四齐魏收撰列传第二十二王洛儿车路头卢鲁元陈建万安国王洛儿京兆人也少善骑射太宗在东宫给事帐下侍从游猎夙夜无怠性谨愿未尝有过太宗尝猎于灅南乘冰而济冰䧟没马洛儿投水奉太宗出岸水没洛儿殆将冻死太宗解衣以赐之自是恩宠日隆天赐末太宗出居于外洛儿晨夜侍卫无湏臾违离恭勤发于至诚元绍之逆太宗左右唯洛儿与车路头而已昼居山岭夜还洛皃家洛儿隣人李道潜相奉给晨昬往复衆庶颇知喜而相告绍闻收道斩之洛儿犹冐难往返京都通问于大臣大臣遂出奉迎百姓奔赴太宗还宫社稷获全洛儿有功焉太宗即位拜散骑常侍诏曰士处家必以孝敬为本在朝则以忠节为先不然何以立身于当世扬名于后代也散骑常侍王洛儿车路头等服勤左右十有余年忠谨恭肃久而弥至未尝湏臾之顷有废替之心及在艰难人皆易志而洛儿等授命不移贞操踰恳虽汉之樊灌魏之许典无以加焉勤而不赏何以奨劝将来为臣之节其赐洛儿爵新息公加直意将军又追赠其父为列侯赐僮隷五十户永兴五年卒赠太尉建平王赐温眀祕器载以輼辌车使殿中卫士为之导从太宗亲临哀恸者数四焉乃鸩其妻周氏与洛儿合葬子长成袭爵卒无子弟徳成袭爵徙为建城公加镇逺将军官至散骑常侍典作长安真君十一年卒子定州袭爵降为建阳侯安逺将军后定州弟升为侍御中散有宠于显祖以祖父洛儿着勲先朝诏复定州爵为公髙祖初为长安镇将卒子陵袭升爵承明初迁监御长赐爵始新子加宁朔将军员外散骑常侍卒车路头代人也少以忠厚选给东宫为太宗帐下帅善自修立谨慎无过天赐末太宗出于外路头随侍竭力及太宗即位拜为散骑常侍赐爵金乡公加忠意将军后改为宣城公太宗性明察羣臣多以职事遇遣至有杖罚故路头优游不任事侍宿左右从容谈笑而已路头性无害毎至评狱处理常献寛恕之议以此见重于朝太宗亦敬纳之宠待隆厚赏赐无数当时功臣亲幸莫及泰常六年卒太宗亲临哀恸赠侍中左卫大将军太师宣城王谥曰忠贞丧礼一依安成王叔孙俊故事陪葬金陵子眷袭爵卢鲁元昌黎徒河人也曾祖副鸠仕慕容垂为尚书令临泽公祖父并至大官鲁元敏而好学寛和有雅度太宗时选为通直郎以忠谨给侍东宫恭勤尽节世祖亲爱之及即位以为中书侍郎拾遗左右宠待弥深而鲁元益加谨肃世祖逾亲信之内外大臣莫不敬惮焉性多容纳善与人交好掩人之过扬人之美由是公卿咸亲附之鲁元以工书有文才累迁中书监领秘书事赐爵襄城公加散骑常侍右将军赠其父为信都侯从征赫连昌世祖亲追击之入其城门鲁元随世祖出入是日微鲁元㡬至危殆从征平凉以功拜征北大将军加侍中后迁太保录尚书事世祖贵异之常从征伐出入卧内每有平殄辄以功赏赐僮𨽻前后数百人布帛以万计世祖临幸其第不出旬日欲其居近易于往来乃赐甲第于宫门南衣食车马皆乘舆之副真君三年冬车驾幸隂山鲁元以疾不从侍臣问疾送医药传驿相属于路及薨世祖甚悼惜之还临其丧哭之哀恸东西二宫命太官日送奠晨昏哭临讫则备奏钟鼓伎乐舆驾比𦵏三临之丧礼依安成王故事而赗送有加赠襄城王谥曰孝𦵏于崞山为建碑阙自魏兴贵臣恩宠无与为比子统袭爵少子内给侍东宫恭宗深昵之常与卧起同衣食父子有宠两宫势倾天下内性寛厚有父风而恭顺不及正平初宫臣伏诛世祖以鲁元故唯杀内而厚抚其兄弟统以父任侍东宫世祖以元舅阳平王杜超女南安长公主所生妻之车驾亲自临送太官设供具赐赉以千计髙宗即位典选部主客二曹兴安二年卒赠襄城王谥曰景无子弟弥娥袭爵拜北镇都将卒赠襄城王谥曰恭子兴仁袭爵陈建代人也祖浑太祖末为右卫将军父阳尚书建以善骑射擢为三郎稍迁下大夫内行长世祖讨山胡白龙意甚轻之单将数十骑登山临崄每日如此白龙乃伏壮士十余处出于不意世祖堕马㡬至不测建以身捍贼大唿奋击杀贼数人身被十余创世祖壮之赐户二十髙宗初赐爵阜城侯加冠军将军出为幽州刺史假秦郡公髙宗以建贪暴懦弱遣使就州罚杖五十髙祖初徴为尚书右仆射加侍中进爵赵郡公建与侍中尚书晋阳侯元仙徳殿中尚书长乐王穆亮比部尚书平原王陆叡密表曰皇天辅徳命集大魏臣等祖父翼赞初兴勤过蜀汉誓固山河享兹景福宠辱休戚与国均焉臣以凡近识无逺逹阶借先宠遂荷今任彼已之讥播于羣口仰感生成俯自䇿厉顾省驽钝终于无益然饮冰惊寐实懐慙负至于愿天髙地厚何日忘之自永嘉之末封豕横噬马叡南据奄有荆楚及桓刘跋扈祸难相继岱宗隔望秩之敬青徐限见徳之风献文皇帝髫龀龙飞道光率土干戚暂舞淮海从风车书既同华裔将一昊天不弔奄背万邦窃闻刘昱天亡权臣杀害思正之民翘想罔极愚谓时不再来机宜易失毫分之差致悔千里天与不取反受其咎所谓见而不作过在介石者也宜简雄将号令八方义阳王臣昶深悟存亡逺同孙氏茍歴运响从则呉㑹可定脱事有难成则振旅而返进可以扬义声于四海退可以通徳信于遐裔宜乘之㑹运钟今日如合圣聼乞速施行脱忤天心愿存臣表徐观后验赏罚随焉髙祖嘉之迁司徒征西大将军进爵魏郡王髙祖与文明太后频幸建第赐建妻宴于后庭太和九年薨子念袭爵为中山守坐掠良人为御史中尉王显所弹遇赦免爵除万安国代人也祖真世为酋帅恒率部民从世祖征伐以功除平西将军敦煌公转骠骑大将军仪同三司父振尚髙阳长公主拜驸马都尉迁散骑常侍宁西将军长安镇将赐爵冯翊公安国少明敏有姿貌以国甥复尚河南公主拜驸马都尉迁散骑常侍显祖特亲宠之与同卧起为立第宅赏赐至巨万超拜大司马大将军封安城王安国先与神部长奚买奴不平承眀初矫诏杀买奴于苑中髙祖闻之大怒遂赐安国死年二十三子翼袭王爵太和十五年薨髙祖以其父受宠先朝特赠并州刺史子纂字辅兴袭依例降为公世宗时起家司徒仓曹参军迁南秦平西府司马䕶军长史加右军将军正光二年卒赠假节征虏将军荆州刺史子金刚袭武定末开府祭酒齐受禅爵例降有奚拔者世为纥奚部帅其父根皇始初率衆归魏太祖嘉之尚昭成女生子㧞卒于尚书令拔尚华隂公主生子敬元绍之逆也主有功超授敬大司马大将军封长乐王薨子䕶袭爵拜外都大官太和中诏以䕶年迈既未致仕令依旧养老之例卒子彦嗣根事迹遗落故略附云史臣曰王洛儿车路头卢鲁元陈建咸以诚至发衷竭节危难茍非志烈过人亦何能以若此宜其生受恩遇殁尽哀荣至如安国贵宠异于数子哉魏书卷三十四卷三十四考证魏书卷三十四考证列传第二十二魏收书阙后人所补陈建传晋阳侯元仙徳仙北史作魏书卷三十四考证魏书卷三十五钦定四库全书魏书巻三十五齐魏收撰列传第二十三崔浩崔浩字伯渊清河人也白马公𤣥伯之长子少好文学博览经史𤣥象隂阳百家之言无不闗综研精义理时人莫及弱冠为通直郎天兴中给事祕书转着作郎太祖以其工书常置左右太祖季年威严颇峻宫省左右多以㣲过得罪莫不逃隐避目下之变浩独恭勤不怠或终日不归太祖知之辄命赐以御粥其砥直任时不为穷通改节皆此类也太宗初拜博士祭酒赐爵武城子常授太宗经书每至郊祠父子竝乘轩轺时人荣之太宗好隂阳术数闻浩説易及洪范五行善之因命浩筮吉凶参观天文考定疑惑浩综覈天人之际举其纲纪诸所处决多有应验恒与军国大谋甚为宠密是时有兔在后宫验问门官无从得入太宗怪之命浩推其咎徴浩以为当有隣国贡嫔嫱者善应也明年姚兴果献女神瑞二年秋谷不登太史令王亮苏坦因华隂公主等言谶书国家当治邺应大乐五十年劝太宗迁都浩兴特进周澹言于太宗曰今国家迁都于邺可救今年之饥非长久之䇿也东州之人常谓国家居广漠之地民畜无算号称牛毛之衆今留守旧都分家南徙恐不满诸州之地参居郡县处榛林之间不便水土疾疫死伤情见事露则百姓意沮四方闻之有轻侮之意屈丐蠕蠕必提挈而来云中平城则有危殆之虑阻隔恒代千里之险虽欲救援赴之甚难如此则声实俱损矣今居北方假令山东有变轻骑南出燿威桑梓之中谁知多少百姓见之望尘震服此是国家威制诸夏之长䇿也至春草生乳酪将出兼有菜果足接来秋若得中熟事则济矣太宗深然之曰唯此二人与朕意同复使中贵人问浩澹曰今既煳口无以至来秋来秋或复不熟将如之何浩等对曰可简穷下之戸诸州就谷若来秋无年愿更图也但不可迁都太宗从之于是分民诣山东三州食出仓谷以禀之来年遂大熟赐浩澹妾各一人御衣一袭绢五十疋绵五十斤初姚兴死之前嵗也太史奏荧惑在匏𤓰星中一夜忽然亡失不知所在或谓下入危亡之国将为童谣妖言而后行其灾祸太宗闻之大惊乃召诸硕儒十数人令与史官求其所诣浩对曰案春秋左氏传説神降于莘其至之日各以其物祭也请以日辰推之庚午之夕辛未之朝天有隂云荧惑之亡当在此二日之内庚之与未皆主于秦辛为西夷今姚兴据咸阳是荧惑入秦矣诸人皆作色曰天上失星人安能知其所诣而妄説无徴之言浩笑而不应后八十余日荧惑果出于东井留守盘旋秦中大旱赤地昆明池水竭童谣讹言国内諠扰明年姚兴死二子交兵三年国灭于是诸人皆服曰非所及也泰常元年司马德宗将刘裕伐姚泓舟师自淮泗入清欲泝河西上假道于国诏羣臣议之外朝公卿咸曰函谷闗号曰天险一人荷戈万夫不得进裕舟舩歩兵何能西入脱我乘其后还路甚难若北上河岸其行为易扬言伐姚意或难测假其水道宼不可纵宜先发军断河上流勿令西过又议之内朝咸同外计太宗将从之浩曰此非上䇿司马休之之徒扰其荆州刘裕切齿来久今兴死子劣乘其危亡而伐之臣观其意必欲入闗劲躁之人不顾后患今若塞其西路裕必上岸北侵如此则姚无事而我受敌今蠕蠕内宼民食又乏不可发军发军赴南则北宼进击若其救北则东州复危未若假之水道纵裕西入然后兴兵塞其东归之路所谓卞庄刺虎两得之势也使裕胜也必徳我假道之恵令姚氏胜也亦不失救隣之名纵使裕得闗中县逺难守彼不能守终为我物今不劳兵马坐观成败鬭两虎而收长久之利上䇿也夫为国之计择利而为之岂顾婚姻酬一女子之恵哉假令国家弃恒山以南裕必不能发吴越之兵与官军争守河北也居然可知议者犹曰裕西入函谷则进退路穷腹背受敌北上岸则姚军必不出闗助我扬声西行意在北进其势然也太宗遂从羣议遣长孙嵩发兵拒之战于畔城为裕将朱超石所败师人多伤太宗闻之恨不用浩计二年司马徳宗齐郡太守王懿来降上书陈计称刘裕在洛劝国家以军絶其后路则裕军可不战而克书奏太宗善之㑹浩在前进讲书传太宗问浩曰刘裕西伐前军已至潼闗其事如何以卿观之事得济不浩对曰昔姚兴好养虚名而无实用子泓又病衆叛亲离裕乘其危兵精将勇以臣观之克之必矣太宗曰刘裕武能何如慕容垂浩曰裕胜太宗曰试言其状浩曰慕容垂承父祖世君之资生便尊贵同类归之若夜蛾之赴火少加倚仗便足立功刘裕挺出寒㣲不阶尺土之资不因一卒之用奋臂大唿而夷灭桓元北擒慕容超南摧卢循等僭晋陵迟遂执国命裕若平姚而还必簒其主其势然也秦地戎夷混并虎狼之国裕亦不能守之风俗不同人情难变欲行荆扬之化于三秦之地譬无翼而欲飞无足而欲走不可得也若留衆守之必资于宼孔子曰善人为邦百年可以胜残去杀今以秦之难制一二年间岂裕所能哉且可治戎束甲息民备境以待其归秦地亦当终为国有可坐而守也太宗曰裕已入闗不能进退我遣精骑南袭彭城夀春裕亦何能自立浩曰今西北二宼未殄陛下不可亲御六师兵衆虽盛而将无韩白长孙嵩有治国之用无进取之能非刘裕敌也臣谓待之不晚太宗笑曰卿量之已审矣浩曰臣尝私论近世人物不敢不上闻若王勐之治国苻坚之管仲也慕容元恭之辅少主慕容暐之霍光也刘裕之平逆乱司马徳宗之曹操也太宗曰卿谓先帝如何浩曰小人管窥悬象何能见𤣥穹之广大虽然太祖用漠北醇朴之人南入中地变风易俗化洽四海自与羲农齐烈臣岂能仰名太宗曰屈丐何如浩曰屈丐家国夷灭一身孤寄为姚氏封殖不思树党彊隣报雠雪耻乃结忿于蠕蠕背徳于姚兴撅竖小人无大经略正可残暴终为人所灭耳太宗大悦语至中夜赐浩御缥醪酒十觚水精戎盐一两曰朕味卿言若此盐酒故与卿同其㫖也三年彗星出天津入太微经北斗络紫㣲犯天棓八十余日至汉而灭太宗复召诸儒术士问之曰今天下未一四方岳峙灾咎之应将在何国朕甚畏之尽情以言勿有所隐咸共推浩令对浩曰古人有言夫灾异之生由人而起人无衅焉妖不自作故人失于下则变见于上天事恒象百代不易汉书载王莽簒位之前彗星出入正与今同国家主尊臣卑上下有序民无异望唯僭晋卑削主弱臣彊累世陵迟故桓元逼夺刘裕秉权彗孛者恶气之所生是为僭晋将灭刘裕簒之之应也诸人莫能易浩言太宗深然之五年裕果废其主司马徳文而自立南镇上裕改元赦书时太宗幸东南潟卤池射鸟闻之驿召浩谓之曰往年卿言彗星之占验矣朕于今日始信天道初浩父疾笃浩乃剪爪截髪夜在庭中仰祷斗极为父请命求以身代叩头流血嵗余不息家人罕有知者及父终居丧尽礼时人称之袭爵白马公朝廷礼仪优文策诏军国书记尽闗于浩浩能为杂説不长属文而留心于制度科律及经术之言作家祭法次序五宗蒸尝之礼丰俭之节义理可观性不好老荘之书每读不过数十行辄弃之曰此矫诬之説不近人情必非老子所作老聃习礼仲尼所师岂设败法之书以乱先王之敎袁生所谓家人筐箧中物不可扬于王庭也太宗恒有微疾怪异屡见乃使中贵人密问于浩曰春秋星孛北斗七国之君皆将有咎今兹日蚀于胃昴尽光赵代之分野朕疾弥年疗治无损恐一旦奄忽诸子竝少将如之何其为我设图后之计浩曰陛下春秋富盛圣业方融徳以除灾幸就平愈且天道悬逺或消或应昔宋景见灾修徳荧惑退舍愿陛下遣诸忧虞恬神保和纳御嘉福无以闇昧之説致损圣思必不得已请陈瞽言自圣化龙兴不崇储贰是以永兴之始社稷㡬危今宜早建东宫选公卿忠贤陛下素所委仗者使为师傅左右信臣简在圣心者以充賔友入总万几出统戎政监国抚军六柄在手若此则陛下可以优游无为颐神养夀进御医药万嵗之后国有成主民有所归则奸宄息望旁无觊觎此乃万世之令典塞祸之大备也今长皇子焘年渐一周明叡温和衆情所系时登储副则天下幸甚立子以长礼之大经若须竝待成人而择倒错天伦则生履霜坚冰之祸自古以来载籍所记兴衰存亡尠不由此太宗纳之于是使浩奉策告宗庙命世祖为国副主居正殿临朝司徒长孙嵩山阳公奚斤北新公安同为左辅坐东厢西面浩与太尉穆观散骑常侍丘堆为右弼坐西厢东面百寮总已以聼焉太宗避居西宫时隐而窥之聼其决断大悦谓左右侍臣曰长孙嵩宿徳旧臣歴事四世功存社稷奚斤辩㨗智谋名闻遐迩安同晓解俗情明练于事穆观达于政要识吾㫖趣崔浩博闻彊识精于天人之㑹丘堆虽无大用然在公专谨以此六人辅相吾与汝曹游行四境伐叛柔服可得志于天下矣羣臣时奏所疑太宗曰此非我所知当决之汝曹国主也㑹闻刘裕死太宗欲取洛阳虎牢滑台浩曰陛下不以刘裕欻起纳其使贡裕亦敬事陛下不幸今死乘丧伐之虽得之不令春秋晋士匄帅师侵齐闻齐侯卒乃还君子犬其不伐丧以为恩足以感孝子义足以动诸侯今国家亦未能一举而定江南宜遣人弔祭存其孤弱恤其凶灾布义风于天下令徳之事也若此则化被荆扬南金象齿羽毛之珍可不求而自至裕新死党与未离兵临其境必相率拒战功不可必不如缓之待其恶稔如其彊臣争权变难必起然后命将扬威可不劳士卒而收淮北之地太宗鋭意南伐诘浩曰刘裕因姚兴死而灭其国裕死我伐之何为不可浩固执曰兴死二子交争裕乃伐之太宗大怒不从浩言遂遣奚斤南伐议于监国之前曰先攻城也先略地也斤曰请先攻城浩曰南人长于守城苻氏攻襄阳经年不拔今以大国之力攻其小城若不时克挫损军势敌得徐严而来我怠彼鋭危道也不如分军略地至淮为限列置守宰收歛租谷滑台虎牢反在军北絶望南救必沿河东走若或不然即是囿中之物公孙表请先图其城斤等济河先攻滑台经时不拔表请济师太宗怒乃亲南廵拜浩相州刺史加左光禄大夫随军为谋主及车驾之还也浩从太宗幸西河太原登憇髙陵之上下临河流傍览川域慨然有感遂与同寮论五等郡县之是非考秦始皇汉武帝之违失好古识治时伏其言天师宼谦之每与浩言闻其论古治乱之迹常自夜达旦竦意歛容无有懈倦既而叹羙之曰斯言也惠皆可底行亦当今之臯繇也但世人贵逺贱近不能深察之耳因谓浩曰吾行道隐居不营世务忽受神中之诀当兼修儒敎辅助太平真君继千载之絶统而学不稽古临事闇昧卿为吾撰列王者治典并论其大要浩乃着书二十余篇上推太初下尽秦汉变弊之迹大㫖先以复五等为本世祖即位左右忌浩正直共排毁之世祖虽知其能不免羣议故出浩以公归第及有疑议召而问焉浩纤妍白晳如美妇人而性敏逹长于谋计常自比张良谓已稽古过之既得归第因欲修服食养性之术而宼谦之有神中录图新经浩因师之始光中进爵东郡公拜太常卿时议讨赫连昌羣臣皆以为难唯浩曰往年以来荧惑再守羽林皆成钩已其占秦亡又今年五星併出东方利以西伐天应人和时㑹竝集不可失也世祖乃使奚斤等击蒲坂而亲率轻骑袭其都城大获而还及世祖复讨昌次其城下收衆伪退昌鼓譟而前舒阵为两翼㑹有风雨从东南来扬沙昬㝠宦者赵倪进曰今风雨从贼后来我向彼背天不助人又将士饥渴愿陛下摄骑避之更待后日浩叱之曰是何言欤千里制胜一日之中岂得变易贼前行不止后已离絶宜分军隐出掩击不意风道在人岂有常也世祖曰善分骑奋击昌军大溃初太祖诏尚书郎邓渊着国记十余卷编年次事体例未成逮于太宗废而不述神䴥二年诏集诸文人撰录国书浩及弟览髙谠邓颕晁继范亨黄辅等共参着作叙成国书三十卷是年议击蠕蠕朝臣内外尽不欲行保太后固止世祖世祖皆不聼唯浩赞成策略尚书令刘洁左仆射安原等乃使黄门侍郎仇齐推赫连昌太史张渊徐辩説世祖曰今年己巳三隂之嵗嵗星袭月大白在西方不可举兵北伐必败虽尅不利于上又羣臣共赞和渊等云渊少时尝谏苻坚不可南征坚不从而败今天时人事都不和协何可举动世祖意不决乃召浩令与渊等辩之浩难渊曰阳者徳也隂者刑也故日蚀修徳月蚀修刑夫王者之用刑大则陈诸原野小则肆之市朝战伐者用刑之大者也以此言之三隂用兵盖得其类修刑之义也嵗星袭月年饥民流应在他国逺期十二年太白行苍龙宿于天文为东不妨北伐渊等俗生志意浅近牵于小数不达大体难与逺图臣观天文比年以来月行掩昴至今犹然其占三年天子大破旄头之国蠕蠕髙车旄头之衆也夫圣明御时能行非常之事古人语曰非常之原黎民惧焉及其成功天下晏然愿陛下勿疑也渊等慙而言曰蠕蠕荒外无用之物得其地不可耕而食得其民不可臣而使轻疾无常难得而制有何汲汲而苦劳士马也浩曰渊言天时是其所职若论形势非彼所知斯乃汉世旧説常谈施之于今不合事宜也何以言之夫蠕蠕者旧是国家北边叛隷今诛其元恶收其善民令复旧役非无用也漠北髙凉不生蚊蚋水草美善夏则北迁田牧其地非不可耕而食也蠕蠕子弟来降贵者尚公主贱者将军大夫居满朝列又髙车号为名骑非不可臣而畜也夫以南人追之则患其轻疾于国兵则不然何者彼能逺走我亦能逺逐与之进退非难制也且蠕蠕往数入国民吏震惊今夏不乘虚掩进破灭其国至秋复来不得安卧自太宗之世迄于今日无嵗不警岂不汲汲乎哉世人皆谓渊辩通解数术明决成败臣请试之问其西国未灭之前有何亡徴知而不言是其不忠若实不知是其无术时赫连昌在座渊等自以无先言慙赧而不能对世祖大悦谓公卿曰吾意决矣亡国之臣不可与谋信矣哉而保太后犹难之复令羣臣于保太后前评议世祖谓浩曰此等意犹不伏卿善晓之令悟既罢朝或有尤浩者曰今呉贼南宼而舍之北伐行师千里其谁不知若蠕蠕逺遁前无所获后有南贼之患危之道也浩曰不然今年不摧蠕蠕则无以御南贼自国家并西国以来南人恐惧扬声动衆以卫淮北彼北我南彼劳我息其势然矣比破蠕蠕往还之间故不见其至也何以言之刘裕得闗中留其爱子精兵数万良将劲卒犹不能固守举军尽没号哭之声至今未已如何正当国家休明之世士马彊盛之时而欲以驹犊齿虎口也设令国家与之河南彼必不能守之自量不能守是以必不来若或有衆备边之军耳夫见瓶水之冻知天下之寒尝肉一脔识镬中之味物有其类可推而得也且蠕蠕恃其絶逺谓国家力不能至自寛来久故夏则散衆放畜秋肥乃聚背寒向温南来宼抄今出其虑表攻其不备大军卒至必惊骇星分望尘奔走牡马䕶羣牝马恋驹驱驰难制不得水草未过数日则聚而困敝可一举而灭蹔劳永逸长久之利时不可失也唯患上无此意今圣虑已决发旷世之谋如何止之陋矣哉公卿也诸军遂行天师谓浩曰是行也如之何果可克乎浩对曰天时形势必克无疑但恐诸将琐琐前后顾虑不能乘胜深入使不全举耳及军入其境蠕蠕先不设备民畜布野惊怖四奔莫相收摄于是分军搜讨东西五千里南北三千里凡所俘虏及获畜产车庐弥漫山泽盖数百万髙车杀蠕蠕种类归降者三十余万落虏遂散乱矣世祖沿弱水西行至涿邪山诸大将果疑深入有伏兵劝世祖停止不追天师以浩曩日之言固劝世祖穷讨不聼后有降人言蠕蠕大檀先被疾不知所为乃焚烧穹庐科车自载将数百人入山南走民畜窘聚方六十里中无人领统相去百八十里追军不至乃徐徐四遁唯此得免后闻凉州贾胡言若复前行二日则尽灭之矣世祖深恨之大军既还南贼竟不能动如浩所量浩明识天文好观星变常置金银铜铤于酢器中令青夜有所见即以铤画纸作字以记其异世祖毎幸浩第多问以异事或仓卒不及束带奉进蔬食不暇精美世祖为举匕箸或立尝而旋其见宠爱如此于是引浩出入卧内加侍中特进抚军大将军左光禄大夫赏谋谟之功世祖从容谓浩曰卿才智渊博事朕祖考忠着三世朕故延卿自近其思尽规谏匡予弼予勿有隐怀朕虽当时迁怒若或不用久久可不深思卿言也因令歌工歴颂羣臣事在长孙道生传又召新降髙车渠帅数百人赐酒食于前世祖指浩以示之曰汝曹视此人尫纤懦弱手不能弯弓持矛其胷中所懐乃踰于甲兵朕始时虽有征讨之意而虑不自决前后克㨗皆此人导吾令至此也乃勅诸尚书曰凡军国大计卿等所不能决皆先谘浩然后施行俄而南藩诸将表刘义隆大严欲犯河南请兵三万先其未发逆击之因诛河北流民在界上者絶其乡导足以挫其鋭气使不敢深入诏公卿议之咸言宜许浩曰此不可从也往年国家大破蠕蠕马力有余南贼震惧常恐轻兵奄至卧不安席故先声动衆以备不虞非敢先发又南土下湿夏月蒸暑水潦方多草木深邃疾疫必起非行师之时且彼先严有备必坚城固守屯军攻之则粮食不给分兵肆讨则无以应敌未见其利就使能来待其劳倦秋凉马肥因敌取食徐往击之万全之计胜必可克在朝羣臣及西北守将从陛下征讨西灭赫连北破蠕蠕多获羙女珍寳马畜成羣南镇诸将闻而生羡亦欲南抄以取资财是以披毛求瑕妄张贼势冀得肆心既不获聼故数称贼动以恐朝廷背公存私为国生事非忠臣也世祖从浩议南镇诸将复表贼至而自陈兵少简幽州以南戍兵佐守就漳水造舩严以为备公卿议者佥然欲遣骑五千并假署司马楚之鲁轨韩延之等令诱引边民浩曰非上策也彼闻幽州已南精兵悉发大造舟舩轻骑在后欲存立司马诛除刘族必举国骇扰惧于灭亡当悉发精鋭来备北境后审知官军有声无实恃其先聚必喜而前行径来至河肆其侵暴则我守将无以御之若彼有见机之人善设权谲乘间深入虞我国虚生变不难非制敌之良计今公卿欲以威力攘贼乃所以招令速至也夫张虚声而召实害此之谓矣不可不思后悔无及我使在彼期四月前还可待使至审而后发犹未晚也且楚之之徒是彼所忌将夺其国彼安得端坐视之故楚之徃则彼来止则彼息其势然也且楚之等琐才能招合轻薄无赖而不能成就大功为国生事使兵连祸结必此之羣矣臣尝闻鲁轨説姚兴求入荆州至则散败乃不免蛮贼掠卖为奴使祸及姚泓已然之效浩复陈天时不利于彼曰今兹害气在扬州不宜先举兵一也午嵗自刑先发者伤二也日蚀灭光昼昬星见飞鸟堕落宿值斗牛忧在危亡三也荧惑伏匿于翼轸戒乱及丧四也太白未出进兵者败五也夫兴国之君先修人事次尽地利后观天时故万举而万全国安而身盛今义隆新国是人事未周也灾变屡见是天时不协也舟行水涸是地利不尽也三事无一成自守犹或不安何得先发而攻人哉彼必聼我虚声而严我亦承彼严而动两推其咎皆自以为应敌兵法当分灾迎受害气未可举动也世祖不能违衆乃从公卿议浩复固争不从遂遣阳平王杜超镇邺琅邪王司马楚之等屯颍川于是贼来遂疾到彦之自清水入河泝流西行分兵列守南岸西至潼闗世祖闻赫连定与刘义隆悬分河北乃治兵欲先讨赫连羣臣曰义隆犹在河中舍之西行前宼未可必克而义隆乘虚则失东州矣世祖疑焉问计于浩浩曰义隆与赫连定同恶相招连结冯跋牵引蠕蠕规肆逆心虚相唱和义隆望定进定待义隆前皆莫敢先入以臣观之有似连鸡不得俱飞无能为害也臣始谓义隆军来当屯住河中两道北上东道向冀州西道冲邺如此则陛下当自致讨不得徐行今则不然东西列兵径二千里一处不过数千形分势弱以此观之儜儿情见止望固河自守免死为幸无北度意也赫连定残根易摧拟之必仆尅定之后东出潼闗席卷而前则威震南极江淮以北无立草矣圣策独发非愚近所及愿陛下西行勿疑平凉既平其日宴㑹世祖执浩手以示䝉逊使曰所云崔公此是也才略之美当今无比朕行止必问成败决焉若合符契初无失矣后冠军将军安颉军还献南俘因説南贼之言云义隆勅其诸将若北国兵动先其未至径前入河若其不动住彭城勿进如浩所量世祖谓公卿曰卿辈前谓我用浩计为谬惊怖固谏常胜之家始皆自谓踰人逺矣至于归终乃不能及迁浩司徒时方士祁纤奏立四王以日东西南北为名欲以致祯吉除灾异诏浩与学士议之浩对曰先王建国以作蕃屏不应假名以为其福夫日月运转周歴四方京都所居在于其内四王之称实奄邦畿名之则逆不可承用先是纤奏改代为万年浩曰昔太祖道武皇帝应天受命开拓洪业诸所制置无不循古以始封代土后称为魏故代魏兼用犹彼殷商国家积徳着在图史当享万亿不宜假名以为益也纤之所闻皆非正义世祖从之是时河西王沮渠牧犍内有贰意世祖将讨焉先问于浩浩对曰牧犍恶心已露不可不诛官军往年北伐虽不尅获实无所损于时行者内外军马三十万匹计在道死伤不满八千嵗常羸死恒不减万乃不少于此而逺方承虚便谓大损不能复振今出其不意不图大军卒至必惊骇骚扰不知所出擒之必矣且牧犍劣弱诸弟骄恣争权从横民心离解加比年以来天灾地变都在秦凉成灭之国也世祖曰善吾意亦以为然命公卿议之𢎞农王奚斤等三十余人皆曰牧犍西垂下国虽心不纯臣然继父职贡朝廷接以蕃礼又王姬釐降罪未甚彰谓且羁縻而已今士马劳止宜可小息又其地卤斥略无水草大军既到不得久停彼闻军来必完聚城守攻则难拔野无所掠于是尚书古弼李顺之徒皆曰自温圉河以西至于姑臧城南天梯山上冬有积雪深一丈余至春夏消液下流成川引以溉灌彼闻军至决此渠口水不通流则致渴乏去城百里之内赤地无草又不任久停军马斤等议是也世祖乃命浩以其前言与斤共相难抑诸人不复余言唯曰彼无水草浩曰汉书地理志称凉州之畜为天下饶若无水草何以畜牧又汉人为居终不于无水草之地筑城郭立郡县也又雪之消液才不歛尘何得通渠引漕溉灌数百万顷乎此言大诋诬于人矣李顺等复曰耳闻不如目见吾曹目见何可共辨浩曰汝曹受人金钱欲为之辞谓我目不见便可欺也世祖隐聼闻之乃出亲见斤等辞㫖严厉形于神色羣臣乃不敢复言唯唯而已于是遂讨凉州而平之多饶水草如浩所言乃诏浩曰昔皇祚之兴世隆北土积德累仁多歴年载泽流苍生义闻四海我太祖道武皇帝协顺天人以征不服应期拨乱奄有区夏太宗承统光隆前绪釐正刑典大业维新然荒域之外犹未賔服此祖宗之遗志而贻功于后也朕以𦕈身获奉宗庙战战兢兢如临渊海惧不能负荷至重继名丕烈故即位之初不遑宁处扬威朔裔扫定赫连逮于神䴥始命史职注集前功以成一代之典自尔已来戎旗仍举秦陇克定徐兖无尘平逋宼于龙川讨孽竖于凉域岂朕一人获济于此赖宗庙之灵羣公卿士宣力之效也而史阙其职篇籍不着每惧斯事之坠焉公徳冠朝列言为世范小大之任望君存之命公留台综理史务述成此书务从实录浩于是监秘书事以中书侍郎髙允散骑侍郎张伟参着作续成前纪至于损益襃贬折衷润色浩所总焉及恭宗始总百揆浩复与宜都王穆夀辅政事时又将讨蠕蠕刘洁复致异议世祖逾欲讨之乃召问浩浩对曰往击蠕蠕师不多日洁等各欲回还后获其生口云军还之时去贼三十里是洁等之计过矣夫北土多积雪至冬时常避寒南徙若因其时濳军而出必与之遇则可擒获世祖以为然乃分军为四道诏诸将俱㑹鹿浑海期日有定而洁恨计不用沮误诸将无功而还事在洁传世祖西廵诏浩与尚书顺阳公兰延都督行台中外诸军事世祖至东雍亲临汾曲观叛贼薛永宗垒进军围之永宗出兵欲战世祖问浩曰今日可击不浩曰永宗未知陛下自来人心安闲北风迅疾宜急击之湏臾必碎若待明日恐其见官军盛大必夜遁走世祖从之永宗溃灭车驾济河前驱告贼在渭北世祖至洛水桥贼已夜遁诏问浩曰盖呉在长安北九十里渭北地空谷草不备欲渡渭南西行何如浩对曰盖吴营去此六十里贼魁所在击虵之法当湏破头头破则尾岂能复动宜乘势先击吴今军往一日便到平吴之后回向长安亦一日而至一日之内未便损伤愚谓宜从北道若从南道则盖吴徐入北山卒未可平世祖不从乃渡渭南吴闻世祖至尽散入北山果如浩言军无所克世祖悔之后以浩辅东宫之勤赐缯絮布帛各千叚着作令史太原闵湛赵郡郄标素谄事浩乃请立石铭刋载国书并勒所注五经浩赞成之㳟宗善焉遂营于天郊东三里方百三十歩用功三百万乃讫世祖蒐于河西诏浩诣行在所议军事浩表曰昔汉武帝患匈奴彊盛故开凉州五郡通西域劝农积谷为灭贼之资东西迭击故汉未疲而匈奴已敝后遂入朝昔平凉州臣愚以为北贼未平征役不息可不徙其民案前世故事计之长者若迁民人则土地空虚虽有镇戍适可御边而已至于大举军资必乏陛下以此事阔逺竟不施用如臣愚意犹如前议募徙豪彊大家充实凉土军举之日东西齐势此计之得者浩又上五寅元厯表曰太宗即位元年勅臣解急就章孝经论语诗尚书春秋礼记周易三年成讫复诏臣学天文星厯易式九宫无不尽看至今三十九年昼夜无废臣禀性弱劣力不及健妇人更无余能是以专心思书忘寝与食至乃梦共鬼争义遂得周公孔子之要术始知古人有虚有实妄语者多真正者少自秦始皇烧书之后经典絶灭汉髙祖以来世人妄造厯术者有十余家皆不得天道之正大误四千小误甚多不可言尽臣愍其如此今遭陛下太平之世除伪从真宜改误厯以从天道是以臣前奏造厯今始成讫谨以奏呈唯恩省察以臣厯术宣示中书博士然后施用非但时人天地鬼神知臣得正可以益国家万世之名过于三皇五帝矣事在律厯志真君十一年六月诛浩清河崔氏无逺近范阳卢氏太原郭氏河东栁氏皆浩之姻亲尽夷其族初郄标等立石铭刋国记浩尽述国事备而不典而石铭显在衢路往来行者咸以为言事遂闻发有司按验浩取祕书郎吏及长厯生数百人意状浩伏受赇其祕书郎吏已下尽死浩始弱冠大原郭逸以女妻之浩晚成不曜华采故时人未知逸妻王氏刘义隆镇北将军王仲徳姉也每竒浩才能自以为得壻俄而女亡王深以伤恨复以少女继婚逸及亲属以为不可王固执与之逸不能违遂重结好浩非毁佛法而妻郭氏敬好释典时时读诵浩怒取而焚之捐灰于厠中及浩幽执置之槛内送于城南使卫士数十人溲其上唿声嗷嗷闻于行路自宰司之被戮辱未有如浩者世皆以为报应之验也初浩构害李顺基萌已成夜梦秉火爇顺寝室火作而顺死浩与室家羣立而观之俄而顺弟息号哭而出曰此辈吾贼也以戈击之悉投于河寤而恶之以告馆客冯景仁景仁曰此真不善也非复虚事夫以火爇人暴之极也阶乱兆祸复已招也商书曰恶之易也如火之燎于原不可向迩其犹可扑灭乎且兆始恶者有终殃积不善者无余庆厉阶成矣公其图之浩曰吾方思之而不能悛至是而族浩既工书人多託写急就章从少至老初无惮劳所书盖以百数必称冯代彊以示不敢犯国其谨也如此浩书礼势及其先人而妙巧不如也世寳其迹多裁割缀连以为模楷浩母卢氏谌孙女也浩着食经叙曰余自少及长耳目闻见诸母诸姑所修妇功无不藴习酒食朝夕养舅姑四时祭祀虽有功力不任僮使常手自亲焉昔遭丧乱饥馑仍臻饘蔬餬口不能具其物用十余年间不复备设先妣虑久废忘后生无知见而少不习业书乃占授为九篇文辞约举婉而成章聪辨彊记皆此类也亲没之后值国龙兴之㑹平暴除乱拓定四方余备位台铉与参大谋赏获丰厚牛羊盖泽赀累巨万衣则重锦食则梁肉逺惟平生思季路负米之时不可复得故序遗文垂示来世始浩与冀州刺史颐荥阳太守模等年皆相次浩为长次模次颐三人别祖而模颐为亲浩恃其家世魏晋公卿常侮模颐模谓人曰桃简正可欺我何合轻我家周儿也浩小名桃简颐小名周儿世祖颇闻之故诛浩时二家获免浩既不信佛道模深所归向每虽粪土之中礼拜形像浩大笑之云持此头颅不净处跪是胡神也史臣曰崔浩才蓺通搏究览天人政事筹䇿时莫之二此其所以自比于子房也属太宗为政之秋值世祖经营之日言聼计从宁廓区夏遇既隆也勤亦茂哉谋虽盖世威未震主末途邂逅遂不自全岂鸟尽弓蔵民恶其上将器盈必槩隂害贻祸何斯人而遭斯酷悲夫魏书卷三十五卷三十五考证魏书卷三十五考证崔浩传必称冯代彊按急就篇有冯汉彊魏起漠北以汉彊为讳故改云代强魏初国号曰代故也颜师古曰急就篇序曰避讳改易渐就芜舛正指此郦道元水经注广汉并作广魏即其例也魏书卷三十五考证魏书卷三十六钦定四库全书魏书卷三十六齐魏收撰列传第二十四李顺李顺字德正赵郡平棘人也父系慕容垂散骑侍郎东武城令治有能名太祖定中原以系为平棘令年老卒于家赠宁朔将军赵郡太守平棘男顺博渉经史有才䇿知名于世神瑞中中书博士转中书侍郎始光初从征蠕蠕以筹略之功拜后军将军仍赐爵平棘子加奋威将军世祖将讨赫连昌谓崔浩曰朕前北征李顺献䇿数事实合经略大谋今欲使揔摄前驱之事卿以为何如浩对曰顺智足周务实如圣㫖但臣与之婚姻深知其行然性果于去就不可专委世祖乃止初浩弟娶顺妹又以弟子娶顺女虽二门婚媾而浩颇轻顺顺又弗之伏也由是濳相猜忌故浩毁之至统万大破昌军顺谋功居右转拜左军将军后征统万迁前将军授之以兵昌出逆战顺督勒士衆破其左军及克统万世祖赐诸将珍寳杂物顺固辞唯取书数千卷世祖善之至京论功以顺为给事黄门侍郎赐奴婢十五戸帛千匹又从击赫连定于平凉三秦平迁散骑常侍进爵为侯加征虏将军迁四部尚书甚见宠待沮渠䝉逊以河西内附世祖欲精简行人崔浩曰䝉逊称蕃欵着河右若俾遐域流通殊荒毕至宜令清徳重臣奉诏襃慰尚书李顺即其人也世祖曰顺纳言大臣固不宜先为此使若䝉逊身执玉帛而朝于朕复何以加之浩曰邢贞使呉亦魏之太常茍事是宜无嫌于重尔日之行岂呉王入觐也世祖从之以顺为太常䇿拜䝉逊为太傅凉王使还拜使持节都督秦雍梁益四州诸军事宁西将军开府长安镇都大将进爵髙平公未㡬复徴为四部尚书加散骑常侍延和初复使凉州䝉逊遣中兵校郎杨定归白顺曰年衰多疹旧患发动腰脚不随不堪拜伏比三五日消息小差当相见顺曰王之年老朝廷所知以王祗执臣礼别有诏㫖岂得自安不见上使也䝉逊翌日延顺入至庭中而䝉逊箕坐隐几无动起之状顺正色大言曰不谓此叟无礼乃至于是今则覆亡之不恤而敢陵侮天地魂神逝矣何用见之将握节而出䝉逊使定归追顺于庭曰太常既雅恕衰疾传云朝廷有不拜之诏是以敢自安耳若太常曰尔拜尔跽而不祗命斯乃小臣之罪矣顺益怒曰齐桓公九合诸侯一匡天下周王赐胙命曰伯舅无下拜而桓公奉遵臣节降而拜受今君虽功髙勲厚未若小白之勤朝廷虽相崇重未有不拜之诏如便偃蹇自大此乃速祸之道非图久安之计若朝廷震怒遂相吞灭悔何及哉䝉逊曰太常规之以古烈惧之以天威敢不翘悚敬聼休命遂拜伏尽礼礼毕䝉逊曰夫恃徳者昌恃力者亡朝廷顷来征伐屡克境宇已博但当循理此民亦足兴治然专务讨击恐不可常胜顺曰昔太祖廓定洪基造有区夏太宗承统王业惟新自圣上临御志宁四海是以戎车屡驾亲冒风霜灭赫连于三秦走蠕蠕于漠北辟土开边𨽻首不纪僵尸截馘所在成观除荡暴虐存恤黎庶威震八荒声被九域自古以来用兵之美未有今日之盛是以遐方荒俗之氓莫不翘足抗手歛衽屈膝天兵四临昭徳罚罪何云恃力夫圣王之用兵也征南蛮则北狄怨讨西戎则东夷恨天子安得已哉䝉逊曰诚如来言则凉土之民亦愿魏帝逺至何为复遽驿告警不舍昼夜意君之所言殆为虚事顺曰苗民叛帝舜而亲暴君有扈违后启而从逆主咸慑逼于近地牵制于凶威自古而然岂独凉民也顺既使还世祖问与䝉逊复往之辞及䝉逊政教得失顺曰䝉逊专威河右三十许年经渉艰难粗识机变又绥集荒逺人颇亦畏服虽不能贻厥孙谋犹足以终其一世前嵗表许十月送昙无忏及臣往迎便乖本意不忠不信于是而甚礼者身之舆敬者行之本未有无礼不敬而能久享福禄以臣观之不复周矣世祖曰若如卿言则効在无逺其子必复袭世袭世之后早晚当灭顺对曰臣略见其子竝非才俊能保一隅如闻敦煌太守牧犍器性粗立若继䝉逊者必此人也然比之于父佥云不逮殆天所用资圣明也世祖曰朕今方事于东未暇营西如卿所言三五年间不足为晚且停前计以为后图既而䝉逊死问至世祖谓顺曰卿言䝉逊死今则验矣又言牧犍立何其妙哉朕尅凉州亦当不逺于是赐绢千匹廐马一乘进号安西将军宠待弥厚政之巨细无所不参崔浩恶之顺凡使凉州十有二返世祖称其能而䝉逊数与顺游宴颇有悖慢之言恐顺东还泄之朝廷寻以金寳纳顺懐中故䝉逊罪衅得不闻彻浩知之密言于世祖世祖未之信太延三年顺复使凉州及还世祖曰昔与卿密图期之无逺但以顷年东伐未遑西顾荏苒之间遂及于此今和龙既平三方无事比缮甲治兵指营河右扫荡万里今其时也卿往复积嵗洞鉴废兴若朕此年行师当尅以不顺对曰臣畴日所启私谓如然但民劳既久未获宁息不可频动以増劳悴愿待他年世祖从之五年议征凉州顺议以凉州之水草不宜逺征与崔浩庭诤浩固执以为宜征世祖从浩议及至姑臧甚丰水草世祖与恭宗书以言其事颇衔顺后谓浩曰卿昔所言今果验矣浩曰臣之所言虚实皆如此类初䝉逊有西域沙门昙无忏㣲有方术世祖诏顺令䝉逊送之京邑顺受䝉逊金聼其杀之世祖克凉州复闻而嫌顺凉土既平诏顺差次羣臣赐以爵位顺颇受纳品第不平凉州人徐桀发其事浩又毁之云顺昔受牧犍父子重赂毎言凉州无水草不可行师及陛下至姑臧水草丰足其诈如此㡬误国事不忠若是反言臣谗之于陛下世祖大怒真君三年遂刑顺于城西顺死后数年其从父弟孝伯为世祖知重居中用事及浩之诛世祖怒甚谓孝伯曰卿从兄往虽误国朕意亦未便至此由浩谮毁朕忿遂盛杀卿从兄者浩也皇兴初顺子敷等贵宠显祖追赠顺侍中镇西大将军太尉公髙平王谥曰宣王妻邢氏曰孝妃顺四子长子敷字景文真君二年选入中书教学以忠谨给侍东宫又为中散与李䜣卢遐度世等竝以聪敏内参机密出入诏命敷性谦恭加有文学髙宗宠遇之迁秘书下大夫典掌要切加前军将军赐爵平棘子后兼录南部迁散骑常侍南部尚书中书监领内外祕书袭爵髙平公朝政大议事无不闗及刘彧徐州刺史薛安都司州刺史常珍奇以彭城悬瓠降附于时朝议谓彼诚伪未可信保敷乃固执必然曰刘氏丧乱衅起萧墻骨肉内离藩屏外叛今以皇朝之灵兵马之力兼并之㑹宜在于今况安都珍奇识机归命奉诚万里小民元元企仰皇化今之事机安可复失于是衆议乃同遣师接援淮海宁辑敷有力焉敷既见待二世兄弟亲戚在朝者十有余人弟奕又有宠于文明太后李䜣列其恶罪二十余条显祖大怒皇兴四年冬诛敷兄弟削顺位号为庶人敷从弟显德妹夫广平宋叔珍等皆坐闗乱公私同时伏法敷兄弟敦崇孝义家门有礼至于居丧法度吉凶书记皆合典则为北州所称美既至斯祸时人叹惜之敷长子伯和次仲良与父俱死伯和走窜嵗余为人执送杀之伯和有庶子孝祖年小蔵免后敷妻崔氏得出宫养之至平凉太守敷弟式字景则学业知名歴散骑常侍平东将军西兖州刺史濮阳侯式自以家据权要心虑危祸常敕津吏台有使者必先启告然后渡之既而使人平晓卒至津吏欲先告式使者给云我湏南还不停此州不烦令刺史知也津人信之与使俱渡使者既济突入执式赴都与兄俱死式子宪字仲轨清粹善风仪好学有器度太和初袭爵又降为伯拜祕书中散雅为髙祖所赏稍迁散骑侍郎接对萧衍使萧琛范云以母老乞归养拜赵郡太守赵脩与其州里脩归葬父母也牧守以下畏之累迹推宪不为之屈时人髙之转授骁骑将军尚书左丞长兼吏部郎中迁长兼司徒左长史定州大中正寻迁河南尹参议新令于尚书上省永平三年出为左将军兖州刺史四年坐事除名后以党附髙肇为御史所劾事具髙聪传正光二年二月肃宗讲于国子堂召宪预聼又以子骞为国子生四年拜光禄大夫复本爵濮阳伯五年除持节安西将军行雍州刺史寻除七兵尚书加抚军将军孝昌初元法僧据徐州反叛诏宪为使持节假镇东将军徐州都督与安丰王延眀临淮王彧等讨之㑹萧衍遣其豫章王综据彭城俄而综降徐州既平诏遣兼黄门侍郎常景诣军慰劳赐宪骅骝马一匹仍除征东将军扬州刺史淮南大都督二年萧衍遣其北平将军元树右卫将军胡龙牙䕶军将军夏侯亶等来宼夀阳树等从下蔡军于城之东北亶从黎浆而屯于城南宪谓不先破元树等则夏侯亶无由可尅乃遣子长钧率衆逆战军败长钧见执树等乘之宪力屈以城降因求还国衍聼归既至敕付廷尉三年秋宪女壻安乐王鉴据相州反灵太后谓鉴心懐劫胁遂诏赐宪死时年五十八永熙中赠使持节侍中都督定冀相殷四州诸军事骠骑大将军仪同三司尚书令定州刺史谥曰文静子希逺字景沖早卒子祖悛袭祖爵齐受禅例降希逺兄长钧兴和中梁州骠骑府长史希逺第二弟希宗字景𤣥出后宪兄性寛和仪貌雅丽渉猎书传有文才起家太尉参军事转直后领侍御史迁通直散骑常侍寻为东南道行台邸珍右丞与诸军讨贼于彭沛克之转齐献武王大行台郎中迁散骑常侍中军大将军金紫光禄大夫献武王擢为中外府长史为齐王纳其第二女希宗以人望兼美深见礼遇出行上党太守寻而遘疾兴和二年四月卒于郡年四十赠使持节都督定冀沧瀛殷五州诸军事骠骑大将军司空公殷州刺史谥曰文简长子祖昇武定末太子洗马希宗弟希仁字景山武定末国子祭酒兼给事黄门侍郎希仁弟骞字希义博渉经史文藻富盛年十四国子学生以聪达见知歴大将军府法曹参军太宰府主簿转中散大夫迁中书舍人加通直散骑常侍曾为释情赋曰单阏之年无射之月余承之摄官直于本省对九重之清切望八袭之峥嵘感代序以长懐观爽气而轸虑笼樊之念既多寥廓之想弥切含毫有思斐然成赋犹潘生之秋兴王子之登阁也厠郑璞于周寳编鱼目于隋珠未敢自同作者盖亦各言尔忘云荷峻极之层构导积石之洪流有马形而谟舜亦龙徳而史周爰相赵之鸿烈逮藩魏之优游为衢樽于上叶号木铎于前修若豢龙之不陨似穷叶之世济故抱玉而懐珠且滋兰而树蕙或舟楫以匡时或栖迟以卒嵗尚无忝于先人谅贻厥于来裔书金册以葳蕤布银绳而昭晰清风忽其缅邈启皇祖于庚寅逄轩教之方洽遇周命之惟新譬龙虎其有合信山川而降神若胜庭之五杰似不速之三人协嗜欲于将至岂物色而方臻荷天宠以来仪歩康衢而骋力如干元之利贞若坤四之方直内弼谐于本朝外辟土于殊域乘紫氛以厉羽负青天而鼓翼既公侯之必复亦庆绪之所融绩竝树于八凯道俱升于二宫遂遵流以至海且因岳而为嵩同羽仪于班氏均载德于杨公何日月之逾迈引寒暑而相终委晋㑹于弱齿遗堂构于㣲躬嗟䝉昧之无取故告舍而不及已濩落而少成又拥肿而无立愧精坚于百鍊惭忠信于十邑非珪璋之特达讵芳菲之易袭未砥砺以自进宁琢磨而成章乖宋子之万字异应生之五行不请观于石室岂借书于晋皇求班庄而不遂况蔡文之可望参四科其未获入三选而谁许本无声于梁魏故未闻于陈汝居玉石以多迷宅显晦而乘所既无懐于四至安有情于再举虽衣冠之末胄而世禄之绪余等渤澥之乘鴈类九罭之逃鱼处江淮而不变对朝市而闲居空阖门以靖轨非论道而修书少賔客于季彦谢朋交于太初在正光之御厯实明皇之拱已曾问政于上学着为君而我齿呌阍人以望予遂陟降于庭止同崔骃之谒帝若谢兼之来仕逮孝荘之入统乃道丧而时昏水羣飞于溟海火载燎于中原延胶船而越水若朽索而乘奔玉羊失而无御金鸡亡而不存天歩忽其多难横流且其云始既云扰而海沸亦岳立而棊峙睇三纲之日紊见四维之不理顾茂草以伤懐视匪车而思起虽风雨之如晦亮胶喈而不已自牵役于宰朝实有懐于胥耻在下僚而栖屑愿奋迅于泥滓睠故乡以临睨怅有动于思归越来流以鼓枻遡北风而结騑入成都之旧宅反观津之故扉乃曲肱而不闷信抱瓮而无机且耕而食且蚕而衣恒一日以自省亦三月而无违游仁义之肴覈採坟素之精㣲诚因闲而养拙亦有乐于嘉肥及勾芒御节姑洗之首散迟迟于丽日发依依于弱栁鸟闲闗以唿庭花芬披而落牖聼乃越于笙簧望有踰于新妇袭成服以逍遥愿良辰而聊厚乃席壠而踞石遂啸俦而命偶同浴沂之五六似禊洛之八九或促膝以持肩或援笙而鼔缶賔奉万年之觞主报千金之夀各笑语而卒获传礼仪于不朽斯盖先民之所乐而余心之所守也至于少昊为帝庚辛处躔视墟里之萧萧过寒夜之绵绵积霜霭于近援起泬寥于逺天思多端以类长若临水而登山幸出游之或写冀观涛之可蠲遂杖䇿缓歩或渔或田弋凫鴈于清溪钓鲂鲤于深泉张广幕布长筵酌浊酒割芳鲜起白雪于促柱奉绿水于危弦赋湛露而不已歌骊驹而未旋跌荡世俗之外疎散造化之间人生行乐聊用永年悟柱下之称工闻首阳之为拙既有惜于苽悬且自悲于井渫访郑詹之格言求季主之髙说去衡门以策驷望象魏而投辙服毳衣以从务乘大车而就列比汗海而无纪喻江河而有缺睠重地而惧深念索米而慙结运有折于玉斗时忽亡于金镜始䝉尘以播荡卒流彘而居郑彼上天之降鉴实下民之请命因艰难以隆基据殷忧而启圣调南风以负扆居北辰而为政创彝伦于九畴班平章于百姓喻绳契以论踪援成昭而比盛酌徙镐之故典究迁亳之遗令奄四海以为家开七百而増庆覩礼乐之方隆信光华之始映百揆郁以时序四门穆其惟清如得人于汉世比多士于周庭有一匡以作相或十乱而为桢各秉文而经武故天平而地成伊余身之忝秽得再入于承明执纶言之犹绋戴㑹弁之如星非廵溃以窥井信夕惕而懐惊承周任之有言揽老子之知足奉烱诫以周旋抱徽猷而与属每有偃于唯尘恒兴言于宠辱思散髪以抽簪愿全真而守朴睠疎傅以俳徊望申公而踯躅冀鄙志之获展庶㣲愿之逢时歌致令而可卜咏归田而有期揖帝城以髙逝与人事而长辞击壤而颂结草而嬉援巢父以戏颍追许子而升箕供暮餐于沆瀣给朝饵于琼芝同糟醨而无别混名实而不治放言肆慾无虑无思何鹪鹩之可赋鸿鹄之为诗哉寻加散骑常侍殷州大中正镇南将军尚书左丞仍以本官兼散骑常侍使萧衍后坐事免论者以为非罪骞尝赠亲友卢元明魏收诗曰幽栖多暇日揔驾萃荒垧南瞻带宫雉北睇拒畦瀛流火时将末悬炭渐云轻寒风率已厉秋水寂无声层隂蔽长野冻雨暗穷汀侣浴浮还没孤飞息且惊三禠俄终嵗一丸曾未营闲居同洛涘归身款武城稍旅原思藋坐梦尹懃荆监河爱斗水苏子惜余明益州达友趣廷尉辩交情岂若忻蓬荜收志偶沉宴后诏兼太府少卿寻除征南将军给事黄门侍郎死于晋阳所着诗赋碑诔别有集录赠本将军太常殷州刺史齐受禅重赠使持节侍中都督殷沧二州诸军事车骑大将军仪同三司仍殷州刺史谥曰文惠骞弟希礼字景节武定末通直散骑常侍希逺庶长兄劒兴和中梁州骠骑府长史式弟奕字景世美容貌有才艺早歴显职散骑常侍宿卫监都官尚书安平侯与兄敷同死太和初文明太后追念奕兄弟乃诛李䜣存问宪等一二家嵗时赐以布帛奕别生弟冏字道度少为中散逃避得免太和中拜下大夫南部给事出为龙骧将军南豫州刺史还拜冠军将军寻除光禄大夫守度支尚书二十一年髙祖幸长安冏以咸阳山河险固秦汉旧都古称陆海劝髙祖去洛阳而都之后髙祖引见笑而谓之曰卿一昨有启欲朕都此昔娄敬一説汉祖即日西驾尚书今以西京説朕仍使朕不废东辕当是献可理殊所以今古相反耳冏对曰昔汉祖起于布衣欲借崄以自固娄敬之言合于本㫖今陛下百世重光德洽四海事同隆周均其职贡是以愚臣献説不能上动髙祖大悦其年冏卒赐钱二十万布百匹朝服一具衣一袭冏性鲠烈敢直言常面折髙祖弹駮公卿无所回避百寮皆惮之髙祖常加优礼故车驾廵幸恒兼尚书右仆射虽才学不及诸兄然公彊当世堪济过之子祐字长禧笃穆友于见称于世歴位给事中尚书祠部郎相州抚军府长史司空从事中郎博陵太守所在亦以清干着称祐弟太字季宁渉歴书传太尉行军员外郎顺弟修基陈留太守卒子探幽探幽兄子洪鸾河间太守洪鸾孙悕杰乐陵太守武定中以贪污赐死修基季弟恽字善祖小字药囊少有髙名为中书侍郎从世祖征凉州战没时人咸惜焉初顺与从兄灵从弟孝伯竝以学识器业见重于时故能砥砺宗族竞名修尚灵与族叔诜族弟熙等俱被徴事在髙允髙士颂诜字令孙京兆太守诜后继秀林小名榼性彊直太和中自中书博士为顿丘相豪右畏之景明初试守博陵郡抑彊扶弱政以威严为名以母忧去职后为太尉谘议参军假节行荆州事拜司徒司马加冠军将军定州大中正太中大夫正光中卒年六十三赠左将军齐州刺史子裔字徽伯出后秀林兄鳯林裔初除汝南王悦常侍稍迁定州别驾孝昌中为定州镇军长史加辅国将军带博陵太守于时逆贼杜洛周侵乱州界寻假平北将军防城都督贼既围城裔潜引洛周州遂陷没洛周僭窃特无纲纪至于市令驿帅咸以为王唿曰市王驿王为封裔为定州王洛周寻为葛荣所灭裔仍事荣永安初尒朱荣既擒葛荣遂絷裔及髙敖曹薛修义李无为等于晋阳从荣至洛荣死乃免普泰初以裔为持节散骑常侍安北将军兼给事黄门侍郎慰劳山东大使永熙中除镇东将军金紫光禄大夫齐献武王大丞相谘议叅军天平初以预定䇿之功封固安县开国伯食邑四百戸加征东将军车驾迁邺为大行䑓右丞留在洛阳监修宫殿寻除使持节大将军陜州刺史四年八月宇文黒獭攻陷州城被执见害年五十诏赠使持节都督定冀瀛殷四州诸军事骠骑大将军尚书令司徒公定州刺史子直袭武定末司徒属齐受禅例降裔弟景义大司马谘议参军殷州大中正景义弟伯穆武定末合州刺史秀林从弟焕字仲文小字丑瓌有干用少与郦道元俱为李彪所知自给事中转治书侍御史恒州刺史穆泰据代都谋反髙祖诏焕与任城王澄推治之焕先驱至州宣㫖晓喻仍诛泰等景明初迁司空从事中郎萧寳卷豫州刺史裴叔业以夀春归附诏焕以本官为军司与杨大眼奚康生等率衆迎接焕至淮西叔业兄子植遣使送质焕等济师入城抚慰民咸忻悦仍行扬州事赐爵容城伯军还行河内郡事拜司徒右长史以荆蛮扰动敕焕兼散骑常侍慰劳之降者万余家除辅国将军梁州刺史时武兴氐杨集起举兵作逆令弟集义邀断白马戌敕假焕平西将军督别将石长乐统军王祐等与军司茍金养俱讨之大破集起军㑹秦州民吕茍儿反焕仍令长乐等由麦积崖赴援属都督元丽至遂共平之时氐王杨定进犹据方山与茍儿影响焕密募氐赵芒路斩定进还朝遇患卒时年四十四赠征虏将军幽州刺史谥曰昭子密武定中襄州刺史秀林族子肃字彦邕歴奉朝请清河王怿郎中令稍迁洛阳令歩兵校尉员外常侍初谄附侍中元晖后以左道事侍中穆绍常祼身被髪画腹衔刀于隐屏之处为绍求福故绍爱之延昌四年荐肃为黄门郎加光禄大夫肃为性酒狂熙平初从灵太后幸江阳王继第肃时侍饮颇醉言辞不逊抗辱太傅清河王怿为有司弹劾灵太后怒之出为章武内史嵗余迁右将军夏州刺史卒赠左将军齐州刺史肃从弟曒字景林有学识初除奉朝请太学博士司空主簿以母忧去职服阕拜左军将军正光中元义以其弟罗为青州刺史曒为罗平东府长史迁廷尉少卿殷州大中正孝昌二年冬卒年五十七赠东平将军齐州刺史谥曰宣子慎武定中东平太守曒从弟仲琁奉朝请定雍二州长史太尉谘议中散太中大夫东郡汲郡二郡太守司徒左长史𢎞农太守先是宫牛二姓阻崄为害仲琁示以威恵竝即归伏还除卫将军金紫光禄大夫仍除北雍州刺史将军如故转车骑将军左光禄大夫天平初迁都于邺以仲琁为营构将作进号卫大将军出除车骑大将军兖州刺史仲琁以孔子庙墙宇颇有頺毁遂改修焉还除将作大匠所歴竝清勤有声年六十六卒赠骠骑大将军仪同三司青州刺史子希良侍御史诜从子善犯孝静讳赵郡太守子显进州主簿显进子映字辉道南安王国常侍光州征虏府主簿相州治中宁朔将军歩兵校尉孝昌三年冬卒年四十二天平中赠通直散骑常侍辅国将军殷州刺史子普济武定中北海太守映弟育字仲逺奉朝请稍迁扬烈将军奉车都尉都督相州防城别将以拒葛荣之勲赐爵赵郡公后除征东将军金紫光禄大夫天平四年夏卒年五十七赠骠骑大将军都官尚书定州刺史谥曰贞子惜袭武定末齐文襄王大将军府记室参军齐受禅爵例降显进弟恃显位至左中郎将卒赠中垒将军安州刺史恃显养京兆王愉妾杨氏为女愉改杨姓为李而亲念恃显恃显子道舒与愉同逆愉败走免第三子道璩武定末范阳太守道璩弟道瓘少以父谴被刑位至中常侍恃显弟晔字季显渉歴书史司徒行参军稍迁济州辅国府长史坐兄事免后除尚书中兵郎迁冠军中散大夫正光二年南荆州刺史桓叔兴驱掠城民叛入萧衍衍资以兵粮令筑谷陂城以立洛州逼土山戍诏晔持节兼尚书左丞为行台督诸军讨叔兴大破之乘胜拔谷陂叔兴退走军还仍除尚书左丞出除洛州刺史将军如故未拜卒赠左将军齐州刺史子晖賔美容貌寛和沉雅太学博士晖賔弟山儒少而清立学渉羣书山儒少弟大盖竝早卒晔族弟孝怡字悦宗中书学生相州髙阳王雍主簿广陵王羽掾新蔡太守别将肃寳夤长史从中山王英破萧衍临川王萧宏于梁城除朔州安北府长史又为中坚将军相州镇北府长史迁冠军将军魏郡太守相州刺史中山王熙据邺起兵也孝怡隂结募城民与熙长史栁元章别驾游荆之等率衆擒熙赏爵昌乐伯灵太后反政以孝怡义党除名为民后安乐王鉴镇邺起孝怡为别将永安初除左将军太中大夫仍为防城都督以拒葛荣之勲赐爵赵郡公拜抚军将军光禄大夫永安三年行殷州事迁骠骑大将军左光禄大夫武定六年卒八十子思道仪同开府中兵参军武城县公熙字仲熙神䴥中与髙允等俱被徴拜中书博士转侍郎以使沮渠有功赐爵元氏子加中垒将军卒赠镇东将军豫州刺史谥曰庄子季王袭卒赠青州刺史谥曰贞子遗元袭初除冀州赵郡王干东合祭酒累转尚书左民郎中冀州京兆王愉功曹参军带扶柳令为愉所亲逼与同反愉败遗元逃窜㑹赦乃雪复除兖州平东府长史后拜中坚将军殷州征北将军长史卒年六十三赠征北将军定州刺史子恃宁以父事被刑武定末官至中尹恃宁弟子宁袭爵开府黙曹参军齐禅爵例降熙族孙兰和自右军将军歴平阳勃海二郡太守兰和弟兰集平昌太守熙族孙同轨体貌魁岸腰带十围学综诸经多所治诵兼读释氏又好医术年二十二举秀才射䇿除奉朝请领国子助教转着作郎典仪注修国史迁国子博士加征虏将军永熙二年出帝幸平等寺僧徒讲説敕同轨论难音韵闲朗往复可观出帝善之三年春释菜诏延公卿学官于显阳殿敕祭酒刘廞讲孝经黄门李郁讲礼记中书舍人卢景宣解大戴礼夏小正篇时广招儒学引令预聼同轨经义素优辩析兼美而不得执经深为慨恨太平中转中书侍郎兴和中兼通直散骑常侍使萧衍衍深躭释学遂集名僧于其爱敬同泰二寺讲湼槃大品经引同轨预席衍兼遣其臣竝共观聼同论难久之道俗咸以为善卢景裕卒齐献武王引同轨在馆敎诸公子甚嘉礼之每旦入授日暮始归缁素请业者同轨夜为解説四时恒尔不以为倦武定四年夏卒年四十七时人伤惜之齐献武王亦殊嗟悼赙禭甚厚赠骠骑大将军瀛州刺史谥曰康同轨兄义深武定中齐州刺史同轨弟㓜举安德太守武定中以在郡贪污辄召部曲还京师弃市㓜举弟之良有干用前将军尚书金部郎卒之良弟稚廉武定末并州仪同开府长史史臣曰李顺器宇才识一时推重谋宣中国气折外蕃所以世祖垂心而崔浩侧目敷式兄弟位望竝髙宪风度恢雅夙重朝列而遭隋有命报施俱爽呜唿以兹盛徳克广其猷宗绪扶疎人位盛显可谓李虽旧族其世唯新矣魏书卷三十六卷三十六考证魏书卷三十六考证李顺传推宪不为之屈北史作宪不为屈此推字殆惟字之讹也启皇祖于庚寅本书本无注此独引李伯仁上东门铭厥位在寅王武子诗严恭唯寅作注又与本句庚寅全不相渉未详其故魏书卷三十六考证魏书卷三十七钦定四库全书魏书卷三十七齐魏收撰列传第二十五司马休之司马楚之司马景之司马叔璠司马天助司马休之字季豫本河内温人晋宣帝季弟谯王进之后也司马叡僣立江南又以进子孙袭封至休之父恬为司马昌明镇北将军青兖二州刺史天兴五年休之为司马德宗平西将军荆州刺史为桓元逼逐遂奔慕容德刘裕诛元后还建邺裕复以休之为荆州刺史休之颇得江汉人心刘裕疑其有异志而休之子文思继休之兄尚之为谯王谋图裕裕执送休之令自为其所休之表废文思并与裕书陈谢神瑞中裕收休之子文寳兄子文祖并杀之乃率衆讨休之休之上表自陈于德宗与德宗镇北将军鲁宗之宗之子竟陵太守轨等起兵讨裕裕军至江陵休之不能敌遂与轨奔襄阳裕复进军讨之太宗遣长孙嵩屯河东将为之援时姚兴征虏将军姚成王冠军将军司马国璠亦将兵救之不及而还休之遂与子文思及宗之等奔于姚兴裕灭姚泓休之与文思及德宗河间王子道赐辅国将军温楷竟陵内史鲁轨荆州治中韩延之殷约平西参军桓谧桓璲及桓温孙道度道子渤海刁雍陈郡袁式等数百人皆将妻子诣嵩降月余休之卒于嵩军诏曰司马休之率其同义万里归诚雅操不遂中年殒䘮朕甚愍焉其追赠征西大将军右光禄大夫谥始平声公文思与淮南公国璠池阳子道赐不平而伪亲之引与饮宴国璠性疏直因酒醉遂语文思言已将与温楷及三城胡酋王珍曹栗等外叛因説京师豪彊可与为谋数十人文思告之皆坐诛以文思为廷尉卿赐爵郁林公善于其职聼讼断狱百姓不复匿其情刘义隆遣将裴方明击杨难当于仇池世祖以文思为假节征南大将军进爵谯王督洛豫诸军南趣襄阳邀其归路还京为懐朔镇将兴安初薨子弥陁袭爵以选尚临泾公主而辞以先取毗陵公窦瑾女与瑾竝坐祝诅伏诛司马楚之字徳秀晋宣帝弟太常馗之八世孙父荣期司马徳宗梁益二州刺史为其参军杨承祖所杀楚之时年十七送父䘮还丹阳值刘裕诛夷司马戚属叔父宣期兄贞之竝为所杀楚之乃亡匿诸沙门中济江自歴阳西入义阳竟陵蛮中及从祖荆州刺史休之为裕所败乃亡于汝颕之间楚之少有英气能折节待士与司马顺眀道㳟等所在聚党及刘裕自立楚之规欲报复收衆据长社归之者常万余人刘裕深惮之遣刺客沐谦害楚之楚之待谦甚厚谦夜诈疾知楚之必自来因欲杀之楚之闻谦病果自赍汤药往省之谦感其意乃出匕首于席下以状告之曰将军为裕所忌惮愿不轻率以保全为先楚之叹曰若如来言虽有所防恐有所失谦遂委身以事之其推诚信物得士之心皆此类也太宗末山阳公奚斤略地河南楚之遣使请降因表曰江淮以北闻王师南首无不抃舞思奉徳化而逼于宼逆无由自致臣因民之欲请率慕义为国前驱今皆白衣无以制服人望若䝉偏裨之号假王威以唱义则莫不率从于是假楚之使持节征南将军荆州刺史奚斤既平河南以楚之所率戸民分置汝南南阳南顿新蔡四郡以益豫州世祖初楚之遣妻子内居于邺寻徴入朝时南藩诸将表刘义隆欲入为宼以楚之为使持节安南大将军封琅邪王屯颍川以距之其长史临邑子歩还表曰楚之渡河百姓思旧义衆云集汝颍以南望风翕然回首革面斯诚陛下应天顺民圣徳广被之所致也世祖大悦玺书劳勉赐前后部鼓吹义隆将到彦之泝河而西列守南岸至于潼闗及彦之等退走楚之破其别军于长社又与冠军将军安颉攻滑台拔之擒义隆将朱脩之李元徳及东郡太守申谟俘万余人上疏曰臣奉命南伐受任一方而智力浅短诚节未効所以夙夜忧惶忘寝与食臣屡遣人至荆扬所在陈説具论天朝盛化之美莫不忻承圣德倾首北望而义隆兄弟知人情摇动遣臣私讐顺为司州刺史统淮北七郡代垣苗守悬瓠自巩洛滑台败散以来义隆耻其败北多加罪罚到彦之削位退同卒伍杀姚纵夫于夀春斩竺灵秀于彭城王休元託疾檀道济斥放凡在腹心悉懐疑阻民怨臣猜可谓今日臣闻平殄宼逆必乘战胜之威建立功勲亦因离贰之势伏惟陛下圣徳膺符道光四海神旌所指莫不摧服其未賔者义隆而已今天网遐举殊方仰徳固宜扫清东南齐一区宇使济济之风被于江汉世祖以兵久劳不从以散骑常侍徴还从征凉州以功赐𨽻戸一百义隆遣将裴方明胡崇之宼仇池以楚之为假节与淮阳公皮豹子等督关中诸军从散闗西入击走方明擒崇之仇池平而还车驾伐蠕蠕诏楚之与济隂公庐中山等督运以继大军时镇北将军封沓亡入蠕蠕说令击楚之等以絶粮运蠕蠕乃遣奸觇入楚之军截驴耳而去有告失驴耳者诸将莫能察楚之曰必是觇贼截之以为验耳贼将至矣即使军人伐柳为城水灌之令冻城立而贼至冰峻城固不可攻逼贼乃走散世祖闻而嘉之寻拜假节侍中镇西大将军开府仪同三司云中镇大将朔州刺史王如故在边二十余年以清俭着闻和平五年薨时年七十五髙宗悼惜之赠都督梁益秦宁四州诸军事征南大将军领䕶西戎校尉扬州刺史谥贞王陪𦵏金陵长子寳𦙍与楚之同入国拜中书博士鴈门太守卒楚之后尚诸王女河内公主生子金龙字荣则少有父风初为中书学生入为中散显祖在东宫擢为太子侍讲后袭爵拜侍中镇西大将军开府云中镇大将朔州刺史徴为吏部尚书太和八年薨赠大将军司空公冀州刺史谥康王赠绢一千疋金龙初纳太尉陇西王源贺女生子延宗次纂次悦后娶沮渠氏生徽亮即河南王沮渠牧犍女世祖妹武威公主所生也有宠于文明太后故以徽亮袭例降为公坐连穆泰罪失爵延宗父亡后数年卒子裔字承业世宗时悦等为裔理嫡还袭祖爵位至后军将军卒赠征虏将军洛州刺史子蔵袭齐受禅例降纂字茂宗中书博士厯司州治中别驾河内邑中正永平元年卒赠镇逺将军南青州刺史谥曰肃子澄字元镜司州秀才司空功曹参军给事中卒赠龙骧将军夏州刺史澄弟仲粲武定中尚书左丞悦字庆宗自司空司马出为立节将军建兴太守转宁朔将军司州别驾迁太子左卫率河北太守世宗初除镇逺将军豫州刺史时有汝南上蔡董毛奴者赍钱五千死在道路郡县疑民张堤为刦又于堤家得钱五千堤惧拷掠自诬言杀狱既至州悦观色察言疑其不实引见毛奴兄灵之谓曰杀人取钱当时狼狈应有所遗此贼竟遗何物灵之云唯得一刀鞘而已悦取鞘视之曰此非里卷所为也乃召州城刀匠示之有郭门者前曰此刀鞘门手所作去嵗卖与郭民董及祖悦收及祖诘之曰汝何故杀人取钱而遗刀鞘及祖欵引灵之又于及祖身上得毛奴所着皂襦及祖伏法悦之察狱多此类也豫州于今称之悦与镇南将军元英攻义阳克之诏改萧衍司州为郢州以悦为征虏将军郢州刺史萧衍遣其豫州刺史马仙琕左军将军永阳戍主陈可等率衆一万于三闗南六十里因山起城名为竹墩遣其辅国将军济隂太守蓟沛精卒二千以戌之后于闗南四十里麻阳旧栅起城仙琕轻骑东南为之节度闗南之民多懐两望悦令西闗统军诸灵鳯掩击败之尽燔其城楼储积擒蓟沛及其辅国将军军主刘灵秀诏曰司马悦首谋义阳征略有㨗且违京既久屡请入朝可遂此志聼其赴阙寻诏以本将军为豫州刺史论义阳之勲封渔阳县开国子食邑三百户永元元年城人白早生谋为叛逆遂斩悦首送萧衍既而邢峦复悬瓠诏曰司马悦暴罹横酷身首异所国戚旧勲特可悼念主书董绍衔命公行囚漂殊域事可矜愍尚书可量贼将齐茍儿等四人之中分遣二人勑扬州为移以易悦首及绍迎接还本用慰亡存赠平东将军青州刺史赐帛三百疋谥曰荘子朏袭爵朏尚世宗妹华阳公主拜驸马都尉特除员外散骑常侍加镇逺将军正光五年公主薨月余朏卒赠左将军沧州刺史子鸿字庆云性麤武袭爵位至都水使者坐与西贼交通赐死子孝政袭齐受禅爵例降金龙弟跃字寳龙尚赵郡公主拜驸马都尉代兄为云中镇将朔州刺史假安北将军河内公跃表罢河西苑封与民垦殖有司执奏此麋鹿所聚太官取给今若与民至于奉献时禽惧有所阙诏曰此地若任稼穑虽有兽利事湏废封若是山涧虞禁何损寻先朝置此岂茍借斯禽亮亦以俟军行薪蒸之用其更论之跃固请宜以与民髙祖从之还为祠部尚书大鸿胪卿颕川王师以疾表求解任太和十九年卒赠金紫光禄大夫赐朝服一具衣一袭绢一千匹楚之父子相继镇云中朔土服其威徳司马景之字洪略晋汝南王亮之后太宗时归阙爵苍梧公加征南大将军清直有节操太宗甚重之卒赠汝南王子师子袭爵景之兄准字巨之以泰常末率三千余家归国时太宗在虎牢授宁逺将军新蔡公假相州刺史随驾至京出除广寗太守悦近来逺清俭有称世祖嘉之赐布六百疋后降号为平逺将军改为密陵侯兴光初卒子安国袭爵司马叔璠晋安平献王孚之后也父昙之司马徳宗河间王桓元刘裕之际叔璠与兄国璠北奔慕容超后西投姚兴刘裕灭姚泓北奔屈丐世祖平统万兄弟俱入国国璠赐爵淮南公卒无子爵除叔璠安逺将军丹杨侯卒长子灵夀神䴥中与弟道夀俱来归国灵夀冠军将军温县侯道夀宁朔将军宜阳子灵夀出除陈郡太守刘义隆侵境诏灵夀招引义士得二千余人从西平公安颉破虎牢滑台洛阳三城徙五百余家入河内又从讨蠕蠕西征凉州所在着功出为辽西太守治有清俭之称太和九年卒赠懐州刺史谥曰靖灵夀娶太宰顿丘王李峻女与妇父雅不相善每见抑退故位不大至子恵安髙祖时袭爵厯恒州别驾桑干太守太尉谘议参军事卒子祖珍年十五举司州秀才解褐员外散骑侍郎年十八先父卒祖珍弟宗龎世宗时父恵安以久病启以爵转授解褐安定王府骑兵参军洛州龙骧府司马善射未曽自伐性闲淡少所交游识者云其淳至永安中卒子嵩亮袭恵安弟直安歴位尚书郎济北济南二郡太守员外散骑常侍萧寳夤征钟离引为长史坐军退免官加刑以疾得免寻除东平原太守还京为中散大夫加征虏将军太中大夫迁左将军正光四年卒赠大将军济州刺史子龙泉沧州开府长史道夀长子元兴袭父爵子景和给事中稍迁扬州骠骑府长史清河内史正光元年卒赠左将军平州刺史元兴弟仲明侍御史中书舍人以谨敏着称稍迁卫尉少卿仍领舍人出为征虏将军凉州刺史坐贪残为御史所弹遇赦免积年不叙后娶灵太后从姊为继室除武卫将军征虏将军转光禄大夫武卫如故迁大司农卿加安东将军散骑常侍出为安北将军恒州刺史常侍如故正光五年卒子彦邕有风望正员郎稍迁相州刺史骠骑大将军左光禄大夫天平四年卒赠散骑常侍都督懐洛二州诸军事骠骑大将军仪同三司懐州刺史司马天助自云司马徳宗骠骑将军元显之子刘裕自立乃来归阙除平东将军青徐二州刺史东海公天助招率义士欲袭裕东平济北二郡及城戌又破裕将闾万龄军前后多所虏获拜侍中都督青徐兖三州诸军事征东将军青兖二州刺史公如故真君三年与司马文思等南讨还又从驾北征在阵殁子元伯字归都袭爵后降温县子太和中为建威将军泰山太守史臣曰诸司马以乱亡归命楚之风槩器略最可称乎其余未足论也而以往代遗绪竝当位遇可谓幸矣魏书卷三十七卷三十七考证魏书卷三十七考证司马叔璠传丹杨侯杨一本作阳晋书地理志丹阳郡有丹杨县注丹阳山多赤柳在西也今人槩改杨为阳误矣魏书巻三十七考证魏书卷三十八钦定四库全书魏书卷三十八齐魏收撰列传第二十六刁雍王慧龙韩延之袁式刁雍字淑和渤海饶安人也髙祖攸晋御史中丞曽祖协从司马叡渡江居于京口位至尚书令父畅司马徳宗右卫将军初畅兄逵以刘裕轻校薄行负社钱三万违时不还执而徴焉及裕诛桓𤣥以嫌故先诛刁氏雍为畅故吏所匿奔姚兴豫州牧姚绍于洛阳后至长安雍博览书传姚兴以雍为太子中庶子泰常二年姚泓灭与司马休之等归国上表陈诚于南境自効太宗许之假雍建义将军雍遂于河济之间招集流散得五千余人南阻大扰动徐兖建牙誓衆𫝊檄边境刘裕遣将李嵩等讨雍雍斩之于䝉山于是衆至二万进屯固山七年三月雍从弟弥亦率衆入京口规共讨裕裕遣兵破之六月雍又侵裕青州雍败乃收散卒保于马耳山又为裕青州军所逼遂入大乡山八年太宗南幸邺朝于行观问先闻卿家缚刘裕于卿亲疎雍曰是臣伯父太宗笑曰刘裕父子当应惮卿又谓之曰朕先遣叔孙建等攻青州民尽蔵避城犹未下彼既素惮卿威士民又相信服今欲遣卿助建等卿宜勉之于是假雍镇东将军青州刺史东光侯给五万骑使别立义军建先攻东阳雍至招集义衆得五千人遣抚慰郡县土人尽下送租供军是时攻东阳平其北城三十许歩刘义符青州刺史竺夔于城内凿地道南下入渑水涧以为退路雍谓建曰此城已平宜时入取不者走尽建惧伤兵士难之雍曰若惧伤官兵者雍今请将义兵先入建不聼夔欲东走㑹义符遣其将檀道济等救青州雍谓建曰贼畏官军突骑以鎻连车为函阵大岘已南处处狭隘不得方轨雍求将义兵五千要崄破之建不聼曰兵人不宜水土疫病过半若相持不休兵自死尽何湏复战今不损大军安全而返计之上也建乃引还雍遂镇尹卯固又诏令南入以乱贼境雍攻克项城㑹有勑追令随机立効雍于是招集谯梁彭沛民五千余家置二十七营迁镇济隂延和二年立徐州于外黄城置谯梁彭沛四郡九县以雍为平南将军徐州刺史赐爵东安侯在镇七年太延四年徴还京师频嵗为边民所请世祖嘉之真君二年复授使持节侍中都督扬豫兖徐四州诸军事征南将军徐豫二州刺史三年刘义隆将裴方明宼䧟仇池诏雍与建兴公古弼等十余将讨平之五年以本将军为薄骨律镇将至镇表曰臣䝉宠出镇奉辞西藩总统诸军户口殷广又揔勒戎马以防不虞督课诸屯以为储积夙夜惟忧不遑宁处以今年四月末到镇时以夏中不及东作念彼农夫虽复布野官渠乏水不得广殖乘前以来功不充课兵人口累率皆饥俭略加检行知此土稼穑艰难夫欲育民丰国事湏大田此土乏雨正以引河为用观旧渠堰乃是上古所制非近代也富平西南三十里有艾山南北二十六里东西四十五里凿以通河似禹旧迹其两岸作溉田大渠广十余歩山南引水入此渠中计昔为之髙于水不过一丈河水激急沙土漂流今日此渠髙于河水二丈三尺又河水激射往往崩頽渠溉髙悬水不得上虽复诸处按旧引水水亦难求今艾山北河中有洲渚水分为二西河小狭水广百四十歩臣今求入来年正月于河西髙渠之北八里分河之下五里平地凿渠广十五歩深五尺筑其两岸令髙一丈北行四十里还入古髙渠即循髙渠而北复八十里合百二十里大有良田计用四千人四十日功渠得成讫所欲凿新渠口河下五尺水不得入今求从小河东南岸斜断到西北岸计长二百七十歩广十歩髙二丈絶断小河二十日功计得成毕合计用功六十日小河之水尽入新渠水则充足溉官私田四万余顷一旬之间则水一遍水凡四溉谷得成实官课常充民亦丰赡诏曰卿忧国爱民知欲更引河水劝课大田宜便兴立以克就为功何必限其日数也有可以便国利民者动静以闻七年雍表曰奉诏髙平安定统万及臣所守四镇出车五千乘运屯谷五十万斛付沃野镇以供军粮臣镇去沃野八百里道多深沙轻车来往犹以为难设令载谷不过二十石每渉深沙必致滞䧟又谷在河西转至沃野越渡大河计车五千乘运十万斛百余日乃得一返大废生民耕垦之业车牛艰阻难可全至一嵗不过二运五十万斛乃经三年臣前被诏有可以便国利民者动静以闻臣闻郑白之渠逺引淮海之粟泝流数千周年乃得一至犹称国有储粮民用安乐今求于牵屯山河水之次造船二百艘二船为一舫一船胜谷二千斛一舫十人计湏千人臣镇内之兵率皆习水一运二十万斛方舟顺流五日而至自沃野牵上十日还到合六十日得一返从三月至九月三返运送六十万斛计用人功轻于车运十倍有余不费牛力又不废田诏曰知欲造船运谷一冬即成大省民力既不费牛又不废田甚善非但一运自可永以为式令别下统万镇出兵以供运谷卿镇可出百兵为船工岂可专废千人湏遣船匠犹湏卿指授未可专主也诸有益国利民如此者续复以闻九年雍表曰臣闻安不忘乱先圣之政也况绥服之外带接边城防守不备无以御敌者也臣镇所绾河西爰在边表常惧不虞平地积谷实难守䕶兵人散居无所依恃脱有妖姧必致狼狈虽欲自固无以得全今求造城储谷置兵备守镇自建立更不烦官又于三时之隙不令废农一嵗二嵗不讫三嵗必成立城之所必在水陆之次大小髙下量力取办诏许之至十年三月城讫诏曰卿深思逺虑忧勤尽思知城已周讫边境无不虞之忧千载有永安之固朕甚嘉焉即名此城为刁公城以旌尔功也兴光二年诏雍还都拜特进将军如故和平六年表曰臣闻有国有家者莫不礼乐为先故乐记云礼所以制外乐所以修内和气中释恭敬温文是以安上治民莫善于礼易俗移风莫善于乐且于一民一俗尚湏崇而用之况统御八方陶钧六合者哉故帝尧修五礼以明典章作咸池以谐万类显皇轨于云岱扬鸿化于介丘令木石革心鸟兽率舞包天地之情达神明之徳夫感天动神莫近于礼乐故大乐与天地同和大礼与天地同节和故百物阜生节故报天祭地礼行于郊则上下和肃肃者礼之情和者乐之致乐至则无怨礼至则不违揖让而治天下者礼乐之谓欤唯圣人知礼乐之不可以已故作乐以应天制礼以配地所以承天之道治人之情故王者治定制礼功成作乐虞夏殷周易代而起及周之末王政陵迟仲尼伤礼乐之崩亡痛文武之将坠自卫返鲁各得其中逮乎秦皇剪弃道术灰灭典籍坑烬儒士肓天下之目絶象魏之章箫韶来仪不可复矣赖大汉之兴改正朔易服色恊音乐制礼仪正声古礼粗欲周备至于孝章每以三代损益优劣殊轨叹其薄徳无以易民视聼愽士曹襃覩斯诏也知上有制作之意乃上疏求定诸仪以为汉礼终于休废寝而不行及魏晋之日修而不备伏惟陛下无为以恭已使贤以御世方鸣和鸾以陟岱宗陪羣后以昇中岳而三礼阙于唐辰象舞替于周日夫君举必书古之典也柴望之礼帝王盛事臣今以为有其时而无其礼有其徳而无其乐史阙封石之文工絶清颂之飨良由礼乐不兴王政有缺致也臣闻乐由礼所以象徳礼由乐所以防滛五帝殊时不相沿三王异世不相袭事与时竝名与功偕故也臣识昧儒先管窥不逺谓宜修礼正乐以光大圣之治诏令公卿集议㑹髙宗崩遂寝皇兴中雍与陇西王源贺及中书监髙允等竝以耆年特见优礼钖雍几杖劒履上殿月致珍羞焉雍性寛柔好尚文典手不释书明敏多智凡所为诗贼颂论并杂文百有余篇又汎施爱士恬静寡欲笃信佛道着敎诫二十余篇以训𨗳子孙太和八年冬卒年九十五赐命服一袭赗帛五百疋赠仪同三司冀州刺史将军如故谥曰简雍长子纂字奉宗中书侍郎早卒纂弟遵字奉国袭爵遵弟绍字奉世武骑侍郎汝隂王天赐凉州征西府司马绍弟献字奉章秘书郎献弟融字奉业汝隂太守融弟肃字奉诚中书愽士遵少不拘小节长更修改太和中例降为侯景明中除相州魏郡太守还为太尉谘议参军年七十志力不衰尝经笃疾㡬死见神明救免言是福门之子当享长年延昌三年迁司农少卿寻拜龙骧将军洛州刺史遵招诱有方萧衍新化太守杜性新化令杜龙振平阳令杜台定等率戸三千据地内附熈平元年七月卒年七十六赠平东将军兖州刺史谥曰恵侯有子十三人长子楷字景伯州举秀才早卒子沖字文朗在儒林传楷弟尚字景胜本州治中早卒尚弟整字景智少有大度颇渉书史郡功曹太和十五年奉朝请髙祖都洛亲自临选除司空法曹参军髙祖南讨以广阳王嘉镇荆州整为嘉外兵参军事寻转太尉咸阳王禧外兵参军景眀中除给事中领本州中正寻除尚书左中兵郎中正始中萧衍江州刺史王茂先来宼南境平南将军杨大眼讨之诏整持节为大眼军司大破茂先斩衍辅国将军王花等永平初以军功除员外散骑常侍仍除郎中延昌三年秋世宗亲选百官于朝堂拜右军将军仍除郎中寻转骁骑将军未㡬丁父忧相州刺史山阳王熈在邺起兵将诛元义等事败传首京师熈之亲故莫敢视整弟妇即熈姊遂收其尸蔵之后乃还熈所亲义闻而致憾因以熈弟略南走萧衍诬整将叛送整与弟宜及子恭等幽系之赖御史王基前军将检事使魏子建理雪获免后自征虏将军出除范阳太守时已兵乱整郡获全去郡之后寻被䧟没灵太后反政除安南将军光禄大夫元略曽于整坐泣谓黄门王诵尚书袁翻曰刁公收歛我家卿等宜知整以母老河北䘮乱时整族弟双为西兖州刺史整遂携家依焉永安初拜金紫光禄大夫二年兼黄门元颢入洛用为沧州刺史荘帝还朝坐免官后归乡里及荘帝杀尒朱荣就除镇东将军行沧州事普泰初假征东大将军沧冀瀛三州刺史大都督将军如前寻加车骑将军石光禄大夫逢本乡贼乱奉母客于齐州加卫大将军天平四年卒于邺赠司空公谥曰文献整解音律轻财好施交结名胜声酒自娱然贪而好色为议者所贬初雍与从弟寳恵俱入国寳恵字道明太祖以为上客卒有六子子连城为冀州开府掾刁氏世有荣禄而门风不甚修洁为时所鄙雍族孙双字子山髙祖薮晋齐郡太守薮因晋乱居青州之乐安父道覆皇兴初除平原太守至双始还本乡双少好学兼渉文史雅为中山王英所知赏拜西河太守正光初中山王熈之诛也熈弟略投命于双双䕶之周年时购略甚切略乃谓双曰我兄弟屠灭已尽唯我一身漏刃相託卿虽厚恩久见容蔽但事留变生终恐难保脱万一发觉我死分也无事相累卿若送吾出境便是再生之恵如其不尔辄欲自裁双曰人生㑹有一死死所难遇耳今遭知己视死如归愿不以为虑略后苦求南转双乃遣从子昌送达江左灵太后返政知略因双获免徴拜光禄大夫时略姉饶安公主刁宣妻也频诉灵太后乞徴略还朝廷乃以徐州所获俘江革祖暅二人易之以双与略有旧乃令至境迎接略肃宗末除西兖州刺史时贼盗蜂起州人张桃弓等招聚亡命公行刼掠双至境先遣使谕桃弓陈示祸福桃弓即随使归罪双舍而不问后有盗发之处令桃弓追捕咸悉擒获于是州境清肃荘帝初行济州刺史以功封曲城乡男出帝初迁骠骑大将军左光禄大夫兴和三年卒赠车骑大将军仪同三司齐州刺史谥曰清穆王慧龙自云太原晋阳人司马徳宗尚书仆射愉之孙散骑侍郎缉之子也㓜聪慧愉以为诸孙之龙故名焉初刘裕㣲时愉不为礼及得志愉合家见诛慧龙年十四为沙门僧彬所匿百余日将慧龙过江为津人所疑曰行意怱怱徬徨得非王氏诸子乎僧彬曰贫道从师有年止西岸今暂欲定省还期无逺此随吾受业者何至如君言既济遂西上江陵依叔祖忱故吏荆州前治中习辟疆时刺史魏咏之卒辟疆与江陵令罗脩前别驾刘期公土人王腾等谋举兵推慧龙为盟主尅日袭州城而刘裕闻咏之卒亦惧江陵有变遣其弟道规为荆州衆遂不果罗脩将慧龙又与僧彬北诣襄阳司马徳宗雍州刺史鲁宗之资给慧龙送渡江遂自虎牢奔于姚兴其自言也如此泰常二年姚泓灭慧龙归国太宗引见与言慧龙请効力南讨言终俯而流涕天子为之动容谓曰朕方混一车书席卷吴㑹卿情计如此岂不能相资以衆乎然亦未之用后拜洛城镇将配兵三千人镇金墉既拜十余日太宗崩世祖初即位咸谓南人不宜委以师旅之任遂停前授初崔浩弟恬闻慧龙王氏子以女妻之浩既㛰姻及见慧龙曰信王家儿也王氏世齄鼻江东谓之齄王慧龙鼻大浩曰真贵种矣数向诸公称其美司徒长孙嵩闻之不悦言于世祖以其叹服南人则有讪鄙国化之意世祖怒召浩责之浩免冠陈谢得释及鲁宗之子轨奔姚兴后归国云慧龙是王愉家竖僧彬所通生也浩虽闻之以女之故成赞其族慧龙由是不调久之除乐安王范傅领并荆扬三州大中正慧龙抗表愿得南垂自効崔浩固言之乃授南蛮校尉安南大将军左长史及刘义隆荆州刺史谢晦起兵江陵引慧龙为援慧龙督司马卢夀等一万人㧞其思陵戍进围项城晦败乃班师后刘义隆将王𤣥谟寇滑台诏假慧龙楚兵将军与安颉等同讨之相持五十余日诸将以贼盛莫敢先慧龙设奇兵大破之世祖赐以劒马钱帛授龙骧将军赐爵长社侯拜荥阳太守仍领长史在任十年农战竝修大着声绩招携边逺归附者万余家号为善政其后刘义隆将到彦之檀道济等频顿淮颍大相侵掠慧龙力战屡摧其锋彦之与友人萧斌书曰鲁轨頽钝马楚麤狂亡人之中唯王慧龙及韩延之可为深惮不意儒生懦夫乃令老子讶之刘义隆纵反间云慧龙自以功髙而位不至欲引寇入边因执安南大将军司马楚之以叛世祖闻曰此必不然是齐人忌乐毅耳乃赐慧龙玺书曰义隆畏将军如虎欲相中害朕自知之风尘之言想不足介意也刘义隆计既不行复遣刺客吕𤣥伯购慧龙首二百户男绢一千匹𤣥伯伪为反间来求屏人有所论慧龙疑之使人探其懐有尺刀𤣥伯叩头请死慧龙曰各为其主也吾不忍害此人左右皆言义隆贼心未已不杀𤣥伯无以制将来慧龙曰死生有命彼亦安能害我且吾方以仁义为干卤又何忧乎刺客遂舍之时人服其寛恕慧龙自以遭难流离常懐忧悴乃作祭伍子胥文以寄意焉生一男一女遂絶房室布衣蔬食不参吉事举动必以礼太子少傅游雅言于朝曰慧龙古之遗孝也撰帝王制度十八篇号曰国典真君元年拜使持节宁南将军虎牢镇都副将未至镇而卒临没谓功曹郑晔曰吾覊旅南人恩非旧结䝉圣朝殊特之慈得在疆场効命誓愿鞭尸吴市戮坟江隂不谓婴此重疾有心莫遂非唯仰愧国灵实亦俯慙后土修短命也夫复何言身殁后乞𦵏河内州县之东乡依古墓而不坟足藏髪齿而已庶魂而有知犹希结草之报时制南人入国者皆葬桑干晔等申遗意诏许之赠安南将军荆州刺史谥穆侯吏人及将士共于墓所起佛寺图慧龙及僧彬象赞之吕元伯感全宥之恩留守墓侧终身不去子寳兴袭爵寳兴少孤事母至孝尚书卢遐妻崔浩女也初寳兴母及遐妻俱孕浩谓曰汝等将来所生皆我之自出可指腹为亲及㛰浩为撰仪躬自监视谓诸客曰此家礼事宜尽其美及浩被诛卢遐后妻寳兴从母也缘坐没官寳兴亦逃避未㡬得出卢遐妻时官赐度河镇髙车滑骨寳兴尽卖货产自出塞赎之以归州辟治中从事别驾举秀才皆不就闭门不交人事袭爵长社侯龙骧将军卒子琼袭爵琼字世珍髙祖赐名焉太和九年为典寺令十六年降侯为伯髙祖纳其长女为嫔拜前军将军并州太中正正始中为光州刺史有受纳之响为中尉王显所劾终得雪免神龟中除左将军兖州刺史去州归京多年沉滞所居在司空刘腾宅西腾虽势倾朝野初不候之腾既权重吞并隣宅増广旧居唯琼终不肯与以此久见抑屈琼女适范阳卢道亮不聼归其夫家及女卒哀恸无已琼仍𦵏之别所冡不即塞常于圹内哭泣久之乃掩当时深恠疑其秽行加以聋疾每见道俗乞丐无已造次见之令人笑愕道逢太保广平王懐据鞍抗礼自言马瘦懐即以诞马并乘具与之尝诣尚书令李崇骑马至其黄合见崇子世哲直问继伯在否崇趋出琼乃下崇俭而好以纸帖衣领琼哂而掣去之崇小子青肫尝盛服宠势亦不足恨领军元又使奴遗琼马并留奴王诵闻之笑曰东海之风于兹坠矣孝昌三年除镇东将军金紫光禄大夫中书令时琼子遵业为黄门郎故有此授卒年七十四赠征北将军中书监并州刺史自慧龙入国三世一身至琼始有四子长子遵业风仪清秀渉歴经史位着作佐郎与司徒左长史崔鸿同撰起居注迁右军将军兼散骑常侍慰劳蠕蠕乃诣代京採拾遗文以补起居所阙与崔光安丰王延眀等参定服章及光为肃宗讲孝经遵业预讲延眀录义并应诏作释奠侍宴诗时人语曰英英济济王家兄弟转司徒左长史黄门郎监典仪注遵业有誉当时与中书令陈郡袁翻尚书瑯邪王诵并领黄门郎号曰三哲时政归门下世谓侍中黄门为小宰相而遵业从容恬素若处邱园尝着穿角履好事者多毁新履以学之以胡太后临朝天下方乱谋避地自求徐州太后曰王诵罢幽州始作黄门卿何乃欲徐州更待一二年当有好处分遵业兄弟并交游时俊乃为当时所美及尒朱荣入洛兄弟在父䘮中以于荘帝有从姨兄弟之亲相率奉迎俱见害河隂议者惜其人才而讥其躁竞赠并州刺史着三晋记十卷遵业子松年尚书库部郎韩延之字显宗南阳赭阳人魏司徒暨之后也司马徳宗平西府录事叅军刘裕率伐司马休之未至江陵密使与延之书招之延之报曰闻亲率戎马逺履西畿阖境士庶莫不怪骇何者莫知师出之名故也司马平西体国忠贞欵爱待物当于古人中求耳刘裕足下海内之人谁不见足下此心而复欲欺诳国士天地所不容在彼不在此矣今伐人之君㗖人以利真可谓处懐期物自有由来者矣以平西之至徳宁无授命之臣乎假令天长䘮乱九流浑浊当与臧洪游于地下不复多言裕得书叹息以示诸佐曰事人当应如此刘裕父名翘字显宗于是延之字显宗名子为翘盖示不臣刘氏也后奔姚兴泰常二年与司马文思来入国以延之为虎牢镇将爵鲁阳侯初延之曾来徃柏谷坞省鲁宗之墓有终焉之志因谓子孙云河洛三代所都必有治于此者我死不劳向北代𦵏也即可就此及卒子从其言遂葬于宗之墓次延之死后五十余年而髙祖徙都其孙即居于墓北柏谷坞延之前妻罗氏生子措措随父入国又以淮南王女妻延之生道仁措推道仁为嫡袭父爵位至殿中尚书进爵西平公袁式字季祖陈郡阳夏人汉司徒滂之后父渊司马昌明侍中式在南歴武陵王遵谘议参军与司马文思等归姚兴泰常二年归国为上客赐爵阳夏子与司徒崔浩一面便尽国士之交是时朝仪典章悉出于浩浩以式愽于古事每所草创恒顾访之性长者虽羁旅飃泊而清贫守度不失士节时人甚敬重之皆唿曰袁谘议延和三年卫大将军乐安王范为雍州刺史诏式与中书侍郎髙允俱为从事郎中辞而获免式沉靖乐道周览书传至于诂训仓雅偏所留懐作字释未就以天安二年卒赠豫州刺史谥肃侯子济袭位魏郡太守政有清称加宁逺将军子姪遂居颍川之阳夏史臣曰刁雍才识恢逺着声立事礼遇优隆世有人爵堂构之义也王慧龙援难自归颇歴夷险抚人督衆见惮严敌世珍实有令子克播家声韩延之报书刘裕国体在焉袁式赞礼仪崔浩时称长者一时有称信为美哉魏书卷三十八卷三十八考证魏书卷三十八考证刁雍传山阳王熈在邺起兵本书南安王桢子英世宗时改封中山王英子熈延昌二年袭爵寻授相州刺史即起兵上表此处作山阳王亦互异魏书卷三十八考证魏书卷三十九钦定四库全书魏书卷三十九齐魏收撰列传第二十七李寳李寳字懐素小字衍孙陇西狄道人私署凉王暠之孙也父飜字士举小字武彊私署骁骑将军祁连酒泉晋昌三郡太守寳沉雅有度量骁勇善抚接伯父歆为沮渠䝉逊所灭寳徙于姑臧嵗余随舅唐契北奔伊吾臣于蠕蠕其遗民归附者稍至二千寳倾身礼接甚得其心衆皆乐为用每希报雪属世祖遣将讨沮渠无讳于敦煌无讳捐城遁走寳自伊吾南归敦煌遂修缮城府规复先业遣弟懐达奉表归诚世祖嘉其忠款拜懐达散骑常侍敦煌太守别遣使授寳使持节侍中都督西垂诸军事镇西大将军开府仪同三司领䕶西戎校尉沙州牧敦煌公仍镇敦煌四品以下聼承制假授真君五年因入朝遂留京师拜外都大官转镇南将军并州刺史还除内都大官髙宗初代司马文思镇懐荒改授镇北将军太安五年薨年五十三诏赐命服一袭赠以本官谥曰宣有六子承茂辅佐公业沖公业早卒沖别有传承字伯业少有䇿畧初寳欲谋归款民僚多有异议承时年十三劝寳速定大计于是遂决仍令承随表入质世祖深相器异礼遇甚优赐爵姑臧侯后遭父忧居䘮以孝闻承应传先封以自有爵乃让弟茂时论多之承方裕有鉴裁为时所重髙宗末以姑臧侯出为龙骧将军荥阳太守为政严明甚着声称延兴五年卒时年四十五赠使持节本将军雍州刺史谥曰穆长子韶字元伯学渉有器量与弟彦䖍㽔并为髙祖赐名焉韶又为季父沖所知重延兴中补中书学生袭爵姑臧侯除仪曹令时修改车服及羽仪制度皆令韶典焉迁给事黄门侍郎后例降侯为伯兼大鸿胪卿黄门如故髙祖将创迁都之计诏引侍臣访以古事韶对洛阳九鼎旧所七百攸基地则土中实均朝贡惟玉建国莫尚于此髙祖称善迁太子右詹事寻罢左右仍为詹事秦州大中正出为安东将军兖州刺史髙祖自邺还洛韶朝于路言及庶人恂事髙祖曰卿若不出东宫或未至此世宗初徴拜侍中领七兵尚书寻除抚军将军并州刺史以从弟伯尚同元禧之逆在州禁止徴还京师虽不知谋犹坐功亲免除官爵久之起兼将作大匠勅叅定朝仪律令吕茍儿反于秦州除抚军将军西道都督行秦州事与右卫将军元丽率衆讨之事平即真玺书劳勉复其先爵时陇右新经师旅之后百姓多不安业韶善抚纳甚得夷夏之心徴还行定州事寻转相州刺史将军如故肃宗初入为殿中尚书行雍州事后除中军大将军吏部尚书加散骑常侍韶在选曹不能平心守正通容而已议者贬之出为冀州刺史清简爱民甚收名誉政绩之美声冠当时肃宗嘉之就加散骑常侍迁车骑大将军赐剑佩貂蝉各一具骅骝马一匹并衣服寝具韶以年及悬车抗表逊位优㫖不许转定州刺史常侍如故及赴中山冀州父老皆送出西境相聚而泣二州境既连接百姓素闻风徳州内大治正光五年四月卒于官年七十二诏赠帛七百疋赠侍中持节散骑常侍车骑大将军司空公雍州刺史谥曰文恭既𦵏之后有冀州兵千余人戍于荆州还经韶墓相率培冢数日方归其遗爱如此初韶克定秦陇永安中追封安城县开国伯邑四百戸长子玙字道璠袭武定中骠骑大将军东徐州刺史玙弟瑾字道瑜美容貌颇有才学特为韶所钟爱清河王怿知赏之怿为司徒辟叅军转着作佐郎加龙骧将军稍迁通直散骑侍郎与给事黄门侍郎王遵业尚书郎卢观典领仪注临淮王彧谓瑾等曰卿等三儁共掌帝仪可谓舅甥之国士卢即瑾之外兄也肃宗崩上谥筞文瑾所制也荘帝初于河隂遇害年四十九赠冠军将军齐州刺史长子产之字孙侨容貌短陋而抚训诸弟爱友笃至年四十九亡产之弟蒨之武定末司空主簿瑾弟瓒字道璋少有风尚辟司徒叅军事神龟中卒赠汉阳太守子修年大将军开府士曹叅军早亡韶弟彦字次仲颇有学业髙祖初举司州秀才除中书博士转谏议大夫后因考课降为元士寻行主客曹事徙郊庙下大夫时朝仪典章咸未周备彦留心考定号为称职髙祖南伐彦以蕞尔江闽不足亲劳銮驾频有表谏虽不从纳然亦嘉其至诚及六军次于淮南徴为广陵王羽长史加恢武将军西翼副将军还除冀州赵郡王干长史转青州广陵王羽长史带齐郡太守徴为龙骧将军司徒右长史转左长史秦州大中正出行扬州事寻徴拜河南尹还至汝隂复勅行徐州事转平北将军平州刺史还平东将军徐州刺史延昌二年夏大霖雨川渎皆溢彦相水陆形势随便疏通得无淹渍之害朝廷嘉之频诏劳勉入为河南尹迁金紫光禄大夫光禄勲卿转度支尚书出为抚军将军秦州刺史是时破落汗拔陵等反于北镇二夏豳凉所在蜂起而彦刑政过勐为下所怨城民薛珍刘庆杜超等因四方离叛遂潜结逆谋正光五年六月突入州门擒彦于内斋囚于西府推其党莫折大提为帅遂害彦永安中追赠侍中骠骑大将军司徒公雍州刺史谥曰孝贞子燮字徳谐少有风望解褐司徒叅军着作佐郎司徒祭酒转主簿卒赠辅国将军太常少卿燮弟徳广终于中散大夫徳广弟徳显太尉行叅军稍迁散骑侍郎卒赠征虏将军东秦州刺史徳显弟徳眀祕书郎彦弟䖍字叔恭太和初为中书学生迁祕书中散转冀州骠骑府长史太子中舍人世宗初迁太尉从事中郎出为清河太守属京兆王愉反䖍弃郡奔阙世宗闻䖍至谓左右曰李䖍在冀州日久恩信着物今拔难而来衆情自解矣乃授䖍别领军前慰劳事事平转长乐太守延昌初冀州大乘贼起令䖍以本官为别将与都督元遥讨平之迁后将军燕州刺史还为光禄大夫加平西将军兼大司农卿出为散骑常侍安东将军兖州刺史追论平冀州之功赐爵髙平男还京除河南邑中正迁镇军将军金紫光禄大夫孝庄初授特进车骑大将军仪同三司加散骑常侍又进号骠骑大将军开府仪同三司永安三年冬薨年七十四赠侍中都督冀定瀛三州诸军事骠骑大将军太尉公冀州刺史男如故谥曰宣景长子暧字仁眀解褐司空行叅军稍迁尚书左外兵郎孝荘初于河隂遇害年四十赠安东将军度支尚书青州刺史子襃武定中太师法曹叅军暧弟昞字仁曜起家髙阳王雍常侍员外散骑侍郎太尉录事叅军孝庄初与兄暧同时遇害年四十八赠散骑常侍左将军兖州刺史子为武定中司空长流叅军昞弟昭字仁照卒于散骑侍郎赠征虏将军凉州刺史子士元操武定中竝仪同开府叅军事昭弟晓字仁畧武定末太尉谘议叅军䖍弟㽔字延賔歴歩兵校尉东郡太守司农少卿卒赠龙骧将军豫州刺史长子咏字义兴有干局起家太学博士领殿中侍御史稍迁东郡太守荘帝初迁安东将军济州刺史转广州刺史加散骑常侍前废帝时与弟三弟通直散骑常侍义真弟七弟中书侍郎太常少卿义邕同时为尒朱仲逺所害义邕荘帝居蕃之日以外亲甚见亲昵及有天下特䝉信任尒朱荣之诛义邕与其事由是竝及于祸出帝初赠咏侍中骁骑将军吏部尚书冀州刺史义真赠前将军齐州刺史义邕赠安东将军青州刺史咏次弟义慎司空属第四弟义逺国子博士荘帝初竝于河隂遇害义慎赠散骑常侍征东将军雍州刺史承弟茂字仲宗髙宗末袭父爵镇西将军敦煌公髙祖初除长安镇都将转西兖州刺史将军如故入为光禄大夫例降为侯茂性谦慎以弟冲宠盛惧于盈遂託以老疾固请逊位髙祖不夺其志聼食大夫禄还私第因居定州之中山自是优游早舍不入京师景明三年卒时年七十一谥曰恭侯子静字绍安袭解褐太尉叅军事定州别驾东平原太守神龟三年卒年五十五子遐字智逺有几案才起家司空行叅军袭爵稍迁右将军尚书驾部郎中出为河内太守尒朱荣称兵向洛次其郡境庄帝潜济河北相㑹遐既闻荣推奉荘帝遂开门谒候仍从驾南渡及河隂为乱兵所害时年四十二事宁追赠散骑常侍车骑大将军尚书右仆射秦州刺史以候驾之功封卢乡县开国伯邑三百戸子孝儒袭齐受禅爵例降静弟孚字仲安恭顺笃厚起家镇北府公曹叅军定州别驾汝阳汝南中山三郡太守孝庄初以外亲超授抚军将军金紫光禄大夫出除镇东将军沧州刺史加散骑常侍普泰元年卒年六十有二有五子长子恵昭太傅开府城局叅军恵昭弟恵谌武定中齐州别驾孚弟敬安奉朝请早亡敬安弟季安粗渉书史解褐彭城王行叅军稍迁宁朔将军歩兵校尉出为徐州北海王颢抚军府长史正光末颢为闗西都督复引为长史委以戎政寻加骁骑将军孝昌三年卒于军时年五十三赠征虏将军凉州刺史子处黙少清恵起家青州彭城王府主簿稍迁通直散骑常侍安东将军光禄大夫抚军将军广州开府长史天平初卒年三十九茂弟辅字督真亦有人望解褐中书博士迁司徒议曹掾太和初髙祖为咸阳王禧纳其女为妃除镇逺将军颍川太守带长社戍辅绥懐招集甚得边和六年卒于郡年四十七赠征虏将军秦州刺史襄武侯谥曰恵长子伯尚少有重名弱冠除祕书郎髙祖毎云此李氏之千里驹稍迁通直散骑侍郎勅撰太和起居注寻迁祕书丞世宗初兼给事黄门侍郎景明二年坐与咸阳王禧谋反诛时年二十九伯尚弟仲尚仪貌甚美少以文学知名二十着前汉功臣序赞及季父司空沖诔时兼侍中髙聪尚书邢峦见而叹曰后生可畏非虚言也起家京兆王愉行叅军景明中坐兄事赐死年二十五仲尚弟季凯沉敏有识量坐兄事与母弟俱徙边久之㑹赦免遂寓居于晋阳沉废积年孝昌中解褐太尉叅军事加威逺将军寻除并州安北府长史肃宗崩尒朱荣隂图义举季凯豫谋荘帝践阼徴拜给事黄门侍郎封博平县开国侯邑七百戸寻加散骑常侍东平将军转祕书监进号中军将军普泰元年七月尒朱世隆以荣之死谓季凯通知于是见害年五十五出帝初追赠侍中骠骑将军吏部尚书定州刺史子统字基伯袭武定末太尉刑狱叅军齐受禅爵例降季凯弟延庆孝昌中解褐定州镇北城局叅军稍迁奉车都尉陈留太守迁镇东将军金紫光禄大夫永熈二年卒年五十二赠本将军雍州刺史子恵矩武定中仪同开府叅军事延庆弟延度武定中卫将军安徳太守辅弟佐字季翼有文武才干髙祖初兼散骑常侍衔命使髙丽以奉使称㫖还拜常山太守赐爵真定子迁冠军将军懐州刺史赐爵山阳侯寻加安南将军河内公转安东将军相州刺史所在有称绩车驾南讨拜安南将军副大司马咸阳王禧为殿中将军寻被勅与征南将军城阳王鸾安南将军卢渊等军攻赭阳各不相节度诸军皆坐甲城下欲以不战降贼佐独勒所部晨夜攻击属萧鸾遣其太子右卫率垣歴生率衆来援咸以势弱不敌规欲班师佐乃简骑二千逆贼为贼所败坐徙瀛州为民车驾征宛邓复起佐假平逺将军统军萧鸾新野太守刘忌凭城固守佐率所领攻拔之以功封泾阳县开国子邑三百戸沔北既平广阳王嘉为荆州刺史仍以佐为嘉镇南府长史加辅国将军别镇新野及大军凯旋髙祖执佐手曰沔北洛阳南门卿既为朕平之亦当为朕善守髙祖崩遗勅以佐行荆州事仍本将军佐在州威信大行边民悦附前后归之者二万许家寻正刺史世宗初徴兼都官尚书景明二年卒年七十一赠征虏将军秦州刺史谥曰庄子遵袭遵爽儁有父风歴相州治中转别驾冀州征北府长史司空司马卒赠龙骧将军洛州刺史孝荘初以外戚超赠车骑大将军仪同三司定州刺史子果袭司空谘议叅军武定中坐通西贼伏诛遵弟柬字休贤郡辟功曹以父忧去职遂终身不食酒肉因屏居乡里肃宗初司空任城王澄嘉其操尚以为叅军事寻转司徒外兵叅军歴任城济北二郡太守孝庄初迁镇逺将军济州刺史卒赠安北将军殿中尚书相州刺史子经司徒谘议叅军行豫州事兴和初坐妖言赐死柬弟神儁小名提少以才学知名为太常刘芳所赏释褐奉朝请转司徒祭酒从事中郎顷之拜骁骑将军中书侍郎太常少卿出为前将军荆州刺史时四方多事所在连兵萧衍遣将曹敬宗来宼攻围积时又引水灌城城不没者数版神儁循抚兵民戮力固守诏遣都督崔暹别将王罴裴衍等赴援敬宗退走时宼贼之后城外多有露骸神儁敎令收𦵏之徴拜大司农卿肃宗末除镇军将军行相州事于时葛荣南逼神儁忧惧乃故坠马伤脚仍停汲郡有诏追还荘帝纂统以神儁外戚之望拜散骑常侍殿中尚书追论固守荆州之功封千乘县开国侯邑一千戸转中书监吏部尚书神儁意尚风流情在推引人物而不能守正奉公无多声誉有鉅鹿人李炎上书言神儁之失天柱将军尒朱荣曽补人为曲阳县令神儁以阶县不用荣闻大怒谓神儁自树亲党排抑勲人神儁惧启求解官乃除卫将军左光禄大夫寻属尒朱兆入京乘舆幽执神儁遂逃窜民间出帝初始来归阙拜散骑常侍骠骑大将军左光禄大夫仪同三司孝静初行并州事寻除骠骑大将军肆州刺史入为侍中兴和二年薨年六十四赠都督雍秦泾三州诸军事骠骑大将军尚书左仆射司徒公雍州刺史侍中开国公如故神儁风韵秀举博学多闻朝廷旧章及人伦氏族多所谙记笃好文雅老而不辍凡所交游皆一时名士汲引后生为其光价四方才子咸宗附之而性通率不持检度至于少年之徒皆与亵狎不能清正方重识者以此为讥神儁䘮二妻又欲娶郑严祖妹神儁之从甥也卢元明亦将为婚遂至纷竞二家阋于严祖之门郑卒归元明神儁惆怅不己时人谓神儁鳯徳之衰神儁无子从弟延度以第三子容儿后之韶从弟元珍小名大墨起家奉朝请太尉録事叅军卒于歩兵校尉元珍弟仲遵有业尚彭城王勰为定州请为开府叅军累转员外散骑常侍游击将军太中大夫出为京兆内史大将军京兆王继西伐请而谘议叅军寻除左将军营州刺史时四方州镇谋逆叛乱相续营州城内咸有异心仲遵单车赴州既至与大使卢同以恩信懐诱率皆怡悦后肃宗又诏卢同为行台北出慰劳同疑彼人情难信聚兵将往城民刘安定等先有异志谓欲图已还相恐动遂执仲遵二子清石阿䍐寻亦见杀唯兄子徽仁得免韶从叔思穆字叔仁父抗自凉州渡江左仕刘骏歴晋夀安东东莱三郡太守思穆有度量善谈论工草𨽻为当时所称太和十七年擕家累自汉中归国除歩兵校尉遭母忧解任起为都水使者及车驾南伐以本官兼直合将军从平南阳以功赐爵为伯寻除司徒司马彭城王勰为定州请为司马带鉅鹿太守勰徙镇扬州仍请为司马府解除征虏将军太中大夫出为京兆内史在郡八年颇有政绩徴拜光禄大夫肃宗初除平北将军中山太守未拜迁安北将军营州刺史卒于位时年六十一赠安西将军华州刺史永安中子奨为庄帝所亲待复超赠思穆卫将军中书监左光禄大夫谥曰宣恵有子十四人嫡子斌袭官至散骑侍郎早卒斌兄奨武定末司徒左长史李氏自初入魏人位兼举因沖宠遇遂为当世盛门而仁义吉凶情礼浅薄朞功之服殆无惨容相视窘乏不加拯济识者以此贬之史臣曰李寳家难流离晚获归正大享名器世业不殒诸子承基俱有位望韶清身履度声绩洽美矣神儁才尚风流殆民望也贞粹之地君子或未许焉魏书卷三十九卷三十九考证魏书卷三十九考证李寳传随舅唐契北奔伊吾唐监本误广各本同考本书唐和传和与兄契携外甥李寳避难伊吾北史亦云携其甥武昭王孙寳臣于蠕蠕乃诸本俱作广契传写之谬也今改正年四十按暧弟昞传云孝庄初与兄暧同时遇害年四十八暧既昞兄矣反年四十耶二者必有一误请而谘议参军而当作为魏书卷三十九考证魏书卷四十钦定四库全书魏书卷四十齐魏收撰列传第二十八陆俟陆俟代人也曽祖干祖引世领部落父突太祖时率部民随从征伐数有战功拜厉威将军离石镇将天兴中为上党太守闗内侯俟少聪慧有䇿略太宗践阼拜侍郎迁内侍袭爵闗内侯转龙骧将军给事中典选部兰台事当官而行无所屈挠世祖亲征赫连昌诏俟督诸军镇大碛以备蠕蠕车驾还复典选部兰台事与西平公安颉督诸军攻虎牢尅之赐爵建业公拜冀州刺史仍本将军时考州郡治功唯俟与河内太守丘陈为天下第一转都督洛豫二州诸军事本将军虎牢镇大将平凉休屠金崖羌狄子玉等叛复转为使持节散骑常侍平西将军安定镇大将既至懐柔𦍑戎莫不归附追讨崖等皆获之徴还拜散骑常侍出为平东将军懐荒镇大将未朞诸髙车莫弗讫讼俟严急待下无恩还请前镇将郎孤世祖诏许之徴俟还京既至朝见言于世祖曰陛下今以郎孤复镇以臣愚量不过周年孤身必败髙车必叛世祖疑谓不实切责之以公归第明年诸莫弗果杀郎孤而叛世祖闻之大惊即召俟问其知败之意俟曰夫髙车上下无礼无礼之人难为其上臣所以莅之以威严节之以宪网欲渐加训导使知分限而恶直丑正实繁有徒故讼臣无恩称孤之美孤获还镇欣其名誉必加恩于百姓讥臣为失専欲以寛恵治之仁恕待之无礼之人易生陵慠不过朞年无复上下然后收之以威则人懐怨怼怨怼既多败乱彰矣世祖笑曰卿身乃短虑何长也即日复除散骑常侍世祖征蠕蠕破凉州常随驾别督辎重又与髙凉王那渡河南略地至济南东平陵徙其民六千家于河北又以俟都督秦雍二州诸军事平西将军长安镇大将与髙凉王那击盖吴于杏城大破之获吴二叔诸将欲送京师俟独不许曰夫长安一都险絶之土民多刚彊类乃非一清平之时仍多叛动今虽良民犹以为惧况其党与乎若不斩吴恐长安之变未已吴一身蔵窜非其亲信谁能获之若停十万之衆以追一人非上䇿也不如私许吴叔免其妻子使自追吴擒之必也诸将咸曰今来讨贼既破之获其二叔唯吴一人何所复至俟曰吴之悖逆本自天性今若获免必诳惑愚民称王者不死妄相扇动为患必大诸君不见毒蛇乎断其头犹能为害况除腹心疾而曰必遗其类其可乎诸将曰公言是也但得贼不杀更有所求遂去不返其如罪何俟曰此罪我与诸君当之髙凉王那亦从俟计遂遣吴二叔与之期及期吴叔不至诸将各咎于俟俟曰此未得其便耳必不背也后数日果斩吴以至皆如其言俟之明略独决皆此类也迁内都大官安定卢永刘超等聚党万余以叛世祖以俟威恩被于闗中诏以本官加都督秦雍诸军事镇长安世祖曰秦川险絶奉化日近吏民未被恩徳故顷年己来频有叛动今超等恃险不顺王命朕若以重兵与卿则超等必合而为一据险拒战未易攻也若以轻兵与卿则不制矣今使卿以方略定之于是俟单马之镇超等闻之大欣以为无能为也既至申扬威信示以成败诱纳超女外若姻亲超犹自警初无降意俟乃率其帐下往见超观其举措设掩袭之计超使人逆曰三百人以外当以弓马相待三百人以内当以酒食相供俟乃将二百骑诣超超设备甚严俟遂纵酒尽醉而还后谓将士曰超可取也乃密选精兵五百人陈国恩徳激厉将士言至恳切士卒奋勇各曰以死从公必无二也遂伪猎而诣超与士卒约曰今㑹发机当以醉为限俟于是诈醉上马大唿手斩超首士卒应声纵击杀伤千数遂平之世祖大悦徴俟还京师转外都大官散骑常侍如故髙宗践阼以子丽有筞立之勲拜俟征西大将军进爵东平王太安四年薨年六十七谥曰成王有子十二人长子馛多智有父风髙宗见馛而悦之谓朝臣曰吾常叹其父智过其躯是复踰于父矣少为内都下大夫奉上接下行止取与每能逆晓人意与其从事者无不爱之兴安初赐爵聊城侯出为散骑常侍安南将军相州刺史假长广公为政清平抑彊扶弱州中有徳宿老名望重者以友礼待之询之政事责以方略如此者十人号曰十善又简取诸县彊门百余人以为假子诱接殷勤赐以衣服令各归家为耳目于外于是发奸擿伏事无不验百姓以为神明无敢刦盗者在州七年家至贫约徴为散骑常侍民乞留馛者千余人显祖不许谓羣臣曰馛之善政虽复古人何以加之赐绢五百疋奴婢十口馛之还也吏民大歛布帛以遗之馥一皆不受民亦不取于是以物造佛寺焉名长广公寺后袭父爵改封建安王时刘彧司州刺史常珍奇以悬瓠内附而新民犹懐去就馛衔旨抚慰诸有陷军为奴婢者馛皆免之百姓忻悦民情乃定车驾讨蠕蠕诏馛为选部尚书录留台事督兵运粮一委处分显祖将禅位于京兆王子推任城王云陇西王源贺等竝皆固谏馛抗言曰皇太子圣徳承基四海属望不可横议干国之纪臣请刎颈殿庭有死无贰久之帝意乃解诏曰馛直臣也其能保吾子乎遂以馛为太保与太尉源贺持节奉皇帝玺绂传位于髙祖延兴四年薨赠以本官谥曰贞王馛有六子琇凯知名琇字伯琳馛第五子母赫连氏身长七尺九寸甚有妇徳馛有以爵𫝊琇之意琇年九嵗馛谓之曰汝祖东平王有十二子我为嫡长承袭家业今已年老属汝㓜冲讵堪为陆氏宗首乎琇对曰茍非鬬力何患童稚馛奇之遂立琇为世子馛薨袭爵琇沉毅少言雅好读书以功臣子孙为侍御长给事中迁黄门侍郎转太常少卿散骑常侍太子左詹事领北海王师光禄大夫转祠部尚书司州大中正㑹从兄叡事免官景明初试守河内郡咸阳王禧谋反令子昙和与尹仵期薛继祖等先据河内琇闻禧败斩昙和首时以琇不先送昙和禧败始斩首责其通情徴诣廷尉廷尉少卿崔振穷治罪状按琇大逆陆宗大小咸见收捕㑹将叔先薨于狱琇弟凯仍上书诉寃世宗诏复琇爵子景祚袭凯字智君谨重好学年十七为中书学生拜侍御中散转通直散骑侍郎迁太子庶子给事黄门侍郎凯在枢要十余年以忠厚见称希言屡中髙祖嘉之后遇患频上书乞骸骨诏不许勑大医给汤药除正平太守在郡七年号为良吏初髙祖将议革变旧风大臣竝有难色又每引刘芳郭祚等密与规谟共论时政而国戚谓遂疎已怏怏有不平之色乃令凯私踰之曰至尊但欲广知前事直当问其古式耳终无亲彼而相疏也国戚旧人意乃稍解咸阳王禧谋逆凯兄琇䧟罪凯亦被收遇赦乃免凯痛兄之死哭无时节目㡬失明诉寃不己备尽人事至正始初世宗复琇官爵凯大喜置酒集诸亲曰吾所以数年之中抱病忍死者顾门户计耳逝者不追今愿毕矣遂以其年卒赠龙骧将军南青州刺史谥曰恵长子暐字道晖与弟恭之竝有时誉洛阳令贾祯见其兄弟叹曰仆以老年更覩双璧又尝兄弟共候黄门郎孙恵蔚恵蔚谓诸賔曰不意二陆复在座隅吾徳谢张公无以延誉暐起家司徒行参军太尉西阁祭酒兼尚书右民三公郎坐事免后除伏波将军正光中卒赠司州治中孝昌中重赠冠军将军恒州刺史暐拟急就篇为悟䝉章及七诱十醉章表数十篇暐与恭之晚不睦为时所鄙子元规武定中尚书郎恭之字季顺有操尚释褐侍御史着作佐郎建义初除中书侍郎领着作郎寻除河北太守转征虏将军殷州刺史前废帝初拜廷尉卿加镇西将军所歴竝有声绩后坐事免孝静初还复本位出除征南将军东荆州刺史天平四年卒赠散骑常侍卫将军吏部尚书定州刺史谥曰懿恭之所着文章诗赋凡千余篇子晔开府中兵参军馛弟石跋泾州刺史石跋弟归东宫舍人驾部校尉归弟尼内侍校尉东阳镇都将尼弟丽少以忠谨入侍左右太武特亲昵之举动审慎而无愆失赐爵章安子稍迁南部尚书太武崩南安王余立既而为中常侍宗爱等所杀百寮忧惶莫知所立丽以髙宗世嫡之重民望所系乃首建大义与殿中尚书长孙渴侯尚书源贺羽林郎刘尼奉迎髙宗于苑中立之社稷获安丽之谋矣由是受心膂之任在朝者无出其右兴安初封平原王加抚军将军丽辞曰陛下以一统之重承基继业至于奉迎守顺臣常岂敢昧冒以干大典频让再三诏不聼丽乃启曰臣父歴奉先朝忠勤着称今年至西夕未登王爵臣叨荷宠荣于分已过愚款之情未申犬马之効未展愿裁过恩聼遂所请髙宗曰朕为天下主岂不能得二王封卿父子也乃以其父俟为东平王丽寻迁侍中抚军大将军司徒公复其子孙赐妻妃号丽以优宠既频固辞不受髙宗益重之领太子太傅丽好学爱士常以讲习为业其所待者皆笃行之流士多称之性又至孝遭父忧毁瘠过礼和平六年髙宗崩先是丽疗疾于代郡温泉闻讳欲赴左右止之曰宫车晏驾王徳望素重姧臣若疾民誉虑有不测之祸愿少迟回朝廷宁静然后奔赴犹为未晚丽曰安有闻君父之䘮方虑祸难不即奔波者遂便驰赴乙浑寻擅朝政忌而害之初浑悖傲每为不法丽数诤之由是见忌显祖甚追惜丽谥曰简王陪葬金陵髙祖追录先朝功臣以丽配飨庙庭丽二妻长曰杜氏次张氏长子定国杜氏所生次叡张氏所生定国在襁抱髙宗幸其第诏养宫内至于游止常与显祖同处年六嵗为中庶子及显祖践阼拜散骑常侍特赐封东郡王加镇南将军定国以承父爵频辞不许又求以父爵让弟叡乃聼之俄迁侍中仪曹尚书转殿中尚书前后大驾征廵每擢为行台录都曹事超迁司空定国恃恩不循法度延兴五年坐事免官爵为兵太和初复除侍中镇南将军秦益二州刺史复王爵八年薨于州赠以本官谥曰荘王赐命服一袭子昕之字庆始风望端雅袭爵例䧏为公尚显祖女常山公主拜驸马都尉歴通直郎景明中以从叔琇罪免官寻以主壻除通直散时常侍未㡬迁司徒司马加辅国将军出为兖州刺史寻进号安东将军治有名绩仍除青州刺史在州着寛平之称转安北将军相州刺史永平四年夏卒赠镇东将军冀州刺史谥曰恵初定国娶河东栁氏生子安保后纳范阳卢度世女生昕之二室俱为旧族而嫡妾不分定国亡后两子争袭父爵仆射李冲有宠于时与度世子泉婚亲相好沖遂左右申助昕之由是承爵尚主职位赫奕安保沉废贫贱不免饥寒昕之容貌柔谨髙祖以其主壻特垂昵眷世宗时年未四十频抚三蕃当世以此荣之昕之卒后母卢悼念过哀未㡬而亡公主奉姑有孝称神龟初与穆氏顿邱长公主竝为女侍中又性不妬忌以昕之无子为纳妾媵而皆育女公主有三女无男以昕之从兄希道第四子子彰为后子彰字明逺本名士沉年十六出后事公主尽礼丞相髙阳王雍尝言曰常山妹虽无男以子彰为儿乃过自生矣正光中袭爵东郡公寻除散骑侍郎拜山阳太守庄帝即位徴拜给事黄门侍郎子彰妻即咸阳王禧女禧诛养于彭城王第荘帝亲之略同诸姊建义初尒朱荣欲修旧事庶姓封王由是封子彰濮阳王食邑七百户寻而诏罢仍复先爵除安西将军洛州刺史还拜征东将军金紫光禄大夫领广平王赞开府谘议参军事天平中拜卫将军颕州刺史以母忧去职元象中以本将军除齐州刺史又加骠骑将军行懐州事转北豫州刺史仍除徐州刺史将军竝如故一年歴三州当世荣之还朝除卫大将军右光禄大夫又行瀛州事寻拜侍中复行沧州事进号骠骑大将军行冀州事除侍读兼七兵尚书行青州事子彰之为州以聚歛为事晚节修改自行青冀沧瀛甚有时誉加以虚已纳物人敬爱之武定八年二月除中书监三月卒年五十四赙帛一百疋追赠都督青光齐三州诸军事骠骑大将军开府仪同三司青州刺史公如故谥曰文宣子彰崇好道术曽婴重疾药中湏桑螵蛸子彰不忍害物遂不服焉其仁恕如此敎训六子雅有法度子昴武定中中书舍人昴弟骏太子洗马骏弟杳尚书仓部郎叡字思弼其母张氏字黄龙本恭宗宫人以赐丽生叡丽之亡也叡始十余嵗袭爵抚军大将军平原王沉雅好学折节下士年未二十时人便以宰辅许之娶徐州刺史博陵崔鉴女鉴谓所亲云平原王才度不恶但恨其姓名殊为重复时髙祖未改其姓叡婚自东徐还经于邺见李彪甚敬悦之仍与俱趋京师以为馆客资给衣马僮使待之甚厚为北征都督拜北部长转尚书加散骑常侍太和八年正月叡与陇西公元琛竝持节为东西二道大使襃善罚恶声称闻于京师五月诏赐叡夏服一具后以叡为北征都督击蠕蠕大破之迁侍中都曺尚书时蠕蠕又犯塞诏叡率骑五千以讨之蠕蠕遁走追至石碛擒其帅赤阿突等数百人而还如散骑常侍迁尚书左仆射领北部尚书十六年降五等之爵以丽勲着前朝封叡鉅鹿郡开国公食邑三百户寻为使持节镇北大将军与阳平王颐竝为都督督领军将军斛律桓等北征三道诸军事歩骑十万以讨蠕蠕叡以下各赐衣物有差亲幸城北训誓羣帅除尚书令卫将军大破蠕蠕而还寻以母忧解令髙祖将有南伐之事以本官起之改授征南将军叡固辞请终情礼诏曰叡犹执私痛致违往旨金革方驰何宜曲遂也加领卫尉可重勑有司速令敦喻后除使持节都督恒肆朔三州诸军事本将军恒州刺史行尚书令髙祖大考百官夺叡尚书令禄一周十九年叡表曰臣闻先天有弗违之略后天有顺时之见今萧鸾盗有名目窃据江左恶盈罪稔天人弃之取乱攻昧诚在兹日愚以长江浩荡彼之巨防可以徳招难以力屈又南土昬雾暑气郁蒸师人经夏必多疾病而鼎迁草创庶事甫尔台省无论政之馆府寺靡聼治之所百寮居止事等行路沉雨炎阳自成疠疫且兵徭竝举圣王所难今介胄之士外攻讐宼羸弱之夫内动土木运给之费日损千金驱罢敝之兵讨坚城之虏将何以取胜乎陛下往冬之举政欲曜武江汉示威衡湘自春㡬夏理宜释甲愿櫜旌卷斾为持久之方崇成帝居深重本之固圣懐无内念之虞兆庶休斤板之役修礼华区讽风洛浦然简英略之将任勐毅之雄南取荆湘据其要府则梁秦以西覩机白服抚附振威回麾东指则义阳以左驰声可制然后布仁化以绥近播恩施以懐逺凡在有情孰不思奋还遣慕徳之人効其余力乘流而下势胜万倍蕞尔闽瓯敢不稽颡岂必兹年竞斯寸尺惟愿顾存近勑纳降而旋不纡銮舆久临炎暑髙祖从之叡表请车驾还代亲临太师冯熈之𦵏坐削夺都督三州诸军事寻除都督恒朔二州诸军事进号征北大将军以有顺迁之表加邑四百戸时穆泰为定州刺史辞以疾病上温则甚请恒州自効髙祖许之乃以叡为散骑常侍定州刺史将军如故叡未发遂与泰等同谋搆逆赐死狱中聼免孥戮徙其妻子为辽西郡民诏仆射李冲领军于烈曰陆叡元不早大臣自与卿等同受非常之诏朕许以不死之㫖思得上下齐信以保大义朕于卿等常忘短弃瑕务相含养岂谓陆叡无心之甚一年于斯乃与穆泰结祸数图反噬以朕迁洛内外不可拟举诸王议引子恂若斯之论前后非一始欲推故南安王次推阳平王若不肯从欲逼乐陵王讪谤朝廷书信炳然事既垂就叡以洛都休明劝令小缓于是之后两人复竞然犹隐而弗闻赖阳平王忠贞奋发获泰之言便尔驰表得使正人紏慝恒岳无尘是以叡之愆失处入门诛朕谛寻前旨许不尽法反逆之志自负幽㝠违誓在彼不闗朕也反心逆意既异余犯虽欲矜恕末如之何然犹忆先言兼以末颇异议聼自死别府免厥孥戮其门子孙永世不齿元丕二子一弟首为贼端其父无人明证理在可覩但以言无炳灼隐而弗穷以连坐应死特恕为民朕本期有终而彼自弃卿等之闲忽及今日违心乖念一何可悲故此别示想无致怪也谋反之外皎如白日耳冲烈表曰臣等邀逢幸㑹生遇昌辰才非利用坐班位列功无汗马猥受山河叨忝之宠终古无比莫大之施万殒靡酬而叡丕识乖犬马心同枭獍潜引童稚搆兹妖逆违悖天常罪踰万殒叡结衅在心隂搆不息闲説戚蕃拟窥干象虽覩休平未懐疑惑何尝片辞披露宿志原心语迹实为贼首丕之二子从恶累年交扇东西规扰并夏测观此状无客不知虽圣慈含育恕其生命其若天地何其若神祇何夫効诚尽节为下之常分刑兹无舍在上之常法况曲䝉莫大之恩奨以忠贞之义而更违天背道包藏姧逆求情推理罪乃常诛而慈造寛渥更流恩贷续叡三断之骸还丕已絶之魄二三纵宥实亏宪典犹复上延天眷言念畴日不以臣等背负余党别垂明诏再申齐信之恩重喻皎日之㫖伏读悲慙惟深隗惕叡长子希道字洪度有风貌羙须髯歴览经史颇有文致初拜中散迁通直郎坐父事徙于辽西于后得还从征自効以军功拜给事中迁司徒记室司空主簿征南将军元英攻萧衍司州以希道为副及克义阳以功赐爵淮阳男拜谏议大夫以学闗今古参议新令转廷尉少卿加龙骧将军南青州刺史以本将军转梁州刺史希道频表辞免又除东夏州刺史不拜转北中郎将迁前将军郢州刺史希道善于驭边甚有威略转平西将军泾州刺史正光四年卒官赠抚军将军定州刺史希道有六子士懋字元伟天平中以其曽祖丽有翼戴之勲诏特复鉅鹿郡开国公邑三百户令士懋袭武定中平东将军营州刺史士懋弟士宗字仲彦尚书左外兵郎中士宗弟士述字幼文符玺郎中士宗士述建义初竝于河隂遇害士述弟士沉出继从叔昕之士沉弟士㢘字季脩建州平北府长史永安末为尒朱世隆攻䧟州城见害士㢘弟士佩字季伟武定中安东将军司州治中希道弟希悦尚书外兵郎中骠骑谘议叅军通直散骑常侍平南将军光禄大夫遇害于河隂赠散骑常侍卫将军相州刺史希悦弟希谧太尉叅军早卒希谧弟希静字季黙司徒黙曹稍迁邵郡太守希静弟希质字幼成起家员外郎领侍御史稍迁散骑侍郎阳城太守孝庄初除龙骧将军胶州刺史萧衍遣将率衆数万从郁洲浮海据岛来侵州界希质讨破之转建州刺史将军如故尔朱荣之死也世隆率衆北还晋阳希质固守拒之城陷兄子被害希质妻元氏荣妻之兄孙由是获免天平初给事黄门侍郎迁魏尹转太常卿卫大将军都官尚书武定七年夏卒年五十八赠骠骑大将军中书监青州刺史谥曰文希质名家子位宦又通不能平心于物唯与山伟宇文忠之等共为朋党排毁朝俊有识者薄之子珣字子琰开府叅军次瑾字子瑜性竝麤险乃为刦盗珣瑾俱死瑾弟瓘字子璧次悉达武定中竝仪同开府叅军丽弟頽早卒子字清都性机巧歴位长水校尉赐爵广牧子迁龙骧将军游击将军北中郎将转南中郎将带鲁阳太守进号前将军卒赠本将军夏州刺史谥曰顺頽弟陵成中校尉河间太守祕书中散新城子陵成弟龙成有父兄之风少以功臣子为中散稍迁散骑常侍赐爵永安子加平逺将军出为安南将军青州刺史假乐安公爱民恤下百姓称之卒子昶字细文袭爵正始中为太尉属加宁逺将军以本官行荥阳郡事被劾㑹赦免久之进号广武将军迁司空司马寻拜光禄大夫昶无他才能唯饮酒为事出为平西将军京兆内史固辞不拜转平北将军肆州刺史入为卫将军大鸿胪卿仍除车骑将军左光禄大夫天平中进号骠骑大将军加散骑常侍领左右兼给事黄门侍郎仍兼太仆卿复以本将军为东徐州刺史寻卒赠本将军卫尉卿青州刺史龙成季弟骐驎侍郎中散转侍御长太和初新平太守银青光禄大夫以彭城勲除夏州刺史子髙贵孝昌中兖州镇东府法曹叅军子操武定末度支尚书操弟楚髙贵弟顺宗员外郎秘书中散子槩之武定末东莞太守俟族弟宜云中镇将子隽髙宗世歴侍中给事显祖初侍御长以谋诛乙浑拜侍中乐部尚书迁散骑常侍吏部尚书赐爵安乐公甚见委任寻拜尚书令后除安东将军定州刺史转征东大将军相州刺史政尚寛恵民吏安定卒谥贞公子登澄城太守子匡司空仓曹叅军登弟子景元元象初卫将军仪同三司南青州刺史史臣曰陆俟威略智器有过人者馛识干明厉不替家风丽忠国奉主为时梁栋蹈忠履义制于一竖惜哉叡琇以沉雅显逹而衅逆陷祸深山大泽实有龙蛇希道风度有声子彰令终之美也魏书卷四十卷四十考证魏书卷四十考证陆俟传与度世子泉婚亲相好泉北史作伯源按本书卢度世传度世子渊字伯源北史避唐髙祖讳书字知此则改渊为泉唐时例以泉代渊也然简英略之将任勐毅之雄南取荆湘据其要府然字下疑脱后字上温则甚按此四字北史无之汲古阁本则阙之盖以义不可晓也推寻文意上字乃土字之讹时己除叡都督恒朔二州诸军事矣因定州刺史穆泰在定疾病辞称居定土温则疾愈甚请恒州自効盖恒北而定南恒必凉于定故以叡与泰对调也魏书卷四十考证魏书卷四十一钦定四库全书魏书卷四十一齐魏收撰列传第二十九源贺源贺自署河西王秃髪傉檀之子也傉檀为乞伏炽磐所灭贺自乐都来奔贺伟容貎善风仪世祖素闻其名及见噐其机辩赐爵西平侯加龙骧将军谓贺曰卿与朕源同因事分姓今可为源氏从击叛胡白龙又讨吐京胡皆先登䧟陈进号平西将军世祖征凉州以贺为乡导诏问攻战之计贺对曰姑臧城外有四部鲜卑各为之援然皆是臣祖父旧民臣愿军前宣国威信示其福祸必相率归降外援旣服然后攻其孤城拔之如反掌耳世祖曰善于是遣贺率精骑歴诸部招慰下三万余落获杂畜十余万头及围姑臧由是无外虑故得专力攻之凉州平迁征西将军进号西平公又从征蠕蠕击五城吐京胡讨盖吴诸贼皆有功拜散骑常侍从驾临江为前锋大将贺为人雄果每遇彊㓂辄自奋击世祖戒之曰兵凶战危不宜轻犯卿可运筹处分勿恃身力也贺本名破羌是役也世祖曰人之立名宜其得实何可滥也赐名贺焉拜殿中尚书南安王余为宗爱所杀也贺部勒禁兵静遏外内与南部尚书陆丽决议定䇿翼戴髙宗令丽与刘尼驰诣苑中奉迎高宗贺守禁中为之内应俄而丽抱高宗单骑而至贺乃开门髙宗卽位社稷大安贺有力焉转征北将军加给事中以定策之勲进爵西平王髙宗卽位班赐百僚谓贺曰朕大赉善人卿其任意取之勿谦退也贺辞固使取之贺唯取戎马一疋而已是时断狱多滥贺上书曰案律谋反之家其子孙虽养他族追还就戮所以絶罪人之类彰大逆之辜其为劫贼应诛者兄弟子姪在逺道隔关津皆不坐窃惟先朝制律之意以不同谋非絶类之罪故特垂不死之诏若年十三已下家人首恶计谋所不及愚以为可原其命没入县官髙宗纳之出为征南将军冀州刺史改封陇西王贺上书曰臣闻人之所寳莫寳于生全徳之厚者莫厚于宥死然犯死之罪难以尽恕权其轻重有可矜恤今勍寇游魂于北狡贼负险于南其在疆场犹须防戍臣愚以为自非大逆赤手杀人之非其坐赃及盗与过误之愆应入死者皆可原命谪守边境是则已断之体更受全生之恩徭役之家渐蒙休息之惠刑措之化庶几在兹虞书曰流宥五刑此其义也臣受恩深重无以仰荅将违阙庭豫增系恋敢上瞽言唯加裁察高宗纳之已后入死者皆恕死徙边久之高宗谓羣臣曰源贺劝朕宥诸死刑徙充北番诸戍自尔至今一岁所活殊为不少生济之理既多笾戍之兵有益卿等事朕致何善意也茍人人如贺朕治天下复何忧哉顾忆诚言利实广矣羣臣咸曰非忠臣不能进此计非圣明不能纳此言贺之临州鞫狱以情徭役简省武邑郡姦人石华告沙门道可与贺谋反有司以闻髙宗谓羣臣曰贺诚心事国朕为卿等保之无此明矣乃精加讯检华果引诬于是遣使者诏贺曰卿以忠诚欵至着自先朝以丹青之洁而受苍蝇之汗朕登时研检已加极法故遣宣意其善绥所莅勿以嚣谤之言致损虑也贺上书谢书奏髙宗顾谓左右曰以贺之忠诚尚致其诬不若是者可无愼乎时考殿最贺治为第一赐衣马器物班宣天下贺上表请代朝议以贺得民情不许在州七年乃征拜太尉蠕蠕寇边贺从驾追讨破之显祖将传位于京兆王子推时贺都督诸军屯漠南乃驰传徴贺贺既至乃命公卿议之贺正色固执不可卽诏贺持节奉皇帝玺绶以授髙祖是岁河西勑勒叛遣贺率衆讨之䧏二千余落倍道兼行追贼党都朱于等至枹䍐大破之斩首五千余级虏男女万余口杂畜三万余头复追綂万高平上邽三镇叛勑勒至于金城斩首三千级贺依古今兵法及先儒耆旧之説略採至要为十二陈图以上之显祖览而嘉焉贺以年老辞位诏不许又诏都督三道诸军屯于漠南是时每岁秋冬遣军三道竝出以备北冦至春中乃班师贺以劳役京都又非御边长计乃上言请募诸州镇有武健者三万人复其徭赋厚加赈恤分为三部二镇之间筑城城置万人给彊弩十二床武卫三百乘弩一床给牛六头武卫一乘给牛二头多造马枪及诸器械使武略大将二人以镇抚之冬则讲武春则种殖竝戍竝耕则兵未劳而有盈畜矣又于白道南三处立仓运近州镇租粟以充之足食足兵以备不虞于宜为便不可岁常举衆连动京师令朝廷恒有北顾之虑也事寝不报又上书称病笃乞骸骨至于再三乃许之朝有大议皆就询访又给衣药珍羞太和元年二月疗疾于温汤高祖文明太后遣使者屡问消息太医视疾患笃还京师贺乃遗令勑诸子曰吾顷以老患辞事不悟天慈降恩爵逮于汝汝其毋傲吝毋荒怠毋奢越毋嫉姤疑思问言思审行思恭服思度遏恶扬善亲贤逺佞目观必眞耳属必正诚勤以事君清约以行已吾终之后所葬时服单椟足申孝心刍灵明器一无用也三年秋薨年七十三赠侍中太尉陇西王印绶谥曰宣赙杂綵五百疋赐輼辌车及命服温明袐器陪葬于金陵长子延性谨厚好学初以功臣子拜侍御中散赐爵武城子西治都将卒赠凉州刺史广武侯谥曰简子鳞袭延弟思礼后赐名怀谦恭寛雅有大度高宗末为侍御中散父贺辞老诏懐受父爵拜征南将军寻为持节督诸军屯于漠南还除殿中尚书出为长安镇将雍州刺史清俭有惠政善于抚恤劫盗息止流民皆相率来还嵗余复拜殿中尚书加侍中参都曹事又督诸军征蠕蠕六道大将咸受节度迁尚书令参议律令后例降为公除司州刺史从驾南征加卫大将军领中军事以母忧去职赐帛三百疋谷千石十九年除征北大将军夏州刺史转都督雍岐东秦诸军事征西大将军雍州刺史景明二年征为尚书左仆射加特进时有诏以姧吏犯罪每多逃遁因眚乃出竝皆释然自今已后犯罪不问轻重而藏窜者悉逺流若永避不出兄弟代徙怀乃奏曰谨按条制逃吏不在赦限窃惟圣朝之恩事异前宥诸流徙在路尚蒙旋反况有未发而仍遣边戍按守宰犯罪逃走者衆禄润旣优尚有兹失及蒙恩宥卒然得还今独苦此等恐非均一之法如臣管执谓宜免之书奏门下以成式旣班駮奏不许懐重奏曰臣以为法贵经通治尚简要刑宪之设所以网罗罪人茍理之所备不在繁典行之可通岂容峻制此乃古今之达政救世之恒规伏寻条制勲品已下罪发逃亡遇恩不宥仍流妻子虽欲抑絶姧途匪为通式谨按事条侵官败法专据流外岂九品已上人皆贞白也其诸州守宰职任清流至有贪浊事发逃窜而遇恩免罪勲品已下独乖斯例如此则寛纵上流法切下吏育物有差惠罚不等又谋逆滔天轻恩尚免吏犯微罪独不蒙赦使大宥之经不通开生之路致壅进违古典退乖今律辄率愚见以为宜停书奏世宗纳之其年除车骑大将军凉州大中正怀奏曰南贼游魂江扬职为乱逆肆厥滛昬月滋日甚贵臣重将靡有孑遗崇信姦回昵比阉竖内外离心骨肉猜叛萧宝融僭号于荆郢其雍州刺史萧衍勒兵而东袭上流之衆已逼其郊广陵京口各持兵而怀两望钟离淮隂竝鼎峙而观得失秣陵孤危制不出门君子小人竝罹灾祸延首北望朝不及夕斯实天启之期吞并之会乘厥萧墻之衅籍其分崩之隙东据歴阳兼指𤓰歩縁江镇戍达于荆郢然后奋雷电之威布山河之信则江西之地不刃自来吴会之乡指期可举昔士治有言皓若暴死更立贤主文武之官各得其任则勍敌也若萧衍克就上下同心非直后图之难实亦扬境危逼何则寿春之去建邺七百而已山川水陆彼所谙利脱江湘无波君臣效职借水凭舟倐忽而至寿春容不自保江南将若之何今宝卷邑居有土崩之形边城无继援之兆清荡江区寔在今日臣受恩既重不敢不言诏曰不君不臣江南常弊有粟不食其在斯矣上天将欲亡之诸蕃又愿取之人事天道孰云匪会但以养害仁者不为且十月五日衍军已达大航其大伤小亡之势久应有决假令天罚寳卷衍兵获进则衍之主佐又是乱亡遗孽皇灵其能久祐之乎今之所矜者正以南黔企德边书继至殄悴之氓理须救接若尔者扬州兵力配积不少但可速遣任城委以处分别加慰勉令妙尽边算也以衍事克遂停怀又表曰昔世祖昇遐南安在位出拜东庙为贼臣宗爱所弑时高宗避难龙濳苑中宗爱异图神位未定臣亡父先臣贺与长孙渴侯陆丽等表迎高宗纂徽宝命丽以扶负圣躬亲所见识蒙授抚军大将军司徒公平原王兴安二年追论定筞之勲进先臣爵西平王皇兴季年显祖将传大位于京兆王先臣时都督诸将屯于武川被征诣京特见顾问先臣固执不可显祖久乃许之遂命先臣持节授皇帝玺绶于高祖至太和十六年丽息叡状私书称其亡父与先臣援立高宗朝廷追录封叡鉅鹿郡开国公臣时丁艰草土不容及例至二十年除臣雍州刺史临发奉辞靣奏先帝申先臣旧勲时勑㫖但赴所临寻当别判至二十一年车驾幸雍臣复陈闻时蒙勑㫖征还当授自宫车晏驾遂尔不白窃惟先臣逺则援立高宗宝歴不坠近则陈力显祖神器有归如斯之勲超世之事丽以父功而获河山之赏臣有家勲不霑茅社之赐得否相悬请垂裁处诏曰宿老元臣云如所诉访之史官颇亦言此可依比授冯翊郡开国公邑九百户又诏为使持节加侍中行台巡行北边六镇恒燕朔三州赈给贫乏兼採风俗考论殿最事之得失皆先决后闻自京师迁洛边朔遥逺加连年旱俭百姓困敝怀衔命巡抚存恤有方便宜运转有无通济时后父于劲势倾朝野劲兄于祚与怀宿昔通㛰时为沃野镇将颇有受纳怀将入镇祚郊迎道左怀不与语卽劾祚免官怀朔镇将元尼须与怀少旧亦贪秽狼籍置酒请怀谓怀曰命之长短由卿之口岂可不相寛贷怀曰今日之集乃是源怀与故人饮酒之坐非鞫狱之所也明日公庭始为使人检镇将罪状之处尼须挥泪而已无以对之怀旣而表劾尼须其奉公不挠皆此类也怀又表曰景明以来北蕃连年灾旱高原陆野不任营殖唯有水田少可菑亩然主将参僚专擅腴美瘠土荒畴给百姓因此困敝日月滋甚诸镇水田请依地令分给细民先贫后富若分付不平令一人怨讼者镇将已下连署之官各夺一时之禄四人已上夺禄一周北镇边蕃事异诸夏徃日置官全不差别沃野一镇自将已下八百余人黎庶怨嗟佥曰烦猥边隅事尠实少畿服请主帅吏佐五分减二诏曰省表具恤民之怀已勑有司一依所上下为永准如斯之比不便于民损化害政者其备列以闻时细民为豪彊陵压积年枉滞一朝见申者日有百数所上事宜便于北边者凡四十余条皆见嘉纳正始元年九月有告蠕蠕率十二万骑六道竝进欲直趋沃野怀朔南寇恒代诏怀以本官加使持节侍中出据北蕃指授规略随须征发诸所处分皆以便宜从事又诏怀子直寝徽随怀北行诏赐马一匹细铠一具御矟一枚怀拜受讫乃于其庭跨鞍执矟跃马大唿顾谓賔客曰气力虽衰尚得如此蠕蠕虽畏壮轻老我亦未便可欺今奉庙胜之规总骁捍之衆足以擒其酋帅献俘阙下耳时年六十一怀至云中蠕蠕亡遁怀旋至恒代案视诸镇左右要害之地可以筑城置戍之处皆量其高下揣其厚薄及储粮积仗之宜犬牙相救之势凡表五十八条表曰蠕蠕不羁自古而尔游魂鸟集水草为家中国患者皆斯类耳歴代驱逐莫之能制虽北拓榆中逺临瀚海而智臣勇将力算俱竭胡人颇遁中国以疲于时贤哲思造化之至理推生民之习业量夫中夏粒食邑居之民蚕衣儒歩之士荒表茹毛饮血之类鸟宿禽居之徒亲校短长因宜防制知城郭之固暂劳永逸自皇魏綂极都于平城威震天下德笼宇宙今定鼎成周去北遥远代表诸蕃北固高车外叛寻遭旱俭戎马甲兵十分阙八去嵗复镇隂山庶事荡尽遣尚书郎中韩贞宋世量等检行要险防遏形便谓准旧镇东西相望令形势相接筑城置戍分兵要害观农积粟警急之日随便翦讨如此则威形增广兵势亦盛且北方沙漠夏乏水草时有小泉不济大衆脱有非意要待秋冬因云而动若至冬日冰沙凝厉游骑之宼终不敢攻城亦不敢越城南出如此北方无忧矣世宗从之今北镇诸戍东西九城是也迁骠骑大将军时武兴氐王杨绍先叔集起反叛诏怀使持节侍中都督平氐诸军事以讨之须有兴废任从权计其邢峦李焕竝禀节度三年六月卒年六十三诏给东园祕器朝服一具衣一袭钱二十万布七百疋蜡三百斤赠司徒冀州刺史兼吏部尚书卢昶奏太常寺议谥曰怀体尚寛柔器操平正依谥法柔直考终曰靖宜谥靖公司徒府议怀作牧陜西民余惠化入总端贰朝列归仁依谥法布德执义曰穆宜谥穆公二谥不同诏曰府寺所执竝不克允爱民好与曰惠可谥惠公怀性寛容简约不好烦碎恒语人曰为贵人理世务当举纲维何必须太子细也譬如为屋但外望髙显楹栋平正基壁完牢风雨不入足矣斧斤不平斵削不密非屋之病也又性不饮酒而喜以饮人好接賔友雅善音律虽在白首至宴居之暇常自操丝竹怀有七子长子规字灵度中书学生羽林监袭爵年三十三卒子肃袭卒子绍袭景明初诏复王爵寻除陇西郡开国公卒于光禄大夫赠度支尚书冀州刺史谥曰文子文逺袭齐受禅例降规弟荣字灵竝年三十二卒于司徒掾赠光州刺史荣弟徽字灵祚年二十八卒于直合将军特赠洛州刺史谥曰质徽弟元谅出后怀弟奂卒赠代郡太守元谅弟子雍字灵和少好文雅笃志于学推诚待士士多归之自祕书郎除太子舍人凉州中正肃宗践阼以宫臣例转奉车都尉迁司徒属转太中大夫司徒司马除恒农太守迁夏州刺史时沃野镇人破落汗㧞陵首为反乱所在蜂起綂万逆胡与相应接子雍婴城自守城中粮尽煮马皮而食之子雍善绥抚得士心人人戮力无有离贰以饥馑转切欲自出求粮留子延伯据守寮属佥云今天下分析冦贼万重四方音信莫不断絶俄顷之间变在不意何宜父子如此分张未若弃城俱去更展规略子雍泣而谓衆曰吾世荷国恩早受藩寄此是吾死地更欲何求然守御以来嵗月不浅所患乏粮不得制胜吾今向东州得数月之食还与诸人保全必矣遂自率羸弱向东夏运粮延伯与将士送出城外哭而拜辞三军莫不呜咽子雍行数日为朔方胡帅曹阿各㧞所邀力屈见执子雍乃密遣人赍书间行与城中文武云大军在近努力围守必令诸人福流苗裔又勑延伯令共固守子雍虽被囚执雅为胡人所敬常以民礼事之子雍为陈安危祸福之理劝阿各㧞令降阿各㧞将从之未果而死㧞弟桑生代总部衆竟随子雍降时北海王颢为大行台子雍具陈贼可灭之状颢给子雍兵马令其先行时东夏合境反叛所在屯结子雍转鬭而前九旬之中凡数十战仍平东夏徴税租粟运于綂万于是二夏渐宁及萧宝夤等为贼所败贼帅宿勤明达遣息阿非率衆邀路华州白水被围逼关右骚扰咫尺不通时子雍新平黒城遂率士马并夏州募义之民擕家席卷鼓行南出贼帅康维摩拥率羌胡守锯谷断裳桥子雍与交战大破之生禽维摩又攻贼帅契官斤于杨氏堡破之子雍出自西夏渐至于东转战千里至是朝廷始得其委问除散骑常侍使持节假抚军将军都督兼行台尚书复破贼帅纥单歩胡提于曲沃堡肃宗玺书劳勉之子雍在白水郡复破阿非军多所斩获诏遣侍中尚书令城阳王徽于潼关宣㫖慰劳除中军将军金紫光禄大夫给事黄门侍郎封乐平县开国公邑一千户还洛以葛荣久逼信都诏假子雍征北将军为北讨都督时相州刺史安乐王鉴据邺反勑子雍与都督李神轨先讨之子雍行达汤隂鉴遣弟斌之夜袭子雍军不克奔败而返子雍乘机继进径围邺城与裴衍神轨等攻鉴平之改封阳平县开国公增邑千五百户进号镇东将军遂与裴衍发邺以封葛荣而信都城陷除子雍冀州刺史余官如故子雍以冀州不守上书曰贼中甚饥专仰野掠今朝廷足食兵卒饱暖高璧深垒勿与争锋彼求战则不得野掠无所获不盈数旬可坐制凶丑时裴衍复表求行诏子雍与衍速进子雍重表固请如谓不可乞令裴衍独行若不赐解求停裴衍茍逼固行取败旦夕诏不听遂与衍俱进至阳平郡东北漳曲荣率贼十万来逼官军子雍战败被害年四十朝野痛惜之赠车骑大将军仪同三司雍州刺史公如故永安中重赠司空谥曰庄穆长子延伯出后从伯次子士则早亡士则弟士正士规竝坐事死次楷字士质小字那延袭武定中齐文襄王府参军齐受禅例降延伯初为司空参军事时南秦民吴富反叛诏以河间王琛为都督延伯叔父子恭为军司延伯为綂军随子恭西讨战必先锋子恭见其年幼常诃制之而不能禁子雍在夏州表乞兵援诏延伯率羽林一千人赴之城鬬野战勇冠三军子雍之向东夏留延伯城守付以后事延伯与兵士共分汤菜防固城隍及子雍为胡所执合城忧惧延伯乃人人晓喻曰吾父吉凶不测方寸焦烂实难裁割但奉命守城所为处重若以私害公诚孝竝阙诸君幸得此心无亏所寄于是衆感其义莫不励愤朝廷闻而嘉之除龙骧将军行夏州事封五城县开国子食邑三百户卒能固守及后刺史至延伯率领义衆还赴子雍共平黑城在棠桥战先锋陷陈身擒维摩及至白水首摧阿非随子雍至都进爵浮阳伯增封百户为谏议大夫假冠军将军别将随子雍北讨与葛荣战殁时年二十四赠持节平北将军凉州刺史开国如故子孝孙袭齐受禅爵例降子雍弟子恭字灵顺聪慧好学初辟司空参军事司徒祭酒尚书北主客郎中摄南主客事萧衍亡人许周自称为衍给事黄门侍郎朝士翕然咸共信待子恭奏曰徐州表投化人许团并其弟周等究其牒状周列云已萧衍黄门侍郎又称心存山水不好荣宦屡曾辞让贻彼赫怒遂被出为齐康郡因尔归国愿毕志嵩岭比加採访略无证明寻其表状又复莫落案牒推理实有所疑何者昔夷齐独徃周王不屈其志伯况辞禄汉帝因成其美斯实古先喆王必有不臣之人者也萧衍虽复崎岖江左窃号一隅至于处物未甚悖礼岂有士辞荣禄而茍不听之哉推察情理此则孟浪假萧衍皆狂不存雅道逼士出郡未为死急何宜轻去生飬之土长辞父母之邦乎若言不好荣官志愿嵩岭者初届之日卽应杖筞寻山负帙㳂水而乃广寻知已遍造执事希荣之心已见逃宦之志安在昔梁鸿去乡终佣吴会逢萌浮海逺客辽东竝全志飬性逍遥而已考之事实何其悬哉又其履歴清华名位高达计其家累应在不轻今者归化何其孤廻设使当时怱遽不得擕将及其来后家赀产业应见簿歛尊卑口累亦当从法而周兄弟怡然尝无忧慼若无种族理或可通如有不坐便应是衍故遣非周投化推究二三真伪难辨请下徐扬二州密访必令获实不盈数旬玉石可覩于是诏推访周果以罪归阙假称职位如子恭所疑河州羌却鐡忽反杀害长吏诏子恭持节为行台率诸将讨之子恭严勒州郡及诸军不得犯民一物轻与贼战然后示以威恩两旬间悉皆降欵朝廷嘉之正光元年为行台左丞廵行北边转为起部郎明堂辟雍竝未建就子恭上书曰臣闻辟台望气轨物之德既高方堂布政范世之道斯逺是以书契之重理冠于造化推尊之美事絶于生民至如郊天飨帝盖以对越上灵宗祀配天是用酬膺下土大孝莫之能加严父以兹为大乃皇王之休业有国之盛典窃惟皇魏居震綂极总宙驭宇革制土中垂式无外自北徂南同卜维于洛食定鼎迁民均气候于寒暑高祖所以始基世宗于是恢构按功成作乐治定制礼乃访遗文修废典建明堂立学校兴一代之茂矩标千载之英规永平之中始创雉构基趾草昧迄无成功故尚书令任城王臣澄按故司空臣沖所造明堂様并连表诏荅两京模式奏求营起缘期发㫖卽加葺缮侍中领军臣义物动作官宣赞授令自兹厥后方配兵人或给一千或与数百进退节缩曾无定准欲望速了理在难克若使专役此功长得营造委成责办容有就期但所给之夫本自寡少诸处竞借动即千计虽有缮作之名终无就功之实爽垲荒茫淹积年载结架崇构指就无兆仍令肄胄之礼掩仰而不进养老之仪寂寥而不返构厦止于尺土为山顿于一篑良可惜欤愚谓召民经始必有子来之歌兴造勿亟将致不日之美况本兵不多兼之牵役废此与彼循环无极便是辍创礼之重资不急之费废经国之功供寺馆之役求之逺图不亦阙矣今诸寺大作稍以粗举竝可彻减专事经综严勒工匠务令克成使祖宗有荐配之期苍生覩礼乐之富书奏从之除冠军将军中散大夫又领治书侍御史秦益氐反诏子恭持节为都督河间王琛军司以讨之事平仍行南秦州事及六镇反以子恭兼给事黄门郎持节慰劳还拜河内太守加后将军平绛蜀反丹谷清廉二路险澁不通以子恭为当郡别将俄而建兴蜀复反相与连势进子恭为持节散骑常侍假平北将军征建兴都督仍兼尚书行台与正平都督长孙稚合势进讨大破之正平贼帅范明逺与贼帅刘牙奴竝面缚请降事平除平南将军豫州刺史寻加散骑常侍抚军将军武泰初郢州刺史元愿达以城降萧衍诏征都督尉庆宾还京师回衆𨽻子恭以讨之衍将夏侯夔率衆数万来宼逺近不安夔乘势分兵遂逼新蔡自攻毛城子恭随方应援贼竝破走萧衍豫州刺史夏侯亶复遣四将率衆三万入围南顿北攻陈项子恭遣军御之贼复奔退加镇南将军又兼尚书行䑓子恭勒衆渡淮徙民于淮北立郡县置戍而还萧衍直阁将军军主胡智达等八将与其监军阎次洪入宼屯于州城东北四十余里子恭击破之斩智达生擒次洪元颢之入洛也加子恭车骑将军子恭不敢拒之而频遣间使参庄帝动静未几颢败车驾还洛进征南将军兼右仆射假车骑将军后加散骑常侍板桥蛮文石活石忌麤受萧衍印节扇诱党类据险寇窃子恭躬率将士径袭其栅数日之中殱殪略尽诸蛮欵服咸求输税征拜右光禄大夫给事黄门侍郎仍本将军录其前后征讨功封临颍县开国侯食邑六百户加散骑常侍俄迁侍中尒朱荣之死也世隆度律据断河桥诏子恭为都督以讨之出顿于大夏门北寻而太府卿李苗夜烧河桥世隆退走仍以子恭兼尚书仆射为大行台大都督寻迁卫将军假车骑将军率诸将于太行筑垒以防之旣而尒朱兆率衆南出子恭所部都督史仵龙羊文义开栅降兆子恭退走为兆所破衆旣退散兆因入洛子恭窜于缑氏仍被执送俄而见释前废帝初除骠骑将军左光禄大夫侍中如故寻授散骑侍郎都督三州诸军事本将军假车骑大将军行台仆射荆州刺史以与定䇿之勲封临汝县开国子食邑三百户时叛蛮雷乱清受萧衍兖州刺史章绶入为宼掠诸蛮从之置立郡县子恭讨平之永熙中入为吏部尚书加骠骑大将军以子恭前在豫州战功追赏襄城县开国男食邑二百户又论子恭余効封新城县开国子食邑四百户子恭寻表请转授第五子文盛许之天平初除中书监三年拜魏尹又为齐献武王军司元象元年兴和二年赠都督徐兖二州诸军事骠骑大将军尚书左仆射司空公兖州刺史谥曰文献子彪字文宗子恭存日转授临颍县开国侯武定末太子洗马彪弟文瑶武定中袭襄城县开国男齐受禅爵竝降子恭弟纂字灵秀员外散骑侍郎累迁征虏将军通直散骑常侍凉州大中正转大府少卿建义初遇害河阴年三十七赠散骑常侍征北将军定州刺史怀弟奂字思周少而谨密初为中书学生随父讨勑勒有斩获之功迁中散前后使检察州镇十余所皆有功绩除长乐太守以母老解官归养卒无子史臣曰源贺堂堂非徒武节而已其翼戴高宗庭抑禅让殆社稷之臣也怀干略兼举出内有声继迹贤考不坠先业子雍効立夏方身亡冀野惜乎魏书卷四十一卷四十一考证魏书卷四十一考证源贺传时年二十四二监本误三按本传云子雍战败被害年四十今延伯随父北讨与葛荣战同时战殁安有父年四十而子已三十四耶今依别本改掩仰而不进仰字疑抑字之讹元象元年兴和二年赠都督徐兖二州诸军事按孝静帝纪卽位之五年改元元象其明年又改元兴和元象元年句下当脱一卒字盖子恭卒于元象元年至兴和二年乃卹赠也魏书卷四十一考证魏书卷四十二钦定四库全书魏书卷四十二齐魏收撰列传第三十薛辩㓂赞郦范韩秀尧暄薛辩字允白其先自蜀徙于河东之汾隂因家焉祖陶与薛祖薛落等分统部衆故世号三薛父彊复代领部落而祖落子孙微劣彊遂总摄三营善绥抚为民所归歴石虎苻坚常凭河自固仕姚兴为镇东将军入为尚书彊卒辩复袭统其营为兴尚书郎建威将军河北太守辩稍憍傲颇失民心刘裕平姚泓辩举营降裕司马德宗拜为宁朔将军平阳太守及裕失长安辩来归国仍立功于河际太宗授平西将军雍州刺史赐爵汾隂侯泰常七年卒于位年四十四子谨字法顺容貌魁伟颇览史传刘裕擒泓辟相府行参军随裕渡江寻转记室参军辩将归国密使报谨遂自彭城来奔朝廷嘉之授河东太守后袭爵平西将军汾隂侯谨所治与屈丐连接结士抗敌甚有威惠始光中世宗诏奚斤讨赫连昌勑谨领偏师前锋乡导旣克蒲坂世祖以新旧之民并为一郡谨仍为太守迁秦州刺史将军如故山胡白龙凭险作逆世祖诏镇南将军奚眷与谨自太平北入讨平之除安西将军涪陵公刺史如故太延初征吐没骨平之谨自郡迁州威恵兼备风化大行时兵荒之后儒雅道息谨命立庠教以诗书三农之暇悉令受业躬巡邑里亲加考试于是河汾之地儒道兴焉真君元年徴还京师除内都坐大官五年为都将从驾北讨以后期与中山王辰等斩于都南时年四十四寻赠镇西将军秦雍二州刺史谥曰元公长子初古拔一曰车辂拔本名洪祚世祖赐名沉毅有器识年始弱冠司徒崔浩见而竒之真君中盖吴扰动关右薛永宗屯据河侧世祖亲讨之乃诏拔纠合宗乡壁于河际断二寇徃来之路事平除中散赐爵永康侯世祖南讨以拔为都将从驾临江而还又共陆真讨反氐仇傉檀彊免生平之皇兴三年除散骑常侍尚西河长公主拜驸马都尉其年拔族叔刘彧徐州刺史安都据城归顺勑拔诣彭城劳迎除冠军将军南豫州刺史延兴二年除镇西大将军开府进爵平阳公三年拔与南兖州刺史游明根南平太守许含等以治民着称征诣京师显祖亲自劳勉复令还州太和六年改爵为河东公八年三月诏拔入朝暴病卒年五十八赠左光禄大夫谥曰康长子允字宁宗少有父风弱冠拜中散袭爵镇西大将军河东公除悬瓠镇将萧赜遣将寇边诏𦙍为都将与穆亮等拒于淮上寻授持节义阳道都将十四年文明太后公除高祖诏诸刺史镇将曾经近侍者皆听赴阙允随例入朝属开革五等降公为侯十七年高祖南讨诏赵郡王干司空穆亮为西道都将时干年少未渉军旅高祖乃除允假节假平南将军为干副军行达裒父以萧赜死班师又为都将共讨秦州反贼支酉生擒斩之除立忠将军河北太守郡带山河路多盗贼有韩马两姓各二千余家恃彊凭险最为狡害劫掠道路侵暴乡闾允至郡之日卽收其奸魁二十余人一时戮之于是羣盗慑气郡中清肃二十三年秋遇疾卒于郡时年四十四谥曰敬子裔字豫孙袭爵性豪爽盛营园宅賔客声伎以恣嬉游歴尚书左外兵郎左军将军迁征虏将军中散大夫出为洛州刺史卒赠平西将军歧州刺史子孝绅袭爵稍迁前将军太中大夫孝绅立行险薄坐事为河南尹元世儁所劾死后赠征西将军华州刺史允弟字崇业广平王怀中令汝隂太守子修仁司空行参军修仁弟元景陈留太守拔弟洪隆字菩提解褐阳平王国常侍稍迁河东太守长子驎驹好读书举秀才除中书愽士太和九年萧赜使至乃诏驎驹兼主客郎以接之十年秋遇疾卒时年三十五赠宁朔将军河东太守谥曰宣长子庆之字庆集颇以学业闻解褐奉朝请领侍御史迁廷尉丞廷尉寺隣接北城曾夏日于寺傍执得一狐庆之与廷尉正博陵崔纂或以城狐狡害宜速杀之或以长育之月宜待秋分二卿裴延儁袁翻互有同异虽曰戏谑词义可观事传于世转尚书郎兼尚书左丞为并肆行台赐爵龙丘子行并州事迁征虏将军沧州刺史为葛荣攻围城䧟寻患卒后赠右将军华州刺史庆之弟英集性通率随舅李崇在扬州积年以军功歴司徒铠曹参军稍迁治书侍御史通直散骑常侍卒驎驹弟鳯子自徙都洛邑鳯子兄弟移属华州河西郡焉太和二年为太子詹事丞夲州中正世宗登阼转太尉府铠曹参军稍迁治书侍御史正始初为持节征义阳军司还京其年秋卒时年四十九赠陵江将军光城太守鳯子弟骥奴州主簿洪隆弟破胡州治中别驾稍迁河东太守征仇池都将有六子长子聪字延智有世誉累迁治书侍御史直合将军为高祖所知世宗践阼除辅国将军齐州刺史卒于州赠征虏将军华州刺史长子景茂司州记室从事猗氏令早卒景茂弟孝通颇有文学永安中中尉高道穆引为御史歴中书舎人中书侍郎常山太守遇恶疾而卒聪弟道智尚书郎卒子长瑜天平中为征东将军洛州刺史击贼潼关没于陈赠都督冀定太三州诸军事车骑将军冀州刺史道智弟仙智郡功曹仙智弟昙贤卒于国子博士小子景渊尚书左民郎昙贤弟和字导穆解褐大将军刘昶府行参军转司空长流参军除太尉府主簿迁谏议大夫永平四年正月山贼刘龙驹扰乱夏州诏和发汾华东秦夏四州之衆讨龙驹平之和因表立东夏州世宗从之又行正平颍川二郡事除通直散骑常侍萧衍遣将张齐寇晋夀诏和兼尚书左丞为西道行台节度都督傅竖眼诸军大破齐军正光初除左将军南青州刺史卒于州年五十五赠安北将军瀛州刺史长子元信武定末中军将军仪同开府长史和弟季令奉朝请破胡弟破氐为本州别驾早卒四子长子敬贤为鉅鹿太守破氐弟积善为中书愽士临淮王提友子隆宗太原太守冦赞字奉国上谷人因难徙冯翊万年父脩之字延期苻坚东莱太守赞弟谦之有道术世祖敬重之故追赠脩之安西将军秦州刺史冯翊公赐命服谥曰哀公诏秦雍二州为立碑于墓又赠脩之母为冯翊夫人及宗从追赠太守县令侯子男者十六人其临民者七郡五县赞少以清素知名身长八尺姿容严嶷非礼不动苻坚仆射韦华州里高达虽年时有异恒以风味相待华为冯翊太守召为功曹后除襄邑令姚泓灭秦雍人千有余家推赞为主归顺拜绥远将军魏郡太守其后秦雍之民来奔河南荥阳河内者户至万数拜赞安逺将军南雍州刺史轵县侯治于洛阳立雍州之郡县以抚之由是流民襁负自逺而至三倍于前赐赞爵河南公加安南将军领䕶南蛮校尉仍刺史分洛豫二州之侨郡以益之虽位高爵重而接待不倦初赞之未贵也尝从相者唐文相文曰君额上黑子入帻位当至方伯封公及贵也文以民礼拜谒仍曰明公忆民畴昔之言乎尔日但知公当贵然不能自知得为州民也赞曰徃时卿言杜琼不得官长人咸谓不然及琼被选为盩厔令卿犹言相中不见而琼果以暴疾未拜而终昔魏舒见主人儿死自知己必至公吾常以卿言琼之验亦复不息此望也乃赐文衣服良马赞在州十七年甚获公私之誉年老表求致仕真君九年卒年八十六遗令薄葬敛以时服世祖悼惜之谥曰宣穆长子元宝袭爵为豫州别驾兴安元年卒赠安南将军豫州刺史子祖袭爵高祖时为安南将军东徐州刺史卒子灵孙袭赭阳太守元宝弟虎皮有才器本县令虎皮弟臻字仙胜年十二遭父忧居丧以孝称轻财好士显祖末为中川太守时冯熙为洛州刺史政号贪虐仙胜㣲能附之甚得其意转𢎞农太守后以母老屡求解任久乃从之高祖初母忧未阕以恒农大盗张烦等贼害良善征为都将与荆州刺史公孙初头等追揃之拜振武将军北阳镇将有威惠之称迁建威将军郢州刺史及高祖南迁郢州地为王畿除𢎞农太守坐受纳为御史所弹遂废卒于家长子祖训顺阳太守祖训弟治字祖礼自洛阳令稍迁镇逺将军东荆州刺史代下之后蛮民以刺史郦道元峻刻请治为刺史朝议以邉民宜悦乃以治代道元进号征虏将军坐遣戍兵送道元免官治兄弟竝孝友敦穆白首同居父亡虽久而犹于平生所处堂宇备设帏帐几杖以时节开堂列拜垂泪陈荐若宗庙然吉凶之事必先启告逺出行反亦如之治世宗末迁前将军河州刺史在任数年遇郄鐡忽反又为城民诣都列其贪状十六条会赦免久之兼廷尉卿又兼尚书畏避势家承颜候色不能有所执据寻迁金紫光禄大夫是时蛮反于三鵶治为都督追讨战没赠持节都督雍华岐三州诸军事卫大将军七兵尚书雍州刺史昌平男治弟弥兼尚书郎为城阳王徽所亲待永安末徽避尒朱兆脱身南走归命于弥弥不纳遣人加害时论深责之后没关西治长子朏之字长明自直后奉朝请再迁镇逺将军谏议大夫仍直后建义中出除冠军将军东荆州刺史兼尚书为荆郢行台代迁除征虏将军普泰中袭爵又为东荆州刺史永熙中镇东将军金紫光禄大夫武定四年卒年五十八郦范字世则小名记祖范阳涿鹿人祖绍慕容宝濮阳太守太祖定中山以郡迎降授兖州监军父嵩天水太守范世祖时给事东宫高宗践阼追录先朝旧勲赐爵永宁男加宁逺将军以治礼郎奉迁世祖㳟宗神主于太庙进爵为子征南大将军慕客白曜南征范为左司马师次无盐刘彧戍主申纂凭城拒守识者佥以攻具未周不宜便进范曰今轻军逺袭深入敌境无宜淹留久稽机候且纂必以我军来速不去攻守谓方城可凭弱卒可恃此天亡之时也今若外濳威形内整戎旅密厉将士出其非意可一攻而克之白曜曰一日纵敌数世之患今若舒迟民心固矣司马之䇿是也遂濳军伪退示以不攻纂果不设备于是即夜部分旦便腾城崇朝而克白曜将尽以其人为军实范曰齐四履之地世号东秦不逺为经略恐未可定也今皇威始被民未霑泽连城有怀贰之将此邑有拒守之夫宜先信义示之轨物然后民心可怀二州可定白曜曰此良䇿也乃免之进次肥城白曜将攻之范曰肥城虽小攻则淹日得之无益军声失之有损威势且见无盐之卒死者涂炭成败之机足为鉴矣若飞书告喻可不攻自伏纵其不降亦当逃散白曜乃以书晓之肥城果溃白曜目范于衆曰此行也得卿三齐不足定矣军达升城刘彧太原太守房崇吉弃母妻东走彧青州刺史沈文秀遣其宁朔将军张元孙奉牋归欵请军接援白曜将遣偏师赴之范曰桑梓之恋有怀同徳文秀家在江南青土无坟栢之累拥衆数万劲甲坚城彊则拒战势屈则走师未逼之朝夕无患竟何所畏己求援军且观其使词烦而颜愧视下而志怯币厚言甘诱我也若不逺图惧亏军势既进无所取退逼彊敌羝羊触藩羸角之谓未若先守歴城平盘阳下梁邹克乐陵然后方轨连镳扬旌直进何患不壶浆路左以迎明公者哉白曜曰卿前后纳䇿皆不失衷今日之算吾所不取何者道固孤城裁能自守盘阳诸戍势不野战文秀必克殄意在先诚天与不取后悔何及范曰短见犹谓不虚歴城足食足兵非一朝可㧞文秀既据东阳为诸城根本多遣军则歴城之固不立少遣衆则无以惧敌心脱文秀还叛闭门拒守偏师在前为其所挫梁邹诸城追击其后文秀身率大军必相乘迫腹背受敌进退无途虽有韩白恐无全理愿更思审勿入贼计中白曜乃止遂表范为青州刺史以抚新民后进爵为侯加冠军将军迁尚书右丞后除平东将军青州刺史假范阳公范前解州还京也夜梦隂毛拂踝他日説之时齐人有占梦者曰史武进云豪盛于齐下矣使君临抚东泰道光海岱必当重牧全齐再禄营邱矣范笑而荅曰吾将为卿必验此梦果如其言是时镇将元伊利表范与外贼交通高祖诏范曰卿身非功旧位无重班所以超迁显爵任居方夏者正以勤能致逺虽外无殊效亦未有负时之愆而将镇伊利妄生姦挠表卿造船市玉与外贼交通规䧟卿罪窥觎州任有司推验虚实自显有罪者今伏其辜矣卿其明为算略勿复怀疑待卿别犯处刑及鞭今怒刑罢鞭止罚五十卿宜克循绥辑边服称朕意也还朝年六十二卒于京师谥曰穆范五子道元在酷吏传道元第四弟道慎字善季渉歴史传有干略自奉朝请迁尚书二千石郎中加威逺将军为汉川行台迎接降欵以功除员外常侍领郎中转辅国将军骁骑将军出为正平太守治有能名迁长乐相正光五年卒年三十八赠后将军平州刺史子中字伯伟武定初司徒刑狱参军道慎弟道约字善礼起家奉朝请再迁冠军将军司徒谘议参军朴质迟钝颇爱琴书性多造请好以荣利干谒乞丐不已多为人所笑弄坎壈于世不免饥寒晚歴东莱鲁郡二郡太守为政清静吏民安之年六十三武定七年卒范弟神虎尚书左民郎中神虎弟夔子恽字幼和好学有文才尤长吏干正光中刺史裴延儁用为主薄令其修起学校又举秀才射策高第为奉朝请后延儁为讨胡行台尚书引为行台郎以招抚有称除尚书外兵郎仍行台郎及延儁解还行台长孙雅又引为行台郎加征虏将军恽颇兼武用常以功名自许每进计于雅多见纳用以功赏魏昌县开国子邑三百户恽在军启求减身官爵为父请赠诏赠夔征虏将军安州刺史恽后与唐州刺史崔元珍固守平阳武泰中尒朱荣称兵赴洛恽与元珍不从其命为荣行台郎中樊子鹄所攻城䧟被害时年三十六世咸痛惜之所作文章颇行于世撰慕容氏书不成子怀则武定末司空长流参军夔弟神期中书博士神期弟显度司州秀才尚书库部郎韩秀字白虎昌黎人也祖宰慕容儁谒者仆射父昞皇始初归国拜宣威将军骑都尉秀歴吏任稍迁尚书郎赐爵遂昌子拜广武将军高宗称秀聪敏清辩才任喉舌遂命出纳王言并掌机密行幸逰猎随侍左右显祖践阼转给事中参征南慕容白曜军事延兴中尚书奏以敦煌一镇介逺西北冦贼路冲虑或不固欲移就凉州羣官会议佥以为然秀独谓非便曰此蹙国之事非辟土之宜愚谓敦煌之立其来已久虽土隣彊冦而兵人素习纵有姦窃不能为害循常置戍足以自全进断北狄之觇途退塞西夷之闚路若徙就姑臧虑人怀异意或贪留重迁情不愿徙脱引冦内侵深为国患且敦煌去凉州及千余里舍逺就近遥防有阙一旦废罢是启戎心则夷狄交构互相来徃恐丑徒恊契侵窃凉土及近诸戍则关右荒扰烽警不息边役烦兴艰难方甚乃从秀议太和初迁内侍长后为平东将军青州刺史假渔阳公在州数年卒子务袭爵务字道世性端谨有治干初为中散稍迁太子翊军校尉时高祖南征行梁州刺史杨灵珍谋叛以务为统军受都督李崇节度以讨灵珍有战功授后军长史征赴行在所还迁长水校尉景明初假节行肆州事转左中郎将宁朔将军试守常山郡又为征蛮都督李崇司马崇荡羣蛮除近畿之患务有力焉后除镇北府司马初试守常山府解复为平北长史务颇有受纳为御史中尉李平所劾付廷尉会赦免后除龙骧将军郢州刺史务献七寳牀象牙席诏曰晋武帝焚雉头裘朕常嘉之今务所献亦此之流也竒丽之物有乖风素可付其家人边人李旻马道进等诈杀萧衍黄坂戍主率户来降务信之遣兵千余人迎接户既不至而诈表破贼坐以免官久之拜冠军将军太中大夫进号左将军神龟初卒尧暄字辟邪上党长子人也本名钟葵后赐为暄祖僧頼太祖平中山与赵郡吕舍首来归国暄聪了羙容貎为千人军将东宫吏高宗以其恭谨擢为中散奉使齐州检平原镇将及长史贪暴事推情诊理皆得其实除太尉中给事兼北部曹事后转南部太和中迁南部尚书于时始立三长暄为东道十三州使更比户籍赐独车一乘廐马四匹时萧赜遣其将陈显达寇边以暄为使持节假中䕶军都督南征诸军事平阳公军次许昌㑹陈显逹遁走暄乃班师暄前后从征及出使检察三十余许度皆有克己奉公之称赏赐衣服二十具綵绢十匹䌷绢千余叚奴婢十口赐爵平阳伯及改置百官授太仆卿车驾南征加安南将军转大司农卿太和十九年卒于平城高祖为之举哀赠安北将军相州刺史赙帛七百匹初暄使徐州见州城楼观嫌其华盛乃令徃徃毁撤由是后更损落及高祖幸彭城闻之曰暄犹可追斩暄长子洪袭镇北府录事参军子桀字永寿元象中开府仪同三司乐城县开国公洪弟遵伏波将军河州冠军府长史临洮太守卒赠龙骧将军谥曰思遵弟荣员外散骑侍郎子雄字休武元象中仪同三司豫州刺史城平县开国公雄弟奋字彦举兴和中骠骑将军颍州刺史奋弟难宗武定中征西将军南岐州刺史征羌县开国伯吕舎既归国从至京师给赐田宅子方生机识明辩卒于主书郎赠建武将军定州刺史高邑子谥曰敬子受恩为侍御中散典宜官曹累迁外都曹令转北部给事秦州刺史卒于官史臣曰薛辩㓂赞归身有道竝以欵効见嘉议敦煌得驭逺之算务武夫鄙诈贡牀饰寳弃而不御斯乃人主之盛徳尧暄聪察奉公以致名位礼加存殁有余荣矣魏书卷四十二卷四十二考证魏书卷四十二考证郦范传长孙雅又引为行台郎北史行台长孙承业引为行台郎按本书长孙道生传子抗抗子观观子冀归高祖以其幼承家业赐名稚字承业北史书其字而此又改作雅疑唐臣避高宗嫌名而易其文魏书卷四十二考证魏书卷四十三钦定四库全书魏书卷四十三齐魏收撰列传第三十一严稜毛脩之唐和刘休宾房法寿严稜冯翊临晋人遇乱避地河南刘裕以为广威将军陈留太守戍仓垣泰常中山阳公奚斤南讨军至颍川稜率文武五百人诣斤降驿送稜朝太宗于冀州嘉其诚款拜平逺将军赐爵郃阳侯假荆州刺史随驾南讨还为上客及世祖践祚以稜归化之功除中山太守有清廉之称年九十卒于家子稚玉袭爵真君中诏稚玉副长安镇将元兰率衆一万迎汉川附化之民入自斜谷至甘亭刘义隆梁州刺史王元载遣将拒崄路不得通班师太和二年太仓令五年出为平南将军东兖州刺史假冯翊公卒子昙袭爵毛脩之字敬文荥阳阳武人也父瑾司马徳宗梁秦二州刺史刘裕之擒姚泓留子义真镇长安以脩之为司马及赫连屈丐破义真于青泥脩之被俘遂没綂万世祖平赫连昌获脩之神䴥中以脩之领吴兵讨蠕蠕大檀以功拜吴兵将军领歩兵校尉后从世祖征平凉有功迁散骑常侍前将军光禄大夫脩之能为南人饮食手自煎调多所适意世祖亲待之进太官尚书赐爵南郡公加冠军将军常在太官主进御膳从讨和龙别破三堡赐奴婢牛羊是时诸军攻城宿卫之士多在战陈行宫人少云中镇将朱脩之刘义隆故将也时从在军欲率吴兵谋为大逆因入和龙冀浮海南归以告脩之脩之不听乃止是日无脩之大变几作朱脩之遂亡奔冯文通又以脩之收三堡功多迁特进抚军大将军金紫光禄大夫位次崔浩之下浩以其中国旧门虽学不博洽而犹渉猎书传每推重之与共论説言次遂及陈寿三国志有古良史之风其所着述文义典正皆扬于王廷之言微而显婉而成章班史以来无及寿者脩之曰昔在蜀中闻长老言寿曾为诸葛亮门下书佐被挞百下故其论武侯云应变将畧非其所长浩乃与论曰承祚之评亮乃有故义过美之誉案其迹也不为负之非挟恨之矣何以云然夫亮之相刘备当九州鼎沸之会英雄奋发之时君臣相得鱼水为喻而不能与曹氏争天下委弃荆州退入巴蜀诱夺刘璋伪连孙氏守穷踦之地僭号边夷之间此策之下者可与赵他为偶而以为管萧之亚匹不亦过乎谓寿贬亮非为失实且亮既据蜀恃山崄之固不达时宜弗量势力严威切决控勒蜀人矜才负能高自矫举欲以边夷之衆抗衡上国出兵陇右再攻祁山一攻陈仓疎迟失会摧衂而反后入秦川不复攻城更求野战魏人知其意闭垒坚守以不战屈之知穷势尽愤结攻中发病而死由是言之岂合古之善将见可而进知难而退者乎脩之谓浩言为然太延二年为外都大官卒谥曰恭公脩之在南有四子唯子法仁入国高宗初为金部尚书袭爵后转殿中尚书加散骑常侍法仁言声壮大至于军旅田狩唱唿处分振于山谷和平六年卒赠征东大将军南郡王谥曰威长子勐虎太安中为东宫主书转中舍人又迁中散大夫初袭爵为散骑常侍皇兴中蠕蠕犯塞从显祖讨之有勇决之称太和初卒赠豫州刺史谥曰康公子泰寳袭爵征虏长史例降为侯卒子干祐袭朱脩之者刘义隆司徒从事中郎守滑台安颉围之其母在家乳汁忽出母号恸告家人曰我年老非复有乳汁之时今忽如此儿必殁矣果以其日为颉所擒世祖善其固守授以内职以宗室女妻之而佞巧轻薄为人士所贱为云中镇将及入冯文通文通送之江南唐和字稚起晋昌宜安人也父繇以凉土丧乱民无所归推陇西李暠于敦煌以宁一州李氏为沮渠蒙逊所灭和与兄契携外甥李寳避难伊吾招集民衆二千余家臣于蠕蠕蠕蠕以契为伊吾王经二十年和与契遣使来降为蠕蠕所逼遂拥部落至于高昌蠕蠕遣部帅阿若率骑讨和至白力城和率骑五百先攻高昌契与阿若战殁和收余衆奔前部王国时沮渠安周屯横截城和攻㧞之斩安周兄子树又克高宁白力二城斩其戍主遣使表状世祖嘉其诚款屡赐和和后与前部王车伊洛击破安周斩首三百世祖遣成周公万度归讨焉耆诏和与伊洛率所领赴度归和奉诏㑹度归喻下栁驴以东六城因共击波居罗城㧞之后同征龟兹度归令和镇焉耆时柳驴戍主乙真伽率诸胡将据城而叛和领轻骑一百匹入其城擒乙真伽斩之由是诸胡款附西域克平和有力也正平元年和诣阙世祖优宠之待以上客高宗以和归诚先朝拜镇南将军酒泉公太安中出为济州刺史甚有称绩征为内都大官评决狱讼不加捶楚察疑获实者甚多世以是称之皇兴中卒年六十七赠征西大将军太常卿酒泉王谥曰宣子钦字孟直中书学生袭爵太和中拜镇南将军长安镇副将转陜州刺史将军如故后降爵为侯二十年卒子景宣袭爵歴并州城阳王徽后军府长史加中坚将军迁东郡太守普泰中卒赠抚军将军秦州刺史景宣弟季弼武定中沧州别驾契子𤣥逹性果毅有父风与叔父和归阙俱为上客拜安西将军晋昌公显祖时出为华州刺史将军如故杏城民盖平定聚衆为逆显祖遣给事杨钟葵击平定不克而还诏𤣥达讨平之杏城民成赤李又聚党自号为王逼掠郡县残害百姓𤣥达率骑二百邀其狭路击破之叛民曾平原复聚为乱𤣥达追击悉平之延兴二年有罪免官太和十六年降爵为侯卒子崇字继祖袭爵盛乐太守崇弟兴业定阳阐熙二郡太守刘休宾字处干本平原人祖昶从慕容德度河家于北海之都昌县父奉伯刘裕时北海太守休宾少好学有文才兄弟六人乘民延和等皆有时誉休宾为刘彧虎贲中郎将稍迁幽州刺史镇梁邹及慕容白曜军至升城遣人説之令降休宾不从刘彧龙骧将军崔灵延行渤海郡房灵建等数十家皆入梁邹同举休宾为征虏兖州会刘彧遣使授休宾辅国将军兖州刺史休宾妻崔邪利女也坐一男字文晔崔氏先归宁在鲁郡邪利之降也文晔母子遂与俱入国至是白曜表请崔与文晔既至白曜以报休宾又于北海执延和妻子送至梁邹巡视城下休宾答白曜许歴城降当即归顺密遣兼主簿尹文达向歴城观国军形势文达诣白曜诈言闻王临境故来祗候私谓白曜曰刘休宾父子兄弟累郡连州今若识运知机束手归化不审明王加何赏叙白曜曰休宾仕南爵宠如此今若不劳兵甲望风自降者非直处卿富贵兼还其妇儿休宾纵令不畏攻围岂不怜其妻子也今升城卿自徃见文达乃至升城见休宾妻子文晔攀援文逹哭泣号咷以爪发为信文逹回还复经白曜誓约而去白曜曰卿是休宾耳目腹心亲见其妻子又知我衆旅少多善共量议自求多福文逹还见休宾出其妻儿爪髪兼宣白曜所言及国军形势谓休宾曰升城已败歴城非朝则夕公可早图之休宾抚爪发泣涕曰妻子幽隔谁不愍乎吾荷南朝厚恩受寄边任今顾妻子而降于臣节足乎然而密与其兄子闻慰议为降计闻慰曰此故当文逹诳诈耳年常抄掠岂有多军也但可抚彊兵勤肃卫方城狭崄何为便生忧怯示人以弱也休宾又谓文逹曰卿勿惮危苦更为吾作一返善观形势于是遣文逹偷道而出令与白曜为期克日许送降欵文逹既至白曜喜曰非直休宾父子荷荣城内贤豪亦随人补授卿便即为梁邹城主以酒灌地启告山河曰若负休宾使我三军覆没初白曜之表取休宾妻子也显祖以道固既叛诏授休宾持节平南将军冀州刺史平原公至是付文逹诏䇿文达还谓休宾曰白曜信誓如此公可早为决计恐攻逼之后降悔无由休宾于是告兄子闻慰曰事势可知汝早作降书闻慰沉疑因执不作遂差本契白曜寻遣着作佐郎许赤虎夜至梁邹南门下告城上人曰汝语刘休宾何由遣文逹频造仆射许送降文归诚大化何得无信违期不来于是门人唱告城内悉知遂相维持欲降不得皆云刘休宾父子欲以我城内人易荣位也寻被攻逼经冬至春歴城降白曜遣道固子景业与文晔至城下休宾知道固降乃出请命白曜送休宾及宿有名望者十余人俱入代都为客及立平齐郡乃以梁邹民为怀宁县休宾为县令延兴二年卒文晔有志尚综览羣书轻财重义太和中坐从兄闻慰南叛与二弟文颢季友被徙北边高祖特听还代高祖曾幸方山文晔大言于路侧曰求见圣明申宣久屈高祖遣尚书李沖宣诏问曰卿欲何言听卿面自申尽于是引见文晔对曰臣之陋族出自平原徃因燕乱流离河表居齐以来八九十载真君十一年世祖太武皇帝廵江之日时年二岁随外祖鲁郡太守崔邪利于邹山归国邪利蒙赐四品除广寗太守以臣年小不及齿录至天安之初皇威逺被臣亡父休宾刘氏持节兖州刺史戍梁邹时慕容白曜以臣父居全齐之要水陆道冲青冀二城往来要路三城岳跱竝拒王师白曜知臣母子先在代京表请臣母子慰劳臣即被先帝诏遣乘传诣军又赐亡父官爵白曜遣右司马卢河内等送臣母子至邹臣既见亡父备申皇泽云吾蒙本朝宠遇捍御藩屏尊卑百口竝在二城吾若先降百口必被诛灭既不固诚于本朝又令尊卑涂炭岂堪为人臣以奉大魏乎汝且申吾意白仆射降意已判平歴城即率士衆送欵军前既克歴城白曜遣赤虎送臣并崔道固子景业等向梁邹亡父既见赤虎之信仰感圣朝逺遣妻子又知天命有归拥衆一万以城降欵乘驿赴台蒙为客例臣私衅深重亡父以延兴二年孤背明世血诚微心未获申展如臣等比竝蒙荣爵为在事孤抑以人废勲高祖曰卿诉父赏而卿父无勲歴城齐之西关归命请顺梁邹小戍岂能获全何足以为功也文晔对曰诚如圣㫖愚臣所见犹有未申何者昔乐毅破齐七十余城唯有即墨独在此岂非根亡而条立且夫降顺之人验之古今未有不由危逼者故黄权无路归欵列地封侯且薛安都毕衆敬危急投命竝受茅土之爵论古则如彼语今则如此明明之世不及比流窃惟梁邹严固地据中齐粟攴十载控弦数千万方之升城不可同日而语升城犹能抗兵累旬伤杀甚衆若臣亡父固守孤城则非一朝可克高祖曰歴城既陷梁邹便是掌中何烦兵力对曰若如圣㫖白曜便应穷兵极意取胜俯仰何为上假赤虎之信下衒知变之民高祖曰卿父此勲本自至少以卿才地岂假殷勤对曰臣尫愚六蔽文武无施响絶九臯闻天无日遭逢圣运万死犹生但臣窃见徐兖是贼藩要徐兖既降诸戍皆应国有而东徐州刺史张谠所戍团城领二郡而已徐兖降后犹闭门拒命授以方岳始乃归降父子二人竝蒙侯爵论功比勤不先臣父高祖曰卿引张谠谠事小异对曰臣未识异状高祖曰张谠始来送欵终不差信卿父进非先觉退又拒守何得不异对曰张谠父子始有归顺之名后有闭门之罪以功补过免罪为幸臣又见崔僧祐母弟随其叔父道固在歴城僧祐遥闻王威逺及恐母弟沦亡督率乡闾来欲救援既至郁洲歴城已没束手归诚救母弟之命圣朝嘉其附化赏以三品亡父之诚岂后僧祐高祖曰僧祐身居东海去留任意来则有位去则他人是故赏之卿父被围孤城已是已物所以不赏对曰亡父据城归国至公也僧祐意计而来为私也为私蒙赏至公不酬臣未见其可高祖笑而不言比部尚书陆叡叱文晔曰假令先朝谬赏僧祐岂可谬相赏也文晔曰先帝中代圣主与日月等曜比隆尧舜宰相则十乱五臣今言谬赏岂不仰诬先朝乎尚书高闾曰卿谓母弟与妻子何者为重文晔曰母弟为重闾曰卿知母弟为重朝廷赏僧祐是也卿父为妻子而来事何相反对曰僧祐若无母弟来归以不闾曰不来文晔曰若僧祐赴母弟之难此是其私而亡父本为大丈夫立身处世岂可顾妻子而亏高节也昔乐羊食子有顾以不亡父本心实不垂顾所以归化者自知商周不敌天命有所归高祖谓文晔曰卿之所许颇亦有途赏从重罚从轻寻勅酬叙文晔泣曰臣愚顿理极再见无期陛下既垂慈泽愿勅有司特赐矜理高祖曰王者无戏何得懃懃既而赐文晔爵都昌子深见待遇拜协律郎中改授羽林监世宗世除高阳太守延昌中卒赠平逺将军光州刺史谥曰贞子元袭拜员外郎襄威将军青州别驾卒文颢性仁孝笃厚徐州安豊王府骑兵参军季友南青州左军府录事参军闻慰博识有才思至延兴中南叛休宾叔父旋之其妻许氏二子法鳯法武而旋之早亡东阳平许氏携二子入国孤贫不自立竝疎薄不沦为时人所弃母子皆出家为尼既而反俗太和中高祖选尽物望河南人士才学之徒咸见申擢法鳯兄弟无可收用不蒙选授后俱奔南法武后改名孝标云房法寿小名乌头清河绎幕人也幼孤少好射猎轻率勇果结羣小而为劫盗从叔元庆范镇等坐法寿被州郡切责时月相继宗族甚患之弱冠州迎主簿后以母老不复应州郡之命常盗杀䐗牛以供其母招集壮士常有百数母亡岁余遇沈文秀崔道固起兵应刘子勋明僧暠刘乘民起兵应刘彧攻讨文秀法寿亦与清河太守王元邈起兵西屯合讨道固元邈以法寿为司马累破道固军甚为歴城所惮加法寿绥边将军魏郡太守子勋死道固文秀悉复归彧乃罢兵道固虑其扇乱百姓遂切遣之而法寿外託装办而内不欲行㑹从弟崇吉在升城为慕容白曜所破母妻没于白曜军崇吉奔还旧宅法寿与崇吉年志粗相谐协而亲则从祖兄弟也崇吉以母妻见获託法寿为计法夀既不欲南行恨道固逼切又矜崇吉情理时道固以兼治中房灵宾督清河广川郡事戍盘阳法寿遂与崇吉潜谋袭灵宾克之仍归款于白曜以赎母妻白曜遣将军长孙观等自大山南入马耳关以赴盘阳还崇吉母妻初道固遣军围盘阳法寿等拒守二十余日观军至贼乃散走观军入城诏以法寿为平逺将军与韩骐驎对为冀州刺史督上租粮以法寿从父弟灵民为清河太守思顺为济南太守灵悦为平原太守伯怜为广川太守叔玉为高阳太守叔玉兄伯玉为河间太守伯玉从父弟思安为乐陵太守思安弟幼安为高密太守以安初附及歴城梁邹降法寿崇吉等与崔道固刘休宾俱至京师以法夀为上客崇吉为次客崔刘为下客法寿供给亚于安都等以功赐爵壮武侯加平逺将军给以田宅奴婢性好酒爱施亲旧宾客率同饥饱坎壈常不丰足毕衆敬等皆尚其通爱太和中卒赠平东将军青州刺史谥敬侯子伯祖袭例降为伯歴齐郡内史伯祖闇弱委事于功曹张僧皓僧皓大有受纳伯祖衣食不充后广陵王羽为青州伯祖为从事郎中平原相转幽州转国长史坐公事免官卒子翼袭宣威将军大城戍主永安中青州太傅开府从事中郎伯祖弟叔祖别以功赐爵魏昌子歴广陵王国郎中令长广东莱二郡太守龙骧将军中散大夫永安中安东将军郢州刺史叔祖弟幼愍安丰新蔡二郡太守坐事夺官居家忽闻有客声出无所见还至庭中为家羣犬所噬遂卒初长孙观之将至盘阳也城中稍以震惧时刘彧给事中崔平仲欲归江南自歴下至围城军中与十余骑遥共法寿语灵宾密遣人捕执之始法寿克盘阳之后常禁灵宾于别斋既得平仲引与同室致酒食叙国军明将入意夜中北城上缒出平仲灵宾等十余人厥明官军至城灵宾遂归梁邹灵宾文藻不如兄灵建而辩悟过之灵建在南官至州治中渤海太守以才名见称兄弟俱入国为平齐民虽流漂屯圯操尚卓然竝卒于平齐灵建子宣明亦文学着称雅有父风高祖擢为中书博士迁洛转议郎试守东清河郡正始中京兆王愉出除征东冀州以宣明为记室参军愉反逼宣明为太守灵宾从父弟坚字千秋少有才名亦内徙为平齐民太和初高祖擢为袐书郎迁司空谘议齐州大中正高祖临朝令诸州中正各举所知千秋与幽州中正阳尼各举其子高祖曰昔有一祁名垂往史今有二奚当闻来牒出为濮阳太守世宗时复为司空谘议加立忠将军卒赠南青州刺史谥曰懿长子祖渊羽林监从章武王融讨葛荣没于陈赠安东将军济州刺史祖渊弟祖皓长水校尉后讨萧衍将于九山战殁赠抚军将军兖州刺史崔平仲自东阳南奔妻子于歴城入国太和中髙祖听其还南思安有勇力伯玉果敢有将畧思安赐爵西安子建威将军北平太守迁大司马司马齐州武昌王府司马高祖南伐征为歩兵校尉直合将军中綂军善抚士衆高祖嘉之汉阳既平复为武昌王司马带东魏郡太守加宁朔将军改爵清河子卒官子敬寳袭爵敬寳亦壮健奉朝请征北中兵参军北征綂军宁逺府军每有战功早卒子去病袭伯玉坐弟叔玉南奔徙于北边后亦南叛为萧鸾南阳太守高祖南伐克宛外城命舍人公孙延景宣诏于伯玉曰天无二日土无两王是以躬总六师荡一四海宛城小戍岂足以御抗王威深可三思封侯胙土事在俯仰伯玉对曰外臣荷国厚恩奉任彊境为臣之道未敢听命伏惟游銮逺渉愿不损神高祖又遣谓曰朕亲率麾斾逺清江沔此之小戍岂足徘徊王师但戎辂所经纤介须殄宜量力三思自求多福且卿早蒙萧赜殊常之眷曾不懐恩报以尘露萧鸾妄言入继道成赜子无孑遗卿不能建忠于前君方立节于逆竖卿之罪一又顷年伤我偏师卿之罪二今銮斾亲戎清一南服不先面缚待罪麾下卿之罪三卿之此戍多则一年中则百日少则三旬克殄岂逺宜善思之后悔无及伯玉对曰昔蒙武帝恺悌之恩忝侍左右此之厚遇无忘夙夜但继主失德民望有归主上龙飞践极光绍太宗非直副亿兆之深望实兼武皇之遗勅是以懃懃恳恳不敢失坠往者北师深入宼扰边民辄厉将士以救苍生此乃边戍常事陛下不得垂责及克宛伯玉面缚而降高祖引见伯玉并其参佐二百人诏伯玉曰朕承天驭宇方欲清一寰域卿蕞尔小戍敢拒六师卿之愆罪理在不赦伯玉对曰臣既小人备荷驱使缘百口在南致拒皇畧罪合万死高祖曰凡立忠抱节皆应有所至若奉逆君守迷节古人所不为卿何得事逆贼萧鸾自贻伊谴伯玉对曰臣愚痴晚悟罪合万斩今遭陛下愿乞生命高祖曰凡人惟有两途知机获福背机受祸劳我王师弥歴嵗月如此为降何人有罪且朕前遣舎人公孙廷景城西共卿语云天无二日土无二王卿答云在此不在彼天道攸逺变化无方卿宁知今日在此不在彼乎伯玉乞命而已更无所言高祖以思安频为伯玉泣请故特宥之伯玉在南之日放妾杨氏为尼入国遂令还俗复爱幸焉为有司所奏高宗听之世宗即位拜长史兼游击将军出为冯翊相卒官崇吉少骁勇为沈文秀中兵参军及太原戍守傅灵越率衆弃郡南赴子勋文秀以崇吉督郡事既而背文秀同于刘彧母叔在歴城为崔道固所拘系又将致刑于市以恐之而崇吉卒无所顾㑹道固归彧乃出其母彧以崇吉为龙骧将军并州刺史领太原太守戍升城崇吉以其从兄灵献为长史姨兄贾延年为司马未几而白曜军至白曜遣人招之崇吉不降遂闭门固守升城至小人力不多胜仗者不过七百人而白曜侮之乃遣衆陵城崇吉设土蕇方梁下相舂击不时克殄白曜遂筑长城围三重更造攻具日夜攻击自二月至四月粮矢俱尽崇吉突围出走遁藏民舎母妻见获道固遣治中房灵宾慰引之崇吉不肯见道固遂东归旧村隂募壮士欲以偷母还奔河南白曜虑其如此守备严固后与法寿取盘阳俱降及立平齐郡以歴城民为归安县崇吉为县令颇懐昔憾与道固接事意甚不平后委县出台讼道固罪状数条会赦不问崇吉乞解县许之停京师半岁乃南奔崇吉夫妇异路剃髪为沙门改名僧逹投其族叔法延住岁余清河张畧之亦豪侠士也崇吉遗其金帛得以自遣妻从幽州南出亦得相会崇吉至江东寻病死崇吉从父弟三益字敬安于南阳内附高祖与语善之曰三益了了殊不恶拜员外散骑侍郎寻出为太山太守迁兖州左军府司马所在以清和着称还除左将军正光中卒年六十三九子长子士隆兴和中东清河太守带盘阳镇将士隆弟士逹少有才气其族兄景先有鉴识每曰此儿俶傥终当大其门户起家济州左将军府仓曹参军时京兆王继为大将军出镇关右闻其名征补骑兵参军领帐内綂军孝昌中其乡人刘苍生刘钧房须等作乱攻陷郡县频败州军时士达父忧在家刺史元欣欲逼其为将士达以礼固辞欣乃命其友人冯元兴谓之曰今合境从逆贼徒转炽若万一陷州君家岂得独全既急病如此安得顾名教也士逹不得已而起率州郭之人二千余人东西讨击悉破平之武泰初就家拜平原太守抑挫豪彊境内肃然时邢杲寇乱惮其威名越郡城西度不敢攻逼永安末转济南太守士逹不入京师而频为夲州郡时人荣之永安末尒朱兆入洛刺史萧赞为城民赵洛周所逐城内无主洛周等以士逹乡情所归乃就郡请之命摄州事永熙二年卒年三十八时人伤惜之赠平东将军齐州刺史谥曰武士逹弟士素武定末太尉谘议参军士素弟士章尚书郎法夀族子景伯字长晖高祖谌避地渡河居于齐州之东清河绎幕焉祖元庆仕刘骏歴七郡太守后为沈文秀青州建威府司马刘彧之杀子业自立也子业弟子勋起兵攻之文秀遣其将刘珍之率兵助彧后背彧归于子勋元庆不同为文秀所害父爱亲率勒乡部攻文秀刘彧嘉之起家授龙骧将军寻会文秀降彧乃止显祖时三齐平随例内徙为平齐民以父非命疏服终身景伯生于桑干少丧父以孝闻家贫佣书自给养母甚谨尚书卢渊称之于李沖沖时典选拔为奉朝请司空祭酒给事中尚书仪曹郎除齐州辅国长史值刺史死勅行州事政存寛简百姓安之后値清河太守杜昶外叛郡居山崄盗贼羣起除清河太守郡民刘简虎曾失礼于景伯闻其临郡阖家逃亡景伯督切属县捕擒之即署其子为西曹掾命喻山贼贼以景伯不念旧恶一时俱下论者称之旧守令六年为限限满将代郡民韩灵和等三百余人表诉乞留复加二载后迁太尉中郎司徒谘议参军辅国将军司空长史以母疾去官景伯性淳和渉猎经史诸弟宗之如事严亲及弟妓亡蔬食终丧朞不内御忧毁之容有如居重其次弟景先亡其幼弟景逺朞年哭临亦不内寝乡里为之语曰有义有礼房家兄弟廷尉卿崔光韶好标牓人物无所推尚每云景伯有士大夫之行业及母亡景伯居丧不食盐菜因此遂为水病积年不愈孝昌三年卒于家时年五十赠左将军齐州刺史子文烈武定中尚书三公郎中景先字光胄幼孤贫无资从师其母自授毛诗曲礼年十二请其母曰岂可使兄佣赁以供景先也请自求衣然后就学母哀其小不许苦请从之遂得一羊裘忻然自足昼则樵苏夜诵经史自是精勤遂大通赡太和中例得还乡郡辟功曹州举秀才値州将卒不得对策解褐太学博士时太常刘芳侍中崔光当世儒宗叹其精博光遂奏兼着作佐郎修国史寻除司徒祭酒员外郎侍中穆绍又启景先撰世宗起居注累迁歩兵校尉领尚书郎齐州中正所歴皆有当官之称景先沉敏方正事兄恭谨出告反面晨昬参省侧立移时兄亦危坐相敬如对宾客兄会寝疾景先侍汤药衣冠不解形容毁瘁亲友见者莫不哀之神龟元年萧衍龙骧将军田甲能据东义阳城内属勅景先为行台发二荆兵以援之在军遇疾而还其年卒于家时年四十三赠持节冠军将军洛州刺史谥曰文景先作五经疑问百余篇其言该典今行于时文多略举其切于世教者问王者受命木火相生曰五精代感禀灵者兴金德方隆祯发华渚水运告昌瑶光启祚人道承天天理应实受谢既彰𤣥命若契相生之义有允不违至如汤武革命杀伐是用水火为次遵而不改既事乖代终而数同纳麓逆顺且殊祯运宜异而兆征不差有疑符应问禹以鮌配天舜不尊父曰明明在上下土是冒道高者负扆四方神积者郊原斯主是以则天不能私其子绍尧不敢尊其父鮌既罪彰于山川受殛于羽裔化质与鳞甲为羣铭精不能上乘箕尾而厚尊配于国阳当升烟之大礼茍存及躬以乱祀典降上帝为罪鬼之宾奏夹钟为介虫之乐奉天之道不乃有沦乎问汤尊稷废柱曰神积道存异世同尊列山见享绵纪前代成汤革命承天当愆阳之运不思理数之有时黜元功于百世且毕箕感应风雨异征尊播殖之灵而邀滂澍之润升废之道无乃谬与若柱不合荐虞夏应失之于前如以岁久宜迁百神可计日而代求之二三未究往㫖问汤尅桀欲迁夏社为不可武王灭纣以亳社为亡国之诫曰神无定方唯人为主道协无为天地是依弃德弗崇百灵更祀周武承天礼存咸秩升后稷当四圭之尊贬土祇隔牲币之享就如言之稷禀灵威诚允聿追之宜社非商祖孝孚乃考之咎殷鉴致诫何独在斯问易着革命之爻而无揖让之象曰𤣥黄剖别人道为尊含灵伫化故义始元首是以飞龙启征大人载就及理运相推帝图异序虞宾以为善终顺守有慙未尽不显揖让之象而着已日之美岂可兆巨衅为贻厥之谋训万世而开安忍之求之反衷未识理恕问周礼秋官司烜氏邦若屋诛为明竁焉曰王道贵产法理尚恩旧徳见食八象载其美五宥三刺礼经寳其仁是以禄父巨衅殷礼不辍三监乱徳蔡𦙍犹存罪莫极于无上逆莫甚于违天行大辟祸不及族理正刑愆止于身何恶当参夷之祸何戾受沦殄之辜问仪礼继母出嫁从为之服传云贵终其恩曰继母配父本非天属与尊合德名义以兴兼鞠育有加礼服是重既体违义尽弃节毁慈作嫔异门为鬼他族神道不全何终恩之有方齐服是追哭于野次茍存降重无乃过犹不及乎问礼记生不及祖父母父母税丧已则否曰服以恩制礼由义立慈母三年孙无缌葛者以戚非天属报养止身祖虽异域恩不及已但正体于下可无服乎且缟冠𤣥武子姓之服縓练之后纕绖已除犹怀惨素未忍从吉况斩焉初之创巨方始复弔之宾尚改缁袭奉哀苦次而无追变孝子孝孙岂天理是与问左氏传齐人杀哀姜君子以为不可曰受醮从天人伦所重保育异宗承奉郊奠而乃肆极昬淫祸倾合卺之尊怙乱无终殄灭诞鞠之爱齐桓匡翼四方正存刑矩割不忍之恩行至公之法方生贬违以杀为甚而神道幽黙祸降未期虽穷勃履朝臣不宜纠既事反人灵咎将有所施之取衷孰为优允问公羊传王者之后郊天曰神不谬享帝无妄尊介丘偏祀犹不歆季氏之旅昊天至重岂可纳废飨之䖍唐虞已往事无斯典三后已降始见其文揖让之胄礼不上通昬瘉后烬四圭是主此便至道相承干无二綂纯风既诐𤣥牡肆尊礼不虚革庶昭异闻问谷梁传鲁僖三十一年夏四月卜郊不从乃免牲传曰乃者亡乎人之辞也曰乐以观风礼为教本其细已甚民不堪命齐不加兵屈于周典僖公鲁之盛君告诫䖍祀穆卜迎吉而休征不至若推咎于天则神不弃鉴归愆于人则颂声宜替既命龟失辰灵威弗眷郊享不从配天斯缺即传所言殆非虚美何承而制问尚书𦙍征羲和诘其罪乃季秋月朔辰弗合于房曰衡纪不移日月有度炎凉启辰次舍无代履端屡臻归余成闰是以爰命羲和升准徂节使晷数应时火流协运致望舒后律耀灵爽次即官永容可为愆𤣥象一差未成巨戾且杪秋岂回星之辰授衣非合璧之月叙食弗当积失加诛律度暂差便遘殄絶仁者之兵义不妄兴王赫斯举将有异説问毛诗十月之交朔日辛卯日有食之亦孔之丑曰日月次周行舍有常分至之候不为愆咎今同之辰而为深戾者专以金木相残指日成衅推歩不一容可如之若讁见正阳日维戊午生育相因犹子归母但以阴阳得无深忌乎若为忌也朔亦应为灾如不忌也卒卯岂独成丑且举凡之始以属月时繋之在日有爽明例义不妄构理用何依问论语河不出圗泣麟自伤曰圣人禀灵天地资识未形齐生死于一同等荣辱于彼我孔子自生不辰从心告齿乐正既修素王斯着方兴吾已之叹结反袂之悲进渉无上之心退深负杖之惧圣逹之理无乃缺如符玺郎王神贵答之名为辩疑合成十卷亦有可观前废帝时奏上之帝亲自执卷与神贵往复嘉其用心特除神贵子鸿彦为奉朝请景先子延祐武定末太子家令景远字叔遐重然诺好施与频岁凶俭分赡宗亲又于通衢以食饿者存济甚衆平原刘郁行经齐兖之境忽遇劫贼已杀十余人次至郁郁唿曰与君乡近何忍见杀贼曰若言乡里亲亲是谁郁曰齐州主簿房阳是我姨兄阳是景逺小字贼曰我食其粥得活何得杀其亲遂还衣服蒙活者二十余人景逺好史传不为章句天性小急不类家风然事二兄至谨抚养兄孤恩训甚笃益州刺史傅竖眼慕其名义启为昭武府功曹参军以母老不应竖眼颇恨之卒于家子敬道永熙中开府参军事史臣曰严稜夙款可嘉脩之晚有诚効唐和万里慕义归身着绩休宾穷而委质法寿伯玉末能投命景伯兄弟儒风雅业良可称焉魏书卷四十三卷四十三考证魏书卷四十三考证刘休宾传母子皆出家为尼北史母子皆出家为尼僧此少僧字房法寿传法寿族子景伯字长晖长北史作良魏书卷四十三考证魏书卷四十四钦定四库全书魏书卷四十四齐魏收撰列传第三十二罗结伊馛乙瓌和其奴茍頽薛野䐗宇文福费于孟威罗结代人也其先世领部落为国附臣刘显之谋逆也太祖去之结翼衞銮舆从幸贺兰部后以功赐爵屈虵侯太宗时除持节散骑常侍宁南将军河内鎭将世祖初迁侍中外都大官摠三十六曹事年一百七歳精爽不衰世祖以其忠悫甚见信待监典后宫出入卧内因除长信卿年一百一十诏听归老赐大寗东川以为居业并为筑城即号曰罗侯城至今犹在朝廷每有大事驿马询访焉年一百二十嵗卒赠宁东将军幽州刺史谥曰贞子斤太宗时为侍御中散后从世祖讨赫连昌世祖追奔入城昌邀击左右多死斤力战有功世祖嘉之后录勲除散骑常侍侍中四部尚书又加平西将军后平凉州攻城野战多有克㨗以功赐爵带方公除长安鎭都大将会蠕蠕侵境驰驿征还除柔𤣥鎭都大将后以斤机辩勅与王俊使蠕蠕迎女备后宫又以本将军开府为长安鎭都大将卒赠本将军雍州刺史谥曰静陪葬金陵子敦袭爵有姿貌善举止自太子洗马稍迁散骑常侍库部尚书卒赠安东将军幽州刺史谥曰恭子伊利高宗时袭爵除内行长以沉密小心恭勤不怠领御食羽猎诸曹事伊利曾病显祖幸其宅自视医药其见待如此稍迁散骑常侍仪曹尚书出为安东将军兖州刺史善抚导在州数年边民归之五千余户高祖时蠕蠕来寇诏伊利追击之不及而反后依例降为侯除司农卿光禄大夫卒世宗初赠征北将军燕州刺史谥曰静子阿奴亦忠实寡言有智度以勲臣之子除侍御中散袭爵稍迁中散大夫卒子杀鬼袭爵武泰中骠骑将军南青州刺史敦弟拔歴殿中尚书赐爵济南公高祖时进爵为王除征西将军吏部尚书改封赵郡王后例降为公卒赠宁东将军定州刺史谥曰康陪葬金陵子道生肆州安北府外兵参军卒子延天兴中骠骑将军左光禄大夫结从子渥渥子提竝歴通显提从世祖讨赫连昌有功赐昌女为妻子云早有名位显祖时给事中西征勅勒为贼所袭杀子盖世宗时左将军直合将军转龙骧将军济州刺史卒赠本将军兖州刺史长子鉴累迁冠军将军岐州刺史入除散骑常侍金紫光禄大夫主衣都统卒赠侍中都督冀定瀛三州诸军事尚书右仆射司空公衞将军冀州刺史以孝静外戚故也鉴弟衡累迁天水乐陵二郡太守辅国将军光州刺史结宗人弥善射有膂力世祖时为军将数从征伐有功官至范阳太守卒赠幽州刺史弥孙念字子怀武定中骠骑将军胶州刺史伊馛代人也少而勇健走及奔马善射多力曵牛却行神䴥初擢为侍郎转三郎赐爵汾阳子加振威将军世祖之将讨凉州也议者咸谏唯司徒崔浩劝世祖决行羣臣出后馛言于世祖曰若凉州无水草何得为国议者不可用也宜从浩言世祖善之既克凉州世祖大会于姑臧谓羣臣曰崔公智谋有余吾亦不复竒之吾正竒馛弓马之士而所见能与崔同此深自可竒顾谓浩曰馛智力如此终至公相浩曰何必读书然后为学衞青霍去病亦不读书而能大建勲名致位公辅世祖笑曰诚如公言馛性忠谨世祖爱之亲待日殊赏赐优厚眞君初世祖欲拜馛为尚书封郡公馛辞曰尚书务殷公爵至重非臣年少愚近所宜荷任请收过恩世祖问其欲馛曰中祕二省多诸文士若恩矜不已请参其次世祖贤之遂拜为中护将军祕书监以功赐爵魏安侯加冠军将军后出为东雍州刺史恩化大行百姓思之转殿中尚书常典宿衞世祖亲任之从幸𤓰歩频有战功进号镇军将军兴安二年迁征北大将军都曹尚书加侍中进爵河南公兴光元年拜司空及为三公清约自守为政举大纲而已不为苛碎太安二年领太子太保三年与司徒陆丽等竝平尚书事五年薨子兰袭散骑常侍库部尚书卒子盆生骁勇有胆气初为统军累有战功遂为名将以勲赐爵平城子神龟二年自骁骑将军直阁将军为持节右将军洛州刺史与荆州刺史淮南王世遵鲁阳太守崔模俱讨襄阳不克而还坐免官后除安西将军光禄大夫又为抚军将军太仆卿假鎭西将军西道别将每战频㨗自崔延伯之后盆生为次焉进号征西将军行岐州刺史复为西道都督战殁赠车骑将军雍州刺史永熙中重赠骠骑大将军仪同三司定州刺史子武平司徒祭酒武平弟武荣直合将军馛族孙豹子武卫将军豹子从子琳亦武衞将军乙瓌代人也其先世统部落世祖时瓌父匹知慕国威化遣瓌入贡世祖因留之瓌便弓马善射手格勐兽膂力过人数从征伐甚见信待尚上谷公主世祖之女也除镇南将军驸马都尉赐爵西平公从驾南征除使持节都督前锋诸军事每战身先士卒勇冠三军后除侍中征东将军仪同三司定州刺史进爵为西道都将和平中薨时年二十九赠太尉公谥曰恭子干归袭爵年十二为侍御中散及长身长八尺有气干颇习书疏尤好兵法复尚恭宗女安乐公主除驸马都尉侍中显祖初除征西将军秦州刺史有惠政高祖初即位为征西道都将又为中道都将延兴五年卒时年三十一赠左光禄大夫开府仪同谥曰康子海字怀仁少歴侍御中散散骑侍郎卒时年四十一赠散骑常侍衞将军济州刺史谥曰孝子瑗字雅珍尚淮阳公主高祖之女也除驸马都尉汝南王友固辞不拜歴济南太守时为逆贼刘桃攻郡瑗踰城获免后都督李叔仁讨桃平之瑗乃还郡后除司农少卿银青金紫左右光禄大夫中军将军西兖州刺史天平元年举兵应樊子鹄与行台左丞宗显战败死时年四十六瑗弟谐字遵和武定中司马谐弟琛字仲珍解褐司空参军事稍迁东平济隂二郡太守散骑常侍卒时年四十九和其奴代人也少有操行善射御初为三郎转羽林中郎以恭勤致称赐爵东阳子除奋武将军高祖初迁尚书加散骑常侍进爵平昌公拜安南将军迁尚书左仆射太安元年诏羣臣议立皇太子名其奴与司徒丽等以为宜以德命名帝从之又与河东王闾毗太宰常英等竝平尚书事在官愼法不受私请时以西征吐谷浑诸将淹停不进久囚未决其奴与尚书毛法仁等穷问其状连日具伏和平六年迁司空加侍中高宗崩乙浑与林金闾擅杀尚书杨保年等殿中尚书元郁率殿中宿卫士欲加兵于浑浑惧归咎于金闾执金闾以付郁时其奴以金闾罪恶未分乃出之为定州刺史皇兴元年长安鎭将东平王道符反诏其奴领征西大将军率殿中精甲万骑以讨之未至而道符败军还三年薨内外咸叹惜之赠平昌王谥曰宣子天受袭爵初为内行令太和六年迁弩库曹下大夫卒苟頽代人也曾祖乌提登国初有勲于太祖赐呉宁子父洛跋内行长頽性厚重少言严毅清直武力过人擢为中散小心谨敬世祖南讨以頽为前锋都将每临敌对战常先登䧟陈世祖至江赐爵建德男加宁远将军还迁奏事中散典凉州作曹迁内行令转给事中迁司衞监以本将军拜洛州刺史为政刚严抑彊扶弱山蛮畏威不敢为寇承明元年文明太后令百官举才堪干事人足委此者于是公卿咸以頽应选征拜散骑常侍殿中尚书进爵成德侯加后将军太和元年加散骑常侍寻迁侍中安东将军都曹尚书进爵河南公頽方正好直言虽文明太后生杀不允頽亦言至恳切未曾阿谀李䜣李敷之诛也頽竝致谏太后不从三年迁征北大将军司空公进爵河东王以旧老听乘歩挽杖于朝大驾行幸三川頽留守京师沙门法秀谋反頽率禁衞收掩毕获内外晏然驾还饮至文明太后曰当尔之日卿若持疑不即收捕处分失所则事成不测矣今京畿不扰宗社获安者实卿之功也七年诏曰頽为台鼎论道是寄歴奉四朝庸绩弥远宜加崇异以彰厥功自兹已后可永受复除十三年冬薨高祖痛悼者久之赠赗有加谥僖王长子恺累迁冠军将军柔𤣥怀荒武川镇大将袭爵河东王例降为公正光二年卒赠平北将军恒州刺史子宝武定中北梁太守恺弟养歩兵校尉早卒养弟资武骑侍郎河间太守太仆少卿汲郡太守迁龙骧将军肆州刺史还除武衞将军加后将军延昌末卒赠平北将军并州刺史并给帛二百匹布一百匹谥曰愍子景蛮庄帝时抚军将军金紫光禄大夫頽弟若周散骑常侍尚书太和中安南将军豫州刺史颍川侯卒赠光禄大夫若周弟寿乐太和中北部尚书安南将军怀州刺史假山阳公未拜寻除散骑常侍殿中尚书晋安侯卒赠安东将军冀州刺史頽从叔孤少以忠直称太宗即位以定䇿功拜车骑将军后除鎭军大将军并州刺史愽陵公不治产业死之日家无余财百姓追思之薛野䐗代人也父达头自姚苌时率部落归国太祖嘉其忠款赐爵聊城侯散员大夫待以上客之礼赐妻郑氏达头闲雅恭愼太祖深器之卒赠平南将军冀州刺史谥曰悼野䐗少失父母养于宗人利家及长好学善射高宗初召补羽林迁给事中典民籍事校计户口号为称职赐爵顺阳子野䐗少孤父侯不袭至是钖爵和平中除平南将军并州刺史进爵河东公转太州刺史在治有声卒年六十一赠散骑常侍大将军并州刺史谥曰简子虎子姿貌壮伟明断有父风年十三入侍高宗太安中迁内行长典奏诸曹事当官正直内外惮之及文明太后临朝出虎子为枋头鎭将虎子素刚简为近臣所疾因小过黜为鎭门士及显祖南廵次于山阳虎子拜诉于路曰臣昔事先帝过霑重恩陛下在谅闇之日臣横罹非罪自摈黜此蕃已经多载不悟今日得奉圣颜遂流涕呜咽显祖曰卿先帝旧臣久屈非所良用怃然诏虎子侍行访以政事数十里中占对不絶时山东饥馑盗贼竞起相州民孙诲等五百余人称虎子在鎭之日土境清晏诉乞虎子仍复除枋头鎭将即日之任至鎭数州之地姦徒屏迹显祖玺书慰喻后除平南将军相州刺史显祖崩不行太和二年袭爵三年诏虎子督三将出寿春与刘昶南讨四年徐州民桓和等叛逆屯于五固诏虎子为南征都副将与尉元等讨平之以本将军为彭城鎭将至鎭雅得民和除开府徐州刺史时州鎭戍兵资绢自随不入公库任其私用常苦饥寒虎子上表曰臣闻金汤之固非粟不守韩白之勇非粮不战故自用兵以来莫不先积聚然后图兼并者也今江左未宾鲸鲵待戮自不委粟彭城以彊丰沛将何以拓定江关扫一衡霍窃惟在鎭之兵不减数万资粮之绢人十二匹即自随身用度无准未及代下不免饥寒论之于公无毫釐之润语其利私则横费不足非所谓纳民轨度公私相益也徐州左右水陆壤沃清汴通流足盈激灌其中良田十万余顷若以兵绢市牛分减戍卒计其牛数足得万头兴力公田必当大获粟稻一嵗之中且给官食半兵植余兵尚衆且耕且守不妨捍边一年之收过于十倍之绢暂时之耕足充数载之食于后兵资唯须内库五稔之后谷帛俱溢匪直戍士有丰饱之资于国有吞敌之势昔杜预田宛叶以平吴充国耕西零以彊汉臣虽识谢古人任当边守庶竭尘露有增山海高祖纳之又上疏曰臣闻先王建不易之轨万代承之圣主埀不刋之制千载共仰伏惟陛下道洽羣生恩齐造化仁德所覃迹超前哲远崇古典留意治方革前王之弊法申当今之宜用定贡赋之轻重均品秩之厚薄庶令百辟足以代耕编户享其余畜巍乎焕焉不可量也臣窃寻居边之民蒙化日浅戎马之所资计素微小户者一丁而已计其征调之费终嵗乃有七缣去年征责不备或有货易田宅质妻卖子呻吟道路不可忍闻今淮南之人思慕圣化延颈企足十室而九恐闻赋重更懐进退非惟损皇风之盛虑伤慕义之心且臣所居与南连接民情去就实所谙知特宜寛省以招未至其小郡太守数户而已一请止六尺绢嵗不满匹既委边捍取其必死邀之士重何吝君轻今班制已行布之天下不宜忤冒以乱朝章但猥借恩私备位蕃岳忧责之地敢不尽言书奏文明太皇太后令曰俸制已行不可以小有不平便亏通式在州戍兵每嵗交代虎子必亲自劳送丧者给其歛帛州内遭水二麦不收上表请贷民粟民有车牛者求诣东兖给之竝如所奏民得安堵高祖曾从容问祕书丞李彪曰卿频使江南徐州刺史政绩何如彪曰绥边布化甚得其和高祖曰朕亦知之沛郡太守邵安下邳太守张攀咸以赃汚虎子案之于法安等遣子弟上书诬虎子南通贼虏高祖曰此其妄矣朕度虎子必不然也推案果虚乃下诏曰夫君臣体合则功业可兴上下猜惧则治道替矣沛郡太守邵安下邳太守张攀咸以贪惏获罪各遣子弟诣阙告刺史虎子纵民通贼妄称无端安宜赐死攀及子僧保鞭一百配敦煌安息他生鞭一百可集州官兵民等宣告行决塞彼轻狡之源开此陈力之效在州十一载太和十五年卒年五十一赠散骑常侍鎭南将军相州刺史谥曰文有六子长子世遵袭爵例降为侯景明中为秦州刺史稍迁左将军年四十二长子忱字安民正光中袭爵稍迁鎭南将军鉅鹿太守定州仪同开府谘议参军齐献武王大行台左丞中外府司马出为殷州骠骑府长史武定五年除鎭北将军北广平太守为治暴虐曾因公事一家之内併杀数人为民所讼将致之罪遇患卒于郡赠征西将军西兖州刺史忱弟安颢武定末东豫州征西府长史世遵弟昙庆少有度量永平中员外散骑常侍迁尚书郎年五十一卒子衍字元孙轻财慕义熙平中为侍御史奉朝请永安中尚书驾部郎中行河隂县事卒于正平太守赠征东将军徐州刺史昙庆弟昙宝初补散骑高祖诏昙宝採遗书于天下歴侍御中散直合将军太子歩兵校尉世宗时遣使廵行四方以昙宝持节兼散骑常侍龙骧将军南道大使昙宝达豫州卒年二十九昙宝弟昙尚有容貌性寛和初辟御史加奉朝请熙平二年除徐州谷阳戍主行南阳平郡事母忧去职正光中诏以阳平隣接萧衍绥捍须人仰尚书举才而遣左仆射萧宝夤举昙尚应选驰驿之郡孝昌初徐州刺史元法僧叛入萧衍昙尚斩其使人送首于都督安乐王鉴鉴不能援遂为萧衍将王希所䧟拘昙尚送萧衍衍以礼遇之昙尚乞归衍乃听还肃宗复其本秩武泰初尒朱荣擅彊并肆朝廷欲揣其情除昙尚员外常侍使于荣託以慰喻密以观之建义初除司徒左长史兼吏部尚书授太原王尒朱荣官还赐爵永安侯寻除后将军定州刺史尒朱荣之死授持节兼尚书北道行台代魏兰根后为鎭东将军金紫光禄大夫太昌初加征东将军行兖州事天平中除骠骑大将军齐州刺史昙尚凡歴三州俱称贪虐还除将作大匠卒于官年六十一赠都督瀛沧二州诸军事本将军仪同三司瀛州刺史子仲芬武定中齐文襄王中外府中兵参军昙尚弟琡字昙珍武定末仪同三司尚书右仆射宇文福河南洛阳人其先南单于之远属世为拥部大人祖活拨仕慕容垂为唐郡内史辽东公太祖之平慕容宝活拨入国为第一客福少骁果有膂力太和初拜羽林郎将迁建节将军赐爵新昌侯南征都将击萧赜有功授显武将军寻除恢武将军北征都将特赐戎服破蠕蠕别部获万余还除都牧给事十七年车驾南讨假冠军将军后军将军时仍迁洛勅福检行牧马之所福规石济以西河内以东拒黄河南北千里为牧地事寻施行今之马塲是也及从代移杂畜于牧所福善于将养竝无损耗高祖嘉之寻补司衞监从驾豫州加冠军将军西道都将假节征虏将军领精骑一千专殿驾后未几转骁骑将军仍领太仆典牧令从驾征南阳兼武衞将军二十二年车驾南讨遣福与右衞将军杨播为前军至邓城福选兵简将为攻围之势高祖望福军法齐整将士闲习大被褒叹萧鸾遣其尚书崔慧景黄门郎萧衍率衆十万来救高祖指麾将士勅福领高车羽林五百骑出贼南面夺其桥道遏絶归路贼衆大恐六道来战福据鞍誓衆身先士卒贼不得前遂大奔溃赐爵昌黎伯正武衞加征虏将军寻以高车叛命加征北将军北征都将追讨之军败被黜景眀初乃起拜平远将军南征统军进计于都督彭城王勰曰建安是淮南重鎭彼此要冲得之则义阳易图不获则寿春难保勰然之及勰为州遂令福攻建安建安降以勲封襄乐县开国男邑二百户除太仆少卿寻以衍将寇边假节征虏将军领兵出三关讨之又诏福行豫州事与东豫州刺史田益宗共相影援绥遏蛮楚还为光禄大夫转太仆卿延昌中以本官领左衞将军除散骑常侍都官尚书加安东将军营州大中正熙平初除鎭北将军瀛州刺史福性忠清在公严毅以信御民甚得声誉解任复除太仆卿又为金紫光禄大夫出除散骑常侍都督怀朔沃野武川三鎭诸军事征北将军怀朔鎭将至鎭遇病卒诏遣主书乐安嘉赴弔赠车骑大将军定州刺史开国如故谥曰贞惠长子善字庆孙袭爵自司空掾稍迁平南将军光禄大夫孝昌末北征战殁赠车骑将军冀州刺史善弟延字庆寿体貌魁岸眉目疎朗永平中释褐奉朝请直后员外散骑常侍以父老诏听随侍在瀛州属大乘妖党突入州城延率奴客战死者数人身被重疮贼乃小退而纵火烧斋阁福时在内延突火而入抱福出外支体灼烂发尽为烬于是勒衆与贼苦战贼乃散走以此见称孝昌中授假节建威将军西道别将赴援关陇有战功除员外散骑常侍转直寝与万俟丑奴战没赠冠军将军豫州刺史子仲鸾武定末齐王丞相府长流参军庆寿弟庆安歴给事中尚书殿中郎中后加平北将军武衞将军河隂遇害赠征东将军兖州刺史长子仲融融弟仲衍费于代人也祖峻仕赫连昌为宁东将军泰常末率衆来降拜龙骧将军赐爵犍为公后迁征南将军广阿鎭大将徙爵下邳公父郁以随父归诚勲赐五等男除燕郡太守卒赠幽州刺史于少有节操起家内三郎世祖南伐从驾至江以宿衞之勤除宁远将军赐爵松阳男迁商贾部二曹令除平南将军怀州刺史卒子万袭太和初除平南将军梁国鎭将后高祖南伐万从驾渡淮战殁赠鎭东将军冀州刺史子穆字朗兴性刚烈有壮气颇渉书史好尚功名世宗初袭男爵后除夏州别驾寻加宁逺将军转泾州平西府长史时刺史皇甫集灵太后之元舅恃外戚之亲多为非法穆正色匡谏集亦惮之转安定太守仍为长史还朝拜左军将军转河隂令有严明之称时蠕蠕主婆罗门自凉州归降其部衆因饥侵掠边邑诏穆衔命宣慰便皆欵附明年复叛入寇凉州除穆辅国将军假征虏将军兼尚书左丞西北道行台仍为别将往讨之穆至凉州蠕蠕遁走穆谓其所部曰彼衆轻狡唯利是视见敌便走乘虚复出今王师来讨虽畏威逃迹然军还之后必来侵暴今欲羸师诱致冀获一战若不令其破胆终恐疲于奔命衆咸然之穆乃简练精骑伏于山谷使羸劣之衆为外营以诱之贼骑觇见谓为信弱俄而竞至穆伏兵奔击大破之斩其帅郁厥乌尔俟斤十代等获生口杂畜甚衆及六鎭反叛诏穆为别将𨽻都督李崇北伐都督崔暹失利崇将班师会诸将议曰朔州是白道之冲贼之咽喉若此处不全则并肆危矣今欲选诸将一人留以鎭捍不知谁堪此任佥曰无过穆者崇乃请为朔州刺史仍本将军寻改除云州刺史穆招离聚散颇得人心时北境州鎭悉皆沦没唯穆独据一城四面抗拒久之援军不至兼行路阻塞粮仗俱尽穆知势穷乃弃城南走投尒朱荣于秀容既而诣阙请罪诏原之孝昌中二绛蜀反以穆为都督讨平之拜前将军散骑常侍迁平南将军光禄大夫妖贼李洪于阳城起逆连结蛮左诏穆兼武衞将军率衆讨击破于关口之南迁金紫光禄大夫正武衞将军尒朱荣向洛灵太后征穆令屯小平及荣推奉庄帝河梁不守穆遂弃衆先降穆素为荣所知见之甚悦穆潜说荣曰公士马不出万人今长驱向洛前无横陈者正以推奉主上顺民心故耳既无战胜之威群情素不厌伏今以京师之衆百官之盛一知公之虚实必有轻侮之心若不大行诛罚更树亲党公还北之日恐不得度太行而内难作矣荣心然之于是遂有河隂之事天下闻之莫不切齿荣入洛穆迁中军将军吏部尚书鲁县开国侯食邑八百户又领夏州大中正萧衍遣将军曹义宗逼荆州诏穆为使持节南征将军都督南征诸军事大都督以援之穆濳军径进出其不意至即大破之生擒义宗送阙以功迁衞将军进封赵平郡开国公增邑一千户迁使持节加侍中车骑将军假仪同三司前锋大都督与大将军元天穆东讨邢杲破平之时元颢内逼庄帝北幸颢入京师穆与天穆既平齐地回帅将击颢穆先驱围虎牢尽锐攻之将㧞属天穆北渡既无后继人情离沮穆遂降颢以河隂酷滥事起于穆引人诘让出而杀之时年五十三庄帝还宫追赠侍中司徒公谥曰武宣长子庆逺永安中龙骧将军青州开府司马第二子孝远袭天平中叛入关西孟威字能重河南洛阳人颇有气尚尤晓北土风俗歴东宫齐帅羽林监时四鎭高车叛投蠕蠕高祖诏威晓喻祸福追还逃散分配为民后以明解北人之语勅在着作以备推访永平中自鎭远将军前军将军左右直长加龙骧将军出使高昌还迁城门校尉直合将军沃野鎭将正光初蠕蠕主阿那瓌归国诏遣前郢州刺史陆希道兼侍中为使主以威兼散骑常侍为副远畿迎接阿那瓌之还国也复以威为平北将军光禄大夫假员外常侍为使主护送之前后频使逺蕃粗皆称㫖复加抚军将军普泰中除大鸿胪卿寻加骠骑大将军左光禄大夫天平三年卒赠使持节侍中本将军都督冀瀛沧三州诸军事司空公冀州刺史子恂嗣威弟季稍迁鎭远将军左中郎将廷尉监以本将军除广州刺史预尒朱荣义举封鉅鹿县开国公食邑一千户除抚军将军廷尉卿转司农卿出为平西将军华州刺史卒赠车骑大将军雍州刺史史臣曰罗结枝附叶从当旧之眷子孙显禄俱至公王伊馛以勇力见擢而能賛伐姑臧之䇿请参中祕之官世祖嘉之于前良有以也乙瓌之骁勐和奴之贞正苟頽之刚直虎子之威彊宇文之气干咸亦有用之士费穆出身致力遂有功名而末路一言祸被簪带校之文和异世同咎其死也幸哉孟威致力荒裔其勤可录矣罗结孙㧞高祖时进爵济南王㧞孙延天兴中骠骑将军案太祖初卽位年号天兴㧞仕高祖其孙必非太祖时盖年号误也魏书卷四十四卷四十四考证魏书卷四十四考证罗结传子延天兴中骠骑将军左光禄大夫按道武纪天兴为太祖年号今延之祖拔于高祖时进爵为王已距天兴七八十年矣安有其孙先于尔时为骠骑将军光禄大夫者耶年号当有讹费于传引人诘让人北史作入魏书卷四十四考证魏书卷四十五钦定四库全书魏书卷四十五齐魏收撰列传第三十三韦阆杜铨裴骏辛绍先柳崇韦阆字友观京兆杜陵人世为三辅冠族祖楷晋建威将军长乐清河二郡太守父逹慕容埀吏部郎大长秋卿阆少有器望値慕容氏政乱避地于蓟城世祖征拜咸阳太守转武都太守属杏城镇将郝温及盖吴反关中扰乱阆尽心抚纳所部独全在郡十六年卒子范厯镇西大将军府司马试守华山郡高宗时赐爵兴平男卒子儁字颖超早有学识少孤事祖母以孝闻性温和廉让为州里所称太和中袭爵除荆州治中转梁州宁朔府长史还为太尉外兵参军本州中正迁都水使者所在有声世宗崩领军于忠矫擅威刑与左仆射郭祚尚书裴植同时遇害语在植传时年五十七儁与祚婚家为忠所恶故及于难临终儁诉枉于尚书元钦钦知而不敢申理儁叹曰吾一生为善未蒙善报常不为恶今为恶终悠悠苍天抱直无诉时人咸怨伤焉熙平元年追赠中垒将军洛州刺史谥曰贞有子十三人长子荣绪字子光颇渉文史袭爵除员外散骑侍郎齐王萧寳夤仪同开府属因战败殁荣绪弟荣茂字子晔以干局知名歴侍御史尚书考功郎中出为征虏将军东秦州刺史永熙末兄弟竝殁关西荣茂弟子粲为寳炬南汾州刺史子粲少弟道谐为南汾州镇城都督齐献武王命将出讨陷城克之武定末子桀官至南兖州刺史阆兄子真喜起家中书博士迁中书侍郎冯翊太守子祉卒于太府少卿祉子义远出帝时为岐州刺史殁关西祉弟祯有识干起家奉朝请尚书郎中司徒主簿太子中舍人廷尉少卿给事黄门侍郎光禄大夫卒赠安西将军秦州刺史子文殊员外散骑侍郎早卒阆从叔道福父罴为苻坚丞相王勐所器重以女妻焉为坚东海太守坚灭奔江左仕刘裕为辅国将军秦州刺史道福有志略歴刘骏盱眙南沛二郡太守领镇北府录事参军时徐州刺史薛安都谋欲拥州内附道福参赞其事以功除安逺将军赐爵高密侯因此仍家于彭城卒赠征虏将军兖州刺史谥曰简子欣宗以归国勲别赐爵杜县侯高祖初拜彭城内史迁大将军宋王刘昶谘议参军广陵侯元衍为徐州刺史又请为长史带彭城内史抚绥内外甚得民和世宗初除通直散骑常侍出为河北太守不行寻转太中大夫行幽州事卒赠龙骧将军南兖州刺史谥曰简子元叡武定中颍州骠骑府长史欣宗从父弟合宗卒于东海太守子元恢有气干孝昌初值刺史元法僧据州外叛元恢招聚同志潜规克复事泄为法僧所害时人伤惜之阆从子崇字洪基父肃字道寿刘义真镇关中辟为主簿仍随义真度江歴魏郡弋阳二郡太守豫州刺史崇年十嵗父卒母郑氏以入国因寓居河洛少为舅兖州刺史郑义所器赏解褐中书博士转司徒从事中郎高祖纳其女为充华嫔除南颍川太守不好发擿细事常云何用小察以伤大道吏民感之郡中大治高祖闻而嘉赏赐帛二百匹迁洛以崇为司州中正寻除右将军咸阳王禧开府从事中郎复为河南邑中正崇频居衡品以平直见称出为乡郡太守更满应代吏民诣阙乞留复延三年在郡九年转司徒谘议久之除华山太守卒子猷之释褐奉朝请转给事中歩兵校尉稍迁前将军太中大夫卒猷之弟休之起家安州左将军府城局参军转给事中河南邑中正稍迁安西将军光禄大夫休之贞和自守未尝以言行忤物卒子道建武定末定州仪同开府长史带中山太守道建弟道儒齐文襄王大将军府东合祭酒阆族弟珍字灵智高祖赐名焉父尚字文叔乐安王良安西府从事中郎卒赠安逺将军雍州刺史珍少有志操解褐京兆王子推常侍转尚书南部郎高祖初蛮首桓诞归欵朝廷思安边之略以诞为东荆州刺史令珍为使与诞招慰蛮左珍自悬瓠西入三百余里至桐栢山穷淮源宣扬恩泽莫不降附淮源旧有祠堂蛮俗恒用人祭之珍乃晓告曰天地明灵即是民之父母岂有父母甘子肉味自今已后悉宜以酒脯代用羣蛮从约至今行之凡所招降七万余户置郡县而还以奉使称㫖除左将军乐陵镇将赐爵霸城子萧道成司州民谢天盖自署司州刺史规欲以州内附事泄为道成将崔慧景攻围诏珍率在镇士马渡淮援接时道成闻珍将至遣将茍元宾据淮逆拒珍乃分遣铁马于上流潜渡亲率歩士与贼对接旗鼓始交甲骑奄至腹背奋击破之天盖寻为左右所杀降于慧景珍乘胜驰进又破慧景拥降民七千余户内徙表置城阳刚陵义阳三郡以处之高祖诏珍移镇北阳萧赜遣其雍州刺史陈显达率衆来寇城中将士咸欲出战珍曰彼初至气鋭未可便挫且共坚守待其攻我疲敝击之未晚于是凭城拒战杀伤甚衆相持旬有二日夜开城门掩击之贼遂奔溃以功进爵为侯车驾南讨珍上便宜并自陈在边嵗久悉其要害愿为前驱诏珍为陇西公源怀卫大将军府长史转太保齐郡王长史迁显武将军郢州刺史在州有声绩朝廷嘉之迁龙骧将军赐骅骝二匹帛五十匹谷三百斛珍乃召集州内孤贫者谓曰天子以我能绥抚卿等故赐以谷帛吾何敢独当遂以所赐悉分与之寻加平南将军荆州刺史与尚书卢渊征赭阳为萧鸾将垣厯生蔡道贵所败免归乡里临别谓渊曰主上圣明志吞吴会用兵机要在于上流若有事荆楚恐老夫复不得停耳后车驾征樊郢复起珍为中军大将军彭城王勰长史沔北既平以珍为建威将军试守鲁阳郡高祖复南伐路经珍郡加中垒将军正太守珍从至济水高祖曰朕顷戎车再驾卿常翼务中军今日之举亦欲与卿同行但三鵶险要非卿无以守也因勑珍辞还及高祖崩于行宫祕匿而还至珍郡始发大讳还除中散大夫寻加镇逺将军太尉谘议参军永平元年卒时年七十四赠本将军南青州刺史谥曰懿长子缵字遵彦年十三补中书学生聪敏明辩为博士李彪所称除祕书中散迁侍御中散高祖每与名徳沙门谈论往复缵掌缀录无所遗漏颇见知赏转散骑侍郎徙太子中舍人仍兼黄门又兼司徒右长史寻转长兼尚书左丞寿春内附尚书令王肃出镇扬州请缵为长史加平逺将军带梁郡太守肃薨勑缵行州事任城王澄代肃为州复启缵为长史澄出征之后萧衍将姜庆真乘虚攻袭遂据外郭虽寻克复缵坐免官永平三年卒年四十五缵弟彧字遵庆亦有学识解褐奉朝请迁太尉骑兵参军出为雍州治中转别驾入为司徒掾寻转散骑侍郎稍迁平逺将军东豫州刺史彧绥怀蛮左颇得其心蛮首田益宗子鲁生鲁贤先叛父南入数为寇掠自彧至州鲁生等咸牋启修敬不复为害彧以蛮俗荒梗不识礼仪乃表立太学选诸郡生徒于州总敎又于城北置崇武馆以习武焉境内清肃还遇大将军京兆王继西征请为长史拜通直散骑常侍寻以本官兼尚书为豳夏行台以功封阴盘县开国男邑二百户孝昌元年秋卒于长安赠抚军将军雍州刺史谥曰文子彪袭厯本州治中转别驾孝庄末蓝田太守没于闗西彪弟融解褐员外散骑侍郎以军功赐爵长安伯稍迁大司马开府司马融娶司农卿赵郡李瑾女天平中疑其妻与章武王景哲姦通乃刺杀之惧不免仍亦自害彧弟朏字遵显少有志业年十八辟州主簿时属嵗俭朏以家粟造粥以饲饥人所活甚衆解褐太学博士迁祕书郎中稍迁左军将军为荆郢和籴大使南郢州刺史田夷启称朏父珍往任荆州恩洽夷夏乞朏充南道别将领荆州骁勇共为腹背诏从之未几行南荆州事肃宗末除征虏将军东徐州刺史寻迁东安将军加散骑常侍萧衍遣其郢州刺史田麤憘率衆来寇朏于石羊岗破斩之以功封杜县开国子邑二百户永安三年卒于州赠侍中车骑将军雍州刺史谥曰宣长子鸿字道衍颇有干用解褐奉朝请迁尚书令吏部郎中中书舍人天平三年坐漏泄赐死于家时年三十二鸿弟道植武定末仪同开府中兵参军太祖时有安定梁颖先仕慕容宝歴黄门郎入国拜建徳太守赐爵朝那男孙景儁起家赵郡王干行参军稍迁治书侍御史司徒中兵参军卒子师礼早卒师礼族弟嵩遵少有气侠起家奉朝请歴司空外兵参军后萧寳夤为雍州刺史引为中兵参军深见信任寳夤反令嵩遵率衆出征嵩遵伪受其署既行之后遂与侯终徳等还来袭城以功封乌氏县开国伯邑五百户后除光州平东府长史转荆州骠骑府司马卒官年四十四嵩遵弟嵩景武定中燕郡太守又有武功苏湛字景儁魏侍中则之后也晋乱避地河右世祖平凉州还乡里父拥字天祐秦州抚军府司马湛少有器行颇渉羣书年二十余举秀才除奉朝请领侍御史转员外散骑侍郎萧寳夤之讨关西以堪为行䑓郎中深见委任孝昌中寳夤大败东还朝廷以为雍州刺史后自猜惧害中尉郦道元乃称兵反时湛卧疾于家宝夤令姜俭报湛云元略受萧衍意㫖乃欲见除郦道元之来事不可测吾不能坐受死亡今便为身计不复作魏臣也与卿契阔故以相报死生荣辱与君共之湛闻之举声大哭俭遽止之曰何得便尔湛曰百口居家即时屠戮云何不哭哭数十声徐谓俭曰为我白济王王本以穷鸟投人赖朝廷假王羽翼荣宠至此属国歩多虞不能竭忠报德乃欲乘人间隙有不臧之心信惑行路无识之语欲以羸败之兵守关问鼎今魏徳虽衰天命未改且王之恩义未洽于民但见其败未见有成苏湛不能以百口居家为王族灭宝夤复报曰此自救命之计不得不尔所以不先相白者恐沮吾计故尔湛复曰凡为大事常得天下竒士今但共长安博徒小儿辈计校办有成理不湛恐荆棘必生庭合愿乞骸骨还乡里脱得因此病死可以下见先人宝夤素重之以湛病且知不为己用听还武功宝夤败荘帝即位征补尚书郎既至庄帝曰前闻卿荅萧宝夤甚有美辞为我説也湛顿首谢曰臣虽言辞不如伍被始终不易自谓过之然臣与宝夤周游契濶言得尽心而不能令其不反臣之罪也庄帝悦拜散骑都尉仍领郎寻迁中书侍郎出帝初病还乡里终于家赠散骑常侍镇西将军雍州刺史湛从母弟天水姜俭字文简父昭自平宪司直出为兖州安东长史带高平太守卒于营构都将俭少有干用勤济过人起家徐州车骑府田曹参军转太尉外兵参军萧寳夤出讨关西引为开府属军机谋略多所参预俭亦自谓遭逢知已遂竭诚委託宝夤为雍州仍请为开府从事中郎带长安令及宝夤反以为左丞尤见信任为羣下所雠疾寳夤败城人杀之时年三十九苏湛每谓人曰以姜俭才志堪致富贵惜其不遇命也如何俭弟素武定末中散大夫杜铨字士衡京兆人晋征南将军预五世孙也祖胄苻坚太尉长史父嶷慕容垂祕书监仍侨居赵郡铨学渉有长者风与卢元高允等同被征为中书博士初密太后父豹丧在濮阳世祖欲命迎葬于邺谓司徒崔浩曰天下诸杜何处望高浩对京兆为美世祖曰朕今方改葬外祖意欲取京兆中长老一人以为宗正命营䕶凶事浩曰中书博士杜铨其家今在赵郡是杜预之后于今为诸杜之最即可取之诏召见铨器貌瓌雅世祖感悦谓浩曰此真吾所欲也以为宗正令与杜超子道生迎豹丧柩致葬邺南铨遂与超如亲超谓铨曰既是宗近何缘复侨居赵郡乃延引同属魏郡焉迁散骑侍郎转中书侍郎赐爵新丰侯卒赠平南将军相州刺史魏县侯谥曰宣子振字季元太和初举秀才卒于中书博士子遇字庆期起家奉朝请转员外散骑侍郎尚书起部郎中窃官材瓦起立私宅清论鄙之迁龙骧将军中散大夫出为河东太守卒赠中军将军都官尚书豫州刺史谥曰惠子鸿永熙中司徒仓曹参军铨族子洪太字道廓延兴中为中书博士后使高丽除安远将军下邳太守转梁郡太守太和中除鹰扬将军绛城镇将带新昌阳平二郡太守卒年五十二子祖悦字士豁颇有识尚大将军刘昶参军事稍迁天水仇池二郡太守行南秦州事正光中入为太尉汝南王悦谘议参军出除高阳太守卒于郡子长文字子儒肃宗挽郎员外散骑侍郎稍迁尚书郎以随叔颙守岐州勲赐爵始平伯加平东将军天平末卒于安西将军光禄大夫赠中军将军度支尚书雍州刺史长文第四弟子达武定中齐文襄王大都督府户曹参军祖悦弟颙字思颜颇有干用解褐北中府録事参军正光中稍迁厉威将军盱眙太守带大徐戍主元法僧之叛也颙逃窜获免后为谏议大夫孝昌二年为西征军司行岐州事萧宝夤起逆颙据州不从还除征虏将军东荆州刺史以守岐州勲封平阳县开国伯邑五百户武泰中转授岐州刺史永安中除泾州刺史时万俟丑奴充斥关右不行乃为都督防守岐州丑奴攻之不克事宁除镇西将军光禄大夫以勲又赏安平县开国伯食邑五百户以平阳伯转授弟二子景仲后为征西将军金紫光禄大夫没于关西裴骏字神驹小名皮河东闻喜人父双硕本县令假建威将军恒农太守安邑子卒赠平南将军东雍州刺史闻喜侯骏幼而聪慧亲表异之称为神驹因以为字弱冠通渉经史好属文性方检有礼度乡里宗敬焉盖吴作乱于关中汾阴人薛永宗聚衆应之屡残破诸县来袭闻县中先无兵仗人情骇动县令忧惶计无所出骏在家闻之便率厉乡豪曰在礼君父有危臣子致命府县今为贼所逼是吾等徇节之秋诸君可不勉乎诸豪皆奋激请行骏乃简骑骁勇数百人奔赴贼闻救至引兵退走刺史嘉之以状表闻会世祖亲讨盖吴引见骏骏陈叙事宜甚会机理世祖大悦顾谓崔浩曰裴骏有当世才具且忠义可嘉补中书博士浩亦深器骏目为三河领袖转中书侍郎刘骏遣使明僧暠朝贡以骏有才学乃假给事中散骑常侍于境上劳接皇兴二年卒赠平南将军秦州刺史闻喜侯谥曰康子修字元寄清辩好学年十三补中书学生迁祕书中散转主客令以妇父李䜣事出为张掖子都大将张掖境接胡夷前后数致寇掠修明设烽候以方略御之在边六年关塞清静高祖嘉之征为中部令转中大夫兼祠部曹事职主礼乐每有疑议修斟酌故实咸有条贯太和十六年卒时年五十一高祖悼惜之赙帛一百匹谥曰恭伯世宗时追赠辅国将军东秦州刺史修早孤居丧以孝闻二弟三妹竝在幼弱抚养训诲甚有义方次弟务早丧修哀伤之感于行路爱育孤姪同于己子及将异居奴婢田宅悉推与之时人以此称焉子询字敬叔美仪貌多艺能音律博奕咸所开解起家奉朝请太尉集曹参军转长流尚书起部郎中平昌太守时太原长公主寡居与询私姦肃宗仍诏询尚焉寻以主壻特除散骑常侍时本邑中正阙司徒召询为之询族叔昞自陈情愿此官询遂让焉时论善之寻监起居事迁祕书监出为平南将军郢州刺史询以凡司戍土蛮酋田朴特地居要险衆踰数万足为边捍遂表朴特为西郢州刺史朝议许之萧衍遣将李国兴寇边时四方多事朝廷未遑外略缘境城戍多为国兴所陷贼既乘胜遂向州城询率厉固守垂将百日援军既至贼乃退走加散骑常侍安南将军朴特自国兴来寇便与询掎角为表里声援郢州获全朴特颇有力焉征为七兵尚书至都未几除豫州刺史寻进号抚军将军加散骑常侍未之州还为七兵尚书常侍如故武泰初诏询以本官兼侍中为关右大使赏擢慕义之徒未及发会尒朱荣入洛于河阴遇害年五十一赠侍中车骑大将军司空公雍州刺史谥曰贞烈无子修弟务字阳仁少而聪慧举秀才州辟主簿早卒子美字师伯少有美名举秀才州主簿太尉咸阳王雅相赏爱欲以女妻之美拒而不纳除奉朝请亦早卒无子务弟宣字叔令通辩博物早有声誉少孤事母兄以孝友称举秀才至都见司空李䜣与言自旦及夕䜣嗟善不已司空李沖有人伦鉴识见而重之高祖初征为尚书主客郎与萧赜使颜幼明刘思效萧琛范云等对接转都官郎边员外散骑侍郎旧令与吏部郎同班高祖会集沙门讲佛经因命宣论难甚有理诣高祖称善迁都洛阳以宣为採材副将奉使称㫖遥除司空谘议参军府解转司州治中兼司徒右长史又转别驾仍长史宣明敏有器干总摄州府事无凝滞远近称之世宗初除太中大夫领夲郡中正仍别驾又为司州都督迁太尉长史宣上言曰自迁都已来凡战陈之处及军罢兵还之道所有骸骼无人覆藏者请悉令州郡戍逻检行埋掩并符出兵之乡其家有死于戎役者使皆招魂复魄祔祭先灵复其年租调身被伤痍者免其兵役朝廷从之出为征虏将军益州刺史宣善于绥抚甚得羌戎之心后晋寿更置益州改宣所莅为南秦州先是有阴平氐酋杨孟孙拥户数万自立为王通引萧衍数为边患宣乃遣使招喻晓以逆顺孟孙感恩即遣子诣阙武兴氐姜谟等千余人上书乞延更限世宗嘉焉宣家世以儒学为业常慕廉退每叹曰以贾谊之才仕汉文之世不歴公卿将非运也乃谓亲宾曰吾本闾阎之士素无当世之志直随牒推移遂至于此禄后养亲道不光国瞻言往哲可以言归矣因表求解世宗不许乃作怀田赋以叙心焉永平四年患笃世宗遣太医令驰驿就视并赐御药宣素明阴阳之书自始患便知不起因自克亡日果如其言时年五十八世宗悼惜之赠左将军豫州刺史谥曰定寻改为穆子敬宪庄伯竝在文苑传第四子献伯武定末廷尉卿骏从弟安祖少而聪慧年八九歳就师讲诗至鸣篇语诸兄云鹿虽禽兽得食相唿而况人也自此之后未曾独食弱冠州辟主簿民有兄弟争财诣州相讼安祖召其兄弟以礼义责让之此人兄弟明日相率谢罪内外钦服之复有人劝其入仕安祖曰高尚之事非敢庶几且京师辽逺实惮于栖屑耳于是闲居养志不出城邑安祖曾行値天热舎于树下鸷鸟逐雉雉急投之遂触树而死安祖愍之乃取置阴地徐徐䕶视良久得苏安祖喜而放之后夜忽梦一丈夫衣冠甚伟着绣衣曲领向安祖再拜安祖怪而问之此人云感君前日见放故来谢徳闻者异焉后高祖幸长安至河东存访故老安祖朝于蒲坂高祖与语甚悦仍拜安邑令安祖以老病固辞诏给一时俸以供汤药焉年八十三卒于家子思济亦有志操早卒子宗贤思济弟幼儁卒于猗氏令辛绍先陇西狄道人五世祖怡晋幽州刺史父渊私署凉王李暠骁骑将军暠子歆亦厚遇之歆与沮渠蒙逊战于蓼泉军败失马渊以所乘马授歆而身死于难以义烈见称西土世祖之平凉州绍先内徙家于晋阳明敏有识量与广平游明根范阳卢度世同郡李承等甚相友善有至性丁父忧三年口不甘味头不栉沐发遂落尽故常着垂裙皁㡌自中书博士转神部令皇兴中薛安都以彭城归国时朝廷欲绥安初附以绍先为下邳太守加宁朔将军为政不茍激察举其大纲而已唯敎民治产御贼之备及刘彧将陈显达萧道成萧顺之来寇道成谓顺之曰辛绍先未易侵也宜共慎之于是不歴郡境遂径屯吕梁太和十三年卒赠冠军将军并州刺史晋阳公谥曰惠子凤达躭道乐古有长者之名卒于京兆王子推国常侍凤达子祥字万福举司州秀才司空行参军迁主簿太傅元丕为并州刺史祥为丕府属勑行建兴郡咸阳王禧妃即祥妻妹及禧搆逆亲知多罹尘谤祥独萧然不预转并州平北府司马会刺史丧朝廷以其公清遂越长史勑行州事祥初在司马有白璧还兵药道显被诬为贼官属推处咸以为然祥曰道显而有悲色察狱以色其此之谓乎苦执申之月余别获真贼后除郢州龙骧府长史带义阳太守白早生之反也萧衍遣衆来援因此缘淮镇戍相继降没唯祥坚城独守萧衍遣将胡武城陶平虏于州南金山之上连营侵逼衆情大惧祥从容晓喻人心遂安时出挑战伪退以骄贼贼果日来攻逼不复自备乃夜出袭其营将晓矢刃交下贼大崩散溃擒平虏斩武城以送京师州境获全论功方有赏授而刺史娄悦耻勲出其下间之执政事竟不行胡贼刘龙驹作逆华州勑除祥华州安定王燮征虏府长史仍为别将与讨胡使薛和讨灭之神龟元年卒时年五十五永安二年赠冠军将军南青州刺史长子琨字怀玉少聪敏解褐相州仓曹参军稍迁陈郡太守轻车将军济州征虏府长史卒年四十六琨弟怀仁武定末长乐太守怀仁弟贲字叔文少有文学识度沉雅起家北中府中兵参军员外散骑侍郎建义初修起居注除济州抚军府长史出帝时转胶州车骑府长史迁平东将军太师咸阳王坦开府长史武定中中尉崔暹表荐贲除太守吏民怀其恩惠还卒于邺时年五十八贲弟烈字季武歴太傅东合祭酒卒于梁州镇南府长史烈弟匡字季政颇有文学永安初释褐封丘令加威烈将军时经河阴之役朝士多求出外故匡为之后除平逺将军符玺郎中卒于龙骧将军通直散骑侍郎时年三十五赠散骑常侍前将军雍州刺史祥弟少雍字季和少聪颖有孝行尤为祖父绍先所爱绍先性嗜羊肝常唿少雍共食及绍先卒少雍终身不食肝性仁厚有礼义门内之法为时所重释褐奉朝请太学博士员外散骑侍郎司空高阳王雍引为田曹参军少雍性清正不惮彊御积年久讼造次决之请託路绝时称贤明正始中诏百官各举所知高阳王雍及吏部郎中李宪俱以少雍为举首迁给事中侍中游肇后亦荐之会卒年四十二少雍妻王氏有徳义与其从子怀仁兄弟同居怀仁等事之甚谨闺门礼让人无比焉士大夫以此称美子元植武定中仪同府司马元植弟士逊太师开府功曹参军凤达弟穆字叔宗举茂才东雍州别驾初随父在下邳与彭城陈敬文友善敬文弟敬武少为沙门从师远学经久不反敬文病临卒以杂绫二十匹託穆与敬武穆久访不得经二十余年始于洛阳见敬武以物还之封题如故世称其廉信歴东荆州司马转长史带义阳太守领戍雅有恤民之称转汝阳太守值水涝民饥上表请轻租赋帝从之遂勑汝阳一郡听以小绢为调迁中散大夫加龙骧将军正光四年以老启求致仕诏引见谓穆志力尚可除平原相穆善抚导民吏怀之孝昌二年徴为征虏将军太中大夫未发卒于郡年七十七赠后将军幽州刺史谥曰贞长子子馥字元颖早有学行孝昌初释褐南司州龙骧府录事参军丁父艰居丧有礼后除给事中南冀州防城都督素为庄帝所知识及即位除宣威将军尚书右主客郎中持节为南济冀济青四州慰劳使寻除宁朔将军员外散骑常侍仍领郎中太宰元天穆征邢杲引为行台郎中寻除平原相子馥父子竝为此郡吏民怀安之元颢入洛子馥不受其赦刺史元仲景附颢拘子馥并禁家口庄帝反政诏封三门县开国男食邑二百户天平中为东南道行台左丞徐州开府长史入除太尉府司马长白山连接三齐瑕邱数州之界多有盗贼子馥受使检覆因辨山谷要害宜立镇戍之所又诸州豪右在山鼓铸姦党多依之又得密造兵仗亦请破罢诸冶朝廷善而从之还除尚书右丞出为清河太守武定八年卒于郡子馥以三传经同説异遂总为一部传注竝出校比短长㑹亡未就子德维武定末司徒行参军子馥弟子华字仲夷天平中右光禄大夫柳崇字僧生河东解人也七世祖轨晋廷尉卿崇方雅有器量身长八尺美须明目兼有学行举秀才射䇿高第解褐太尉主簿尚书右外兵郎中于时河东河北二郡争境其间有盐池之饶虞坂之便守宰及民皆恐外割公私朋竞纷嚣台府高祖乃遣崇检断民官息讼属荆郢新附南寇窥扰又诏崇持节与州郡经略兼加慰喻还迁太子洗马本郡邑中正转中垒将军散骑侍郎迁司空司马兼卫尉少卿又领邑中正出为河北太守崇初届郡郡民张明失马疑十余人崇见之不问贼事人人别借以温颜更问其亲老存不农桑多少而微察其辞色即获真贼吕穆等二人余皆放遣郡中畏服境内帖然卒于官年五十六赠辅国将军岐州刺史谥曰穆崇所制文章寇乱遗失长子庆和性沉静不竞于时起家奉朝请稍迁轻车将军给事中本郡邑中正卒子德逸武定末齐王丞相府主簿庆和弟楷字孝则身长八尺善草书颇涉文史解褐员外散骑侍郎萧西征引为车骑主簿仍为行台郎中征还以员外郎领殿中侍御史转太尉记室参军迁宁逺将军通直散骑侍郎本郡邑中正普泰初简定集书省官出除征虏将军司徒从事中书郎转仪同开府长史天平中为肆州骠骑府长史颇有声誉又加中军将军兴和中抚军司马遇病卒崇从父弟元章姿貌魁伟歴太尉中兵参军司空录事司徒从事中郎迁相州平东府长史属刺史元熙起兵欲除元义元章与魏郡太守李孝怡等执熙赐爵猗氏伯除正平太守后灵太后反政削除官爵卒于家崇族弟敬起字华之起家中书博士转城阳王文学除宁逺将军尚书仪曹郎中龙骧将军平阳太守卒有五子长子永字神护性麤率解褐奉朝请转员外散骑侍郎除太尉记室参军谏议大夫又转征虏将军太中大夫本郡邑中正以母老解官归养卒于家赠征西将军秦州刺史永弟畅字叔智自奉朝请三迁伏波将军岐州征虏府长史迁征虏将军鲁阳太守还除左将军太中大夫转安东将军光禄大夫卒赠卫大将军雍州刺史谥曰穆畅弟范字洪礼卒于前将军给事中本州大中正范弟粹字季义出后叔仲起武定末平东后军迁辽西太守敬起弟仲起字绍隆举秀才咸阳王禧为牧辟西曹书佐无子兄子粹继之崇族子儁起少有志尚解褐奉朝请转太尉黙曹参军伏波将军司徒仓曹参军卒长子达摩武定末阳城太守儁起从父弟援字干护身长八尺仪望甚伟解褐太尉铠曹参军转护军司马稍迁冠军将军司空长史转廷尉少卿出除安西将军南秦州刺史寻为散骑常侍镇军将军转征西将军金紫光禄大夫迁车骑将军右光禄大夫卒赠本将军秦州刺史长子粲武定末青州骠骑府中兵参军援从父弟仲景汝南王悦常侍史臣曰韦杜旧族门风名亦不殒裴辛柳氏素业有资器行仍世所以布于列位不替其美魏书卷四十五卷四十五考证魏书卷四十五考证韦阆传崇年十嵗年监本误弟今改从北史少为舅兖州刺史郑义所器赏义北史作羲本书郑羲传羲尝出为安东将军西兖州刺史魏书卷四十五考证魏书卷四十六钦定四库全书魏书卷四十六齐魏收撰列传第三十四窦瑾许彦李䜣窦瑾字道瑜顿邱卫国人也自云汉司空融之后高祖成为顿邱太守因家焉瑾少以文学知名自中书博士为中书侍郎赐爵繁阳子加宁逺将军参与军国之谋屡有军功迁祕书监进爵卫国侯加冠军将军转西部尚书初定三秦人犹去就拜使持节散骑常侍都督秦雍二州诸军事宁西将军长安镇将毗陵公在镇八年甚着威惠征为殿中都官尚书仍散骑常侍世祖亲待之赏赐甚厚从征盖吴先驱慰谕因平巴西氐羌酋领降下数千家不下者诛之又降蛮酋仇天尒等三千家于五将山盖吴平瑾留镇长安还京复为殿中都官典左右执法世祖叹曰古者右贤左戚国之良辅毗陵公之谓矣恭宗薨于东宫瑾兼司徒奉诏册谥出为镇南将军冀州刺史清约沖素忧勤王事着称当时还为内都大官兴光初瑾女婿郁林公司马弥陁以选尚临泾公主瑾敎弥陁辞託有诽谤呪诅之言与弥陁同诛瑾有四子秉持依竝为中书学生与父同时伏法唯少子遵逃匿得免遵善楷篆北京诸碑及台殿楼观宫门题署多遵书也官至尚书郎濮阳太守多所受纳其子僧演姦通民妇为民贾邈所告免官后以善书拜库部令卒官许彦字道谟小字嘉屯高阳新城人也祖茂慕容氏高阳太守彦少孤贫好读书后从沙门法叡受易世祖初被征以卜筮频验遂在左右参与谋议拜散骑常侍赐爵博陵侯彦质厚慎密与人言不及内事世祖以此益亲待之进爵武昌公拜安东将军相州刺史在州受纳多违法度诏书切让之然以彦腹心近臣弗之罪也真君二年卒谥曰宣公子宗之初入为中散领内祕书世祖临江赐爵高乡侯高宗践阼迁殿中尚书出为镇东将军定州刺史颍川公受勑讨丁零丁零既平宗之因循郡县求取不节深泽人马超毁谤宗之宗之怒遂殴杀超惧超家人告状上超谤讪朝政高宗闻之曰此必妄也朕为天下主何恶于超而超有此言必是宗之惧罪诬超按验果然事下有司司空伊馛等以宗之腹心近臣出居方伯不能宣扬本朝尽心绥导而侵损齐民枉杀良善妄列无辜上尘朝廷诬诈不道理合极刑太安二年冬遂斩于都南宗之孙亮字元规正光中盪寇将军稍迁冀州骠骑长史司徒谘议参军年五十二卒宗之长兄熙字德融袭爵武昌公中书郎早卒子安仁袭除中书郎卒赠安东将军冀州刺史谥曰简子元康袭爵后降为侯拜冠军将军长安镇副将迁监河州诸军事河州刺史将军如故入为廷尉少卿除魏郡太守固辞不拜寻卒赠征虏将军营州刺史谥曰肃子廓字崇远袭爵除奉朝请累迁顿邱东太原二郡太守卒年二十八子子躬袭子躬武定末中外府水曹参军齐受禅爵例降子躬弟子宪太尉中兵参军元康弟䕶州主簿子瑞字征之亦州主簿卒瑞弟绚字伯礼颇有业尚闺门雍睦三世同居吏部尚书李神儁常称其家风自侍御史累迁尚书左民部司徒谘议参军修起居注后拜太中大夫兴和初卒年四十七赠使持节都督冀瀛二州诸军事征东将军吏部尚书冀州刺史绚弟逊武定末东阳平太守逊弟晔字叔明性开率州治中别驾西高阳太守太中大夫兴和三年卒年四十一赠镇东将军瀛州刺史晔弟惇字季良武定末兼大司农卿熙弟龙官至赵郡太守孙琰字长琳有干用初除太学博士累迁尚书南主客郎瀛州中正孝昌中卒年四十七赠平东将军沧州刺史永熙中重赠散骑常侍卫将军尚书右仆射瀛州刺史琰弟玑字仲衡有识尚广平王常侍员外散骑侍郎谏议大夫迁通直散骑常侍瀛州大中正散骑常侍荥阳太守行南青州事卒年五十五琰兄弟竝通率多与胜流交游又有博陵许赤虎涉猎经史善嘲谑延兴中着作佐郎与慕容白曜南讨后使江南应对敏捷虽言不典故而南人颇称机辩滑稽焉使还为东郡太守卒官子陁定州长史李䜣字元盛小名真奴范阳人也曾祖产产子绩二世知名于慕容氏父崇冯䟦吏部尚书石城太守延和初车驾至和龙崇率十余郡归降世祖甚礼之唿曰李公以崇为平西将军北幽州刺史固安侯卒年八十一谥曰襄侯䜣母贱为诸兄所轻崇曰此子之生相者言贵吾每观察或未可知遂使入都为中书学生世祖幸中书学见而异之指谓从者曰此小儿终效用于朕之子孙矣因识眄之世祖舅阳平王杜超有女将许贵戚世祖闻之谓超曰李䜣后必宦达益人门户可以女妻之勿许他贵也遂劝成婚南人李哲尝言䜣必当贵达杜超之死也世祖亲哭三日䜣以超壻得在丧位出入帝目而指之谓左右曰观此人举动岂不有异于衆必为朕家干事之臣䜣聪敏机辩彊记明察初李灵为高宗博士谘议诏崔浩选中书学生器业优者为助敎浩举其弟子箱子与卢度世李敷三人应之给事高谠子祐尚书叚霸儿姪等以为浩阿其亲戚言于恭宗恭宗以浩为不平闻之于世祖世祖意在于䜣曰云何不取幽州刺史李崇老翁儿也浩对曰前亦言䜣合选但以其先行在外故不取之世祖曰可待䜣还箱子等罢之䜣为世祖所识如此遂除中书助敎博士稍见任用入授高宗经高宗即位䜣以旧恩亲宠迁仪曹尚书领中祕书赐爵扶风公加安东将军赠其母孙氏为容城君高宗顾谓羣臣曰朕始学之嵗情未能专既总万机温习靡暇是故儒道实有阙焉岂惟予咎抑亦师傅之不勤所以爵赏仍隆者盖不遗旧也䜣免冠拜谢出为使持节安南将军相州刺史为政清简明于折狱姦盗止息百姓称之䜣上疏求立学校曰臣闻至治之隆非文德无以经纶王道太平之美非良才无以光赞皇化是以昔之明主建庠序于京畿立学官于郡邑敎国子弟习其道艺然后选其俊异以为造士今圣治钦明道隆三五九服之民咸仰徳化而所在州土学校未立臣虽不敏诚愿备之使后生闻雅颂之音童幼覩经敎之本臣昔蒙恩宠长管中祕时课修学有成立之人髦俊之士已蒙进用臣今重荷荣遇显任方岳思阐帝猷光宣于外自到以来访诸文学旧德已老后生未进嵗首所贡虽依制遣对问之日惧不克堪臣愚欲仰依先典于州郡治所各立学官使士望之流冠冕之胄就而受业庶必有成其经艺通明者贡之王府则郁郁之文于是不坠书奏显祖从之以䜣治为诸州之最加赐衣服自是遂有骄矜自得之志乃受纳民财及商胡珍寳兵民告言尚书李敷与䜣少长相好每左右之或有劝以奏闻敷不许显祖闻䜣罪状槛车征䜣拷劾抵罪时敷兄弟将见疎斥有司讽䜣以中㫖嫌敷兄弟之意令䜣告列敷等隠罪可得自全䜣深所不欲且弗之知也乃谓其女壻裴攸曰吾宗与李敷族世虽逺情如一家在事既有此劝竟如何也昨来每欲为此取死引簪自刺以带自绞而不能致絶且亦不知其事攸曰何为为他死也敷兄弟事衅可知有冯阐者先为敷所败其家切恨之但唿阐弟问之足知委曲䜣从其言又赵郡范具条列敷兄弟事状有司以闻敷坐得罪诏列䜣贪冒罪应死以纠李敷兄弟故得降免百鞭髠刑配为厮役䜣之废也平寿侯张谠见䜣与语竒之谓人曰此佳士也终不久屈未几而复为太仓尚书摄南部事用范陈端等计令千里之外户别转运诣仓输之所在委滞停延嵗月百姓竞以货赂各求在前于是逺近大为困敝道路羣议曰畜聚歛之臣未若盗臣䜣弟左将军璞谓䜣曰范善能降人以色假人以辞未闻德义之言但有势利之説听其言也甘察其行也贼所谓谄谀谗慝贪冒姦佞不早絶之后悔无及䜣不从弥信之腹心之事皆以告䜣既宠于显祖参决军国大议兼典选举权倾内外百寮莫不曲节以事之以无功起家拜卢奴令延兴末诏曰尚书李䜣着勲先朝弼谐皇极谠言嘉谋旬日屡进实国家之桢干当今之老成也是以擢授南部综理烦务自在厥位夙夜惟寅乃心匪懈克己复礼退食自公利上之事知无不为赏罚所加不避疎戚虽孝子之思慈母鹰鹯之逐鸟雀何以方之若郑之子产鲁之季文亦未加也然恶直丑正盗憎主人自徃年以来羣姦不息劫䜣宗人李英等四家焚烧舎宅伤害良善此而可忍孰不可恕有司可明加购募必令擒殄六月显祖崩䜣迁司空进爵范阳公七月以䜣为侍中镇南大将军开府仪同三司徐州刺史范知文明太后忿䜣也又知内外疾之太和元年二月希㫖告䜣外叛文明太后征䜣至京师言其叛状䜣曰无之引证䜣䜣言尔妄云知我吾又何言虽然尔不顾余之厚德而忍为此不仁甚矣曰公德于何若李敷之德于公公昔忍于敷今敢不忍于公乎䜣慨然曰吾不用璞言自贻伊戚方悔于心何嗟及矣遂见诛䜣有三子长子邃起家拜侍御中散东宫门大夫迁散骑常侍加平东将军先䜣卒子晴字诲明逃窜遇赦免晴子衡字伯琳武定中中坚将军齐献武王丞相府水曹参军邃弟令和令度与䜣同时死䜣长兄恭字元顺成周太守卒赠幽州刺史容成侯谥曰简侯恭弟瓘字元衡营丘太守袭父爵固安侯平西将军卒赠兖州刺史谥曰康侯子长生袭长生卒子元宗袭广平郡丞陈郡太守璞字季真性惇厚多识人物歴中书博士侍郎渔阳王尉眷傅左将军长安副将赐爵宜阳侯太常卿承明元年年五十一先䜣卒赠安西将军雍州刺史谥曰穆子晖中书议郎晖弟固太学博士高密太守固弟钦州主簿钦子奭字元炽武定末镇西将军南营州别驾奭弟盛字仲炎安东将军开府谘议参军盛弟叔樊平西将军太中大夫钦弟蕴字宗令有器干中书学生祕书中散侍御中散出为燕郡范阳二郡太守入为员外散骑常侍尚书右丞中坚将军迁左丞延昌三年卒赠平逺将军南青州刺史谥曰敬初崇之归魏也与州里北平田彪俱降而彪子孙遂微劣焉史臣曰魏氏之有天下百余年中任刑为治蹉跌之间便至夷灭窦瑾李䜣器识既美时曰良干瑾以片言疑似䜣以夙故猜嫌而婴合门之戮悲夫宗之不全自贻伊戚矣魏书卷四十六卷四十六考证魏书卷四十六考证李䜣传父崇本书李崇传崇顿邱人文成元皇后第二兄诞之子此名崇别一李崇也魏书卷四十六考证魏书卷四十七钦定四库全书魏书卷四十七齐魏收撰列传第三十五卢𤣥卢𤣥字子真范阳涿人也鲁祖谌晋司空刘琨从事中郎祖偃父邈竝仕慕容氏为郡太守皆以儒雅称神䴥四年辟召儒儁以𤣥为首授中书博士司徒崔浩𤣥之外兄每与𤣥言辄叹曰对子真使我怀古之情更深浩大欲齐整人伦分明姓族𤣥劝之曰夫剏制立事各有其时乐为此者讵几人也宜其三思浩当时虽无异言竟不纳浩败颇亦由此后转宁朔将军兼散骑常侍使刘义隆义隆见之与语良久叹曰中郎卿曾祖也既还病卒子度世字子迁幼而聪达有计数为中书学生应选东宫弱冠与从兄遐俱以学行为时流所重度世后以崔浩事弃官逃于髙阳郑罴家罴匿之使者囚罴长子将加捶楚罴戒之曰君子杀身以成仁汝虽死勿言子奉父命遂被拷掠至乃火爇其体因以物故卒无所言度世后令弟娶罴妹以报其恩世祖临江刘义隆使其殿中将军黄延年朝贡世祖问延年曰范阳卢度世坐与崔浩亲通逃命江表应已至彼延年对曰都下无闻当必不至世祖诏东宫赦度世宗族逃亡及籍没者度世乃出赴京拜中书侍郎袭爵兴安中兼太常卿立保太后父辽西献王庙加镇逺将军进爵为侯后除散骑侍郎使刘骏遣其侍中柳元景与度世对接度世应对失衷还被禁劾经年乃释除假节镇逺将军齐州刺史州接邉境将士数相侵掠度世乃禁勒所綂还其俘虏二境以宁后坐事囚系久之还乡里寻征赴京除平东将军青州刺史未拜遇患延兴元年卒年五十三谥曰惠侯四子渊敏昶尚初元有五子嫡惟度世余皆别生崔浩之难其庶兄弟常欲危害之度世常深忿恨及度世有子每诫约令絶妾孽不得使长以防后患至渊兄弟婢贱生子虽形貌相类皆不举接为识者所非渊字伯源小名阳乌性温雅寡欲有祖父之风敦尚学业闺门和睦袭侯爵拜主客令典属国迁祕书令始平王师以例降爵为伯给事黄门侍郎迁兼散骑常侍祕书监本州大中正是时髙祖将立冯后方集朝臣议之髙祖先谓渊曰卿意以为何如对曰此自古所慎如臣愚意宜更简卜髙祖曰以先后之姪朕意已定渊曰虽奉勑如此然于臣心实有未尽及朝臣集议执意如前冯诞有盛宠深以为恨渊不以介怀及髙祖议伐萧赜渊表曰臣诚识不周览颇寻篇籍自魏晋以前承平之世未有皇舆亲御六军决胜行阵之间者胜不足为武弗胜有亏威徳明千钧之弩不为鼷鼠发机故也昔魏武以敝卒一万而袁绍土崩谢元以歩兵三千而苻坚瓦解胜负不由衆寡成败在于须臾若用田丰之谋则坐制孟徳矣魏既并蜀迄于晋世吴介有江水居其上流大小势殊徳政理絶然犹君臣协谋垂数十载逮孙皓暴戾上下携爽水陆俱进一举始克今萧氏以簒杀之烬政虐役繁又支属相屠人神同弃吴㑹之民延踵皇泽正是齐轨之期一同之会若大驾南巡必左袵革面闽越倒戈其犹运山压卵有征无战然愚谓万乗亲戎转漕难继千里馈粮士有饥色大军之后必有凶年不若命将简锐盪涤江右然后鸣鸾巡省告成东岳则天下幸甚率土戴頼臣又闻流言关右之民自比年以来竞设斋会假称豪贵以相扇惑显然于衆坐之中以谤朝廷无上之心莫此之甚愚谓宜速惩絶戮其魁帅不尔惧成黄巾赤眉之祸育其微萌不芟之毫末斧斤一加恐蹈害者衆臣世奉皇家义均休戚诚知干忤之愆实深然不忠之罪莫大诏曰至徳虽一树功多途三圣殊文五帝异律或张或弛岂必相因逺惟承平之主所以不亲斾五戎者盖有由矣英明之主或以同轨无征守庸之君或缘志劣寝伐今若喻之英皇时非昔类比之庸后意有恧焉脱元极之尊本不宜驾二公之徒革辂之戎宁非谬欤寻夫昔人若必须已而济世岂不克广先业也定火之雄未闻不武世祖之行匪皆疑慑且曹操胜袁盖由徳义内举苻坚瓦解当縁立政未至定非敝卒之力彊十万之衆寡也今则驱驰先天之术驾用仁义之师审观成败庶免斯咎长江之阻未足可惮踰纪之略何必可师洞庭彭蠡竟非殷固奋臂一唿或成汉业经略之义当付之临机足食之筹望寄之萧相将希混一岂好轻动利见之事何得委人也又水旱之运未必由兵尧汤之难讵因兴旅颇丰之后虽静有之关左小纷已勑禁勒流言之细曷足以纡天功深録诚心勿恨不相遂耳及车驾南伐赵郡王干督关右诸军事诏加渊使持节安南将军为副勒衆七万将出子午寻以萧赜死停师是时泾州羌叛残破城邑渊以歩骑六千衆号三万徐行而进未经三旬贼衆逃散降者数万口唯枭首恶余悉不问诏兼侍中初渊年四十尝诣长安将还诸相饯送者五十余人别于渭北有相者扶风人王伯达曰诸君皆不如此卢郎虽位不副实然徳声甚盛望踰公辅后二十余年当制命关右愿不相忘此行也相者年过八十诣军门请见言叙平生未几拜仪曹尚书髙祖考课在位降渊以王师守常侍尚书夺常侍禄一周寻除豫州刺史以母老固辞会萧昭业雍州刺史曹虎遗使请降乃以渊为使持节安南将军督前锋诸军径赴樊邓渊面辞曰臣本儒生颇闻爼豆军旅之事未之学也惟陛下栽之军期已逼髙祖不许渊曰但恐曹虎为周鲂耳陛下宜审之虎果伪降渊至叶具曹虎谲诈之问兼陈其利害诏渊进取南阳渊以兵少粮乏表求先攻赭阳以近叶仓故也髙祖许焉乃进攻赭阳萧鸾遣将垣歴生来救渊素无将略为贼所败坐免官爵为民寻遭母忧髙祖遣谒者诣宅宣慰服阕兼太尉长史髙祖南讨又兼彭城王中军府长史寻为徐州京兆王愉兼长史赐绢百疋愉既年少事无巨细多决于渊渊以诚信御物甚得东南民和南徐州刺史沈陵密谋外叛渊觉其萌渐濳勑诸戍微为之备屡有表闻朝廷不纳陵果杀将佐勒宿豫之衆逃叛滨淮诸戍由备得全陵在边歴年阴结既广二州人情咸相扇惑陵之余党颇见执送渊皆抚而赦之惟归罪于陵由是衆心乃安景明初除祕书监二年卒官年四十八赠安北将军幽州刺史复本爵固安伯谥曰懿初湛父志法钟繇书传业累世有能名至邈以上兼善草迹渊习家法代京宫殿多渊所题白马公崔元伯亦善书世传衞瓘体魏初工书者崔卢二门渊与仆射李沖特相友善沖重渊门风而渊私沖才官故结为㛰姻往来亲密至于渊荷髙祖意遇颇亦由沖渊有八子长子道将字祖业应袭父爵而让其第八弟道舒有司奏闻诏曰长嫡承重礼之大经何得辄授也而道将引清河国王常侍韩子熙让弟仲穆鲁阳男之例尚书李平重申奏诏乃听许道将涉猎经史风气謇谔颇有文才为一家后来之冠诸父竝敬惮之彭城王勰任城王澄皆虚襟相待勰为中军大将军辟行参军迁司徒东合祭酒尚书左外兵郎中转祕书丞出为燕郡太守道将下车表乐毅霍原之墓而为之立祠优礼儒生励勤学业敦课农桑垦田岁倍入为司徒司马卒赠龙骧将军太常少卿谥曰献所为文章数十篇子怀祖太学博士员外散骑侍郎卒怀祖弟怀仁武定中太尉铠曹参军道将弟亮字仁业不仕而终子思道亮弟道裕字宁祖少以学尚知名风仪兼美尚显祖女乐浪长公主拜驸马都尉太子舍人寻转洗马迁散骑侍郎转安逺将军中书侍郎兼祕书丞寻以母忧去官服终复拜中书侍郎迁龙骧将军太子中庶子幽州大中正转长兼散骑侍郎加左将军神龟二年除左将军泾州刺史其年七月卒官年四十四赠抚军将军青州刺史赐帛三百匹谥曰文侯子景绪武定中仪同开府录事参军道裕弟道䖍字庆祖粗闲经史兼通算术尚髙祖女济南长公主公主骄淫声秽遐迩先无疹患仓卒暴薨时云道䖍所害世宗祕其丑恶不苦穷治尚书尝奏道䖍为国子博士灵太后追主薨事乃黜道䖍为民终身不仕孝昌末临淮王彧因将出征启除道䖍奉车都尉道䖍外生李彧尚庄帝姊丰亭公主因相借託永安中除辅国将军通直常侍寻加征虏将军以议歴勲赐爵临淄伯迁散骑常侍天平初征南将军转都官尚书本州大中正出除骠骑将军幽州刺史寻加衞大将军卒于官赠都督幽瀛二州诸军事骠骑大将军尚书右仆射司空公瀛州刺史谥曰恭文公主二子昌㝢昌仁昌㝢不慧昌仁早卒道䖍又娶司马氏有子昌裕及司马见出之后更娶元氏生二子昌期昌衡兄弟竞父爵至今未袭道䖍弟道偘字希祖州主簿沉雅有学尚孝昌末卒二子早夭以弟道约子正达为后武定中征虏将军太尉记室参军道偘弟道和字叔维兄弟之中人望最下冀州中军府中兵参军卒子景豫景豫弟景熙武定中仪同开府谘议道和弟道约字季恭起家员外郎累迁司空录事参军司徒属幽州大中正辅国将军光禄大夫转司徒右长史太傅李延实出除青州延实先被病道约延实之妻弟诏以道约为延实长史加散骑常侍寄以匡维也永熙中车骑将军左光禄大夫领广平王赞仪同开府长史天平中开府仪同髙岳请为长史岳转除青冀二州道约仍为长史随岳两藩有毗佐之称兴和末除衞大将军兖州刺史在州颇得民和武定元年卒年五十八赠使持节骠骑大将军仪同三司幽州刺史子正通开府谘议少有令誉征赴晋阳遇患卒妻郑氏与正通弟正思淫乱武定中为御史所劾人士疾之道约弟道舒字幼安袭父爵自尚书左主客郎中为冠军将军中书侍郎卒渊弟敏字仲通小字红崖少有大量太和初拜议郎早卒赠威逺将军范阳太守谥曰靖髙祖纳其女为嫔敏五子义僖字逺庆早有学尚识度沉雅年九岁丧父便有至性少为仆射李沖所叹美起家祕书郎歴太子舍人司徒中郎神龟初任城王澄奏举义僖除散骑侍郎转冠军将军中散大夫以母忧去职幽州刺史王诵与义僖交款每与旧故李神儁等书曰卢冠军在此时复惠好辄留连数日得谘询政道其见重若此齐王萧寳夤启为开府谘议参军辞疾不赴寻兼司空长史拜征虏将军太中大夫散秩多年澹然自得李神儁劝其干谒当途义僖曰学先王之道贵行先王之志何能茍求富贵也孝昌中除散骑常侍时灵太后临朝黄门侍郎李神轨势倾朝野求结㛰姻义僖虑其必败拒而不许王诵谓义僖曰昔人不以一女易五男卿岂易之也义僖曰所以不从正为此耳从之恐祸大而速诵乃坚握义僖之手曰我闻有命不敢以告人遂适他族临㛰之夕灵太后遣中常侍服景就家勑停内外惶怖义僖夷然自若建义初兼都官尚书寻除安东将军卫尉卿普泰中除都官尚书加骠骑大将军左光禄大夫义僖少时幽州频遭水旱先有谷数万石贷民义僖以年谷不熟乃燔其契州闾悦其恩徳性寛和畏慎不妄交款与魏子建情好尤笃言无所隐义僖性清俭不营财利虽居显位每至困乏麦饭蔬食忻然甘之永熙中风疾顿发兴和中卒年六十四赠大将军仪同三司瀛州刺史谥孝简子逊之武定中太尉记室参军逊之弟世猷齐王开府集曹参军义僖弟义悰字叔预司空行参军本州治中散骑侍郎司徒谘议参军子孝章仪同开府行参军早亡义悰弟义敦字季和征北府黙曹参军子景开字子达武定中仪同开府属义敦弟义安字幼仁不仕义僖诸弟竝逺不逮兄也敏弟昶字叔达小字师颜学涉经史早有时誉太和初为太子中舍人兼员外散骑常侍使于萧昭业髙祖诏昶曰卿便至彼勿存彼我宻迩江扬不早当晚会是朕物卿等欲言便无相疑难又勑副使王清石曰卿莫以本是南人言语致虑若彼先有所知所识欲见便见须论即论卢昶正是寛柔君子无多文才或主客命卿作诗可率卿所知莫以昶不作便复罢也凡使人之体以和为贵勿递相矜夸见于色貌失将命之体卿等各率所知以相规诲及昶至彼値萧鸾僭立于是髙祖南讨之昶兄渊为别道将而萧鸾以朝廷加兵遂酷遇昶等昶本非骨鲠闻南人云兄既作将弟为使者乃大恐怖泪汗交横鸾以腐米臭鱼莝豆供之而谒者张思宁辞气謇谔曾不屈挠遂以壮烈死于舘中昶还髙祖责之曰衔命之礼有死无辱虽流放海隅犹宜抱节致殒卿不能长缨羇首已是可恨何乃俛眉饮啄自同犬马有生必死修短几何卿若杀身成名贻之竹素如何甘彼刍菽以辱君父乎纵不逺慙苏武宁不近愧思宁昶对曰臣器乏陆随忝使闽越属萧鸾昬狂诛戮无道恐不得仰奉明时归养老母茍存尺蠖屈以求伸负辱朝命罪宜万死乞归司㓂伏聴斧钺遂见罢黜久之复除彭城王友转祕书丞景明初除中书侍郎迁给事黄门侍郎本州大中正昶请外禄世宗不许迁散骑常侍兼尚书时洛阳县获白䑕昶奏曰谨案瑞典外镇刺史二千石令长不祗上命刻暴百姓人民怨嗟则白䑕至臣闻祯不虚见徳合必符妖不妄出咎彰则至是以古之人君或怠瑞以失徳或祗变而立功斯乃万古之殷鉴千龄之炯诫比者灾气作沴恒阳亏度陛下流如伤之慈降纳隍之㫖哀百姓之无辜引在予之深责举贤黜佞之诏道映于尧先进思纳谏之言事光于舜右伏读明㫖俯观征谴敢布庸瞽以陈万一窃惟一夫之耕食裁充口一妇之织衣止蔽形年租岁调则惟常理此外征求于何取足然自比年以来兵革屡动荆扬二州屯戍不息钟离义阳师旅相继兼荆蛮凶狡王师薄伐暴露原野经秋淹夏汝颍之地率户从戎河冀之境连丁转运又战不必胜加之退负死丧离旷十室而九细役烦徭日月滋甚苛兵酷吏因逞威福至使通原遥畛田芜罕耘连村接闬蚕饥莫食而监司因公以贪求豪彊恃私而逼掠遂令鬻短褐以益千金之资制口腹而充一朝之急此皆由牧守令长多失其人郡阙黄霸之君县无鲁恭之宰不思所以安民正思所以润屋故士女唿嗟相望于道路守宰暴贪风闻于魏阙往岁法官案騐多挂刑网谓必显戮以明劝诫然后遣使覆讯公违宪典或承风侠请轻树私恩或容情受贿辄施已惠御史所劾皆言诬枉申雪罪人更云清白长侮上之源滋陵下之路忠清之人见之而自怠犯暴之夫闻之以益快白䑕之至信而有征矣伏愿陛下垂叡喆之鉴察妖灾之起延对公卿广询庶政引见枢纳博求民隐存问孤寡去其苛碎轻徭省赋与民休息贞良忠谠置之于朝姦回贪佞弃之于市则九官勿戒而恒敬百县不严而自肃士女欣欣人有望矣诏曰朕纂承鸿绪伏膺寳厯思靖八方惠康四海当必世之期麟凤不降属胜残之会白䑕告咎万邦有罪实唯朕躬尚书敷纳机猷献替是寄谠言有闻朕实嘉美转侍中又兼吏部尚书寻即正仍侍中昶守职而已无所激扬也与侍中元晖等更相朋附为世宗所宠时论鄙之出除镇东将军徐州刺史永平四年夏昶表曰萧衍琅邪郡民王万寿等款诚内结濳来诣臣云胊山戍今将交换有可图之机臣即许以旌赏遣其还入至三月二十四夜万寿等奖率同盟攻掩胊城斩衍辅国将军琅邪东莞二郡太守带朐山戍主刘晰并将士四十余人传首至州臣即遣兼郯城戍副张天惠率骁勇二百径往赴之琅邪诸戍络绎继援而衍郁洲已遣二军以拒天惠天惠与万夀等内外齐击俘斩数百便即据城诏昶曰彭宋地接边疆势连淮海威御之术功在不易朐山险塞宼之要防水陆交凑扬郁路冲畜聚凶徒䖍刘边鄙青光齐兖每罹其患卿妙算既敷克城殄衆展疆辟土何善如之庸勲之懋朕用嘉止故遣左右直长阎遵业具宣往怀此戍郁洲之本存亡所系今既失守有不存之心彼见扼喉将图救援之计今水雨盛行宜须防守卿可深思拟捍之规攘敌之略使还具闻昶又表萧衍将张稷马仙琕阴䖍和等各领精兵分屯诸堰昌义之张惠绍王神念王茂光承彼传信续发建邺自存之计并归于此量力准宼事恐不轻何者此兵九千贼衆四万名将健士逺近毕集邀凭两热决死来战借衆乗凶希固巢穴所以倾国而举非为朐山将恐王师固六里据湖冲南截淮浦势崩难测海利盐物交阙常贡所虑在大有必争之心若皇家经略方有所讨必须简将增兵加益粮仗与之亢拟相持至秋天麾一动开拓为易图南之计事本在今请增兵六千米十万石如其不也伏听朝议昶又表贼徒大集衆旅彊盛置栅朐山屯守门井幷围固城昼夜连战恐狡势既彊后难除揃輙欲令征虏将军赵遐率勒见兵与之决胜遐虑衆少不敌若一举失利则衆心挫怯求待大衆俱至奋锐击之窃谓此谋非为孟浪具臣本奉朝规令相拒守以待凉月今岁已云秋髙风渐举经算大图时事既至且鲍口以东陆连无阂朐固之间本无停潦宜时掩击边陲而贼自夏以来贯甲不歇从六里以北城栅相连役使兵人便已疲殆若大衆临之必可禽㨗一城退溃衆垒土崩乘胜图之易于振朽脱兵不速至长彼炽心军士忧惶自生异议请速简配以及事机诏曰克获朐山计本于昶乘胜之规终宜有寄是以起兵之始即委处分前机经略一以任之今既请兵理宜速遂可遣冀定瀛相四州中品羽林虎贲四千人赴之又诏昶曰朐山之克寔由于卿开疆拓土实为长策然经讨未服非卿而谁而蚁徒送死规侵王略天亡小贼数在无逺故前者命卿亲临指授寻以卿疾未瘳且待消息今既痊复宜遵前㫖秉戈挥锐殄宼为怀已发虎旅五万应机电赴指辰而至遂卿本请截彼东南亮委髙算又诏昶曰取朐置戍并是卿计始终成败悉归于卿卿以兵少请益今已遂卿本意如闻东唐陆道甚狭一轨之外皆是大水彼必据之以断军路若已如此更设何策其军竒兵变遽以表闻又闻衍军将帅每有流言云魏博淮阳宿豫乃是两宜若实有此卿可量朐山薪水得支几时脱事容往返驰驿速闻如薪水少急即可量计若理不可尔亦将军裁决昶既儒生本少将略又羊祉子燮为昶司马专征戎事掩昶耳目将士怨之朐山戍主傅文骥粮樵俱罄以城降衍昶见城降于是先走退诸军相寻奔遁遇大寒雪军人冻死及落手足者三分而二自国家经略江左唯有中山王英败于钟离昶于朐山失利最为甚焉世宗遣黄门甄琛驰驿鏁昶穷其败状诏曰朐山之败伤损实深推始究末罪钟元帅虽经大宥轻重宜别昶一人可以免官论坐自余将统以下悉听依赦复任未几拜太常卿仍除安西将军雍州刺史又进号镇西将军加散骑常侍熙平元年卒于官赠征北将军冀州刺史谥曰穆昶寛和矜恕善于绥抚其在徐州戍兵疾亲自检恤至番兵年满不归容充后役终昶一政然后始还人庶称之子元聿字仲训无他才能尚髙祖女义阳长公主拜驸马都尉位太尉司马光禄大夫卒赠中书监子士晟仪同开府掾元聿第五弟元明字幼章渉歴羣书兼有文义风彩闲润进退可观永安初长兼尚书令临淮王彧钦爱之及彧开府引为兼属仍领部曲出帝登阼以郎任行礼封城阳县子迁中书侍郎永熙末居洛东缑山乃作幽居赋焉于时元明友人王由居颍川忽梦由携酒就之言别赋诗为赠及明忆其诗十字云自兹一去后市朝不复游元明叹曰由性不狎俗旅寄人间乃今有梦又复如此必有他故经三日果闻由为乱兵所害寻其亡日乃是得梦之夜天平中兼吏部郎中副李谐使萧衍南人称之还拜尚书右丞转散骑常侍监起居积年在史馆了不厝意又兼黄门郎本州大中正元明善自标置不妄交游饮酒赋诗遇兴忘返性好𤣥理作史子新论数十篇文笔别有集录少时常从乡还洛途遇相州刺史中山王熙熙博识之士见而叹曰卢郎有如此风神唯须诵离骚饮美酒自为佳器遂留之数日赠帛及马而别元明凡三娶次妻郑氏与元明兄子士启淫污元明不能离絶又好以世地自矜时论以此贬之元明弟元缉字幼绪凶率好酒曾于妇氏饮宴小有不平手刃其客起家祕书郎转司徒祭酒稍迁辅国将军司徒司马卒于官赠散骑常侍都督幽瀛二州诸军事骠骑大将军吏部尚书幽州刺史谥曰宣子士深开府行参军昶弟尚之字季儒小字羡夏亦以儒素见重太和中拜议郎转赵郡王征东谘议参军母忧去官后为太尉主簿司徒属范阳太守章武内史兼司徒右长史加冠军将军转左长史出为前将军济州刺史入除光禄大夫正光五年卒年六十二赠散骑常侍安东将军青州刺史长子文甫字元祐少有器尚渉歴文史有誉于时位司空参军年四十九卒子敬舒有文学早卒文甫弟文翼字仲祐少甚轻躁晚颇改节为员外郎因归乡里永安中为都督守范阳三城拒贼帅韩娄有功赐爵范阳子永熙中除右将军太中大夫栖迟桑井而卒年六十子士伟兴和中中散大夫文翼弟文符字叔僖性通率位员外郎羽林监尚书主客郎中迁通直散骑侍郎永安中卒年四十子子濳武定中齐文襄王中外府中兵参军度世李氏之甥其为济州也国家初平升城无盐房宗吉母傅氏度世继外祖母兄之子妇也兖州刺史申纂妻贾氏崇吉之姑女也皆亡破军途老病憔悴而度世推计中表致其恭恤每觐见傅氏跪问起居随时奉送衣被食物亦存赈贾氏供其服膳青州既䧟诸崔坠落多所收赎及渊昶等竝循父风逺亲疎属叙为尊行长者莫不毕拜致敬闺门之礼为世所推谦退简约不与世竞父母亡然同居共财自祖至孙家内百口在洛时有饥年无以自赡然尊卑怡穆丰俭同之亲从昆弟常旦省谒诸父出坐别室至暮乃入朝府之外不妄交游其相朂以礼如此又一门三主当时以为荣渊兄弟亡及道将卒后家风衰损子孙多非法帷薄混秽为论者所鄙度世从祖弟神寳中书博士太和中髙祖为髙阳王雍纳其女为妃初元从祖兄溥慕容寳之末摠摄乡部屯于海滨遂杀其乡姻诸祖十余人称征北大将军幽州刺史攻掠郡县天兴中讨禽之事在帝纪溥𤣥孙洪字曾孙太和中歴中书博士稍迁髙阳王雍镇北府谘议参军幽州中正乐陵阳平二郡太守洪三子长子崇字元礼少立美名有识者许之以逺大景明中骠骑府法曹参军早卒子子刚司空行参军荆州骠骑府主簿没于关中崇弟仲义小名黑知名于世髙阳王雍司空行参军员外散骑侍郎幽州别驾弟三子叔矩字子规武定中尚书郎子规弟子正司徒法曹参军崇兄弟官虽不达至于㛰姻常与元家齐等仲义弟干字幼祯州主簿子让仪同开府参军洪弟光宗子观观弟仲宣事在文苑传仲宣弟叔䖍武定初司徒谘议参军洪从弟附伯附伯弟侍伯竝有学识附伯位至沧州平东府长史侍伯永熙中卫大将军南岐州刺史侍伯从弟文伟兴和中骠骑大将军青州刺史大夏县开国男史臣曰卢元绪业着闻首应旌命子孙继迹为世盛门其文武功烈殆无足纪而见重于时声髙冠带盖徳业儒素有过人者渊之兄弟亦有二方之风流雅道家声诸子不逮余烈所被弗及盈乎魏书卷四十七卷四十七考证魏书卷四十七考证卢元传定火之雄未闻不武定火二字未详弟三子叔矩弟应作第魏书卷四十七考证魏书卷四十八钦定四库全书魏书卷四十八齐魏收撰列传第三十六髙允髙允字伯恭渤海人也祖泰在叔父湖传父韬少以英朗知名同郡封懿雅相敬慕为慕容垂太尉从事中郎太祖平中山以韬为丞相参军早卒允少孤夙成有竒度清河崔𤣥伯见而异之叹曰髙子黄中内润文明外照必为一代伟器但恐吾不见耳年十余奉祖父丧还本郡推财与二弟而为沙门名法净未久而罢性好文学担笈负书千里就业博通经史天文术数尤好春秋公羊郡召功曹神䴥三年世祖舅阳平王杜超行征南大将军镇邺以允为从事中郎年四十余矣超以方春而诸州囚多不决乃表允为中郎吕熙等分诣诸州共评狱事熙等皆以贪秽得罪唯允以清平获赏府解还家教授受业者千余人四年与卢𤣥等俱被征拜中书博士迁侍郎与太原张伟并以本官领衞大将军乐安王范从事中郎范世祖之宠弟西镇长安允甚有匡益秦人称之寻被征还允曾作塞上翁诗有混欣戚遗得丧之致骠骑大将军乐平王丕西讨上邽复以本官参丕军事语在丕传凉州平以参谋之勋赐爵汶阳子加建武将军后诏允与司徒崔浩述成国记以本官领着作郎时浩集诸术士考校汉元以来日月薄蚀五星行度并讥前史之失别为魏厯以示允允曰天文厯数不可空论夫善言逺者必先验于近且汉元年冬十月五星聚于东井此乃厯术之浅今讥汉史而不觉此谬恐后人讥今犹今之讥古浩曰所谬云何允曰案星传金水二星常附日而行冬十月日在尾箕昏没于申南而东井方出于寅北二星何因背日而行是史官欲神其事不复推之于理浩曰欲为变者何所不可君独不疑三星之聚而怪二星之来允曰此不可以空言争宜更审之时坐者咸怪唯东宫少傅游雅曰髙君长于厯数当不虚也后岁余浩谓允曰先所论者本不注心及更考究果如君语以前三月聚于东井非十月也又谓雅曰髙允之术阳元之射也衆乃叹服允虽明于厯数初不推歩有所论说唯游雅数以灾异问允允曰昔人有言知之甚难既知复恐漏泄不如不知也天下妙理至多何遽问此雅乃止寻以本官为秦王翰傅后勑以经授恭宗甚见礼待又诏允与侍郎公孙质李虚胡方回共定律令世祖引允与论刑政言甚称㫖因问允曰万机之务何者为先是时多禁封良田又京师游食者衆允因言曰臣少也贱所知唯田请言农事古人云方一里则为田三顷七十亩百里则田三万七千顷若勤之则亩益三升不勤则亩损三升方百里损益之率为粟二百二十二万斛况以天下之广乎若公私有储虽遇饥年复何忧哉世祖善之遂除田禁悉以授民初崔浩荐冀定相幽并五州之士数十人各起家郡守恭宗谓浩曰先召之人亦州郡选也在职已久劳勤未答今可先补前召外任郡县以新召者代为郎吏又守令宰民宜使便事者浩固争而遣之允闻之谓东宫博士管恬曰崔公其不免乎茍逞其非而校胜于上何以能济辽东公翟黑子有宠于世祖奉使并州受布千疋事寻发觉黑子请计于允曰主上问我为首为讳乎允曰公帷幄宠臣答诏宜实又自告忠诚罪必无虑中书侍郎崔览公孙质等咸言首实罪不可测宜讳之黑子以览等为亲已而反怒允曰如君言诱我死何其不直遂与允絶黑子以不实对竟为世祖所疎终获罪戮是时着作令史闵湛郄檦性巧佞为浩信待见浩所注诗论语尚书易遂上疏言马郑王贾虽注述六经并多疎谬不如浩之精微乞收境内诸书藏之祕府班浩所注命天下习业并求勑浩注礼传令后生得观正义浩亦表荐湛有着述之才既而劝浩刋所撰国史于石用垂不朽欲以彰浩直笔之迹允闻之谓着作郎宗钦曰闵湛所营分寸之间恐为崔门万世之祸吾徒无类矣未几而难作初浩之被收也允直中书省恭宗使东宫侍郎吴延召允仍留宿宫内翌日恭宗入奏世祖命允骖乘至宫门谓曰入当见至尊吾自导卿脱至尊有问但依吾语允请曰为何等事也恭宗曰入自知之既入见帝恭宗曰中书侍郎髙允自在臣宫同处累年小心宻慎臣所委悉虽与浩同事然允微贱制由于浩请赦其命世祖召允谓曰国书皆崔浩作不允对曰太祖记前着作郎邓渊所撰先帝记及今记臣与浩同作然浩综务处多总裁而已至于注疏臣多于浩世祖大怒曰此甚于浩安有生路恭宗曰天威严重允是小臣迷辞失次耳臣向备问皆云浩作世祖问如东宫言不允曰臣以下才谬参着作犯逆天威罪应灭族今已分死不敢虚妄殿下以臣侍讲日久哀臣乞命耳实不问臣臣无此言臣以实对不敢迷乱世祖谓恭宗曰直哉此亦人情所难而能临死不移不亦难乎且对君以实贞臣也如此言宁失一有罪宜宥之允竟得免于是召浩前使人诘浩浩惶惑不能对允事事申明皆有条理时世祖怒甚勑允为诏自浩已下僮吏已上百二十八人皆夷五族允持疑不为频诏催切允乞更一见然后为诏诏引前允曰浩之所坐若更有余衅非臣敢知直以犯触罪不至死世祖怒命介士执允恭宗拜请世祖曰无此人忿朕当有数千口死矣浩竟族灭余皆身死宗钦临刑叹曰髙允其殆圣乎恭宗后让允曰人当知机不知机学复何益当尔之时吾导卿端绪何故不从人言怒帝如此每一念之使人心悸允曰臣东野凡生本无宦意属休延之会应旌弓之举释褐凤池仍参麟阁尸素官荣妨贤已久夫史籍者帝王之实录将来之炯戒今之所以观往后之所以知今是以言行举动莫不备载故人君慎焉然浩世受殊遇荣曜当时孤负圣恩自贻灰灭即浩之迹时有可论浩以蓬蒿之才荷栋梁之重在朝无謇谔之节退私无委蛇之称私欲没其公廉爱憎蔽其直理此浩之责也至于书朝廷起居之迹言国家得失之事此亦为史之大体未为多违然臣与浩实同其事死生荣辱义无独殊诚荷殿下大造之慈违心茍免非臣之意恭宗动容称叹允后与人言我不奉东宫导㫖者恐负翟黑子恭宗季年颇亲近左右营立田园以取其利允谏曰天地无私故能覆载王者无私故能包养昔之明王以至公宰物故藏金于山藏珠于渊示天下以无私训天下以至俭故美声盈溢千载不衰今殿下国之储贰四海属心言行举动万方所则而营立私田畜养鸡犬乃至贩酤市鄽与民争利议声流布不可追掩夫天下者殿下之天下富有四海何求而不获何欲而弗从而与贩夫贩妇竞此尺寸昔虢之将亡神乃下降赐之土田卒丧其国汉之灵帝不修人君之重好与宫人列肆贩卖私立府藏以营小利卒有颠覆倾乱之祸前鉴若此甚可畏惧夫为人君者必审于择人故称知人则哲惟帝难之商书云无尔小人孔父有云小人近之则不逊逺之则怨矣武王爱周召齐毕所以王天下殷纣爱飞廉恶来所以丧其国歴观古今存亡之际莫不由之今东宫诚曰乏人儁乂不少顷来侍御左右者恐非在朝之选故愿殿下少察愚言斥出佞邪亲近忠良所在田园分给贫下畜产贩卖以时收散如此则休声日至谤议可除恭宗不纳恭宗之崩也允久不进见后世祖召允升阶歔欷悲不能止世祖流泪命允使出左右莫知其故相谓曰髙允无何悲泣令至尊哀伤何也世祖闻之召而谓曰汝不知髙允悲乎左右曰臣等见允无言而泣陛下为之悲伤是以窃言耳世祖曰崔浩诛时允亦应死东宫苦谏是以得免今无东宫允见朕因悲耳允表曰往年被勑令臣集天文灾异使事类相从约而可观臣闻箕子陈谟而洪范作宣尼述史而春秋着皆所以章明列辟景测皇天者也故先其善恶而验以灾异随其失得而效以祸福天人诚逺而报速如响甚可惧也自古帝王莫不尊崇其道而稽其法数以自修饬厥后史官并载其事以为鉴诫汉成时光禄大夫刘向见汉祚将危权归外戚屡陈妖眚而不见纳遂因洪范春秋灾异报应者而为其传觊以感悟人主而终不听察卒以危亡岂不哀哉伏惟陛下神武则天叡鉴自逺钦若稽古率由旧章前言往行靡不究鉴前皇所不逮也臣学不洽闻识见寡薄惧无以裨广圣德仰酬明㫖今谨依洪范传天文志撮其事要略其文辞凡为八篇世祖览而善之曰髙允之明灾异亦岂减崔浩乎及髙宗即位允颇有谋焉司徒陆丽等皆受重赏允既不蒙襃异又终身不言其忠而不伐皆此类也给事中郭善明性多机巧欲逞其能劝髙宗大起宫室允谏曰臣闻太祖道武皇帝既定天下始建都邑其所营立非因农隙不有所兴今建国已久宫室已备永安前殿足以朝会万国西堂温室足以安御圣躬紫楼临望可以观望逺近若广修壮丽为异观者宜渐致之不可仓卒计斫材运土及诸杂役须二万人丁夫充作老小供饷合四万人半年可讫古人有言一夫不耕或受其饥一妇不织或受其寒况数万之衆其所损废亦已多矣推之于古验之于今必然之效也诚圣主所宜思量髙宗纳之允以髙宗纂承平之业而风俗仍旧婚娶丧葬不依古式允乃谏曰前朝之世屡发明诏禁诸婚娶不得作乐及葬送之日歌谣鼓舞杀牲烧葬一切禁断虽条㫖久颁而俗不革变将由居上者未能悛改为下者习以成俗教化陵迟一至于斯昔周文以百里之地修徳布政先于寡妻及于兄弟以至家邦三分天下而有其二明为政者先自近始诗云尔之教矣民胥效矣人君举动不可不慎礼云嫁女之家三日不息烛娶妇之家三日不举乐今诸王纳室皆乐部给伎以为嬉戏而独禁细民不得作乐此一异也古之婚者皆拣择徳义之门妙选贞闲之女先之以媒聘继之以礼物集寮友以重其别亲御轮以崇其敬婚姻之际如此之难今诸王十五便赐妻别居然所配者或长少差舛或罪人掖庭而作合宗王妃嫔藩懿失礼之甚无复此过往年及今频有检効诚是诸王过酒致责迹其元起亦由色衰相弃致此纷纭今皇子娶妻多出宫掖令天下小民必依礼限此二异也万物之生靡不有死古先哲王作为礼制所以养生送死折诸人情若毁生以奉死则圣人所禁也然葬者藏也死者不可再见故深藏之昔尧葬谷林农不易亩舜葬苍梧市不改肆秦始皇作为地市下锢三泉金玉宝货不可计数死不旋踵尸焚墓掘由此推之尧舜之俭始皇之奢是非可见今国家营葬费损巨亿一旦焚之以为灰烬茍靡费有益于亡者古之臣奚独不然今上为之不辍而禁下民之必止此三异也古者祭必立尸序其昭穆使亡者有凭致食飨之礼今已葬之魂人直求貌类者事之如父母燕好如夫妻损败风化渎乱情理莫此之甚上未禁之下不改絶此四异也夫飨者所以定礼仪训万国故圣王重之至乃爵盈而不饮肴干而不食乐非雅声则不奏物非正色则不列今之大会内外相混酒醉喧譊罔有仪式又俳优鄙艺汚辱视听朝廷积习以为美而责风俗之清纯此五异也今陛下当百王之末踵晋乱之弊而不矫然釐改以厉頽俗臣恐天下苍生永不闻见礼教矣允言如此非一髙宗从容听之或有触迕帝所不忍闻者命左右扶出事有不便允辄求见髙宗知允意逆屏左右以待之礼敬甚重晨入暮出或积日居中朝臣莫知所论或有上事陈得失者髙宗省而谓羣臣曰君父一也父有是非子何为不作书于人中谏之使人知恶而于家内隐处也岂不以父亲恐恶彰于外也今国家善恶不能面陈而上表显諌此岂不彰君之短明已之美至如髙允者真忠臣矣朕有是非常正言面论至朕所不乐闻者皆侃侃言说无所避就朕闻其过而天下不知其谏岂不忠乎汝等在左右曾不闻一正言但伺朕喜时求官乞职汝等把弓刀侍朕左右徒立劳耳皆至公王此人把笔匡我国家不过着作郎汝等不自愧乎于是拜允中书令着作如故司徒陆丽曰髙允虽蒙宠待而家贫布衣妻子不立髙宗怒曰何不先言今见朕用之方言其贫是日幸允第惟草屋数间布被缊袍㕑中盐菜而已髙宗叹息曰古人之清贫岂有此乎即赐帛五百匹粟千斛拜长子忱为绥逺将军长乐太守允频表固让髙宗不许初与允同征游雅等多至通官封侯及允部下吏百数十人亦至刺史二千石而允为郎二十七年不徙官时百官无禄允常使诸子樵采自给初尚书窦瑾坐事诛瑾子遵亡在山泽遵母焦没入县官后焦以老得免瑾之亲故莫有恤者允愍焦年老保护在家积六年遵始蒙赦其笃行如此转太常卿本官如故允上代都赋因以规讽亦二京之流也文多不载时中书博士索敞与侍郎傅黙梁祚论名字贵贱着议纷纭允遂着名字论以释其惑甚有典证复以本官领祕书监解太常卿进爵梁城侯加左将军初允与游雅及太原张伟同业相友雅尝论允曰夫喜怒者有生所不能无也而前史载卓公寛中文饶洪量褊心者或之弗信余与髙子游处四十年矣未尝见其是非愠喜之色不亦信哉髙子内文明而外柔弱其言呐呐不能出口余常唿为文子崔公谓余云髙生丰才博学一代佳士所乏者矫矫风节耳余亦然之司徒之谴起于纤微及于诏责崔公声嘶股战不能言宗钦已下伏地流汗都无人色髙子敷陈事理申释是非辞义清辩音韵髙亮明主为之动容听者无不称善仁及寮友保兹元吉向之所为矫矫者更在斯乎宗爱之任势也威振四海尝召百司于都坐王公以下望庭毕拜髙子独升阶长揖由此观之汲长孺可卧见衞青何抗礼之有向之所谓风节者得不谓此乎知人固不易人亦不易知吾既失之于心内崔亦漏之于形外钟期止听于伯牙夷吾见明于鲍叔良有以也其为人物所推如此髙宗重允常不名之恒唿为令公令公之号播于四逺矣髙宗崩显祖居谅闇乙浑专擅朝命谋危社稷文明太后诛之引允禁中参决大政又诏允曰自顷以来庠序不建为日久矣道肆陵迟学业遂废子衿之叹复见于今朕既纂统大业八表宴宁稽之旧典欲置学宫于郡国使进修之业有所津寄卿儒宗元老朝望旧徳宜与中祕二省参议以闻允表曰臣闻经纶大业必以教养为先咸秩九畴亦由文徳成务故辟雍光于周诗泮宫显于鲁颂自永嘉以来旧章殄灭乡闾芜没雅颂之声京邑杜絶释奠之礼道业陵夷百五十载仰惟先朝每欲宪章昔典经阐素风方事尚殷弗遑克复陛下钦明文思纂成洪烈万国咸宁百揆时叙申祖宗之遗志兴周礼之絶业爰发徳音惟新文教搢绅黎献莫不幸甚臣承㫖勑并集二省披览史籍备究典纪靡不敦儒以劝其业贵学以笃其道伏思明诏𤣥同古义宜如圣㫖崇建学校以厉风俗使先王之道光演于明时郁郁之音流闻于四海请制大郡立博士二人助教四人学生一百人次郡立博士二人助教二人学生八十人中郡立博士一人助教二人学生六十人下郡立博士一人助教一人学生四十人其博士取博关经典世履忠清堪为人师者年限四十以上助教亦与博士同年限三十以上若道业夙成才任教授不拘年齿学生取郡中清望人行修谨堪循名教者先尽髙门次及中第显祖从之郡国立学自此始也后允以老疾频上表乞骸骨诏不许于是乃着告老诗又以昔岁同征零落将尽感逝怀人作征士颂盖止于应命者其有命而不至则阙焉羣贤之行举其梗槩矣今着之于左中书侍郎固安侯范阳卢元子真郡功曹史博陵崔绰茂祖河南太守下乐侯广寗燕崇元略上党太守髙邑侯广寗常陟公山征南大将军从事中郎渤海髙毗子翼征南大将军从事中郎渤海李钦道赐河西太守饶阳子博陵许堪祖根中书郎新丰侯京兆杜铨士衡征西大将军从事中郎京兆韦阆友规京兆太守赵郡李铣令孙太常博士鉅鹿公赵郡李灵虎符中书郎中即丘子赵郡李遐仲熙营州刺史建安公太厚张伟仲业辅国大将军从事中郎范阳祖迈征东大将军从事中郎范阳祖侃士伦东郡太守蒲阴子中山刘策濮阳太守真定子常山许琛行司𨽻校尉中都侯西河宋宣道茂中书郎燕郡刘遐彦鉴中书郎武恒子河间邢颍宗敬沧水太守浮阳侯渤海髙济叔民太平太守平原子鴈门李熙士元祕书监梁郡公广平游雅伯度廷尉正安平子博陵崔建兴祖广平太守列人侯西河宋愔州主簿长乐潘天符郡功曹长乐杜熙征东大将军从事中郎中山张纲中书郎上谷张诞叔术祕书郎鴈门王道雅祕书郎鴈门闵弼衞大将军从事中郎中山郎苗大司马从事中郎上谷侯辩陈留郡太守髙邑子赵郡吕季才夫百王之御世也莫不资仗羣才以隆治道故周文以多士克宁汉武以得贤为盛此载籍之所记由来之常义魏自神䴥已后宇内平定诛赫连积世之僭扫穷发不羇之寇南摧江楚西盪凉域殊方之外慕义而至于是偃兵息甲修立文学登延儁造酬谘政事梦想贤哲思遇其人访诸有司以求名士咸称范阳卢元等四十二人皆冠冕之胄着问州邦有羽仪之用亲发明诏以征元等乃旷官以待之悬爵以縻之其就命三十五人其余依例州郡所遣者不可称记尔乃髦士盈朝而济济之美兴焉昔与之俱蒙斯举或从容廊庙或游集私门上谈公务下尽忻娱以为千载一时始于此矣日月推移吉凶代谢同征之人凋歼殆尽在者数子然复分张往昔之忻变为悲慼张仲业东临营州迟其还返一叙于怀齐衿于垂殁之年写情于桑榆之末其人不幸复至殒殁在朝者皆后进之士居里者非畴昔之人进渉无寄心之所出入无解颜之地顾省形骸所以永叹而不已夫颂者美盛徳之形容亦可以长言寄意不为文二十年矣然事切于心岂可黙乎遂为之颂词曰紫气干霄羣雄乱夏王龚徂征戎车屡驾扫盪游氛克剪妖霸四海从风八垠渐化政教无外既宁且一偃武櫜兵唯文是恤帝乃旁求搜贤举逸巖隠投竿异人并出亹亹卢生量逺思纯钻道据徳游艺依仁旌弓既招释褐投巾摄齐升堂嘉谋日陈自东徂南跃马驰轮僭凭影附刘以和亲茂祖焭单夙罹不造克己勉躬聿隆家道敦心六经游思文藻终辞宠命以之自保燕常笃信百行靡遗位不茍进任理栖迟居沖守约好让善推思贤乐古如渴如饥子翼致远道赐悟深相期以义相和若琴并参幕府俱发徳音优游卒岁聊以寄心祖根运会克光厥猷仰缘朝恩俯因徳友功虽后建禄实先受班同旧臣位并羣后士衡孤立内省靡疚言不崇华交不遗旧以产则贫论道则富所谓伊人实邦之秀卓矣友规禀兹淑量存彼大方摈此细让神与理宜形随流浪虽屈王侯莫废其尚赵实名区世多竒士山岳所钟挺生三李矫矫清风抑抑容止初九而潜望云而起诜尹西都灵惟作傅垂训皇宫载理云雾熙虽中夭迹阶郎署余尘可挹终亦显着仲业渊长雅性清到宪章古式绸缪典诰时值险艰常一其操纳衆以仁训下以孝化被龙川民归其教迈则英贤侃亦称选闻达邦家名行素显志在兼济岂伊独善绳匠弗顾功不获展刘许履忠竭力致躬出能骋说入献其功輶轩一举挠燕下崇名彰魏世享业亦隆道茂夙成弱冠播名与朋以信行物以诚怡怡昆弟穆穆家庭发响九臯翰飞紫㝠频在省闼亦司于京刑以之中政以之平猗欤彦鉴思参文雅率性任真器成非假靡矜于髙莫耻于下乃谢朱门归迹林野宗敬延誉号为四儁华藻云飞金声夙振中遇沉疴赋诗以讯忠显于辞理出于韵髙沧朗达默识渊通领新悟异发自心胷质侔和璧文炳雕龙燿姿天邑衣锦旧邦士元先觉介焉不惑振袂来庭始宾王国蹈方履正好是绳墨淑人君子其仪不忒孔称游夏汉美渊云越哉伯度出类踰羣司言祕阁作牧河汾移风易俗理乱解纷融彼滞义涣此潜文儒道以析九流以分崔宋二贤诞性英伟擢类闾阎闻名象魏蹇蹇仪形邈邈风气达而不矜素而能贲潘符标尚杜熙好和清不洁流浑不同波絶希龙津止分常科幽而逾显损而逾多张纲柔谦叔术正直道雅洽闻弼为兼识㧞萃衡门俱渐鸿翼发愤忘餐岂要斗食率礼从仁罔愆于式失不系心得不形色郎苗始举用均已试智足周身言足为治性协于时情敏于事与今而同与古曷异物以利移人以酒昏侯生洁已唯义是敦日纵醇醪逾敬逾温其在私室如渉公门季才之性柔而执竞届彼南秦申威致命诱之以权矫之以正帝道用光边土纳庆羣贤遭世显名有代志竭其忠才尽其槩体袭朱裳腰纫䨇佩荣曜当时风髙千载君臣相遇理实难阶昔因朝命与之克谐披衿散想解带舒怀此昕如昨存亡奄乖静言思之中心九摧挥毫颂徳澘尔增哀皇兴中诏允兼太常至兖州祭孔子庙谓允曰此简徳而行勿有辞也后允从显祖北伐大㨗而还至武川镇上北伐颂其词曰皇矣上天降鉴惟徳眷命有魏照临万国礼化丕融王猷允塞静乱以威穆民以则北虏旧𨽻禀政在蕃往因时逃命北辕世袭凶轨背忠食言招亡聚盗丑类实繁敢率犬羊图纵猖獗乃诏训师兴戈北伐跃马裹粮星驰电发扑讨䖍刘肆陈斧钺斧钺暂陈馘翦厥旅积骸填谷流血成浦元凶狐奔假息穷墅爪牙既摧腹心亦阻周之忠厚存及行苇翼翼圣明有兼斯美泽被京观垂此仁㫖封尸野获惠加生死生死蒙惠人欣覆育理贯幽㝠泽渐殊域物归其诚神献其福遐迩斯怀无思不服古称善兵歴时始㨗今也用师辰不及浃六军克合万邦以协义着春秋功铭玉牒载兴颂声播之来叶显祖览而善之又显祖时有不豫以髙祖沖幼欲立京兆王子推集诸大臣以次召问允进跪上前涕泣曰臣不敢多言以劳神听愿陛下上思宗庙託付之重追念周公抱成王之事显祖于是传位于髙祖赐帛千匹以标忠亮又迁中书监加散骑常侍虽久典史事然而不能专勤属述时与校书郎刘模有所缉缀大较续崔浩故事凖春秋之体而时有刋正自髙宗迄于显祖军国书檄多允文也末年乃荐髙闾以自代以定议之勲进爵咸阳公加镇东将军寻授使持节散骑常侍征西将军怀州刺史允秋月巡境问民疾苦至邵县见邵公庙废毁不立乃曰邵公之徳阙而不礼为善者何望乃表闻修葺之允于时年将九十矣劝民学业风化颇行然儒者优游不以断决为事后正光中中散大夫中书舍人河南常景追思允帅郡中故老为允立祠于野王之南树碑纪徳焉太和二年又以老乞还乡里十余章上卒不听许遂以疾告归其年诏以安车征允𠡠州郡发遣至都拜镇将军领中书监固辞不许又扶引就内改定皇诰允上酒训曰臣被𠡠论集往世酒之败徳以为酒训臣以朽迈遭人伦所弃而殊恩故隆录臣于将殁之年朂臣于已坠之地奉命惊惶喜惧兼甚不知何事可以上答伏惟陛下以叡哲之姿抚临万国太皇太后以圣徳之广济育羣生普天之下罔不称頼然日昃忧勤虚求不已思监往事以为警戒此之至诚悟通百灵而况于百官士民不胜踊跃谨竭其所见作酒训一篇但臣愚短加以荒废辞义鄙拙不足观採伏愿圣慈体臣悾悾之情恕臣狂瞽之意其词曰自古圣王其为飨也𤣥酒在堂而酒在下所以崇本重原降于滋味虽汎爵旅行不及于乱故能礼章而敬不亏事毕而仪不忒非由斯致是失其道将何以范时轨物垂之于世歴观往代成败之效吉凶由人不在数也商辛眈酒殷道以之亡公旦陈诰周徳以之昌子反昏酣而致毙穆生不饮而身光或长世而为戒或百代而流芳酒之为状变惑情性虽曰哲人孰能自竞在官者殆于政也为下者慢于令也聪达之士荒于聼也柔顺之伦兴于诤也久而不悛致于病也岂止于病乃损其命谚亦有云其益如毫其损如刀言所益者止于一味之益不亦寡乎言所损者夭年乱志夭乱之损不亦伙乎无以酒荒而䧟其身无以酒狂而丧其伦迷邦失道流浪漂津不师不遵反将何因诗不言乎如切如磋如琢如磨朋友之义也作官以箴之申谟以禁之君臣之道也其言也善则三覆而被之言之不善则哀矜而贷之此实先王纳规之意往者有晋士多失度肆散诞以为不羇纵长酣以为髙达调酒之颂以相眩曜称尧舜有千钟百觚之饮着非法之言引大圣为譬以则天之明岂其然乎且子思有云夫子之饮不能一升以此推之千钟百觚皆为妄也今大魏应图重明御世化之所暨无思不服仁风敦洽于四海太皇太后以至徳之隆诲而不倦忧勤备于皇情诰训行于无外故能道协两仪功同覆载仁恩下逮罔有不遵普天率土靡不蒙頼在朝之士有志之人宜克已从善履正存贞节酒以为度顺徳以为经悟昏饮之美疾审敬慎之弥荣遵孝道以致养显父母而扬名蹈闵曾之前轨遗仁风于后生仰以答所授俯以保其成可不勉欤可不勉欤髙祖悦之常置左右诏允乘车入殿朝贺不拜明年诏允议定律令虽年渐期颐而志识无损犹心存旧职披考史书又诏曰允年渉危境而家贫养薄可令乐部丝竹十人五日一诣允以娱其志特赐允蜀牛一头四望蜀车一乘素几杖各一蜀刀一口又赐珍味每春秋常致之寻诏朝晡给膳朔望致牛酒衣服绵绢每月送给允皆分之亲故是时贵臣之门皆罗列显官而允子弟皆无官爵其廉退若此迁尚书散骑常侍时延入备几杖问以政治十年加光禄大夫金章紫绶朝之大议皆咨访焉魏初法严朝士多见杖罚允歴事五帝出入三省五十余年初无谴咎初真君中以狱讼留滞始令中书以经义断诸疑事允据律评刑三十余载内外称平允以狱者民之命也常叹曰臯陶至徳也其后英蓼先亡刘项之际英布黥而王经世虽久犹有刑之余衅况凡人能无咎乎其年四月有事西郊诏以御马车迎允就郊所板殿观瞩马忽惊奔车覆伤眉三处髙祖文明太后遣医药䕶治存问相望司驾将处重坐允启陈无恙乞免其罪先是命中黄门苏兴寿扶侍允曾雪中遇犬惊倒扶者大惧允慰免之不令闻彻兴寿称共允接事三年未尝见其忿色恂恂善诱诲人不倦昼夜手常执书吟咏寻覧笃亲念故虚已存纳虽处贵重志同贫素性好音乐每至伶人弦歌皷舞常击节称善又雅信佛道时设斋讲好生恶杀性又简至不妄交游显祖平青齐徙其族望于代时诸士人流移逺至率皆饥寒徙人之中多允姻媾皆徒歩造门允散财竭产以相赡赈慰问周至无不感其仁厚收其才能表奏申用时议者皆以新附致异允谓取材任能无宜抑屈先是允被召在方山作颂志气犹不多损谈说旧事了无所遗十一年正月卒年九十八初允每谓人曰吾在中书时有阴徳济救民命若阳报不差吾寿应享百年矣先卒旬外微有不适犹不寝卧唿医请药出入行止吟咏如常髙祖文明太后闻而遣医李脩往脉视之告以无恙脩入宻陈允荣衞有异惧其不久于是遣使备赐御膳珍羞自酒米至于盐醢百有余品皆尽时味及牀帐衣服茵被几杖罗列于庭王官往还慰问相属允喜形于色语人曰天恩以我笃老大有所赉得以赡客矣表谢而已不有他虑如是数日夜中卒家人莫觉诏给绢一千匹布二千匹绵五百斤锦五十匹杂綵百匹谷千斛以周丧用魏初以来存亡蒙赉者莫及焉朝廷荣之将葬赠侍中司空公冀州刺史将军公如故谥曰文赐命服一袭允所制诗赋诔颂箴论表赞左氏公羊释毛诗拾遗论杂解议何郑膏盲事凡百余篇别有集行于世允明算法为算术三卷子忱袭忱字士和以父任除绥逺将军长乐太守为政寛惠民庶安之后例降爵为侯寻卒孙贵宾袭除州治中卒官忱弟怀字士仁任城王云郎中令大将军从事中郎授中散怡淡退静不竞世利在散軰十八年不易官太和中除太尉东阳王谘议参军而卒子绰字僧裕少孤恭敏自立身长八尺腰带十围沉雅有度量博渉经史太和十五年拜奉朝请太尉法曹行参军寻兼尚书祠部郎以母忧去职久之除治书侍御史转洛阳令绰为政强直不避豪贵邑人惮之又诏参议律令迁长兼国子博士行颍川郡事诏假节行泾州刺史延昌初迁尚书右丞参议壬子歴肃宗初司徒清河王怿司马冠军又随怿迁太尉司马其年秋大乘贼起于冀州都督元遥率衆讨之诏绰兼散骑常侍持节以白虎幡军前招慰绰信着州里降者相寻军还除汲郡太守固辞不拜御史中尉元匡奏髙聪及绰等朋附髙肇诏并原罪俄行荥阳郡事以本将军出除豫州刺史为政清平抑强扶弱百姓爱之流民归附者二千余户迁后将军并州刺史正光三年冬暴疾卒年四十八四年九月诏赠安东将军冀州刺史谥曰简子炳字仲彰太尉行参军稍迁征虏将军开府掾早卒允弟推字仲让小名檀越早有名誉太延中以前后南使不称妙简行人游雅荐推应选诏兼散骑常侍使刘义隆南人称其才辨遇疾卒于建业朝廷悼惜之丧还赠辅国将军临邑子谥曰恭赐命服衣冠允为之作诔推弟燮字季和小字淳于亦有文才世祖每诏征辞疾不应恒讥笑允屈折久宦栖泊京邑常从容于家州辟主簿卒孙市宾奉朝请冀州京兆王愉城局参军愉构逆市宾逃归京后除青州安南府司马永熙中冠军将军开府从事中郎始神䴥中允与仲叔济族兄毗及同郡李金俱被征济字叔民初补中书博士又为楚王傅真君中假员外常侍赐爵浮阳子使于刘义隆世祖临江于行所除盱眙太守后超授游击将军寻出除沧水太守卒年六十七赠镇逺将军冀州刺史谥曰宣子矫袭卒子师袭师字孝则有学识歴詹事丞太子舍人尚书主客郎转通直散骑侍郎从事正员郎累迁光禄少卿行泾州事卒赠龙骧将军河州刺史子和仁字徳舒袭释褐员外散骑侍郎领殿中御史少清简有文才曾为五言诗赠太尉属卢仲宣仲宣甚叹重之常有髙尚之志后为洛州录事参军不赴服饵于汲郡白鹿山未几卒时人悼惜之和仁弟徳伟武定末东宫斋帅矫弟遵自有传毗字子翼乡邑称为长者官至从事中郎孙当尚书郎卒赠乐陵太守谥曰恭初允所引刘模者长乐信都人也少时窃游河表遂至河南寻复潜归颇渉经籍微有注疏之用允领祕书典着作选为校书郎允修撰国记与俱缉着常令模持管籥每日同入史阁接膝对筵属述时事允年已九十目手稍衰多遣模执笔而指授裁断之如此者五六岁允所成篇卷着论上下模预有功焉太和初模迁中书博士与李彪为寮友并相爱好至于训导国胄甄明风范逺不及彪也出除颍州刺史王肃之归阙路经悬瓠羇旅穷悴时人莫识模独给所须弔待以礼肃深感其意及肃临豫州模犹在郡微报复之由是为新蔡太守在二郡积十年寛勐相济颇有治称正始元年复出为陈留太守时年七十余矣而饰老隠年昧禁自效遂家于南颍川不复归其旧乡矣子怀恕聪率多甚收颍川情和至襄武将军本州冠军府功曹参军怀恕弟怀逊颇解医术歴位给事中卒于左军将军镇逺将军史臣曰依仁游艺执义守诘其司空髙允乎蹈危祸之机抗雷电之气处死夷然忘身济物卒悟明主保已全身自非体隣知命鉴照穷达亦何能以若此宜其光宠四世终享百龄有魏以来斯人而已僧裕学治有闻聿脩之义也魏书卷四十八卷四十八考证魏书卷四十八考证髙允传赋诗以讯讯监本作迅今改正执义守诘玉篇诘同哲守诘即明哲保身之义也魏书卷四十八考证魏书卷四十九钦定四库全书魏书卷四十九齐魏收撰列传第三十七李灵崔鉴李灵字虎符赵郡人髙平公顺从父兄也父勰字小同恬静好学有声赵魏太祖平中原闻勰已亡哀惜之赠宣威将军兰陵太守神䴥中世祖征天下才儁灵至拜中书博士转侍郎从驾临江除淮阳太守灵以学优温谨选授髙宗经后加建威将军中散内博士赐爵髙邑子髙宗践祚除平南将军洛州刺史而卒时年六十三帝追悼之赠散骑常侍平东将军定州刺史鉅鹿公谥曰简子恢袭子爵髙宗以恢师傅之子拜员外散骑常侍安西将军长安镇副将进爵为侯假鉅鹿公皇兴元年镇军大将军东平王道符谋反杀恢及雍州刺史鱼𤣥明雍州别驾李允等恢时年四十八显祖愍之追赠恢散骑常侍镇西将军定州刺史鉅鹿公谥曰贞恢长子悦祖袭爵髙邑侯例降为伯卒子瑾字伯琼太和中拜奉朝请后袭爵转司徒广阳王嘉集曹参军太尉髙阳王雍长流参军太尉清河王怿记室参军后除中坚将军歩兵校尉葛荣反于河北所在残害诏瑾持节兼吏部郎中东北道弔慰大使至冀州值葛荣围逼𠡠授瑾防城都督时瑾以三子自随次子战死瑾恐动人情忍哀辍哭城陷没贼既而走免永安初拜左将军太中大夫殷州大中正累迁衞将军右光禄大夫太尉谘议参军天平初除车骑将军大司农卿中正如故瑾淳谨好学老而不倦元象元年秋卒年六十五赠使持节都督定瀛殷三州诸军事骠骑大将军司徒公定州刺史子景威袭武定末西汝阴太守齐受禅爵例降悦祖弟显甫本州别驾迁歩兵校尉从驾南讨以功赐爵平棘子行并州事寻除河北太守卒赠显武将军安州刺史谥曰威子元忠武定中骠骑大将军仪同三司晋阳县开国伯子搔武定末河内太守显甫次弟华字宁夏初为羽林中郎武骑侍郎歩兵校尉转直合将军武衞将军华膂力过人颇有将略每从征伐频着军功赐爵栾城子定州骠骑长史辅国将军中山太守卒赠前将军幽州刺史有八子长子构袭爵至通直散骑常侍卒赠殷州刺史次敬义司徒长流参军兼光禄少卿平北将军光禄大夫卒赠本将军殷州刺史次叔向为徐州铠曹参军带郭浦戍主值刺史元法僧叛逼入萧衍次幼绪早亡次季脩博陵常山二郡太守次世干次稚明兄弟并不修名行险暴无礼为时所贱华弟凭字青龙祕书主文中散累迁冀州征东长史太子中舍人阿附赵脩超迁司空长史给事黄门侍郎武衞将军定州大中正坐脩党免官后除赵郡太守卒子道嘉字同吉豫州外兵参军汝阳太守同吉弟文衡开府行参军恢弟综行河间郡早卒综子道字良轨有业尚初拜奉朝请尚书度支郎迁洛为营构将髙祖南伐为行台郎车驾还拜太子歩兵校尉世宗初转歩兵校尉兼散骑侍郎副卢昶东北道使拜司空谘议加中垒将军京兆王愉以征东将军为冀州刺史道为愉府司马愉反召集州府以告之道不从为愉所害时年四十四事平诏赐帛二百匹赠征虏将军幽州刺史谥曰简拜子浑给事中浑字季初武定末大司农卿浑弟绘字敬文齐王丞相府司马绘弟系字干经少聪惠有才学与舅子河间邢昕少相伦軰晚不逮之初为征东法曹参军后除奉车都尉加宁逺将军寻拜大司马广陵王录事参军府解还乡里征拜冠军将军中散大夫齐献武王从子永乐为济州刺史闻而请与相见待以宾交之礼及永乐薨系送葬还都萧衍遣使朝贡侍中李神儁举系为尚书南主客郎系前后接对凡十八人颇为称职齐文襄王摄选以系为司徒谘议参军因谓之曰自郎署至此所谓不次以卿人才故有此举耳寻加征虏将军武定五年兼散骑常侍使萧衍与其二兄前后将命时人称之太尉髙岳出讨以系为大都督司马师还拜太子家令七年八月卒时年四十六时人伤惜之齐初赠平东将军北徐州刺史谥曰文灵弟均赵郡太守均子璨字世显身长八尺五寸衣冠魁伟受学于梁祚兴安中为祕书中散本州别驾转赵郡常山二郡太守迁中书郎雅为髙允所知天安初刘彧徐州刺史薛安都举彭城降诏镇南大将军博陵公尉元镇东将军阳城公孔伯恭等率衆迎之显祖复以璨参二府军事军达九里山安都率文武出迎元不加礼接安都还城使遂不至时刘彧将张永沈攸之等率衆先屯下礚元令璨与中书郎髙闾入彭城说安都安都即与俱载赴军元等入城收管籥其夜永攻南门不克退还时永辎重在武原璨劝元乘永之失据攻永米舩大破之斩首数千级时大雪寒永军冻死者万计于是遂定淮北加璨宁朔将军与张谠对为兖州刺史绥安初附以参定徐州之功赐爵始丰侯加建武将军延兴元年年四十卒谥曰懿子元茂太和八年袭爵加建武将军以寛雅着称又例降拜司徒司马寻除振威将军南征别将彭城镇副将民吏安之赏帛百匹谷二百斛太和二十年年四十四卒赠显武将军徐州刺史谥曰顺子秀之字凤起初除京兆王参军转员外散骑侍郎袭爵拜尚书都官郎秀之弟子云字凤昇司空参军转外兵参军本州治中子云弟子羽字凤降征南法曹参军子羽弟子岳字凤跱员外郎大司马祭酒秀之等早孤事母孝谨兄弟并容貌魁伟风度审正而皆早卒凤昇子道宗武定末直合将军道宗弟道林司徒中兵参军元茂弟宣茂太和初拜中书博士稍迁司空谘议转司马监营构事出除宁朔将军试守正平郡不拜兼定州大中正坐受乡人财货为御史所劾除名为民从驾征新野又从讨樊邓持节兼散骑常侍东南二道使景明中除平阳太守以罪左迁歩兵校尉正始初除太中大夫迁光禄大夫宣茂议明堂之制以五室为长与游肇往复肇善之迁平东将军幽州刺史延昌二年卒年五十九遗言薄葬赠本将军齐州刺史谥曰惠子借之字脩逺性谨正粗渉书史歴员外郎给事中司徒谘议参军前将军太中大夫着忠诰一篇文多不载永熙初卒年五十四赠中军将军定州刺史子彻字伯伦武定末司空主簿借之弟志字敬逺有气尚州主簿子长瑜郡功曹敬逺弟幼逺性麤暴每为劫盗刺史录杀之宣茂弟叔允举秀才着作佐郎歴广陵王谘议南赵郡太守在位九载有政绩景明三年卒年三十六谥曰惠子弼字延轨位至相州录事参军弼弟翼字景业初为盪寇将军斋帅又除员外郎迁尚书郎仍斋帅建义初遇害河阴赠平北将军定州刺史叔允弟仲允自中书学生歴公府主簿从事中郎谏议大夫尚书左丞卒赐帛一百匹布五十匹绵五十斤赠镇逺将军光州刺史谥曰恭少子子仁尚书主客郎崔鉴字神具博陵安平人父绰少孤学行修明有名于世与卢元髙允李灵等俱被征语在允传寻以母老固辞后为郡功曹而卒鉴颇有文学自中书博士转侍郎延兴中受诏使齐州观省风俗行兖州事以功赐爵桐庐县子出为奋威将军东徐州刺史鉴欲安悦新附民有年老者表求假以守令诏从之又于州内冶铜以为农具兵民获利卒赠冠军将军青州刺史安平侯谥曰康子合字贵和少有时誉袭爵桐庐子为中书学生主文中散太尉谘议参军本州大中正出为常山太守卒于郡时年二十七长子脩义有风望袭爵自司徒默曹参军再迁宁逺将军新野太守还除太尉掾出为冀州征东府长史卒年四十五长子放寛袭爵齐受禅例降合弟秉少有志气太和中为中书学生拜奉朝请转徐州安东府录事参军阳平王显之为定州秉复为衞军府录事参军带毋极令时甄琛为长史因公事言竞之间秉以拳击琛坠于牀下琛以本县长笑而不论其豪率若此彭城王勰征寿春秉从行招致壮侠以为部卒勰目之谓左右曰吾当寄胆气于此人后为司空主簿转掾城门校尉长兼司空司马迁长史加辅国将军出除左将军广平内史大纳财货为清论所鄙入为司徒左长史未几除平东将军光禄大夫寻加安西将军出除燕州刺史时天下多事遂为杜洛周攻围秉坚守歴年朝廷遣都督元谭与秉第二子仲哲赴救谭败仲哲死之秉遂率城民奔定州坐免官寻除抚军将军行相州事转征东将军金紫光禄大夫孝昌末冀州流民聚于河外因立东冀州除秉为刺史加征东将军不之任永安二年迁衞将军右光禄大夫秉年老被疾上表辞事诏不许元颢入洛秉避居阳武二年除散骑常侍车骑将军左光禄大夫太昌中除骁骑大将军仪同三司常侍左光禄如故频以老病乞解永熙三年去职天平四年薨年七十八赠使持节侍中都督定瀛沧三州诸军事本将军尚书令司徒公定州刺史谥曰靖穆长子忻字伯悦有世干为荆州平南府外兵参军北道行台常景引为行台郎又启除员外郎复为安逺将军尚书左中兵郎中以郑俨之甥兼尚书左丞庄帝初遇害于河阴年四十二赠镇军将军殿中尚书冀州刺史忻弟仲哲生为祖母宋氏所养早有知识六岁宋亡啼慕不止见者悲之性恢达常以将略自许辟司徒行参军假宁朔将军统军从广阳王渊北讨击柔元贼破之赐爵安平县男及父秉于燕州被围泣诉朝廷遂除别将与都督元谭赴援到下口遇贼仲哲战殁时年三十五长子长瑜武定中仪同开府中兵参军长瑜弟叔瓒司徒田曹参军仲哲弟叔彦抚军将军叔彦弟季通武定中兼司农少卿季通小弟季良风望闲雅自太学博士从都督李神轨征讨有功赐爵蒲阴县男寻除着作佐郎通直散骑侍郎转征虏将军员外散骑常侍太尉长史及秉还乡季良亦去职归养后除中军将军光禄大夫先秉卒于家时年三十六赠车骑将军尚书右仆射定州刺史谥曰简秉弟习字贵礼有世誉歴司徒主簿彭城王勰开府属迁幽州长史博陵太守吏民爱敬之在郡九年转河东太守卒于郡年五十一赠中山太守孝昌三年重赠后将军并州刺史长子世儒字希业卒于大司马从事中郎世儒第三弟叔业武定中南兖州别驾秉从父弟广字仲庆有议干初为中书学生髙祖时殿中郎中歴通直散骑侍郎太子歩兵校尉诏守尚书左丞父忧去职后任城王澄为扬州引广为镇南府长史以母老辞景明末卒于家赠安逺将军光州刺史子元献字世儁颇有学识举秀才不行后卒于乡里广弟文业为中书博士转司徒主簿城阳王鸾为定州刺史引为治中年四十九卒子伯谦武定末司空谘议参军史臣曰李以儒俊之风当旌帛之举崔以文雅之烈应利用之科世家有业余庆不已人位继轨亦为盛哉魏书卷四十九卷四十九考证魏书卷四十九考证李灵𫝊绘弟系系北史作纬按李氏宗族见于北史者赵郡太守颐字彦祖生三子思系曾其名系者即顺之父也顺与灵为从父兄绘系俱灵之曾孙不应犯其五世从祖之讳当以纬为是魏书卷四十九考证魏书卷五十钦定四库全书魏书卷五十齐魏收撰列传第三十八尉元慕容白曜尉元字茍仁代人也世为豪宗父目斤勇略闻于当时泰常中为前将军从平虎牢颇有军功拜中山太守元年十九以善射称神䴥中为虎贲中郎将转羽林中郎小心恭肃以匪懈见知世祖嘉其寛雅有风貌稍迁驾部给事中从幸海隅赐爵富城男加宁逺将军和平中迁北部尚书加散骑常侍进爵太昌侯拜冠军将军天安元年薛安都以徐州内附请师救援显祖以元为使持节都督东道诸军事镇南大将军博陵公与城阳公孔伯恭赴之刘彧东平太守无盐戍主申纂诈降元知非诚款外示容纳而密备焉刘彧兖州刺史毕衆敬遣东平太守章仇诣军归款元竝纳之遂长驱而进贼将周凯望声遁走彧遣将张永沈攸之等率衆讨安都屯于下磕永乃分遣羽林监王穆之领卒五千守辎重于武原龙骧将军谢善居领卒二千据吕梁散骑侍郎张引领卒二千守茱萸督上租粮供其军实安都出城见元元依朝㫖授其徐州刺史遣中书侍郎髙闾李璨等与安都俱还入城别令孔伯恭精甲二千抚安内外然后元入彭城元以张永仍据险要攻守势倍惧伤士卒乃命安都与璨等固守身率精锐扬兵于外分击吕梁絶其粮运善居遁奔茱萸仍与张引东走武原驰骑追击斩首八百余级武原穷寇八千余人拒战不下元亲擐甲胄四面攻之破穆之外营杀伤大半获其辎重五百余乘以给彭城诸军然后收师缓战开其走路穆之率余烬奔于永军永势挫力屈元乘胜围之攻其南门永遂捐城夜遁伯恭安都乘势追击时大雨雪泗水冰合永弃船而走元豫测永必将奔亡身率衆军邀其走路南北奋击大破于吕梁之东斩首数万级追北六十余里死者相枕手足冻断者十八九生擒刘彧使持节都督梁南北秦三州诸军事梁秦二州刺史宁朔将军益阳县开国侯垣恭祖龙骧将军羽林监沈承伯等永攸之轻骑走免收其船车军资器械不可胜数刘彧东徐州刺史张谠据团城徐州刺史王𤣥载守下邳辅国将军兖州刺史樊昌侯王整龙骧将军兰陵太守桓忻驱掠近民保险自固元遣慰喻张谠及青州刺史沈文秀等皆遣使通诚王整桓忻相与归命元表曰彭城仓廪虚罄人有饥色求运冀相济兖四州粟取张永所弃船九百艘㳂清运致可以济救新民显祖从之又表分兵置戍进定青冀复表曰彭城贼之要蕃不有积粟彊守不可以固若储粮广戍虽刘彧师徒悉动不敢窥𨵦淮北之地此自然之势也诏曰待后军到量宜守防其青冀已遣军援须待尅定更运军粮元又表曰臣受命出疆再罹寒暑进无邓艾一举之功退无羊祜保境之略虽淮岱获振而民情未安臣以愚智属当偏任茍事宜宣彻敢不以闻臣前表以下邳水陆所凑先规殄灭遣兵屡讨犹未擒定然彭城下邳信命未断而此城之人元居贼界心尚恋土辄相诳惑希幸非望南来息耗壅塞不逹虽至穷廹仍不肯降彭城民任𤣥朗从淮南到镇称刘彧将任农夫陈显达领兵三千来循宿豫臣即以其日密遣觇使验其虚实如朗所言臣欲自出击之以运粮未接又恐新民生变遣子都将于沓千刘龙驹等歩骑五千将往赴击但征人淹久逃亡者多迭相扇动莫有固志器仗败毁无一可用臣闻伐国事重古人所难功虽可立必须经略而举若贼向彭城必由清泗过宿豫歴下邳趋青州路亦由下邳入沂水经东安即为贼用师之要今若先定下邳平宿豫镇淮阳戍东安则青冀诸镇可不攻而克若四处不服青冀虽㧞百姓狼顾犹怀侥倖之心臣愚以为宜释青冀之师先定东南之地断刘彧北顾之意絶愚民南望之心夏水虽盛无津途可因冬路虽通无髙城可固如此则淮自举暂劳永逸今虽向热犹可行师兵尚神速久则生变若天雨既降或因水通运粮益衆规为进取恐近淮民庶飜然改图青冀二州卒未可拔臣辄与寮佐共议咸谓可然若隠而不陈惧有损败之责陈而无验恐成诬罔之罪惟天鉴悬量照臣愚款彧复遣沈攸之吴憘公领卒数万从沂清而进欲援下邳元遣孔伯恭率歩骑一万以拒之幷以攸之前败军人伤残手足瘃瓦膝行者尽送令还以沮其衆又表求济师诏遣征南大将军慕容白曜赴之白曜到瑕丘遇患会泗水暴竭贼军不得前进白曜遂不行伯恭大破贼军攸之憘公等轻骑遁走元书与刘彧徐州刺史王元载示其祸福元载狼狈夜走宿豫淮阳皆弃城而遁于是遣南中郎将中书侍郎髙闾领骑一千与张谠对为东徐州刺史中书侍郎李璨与毕衆敬对为东兖州刺史以安初附拜元都督徐南北兖州诸军事镇东大将军开府徐州刺史淮阳公持节散骑常侍尚书如故诏元曰贼将沈攸之吴憘公等驱率蚁衆进寇下邳卿戎昭果毅智勇奋发水陆邀絶应时摧殄自淮以北荡然清定皆是元帅经略将士效力之所致也朕用嘉焉所获诸城要害之处分兵置戍以帖民情今方欲清荡吴会悬旌秣陵至于用兵所宜形势进止善加量度动静以闻是时徐州妖人假姓司马字休符自称晋王扇惑百姓元遣将追斩之四年诏征元还京赴西郊寻还所镇延兴元年五月假元淮阳王三年刘昱将萧顺之王勑懃等领衆三万入寇淮北诸城元分遣诸将逆击走之元表淮阳郡上党令韩念祖始临之初旧民南叛全无一人令抚绥招集爱民如子南来民费系先等前后归附户至二百有余南济阴郡睢陵县人赵怜等辞称念祖善于绥抚清身洁已请乞念祖为睢陵令若得其人必能招集离叛成立一县显祖诏曰树君为民民情如此可听如请元好申下人之善皆此类也太和初征为内都大官既而出为使持节镇西大将军开府统万镇都将甚得夷民之心三年进爵淮阳王以旧老见礼听乘歩挽杖于朝萧道成既自立多遣间谍扇动新民不逞之徒所在蜂起以元威名夙振征为使持节侍中都督南征诸军事征西大将军大都将余官如故总率诸军以讨之元讨五固贼桓和等皆平之东南清晏逺近怗然入为侍中都曹尚书迁尚书令十三年进位司徒十六年例降庶姓王爵封山阳郡开国公食邑六百户元表曰臣以天安之初奉律总戎廓宁淮右海内既平仍忝徐岳素餐尸禄积有年岁彼土安危窃所具悉每惟彭城水陆之要江南用兵莫不因之威陵诸夏夫国之大计豫备为先且臣初克徐方青齐未定从河以南犹怀彼此时刘彧遣张永沈攸之陈显达萧顺之等前后数度规取彭城势连青兖唯以彭城既固而永等摧屈今计彼戍兵多是胡人臣前镇徐州之日胡人子都将唿延笼达因于负罪便尔叛乱鸠引胡类一时扇动頼威灵遐被罪人斯戮又团城子都将胡人王勑懃负衅南叛每惧姧图狡诱同党诚所见宜以彭城胡军换取南豫州徙民之兵转戍彭城又以中州鲜卑增实兵数于事为宜诏曰公之所陈甚合事机其年频表以老乞身八月诏曰元年尊识逺屡表告退朕以公秉徳清挹体怀平隠仁雅渊广谋猷是仗方委之以政用康亿兆故频文累札仍违沖志而谦光逾固三请弥切若不屈从髙谟复何以成其美徳也已许其致仕主者可出表付外如礼申遂元诣阙谢老引见于庭命升殿劳宴赐𤣥冠素服又诏曰夫大道凝虚至徳沖挹故尹王法𤣥猷以御世圣人崇谦光而降美是以天子父事三老兄事五更所以明孝悌于万国垂教本于天下自非道髙识博孰能处之是故五帝宪徳三王乞言若求备一人同之古哲叔世之老孰能克堪师上圣则难为其举傅中庸则易为其选朕既虚寡徳谢曩喆更老之选差可有之前司徒山阳郡开国公尉元前大鸿胪卿新泰伯游明根并元亨利贞明允诚素少着英风老敷雅迹位显台宿归终私第可谓知始知卒希世之贤也公以八十之年宜处三老之重卿以七十之龄可充五更之选于是养三老五更于明堂国老庶老于阶下髙祖再拜三老亲袒割牲执爵而馈于五更行肃拜之礼赐国老庶老衣服有差既而元言曰自天地分判五行施则人之所崇莫重于孝顺然五孝六顺天下之所先愿陛下重之以化四方臣既衰老不究逺趣心耳所及敢不尽诚髙祖曰孝顺之道天地之经今承三老明言铭之于怀明根言曰夫至孝通灵至顺感幽故诗云孝悌之至通于神明光于四海如此则孝顺之道无所不格愿陛下念之以济黎庶臣年志朽敝识见昧然在于心虑不敢不尽髙祖曰五更助三老以言至范敷展徳音当克己复礼以行来授礼毕乃赐歩挽一乘诏曰夫尊老尚更列圣同致钦年敬徳绵哲齐轨朕虽道谢𤣥风识昧叡则仰禀先诲企遵猷㫖故推老以徳立更以元父焉斯彰兄焉斯显矣前司徒公元前鸿胪卿明根并以沖徳悬车懿量归老故尊公以三事更以五虽更老非官耄耋罔禄然况事既髙宜加殊养三老可给上公之禄五更可食元卿之俸供食之味亦同其例十七年七月元疾笃髙祖亲幸省疾八月元薨时年八十一诏曰元至行寛纯仁风美富内秉越羣之武外挺温懿之容自少暨长勲勤备至歴奉五朝美隆四叶南曜河淮之功北光燕然之効鲁宋怀仁中铉载徳所谓立身备于本末行道着于终始勲书玉牒惠结民志者也爰及五福攸集悬车归老谦损既彰逺近流咏陡兹父事仪我万方谓极眉寿弥赞王业天不遗老奄尔薨逝念功惟善抽怛于怀但戎事致夺恨不尽礼耳可赐布帛綵物二千匹温明祕器朝衣一袭并为营造坟域谥曰景桓公葬以殊礼给羽葆鼓吹假黄钺班劒四十人赐帛一千匹子羽名犯肃宗庙讳颇有器望起家祕书中散驾部令转主客给事加通直散骑常侍守殿中尚书兼侍中以父忧去职又起复本官诏袭爵加平南将军髙祖亲考百司以羽怠惰降常侍为长兼仍守尚书夺禄一周迁洛以山阳在畿内改为博陵郡开国公后为征虏将军恒州刺史卒仍以为赠谥曰顺子景兴袭正始元年卒赠兖州刺史无子景兴弟景儁袭爵员外散骑常侍延昌中坐杖国吏死降封深泽县开国公子伯永袭无子爵除羽弟静寛雅有才识世宗时为尚书左民郎中卒赠博陵太守重赠镇军将军洛州刺史谥曰敬子祐之通直散骑常侍护军长史卒慕容白曜慕容元真之𤣥孙父琚歴官以亷清着称赐爵髙都侯卒于冠军将军尚书左丞赠安南将军并州刺史髙都公谥曰简白曜少为中书吏以敦直给事东宫髙宗即位拜北部下大夫袭爵迁北部尚书在职执法无所阿纵髙宗厚待之髙宗崩与乙浑共秉朝政迁尚书右仆射进爵南乡公加安南将军刘彧徐州刺史薛安都兖州刺史毕衆敬并以城内附诏镇南大将军尉元镇东将军孔伯恭率师赴之而彧东平太守申纂屯无盐并州刺史房崇吉屯升城遏絶王使皇兴初加白曜使持节都督诸军事征南大将军上党公屯于碻磝以为诸军后继白曜攻纂于无盐城拔其东郭其夜纂遁遣兵追执之获其男女数千口先是刘彧青州刺史沈文秀冀州刺史崔道固并遣使内附既而彧遣招慰复归于彧白曜既拔无盐回攻升城肥城戍主闻军至弃城遁走获粟三十万斛既至升城垣苗麋沟二戍拒守不下白曜以千余骑袭麋沟麋沟溃自投济水死者千余人击垣苗又破之得粟十余万斛由是军粮充足先是淮阳公皮豹子等再征垣苗不克白曜以一旬之内频拔四城威震齐土显祖嘉焉诏曰卿总率戎旅讨除不賔霜戈所向无不摧靡旬日之内克拔四城韩白之功何以加此虽升城戍将房崇吉守逺不顺危亡已形溃在旦夕宜勉崇威略务存长辔不必穷兵极武以为劳顿且伐罪弔民国之令典当招怀以徳使来苏之泽加于百姓升城不降白曜忿之纵兵陵城杀数百人崇吉夜遁白曜抚慰其民无所杀戮百姓怀之获崇吉母妻待之以礼刘彧遣其将吴憘公率衆数万欲寇彭城镇南大将军尉元表请济师显祖诏白曜赴之白曜到瑕丘遇患时泗水暴竭船不得进憘公退白曜因停瑕丘会崇吉与从弟法寿盗彧盘阳城以赎母妻白曜自瑕丘遣将军长孙观等率骑入自马耳关赴之观至盘阳诸郡悉降平东将军长孙陵宁东将军尉眷东讨青州白曜自瑕丘进攻歴城白曜乃为书以喻之曰天弃刘彧祸难滋兴骨肉兄弟自相诛戮君臣上下靡复纪纲徐州刺史薛安都豫州刺史常珍竒兖州刺史毕衆敬等深覩存亡飜然归义故朝廷纳其诚款委以南蕃皆目前之见事东西所备闻也彼无盐戍主申纂敢纵奸慝劫夺行人官军始临一时授首房崇吉固守升城寻即溃散自襄阳以东至于淮海莫不风靡服从正化谓东阳歴城有识之士上思安都之荣显下念申纂之死亡追悔前惑改图后悟然执守愚迷不能自革猥总戎旅扫定北方济黄河知十二之虚说临齐境想一变之清风踟蹰周览依然何极故先驰书以喻成败夫见机而动周易所称去危就安人事常理若以一介为髙不悛为美则微子负嫌于时纪季受讥于世我皇魏重光累叶徳懐无外军威所拂无不披靡固非三吴弱卒所能拟抗况于今者势已土崩刘彧威不制秣陵政不出阃外岂能复浮江越海赴危救急恃此为援何异于蹄涔之鱼冀拯江海夫蝮虵螫手则断手螫足则断足诚忍肌体以救性命若推义而行之无割身之痛也而可以保家宁宗长守安乐此智士所宜深思重虑自求多福道固固守不降白曜筑长围以攻之长孙陵等既至青州沈文秀遣使请降军人入其西郭颇有採掠文秀悔之遂婴城拒守二年崔道固及兖州刺史梁邹守将刘休賔并面縳而降白曜皆释而礼之送道固休賔及其寮属于京师后乃徙二城民望于下馆朝廷置平齐郡怀宁归安二县以居之自余悉为奴婢分赐百官白曜虽在军旅而接待人物寛和有礼获崇吉母妻申纂妇女皆别营安置不令士卒諠杂乃进讨东阳冬入其西郭三年春克东阳擒沈文秀凡获仓粟八十五万斛米三千斛弓九千张箭十八万八千刀二万二千四百甲胄各三千三百铜五千斤钱十五万城内户八千六百口四万一千吴蛮户三百余始末三年筑围攻击日日交兵虽士卒死伤无多怨叛督上土人租绢以为军资不至侵苦三齐欣然安堵乐业克城之日以沈文秀抗据不为之拜忿而箠挞唯以此见讥以功拜使持节都督青齐东徐州诸军事开府仪同三司青州刺史济南王将军如故四年冬见诛初乙浑专权白曜颇所侠附缘此追以为责及将诛也云谋反叛时论寃之白曜少子真安年十一闻父被执将自杀家人止之曰轻重未可知真安曰王位髙功重若有小罪终不至此我何忍见父之死遂自缢焉白曜弟如意亦从白曜平歴下与白曜同诛太和中着作佐郎成淹上表理白曜曰臣闻经疆启宇实良将之功襃徳酬庸乃圣王之务昔姜公杖钺开隆周之基韩生秉旄兴鸿汉之业故能赏超当时名埀前史若阃外功成而流言内作人主猜疑良将怀惧乐毅所以背燕章邯所以奔楚至如邓艾怀忠矫命宁国赤心皎然幽显同见而横受屠戮良可悲哀及士冶伐吴奋不顾命万里浮江应机直指使孙皓君臣舆榇入洛大功亦举谗书骤至内外唱和贝锦将成微晋武之鉴亦几于颠沛矣每鉴其事常为痛心圣主明王固宜深察臣伏见故征南大将军开府仪同三司青州刺史济南王慕容白曜祖父相资世酋东裔值皇运廓被委节臣妾白曜生长王国饮服道教爵列上阶位登帝伯去天安初江阴夷楚敢拒王命三方阻兵连城岳峙海岱苍生翘首拯援圣朝乃眷南顾思救荒黎大议庙堂显举元将百寮同音佥曰惟允遂推毂委诚授以专征之任握兵十万杖钺一方威陵河济则淮徐震惧师出无盐而申纂授首济北太原同时消溃麋沟垣苗相寻奔走及回麾东扫道固衔璧盘阳梁邹肉袒请命于时东阳未平人怀去就沈文静髙崇仁拥衆不朝扇扰边服崔僧祐盖次阳陈显达连兵淮海水陆锋起扬旌而至规援青齐士民忷忷莫不南顾时兵役既久咸有归心而白曜外宣皇风内尽方略身擐甲胄与士卒同安抚初附示以恩厚三军怀挟纩之温新民欣来苏之泽遂使僧祐拥徒弭斾効顺军门文静崇仁弃城窜海次阳显达望尘南奔声震江吴风偃荆汉及青州克平文秀面縳海波清静三齐克定逖彼东南永为国有使天府纳六州之贡济泗息烽警之虞开岱宗封禅之略辟山川望秩之序斯诚宗庙之灵神算所授然抑亦白曜与有力矣及氛翳既静爵命亦隆荣烛当时声誉日逺而民恶其上妄生尤隙因其功髙流言惑听巧伪乱真朱紫难辨伤夷未瘳合门屠戮鸿勲盛徳蔑尔无闻有识之徒能不悽怆臣谓白曜策名王庭累荷荣授歴司出内世载忠美秉钺启蕃折冲敌国开疆千里拔城十二辛勤于戎旅之际契濶于矢石之间登锋履危志存静乱及方难既夷身膺髙赏受胙河山与国升降六十之年宠灵已极观其立功足明机运岂容侥倖更邀非望者乎且于时国家士马屯积京南跨州连镇势侔云岳主将骁雄按钾在所莫不殉忠死难效节奉时此之不可生心白曜足知之矣况濳逆阻兵营岱厌乱加以王师仍举州郡屠裂齐民劳止神胆俱丧亡烬之衆不可以图存离败之民不可以语勇哉白曜果毅习戎体闲兵势宁不知士民之不可借将士之不同已据彊兵之势因涂炭之民而欲立非常之事此愚夫之所弗为也料此推之事可知矣伏惟陛下圣鉴自天仁孝宰世风冠宇宙道超百王开国以来诸有罪犯极刑不得骸骨者悉听收葬大造之恩振古未有而白曜人旧功髙婴祸沦覆名灭国除爵命无绍天下衆庶咸共哀怜方之余流应有差异愿陛下扬日月之光明勲臣之绩垂天地之施慰僵尸之魂使合棺定谥殁有余称选其宗近才堪驱策钖以微爵继其絶世进可以奖劝将来退可以显国恩泽使存者荷莫大之恩死者受骨肉之惠岂不美哉仰惟圣明霈然昭览狂瞽之言伏待刑宪髙祖览表嘉愍之白曜弟子契轻薄无检太和初以名家子擢为中散迁宰官南安王桢有贪暴之响遣中散闾文祖诣长安察之文祖受桢金寳之赂为桢隠而不言事发坐之文明太后引见羣臣谓之曰前论贪清皆云克修文祖时亦在中后竟犯法以此言之人心信不可知髙祖曰古有待放之臣亦有离俗之士卿等自审不胜贪心者听辞位归第契进曰臣卑微小人闻识不逺过蒙曲照虚忝今职小人之心无定帝王之法有常以无恒之心奉有常之法非所克堪乞垂退免髙祖曰昔郑相嗜鱼人有献鱼者相曰若取此鱼恐削名禄遂不肯受契若知心不可常即知贪之恶矣何为求退迁宰官令微好碎事颇晓工作主司厨宰稍以见知及营洛阳基构征新野南阳起诸攻具契皆参典太和末以功迁太中大夫光禄少卿营州大中正赐爵定陶男正始初除征虏将军营州刺史徙都督沃野薄骨律二镇诸军事沃野镇将转都督御夷怀荒二镇诸军事平城镇将将军并如故转都督朔州沃野怀朔武川三镇三道诸军事后将军朔州刺史熙平元年卒赠镇北将军并州刺史谥曰克初慕容破后种族仍繁天赐末颇忌而诛之时有遗免不敢复姓皆以舆为氏延昌末诏复旧姓而其子女先入掖庭者犹号慕容特多于他族契长子昇字僧度建兴太守迁镇逺将军沃野镇将进号征虏将军甚得边民情契第二子僧济自奉朝请稍转至五校躭淫酒色不事名行契弟晖歴泾州长史新平太守有惠政景明中大使于忠赏粟二百石卒赠幽州刺史孙善仪同开府主簿史臣曰魏之诸将罕立方面之功尉元以寛雅之风受将帅之任取瑕丘如覆掌克彭城犹拾遗擒将馘丑威名逺被位极公老圣主乞言无乃近世之一人欤白曜有敦正之风出当薄伐席卷三齐如风靡草接物有礼海垂欣慰其劳固不细矣功名难处追猜婴戮宥贤议勤未闻于斯日也魏书卷五十卷五十考证魏书卷五十考证慕容白曜传皆以舆为氏史炤释文慕容氏音讹又为慕舆胡三省辨之谓慕容慕舆同出于鲜卑其得姓之初各自为氏犹拓跋之与拔拔非音讹也按本书官氏志莫舆氏后改为舆氏乃神元皇帝时余部诸姓内入者若此以舆为氏则慕容种族縁惧祸而托之耳魏书卷五十考证魏书卷五十一钦定四库全书魏书卷五十一齐魏收撰列传第三十九韩茂皮豹子封勑文吕罗汉孔伯恭韩茂字元兴安定武安人也父耆字黄老永兴中自赫连屈丐来降拜绥逺将军迁龙骧将军常山太守假安武侯仍居常山之九门卒赠泾州刺史谥曰成侯茂年十七膂力过人尤善骑射太宗曾亲征丁零翟勐茂为中军执幢时有风诸军旌旗皆偃仆茂于马上持幢初不倾倒太宗异而问之征茂所属具以状对太宗谓左右曰记之寻征诣行在所试以骑射太宗深竒之以茂为虎贲中郎将后从世祖讨赫连昌大破之世祖谓诸将曰今若穷兵极武非弔民之道明年当共卿等取之徙其民而还以军功赐茂爵蒲阴子加彊将军军迁侍辇郎又从征统万大破之从平平凉当茂所冲莫不应弦而殪由是世祖壮之拜内侍长进爵九门侯加冠军将军后从征蠕蠕频战大捷与乐平王丕等伐和龙徙其居民从平凉州茂为前锋都将战功居多迁司衞监录前后功拜散骑常侍殿中尚书进爵安定公加平南将军从破薛永宗伐盖吴转都官尚书从征悬瓠频破贼军车驾南征分为六道茂与高凉王那出青州诸军渡淮降者相继拜茂徐州刺史以抚之车驾还以茂为侍中尚书左仆射加征南将军世祖崩刘义隆遣将檀和之寇济州南安王余令茂讨之至济州和之遁走髙宗践祚拜尚书令加侍中征南大将军茂沉毅笃实虽无文学每议论合理为将善于抚衆勇冠当世为朝廷所称太安二年夏领太子少师冬卒赠泾州刺史安定王谥曰桓王长子备字延徳初为中散赐爵江阳男加扬烈将军又进爵行唐侯拜冠军将军太子庶子迁宁西将军典游猎曹加散骑常侍袭爵安定公征南大将军卒赠雍州刺史谥曰简公备弟均字天德少而善射有将略初为中散赐爵范阳子加宁朔将军迁金部尚书加散骑常侍兄备卒无子均袭爵安定公征南大将军出为使持节散骑常侍本将军定州刺史转青冀二州刺史余如故恤民亷谨甚有治称广阿泽在定冀伯三州之界土广民稀多有寇盗乃置镇以静之以均在冀州劫盗止息除本将军广阿镇大将加都督三州诸军事均清身率下明为耳目广设方略禁断奸邪于是赵郡屠各西山丁零聚党山泽以劫害为业者均皆诱慰追捕逺近震跼先是河外未賔民多去就故权立东青州为招怀之本新附之民咸受优复然旧人奸逃者多往投焉均表陈非便朝议罢之后均所统劫盗颇起显祖诏书诮让之又以五州民户殷多编籍不实以均忠直不阿诏均检括出十余万户复授定州刺史轻徭寛赋百姓安之延兴五年卒谥曰康公子寳石袭爵均弟天生为内廐令后典龙牧曹出为持节平北将军沃野镇将皮豹子渔阳人少有武略泰常中为中散稍迁内侍左右世祖时为散骑常侍赐爵新安侯加冠军将军又拜选部尚书余如故出除使持节侍中都督秦雍荆梁四州诸军事安西将军开府仪同三司进爵淮阳公镇长安寻加征西将军后坐盗官财徙于统万真君三年刘义隆遣将裴方明等侵南秦王杨难当遂陷仇池世祖征豹子复其爵位寻拜使持节仇池镇将督关中诸军与建兴公古弼等分命诸将十道并进四年正月豹子进击乐乡大破之擒义隆将王奂之王长卿等六人斩首二千余级俘获一千人豹子进军下辨义隆将强元明辛伯奋弃城遁走追斩之悉获其衆义隆使其秦州刺史胡崇之镇仇池至汉中闻官军已西惧不敢进方明益其兵而遣之豹子与司马楚之至于浊水击擒崇之尽虏其衆进至髙平义隆将姜道祖降仇池平未几诸氐复反推杨文徳为主以围仇池古弼率诸军讨平之时豹子次于下辨闻围解欲还弼遣使谓豹子曰贼耻其负败必求报复后举为难不如陈兵以待之豹子以为然寻除都督秦雍荆梁益五州诸军事进号征西大将军开府仇池镇将持节公如故十一月义隆复遣杨文徳姜道盛率衆二万人寇浊水别遣将青阳显伯守斧山以拒豹子浊水城兵射杀道盛豹子至斧山斩显伯悉俘其衆豹子又与河间公元齐俱会于浊水贼衆震恐弃其兵甲夜遁初南秦王杨难当归命诏送杨氏子弟诣京师文徳以行赂得留亡奔汉中义隆以文徳为武都王给兵二千人守葭芦城招诱氐羌于是武都阴平五部氐民叛应文徳诏豹子率诸军讨之文徳阻兵固险拒豹子文徳将杨髙来䧏引诸军向其城文徳弃城南走收其妻子寮属军资及故武都王保宗妻公主送京师义隆白水太守郭启元率衆救文徳豹子分军逆击大破之启元文徳走还汉中兴安二年正月义隆遣其将萧道成王虬马光等入汉中别令杨文徳杨头等率诸氐羌围武都城中拒之杀贼二百余人豹子分兵将救之至女磊闻贼停军豹子遣人于祁山取马欲往赴援文徳谓豹子欲断其粮运回军还入覆津据险自固义隆恐其輙回又增兵益将令晋寿白水送粮覆津汉川武兴运粟甘泉皆置仓储豹子表曰义隆增兵运粮克必送死臣所领之衆本自不多唯仰民兵专恃防固其统万安定二镇之衆从戎以来经三四岁长安之兵役过期月未有代期衣粮俱尽形颜枯悴窘切恋家逃亡不已既临寇难不任攻战士民奸通知臣兵弱南引文徳共为脣齿计文徳去年八月与义隆梁州刺史刘秀之同征长安闻台遣大军势援云集长安地平用马为便畏国骑军不敢北出但承仇池局人称台军不多戍兵尠少诸州杂人各有还思军势若及必自奔逃进军取城有易反掌承信其语回趣长安之兵遣文徳萧道成王虬等将领来攻武都仇池望连秦陇进围武都已经积日畏臣截后断其粮路关镇少兵未有大损今外寇兵彊臣力寡弱拒贼备敌非兵不拟乞选壮兵增戍武都牢城自守可以无患今事已切急若不驰闻损失城镇恐招深责愿遣髙平突骑二千赍粮一月速赴仇池且可抑折逆民支对贼虏须长上邽安定戍兵至可得自全粮者民之命也虽有金城汤池无粮不守仇池本无储积今岁不收苦髙平骑至不知云何以得供援请遣秦州之民送军祁山臣随迎致诏髙平镇将茍莫于率突骑二千以赴之道成等乃退征豹子为尚书出为内都大官刘骏遣其将殷孝祖脩两当城于清东以逼南境天水公封勑文击之不克诏豹子与给事中周邱等助击之豹子以南寇城守攻围费日遂略地至髙平刘骏瑕邱镇遣歩卒五千助戍两当去城八里与豹子前锋候骑相遇即便交战豹子军继至大破之纵骑追击杀之至于城下其免者十余人而已城内恐惧不敢出救既而班师先是河西诸胡亡匿避命豹子及前泾州刺史封阿君督河西诸军南趣石楼与衞大将军乐安王良以讨羣胡豹子等与贼相对不觉胡走无捷而还又坐免官寻以前后战功复擢为内都大官和平五年六月卒髙宗追惜之赠淮阳王谥曰襄赐命服一袭子道明袭爵道明第八弟喜髙宗以其名臣子擢为侍御中散迁侍御长髙祖初吐谷浑拾寅部落饥窘侵凉浇河大为民患诏假喜平西将军广川公领凉州枹罕髙平诸军与上党王长孙观讨拾寅又拜为使持节侍中都督秦雍荆梁益五州诸军事本将军开府仇池镇将假公如故以其父豹子昔镇仇池有威信故也喜至申恩布惠夷民大悦酋帅强奴子等各率户归附于是置广业固道二郡以居之征为南部尚书赐爵南康侯加左将军太和元年刘准葭芦戍主杨文度遣弟鼠窃据仇池喜率衆四万讨鼠军到建安鼠弃城南走进次浊水遣平西将军杨灵珍击文度所置仇池太守杨真真衆溃仅而得免喜遂军于覆津文度将强大黑固守津道悬崖险絶偏阁单行喜部分将士攀崖渉水冲击大黑大黑溃走追奔西入攻葭芦城㧞之斩文度传首京师杀一千余人诏曰夫忠臣生于徳义之门智勇出于将相之族往年氐羌放命侵窃边戍都将皮喜梁丑奴等或资父旧勲或身建殊效威名着于庸汉公义列于天府故授以节钺委阃外之任并罄力尽锐克荷所司霜戈始动蚁贼奔散仇池旋复民夷晏安及讨葭芦又枭凶丑元恶俱歼闚𨵦永息朕甚嘉之其所陈计略商校利害料其应否宁边益国专之可也今军威既振羣愚慑服革弊崇新有易因之势寛勐之宜任其量处应立郡县者亦听铨置其杨文度杨鼠亲属家累部送赴台仇池南秦之根本守御资储特须丰积险阻之要尤宜守防令奸觇之徒絶其侥倖勉勤戎务绥静新俗怀民安士称朕意焉又诏喜等曰卿受命专征薄伐边宼军威所及即皆平荡复仇池之旧镇破葭芦之新邦枭擒首逆克剪凶党勲庸之美朕无间然仇池国之要蕃防守事宜尤须完实从前以来骆谷置镇是以奸贼息闚𨵦之心边城无危败之祸近由徙就建安致有往年之役前勑卿等部率兵将骆谷筑城虽有一时之勤终致永延之固而卿等不祗诏命至于今日徒使兵人稽顿无事闲停方复曲辞表求罢下岂是良将忘身忧国尽忠之谓也诸州之兵已复一岁宜暂戮力成此要功卿等表求来年筑城岂不更劳兵将孰若因今之势即令就之一劳永逸事不再举也今更给军粮一月速于骆谷筑城使四月尽必令成就讫若不时营筑乃筑而不成成而不固以军法从事南天水郡民柳旃据险不顺喜率衆讨灭之转散骑常侍安南将军豫州刺史诏让其在州寛怠以饮酒废事威不禁下遣使者就州决以杖罚七年卒赠以本官谥曰恭公子承宗袭爵喜弟双仁冠军将军仇池镇将封勑文代人也祖豆皇始初领衆三万东征幽州平定三郡拜幽州刺史后为使持节都督冀青二州诸军事前将军开府冀青二州刺史关内侯父湼太宗时为侍御长卒赠龙骧将军定州刺史章武侯谥曰隐勑文始光初为中散稍迁西部尚书出为使持节散骑常侍镇西将军开府领䕶西夷校尉秦益二州刺史赐爵天水公镇上邽诏勑文率歩骑七千征吐谷浑慕利延兄子拾归于枹罕衆少不能制诏遣安逺将军广川公乙乌头等二军与勑文会陇右军次武始拾归夜遁勑文引军入枹罕虏拾归妻子及其民户分徙千家于上邽留乌头守枹罕金城边冏天水梁会谋反扇动秦益二州杂人万余户据上邽东城攻逼西城勑文先已设备杀贼百余人被伤者衆贼乃引退冏会复率衆四千攻城氐羌一万屯于南岭休官屠各及诸杂户二万余人屯于北岭为冏等形援勑文遣二将领骑二百设备门内别令骑出击之既而伪退冏率衆腾逐勑文轻骑横冲大破之斩冏而北岭之贼从髙射勑文军人飞矢如雨梁会得奔北岭骑乃引还复推会为主勑文分兵二百人突入南城烧其门楼贼见火起衆皆惊乱又遣歩卒攻门克之便率骑士驰入贼余衆开门出走奔入东城乘背追击杀千余人安丰公闾根率军助勑文勑文表曰安定逆贼帅路那罗遣使赍书与逆帅梁会会以那罗书射于城中那罗称纂集衆旅克期助会又仇池城民李洪自称应王天授玉玺擅作符书诳惑百姓梁会遣使招引杨文徳而文徳遣权寿胡将兵二十人来到会间扇动州土云李洪自称应王两雄不并若欲须我先杀李洪我当自往梁会欲引致文徳诱说李洪来入东城即斩洪首送与文徳仇池镇将淮阳公臣豹子遣使濳行以今月二十四日来达臣镇称杨文徳受刘义隆职爵领兵聚衆在仇池境中沮动民人规窃城镇且梁会反逆以来南勾文徳援势相连武都氐羌尽相脣齿为文徳起军所在屯结兵衆已集克来不逺臣备边镇与贼相持贼在东城隔墻而已但以腹背有敌攻城有疑讨度文徳克来助会若文徳既至百姓响应贼党遂甚用功益难今文徳未到会复未熟事宜速击于时为便伏愿天鉴特遣大军助臣诛翦表未及报梁会谋欲逃遁先是勑文掘重壍于东城之外断贼走路夜中会乃车陈飞梯腾壍而走勑文先严兵于壍外拒鬭从夜至旦勑文谋于衆曰困兽犹鬬而况于人贼衆知无生路人自致死必伤士衆未易可平若开其生路贼必上下离心克之易矣衆咸以为然初勑文以白虎幡宣告贼衆曰若能归降原其生命应时降者六百余人会知人心沮坏于是分遁勑文纵骑蹑之死者大半俘获四千五百余口略阳王元达因梁会之乱聚衆攻城招引休官屠各之衆推天水休官王宦兴为秦地王勑文与临淮公莫真讨之军次略阳勑文遣使慰谕而元达等三千余人屯于松多川乃部分诸军三道并攻贼出营拒战大破之俘三千人髙宗时与新平公周盆击刘骏将殷孝祖于清东不克天安元年五月卒长子万䕶让爵于弟翰于时让者惟万䕶及元氏侯赵辟恶子元伯让其弟次兴朝廷议而许之翰族孙静世宗时歴位征虏将军武衞将军太子左衞率以干用称延昌中迁平北将军恒州刺史临朐都䕶坐事免卒子熙奉朝请迁员外散骑侍郎给事中与薛昙尚迎蠕蠕主婆罗门于凉州又除镇逺将军河阴令卒赠辅国将军朔州刺史子缵武定末颍川太守吕罗汉本东平寿张人其先石勒时徙居幽州祖显字子明少好学性廉直乡人有分争者皆就而质焉慕容垂以为河间太守皇始初以郡来降太祖嘉之赐爵魏昌男拜鉅鹿太守清身奉公务存赡恤妻子不免饥寒民颂之曰时惟府君克己清明缉我荒土民胥乐生愿寿无疆以享长龄卒官父温字晞阳善书好施有文武才略世祖伐赫连昌以温为幢将先登䧟陈每战必捷以功拜宣威将军奉车都尉出为秦州司马迁上党太守善劝课有治名卒赠平逺将军豫州刺史野王侯谥曰敬罗汉仁笃慎密弱冠以武干知名父温之佐秦州罗汉随侍陇右氐杨难当率衆数万寇上邽秦民多应之镇将元意头知罗汉善射共登西城楼令罗汉射难当队将及兵二十三人应弦而殪贼衆转盛罗汉进计曰今若不出战示敌以弱衆情携贰大事去矣意头善之即简千余骑令罗汉出战罗汉与诸骑策马大唿直冲难当军衆皆披靡杀难当左右队骑八人难当大惊会世祖赐难当玺书责其䟦扈难当乃引还仇池意头具以状闻世祖嘉之征为羽林中郎上邽休官吕丰屠各王飞亷等八千余家据险为逆诏罗汉率骑一千讨擒之从征悬瓠罗汉与瑯邪王司马楚之驾前招慰降者九千余户比至盱眙频破贼军擒其将顾俨李观之等以功迁羽林中郎幢将赐爵乌程子加建威将军及南安王余立罗汉犹典宿衞髙宗之立罗汉有功焉迁少卿仍幢将进爵野王侯加龙骧将军拜司衞监迁散骑常侍殿中尚书进爵山阳公加镇西将军及蠕蠕犯塞显祖讨之罗汉与右仆射南平公元目振都督中外军事出为镇西将军秦益二州刺史时仇池氐羌反攻逼骆谷镇将吴保元走登百顷请援于罗汉罗汉帅歩骑随长孙观掩击氐羌大破之斩其渠帅贼衆退散诏罗汉曰卿以劳勤获叙才能致用内总禁旅外临方岳襃宠之隆可谓备矣自非尽节竭诚将何以垂名竹帛仇池接近边境兵革屡兴既劳士卒亦动民庶皆由镇将不明绥禁不理之所致也卿应机赴击殄此兇丑陇右土险民亦刚悍若不导之以徳齐之以刑宼贼莫由可息百姓无以得静朕垂心治道欲使逺近清穆卿可召集豪右择其事宜以利民为先益国为本随其风俗以施威惠其有安土乐业奉公勤私者善加劝督无夺时利明相宣告称朕意焉泾州民张羌郎扇惑陇东聚衆千余人州军讨之不能制罗汉率歩骑一千击羌郎擒之仇池氐羌叛逆遂甚所在锋起道路断絶其贼帅蛩廉符祈等皆受刘昱官爵铁券略阳公伏阿奴为都将与罗汉赴讨所在破之生擒廉祈等秦益阻逺南连仇池西接赤水诸羌恃险数为叛逆自罗汉莅州抚以威惠西戎懐徳土境怗然髙祖诏罗汉曰朕总摄万几统临四海思隆古道光显风教故内委羣司外任方牧正是志士建节之秋忠臣立功之会然赤水诸羌居边土非卿善诱何以招辑卿所得口马表求贡奉朕嘉乃诚便勑领纳其马印付都牧口以赐卿徴拜内都大官聴讼察狱多得其情太和六年卒于官髙祖深悼惜之赐命服一袭赠以本官谥曰庄公长子兴祖袭爵山阳公后例降为侯景明元年卒兴祖弟伯庆为中散咸阳王禧郎中令伯庆弟世兴校书郎罗汉弟大檀为中散恒农太守大檀弟豹子东莱镇将后改镇为州行光州事豹子弟七寳侍御中散迁少卿出为假节龙骧将军东雍州刺史孔伯恭魏郡邺人也父昭始光初以宻皇后亲赐爵汝阴侯加安东将军徙爵魏县侯迁安南将军昭性柔旷有才用出为赵郡太守治有能名征拜光禄大夫转中都大官善察狱讼明于政刑迁侍中镇东将军幽州刺史进爵鲁郡公和平二年卒谥曰康公长子罗汉东宫洗马次伯恭以父任拜给事中后赐爵济阳男加鹰扬将军出为安南将军济州刺史进爵成阳公入为散骑常侍显祖初刘彧徐州刺史薛安都以彭城内附彧遣将张永沈攸之等击安都安都上表请援显祖进伯恭号镇东将军副尚书尉元救之军次于秺贼将周凯闻伯恭等军至弃衆遁走张永仍屯下磕永辎重在武原伯恭等攻而克之永计无所出引师而退时皇兴元年正月天大寒雪泗水冰合永与攸之弃船而走伯恭等进击首虏及冻死甚衆八月伯恭以书喻下邳宿豫城内曰刘彧肆逆滔天弗鉴灵命犹谓絶而复兴长江可恃敢遣张永周凯等率此蚁衆送死彭城大军未临逆首奔溃今乘机电举当屠此城遂平吴会弔民代罪幸时归欵自求多福时攸之吴憘公等率衆数万来援下邳屯军焦墟曲去下邳五十余里伯恭遣子都将侯汾等率骑五百在水南奚升等五百余骑在水北南北邀之伯恭宻造火车攻具欲水陆俱进攸之等既闻将战引军退保樊阶城伯恭又令子都将孙天庆等歩骑六千向零中崃斫木断清水路刘彧宁朔将军陈显达领衆二千溯清而上以迎攸之屯于睢清合口伯恭率衆渡水大破显达军俘斩十九攸之闻显达军败顺流退下伯恭部分诸将侠清南北寻攸之军后伯恭从睢陵城东向零中崃分军为二道遣司马范师子等在清南伯恭从清西与攸之合战遂大破之斩其将姜产之髙遵世及邱幼弼邱隆先沈荣宗陆道景等首攸之憘公等轻骑遁走乘胜追奔八十余里军资器械虏获万计进攻宿豫刘彧戍将鲁僧遵弃城夜遁又遣将孔太恒等领募骑一千南讨淮阳彧太守崔武仲焚城南走遂据淮阳二年以伯恭为散骑常侍都督徐南兖州诸军事镇东将军彭城镇将东海公三年十月卒赠镇东大将军东海王谥曰桓伯恭弟伯逊为中书博士袭父爵鲁郡公拜镇东将军东莱镇将转本将军东徐州刺史先事免官卒于家史臣曰韩茂皮豹子封勑文吕罗汉孔伯恭之为将也皆以沉勇笃实仁厚抚衆功成事立不徒然矣与夫茍要一战之利侥倖蹔胜之名岂同年而语也魏书卷五十一卷五十一考证魏书卷五十一考证韩茂传韩茂字元兴安定武安人也武安北史作安武下文云假安武侯似以北史为正封勑文传讨度文徳克来助会若文徳既至百姓响应贼党遂甚用功益难讨度讨字应是计字之讹魏书卷五十一考证魏书卷五十二钦定四库全书魏书卷五十二齐魏收撰列传第四十赵逸胡方囬胡叟宋繇张湛宗钦叚承根阚骃刘昞赵柔索敞隂仲达赵逸字思羣天水人也十世祖融汉光禄大夫父昌石勒黄门郎逸好学夙成仕姚兴歴中书侍郎为兴将齐难军司征赫连屈丐难败为屈丐所虏拜着作郎世祖平统万见逸所着曰此竖无道安得为此言乎作者谁也其速推之司徒崔浩进曰彼之谬述亦犹子云之羙新皇王之道固宜容之世祖乃止拜中书侍郎神䴥二年三月上已帝幸白虎殿命百寮赋诗逸制诗序时称为善久之拜宁朔将军赤城镇将绥和荒服十有余年百姓安之频表乞免久乃见许性好坟典白首弥勤年踰七十手不释卷凡所着述诗赋铭颂五十余篇逸兄温字思恭博学有髙名姚泓天水太守刘裕灭泓遂没于氐氐王杨盛盛子难当既有汉中以温为辅国将军秦梁二州刺史及难当称蕃世祖以温为难当府司马卒于仇池长子广夏中书博士第三子琰语在孝感传初姚苌以逸伯父迁为尚书左仆射卒于长安刘裕灭姚泓徙迁子孙于建业迁𤣥孙翼翼从子超宗令胜遐叔隆穆等太和景明中相寻归降翼粗涉书传通率有器艺初为平昌太守甚有治称入歴军校加镇逺将军长史深为领军元义所知待迁光禄大夫卒赠左将军齐州刺史超宗身长八尺颇有将略太和末为豫州平南府长史带汝南太守加建威将军赐爵寻阳伯入为骁骑将军超宗在汝南多所受纳货赂太傅北海王详详言之于世宗除持节征虏将军岐州刺史徙河东太守卒官超宗在河东更自修厉清靖爱民百姓追思之赠本将军华州刺史谥曰成伯子懿袭爵歴员外常侍尚书郎超宗弟令胜亦长八尺疎狂有膂力歴河北恒农二郡太守并坐贪暴为御史所弹遇赦免神龟末自后将军太中大夫出为恒农太守卒官令胜宠惑妾潘离弃其妻羊氏夫妻相讼迭发隂私丑秽之事彰于朝野遐初为军主从髙祖征南阳景眀初为梁城戍主被萧衍将攻围以固守及战功封牟平县开国子食邑二百户后以左军将军假征虏将军督巴东诸军事镇南郑时萧衍冠军将军军主姜脩衆二万屯羊口辅国将军姜白龙据南城龙骧将军泉建率土民北入桑坯姜脩又分军据兴势龙骧将军谭思文据夹石司州刺史王僧炳顿南安并扇动夷獠规翻南郑遐率甲士九千所在冲击数百里中莫不摧靡前后斩首五千余级还以辅国将军出为荥阳太守时萧衍将马仙琕率衆攻围朐城戌主傅文骥婴城固守以遐持节假平东将军为别将与刘思祖等救之次于鲍口去朐城五十里夏雨频降厉渉长驱将至朐城仙琕见遐营垒未就迳来逆战思祖率彭沛之衆望陈奔退遐孤军奋击独破仙琕斩其直合将军军主李鲁生直后军主葛景羽等仙琕先分军于朐城之西阻水列栅以围固城遐身自潜行观水深浅结草为筏衔枚夜进破其六栅遂解固城之围进救朐城都督卢昶率大军继之未㡬而文骥力竭以城降贼衆军大崩昶弃其节𫝊轻骑而走惟遐独握节而还时仲冬寒盛兵士冻死者朐山至于郯城二百里间僵尸相属昶仪卫失尽于郯城借假节以为军威遐坐失利免官延昌中起为光禄大夫使持节假前将军为别将防捍西荆又为别将𨽻萧宝夤东征淮堰熙平初出为平西将军汾州刺史在州贪浊闻于逺近卒赠安南将军豫州刺史谥曰襄子子献袭爵子献第四弟子素司空长流叅军叔隆步兵校尉永平初同悬瓠城民白早生之逆镇南邢蛮平豫州获而宥之后以货自通得为秦州西府长史加镇逺将军秦州殷富去京悬逺叔隆与敕使元脩义同心聚歛纳货巨万拜冠军将军中散大夫寻迁左军将军太中大夫赂司空刘腾出为中山内史在郡无徳政专以货贿为事叔隆姦诈无行忘背恩义悬瓠之免是其族人前军将军赵文相之力后无报徳之意更与文相断絶文相长者不以为恨及文相为汝南内史犹经纪其家后文相卒叔隆了不恤其子弟时论贱薄之穆善书记有刀笔之用为汾州平西府司马翼临亡以穆託领军元义以穆为汝南刺史胡方回安定临泾人父义周姚泓黄门侍郎方回赫连屈丐中书侍郎渉猎史籍辞彩可观为屈丐统万城铭虵祠碑诸文颇行于世世祖破赫连昌方回入国雅有才尚未为时所知也后为北镇司马为镇修表有所称庆世祖览之嗟羙问谁所作既知方回召为中书博士赐爵临泾子迁侍郎与太子少傅游雅等改定律制司徒崔浩及当时朝贤并爱重之清贫守道以夀终子始昌亦长者有父风歴位南部主书子丑孙中书学生祕书郎中散世不治产业家甚贫约兄弟并早亡胡叟字伦许安定临泾人也世有冠冕为西夏着姓叟少聪敏年十三辨疑释理知名乡国其意之所悟与成人交论尠有屈焉学不师受友人劝之叟曰先圣之言精义入神者其唯易乎犹谓可思而过半末世腐儒粗别刚柔之位宁有探頥未兆者哉就道之义非在今矣及披读羣籍再閲于目皆诵于口好属文既善为典雅之词又工为鄙俗之句以姚政将衰遂入长安观风化隐匿名行惧人见知时京兆韦祖思少閲典坟多蔑时辈知叟至召而见之祖思习常待叟不足叟聊与叙温凉拂衣而出祖思固留之曰当与君论天人之际何遽而反乎叟对曰论天人者其亡久矣与君相知何夸言若是也遂不坐而去至主人家赋韦杜二族一宿而成时年十有八矣其述前载无违旧羙叙中世有协时事而末及鄙黩人皆奇其才畏其笔世犹传诵之以为笑狎叟孤飘坎壈未有仕路遂入汉中刘义隆梁秦二州刺史冯翊吉翰以叟才士颇相礼接授叟末佐不称其懐未㡬翰迁益州叟随入蜀多为豪㒞所尚时蜀沙门法成鸠率僧旅㡬于千人铸丈六金像刘义隆恶其聚衆将加大辟叟闻之即赴丹阳启申其羙遂得免焉复还于蜀法成感之遗其珍物价直千余匹叟谓法成曰纬萧何人能弃明珠吾为徳请财何为也一无所受在益土五六载北至杨难当乃西入沮渠牧犍遇之不重叟亦本无附之之诚乃为诗示所知广平程伯达其略曰羣犬吠新客佞闇排疎賔直途既以塞曲路非所遵望卫惋祝鮀眄楚悼灵均何用宣忧懐託翰寄辅仁伯达见诗谓叟曰凉州虽地居戎域然自张氏以来号有华风今则宪章无亏曷祝鮀之有也叟曰古人有言君子闻鞞鼓之声则思战争之士贵主奉正朔而弗淳慕仁义而未允地陋僻而僭徽号居小事大宁若兹乎徐偃之辙故不旋踵矣吾之择木夙在大魏与子暂违非久濶也嵗余牧犍破降叟既先归国朝廷以其识机拜虎威将军赐爵始复男家于密云蓬室草筵惟以酒自适谓友人金城宗舒曰我此生活似胜焦先志意所栖谢其髙矣后叟被徴至谢恩并献诗一篇髙宗时召叟及舒并使作檄刘骏蠕蠕文舒文劣于叟舒寻归家叟不治产业常苦饥贫然不以为耻养子字螟蛉以自给养每至贵胜之门恒乗一牸牛敝韦袴褶而已作布囊容三四斗饮噉醉饱便盛余肉饼以付螟蛉见车马荣华者视之蔑如也尚书李敷尝遗之以财都无所取初叟一见髙允曰吴郑之交以纻缟为羙谈吾之于子以弦韦为幽贽以此言之彼可无愧也于允馆见中书侍郎赵郡李璨璨被服华靡叟贫老衣褐璨颇忽之叟谓之曰老子今若相许脱体上袴褶衣帽君欲作何计也讥其惟假盛服璨惕然失色叟少孤每言及父母则泪下若孺子之号春秋当祭之前则先求旨酒美膳将具所知广寗常顺阳冯翊田文宗上谷侯法儶擕壶执榼至郭外空静处设坐奠拜尽孝思之敬时敦煌汜潜家善酿酒每节送一壶与叟着作佐郎博陵许赤虎河东裴定宗等谓潜曰再三之恵以为过厚子恵于叟何其恒也潜曰我恒给祭者以其恒于孝思也论者以潜为君子矣顺阳等数子禀叟奖示颇渉文流髙闾曽造其家值叟短褐曵柴从田归舍为闾设浊酒䔫食皆手自办集其馆宇卑陋园畴褊局而饭菜精洁醯酱调羙见其二妾并年衰跛𦕈衣布穿敝闾见其贫约以物直十余匹赠之亦无辞愧闾作宣命赋叟为之序密云左右皆祗仰其徳嵗时奉以麻布谷麦叟随分散之家无余财年八十而卒叟元妻敦煌宋氏先亡无子后庶养者亦皆早夭竟以絶后叟死无有家人营主凶事胡始昌迎而殡之于家𦵏于墓次即令一弟继之袭其爵始复男虎威将军叟与始昌虽为宗室而性气殊诡不相好附于其存也往来乃简及亡而收恤至厚议者以为非必敦哀疎宗或缘求利品秩也宋繇字体业敦煌人也曽祖配祖悌世仕张轨子孙父僚张𤣥靓龙骧将军武兴太守繇生而僚为张邕所诛五嵗䘮母事伯母张氏以孝闻八嵗而张氏卒居䘮过礼繇少而有志尚喟然谓妹夫张彦曰门戸倾覆负荷在繇不衔胆自厉何以继承先业遂随彦至酒泉追师就学闭室诵书昼夜不倦博通经史诸子羣言靡不览综吕光时举秀才除郎中后奔叚业业拜繇中散常侍繇以业无经济逺略西奔李暠歴位通显家无余财雅好儒学虽在兵难之间讲诵不废每闻儒士在门常倒屣出迎停寝政事引谈经籍尤眀断决时事亦无滞也沮渠蒙逊平酒泉于繇室得书数千卷盐米数十斛而已蒙逊叹曰孤不喜克李歆欣得宋繇耳拜尚书吏部郎中委以铨衡之任蒙逊之将死也以子牧犍委託之牧犍以繇为左丞送其妹兴平公主于京师世祖拜繇为河西王右丞相赐爵清水公加安逺将军世祖并凉州从牧犍至京师卒谥曰恭长子巖袭爵改为西平侯巖子荫中书议郎乐安王范从事中郎卒赠辅国将军咸阳太守子超尚书度支郎超弟稚字季预师事安邑李绍伯受诸经传性清严治家如官府太和中拜司徒属又以例降除西中府户曹参军转并州城阳王鸾城局参军景明二年拜白水县令在县十一年颇得民和迁青州渤海太守正光三年卒子游道武定末太尉长史张湛字子然一字仲元敦煌人魏执金吾恭九世孙也湛弱冠知名凉土好学能属文冲素有大志仕沮渠蒙逊黄门侍郎兵部尚书凉州平入国年五十余矣赐爵南浦男加宁逺将军司徒崔浩识而礼之浩注易叙曰国家西平河右敦煌张湛金城宗钦武威叚承根三人皆儒者并有儁才见称于西州每与余论易余以左氏传卦解之遂相劝为注故因退朝之余暇而为之解焉其见称如此湛至京师家贫不粒操尚无亏浩常给其衣食每嵗赠浩诗颂浩常报答及浩被诛湛惧悉烧之兄懐义闲粹有才干遭母忧哀毁过人服制虽除而䔫粝弗改卒于征西参军长子广平髙平令宗钦字景若金城人也父夑字文友吕光太常卿钦少而好学有儒者之风博综羣言声着河右仕沮渠蒙逊为中书郎世子洗马钦上东宫侍臣箴曰恢恢𤣥古悠悠生民五才迭用经叙彛伦匡父维子弼君伊臣颠而能扶屈而能申昔在上圣妙鉴厥趣不曰我明而乖其度不曰我新而忽其故如彼在泉临深是惧如彼覆车望途改歩是以令问宣流英风逺布及于三季道丧纯迁桀起琼台纣醊糟山周灭妖姒羿䘮以田险诐蔽其耳目郑卫陈于其前怙才肆虐异端是纒岂伊害身厥𦙍殱焉茫茫禹迹画为九区昆虫鸟兽各有巢居云歌唐后垂横羙虞疎纲改祝殷道攸敷龙盘应徳隋地衔珠勿谓无心识命不殊勿谓理絶千载同符爰在子桓灵数攸臻仪形徐阮左右刘陈披文採友叩典问津用能重离袭曜魏鼎维新于昭储后运应𤣥箓夕惕干干虚衿逺属外抚幽荒内懐焭独犹惧思不逮逺明不遐烛君有诤臣庭立谤木本枝克昌永符天禄微臣作箴敢告在仆世祖平凉州入国赐爵卧树男加鹰扬将军拜着作郎钦与髙允书曰昔皇纲未振华裔殊风九服分隔金兰莫遂希懐寄契延想积久天遂其愿爰遘京师才非季札而眷深孙乔徳乖程子而义均倾盖旷龄罕遇㑹之一朝比公私理异训谘路塞端拱蓬宇叹慨如何不量鄙拙贡诗数韵若夫泉江相忘之谈遗言存意之羙虽庄生之所尚非浅识所宜循爱敬既深情期往返思迟徳意以祛鄙吝若能纡鳯彩以燿榛荟廻连城以映瓦砾者是所望也诗曰嵬峩恒岭滉瀁沧溟山挺其和水燿其精启兹令族应期诞生华冠衆彦伟迈羣英于穆吾子含贞借茂如彼松竹陵霜擢秀味老思冲翫易体复戢翼九臯声溢宇宙我皇龙兴重离叠映刚徳外彰柔明内镜干象奄气坤厚山竞风无殊音俗无异径经纬曰文着述曰史斟酌九流错综幽㫖帝用詶谘明发虚拟广辟四门披延髦士尔应其求翰飞东观口吐琼音手挥霄翰弹毫珠零落纸锦粲坟无疑割典无滞泮山降则谦含柔为信林崇日渐明升斯进有邈夫子兼兹四慎弱而难胜通而不峻南董邈矣史功不申固倾佞窦雄秽羙新迁以陵腐邕由卓泯时无逸勒路盈摧轮尹佚谟周孔明述鲁抑扬羣致宪章三五昻昻髙生纂我遐武勿谓古今建规易矩自昔索居沉沦西藩风马既殊标榜莫缘开通有运闇遇当年披衿暂面定交一言谘疑祕省访滞京都水镜叔度洗吝田苏望仪神婉即象心虚悟言礼乐採研诗书履霜悼迁抚节感变嗟我年迈迅踰激电进乏由赐退非回宪素髪掩𤣥枯颜落蒨文以㑹友友由知已诗以明言言以通理盻坎迷流觌良闇止伊尔虬光四鳞曲水允答书曰顷因行李承足下髙问延伫之劳为日久矣王途一启得叙其懐欣于相遇情无有已足下兼爱为心每能存顾养之以风味恵之以徳音执翫反覆铭于心抱吾少之寻常之操长无老成之致凭頼贤胜以自克勉而来喻襃饰有过其分既承雅赠即应有答但唱髙则难和理深则难詶所以留连日月以至于今今往诗一扃诚不足标明来㫖且表以心幸恕其鄙滞领其至意诗曰汤汤流汉蔼蔼南都载称多士载耀灵珠邈矣髙族世记丹图启基郢城振彩凉区吾生朗到诞发英风绍熈前绪奕世克隆方圆备体淑徳斯融望倾羣儁响骇华戎响骇伊何金声允着匡赞西藩拯厥时务肃志琴书恬心初素潜思渊渟秀藻云布上天降命祚钟有代协燿紫宸与干作配仁迈春阳功隆覆载招延隐叟永贻大赉伊余栎散才至庸㣲遭缘幸㑹忝与枢机窃名华省厠足丹墀愧无萤烛少益天晖明升非谕信渐难兼体卑处下岂曰能谦进不𢎞道退失渊潜既慙朱阙亦愧闾阎史班称逹杨蔡致深负荷典䇿载蹈于心四辙同轨覆车相寻敬承嘉诲永佩明箴逺思古贤内寻诸已仰谢丘明长揖南史遐武虽存髙踪难拟夙兴夕惕岂获恬止世之圯矣灵运未通风马殊隔区域异封有懐西望路险莫从王泽逺洒九服来同在昔平吴二陆称寳今也尅凉吾生独矫道映儒林义为羣表我思与之均于纻缟仁乏田苏量非叔度韩生属降林宗仍顾千载旷游遘兹一遇藻咏风流鄙心已悟年时迅迈物我俱逝任之斯通拥之则滞结驷贻尘屡空亦敝两间可守安有回赐诗以言志志以表丹慨哉刎颈义已中残虽曰不敏请事金兰尔其励之无忘嵗寒崔浩之诛也钦亦赐死钦在河西撰蒙逊记十卷无足可称弟舒字景太䝉逊库部郎中与兄同归国赐爵句町男加威逺将军名亚于兄子孙皆衰替叚承根武威姑臧人自云汉太尉颎九世孙也父晖字长祚身长八尺余师事欧阳汤汤甚器爱之有一童子与晖同志后二年童子辞归从晖请马晖戏作木马与之童子甚悦谢晖曰吾太山府君子奉勑游学今将欲归烦子厚赠无以报徳子后位至常伯封侯非报也且以为好言终乘木马腾空而去晖乃自知必将贵也乞伏炽磐以晖为辅国大将军凉州刺史御史大夫西海侯磐子暮末袭位国政衰乱晖父子奔吐谷浑暮璝暮璝内附晖与承根归国世祖素闻其名颇重之以为上客后晖従世祖至长安有人告晖欲南奔世祖问曰何以知之告者曰晖置金于马鞯中不欲逃走何由尔也世祖密遣视之果如告者之言斩之于市曝尸数日时有儒生京兆林白奴钦晖徳音夜窃其尸置之枯井女为敦煌张氏妇久而闻之乃向长安收𦵏承根好学机辩有文思而性行疎薄有始无终司徒崔浩见而竒之以为才堪注述言之世祖请为着作郎引与同事世咸重其文而薄其行甚为敦煌公李寳所敬待承根赠寳诗曰世道衰陵淳风殆缅衢交问鼎路盈访瓕狥竞争驰天机莫践不有真宰榛棘谁揃于皇我后重明袭焕文以息烦武以静乱剖蜯求珍搜巖采干野无投纶朝盈逸翰自昔凉季林焚渊涸矫矫公子鳞羽靡託灵慧虽奋袄氛未廓鳯戢崐丘龙潜𤣥漠数不常扰艰极则夷奋翼幽裔翰飞京师珥蝉紫闼杖节方畿弼我王度庶绩缉熈自余幽沦眷参旧契庶庇余光优游卒嵗忻路未淹离辔已际顾难分岐载张载继闻诸交旧累圣叠曜淳源虽漓民懐余劭思乐哲人静以镇躁蔼彼繁音和此清调询下曰文辨讦曰明化由礼治政以寛成勉崇仁敎播徳简刑倾首景风迟闻休声浩诛承根与宗钦等俱死承根外孙长水校尉南阳张令言羙须髯言谈举止有异武人李琰之李神儁一时名士并称羙之阚骃字元隂敦煌人也祖倞有名于西土父玖为一时秀士官至㑹稽令骃博通经传聪敏过人三史羣言经目则诵时人谓之宿读注王朗易传学者借以通经撰十三州志行于世䝉逊甚重之常侍左右访以政治损益拜秘书考课郎中给文吏三十人典校经籍刋定诸子三千余卷加奉车都尉牧犍待之弥重拜大行迁尚书姑臧平乐平王丕镇凉州引为从事中郎王薨之后还京师家甚贫敝不免饥寒性能多食一饭至三升乃饱卒无后刘昞字延明敦煌人也父宝字子玉以儒学称昞年十四就博士郭瑀学时瑀弟子五百余人通经业者八十余人瑀有女始笄妙选良偶有心于昞遂别设一席于坐前谓诸弟子曰吾有一女年向成长欲覔一快女壻谁坐此席者吾当婚焉昞遂奋衣来坐神志肃然曰向闻先生欲求快女壻昞其人也瑀遂以女妻之昞后隐居酒泉不应州郡之命弟子受业者五百余人李暠私署徴为儒林祭酒从事中郎暠好尚文典书史穿落者亲自补治昞时侍侧前请代暠暠曰躬自执者欲人重此典籍吾与卿相值何异孔明之㑹元徳迁抚夷护军虽有政务手不释卷暠曰卿注记篇籍以烛继昼白日且然夜可休息昞曰朝闻道夕死可矣不知老之将至孔圣称焉昞何人斯敢不如此昞以三史文繁着略记百三十篇八十四卷凉书十卷敦煌实録二十卷方言三卷靖恭堂铭一卷注周易韩子人物志黄石公三略并行于世䝉逊平酒泉拜祕书郎専管注记筑陆沉观于西苑躬往礼焉号元处先生学徒数百月致羊酒牧犍尊为国师亲自致拜命官属以下皆北面受业焉时同郡索敞隂兴为助敎并以文学见举每巾衣而入世祖平凉州士民东迁夙闻其名拜乐平王从事中郎世祖诏诸年七十以上听留本乡一子扶养昞时老矣在姑臧嵗余思乡而返至凉州西四百里韭谷窟遇疾而卒昞六子长子僧衍早亡次仲礼留乡里次字仲次贰归少归仁并迁代京后分属诸州为城民归仁有二子长买奴次显宗太和十四年尚书李冲奏昞河右硕儒今子孙沉屈未有禄润贤者子孙宜䝉显异于是除其一子为郢州云阳令正光三年太保崔光奏曰臣闻太上立徳其次立功立言死而不朽前哲所尚思人爱树自古称羙故乐平王从事中郎敦煌刘昞着业凉城遗文兹在篇籍之羙颇足可观如或愆衅当䝉数世之宥况乃维祖逮孙相去未逺而令久沦皂𨽻不获收异儒学之士所为窃叹臣忝职史敢冐以闻奏乞敕尚书推检所属甄免碎役用广圣朝旌善继絶敦化厉俗于是乎在四年六月诏曰昞徳冠前世蔚为儒宗太保启陈深合劝善其孙等三家特可聼免河西人以为荣赵柔字元顺金城人也少以徳行才学知名河右沮渠牧犍时为金部郎世祖平凉州内徙京师髙宗践祚拜为着作郎后以歴効有绩出为河内太守甚着仁恵柔尝在路得人所遗金珠一贯价直数百缣柔唿主还之后有人与柔铧数百枚者柔与子善明鬻之于市有从柔买索绢二十匹有商人知其贱与柔三十匹善明欲取之柔曰与人交易一言便定岂可以利动心也遂与之搢绅之流闻而敬服焉其推诚秉信皆此类也陇西王源贺採佛经幽㫖作祗洹精舍图偈六卷柔为之注解咸得理衷为当时儁僧所钦味焉又凭立铭赞颇行于世子黙字冲明武威太守索敞字巨振敦煌人为刘昞助敎専心经籍尽能传昞之业凉州平入国以儒学见拔为中书博士笃勤训授肃而有礼京师大族贵游之子皆敬惮威严多所成益前后显逹位至尚书牧守者数十人皆授业于敞敞遂讲授十余年敞以丧服散在衆篇遂撰比为䘮服要记其名字论文多不载后出补扶风太守在位清贫未㡬卒官时旧同学生等为请诏赠平南将军凉州刺史谥曰献敞子僧养中书议郎京兆太守僧养子演贵征东府参军演贵子懐真字公道武定末侍御史初敞在州之日与乡人阴世隆文才相友世隆至京师被罪徙和龙届上谷困不前逹土人徐能抑掠为奴五年敞因行至上谷遇见世隆语其由状对泣而别敞为诉理得免世隆子孟贵性至孝每向田耘耨早朝拜父来亦如之乡人钦其笃于事亲隂仲逹武威姑臧人祖训字处道仕李暠为武威太守父华字季文姑臧令仲逹少以文学知名世祖平凉州内徙代都司徒崔浩启仲逹与叚承根云二人俱凉土才华同修国史除祕书着作即卒华次子周逹徐州平南司马太山太守周逹子遵和小名虎头好音律尚武事初为髙祖挽郎拜奉朝请后广平王懐取为国常侍遵和便辟善事人深为懐所亲爱转司空法曹太尉中兵参军又为汝南王悦郎中令复被爱信稍迁龙骧将军骁骑将军豫州都督镇悬瓠孝庄末除左将军行豫州刺史时前行州事元崇礼被徴将还既闻尔朱兆入洛遂矫杀遵和擅摄州任后追赠平南将军凉州刺史遵和兄子道方性和雅颇渉书传深为李神儁所知赏神儁为前将军荆州刺史请道方为其府长流参军神儁曽使道方诣萧衍雍州刺史萧纲论边事道方风神沉正为纲所称正光末萧纲遣其军主曹义宗等扰动边蛮神儁令道方驰传向新野处分军事于路为土因村蛮所掠送于义宗义宗又传致襄阳仍送于萧衍囚之尚方孝昌中始得还国既至拜奉朝请转员外散骑侍郎孝庄初迁尚书左民郎中修起居注永安二年诏道方与仪曹郎中王元旭使于萧衍至南兖州有诏追还转安东将军光禄大夫领右民郎中太昌初卒年四十二人士咸嗟惜之赠抚军将军荆州刺史史臣曰赵逸等皆通渉经史才志不羣价重西州有闻东国故于流播之中拔泥滓之上人之不可以无能信也胡叟显晦之间优游无闷亦一世之异人乎魏书卷五十二卷五十二考证魏书卷五十二考证宗钦传宗钦宗监本讹作宋今改正无忘嵗寒诗凡十三章此句下应如前注其十三三字魏书卷五十二考证魏书卷五十三钦定四库全书魏书卷五十三齐魏收撰列传第四十一李孝伯李沖李孝伯赵郡人也高平公顺从父弟父曽少治郑氏礼左氏春秋以教授为业郡三辟功曹不就门人劝之曾曰功曹之职虽曰乡选高第犹是郡吏耳北而事人亦何容易州辟主簿到官月余乃叹曰梁叔敬有云州郡之职徒劳人耳道之不行身之忧也遂还家讲授太祖时徴拜博士出为赵郡太守令行禁止劫盗奔窜太宗嘉之并州丁零数为山东之害知曽能得百姓死力惮不入境贼于常山界得一死鹿谓赵郡地也贼长责之还令送鹿故处隣郡为之謡曰诈作赵郡鹿犹胜常山粟其见惮如此卒赠平南将军荆州刺史栢仁子谥曰懿孝伯少传父业博综羣言美风仪动有法度从兄顺言之于世祖徴为中散世祖见而异之谓顺曰真卿家千里驹也迁祕书奏事中散转侍郎光禄大夫赐爵南昌子加建威将军委以军国机密甚见亲宠谋谟切袐时人莫能知也迁北部尚书以频从征伐规略之功进爵寿光侯加建义将军真君末车驾南伐将出彭城刘义隆子安北将军徐州刺史武陵王骏遣将马文恭率步骑万余至萧城前军击破之文恭走免执其队主蒯应义隆闻大驾南廵又遣其弟太尉江夏王义恭率衆赴彭城世祖至彭城登亚父冡以望城内遣送蒯应至小市门宣世祖诏劳问义恭率并遣自陈萧城之败义恭等问应魏帝自来以不应曰自来又问今在何处应曰在城西南又问士马多少应曰中军四十余万骏遣人献酒二器甘蔗百梃并请骆駞世祖明旦复登亚父冡遣孝伯至小市骏亦遣其长史张畅对孝伯孝伯遥问畅姓畅曰姓张孝伯曰是张长史也畅曰君何得见识孝伯曰既渉此境何容不悉畅问孝伯曰君复何姓居何官也孝伯曰我戎行一夫何足致问然足与君相敌孝伯曰主上有诏太尉安北可暂出门欲与相见朕亦不攻彭城何为劳苦将士城上严傋今遣赐骆駞及貂裘杂物畅曰有诏之言政可施于彼国何得称之于此孝伯曰卿家太尉安北是人臣不畅曰是也孝伯曰我朝廷奄有万国率土之濵莫敢不臣纵为隣国之君何为不称诏于隣国之臣孝伯又问畅曰何至忽遽杜门絶桥畅曰二王以魏帝壁垒未立将士疲劳此精甲十万人思致命恐轻相凌践故且闭城耳待休息士马然后共治战塲尅日交戏孝伯曰令行禁止主将常事宜当以法裁物何用废桥杜门穷城之中复何以十万夸大我亦有良马百万复可以此相矜畅曰王侯设险何但法令而已也我若夸君当言百万所以言十万者正是二王左右素所畜飬者耳此城内有数州士庶工徒营伍犹所未论我本鬬人不鬬马足且冀之北土马之所生君复何以逸足见夸也孝伯曰王侯设险诚如来言开闭有常何为杜塞絶桥之意义在何也此城守君之所习野战我之所长我之恃马犹如君之恃城耳城内有具思者尝至京师义恭遣视之思识是孝伯思前问孝伯曰李尚书行途有劳孝伯曰此事应相与共知思答曰縁共知所以仰劳孝伯曰感君至意既开门畅屏人却伏出受赐物孝伯曰诏以貂裘赐太尉骆駞骡马赐安北蒲萄酒及诸食味当相与同进畅曰二王敬白魏帝知欲垂见常愿面接但受命本朝忝居藩任人臣无境外之交故无容私觌义恭献皮袴褶一具骏奉酒二器甘蔗百梃孝伯曰又有诏太尉安北久絶南信殊当忧悒若欲遣信者当为获送脱湏骑者亦当以马送之畅曰此方闲路甚多使命日夕往复不复以此劳魏帝也孝伯曰亦知有水路似为白贼所断畅曰君着白衣称白贼也孝伯大笑曰今之白贼似异黄巾赤眉畅曰黄巾赤眉不在江南孝伯曰虽不在江南亦不离徐方也孝伯曰向与安北相闻何以久而不报畅曰二王贵远启闻为难孝伯曰周公握髪吐餔二王何独贵远畅曰握髪吐餐不谓隣国之人也孝伯曰本邦尚尔隣国弥应尽恭且賔至有礼主人宜以礼接畅曰昨见衆賔至门未为有礼孝伯曰非是賔至无礼直是主人怱怱无待賔调度耳孝伯又言有诏程天祚一介常人诚知非江南之选近于汝阳身被九枪落在溵水我使牵而出之凡人骨肉分张并思集聚闻其弟在此如何不遣暂出寻自令反岂复茍留一人畅曰知欲程天祚兄弟集聚已勒遣之但其固辞不往孝伯曰岂有子弟闻其父兄而反不肯相见此便禽兽之不若贵土风俗何至如此世祖又遣赐义恭骏等毡各一领盐各九种并胡豉孝伯曰有后诏凡此诸盐各有所宜白盐食盐主上自食黒盐治腹胀气满末之六铢以酒而服胡盐治目痛戎盐治诸疮赤盐骏盐臭盐马齿盐四种竝非食盐太尉安北何不遣人来至朕间彼此之情虽不可尽要复见朕小大知朕老少观朕为人畅曰魏帝久为往来所具李尚书亲自衔命不患彼此不尽故不复遣信义恭献蜡烛十梃骏献锦一匹孝伯曰君南土士人何为着屩君而着此将士云何畅曰士人之言诚为多愧但以不武受命统军戎陈之闲不容缓服孝伯曰永昌王自顷恒镇长安今领精骑八万直造淮南寿春亦闭门自固不敢相御向送刘康祖首彼之所见王𤣥谟甚是所悉亦是常才耳何意作如此任使以致奔败自入境七百余里主人竟不能一相拒抗邹山之险彼之所凭前锋始得接手崔邪利便尔入穴将士倒曳出之主上丐其生命今从在此复何以轻脱遣马文恭至萧县使望风退挠也彼之民人甚相忿怨言清平之时赋我租帛至有急难不能相拯畅曰知永昌已过淮南康祖为其所破比有信使无此消息王元谟南土偏将不谓为才但以其北人故为前驱引导耳大军未至而河冰向合元谟量宜反斾未为失算但因夜回归致戎马惊乱耳我家悬瓠小城陈宪小将魏帝倾国攻围累旬不克胡盛之偏裨小帅衆无二旅始济翮水魏国君臣奔散仅得免脱滑台之师无所多愧邹山小戍虽有微险河畔之民多是新附始慕政化姦盗未息示使崔邪利抚之而已今虽陷没何损于国魏帝自以十万之师而制一崔邪利乃复足言也近闻萧县百姓竝依山险聊遣马文恭以十队迎之耳文恭前以三队出还走彼大营嵇𤣥敬以百舸至留城魏军奔败轻敌致此亦非所卹王境人民列居河畔二国交兵当互加抚飬而魏师入境事生意外官不负民民亦何怨知入境七百里无相捍拒此自上由太尉神算次在武陵圣略军国之要虽不预闻然用兵有机闲亦不容相语孝伯曰君借此虚谈支离相对可谓遁辞知其所穷且主上当不围此城自率衆军直造瓜步南事若办城故不待攻围南行不捷彭城亦非所欲也我今当南欲饮马江湖耳畅曰去留之事自适彼懐若魏帝遂得饮马长江便为无复天道孝伯曰自北而南实惟人化饮马长江岂独天道畅将还城谓孝伯曰冀荡定有期相见无远君若得还宋朝今为相识之始孝伯曰今当先至建业以待君耳恐尔日君与二王面縳请罪不暇为容孝伯风容闲雅应答如流畅及左右甚相嗟叹世祖大喜进爵宣城公兴安二年出为使持节散骑常侍平西将军秦州刺史太安三年卒高祖甚悼惜之赠镇南大将军定州刺史谥曰文昭公孝伯体度恢雅明达政事朝野贵贱咸推重之恭宗曽启世祖广徴俊秀世祖曰朕有一孝伯足治天下何用多为假复求访此人辈亦何可得其见赏如此性方慎忠厚毎朝廷大事有不足必手自书表切言陈谏或不从者至于再三削灭藁草家人不见公庭论议常引纲纪或有言事者孝伯恣其所陈假有是非终不抑折及见世祖言其所长初不隠人姓名以为已善故衣冠之士服其雅正自崔浩诛后军国之谋咸出孝伯世祖宠眷有亚于浩亦以宰辅遇之献替补阙其迹不见时人莫得而知也卒之日远近哀伤焉孝伯美名闻于遐迩李彪使于江南萧赜谓之曰孝伯于卿远近其为远人所知若此孝伯妻崔赜女高明妇人生一子元显崔氏卒后纳翟氏不以为妻也憎忌元显后遇劫元显见害世云翟氏所为也元显志气甚高为时人所伤惜翟氏二子安民安上竝有风度安民袭爵寿光侯司徒司马卒赠郢州刺史无子爵除安上鉅鹿太守亦早卒安民弟豹子正光三年上书曰窃惟庸勲赏劳有国恒典兴灭继絶哲后所先是以积徳累忠春秋许宥十世立功着节河山誓其永久伏惟世祖太武皇帝英叡自天笼罩日域东清辽海西定玉门凌灭漠北饮马江水臣亡父故尚书宣城公先臣孝伯㝠基感㑹邀幸昌辰绸缪帏幄缱绻侍从庙算嘉谋每蒙顾採于时储后监国奏请徴贤诏报曰朕有一孝伯足以治天下何用多为其见委遇乃至于此是用宠以元凯爵以公侯诏册曰江阳之廵竒谋屡进六师大㨗亦有勲焉出内勤王宠遇隆厚方开大赏而世祖登遐梓宫始迁外任名岳高宗沖年纂运未及追叙臣行舛百灵先臣弃世微绩未甄诚志长夺搢绅佥伤早世朝野咸哀不永臣亡兄袭无子封除永惟宗构五情崩圯先臣荣宠前朝勲书王府同之常伦爵封堙坠准古量今实深茶苦窃惟朝例广川王遵太原公元大曹等竝以勲重先朝世絶继祀或以傍亲或听弟袭皆传河山之功垂不世之赏况先臣在䝉委任运筹帏帟勲着于中声传于外事等功均今古无易是以汉赏信布裁重良平魏酬张徐不弃荀郭今数族追赏于先朝之世先臣絶封于圣明之时瞻流顾侣存亡永恨窃见正始中爰发存亡之诏襃贤报功之㫖熙平元年故任城王澄所请十事复新前泽成一时之盛事垂旷代之茂典凡在缨绂谁不感庆盖以奖劝来今垂范万古且刘氏伪书飜流上国寻其讪谤百无一实前后使人不书姓字亦无名爵至于张畅传中略叙先臣对问虽改脱略尽自欲矜高然逸韵难亏犹见称载非直存益于时没亦有彰国美乞览此书昭然可见则微微衰构重起一朝先臣潜魂结草于千载矣卒不得袭孝伯兄祥字元善学传家业乡党宗之世祖诏州郡举贤良祥应贡对䇿合旨除中书博士时南土未賔世祖亲驾遣尚书韩元兴率衆出青州以祥为军司略地至于陈汝淮北之民诣军降者七千余尸迁之于兖豫之南置淮阳郡以抚之拜祥为太守加绥远将军流民归之者万余家劝课农桑百姓安业世祖嘉之赐以衣马迁河间太守有威恩之称太安中徴拜中书侍郎民有千余上书乞留数年高宗不许卒官追赠定州刺史平棘子谥曰宪子安世幼而聪悟兴安二年高宗引见侍郎博士之子简其秀儁者欲为中书学生安世年十一高宗见其尚小引问之安世陈説祖父甚有次第即以为学生高宗每幸国学恒独被引问诏曰汝但守此至大不虑不富贵居父忧以孝闻天安初拜中散以温敏敬慎高宗亲爱之累迁主客令萧赜使刘缵朝贡安世美容貌善举止缵等自相谓曰不有君子其能国乎缵等唿安世为典客安世曰三代不共礼五帝各异乐安足以亡秦之官称于上国缵曰世异之号凡有几也安世曰周谓掌客秦改典客汉名鸿胪今曰主客君等不欲影响文武而殷勤亡秦缵又指方山曰此山去燕然逺近安世曰亦由石头之于番禺耳国家有江南使至多出藏内珍物令都下富室好容服者货之令使任情交易使至金玉肆问价缵曰北方金玉大贱当是山川所出安世曰圣朝不贵金玉所以贱同瓦砾又皇上徳通神明山不爱寳故无川无金无山无玉缵初将大市得安世言慙而罢迁主客给事中时民困饥流散豪方多有占夺安世乃上疏曰臣闻量地画野经国大式邑地相参致治之本井税之兴其来日久田莱之数制之以限盖欲使土不旷功民罔游力雄擅之家不独膏腴之美单陋之夫亦有顷亩之分所以恤彼贫微抑兹贪欲同富约之不均一齐民于编户窃见州郡之民或因年俭流移弃卖田宅漂居异乡事渉数世三长既立始返旧墟庐井荒毁桑榆改植事已歴远易生假冐彊宗豪族肆其侵凌远认魏晋之家近引亲旧之验又年载稍久乡老所惑羣证虽多莫可取据各附亲知互有长短两证徒具听者犹疑争讼迁延连纪不判良畴委而不开柔桑枯而不採侥倖之徒兴繁多之狱作欲令家丰嵗储人给资用其可得乎愚谓今虽桑井难复宜更均量审其径术令分艺有准力业相称细民获资生之利豪方靡余地之盈则无私之泽乃播均于兆庶如阜如山可有积于比戸矣又所争之田宜限年断事久难明悉属今主然后虚妄之民絶望于觊觎守分之士永免于凌夺矣高祖深纳之后均田之制起于此矣出为安平将军相州刺史假节赵郡公敦劝农桑禁断淫祀西门豹史起有功于民者为之修饰庙堂表荐广平宋飜阳平路恃庆皆为朝廷善士初广平人李波宗族彊盛残掠生民前刺史薛道亲往讨之波率其宗族拒战大破军遂为逋逃之薮公私成患百姓为之语曰李波小妹字雍容褰裙逐马如卷蓬左射右射必叠双妇女尚如此男子那可逢安世设方略诱波及诸子姪三十余人斩于邺市境内肃然以病免太和十七年卒于家安世妻博陵崔氏生一子玚崔氏以妬悍见出又尚沧水公主生二子谧郁玚字琚罗渉猎史传颇有文才气尚豪爽公彊当世延昌末司徒行参军迁司徒长兼主簿太师高阳王雍表荐玚为其友正主簿于时民多絶户而为沙门玚上言礼以教世法导将来迹用既殊区流亦别故三千之罪莫大不孝不孝之大无过于絶祀然则絶祀之罪重莫甚焉安得轻纵背礼之情而肆其向法之意也正使佛道亦不应然假令听然犹湏裁之以礼一身亲老弃家絶养既非人理尤乖礼情堙灭大伦且王贯交缺当世之礼而求将来之益孔子云未知生焉知死斯言之至亦为备矣安有弃堂堂之政而从鬼敎乎又今南服未静衆役仍烦百姓之情方多避役若复听之恐捐弃孝慈比屋而是沙门都统僧暹等忿玚鬼教之言以玚为谤毁佛法泣诉灵太后太后责之玚自理曰窃欲清明佛法使道俗兼通非敢排弃真学妄为訾毁且鬼神之名皆通灵达称自百代正典叙三皇五帝皆号为鬼天地曰神祇人死曰鬼易曰知鬼神之情状周公自美亦曰能事鬼神礼曰明则有礼乐幽则有鬼神是以明者为堂堂幽者为鬼教佛非天非地本出于人应世导俗其道幽隠名之为鬼愚谓非谤且心无不善以佛道为教者正可未达衆妙之门耳灵太后虽知玚言为允然不免暹等之意独罚玚金一两转尚书郎加伏波将军随萧寳夤西征以玚为统军假宁远将军玚徳洽乡闾招募雄勇其乐从者数百骑玚倾家赈恤率之西讨寳夤见玚至乃拊玚肩曰子远来吾事办矣故其下每有战功军中号曰李公骑寳夤又启玚为左丞仍为别将军机戎政皆与参决寳夤又启为中书侍郎还朝除镇远将军岐州刺史坐辞不赴任免官建义初于河隂遇害时年四十五初赠镇东将军尚书右仆射殷州刺史太昌中重赠散骑常侍骠骑大将军仪同三司冀州刺史玚俶傥有大志好饮酒笃于亲知每谓弟郁曰士大夫学问稽博古今而罢何用专经为老博士也与弟谧特相友爱谧在乡物故玚恸哭絶气久而方苏不食数日暮年之中形骸毁悴人伦哀叹之玚三子长子义盛武定中司徒仓曹参军玚弟谧字永和在逸士传谧弟郁字永穆好学沉静博通经史自着作佐郎为广平王懐友懐深相礼遇时学士徐遵明敎授山东生徒甚盛懐徴遵明在馆令郁问其五经义例十余条遵明所答数条而已稍迁国子博士自国学之建诸博士率不讲説朝夕教授惟郁而已谦虚雅寛甚有儒者之风迁廷尉少卿加冠军将军转通直散骑常侍建义中以兄玚卒遂抚育孤姪归于乡里永熙初除散骑常侍大将军左光禄大夫兼都官尚书寻领给事黄门侍郎三年春于显阳殿讲礼诏郁执经解説不穷羣难锋起无废谈笑出帝及诸王公凡预听者莫不嗟善寻病卒赠散骑常侍都督定冀相沧殷五州军事骠骑大将军尚书左仆射仪同三司定州刺史子士谦仪同开府参军事李沖字思顺陇西人敦煌公寳少子也少孤为长兄荥阳太守承所擕训承常言此儿器量非恒方为门户所寄沖沉雅有大量随兄至官是时牧守子弟多侵乱民庶轻有乞夺沖与承长子韶独清简皎然无所求取时人美焉显祖末为中书学生沖善交游不妄戏杂流辈重之高祖初以例迁祕书中散典禁中文事以修整敏惠渐见宠待迁内祕书令南部给事中旧无三长惟立宗主督䕶所以民多隠冒五十三十家方为一户沖以三正治民所由来逺于是创三长之制而上之文明太后览而称善引见公卿议之中书令郑羲祕书令高祐等曰沖求立二长者乃欲混天下一法言似可用事实难行羲又曰不信臣言但试行之事败之后当知愚言之不谬太尉元丕曰臣谓此法若行于公私有益咸称方今有事之月校比民户新旧未分民必劳怨请过今秋至冬闲月徐乃遣使于事为宜沖曰民者㝠也可使由之不可使知之若不因调时百姓徒知立长校户之勤未见均徭省赋之益心必生怨宜及课调之月令知赋税之均既识其事又得其利因民之欲为之易行着作郎傅思益进曰民俗既异险易不同九品差调为日已久一旦改法恐成扰乱太后曰立三长则课有常准赋有恒分苞荫之戸可出侥倖之人可止何为而不可羣议虽有乖异然惟以变法为难更无异义遂立三长公私便之迁中书令加散骑常侍给事中如故寻转南部尚书赐爵顺阳侯沖为文明太后所幸恩宠日盛赏赐月至数十万进爵陇西公密致珍寳御物以充其第外人莫得而知焉沖家素清贫于是始为富室而谦以自牧积而能散近自姻族逮于乡闾莫不分及虚已接物垂念覉寒衰旧沦屈由之跻叙者亦以多矣时以此称之初沖兄佐与河南太守来崇同自凉州入国素有微嫌佐因縁成崇罪饿死狱中后崇子护又纠佐赃罪佐及沖等悉坐幽系㑹赦乃免佐甚衔之至沖宠贵综摄内外护为南部郎深虑为沖所陷常求退避而沖每慰抚之护后坐赃罪惧必不济沖乃具奏与护本末嫌隙乞原恕之遂得不坐沖从甥隂始孙孤贫徃来沖家至如子姪有人求官因其纳马于沖始孙辄受而不为言后假方便借沖此马马主见沖乘马而不得官后乃自陈始末沖闻之大惊执始孙以状款奏始孙坐死其处要自厉不念爱恶皆此类也是时循旧王公重臣皆唿其名高祖常谓沖为中书而不名之文明太后崩后高祖居丧引见待接有加及议礼仪律令润饰辞㫖刋定轻重高祖虽自下笔无不访决焉沖竭忠奉上知无不尽出入忧勤形于颜色虽旧臣戚辅莫能逮之无不服其明断慎密而归心焉于是天下翕然及殊方听望咸宗竒之高祖亦深相仗信亲敬弥甚君臣之间情义莫二及改置百司开建五等以沖参定典式封荥阳郡开国侯食邑八百户拜廷尉卿寻迁侍中吏部尚书咸阳王师东宫既建拜太子少傅高祖初依周礼置夫嫔之列以沖女为夫人诏曰昔轩皇诞御垂栋宇之构爰歴三代兴宫观之式然茅茨土阶昭徳于上代层台广厦崇威于中业良由文质异宜华朴殊礼故也是以周成继业营明堂于东都汉祖聿兴建未央于咸镐盖所以尊严皇威崇重帝徳岂好奢恶俭茍敝民力者哉我皇运统天协纂干厯鋭意四方未遑建制宫室之度颇为未允太祖初基虽粗有经式自兹厥后复多营改至于三元庆飨万国充庭观光之使具瞻有阙朕以寡徳猥承洪緖运属休期事钟昌运宜遵远度式兹宫宇指训规模事昭于平日明堂太庙已成于昔年又因往嵗之丰资借民情之安逸将以今春营改正殿违犯时令行之惕然但朔土多寒事殊南夏自非裁度当春兴役徂暑则广制崇基莫由克就成功立事非委贤莫可改制规模非任能莫济尚书沖器懐渊博经度明远可领将作大匠司空长乐公亮可与大匠共监兴缮其去故崇新之宜脩复太极之制朕当别加指授车驾南伐加沖辅国大将军统衆翼从自发都至于洛阳霖雨不霁仍诏六军发轸高祖戎服执鞭御马而出羣臣启颡于马首之前高祖曰长驱之谋庙算已定今大将军进公等更欲何云沖进曰臣等不能折冲帷幄坐制四海而令南有窃号之渠实臣等之咎陛下以文轨未一亲劳圣驾臣等诚思亡躯尽命効死戎行然自离都淫雨士马困弊前路尚遥水潦方甚且伊洛境内小水犹尚致难况长江浩汗越在南境若营舟檝必湏停滞师老粮乏进退为难矜丧反斾于义为允高祖曰一同之意前已具论卿等正以水雨为难然天时颇亦可知何者夏既炎旱秋故雨多𤣥冬之初必当开爽比后月十闲若雨犹不已此乃天也脱于此而晴行则无害古不伐丧谓诸侯同轨之国非王者统一之文已至于此何容停驾沖又进曰今者之举天下所不愿惟陛下欲之汉文言吾独乘千里马竟何至也臣有意而无其辞敢以死请高祖大怒曰方欲经营宇宙一同区域而卿等儒生屡疑大计斧钺有常卿勿复言策马将出于是大司马安定王休兼左仆射任城王澄等竝殷勤泣諌高祖乃谕羣臣曰今者兴动不小动而无成何以示后茍欲班师无以垂之千载朕仰惟远祖世居幽漠违衆南迁以享无穷之美岂其无心轻遗陵壤今之君子宁独有懐当由天工人代王业湏成故也若不南銮即当移都于此光宅土中机亦时矣王公等以为何如议之所决不得旋踵欲迁者左不欲者右安定王休等相率如右南安王桢进曰夫愚者闇于成事智者见于未萌行至徳者不议于俗成大功者不谋于衆非常之人乃能非常之事廓神都以延王业度土中以制帝京周公启之于前陛下行之于后固其宜也且天下至重莫若皇居人之所贵宁如遗体请上安圣躬下慰民望光宅中原辍彼南伐此臣等愿言苍生幸甚羣臣咸唱万嵗高祖初谋南迁恐衆心恋旧乃示为大举因以协定羣情外名南伐其实迁也旧人懐土多所不愿内惮南征无敢言者于是定都洛阳沖言于高祖曰陛下方脩周公之制定鼎成周然营建六寝不可游驾待就兴筑城郛难以马上营讫愿暂还北都令臣下经造功成事讫然后备文物之章和玉銮之响巡时南徙轨仪土中高祖曰朕将巡省方岳至邺小停春始便还未宜遂不归北寻以沖为镇南将军侍中少傅如故委以营构之任改封阳平郡开国侯邑户如先车驾南伐以沖兼左仆射留守洛阳车驾渡淮别诏安南大将军元英平南将军刘藻讨汉中召雍泾岐二州兵六千人拟戍南郑克城则遣沖表谏曰秦州险阨地接羗夷自西师出后饷援连续加氐胡叛逆所在奔命运粮擐甲迄今未已今复豫差戍卒悬拟山外虽加优复恐犹惊骇脱终攻不克徒动民情连胡结夷事或难测辄依㫖密下刺史待军克郑城然后差遣如臣愚见犹谓未足何者西道险阨单径千里今欲深戍絶界之外孤据羣贼之口敌攻不可卒援食尽不可运粮古人有言虽鞭之长不及马腹南郑于国实为马腹也且昔人攻伐或城降而不取仁君用师或抚民而遗地且王者之举情在拯民夷冦所守意在惜地校之二义徳有浅深惠声已逺何遽于一城哉且魏境所掩九州过八民人所臣十分而九所未民者惟汉北之与江外耳羁之在近岂急急于今日也宜待大开疆宇广拔城聚多积资粮食足支敌然后置邦树将为吞幷之举今钟离寿阳密迩未拔诸城新野跬步弗降所尅者舎之而不取所降者抚之而旋戮东道既未可以近力守西蕃宁可以逺兵固若果欲置者臣恐终以资敌也又今建都土中地接冦壤方湏大收死士平荡江㑹轻遣单寡弃令陷没恐后举之日衆以留守致惧求其死効未易可获推此而论不戍为上高祖从之车驾还都引见沖等谓之曰本所以多置官者虑有令仆闇弱百事稽壅若明独聪专则权势大倂今朕虽不得为聪明又不为劣闇卿等不为大贤亦不为大恶且可一两年许少置官司高祖自邺还京汎舟洪池乃从容谓沖曰朕欲从此通渠于洛南伐之日何容不从此入洛从洛入河从河入汴从汴入清以至于淮下船而战犹开户而鬬此乃军国之大计今沟渠若湏二万人以下六十日有成者宜以渐脩之沖对曰若尔便是士无远渉之劳战有兼人之力迁尚书仆射仍领少傅改封清渊县开国侯邑户如前及太子恂废沖罢少傅高祖引见公卿于清徽堂高祖曰圣人之大寳惟位与功是以功成作乐治定制礼今徙极中天创居嵩洛虽大构未成要自条纪略举但南有未賔之竖兼兇蛮密迩朕夙夜怅惋良在于兹取南之计决矣朕行之谋必矣若依近代也则天子下帷深宫之内准上古也则有亲行祚延七百魏晋不征旋踵而殒祚之脩短在徳不在征今但以行期未知早晚知几其神乎朕既非神焉能知也而顷来隂阳卜术之士咸劝朕今征必克此既家国大事宜共君臣各尽所见不得以朕先言便致依违退有同异沖对曰夫征战之法先之人事然后卜筮今卜筮虽吉犹恐人事未备今年秋稔有损常实又京师始迁衆业未定加之征战以为未可宜至来秋髙祖曰仆射之言非为不合朕意之所虑乃有社稷之忧然咫尺冦戎无宜自安理湏如此仆射言人事未从亦不必如此朕去十七年拥二十万衆行不出畿甸此人事之盛而非天时往年乘机天时乃可而阙人事又致不㨗若待人事备复非天时若之何如仆射之言便终无征理朕若秋行无尅㨗三君子并付司宼不可不人尽其心罢议而出后世宗为太子高祖醼于清徽堂高祖曰皇储所以纂厯三才光昭七祖斯乃亿兆咸悦天人同泰故延卿就此一醼以畅忻情高祖又曰天地之道一盈一虚岂有常泰天道犹尔况人事乎故有升有黜自古而然悼徃欣今良用深叹沖对曰东晖承储苍生咸幸但臣前忝师傅弗能弼谐仰慙天日慈造寛含得预此醼庆愧交深高祖曰朕尚不能革其昬师傅何劳愧谢也后尚书疑元拔穆泰罪事沖奏曰前彭城镇将元拔与穆泰同逆养子降寿宜从拔罪而太尉咸阳王禧等以为律文养子而为罪父及兄弟不知情者不坐谨审律意以养子于父非天性于兄弟非同气敦薄既差故刑典有降是以养子虽为罪而兄弟不预然父兄为罪养子不知谋易地均情岂独从戮乎理固不然臣以为依据律文追戮于所生则从坐于所养明矣又律惟言父不从子称子不从父当是优尊厉卑之义臣禧等以为律虽不正见互文起制于乞也举父之罪于养也见子坐是为互起互起两明无罪必矣若以嫡继养与生同则父子宜均祗明不坐且继养之注云若有别制不同此律又令文云诸有封爵若无亲子及其身卒虽有养继国除不袭是为有福不及已有罪便预坐均事等情律令之意便相矛盾伏度律㫖必不然也臣沖以为指例条寻罪在无疑准令语情颇亦同式诏曰仆射之议据律明矣太尉等论于曲矫也飬所以从戮者縁其已免所生故不得复甄于所飬此独何福长处吞舟于国所以不袭者重列爵特立制因天之所絶推而除之耳岂复报对刑赏于斯则应死可特原之沖机敏有巧思北京明堂圜丘太庙及洛都初基安处郊兆新起堂寝皆资于沖勤志彊力孜孜无怠旦理文簿兼营匠制几案盈积剞劂在手终不劳厌也然显贵门族务益六姻兄弟子姪皆有爵官一家歳禄万匹有余是其亲者虽复痴聋无不超越官次时论亦以此少之年才四十而鬓须班白姿貌丰美未有衰状李彪之入京也孤微寡援而自立不羣以沖好士倾心宗附沖亦重其器学礼而纳焉每言之于高祖公私共相援益及彪为中尉兼尚书为高祖知待便谓非复借沖而更相轻背惟公坐歛袂而已无复宗敬之意也沖颇衔之后高祖南征沖与吏部尚书任城王澄并以彪倨傲无礼遂禁止之奏其罪状沖手自作家人不知辞甚激切因以自劾高祖览其表叹怅者久之既而曰道固可谓溢也仆射亦为满矣沖时震恐数数责彪前后愆悖瞋目大唿投折几案尽收御史皆泥首面缚詈辱肆口沖素性温柔而一旦暴恚遂发病荒悸言语乱错犹扼腕呌詈称李彪小人医药所不能疗或谓肝藏伤裂旬有余日而卒时年四十九高祖为举哀于悬瓠发声悲泣不能自胜诏曰沖贞和资性徳义树身训业自家道素形国太和之始朕在弱龄早委机密实康时务鸿渐瀍洛朝选开清升冠端右惟允出纳忠肃柔明足敷睿范仁恭信惠有结民心可谓国之贤也朝之望也方昇宠秩以旌功旧奄致丧逝悲痛于懐既留勤应陟兼良宿宜襃可赠司空公给东园祕器朝服一具衣一袭赠钱三十万布五百匹蜡三百斤有司奏谥曰文穆葬于覆舟山近杜预冡高祖之意也后车驾自邺还洛路经沖墓左右以闻高祖卧疾望坟掩泣久之诏曰司空文穆公徳为时宗勲简朕心不幸徂逝託坟邙岭旋銮覆舟躬睇茔域悲仁恻旧有恸朕衷可遣太牢之祭以申吾懐及与留京百官相见皆叙沖亡没之故言及流涕高祖得留台启知沖患状谓右卫宋弁曰仆射执我枢衡总釐朝务清俭居躬知宠已乆朕以仁明忠雅委以台司之寄使我出境无后顾之忧一朝忽有此患朕甚懐怆慨其相痛惜如此沖兄弟六人四母所出颇相忿䦧及沖之贵封禄恩赐皆以共之内外辑睦父亡后同居二十余年至洛乃别第宅更相友爱久无间然皆沖之徳也始沖之见私宠也兄子韶恒有忧色虑致倾败后荣名日显稍乃自安而沖明目当官图为已任自始迄终无所避屈其体时推运皆此类也子延实等语在外戚传史臣曰燕赵信多竒士李孝伯风范鉴略盖亦过人逺甚世祖雄猜严断崔浩已见诛夷而入参心膂出干政事献可替否无际可寻故能从容任遇以功名始卒其智器固以优乎安世识具通雅时干之良玚以豪俊达郁则儒博显李沖早延宠眷入干腹心风流识业固乃一时之秀终协契圣主佐命太和位当端揆身任梁栋徳洽家门功着王室盖有魏之乱臣也魏书卷五十三卷五十三考证魏书卷五十三考证列传第四十一高氏小史魏书列传第四十五高祐崔挺李安世三人其传云李安世赵郡人也宣城公孝伯之兄子父详中书博士今魏书诸本详及安世事皆附此卷孝伯传后李肇经史释题杨九龄目録第四十五卷高祐崔挺李安世三人宗谏史目殷藏用十三代史目惟高祐崔挺而无李安世此卷史臣论安世及玚郁与北史同疑李延寿用魏收旧语或后人移安世传附孝伯因取北史论安世父子事于此篇亦不可考证故载诸目録同异以传疑魏书卷五十三考证魏书卷五十四钦定四库全书魏书卷五十四齐魏收撰列传第四十二游雅高闾游雅字伯度小名黄头广平任人也少好学有高才世祖时与渤海高允等俱知名征拜中书博士东宫内侍长迁着作郎使刘义隆授散骑侍郎赐爵广平子加建威将军稍迁太子少傅领禁兵进爵为侯加建义将军受诏与中书侍郎胡方回等改定律制出为散骑常侍平南将军东雍州刺史假梁郡公在任廉白甚有惠政徴为祕书监委以国史之任不勤着述竟无所成诏雅为太华殿赋文多不载雅性刚戆好自矜诞陵猎人物高允重雅文学而雅轻薄允才允性柔寛不以为恨允将婚于邢氏雅劝允娶于其族允不从雅曰人贵河间邢不胜广平游人自弃伯度我自敬黄头贵已贱人皆此类也允着征士颂殊为重雅事在允传雅因论议长短忿儒者陈竒遂陷奇至族议者深责之和平二年卒赠相州刺史谥曰宣侯子僧奴袭爵卒子双凤袭雅弟恒子昙䕶太和中为中散迁典寺令后慰劳仇池为贼所害赠肆州刺史高闾字阎士渔阳雍奴人五世祖原晋安北军司上谷太守关中侯有碑在蓟中祖雅少有令名州别驾父洪字季愿陈留王从事中郎闾贵乃赠宁朔将军幽州刺史固安贞子闾早孤少好学博综经史文才儁伟下笔成章本名驴司徒崔浩见而竒之乃改为闾而字焉真君九年征拜中书博士和平末迁中书侍郎高宗崩乙浑擅权内外危惧文明太后临朝诛浑引闾与中书令高允入于禁内参决大政赐爵安乐子加南中郎将与镇南大将军尉元南赴徐州闾先入彭城收管籥元表闾以本官领东徐州刺史与张谠对镇团城后还京城以功进爵为侯加昭武将军显祖传位徙御崇光宫闾上表颂曰臣闻刑制改物者应天之圣君龌龊顺常者守文之庸主故五帝异规而化兴三王殊礼而致治用能宪章万祀垂范百王歴叶所以挹其遗风后君所以酌其轨度伏惟太上皇帝道光二仪明齐日月至徳潜通武功四畅霜威南被则淮徐来同齐斧北断则猃狁覆毙西摧三危之酋东引肃慎之贡荒遐欵塞九有宅心于是从容闲览希心𤣥奥尚鼎湖之竒风崇巢由之高洁畴咨熙载亮采羣后爰挹大位传祚圣人开古之高范爰萃于一朝旷叶之希事载见于今日昔唐尧禅舜前典大其成功太伯让季孔子称其至徳苟位以圣传臣子一也谨上至徳颂一篇其词曰茫茫太极悠悠遐古三皇刑制五帝垂祜仰察璇玑俯鉴后土雍容端拱惟徳是与夏殷世传周汉纂烈道风虽邈仍诞明哲爰暨三季下凌上替九服三分礼乐四缺上灵降鉴思皇反正乃眷有魏配天承命功冠前王徳侔往圣移风革俗天保载定于穆太皇克广圣度𤣥化外畅惠鉴内悟遗此崇高挹彼沖素道映当今庆流后祚明明我皇承干绍焕比诵熙周方文隆汉重光丽天晨晖叠旦六府孔修三辰贞观功均干造云覆雨润养之以仁敦之以信绥之斯和动之斯震自东徂西无思不顺祯候并应福禄来格嘉谷秀町素文表石𤣥鸟呈皓醴泉流液黄龙蜿蜿逰鳞弈弈沖训既布率土咸宁穆穆四门灼灼典刑胜残岂逺期月有成翘翘东岳庶见翠旌先民有言千载一泰昔难其运今易其㑹沐浴淳泽被服冠带饮和陶润载欣载頼文以写意功由颂宣吉甫作歌式昭永年唐政缉熙康哉垂篇仰述徽烈被之管絃高允以闾文章富逸举以自代遂为显祖所知数见引接参论政治命造鹿苑颂北伐碑显祖善之永明初为中书令加给事中委以机密文明太后甚重闾诏令书檄碑铭赞颂皆其文也太和三年出师讨淮北闾表曰伏见庙算有事淮海虽成事不说犹可思量臣以愚劣本非武用至于军旅尤所不学直以无讳之朝敢肆狂瞽区区短见窃有所疑臣闻兵者凶器不得已而用之今天下开泰四方无虞岂宜盛世干戈妄动疑一也淮北之城凡有五处难易相兼皆须攻击然攻守难图力悬百倍反覆思量未见其利疑二也纵使如心于国无用发兵逺入费损转多若不置城是谓空争疑三也脱不如意当延日月屯衆聚费于何不有疑四也伏愿思此四疑时速返斾文明太后令曰六军电发有若摧朽何虑四难也迁尚书中书监淮南王他奏求依旧断禄文明太后令召羣臣议之闾表曰天生烝民树之以君明君不能独理必须臣以作辅君使臣以礼臣事君以忠故车服有等差爵命有分秩徳高者则位尊任广者则禄重下者禄足以代耕上者俸足以行义庶民均其赋以展奉上之心君王聚其材以供事业之用君班其俸垂惠则厚臣受其禄感思则深于是贪残之心止竭効之诚笃兆庶无侵削之烦百辟备礼容之羙斯则经世之明典为治之至术自尧舜以来逮于三季虽优劣不同而斯道弗改自中原崩否天下幅裂海内未一民戸耗减国用不充俸禄遂废此则事出临时之宜良非久长之道大魏应期绍祚照临万方九服既和八表咸谧二圣钦明文思道冠百代动遵礼式稽考旧章准百王不易之胜法述前圣利世之高轨置立邻党班宣俸禄事设令行于今已久苛慝不生上下无怨姦巧革虑闚觎絶心利润之厚同于天地以斯观之如何可改又洪波奔激则隄防宜厚姦悖充斥则禁网须严且饥寒切身慈母不保其子家给人足礼让可得而生但亷清之人不必皆富丰财之士未必悉贤今给其俸则清者足以息其滥窃贪者足以感而劝善若不班禄则贪者肆其姦情清者不能自保难易之验灼然可知如何一朝便欲去俸淮南之议不亦谬乎诏从闾议高祖又引见王公已下于皇信堂高祖曰政虽多途治归一体朕每蒙慈训犹自昧然诚知忠佞有损益而未识其异同恒惧忠贞见毁佞人便进寤寐思此如有隐忧国彦朝贤休戚所共宜辨斯真伪以释朕懐尚书游明根对曰忠佞之士实亦难知依古爵人先试之以官官定然后禄之三载考绩然后忠佞可明闾曰窃谓袁盎彻慎夫人席是其忠谮杀晁错是其佞若以异人言之望之为忠石显是佞高祖曰自非圣人忠佞之行时或互有但忠功显即谓之忠佞迹成斯谓之佞史官据成事而书于今观之有别明矣朕所问者未然之前卿之所对已然之后闾曰佞者饰智以行事忠者发心以附道譬如玉石皦然可知高祖曰玉石同体而异名忠佞异名而同理求之于同则得其所以异寻之于异则失其所以同出处同异之间交换忠佞之境岂是皦然易明哉或有託佞以成忠或有假忠以饰佞如楚子綦后事显忠初非佞也闾曰子綦諌楚初虽随述终致忠言此适欲㡬諌非为佞也子綦若不设初权后忠无由得显高祖善闾对闾后上表曰臣闻为国之道其要有五一曰文徳二曰武功三曰法度四曰防固五曰刑赏故逺人不服则修文徳以来之荒狡放命则播武功以威之民未知战则制法度以齐之暴敌轻侵则设防固以御之临事制胜则明刑赏以劝之用能辟国宁方征伐四克北狄悍愚同于禽兽所长者野战所短者攻城若以狄之所短夺其所长则虽衆不能成患虽来不能内逼又狄散居野泽随逐水草战则与家产并至奔则与畜牧俱逃不赍资粮而饮食足是以古人伐北方攘其侵掠而已歴代为边患者良以倐忽无常故也六镇势分倍衆不鬬互相围逼难以制之昔周命南仲城彼朔方赵灵秦始长城是筑汉之孝武踵其前事此四代之君皆帝王之雄杰所以同此役者非智术之不长兵衆之不足乃防狄之要事其理宜然故也易称天险不可升地险山川丘陵王公设险以守其国长城之谓欤今宜依故于六镇之北筑长城以御北虏虽有暂劳之勤乃有永逸之益如其一成惠及百世即于要害往往开门造小城于其侧因地却敌多置弓弩狄来有城可守有兵可捍既不攻城野掠无获草尽则走终必惩艾宜发近州武勇四万人及京师二万人合六万人为武士于苑内立征北大将军府选忠勇有志干者以充其选下置官属分为三军二万人专习弓射二万人专习戈楯二万人专习骑矟修立战塲十日一习採诸葛亮八阵之法为平地御宼之方使其解兵革之宜识旌旗之节器械精坚必堪御宼使将有定兵兵有常主上下相信昼夜如一七月发六部兵六万人各备戎作之具敕台北诸屯仓库随近作米俱送北镇至八月征北部率所领与六镇之兵直至碛南扬威漠北狄若来拒与之决战若其不来然后散分其地以筑长城计六镇东西不过千里若一夫一月之功当三歩之地三百人三里三千人三十里三万人三百里则千里之地强弱相兼计十万人一月必就运粮一月不足为多人懐永逸劳而无怨计筑长城其利有五罢逰防之苦其利一也北部放牧无抄掠之患其利二也登城观敌以逸待劳其利三也省境防之虞息无时之备其利四也岁常逰运永得不匮其利五也又任将之道特须委信遣之以礼恕之以情阃外之事有利輙决赦其小过要其大功足以兵力资其给用君臣相体若身之使臂然后忠勇可立则胜可果是以忠臣尽其心征将竭其力虽三败而踰荣虽三背而弥宠诏曰覧表具卿安边之策比当与卿面论一二髙祖又引见羣臣议伐蠕蠕帝曰蠕蠕前后再扰朔边近有投化人云敕勒渠帅兴兵叛之蠕蠕王身率徒衆追至西漠今为应乗弊致讨为应休兵息民左仆射穆亮对曰自古以来有国有家莫不以戎为首蠕蠕子孙袭其凶业频为宼扰为恶不悛自相违叛如臣愚见宜兴军讨之虽不顿除巢穴且以挫其丑势闾曰昔汉时天下一统故得穷追北狄今南有胡宼不宜悬军深入高祖曰先朝屡兴征伐者以有未賔之虏朕承太平之基何为摇动兵革夫兵者凶器圣王不得已而用之便可停也高祖又曰今欲遣蠕蠕使还应有书问以不羣臣以为宜有乃诏闾为书于时蠕蠕国有丧而书不叙凶事髙祖曰卿为中书监职典文词所造㫖书不论彼之凶事若知而不作罪在灼然若情思不至应谢所任闾对曰昔蠕蠕主敦崇和亲其子不遵父志屡犯边境如臣愚见谓不宜弔髙祖曰敬其父则子悦敬其君则臣悦卿云不合弔慰是何言欤闾遂引愆免冠谢罪高祖谓闾曰蠕蠕使牟提小心恭慎甚有使人之礼同行疾其敦厚每至陵辱恐其还北必被谤诬昔刘准使殷灵诞每禁下人不为非礼之事及其还国果被谮愬以致极刑今为㫖书可明牟提忠于其国使蠕蠕主知之是年冬至高祖文明太后大飨羣官高祖亲舞于太后前羣臣皆舞高祖乃歌仍率羣臣再拜上夀闾进曰臣闻大夫行孝行合一家诸侯行孝声着一国天子行孝徳被四海今陛下圣性自天敦行孝道称觞上夀灵应无差臣等不胜庆踊谨上千万岁夀高祖大悦赐羣臣帛人三十匹又议政于皇信堂高祖曰百揆多途万几事猥未周之阙卿等宜有所陈闾对曰臣伏思太皇太后十八条之令及仰寻圣朝所行事周于百揆理兼于庶务孔子至圣三年有成子产治郑歴载乃就今圣化方宣风政骤改行之积久自然致治理之必明不患事阙又为政之道终始若一民可使由之不可使知之政令既宣若有不合于民者因民之心而改之愿终成其事使至教必行臣反覆三思理毕于此不知其他但使今之法度必理必明必行必久胜残去杀可不逺而致高祖曰刑法者王道之所用何者为法何者为刑施行之日何先何后闾对曰臣闻刑制立会轨物齐衆谓之法犯违制约致之于宪谓之刑然则法必先施刑必后着自鞭杖己上至于死罪皆谓之刑刑者成也成而不可改髙祖曰论语称冉子退朝孔子问曰何晏也对曰有政子曰其事也如有政虽不吾以吾其与闻之何者是政何者为事闾对曰臣闻政者君上之所施行合于法度经国治民之属皆谓之政臣下奉教承㫖作而行之谓之事然则天下大同风轨齐一则政出于天子王道衰则政出于诸侯君道缺则政出于大夫故诗叙曰王道衰政教失则国异政家殊俗政者上之所行事者下之所奉高祖曰若君命为政子夏为莒父宰问政此应奉命而已何得称政尚书游明根曰子夏宰民故得称政帝善之十四年秋闾上表曰奉癸未诏书以春夏少雨忧饥馑之方臻愍黎元之伤瘁同禹汤罪已之诚齐尧舜引咎之徳虞灾致惧询及卿士令各上书极陈损益深恩被于苍生厚惠流于后土伏惟陛下天启圣姿利见纂极钦若昊天光格宇宙太皇太后以叡哲賛世稽合三才高明柔克道被无外七政昭宣于上九功咸序于下君人之量逾高谦光之㫖弥笃修复祭仪宗庙所以致敬饰正器服礼乐所以宣和増儒官以重文徳简勇士以昭武功虑狱讼之未息定刑书以理之惧蒸民之姦宄置邻党以穆之究庶官之勤剧班俸禄以优之知劳逸之难均分民土以齐之甄忠明孝矜贫恤独开纳谠言抑絶谗佞明训以体率土移风虽未胜残去杀成无为之化足以仰答三灵者矣臣闻皇天无私降鉴在下休咎之徴咸由人召故帝道昌则九畴叙君徳衰而彜伦斁休瑞并应享以五福则康于其邦咎徴屡臻罚以六极则害于其国斯乃洪范之实徴神祇之明验及其厄运所纒世钟阳九数乖于天理事违于人谋时则有之矣故尧汤逢歴年之灾周汉遭水旱之患然立功修行终能弭息今考治则有如此之风计运未有如彼之害而陛下殷勤引过事迈前王从星澍雨之徴指辰可必消灾灭祸之符灼然自见虽王畿之内颇为少雨关外诸方禾稼仍茂茍勤之以礼绥之以和一岁不收未为大损但豫备不虞古之善政安不忘危有国常典窃以北镇新徙家业未就思亲恋本人有愁心一朝有事难以御敌可寛其往来颇使欣慰开云中马城之食以赈恤之足以感徳致力边境矣明察畿甸之民饥甚者出灵邱下馆之粟以救其乏可以安慰孤贫乐业保土使幽定安并四州之租随运以溢其处开关㢮禁薄赋贱籴以消其费清道路恣其东西随丰逐食贫富相赡可以免度凶年不为患苦又闻常士困则滥窃生匹妇馁则慈心薄凶俭之年民轻违犯可缓其使役急其禁令宜于未然之前申敕外牧又一夫幽枉王道为亏京师之狱或恐未尽可集见囚于都曹使明折庶狱者重加究察轻者即可决遣重者定状以闻罢非急之作放无用之兽此乃救凶之常法且以见忧于百姓论语曰不患贫而患不安茍安而乐生虽遭凶年何伤于民庶也愚臣所见如此而已诏曰省表闻之当敕有司依此施行后诏闻与太常採雅乐以营金石又领广陵王师出除镇南将军相州刺史以参定律令之勤赐布帛千匹粟一千斛牛马各三闾上疏陈伐吴之策高祖纳之迁都洛阳闾表諌言迁有十损必不获已请迁于邺高祖颇嫌之萧鸾雍州刺史曹虎据襄阳请降诏刘昶薛真度等四道南伐车驾亲幸悬瓠闾表谏曰洛阳草创虎既不遣质任必非诚心无宜轻举高祖不纳虎果虗诈诸将皆无功而还高祖攻钟离未克将于淮南修故城而置镇戍以抚新附之民赐闾玺书具论其状闾表曰南土乱亡僣主屡易陛下命将亲征威陵江左望风慕化克拔数城施恩布徳携民襁负可谓泽流边方威惠普着矣然元非大举军兴后时本为迎降戎卒实少兵法十则围之倍则攻之所率既寡东西悬濶难以并称伏承欲留戍淮南招抚新附昔世祖以回山倒海之威歩骑数十万南临𤓰歩诸郡尽降而盱眙小城攻而弗克班师之日兵不戍一郡土不辟一廛夫岂无人以大镇未平不可守小故也堰水先塞其源伐木必拔其本源不塞本不拔虽翦枝竭流终不可絶矣夀阳盱眙淮隂淮南之源本也三镇不克其一而留兵守郡不可自全明矣既逼敌之大镇隔深淮之险少置兵不足以自固多留衆粮运难可充又欲附渠通漕路必由于泗口泝淮而上须经角城淮隂大镇舟船素畜敌因先积之资以拒始行之路若元戎旋斾兵士挫怯夏雨水长救援实难忠勇虽奋事不可济淮隂东接山阳南通江表兼近江都海西之资西有盱眙夀阳之镇且安土乐本人之常情若必留戍军还之后恐为敌擒何者镇戍新立悬在异境以劳御逸以新击旧而能自固者未之有也昔彭城之役既克其城戍镇已定而思叛外向者犹过数方角城蕞尔处在淮北去淮阳十八里五固之役攻围歴时卒不能克以今比昔事兼数倍今以向热水雨方降兵刄既交难以恩恤降附之民及诸守令亦可徙置淮北如其不然进兵临淮速度士卒班师还京踵太武之成规营皇居于伊洛畜力以待敌衅布徳以懐逺人使中国清穆化被遐裔淮南之镇自効可期天安之捷指辰不逺车驾还幸石济闾朝于行宫高祖谓闾曰朕往年之意不欲决征但兵士已集恐为幽王之失不容中止发洛之日正欲至于悬瓠以观形势然机不可失遂至淮南而彼诸将并列州镇至无所获定由晚一月日故也闾对曰人皆是其所事而非其所不事犹犬之吠非其主且古者攻战之法倍则攻之十则围之圣驾亲戎诚应大㨗所以无大获者良由兵少故也且徙都者天下之大事今京邑甫尔庶事草创臣闻诗云惠此中国以绥四方臣愿陛下从容伊瀍优逰京洛使徳被四海中国缉宁然后向化之徒自然乐附高祖曰愿从容伊瀍实亦不少但未获耳闾曰司马相如临终恨不见封禅今虽江介不賔小贼未殄然中州之地略亦尽平岂可于圣明之辰而阙盛礼齐桓公霸诸侯犹欲封禅而况万乗高祖曰由此桓公屈于管仲荆扬未一岂得如卿言也闾曰汉之名臣皆不以江南为中国且三代之境亦不能逺高祖曰淮海惟扬州荆及衡阳惟荆州此非近中国乎及车驾至邺高祖频幸其州馆诏曰闾昔在中禁有定礼正乐之勲作藩于州有亷清公干之羙自大军停轸庶事咸丰可谓国之老成善始令终者也每惟厥徳朕甚嘉焉可赐帛五百匹粟一千斛马一匹衣一袭以褒厥勤闾每请本州以自効诏曰闾以悬车之年方求衣锦知进忘退有尘谦徳可降号平北将军朝之老成宜遂情愿徙授幽州刺史令存劝两修恩法并举闾以诸州罢从事依府置参军于治体不便表宜复旧高祖不悦岁余表求致仕优答不许征为太常卿频表陈逊不聼又车驾南讨汉阳闾上表諌求回师高祖不纳汉阳平赐闾玺书闾上表陈谢世宗践祚闾累表逊位诏曰闾贞干早闻儒雅素着出内清华朝之㑺老以年及致仕固求辞任宜聼解宗伯遂安车之礼特加优授崇老成之秩可光禄大夫金印紫绶使散骑常侍兼吏部尚书邢峦就家拜授及辞引见于东堂赐以餚羞访之大政以其先朝儒旧告老永归世宗为之流涕诏曰闾歴官六朝着勲五纪年礼致辞义光进退归轩首路感怅兼懐安驷籝金汉世荣贶可赐安车几杖舆马缯綵衣服布帛事从丰厚百寮饯之犹昔羣公之祖二疏也闾进陟北邙上望阙表以示恋慕之诚景明三年十月卒于家世宗遣使弔慰赗帛四百匹四年三月赠镇北将军幽州刺史谥曰文侯闾好为文章军国书檄诏令碑颂铭赞百有余篇集为三十卷其文亦高允之流后称二髙为当时所服闾彊果敢直諌其在私室言裁闻耳及于朝廷广衆之中则谈论锋起人莫能敌高祖以其文雅之羙每优礼之然贪褊矜慢初在中书好詈辱诸博士博士学生百有余人有所干求者无不受其财货及老为二州乃更亷俭自谨有良牧之誉有三子长子元昌袭爵位至辽西博陵二郡太守子钦字希叔颇有文学莫折念生之反也钦随元志西讨志败为贼所擒念生以为黄门郎死于秦州子穆宗袭祖爵兴和中定州开府祭酒钦弟石头小石皆早卒元昌弟定殷中垒将军渔阳太守卒赠征虏将军安州刺史子洪景少有名誉早卒次子宣景武定中开府司马定殷弟幼成员外郎颇有文才性清狂为奴所害闾弟悦笃志好学有羙于闾早卒史臣曰游雅才业亦高允之亚欤至于陷族陈竒斯所以絶世而莫祀也高闾发言有章句下笔富文彩亦一代之伟人故能受逮累朝见重高祖挂冠谢事礼备悬舆美矣魏书卷五十四卷五十四考证魏书卷五十四考证游雅传赵灵秦始长城是筑史记匈奴传赵武灵王北破林胡楼烦筑长城自代并隂山下至高阙为塞而置云中鴈门代郡此所称赵灵之筑长城也又秦灭六国而始皇帝使蒙恬将十万之衆北击胡悉收河南地因河为塞筑四十四县城临河徙适戍充之而通直道自九原至云阳因邉山险壍谿谷可缮者治之起临洮至辽东万余里又度河据阳山北假中此所称秦始之筑长城也魏书卷五十四考证魏书卷五十五钦定四库全书魏书卷五十五齐魏收撰列传第四十三㳺明根刘芳㳺明根字志远广平任人也祖鱓慕容熙乐浪太守父幼冯䟦假广平太守和龙平明根乃得归乡里游雅称荐之世祖擢为中书学生性贞慎寡欲综习经典及恭宗监国与公孙叡俱为主书高祖践祚迁都曹主书赐爵安乐男宁逺将军高祖以其小心敬慎每嗟美之假员外散骑常侍冠军将军安乐侯使于刘骏直使明僧暠相对前后三返骏称其长者迎送之礼有加常使显祖初以本将军出为东青州刺史加员外常侍迁散骑常侍平东将军都督兖州诸军事瑕丘镇将寻就拜东兖州刺史改爵新泰侯为政清平新民乐附高祖初入为给事中迁仪曹长加散骑常侍清约恭谨号为称职后王师南讨诏假安南将军仪曹尚书广平公与梁郡王嘉参谋军计后兖州民叛诏明根慰喻敕南征沔西仇城连口三道诸军禀明根节度还都正尚书仍加散骑常侍诏以与萧赜絶使多年今宜通否羣臣㑹议尚书陆叡曰先以三吴不靖荆梁有难故权停之将观衅而动今彼方既靖宜还通使明根曰中絶行人是朝廷之事深筑醴阳侵彼境土二三之理直在萧赜我今遣使于理为长高祖从之文明太后崩羣臣固请公除高祖与明根徃复事在礼志迁大鸿胪卿河南王干师尚书如故随例降侯为伯又参定律令屡进谠言明根以年踰七十表求致仕诏不许频表固请乃诏曰明根风度清干志尚贞敏温恭静密乞言是寄故抑其高蹈之操至于再三表请殷勤不容违夺便已许其告辨可出前后表付外依礼施行引明根入见高祖曰卿年耆徳茂服勤累朝歴职内外并着显绩逮于耆年履道不渝是以釐革之始委以礼任迟能迂徳匡赞于朕然高尚悠邈便尔言归君臣之礼于斯而毕眷徳思仁情何可已夫七十致仕典礼所称位隆固辞贤者达节但季俗陵迟斯道弗继卿独秉冲操居今行古有魏以来首振頽俗进可以光我朝化退可以荣慰私门明根对曰臣桑榆之年钟鸣漏尽蒙陛下之泽首领获全待尽私庭下奉先帝陛下大恩臣之愿也但犬马之恋不胜悲塞因泣不自胜高祖命之令进言别殷勤仍为流涕赐青纱单衣委貎冠被褥锦袍等物其年以司徒尉元为三老明根为五更行礼辟雍语在元传赐步挽一乘给上卿之禄供食之味太官就第月送之以定律令之勤赐布帛一千匹谷一千斛后明根归广平赐绢五百匹安车一乘马二匹幄帐被褥车驾幸邺明根朝于行宫诏曰游五更光素蓬檐归终衡里可谓朝之旧徳国之老成可赐帛五百匹谷五百斛敕太官备送珍羞后车驾幸邺又朝行宫赐谷帛如前为造甲第国有大事恒玺书访之旧疹发动手诏问疾太医送药太和二十三年卒于家年八十一世宗遣使弔祭赙钱一十万绢三百匹布二百匹赠光禄大夫加金章紫绶谥靖侯明根歴官内外五十余年处身以仁和接物以礼让时论贵之高祖初明根与高闾以儒老学业特被礼遇公私出入每相追随而闾以才笔时侮明根世号高游焉子肇袭爵肇字伯始高祖赐名焉幼为中书学生博通经史及苍雅林说高祖初为内祕书侍御中散司州初建为都官从事转通直郎祕阁令迁散骑侍郎典命中大夫车驾南伐肇上表谏止高祖不纳寻迁太子中庶子肇谦素敦重文雅见任以父老求解官扶侍高祖欲令遂禄养乃出为本州南安王祯镇北府长史带魏郡太守王薨复为高阳王雍镇北府长史太守如故为政清简加以匡赞歴佐二王甚有声迹数年以父忧解任景明末徴为廷尉少卿固辞乃授黄门侍郎迁散骑常侍黄门如故兼侍中为畿内大使黜陟善恶赏罚分明转太府卿徙廷尉卿兼御史中尉黄门如故肇儒者动存名敎直绳所举莫非伤风败俗持法仁平断狱务于矜恕尚书令高肇世宗之舅为百竂慑惮以肇名与已同欲令改易肇以高祖所赐秉志不许高肇甚䘖之世宗嘉其刚梗卢昶之在朐山也肇諌曰朐山蕞尔僻在海滨山湖下垫民无居者于我非急于贼为利为利故必致死而争之非急故不得已而战以不得已之衆击必死之师恐稽延岁月所费遂甚假令必得朐山徒致交争终难全守所谓无益之田也知贼将屡以宿豫求易朐山臣愚谓此言可许朐山久捍危敝宜速审之若必如此宿豫不征而自伏持此无用之地复彼旧有之疆兵役时解其利为大世宗将从之寻而昶败迁侍中萧衍军主徐元明斩其青冀二州刺史张稷首以郁洲内附朝议遣兵赴援肇表曰元明之欵虽奔救是当然事有损益或惮举而功多或因小而生患不可必也今六里朐山地实接海陂湖下湿人不可居郁洲又在海中所谓虽获石田终无所用若不待连兵六里虽克尚不可守况方事连兵而争非要也且六里于贼逾要去此闲逺若以闲逺之兵攻逼近之衆其势既殊不可敌也灾俭之年百姓饥敝饿死者亦复不少何以得宜静之辰兴干戈之役军粮资运取济无所唯见其损未覩其益且新附之民服化犹近特须安帖不宜劳之劳则怨生怨生则思叛思叛则不自安不安则扰动脱尔则连兵难解事不可轻宜损兹小利不使大损世宗并不纳大将军高肇伐蜀肇谏曰臣闻逺人不服则修文徳以来之兵者凶器不得已而后用当今治虽太平论征未可何者山东关右残伤未复频年水旱百姓空虚宜在安静不宜劳役然往昔开拓皆因城主归欵故有征无战今之据者虽假官号真伪难分或有怨于彼不可全信且蜀地险隘称之自古镇戍晏然更无异趣岂得虚承浮说而动大军举不慎始悔将何及讨蜀之略愿俟后图世宗又不纳肃宗即位迁中书令光禄大夫加金章紫绶相州大中正出为使持节加散骑常侍镇东将军相州刺史有惠政徴为太常卿迁尚书右仆射固辞诏不许肇于吏事断决不速主者谘呈反覆论叙有时不晓至于再三必穷其理然后下笔虽宠势干请终无回挠方正之操时人服之及领军元义之废灵太后将害太傅清河王怿乃集公卿会议其事于时羣官莫不失色顺㫖肇独抗言以为不可终不下署正光元年八月卒年六十九诏给东园祕器朝服一袭赐帛七百匹肃宗举哀于朝堂赠使持节散骑常侍骠骑大将军仪同三司冀州刺史谥文贞公肇外寛柔内刚直躭好经传手不释书治周易毛诗尤精三礼为易集解撰冠婚仪白珪论诗赋表启凡七十五篇皆传于世谦亷不竞曾撰儒碁以表其志焉清贫寡欲资仰俸禄而已肇之为廷尉也世宗甞私敕肇有所降恕肇执而不从曰陛下自能恕之岂足令臣曲笔也其执意如此及肃宗初近侍羣官豫在奉迎者自侍中崔光已下并加封邑时封肇文安县开国侯邑八百户肇独曰子袭父位今古之常因此获封何以自处固辞不应论者高之子祥字宗良颇有学歴祕书郎袭爵新泰伯迁通直郎国子博士领尚书郎中肃宗以肇昔辞文安之封复欲封祥祥守其父意卒亦不受又追论肇前议清河守正不屈乃封祥高邑县开国侯邑七百户孝昌元年卒年三十六赠征虏将军给事黄门侍郎幽州刺史谥曰文子皓字賔多袭侍御史早卒皓弟安居袭爵新泰伯武定中司空墨曹参军齐受禅爵例降明根叔父矫中书博士濮阳鉅鹿二郡太守卒赠冠军将军相洲刺史矫孙馥国子博士馥弟思进尚书郎中刘芳字伯文彭城人也汉楚元王之后也六世祖讷晋司𨽻校尉祖该刘义隆征虏将军青徐二州刺史父邕刘骏兖州长史芳出后伯父逊之逊之刘骏东平太守也邕同刘义宣之事身死彭城芳随伯母房逃窜青州㑹赦免舅元庆为刘子业青州刺史沈文秀建威府司马为文秀所杀芳母子入梁邹城慕容白曜南讨青齐梁邹降芳北徙为平齐民时年十六南部尚书李敷妻司徒崔浩之弟女芳祖母浩之姑也芳至京师诣敷门崔耻芳流播拒不见之芳虽处穷窘之中而业尚贞固聪敏过人笃志坟典昼则佣书以自资给夜则读诵终夕不寝至有易衣併日之敝而澹然自守不汲汲于荣利不慼慼于贱贫乃着穷通论以自慰焉芳常为诸僧佣写经论笔迹称善卷直以一缣岁中能入百余匹如此数十年頼以颇振由是与徳学大僧多有还往时有南方沙门恵度以事被责未㡬暴亡芳因缘闻知文明太后召入禁中鞭之一百时中官李丰主其始末知芳笃学有志行言之于太后太后微愧于心㑹萧赜使刘缵至芳之族兄也擢芳兼主客郎与缵相接寻拜中书博士后与崔光宋弁邢产等俱为中书侍郎俄而诏芳与产入授皇太子经迁太子庶子兼员外散骑常侍从驾洛阳自在路及旋京师恒侍坐讲读芳才思深敏特精经义博闻强记兼览苍雅尤长音训辨析无疑于是礼遇日隆赏赉丰渥正除员外散骑常侍俄兼通直常侍从驾南廵撰述行事寻而除正王肃之来奔也高祖雅相器重朝野属目芳未及相见高祖宴羣臣于华林肃语次云古者唯妇人有笄男子则无芳曰推经礼正文古者男子妇人俱有笄肃曰丧服称男子免而妇人髽男子冠而妇人笄如此则男子不应有笄芳曰此专谓凶事也礼初遭䘮男子免时则妇人髽男子冠时则妇人笄言俱时变而男子妇人免髽冠笄之不同也又冠尊故夺其笄称且互言也非谓男子无笄又礼内则称子事父母鸡初鸣栉纚笄总以兹而言男子有笄明矣高祖称善者久之肃亦以芳言为然曰此非刘石经邪昔汉世造三字石经于太学学者文字不正多往质焉芳音义明辨疑者皆往询访故时人号为刘石经酒阑芳与肃俱出肃执芳手曰吾少来留意三礼在南诸儒亟共讨论皆谓此义如吾向言今闻往释顿祛平生之惑芳理义精通类皆如是高祖迁洛路由朝歌见殷比干墓怆然悼懐为文以弔之芳为注解表上之诏曰覧卿注殊为富博但文非屈宋理慙张贾既有雅致便可付之集书诏以芳经学精洽超迁国子祭酒以母忧去官高祖南征宛邓起为辅国将军太尉长史从太尉咸阳王禧攻南阳萧鸾将裴叔业入冦徐州疆场之民颇懐去就高祖忧之以芳为散骑常侍国子祭酒徐州大中正行徐州事后兼侍中从征马圈高祖崩于行宫及世宗即位芳手加衮冕高祖自袭歛暨于启祖山陵练除始末丧事皆芳撰定咸阳王禧等奉申遗㫖令芳入授世宗经及南徐州刺史沈陵外叛徐州大水遣芳抚慰赈恤之寻正侍中祭酒中正并如故芳表曰夫为国家者罔不崇儒尊道学斆为先诚复政有质文兹范不易谅由万端资始衆务禀法故也唐虞已往典籍无据隆周以降任居虎门周礼大司乐云师氏掌以媺诏王居虎门之左司王朝掌国中之事以教国子弟蔡氏劝学篇云周之师氏居虎门左敷陈六艺以教国子今之祭酒即周师氏洛阳记国子学宫与天子宫对太学在开阳门外案学记云古之王者建国亲民教学为先郑氏注云内则设师保以教使国子学焉外则有太学庠序之官由斯而言国学在内太学在外明矣案如洛阳记犹有仿像臣愚谓今既徙县崧瀍皇居伊洛宫阙府寺佥复故趾至于国学岂可舛替校量旧事应在宫门之左至如太学基所炳在仍旧营构又云太和二十年发敕立四门博士于四门置学臣案自周已上学惟以二或尚西或尚东或贵在国或贵在郊爰暨周室学盖有六师氏居内太学在国四小在郊礼记云周人养庶老于虞庠虞庠在国之西郊礼又云天子设四学当入学而太子齿注云四学周四郊之虞庠也案大戴保傅篇云帝入东学尚亲而贵仁帝入南学尚齿而贵信帝入西学尚贤而贵徳帝入北学尚贵而尊爵帝入太学承师而问道周之五学于此弥彰案郑注学记周则六学所以然者注云内则设师保以教使国子学焉外则有太学庠序之官此其证也汉魏已降无复四郊谨寻先㫖宜在四门案王肃注云天子四郊有学去王都五十里考之郑氏不云逺近今太学故坊基趾寛旷四郊别置相去辽濶检督难周计太学坊并作四门犹为太广以臣愚量同处无嫌且今时制置多循中代未审四学应从古不求集名儒礼官议其定所从之迁中书令祭酒如故出除安东将军青州刺史为政儒缓不能禁止姦盗廉清寡欲无犯公私还朝议定律令芳斟酌古今为大议之主其中损益多芳意也世宗以朝仪多阙其一切诸议悉委芳修正于是朝廷吉凶大事皆就谘访焉转太常卿芳以所置五郊及日月之位去城里数于礼有违又灵星周公之祀不应𨽻太常乃上疏曰臣闻国之大事莫先郊祀郊祀之本寔在审位是以列圣格言彪炳绵籍先儒正论昭着经史臣学谢全经业乖通古岂可轻荐瞽言妄陈管说窃见所置坛祠逺近之宜考之典制或未允𠂻既曰职司请陈肤浅孟春令云其数八又云迎春于东郊卢植云东郊八里之郊也贾逵云东郊木帝太昊八里许慎云东郊八里郊也郑元孟春令注云王居明堂礼曰王出十五里迎岁盖殷礼也周礼近郊五十里郑元别注云东郊去都城八里高诱云迎春气于东方八里郊也王肃云东郊八里因木数也此皆同谓春郊八里之明据也孟夏令云其数七又云迎夏于南郊卢植云南郊七里郊也贾逵云南郊火帝炎帝七里许慎云南郊七里郊也郑元云南郊去都城七里高诱云南郊七里之郊也王肃云南郊七里因火数也此又南郊七里之审据也中央令云其数五卢植云中郊五里之郊也贾逵云中央黄帝之位并南郊之季故云兆五帝于四郊也郑元云中郊西南未地去都城五里此又中郊五里之审据也孟秋令云其数九又曰迎秋于西郊卢植云西郊九里郊贾逵云西郊金帝少皥九里许慎云西郊九里郊也郑元云西郊去都城九里高诱云西郊九里之郊也王肃云西郊九里因金数也此又西郊九里之审据也孟冬令云其数六又云迎冬于北郊卢植云北郊六里郊也贾逵云北郊水帝颛顼六里许慎云北郊六里郊也郑𤣥云北郊去都城六里高诱云北郊六里之郊也王肃云北郊六里因水数也此又北郊六里之审据也宋氏含文嘉注云周礼王畿千里二十分其一以为近郊近郊五十里倍之为逺郊迎王气盖于近郊汉不设王畿则以其方数为郊处故东郊八里南郊七里西郊九里北郊六里中郊在西南未地五里祭祀志云建武二年正月初制郊兆于雒阳城南七里依採元始中故事北郊在雒阳城北四里此又汉世南北郊之明据也今地祇准此至如三十里之郊进乖郑元所引殷周二代之据退违汉魏所行故事凡邑外曰郊今计四郊各以郭门为限里数依上礼朝拜日月皆于东西门外今日月之位去城东西路各三十窃又未审礼又云祭日于坛祭月于坎今计造如上礼仪志云立高禖祠于城南不云里数故今仍旧灵星本非礼事兆自汉初专为祈田恒隷郡县郊祀志云高祖五年制诏御史其令天下立灵星祠牲用太牢县邑令长得祠晋祠令云郡县国祠稷社先农县又祠灵星此灵星在天下诸县之明据也周公庙所以别在洛阳者盖姬旦创成洛邑故传世洛阳崇祠不絶以彰厥庸夷齐庙者亦世为洛阳界内神祠今并移太常恐乖其本天下此类甚衆皆当部郡县修理公私施之祷请窃惟太常所司郊庙神祗自有常限无宜临时斟酌以意若遂尔妄营则不免淫祀二祠在太常在洛阳于国一也然贵在审本臣以庸蔽谬忝今职考括坟籍博採羣议既无异端谓粗可依据今元冬务隙野罄人闲迁易郊坛二三为便诏曰所上乃有明据但先朝置立已久且可从旧先是高祖于代都诏中书监高闾太常少卿陆琇并公孙崇等十余人修理金石及八音之器后崇为太乐令乃上请尚书仆射高肇更共营理世宗诏芳共主之芳表以礼乐事大不容辄决自非博延公卿广集儒彦讨论得失研穷是非则无以垂之万叶为不朽之式被报聼许数旬之间频烦三议于时朝士颇以崇专综既久不应乖谬各嘿然无发论者芳乃探引经诰搜括旧文共相难质皆有明据以为盈缩有差不合典式崇虽示相酬答而不㑹问意卒无以自通尚书述奏仍诏委芳别更考制于是学者弥归宗焉芳以社稷无树又上疏曰依合朔仪注日有变以朱丝为绳以绕系社树三匝而今无树又周礼司徒职云设其社稷之壝而树之田主各以其社之所宜木郑𤣥注云所宜木谓若松栢栗也此其一证也又小司徒封人职云掌设王之社壝为畿封而树之郑𤣥注云不言稷者王主于社稷社之细也此其二证也又论语曰哀公问社于宰我宰我对曰夏后氏以松殷人以栢周人以栗是乃土地之所宜也此其三证也又白虎通云社稷所以有树何也尊而识之也使民望见即敬之又所以表功也案此正解所以有树之义了不论有之与无也此其四证也此云社稷所以有树何然则稷亦有树明矣又五经通义云天子太社王社诸侯国社侯社制度柰何曰社皆有垣无屋树其中以木有木者土主生万物万物莫善于木故树木也此其五证也此最其丁宁备解有树之意也又五经要义云社必树之以木周礼司徒职曰班社而树之各以土地所生尚书逸篇曰太社惟松东社惟栢南社惟梓西社惟栗北社惟槐此其六证也此又太社及四方皆有树别之明据也又见诸家礼图社稷图皆画为树唯诫社诫稷无树此其七证也虽辨有树之据犹未正所植之木按论语称夏后氏以松殷人以栢周人以栗便是世代不同而尚书逸篇则云太社惟松东社惟栢南社惟梓西社惟栗北社惟槐如此便以一代之中而五社各异也愚以为宜植以松何以言之逸书云太社惟松今者植松不虑失礼惟稷无成证乃社之细盖亦不离松也世祖从之芳沉雅方正槩尚甚高经传多通高祖尤器敬之动相顾访太子恂之在东宫高祖欲为纳芳女芳辞以年貌非宜高祖叹其谦慎更敕芳举其宗女芳乃称其族子长文之女高祖乃为恂聘之与郑懿女对为左右孺子焉崔光于芳有中表之敬每事询仰芳撰郑元所注周官仪礼音干宝所注周官音王肃所注尚书音何休所注公羊音范寗所注谷梁音韦昭所注国语音范瞱后汉书音各一卷辨类三卷徐州人地录二十卷急就篇续注音义证三卷毛诗笺音义证十卷礼记义证十卷周官仪礼仪证各五卷崔光表求以中书监让芳世宗不许延昌二年卒年六十一诏赐帛四百匹赠镇东将军徐州刺史谥文贞长子怿字祖欣雅有父风颇好文翰歴徐州别驾兖州左军府长史司空谘议参军屡为行台出使所歴皆有当官之称转通直散骑常侍徐州大中正行郢州事寻迁安南将军大司农卿卒赠镇东将军徐州刺史谥曰简无子弟廞以第三子㻐为后㻐天平中走江南武定末归国赐爵临颍县子怿弟廞字景兴好学彊立善事当世高肇之盛及清河王怿为宰辅廞皆与其子姪交逰往来灵太后临朝又与太后兄弟往还相好太后令廞以诗赋授弟元吉歴尚书郎太尉属中书侍郎冠军将军行南青州事寻征安南将军光禄大夫孝庄初除国子祭酒复以本官行徐州事前废帝时除骠骑将军左光禄大夫出帝初除散骑常侍迁骠骑大将军复领国子祭酒出帝于显阳殿讲孝经廞为执经虽训答论难未能精尽而风采音制足有可观寻兼都官尚书又兼殿中尚书及出帝入关齐献武王至洛责廞而诛之时年五十二子骘字子昇少有风气颇涉文史弱冠州辟主簿奉使诣阙见庄帝于显阳殿问以边事骘应对闲敏帝善之遂敕除员外散骑侍郎出补徐州开府从事中郎父廞之死骘率勒乡部赴兖州与刺史樊子鹄抗御王师每战流涕突陈城陷擒送晋阳齐献武王矜而赦之文襄王之为仪同开府以骘为属本州大中正武定初转中书舍人加安东将军于时与萧衍和通骘前后受敕接对其使十六人出为司徒右长史未几迁左长史六年受使兖州行逹东郡暴疾卒时人嗟惜之追赠本将军南青州刺史廞弟悦永安中开府记室悦弟戫武定中镇南将军金紫光禄大夫戫弟粹徐州别驾朱衣直合粹少尚气侠兄廞死粹招合部曲就兖州刺史樊子鹄谋应关西大将军攻讨城陷杀之芳叔抚之孙思祖勇健有将略高祖末入朝歴羽林监梁沛二郡太守员外常侍屡为统军南征累着功㨗任城王之围钟离也萧衍遣其冠军将军张惠绍及彭瓮张豹子等率衆一万送粮钟离时思祖为平逺将军领兵数千邀衍饷军于邵阳遣其长史元少骑一千于钟离之北遏其前锋录事参军缪琰掩其后思祖身率精锐横冲其陈三军合击大破之擒惠绍及衍骁骑将军祁阳县开国男赵景悦悦弟宁逺将军景脩宁逺将军梅世和屯骑校尉任景攸长水校尉边欣越骑校尉贾庆真龙骧将军徐敞等俘斩数千人尚书论功拟封千户侯思祖有二婢羙容善歌舞侍中元晖求之不得事遂停寝后除扬烈将军辽西太守思祖于路叛奔萧衍衍以思祖为辅国将军北徐州刺史领冦淮北数年而死缵子晰歴萧衍琅邪东莞二郡太守戍朐山朐山人王万夀斩晰送首以朐山内附并晰子翐于京师数年后以翐为给事中汝阳太守正光初自郡南叛芳从子懋字仲华祖泰之父承伯仕于刘彧并有名位懋聪敏好学博综经史善草𨽻书多识奇字世宗初入朝拜员外郎迁尚书外兵郎中加轻车将军芳甚重之凡所撰制朝廷轨仪皆与参量尚书博议懋与殿中郎袁翻常为议主达于从政台中疑事咸所访决受诏参议新令性沉雅厚重善与人交器宇渊旷风流甚羙时论高之尚书李平与之结莫逆之友迁步兵校尉领郎中兼东宫中舍人转员外常侍镇逺将军领考功郎中立考课之科明黜陟之法甚有条贯肃宗初大军攻硖石懋为李平行台郎中城拔懋颇有大功太傅清河王怿爱其风雅常目而送之曰刘生堂堂搢绅领袖若天假之年必为魏朝宰辅诏懋与诸才学之士撰成仪令怿为宰相积年礼懋尤重令诸子师之迁太尉司马熙平二年冬暴病卒家甚清贫亡之日徒四壁而已太傅怿及当时才儁莫不痛惜之赠持节前将军南秦州刺史谥曰宣简懋诗诔赋颂及诸文笔见称于时又撰诸品物造作之始十五卷名曰物祖子筠字士贞司员外散骑侍郎歴河南郡丞中散大夫徐州大中正祕书丞天平初卒赠前将军徐州刺史子规早卒筠弟筟字士文少而聪惠年十二诣尚书王衍衍与语大竒之遂与太傅李延寔祕书李凯上疏荐之拜祕书郎筟亦善士兴和元年卒年二十八无子兄子矩继懋从叔元孙养志丘园不求闻逹高祖幸彭城起家拜兰陵太守治以清白为名卒官子长文高祖擢为南兖州冠军府长史带谯郡太守被围粮竭固节全城以功赐爵下邑子迁鲁郡太守高祖为太子恂纳其女为孺子卒子敬先袭爵敬先弟徽奉朝请徐州治中长文弟永字履南颇有将略累着征战之勤歴位中散大夫龙骧将军神龟中兼大鸿胪卿持䇿拜高丽王安还除范阳太守芳族兄僧利轻财通侠甚得乡情高祖幸徐州引见善之拜徐州别驾迁沛郡太守后遂从容乡里不乐台官积十余年朝议虑其有二志征拜轻车将军羽林监卒官长子世雄至太山太守世雄弟世明字伯楚颇涉书传自奉朝请稍迁兰陵太守彭城内史属刺史元法僧以城外叛遂送萧衍衍欲加封爵世明固辞不受频请衍乞还衍聼之肃宗时征为谏议大夫孝庄末除征虏将军南兖州刺史时尒朱世龙等威权自已四方怨叛城民王乞得逼劫世明据州归萧衍衍封世明开国县侯食邑千戸征西大将军郢州刺史又加仪同三司世明复辞不受固请北归衍不夺其意乃躬饯之于乐逰苑世明既还奉送所持节身归乡里自是不复入朝常以射猎为适兴和三年卒于家赠骠骑大将军仪同三司徐州刺史子袆字彦英武定末冠军将军中散大夫初兰陵缪俨灵竒与彭城刘氏才望略等及彭城内附灵奇弟子承先随薛安都至京师赐爵襄贲子寻还徐州数十年间了无从宦者世宗末承先子彦植袭爵见叙稍迁伏波将军羽林监彦植恭慎长厚为时所称时荥阳郑演仕刘彧为琅邪太守属徐州刺史薛安都将谋内附演赞成其事显祖初入朝以功除冠军将军彭城太守洛阳侯后拜太中大夫改爵云阳伯卒赠幽州刺史谥曰懿其子孙因此遂家彭泗子长猷以父勲起家拜宁逺将军东平太守寻转沛郡入为南主客郎中太尉属袭爵云阳伯车驾南伐既克宛城拜长猷南阳太守及銮舆将反诏长猷曰昔曹公克荆州留满宠于后朕今委卿此郡兼统戎马非直绥初附以扞城相託特赐缣二百疋高祖崩于南阳歛于其郡寻征䕶军长史世宗初夀春归欵兼给事黄门侍郎持节宣慰及任城王为扬州刺史诏长猷为谘议参军带安丰太守转徐州武昌王府长史带彭城内史征拜諌议大夫转司徒谘议迁通直散骑常侍永平五年卒谥曰贞侯子廓袭卒子元休袭兴和中雎州刺史齐受禅爵例降元休弟凭字元祐武定中司徒从事中郎史臣曰游明根雅道儒风终受非常之遇以太和之盛当乞言之重抑亦旷世一时肇既聿修克隆堂构正情梗气颠沛不渝辞爵主幼之年亢节臣权之日顾视羣公其风固以逺矣刘芳矫然特立沉深好古博通洽识为世儒宗亦当年之师表也懋才流识学有名士之风见重于世不虚然矣魏书卷五十五卷五十五考证魏书卷五十五考证游明根传游明根字志逺广平任人也按本书游雅传雅字伯度小名黄头广平任人也北史游明根即附雅传后谓为雅从祖弟窃疑本书五十四五两卷亦必有一非魏收之旧者否则此处应如北史称雅从祖弟不应复云广平任人矣刘芳传遣其长史元少骑一千于钟离之北元字下汲古阁本有一龟字魏书卷五十五考证魏书卷五十六钦定四库全书魏书卷五十六齐魏收撰列传第四十四郑羲崔辩郑羲字幼驎荥阳开封人魏将作大匠浑之八世孙也曾祖豁慕容垂太常卿父晔不仕娶于长乐潘氏生六子粗有志气而羲第六文学为优弱冠举秀才尚书李孝伯以女妻之高宗末拜中书博士天安初刘彧司州刺史常珍竒据汝南来降显祖诏殿中尚书元石为都将赴之并招慰淮汝遣羲参石军事到上蔡珍奇率文武三百人来迎既相见议欲顿军于汝北未即入城羲谓石曰机事尚速今珍奇虽来意未可量不如直入其城夺其管籥据有府库虽出其非意要以全制为胜石从羲言遂策马径入其城城中尚有珍竒亲兵数百人在珍奇宅内石既克城意益骄怠置酒嬉戏无警防之虞羲谓石曰观珍竒甚有不平之色可严兵设备以待非常其夜珍奇果使人烧府厢屋欲因救火作难以石有备乃止眀旦羲赍白虎幡慰郭邑衆心乃定眀年春又引军东讨汝隂刘彧汝隂太守张超城守不下石率精锐攻之不克遂退至陈项议欲还军长社待秋击之诸将心乐早还咸称善计羲曰今张超驱市负檐石蚁聚穷城命不延月宜安心守之超食已尽不降当走可翘足而待成擒物也而欲弃还长社道涂悬逺超必修城深壍多积薪谷将来恐难图矣石不纳遂旋师长社至冬复往攻超超果设备无功而还歴年超死杨文长代戍食尽城溃乃克之竟如羲策淮北平迁中书侍郎延兴初阳武人田智度年十五妖惑动衆扰乱京索以羲河南民望为州郡所信遣羲乗传慰谕羲到宣示祸福重加募赏旬日之间衆皆归散智度奔颍川寻见擒斩以功赐爵平昌男加鹰扬将军高祖初兼员外散骑常侍假宁朔将军阳武子使于刘准中山王叡宠幸当世并置王官羲为其傅是后歴年不转资产亦乏因请假归遂盘桓不返及李沖贵宠与羲姻好乃就家征为中书令文眀太后为父燕宣王立庙于长安初成以羲兼太常卿假荥阳侯具官属诣长安拜庙刋石建碑于庙门还以使功仍赐侯爵加给事中出为安东将军西兖州刺史假南阳公羲多所受纳政以贿成性又啬吝民有礼饷者皆不与杯酒脔肉西门受羊酒东门酤卖之以李沖之亲法官不之紏也酸枣令郑伯孙鄄城令董腾别驾贾徳治中申灵度并在任亷贞勤恤百姓羲皆申表称荐时论多之文眀太后为高祖纳其女为嫔征为祕书监太和十六年卒赠帛五百疋尚书奏谥曰宣诏曰盖棺定谥先典成式激扬清浊治道明范故何曾幼孝良史不改缪丑之名贾充宠晋直士犹立荒公之称羲虽宿有文业而治阙亷清稽古之効未光于朝策昧货之谈己形于民聼谥以善问殊乖其衷又前岁之选匪由备行充举自荷后任勲积未昭尚书何乃情遗至公愆违明典依谥法博闻多见曰文不勤成名曰灵可赠以本官加谥文灵长子懿字景伯涉歴经史善当世事解褐中散尚书郎稍迁骠骑长史尚书吏部郎太子中庶子袭爵荥阳伯懿闲雅有治才为高祖所器遇拜长兼给事黄门侍郎司徒左长史世宗初以从弟思和同咸阳王禧之逆与弟通直常侍道昭俱坐缌亲出禁拜太常少卿加冠军将军出为征虏将军齐州刺史寻进号平东将军懿好劝课善断决虽不洁清义然后取百姓犹思之永平三年卒赠本将军兖州刺史谥曰穆子恭业袭爵武定三年坐与房子逺谋逆伏诛懿弟道昭字僖伯少而好学综览羣言初为中书学生迁祕书郎拜主文中散徙员外散骑侍郎祕书丞兼中书侍郎从征沔汉高祖飨侍臣于悬瓠方丈竹堂道昭与兄懿俱侍坐焉乐作酒酣高祖乃歌曰白日光天兮无不曜江左一隅独未照彭城王勰续歌曰愿从圣明兮登衡㑹万国驰诚混内外郑懿歌曰云雷大振兮天门辟率土来宾一正歴邢峦歌曰舜舞干戚兮天下归文徳逺被莫不思道昭歌曰皇风一鼓兮九地匝戴日依天清六合高祖又歌曰遵彼汝坟兮昔化贞未若今日道风明宋弁歌曰文王政教兮晖江沼宁如大化光四表高祖谓道昭曰自比迁务虽猥与诸才儁不废咏缀遂命邢峦总集叙记当尔之年卿频丁艰祸每眷文席常用慨然寻正除中书郎转通直散骑常侍北海王详为司徒以道昭与琅邪王秉为谘议参军迁国子祭酒道昭表曰臣窃以为崇治之道必也须才养才之要莫先于学今国子学堂房粗置弦诵阙尔城南太学汉魏石经丘墟残毁藜藿芜秽逰儿牧竖为之叹息有情之辈实亦悼心况臣亲司而不言露伏愿天慈回神纡眄赐垂鉴察若臣微意万一合允求重勅尚书门下考论营制之模则五雍可翘立而兴毁铭可不日而就树旧经于帝京播茂范于不朽斯有天下者之羙业也不从广平王怀为司州牧以道昭与宗正卿元匡为州都道昭又表曰臣闻唐虞启运以文徳为本殷周致治以道艺为先然则礼乐者为国之基不可斯须废也是故周敷文教四海宅心鲁秉周礼彊齐归义及至战国纷纭干戈递用五籍灰焚羣儒坑殄贼仁义之经贵战争之术遂使天下分崩黔黎荼炭数十年间民无聊生者斯之由矣爰暨汉祖于行陈之中尚优引叔孙通等光武中兴于拨乱之际乃使郑衆范升校书东观降逮魏晋何尝不殷勤于篇籍笃学于戎伍伏惟大魏之兴也虽羣凶未殄戎马在郊然犹招集英儒广开学校用能阐道义于八荒布盛徳于万国教靡不懐风无不偃今者乗休平之基开无疆之祚定鼎伊瀍惟新宝厯九服感至徳之和四垠懐击壤之庆而蠢尔闽吴阻化江湫先帝爰震武怒戎车不息而停銮伫跸留心典坟命故御史中尉臣李彪与吏部尚书任城王澄等妙选英儒以宗文教澄等依㫖置四门博士四十人其国子博士太学博士及国子助敎宿已简置伏寻先㫖意在速就但军国多事未遑营立自尔迄今垂将一纪学官凋落四术寝废遂使硕儒耆徳卷经而不谈俗学后生遗本而逐末进竞之风实由于此矣伏惟陛下钦明文思元鉴洞逺越㑹未款务修道以来之遐方后服敷文教而懐之垂心经素优柔坟籍将使化越轩唐徳隆虞夏是故屡发中㫖敦营学馆房宇既修生徒未立臣学陋全经识蔽篆素然往年删定律令谬预议筵谨依准前修寻访旧事参定学令事讫封呈自尔迄今未蒙报判但废学歴年经术淹滞请学令并制早勅施行使选授有依生徒可准诏曰具卿崇儒敦学之意良不可言新令寻班施行无逺可谓职思其忧无旷官矣道昭又表曰窃惟鼎迁中县年将一纪缙绅褫业爼豆阙闻遂使济济明朝无观风之羙非所以光国宣风纳民轨义臣自往年以来频请学令并置生员前后累上未蒙一报故当以臣识浅滥官无能有所感悟者也馆宇既修生房粗构博士见员足可讲习虽新令未班请依旧权置国子学生渐开训业使播教有章儒风不坠后生覩徙义之机学徒崇知新之益至若孔庙既成释奠告始揖让之容请俟令出不报迁祕书监荥阳邑中正出为平东将军光州刺史转青州刺史将军如故复入为祕书监加平南将军熙平元年卒赠镇北将军相州刺史谥曰文恭道昭好为诗赋凡数十篇其在二州政务寛厚不任威刑为吏民所爱子严祖颇有风仪粗观文史歴通直郎通直常侍轻躁薄行不修士业倾侧势家干没荣利闺门秽乱声满天下出帝时御史中尉綦隽劾严祖与宗氏从姉姦通人士咸耻言之而严祖聊无愧色孝静初除骠骑将军左光禄大夫鸿胪卿出为北豫州刺史仍本将军罢州还除鸿胪卿卒赠都督豫兖颍三州诸军事将军司空公豫州刺史严祖弟敬祖性亦麤疎起家着作佐郎郑俨之败也为乡人所害敬祖弟述祖武定中尚书述祖弟遵祖祕书郎卒赠辅国将军光州刺史遵祖弟顺卒于太常丞自灵太后预政婬风稍行及元义擅权公为姦秽自此素族名家遂多乱杂法官不加糺治婚宦无贬于世有识咸以叹息矣羲五兄长白驎次小白次洞林次叔夜次连山并恃豪门多行无礼乡党之内疾之若讐白驎孙道慓随郡太守小白中书博士子允伯有当世器干自中书博士迁侍郎转司空长史高祖纳其女为嫔出为建威将军东徐州刺史转广陵王征东府长史带齐郡内史卒于鸿胪少卿谥曰简子希儁未官而亡子道育武定中开封太守希儁弟幼儒好学修谨时望甚优丞相高阳王雍以女妻之歴尚书郎通直郎司州别驾有当官之称卒赠散骑常侍安东将军兖州刺史谥景幼儒亡后妻淫荡兇悖肆行无礼子敬道敬徳并亦不才俱走于关右幼儒从兄伯猷每谓所亲曰从弟人才足为令徳不幸得如此妇今死复重死可为悲叹允伯弟平城太尉谘议广陵王羽纳其女为妃出为东平原太守性清狂使酒为政贪残卒赠征虏将军南青州刺史长子伯猷博学有文才早知名举司州秀才以射策高第除幽州平北府外兵参军转太学博士领殿中御史与当时名胜咸申逰款肃宗释奠诏伯猷录义安丰王延明之征徐州也引为行台郎中事宁还都迁尚书外兵郎中典起居注以军功赐爵阳武子稍迁散骑常侍平东将军前废帝初以舅氏超授征东将军金紫光禄大夫领国子祭酒久之为车骑将军右光禄大夫转䕶军将军元象初以本官兼散骑常侍使于萧衍前后使人萧衍令其侯王于马射之日宴对申礼伯猷之行衍令其领军将军臧盾与之相接议者以此贬之使还除骠骑将军南青州刺史在州贪惏妻定丰王元延明女专为聚歛货贿公行润及亲戚戸口逃散邑落空虚乃诬良民云欲反叛籍其资财尽以入已诛其丈夫妇女配没百姓怨苦声闻四方为御史纠劾死罪数十条遇赦免因以顿废齐文襄王作相每诫厉朝士常以伯猷及崔叔仁为谕武定七年除太常卿其年卒年六十四赠骠骑大将军中书监兖州刺史伯猷弟仲衡武定中仪同开府中郎仲衡弟辑之解褐奉朝请领侍御史以军功赐爵城臯男稍迁黎阳太守属元颢入洛令其舅范遵镇守滑台与辑之隔岸相对遵潜军夜渡规欲掩袭辑之率厉城民拒河击之遵遂遁走朝廷嘉之除司州别驾寻转司空长史迁镇南将军金紫光禄大夫孝静初除征南将军东济北太守带肥城戍主男如故天平四年卒时年四十九赠都督北豫梁二州诸军事骠骑将军度支尚书北豫州刺史辑之弟懐孝武定中司徒谘议洞林字敬叔司州都官从事荥阳邑中正濮阳太守坐贪秽除名子籍字承宗徐州平东府长史籍弟琼字祖珍有彊干之称自太尉谘议为范阳太守治颇有声卒赠太常少卿孝昌中弟俨宠要重赠安东将军青州刺史琼兄弟雍睦其诸娣姒亦咸相亲爱闺门之内有无相通为时人所称羙子道邕殁关西俨事在恩倖传敬叔弟士恭燕郡太守孝昌中因俨之势除衞尉少卿寻迁左将军瀛州刺史时葛荣宼窃河北州城沦陷不获之镇寻除征北将军金紫光禄大夫又迁衞将军右光禄大夫永熙中卒赠骠骑将军冀州刺史重赠尚书左仆射谥曰贞长子子贞司空椽迁从事中郎南兖州开府司马子贞弟子湛齐济二州长史光禄大夫子湛弟昭伯武定中东平太守昭伯弟子嘉早卒子大护武定中司空戸曹参军叔夜子伯夏司徒谘议东莱太守卒赠冠军将军太常少卿青州刺史子忠字周子右军将军镇逺将军卒赠平东将军徐州刺史弟豪长水校尉东平原太守伯夏弟谨字仲恭琅邪太守子嵩宾歴尚书郎员外常侍稍迁至左光禄大夫卒连山性严暴挝挞僮仆酷过人理父子一时为奴所害断首投马槽下乗马北逝其第二子思明骁勇善骑射披髪率村义驰骑追之及于河奴乗马投水思明止将从不聼放矢乃自射之一发而中落马随流衆人擒执至家脔而杀之思眀及弟思和并以武功自効思眀至骁骑将军直合将军坐弟思和同元禧逆徙边㑹赦卒于家后赠冠军将军济州刺史子先䕶少有武干解褐员外郎转通直郎荘帝之居藩也先䕶深自结託及尒朱荣称兵向洛灵太后令先䕶与郑季眀等固守河梁先䕶闻荘帝即位于河北遂开门纳荣以功封平昌县开国侯邑七百户转通常侍加镇北将军寻除前将军广州刺史假平南将军当州都督时妖贼刘举于濮阳起逆诏先䕶以本官为东道都督讨举平之还镇后元颢入洛荘帝北廵先䕶据州起义兵不受颢命颢遣上书令临淮王彧率衆讨之先䕶出城拒战荘帝还京嘉其诚节除使持节散骑常侍都督襄广二州诸军事镇南将军刺史如故进爵郡公増邑一千三百戸寻转征西将军东雍州刺史假车骑将军当州都督常侍如故未之任又转都督二豫东雍三州诸军事征东将军豫州刺史余官如故又兼尚书右仆射二豫郢颍四州行台寻除车骑将军左衞将军及尒朱荣死徐州刺史尒朱仲逺拥兵向洛前至东郡诸军出讨不能制之乃诏先护以本官假骠骑将军大都督领所部与行台杨昱同讨之荘帝又遣都督贺拔胜讨仲逺胜于陈降贼战士离心寻闻京师不守先护部衆逃散遂窜伏于南境前废帝初仲逺遣人招诱之既出而害焉出帝时赠持节都督青齐济兖四州诸军事骠骑大将军仪同三司青州刺史开国如故思和歴太尉中兵参军同元禧之逆伏法子康业通直郎出帝时坐事赐死子彬武定末齐王相国中兵参军思和弟季长太学博士卒子乔歴司州治中骠骑将军左光禄大夫羲叔父简简孙尚壮健有将略屡为统军东西征讨以军功赐爵汝阳男歴位尚书郎步兵校尉骁骑将军迁辅国将军太尉司马出为济州刺史将军如故为政寛简百姓安之卒赠本将军豫州刺史谥曰惠子贵宾袭解褐北海王国常侍员外散骑侍郎稍迁尚书金部郎以公坐免官久之兼太尉属卒赠征虏将军荆州刺史子景裕袭武定末仪同开府行参军贵宾弟次珍卒于员外常侍赠安东将军光州刺史贵宾异母弟大倪小倪皆麤险薄行好为劫盗侵暴乡里百姓毒患之普泰中并为尒朱仲逺所杀尚从父兄云字道汉歴鴈门濮阳二郡贪秽狼籍肃宗时纳贿刘腾得为龙骧将军安州刺史坐迁举受财为御史所纠因暴病卒云从父兄子敬宾自祕书郎稍迁辅国将军中散大夫魏郡太守金紫光禄大夫子士渊司空行参军羲从父兄徳𤣥显祖初自淮南内附拜荥阳太守子颍考太和中复为荥阳太守卒赠冠军将军豫州刺史开封侯谥曰惠子洪建太尉祭酒同元禧之逆与弟祖育同伏法永安中特追赠平东将军齐州刺史子士机性识不周多有短失歴散骑侍郎司空从事中郎中书郎卒子道荫武定末开府行参军祖育太尉祭酒亦特赠平东将军豫州刺史祖育弟仲眀奉朝请稍迁太尉属以公彊当世为从弟俨所昵除荥阳太守俨虑世难欲以东道託之建义初仲明弟季明遇害河隂俨后归之欲与起兵寻为城民所杀仲明兄洪健李沖女壻建义初荘帝以仲明舅氏之亲其弟与谋扶戴仲明之死也且有奉国之意乃追封安平县开国侯邑七百戸赠侍中车骑大将军仪同三司尚书左仆射雍州刺史长子道门仲明初谋起义令道门说大都督李叔仁于大梁叔仁始欲同举后闻庄帝已立叔仁子抜江乃斩道门建义中特赠立节将军𤓰州刺史道门弟孝邕袭天保初爵随例降仲眀弟季亮司徒城局参军员外常侍卒赠散骑常侍抚军将军青州刺史季亮弟季明释褐太学博士正光中谯郡太守带涡阳戍主频为萧衍遣将攻围兵粮寡少外援不接季明孤城自守卒得保全朝廷嘉之封安徳县开国伯邑七百戸累迁平东将军光禄少卿武泰中潜通尒朱荣谋奉荘帝及在河隂遂为乱兵所害事宁追封南颍川郡开国公食邑千五百戸赠骠骑大将军尚书左仆射司空公定州刺史子昌袭武定末司徒城局参军天保初爵随例降崔辩字神通博陵安平人学涉经史威仪整峻显祖征拜中书博士散骑侍郎平逺将军武邑太守政事之余专以劝学为务年六十二卒赠安南将军定州刺史谥曰恭长子景儁梗正有高风好古博涉以经明行修征拜中书博士歴侍御史主文中散受勅接萧赜使萧琛范云高祖赐名为逸后为员外散骑侍郎与着作郎韩兴宗参定朝仪雅为高祖所知重迁国子博士每有公事逸常被诏独进博士特命自逸始转通直散骑常侍廷尉少卿卒朝廷悼惜之赠以本官子巨伦字孝宗幼孤及长歴涉经史有文学武艺以世宗挽郎除冀州镇北府墨曹参军太尉记室参军叔楷为殷州巨伦仍为长史北道别将在州陷贼歛恤亡存为贼所义葛荣闻其才名欲用为黄门侍郎巨伦心恶之至五月五日㑹集官寮令巨伦赋诗巨伦乃曰五月五日时天气已大热狗便呀欲死牛复吐出舌以此自晦获免未㡬潜结死士数人夜中南走逢贼逰骑数百俱恐不济巨伦曰宁南死一寸岂北生一尺也便欺贼曰吾受敕而行贼不信共爇火观敕火未然巨伦手刃贼帅余人因与奋击杀伤数十人贼乃四溃得马数匹而去夜隂失道惟看佛塔戸而行到洛朝廷嘉之授持节别将北讨初楷丧之始巨伦收殡仓卒事不周固至是遂偷路改殡并窃家口以归寻授国子博士荘帝即位假节中坚将军东濮阳太守假征虏将军别将时河北纷梗人避贼多住郡界岁俭饥乏巨伦倾资赡恤务相全济时类高之元颢入洛据郡不从荘帝还宫行西兖州事封渔阳县开国男邑二百戸寻除光禄大夫三年卒时年四十四子武袭武定中懐州衞军府录事参军齐受禅爵例降初巨伦有姉明惠有才行因患眇一目内外亲类莫有求者其家议欲下嫁之巨伦姑赵国李叔允之妻高明慈笃闻而悲感曰吾兄盛徳不幸早世岂令此女屈事卑族乃为子翼纳之时人叹其义崔氏与翼书诗数十首辞理可观逸弟模字叔轨身长八尺围亦如之出后其叔雅有志度起家奉朝请歴太尉祭酒尚书金部郎中太尉主薄转中郎迁太子家令以公事免神龟中诏复本资除冠军将军中散大夫出除鲁阳太守正光二年襄阳民密求款附诏模为别将隶淮南王世遵率衆赴之事觉模焚襄阳邑郭而还坐不克免官及萧宝夤讨关陇引模为西征别将屡有战功除持节光禄大夫都督别道诸军事加安东将军万俟丑奴遣将郝虎南侵模攻破其营擒虎以功封槐里县开国伯邑五百戸于时将督败殁者多模挫敌持重号为名将后假征东将军行岐州事未㡬击贼入深没于陈赠抚军将军相州刺史永熙中追录前勲又赠都督定相冀三州诸军事骠骑大将军仪同三司相州刺史子士䕶模弟楷字季则羙风望性刚梗有当世干具释褐奉朝请员外散骑侍郎广平王懐文学正始中以王国官非其人多被刑戮惟楷与杨昱以数諌获免后为尚书左主客郎中伏波将军太子中舍人左中郎将以党附高肇为中尉所劾事在高聦传楷性严烈能摧挫豪彊故时人语曰莫獬付崔楷于时冀定数州频遭水害楷上疏曰臣闻有国有家者莫不以万姓为心故矜伤轸于造次求瘼结于寝兴黎民阻饥唐尧致叹衆庶斯馑帝乙罚已良以为政与农实系民命水旱缘兹以得济夷险用此而获安顷东北数州频年淫雨长河激浪洪波汨流川陆连涛原隰通望弥漫不已汎滥为灾戸无担石之储家有藜藿之色华壤膏腴变为舄卤菽麦禾黍化作雚蒲斯用痛心徘徊澘然伫立也昔洪水为害四载流于夏书九土既平攸同纪自虞诰亮由君之勤恤臣用劬劳日昃忘餐宵分废寝伏惟皇魏握图临宇惣契裁极道敷九有徳被八荒槐阶棘路实维英哲虎门麟阁实曰贤明天地函和日月光曜自比定冀水潦无岁不饥幽瀛川河频年汎溢岂是阳九厄㑹百六钟期故以人事而然非为运极昔魏国咸舄史起哂之兹地荒芜臣实为取不揆愚瞽辄敢陈之计水之凑下浸润无间九河通塞屡有变改不可一准古法皆循旧隄何者河决瓠子梁楚几危宣防既建水还旧迹十数年间戸口丰衍又决屯氏两川分流东北数郡之地仅得支存及下通灵鸣水田一路往昔膏腴十分病九邑居凋离坟井毁灭良田水大渠狭更不开泻衆流壅塞曲直乗之所致也至若量其逶迤穿凿涓浍分立隄堨所在疏通预决其路令无停蹙随其高下必得地形土木参功务从便省使地有金隄之坚水有非常之备钩连相注多置水口从河入海逺迩迳过泻其墝潟泄此陂泽九月农罢量役计功十月昬正立匠表度县遣能工麾画形势郡发明使筹察可否审地推岸辨其脉流树板分崖练厥从往别使案检分部是非瞰睇川原明审通塞当境修治不劳役逺终春自罢未须久功即以高下营田因于水陆水种秔稻陆艺桑麻必使室有久储门丰余积其实上叶御灾之方亦为中古井田之利即之近事有可比伦江淮之南地势洿下云雨隂霖动弥旬月遥途逺运惟用舟舻南亩畬菑微事耒耜而衆庶未为馑色黔首罕有饥颜岂天徳不均致地偏罚故是地势异图有兹丰馁臣既乡居水际目覩荒残每思郑白屡想王李夙宵不寐言念皇家愚诚丹款实希效力有心萤爝乞蹔施行使数州士女无废耕桑之业圣世洪恩有赈饥荒之士邺宰深笑息自一朝臣之至诚申于今日诏曰频年水旱为患黎民阻饥静言念之昃不违食鉴此事条深协在虑但计画功广非朝夕可合宜付外量闻事遂施行楷用功未就诏还追罢久之京兆王继为大将军西讨引楷为司马还转后将军广平太守后葛荣转盛诸将拒击并皆失利孝昌初加楷持节散骑常侍光禄大夫兼尚书北道行台寻转军司未几分定相二州四郡置殷州以楷为刺史加后将军楷至州表曰窃惟殷州地实四冲居当五裂西通长山东渐巨野顷国路康宁四方有截仍聚姦宄桴鼓时鸣况今天长丧乱妖灾间起定州逆虏趑趣北界邺下兇烬蚕噬腹心两处犬羊势足并合城下之战匪暮斯朝臣以不武属此屏捍实思効力以弱敌彊析骸煮弩固此忠节但基趾造创庶事茫然升储尺刃聊自未有虽欲竭诚莫知攸济谨列所须兵仗请垂矜许必当虎视一方遏其侵轶肃清境内保全所委诏付外量竟无所给葛荣自破章武广阳二王之后锋不可当初楷将之州人咸劝留家口单身述职楷曰贪人之禄忧人之事如一身独往朝廷谓吾有进退之计将士又谁肯为人固志也遂合家赴州三年春贼势已逼或劝减小弱以避之乃遣第四女第三儿夜出既而召寮属共论之咸曰女郎出嫁之女郎君小未胜兵留之无益去复何损且使君在城家口尚多足固将士之意窃不足为疑楷曰国家岂不知城小力弱也置吾死地令吾死耳一朝送免儿女将谓吾心不固亏忠全爱臧获耻之况吾荷国重寄也遂命追还州既新立了无御备之具及贼来攻楷率力抗拒强弱势悬每勒兵士抚厉之莫不争奋咸称崔公尚不惜百口吾等何爱身速战半旬死者相枕力竭城陷楷执节不屈贼遂害之时年五十一长子士元举茂才平州录事参军假征虏将军防城都督随楷之州州陷亦战殁楷兄弟父子并死王事朝野伤叹焉赠使持节散骑常侍镇军将军定州刺史永熙中又特赠侍中都督冀定相三州诸军事骠骑大将军仪同三司冀州刺史士元弟士谦士约并殁关西士约弟士顺仪同开府行参军士元息励徳武定中司徒城局参军史臣曰郑义机识明悟为时所许懿兄弟风尚俱有可观故能并当荣遇其济羙矣严祖秽薄忝其家世幼儒令问促年伯猷贿以败业惜乎崔辩器业着闻位不逺到逸经明行高籍甚太和之日徳优官薄仍世恨之模雄壮之烈楷忠贞之操杀身成义临难如归非大丈夫亦何能以若此魏书卷五十六卷五十六考证魏书卷五十六考证郑羲传洞林子敬叔子监本作字据本传云郑羲五兄长白驎次小白次洞林次叔夜次连山遂各序其子某孙某今观下文有云敬叔弟士恭则可知敬叔士恭皆洞林子而非其字矣今改正崔辨传逸弟模按本书崔元伯传附崔模乃别为一人穿凿涓浍涓疑应作沟魏书卷五十六考证魏书卷五十七钦定四库全书魏书卷五十七齐魏收撰列传第四十五高祐崔挺高祐字子集小名次奴勃海人也本名禧以与咸阳王同名高祖赐名祐司空允从祖弟也祖展慕容寳黄门郎太祖平中山内徙京师卒于三都大官父谠从世祖灭赫连昌以功拜游击将军赐爵南皮子与崔浩共参着作迁中书侍郎转给事中冀青二州中正假散骑常侍平东将军蓨县侯使高丽卒赠安南将军冀州刺史假沧水公谥曰康祐兄祚袭爵东青州刺史祐博渉书史好文字杂说材性通放不拘小节初拜中书学生转博士侍郎以祐招下邵郡羣贼之功赐爵建康子高宗末兖州东郡吏获一异兽献之京师时人咸无识者诏以问祐祐曰此是三吴所出厥名鲮鲤余域率无今我获之吴楚之地其有归国者乎又有人于零丘得玉印一以献诏以示祐祐曰印上有籀书二字文曰宋夀夀者命也我获其命亦是归我之征显祖初刘义隆子义阳王昶来奔薛安都等以五州降附时谓祐言有验高祖拜祕书令后与丞李彪等奏曰臣等闻典谟兴话言所以光着载籍作成事所以昭扬然则尚书者记言之体春秋者录事之辞寻览前志斯皆言动之实录也夏殷以前其文弗具自周以降典章备举史官之体文质不同立书之旨随时有异至若左氏属词比事两致竝书可谓存史意而非全史体逮司马迁班固皆博识大才论叙今古曲有条章虽周逹未兼斯实前史之可言者也至于后汉魏晋咸以放焉惟圣朝创制上古开基长发自始均以后至于成帝其间世数久逺是以史弗能传臣等疎陋忝当史职披览国记窃有志焉愚谓自王业始基庶事草创皇始以降光宅中土宜依迁固大体令事类相从纪传区别表志殊贯如此修缀事可备尽伏惟陛下先天开物洪宣帝命太皇太后淳曜二仪惠和王度声教之所渐洽风译之所覃加固己义振前王矣加太和以降年未一纪然嘉符祯瑞备臻于往时洪功茂徳事萃于曩世㑹稽伫玉牒之章岱宗想石记之列而祕府策勲述羙未尽将令皇风大猷或阙而不载功臣懿绩或遗而弗传着作郎已下请取有才用者参造国书如得其人三年有成矣然后大明之徳功光于帝篇圣后之勲业显于皇策佐命忠贞之伦纳言司直之士咸以备着载籍矣高祖从之高祖从容问祐曰比水旱不调五谷不熟何以止灾而致丰稔祐对曰昔尧汤之运不能去阳九之㑹陛下道同前圣其如小旱何但当旌贤佐政敬授民时则灾消穰至矣又问止盗之方祐曰昔宋均树徳害兽不过其乡卓茂善敎蝗虫不入其境彼盗贼者人也苟训之有方宁不易息当须宰守贞良则盗止矣祐又上疏云今之选举不採职治之优劣专简年劳之多少斯非尽才之谓宜停此薄艺弃彼朽劳唯才是举则官方斯穆又勲旧之臣虽年勤可录而才非抚人者则可加之以爵赏不宜委之以方任所谓王者可私人以财不私人以官者也高祖皆善之加给事中冀州大中正余如故时李彪专统着作祐为令时相关预而已出为持节辅国将军西兖州刺史假东光侯镇滑台祐以郡国虽有太学县党宜有黉序乃县立讲学党立敎学村立小学又令一家之中自立一碓五家之外共造一井以供行客不聼妇人寄舂取水又设禁贼之方令五五相保若盗发则连其坐初虽似烦碎后风化大行宼盗止息转宋王刘昶傅以昔参定律令之勤赐帛五百匹粟五百石马一匹昶以其官旧年耆雅相祗重妓妾之属多以遗之拜光禄大夫傅如故昶薨后征为宗正卿而祐留连彭城久而不赴于是尚书仆射李沖奏祐散逸淮徐无事稽命处刑三岁以赎论诏免卿任还复光禄太和二十三年卒太常议谥曰炀侯诏曰不遵上命曰灵可谥为灵子和璧字僧夀有学问中书博士早卒和璧子颢字门贤学渉有时誉自司空参军转员外郎袭爵建康子迁符玺郎中出为冀州别驾未之任属刺史元愉据州反世宗遣尚书李平为都督率衆讨之平以颢彼州领袖乃引为录事参军仍领统军军机取舍多与参决擒愉之后别党千余人皆将伏法颢以为拥逼之徒前许原免宜为表陈请平从之于是咸蒙全济事定颢仍述职时军旅之后因之饥馑颢为纲纪务存寛静甚收时誉寻加陵江将军坐事免久之除镇逺将军迁辅国将军中散大夫转征虏将军仍中散卒时年四十九赠平东将军沧州刺史谥曰惠子徳正袭武定中黄门侍郎颢弟雅字兴贤有风度自给事中稍迁司徒府录事参军定州抚军府长史卒年三十四天平中追赠散骑常侍平北将军冀州刺史子徳干早有令问任城太守卒雅弟谅字修贤少好学多识强记居丧以孝闻太和末京兆王愉开府辟召高祖妙简行佐谅与陇西李仲尚赵郡李鳯起等同时应选稍迁太尉主簿国子博士正光中加骁骑将军为徐州行台至彭城属元法僧反叛逼谅同之谅不许为法僧所害时年四十一朝廷痛惜之赠左将军沧州刺史又下诏以谅临危授命诚节可重复赠使持节平北将军幽州刺史赠帛二百匹优一子出身谥曰忠侯三子长惠胜武定中司徒外兵参军谅造亲表谱录四十许卷自五世已下内外曲尽览者服其博记祐弟钦幼随从叔济使于刘义隆还为中书学生迁祕书中散年四十余卒子法永诸王从事中郎亦早亡祐从父弟次同永安末抚军将军定州刺史子干邕永熙中司空公长乐郡开国公干邕弟敖曹天平中司徒公京兆郡开国公崔挺字双根博陵安平人也六世祖赞魏尚书仆射五世祖洪晋吏部尚书父鬰濮阳太守挺幼居丧尽礼少敦学业多所览究推人爱士州闾亲附焉每四时与乡人父老书相存慰辞㫖款备得者荣之三世同居门有礼让扵后频值饥年家始分析挺与弟振推让田宅旧资惟守墓田而已家徒壁立兄弟怡然手不释卷时谷籴踊贵乡人或有赡者遗挺辞让而受仍亦散之贫困不为畜积故乡邑更钦叹焉举秀才射策高第拜中书博士转中书侍郎以工书受勑于长安书文眀太后父燕宣王碑赐爵泰昌子转登闻令迁典属国下大夫以参议律令赐布帛八百匹谷八百石马牛各二尚书李沖甚重之高祖以挺女为嫔太和十八年大将军宋王刘昶南镇彭城诏假立义将军为昶府长史以疾辞免乃以王肃为长史其被寄遇如此后除昭武将军光州刺史威恩竝着风化大行十九年车驾幸兖州召挺赴行在所及见引谕优厚又问挺治邉之略因及文章高祖甚悦谓挺曰别卿已来倐焉二载吾所缀文已成一集今当给卿副本时可观之又顾谓侍臣曰拥旄者悉皆如此吾何忧哉复还州及散骑常侍张彜兼侍中廵行风俗见挺政化之羙谓挺曰彜受使省方採察谣讼入境观政实愧清使之名州治旧掖城西北数里有斧山峰岭高峻北临沧海南望岱岳一邦逰观之地也挺于顶上欲营观宇故老曰此岭秋夏之际常有暴雨迅风巖石尽落相𫝊云是龙道恐此观不可久立挺曰人神相去何逺之有虬龙倐忽岂唯一路乎遂营之数年间果无风雨之异挺既代即为风雹所毁于后作复寻壊遂莫能立衆以为善化所感时以犯罪配邉者多有逃越遂立重制一人犯罪逋亡合门充役挺上书以为周书父子罪不相及天下善人少恶人多以一人犯罪延及合门司马牛受桓魋之罚栁下惠婴盗跖之诛岂不哀哉辞甚雅切高祖纳之先是州内少铁噐用皆求之他境挺表复铁官公私有頼诸州中正本在论人髙祖将辨天下氏族仍亦访定乃遥授挺本州大中正掖县有人年踰九十板舆造州自称少曽充使林邑得一羙玉方尺四寸甚有光彩藏之海岛垂六十岁忻逢眀治今愿奉之挺曰吾虽徳谢古人未能以玉为寳遣舩随取光润果然竟不肯受仍表送京都世宗即位累表乞还景眀初见代老幼泣涕追随缣帛赠送挺悉不纳散骑常侍赵脩得幸世宗挺虽同州壤未尝诣门北海王详为司徒录尚书事以挺为司马挺固辞不免世人皆叹其屈而挺处之夷然于后详摄选衆人竞称考第以求迁叙挺终独无言详曰崔光州考级并未加授宜投一牒当为申请蘧伯玉耻独为君子亦何故嘿然挺对曰阶级是圣朝大例考课亦国之恒典下官虽慙古贤不伐之羙至于自衒求进窃以羞之详大相称叹自为司马详未曽唿名常称州号以示优礼四年卒时年五十九其年冬赠辅国将军幽州刺史谥曰景光州故吏闻凶问莫不悲感共铸八尺铜像于城东广因寺起八关斋追奉㝠福其遗爱若此初崔光之在贫贱也挺赡遗衣食常亲敬焉又识邢峦宋弁于童稚之中竝谓终当逺致世称其知人歴官二十余年家资不益食不重味室无绮罗闺门之内雍雍如也旧故多有赠赗诸子推挺素心一无所受有子六人长子孝芬字恭梓早有才识博学好文章髙祖召见甚嗟赏之李彪谓挺曰比见贤子谒帝㫖谕殊优今当为羣拜纪挺曰卿自欲善处人父子之间然斯言吾所不敢闻也司徒彭城王勰板为行参军后除着作郎袭父爵尚书令髙肇亲宠权盛子植除青州刺史启孝芬为司马后除司徒记室参军司空属定州大中正长扵剖判甚有能名府主任城王澄雅重之熙平中澄奏地制八条孝芬所参定也在府久之除龙骧将军廷尉少卿孝昌初萧衍遣将裴邃等宼淮南诏行台郦道元都督河间王琛讨之停师城父累月不进勑孝芬持节赍齐库刀催令赴接贼退而还荆州刺史李神儁为萧衍遣将攻围诏加孝芬通直散骑常侍以将军为荆州刺史兼尚书南道行台领军司率诸将以援神儁因代焉扵时州郡内戍悉已陷没且路由三鵶贼已先据孝芬所统既少不得径进遂从𢎞农堰渠山道南入遣弟孝直轻兵在前出贼不意贼便奔散人还安堵肃宗嘉劳之并赉马及绵绢等物后以元义之党与卢同李奨等竝除名征还又孝芬为廷尉之日章武王融以赃货被劾孝芬按以重法及融为都督北讨鲜于脩礼于时孝芬弟孝演率勒宗从避贼于博陵郡城为贼攻陷寻为贼所害融乃密启云孝演入贼为王遂见收捕合家逃窜遇赦乃出孝昌三年萧衍将成景儁率衆逼彭城除孝芬宁朔将军员外常侍兼尚书右丞为徐州行台孝芬将发入辞灵太后谓孝芬曰卿女今事我儿与卿便是亲旧曽何相负而内头元义车中称此老妪㑹须却之孝芬曰臣蒙国厚恩义无斯语假实有此谁能得闻若有闻知此于元义亲密过臣逺矣乞对言者足辨虚实灵太后怅然意解乃有愧色景儁筑栅造堰谋断泗水以灌彭城孝芬率大都督李叔仁柴集等起战景儁等力屈退走除孝芬安南将军光禄大夫兼尚书为徐兖行台建义初太山太守羊侃据郡反逺引南贼围逼兖州除孝芬散骑常侍镇东将军金紫光禄大夫仍兼尚书东道行台大都督刁宣驰往救援与行台于晖接至便围之侃突围奔萧衍余悉平定永安二年荘帝闻元颢有内侵之计勅孝芬南赴徐州颢遂潜师向考城擒大都督济隂王晖业乗胜径进遣其后军都督侯暄守梁国城以为后援孝芬勒诸将驰往围暄恐颢遣援乃急攻之昼夜不息五日暄遂突出擒斩之俘其卒三千余人荘帝还宫授西兖州刺史将军如故孝芬久倦外役固辞不行乃除太常卿普泰元年南阳太守赵脩贤袭据荆州城囚刺史李琰之招引南宼除孝芬卫将军荆州刺史兼尚书南道行䑓又除都督三荆诸军事车骑将军假骠骑将军孝芬己出次改授散骑常侍骠骑将军西兖州刺史太昌初兼殿中尚书寻除车骑大将军左光禄大夫仍尚书后加仪同三司兼吏部尚书出帝入关齐献武王至洛与尚书辛雄刘廞等并诛时年五十没其家口天平中乃免之孝芬博文口辨善谈论爱好后进终日忻然商确古今间以嘲谑聼者忘疲所着文章数十篇有子八人长子勉字宣祖颇渉史𫝊有几案才正光初除太学博士荘帝之为御史中尉启除侍御史永安初除建节将军尚书右中兵郎中后太尉豫章王萧赞启为谘议参军郎中如故以举人失衷为中尉高道穆奏免其官普泰中兼尚书左丞勉善附㑹世论以浮竞讥之为尚书令尒朱世隆所亲待而尚书郎魏季景尤为世隆知任勉与季景内颇不穆季景隂求右丞夺勉所兼世隆启用季景勉遂怅怏自失寻除安南将军光禄大夫兼国子祭酒典仪注太昌初除散骑常侍征东将军金紫光禄大夫定州大中正敇左右厢出入其家被收之际在外逃免于后乃出见齐献武王于晋阳王劳抚之天平末王遣勉送勲贵妻子赴定州因得还家属母李氏丧亡勉哀号过性遇病卒时年四十七无子弟宣度以子龙后之勉弟宣猷司徒中郎走于关西宣猷弟宣度齐王仪同开府司马宣度弟宣轨颇有才学尚书考功郎中与弟宣质宣静宣略竝死于晋阳孝芬弟孝暐字敬业少寛雅早着长者之风彭城王勰之临定州辟为主簿释褐冀州安东府外兵参军厯员外散骑侍郎宁朔将军员外散骑常侍武泰初蛮首李洪扇动诸蛮诏孝暐持节为别将隷都督李神轨讨平之尒朱荣之害朝士孝暐与弟孝直携家避难定陶孝荘初征拜通直散骑常侍加征虏将军寻除赵郡太守郡经葛荣离乱之后民戸丧亡六畜无遗斗粟乃至数缣民皆卖鬻儿女夏椹大熟孝暐劝民多收之郡内无牛教其人种招抚遗散先恩后威一周之后流民大至兴立学校亲加劝笃百姓頼之卒扵郡时年四十九赠通直散骑常侍平东将军瀛州刺史谥曰简朝议谓为未申复赠安北将军定州刺史子昻武定中尚书左丞兼度支尚书孝暐弟孝演字则伯出继伯父性通率羙须髯姿貎魁杰少无宦情沉浮乡里河间王琛为定州刺史以为治中晚除瀛州安西府外兵参军因罢归及鲜于脩礼起逆孝演率宗属保郡城为贼攻陷贼以孝演民望恐移衆心乃害之时年四十无子弟孝直以子士逰为后士逰仪同开府仓曹参军孝演弟孝直字叔廉身八尺眉目疎朗早有志尚起家司空行参军寻为员外散骑侍郎宣威将仍以本官入领直后转宁逺将军汝南王开府掾领直寝兄孝芬除荆州诏孝直假征虏将军别将总羽林二千骑与孝芬俱行孝直潜师径进贼遂破走孝芬入城后萧衍将曹义宗仍在马圈鼓动顺阳蛮夷缘边宼窃孝直率衆御之贼皆退散还转直合将军通直散骑常侍尒朱兆入洛孝直以天下未宁去职归乡里劝督宗人务行礼义后除安东将军光禄大夫太昌中又除卫将军右光禄大夫竝辞不赴宗亲劝孝直曰荣华人之所愿何故陆沉孝直不答年五十八卒于乡里顾命诸子曰吾才疎效薄于国无功若朝廷复加赠谥宜循吾意不得祗受若致干求则非吾子敛以时服祭勿杀生其子皆遵行之有四子长子士顺仪同开府行参军孝直弟孝政字季让十岁挺亡号哭不絶见者为之悲伤操尚贞立博洽经史雅好辞赋丧纪之礼特所留情衣服制度手能执造太尉汝南王悦辟行参军年四十九卒子巖武定中员外常侍孝芬兄弟孝义慈厚弟孝演孝政先亡孝芬等哭泣哀恸絶内蔬食容貌损瘠见者伤之孝暐等奉孝芬尽恭顺之礼坐食进退孝芬不命则不敢也鸡鸣而起旦参颜色一钱尺帛不入私房吉凶有须聚对分给诸妇亦相亲爱有无共之始挺兄弟同居孝芬叔振既亡之后孝芬等奉承叔母李氏若事所生旦夕温凊出入启觐家事巨细一以谘决每兄弟出行有获财物尺寸已上皆内李氏之库四时分赉李自裁之如此者二十余歳抚从弟宣伯子朗如同气焉挺弟振字延根少有学行居家孝友为宗族所称自中书学生为祕书中散在内谨勑为髙祖所知出为冀州咸阳王禧骠骑府司马在任乆之太和二十年迁建威将军平阳太守不拜转髙阳内史髙祖南讨征兼尚书左丞留京振既才干被擢当世以为荣后改定职令振本资惟拟五品诏曰振在郡着绩宜有褒升除太子庶子景眀初除长兼廷尉少卿振有公断以眀察称河内太守陆琇与咸阳王禧同谋为逆禧败事发振穷治之时琇内外亲党及当朝贵要咸为之言振研覈切至终无纵缓遂毙之扵狱其奉法如此正始初除龙骧将军肆州刺史在任有政绩还朝除河东太守永平中卒扵郡时年五十九赠本将军南兖州刺史谥曰定振歴官四十余载考课恒为称职议者善之长子宣伯早丧子劲字仲括骠骑参军宣伯弟子朗羙容貌渉猎经史少温厚有风尚以军功起家襄威将军员外散骑侍郎普泰中从兄孝芬为荆州请为车骑府司马孝芬转西兖州为骠骑府司马太昌初冠军将军北徐州抚军府长史固辞不获免兴和二年中尉髙仲密引为侍御史寻加平西将军武定中卒子道纲挺从父弟元珍释褐司徒行参军稍迁司徒主簿赵郡王干开府属景眀中荆州长史久之为司徒从事中郎有公平称后迁中散大夫加征虏将军正光末山胡作逆除平阳太守假右将军为别将以讨之频破胡贼郡内以安武泰初改郡为唐州仍除元珍为刺史加右将军以破胡勲赐爵凉城侯尔朱荣之趣洛也遣其都督樊子鹄取唐州元珍与行台郦恽拒守不从为子鹄所陷被害世咸痛之子叔恭挺从父弟瑜之字仲琏少孤有学业太和中释褐奉朝请广陵王羽常侍累厯蕃佐入为司空功曹参军事太尉主簿迁冀州抚军府长史后为扬州平东府长史带南梁太守萧衍义州刺史文僧眀来降瑜之迎接有勲赐爵髙邑男孝昌初除鸿胪少卿三年卒年五十六赠平北将军瀛州刺史有三子长子孟舒字长才袭父爵累迁平东将军太中大夫兴和中除广平太守卒赠中军将军殷州刺史赠平东将军谥曰康孟舒弟仲舒武定末邺县令仲舒弟季舒给事黄门侍郎挺从祖弟修和州主簿子俭字元恭雅有噐度厯太学博士终扵符玺郎中俭弟绪字仲穆定州抚军府法曹参军绪小弟孝忠侍御史祕书郎并有容貌无他才识绪子子谦尚书郎子谦弟子让与侯景同反子谦坐以囚执遇病死于晋阳子让弟子廉等竝伏法脩和弟敬邕性长者有干用高祖时自司徒主簿转尚书都官郎中所在称职迁太子歩兵校尉景眀初母忧去职后中山王英南讨引为都督府长史加左中郎将以功赐爵临淄男迁龙骧将军太府少卿以本将军出除管州刺史厍莫奚国有马百匹因风入境敬邕悉令送还于是夷人感附熙平二年拜征虏将军太中大夫神龟中卒年五十七赠左将军济州刺史谥曰恭子子盛袭爵除奉朝请修和从弟接字显宾容貌魁伟放迈自高不拘常检为中书博士乐陵内史雅为任城王澄所礼待及澄为定州刺史接了无民敬王忻然容下之后为冀州安东府司马转乐陵太守还乡而卒挺族子纂字叔则博学有文才景眀中太学博士转员外散骑侍郎襄威将军既不为时知乃着无谈子论后为给事中延昌中除梁州征虏府长史熙平初为宁逺将军廷尉正每于大狱多所据眀有当官之誉时太原王静自廷尉监迁少卿纂耻居其下乃与静书辞气抑扬无上下之体又启求解任乃除左中郎将领尚书三公郎中未㡬以公事免后为洛阳令正光中卒年四十五赠司徒左长史凡所制文多行于世长子史武定末仪同府长流参军纂兄穆寛雅有度量州辟主簿卒子暹武定末度支尚书兼右仆射纂弟融字脩业奉朝请尚书令高肇出讨巴蜀引为统军还除员外散骑侍郎正光中定州别驾年四十二卒子鸿飜郡功曹纂从祖弟逰字延叔少有风槩释褐奉朝请稍迁太尉主簿江州刺史陈伯之启为司马还除奉车都尉大都督中山王英征义阳引为录事参军寻转司马及英败于钟离逰坐徙秦州久而得还大将军高肇西征引为统军除歩兵校尉迁豫州征虏府长史未几除征虏将军北赵郡太守竝有政绩熙平末转河东太守郡有盐戸常供州郡为兵子孙见丁从役逰矜其劳苦乃表闻请聼更代郡内感之太学旧在城内逰乃移置城南闲敞之处亲自说经当时学者莫不劝慕号为良守以本将军迁凉州刺史以母忧解任正光中起除右将军南秦州刺史固辞不免先是州人杨松柏杨洛徳兄弟数为反叛逰至州深加招慰松柏归款引为主簿稍以辞色诱之兄弟俱至松柏既州之豪帅感逰恩遇奨谕羣氐咸来归款且以过在前政不复自疑逰乃因宴会一时俱斩于是外人以其不信合境皆反正光五年夏秦州城人杀刺史李彦据州为逆数日之后逰知必不定谋欲出外寻为城人韩祖香孙攻于州馆逰事窘登楼慷慨悲叹乃推下小女而杀之义不为羣小所辱也寻为祖香等所执害时年五十二永安中赠散骑侍郎镇北将军定州刺史子伏䕶开府参军史臣曰髙祐学业优通知名前世儒俊之风门旧不陨诸子经传之器加有舍生之节崔挺兄弟风操髙亮懐文抱质歴事着称见重于朝野继世承家门族并着盖所谓彼有人焉魏书卷五十七卷五十七考证魏书卷五十七考证崔挺传其被寄遇如此北史无寄字孝芬率大都督李叔仁柴集等起战起当作赴魏书卷五十七考证魏书卷五十八钦定四库全书魏书卷五十八齐魏收撰列传第四十六杨播杨播字延庆自云恒农华隂人也高祖结仕慕容氏卒于中山相曾祖珍太祖时归国卒于上谷太守祖真河内清河二郡太守父懿延兴末为广平太守有称绩高祖南廵吏人颂之加宁逺将军赐帛三百匹征为选部给事中有公平之誉除安南将军洛州刺史未之任而卒赠以本官加𢎞农公谥曰简播本字元休太和中高祖赐改焉母王氏文明太后之外姑播少修整奉养尽礼擢为中散累迁给事领中起部曹以外亲优赐亟加前后万计进北部给事中诏播廵行北边高祖亲送及戸戒以军略未几除龙骧将军员外常侍转衞尉少卿常侍如故与阳平王颐等出漠北击蠕蠕大获而还高祖嘉其勲赐奴婢十口迁武衞将军复击蠕蠕至居然山而还除左将军寻假前将军随车驾南讨至钟离师回诏播领步卒三千骑五百为衆军殿时春水初长贼衆大至舟舰塞川播以诸军渡淮未讫严陈南岸身自居后诸军渡尽贼衆遂集于是围播乃为圆陈以御之身自搏击斩杀甚多相拒再宿军人食尽贼围更急高祖在北而望之既无舟船不得救援水势稍减播领精骑三百歴其舟船大唿曰今我欲渡能战者来贼莫敢动遂拥衆而济高祖甚壮之赐爵华隂子寻除右衞将军后从驾讨崔慧景萧衍于邓城破之进号平东将军时车驾耀威沔水上已设宴高祖与中军彭城王勰赌射左衞元遥在勰朋内而播居帝曹遥射侯正中筹限已满高祖曰左衞筹足右衞不得不解播对曰仰恃圣恩庶㡬必争于是弯弓而发其箭正中高祖笑曰养由基之妙何复过是遂举巵酒以赐播曰古人酒以养病朕今赏卿之能可谓今古之殊也从到悬瓠除太府卿进爵为伯景明初兼侍中使恒州赡恤寒乏转左衞将军出除安北将军并州刺史固辞乃授安西将军华州刺史至州借民田为御史王基所劾削除官爵延昌二年卒于家子侃等停柩不葬披诉积年至熙平中乃赠镇西将军雍州刺史并复其爵谥曰壮侃字士业颇爱琴书尤好计画时播一门贵满朝廷儿姪早通而侃独不交逰公卿罕有识者亲朋劝其出仕侃曰茍有良田何忧晚岁但恨无才具耳年三十一袭爵华隂伯释褐太尉汝南王悦骑兵叅军扬州刺史长孙稚请为录事参军萧衍豫州刺史裴邃治合肥城规相掩袭密购夀春郭人李𤓰花袁建等令为内应邃已纂勒兵士有期日矣而虑夀春疑觉遂谬移云魏始于马头置戍如闻复欲修白捺旧城若尔便稍相侵逼此亦须营欧阳设交境之备令板卒已集唯聼信还佐寮咸欲以实答之云无修白捺意而侃曰白捺小城本非形胜邃好小黠令集兵遣移虚搆是言得无有别图也稚深悟之乃云录事可造移报侃移曰彼之纂兵想别有意何为妄构白捺也他人有心予忖度之勿谓秦无人也邃得移谓已知觉便尔散兵𤓰花等以期契不㑹便相告发伏辜者十数家邃后竟袭夀春入罗城而退遂列营于㴝浆梁城日夕钞掠稚乃奏侃为统军侃叔椿为雍州刺史又请为其府录事参军带长安令府州之务多所委决及萧宝夤等军败北地功曹毛洪宾据郡引宼抄掠渭北侃启椿自出讨之遂购募战士信宿之间得三千余人衔枚夜进至冯翊郡西贼见大军卒至衆情离解洪宾遂通书送质乞求自效于是擒送宿勤明逹兄子贼署南平王乌过仁后雍州刺史萧宝夤据州反尚书仆射长孙稚讨之除侃镇逺将军谏议大夫为稚行台左丞寻转通直散骑常侍军次𢎞农侃白稚曰昔魏武与韩遂马超挟关为垒胜负之理久而无决岂才雄相类算略抗行当以河山险阻难用智力今贼守潼关全据形胜纵曹操更出亦无所骋奇必须北取蒲坂飞棹西岸置兵死地人有鬬心华州之围可不战而解潼关之贼必望风溃散诸处既平长安自克愚计可录请为明公前驱稚曰薛修义已围河东薛鳯贤又保安邑都督宗正珍孙停师虞坂久不能进虽有此计犹用为疑侃曰珍孙本行陈一夫因缘进逹可为人使未可使人一旦受元帅之任处分三军精神乱矣宁堪围贼河东治在蒲坂西带河湄所部之民多在东境脩义驱率壮勇西围郡邑父老妻弱尚保旧村若率衆一临方寸各乱人人思归则郡围自解不战而胜昭然在目稚从之令其子彦等领骑与侃于𢎞农北渡所领悉是骑士习于野战未可攻城先据石锥壁侃乃班告曰今且停军于此以待步卒兼观民情向背然后可行若送降名者各自还村候台军举烽火各亦应之以明降欵其无应烽者即是不降之村理须殄戮赏赉军士民遂转相告报未实降者亦诈举烽一宿之间火光遍数百里内围城之宼不测所以各自散归脩义亦即逃遁长安平侃颇有力建义初除冠军将军东雍州刺史其年州罢除中散大夫为都督镇潼关还朝除右将军岐州刺史属元颢内逼诏以本官假抚军将军为都督率衆镇大梁未发诏行北中郎将孝荘徙御河北执侃手曰朕停卿蕃寄移住此者正为今日但卿尊卑百口若随朕行所累处大卿可还洛寄之后图侃曰此诚陛下曲恩宁可以臣微族顿废君臣之义固求陪从至建州叙行从功臣自城阳王徽已下凡十人并増三阶以侃河梁之诚特加四阶侃固辞乞同诸人久乃见许于是除镇军将军度支尚书兼给事黄门侍郎敷西县开国公食邑一千戸及车驾南还颢令萧衍将陈庆之守北中城自据南岸有夏州义士为颢守河中渚乃密信通欵求破桥立效尒朱荣率军赴之及桥破应接不果皆为颢所屠灭荣因怅然将为还计欲更图后举侃曰未审明大王发并州之日已知有夏州义士指来相应为欲广申经略宁复帝基乎夫兵散而更合疮愈而更战持此收功自古不少岂可以一图不全而衆虑顿废今事不果乃是两贼相杀则大王之利矣若今即还民情失望去就之心何由可保未若召发民村惟多缚筏间以舟檝沿河广布令数百里中皆为渡势首尾既逺颢复知防何处一旦得渡必立大功荣大笑曰黄门即奏行此计于是尔朱兆与侃等遂于马渚杨南渡破颢子领军将军冠受擒之颢便南走车驾入都侃解尚书正黄门加征东将军金紫光禄大夫以济河之功进爵济北郡开国公増邑五百戸复除其长子师沖为袐书郎时所用钱人多私铸稍就薄小乃至风飘水浮米斗㡬直一千侃奏曰昔马援至陇西尝上书求复五铢钱事下三府不许及援征入为虎贲中郎亲对光武申释其趣事始施行臣顷在雍州亦表陈其事聼人与官并铸五铢钱使人乐为而俗弊得改㫖下尚书八座不许以今况昔即理不殊求取臣前表经御披析侃乃随事剖辨孝荘从之乃铸五铢钱如侃所奏万俟丑奴陷东秦遂围岐州扇诱巴蜀大都督尒朱天光率衆西伐诏侃以本官使持节兼尚书仆射为关右慰劳大使还朝除侍中加衞将军右光禄大夫荘帝将图尒朱荣也侃与其内弟李晞城阳王徽侍中李彧等咸预密谋尒朱兆之入洛也侃时休沐遂得潜窜归于华隂普泰初天光在关西遣侃子妇父韦义逺招慰之立盟许恕其罪侃从兄昱恐为家祸令侃出应假其食言不过一人身殁冀全百口侃往赴之秋七月为天光所害太昌初赠车骑将军仪同三司幽州刺史子纯陁袭播弟椿字延夀本字仲考太和中与播俱蒙高祖赐改性寛谨初拜中散典御廐曹以端慎小心专司医药迁内给事与兄播并侍禁闱又领兰台行职改授中部曹析讼公正高祖嘉之及文明太后崩高祖五日不食椿进諌曰陛下至性孝过有虞居哀五朝水浆不御羣下惶灼莫知所言陛下荷祖宗之业临万国之重岂可同匹夫之节以取僵仆且圣人之礼毁不灭性纵陛下欲自贤于万代其若宗庙何高祖感其言乃一进粥转授宫舆曹少卿加给事中出为安逺将军豫州刺史高祖自洛向豫幸其州馆信宿赐马十匹缣千匹迁冠军将军济州刺史高祖自钟离趣邺至磝碻幸其州馆又赐马二匹缣千五百匹坐为平原太守崔敞所讼廷尉论輙收市利费用官炭免官后降为宁朔将军梁州刺史初武兴王杨集始为杨灵珍所破降于萧鸾至是率贼万余自汉中而北规复旧土椿领歩骑五千出顿下辨贻书集始开以利害集始执书对使者曰杨使君此书除我心腹之疾遂领其部曲千余人来降寻以母老解还后武都氐杨㑹反假椿节冠军将军都督西征诸军事行梁州刺史与军司羊祉讨破之于后梁州运粮为羣氐劫夺诏椿兼征虏将军持节招慰寻以氐叛拜光禄大夫假平西将军督征讨诸军事以讨之还兼太仆卿秦州羌吕茍儿泾州屠各陈聸等聚衆反诏椿为别将𨽻安西将军元丽讨之贼入陇守蹊自固或谋伏兵山陉断其出入待粮尽而攻之或云斩除山木纵火焚之然后进讨椿曰并非计也此本规盗非有经略自王师一至无战不摧所以深窜者正避死耳今宜勒三军勿更侵掠贼必谓我见险不前心轻我军然后掩其不备可一举而平矣乃缓师不进贼果出掠乃以军中驴马饵之不加讨逐如是多日隂简精卒衔枚夜袭斩瞻𫝊首入正太仆卿加安东将军初显祖世有蠕蠕万余戸降附居于高平薄骨律二镇太和之末叛走略尽惟有一千余家太中大夫王通高平镇将郎育等求徙置淮北防其叛走诏许之虑不从命乃使椿持节往徙焉椿以为徙之无益上书曰臣以古人有言裔不谋夏夷不乱华荒忽之人羁縻而已是以先朝居之于荒服之间者正以恱近来逺招附殊俗亦以别华戎异内外也今新附者衆若旧者见徙新者必不安不安必思土思土则走叛狐死首丘其害方甚又此族类衣毛食肉乐冬便寒南土湿热往必将尽进失归伏之心退非藩衞之益徙在中夏而生后患愚心所见谓为不可时八座议不从遂徙于济州缘河居之冀州元愉之难果悉浮河赴贼所在抄掠如椿所策永平初徐州城人成景儁以宿豫叛诏椿率衆四万讨之不克而返久之除都督朔州抚㝠武川懐朔三镇三道诸军事平北将军朔州刺史在州为廷尉奏椿前为太仆卿日招引细人盗种牧田三百四十顷依律处刑五岁尚书邢峦据正始别格奏椿罪应除名为庶人注籍盗门同籍合门不仕世宗以新律既班不宜杂用旧制诏依寺断聼以赎论寻加抚军将军入除都官尚书监修白沟堤堰复以本将军除定州刺史自太祖平中山多置军府以相威摄凡有八军军各配兵五千食禄主帅军各四十六人自中原稍定八军之兵渐割南戍一军兵才千余然主帅如故费禄不少椿表罢四军减其帅百八十四人州有宗子稻田屯兵八百戸年常发夫三千草三百车修补畦堰椿以屯兵惟输此田课更无傜役及至闲月即应修治不容复劳百姓椿亦表罢朝廷从之椿在州因治黒山道余功伐木私造佛寺役使兵力为御史所劾除名为庶人正光五年除辅国将军南秦州刺史时南秦州反叛路又阻塞仍停长安转授岐州复除抚军将军衞尉卿转左衞将军又兼尚书右仆射驰驿诣并肆赍绢三万匹募召恒朔流民拣充军士不行寻加衞将军出除都督雍南豳二州诸军事本将军雍州刺史又进号车骑大将军仪同三司萧寳夤元恒芝诸军为贼所败恒芝从渭北东渡椿使追之不止寳夤后至留于逍遥园内收集将士犹得万余由是三辅人心颇得安帖于时泾岐及豳悉已陷贼扶风以西非复国有椿乃鸠募内外得七千余人遣兄子录事参军侃率以防御诏椿以本官加侍中兼尚书右仆射为行台节度关西诸将其统内五品已下郡县须有补用者任即拟授椿遇暴疾频启乞解诏许之以萧寳夤代椿为刺史行台椿还乡里遇子昱将还京师因谓曰当今雍州刺史亦不贤于萧寳夤但其上佐朝廷应遣心膂重人何得任其牒用此乃圣朝百虑之一失且寳夤不借刺史为荣吾观其得州喜悦不少至于赏罚云为不依常宪恐有异心关中可惜汝今赴京称吾此意以启二圣并白宰辅更遣长史司马防城都督欲安关中正须三人耳如其不遣必成深忧昱还面启肃宗及灵太后并不信纳及寳夤邀害御史中尉郦道元犹上表自理称为椿父子所谤诏复除椿都督雍岐南豳三州诸军事本将军开府仪同三司雍州刺史讨蜀大都督椿辞以老病不行建义元年迁司徒公尒朱荣东讨葛荣诏椿统衆为后军荣擒葛荣乃止永安初进位太保侍中给后部鼓吹元颢入洛椿子征东将军昱出镇荥阳为颢所擒又椿弟顺为冀州刺史顺子仲宣正平太守兄子侃弟子遁并从驾河北为颢嫌疑以椿家世显重恐失人望未及加罪时人助其忧怖或有劝椿携家避祸椿曰吾内外百口何䖏逃窜正当坐任运耳荘帝还宫椿每辞逊不许上书频乞归老诏曰椿国之老成方所尊尚遽以高年愿言致仕顾懐旧徳是以未从但告谒频烦辞理弥固以兹难夺又所重违今便允其雅志可服侍中朝服赐服一具衣一袭八尺牀帐几杖不朝乗安车驾驷马给扶传诏二人仰所在郡县时以礼存问安否方乖询访良用怃然椿奉诏于华林园帝下御座执椿手流泪曰公先帝旧臣实为元老今四方未宁理须谘访但高尚其志决意不留既难相违深用悽怆椿亦歔欷欲拜荘帝亲执不聼于是赐以绢布给羽林衞送羣公百寮饯于城西张方桥行路观者莫不称叹椿临行诫子孙曰我家入魏之始即为上客给田宅赐奴婢马牛羊遂成富室自尔至今二十年二千石方伯不絶禄恤甚多至于亲姻知故吉凶之际必厚加赠襚来往宾寮必以酒肉饮食是故亲姻朋友无憾焉国家初丈夫好服綵色吾虽不记上谷翁时事然记清河翁时服饰恒见翁着布衣韦带常约敕诸父曰汝等后世脱若富贵于今日者慎勿积金一斤綵帛百匹已上用为富也又不聼治生求利又不聼与势家作婚姻至吾兄弟不能遵奉今汝等服乗以渐华好吾是以知恭俭之徳渐不如上世也又吾兄弟若在家必同盘而食若有近行不至必待其还亦有过中不食忍饥相待吾兄弟八人今存者有三是故不忍别食也又愿毕吾兄弟世不异居异财汝等眼见非为虚假如闻汝等兄弟时有别斋独食者此又不如吾等一世也吾今日不为贫贱然居住舍宅不作壮丽华饰者正虑汝等后世不贤不能保守之方为势家所夺北都时朝法严急太和初吾兄弟三人并居内职兄在高祖左右吾与津在文明太后左右于时口敕责诸内官十日仰宻得一事不列便大瞋嫌诸人多有依敕宻列者亦有太后高祖中间传言构闲者吾兄弟自相诫曰今忝二圣近臣母子闲甚难宜深慎之又列人事亦何容易纵被瞋责慎勿轻言十余年中不尝言一人罪过当时大被嫌责答曰臣等非不闻人言正恐不审仰误圣聼是以不敢言于后终以不言蒙赏及二圣闲言语终不敢輙尔传通太和二十一年吾从济州来朝在清徽堂豫䜩髙祖谓诸王诸贵曰北京之日太后严明吾每得杖左右因此有是非言语和朕母子者唯杨椿兄弟遂举赐四兄及吾酒汝等脱若万一蒙时主知遇宜深慎言论不可轻论人恶也吾自惟文武才艺门望姻援不胜他人一旦位登侍中尚书四厯九卿十为刺史光禄大夫仪同开府司徒太保津今复为司空者正由忠贞小心谨慎口不尝论人过无贵无贱待之以礼以是故至此耳闻汝等学时俗人乃有坐而待客者有驱驰势门者有轻论人恶者及见贵胜则敬重之见贫贱则慢易之此人行之大失立身之大病也汝家仕皇魏以来髙祖以下乃有七郡太守三十二州刺史内外显职时流少比汝等若能存礼节不为奢淫憍慢假不胜人足免尤诮足成名家吾今年始七十五自惟气力尚堪朝觐天子所以孜孜求退者正欲使汝等知天下满足之义为一门法耳非是茍求千载之名也汝等能记吾言百年之后终无恨矣椿还华隂踰年普泰元年七月为尒朱天光所害年七十七时人莫不寃痛之太昌初赠都督冀定殷相四州诸军事太师丞相冀州刺史子昱字元晷起家广平王懐左常侍懐好武事数出逰猎昱每规谏正始中以京兆广平二王国臣多有纵恣公行属请于是诏御史中尉崔亮穷治之伏法于都市者三十余人其不死者悉除名为民惟昱与博陵崔楷以忠諌得免后除太学博士员外散骑侍郎初尚书令王肃除扬州刺史出顿于洛阳东亭朝贵毕集诏令诸王送别昱伯父播同在饯席酒酣之后广阳王嘉北海王详等与播论议竞理播不为之屈北海顾谓昱曰尊伯性刚不伏理大不如尊使君也昱前对曰昱父道隆则从其隆道洿则从其洿伯父刚则不吐柔亦不茹一坐叹其能言肃曰非此郎何得申二父之羙也延昌三年以本官带詹事丞于时肃宗在懐抱之中至于出入左右乳母而已不令宫寮闻知昱谏曰陛下不以臣等凡浅备位宫臣太子动止宜令翼从然自此以来轻尔出入进无二傅辅导之羙退阙羣寮陪侍之式非所谓示民轨仪着君臣之义陛下若召太子必降手勅令臣下咸知为后世法于是诏曰自今已后若非朕手勅勿令儿輙出宫臣在直者从至万岁门久之转太尉掾兼中书舍人灵太后尝从容谓昱曰今帝年幼朕亲万机然自薄徳化不能感亲姻在外不称人心卿有所闻慎勿讳隐昱于是奏扬州刺史李崇五车载货恒州刺史杨钧造银食噐十具并饷领军元义灵太后召义夫妻泣而责之义深恨之昱第六叔舒妻武昌王和之妹和即义之从祖父舒早丧有一男六女及终丧而元氏频请别居昱父椿乃集亲姻泣而谓曰我弟不幸早终今男不婚女未嫁何怱怱便求离居不聼遂懐憾焉神龟二年瀛州民刘宣明谋反事觉逃窜义乃使和及元氏诬告昱藏隐宣明云父定州刺史椿叔华州刺史津并送甲仗三百具谋图不逞义又构成其事乃遣左右御仗五百人夜围昱宅而收之并无所获灵太后问其状昱具对元氏遘衅之端言至哀切太后乃解昱缚和及元氏并处死刑而义相左右和直免官元氏卒亦不坐及元义之废太后乃出昱为济隂内史中山玉熙起兵于邺义遣黄门卢同诣邺刑熙并穷党与同希义旨就郡鏁昱赴邺讯百日后乃还任孝昌初除征虏将军中书侍郎迁给事黄门侍郎时北镇饥民二十余万诏昱为使分散于冀定瀛三州就食后贼围豳州诏昱兼侍中持节催西北道大都督北海王颢仍随军监察豳州围解雍州蜀贼张映龙姜神逹知州内空虚谋欲攻掩刺史元脩义惧而请援一日一夜书移九通都督李叔仁迟疑不赴昱曰长安关中基本今大军䪺在泾豳与贼相对若使长安不守大军自然瓦散此军虽往有何益也遂与叔仁等俱进于陈斩神逹及诸贼四百许人余悉奔散诏以昱受㫖催督而颢军稽缓遂免昱官乃兼侍中催军寻除征虏将军泾州刺史未㡬昱父椿出为雍州刺史征昱还除吏部郎中武衞将军转北中郎将加安东将军及萧寳夤等败于关中以昱兼七兵尚书持节假抚军将军都督防守雍州昱遇贼失利而返除度支尚书转抚军徐州刺史寻除镇东将军假车骑将军东南道都督又加散骑常侍后太山太守羊侃据郡南叛萧衍遣将军王辩率衆侵宼徐州番郡人续灵珍受衍平北将军番郡刺史拥衆一万攻逼番城昱遣别将刘馘击破之临陈斩灵珍首王辩退走侃兄深时为徐州行台府州咸欲禁深昱曰昔叔向不以鲋也见废春秋贵之奈何以侃罪深也宜聼朝㫖不许羣议还朝未㡬属元颢侵逼大梁除昱征东将军右光禄大夫加散骑常侍使持节假车骑将军为南道大都督镇荥阳颢既擒济隂王晖业乗虚径进大兵集于城下遣其左衞刘业王道安等招昱令降昱不从颢遂攻之城陷都督元恭太守西河王悰并踰城而走俱被擒絷昱与弟息五人在门楼上须臾颢至执昱下城面责昱曰杨昱卿今死甘心否卿自负我非我负卿也昱荅曰分不望生向所以不下楼者正虑乱兵耳但恨八十老父无人供养负病黄泉求乞小弟一命便死不朽也颢乃拘之明旦颢将陈庆之胡光等三百余人伏颢帐前请曰陛下渡江三千里无遗镞之费昨日一朝杀伤五百余人求乞杨昱以快意颢曰我在江东尝闻梁主言初下都日袁昻为吴郡不降称其忠节奈何杀杨昱自此之外任卿等所请于是斩昱下统帅三十七人皆令蜀兵刳腹取心食之颢既入洛除昱名为民孝荘还宫还复前官及父椿辞老请解官从养诏不许尒朱荣之死也昱为东道行台率衆拒尒朱仲逺会尒朱兆入洛昱还京师后归乡里亦为天光所害太昌初赠都督瀛定二州诸军事骠骑大将军司空公定州刺史子孝邕员外郎走免匿于蛮中潜结渠帅谋应齐献武王以诛尒朱氏微服入洛参伺机㑹为人所告世隆收付廷尉掠杀之椿弟颕字惠哲本州别驾子叔良武定中新安太守颕弟顺字延和寛裕谨厚太和中起家奉朝请累迁直合将军北中郎将兼武衞将军太仆卿预立荘帝之功封三门县开国公食邑七百户出为平北将军冀州刺史寻进号抚军将军罢州还遇害年六十五太昌初赠都督相殷二州诸军事太尉公录尚书事相州刺史子辩字僧逹厯通直常侍平东将军东雍州刺史辩弟仲宣有风度才学自奉朝请稍迁太尉掾中书舍人通直散骑侍郎加镇逺将军赐爵𢎞农男建义初迁通直常侍出为平西将军正平太守进爵为伯在郡有能名就加安西将军还京之日兄弟与父同遇害辩太昌初赠使持节都督燕恒二州诸军事车骑大将军仪同三司恒州刺史仲宣赠都督青光二州诸军事车骑大将军尚书右仆射青州刺史仲宣子元就幼而俊拔收捕时年九岁牵挽兵人谓曰欲害诸尊乞先就死兵人以刀斫断其臂犹请死不止遂先杀之永熙初赠汝隂太守仲宣弟测朱衣直合亦同时见害太昌中赠都督平营二州诸军事镇北将军吏部尚书平州刺史测弟稚卿太昌中为尚书右丞坐事死顺弟津字罗汉本名延祚高祖赐名焉少端谨以噐度见称年十一除侍御中散于时高祖沖幼文明太后临朝津曽久侍左右忽咳逆失声遂吐血数升藏衣袖太后闻声阅而不见问其故具以实言遂以敬慎见知赐缣百匹迁符玺郎中津以身在禁密不外交逰至于宗族姻表罕相祗候司徒冯诞与津少结交逰而津见其贵宠每恒退避及相招命多辞疾不往诞以为恨而津逾逺焉人或谓之曰司徒君之少旧宜蒙进逹何遽自外也津曰为势家所厚复何容易但全吾今日亦以足矣转振威将军领监曹奏事令又为直寝迁太子歩兵校尉高祖南征以津为都督征南府长史至悬瓠征加直合将军后从驾济淮司徒诞薨高祖以津送柩还都迁长水校尉仍直合景明中世宗逰扵北邙津时陪从太尉咸阳王禧谋反世宗驰入华林时直合中有同禧谋皆在从限及禧平帝顾谓朝臣曰直合半为逆党非至忠者安能不预此谋因拜津左中郎将迁骁骑将军仍直合出除征虏将军岐州刺史津巨细躬亲孜孜不倦有武功民赍绢三匹去城十里为贼所劫时有使者驰驿而至被劫人因以告之使者到州以状白津津乃下教云有人着某色衣乗某色马在城东十里被劫不知姓名若有家人可速收视有一老母行出而哭云是已子于是遣骑追收并绢俱获自是阖境畏服至于守令寮佐有渎货者未曽公言其罪常以私书切责之于是官属感厉莫有犯法以母忧去职延昌末起为右将军华州刺史与兄播前后皆牧本州当世荣之先是受调绢匹度尺特长在事因缘共相进退百姓苦之津乃令依公尺度其输物尤好者赐以杯酒而出所输少劣亦为受之但无酒以示其耻于是人竞相劝官调更胜旧日还除北中郎将带河内太守太后疑津贰已不欲使其处河山之要转平北将军肆州刺史仍转并州刺史将军如故征拜右衞将军孝昌初加散骑常侍寻以本官行定州事既而近镇扰乱侵逼旧京乃加津安北将军假抚军将军北道大都督右衞寻转左衞加抚军将军始津受命出据灵邱而贼帅鲜于修礼起于博陵定州危急遂回师南赴始至城下营垒未立而州军新败津以贼既乗胜士衆劳疲栅垒未安不可拟敌贼必夜至则万无一全欲移军入城更圗后举刺史元固称贼既逼城不可示弱闭门不内津挥刀欲斩门者军乃得入城贼果夜至见栅空而去其后贼攻州城东面已入罗城刺史闭小城东门城中搔扰不敢出战津欲御贼长史许被守门不聼津手剑击被不中被乃走津开门出战斩贼帅一人杀贼数百贼退人心少安诏除衞尉卿征官如故以津兄衞尉卿椿代为左衞寻加镇军将军讨虏都督兼吏部尚书北道行台初津兄椿得罪此州由鉅鹿人赵略投书所致及津之至略举家逃走津乃下教慰喻令其还业于是阖州愧服逺近称之时贼帅薛脩礼杜洛周残掠州境孤城独立在两宼之间津贮积柴粟修理战具更营雉堞贼每来攻机械竞起又扵城中去城十歩掘地至泉广作地道潜兵涌出置炉铸鐡持以灌贼贼遂相语曰不畏利槊坚城唯畏杨公铁星津与贼帅元洪业及与贼中督将尉灵根程杀鬼潘法显等书晓喻之并授鐡劵许以爵位令图贼帅毛普贤洪业等感悟复书云今与诸人密议欲杀普贤愿公聼之又贼欲围城正为取北人耳城中所有北人必须尽杀公若置之恐纵敌为患矣愿公察之津以城内北人虽是恶党然掌握中物未忍便杀但收内子城防禁而已将吏无不感其仁恕朝廷初以鐡劵二十枚委津分给津随贼中首领闲行送之脩礼普贤颇亦由此而死既而杜洛周围州城津尽力捍守诏加卫将军封开国县侯邑一千户将士有功者任津科赏兵民给复八年葛荣以司徒说津津大怒斩其使以絶之自受攻围经渉三稔朝廷不能拯赴乃遣长子遁突围而出诣蠕蠕主阿那瓌令其讨贼遁日夜泣谕阿那瓌遣其从祖吐豆发率精骑一万南出前锋已达广昌贼防塞隘口蠕蠕持疑遂还津长史李裔引贼踰城贼入转衆津苦战不敌遂见拘执洛周脱津衣服置地牢下数日欲将烹之诸贼还相谏止遂得免害津曾与裔相见对诸贼帅以大义责之辞泪俱发裔大慙典守者以相告洛周弗之责也及葛荣吞洛周复为荣所拘守荣破始得还洛永安初诏除津本将军荆州刺史加散骑常侍当州都督津以前在中山陷宼诣阙固辞竟不之任二年兼吏部尚书又除车骑将军左光禄大夫仍除吏部元颢内逼荘帝将亲出讨以津为中军大都督兼领军将军未行颢入及颢败津乃入宿殿中扫洒宫掖遣第二子逸封闭府库各令防守及帝入也津迎于北邙流涕谢罪帝深嘉慰之寻以津为司空加侍中尒朱荣死也以津为都督并肆燕恒云朔显汾蔚九州诸军事骠骑大将军兼尚书令北道大行台并州刺史侍中司空如故委津以讨胡经略津驰至邺手下唯羽林五百人士马寡弱始加招募将从滏口而入值尒朱兆等便已克洛相州刺史李神等议欲与津举城通欵津不从以子逸既为光州刺史兄子昱时为东道行台鸠率部曲在于梁沛津规欲东转更为方略乃率轻骑望于济州渡河而尒朱仲逺已陷东郡所图不遂乃还京师普泰元年亦遇害于洛时年六十三太昌初赠都督秦华雍三州诸军事大将军太傅雍州刺史谥曰孝穆将葬本乡诏大鸿胪持节监䕶丧事津有六子长子遁字山才其家贵显诸子弱冠咸縻王爵而遁性澹退年近三十方为镇西府主簿累迁尚书郎荘帝北廵奉诏慰劳山东车驾入洛除尚书左丞又为光禄大夫仍左丞永安末父津受委河北兼黄门郎诣邺参行省事寻迁征东将军金紫光禄大夫亦被害于洛时年四十二太昌初赠车骑大将军仪同三司幽州刺史谥曰恭定遁弟逸字遵道有当世才度起家员外散骑侍郎以功赐爵华隂男转给事中父津在中山为贼攻逼逸请使于尔朱荣征师赴救诏许之建义初荘帝犹在河阳逸独往谒帝特除给事黄门侍郎领中书舍人及朝士滥祸帝益忧怖诏逸昼夜陪侍数日之内常寝宿于御牀前帝曽夜中谓逸曰昨来举目唯见异人頼得卿差以自慰寻除吏部郎中出为平西将军南秦州刺史加散骑常侍时年二十九于时方伯之少未有先之者仍以路阻不行改除平东将军光州刺史逸折节绥抚乃心民务或日昃不食夜分不寝至于兵人从役必亲自送之或风日之中雨雪之下人不堪其劳逸曽无倦色又法令严眀寛勐相济于是合境肃然莫敢干犯时灾俭连岁人多饿死逸欲以仓粟赈给而所司惧罪不敢逸曰国以人为本人以食为命百姓不足君孰与足假令以此获戾吾所甘心遂出粟然后申表右仆射元罗以下谓公储难阙并执不许尚书令临淮王彧以为宜贷二万诏聼二万逸既出粟之后其老小残疾不能自存活者又于州门煮粥饭之将死而得济者以万数帝闻而善之逸为政爱人尤憎豪猾广设耳目其兵吏出使下邑皆自持粮人或为设食者虽在闇室终不进咸言杨使君有千里眼那可欺之在州政绩尤羙及其家祸尒朱仲逺遣使扵州害之时年三十二吏人如丧亲戚城邑村洛为营斋供一月之中所在不絶太昌初赠都督豫郢二州诸军事衞将军尚书仆射豫州刺史谥曰贞逸弟谧字遵智辟太尉行参军厯员外散骑常侍以功赐爵𢎞农伯镇军将军金紫光禄大夫衞将军在晋阳为尒朱兆所害太昌初赠骠骑将军兖州刺史谧弟遵彦武定中吏部尚书华隂县开国侯津弟暐字延季性雅厚颇有文学起家奉朝请稍迁散骑侍郎直合将军本州大中正兼武卫将军尚食典御孝昌初正武衞将军加散骑常侍安南将军荘帝初遇害扵河隂赠衞将军仪同三司雍州刺史子元让武定末尚书祠部郎中播家世纯厚并敦义让昆季相事有如父子播刚毅椿津恭谦与人言自称名字兄弟旦则聚于廰堂终日相对未曾入内有一羙味不集不食廰堂间往往帏幔隔障为寝息之所时就休偃还共谈笑椿年老曾他处醉归津扶侍还室仍假寐合前承候安否椿津年过六十并登台鼎而津尝旦暮参问子姪罗列阶下椿不命坐津不敢坐椿每近出或日斜不至津不先饭椿还然后共食食则津亲授匙箸味皆先尝椿命食然后食津为司空于时府主皆引寮佐人就津求官津曰此事须家兄裁之何为见问初津为肆州椿在京宅每有四时嘉味輙因使次附之若或未寄不先入口椿每得所寄輙对之下泣兄弟皆有孙唯椿有曽孙年十五六矣椿常欲为之早娶望见𤣥孙自昱已下率多学尚时人莫不钦羡焉一家之内男女百口缌服同㸑庭无间言魏世以来唯有卢渊兄弟及播昆季当世莫逮焉世隆等将害椿家诬其为逆奏请收治前废帝不许世隆复苦执不得已下诏付有司检闻世隆遂遣歩骑夜围其宅天光亦同日收椿于华隂东西两家无少长皆遇祸籍其家世隆后乃奏云杨家实反夜拒军人遂尽格杀废帝惋恨久之不言而已知世隆纵擅无如之何永熙中椿合家归葬华隂衆咸观而悲伤焉播族弟钧祖晖库部给事稍迁洛州刺史卒赠𢎞农公谥曰简父恩河间太守钧颇有干用自廷尉正为长水校尉中垒将军洛阳令出除中山太守入为司徒左长史又除徐州东荆州刺史还为廷尉卿拜恒州刺史转懐朔镇将所居以彊济称后为抚军将军七兵尚书北道行䑓卒赠使持节散骑常侍车骑大将军左光禄大夫华州刺史长子暄卒于尚书郎暄弟穆华州别驾穆弟俭宁逺将军顿邱太守建义初除太府少卿寻为华州中正加左将军俭与元颢有旧及颢入洛受其位任荘帝还宫坐免后以本将军颕州刺史寻加散骑常侍平南将军州罢不行普泰初除征南将军金紫光禄大夫永熙中以大将军除北雍州刺史仍陷关西俭弟寛自宗正丞建义初为通直散骑侍郎领河南尹丞稍迁散骑常侍安东将军永安二年除中军将军太府卿后为散骑常侍骠骑将军右光禄大夫澄城县开国伯太昌初除给事黄门侍郎寻加骠骑大将军除华州大中正监内典书事坐事去官永熙三年兼武衞将军又除黄门郎随出帝入关西俭寛皆轻薄无行为人流所鄙史臣曰杨播兄弟俱以忠毅谦谨荷内外之任公卿牧守荣赫累朝所谓门生故吏遍于天下而言色恂恂出于诚至恭徳慎行为世师范汉之万石家风陈纪门法所不过也诸子秀立青紫盈庭其积善之庆欤及胡逆擅朝淫刑肆毒以斯族而遇斯祸报施之理何相反哉魏书卷五十八卷五十八考证魏书卷五十八考证杨播传尒朱荣东讨葛荣讨监本作封各本同本书孝荘帝纪建义元年九月壬申柱国大将军尒朱荣率骑七千讨葛荣于淦口破擒之余衆悉降冀定沧瀛殷五州平则封字乃讨字之讹也魏书卷五十八考证魏书卷五十九钦定四库全书魏书卷五十九齐魏收撰列传第四十七刘昶萧宝夤萧正表刘昶字休道义隆第九子也义隆时封义阳王兄骏以为征北将军徐州刺史开府及骏子子业立昏狂肆暴害其亲属疑昶有异志昶闻甚惧遣典籖虞法生表求入朝以观其意子业曰义阳与太宰谋反我欲讨之今知求还甚善又屡诘法生义阳谋事汝何故不启法生惧祸走归彭城昶欲袭建康诸郡竝不受命和平六年遂委母妻携妾吴氏作丈夫服结义从六十余人间行来降在路多叛随昶至者二十许人昶虽学不渊洽略览子史前后表启皆其自制朝廷嘉重之尚武邑公主拜侍中征南将军驸马都尉封丹阳王嵗余而公主薨更尚建兴长公主皇兴中刘彧遣其员外郎李丰来朝显祖诏昶与彧书为兄弟之戒彧不答责昶以母为其国妾宜如春秋荀罃对楚称外臣之礼寻敕昶更与彧书昶表曰臣植根南伪託体不殊秉旄作牧职班台位天厌子业夷戮同体背本归朝事舍簪笏臣弟彧废姪自立彰于遐迩孔懐之义难夺为臣之典靡经棠棣之咏可修越敬之事未允臣若改书事为二敬犹修往文彼所不纳伏愿圣慈停臣今答朝廷从之拜外都坐大官公主复薨更尚平阳长公主昶好犬马爱武事入国歴纪犹布衣皂冠同凶素之服然诃詈童仆音杂夷夏虽在公坐诸王每侮弄之或戾手啮臂至于痛伤笑唿之声闻于御听高祖每优假之不以怪问至于陈奏本国事故语及征役则能歛容涕泗悲动左右而天性褊躁喜怒不恒每至威忿楚朴特苦引待南士礼多不足縁此人懐畏避太和初转内都坐大官及萧道成杀刘准时遣诸将南伐诏昶曰卿识机体运先觉而来卿宗庙不复血食朕闻斯问矜忿兼懐今遣大将军率南州甲卒以伐逆竖克荡兇丑翦除民害氛秽既清即胙卿江南之土以兴蕃业乃以本将军与诸将同行路经徐州哭拜其母旧堂哀感从者乃遍循故居处处陨涕左右亦莫不辛酸及至军所将欲临陈四面拜诸将士自陈家国灭亡蒙朝廷慈覆辞理切至声气激扬涕泗横流三军咸为感叹后昶恐雨水方降表请还师从之又加仪同三司领仪曹尚书于时改革朝仪诏昶与蒋少游专主其事昶条上旧式略不遗忘高祖引见于宣文堂昶启曰臣本国不造私有虐政不能废昏立徳扶定倾危万里奔波投䕃皇阙仰赖天慈以存首领然大耻未雪痛愧纒心属逢陛下釐校之始愿垂曲恩处臣边戍招集遗人以雪私耻虽死之日犹若生年悲泣良久髙祖曰卿投诚累纪本邦湮灭王者未能恤难矜灾良以为愧出蕃之日请别当处分后以昶女为乡君高祖临宣文堂见武兴王杨集始既而引集始入宴诏昶曰集始边方之酋不足以当诸侯之礼但王者不遗小国之臣况此蕃垂之主故劳公卿于此昶对曰陛下道化光被自北而南故巴汉之雄远觐天阙臣猥瞻盛礼实忻嘉遇高祖曰武兴宕昌于礼容竝不闲备向见集始观其举动有贤于弥承昶对曰陛下惠洽普天泽流无外武兴蕞尔岂不食椹怀音又为中书监开建五等封昶齐郡开国公加宋王之号十七年春髙祖临经武殿大议南伐语及刘萧簒夺之事昶每悲泣不已因奏曰臣本朝沦丧艰毒备罹冀恃国灵释臣私耻顿首拜谢高祖亦为之流涕礼之弥崇萧赜雍州刺史曹虎之诈降也诏昶以兵出义阳无功而还十八年除使持节都督吴越楚彭城诸军事大将军固辞诏不许又赐布千匹及发高祖亲钱之命百寮赋诗赠昶又以其文集一部赐昶高祖因以所制文笔示之谓昶曰时契胜残事钟文业虽则不学欲罢不能脱思一见故以相示虽无足味聊复为笑耳其重昶如是自昶之背彭城至是久矣其昔斋宇山池竝尚存立昶更修缮还处其中不能绥边怀物抚接义故而闺门喧猥内外姦杂前民旧吏莫不慨叹焉豫营墓于彭城西南与三公主同茔而异穴发石累之坟崩压杀十余人后复移改为公私费害高祖南讨昶候驾于行宫高祖遣侍中迎劳之昶讨萧昭业司州虽屡破贼军而义阳拒守不克昶乃班师十九年高祖在彭城昶至入见昶曰臣奉敕专征尅殄兇丑徒劳士马久淹嵗时有损威灵伏听斧钺高祖曰朕之此行本无攻守之意正欲伐罪弔民宣威布徳二事既畅不失本图朕亦无克而还岂但卿也十月昶朝于京师高祖临光极堂大选髙祖曰朝因月旦欲评魏典夫典者为国大纲治民之柄君能好典则国治不能则国乱我国家昔在恒代随时制作非通世之长典故自夏及秋亲议条制或言唯能是寄不必拘门朕以为不尔何者当今之世仰祖质朴清浊同流混齐一等君子小人名品无别此殊为不可我今八族以上士人品第有九九品之外小人之官复有七等若茍有其人可起家为三公正恐贤才难得不可止为一人浑我典制故令班镜九流清一朝轨使千载之后我得髣像唐虞卿等依俙元凯昶对曰陛下光宅中区惟新朝典刋正九流为不朽之法岂唯髣像唐虞固以有高三代高祖曰国家本来有一事可慨可慨者何恒无公言得失今卿等各尽其心人君患不能纳羣下之谏为臣患不能尽忠于主朕今举一人如有不可卿等尽言其失若有才能而朕所不识者宜各举所知朕当虚已延纳若能如此能举则受赏不言则有罪及论大将军高祖曰刘昶即其人也后给班劒二十人二十一年四月薨于彭城年六十二高祖为之举哀给温明祕器钱百万布五百匹蜡三百斤朝服一具衣一袭赠假黄钺太傅领扬州刺史加以殊礼备九钖给前后部羽葆鼔吹依晋琅邪武王伷故事谥曰明昶适子承绪主所生也少而尫疾尚高祖妹彭城长公主为驸马都尉先昶卒赠员外常侍长子文远次辉字重昌竝皆疎狂昶深虑不能守其爵封然辉犹小未多罪过乃以为世子袭封正始初尚兰陵长公主世宗第二姊也拜员外常侍公主颇严妬辉尝私幸主侍婢有身主笞杀之剖其孕子节解以草装实婢腹祼以示辉辉遂忿憾疎薄公主公主姊因入听讲言其故于灵太后太后敕清河王怿穷其事怿与高阳王雍广平王怀奏其不和之状无可为夫妇之理请离婚削除封位太后从之公主在宫周嵗高阳王及刘腾等皆为言于太后太后虑其不改未许之雍等屡请不已听复旧义太后流涕送公主诫令谨护正光初辉又私婬张陈二氏女公主更不检恶主姑陈留公主共相扇奨遂与辉复致忿争辉推主堕床手脚殴蹈主遂伤胎辉惧罪逃逸灵太后召清河王怿决其事二家女髠笞付宫兄弟皆坐鞭刑徙配敦煌为兵公主因伤致薨太后亲临恸哭举哀太极东堂出葬城西太后亲送数里尽哀而还谓侍中崔光曰向哭所以过哀者追念公主为辉顿辱非一乃不关言能为隠忍古今宁有此此所以痛之后执辉于河内之温县幽于司州将加死刑会赦得免三年复其官爵迁征虏将军中散大夫四年辉卒家遂衰顿无复可纪文远歴歩兵校尉前将军景明初为统军在寿春坐谋杀刺史王肃以寿春叛事发伏法有通直郎刘武英者太和十九年从淮南内附自云刘裕弟长沙景王道怜之曽孙赐爵建宁子司徒外兵参军稍转歩兵校尉游击将军卒于河内太守而昶不以为族亲也萧宝夤字智亮萧鸾第六子宝卷母弟也鸾之窃位封宝夤建安王宝卷立以为车骑将军开府领石头戍军事宝卷惛狂其直后刘灵运等谋奉宝夤密遣报宝夤宝夤许之遂迎宝夤率石头文武向其台城称警跸百姓随从者数百人㑹日暮城门闭乃烧三尚及建业城城上射杀数人衆乃奔散宝夤弃车歩走部尉执送之自列为人所逼宝卷亦不罪责也宝卷弟宝融僭立以宝夤为卫将军南徐州刺史改封鄱阳王萧衍既克建业杀其兄弟将害宝夤以兵守之未至严急其家阉人颜文智与左右麻拱黄神密计穿墻夜出宝夤具小船于江岸脱本衣服着乌布𥜗腰系千许钱潜赴江畔蹑屩徒歩脚无全皮防守者至明追之宝夤假为钓者随流上下十余里追者不疑待散乃度西岸遂委命投华文荣文荣与其从子天龙惠连等三人弃家将宝夤遁匿山涧赁驴乘之昼伏宵行景明二年至寿春之东城戍戍主杜元伦推检知实萧氏子也以礼延待驰告扬州刺史任城王澄澄以车马侍卫迎之时年十六徒歩憔悴见者以为掠卖生口也澄待以客礼乃请丧居斩衰之服澄遣人晓示情礼以丧兄之制给其齐衰宝夤从命澄率官寮赴弔宝夤居处有礼不饮酒食肉辍笑简言一同极哀之节寿春多其故义皆受慰唁唯不见夏侯一族以夏侯同萧衍故也改日造澄澄深器重之景明三年闰四月诏曰萧宝夤深识机运归诚有道冒崄履屯投命绛阙微子陈韩亦曷以过也可遣羽林监领主书刘桃符诣彼迎接其资生所湏之物及衣冠车马在京邸馆付尚书悉令预备及至京师世宗礼之甚重伏诉阙下请兵南伐虽遇暴风大雨终不暂移是年冬萧衍江州刺史陈伯之与其长史褚胄等自寿春归降请军立効世宗以宝夤诚恳及伯之所陈时不可失四年二月乃引八座门下入议部分之方四月除使持节都督东扬南徐兖三州诸军事镇东将军扬州刺史丹阳郡开国公齐王配兵一万令且据东城待秋冬大举宝夤明当拜命其夜恸哭至晨备礼䇿授赐车马什物给虎贲五百人事从丰厚犹不及刘昶之优隆也又任其募天下壮勇得数千人以文智三人等为积弩将军文荣等三人为彊弩将军竝为军主宝夤虽少羁流而志性雅重过朞犹絶酒肉惨形悴色蔬食麤衣未尝嬉笑及被命当南伐贵要多相慿託门庭賔客若市书记相寻宝夤接对报复不失其理正始元年三月宝夤行达汝隂东城已䧟遂停寿春之栖贤寺值贼将姜庆真内侵士民响附围逼寿春遂据外郭宝夤躬贯甲胄率下击之自四更交战至明日申时贼旅弥盛宝夤以衆寡无援退入金城又出相国东门率衆力战始破走之当宝夤寿春之战勇冠诸军闻见者莫不壮之七月还京师改封梁郡开国公食邑八百戸及中山王英南伐宝夤又表求征乃为使持节鎭东将军别将以继英配羽林虎贲五百人与英频破衍军乘胜遂攻钟离淮水汛溢宝夤与英狼狈引退士卒死没者十四五有司奏宝夤守东桥不固军败由之处以极法诏曰宝夤因难投诚宜加矜贷可恕死免官削爵还第寻尚南阳长公主赐帛一千匹并给礼具公主有妇徳事宝夤尽肃雍之礼虽好合积年而敬事不替宝夤每入室公主必立以待之相遇如賔自非太妃疾笃未曽归休宝夤器性温顺自处以礼奉敬公主内外谐穆清河王怿亲而重之永平四年卢昶克萧衍朐山戍以琅琊戍主傅文骥守之衍遣师攻文骥卢昶督衆军救之诏宝夤为使持节假安南将军别将长驱徃赴受卢昶节度赐帛三百匹世宗于东堂饯之诏曰萧衍送死连兵再离寒暑卿忠规内挺孝诚外亮必欲鞭尸吴墓戮衍江隂故授卿以总统之任仗卿以克㨗之规宜其勉欤宝夤对曰雠耻未复枕戈俟旦虽无申包之志敢忘伍胥之心今仰仗神谋俯厉将帅誓必拉彼姦勍以清王略圣泽下临不胜悲荷因泣涕横流哽咽良久于后卢昶军败唯宝夤师全而归延昌初除安东将军瀛州刺史复其齐王四年迁抚军将军冀州刺史及大乘贼起宝夤遣军讨之频为贼破台军至乃灭之灵太后临朝还京师萧衍遣其将康绚于浮山堰淮以灌扬徐除宝夤使持节都督东讨诸军事镇东将军以讨之寻复封梁郡开国公寄食济州之濮阳熙平初贼堰既成淮水滥溢将为扬徐之患宝夤于堰上流更凿新渠引注淮泽水乃小减乃遣轻车将军刘智文虎威将军刘延宗率壮士千余夜渡淮烧其竹木营聚破贼三垒杀获数千人斩其直合将军王升明而还火数日不灭衍将垣孟孙张僧副等水军三千渡淮北攻统军吕叵宝夤遣府司马元达统军魏续年等赴击破之孟孙等奔退乃授左光禄大夫殿中尚书宝夤又遣军王周恭叔率壮士数百夜渡淮南焚贼徐州刺史张豹子等十一营贼衆惊扰自杀害者甚衆宝夤还京师又除使持节散骑常侍都督荆东洛三州诸军事卫将军荆州刺史不行复为殿中尚书寳夤之在淮堰萧衍手书与寳夤曰谢齐建安王寳夤亡兄长沙宣武王昔投汉中値北宼华阳地絶一隅内无素畜外絶继援守危疏勒计踰田单卒能全土破敌以弱为彊使至之日君臣动色左右相贺齐明帝每念此功未尝不辍箸咨嗟及至张永崔慧景事大将覆军于外小将懐贰于内事危累卵势过缀旒亡兄忠勇奋发旋师大岘重围累日一鼓鱼溃克定慧景功踰桓文亡弟卫尉兄弟戮力尽心内外大勲不报翻罹荼酷百口幽执祸害相寻朕于齐明帝外有龛敌之力内尽帷幄之诚日自三省曽无寸咎远身边外亦复不免遂遣刘山阳轻舟西上来见掩袭时危事廹势不得已所以誓衆樊邓㑹踰孟津本欲翦除梅虫儿茹法珍等以雪冤酷拔济亲属反身素里属张稷王珍国已建大事宝晊子晋屡动危机廹乐推之心应上天之命事不获已岂其始愿所以自有天下絶弃房室断除滋味正欲使四海见其夲心耳勿谓今日之位是为可重朕之视此曽不如一芥虽复崆峒之踪难追汾阳之志何远而今立此堰卿当未达本意朕于昆虫犹不欲杀亦何急争无用之地战苍生之命也正为李继伯在寿阳侵犯边境嵗月滋甚或攻小城小戍或掠一村一里若小相酬答终无宁日边邑争桑吴楚连祸所以每抑镇戍不与校计继伯既得如此滥窃弥多今修此堰止欲以报继伯侵盗之役既非大举所以不复文移北土卿幼有倜傥之心早懐纵横之气往日卿于石头举事虽不克㨗亦丈夫也今止河洛眞其时矣虽然为卿计者莫若行率此衆袭据彭城别当遣军以相影援得㨗之后便遣卿兄子屏侍送卿国庙并卿室家及诸姪从若方欲还北更设竒计恐机事一差难重复集勿为韩信受困野鸡宝夤表送其书陈其忿毒之意朝廷为之报答宝夤志存雪复屡请居边神龟中出为都督徐南兖二州诸军事车骑将军徐州刺史乃起学馆于清东朔望引见土姓子弟接以恩颜与论经义勤于政治吏民爱之凡在三州皆着名称正光二年徴为车骑大将军尚书左仆射善于吏职甚有声名四年上表曰臣闻尧典有黜陟之文周书有考绩之法虽其源难得而寻然条流抑亦可知矣大较在于官人用才审于所莅练迹校名验于虚实岂不以臧否得之余论优劣着于歴试者乎既声穷于月旦品定于黄纸用效于名軰事彰于台合则赏罚之途差有商凖用舍之宜非无依据虽复勇进忘退之俦奔竞于市里过分亡涯之请驰骛于多门犹且顾其声第慎其与夺器分定于下爵位悬于上不可妄叨故也今窃见考功之典所懐未喻敢竭无隠试陈万一何者窃惟文武之名在人之极地徳行之称为生之最首忠贞之美立朝之誉仁义之号处身之端自非职惟九官任当四岳授曰尔谐让称俞往将何以克厌大名允兹令问自比已来官罔高卑人无贵贱皆餙辞假説用相褒举泾渭同波薰莸共器求者不能量其多少与者不复覈其是非遂使冠履相贸名与实爽谓之考功事同汎渉纷纷漫漫焉可胜言又在京之官积年一考其中或所事之主迁移数四或所奉之君身亡废絶或具寮离索或同事凋零虽当时文簿记其殿最日久月深駮落都尽人有去留谁复掌其勤堕或停休积稔或分隔数千累年之后方求追访声迹立其考第无不茍相悦附共为脣齿餙垢掩疵妄加丹素趣令得阶而已无所顾惜贤达君子未免斯患中庸已降夫复何论官以求成身以请立上下相蒙莫斯为甚又勤恤人隐咸归守令厥任非轻所责实重然及其考课悉以六载为程既而限满代还复经六年而叙是则嵗周十二始得一阶于东西两省文武闲职公府散佐无事冗官或数旬方应一直或朔望止于蹔朝及其考日更得四年为限是则一纪之中便登三级彼以实劳剧任而迁贵之路至难此以散位虚名而升陟之方甚易何内外之相悬令厚薄之如是又闻之圣人大寳曰位何以守位曰仁孟子亦曰仁义忠信天爵也公卿大夫人爵也古之人修其天爵而人爵从之故虽文质异时汚隆殊世莫不寳兹名器不以假人是以赏罚之柄恒自持也至乃周之蔼蔼五叔无官汉之察察馆陶徒请岂不重骨肉私亲亲诚以赏罚一差则无以惩劝至公暂替则觊觎相欺故至慎至惜殷勤若此况乎亲非肺腑才乖秀逸或充单介之使始无汗马之劳或説兴利之规终慙十一之润皆虚张无功妄指赢益坐获数阶之官借成通显之贵于是巧诈萌生伪辩锋出役万虑以求荣开百方而逐利握枢秉钧者亦知其苦斯但抑之则其流已注引之则有何纪极夫琴瑟在于必和更张求其适调去者既不可追来者犹或宜改按周官太宰之职嵗终则令官府各正所司受其㑹计听其致事而诏于王三嵗则大计羣吏之治而诛赏之愚谓今可粗依其凖见居官者每嵗终本曹皆明辨在官日月具覈才行能否审其实用而注其上下游辞宕説一无取焉列上尚书覆其合否如有纰谬即正而罚之不得方复推诘委否容其进退既定其优劣善恶交分庸短下第黜凡以明法干务忠清甄能以记赏总而奏之经奏之后考功曹别书于黄纸油帛一通则本曹尚书与令仆印署留于门下一通则以侍中黄门印署掌在尚书严加缄密不得开视考绩之日然后对共裁量如此则少存实録薄止姦回其内外考格裁非庸管乞求博议以为画一若殊谋异䇿事关废兴遐迩所谈物无异义者自可临时斟酌匪拘恒例至如援流引比之诉贪荣求级之请如不限以关键肆其傍通则蔓草难除涓流遂积秽我彛章挠兹大典谓宜明加禁断以全至治开返本之路杜浇敝之门如斯则吉士盈朝薪槱载焕矣诏付外博议以为永式竟无所定时萧衍弟子西丰侯正徳来降寳夤表曰伏见扬州表萧正徳自云避祸远投宸掖背父叛君骇议衆口深心指趣厥情难测臣闻立身行道始于事亲终于事君故君亲尽之以恒敬严父兼之以博爱斯人伦之所先王教之盛典三千之条莫大于不孝毁则藏姦常刑靡赦所以晋恭获谤无所逃死衞伋受诬二子继没亲命匪弃国孰无父况今封豕尚存长虵未灭偷生江表自安毒酖而正徳居犹子之亲窃通侯之贵父荣于国子爵于家履霜弗闻去就先结隔絶山淮温凊永尽定省长违报复何日以此为心心可知矣皇朝绵基累叶恩均四海自北徂南要荒仰泽能言革化无思不韪贲玉帛于邱园标忠孝以纳赏筑藁街于伊洛集华裔其归心被发鐻身之酋屈膝而请吏交趾文身之渠款关而効质至如正徳宜甄义以致贬昔越栖㑹稽赖宰嚭以获立汉困彭宋实丁公而获免吴项已平二臣即法岂不録其情哉欲明责以示后况遗君忽父狼子是心既不亲亲安能亲人中间变诈或有万等伏惟陛下圣敬自天钦光纂厯昭徳塞违以临羣后脱包此凶丑寘之列位百官是象其何诛焉臣衅结祸深痛纒肝髓日暮途遥复报无日岂区区于一竖哉但才虽庸近职居献替愚𠂻寸抱敢不申陈伏愿圣慈少垂察览访议槐棘论其是非使秋霜春露施之有在相鼠攸刺遄死有归无令申伋受笑于茍存曽闵沦名于盛世正徳既至京师朝廷待之尤薄嵗余还叛五年萧衍遣其将裴邃虞鸿等率衆冦扬州诏寳夤为使持节散骑常侍车骑大将军都督徐州东道诸军事率诸将讨之既而扬州刺史长孙稚大破邃军斩鸿贼遂奔退初秦州城人薛珍刘庆杜迁等反执刺史李彦推莫折大提为首自称秦王大提寻死其第四子念生窃号天子改年曰天建置立官寮以息阿胡为太子其兄阿倪为西河王弟天生为髙阳王伯珍为东郡王安保为平阳王遣天生率衆出陇东攻没汧城仍陷岐州执元志裴芬之等遂㓂雍州屯于黒水朝廷甚忧之乃除寳夤开府西道行台率所部东行将统为大都督西征肃宗幸明堂因以饯之寳夤与大都督崔延伯击天生大破之斩获十余万追奔至于小陇军人採掠遂致稽留不速追讨陇路复塞仍进讨高平贼帅万俟丑奴于安定更有负㨗时有天水人吕伯度兄弟始共念生同逆后与兄衆保于显亲聚衆讨念生战败降于胡琛琛以伯度为大都督秦王资其士马还征秦州大败念生将杜粲于成纪又破其金城王莫折普贤于永洛城遂至显亲念生率衆身自拒战又大奔败伯度乃背胡琛袭琛将刘㧞破走之遣其兄子忻和率骑东引国军念生事廹乃诈降于寳夤朝廷喜伯度立义之功授抚军将军泾州刺史平秦郡开国公食邑三千户而大都督元修义高聿停军陇口久不西进念生复反伯度终为丑奴所杀故贼势更甚寳夤不能制孝昌二年四月除寳夤侍中骠骑大将军仪同三司假大将军尚书令给后部鼓吹増封千户寳夤初自黒水终至平凉与贼相对数年攻击贼亦惮之关中保全寳夤之力矣三年正月除司空公出师既久兵将疲敝是月大败还雍州仍停长安收聚离散有司处寳夤死罪诏恕为民四月除使持节都督雍泾岐南豳四州诸军事征西将军雍州刺史假车骑大将军开府西讨大都督自关以西皆受节度九月念生为其常山王杜粲所杀合门皆尽粲据州请降于寳夤十月除散骑常侍车骑将军尚书令复其旧封是时山东关西宼贼充斥王师履北人情沮丧寳夤自以出军累年糜费尤广一旦覆败虑见猜责内不自安朝廷颇亦疑阻乃遣御史中尉郦道元为关中大使寳夤谓密欲取已弥以忧惧而长安轻薄之徒因相説动道元行达隂盘驿寳夤密遣其将郭子恢等攻而杀之诈収道元尸表言白贼所害又杀都督南平王仲冏是月遂反僭举大号赦其部内称隆绪元年立百官乃遣郭子恢东㓂潼关行台张始荣围华州刺史崔袭诏尚书仆射行台长孙稚讨之时北地人毛鸿賔与其兄遐纠率乡义将讨寳夤寳夤遣其大将军卢祖迁等击遐为遐所杀又遣其将侯终徳徃攻遐㑹子恢为官军所败长孙稚又遣子子彦破始荣于华州终徳因此势挫还图寳夤军至白门寳夤始觉与终徳交战战败携公主及其少子与部下百余骑从后门出走渡渭桥投于宁夷巴张宕昌刘兴周舍寻奔丑奴丑奴以寳夤为太傅永安三年都督尒朱天光遣贺拔岳等破丑奴于安定追擒丑奴寳夤并送京师诏置阊阖门外都街之中京师士女聚共观视凡经三日吏部尚书李神儶黄门侍郎高道穆并与寳夤素旧二人相与左右言于庄帝云其逆迹事在前朝冀得赦免㑹应诏王道习时自外至庄帝问道习在外所闻道习曰唯闻陛下欲不杀萧寳夤帝问其故道习曰人云李尚书高黄门与寳夤周款并居得言之地必能全之道习因曰若谓寳夤逆在前朝便将恕之寳夤败于长安走为丑奴太傅岂非陛下御厯之日贼臣不翦法欲安施帝然其言乃于太仆駞牛署赐死寳夤之将死神儁携酒就之以叙旧故因对之下泣而寳夤夷然自持了不忧惧唯称推天委命恨不终臣节而已公主携男女就寳夤诀别恸哭极哀寳夤死色貌不改寳夤有三子皆公主所生而并凡劣长子烈复尚肃宗妹建徳公主拜驸马都尉寳夤反伏法次子权与少子凯射戏凯矢激中之而死凯仕至司徒左长史凯妻长孙稚女也轻薄无礼公主数加罪责凯窃衔恨妻复惑説之天平中凯遂遣奴害公主乃轘凯于东市妻枭首家遂殄灭寳夤兄寳卷子赞字徳文本名综入国寳夤改焉初萧衍灭寳卷寳卷宫人吴氏始孕匿而不言衍乃纳之生赞以为已子封豫章王及长学渉有才思其母告之以实赞昼则谈谑如常夜则衔悲泣涕结客待士恒有来奔之志为衍诸子深所猜疾而衍甚爱宠之有济隂芮文宠安定梁话赞曲加礼接乃割血自誓布以腹心宠话等既感其情义敬相然诺値元法僧以彭城叛入萧衍衍命赞为南兖徐二州刺史都督江北诸军事镇彭城于时肃宗遣安丰王延明临淮王彧讨之赞便遣使密告诚款与宠话夜出歩投彧军孝昌元年秋届于洛阳陛见之后就馆举哀追服三载寳夤于时在关西遣使观察闻其形貌歛眉悲感朝廷赏赐丰渥礼遇隆厚授司空封高平郡开国公丹阳王食邑七千户及寳夤反赞惶怖欲奔白鹿山至河桥为北中所执朝议明其不相干预仍蒙慰勉建义初随尒朱荣赴晋阳庄帝徴赞还洛转司徒迁太尉尚帝姊寿阳长公主出为都督齐济西兖三州诸军事骠骑大将军开府仪同三司齐州刺史寳夤见擒赞拜表请寳夤命尒朱兆入洛为城民赵洛周所逐公主被録还京尒朱世隆欲相陵逼公主守操被害赞既弃州为沙门潜诣长白山未几趣白鹿山至阳平遇病而卒时年三十一赞机辩文义颇有可观而轻薄俶傥犹有父之风尚普泰末敕迎其丧至洛遣黄门郎鹿悆护丧事以王礼与公主合葬嵩山至元象初吴人盗其丧还江东萧衍犹以为子祔葬萧氏墓焉赞江南有子在国无后萧正表字公仪萧衍弟临川王宣达子也正表长七尺九寸眉目踈朗虽质貌丰美而性理短闇衍以为封山县开国侯拜给事中歴东宫洗马淮南晋安二郡太守转轻车将军北徐州刺史镇钟离初衍未有子以正表兄正徳为子既而封为西丰侯正徳私懐忿憾正光三年背衍奔洛朝廷以其人才庸劣不加礼待寻逃归衍不之罪后封正徳临贺王衍末复为散骑常侍光禄大夫知丹阳尹事侯景之将济江也知正徳有恨于衍密与交通许推为主正徳以船数十舫迎之景渡江衍召正表入援正表率衆次广陵闻正徳为侯景所推仍託舫粮未集盘桓不进景寻以正表为南兖州刺史封南郡王正表既受景署遂于欧阳立栅断衍援军又欲遣其妾兄龚子明进攻广陵衍南兖州刺史南康王萧㑹理遣前广陵令刘瑗袭击破之正表狼狈失据乃率轻骑走还钟离武定七年正月仍送子为质据州内属徐州刺史高归彦遣长史刘士荣驰赴之事定正表入朝以勲封兰陵郡开国公吴郡王令邑五千户寻除侍中车骑将军特进太子太保开府仪同三司赏赉丰厚其年冬薨年四十二赠侍中都督徐扬兖豫济五州诸军事骠骑大将军司空公徐州刺史开国公王并如故谥曰昭烈子广寿史臣曰刘昶猜疑惧祸萧夤亡破之余并潜骸窜影委命上国俱称晓了咸当任遇虽有枕戈之志终无鞭墓之诚昶诸子尫踈䘮其家业寳夤背恩忘义枭獍其心此亦戎夷彯狡轻薄之常事也天重其罪鬼覆其门至于母子兄弟还相歼灭抑是积恶之义云萧赞临边脱身晚去讐贼宠禄顿臻顚沛旋至信吉凶之相倚也正表归命大享名族亦以优哉魏书卷五十九卷五十九考证魏书卷五十九考证萧寳夤传谁复掌其勤堕堕与惰通礼月令曰民气解隋韩非子五蠧篇侈而堕者贫史记司马相如传不敢怠堕注堕同惰魏书卷五十九考证魏书卷六十钦定四库全书魏书卷六十齐魏收撰列传第四十八韩麒麟程骏韩麒麟昌黎棘城人也自云汉大司马増之后父瑚秀容平原二郡太守麒麟幼而好学美姿容善骑射恭宗监国为东曹主书高宗即位赐爵鲁阳男加伏波将军父亡在丧有礼邦族称之后参征南慕容白曜军事进攻升城师人多伤及城溃白曜将坑之麒麟諌曰今始践伪境方图进取宜寛威厚惠以示贼人此韩信降范阳之计勍敌在前而便坑其衆恐自此以东将人各为守攻之难克日乆师老外民乘之以生变故则三齐未易图也白曜从之皆令复业齐人大悦后白曜表麒麟为冠军将军与房法寿对为冀州刺史白曜攻东阳麒麟上义租六十万斛并攻战器械于是军资无乏及白曜被诛麒麟亦徴还停滞多年高祖时拜给事黄门侍郎乘传招慰徐兖叛民归顺者四千余家寻除冠军将军齐州刺史假魏昌侯麒麟在官寡于刑罚从事刘普庆説麒麟曰明公仗节方夏而无所斩戮何以示威麒麟曰刑罚所以止恶盖不得已而用之今民不犯法何所戮乎若必湏斩断以立威名当以卿应之普庆慙惧而退麒麟以新附之人未阶台宦士人沉抑乃表曰齐土自属伪方歴载久远旧州府寮动有数百自皇威开被幷职从省守宰阙任不听土人监督窃惟新人未阶朝宦州郡扄任甚少沉塞者多愿言冠冕轻为去就愚谓守宰有阙宜推用豪望増置吏员广延贤喆则华族蒙荣良才获叙懐徳安土庶或在兹朝议从之太和十一年京都大饥麒麟表陈时务曰古先哲王经国立治积储九稔谓之太平故躬籍千亩以励百姓用能衣食滋茂礼敎兴行逮于中代亦崇斯业入粟者与斩敌同爵力田者与孝悌均赏实百王之常轨为治之所先今京师民庶不田者多逰食之口三分居二盖一夫不耕或受其饥况于今者动以万计故顷年山东遭水而民有馁终今秋京都遇旱谷价踊贵实由农人不劝素无储积故也伏惟陛下天纵钦明道高三五昧旦忧勤思恤民敝虽帝虞一日万几周文昃不暇食蔑以为喻上垂覆载之泽下有冻馁之人皆由有司不为明制长吏不恤其本自承平日乆丰穰积年竞相矜夸遂成侈俗车服第宅奢僭无限丧葬婚娶为费实多贵富之家童妾袨服工商之族玉食锦衣农夫餔糟糠蚕妇乏短褐故令耕者日少田有荒芜谷帛罄于府库宝货盈于市里衣食匮于室丽服溢于路饥寒之本实在于斯愚谓凡珍玩之物皆宜禁断吉凶之礼备为格式令贵贱有别民归朴素制天下男女计口受田宰司四时巡行台使嵗一按检勤相劝课严加赏罚数年之中必有盈赡虽遇灾凶免于流亡矣往年校比戸贯租赋轻少臣所统齐州租粟才可给俸略无入仓虽于民为利而不可长乆脱有戎役或遭天灾恐供给之方无所取济可减绢布増益谷租年丰多积嵗俭出赈所谓私民之谷寄积于官官有宿积则民无荒年矣十二年春卒于官年五十六遗敕其子殡以素棺事从俭约麒麟立性恭愼恒置律令于坐傍临终之日唯有俸绢数十匹其清贫如此赠散骑常侍安东将军燕郡公谥曰康长子兴宗字茂先好学有文才年十五受道太学后司空高允奏为祕书郎参着作事中山王叡贵宠当世为文迁祕书中散太和十四年冬卒赠宁远将军渔阳太守子子熈字元雍少自修整颇有学识弱冠未能自通侍中崔光举子熙为清河王怿常侍迁郎中令初子熙父以爵让弟显宗不受子熙縁父素懐卒亦不袭及显宗卒子熙别蒙赐爵乃以其先爵让弟仲穆兄弟友爱如此父亡居丧有礼子熙为怿所眷遇遂阙位待其毕丧后复用及元义害怿乆不得葬子熙为之忧悴屏处田野每言王若不得复封以礼迁葬誓以终身不仕后灵太后返政以元义为尚书令解其领军子熙与怿中大夫刘定兴学官令傅灵賔客张子慎伏阙上书曰窃惟故主太傅清河王职综枢衡位居论道尽忠贞以奉公竭心膂以事国自先皇崩殂陛下冲幼负扆当朝义同分陜宋维反常小子性若青蝇污白点黒䜛侫是务以元义皇姨之壻权势攸归遂相附託规求荣利共结图谋坐生眉眼诬告国王枉以大逆頼明明在上赫赫临下泥渍自消玉质还洁谨案律文诸告事不实以其罪罪之维遂无罪出为大郡刑赏僭差朝野怪愕若非宋维与义为计岂得全其身命方抚千里王以权在宠家尘谤纷杂恭慎之心逾深逾厉去其本宅移住殿西阖门静守亲賔阻絶于时吏部谘禀刘腾奏其弟官郡戍兼补及经内呈为王駮退腾由此生嫌私深怨怒遂乃擅废太后离隔二宫栲胡定诬王行毒含齿戴髪莫不悲惋及㑹公卿议王之罪莫不俛眉饮气唯谘是从仆射游肇亢言厉气发愤成疾为王致死王之忠诚欵笃节义纯贞非但蕴藏胷襟实乃形于文翰搜括史传撰显忠録区目十篇分卷二十既欲彰忠心于万代岂可为逆乱于一朝迄追遗志足明丹欵义籍宠姻戚恃握兵马无君之心实怀皁白擅废太后枉害国王生杀之柄不由陛下赏罚之诏一出于义名藩重地皆其亲党京官要任必其心腹中山王熈本兴义兵不图神器戮其大逆合门灭尽遂令元略南奔为国臣患奚康生国之勐将尽忠弃市其余枉被屠戮者不可称数縁此普天丧气匝地愤伤致使朔陇猖狂歴嵗为乱荆徐蠢动职是之由昔赵高秉秦令关东鼎沸今元义执权使四方云扰自古及今竹帛所载贼子乱臣莫此为甚开逆之始起自宋维成祸之末良由腾矣而令凶徒姦党迭相树置高官厚禄任情自取非但臣等痛恨终身抑为圣朝怀慙负愧以臣赤心慺慺之见宜枭诸两观洿其舎卢腾合斵棺斩骸沉其五族上谢天人幽隔之愤下报忠臣寃酷之痛方乃崇亚三事委以枢端所谓虎也更傅其翼朝野切齿遐迩扼腕蔓草难除去之宜尽臣歴观旷代缅追振古当断不断其祸更生况义猜忍更居衡要臣中宵九叹窃以寒心实愿宸鉴早为之所臣等潜伏闾阎于兹六载旦号白日夕泣星辰叩地寂寥唿天无响衞野纳肝秦庭夜哭千古之痛何足相比今幸遇陛下叡圣亲览万几太后仁明更抚四海臣等敢诣阙披陈乞报寃毒书奏灵太后义之乃引子熙为中书舎人后遂剖腾棺赐义死寻修国史加宁朔将军未几除着作郎又兼司州别驾转辅国将军鸿胪少卿建义初兼黄门寻正子熙清白自守不交人事又少孤为叔显宗所抚养及显宗卒显宗子伯华又幼子熈友爱等于同生长犹共居车马资财随其费用未尝见于言色又上书求析阶与伯华于是除伯华东太原太守及伯华在郡为刺史元弼所辱子熙乃泣诉朝廷肃宗诏遣按检弼遂大见诘让尒朱荣之擒葛荣也送至京师庄帝欲面见数之子熙以为荣既元兇自知必死恐或不逊无宜见之尒朱荣闻而大怒请罪子熙庄帝恕而不责寻加征虏将军及邢杲之起逆诏子熙慰劳杲诈降而子熙信之还至乐陵杲复反子熙遂还坐付廷尉论以大辟恕死免官未几兼尚书吏部郎普泰初除通直散骑常侍抚军将军光禄大夫寻正吏部郎出帝初还领着作郎以奉册之故封厯城县开国子食邑五百户又加衞将军右光禄大夫天平初为侍读又除国子祭酒子熙俭素安贫常好退静迁邺之始百司并给兵力时以祭酒闲务止给二人或有令其陈请者子熙曰朝廷自不给祭酒兵何关韩子熙事也论者高之寻除骠骑将军元象中加卫大将军先是子熙与弟聘王氏为妻姑之女也生二子子熙尚未婚后遂与寡妪李氏姦合而生三子王李不穆迭相告言厯年不罢子熙因此慙恨遂以发疾兴和中孝静欲行释奠敕子熙为侍讲寻卒遗戒不求赠谥其子不能遵奉遂至干谒武定初赠骠骑将军仪同三司幽州刺史兴宗弟显宗字茂亲性刚直能面折庭诤亦有才学沙门法抚三齐称其聪悟常与显宗校试抄百余人名各读一遍随即覆唿法抚犹有一二舛谬显宗了无误错法抚叹曰贫道生平以来唯服郎耳太和初举秀才对策甲科除着作佐郎车驾南讨兼中书侍郎既定迁都显宗上书其一日窃闻舆驾今夏若不巡三齐当幸中山窃以为非计也何者当今徭役宜早息洛京宜速成省费则徭役可简并功则洛京易就往冬舆驾停邺是闲隙之时犹编户供奉劳费为剧圣鉴矜愍优㫖殷勤爵浃高年赉周鳏寡虽赈普霑今犹恐来夏菜色况三农要时六军云㑹其所损业实为不少虽调敛轻省未足称劳然大驾亲临谁敢宁息往来承奉纷纷道路田蚕暂废则将来无资此国之深忧也且向炎暑而六军暴露恐生疠疫此可忧之次也臣愿舆驾早还北京以省诸州供帐之费并功専力以营洛邑则南州免杂徭之烦北都息分析之叹洛京可以时就迁者佥尔如归其二曰自古圣帝必以俭约为美乱主必以奢侈贻患仰惟先朝皆卑宫室而致力于经略故能基宇开广业祚隆泰今洛阳基址魏明帝所营取讥前代伏愿陛下损之又损顷来北都富室竞以第宅相尚今因迁徙宜申禁约令贵贱有检无得踰制端广衢路通利沟渠使寺署有别四民异居永垂百世不刋之范则天下幸甚矣三曰窃闻舆驾还洛阳轻将数千骑臣甚为陛下不取也夫千金之子犹坐不垂堂况万乘之尊富有四海乎警跸于闑闼之内者岂以为仪容而已盖以戒不虞也清道而后行尚恐衔蹶之或失况履渉山河而不加三思哉此愚臣之所以悚息伏愿少垂省察其四曰伏惟陛下耳听法音目翫坟典口对百辟心虞万几晷昃而食夜分而寝加以孝思之至随时而深文章之业口成篇卷虽叡明所用未足为烦然非所以啬神养性颐无疆之祚庄周有言形有待而智无涯以有待之形役无涯之智殆矣此愚臣所不安伏愿陛下垂拱司契委下责成唯冕旒垂纩而天下治矣高祖颇纳之显宗又上言曰进贤求才百王之所先也前代取士必先正名故有贤良方正之称今之州郡贡察徒有秀孝之名而无秀孝之实而朝廷但检其门望不复弹坐如此则可令别贡门望以叙士人何假冒秀孝之名也夫门望者是其父祖之遗烈亦何益于皇家益于时者贤才而已茍有其才虽屠钓奴虏之贱圣皇不耻以为臣茍非其才虽三后之𦙍自坠于皁𨽻矣是以大才受大官小才受小官各得其所以致雍熈议者或云今世等无竒才不若取士于门此亦失矣岂可以世无周邵便废宰相而不置哉但当校其有寸长铢重者即先叙之则贤才无遗矣又曰夫帝皇所以居尊以御下者威也兆庶所以徙恶以从善者法也是以有国有家必以刑法为治生民之命于是而在有罪必罚罚必当辜则虽箠挞之刑而人莫敢犯也有制不行人得侥倖则虽参夷之诛不足以肃自太和以来多坐盗弃市而远近肃清由此言之止姦在于防检不在严刑也今州郡牧守邀当时之名行一切之法台阁百官亦咸以深酷为无私以仁恕为容盗迭相敦厉遂成风俗陛下居九重之内视人如赤子百司分万务之要遇下如仇讐是则尧舜止一人而桀纣以千百和气不至盖由于此书曰与其杀不辜宁失不经实宜勑示百寮以惠元元之命又曰昔周王为犬戎所逐东迁河洛镐京犹称宗周以存本也光武虽曰中兴实自创革西京尚置京尹亦不废旧今陛下光隆先业迁宅中土稽古复礼于斯为盛岂若周汉出于不得已哉按春秋之义有宗庙曰都无则谓之邑此不刋之典也况北代宗庙在焉山陵託焉王业所基圣躬所载其为神乡福地实亦远矣今便同之郡国臣窃不安愚谓代京宜建畿置尹一如故事崇本重旧以光万叶又曰伏见洛京之制居民以官位相从不依族类然官位非常有朝荣而夕悴则衣冠沦于厮竖之邑臧获腾于膏腴之里物之顚倒或至于斯古之圣王必令四民异居者欲其业定而志专业定则不伪志专则不淫故耳目所习不督而就父兄之教不肃而成仰惟太祖道武皇帝创基拨乱日不暇给然犹分别士庶不令杂居伎作屠沽各有攸处但不设科禁卖买任情贩贵易贱错居混杂假令一处弹筝吹笛缓舞长歌一处严师苦训诵诗讲礼宣令童龀任意所从其走赴舞堂者万数往就学馆者无一此则伎作不可杂居士人不宜异处之明验也故孔父云里仁之美孟母𢎞三徒之训贤圣明诲若此之重今令伎作家习士人风礼则百年难成令士人儿童効伎作容态则一朝可得是以士人同处则礼教易兴伎作杂居则风俗难改朝廷每选举人士则校其一㛰一宦以为升降何其密也至与开伎作宦途得与膏粱华望接闬连甍何其略也此愚臣之所惑今稽古建极光宅中区凡所徙居皆是公地分别伎作在于一言有何为疑而阙盛美又曰自南伪相承窃有淮北欲擅中华之称且以招诱边民故侨置中州郡县自皇风南被仍而不改凡有重名其数甚衆疑惑书记错乱区宇非所以疆域物土必也正名之谓也愚以为可依地理旧名一皆釐革小者幷合大者分置及中州郡县昔以户少併省今人口既多亦不可复旧君人者以天下为家不得有所私也故仓库储贮以俟水旱之灾供军国之用至于有功徳者然后加赐爰及末代乃宠之所隆赐赉无限自比以来亦为太过在朝诸贵受禄不轻土木被锦绮僮妾厌粱肉而复厚赉屡加动以千计若分赐鳏寡赡济实多如不悛革岂周给不继富之谓也愚谓事有可赏则明㫖襃扬称事加赐以劝为善不可以亲近之昵猥损天府之储又曰诸宿衞内直者宜令武官习弓矢文官讽书传而今给其蒲博之具以成亵狎之容长矜争之心恣諠嚣之慢徒损朝仪无益事实如此之类一宜禁止高祖善之后乃启乞宋王刘昶府谘议参军事欲立効南境高祖不许高祖曽谓显宗及程灵虬曰着作之任国书是司卿等之文朕自委悉中省之品卿等所闻若欲取况古人班马之徒固自辽阔若求之当世文学之能卿等应推崔孝伯又谓显宗曰见卿所撰燕志及在齐诗咏大胜比来之文然着述之功我所不见当更访之监令校卿才能可居中第又谓程灵虬曰卿比显宗复有差降可居下上显宗对曰臣才第短浅猥闻上天至乃比于崔光实为隆渥然臣窃谓陛下贵古而贱今臣学微才短诚不敢仰希古人然遭圣明之世覩惟新之礼染翰勒素实録时事亦未慙于后人昔扬雄着太𤣥经当时不免覆盎之谈二百年外则越诸子今臣之所撰虽未足光述帝载禆晖日月然万祀之后仰观祖宗巍巍之功上覩陛下明明之徳亦何谢钦明于唐典慎徽于虞书高祖曰假使朕无愧于虞舜卿复何如于尧臣显宗曰臣闻君不可以独治故设百官以赞务陛下齐踪尧舜公卿宁非二八之俦高祖曰卿为着作仅名奉职未是良史也显宗曰臣仰遭明时直笔而无惧又不受金安眠美食此臣优于迁固也高祖哂之后与员外郎崔逸等参定朝仪高祖曽诏诸官曰自近代已来高卑出身恒有常分朕意一以为可复以为不可宜相与量之李沖对曰未审上古已来置官列位为欲为膏粱儿地为欲益治赞时高祖曰俱欲为治沖曰若欲为治陛下今日何为专崇门品不有拔才之诏髙祖曰茍有殊人之伎不患不知然君子之门假使无当世之用者要自徳行纯笃朕是以用之沖曰傅巖吕望岂可以门见举高祖曰如此济世者希旷代有一两人耳沖谓诸卿士曰适欲请诸贤救之祕书令李彪曰师旅寡少未足为援意有所懐不敢尽言于圣日陛下若専以门地不审鲁之三卿孰若四科高祖曰犹如向解显宗进曰陛下光宅洛邑百礼唯新国之兴否指此一选臣既学识浮浅不能援引古今以证此议且以国事论之不审中祕书监令之子必为祕书郎顷来为监令者子皆可为不高祖曰卿何不论当世膏腴为监令者显宗曰陛下以物不可类不应以贵承贵以贱袭贱高祖曰若有高明卓尔才具隽出者朕亦不拘此例后为本州中正一十一年车驾南伐显宗为右军府长史征虏将军统军军次赭阳萧鸾戍主成公期遣其军主胡松高法援等并引蛮贼来击军营显宗亲率拒战遂斩法援首显宗至新野高祖诏曰卿破贼斩帅殊益军势朕方攻坚城何为不作露布也显宗曰臣顷闻镇南将军王肃获贼二三驴马数匹皆为露布臣在东观私每哂之近虽仰凭威灵得摧丑虏兵寡力弱擒斩不多脱复高曵长缣虚张功㨗尤而效之其罪弥甚臣所以歛毫卷帛解上而已高祖笑曰如卿此勲诚合茅社湏赭阳平定检审相酬新野平以显宗为镇南广阳王嘉谘议参军显宗后上表颇自矜伐诉前征勲诏曰显宗斐然成章甚可怪责进退无检亏我清风此而不糺成长敝俗可付尚书推列以闻兼尚书张彞奏免显宗官诏曰显宗虽浮矫致愆才犹可用岂得永弃之也可以白衣守谘议展其后效但鄙狠之性不足参华可夺见并禁问讯诸王显宗既失意遇信向洛乃为五言诗赠御史中尉李彪曰贾生谪长沙董儒诣临江愧无若人迹忽寻两贤踪追昔渠阁游䇿驽厠羣龙如何情愿夺飃然独远从痛哭去旧国衔泪届新邦哀哉无援民嗷然失侣鸿彼苍不我闻千里告志同二十三年卒显宗撰冯氏燕志孝友传各十卷所作文章颇传于世景明初追赭阳勲赐爵章武男子武华袭除讨㓂将军奉朝请太原太守程骏字驎驹本广平曲安人也六世祖良晋都水使者坐事流于凉州祖父肇吕光民部尚书骏少孤贫居丧以孝称师事刘昞性机敏好学昼夜无倦昞谓门人曰举一隅而以三隅反者此子亚之也骏谓昞曰今世名教之儒咸谓老庄其言虚诞不切实要弗可以经世骏意以为不然夫老子着抱一之言庄生申性本之㫖若斯者可谓至顺矣人若乖一则烦伪生爽性则沖真丧昞曰卿年尚稚言若老成美哉由是声誉益播沮渠牧犍擢为东宫侍讲太延五年世祖平凉迁于京师为司徒崔浩所知文成践阼拜着作佐郎未几迁着作郎为任城王云郎中令进箴于王王纳而嘉之皇兴中除高密太守尚书李敷奏曰夫君之使臣必湏终效骏实史才方申直笔千里之任十室可有请留之数载以成前籍后授方伯愚以为允书奏从之显祖屡引骏与论易老之义顾谓羣臣曰朕与此人言意甚开畅又问骏曰卿年几何对曰臣六十有一显祖曰昔太公既老而遭文王卿今遇朕岂非早也骏曰臣虽才谢吕望而陛下尊过西伯觊天假余年竭六韬之効延兴末高丽王琏求纳女于掖庭显祖许之假骏散骑常侍赐爵安丰男加伏波将军持节如高丽迎女赐布帛百疋骏至平壤城或劝琏曰魏昔与燕婚既而伐之由行人具其夷险故也今若送女恐不异于冯氏琏遂谬言女丧骏与琏往复经年责琏以义方琏不胜其忿遂断骏从者酒食琏欲逼辱之惮而不敢害㑹显祖崩乃还拜祕书令初迁神主于太庙有司奏旧事庙中执事之官例皆赐爵今宜依旧诏百寮评议羣臣咸以为宜依旧事骏独以为不可表曰臣闻名器为帝王所贵山河为区夏之重是以汉祖有约非功不侯必当属有命于大君之辰展心力于战谋之日然后可以应茅土之钖未见预事于宗庙而获赏于疆土徒见晋郑之后以夹辅为至勲吴邓之俦以征伐为重绩周汉既无文于远代魏晋亦靡记于往年自皇道开符干业创统务高三五之规思隆百王之轨罚颇减古赏实増昔时因神主改祔清庙致肃而授羣司以九品之命显执事以五等之名虽复帝王制作弗相沿袭然当时恩泽岂足为长世之轨乎乖衆之愆伏待罪谴书奏从之文明太后谓羣臣曰言事固当正直而凖古典安可依附暂时旧事乎赐骏衣一袭帛二百匹骏又表曰春秋有云见有礼于其君者若孝子之养父母见无礼于其君者若鹰鹯之逐鸟雀所以劝诫将来垂范万代昔陈恒杀君宣尼请讨虽欲晏逸其得已乎今庙算天回七州云动将水荡鲸鲵陆扫凶逆然战贵不陈兵家所美宜先遣刘昶招喻淮南若应声响悦同心齐举则长江之险可朝服而济道成之首可崇朝而悬茍江南之轻薄背刘氏之恩义则曲在彼矣何负神明哉直义檄江南振旅囘斾亦足以示救患之大仁扬义风于四海且攻难守易则力悬百倍不可不深思不可不熟虑今天下虽谧方外犹虞拾夤侥倖于西南狂虏伺衅于漠北脱攻不称心恐兵不卒解兵不卒解则忧虑逾深夫为社稷之计者莫不先于守本臣愚以为观兵江浒振曜皇威宜特加抚慰秋毫无犯则民知徳信民知徳信则襁负而来襁负而来则淮北可定淮北可定则吴宼异图宼图异则祸衅出然后观衅而动则不晚矣请停诸州之兵且待后举所谓守本者也伏惟陛下太皇太后英算神规弥纶百胜之外应机体变独悟方寸之中臣影頽虞渊昬耄将及虽思忧国终无云补不从沙门法秀谋反伏诛骏表曰臣闻诗之作也盖以言志迩之事父远之事君关诸风俗靡不备焉上可以颂美圣徳下可以申厚风化言之者无罪闻之者足以诫此古人用诗之本意臣以垂没之年得逢盛明之运虽复昬耄将及犹慕廉颇强饭之风伏惟陛下太皇太后道合天地明侔日月则天与唐风斯穆顺帝与周道通灵是以狂妖怀逆无隐谋之地㝠灵潜翦伏发觉之诛用能七庙幽赞人神扶助者已臣不胜喜跃谨竭老钝之思上庆国颂十六章幷序巡狩甘雨之徳焉其颂曰干徳不言四时迭序于皇大魏则天承祜叠圣三宗重明四祖岂伊殷周遐契三五明明在上圣敬日新汪汪叡后体治垂仁徳从风穆教与化津千载昌运道隆兹辰嵗惟巡狩应运游田省方问苦访政高年咸秩百灵柴望山川谁云礼滞遇圣则宣王业初定中山是由临幸之盛情特绸缪仰歌祖业俯欣春柔大哉肆眚荡民百忧百忧既荡与之更初邕邕亿兆户咏来苏忽有狂竖谋逆圣都明灵幽告发觉伏诛羿浞为乱祖龙干纪狂华冬茂有自来矣美哉皇度道固千祀百灵潜翦姦不遑起姦不遑起罪人得情宪章刑律五秩犹轻于穆二圣仁等春生除弃周汉遐轨牺庭周汉奚弃忿彼苛刻牺庭曷轨希仁尚徳徽音一振声敎四塞岂惟京甸化播万国诚信幽赞隂阳以调谷风扇夕甘雨降朝嘉生含颖深盛熙苗鳏贫巷咏寡妇室謡闻诸诗者云汉赋宣章句逈秀英昭雅篇矧乃盛明徳隆道𤣥岂唯雨施神徴丰年丰年盛矣化无不浓有礼有乐政莫不通咨臣延跃欣咏时邕谁云易遇旷龄一逢上天无亲唯徳是在思乐盛明虽疲勿怠差之毫釐千里之倍愿言劳谦求仁不悔人亦有言圣主慎微五国连兵踰年厯时鹿车而运庙算失思有司不惠蚕食役烦民不堪命将家逃山宜督厥守威徳是宣威徳如何聚衆盈川民之从令实赖衣食农桑失本谁耕谁织饥寒切身易子而食静言念之实怀叹息昔闻典论非位不谋漆室忧国遗芳载臭咨臣昏老偏蒙恩祐忽忘狂瞽敢献愚陋文明太后令曰省诗表闻之歌颂宗祖之功徳可尔当世之言何其过也所箴下章戢之不忘骏又奏得一颂始于固业终于无为十篇文多不载文明太后令曰省表幷颂十篇闻之鉴戒既备良用钦翫养老乞言其斯之谓又诏曰程骏歴官清慎言事每惬又门无侠货之賔室有怀道之士可赐帛六百匹旌其俭徳骏悉散之亲旧性介直不竞时荣太和九年正月病笃乃遗令曰吾存尚俭薄岂可没为奢厚哉昔王孙躶葬有感而然士安籧篨颇亦矫厉今世既休明百度循礼彼非吾志也可歛以时服器皿从古遂卒年七十二初骏病甚高祖文明太后遣使者更问其疾敕御史徐謇诊视赐以汤药临终诏以小子公称为中散从子灵虬为着作佐郎及卒高祖文明太后伤惜之赐东园祕器朝服一称帛三百匹赠冠军将军兖州刺史曲安侯谥曰宪所制文笔自有集録骏六子元继公达公亮公礼并无官公义侍御史谒者仆射都水使者武昌王司马沛郡太守公称主文中散给事中尚书郎并早卒公礼子畿字世伯好学颇有文才荆州府主簿始骏从祖弟伯达伯达名犯显祖庙讳与骏同年亦以文辩沮渠牧犍时俱选与牧犍世子参乘出入时论美之伯达早亡弟子灵虬幼孤颇有文才而久沦末役在吏职十余年坐事免会骏临终启请得擢为着作佐郎后坐称在京无缌亲而高祖知其与骏子公义为始族故致谴免至洛无官贫病久之崔光启申为羽林监选补徐州梁郡太守以酗酒为刺史武昌王鉴所劾失官既下梁郡志力少衰犹时为酒困久去官禄不免饥寒屡诣尚书乞効旧任仆射高肇领选还申为着作郎以崔光领任勑令外叙史臣曰韩麒麟以才器识用遂见记于齐王显宗文学立已屡陈时务至于实録之功所未闻也子熙清尚自守荣过其器程骏才业未多见知于世者盖当时之长策乎魏书卷六十卷六十考证魏书卷六十考证韩麒麟传节义纯贞义监本误乂今改正岂周给不继富之谓也给应作急魏书卷六十考证魏书卷六十一钦定四库全书魏书卷六十一齐魏收撰列传第四十九薜安都毕衆敬沈文秀张谠田益宗孟表安都字休达河东汾隂人也父广司马徳宗上党太守安都少骁勇善骑射颇结轻使诸兄患之安都乃求以一身分出不取片资兄许之居于别廐远近交逰者争有送遗马牛衣服什物充物其庭真君五年与东雍州刺史沮渠康谋逆事发奔于刘义隆后自卢氏入冦𢎞农执太守李㧞等遂逼陜城时秦州刺史杜道生讨安都仍执㧞等南遁及世祖临江㧞乃得还安都在南以武力见叙値刘骏起江州遂以为将位至左卫率刘昶归降子业以安都为平北将军徐州刺史镇彭城和平六年刘彧杀其主子业而自立羣情不协共立子业弟晋安王子勋安都与沈文秀崔道固常珍竒等举兵应之彧遣将张永讨安都安都遣使来降请兵救援显祖召羣臣议之羣官咸曰昔世祖常有并义隆之心故亲御六军远临江浦今江南阻乱内外离心安都今者求降千载一㑹机事难遇时不可逢取乱侮亡于是乎在显祖纳之安都又遣第四子道次为质并与李敷等书络绎相继乃遣镇东大将军博陵公尉元城阳公孔伯恭等率骑一万赴之拜安都使持节散骑常侍都督徐南北兖青冀五州豫州之梁郡诸军事镇南大将军徐州刺史赐爵河东公安都以事窘归国元等既入彭城安都乃中悔谋图元等欲还以城叛㑹元知之遂不果发安都因重货元等委罪于女壻裴祖隆元乃杀祖隆而隐安都谋皇兴二年与毕衆敬朝于京师大见礼重子姪羣从并处上客皆封侯至于门生无不收叙焉又为起第宅馆宇崇丽资给甚厚三年卒赠本将军秦州刺史河东王谥曰康子道标袭爵太和初出为镇南将军平州刺史治有声称转相州刺史将军如故复以本将军为秦州刺史十三年卒子达字宗允袭例降为侯及开建五等以安都着勲先朝封达河东郡开国侯食邑八百户后以河东畿甸改封华隂县侯熙平初拜奉车骑都尉出为汉阳太守达不乐为郡诏聼解卒子承华袭爵稍迁司徒从事中郎河东邑中正卒于安南将军光禄大夫子罗汉袭齐受禅爵例降道标弟道异亦以勲为第一客早卒赠宁西将军秦州刺史安邑侯道异弟道次既质京师拜南中郎将给事中赐爵安邑侯加安远将军出为安西将军秦州刺史假河南公太和十五年为光禄大夫卒子峦袭爵降为平温子尚书郎秦州刺史镇远将军陇西镇将带陇西太守后为荥阳太守迁平北将军肆州刺史所在贪秽在州弥甚纳贿于司空刘腾以求美官未得而腾死正光五年莫折念生反于秦州遣其别帅卜胡王庆云等衆冦泾州肃宗以峦为持节光禄大夫假安南将军西道别将与伊瓮生等讨之进及平凉郡东与贼交战不利峦等退还后为抚军将军汧城大都督镇北陇孝昌二年春卒于军赠征西大将军雍州刺史子如故安都兄子硕明随安都入国赐爵蒲坂侯清河太守太中大夫安都从祖弟真度初与安都南奔及安都为徐州真度为长史颇有勇干为其爪牙从安都来降为上客太和初赐爵河北侯加安远将军为镇远将军平州刺史假阳平公后降侯为伯除冠军将军随驾南讨假平南将军久之除䕶南蛮校尉平南将军荆州刺史萧赜雍州刺史曹虎之诈降也诏真度督四将出襄阳无功而还后征赭阳为房伯玉所败有司奏免官爵高祖诏曰真度之罪诚如所奏但顷与安都送欵彭方开辟徐宋外捍沈攸道成之师内宁边境乌合之衆淮海来服功颇在兹言念厥绩每用嘉美赭阳百败何足计也宜异羣将更申后效可还其元勲之爵复除荆州刺史自余徽号削夺进足彰忠退可明失寻除假节假冠军将军东荆州刺史初迁洛后真度每献计于高祖劝先取樊邓后攻南阳故为高祖所赏赐帛一百疋又加持节正号冠军改封临晋县开国公食邑三百户诏曰献忠尽心人臣令节标善赏功有国徽范故一言可以兴邦片辞可以丧国得无远録前谋以襃厥善真度爰自迁京每在戎役沔北之计恒所与闻知无不言颇见採纳及六师南迈朕欲超据新野羣情皆异真度独与朕同抚蛮宁夷实有勤绩可増邑二百户转征虏将军豫州刺史景明初豫州大饥真度表曰去嵗不收饥馑十五今又灾雪三尺民人萎餧无以济之臣辄日别出州仓米五十斛为粥救其甚者诏曰真度所表甚有忧济百姓之意宜在拯䘏陈郡储粟虽复不多亦可分赡尚书量赈以闻及裴叔业以寿春内附诏真度率衆赴之寻迁华州刺史将军如故未几转荆州刺史仍本将军入为大司农卿正始初除平南将军扬州刺史又以年老听子懐吉以本官随行萧衍豫州刺史王超宗率衆围逼小岘真度遣兼统军李叔仁等率歩骑击之超宗逆来拒战叔仁击破之俘斩三千还朝除金紫光禄大夫加散骑常侍又改封敷西县永平中卒年七十四赙帛四百疋朝服一袭赠左光禄大夫常侍如故谥曰庄有子十二人嫡子懐彻袭封自太常丞稍迁征虏将军中散大夫又除左将军太中大夫卒于车骑将军左光禄大夫初真度有女妓数十人每集賔客辄命奏之丝竹歌舞不辍于前尽声色之适庶长子懐吉居丧过周以父妓十余人并乐器献之世宗纳焉懐吉好勇有膂力虽不善书学亦解达世事自奉朝请歴直后寝领大官令正始初为骠骑将军后试守恒农郡萧衍遣衆入㓂徐兖安东邢峦讨之诏懐吉以本任为峦军司永平初分梁州晋寿为益州除征虏将军益州刺史以元愉未平中山王英为征东将军讨之诏懐吉为英军司未发而愉平萧衍遣将㓂䧟郢州之三关诏英南讨懐吉仍为军司以义阳危急令懐吉驰驿先赴时豫州城民白早生杀刺史以悬瓠入萧衍衍将齐茍仁率衆守城于是自悬瓠以南至于安陆惟义阳一城而已懐吉与郢州刺史娄悦督厉将士且守且战卒全义阳与英讨复三关诸戍后镇东将军卢昶救朐山与贼相持诏懐吉为昶军司及昶败懐吉得不坐延昌中以本将军除梁州刺史南秦氐反攻逼武兴懐吉遣长史崔纂司马韦弼别驾范珦击平之进号右将军正光初除后将军汾州刺史四年卒赠平北将军并州刺史懐吉本不厉清节及为汾州偏有聚纳之响自以支庶饵诱胜已共为婚姻多擕亲戚悉令同行兼为之弥缝恣其取受而将劳賔客曲尽物情送去迎来不避寒热性少言毎有接对但嘿然而退既指授先期人马之数左右密已记録俄而酒馔相寻刍粟继至逮于将别赠以钱缣下及厮佣咸过本望其延纳贵贱若此懐吉弟懐直京兆内史卫大将军左光禄大夫懐直弟懐朴恒农太守襄陵男懐朴弟懐景征南将军河东太守安定男卒赠持节都督北徐兖东徐三州诸军事骠骑大将军仪同三司徐州刺史懐景弟懐儁抚军将军光禄大夫汾隂男出为征南将军益州刺史天平初代还至梁州与刺史元罗俱为萧衍将兰钦所擒送江南衍见懐儁谓之曰卿父先为魏荆州我于时犹在襄阳且州壊连接极相知练卿今至此当能住乎若欲还者亦以礼相遣顾谓左右曰此家在北富贵极不可言懐儁便乞归衍聼还国兴和中卒子湛儒袭武定中司空水曹参军齐受禅爵例降真度诸子既多其母非一同产相朋因有憎爱兴和中遂致诉列云以毒药相害显在公府发扬疵衅时人耻焉毕衆敬小名捺东平湏昌人少好弓马射猎交结轻果常于疆境盗掠为业刘骏为徐兖刺史辟为部从事骏既窃号歴其泰山太守冗从仆射及刘彧杀子业而自立遣衆敬出诣兖州募人到彭城刺史薛安都召与密谋云晋安有上流之名且孝武第三子当共卿为计西从乃矫彧命以衆敬行兖州事衆敬从之时兖州刺史殷孝祖留其妻子率文武二千人赴彧使司马刘文石守城衆敬率衆取瑕邱杀文石安都与孝祖先不相协命衆敬诛孝祖诸子衆敬不得已遂杀之州内悉附唯东平太守申纂据无盐城不与之同及彧平子勋授纂兖州刺史㑹安都引国授军经其城下纂闭门城守深恨衆敬㑹有人发衆敬父墓遂令其母骸首散落衆敬发哀行服栲掠近墓细民死者十余人又疑纂所为弟衆爱为安都长史亦遣人密至齐隂掘纂父墓以相报答及安都以城入国衆敬不同其谋子元賔以母并百口悉在彭城恐交致祸日夜啼泣遣请衆敬衆敬犹未从之衆敬先已遣表谢彧彧授衆敬兖州刺史而以元賔有他罪犹不舍之衆敬㧞刀斫柱曰皓首之年唯有此子今不原贷何用独全及尉元至遂以城降元遣将入城事定衆敬悔恚数日不食皇兴初就拜散骑常侍宁南将军兖州刺史赐爵东平公与中书侍郎李璨对为刺史慕容白曜攻克无盐申纂为乱兵所伤走出被擒送于白曜白曜无杀纂之意而城中火起纂创重不能避为火所烧死衆敬闻克无盐惧不杀纂乃与白曜书并表朝廷云家之祸酷皆由于纂闻纂死乃悦二年与薛安都朝于京师因留之赐甲第一区后复为兖州刺史将军如故徴还京师衆敬善自奉养食膳丰华必致他方远味年已七十鬓髪皓白而气力未衰跨鞍驰骋有若少壮笃于姻类深有国士之风张谠之亡躬徃营视有若至亲太和中高祖賔礼旧老衆敬与咸阳公高允引至方山虽文武奢俭好尚不同然亦与允甚相爱敬接膝谈款有若平生后以笃老乞还桑梓朝廷许之衆敬临还献真珠珰四具银装劒一口刺虎矛一枚仙人文绫一百疋文明太后髙祖引见于皇信堂赐以酒馔车一乘马三匹绢三百匹劳遣之十五年十月卒诏于兖州赐绢一千匹以供葬事子元賔少而豪侠有武干渉猎书史为刘骏正员将军与父同建勲诚及至京师俱为上客赐爵湏昌侯加平远将军后以元賔勲重拜使持节平南将军兖州刺史假彭城公父子相代为本州当世荣之时衆敬以老还乡常唿元賔为使君每于元賔听政之时乘舆出至元賔所先遣左右勑不听起观其断决忻忻然喜见颜色衆敬善持家业尤能督课田产大致储积元賔为政清平善抚民物百姓爱乐之以父忧解任丧中遥授长兼殿中尚书其年冬末卒赠抚军将军卫尉卿谥曰平赐帛八百匹元賔入国初娶东平刘氏有四子祖朽祖髦祖归祖旋赐妻元氏生二子祖荣祖晖祖朽最长祖晖次祖髦故事前妻虽先有子后赐之妻子皆承嫡所以刘氏先亡祖晖不服重元氏后卒祖朽等三年终礼祖荣早卒子义允袭祖爵东平公例降为侯陵江将军给事中卒子僧安袭祖朽身长八尺腰带十围歴渉经史好为文咏性寛厚善与人交袭父爵湏昌侯例降为伯起家员外郎尚书郎治书侍御史加宁远将军本州中正正始三年萧衍将萧及先率歩骑二万入㓂兖州及先令别帅角念屯于蒙山以祖朽为统军假宁朔将军隶邢峦讨之祖朽开诱有方降者相继贼出逆战祖朽大破之贼走还栅祖朽夜又焚击贼徒溃散追讨百余里斩获及赴沂水死者四千余人斩龙骧将军矫道仪宁朔将军王季秀以功封南城县开国男食邑二百户歴散骑侍郎中书侍郎加龙骧将军延昌末安南王志出讨荆沔以祖朽为志军司兼给事黄门侍郎寻迁司空长史神龟末除持节东豫州刺史将军如故祖朽善抚邉人清平有信务在安静百姓称之还除前将军太尉长史兼尚书北道行台孝昌初除持节本将军南兖州刺史寻授度支尚书行定州未之职改授安东将军瀛州刺史为贼帅鲜于脩礼攻围积旬拒守自固病卒于州赠卫将军吏部尚书兖州刺史祖朽无子以弟祖归子义畅为后袭爵义畅倾巧无士业善通时要歴尚书郎中侍郎兖州刺史大中正中军将军通直散骑常侍太昌初车骑将军寻除散骑常侍天平中坐与北豫州山贼张俭通伏法祖髦起家奉朝请兄祖朽别封南城以须昌侯回授之神龟初累迁扬烈将军东平太守后为本州别驾卒于官子义和袭卒于右将军太中大夫赠散骑常侍安东将军兖州刺史子仁超义和第六弟义亮性豪疎歴尚书郎中书舍人太平中与舎人韦鸿坐泄密赐尽于宅祖晖早有器干自奉朝请稍迁镇远将军前军将军直后正始中除龙骧将军东郡太守入为骁骑将军加征虏将军后试守渤海郡熙平中拜颍川太守神龟初除右将军豳州刺史入为平东将军光禄大夫正光五年豳州民反招引陇贼攻逼州城以祖晖前在州日得民情和复授平西将军豳州刺史假安西将军为别将以讨之祖晖且战且前突围入治孝昌初北海王颢救至城围始解以全城之勲封新昌县开国子食邑四百户后値萧寳夤退败祖晖乃㧞城东趣华州坐免官爵寻假征虏将军行豳州事建义中诏复州爵加抚军将军永安中祖晖从大岭栅规入州城于时贼帅叱干骐驎保太子壁祖晖击破之而贼宿勤明达复攻祖晖祖晖兵少粮竭军援不至为贼所乘遂殁时年五十长子义勰袭爵武定中开府中郎齐受禅爵例降义勰弟义云尚书骑兵郎中祖归官至建宁太守子义远武定中平原太守义远弟义显义儁性并豪率天平已后萧衍使人还徃经歴兖城前后州将以义儁兄弟善营鲑膳器物鲜华常兼长史接宴賔客义显左将军太中大夫义儁歴司空主簿兖州别驾而卒祖旋太尉行参军镇远将军卒赠都官尚书齐兖二州刺史子义真太尉行参军衆敬弟衆爱随兄归国以勲为第一客赐爵鉅平侯卒赠冠军将军徐州刺史谥曰康子闻慰字子安有器干袭爵例降为伯拜泰山太守入为尚书郎本州中正加威远将军出为徐州平东府长史带彭城内史永平中迁中散大夫加龙骧将军延昌初除清河内史因以疾辞复为龙骧中散又试守广平内史正光初相州刺史中山王熙起兵谋诛元义闻慰斩其使发兵拒之在任寛谨百姓爱附后义以闻慰忠于已迁持节平东将军沧州刺史甚有政绩后以本军除散骑常侍东道行台寻为都督安乐王鉴军司孝昌元年春徐州刺史元法僧反闻慰与鉴攻之为法僧所败奔还京师被劾遇赦免其年卒年五十七赠散骑常侍安东将军兖州刺史伯如故谥曰恭子祖彦字脩贤渉猎书传风度闲雅为时所知以侍御史为元法僧监军法僧反逼祖彦南入永安中得还厯中书侍郎袭爵鉅平伯中军将军光禄大夫天平四年卒年五十赠都督兖济二州诸军事征东将军尚书左仆射兖州刺史祖彦弟哲永安末祕书郎诸毕当朝不之荣贵但帏薄不修为时所鄙申纂者本魏郡人申钟会孙也皇始初太祖平中山纂宗室南奔家于济隂及在无盐刘彧用为兖州刺史显祖曰申纂既不识机又不量力进不能归正朔退不能还江南守孤城于危亡之地欲建功立节岂可得乎纂既败子景义入国太和中为散员士宋王刘昶国侍郎景明初试守济隂郡扬州车骑府録事参军右司马常珍竒者汝南人也为刘骏司州刺史亦与薛安都等推立刘子勋子勋败遣使驰告长社镇请降显祖遣殿中尚书元石为都将率衆赴之中书博士郑羲参右军事进至上蔡珍竒率文武来迎羲说石令径入城语在羲传事定以珍竒为持节平南将军豫州刺史河内公珍竒表曰臣昔蒙刘氏生成之恩感义亡身志陈报答遂与雍州刺史袁顗豫州刺史殷琰等共唱大义奉戴子勋纂承彼厯大运未集遂至分崩而刘彧滔天杀主簒立苍生殄悴危于缀旒伏惟陛下龙姿鳯仪光格四表凡在黔黎延属象魏所愿天地垂仁亟图南服宜遣文檄喻以吉凶使江东之地离心草靡荆雍九州北面请吏乞高臣官名更遣雄将秣马五千助臣经讨并赐威仪震动江外长江已北必可定矣臣虽不武乞备前驱进据之宜更在处分敢冐愚款推诚上闻机运可乘实在兹日珍竒虽有虚表而诚款未纯嵗余徴其子超超母胡氏不欲超赴京师密懐南叛时汝徐未平元石自出攻之珍竒乘虚于悬瓠反叛烧城东门斩三百余人虏掠上蔡安城平舆三县居民屯于灌水石驰往讨击大破之㑹日闇放火烧其营珍竒乃匹马逃免其子超走到苦城为人所杀小子沙弥囚送京师刑为阉人沈文秀字仲逺吴兴武康人伯父庆之刘骏司空公文秀初为郡主簿稍迁建威将军青州刺史和平六年刘子业为其叔彧所杀文秀遂与诸州推立刘子勋及子勋败皇兴初文秀与崔道固俱以州降请师应接显祖遣平东将军长孙陵等率骑赴之㑹刘彧遣文秀弟文炳来喻之文秀复归于彧彧以文秀为辅国将军刺史如故后慕容白曜既克升城引军向歴下白曜复遣陵等率万余人长驱至东阳文秀始欲降以军人虏掠遂有悔心乃婴城固守陵乃引师军于清西白曜既下歴城乃率大衆并力攻讨长围数匝自夏至春始克文秀取所持节衣冠俨然坐于斋内乱兵入曰文秀何在文秀厉声曰身是执而躶送于白曜左右令拜文秀曰各二国大臣无相拜之礼白曜忿之乃至挝挞后还其衣为之设馔遂与长史房天乐司马沈嵩等鎻送京师面缚数罪宥死待为下客给以麤衣蔬食显祖重其节义稍亦加礼之拜为外都下大夫太和三年迁外都大官髙祖嘉文秀忠于其国赐绢綵二百匹后为南征都将临发赐以戎服寻除持节平南将军懐州刺史假吴郡公是时河南富饶人好奉遗文秀一无所纳卒守清贫然为政寛缓不能禁止盗贼而大兴水田于公私颇有利益在州数年年六十一卒子保沖太和中奉朝请大将军宋王外兵参军后为南徐州冠军长史二十一年坐援涟口退败有司处之死刑高祖诏曰保沖文秀之子可特原命配洛阳作部终身既而获免世宗时卒于下邳太守房天乐者清河人滑稽多智先为青州别驾文秀㧞为长史督齐郡州府之事一以委之卒于京师弟子嘉庆渔阳太守嘉庆从弟瑚琏长广太守文秀族子嵩聪敏有笔札文秀以为司马甚器任之随文秀至懐州文秀卒后依宋王刘昶昶遇之无礼忧愧饥寒未几而卒文秀族子陵字道通太和十八年高祖南伐陵携族孙智度归降引见于行宫陵姿质姸伟辞气辩畅髙祖竒之礼遇亚于王肃授前军将军后监南徐州诸军事中垒将军南徐州刺史寻假节龙骧将军二十二年秋进持节冠军将军及高祖崩陵隂有叛心长史赵俨密言于朝廷尚书令王肃深保明之切责俨既而果叛杀数十人驱掠城中男女百余口夜走南入智度于彭城知之从清中单舸奔陵为下邳戍人所射杀张谠字处言清河东武城人也六世祖名犯显祖讳晋长秋卿父华为慕容超左仆射谠仕刘骏歴给事中泰山太守青冀二州辅国府长史带魏郡太守刘彧之立遥授冠军将军东徐州刺史及革徐兖谠乃归顺于尉元元亦表授冠军东徐州刺史遣中书侍郎高闾与谠对为刺史后至京师礼遇亚于薛毕以勲赐爵平陆侯加平远将军谠性开通笃于抚恤青齐之士虽疏族末姻咸相敬视李敷李䜣等宠要势家亦推懐陈款无所顾避毕衆敬等皆敬重之高允之徒亦相器待延兴四年卒赠平南将军青州刺史谥康侯子敬伯求致父丧出葬冀州清河旧墓久不被许停柩在家积五六年第四子敬叔先在徐州初闻父丧不欲奔赴而规南叛为徐州所勒送至乃自理后得袭父爵敬伯自以随父归国之功赐爵昌安侯出为乐陵太守敬叔武邑太守父丧得葬旧墓还属清河初谠兄弟十人兄忠字处顺在南为合乡令世祖南征忠归降赐爵新昌男拜新兴太守卒官赠冀州刺史初谠妻皇甫氏被掠赐中官为婢皇甫遂乃诈痴不能梳沐后谠为刘骏冀州长史因货千余匹购求皇甫高宗怪其纳财之多也引见之时皇甫年垂六十矣高宗曰南人竒好能重室家之义此老母复何所任乃能如此致费也皇甫氏归谠令诸妾境上奉迎数年卒卒后十年而谠入国谠兄子安世正始中自梁汉同夏侯道迁归款为客积年出为东河问太守卒官元茂为信都令迁冀州治中元茂弟子让洛州安西府长史都水使者田益宗光城蛮也身长八尺雄果有将略貌状举止有异常蛮世为四山蛮帅受制于萧颐太和十七年遣使张超奉表归款十九年拜员外散骑常侍都督光城弋阳汝南新蔡宋安五郡诸军事冠军将军南司州刺史光城县开国伯食蛮邑一千户所统守宰任其铨置后以益宗既渡淮北不可仍为司州乃于新蔡立东豫州以益宗为刺史寻改封安昌县伯食实邑五百户二十二年进号征虏将军景明初萧衍遣军主吴子阳率衆冦三关益宗遣光城太守梅兴之歩骑四千进至隂山关南八十余里据长风城逆击子阳大破之斩获千余级萧衍建宁太守黄天赐筑城赤亭复遣其将黄公赏屯于漴城与长风相持益宗命安蛮太守梅景秀为之犄角击讨破天赐等斩首数百获其二城上表曰臣闻机之所在圣贤弗之疑兼弱攻昧前王莫之舍皆拯羣生于汤炭盛武功于方来然霜叶将沦非劲飈无以速其箨天之所弃非假手无以歼其人窃惟萧衍常君臣交争江外州镇中分为两东西抗峙已淹嵗时民庶穷于转输甲兵疲于战鬭事救于目前力尽于麾下无外维州镇纲纪庶方藩城棊立孤存而已不乘机电扫廓彼蛮疆恐后之经略未易于此且寿春虽平三面仍梗镇守之宜实湏豫设义阳差近淮源利渉津要朝廷行师必由此道若江南一平有事淮外须乘夏水汎长列舟长淮师赴寿春湏从义阳之北便是居我喉要在虑弥深义阳之灭今实时矣度彼衆不过湏精卒一万二千然行师之法贵张形势请使两荆之衆西拟随雍扬州之卒顿于建安得捍三关之援然后二豫之军直据南关对抗延头遣一都督总诸军节度季冬进师迄于春末弗过十旬克之必矣世宗纳之遣镇南元英攻义阳益宗遣其息鲁生领歩骑八千断贼粮运并焚其钧城积聚衍戌主赵文举率衆拒战鲁生破之获文举及小将胡建兴古皓庄元仲等斩五千余级溺死千五百人仓米运舟焚烧荡尽后贼宁朔将军杨僧远率衆二千冦逼䝉笼益宗命鲁生与戍主竒道显逆击破之追奔十里俘斩千余进号平南将军又诏益宗率其部曲并州镇文武与假节征虏将军太仆少卿宇文福绥防蛮楚加安南将军増封一百户赐帛二千匹白早生反于豫州诏益宗曰悬瓠要藩密迩崧颍南疆之重所寄不轻而羣小猖狂忽构衅逆杀害镇主规成反叛此而可忍孰不可容即遣尚书邢峦摠精骑五万星驰电驱征南将军中山王英统马歩七万络绎继发量此蚁宼唯当逃奔知将军志翦犲狼以清边境节义慷慨良在可嘉非蹇蹇之至何以能尔深戢诚款方相委託故遣中书舎人赵文相具宣朕怀往还之规口别指授便可善尽筭略随宜追掩勿令此竖得有窜逸迟近清盪更有别㫖时自乐口已南郢豫二州诸城皆没于贼唯有义阳而已萧衍招益宗以车骑大将军开府仪同三司五千户郡公当时安危在益宗去就而益宗守节不移郢豫克平益宗之力也益宗年稍衰老聚歛无厌兵民患其侵扰诸子及孙竞规贿货部内苦之咸言欲叛世宗深亦虑焉乃遣中书舎人刘桃符宣㫖慰喻庶以安之桃符还启益宗侵掠之状世宗诏之曰风闻卿息鲁生淮南贪暴扰乱细民又横杀梅伏生为尔不已损卿诚效可令鲁生与使赴阙当加任使如欲外禄便授中畿一郡鲁生久未至延昌中诏曰益宗先朝耆艾服勤边境不可以地湏其人遂令乆屈可使持节镇东将军济州刺史常侍如故世宗虑其不受代遣后将军李世哲与桃符率衆袭之出其不意奄入广陵益宗子鲁生鲁贤等奔于关南招引贼兵袭逐诸戍光城已南皆为贼所保世哲讨击破之复置郡戌而以益宗还授征南将军金紫光禄大夫加散骑常侍改封曲阳县开国伯益宗生长边地不愿内荣虽位秩崇重犹以为恨上表曰臣昔在南仰餐皇化拥率部曲三千余家弃彼边荣归投乐土兄弟荼炭衅结贼朝高祖孝文皇帝録臣乃诚授以藩任方欲仰凭国威冀雪冤耻岂容背宠向讐就险危命昔郢豫纷扰臣躬率义兵拥絶贼路窃谓诚心仰简朝野但任重据边易招尘谤致使桃符横加䜛毁説臣恒欲投南暴乱非一乞检事原以何为验复云虐害番兵杀卖过半如其所言未审死失之家所讼有几又云耗官粟帛仓库倾尽御史覆检曽无损折初代之日二子鲁生鲁贤从子超秀等并在城中安然无二而桃符密遣积射将军鹿永固私将甲士打息鲁生仅得存命唱云我被面勑若能得鲁生鲁贤首者各赏本郡士马围遶腾城唱杀二息战怖实由于此残败居业为生荡然乃复毁发坟墓露泄枯骸存者罹生离之苦亡魂遭粉骨之痛昔嵗朝廷频遣桃符数加慰劳而桃符凶姦擅生祸福云唯我相申致降恩㫖及返京师复欺朝廷説臣父子全无忠诚诬陷贞良惑乱朝听乞摄桃符与臣并对若臣罪有状分从宪网如桃符是谬坐宜有归诏曰既经大宥不容方更为狱熙平初益宗又表乞东豫以招二子灵太后令曰卿诚着二朝勲光南服作藩万里列土承家前朝往恩酬叙不浅兼子弟荷荣中表被泽相轻重卿所知悉先帝以卿劳旧州小禄薄故迁牧华壤爰登显级于时番兵交换不生猜疑而卿息鲁贤等无事外叛忠孝俱乖飜为戎首以卿诚重不复相讨今卧䕶征南荣以金紫朝廷处遇又甚于先且卿年老方就闲养焉得以本州为念鲁贤来否岂待自往也但遣慰纳足相昭亮若审遣信当更启闻别勑东豫听卿喻晓鲁贤二年卒年七十三赠征东大将军郢州刺史谥曰庄少子纂袭封位至征虏将军中散大夫卒赠左将军东豫州刺史益宗长子随兴冠军将军平原太守随兴情贪边官不愿内地改授弋阳汝南二郡太守益宗兄兴祖太和末亦来归附景明中假郢州刺史及义阳置郢州改授征虏将军江州刺史诏赐朝服劒舄一具治麻城兴祖卒益宗请随兴代之世宗不许罢并东豫初益州内附之后萧鸾遣宁州刺史董峦追讨之官军进击执峦并其子景曜送于行宫峦字仲舒营阳人真君末随父南叛虽长自江外言语风气犹同华夏性疎武不多识文字高祖引峦于庭问其南事峦怖不能对数顾景曜景曜进代父答申叙萧鸾簒袭始终辞理横出言非而辩高祖异焉以峦为越骑校尉景曜为员外郎谋欲南叛坐徙朔州及车驾南讨汉阳召峦从军景曜至洛阳密启其父必当奔叛军次鲁阳峦单骑南走过南阳新野厯告二城以魏军当至戒之备防房伯玉刘忌并云无足可虑峦曰不然军势甚盛至境首北向哭唿景曜云吾百口在彼事理湏还不得顾汝一子也景曜鎻诣行在所数而斩之又有陈伯之者下邳人也以勇力自効仕于江南为镇南大将军江州刺史丰城县开国公景明三年伯之遣使密表请降并遣其子冠军将军徐州刺史永昌县开国侯虎牙为质四年以伯之为持节都督江郢二州诸军事平南将军江州刺史曲江县开国公邑一千户虎牙为冠军将军员外散骑常侍豫宁县开国伯邑五百户正始初萧衍征虏将军赵祖悦筑城于水东与颕川接对置兵数千欲为攻讨之本伯之进军讨祖悦大破之乘胜长驱入城刺祖悦三创贼衆大败进讨南城破贼诸部斩获数千二年夏除伯之光禄大夫虎牙迁前军将军孟表字武逹济北蛇丘人也自云本属北地号索里诸孟青徐内属后表因事南渡仕萧鸾为马头太守太和十八年表据郡归诚除辅国将军南兖州刺史领马头太守赐爵谯县侯镇涡阳后萧鸾遣其豫州刺史裴叔业攻围六十余日城中食尽唯以朽革及草木皮叶为粮表抚循将士戮力固守㑹镇南将军王肃解义阳之围还以救之叔业乃退初有一南人自云姓边字叔珍携妻息从寿春投表云慕化归国未及送阙便值叔业围城表后察叔珍言色颇疑有异即加推覈乃云是叔业姑儿为叔业所遣规为内应所携妻子并亦假妄表出叔珍于北门外斩之于是人情乃安高祖嘉其诚绩封汶阳县开国伯邑五百户迁征虏将军济州刺史为散骑常侍光禄大夫进号平西将军世宗末降平东将军齐州刺史延昌四年卒年八十一赠安东将军兖州刺史谥曰恭子崇袭官至昌黎济北二郡太守史臣曰薛安都一武夫耳虽轻于去就实启东南事窘图变而竟保宠秩优矣真度一谋见赏明主衆敬举地纳诚荣曜朝国人位并列无之于时文秀不回有死节之气非但身蒙嘉礼乃至子免刑戮在我欲其骂人忠义可不勉也张谠观机委质笃恤流离亦仁智矣田益宗蛮夷荒帅飜然效欵终懐金曵紫不其美欤孟表之致名位非徒然也魏书卷六十一卷六十一考证魏书卷六十一考证毕衆敬传安都引国授军经其城下按本卷安都传安都遣使来降请兵救援显祖召羣臣议而纳之今云引国授军语意不明殆援字譌为授字也魏书卷六十一考证魏书卷六十二钦定四库全书魏书卷六十二齐魏收撰列传第五十李彪高道悦李彪字道固顿丘卫国人高祖赐名焉家世寒微少孤贫有大志笃学不倦初受业于长乐监伯阳伯阳称美之晚与渔阳高悦北平阳尼等将隐名于山不果而罢悦兄闾博学高才家富典籍彪遂于悦家手抄口诵不暇寝食既而还乡里平原王叡年将弱冠雅有志业娶东徐州刺史博陵崔鉴女路由冀相闻彪名而诣之修师友之礼称之于郡遂举孝亷至京师馆而受业焉高闾称之于朝贵李沖礼之甚厚彪深宗附高祖初为中书教学博士后假员外散骑常侍建威将军卫国子使于萧赜迁祕书丞参着作事自成帝以来至于太和崔浩高允着述国书编年序録为春秋之体遗落时事三无一存彪与祕书令高祐始奏从迁固之体创为纪传表志之目焉彪又表曰臣闻昔之哲王莫不亹亹孜孜思纳谠言以康黎庶是以访童问师不避渊泽询谋谘善不弃刍荛用能光茂实于竹素播徽声于金石臣属生有道遇无讳之朝敢脩往式窃揆时宜谨冒死上封事七条狂瞽之言伏待刑戮其一曰自太和建号踰于一纪典刑徳政可得而言也立圜丘以昭孝则百神不乏飨矣举贤才以酬谘则多士盈朝矣开至诚以轨物则朝无侫人矣敦六顺以教人则四门无凶人矣制冠服以明秩则典式复彰矣作雅乐以协人伦则人神交庆矣深慎罚以明刑则庶狱得𠂻矣薄服味以示约则俭徳光昭矣单宫女以配鳏则人无怨旷矣倾府藏以赈钖则大赉周渥矣省赋役以育人则编户巷歌矣宣徳泽以懐远迩则华荒忭舞矣垂至徳以畅幽显则祯瑞效质矣生生得所事事惟新巍巍乎犹造物之曲成也然臣愚以为行俭之道犹自何者今士人豪富之家华既深敦朴情浅夫识俭素之易长而行奢靡之难久壮制第宅美饰车马仆妾衣绫绮土木被文绣僭度违衷者衆矣古先哲王之为制也自天子以至公卿下及抱关击柝其宫室车服各有差品小不得踰大贱不得踰贵夫然故上下序而人志定今时浮华相竞情无常守大为消功之物巨制费力之事岂不谬哉消功者锦绣彫文是也费力者广宅高宇壮制丽饰是也其妨男业害女工者焉可胜言哉汉文时贾谊上疏云今之王政可为长太息者六此即是其一也夫上之所好下必从之故越王好勇而士多轻死楚灵好瘠而国有饥人今二圣躬行俭素诏令殷勤而百姓之奢犹未革者岂楚越之人易变如彼大魏之士难化如此盖朝制弗宣人未见徳使之然耳臣愚以为第宅车服自百官以至于庶人宜为其等制使贵不逼贱卑不僭高不可以称其侈意用违经典今或者以为习俗日久不可卒革臣谨言古人革之之渐昔子产为政一年百姓歌之曰我有田畴子产伍之我有衣冠子产禇之孰杀子产吾其与之及三年乃改歌曰我有田畴子产殖之我有子弟子产诲之子产若死其谁继之然则郑人之智岂前昬而后明哉且从政者湏渐受化者难顿故也今若为制以差品之始末之情魏士与郑人同矣既同郑人是为卒有善歌岂可惮其初怨而不为终善哉夫尚俭者开福之源好奢者起贫之兆然则俭约易以教行华靡难以财满是以圣人留意焉贤人希凖焉故夏禹卑宫室而恶衣服殷汤寝黄屋而乘辂舆此示俭于后王后王所宜观其意而取折衷也孔子为鲁司冦乘柴车而驾驽马晏婴为齐正卿冠濯冠而衣故裘此示俭于后臣后臣所宜识其情而消息之也前志云作法于凉其弊犹贪此言虽略有达治道臣之瞽言傥或可採比及三年可以有成有成则人务本人务本则奢费除奢费除则谷帛丰谷帛丰则人逸乐人逸乐则皇基固矣其二曰易称主器者莫若长子传曰太子奉冢嫡之粢盛然则祭亡主则宗庙无所飨冡嫡废则神器无所传圣贤知其如此故垂诰以为长世之法昔姬王得斯道也故恢崇儒术以训世嫡世嫡于是乎习成懿徳用大协于黎蒸是以世统生人载祀八百逮嬴氏之君于秦也殆弃徳政坑焚儒典弗以义方教厥冡子于是习成凶徳肆虐以临黔首是以飨年不永二世而亡亡之与兴其道在于师傅师傅之损益可得而言益者周公傅成王教以孝仁礼义逐去邪人不使见恶人选天下之端士孝悌博闻有道术者以为卫翼卫翼良成王正周道之所以长久也损者赵高傅胡亥教以刑戮斩劓及夷人族逐去正人不得见善士谄侫䜛贼者为其左右左右邪胡亥僻秦祚之所以短促也夫皇天辅徳者也岂私周而踈秦哉由所行之道殊故祸福之途异耳昔光武议为太子置傅以问其羣臣羣臣望意皆言太子舅执金吾新阳侯隂就可博士张佚正色曰今立太子为隂氏乎为天下乎即为隂氏则隂侯可为天下则固宜用天下之贤才光武称善曰置傅以正太子也今博士不难正朕况太子乎即拜佚为太子太傅汉明卒为贤主然则佚之傅汉明非廼生之渐也尚或有称而况廼生训之以正道其为益也固以大矣故礼曰太子生因举以礼使士负之有司齐肃端冕见于南郊明冢嫡之重见乎天也过阙则下过庙则趋明孝敬之道也然古之太子自为赤子而教固以行矣此则远世之镜也高祖文成皇帝慨少时师不勤教尝谓羣臣曰朕始学之日年尚幼沖情未能专既临万几不遑温习今而思之岂唯予咎抑亦师傅之不勤尚书李䜣免冠而谢此则近日之可鉴也伏惟太皇太后翼赞高宗训成显祖使巍巍之功邈乎前王陛下幼蒙鞠诲圣敬之跻及储宫诞育复亲抚诰日省月课实劳神虑今诚宜准古立师傅以训导太子训导正则太子正太子正则皇家庆皇家庆则人幸甚矣其三曰臣闻国本黎元人资粒食是以昔之哲王莫不勤劝稼穑盈畜仓廪故尧汤水旱人无菜色者盖由备之有渐积之有素暨于汉家以人食少乃设常平以给之魏氏以兵粮乏制屯田以供之用能不匮当时军国取济又记云国无三年之储谓国非其国光武以一亩不实罪及牧守圣人之忧世重谷殷勤如彼明君之恤人劝农相切若此顷年山东饥去嵗京师俭内外人庶出入就丰既废营产疲而乃达又于国体实有虚损若先多积谷安而给之岂有驱督老弱餬口千里之外以今况古诚可惧也臣以为宜析州郡常调九分之二京都度支嵗用之余各立官司年丰籴积于仓时俭则加私之二粜之于人如此民必力田以买官绢又务贮财以取官粟年登则常积嵗凶则直给又别立农官取州郡户十分之一以为屯人相水陆之宜料顷亩之数以赃赎杂物余财市牛科给令其肆力一夫之田嵗责六十斛蠲其正课并征戍杂役行此二事数年之中则谷积而人足虽灾不为害臣又闻前代明主皆务懐远人礼贤引滞故汉髙过赵求乐毅之胄晋武廓定旌吴蜀之彦臣谓宜于河表七州人中擢其门才引令赴阙依中州官比随能序之一可以广圣朝均新旧之义二可以懐江汉归有道之情其四曰昔帝舜命咎繇惟刑之恤周公诰成王勿误于庶狱斯皆君臣相诫重刑之至也今二圣哀矜罪辜小大二情谳决之日多从降恕时不得已必垂恻隐虽前王之勤听肆赦亦如斯而已至若行刑犯时愚臣窃所未安汉制旧断狱报重常尽季冬至孝章时改尽十月以育三微后嵗旱论者以十月断狱隂气微阳气泄以故致旱事下公卿尚书陈宠议冬至阳气始萌故十一月有射干芸荔之应周以为春十二月阳气上通雉雊鸡乳殷以为春十三月阳气已至蛰虫皆震夏以为春三微成着以通三统三统之月断狱流血是不稽天意也月令仲冬之月身欲宁事欲静以起隆怒不可谓宁以行大刑不可谓静章帝善其言卒以十月断今京都及四方断狱报重常竟季冬不推三正以育三微寛宥之情每过于昔遵时之宪犹或阙然岂所谓助阳发生垂奉微之仁也诚宜远稽周典近採汉制天下断狱起自初秋尽于孟冬不于三统之春行斩绞之刑如此则道协幽显仁垂后昆矣其五曰古者大臣有坐不亷而废者不谓之不亷乃曰簠簋不饰此君之所以礼贵臣不明言其过也臣有大谴则白冠㲠缨盘水加劔造室而请死此臣之所以知罪而不敢逃刑也圣朝賔遇大臣礼同古典自太和以降有负罪当陷大辟者多得归第自尽遣之日深垂隐愍言发悽泪百官莫不见四海莫不闻诚足以感将死之心慰戚属之情然恩发至𠂻未着永制此愚臣所以敢陈末见昔汉文时人有告丞相周勃谋反者逮系长安狱顿辱之与皁𨽻同贾谊乃上书极陈君臣之义不宜如是夫贵臣者天子为其改容而体貌之吏人为其俯伏而敬贵之其有罪过废之可也赐之死可也若束缚之输之司冦榜笞之小吏詈骂之殆非所以令衆庶见也及将刑也臣则北面再拜跪而自裁天子曰子大夫自有过耳吾遇子有礼矣上不使人抑而刑之也孝文深纳其言是后大臣有罪皆自杀不受刑至孝武时稍复入狱良由孝文行之当时不为永制故耳伏惟圣徳慈惠岂与汉文比隆哉今天下有道庶人不议之时臣安可陈瞽言于朝但恐万世之后继体之主有若汉武之事焉夫道贵长久所以树之风声也法尚不亏所以贻厥孙谋也焉得行恩当时而不着长世之制乎其六曰孝经称父子之道天性书云孝乎惟孝友于兄弟二经之㫖盖明一体而同气可共而不可离者也及其有罪罪不相及者乃君上之厚恩也至若有惧惧应相连者固自然之恒理也无情之人父兄系狱子弟无惨惕之容子弟逃刑父兄无愧恧之色宴安荣位游从自若车马仍华衣冠犹饰宁是同体共气分忧均戚之理也昔秦伯以楚人围江素服而示惧宋仲子以失举桓谭免冠而谢罪然则子弟之于父兄父兄之于子弟惟其情至岂与结盟相知者同年语其深浅哉二圣清简风俗孝慈是先臣愚以为父兄有犯宜令子弟素服肉袒诣阙请罪子弟有坐宜令父兄露板引咎乞解所司若职任必要不宜许者慰勉留之如此足以敦厉凡薄使人知有所耻矣其七曰礼云臣有大丧君三年不唿其门此圣人縁情制礼以终孝子之情者也周季陵夷丧礼稍亡是以要绖即戎素冠作刺逮于虐秦殆皆泯矣汉初军旅屡兴未能遵古至宣帝时民当从军屯者遭大父母父母死未满三月皆弗徭役其朝臣丧制未有定闻至后汉元初中大臣有重忧始得去官终服暨魏武孙刘之世日寻干戈前世礼制复废而不行晋时鸿胪郑黙丧亲固请终服武帝感其孝诚遂着令以为常圣魏之初拨乱返正未遑建终丧之制今四方无虞百姓安逸诚是孝慈道洽礼教兴行之日也然愚臣所怀窃有未尽伏见朝臣丁父忧者假满赴职衣锦乘轩从郊庙之祀鸣玉垂緌同节庆之醼伤人子之道亏天地之经愚谓如有遭大父母父母丧者皆听终服若无其人有旷庶官者则优㫖慰喻起令视事但综司出纳敷奏而已国之吉庆一令无预其军戎之警墨缞从役虽愆于礼事所宜行也如臣之言少有可採愿付有司别为条制高祖览而善之寻皆施行彪稍见礼遇加中垒将军及文明太后崩羣臣请高祖公除高祖不许与彪往复语在礼志高祖诏曰歴观古事求能非一或承借微䕃着徳当时或见拔幽陋流名后叶故毛遂起贱奋抗楚之辩茍有才能何必拘族也彪虽宿非清第本阙华资然识性严聪学博坟籍刚辩之才颇堪时用兼忧吏若家载宣朝美若不赏庸叙绩将何以劝奖勤能可特迁秘书令以酬厥款以参议律令之勤赐帛五百匹马一匹牛二头其年加员外散骑常侍使于萧赜赜遣其主客郎刘绘接对并设䜩乐彪辞乐及坐彪曰齐主既赐䜩乐以劳行人向辞乐者卿或未相体自丧礼废替于兹以久我皇孝性自天追慕罔极故有今者丧除之议去三月晦朝臣始除衰裳犹以素服从事裴谢在此固应具此我今辞乐想卿无怪绘答言辞乐之事向以不异请问魏朝丧礼竟何所依彪曰高宗三年孝文踰月今圣上追鞠育之深恩感慈训之厚徳执于殷汉之间可谓得礼之变绘复问若欲遵古何为不终三年彪曰万几不可久旷故割至慕俯从羣议服变不异三年而限同一期可谓亡礼之礼绘言汰哉叔氏专以礼许人彪曰圣朝自为旷代之制何关许人绘言百官总已听于冡宰万几何虑于旷彪曰我闻载籍五帝之臣臣不若君故君亲揽其事三王君臣智等故共理机务五覇臣过于君故事决于下我朝官司皆五帝之臣主上亲揽盖逺轨轩唐彪将还赜亲谓曰卿前使还日赋阮诗云但愿长闲暇后嵗复来游果如今日卿此还也复有来理否彪答曰使臣请重赋阮诗曰宴衍清都中一去永矣哉赜惘然曰清都可尔一去何事观卿此言似成长濶朕当以殊礼相送赜遂亲至琅邪城登山临水命羣臣赋诗以送别其见重如此彪前后六度衔命南人竒其謇谔后车驾南征假彪冠军将军东道副将寻假征虏将军车驾还京迁御史中尉领着作郎彪既为高祖所宠性又刚直遂多所劾糺逺近畏之豪右屏气高祖常唿彪为李生于是从容谓羣臣曰吾之有李生犹汉之有汲黯汾州胡叛诏彪持节绥慰事宁还京除散骑常侍仍领御史中尉解着作事高祖宴羣臣于流化池谓仆射李沖曰崔光之博李彪之直是我国家得贤之基车驾南伐彪兼度支尚书与仆射李沖任城王等参理留台事彪素性刚豪与沖等意议乖异遂形于声色殊无降下之心自谓身为法官莫能纠劾己者遂多专恣沖积其前后罪过乃于尚书省禁止彪上表曰臣闻范国匡人光化昇治舆服典章理无暂失故晋文功建九合犹见抑于请隧季氏借政三世尚受讥于玙璠固知名器之重不可以妄假先王既宪章于古陛下又经纶于今用能车服有叙礼物无坠案臣彪昔于凡品特以才㧞等望清华司文东观绸缪恩眷绳直宪台左加金珰右珥蝉冕东省宜感恩厉节忠以报徳而窃名忝职身为违傲矜势高亢公行僭逸坐与禁省冒取官材輙驾乘黄无所惮慑肆志傲然愚聋视听此而可忍谁不可懐臣輙集尚书以下令史以上并治书侍御史臣郦道元等于尚书都座以彪所犯罪状告彪讯其虚实若或不知湏讯部下彪答臣言事见在目实如所劾皆彪所知何湏复召部下臣今请以见事免彪所居职付廷尉治狱沖又表曰臣与彪相识以来垂二十载彪始南使之时见其色厉辞辩才优学博臣之愚识谓是拔萃之一人及彪位宦升达参与言燕闻彪评章古今商略人物兴言于侍筵之次启论于衆英之中赏忠识正发言恳恻惟直是语辞无隐避虽复诸王之尊近侍之要至有是非多面抗折酷疾矫诈毒諐非违厉色正辞如鹰鹯之逐鸟雀懔懔然实似公清之操臣虽下才輙亦尚其梗槩钦其正直微识其褊急之性而不以为瑕及其初登宪台始居司直首复驺唱之仪肇正直绳之体当时识者佥以为难而彪秉志信行不避豪势其所弹劾应弦而倒赫赫之威振于下国肃肃之称着自京师天下改目贪暴歛手臣时见其所行信谓言行相符忠清内发然时有私于臣云其威暴者臣以直䋲之官人所忌疾风谤之际易生音謡心不承信往年以河阳事曽与彪在领军府共太尉司空及领军诸卿等集閲廷尉所问囚徒时有人诉枉者二公及臣少欲听採语理未尽彪便振怒东坐攘袂挥赫口称贼奴叱咤左右髙声大唿云南台中取我木手去搭奴肋折虽有此言终竟不取即言南台所问唯恐枉活终无枉死但可依此时诸人以所枉至重有首实者多又心难彪遂各嘿尔因縁此事臣遂心疑有滥审加情察知其威虐犹未体其採访之由讯检之状商略而言酷急小罪肃禁为大㑹而言之犹谓益多损少故怀寝所疑不以申彻实失为臣知无不闻之义及去年大驾南行以来彪兼尚书日夕共事始乃知其言与行舛是己非人专恣无忌尊身忽物安以身作之过深劾他人己方事人好人佞已听其言同振古忠恕之贤校其行是天下佞暴之贼臣与任城卑躬曲己若顺弟之奉暴兄其所欲者事虽非理无不屈从依事求实悉有成验如臣列得实宜殛彪于有北以除姦矫之乱政如臣无证宜投臣于四裔以息青蝇之白黒高祖在悬瓠览表叹愕曰何意留京如此也有司处彪大辟高祖恕之除名而已彪寻归本乡高祖悬瓠北幸邺彪拜迎于邺南高祖曰朕之期卿每以贞松为志嵗寒为心卿应报国尽身为用而近见弹文殊乖所以卿罹此䜛为朕与卿为宰事与卿为卿自取彪对曰臣愆由已至罪自身招实非陛下横与臣罪又非宰事无辜滥臣臣罪既如此宜伏东臯之下不应远点属车之尘但伏承圣躬不豫臣肝胆涂地是以敢至非谢罪而来高祖纳宋弁言将复採用㑹留台表言彪与御史贾尚往穷庶人恂事理有诬抑奏请收彪彪自言事枉高祖明彪无此遣左右慰勉之听以牛车散载送之洛阳㑹赦得免高祖崩世宗践祚彪自託于王肃又与邢峦诗书往来迭相称重因论求复旧职修史官之事肃等许为左右彪乃表曰臣闻龙图出而皇道明龟书见而帝徳昶斯实㝠中之书契也自瑞官文而卑高陈民师建而贱贵序此乃人间之绳式也是以唐典篆钦明之册虞书铭眘徽之篇传着夏氏之箴诗录商家之颂斯皆国史明乎得失之迹也逮于周姬鉴乎二代文王开之以两经公旦申之以六联郁乎其文典章大略也故观雅颂识文武之丕烈察歌音辨周公之至孝是以季札听风而知始基听颂而识盛徳至若尼父之别鲁籍丘明之辨孔志可谓婉而成章尽而不汚者矣自余乘志之比其亦有趣焉暨史班之录乃文穷于秦汉事尽于哀平惩劝两书华实兼载文质彬彬富哉言也令大汉之风美类三代炎崇道冠来事降及华马陈于咸有放焉四敷赞弗远不可力致岂虚也哉其余率见而书覩事而作者多矣寻其本末可往来焉唯我皇魏之奄有中华也嵗越百龄年几十纪太祖以弗违开基武皇以奉时拓业虎啸域中龙飞宇外小往大来品物咸亨自兹以降世济其光史官叙録未充其盛加以东观中圯册勲有阙美随日落善因月稀故谚曰一日不书百事荒芜至于太和之十一年先帝先后远惟景业绵绵休烈若不恢史阐录惧上业茂功始有缺矣于是召名儒之士充麟阁之选于时忘臣衆短采臣片志令臣出纳授臣丞职猥属斯事无所与让高祖时诏臣曰平尔雅志正尔笔端书而不法后世何观臣奉以周旋不敢失坠与着作等鸠集遗文并取前记撰为国书假有新进时贤制作于此者恐闺门既异出入生疑弦柱既易善者或谬自十五年以来臣使国迁频有南辕之事故载笔遂寝简牍弗张其于书功録美不其阙欤伏惟孝文皇帝承天地之寳崇祖宗之业景功未就奄焉崩殒凡百黎萌若无天地赖遇陛下体明叡之眞应保合之量恢大明以烛物履静恭以安邦天清其气地乐其静不愆不忘率由旧章可谓重明叠圣元首康哉惟先皇之开创造物经纶浩旷加以魏典流制藻缋垂篇穷理于有象尽性于衆变可谓日月出矣无幽不烛也记曰善流者欲人继其行善歌者欲人继其声故传曰文王基之周公成之又曰无周公之才不得行周公之事今之亲王可谓当之矣然先皇之茂猷圣达今王之懿美洞鉴准之前代其徳靡悔也时哉时哉可不光昭哉合徳二仪者先皇之陶钧也齐明日月者先皇之洞照也虑周四时者先皇之茂功也合契神鬼者先皇之𤣥烛也迁都改邑者先皇之达也变是协和者先皇之鉴也思同书轨者先皇之远也守在四夷者先皇之略也海外有截者先皇之威也礼田岐阳者先皇之义也张乐岱郊者先皇之仁也銮幸幽漠者先皇之智也燮伐南荆者先皇之礼也升中告成者先皇之肃也亲䖍宗社者先皇之敬也衮实无阙者先皇之徳也开物成务者先皇之贞也观乎人文者先皇之藴也革弊创新者先皇之志也孝慈道洽者先皇之衷也先皇有大功二十加以谦尊而光为而弗有可谓四三皇而六五帝矣诚宜功书于竹素声播于金石臣窃谓史官之达者大则与日月齐明小则与四时并茂其大者孔子左丘是也小者史迁班固是也故能声流于无穷义昭于来裔是以金石可灭而流风不泯者其唯载籍乎谚曰相门有相将门有将斯不唯其性盖言习之所得也窃谓天文之官太史之职如有其人宜其世矣故尚书称羲和世掌天地之官张衡赋曰学乎旧史氏斯盖世传之义也若夫良冶之子善知为裘良弓之子善知为箕物岂有定习贯则知耳所以言及此者史职不修事多沦旷天人之际不可湏臾阙载也是以谈迁世事而功立彪固世事而名成道争乃前鉴之轨辙后镜之蓍龟也然前代史官之不终业者有之皆陵迟之世不能容善是以平子去史而成赋伯喈违阁而就志近僭晋之世有佐郎王隐为着作虞预所毁亡官在家昼则樵薪供爨夜则观文属缀集成晋书存一代之事司马绍勅尚书唯给笔札而已国之大籍成于私家末世之弊乃至如此史官之不遇时也今大魏之史职则身贵禄则亲荣优哉游哉式谷尔休矣而典谟弗恢者其有以也而故着作渔阳傅毗北平阳尼河间邢产广平宋弁昌黎韩显宗等并以文才见举注述是同皆登年不永弗终茂绩前着作程灵虬同时应举共掌此务今从他职官非所司唯崔光一人虽不移任然侍官两兼故载述致阙臣闻载籍之兴由于大业雅颂垂荐起于徳美虽时有文质史有备略然歴世相仍不改此度也昔史谈诫其子迁曰当世有美而不书汝之罪也是以久而见美孔明在蜀不以史官留意是以久而受讥取之深衷史谈之志贤亮远矣书称无旷庶官诗有职思其忧臣虽今非所司然昔忝斯任故不以草茅自疏敢言及于此语曰患为之者不必知知之者不得为臣诚不知彊欲为之耳窃寻先朝赐臣名彪者远则拟汉史之叔皮近则凖晋史之绍统推名求义欲罢不能荷恩佩泽死而后已今求都下乞一静处综理国籍以终前志官给事力以充所湏虽不能光启大録庶不为饱食终日耳近则期月可就远则三年有成正本藴之麟阁副贰藏之名山时司空北海王详尚书令王肃以其无禄颇相赈饷遂在祕书省同王隐故事白衣修史世宗亲政崔光表曰伏见前御史中尉臣李彪夙懐美意创刋魏典臣昔为彪所致与之同业积年其志力贞彊考述无倦督劝羣竂注缀略举虽顷来契濶多所废离近蒙収起还综厥事老而弥厉史才日新若克复旧职专功不殆必能昭明春秋阐成皇籍既先帝厚委宿厯高班纤负微愆应从涤洗愚谓宜申以常伯正绾者作停其外役展其内思研积歳月纪册必就鸿声巨迹蔚乎有章盛轨懋咏铄焉无泯矣世宗不许诏彪兼通直散骑常侍行汾州事非彪好也固请不行有司切遣之㑹遘疾累旬景明二年秋卒于洛阳年五十八始彪为中尉号为严酷以姦款难得乃为木手击其脇腋气絶而复属者时有焉又慰喻汾州叛胡得其兇渠皆鞭面杀之及彪之病也体上往往疮溃痛毒备极诏赐帛一百五十匹赠镇逺将军汾州刺史谥曰刚宪彪在祕书嵗余史业竟未及就然区分书体皆彪之功述春秋三传合成十卷其所着诗颂赋诔章奏杂笔百余篇别有集彪虽与宋弁结管鲍之交弁为大中正与高祖私议犹以寒地处之殊不欲微相优假彪亦知之不以为恨及弁卒彪痛之无已为之哀诔备尽辛酸郭祚为吏部彪为子志求官祚仍以旧第处之彪以位经常伯又兼尚书谓祚应以贵游拔之深用忿怨形于言色时论以此讥祚祚每曰尔与义和至交岂能饶尔而怨我乎任城王澄与彪先亦不穆及为雍州彪诣澄为志求其府寮澄释然为启得列曹行参军时称美之志字鸿道博学有才干年十余嵗便能属文彪甚竒之谓崔鸿曰子宜与鸿道为二鸿于洛阳鸿遂与志交款往来彪有女幼而聪令彪每竒之教之书学读诵经传尝窃谓所亲曰此当兴我家卿曹容得其力彪亡后世宗闻其名召为媫妤以礼迎引媫妤在宫常教帝妹书诵授经史志后稍迁符玺郎中徐州平东府司马以军功累转后军将军中散大夫辅国将军永宁寺典作副将始彪竒志及媫妤特加器爱公私坐集必自称咏由是为高祖所责及彪亡后媫妤果入掖庭后宫咸师宗之世宗崩为比丘尼通习经义法座讲説诸僧叹重之志所在着绩桓叔兴外叛南荆荒毁领军元义举其才任抚导擢为南荆州刺史加征虏将军建义初叛入萧衍高道悦字文欣辽东新昌人也曽祖䇿冯跋散骑常侍新昌侯祖育冯文通建徳令値世祖东讨率其所部五百余家归命军门世祖授以建忠将军齐郡建徳二郡太守赐爵肥如子父元起武邑太守遂居渤海蓚县道悦少为中书学士侍御主文中散久之转治书侍御史加谏议大夫正色当官不惮彊御车驾南征徴兵秦雍大期秋季閲集洛阳道悦以使者治书御史薛聪侍御主文中散元志等稽违期㑹奏举其罪又奏兼左仆射吏部尚书任城王澄位总朝右任属戎机兵使㑹否曽不检奏尚书左丞公孙良职维枢辖蒙冐莫举请以见事免良等所居官时道悦兄观为外兵郎中而澄奏道悦有党兄之负高祖诏责然以事经恩宥遂寝而不论诏曰道悦资性忠笃禀操贞亮居法树平肃之规处谏着必犯之节三公惮其风鲠朕实嘉其一至謇谔之诚何愧黯鲍也其以为主爵下大夫諌议如故车驾将幸邺又兼御史中尉留守洛京时宫极初基庙库未构车驾将水路幸邺已诏都水回营构之材以造舟檝道悦表諌曰臣闻博纳舆言君上之崇务规箴匡正臣下之诚节是以置鼓设谤爰自曩日虚襟博听义属今辰臣既踈鲁滥蒙荣贵司兼献弼职当然否佩遇恩华愿陈闻见窃以都作营构之材部别科拟素有定所工治已讫回付都水用造舟舻阙永固居宇之功作暂时游嬉之用损耗殊倍终为弃物且子来之诚本期营起今乃倄缮舟檝更为非务公私回惶佥深怪愕又欲御泛龙舟经由石济其㳂河挽道久以荒芜舟檝之人素不便习若欲委棹正流深薄之危古今共慎若欲挽牵取进授衣之月躶形水陆恐乖视人若子之义且邺洛相望陆路平直时乘沃若往来匪难更乃舍周道之安即渉川之殆此乃愚智等虑朝野俱惑进退伏思不见其可又从驾羣寮听将妻累舟檝之间更无限隔士女杂乱内外不分当今景御休明惟新式度裁礼调风轨物寰宇窃惟斯举或损洪猷深失溥天顺则之望又氐胡犯顺未恭西道偏戎旗胄仍袭南宼对接迎畿蛮民踈戾每造不轨闚觎间隙或生虑外愚谓应妙选懿亲抚宁后事令姦回息觊觎之望边宼絶闚疆之心臣禀性愚直知而无隐区区丹志冒昧以闻诏曰省所上事深具乃心但卿之立言半非矣当湏陈非以示谬称是以彰得然后明所以而不用有由而为之不尔则未相体耳回材都水暂营嬉游终为弃物修缮非务舟檝无彰士女杂乱此则卿之失辞矣深薄之危抚后之重斯则卿之得言也于是髙祖遂从陆路转道悦太子中庶子正色立朝俨然难犯宫官上下咸畏惮之太和二十年秋车驾幸中岳诏太子恂入居金墉而恂潜谋还代忿道悦前后规諌遂于禁中杀之高祖甚加悲惜赠散骑常侍带管州刺史赐帛五百匹并遣王人慰其妻子又诏使者监䕶丧事葬于旧茔谥曰贞侯世宗又追録忠槩拜长子显族给事中显族亦以忠厚见称卒于右军将军显族弟敬猷有风度员外散骑侍郎殿中侍御史进给事中轻车将军奉车都尉萧寳夤西征引为骠骑司马及宝寅谋逆敬猷与行台郎中封伟伯等潜图义举谋泄见杀赠冠军将军沧州刺史听一子出身道悦长兄嵩字崐崘魏郡太守子良贤长水校尉良贤弟侯险薄为劫盗冀郡患之嵩弟双清河太守浊货将刑在市遇赦免时北海王详为录尚书双多纳金寳除司空长史未几迁太尉长史俄出为征虏将军凉州刺史専肆贪暴以罪免后货高肇复起为幽州刺史又以贪秽被劾罪未判遇赦复任未几而卒子景飜幽州司马双弟观尚书左外兵郎中城阳王鸾司马西征赭阳先驱而殁赠通直散骑侍郎谥曰闵史臣曰李彪生自微族才志确然业艺夙成见擢太和之世輶轩骤指声骇江南秉笔立言足为良史逮于直绳在手厉气明目持坚无术末路蹉跎行百里者半于九十岂彪之谓也高道悦匡直之风见惮于世丑正贻祸有可悲乎魏书卷六十二卷六十二考证魏书卷六十二考证李彪传谈迁世事而功立彪固世事而名成道争乃前鉴之轨辙后镜之着龟也道争二字不可晓疑衍文魏书卷六十二考证魏书卷六十三钦定四库全书魏书卷六十三齐魏収撰列传第五十一王肃宋弁王肃字恭懿琅邪临沂人司马衍丞相导之后也父奂萧赜尚书左仆射肃少而聪辩渉猎经史颇有大志仕萧赜厯着作郎太子舎人司徒主簿祕书丞肃自谓礼易为长亦未能通其大义也父奂及兄弟并为萧赜所杀肃自建业来奔是嵗太和十七年也高祖幸邺闻肃至虚襟待之引见问故肃辞义敏切辩而有礼高祖甚哀恻之遂语及为国之道肃陈説治乱音韵雅畅深㑹帝㫖高祖嗟纳之促席移景不觉坐之疲淹也因言萧氏危灭之兆可乘之机劝髙祖大举于是图南之规转鋭器重礼遇日有加焉亲贵旧臣莫能间也或屏左右相对谈説至夜分不罢肃亦尽忠输诚无所隐避自谓君臣之际犹元徳之遇孔明也寻除辅国将军大将军长史赐爵开阳伯肃固辞伯爵许之诏肃讨萧鸾义阳听招募壮勇以为爪牙其募士有功赏加常募一等其从肃行者六品已下听先拟用然后表闻若投化之人听五品已下先即优授于是假肃节行平南将军肃至义阳频破贼军降者万余高祖遣散骑侍郎劳之以功进号平南将军赐骏马一匹除持节都督豫东郢三州诸军事本将军豫州刺史扬州大中正肃善于抚接治有声称寻徴肃入朝高祖手诏曰不见君子中心如醉一日三嵗我劳如何饰馆华林拂席相待卿欲以何日发汝坟也故复此勑又诏曰肃丁荼虣世志等伍胥自拔吴州膺求魏县躬操忘礼之本而同无数之丧誓雪怨耻方展申复穷谕再朞蔬緼不改诚季世之高风末代之孝节也但圣人制礼必均愚智先王作则理齐盈虚过之者俯而就之不及者企而行之曽参居罚宁其哀终吴员处酷岂闻四载夫三年者天下之达丧古今之所一其虽欲过礼朕得不制之以礼乎有司可依礼谕之为裁练之制二十年七月高祖以久旱不雨辍膳三日百寮诣阙引在中书省高祖在崇虚楼遣舎人问曰朕知卿等至不获相见卿何为而来肃对曰伏承陛下辍膳已经三日羣臣焦怖不敢自宁臣闻尧水汤旱自然之数湏圣人以济世不由圣以致灾是以国储九年以御九年之变臣又闻至于八月不雨然后君不举膳昨四郊之外已蒙滂澍唯京城之内微为少泽蒸民未阙一餐陛下辍膳三日臣庶惶惶无复情地高祖遣舎人答曰昔尧水汤旱頼圣人以济民朕虽居羣黎之上道谢前王今日之旱无以救恤应待立秋克躬自咎但此月十日已来炎热焦酷人物同悴而连云数日高风萧条虽不食数朝犹自无感朕诚心未至之所致也肃曰臣闻圣人与凡同者五常异者神明昔姑射之神不食五谷臣常谓矫今见陛下始知其验且陛下自辍膳以来若天全无应臣亦谓上天无知陛下无感一昨之前外有滂泽此有密云臣即谓天有知陛下有感矣高祖遣舎人答曰昨内外贵贱咸云四郊有雨朕恐此軰皆勉劝之辞三覆之慎必欲使信而有徴比当遣人徃行若果雨也便命大官欣然进膳岂可以近郊之内而慷慨要天乎若其无也朕之无感安用朕身以扰民庶朕志确然死而后己是夜澍雨大降以破萧鸾将裴叔业功进号镇南将军加都督豫南兖东荆东豫四州诸军事封汝阳县开国子食邑三百户持节中正刺史如故肃频表固让不许诏加鼔吹一部二十二年既平汉阳诏肃曰夫知己贵义君臣务恩不能矜灾䘏祸恩义焉措卿情同伍员怀酷归朕然未能翦一雠人馘彼凶帅何尝不兴言愤叹羡吴闾而长息比获萧鸾辅国将军黄瑶起乃知是卿怨也寻当相付微望纾泄使吾见卿之日差得缓懐初赜之收肃父奂也司马黄瑶起攻奂杀之故诏云然高祖之伐淮北令肃讨义阳未克而萧鸾遣将裴叔业冦涡阳刘藻等救之为叔业所败肃表求更遣军援涡阳诏曰得表览之怃然观卿意非专在水当是以藻等鋭兵新败于前事往势难故也朕若分兵遣之非多㑹无所制多遣则禁旅难阙今日之计唯当作必克之举不可为狐疑之师徒失南兖也卿便息意停彼以图义阳之㓂宜止则止还取义阳宜下则下镇军淮北深量二途勿致重爽若孟表粮尽军不及至致失涡阳卿之过也肃乃解义阳之围以赴涡阳叔业乃引师而退肃坐刘藻等败黜为平南将军中正刺史如故高祖崩遣诏以肃为尚书令与咸阳王禧等同为宰辅徴肃㑹驾鲁阳肃至遂与禧等参同谋谟自鲁阳至于京洛行途丧纪委肃参量忧勤经综有过旧戚禧兄弟并敬而昵之上下称为和辑唯任城王澄以其起自覉逺一旦在已之上以为憾焉每谓人曰朝廷以王肃加我上尚可从叔广陵宗室尊宿厯任内外云何一朝令肃居其右也肃闻其言恒降而避之寻为澄所奏劾称肃谋叛言寻申释诏肃尚陈留长公主本刘昶子妇彭城公主也赐钱二十万帛三千疋肃奏考以显能陟由绩着昇明退闇于是乎在自百寮旷察四稔于兹诸依旧式考检能否从之裴叔业以寿春内附拜肃使持节都督江西诸军事车骑将军与骠骑大将军彭城王勰率歩骑十万以赴之萧寳卷豫州刺史萧懿率衆三万屯于小岘交州刺史李叔献屯合肥将图寿春懿遣将胡松李居士等领衆万余屯据死虎肃进师讨击大破之擒其将桥珉等斩首数千进讨合肥生擒叔献萧懿弃小岘南走肃还京师世宗临东堂引见劳之又问江左有何息耗肃曰如闻崔慧景已死寳卷所仗非邪即佞天殆以此资陛下廓定之期势将不久以肃淮南累㨗赏帛四千七百五十疋进位开府仪同三司封昌国县开国侯食邑八百户余如故寻以肃为散骑常侍都督淮南诸军事扬州刺史持节余官如故肃频在边悉心抚接远近归懐附者若市以诚绥纳咸得其心清身好施简絶声色终始亷约家无余财然性微轻佻颇以功名自许护疵称伐少所推下高祖每以此为言景明二年薨于寿春年三十八世宗为举哀诏曰肃奄至不救痛惋兼懐可遣中书侍郎贾思伯兼通直散骑常侍抚慰厥孤给东园祕器朝服一袭钱三十万帛一千疋布五百疋蜡三百斤并问其卜迁远近专遣侍御史一人监䕶丧事务令优厚又诏曰死生动静卑高有域胜达所居存亡崇显故杜预之殁窆于首阳司空李冲覆舟是託顾瞻斯所诚亦二代之九原也故扬州刺史肃诚义结于二世英惠符于李杜平生本意愿终京陵既有宿心宜遂先志其令葬于冲预两坟之间使之神游相得也赠侍中司空公本官如故有司奏以肃忠心大度宜谥匡公诏谥宣简肃宗初诏为肃建碑铭子绍袭绍字三归歴官太子洗马员外常侍中书侍郎卒赠辅国将军徐州刺史子迁袭武定中通直常侍齐受禅爵随例降绍弟理孝静初始得还朝武定末着作佐郎绍肃前妻谢生也肃临薨谢始擕二女及绍至寿春世宗纳其女为夫人肃宗又纳绍女为嫔肃弟秉字文政渉猎书史微有兄风世宗初擕兄子诵翊衍等入国拜中书郎迁司徒谘议出为辅国将军幽州刺史卒赠征虏将军徐州刺史诵字国章肃长兄融之子学渉有文才神气清儁风流甚矣自员外郎司徒主簿转司徒属司空谘议通直常侍汝南王友迁司徒谘议加前军散骑常侍光禄大夫出为左将军幽州刺史未几徴为长兼祕书监徙给事黄门侍郎肃宗崩灵太后之立幼主也于时大赦诵宜读诏书音制抑扬风神踈秀百寮倾属莫不叹美孝庄初于河隂遇害年三十七赠骠骑大将军尚书左仆射司空公徐州刺史谥曰文宣子孝康武定中尚书郎中卒孝康弟擕康性清雅颇有文才齐文襄王中外府祭酒卒赠征虏将军太府少卿诵弟衍字文舒名行器艺亚于诵自着作佐郎稍迁尚书郎员外常侍司空谘议光禄大夫廷尉扬州大中正度支尚书仍转七兵徙太常卿出为散骑常侍征东将军西兖州刺史衍届治未几属尒朱仲远称兵内向州既路冲为其攻逼衍不能守为仲逺所擒以其名望不害也令其骑牛从军久乃见释还洛除车骑将军左光禄大夫孝静初转侍中将军如故天平三年卒年五十二勑给东园祕器赗物三百叚赠使持节都督青徐兖三州诸军事骠骑大将军尚书令司徒公徐州刺史谥曰文献衍笃于交旧有故人竺虩于西兖为仲逺所害其妻子饥寒衍置之于家累年赡恤世人称其敦厚翊字士游肃次兄琛子也风神秀立好学有文才歴司空主簿清河王友中书侍郎颇鋭于荣利结婚于元义超拜左将军济州刺史寻加平东将军清静爱民有政治之称入为散骑常侍孝庄初迁镇南将军金紫光禄大夫领国子监祭酒永安元年冬卒年三十七赠侍中卫将军司空公徐州刺史子渊武定中仪同开府记至参军宋弁字义和广平列人人也祖愔与从叔宣博陵崔建俱知名世祖时歴位中书博士员外散骑常侍使江南赐爵列人子还拜广平太守兴安五年卒赠安逺将军相州刺史谥曰惠长子显袭爵弁伯父世显无子养弁为后弁父叔珍李敷妹夫因敷事而死弁才学儁赡少有美名高祖初曽至京师见尚书李沖因言论移日沖竦然异之退而言曰此人一日千里王佐才也显卒弁袭爵弁与李彪州里迭相祗好彪为祕书丞弁自中散彪请为着作佐郎寻除尚书殿中郎中高祖曽因朝㑹之次歴访治道弁年少官微自下而对声姿清亮进止可观高祖称善者久之因是大被知遇赐名为弁意取弁和献玉楚王不知寳之也迁中书侍郎兼员外常侍使于萧赜赜司徒萧子良祕书丞王融等皆称矣之以为志气謇愕不逮李彪而体韵和雅举止闲邃过之转散骑侍郎时散骑位在中书之右高祖曽论江左事因问弁曰卿比南行入其隅隩彼政道云何兴亡之数可得知不弁对曰萧氏父子无大功于天下既以逆取不能顺守徳政不理徭役滋剧内无股肱之助外有怨叛之民以臣观之必不能贻厥孙谋保有南海若物惮其威身免为幸后车驾南征以弁为司徒司马曜武将军东道副将军人有盗马靽者斩而徇之于是三军振惧莫敢犯法黄门郎崔光荐弁自代高祖不许然亦赏光知人未几以弁兼黄门寻即正兼司徒左长史时大选内外羣官并定四海士族弁専参铨量之任事多称㫖然好言人之隂短高门大族意所不便者弁因毁之至于旧族沦滞人非可忌者又申达之弁又为本州大中正姓族多所降抑颇为时人所怨从驾南讨诏弁于豫州都督所部及东荆领叶皆灭戍士营农水陆兼作迁散骑常侍寻迁右卫将军领黄门弁屡自陈让高祖曰吾为相知者卿亦不可有辞岂得专守一官不助朕为治且常侍者黄门之麤冗领军者二卫之假摄不足空存推让以弃大委其被知遇如此始高祖北都之选也李沖多所参预颇抑宋氏弁有恨于沖而与李彪交结雅相知重及彪之抗沖沖谓彪曰尔如狗耳为人所嗾及沖劾彪不至大罪弁之力也彪除名为民弁大相嗟慨密图申复高祖在汝南不豫大渐旬有余日不见侍臣左右唯彭城王勰等数人而已小瘳乃引见门下及宗室长幼诸人入者未能知致悲泣弁独进及御牀歔欷流涕曰臣不谓陛下圣颜毁瘠乃尔由是益重之车驾征马圈留弁以本官兼祠部尚书摄七兵事及行执其手曰国之大事在祠与戎故令卿绾摄二曹可不自勉弁顿首辞谢弁劬劳王事夙夜在公恩遇之甚辈流莫及名重朝野亚于李沖高祖每称弁可为吏部尚书及崩遗诏以弁为之与咸阳王禧等六人辅政而弁已先卒年四十八诏赐钱十万布三百疋赠安东将军瀛州刺史谥曰贞顺弁性好矜伐自许膏腴高祖以郭祚晋魏名门从容谓弁曰卿固应推郭祚之门也弁笑曰臣家未肯推祚高祖曰卿自汉魏以来既无高官又无儁秀何得不推弁曰臣清素自立要尔不推侍臣出后高祖谓彭城王勰曰弁人身良不恶乃复欲以门户自矜殊为可怪长子维字伯绪维弟纪字仲烈维少袭父爵自员外郎迁给事中坐谄事高肇出为益州龙骧府长史辞疾不行太尉清河王怿辅政以维名臣之子荐为通直郎辟其弟纪行参军灵太后临政委任元义而义恃宠骄盈怿每以分理裁断义甚忿恨思以害怿遂与维为计以富贵许之维见义宠势日隆便至干没乃告司染都尉韩文殊父子欲谋逆立怿怿坐被録禁中文殊父子惧而逃遁鞫无反状以文殊亡走悬处大辟置怿于宫西别馆禁兵守之维应反坐义言于太后欲开将来告者之路乃黜为燕州昌平郡守纪为秦州大羌令维及纪颇渉经史而浮薄无行怿亲尊懿望朝野瞻属维受怿眷赏而无状搆间天下人士莫不怪忿而贱薄之及义杀怿专断朝政以维兄弟前者告怿徴维为散骑侍郎纪为太学博士领侍御史甚昵之维超迁通直常侍又除冠军将军洛州刺史纪超迁尚书郎初弁谓族弟世景言维性踈险而纪识慧不足终必败吾业也世景以为不尔至是果然闻者以为知子莫若父尚书令李崇尚书左仆射郭祚右仆射游肇每云伯緖兇踈终败宋氏幸得杀身耳论者以为有徴后除营州刺史仍本将军灵太后反政以义党除名遂还乡里寻追其前诬告清河王事于邺赐死子春卿早亡弟纪以次子钦仁继钦仁武定末太尉祭酒纪肃宗末为北道行台卒于晋阳子钦道武定末冀州别驾弁弟机本州治中子寳积卒于中散大夫弁族弟颖字文贤自奉朝请稍迁尚书郎魏郡太守纳货刘腾腾言之于元义以颖为冠军将军凉州刺史颖前妻邓氏亡后十五年颖梦见之向颖拜曰新妇今被处分为高崇妻故来辞君泫然流涕颖旦而见崇言之崇后数日而卒颖族弟燮字崇和广平王懐郎中令员外常侍为征北李平司马北殄元愉颇有赞谋之功燮族弟鸿贵为定州平北府参军送兵于荆州坐取兵绢四百匹兵欲告之乃斩十人又疎凡不达律令见律有枭首之罪乃生断兵手以水浇之然后斩决寻坐伏法时人哀兵之苦笑鸿贵之愚史臣曰古人有云才未半古功以过之非徒语也王肃流寓之人见知一面虽器业自致抑亦逢时荣仕赫然寄同旧列美矣诵翊继轨不殒光风宋弁以才度见知迹参顾命拔萃出类其有以哉无子之叹岂徒羊舌宗祀之不亡幸矣魏书卷六十三卷六十三考证魏书卷六十三考证宋弁传诏弁于豫州都督所部及东荆领叶皆灭戍士营农水陆兼作灭字当是减字之讹领叶当是地名而亦有讹字魏书卷六十三考证魏书卷六十四钦定四库全书魏书卷六十四齐魏收撰列传第五十二郭祚张彛郭祚字季佑太原晋阳人魏车骑郭淮弟亮后也祖逸州别驾前后以二女妻司徒崔浩一女妻浩弟上党太守恬世祖时浩亲宠用事拜逸徐州刺史假榆次侯终赠光禄大夫父洪之坐浩事诛祚亡窜得免少而孤贫姿貌不伟乡人莫之识也有女巫相祚后当富贵祚涉猎经史习崔浩之书尺牍文章见称于世弱冠州主簿刺史孙小委之书记又太原王希彦逸妻之姪共相赒恤得以饶振高祖初举秀才对䇿上第拜中书博士转中书侍郎迁尚书左丞长兼给事黄门侍郎祚清勤在公夙夜匪懈高祖甚知赏之从高祖南征及还正黄门车驾幸长安行经渭桥过郭淮庙问祚曰是卿祖宗所承邪祚曰是臣七世伯祖高祖曰先贤后哲顿在一门祚对曰昔臣先人以通儒英博唯事魏文㣲臣虚薄遭奉明圣自唯幸甚因勅以太牢祭淮庙令祚自撰祭文以赞迁洛之规赐爵东光子高祖曽幸华林园因观故景阳山祚曰山以仁静水以智流愿陛下修之高祖曰魏明以奢失于前朕何为袭之于后祚曰高山仰止高祖曰得非景行之谓迁散骑常侍仍领黄门是时高祖鋭意典礼兼铨镜九流又迁都草创征讨不息内外规略号为多事祚与黄门宋弁参谋帏幄随其才用各有委寄祚承禀注疏特成勤剧尝以立冯昭仪百官夕饮清徽后园高祖举觞赐祚及崔光曰郭祚忧劳庶事独不欺我崔光温良博物朝之儒秀不劝此两人当劝谁也其见知若此初高祖以李彪为散骑常侍祚因入见高祖谓祚曰朕昨误授一人官祚对曰陛下圣镜照临论才授职进退可否黜陟幽明品物既彰人伦有序岂容圣诏一行而有差异高祖沉吟曰此自应有让因让朕欲别授一官湏臾彪有启云伯石辞卿子产所恶臣欲之已乆不敢辞让高祖叹谓祚曰卿之忠諌李彪正辞使朕迟回不能复决遂不换彪官也乘舆南讨祚以兼侍中从拜尚书进爵为伯高祖崩咸阳王禧等奏祚兼吏部尚书寻除长兼吏部尚书并州大中正世宗诏以姦吏逃刑悬配逺戍若永避不出兄弟代之祚奏曰慎狱审刑道焕先古垂宪设禁义纂惟今是以先王㳂物之情为之轨法故八刑备于昔典姦律炳于来制皆所以谋其始迹访厥成罪敦风厉俗永资世范者也伏惟㫖义博远理絶近情既懐愚异不容不述诚以败法之原起于姦吏姦吏虽微败法实甚伏寻诏㫖信亦断其逋逃之路为治之要实在于斯然法贵止姦不在过酷立制施禁为可传之于后若法勐而姦不息禁过不可永传将何以载之刑书垂之百代若以姦吏逃窜徙其兄弟罪人妻子复应徙之此则一人之罪祸倾二室愚谓罪人既逃止徙妻子走者之身悬名永配于眚不免姦途自塞诏从之寻正吏部祚持身洁清重惜官位至于铨授假令得人必徘徊久之然后下笔下笔即云此人便以贵矣由是事颇稽滞当时每招怨讟然所拔用者皆量才称职时又以此归之出为使持节镇北将军瀛州刺史及太极殿成祚朝于京师转镇东将军青州刺史祚値嵗不稔阖境饥敝矜伤爱下多所赈恤虽断决淹留号为烦缓然士女懐其徳泽于今思之入为侍中金紫光禄大夫并州大中正迁尚书右仆射时议定新令诏祚与侍中黄门参议刋正故事令仆中丞驺唱而入宫门至于马道及祚为仆射以为非尽敬之宜言于世宗帝纳之下诏御在太极驺唱至止车门御在朝堂至司马门驺唱不入宫自此始也诏祚本官领太子少师祚曽从世宗幸东宫肃宗幼弱祚懐一黄㼐出奉肃宗时应诏左右赵桃弓与御史中尉王显迭相脣齿深为世宗所信祚私事之时人谤祚者号为桃弓仆射黄㼐少师祚奏曰谨案前后考格虽班天下如臣愚短犹有未悟今湏定职人迁转由状超越阶级者即湏量折景明初考格五年者得一阶半正始中故尚书中山王英奏考格被㫖但可正满三周为限不得计残年之勤又去年中以前二制不同奏请裁决㫖云黜陟之体自依旧来恒断今未审从旧来之㫖为从景明之断为从正始为限景明考法东西省文武闲官悉为三等考同任事而前尚书卢昶奏上第之人三年转半阶今之考格复分为九等前后不同参差无凖诏曰考在上中者得汎以前有六年以上迁一阶三年以上迁半阶残年悉除考在上下者得汎以前六年以上迁半阶不满者除其得汎以后考在上下者三年迁一阶散官从卢昶所奏祚又奏言考察令公清独着徳绩超伦而无负殿者为上上一殿为上中二殿为上下累计八殿品降至九未审今诸曹府寺凡考在事公清然才非独着绩行称务而徳非超伦干能粗可而守平堪任或人用小劣处官济事并全无负殿之徒为依何第景明三年以来至今十有一载准限而判三应昇退今既通考未审为十年之中通其殿最积以为第随前后年断各自除其善恶而为昇降且负注之章数成殿为差此条以寡愆为最多戾为殿未审取何行是寡愆何坐为多戾结累品次复有几等诸文案失衷应杖十者为一负罪依律次过随负记十年之中三经肆眚赦前之罪不问轻重皆蒙宥免或为御史所弹案验未周遇赦复任者未审记殿得除以不诏曰独着超伦及才备寡咎皆谓文武兼上上之极言耳自此以降犹有八等随才为次令文已具其积负累殿及守平得济皆含在其中何容别疑也所云通考者据摠多年之言至于黜陟之体自依旧来年断何足复请其罚赎已决之殿固非免限遇赦免罪惟记其殿除之寻加散骑常侍时诏营明堂国学祚奏曰今云罗西举开纳岷蜀戎旗东指镇靖淮荆汉沔之间复湏防捍徴兵发衆所在殷广边郊多垒烽驿未息不可于师旅之际兴板筑之功且献嵗云暨东作将始臣愚量谓宜待丰靖之年因子来之力可不时而就从之世宗末年每引祚入东宫密受赏赉多至百余万杂以锦绣又特赐以劒杖恩笼甚深迁左仆射先是萧衍遣将康绚遏淮将灌扬徐祚表曰萧衍狂悖擅断川渎役苦民劳危亡已兆然古谚有之敌不可纵夫以一酌之水或为不测之渊如不时灭恐同原草宜命一重将率统军三十人领羽林一万五千人并科京东七州虎旅九万长驱电迈遄令扑讨擒斩之勲一如常制贼资杂物悉入军人如此则鲸鲵之首可不日而悬诚知农桑之时非发衆之日茍事理宜然亦不得不尔昔韦顾跋扈殷后起昆吾之师玁狁孔炽周王兴六月之伐臣职忝枢衡献纳是主心之所懐宁敢自嘿并宜勑扬州选一勐将遣当州之兵令赴浮山表里夹攻朝议从之出除使持节散骑常侍都督雍岐华三州诸军事征西将军雍州刺史太和以前朝法尤峻贵臣蹉跌便致诛夷李沖之用事也钦祚识干荐为左丞又兼黄门意便满足每以孤门往经崔氏之祸常虑危亡苦自陈挹辞色恳然发于诚至沖谓之曰人生有运非可避也但当明白当官何所顾畏自是积二十余年位秩隆重而进趋之心更复不息又以东宫师傅之资列辞尚书志在封侯仪同之位尚书令任城王澄为之奏闻及为征西雍州虽喜于外抚尚以府号不优心望加大执政者颇怪之于时领军于忠恃宠骄恣崔光之徒曲躬承奉祚心恶之乃遣子太尉从事中郎景尚説高阳王雍令出忠为州忠闻而大怒矫诏杀祚时年六十七祚达于政事凡所经履咸为称职每有断决多为故事名器既重时望亦深一朝非罪见害远近莫不惋惜灵太后临朝遣使弔慰追复伯爵正光中赠使持节车骑将军仪同三司雍州刺史谥文贞公初高祖之置中正从容谓祚曰并州中正卿家故应推王琼也祚退谓寮友曰琼真伪今自未辨我家何为减之然主上直信李沖吹嘘之説耳祚死后三嵗而于忠死咸以祚为祟祚长子思恭弱冠州辟为主簿早卒思恭弟庆礼以第二子延伯继延伯袭祖爵东光伯武定中骠骑大将军将作大匠齐受禅爵例降思恭弟景尚字思和渉猎书传晓星厯占候言事颇验初为彭城王中军府参军迁员外郎司徒主簿太尉从事中郎公彊当世善事权宠世号之曰郭尖肃宗时迁辅国将军中散大夫转中书侍郎未拜而卒年五十一子季方武定中胶州骠骑府长流参军景尚弟庆礼字叔为祚所爱着作佐郎通直郎卒赠征虏将军瀛州刺史子元贞武定末定州骠骑府长史张彛字庆賔清河东武城人曽祖幸慕容超东牟太守后率户归国世祖嘉之赐爵平陆侯拜平逺将军青州刺史祖准之袭又为东青州刺史父灵真早卒彛性公彊有风气歴览经史高祖初袭祖侯爵与卢渊李安民等结为亲友往来朝㑹常相追随渊为主客令安民与彛并为散令彛少而豪放出入殿庭步眄高上无所顾忌文明太后雅尚恭谨因㑹次见其如此遂召集百寮督责之令其修悔而犹无悛改善于督察每东西驰使有所廵检彛恒充其选清慎严勐所至人皆畏伏俦类亦以此高之迁主客令例降侯为伯转太中大夫仍行主客曹事寻为黄门后从驾南征母忧解任彛居丧过礼送葬自平城达家千里徒歩不乘车马颜貌毁瘠当世称之高祖幸冀州遣使弔慰诏以骁骑将军起之还复本位以参定迁都之勲进爵为侯转太常少卿迁散骑常侍兼侍中持节巡察陜东河南十二州甚有声称使还以从征之勤迁尚书坐举元昭为兼郎中黜为守尚书世宗初除正尚书兼侍中寻正侍中世宗亲政罢六辅彛与兼尚书邢峦闻处分非常出京奔走为御史中尉甄琛所弹云非虎非兕率彼旷野诏书切责之寻除安西将军秦州刺史彛务尚典式考访故事及临陇右弥加讨习于是出入直卫方伯威仪赫然可观羌夏畏伏惮其威整一方肃静号为良牧其年冬太极初就彛与郭祚等俱以勤旧被徴及还州进号抚军将军彛表解州任诏不许彛敷政陇右多所制立宣布新风革其旧俗民庶爱仰之为国造佛寺名曰兴皇诸有罪咎者随其轻重谪为土木之功无复鞭杖之罚时陈留公主寡居彛意愿尚主主亦许之仆射高肇亦望尚主主意不可肇怒谮彛于世宗称彛擅立刑法劳役百姓诏遣直后万贰兴驰驿检察贰兴肇所亲爱必欲致彛深罪彛清身奉法求其愆过遂无所得见代还洛犹停废数年因得偏风手脚不便然志性不移善自将摄稍能朝拜久之除光禄大夫加金章紫绶彛爱好知已轻忽下流非其意者视之蔑尔虽疹疾家庭而志气弥高上表曰臣闻元天高朗尚假列星以助明洞庭渊湛犹借衆流以増大莫不以孤照不诣其幽独深未尽其广先圣识其若此必取物以自诫故尧称则天设谤木以晓未明舜称尽善悬諌鼓以规政阙虞人献箴规之㫖盘盂着举动之铭庶几见善而思齐闻恶以自改眷眷于悔往之衢孜孜于不逮之路用能声高百王卓絶中古经十氏而不渝歴二千以孤郁伏惟太祖拨乱奕代重光世祖以不世之才开盪函夏显祖以温明之徳润伏九区高祖大圣临朝经营云始未明求衣日昃忘食开翦荆棘徙御神县更新风轨冠带朝流海东杂种之渠衡南异服之帅沙西氊头之戎汉北辫发之虏重译纳贡请吏称藩积徳懋于夏殷富仁盛于周汉泽教既周武功亦匝犹且发明诏思求直士信是苍生荐言之秋祝史陈辞之日况臣家自奉国八十余年纡金锵玉及臣四世过以小才借䕃出仕学慙专门武阙方略早荷先帝眷仗之恩未蒙陛下不遗之施侍则出入两都官厯纳言常伯忝牧秦藩号兼安抚实思碎首膏原仰酬二朝之惠轻尘碎石逺増嵩岱之高辄私访旧书窃观图史其帝皇兴起之元配天隆家之业修造益民之竒龙麟云鳯之瑞卑宫爱物之仁释网改祝之泽前歌后舞之应囹圄寂寥之美可为辉风景行者辄谨编丹青以标睿范至如太康好田遇穷后迫祸武乙逸禽罹震雷暴酷夏桀滛乱南巢有非命之诛殷纣昏酣牧野有倒戈之陈周厉逐兽灭不旋踵幽王遇惑死亦相寻暨于汉成失御亡新簒夺桓灵不纲魏武迁鼎晋惠闇弱骨肉相屠终使聪曜鸮视并州勒虎狼据燕赵如此之軰罔不毕载起元庖牺终于晋末凡十六代百二十八帝厯三千二百七十年杂事五百八十九合成五卷名曰厯帝图亦谤木谏鼔虞人盘盂之类脱蒙置御坐之侧时复披览冀或起予左右上补未萌伏愿陛下远惟宗庙之忧近存黎民之念取其贤君弃其恶主则微臣虽沉沦地下无异乘云登天矣世宗善之彛又表曰窃惟皇王统天必以穷幽为美尽理作圣亦假广採成明故询于刍荛着之周什舆人献箴流于夏典不然则美刺无以得彰善恶有时不达逮于两汉魏晋虽道有隆汚而被绣传檄未始阙也及惠帝失御中夏崩离刘符专据秦西燕赵独制关左姚夏继起五凉竞立致使九服摇摇民无定主礼仪典制此焉堙灭暨大魏应厯拨乱登皇翦彼鲸鲵龛靖神县数纪之间天下宁一传辉七帝积圣如神高祖迁鼎成周永兹八百偃武修文宪章斯改实所谓加五帝登三王民无徳而名焉犹且虑独见之不明欲广访于得失乃命四使观察风謡臣时忝常伯充一使之列遂得仗节挥金宣恩东夏周厯于齐鲁之间遍驰于梁宋之域询採诗颂研检狱情实庶片言之不遗美刺之俱显而才轻任重多不遂心所採之诗并始申目而値銮舆南讨问罪宛邓臣复忝行军枢机是务及辇驾之返膳御未和续以大讳奄臻四海崩慕遂尔推迁不及闻彻未几改牧秦蕃违离阙下继以谴疾相纒宁丁八嵗常恐所採之诗永沦丘壑是臣夙夜所懐以为深忧者也陛下垂日月之明行云雨之施察臣往罪之滥矜臣贫病之切既蒙崇以禄养复得拜扫丘坟明目友朋无所负愧且臣一二年来所患不剧寻省本书粗有髣髴凡有七卷今写上呈伏愿昭览勑付有司使魏代所採之诗不堙于丘井臣之愿也肃宗初侍中崔光表曰彛及李韶朝列之中唯此二人出身官次本在臣方器能干世又并为多近来参差便成替后计其阶途虽应迁陟然恐班秩犹未赐等昔卫之公叔引下同举晋之士匄推长伯游古人所髙当时见许敢縁斯义乞降臣位一阶授彼汎级齐行圣庭帖穆选叙诏加征西将军冀州大中正虽年向六十加之风疾而自彊人事孜孜无怠公私法集衣冠从事延诗道俗脩营斋讲好善钦贤爱奖人物南北新旧莫不多之大起第宅徽号华侈颇侮其疎宗旧戚不甚存纪时有怨憾焉荣宦之间未能止足屡表在秦州预有开援汉中之勲希加赏报积年不已朝廷患之第二子仲瑀上封事求铨别选格排抑武人不使预在清品由是衆口喧喧谤讟盈路立榜大巷克期㑹集屠害其家彛殊无畏避之意父子安然神龟二年二月羽林虎贲几将千人相率至尚书省诟骂求其长子尚书郎始均不获以瓦石击打公门上下畏惧莫敢讨抑遂便持火虏掠道中薪蒿以杖石为兵器直造其第曵彛堂下捶辱极意唱唿嗸嗸焚其屋宇始均仲瑀当时踰北垣而走始均回救其父拜伏羣小以请父命羽林等就加殴击生投之于烟火之中及得尸骸不复可识唯以髻中小钗为验仲瑀伤重走免彛仅有余命沙门寺与其比隣舆致于寺逺近闻见莫不惋骇彛临终口占左右上启曰臣自奉国及孙六世尸禄素餐负恩唯腼徒思竭智尽诚终然靡效臣第二息仲瑀所上之事益治实多既曰有益宁容黙尔通呈有日未简神听岂图衆忿乃至于此臣不能祸防未萌虑絶殃兆致令军衆横嚣攻焚臣宅息始均仲瑀等叩请流血乞代臣死始均即陷涂炭仲瑀经宿方苏臣年已六十宿被荣遇垂暮之秋忽见此苦顾瞻灾酷古今无比臣伤至重残气假延望景顾时推漏就尽顷刻待终臣之命也知复何言若所上之书少为益国臣便是生以理全死与义合不负二帝于地下臣无余恨矣一归泉壤长离紫庭恋仰天颜诚痛无已不胜眷眷力喘奉辞伏愿二圣加御珍膳覆露黔首寿保南岳徳与日昇臣夙被刍豢先后衔恩欲报之期昊天罔极亡魂有知不忘结草彛遂卒时年五十九官为收掩羽林凶彊者八人斩之不能穷诛羣竖即为大赦以安衆心有识者知国纪之将坠矣丧还所焚宅与始均东西分敛于小屋仲瑀遂以创重避居荥阳至五月创得渐瘳始奔父丧诏赐布帛千匹灵太后以其累朝大臣特垂矜恻数月犹追言泣下谓诸侍臣曰吾为张彛饮食不御乃至首髪微有亏落悲痛之苦以至于此初彞曽祖幸所招引河东民为州裁千余家后相依合至于罢入冀州积三十年析别有数万户故高祖比校天下民户最为大州彛为黄门毎侍坐以为言高祖谓之曰终当以卿为刺史酬先世诚效彛追高祖往㫖累乞本州朝议未许彛亡后灵太后云彛屡乞冀州吾欲用之有人违我此意若从其请或不至是悔之无及乃赠使持节卫将军冀州刺史谥文侯始均字子衡端洁好学有文才司徒行参军迁着作佐郎世宗以彛先朝勲旧不幸疹废特除始均长兼左民郎中迁员外常侍仍领郎始均才干有美于父改陈寿魏志为编年之体广益异闻为三十卷又着冠带録及诸赋数十篇今并亡失初大乘贼起于冀瀛之间遣都督元遥讨平之多所杀戮积尸数万始均以郎中为行台忿军士重以首级为功乃令检集人首数千一时焚爇至于灰烬用息侥倖见者莫不伤心及始均之死也始末在于烟炭之间有燋烂之痛论者或亦推咎焉赠乐陵太守谥曰孝子暠袭祖爵武定中开府主簿齐受禅爵例降暠弟晏之武定中仪同开府中兵参军仲瑀司空祭酒给事中子台仪同开府参军事仲瑀弟珉着作佐郎史臣曰郭祚才干敏实有世务之长高祖经纶之始独在勤劳之地居官任事动静称述张彛风力謇謇有王臣之气衔命拥旄风声犹在并魏氏器能之臣乎遭随有命俱婴世祸悲哉始均才志未申惜也魏书卷六十四卷六十四考证魏书卷六十四考证张彛传大起第宅徽号华侈颇侮其踈宗旧戚徽北史作微魏书卷六十四考证魏书卷六十五钦定四库全书魏书卷六十五齐魏收撰列传第五十三邢峦李平邢峦字洪宾河间郑人也五世祖嘏石勒频征不至嘏无子峦髙祖盖自旁宗入后盖孙颕字宗敬以才学知名世祖时与范阳卢𤣥渤海髙允等同时被征后拜中书侍郎假通直常侍宁朔将军平城子衔命使于刘义隆后以病还乡里乆之世祖访颕于羣臣曰往忆邢颕长者有学义宜侍讲东宫今其人安在司徒崔浩对曰颕卧疾在家世祖遣太医驰驿就疗卒赠冠军将军定州刺史谥曰康子脩年即峦父也州主簿峦少而好学负帙寻师家贫厉节遂博览书𫝊有文才干略美须髯姿貌甚伟州郡表贡拜中书博士迁员外散骑侍郎为髙祖所知赏兼员外散骑常侍使于萧赜还拜通直郎转中书侍郎甚见顾遇常参座席髙祖因行药至司空府南见峦宅遣使谓峦曰朝行药至此见卿宅乃住东望徳馆情有依然峦对曰陛下移构中京方建无穷之业臣意在与魏昇降宁容不务永年之宅髙祖谓司空穆亮仆射李沖曰峦之此言其意不小有司奏策秀孝诏曰秀孝殊问经权异策邢峦才清可令策秀后兼黄门郎从征汉北峦在新野后至髙祖曰伯玉天迷其心鬼惑其虑守危邦固逆主乃至如此峦曰新野既摧衆城悉溃唯有伯玉不识危机平殄之辰事在旦夕髙祖曰至此以来虽未擒灭城隍已崩想在不逺所以缓攻者正待中书为露布耳寻除正黄门兼御史中尉瀛州大中正迁散骑常侍兼尚书世宗初峦奏曰臣闻昔者明王之以德治天下莫不重粟帛轻金宝然粟帛安国育民之方金玉是虚华损徳之物故先皇深观古今去诸奢侈服御尚质不贵雕镂所珍在素不务奇绮至乃以纸绢为帐扆铜铁为辔勒训朝廷以节俭示百姓以忧务日夜孜孜小大必慎轻贱珠玑示其无设府藏之金裁给而已更不买积以费国资逮景明之初承升平之业四疆清晏远迩来同于是蕃贡继路商贾交入诸所献贸倍多于常虽加以节约犹嵗损万计珍货常有余国用恒不足若不裁其分限便恐无以支嵗自今非为要须者请皆不受世宗从之寻正尚书常侍如故萧衍梁秦二州行事夏侯道迁以汉中内附诏加峦使持节都督征梁汉诸军事假鎭西将军进退征摄得以便宜从事峦至汉中白马以西犹未归顺峦遣宁远将军杨举统军杨衆爱氾洪雅等领卒六千讨之军锋所临贼皆款附唯补谷戍主何法静据城拒守悬等进师讨之法静奔溃乗胜追奔至闗城之下萧衍龙骧将军闗城流杂李侍叔逆以城降萧衍辅国将军任僧幼等三十余将率南安广长东洛大寒武始除口平溪桶谷诸郡之民七千余戸相继而至萧衍平西将军李天赐晋寿太守王景允等拥衆七千屯据石亭统军韩多宝等率衆击之破天赐前军赵䐗擒斩一千三百遣统军李义珍讨晋寿景允宵遁遂平之诏曰峦至彼须有板官以怀初附髙下品第可依征义阳都督之格也拜峦使持节安西将军梁秦二州刺史萧衍巴西太守龎景民恃远不降峦遣巴州刺史严元思往攻之斩景民巴西悉平萧衍遣其冠军将军孔陵等率衆二万屯据深坑冠军将军曾方达固南安冠军将军任僧褒辅国将军李畎戍石同峦统军王足所在击破之枭衍辅国将军乐保明宁朔将军李伯度龙骧将军李思贤贼遂保囬车栅足又进击衍辅国将军范峻自余斩获殆将万数孔陵等收集遗衆奔保梓潼足又破之斩衍辅国将军符伯度其杀伤投溺者万有余人开地定民东西七百南北千里获郡十四二部护军及诸县戍遂逼涪城峦表曰扬州成都相去万里陆途既絶唯资水路萧衍兄子渊藻去年四月十三日发扬州今嵗四月四日至蜀水军西上非周年不达外无军援一可图也益州顷经刘季连反叛邓元起攻围资储散尽仓库空竭今犹未复兼民人丧胆无复固守之意二可图也萧渊藻是羣剧少年未洽治务及至益州便戮邓元超曹亮宗临戎斩将则是驾驭失方范国惠津渠退败鏁执在狱今之所任并非宿将重名皆是左右少年而已既不厌民望多行残暴民心离觧三可图也蜀之所恃唯劒阁今既克南安巳夺其险据彼界内三分已一从南安向涪方轨任意前军累破后衆丧魂四可图也昔刘禅据一国之地姜维为佐邓艾既出绵竹彼即投降及符坚之世杨安朱彤三月取汉中四月至涪城兵未及州仲孙逃命桓温西征不旬月而平蜀地昔来恒多不守况渊藻是萧衍兄子骨肉至亲若其逃亡当无死理脱军克涪城渊藻复何宜城中坐而受困若其出鬬庸蜀之卒唯便刀矟弓箭至少假有遥射弗至伤人五可图也臣闻乗机而动武之善经攻昧侮亡春秋明义未有舍干戚而康时不征伐而混一伏惟陛下纂武文之业当必世之期跨中州之饶兼甲兵之盛清荡天区在于今矣是以践极之初寿春驰款先嵗命将义阳克辟淮外谧以风清荆沔于焉肃晏方欲偃甲息兵候机而动而天赞休明时来斯速虽欲靖戎理不获已至使道迁归诚汉境伫㧞臣以不才属当戎寄内省文吏不以军谋自许指临汉中惟规保疆守界事属艰途东西宼窃上凭国威下仗将士边帅用命频有薄㨗借势乗威经度大劒既克南安据彼要险前军长迈已至梓潼新化之民飜然怀惠瞻望涪益旦夕可屠正以兵少粮匮未宜前出为尔稽缓惧失民心则更为宼今若不取后图便难辄率愚管庶几殄克如其无功分受宪坐且益州殷实戸余十万比寿春义阳三倍非匹可乗可利实在于兹若朝廷志存保民未欲经略臣之在此便为无事乞归侍养㣲展乌鸟诏曰若贼敢闚𨵦观机翦扑如其无也则安民保境以悦边心子蜀之举更聼后勑方将席卷岷蜀电扫西南何得辞以恋亲中途告退宜朂令图务申髙略峦又表曰昔邓艾钟㑹率十八万衆倾中国资给裁得平蜀所以然者鬬实力故也况臣才絶古人智勇又阙复何宜请二万之衆而希平蜀所以敢者正以据得要险士民慕义此往则易彼来则难任力而行理有可克今王足前进已逼涪城脱得涪城则益州便是成擒之物但得之有早晚耳且梓潼已附民戸数万朝廷岂得不守之也若守也直保境之兵则已一万臣今请二万五千所増无几又劒阁天险古来所称张载铭云世乱则逆世清斯顺此之一言良可惜矣臣诚知征戎危事不易可为自军度劒阁以来鬓发中白忧虑战惧宁可一日为心所以勉强者既得此地而自退不守恐辜先皇之恩遇负陛下之爵禄是以孜孜频有陈请且臣之意算正欲先图涪城以渐而进若克涪城便是中分益州之地断水陆之冲彼外无援军孤城自守复何能持乆哉臣今欲使军军相次声势连接先作万全之计然后图彼得之则大克不得则自全又巴西南郑相离一千四百去州迢递恒多生动昔在南之日以其统绾势难故增立巴州镇静夷獠梁州借利因而表罢彼土民望严蒲何杨非唯五三族落虽在山居而多有豪右文学笺启往往可观冠带风流亦为不少但以去州既远不能仕进至于州纲无由厠迹巴境民豪便是无梁州之分是以郁怏多生动静比建议之始严𤣥思自号巴州刺史克城以来仍使行事巴西广袤一千戸余四万若彼立州镇摄华獠则大帖民情从垫江已还不复劳征自为国有世宗不从又王足于涪城辄还遂不定蜀峦既克巴西遣军主李仲迁守之仲迁得萧衍将张法养女有美色甚惑之散费兵储専心酒色公事谘承无能见者峦忿之切齿仲迁惧谋叛城人斩其首以城降衍将谯希远巴西遂没武兴氐杨集起等反叛峦遣统军傅竖眼讨平之语在竖眼𫝊峦之初至汉中从容风雅接豪右以礼抚细民以惠嵗余之后颇因百姓去就诛灭齐民籍为奴婢者二百余口兼商贩聚歛清论鄙之征授度支尚书时萧衍遣兵侵轶徐兖缘边镇戍相继陷没朝廷忧之乃以峦为使持节都督东讨诸军事安东将军尚书如故世宗劳遣峦于东堂曰萧衍寇边旬朔滋甚诸军舛互规致连戍陷没宋鲁之民尤罹汤炭诚知将军旋京未久膝下难违然东南之寄非将军莫可将军其勉建殊绩以称朕怀自古忠臣亦非无孝也峦对曰贼虽送死连城犬羊衆盛然逆顺理殊灭当无逺况臣仗陛下之神算奉律以摧之平殄之期可指辰而待愿陛下勿以东南为虑世宗曰汉祖有云金吾击郾吾无忧矣今将军董戎朕何虑哉先是萧衍辅国将军萧及先率衆二万寇陷固城冠军将军鲁显文骁骑将军相文玉等率衆一万屯于孤山衍将角念等率衆一万扰乱龟蒙土民从逆十室而五峦遣统军樊鲁讨文玉别将元恒攻固城统军毕祖朽讨角念樊鲁大破文玉等追奔八十余里斩首四千余级元桓又破固城毕祖朽复破念等兖州悉平峦破贼将蓝怀恭于睢口进围宿豫而怀恭等复于淮南造城规断水陆之路峦身率诸军自水南而进遣平南将军杨大眼从北逼之统军刘思祖等夹水造筏烧其舩舫衆军齐进拔栅填堑登其城火起中流四面俱击仍陷贼城俘斩数万在陈别斩怀恭擒其列侯列将直合直后三千余人俘斩一万宿豫既平萧昞亦于淮阳退走二戍获米四十余万石世宗赐峦玺书曰知大龛丑虏威振贼庭淮外雾披徐方卷濭王略逺恢混一维始公私庆泰何快如之贼衍此举实为倾国比者宿豫陷殁淮阳婴城凶狡侜张规抗王旅将军忠规协着火烈霜摧电动岱隂风扫沂峄遂令逋诛之寇一朝殱夷元鲸大憝千里折首殊勲茂㨗自古莫二但扬区未安余烬宜盪乘胜掎角势不可遗便可率厉三军因时经略申威东南清彼江介忘此仍劳用图永逸进退规度委之髙算又诏峦曰淮阳宿豫虽已清复梁城之贼犹敢聚结事宜乗胜并势摧殄可率二万之衆渡淮与征南掎角以图进取之计及梁城贼走中山王英乗胜攻钟离又诏峦帅衆㑹之峦表曰奉彼诏㫖令臣济淮与征南掎角乗胜长驱实是其㑹但愚怀所量窃有未尽夫图南因于积风伐国在于资给用兵治戎须先计校非可抑为必幸其无能若欲掠地诛民必应万胜如欲攻城取邑未见其果得之则所益未几不获则亏损必大萧衍倾竭江东为今嵗之举疲兵丧衆大败而还君臣失计取笑天下虽野战非人敌守城足有余今虽攻之未易可克又广陵悬逺去江四十里钟离淮隂介在淮外假其归顺而来犹恐无粮艰守况加攻讨劳兵士乎且征南军士从戎二时疲敝死病量可知巳虽有乘胜之资惧无逺用之力若臣之愚见谓宜修复旧戍牢实边方息养中州拟之后举又江东之衅不患乆无畜力待机谓为胜计诏曰济淮掎角事如前勑何容犹尔盘桓方有此请可速进军经略之宜聼征南至要峦又表曰萧衍侵境乆劳王师今者奔走实除边患斯由灵赞皇魏天败寇竖非臣等弱劣所能克胜若臣之愚见今正宜修复边鎭俟之后动且萧衍尚在凶身未除螳蜋之志何能自息唯应广备以待其来实不宜劳师逺入自取疲困今中山进军钟离实所未觧若能为得失之计不顾万全直袭广陵入其内地出其不备或未可知正欲屯兵萧密余军犹自在彼欲言无粮运船复至而欲以八十日粮图城者臣未之前闻且广陵任城可为前戒岂容今者复欲同之今若往也彼牢城自守不与人战城堑水深非可填塞空坐至春则士自敝苦遣臣赴彼粮何以致夏来之兵不赍冬服脱遇氷雪取济何方臣宁荷怯儒不进之责不受败损空行之罪钟离天险朝贵所具若有内应则所不知如其无也必无克状若其不复其辱如何若信臣言也愿赐臣停若谓臣难行求囬臣所领兵统悉付中山任其处分臣求单骑随逐东西且俗谚云耕则问田奴绢则问织婢臣虽不武忝备征将前宜可否颇实知之臣既谓难何容强遣诏曰安东频请罢军迟回未往阻异戎规殊乖至望士马既殷无容停积宜务神速东西齐契乗胜扫殄以赴机㑹峦累表求还世宗许之英果败退时人伏其识略初侍中卢昶与峦不平昶与元晖俱世宗所宠御史中尉崔亮昶之党也昶晖令亮纠峦事成许言于世宗以亮为侍中亮于是奏劾峦在汉中掠良人为奴婢峦惧为昶等所陷乃以汉中所得巴西太守龎景民女化生等二十余口与晖化生等数人奇色也晖大悦乃背昶为峦言于世宗云峦新有大功已经赦宥不宜方为此狱也世宗纳之髙肇以峦有克敌之效而为昶等所排助峦申释故得不坐豫州城民白早生杀刺史司马悦以城南入萧衍遣其冠军将军齐茍仁率衆入据悬瓠诏峦持节率羽林精骑以讨之封平舒县开国伯食邑五百戸赏宿豫之功也世宗临东堂劳遣峦曰司马悦不慎重门之戒智不足以谋身匪直丧元隶贤乃大亏王略悬瓠密迩近畿东南藩捍兼云公在彼忧虑尤深早生理不独立必逺引呉楚士民同恶势或交兵卿文昭武烈朝之南仲故命卿星言电迈出其不意卿言早生走也守也何时可以平之峦对曰早生非有深谋大智能构成此也但因司马悦虐于百姓乗衆怒而为之民为凶威所慑不得已而苟附假萧衍军入应水路不通粮运不继亦成擒耳不能为害也早生得衍军之接溺于利欲之情必守而不走今王师若临士民必翻然归顺围之穷城奔走路絶不度此年必𫝊首京师愿陛下不足垂虑世宗笑曰卿言何其壮哉深㑹朕遣卿之意知卿亲老颇劳于外然忠孝不俱才宜救世不得辞也于是峦率骑八百倍道兼行五日次于鲍口贼遣大将军胡孝智率衆七千去城二百逆来拒战峦击破孝智乗胜长驱至于悬瓠贼出城逆战又大破之因即渡汝既而大兵继至遂长围之诏加峦使持节假镇南将军都督南讨诸军事征南将军中山王英南讨三闗亦次于悬瓠以后军未至前寇稍多惮不敢进乃与峦分兵掎角攻之衍将齐苟仁等二十一人开门出降即斩早生等同恶数十人豫州平峦振旅还京师世宗临东堂劳之曰卿役不踰时克清妖丑鸿勲硕美可谓无愧古人峦对曰此自陛下圣略威灵英等将士之力臣何功之有世宗笑曰卿匪直一月三㨗所足称奇乃存士伯欲功成而不处峦自宿豫大㨗及平悬瓠志行修正不复以财贿为怀戎资军实丝毫无犯迁殿中尚书加抚军将军延昌三年暴疾卒年五十一峦才兼文武朝野赡望上下悼惜之诏赙帛四百匹朝衣一袭赠车骑大将军瀛州刺史初世宗欲赠冀州黄门甄琛以峦前曽劾己乃云瀛州峦之本邦人情所欲乃从之及琛为诏乃云优赠车骑将军瀛州刺史议者笑琛浅薄谥曰文定子逊字子言貌虽陋短颇有风气解褐司徒行参军袭爵后迁国子愽士本州中正因谒灵太后自陈功名之子乆抱沉屈臣父屡为大将而臣身无军功阶级臣父唯为忠臣不为慈父灵太后慨然以逊为长兼吏部郎中出为安远将军平州刺史时北蕃多难稽留不进免孝庄初除辅国将军通直散骑常侍东道军司讨逆贼刘举于濮阳不尅还除散骑常侍加前将军永安二年坐受任元颢除名寻除抚军将军金紫光禄大夫出帝时转卫将军右光禄大夫孝静初以本官领甞药典御加车骑将军乆之除大司农卿与少卿马庆哲至相纠讼逊锐于财利议者鄙之武定四年卒年五十六赠本将军光禄勲卿幽州刺史子祖㣲开府祭酒父丧未终谋反伏法峦弟儒瀛州镇逺府长史给事中儒弟伟尚书郎中卒赠博陵太守子昕在文苑传伟弟季彦季彦弟晏字幼平美风仪博渉经史善谈释老雅好文咏起家太学博士司徒东合祭酒世宗初为与广平王怀游晏左迁鄚县令未之官除给事中迁司空主簿本州中正汝南王文学稍迁辅国将军司空长史兼吏部郎中以本将军出为南兖州刺史征为太中大夫兼丞相髙阳王右长史寻以本将军除沧州刺史为政清静吏民安之孝昌中卒时年五十一赠征北将军尚书左仆射瀛州刺史谥曰文贞晏笃于义让初为南兖州刺史例得一子觧褐乃启其孤弟子子慎年甫十二而其子已弱冠矣后为沧州复启孤兄子昕为府主簿而其子并未从宦世人以此多之子测武定末太子洗马测弟亢字子髙颇有文学释褐司空行参军迁广平王开府从事中郎兼通直散骑常侍使于萧衍时年二十八还除平东将军齐文襄王大将军府属又转中外府属武定七年坐事死于晋阳年三十四峦叔祖祐字宗祐少有学尚知名于时征除着作郎领乐良王傅后假员外散骑常侍使于刘彧以将命之勤除建威将军平原太守赐爵城平男政清刑肃百姓安之卒年七十三子产字神宝好学善属文少时作孤蓬赋为时所称举秀才除着作佐郎假员外常侍鄚县子使于萧赜产仍世将命时人美之后迁中书侍郎俄迁太子中庻子卒年四十六朝廷嗟惜焉赠建威将军平州刺史乐城子谥曰定祐从子虬字神虎少为三礼郑氏学明经有文思举秀才上第为中书议郎尚书殿中郎髙祖因公事与语问朝觐宴飨之礼虬以礼对大合上㫖转司徒属国子博士髙祖崩尚书令王肃多用新仪虬徃徃折以五经正礼转尚书右丞徙左丞多所纠正台阁肃然时鴈门人有害母者八座奏轘之而潴其室宥其二子虬駮奏云君亲无将将而必诛今谋逆者戮及朞亲害亲者今不及子既逆甚枭獍禽兽之不若而使禋祀不絶遗育永𫝊非所以劝忠孝之道存三纲之义若圣教含容不加孥戮使父子罪不相及恶止于其身不则宜投之四裔勑所在不聼配匹盘庚言无令易种于新邑汉法五月食枭羹皆欲絶其类也奏入世宗从之寻除司徒右长史迁龙骧将军光禄少卿虬母在乡遇患请假归值秋水暴长河梁破絶虬得一小舩而渡漏而不没时人异之母丧哀毁过礼为时所称年四十九卒赠征虏将军幽州刺史谥曰威虬善与人交清河崔亮顿丘李平并与亲善所作碑颂杂笔三十余篇有二子长子臧在文苑𫝊臧弟子才武定末太常卿虬从子策亦有才学卒于齐王仪同开府主簿李平字昙定顿丘人也彭城王嶷之长子少有大度及长渉猎羣书好礼易颇有文才太和初拜通直散骑侍郎髙祖礼之甚重频经大忧居丧以孝称后以例降袭爵彭城公拜太子中舍人迁散骑侍郎舍人如故迁太子中庻子平因侍从容请自效一郡髙祖曰卿复欲以吏事自试也拜长乐太守政务清静吏民怀之车驾南伐以平兼冀州仪同开府长史甚着声称仍除正长史太守如故未几遂行河南尹豪右权贵惮之世宗即位除黄门郎迁司徒左长史行尹如故寻以称职正尹长史如故车驾将幸邺平上表諌曰伏见巳丑诏书云轩銮辂行幸有期凤服龙骖克驾近日将欲讲武淇阳大习邺魏驰骕騻于緑竹之区骋驎骥于漳滏之壤斯诚幽显同忻人灵共悦臣之愚管窃有惑焉何者嵩京创构洛邑俶营虽年跨十稔根基未就代民至洛始欲向尽资产罄于迁移牛畜毙于辇运陵太行之险越长津之难辛勤备经得达京阙富者犹损大半贫者可以意知兼歴嵗从戎不遑启处自景明已来差得休息事农者未积二丰之储筑室者裁有数间之屋莫不肆力伊瀍人急其务寔宜安静新人劝其稼穑令国有九年之粮家有水旱之备若乗之以羁绁则所废多矣一夫从役举家失业今复秋稼盈田禾菽遍野銮驾所幸腾践必殷未若端拱中天坐招四海耀武崧原礼射伊洛士马无跋涉之劳兆民有康哉之咏可不美欤不从诏以本官行相州事世宗至邺亲幸平第见其诸子寻正刺史加征虏将军平劝课农桑修饰太学简试通儒以充博士选五郡聪敏者以教之图孔子及七十二子于堂亲为立赞前来台使颇好侵取平乃画履虎尾践薄冰于客馆注颂其下以示诫焉加平东将军征拜长兼度支尚书寻正尚书领御史中尉冀北刺史京兆王愉反于信都以平为使持节都督北讨诸军事镇北将军行冀州事以讨之世宗临式干殿劳遣平曰愉朕之元弟居不疑之地豺狼之心不意而发欲上倾社稷下残万姓大义灭亲夫岂获止周公行之于古朕亦当行之于今委卿以専征之任必令应期摧殄务尽经略之规勿亏推毂之寄也何图今日言及斯事因歔欷流涕平对曰臣愉天迷其心构此枭悖陛下不以臣不武委以总督之任今大宥既敷便应有征无战脱守迷不悟者当仰凭天威抑厉将士譬犹太阳之消㣲露巨海之荡荧烛天时人事灭在昭然如其稽颡军门则送之大理若不悛待戮则鸣鼓衅钟非陛下之事平进次经县诸军大集夜有蛮兵数千斫平前垒矢及平帐平坚卧不动俄而乃定遂至冀州城南十六里贼攻围济州军拔栅填堑未满者数尺诸将合战无利而还惮于更进平亲入行间劝以重赏士卒乃前大破逆衆愉时坠马乃有一人下马授愉止而鬬死乗胜逐北至于城门斩首数万级遂围城烧门愉与百余骑突门出走遣统军叔孙头追之去信都八十里擒愉冀州平世宗遣兼给事黄门侍郎祕书丞元梵宣㫖慰劳征还京师以本官领相州大中正平先为尚书令髙肇侍御史王显所恨后显代平为中尉平加散骑常侍显効平在冀州隠截官口肇又扶成其状奏除平名延昌初诏复官爵除其定冀之勲前来良贱之讼多有积年不决平奏不问真伪一以景明年前为限于是争讼止息武川镇民饥镇将任款请贷未许擅开仓赈恤有司绳以费散之条免其官爵平奏款意在济人心无不善世宗原之迁中书令尚书如故肃宗初转吏部尚书加抚军将军平髙明彊济所在有声但以性急为累尚书命任城王澄奏理平定冀之勲请酬以山河之赏灵太后乃封武邑郡开国公食邑一千五百戸缣二千五百疋先是萧衍遣其左游击将军赵祖悦偷据西硖石衆至数万以逼寿春镇南崔亮攻之未克又与李崇乖贰诏平以本官使持节镇军大将军兼尚书右仆射为行台节度诸军东西州将一以禀之如有乖异以军法从事诏平长子奖以通直郎从赐平缣帛百叚紫纳金装衫甲一领赐奖缣布六十叚绛衲袄一领父子重列拜受家庭观者荣之于是率歩骑二千以赴寿春平廵视硖石内外知其盈虚之所严勒崇亮令水陆兼备克期齐举崇亮惮之无敢乖互频日交战屡破贼军安南将军崔延伯立桥于下蔡以拒贼之援军贼将王神念昌义之等不得进救祖悦守死穷城平乃部分攻之令崔亮督陆卒攻其城西李崇勒水军击其东面然后鼓噪南北俱上贼衆周章东西赴战屠贼外城贼之将士相率归附祖悦率其余衆固保南城通夜攻守至明乃降斩祖悦送首于洛俘获甚衆以功迁尚书右仆射加散骑常侍将军如故平还京师灵太后见于宣光殿赐以金装刀杖一口时南徐州表云萧衍堰淮水为患诏公卿议之平以为不假兵力终自毁坏及淮堰破灵太后大悦引羣臣入宴勑平前鸣箫管肃宗手赐缣布百叚熙平元年冬卒遗命薄葬诏给东园祕器朝服一具衣一袭帛七百疋灵太后为举哀于东堂赠侍中骠骑大将军仪同三司冀州刺史谥文烈公平自在度支至于端副夙夜在公孜孜匪懈凡处机密十有余年有献替之称所制诗赋箴谏咏颂别有集録平长子奖字遵穆袭容貌魁伟有当世才度自太尉参军事稍迁通直郎中书侍郎直合将军吏部郎中征虏将军迁安东将军光禄大夫仍吏部郎中又以本官兼尚书出为抚军将军相州刺史初元义擅朝奖为其亲待频居显要灵太后反政削除官爵孝庄初为散骑常侍镇东将军河南尹奖前后所歴皆以明济着称元颢入洛颢以奖兼尚书右仆射慰劳徐州羽林及城人不承颢㫖害奖𫝊首洛阳出帝时奖故吏通直散骑常侍宋游道上书理奖曰臣闻赏善罸恶谓之二机有道存焉所贵不滥是以子胥无罪呉人痛之郄宛不幸国言未息故河南尹李奖门居戚里世擅名家有此良才是兼周用自少及长忠孝为心入朝出牧清明流誉襟怀放畅风神爽发实廊庙之瑚琏社稷之桢干往嵗北海窃据负扆当朝王公卿士俛眉从事而奖阖门百口同居京洛既被羁絷自拔无由託使东南情存避难当时物论谓其得所然北海未败之日徐州刺史元孚为其纯臣莫之敢距表启相望迟速唯命及皇舆返正神器斯复轻薄之徒共生侥倖诡言要赏曲道求通滥及善人称为己力若以奖受命贼朝语迹成罪便与天下共当此责于时朝㫖唯命免官亦既经恩方加酷滥伊昔具臣比肩贼所身临河上日寻干戈时逢寛政任遇不改一介使人独婴斯戮凡在有心孰不嗟悼前朝所以论功者见其边人且相慰悦其有郭黙生乱刘允悬首事乃权宜盖非实録昔邓艾下世叚灼理其寃马援物故朱勃申其屈臣虽小人趣事君子有怀旧恩义兼人故见其若此乆欲陈辞含言未吐遂至今日幽泉已闭垄树成行内手扪心顾怀愧慨幸逢兴圣理运唯新虽日纂戎事同创革频有大恩被于率土亡官失爵者悉蒙追复而奖杂木犹存牛车未改士感知已怀此无忘轻率瞽言干犯辇毂伏愿天鉴赐垂矜览加其赠秩慰此幽魂诏赠卫将军冀州刺史子构袭武定末太子中舎人齐受禅爵例降构弟训太尉黙曹叅军奖弟谐字䖍和风流闲润博学有文辩当时才俊咸相钦赏受父前爵彭城侯自太尉参军歴尚书郎徐州北海王颢抚军府司马入为长兼中书侍郎崔光引为兼着作郎谐在史职无所歴意加辅国将军相州大中正光禄大夫除金紫光禄大夫加卫将军元颢入洛以为给事黄门侍郎颢败除名乃为述身赋曰夫休咎相蹑祸福相生龟筮迷其兆圣达蔽其萌览成败于前迹料趣舍于人情咸争途以走利罕外已以逃名连从车以载祸多廐马以取刑岂知夫一介独往乃千乗所不能倾伊薄躬之悔吝无性命之淑灵借休庸于祖武仰余烈于家声徒从师以下学之游道于上京洎方年之四五实始筮之弱龄爰释巾而从吏谬邀宠于时明彼之赫赫乃陋周而小汉帝文笃其成功我武治其未乱掩四奥而同轨穆三辰而贞观威北畅而武戢鼎南迁而文焕异人相趋于绛阙鸿生接武于儒馆总羣雅而同归果方员而殊贯伊滥吹之所从初窃服于宰旅奉盛王之髙义游兎园而容与缀鸿鹭之末行连英髦之茂序及伯舅之西伐赫灵旗之东举复奉役于前辕仍执羁于后距廹𤣥冬之暮嵗歴闗山之遐阻风激沙而破石雪浮河而漫野乐在志其无端悲涉物而多绪俄宫车之晏驾改乗辕而归予属推恩之在今自傍枝而禔福既献以命宗叨㣲躬于侯服礼空文于覜飨赋无征于汤沐思守位而匪懈每屏居而自肃忽忝命于建礼游丹绮之重复信兹选之为难乃上应于列宿阳源犹且自免何称仲治与太叔余生之萧散本寓名而为仕好不存于吏法才实踈于政理竟火烛之不事徒博弈其贤已窃自託于诸生颇驰骋于文史通人假其余论士林察于理乃妄涉于风流遂饰辈于士子且以自託虽迩傒尘滓而赏许云霞栖闲虚以筑馆背城阙而为家带二学之髙宇逺三市之狭邪事虽俭而未陋制有度而不奢山隠势于复石水回流于激沙树先春而动色草迎嵗而发花座有清谈之客门交好事之车或林嬉于月夜或水宴于景斜肆雕章之腴㫖咀文艺之英华差緑芰与丹藕荐朱李及甘𤓰虽慙洛水之名致有类金谷之諠譁聊自足于所好岂留连于或号思烱戒而自反朂身名于所蹈奉哲后之渊猷赞崇麾于华奥岂千乗之乏使感一眄之相劳竟不留于三月因病满而休告彼东观之清华乃任隆于载笔蔡一去而贻恨张再选而有述忽牵短而滥官司惇史于藏室慙班子之繁丽㣲马生之简实复通籍而延宠陪帝扄之华密信仪鳯之所栖乃丝文之自出歴五载而徘徊犹官命之不改谢能飞于无翼故同滞于有待晚加秩于戎章乃号之斯在属运道之将季谅冠屦之无碍奄昇御于鼎湖忽流哀于四海昔汉命之中㣲皇统于是三絶暨孝昌之陵陂亦继而祸结将小雅之诗废复三纲之道灭思跼蹐于时昏独沉吟于运闭遂退处于穷里不外交于人世及数反于中兴驱时雄而电逝既借取乱之权方乗转圆之势俄隙开而守废遂冠冕之毁裂彼膏原而涂野嗟卫肝与稽血何古今之一揆毎治少而乱多卢遁身于东掖荀窘迹于南罗时获逃于阜仍窜宿于巖阿首丘急于明发东路长其如何遽登舟而鼓柂乃㳂洛而汎河骛寸隂于不测竞征鸟于归波时在所而放命连百万于山东何信都之巨猾若封豕与大风肆吞噬于觜距咸邑烬而野空径黎阳之寇聚廹崖垒之沨隆躁通川而鼎沸矢交射于舟中备百罹于兹日谅陈蔡之非穷乗虎口而获济陵阳侯而迅往得投憇于濮阳实陶卫之旧壤望乡村而伫立曽不遥之河广闻虏马之夕嘶见胡尘之昼上王略恢而庙胜车徒发而雷响扇风师之勐气张天罼之层网裁一鼓而冰销俄氛祲之廓荡昔蘧生之出奔覩亡征于乱政及季子之来反乃君立而位定伊吾人之蕞尔本无傒于衰盛忻草茅而偃伏且优游于宸庆复推斥于宦流延光华于玺命甫闻内侍之忝复奉优加之令何金紫之陆离郁貂玉之相映时权定之云初尚民心之易扰何建武之明杰茂雄姿于天表忽灵命之有归借亲均而争绍师出楚而飈发斾陵江而云矫辟阊阖之峥嵘端冕旒于亿兆神驾逝以流越翠华飈而缭绕茍命舛而数违虽功深而祚夭时难忽然已及网罗周其四张非五三之亲暱罕狥节于汉阳彼百寮之冠带咸北面于西王矧恩疎而任逺固身存而义亡及宸居之反正振天网于頽纲甄大义以明罚虚半列于周行乃褫带而来反驱下泽于故乡探宿志以内求抚身途而自计不诡遇以邀合岂钓名以干世独浩然而任已同虚舟之不系既未识其所以来亦岂知其所以逝于是得丧同遣忘怀自深遇物栖息触地山林虽因西浮之迹何异东都之心愿自託于鱼鸟永得性于飞沉庻保此以获没不再罪于当今孝静初遭母忧还乡里征为魏尹将军如故以禫制未终表辞朝议亦以为优仍许其让萧衍求通和好朝廷盛选行人以谐兼散骑常侍为聘使主谐至石头萧衍遣其主客郎范胥当接谐问胥曰主客在郎官几时胥答曰我本训胄虎门适复今任谐言国子博士不应左转为郎胥答曰特为接应逺宾故权兼耳谐言屈已济务诚得事宜由我一介行人令卿左转胥答曰自顾菲薄不足对扬盛美岂敢言屈胥问曰今犹尚暖北间当小寒于此谐答曰地居隂阳之正寒暑适时不知多少胥曰所访邺下岂是测影之地谐答曰皆是皇居帝里相去不逺可得统而言之胥曰洛阳既称盛羙何事还邺谐答曰不常厥邑于兹五邦王者无外所在闗河复何所怪胥曰殷人否危故迁相耿贵朝何为而迁谐答圣人藏往知来相时而动何必俟于隆替胥曰金陵王气兆于先代黄旗紫盖本出东南君临万邦故宜在此谐答曰帝王符命岂得与中国比隆紫盖黄旗终于入洛无乃自害也有口之说乃是俳谐亦何足道萧衍亲问谐曰魏朝人士德行四科之徒凡有几人谐对曰本朝多士等如林文武贤才布在列位四科之美非无其人庸短造次无以备启衍曰武王有乱臣十人魏虽人物之盛岂得顿如卿言谐曰愚谓周称十人本无佐命至于济济多士实是文王之诗皇朝廊庙之才足与周人有竞衍曰若尔文足摽异武有冠絶者便可指陈谐曰大丞相渤海王秉文经武左右皇极画一九州悬衡四海録尚书汝阳王元叔昭尚书令元世儁宗室之秀绾政朝端左仆射司马子如右仆射髙隆之并时誉民英戮力匡辅侍中髙岳侍中孙腾勲贤忠亮宣赞王猷自余才美不可具悉衍曰故宜辅弼幼主永固基业深不可言江南称其才辩使还除大司农卿加骠骑将军转祕书监遇偏风废顿武定二年卒年四十九时人悼惜之赠骠骑大将军卫尉卿齐州刺史所着文集别有集録行于世长子岳武定末司徒祭酒岳弟庶尚书南主客郎谐弟邕字修穆幼而儁爽有逸才着作佐郎髙阳王雍友凡所交游皆倍年儁秀才藻之美为时所称年二十五卒赠镇逺将军洛州刺史谥曰文史臣曰邢峦以文武才策当军国之任内参机揆外寄折冲其纬世之器欤李平以髙明干略効智于时出入当官功名克着盖赞务之英也魏书卷六十五卷六十五考证魏书卷六十五考证邢峦𫝊河间郑人也郑应作鄚史记赵世家注鄚属涿郡观本𫝊峦弟晏左迁鄚县令峦叔祖祐子彦假员外常侍鄚县子益可知其误矣子蜀之举更聼后勅子当作平魏书卷六十五考证魏书卷六十六钦定四库全书魏书卷六十六齐魏收撰列传第五十四李崇崔亮李崇字继长小名继伯顿丘人也文成元皇后第二兄诞之子年十四召拜主文中散袭爵陈留公镇西大将军髙祖初为大使廵察冀州寻以本官行梁州刺史时巴氐扰动诏崇以本将军为荆州刺史镇上洛勑发陜秦二州兵送崇至治崇辞曰边人失和本怨刺史奉诏代之自然易帖但须一宣诏㫖而已不劳发兵自防使怀惧也髙祖从之乃轻将数十骑驰到上洛宣诏绥慰当即帖然寻勒边戍掠得萧赜人者悉令还之南人感德仍送荆州之口二百许人两境交和无复烽燧之警在治四年甚有称绩召还京师赏赐隆厚以本将军除兖州刺史兖土旧多劫盗崇乃村置一楼楼悬一鼓盗发之处双槌乱击四面诸村始闻者挝鼓一通次复闻者以二为节次后闻者以三为节各击数千槌诸村闻鼓皆守要路是以盗发俄顷之间声布百里之内其中险要悉有伏人盗窃始发便尔擒送诸州置楼悬鼓自崇始也后例降为侯改授安东将军车驾南征骠骑大将军咸阳王禧都督左翼诸军事诏崇以本官副焉徐州降人郭陆聚党作逆人多应之搔扰南北崇遣髙平人卜冀州诈称犯罪逃亡归陆陆纳之以为谋主数月冀州斩陆送之贼徒溃散入为河南尹后车驾南讨汉阳崇行梁州刺史氐杨灵珍遣弟婆罗与子双领步骑万余袭破武兴与萧鸾相结诏崇为使持节都督陇右诸军事率衆数万讨之崇槎山分进出其不意表里以袭羣氐皆弃灵珍散归灵珍衆减大半崇进据赤土灵珍又遣从弟建率五千人屯龙门躬率精勇一万据鹫硖龙门之北数十里中伐树塞路鹫硖之口积大木聚礌石临崖下之以拒官军崇乃命綂军慕容拒率衆五千从他路夜袭龙门破之崇乃自攻灵珍灵珍连战败走俘其妻子崇多设疑兵袭克武兴萧鸾梁州刺史隂广宗遣参军郑猷王思考率衆援灵珍崇大破之并斩婆罗首杀千余人俘获猷等灵珍走奔汉中髙祖在南阳览表大悦曰使朕无西顾之忧者李崇之功也以崇为都督梁秦二州诸军事本将军梁州刺史髙祖手诏曰今仇陇克清镇捍以德文人威惠既宣寔允逺寄故勑受梁州用宁边服便可善思经略去其可除安其可育公私所患悉令芟夷及灵珍偷据白水崇击破之灵珍逺遁世宗初征为右卫将军兼七兵尚书寻加抚军将军正尚书转左卫将军相州大中正鲁阳蛮柳北喜鲁北燕等聚衆反叛诸蛮悉应之围逼湖阳游击将军李晖先镇此城尽力捍御贼势甚盛诏以崇为使持节都督征蛮诸军事以讨之蛮衆数万屯据形要以拒官军崇累战破之斩北燕等徙万余户于幽并诸州世宗追赏平氐之功封魏昌县开国伯邑五百戸东荆州蛮樊安聚衆于龙山僭称大号萧衍共为唇齿遣兵应之诸将击讨不利乃以崇为使持节散骑常侍都督征蛮诸军事进号镇南将军率歩骑以讨之崇分遣诸将攻击贼垒连战克㨗生擒樊安进讨西荆诸蛮悉降诏以崇为使持节兼侍中东道大使黜陟能否着赏罸之称转中护军出除散骑常侍征南将军扬州刺史诏曰应敌制变算非一途救左击右疾雷均势今朐山蚁寇乆结未殄贼衍狡诈或生诡劫宜遣锐兵备其不意崇可都督淮南诸军事坐敦威重遥运声算延昌初加侍中车骑将军都督江西诸军事刺史如故先是寿春县人茍泰有子三歳遇贼亡失数年不知所在后见在同县人赵奉伯家泰以状告各言已子并有隣证郡县不能断崇曰此易知耳令二父与儿各在别处禁经数旬然后遣人告之曰君儿遇患向已暴死有敎觧禁可出奔哀也茍泰闻即号咷悲不自胜奉伯咨嗟而已殊无痛意崇察知之乃以儿还泰诘奉伯诈状奉伯乃款引云先亡一子故妄认之又定州流人觧庆宾兄弟坐事俱徙扬州弟思安背役亡归庆宾惧后役追责规絶名贯乃认城外死尸诈称其弟为人所杀迎归殡葬颇类思安见者莫辨又有女巫杨氏自云见鬼说思安被害之苦饥渴之意庆宾又诬疑同军兵苏显甫李盖等所杀经州讼之二人不胜楚毒各自款引狱将决竟崇疑而停之密遣二人非州内所识者伪从外来诣庆宾告曰仆住在此州去此三百比有一人见过寄宿夜中共语疑其有异便即诘问迹其由绪乃云是流兵背役逃走姓觧字思安时欲送官苦见求及称有兄庆宾今住扬州相国城内嫂姓徐君脱矜慜为徃报告见申委曲家兄闻此必重相报所有资财当不爱惜今但见质若往不获送官何晚是故相造指申此意君欲见雇几何当放贤弟若其不信可见随看之庆宾怅然失色求其少停当备财物此人具以报崇摄庆宾问曰尔弟逃亡何故妄认他尸庆宾伏引更问盖等乃云自诬数日之间思安亦为人缚送崇召女巫视之鞭笞一百崇断狱精审皆此类也时有泉水涌于八公山顶寿春城中有鱼无数从地涌出野鸭羣飞入城与鹊争巢五月大霖雨十有三日大水入城屋宇皆没崇与兵泊于城上水増未已乃乗船附于女墙城不没者二板而已州府劝崇弃寿春保北山崇曰吾受国重恩忝守藩岳德薄招灾致此大水淮南万里系于吾身一旦动脚百姓瓦觧扬州之地恐非国物昔王尊慷慨义感黄河吾岂爱一躯取愧千载但怜兹士庶无辜同死可桴筏随髙人规自脱吾必死守此城幸诸君勿言时州人裴绚等受萧衍假豫州刺史因乗大水谋欲为乱崇皆击灭之崇以洪水为灾请罪觧任诏曰卿居藩累年威怀兼畅资储丰溢足制勍寇然夏雨汎滥斯非人力何得以此辞觧今水涸路通公私复业便可缮甲积粮修复城雉劳恤士庶务尽绥怀之略也崇又表请觧州诏报不聼是时非崇则淮南不守矣崇沉深有将略寛厚善御衆在州凡经十年常养壮士数千人寇贼侵边所向摧破号曰卧虎贼甚惮之萧衍恶其乆在淮南屡设反间无所不至世宗雅相委重衍无以措其姦谋衍乃授崇车骑大将军开府仪同三司万户郡公诸子皆为县侯欲以搆崇崇表言其状世宗屡赐玺书慰勉之赏赐珍异歳至五三亲待无与为比衍毎叹息服世宗之能任崇也肃宗践祚褒赐衣马及萧衍遣其游击将军赵祖悦袭据西硖石更筑外城逼徙缘淮之人于城内又遣二将昌义之王神念率水军泝淮而上规取寿春田道龙寇边城路长平寇五门胡兴茂寇开霍扬州诸戍皆被寇逼崇分遣诸将与之相持密装船舰二百余艘敎之水战以待台军萧衍霍州司马田休等率衆寇建安崇遣统军李神击走之又命边城戍主邵申贤要其走路破之于濡水俘斩三千余人灵太后玺书劳勉许昌县令兼纻麻戌主陈平玉南引衍军以戌归之崇自秋请援表至十余诏遣镇南将军崔亮救硖石镇东将军萧寳夤于衍堰上流决淮东注朝廷以诸将乖角不相顺赴乃以尚书李平兼右仆射持节节度之崇遣李神乗鬬舰百余艘㳂淮与李平崔亮合攻硖石李神水军克其东北外城祖悦力屈乃降语在平𫝊朝廷嘉之进号骠骑将军仪同三司刺史都督如故衍淮堰未破水势日增崇乃于硖石戌间编舟为桥北更立船楼十各髙三丈十歩置一篱至两岸蕃板装治四箱觧合贼至举用不战觧下又于楼船之北连覆大船东西竟水防贼火栰又于八公山之东南更起一城以备大水州人号曰魏昌城崇累表觧州前后十余上肃宗乃以元志代之寻除都督冀定瀛三州诸军事骠骑大将军冀州刺史仪同如故不行崇上表曰臣闻世室明堂显于周夏二黉两学盛自虞殷所以宗配上帝以着莫大之严宣布下土以彰则天之轨养黄发以询格言育青襟而敷典式用能享国乆长风徽万祀者也故孔子称巍巍乎其有成功郁郁乎其有文章此其盛矣爰曁亡秦政失其道坑儒灭学以蔽黔首国无黉序之风野有非时之役故九服分崩祚终二世炎汉勃兴更修儒术文景已降礼乐复彰化致昇平治几刑措故西京有六学之美东都有三本之盛莫不纷纶掩蔼响流无已逮自魏晋拨乱相因兵革之中学校不絶遗文灿然方轨前代仰惟髙祖孝文皇帝禀圣自天道镜今古徙驭嵩河光宅函洛模唐虞以革轨仪规周汉以新品制列敎序于乡党敦诗书于郡国使揖让之礼横被于崎岖歌咏之音声溢于仄陋但经始事殷戎轩屡驾未遑多就弓劔弗追世宗綂厯聿遵先绪永平之中大兴板筑续以水旱戎马生郊虽逮为山还停一篑窃惟皇迁中县垂二十祀而明堂礼乐之本乃郁荆棘之林胶序德义之基空盈牧竖之迹城隍严固之重阙塼石之工墉堞显望之要少楼榭之饰加以风雨稍侵渐致亏坠又府寺初营颇亦壮美然一造至今更不修缮廰宇凋朽墙垣頽坏皆非所谓追隆堂搆仪形万国者也伏闻朝议以髙祖大造区夏道侔姬文拟祀明堂式配上帝今若基宇不修仍同丘畎即使髙皇神享阙于国阳宗事之典有声无实此臣子所以匪宁亿兆所以失望也臣又闻官方授能所以任事事既任矣酬之以禄如此上无旷官之讥下絶尸素之谤今国子虽有学官之名而无敎授之实何异兔丝燕麦南箕北斗哉昔刘向有言王者宜兴辟雍陈礼乐以风化天下夫礼乐所以养人刑法所以杀人而有司勤勤请定刑法至于礼乐则曰未敢是则敢于杀人不敢于养人也臣以为当今四海清平九服宁宴经国要重理应先营脱复稽延则刘向之言征矣但事不两兴须有进退以臣愚量宜罢尚方雕靡之作颇省永宁土木之功并减瑶光材瓦之力兼分石窟镌琢之劳及诸事役非急者三时农隙修此数条使辟雍之礼蔚尔而复兴讽诵之音焕然而更作美榭髙墉严壮于外槐宫棘宇显丽于中道发明令重遵乡饮敦进郡学精课经业如此则元凯可得之于上序游夏可致之于下国岂不休欤诚知佛理渊妙含识所宗然比之治要容可小缓茍使魏道熙缉元首唯康尔乃经营未为晚也灵太后令曰省表具悉体国之诚配飨大礼为国之本比以戎马在郊未遑修缮今四表晏宁年和歳稔当勑有司别议经始除中书监骠骑大将军仪同如故又授右光禄大夫出为使持节侍中都督定幽燕瀛四州诸军事本将军定州刺史仪同如故征拜尚书左仆射加散骑常侍骠骑仪同如故迁尚书令加侍中崇在官和厚明于决断受纳辞讼必理在可推始为下笔不徒尔收领也然性好财货贩肆聚敛家资巨万营求不息子世哲为相州刺史亦无清白状邺洛市鄽收擅其利为时论所鄙蠕蠕主阿那瓌率衆犯塞诏崇以本官都督北讨诸军事以讨之崇辞于显阳殿戎服武饰志气奋扬时年六十九干力如少肃宗目而壮之朝廷莫不称善崇遂出塞三千余里不及贼而还后北镇破落汗拔陵反叛所在响应征北将军临淮王彧大败于五原安北将军李叔仁寻败于白道贼衆日甚诏引丞相令仆尚书侍中黄门于显阳殿诏曰朕比以镇人搆逆登遣都督临淮王克时除翦军屇五原前锋失利二将殒命兵士挫又武川乖防复陷凶手恐贼势侵滛寇连恒朔金陵在彼夙夜忧惶诸人宜陈良策以副朕怀吏部尚书元脩义曰彊寇充斥事须得讨臣谓须得重贵镇压恒朔总彼师旅备卫金陵诏曰去歳阿那瓌叛逆遣李崇令北征崇遂长驱塞北返斾榆闗此亦一时之盛崇乃上表求改镇为州罢削旧贯朕于时以旧典难革不许其请寻李崇此表开诸镇非异之心致有今日之事但既往难追为复略论此耳朕以李崇国戚望重器识英断意欲还遣崇行总督三军扬旌恒朔除彼羣盗诸人谓可尔以不仆射萧宝夤等曰陛下以旧都在北忧虑金陵臣等实怀悚息李崇德位隆重社稷之臣陛下此遣实合羣望崇启曰臣实无用猥蒙殊宠位妨贤路遂充北伐徒劳将士无勲而还慙负圣朝于今莫已臣以六镇幽垂与贼接对鸣柝声弦弗离旬朔州名差重于镇谓实可悦彼心使声敎日扬㣲尘去塞岂敢导此凶源开生贼意臣之愆负死有余责属陛下慈寛赐全腰领今更遣臣北行正是报恩改过所不敢辞但臣年七十自惟老疾不堪敌塲更愿英贤收功盛日于是诏崇以本官加使持节开府北讨大都督抚军将军崔暹镇军将军广陵王渊皆受崇节度又诏崇子光禄大夫神轨假平北将军随崇北讨崇至五原崔暹大败于白道之北贼遂并力攻崇崇与广陵王渊力战累破贼衆相持至冬乃引还平城渊表崇长史祖莹诈増功级盗没军资崇坐免官爵征还以后事付渊后徐州刺史元法僧以彭城南叛时除安乐王鉴为徐州刺史以讨法僧为法僧所败单马奔归乃诏复崇官爵为徐州大都督节度诸军事㑹崇疾笃乃以卫将军安丰王延明代之除改开府相州刺史侍中将军仪同并如故孝昌元年薨于位时年七十一赠侍中骠骑大将军司徒公雍州刺史谥曰武康后重赠太尉公增邑一千户余如故长子世哲性轻率供奉豪侈少经征役颇有将用自司徒中兵参军超为征虏将军骁骑将军寻迁后将军为三闗别将讨羣蛮大破之斩萧衍龙骧将军文思之等还拜鸿胪少卿性倾巧善事人亦以货赂自达髙肇刘腾之处势也皆与亲善故世号为李锥肃宗末迁宗正卿加平南将军转大司农卿仍本将军又改授太仆卿加镇东将军寻出为相州刺史将军如故世哲至州斥逐细人迁徙佛寺逼买其地广兴第宅百姓患之崇北征之后征兼太常卿御史髙道穆毁发其宅表其罪过后除镇西将军泾州刺史赐爵卫国子正光五年七月卒赙帛五百疋朝服一袭赠散骑常侍卫将军吏部尚书冀州刺史子如故世哲弟神轨受父爵陈留侯自给事中稍迁员外常侍光禄大夫累出征讨颇有将领之气孝昌中为灵太后宠遇势倾朝野时云见幸帷幄与郑俨为双时人莫能明也频迁征东将军武卫将军给事黄门侍郎常领中书舎人时相州刺史安乐王鉴据州反诏神轨与都督源子邕等讨平之武泰初蛮帅李洪扇动诸落伊阙已东至于巩县多被烧劫诏神轨为都督破平之尒朱荣之向洛也复为大都督率衆御之出至河桥値北中不守遂便退还寻与百官候驾于河隂仍遇害焉建义初赠侍中骠骑大将军司空公相州刺史谥曰烈崔亮字敬儒清河东武城人也父元孙刘骏尚书郎刘彧之僭立也彧青州刺史沈文秀阻兵叛之彧使元孙讨文秀为文秀所害亮母房氏擕亮依冀州刺史崔道固于歴城道固即亮之叔祖也及慕容白曜之平三齐内徙桑干为平齐民时年十歳常依季父幼孙居家贫佣书自业时陇西李沖当朝任事亮从兄光往依之谓亮曰安能乆事笔砚而不往託李氏也彼家饶书因可得学亮曰弟妹饥寒岂可独饱自可观书于市安能看人眉睫乎光言之于沖沖召亮与语因谓亮曰比见卿先人相命论使人胷中无复憷廹之念今遂亡本卿能记之不亮即为诵之涕泪交零声韵不异沖甚奇之迎为馆客沖谓其兄子彦曰大崔生寛和笃雅汝宜友之小崔生峭整清彻汝宜敬之二人终将大至沖荐之为中书博士转议郎寻迁尚书二千石郎髙祖在洛欲创革旧制选置百官谓羣臣曰与朕举一吏部郎必使才望兼允者给卿三日假又一日髙祖曰朕已得之不烦卿辈也驰驿征亮兼吏部郎俄为太子中舎人迁中书侍郎兼尚书左丞亮虽歴显任其妻不免亲事舂簸髙祖闻之嘉其清贫诏带野王令世宗亲政迁给事黄门侍郎仍兼吏部郎领青州大中正亮自参选事垂将十年廉慎明决为尚书郭祚所委毎云非崔郎中选事不办寻除散骑常侍仍为黄门迁度支尚书领御史中尉自迁都之后经略四方又营洛邑费用甚广亮在度支别立条格歳省亿计又议修汴蔡二渠以通边运公私頼焉侍中广平王怀以母弟之亲左右不遵宪法勑亮推治世宗禁怀不通宾客者乆之后因宴集怀恃亲使忿欲陵突亮亮乃正色责之即起于世宗前脱冠请罪遂拜辞欲出世宗曰广平麤疎向来又醉卿之所悉何乃如此也遂诏亮复坐令怀谢焉亮外虽方正内亦承候时情宣𫝊左右郭神安颇被世宗识遇以弟託亮亮引为御史及神安败后因集禁中世宗令兼侍中卢昶宣㫖责亮曰在法官何故受左右嘱请亮拜谢而已无以上对转都官尚书又转七兵领廷尉卿加散骑常侍中正如故徐州刺史元昞抚御失和诏亮驰驿安抚亮至劾昞处以大辟劳赉绥慰百姓怗然除安西将军雍州刺史城北渭水浅不通船行人艰阻亮谓寮佐曰昔杜预乃造河梁况此有异长河且魏晋之日亦自有桥吾今决欲营之咸曰水浅不可为浮桥汎长无恒又不可施柱恐难成立亮曰昔秦居咸阳横桥渡渭以像阁道此即以柱为桥今唯虑长柱不可得耳会天大雨山水暴至浮出长木数百根借此为用桥遂成立百姓利之至今犹名崔公桥亮性公清敏于断决所在并号称职三辅服其德政世宗嘉之诏赐衣马被褥后纳其女为九嫔征为太常卿摄吏部事肃宗初出为抚军将军定州刺史萧衍左游击将军赵祖悦率衆偷据硖石诏亮假镇南将军齐王萧宝夤镇东将军章武王融安南将军并使持节都督诸军事以讨之灵太后劳遣亮等赐戎服杂物亮至硖石祖悦出城逆战大破之贼复于城外置二栅欲拒官军亮焚击破之杀三千余人亮与李崇为水陆之期日日进攻而崇不至及李平至崇乃进军共平硖石语在平𫝊灵太后赐亮玺书曰硖石既平大势全举淮堰孤危自将奔遁若仍敢游魂此当易以立计擒翦蚁徒应在旦夕将军推毂所凭亲对其事处分经略宜共恊齐必令得扫盪之理尽彼遗烬也随便守御及分度掠截扼其咽喉防塞走路期之全获无令漏逸若畏威降首者自加蠲宥以仁为本任之雅算一二往使别宣以功进号镇北将军李平部分诸军将水陆兼进以讨堰贼亮违平节度以疾请还随表而发平表曰臣以萧衍将湛僧珍田道龙游魂境内犹未收迹义之神念尚住梁城令都督崔亮权据下蔡别将瓫生即住东岸与亮接势以防桥道臣发引向堰舎人曹道至奉勑更有处分而亮已辄还京按亮受付东南推毂是託诚应忧国忘家致命为限而始屇汝隂盘桓不进暨到寇所停淹八旬所营土山攻道并不克就捐费粮力坐延歳序頼天威逺被士卒愤激东北腾上垂至北门而亮迟回仍不肯上臣逼以白刃甫乃登陟及平硖石宜聼处分方更肆其专恣轻辄还归此而不纠法将焉寄按律临军征讨而故留不赴者死又云军还先归者流军罢先还尚有流坐况亮被符令停委弃而反失乗胜之机阙水陆之㑹缘情据理咎深故留今处亮死上议灵太后令曰亮为臣不忠去留自擅既损威稜违我经略虽有小㨗岂免大咎但吾摄御万几庶兹恶杀可特聼以功补过及平至亮与争功于禁中形于声色寻除殿中尚书迁吏部尚书时羽林新害张彝之后灵太后令武官得依资入选官员既少应选者多前尚书李韶循常擢人百姓大为嗟怨亮乃奏为格制不问士之贤愚専以停觧日月为断虽复官须此人停日后者终于不得庸才下品年月乆者灼然先用沉滞者皆称其能亮外甥司空谘议刘景安书规亮曰殷周以乡塾贡士两汉由州郡荐才魏晋因循又置中正谛观在昔莫不审举虽未尽美足应十收六七而朝廷贡才止求其文不取其理察孝亷唯论章句不及治道立中正不考人才行业空辨氏姓髙下至于取士之途不溥沙汰之理未精而舅属当铨衡宜须改张易调如之何反为停年格以限之天下士子谁复修厉名行哉亮答书曰汝所言乃有深致吾乗时邀幸得为吏部尚书当其壮也尚不如人况今朽老而居帝难之任常思同升举直以报明主之恩尽忠竭力不为贻厥之累昨为此格有由而然今已为汝所恠千载之后谁知我哉可静念吾言当为汝论之吾兼正六为吏部郎三为尚书铨衡所宜颇知之矣但古今不同时宜须异何者昔有中正品其才第上之尚书尚书据状量人授职此乃与天下羣贤共爵人也吾谓当尔之时无遗才无滥举矣而汝犹云十收六七况今日之选専归尚书以一人之鉴照察天下刘毅所云一吏部两郎中而欲究竟人物何异以管闚天而求其博哉今勲人甚多又羽林入选武夫崛起不觧书计唯可彍弩前驱指踪捕噬而已忽令垂组乗轩求其烹鲜之效未曾操刀而使专割又武人至多官员至少不可周溥设令十人共一官犹无官可授况一人望一官何由可不怨哉吾近面执不宜使武人入选请赐其爵厚其禄既不见从是以权立此格限以停年耳昔子产铸刑书以救弊叔向讥之以正法何异汝以古礼难权宜哉仲尼云德我者亦春秋罪我者亦春秋吾之此指其由是也但令当来君子知吾意焉后甄琛元修义城阳王徽相继为吏部尚书利其便已踵而行之自是贤愚同贯泾渭无别魏之失才从亮始也转侍中太常卿寻迁左光禄大夫尚书右仆射时刘腾擅权亮託妻刘氏倾身事之故频年之中名位隆赫有识者讥之转尚书仆射加散骑常侍正光二年秋疽发于背肃宗遣舎人问疾亮上表乞觧仆射送所负荷及印绶诏不许寻卒诏给东园祕器朝服一袭赗物七百叚蜡三百斤赠使持节散骑常侍车骑大将军仪同三司冀州刺史谥曰贞烈亮在雍州读杜预𫝊见为八磨嘉其有济时用遂教民为碾及为仆射奏于张方桥东堰谷水造水碾磨数十区其利十倍国用便之亮有三子士安士和士泰并彊干善于当世士安歴尚书比部郎卒于諌议大夫赠左将军光州刺史无子弟士和以子干亨继干亨武定中尚书都兵郎中士和歴司空主簿通直郎从亮征硖石以军勲拜冠军将军中散大夫西道行台元修义左丞行泾州事萧寳夤之在闗中髙选寮佐以为督府长史时莫拆念生遣使诈降寳夤表士和兼度支尚书为陇右行台令入秦抚慰为念生所害士泰歴给事中司空从事中郎諌议大夫司空司马肃宗末荆蛮侵斥以士泰为龙骧将军征蛮别将事平以功赐爵五等男建义初遇害于河隂赠都督青兖二州诸军事镇东将军青州刺史谥曰文肃子肇师袭爵武定末中书舎人亮弟敬默奉朝请卒于征虏长史赠南阳太守子思韶从亮征硖石以军功赐爵武城子为冀州别驾敬默弟隠处青州州都亮以其贱出殊不经纪论者讥焉亮从父弟光韶事亲以孝闻初除奉朝请光韶与弟光伯双生操业相侔特相友爱遂经吏部尚书李沖让官于光伯辞色恳至沖为奏闻髙祖嘉而许之太和二十年以光韶为司空行参军复请让从叔和曰臣诚㣲贱未登让品属逄皇朝耻无让德和亦谦退辞而不当髙祖善之遂以和为广陵王国常侍寻勑光韶兼祕书郎掌校华林御书肃宗初除青州治中后为司空骑兵参军又兼司徒户曹出为济州辅国府司马刺史髙植甚知之政事多委访焉迁青州平东府长史府觧勑知州事光韶清直明断民吏畏爱之入为司空从事中郎以母老觧官归养赋诗展意朝士属和者数十人乆之征为司徒谘议固辞不拜光韶性严毅声韵抗烈与人平谈常若震厉至于兄弟议论外闻谓为忿怒然孔怀雍睦人少逮之孝庄初河间邢杲率河北流民十余万衆攻逼州郡刺史元隽忧不自安州人乞光韶为长史以镇之时阳平路回寓居齐土与杲潜相影响引贼入郭光韶临机处分在难确然贼退之后刺史表光韶忠毅朝廷嘉之发使慰劳焉寻为东道军司及元颢入洛自河以南莫不风靡而刺史广陵王欣集文武以议所从欣曰北海长乐俱是同堂兄弟今宗祏不移我欲受赦诸君意各何如在坐之人莫不失色光韶独抗言曰元颢受制梁国称兵本朝拔本塞源以资雠敌贼臣乱子旷代少俦何但大王家事所宜切齿等荷朝眷未敢仰从长史崔景茂前瀛州刺史张烈前郢州刺史房叔祖征士张僧皓咸云军司议是欣乃斩颢使寻征辅国将军廷尉少卿未至除太尉长史加左将军俄迁廷尉卿时祕书监祖莹以赃罪被劾光韶必欲致之重法太尉阳城王徽尚书令临淮王彧吏部尚书李神儁侍中李彧并势望当时皆为莹求寛光韶正色曰朝贤执事于舜之功未闻有一如何反为罪人言乎其执意不回如此永安末扰乱之际遂还乡里光韶博学彊辩尤好理论至于人伦名教得失之间㩁而论之不以一毫假物家足于财而性俭吝衣马敝痩食味麤薄始光韶在都同里人王蔓于夜遇盗害其二子孝庄诏黄门髙道穆令加检捕一坊之内家别搜索至光韶宅绫绢钱布匮箧充积议者讥其矫啬其家资产皆光伯所营光伯亡悉焚其契河间邢子才曾贷钱数万后送还之光韶曰此亡弟相贷仆不知也竟不纳刺史元弼前妻是光韶之继室兄女而弼贪惏多诸不法光韶以亲情亟相非责弼衔之时耿翔反于州界弼诬光韶子通与贼连结囚其合家考掠非理而光韶与之辩争辞色不屈会樊子鹄为东道大使知其见枉理出之时人劝令诣樊陈谢光韶曰羊舌大夫已有成事何劳往也子鹄亦叹尚之后刺史侯渊代下疑惧停军益都谋为不轨令数百骑夜入南郭劫光韶以兵愶之责以谋略光韶曰凡起兵者须有名义使君今日举动直是作贼耳父老知复何计渊虽恨之敬而不敢害寻除征东将军金紫光禄大夫不起光韶以世道屯邅朝廷屡变闭门却扫吉凶断絶诫子孙曰吾自谓立身无慙古烈但以禄命有限无容希世取进在官以来不冒一级官虽不达经为九卿且吾平生素业足以遗汝官阀亦何足言也吾既运薄便经三娶而汝之兄弟各不同生合葬非古吾百年之后不须合也然赠谥之及出自君恩岂容子孙自求之也勿须求赠若违吾志如有神灵不享汝祀吾兄弟自幼及老衣服饮食未曾一片不同至于儿女官婚荣利之事未甞不先以推弟弟顷横祸权作松榇亦可为吾作松棺使吾见之卒年七十一孝静初侍中贾思同申启称述光韶赠散骑常侍骠骑将军青州刺史光韶弟光伯尚书郎青州别驾后以族弟休临州遂申牃求觧尚书奏按礼始封之君不臣诸父昆弟封君之子臣昆弟不臣诸父封君之孙得尽臣计始封之君即是世继之祖尚不得臣况今之刺史既非世继而得行臣吏之节执笏称名者乎检光伯请觧率礼不愆请宜许遂以明道敎灵太后令从之寻除北海太守有司以其更满依例奏代肃宗诏曰光伯自莅海沂清风逺着兼其兄光韶复能辞荣侍养兄弟忠孝宜有甄録可更申三年以厉风化后歴太傅谘议参军前废帝时崔祖螭张僧皓起逆攻东阳旬日之间衆十余万刺史东莱王贵平欲令光伯出城慰劳兄光韶曰城民陵纵为日已乆人人恨之其气甚盛古人有言衆怒如水火焉以此观之今日非可慰谕止也贵平彊之光韶曰使君受委一方董摄万里而经略大事不与国士图之所共腹心皆趋走羣小既不能绥遏以杜其萌又不能坐观待其衰挫蹙迫小弟从为无名之行若单骑独往或见拘絷若以衆临之势必相拒敌悬见无益也贵平逼之不得已光伯遂出城数里城民以光伯兄弟羣情所系虑人劫留防卫者衆外人疑其欲战未及晓谕为飞矢所中卒赠征东将军青州刺史子滔武定末殷州别驾史臣曰李崇以风质英重毅然秀立任当将相望髙朝野美矣崔亮既明达后事动有名迹于断年之选失之逾逺救弊未闻终为国蠧无所茍而已其若是乎光韶居雅仗正有国士之风矣魏书卷六十六卷六十六考证魏书卷六十六考证李崇𫝊崇上表按崇此表北史作邢邵所上其文大同小异魏书卷六十六考证魏书卷六十七钦定四库全书魏书卷六十七齐魏收撰列传第五十五崔光崔光本名孝伯字长仁髙祖赐名焉东清河鄃人也祖旷从慕容徳南渡河居青州之时水慕容氏灭仕刘义隆为乐陵太守父灵延刘骏龙骧将军长广太守与刘彧冀州刺史崔道固共拒国军慕容白曜之平三齐光年十七随父徙代家贫好学昼耕夜诵佣书以飬父母太和六年拜中书博士转着作郎与祕书丞李彪参撰国书迁中书侍郎给事黄门侍郎甚为髙祖所知待常曰孝伯之才浩浩如黄河东注固今日之文宗也以参賛迁都之谋赐爵朝阳子拜散骑常侍黄门着作如故又兼太子少傅寻以本官兼侍中使持节为陜西大使廵方省察所经述叙古事因而赋诗三十八篇还仍兼侍中以谋谟之功进爵为伯光少有大度喜怒不见于色有毁恶之者必善言以报之虽见诬谤终不自申曲直皇兴初有同郡二人并被掠为奴婢后诣光求哀光乃以二口赎免髙祖闻而嘉之虽处机近曾不留心文案唯从容论议参賛大政而已髙祖每对群臣曰以崔光之髙才大量若无意外咎谴二十年后当作司空其见重如是又从驾破陈显达世宗即位正除侍中初光与李彪共撰国书太和之末彪觧着作专以史事任光彪寻以罪废世宗居谅闇彪上表求成魏书诏许之彪遂以白衣于祕书省着述光虽领史官以彪意在专功表觧侍中着作以让彪世宗不许迁太常卿领齐州大中正正始元年夏有典事史元显献四足四翼鸡诏散骑侍郎赵邕以问光光表答曰臣谨按汉书五行志宣帝黄龙元年未央殿路軨中雌鸡化为雄毛变而不鸣不将无距元帝初元中丞相府史家雌鸡伏子渐化为雄冠距鸣将永光中有献雄鸡生角刘向以为鸡者小畜主司时起居小臣执事为政之象也言小臣将乗君之威以害政事指石显也竟宁元年石显伏辜此其效也灵帝光和元年南宫寺雌鸡欲化为雄一身毛皆似雄但头冠尚未变诏以问议郎蔡邕邕对曰貌之不恭则有鸡祸臣窃推之头为元首人君之象也今鸡一身已变未至于头而上知之是将有其事而不遂成之象也若应之不精政无所改头冠或成为患滋大是后张角作乱称黄巾贼遂破壊四方疲于赋役民多叛者上不改政遂至天下大乱今之鸡状虽与汉不同而其应颇相类矣向邕并博达之士考物验事信而有证诚可畏也臣以邕言推之翅足衆多亦群下相扇助之象雏而未大脚羽差小亦其势尚㣲易制御也臣闻灾异之见皆所以示吉凶明君覩之而惧乃能招福闇主视之弥慢所用致祸诗书春秋秦汉之事多矣此陛下所观者也今或有自贱而贵闗预政事殆亦前代君房之匹比者南境死亡千计白骨横野存有酷恨之痛殁为怨伤之魂义阳屯师盛夏未返荆蛮狡猾征人淹次东州转输往多无还百姓困穷绞缢以殒北方霜降蚕妇辍事群生憔悴莫甚于今此亦贾谊哭叹谷永切谏之时司寇行戮君为之不举陛下为民父母所宜矜恤国重戎战用兵犹火内外怨敝易以乱离陛下纵欲忽天下岂不仰念太祖取之艰难先帝经营劬劳也诚愿陛下留聪明之鉴警天地之意礼处左右节其贵越往者邓通董贤之盛爱之正所以害之又躬飨加罕宴宗或阙时应亲肃郊庙延敬诸父检访四方务加休息爰发慈㫖抚赈贫瘼简费山池减撤声饮昼存政道夜以安身博採刍荛进贤黜佞则兆庶幸甚妖弭庆进祯祥集矣世宗览之大悦后数日而茹皓等并以罪失伏法于是礼光愈重加抚军将军二年八月光表曰去二十八日有物出于太极之西序勑以示臣臣按其形即荘子所谓蒸成菌者也又云朝菌不终晦朔雍门周所称磨萧斧而伐朝菌皆指言蒸气郁长非有根种柔脆之质凋殒速易不延旬月无拟斧斤又多生墟落秽湿之地罕起殿堂髙华之所今极宇崇丽墙筑工密粪朽弗加沾濡不及而兹菌歘构厥状扶疎诚足异也夫野木生朝野鸟入庙古人以为败亡之象然惧灾修徳者咸致休庆所谓家利而怪先国兴而妖豫是故桑谷拱庭太戊以昌雊雉集鼎武丁用熙自比鸱鹊巢于庙殿枭鵩鸣于宫寝菌生賔阶轩坐之正准诸往记信可为诫且东南未静兵革不息郊甸之内大旱跨时民劳物悴莫此之甚承天子育者所宜矜恤伏愿陛下追殷二宗感变之意侧躬耸诚惟新圣道节夜饮之忻彊朝御之膳飬方冨之年保金玉之性则魏祚可以永隆皇夀等于山岳四年秋除中书令进号镇东将军永平元年秋将刑元愉妾李氏群官无敢言者勑光为诏光逡廵不作奏曰伏闻当刑元愉妾李加之屠割妖惑扇乱诚合此罪但外人窃云李今懐姙例待分产且臣寻诸旧典兼推近事戮至刳胎谓之虐刑桀纣之主乃行斯事君举必书义无隐昧酷而乖法何以示后陛下春秋已长未有储体皇子襁褓至有夭失臣之愚识知无不言乞停李狱以俟育孕世宗纳之延昌元年春迁中书监侍中如故二年世宗幸东宫召光与黄门甄琛广阳王渊等并赐坐诏光曰卿是朕西台大臣今当为太子师傅光起拜固辞诏不许即命肃宗出从者十余人勑以光为傅之意令肃宗拜光光又拜辞不当受太子拜复不蒙许肃宗遂南面再拜詹事王显启请从太子拜于是宫臣毕拜光北面立不敢答拜唯西面拜谢而出于是赐光绣綵一百匹琛渊等各有差寻授太子少傅三年迁右光禄大夫侍中监如故四年正月世宗夜崩光与侍中领军将军于忠迎肃宗于东宫安抚内外光有力焉帝崩后二日广平王懐扶疾入临以母弟之亲径至太极西庑哀恸禁内唿侍中黄门领军二衞云身欲上殿哭大行又湏入见主上诸人皆愕然相视无敢抗对者光独攘衰振杖引汉光武初崩太尉赵憙横劔当阶推下亲王故事辞色甚厉闻者莫不称善壮光理义有据懐声泪俱止云侍中以古事裁我我不敢不服于是遂还频遣左右致谢初永平四年以黄门郎孙惠蔚代光领着作惠蔚首尾五载无所厝意至是三月尚书令任城王澄表光宜还史任于是诏光还领着作四月迁特进五月以奉迎肃宗之功封光博平县开国公食邑二千戸七月领国子祭酒八月诏光乗歩挽于云龙门出入寻迁车骑大将军仪同三司灵太后临朝之后光累表逊位于忠擅权光依附之及忠稍被疎黜光并送章绶冠服茅土表至十余上灵太后优答不许有司奏追于忠及光封邑熙平元年二月太师髙阳王雍等奏举光授肃宗经初光有徳于灵太后语在于忠传四月更封光平恩县开国侯食邑一千户以朝阳伯转授第二子朂其月勑赐羊车一乘时灵太后临朝每于后园亲执弓矢光乃表上中古妇人文章因以致谏曰孔子云士志于道据于徳依于仁游于艺艺谓礼乐书数射御明前四业丈夫妇人所同修者若射御唯主男子事不及女古之贤妃烈媛母仪家国垂训四海宣教九宗可秉道懐率遵仁礼是以汉后马邓术迈祖考羊嫔蔡氏具体伯喈伏惟皇太后含圣履仁临朝阐化肃雍恺悌靖徽齐穆孝祀通于神明和风溢于区宇因时暇豫清暑林园逺藐姑射眷言矍相弦矢所发必中正鹄威灵遐畅义震上下文武慑心左右悦目吾王不游吾何以休不窥重仭安见富美天情沖谦动容祗愧以为举非蚕织事存无功岂谓应干顺民裁成辅相者哉臣不胜庆幸谨上妇人文章录一帙其集具在内伏愿以时披览仰裨未闻息弯挟之劳纳闲拱之泰颐精飬夀栖神翰林是秋灵太后频幸王公第宅光表諌曰礼记云诸侯非问疾弔䘮而入诸臣之家是谓君臣为谑不言王后夫人明无适臣家之义夫人父母在有时归宁亲没使卿大夫聘春秋纪陈宋齐之女并为周王后无适本国之事是制深于士大夫许嫁唁兄又义不得衞女思归以礼自抑载驰竹竿所为作也汉上官皇后将废昌邑霍光外祖也亲为宰辅后犹御武帷以接群臣示男女之别国之大节伯姬待姆安就炎燎樊姜俟命忍赴洪流传皆缀集以垂来咏昨轩驾频出幸冯翊君任城王第虽渐中秋余热尚蒸衡盖往还圣躬烦倦丰厨嘉醴罄竭时羞上夀弗限一觞方丈甘踰百品旦及日斜接对不憩非谓顺时而游奉飬有度纵云辇崇凉御筵安畅左右仆侍衆过千百扶衞跋涉袍钾在身蒙曝尘日涣汗流离致时饥渴餐饭不赡赁马假乘交费钱帛昔人称陛下甚乐臣等至苦惑其事也伏惟皇太后月灵炳曜坤仪挺茂诞育帝躬维兴魏道徳踰文母仁迈和憙亲以天至逺异莫间爱由真固非俟虚隆纡屈銮驾降临闉里荣光帝京士女藻悦白首之耋欣遇牺年青衿之童庆属唐日千载之所难一朝之为易非至明超古忘骄释吝孰能若斯者哉魏元以来莫正斯美兴居出入自当坦然岂同往嫌曲有矫避但帝族方衍勲贵增迁祗请遂多将成彛式陛下遵酌前王贻厥后矩天下为公亿兆已任专荐郊庙止决大政辅飬神和简息游幸以徳为车以乐为御考仁圣之风习治国之道则率土属頼含生仰悦矣臣过荷恩荣所知必尽嘿嘿唯唯愚窃未敢轻陈狂瞽分贻宪坐神龟元年夏光表曰诗称蔽芾甘棠勿翦勿伐召伯所茇又云虽无老成人尚有典刑传曰思其人犹爱其树况用其道不恤其人是以书始稽古易本山火观于天文以察时变观于人文以化成天下孟子实匡张训説安世记箧于汾南伯山抱卷于河右元始孤论充汉帝之坐孟皇片字悬魏王之帐前哲之寳重坟籍珍爱分篆犹若此之至也矧廼圣典鸿经炳勒金石理为国楷义成家范迹实世模事则人轨千载之格言百王之盛烈而令焚荒污毁积榛棘而弗扫为鼯鼬之所栖宿童竖之所登踞者哉诚可为痛心疾首拊膺扼腕伏惟皇帝陛下孝敬日休自天纵睿垂心初学儒业方熙皇太后钦明慈淑临制统化崇道重教留神翰林将披云台而问礼拂麟阁以招贤诚宜逺开阙里清彼孔堂而使近在城闉面接宫庙旧校为墟子衿永替岂所谓建国君民教学为先京邑翼翼四方是则也寻石经之作起自炎刘继以曹氏典论初乃三百余载计末向二十纪矣昔来虽屡经戎乱犹未大崩侵如闻往者刺史临州多构图寺道俗诸用稍有发掘基蹗泥灰或出于此皇都始迁尚可补复军国务殷遂不存检官私显隐渐加剥撤播麦纳菽秋春相因生蒿杞时致火燎由是经石弥减文字增缺职忝胄教参掌经训不能缮修頽坠兴复生业倍深慙耻今求遣国子博士一人堪任干事者专主周视驱禁田牧制其践秽料阅碑牒所失次第量厥补缀诏曰此乃学者之根源不朽之永格垂范将来宪章之本便可一依公表光乃令国子博士李郁与助教韩神固刘燮等勘校石经其残缺者计料石功并字多少欲补治之于后灵太后废遂寝二年八月灵太后幸永寕寺躬登九层佛图光表谏曰伏见亲昇上级伫跸表刹之下祗心图搆诚为福善圣躬玉趾非所践陟臣庶恇惶窃谓未可按礼记为人子者不登髙不临深古贤有言䇿画失于庙堂大人蹷于中野汉书上欲西驰下峻坂袁盎揽辔停舆曰臣闻千金之子不垂堂百金之子不倚衡如有车败马惊奈髙庙太后何又云上酎祭庙出欲御楼船薛广徳免冠顿首曰宜从桥陛下不聼臣臣以血污车轮乐正子春曾参弟子亦称至孝固自谨慎堂基不过一尺犹有伤足之愧永宁累级阁道囬隘以柔懦之寳体乘至峻之重峭万一差跌千悔何追礼将祭宗庙必散斋七日致斋三日然后入祀神明可得而通今虽容像未建已为神明之宅方加雕缋饰丽丹青人心所只鋭观滋甚登者既衆异懐若面纵一人之身恒尽诚洁岂左右妾各竭䖍仰不可独昇必有扈侍惧或忘慎非饮酒茹荤而已昨风霾暴兴红尘四塞白日昼昬特可惊畏春秋宋衞陈郑同日而灾伯姬待姆致焚如之祸去皇兴中青州七级亦号崇壮夜为上火所焚虽梓慎裨灶之明尚不能逆克端兆变起仓卒预偹不虞天道幽逺自昔深诫墟墓必哀庙社致敬望茔悽恸入门耸慄适墓不登陇未有昇陟之事传云公既视朔遂登观台其下无天地先祖之神故可得而乘也内经寳塔髙华堪室千万唯盛言香花礼拜岂有登上之义独称三寳阶从上而下人天交接两得相见超世竒絶莫可而拟恭敬拜跽悉在下级逺存瞩眺周见山河因其所眄增发嬉笑未能级级加䖍步步崇慎徒使京邑士女公私凑集上行下从理势以然迄于无竆岂长世竞慕一登而可抑断哉盖心信为本形敬乃末重实轻根靖寔躁君恭已正南面者岂月乘峻极旬御层阶今经始既就子来自劝基构已兴雕绚渐起紫山华䑓即其宫也伏愿息躬亲之劳广风靡之化因立制防班之条限以遏嚣污永归清寂下竭肃穆之诚上展瞻仰之敬勿践勿履显固亿龄融教阐悟不其博欤九月灵太后幸嵩髙光上表諌曰伏闻明后当亲幸嵩髙往还累宿銮游近旬存省民物诚足为善虽渐农隙所获栖亩饥贫之家指为珠玉遗秉滞穟莫不寳惜步骑万余来去经践驾辇杂沓竞骛交驰纵加禁护犹有侵耗士女老㓜㣲足伤心秋末久旱尘壤委深风霾一起红埃四塞辕闗峭崄山路危狭圣驾清道当务万安乘履涧壑䝉犯霜露出入半旬途越数百飘曝弥日仰亏和豫七庙上灵容或未许亿兆下心寔用悚慄且藏蛰节逺昆虫布列蠉蠕之类盈于川原车马辗蹈必有类杀慈矜好生应垂未测诚恐悠悠之议将谓为福兴罪厮役困于负檐爪牙窘于赁乗供顿候迎公私扰费厨兵幕士衣履败穿昼暄夜凄罔所覆借监帅驱捶泣唿相望霜旱为灾所在不稔饥馑荐臻方成俭敝为民父母所宜存恤靖以抚之犹惧离散乃于收敛初辰致此行举自近及逺交兴怨嗟伏愿逺览虞舜恭已无为近遵老易不出户牖罢劳形之游息伤财之驾动循典防纳诸轨仪委司责成寄之耳目人神幸甚朝野忭悦灵太后不从正光元年冬赐光几杖衣服二年春肃宗亲释奠国学光执经南面百寮陪列司徒京兆王继频上表以位让光夏四月以光为司徒侍中国子祭酒领着作如故光表固辞歴年终不肯受八月获秃鹙鸟于宫内诏以示光光表曰䝉示十四日所得大鸟此即诗所谓有鹙在梁觧云秃鹙也贪恶之鸟野泽所育不应入殿庭昔魏氏黄初中有鹈鹕集于灵芝池文帝下诏以曹恭公逺君子近小人博求贤俊太尉华歆由此逊位而让管宁者也臣闻野物入舍古人以为不善是以张臶恶鵀贾谊忌鵩鹈鹕蹔集而去前王犹为至诫况今亲入宫禁为人所获方被畜飬晏然不以为惧准诸往义信有殊矣且饕餮之禽必资鱼肉菽麦稻梁时或餐啄一食之费容过斤镒今春夏阳旱谷籴稍贵竆窘之家时有菜色陛下为民父母抚之如伤岂可弃人飬鸟留意于丑形恶声哉衞侯好鹤曹伯爱鴈身死国灭可为寒心陛下学通春秋亲览前事何得口咏其言行违其道诚愿逺师殷宗近法魏祖修徳延贤消灾集庆放无用之物委之川泽取乐琴书颐飬神性肃宗览表大悦即弃之池泽诏召光与安丰王延明议定服章三年六月诏光乘步挽至东西上阁九月进位太保光又固辞光年耆多务疾病稍增而自彊不已常在着作疾笃不归四年十月肃宗亲临省疾诏断賔客中使相望为止声乐罢诸游眺拜长子励为齐州刺史十一月疾甚勑子姪等曰谛聼吾言闻曾子有云人之将死其言也善启予手启予足而今而后吾知免夫吾荷先帝厚恩位至于此史功不成殁有遗恨汝等以吾之故并得名位勉之勉之以死报国修短命也夫复何言速可送我还宅气力虽㣲神明不乱至第而薨年七十三肃宗闻而悲泣中使相寻诏给东园温明祕器朝服一具衣一袭钱六十万布一千匹蜡四百斤大鸿胪监护丧事车驾亲临抚尸恸哭御辇还宫流涕于路为减常膳言则追伤每至光坐诵读之处未曾不改容悽悼五年正月赠太傅领尚书令骠骑大将军开府冀州刺史侍中如故又勑加后部鼓吹班劔依太保广阳王故事谥文宣公肃宗祖䘮建春门外望轜哀感儒者荣之初光太和中依宫商角徴羽本音而为五韵诗以赠李彪彪为十二次诗以报光光又为百三郡国诗以答之国别为卷为百三卷焉光寛和慈善不逆于物进退沉浮自得而已常慕胡广黄琼之为人故为气概者所不重始领军于忠以光旧徳甚信重焉毎事筹决光亦倾月事之元义于光亦深宗敬及郭祚裴植见杀清河王怿遇祸光随时俛仰竟不匡救于是天下讥之自从贵达罕所申荐曽启其女壻彭城刘敬徽云敬徽为荆州五陇戍主女随夫行常虑寇抄南北分张乞为徐州长史兼别驾暂集京师肃宗许之时人比之张禹光初为黄门则让宋弁为中书监让汝南王悦为太常让刘芳为少傅让元暐穆绍甄琛为国子祭酒让清河王怿任城王澄为车骑仪同让江阳王继又让灵太后父胡国珍皆顾望时情议者以为矫饰崇信佛法礼拜读诵老而逾甚终日怡怡未曾恚忿曾于门下省书坐读经有鸽飞集膝前遂入于懐縁臂上肩久之乃去道俗賛咏诗颂者数十人每为沙门朝贵请讲维摩十地经聼者常数百人即为二经义疏三十余卷识者知其疎略以贵重为后坐于讲次凡所为诗赋铭賛诔颂表启数百篇五十余卷别有集光十一子励朂勔劝劼勊勍劬勦勉励字彦徳器学才行最有父风举秀才中军彭城王参军祕书郎中以父光为着作固辞不拜歴员外郎骑侍郎太尉记室散骑侍郎以继母忧去职神龟中除司空从事中郎正光二年拜中书侍郎领军将军元义为明堂大将以励为长史与从兄鸿俱知名于世四年十月父光疾甚诏拜征虏将军齐州刺史以父寝疾衣不觧带及光薨肃宗每加存慰五年春光葬于本乡又诏遣主书张文伯宣弔焉孝昌元年十二月诏除太尉长史仍为齐州大中正袭父爵建义初遇害河隂时年四十八赠侍中衞将军仪同三司青州刺史子挹袭武定末太尉属齐受禅爵例降挹弟损仪同开府主簿朂武定末征虏将军安州刺史朝阳伯齐受禅例降勔字彦儒亦有父风司空记室通直散骑侍郎宁逺将军清河太守带槃阳镇将为逆贼崔景安所害赠征虏将军齐州刺史子权太尉参军事劼武定中中书郎光弟敬友本州治中颇有受纳御史案之乃与守者俱逃后除梁郡太守㑹遭所生母忧不拜敬友精心佛道昼夜诵经免䘮之后遂菜食终世恭寛接下修身厉节自景明已降频岁不登饥寒请丐者皆取足而去又置逆旅于肃然山南大路之北设食以供行者延昌三年二月卒年五十九子鸿字彦鸾少好读书博综经史太和二十年拜彭城王国左常侍景明三年迁员外郎兼尚书虞曹郎中勑撰起居注迁给事中兼祠部郎转尚书都兵郎中诏太师彭城王勰以下公卿朝士儒学才明者三十人议定律令于尚书上省鸿与光俱在其中时论荣之永平初豫州城人白早生杀刺史司马恱据悬瓠叛诏镇南将军邢峦讨之以鸿为行䑓镇南长史徙三公郎中加轻车将军迁员外散骑常侍领郎中延昌二年将大考百寮鸿以考令于体例不通乃建议曰窃惟王者为官求才使人以器黜陟幽明扬清激浊故绩效能官才必称位者朝昇夕进年嵗数迁岂拘一阶半级阂以寮等位者哉二汉以降太和以前茍必官须此人人称此职或超腾昇陟数嵗而至公卿或长兼试守称允而迁进者披卷则人人而是举目则朝贵皆然故能时收多士之誉国号丰贤之美窃见景明以来考格三年成一考一考转一阶贵贱内外万有余人自非犯罪不问贤愚莫不上中才与不肖比肩同转虽有善政如黄龚儒学如王郑史才如班马文章如张蔡得一分一寸必为常流所攀选曹亦抑为一槩不曾甄别琴瑟不调改而更张虽明㫖已行犹宜消息世宗不从三年鸿以父忧觧任甘露降其庐前树十一月世宗以本官征鸿四年复有甘露降其京兆宅之庭树复加中坚将军常侍领郎如故迁中散大夫髙阳王友仍领郎中其年为司徒长史正光元年加前将军修髙祖世宗起居注光撰魏史徒有卷目初未考正阙略尤多每云此史㑹非我世所成但须记录时事以待后人临薨言鸿于肃宗五年正月诏鸿以本官修缉国史孝昌初拜给事黄门侍郎寻加散骑常侍齐州大中正鸿在史甫尔未有所就寻卒赠镇东将军度支尚书青州刺史鸿弱冠便有着述之志见晋魏前史皆成一家无所措意以刘渊石勒慕容儁苻徤慕容垂姚苌慕容徳赫连屈孑张轨李雄吕光乞伏国仁秃髪乌孤李暠沮渠蒙逊冯䟦等并因世故跨僣一方各有国书未有统一鸿乃撰为十六国春秋勒成百卷因其旧记时有增损襃贬焉鸿二世仕江左故不录僣晋刘萧之书又恐识者责之未敢出行于外世宗闻其撰录遣散骑常侍赵邕诏鸿曰闻卿撰定诸史甚有条贯便可随成者送呈朕当于机事之暇览之鸿以其书有与国初相涉言多失体且既未讫迄不奏闻鸿后典起居乃妄载其表曰臣闻帝王之兴也虽诞应图箓然必有驱除葢所以翦彼厌政成此乐推故战国纷纭年过十纪而汉祖夷殄群豪开四百之业歴文景之懐柔蛮夏世宗之奋扬威武始得凉朔同文牂越一轨于是谈迁感汉徳之盛痛诸史放絶乃钤括旧书着成太史所谓缉兹人事光彼天时之义也昔晋惠不竞华戎乱起三帝受制于姦臣二皇晏驾于非所五都萧条鞠为煨烬赵燕既为长虵辽海缅成殊域竆兵鋭进以力相雄中原无主八十余年遗晋僻逺势略孤㣲民残兵革靡所归控皇魏龙潜幽代世笃公刘内修徳政外抗诸伪并冀之民懐寳之士襁负而至者日月相寻虽邠岐之赴太王讴歌之归西伯实可同年而语矣太祖道武皇帝以神武之姿接金行之运应天顺民龙飞受命太宗必世重光业隆𤣥黙世祖雄才叡略阐曜威灵农战兼修扫清氛秽岁垂四纪而寰宇一同儋耳文身之长卉服断髪之酋莫不请朔率职重译来庭隐愍鸿济之泽三乐击壤之歌百姓始得陶然苏息欣于尧舜之世自晋永宁以后虽所在称兵竞自尊树而能建邦命氏成为战国者十有六家善恶兴灭之形用兵乖㑹之势亦足以垂之将来昭明勧戒但诸史残缺体例不全编录纷谬繁略失所冝审正不同定为一书伏惟髙祖以大圣应期钦明御运合徳干坤同光日月建格天之功创不世之法开凿生民惟新大造陛下以青阳继统叡武承天应符屈已则道髙三五颐神至境则洞彼𤣥宗剖判百家斟酌六籍逺迈石渠美深白虎至如导礼革俗之风昭文变性之化固以感彼禽鱼穆兹寒暑而况愚臣沐浴太和懐音正始而可不勉彊难革之性砥砺木石之心哉诚知敏谢允南才非承祚然国志史考之美窃亦辄所庶㡬始自景明之初搜集诸国旧史属迁京甫尔率多分散求之公私驱驰数岁又臣家贫禄薄唯任孤力至于纸尽书冩所资每不周接暨正始元年冩乃向备谨于吏按之暇草构此书区分时事各系本录破彼异同凡为一体约损烦文补其不足三豕五门之类一事异年之流皆稽以长厯考诸旧志删正差谬定为寔录商校大略着春秋百篇至三年之末草成九十五卷唯常璩所撰李雄父子据蜀时书寻访不获所以未及缮成辍笔私求七载于今此书本江南撰录恐中国所无非臣私力所能终得其起兵僣号事之始末乃亦颇有但不得此书惧简略不成久思陈奏乞勑縁邉求採但愚贱无因不敢轻辄散骑常侍太常少卿荆州大中正臣赵邕忍宣明㫖敕臣送呈不悟九臯㣲志乃得上闻奉勑欣惶庆惧兼至今谨以所讫者附臣邕呈奏臣又别作序例一卷年表一卷仰表皇朝统括大义俯明愚臣着录㣲体徒窃慕古人立言美意文致疎鄙无一可观简御之日伏深慙悸鸿意如此然自正光以前不敢显行其书自后以其伯光贵重当朝知时人未能发明其事乃颇相传读亦以光故执事者遂不论之鸿经综既广多有违谬至如太祖天兴二年姚兴改号鸿以为改在元年太宗永兴二年慕容超擒于广固鸿又以为事在元年泰常二年姚泓败于长安而鸿亦以为灭在元年如此之失多不考正子子元祕书郎后永安中乃奏其父书曰臣亡考故散骑常侍给事黄门侍郎前将军齐州大中正鸿不殒家风式纉世业古学克明在新必镜多识前载博极群书史才富洽号称籍甚年止壮立便斐然懐着述意正始之末任属记言撰缉余暇乃刋着赵燕秦夏凉蜀等遗载为之賛序襃贬评论先朝之日草构悉了唯有李雄蜀书搜索未获阙兹一国迟留未成去正光三年购访始得讨论适讫而先臣弃世凡十六国名为春秋一百二卷近代之事最为备悉未曾奏上弗敢宣流今缮冩一本敢以仰呈傥或浅陋不回睿赏乞藏祕阁以广异家子元后谋反事发逃窜会赦免寻为其叔鵾所杀光从祖弟长文字景翰少亦徙于代都聪敏有学识太和中除奉朝请迁洛拜司空参军事营构华林园后兼员外散骑常侍为宕昌使主还授给事中本国中正尚书库部郎正始中大修器械为诸州造仗都使齐州太原太守雍州抚军府长史以廉慎称迁辅国将军中散大夫转太府少卿丞相髙阳王雍谘议参军太中大夫永安中以老拜征虏将军平州刺史还家专读佛经不闗世事年七十九天平初卒赠使持节征东将军齐州刺史谥曰贞子慈懋字徳林永熙初征虏将军徐州征东府长史长文从弟庠字文序有干用初除侍御史员外散骑侍郎给事中频使髙丽转步兵校尉又转司空掾领左右直长出除相州长史还拜河隂洛阳令以彊直称迁东郡太守元颢寇逼郡界庠拒不从命弃群走还乡里孝荘还宫赐爵平原伯拜颍川太守二年五月为城民王早兰寳等所害后赠骠骑将军吏部尚书齐州刺史子罕袭爵齐受禅例降光族弟荣先字隆祖涉经史州辟主簿子铎有文才冠军将军中散大夫铎弟觐宁逺将军羽林监史臣曰崔光风素虚逺学业渊长髙祖归其才博许其大至明主固知臣也歴事三朝师训少主不出宫省坐致台傅斯亦近世之所希有但顾懐大雅託迹中庸其于容身之讥斯乃胡广所不免也鸿博综古今立言为事亦才志之士乎魏书卷六十七卷六十七考证魏书卷六十七考证崔光传鸿乃撰为十六国春秋勒成百卷按唐史臣所作晋书载记大都出于此书魏书卷六十七考证魏书卷六十八钦定四库全书魏书卷六十八齐魏收撰列传第五十六甄琛高聪甄琛字思伯中山毋极人汉太保甄邯后也父凝州主簿琛少敏悟闺门之内兄弟戱狎不以礼法自居颇学经史称有刀笔而形貎短陋尠风仪举秀才入都积岁颇以奕棊弃日至乃通夜不止手下苍头常令秉烛或时睡顿大加其杖如此非一奴后不胜楚痛乃白琛曰郎君辞父母仕宦京师若为读书执烛奴不敢辞罪乃以围棊日夜不息岂是向京之意而赐加杖罚不亦非理琛惕然慙感遂从许叡李彪假书研习闻见益优太和初拜中书博士迁諌议大夫时有所陈亦为高祖知赏转通直散骑侍郎出为本州征北府长史后为本州阳平王颐卫军府长史世宗践祚以琛为中散大夫兼御史中尉转通直散骑常侍仍兼中尉琛表曰王者道同天壤施齐造化济时拯物为民父母故年谷不登为民祈祀干坤所惠天子顺之山川秘利天子通之苟益生民损躬无吝如或所聚唯为赈恤是以月令称山林薮泽有能取蔬食禽兽者皆野虞敎导之其迭相侵夺者罪之无赦此眀导民而弗禁通有无以相济也周礼虽有川泽之禁正所以防其残尽必令取之有时斯所谓障护虽在公更所以为民守之耳且一家之长惠及子孙一运之君泽周天下皆所以厚其所养以为国家之富未有尊居父母而醯醢是吝富有万品而一物是规今者天为黔首生盐国与黔首障护假获其利是犹富专口龂不及四体也且天下夫妇岁贡粟帛四海之有备奉一人军国之资取给百姓天子亦何患乎贫而茍禁一池也古之王者世有其民或水火以济其用或巢宇以诲其居或敎农以去其饥或训衣以除其敝故周诗称敎之诲之饮之食之皆所以抚覆导养为之求利者也臣性昧知理识无逺尚每观上古爱民之迹时读中叶骤税之书未尝不叹彼逺大惜此近狭今伪弊相承仍崇关鄽之税大魏恢博唯受谷帛之输是使逺方闻者罔不歌徳昔亶父以弃宝得民硕鼠以受财失衆君王之义宜其高矣魏之简税惠实逺矣语称出内之吝有司之福施惠之难人君之祸夫以府藏之物犹以不施而为灾况府外之利而可吝之于黔首且善藏者藏于民不善藏者藏于府藏于民者民欣而君富藏于府者国怨而民贫国怨则示化有亏民贫则君无所取愿弛兹盐禁使沛然逺及依周礼置川衡之法使之监导而已诏曰民利在斯深如所陈付八座议可否以闻司徒録尚书彭城王勰兼尚书邢峦等奏琛之所列富乎有言首尾大备或无可贬但恐坐谈则理高行之则事阙是用迟回未谓为可窃惟古之善为治者莫不昭其胜途悟其逺理及于救世升降称时欲令丰无过溢俭不致敝役养消息备在厥中节约取足成其性命如不尔者焉用君为若任其生产随其啄食便是刍狗万物不相有矣自大道既往恩惠生焉下奉上施卑高理睦然恩惠既交思拯之术广恒恐财不赒国泽不厚民故多方以逹其情立法以行其志至乃取货山川轻在民之贡立税关市裨十一之储收此与彼非利已也回彼就此非为身也所谓集天地之产惠天地之民借造物之富赈造物之贫彻商贾给戎战赋四民赡军国取乎用乎各有义已禁此渊池不専大官之御歛此匹帛岂为后宫之资既润不在已彼我理一犹积而散之将焉所吝且税之本意事有可求固以希济生民非为富贿藏货不尔者昔之君子何为然哉是以后来经图未之或改故先朝商校小大以情降鉴之流兴复盐禁然自行以来典司多怠出入之间事不如法遂令细民怨嗟商贩轻议此乃用之者无方非兴之者有谬至使朝廷明识聼营其间今而罢之惧失前㫖一行一改法若易棊参论理要宜依前式诏曰司盐之税乃自古通典然兴制利民亦代或不同茍可以富氓益化唯理所在甄琛之表实所谓助政毗治者也可从其前计使公私并宜川利无拥尚书严为禁豪彊之制也诏琛参八座议事寻正中尉常侍如故迁侍中领中尉琛俛眉畏避不能绳纠贵逰凡所劾治率多下吏于时赵修盛宠琛倾身事之琛父凝为中散大夫弟僧林为本州别驾皆託修申逹至修姦诈事露明当收考今日乃举其罪及监决修鞭犹相隐恻然告人曰赵修小人背如土牛殊耐鞭杖有识以此非之修死之明日琛与黄门郎李凭以朋党被召诣尚书兼尚书元英邢峦穷其阿附之状琛曾拜官诸賔悉集峦乃晚至琛谓峦曰卿何处放蛆来今晚始顾虽以戏言峦变色衔忿及此大相推穷司徒公録尚书北海王详等奏曰臣闻党人为患自古所疾政之所忌虽宠必诛皆所以存天下之至公保灵基于永业者也伏惟陛下纂圣前晖渊鉴幽慝恩断近习宪轨唯新大政蔚以增光鸿猷于焉永泰谨按侍中领御史中尉甄琛身居直法纠擿是司风邪响黩犹宜劾纠况赵修奢暴声着内外侵公害私朝野切齿而琛尝不陈奏方更往来绸缪结纳以为朋党中外影响致其谈誉令布衣之父超登正四之官七品之弟越陟三阶之禄亏先皇之选典尘圣明之官人又与武衞将军黄门郎李凭相为表里凭兄叨封知而不言及修衅彰方加弹奏生则附其形势死则就地排之窃天之功以为已力仰欺朝廷俯罔百司其为鄙诈于兹甚矣不实不忠寔合贬黜谨依律科徒请以职除其父中散实为叨越虽皇族帝孙未有此例既得不以伦请下收夺李凭朋附赵修是亲是仗交游之道不依恒度或晨昏从就或吉凶往来至乃身拜其亲妻见其子毎有家事必先请託缁点皇风尘鄙正化此而不纠将何以萧整阿谀奖厉忠槩请免所居官川肃风轨奏可琛遂免归本郡左右相连死黜者三十余人始琛以父母年老常求解官扶侍故高祖授以本州长史及贵逹不复请归至是乃还供养数年遭母忧母鉅鹿曹氏有孝性夫氏去家路踰百里每得鱼肉菜果珍美口实者必令僮仆走奉其母乃后食焉琛母服未阕复䘮父琛于茔兆之内手种松栢隆冬之月负掘水土乡老哀之咸助加力十余年中坟成木茂与弟僧林誓以同居没齿专事产业亲躬农圃时以鹰犬驰逐自娱朝廷有大事犹上表陈情久之复除散骑常侍领给事黄门侍郎定州大中正大见亲宠委以门下庶事出参尚书入厠帷幄琛髙祖时兼主客郎迎送萧赜使彭城刘缵琛钦其器貌常叹咏之缵子晣为朐山戍主晣死家属入洛有女年未二十琛已六十余矣乃纳晣女为妻婚日诏给厨费琛深所好悦世宗时调戏之卢昶败于胊山诏琛驰驿检按迁河南尹加平南将军黄门中正如故琛表曰诗称京邑翼翼四方是则者京邑是四方之本安危所在不可不清是以国家居代患多盗窃世祖太武皇帝亲自发愤广置主司里宰皆以下代令长及五等散男有经畧者乃得为之又多置吏士为其羽翼崇而重之始得禁止今迁都已来天下转广四逺赴㑹事过代都五方杂沓难可备简寇盗公行劫害不絶此由诸坊混杂釐比不精主司闇弱不堪检察故也凡使人攻坚木者必为之择良器今河南郡是陛下天山之坚木盘根错节乱植其中六部里尉即攻坚之利器非贞刚精鋭无以治之今择尹既非南金里尉鈆刀而割欲望清肃都邑不可得也里正乃流外四品职轻任碎多是下才人怀茍且不能督察故使盗得容姦百赋失理边外小县所领不过百户而令长皆以将军居之京邑诸坊大者或千户五百户其中皆王公卿尹贵势姻戚豪猾仆隶䕃养姦徒髙门邃宇不可干问又有州郡侠客䕃结贵游附党连羣隂为市劫比之边县难易不同今难彼易此实为未惬王者立法随时从宜改弦易调明王所急先朝立品不必即定施而观之不便则改今闲官静任犹聼长兼况烦剧要务不得简能下领请取武官中八品将军已下干用贞济者以本官俸恤领里尉之任各食其禄髙者领六部尉中者领经途尉下者领里正不尔请少髙里尉之品选下品中应迁之者进而为之则督贵有所辇毂可清诏曰里正可进至勲品经途从九品六部尉正九品诸职中简取何必湏武人也琛又奏以羽林为游军于诸坊巷司察盗贼于是京邑清静至今踵焉转太子少保黄门如故大将军髙肇伐蜀以琛为使持节假抚军将军领歩骑四万为前驱都督琛次梁州獠亭会世宗崩班师髙肇既死以琛肇之党也不宜复参朝政出为营州刺史加安北将军岁余以光禄大夫李思穆代之时年六十五矣遂停中山久之乃赴洛除镇西将军凉州刺史犹以琛髙氏之昵也不欲处之于内寻徴拜太常卿仍以本将军出为徐州刺史及入辞肃宗琛辞以老诏除吏部尚书将军如故未几除征北将军定州刺史衣锦昼游大为称满治体严细甚无声誉崔光辞司徒之授也琛与光书外相抑扬内实附㑹也光亦揣其意复书褒美以悦之徴为车骑将军特进又拜侍中以其衰老诏赐御府杖朝直杖以出入正光五年冬卒诏给东园秘器朝服一具衣一袭钱十万物七百段蜡三百斤赠司徒公尚书左仆射加后部鼓吹太常议谥文穆吏部郎袁翻奏曰案礼谥者行之迹也号者功之表也车服者位之章也是以大行受大名细行受细名行生于已名生于人故阖棺然后定谥皆累其生时美恶所以为将来劝戒身虽死使名常存也凡薨亡者属所即言大鸿胪移本郡大中正条其行迹功过承中正移言公府下太常部博士评议为谥列上谥不应法者博士坐如选举不以实论若行状失实中正坐如博士自古帝王莫不殷勤重慎以为裦贬之实也今之行状皆出自其家任其臣子自言君父之行无复相是非之事臣子之欲光扬君父但苦迹之不髙行之不美是以极辞肆意无复限量观其状也则周孔联镳伊颜接袵论其谥也虽穷文尽武罔或加焉然今之博士与古不同唯知依其行状又先问其家人之意臣子所求便为议上都不复斟酌与夺商量是非致号谥之加与汎阶莫异专以极美为称无复贬降之名礼官之失一至于此案甄司徒行状至徳与圣人齐踪鸿名共大贤比迹文穆之谥何足加焉但比来赠谥于例普重如甄琛之流无不复谥谓宜依谥法慈惠爱民曰孝宜谥曰孝穆公自今已后明勒太常司徒有行状如此言辞流宕无复节限者悉请裁量不聼为受必准人立谥不得甚加优越复仍踵前来之失者付法司科罪从之琛祖载肃宗亲送降车就舆弔服哭之遣舍人慰其诸子琛性轻简好嘲谑故少风望然明解有干具在官清白自髙祖世宗咸相知待肃宗以师傅之义而加礼焉所着文章鄙碎无大体时有理诣磔四声姓族废兴㑹通缁素三论及家诲二十篇笃学文一卷颇行于世琛长子侃字道正郡功曹释褐秘书郎性险薄多与盗劫交通随琛在京以酒色夜宿洛水亭舍欧击主人为司州所劾淹在州狱琛大以慙慨广平王怀为牧与琛先不协欲具案穷推琛託左右以闻世宗遣白衣吴仲安勑怀寛放怀固执治之久乃特㫖出之侃自此沉废卒于家侃弟楷字徳方粗有文学颇习吏事太平中上髙祖颂十二篇文多不载优诏报之琛启除秘书郎世宗崩未葬楷与河南尹丞张普惠等饮戏免官任城王澄为司徒引为功曹参军稍迁尚书仪曹郎有当官之称肃宗末定州刺史广阳王渊被徴还朝时楷丁忧在乡渊临发召楷不兼长史委以州任寻値鲜于修礼毛普贤等率北镇流民反于州西北之左人城屠村掠野引向州城州城之内先有燕恒云三州避难之户皆依傍市鄽草庐攅住修礼等声云欲收此辈共为举动既外寇将逼恐有内应楷见人情不安虑有变起乃收州人中麤豪者皆杀之以威外贼固城民之心及刺史元冏大都督杨津等至楷乃还家后修礼等忿楷屠害北人遂掘其父墓载棺廵城示相报复孝庄时徴为中书侍郎尒朱荣之死帝以其堪率乡义除试守常山太守赐绢二百疋出帝初除征东将军金紫光禄大夫迁卫将军右光禄大夫齐文襄王取为仪同府谘议参军天平四年卒年四十六赠骠骑将军秘书监沧州刺史楷弟寛字仁规自员外散骑侍郎本州别驾稍迁太尉从事中郎治书侍御史武定初谢病还乡卒于家僧林终于乡里琛从父弟宻字叔雍清谨少嗜欲颇渉书史太和中奉朝请密疾世俗贪竞干没荣宠曾作风赋以见意后参中山王英军事英钟离败退乡人苏良没于贼手密尽私财以赎之良既归倾资报密密一皆不受谓良曰济君之日本不求货岂相赎之意也歴太尉铠曹迁国子博士肃宗末通直散骑常侍冠军将军时贼帅葛荣侵扰河北裴衍源子邕败没人情不安诏密为相州行台援守邺城庄帝以密全邺之勲赏安市县开国子食邑三百户迁平东将军光禄大夫领廷尉少卿寻转征东将军金紫光禄大夫孝静初车骑将军廷尉卿在官有平直之誉出为北徐州刺史将军如故兴和四年卒赠骠骑将军仪同三司瀛州刺史谥曰靖长子俭字元恭官至前将军太中大夫卒俭弟颐有才学亦早卒琛同郡张纂字伯业祖珍字文表慕容宝度支尚书太祖平中山入国世祖时拜中书侍郎真君元年关右慰劳大使二年拜使持节镇西将军凉州刺史卒赠征东将军燕州刺史谥曰穆纂颇渉经史雅有气尚交结胜流太和中释褐奉朝请稍迁伏波将军任城王澄镇北府骑兵参军带魏昌县令吏民安之后为北中府司马久之除乐陵太守在郡多所受纳闻御史至弃郡逃走于是除名乃卒天平初赠使持节都督冀定二州诸军事骠骑将军定州刺史纂叔感字崇仁有器业不应州郡之命子宣轨少孤事母以孝闻歴郡功曹州主簿延昌中释褐奉朝请冀州征东府长流参军转相州中军府录事参军定州别驾后除镇逺将军员外散骑常侍出为相州抚军府司马宣轨性通率轻财好施属葛荣围城与刺史李神有固守之効永安中以功赐爵中山公中兴初坐事死于邺子子瑜纂从弟元賔太和十六年出身奉朝请迁员外郎给事中正光中除中坚将军射声校尉永安三年卒永熙中外甥髙敖曹贵逹启赠持节抚军将军瀛州刺史子辨天平中司徒行参军髙聪字僧智本渤海蓚人曾祖轨随慕容徳徙青州因居北海之剧县父法昂刘骏车骑将军王元谟甥也少随元谟征伐以军功至员外郎早卒聪生而䘮母祖母王抚育之大军攻克东阳聪徙入平城与蒋少游为云中兵户窘困无所不至族祖允视之若孙大加赒给聪渉猎经史颇有文才允嘉之数称其美言之朝廷云青州蒋少游与从孙僧智虽为孤弱然皆有文情由是与少游同拜中书博士积十年转侍郎以本官为髙阳王雍友稍为髙祖知赏太和十七年兼员外散骑常侍使于萧昭业髙祖定都洛阳追诏聪等曰比于河阳𠡠卿仍届瀍洛周视旧业依然有怀固欲先之营之后乃薄伐且以赜䘮甫尔使通在昔乘危幸凶君子弗取是用辍兹前图逺期来㑹爰息六师三川是宅将底居成周永恢皇宇今更造玺书以代往诏比所𠡠授随宜变之善朂皇华无替指意使还迁通直散骑常侍兼太府少卿转兼太子左率聪微习弓马乃以将用自许髙祖鋭意南讨专访王肃以军事聪託肃愿以偏裨自効肃言之于髙祖故假聪辅国将军统兵二千与刘藻傅永成道益任莫问俱受肃节度同援涡阳而聪躁怯少威重所经淫掠无礼及与贼交望风退败与藻等同囚于悬瓠髙祖恕死徙平州为民行届瀛州属刺史王质获白兎将献託聪为表髙祖见表顾为王肃曰在下那得复有此才而令朕不知也肃曰比髙聪北徙此文或其所制髙祖悟曰必应然也何应更有此辈世宗初聪复窃还京师六辅之废聪之谋也世宗亲政除给事黄门侍郎加辅国将军迁散骑常侍黄门如故世宗幸邺还于河内怀界帝亲射矢一里五十余歩侍中髙显等奏伏见亲御弧矢临原弋逺弦动羽驰矢镞所逮三百五十余歩臣等伏惟陛下圣武自天神艺夙茂巧㑹驺虞之节妙尽矍圃之仪威稜攸疉甝兕慑气才勐所振勍憝弭心足以肃截九区赫服八宇矣盛事竒迹必宜表述请勒铭射宫永彰圣艺诏曰此乃弓弧小艺何足以示后叶而喉脣近侍茍以为然亦岂容有异便可如请遂刋铭于射所聪为之词赵修嬖幸聪深朋附及诏追赠修父聪为碑文出入同载观视碑石聪毎见修迎送尽礼聪又为修作表陈当时便宜敎其自安之术由是迭相亲狎修死甄琛李凭皆被黜落聪亦深用危虑而聪先以疎宗之情曲事髙肇竟获自免肇之力也修之任势聪倾身事之及修之死言必毁恶茹皓之宠聪又媚附毎相招命言笑携抚公私託仗无所不至毎称皓才识明敏非赵修之俦乃因皓启请青州镇下治中公廨以为私宅又乞水田数十顷皆被遂许及皓见戮聪以为死之晚也其薄于情义类皆如此侍中髙显出授护军聪转兼其处于时显兄弟疑聪间搆而求之聪居兼十余旬出入机要言即真无逺虑借贵因权躭于声色贿纳之音闻于遐迩中尉崔亮知肇微恨遂靣陈聪罪世宗乃出聪为平北将军并州刺史聪善于去就知肇嫌之侧身承奉肇遂待之如旧聪在并州数嵗多不率法又与太原太守王椿有隙再为大使御史举奏肇毎以宗私相援事得寝缓世宗末拜散骑常侍平北将军肃宗践祚以其素附髙肇出为幽州刺史将军如故寻以髙肇之党与王世义髙绰李宪崔楷兰氛之为中尉元匡所弹灵太后并特原之聪遂停废于家断絶人事唯修营园果以声色自娱久之拜光禄大夫加安北将军聪心望中书令然后出作青州愿竟不果正光元年夏卒年六十九灵太后闻其病遣主书问之聪对使者歔欷恸泣及闻其亡嗟悼良久言朕既无福大臣殒䘮且其与朕父南征契濶戎旅特可感念赗布帛三百匹氷一车赠抚军将军青州刺史谥曰献聪有妓十余人有子无子皆注籍为妾以悦其情及病不欲他人得之并令烧指吞炭出家为尼聪所作文笔二十卷别有集子长云字彦鸿起家秘书郎太尉主簿稍迁辅国将军中散大夫建义初于河隂遇害赠安东将军兖州刺史长云弟叔山字彦甫司徒行参军稍迁宁朔将军越骑校尉卒赠太常少卿史臣曰甄琛以学尚刀笔早树声名受遇三朝终至崇重髙聪才尚见知名位显着而异轨同奔咸经于危覆之辙惜乎魏书卷六十八卷六十八考证魏书卷六十八考证甄琛传遂从许叡李彪假书研习闻见益优许叡李彪北史作许赤彪僧林终于乡里按僧林既不着为甄琛何人又止终于乡里四字亦成一附传史家荒率如此魏书卷六十八考证魏书卷六十九钦定四库全书魏书卷六十九齐魏收撰列传第五十七崔休裴延儁袁飜崔休字惠盛清河人御史中丞逞之𤣥孙也祖灵和仕刘义隆为员外散骑侍郎父宗伯世宗初追赠清河太守休少孤贫矫然自立举秀才入京师与中书郎宋弁通直郎邢峦雅相知友尚书王嶷钦其人望为长子娉休姊赡以货财由是少振髙祖纳休妹为嫔以为尚书主客郎转通直正员郎兼给事黄门侍郎休好学渉猎书史公事军旅之隙手不释卷崇尚先达爱接后来常参髙祖侍席礼遇次于宋郭之辈髙祖南伐以北海王为尚书仆射统留台事以休为尚书左丞髙祖诏休曰北海年少未闲政绩百揆之务便以相委转长史兼给事黄门侍郎后从驾南行及车驾还幸彭城汎舟泗水诏在侍筵观者荣之世祖初休以弟亡祖父未葬固求渤海于是除之性严明雅长治体下车先戮豪猾数人广布耳目所在姦盗莫不擒翦百姓畏之寇盗止息清身率下渤海大治时大儒张吾贵有盛名于山东西方学士咸相宗慕弟子自逺而至者恒千余人生徒既衆所在多不见容休乃为设爼豆招延礼接使肄业而还儒者称为口实入为吏部郎中迁散骑常侍权兼选任休爱才好士多所拔擢广平王怀数引谈宴世宗责其与诸王交游免官后除龙骧将军洛州刺史在州数年以母老辞州许之寻行幽州事征拜司徒右长史休聪明彊济雅善断决幙府多事辞讼盈几剖判若流殊无疑滞加之公平清洁甚得时谈复除吏部郎中加征虏将军冀州大中正迁光禄大夫行河南尹肃宗初即真加平东将军寻除平北将军幽州刺史进号安北将军迁安东将军青州刺史青州九郡民单李伯徽刘通等一千人上书讼休德政灵太后善之休在幽青州五六年皆清白爱民甚着声绩二州怀其德泽百姓追思之征为安南将军度支尚书寻进号抚军将军七兵尚书又转殿中尚书休乆在台阁明习典礼毎朝廷疑议咸取正焉诸公咸相谓曰崔尚书下意处我不能异也正光四年卒年五十二赗帛五百匹赠车骑将军尚书仆射冀州刺史谥文贞侯休少而谦退事母孝谨及为尚书子仲文纳丞相雍苐二女女妻领军元义长庻子秘书郎稚舒挟恃二家志气㣲改内有自得之心外则陵借同列尚书令李崇左仆射萧宝夤右仆射元钦皆以雍义之故毎惮下之始休母房氏欲以休女妻其外孙邢氏休不欲乃违其母情以妻义子议者非之休有九子长子㥄字长儒武定中七兵尚书武城县开国公㥄弟仲文散骑常侍仲文弟叔仁性轻侠重衿期歴通直散骑侍郎司徒司马散骑常侍出为骠骑将军颍州刺史以贪污为御史所劾兴和中赐死于宅临刑赋诗与诸弟诀别而不及其兄以其不甚营救故也叔仁弟叔义孝庄时为尚书库部郎坐兄㥄铸钱事发合家逃逸数日叔义遂见执获时城阳王徽为司州牧临淮王彧以非其身罪骤为致言徽不从乃杀之叔义弟子侃以窃级为中书郎为尚书左丞和子岳弹纠失官后兼通直常侍使于萧衍还路病卒子侃弟子聿武定末东莞太守卒子聿弟子约开府祭酒休弟夤字敬礼太子舎人早卒赠乐安太守妻安乐王长乐女晋宁主也贞烈有德行子长谦好学修立少有令名仕歴给事中仍还乡里乆之刺史尉景取为开府谘议参军事晚颇以酒为损天平中被征兼主客郎接萧衍使张臯等后兼散骑常侍使萧衍还卒于宿豫时人叹惜之以死王事赠骠骑将军南青州刺史裴延儁字平子河东闻喜人魏冀州刺史徽之八世孙曾祖天明谘议参军并州别驾祖双虎河东太守卒赠平逺将军雍州刺史谥曰顺父崧州主簿行平阳郡事以平蜀贼丁虫功赠东雍州刺史延儁少偏孤事后母以孝闻渉猎坟史颇有才笔举秀才射策髙第除着作佐郎迁尚书仪曹郎转殿中郎太子洗马又领本邑中正及太子友太子恂废以宫官例免顷之除太尉掾兼太子中舎人世宗初为散骑侍郎寻除雍州平西府长史加建威将军入为中书侍郎时世宗专心释典不事坟籍延儁上疏諌曰臣闻有尧文思钦明稽古妫舜体道慎典作圣汉光神叡军中读书魏武英规马上翫籍先帝天纵多能克文克武营迁谋伐手不释卷良以经史义深补益处广虽则劬劳不可暂辍斯乃前王之美实后王之水镜善足以遵恶足以诫也陛下道悟自深渊鉴独得昇法座于宸闱释觉善于日宇凡在聼瞩尘蔽俱开然五经治世之模六籍轨俗之本盖以训物有渐应时匪妙必须先麤后精乗近即逺伏愿经书互览孔释兼存则内外俱周真俗斯畅后除司州别驾加镇逺将军及诏立明堂羣官博议延儁独着一堂之论太傅清河王怿时典衆议读而笑曰子故欲逺符仆射也兼太子中庻子寻即正别驾如故加冠军将军肃宗初还散骑常侍监起居注加前将军又加平西将军除廷尉卿转平北将军幽州刺史范阳郡有旧督亢渠径五十里渔阳燕郡有故戾陵诸堰广袤三十里皆废毁多时莫能修复时水旱不调民多饥馁延儁谓疏通旧迹势必可成乃表求营造遂躬自履行相度水形随力分督未几而就溉田百万余亩为利十倍百姓至今頼之又命主簿郦恽修起学校礼敎大行民歌謡之在州五年考绩为天下最廷儁继母随延儁在蓟时遇重患延儁启求侍母还京疗治至都未几拜太常卿时汾州山胡恃险冦窃正平平阳二郡尤被其害以延儁兼尚书为西北道行台节度讨胡诸军寻遇疾勑还三鵶羣蛮寇掠不已车驾欲亲征之延儁乃于病中上疏諌诤寻除七兵尚书安南将军徙殿中尚书加中军将军转散骑常侍中书令御史中尉又以本官兼侍中吏部尚书延儁在台阁守职而已不能有所裁断直绳也庄帝初于河隂遇害赠都督雍岐豳三州诸军事仪同三司本将军雍州刺史子元直尚书郎中元直弟敬猷员外常侍兄弟并有学尚与父同时遇害元直赠光州刺史敬猷妻丞相髙阳王雍外孙超赠尚书仆射延儁从叔桃弓亦见称于乡里子夙字买兴沉雅有器识仪望甚伟髙祖见而异之自司空主簿转尚书左主客郎中时吏部尚书任城王澄有知人鉴毎叹美夙以逺大许之髙祖南伐为行台吏部郎仍除征北大将军穆亮从事中郎转为河北太守以忠恕接下百姓感之卒于郡年四十三长子范字宗模早卒范子凝字长儒卒于武平镇将范弟昇之鉴武定末昇之太尉掾鉴司徒右长史延儁从祖弟良字元賔起家今朝请转北中府功曹参军世宗初南绛县令稍迁并州安北府长史入为中散大夫领尚书考功郎中时汾州吐京羣胡薛羽等作逆以良兼尚书左丞为西北道行台値别将李德龙为羽所破良入汾州与刺史汝隂王景和及德龙率兵数千凭城自守贼併力攻逼诏遣行台裴延儁大都督章武王融都督宗正珍孙等赴援时有五城郡山胡冯宜都贺悦回成等以妖妄惑衆假称帝号服素衣持白伞白幡率诸逆衆于云台郊抗拒王师融等与战败绩贼乗胜围城良率将士出战大破之于阵斩回成复诱导诸胡令斩送宜都首又山胡刘蠡升自云圣术胡人信之咸相影附旬日之间逆徒还振德龙议欲拔城良不许徳龙等乃止景和薨以良为汾州刺史加辅国将军行台如故都督髙防来援复败于百里候先是官粟贷民未及收聚仍値寇乱至是城民大饥人相食贼知仓库空虚攻围日甚死者十三四良以饥窘因与城人奔赴西河汾州之治西河自良始也时南绛蜀陈双炽等聚衆反自号建始王与大都督长孙雅宗正珍孙等相持不下诏良觧州为慰劳使转太中大夫本部中正孝庄末除光禄大夫尒朱荣死荣从子天光拥衆闗西乃诏良持节假安西将军潼关都督又兼尚书为河东恒农河北宜阳行台以备之前废帝时除征东将军金紫光禄大夫寻转卫将军又加散骑常侍车骑将军右光禄大夫转骠骑将军左光禄大夫出帝末除汲郡太守孝静初卫大将军太府卿天平二年秋卒时年六十一赠使持节都督雍华二州诸军事吏部尚书本将军雍州刺史谥曰贞又重赠侍中骠骑大将军尚书仆射余如故子叔祉武定末太子洗马良从父兄子庆孙字绍逺少孤性倜傥重然诺释褐员外散骑侍郎正光末汾州吐京羣胡薛悉公马牒腾并自立为王聚党作逆衆至数万诏庆孙为募人别将招率乡豪得战士数千人以讨之胡贼屡来逆战庆孙身先士卒毎摧其锋遂深入至云台郊诸贼更相连结大战郊西自旦及夕庆孙身自突陈贼王郭康儿贼衆大溃勑征赴都除直后于后贼复鸠集北连蠡升南通绛蜀凶徒转盛复以庆孙为别将从轵关入讨至齐子岭东贼帅范多范安族等率衆来拒庆孙与战复斩多首乃深入二百余里至阳胡城朝廷以此地被山带河衿要之所肃宗末遂立邵郡因以庆孙为太守假节辅国将军当郡都督民经贼乱之后率多逃窜庆孙务安缉之咸来归业永安中还朝除太中大夫尒朱荣之死也世隆拥衆北渡诏庆孙为大都督与行台源子恭率衆追击军次太行而庆孙与世隆宻通事泄追还河内而斩之时年三十六庆孙任侠有气乡曲壮士及好事者多相依附抚养咸有恩纪在郡之日值歳饥凶四方游客常有百余庆孙自以家粮赡之性虽麤武爱好文流与诸才学之士咸相交结轻财重义座客常满是以为时所称子子莹永安中太尉行参军延儁从祖弟仲规少好经史颇有志节起家奉朝请领侍御咸阳王禧为司州牧辟为主簿仍表行建兴郡事车驾自代还洛次于郡境仲规备供帐朝于路侧髙祖诏仲规曰朕开置神畿郡望重卿既首应司隶美举复督我名邦何能自致也仲规对曰陛下穷神尽圣应天顺民弃彼𤣥壤来宅紫县臣方罄心力跃马呉会冀功铭帝籍勲书王府岂一郡而已髙祖笑曰冀卿必副此言车驾达河梁见咸阳王谓曰昨得汝主簿为南道主人六军丰赡元弟之寄殊副所望寻除司徒主簿仲规父在乡疾病弃官奔赴以违制免乆之中山王英征义阳引为统军奏复本资于陈战殁时年四十八赠河东太守谥曰贞无子弟叔义以第二子伯茂为之后伯茂在文苑𫝊叔义亦有学行髙祖末除兖州安东府外兵参军累迁太山太守为政清静吏民安之迁司空从事中郎正光五年夏卒时年五十七赠征虏将军东秦州刺史谥曰宣子景融字孔明笃学好属文正光初举秀才射策髙第除太学博士永安中秘书监李凯以景融才学启除着作佐郎稍迁辅国将军諌议大夫仍领着作出帝时议孝庄谥事遂施行时诏撰四部要畧令景融専典竟无所成元象中仪同髙岳以为録事参军弟景颜被劾廷尉狱景融入选吏部拟郡为御史中丞崔暹所弹云其贪昩茍进遂坐免官武定四年冬病卒年五十景融卑退亷谨无竞于时虽才不称学而缉缀无倦文词汎滥理㑹处寡所作文章别有集録又造邺都晋都赋云景颜颇有学尚起家汝南王开府行参军孝庄初为广州防蛮别将行广汉郡事元颢入洛与刺史郑先护据州起义事宁赐爵保城子以军功稍迁太尉从事中郎转谘议参军孝静初徙司空长史在官贪秽武定二年为中尉崔暹所劾事下廷尉遇疾死于狱年四十五仲规弟子伯珍歴襄威将军员外散骑郎西河太守孝静初为平东将军荥阳太守卒官时年三十二赠本将军雍州刺史延儁族子礼和觧褐员外散骑侍郎迁谒者仆射身长九尺腰带十围于羣衆之中魁然有异出为陈留太守卒于金紫光禄大夫延儁族兄聿字外兴以操尚贞立为髙祖所知自着作佐郎出为北中府长史时髙祖以聿与中书侍郎崔亮并清贫欲以干禄优之乃以亮带野王县聿带温县时人荣之转尚书郎迁太尉谘议参军出为平秦太守卒赠冠军将军洛州刺史子子袖殁关西延儁族人瑗字珍宝太和中析属河北郡少孤贫而清苦自立太守司马悦召为中正悦为别将军征义阳引为中兵参军瑗夙夜恭勤为悦所知军还除奉朝请转给事中汝南王悦郎中令悦散费无常毎国俸初入一日之中分赐极意瑗毎随例恒辞多受少伺悦虚竭还来奉贡悦虽性理不恒然亦相赏爱悦迁太尉请为从事中郎转骁骑将军肃宗末出为汝南太守不行转太原太守属肃宗崩尒朱荣初谋赴洛瑗预其事封五原县开国子邑三百户寻行并州事转平北将军殷州刺史孝静初除卫将军东雍州刺史兴和元年卒年七十三子夷吾武定末徐州骠骑府长流参军袁飜字景翔陈郡项人也父宣有才笔为刘彧青州刺史沈文秀府主簿皇兴中东阳州平随文秀入国而大将军刘昶毎提引之言是其外祖淑之近亲令与其府谘议参军袁济为宗宣时孤寒甚相依附及飜兄弟官显与济子洸演遂各凌竞洸等乃经公府以相排斥飜少以才学擅美一时初为奉朝请景明初李彪在东观飜为徐纥所荐彪引兼着作佐郎以参史事及纥被徙寻觧后迁司徒祭酒扬烈将军尚书殿中郎正始初诏尚书门下于金墉中书外省考论律令飜与门下録事常景孙绍廷尉监张虎律博士侯坚固治书侍御史髙绰前军将军邢苗奉车都尉程灵虬羽林监王元龟尚书郎祖莹宋世景员外郎李琰之太乐令公孙崇等并在议限又诏太师彭城王勰司州牧髙阳王雍中书监京兆王愉前青州刺史刘芳左卫将军元丽兼将作大匠李韶国子祭酒郑道昭廷尉少卿王显等入预其事后除豫州中正是时修明堂辟雍飜议曰谨案明堂之义古今诸儒论之备矣异端竞构莫适所归故不复逺引经传傍採纪籍以为之证且论意之所同以训诏耳盖唐虞已上事难该悉夏殷已降校可知之谓典章之极莫如三代郁郁之盛从周斯美制礼作乐典刑在焉遗风余烈垂之不朽案周官考工所记皆记其时事具论夏殷名制岂其纰缪是知明堂五室三代同焉配帝象行义则明矣及淮南吕氏与月令同文虽布政班时有堂个之别然推其体例则无九室之证既而世衰礼坏法度淆弛正义残隠妄说斐然明堂九室着自戴礼探绪求源罔知所出而汉氏因之自欲为一代之法故郑𤣥云周人明堂五室是帝一室也合于五行之数周礼依数以为之室德行于今虽有不同时说昞然本制着存而言无明文欲复何责本制着存是周五室也于今不同是汉异周也汉为九室畧可知矣但就其此制犹窃有懵焉何者张衡东京赋云乃营三宫布敎班常复庙重屋八达九房此乃明堂之文也而薛综注云房室也谓堂后有九室堂后九室之制非巨异乎裴頠又云汉氏作四维之个不能令各据其辰就使其像可图莫能通其居用之礼此为设虚器也甚知汉世徒欲削灭周典捐弃旧章改物创制故不复拘于载籍且郑𤣥之诂训三礼及释五经异义并尽思穷神故得之逺矣览其明堂图义皆有悟人意察察着明确乎难夺谅足以扶㣲阐幽不坠周公之旧法也伯喈损益汉制章句繁杂既违古背新又不能易𤣥之妙矣魏晋书纪亦有明堂祀五帝之文而不记其经始之制又无坦然可准观夫今之基址犹或髣髴髙卑广狭颇与戴礼不同何得以意抑心便谓九室可明且三雍异所复乖卢蔡之义进退亡据何用经通晋朝亦以穿凿难明故有一屋之论并非经典正义皆以意妄作兹为不典学家常谈不足以范时轨世皇代既乗干统厯得一驭宸自宜稽古则天宪章文武追踪周孔述而不作四彼三代使百世可知岂容虚追子氏放篇之浮说徒损经纪雅诰之遗训而欲以支离横议指画妄图仪刑宇宙而贻来叶者也又北京制置未皆允怗缮修草创以意良多事移礼变所存者无几理苟宜革何必仍旧且迁都之始日不遑给先朝规度毎事循古是以数年之中悛换非一良以永法为难数改为易何为宫室府库多因故迹而明堂辟雍独遵此制建立之辰复未可知矣既猥班访逮辄轻率瞽言明堂五室请同周制郊建三雍求依故所庻有会经诰无失典刑识偏学疎退慙谬浪后议选边戍事飜议曰臣闻两汉警于西北魏晋备在东南是以镇边守塞必寄威重伐叛柔服寔頼温良故田叔魏尚声髙于沙漠当阳鉅平绩流于江汉纪籍用为美谈今古以为盛德自皇上以叡明纂御风凝化逺威厉秋霜惠霑春露故能使淮海输诚华阳即序连城请面北屋归仁悬车劒阁岂伊曩载鼓譟金陵复在兹日然荆扬之牧宜尽一时才望梁郢之君无须当今秀异自比縁边州郡官至便登壃场统戍阶当即用或值秽德凡人或遇贪家恶子不识字民温恤之方唯知重役残忍之法广开戍逻多置帅领或用其左右姻亲或受人财货请属皆无防寇御贼之心唯有通商聚敛之意其勇力之兵驱令抄掠若値彊敌即为奴虏如有执获夺为已富其羸弱老小之辈㣲觧金铁之工少闲草木之作无不搜营穷垒苦役百端自余或伐木深山或耘草平陆贩贸往还相望道路此等禄既不多资亦有限皆收其实绢给其虚粟穷其力薄其衣用其工节其食绵冬歴夏加之疾苦死于沟渎者常十七八焉是以吴楚间伺审此虚实皆云粮匮兵疲易可乗扰故驱率犬羊屡犯壃场频年以来甲胄生虮十万在郊千金日费为弊之深一至于此皆由边任不得其人故延若斯之患贾生所以痛哭良有以也夫洁其流者清其源理其末者正其本既失之在始庸可止乎愚谓自今以后荆扬徐豫梁益诸蕃及所统郡县府佐统军至于戍主皆令朝臣王公已下各举所知必选其才不拘阶级若能统御有方清髙独着威足临戎信能怀逺抚循将士得其忻心不营私润専修公利者则就加爵赏使乆于其任以时襃赉厉其忠欵所举之人亦垂优异奖其得士嘉其诚节若不能一心奉公才非捍御贪惏日富经畧无闻人不见德兵厌其劳者即加显戮用彰其罪所举之人随事免降责其谬荐罸其伪薄如此则举人不得挟其私受任不得孤其举善恶既审沮劝亦明庻边患永消讥议攸息矣遭母忧去职熙平初除冠军将军廷尉少卿寻加征虏将军后出为平阳太守飜为廷尉颇有不平之论及之郡甚不自得遂作思归赋曰日色黯兮髙山之岑月逄霞而未晈霞值月而成隂望他乡之阡陌非旧国之池林山有木而蔽月川无梁而复深怅浮云之弗限何此恨之难禁于是杂石为峯诸烟共色秀出无穷烟起不极错飜花而似绣网游丝其如织蝶两戏以相追燕双飞而鼓翼怨驱马之悠悠叹征夫之未息尔乃临峻壑坐层阿北眺羊膓诘屈南望龙门嵯峨叠千重以耸翠横万里而扬波逺鼯与麏麝走鳐鼈及龟鼍彼暧然兮巩洛此邈矣兮关河心郁郁兮徒伤思摇摇兮空满思故人兮不见神翻覆兮魂断断魂兮如乱忧来兮不散俯镜兮白水水流兮漫漫异色兮纵横奇光兮烂烂下对兮碧沙上覩兮青岸岸上兮氤氲駮霞兮绛氛风摇枝而为弄日照水以成文行复行兮川之畔望复望兮望夫君君之门兮九重门余之别兮千里分愿一见兮导我意我不见兮君不闻魄惝怳兮知何语气缭戾兮独萦緼彼鸟马之无知尚有情于南北虽吾人之固鄙岂忘懐于上国去上国之美人对下邦之鬼蜮形既同于魍魉心匪殊于蝥贼欲修之而难化何不残之云克知进退之非可徒终朝以黙黙愿生还于洛濵荷天地之厚德神龟末迁冠军将军凉州刺史时蠕蠕主阿那瓌后主婆罗门并以国乱来降朝廷问飜安置之所飜表曰谬以非才忝荷边任偎垂访逮安置蠕蠕主阿那瓌婆罗门等处所逺近利害之宜窃惟匈奴为患其来乆矣虽隆周盛汉莫能障服衰弱则降富彊则叛是以方叔召虎不遑自息卫青去病勤亦劳止或修文德以来之或兴干戈以伐之而一得一失利害相侔故唿韩来朝左贤入侍史籍谓之盛事千载以为美谈至于皇代勃兴威驭四海爰在北京仍梗疆场自卜惟洛食定鼎伊瀍髙车蠕蠕迭相吞噬始则蠕蠕衰㣲髙车彊盛蠕蠕则自救靡暇髙车则僻逺西北及蠕蠕复振反破髙车王䘮民离不絶如线而髙车今能终雪其耻复摧蠕蠕者正由种类繁多不可顿灭故也然鬬此两敌即卞庄之算得使境上无尘数十年中者抑此之由也今蠕蠕为髙车所讨灭外凭大国之威灵两主投身一朞而至百姓归诚万里相属进希朝廷哀矜克复宗社退望庇身有道保其妻儿虽乃逺夷荒桀不识信顺终无纯固之节必有孤负之心然兴亡继絶列圣同规抚降䘏附绵经共轨若弃而不受则亏我大德若纳而礼待则损我资储来者既多全徙内地非直其情不愿迎送艰难然夷不乱华殷鉴无逺覆车在于刘石毁辙固不可寻且蠕蠕尚存则髙车犹有内顾之忧未暇窥窬上国若蠕蠕全灭则髙车跋扈之计岂易可知今蠕蠕虽主奔于上民散于下而余党实繁部落犹衆处处碁布以望今主耳髙车亦未能一时并兼尽令率附又髙车士马虽衆主甚愚弱上不制下下不奉上唯以掠盗为资陵夺为业河西捍御彊敌唯凉州敦煌而已凉州土广民希粮仗素阙敦煌酒泉空虚尤甚若蠕蠕无复竖立令髙车独擅北垂则西顾之忧匪旦伊夕愚谓蠕蠕二主皆宜存之居阿那瓌于东偏处婆罗门于西裔分其降民各有攸属那瓌住所非所经见其中事势不敢辄陈其婆罗门请修西海故城以安处之西海郡本属凉州今在酒泉直抵张掖西北千二百里去髙车所住金山一千余里正是北虏往来之冲要汉家行军之旧道土地沃衍大宜耕殖非但今处婆罗门于事为便即可永为重戍镇防西北宜遣一良将加以配衣仍令监护婆罗门凡诸州镇应徙之兵随宜割配且田且戍虽外为置蠕蠕之举内实防髙车之策一二年后足食足兵斯固安边保塞之长计也若婆罗门能自克厉使余烬归心收离聚散复兴其国者乃渐令北转徙渡流沙即是我之外蕃髙车勍敌西北之虞可无过虑如其姦囬返覆孤恩背德者此不过为逋逃之冦于我何损今不早图戎心一启脱先据西海夺我险要则酒泉张掖自然孤危长河以西终非国有不图厥始而忧其终噬脐之恨悔将何及愚见如允乞遣大使往凉州炖煌及于西海躬行山谷要害之所亲阅亭障逺近之宜商量士马校练粮仗部分见定处置得所入春西海之间即令播种至秋收一年之食使不复劳转输之功也且西海北垂即是大碛野兽所聚千百为羣正是蠕蠕射猎之处殖田以自供籍兽以自给彼此相资足以自固今之豫度㣲似小损歳终大计其利实多髙车豺狼之心何可专信假令称臣致欵正可外加优纳而复内备弥深所谓先人有夺人之心者也管窥所陈惧多孟浪时朝议是之还拜吏部郎中加平南将军光禄大夫以本将军出为齐州刺史无多政绩孝昌中除安南将军中书令领给事黄门侍郎与徐纥俱在门下并掌文翰飜既才学名重又善附㑹亦为灵太后所信待是时蛮贼充斥六军将亲讨之飜乃上表諌止后萧寳夤大败于关西飜上表请为西军死亡将士举哀存而还者并加赈赉后拜度支尚书寻转都官飜表曰臣往忝门下翼侍帐幄同时流辈皆以出离左右蒙数阶之陟唯臣奉辞非但直去黄门今为尚书后更在中书令下于臣庸朽诚为叨滥凖之伦匹或有未尽窃惟安南之与金紫虽是异品之隔实有半阶之校加以尚书清要位遇通显准秩论资似加少进语望比官人不愿易臣自揆自顾力极求此伏愿天地成造有始有终矜臣疲病乞臣骸骨愿以安南尚书换一金紫时天下多事飜虽外请闲秩而内有求进之心识者怪之于是加抚军将军肃宗灵太后曾燕于华林园举觞谓羣臣曰袁尚书朕之杜预欲以此杯敬属元凯今为尽之侍座者莫不羡仰飜名位俱重当时贤达咸推与之然独善其身无所奖拔排抑后进惧其凌已论者鄙之建义初遇害于河隂年五十三所着文笔百余篇行于世赠使持节侍中车骑将军仪同三司青州刺史嫡子寳首武定中司徒记室参军寳首兄叔德武定末太子中舎人飜弟跃语在文苑𫝊跃弟飏本州治中别驾豫州冠军府司马而卒飏弟昇太学博士司徒记室尚书仪曹郎中正员郎通直常侍飏死后昇通其妻飜慙恚为之发病昇终不止时人鄙秽之亦于河隂见害赠左将军齐州刺史史臣曰崔休立身有本当官着闻朝之良也裴儁器业位望有可称乎袁飜文髙价重其当时之才秀欤魏书卷六十九卷六十九考证魏书卷六十九考证崔林𫝊时大儒张吾贵有盛名于山东按本书张吾贵𫝊吾贵辩能饰非好为诡说由是业不见𫝊此则称为大儒有盛名矛盾如此魏书卷六十九考证魏书卷七十钦定四库全书魏书卷七十齐魏收撰列传第五十八刘藻𫝊永傅竖眼李神刘藻字彦先广平易阳人也六世祖遐从司马叡南渡父宗之刘裕庐江太守藻渉猎羣籍羙谈笑善与人交饮酒至一石不乱永安中与姊夫李嶷俱来归国赐爵易阳子擢拜南部主书号为称职时北地诸羌数万家恃险作乱前后牧守不能制姦暴之徒并无名实朝廷患之以藻为北地太守藻推诚布信诸羌咸来归附藻书其名籍收其赋税朝廷嘉之迁龙骧将军雍城镇将先是氐豪徐成杨黑等驱逐镇将故以藻代之至镇擒获成黒等斩之以狥羣氐震慴雍州人王叔保等三百人表乞藻为騃奴戍主诏曰选曹已用人藻有惠政自宜他叙在任八年迁离城镇将太和中改镇为岐州以藻为岐州刺史转秦州刺史秦人恃崄率多麤暴或拒课输或害长吏自前守宰率皆依州遥领不入郡县藻开示恩信诛戮豪横羌氐惮之守宰于是始得居其旧所遇车驾南伐以藻为东道都督秦人纷扰诏藻还州人情乃定仍与安南将军元英征汉中频破贼军长驱至南郑垂平梁州奉诏还军乃不果克后车驾南伐以藻为征虏将军督统军髙聪等四军为东道别将辞于洛水之南髙祖曰与卿石头相见藻对曰臣虽才非古人庶亦不留贼虏而遗陛下辄当酾曲阿之酒以待百官髙祖大笑曰今未至曲阿且以河东数石赐卿后与高聪等战败俱徙平州景明初世宗追录旧功以藻为太尉司马是年六月卒年六十七赠钱六万子绍珍无他才用善附㑹好饮酒结託刘腾腾启为其国郎中令袭子爵稍迁本州别驾司空属以事免官建义初诏复寻除太中大夫永安二年除安西将军河北太守还朝久之拜车骑将军左光禄大夫出为黎阳太守所在无政绩天平中坐子尚书郎洪业入于关中率衆侵扰伏法傅永字修期清河人也幼随叔父洪仲与张幸自青州入国寻复南奔有气干拳勇过人能手执鞍桥倒立驰骋年二十余有友人与之书而不能答请于洪仲洪仲深让之而不为报永乃发愤读书涉猎经史兼有才华自东阳禁防为崔道固城局参军与道固俱降入为平齐民父母并老饥寒十数年赖其彊于人事戮力佣丐得以存立晚乃被召兼治礼郎诣长安拜文明太后父燕宣王庙令赐爵贝邱男加伏波将军未几除中书博士又改为议郎转尚书考功郎中为大司马从事中郎寻转都督任城王澄长史兼尚书左丞王肃之为豫州以永为建武将军平南长史咸阳王禧虑肃难信言于高祖高祖曰已选傅修期为其长史虽威仪不足而文武有余矣肃以永宿士礼之甚厚永亦以肃为髙祖眷遇尽心事之情义至穆萧鸾遣将鲁康祚赵公政衆号一万侵豫州之太仓口肃令永勒甲士三千击之时康祚等军于淮南永舎淮北十有余里永量呉楚之兵好以斫营为事即夜分兵二部出于营外又以贼若夜来必应于渡淮之所以火记其浅处永既设伏乃密令人以瓠盛火渡淮南岸当深处置之敎之云若有火起即亦然之其夜康祚公政等果亲率领来斫永营东西二伏夹击之康祚等奔趋淮水火既竞起不能记其本济遂望永所置之火而争渡焉水深溺死斩首者数千级生擒公政康祚人马坠淮晓而获其尸斩首并公政送京师公政岐州刺史超宗之从兄也时裴叔业率王茂先李定等来侵楚王戍永适还州肃复令大讨之永将心腹一人驰诣楚王戍至即令填塞外堑夜伏战士一千人于城外晓而叔业等至江于城东列陈将置长围永所伏兵于左道击其后军破之叔业乃令将佐守所列之陈自率精甲数千救之永上门楼观叔业南行五六里许更开门奋击遂摧破之叔业进退失圗于是奔走左右欲追之永曰弱卒不满三千彼精甲犹盛非力屈而败自堕吾计中耳既不测我之虚实足䘮其胆存此足矣何假逐之获叔业伞扇鼓幕甲仗万余两月之中遂献再㨗髙祖嘉之遣谒者就豫州䇿拜永安逺将军镇南府长史汝南太守贝丘县开国男食邑二百户髙祖每叹曰上马能击贼下马作露布唯傅脩期耳裴叔业又围涡阳时高祖在豫州遣永为统军与髙聪刘藻成道益任莫问等徃救之军将逼贼永曰先深沟固垒然后图之聪等不从裁营辎重便击之一战而败聪等弃甲径奔悬瓠永独收散卒徐还贼追至又设伏击之挫其锋锐四军之兵多赖之以免永至悬瓠高祖俱锁之聪藻徙为边民永免官爵而已不经旬日诏曰修期在后少有擒杀可扬武将军汝隂镇将带汝隂太守景明初裴叔业将以夀春归国密通于永永具表闻及将迎纳诏永为统军与杨大眼奚康生等诸军俱入夀春同日而永在后故康生大眼二人并赏列土永唯清河男萧寳卷将陈伯之侵逼夀春㳂淮为寇时司徒彭城王勰广陵侯元衍同镇夀春以九江初附人情未洽兼台援不至深以为忧诏遣永为统军领汝隂之兵三千人先援之永总勒士卒水陆俱下而淮水口伯之防之甚固永去二十余里牵船上汝南岸以水牛挽之直南趋淮下船便渡适上南岸贼军亦及㑹时已夜永乃潜进晓逹夀春城下勰衍闻外有军共上门楼观望然不意永至永免胄乃信之遂引永上勰谓永曰北望以久恐洛阳难复可见不意卿能至也勰令永引军入城永曰执兵被甲固敌是求若如教㫖便共殿下同被围守岂是救援之意遂孤军城外与勰并势以击伯之频有克捷中山王英之征义阳永为宁朔将军统军当长围遏其南门萧衍将马仙琕连营稍进规解城围永谓英曰凶竖豕突意在决战雅山形要宜早据之英沉吟未决永曰机者如神难遇易失今日不徃明朝必为贼有虽悔无及英乃分兵通夜筑城于山上遣统军张懐等列陈于山下以防之至晓仙琕果至懐等战败筑城者悉皆奔退仙琕乘胜直趋长围义阳城人复出挑战永乃分兵付长史贾思祖令守营垒自将马歩千人南逆仙琕擐甲挥戈单骑先入唯有军主蔡三虎副之余人无有及者突陈横过贼射永洞其左股永㧞箭复入遂大破之斩仙琕子仙琕烧营席卷而遁英于陈谓永曰公伤矣且还营永曰昔汉祖扪足不欲人知下官虽㣲国家一帅奈何使虏有伤将之名遂与诸军追之极夜而返时年七十余矣三军莫不壮之义阳既平英使司马陆希道为露板意谓不可令永改之永亦不増文彩直与之改陈列军仪处置形要而已而英深赏之叹曰观此经算虽有金城汤池亦不能守矣还京复封永先有男爵至是以品不累加赐帛二千疋除太中大夫行秦梁二州事代邢峦镇汉中后还京师于路除恒农太守非心所乐时英东征钟离连表请永求以为将朝廷不聼永每言曰文渊充国竟何人哉吾独白首见拘此郡深用扼腕然于治民非其所长故在任无多声称未几解郡还为太中大夫行南青州事迁左将军南兖州刺史犹能驰射盘马奋矟时年踰八十常讳言老每自称六十九还京拜平东将军光禄大夫熙平元年卒年八十三赠安东将军齐州刺史永甞登北邙于平坦处奋矟跃马盘旋瞻望有终焉之志远慕杜预近好李沖王肃欲葬附其墓遂买左右地数顷遗勅子叔伟曰此吾之永宅也永妻贾氏留于本乡永至代都娶妾冯氏生叔伟及数女贾后归平城无男唯一女冯恃子事贾无礼叔伟亦奉贾不顺贾常忿之冯先永亡及永之卒叔伟称父命欲葬北邙贾疑叔伟将以冯合葬贾遂求归葬永于所封贝丘县事经司徒司徒胡国珍本与永同经征役感其所慕许叔伟葬焉贾乃邀诉灵太后灵太后遂从贾意事经朝堂国珍理不能得乃葬于东清河又永昔营宅兆葬父母于旧乡贾于此彊徙之与永同处永宗亲不能抑葬已数十年矣棺为桑枣根所遶束去地尺余甚为周固以斧斩斫出之于坎时人咸怪未三年而叔伟亡叔伟九歳为州主簿及长膂力过人弯弓三百斤左右驰射又能立马上与人角骋见者以为得永之武而不得永之文也正光中叔伟子豊生袭封傅竖眼本清河人七世祖伷伷子遘石虎太常祖父融南徙渡河家于磐阳为乡闾所重性豪爽有三子灵庆灵根灵越并有才力融以此自负谓足为一时之雄尝谓人曰吾昨夜梦有一骏马无堪乗者人曰何由得人乗之有一人对曰唯有傅灵庆堪乗此马又有弓一张亦无人堪引人曰唯有傅灵根可以弯此弓又有数纸文书人皆读不能解人曰唯𫝊灵越可解此文融意谓其三子文武才干堪以驾驭当世常宻谓乡人曰汝闻之不鬲虫之子有三灵此图谶之文也好事者然之故豪勇之士多相归附刘骏将萧斌王元谟寇碻磝时融始死元谟彊引灵庆为军主将攻城攻车为城内所烧灵庆惧军法诈云伤重令左右舆之还营遂与壮士数十骑遁还斌元谟命追之左右谏曰灵庆兄弟并有雄才兼其部曲多是壮勇如彭超户生之徒皆一当数十人援不虚发不可逼也不如缓之元谟乃止灵庆至家遂与二弟匿于山泽之间时灵庆从叔干爱为斌法曹参军斌遣干爱诱唿之以腰刀为信宻令壮健者随之而干爱不知斌之欲图灵庆也既至灵庆间对坐未久斌所遣壮士执灵庆杀之灵庆将死与母崔诀言法曹杀人不可忘也灵根灵越奔河北灵越至京师髙宗见而竒之灵越因说齐民慕化青州可平髙宗大悦拜灵越镇逺将军青州刺史贝丘子镇羊兰城灵根为临齐副将镇明潜垒灵越北入之后母崔氏遇赦免刘骏恐灵越在边优动三齐乃以灵越叔父琰为兾州治中干爱为乐陵太守乐陵与羊兰隔河相对命琰遣其门生与灵越婢诈为夫妇投化以招之灵越与母分离思积遂与灵根相要南走灵越与羊兰奋兵相击干爱遣船迎之得免灵根差期不得俱渡临齐人觉知剉斩杀之干爱出郡迎灵越问灵根愆期之状而灵越殊不应答但言不知而已干爱不以为恶勑左右出匣中乌皮袴褶令灵越代所常服灵越言不须干爱云汝岂可着体上衣服见垣公也时垣护之为刺史灵越奋声言垣公垣公着此当见南方国主岂垣公也竟不肻着及至丹阳刘骏见而礼之拜员外郎兖州司马带鲁郡而干爱亦迁青兾司马带魏郡后二人俱还建康灵越意恒欲为兄复讐而干爱初不疑防知干爱嗜鸡肉葵菜食乃为作之下以毒药干爱饭还而卒后数年而灵越为太原太守戍升城后举兵同刘骏子子勋子勋以灵越为前军将军子勋败灵越军衆散亡为刘彧将王广之军人所擒厉声曰我傅灵越也汝得贼何不即杀广之生送诣彧辅国府司马刘勔勔躬自慰劳诘其叛逆对曰九州唱义岂独在我勔又问四方阻逆无战不擒主上皆加以大恩即其才用卿何不早归天阙乃逃命草间乎灵越答曰薛公举兵淮北威震天下不能专任智勇委付子姪致败之由实在于此然事之始末备皆参预人生归于一死实无面求活勔壮其意送诣建康刘彧欲加原宥灵越辞对如一终不回改乃杀之竖眼即灵越子也沉毅壮烈少有父风入国镇南王肃见而异之且竒其父节倾心礼敬表为参军从肃征伐累有战功稍迁给事中歩兵校尉左中郎将常为统军东西征伐世宗时为建武将军讨扬州贼破之仍镇于合肥萧衍民归之者数千户后武兴氐杨集义反叛推其兄子绍先为主攻围关城梁州刺史邢峦遣竖眼讨之集义衆逆战频破走之乗胜追北仍克武兴还洛诏假节行南兖州事竖眼善于绥抚南人多归之转昭武将军益州刺史以州初置境逼巴獠给羽林虎贲三百人进号冠军将军及髙肇伐蜀假竖眼征虏将军持节领歩兵三万先讨北巴萧衍闻大军西伐遣其宁州刺史任太洪从隂平偷路入益州北境欲扰动氐蜀以絶运路乗国讳班师遂扇诱土民奄破东洛除口二戍因此诈言南军继至氐蜀信之翕然从逆太洪率氐蜀数千围逼关城竖眼遣宁朔将军成兴孙讨之军次白护太洪遣其辅国将军任硕北等率衆一千邀险拒战在虎径南山连置三营兴孙分遣诸统随便掩击皆破之太洪又遣军主边昭等率氐蜀三千攻逼兴孙栅兴孙力战为流矢所中死竖眼又遣统军姜喜季元度从东嵠潜入回出西岗邀贼之后表里合击大破之斩边昭及太洪前部王隆护首于是太洪及关城五栅一时逃散竖眼性既清素不营产业衣食之外俸禄粟帛皆以飨赐夷首赈恤士卒抚蜀人以恩信为本保境安民不以小利侵窃有掠蜀民入境者皆移送还本土捡勒部下守宰肃然逺近杂夷相率欵谒仰其徳化思为魏民矣是以蜀民请军者旬月相继世宗甚嘉之肃宗初屡请解州乃以元法僧代之益州民追随恋泣者数百里至洛拜征虏将军太中大夫萧衍遣将赵祖悦入屯硖石以逼夀春镇南将军崔亮讨之以竖眼为持节镇南军司法僧既至大失民和萧衍遣其信武将军衡州刺史张齐因民心之怨入寇晋夀频陷葮萌小劒诸戍进围州城朝廷以西南为忧乃驿徴竖眼于淮南既至以为右将军益州刺史寻加散骑常侍平西将军假安西将军西征都督率歩骑三千以讨张齐给铜印千余湏有假职者聼六品以下板之竖眼既出梁州衍冠军将军勾道侍梁州刺史王太洪等十余将所在拒塞竖眼三日之中转战二百余里甲不去身频致九㨗土民统军席广度等处处邀击斩太洪及衍征虏将军杨伏钖等首张齐引兵西退遂奔葮萌蜀民闻竖眼复为刺史人人喜悦迎于路者日有百数竖眼至州白水以东民皆宁业先是萧衍信义将军都统白水诸军事杨兴起征虏将军李光宗袭据白水旧城竖眼遣虎威将军强虬与隂平王杨太赤率衆千余夜渡白水旦而交战大败贼军斩兴起首克复旧城又遣统军傅昙表等大破衍宁朔将军王光昭于隂平张齐仍阻白水屯寇葮萌竖眼分遣诸将水陆讨之齐遣其宁朔将军费忻督歩骑二千逆来拒战军主陈洪起力战破之乗胜追奔遂临夹谷三栅统军胡小虎四面攻之三栅俱溃张齐亲率骁勇二万余人与诸军交战竖眼命诸统帅同时奋击军主许畅斩衍雄信将军牟兴祖军主孔领周射齐中足于是大破贼军斩获甚衆齐乃栅于虎头山下贼帅任令崇屯据西郡竖眼复遣讨之令崇弃衆夜遁乃进讨齐破其二栅斩首万余齐被重创奔窜而退小劒大劒贼亦捐城西走益州平灵太后玺书慰劳赐骅骝马一匹宝劒一口竖眼表求解州不许复转安西将军岐州刺史常侍如故仍转梁州刺史常侍将军如故梁州之人既得竖眼为牧人咸自贺而竖眼至州遇患不堪综理其子敬绍险暴不仁聚货耽色甚为民害逺近怨望焉寻假镇军将军都督梁西益巴三州诸军事萧衍遣其北梁州长史钖休儒司马鱼和上庸太守姜平洛等十军率衆三万入寇直城竖眼遣敬绍总衆赴之倍道而进至直城而贼袭据直口敬绍以贼断归路督兼统军高彻吴和等与贼决战大破之擒斩三千余人休儒等走还魏兴敬绍颇览书传微有胆力而奢淫倜傥轻为残害又见天下多事隂怀异图欲杜絶四方擅据南郑令其妾兄唐崐崘扇搅于外聚衆围城敬绍谋为内应贼围既合其事泄露在城兵武执敬绍白竖眼而杀之竖眼耻恚发疾遂卒永安中赠征东将军吏部尚书齐州刺史出帝初重赠散骑常侍车骑将军司徒三公相州刺史开国如故长子敬和敬和弟敬仲并好酒薄行倾侧势家敬和歴青州镇逺长史孝庄时复为益州刺史朝廷以其父有遗恵故也至州聚敛无已好酒嗜色逺近失望仍为萧衍将樊文炽攻围敬和以城降送于江南后衍以齐献武王威徳日广令敬和还国以申和通之意久之除北徐州刺史复以耽酒为土贼掩袭弃城走徴诣廷尉遇恩免遂废弃卒于家干爱子三宝与房法夀等同効盘阳赐爵贝丘子三宝弟法献髙祖初南叛为萧鸾右中郎将直合将军从崔慧景至邓城为官军所杀琰曽孙文骥勇果有将领之才随竖眼征伐累有军功自彊弩将军出为琅邪戍主朐山内附徐州刺史卢昶遣文骥守朐山樵米既竭而昶军不进文骥遂弃母妻以城降萧衍后大以南货赂光州刺史罗衡衡为渡其母妻李神恒农人父洪之秦益二州刺史神少有胆畧以气尚为名早从征役其从兄崇深所知赏累迁威逺将军新蔡太守领建安戍主转宁逺将军陈留太守领狄邱戍主频有军功封长乐县开国男食邑二百户迁征虏将军骁骑将军直合将军萧衍将赵祖悦率衆据硖石神为别将率扬州水军受刺史李崇节度与都督崔亮行台仆射李平等攻硖石克之进平北将军太中大夫孝昌中行相州事寻正加抚军将军假镇东将军大都督建义初除卫将军时葛荣充斥民多逃散先是州将元鉴反叛引贼后都督源子邕裴衍战败被害朝野忧惶人不自保而神志气自若抚劳兵民小大用命既而葛荣尽锐攻之久不能克㑹尒朱荣擒葛荣于邺西事平除车骑将军以功进爵为公増邑八百通前一千户元颢入洛荘帝北廵以神为侍中又除殿中尚书仍行相州事车驾还宫改封安康郡开国公加封五百户普泰元年进骠骑大将军仪同三司相州大中正永熙中薨天平元年赐使持节侍中骠骑大将军司徒公兾州刺史子士约袭齐受禅爵例降史臣曰刘藻傅永竖眼文武器干知名于时竖眼加以抚边导俗风化尤羙方之二子固以优乎抑又魏世之良牧李神据危城当大难其气概亦足称焉魏书卷七十卷七十考证魏书卷七十考证傅竖眼传在城兵武执敬绍北史无武字魏书卷七十考证魏书卷七十一钦定四库全书魏书卷七十一齐魏收撰列传第五十九裴叔业夏侯道迁李元护席法友王世弼江悦之淳于诞李苗裴叔业河东闻喜人也魏兾州刺史徽之后也五代祖苞晋秦州刺史祖邕自河东居于襄阳父顺宗兄叔宝仕萧道成并有名位叔业少有气干颇以将略自许仕萧赜歴右军将军东中郎将谘议参军萧鸾见叔业而竒之谓之曰卿有如是志相何虑不大富贵深宜勉之鸾为豫州引为司马带陈留太守鸾辅政叔业常伏壮士数百人于建业及鸾废昭文叔业率衆赴之鸾之自立也以叔业为给事黄门侍郎封武昌县开国伯食邑五百户髙祖南廵车驾次钟离鸾拜叔业持节冠军将军徐州刺史以水军入淮去王师数十里髙祖令尚书郎中裴聿往与之语叔业盛饰左右服翫以夸聿曰我在南富贵正如此岂若卿彼之险陋也聿云伯父仪服诚为羙丽但恨不昼游耳徙辅国将军豫州刺史屯夀阳鸾死子宝卷自立迁叔业本将军南兖州刺史会陈显逹围建邺叔业遣司马李元护率军赴宝卷其实应显逹也显逹败而还叔业虑内难未已不愿为南兖以其去建业近受制于人宝卷嬖人茹法珍王咺之等疑其有异去来者并云叔业北入叔业兄子植飏粲等弃母奔夀阳法珍等以其既在疆场急则引魏力不能制且欲羁縻之白寳卷遣中书舎人裴长穆慰诱之许不复回换叔业虽云得停而忧惧不已遣亲人马文范以自安之计访之于寳卷雍州刺史萧衍曰天下之事大势可知恐无复自立理雍州若能坚据襄阳辄当勠力自保若不尔回面向北不失作河南公衍遣文范报曰羣小用事岂能及远多遣人相代力所不办少遣人又于事不足意计回惑自无所成唯应送家还都以安慰之自然无患若意外相逼当勒马歩二万直至横江以断其后则天下之事一举可定也若欲北向彼必遣人相代以河北一地相处河南公宁复可得如此则南归之望絶矣叔业沉疑未决遣信诣豫州刺史薛真度具访入国可否之宜真度答书盛陈朝廷风化惟新之羙知卿非无欵心自不能早决舍南耳但恐临迫而来便不获多赏叔业迟迟数反真度亦遣使与相报复乃遣子芬之及兄女夫韦伯昕奉表内附景明元年正月世宗诏曰叔业明敏秀发英欵早悟驰表送诚忠髙振古宜加褒授以彰先觉可使持节散骑常侍都督豫雍兖徐司五州诸军事征南将军豫州刺史封兰陵郡开国公食邑三千户又赐叔业玺书曰前后使返有勑想卿具一二寳卷昏狂日月滋甚虐遍宰辅暴加戚属淫刑既逞朝无孑遗国有瓦解之形家无自安之计卿兼兹智勇深惧祸萌飜然髙举去彼危乱朕兴居在念深嘉乃勲前即勑豫州缘边诸镇兵马行往赴援杨大眼奚康生铁骑五千星言即路彭城王勰尚书令肃精卒十万络绎继发将以长驱淮海电击衡巫卿其并心勠力同斯大举殊勲茂绩职尔之由崇名厚秩非卿孰赏并有勑与州佐吏及彼土人士其有微功片效必加褒异军未渡淮叔业病卒年六十三李元护席法友等推叔业兄子植监州事乃赠开府仪同三司余如故谥忠武公给东园温明祕器朝服一袭钱三十万绢一千匹布五百匹蜡三百觔子蒨之字文聪仕萧鸾为随郡王左常侍先卒子谭绍封谭麤险好杀所乘牛马为小惊逸手自杀之然孝事诸叔尽于子道国禄岁入每以分赡世以此称之世宗以谭及髙皇后弟贞王肃子绍俱为太子洗马肃宗践祚转员外常侍迁辅国将军中散大夫卒赠平南将军豫州刺史谥曰敬子测字伯源袭厯通直散骑侍郎天平中走于关西蒨之弟芬之字文馥长者好施笃爱诸弟仕萧鸾歴位羽林监入国以父勲授通直散骑常侍上蔡县开国伯食邑七百户除广平内史固辞不拜转辅国将军东秦州刺史在州有清静之称入为征虏将军太中大夫徙封山茌县出为后将军岐州刺史正光末元志西讨陇贼军败退守岐州为贼所围城䧟志与芬之并为贼擒送于上邽为莫折念生所害赠平东将军青州刺史子渉字仲昇袭卒子侨尼袭武定中员外羽林监齐受禅爵例降芬之弟简之英之并早卒英之弟蔼之字幼重性轻率好琴书其内弟栁谐善鼓琴蔼之师谐而微不及也歴通直散骑侍郎平东将军安广汝阳二郡太守卒叔业长兄子彦先少有志尚叔业以夀春入国彦先景明二年逃遁归魏朝廷嘉之除通直散骑常侍封雍邱县开国子食邑三百户出为赵郡太守为政举大纲而已正始中转渤海相属元愉作逆徴兵郡县彦先不从为愉拘执踰狱得免仍为沙门濳行至洛愉平勑还郡延昌中卒时年六十一熙平中赠持节左将军南青州刺史谥曰惠恭子约字元俭性颇刚鲠起家员外郎转给事中永平中丹阳太守后袭爵兾州大乘贼起勑为别将行渤海郡事后州军为贼所败遂围郡城城䧟见害年三十六神龟中赠平原太守出帝时复赠前将军扬州刺史长子英起武定末洛州刺史英起弟威起卒于齐王开府中兵参军年三十二赠鸿胪少卿彦先弟绚扬州治中时扬州霖雨水入州城刺史李崇居于城上系船凭焉绚率城南民数千家汎舟南走避水髙原谓崇还北遂与别驾郑祖起等送子十四人于萧衍自号豫州刺史衍将马仙琕遣军赴之崇闻绚反未测虚实乃遣国侍郎韩万兴单舸召之绚闻崇在怅然惊恨报崇曰比因大水蹎䟺不免羣情所逼推为盟首今大计已尔势不可追恐民非公民吏非公吏愿早行无犯将士崇遣从弟宁朔将军神丹阳太守谢灵寳勒水军讨绚绚率衆逆战神等大破之斩其将帅十余人绚衆奔营神乘胜克栅衆皆溃散绚匹马单逃为村民所获至尉升湖绚曰吾为人吏反而见擒有何靣目得视公也投水而死并郑祖起等皆斩之植字文远叔业兄叔宝子也少而好学览综经史尤长释典善谈理义仕萧寳卷以军勲至长水校尉随叔业在夀春叔业卒寮佐同谋者多推司马李元护监州一二日谋不决定唯席法友栁元逹杨令寳等数人虑元护非其乡曲恐有异志共举植监州祕叔业丧问教命处分皆出于植于是开门纳国军城库管籥悉付康生诏以植为征虏将军兖州刺史崇义县开国侯食邑千户寻进号平东将军入为大鸿胪卿后以长子昕南叛有司处之大辟诏曰植阖门归欵子昕愚昧为人诱䧟虽刑书有常理宜矜恤可特恕其罪以表勲诚寻除扬州大中正出为安东将军瀛州刺史罢州复除大鸿胪卿迁度支尚书加金紫光禄大夫植性非柱石所为无恒兖州还也表请解官隐于嵩山世宗不许深以为怪然公私集论自言人门不后王肃怏怏朝廷处之不髙及为尚书志意颇满欲以政事为己任谓人曰非我湏尚书尚书亦湏我辞气激扬见于言色入参议论时对衆官面有讥毁又表毁征南将军田益宗言华夷异类不应在百世衣冠之上率多侵侮皆此类也侍中于忠黄门元昭览之切齿寝而不奏会韦伯昕告植欲谋废黜尚书又奏羊祉告植姑子皇甫仲逹云受植㫖诈称被诏率合部曲欲图领军于忠臣等穷治辞不伏引然衆证明昞案律在边合率部衆不满百人以下身犹尚斩况仲逹公然在京称诏聚衆諠惑都邑骇动人情量其本意不可测度按诈伪律诈称制者死今依衆证处仲逹入死金紫光禄大夫尚书崇义县开国侯裴植身居纳言之任为禁司大臣仲逹又称其姓名募集人衆虽名仲逹切让无忿惧之心衆证虽不见植皆言仲逹为植所使召仲逹责问而不告列推论情状不同之理不可分明不得同之常狱有所降减计同仲逹处植死刑又植亲率城衆附从王化依律上议唯恩裁处诏曰凶谋既尔罪不合恕虽有归化之诚无容上议亦不湏待秋分也时于忠专擅朝权既构成其祻又矫为此诏朝野怨之临终神志自若遗令子弟命尽之后剪落须发被以法服以沙门礼葬于嵩髙之隂年五十初植与仆躬郭祚都水使者韦儁等同时见害于后祚儁事雪加赠而植追复封爵而已植故吏渤海刁沖上疏讼之于是赠植征南将军尚书仆射扬州刺史乃改葬植母夏侯道迁之姊也性甚刚峻于诸子皆如严君长成之后非衣幍不见小有罪过必束带伏阁经五三日乃引见之督以严训唯少子衍得以常服见之旦夕温凊植在瀛州也其母年踰七十以身为婢自施三宝布衣麻菲手执箕菷于沙门寺洒扫植弟瑜粲衍并亦奴仆之服泣涕而从有感道俗诸子各以布帛数百赎免其母于是出家为比丘尼入嵩髙积岁乃还家植虽自州送禄奉母及赡诸弟而各别资财同居异爨一门数灶盖亦染江南之俗也植母既老身又长嫡其临州也妻子随去分违数岁论者讥焉子惔字道则袭爵植弟飏壮果有谋略常随叔业征伐以军功为寳卷骁骑将军叔业之归诚也遣飏率军于外外以讨蛮楚为名内实备寳卷之衆景明初以飏为辅国将军南司州刺史拟戍义阳封义安县开国伯邑千户诏命未至为贼所杀赠冠军将军进爵县侯余如故世宗以飏勲効未立而卒其子烱不得袭封肃宗初烱行货于执事乃封城平县开国伯食邑八百户烱字休光小字黄头颇有文学善事权门领军元义纳其金帛除镇远将军散骑侍郎扬州大中正进伯为侯改封髙城县増邑一千户寻兼尚书右丞出为东郡太守孝昌三年为城民所害赠散骑常侍镇东将军青州刺史开国如故谥曰简子斌袭武定中广州长流参军齐受禅爵例降飏弟瑜字文琬初拜通直散骑常侍封下宻县开国子食邑三百户寻试守荥阳郡坐虐暴杀人免官后徙封灌津子卒于渤海太守年四十五赠平南将军豫州刺史谥曰定子堪字灵渊袭爵歴尚书郎兴和中坐事死爵除瑜弟粲字文亮景明初赐爵舒县子沉重善风仪颇以骄豪为失歴正平恒农二郡太守髙阳王雍曽以事属粲粲不从雍甚为恨后因九日马射勑畿内太守皆赴京师雍时为州牧粲往脩谒雍含怒待之粲神情闲迈举止抑扬雍目之不觉解颜及坐定谓粲曰相爱举动可更为一行粲便下席为行从容而出坐事免官后世宗闻粲善自置欲观其风度忽令传诏就家急召之湏臾之间使者相属合家恇惧不测所以粲更恬然神色不变世宗叹异之时仆射髙肇以外戚之贵势倾一时朝士见者咸望尘拜谒粲候肇惟长揖而已及还家人尤责之粲曰何可自同凡俗也又曽诣清河王怿下车始进便属暴雨粲容歩舒雅不以霑濡改节怿乃令人持盖覆之叹谓左右曰何代无竒人性好释学亲升讲座虽持义未精而风韵可重但不渉经史终为知音所轻世宗末除前将军太中大夫扬州大中正迁安南将军中书令肃宗释奠以为侍讲转金紫光禄大夫后兀颢入洛以粲为西兖州刺史寻为濮阳太守崔巨伦所逐弃州入嵩髙山前废帝初徴为骠骑将军左光禄大夫复为中书令后正月晦帝出临洛濵粲起于御前再拜曰今年还节羙圣驾出游臣幸参陪从豫奉醼乐不胜忻戴敢上夀酒帝曰昔岁北海入朝暂窃神器具闻尔日卿戒之以酒今欲使我饮何异于徃情粲曰北海志在沉湎故諌其所失陛下齐圣温克臣敢献微诚帝曰实乃寡徳甚愧来誉仍为命酌出帝初出为骠骑大将军胶州刺史属时亢旱士民劝令祷于海神粲惮违衆心乃为祈请直据胡床举杯而言曰仆白君左右云前后例皆拜谒粲曰五岳视三公四渎视诸侯安有方伯而致礼海神也卒不肯拜时青州叛贼耿翔受萧衍假署寇乱三齐粲唯髙谈虚论不事防御之术翔乘其无备掩袭州城左右白言贼至粲云岂有此理左右又言已入州门粲乃徐云耿王可引上厅事自余部衆且付城外其不逹时变如此寻为翔所害送首萧衍时年六十五子含字文若员外散骑侍郎粲弟衍字文舒学识优于诸兄才行亦过之事亲以孝闻兼有将略仕萧寳卷至隂平太守景明二年始得归国授通直郎衍欲辞朝命请隐嵩髙乃上表曰臣幸乘昌运得奉盛化沐借炎风餐佩唐徳于生于运已溢已荣但摄性乖和恒苦虚弱比风露増加精形侵耗小人愚怀有愿闲养伏见嵩岑极天苞育名草脩生救疾多游此岫臣质无灵分性乖山水非敢追踪轻举髣髴髙踪诚希药此沉疴全飬禀气耳若所疗微痊庶偶影风云永歌至徳荷衣葛屦裁营已整摇策纳屣便陟山途谨附陈闻乞垂昭许诏曰知欲养疴中岳练石嵩岭栖素云根饵芝清壑腾迹之操深用嘉焉但治缺古风有愧山客耳既志往难裁岂容有抑便从来请世宗之末衍稍以出山干禄执事肃宗除散骑侍郎行河内郡事寻除建兴太守转河内太守加征虏将军遭母忧解任衍歴二郡廉贞寡欲善抚百姓民吏追思之孝昌初萧衍遣将曹敬宗寇荆州山蛮应之大路断絶都督崔暹率数万之衆盘桓鲁阳不能前讨荆州危急朝廷忧之诏衍为别将假前将军与恒农太守王罴率军一万出武关以救荆州贼逆战于浙阳衍大破之贼遂退走荆州围解除使持节散骑常侍平东将军假安东将军北道都督镇邺西之武城封安阳县开国子食邑三百户时相州刺史安乐王鉴濳图叛逆衍觉其有异宻表陈之寻而鉴所部别将嵇宗驰驿告变乃诏衍与都督源子邕李神轨等讨鉴平之除抚军将军相州刺史假镇北将军北道大都督进封临汝县开国公増邑千二百户常侍如故仍诏衍与子邕北讨葛荣军次阳平之东北漳曲贼来拒战衍军败见害朝野人情莫不骇惋赠使持节车骑大将军司空相州刺史子嵩袭武定中河内太守齐受禅爵例降又天水冀人尹挺仕萧鸾以军勲至陈郡太守遂与叔业参谋归诚景明初除辅国将军南司州刺史拟戍义阳亦封宋县开国伯食邑八百户转冠军将军东郡太守未拜而卒赐布帛一百匹赠本将军泾州刺史子循歴太原太守循弟彖饶安令辽西太守兄弟皆有政事才时河东南解人栁元达颇涉经史仕萧鸾歴诸王参军与叔业姻娅周旋叔业之镇夀春委以管记及叔业之被猜疑将谋献欵元达赞成其计前后表启皆元达之词景明初除辅国将军司徒谘议参军封南顿县开国子邑二百户二年秋卒时年四十三后改封夏阳县邑户如先元达曽着大夫论备陈叔业背逆归顺契阔危难之旨又着丧服论约而易寻文多不录子絺袭武定中东太原太守齐受禅爵例降絺弟远字季云性麤疎无拘检时人或谓之栁瘨好弹琴耽酒时有文咏为肃宗挽郎出帝初除仪同开府参军事放情琴酒之间每出返家人或问有何消息荅云无所闻纵闻亦不解元象二年客游项城遇患卒时年四十元逹弟元瑜景明初除正员郎转镇南大将军开府从事中郎带汝隂太守延昌二年卒年五十五子谐颇有文学善鼓琴以新声手势京师士子翕然从学除着作佐郎建义初于河隂遇害时年二十六又武都人杨令宝有膂力善射仕萧鸾数为小将征战着效至谯郡太守遂参叔业归诚之谋景明初除辅国将军南兖州刺史拟戍淮隂封寗陵县开国子食邑五百户在淮南征战累着劳捷徴拜冠军将军试守京兆内史卒追封邵陵县开国子邑二百户赐帛二百匹赠征虏将军华州刺史子彪袭爵永熙中征虏将军中散大夫齐受禅例降令寳弟令仁亦随令寳立效前将军汝南内史又京兆杜陵人韦伯昕学尚有壮气自以才智优于裴植常轻之植疾之如讐即彦先之妹婿也叔业以其有大志故遣送子芬之为质景明初封云陵县开国男食邑二百户拜南阳太守数岁坐事免久之拜员外散骑常侍加中垒将军延昌末告尚书裴植谋为废黜植坐死后百余日伯昕亦病卒临亡见植为祟口云裴尚书死不独见由何以见怒也其叔业爪牙心膂所寄者裴智渊左中郎将封浚仪县王昊左军将军封南汝隂县赵革右中郎将封西宋县并开国男食邑各二百户李道真右军将军封雎阳县开国子食邑五百户胡文盛右军将军封刚阳县魏承祖右军将军封平春县并开国子食邑各三百户承祖广陵寒人也依随叔业为趋走左右壮健善事人叔业待之甚厚及出为州以为防合善抚士卒兼有将用自景明以后常为统军南北征伐累有战功歴太原太守至光禄大夫安南将军萧衍遣将围义阳士民应之三闗既䧟州城时甚县急以承祖持节行抚军将军率师讨之大破贼衆解义阳之围还复三闗遂为名将终于并州刺史衣冠之士预叔业勲者安定皇甫光北地梁祐清河崔髙客天水阎庆允河东栁僧习等光羙须髯善言笑仕萧鸾以军勲至右军将军入国为辅国将军假南兖州刺史卒于渤海太守兄椿龄薛安都壻也随安都于彭城内附歴位司徒谘议岐州刺史光未入朝而椿龄先卒椿龄子璋乡郡相璋弟玚为司徒胡国珍所㧞自太尉记室超迁吏部郎性贪婪多所受纳鬻卖吏官皆有定价后以丞相高阳王雍之壻超拜持节冠军将军豫州刺史为政残暴百姓患之罢州后仍遇风病久之除安南将军光禄大夫太昌初卒年五十八赠卫大将军尚书左仆射雍州刺史子长卿司州主簿祕书郎中太尉司马祐叔业之从姑子也好学便弓马随叔业征伐身被五十余创景明初拜右军将军赐爵山桑子出为北地太守清身率下甚有治称歴骁骑将军太中大夫右将军从容风雅好为诗咏常与朝廷名贤汎舟洛水以诗酒自娱迁光禄大夫加平北将军端然养志不歴权门出为平西将军京兆内史当世叹其抑屈卒官赠本将军泾州刺史髙客博学善文札羙风流景明初拜散骑侍郎出为扬州开府掾带陈留太守卒官庆允父汪参薛安都平北将军事安都入国听汪还南庆允博识洽闻善于谈论听其言说不觉忘疲景明初为李元谈辅国府司马卒于敷城太守僧习善隶书敏于当世景明初为裴植征虏府司马稍迁北地太守为政寛平氐羌悦爱肃宗时至太中大夫加前将军出为颍川太守卒官夏侯道迁谯国人少有志操年十七父母为结婚韦氏道迁云欲怀四方之志不愿取妇家人咸谓戏言及至婚日求覔不知所在于后访问乃云逃入益州仕萧鸾以军勲稍迁至前军将军辅国将军随裴叔业至夀春为南谯太守两家虽为姻好而亲情不恊遂单骑归国拜骁骑将军随王肃至夀春遣道迁守合肥肃薨道迁弃戍南叛㑹萧衍以荘丘黑为征虏将军梁秦二州刺史镇南郑黒请道迁为长史带汉中郡㑹黒死衍以王镇国为刺史未至而道迁隂圗归顺先是仇池镇将杨灵珍阻兵反叛战败南奔衍以灵珍为征虏将军假武都王助戍汉中有部曲六百余人道迁惮之衍时又遣其左右吴公之等十余人使南郑道迁乃伪㑹使者请灵珍父子灵珍疑而不赴道迁乃杀使者五人驰击灵珍斩其父子并送使者五首于京师江悦之等推道迁为持节冠军将军梁秦二州刺史道迁表曰臣闻知机其神趋利如响臣虽不武敢忘机利伏惟陛下泽被区宇徳济苍生八表同忻品物咸頼臣顷亡蚁贼匹马归阙自斯搏噬罄竭丹欵但中于夀阳横为韦缵所谤理之曲直并是杨集朗王秉所悉臣实愚短岂能自安便逃窜江呉茍存视息萧衍梁州刺史荘邱黒与臣早旧申臣为长史值黒亡殁専任天时素愿机㑹在兹遇武兴私署侍郎郑洛生来此臣即披露诚欵与其共契机要报武兴王杨绍先并其中叔集起等请其遣军以为腹背卽遣左天长由寒山路驰启复㑹通直散骑常侍臣集朗还至武兴臣闻其至知事必克集朗果遣郑右留使至臣闲宻参机举㑹有萧衍使人吴公之至知臣懐诚将归大化遂与府司马严思臧恭典籖吴宗肃王胜等共杨灵珍父子宻相构结期当取臣臣幸先觉悉得戮思恭等臣即遣郑猥驰告集朗急求军援而武兴军未到之间萧衍白马戍主尹天宝不识天命固执愚迷乃率部曲驱掠民丁敢为不逞臣即遣军主江悦之率诸军主席灵坦龎树等领义勇应时讨扑而树鋭气难裁违悦之节度轻进失脱天寳因此直到南郑重围州城梁秦士庶佥云危棘以义逼臣劝为刺史湏借此威镇靖内外臣赤诚奉国茍取济事辄捐小迹且从权宜假当州位重遣皇甫选由斜谷道以事启闻臣即亲率士卒四日三夜交锋苦战武兴之军乘虚蹑后天寳兇徒因宵鸟散进既摧破退失巢穴濳舍军衆依山傍险突入白马集朗与二弟躬擐甲胄率其所领登即擒斩戍内户口即放还民斯由皇威遐振罪人授首凶狡时殄公私庆快非但梁秦竭力实关集朗赴接之机臣前已遣军主杜法先还洵阳构合徒党诱结乡落令晋夀土豪王僧承王文粲等还至西闗共兴大义当今庸蜀虚弱楚邓悬危开拓九区扫清六合形要之利在于此时进趣之略愿速处分臣以愚陋猥当推举事定之后便即束身驰归天阙但物情草创犹有参差萧衍魏兴太守范玽安康太守范泌共前巴西太守姜修屯聚川东尚规举斧登遣讨袭具于别启集朗兄弟并议曰臣往日归诚誓尽心力超䝉荣奨灰殒匪报但留臣权相绥奨湏得扑灭珣等便即首路伏愿圣慈特垂鉴照谨遣兼长史臣张天亮奉表略闻诏曰得表闻之将军前识机运已投诚欵而中途猜间致有播越复翻然风返建兹殊效忠贯古烈义动遐迩汉郑既开势剪庸蜀混同之略方自斯始擒凶扫恶何快如之想余党悉平西南清盪经算淹朔当有劬劳所请军宜别勑一二又赐道迁玺书曰得表具诚节之怀卿忠义夙挺期委自昔中有事因以致乖舛知能乘机豹变翻然改图奨率同心万里投顺逺举汉中为开蜀之始洪规茂略深有嘉焉今授卿持节散骑常侍平南将军豫州刺史丰县开国侯食邑一千户并同义诸人寻有别授王师数道络绎电迈遣使持节散骑常侍都督征梁汉诸军事镇西将军尚书邢峦指授节度卿其善建殊効称朕意焉道迁表受平南常侍而辞豫州豊县侯引裴叔业公爵为例世宗不许道迁自南郑来朝京师引见于太极东堂免冠徒跣谢曰比在夀春遭韦缵之酷申控无所致此猖狂是段之来希酬昔遇勲微恩重有腼心颜世宗曰卿建为山之功一篑之玷何足谢也道迁以赏报为微逡廵不拜诏曰道迁至止既淹未恭州封可勑吏部速令召拜道迁拜日诏给百五十人供寻改封濮阳县开国侯邑户如先岁余频表解州世宗许之除南兖州大中正不拜道迁虽学不渊洽而歴览书史闲习尺牍札翰往还甚有意理好言宴务口实京师珍羞罔不毕有于京城之西水次市地大起园池植列蔬果延致秀彦时往游适妓妾十余常自娱乐国秩岁入三千余匹専供酒馔不营家产每诵孔融诗曰坐上客恒满樽中酒不空余非吾事也识者多之出为散骑常侍平西将军华州刺史转安东将军瀛州刺史常侍如故为政清严善禁盗贼熙平年病卒年六十九赠抚军将军雍州刺史赠帛五百匹谥曰明侯初道迁以㧞汉中归诚本由王颍兴之计求分邑户五百封之世宗不许灵太后临朝道迁重求分封太后大竒其意议欲更以三百户封颍兴会卒遂寝道迁不娉正室唯有庶子数人长子夬字元廷歴位前军将军镇逺将军南兖州大中正夬性好酒居䘮不戚醇醪肥鲜不离于口沽买饮噉多所费用父时田园货卖略尽人间债负数犹千余匹谷食至常不足弟妹不免饥寒初道迁知夬好酒不欲传授国封夬未亡前忽梦见征虏将军房世寳来至其家直上廰事与其父坐屏人宻言夬心惊惧谓人曰世宝至官间必撃我也寻有人至云官唿郎随召即去遣左右杖之二百不胜楚痛大呌良久乃寤流汗彻于寝具至明前凉城太守赵卓诣之见其衣湿谓夬曰卿昨夕当大饮溺衣如此夬乃具陈所梦先是旬余祕书监郑道昭暴病卒夬闻谓卓曰人生何常唯当纵饮耳于是昏酣遂甚梦后二日不能言针之乃得语而犹虚劣其从兄㚟等并营视之皆言危而获振俄而心闷旋转而死为洗浴者视其尸体大有杖处青赤隐起二百下许赠鉅鹿太守初夬与南人辛谌庾道江文遥等终日游聚酣饮之际恒相谓曰人生局促何殊朝露坐上相看先后之间耳脱有先亡者当于良辰羙景灵前饮宴傥或有知庶其歆飨及夬亡后三月上已诸人相率至夬灵前酌饮时日晚天隂室中微闇咸见夬在坐衣服形容不异平昔时执杯酒似若献酬但无语耳时夬家客雍僧明心有畏恐披帘欲出便即僵仆状若被殴夬从兄欣宗云今是节日诸人忆弟畴昔之言故来共饮僧明何罪而被瞋责僧明便寤而欣宗鬼语如夬平生并怒家人皆得其罪又发擿隂私窃盗咸有次绪夬妻裴植女也与道迁诸妾不穆讼阋彻于公庭子籍年十余岁袭祖封已数年而夬弟眘等言其眇目癎疾不任承继自以与夬同庶已应绍袭尚书奏籍承封元象中平东将军太中大夫齐受禅例降㚟道迁兄子也位至咸阳太守李元护辽东襄平人八世祖允晋司徒广陆侯允子顺璠及孙沉志皆有名宦沉孙根慕容寳中书监根子后智等随慕容徳南渡河居青州数世无名位三齐豪门多轻之元护以国家平齐后随父怀庆南奔身长八尺羙须髯少有武力仕萧道成歴官马头太守后军将军龙骧将军虽以将用自达然亦颇览文史习于简牍髙祖至钟离元护时在城中为萧鸾徐州刺史萧惠休奉使诣军髙祖见而善之后为裴叔业司马带汝隂太守叔业归顺元护赞同其谋及叔业疾病外内阻贰元护督率上下以俟援军夀春克定元护颇有力焉景明初以元护为辅国将军齐州刺史广饶县开国伯食邑一千户便道述职其年入朝寻以州民栁世明图为不轨元护驰还歴城至即擒殄诛戮所加微为滥酷值州内饥俭民人困敝志存隠䘏表请赈贷蠲其赋役但多有部曲时为侵扰城邑苦之故不得为良刺史也三年夏卒年五十一病前月余京师无故传其凶问又城外送客亭柱有人书曰李齐州死纲佐饯别者见而拭之后复如此元护妾妓十余声色自纵情慾既甚支骨消削须长二尺一时落尽赠平东将军青州刺史元护为齐州经拜旧墓廵省故宅飨赐村老莫不欣畅及将亡谓左右曰吾尝以方伯簿伍至青州士女属目若丧过东阳不可不好设仪卫哭泣尽哀令观者改容也家人遵其诫子会袭正始中降爵为子邑五百户延昌中除宣威将军给事中会顽騃好酒其妻南阳太守清河房伯玉女也甚有姿色会不荅之房乃通于其弟机因会饮醉杀之子景宣袭天平中除给事中齐受禅例降机与房遂如夫妇积十余年房氏色衰乃更婚娶元护弟静景明初以归诚勲拜前将军性甚贪忍兄亡未敛便剥脱诸妓服玩及余财物歴齐州内史天水太守静子铉羽林监元护从叔恤卒于东代郡太守子旷之席法友安定人也祖父南奔法友仕萧鸾以膂力自効军勲稍迁至安丰新蔡二郡太守建安戍主萧寳卷遣胡景略代之法友遂留夀春与叔业同谋归国景明初拜冠军将军豫州刺史苞信县开国伯食邑千户始叔业卒后法友与裴植追成叔业志淮南克定法友有力焉寻转冠军将军华州刺史未拜改授并州刺史岁余代还萧衍遣将杨公则寇扬州假法友征虏将军以讨之法友未至而公则败走后假法友前将军持节为别将出淮南欲解朐山之围法友始渡淮而朐山败没遂停散十年恬静自处不竞势利世宗末以本将军除济州刺史在州廉和着称又徙封乘氏肃宗初拜光禄大夫熙平二年卒赠平西将军秦州刺史赠帛三百匹谥襄侯子景通袭善事元义兼以货赂义父继继为司空引景通为掾后加右军将军镇军将军卒官赠辅国将军衞尉少卿子鶠袭永安末尚书郎走闗西王世弼京兆霸城人也刘裕灭姚泓其祖父从裕南迁世弼身长七尺八寸魁岸有壮气善草隶书好爱坟典仕萧鸾以军勲至游击将军为军主助戍夀春遂与叔业同谋归诚景明初除冠军将军南徐州刺史拟戍钟离悬封慎县开国伯食邑七百户后以本将军除东徐州刺史治任于刑为民所怨有受纳之响岁余为御史中尉李平所弹会赦免久之拜太中大夫加征虏将军寻以本将军出为河北太守治有清称转渤海相寻迁中山内史加平北将军直合元罗领军义弟也曽行过中山谓世弼曰二州刺史飜复为郡亦当恨恨耳世弼曰仪同之号起自邓骘平北为郡始在下官正光元年卒官赠本将军豫州刺史谥曰康长子会汝阳太守次子由字茂道好学有文才尤善草隶性方厚有名士之风义工摹画为时人所服歴给事中尚书郎东莱太守罢郡后寓居颍川天平初元洪威搆逆大军攻讨为乱兵所害时年四十三名流悼惜之江悦之字彦和济阳考城人也七世祖统晋散骑常侍刘渊石勒之乱南徙渡江祖兴之父范之并为刘裕所诛悦之少孤仕刘骏歴诸王参军好兵书有将略善待士有部曲数百人萧道成初以悦之为荆州征西府中兵参军领台军主迁屯骑校尉转后军将军部曲稍衆千有余人萧颐遣戍汉中就迁辅国将军萧衍初刘季连据蜀反叛悦之率部曲及梁秦之衆讨灭之以功进号冠军将军武兴氐破白马进图南郑悦之率军拒战大破氐衆还复白马衍秦梁二州刺史荘邱黑死夏侯道迁与悦之及龎树军主李忻荣张元亮士孙天与等谋以梁州内附既杀萧衍使者及杨灵珍衍华阳太守尹天寳率衆向州城悦之与树忻荣勒衆逆战为天寳所败遂围南郑战经四日衆心危沮咸怀离贰悦之尽以家财散赏士卒身当矢刃昼夜督战㑹武兴军至天寳败走道迁之克全勲欵悦之实有力焉正始二年夏与道迁俱至洛阳寻卒年六十一赠辅国将军梁州刺史追封安平县开国子食邑三百户谥曰荘悦之二子文遥文远文遥少有大度轻财好士士多归之道迁之图杨灵珍也文遥奋劒请行遂手斩灵珍正始二年除步兵校尉遭父忧解官永平初袭封拜前军出为咸阳太守勤于礼接终日坐听事至者见之假以恩颜屏人宻问于是民所疾苦大盗姓名姦猾吏长无不知悉郡中震肃姦劫息止治为雍州诸郡之最徴拜骁骑将军辅国将军进号征虏将军肃宗初拜平原太守在郡六年政理如在咸阳迁后将军安州刺史文遥善于绥纳甚得物情时杜洛周葛荣等相继叛逆自幽燕以南悉皆沦䧟唯文遥介在羣贼之外孤城独守鸠集荒余且耕且战百姓皆乐为用建义元年七月遘疾卒于州年五十五长史许思祖等以文遥遗爱在民复推其子果行州事既摄州任乃遗使奉表荘帝嘉之除果通直散骑侍郎假节龙骧将军行安州事当州都督既而贼势转盛台援不接果以阻隔彊寇内徙无由乃携诸弟并率城民东奔髙丽太平中诏髙丽送果等元象中乃得还朝果弟昴武定三年袭爵齐受禅例降文远善骑射勇于攻战以军勲致效自给事中稍迁中散大夫龙骧将军龎树南安人世宗追录谋勲封其子景亮襄邑县开国男食邑二百户李忻荣汉中人与树俱击天寳同时战殁封其子建为清水县开国子食邑二百户张元亮汉中人便弓马善战鬭以勲封抚夷县开国子食邑二百户拜东莱太守入为平远将军左中郎将迁中散大夫加龙骧将军卒赠左将军巴州刺史士孙天与扶风人以勲封莫西县开国男食邑二百户拜武功太守又襄阳罗道珍北海王安世颍川辛谌汉中姜永等皆参其勲末道珍除齐州东平原相有治称卒于镇远将军屯骑校尉安世苻坚丞相王勐之𤣥孙也歴涉书𫝊敏于人间自羽林监稍迁安西将军北华州刺史卒赠本将军梁州刺史谌魏卫尉辛毗之后有文学歴步兵校尉濮阳上党二郡太守卒赠征虏将军梁州刺史子儒之济州司马永善弹琴有文学员外郎梁州别驾汉中太守永弟漾亦善士性亦至孝为汉中所叹服元罗之陷也永入于建邺遂死焉时有颍川庾导者亦与道迁俱入国虽不参谋亦为竒士歴览史𫝊善草隶书轻财重义仕萧衍右中郎将助戍汉中及至洛阳环堵敝庐多与㑺秀交旧积二十余岁殊无宦情正光中乃除幽州左将军府主簿饶安令罢县后仍客游齐鲁之间天平中卒于青州时有皇甫徽字子𤣥安定朝那人仕萧衍歴诸王参军郡守及道迁之入国也徽亦因地内属徽妻即道迁之兄女道迁列上勲书欲以徽为元谋徽曰创谋之始本不闗预虽贪荣赏内愧于心遂拒而不许后刺史羊祉表授征虏府司马卒官子和武定末司空司马和弟亮仪曹郎中淳于诞字灵逺其先太山愽人后世居于蜀汉或家安国之桓陵县父兴宗萧颐南安太守诞年十二随父向扬州父于路为羣盗所害诞虽童稚而哀感奋发倾资结客旬朔之内遂得复讐由是州里叹异之赜益州刺史刘悛召为主簿萧衍除歩兵校尉景明中自汉中归国既达京师陈伐蜀之计世宗嘉纳之延昌末王师大举除骁骑将军假冠军将军都督别部司马领乡导统军诞不愿先受荣爵乃固让实官止参戎号及奉辞之日诏遣主书赵桃弓宣旨劳勉若克成都即以益州许之师次晋夀蜀人大震属世宗晏驾不果而还后以客例起家除羽林监萧衍遣将张齐攻围益州诏诞为统军与刺史傅竖眼赴援事宁还朝正光中秦陇反叛诏诞为西南道军司假冠军将军别将从子午南出斜谷趣建安与行台魏子建共参经略时衍益州刺史萧渊猷遣将樊文炽萧世澄等率衆数万围小劒戍益州刺史邴虬令子建拒之因转营为文炽所掩统军胡小虎崔珍宝并见俘执子建遣诞助讨之诞勒兵驰赴相对月余未能摧殄文炽军行之谷东峯名龙须山置栅其上以防归路诞以贼衆难可角力乃宻募壮士二百余人令夜登山攻其栅及时火赴烟熖涨天贼以还途不守连营震怖诞率诸军鸣鼓攻击文炽大败俘斩万计擒世澄等十一人文炽为元帅先走获免孝昌初子建以诞行华阳郡带白马戍二年复以诞行巴州刺史三年朝议以梁州安康郡阻带江山要害之所分置东梁州仍以诞为镇远将军梁州刺史永安二年四月卒时年六十赠安西将军益州刺史谥曰荘长子亢亢弟允字馆武定末梁州骠骑府司马李苗字子宣梓橦涪人父膺萧衍尚书郎太仆卿苗出后叔父略略为萧衍宁州刺史大着威名王足伐蜀也衍命略拒足于涪许其益州及足还退衍遂改授略怒将有异图衍使人害之苗年十五有报雪之心延昌中遂归阙仍陈图蜀之计于是大将军髙肇西伐诏假苗龙骧将军乡导统军师次晋夀世宗晏驾班师后以客例除员外散骑侍郎加襄威将军苗有文武才干以大功不就家耻未雪常怀慷慨乃上书曰昔晋室数否华戎鼎沸三燕两秦咆勃中夏九服分崩五方圯裂皇祚承歴自北而南诛灭姦雄定鼎河洛唯独荆扬尚阻声教今令徳广被于江汉威风逺振于吴楚国富兵彊家给人足以九居八之形有兼弱攻昧之势而欲逸豫遗疾子孙违髙祖之本图非社稷之深虑诚宜商度东西戍防轻重之要计量壃场险易安危之理探测南人攻守窥觎之情筹算卒乘器械征讨之备然后去我所短避彼所长释其至难攻其甚易夺其险要割其膏壤数年之内荆扬可并若舍舟檝即平原敛后疎前则江淮之所短弃车马游飞浪乘流驰逐非中国之所长彼不敢入平陆而争衡犹我不能越巨川而趣利若俱去其短各恃其长则东南未见可灭之机而淮沔方有相持之势且夫满昃相倾隂阳恒理盛衰递袭五徳常运今以至彊攻至弱必见吞并之理如以至弱御至彊焉有全济之术故明王圣主皆欲及时立功为万世之业去髙而就下百川以之常流取易而避难兵家以之恒胜今巴蜀孤悬去建邺辽逺偏兵独戍泝流十千牧守无良专行劫剥官由财进狱以货成士民思化十室而九延颈北望日觊王师若命一偏将弔民伐罪风尘不接可传檄而定守白帝之阨据上流之险循士治之迹荡建邺之逋然后偃武修文制礼作乐天下幸甚岂不盛哉于时肃宗幼沖无远略之意竟不能纳正光末二秦反叛侵及三辅时承平既久民不习战苗以陇兵彊悍且羣聚无资乃上书曰臣闻食少兵精利于速战粮多卒衆事宜持久今陇贼猖狂非有素蓄虽据两城本无徳义其势在于疾攻日有降纳迟则人情离阻坐受崩溃夫飊至风起逆者求万一之功髙壁深垒王师有全制之策但天下久泰人不晓兵奔利不相待逃难不相顾将无法令士非教习以憍将御惰卒不思长久之计务竒正之通必有莫敖轻敌之志恐无充国持重之规如令陇东不守汧军败散则二秦遂彊三辅危弱国之右臂于斯废矣今且宜勒大将深沟髙垒坚守勿战别命偏师精兵数千出麦积崖以袭其后则汧岐之下羣妖自散于是诏苗为统军与别将淳于诞俱出梁益隶行台魏子建子建以苗为郎中仍领军深见知待孝昌中还朝镇远将军歩兵校尉俄兼尚书右丞为西北道行台与大都督宗正珍孙讨汾绛蜀贼平之还除司徒司马转太府少卿加龙骧将军于时萧衍巴西民何难尉等豪姓相率请讨巴蜀之间诏苗为通直散骑常侍冠军将军西南道慰劳大使未发会杀尒朱荣荣从弟世隆拥荣部曲屯据河桥还逼都邑孝荘亲幸大夏门集羣臣博议百寮恇惧计无所出苗独奋衣而起曰今小贼唐突如此朝廷有不测之危正是忠臣烈士效节之日臣虽不武窃所庶几请以一旅之衆为陛下径断河梁城阳王徽中尉髙道穆赞成其计荘帝壮而许焉苗乃募人于马渚上流以舟师夜下去桥数里便放火船河流既驶倐忽而至贼于南岸望见火下相䠞争桥俄然桥絶没水死者甚衆苗身率士卒百许人泊于小渚以待南援既而官军不至贼乃渉水与苗死鬬衆寡不敌左右死尽苗浮河而殁时年四十六帝闻苗死哀伤久之曰苗若不死当应更立竒功赠使持节都督梁益巴东梁四州诸军事车骑大将军仪同三司梁州刺史河阳县开国侯邑一千户赗帛五百疋粟五百石谥忠烈侯苗少有节操志尚功名每读蜀书见魏延请出长安诸葛不许常叹息谓亮无竒计及览周瑜𫝊未曽不咨嗟絶倒太保城阳王徽司徒临淮王彧重之二王颇或不穆苗毎諌之及徽宠势隆极猜忌弥甚苗谓人曰城阳蜂目先见豺声今转彰矣解鼓琴好文咏尺牍之敏当世罕及死之日朝野悲壮之及荘帝幽崩世隆入洛主者追苗赠封以白世隆世隆曰吾尔时羣议更一二日便欲大纵兵士焚烧都邑任其採掠赖苗京师获全天下之善士也不宜追之子昙袭爵武定末冀州仪同府刑狱参军齐受禅爵例降史臣曰夀春形胜南郑要险乃建邺之肩髀成都之喉嗌裴叔业夏侯道迁体运知机翻然鹊起举地而来功诚两茂其所以大启茅赋兼列旐旟固其宜矣植不恒其徳器小志大斯所以颠覆也衍才行将略不遂其终惜哉李席王江虽复因人成事亦为果决之士淳于诞好立功名有志者竟能遂也李苗以文武干局沉断过人临难慨然奋其大节蹈忠履义殁而后已仁必有勇其斯人之谓乎魏书卷七十一卷七十一考证魏书卷七十一考证裴叔业传城库管籥悉付康生按康生当是奚康生本书奚康生传裴叔业率衆围涡阳髙祖勅王肃遣康生驰徃救援是也淳于诞传及时火赴赴当作起李苗传梓橦涪人橦应作潼魏书卷七十一考证魏书卷七十二钦定四库全书魏书卷七十二齐魏收撰列传第六十阳尼贾思伯李叔虎路恃庆房亮曹世表潘永基朱元旭阳尼字景文北平无终人少好学博通羣籍与上谷侯天护顿丘李彪同志齐名幽州刺史胡泥以尼学艺文雅乃表荐之徴拜祕书着作郎奏佛道宜在史録后改中书学为国子学时中书监髙闾侍中李沖等以尼硕学博识举为国子祭酒髙祖尝亲在苑堂讲诸经典诏尼侍听赐帛百匹尼后兼幽州中正出为幽州平北府长史带渔阳太守未拜坐为中正时受乡人财货免官尼每自伤曰吾昔未仕不曽羡人今日失官与本何异然非吾宿志命也如何既而还乡遂卒于冀州年六十一有书数千卷所造字释数十篇未就而卒其从孙太学博士承庆遂撰为字统二十卷行于世子介字天佐奉朝请冀州黙曹参军早卒尼从子鸣鹄鸣鹄弟季智俱有名于时前后并为幽州司马季智子璠通直散骑常侍季智从弟荆范阳太守有吏能卒赠平西将军东益州刺史季智从子伯庆汝南太守伯庆从父弟藻字景德少孤有雅志涉猎经史太和初举秀才射策髙第以母疾还徴拜中书博士诏兼礼官拜燕宣王庙于长安还授宁远将军赐爵魏昌男选为廷尉正转考功郎中除建德太守以清贫赐帛六十匹寻假宁逺将军领统军外防内抚甚得居边之称解任还家乆之除兖州左将军府长史又拜瀛州安东府长史加扬烈将军藻以年老归家阖门不关世事孝昌中在乡为贼帅杜洛周所囚发病卒永熙中赠征虏将军幽州刺史子贞字世干早卒贞弟弼字世辅长于吏事本州别驾加轻车将军属洛周陷城弼遂率宗亲南渡河居于青州値邢杲起逆青州城民疑河北人为杲内应遂害弼时年四十八子撝袭祖爵弼弟斐武定末尚书右丞藻从弟令鲜京兆王愉郎中令坐同愉反逃窜免㑹赦除名子世和武定末齐州骠骑司马藻从弟延兴南豳州刺史延兴从弟固字敬安性俶傥不拘小节少任侠好劒客弗事生产年二十六始折节好学遂博览篇籍有文才太和中从大将军宋王刘昶征义阳板府法曹行参军假陵江将军昶严暴治军甚急三军战慄无敢言者固启谏幷面陈事宜昶大怒欲斩之使监当攻道固在军勇决志意闲雅了无惧色昶甚竒之军还言之髙祖年三十余始辟大将军府参军事署城局仍从昶鎭彭城板兼长史俄以忧去任裴叔业以淮南内附世宗诏平南将军广陵侯元衎与司徒彭城王勰同鎭寿春勑固为衎司马还除太尉西合祭酒兼廷尉评上改定律令议除给事中出为试守平北太守甚有惠政乆之以公事免后除给事中领侍御史转治书劾奏广平王怀汝南王悦南阳长公主及使怀荒鎭将万贰望风逃走劾恒农太守裴粲免官时世宗广访得失固上谠言表曰臣闻为治不在多方在于力行而已当今之务宜早正东储立师傅以保护立官司以防卫以系苍生之心揽权衡亲宗室彊干弱枝以立万世之计举贤良黜不肖使野无遗才朝无素餐孜孜万几躬勤庶务使民无谤讟之响省徭役薄赋歛修学官遵旧章贵农桑贱工贾絶谈虚穷微之论简桑门无用之费以存元元之民以救饥寒之苦上合昊天之心下悦亿兆之望然后备器械修甲兵习水战灭吴㑹撰封禅之礼袭轩唐之轨同彼七十二君之徽号协定鼎嵩河之心副髙祖殷勤之寄上与三皇比隆下与五帝齐美岂不茂哉臣位卑识昧言不及义属圣明广访敢献瞽言伏愿陛下留神少垂究察初世宗委任羣下不甚亲览好桑门之法尚书令髙肇以外戚权宠专决朝事又咸阳王禧等并有衅故宗室大臣相见疎薄而王畿民庶劳敝益甚固乃作南北二都赋称恒代田渔声乐侈靡之事节以中京礼仪之式因以讽諌辞多不载世宗末中尉王显起宅既成集寮属飨宴酒酣问固曰此宅何如固对曰晏婴湫隘流称于今丰屋生灾着于周易此葢同传舍耳唯有德能卒愿公勉之显嘿然他日又谓固曰吾作太府卿库藏充实卿以为何如固对曰公收百官之禄四分之一州郡赃赎悉入京藏以此充府未足为多且有聚敛之臣宁有盗臣岂不戒哉显大不悦以此衔固又有人间固于显显因奏固剩请米麦免固官既无事役遂阖门自守着演赜赋以明幽微通塞之事其词曰绍有周之遐轨兮初钖世于河阳建甸侯而列爵兮与王室而并昌遭季叶之纷乱兮仍矫迹于良乡弃卫侯之桢弼兮乃植根于幽方自祖考而辉烈兮逮余躬而翳微惧堂构之頽挠兮恐崩毁其洪基心惴惴而慄慄兮若临深而履薄登乔木而长吟兮抗幽谷而靡託何身轻而任重兮惧颠坠于峻壑慿神明之扶助兮虽幽微而获存頼先后之醇德兮乃保护其遗孙伊日月之屡迁兮何四时之相逼知年命之有期兮慨斡流之不息伤难踬之相承兮悲屯蹇而日臻心恻怆而不怿兮乃有怀于古人或垂纶于渭濵兮有胥靡于傅巖既应繇而赴兆兮作殷周之元鉴孔栖栖而不息兮终见黜于庶邦墨驰骋而不已兮亦举世而不容有鸾孤而争国兮有让位而採薇有跃马而赴㑹兮有栖迟以俟时曹纳辛而袁亡兮袁戮田而曹盛鲍授州而得时兮韩弃牧而失性赵尧门而诞圣兮终夭隠而不繁卫泯躯于世难兮启洪业于宣元释臯繇之法宪兮见蓼六之先亡练疑枉于怨狱兮宁于公之独昌明祸福之同门兮知休咎之异涂寻倚伏之无源兮或先诎而后舒赐慿轩而策驷兮抚清琴而自娱宪服敝于陋巷兮藴六艺于蓬庐勃计行而致位兮错谋合而身倾萧功成而福集兮韩勲立而祸并纷回平而绵结兮亮未识其幽情有积毁而恩昵兮有积誉而宠衰或形乖而意合兮或身密而志离情与貌而纷竞兮体与识而交驰旦流言而见疑先缘谤而益信乐食子而中疎兮巴放麑而日进或举世而称贤兮偶不合于主心或居乡而三黜兮独为时之所钦或负鼎而干主兮或杖䇿于幽林或望旗而色阻兮或临危而抚琴道有大而由小兮义有显而必微理贵在于得要兮事终成于㑹机每一日而三省兮亦有念而九思孰有是而可是兮孰有非而可非石育子而启夏兮鳦遗卵而孕殷鸟借冰而存弃兮虎乳孩以字文发昇舟而鱼跃兮季潜躯而覆云或挥戈而争帝兮或洗耳而辞君道曲成而不一兮神参差而异兆兹圣达之未明兮岂前修之克了迷白日之近遥兮方有闚于天表且临海而观澜兮何津源之杳杳文迁绎而身徂兮景守节而灾移汤改祝而革命兮灵投策而诟龟圉据胎而为巨兮友发文而自相风吹鶂而襄坠兮神压纽而平王彼嬴缩之由人兮信吉凶之在已或勤忧以减龄兮亦安乐而获祉弟成师而害兄兮父纯臣而烹子识同命于三君兮兆先见于矞姒始楼桑而发辉兮终龙变于巴庸绕阊门而结庆兮郁蝉蜕于三江水浩浩而襄陵兮窃息壤而瘠之鮌殛死于羽山兮禹宣力而营之凿龙门以通河兮疎九江而入海总九州以攸同兮甄五都之所在虽父子之同气兮乃业行之丕改以患蹇为福兮痛比干之残躯以佞谀为获安兮哂宰嚭之见屠以举士而受赏兮悼史迁之腐刑以进为无益兮见鄂秋之专城以仁义为桎梏兮信揖让之劳疲以放旷为解悬兮伤六亲之乖离哀越种之被戮兮嘉范蠡之脱羁钦四皓之髙尚兮叹伊周之涉危望仗钺而先锋兮光安车而勿顾求封赏于寸心兮梦台衮于远虑或忌贤而独立或簒君以自树既思匿而名扬兮亦求清而反污见衆兆之纷错兮覩变化之无方心营营而扰扰兮乃探𠂻而凖常俨端坐于敝筵兮始拂龟而整策冀灵鉴之祐余兮愿告余以忠益龟发兆以施灵兮利去华而守约蓍布列而成卦兮保龙潜而勿跃踵嘉遯之𤣥踪兮追考盘于巖壑登名山以恬澹兮辞朝市之纷若奉贞吉于占繇兮翻夕警而晨装揖许公于箕岭兮谘夷齐于首阳胆嵩华之嵁崿兮眺恒碣之䃐磄陵江湖之骇浪兮昇医闾之尚羊乘𤣥虬之奕奕兮鸣玉銮之玱玱浮沧波而濯足兮入三山而解裳谒伯禹于涂山兮诘三苗于三危登苍梧而遐眺兮访二妃于有妫追祝融于荆芉兮问洛宓于冯夷陵囘飈而上骧兮穷深谷而下驰㳂扶水而远瞩兮见虞渊之威微乘阆风之峻岅兮觌王母于崦嵫昇瑶台而奏歌兮坐琼室而赋诗託赤水以寄命兮附光风以𫝊辞出琨岫之峥嵘兮入汜林之杳郁採钟山之玉瑛兮收珠泽之珂珬携羽民而逺游兮探长生之妙术腾云雾而窈㝠兮变域中之秽质望𤣥阙之寂寥兮过寒门而怀悲揖若士于霄际兮求雾尘于海湄凭帝台而肆眺兮歴层冰而风驰越弱水之渟濙兮蹑不周之崄巇屑琼蘂以为粮兮斟玉液以为浆结秋兰以为珮兮揽白蜺以为裳耸景云而上征兮抚闾阖而启扉肃百神而警策兮奏中皇于紫微聆钧天而九变兮耽广乐而忘归忽心移而志骇兮恋旧京而依依握招摇以为斾兮巡天汉而下游建云旗之逶迤兮御囘风之浏浏策王良以敛辔兮命风伯以挟辀符屏翳以清路兮告河鼓以具舟聊右次于析木兮遹囘驾于靑邱访古人以首阳兮亦问道于鷞鸠覩三韩之累累兮见卉服之悠悠瞻雒常之郁郁兮贡楛矢之啾啾心怊怊而惕惕兮志悯悯而绵绵伊五岳之塠塠兮何四海之涓涓瞻九河其如带兮观三江其沉然夫五都之揔揔兮尚何足以游盘彼八方之局促兮殊无可以达观方吞霞而弃粒兮亦屑玉而鍊丹潄醴泉以养气兮吸沆瀣以当餐䕃建木之长柯兮援木禾之修茎咀玉髓而充渴兮嚼正阳以长生参松乔而抚翰兮侣浮邱而上征嗟域中之黙黙兮讵摅写其深情情盘桓而犹豫兮志狐疑而未决久放荡而不还兮心惆怅而不悦忆慈亲于故乡兮恋先君于邱墓囘游驾而改辕兮纵归辔而缓御仆眷眷于短衔兮马依依于跬步还故园而解羁兮入茅宇而返素耕东臯之沃壤兮钓北湖之深潭养慈颜于妇子兮竞献寿而荐甘朝乐酣于浊酒兮夕寄忻于素琴诵风雅以导志兮藴六借于胸襟敦儒墨之大教兮崇逸民之逺心播仁声于终古兮流不朽之徽音进不求于闻达兮退不营于荣利泛若不系之舟兮湛若不用之器不洁其身兮不屑于位不拘小节兮不求曲备资灵运以託已兮任性命之遭随既听天而委化兮无形志之两疲除纷竞而靖黙兮守沖寂以无为寄后贤以籍赏兮宁怨时之弗知乱曰禀元承命人冣灵兮夭寿否泰本天成兮体源究道归圣哲兮随化委遇能达节兮显亲扬名德之上兮保家全身亦厚量兮趣世浮动违性命兮鉴始究终同水镜兮志愿不合思逺游兮陵虚骋志从所求兮周歴四极腾人表兮形劳志沮未衷道兮反我游驾养慈亲兮躬耕练艺齐至人兮固又作刺谗疾嬖幸诗二首曰巧巧佞佞谗言兴兮营营习习似青蝇兮以白为黒在汝口兮汝非蝮虿毒何厚兮巧佞巧佞一何工矣司闲司忿言必从矣朋党噂自相同矣浸润之谮倾人墉矣成人之美君子贵焉攻人之恶君子耻焉汝何人斯谮毁日繁予实无罪骋汝诡言番番缉缉谗言侧入君子好谗如或弗及天疾谗説汝其至矣无妄之祸行将及矣泛泛游凫弗制弗拘行藏之徒或智或愚维予小人未明兹理毁与行俱言与衅起我其惩矣我其悔矣岂求人兮忠恕在已彼谄谀兮人之蠧兮刺促昔粟罔顾耻辱以求媚兮邪干侧入如恐弗及以自容兮志行𥚹小好习不道朝挟其车夕承其舆或骑或徒载奔载趋或言或笑曲事亲要正路不由邪径是蹈不识大猷不知话言其朋其党其徒实繁有诡其行有佞其音蘧蒢戚施邪媚是钦既诡且妬以逞其心是信是任败其以多不始不愼末如之何习习宰嚭营营无极梁丘寡智王鲋浅识伊戾息夫异世同力江充赵髙甘言似直竖刁上官擅生羽翼乃如之人僭爽其德岂徒丧邦又亦覆国嗟尔中下其亲其昵不谓其非不觉其失好之有年宠之有日我思古人心焉若疾凡百君子宜其慎矣覆车之鉴近可信矣言既备矣事既至矣反是不思维尘及矣肃宗即位除尚书考功郎奏诸秀孝中第者听叙自固始大军征硖石勑为仆射李平行台七兵郎中平竒固勇敢军中大事悉与谋之又命固节度水军固设竒计先期乘贼获其外城军罢太傅清河王怿举固除步兵校尉领汝南王悦即中令寻加宁逺将军时悦年少行多不法屑近小人固上疏切谏幷面陈徃代诸王贤愚之分以感动悦悦甚敬惮之怿大悦以为举得其人熙平二年除洛阳令将军如故在县甚有威风丁母忧号慕毁病杖而能起练禫之后犹酒肉不进时固年踰五十而丧过于哀乡党亲族咸叹服焉神龟末清河王怿领太尉辟固从事中郎属怿被害元义秉政朝野震悚怿诸子及门生吏寮莫不虑祸隠避不出素为怿所厚者弥不自安固以尝被辟命遂独诣丧所尽哀恸哭良久乃还仆射游肇闻而叹曰虽栾布王脩何以尚也君子哉若人及汝南王悦为太尉选举多非其人又轻肆檛挞固以前为元卿虽离国犹上疏切谏事在悦传悦辟固为从事中郎不就正光二年京兆王继为司徒髙选官竂辟固从事中郎加鎭逺将军府解除前军将军鎭逺如故又典科扬州勲赏初硖石之役固有先登之功而朝赏未及至是与尚书令李崇讼勲更表崇虽贵盛固据理不挠谈者称焉四年九月卒时年五十七赠辅国将军太常少卿谥曰文固刚直雅正不畏彊御居官清洁家无余财终殁之日室徒四壁无以供丧亲故为其棺歛焉初固着绪制一篇务从俭约临终又勑诸子一遵先制固有三子长休之武定末黄门郎休之弟诠之字子衡少着才名辟司徒行参军早为门生所害时人悼惜之贾思伯字士休齐郡益都人也世父元寿髙祖时中书侍郎有学行见称于时思伯释褐奉朝请太子步兵校尉中书舎人转中书侍郎颇为髙祖所知常从征伐及世宗即位以时从之勤转辅国将军任城王澄之围钟离也以思伯持节为其军司及澄失利思伯为后殿澄以思伯儒者谓之必死及至大喜曰仁者必有勇常谓虚谈今于军司见之矣思伯託以失道不伐其功时论称其长者后为河内太守不拜寻除鸿胪少卿以母忧免服阕征为荥阳太守有政绩迁征虏将军南青州刺史初思伯与弟思同师事北海阴鳯授业无资酬之鳯遂质其衣物及思伯之部送缣百匹遗鳯因具车马迎之鳯慙不徃时人称叹焉寻以父忧免后除征虏将军光禄少卿仍拜左将军兖州刺史肃宗时征为给事黄门侍郎因请拜扫还乡里未拜以风闻免寻除右将军凉州刺史思伯以州边逺不乐外出辞以男女未㛰灵太后不许舎人徐纥言之得改授太尉长史又除安东将军廷尉卿思伯自以儒素为业不好法律希言事俄转卫尉卿于时议建明堂多有同异思伯上议曰按周礼考工记云夏后氏世室殷重屋周明堂皆五室郑注云此三者或举宗庙或举王寝或举明堂互言之以明其制同也若然则殷夏之世已有明堂矣唐虞以前其事未闻戴德礼记云明堂凡九室十二堂蔡邕云明堂者天子太庙飨功养老教学选士皆于其中九室十二堂按戴德撰记世所不行且九室十二堂其于规制恐难得厥衷周礼营国左祖右社明堂在国之阳则非天子太庙明矣然则礼记月令四堂及太室皆谓之庙者当以天子暂配享五帝故耳又王制云周人养国老于东胶郑注云东胶即辟雍在王宫之东又诗大雅云邕邕在宫肃肃在庙郑注云宫谓辟雍宫也所以助王养老则尚和助祭则尚敬又不在明堂之验矣按孟子云齐宣王谓孟子曰吾欲毁明堂若明堂是庙则不应有毁之问且蔡邕论明堂之制云堂方一百四十尺象坤之策屋圆径二百一十六尺象干之策方六丈径九丈象阴阳九六之数九室以象九州屋髙八十一尺象黄钟九九之数二十八柱以象宿外广二十四丈以象气按此皆以天地阴阳气数为法而室独象九州何也若立五室以象五行岂不快也如此蔡氏之论非为通典九室之言或未可从窃寻考工记虽是补阙之书相承已久诸儒注述无言非者方之后作不亦优乎且孝经援神契五经要义旧礼图皆作五室及徐刘之论同考工者多矣朝廷若独絶今古自为一代制作者则所愿也若犹祖述旧章规摹前事不应舍殷周成法袭近代妄作且损益之极极于三王后来疑议难可准信郑元云周人明堂五室是帝各有一室也合于五行之数周礼依数以为之室施行于今虽有不同时説然耳寻郑此论非为无当按月令亦无九室之文原其制置不乖五室其青阳右个即明堂左个明堂右个即总章左个总章右个即𤣥堂左个𤣥堂右个即青阳左个如此则室犹是五而布政十二五室之理谓为可按其方圆髙广自依时量戴氏九室之言蔡子庙学之议子干灵台之説裴逸一屋之论及诸家纷纭并无取焉学者善其议又迁太常卿兼度支尚书转正都官时太保崔光疾甚表荐思伯为侍讲中书舎人冯元兴为侍读思伯遂入授肃宗杜氏春秋思伯少虽明经从官废业至是更延儒生夜讲昼授性谦和轻身礼士虽在街途停车下马接诱恂恂曽无倦色客有谓思伯曰公今贵重宁能不骄思伯曰衰至便骄何常之有当世以为雅谈为元义所宠论者讥其趣势孝昌元年卒赠鎭东将军青州刺史又赠尚书右仆射谥曰文贞子彦始武定中淮阳太守思伯弟思同字士明少厉志行雅好经史释褐彭城王国侍郎五迁尚书考功郎青州别驾久之迁鎭逺将军中散大夫试守荥阳太守寻即真后除平南将军襄州刺史虽无明察之誉百姓安之及元颢之乱也思同与广州刺史郑光护并不降庄帝还宫封营陵县开国男邑二百户除抚军将军给事黄门侍郎青州大中正又为鎭东金紫光禄大夫仍兼黄门寻加车骑大将军左光禄大夫迁邺后除黄门侍郎兼侍中河南慰劳大使仍与国子祭酒韩子熙并为侍讲授静帝杜氏春秋又加散骑常侍兼七兵尚书寻拜侍中兴和二年卒赠使持节都督青徐光三州诸军事骠骑大将军尚书右仆射司徒公青州刺史谥曰文献初思同之为别驾也清河崔光韶先为治中自恃资地耻居其下闻思同还乡遂便去职州里人物为思同恨之及光韶之亡遗诫子姪不听求赠思同遂上表讼光韶操业登时蒙赠谥论者叹尚焉思同之侍讲也国子博士辽西卫冀隆为服氏之学上书难杜氏春秋六十三事思同复駮冀隆乖错者十一条互相是非积成十卷诏下国学集诸儒考之事未竟而思同卒卒后魏郡姚文安乐陵秦道静复述思同意冀隆亦寻物故浮阳刘休和又持冀隆説至今未能裁正焉李叔虎渤海脩人也从祖金世祖神䴥中与髙允俱被征位至征南从事中郎叔虎好学博闻有识度为乡闾所称太和中拜中书博士与清河崔光河间邢峦并相亲友转议郎久之迁太尉从事中郎转国子博士本国中正摄乐陵中正性清直甚有公平之称后兼散骑侍郎太极都将事讫除高阳太守固辞不拜寻除显武将军太尉髙阳王雍谘议参军事雍以其器操重之寻除假节行华州事为吏民所称永平四年卒年五十四赠冠军将军南青州刺史谥曰穆兄叔寳州举秀才拜顿丘公国郎中令迁太常丞延昌末叔寳为弟台戸及从弟归伯同沙门法庆反陷破郡县叔寳当坐遇病死于洛阳狱子伯胄光禄大夫叔寳从弟鳯歴尚书郎中国子博士坐弟同京兆王愉逆除名鳯从子长仁字景安颇有学涉举秀才射策髙第拜中书博士转中书侍郎累迁平南将军沛郡太守仍为彭城太守又从尉元讨定南境赐爵延陵男征拜员外散骑常侍使于刘准行还以疾除北海内史诏赐医药凡在三郡吏民安之寻卒武定中赠安南将军七兵尚书冀州刺史男如故长仁从弟述字道兴有学识州举秀才拜太常博士使诣长安册祭燕宣王庙还除尚书仪曹郎赐爵蓨县男稍迁建兴太守卒子象字孟则清简有风槩博涉羣书初袭爵为徐州平东府功曹参军迁冀州治中有勤绩久之拜散骑侍郎加宁朔将军寻转中书侍郎出为青州太傅开府谘议参军行北徐州事本将军光禄大夫齐文襄王引为开府谘议参军加征东将军兴和二年兼散骑常侍使于萧衍三年卒赠骠骑大将军仪同三司冀州刺史谥曰文简以子子贞预义之勤也子贞歴司空长史武邑太守司徒右长史阳平太守入为吏部郎中出为骠骑将军兖州刺史坐贪污赐死路恃庆字伯瑞阳平清渊人也祖绰阳平太守恃庆有干用与广平宋飜俱知名为乡闾所称相州刺史李安世并表荐之太和中除奉朝请恃庆以从兄文举有才望因推让之髙祖遂并拜焉稍迁尚书仪曹郎转左民郎行颍州郡出为华州安定王征虏府长史寻以母忧去职仍转定州河间王琛长史琛贪暴肆意恃庆每进苦言年四十八卒赠左将军安州刺史谥曰襄子祖璧给事中恃庆弟仲信亦好学为太尉参军稍迁奉车都尉开府掾章武王融之讨葛荣也仲信为其都督府长史融败殁仲信遂亦免弃仲信弟思略字叔约有识尚冀州安东府骑军参军子祖遗武定末太学博士思畧弟思令字季儁初为广阳王司空参军转司空城局参军司徒记室威逺将军尚书左民郎转右民时天下多事思令乃上疏曰臣闻国之大事唯祀与戎戎之有功在于将帅三代不必别民取治不等五霸不必异兵各能克定有汤武之贤犹须伊望之佐尧舜之圣尚有稷契之辅得其人也六合唾掌可清失其人也三河方为战地何者动之甚易靖之至难窃以比年以来将帅多是宠贵子孙军幢统领亦皆故义託附贵戚子弟未经戎役至于衘杯跃马志逸气浮轩眉攘腕便以攻战自许及临大敌怖惧交怀雄图鋭气一朝顿尽乃令羸弱在前以当鋭彊壮居后以安身兼复器械不精进止不集任羊质之将驱不练之兵当负险之衆敌数战之虏欲令不败岂有得哉是以兵知必败始集而先逃将又怖敌迁延而不进国家便谓官号未满重爵屡加复疑赏赉之轻金帛日赐帑藏空虚民财殚尽致使贼徒更増胆气益盛生民损耗荼毒无聊主叹臣哀何心寝食臣虽位微窃不遑舎臣闻孝行出于忠贞节义率多果决德可感义夫恩可劝死士今若舍上所轻求下所重黜陟幽明赏罚善恶搜徒简卒练兵习武甲密弩彊弓调矢劲谋夫既设辩士先陈晓以安危示其祸福如其不悛以我义顺之师讨兹悖逆之竖岂异厉萧斧而伐朝菌鼓洪炉而燎毛发虽愚者知其不旋踵矣敢以愚短昩死陈诚寻拜假节征虏将军阳平太守又割冀州之平清河相州之阳平齐州之原以为南冀州仍以思令为左将军南冀州刺史假平东将军都督时葛荣遣其清河太守据季虎髙唐城以招叛民思令乃命麾下幷率乡曲潜军夜徃出其不意遂大破之徐乃收衆南还又诏思令幷领冀州流民及葛荣灭还鎭平原后除征东将军金紫光禄大夫转卫将军右光禄大夫天平三年三月卒时年五十一赠骠骑将军定州刺史恃庆从叔景略起家中书博士太和中尚书郎本郡中正出为齐州魏郡平原二郡太守卒景略弟雄字仲略容貌伟异以军功为给事中髙祖曽对羣臣云路仲略好尚书郎才仆射李沖云其人宜为武职遂停转太尉咸阳王録事参军迁伏波将军奉车都尉卒赠顿邱太守景略从祖弟法常幼而修立为郡功曹早卒仪同李神儁与之有旧每云诸路前辈中有路法常足为名士谓必逺至而竟无年天下事诚难知也房亮字景髙清河人也父法延谯郡太守亮好学有节操太和中举秀才为奉朝请拜祕书郎又兼员外散骑侍郎副中书侍郎宋弁使于萧赜还除尚书二千石郎中济州中正兼员外常侍使髙丽髙丽王託疾不拜以亮辱命坐白衣守郎中后除济北太守转平原太守以清严称时冀州刺史京兆王愉据州反平原界在河北与愉接境愉乃遣人説亮啖以荣利亮即斩其使人发兵防捍愉怒遣其大将张灵和率衆攻亮亮督厉兵民喩以逆顺出城拒击大破之寻遭忧解任服终除左将军汲郡太守迁前将军东荆州刺史亮留心抚纳夷夏安之时边州刺史例得一子出身亮不言其子而启弟子超为奉朝请议者称之转平东将军沧州刺史入为光禄大夫加安东将军永安二年卒年七十一赠抚军将军齐州刺史子柬字元约卒于光禄大夫亮弟诠字鳯举尚书郎本州中正卒赠抚军将军齐州刺史诠弟悦字季欣解褐广平王怀国常侍转青州平东府中兵参军加宣威将军迁髙阳太守转广川太守加鎭逺将军普泰中济州刺史张琼表所部置南清河郡仍请悦为太守朝廷从之凡歴三郡民吏安之迁平东将军太中大夫兴和二年卒年七十赠征东将军济州刺史长子超字伯颕武定末司徒録事参军济州大中正超弟昭淮州骠骑大将军府长史曹世表字景昇东魏郡魏人也魏大司马休九世孙祖谟父庆并有学名世表少䘮父举止有礼度性雅正工尺牍涉猎羣书太和二十三年尚书仆射任城王澄奏世表为国子助敎颇失意后转司徒记室与武威贾思伯范阳卢同陇西辛雄等并相友善侍中崔光乡里贵达毎称美之遇患归乡永平中除兖州左将军府司马非其所愿复以病解延昌中除清河太守治官省约百姓安之正光中拜前将军通直散骑常侍大将军京兆王继西征以为从事中郎摄中水兵事自当烦剧论者皆称其能还都拜司空长史孝昌中青齐频年反乱诏世表持节慰喩还都转尚书右丞后加征虏将军出行豫州刺史値萧衍将湛僧珍陷东豫州州民刘获郑辩反于州界为之内应朝廷以源子恭代世表为州以世表为东南道行台率元安平元显伯皇甫邓林等讨之于时贼衆彊断小殷关驿使不通诸将以士马单少皆败散之余不敢复战咸欲保城自固世表时患背肿乃舆病出外唿统军是云寳谓之曰湛僧珍所以敢深入为寇者以获辩皆州民之望为之内应向有驿至知刘获移军欲迎僧珍去此八十里今出其不意一战可破获破则僧珍自走东南清服卿之功也乃简选兵马付寳讨之促令发军自暮出城比晓兵合贼不意官军卒至一战破获诸贼悉平湛僧珍退走唯郑辩与子恭亲旧亡匿子恭所世表召诸将吏衆责子恭收辩斩之传首京师勑遣中使宣㫖慰喩赐马二匹衣服被褥复以世表行豫州事行台如故还朝加左将军兼尚书东道行台㳂河分立鎭戍以傋葛荣行达青州遇患卒时年五十四永熙中赠平东将军齐州刺史潘永基字绍业长乐广宗人也父灵虬中书侍郎永基性通率轻财好施为冀州鎭东府法曹行参军迁威烈将军扬州曲阳戍主转西硖石戍主治陈留南梁二郡事颇有威惠转扬州车骑府主簿累迁虎贲中郎将直寝前将军出为持节平北将军冀州防城都督长乐太守于时葛荣攻信都长围遏水以灌州城永基与刺史元孚同心戮力昼夜防拒外无军援内乏粮储从春至冬力穷乃陷荣欲害孚永基请以身代孚死永安二年除颍川太守迁鎭东将军东除州刺史时萧衍将曹世宗马洪武等率衆来寇永基出讨破之永熙中为征东将军金紫光禄大夫迁车骑将军左光禄大夫寻加卫大将军复除东徐州刺史前后在州为吏民所乐代还京师元象初卒年五十六赠散骑常侍都督冀瀛洲三州诸军事骠骑大将军尚书右仆射司徒公冀州刺史长子子礼州主簿子礼弟子智武定中太尉士曹参军朱元旭字君昇本乐陵人也祖霸眞君末南叛投刘义隆遂居青州之乐陵元旭颇涉子史开解几案起家清河王国常侍太学博士员外散骑侍郎频使髙丽除尚书度支郎中神龟末以郎选不精大加沙汰元旭与陇西辛雄范阳祖莹泰山羊深西平源子恭并以才用见留㝷加鎭逺将军兼尚书右丞仍郎中本州中正时闗西都督萧宝夤启云所统十万食唯一月于是肃宗大怒召问所由録令以下皆推罪于元旭元旭入见于御座前屈指校计宝夤兵粮乃踰一年事乃得释除通直散骑常侍永安初加平东将军尚书左丞光禄大夫后转司农少卿迁卫将军左光禄大夫天平中复拜尚书左丞既无风操俛仰随俗性多机数自容而已于时朝廷分汲郡河内二界挟河之地以立义州安置闗西归款之戸除元旭使持节骠骑将军义州刺史武定三年夏卒于州年六十七赠本将军幽州刺史子敬道武定中司徒长流参军史臣曰阳尼学义之迹世不乏人固逺气正情文学兼致贾思伯门有旧业经明行修唯兄及弟并摽儒素李路器尚所及俱可观者象风采词涉亦当年之俊民房亮曹世表潘永基朱元旭拔萃从宦咸享名器各有由也魏书卷七十二卷七十二考证魏书卷七十二考证阳尼传兆先见于矞姒姒应作似按左传文十年楚范巫矞似注矞似人名范邑之巫也朱元旭传于时朝廷分汲郡河内二界挟河之地以立义州按本书地形志义州兴和二年置寄治汲郡陈城当即其事也挟河即夹河古字通北史作扶风误魏书卷七十二考证魏书卷七十三钦定四库全书魏书卷七十三齐魏收撰列传第六十一奚康生杨大眼崔延伯奚康生河南洛阳人其先代人也世为部落大夫祖直平逺将军柔𤣥镇将入为镇北大将军内外三都大官赐爵长进侯卒赠幽州刺史谥曰简父普怜不仕而卒太和十一年蠕蠕频来寇边柔𤣥镇都将李兠讨击之康生性骁勇有武艺弓力十石矢异常箭为当时所服从兠为前驱军主频战陷陈壮气有闻由是为宗子队主从驾征钟离驾旋济淮五将未渡萧鸾遣将率衆据渚邀断津路髙祖勅曰能破中渚贼者以为直合将军康生时为军主谓友人曰如其克也得畅名绩脱若不㨗命也在天丈夫今日何为不决遂便应募缚筏积柴因风放火烧其船舰依烟直进飞刀乱斫投河溺死者甚衆乃假康生直合将军后以勲除中坚将军太子三校西台直后吐京胡反自号辛支王康生为军主从章武王彬讨之胡遣精骑一千邀路断截康生率五百人拒战破之追至石羊城斩首三十级彬甲卒七千与胡对战分为五军四军俱败康生军独全迁为统军率精骑一千追胡至车突谷诈为坠马胡皆谓死争欲取之康生腾骑奋矛杀伤数十人胡遂奔北辛支轻骑退走去康生百余歩弯弓射之应弦而死因俘其牛羊驼马以万数萧鸾置义阳招诱边民康生复为统军从王肃讨之进围其城鸾将张伏䕶自昇城楼言辞不逊肃令康生射之以彊弓大箭望楼射窻扉开即入应箭而毙彼民见箭皆云狂弩以杀伏护赏帛一千匹又频战再退其军赏三阶帛五百匹萧寳卷将裴叔业率衆围涡阳欲觧义阳之急诏遣高聪等四军徃援之后遣都督广陵侯元衍并皆败退时刺史孟表频启告高祖勅肃遣康生驰徃赴援一战大破之赏二阶帛一千匹及夀春来降也遣康生领羽林一千人给龙廐马两匹驰赴夀春既入其城命集城内旧老宣诏抚赉俄而萧寳卷将桓和顿军梁城陈伯之据硖石民心骇动颇有异谋康生乃防御内外音信不通固城一月援军乃至康生出击桓和伯之等二军并破走之㧞梁城合肥洛口三戍以功迁征虏将军封安武县开国男食邑二百户出为南青州刺史后萧衍郁洲遣军主徐济宼边康生率将出讨破之生擒济赏帛千匹时萧衍闻康生能引彊弓力至十余石故特作大弓两张送与康生康生得弓便㑹集文武乃用平射犹有余力其弓长八尺把中围尺二寸箭麤殆如今之长笛观者以为希世絶伦弓即表送置之武库又萧衍遣将宋黒率衆宼扰彭城时康生遭母忧诏起为别将持节假平南将军领南青州诸军击走之后衍复遣都督临川王萧宏副将张恵绍勒甲十万规宼徐州又假宋黑徐州刺史领衆二万水陆俱进径围髙塜戍诏授康生武衞将军持节假平南将军为别将领羽林三千人骑歩甲士随便割配康生一战败之还京召见宴㑹赏帛千匹赐骅骝御胡马一匹出为平西将军华州刺史颇有声绩转泾州刺史仍本将军以輙用官炭瓦为御史所劾削除官爵㝷㫖复之萧衍直合将军徐元明戍于郁州杀其刺史张稷以城内附诏遣康生迎接赐细御银纒槊一张并枣奈果靣勅曰果者果如朕心枣者早遂朕意未发之间郁州复叛时扬州别驾裴绚谋反除康生平东将军为别将领羽林四千讨之㑹事平不行遭父忧起为平西将军西中郎将是嵗大举征蜀假康生安西将军领歩骑三万邪趣绵竹至陇右世宗崩班师除卫尉卿出为抚军将军相州刺史在州以天旱令人鞭石虎画像复就西门豹祠祈雨不获令吏取豹舌未几二儿暴䘮身亦遇疾巫以为虎豹之祟徴拜光禄卿领右衞将军与元义同谋废灵太后迁抚军大将军河南尹仍右衞领左右与子难娶左衞将军侯刚女即元义妹夫也义以其通姻深相委託三人率多俱宿禁内时或迭出义以康生子难为千牛偹身康生性麤武言气髙下义稍惮之见于颜色康生亦㣲惧不安正光二年三月肃宗朝灵太后于西林园文武侍坐酒酣迭舞次至康生康生乃为力士舞及扵折旋每顾视太后举手蹈足瞋目颔首为杀縳之势太后解其意而不敢言日暮太后欲携肃宗宿宣光殿侯刚曰至尊已朝讫嫔御在南何劳留宿康生曰至尊陛下儿随陛下将东西更复访问谁羣臣莫敢应灵太后自起援肃宗臂下堂而去康生大唿唱万嵗扵后近侍皆唱万嵗肃宗引前入合左右竞相排合不得闭康生夺其子难千牛刀斫直后元思辅乃得定肃宗既上殿康生时有酒势将出处分遂为义所执鏁于门下至晓义不出令侍中黄门仆射尚书等十余人就康生所讯其事处康生斩刑难处绞刑义与刚并在内矫诏决之康生如奏难恕死从流难哭拜辞父康生忻子免死又亦慷慨了不悲泣语其子云我不反死汝何为哭也有司驱逼奔走赴市时已昏闇行刑人注刀数下不死于地刻截咸言禀义意㫖过至苦痛尝食典御奚混与康生同执刀入内亦就市绞刑康生乆为将及临州尹多所杀戮而乃信向佛道数舍其居宅以立寺塔凡歴四州皆有建置死时五十四子难年十八以侯刚子婿得停百日竟徙安州后尚书卢同为行台义令杀之康生于南山立佛图三层先死忽梦崩坏沙门有为解云檀越当不吉利无人供飬佛图故崩耳康生称然竟及祸灵太后反政赠都督冀瀛沧三州诸军事骠骑大将军司空公冀州刺史又追封夀张县开国侯食邑一千户子刚袭武定中青州开府主簿齐受禅爵例降刚弟定国袭康生安武县开国男杨大眼武都氐难当之孙也少有胆气跳走如飞然侧出不为其宗亲顾待颇有饥寒之切太和中起家奉朝请时高祖自代将南伐令尚书李沖典选征官大眼徃求焉沖弗许大眼曰尚书不见知听下官出一技便出长绳三丈许系髻而走绳直如矢马驰不及见者莫不惊叹沖曰自千载以来未有逸材若此者也遂用为军主大眼顾谓同竂曰吾之今日所谓蛟龙得水之秋自此一举终不复与诸君齐列矣未几迁为统军从高祖征宛叶穰邓九江钟离之间所经战陈莫不勇冠六军世宗初裴叔业以夀春内附大眼与奚康生等率衆先入以功封安成县开国子食邑三百戸除直合将军㝷加辅国将军㳺击将军出为征虏将军东荆州刺史时蛮酋樊秀安等反诏大眼为别将𨽻都督李崇讨平之大眼妻潘氏善骑射自诣军省大眼至于攻陈逰猎之际大眼令妻潘戎装或齐镳战场或并驱林壑及至还营同坐幕下对诸寮佐言笑自得时指之谓人曰此潘将军也萧衍遣其前江州刺史王茂先率衆数万次于樊雍招诱蛮夏规立宛州又令其所署宛州刺史雷豹狼军主曹仲宗等领衆二万偷据河南城世宗以大眼为武衞将军假平南将军持节都督统军曹敬邴虬樊鲁等诸军讨茂先等大破之斩衍辅国将军王花龙骧将军申天化俘馘七千有余衍又遣其舅张惠绍总率衆军窃据宿豫又假大眼平东将军为别将与都督邢峦讨破之遂乘胜长驱与中山王英同围钟离大眼军城东守淮桥东西二道属水汛长大眼所绾统军刘神符公孙祉两军夜中争桥奔退大眼不能禁相㝷而走坐徙为营州兵永平中世宗追其前勋起为试守中山内史时高肇征蜀世宗虑萧衍侵轶徐扬乃徴大眼为太尉长史持节假平南将军东征别将𨽻都督元遥遏御淮肥大眼至京师时人思其雄勇喜其更用台省闾卷观者如市大眼次谯南世宗崩时萧衍遣将康绚扵浮山遏淮规浸夀春诏加大眼光禄大夫率诸军镇荆山复其封邑后与萧寳夤俱徃淮堰不能克遂扵堰上流凿渠决水而还加平东将军大眼善骑乘装束雄竦擐甲折旋见称当世抚廵士卒唿为儿子及见伤痍为之流泣自为将帅恒身先兵士冲突坚陈出入不疑当其锋者莫不摧拉南贼前后所遣督将军未渡江预皆畏慑𫝊言淮泗荆沔之间有童儿啼者恐之云杨大眼至无不即止王肃弟子秉之初归国也谓大眼曰在南闻君之名以为眼如车轮及见乃不异人大眼曰旗鼓相望瞋眸奋发足使君目不能视何必大如车轮当世推其骁果皆以为闗张弗之过也然征淮堰之役喜怒无常捶挞过度军士颇憾焉识者以为性侈所致又以本将军出为荆州刺史常缚蒿为人衣以青布而射之召诸蛮渠指示之曰卿等若作贼吾政如此相杀也又北淯郡尝有虎害大眼搏而获之斩其头悬于穰市自是荆蛮相谓曰杨公恶人常作我蛮形以射之又深山之虎尚所不免遂不敢复为宼盗在州二年而卒大眼虽不学恒遣人读书坐而听之悉皆记识令作露布皆口授之而竟不多识字也有三子长甑生次领军次征南皆潘氏所生气干咸有父风初大眼徙营州潘在洛阳颇有失行及为中山大眼侧生女夫赵延寳言之于大眼大眼怒幽潘而杀之后娶继室元氏大眼之死也甑生等问印绶所在时元始懐孕自指其腹谓甑生等曰开国当我儿袭之汝等婢子勿有所望甑生深以为恨及大眼䘮将还京出城东七里营车而宿夜二更甑生等开大眼棺延寳怪而问之征南射杀之元怖走入水征南又弯弓射之甑生曰天下岂有害母之人乃止遂取大眼尸令人马上抱之左右扶挟以叛荆人畏甑生等骁勇不敢苦追奔于襄阳遂归萧衍崔延伯博陵人也祖夀扵彭城䧟入江南延伯有气力少以勇壮闻仕萧赜为縁淮逰军带濠口戍主太和中入国高祖深嘉之常为统帅胆气絶人兼有谋略所在征讨咸立战功积劳稍进除征虏将军荆州刺史赐爵定陵男荆州土险蛮左为宼每有聚结延伯輙自讨之莫不摧殄由是穰土怗然无敢为患永平中转后将军幽州刺史萧衍遣其左游击将军赵祖恱率衆偷据崃石诏延伯为别将与都督崔亮讨之亮令延伯守下蔡延伯与别将伊瓫生挟淮为营延伯遂取车轮去辋削锐其辐两两接对揉竹为桓贯连相属并十余道横水为桥两头施大辘轳出没任情不可烧斫既断祖悦等走路又令舟舸不通由是衍军不能赴救祖悦合军咸见俘虏于军拜平南将军光禄大夫延伯与杨大眼等至自淮阳灵太后幸西林园引见延伯等太后曰卿等志尚雄勐皆国之名将比平崃石公私庆快此乃卿等之功也但淮堰仍在宜湏豫谋故引卿等亲共量算各出一图以为后计大眼对曰臣輙谓水陆二道一时俱下徃无不尅延伯曰臣今輙难大眼既对圣颜荅㫖宜实水南水北各有沟渎陆地之计如何可前愚臣短见愿圣心愍水兵之勤苦给复一年専习水战脱有不虞召便可用徃无不获灵太后曰卿之所言深是宜要当勅如请二年除安北将军并州刺史在州贪汚闻扵逺近还为金紫光禄大夫出为镇南将军行岐州刺史假征西将军赐骅骝马一匹正光五年秋以徃在扬州建淮桥之勋封当利县开国男食邑二百戸㝷増邑一百户改封新丰进爵为子时莫折念生兄天生下陇东宼征西将军元志为天生所擒贼衆甚盛进屯黑水诏延伯为使持节征西将军西道都督与行台萧寳夤讨之寳夤与延伯结垒马嵬南北相去百余歩寳夤日集督将论讨贼方略延伯每云贼新制胜难与争锋寳夤正色责之曰君荷国宠灵总戎出讨便是安危所系每云贼不可讨以示怯懦损威挫气乃君之罪延伯明晨诣寳夤自谢仍云今当仰为明公参贼勇怯延伯选精兵数千下渡黒水列陈西进以向贼营寳夤率衆扵水东㝷原西北以示后继于时贼衆大盛水西一里营营连接延伯径至贼垒扬威愶之徐而还退贼以延伯衆少开营竞追衆过十倍临水逼蹙寳夤亲观之惧有亏损延伯不与其战身自殿后抽衆东渡转运如神湏臾济尽徐乃自渡贼徒夺气相率还营寳夤大悦谓官属曰崔公古之关张也今年何患不制贼延伯驰见寳夤曰此贼非老奴敌公但坐看后日延伯勒衆而出寳夤为后拒天生悉衆来战延伯申令将士身先士卒䧟其前锋扵是勇锐竞进大破之俘斩十余万追奔及扵小陇秦贼劲彊诸将所惮朝廷初议遣将咸云非延伯无以定之果能克敌授右衞将军于时万俟丑奴宿勤明逹等宼掠泾州先是卢祖迁伊瓫生数将等皆以元志前行之始同时发雍从六陌道将取高平志败仍停泾部延伯既破秦贼乃与寳夤率衆㑹扵安定甲卒十二万鐡马八千匹军威甚盛丑奴置营泾州西北七十里当原城时或轻骑暂来挑战大兵未交便示奔北延伯矜功负胜遂唱议先驱伐木别造大排内为鏁柱敎习彊兵负而趋走号为排城战士在外辎重居中自泾州縁原北上衆军将出讨贼未战之间有贼数百骑诈持文书云是降簿乞且缓师寳夤延伯谓其事实逡廵未阅俄而宿勤明达率衆自东北而至乞降之贼从西竞下诸军前后受敌延伯上马突陈贼势摧挫便尔逐北径造其营贼本轻骑延伯军兼歩卒兵力疲怠贼乃乗间得入排城延伯军遂大败死伤者将有二万寳夤歛军退保泾州延伯修缮器械购募骁勇复从泾州西进去贼彭阬谷栅七里结营延伯耻前挫辱不报寳夤独出袭贼大破之俄顷间平其数栅贼皆逃遁见兵人採掠散乱不整还来冲突遂大奔败延伯中流矢为贼所害士卒死者万余人延伯善将抚能得衆心与康生大眼为诸将之冠延伯末路功名尤重时大宼未平而延伯死朝野叹惧焉赠使持节车骑大将军仪同三司定州刺史谥曰武烈又有王足者骁果多䇿略𨽻邢峦伐蜀所在克㨗诏行益州刺史遂围涪城蜀人大震世宗复以羊祉为益州足闻而引退后遂奔萧衍次有王神念足之流也后自颍川太守奔江南又冀州李叔仁叔仁弟龙瓌以勇壮为将统叔仁位至车骑大将军仪同三司陈郡开国公后为梁州刺史殁扵关西龙瓌正光中北征战死白道其平州刺史王买奴南秦州刺史曹敬南兖州刺史樊鲁益州刺史邴虬𤣥州刺史邢豹及屈祖严思达吕叵崔袭柴庆宗宗正珍孙卢祖迁高智方俱为将帅并有攻讨之名而事迹不存无以编録然未若康生大眼延伯尤着也史臣曰人主闻鞞鼓之响则思将帅之臣何则夷难平暴折冲御侮为国之所系也康生等俱以熊虎之姿奋征伐之气亦一时之骁勐壮士之功名也魏书卷七十三卷七十三考证魏书卷七十三考证崔延伯传贼徒夺气相率还营夺监本譌作奋今改正魏书卷七十三考证魏书卷七十四钦定四库全书魏书卷七十四齐魏收撰列传第六十二尒朱荣尒朱荣字天寳北秀容人也其先居于尒朱川因为氏焉常领部落世为酋帅髙祖羽健登国初为领民酋长率契胡武士千七百人从驾平晋阳定中山论功拜散骑常侍以居秀容川诏割方三百里封之长为世业太祖初以南秀容川原沃衍欲令居之羽健曰臣家世奉国给侍左右北秀容既在刬内差近京师岂以沃塉更迁逺地太祖许之所居之处曽有狗䑛地因而穿之得甘泉焉至今名狗舐泉羽健世祖时卒曽祖郁德祖代勤继为领民酋长代勤世祖敬哀皇后之舅以外亲兼数征伐有功给复百年除立义将军曽围山而猎部民射兽误中其髀代勤仍令拔箭竟不推问曰此既过误何忍加罪部内闻之咸感其意髙宗末假宁南将军除肆州刺史髙祖赐爵梁郡公以老致仕嵗赐帛百匹以为常年九十一卒赐帛五百匹布二百匹赠镇南将军并州刺史谥曰荘孝荘初荣有翼戴之勋追赠太师司徒公录尚书事父新兴太和中继为酋长家世豪擅财货丰嬴曽行马羣见一白蛇头有两角游于马前新兴异之谓曰尔若有神令我畜牧蕃息自是之后日觉滋盛牛羊驼马色别为羣谷量而已朝廷每有征讨辄献私马兼备资粮助裨军用髙祖嘉之除右将军光禄大夫及迁洛后特听冬朝京师夏归部落每入朝诸王公朝贵竞以珍翫遗之新兴亦报以名马转散骑常侍平北将军秀容第一领民酋长新兴每春秋二时恒与妻子阅畜牧于川泽射猎自娱肃宗世以年老启求𫝊爵于荣朝廷许之正光中卒年七十四赠散骑常侍平北将军恒州刺史谥曰简孝荘初赠假黄钺侍中太师相国西河郡王荣絜白美容貎幼而神机明决及长好射猎每设围誓衆便为军陈之法号令严肃衆莫敢犯秀容界有池三所在髙山之上清深不测相传曰祁连池魏言天池也父新兴曽与荣游池上忽闻箫皷之音新兴谓荣曰古老相传凡闻此声皆至公辅吾今年已衰暮当为汝耳汝其勉之荣袭爵后除直寝游击将军正光中四方兵起遂散畜牧招合义勇给其衣马蠕蠕主阿那瓌宼掠北鄙诏假荣节冠军将军别将𨽻都督李崇北征荣率其新部四千人追击度碛不及而还秀容内附胡民乞扶莫于破郡杀太守南秀容牧子万子乞真反叛杀太仆卿陆延并州牧子素和婆崘崄作逆荣并前后讨平之迁直合将军冠军将军仍别将内附叛胡乞歩落坚胡刘阿如等作乱𤓰肆勅勒北列歩若反于沃阳荣并灭之以功封安平县开国侯食邑一千户㝷加通直散骑常侍勅勒解律洛阳作逆桑干西与费也头牧子迭相掎角荣率骑破洛阳于深井逐牧子于河西进号平北将军光禄大夫假安北将军为北道都督㝷除武卫将军俄加使持节安北将军都督恒朔讨虏诸军假抚军将军进封博陵郡公増邑五百戸其梁郡前爵听赐第二子时荣率衆至肆州刺史尉庆賔畏恶之闭城不纳荣怒攻㧞之乃署其从叔羽生为刺史执庆賔于秀容自是荣兵威渐盛朝廷亦不能罪责也㝷除镇北将军鲜于修礼之反也荣表东讨复进号征东将军右卫将军假车骑将军都督并肆汾广恒云六州诸军事进为大都督加金紫光禄大夫时杜洛周陷中山于时车驾声将北讨以荣为左军不行及葛荣吞洛周凶势转盛荣恐其南逼邺城表求遣骑三千东援相州肃宗不许又迁车骑将军右光禄大夫㝷进位仪同三司荣以山东贼盛虑其西逸乃遣兵固守滏口以防之复上书曰臣前以二州频反大军丧败河北无援实虑南侵故令精骑三千出援相州京师影响断其南望贼闻此衆当亦息图使还奉勑云念生袅勠寳夤受擒丑奴明逹并送诚款三辅告谧闗陇载宁费穆虎旅大翦妖蛮两绛狂蜀渐已稽颡又承北海王颢率衆二万出镇相州北海皇孙名位崇重镇抚邺城实副羣望惟愿广其配衣及机早遣今闗西虽平兵未可役山南隣贼理无发召王师虽衆频被摧北人情危怯实谓难用若不更思方略无以万全如臣愚量蠕蠕主阿那瓌荷国厚恩未应忘报求乞一使慰喻那瓌即遣发兵东引直趣下口扬威振武以蹑其背北海之军镇抚相部严加警备以当其前臣麾下虽少辄尽力命自井陉以北隘口以西分防险要攻其肘腋葛荣虽并洛周威恩未着人类差异形势可分于是荣遂严勒部曲广召义勇北捍马邑东塞井陉㝷属肃宗崩事出仓卒荣闻之大怒谓郑俨徐纥为之与元天穆等密议称兵入匡朝廷讨定之乃抗表曰伏承大行皇帝背弃万方奉讳号踊五内摧剥仰㝷诏㫖实用惊惋今海内草草异口一言皆云大行皇帝鸩毒致祸臣等外听讼言内自追测去月二十五日圣体康悆至于二十六日奄忽昇遐卽事观望实有所惑且天子寝疾侍臣不离左右亲贵名医瞻仰患状面奉音㫖亲承顾託岂容不豫初不召医崩弃曽无亲奉欲使天下不为恠愕四海不为丧气岂可得乎复皇后女生称为储两疑惑朝野虚行庆宥宗庙之灵见欺兆民之望已失使七百危于累卵社稷坠于一朝方选君婴孩之中寄治乳抱之日使姦竖专朝贼臣乱纪惟欲指影以行权假形而弄诏此则掩眼捕雀塞耳盗钟今泰陇尘飞赵魏雾合寳夤丑奴势逼豳雍葛荣就德凭陵河海楚兵吴卒密迩在郊古人有言邦之不臧隣之福也一旦闻此谁不闚𨵦窃惟大行皇帝圣德驭宇继体正君犹边烽迭举妖宼不灭况今从佞臣之计随亲戚之谈举潘嫔之女以诳百姓奉未言之儿而临四海欲使海内安乂愚臣所未闻也伏愿留圣善之慈回须臾之虑照臣忠诚录臣至款听臣赴阙预参大议问侍臣帝崩之由访禁旅不知之状以徐郑之徒付之司败雪同天之耻谢远近之怨然后更召宗亲推其年德声副遐迩改承宝祚则四海更苏百姓幸甚于是遂勒所统将赴京师灵太后甚惧诏以李神轨为大都督将于大行杜防荣抗表之始遣从子天光亲信奚毅及仓头王相入洛与从弟世隆密议废立天光乃见荘帝具论荣心帝许之天光等还北荣发晋阳犹疑所立乃以铜铸髙祖及咸阳王禧等六王子孙像成者当奉为主惟荘帝独就师次河内重遣王相密来奉迎帝与兄彭城王劭弟始平王子正于髙渚濳渡以赴之荣军将士咸称万嵗于时武泰元年四月九日也十一日荣奉帝为主诏以荣为使持节侍中都督中外诸军事大将军开府兼尚书令领军将军领左右太原王食邑二万户十二日百官皆朝于行宫十三日荣惑武卫将军费穆之説乃引迎驾百官于行宫西北云欲祭天朝士既集列骑围遶责天下丧乱明帝卒崩之由云皆缘此等贪虐不相匡弼所致因纵兵乱害王公卿士皆敛手就戮死者千三百余人皇弟皇兄并亦见害灵太后少主其日暴崩荣遂有大志令御史赵元则造禅文遣数十人迁帝于河桥至夜四更中复奉帝南还营幕帝忧愤无计乃令人喻㫖于荣曰帝王迭袭盛衰无常旣属屯运四方瓦解将军仗义而起前无横陈此乃天意非人力也我本相投规存性命帝王重位岂敢妄希直是将军见逼权顺所请耳今玺运已移天命有在宜时即尊号将军必若推而不居存魏社稷亦任更择亲贤共相辅戴荣旣有异图遂铸金为已像数四不成时幽州人刘灵助善卜占为荣所信言天时人事必不可尔荣亦精神恍惚不自支持乆而方悟遂便愧悔于是献武王荣外兵参军司马子如等切谏陈不可之理荣曰愆误若是惟当以死谢朝廷今日安危之机计将何出献武王等曰未若还奉长乐以安天下于是还奉荘帝十四日舆驾入宫于时或云荣欲迁都晋阳或云欲肆兵大掠迭相惊恐人情骇震京邑士子不一存率皆逃窜无敢出者直卫空虚官守废旷荣闻之上书曰臣世荷蕃寄征讨累年奉忠王室志存效死直以太后滛乱孝明暴崩遂率义兵扶立社稷陛下登祚之始人情未安大兵交际难可齐一诸王朝贵横死者衆臣今粉躯不足塞徃责以谢亡者然追荣襃德谓之不朽乞降天慈㣲申私责无上王请追尊帝号诸王刺史乞赠三司其位班三品请赠令仆五品之官各赠方伯六品已下及白民赠以镇郡诸死者无后听继即授封爵均其髙下节级别科使恩洽存亡有慰生死诏曰览表不胜鲠塞朕德行无感致滋酷滥㝷绎徃事实切于怀可如所表自兹已后赠终叨滥庸人贱品动至大官为识者所不贵武定中齐文襄王始革其失追襃有典焉荣启帝遣使循城劳问于是人情遂安朝士逃亡者亦稍来归阙荣又奏请番直朔望之日引见三公令仆尚书九卿及司州牧河南尹洛阳河隂执事之官参论国治经纶王道以为常式五月荣还晋阳七月诏曰干坤统物星象赞其功皇王御运股肱匡其业是以周道中缺齐晋立济世之忠殷祚或亏彭韦振救时之节自前朝失御厄运荐臻太原王荣爰戴朕躬推临万国勋踰伊霍功格二仪王室不坏伊人是頼可柱国大将军兼录尚书事余如故时葛荣将向京师衆号百万相州刺史李神轨闭门自守贼锋已过汲郡所在村坞悉被略荣启求讨之九月乃率精骑七千马皆有副倍道兼行东出滏口葛荣为贼既乆横行河北时衆寡非敌议者谓无制贼之理葛荣闻之喜见于色乃令其衆曰此易与耳诸人俱办长绳至便缚取葛荣自邺以北列陈数十里箕张而进荣潜军山谷为竒兵分督将已上三人为一处处有数百骑令所在扬尘鼓譟使贼不测多少又以人马逼战刀不如棒密勒军士马上各赍神棒一枚置于马侧至于战时不听斩级以棒棒之而已虑废腾逐也乃分命壮勇所当冲突号令严明战士同奋荣身自陷陈出于贼后表里合击大破之于陈擒葛荣余衆悉降荣以贼徒既衆若即分割恐其疑惧或更结聚乃普告勒各从所乐亲属相随任所居止于是羣情喜悦登即四散数十万衆一朝散尽待出百里之外乃始分道押领随便安置咸得其宜擢其渠帅量才授用新附者咸安时人服其处分机速乃槛车送葛荣赴阙诏曰功格天地钖命之位必崇道济生民襃赏之名宜大是以有莘赞亳不次之号爰归渭叟翼周殊世之班载集况导源积石袭构崐山门踵英猷弼成鸿业抗髙天之摧柱振厚地之絶维德冠五侯勋髙九伯者哉太原王荣代荷蕃宠世载忠烈入匡頽运出勦元兇使积年之雾倐焉涤荡数载之尘一朝清谧燕恒既泰赵魏还苏比绩况功古今莫二若不式稽旧典増是礼数将何以昭德报功远明国范可大丞相都督河北畿外诸军事増邑一万户通前三万余官悉如故初荣之将讨葛荣也军次襄垣遂令军士列围大猎有双兔起于马前荣乃跃马弯弓而誓之曰中之则擒葛荣不中则否既而并应弦而殪三军咸悦及破贼之后即命立碑于其所号双兔碑荣将战之夜梦一人从葛荣索千牛刀而葛荣初不肯与此人自称我是道武皇帝汝何敢违葛荣乃奉刀此人手持授荣既寤而喜自知必胜又诏曰我皇魏道契神元德光灵范源先二象化穆五才三歴与日月惟休金鼎共干坤俱永而正光之末皇运时屯百揆咸乱九宫失叙朝野抚膺士女嗟怨遂使四海土崩九区瓦解逆贼杜周䖍刘燕代妖宼葛荣假噬魏赵常山易水戎鼓夜惊冰井丛台胡尘昼合朔南乆已丘墟河北殆成灰烬宗庙怀匪安之虑社稷急不测之忧大丞相太原王荣道镜域中德光区外神昭藏徃思实知来义踵先勋忠资曩烈遂能大建义谋收集忠勇熊罴竞逐虎豹争先轩翥南溟搏风北极气震林原势动山岳弔民伐罪歼此鲸鲵戮卒多于长平积器髙于熊耳秦晋闻声而丧胆齐莒侧听而詟息中兴之业是乎再隆太平之基兹焉更始虽复伊霍宣翼之功桓文崇赞之道何足以髣髴鸿踪比勋盛烈道格普天仁沾率土振古以来未有其比若不广钖山河大开土宇何以表大义之崇髙摽盛德之广逺可以冀州之长乐相州之南赵定州之博陵沧州之浮阳平州之辽西燕州之上谷幽州之渔阳等七郡各万户通前满十万户为太原国邑又进位太师余如故建义初北海王元颢南奔萧衍衍乃立为魏主资以兵将时邢杲宼乱三齐与颢应接朝廷以颢孤弱不以为虑永安三年春诏大将军元穆先平齐地然后回师征颢颢以大军未还乘虚征进既䧟梁国鼓行而西荥阳虎牢并皆不守五月车驾出幸河北事出不虞天下改望荣闻之即时驰传朝行宫于上党之长子行其部分舆驾于是南辕荣为前驱旬日之间兵马大集资粮器仗继踵而至天穆既平邢杲亦渡河以㑹车驾颢都督宗正珍孙河内太守元袭固守不降荣攻而克之斩珍孙元袭以狥帝幸河内城荣与颢相持于河上颢令都督安豊王延明缘河据守荣既未有舟船不得即渡议欲还北更图后举黄门郎杨侃髙道穆等并谓大军若还失天下之望固执以为不可语在侃等传属马渚诸杨云有小船数艘求为乡导荣乃令都督尒朱兆等率精骑夜济登岸奋击颢子领军将军冠受率马歩五千拒战兆大破之临陈擒冠受延明闻冠受见擒遂自逃散颢便率麾下南奔事在其传车驾渡河入居华林园诏曰周武奉时借十乱以纂厯汉祖先天资三杰以除暴理民济治斯道未爽使持节柱国大将军大丞相太原王荣蕴伏风烟抱含日月总奇正以成术兼文武而为资昔处乱朝韬光戢翼秣马冀北厉兵晋阳伫龙颜而振腕想日角以叹息忠勇奋发虎士如林义功始立所向风靡故能芟夷羣恶振此頽纲俾朕寡昧获承鸿緖虽大位克正而衆盗未息葛荣跋扈仍乱中原建旗伐罪授首歼馘元颢凶顽构成巨衅阻弄呉楚亏污宗社朕徙御北徂劬劳鞍甲王闻难星奔一举大定下洽民和上匡王室鸿勋巨绩书契所未纪饮至䇿勋事絶于比况非常之功必有非常之赏可天柱大将军此官虽访古无闻今员未有太祖已前増置此号式遵典故用钖殊礼又宜开土宇可増封十万通前二十万加前后部羽葆鼓吹余如故荣㝷还晋阳先是葛荣枝党韩娄仍据幽平二州荣遣都督侯渊讨斩之时贼帅万俟丑奴萧宝夤拥衆豳泾兇势日盛荣遣其从子天光为雍州刺史令率都督贺㧞岳侯莫陈悦等总衆入闗讨之天光既至雍州以衆少不敌逡廵未集荣大怒遣其骑兵参军刘贵驰驿诣军加天光杖罚天光等大惧乃进讨连破之擒丑奴寳夤并槛车送阙天光又擒王庆云万俟道乐闗西悉平于是天下大难便以尽矣荣性好猎不舍寒暑至于列围而进必须齐一虽遇阻险不得回避虎豹逸围者坐死其下甚苦之太宰元天穆从容谓荣曰大王勋济天下四方无事惟宜调政飬民顺时蒐狩何必盛夏驰逐伤犯和气荣便攘肘谓天穆曰太后女主不能自正推奉天子者此是人臣常节葛荣之徒本是奴才乘时作乱妄自署假譬如奴走擒获便休顷来受国大宠未能开拓境土混一海内何宜今日便言勋也如闻朝士犹自寛纵今秋欲共兄戒勒士马校猎嵩原令贪汚朝贵入围搏虎仍出鲁阳歴三荆悉拥生蛮北填六镇回军之际因平汾胡明年简练精骑分出江淮萧衍若降乞万户侯如其不降径渡数千骑便徃缚取待六合宁一八表无尘然后共兄奉天子廵四方观风俗布政教如此乃可称勋耳今若止猎兵士懈怠安可复用也荣身虽居外恒遥制朝廷广布亲戚列为左右伺察动静大小必知或有侥倖求官者皆诣荣承候得其启请无不遂之曽闗补定州曲阳县令吏部尚书李神儁以阶悬不奉别更拟人荣闻大怒即遣其所补者徃夺其任荣使入京虽复微蔑朝贵见之莫不倾靡及至阙下未得通奏恃荣威势至乃忿怒荣曽启北人为河南诸州荘帝未许天穆入见面启曰天柱既有大功若请普代天下官属恐陛下亦不得违之如何启数人为州便停不用帝正色曰天柱若不为人臣朕亦须代如其犹存臣节无代天下百官理此事复何足论荣闻所启不允大为恚恨曰天子由谁得立今乃不用我语荘帝外廹于荣恒怏怏不悦兼惩荣河隂之事恐终难保又城阳王徽侍中李彧等欲擅威权惧荣害之复相闲构日月滋甚于是荘帝密有图荣之意三年九月荣启将入朝朝士虑其有变荘帝又畏恶之荣从弟世隆与荣书劝其不来荣妻北乡郡长公主亦劝不行荣并不从帝既图荣荣至入见即欲害之以天穆在并恐为后患故隠忍未发荣之入洛有人告荣云帝欲图之荣即具奏帝曰外人告云亦言王欲害我我岂信之于是荣不自疑每入谒帝从人不过数十又皆挺身不持兵仗及天穆至帝伏兵于明光殿东廊引荣及荣长子菩提天穆等俱入坐定光禄少卿鲁安典御李侃晞等抽刀而至荣窘廹起投御坐帝先横刀膝下遂手刃之安等乱斫荣与天穆菩提同时俱死荣时年三十八于是内外喜呌声满京城既而大赦前废帝初世隆等得志乃诏曰故使持节侍中都督河北诸军事天柱大将军大丞相太师领左右兼录尚书北道大行台太原王荣功济区夏诚贯幽明天不憗遗奄从物化追终襃绩列代通谟纪德铭勋前王令范可赠假黄钺相国录尚书事司州牧使持节侍中将军王如故又诏曰故假黄钺持节侍中相国录尚书都督中外诸军事天柱大将军司州牧太原王荣惟岳降灵应期作辅功侔伊霍德契桓文方籍栋梁永康国命道长运短震悼兼深前已襃赠用彰厥美然礼数弗穷文物有阙逺近之望犹或未尽宜循旧典更加殊钖可追号为晋王加九钖给九旒銮辂虎贲班劔三百人辒辌车凖晋太宰安平献王故事谥曰武诏曰武泰之末干枢中圯丕基寳命有若缀旒晋王荣固天所纵世秉忠诚一匡邦国再造区夏俾我頽纲于斯复振虽勋铭王府德被管絃而从祀之礼于兹尚阙非所以酬懋赏于当时腾殊绩于不朽宜遵旧典配享髙祖庙庭菩提肃宗末拜羽林监㝷转直合将军孝荘初以荣翼戴之勋超授散骑常侍平北将军中书令转太常卿迁骠骑大将军开府仪同三司加侍中特进死时年十四前废帝初赠侍中骠骑大将军司徒公冀州刺史谥曰惠菩提弟义罗孝荘初除散骑常侍武卫将军初袭爵梁郡公又进爵为王㝷卒赠侍中车骑将军司空公雍州刺史义罗弟文殊建义初封平昌郡开国公进爵为王孝静初转袭荣爵太原王薨于晋阳时年九嵗文殊弟文畅初封昌乐郡开国公食邑二千户以荣破葛贼之勋进爵为王増邑千户超授散骑常侍抚军将军后除肆州刺史仍本将军加开府仪同三司武定三年春坐与前东郡太守任曹等谋反伏诛时年十八文畅弟文略袭爵梁郡王武定末抚军将军光禄大夫史臣曰太祖抚运乘时奄开王业世祖以武功一海内髙祖以文德革天下世宗之后政道颇亏及明皇幼沖女主南面始则于忠专恣继以元义权重握赏罚之柄擅生杀之威荣悴在亲疎贵贱由离合附㑹者结之以子女进趋者要之以金帛且佞谀用事功勤不赏居官肆其聚敛乘势极其陵暴于是四海嚣然已有羣飞之渐矣逮于灵后反政宣滛于朝郑俨手运天机口吐王制李轨徐纥刺促以求先元略元徽喔咿以竞入私利毕举公道尽亡遐迩怨愤天下鼎沸倾覆之征于此至矣尒朱荣缘将帅之列借部衆之用属肃宗暴崩民怨神怒遂有匡頽拯敝之志援主逐恶之图盖天启之也于是上下离心文武解体咸企忠义之声俱听桓文之举劳不汗马朝野靡然扶翼懿亲宗祏有主祀魏配天不殒旧物及夫擒葛荣诛元颢戮邢杲剪韩娄丑奴寳夤咸袅马市此诸魁者或据象魏或僭号令人谓秉皇符身各谋帝业非徒鼠窃狗盗一城一聚而已茍非荣之致力克夷大难则不知几人称帝几人称王也然则荣之功烈亦已茂乎而始则希觊非望睥睨宸极终乃灵后少帝沉流不反河隂之下衣冠涂地此其所以得罪人神而终于夷戮也向使荣无姦忍之失修德义之风则彭韦伊霍夫何足数至于末迹见猜地逼贻毙斯则蒯通致説于韩王也魏书卷七十四卷七十四考证魏书卷七十四考证尒朱荣传三厯与日月惟休金鼎共干坤俱永三应作玉干寳搜神记虞舜耕于歴山得玉厯于河际之巖舜知天命在已体道不倦魏书卷七十四考证魏书卷七十五钦定四库全书魏书卷七十五齐魏收撰列传第六十三尒朱兆尒朱彦伯尒朱度律尒朱天光尒朱兆字万仁荣从子也少骁勐善骑射手格勐兽硚㨗过人数从荣游猎至于穷巗絶涧人所不能升降者兆先之荣以此特加赏爱任爲爪牙荣曾送台使见二鹿乃命兆前止授二箭曰可取此鹿供今食也遂停马构火以待之俄然兆获其一荣欲矜夸使人责兆曰何不尽取杖之五十后以军功除平逺将军歩兵校尉荣之入洛兆兼前锋都督及孝庄即阼特除中军将军金紫光禄大夫又假骁骑将军建兴太守寻除使持节车骑将军武衞将军左光禄大夫都督颍川郡开国公食邑千二百戸后从上党王天穆讨平邢杲及元颢之屯于河桥荣遣兆与贺拔胜等自马渚西夜渡数百骑袭击颢子冠受擒之又进破安丰王延明颢于是退走庄帝还宫论功除散骑常侍车骑大将军仪同三司增邑八百戸爲汾州刺史复増邑一千户寻加侍中骠骑大将军又增邑五百戸及尒朱荣死也兆自汾州率骑据晋阳元晖立授兆大将军爵爲王兆与世隆等定谋攻洛兆遂率衆南出进达太行大都督源子恭下都督史仵龙开垒降兆子恭退走兆轻兵倍道从河梁西渉渡掩袭京邑先是河边人梦神谓已曰尒朱家欲渡河用尔作灅波津令爲之缩水脉月余梦者死及兆至有行人自言知水浅处以草往往表揷而导道焉忽失其所在兆遂策马涉渡是日暴风鼓怒黄尘涨天骑叩宫门宿衞乃觉弯弓欲射袍拨弦矢不得发一时散走帝歩出云龙门外爲兆骑所系幽于永宁佛寺兆扑杀皇子污辱妃嫔纵兵虏掠停洛旬余先令衞送庄帝于晋阳兆后于河梁监閲财货遂害帝于五级寺初兆将向洛也遣使招齐献武王欲与同举王时爲晋州刺史谓长史孙腾曰臣而伐君其逆已甚我今不往彼必致恨卿可往申吾意但云山蜀未平今方攻讨不可委之而去致有后忧定蜀之日当隔河爲掎角之势如此报之以观其趣腾乃诣兆及之于并州大谷具申王言兆殊不悦且曰还白高兄弟有吉梦今叚之行必有克获腾问王梦如何兆荅曰吾比梦吾亡父登一高堆堆旁之地悉皆耕熟唯有马蔺草株往往犹在吾父问言何故不拔左右云坚不可去吾父顾我令下拔之吾手所至无不尽出以此而言往必有利腾还具报王曰兆等猖狂举兵犯上吾今不同猜忌成矣势不可反事尒朱今也南行天子列兵河上兆进不能渡退不得还吾乘山东下出其不意此徒可以一举而擒俄而兆克京师孝庄幽絷都督尉景从兆南行以书报王王得书大惊召腾示之曰卿可驰驿诣兆示以谒贺密观天子今在何处爲随兆军府爲别送晋阳脱其送并卿宜驰报吾当于路邀迎唱大义于天下腾晨夜驱驰已遇帝于中路王时率骑东转闻帝已渡于是西还仍与兆书陈其福祸不宜害天子受恶名兆怒不纳帝遂暴崩初荣既死庄帝诏河西人纥豆陵歩蕃等令袭秀容兆入洛后歩蕃兵势甚盛南逼晋阳兆所以不暇留洛回师御之兆虽骁果本无策略频爲歩蕃所败于是部勒士马谋出山东令人频征献武王于晋州乃分三州六镇之人令王统领既分兵别营乃引兵南出以避歩蕃之鋭歩蕃至于乐平郡王与兆还讨破之斩歩蕃于秀容之石鼓山其衆退走兆将数十骑诣王通夜宴饮后还营招王王知兆难信未能显示将欲诣之临上马长史孙腾牵衣而止兆乃隔水责骂腾等于是各去王还自襄垣东出兆归晋阳及前废帝立授兆使持节侍中都督中外诸军事柱国大将军领军将军领左右并州刺史兼録尚书事大行台又以兆爲天柱大将军兆谓人曰此是叔父终官我何敢受遂固辞不拜寻加都督十州诸军事世袭并州刺史齐献武王之克殷州也兆与仲逺度律约共讨之仲逺度律次于阳平北出井陉屯于广阿衆号十万王广纵反间或云世隆兄弟谋欲害兆复言兆与王同图仲逺等于是两不相信各致猜疑徘徊不进仲远等频使斛斯椿贺拔胜往喻之兆轻骑三百来就仲逺同坐幕下兆性麤犷意色不平手舞马鞭长啸凝望深疑仲逺等有变遂趋出驰还仲逺遣椿胜等追而晓譬兆遂拘缚将还经日放遣仲逺等于是奔退王乃进击兆兆军大败兆与仲逺度律遂相疑阻乆而不和世隆请前废帝纳兆女爲后兆乃大喜世隆厚礼喻兆赴洛深示卑下随其所爲无敢违者兆与天光度律更自信约然后大会于韩陵山战败复奔晋阳遂大掠并州城内献武王自邺进讨之兆遂走于秀容王又追击度赤洪岭破之衆并降散兆窜于穷山杀所乗马自缢于树王收而葬之兆果于战鬭每有征伐常居锋首当时诸将伏其材力而麤脱少智无将领之能荣虽竒其胆决然每云兆不过将三千骑多则乱矣兆弟智虎前废帝封爲安定王骠骑大将军肆州刺史开府仪同三司与兆俱走献武王擒之于梁郡岢岚南山赦之后死于晋阳尒朱彦伯荣从弟也祖侯真高祖时并安二州刺史始昌侯父买珍世宗时武衞将军出爲华州刺史彦伯性和厚释褐奉朝请累迁奉车都尉爲荣府长史元晔立以爲侍中前废帝濳默龙花佛寺彦伯敦喻往来尤有勤款废帝既立尒朱兆以已不预谋大爲忿恚将攻世隆诏令华山王鸷兼尚书仆射北道大使慰喻兆兆犹不释世隆复遣彦伯自往喻之兆乃止及还帝醼彦伯于显阳殿时侍中源子恭黄门郎窦瑗并侍坐彦伯曰源侍中比爲都督与臣相持于河内当尔之时旗鼓相望𦕈如天隔宁期同事陛下今日之欢也子恭曰蒯通有言犬吠非其主他日之事永安犹今日之事陛下耳帝曰源侍中可谓有射钩之心也遂令二人极醉而罢寻除使持节骠骑大将军右光禄大夫马场大都督封博陵郡开国公后进爵爲王又迁司徒于时炎旱有劝彦伯解司徒者乃上表逊位诏许之俄除仪同三司侍中彦伯于兄弟之中差无过患天光等败于韩陵彦伯欲领兵屯河桥以爲声势世隆不从及张劝等掩袭世隆彦伯时在禁直从长孙稚等于神虎门启陈齐献武王义功既振将除尒朱废帝令舍人郭崇报彦伯知彦伯狼狈出走爲人所执寻与世隆同斩于阊阖门外悬首于斛斯椿门树𫝊首于齐献武王先是洛中謡曰三月末四月初扬灰簸土覔真珠又曰头去项脚根齐驱上树不湏梯至是并验彦伯弟仲逺颇知书计肃宗末年尒朱荣兵威稍盛诸有启谒率多见从而仲逺摹写荣书又刻荣印与尚书令史通爲姦诈造荣启表请人爲官大得财货以资酒色落魄无行及孝庄即阼除直寝宁远将军歩兵校尉寻特除平北将军建兴太守顿丘县开国侯邑五百戸后加散骑常侍及改郡立州迁使持节车骑将军建州刺史加侍中进爵爲公増邑五百户寻改封清河郡又加车骑大将军左光禄大夫转使持节本将军徐州刺史兼尚书左仆射三徐州大行台寻进督三徐州诸军事余如故仲逺上言曰将统参佐人数不足事湏在道更仆以充其员窃见比来行台採募者皆得权立中正在军定第斟酌授官今求兼置权济军要诏从之于是随情补授肆意聚歛尒朱荣死仲逺勒衆来向京师攻陷西兖州将逼东郡庄帝诏诸督将络绎进讨并爲仲逺所败又诏都督郑先䕶及右衞将军贺拔胜共讨之胜战不利仍降仲逺寻尒朱兆入洛先䕶衆散而走前废帝立除使持节侍中都督三徐二兖诸军事骠骑大将军开府仪同三司徐州刺史东道大都督大行台进爵彭城王寻加大将军又兼尚书令竟不之州遂镇于大梁仲逺遣使请准朝式在军鸣驺帝览启笑而许之其肆情如此复进督东道诸军本将军兖州刺史余如故仲逺天性贪暴大宗富族诬之以反殁其家口簿籍财物皆以入已丈夫死者投之河流如此者不可胜数诸将妇有羙色者莫不被其淫乱自荥阳以东输税悉入其军不送京师时天光控关右仲逺在大梁兆据并州世隆居京邑各自专恣权彊莫比焉所在并以贪虐爲事于是四方解体又加太宰解大行台仲逺专恣尤剧方之彦伯世隆最爲无礼东南牧守下至民俗比之豺狼特爲患苦后移屯东郡率衆与度律等拒齐献武王尒朱兆领骑数千自晋阳来会军次阳平王纵以间説仲逺等迭相猜疑狼狈遁走后与天光等于韩陵战败南走东郡仍奔萧衍死于江南仲逺弟世隆字荣宗肃宗末爲直斋转直寝后兼直合加前将军尒朱荣表请入朝灵太后恶之令世隆诣晋阳慰喻荣荣因欲留之世隆曰朝廷疑兄故令世隆来今若遂住便有内备非计之善者荣乃遣之荣举兵南出世隆遂遁走会荣于上党建义初除给事黄门侍郎庄帝即位乃特除侍中领军将军左衞将军领左右肆州大中正封乐平郡开国公食邑一千二百户又除车骑将军兼领军俄授左光禄大夫兼尚书右仆射寻即真元颢逼大梁诏假仪同三司前军都督镇虎牢世隆不关世事无将帅之略颢既克荥阳擒行台阳回世隆惧而遁还庄帝仓卒北廵世隆之罪也驾在河内假骠骑大将军行台右仆射都督相州诸军事相州刺史当州都督及车驾还宫除骠骑大将军尚书左仆射摄选左右厢出入又以停年格取士颇爲猥滞所称又请解侍中诏加散骑常侍庄帝之将图尒朱荣也或有牓世隆门以陈其状者世隆封以呈荣劝其不入荣自恃威彊不以爲意遂手毁密书唾地曰世隆无胆谁敢生心及荣死世隆奉荣妻烧西阳门率衆夜走北攻河桥杀武衞将军奚毅率衆还战大夏门外朝野震惧忧在不测庄帝遣前华阳太守叚育慰喻世隆斩之以狥会李苖烧絶河梁世隆乃北遁建州刺史陆希质闭城拒守世隆攻克之尽杀城人以肆其忿及至长子与度律等共推长广王晔爲主晔以世隆爲开府仪同三司尚书令乐平郡王加太傅行司州牧增邑五千户先赴京师会兆于河阳兆既平京邑自以爲功让世隆曰叔父在朝多时耳目应广如何不知不闻令天柱受祸按劔瞋目声色甚厉世隆逊辞拜谢然后得已世隆深恨之时仲远亦自滑台入京世隆与兄弟密谋以元晔疎逺欲推立前废帝而尒朱度律意在寳炬乃曰广陵不言何以主天下世隆兄彦伯密相敦喻乃与度律同往龙花佛寺观之后知能语遂行废立初世隆之爲仆射自忧不了乃取尚书文簿在家省閲性聪解积十余日然后视事又畏尒朱荣威深自克勉留心几案傍接賔客遂有解了之名荣死之后无所顾惮及爲尚书令常使尚书郎宋游道邢昕在其宅聴视事东西别坐受纳诉讼称命施行其专恣如此既总朝政生杀自由公行淫佚无复畏避信任羣小随其与夺又欲収军人之意加汎除授皆以将军而兼散职督将兵吏无虚号者自此五等大夫遂致猥滥又无员限天下贱之武定中齐文襄奏皆罢于是始革其弊世隆兄弟羣从各拥彊兵割剥四海极其暴虐姦谄蛆酷多见信用温良名士罕预腹心于是天下之人莫不厌毒世隆寻让太傅改授太保又固辞前废帝特置仪同三师之官次上公之下以世隆爲之赠其父买珍使持节侍中相国録尚书事都督定相青齐济五州诸军事大司马定州刺史及齐献武王起义兵仲逺度律等愚戅恃彊不以爲虑而世隆独深忧恐及天光战败世隆请出收兵前废帝不许世隆令其外兵参军阳叔渊单骑驰赴北中简閲败衆以次内之而斛斯椿未得入城诡説叔渊曰天光部下皆是西人闻其欲掠京邑迁都长安宜先内我以爲其备叔渊信而内之椿既至桥尽杀世隆党附令行台长孙稚诣阙奏状别使都督贾智张劝率骑掩执世隆与兄彦伯俱斩之时年三十三初世隆曾与吏部尚书元世儁握槊忽闻局上歘然有声一局之子尽皆倒立世隆甚恶之世隆又曾昼寝其妻奚氏忽见有一人持世隆首去奚氏惊怖就视而世隆寝如故也既觉谓妻曰向梦人断我头去意殊不适又此年正月晦日令仆并不上省西门不开忽有河内太守田怗家奴告省门亭长云今且爲令王借车牛一乘终日于洛濵游观至晚王还省将军出东掖门始觉车上无褥请爲记识时世隆封王故唿爲令王亭长以令仆不上西门不开无车入省兼无车迹此奴固陈不己公文列诉尚书都令史谢逺疑谓妄有假借白世隆付曹推检时都官郎穆子容穷究之奴言初来时至司空府西欲向省令王嫌迟遣二防合捉仪刀催车车入到省西门王嫌牛小系于阙下槐树更将一青牛驾车令王着白纱高顶㡌短黑色傧从皆裙襦袴褶握板不似常时章服遂遣一吏将奴送入省中廰事东合内东厢第一屋中其屋先常闭籥子容以西门不开忽言从入此屋常闭奴言在中诘其虚罔奴云此屋若闭求得开看屋中有一板牀牀上无席大有尘土兼有一瓮米奴拂牀而坐兼画地戏弄瓮中之米亦握看之定其闭者应无事验子容与谢逺自入看之户闭极乆全无开迹及入拂牀画地踪绪歴然米亦符同方知不谬具以此对世隆怅然意以爲恶未几见诛世隆弟世承庄帝初爲宁朔将军歩兵校尉栾城县开国伯又特除抚军将军金紫光禄大夫左衞将军寻加侍中领御史中尉世承人才猥劣备员而已及元颢内逼诏世承守轘辕世隆弃虎牢不暇追告寻爲元颢所擒脔杀之庄帝还宫赠使持节都督冀州诸军事骠骑大将军司徒冀州刺史追封赵郡公世承弟弼字辅伯前废帝初爲散骑常侍左衞将军封朝阳县开国伯又除车骑将军左光禄大夫领左右改封河间郡公寻爲骠骑大将军开府仪同三司青州刺史天光等之赴韩陵也世隆以其府长史房谟兼尚书爲齐州行台召募士马以趣四渎弼总东阳之衆亦赴乱城扬声北渡以爲掎角之势及天光等败弼乃还州世隆既擒弼欲奔萧衍数与左右割臂爲约弼帐下都督冯绍隆爲弼信待乃説弼曰今方同契阔湏更约盟宜可当心沥血示衆以信弼乃从之遂大集部下弼乃踞胡牀令绍隆持刀披心绍隆因推刃杀之𫝊首京师尒朱度律荣从父弟也鄙朴少言爲统军从荣征伐庄帝初除安西将军光禄大夫封乐乡县开国伯寻转安北将军朔州刺史复除军州刺史后加散骑常侍右衞将军又除衞将军左光禄大夫兼京畿大都督荣死与世隆赴晋阳元晔之立以度律爲太尉公四面大都督封常山王与尒朱兆入洛兆还晋阳留度律镇京师前废帝时爲使持节侍中大将军太尉兼尚书令东北道大行台与仲逺出拒义旗齐献武王间之与尒朱兆遂相疑贰自败而还度律虽在军戎聚歛无厌所至之处爲百姓患毒其母山氏闻度律败遂恚愤而发病及度律至母责之曰汝既荷国恩无状反叛我何忍见他屠戮汝也言终而卒时人怪异之后解大行台总𨽻长孙稚战于韩陵败还斛斯椿先据河梁度律欲攻之会大雨昼夜不止士马疲顿弓矢不得施用遂西走于灅波津爲人擒执椿囚之送于齐献武王王送于洛斩之都市尒朱天光荣从祖兄子少勇决善弓马荣亲爱之每有军戎事要常预谋䇿孝昌末荣将拥衆南转与天光密议既据并肆仍以天光爲都将总统肆州兵马肃宗崩荣向京师以天光摄行肆州委以后事建义初特除抚军将军肆州刺史长安县开国公食邑一千户荣将讨葛荣留天光在州镇其根本谓之曰我身不得至处非汝无以称我心永安中加侍中金紫光禄大夫北秀容第一酋长寻转衞将军大将军元天穆东征邢杲诏天光以本官爲使持节假镇东将军都督𨽻天穆讨破之元颢入洛天光与天穆会荣于河内荣发之后并肆不安诏天光以本官兼尚书仆射爲并肆云恒朔燕蔚显汾九州行台仍行并州委以安静之天光至并州部分约勒所在宁辑颢破寻还京师迁骠骑将军加散骑常侍改封广宗郡公增邑一千户仍爲左衞将军建义元年夏万俟丑奴僭大号朝廷忧之乃除天光使持节都督雍岐二州诸军事骠骑大将军雍州刺史率大都督武卫将军贺㧞岳大都督侯莫陈悦等以讨丑奴天光初行唯配军士千人诏发京城已西路次民马以给之时东雍赤水蜀贼断路诏侍中杨侃先行晓慰并徴其马侃虽入慰劳而蜀持疑不下天光遂入关击破之简取壮健以充军士悉收其马至雍又税民马合得万余匹以军人寡少停留未进荣遣责之杖天光一百荣复遣军士二千人以赴天光令贺㧞岳率千骑先驱至岐州界长城西与丑奴行台尉迟菩萨相遇遂破擒之获骑士三千歩卒万余丑奴弃岐州走还安定置栅于平亭天光发雍至岐与岳合势于汧渭之间停军牧马宣言逺近曰今时将热非可征讨待至秋凉别量进止丑奴每遣窥觇有执送者天光寛而问之仍便放遣免者𫝊其待秋之言丑奴谓以爲实分遣诸军散营农稼在岐州之北百里泾川使其太尉侯伏侯元进领兵五千据险立栅且耕且守在其左右千人已下爲一栅者乃复数处天光知其势分遂密严备晡时濳遣轻骑先行断路以防贼知于后诸军尽发昧旦攻围元进大栅拔之诸所俘执并皆放散须臾之间左右诸栅悉来归款前去泾州百八十里通夜径进后日至城贼泾州刺史侯几长贵仍以城降丑奴弃平亭而走欲趋高平天光遣岳轻骑急追明日及丑奴于平凉长平坑一战擒之天光明便共逼高平城内执送萧宝夤而降贼行台万俟道洛率衆六千人入山不下时高平大旱天光以马乏草乃退于城东五十许里息衆牧马于是泾豳二夏北至灵州贼党结聚之类并来归降天光遣都督长孙邪利率二百人行原州事以镇之道洛招诱城人来掩袭杀邪利并其所部天光与岳悦等驰赴之道洛出城拒战暂交便退追杀千余人道洛还走入山城复降附天光遣慰喻道洛不从乃率衆西依牵屯山据险自守荣责天光失邪利不获道洛复遣使杖之一百诏降爲散骑常侍抚军将军雍州刺史削爵爲侯天光与岳悦等复向牵屯讨之天光身讨道洛道洛战败牵数千骑而走追之不及遂得入陇投略阳贼帅王庆云庆云以道洛骁果絶伦得之甚喜便谓大事可图乃自称皇帝以道洛爲大将军天光欲讨之而庄帝频勑荣复有书以陇中险邃兼天盛暑令待冬月而天光知其可制乃率诸军入陇至庆云所居永洛城庆云道洛出城拒战天光复射中道洛臂失弓还走破其东城贼遂併趋西城城中无水衆聚热渴有人走降言庆云道洛欲突出死战天光恐失贼帅烬衅未已乃遣谓庆云曰力屈如此可以早降若未敢决当聴诸人今夜共议明晨早报而庆云等冀得小缓待夜突出报天光云请待明日天光因谓曰相知须水今爲小退任取河饮贼衆安悦无复走心天光密使军人多作木枪各长七尺至黄昏时布立人马爲防衞之势周匝立枪要路加厚又伏人枪中备其冲突兼令密缚长梯于城北其夜庆云道洛果便突出驰马先进不觉至枪马各伤倒伏兵便起同时擒获余衆皆出城南遇枪而止城北军士登梯上城贼徒路穷乞降至明尽收其仗天光岳悦等议悉坑之死者万七千人分其家口于是三秦河渭𤓰凉鄯善咸来款顺天光顿军略阳诏复天光前官爵寻加侍中仪同三司增邑至三千户秦州城民谋杀刺史骆超超觉走归天光天光复与岳悦等讨平之南秦滑城人谋害刺史辛琛显琛显走赴天光天光遣帅临之往皆尅定初贼帅夏州人宿勤明达降天光于平凉后复北走收聚部类谋爲逆攻降人叱干麒麟欲并其衆麒麟请救于天光天光遣岳讨之未至明达走于东夏岳闻荣死故不追之仍还泾州以待天光天光亦下陇与岳图入洛之䇿进至雍州比破叛已诏遣侍中朱瑞诣天光慰喻天光与岳谋欲令帝外奔别更推立乃频启云臣实无异心惟仰奉天颜以申宗门之罪又其下寮属启云天光密有异图愿思胜筭以防微意既而庄帝进天光爵爲广宗王元晔又以爲陇西王及闻尒朱兆已入京师天光乃轻骑向都见世隆等寻便还雍世隆等议废元晔更举亲贤遣使告天光天光与定䇿立前废帝加开府仪同三司兼尚书令关西大行台天光出夏州遣将讨宿勤明达擒之送洛时费也头帅纥豆陵伊利万俟受洛于等据有河西未有所附天光以齐献武王起兵信都内懐忧恐不复北事伊利等但微遣备之而已又除大司马于时献武王义军转盛尒朱兆仲逺等既经败退世隆累使征天光天光不从后令斛斯椿苦要天光云非王无以能定岂可坐看宗家之灭也天光不得已而东下与仲逺等败于韩陵斛斯椿等先还于河梁拒之天光既不得渡西北走遇雨不可前进乃执获之与度律送于献武王王致于洛斩于都市年三十七尒朱专恣分裂天下各据一方天光有定关西之功差不酷暴比之兆与仲逺爲不同矣史臣曰尒朱兆之在晋阳天光之据陇右仲逺镇捍东南世隆专秉朝政于时立君废主易于弈棊庆赏威刑咸出于已若使布德行义忧公亡私脣齿相依同心协力则磐石之固未可图也然是庸才志识无远所争唯权势所好唯财色譬诸溪壑有甚豺狼天下失望人懐怨愤遂令勍敌得容觇间心腹内阻形影外合是以广阿之役叶落冰离韩陵之战土崩瓦解一旦殄灭岂不哀哉𫝊称师克在和诗云贪人败类贪而不和难以济矣魏书卷七十五卷七十五考证魏书卷七十五考证尒朱天光𫝊天光有定关西之功差不酷暴按本𫝊载天光坑万七千人又云差不酷暴其谬戾如此魏书卷七十五考证魏书卷七十六钦定四库全书魏书卷七十六齐魏收撰列传第六十四卢同张烈卢同字叔伦范阳涿人卢元之族孙父辅字显元本州别驾同身长八尺容貌魁伟善于处世太和中起家北海王详国常侍稍迁司空祭酒昌黎太守寻爲营州长史仍带郡入除河南尹丞迁太尉属会豫州城民白早生反都督中山王英尚书邢峦等讨之诏同爲军司事平除冀州镇东府长史遭父忧解任后除司空谘议叅军兼司马爲营构东宫都将延昌中秦州民反诏同兼通直常侍持节慰谕之多所降下还转尚书右丞进号辅国将军以父讳不拜改授龙骧熙平初转左丞加征虏将军时相州刺史奚康生征民歳调皆七八十尺以邀奉公之誉部内患之同于歳禄官给长绢同乃举按康生度外征调书奏诏科康生之罪兼襃同在公之绩肃宗世朝政稍衰人多窃冐军功同閲吏部勋书因加检覆覈得窃阶者三百余人同乃表言窃见吏部勋簿多皆改换乃校中兵奏按竝复乖舛臣聊尔拣练已得三百余人明知隠而未露者动有千数愚谓罪虽恩免犹湏刋定请遣一都令史与令仆省事各一人总集吏部中兵二局勋簿对勾奏按若名级相应者即于黄素楷书大字具件阶级数令本曹尚书以朱印印之明造两通一关吏部一留兵局与奏按对掌进则防揩洗之伪退则无改易之理从前以来勋书上省唯列姓名不载本属致令窃滥之徒轻爲茍且今请征职白民具列本州郡县三长之所其实官正职者亦列名贯别録歴阶仰本军印记其上然后印缝各上所司统将都督竝皆印记然后列上行台行台关太尉太尉检练精实乃始关刺省重究括然后奏申奏出之日黄素朱印关付吏部顷来非但偷阶冐名改换勋簿而已或一阶再取或易名受级凡如此者其人不少良由吏部无簿防塞失方何者吏部加阶之后簿不注记縁此之故易生侥倖自今叙阶之后名簿具注加补日月尚书印记然后付曹即中别作抄自印记一如尚书郎中自掌递代相付此制一行差止姦罔诏从之同又奏曰臣顷奏以黄素爲勋具注官名户属及吏部换勋之法事目三条已䝉㫖许臣伏思黄素勋簿政可麤止姦伪然在军虚诈犹未可尽请自今在军閲簿之日行台军司监军都督各明立文按处处记之斩首成一阶已上即令给劵一纸之上当中大书起行台统军位号勋人甲乙斩三贼及被伤成阶已上亦具书于劵各尽一行当行竖裂其劵前后皆起年号日月破某处陈某官某勋印记爲验一支付勋人一支付行台记至京即送门下别函守録又自迁都以来戎车屡㨗所以征勋转多叙不可尽者良由嵗乆生姦积年长伪巧吏阶縁偷增遂甚请自今爲始诸有勋簿已经奏赏者即广下逺近云某处勋判咸令知闻立格酬叙以三年爲断其职人及出身限内悉令铨除实官及外号随才加授庶使酬勤者速申立功者劝事不经乆侥倖易息或遭穷难州无中正者不在此限又勋簿之法征还之日即应申送顷来行台督将至京始造或一年二歳方上勋书姦伪之原实自由此于今以后军还之日便通勋簿不聴隔月诏复依行元义之废灵太后也相州刺史中山王熙起兵于邺熙败以同爲持节兼黄门侍郎慰劳使乃就州刑熙还授平东将军正黄门营明堂副将㝷加抚军将军光禄大夫本州大中正同善事在位爲义所亲戮熙之日深穷党与以希义㫖论者非之又给同羽林二十人以自防衞同兄琇少多大言常云公侯可致至此始爲都水使者同启求回身二阶以加琇琇遂除安州刺史论者称之营州城民就徳兴谋反除同度支尚书黄门如故持节使营州慰劳聼以便宜从事同频遣使人皆爲贼害乃遣贼家口三十人并免家奴爲良赍书谕徳兴徳兴乃降安辑其民而还徳兴复反诏同以本将军爲幽州刺史兼尚书行台慰劳之同虑徳兴难信勒衆而往爲徳兴所系大败而还灵太后反政以同义党除名孝昌三年除左将军太中大夫兼左丞爲齐兖二州行台节度大都督李叔仁庄帝践祚诏复本秩除都官尚书复兼七兵以同前慰劳徳兴之功封章武县开国伯邑四百户正除七兵寻转殿中加征南将军普泰初除侍中进号骠骑将军左光禄大夫同时乆病彊牵从务启乞仪同初同之爲黄门也与前废帝俱在门下同异其爲人素相欵託废帝以恩旧许之除仪同三司余官如故永熙初薨年五十六赠侍中都督冀沧瀛三州诸军事骠骑大将军司空公冀州刺史开国伯如故赐帛四百匹谥曰孝穆三年复加赠尚书右仆射有四子长子斐武定中文襄王大将军府掾斐弟筠青州治中同兄静太常丞静子景裕在儒林传张烈字徽仙清河东武城人也髙祖赐名曰烈仍以本名爲字焉髙祖悕爲慕容儁尚书右仆射曽祖恂散骑常侍随慕容徳南渡因居齐郡之临淄烈少孤贫渉猎经史有气槩时青州有崔徽伯房徽叔与烈竝有令誉时人号曰三徽髙祖时入官代都歴侍御主又中散迁洛除尚书仪曹即彭城王功曹史太子歩兵校尉萧宝卷将陈显达治兵汉南谋将入宼时顺阳太守王青石世官江南荆州刺史广阳王嘉虑其有异表请代之高祖诏侍臣各举所知互有申荐者髙祖曰此郡今当必争之地湏得堪济之才何容汎举也太子歩兵张烈每论军国之事时有会人意处朕欲用之何如彭城王勰称赞之遂勅除陵江将军顺阳大守烈到郡二日便爲宝卷将崔慧景攻围七十余日烈抚厉将士甚得军人之和会车驾南讨慧景遁走髙祖亲劳烈曰卿定可遂能不负所寄烈拜谢曰若不值銮舆亲驾臣将不免困于犬羊自是陛下不负臣非臣能不负陛下髙祖善其对世宗即位追録先勲封清河县开国子邑二百户寻以母老归飬积十余年频值凶俭烈爲粥以食饥人䝉济者甚衆乡党以此称之肃宗初除龙骧将军司徒右长史又转征虏将军司空长史先是元义父江阳王继曾爲青州刺史及义当权烈託故义之懐遂相謟附除前将军给事黄门侍即寻加平南将军光禄大夫后灵太后反政以烈义党出爲镇东将军青州刺史于时议者以烈家产畜殖僮客甚多虑其怨望不宜出爲本州改授安北将军瀛州刺史爲政清静吏民安之更满还朝因辞老还乡里兄弟同居怡怡然爲亲类所慕元象元年卒于家时年七十七烈先爲家诫千余言并自叙志行及所歴之官临终勅子姪不聴求赠但勒家诫立碣而已其子质奉行焉质博学多才艺解褐奉朝请员外即龙骧将军谏议大夫未袭爵兴和中卒于家质弟登州主簿烈弟僧皓字山客歴渉羣书工于谈説有名于当世熙平初征爲谏议大夫正光五年以国子博士征之孝昌二年征爲散骑侍即竝不赴世号爲征君焉好营产业孜孜不已藏镪巨万他资亦称是兄弟自供俭约车马瘐敝身服布裳而婢妾纨绮僧晧尤好蒲奕戏不择人是以获讥于世前废帝时崔祖螭举兵攻东阳城僧晧与同事败死于狱籍没家产出帝初诉复业子轨州主簿史臣曰卢同质器洪厚卷舒兼济张烈早摽名辈气尚见知趋舍深沉俱至显达雅道正路其殆病诸魏书卷七十六卷七十六考证魏书卷七十六考证卢同𫝊父辅字显元元北史作光张烈传张烈字徽仙仙北史作之魏书卷七十六考证魏书卷七十七钦定四库全书魏书卷七十七齐魏收撰列传第六十五宋飜辛雄羊深杨机高崇宋飜字飞乌广平列人人也吏部尚书弁族弟少有操尚世人以刚断许之世宗初起家奉朝请本州治中广平王即中令寻拜河隂令飜弟道玙先爲冀州京兆王愉法曹行参军愉反逼道玙爲官飜与弟世景俱囚廷尉道玙后弃愉归罪京师犹坐身死飜世景除名乆之拜飜治书侍御史洛阳令中散大夫相州大中正犹领治书又迁左将军南兖州刺史时萧衍遣将先据荆山规将宼窃属夀春沦䧟贼遂乘势径趋项城飜遣将成僧达潜军讨袭频战破之自是州境怗然孝庄时除司徒左长史抚军将军河南尹初飜爲河隂令顺阳公主家奴爲刼摄而不送飜将兵围主宅执主壻冯穆歩驱向县时正炎暑立之日中流汗霑地县旧有大枷时人号曰弥尾青及飜爲县主吏请焚之飜曰且置南墙下以待豪家未㡬有内监杨小驹诣县请事辞色不逊命取尾青以镇之既免入诉于世宗世宗大怒勑河南尹推治其罪飜具自陈状诏曰卿故违朝法岂不欲作威以买名飜对造者非臣买名者亦宜非臣所以留者非敢施于百姓欲待兇曓之徒如小驹者耳于是威振京师及爲洛阳迄于爲尹畏惮权势更相承接故当世之名大致减损永安三年卒于位赠侍中卫将军相州刺史出帝初重赠骠骑大将军仪同三司尚书左仆射雍州刺史谥曰贞烈子思逺卒于司空从事中即飜弟毓字道和敦笃有志行平西将军太中大夫子世轨齐文襄王大将军府祭酒毓弟世景在良吏传世景弟叔集亦有学行征东裴衍之讨葛荣也表爲员外散骑侍即引同戎役及衍败同时遇害叔集弟道玙少而敏儁世宗初以才学被召与祕书丞孙惠蔚典校羣书考正同异自太学博士转京兆王愉法曹行参军临死作诗及挽歌词寄之亲朋以见怨痛道玙又曽赠着作佐即张始均诗其末章云子深懐璧忧余有当门病道玙既不免难始均亦遇世祸时咸怪之无子兄毓以第三子子叔继辛雄字世宾陇西狄道人父畅字㓜达大将军谘议参军汝南乡郡二郡太守太和中本郡中正雄有孝性颇渉书史好刑名廉谨雅素不妄交友喜怒不形于色释褐奉朝请父于郡遇患雄自免归晨夜扶抱及父丧居忧殆不可识爲世所称正始初除给事中十年不迁职乃以病免清河王怿爲司空辟户曹参军摄田曹事怿迁司徒仍随授户曹参军竝当烦剧诤讼填委雄用心平直加以闲明政事经其断割莫不悦服怿重之每谓人曰必也无讼乎辛雄其有焉由是名显怿迁太尉又爲记室参军神龟中除尚书驾部郎中转三公即其年沙汰即官唯雄与羊深等八人见留余悉罢遣更授李琰等先是御史中尉东平王元匡复欲舆棺谏诤尚书令任城王澄劾匡大不敬诏恕死爲民雄奏理匡日窃惟白衣元匡歴奉三朝每䝉宠遇謇谔之性简自帝心鹰鹯之志形于在昔故高祖钖之以匡名陛下任之以弹纠至若茹皓升辇匡斥宜下之言高肈当政匡陈擅权之表刚毅忠款羣臣莫及骨鲠之迹朝野共知当高肈之时匡造棺致谏主圣臣直卒以无咎假欲重造先帝已容之于前陛下亦宜寛之于后况其元列由绪与罪按不同也脱终贬黜不在朝廷恐杜忠臣之口塞谏者之心乖琴瑟之至和违盐梅之相济祈奚云叔向之贤可及十世而匡不免其身实可嗟惜未几匡除龙骧将军平州刺史右仆射元钦谓左仆射萧宝夤曰至如辛即中才用省中诸人莫出其右宝夤曰吾闻游仆射云得如雄者四五人共治省事足矣今日之赏何其晚哉初廷尉少卿袁飜以犯罪之人经恩竞诉枉直难明遂奏曽染风闻者不问曲直推爲狱成悉不断理诏令门下尚书廷尉议之雄议曰春秋之义不幸而失宁僣不滥僣则失罪人滥乃害善人今议者不忍罪姦吏使出入纵情令君子小人薰莸不别岂所谓赏善罚恶殷勤隠恤者也仰寻周公不减流言之愆俯惟释之不加惊马之辟所以小大用情贵在得所失之千里差在毫釐雄乆执案牍数见疑讼职掌三千愿言者六一曰御史所纠有注其逃走者及其出诉或爲公使本曹给过所有指如不推检文案灼然者雪之二曰御史赦前注获见赃不辨行赇主名检无赂以置直之主宜应洗复三曰经拷不引傍无三证比以狱案既成因即除削或有据令奏复者与夺不同未获爲通例又须定何如得爲证人若必湏三人对见受财然后成证则于理太寛若传闻即爲证则于理太急令请以行赇后三人俱见物及证状显着凖以爲验四曰赦前断事或引律乖错使除复失𠂻虽案成经赦宜追从律五曰经赦除名之后或邀驾诉枉被㫖重究或诉省称寃爲奏更检事付有司未被研判遂遇恩宥如此之徒谓不得异于常格依前案爲定若不合拷究已复之流请不追夺六曰或受辞下检反覆使鞫狱证占分明理合清雪未及告案忽逄恩赦若从证占而雪则违正格如除其名罪滥洁士以爲罪须案成雪以占定若拷未毕格及要证一人未集者不得爲占定古人虽患察狱之不精未闻知寃而不理今之所陈实士师之深疑朝夕之急务愿垂察焉诏从雄议自后每有疑议雄与公卿駮难事多见从于是公能之名甚盛又爲禄飬论称仲尼陈五孝自天子至庶人无致仕之文礼记八十一子不从政九十家不从政郑元注云复除之然则止复庶民非公卿大夫士之谓以爲宜聴禄飬不约其年书奏肃宗纳之以母忧去任卒哭右仆射元钦奏雄起复爲即俄兼司州别驾加前军将军孝昌元年徐州刺史元法僧以城南叛萧衍遣萧综来据彭城时遣大都督安丰王延明督临淮王或讨之磐桓不进乃诏雄副太常少卿元晦爲使给齐库刀持节乘驿催军有违即令斩决肃宗谓雄曰诲朕家诸子摽以亲懿筹策机计仗卿取胜耳到军勒令竝进徐州综送降欵冀州刺史侯刚启爲长史肃宗以雄长于世务惜不许之更除司空长史于时诸公皆慕其名欲屈爲佐莫能得也时诸方贼盛而南宼侵境山蛮作逆肃宗欲亲讨以荆州爲先诏雄爲行台左丞与前军临淮王彧东趋叶城别将裴衍西通鵶路衍稽留未进或师已次汝滨北沟求救或以处分道别不欲应之雄曰今裴衍未至王士衆已集蛮左唐突挠乱近畿梁汝之间民不安业若不时扑灭更爲深害王秉麾阃外唯利是从见可而进何必守道茍安社稷理可专裁所谓臣率义而行不待命者也或恐后有得失之责要雄符下雄以驾将亲伐蛮夷必懐震动乗彼离心无往不破遂符或军令速赴系贼闻之果自走散在军上疏曰凢人所以临坚陈而忘身触白刄而不惮者一则求荣名二则贪重赏三则畏刑罚四则避祸难非此数事虽圣王不能劝其臣慈父不能厉其子明主深知其情故赏必行罚必信使亲疎贵贱勇怯贤愚闻钟鼓之声见旌旗之列莫不奋激竞赴敌塲岂厌乆生而乐早死也利害悬于前欲罢不能耳自秦陇逆节将歴数年蛮左乱常稍已多载凢在戎役数十万人三方师衆败多胜少迹其所由不明赏罚故也陛下欲天下之早平愍征夫之勤悴乃降明诏赏不移时然兵将之勲歴稔不决亡军之卒晏然在家致令节士无所劝慕庸人无所畏慑进而击贼死交而赏賖退而逃散身全而无罪此其所以望敌奔沮不肯进力者矣若重发明诏更量赏罚则军威必张贼难可弭臣闻必不得已去食就信以此推之信不可斯须废也赏罚陛下之所易尚不能全而行之攻敌士之所难欲其必死宁可得也臣既庸弱忝当戎使职司所见輙敢上闻惟陛下审其可否会右丞阙肃宗诏仆射城阳王徽举人徽遥举雄仍除辅国将军尚书右丞寻转吏部即中迁平东将军光禄大夫郎中如故上疏曰帝王之道莫尚于安民安民之本莫加于礼律礼律既设择贤而行之天下雍熙无非任贤之功也故虞舜之盛穆穆标羙文王受命济济以康髙祖孝文皇帝天纵大圣开复典谟选三代之异礼採二汉之典法端拱而四方安刑措而兆民治世宗重光继轨每念聿修官人有道万里清谧陛下劬劳日昃躬亲庶政求瘼恤民无时暂憩而黔首纷然兵车不息以臣愚见可得而言自神龟末来专以停年爲选士无善恶歳乆先叙职无剧易名到授官执按之吏以差次日月爲功能铨衡之人以简用老旧爲平直且庸劣之人莫不贪鄙委斗筲以共治之重託硕鼠以百里之命皆货贿是求肆心纵意禁制虽烦不胜其欲致令徭役不均发调违谬箕敛盈门囚执满道二圣明诏寝而不遵画一之法悬而不用自此夷夏之民相将爲乱岂有余憾哉盖由官授不得其人百姓不堪其命故也当今天下黔黎乆经宼贼父死兄亡子弟沦陷流离艰危十室而九白骨不收孤茕靡恤财殚力尽无以卒歳宜及此时早加慰抚盖助陛下治天下者惟在守令最湏简置以康国道但郡县选举由来共轻贵游儁才莫肯居此宜改其獘以定官方请上等郡县爲第一清中等爲第二清下等爲第三清选补之法妙尽才望如不可竝后地先才不得拘以停年竟无铨革三载黜陟有称者补在京名官如前代故事不歴郡县不得爲内职则人思自勉上下同心枉屈可申彊暴自息刑政日平民俗奉化矣复何忧于不治何恤于逆徒也窃见今之守令清慎奉治则政平讼理有非其才则纲维荒秽伏愿陛下蹔留天心校其利害则臣言可验不待终朝昔杜畿寛惠河东无警蘓则分粮金城克复略观今古风俗迁讹罔不任贤以相化革朝任夕治功可立待若遵常习故不明选典欲以静民便恐无日书奏会肃宗崩初萧宝夤在雍州起逆城人侯衆德等讨逐之多䝉爵赏武泰中诏雄兼尚书爲闗西赏勲大使未行之间会尒朱荣入洛及河隂之难人情未安雄潜窜不出庄帝欲以雄爲尚书门下奏曰辛雄不出存亡未分庄帝曰宁失亡而用之不可失存而不用也遂除度支尚书加安南将军元颢入洛也北中郎将杨侃从驾北出庄帝以侃爲度支尚书及乘舆反洛复召雄上雄靣辞曰臣不能死事俛眉从贼乃是朝廷罪人纵陛下不赐诛罚而北来尚书勲髙义重臣宜避贤路庄帝曰卿且还本司朕当别有处分遂解侃尚书未㡬诏雄以本官兼侍中闗西慰劳大使将发请事五条一言逋悬租调宜悉不征二言简罢非时徭役以纾民命三言课调之际使丰俭有殊令州郡量检不得均一四言兵起歴年死亡者衆或父或子辛酸未歇见存耆老请假板职悦生者之意慰死者之魂五言丧乱既乆礼仪罕习如有闺门和穆孝悌卓然者宜表其门闾仍启曰臣闻王者爱民之道有六一曰利之二曰成之三曰生之四曰与之五曰乐之六曰喜之使民不失其时则成之也省刑罚则生之也薄赋敛则与之也无多徭役则乐之也吏静不苛则喜之也伏惟陛下道迈前王功超往代敷春风而鼓俗旌至德以调民生之养之正当兹日悦近来逺亦是今时臣既忝将命宣扬圣泽前件六事谓所宜行若不除烦收疾惠孤恤寡便是徒乘官驿虚号王人往还有费于邮亭皇恩无逮于民俗谨率愚管敢以陈闻乞垂览许庄帝从之因诏民年七十者授县八十者授郡九十加四品将军百歳从三品将军三年迁镇南将军都官尚书行河南尹普泰时爲镇军将军殿中尚书又加衞将军右光禄大夫秦州大中正太昌中又除殿中尚书兼吏部尚书寻除车骑大将军左光禄大夫仍尚书永熙二年三月又兼吏部尚书于时近习专恣请託不已雄惧其谗慝不能确然守正论者颇讥之出帝南狩雄兼左仆射留守京师永熙末兼侍中帝入闗右齐献武王至洛于永宁寺集朝士责让雄及尚书崔孝芬刘廞杨机等曰爲臣奉主扶危救乱若处不谏诤出不陪随缓则耽宠急便窜避臣节安在诸人黙然不能对雄对曰当主上信狎近臣雄等不与谋议及乗舆西迈若即奔随便恐迹同佞党留待大王便以不从䝉责雄等进退如此不能自委沟壑实爲慙负王复责曰卿等备位纳言当以身报国不能尽忠依附谄佞未闻卿等谏诤一言使国家之事忽至于此罪欲何归也乃诛之时年五十没其家口二子士璨士贞逃入关中雄从父兄纂字伯将学渉文史温良雅正初爲兖州安东府主簿与祕书丞同郡李伯尚有旧伯尚与咸阳王禧同逆逃窜投纂事觉坐免官积十余年除奉朝请稍转太尉骑兵参军每爲府主清河王怿所赏及欲定考怿曰辛骑兵有学有才宜爲上第转越骑校尉尚书令李崇北伐蠕蠕引爲録事参军临淮王彧北征以纂随崇有称启爲长史及广阳王渊北伐又引爲长史寻拜谏议大夫雅爲彧所称叹屡在朝廷荐举之萧衍遣将曹义宗攻新野诏纂持节兼尚书左丞南道行台率衆赴接至便破之义宗等以其劲速不敢复进于时海内多虞京师更无继援惟以二千余兵捍御疆场又诏爲荆州军司除骁骑将军加辅国将军纂善抚将士人多用命贼甚惮之会肃宗崩讳至咸以对敌欲祕凶问纂曰安危在人岂闗是也遂发丧号哭三军缟素还入州城申以盟约寻爲义宗所围相率固守庄帝即位除通直散骑常侍征虏将军兼尚书仍行台后大都督费穆击义宗擒之入城因举酒属纂曰微辛行台之在斯吾亦无由建此功也入朝言于庄帝称纂固节危城宜蒙爵赏以劝将来帝乃下诏慰勉之寻除持节平东将军中郎将赐绢五十匹金装刀一口永安二年元颢乗胜卒至城下尒朱世隆狼狈退还城内空虚遂爲颢擒及庄帝还宫纂谢不守之罪帝曰于时朕亦北廵东军不守岂卿之过还镇虎牢俄转中军将军荣阳太守民有姜洛生康乞得者旧是太守郑仲明左右豪猾偷窃境内爲患纂伺捕擒获枭于郡市百姓忻然加镇东将军太昌中除左光禄大夫纂侨寓洛阳乃爲河南邑中正永熙三年除使持节河内太守齐献武王赴洛兵集城下纂出城谒王曰纂受诏于此本有御防大王忠贞王室扶奨颠危纂敢不匍匐王曰吾志去姦佞以康国道河内此言深得王臣之节因命前侍中司马子如曰吾行途疲敝宜代吾执河内手也便入洛九月行西荆州事兼尚书南道行台寻正刺史时蛮酋樊五能破析阳郡应宇文黑獭纂议欲出军讨之纂行台郎中李广谏曰析阳四面无民唯一城之地耳山路深险表里羣蛮今若少遣军则力不能制贼多遣则减彻防衞根本虚弱脱不如意便大挫威名人情一去州城难保纂曰岂得纵贼不讨令其爲患日深广曰今日之事唯湏万全且虑在心腹何暇疥癣闻台军已破洪威计不乆应至公但约勒属城使各修完垒壁善抚百姓以待救兵虽失析阳如弃鸡肋纂曰卿言自是一途我意以爲不尔遂遣兵攻之不克而败诸将因亡不返城人又密招西贼黑獭遣都督独孤如愿率军潜至突入州城遂至廰合纂左右惟五六人短兵接战爲贼所擒遂害之赠都督定殷二州诸军事骠骑大将军尚书左仆射司徒公定州刺史子子炎武定中博陵太守雄从祖昙䕶以谨厚见称卒于并州州都子炽武定中衞将军右光禄大夫雄族祖琛字僧贵父敬宗延兴中代郡太守琛少孤曾过友人见其父母兄弟悉无恙垂涕乆之释褐奉朝请荥阳郡丞太守元丽性颇使酒琛每谏之丽后醉輙令闭合曰勿使丞入也髙祖南征丽从舆驾诏琛曰委卿郡事如太守也景明中爲伏波将军济州辅国府长史转奉车都尉出爲扬州征南府长史刺史李崇多事产业琛每诤折崇不从遂相纠举诏竝不问后加龙骧将军带南梁太守崇因置酒谓琛曰长史后必爲刺史但不知得上佐何如人耳琛对曰若万一叨忝得一方正长史朝夕闻过是所愿也崇有慙色卒于官琛寛雅有度量渉猎经史喜愠不形于色当官奉法在所有称长子悠字元寿早有器业爲侍御史监扬州军贼平録勲书时崇犹爲刺史欲寄人名悠不许崇曰我昔值其父今复逄其子早卒悠弟俊字叔义有文才东益州征虏府外兵参军府主魏子建爲山南行台以爲即中有军国机断还京于荥阳爲人劫害赠征虏将军东秦州刺史俊弟术武定末散骑常侍术弟休字季令休弟修字季绪俱有学尚亦早卒时人伤惜之琛族子珍之少有气力太尉铠曹行参军稍迁中坚将军司徒録事参军广州大中正丁忧去任寻起爲汝北太守永安中司空谘议参军通直常侍永熙中襄城太守天平初洛州以南人情骇惧勑爲大使持节慰谕广洛二州三年除征东将军行阳平郡事郡民路黑奴起逆攻郡爲黑奴所执诸贼劝杀之黑奴曰成败未可知何爲先杀太守也乃将珍之自随待遇以礼右衞将军郭琼讨平黑奴乃得免兴和中爲衞将军司徒司马武定三年除骠骑将军北海太守还爲仪同开府长史兼光禄少卿未几诏珍之持节爲广洛北荆扬雍襄六州慰劳大使北荆镇城行广州事招纳有称齐文襄王遣书慰勉赐以衣帛寻勑行平州卒于官赠骠骑大将军洛州刺史谥曰恭子懿武定末开府铠曹参军羊深字文渊太山平阳人梁州刺史祉第二子也早有风尚学渉经史好文章兼长几案少与陇西李神儁同志相友自司空府记室参军转轻车将军尚书骑兵即寻转驾部加右军将军于时沙汰郎官务精才实深以才堪见留在公明断尚书仆射崔亮吏部尚书甄琛咸敬重之肃宗行释奠之礼讲孝经侪軰之中独䝉引聴时论美之正光末北地人车金雀等帅羌胡反叛高平贼宿勤明达宼豳夏诸州北海王颢爲都督行台讨之以深爲持节通直散骑常侍行台左丞军司仍领即中颢败还京顷之迁尚书左丞加平东将军光禄大夫萧宝夤反攻围华州王平薛凤贤等聚衆作逆勑深兼给事黄门侍郎与大行台仆射长孙稚共会潼关规模进止事平以功赐爵新泰男灵太后曾幸邙山集僧尼斋会公卿尽在座会事将终太后引见深欣然劳问之深谢曰臣䝉国厚恩世荷荣遇寇难未平是臣忧责而隆私忽被犬马知归太后顾谓左右曰羊深真忠臣也举坐倾心孝昌末徐方多事以深爲东道慰劳使即爲二徐行台庄帝践祚除安东将军太府卿又爲二兖行台深处分军国损益随机亦有时誉初尒朱荣杀害朝士深第七弟侃爲太山太守性麤武遂率乡人外託萧衍深在彭城忽得侃书招深同逆深慨然流涕斩侃使人并书表闻庄帝乃下诏曰羊侃作逆雾起瑕邱拥集不逞扇扰疆场倾宗之祸侃乃自贻累世之节一朝毁污羊深血诚奉国秉操罔贰闻弟猖勃自劾请罪此之丹款实戢于懐且叔向复位春秋称羙深之慷慨气同古人忠烈逺彰赤心已着可令还朝面受委勑乃归京师除名乆之除抚军将军金紫光禄大夫元颢入洛以深兼黄门即颢平免官后拜大鸿胪卿普泰初迁散骑常侍衞将军右光禄大夫监起居注自天下多事东西二省官员委积前废帝勑深与常侍卢道䖍元晏元法寿选人补定自奉朝请以上各有沙汰寻兼侍中废帝甚亲待之是时胶序废替名敎陵迟深乃上疏曰臣闻崇礼建学列代之所修尊经重道百王所不易是以均塾洞启昭明之颂载扬胶序大辟都穆之咏斯显伏惟大魏乗干统物钦若奉时模唐轨虞率由前训重以髙祖继圣垂衣儒风载蔚得才之盛如彼薪楢固以追隆周而竝驱驾炎汉而独迈宣皇下武式遵旧章用能揄扬盛烈聿修厥美自兹已降世极道消风猷稍逺浇薄方竞退让寂寥驰竞靡节进必吏能升非学艺是使刀笔小用计日而期荣专经大才甘心于陋巷然治之爲本所贵得贤茍值其人岂拘常检三代两汉异世间出或释褐中林郁登卿尹或投竿钓渚径升公相事炳丹青义在往䇿彼哉邈乎不可胜纪窃以今之所用弗修前矩至如当世通儒冠时盛徳见征不过四门登庸不越九品以此取士求之济治譬犹却行以及前之燕而向楚积习之不可者其所由来渐矣昔鲁兴泮官颂声爰发郑废学校国风以讥将以纳民轨物莫始于经礼菁莪育才义光于篇什自兵乱以来垂将十载干戈日陈爼豆斯阙四海荒凉民物凋敝名敎顿亏风流殆尽世之陵夷可爲叹息陛下中兴纂歴理运惟新方隅稍康实惟文德但礼贤崇让之科沿世未备还淳反朴之化起言斯缪夫先黄老而退六经史迁终其成蠧贵𤣥虚而贱儒术应氏所以亢言臣虽不敏敢忘前载且魏武在戎尚修学校宣尼确论造次必儒臣愚以爲宜重修国学广延胄子使函丈之敎日闻释奠之礼不阙并诏天下郡国兴立儒敎考课之程咸依旧典茍经明行修宜擢以不次抑斗筲喋喋之才进大雅汪汪之德博收鸿生以光顾问絷维竒异共精得失使区寰之内竞务仁义之风荒散之余渐知礼乐之用岂不美哉臣诚闇短敢慕前训用稽古义上尘聴览伏愿陛下垂就日之监齐非烟之化傥以臣言可採乞特施行废帝善之出帝初拜中书令顷之转车骑大将军左光禄大夫永熙三年六月以深兼御史中尉东道军司及出帝入关深与樊子鹄等同逆于兖州子鹄暑深爲齐州刺史于太山博县商王村结垒招引山齐之民天平二年正月大军讨破之于陈斩深子肃武定末仪同开府东合祭酒杨机字显略天水冀人祖伏恩郡功曹赫连屈丐时将家奔洛阳因以家焉机少有志节爲士流所称河南尹李平元晖竝召署功曹晖尤委以郡事或谓晖曰弗躬弗亲庶人弗信何得委事于机髙卧而已晖曰吾闻君子劳于求士逸于任贤故前代有坐啸之人主诺之守吾既委得其才何爲不可由是声名更着解褐奉朝请于时皇子国官多非其人诏选清直之士机见举爲京兆王愉国中尉愉甚敬惮之迁给事中伏波将军廷尉评延昌中行河隂县事机当官正色不避权势明达政事断狱以情甚有声誉平东将军荆州刺史杨大眼启爲其府长史熙平中爲泾州平西府长史寻授河隂令转洛阳令京辇伏其威风希有干犯凢诉讼者一经其前后皆识其名姓并记事理世咸异之迁镇军将军司州治中转别驾荆州蛮叛兼尚书左丞南道行台讨之还除中散大夫复爲别驾州牧髙阳王雍事多委机出除清河内史转左将军河北太守竝有能名建义初拜平南将军光禄大夫兼廷尉卿又除安南将军司州别驾未几行河南尹转廷尉卿徙衞尉卿出除安西将军华州刺史永熙中衞将军右光禄大夫寻除度支尚书机方直之心乆而弥厉奉公正已爲时所称家贫无马多乗小犊车时论许其清白与辛雄等竝诛年五十九子毗罗解开府参军事卒于镇逺将军机兄顺字元信梁郡太守顺子僧静武定中太中大夫机兄子虬少有公干频爲司州记室户曹从事早卒高崇字积善渤海蓨人四世祖抚晋永嘉中与兄顾避难奔于髙丽父潜显祖初归国赐爵开阳男居辽东诏以沮渠牧犍女赐潜爲妻封武威公主拜驸马都尉加宁逺将军卒崇少聪敏以端谨见称征爲中散稍迁尚书三公即家资富厚僮仆千余而崇志尚俭素车马器服充事而已自修洁与物无竞初崇舅氏坐事诛公主痛本生絶𦙍遂以崇继牧犍后改姓沮渠景明中启复本姓袭爵迁领军长史伏波将军洛阳令爲政清断吏民畏其威风每有发擿不避彊御县内肃然朝廷方有迁授会病卒年三十七赠渔阳太守永安二年复赠征虏将军沧州刺史谥曰成初崇谓友人曰仲尼四科德行爲首人能立身约已不忘典训斯亦足矣故吾诸子子谦之字道让少事后母李以孝闻李亦抚育过于已生人莫能辨其兄弟所出同异论者两重之及长屏絶人事专意经史天文算歴图纬之书多所该渉日诵数千言好文章留意老易袭爵释褐奉朝请加宣威将军转奉车都尉廷尉丞正光中尚书左丞元孚慰劳蠕蠕反被拘留及蠕蠕大掠而还置孚归国事下廷尉卿及监以下谓孚无坐惟谦之以孚辱命以流罪尚书同卿执诏可谦之奏孝昌初行河隂县令先是有人囊盛瓦砾指作钱物诈市人马因逃去诏令追捕必得以闻谦之乃伪枷一囚立于马市宣言是前诈市马贼今欲刑之密遣腹心察市中私议者有二人相见忻然曰无复忧矣执送按问具伏盗马徒党悉获并出前后盗窃之处资货甚多逺年失物之家各来得其本物具以状奏寻诏除宁逺将军正河隂令在县二年损益治体多爲故事弟道穆爲御史在公亦有能名世美其父子兄弟并着当官之称旧制二县令得靣陈得失时佞幸之軰恶其有所发闻遂共奏罢谦之乃上疏曰臣以无庸谬宰神邑实思奉法不挠称是官方酬朝廷无赀之恩尽人臣守器之节但豪家支属戚里亲媾缧绁所及举目多是皆有盗憎之色咸起怨上之心县令轻弱何能克济先帝昔发明诏得使面陈所懐臣亡父先臣崇之爲洛阳令常得入奏是非所以朝贵敛手无敢干政近日以来此制遂寝致使神宰威轻下情不达今二圣逺遵尧舜宪章髙祖愚臣望䇿其驽蹇少立功名乞新旧典更明往制庶姦豪知禁颇自屏心诏曰此启深会朕意付外量闻谦之又上疏曰臣闻夏德中微少康成克复之主周道将废宣王立中兴之功则知国无常安世无恒敝唯在明主所以变之有方化之有道耳自正光已来边城屡扰命将出师相继于路军费戎资委输不絶至如弓格赏募咸有出身槊刺斩首又䝉阶级故四方壮士愿征者多各各爲己公私两利若使军帅必得其人赏勲不失其实则何贼不平何征不㨗也诸守帅或非其才多遣亲者妄称入募别倩他人引弓格虚受征官身不赴陈惟遣奴客充数而已对宼临敌曾不弯弓则是王爵虚加征夫多阙贼虏何可殄除忠贞何以劝诫也且近习侍臣戚属朝士请託官曹擅作威福如有清贞奉法不爲回者咸共谮毁横受罪罚在朝顾望谁肯申闻蔽上拥下亏风壊政使谗谄甘心忠谠息义况且频年以来多有征发民不堪命动致流离茍保妻子竞逃王役不复顾其桑井惮比刑书正由还有必困之理归无自安之路若聴归其本业徭役㣲甄则还者必衆垦田増辟数年之后大获课民今不务以理还之但欲严符切勒恐数年之后走者更多安业无几故有国有家者不患民不我归唯患政之不立不恃敌不我攻唯恃吾不可侮此乃千载共遵百王一致且琴瑟不韵知音改弦更张騑骖未调善御执辔成组谚云迷而知反得道不逺此言虽小可以谕大陛下一日万几事难周览元凯结舌莫肯明言臣虽庸短世受荣禄窃慕前贤匪躬之义不避斧钺之诛以希一言之益伏愿少垂览察略加推採使朝章重举军威更振海内起惟新之歌天下见复禹之绩则臣奏之后笑入下泉灵太后得其疏以责左右近侍诸宠要者由是疾之乃启太后云谦之有学艺宜在国学以训胄子诏从之除国子博士谦之与袁飜常景郦道元温子昇之徒咸申欵旧好于赡恤言诺无亏居家僮隷对其儿不挞其父母生三子便免其一世无髠黥奴婢常称俱禀人体如何残害以父舅氏沮渠蒙逊曾据凉土国书漏阙谦之乃修凉书十卷行于世凉国盛事佛道爲论贬之因称佛是九流之一家当世名士竞以佛理来难谦之还以佛义对之竟不能屈以时所行厯多未尽善乃更改元修撰爲一家之法虽未行于世议者叹其多能于时朝议铸钱以谦之爲铸钱都将长史乃上表求铸三铢钱曰盖钱货之立本以通有无便交易故钱之轻重世代不同太公爲周置九府圜法至景王时更铸大钱秦兼海内钱重半两汉兴以秦钱重改铸榆荚钱至文帝五年复爲四铢孝武时悉复销壊更铸三铢至元狩中变爲五铢又造赤仄之钱以一当五王莾摄政钱有六等大钱重十二铢次九铢次七铢次五铢次三铢次一铢魏文帝罢五铢钱至明帝复立孙权江左铸大钱一当五百权赤乌年复铸大钱一当千轻重大小莫不随时而变窃以食货之要八政爲首聚财之贵诒训典文是以昔之帝王乗天地之饶御海内之富莫不腐红粟于太仓藏朽贯于泉府储畜既盈民无困敝可以宁谧四极如身使臂者矣昔汉之孝武地广财丰外事四戎遂虚国用于是草莱之臣出财助国兴利之计纳税庙堂市列𣙜酒之官邑有告缗之令盐铁既兴钱币屡改少府遂丰上林饶积外辟百蛮内不增赋者皆计利之由也今羣妖未息四郊多垒征税既烦千金日费资储渐耗财用将竭诚杨氏献税之秋桑儿言利之日夫以西京之盛钱犹屡改竝行小大子母相权况今宼难未除州郡沦败民物凋零军国用少别铸小钱可以富益何损于政何妨于人也且政兴不以钱大政衰不以钱小惟贵公私得所政化无亏既行之于古亦宜效之于今矣昔禹遭大水以歴山之金铸钱救民之困汤遭大旱以庄山之金铸钱赎民之卖子者今百姓穷悴甚于曩日钦明之主岂得垂拱而观之哉臣今此铸以济交乏五铢之钱任使竝用行之无损国得其益穆公之言于斯验矣臣虽术愧计然识非心筭暂充钱官颇覩其理茍有所益不得不言脱以爲疑求下公卿博议如谓爲允即乞施行诏将从之事未就会卒初谦之弟道穆正光中爲御史紏相州刺史李世哲事大相挫辱其家恒以爲憾至是世哲弟神轨爲灵太后深所宠任直谦之家僮诉良神轨左右之入讽尚书判禁谦之于廷尉时将赦神轨乃启灵太后发诏于狱赐死时年四十二朝士莫不哀之所着文章百余篇别有集録永安中赠征虏将军营州刺史谥曰康又除一子出身以明寃屈谦之妻中山张氏明识妇人也敎劝诸子从师受业常诫之曰自我爲汝家妇未见汝父一日不读书汝等宜各修勤勿替先业谦之长子子儒字孝礼元颢入洛其叔道穆从驾北廵子儒后踰河至行宫庄帝见之具访洛中事意子儒备陈元颢败在旦夕帝谓道穆曰卿初来日何故不与子儒俱行对曰臣家百口在洛湏其经营且欲其今日之来知京师后事帝曰子儒非直合卿本懐亦大慰朕意仍授祕书郎中转通直即后除安东将军光禄大夫司徒中兵参军兼祭酒袭爵兴和初除兼殿中侍御史时四方多有流民子儒爲梁州北豫西兖三州检户使所获甚多后以公事去官武定六年卒时年四十一子儒弟绪字叔宗明悟好学谦之常谓人曰兴吾门者当是此儿及长渉猎书𫝊好文咏司空行参军转长流参军除镇逺将军冀州仪同府中兵参军爲府主封隆之所赏隆之行梁州济州引自随恒令总摄数郡武定三年卒年三十二绪弟孝贞武定中司徒士曹参军孝贞弟孝干司空东阁祭酒谦之弟恭之字道穆行字于世学涉经史非名流儁士不与交结幼孤事兄如父母每谓人曰人生厉心立行贵于见知当使夕脱羊裘朝佩珠玉者若时不我知便湏退迹江海自求其志御史中尉元匡髙选御史道穆奏记于匡曰道穆生自蓬檐长于陋巷颇猎羣书无纯硕之德尚好章咏乏彫掞之工虽欲厠影髦徒班名俊伍其可得哉然凝明独断之主雄才不世之君无借朽株之资求人屠钓之下不牵闇投之诮取士商歌之中是以闻英风而慷慨望云路而低回者天下皆是也若得身𨽻绣衣名充直指虽谢周生骑上之敏实有茅氏就镬之心匡大喜曰吾乆知其人适欲召之遂引爲御史其所纠擿不避权豪台中事物多爲匡所顾问道穆曾进説于匡曰古人有言罚一人当取千万人惧豺狼当道不问狐狸明公荷国重寄宜使天下知法匡深然之正光中出使相州刺史李世哲即尚书令崇之子贵盛一时多有非法逼买民宅广兴屋宇皆置鸱尾又于马埓堠上爲木人执节道穆绳纠悉毁去之并发其赃货具以表闻又尒朱荣讨蠕蠕道穆监其军事荣甚惮之还除奉朝请俄除太尉铠曹参军萧宝夤西征以道穆爲行台郎中军机之事多以委之大都督崔延伯败后贼势转彊屡请益兵朝廷不许宝夤谓道穆曰非卿一行兵无益理遂令乗传赴洛灵太后亲问贼势道穆具以状对太后怒曰比来使人皆言贼弱卿何独云其彊也道穆曰前使不实者当是冀陛下恩颜望霑爵赏臣既忝使人不敢虚妄愿令近臣亲检足知虚实事讫当反遇病不行后属兄谦之被害情不自安遂託身于庄帝帝时爲侍中特相钦重引居第中深相保䕶俄而帝以兄事见出道穆惧祸乃擕家趣济隂变易姓名往来于东平毕氏以避时难庄帝即位征爲尚书三公即中加宁朔将军寻兼吏部即中与薛昙尚书使晋阳授尔朱荣职赐爵龙城侯九月除太尉长史领中书舍人遭母忧去职帝令中书舍人温子昇就宅弔慰诏摄本任表辞不许三年加前军将军及元颢逼虎牢城或劝帝赴关西者帝以问道穆道穆对曰关中今日残荒何由可往臣谓元颢兵衆不多乗虚深入者由国家将帅征提不得其人耳陛下若亲率宿衞髙募重赏背城一战臣等竭其股肱之力破颢孤军必不疑矣如恐成败难测非万乗所履便宜车驾北渡循河东下征大将军天穆合于荥阳向虎牢别征尒朱王军令赴河内以掎角之旬月之间何往不克臣窃谓万全之计不过于此帝曰髙舍人语是其夜到河内郡北未有城守可依帝命道穆秉烛作诏书数十纸布告逺近于是四方知乗舆所在除中军将军给事黄门侍郎安喜县开国公食邑千户于时尒朱荣欲回师待秋道穆谓荣曰元颢以蕞尔轻兵奄据京洛使乗舆飘露人神恨愤主忧臣辱良在于今大王拥百万之衆辅天子而令诸侯自可分兵河畔缚筏造船处处遣渡径擒羣贼复主宫阙此桓文之举也且一日纵敌数世之患今若还师令颢重完守具征兵天下所谓飬虺成蛇悔无及矣荣深然之曰杨黄门侃已陈此计当更议决耳及庄帝反政因宴次谓尒朱荣曰前若不用髙黄门计则社稷不安可爲朕劝其酒令醉荣对曰臣本北征蠕蠕髙黄门与臣作监军临事能决实可任用除征南将军金紫光禄大夫兼御史中尉寻即真仍兼黄门道穆外秉直绳内参机密凢是益国利民之事必以奏闻谏诤极言无所顾惮选用御史皆当世名軰李希宗李绘阳休之阳斐封君义邢子明苏淑宋世良等四十人于时用钱稍薄道穆表曰四民之业钱货爲本救獘改铸王政所先自顷以私铸薄滥官司纠绳挂网非一在市铜价八十一文得铜一斤私造薄钱斤余二百既示之以深利又随之以重刑罹罪者虽多姦铸者弥衆今钱徒有五铢之文而无二铢之实薄甚榆荚上贯便破置之水上殆欲不沉此乃因循有渐科防不切朝廷之愆彼复何罪昔汉文帝以五分钱小故铸四铢至武帝复改三铢爲半两此皆以大易小以重代轻也论今据古宜改铸大钱文载年号以记其始则一斤所成止七十六文铜价至贱五十有余其中人功食料钖炭鈆沙纵复私营不能自润直置无利自应息心况复严刑广设也以臣测之必当钱货永通公私获允后遂用杨侃计铸永安五铢钱仆射尒朱世隆当朝权盛因内见衣冠失仪道穆便即弹纠帝姊夀阳公主行犯清路执赤棒卒呵之不止道穆令卒棒破其车公主深以爲恨泣以诉帝帝谓公主曰髙中尉清直之人彼所行者公事岂可私恨责之也道穆后见帝帝曰一日家姊行路相犯极以爲愧道穆免冠谢曰臣䝉陛下恩守陛下法不敢独于公主亏朝廷典章以此负陛下帝曰朕以愧卿卿反谢朕寻勑监仪注又诏曰祕书图籍所在内典书又加缮冩缃素委积盖有年载出内繁芜多致零落可令御史中尉兼给事黄门侍即道穆惣集帐目并牒儒学之士编比次第道穆又上疏曰臣闻舜命臯陶姦宄是託禹泣辜人尧心爲念所以举直错枉事切曩贤明徳慎罚议存先典髙祖太和之初置廷尉司直论刑辟是非虽事非古始交济时要所谓礼乐互兴不相㳂袭者矣臣以无庸忝当今任所思报效未忘寝兴但识谢知今业慙稽古未能进一言以利国説一䇿以兴邦索米长安岂不知耻至于职司其忧犹望僶俛窃见御史出使悉受风闻虽时获罪人亦不无枉滥何者得尧之罚不能不怨守令爲政容有爱憎姦猾之徒恒思报恶多有妄造无名共相诬谤御史一经检究耻于不成杖木之下以虚爲实无罪不能自雪者岂可胜道哉臣虽愚短守不假器绣衣所指冀以清肃若仍踵前失或伤善人则尸禄之责无所逃罪所以夙夜爲忧思有悛革如臣鄙见请依太和故事还置司直十人名𨽻廷尉秩以五品选歴官有称心平性正者爲之御史若出紏劾即移廷尉令知人数廷尉遣司直与御史俱发所到州郡分居别馆御史检了移付司直覆问事讫与御史俱还中尉弹闻廷尉科按一如旧式庶使狱成罪定无复稽寛爲恶取败不得称枉若御史司直纠劾失实悉依所断狱罪之聴以所检迭相紏发如二使阿曲有不尽理聴罪家诣门下通诉别加按检如此则肺石之傍怨讼可息丛棘之下受罪吞声者矣诏从之复置司直及尒朱荣之死也帝召道穆付赦书令宣于外因谓之曰自今日后常得精选御史矣先是荣等常欲以其亲党爲御史故有此诏及尒朱世隆等率其部类战于大夏门北道穆受诏督战又赞成太府卿李苖断桥之计世隆等于是北遁加衞将军假车骑将军大都督兼尚书右仆射南道大行台又除车骑将军余官如故时虽外託征蛮而帝恐北军不利欲爲南廵之计未发会尒朱兆入洛道穆虑祸及已託病去官世隆以道穆忠于前朝遂害之时年四十二泰昌中赠使持节都督雍秦二州诸军事车骑大将军仪同三司雍州刺史子士镜袭爵爲北豫州刺史髙仲密拥入关道穆弟谨之继沮渠氏后卒于沧州平东府主簿年三十五赠通直郎无子谨之弟慎之字道密好学有诸兄风年二十三卒无子以兄谦之第二子绪继焉史臣曰宋飜刚鲠自立勐而断务辛雄以吏能歴职任智效官羊深以才干从事声迹可纪杨机清断在公髙崇明济爲用谦之兄弟咸政事之敏饰学有闻列于朝廷岂徒然也深失之晚节至于颠覆惜乎魏书卷七十七卷七十七考证魏书卷七十七考证羊深传羊深字文渊太山平阳人梁州刺史祉第二子也按北史羊祉传祉太山鉅平人本书地形志泰山郡有鉅平若平阳则属髙平郡又有阳平则属鲁郡当以鉅平爲是魏书卷七十七考证魏书卷七十八钦定四库全书魏书卷七十八齐魏收撰列传第六十六孙绍张普惠孙绍字世庆昌黎人世仕慕容氏祖志入国卒于济阳太守乆恊字文和上党太守绍少好学通渉经史颇有文才隂阳术数多所贯渉初爲校书郎稍迁给事中自长兼羽林监爲门下録事朝廷大事好言得失遂爲世知曾着释典论虽不具美时有可存与常景等共修律令延昌中绍表曰臣闻建国有计虽危必安施化能和虽寡必盛治乖人理虽合必离作用失机虽成必败此乃古今同然百王之定法也伏惟大魏应天明命兆启无穷必世后仁祚隆七百今二虢京门了无严防南北二中复阙固守长安邺城股肱之寄穰城上党腹背所凭四军五校之轨领护分事之式征兵储粟之要舟车水陆之资山河要害之权缓急去来之用持平赴救之方节用应时之法特宜修置以固堂堂之基持盈之体何得而忽居安之辰故应危惧矣且法开清浊而清浊不平申滞理望而卑寒亦免士庶同悲兵徒懐怨中正卖望于下里主案舞笔于上台真伪混淆知而不纠得者不欣失者倍怨使门齐身等而泾渭奄殊类应同役而苦乐悬异士人居职不以爲荣兵士役苦心不忘乱故有竞弃本生飘藏他土或诡名託飬散在人间或亡命山薮渔猎爲命或投仗彊豪寄命衣食又应迁之戸逐乐诸州应留之徒避寒归暖兼职人子弟随逐浮游南北东西卜居莫定闗禁不修任意取适如此之徒不可胜数爪牙不复爲用百工争弃其业混一之计事实阙如考课之方责办无日流浪之徒决湏精校今彊敌窥时边黎伺隙内民不平乆戍懐怨战国之势窃谓危矣必造祸源者北边镇戍之人也若夫一统之年持平用之者大道之计也乱离之期纵横作之者行权之势也故道不可乆湏文质以换情权不可恒随洿隆以牧物文质应世道形自安洿隆获𠂻权势亦济然则王者计法之趣化物之规圆方务得其境人物不失其地又先帝时律令竝议律寻施行令独不出十余年矣臣以令之爲体即帝王之身也分处百揆之仪安置九服之节经纬三才之伦包罗六卿之职措置风化之门作用赏罚之要乃是有爲之枢机世法之大本也然修令之人亦皆博古依古撰置大体可观比之前令精麤有在但主议之家太用古制若令依古高祖之法复湏昇降谁敢措意有是非哉以是争故乆废不理然律令相湏不可偏用今律班令止于事甚滞若令不班是无典法臣下执事何依而行臣等修律非无勤止署下之日臣乃无名是谓农夫尽力他食其秋功名之所实懐于悒未几出除济隂太守还歴司徒功曹参军歩兵长水校尉正光初兼中书侍郎使髙丽还爲镇逺将军右军将军乆之爲徐兖和籴使还朝大陈军国利害不报绍又表曰臣闻文质互用治道以之缉熙洿隆得时人物以之通济故能事恢三灵仁洽九服伏惟陛下应灵践阼沖明照物宰辅忠纯伊霍均美既致昇平之基应成无爲之业而漠北叛命陇右构逆中州惊扰民庶窃议其故何哉皆由上法不通下情怨塞故也臣虽愚短具鉴始末往在代都武质而治安中京以来文华而政乱故臣昔于太和极陈得失具论四方华夷心态高祖垂纳文应可寻延昌正光奏疏频上主者收録不䝉报问即日事势乃至于此尽微臣豫陈之验今东南有窃号之竖西北有逆命之寇岂得怨天实尤人矣臣今不忧荒外正虑中畿急湏改张以宁其意若仍持疑变乱寻作肘腋一乖大事去矣然臣奉国四世欣戚是同但职在冗散不关枢密宁济之计欲陈无所可谓经纬甚多无机可织夫天下者大器也一正难倾一倾难正当今之危蹑足之急臣备肉食痛心无已泣血上陈愿垂採察若得言参执事献可替否宼逆获除社稷称庆虽死如生犬马情毕绍性抗直每上封事常至恳切不惮犯忤但天性踈脱言乍髙下时人轻之不见採纳绍兄世元早卒世元善弹筝绍后闻筝声便涕泗呜咽舍之而去世以此尚之除骁骑将军使吐谷浑还爲太府少卿曾因朝见灵太后谓曰卿年稍老矣绍曰臣年虽老臣节乃少太后笑之迁右将军太中大夫绍曾与百寮赴朝东掖未开守门候旦绍于衆中引史部郎中辛雄于衆外窃谓之曰此中诸人寻当死尽唯吾与卿犹享富贵雄甚骇愕不测所以未几有河隂之难绍善推禄命事验甚多知者异之建义初除衞尉少卿将军如故转金紫光禄大夫永安中拜太府卿以前参议正光壬子厯赐爵新昌子太昌初迁左衞将军右光禄大夫永熙二年卒时年六十九赠都督冀瀛沧三州诸军事骠骑大将军尚书左仆射冀州刺史谥曰宣子伯元袭齐受禅例降伯元弟叔利右将军太中大夫绍从父弟瑜济州长史瑜弟彛字凤伦太和中举秀才稍迁歩兵校尉卒于武邑太守赠征虏将军营州刺史子伯融出继瑜后武定末太守伯融嫡弟子寛开府田曹参军张普惠字洪赈常山九门人身长八尺容貌魁伟父晔爲齐州中水县令随父之县受业齐土专心坟典克厉不息及还乡里就程元讲习精于三礼兼善春秋百家之説多所窥览诸儒称之太和十九年爲主书带制局监与刘桃符石荣刘道斌同员共直颇爲髙祖所知转尚书都令史任城王澄重其学业爲其声价仆射李沖曾至澄处见普惠言论亦善之世宗初转积射将军澄爲安西将军雍州刺史启普惠爲府録事参军寻行冯翊郡事澄功衰在身欲于七月七日集会文武北园马射普惠奏记于澄曰窃闻三杀九亲别踈昵之叙五服六术等衰麻之心皆因事饰情不易之道者也然则莫大之痛深于终身之外书䇿之哀除于丧纪之内外者不可无节故断之以三年内者不可遂除故敦之以日月礼太练之日鼓素琴盖推以即吉也小功以上非虞祔练除不沐浴此拘之以制也曽子问曰相识有丧服可以与于祭乎孔子曰缌不祭又何助于人祭既不与疑无宴食之道又曰废丧服可以与于馈奠之事乎子曰脱衰与奠非礼也注云爲其忘哀疾愚谓除丧之始不与馈奠小功之内其可观射乎杂记云大功以下既葬适人人食之其党也食之非党也不食食犹择人于射爲惑伏见明敎立射会之限将以二七令辰集城中文武肄武艺于北园行揖让于中否时非大閲之秋景涉妨农之节国家缟禫甫除殿下功衰仍袭释而爲乐以训百姓便是易先王之典敎忘哀戚之情恐非所以昭令德视子孙者也按射仪射者以礼乐爲本忘而从事不可谓礼钟鼓弗设不可谓乐舍此二者何用射爲又七日之戏令制无之班劳所施虑违事体库府空虚宜待新调二三之趣停之爲便乞至九月备饰尽行然后奏狸首之章宣矍相之令声轩悬建云钲神民忻畅于斯时也伏惟慈明逺被万民是望举动所书发言唯则愿更广访赐垂曲採昭其管见之心恕其谠言之责则刍荛无遗歌舆人有献诵矣澄意纳其言託辞自罢乃荅曰文武之道自昔成规明耻敎战振古常轨今虽非公制而此州承前已有斯式既不劳民损公任其私射复何失也且纂文习武人之常艺岂可于常艺之间要湏令制乎比适欲依前州府相率王务之暇肄艺良辰亦未言费用库物也礼兄弟内除明哀已杀小功客至主不絶乐聴乐则可观武岂伤直自事縁湏罢先以令停方获此请深具来意澄转扬州启普惠以羽林监领镇南大将军开府主簿寻加威逺将军普惠既爲澄所知歴佐二藩甚有声誉旋京之日装束蓝缕澄赉绢二十匹以充行资还朝仍羽林监又澄遭太妃忧臣寮爲立碑颂题碑欲云康王元妃之碑澄访于普惠荅曰谨寻朝典但有王妃而无元字鲁夫人孟子称元妃者欲下与继室声子相对今烈懿太妃作配先王更无声子仲子之嫌窃谓不假元字以别名位且以氏配姓愚以爲在生之称故春秋夫人姜氏至自齐既葬以谥配姓故经书葬我小君文姜氏又曰来归夫人成风之禭皆以谥配姓古者妇人从夫谥今烈懿太妃德冠一世故特䝉褒钖乃万代之高事岂容于定名之重而不称烈懿乎澄从之及王师大举重征钟离普惠爲安乐王诠别将长史班师除扬烈将军相州安北府司马迁步兵校尉后以本官领河南尹丞世宗崩坐与甄楷等饮酒游从免官骁骑将军刁整家有旧训将营俭葬普惠以爲矫时太甚与整书论之事在刁雍𫝊故事免官者三载之后降一阶而叙若才优擢授不拘此限熙平中吏部尚书李韶奏普惠有文学依才优之例宜特显叙勑除宁逺将军司空仓曹参军朝议以不降阶爲荣时任城王澄爲司空表议书记多出普惠广陵王恭北海王颢疑爲所生祖母服朞与三年博士执意不同诏羣寮㑹议普惠议曰谨按二王祖母皆受命先朝爲二国太妃可谓受命于天子爲始封之母矣丧服慈母如母在三年章传曰贵父命也郑注云大夫之妾子父在爲母大功则士之妾子爲母朞父卒则皆得申此大夫命其妾子以为母所慈犹曰贵父命爲之三年况天子命其子爲列国王命其所生母爲国太妃反自同公子爲母练冠之与大功乎轻重颠倒不可之甚者也𫝊曰始封之君不臣诸父昆弟则当服其亲服若鲁衞列国相爲服朞判无疑矣何以明之丧服君爲姑姉妹女子嫁于国君者传曰何以大功尊同也尊同则得服其亲服诸侯之子称公子公子不得祢先君然则兄弟一体位列诸侯自以尊同得相爲服不可还凖公子逺厌天王故降有四品君大夫以尊降公子大夫之子以厌降名例不同何可乱也礼大夫之妾子以父命慈己申其三年太妃既受命先帝光昭一国二王胙土茅社显钖大邦舍尊同之高据附不祢之公子虽许蔡失位亦不是过服问曰有从轻而重公子之妻爲其皇姑公子虽厌妻尚获申况广陵北海论封则封君之子语妃则命妃之孙承妃纂重逺别先皇更以先后之正统厌其所生之祖嫡方之皇姑不以遥乎今既许其申服而复限之以朞比之慈母不亦爽欤经曰爲君之祖父母父母妻长子传曰何以朞父母长子君服斩妻则小君父卒然后爲祖后者服斩今祖乃献文皇帝诸侯不得祖之母爲太妃盖二王三年之证议者近背正经以附非类差之毫毛所失或逺且天子尊则配天莫非臣妾何爲命之爲国母而不聼子服其亲乎记曰从服者所从亡则已又曰不爲君母之党服则爲其母之党服今所从既亡不以亲服服其所生则属从之服于何所施若以诸王入爲公卿便同大夫者则当今之议皆不湏以国爲言也今之诸王自同列国虽不之国别置臣寮玉食一方不得以诸侯言之敢据周礼輙同三年当时议者亦有同异国子博士李郁于议罢之后书难普惠普惠据礼还荅郑重三返郁议遂屈转諌议大夫澄谓普惠曰不喜君得諌议唯喜諌议得君时灵太后父司徒胡国珍薨赠相国太上秦公普惠以前世后父无太上之号诣阙上疏陈其不可左右畏惧莫敢爲通会闻胡家穿圹下坟有磐石乃密表曰臣闻优名宝位王者之所光钖尊君爱亲臣子所以慎终必使勲绩相侔号秩相可然后能显扬当时𫝊徽万代者矣窃见故侍中司徒胡公懐道含灵实诞圣后载育至尊母仪四海近枢克惟允之寄居槐体论道之明故以功余九钖褒假銮纛深圣上之加隆极慈后之至爱宪章天下不亦可乎而太上之号窃谓未𠂻何者易称天尊地卑干坤定矣故曰大哉干元又曰至哉坤元明干坤不可竝大礼记曰天无二日土无二王尝禘郊社尊无二上明君臣不可竝上伏见诏书以司徒爲太上秦公夫人爲太上秦君夫人䝉号于前司徒系之于后尊光之美盛矣窃惟高祖受禅于献文皇帝故仰尊爲太上皇此因上上而生名也皇太后称令以系勑下盖取三从之道逺同文母列于十乱则司徒之爲太上恐乖系勑之意春秋传曰葬称公臣子辞明不可复加上也书曰兹予大飨于先王尔祖其从与飨之司徒位尊属重必当配飨先朝称太上以爲臣以事太上皇恐非司徒翼翼之心汉祖创有天下尊父曰太上皇母曰昭灵后乃帝者之事晋有小子侯尚曰僭之于天子司徒三公也其可同号于帝乎孔子曰必也正名名不正则言不顺言不顺则事不成事不成则礼乐不兴礼乐不兴则刑罚不中刑罚不中则民无所措手足易曰有大者不可以盈故受之以谦谦尊而光卑而不可踰天道亏盈而益谦地道变盈而流谦鬼神害盈而福谦人道恶盈而好谦又曰困于上者必反于下故受之以井比克吉定兆而以浅改卜羣心悲惋亦或天地神灵所以垂至戒启圣情伏愿圣后回日月之明察㣲臣之请停司徒逼同之号从卑下不踰之称畏困上之鉴邀谦光之福则天下幸甚臣闻见灾修德灾变成善此太戊所以兴殷桑谷以之自灭况今卜迁方始当修革之会愚以爲无上之名不可假之脱讥于千载恐贻不言之咎且君之于臣比葬三临之礼也司徒诚爲后父实人臣也虽子尊不加于父乃天下母以义断恩不可遂在室之意故曰女子有行逺父母兄弟况乃应坤之载承天之重而朔望于司徒之殡晨昬于郊墓之间虽圣思蒸蒸其不虞宜戒离宸极之严居疲云跸于道路此亦亿兆苍生瞻仰失图伏愿寻载驰之不归存静方之光大则草木可繁人灵斯穆臣职忝諌司敢献狂瞽谨冒上闻不敢宣露乞垂省览昭臣微款脱得奉谒圣颜曲尽愚𠂻者死且不朽太后览表亲至国珍宅召集王公入座卿尹及五品已上博议其事遣使召普惠与相问荅又令侍中元义中常侍贾璨监观得失任城王澄问普惠曰汉高作帝尊父爲太上皇今圣母临朝赠父太上公求之故实非爲无凖且君举作则何必循旧对曰天子称诏太后称令故周臣十乱文母预焉仰思所难窃谓非匹澄曰前代太后亦有称诏圣母自欲存谦光之义故不称耳何得以诏令之别而废严父之孝对曰后父太上自昔未有前代母后岂不欲尊崇其亲王何以不逺谟古义而近顺今㫖未审太后何故谦于称诏而不谦于太上窃愿圣后终其谦光太傅清河王怿曰昔在僭晋禇氏临朝殷浩遗禇裒书曰足下今之太上皇也况太上公而致疑对曰禇裒以女辅政辞不入朝渊源讥其不恭故有太上之刺本称其非不记其是不谓殿下以此赐难侍中崔光曰张生表中引晋有小子侯出自郑注非爲正经对曰虽非正经之文然述正经之㫖公好古习礼复固斯难御史中尉元匡因谓崔光曰张表云晋之小子侯以号同称僭今者太上公名同太上皇比晋小子义似相类但不学不敢辨其是非普惠对曰中丞既疑其是不正其非岂所望于三独尚书崔亮曰諌议所见正以太上之号不应施于人臣然周有太公尚父亦兼二名人臣尊重之称固知非始今日普惠对曰尚父者有德可称太上者上中之上名同义异此亦非竝亮又曰古有文王武王亦有文子武子然则太上皇太上公亦何嫌于同也普惠对曰文武者徳行之迹故迹同则谥同太上者尊极之位岂得通施于臣下廷尉少卿袁飜曰周官上公九命上大夫四命命数虽殊同名爲上何必上者皆是极尊普惠厉声诃飜曰礼有下卿上士何止大夫与公但今所行以太加上二名双举不得非极雕虫小艺微或相许至于此处岂卿所及飜甚有慙色黙不复言任城王澄曰谏诤之体各言所见至于用舍固在应时卿向荅袁氏声何太厉普惠对曰所言若是宜见採用所言若非惧有罪及是非湏辨非爲茍竞澄曰朝廷方开不讳之门以广忠言之路卿今意在向义何云乃虑罪罚议者咸以太后当朝志相党顺遂奏曰张普惠辞虽不屈然非臣等所同涣汗已流请依前诏太后复遣元义贾璨宣令谓普惠曰朕向召卿与羣臣对议往复既终皆不同卿表朕之所行孝子之志卿之所陈忠臣之道羣公已有成议卿不得苦夺朕懐后有所见勿得难言普惠于是拜令辞还初普惠被召传诏驰骅骝马来甚迅速伫立催去普惠诸子忧怖涕泣普惠谓曰我当休明之朝掌諌议之职若不言所难言谏所难諌便是唯唯旷官尸禄人生有死死得其所夫复何恨然朝廷有道汝軰勿忧及议罢㫖劳还宅亲故贺其幸甚时中山庄弼遗书普惠曰明侯渊儒硕学身负大才秉此公方来居谏职謇謇如也谔谔如也一昨承胡司徒第当面折庭诤虽问难锋至而应对响出宋城之带始萦鲁门之柝裁警终使羣后逡廵庶竂拱黙虽不见用于一时固已传美于百代闻风快然敬裁此白普惠美其此书每爲口实普惠以天下民调幅度长广尚书计奏复征绵麻恐其劳民不堪命上疏曰伏闻尚书奏复绵麻之调尊先皇之轨夙宵惟度忻战交集何者闻复髙祖旧典所以忻惟新俱可复而不复所以战违法仰惟髙祖废大斗去长尺改重秤所以爱万姓从薄赋知军国须绵麻之用故云幅度之间亿兆应有绵麻之利故绢上税绵八两布上税麻十五斤万姓得废大斗去长尺改重秤荷轻赋之饶不适于绵麻而已故歌舞以供其职奔走以役其勤天子信于上亿兆乐于下故易曰悦以使民民忘其劳此之谓也自兹以降渐渐长阔百姓嗟闻于朝野伏惟皇太后未临朝之前陛下居谅闇之日宰辅不寻其本知天下之怨绵麻不察其幅广度长秤重斗大革其所獘存其可存而特放绵麻之调以悦天下之心此所谓悦之不以道愚臣所以未悦者也尚书既知国少绵麻不惟法度之易民言之可畏便欲去天下之大信弃已行之成诏追前之非遂后之失奏求还复绵麻以充国用不思库中大有绵麻而羣官共窃之愚臣以爲于理未尽何者今宫人请调度造衣物必度忖秤量绢布疋有尺丈之盈一犹不计其广丝绵斤兼百铢之剰未闻依律罪州郡若一疋之滥一斤之恶则鞕户主连三长此所以敎民以贪者也今百官请俸人乐长阔并欲厚重无复凖极得长阔厚重者便云其州能调绢布精阔且长横发美誉以乱视聴不闻嫌长恶广求计还官者此百司所以仰负圣明也今若必复绵麻者谓宜先令四海知其所由明立严禁复本幅度新绵麻之典依太和之税其在库绢布并及丝绵不依典制者请遣一尚书与太府卿左右藏令依今官度官秤计其斤两广长折给请俸之人总常俸之数千俸所出以布绵麻亦应其一歳之用使天下知二圣之心爱民惜法如此则高祖之轨中兴于神龟明明慈信照布于无穷则孰不幸甚伏愿亮臣悾悾之至下慰苍生之心普惠又表乞朝直之日时聴奉见自此之后月一陛见又以肃宗不亲视朝过崇佛法郊庙之事多委有司上疏曰臣闻明德卹祀成汤光六百之祚严父配天孔子称周公其人也故能馨香上闻福传遐世伏惟陛下重晖纂统钦明文思天地属心百神伫望故宜敦崇祀礼咸秩无文而告朔朝庙不亲于明堂尝禘郊社多委于有司观射游苑跃马骋中危而非典岂清跸之意殖不思之㝠业捐巨费于生民减禄削力近供无事之僧崇饰云殿逺邀未然之报昧爽之臣稽首于外𤣥寂之衆遨游于内愆礼忤时人灵未穆愚谓从朝夕之因求秖刼之果未若先万国之忻心以事其亲使天下和平灾害不生者也伏愿淑慎威仪万邦作式躬致郊庙之䖍亲纡朔望之礼释奠成均竭心千畆明发不寐洁诚禋祼孝悌可以通神明德敎可以光四海则一人有喜兆民頼之然后精进三宝信心如来道由化深故诸漏可尽法随礼积故彼岸可登量撤僧寺不急之华还复百官乆折之秩已兴之构务从简成将来之造权令停息仍旧亦可何必改作庶节用爱人法俗俱赖臣学不经逺言多孟浪忝职其忧不敢黙尔寻别勑付外议释奠之礼时史官克日蚀豫勑罢朝普惠以逆废非礼上疏陈之又表论时政得失一曰审法度平斗尺调租务轻赋役务省二曰聴舆言察怨讼先皇旧事有不便于政者请悉追改三曰进忠謇退不肖任贤勿贰去邪勿疑四曰兴灭国继絶世勲亲之𦙍所宜收叙书奏肃宗灵太后引普惠于宣光殿随事难诘延对移时令曰宁有先皇之诏一一飜改普惠僶俛不言令曰卿似欲致諌故以左右有人不肯苦言朕爲卿屏左右卿其尽陈之对曰圣人之飬庶物爱之如伤况今二圣纂承洪绪妻承夫子承父夫父之不可安然仍行岂先帝𫝊委之本意仰惟先帝行事或有司之谬或权时所行在后以爲不可者皆追而正之圣上忘先帝之自新不问理之伸屈一皆抑之岂苍生黎庶所仰望于圣德太后曰小小细务一一飜动更成烦扰普惠曰圣上之飬庶物若慈母之飬赤子今赤子几临危壑将赴水火以烦劳而不救岂赤子所望于慈母太后曰天下苍生宁有如此苦事普惠曰天下之亲懿莫重于太师彭城王然遂不免枉死微细之苦何可得无太后曰彭城之苦吾已封其三子何足复言普惠曰圣后封彭城之三子天下莫不忻至徳知慈母之在上臣所以重陈者凢如此枉乞垂圣察太后曰卿云兴灭国继絶世灭国絶世竟复谁是普惠曰昔淮南逆终汉文封其四子盖骨肉之不可弃亲亲故也窃见故太尉咸阳王冀州刺史京兆王乃皇子皇孙一德之亏自贻悔戾沉沦幽壤𬗟焉弗收岂是兴灭继絶之意乞收葬二王封其子孙愚臣之愿太后曰卿言有理朕深戢之当命公卿博议此事及任城王澄薨普惠以吏民之义又荷其恩待朔望奔赴至于禅除虽寒暑风雨无不必至初澄嘉赏普惠临薨启爲尚书右丞灵太后既深悼澄览启从之诏行之后尚书诸郎以普惠地寒不应便居管辖相与爲约竝欲不放上省纷纭多日乃息正光二年诏遣杨钧送蠕蠕主阿那瓌还国普惠谓遣之将贻后患上疏曰臣闻干元以利贞爲大非义则不动皇王以博施爲功非类则不从故能始万物而化天下者也伏惟陛下叡哲钦明道光虞舜八表宅心九服清晏蠕蠕相害于朔垂妖师扇乱于江外此乃封豕长虵不识王度天将悔其罪所以奉皇魏故荼毒之辛苦之令知至道之可乐也宜安民以悦其志恭已以懐其心而先自劳扰艰难下民兴师郊甸之内逺投荒塞之外救累世之勍敌可谓无名之师谚曰唯乱门之无过愚情未见其可当是边将窥窃一时之功不思兵爲凶器不得已而用之者也夫白登之役汉祖亲困之樊哙欲以十万衆横行匈奴中季布以爲不可请斩之千载以爲美况今旱酷异常圣慈降膳乃以万五千人使杨钧爲将而欲定蠕蠕忤时而动其可济乎阿那瓌投命皇朝抚之可也岂容困疲我兆民以资天丧之虏昔庄公纳子纠以致干时之败鲁僖以邾国而有悬胄之耻今蠕蠕时乱后主继立虽云散亡姦虞难抑脱有井陉之虑杨钧之肉其可食乎高车蠕蠕连兵积年饥馑相仍湏其自弊小亡大伤然后一举而并之此卞氏之高略所以获两虎不可不图之今土山告难简书相续盖亦无能爲也正与今举相会天其或者欲以告戒人不欲使南北两疆竝兴大衆脱狂狡搆闲于其间而复事连中国何以宁之今宰辅专欲好小名不图安危大计此㣲臣所以寒心者也那瓌之不还负何信义此机之际北师宜停臣言不及义文书所经过不敢不陈兵犹火也不戢将自焚二虏自灭之形可以爲殷鉴伏愿辑和万国以静四疆混一之期坐而自至矣臣愚昧多违必无可採匹夫之智愿以呈献表奏诏答曰夫穷鸟归人尚或兴恻况那瓌婴祸流离逺来依庇在情在国何容弗矜且纳亡兴丧有国大义皇魏堂堂宁废斯德后主乱亡似当非谬此送彼迎想无拒战国义宜表朝筭已决卿深诚厚虑朕用嘉戢但此叚机略不获相从脱后不逮勿惮匡言时萧衍义州刺史文僧明举城归顺扬州刺史长孙稚遣别驾封夀入城固守衍将裴邃湛僧率衆攻逼诏普惠爲持节东道行台摄军司赴援之军始度淮而封夀已弃城单马而退军罢还朝萧衍弟子西丰侯正德诈称降欵朝廷颇事当迎普惠上疏请赴扬州移还萧氏不从俄而正德果逃还凉州刺史石士基行台元洪超竝赃货被绳以普惠爲右将军凉州刺史即爲西行台以病辞免除光禄大夫右丞如故先是仇池武兴羣氐数反西垂郡戍租运乆絶诏普惠以本官爲持节西道行台给秦歧泾华雍豳东秦七州兵武三万人任其召发送南秦东益二州兵租分付诸戍其所部将统聴于关西牧守之中随机召遣军资板印之属悉以自随普惠至南秦停歧泾华雍豳东秦六州兵武召秦州兵武四千人分配四统令送租兵连营接栅相继而进运租车驴随机输转别遣中散大夫封答慰喻南秦员外常侍杨公熙宜劳东益氐民于时南秦氐豪呉富聚合兇类所在邀劫公熙既至东益州刺史魏子建密与普惠书言公熙旧是蕃国之𦙍而诸氐与相见者必有隂私言宜加图防普惠乃符摄公熙令赴南秦公熙果已密遣其从兄山虎与呉富同逆又妄自説乡里纷动羣氐託云与崔南秦有隙拒而不赴租达平落呉富等果愶车营实公熙所潜遣也后呉富虽爲左右所杀而后党犹盛秦所绾武都武阶租颇得达东益羣氐先欵顺故广业仇鸠河池三城粟便得入其应入东益十万石租皆稽留费尽升斗不至镇戍兵武遂致饥虚咸恨普惠经略不广事讫普惠拜表按劾公熙还朝赐绢布一百叚时诏访寃屈普惠上疏曰诗称文王孙子本枝百世易曰大君有命开国承家皆所以明德睦亲维城作翰汉祖封爵之誓曰使黄河如带太山如砺国以永存爰及苗裔又申之以丹书之信重之以白马之盟其以彊大分王罪犯蹙邑者盖有之矣未闻父基子搆世载忠贤一死一削用爲恒典者也故尚书令臣肇未能逺稽古义近究成㫖以初封之诏有亲王二千户始蕃一千户二蕃五百户三蕃三百户谓是亲踈世减之法又以开国五等有所减之言以爲世减之趣遂立格奏夺称是高祖本意仍彼㫖可差谬之来亦已甚矣遂使勲亲懐屈幽显同寃纷讼弥年莫之能息臣輙逺研㫖格深穷其事世变减夺今古无据又寻诏书称昔未可采今始列璧岂得混一内分乆近也故乐良乐安同蕃异封广阳安丰属则户等安定之嫡邑齐亲王河间戚近更从蕃食是乃太和降㫖初封之伦级勲亲兼树非世减之大验者也博陵袭爵亦在太和之年时不世减以父尝全食足户充本同之始封减从今式如此则减者减其所足之外足者足其所减之内减足之㫖乃爲所贡所食耳欲使诸王开国弗专其民赋役之差贵贱有等盖凖拟周礼公侯伯子男贡税之法王食其半公食三分之一侯伯四分之一子男五分之一是以新兴得足充本清渊吏多减户故始封承袭俱称所减谓减之以贡食谓食之于国斯实高祖霈然之诏减实之理圣明自释求之史帛犹有未尽时尚书臣琇疑减足之参差㫖又判之以开训所减之㫖可以不疑于世减矣而臣肇弗稽往事曰五等有所减之格用爲世减之法以王封有亲踈之等谓是代削之条妄解成㫖雷同世夺以此毒天下民其从乎故太傅任城文宣王臣澄枢弼累朝识洞今古爲尚书之日殷勤执请孜孜于重议被㫖不许于此遂停又律罪例减及先帝之缌麻令给亲恤止当世之有服律令相违威泽异品使七庙曽𤣥不治未恤嫡封则爵禄无穷枝庶则属内贬絶仪刑作孚亿兆何观夫一人吁嗟尚曰亏治今诸王五等各称其寃七庙之孙竝讼其切陈诉之案盈于省曹朝言巷议咸云其苦恐非先王所以建万国亲诸侯睦九族之义也臣偎忝今任于兹五年推寻㫖格谓无世减之理请近遵高祖减食之谟逺循百代象贤之诰退由九伐进从九仪则刑罚有伦封不虚黜斯乃文王所以克慎不敢侮于鳏寡而况于公侯伯子男乎今㫖访寃滞愚以此爲大者求寻光钖之诏并诸条格所夺所请事事穷审诸王开国非犯罪削夺者竝求还复其昔尝全食足户充本减从令式者从前则力多于亲懿全夺则减足之格不行愚谓禄力竝应依所之食而食之若是则力少蕃王粟帛仍本户邑虽盈之减两秦既有全食足户之异故不得同于新封之力耳亲恤所裒请依律断伏惟亲亲尊贤位必功立尊贤以司民可不慎乎亲亲以牧族其可弃乎如脱䝉允求以㫖判爲始其前来吏秩悉年乆不追臣又闻明德慎罚文王所以造周咸有一德殷汤所以革夏故能上令下从风动草偃畏之如雷电敬之如明神是以天子家天下绥万国若天之无不覆地之无不载迁都之构庶方子来汎泽所沾降及陪皂宁有岳牧二千石县令丞尉治中别驾及诸军幢受命于朝廷而可不预乎此之班駮云雨之不平谓是当时有司出纳之未允何以明之仰寻世宗诏书百官普进一级中有朝臣刺史登时褒授则内外贵贱莫不同泽又覆奏称爰及陪皂明无不逮自后人率其心纷纶盈庭嫌少误惑视聴限以汎前更爲年断六年三年之考以意折之汎前汎后之歳隔而絶之遂使如纶之㫖顿于一朝汎前六年上第者全不得汎三年上第者蒙半阶而已汎前汎后合考者隔絶而不得无考者无折而全汎前汎后有考无考竝䝉全汎与否乖违勤旧弥屈差若毫釐谬以千里其此之谓乎易曰言行君子之所以动天下可不慎欤言之不从无以抑之遂奏夺牧守外禄全不与汎散官改爲四年之考汎前者八年一阶政令不一寃讼惟甚与而复夺其本在兹致使邀驾击鼓者无理以加其罪诽谤公聴者无辞以抑其言噂所由生慢悖所由起夫琴瑟不调浇而更张善人国之本也其可弃乎诗云乐只君子邦家之基尧典曰克明俊德吕刑曰何择非人周官曰官弗必备惟其人咎繇曰无旷庶官天工人其代之诗云人之云亡邦国殄悴又曰雨我公田遂及我私孔子曰不患贫而患不均如此则官必择人汎则宜溥请逺遵正始元㫖近凖圣明二汎内外百官悉同一阶不以汎前折考不以散任增年则同云共澍四海均洽如谓未可宜以权理折之易曰圣人之大宝曰位何以守位曰仁春秋传曰一曰择人如此则乃可无汎不可无考守宰之汎既以追夺则百官之汎不应独霑溥泽既收复谁敢怨夫三载之考兴于太和再周之陟通于景明闲剧禄力自有加减陪臣以事省降而考则三年朝官既禄等平曹更四周乃陟考禄参差各称其枉且一日从军征戍苦于烦任终年专使决断重于陪臣恒上若通爲三载之考无汎隔折则各盈其分亦足以近塞羣口逺绥四方日昳求贤犹有所失况不遵择人之训唯以停乆而进乎自今已后考黜愿以三宅革心选进愿以三儁居德书曰举能其官惟尔之能称非其人惟尔弗任斯周道所以佑辟康民敢不敬守臣忝官枢副毗察寃讼寤寐惟省谓宜追正愚固所陈万无可採出除左将军东豫州刺史淮南九戍十三郡犹因萧衍前弊别郡异县之民错杂居止普惠乃依次括比省减郡县上表陈状诏许之宰守因此绾摄有方姦盗不起民以爲便萧衍遣将胡广来寇安阳军主陈明祖等恊白沙鹿城二戍衍又遣定州刺史田超秀由僧达等窃䧟石头戍径据安陂城郢州新塘之贼近在州西数十里普惠前后命将拒战竝破之普惠不营财业好有进举敦于故旧冀州人侯坚固少时与其游学早终其子长瑜普惠毎于四时请禄无不减赡给其衣食及爲豫州启长瑜解褐携其合门拯给之孝昌元年三月在州卒时年五十八赠平北将军幽州刺史谥曰宣恭长子荣儁武定末齐王相府属荣儁弟龙子扬州骠骑府长史史臣曰孙绍闗右之士又能指论世务亦其志也张普惠明达典故彊直从官侃然不挠其有王臣之风矣魏书卷七十八卷七十八考证魏书卷七十八考证张普惠𫝊何以不逺谟古义谟应作模魏书卷七十八考证魏书卷七十九钦定四库全书魏书卷七十九齐魏收撰列传第六十七成淹范绍刘桃符刘道斌董绍冯元兴鹿悆张熠成淹字季文上谷居庸人也自言晋侍中粲之六世孙祖昇家于北海父洪名犯显祖庙讳仕刘义隆爲抚军府中兵参军早卒淹好文学有气尚刘子业辅国府刑狱参军事刘彧以爲员外即假龙骧将军领军主令援东阳歴城皇兴中降慕容白曜赴阙授兼着作即时显祖于仲冬之月欲廵漠北朝臣以寒甚固谏竝不纳淹上接舆释游论显祖览之诏尚书李䜣曰卿等诸人不如成淹论通释人意乃勑停行太和中文明太后崩萧赜遣其散骑常侍裴昭明散骑侍即谢竣等来弔欲以朝服行事主客执之云弔有常式何得以朱衣入山庭昭明等言本奉朝命不容改易如此者数四执志不移高祖勑尚书李沖令选一学识者更与论执沖奏遣淹昭明言未解魏朝不聴朝服行礼义出何典淹言吉凶不同礼有成数𤣥冠不弔童孺共闻昔季孙将行请遭丧之礼千载之下犹共称之卿逺自江南奉慰不能式遵成事方谓议出何典行人得失何其异哉昭明言二国交和既乆南北皆湏凖望齐高帝崩魏遣李彪通弔于时初不素服齐朝亦不以爲疑那得苦见要逼淹言彪通弔之日朝命以弔服自随而彼不遵高宗追逺之慕乃踰月即吉彪行弔之时齐之君臣皆已鸣玉盈庭貂珰曜日百寮内外朱服焕然彪行人不被主人之命复何容独以素服闲衣冠之中来责虽高未敢闻命我皇帝仁孝之性侔于有虞处谅闇以来百官聴于冡宰卿岂得以此方彼也昭明乃摇膝而言三皇不同礼亦安知得失所归淹言若如来谈卿以虞舜高宗爲非也昭明遂相顾而笑曰非孝者宣尼有成责行人亦弗敢言希主人裁以弔服使人唯赍袴褶比既戎服不可以弔幸借缁衣幍以申国命今爲魏朝所逼违负指授还南之日必得罪本朝淹言彼有君子也卿将命折中还南之日应有高赏若无君子也但令有光国之誉虽复非理见罪亦复何嫌南史董狐自当直笔既而高祖遣李沖问淹昭明所言淹以状对高祖诏沖曰我所用得人仍勑送衣幍给昭明等赐淹果食明旦引昭明等入皆令文武尽哀后正侍即高祖以淹清贫赐绢百匹十六年萧赜遣其散骑常侍庾荜散骑侍即何宪主书邢宗庆朝贡值朝廷有事明堂因登灵台以观云物高祖勑淹引荜等馆南瞩望行礼事毕还外馆赐酒食宗庆语淹言南北连和既乆而比弃信絶好爲利而动岂是大国善隣之义淹言夫爲王者不拘小节中原有菽工採者获多岂眷眷守尾生之信且齐先主歴事宋朝荷恩积世当应便尔欺夺宗庆庾荜及行者皆相顾失色何宪知淹昔从南入而以手掩目曰卿何爲不作于禁而作鲁肃淹言我舍危効顺欲追踪陈韩何于禁之有宪亦不对王肃归国也高祖以淹曾宦江表诏观是非乃造肃与语还奏言实时议纷纭犹谓未审高祖曰明日引入我与语自当知之及銮舆行幸肃多扈从勑淹将引若有古迹皆使知之行到朝歌肃问此是何城淹言纣都朝歌城肃言故应有殷之顽民也淹言昔武王灭纣悉居河洛中因刘石乱华仍随司马东渡肃知淹寓于青州乃笑而谓淹曰青州闲何必无其余种淹以肃本𨽻徐州言青州本非其地徐州闲今日重来非所知也肃遂伏马上掩口而笑顾谓侍御史张思宁曰向者聊因戏言遂致辞溺思宁驰马奏闻高祖大悦谓彭城王勰曰淹此叚足爲制胜舆驾至洛肃因侍宴高祖戏肃曰近者行次朝歌闻成淹共卿殊有往覆卿试重叙之肃言臣前朝歌爲淹所困不谓此事仰闻聴览臣尔日失言一之已甚岂宜再説遂皆大笑高祖又谓肃曰淹能制卿其才亦不困肃言淹才词便爲难有圣朝宜应叙进高祖言若因此进淹恐辱卿转甚肃言臣屈已达人正可显臣之羙高祖曰卿既爲人所屈欲求屈已之名复于卿太优肃言淹既䝉进臣得屈已伸人此所谓陛下惠而不费遂酣笑而止乃赐淹龙廐上马一疋并鞍勒宛具朝服一袭转谒者仆射时迁都高祖以淹家无行资勑给事力送至洛阳并赐假日与家累相随行次灵邱属萧鸾遣使勑驿马征淹车驾济淮淹于路左请见高祖竚驾而进之淹曰萧鸾悖虐幽明同弃陛下俯应人神按劔江涘然敌不可小蜂虿有毒而况国乎深愿圣明保万全之䇿诏曰此前车之辙得不慎乎淹曰伏闻发洛已来诸有諌者解官夺职恐非圣明纳下之义高祖曰此是我命耳卿不得爲干斧钺淹曰昔文王询于刍荛晋文聴舆人之诵臣虽卑贱敢同匹夫高祖优而容之诏赐绢百匹高祖幸徐州勑淹与闾龙驹等主舟檝将汎泗入河泝流还洛军次碻磝淹以黄河峻急虑有倾危乃上疏陈谏髙祖勑淹曰朕以恒代无运漕之路故京邑民贫今移都伊洛欲通运四方而黄河急峻人皆难渉我因有此行必湏乗流所以开百姓之心知卿至诚而今者不得相纳勑赐骅骝马一疋衣冠一袭除羽林监领主客令加威逺将军于时宫殿初构经始务广兵民运材日有万计伊洛流澌苦于厉渉淹遂启求勑都水造浮航高祖赏纳之意欲荣淹于衆朔旦受朝百官在位乃赐帛百疋知左右二都水事世宗初司徒彭城王勰曰先帝本有成㫖淹有归国之诚兼歴官着称宜加优陟高祖虽崩诏犹在耳乃相闻选曹加淹右军领左右都水仍主客令复授骁骑将军加辅国将军都水主客如故淹小心畏法典客十年四方贡聘皆有私遗毫釐不纳乃至衣食不充遂启乞外禄景明三年出除平阳太守将军如故还朝病卒赠本将军光州刺史谥曰定子霄字景鸾亦学渉好爲文咏但词彩不伦率多鄙俗与河东姜质等朋游相好诗赋闲起知音之士共所嗤笑闾巷浅识颂讽成羣乃至大行于世歴治书侍御史而卒范绍字始孙敦煌龙勒人少而聪敏年十二父命就学师事崔光以父忧废业母又诫之曰汝父卒日令汝逺就崔生希有成立今已过朞宜遵成命绍还赴学太和初充太学生转筭生颇渉经史十六年高祖选爲门下通事令史迁録事令掌奏文集髙祖善之又爲侍中李沖黄门崔光所知出内文奏多以委之高祖曽谓近臣曰崔光从容范绍之力稍迁彊弩将军积弩将军公车令加给事中迁羽林监扬州刺史任城王澄请征钟离勑绍诣夀春共量进止澄曰湏兵十万往还百日涡阳钟离广陵庐江欲数道俱进但粮仗军资湏朝廷速遣绍曰计十万之衆往还百日湏粮百日顷秋以向末方欲征召兵仗可集恐粮难至有兵无粮何以克敌愿王善思爲社稷深虑澄沉思良乆曰实如卿言使还具以状闻后澄遂征钟离无功而返寻除长兼奉车都尉转右都水使者録事如故丁母忧去职值义阳初复起绍除宁逺将军郢州龙骧府长史带义阳太守其年冬使还都值朝廷有南讨之计发河北数州田兵二万五千人通縁淮戍兵合五万余人广开屯田八座奏绍爲西道六州营田大使加歩兵校尉绍勤于劝课频嵗大获又诏绍诣钟离与都督中山王英论攻钟离形势英固言必克绍观其城隍防守恐不可䧟劝令班师英不从绍还具以状闻俄而英败诏以徐豫二境民稀土旷令绍量度处所更立一州绍以谯城形要之所置州爲便遂立南兖入爲主衣都统加中坚将军转前军将军追赏营田之勤拜游击将军迁龙骧将军太府少卿都统如故转长兼太府卿绍量功节用甄烦就简凢有赐给千匹以上皆别覆奏然后出之灵太后嘉其用心勑绍每月入见诸有益国利民之事皆令面陈出除安北将军并州刺史清镇守法颇得民和值山胡来宼不能击以此损其声望复入爲太常卿庄帝初遇害河隂刘桃符中山卢奴人生不识父九岁丧母性恭谨好学举孝廉射䇿甲科歴碎职景明中羽林监领主书萧宝夤之降也桃符受诏迎接歴奉车都尉长水校尉游击将军正始中除征虏将军中书舍人以勤明见知乆不迁职世宗谓之曰扬子云爲黄门顿歴三世卿居此任始十年不足辞也东豫州刺史田益宗居边贪秽世宗频诏桃符爲使慰喻之桃符还具称益宗既老耄而诸子非理处物世宗后欲代之恐其背叛拜桃符征虏将军豫州刺史与后军将军李世哲领衆袭益宗语在益宗传桃符善恤蛮左爲民吏所懐乆之征还病卒年五十一赠后将军洛州刺史子景均殿中侍御史刘道斌武邑灌津人自云中山靖王胜之后也幼而好学有器干及长腰带十围须髯甚羙举孝廉入京拜校书即转主书颇爲高祖所知从征南阳还加积射将军给事中高祖谓黄门侍郎邢峦曰道斌是叚之举便异侪流矣世宗即位迁谒者仆射转歩兵校尉广武将军领中书舍人出爲武邑太守时冀州新经元愉逆乱之后加以连年灾俭道斌频爲表请蠲其租赋百姓赖之罢郡还除右将军太中大夫又以本将军出爲恒农太守迁岐州刺史所在有清治之称正光四年卒于州赠平东将军沧州刺史改赠济州谥曰康道斌在恒农修立学馆建孔子庙堂图畵形像去郡之后民故追思之乃复画道斌形于孔子像之西而拜谒焉子士长武定中砀郡太守卒董绍字兴逺新蔡鲖阳人也少好学颇有文义起家四门博士歴殿中侍御史国子助敎积射将军兼中书舍人辩于对问爲世宗所赏豫州城人白早生以城南叛诏绍慰劳至上蔡爲贼所袭囚送江东仍被鏁禁萧衍领军将军吕僧珍蹔与诏言便相器重衍闻之遣使劳绍云忠臣孝子不可无之今当聴卿还国绍对曰老母在洛无复方寸既奉恩贷实若更生衍又遣主书霍灵超谓绍曰今放卿还令卿通两家之好彼此息民岂不善也对曰通好息民乃两国之事既䝉命及輙当闻奏本朝衍赐绍衣物引入见之令其舍人周舍慰劳并称战争多年民物涂炭是以不耻先言与魏朝通好比亦有书都无报㫖卿宜备申此意故遣传诏周灵秀送卿至国迟有嘉问又令谓绍曰卿知所以得不死不今者获卿乃天意也夫千人之聚不散则乱故湏立君以治天下不以天下飬一人凡在民上胡不思此若欲通好今以宿豫还彼彼当以汉中见归先是诏有司以所获衍将齐茍儿等十人欲以换绍事在司马悦𫝊及绍还世宗愍之永平中除给事中仍兼舍人绍虽陈説和计朝廷不许乆之加轻车将军正舍人又除歩兵校尉肃宗初绍上御天马颂帝赏其辞赐帛八十匹又除龙骧将军中散大夫舍人如故加冠军将军出除右将军洛州刺史绍好行小惠颇得民情萧衍将军曹义宗王元真等寇荆州据顺阳马圈裴衍王罴讨之既复顺阳进围马圈城坚裴王粮少绍上书言其必败未几裴衍等果失利顺阳复爲义宗所据绍有气病启求解州诏不许萧宝夤反于长安也绍上书求击之云臣当出瞎巴三千生噉蜀子肃宗谓黄门徐纥曰此巴真瞎也纥曰此是绍之壮辞云巴人劲勇见敌无所畏惧非实瞎也帝大笑勑绍速行又加平西将军以拒宝夤之功赏新蔡县开国男食邑二千户永安中代还于是除安西将军梁州刺史假抚军将军兼尚书爲山南行台颇有清称前废帝以元孚代之绍至长安时尒朱天光爲关右大行台启绍爲大行台从事兼吏部尚书又除征南将军金紫光禄大夫天光赴洛留绍于后天光败贺拔岳复请绍爲其开府谘议参军永熙中加车骑将军岳后携绍于高平牧马绍悲而赋诗曰走马山之阿马渇饮黄河宁谓胡闗下复闻楚客歌后爲宇文黑獭所杀子敏永安中爲太尉西合祭酒冯元兴字子盛东魏郡肥乡人也其世父僧集官至东清河西平原二郡太守赠济州刺史元兴少有操尚随僧集在平原因就中山张吾贵常山房虬学通礼传颇有文才年二十三还乡敎授常数百人领竂孝廉对䇿高第又举秀才时御史中尉王显有权宠元兴奏记于显召爲检校御史寻转殿中除奉朝请三使高丽江阳王继爲司徒元兴爲记室参军遂爲元义所知义秉朝政引元兴为尚书殿中郎领中书舍人仍御史元兴居其腹心预闻时事卑身克已人无恨焉家数贫约食容恒数十人同其饥饱曾无吝色时人叹尚之及太保崔光临薨荐元兴爲侍读尚书贾思伯爲侍讲授肃宗杜氏春秋于式干殿元兴常爲擿句儒者荣之及义欲解领军以访元兴元兴曰未知公意如何耳又曰卿谓吾欲反也元兴不敢言因劝之义既赐死元兴亦被废乃爲浮萍诗以自喻曰有草生碧池无根縁水上脆弱恶风波危微苦惊浪丞相高阳王雍召爲兼属未几去任还乡仆射元罗爲东道大使以元兴爲本郡太守寻徴赴阙以母忧还家频值乡乱数爲监军元兴多所赏罚乡党颇以此憾焉上党王天穆之讨邢杲引爲大将军从事中郎元颢入洛复爲平北将军光禄大夫领中书舍人庄帝还宫天穆以爲太宰谘议参军加征虏将军普泰初安东将军光禄大夫领中书舍人太昌初卒于家赠征东将军齐州刺史文集百余篇元兴世寒因元义之势託其交道相用爲州主簿论者以爲非伦高祖时有谯郡曹道颇渉经史有干用举孝廉太和中东宫主书门下录事景明中尚书都令史领主书后转中书舍人行使每称㫖出除东郡太守卒赠仪同三司又有北海曹昇亦以学识清立见知歴治书侍御史永安中黄门郎散骑常侍出帝世国子祭酒不营家产至以馁卒于邺时人伤叹之又齐郡曹昻有学识举秀才永安中太学博士兼尚书即而常徒歩上省以示清贫忽遇盗大失绫缣时人鄙其矫诈鹿悆字永吉济隂人父生在良吏传悆好兵书隂阳释氏之学太师彭城王勰召爲馆客尝诣徐州马疫附船而至大梁夜睡从者上岸窃禾四束以饲其马船行数里悆觉问得禾之处从者以告念大忿即停船上岸至取禾处以缣三丈置禾束下而返初爲真定公元子直国中尉恒劝以忠廉之节尝赋五言诗曰峄山万丈树雕镂作琵琶由此材高逺弦响蔼中华又曰援琴起何调幽兰与白雪丝管韵未成莫使弦响絶子直少有令问悆欲其善终故以讽焉母忧去职服阕仍卒任子直出镇梁州悆随之州州有兵粮和籴和籴者靡不润屋悆独不取子直彊之终不从命庄帝爲御史中尉悆兼殿中侍御史监临淮王彧军时萧衍遣其豫章王综据徐州综密信通彧云欲归𣢾综时为萧衍爱子衆议咸谓不然或募人入报验其虚实悆遂请行曰若综有诚心与之盟约如其诈也岂惜一人命也时徐州始䧟边方骚扰综部将成景隽胡龙牙并总彊兵内外严固悆遂单马间出径趣彭城未至之间爲综军主程兵润所止问其来状悆答曰兵交使在自昔通言我为临淮王所使湏有交易兵润遂先遣人白龙牙等综既有诚心闻悆被执语景隽等曰我每疑元略规欲叛城将验其虚实且遣左右为元略使入魏军中唤彼一人其使果至可令人诈作略身在一深室诡爲患状唿使户外令人传语时略始被衍追还综又遣腹心梁话迎悆密语意状令善酬答引悆入城诣龙牙所时日已暮龙牙列仗举火引悆曰元中山甚欲相见故令唤卿又曰安丰临淮将少弱卒规复此城容可得乎悆曰彭城魏之东鄙势在必争得否在天非人所测龙牙曰当如卿言复诣景隽住所停悆在外门乆而未入时夜已乆星月甚明有综军主姜桃来与悆语曰君年已长宿又充今使良有所达元法僧魏之微子拔城归梁梁主待物有道乃举手上指今歳星在斗斗呉之分野君何爲不归梁国我令君富贵悆答曰君徒知其一未知其二法僧者莒仆之流而梁纳之无乃有愧于季孙也今月建鹑首斗牛受破歳星木也逆而克之君呉国败丧不乆且衣锦夜游有识不许言未及尽引入见景儁景儁曰元中山虽曰相唤不惧而来何也答曰昔楚伐呉呉遣蹷由劳师今者此行略同于彼又曰游歴多年与卿先经相识仍叙由縁景儁便记引悆同坐谓悆曰卿不爲刺客也答曰今者爲使欲返命本朝相刺之事更卜后图爲设饭食杂果悆彊饮多食向敌数人微自夸矜诸人相谓曰壮士哉乃引向元略所一人引入户内指床令坐一人别在室中出谓悆曰中山有敎与君相闻悆遂起立使人谓悆曰君但坐悆曰家国王子岂有坐聴敎命使人曰顿首君我昔有以向南且遣相唤欲闻乡事晚来患动不获相见悆曰且奉音㫖冐险祗赴不得瞻见内懐反侧遂辞而退湏臾天晓综军主范朂景儁司马杨㬓等竞问北朝士马多少悆云秦陇既平三方静晏今有高车白眼羌蜀五十万齐王陈留崔延伯李叔仁等分为三道径趣江西安乐王鉴李神领冀相齐济青光羽林十万直向琅邪南出诸人相谓曰讵非华辞也悆曰可验崇朝何华之有日晏令还景儁送悆上戏马台北望城垒曰何此城之固良非彼军士所能图拟卿可语二王回师改计悆曰金墉汤池冲甲弥巧贵守以人何论险害还军于路与梁话誓盟契约既固未旬综果降诏曰日者法僧父子顽固自天长恶不巳窃城外叛职此乱阶遂使彭宋名藩飜爲贼有虽宗臣名将挥戈于泗濵虎士雄卒竦劔于汴渚然高墉峻堞非可易登广涘深隍实为难践是用日昃忘食中宵愤惋者也而衍都督豫章王萧综体运知机欲归有道潜遣密信送欵于都督临淮王于时事同夜光能不按劔殿中侍御史监军鹿悆不惮虎口视险若夷便能占募入验虚实誓盟既固所图遂果返地复城息我兵甲亦是悆之力焉若不酬以荣禄何以劝厉将来可封定陶县开国子食邑三百户除员外散骑常侍俄出爲青州彭城王劭府长兼司马寻解长兼广川人刘钧东清河人房湏反劭遣悆监州军讨之战于商山颇有所㨗将统皆劭左右擅增首级妄请赏帛悆面执不与劭弗从悆勃然作色曰竭志立言为王爲国岂悆家事不辞而出劭追而谢焉窃勲者放言噂欲加私害悆闻而笑之不以尒意先是萧衍遣将彭羣王辩率衆七万围逼琅邪自春及秋官军不至而两青士马裁可万余师次郧城乆而未进劭乃遣悆南青州刺史胡平遣长史刘仁之竝监勒诸将径赴贼垒大破之斩羣首俘馘二千余级肃宗嘉之玺书劳问永安中入爲左将军给事黄门侍即又以前赏悆入徐之功未尽增邑二百户进爵为侯虽任居通显志在谦退迎送亲賔加于畴昔而自无室宅常假赁居止布衣粝食寒暑不变庄帝嘉其清素时复赐以钱帛及东徐城民吕文欣杀刺史元大賔南引贼衆屯栅曲术诏悆使持节散骑常侍安东将军爲六州大使与行台樊子鹄讨破之文欣党重以购之文欣同逆人韩端正斩文欣送首魁帅同死者十二人诏书襃慰还拜镇东将军金紫光禄大夫寻诏爲使持节兼尚书左仆射东南道三徐行台至东郡值尒朱仲逺䧟西兖向滑台诏与都督贺拔胜等拒仲逺军败还京普泰中加征东将军转卫将军右光禄大夫兼度支尚书河北五州和籴大使天平中除梁州刺史时荥阳民郑荣业等聚衆反围逼州城悆不能固守遂以城降荣业送悆于闗西张熠字景世自云南阳西鄂人汉侍中衡是其十世祖熠自奉朝请爲扬州车骑府録事参军入除歩兵校尉永宁中寺塔大兴经营务广灵太后曾幸作所凡有顾问熠敷陈指画无所遗阙太后善之乆之除冠军将军中散大夫后爲别将随长孙稚西征转平西将军太中大夫为闗西都督以功封长平县开国男食邑二百户永安初除平西将军岐州刺史假安西将军寻加抚军将军矜恤贫弱为民所爱代还值元颢入洛仍令复州熠遂私还庄帝还宫出除镇南将军东荆州刺史寻加散骑常侍征蛮大都督转荆州刺史值尒朱兆入洛不行普泰中衞将军金紫光禄大夫天平初迁邺草创右仆射高隆之吏部尚书元世隽奏曰南京宫殿毁撤送都连筏竟河首尾大至自非贤明一人专委受纳则恐材木耗损有阙经构熠清贞素着有称一时臣等輙举爲大将诏从之熠勤于其事寻转营构左都将兴和初衞大将军宫殿成以本将军除东徐州刺史三年卒于州时年六十赠骠骑大将军司空公兖州刺史谥曰懿子孝直武定末司空骑兵参军史臣曰成淹等身遭际会俱得効其所能以至于显达茍曰非才亦何可以致魏书卷七十九卷七十九考证魏书卷七十九考证鹿悆𫝊及东徐城民吕文欣杀刺史元大賔南引贼衆屯栅曲术诏悆使持节散骑常侍安东将军爲六州大使与行台樊子鹄讨破之文欣党重以购之文欣同逆人韩端正斩文欣送首北史文欣党重以购之句作悆又购斩文欣推寻文义破之二字颠倒应作与行台樊子鹄讨之句破文欣党句重以购之句魏书卷七十九考证魏书卷八十钦定四库全书魏书卷八十齐魏收撰列传第六十八朱瑞叱列延庆斛斯椿贾显度樊子鹄贺拔胜侯莫陈悦侯渊朱瑞字元龙代郡桑干人祖就字祖成卒于沛县令父惠字僧生行太原太守卒永安中瑞贵达就赠平东将军齐州刺史惠赠使持节冠军将军恒州刺史瑞长厚质直敬爱人士孝昌末尒朱荣引为其府户曹参军又爲大行台即中甚为荣所亲任建义初除黄门侍即仍中书舍人荣恐朝廷事意有所不知故居之门下爲腹心之寄録前后勲封阳邑县开国公食邑一千户未几又除散骑常侍安南将军黄门如故丁父忧去官诏起复任除青州大中正及元颢内逼瑞启劝北幸乃从驾于河阳除侍中征南将军兼吏部尚书改封北海郡开国公增邑一千户庄帝还洛加衞将军左光禄大夫又改封乐陵郡开国公仍侍中瑞虽爲尒朱荣所委而善处朝廷之间庄帝亦赏遇之曾谓侍臣曰爲人臣当湏忠实至如朱元龙者朕待之亦不异余人瑞启乞三从之内并属沧州乐陵郡诏许之仍转沧州大中正瑞始以青州乐陵有朱氏意欲归之故求爲青州中正又以沧州乐陵亦有朱氏而心好河北遂乞移属焉寻加车骑将军尒朱荣死瑞与世隆俱北走既而以庄帝待之素厚且见世隆等并无雄才终当败丧于路乃还帝大悦执其手曰社稷忠臣当湏如此尒朱天光拥衆闗右帝欲招纳之乃以瑞兼尚书左仆射爲西道大行台以慰劳焉既达长安会尒朱兆入洛复还京师都督斛斯椿先与瑞有隙数谮之于世隆世隆性多忌且以前日乖异忿恨更甚普泰元年七月遂诛之时年四十九太昌初赠使持节骠骑大将军开府仪同三司青州刺史谥曰恭穆子孟允袭封齐受禅例降瑞弟珍字多宝太尉上党王天穆録事参军卒珍弟腾字神龙建议初爲龙骧将军大都督司马又封泾阳县开国男食邑二百户累迁中军将军光禄大夫与瑞同遇害太昌初赠沧州刺史腾弟庆賔卒于光禄大夫子清武定末齐王开府中兵参军叱列延庆代西部人也世爲酋帅曾祖鍮石世祖末从驾至𤓰歩赐爵临江伯父亿弥袭祖爵高祖时越骑校尉延庆少便弓马有胆力正光末除直后𨽻大都督李崇北伐后随尒朱荣入洛仍从荣讨葛荣于相州延庆世隆姊壻也荣亲遇之葛荣既擒除使持节抚军将军光禄大夫假镇东将军都督西部第一领民酋长封永宁县开国伯食邑五百户永安二年以本将军除恒州刺史普泰初世隆得志特见委重迁散骑常侍车骑将军仪同三司又进骠骑大将军开府余如故寻除都督恒云燕朔四州诸军事大都督兼尚书左仆射山东行台北海郡开国公邑五百户时幽州刺史刘灵助以庄帝幽崩遂举兵唱义诸州豪右咸相结附灵助进屯于定州之安固世隆白前废帝以延庆与大都督侯渊于定州相会以讨灵助渊谓延庆曰灵助善于卜占百姓信惑所在响应未易可图若万一战有利钝则大事去矣未若还师西入据闗拒险以待其变延庆曰刘灵助庸人也天道深逺岂其所识大兵一临彼皆恃其妖术坐看符厌宁肯戮力致死与吾争胜负哉如吾计者政欲出营城外诡言西归灵助闻之必信而自寛潜军往袭可一往而擒渊从之乃出顿城西声云将还简精骑一千夜发诘朝造灵助垒战于城北遂破擒之仍兼尚书左仆射爲恒云燕朔四州行台又除使持节侍中都督恒云燕朔定五州诸军事定州刺史余如故与尒朱兆等拒义旗于韩陵战败延庆与尒朱仲逺走渡石济仲逺南窜延庆北降齐献武王王与之入洛仍从王于并州从赴洛出帝以爲中军大都督延庆既尒朱亲昵又党于权佞出帝之西齐献武王入洛以罪诛之延庆兄子平武定末仪同三司右衞将军廮陶县开国侯斛斯椿字法夀广牧富昌人也父敦肃宗时爲左牧令时河西贼起牧民不安椿乃将家投尒朱荣荣以椿兼其都督府铠曹参军从荣征伐有功表授厉威将军稍迁中散大夫署外兵事椿性佞巧甚得荣心军之密谋颇亦闗预及肃宗崩椿从荣入洛庄帝初封阳曲县开国公食邑千户迁散骑常侍平北将军司马寻除尒朱荣大将军府司马从平葛荣以功除上党太守及元颢入洛椿随荣奉迎庄帝遂从攻颢颢败迁安北将军建州刺史改封深泽县转镇东将军徐州刺史又转征东将军东徐州刺史及尒朱荣死椿甚忧惧时萧衍以汝南王悦爲魏主资其士马次于境上椿闻大喜遂率所部弃州归悦悦授椿使持节侍中大将军领军将军领左右尚书左仆射司空公封灵邱郡开国公邑万户又爲大行台前驱都督㑹尒朱兆入洛椿复率所部背悦归兆尒朱世隆之立前废帝也椿参其谋以定䇿功拜侍中骠骑大将军仪同三司京畿北面大都督改封城阳郡开国公增邑五百户并前一千五百户寻加开府时椿父敦先在秀容忽有传敦死问请减已阶以赠之自襄城将军超赠车骑将军恒州刺史寻知其父犹在诏复椿官仍除其父爲车骑将军扬州刺史世隆之厚椿也如此椿与尒朱度律仲逺等北拒齐献武王次阳平会尒朱兆与度律等相疑遁还语在兆传椿后复与度律等同拒义旗败于韩陵椿谓都督贾显智等曰若不先执尒朱我等死无类矣遂与显智等夜于桑下盟约倍道兼行椿入北中城收尒朱部曲尽杀之令长孙稚贾显智等率数百骑袭尒朱世隆彦伯兄弟斩于阊阖门外椿入洛悬世隆兄弟首于其门树椿父出见谓椿曰汝与尒朱约兄弟今何忍悬其头于家门宁不愧负天地乎椿乃传世隆等首并囚度律天光送于齐献武王出帝拜椿侍中仪同开府初献武王之入洛顿于邙山尒朱仲逺帐下都督桥宁张子期自滑台而至献武王责宁等曰汝事仲逺擅其荣利盟契百重许同生死前仲逺自徐爲逆汝爲戎首今仲逺南走汝复背之于臣节则不忠论事人则无信犬马尚识恩养汝今犬马之不如遂斩之椿自以数爲反覆见宁等之死意常不安遂密构间劝出帝置阁内都督部曲又增武直人数自直合已下员别数百皆选天下轻剽者以充之又説帝数出游幸号令部曲别爲行陈椿自约勒指麾其间从此以后军谋朝政一决于椿又劝帝徴兵诡称南讨将以伐齐献武王帝从之遂陈兵城西北接邙山南至洛水帝诘旦戎服与椿临閲焉献武王以椿乱政欲诛之椿谮説既行因此遂相恐动出帝勒兵河桥令椿爲前军营于邙山北寻遣椿率歩骑数千镇虎牢椿弟豫州刺史元夀与都督贾显智守滑台献武王令相州刺史窦泰撃破之椿惧已不免复启出帝假説游声以刼愶帝信之遂入闗椿亦西走长安椿狡猾多事好乱乐祸于时败国朝野莫不雠疾之元夀寻爲部下所杀贾显度中山无极人父道监沃野镇长史显度形貎伟壮有志气初爲别将防守薄骨律镇正光末北镇扰乱爲贼攻围显度拒守多时以贼势转炽不可乆立乃率镇民浮河而下既达秀容爲尒朱荣所留寻表授直阁将军左中即将建义初除汲郡太守假平东将军随尒朱荣破葛荣又除抚军将军光禄大夫都督封石艾县开国公邑一千户从上党王天穆破邢杲值元颢入洛仍与天穆渡河赴行宫于河内颢平以本将军除广州刺史假镇南将军转南兖州刺史尒朱荣之死也显度情不自安南奔萧衍衍厚待之普泰初还朝授衞大将军仪同三司左光禄大夫又行济州事复随尒朱度律等北拒义旗败于韩陵与斛斯椿及弟显智等率衆先据河桥诛尒朱氏出帝初除尚书左仆射寻加骠骑大将军开府仪同三司定州大中正未几以本官行徐州刺史东道大行台永熙三年五月转雍州刺史西道大行台殁于闗中弟智字显智少有胆决孝昌中告毛谧等逆灵太后嘉之除伏波将军冗从仆射领直斋萧衍将夏侯夔攻郢州以智爲龙骧将军别将讨之至则夔退智仍入城及刺史元显达以城降于萧衍智勒城人不欲叛者与显达交战相率归阙后爲都督𨽻太宰上党王天穆征邢杲临陈流矢中胷仍战不已元颢入洛仍随天穆渡河朝庄帝于河内与尒朱兆同先渡河破颢军以勲除持节征南将军金紫光禄大夫封义阳县开国伯邑五百户假衞将军与行台樊子鹄讨吕文欣于东徐州平之加侍中骠骑大将军増邑三百户寻行东中郎将加散骑常侍及尒朱仲逺爲徐州刺史智𨽻仲逺赴彭城尒朱荣之死也仲逺举兵向洛智不从之遂拥部下出清水东招勒州民与相拒击庄帝闻而善之除右光禄大夫武衞将军进爵爲侯増邑二百户通前一千因镇徐州普泰初还洛仲逺忿其乖背议欲杀之智兄显度先爲世隆所厚世隆爲解喻得全时赵脩巡起逆荆州萧衍遣兵接援世隆欲令智以功自効遣智讨之除使持节散骑常侍车骑大将军左光禄大夫假骠骑大将军荆州大都督进爵爲公将发会荆州斩送修廵首不行又从尒朱度律北拒义旗合尒朱兆于阳平兆与度律自相疑阻退还除骠骑大将军后随度律等败于韩陵智与兄显度斛斯椿谋诛尒朱氏椿显度据守北中令智等入京擒世隆兄弟出帝初除散骑常侍本将军开府仪同三司沧州刺史在州贪纵甚爲民害出帝徴还京师寻加授侍中以本将军除济州刺史率衆达东郡仍停不进于长夀津爲相州刺史窦泰所破还洛天平初赴晋阳智去就多端后坐事死时年四十五子罗侯祕书即樊子鹄代郡平城人其先荆州蛮酋被迁于代父兴平城镇长史归义侯普泰中子鹄贵显乃赠征虏将军荆州刺史子鹄值北镇扰乱南至并州尒朱荣引爲都督府仓曹参军孝昌三年冬荣使子鹄诣京师灵太后见之问荣兵势子鹄应对称㫖太后嘉之除直斋封南和县开国子邑三百户令还赴荣荣以爲行台即中行上党郡及荣向洛以爲假节假平南将军都督河东正平军事行唐州事刺史崔元珍闭门拒守子鹄攻克之建义初拜平北将军晋州刺史封永安县开国伯食邑千户又兼尚书行台治有威信山胡率服元颢入洛薛脩义及降蜀陈双炽等受颢处分率衆攻州城子鹄出与战大破之又破脩义等于土门以功拜抚军将军寻徴授都官尚书西荆州大中正后兼右仆射爲行台督贾智等讨吕文欣于东徐州平之还除车骑将军左光禄大夫进封南阳郡开国公增户六百尚书如故仍假骠骑大将军率所部为都督时尒朱荣在晋阳京师之事子鹄颇预委寄故在台阁征官不解后出除散骑常侍本将军殷州刺史属歳旱俭子鹄恐民流亡乃勒有粟之家分贷贫者并遣人牛易力多种二麦州内以此获安及尒朱荣之死世隆等遣书招子鹄欲与同趣京师子鹄不从以母在晋阳启求移镇河南庄帝嘉之除车骑大将军豫州刺史假骠骑大将军都督二豫郢三州诸军事兼尚书右仆射二豫郢颍四州行台子鹄到相州又勑赉绢五百匹行达汲郡闻尒朱兆入洛乃渡河见仲逺仲逺遣镇汲郡兆徴子鹄赴洛既见责以乖异之意夺其部衆将还晋阳及纥豆陵歩藩起以子鹄爲都督征发粮仗元晔以爲侍中御史中尉中军大都督随晔向洛普泰初仍除旧任及赵脩延叛于荆州诏子鹄通三鵶道而还遭母忧去职前废帝闻其在洛无宅凶费不周赉绢四百疋粟五百石以本官起之太昌初兼尚书左仆射东南道大行台总大都督杜德等追讨尒朱仲逺仲逺已奔萧衍收其兵马甲伏时萧衍遣元树入寇䧟据谯城诏子鹄与德讨之树屯兵梁国欲来逆战见子鹄军盛夜退还谯子鹄引兵追蹑树又背城爲陈子鹄勒兵直趣城下纵骑冲突树衆大败奔入城门城门隘塞多自杀害于是斩千余级获马数百匹大收铠伏遂围城加仪同三司树勒兵出战輙被摧衂遂不敢出自守而已子鹄恐萧衍遣救乃分兵击衍苞州然州宕州大涧䝉县等五城并望风逃散树既无外援计无所出子鹄又令人説之树遂请率衆归南以地还国子鹄等许之共结盟约及树衆半出子鹄中击破之擒树及衍谯州刺史朱文开俘馘甚多班师出帝赉马匹迁吏部尚书转尚书右仆射寻加骠骑大将军开府典选初青州人耿翔聚衆反亡奔萧衍衍资其兵偷据胶州除子鹄使持节侍中青胶大使督济州刺史蔡隽讨之师达青州翔拔城奔走在军遇病诏遣医给药仍除兖州刺史余官如故便道之州子鹄先遣腹心縁歴民间採察得失及入境太山太守彭穆参候失仪子鹄责让穆并数其罪状穆皆引伏于是州内震悚及出帝入闗子鹄据城爲逆南青州刺史大野拔徐州人刘粹各率衆就子鹄天平初遣仪同三司娄昭等率衆讨之子鹄先使前胶州刺史严思逹镇东平郡昭攻陷之仍引兵围子鹄城乆不拔昭以水灌城静帝欲招慰下之遣散骑常侍陆琛兼黄门即张景徴赍玺书劳子鹄而大野拔因与相见左右斩子鹄以降贺拔胜字破胡神武尖山人祖尔逗选充北防家于武川以窥觇蠕蠕兼有战功显祖赐爵龙城男爲本镇军主父度拔袭爵正光末沃野人破落汗拔陵聚衆反度拔与三子乡中豪勇援懐朔镇杀贼王衞可瓌度拔寻爲贼所害孝昌中追赠安逺将军肆州刺史度抜之死也胜与兄弟俱奔恒州刺史广阳王渊胜便弓马有武干渊厚待之表爲彊弩将军充帐内军主恒州陷归尒朱荣转积射将军爲别将又兼都督及荣入洛以预义之勲封易阳县开国伯邑四百户除直合将军寻加通直散骑常侍平南将军光禄大夫进号安南将军寻除抚军将军爲大都督出井陉镇中山元颢入洛胜从东路率骑三百赴行宫于河梁荣命胜与尒朱兆先渡破擒颢息冠受及颢大都督陈思保庄帝还宫以功增邑六百户复加通直散骑常侍征北将军金紫光禄大夫武衞将军改封真定县开国公寻除衞将军加散骑常侍尒朱荣之死也胜与田怙等奔走荣第于时宫殿之门未加严防怙等议即攻门胜止之曰天子既行大事必当更有竒谋吾等衆旅不多何可轻尔但得出城更爲他计怙乃止及世隆夜走胜遂不从庄帝甚嘉之仲逺逼东郡诏胜以本官假骠骑大将军爲东征都督率衆会郑先护以讨之爲先护所疑置之营外人马未得休息俄而仲逺兵至胜与交战不利乃降之普泰初除右衞将军进号车骑大将军右光禄大夫仪同三司共尒朱仲逺度律北拒义旗相与奔退事在尒朱兆传后俱败于韩陵胜因降齐献武王太昌初拜领军将军余官如故又除侍中出帝既纳斛斯椿等谗间之説将谋齐献武王以胜弟岳拥衆闗西仍欲广爲势援除胜使持节侍中都督三荆二郢南襄南雍七州诸军事骠骑大将军开府仪同三司荆州刺史胜将图襄阳攻萧衍下迮戍克之擒其戍主尹道玩戍副库峩又使人诱动蛮王问道期道期率种起义衍雍州刺史萧续遣军击道期爲道期所败汉南大骇胜又遣军攻均口擒衍将庄思延又攻冯翊安定沔阳酇阳城并平之续遣将栁仲礼于谷城拒守胜攻之不克乃班师沔北盪爲丘墟矣衍书勑续云贺拔胜北间骁将汝宜慎之勿与争锋其见惮如此进爵琅邪郡公出帝末诏胜统衆北赴京师军次汝水出帝入闗胜率所部欲从武闗趣长安行至析阳闻齐献武王平潼闗擒毛鸿賔胜惧复走荆州城人闭门不纳时献武王已遣行台侯景大都督高敖曹讨之胜战败爲流矢所中乃率左右五百余骑奔萧衍明年从间道投宝炬胜好行小数志大胆薄周章南北终无所成致殁于贼中胜兄可泥永熙中太尉公封燕郡王胜弟岳字阿斗泥初爲太学生长以弓马爲事与父兄赴援懐朔贼王衞可瓌在城西二百余歩岳乘城射之箭中瓌臂贼衆大骇后归恒州广阳王渊以爲帐内军主表爲彊弩将军州陷投尒朱荣荣以爲别将进爲都督永安初除安北将军光禄大夫武衞将军赐爵樊城乡男坐事失官爵二年诏并复之寻除使持节假衞将军西道都督𨽻尒朱天光爲左厢大都督讨万俟丑奴天光先知岳喜得同行每事论访寻加卫将军假车骑将军余如故岳届长安荣遣岳续至时万俟丑奴遣其大行台尉迟菩萨向武功南渡渭水攻围趣栅天光遣岳率骑一千驰往赴救菩萨攻栅已克还向岐州岳以轻骑八百北渡渭水擒贼令杀掠其民以挑菩萨菩萨果率步骑二万余人至渭水北岳以轻骑数十与菩萨隔水交言岳称扬国威菩萨自言彊盛往复数返菩萨乃自骄令省事传语岳怒曰我与菩萨言卿是何人与我对语省事恃水应答不逊岳举弓射之应弦而倒时已逼暮于此各还岳密于渭南傍水分置精骑四十五十以爲一所随地形便骆驿置之明日自将百余骑隔水与贼相见并且东行岳渐前进先所置驿骑随岳而集骑既渐增贼不复测其多少行二十里许便至浅可济岳便驰马东出以示奔遁贼谓岳走乃弃歩兵南渡渭水轻骑追岳岳东行十余里依横岗伏兵以待之贼以路险不得前进前后继至半渡岗东岳乃回战身先士卒急击之贼便退走岳号令所部贼下马者皆不聴杀贼顾见之便悉投马俄而虏获三千人马亦无遗遂渡渭北降歩兵万余收其辎重其有土民普皆劳遣丑奴寻弃岐州北走安定其后破侯伏侯元进降侯机长贵擒丑奴萧宝夤王庆云万俟道洛走宿勤明达事在尒朱天光传天光虽爲元帅而岳功效居多加车骑将军增邑二千户进封樊城县开国伯寻诏岳都督泾北豳二夏四州诸军事本将军泾州刺史进爵爲公改封清水郡公天光入洛使岳行雍州事元晔立除骠骑大将军増邑五百户余如故普泰初都督二岐东秦三州诸军事仪同三司岐州刺史寻加侍中给后部鼓吹仍诏开府俄兼尚书左仆射陇右行台仍停高平后以陇中犹有土民不顺岳助侯莫陈悦所在讨平二年加岳都督三雍三秦二岐二华诸军事雍州刺史闗西行台余如故及尒朱天光率衆赴洛将抗齐献武王岳与侯莫陈悦下陇赴雍以应义旗永熙初仍开府兼仆射大行台雍州刺史增邑千户二年诏岳都督雍华北华东雍二岐豳四梁二益巴二夏蔚宁南益泾二十州诸军事大都督岳自诣北境安置边防率部趣泾州平凉西界布营数十里使诸军士田殖泾州身将壮勇託以牧马于原州北招万俟受洛于等并逺近州镇聚结者灵州刺史曹泥身诣岳军请代岳以前洛州刺史元季海爲州彼民不促击破季海部下独聴季海三年正月岳召侯莫陈悦会于高平将讨之令悦前驱北趣灵州闻渴波隘中河水未解将往趣之岳既总大衆据制闗右凭彊憍恣有不臣之心齐献武王恶其专擅令悦图之悦素服威略既承密㫖便濳爲计时岳遣悦先行悦乃通夜东进达明晦日岳行军前与悦相见悦诱岳入营坐论兵事悦诈云腹痛起而徐行悦女夫元洪景抽刀斩岳后岳部下收岳尸葬于雍州北石安原六月赠大将军太保録尚书事都督刺史开国并如故侯莫陈悦代郡人也父婆罗门爲駞牛都尉故悦长于河西好田猎便骑射会牧子逆乱遂归尒朱荣荣引爲都督府长流参军稍迁大都督庄帝初除征西将军金紫光禄大夫封栢人县开国侯邑五百户尒朱天光之讨闗西荣以悦爲天光右厢大都督本官如故西伐克获皆与天光贺拔岳略同劳效以本将军除鄯州刺史余如故尒朱荣死后亦随天光下陇元晔立除车骑大将军渭州刺史进爵爲公改封白水郡增邑五百户及天光向洛使悦行华州事普泰中除骠骑大将军仪同三司秦州刺史天光之东出将抗义旗悦与岳下陇以应齐献武王至雍州会尒朱覆败永熙初加开府都督陇右诸军事仍秦州刺史永熙三年正月岳召悦共讨灵州悦诱岳斩之岳左右奔散悦遣人安慰云我别禀意㫖止在一人诸君勿怖衆皆畏服无敢拒违悦心犹豫不即抚纳乃还入陇止永洛城岳之所部聚于平凉规还图悦遣追夏州刺史宇文黑獭黑獭至遂总岳部衆并家口入高平城以自安固乃勒衆入陇征悦悦闻之弃城南据山水之险设陈候战黑獭至遥望见悦欲待明日决鬭悦先召南秦州刺史李景和其夜景和遣人诣黑獭密许翻降至暮景和乃勒其所部使上驴驼云仪同有敎欲还秦州守以拒贼令军人严备景和复绐悦帐下云仪同欲还秦州汝等何不装办衆谓爲实以次相惊人情惶惑不可复止皆散走而趣秦州景和先驱至城据门以慰辑之悦部衆离散猜畏傍人不听左右近已与其二弟并儿及谋杀岳者八九人弃军迸走数日之中盘回往来不知所趣左右劝向灵州而悦不决言下陇之后恐有人所见乃于中山令从者悉歩自乘一骡欲向灵州中路追骑将及望见之遂缢死野中弟息部下悉见擒杀唯先谋杀岳者悦中兵参军豆卢光走至灵州后奔晋阳悦自杀岳后神情恍惚不复如常恒言我仅睡即梦见岳语我兄欲何处去随我不相置因此弥不自安而致败灭侯渊神武尖山人也机警有胆略肃宗末年六镇饥乱渊随杜洛周南寇后与妻兄念贤背洛周归尒朱荣路中遇寇身披苫褐荣赐其衣帽厚待之以渊爲中军副都督常从征伐屡有战功孝庄即位除领左右封厌次县开国子邑四百户后从荣讨葛荣于滏口战功尤多荣启渊爲骠骑将军燕州刺史时葛荣别帅韩楼郝长等有衆数万屯据蓟城尒朱荣令渊与贺拔胜讨之会元颢入洛荣徴胜南赴大军留渊独镇中山及庄帝还宫荣令渊进讨韩楼配卒甚少或以爲言荣曰侯渊临机设变是其所长若总大衆未必能用今击此贼故当不足定也止给骑七百渊遂广张军声多设供具亲率数百骑深入楼境欲执行人以问虚实去蓟百余里值贼帅陈周马歩万余渊遂潜伏以乘其背大破之虏其卒五千余人寻还其马伏纵令入城左右谏曰既获贼衆何爲复资遣之也渊曰我兵即少不可力战事湏爲计以离隙之渊度其已至遂率骑夜进昧旦叩其城门韩楼果疑降卒爲渊内应遂遁走追擒之以勲进爵爲侯增邑八百户寻诏渊以本将军爲平州刺史大都督仍镇范阳及尒朱荣之死也范阳太守卢文伟诱渊出猎闭门拒之渊率部曲屯于郡南爲荣举哀勒兵南向庄帝使东莱王贵平爲大使慰劳燕蓟渊乃诈降贵平信之遂执贵平自随进至中山行台仆射魏兰根邀击之爲渊所败会元晔立渊欲归之常山太守甄楷屯据井陉渊又击破之晔乃授渊骠骑大将军仪同三司定州刺史左军大都督渔阳郡开国公邑一千户前废帝立仍加开府余如故幽州刺史刘灵助举义兵屯于安国城渊与叱列延庆等破擒之后随尒朱兆拒义旗于广阿兆既败走渊降齐献武王后从王破尒朱于韩陵永熙初除齐州刺史余如故出帝末渊与兖州刺史樊子鹄青州刺史东莱王贵平密信往来以相连结又遣间使通诚于献武王及出帝入闗复懐顾望汝阳王暹既除齐州刺史次于城西渊拥部据城不时迎纳民刘桃符等濳引暹入据西城渊争门不克率骑出奔妻儿部曲爲暹所虏行达广里会承制以渊行青州事齐献武王又遗渊书曰卿勿以部曲轻少难于东迈齐人浇薄唯利是从齐州城民尚能迎汝阳王青州之人岂不能开门待卿也但当勉之渊乃复还暹始归其部曲而贵平自以斛斯椿党亦不受代渊进袭高阳郡克之置部曲家累于城中身率轻骑游掠于外贵平使其长子率衆攻高阳南青州刺史茹懐朗遣兵助之时青州城人餽粮者首尾相继渊亲率骑夜趣青州诈餽粮人曰台军已至杀戮都尽我是世子下人今已走还城汝何爲复去也人信其言弃粮奔走比晓复谓行人曰台军昨夜已至高阳我是前锋今始到此颇知侯公竟在何处城人兇惧遂执贵平出降渊自惟反覆虑不获安遂斩贵平传首京师欲明不同于斛斯椿也及子鹄平诏以封延之爲青州刺史渊既不获州任情又恐惧行达广川遂刼光州库兵反遣骑诣平原执前胶州刺史贾璐夜袭青州南郭刼前廷尉卿崔光韶以惑人情攻掠郡县其部下督帅叛拒之渊率骑奔萧衍途中亡散行达南青州南境爲卖浆者斩之𫝊首京师家口配没史臣曰朱瑞以背本向义责不见原延庆党旧违顺常刑所及斛斯椿姦佞爲心谗忒自口取譬苍蝇交乱四国投于豺虎天实弃之贾智侯渊反覆取毙破胡器小谋大终于颠蹶子鹄迷机寡筭竟以殱殄岳负力无谋制以一劒悦果行虑浅死不旋足观其亡灭自取之也魏书卷八十卷八十考证魏书卷八十考证斛斯椿传朝野莫不讐疾之按北史斛斯椿传椿从孝武帝入闗内外戒严惟椿得列威仪鸣驺清路帝尝给椿店数区耕牛三十头椿以国难未平不可与百姓争利辞店受牛日烹一头以飨军士及死家无余资此独加丑诋盖以其与齐献武爲难耳贾显度传时赵修廵起逆荆州按本卷樊子鹄传云赵修延判于荆州又本书李琰之传云南阳太守赵修延诬琰之规奔萧衍袭州城仍自行州事城内人斩修延则此与下文荆州斩送修廵皆讹延爲廵也贺拔胜传胜与田怙等奔走荣第田怙北史作田怡又本书尒朱世隆传有河内太守田怙盖本系一人辗转传譌未知孰是魏书卷八十考证魏书卷八十一钦定四库全书魏书卷八十一齐魏收撰列传第六十九綦儁山伟刘仁之宇文忠之綦儁字显河南洛阳人也其先代人祖辰并州刺史儁庄帝时仕累迁为沧州刺史甚为吏人畏悦㝷除太仆卿及尒朱世隆等诛齐献武王赴洛止于邙山上召文武百司下及士庶令之曰尒朱暴虐矫弄天常孤起义信都罪人斯翦今将翼戴亲贤以昌魏厯谁主社稷允惬天人申令频烦莫有应者儁乃避席曰人主之体必须度量深逺明喆仁恕广陵王遇世艰难不言淹载以人谋察之虽为尒朱扶载当今之圣主也献武王欣然是之时黄门侍郎崔㥄作色而前谓儁曰广陵王为主不能绍宣魏纲布德天下为君如此何圣之有若言其圣应待大王时髙干邕魏兰根等固执㥄言遂立出帝及出帝失德齐献武王深思儁言常以为恨㝷除御史中尉于路与仆射贾显度相逢显度恃勲贵排儁驺列倒儁忿见于色自入奏之㝷加散骑常侍骠骑大将军左光禄大夫仪同三司儁佞巧能候当涂斛斯椿贺㧞胜皆与友善斛斯椿之搆间也出帝令儁奉诏晋阳齐献武王集文武与儁申释儁辞屈而退性多诈贺拔胜出镇荆州过儁别因辞儁母儁故见败氊敝被胜更遗之钱物后兼吏部尚书复为沧州刺史惩还兼中尉章武县伯㝷除殷州刺史薨于州赠司空公谥曰文贞子洪寔字巨正位尚书左右郎魏郡邑中正嗜酒好色无行检卒官山伟字仲才河南洛阳人也其先代人祖强美容貌身长八尺五寸工骑射弯弓五石为奏事中散从显祖猎方山有两狐起于御前诏强射之百步内二狐俱获位内行长父稚之营陵令伟随父之县遂师事县人王惠涉猎文史稚之位金明太守肃宗初元匡为御史中尉以伟兼侍御史入台五日便遇正会伟司神武门其妻从叔为羽林队主挝直长于殿门伟即劾奏匡善之俄然奏正帖国子助敎迁员外郎廷尉评时天下无事进仕路难代迁之人多不霑预及六镇陇西二方起逆领军元义欲用代来寒人为传诏以慰悦之而牧守子孙投状求者百余人又欲杜之因奏立勲附队令各依资出身自是北人悉被收叙伟遂奏记赞义德美义素不识伟访侍中安丰王延明黄门郎元顺顺等因是称荐之义令仆射元钦引伟兼尚书二千石郎后正名士郎修起居注仆射元顺领选表荐为谏议大夫尒朱荣之害朝士伟时守直故免祸及庄帝入宫仍除伟给事黄门侍郎先是伟与仪曹郎袁昇屯田郎李延孝外兵郎李奂三公郎王延业方驾而行伟少居后路逢一尼望之叹曰此辈縁业同日而死谓伟曰君方近天子当作好官而昇等四人皆于河阴遇害果如其言俄领着作郎前废帝立除安东将军祕书监仍着作初尒朱兆之入洛官守奔散国史典书髙法显密埋史书故不遗落伟自以为功诉求爵赏伟挟附世隆遂封东河县伯而法显止获男爵伟寻进侍中孝静初除卫大将军中书令监起居后以本官复领着作卒官赠骠骑大将军开府仪同三司都督幽州刺史谥曰文贞公国史自邓渊崔琛崔浩髙允李彪崔光以还诸人相继撰録綦儁及伟等谄说上党王天穆及尒朱世隆以为国书正应代人修缉不宜委之余人是以儁伟等更主大籍守旧而巳初无述着故自崔鸿死后迄终伟身二十许载时事荡然万不记一后人执笔无所凭据史之遗阙伟之由也外示沉厚内实矫竞与綦儁少甚相得晚以名位之间遂若水火与宇文忠之之徒代人为党时贤畏恶之而爱尚文史老而弥笃伟弟少亡伟抚寡训孤同居二十余载恩义甚笃不营产业身亡之后卖宅营葬妻子不免飘泊士友叹愍之长子昻袭爵刘仁之字山静河南洛阳人其先代人徙于洛父尔头在外戚传仁之少有操尚粗涉书史眞草书迹颇号工便御史中尉元昭引为御史前废帝时兼黄门侍郎深为尒朱世隆所信用出帝初为着作郎兼中书令既非其才在史未尝执笔出除卫将军西兖州刺史在州有当时之誉武定二年卒赠卫大将军吏部尚书青州刺史谥曰敬仁之外示长者内懐矫诈其对賔客破牀敝席麤饭冷菜衣服故败乃过逼下善候当途能为诡激每于稠人广衆之中或挝一姦吏或纵一孤贫大言自眩示巳髙明矜物无知浅识皆称其美公能之誉动过其实性又酷虐在晋阳曾营城雉仁之统监作役以小稽缓遂杖前殷州刺史裴瑗并州刺史王绰齐献武王大加谴责性好文字吏书失体便加鞕挞言韵微讹亦见捶楚吏民苦之而爱好文史敬重人流与齐帅冯元兴交款元兴死后积年仁之营视其家常出隆厚时人以此尚之宇文忠之河南洛阳人也其先南单于之逺属世据东部后入居代都祖阿生安南将军巴西公父侃卒于治书侍御史忠之猎涉文史颇有笔札释褐太学博士天平初除中书侍郎裴伯茂与之同省常侮忽之以忠之色黒唿为黑宇后勅修国史元象初兼通直散骑常侍副郑伯猷使萧衍武定初为安南将军尚书右丞仍修史未几以事除名忠之好荣利自为中书郎六七年矣遇尚书省选右丞预选者皆射䇿忠之入试焉既获丞职大为忻满志气嚣然有骄物之色识者笑之既失官爵怏怏发病卒子君山史臣曰綦儁遭逢受职山伟位行颇爽仁之虽内懐矫诈而交情自笃忠之虽文史足用而雅道蔑闻谓全德者其难矣哉魏书卷八十一卷八十一考证魏书卷八十一考证列传第六十九魏收书阙后人所补宇文忠之传志气嚣然嚣监本误嚚今改从北史魏书卷八十一考证魏书卷八十二钦定四库全书魏书卷八十二齐魏收撰列传第七十李琰之祖莹常景李琰之字景珍小字黙蠡陇西狄道人司空韶之族弟早有盛名时人号曰神童从父司空沖雅所叹异每曰兴吾宗者其此儿乎恒资给所须爱同已子弱冠举秀才不行曾游河内北山便欲有隐遁意会彭城王勰辟为行台参军苦相敦引寻为侍中李彪启兼着作郎修撰国史稍迁国子博士领尚书仪曹郎中转中书侍郎司农少卿黄门郎修国史迁国子祭酒转祕书监兼七兵尚书迁太常卿孝庄初太尉元天穆北讨葛荣以琰之兼御史中尉为北道军司还除征东将军仍兼太常出为卫将军荆州刺史顷之兼尚书左仆射三荆二郢大行台寻加散骑常侍琰之虽以儒素自业而每语人言吾家世将种自云犹有关西风气及至州后大好射猎以示威武尒朱兆入洛南阳太守赵脩延以琰之庄帝外戚诬琰之规奔萧衍袭州城遂被囚执脩延仍自行州事城内人斩脩延还推琰之釐州任出帝初徴兼侍中车骑大将军左光禄大夫仪同三司永熙二年薨赠侍中骠骑大将军司徒公雍州刺史谥曰文简琰之少机警善谈经史百家无所不览朝廷疑事多所访质每云崔博而不精刘精而不博我既精且博学兼二子谓崔光刘芳也论者许其博未许其精当时物议咸共宗之又自夸文章从姨兄常景笑而不许每休闲之际恒闭门读书不交人事尝谓人曰吾所以好读书不求身后之名但异见异闻心之所愿是以孜孜搜讨欲罢不能岂为声名劳七尺也此乃天性非为力彊前后再居史职无所编缉安丰王延明博闻多识每有疑滞恒就琰之辨析自以为不及也二子纲惠并从出帝入关祖莹字元珍范阳遒人也曾祖敏仕慕容垂为平原太守太祖定中山赐爵安固子拜尚书左丞卒赠并州刺史祖嶷字元逹以从征平原功进爵为侯位冯翊太守赠幽州刺史父季眞多识前言徃行位中书侍郎卒于安逺将军鉅鹿太守莹年八岁能诵诗书十二为中书学生好学躭书以昼继夜父母恐其成疾禁之不能止常密于灰中藏火驱逐僮仆父母寝睡之后燃火读书以衣被蔽塞窻户恐漏光明为家人所觉由是声誉甚盛内外亲属唿为圣小儿尤好属文中书监髙允每叹曰此子才器非诸生所及终当逺至时中书博士张天龙讲尚书选为都讲生徒悉集莹夜读书劳倦不觉天晓催讲既切遂误持同房生赵郡李孝怡曲礼卷上座博士严毅不敢还取乃置礼于前诵尚书三篇不遗一字讲罢孝怡异之向博士说举学尽惊后髙祖闻之召入令诵五经章句并陈大义帝嗟赏之莹出后髙祖戏卢昶曰昔流共工于幽州北裔之地那得忽有此子昶对曰当是才为世生以才名拜太学博士徴署司徒彭城王勰法曹行参军髙祖顾谓勰曰萧赜以王元长为子良法曹今为汝用祖莹岂非伦匹也勑令掌勰书记莹与陈郡袁飜齐名秀出时人为之语曰京师楚楚袁与祖洛中翩翩祖与袁再迁尚书三公郎尚书令王肃曾于省中咏悲平城诗云悲平城驱马入云中阴山常晦雪荒松无罢风彭城王勰甚嗟其美欲使肃更咏乃失语云王公吟咏情性声律殊佳可便为诵悲彭城诗肃因戏勰云何意悲平城为悲彭城也勰有慙色莹在座即云所有悲彭城王公自未见耳肃云可为诵之莹应声云悲彭城楚歌四面起尸积石梁亭血流睢水里肃甚嗟赏之勰亦大悦退谓莹曰即定是神口今日若不得卿几为吴子所屈为冀州镇东府长史以货贿事发除名后侍中崔光举为国子博士仍领尚书左户部李崇为都督北讨引莹为长吏坐截没军资除名未几为散骑侍郎孝昌中于广平主第掘得古玉印勑召莹与黄门侍郎李琰之命辨何世之物莹云此是于阗国王晋太康中所献乃以墨涂字观之果如莹言时人称为博物累迁国子祭酒领给事黄门侍郎幽州大中正监起居事又监议事元颢入洛以莹为殿中尚书庄帝还宫坐为颢作诏罪状尒朱荣免官后除祕书监中正如故以参议律歴赐爵容城县子坐事繋于廷尉前废帝迁车骑将军初庄帝末尒朱兆入洛军人焚烧乐署钟石管弦略无存者勑莹与録尚书事长孙稚侍中元孚典造金石雅乐三载乃就事在乐志迁车骑大将军及出帝登阼莹以太常行礼封文安县子天平初将迁邺齐献武王因召莹议之以功迁仪同三司进爵为伯薨赠尚书左仆射司徒公冀州刺史莹以文学见重常语人云文章须自出机杼成一家风骨何能共人同生活也盖讥世人好偷窃他文以为已用而莹之笔札亦无乏天才但不能均调玉石兼有制裁之体减于袁常焉性爽侠有节气士有穷厄以命归之必见存拯时亦以此多之其文集行于世子珽字孝徴袭常景字永昌河内人也父文通天水太守景少聪敏初读论语毛诗一受便览及长有才思雅好文章廷尉公孙良举为律博士髙祖亲得其名既而用之后为门下录事太常博士正始初诏尚书门下于金墉中书外省考论律令勑景参议世宗季舅䕶军将军髙显卒其兄右仆射肇私託景及尚书邢峦并州刺史髙聪通直郎徐纥各作碑铭并以呈御世宗悉付侍中崔光简之光以景所造为最乃奏曰常景名位乃处诸人之下文出诸人之上遂以景文刋石肇尚平阳公主未几主薨肇欲使公主家令居庐制服付学官议正施行尚书又以访景景以妇人无专国之理家令不得有纯臣之义乃执议曰丧纪之本实称物以立情轻重所因亦縁情以制礼虽理关盛衰事经今古而制作之本降杀之宜其实一焉是故臣之为君所以资敬而崇重为君母妻所以从服而制义然而诸侯大夫之为君者谓其有地土有吏属无服文者言其非世爵也今王姬降适虽加爵命事非君邑理异列土何者诸王开国备立臣吏生有趋奉之勤死尽致丧之礼而公主家令唯有一人其丞已下命之属官既无接事之仪实阙为臣之体原夫公主之贵所以立家令者盖以主之内事脱须关外理无自达必也因人然则家令唯通内外之职及典主家之事而无关君臣之理名义之分也由是推之家令不得为纯臣公主不可为正君明矣且女人之为君男子之为臣古礼所不载先朝所未议而四门博士裴道广孙荣乂等以公主为之君以家令为之臣制服以斩乖谬弥甚又张虚景吾难覊等不推君臣之分不寻致服之情犹同其议凖母制齐求之名实理未为允窃谓公主之爵既非食采之君家令之官又无纯臣之式若附如母则情义罔施若凖小君则从服无据案如经礼事无成文即之愚见谓不应服朝廷从之景淹滞门下积岁不至显官以蜀司马相如王襃严君平扬子云等四贤皆有髙才而无重位乃託意以赞之其赞司马相如曰长卿有艶才直致不羣性郁若春烟举皎如秋月映游梁虽好仁仕汉常称病清贞非我事穷逹委天命其赞王子渊曰王子挺秀质逸气干青云明珠既絶俗白鹄信惊羣才世茍不合遇否途自分空枉碧鸡命徒献金马文其赞严君平曰严公体沉静立志明霜雪味道综微言端着演妙说才屈罗仲口位结李强舌素尚迈金贞清标陵玉彻其赞扬子云曰蜀江导清流扬子挹余休含光絶后彦覃思邈前修世轻久不赏𤣥谈物无求当途谢权宠置酒独闲游景在枢密十有余年为侍中崔光卢昶游肇元晖尤所知赏累迁积射将军给事中延昌初东宫建兼太子屯骑校尉录事皆如故其年受勑撰门下诏书凡四十卷尚书元苌出为西安将军雍州刺史请景为司马以景阶次不及除录事参军襄威将军带长安令甚有惠政民吏称之先是太常刘芳与景等撰朝令未及班行别典仪注多所草创未成芳卒景纂成其事及世宗崩召景赴京还修仪注拜谒者仆射加宁逺将军又以本官兼中书舍人后授步兵校尉仍舍人又勑撰太和之后朝仪已施行者凡五十余卷时灵太后诏依汉世阴邓二后故事亲奉庙祀与帝交献景乃据正以定仪注朝廷是之正光初除龙骧将军中散大夫舍人如故时肃宗以讲学之礼于国子寺司徒崔光执经勑景与董绍张彻冯元兴王延业郑伯猷等俱为録义事毕又行释奠之礼并诏百官作释奠诗时以景作为美是年九月蠕蠕主阿那瓌归阙朝廷疑其位次髙阳王雍访景景曰昔咸宁中南单于来朝晋世处之王公特进之下今日为班宜在蕃王仪同三司之间雍从之朝廷典章疑而不决则时访景而行初平齐之后光禄大夫髙聪徙于北京中书监髙允为之娉妻给其资宅聪后为允立碑每云吾以此文报德足矣豫州刺史常绰以未尽其美景尚允才器先为遗德颂司徒崔光闻而观之寻味良久乃云髙光禄平日每矜其文自许报允之德今见常生此颂髙氏不得独擅其美也侍中崔光安丰王延明受诏议定服章勑景参修其事寻进号冠军将军阿那瓌之还国也境上迁延仍陈窘乏遣尚书左丞元孚奉诏振恤阿那瓌执孚过柔𤣥奔于漠北遣尚书令李崇御史中尉兼右仆射元纂追讨不及乃令景出塞经瓫山临瀚海宣勑勒衆而返景经涉山水怅然懐古乃拟刘琨扶风歌十二首进号征虏将军孝昌初兼给事黄门侍郎寻除左将军太府少卿仍舍人固辞少卿不拜改授散骑常侍将军如故徐州刺史元法僧叛入萧衍衍遣其豫章王萧综入据彭城时安丰王延明为大都督大行台率临淮王彧等衆军讨之既而萧综降附徐州清复遣景兼尚书持节驰与行台都督观机部分景经洛汭乃作铭焉是时尚书令萧宝夤都督崔延伯都督北海王颢都督车骑将军元恒芝等并各出讨诏景诣军宣㫖劳问还以本将军授徐州刺史杜洛周反于燕州仍以景兼尚书为行台与幽州都督平北将军元谭以御之景表求勒幽州诸县悉入古城山路有通贼之处权发兵夫随宜置戍以为防遏又以顷来差兵不尽彊壮今之三长皆是豪门多丁为之今求权发为兵肃宗皆从之进号平北将军别勑谭西至军都关北从卢龙塞据此二崄以杜贼出入之路又诏景山中崄路之处悉令捍塞景遣府录事参军裴智成发范阳三长之兵以守白㠈都督元谭据居庸下口俄而安州石离冗城斛盐三戍兵反结洛周有衆二万余落自松岍赴贼谭勒别将崔仲哲等截军都关以待之仲哲战没洛周又自外应之腹背受敌谭遂大败诸军夜散诏以景所部别将李琚为都督代谭征下口降景为后将军解州任仍诏景为幽安𤣥等四州行台贼既南出钞掠蓟城景命统军梁仲体率兵士邀击破之获贼将御夷镇军主孙念恒都督李琚为贼所攻蓟城之北军败而死率属城人御之贼不敢逼洛周还据上谷授景平北将军光禄大夫行台如故洛周遣其都督王曹纥眞马叱斤等率衆蓟南以掠人谷乃遇连雨贼衆疲劳景与都督于荣刺史王延年置兵粟国邀其走路大败之斩曹纥眞洛周率衆南趋汜阳景与延年及荣复破之又遣别将重破之于州西虎眼泉擒斩及溺死者甚衆后洛周南围范阳城人翻降执刺史延年及景送于洛周洛周寻为葛荣所吞景又入荣荣破景得还朝永安初诏复本官兼黄门侍郎又摄着作固辞不就二年除中军将军正黄门先是参议正光壬子厯至是赐爵髙阳子元颢内逼庄帝北廵景与侍中大司马安丰王延明在禁中召诸亲宾安慰京师颢入洛景仍居本位庄帝还宫解黄门普㤗初除车骑将军右光禄大夫祕书监以预诏命之勤封濮阳县子后以例追永熙二年监议事景自少及老恒居事任清俭自守不营产业至于衣食取济而巳耽好经史爱翫文词若遇新异之书殷勤求访或复质买不问价之贵贱必以得为期友人刁整每谓曰卿清德自居不事家业虽俭约可尚将何以自济也吾恐挚太常方餧于栢谷耳遂与卫将军羊深矜其所之乃率刁双司马彦邕李谐毕祖彦毕义显等各出钱千文而为买马焉天平初迁邺景匹马从驾是时诏下三日户四十万狼狈就道收百官马尚书丞郎巳下非陪从者尽乘驴齐献武王以景清贫特给车牛四乘妻孥方得逹邺后除仪同三司仍本将军武定六年以老疾去官诏曰几杖为礼安车致养敬齿尊贤其来尚矣景艺业该通文史渊洽歴事三京年弥五纪朝章言归禄俸无余家徒壁立宜从哀恤以旌元老可特给右光禄事力终其身八年薨景善与人交终始若一其逰处者皆服其深逺之度未曾见其矜吝之心好饮酒澹于荣利自得懐抱不事权门性和厚恭愼每读书见韦弦之事深薄之危乃图古昔可以鉴戒指事为象赞而述之曰周雅云谓天盖髙不敢不跼谓地盖厚不敢不蹐有朝隐大夫监戒斯文乃惕焉而惧曰夫道丧则世倾利重则身轻是故乘和体逊式铭方册防微愼独载象丹青信哉辞人之赋文晦而理明仰瞻髙天听卑视谛俯测厚地岳峻川渟谁其戴之不私不畏谁其践之不陷不堕故善恶是徴物罔同异论亢匪久人咸敬忌嗟乎唯地厚矣尚亦兢兢浩浩名位孰识其亲抟之弗得聆之无闻故有戒于显而急乎微好爵是冐声奢是基身陷于禄利言溺于是非或求欲而未厌或知足而不辞是故位髙而势愈廹正立而邪愈欺安有位极而危不萃邪荣而正不凋故悔多于地厚祸甚于天髙夫悔未结谁肯曲躬夫祸未加谁肯累足固机发而后思图车覆而后改躅改之无及故狡兎失穴思之在后故逆鳞易触君子则不然体舒则懐卷视溺则思济原夫人之度邈于无阶之天势位之危深于不测之地饵厚而躬不竞爵降而心不系守善于巳成惧愆于未败虽盈而戒冲通而虑滞以知命为遐龄以乐天为大惠以戢智而从时以懐愚而游世曲躬焉累足焉茍行之昼巳决矣犹夜则思其计诵之口亦明矣故心必赏其契故能不同不诱而弭谤于羣小无毁无誉而贻信于上帝託身与金石俱坚立名与天壤相敝嚣竞无侵优游独逝夫如是故绮阁金门可安其宅锦衣玉食可颐其形栁下三黜不愠其色子文三陟不喜其情而惑者见居髙可以持势欲乘髙以据荣见直道可以修巳欲专道以邀声夫去声然后声可立岂矜道之所宣虑危然后安可固岂假道之所全是以君子鉴恃道不可以流声故去声而懐道鉴专道不可以守势故去势以崇道何者履道虽髙不得无亢求声虽道不得无悔然则声奢繁则实俭凋功业进则身迹退如此则精灵遂越骄侈自亲情与道絶事与势隣方欲役思以持势乘势以求津故利欲诱其情祸难婴其身利欲交则幽明以之变祸难构则智术无所陈若然者虽縻爵帝扃焉得而宁之虽结珮皇庭焉得而荣之故身道未究而崇邪之径已形成功未立而修正之术已生祸福交蹇于人事屯难顿萃于时情忠介剖心于白日耿节沉骨于幽灵因斯愚智之所机倚伏之所系全亡之所依其在逊顺而已哉呜唿鉴之呜唿鉴之景所着述数百篇见行于世删正晋司空张华博物志及撰儒林列女传各数十篇云长子昶少学识有文才早卒昶弟彪之永安中司空行参军史臣曰琰之好学博闻郁为邦彦祖莹干能艺用实曰时良常景以文义见宗着美当代览其遗藁可称尚哉魏书卷八十二卷八十二考证魏书卷八十二考证列传第七十魏收书阙后人所补常景传仍诏景为幽安𤣥等四州行台一本等字上空一字原夫人之度邈于无阶之天北史人字下旁注云阙魏书卷八十二考证魏书卷八十三上钦定四库全书魏书卷八十三上齐魏收撰列传外戚第七十一上贺讷刘罗辰姚黄眉杜超贺迷闾毗冯熙李峻李惠夫右贤左戚尚德尊功有国者所以治天下也殷肇王基不借莘氏为佐周成大业未闻姒姓为辅及于汉世外戚尤重杀身倾族相继于两京乃至移其鼎玺乱其邦国魏文深以为诫明帝尚封顽騃晋之杨骏寻至夷宗居上不以至公任物在下徒用私宠要荣茧犊引大车弱质任厚栋所谓爱之所以害之矣太祖初贺讷有部衆之业翼成皇祚其余或以劳勤或縁恩泽咸序其迹举外亲之盛衰云尔贺讷代人太祖之元舅献明后之兄也其先世为君长四方附国者数十部祖纥始有勲于国尚平文女父野干尚昭成女辽西公主昭成崩诸部乖乱献明后与太祖及衞秦二王依讷会苻坚使刘库仁分摄国事于是太祖还居独孤部讷总摄东部为大人迁居大寗行其恩信衆多归之侔于库仁苻坚假讷鹰扬将军后刘显之谋逆太祖闻之轻骑北归讷讷见太祖惊喜拜曰官家复国之后当念老臣太祖笑答曰诚如舅言要不忘也讷中弟染干麤暴忌太祖常图为逆每为皇姑辽西公主拥䕶故染干不得肆其祸心于是诸部大人请讷兄弟求举太祖为主染干曰在我国中何得尔也讷曰帝大国之世孙兴复先业于我国中之福常相持奖立继统勲汝尚异议岂是臣节遂与诸人劝进太祖登代王位于牛川及太祖讨吐突隣部讷兄弟遂懐异图率诸部救之帝击之大溃讷西遁卫辰遣子直力鞮征讷讷告急请降太祖简精骑二十万救之遂徙讷部落及诸弟处之东界讷又通于慕容垂垂以讷为归善王染干谋杀讷而代立讷遂与染干相攻垂遣子麟讨之败染干于牛都破讷于赤城太祖遣师救讷麟乃引退讷从太祖平中原拜安逺将军其后离散诸部分土定居不听迁徙其君长大人皆同编户讷以元舅甚见尊重然无统领以寿终于家讷弟卢亦从平中原以功赐爵辽西公太祖遣卢会卫王仪伐邺而卢自以太祖之季舅不肯受仪节度太祖遣使责之卢遂忿恨与仪司马丁建构成其嫌弥加猜忌会太祖勑仪去邺卢亦引归太祖以卢为广川太守卢性雄豪耻居冀州刺史王辅下袭杀辅奔慕容德德以为幷州刺史广宁王广固败卢亦没讷从父弟悦初太祖之居贺兰部下人情未甚附唯悦举部随从又密为太祖祈祷天神请成大业出于诚至太祖嘉之甚见宠待后平中原以功赐爵鉅鹿侯进爵北新卒子泥袭爵后降为肥如侯太祖崩京师草草泥出举烽于安阳城北贺兰部人皆徃赴之太宗即位乃罢诏泥与元浑等八人拾遗左右与北新侯安同持节行幷定二州劾奏幷州刺史元六头等皆伏罪州郡肃然后从世祖征赫连昌以功进爵为琅邪公军国大议每参预焉又征蠕蠕为别道将坐逐贼不进诈增虏当斩赎为庶人久之拜光禄勲为外都大官复本爵卒于官子丑建袭刘罗辰代人宣穆皇后之兄也父眷为北部大人帅部落归国罗辰有智谋谓眷曰从兄显忍人也愿早图之眷不以为意后库仁子显杀眷而代立又谋逆及太祖即位讨显于马邑追至弥泽大破之后奔慕容麟麟徙之中山罗辰率骑奔太祖显恃部衆之彊每谋为逆罗辰輙先闻奏以此特蒙宠念寻拜南部大人从平中原以前后勲赐爵永安公以军功除征东将军定州刺史卒谥曰敬子殊晖袭爵位幷州刺史卒子求引位武卫将军卒谥曰贞子尔头位魏昌廮陶二县令赠鉅鹿太守子仁之自有传姚黄眉姚兴之子太宗昭哀皇后之弟也姚泓灭黄眉间来归太宗厚礼待之赐爵陇西公尚阳翟公主拜驸马都尉赐隶户二百世祖即位迁内都大官后拜太常卿卒赠雍州刺史陇西王谥曰献陪葬金陵黄眉寛和温厚希言得失世祖悼惜之故赠有加礼杜超字祖仁魏郡邺人密皇后之兄也少有节操泰常中为相州别驾奉使京师时以法禁不得与后通问始光中世祖思念舅氏以超为阳平公尚南安长公主拜驸马都尉位太鸿胪卿车驾数幸其第赏赐巨万神䴥三年以超行征南大将军太宰进爵为王镇邺追加超父豹镇东大将军阳平景王母曰鉅鹿惠君眞君五年超为帐下所害世祖临其丧哀恸者久之谥曰威王长子道生赐爵城阳侯后为秦州刺史进爵河东公道生弟鳯皇袭超爵加侍中特进世祖追思超不巳欲以鳯皇为定州刺史鳯皇不愿违离阙庭乃止鳯皇弟道儁赐爵发干侯镇枋头除兖州刺史超既薨复授超从弟遗侍中安南将军开府相州刺史入为内都大官进爵广平王遗性忠厚频歴州郡所在着称薨赠太傅谥曰宣王长子元宝位司空元宝弟允寳司隶校尉元宝又进爵京兆王及归而父遗丧明当入谢元宝欲以表闻髙宗未知遗薨怪其迟召之元宝将入时人止之曰宜以家忧自辞元宝欲见其宠不从遂冐哀而入未几以谋反伏诛亲从皆斩唯元宝子世衡逃免时朝议欲追削超爵位中书令髙允上表理之后兖州故吏汲宗等以道儁遗爱在人前从坐受诛委骸土壤求得收葬书奏诏义而听之赠散骑常侍安南将军南康公谥曰昭世衡袭遗公爵贺迷代人从兄女世祖敬哀皇后皇后生恭宗初后少孤无父兄近亲唯迷以从父故蒙赐爵长乡子卒赠光禄大夫五原公闾毗代人本蠕蠕人世祖时自其国来降毗即恭皇后之兄也皇后生髙宗髙宗太安二年以毗为平北将军赐爵河东公弟纥为宁北将军赐爵零陵公其年竝加侍中进爵为王毗征东将军评尚书事纥征西将军中都大官自余子弟赐爵为王者二人公五人侯六人子三人同时受拜所以隆崇舅氏当世荣之和平二年追谥后祖父延襄康公父辰定襄懿王毗薨赠太尉追赠毗妻河东王妃子惠袭纥薨赠司空子豆后赐名庄太和中初立三长以庄为定户籍大使甚有时誉十六年例降爵后为七兵尚书卒纥弟染位外都大官冀州刺史江夏公卒先是髙宗以乳母常氏有保䕶功既即位尊为保太后后尊为皇太后兴安二年太后兄英字世华自肥如令超为散骑常侍鎭军大将军赐爵辽西公弟喜鎭东大将军祠曹尚书带方公三妹皆封县君妹夫王睹为平州刺史辽西公追赠英祖父苻坚扶风太守亥为鎭西将军辽西兰公渤海太守澄为侍中征东大将军太宰辽西献王英母许氏博陵郡君遣兼太常卢度世持节改葬献王于辽西树碑立庙置守冡百家太安初英为侍中征东大将军太宰进爵为王喜左光禄大夫改封燕郡从兄泰为安东将军朝鲜侯䜣子伯夫散骑常侍选部尚书次子员金部尚书喜子振太子庶子三年英领太师评尚书事内都大官伏宝泰等州刺史五年诏以太后母宋氏为辽西王太妃和平元年喜为洛州刺史初英事宋不能谨而睹奉宋甚至就食于和龙无车牛宋疲不进睹负宋于笈至是宋于英等薄不如睹之笃谓太后曰何不王睹而黜英太后曰英为长兄门户主也家内小小不顺何足追计睹虽尽力故是他姓柰何在英上本州郡公亦足报耳天安中英为平州刺史䜣为幽州刺史伯夫进爵范阳公英黩货徙炖煌诸常自兴公及至是皆以亲疏受爵赐田宅时为隆盛后伯夫为洛州刺史以赃污欺妄徴斩于京师承明元年徴英复官薨谥辽西平王始英之徴也梦日坠其所居黄山下水中村人以车牛挽致不能出英独抱载而归闻者异之后员与伯夫子禽可共为飞书诬谤朝政事发有司执宪刑及五族髙祖以昭太后故罪止一门䜣年老赦免归家恕其孙一人扶飬之给奴婢田宅其家僮入者百人金锦布帛数万计赐尚书以下宿卫以上其女壻及亲从在朝皆免官归本乡十一年髙祖文明太后以昭太后故悉出其家前后没入妇女以喜子振试守正平郡卒冯熙字晋昌长乐信都人文明太后之兄也祖文通语在海夷传世祖平辽海熙父朗内徙官至秦雍二州刺史辽西郡公坐事诛文明太后临朝追赠假黄钺太宰燕宣王立庙长安熙生于长安为姚氏魏母所养以叔父乐陵公邈因战入蠕蠕魏母携熙逃避至氐羌中抚育年十二好弓马有勇干氐羌皆归附之魏母见其如此将还长安始就博士学问从师受孝经论语好阴阳兵法及长游华阴河东二郡间性汎爱不拘小节人无士庶来则纳之熙姑先入掖庭为始祖左昭仪妹为髙宗文成帝后即文明太后也使人外访知熙所在徴赴京师拜冠军将军赐爵肥如侯尚恭宗女博陵长公主拜驸马都尉出为定州刺史进爵昌黎王显祖即位为太傅累拜内都大官髙祖即位文明太后临朝王公贵人登进者衆髙祖乃承㫖皇太后以熙为侍中太师中书监领祕书事熙以频履师𫝊又中宫之宠为羣情所骇心不自安乞转外任文明太后亦以为然于是除车骑大将军开府都督洛州刺史侍中太师如故洛阳虽经破乱而旧三字石经宛然犹在至熙与常伯夫相继为州废毁分用大至頽落熙为政不能仁厚而信佛法自出家财在诸州镇建佛图精舍合七十二处写一十六部一切经筵致名德沙门日与讲论精勤不倦所费亦不赀而在诸州营塔寺多在髙山秀阜伤杀人牛有沙门劝止之熙曰成就后人唯见佛图焉知杀人牛也其北邙寺碑文中书侍郎贾元寿之词髙祖频登北邙寺亲读碑文称为佳作熙为州因事取人子女为奴婢有容色者幸之为妾有子女数十人号为贪纵后求入朝授内都大官太师如故熙事魏母孝谨如事所生魏母卒乃散髪徒跣水浆不入口三日诏不听服熙表求依赵氏之孤髙祖以熙情难夺听服齐衰期后以例降改封京兆郡公髙祖纳其女为后曰白虎通云王所不臣数有三焉妻之父母抑言其一此所谓供承宗庙不欲夺私心然吾季着于春秋无臣证于徃牒既许通体之一用开至尊之敬比长秋配极阴政既敷未闻有司陈奏斯式可诏太师辍臣从礼又勒集书造仪付外髙祖前后纳熙三女二为后一为左昭仪由是冯氏宠贵益隆赏赐累巨万髙祖每诏熙上书不臣入朝不拜熙上书如旧熙于后遇疾绵寝四载诏遣医问道路相望车驾亦数临幸焉将迁洛髙祖亲与熙别见其困笃歔欷流涕密勅宕昌公王遇曰大师万一即可监䕶丧事十九年薨于代车驾在淮南留台表闻还至徐州乃举哀为制缌服诏有司豫办凶仪并开魏京之墓令公主之柩俱向伊洛凡所营送皆公家为备又勑代给綵帛前后六千匹以供凶用皇后诣代都赴哭太子恂亦赴代哭弔将葬赠假黄钺侍中都督十州诸军事大司马太尉冀州刺史加黄屋左纛备九钖前后部羽葆鼓吹皆依晋太宰安平献王故事有司奏谥诏曰可以威彊恢逺曰武奉谥于公柩至洛七里涧髙祖服衰徃迎叩灵悲恸而拜焉葬日送临墓所亲作志铭主生二子诞修诞字思政修字寳业皆姿质妍丽年才十余岁文明太后俱引入禁中申以教诫然不能习读经史故兄弟并无学术徒整饰容仪寛雅恭谨而已诞与髙祖同岁㓜侍书学仍蒙亲待尚帝妹乐安长公主拜驸马都尉侍中征西大将军南平王修侍中镇北大将军尚书东平公又除诞议曹尚书知殿中事及罢庶姓王诞为待中都督中外诸军事中军将军特进改封长乐郡公诞拜官髙祖立于庭遥受其拜既讫还室修降为侯诞与修虽并长宫禁而性趣乖别诞性淳笃修乃浮竞诞亦未能诲督其过然时言于太后髙祖严责之至于楚捶由是阴懐毒恨遂结左右有憾于诞者求药欲因食害诞事觉髙祖自诘之具得情状诞引过谢乞全修命髙祖以诞父老又重其意不致于法挞之百余黜为平城百姓修妻司空穆亮女也求离㛰请免官髙祖引管蔡事皆不许髙祖宠诞每与诞同舆而载同案而食同席坐卧彭城王勰北海王详虽直禁中然亲近不及十六年以诞为司徒髙祖既深爱诞除官日亲为制三让表幷启将拜又为其章谢寻加车骑大将军太子太师十八年髙祖谓其无师傅奖道风诞深自诲责从驾南伐十九年至钟离诞遇疾不能侍从髙祖日省问医药备加时髙祖锐意临江乃命六军发钟离南辕与诞泣诀左右皆入无不掩涕时诞已惙然彊坐视髙祖悲而泪不能下言梦太后来唿臣髙祖呜咽执手而出遂行是日去钟离五十里许昬时告诞薨问髙祖哀不自胜时崔慧景裴叔业军在中淮去所次不过百里髙祖乃轻驾西还从者数千人夜至诞薨所抚尸哀恸若丧至戚逹旦声泪不絶从者亦迭举音明告萧鸾钟离戍主萧惠休惠休遣其太守奉慰诏求棺于城中及歛迭举髙祖以所服衣幍充禭亲自临视撤乐去膳宣勑六军止临江之驾髙祖亲北度恸哭极哀诏侍臣一人兼大鸿胪送柩至京礼物轜仪徐州备造陵兆葬事下洛候设丧至洛阳车驾犹在钟离诏留守赐赙物布帛五千匹谷五千斛以供葬事赠假黄钺使持节大司马领司徒侍中都督太师驸马公如故加以殊礼备钖九命依晋大司马齐王攸故事有司奏谥诏曰案谥法善行仁德曰元柔克有光曰懿昔贞惠兼美受三谥之荣忠武双徽钖两号之茂式凖前迹宜契具瞻既自少绸缪知之惟朕案行定名谥曰元懿帝又亲为作碑文及挽歌词皆穷美尽哀事过其厚车驾还京诏曰冯大司马已就坟茔永潜幽室宿草之哭何能忘之遂亲临诞墓停车而哭使彭城王勰诏羣官脱朱衣服单衣介帻陪哭司徒贵者示以朋友微者示如寮佐公主贞厚有礼度产二男长子穆穆字孝和袭熙爵避皇子愉封改扶风郡公尚髙祖女顺阳长公主拜驸马都尉歴员外通直散骑常侍穆与叔辅兴不和辅兴亡赠相州刺史祖载在庭而穆方髙车良马㳟受职命言宴满堂忻笑自若为御史中尉东平王匡所劾后位金紫光禄大夫遇害河阴赠司空雍州刺史子冏字景昭袭爵昌黎王寻以庶姓罢王仍袭扶风郡公子峭字子汉齐受禅例降穆弟颢袭父诞长乐郡公修弟聿字宝兴废后同产兄也位黄门郎信都伯后坐妹废免为长乐百姓世宗时卒于河南尹聿同产弟风㓜养于宫文明太后特加爱念数岁赐爵至北平王拜太子中庶子出入禁闼宠侔二兄髙祖亲政后恩宠少衰降爵为侯幽后立乃复叙用后死亦冗散卒赠青州刺史崔光之兼黄门也与聿俱直光每谓之曰君家富贵太盛终必衰败聿云我家何负四海乃呪我也光云以古推之不可不愼时熙为太保诞司徒太子太傅脩侍中尚书聿黄门废后在位礼爱未弛是后岁余脩以罪弃熙诞丧亡后废聿退时人以为盛必衰也李峻字珍之梁国蒙县人元皇后兄也父方叔刘义隆济隂太守髙宗遣间使谕之峻与五弟诞嶷雅白永等前后归京师拜峻鎭西将军泾州刺史顿丘公雅嶷诞等皆封公位显后进峻爵为王徴为太宰薨李惠中山人思皇后之父也父盖少知名歴位殿中都官二尚书左将军南郡公初世祖妹武威长公主故凉王沮渠牧犍之妻世祖平凉州颇以公主通密计助之故宠遇差隆诏盖尚焉盖妻与氏以是而出是后盖加侍中驸马都尉殿中都官尚书左仆射卒官赠征南大将军定州刺史中山王谥曰庄惠弱冠袭父爵妻襄城王韩頽女生二女长即后也惠歴位散骑常侍侍中征西大将军秦益二州刺史进爵为王转雍州刺史征南大将军加长安鎭大将惠长于思察雍州㕔事有燕争巢鬭已累日惠令人掩获试命纲纪断之并辞曰此乃上智所测非下愚所知惠乃使卒以弱竹弹两燕既而一去一留惠笑谓吏属曰此留者自计为巢功重彼去者既经楚痛理无留心羣下伏其聪察人有负盐负薪者同释重檐息于树隂二人将行争一羊皮各言借背之物惠遣争者出顾谓州纲纪曰此羊皮可拷知主乎羣下以为戱言咸无答者惠令人置羊皮蓆上以杖击之见少盐屑曰得其实矣使争者视之负薪者乃伏而就罪凡所察究多如此类由是吏民莫敢欺犯后为开府仪同三司青州刺史王如故歴政有美绩惠素为文明太后所忌诬惠将南叛诛之惠二弟初乐与惠诸子同戮后妻梁氏亦死青州尽没其家财惠本无衅故天下寃惜焉惠从弟凤为定州刺史安乐王长乐主簿后长乐以罪赐死时卜筮者河间邢瓒辞引凤云长乐不轨凤为谋主伏诛惟凤弟道念与凤子及兄弟之子皆逃免后遇赦乃出太和十二年髙祖将爵舅氏诏访存者而惠诸从以再罹拏戮难于应命唯道念敢先诣阙乃申后妹及凤兄弟子女之存者于是赐凤子屯爵栢人侯安祖浮阳侯兴祖安喜侯道念眞定侯从弟寄生髙邑子皆加将军十五年安祖昆弟四人以外戚蒙见诏谓曰卿之先世内外有犯得罪于时然官必用才以亲非兴邦之选外氏之宠超于末叶从今已后自非竒才不得复外戚谬班抽举既无殊能今且可还后例降爵安祖等改侯为伯并去军号髙祖奉冯氏过厚于李氏过薄舅家了无叙用朝野人士所以窃议太常髙闾显言于禁中及世宗宠隆外家并居显位乃惟髙祖舅氏存已不霑恩泽景明末特诏兴祖为中山太守正始初诏追崇惠为使持节骠骑将军开府仪同三司定州刺史中山公太常考行上言案谥法武而不遂曰壮谥曰壮公兴祖自中山迁燕州刺史卒以兄安祖子侃晞为后袭先封南郡王后以庶姓罢王改为博陵郡公侃晞为庄帝所亲幸拜散骑常侍尝食典御帝之图尔朱荣侃晞与鲁安等持刀于禁内杀荣及庄帝蒙尘侃晞奔萧衍魏书卷八十三上卷八十三上考证魏书卷八十三上考证列传第七十一上魏收书外戚𫝊上亡后人所补贺讷𫝊父野干干监本误于今改正冯熙𫝊左右皆入入监本误人今改正魏书卷八十三上考证卷八十三下钦定四库全书魏书卷八十三下齐魏收撰列𫝊外戚第七十一下高肇于劲胡国珍李延寔高肇字首文文昭皇太后之兄也自云本渤海蓨人五世祖顾晋永嘉中避乱入高丽父飏字法修高祖初与弟乘信及其乡人韩内冀富等入国拜厉威将军河间子乘信明威将军俱待以客礼赐奴婢牛马綵帛遂纳飏女是为文昭皇后生世宗飏卒景明初世宗追思舅氏徴肇兄弟等录尚书事北海王详等奏飏宜赠左光禄大夫赐爵渤海公谥曰敬其妻盖氏宜追封清河郡君诏可又诏飏嫡孙勐袭渤海公爵封肇平原郡公肇弟显澄城郡公三人同日受封始世宗未与舅氏相接将拜爵乃赐衣帻引见肇显于华林都亭皆甚惶惧举动失仪数日之间富贵赫奕是年咸阳王禧诛财物珍寳奴婢田宅多入高氏未㡬肇为尚书左仆射领吏部冀州大中正尚世宗姑高平公主迁尚书令肇出自夷土时望轻之及在位居要留心百揆孜孜无倦世咸谓之为能世宗初六辅专政后以咸阳王禧无事构逆由是遂委信肇肇既无亲族颇结朋党附之者旬月超昇背之者䧟以大罪以北海王详位居其上构杀之又説世宗防卫诸王殆同囚禁时顺皇后暴崩世讥言肇为之皇子昌薨佥谓王显失于医疗承肇意㫖及京兆王愉出为冀州刺史畏肇恣擅遂至不轨肇又谮杀彭城王勰由是朝野侧目咸畏恶之因此专权与夺任已又尝与清河王怿于云龙门外庑下忽忿诤大至纷纭太尉高阳王雍和止之高后既立愈见宠信肇既当衡轴每事任已本无学识动违礼度好改先朝旧制出情妄作减削封秩抑黜勲人由是怨声盈路矣延昌初迁司徒虽贵登台鼎犹以去要怏怏形乎辞色衆咸嗤笑之父兄封赠虽久竟不改瘗三年乃诏令迁葬肇不自临赴唯遣其兄子勐改服诣代迁葬于乡时人以肇无识哂而不责也其年大举征蜀以肇为大将军都督诸军为之节度与都督甄琛等二十余人俱面辞世宗于东堂亲奉规略是日肇所乘骏马停于神虎门外无故惊倒转卧渠中鞍具瓦解衆咸怪异肇出恶焉四年世宗崩赦罢征军肃宗与肇及征南将军元遥等书称讳言以告凶问肇承变哀愕非唯仰慕亦私忧身祸朝夕悲泣至于羸悴将至宿瀍涧驿亭家人夜迎省之皆不相视直至阙下衰服号哭昇太极殿奉丧尽哀太尉髙阳王先居西柏堂专决庶事与领军于忠密欲除之潜备壮士直寝邢豹伊瓮生等十余人于舍人省下肇哭梓宫讫于百官前引入西廊清河王怿任城王澄及诸王等皆窃言目之肇入省壮士搤而拉杀之下诏暴其罪恶又云刑书未及便至自尽自余亲党悉无追问削除职爵葬以士礼及昏乃于厠门出其尸归家初肇西征行至函谷车轴中折从者皆以为不获吉还也灵太后临朝令特赠营州刺史永熙二年出帝赠使持节侍中中外诸军事太师大丞相太尉公录尚书事冀州刺史肇子植自中书侍郎为济州刺史率州军讨破元愉别将有功当蒙封赏不受云家荷重恩为国致效是其常节何足以膺进陟之报恳恻发于至诚歴青相朔恒四州刺史卒植频莅五州皆清能着称当时号为良刺史赠安北将军冀州刺史肇长兄琨早卒袭飏封渤海郡公赠都督五州诸军事镇东大将军冀州刺史诏其子勐嗣勐字豹儿尚长乐公主即世宗同母妹也拜驸马都尉歴位中书令出为雍州刺史有能名入为殿中尚书卒赠司空冀州刺史出帝时复赠太师大丞相录尚书事公主无子勐先在外有男不敢令主知临终方言之年㡬三十矣乃召为丧主寻卒无后琨弟偃字仲游太和十年卒正始中赠安东将军都督青州刺史谥曰庄侯景明四年世宗纳其女为贵嫔及于顺皇后崩永平元年立为皇后二年八座奏封后母王氏为武邑郡君偃弟夀早卒夀弟即肇也肇弟显侍中髙丽国大中早卒于劲字钟葵太尉㧞之子颇有武略以功臣子又以功绩位沃野镇将赐爵富昌子拜征虏将军世宗纳其女为后封太原郡公妻刘氏为章武郡君后拜征北将军定州刺史卒赠司空谥曰恭庄公自栗磾至劲累世贵盛一皇后四赠公三领军二尚书令三开国公劲虽以后父但以顺后早崩竟不居公辅子晖字宣明后母弟也少有气干袭爵位汾州刺史晖善事人为尒朱荣所亲以女妻其子长孺歴侍中河南尹后兼尚书仆射东南道行台与齐献武王讨平羊侃于兖州元颢入洛害之劲弟天恩位内行长辽西太守卒赠平东将军燕州刺史天恩子仁生位太中大夫仁生子安定平原郡太守高平郡都将卒胡国珍字世玉安定临泾人也祖略姚兴渤海公姚逵平北府谘议参军父渊赫连屈丐给事黄门侍郎世祖克统万渊以降欵之功赐爵武始侯后拜河州刺史国珍少好学雅尚清俭太和十五年袭爵例降为伯女以选入掖庭生肃宗即灵太后也肃宗践祚以国珍为光禄大夫灵太后临朝加侍中封安定郡公给田第赐帛布绵縠奴婢车马牛甚厚追崇国珍妻皇甫氏为京兆郡君置守冡十户尚书令任城王澄奏安定公属尊望重亲贤羣瞩宜出入禁中参谘大务诏可乃令入决万几寻进位中书监仪同三司侍中如故赏赐累万又赐绢歳八百疋妻梁四百匹男女姊妹兄弟各有差皆极丰赡国珍与太师髙阳王雍太傅清河王怿太保广平王懐入居门下同釐庶政诏依汉车千秋晋安平王故事给歩挽一乘自掖门至于宣光殿得以出入幷备几杖后与侍中崔光俱授帝经侍直禁中国珍寻上表陈刑政之宜诏皆施行延和初加国珍使持节都督雍州刺史骠骑大将军开府灵太后以国珍年老不欲令其在外且欲示以方面之荣竟不行迁司徒公侍中如故就宅拜之灵太后肃宗率百寮幸其第宴㑹极欢又追京兆郡君为秦太上君太上君景明三年薨于洛阳于此十六年矣太后以太上君坟瘗卑局更増广为起茔域门阙碑表侍中崔光等奏案汉髙祖母始谥曰昭灵夫人后为昭灵后薄太后母曰灵文夫人皆置园邑三百家长丞奉守今秦太上君未有尊谥陵寝孤立即秦君名宜上终称兼设扫卫以慰情典请上尊谥曰孝穆权置园邑三十户立长丞奉守太后从之封国珍继室梁氏为赵平郡君元义妻拜为女侍中封新平郡君又徙封冯翊君国珍子祥妻长安县公主即清河王怿女也国珍年虽笃老而雅敬佛法时事斋洁自彊礼拜至于出入侍从犹能跨马据鞍神龟元年四月七日歩从所建佛像发第至阊阖门四五里八日又立观像晚乃肯坐劳热増甚因遂寝疾灵太后亲侍药膳十二日薨年八十给东园温明祕器五时朝服各一具衣一袭赠布五千匹钱一百万蜡千斤大鸿胪持节监䕶丧事太后还宫成服于九龙殿遂居九龙寝室肃宗服小功服举哀于太极东堂又诏自始薨至七七皆为设千僧斋令七人出家百日设万人斋二七人出家先是巫觋言将有凶劝令为厌胜之法国珍拒而不从云吉凶有定分唯修徳以禳之临死与太后诀云母子善治天下以万人之心勿视大臣面也殷勤至于再三又及其子祥云我唯有一子死后勿如比来威抑之灵太后以其好戏时加威训国珍故以为言始国珍欲就祖父西葬旧乡后缘前世诸胡多在洛葬有终洛之心崔光尝对太后前问国珍公万年后为在此安厝为归长安国珍言当陪葬天子山陵及病危太后请以后事竟言还安定语遂惽忽太后问清河王怿与崔光等议去㽜怿等皆以病乱请从先言太后犹记崔光昔与国珍言遂营墓于洛阳太后虽外从衆议而深追临终之语云我公之逺慕二亲亦吾之思父母也追崇假黄钺使持节侍中相国都督中外诸军事太师领太尉公司州牧号太上秦公加九钖葬以殊礼给九旒銮辂虎贲班劒百人前后部羽葆鼓吹輼辌车谥文宣公赐物三千叚粟一千五百石又诏赠国珍祖父兄父兄下逮从子皆有封职持节就安定监䕶丧事灵太后迎太上君神柩还第与国珍俱葬赠襚一与国珍同及国珍神主入庙诏太常权给以轩悬之乐六佾之舞初国珍无男养兄真子僧洗为后后纳赵平君生子祥祥字元吉袭封故事世袭例皆减邑唯祥独得全封赵平君薨给东园祕器肃宗服小功服举哀于东堂灵太后服齐衰期葬于太上君墓左不得祔合祥歴位殿中尚书中书监侍中改封东平郡公薨赠开府仪同三司雍州刺史谥曰孝景僧洗字湛辉封爰徳县公位中书监侍中改封濮阳郡公僧洗自永安后废弃不预朝政天平四年薨诏给东园祕器赠太师太尉公录尚书事雍州刺史谥曰孝真长子宁字恵归袭国珍先爵改为临泾伯后进为公歴岐泾二州刺史卒谥曰孝穆女为清河王亶妃生孝静皇帝武定初赠太师太尉公录尚书事谥曰孝昭子䖍字僧敬元义之废灵太后䖍时为千牛备身与备身张车渠等谋杀义事发义杀车渠等䖍坐逺徙灵太后反政徴为吏部郎中太后好以家人礼与亲族宴戏䖍常致谏由是后宴谑多不预焉出为泾州刺史封安阳县侯兴和三年以帝元舅超迁司空公薨赠太傅太尉公尚书仆射徐州刺史谥曰宣葬日百官会葬乘舆送于郭外子长粲李延寔字禧陇西人尚书仆射沖之长子性温良少为太子舎人世宗初袭父爵清泉县侯累迁左将军光州刺史庄帝即位以元舅之尊超授侍中太保封濮阳郡王延寔以太保犯祖讳又以王爵非庶姓所宜抗表固辞徙封濮阳郡公改授太傅寻转司徒公出为使持节侍中太傅録尚书事青州刺史尒朱兆入洛乘舆幽絷以延寔外戚见害于州馆出帝初归葬洛阳赠使持节侍中太师太尉公录尚书事都督雍州刺史谥曰孝懿长子彧字子文尚庄帝姊丰亭公主封东平郡公位侍中左光禄大夫中书监骠骑大将军开府仪同三司广州刺史彧任侠交游轻薄无行尒朱荣之死也武毅之士皆彧所进孝静初以罪弃市史臣曰三五哲王深防逺虑舅甥之国罕执钧衡母后之家无闻倾败爰及后世颠覆继轨葢由进不以礼故其毙亦速其间或不毙泯旧基弗亏先构者葢处之以道逺权之所致也魏书卷八十三下卷八十三下考证魏书卷八十三下考证列传第七十一下魏收书外戚𫝊下亡史臣论全用隋书外戚𫝊高肇𫝊高丽国大中北史作高丽国大中正此脱去正字魏书卷八十三下考证魏书卷八十四钦定四库全书魏书卷八十四齐魏收撰列传儒林第七十二梁越卢丑张伟梁祚平恒陈竒常爽刘献之张吾贵刘兰孙恵蔚徐遵明董徴刁沖卢景裕李同轨李业兴自晋永嘉之后运钟丧乱宇内分崩羣兇肆祸生民不见爼豆之容黔首唯覩戎马之迹礼乐文章扫地将尽而契之所感斯道犹存高才有徳之流自彊蓬荜鸿生硕儒之軰抱器晦已太祖初定中原虽日不暇给始建都邑便以经术为先立太学置五经博士生员千有余人天兴二年春增国子太学生员至三千岂不以天下可马上取之不可以马上治之为国之道文武兼用毓才成务意在兹乎圣达经猷葢为逺矣四年春命乐师入学习舞释菜于先圣先师太宗世改国子为中书学立教授博士世祖始光三年春别起太学于城东后徴卢元高允等而令州郡各举才学于是人多砥尚儒林转兴显祖天安初诏立乡学郡置博士二人助教二人学生六十人后诏大郡立博士二人助教四人学生一百人次郡立博士二人助教二人学生八十人中郡立博士一人助教二人学生六十人下郡立博士一人助教一人学生四十人太和中改中书学为国子学建明堂辟雍尊三老五更又开皇子之学及迁都洛邑诏立国子太学四门小学高祖钦明稽古笃好坟典坐舆据鞍不忘讲道刘芳李彪诸人以经书进崔光邢峦之徒以文史达其余渉猎典章闲集词翰莫不縻以好爵动贻赏眷于是斯文郁然比隆周汉世宗时复诏营国学树小学于四门大选儒生以为小学博士员四十人虽黉宇未立而经术弥显时天下承平学业大盛故燕齐赵魏之间横经着录不可胜数大者千余人小者犹数百州举茂异郡贡孝廉对扬王庭每年逾衆神龟中将立国学诏以三品以上及五品清官之子以充生选未及简置仍复停寝正光三年乃释奠于国学命祭酒崔光讲孝经始置国子生三十六人暨孝昌之后海内淆乱四方校学所存无㡬永熙中复释奠于国学又于显阳殿诏祭酒刘廞讲孝经黄门李郁説礼记中书舎人卢景宣讲大戴礼夏小正篇复置生七十二人及迁都于邺国子置生三十六人至于兴和武定之世寇难既平儒业复光矣汉世郑𤣥并为衆经注解服䖍何休各有所説𤣥易书诗礼论语孝经䖍左氏春秋休公羊传大行于河北王肃易亦间行焉晋世杜预注左氏预𤣥孙坦坦弟骥于刘义隆世并为青州刺史𫝊其家业故齐地多习之自梁越以下𫝊受讲説者甚衆今举其知名者附列于后云梁越字元览新兴人也少而好学博综经传无所不通性纯和笃信行无择善国初为礼经博士太祖以其谨厚举动可则拜上大夫命授诸皇子经书太宗即祚以师傅之恩赐爵祝阿侯后出为鴈门太守获白雀以献拜光禄大夫卒子弼早卒弼子恭袭降为云中子无子爵除卢丑昌黎徒河人襄城王鲁元之族也世祖之为监国丑以笃学博闻入授世祖经后以师傅旧恩赐爵济阴公除镇军将军拜尚书加散骑常侍出为河内太守延和二年冬卒初中山袭爵太和中以老疾自免子升头袭爵后例降张伟字仲业小名翠螭太原中都人也高祖敏晋秘书监伟学通诸经讲授乡里受业者常数百人儒谨汎纳勤于教训虽有顽固不晓问至数十伟告喻殷勤曾无愠色常依附经典教以孝悌门人感其仁化事之如父性恬平不以夷崄易操清雅笃慎非法不言世祖时与高允等俱被辟命拜中书博士转侍郎大将军乐安王范从事中郎冯翊太守还仍为中书侍郎本国大中正使酒泉慰劳沮渠无讳还迁散骑侍郎聘刘义隆还拜给事中建威将军赐爵成臯子出为平东将军营州刺史进爵建安公卒赠征南将军幷州刺史谥曰康在州郡以仁徳为先不任刑罚清身率下宰守不敢为非子仲虑太和初假给事中高丽副使寻假散骑常侍高丽使后出为章武太守加宁逺将军仲虑弟仲继学尚有父风善仓雅林说太和中官至侍御长坐事徙西裔道死梁祚北地泥阳人父劭皇始二年归国拜吏部郎出为济阳太守至祚居赵郡祚笃志好学歴治诸经尤善公羊春秋郑氏易常以教授有儒者风而无当世之才与幽州别驾平恒有旧又姊先适范阳李氏遂携家人侨居于蓟积十余年虽覉旅贫窘而着述不倦恒时相请屈与论经史辟祕书中散稍迁祕书令为李䜣所排摈退为中书博士后出为綂万镇司马徴为散令撰幷陈夀三国志名曰国统又作代都赋颇行于世清贫守素不交势贵年八十七太和十二年卒子元吉有父风少子重歴碎职后为相州镇北府参军事平恒字继叔燕国蓟人祖视父儒并仕慕容为通宦恒耽勤读诵研练经籍钩深致逺多所博闻自周以降暨于魏世帝王𫝊代之由贵臣升降之绪皆撰录品第商略是非号曰略注合百余篇好事者览之咸以为善焉安贫乐道不以屡空改操徴为中书博士久之出为幽州别驾廉贞寡欲不营资产衣食至常不足妻子不免饥寒后拜着作佐郎迁祕书丞时高允为监河闲邢祐北平阳嘏河东裴宗广平程骏金城赵元顺等为着作佐郎虽才学互有短长然俱为称职并号长者允每称博通经籍无过恒也恒即刘彧将军王元谟舅子恒三子并不率父业好酒自弃恒常忿其世衰植杖廵舎侧岗而哭不为营事㛰宦任意官娶故仕聘浊碎不得及其门流恒妇弟邓宗庆及外甥孙元明等每以为言恒曰此辈会是衰顿何烦劳我乃别构精庐幷置经籍于其中一奴自给妻子莫得而往酒食亦不与同时有珍美唿时老东安公刁雍等共饮噉之家人无得尝焉太和十年以恒为祕书令而恒固请为郡未授而卒时年七十六赠平东将军幽州刺史都昌侯谥曰康子夀昌太和初祕书令史稍迁荆州征虏府录事参军陈竒字修竒河北人也自云晋凉州刺史骧之八世孙祖刃仕慕容垂竒少孤家贫而奉母至孝髫齓聪识有夙成之美性气刚亮与俗不羣爱翫经典博通坟籍常非马融郑𤣥解经失㫖志在着述五经始注孝经论语颇𫝊于世为搢绅所称与河间邢祐同召赴京时祕书监游雅素闻其名始颇好之引入祕省欲授以史职后与竒论典诰及诗书雅赞扶马郑至于易讼卦天与水违行雅曰自葱岭以西水皆西流推此而言易之所及自葱岭以东耳竒曰易理绵广包含宇宙若如公言自葱岭以西岂东向望天哉竒执义非雅每如此类终不茍从雅性䕶短因以为嫌尝衆辱竒或尔汝之或指为小人竒曰公身为君子竒身且小人耳雅曰君言身且小人君祖父是何人也竒曰祖燕东部侯釐雅质竒曰侯釐何官也竒曰三皇不𫝊礼官名岂同哉故昔有云师火正鸟师之名以斯而言世革则官异时易则礼变公为皇魏东宫内侍长侍长竟何职也由是雅深憾之先是𠡠以竒付雅令铨补祕书雅既恶之遂不复叙用焉竒冗散数年高允与竒雠温古籍嘉其逺致称竒通识非凡学所窥允微劝雅曰君朝望具瞻何为与野儒辨简牍章句雅谓允有私于竒曰君宁党小人也乃取竒所注论语孝经焚于坑内竒曰公贵人不乏樵薪何乃燃竒论语雅愈怒因告京师后生不听𫝊授而竒无降志亦评雅之失雅制昭皇太后碑文论后名字之美比谕前魏之甄后竒刺发其非遂闻于上诏下司徒检对碑史事乃郭后雅有屈焉有人为谤书多怨时之言颇称竒不得志雅乃讽在事云此书言竒不遂当是竒假人为之如依律文造谤书者皆及孥戮遂抵竒罪时司徒平原王陆丽知竒见枉惜其才学故得迁延经年冀有寛宥但执以狱成竟致大戮遂及其家竒于易尤长在狱尝自筮卦未及成乃擥破而叹曰吾不度来年冬季及竒受害如其所占竒初被召夜梦星坠压脚明而告人曰星则好风星则好雨梦星压脚必无善徴但时命峻切不敢不赴耳竒妹适常氏有子曰矫之仕歴郡守神龟中上书陈时政所宜言颇忠至清河王怿称美之竒所注论语矫之𫝊掌未能行于世其义多异郑𤣥往往与司徒崔浩同常爽字仕明河内温人魏太常卿林六世孙也祖珍苻坚南安太守因世乱遂居凉州父坦乞伏世镇逺将军大夏镇将显美侯爽少而聪敏严正有志槩虽家人僮隶未尝见其寛诞之容笃志好学博闻彊识明习纬候五经百家多所研综州郡礼命皆不就世祖西征凉土爽与兄仕国归款军门世祖嘉之赐仕国爵五品显美男爽为六品拜宣威将军是时戎车屡驾征伐为事贵游子弟未遑学术爽置馆温水之右教授门徒七百余人京师学业翕然复兴爽立训甚有劝罚之科弟子事之若严君焉尚书左仆射元赞平原太守司马贞安着作郎程灵虬皆是爽教所就崔浩高允并称爽之严教奨励有方允曰文翁柔胜先生刚克立教虽殊成人一也其为通识叹服如此因教授之暇述六经略注以广制作甚有条贯其序曰𫝊称立天之道曰阴与阳立地之道曰柔与刚立人之道曰仁与义然则仁义者人之性也经典者身之文也皆以陶铸神情启悟耳目未有不由学而能成其器不由习而能利其业是故季路勇士也服道以成忠烈之槩寗越庸夫也讲艺以全高尚之节葢所由者习也所因者本也本立而道生身文而徳备焉昔者先王之训天下也莫不导以诗书教以礼乐移其风俗和其人民故恭俭庄敬而不烦者教深于礼也广博易良而不奢者教深于乐也温柔敦厚而不愚者教深于诗也疏通知逺而不诬者教深于书也洁静精微而不贼者教深于易也属辞比事而不乱者教深于春秋也夫乐以和神诗以正言礼以明体书以广听春秋以断事五者葢五常之道相须而傋而易为之源故曰易不可见则干坤其㡬乎息矣由是言之六经者先王之遗烈圣人之盛事也安可不逰心寓目习性文身哉顷因暇日属意艺林略撰所闻讨论其本名曰六经略注以训门徒焉其略注行于世爽不事王侯独守闲静讲肄经典二十余年时人号为儒林先生年六十三卒于家子文通歴官至镇西司马南天水太守西翼校尉文通子景别有𫝊刘献之博陵饶阳人也少而孤贫雅好诗𫝊曾受业于渤海程元后遂博观衆籍见名法之言掩卷而笑曰若使杨墨之流不为此书千载谁知其小也曽谓其所亲曰观屈原离骚之作自是狂人死其宜矣何足惜也吾常谓濯缨洗耳有异人之迹哺糟歠醨有同物之志而孔子曰我则异于是无可无不可诚哉斯言实获我心时人有从献之学者献之辄谓之曰人之立身虽百行殊途凖之四科要以徳行为首君若能入孝出悌忠信仁让不待出户天下自知傥不能然虽复下帷针股蹑屩从师正可博闻多识不过为土龙乞雨眩惑将来其于立身之道有何益乎孔门之徒初亦未悟见臯鱼之叹方归而养亲嗟乎先达何自觉之晚也束脩不易受之亦难敢布心腹子其圗之由是四方学者莫不高其行义而希造其门献之善春秋毛诗每讲左氏尽隠公八年便止云义例已了不复须觧由是弟子不能究竟其説后本郡举孝廉非其好也逼遣之乃应命至京称疾而还高祖幸中山诏徴典内校书献之喟然叹曰吾不如庄周散木逺矣一之谓甚其可再乎固以疾辞时中山张吾贵与献之齐名海内皆曰儒宗吾贵每一讲唱门徒千数其行业可称者寡献之着录数百而已皆经通之士于是有识者辨其优劣魏承丧乱之后五经大义虽有师説而海内诸生多有疑滞咸决于献之六艺之文虽不悉注然所摽宗旨颇异旧义撰三礼大义四卷三𫝊略例三卷注毛诗序义一卷今行于世幷章句疏三卷注湼槃经未就而卒有四子放古爰古参古修古放古幼有人才为州从事早亡爰古参古并𫝊父诗而不能精通也张吾贵字吴子中山人少聪慧口辩身长八尺容貎竒伟年十八本郡举为太学博士吾贵先未多学乃从郦诠受礼牛天祐受易诠祐粗为开发而吾贵览读一遍便即别构户牖世人竞归之曾在夏学聚徒千数而不讲𫝊生徒窃云张生之于左氏似不能説吾贵闻之谓其徒曰我今夏讲暂罢后当説𫝊君等来日皆当持本生徒怪之而已吾贵谓刘兰云君曾读左氏为我一説兰遂为讲三旬之中吾贵兼读杜服隠括两家异同悉举诸生后集便为讲之义例无穷皆多新异兰乃伏听学者以此益竒之而以辩能饰非好为诡説由是业不久𫝊而气陵牧守不屈王侯竟不仕而终刘兰武邑人年三十余始入小学书急就篇家人觉其聪敏遂令从师受春秋诗礼于中山王保安家贫无以自资且耕且学三年之后便白其兄兰欲讲书其兄笑而听之为立黉舎聚徒二百兰读左氏五日一遍兼通五经先是张吾贵以聪辨过人其所解説不夲先儒之旨唯兰推经𫝊之由夲注者之意参以纬候及先儒旧事甚为精悉自后经义审博皆由于兰兰又明阴阳博物多识为儒者所宗瀛州刺史裴植徴兰讲书于州城南馆植为学主故生徒甚盛海内称焉又特为中山王英所重英引在馆令授其子熙诱略等兰学徒前后数千成业者衆而排毁公羊又非董仲舒由是见讥于世永平中为国子助教延昌中静坐读书有人叩门门人通焉兰命引入其人葛巾单衣入与兰坐谓兰曰君自是学士何为每见毁辱理义长短竟知在谁而过无礼见陵也今欲相召当与君正之言终而出出后兰告家人少时而患卒孙惠蔚字叔炳武邑武遂人也小字陁罗自言六世祖道恭为晋长秋卿自道恭至恵蔚世以儒学相传恵蔚年十五粗通诗书及孝经论语十八师董道季讲易十九师程元读礼经及春秋三𫝊周流儒肆有名于冀方太和初郡举孝廉对策于中书省时中书监高闾宿闻恵蔚称其英辩因相谈荐为中书博士转皇宗博士闾被勅理定雅乐恵蔚参其事及乐成闾上疏请集朝贵于太乐共研是非祕书令李彪自以才辩立难于其间闾命恵蔚与彪抗论彪不能屈黄门侍郎张彛常与游处每表疏论事多参访焉十七年高祖南征上议告类之礼及太师冯熙薨恵蔚监其丧礼上书令熙未冠之子皆服成人之服恵蔚与李彪以儒学相知及彪位至尚书恵蔚仍太庙令高祖曽从容言曰道固既登龙门而孙蔚犹沉涓浍朕常以为负矣虽乆滞小官深体通塞无孜孜之望儒者以是尚焉二十二年侍读东宫先是七庙以平文为太祖高祖议定祖宗以道武为太祖祖宗虽定然昭穆未改及高祖崩袝神主于庙时侍中崔光兼太常卿以太祖既改昭穆以次而易兼御史中尉黄门侍郎邢峦以为太祖虽改昭穆仍不应易乃立弹草欲按奏光光谓恵蔚曰此乃礼也而执法欲见弹劾思获助于硕学恵蔚曰此深得礼变寻为书以与光赞明其事光以恵蔚书呈宰辅乃召恵蔚与峦庭议得失尚书令王肃又助峦而峦理终屈弹事遂寝世宗即位之后仍在左右敷训经典自冗从仆射迁祕书丞武邑郡中正恵蔚既入东观见典籍未周乃上疏曰臣闻圣皇之御世也必幽赞人经参天贰地宪章典故述遵鸿猷故易曰观乎天文以察时变观乎人文以化成天下然则六经百氏图书祕籍乃承天之正术治人之贞范是以温柔疏逺诗书之教恭俭易良礼乐之道爻彖以精微为神春秋以属辞为化故大训炳于东序艺文光于麟阁斯实太平之枢宗胜残之要道有国之灵基帝王之盛业安上靖民敦风美俗其在兹乎及秦弃学术礼经泯絶汉兴求访典文载举先王遗训灿然复存暨光武拨乱日不暇给而入洛之书二千余两魏晋之世尤重典坟収亡集逸九流咸备观其鸠閲史篇访购经论纸竹所载略尽无遗臣学阙通儒思不及逺徒循章句片义无立而慈造曲覃厠班祕省忝官承乏唯书是司而观阁旧典先无定目新故杂糅首尾不全有者累帙数十无者旷年不写或篇第褫落始末沦残或文壊字误谬烂相属篇目虽多全定者少臣请依前丞臣卢昶所撰甲乙新録欲裨残补阙损併有无校练句读以为定本次第均写永为常式其省先无夲者广加推寻搜求令足然经记浩博诸子纷纶部帙既多章篇纰缪当非一二校书歳月可了今求令四门博士及在京儒生四十人在祕书省专精校考参定字义如蒙听许则典文允正羣书大集诏许之又兼黄门侍郎迁中散大夫仍兼黄门久之正黄门侍郎代崔光为着作郎才非文史无所撰着唯自披其𫝊注数行而已迁国子祭酒祕书监仍知史事延昌二年追赏侍讲之劳封枣强县开国男食邑二百户肃宗初出为平东将军济州刺史还京除光禄大夫魏初已来儒生寒官恵蔚最为显达先单名蔚正始中侍讲禁内夜论佛经有惬帝旨诏使加惠号惠蔚法师焉神龟元年卒于宫时年六十七赐帛五百匹赠大将军瀛州刺史谥曰戴子伯礼袭封伯礼善隶书拜奉朝请员外散骑侍郎宁朔将军歩兵校尉国子博士卒赠辅国将军巴州刺史子产同袭少有才学早亡时人惜之徐遵明字子判华阴人也身长八尺幼孤好学年十七随乡人毛灵和等诣山东求学至上党乃师屯留王聪受毛诗尚书礼记一年便辞聪诣燕赵师事张吾贵吾贵门徒甚盛遵明伏膺数月乃私谓其友人曰张生名高而义无检格凡所讲説不惬吾心请更从师遂与平原田勐略就范阳孙买徳受业一年复欲去之勐略谓遵明曰君年少从师每不终业千里负帙何去就之甚如此用意终恐无成遵明曰吾今始知真师所在勐略曰何在遵明乃指心曰正在于此乃诣平原唐迁纳之居于蚕舎读孝经论语毛诗尚书三礼不出门院凡经六年时弹筝吹笛以自娱慰又知阳平馆陶赵世业家有服氏春秋是晋世永嘉旧本遵明乃往读之复经数载因手撰春秋义章为三十卷是后教授门徒盖寡久之乃盛遵明每临讲坐必持经执疏然后敷陈其学徒至今浸以成俗遵明讲学于外二十余年海内莫不宗仰颇好聚歛有损儒者之风后广平王懐闻而徴焉至而寻退不好京辇孝昌末南渡河客于任城以兖州有旧因徙居焉永安初东道大使元罗表荐之竟无礼辟二年元颢入洛任城太守李湛将举义兵遵明同其事夜至民间为乱兵所害时年五十五永熙二年遵明弟子通直散骑常侍李业兴表曰臣闻行道树徳非求利于当年服义履仁岂邀恩于没世但天爵所存果致式闾之礼民望攸属终有祠墓之荣伏见故处士兖州徐遵明生在衡泌弗因世族之基长于原野匪乘雕有之地而託心渊旷置情恬雅处静无闷居约不忧故能垂帘自精下帷独得钻经纬之微言研圣贤之妙旨莫不入其门户践其堂奥信以称大儒于海内擅明师于日下矣是故眇眇四方知音之类延首慕徳跂踵依风每精庐暂辟杖策不逺千里束修受业编录将踰万人固已企盛烈于西河拟高踪于北海若慕竒好士爱客尊贤罢吏游梁纷而成列遵明以硕徳重名首蒙礼命曳𥚑雅歩眷同置醴黄门李郁具所知明方申荐奏之恩处心守壑之志潜居乐道遂往不归故北海王入洛之初率土风靡遵明确然守志忠洁不渝遂与太守李湛将诛叛逆时有邂逅受毙凶险至诚高节堙没无闻朝野人士相与嗟悼伏惟陛下逺应龙序俯执天𠂻每端听而忘昃常坐思而候晓虽微功小善片言一行莫不衣裳加室玉帛在门况遵明冠盖一时师表当世溘焉㝠没旌纪寂寥逝者长辞无论荣价文明叙物敦厉斯在臣託迹诸生亲承顾眄惟伏膺之义感在三之重是以越分陈愚上諠幄座特乞加以显谥追以好爵仰申朝廷尚徳之风下示学徒稽古之利若宸鉴昭回曲垂矜採则荒坟千载式贵生平卒无赠谥董徴字文发顿丘卫国人也祖英高平太守父虬郡功曹徴身长七尺二寸好古学尚雅素年十七师清河监伯阳受论语毛诗春秋周易就河内高望崇受周官后于博陵刘献之遍受诸经数年之中大义精练讲授生徒太和末为四门小学博士后世宗诏徴入琁华宫令孙恵蔚问以六经仍诏徴教授京兆清河广平汝南四王后特除员外散骑侍郎清河王怿之为司空司徒引徴为长流参军怿迁大尉徴为仓曹参军出为沛郡太守加扬烈将军入为太尉司马俄加辅国将军未㡬以夲将军除安州刺史徴因述职路次过家置酒高㑹大享邑老乃言曰腰龟返国昔人称荣仗节还家云胡不乐因诫二三子弟曰此之富贵匪自天降乃勤学所致耳时人荣之入为司农少卿光禄大夫徴出州入卿匪唯学业所致亦由汝南王悦以其师资之义为之启请焉永安初加平东将军寻以老解职永熙二年卒出帝以徴昔授父业故优赠散骑常侍都督相殷沧三州诸军事车骑大将军仪同三司尚书左仆射相州刺史谥曰文烈子仲曜武定末仪同开府属刁沖字文朗渤海饶安人也镇东将军雍之曾孙十三而孤孝慕过人其祖母司空高允女聪明妇人也哀其早孤抚养尤笃沖免丧后便志学他方高氏泣涕留之沖终不止虽家世贵达及从师于外自同诸生于时学制诸生悉日直监厨沖虽有仆隶不令代已身自炊爨每师受之际发志精专不舍昼夜殆忘寒暑学通诸经偏修郑説阴阳图纬算数天文风气之书莫不闗综当世服其精博刺史郭祚闻其盛名访以疑义沖应机解辩无不袪其久惑后太守范阳卢尚之刺史河东裴桓并徴沖为功曹主簿非所好也受署而巳不闗事务惟以讲学为心四方学徒就其受业者歳有数百沖虽儒生而执心壮烈不畏彊御延昌中世宗舅司徒高肇擅恣威权沖乃抗表极言其事辞旨恳直文义忠愤太傅清河王怿览而叹息先是沖曾祖雍作行孝论以诫子孙称古之葬者衣之以薪不封不树后世圣人易之棺椁其有生则不能致养死则厚葬过度及于末世至籧篨裹尸倮而葬者确而为论并非折𠂻既知二者之失岂宜同之当令所存者棺厚不过三寸高不过三尺弗用缯綵歛以时服轜车止用白布为幔不加画饰名为清素车又去挽歌方相幷明器杂物及沖祖遵将卒敕其子孙令奉雍遗旨河南尹丞张普恵谓为太俭贻书于沖叔整议其进退整令与通学议之沖乃致书国学诸儒以论其事学官竟不能荅沖以嫡𫝊祖爵东安侯京兆王继为司空也并以高选频辟记室参军肃宗将亲释奠于是国子助教韩神固与诸儒诣国子祭酒崔光吏部尚书甄琛举其才学奏而徴焉及卒国子博士高凉及范阳卢道侃卢景裕等复上状陈沖业行议奏谥曰安宪先生祭以太牢子钦字志儒早亡卢景裕字仲孺小字白头范阳涿人也章武伯同之兄子少聪敏专经为学居拒马河将一老婢作食妻子不自随后又避地大宁山不营世事居无所业惟在注解其叔父同职居显要而景裕止于园舍情均郊野谦恭守道贞素自得由是世号居士前废帝初除国子博士参议正声甚见亲遇待以不臣之礼永熙初以例解天平中还乡里与邢子才魏季景魏收邢昕等同徴赴邺景裕寓託僧寺讲听不已未几归夲郡河间邢摩纳与景裕从兄仲礼据乡作逆逼其同反以应元寳炬齐献武王命都督贺拔仁讨平之闻景裕经明行着驿马特徴既而舍之使教诸子在馆十日一归家随以鼎食景裕风仪言行雅见嗟赏先是景裕注周易尚书孝经论语礼记老子其毛诗春秋左氏未讫齐文襄王入相于第开讲招延时隽令景裕解所注易景裕理义精微吐发闲雅时有问难或相诋诃大声厉色言至不逊而景裕神彩俨然风调如一从容往复无际可寻由是士君子嗟美之元颢入洛以为中书郎普泰初复除国子博士进退其间未曾有得失之色性清静淡于荣利敝衣麤食恬然自安终日端严如对賔客兴和中补齐王开府属卒于晋阳齐献武王悼惜之景裕虽不聚徒教授所注易大行于世又好释氏通其大义天竺胡沙门道悕每译诸经论辄託景裕为之序景裕之败也系晋阳狱至心诵经枷鎻自脱是时又有人负辠当死梦沙门教讲经觉时如所梦嘿诵千遍临刑刀折主者以闻赦之此经遂行于世号曰高王观世音李同轨赵郡高邑人阳夏太守义深之弟体貌魁岸腰带十围学综诸经多所治诵兼读释氏又好医术年二十二举秀才射策除奉朝请领国子助教转着作郎典仪注修国史迁国子博士加征虏将军永熙二年出帝幸平等寺僧徒讲法勑同轨论难音韵闲朗往复可观出帝善之三年春释菜诏延公卿学官于显阳殿勑祭酒刘廞讲孝经黄门李郁讲礼记中书舎人卢景宣讲大戴礼夏小正篇时广招儒学引令预听同轨经义素优辩析兼美而不得执经深为慨恨天平中转中书侍郎兴和中兼通直散骑常侍使萧衍衍深躭释学遂集名僧于其爱敬同泰二寺讲湼槃大品经引同轨预席衍兼遣其朝臣并共观听同轨论难久之道俗咸以为善卢景裕卒齐献武王引同轨在馆教诸公子甚加礼之每旦入授日暮始归缁素请业者同轨夜为説解四时恒尔不以为倦武定四年夏卒年四十七时人伤惜之齐献武王亦殊嗟悼赠襚甚厚赠骠骑大将军瀛州刺史谥曰康李业兴上党长子人也祖虬父元纪并以儒学举孝廉元纪卒于金乡令业兴少耿介志学精力负帙从师不惮勤苦耽思章句好览异説晚乃师事徐遵明于赵魏之间时有渔阳鲜于灵馥亦聚徒教授而遵明声誉未高着录尚寡业兴乃诣灵馥黉舍类受业者灵馥乃谓曰李生久逐羌博士何所得也业兴黙尔不言及灵馥説左𫝊业兴问其大义数条灵馥不能对于是振衣而起曰羌子弟正如此耳遂便径还自此灵馥生徒倾学而就遵明遵明学徒大盛业兴之为也后乃博渉百家图纬风角天文占候无不讨练尤长算厯虽在贫贱常自矜负若礼待不足纵于权贵不为之屈后为王遵业门客举孝廉为校书郎以世行赵匪歴节气后辰下算延昌中业兴乃为戊子元厯上之于时屯骑校尉张洪盪寇将军张龙祥等九家各献新厯世宗诏令共为一厯洪等后遂共推业兴为主成戊子厯正光三年奏行之事在律厯志累迁奉朝请临淮王彧征蛮引为骑兵参军后广陵王渊北征复为外兵参军业兴以殷厯甲寅黄帝辛卯徒有积元术数亡缺业兴又修之各为一卷𫝊于世建义初勑典仪注未几除着作佐郎永安三年以前造歴之勲赐爵长子伯遭忧解任寻起复本官元晔之窃号也除通直散骑侍郎普泰元年沙汰侍官业兴仍在通直加宁朔将军又除征虏将军中散大夫仍在通直太昌初转散骑侍郎仍以典仪之勤特赏一阶除平东将军光禄大夫寻加安西将军后以出帝登极之初预行礼事封屯留县开国子食邑五百户转中军将军通直散骑常侍永熙三年二月出帝释奠业兴与魏季景温子昇窦瑗为摘句后入为侍读迁邺之始起部郎中辛术奏曰今皇居徙御百度创始营构一兴必宜中制上则宪章前代下则模写洛京今邺都虽旧基址毁灭又图记参差事宜审定臣虽曰职司学不稽古国家大事非敢专之通直散骑常侍李业兴硕学通儒博闻多识万门千户所宜访询今求就之披图案记考定是非参古杂今折中为制召画工幷所须调度具造新图由奏取定庶经始之日执事无疑诏从之天平二年除镇南将军寻为侍读于时尚书右仆射营构大将高隆之被诏缮治三署乐器衣服及百戏之属乃奏请业兴共参其事四年与兼骑常侍李谐兼吏部郎卢元明使萧衍衍散骑常侍朱异问业兴曰魏洛中委粟山是南郊邪业兴曰委粟是圆丘非南郊异曰比闻郊丘异所是用郑义我此中用王义业兴曰然洛京郊丘之处专用郑解异曰若然女子逆降傍亲亦从郑以不业兴曰此之一事亦不专从若卿此间用王义除禫应用二十五月何以王俭丧礼禫用二十七月也异遂不荅业兴曰我昨见明堂四柱方屋都无五九之室当是裴頠所制明堂上圆下方裴唯除室耳今此上不圆何也异曰圆方之説经典无文何怪于方业兴曰圆方之言出处甚明卿自不见见卿录梁主孝经义亦云上圆下方卿言岂非自相矛楯异曰若然圆方竟出何经业兴曰出孝经援神契异曰纬候之书何用信也业兴曰卿若不信灵威仰叶光纪之类经典亦无出者卿复信不异不荅萧衍亲问业兴曰闻卿善于经义儒𤣥之中何所通达业兴曰少为书生止读五典至于深义不辨通释衍问诗周南王者之风繋之周公召南仁贤之风系之召公何名为繋业兴对曰郑注仪礼云昔大王王季居于岐阳躬行召南之教以兴王业及文王行今周南之教以受命作邑于酆分其故地属之二公名为繋衍又问若是故地应自统摄何由分封二公业兴曰文王为诸侯之时所化之本国今既登九五之尊不可复守诸侯之地故分封二公衍又问干卦初称潜龙二称见龙至五飞龙初可名为虎问意小乖业兴对学识肤浅不足仰酬衍又问尚书正月上日受终文祖此是何正业兴对此是夏正月衍言何以得知业兴曰案尚书中候运行篇云日月营始故知夏正衍又问尧时以何月为正业兴对自尧以上书典不载实所不知衍又云寅賔出日即是正月日中星鸟以殷仲春即是二月此出尧典何得云尧时不知用何正也业兴对虽三正不同言时节者皆据夏时正月周礼仲春二月㑹男女之无夫家者虽自周书月亦夏时尧之日月亦当如此但所见不深无以辨析明问衍又曰礼原壤之母死孔子助其沐椁原壤叩木而歌曰久矣不託音狸首之班然执女手之卷然孔子圣人而与原壤为友业兴对孔子即自解言亲者不失其为亲故者不失其为故又问原壤何处人业兴对曰郑注云原壤孔子幼少之旧故是鲁人衍又问孔子圣人所存必可法原壤不孝有逆人伦何以存故旧之小节废不孝之大罪业兴对曰原壤所行事自彰着幼少之交非是今始既无大故何容弃之孔子深敦故旧之义于理无失衍又问孔子圣人何以书原壤之事垂法万代业兴对曰此是后人所录非孔子自制犹合葬于防如此之类礼记之中动有百数衍又问易曰太极是有无业兴对所𫝊太极是有素不𤣥学何敢辄酬还兼散骑常侍加中军大将军后罢议事省诏右仆射高隆之及诸朝士与业兴等在尚书省议定五礼兴和初又为甲子元厯时见施用复预议麟趾新制武定元年除国子祭酒仍侍读三年出除太原太守齐献武王每出征讨时有顾访五年齐文襄王引为中外府谘议参军后坐事禁止业兴乃造九宫行棊厯以五百为章四千四十为部九百八十七为斗分还以己未为元始终相维不复移转与今歴法术不同至于气序交分景度盈缩不异也七年死于禁所年六十六业兴爱好坟籍鸠集不已手自补治躬加题帖其家所有垂将万卷览读不息多有异闻诸儒服其渊博性豪侠重意气人有急难委之归命便能容匿与其好合倾身无吝若有相乖忤便即疵毁乃至声色加以谤骂性又躁隘至于论难之际高声攘振无儒者之风每语人云但道我好虽知妄言故胜道恶务进忌前不顾后患时人以此恶之至于学术精微当时莫及子崇祖武定中太尉外兵参军崇祖弟遵祖太昌中业兴𫝊其长子伯以授之齐受禅例降史臣曰古语云容体不足观勇力不足恃族姓不足道先祖不足称然而显闻四方流声后裔者其惟学乎信哉斯言也梁越之徒笃志不倦自求诸已遂能闻道下风称珍席上或聚徒千百或服冕乘轩咸稽古之力也魏书卷八十四卷八十四考证魏书卷八十四考证列𫝊第七十二魏収书儒林𫝊亡用高氏小史补之刁沖卢景裕𫝊全录北史史氏论全用隋书儒林𫝊论梁越等𫝊叙显祖天安初天监本误作太太安系高宗文成帝年号今从帝纪改正李业兴𫝊以世行赵匪厯赵匪本书律厯志作赵北史同魏书卷八十四考证魏书卷八十五钦定四库全书魏书卷八十五齐魏收撰列𫝊文苑第七十三袁跃裴敬宪卢观封肃邢臧裴伯茂邢昕温子昇夫文之为用其来日久自昔圣达之作贤喆之书莫不统理成章蕴气标致其流广变诸非一贯文质推移与时俱化淳于出齐有雕龙之目灵均逐楚着嘉祸之章汉之西京马扬为首称东都之下班张为雄伯曹植信魏世之英陆机则晋朝之秀虽同时并列分途争逺永嘉之后天下分崩夷狄交驰文章殄灭昭成太祖之世南收燕赵网罗俊乂逮高祖驭天鋭情文学葢以颉颃汉彻掩踔曹丕气韵高艳才藻独构衣冠仰止咸慕新风肃宗歴位文雅大盛学者如牛毛成者如麟角孔子曰才难不其然乎袁跃字景腾陈郡人尚书飜弟也博学儁才性不矫俗笃于交友飜每谓人曰跃可谓我家千里驹也释褐司空行参军歴位尚书都兵郎中加员外散骑常侍将立明堂跃乃上议当时称其博洽蠕蠕主阿那瓌亡破来奔朝廷矜之送复其国既而每使朝贡辞旨颇不尽礼跃为朝臣书与瓌陈以祸福言辞甚美后迁车骑将军太傅清河王怿文学雅为怿所爱赏怿之文表多出于跃卒赠冠军将军吏部郎中所制文集行于世无子兄飜以子聿脩继聿脩字叔徳七歳遭丧居处礼若成人九歳州辟主簿性深沉有鉴识清靖寡欲与物无竞姨夫尚书崔休深所知赏年十八领夲州中正兼尚书度支郎中齐受禅除太子庶子以夲官行博陵太守裴敬宪字孝虞河东闻喜人也益州刺史宣第二子少有志行学博才清抚训诸弟专以读诵为业澹于荣利风气俊逺郡征功曹不就诸府辟命先进其弟世人叹美之司州牧高阳王雍举秀才射策高第除太学博士性和雅未尝失色于人工隶草解音律五言之作独擅于时名声甚重后进共宗慕之中山将之部朝贤送于河梁赋诗言别皆以敬宪为最其文不能赡逸而有清丽之美少有气病年三十三卒人物甚悼之敬宪世有仁义于乡里孝昌中蜀贼陈双炽所过残暴至敬宪宅輙相约束不得焚烧为物所伏如此永兴三年赠中书侍郎谥曰文卢观字伯举范阳涿人也少好学有儁才举秀才射策甲科除太学博士着作佐郎与太常少卿李神儶光禄大夫王诵等在尚书上省撰定朝仪拜尚书仪曹郎中孝昌元年卒封肃字元邕渤海人尚书回之兄子也早有文思博渉经史太傅崔光见而赏焉位太学博士修起居注兼廷尉监为还园赋其辞甚美正光中京兆王西征引为大行台郎中委以书记还除尚书左中兵郎中卒肃性恭俭不妄交游唯与崔励励从兄鸿尤相亲善所制文章多亡失存者十余卷邢臧字子良河间人光禄少卿虬长孙也㓜孤早立操尚博学有藻思年二十一神龟中举秀才问策五条考上第为太学博士正光中议立明堂臧为裴頠一室之议事虽不行当时称其理博出为本州中从事雅为乡情所附永安初徴为金部郎中以疾不赴转除东牟太守时天下多事在职少能廉白臧独清慎奉法吏民爱之陇西李延寔庄帝之舅以太傅出除青州启臧为属领乐安内史有惠政后除濮阳太守寻加安东将军臧和雅信厚有长者之风为时人所爱敬为特进甄琛行状世称其工与裴敬宪卢观兄弟并结交分曾共读回文集臧独先通之撰古来文章幷叙作者氏族号曰文谱未就病卒时贤悼惜之其文笔凡百余篇赠镇北将军定州刺史谥曰文子恕渉学有识悟裴伯茂河东人司空中郎叔义第二子少有风望学渉羣书文藻富赡释褐奉朝请大将军京兆王继西讨引为铠曹参军南讨绛蜀陈双炽为行台长孙承业行台郎中承业还京师留伯茂仍知行台事以平薛鳯贤等赏平阳伯再迁散骑常侍典起居注太昌初为中书侍郎永熈中出帝兄子广平王赞盛选賔僚以伯茂为文学后加中军大将军伯茂好饮酒颇渉疎傲久不徙官曾为豁情赋其序略曰余摄养舛和服饵寡术自春徂夏三婴凑疾虽桐君上药有时致効而草木下性实萦衿抱故复究览庄生具体齐物物我两忘是非俱遣斯人之达吾所师焉故作是赋所以托名豁情寄之风谣矣天平初迁邺又为迁都赋文多不载二年因内宴伯茂侮慢殿中尚书章武王景哲景哲遂申启称伯茂弃其本列与监同行以梨撃桉傍污冠服禁庭之内令人挈衣诏付所司后竟无坐伯茂先出后其伯仲规与兄景融别居景融贫窘伯茂了无赈恤殆同行路世以此贬薄之卒年三十九知旧叹惜焉伯茂永年剧饮不已乃至伤性多有愆失未亡前数日忽云吾得密信将被收掩乃与妇乘车西逃避后因顾指壁中言有官人追逐其妻方知其病卒后殡于家园友人常景李浑王元景卢元明魏季景李骞等十许人于墓傍置酒设祭哀哭涕泣一饮一酹曰裴中书魂而有灵知吾曹也乃各赋诗一篇李骞以魏収亦与之友寄以示收收时在晋阳乃同其作论叙伯茂其十字云临风想𤣥度对酒思公荣时人以伯茂性侮傲谓收诗颇得事实赠散骑常侍卫将军度支尚书雍州刺史重赠吏部尚书谥曰文伯茂曾撰晋书竟未能成无子兄景融以第二子孝才继邢昕字子明河间人尚书峦弟伟之子㓜孤见爱于祖母李氏好学早有才情萧寳夤以车骑大将军开府讨闗中以子明为东合祭酒委以文翰在军解褐盪寇将军累迁太尉记室参军吏部尚书李神儁奏昕修起居注太昌初除中书侍郎加平东将军光禄大夫时言冐窃官级为中尉所劾免官乃为述躬赋未几受诏与祕书监常景典仪注事出帝行释奠礼昕与校书郎裴伯茂等俱为录义永熈末昕入为侍读与温子昇魏收参掌文诏迁邺乃归河间天平初与侍中从叔子才魏季景魏収同徴赴都寻还乡里既而复徴时萧衍使兼散骑常侍刘孝仪等来朝贡诏昕兼正员郎迎于境上司徒孙腾引为中郎寻除通直常侍加中军将军既有才藻兼长几案自孝昌之后天下多务世人竞以吏工取达文学大衰司州中从事宋游道以公断见知时与昕嘲谑昕谓之曰世事同知文学外游道有慙色兴和中以本官副李象使于萧衍昕好忤物人谓之牛是行也谈者谓之牛象鬬于江南齐文襄王摄选拟昕为司徒右长史未奏遇疾卒士友悲之赠车骑将军都官尚书冀州刺史谥曰文所着文章自有集录温子昇字鹏举自云太原人晋大将军峤之后也世居江左祖恭之刘义隆彭城王义康户曹避难归国家于济阴寃句因为其郡县人焉家世寒素父晖兖州左将军府长史行济阴郡事子昇初受学于崔灵恩刘兰精勤以夜继昼昼夜不倦长乃博览百家文章清婉为广阳王渊贱客在马坊教诸奴子书作侯山祠堂碑文常景见而善之故诣渊谢之景曰顷见温生渊怪问之景曰温生是大才士渊由是稍知之熈平初中尉东平王匡博召辞人以充御史同时射策者八百余人子昇与卢仲宣孙搴等二十四人为高第于是预选者争相引决匡使子昇当之皆受屈而去搴谓人曰朝来靡旗乱辙者皆子昇逐北遂补御史时年二十二台中文笔皆子昇为之以忧去任服阕还为朝请后李神儁行荆州事引兼录事参军被徴赴省神儁表畱不遣吏部郎中李奖退表不许曰昔伯瑜之不应留王朗所以发叹宜速遣赴无踵彦云前失于是还员正光末广阳王渊为东北道行台召为郎中军国文翰皆出其手于是才名转盛黄门郎徐纥受四方表启答之敏速于渊独沉思曰彼有温郎中才藻可畏高车破走珍寳盈满子昇取绢四十疋及渊为葛荣所害子昇亦见覊执荣下都督和洛兴与子昇旧识以数十骑濳送子昇得达冀州还京李楷执其手曰卿今得免足使夷甫慙徳自是无复宦情闭门读书厉精不已建义初为南主客郎中修起居注曾一日不直上党王天穆时录尚书事将加捶挞子昇遂逃遁天穆甚怒奏人代之庄帝曰当世才子不过数人岂容为此便相放黜乃寝其奏及天穆将讨邢杲召子昇同行子昇未敢应天穆谓人曰吾欲収其才用岂懐前忿也今复不来便须南走越北走胡耳子昇不得已而见之加伏波将军为行台郎中天穆深加赏之元颢入洛天穆召子昇问曰即欲向京师为随我北渡对曰主上以虎牢失守致此狼狈元颢新入人情未安今往讨之必有征无战王若克复京师奉迎大驾桓文之举也舍此北渡窃为大王惜之天穆善之而不能用遣子昇还洛颢以为中书舎人庄帝还宫为颢任使者多被废黜而子昇复为舎人天穆每谓子昇曰恨不用卿前计除正员郎仍舎人及帝杀尒朱荣也子昇预谋当时赦诏子昇词也荣入内遇子昇把诏书问是何文书子昇颜色不变曰勅荣不视之尒朱兆入洛子昇惧祸逃匿永熈中为侍读兼舎人镇南将军金紫光禄大夫迁散骑常侍中军大将军后领本州大中正萧衍使张臯写子昇文笔𫝊于江外衍称之曰曹植陆机复生于北土恨我辞人数穷百六阳夏太守傅标使吐谷浑见其国主牀头有书数卷乃是子昇文也济隂王晖业尝云江左文人宋有颜延之谢灵运梁有沈约任昉我子昇足以陵颜轹谢含任吐沈扬遵彦作文徳论以为古今辞人皆负才遗行浇薄险忌唯邢子才王元景温子昇彬彬有徳素齐文襄王引子昇为大将军府谘议参军子昇前为中书郎尝诣萧衍客舘受国书自以不修容止谓人曰诗章易作逋峭难为文襄舘客元仅曰诸人当贺推子昇合陈辞子昇久忸怩乃推陆操焉及元仅刘思逸荀济等作乱文襄疑子昇知其谋方使之作献武王碑文既成乃饿诸晋阳狱食敝襦而死弃尸路隅没其家口太尉长史宋游道収葬之又为集其文笔为三十五卷子昇外恬静与物无竞言有凖的不妄毁誉而内深险事故之际好预其间所以终致祸败又撰永安记三卷无子史臣曰古之人所贵名不朽者葢重言之尚存又加之以才名其为贵显固其宜也自余或位下人微居常亦何能自达及其灵虵可握天网俱顿并编缃素咸贯儒林虽其位可下其身可杀千载之后贵贱一焉非此道也孰云能致凡百士子可不务乎魏书卷八十五卷八十五考证魏书卷八十五考证列传第七十三魏收书阙后所补封肃传肃性恭俭不妄交游唯与崔励励北史作劢魏书卷八十五考证魏书卷八十六钦定四库全书魏书卷八十六齐魏收撰列𫝊孝感第七十四赵琰长孙虑乞伏保孙益徳董洛生杨引阎元明吴悉达王续生李显达张昇仓跋王崇郭文恭经云孝徳之本孝悌之至通于神明此葢生人之大者淳风既逺世情虽薄孔门有以责衣锦诗人所以思素冠且生尽色养之天终极哀思之地若乃诚达泉鱼感通鸟兽事匪常论斯葢希矣至如温牀扇席灌树负土时或加人咸为度俗今书赵琰等以孝感为目焉赵琰字叔起天水人父温为杨难当司马初苻氏乱琰为乳母携奔夀春年十四乃归孝心色养餁熟之节必亲调之皇兴中京师俭婢简粟粜之琰遇见切责勅留轻粃尝送子应冀州娉室从者于路遇得一羊行三十里而琰知之令送于本处又过路傍主人设羊羮琰访知盗杀卒辞不食遣人买耜刃得剰六耜即令送还刃主刃主高之义而不受琰命委之而去初为兖州司马转团城镇副将还京为淮南王他府长史时禁制甚严不听越闗葬于旧兆琰积三十余年不得葬二亲及蒸尝拜献未曾不婴慕卒事每于时节不受子孙庆贺年余耳顺而孝思弥笃慨歳月推移迁窆无期乃絶盐粟断诸滋味食麦而已年八十卒迁都洛阳子应等乃还乡葬焉应弟煦字宾育好音律以善歌闻于世位秦州刺史长孙虑代人也母因饮酒其父真呵叱之误以杖撃便即致死真为县囚执处以重坐虑列辞尚书云父母忿争本无余恶直以谬误一朝横祸今母丧未殡父命旦夕虑兄弟五人并各幼稚虑身居长今年十五有一女弟始向四歳更相鞠养不能保全父若就刑交坠沟壑乞以身代老父命使婴弱衆孤得蒙存立尚书奏云虑于父为孝子于弟为仁兄寻究情状特可矜感高祖诏特恕其父死罪以从逺流乞伏保高车部人也父居显祖时为散骑常侍领牧曹尚书赐爵宁国侯以忠谨慎宻常在左右出内诏命赐宫人河南宗氏亡后赐以宫人申氏宋太子左率申坦兄女也歳余居卒申抚养伏保性严肃捶骂切至而伏保奉事孝谨初无恨色袭父侯爵例降为伯稍迁左中郎将每请禄赐在外公私尺丈所用无不白知出为无善镇将申年余八十伏保手制马舆亲自扶接申欣然随之申亡伏保觧官奉䘮还洛复为长兼南中郎将卒孙益徳乐安人也其母为人所害益徳童幼为母复仇还家哭于殡以待县官高祖文明太后以其幼而孝决又不逃罪特免之董洛生代人也居父䘮过礼诏遣祕书中散温绍伯奉玺书慰之令自抑割以全孝道又诏其宗亲使相喻奨勿令有灭性之讥杨引乡郡襄垣人也三歳䘮父为叔所养母年九十三卒引年七十五哀毁过礼三年服毕恨不识父追服斩衰食粥麤服誓终身命经十三年哀慕不改为郡县乡闾三百余人上状称美有司奏宜旌赏复其一门树其纯孝诏别勅集书标杨引至行又可假以散员之名阎元明河东安邑人也少而至孝行着乡闾太和五年除北随郡太守元明以违离亲养兴言悲慕母亦慈念泣泪䘮明元明悲号上诉许归奉养一见其母母目便开刺史吕夀恩列状上闻诏下州郡表为孝门复其租调兵役令终母年母亡服终心丧积载每忌日悲恸傍邻昆弟雍和尊卑谐穆安贫乐道白首同归又猗氏县人令狐仕兄弟四人早丧父泣慕十载奉养其母孝着乡邑而力田积粟博施不已又河东郡人杨风等七百五十人列称乐户皇甫奴兄弟虽沉屈兵伍而操尚弥高奉养继亲甚着恭孝之称又东郡小黄县人董吐浑兄养事亲至孝三世同居闺门有礼景明初畿内大使王凝奏请标异诏从之吴悉达河东闻喜人也弟兄三人年并幼小父母为人所杀四时号慕悲感乡邻及长报仇避地永安昆弟同居四十余载闺门和睦让逸竞劳虽于俭年煳饘不继賔客经过必倾所有每守宰殡䘮私办车牛送终葬所隣人孤贫窘困莫不解衣辍粮以相赈恤乡闾五百余人诣州称颂焉刺史以悉达兄弟行着乡里板赠悉达父渤海太守悉达后欲改葬亡失坟墓推寻弗获号哭之声昼夜不止叫诉神祇忽于悉达足下地䧟得父铭记因迁葬曾祖已下三世九䘮倾尽资业不假于人哀感毁悴有过初䘮有司奏闻标闾复役以彰孝义时有齐州人崔承宗其父于宋世仕汉中母䘮因殡彼后青徐归国遂为隔絶承宗性至孝万里投险偷路负䘮还京师黄门侍郎孙恵蔚闻之曰吾于斯人见廉范之情矣于是弔赠尽礼如旧相识王续生荥阳京县人也遭继母忧居䘮杖而后起及终礼制鬓髪尽落有司奏闻世宗诏标旌门闾甄其徭役李显达颍川阳翟人也父䘮水浆不入口七日鬓发堕落形体枯悴六年庐于墓侧哭不絶声殆于灭性州牧高阳王雍以状奏灵太后诏表其门闾张昇荥阳人居父母䘮鬓发坠落水浆不入口吐血数升诏表门闾仓跋荥阳京县人也䘮母水浆不入口五日吐血数升居忧毁瘠见称州里有司奏闻出帝诏标门闾王崇字干邕阳夏雍丘人也兄弟并以孝称身勤稼穑以养二亲仕梁州镇南府主簿母亡杖而后起鬓发堕落未及葬柩殡宅西崇庐于殡所昼夜哭泣鸠鸽羣至有一小鸟素质墨眸形大如雀栖于崇庐朝夕不去母䘮始阕复丁父忧哀毁过礼是年阳夏风雹所过之处禽兽暴死草木摧折至崇田畔风雹便止禾麦十顷竟无损落及过崇地风雹如初咸称至行所感崇虽除服仍居墓侧于其堂前生草一根茎叶甚茂人莫能识至冬中复有鸟巢于崇屋乳养三子毛羽成长驯而不惊守令闻之亲自临视州以闻奏标其门闾郭文恭太原平遥人也仕为太平县令年踰七十父母䘮亡文恭孝慕罔极乃居祖父墓次晨夕拜跪跣足负土培祖父二墓寒暑竭力积年不已见者莫不哀叹尚书闻奏标其门闾史臣曰塞天地而横四海者唯孝而已矣然则始敦孝敬之方终极哀思之道厥亦多绪其心一焉葢上智禀自然之质中庸有企及之义及其成名其理一也赵琰等或出公卿之绪借礼教以资或出茅檐之下非奖劝所得乃有负土成坟致毁灭性虽乖先王之典制亦观过而知仁矣魏书卷八十六卷八十六考证魏书卷八十六考证列𫝊第七十四魏收书孝感𫝊亡惟张昇事出宗谏史目与北史小异高氏小史不载昇事迹按小史孝感节义良吏列女阉官五𫝊叙目幷𫝊与正史及诸书目次序前后不同惟杨九龄经史目录与小史同九龄撰录皆在殷仲藏宗諌等后是时正史已不完往往取小史为据故同之魏书卷八十六考证魏书卷八十七钦定四库全书魏书卷八十七齐魏收撰列𫝊节义第七十五于什门段进石文徳汲固王元威娄提刘渴侯朱长生于提马八龙门文爱晁清刘侯仁石祖兴邵洪哲王荣世胡小虎孙道登李几张安祖王闾大义重于至闻自日人慕之者葢希行之者实寡至于轻生蹈节临难如归杀身成仁死而无悔自非耿介苦心之人郁怏激气之士亦何能若斯佥列之𫝊名节义云于简字什门代人也太宗时为谒者使喻冯跋及至和龙住外舎不入使人谓跋曰大魏皇帝有诏须冯主出受然后敢入跋使人牵逼令入见跋不拜跋令人按其项什门曰冯主拜受诏吾自以賔主致敬何须苦见逼也与跋往复声气厉然初不挠屈既而跋止什门什门于羣衆之中回身背跋被袴后裆以辱之既见拘畱随身衣裳败壊略尽虮虱被体跋遗以衣服什门拒而不受和龙人皆叹曰虽古烈士无以过也歴二十四年后冯文通上表称臣乃送什门归拜治书侍御史世祖下诏曰什门奉使和龙值狂竖肆虐勇志壮厉不为屈节虽昔苏武何以加之赐羊千口帛千匹进为上大夫策告宗庙颁示天下咸使闻也段进不知何许人也世祖初为白道守将蠕蠕大檀入塞围之力屈被执进抗声大骂遂为贼杀世祖愍之追赠安北将军赐爵显美侯谥曰庄石文徳河中蒲坂人也有行义真君初县令黄宣在任丧亡宣单贫无期亲文徳祖父苖以家财殡葬持服三年奉养宣妻二十余载及亡又衰绖敛袝率礼无阙自苖逮文徳刺史守令卒官者制服送之五世同居闺门雍睦又梁州上言天水白石县人赵令安孟兰彊等四世同居行着州里诏并标牓门闾汲固东郡梁城人也为兖州从事刺史李式坐事被收吏民皆送至河上时式子宪生始满月式大言于衆曰程婴杵臼何如人也固曰今古岂殊遂便潜还不复回顾径来入城于式妇闺抱宪归蔵之及捕者收宪属有一婢产男母以婢儿授之事寻泄固乃携宪逃遁遇赦始归宪即为固长育至十余歳恒唿固夫妇为郎婆后高祐为兖州刺史嘉固节义以为主簿王元威恒农北陜人也显祖崩𤣥威立草庐于州城门外衰裳蔬粥哭踊无时刺史茍頽以事表闻诏令问状元威称先帝綂御万国慈泽被于苍生含气之类莫不仰頼元威不胜悲慕中心如此不知礼式诏问元威欲有所诉听为表列元威云闻讳悲号窃谓臣子同例无所求谒及至百日乃自竭家财设四百人斋会忌日又设百僧供至大除日诏送白䌷袴褶一具与元威释服下州令表异焉娄提代人也显祖时为内三郎显祖暴崩提谓人曰圣主升遐安用活为遂引佩刀自刺几至于死文明太后诏赐帛二百匹时有勑勒部人蛭拔寅兄地干坐盗食官马依制命死拔寅自诬己杀兄又云实非弟杀兄弟争死辞不能定高祖诏原之刘渴侯不知何许人也禀性刚烈太和中为徐州后军以力死战衆寡不敌遂禽瞋目大骂终不降屈为贼所杀高祖赠立忠将军平州刺史上庸侯赐绢千匹谷千斛有严季者亦为军校尉与渴侯同殿势穷被执终不降屈后得逃还除立节将军赐爵五等男朱长生及于提并代人也高祖时以长生为员外散骑常侍与提俱使高车至其庭高车主阿伏至罗责长生等拜长生拒之曰我天子使安肯拜下土诸侯阿伏至罗乃不以礼待长生以金银寳器奉之至罗既受献长生曰为臣内附宜尽臣礼何得口云再拜而实不拜唿出帐命衆中拜阿伏至罗慙其臣下大怒曰帐中何不教我拜而辱我于大衆夺长生等献物内之丛石之中兵脇之曰汝能为我臣则活如其不降杀汝长生与于提瞋目厉声责之曰岂有天子使人拜汝夷我宁为魏鬼不为汝臣至罗弥怒絶其饮食从行者三十人皆降至罗乃给以肉酪惟长生与提不从乃各分徙之积三歳乃得还高祖以长生等守节逺同苏武甚嘉之拜长生河内太守于提陇西太守并赐爵五等男从者皆为令长马八龙武邑武强人也轻财重义友人武遂县尹灵哲在军丧亡八龙闻即奔赴负尸而归以家财殡葬为制缌服抚其孤遗恩如所生州郡表列诏表门闾门文爱汲郡山阳人也早孤供养伯父母以孝谨闻伯父亡服未终伯母又亡文爱居丧持服六年哀毁骨立乡人魏仲贤等相与标其孝义晁清辽东人也祖晖济州刺史颍川公清袭祖爵例降为伯为梁城戍将萧衍攻围粮尽城䧟清抗节不屈为贼所杀世宗褒美赠乐陵太守谥曰忠子荣賔袭刘侯仁豫州人也城人白早生杀刺史司马悦据城南叛悦息朏走投侯仁贼虽重加购募又严其捶挞侯仁终无漏泄朏遂免祸事宁有司奏其操行请免府籍叙一小县诏可石祖兴常山九门人也太守田文彪县令和真等丧亡祖兴自出家绢二百余匹营䕶丧事州郡表列高祖嘉之赐爵二级为上造后拜宁陵令卒吏部尚书李韶奏其节义请加赠谥以奖来者灵太后令如所奏有司谥曰恭邵洪哲上谷沮阳人也县令范道荣先自眴城归欵以除县令道荣乡人徐孔明妄经公府讼道荣非勲道荣坐除名羇旅孤贫不能自理洪哲不胜义愤遂代道荣诣京师明申曲直经歴寒暑不惮劬劳道荣卒得复雪又北镇反乱道荣孤单无所归附洪哲兄伯川复率乡人来相迎接送达幽州道荣感其诚节诉省申闻诏下州郡标其里闾王荣世阳平馆陶人也为三城戍主方城县子萧衍攻围力穷知不可全乃先焚府库后杀妻妾及贼陷城与戍副邓元兴等俱以不屈被害肃宗下诏褒美忠节进荣世爵为伯赠齐州刺史元兴开国子赠洛州刺史胡小虎河南河隂人也少有武气正光末为綂军于晋夀孝昌中萧衍将樊文炽等寇边益州刺史邴虬遣长史和安固守小劒文炽围之虬命小虎与綂军崔珍寳同往防拒文炽掩袭小虎珍寳并擒之文炽攻小劔未陷乃将珍寳至城下使谓和安曰南军彊盛北救不来岂若归欵取其富贵和安命射之乃退复逼小虎与和安交言小虎乃慷慨谓安曰我栅不防为贼所虏观其兵士势不足言努力坚守魏行台𫝊梁州遣将已至贼以刀殴击言不得终遂害之三军无不叹其壮节哀其死亡贼寻奔败禽其次将萧世澄陈文绪等一十一人行台魏子建壮其气槩启以世澄购其尸柩乃获骸骨归葬孙道登彭城吕县人也永安初为萧衍将韦休等所虏面縳临刃廵逺村坞令其招降乡曲道登厉声唱唿但当努力贼无所能贼遂屠戮之又荆州被围行台宗灵恩遣使宗女等四人入城晓喻为贼将所获执女等廵城令其改辞女等大言天军垂至坚守莫降贼忿各刳其腹然后斩首二州表其节义道登等并赐五品郡五等子爵听子弟承袭遣使诣所在弔祭李几博陵安平人也七世共居同财家有二十二房一百九十八口长幼济济风礼着闻至于作役卑幼竞进乡里嗟美标其门闾张安祖河阳人也袭世爵山北侯时有元承贵曾为河阳令家贫且赴尚书求选逢天寒甚遂冻死路侧一子年幼停尸门巷棺歛无託安祖悲哭尽礼买木为棺手自营作敛殡周给朝野嘉叹尚书闻奏标其门闾王闾北海密人也数世同居有百口又太山刘业兴四世同居鲁郡盖儁六世同居并共财产家门雍睦乡里敬异有司申奏皆标其门闾史臣曰于什门等或临危不挠视死如归或赴险如夷惟义所在其大则光国隆家其小则损已利物故其盛烈所着与河海而争流峻节所标共松柏而俱茂并蹈履之所致身殁名立岂徒然哉魏书卷八十七卷八十七考证魏书卷八十七考证列𫝊第七十五魏收书亡后人所补于什门等𫝊叙大义重于至闻自日人慕之者葢希行之者实寡首九字讹舛不可推寻魏书卷八十七考证魏书卷八十八钦定四库全书魏书卷八十八齐魏収撰列𫝊良吏第七十六张恂鹿生张应宋世景路邕阎庆允明亮杜纂裴佗窦瑗羊敦苏淑罢侯置守歴年永久统以方牧仍世相循所以寛勐为用庇民调俗但廉平常迹声问难高适时应务招响必速是故搏击为侯起不旋踵儒弱贻咎录用无时此则已然于前世矣后之为吏与世沉浮叔季浇漓姦巧多绪所以蒲密无为之化难见其人有魏初拓中州兼幷疆域河南闗右遗黎未纯拥节分符多出丰沛政术治风未能咸允虽动贻大戮而贪虐未悛亦由网漏吞舟时挂一目髙祖肃明纲纪赏罚必行肇革旧轨时多奉法世宗优游而治寛政遂往太和之风颇以陵替肃宗驭运天下淆然其于移风革俗之美浮虎还珠之政九州百郡无所闻焉且书其为时所称者以着良吏云尔张恂字洪让上谷沮阳人也随兄衮归国参代王军事恂言于太祖曰金运失御刘石纷纭慕容窃号山东苻姚盗器秦陇遂使三灵乏响九域旷君大王树基𤣥朔重明积圣自北而南化被燕赵今中土遗民望云冀润宜因斯会以建大业太祖深器异厚加礼焉皇始初拜中书侍郎帏幄密谋颇预参议从将军奚牧略地晋川拜镇逺将军赐爵平臯子出为广平太守恂招集离散劝课农桑民归之者千户迁常山太守恂开建学校优显儒士吏民歌咏之于时丧乱之后罕能克厉惟恂当官清白仁恕临下百姓亲爱之其治为当时第一太祖闻而嘉叹太宗即位赐帛三百匹徴拜太中大夫神瑞三年卒年六十九恂性清俭不营产业身死之日家无余财太宗悼惜之赠征虏将军幷州刺史平臯侯谥曰宣子纯字道尚袭爵镇逺将军平臯子坐事爵除纯弟代字定燕陈留北平二郡太守卒赠冠军将军营州刺史谥曰惠侯代所歴着清称有父之遗风代子长年中书博士出为宁逺将军汝南太守有郡民刘崇之兄弟分析家贫惟有一牛争之不决讼于郡庭长年见之悽然曰汝曹当以一牛故致此竞脱有二牛各应得一岂有讼理即以家牛一头赐之于是郡境之中各相诫约咸敦敬让太和初卒于家子琛字寳贵少有孝行歴武骑常侍羽林监太子翊军校尉卒子略武定中左光禄大夫鹿生济阴乘氏人父夀兴沮渠牧犍库部郎生再为济南太守有治称显祖嘉其能特徴赴季秋马射赐以骢马加以青服彰其廉洁前后在任十年时三齐始附人懐茍且蒲博终朝颇废农业生立制断之闻者嗟善后歴徐州任城王澄广陵侯元衍征东安南二府长史带淮阳太守郯城镇将年七十四正始中卒追赠龙骧将军兖州刺史张应不知何许人延兴中为鲁郡太守应履行贞素声绩着闻妻子樵采以自供高祖深嘉其能迁京兆太守所在清白得吏民之忻心焉宋世景广平人河南尹飜之第三弟也少自修立事亲以孝闻与弟道玙下帷诵读博览羣言尤精经义族兄弁甚重之举秀才对策上第拜国子助教迁彭城王勰开府法曹行参军勰爱其才学雅相器敬高祖亦嘉之迁司徒法曹行参军世景明刑理着律令裁决疑狱剖判如流转尚书祠部郎彭城王勰每称之曰宋世景精识尚书仆射才也台中疑事右仆射高肇常以委之世景既才长从政加之夙勤不怠兼领数曹深着称绩频为左仆射源懐引为行台郎廵察州镇十有余所黜陟赏罚莫不咸允迁徙十镇别置诸戍明设亭候以备北虏懐大相委重还而荐之于世宗曰宋世景文武才略当今寡俦清平忠直亦少其比陛下若任之以机要终不减李沖也世宗曰朕亦闻之尚书令广阳王嘉右仆射高肇吏部尚书中山王英共荐世景为国子博士寻荐为尚书右丞王显与宋弁有隙毁之于世宗故事寝不报寻加伏波将军行荥阳太守郑氏豪横号为难治济州刺史郑尚弟逺庆先为苑陵令多所受纳百姓患之世景下车召而谓之曰与卿亲宜假借吾未至之前一不相问今日之后终不相舍而逺庆行意自若世景绳之以法逺庆惧弃官亡走于是竂属畏威莫不改肃终日坐于㕔事未尝寝息县史三正及诸细民至即见之无早晚之节来者无不尽其情抱皆假之恩颜屛人密语民间之事巨细必知发姦擿伏有若神明尝有一吏休满还郡食人鸡豚又有一干受人一帽又食二鸡世景叱之曰汝何敢食甲乙鸡豚取丙丁之帽吏干叩头伏罪于是上下震悚莫敢犯禁坐弟道玙事除名世景友于之性过絶于人及道玙死哭之哀切酸感行路形容毁悴见者莫不叹愍歳余母丧遂不胜哀而卒世景尝撰晋书竟未得就子季儒遗腹生弱冠太守崔楷辟为功曹起家太学博士明威将军曽至谯宋之间为文弔嵇康甚有理致后夜寝室壊压殒年二十五时人咸伤惜之路邕阳平清渊人世宗时积功劳除齐州东魏郡太守有惠政灵太后诏曰邕莅政清勤善绥民俗比经年俭郡内饥馑羣庶嗷嗷将就沟壑而邕自出家粟赈赐贫窘民以获济虽古之良守何以尚兹宜见霑钖以垂奖劝可赐龙廐马一匹衣一袭被褥一具班宣州镇咸使闻知邕以善治民稍迁至南青州刺史而卒阎庆允不知何许人为东秦州敷城太守在政五年清勤厉俗频年饥馑庆允歳常以家粟千石赈恤贫穷民赖以济其部民杨寳龙等一千余人申讼美政有司奏曰案庆允自莅此郡惠政有闻又能自以已粟赈恤饥馑乃有子爱百姓之义如不少加优赉无以厉彼贪残又案齐州东魏郡太守路邕在郡治能与之相埒语其分赡又亦不殊而圣㫖优隆赐以衣马求情即理谓合同赏灵太后卒无襃赏焉明亮字文徳平原人性方厚有识干自给事中歴员外常侍延昌中世宗临朝堂亲自黜陟授亮勇武将军亮进曰臣本官常侍是第三清今授臣勇武其号至浊且文武又殊请更改授世宗曰今依劳行赏不问清浊卿何得乃复以清浊为辞亮曰圣明在上清浊故分臣既属圣明是以敢启世宗曰九流之内人咸君子虽文武号殊佐治一也卿何得独欲乖衆妄相清浊所请未可但依前授亮曰今江左未賔书轨宜一方为陛下授命前驱拓定吴会官爵陛下之所轻贱命微臣之所重陛下方収所重何惜所轻世宗笑曰卿欲为朕拓定江表揃平萧衍揃平拓定非勇武莫可今之所授是副卿言辞勇及武自相矛楯亮曰臣欲仰禀圣规运筹而定何假勇武方乃成功世宗曰谋勇二事体夲相须若勇而无谋则勇不独举若谋而无勇则谋不孤行必须兼两乃能制胜何得云偏须运筹而不复假勇乎亮曰请改授平逺将军世宗曰运筹用武然后逺人始平卿但用武平之何患不得平逺也亮乃陈谢而退后除阳平太守清白爱民甚有恵政声绩之美显着当时朝廷嘉其风化转汲郡太守为治如前誉宣逺近二郡民吏迄今追思之卒孝昌初赠左将军南青州刺史初亮之在阳平属相州刺史中山王熈起兵讨元义时幷州刺史城阳王徽亦遣使诣亮密同熈谋熈败亮诡其使辞由是徽竟获免二年诏追前效重赠平东将军济州刺史拜其子希逺奉朝请亮从弟逺仪同开府从事中郎杜纂字荣孙常山九门人也少以清苦自立时县令齐罗丧亡无亲属収瘗纂以私财殡葬由是郡县摽其门闾后居父丧尽礼郡举孝廉补豫州司士稍除积努将军领衆诣淮迎降民杨葙等修立楚镇招纳山蛮李天保等五百户从征新野除骑都尉又从驾夀春勅纂缘淮慰劳豫州刺史田益宗率户归国使纂诣广陵安慰初附赈给田廪从征新野及南阳平以功赐爵井陉男赏帛五百匹数日之中散之知友时人称之又诣赭阳武阴二郡课种公田随供军费除南秦州武都太守正始中迁汉阳太守并以清白为名又随都督杨椿等诣南秦军前招慰逆氐还除虎贲中郎将领太仓令遭母忧去职久之除伏波将军复为太仓令寻除宁远军阴陵戍主延昌中京师俭勅纂监京仓赈给民廪肃宗初拜征虏将军清河内史性俭约尤爱贫老至能问民疾苦对之泣涕劝督农桑亲自检视勤者赏以物帛惰者加以罪谴弔死问生甚有恩纪还以夲将军除东益州刺史无御边威略羣氐反叛以失民和徴还迁太府少卿除平阳太守后将军太中大夫正光末清河人房通等三百人颂纂徳政乞重临郡诏许之孝昌中为葛荣围逼纂以郡降荣荣令纂入信都慰喻都督李瑾欲斩刺史元孚徳纂还出又劝荣以水灌城荣遂以纂为常山太守至郡未几荣灭定州刺史薛昙尚以纂老旧令䕶博陵鉅鹿二郡纂以疾辞少时卒于家纂所歴任好行小惠蔬食敝衣多渉诬矫而轻财洁已终无受纳为百姓所思号为良守永熙中赠平北将军殷州刺史天平四年重赠本将军定州刺史裴佗字元化河东闻喜人其先因晋乱避地凉州苻坚平河西东归桑梓因居解县焉父景惠州别驾佗容貎魁伟隤然有器望少治春秋杜氏毛诗周易并举其宗致举秀才以高第除中书博士转司徒参军司空记室扬州任城王澄开府仓曹参军入为尚书仓部郎中行河东郡事所在有称绩还拜尚书考功郎中河东邑中正世宗亲临朝堂拜员外散骑常侍中正如故转司州治中以风闻为御史所弹寻会赦免转征虏将军中散大夫为赵郡大守为治有方威惠甚着猾吏姦民莫不改肃所得俸禄分恤贫穷转前将军东荆州刺史郡民恋仰倾境饯送至今追思之寻加平南将军蛮酋田盘石田敬宗等部落万余家恃衆阻险不賔王命前后牧守虽屡征讨未能降欵佗至州单使宣慰示以祸福敬宗等闻佗宿德相率归附于是阖境清晏寇盗寝息边民懐之襁负而至者千余家寻加抚军将军又迁中军将军在州数载以疾乞还永安二年卒遗令不听请赠不受赙襚诸子皆遵行之佗性刚直不好俗人交游其投分者必当时名胜清白任真不事家产宅不过三十歩又无田园暑不张葢寒不衣裘其贞俭若此六子让之字士礼武定末中书侍郎让之弟诹之字士正早有才学司徒记室参军天平末入于闗西窦瑗字世珍辽西辽阳人自言本扶风平陵人汉大将军窦武之曾孙崇为辽西太守子孙遂家焉曽祖堪慕容氏渔阳太守祖表冯文通成周太守入国父冏举秀才早卒普泰初瑗启以身阶级为父请赠诏赠征虏将军平州刺史瑗年十七便荷帙从师㳺学十载始为御史转奉朝请兼太常博士拜大将军太原王尔朱荣官因是为荣所知遂表留瑗为北道大行台左丞以军功赐爵阳洛男除员外散骑常侍瑗以拜荣官赏新昌男因从荣东讨葛荣事平封容城县开国伯食邑五百户后除征虏将军通直散骑常侍仍左丞瑗乞以容城伯让兄叔珍诏听以新昌男转授之叔珍由是位至太山太守尒朱世隆等立长广王晔为主南赴洛阳至东郭外世隆等遣瑗奏废之瑗执鞭独入禁内奏曰天人之望皆在广陵愿行尧舜之事晔遂禅焉由是除征南将军金紫光禄大夫敷奏偘然前废帝甚重之出帝时为廷尉卿及释奠开讲瑗与散骑常侍温子昇给事黄门侍郎魏季景通直散骑常侍李业兴竝为擿句天平中除镇东将军金紫光禄大夫寻除广宗太守治有清白之称广宗民情凶戾前后累政咸见告讼惟瑗一人终始全洁转中山太守加征东将军声誉甚美为吏民所懐及齐献武王班书州郡诫约牧守令长称瑗政绩以为劝厉焉后授使持节夲将军平州刺史在州政如治郡又为齐献武王丞相府右长史瑗无军府断割之才不堪称职又行晋州事既还京师上表曰臣在平州之日蒙班麟趾新制即依朝命宣示所部士庶忻仰有若三章臣闻法象巍巍乃大舜之事政道郁郁亦隆周之轨故元首股肱可否相济声教之闻于此为证伏惟陛下应图临㝢握纪承天克构洪基会昌寳厯式张琴瑟且调宫羽去甚删泰革弊迁浇俾高祖之徳不坠于地画一既歌万国欢跃臣伏读至三公曹第六十六条母杀其父子不得告告者死再三返覆之未得其门何者案律子孙告父母祖父母者死又汉宣云子匿父母孙匿大父母皆勿论葢谓父母祖父母小者攘羊甚者杀害之类恩须相隠律抑不言法理如是足见其直未必指母杀父止子不言也若父杀母乃是夫杀妻母卑于父此子不告是也而母杀父不听子告臣诚下愚輙以为惑昔楚康王欲杀令尹子南其子弃疾为王御士而上告焉对曰泄命重刑臣不为也王遂杀子南其徒曰行乎曰吾与杀吾父行将焉入曰臣乎曰杀父事雠吾不忍乃缢而死注云弃疾自谓不告父为与杀谓王为雠皆非礼春秋讥焉斯盖门外之治以义断恩知君杀父而子不告是也母之于父同在门内恩无可掩义无断割知母将杀理应告父如其已杀宜听告官今母杀父而子不告便是知母而不知父识比野人义近禽兽且母之于父作合移天既杀已之天复杀子之天二天顿毁岂容顿黙此母之罪义不在赦下手之日母恩即离仍以母道不告鄙臣所以致惑今圣化淳洽穆如韶夏食椹懐音枭獍犹变况承风禀教识善知恶之民哉脱下愚不移事在言外如或有之可临时议罪何用豫制斯条用为训诫诚恐千载之下谈者諠譁以明明大朝有尊母卑父之论以臣管见实所不取如在淳风厚俗必欲行之且君父一也父者子之天被杀事重宜附父谋反大逆子得告之条父一而已至情可见窃惟圣主有作明贤赞成光国宁民厥用为大非下走顽蔽所能上测但受恩深重辄献瞽言傥蒙収察乞付评议诏付尚书三公郎封君义立判云身体发肤受之父母生我劳悴续莫大焉子于父母同气异息终天靡报在情一也今忽欲论其尊卑辨其优劣推心未忍访古无据母杀其父子复告母母由告死便是子杀天下未有无母之国不知此子将欲何之案春秋庄公元年不称即位文姜出故服䖍註云文姜通兄齐襄与杀公而不反父杀母出隠痛深讳朞而中练思慕少杀念至于母故经书三月夫人逊于齐既有念母深讳之文明无雠疾告列之理且圣人设法所以防淫禁暴极言善恶使知而避之若临事议刑则䧟罪多矣恶之甚者杀父害君着之律令百王罔革此制何嫌独求削去既于法无违于事非害宣布有年谓不宜改瑗复难云寻局判云子于父母同气异息终天靡报在情一也今欲论其尊卑辨其优劣推心未忍访古无据瑗以为易曰天尊地卑干坤定矣又曰干天也故称父坤地也故称母又曰干为天为父坤为地为母礼丧服经曰为父斩衰三年为母齐衰朞尊卑优劣显在典章何言访古无据局判云母杀其父子复告母母由告死便是子杀天下未有无母之国不知此子欲将何之瑗案典律未闻母杀其父而子有隠母之义既不告母便是与杀父天下岂有无父之国此子独得有所之乎局判又云案春秋庄公元年不称即位文姜出故服䖍注云文姜通于兄齐襄与杀公而不反父杀母出隠痛深讳朞而中练思慕少杀念至于母故经书三月夫人逊于齐既有念母深讳之文明无雠疾告列之理瑗寻注义隠痛深讳者以父为齐所杀而母与之隠痛父死深讳母出故不称即位非为讳母与杀也是以下文以义絶其罪不为与杀明矣公羊传曰君杀子不言即位隠之也朞而中练父忧少衰始念于母略书夫人逊于齐是内讳出奔犹为罪文传曰不称姜氏絶不为亲礼也注云夫人有与杀桓之罪絶不为亲得尊父之义善庄公思大义絶有罪故曰礼也以大义絶有罪得礼之衷明有雠疾告列之理但春秋桓庄之际齐为大国通于文姜鲁公讁之文姜以告齐襄使公子彭生杀之鲁既弱小而惧于齐是时天子衰微又无贤覇故不敢雠之又不敢告列惟得告于齐曰无所归咎恶于诸侯请以公子彭生除之齐人杀公子彭生案即此断虽有援引即以情推理尚未遣惑事遂停寝除大宗正卿寻加卫将军宗室以其寒士相与轻之瑗案法推治无所顾避甚见雠疾官虽通显贫窘如初清尚之操为时所重领夲州大中正以夲官兼廷尉卿卒官赠本将军太仆卿济州刺史谥曰明羊敦字元礼太山鉅平人梁州刺史祉弟子也性尚闲素学渉书史以父灵引死王事除给事中出为本州别驾公平正直见有非法敦终不判署后为尚书左侍郎徐州抚军长史永安中转廷尉司直不拜拜洛阳令后为镇南将军金紫光禄大夫迁太府少卿转卫将军广平太守治有能名姦吏跼蹐秋毫无犯雅性清俭属歳饥馑家餽未至使人外寻陂泽採藕根而食之遇有疾苦家人解衣质米以供之然其为治亦尚威严朝廷以其清白赐谷一千斛绢一百匹兴和初卒年五十二吏民奔哭莫不悲恸赠都督徐兖二州诸军事卫大将军吏部尚书兖州刺史谥曰贞武定初齐献武王以敦及中山太守苏淑在官奉法清约自居宜见追褒以厉天下乃上言请加旌录诏曰昔五袴兴谣两岐致咏皆由仁覃千里化洽一邦故广平太守羊敦故中山太守苏淑并器业和隠干用贞济善政闻国清誉在民方借良才遂登高秩先后凋亡朝野伤悼追旌清徳盖惟旧章可各赏帛一百匹谷五百斛班下郡国咸使闻知子隠武定末开府行参军苏淑字仲和武邑人也立性敦谨颇渉经传兄夀兴坐事为阉官夀兴后为河间太守赐爵晋阳男及夀兴将卒遂冒养淑为子熈平中袭其爵除司空士曹参军寻转太学博士厉威将军员外散骑侍郎转奉车都尉领殿中侍御史因使于冀州会高干邕执刺史元嶷㨿城起义淑赞成其事干邕以淑行武邑郡未几尒朱汝归率兵将至淑于郡逃还京师后除左将军大中大夫行河阴令出除乐陵内史淑在郡绥抚甚有民誉始经二周谢病乞解有诏听之民吏老㓜诉乞淑者甚衆后歴荥阳太守亦有能名加中军将军司空从事中郎兴和二年拜中山太守三年卒于郡淑清心爱下所歴三郡皆为吏民所思当时称为良二千石武定初赠卫大将军都官尚书瀛州刺史谥曰懿齐献武王追美清操与羊敦同见优赏子子且袭武定中齐献武王庙丞史臣曰魏书卷八十八卷八十八考证魏书卷八十八考证窦瑗𫝊辽西辽阳人辽阳北史作阳洛夲书地形志辽西郡领县三有阳乐无辽阳今以下文以军功赐爵阳洛男証之应从北史但阳乐阳洛未知孰是魏书卷八十八考证魏书卷八十九钦定四库全书魏书卷八十九齐魏收撰列传酷吏第七十七于洛侯胡泥李洪之高遵张赦提羊祉崔暹郦道元谷楷淳风旣丧姦黠萌生法令滋章刑禁多设爲吏罕仁恕之诚当官以威勐爲济魏氏以戎马定王业武功平海内治任刑罚肃厉爲本勐酷之伦所以列之今史于洛侯代人也以劳旧爲秦州刺史而贪酷安忍州人富炽夺民吕胜胫纒一具洛侯辄鞭富炽一百截其右腕百姓王陇客刺杀民王羌奴王愈二人依律罪死而已洛侯生拔陇客舌刺其本并刺胷腹二十余疮陇客不堪苦痛随刀战动乃立四柱磔其手足命将絶始斩其首支解四体分悬道路见之者无不伤楚阖州惊震人怀怨愤百姓王元寿等一时反叛有司纠劾高祖诏使者于州刑人处宣告兵民然后斩洛侯以谢百姓胡泥代人也歴官至司卫监赐爵永城侯泥率勒禁中不惮豪贵殿中尚书叔孙侯头应内直而阙于一时泥以法绳之侯头恃宠遂与口诤高祖闻而嘉焉赐泥衣服一袭出爲幽州刺史假范阳公以北平阳尼硕学遂表荐之迁平东将军定州刺史以暴虐刑罚酷滥受纳货贿征还戮之将就法也高祖临太华殿引见遣侍臣宣诏责之遂就家赐自尽李洪之本名文通恒农人少爲沙门晚乃还俗眞君中爲狄道护军赐爵安阳男㑹永昌王仁随世祖南征得元后姊妹二人洪之以宗人潜相饷遗结爲兄弟遂便如亲颇得元后在南兄弟名字乃改名洪之及仁坐事诛元后入宫得幸于高宗生显祖元后临崩昭太后问其亲因言洪之爲兄与相诀经日具条列南方诸兄珍之等手以付洪之遂号爲显祖亲舅太安中珍之等兄弟至都与洪之相见叙元后平生故事计长幼爲昆季以外戚爲河内太守进爵任城侯威仪一同刺史河内北连上党南接武牢地险人悍数爲劫害长吏不能禁洪之至郡严设科防募斩贼者便加重赏劝农务本盗贼止息诛锄姧党过爲酷虐后爲怀州刺史封汲郡公征拜内都大官河西羌胡领部落反叛显祖亲征命洪之与侍中东郡王陆定总綂诸军舆驾至并州诏洪之爲河西都将讨山胡皆保险拒战洪之筑垒于石楼南白鸡原以对之诸将悉欲进攻洪之乃开以大信听其复业胡人遂降显祖嘉之迁拜尚书外都大官后爲使持节安南将军秦益二州刺史至治设禁姧之制有带刃行者罪与劫同轻重品格各有条章于是大飨州中豪杰长老示之法制乃夜密遣骑分部覆诸要路有犯禁者辄捉送州宣告斩决其中枉见杀害者百数赤葩渴郞羌深居山谷虽相羁縻王人罕到洪之芟山爲道广十余歩示以军行之势乃兴军临其境山人惊骇洪之将数十骑至其里闾抚其妻子问其疾苦因资遗之衆羌喜悦求编课调所入十倍于常洪之善御戎夷颇有威惠而刻害之声闻于朝野初洪之微时妻张氏助洪之经营资产自贫至贵多所补益有男女几十人洪之后得刘氏刘芳从妹洪之钦重而疎薄张氏爲两宅别居偏厚刘室由是二妻妬竞互相讼诅两宅母子往来如雠及莅西州以刘自随洪之素非亷清每多受纳时高祖始建禄制法禁严峻司察所闻无不穷纠遂鏁洪之赴京高祖临大华庭集羣官有司奏洪之受赃狼籍又以酷暴高祖亲临数之以其大臣听在家自裁洪之志性慷慨多所堪忍疹疾炙疗艾炷围将二寸首足十余处一时俱下而言笑自若接賔不辍及临自尽沐浴换衣防卒扶持将出却入遍遶家庭如是再三泣叹良久乃卧而引药始洪之託爲元后兄公私自同外戚至此罪后高祖乃稍对百官辨其诬假而诸李犹善相视恩纪如亲洪之始见元后计年爲兄及珍之等至洪之以元后素定长幼其唿拜坐皆如家人暮年数延携之宴饮醉酣之后携之时或言及本末洪之则起而加敬笑语自若富贵赫弈当舅戚之家遂弃宗专附珍之等后颇存振本属而犹不显然刘氏四子长子神自有传高遵字世礼渤海蓚人父济沧水太守遵贱出兄矫等常欺侮之及父亡不令在丧位遵遂驰赴平城归从祖兄中书令允允乃爲遵父举哀以遵爲丧主京邑无不弔集朝贵咸识之徐归奔赴免丧允爲营宦路得补乐浪王侍郞遵感成益之恩事允如诸父渉歴文史颇有笔札进中书侍郞诣长安刋燕宣王庙碑进爵安昌子及新制衣冠高祖恭荐宗庙遵形貌庄洁音气雄畅常兼太祝令跪赞礼事爲俯仰之节粗合仪矩由是高祖识待之后与游明根高闾李沖入议律令亲对御坐时有陈奏以积年之劳赐粟帛牛马出爲立忠将军齐州刺史建节歴本州宗乡改观而矫等弥妬毁之遵性不亷清在中书时每假归山东必借备骡马将从百余屯逼民家求丝缣不满意则诟骂不去彊相徴求旬月之间缣布千数邦邑苦之遵旣临州本意未弭选召寮吏多所取纳又其妻明氏家在齐州母弟舅甥共相凭属争求货利严暴非理杀害甚多贪酷之响帝颇闻之及车驾幸邺遵自州来朝会有赦宥遵临还州请辞帝于行宫引见诮让之遵自陈无负帝厉声曰若无迁都赦必无高遵矣又卿非惟贪惏又虐于刑法谓何如济隂王犹不免于法卿何人而爲此行自今宜自谨约还州仍不悛革齐州人孟僧振至洛讼遵诏廷尉少卿刘述穷鞫皆如所诉先是沙门道登过遵遵以道登荷宠于高祖多奉以货深託仗之道登屡因言次申启救遵帝不省纳遂诏述赐遵死时遵子元荣诣洛讼寃犹恃道登不时还赴道登知事决方乃遣之遵恨其妻不与诀别处沐浴引椒而死元荣学尚有文才长于几案位兼尚书右丞爲西道行台至高平镇遇城飜被害遵弟次文虽无位宦而赀财巨万遵每责其财又结憾于遵吉凶不相往反时论责之张赦提中山安喜人也性雄武有规画初爲虎贲中郞时京畿盗魁自称豹子虎子并善弓马遂领逃连及诸畜牧者各爲部帅于灵丘鴈门间聚为劫害至乃斩人首射其口刺人脐引膓遶树而共射之以爲戏笑其爲暴酷如此军骑掩捕久弗能获行者患焉赦提设防遏追穷之计宰司善之以赦提爲逐贼军将乃求骁勇追之未几而获虎子豹子及其党与尽送京师斩于阙下自是清静其灵丘罗思祖宗门豪溢家处隘险多止亡命与之爲劫显祖怒之孥戮其家而思祖家党相率宼盗赦提应募求捕逐乃以赦提爲游徼军将前后禽获杀之略尽因而滥有屠害尤爲忍酷既资前称又借此功除冠军将军幽州刺史假安喜侯赦提克已厉约遂有清称后颇纵妻叚氏多有受纳令僧尼因事通请贪虐流闻中散李眞香出使幽州採访牧守政绩眞香验案其罪赦提惧死欲逃其妻姑爲太尉东阳王丕妻恃丕亲贵自许诣丕申诉求助谓赦提曰当爲诉理幸得申雪愿且寛忧不爲异计赦提以此差自解慰段乃陈列眞香昔甞因假而过幽州知赦提有好牛从索不果今台使心协前事故威逼部下拷楚过极横以无辜证成诬罪执事恐有不尽使驾部令赵秦州重往究讯事状如前处赦提大辟高祖诏赐死于第将就尽召妻而责之曰贪浊秽吾者卿也又安吾而不得免祸九泉之下当爲仇雠矣又有华山太守赵霸酷暴非理大使崔光奏霸云不遵宪度威虐任情至乃手击吏人寮属奔走不可以君人字下纳之轨物辄禁止在州诏免所居官羊祉字灵祐太山鉅平人晋太仆卿琇之六世孙也父规之宋任城令世祖南讨至邹山规之与鲁郡太守崔邪利及其属县徐通爱勐之等俱降赐爵鉅平子拜鴈门太守祉性刚愎好刑名爲司空令辅国长史袭爵鉅平子侵盗公资私营居宅有司案之抵死高祖特恕远徙后还景明初爲将作都将加左军将军四年持节爲梁州军司讨叛氐正始二年王师伐蜀以祉假节龙骧将军益州刺史出劒阁而还又以本将军爲秦梁二州刺史加征虏将军天性酷忍又不清洁坐掠人爲奴婢爲御史中尉王显所弹免高肇南征祉复被起爲光禄大夫假平南将军持节领歩骑三万先驱趣涪未至世宗崩班师夜中引军山有二径军人迷而失路祉便斩队副杨明达枭首路侧爲中尉元昭所劾会赦免后加平北将军未拜而卒赠安东将军兖州刺史太常少卿元端博士刘台龙议谥曰祉志存埋轮不避彊御及赞戎律熊武斯裁仗节抚藩边夷识德化沾殊类襁负怀仁谨依谥法布德行刚曰景宜谥爲景侍中侯刚给事黄门侍郞元纂等駮曰臣闻惟名与器弗可妄假定谥准行必当其迹按祉志性急酷所在过威布德罕闻暴声屡发而礼官虚述谥之爲景非直失于一人实毁朝则请还付外准行更量虚实灵太后令曰依駮更议元端台龙上言窃惟谥者行之迹状者迹之称然尚书铨衡是司釐品庶物若状与迹乖应抑而不受录其实状然后下寺依谥法准状科上岂有舍其行迹外有所求去状去称将何所准检祉以母老辞藩乃降手诏云卿绥抚有年声实兼着安边宁境实称朝望及其殁也又加显赠言祉诚着累朝效彰内外作牧岷区字萌之绩骤闻诏册襃美无替伦望然君子使人器之义无求备德有数德优劣不同刚而能克亦爲德焉谨依谥法布德行刚曰景谓前议爲允司徒右长史张烈主簿李玚刺称按祉歴宦累朝当官允称委捍西南边隅靖遏准行易名奖诫攸在窃谓无亏体例尚书李韶又述奏以府寺爲允灵太后可其奏祉自当官不惮彊御朝廷以爲刚断时有检覆每令出使好慕名利颇爲深文所经之处人号天狗下及出将临州并无恩润兵民患其严虐焉崔暹字元钦本云清河东武城人也世家于荥阳颍川之间性勐酷少仁恕姧猾好利能事势家初以秀才累迁南兖州刺史盗用官瓦赃汚狼籍爲御史中尉李平所纠免官后行豫州事寻即真坐遣子析戸分隷三县广占田宅藏匿官奴障吝陂苇侵盗公私爲御史中尉王显所弹免官后累迁平北将军瀛州刺史贪暴安忍民庶患之尝出猎州北单骑至于民村井有汲水妇人暹令饮马因问曰崔瀛州何如妇人不知其暹也答曰百姓何罪得如此癞儿刺史暹黙然而去以不称职被解还京武川鎭反诏暹爲都督𨽻大都督李崇讨之违崇节度爲贼所败单骑潜还禁于廷尉以女妓园田货元义获免建义初遇害于河隂赠司徒公冀州刺史追封武津县公子瓉字绍珍位兼尚书左丞卒瓉妻庄帝妹也后封襄城长公主故特赠瓉冀州刺史子茂字祖昻袭祖爵郦道元字善长范阳人也青州刺史范之子太和中爲尚书主客郎御史中尉李彪以道元秉法清勤引爲治书侍御史累迁辅国将军东荆州刺史威勐爲治蛮民诣阙讼其刻峻坐免官久之行河南尹寻即真肃宗以沃野怀朔薄骨律武川抚冥柔元怀荒御夷诸镇并改爲州其郡县戍名令凖古城邑诏道元持节兼黄门侍郎与都督李崇筹宜置立裁减去留储兵积粟以爲边备未㡬除安南将军御史中尉道元素有严勐之称司州牧汝南王悦嬖近左右丘念常与卧起及选州官多由于念念匿于悦第时还其家道元收念付狱悦启灵太后请全之敕赦之道元遂尽其命因以劾悦是时雍州刺史萧寳夤反状稍露悦等讽朝廷遣爲闗石大使遂爲寳夤所害死于隂盘驿亭道元好学歴览竒书撰注水经四十卷本志十三篇又爲七聘及诸文皆行于世然兄弟不能笃穆又多嫌忌时论薄之谷楷昌黎人濮阳公浑㑹孙稍迁奉车都尉时沙门法庆反于冀州虽大军讨破而妖帅尚未枭除诏楷诣冀州追捕皆擒获之楷眇一目而性甚严忍前后奉使皆以酷暴爲名时人号曰瞎虎寻爲城门校尉卒史臣曰士之立名其途不一或以循良进或以严酷显故寛勐相资德刑互设然不严而化君子所先于洛侯等爲恶不同同归于酷肆其毒螫多行残忍残人肌肤同诸木石轻人性命甚于刍狗长恶不悛鲜有不及故或身婴罪戮或忧恚値陨异途皆毙各其宜焉凡百君子以爲有天道矣魏书卷八十九卷八十九考证魏书卷八十九考证列𫝊第七十七魏收书亡后人所补张赦提传今台使心协前事威逼部下拷楚过极心协北史作止挟心字应从此书挟字应从北史魏书卷八十九考证魏书卷九十钦定四库全书魏书卷九十齐魏收撰列传逸士第七十八眭夸冯亮李谧郑修盖兼济独善显晦之殊其事不同由来久矣昔夷齐获全于周武华矞不容于太公何哉求其心者许以激贪之用督其迹者以爲束敎之风而肥遁不反代有人矣夷情得丧忘怀累有比夫迈德𢎞道匡俗庇民可得而小不可得而忽也自叔世浇浮淳风殆尽锥刀之末竞入成羣而能𡨕心物表介然离俗望古独适求友千龄亦异人矣何必御霞乘云而追日月穷极天地始爲超远哉今录眭夸等爲逸士𫝊眭夸一名昶赵郡高邑人也祖迈晋东海王越军谋掾后没石勒爲徐州刺史父邃字怀道慕容寳中书令夸少有大度不拘小节耽志书𫝊未曾以世务经心好饮酒浩然物表年三十遭父丧须鬓致白每一悲哭闻者爲之流涕高尚不仕寄情邱壑同郡李顺愿与之交夸拒而不许邦国少长莫不惮之少与崔浩爲莫逆之交浩爲司徒奏徴爲其中郞辞疾不赴州郡逼遣不得已入京都与浩相见延留数日惟饮酒谈叙平生不及世利浩每欲论屈之竟不能发言其见敬惮如此浩后遂投诏书于夸怀亦不开口夸曰桃简卿已爲司徒何足以此劳国士也吾便于此将别桃简浩小名也浩虑夸即还时乘一骡更无兼骑浩乃以夸骡内之廐中冀相维絷夸遂託乡人输租者谬爲御车乃得出闗浩知而叹曰眭夸独行士本不应以小职辱之又使其人仗䇿复路吾当何辞以谢也时朝法甚峻夸既私还将有私归之咎浩仍相左右始得无坐经年送夸本骡兼遗以所乘马为书谢之夸更不受其骡马亦不复书及浩诛爲之素服受乡人弔唁经一时乃止叹曰崔公既死谁能更容眭夸遂作朋友篇辞义爲时人所称妇父鉅鹿魏攀当时名达之士未尝备壻之礼情同朋好或人谓夸曰吾闻有大才者必居贵仕子何独在桑榆乎遂着知命论以释之年七十五卒葬日赴㑹者如市无子冯亮字灵通南阳人萧衍平北将军蔡道恭之甥也少博览诸书又笃好佛理随道恭至义阳㑹中山王英平义阳而获焉英素闻其名以礼待接亮性清净至洛隐居崧高感英之德以时展勤及英亡亮奔赴尽其哀恸世宗尝召以爲羽林监领中书舍人将令侍讲十地诸经固辞不拜又欲使衣帻入见亮苦求以幅巾就朝遂不彊逼还山数年与僧徒礼诵爲业蔬食饮水有终焉之志㑹逆人王敞事发连山中沙门而亮被执赴尚书省十余日诏特免雪亮不敢还山遂寓居景明寺勑给衣食及其从者数人后思其旧居复还山室亮既雅爱山水又兼巧思结架巖林甚得栖游之适颇以此闻世祖给其工力令与沙门统僧暹何南尹甄琛等周视崧高形胜之处遂造闲居佛寺林泉既竒营制又美曲尽山居之妙亮时出京师延昌二年冬因遇笃疾世宗勑以马舆送令还山居崧高道塲寺数日而卒诏赠帛二百匹以供凶事遗诫兄子综敛以衣㡊左手持板右手执孝经一卷置尸盘石上去人数里外积十余日乃焚于山以灰烬处起佛塔经藏初亮以盛冬丧时连日骤雪穷山荒涧鸟兽饥窘僵尸山野无所防护时寿春道人惠需每旦往看其尸拂去尘霰禽虫之迹交横左右而初无侵毁衣服如本惟风吹㡊巾又以亮识旧南方法师信大栗十枚言期之将来十地果报开亮手以置把中经宿乃爲虫鸟盗食皮殻在地而亦不伤肌体焚燎之日有素雾蓊郁廻绕其傍自地属天弥朝不絶山中道俗营助者百余人莫不异焉李谧字永和涿郡人相州刺史安世之子少好学博通诸经周览百氏初师事小学博士孔璠数年后璠还就谧请业同门生爲之语曰青成蓝蓝谢青师何常在明经谧以公子征拜着作郎辞以授弟郁诏许之州再举秀才公府二辟并不就惟以琴书爲业有絶世之心览考工记大戴礼盛德篇以明堂之制不同遂着明堂制度论曰余谓论事辨物当取正于经典之眞文援证定疑必有验于周孔之遗训然后可以称准的矣今礼文残缺圣言靡存明堂之制谁使正之是以后人纷纠竞兴异论五九之説各信其习是非无准得失相半故歴代纷纭靡所取正乃使裴頠云今羣儒纷纠互相掎摭就令其象可得而图其所以居用之礼莫能通也爲设虚器耳况汉氏所作四维之个复不能令各处其辰愚以爲尊祖配天其义明着庙宇之制理据未分直可爲殿屋以崇严父之祀其余杂碎一皆除之斯岂不以羣儒舛互并乖其实据义求𠂻莫适可从哉但恨典文残灭求之靡据而已矣乃复遂去室牖诸制施之于敎未知其所隆政求之于情未可喻其所以必须惜哉言乎仲尼有言曰赐也尔爱其羊我爱其礼余以爲隆政必须其礼岂彼一羊哉推此而论则圣人之于礼殷勤而重之裴頠之于礼任意而忽之是则頠贤于仲尼矣以斯观之裴氏之子以不达而失礼之㫖也余窃不自量颇有鄙意据理寻义以求其眞贵合雅衷不茍偏信乃借之以礼𫝊考之以训注博採先贤之言广搜通儒之説量其当否叅其同异弃其所短收其所长推义察图以折厥衷岂敢必善聊亦合其言志矣凡论明堂之制者虽衆然校其大略则二途而已言五室者则据周礼考工之记以爲本是康成之徒所执言九室者则案大戴盛德之篇以爲源是伯喈之伦所持此之二书虽非圣言然是先贤之中博见洽通者也但各记所闻未能全正可谓既尽美矣未尽善也而先儒不能考其当否便各是所习卒相非毁岂逹士之确论哉小戴氏传礼事四十九篇号曰礼记虽未能全当然多得其衷方之前贤亦无愧矣而月令玉藻明堂三篇颇有明堂之义余故採掇二家参之月令以爲明堂五室古今通则其室居中者谓之太庙太室之东者谓之青阳当太室之南者谓之明堂当太室之西者谓之总章当太室之北者谓之𤣥堂四面之室各有夹房谓之左右个三十六户七十二牖矣室个之形今之殿前是其遗像耳个者即寝之房也但明堂与寝施用既殊故房个之名亦随事而迁耳今粗书其像以见鄙意案图察义略可验矣故检之五室则义明于考工校之戸牖则数协于盛德考之施用则事着于月令求之闰也合周礼与玉藻既同夏殷又符周秦虽乖衆儒傥或在斯矣考工记曰周人明堂度以九尺之筵东西九筵南北七筵堂崇一筵五室凡室二筵室中度以几堂上度以筵余谓记得之于五室而谬于堂之修广何者当以理推之令惬古今之情也夫明堂者盖所以告月朔布时令宗文王祀五帝者也然营构之范自当因宜创制耳故五室者合于五帝各居一室之义且四时之祀皆据其方之正又听朔布令咸得其月之辰可请施政及记二三俱允求之古义窃爲当矣郑康成汉末之通儒后学所宗正释五室之位谓土居中木火金水各居四维然四维之室既乖其正施令听朔各失厥衷左右之个弃而不顾乃反文之以美説饰之以巧辞言水木用事交于东北木火用事交于东南火木用事交于西南金水用事交于西北既依五行当从其用事之交出何经典可谓攻于异端言非而博疑误后学非所望于先儒也礼记玉藻曰天子听朔于南门之外闰月则阖门左扉立于其中郑𤣥注曰天子之庙及路寝皆如明堂制明堂在国之阳每月就其时之堂而听朔焉卒事反宿路寝亦如之闰月非常月听其朔于明堂门下还处路寝门终月也而考工记周人明堂𤣥注曰或举王寝或举明堂互言之以明其制同也其同制之言皆出郑注然则明堂与寝不得异矣而尚书顾命篇曰迎子钊南门之外延入翼室此之翼室即路寝矣其下曰大贝贲鼓在西房垂之竹矢在东房此则路寝有左右房见于经史者也礼记丧大记曰君夫人卒于路寝小敛妇人髽带麻于房中郑𤣥注曰此盖诸侯礼带麻于房中则西南天子诸侯左右房见于注者也论路寝则明其左右言明堂则阙其左右个同制之説还相矛楯通儒之注何其然乎使九室之徒奋笔而争锋者岂不由处室之不当哉记云东西九筵南北七筵五室凡室二筵置五室于斯堂虽使班倕搆思王尔营度则不能令三室不居其南北也然则三室之间便居六筵之地而室壁之外裁有四尺五寸之堂焉岂有天子布政施令之所宗祀文王以配上帝之堂周公负扆以朝诸侯之处而室户之外仅余四尺而已哉假在俭约爲陋过矣论其堂宇则偏而非制求之道理则未惬人情其不然一也余恐爲郑学者茍求必胜竞生异端以相訾抑云二筵者乃室之东西耳南北则狭焉余故备论之曰若东西二筵则室戸之外爲丈三尺五寸矣南北戸外复如此则三室之中南北裁各丈二尺耳记云四房两夹窻若爲三尺之户二尺之窻窻戸之间裁盈一尺绳枢瓮牖之室荜门圭窦之堂尚不然矣假令复欲小广之则四面之外阔狭不齐东西既深南北更浅屋宇之制不爲通矣验之衆涂略无算焉且凡室二筵丈八地耳然则戸牖之间不踰二尺也礼记明堂天子负斧扆南向而立郑元注曰设斧于戸牖之间而郑氏礼图説扆制曰纵广八尺畵斧文于其上今之屏风也以八尺扆置二尺之间此之叵通不待智者较然可见矣且若二筵之室爲四尺之戸则戸之两颊裁各七尺耳全以置之犹自不容矧复戸牖之间哉其不然二也又复以世代验之即虞夏尚朴殷周稍文制造之差每加崇饰而夏后世室堂修二七周人之制反更促狭岂是夏禹卑宫之意周监郁郁之美哉以斯察之其不然三也又云堂崇一筵便基高九尺而壁户之外裁四尺五寸于营制之法自不相称其不然四也又云室中度以几堂上度以筵而复云凡室二筵而不以几还自相违其不然五也以此验之记者之谬抑可见矣盛德篇云明堂凡九室三十六戸七十二牖上圆下方东西九仞南北七筵堂高三尺也余谓盛德篇得之于戸牖失之于九室何者五室之制傍有夹房面各有戸户有两牖此乃因事立则非拘异术戸牖之数固自然矣九室者论之五帝事既不合施之时令又失其辰左右之个重置一隅两辰同处参差出入斯乃义无所据未足称也且又堂之修广裁六十三尺耳假使四尺五寸爲外之基其中五十四尺便是五室之地计其一室之中仅可一丈置其戸牖则于何容之哉若必小而爲之以容其数则令帝王侧身出入斯爲怪矣此匪直不合典制抑亦可哂之甚也余谓其九室之言诚亦有由然窃以爲戴氏闻三十六户七十二牖弗见其制靡知所置便谓一室有四戸之窻计其戸牖之数即以爲九室耳或未之思也蔡伯喈汉末之儒学士而见重于当时即识其修广之不当而必未思其九室之爲谬更修而广之假其法象可谓因伪饰辞顺非而泽谅可叹矣余今省彼衆家委心从善庶探其衷不爲茍异但是古非今俗间之常情爱远恶近世中之恒事而千载之下独论古制惊俗之谈固延多诮脱有深赏君子者览而揣之傥或存焉谧不饮酒好音律爱乐山水高尚之情长而弥固一遇其赏悠尔忘归乃作神士赋歌曰周孔重儒敎庄老贵无爲二途虽如异一是买声儿生乎意不惬死名用何施可心聊自乐终不爲人移脱寻余志者陶然正若斯延昌四年卒年三十二遐迩悼惜之其年四门小学博士孔璠等学官四十五人上书曰窃见故处士赵郡李谧十嵗丧父哀号罢隣人之相幼事兄玚恭顺尽友于之诚十三通孝经论语毛诗尚书歴数之术尤尽其长州闾乡党有神童之号年十八诣学受业时博士即孔璠也览始要终论端究绪授者无不欣其言矣于是鸠集诸经广校同异比三传事例名春秋丛林十有二卷爲璠等判析隐伏垂盈百条滞无常滞纤毫必举通不长通有枉斯屈不茍言以违经弗饰辞而背理辞气磊落观者忘疲每曰丈夫拥书万卷何假南面百城遂絶迹下帏杜门却扫弃产营书手自删削卷无重复者四千有余矣犹括次专家搜比谠议隆冬达曙盛暑通宵虽仲舒不闚园君伯之闭戸高氏之遗漂张生之忘食方之斯人未足爲喻谧尝诣故太常卿刘芳推问音义语及中代兴废之由芳乃叹曰君若遇高祖侍中太常非仆有也前河南尹黄门侍郎甄琛内賛近机朝野倾目于时亲识求官者答云赵郡李谧躭学守道不闷于时常欲致言但未有次耳诸君何爲轻自媒衒谓其子曰昔郑元卢植不远数千里诣扶风马融今汝明师甚迩何不就业也又谓朝士曰甄琛行不媿时但未荐李谧以此负朝廷耳又结宇依巖凭崖凿室方欲训彼青衿宣扬坟典冀西河之敎重兴北海之风不坠而祐善空闻暴疾而卒邦国衔殄悴之哀儒生结摧梁之慕况璠等或服议下风或亲承音㫖师儒之义其可黙乎事奏诏曰谧屡辞徴辟志守沖素儒隐之操深其嘉美可远傍惠康近准元晏谥曰贞静处士幷表其门闾以旌高节遣谒者奉册于是表其门曰文德里曰孝义云郑修北海人也少隐于岐南几谷中依巖结宇独处淡然屏迹人事不交世俗耕食水饮皮冠草服雅好经史专意𤣥门前后州将每徴不至岐州刺史魏兰根频遣致命修不得已暂出见兰根寻还山舍兰根申表荐修肃宗诏付雍州刺史萧宝夤访实以闻㑹宝夤作逆事不行史臣曰古之所谓隐逸者非伏其身而不见也非闭其言而不出也非藏其智而不发也盖以恬淡爲心不皦不昧安时处顺与物无私者也眭夸辈忘怀缨冕毕志邱园或隐不违亲贞不絶俗或不敎而劝虚往实归非有自然纯德其孰能至于此哉魏书卷九十卷九十考证魏书卷九十考证列𫝊第七十八魏收书亡史臣论全用隋书隐逸𫝊论冯亮𫝊以时展勤勤北史作觐魏书卷九十考证魏书卷九十一钦定四库全书魏书卷九十一齐魏收撰列𫝊术艺第七十九晁崇张渊殷绍王早耿元刘灵助江式周澹李修徐謇王显崔彧蒋少游盖小道必有可观况徃圣摽厯数之术先王垂卜筮之典论察有法占候相传触类长之其流遂广工艺纷纶理非抑止今列于篇亦所以广闻见也晁崇字子业辽东襄平人也家世史官崇善天文术数知名于时爲慕容垂太史郎从慕容宝败于参合获崇后乃赦之太祖爱其伎术甚见亲待从平中原拜太史令诏崇造浑仪歴象日月星辰迁中书侍郎令如故天兴五年月晕左角蚀将尽崇奏曰占爲角虫将死时太祖既克姚平于柴壁以崇言之征遂令诸军焚车而反牛果大疫舆驾所乘巨犗数百头亦同日毙于路侧自余首尾相继是嵗天下之牛死者十七八麋鹿亦多死崇弟懿明辩而才不及崇也以善北人语内侍左右爲黄门侍郎兄弟竝显懿好矜容仪被服僭度言音类太祖左右每闻其声莫不惊竦太祖知而恶之后其家奴告崇与懿叛又与臣王次多潜通招引姚兴太祖衔之及兴㓂平阳车驾击破之太祖以奴言爲实还次晋阳执崇兄弟竝赐死崇兄子晖太祖时给事诸曹稍迁给事中赐爵长平侯征虏将军济州刺史假宁东将军颍川公刘骏鎭东平郡徙戍近境晖上表求击之尚宗不许晖乃爲书以大义责之卒子林袭爵林卒子清袭事在节义𫝊晖从弟继太祖时稍迁中书侍郎给事中中坚将军赐爵襄平子除魏郡太守卒子世宗袭爵卒子元和袭卒张渊不知何许人明占候晓内外星分自云尝事苻坚坚欲南征司马昌明渊劝不行坚不从果败又仕姚兴父子爲灵台令姚泓灭入赫连昌昌复以渊及徐辩对爲太史令世祖平綂万渊与辩俱见获世祖以渊爲太史令数见访问神䴥二年世祖将讨蠕蠕渊与徐辩皆谓不宜行与崔浩争于世祖前语在浩𫝊渊专守常占而不能钩深致远故不及浩后爲骠骑军谋祭酒尝着观象赋曰易曰天垂象见吉凶圣人则之又曰观乎天文以察时变观乎人文以化成天下然则三极虽殊妙本同一显昧虽遐契齐影响寻其应感之符则乎㝠通之数天人之际可见明矣夫机象㝠𬗟至理幽𤣥岂伊管智所能䆒畅然歌咏之来偶同风人目閲羣宿能不歌吟是时也嵗次析木之津日在翼星之分阊阖晨鼓而萧瑟流火夕暵以摧頽游气眇其高搴辰宿焕焉华布覩时逝怀川上之感歩秋林同宋生之戚叹巨艰之未终抱殷忧而不寐遂彷徨于穷谷之里杖䇿陟神巖之侧乃仰观太虚纵目逺览吟啸之顷懔然増怀不览至理㧞自近情常韵发于宵夜不任咏歌之末遂援管而爲赋其辞曰陟秀峯以遐眺望灵象于九霄覩紫宫之环周嘉帝坐之独标瞻华盖之荫蔼何虚中之迢迢观阁道之穹隆想灵驾之电飘尔乃纵目逺览傍极四维北鉴机衡南覩太微三台皦皦以双列皇座冏冏以垂晖虎贲执鋭于前阶常陈屯聚于后闱遂回情旋首次目文昌仰见造父爰及王良傅説登天而乘尾奚仲託精于津阳织女郎列于河湄牵牛焕然而舒光五车亭柱于毕隂两河侠井而相望灼灼羣位落落幽纪设官分职罔不悉置储贰副天庭延三吏论道纳言各有攸司将相次序以卫守九卿珠连而内侍天街分中外之境四七列九土之异左则天纪枪棓摄提大角二咸防奢七公理狱库楼烱烱以灼明骑官腾骧而奋足天市建肆于房心帝座磥落而电烛于前则老人天社清庙所居明堂配帝灵台考符丈人极阳而慌忽子孙嘒嘒于参嵎天狗接狼以吠守野鸡伺晨于参墟右则少微轩辕皇后之位嫔御相次尊卑有秩御宫典仪女史执笔内平秉礼以伺邪天牢禁愆而察失于后则有车府传舍匏瓜天津扶匡照曜丽珠珮珍人星丽𤣥以闲逸哭泣连属而趋坟河鼓震雷以磕腾虵蟠萦而轮菌于是周章高眄还旋辰极既觌钩陈中禁复覩天帝休息渐台可昇离宫可即酒旗建醇醪之旌女牀列窈窕之色辇道屈曲以微焕附路立于云阁之侧其列星之表五车之间乃有咸池鸿沼玉井天渊建树百果竹林在焉江河炳着于上穹素气霏霏其带天神龟矅甲于清冷龙鱼摛光以暎连又有南门鼓吹器府之官奏彼丝竹爲帝娱懽熊罴绵络于天际虎豹儵煜而晖烂弧精引弓以持满狼星摇动于霄端其外则有燕秦齐赵列国之名雷电霹雳雨落云征陈车䇿驾于氐南天驷骋歩于太清园苑周回以曲列仓廪区别而殊形内则尚书大理太一天一之宫柱下着术𫝊示无穷六甲候大帝之所须内厨进御膳于皇躬天船横汉以普济积水候灾于其中隂德播洪施以恤不足四辅翼皇极而阐𤣥风恢恢太虚寥寥帝庭五座竝设爰集神灵乃命荧惑伺彼骄盈执法刺举于南端五侯议疑于水衡金火时出以成纬七宿匡卫而爲经暐晔昱其竝曜粲若三春之荣覩夫天官之罗布故作则于华京及其灾异之兴出无常所归邪缤纷飞流电举妖星起则殃及晋平虵乘龙则祸连周楚或取证于逢公或推变于冲午乃有钦明光被填逆水府洪波滔天功隆大禹此则㝠数之大运非治纲之失绪盖象外之妙不可以麤理寻重𤣥之内难以荧燎覩至于精灵所感迅踰骇向荆轲慕丹则白虹贯日而不彻卫生画䇿则太白食昴而摛朗鲁阳指麾而曜灵爲之回驾严陵来游而客气着于干象斯皆至感动于神祗诚应効于既徃尔乃四气鳞次斗建辰移虽无声言三光是知星中定于昏明影度以之不差测水早于未然占方来之安危隂精乘箕则大飈暮鼔西南入毕则淫雨滂沲譬有晋钟之应铜山风云之从班螭若夫㝠车濳驾时乘六虬大仪回运万象俱流北斗俄其西倾羣星忽以匿幽望舒纵辔以骋度灵轮浃旦而过周尔乃凝神逺瞩晒目八荒察之无象视之𦕈茫状若浑元之未判别又似浮海而覩沧浪幽遐逈以希夷寸眸焉能究其傍于是乎夜对山水栖心高镜逺寻终古攸然独咏美景星之继昼大唐尧之徳盛嘉黄星之靡锋明虞舜之不竞畴吕尚之宵梦善登辅而翼圣钦管仲之察微见虚危而知命叹荧惑之舍心高宋景之守政壮汉祖之入秦竒五纬之聚映尔乃歴象既周相佯巖际寻图籍之所记着星变乎书契览前代之将沦咸谴告于昬世桀斩谏以星孛纣酖荒而致彗恒不见以周衰枉虵行而秦灭谅人事之有由岂妖灾之虚设诚庸王之难悛故明君之所察尧无爲犹观象而况德非乎先哲先是太祖太宗时太史令王亮苏坦世祖后破和龙得冯文通太史令闵盛高祖时太史令赵樊生竝知天文后太史赵胜赵翼赵洪庆胡世荣胡法通等二族世业天官者又有容城令徐路善占候世宗时坐事系冀州狱别驾崔隆宗就禁慰问路曰昨夜驿马星流计赦即时应至隆宗先信之遂遣人试出城候焉俄而赦至时人重之永安中诏以恒州民高崇祖善天文每占吉凶有验特除中散大夫永熈中诏通直散骑常侍孙僧化与太史令胡世荣张龙赵洪庆及中书舍人孙子良等在门下外省校比天文书集甘石二家星经及汉魏以来二十三家经占集爲五十五卷后集诸家撮要前后所上杂占以类相从日月五星二十八宿中外官图合爲七十五卷僧化者东莞人识星分案天占以言灾异时有所中普泰中尒朱世隆恶其多言遂系于廷尉免官永熙中出帝召僧化与中散大夫孙安都共撰兵法未就而帝入闗遂罢元象中死于晋阳时有河间信都芳字王琳好学善天文算数甚爲安丰王延明所知延明家有羣书欲抄集五经算事爲五经宗及古今乐事爲乐书又聚浑天欹器地动铜乌漏刻候风诸巧事并图画爲器凖竝令芳算之㑹延明南奔芳乃自撰注后隐于并州乐平之东山太守慕容保乐闻而召之芳不得已而见焉于是保乐弟绍宗荐之于齐献武王以爲中外府田曹参军芳性清俭质朴不与物和绍宗给其骡马不肯乘骑夜遣婢侍以试之芳忿唿殴撃不听近已狷介自守无求于物后亦注重差勾股复撰史宗仍自注之合数十卷武定中卒殷绍长乐人也少聪敏好隂阳术数游学诸方达九章七曜世祖时爲算生博士给事东宫西曹以艺术爲㳟宗所知太安四年夏上四序堪舆表曰臣以姚氏之世行学伊川时遇游遁大儒成公兴从求九章要术兴字广明自云胶东人也山居隐迹希在人间兴时将臣南到阳翟九崖巖沙门释昙影间兴即北还臣独留住依止影所求请九章影复将臣向长广东山见道人法穆法穆时共影爲臣开述九章数家杂要披释章次意况大㫖又演隐审五藏六府心髓血脉商功大算端部变化𤣥象土圭周髀练精鋭思藴习四年从穆所闻粗皆髣髴穆等仁矜特垂忧闵复以先师和公所注黄帝四序经文三十六卷合有三百二十四章专説天地隂阳之本其第一孟序九卷八十一章説隂阳配合之原第二仲序九卷八十一章解四时气王休杀吉凶第三叔序九卷八十一章明日月辰宿交㑹相生爲表里第四季序九卷八十一章具释六甲刑祸福德以此等文𫝊授于臣山神禁严不得赍出寻究经年粗举纲要山居险难无以自供不堪窘廹心生懈怠以甲寅之年日维鹑火月吕林钟景气郁盛感物怀归奉辞影等自尔至今四十五载歴观时俗堪舆入㑹迳世已久传写谬误吉凶禁忌不能备悉或考良日而值恶㑹举吉用凶多逢殃咎又史迁郝振中吉大儒亦各撰注流行于世配㑹大小序述隂阳依如本经犹有所阙臣前在东宫以状奏闻奉被景穆皇帝圣诏敕臣撰录集其要最仰奉明㫖谨审先所见四序经文抄撮要略当世所须吉凶举动集成一卷上至天子下及庶人又贵贱阶级尊卑差别吉凶所用罔不毕备未及内呈先帝晏驾臣时狼狈㡬至不测停废以来迳由八载思欲上闻莫能自彻加年夕齿頽余龄旦暮每惧殂殒填仆沟壑先帝遗志不得宣行夙夜悲愤理难违匿依先撰录奏谨以上闻请付中祕通儒达士定其得失事若可施乞即班用其四序堪舆遂大行于世王早勃海南皮人也明隂阳九宫及兵法尤善风角太宗时䘮乱之后多相杀害有人诣早求问胜术早爲设法令各无咎由是州里称之时有东莞郑氏因爲同县赵氏所杀其后郑氏执得讐人赵氏又克明晨㑹宗族当就墓所刑之赵氏求救于早早爲占候并授以一符曰君今且还选壮士七人令一人爲主者佩此符于鸡鸣时伏在仇家宅东南二里许平旦当有十人跟随向西北行中有二人乗黒牛一黒牛最在前一黒牛应第七但促取第七者将还事必无他赵氏从之果如其言乃如郑氏五男父也诸子竝爲其族所宗敬故和解二家赵氏竟免后早与客清晨立于门内遇有卒风振树早语客曰依法当有千里外急使日中将有两匹马一白一赤从西南来至即取我逼我不听与妻子别语讫便入召家人隣里辞别语讫浴带书囊日中出门候使如期果有二马一白一赤从凉州而至即促早上马遂诣行宫时世祖围凉州未㧞故许彦荐之早彦师也及至诏问何时当得此城早对曰陛下但移据西北角三日内必克世祖从之如期而克舆驾还都时久不雨世祖问早曰何时当雨早曰今日申时必大雨比至未时犹无片云世祖召早诘之早曰愿更少时至申时云气四合遂大雨滂沲世祖甚善之而早苦以疾辞乞归乡里诏许之遂终于家或言许彦以其术胜恐终妨已故谲令归耳耿元鉅鹿宋子人也善卜占坐于室内有客扣门元已知其姓字并所赍持及来问之意其所卜筮十中八九别有林占世或传之而性不和俗时有王公欲求其筮者元则拒而不许每云今既贵矣更何所求而复卜也欲望意外乎代京法禁严切王公闻之莫不惊悚而退故元多见憎忿不爲贵胜所亲官至鉅鹿太守显祖高祖时有渤海高道埏清河赵法逞竝有名于世世宗肃宗时奉车都尉清河魏道䖍奉车都尉周恃魏郡太守章武高月光月光弟明月任元智雍州人潘捺竝长于隂阳卜筮故元于日者之中最爲优洽冠军将军濮阳贾元绍章武吕肫济北冯道安河内冯怀海东郡李文殊竝工于法术而道䖍月光文殊爲优其余不及浮阳孟刚饶安王领郡善铨录风角章武颜恶头善卜筮亦用耿元林占当时最知名范阳人刘弁亦有名于世刘灵助燕郡人师事刘弁好隂阳占卜而麤疎无頼常去来燕恒之界或时负贩或复劫盗卖术于市后自代至秀容因事尒朱荣荣性信卜筮灵助所占屡中遂被亲待爲荣府功曹参军建义初荣于河隂王公卿士悉见屠害时奉车都尉卢道䖍兄弟亦相率朝于行宫灵助以其州里卫护之由是朝士与诸卢相随免害者数十人荣入京师超拜光禄大夫封长子县开国伯食邑七百戸寻进爵爲公増邑通前千戸后从荣讨擒葛荣特除散骑常侍抚军将军幽州刺史又从大将军上党王天穆讨邢杲时幽州流民卢城人最爲兇捍遂令灵助兼尚书军前慰劳之事平而元颢入洛天穆渡河灵助先㑹尒朱荣于太行及将攻河内令灵助筮之灵助曰未时必克时已尚中士衆疲怠灵助曰时至矣荣鼔之将士腾跃即便克䧟及至北中荣攻城不获以时盛暑议欲且还以待秋凉庄帝诏灵助筮之灵助曰必当破贼诏曰何日灵助曰十八十九间果如其言车驾还宫领幽川大中正寻加征东将军増邑五百戸进爵爲燕郡公诏赠其父僧安爲幽州刺史寻兼尚书左仆射慰劳幽州流民于濮阳顿丘因率民北还与都督侯渊等讨葛荣余党韩娄灭之于蓟仍釐州务加车骑将军又爲幽并营安四州行台及尒朱荣死庄帝幽崩灵助本寒微一朝至此自谓方术堪能动衆又以尒朱有诛灭之兆灵助遂自号燕王车骑大将军开府义同三司大行台爲庄帝举义兵灵助驯养大鸟称爲已瑞妄説图谶言刘氏当王又云欲知避世入鸟村遂刻毡爲人象画桃木爲符书作诡道厌祝之法民多信之于时河西人纥豆陵歩藩举兵逼晋阳尔朱兆频战不利故灵助唱言尒朱自然当灭不须我兵由是幽瀛沧冀之民悉从之从之者夜悉举火爲号不举火者诸村共屠之以普泰元年三月率衆至博陵之安国城与叱列延庆侯渊尒朱羽生等战战败被擒斩于定州𫝊首洛阳支分其体初灵助每云三月末我必入定州尒朱亦必灭及将战灵助自筮之卦成不吉以手折筮弃之于地云此何知也寻见擒果以三月入定州而齐献武王以明年闰三月破西胡于韩陵山遂灭兆等永熙二年赠使持节散骑常侍都督幽瀛冀三州诸军事骠骑大将军尚书左仆射开府仪同三司幽州刺史谥曰恭子宗辉袭兴和中开府属齐受禅例降江式字法安陈留济阳人六世祖琼字孟琚晋冯翊太守善虫篆诂训永嘉大乱琼弃官西投张轨子孙因居凉土世传家业祖彊字文威太延五年凉州平内徙代京上书三十余法各有体例又献经史诸子千余卷由是擢拜中书博士卒赠敦煌太守父绍兴高允奏爲袐书郎掌国史二十余年以谨厚称卒于赵郡大守式少专家学数年之中常梦两人时相敎授及寤每有记识初拜司徒长史兼行参军检校御史寻除殄宼将军符节令以书文昭太后尊号谥册特除奉朝请仍符节令式篆体尤工洛京宫殿诸门板题皆式书也延昌三年三月式上表曰臣闻庖羲氏作而八卦列其画轩辕氏兴而龟䇿彰其彩古史仓颉览二象之爻观鸟兽之迹别创文字以代结绳用书契以维事宣之王庭则百工以叙载之方册则万品以明迄于三代厥体颇异虽依类取制未能悉殊仓氏矣故周礼八嵗入小学保氏敎国子以六书一曰指事二曰象形三曰谐声四曰㑹意五曰转注六曰假借盖是史颉之遗法也及宣王太史史籕着大篆十五篇与古文或同或异时人即谓之籕书至孔子定六经左丘明述春秋皆以古文厥意可得而言其后七国殊轨文字乖别暨秦兼天下丞相李斯乃奏蠲罢不合秦文者斯作仓颉篇中车府令赵高作爰厯篇太史令胡母敬作博学篇皆取史籕大篆或颇省改所谓小篆者也于是秦烧经书涤除旧典官狱繁多以趣约易始用隶书古文由此息矣隶书者始皇使下杜人程邈附于小篆所作也以邈徒隶即谓之隶书故秦有八体一曰大篆二曰小篆三曰刻符书四曰虫书五曰摹印六曰署书七曰殳书八曰隶书汉兴有尉律学复敎以籕书又习八体试之课最以爲尚书史吏民上书省字不正輙举劾焉又有草书莫知谁始考其书形虽无厥谊亦是一时之变通也孝宣时召通仓颉读者独张敞从之受凉州刺史杜邺沛人爰礼讲学大夫秦近亦能言之孝平时徴礼等百余人説文字于未央宫中以礼爲小学元士黄门侍郎扬雄採以作训纂篇及亡新居摄自以应运制作使大司空甄丰校文字之部颇改定古文时有六书一曰古文孔子壁中书也二曰竒字即古文而异者三曰篆书云小篆也四曰佐书秦隶书也五曰缪篆所以摹印也六曰鸟虫所以幡信也壁中书者鲁恭王坏孔子宅而得礼尚书春秋论语孝经也又北平侯张仓献春秋左氏𫝊书体与孔氏相类即前代之古文矣后汉郎中扶风曹喜号曰工篆小异斯法而甚精巧自是后学皆其法也又诏侍中贾逵修理旧文殊艺异术王敎一端茍有可以加于国者靡不悉集逵即汝南许慎古文学之师也后慎嗟时人之好竒叹儒俗之穿凿惋文毁于誉痛字败于訾更诡任情变乱于世故撰説文解字十五篇首一终亥各有部属包括六艺羣书之话评释百氏诸子之训天地山川草木鸟兽昆虫杂物竒怪珍异王制礼仪世间人事莫不毕载可谓类聚羣分杂而不越文质彬彬最可得而论也左中郎将陈留蔡邕採李斯曹喜之法爲古今杂形诏于太学立石碑刋载五经题书楷法多是邕书也后开鸿都书画竒能莫不云集于时诸方献篆无出邕者魏初博士清河张揖着埤仓广雅古今字诂究诸埤广缀拾遗漏増长事类抑亦于文爲益者然其字诂方之许慎篇古今体用或得或失矣陈留邯战淳亦与揖同时博古开艺特善仓雅许氏字指八体六书精究闲理有名于揖以书敎诸皇子又建三字石经于汉碑之西其文蔚炳三体复宣校之説文篆隶大同而古字少异又有京兆韦诞河东卫觊二家竝号能篆当时台观榜题宝器之铭悉是诞书咸𫝊之子孙世称其妙晋世义阳王典祠令任城吕忱表上字林六卷寻其况趣附託许慎说文而按偶章句隐别古籕竒惑之字文得正隶不差篆意也忱弟静别放故左校令李登声类之法作韵集五卷宫商龣徴羽各爲一篇而文字与兄便是鲁卫音读楚夏时有不同皇魏承百王之季绍五运之绪世易风移文字改变篆形谬错隶体失真俗学鄙习复加虚巧谈辩之士又以意説炫惑于时难以釐改故传曰以衆非非行正信哉得之于斯情矣乃曰追来爲归巧言爲辩小儿爲神虫爲蚕如斯甚衆皆不合孔氏古书史籕大篆许字説文石经三字也凡所关古莫不惆怅焉嗟夫文字者六艺之宗王敎之始前人所以垂今今人所以识古故曰本立而道生孔子曰必也正名乎又曰述而不作书曰予欲观古人之象皆言遵修旧史而不敢穿凿也臣六世祖琼家世陈留往晋之初与从父兄应元俱受学于卫觊古篆之法仓雅方言説文之谊当时竝收善誉而祖官至太子洗马出爲冯翊郡值洛阳之乱避地河西数世𫝊习斯业所以不坠也世祖太延中皇威西被牧犍内附臣亡祖文威杖䇿归国奉献五世𫝊掌之书古篆八体之法时蒙褒録叙列于儒林官班文省家号世业暨臣闇短识学庸薄渐渍家风有忝无显但逢时来恩出愿外每承泽云津厠霑漏润驱驰文阁参预史官题篆宫禁猥同上哲既竭愚短欲罢不能是以敢借六世之资奉遵祖考之训窃慕古人之轨企践儒门之辙辄求撰集古来文字以许慎説文爲主爰採孔氏尚书五经音注籕篇尔雅三仓凡将方言通俗文祖文宗埤仓广雅古今字诂三字石经字林韵集诸赋文字有六书之谊者皆以次类编联文无复重纠爲一部其古籕竒惑俗隶诸体咸使班于篆下各有区别诂训假借之谊佥随文而解音读楚夏之声竝逐字而注其所不知者则阙如也脱蒙遂许冀省百氏之观而同文字之域典书祕书所须之书乞垂敕给并学士五人尝习文字者助臣披览书生五人专令抄写侍中黄门国子祭酒一月一监评议疑隐庶无纰缪所撰名目伏听明㫖诏曰可如所请并就太常冀兼敎八书史也其有所须依请给之名目待书成重闻式于是撰集字书号曰古今文字凡四十卷大体依许字説文爲本上篆下隶又除宣威将军符玺郎寻加轻车将军正光中除骁骑将军兼着作佐郎正史中字四年卒赠右将军巴州刺史其书竟未能成式兄子征虏将军顺和亦工篆书先是太和中兖州人沈法㑹能隶书世宗之在东宫敕法㑹侍书已后隶迹见知于闾里者甚衆未有如崔浩之妙周澹京兆鄠人也爲人多方术尤善医药爲太医令太宗尝苦风头眩澹治得愈由此见宠位至特进赐爵成德侯神瑞二年京师饥朝议将迁都于邺澹与博士祭酒崔浩进计论不可之意太宗大然之曰唯此二人与朕意同也诏赐澹浩妾各一人御衣一袭绢五十匹绵五十斤泰常四年卒谥曰恭时有河南人隂贞家世爲医与澹竝受封爵清河李潭亦以善鍼见知子驴驹袭𫝊术延兴中位至散令李修字思祖本阳平舘陶人父亮少学医术未能精究世祖时奔刘义隆于彭城又就沙门僧坦研习衆方略尽其术针灸授药莫不有効徐兖之间多所救恤四方疾苦不逺千里竟徃从之亮大为㕔事以舍病人停车舆于下时有死者则就而棺殡亲徃弔视其仁厚若此累迁府参军督护本郡士门宿官咸相交昵车马金帛酬赉无赀修兄元孙随毕衆敬赴平城亦遵父业而不及以功赐爵义平子拜奉朝请修略与兄同晚入代京歴位中散令以功赐爵下蔡子迁给事中太和中常在禁内髙祖文明太后时有不豫修侍鍼药治多有效赏赐累加车服第宅号为鲜丽集诸学士及工书者百余人在东宫撰诸药方百余卷皆行于世先是咸阳公髙允虽年且百嵗而气力尚康髙祖文明太后时令修诊视之一旦奏言允脉竭气微大命无逺未㡬果亡迁洛为前军将军领太医令后数年卒赠威逺将军青州刺史子天授袭汶阳令医术又不逮父徐謇字成伯丹阳人家本东莞与兄文伯等皆善医药謇因至青州慕容白曜平东阳获之表送京师显祖欲验其所能乃置诸病人于幕中使謇隔而脉之深得病形兼知色候遂被宠遇为中散稍迁内侍长文明太后时问治方而不及李修之见任用也謇合和药剂攻救之验精妙于修而性甚祕忌承奉不得其意者虽贵为王公不为措疗也髙祖后知其能及迁洛稍加眷幸体小不平及所宠冯昭仪有疾皆令处治又除中散大夫转右军将军侍御师謇欲为髙祖合金丹致延年之法乃入居崧髙採营其物歴嵗无所成遂罢二十二年髙祖幸悬瓠其疾大渐乃驰驿召謇令水路赴行所一日一夜行数百里至诊省下治果有大验髙祖体少瘳内外称庆九月车驾发豫州次于汝濵乃大为謇设太官珍膳因集百官特坐謇于上席遍陈餚觞于前命左右宣謇救摄危笃振济之功宜加酬赉乃下诏曰夫神出无方形禀有碍忧喜乖适理必伤生朕览万几长钟革运思芒芒而无怠身忽忽以兴劳仲秋动痾心容顿竭气体羸瘠玉几在虑侍御师右军将军徐成伯驰轮大室进疗汝蕃方穷丹英药尽芝石诚术两输忠妙俱至乃令况劳胜愈笃疗克痊论勤语效实宜褒录昔晋武暴疾程和应増封辛疚数朝钱爵大坠况疾深于曩辰业难于畴日得不重加陟赏乎宜顺羣望钖以山河且其旧迳髙秩中暂解退比虽铨用犹未准旧量今事合显进可鸿胪卿金乡县开国伯食邑五百戸赐钱一万贯又诏曰钱府未充须以杂物绢二千匹杂物一百匹四十匹出御府谷二千斛奴婢十口马十匹一匹出骅骝牛十头所赐杂物奴婢牛马皆经内呈诸亲王咸阳王禧等各有别赉竝至千匹从行至邺髙祖犹自发动謇日夕左右明年从诣马圈髙祖疾势遂甚戚戚不怡每加切诮又欲加之鞭捶幸而获免髙祖崩謇随梓宫还洛謇常有药饵及吞服道符年垂八十鬓发不白力未多衰正始元年以老为光禄大夫加平北将军卒延昌初赠安东将军齐州刺史谥曰靖子践字景升小名灵宝袭爵歴官兖州平东府长史右中郎将建兴太守践弟知逺给事中成伯孙之才孝昌初为萧衍豫章王萧综北府主簿从综镇彭城综降其下僚属竝奔散之才因入国武定中大将军金紫光禄大夫昌安县开国侯王显字世荥阳平乐平人自言本东海郯人王朗之后也祖父延和中南奔居于鲁郊又居彭城伯父安上刘义隆时板行馆陶县世祖南讨安上弃县归命与父母俱徙平城例叙阳都子除广寗太守显父安道少与季亮同师俱学医药粗究其术而不及亮也安上还家乐平颇参士流显少歴本州从事虽以医术自通而明敏有决断才用初文昭皇太后之怀世宗也梦为日所逐化而为龙而绕后后寤而惊悸遂成心疾文明太后勑召徐謇及显等为后诊脉謇云是微风入藏宜进汤加针显云案三部脉非有心疾将是怀孕生男之象果如显言久之召补侍御师尚书仪曹郎号称干事世宗自幼有微疾久未差愈显摄疗有効因是稍蒙眄识又罢六辅之初显为领军于烈间通规䇿颇有宻功累迁游撃将军拜延尉少卿仍在侍御营进御药出入禁内乞临本州世宗曽许之积年未授因是声问𫝊于逺近显每语人言时㫖已决必为刺史遂除平北将军相州刺史寻诏驰驿还京复掌药又遣还州元愉作逆显讨之不利入除太府卿御史中尉显前后歴职所在着称纠折庶狱究其姦回出内惜慎忧国如家及领宪台多所弹劾百寮肃然又以中尉属官不悉称职讽求更换诏委改选务尽才能而显所举或有请属未皆得人于是衆口諠譁声望致损后世宗诏显撰药方三十五卷班布天下以疗诸疾东宫既建以为太子詹事委任甚厚世宗每幸东宫显常近侍出入禁中仍奉医药赏赐累加为立馆宇宠振当时延昌二年秋以营疗之功封卫南伯四年正月世宗夜崩肃宗践祚显参奉玺䇿随从临哭微为忧惧显既蒙任遇兼为法官恃势使威为时所疾朝宰託以侍疗无效执之禁中诏削爵位临执唿寃直合以刀镮撞其掖下伤中吐血至右卫府一宿死始显布衣为诸生有沙门相显后当富贵诫其勿为吏官吏官必败由是世宗时或欲令其遂摄吏部每殷勤避之及世宗崩肃宗夜即位受玺册于仪须兼太尉乃吏部仓卒百官不具以显兼吏部行事矣崔彧字文若清河东武城人父勲之字宁国位夫司马外兵郎赠通直郎彧与兄相如俱自南入国相如以才学知名早卒彧少尝诣青川逢隠逸沙门敎以素问九卷及甲乙遂善医术中山王英子略曽病王显等不能疗彧针之抽针即愈后位冀州别驾累迁宁逺将军性仁恕见疾苦好与治之广敎门生令多救疗其弟子清河赵约勃海郝文法之徒咸亦有名彧子景哲豪率亦以医术知名为太中大夫司徒长史蒋少游乐安博昌人也慕容白曜之平东阳见俘入于平城充平齐戸后配云中为兵性机巧颇能画刻有文思吟咏之际时有短篇遂留寄平城以慵写书为业而名犹在镇后被召爲中书写书生与髙聪俱依髙允允爱其文用遂竝荐之与聪俱补中书博士自在中书恒庇李沖兄弟子姪之门始北方不悉青州蒋族或谓少游本非人士又少游微因工艺自逹是以公私人望不至相重唯髙允李沖曲为体练由少游舅氏崔光与李沖从叔衍对门婚姻也髙祖文明太后常因宻宴谓百官曰本谓少游作师耳髙允老公乃言其人士眷识如此然犹骤被引命屑屑禁闼以规矩刻缋为务因此大蒙恩钖超等备位而亦不迁陟也及诏尚书李沖与冯诞游明根髙闾等议定衣冠于禁中少游巧思令主其事亦访于刘昶二意相乖时致诤竞积六载乃成始班赐百官冠服之成少游有效焉后于平城将营太庙太极殿遣少游乗𫝊诣洛量凖魏晋基趾后为散骑侍郎副李彪使江南髙祖修船乘以其多有思力除都水使者迁前将军兼将作大匠仍领水池湖泛戏舟檝之具及华林殿沼修旧増新改作金墉门楼皆所措意号为妍美虽有文藻而不得伸其才用恒以剞劂绳尺碎剧怱怱徙倚园湖城殿之侧识者为之叹慨而乃坦尔为己任不告疲耻又兼太常少卿都水如故景明二年卒赠龙骧将军青州刺史谥曰质有文集十卷余少游又为太极立模范与董尔王遇等参建之皆未成而卒初髙宗时郭善明甚机巧北京宫殿多其制作髙祖时青州刺史侯文和亦以巧闻为要舟水中立射滑稽多智辞説无端尤善浅俗委巷之语至可翫笑位乐陵济南二郡太守世宗肃宗时豫州人栁俭殿中将军关文备郭安兴竝机巧洛中制永宁寺九层佛图安兴为匠也髙祖时有范寗儿者善围碁曽与李彪使萧赜赜令江南上品王抗与寗儿制胜而还又有浮阳髙光宗善樗蒲赵国李幼序洛阳丘何奴竝工握槊此盖胡戏近入中国云胡王有弟一人遇罪将杀之弟从狱中为此戏以上之意言孤则易死也世宗以后大盛于时史臣曰隂阳卜祝之事圣哲之敎存焉虽不可以专亦不可得而废也狥于是者不能无非厚于利者必有其害诗书礼乐所失也鲜故先王重其徳方术伎巧所失也深故徃哲轻其艺夫能通方术而不诡于俗习技巧而必蹈于礼者几于大雅君子故昔之通贤所以戒乎妄作晁崇张渊王早殷绍耿元刘灵助皆术艺之士也观其占候卜筮推歩盈虚通幽洞微近知鬼神之情状周澹李修徐謇王显崔彧方药特妙各一时之美也蒋少游以剞劂见知没其学思艺成为下其近是乎魏书卷九十一卷九十一考证魏书卷九十一考证列传第七十九此卷王显以前魏收旧书崔彧蒋少游𫝊全出北史及小史史臣论亦取北史艺术𫝊论而北史全用周隋书艺术𫝊论张渊传爰及王良注王良九方湮之子庄子作九方歅江式传三曰谐声谐监本讹形各本同今改正魏书卷九十一考证魏书卷九十二钦定四库全书魏书卷九十二齐魏收撰列传列女第八十崔览妻封氏封卓妻刘氏魏溥妻房氏胡长命妻张氏平原女子孙氏房爱亲妻崔氏泾州贞氏兕先氏姚氏妇杨氏张洪祁妻刘氏董景起妻张氏阳尼妻髙氏史映周妻耿氏任城国太妃孟氏茍金龙妻刘氏卢𤣥礼妻李氏河东孝女姚氏刁思遵妻鲁氏夫妇人之事存于织絍组紃酒浆醯醢而已至如嫫训轩宫娥成舜业涂山三母克昌二邦殆非匹妇之谓也若乃明识列操文辩兼该声自闺庭号显列国子政集之于前元凯编之于后随时缀録代不乏人今书魏世可知者为列女传中书侍郎清河崔览妻封氏勃海人散骑常侍恺女也有才识聪辩彊记多所究知于时妇人莫能及李敷公孙文叔虽已贵重近世故事有所不达皆就而谘请焉渤海封卓妻彭城刘氏女也成婚一夕卓官于京师后以事伏法刘氏在家忽然梦想知卓已死哀泣不辍诸嫂喻之不止经旬凶问果至遂愤叹而死时人比之秦嘉妻中书令髙允念其义髙而名不着为之诗曰两仪正位人伦肈甄爰制夫妇统业承先虽曰异族气犹自然生则同室终契黄泉封生令达卓为时彦内协黄中外兼三变谁能作配克应其选实有华宗挺生淑媛京野势殊山川乖互乃奉王命载驰在路公务既𢎞私义获着因媒致币遘止一暮率我初冠眷彼弱笄形由礼比情以趣谐忻愿难常影迹易乖悠悠言迈戚戚长懐时值险屯横离尘网伏锧就刑身分土壤千里虽遐应如影响良嫔洞感发于梦想仰惟亲命俯寻嘉好谁谓㑹浅义深情到毕志守穷誓不二醮何以验之殒身是効人之处世孰不厚生必存于义所重则轻结忿钟心甘就幽冥永捐堂宇长辞母兄茫茫中野翳翳孤邱葛虆寘蒙荆棘四周理茍不昧神必俱游异哉贞妇旷世靡俦鉅鹿魏溥妻常山房氏女也父堪慕容垂贵乡太守房氏婉顺髙眀幼有烈操年十六而溥遇病且卒顾谓之曰人生如白驹过隙死不足恨但夙心徃志不闻于没世矣良痛母老家贫供奉无寄赤子蒙眇血祀孤危所以抱怨于黄墟耳房垂泣而对曰幸承先人余训出事君子义在自毕有志不从命也夫人在堂稚子襁褓顾当以身少相感长徃之恨俄而溥卒及大敛房氏操刀割左耳投之棺中仍曰鬼神有知相期泉壤流血滂然助䘮者咸皆哀惧姑刘氏辍哭而谓曰新妇何至于此房对曰新妇少年不幸实虑父母未量至情觊持此自誓耳闻知者莫不感怆于时子缉生未十旬鞠育于后房之内未曽出门遂终身不听丝竹不预座席缉年十二房父母仍存于是归宁父兄尚有异议缉窃闻之以启母房命驾绐云他行因而遂归其家弗知之也行数十里方觉兄弟来追房哀叹而不反其执意如此训导一子有母仪法度缉所交游有名胜者则身具酒饭有不及已者辄屏卧不餐须其悔谢乃食善诱严训类皆如是年六十五而终缉事在序𫝊缉子悦为济隂太守吏民立碑颂德金紫光禄大夫髙闾为其文序云祖母房年在弱笄艰贞守志秉恭妻之操着自毁之诚又颂曰爰及处士遘疾夙凋伉俪秉志识茂行髙残形显操誓敦乆要诞兹令𦙍幽感乃昭溥未仕而卒故云处士焉乐部郎胡长命妻张氏事姑王氏甚谨太安中京师禁酒张以姑老且患私为醖之为有司所纠王氏诣曹自告曰老病须酒在家私酿王所为也张氏曰姑老抱患张主家事姑不知酿其罪在张主司疑其罪不知所处平原王陆丽以状奏髙宗义而赦之平原鄃县女子孙氏男玉者夫为灵县民所杀追执讐人男玉欲自杀之其弟止而不听男玉曰女人出适以夫为天当亲自复雪云何假人之手遂以杖殴杀之有司处死以闻显祖诏曰男玉重节轻身以义犯法縁情定罪理在可原其特恕之清河房爱亲妻崔氏者司郡崔元孙之女性严眀髙尚歴览书𫝊多所闻知子景伯景光崔氏亲授经义学行修眀竝为当世名士景伯为清河太守每有疑狱常先请焉贝丘民列子不孝吏欲案之景伯为之悲伤入白其母母曰吾闻闻不如见山民未见礼敎何足责哉但唿其母来吾与之同居其子置汝左右令其见汝事吾或应自改景伯遂召其母崔氏处之于榻与之共食景伯为之温凊其子侍立堂下未及旬日悔过求还崔氏曰此虽颜慙未知心愧且可置之凡经二十余日其子叩头流血其母涕泣乞还然后听之终以孝闻其识度厉物如此竟以寿终泾州贞女兕先氏许嫁彭老生为妻娉币既毕未及成礼兕先率行贞淑居贫常自舂汲以养父母老生輙徃逼之女曰与君礼命虽毕二门多故未及相见何由不禀父母擅见陵辱若茍行非礼正可身死耳遂不肯从老生怒而刺杀之取其衣服女尚能言临死谓老生曰生身何罪与君相遇我所以执节自固者宁更有所邀正欲奉给君耳今反为君所杀若魂灵有知自当相报言终而絶老生持女珠璎至其叔宅以告叔叔曰此是汝妇奈何杀之天不祐汝遂执送官太和七年有司劾以死罪诏曰老生不仁侵陵贞淑原其彊暴便可戮之而女守礼履节没身不改虽处草莱行合古迹宜赐美名以显风操其摽墓旌善号曰贞女姚氏妇杨氏者阉人苻承祖姨也家贫无产业及承祖为文眀太后所宠贵亲姻皆求利润唯杨独不欲常谓其姊曰姊虽有一时之荣不若妹有无忧之乐姊每遗其衣服多不受彊与之则云我夫家世贫好衣美服则使人不安与之奴婢则云我家无食不能供给终不肯受常着破衣自执劳事时受其衣服多不着宻埋之设有着者汚之而后服承祖每见其寒悴深恨其母谓不供给之乃启其母曰今承祖一身何所乏少而使姨如是母具以语之承祖乃遣人乗车徃迎之则厉志不起遣人彊舁于车上则大哭言尔欲杀我也由是苻家内外皆号为痴姨及承祖败有司执其二姨至殿庭一姨致法以姚氏妇衣裳敝陋特免其罪其识机虽吕亦不过也荥阳京县人张洪祁妻刘氏年十七夫亡遗腹生子三嵗又没其舅姑年老朝夕奉养率礼无违兄矜其少寡欲夺而嫁之刘氏自誓弗许以终其身陈留董景起妻张氏景起早亡张时年十六痛夫少䘮哀伤过礼形容毁顿永不沐浴疏食长斋又无儿息独守贞操期以阖棺乡曲髙之终见摽异渔阳太守阳尼妻髙氏渤海人学识有文才髙祖勑令入侍后宫幽后表启悉其辞也荥阳史映周妻同郡耿氏女年十七适于映周太和二十三年映周卒耿氏恐父母夺其志因葬映周哀哭而殒见者莫不悲叹属大使观风以状具上诏摽牓门闾任城国太妃孟氏鉅鹿人尚书令任城王澄之母澄为扬州之日率衆出讨于后贼帅姜庆真隂结逆党袭陷罗城长史韦纉仓卒失图计无所出孟乃勒兵登陴先守要便激厉文武安尉新旧劝以赏罚喻之逆顺于是咸有奋志亲自廵守不避矢石贼不能克卒以全城澄以状表闻属世祖崩事寝灵太后令曰鸿功盛美实宜垂之永年乃勑有司树碑旌美茍金龙妻刘氏平原人也廷尉少卿刘叔宗之姊世宗时金龙为梓潼太守郡带关城戍主萧衍遣衆攻围值金龙疾病不堪部分衆甚危惧刘遂率厉城民修理战具一夜悉成拒战百有余日兵士死伤过半戍副髙景隂图叛逆刘斩之及其党与数十人自余将士分衣减食劳逸必同莫不畏而怀之井在外城寻为贼陷城中絶水渴死者多刘乃集诸长幼喻以忠节遂相率告诉于天俱时号呌俄而澍雨刘命出公私布绢及至衣服悬之城中绞而取水所有杂器悉储之于是人心益固㑹益州刺史傅䜿眼将至贼乃退散䜿眼叹异具状奏闻世宗嘉之正光中赏平昌县开国子邑二百戸授子庆珍又得二子出身庆珍卒子纯陁袭齐受禅爵例降庆珍弟孚武定末仪同开府司马贞孝女宗者赵郡栢人人赵郡太守李叔允之女范阳卢元礼之妻性至孝闻于州里父卒号恸㡬絶者数四頼母崔氏慰勉之得全三年之中形骸销瘠非人扶不起及归夫氏与母分隔便饮食日损涕泣不絶日就羸笃卢氏合家慰喻不解因遣归宁还家乃复故如此者八九焉后元礼卒李追亡抚存礼无违者事姑以孝谨着母崔以神龟元年终于洛阳凶问初到举声恸絶一宿乃苏水浆不入口者六日其姑虑其不济亲送奔䘮而气力危殆自范阳向洛八旬方达攀榇号踊遂卒有司以状闻诏曰孔子称毁不灭性盖为其废养絶类也李既非嫡子而孝不胜哀虽乖俯就而志厉义逺若不加旌异则无以劝引浇浮可追号曰贞孝女宗易其里为孝德里标李卢二门以惇风俗河东姚氏女字女胜少䘮父无兄弟母怜而守养年六七嵗便有孝性人言其父者闻輙垂泣隣伍异之正光中母死女胜年十五哭泣不絶声水浆不入口者数日不胜哀遂死太守崔游申请为营墓立碑自为制文表其门闾比之曹娥改其里曰上虞里墓在郡城东六里大道北至今名为孝女冡荥阳刁思遵妻鲁氏女也始笄为思遵所娉未踰月而思遵亡其家矜其少寡许嫁已定鲁闻之以死自誓父母不达其志遂经郡诉称刁氏吝䕶寡女不使归宁鲁乃与老姑徒歩诣司徒府自告情状普泰初有司闻奏废帝诏曰贞夫节妇古今同尚可令本司依式标牓史臣曰魏书卷九十二卷九十二考证魏书卷九十二考证魏书卷九十二魏收书不全魏溥妻房氏𫝊所以抱怨于黄墟耳墟北史作垆黄垆黄泉也若黄墟乃地名缉事在序𫝊缉子悦为济隂太守按本书列传自序魏悦即收之祖也今据此传悦为缉之子溥之孙而列传自序则云彦子歆歆子悦位济隂太守窃谓收自纪其髙曽之名不应两传逈异殆序传本阙亦后人所补故舛讹若此耶魏书卷九十二考证魏书卷九十三钦定四库全书魏书卷九十三齐魏收撰列传恩倖第八十一王叡王仲兴㓂勐赵修茹皓赵邕侯刚郑俨徐纥夫令色巧言矫情饰貌邀眄睐之利射咳唾之私此盖茍进之常也故甚者刑身瀹子其次舐痔尝痈况乃散金秦货输钱汉爵又何怪哉若夫地穷尊贵嗜欲所攻圣达其犹病诸中庸固不能免男女性态其揆斯一二代之亡皆是物也据天下之图持海内之命顾指如意髙下在心此乃夏桀殷纣䘮二邦秦母吕雉秽两国也魏世王叡幸太和之初郑俨宠孝昌之季主幼于前君稚于后乘间宣淫殆无忌畏树列朋党蔽塞天聪髙祖眀圣外彰人神系仰御之有术宗社弗坠肃宗不言垂拱潜济罕方六合淆然至于陨覆且承颜色窃光宠势等秋风气同夏日亦何世而不有哉此周旦所以诫其朋诗人是为疾羣小也太宗时王车之徒虽云幸念皆宣力夷险诚效兼存未如赵脩等出于近习趋走之地坐擅威刑势倾都鄙得之非道君子所以贱之书其变态备祸福之由焉王叡字洛诚自云太原晋阳人也六世祖横张轨参军晋乱子孙因居于武威姑臧父桥字法生解天文卜筮凉州平入京家贫以术自给歴仕终于侍御中散天安初卒赠平逺将军凉州刺史显美侯谥曰敬叡少传父业而姿貌伟丽恭宗之在东宫见而竒之兴安初擢为太卜中散稍迁为令领太史承眀元年文眀太后临朝叡因縁见幸超迁给事中俄而为散骑常侍侍中吏部尚书赐爵太原公于是内参机宻外豫政事爱宠日隆朝士慑惮焉太和二年髙祖及文眀太后率百僚与诸方客临虎圈有逸虎登门阁道几至御座左右侍御皆惊靡叡独执㦸御之虎乃退去故亲任转重三年春诏叡与东阳王丕同入八议永受复除四年迁尚书令进爵中山王加镇东大将军置王官二十二人中书侍郎郑羲为傅郎中令以下皆当时名士又拜叡妻丁氏为妃及沙门法秀谋逆事发多所牵引叡曰与其杀不辜宁赦有罪宜枭斩首恶余从疑赦不亦善乎髙祖从之得免者千余人叡出入帷幄太后宻赐珍玩缯綵人莫能知率常以夜帷车载徃阉官防致前后巨万不可胜数加以田园奴婢牛马杂畜并尽良美大臣及左右因是以受赉钖外示不私所费又以万计及疾病髙祖太后每亲视疾侍官省问相望于道及疾笃上疏曰臣闻忠于事君者节义着于临终孝于奉亲者淳诚表于垂没故孔眀卒军不忘全蜀之计曽参疾甚情存善言之益虽则庸昧敢忘景行臣荷天地覆载之恩蒙大造生成之德渐风训于华年服道敎于弱冠濯缨清朝垂周三纪受先帝非分之眷叨陛下殊常之宠遂乃齐迹功旧内侍帷幄爵列诸王位班上等从容闻道与知国政诚思竭尽力命以报所受不谓事与心违忽婴重疾每屈舆驾亲临问之荣洽生平惠流身后犬马之诚衔佩罔极今所病遂笃虑必不起延首阙庭鲠恋终日仰恃皇造宿眷之隆敢陈愚昧管窥之见臣闻为治之要其略有五一者慎刑罚二者任贤能三者亲忠信四者逺谗佞五者行黜陟夫刑罚眀则姦宄息贤能用则功绩着亲忠信则视聼审逺谗佞则疑间絶黜陟行则贪叨改是以钦恤惟刑载在唐典知人则哲唯帝所难周书垂好德之文汉史列防姦之论考省幽眀先王大典又八表既广逺近事殊抚荒裔宜待之以寛信绥华甸宜惠之以眀简哀恤孤独赈施困穷录功旧赦小罪轻徭役薄赋敛修福业禁淫祀愿听政余暇赐垂覧察使子囊之诚重申于当世将坠之志获用于眀时寻薨时年四十八髙祖文眀太后亲临哀恸赐温眀袐器宕昌公王遇监䕶䘮事赠卫大将军太宰并州牧谥曰宣王内侍长董丑奴营坟墓将葬于城东髙祖登城楼以望之京都文士为作哀诗及诔者百余人乃诏为叡立祀于都南二十里大道右起庙以时祭荐并立碑铭置守祀五家又诏褒叡图其捍虎状于诸殿命髙允为之讃京都士女謟称叡美造新声而絃歌之名曰中山王乐诏班乐府合乐奏之初叡女妻李沖兄子延賔次女又适赵国李恢子华女之将行也先入宫中其礼略如公主王女之仪太后亲御太华殿寝其女于别帐叡与张祐侍坐叡所亲及两李家丈夫妇人列于东西廊下及车引太后送过中路时人窃谓天子太后嫁女叡之葬也假亲姻义旧衰绖缟冠送丧者千余人皆举声恸泣以要荣利时谓之义孝叡既贵乃言家本太原晋阳遂移属焉故其兄弟封爵多以并州郡县薨后重赠叡父桥侍中征西将军左光禄大夫仪同三司武威王谥曰定追䇿叡母贾氏为妃立碑于墓左父子并葬城东相去里余迁洛后更徙葬太原晋阳子袭字元孙年十四以父任擢为中散仍总中部叡薨髙祖诏袭代领都曹为尚书令领吏部曹中部如其品职依典承袭文眀太后令曰都曹尚书曹百寮之首民所具瞻袭年少智思未周其都曹尚书令可权记使闲习政事后用不晚终太后世宠念如初袭王爵例降为公太后崩后袭仍在髙祖左右然礼遇稍薄不复关与时事久之出为镇西将军秦州刺史又转并州刺史十七年舆驾诣洛路幸其治供帐粗办境内清静髙祖颇嘉之而民庶多为立铭置于大路虚相称美或曰袭所敎也髙祖闻而问之对不以实因是面被责让尚书奏免其官诏唯降号二等二十年以事为中尉所纠会赦免语在常景传景眀二年卒赠平南将军豫州刺史谥曰质子忻袭爵为太尉汝南王悦记室参军建义初河隂遇害赠散骑常侍安北将军肆州刺史谥曰穆子子暄袭爵武定末齐州骠骑府功曹参军齐受禅例降忻弟诞字永安龙骧将军正平太守亦于河隂遇害赠抚军将军并州刺史子希云举秀才早亡诞弟殖字永兴司空城局参军子祖干司徒行参军并州刺史殖弟永业司空参军事袭弟椿字元寿少以父任拜祕书中散寻以父忧去职后除羽林监谒者仆射母䘮解任正始初拜中散出为太原太守加镇逺将军坐事免椿僮仆千余园宅华广声妓自适无乏于时或有劝椿仕者椿笑而不答雅有巧思凡所营制可为后法由是正光中元义将营眀堂辟雍欲征椿为将作大匠椿闻而以疾固辞孝昌中尔朱荣既据并肆以汾州胡逆表加椿征虏将军都督尉劳汾胡汾胡与椿比州服其声望所在降下事宁授右将军太原太守以预立庄帝之劳封辽阳县开国子食邑三百户寻转封真定县开国侯食邑七百户除持节本将军华州刺史寻转使持节散骑常侍殷州刺史元晔立除都官尚书固辞不拜永熈中行冀州事寻除使持节散骑常侍车骑将军瀛州刺史时有风雹之变诏书广访谠言椿乃上疏曰伏奉诏书以风雹厉威上动天睠访谠辞于百辟诏舆诵于四海宸𠂻恳切备在丝纶祗承兢感心焉靡庴伏惟陛下启箓应期驭育万物承缀旒之艰运纂纤丝之危绪忘餐日昃求衣未眀俾上帝下临愍兹荼蓼永济沟壑而沧浪降戾作害中秋上帝照临义不虚变窃惟风为号令皇天所以示威雹者气激隂阳有所交诤殆行令殊节舒急失中之所致也昔澍雨千里实縁敎祀之诚炎精三舍宁非善言之力谴不空发征岂谬应谁谓葢髙实符人事伏愿陛下留心曲览垂神逺察礼贤登士博举审官擢申滞怨振穷省役使夫滋水没川之彦毕居朝右仪表丹青之位未或虚加圜土絶五毒之民揆日息千门之费巖巖廊署无不遇之士忪忪惸独荷酒帛之恩则物见昭苏人知休泰徐奏薰风之曲无论鸿鴈之歌岂不天人幸甚鬼神咸忭椿性严察下不容姦所在吏民畏之重足天平末更满还乡初椿于宅构起厅事极为髙壮时人忽云此乃太原王宅岂是王太原宅椿徃为本郡世皆唿为王太原未几尔朱荣居椿之宅荣封太原王焉至于齐献武王之居晋阳覇朝所在人士辐凑椿礼敬亲知多所拯接后以老病遂辞疾客居赵郡之西鲤鱼祠山兴和二年春卒时年六十二赠使持节都督冀瀛二州军事骠骑大将军尚书左仆射太尉公冀州刺史谥曰文恭及葬齐献武王亲自弔送椿妻鉅鹿魏悦之次女眀达有逺操多识徃行前言随夫在华州兄子建在洛遇患闻而星夜驰赴肤容亏损亲类叹尚之尔朱荣妻北乡郡长公主深所礼敬永安中诏以为南和县君内足于财不以华饰为意抚兄子牧情同已子存拯亲类所在周洽椿名位终始魏有力焉元象中卒赠鉅鹿郡君椿无子以兄孙叔眀为后叔眀太尉参军事仪同开府祭酒死于晋阳无子以弟子暄子为后叡弟谌字厚诚为给事中安南将军祠部尚书赐爵上党公加散骑常侍领太史事例降为侯迁太常卿出为持节安东将军兖州刺史还除光禄大夫卒于官赠帛五十匹子翔字元鳯少以聪敏循良诏充内侍自太和初与李沖等奏决庻事迄于十六年赏赐前后累千万是时政事多决于文眀太后后好细察而翔恭谨慎宻甚被知任迁洛兼给事黄门侍郎尚书左丞袭爵迁辅国将军太府少卿出为济州刺史卒赠大将军肆州刺史子超袭超字和善奉朝请并州治中超爱好人物轻财重义性豪华能自奉养每食必穷水陆之味年三十四卒子景览袭武定中卫将军右光禄大夫齐受禅例降景览弟景招开府集曹参军超弟穆字思泰元象中上党太守卒穆弟绰字思和员外散骑侍郎上党王天穆以为北道行台郎中尒朱荣代天穆为大行台仍为吏部郎以预奉庄帝之勲封猗氏县开国侯邑五百户永安末除征西将军豳州刺史不之任元晔立转除骠骑大将军并州刺史兴和中卒绰弟爽司徒中兵参军谌弟魏诚为东宫学生拜给事中赐爵中都侯加龙骧将军卒赠安南将军冀州刺史谥曰恭子静字元安少有公干拜中散袭爵例降为伯除员外郎羽林监兼尚书郎以眀法除廷尉评转游击将军加冠军将军岐州刺史赵郡王谧虐害城民怨叛诏静以驿慰喻咸即降下以奉使称㫖赐帛五百匹除赵郡太守以母老固辞不拜又授征虏将军廷尉少卿有当官之称坐公事左迁中散大夫以母忧去职孝昌初诏兼廷尉卿寻行定州事并固辞不起二年夏除长兼廷尉卿寻行定州事至冬病卒年五十七赠抚军将军并州刺史谥曰贞无子以从子伯豫为后伯豫袭爵武定中冀州开府録事参军齐受禅例降魏诚弟亮字平诚承眀初擢为中散告沙门法秀反迁冠军将军赐爵永宁侯加给事中出为安西将军泰州刺史后转陜州刺史坐事免卒于家亮子洪寿早卒子元景正光中许复先爵降为伯卒无子洪寿弟嶷字安寿除奉朝请稍迁中散大夫以疾归乡里遂移居上党年七十一卒子夷字景预有文才少工诗咏知名于世未官而卒叡叔隆保冠军将军姑臧侯卒追赠安东将军并州刺史鉅鹿公谥曰靖王仲兴赵郡南栾人也父天徳起自细微至殿中尚书仲兴幼而端谨以父任早给事左右太和中殿内侍御中散武骑侍郎给事中出入禁内十余年转冗从仆射犹参宻近为齐帅从驾征新野有功除折冲将军屯骑校尉又命率千余骑破贼于邓城除振威将军越骑校尉赐帛千匹髙祖于马圈自不豫大渐迄于崩仲兴颇预侍䕶达鲁阳世宗即位转左中郎将仍齐帅及帝亲政与赵修并见宠任迁光禄大夫领武卫将军仲兴虽与脩并而畏慎自退不若脩之倨傲无礼咸阳王禧之出奔也当时上下微为骇震世宗于干脯山追仲兴驰入金墉城安慰后与领军于劲共参机要因自理马圈侍疾及入金墉之功乞同元赏遂封上党郡开国公食邑二千户自拜武卫及受封之日车驾每临飨其宅世宗游幸仲兴常侍从不离左右外事得径以闻百寮亦耸体而承望焉兄可久以仲兴故自散爵为徐州征虏府长史带彭城太守仲兴世居赵郡自以寒微云旧出京兆覇城故为雍州大中正尚书后以仲兴开国公赏报过优北海王详尝面启奏请降减事久不决可久在徐州恃仲兴宠势轻侮司马梁郡太守李长寿遂至忿诤彭城诸沙门共相和解未㡬复有所竞可久乃令僮仆邀殴长寿遂折其胁州以表闻北海王详因百寮朝集厉色大言曰徐州名藩先帝所重朝廷云何简用上佐遂令致此纷纭以彻荒外岂不为国丑辱也衆亦莫有应者仲兴是后渐疎不得径入左右世宗乃下诏夺其封邑出除平北将军并州刺史卒赠安东将军青州刺史宼勐上谷人也祖父平城勐少以姿干充虎贲稍迁羽林中郎从髙祖征南阳以撃贼不进免官世宗践位复叙用爱其膂力置之左右为千牛备身歴转遂至武卫将军出入禁中无所拘忌自以上谷宼氏得补燕州大中正而不能甄别士庶也家渐富侈宅宇髙华妾𨽻充溢微荣弟姪然不及茹皓仲兴也卒赠平北将军燕州刺史赵脩字景业赵郡房子人父惠安后名谧都曹史积劳补阳武令脩贵追赠威烈将军本郡太守及葬复赠龙骧将军定州刺史脩本给事东宫为白衣左右颇有膂力世宗践阼仍充禁侍爱遇日隆然天性闇塞不闲书疏是故不参文墨世宗亲政旬月之间频有转授歴员外通直散骑常侍镇东将军光禄卿每受除设宴世宗亲幸其宅诸王公卿士百寮悉从世宗亲见其母脩能剧饮至于逼劝觞爵虽北海王详广阳王嘉等皆亦不免必致困乱每适郊庙脩常骖陪出入华林恒乘马至于禁内咸阳王禧诛其家财货多赐髙肇及脩脩之葬父也百寮自王公以下无不弔祭酒犊祭奠之具填塞门街于京师为制碑铭石兽石柱皆发民车牛传致本县财用之费悉自公家凶吉车乘将百两道路供给亦皆出官时将马射世宗留脩过之帝如射宫脩又骖乗辂车旒竿触东门而折脩恐不逮葬日驿赴窆期左右求从及特遣者数十人脩道路嬉戏殆无慼容或与賔客姦掠妇女倮观从者噂喧譁诟詈无节莫不畏而恶之是年又为脩广増宅舎多所并兼洞门髙堂房庑周博崇丽拟于诸王其四面隣居赂入其地者侯天盛兄弟越次出补长史大郡脩起自财伍暴致富贵奢慠无礼物情所疾因其在外左右或讽纠其罪自其葬父还也旧宠少薄初王显祗附于脩后因忿䦧宻伺其过规陷戮之而脩过短都不悛防显积其前后愆咎列脩葬父时路中淫乱不轨又云与长安人赵僧谋匿玉印事髙肇甄琛等构成其罪乃宻以闻始琛及李冯等曲事于脩无所不至惧相连及争共纠擿助攻治之遂乃诏曰小人难育朽棘不彫长恶不悛岂容抚养散骑常侍镇东将军领扈左右赵脩昔在东朝选充台皂幼所经见长难遗之故纂业之初仍引西禁虽地微器陋非所宜採然识早念生遂陞名级自蒙洗濯兇昏日甚骤佞荐憍恩加轻慢不识人伦之体不悟深浅之方陵猎王侯轻卿相门賔巷士拜叩不接嚣气豪心仍怀鄙塞比听葬父侈暴继闻居京造宅残虐徒旅又广张形势妄生矫托与雍州人赵僧等隂相传纳许受玉印不轨不物日月滋甚朕犹愍其宿隶每加覆护而擅威㺯势侏张不已法家耳目并求宪网虽欲舍之辟实难爽然楚履既坠江君徘徊钟牛一声东向改衅脩虽小人承侍在昔极辟之奏欲加未忍可鞭之一百徙敦煌为兵其家宅作徒即仰停罢所亲在内者悉令出禁朕昧于处物育兹豺虎顾寻徃谬有愧臣民便可时勑申没以谢朝野是日脩诣领军于劲第与之樗蒲筹未及毕而羽林数人相续而至称诏唿之脩惊起随出路中执引脩马诣领军府琛与显监决其罚先具问事有力者五人更迭鞭之占令必死㫖决百鞭其实三百脩素肥壮腰皆博硕堪忍楚毒了不转动鞭讫即召驿马促之令发出城西门不自胜举縳置鞍中急驱驰之其母妻追随不得与语行八十里乃死初于后之入脩之力也脩死后领军于劲犹追感旧意经恤其家自余朝士昔相宗承者悉弃絶之示已之疎逺焉茹皓字禽竒旧吴人也父让之本名要随刘骏巴陵王休若为将至彭城是时南土饥乱遂寓居淮阳上党皓年十五六为县金曹吏有姿貌谨惠南徐州刺史沈陵见而善之自随入洛阳举充髙祖白衣左右世宗践祚皓侍直禁中稍被宠接世宗尝拜山陵路中欲引与同车皓奋衣将昇黄门侍郎元匡切諌乃止及世宗亲政皓眷赉日隆又以马圈之劳当拟补员外将军时赵脩亦被幸妬害之求出皓为外守皓亦虑见危祸不乐内官遂超授濮阳太守加厉威将军其父因皓讼理旧勲先除兖州扬平太守赐以子爵父子剖符名邦郡境相接皓忻然于去内不以疎外为慼及赵脩等败竟获全免虽起微细为守乃清简寡事世宗幸邺讲武皓启求朝趋解郡授左中郎将领直阁宠待如前皓既宦达自云本出鴈门鴈门人謟附者乃因荐皓于司徒请为肆州大中正府省以闻诏特依许迁骁骑将军领华林诸作皓性微工巧多所兴立为山于天渊池西採掘北邙及南山佳石徙竹汝颍罗莳其间经构楼馆列于上下树草栽木颇有野致世宗心悦之以时临幸迁冠军将军仍骁骑将军皓贵宠日升关与政事太傅北海王详以下咸祗惮附之皓弟年尚二十擢补员外郎皓娶仆射髙肇从妹于世宗为从母迎纳之日详请诣之礼以马物皓又为弟聘安丰王延明妹延明耻非旧流不许详劝彊之云欲覔官职如何不与茹皓婚姻也延明乃从焉皓颇敏慧折节下人而濳自经营隂有纳受货产盈积起宅宫西朝贵弗之及也是时世宗虽亲万务皓率常居内留宿不还传可门下奏事未㡬转光禄少卿意殊不已方欲陈马圈从先帝之劳更希进举初脩皓之宠北海王详皆附纳之又直合将军刘胄本为详所荐常感详恩宻相承望并共来徃髙肇素疾诸王常䂓陷害既知详与皓等交关相昵乃构之世宗云皓等将有异谋世宗乃召中尉崔亮令奏皓胄常季贤陈扫静四人擅势纳贿及私乱诸事即日执皓等皆诣南台翌日奏处罪其晚就家杀之皓妻被发出堂哭而迎皓皓径入哭别食椒而死皓子怀朗仕至南青州刺史兴和初以罪赐死子姪徙边胄字元孙河间人始为北海王详所举六辅时出守本郡与皓俱赴邺宫讲武亦自乞留至洛久不叙用详又为启晚乃拜将军直合季贤起于主马世宗初好骑乘因是获宠位至殿中将军司药丞仍主厩闲与茹皓通知庶事势望渐隆引其兄为朝请直寝娶武昌王鉴妹季贤又将娶洛州刺史元拔女并结託帝戚以为荣援云扫静徐义恭并彭城旧营人扫静能为世宗典栉梳义恭善执衣服并以巧便旦夕居中爱幸相侔官叙不异扫静妻义恭姊也情相遗薄室家不谐义恭恒忿恨之亲经世宗诉其欺侮世宗以其左右两䕶之二人皆承奉茹皓亦并加接眷而扫静偏为亲宻与皓常在左右略不归休皓败扫静亦死于家义恭小心谨慎谦退少语皓等死后弥见幸信长侍左右典掌袐宻世宗不豫义恭昼夜扶侍崩于怀中灵太后临政义恭謟附元义义有淫宴多在其宅为尝药次御出爲东秦州刺史建义后歴内外显职武定初卒于骠骑大将军左光禄大夫赵邕字令和自云南阳人洁白眀髭眉晓了恭敏司空李沖之贵宠也邕以少年端谨出入其家颇给按磨奔走之役沖亦深加接念令与诸子游处人有束带谒于沖者时託之以自通髙祖太和中给事左右至殿中监世宗即位及亲政犹居本任微与赵脩结为宗援然亦不甚相附也邕稍迁至殿中将军犹带监职邕父怡太和中歴郢州刺史停家久之以邕宠召拜太常少卿寻为荆州大中正出除征虏将军荆州刺史怡乃致其母丧葬于宛城之南赵氏旧墟以老乞解州任迁拜光禄大夫转金紫光禄卒赠镇东将军相州刺史世宗每出入郊庙脩恒以常侍侍中陪乘而邕兼奉车都尉执辔同载时人窃论号为二赵以赵出南阳徙属荆州邕转给事中南阳中正以父为荆州大中正乃罢转长兼散骑侍郎领左右直长出入禁中后为荆州大中正邕弟尚中书舍人出除南阳太守怡辞荆州也尚求解郡与父俱还未至京师逆除歩兵校尉邕祖岳旧葬代京丧自平城还葬南阳赠平逺将军青州刺史世宗崩邕兼给事黄门俄转太府卿出除平北将军幽州刺史在州贪纵与范阳卢氏为㛰女父早亡其叔许之而母不从母北平阳氏擕女至家藏避规免邕乃拷掠阳叔遂至于死阳氏诉寃台遣中散大夫孙景安研检事状邕坐处死㑹赦得免犹当除名自理经年临淮王彧时为廷尉久不断决孝昌初卒侯刚字干之河南洛阳人其先代人也本出寒微少以善于鼎爼进餁出入乆之拜中散累迁冗从仆射尝食典御世宗以其质直赐名刚焉稍迁奉车都尉右中郎将领刀劒左右加游击将军城门校尉迁武卫将军仍领典御又加通直散骑常侍诏曰太和之季蚁㓂侵疆先皇于不豫之中命师出讨抚戎暴露触御乖和朕属当监国弗获随侍而左右服事唯借忠勤刚于违和之中辛勤行餁追逺録诚宜先推叙其以刚为右卫大将军后领太子中庶子世宗崩刚与侍中崔光迎肃宗于东宫寻除卫尉卿封武阳县开国侯邑千二百户俄为侍中抚军将军恒州大中正迁卫将军表让侍中诏不许进爵为公以给侍之劳加赏散伯熙平初除左卫将军余官如故侍中游肇出为相州刚言于灵太后曰昔髙氏擅权游肇抗衡不屈先帝所知四海同见而出牧一藩未尽其美宜还引入以辅圣主太后善之刚宠任既隆江阳王继尚书长孙稚皆以女妻其子司空任城王澄以其起由膳宰颇窃侮之云此近为我举食然公坐对集敬遇不亏后刚坐掠杀试射羽林为御史中尉元匡所弹廷尉处刚大辟尚书令任城王澄为之言于灵太后侯刚歴仕前朝事有可取纤芥之疵未宜便致于法灵太后乃引见廷尉卿裴延儁少卿袁飜于宣光殿问曰刚因公事掠人邂逅致死律文不坐卿处其大辟竟何所依飜对曰案律邂逅不坐者谓情理已露而隐避不引必须箠挞取其款言谓挝挞以理之类至于此人问则具首正宜依犯结案不应横加箠扑兼刚口唱打杀挝筑非理本有杀心事非邂逅处之大辟未乖宪典太后曰卿等且还当别有判于是令曰廷尉执处侯刚于法如勐刚既意在为公未宜便依所执但轻勦民命理无全舍可削封三百户解尚衣典御刚于是颇为失意刚自太和进食遂为典御歴两都三帝二太后将三十年至此始解未几加散骑常侍御史中尉元匡之废也太后访代匡者刚为太傅清河王怿所举遂除车骑将军领御史中尉常侍卫尉如故及领军元义执政擅权树结亲党刚长子义之妹夫乃引刚为侍中左卫将军还领尚食典御以为枝援俄加车骑大将军领左右复前削之封寻加仪同复领御史中尉刚启军旅稍兴国用不足求以封邑俸粟赈给征人肃宗许之孝昌元年除领军余官如故初元义之解领军也灵太后以义腹心尚多恐难卒制故权以刚代之示安其意寻出为散骑常侍冀州刺史将军仪同三司刚行在道诏曰刚因縁时会恩隆自久擢于凡品越昇显爵徃以微勤赏同利建宠灵之极超絶夷等曽无犬马识主之诚方怀枭獍返噬之志与权臣元义㛰姻朋党亏违典制长直禁中一出一入迭为姦防义与刘腾共为心膂间隔二宫逼胁内外且位居绳宪纠察是司宜立格言势同鹰隼方严楚挞枉服贞良专任凶威以直为曲不忠不道深暴民听附下罔上事彰幽显莫大之罪难从宥原封爵之科理宜贬夺可征虏将军余悉削黜刚终于家永安中赠司徒公刚长子详自奉朝请稍迁通直散骑侍郎冠军将军主衣都统刚以上谷先有侯氏于是始家焉正光中又请以详为燕州刺史将军如故欲为家世之基寻进后将军五年拜司徒左长史领尝药典御燕州大中正兴和中骠骑将军殷州刺史还朝久而卒郑俨字季然荥阳人容貌壮丽初为司徒胡国珍行参军因縁为灵太后所幸时人未之知也迁员外散骑侍郎直后灵太后废萧寳夤西征以俨为开府属孝昌初太后反政俨请使还朝复见宠待拜諌议大夫中书舍人领尝食典御昼夜禁中宠爱尤甚俨每休沐太后常遣阉童随侍俨见其妻唯得言家事而已与徐纥俱为舎人俨以纥有智数仗为谋主纥以俨宠幸既盛倾身承接共相表里势动内外城阳王徽微与之合当时政令归于俨等迁通直郎散骑常侍平东将军武卫将军华林都将右卫将军散骑常侍中军将军中书令车骑将军舍人常侍如故肃宗崩事出仓卒天下咸言俨计也尒朱荣举兵向洛以俨纥为辞荣逼京师俨走归乡里俨从兄仲眀先为荥阳太守至是俨与仲眀欲据郡起衆寻为其部下所杀与仲眀俱传首洛阳子文寛从出帝殁关西徐纥字武伯乐安博昌人也家世寒微纥少好学有名理颇以文词见称察孝亷对䇿上第髙祖拔为主书世宗初除中书舍人謟附赵脩迁通直散骑侍郎及脩诛坐党徙枹罕虽在徒役志气不挠故事捉逃役流兵五人流者听免纥以此得还久之复除中书舍人太傅清河王怿又以文翰待之及领军元义之害怿也出为鴈门太守纥称母老解郡还乡至家未几寻入洛饰貌事义大得义意及义父继西镇潼闗以纥为从事中郎寻以母忧归乡里灵太后反政以纥曽为怿所顾待复起为中书舍人纥又曲事郑俨是以特被信任俄迁给事黄门侍郎仍领舍人总摄中书门下之事军国诏命莫不由之时有急速令数吏执笔或行或卧人别占之造次俱成不失事理虽无雅才亦可通情时黄门侍郎太原王遵业琅邪王诵并称文学亦不免为纥秉笔承其指授寻加镇南将军金紫光禄大夫黄门舍人如故纥机辩有智数当公断决终日不以为劳长直禁中略无休息时复与沙门讲论或分宵达曙而心力无怠道俗叹服之然性浮动慕权利外似謇正内实謟谀时豪胜已必相陵驾书生贫士矫意礼之其诡态若此有识鄙薄焉纥既处腹心参断机宻势倾一时逺近填凑与郑俨李神轨宠任相亚时称徐郑焉然无经国大体好行小数説灵太后以鐡券间尔朱荣左右荣知深以为憾启求诛之荣将入洛既克河梁纥矫诏夜开殿门取骅骝御马十匹东走兖州纥弟献伯为北海太守献伯弟季彦先为青州长史纥使人告之亦将家南走羊侃时为太山太守纥徃投之説侃令举兵侃从之遂聚兵反共纥围兖州孝庄初遣侍中于晖为行台与齐献武王督诸军讨之纥虑不免説侃请乞师于萧衍侃信之遂奔衍文笔駮论数十卷多有遗落时或存于世焉史臣曰魏书卷九十三卷九十三考证魏书卷九十三考证王叡传都督尉劳汾胡尉北史作慰徐纥传献伯弟季彦季监本讹李今改正魏书卷九十三考证魏书卷九十四钦定四库全书魏书卷九十四齐魏收撰列传阉官第八十二宗爱仇洛齐段霸王琚赵黒孙小张宗之剧鹏张祐抱嶷王遇苻承祖王质李坚秦松白整刘腾贾粲杨范成轨王温孟鸾平季封津刘思逸夫宫腐之族置于阍寺取则天象事歴百王身乖全品任事宫掖亲由亵狎恩生趋走便僻俯仰当宠擅权斯则伊戾竖刁因而祸两国石显张让所以翦二京也岂非形质既亏生命易忽譬之胥靡不惧登髙此亦茍且之事由变不已也王者殷鉴宜改徃辙而后庭婉娈游宴之地椒壶留连终见任使巧佞由之而自达权幸俄然而复归斯盖其由来逺矣非一朝一世也魏氏则宗爱杀帝害王刘腾废后戮相其间窃官爵盗财贿乘势使气爲朝野之患者何可胜举今谨录其尤显焉宗爱不知其所由来以罪爲阉人歴碎职至中常侍正平元年正月世祖大会于江上班赏羣臣以爱爲秦郡公恭宗之监国也每事精察爱天性险暴行多非法恭宗每衔之给事仇尼道盛侍郎任平城等任事东宫微为权势世祖颇闻之二人与爱并不睦爲惧道盛等案其事遂构告其罪诏斩道盛等于都街时世祖震怒恭宗遂以忧薨是后世祖追悼恭宗爱惧诛遂谋逆二年春世祖暴崩爱所为也尚书左仆射兰延侍中吴兴公和疋侍中太原公薛提等祕不发丧延疋二人议以髙宗沖幼欲立长子征秦王翰置之祕室提以髙宗有世嫡之重不可废所宜立而更求君延等犹豫未决爱知其谋始爱负罪于东宫而与呉王余素协乃宻迎余自中宫便门入矫皇后令征延等延等以爱素贱弗之疑皆随之入爱先使阉竖三十人持仗于宫内及延等入以次收缚斩于殿堂执秦王翰杀之于永巷而立余余以爱为大司马大将军太使都督中外诸军事领中祕书封冯翊王爱旣立余位居元辅録三省兼摠戎禁坐召公卿权恣日甚内外惮之羣情咸以为爱必有赵髙阎乐之祸余疑之遂谋夺其权爱愤怒使小黄门贾周等夜杀余事在余传髙宗立诛爱周等皆具五刑夷三族仇洛齐中山人本姓侯氏外祖父仇欵始出冯翊重泉欵石虎末徙邺南枋头仕慕容暐为乌丸护军长水校尉生二子长曰嵩小曰腾嵩仕慕容垂迁居中山位殿中侍御史嵩有二子长曰广小曰盆嵩妹子洛齐生而非男嵩养为子因为之姓仇初嵩长女有姿色充冉闵宫闱闵破入慕容儁又转赐卢豚生子鲁元有宠于世祖而知外祖嵩已死唯有三舅每言于世祖世祖为访其舅是时东方罕有仕者广盆皆不乐入平城洛齐独请行曰我养子兼人道不全当为兄弟试祸福也乃乘驴赴京鲁元候知将至结从者百余骑迎于桑干河见而下拜从者亦同致敬入言于世祖世祖问其才用所宜将授之以官鲁元曰臣舅不幸生为阉人唯合与陛下守宫闱耳而不言其养子世祖矜焉赐以奴马引见寻拜武卫将军俄而赐爵文安子稍迁给事黄门侍郎魏初禁网疏阔民戸隐匿漏脱者多东州既平绫罗户民乐葵因是请採漏戸供为纶绵自后逃戸占为细茧罗縠者非一于是杂营户帅遍于天下不属守宰发赋轻易民多私附户口错乱不可检括洛齐奏议罢之一属郡县从平凉州以功超迁散骑常侍又加中书令宁南将军进爵零陵公拜侍中平逺将军冀州刺史为内都大官兴安二年卒谥曰康养子俨袭柔和敦敏有长者风太和中为虎牢镇将初洛齐贵盛之后广盆坐他事诛世祖以其非仇氏子不与焉还取侯家近属以俨为子后欲还本而广有女孙配南安王桢生章武王彬即中山王英弟也仇妃闻而请俨曰由我仇家富贵至此奈何一旦孤背恩养也祯时在内都主司品臣俨𨽻于桢畏惮之遂不敢九年卒谥曰静子振袭稍迁至中坚将军长水校尉广盆并善营产业家于中山号为巨富子孙仕进至州主簿腾曽孙儁位至龙骧将军骁骑将军乐平男段覇鴈门原平人父干慕容垂广武令太祖初遣骑畧地至鴈门霸年㓜见执因被宫刑干寻率乡部归化云中霸少以谨敏见知稍迁至中常侍中䕶军将军殿中尚书领夀安少府赐爵武陵公出为安东将军定州刺史世祖亲考内外大眀黜陟前定州治中张浑屯告霸前在定州浊货贪秽便道致财归之乡里召霸定对霸不首引世祖以霸近臣而不尽实由此益怒欲斩之恭宗进请遂免霸为庶人霸从弟荣雍州别驾兄弟诸从遂世居广武城修饰有士风王琚髙平人自云本太原人髙祖始晋豫州刺史琚以泰常中被刑入宫禁小心守节久乃见叙用稍迁为礼部尚书赐爵广平公加宁南将军髙祖以琚歴奉先朝志在公正授散骑常侍后为侍中征南将军冀州刺史假广平王徴还进为征南将军进爵髙平王侍中如故遣还冀州髙祖文眀太后东廵冀州亲幸其家存问周至还京以其年老拜散骑常侍养老于家前后赐以车马衣服杂物不可称计后降爵为公扶老自平城从迁洛邑髙祖以其朝旧遣左右劳问之琚附表自陈初至家多乏蒙赐帛二百疋常饮牛乳色如处子太和二十年冬卒时年九十赠征南将军冀州刺史谥曰靖养子寄生未袭而亡子盖海袭祖琚爵初琚年七十余赐得世祖时宫人郭氏本钟离人眀严有母德内外妇孙百口奉之肃若严君家内以治盖海官至青州乐陵太守赵黒字文静初名海本凉州𨽻户自云其先河内温人也五世祖术晋末为平逺将军西夷校尉因居酒泉安弥县海生而凉州平没入为阉人因改名为黒有容貌恭谨小心世祖使进御膳出入承奉初无过行迁侍御典监藏拜安逺将军赐爵睢阳侯转选部尚书能自谨厉当官任举颇得其人加侍中进爵河内公显祖将𫝊位京兆王子推访诸羣臣百官唯唯莫敢先言者唯源贺等词义正直不肯奉诏显祖怒变色复以问黒黒曰臣愚无识信情率意伏惟陛下春秋始富如日方中天下説其盛眀万物怀其光景元元之心愿终万嵗若圣性渊逺欲頣神味道者臣黒以死奉戴皇太子不知其佗显祖黙然良久遂传祚于髙祖黒得幸两宫禄赐优厚是时尚书李䜣亦有宠于显祖与黒对绾选部䜣奏中书侍郎崔鉴为东徐州北部主书郎公孙处显为荆州选部监公孙蘧为幽州皆曰有能也实有私焉黒疾其亏乱选体遂争于殿庭曰以功授官因爵与禄国之常典中书侍郎尚书主书郎诸曹监勲能俱立不过列郡今䜣皆用为方州臣实为惑显祖疑之曰公孙蘧且止蘧最为䜣厚于是黒与䜣遂为深隙䜣竟列黒为监藏时多所截没先是法禁寛缓百司所典与官并食故多所损折遂黜为门士黒自以为䜣所陷叹恨终日废寝忘食䂓报前怨踰年还入为侍御散骑常侍侍中尚书左仆射复兼选部如昔黒告䜣专恣䜣遂出为徐州及其将获罪也黒构成以诛之然后食甘寝安志在于职事出为假节镇南大将军仪同三司定州刺史进爵为王克已清俭忧济公私时有人欲行私赂黒曰髙官禄厚足以自给卖公营私本非情愿终无所纳髙祖文眀太后幸中山闻之赐帛五百匹谷一千五百石转冀州刺史太和六年秋薨于官诏赐绢四百五十匹谷一千斛车牛二十乗致柩至都追赠司空公谥曰康黒养族弟赵奴第四子炽为后炽字贵乐初为中散袭黒爵后降为公官至扬州安南府长史加平逺将军元嵩之死寿春也炽处分安辑微有声称神龟中卒赠光州刺史黒为定州与炽纳鉅鹿魏干女有二子长子揆字景则袭父侯爵官至乐陵太守卒赠左将军沧州刺史揆弟儁之字仲彦轻薄无行为给事中转谒者仆射为刘腾养息犹以阉官余资赂遗权门频歴显官而卒孙小字茂翘咸阳石安人父瓒姚泓安定护军为赫连屈丐所侵人怀危惧亡奔者相属瓒独率衆拒守见杀小没入宫刑㑹魏平统万遂徙平城内侍东宫以聪识有智畧称未㡬转西台中散每从征伐屡有战功多获赏赐世祖幸𤓰歩虑有北宼之虞乃加小左卫将军赐爵泥阳子除留台将军车驾还都迁给事中绾太仆曹小请父瓒赠谥求更改葬诏赠振威将军秦州刺史石安县子谥曰戴转小领驾部课理有方畜牧蕃息出为冠军将军并州刺史进爵中都侯州内四郡百余人诣阙颂其政化后迁冀州刺史声称微少于前然所在清约当时牧伯无能及也性颇忍酷所养子息驱逐鞕挞视如仇讐小之为并州以郭祚为主簿重祚门才兼任之以书记时人多之张宗之字益宗河南巩人家世寒微父孟舒刘裕西征假洛阳令及宗之贵幸髙宗赠孟舒平南将军洛州刺史巩县侯谥曰贞初缑氏宗文邕聚党于伊关谋反逼愶孟舒等文邕败孟舒走免宗之被执入京充腐刑以忠厚谨慎擢为侍御中散赐爵巩县侯遂常侍仪曹库部二曹尚书领中祕书进爵彭城公出为散骑常侍宁西将军东雍州刺史以在官有称入为内都大官出除散骑常侍镇东将军冀州刺史又例降为侯太和二十年卒年六十九赠建节将军怀州刺史谥曰敬宗之兄鸾旗中书侍郎东宫中庶子兼宿卫给事加宁逺将军赐爵洛阳男转殿中给事出为散骑常侍冠军将军泾州刺史进爵为侯复为殿中给事中常侍卒赠洛州刺史谥曰靖始宗之纳南来殷孝祖妻萧氏刘义隆仪同三司思话弟思度女也多悉妇人仪饰故事太和中初制六宫服章萧被命在内预见访採数蒙赐赉萧兄子超业后名彦㓜随姑入国娶李洪之女頼其给赡以自济歴位太尉长史武卫将军齐州刺史散骑常侍中军将军金紫光禄大夫彦时来徃萧宝夤致敬称名唿之为尊彦于河隂遇害赠车骑将军仪同三司徐州刺史子百年西河太守宗之养兄子袭绍爵袭字子业髙祖初除主文中散稍迁员外郎京兆王大农久之除义阳太守为司空刘腾谘议参军散骑常侍平东将军光禄大夫太昌初卒年七十七赠骠骑大将军仪同三司冀州刺史子颢邵郡太守卒赠荆州刺史颢弟璟中散大夫璟弟玮武定中豫州征西府长史诸中官皆世衰唯赵黑及宗之后家僮数百通于士流剧鹏髙阳人粗览经史闲晓吏事与王质等俱充宦官性通率不以阍阉为耻文眀太后时亦见眷遇为给事中髙祖迁洛常为宫官事幽后后之惑薛菩萨也鹏宻谏止之不从遂发愤而卒兄买奴亦为宦者歴位幽州刺史才志逺不及鹏是时有季丰之徒数人皆被眷宠出入禁闱并致名位积赀巨万第宅华壮文眀太后崩后乃渐衰矣张祐字安福安定石唐人父成扶风太守世祖末坐事诛祐充腐刑积劳至曹监中给事赐爵黎阳男稍迁散骑常侍都绾内藏曹时文眀太后临朝中官用事祐以左右供承合㫖宠幸冠诸阉官特迁为尚书加安南将军进爵陇东公仍绾内藏曹未㡬监督曹加侍中与王叡等俱入八议太后嘉其忠诚为造甲宅宅成髙祖太后亲率文武徃燕会焉拜散骑常侍镇南将军尚书左仆射进爵新平王受职于大华庭备威仪于宫城之南观者以为荣髙祖太后亲幸其宅飨会百官祐性恭宻出入机禁二十余年未曾有过由是特被恩宠嵗月赏赐家累巨万与王质等十七人俱赐金券许以不死太和十年薨时年四十九髙祖亲临之诏鸿胪典护䘮事赐帛千匹赠征南大将军司空公谥曰恭葬日车驾亲送出郊祐养子显眀后名庆少歴内职有姿貌江阳王继以女妻之袭爵降为陇东公又降为侯迁洛废替二十余年虚爵而已熙平初为员外常侍兼衞尉少卿以元义姊壻故越次而授焉神龟二年冬灵太后为肃宗采名家女庆女入充世妇未几为嫔即义甥也正光三年正少卿寻出为将军髙平镇将卒子逈洛袭抱嶷字道德安定石唐人居于直谷自言其先姓把将灵帝时把匡为安定太守董卓时惧诛由是易氏即家焉无得而知也幼时陇东人张干王反叛家染其逆及干王败父睹生逃逸得免嶷独与母没入京都遂为宦人小心慎宻恭以奉上沉迹冗散经十九年后以忠谨被擢累迁为中常侍安西将军中曹侍御尚书赐爵安定公自总纳言职当机近诸所奏议必致抗直髙祖文明太后嘉之以为殿中侍御尚书领中曹如故以统宿卫俄加散骑常侍髙祖太后每出游幸嶷多骖乘入则后宫导引太后既宠之乃徴其父睹生拜太中大夫赏赐衣马睹生将退见于皇信堂髙祖执手谓之曰老人归途㡬日可达好慎行路太和十二年迁都曹加侍中祭酒尚书领中曹侍御后降爵为侯睹生卒赠秦州刺史谥曰靖赐黄金八十斤缯綵及绢八百疋以供䘮用并别使劳慰加嶷大长秋卿嶷老疾请乞外禄乃以为镇西将军泾州刺史特加右光禄大夫将之州髙祖饯于西郊乐阳殿以御白羽扇赐之十九年被诏赴洛以刺史从驾南征常参侍左右以嶷耆旧每见劳问数追称嶷之正直命乗马出入行禁之闲与司徒冯诞同例军回还州自以故老前宦为政多守徃法不能遵用新制侮慢旧族简于接礼天性酷薄虽弟姪甥壻畧无存润后数年卒于州先以从弟老寿为后又养太师冯熙子次兴嶷死后二人争立嶷妻张氏致讼经年得以熙子为后老寿亦仍陈诉终获绍爵次兴还于本族给奴婢三十口嶷前后赐赏奴婢牛马盖数百千他物称是老寿凡薄酒色肆情御史中尉王显奏言风闻前洛州刺史隂平子石荣积射将军抱老寿恣荡非轨易室而姦臊声布于朝野丑音被于行路即摄鞫问皆与风闻无差犯礼伤化老寿等即主谨案石荣籍贯兵伍地隔宦流处世无入朝之期在生絶冠冕之望遭时之运逢非次之擢以犬马延慈簮履恩念自微至贵位阶方岳不能怀恩感德上酬天施廼咎彰遐迩向秽京墟老寿种类无闻氏姓莫纪丐乞刑余之家覆养阉人之室蒙国殊泽预班爵序正宜治家假内敎诫闺庭方恣其淫姦换妻易妾荣前在洛州逺迎老寿妻常氏兵人千里疲于道路老寿同敝笱之在梁若其原之无别男女三人莫知谁子人理所未闻鸟兽之不若请以见事免官付廷尉理罪鸿胪削爵诏可老寿妻常氏万敌弟女也老寿死后收纪家业稍复其旧奴婢尚六七百人三女并嫔贵室为老寿祖父皆造碑铭自洛就乡而建之西方云直谷出二贵人石荣者从主书稍进为州自被劾后遂便废顿子长宣武定中南兖州刺史与侯景反伏法王遇字庆时本名他恶冯翊李润镇羌也与雷党不蒙俱为羌中彊族自云其先姓王后改氏钳耳世宗时复改为王焉自晋世已来恒为渠长父守贵为郡功曹卒遇既贵追赠安西将军秦州刺史澄城公遇坐事腐刑为中散迁内行令中曹给事中加员外散骑常侍右将军赐爵富平子迁散骑常侍安西将军进爵宕昌公拜尚书转吏部尚书仍常侍例降为侯出为安西将军华州刺史加散骑常侍幽后之前废也遇颇言其过及后进幸髙祖对李沖等申后无咎而称遇谤议之罪沖言果尔遇合死也髙祖曰遇旧人未忍尽之当止黜废耳遂遣御史驰驿免遇官夺其爵收衣冠以民还私第世宗初兼将作大匠未㡬拜光禄大夫复夺爵废后冯氏之为尼也公私罕相供恤遇自以常更奉接徃来祗谒不替旧敬衣食杂物每有荐奉后皆受而不让又至其馆遇夫妻迎送谒伏侍立执臣妾之礼遇性巧彊于部分北都方山灵泉道俗居宇及文明太后陵崩洛京东郊马射坛殿脩广文昭太后墓园太极殿及东西两堂内外诸门制度皆遇监作虽年在耆老朝夕不倦跨鞍驱驰与少壮者均其劳逸又长于人事留意酒食之间每逢寮旧具设餚果觞膳精丰然竞于荣利趋求势门赵脩之宠也遇徃还宗承受勑为之监作第宅増于本㫖笞撃作人莫不嗟怒卒于宫初遇之疾也太傅北海王与太妃俱徃临问视其危惙为之泣下其善奉诸贵致相悲悼如此赠使持节镇西将军雍州刺史侯如故始遇与抱嶷并为文明太后所宠前后赐以奴婢数百人马牛羊他物称是二人俱号富室遇养弟子厉本郡太守稍迁至右军将军袭爵宕昌侯产业有过于遇时苻承祖畧阳氐人也因事为阉人为文明太后所宠自御廐令迁中部给事中散骑常侍辅国将军赐爵畧阳侯兼典选部事中部如故转吏部尚书仍领中部髙祖为造甲第数临幸之进爵畧阳公安南将军加侍中知都曹事初太后以承祖居腹心之任许以不死之诏后承祖坐赃应死髙祖原之削职禁锢在家授悖义将军佞浊子月余遂死王质字绍奴髙阳易人也其家坐事㓜下蚕室颇解书学为中曹吏内典监稍迁秘书中散加宁朔将军赐爵永昌子领监御迁为侍御给事又领选部监御二曹事复特加前将军进爵魏昌侯转选部尚书加员外散骑常侍出为镇逺将军瀛州刺史质在州十年风化粗行察姦纠慝究其情状民庶畏服之而刑政刻峻多所笞戮号为威酷髙祖颇念其忠勤宿旧每行留大故冯司徒亡废冯后陆叡穆泰等事皆赐质以玺书手笔莫不委至同之戚贵质皆宝掌以为荣入为大长秋卿未㡬而卒李坚字次寿髙阳易人也髙宗初因事为阉人文眀太后临朝稍迁至中给事中赐爵魏昌伯小心谨慎常在左右虽不及王遇王质等而亦见任用髙祖迁洛转被委授为太仆卿检课牧产多有滋息世宗初出为安东将军瀛州刺史本州之荣同于王质所在受纳家产巨万值京兆王愉反于冀州坚勒衆征愉为愉所破代还遇风疾拜光禄大夫数年卒赠抚军将军相州刺史赐帛五百匹以弟子昙景为后袭爵魏昌伯为羽林监直后秦松不知其所由太和末为中尹迁长秋卿赐爵髙都子有罪免世宗复其爵起为光禄大夫领中常侍迁平北将军领长秋卿出为散骑常侍安北将军并州刺史卒赠大将军肆州刺史谥曰定白整者亦因事腐刑少掌宫掖碎职以恭敏着称稍迁至中常侍太和末爲长秋卿赐爵云阳男世宗封其妻王氏爲云阳县君卒赠平北将军并州刺史刘腾字青龙本平原城民徙属南兖州之谯郡㓜时坐事受刑补小黄门转中黄门髙祖之在悬瓠腾使诣行所高祖问其中事腾具言幽后私隐与陈留公主所告符协由是进冗从仆射仍中黄门后与茹皓使徐兖采召民女及还选中给事稍迁中尹中常侍特加龙骧将军后爲大长秋卿金紫光禄大夫太府卿肃宗践极之始以腾预在宫衞封开国子食邑三百戸是年灵太后临朝以与于忠保护之勲除崇训太仆加中侍中改封长乐县开国公食邑一千五百戸拜其妻魏氏爲鉅鹿郡君每引入内受赏赉亚于诸主外戚所养二子爲郡守尚书郎腾会疾笃灵太后虑或不救迁衞将军仪同三司余官仍旧后疾瘳腾之拜命肃宗尝爲临轩㑹其日大风寒甚而罢乃遣使持节授之腾㓜充宫役手不解书裁知署名而已姦谋有余善射人意灵太后临朝特蒙进宠多所干託内外碎密栖栖不倦洛北永桥太上公太上君及城东三寺皆主脩营吏部尝望腾意奏其弟爲郡带戍人资乖越清河王怿抑而不与腾以爲恨遂与领军元义害怿废灵太后于宣光殿宫门昼夜长闭内外断絶腾自执管钥肃宗亦不得见裁听传食而已太后服膳俱废不免饥寒又使中常侍贾粲假言持肃宗书密令防察义以腾爲司空公表里擅权共相树置义爲外御腾爲内防迭直禁闼共裁刑赏腾遂与崔光同受诏乘歩挽出入殿门四年之中生杀之威决于腾又之手八座九卿旦造腾宅参其颜色然后方赴省府亦有歴日不能见者公私属请唯在财货舟车之利水陆无遗山泽之饶所在固护剥削六鎭交通互市岁入利息以巨万计又颇役嫔御时有徴求妇女器物公然受纳逼夺隣居广开室宇天下咸患苦之正光四年三月薨于位年六十赐帛七百匹钱四十万蜡二百斤鸿胪少卿护丧事中官爲义息衰绖者四十余人腾之初治宅也奉车都尉周特爲之筮不吉深谏止之腾怒而不用特告人曰必困于三月四月之交至是果死厅事甫成陈尸其下追赠使持节骠骑大将军太尉公冀州刺史腾之葬日阉官爲义服杖绖衰缟者以百数朝贵皆从轩盖填塞相属郊野魏初以来权阉存亡之盛莫及焉灵太后反政追夺爵位发其冢散露骸骨没入财产后腾所养一子叛入萧衍太后大怒因徙腾余养于北裔寻遣密使追杀之于汲郡贾粲字季宣酒泉人也太和中坐事腐刑颇涉书记世宗末渐被知识得充内侍自崇训丞爲长兼中给事中中尝药典御转长兼中常迁光禄少卿光禄大夫灵太后之废粲与元又刘腾等伺帝动静右衞奚康生之谋杀义也灵太后肃宗同升于宣光殿左右侍臣俱立西阶下康生既被囚执粲绐太后曰侍臣懐恐不安陛下宜亲安慰太后信之适下殿粲便扶肃宗于东序前御显阳还闭太后于宣光殿粲既义党威福亦震于京邑自云本出武威魏太尉文和之后遂移家属焉时武威太守韦景承粲意以其兄绪爲功曹绪时年向七十未几又以绪为西平太守比景代下已转武威太守灵太后反政欲诛粲以又腾党与不一恐惊动内外乃止出粲为济州刺史未几遣武卫将军刁宣驰驿杀之资财没于县官杨范字法僧长乐广宗人也髙宗时坐宗人劫贼被诛范宫刑为王琚所养恩若父子往来出入其家范为中谒者转黄门中谒者仆射中给事中射声校尉加宁逺将军为中尹世宗崩髙阳王雍摠政出为白水太守加龙骧将军灵太后临朝徴为常侍崇训太仆卿领中尝药典御赐爵华隂子为平西将军华州刺史中官侍贵者灵太后皆许其方岳以范年长拜跪为难所司非要故得早遂其请父子纳货劳役兵民为御史所紏子遂逃窜范事得散赴京师遂废于家后灵太后念范勤旧乃以范为中侍中安南将军寻进镇南将军崇训太仆华州太中正卒赠征西将军秦州刺史成轨字洪义上谷居庸人少以罪刑入事宫掖以谨厚称除中谒者仆射髙祖意有所欲轨瞻候容色时有奏发輙合帝心从驾南征专进御食于时髙祖不豫常居禁中昼夜无懈车驾还赐帛百匹景明中尝食典御丞仆射如故转中给事中歩兵校尉勑侍东宫延昌末迁中常侍中尝食典御光禄大夫赐始平伯统京染都将转崇训太仆少卿遭母忧诏遣主书常显景弔慰又起为本官进安东将军崇训卫尉卿久之超迁中侍中抚军将军典御崇训如故寻除中军将军燕州大中正孝昌二年以勤旧封始平县开国伯食邑三百户肃宗所幸潘嫔以轨为假父颇为中官之所敬惮建义初轨迎于河隂诏令安慰宫内进爵为侯増户三百并前六百户迁卫将军其年八月卒赠车骑大将军雍州刺史谥曰孝惠养弟子仲庆袭歴位镇军将军光禄大夫卒子朏袭齐受禅列降王温字桃汤赵郡栾城人父冀髙邑令坐事被诛温与兄继叔俱充宦者髙祖以其谨慎补中谒者小黄门转中黄门钩盾令稍迁中尝食典御中给事中给事东宫加左中郎将世宗之崩羣官迎肃宗于东宫温于卧中起肃宗与保母扶抱肃宗入践帝位髙阳王雍既居冢宰虑中人朋党出为鉅鹿太守加龙骧将军灵太后临朝征还为中常侍光禄大夫赐爵栾城伯安东将军领崇训太仆少卿特除使持节散骑常侍抚军将军瀛州刺史还除中侍中进号镇东将军金紫光禄大夫迁军骑将军左光禄大夫光禄勲卿侍中如故孝昌二年封栾城县开国侯邑六百户温后自陈本阳平武阳人于是改封武阳县开国食邑如故建义初于河隂遇害年六十六永安初赠骠骑大将军仪同三司雍州刺史养子冏哲袭齐受禅例降孟鸾字龙儿不知何许人坐事充阉人文明太后时王遇有宠鸾以谨敏为遇左右徃来方山营诸寺舎由是渐见眷职灵太后临朝为左中郎将中给事中素被病面常黯黑于九龙殿下暴疾半身不摄扶载归家其夜亡鸾初出灵太后闻之曰鸾必不济我为之忧及奏其死为之下泪曰其事我如此不见我一日忻乐时也遂赐帛三百匹黄十匹以供丧用七日灵太后为设二百僧斋赐助施五十匹同类荣焉平季字稚穆燕国蓟人祖济武威太守父雅州秀才与沙门法秀谋反伏诛季坐腐刑入事宫掖久之除小黄门以忤旨出为潞县令不拜仍除奉朝请灵太后反政授宁朔将军长水校尉令黄门令转前军将军中给事中时四方多事太后每令季出使于外后慰劳西军还至潼关华州羌人舜眀等据崄作逆都督姜道眀不能进讨会舜明遣十余人诈降入道明军遂散出为新兴太守肃宗崩与尔朱荣等议立庄帝庄帝即位起拜平北将军肆州刺史寻除抚军将军中侍中以参谋之勲封元城县开国侯食邑七百户仍加金紫光禄大夫幽州大中正寻摄燕安平营中正前废帝以为车骑将军右光禄大夫中侍中如故永熙中加骠骑将军季遇疾诏遣使存问三年九月卒天平初赠使持节都督幽燕安平四州诸军事仪同三司幽州刺史中侍中将军侯如故初季以兄叔良为袭季爵卒子世胄袭齐受禅例降封津字丑汉渤海蓨人也祖羽真君中为薄骨律镇副将以贪污赐死父令德娶党寳女寳伏诛令德以连坐伏法律受刑给事宫掖积官久之除中谒者仆射迁奉车都尉肃宗初冀州大乘贼起诏津慰劳津世不居桑梓故不为州乡所归灵太后令津侍肃宗书迁常山太守孝昌初除中侍中加征虏将军仍除崇训太仆领宫室都将冀州大中正超拜金紫光禄大夫二年封东光县开国子食邑二百户镇南将军兼中关右慰劳太傅出为散骑常侍征东将军济州刺史永安初中侍中卫将军寻转大长秋左光禄大夫太昌初骠骑大将军仪同三司津少长宫闱给事左右善候时情号为机悟天平初除开府仪同三司本将军怀州刺史元象初复为中侍中大长秋卿仍开府仪同夏薨年六十二赠都督冀瀛幽安四州诸军事本将军司徒公冀州刺史谥曰孝惠养兄子长业袭爵齐受禅例降津兄慿字元寄当时逃窜后㑹赦免太和中奉朝请冀州赵郡王干田曹参军定州彭城王勰水曹参军给事中越骑校尉以讨大乘功除左中郎将迁龙骧将军中散大夫孝昌初歴恒农武邑二郡太守寻除征虏将军光州刺史还为平东将军光禄大夫转镇南将军金紫光禄大夫除卫将军右光禄大夫初津被敕营出帝父广平王陵永熙中以营陵功封津城阳县开国子邑三百户津自有封乃启转于慿后除卫大将军左光禄大夫兴和三年夏卒年六十七凭无他才伎始终资歴皆由于津津卒之后凭亦无赠子灵素袭齐受禅例降津从兄荅光禄大夫子宗显司徒掾刘思逸平原人父直武邑太守兴元愉反于信都伏诛思逸少充腐刑初为中小史转寺人久之除小黄门拜奉朝请坐事免后除东莞太守思逸虽身在阉寺而性颇豪率轻薄无行好结朋游又除左将军大长秋卿迁中侍中平东将军武定中与元瑾等谋反伏诛又有张景嵩毛畅者咸以阍寺在肃宗左右而并黠了甚见知遇俱为小黄门每承间陈元义之恶于肃宗元义之出景嵩畅颇有力焉灵太后反政未即戮义时内外喧喧云义还入知政事畅等恐祸及已乃启肃宗欲诏右卫将军杨津宻徃杀义诏书已成未及出义妻知之告太后云景嵩畅与清河王息邵欲废太后太后信之责畅畅出诏书草以呈太后太后读之知无废已状意为小解然义妻搆之不已遂致疑惑未㡬出畅为顿丘太守后复出景嵩为鲁郡太守乃宻令御史掩畅畅走免寻捕杀之景嵩因入都太后数其与畅同计之事大致嫌责后为阳城荥阳二郡太守孝静时位至中侍中坐事死史臣曰魏书卷九十四卷九十四考证魏书卷九十四考证刘腾传假言持肃宗书持监本讹作又一本作侍亦误今从北史改正孟鸾𫝊黄十匹北史作黄绫一十匹魏书卷九十四考证魏书卷九十五钦定四库全书魏书卷九十五齐魏收撰列传第八十三匈奴刘聪羯胡石勒铁弗刘虎徒河慕容廆临渭氐苻健羌姚苌略阳氐吕光夫帝皇者配徳两仪家有四海所谓天无二日土无二王者也三代以徃守在海外秦吞列国汉并天下逮桓灵失政九州瓦裂曹武削平宼难魏文奄有中原于是伪孙假命于江吴僭刘盗名于岷蜀何则戎方椎髻之帅夷俗断髪之魁世崇凶徳罕闻王道扇以跋扈忻从放命加以中州避地华士违雠思託号令之声念邀风尘之际因虞候隙仍相君长偷名窃位胁息一隅至乃指言井络假上帝之祉妄说黄旗云人君之气论土不出江汉语地仅接襃斜而谓握皇符秉帝籍三分鼎立比踪王者溺人必笑其在兹乎若是鳖灵可拟于周王夫差容比于汉祖尉他定黄屋之尊子阳成绾玺之贵岂其然哉及钟会一将之威士治偏师之势而使骡车西至侯盖北首天人弗许断可知焉晋年不永时逢䘮乱异类羣飞姦凶角逐内难兴于戚属外祸结于藩维刘渊一唱石勒继响二帝沉沦两都倾覆徒何仍衅氐羌袭梗夷楚喧聒于江淮胡虏叛换于𤓰凉兼有张赫山河之间顾恃辽海之曲各言应歴数人谓迁图鼎或更相吞噬迭为驱除或狼戾未驯俟我斧钺太祖奋风霜于参合鼓雷电于中山黄河以北靡然归顺矣世祖叡略潜举灵武独断以夫僭伪未夷九域尚阻慨然有混一之志既而戎车嵗驾神兵四出全国克敌伐罪弔民遂使专制令擅威福者西自流沙东极沧海莫不授馆于东门悬首于北阙矣唯夫穷髪遗虏未拔根株徼垂残狡尚余栽蘖而北踰翰漠折其肩髀南极江湖抽其膓胃虽骸骨仅存脂膏咸尽视息才举魂魄久逰髙祖圣敬时乘迁居改作日转云移风行电扫辫髪之渠非逃则附卉服之长琛賮继入犹以侍子不至取乱乘机五牛一指六师骋路馘其武臣骁帅倾其汤池石城向使时无谷塘之祸民无鼎湖之思北可焚穹庐收服匿削引弓之左袵苑龙荒以牧马南则罺鼃黾暴鲸鲵变水处之文身化鸟言于人俗矣寻以寿春内欵华阳稽服蕞彼江隂忧于系颈肃宗以沖年践祚俄则母后当阳务崇寛政取和朝野置荒遐于度外譬蛮夷于鸡肋而黠狄沦胥种落离贰虏帅飘然穷而归我矜其眼目愍厥颠亡反之于故庭复之以保塞魏道将亏祸出权幸事僻于中民惊于外疆场崩腾藩篱倾骇隂朔委命之伦云蒸雾合上失其道下极其难政乱如风草师亡犹弹丸十数年间中区殄悴而江湄巨狡窥觎上国虵虺肆毒窃我边鄙毡裘相率马首南向白山灅水狐鼠羣逰魏徳虽衰天命未改援坠扶危齐武电发屈身宰世大济横流和戎略逺用谋急病輶轩四指喻以徳音尔乃舟车接次驼驴衔尾烽柝不警尉候空设而水乡大猾好利忘信纳我逋叛共为举斧遂有寒山之战涡阳糺合伧楚覆其巢穴衍以餧卒纲实鸩死獯虏那瓌寻亦歼殪自二百许年僭盗多矣天道人事卒有归焉犹衆星环于斗极百川之赴溟海今总其僭伪列于国籍俾后之好事知僭盗之终始焉匈奴刘聪字元眀一名载冒顿之后也汉髙祖以宗女妻冒顿故其子孙以母姓为氏祖豹为左贤王及魏分匈奴之衆为五部以豹为左部帅豹虽分属五部然皆家于晋阳汾涧之滨父渊形容伟壮膂力过人晋初为任子在洛阳豹卒渊代之后改帅为都尉以渊为北部都尉杨骏辅政以渊为建威将军五部大都督封汉光乡侯后坐部民叛出塞免官永宁初成都王颕表渊行宁朔将军监五部军事及齐王冏长沙王乂与颕等自相诛灭北部都督刘宣等窃议反叛谋推渊为大单于时渊在邺乃使唿延攸以此谋告之渊请归会葬颕不许颕为皇太弟以渊为太弟屯骑校尉晋惠帝之伐颕也以渊为辅国将军都督北城守事及惠帝败以渊为冠军将军封卢奴伯既而并州刺史司马腾幽州刺史王浚起兵伐颕颕师战败渊谓颍曰今二镇跋扈衆踰十万恐非宿卫及近郡士民所能御之渊当为殿下还说五部鸠合义衆以赴国难颕悦拜渊为北单于参丞相军事渊至左国城刘宣等上大单于之号二旬之间衆便五万都于离石渊谓宣等曰帝王岂有常哉当上为汉髙下为魏武然晋人未必同我汉有天下世长恩徳结于民心吾又汉氏之甥约为兄弟兄亡弟绍不亦可乎今且可称汉追尊后主以懐民望乃迁于左国城自称汉王置百官年号元熙追尊刘禅为孝懐皇帝攻击郡县桓帝十一年晋并州刺史司马腾来乞师桓帝亲率万骑救腾斩渊将綦母豚渊南走蒲子语在序纪晋光熙元年渊进据河东尅平阳蒲坂遂都平阳晋永嘉二年渊称帝年号永鳯后汾水中得玉玺文曰有新保之盖王莽之玺也得者因増渊海光三字而献之渊以为己瑞号年为河瑞以聪为大司马大单于録尚书事置单于台于平阳西渊死子和僭立聪即和第四弟也杀和而自立聪猨臂善射弯弓三百斤晋新兴太守郭颐辟为主簿任以郡事举良将为骁骑别部司马齐王冏以为国中尉出为左部司马寻迁右部尉太宰河间王颙表为赤沙中郞将以渊在邺惧为成都王颕所害亡奔颕颕甚悦拜右积弩将军参前锋战事随还左国渊称大号拜大司马封楚王及僭位年号光兴聪遣王弥刘曜攻䧟洛阳执晋懐帝改年为嘉平聪于是骄奢滛暴杀戮无已诛翦公卿旬日相继纳其太保刘殷二女为左右贵嫔又纳殷孙女四人为贵人六刘之宠倾于后宫聪希复出外事皆中黄门纳奏左贵嫔决之其都水使者襄陵王摅以鱼蟹不供将作大匠望都公靳陵以营作迟晚并斩于东市聪逰猎无度晨出暮归观鱼于汾以烛继昼其弟乂及子粲舆榇切諌聪怒曰吾岂桀纣幽厉乎而汝等生来哭人也先是刘琨来告难穆帝亲率大衆令长子六修击粲等大破之语在序纪聪与羣臣饮䜩逼晋帝行酒晋光禄大夫庾珉等谋以平阳应刘琨于是害晋帝诛珉等改嘉平为建元平阳地震聪崇明观䧟为池水赤如血赤气至天有赤龙奋迅而去流星起于牵牛入紫微龙形委蛇其光照地落于平阳北十里视之则肉长二十歩广二十七步臭达于平阳肉旁常有哭声昼夜不止聪恶之刘后产一蛇一虎各害人而走寻之不得顷之见在陨肉之旁聪遣刘曜攻䧟长安执晋愍帝改建元为麟嘉其武库陷入地一丈五尺聪自去冬至足遂不受朝贺立市于后庭与宫人䜩戱积日不醒立上皇后樊氏樊氏是聪张后之侍婢也时称后者四人佩皇后玺绶者七人阿谀日进货贿公行后宫赏赐动至千万有豕着进贤冠犬冠武弁带绶并昇聪座俄而鬬死宿卫之人无见入者平文二年聪死子粲袭位号年汉昌粲荒耽酒色逰荡后庭军国之事决于大将军靳凖凖勒兵诛粲刘氏男女无少长皆杀之凖自号汉王置百官寻为靳明所杀衆降渊族子曜曜字永明少孤见养于渊颇知书计志性不恒拳勇有膂力铁厚一寸射而洞之坐事当诛亡匿朝鲜客为县卒㑹赦得还聪之末年位至相国镇长安靳凖之诛粲也曜来赴之次于赤壁遂僭尊号改年光初靳明既降于曜曜还都长安自称大赵曜西通张骏南服仇池穷兵极武无复宁嵗又发六百万功营其父及妻二塜下洞三泉上崇百尺积石为基周回二里发掘古塜以千百数廹督役徒继以脂烛百姓嘷哭盈于道路又更増九十尺塜前石人有声言慎封其子允为南阳王以汉阳十三郡为国立单于台于渭城置左右贤王已下皆以杂种为之曜得黒免改年为太和石虎伐曜曜击破之遂攻石生于洛阳曜不抚士衆专与嬖臣饮博左右或谏曜怒斩之石勒进据石门曜甫知之解金墉之围陈于洛西将与勒战至西阳门麾军就平师遂大溃曜坠于氷为石勒将石堪所擒勒囚之襄国寻杀之烈帝元年曜子毗率百官弃长安西走秦州寻为石勒所灭羯胡石勒字世龙小字匐勒其先匈奴别部分散居于上党武乡羯室因号羯胡祖邪奕干父周曷朱一字乞翼加并为部落小帅周曷朱性凶麤不为羣胡所附勒壮健有胆略好骑射周曷朱每使代已督摄部胡部胡爱信之并州刺史司马腾执诸胡于山东卖充军实两胡一枷勒亦在中至平原卖与师氏为奴师家隣于马牧勒与牧帅汲桑徃来相託遂招集王阳夔安支雄冀保吴豫刘膺姚豹逯明郭敖刘徴刘寳张曀仆唿延莫郭黒略张越孔豚赵鹿支屈六等东如赤龙騄骥诸苑乘苑马还掠缯寳以赂汲桑成都王颕之废也颕故将阳平人公师藩等自称将军起兵赵魏衆至数万勒与汲桑率牧人乘苑马数百骑以赴之于是桑始命勒以石为姓以勒为名藩拜为前队督藩战败身死勒与汲桑亡潜苑中颍之将如河北也汲桑以勒为伏夜牙门率牧人劫掠郡县系囚合军以应之屯于平石桑自号大将军进军攻邺以勒为前锋都尉攻邺克之寻为晋将茍晞所败勒徃从刘渊拜为辅汉将军平晋王刘聪立以勒为征东大将军并州刺史汲郡公刘粲攻洛阳勒留长史刁膺统步卒九万徙辎重于重门率轻骑二万㑹粲于太阳大败晋监军裴邈于渑池遂至洛川勒出成臯围晋陈留太守王赞于仓垣为赞所败屯文石津将北攻晋幽州刺史王浚㑹浚将王甲始率辽西鲜卑万余骑败刘聪安北大将军赵固于津北勒乃烧船弃营引军向栢门迎重门辎重合于石门而济南攻晋豫州刺史冯嵩于陈郡不克进攻襄城太守崔广于繁昌斩之先是雍州流民王如侯脱严嶷等起兵江淮间受刘渊官位闻勒之来也惧遣衆一万拒于襄城勒撃败之尽俘其衆勒至南阳屯于宛之北山王如遣使通好勒进攻宛克之斩侯脱降严嶷尽并其衆南至襄阳攻克江西三十余垒有据江汉之志勒右长史张宾以为不可引军而北晋太傅东海王越率洛阳之衆二十余万讨勒越薨于军军人推太尉王衍为主率衆而东勒追击破之于苦县勒分骑围而射之相登如山杀王衍及晋襄阳王范等十余万人越世子毗闻越薨出自洛阳从者倾城勒逆毗于洧仓破之执毗及晋宗室二十六王并诸卿士皆杀之与王弥刘曜攻䧟洛阳归功弥曜遂出轘辕执晋大将军茍晞于蒙城以为左司马刘聪授勒镇军大将军幽州牧领并州刺史用张宾之计自汝南葛陂北都襄国袭幽州擒王浚杀之刘聪加勒陜东伯得专征伐封拜刺史将军守宰列侯嵗尽集上及刘粲为靳凖所杀勒率衆赴平阳曜称尊号授勒大司马大将军加九钖増封十郡幷前十三郡进为赵公勒至平阳勒明出与勒战勒大破之遣兼左长史王修主簿刘茂献㨗于曜明率平阳之衆奔曜曜西如粟邑勒焚平阳宫室置戍而归徙浑仪乐器于襄国曜遣使授勒太宰领大将军进爵赵王増封七郡幷前二十郡出入警跸冕十有二旒乘金根车驾六马如魏武辅汉故事王修舎人曹平乐留仕曜朝言于曜曰大司马遣修等来外表至虔内觇彊弱曜实残敝惧修宣之大怒追还䇿命而斩王修刘茂逃归言修死状勒大怒诛曹平乐父兄夷其三族又知追停太宰赵王之授怒曰帝王之起复何常也赵王赵帝孤自取之名号大小岂尔所节乎勒乃自称大都督大将军大单于赵王以二十四郡为赵国号为赵王元年平文三年也勒遣使求和请为兄弟斩其使以絶之自是朝㑹常僭天子礼乐以飨羣臣烈帝元年勒又遣使求和帝许之二年勒僭称皇帝置百官年号建平虽都襄国又营邺宫作者数十万人兼以昼夜五年勒死子大雅僭立大雅名犯显祖庙讳大雅立号年延熙石虎废大雅为海阳王而僭立寻杀之虎字季龙勒之从子也祖曰匐邪父曰宼覔宼覔有七子虎第四勒父幼而子之故或谓之为勒弟也晋永兴中与勒相失永嘉五年刘琨送勒母王氏及虎于葛陂时年十七矣性残忍逰猎无度能左右射好以弹弹人军中甚患之勒白母曰此儿凶暴无赖使军人杀之声名可惜宜自除也王曰快牛为犊子时多能破车为复小忍勿却之至年十八身长七尺五寸弓马迅㨗勇冠当时将佐亲戚莫不敬惮勒深嘉之而酷害过差军中有壮健与已齐者因猎戱谑輙杀之至于降城䧟垒不复断别善恶坑斩士女尠有遗类御衆严整莫敢犯者指授攻讨所向无前故勒宠信弥隆仗以专征之任刘聪以虎为魏郡太守镇邺三台又封繁阳侯食邑三千户勒为赵王以虎为车骑将军加侍中开府进封中山公勒称尊号为太尉守尚书令封中山王食邑万户勒死虎擅诛右光禄大夫程遐中书令徐光遣子邃率兵入大雅宫直卫文武皆奔散大雅大惧自陈弱劣让位于虎虎曰若其不堪天下自当有大义何足豫论遂逼立之虎自为丞相魏王虎以勒文武旧臣皆补丞相闲任其府寮旧昵悉居台省禁要改勒太子宫曰崇训宫徙勒妻刘氏已下居之简其美淑及车马服御皆归虎第刘氏谓其彭城王石堪曰丞相便相凌蹈恐国祚之灭不复久矣真可谓养虎自残者也王将何以图之堪曰先帝旧臣皆以斥外衆旅不复由人宫殿之中亡所厝计臣请出奔兖州据廪丘扶南阳王恢为盟主宣太后诏于诸牧守征镇令各率义兵同讨恶逆蔑不济也刘氏然之既而堪计不果虎炙而杀之又杀刘氏石生先镇长安石朗镇洛阳并起兵讨虎为虎所灭虎遂自立为大赵王号年建武自襄国徙居于邺乃杀大雅及其母程氏并大雅诸弟初虎衣衮冕将祀南郊照镜无首大恐怖不敢称皇帝乃自贬为王使其太子邃省可尚书奏事唯选牧守祀郊庙征伐刑断乃亲览之虎又改称大赵天王邃以事呈之恚曰此小事何足呈也时有所问复怒曰何以不呈诮责杖捶月至再三邃甚愠恨私谓中庶子李颜等曰官家难称吾欲行冒顿之事卿从我乎颜等伏不敢对虎闻而大怒杀邃及其男女二十六人一棺埋之诛其宫臣支党二百余人立次子宣为太子虎于邺起台观四十余所营长安洛阳二宫作者四十余万人又欲自邺起阁道至于襄国勅河南四州具南师之备并朔秦雍严西讨之资青冀幽州三五发卒诸州造甲者五十万人扰役黎元民庶失业得农桑者十室而三船夫十七万人为水所没为虎所害三分而一课责征士五人车一乘牛二头米各十五斛绢十匹诸役调有不办者皆以斩论穷民率多鬻子以充军制而犹不足者乃自经于道路死者相望犹求发无已太武殿成图画忠臣孝子烈士贞女皆变为胡状头缩入肩虎大恶之遣司虞中郎将贾霸率工匠四千于东平冈山造猎车千乘辕长三丈髙一丈八尺置髙一丈七尺格虎车四十乘立行楼二层于其上南至荥阳东极阳都使御史监司其中禽兽民有犯者罪至大辟御史因之擅作威福民有美女好牛马求之不得便诬以犯兽论民死者相继海岱河济之间民无宁志矣又发民牛二万余头配朔州牧官増内官二十四等东宫十二等诸公侯七十余国皆为置女官九等先是大发民女二十已下十三已上三万余人为三等之第以分配之郡县有希㫖务于美淑夺人妇者九千余人民妻有美色豪势因而胁之率多自杀太子诸公私令採发者亦垂一万建国九年虎遣使朝贡虎使其太子宣及宣弟秦公韬逓日省可尚书奏事宣恶韬侔已谓嬖人杨柯牟成等曰汝等杀韬吾入西宫当以韬之国邑分封汝等韬既死上必亲临因行大事亡不济矣柯等许诺乃夜入韬第而杀之虎将出临韬丧其司空李农谏乃止翌日有人告之虎大怒以鐡镮穿宣颔而鏁之作数斗木槽和以羮饭以猪狗法食之取害韬刀仗䑛其上血号呌之声震动宫殿积柴城北树标其上标末置鹿卢穿之以绳送宣于标所使韬所亲宦者郝雅刘灵拔其髪抽其舌以绳贯其颔鹿卢绞上之刘霸断其手足斫眼溃腹如韬之伤四面纵火烟焰际天虎从昭仪已下数千人登中台以观之火灭取灰分置诸门交道中杀其妻子二十九人诛其四率已下三百人宦者五十人皆车裂节解弃之漳水洿其东宫以养䐗牛十二年虎自称皇帝号年太宁虎死少子世僭立虎养孙闵杀世以世兄遵为主遵以闵为大将军辅政遵立七日大风雷震昼昏火水俱下灾其太武殿延及宫内府库至于阊阖门火月余乃灭遵兄鉴又杀遵而自立号年青龙鉴弟苞与胡张才孙伏都等谋杀闵不尅而死自鳯阳门至琨华殿积尸如邱流血成池闵知胡人不为已用乃闭邺城四门尽杀诸胡晋人貌似胡者多亦滥死闵乃杀鉴而自立尽灭石氏闵本姓冉乃复其姓自称大魏号年永兴寻为慕容儁所擒铁弗刘虎南单于之苗裔左贤王去卑之孙北部帅刘勐之从子居于新兴虑虒之北北人谓胡父鲜卑母为铁弗因以为号勐死子副崘来奔虎父诰升爰代领部落诰升爰一名训兜诰升爰死虎代焉虎一名乌路孤始臣附于国自以衆落稍多举兵外叛平文与晋并州刺史刘琨共讨之虎走据朔方归附刘聪聪以虎宗室拜安北将军监鲜卑诸军事丁零中郎将复渡河侵西部平文逆击大破之虎退走出塞昭成初虎又㓂西部帝遣军逆讨又大破之虎死子务桓代领部落遣使归顺务桓一名豹子招集种落为诸部雄潜通石虎虎拜为平北将军左贤王务桓死弟阏陋头代立密谋反叛语在序纪后务桓子悉勿祈逐阏陋头而自立悉勿祈死弟卫辰代立卫辰务桓之第三子也既立之后遣子朝献昭成以女妻卫辰卫辰潜通苻坚坚以为左贤王遣使请坚求田内地春来秋去坚许之后掠坚邉民五十余口为奴婢以献于坚坚让归之乃背坚专心归国举兵伐坚坚遣其建节将军邓羌讨擒之坚自至朔方以卫辰为夏阳公统其部落卫辰以坚还复其国复附于坚虽于国贡使不絶而诚敬有乖帝讨卫辰大破之收其部落十六七焉卫辰奔苻坚坚送还朔方遣兵戍之昭成末卫辰导苻坚来㓂南境王师败绩坚遂分国民为二部自河以西属之卫辰自河以东属之刘库仁语在燕鳯𫝊坚后以卫辰为西单于督摄河西杂类屯代来城慕容永之据长子拜卫辰使持节都督河西诸军事大将军朔州牧居朔方姚苌亦遣使结好拜卫辰使持节都督北朔杂夷诸军事大将军大单于河西王幽州牧累为㓂害登国中卫辰遣子直力鞮宼南部其衆八九万太祖军五六千人为其所围太祖乃以车为方营并战并前大破之于铁岐山南直力鞮单骑而走获牛羊二十余万乘胜追之自五原金津南渡迳入其国居民骇乱部落奔溃遂至卫辰所居悦跋城卫辰父子惊遁乃分遣诸将轻骑追之陈留公元䖍南至白盐池虏卫辰家属将军伊谓至木根山禽直力鞮尽并其衆卫辰单骑遁走为其部下所杀传首行宫获马牛羊四百余万头先是河水赤如血卫辰恶之及卫辰之亡诛其族类并投之于河卫辰第三子屈孑亡奔薛于部帅太悉伏屈孑本名勃勃太宗改其名曰屈孑屈孑者卑下也太悉伏送之姚兴兴髙平公破多罗没弈干妻之以女屈孑身长八尺五寸兴见而竒之拜骁骑将军加奉车都尉常参军国大议宠遇踰于勲旧兴弟济南公邕言于兴曰屈孑天性不仁难以亲育宠之太甚臣窃惑之兴曰屈孑有济世之才吾方收其艺用与之共平天下有何不可乃以屈孑为安逺将军封阳川侯使助没弈干镇髙平议以义城朔方杂夷及卫辰部衆三万配之以候边隙邕固谏以为不可兴曰卿何以知其气性邕曰屈孑奉上慢御衆残贪暴无亲轻为去就宠之踰分终为邉害兴乃止以屈孑为持节安北将军五原公配以三交五部鲜卑二万余落镇朔方太祖末屈孑袭杀没弈干而并其衆僭称大夏天王号年龙昇置百官兴乃悔之屈孑耻姓铁弗遂改为赫连氏自云徽赫与天连又号其支庶为铁伐氏云其宗族刚锐如铁皆堪伐人刘裕攻长安屈孑闻而喜曰姚泓岂能拒裕裕必灭之待裕去后吾取之如拾遗耳于是秣马厉兵休养士卒及裕擒泓留子义真守长安屈孑伐之大破义真积人头为京观号曰髑髅台遂僭称皇帝于灞上号年为昌武定都统万勒铭城南颂其功徳以长安为南都性憍虐视民如草芥蒸土以筑都城铁锥刺入一寸即杀作人而并筑之所造兵器匠呈必死射甲不入即斩弓人如其入也便斩铠匠凡杀工匠数千人常居城上置弓劒于侧有所嫌忿手自杀之羣臣忤视者凿其目笑者决其唇諌者谓之诽谤先截其舌而后斩之议废其长子璝璝自长安起兵攻屈孑屈孑中子太原公昌破璝杀之屈孑以昌为太子始光二年屈孑死昌僭立昌字还国一名折屈孑之第三子也既僭位改年永光世祖闻屈孑死诸子相攻关中大乱于是西伐乃以轻骑一万八千济河袭昌时冬至之日昌方宴飨王师奄到上下惊扰车驾次于黒水去城三十余里昌乃出战世祖驰徃撃之昌退走入城未及闭门军士乘胜入其西宫焚其西门夜宿城北明日分军四出略居民杀获数万生口牛马十数万徙万余家而还后昌遣弟定与司空奚斤相持于长安世祖乘虚西伐济君子津轻骑三万倍道兼行羣臣咸谏曰统万城坚非十日可拔今轻军讨之进不可克退无所资不若步军攻具一时俱徃世祖曰夫用兵之术攻城最下不得已而用之如其攻具一时俱徃贼必惧而坚守若攻不时拔则食尽兵疲外无所掠非上䇿也朕以轻骑至其城下彼先闻有步军而徒见骑至必当心闲朕且羸师以诱之若得一战擒之必矣所以然者军士去家二千里复有黄河之难所谓置之死地而后生也以是决战则有余攻城则不足遂行次于黒水分军伏于深谷而以少衆至其城下昌将狄子玉来降说昌使人追其弟定定曰城既坚峻未可攻拔待擒斤等然后徐徃内外撃之何有不济昌以为然世祖恶之退军城北示昌以弱遣永昌王健及娥清等分骑五千西掠居民会军士负罪亡入昌城言官军粮尽士卒食菜辎重在后步兵未至撃之为便昌信其言引衆出城步骑三万司徒长孙翰等言昌歩陈难陷宜避其锋且纵步兵一时奋击世祖曰不然逺来求贼恐其不出今避而不击彼奋我弱非计也遂收军伪北引而疲之昌以为退鼓譟而前舒陈为翼行五六里世祖冲之贼陈不动稍复前行㑹有风起方术宦者赵倪劝世祖更待后日崔浩叱之世祖乃分骑为左右以掎之世祖坠马贼已逼接世祖腾马刺杀其尚书斛黎又杀骑贼十余人流矢中掌奋击不辍昌军大溃不及入城奔于上邽遂克其城初屈孑性奢好治宫室城髙十仭基厚三十歩上广十歩宫墻五仞其坚可以砺刀斧台榭髙大飞阁相连皆彫镂图画被以绮绣饰以丹青穷极文采世祖顾谓左右曰蕞尔小国而用民如此虽欲不亡其可得乎后侍御史安颉擒昌世祖使侍中古弼迎昌至京师舎之西宫门内给以乘舆之副又诏昌尚始平公主假常忠将军㑹稽公封为秦王坐谋反伏诛昌弟定小字直獖屈孑之第五子凶暴无赖昌败定奔于平凉自称尊号改年胜光定登隂槃山望其本国泣曰先帝以朕承大业者岂有今日之事乎使天假朕年当与诸卿建季兴之业俄而有羣狐百数鸣于其侧定命射之无所获定恶之曰此亦大不臧咄咄天道复何言哉与刘义隆连和遥分河北自恒山以东属义隆恒山以西属定遣其将㓂麟城始平公隗归讨破之定又将数万人东击归世祖亲率轻骑袭平凉定救平凉方陈自固世祖四面围之断其水草定不得水引衆下原诏武卫将军丘眷击之衆溃定被创单骑遁走收其余衆乃西保上邽神䴥四年为吐谷浑慕璝所袭擒定送京师伏诛徒河慕容廆字弈洛瓌其本出于昌黎曽祖莫护跋魏初率诸部落入居辽西从司马宣王讨平公孙渊拜率义王始建国于棘城之北祖木延从母丘俭征髙丽有功加号左贤王父涉归以勲进拜鲜卑单于迁邑辽东涉归死廆代领部落以辽东僻逺徙于徒河之青山穆帝之世颇为东部之患左贤王普根击走之乃修和亲晋愍帝拜廆镇军将军昌黎辽东二国公平文之末廆复侵东部击破之王浚称制以廆为散骑常侍冠军将军前锋大都督大单于廆以非王命所授拒之廆死子元真代立元真小字万年名犯恭宗庙讳元真既袭弟仁叛于辽东之平郭与元真相攻元真讨斩之乃号年为元年自称燕王置官如魏武辅汉故事石虎率衆伐元真元真击走之建国二年帝纳元真女为后元真袭石虎至于髙阳掠徙幽冀二州三万户而还四年元真遣使朝贡城和龙城而都焉元真征髙丽大破之遂入丸都掘髙丽王钊父利墓载其尸并其母妻珍寳掠男女五万余口焚其宫室毁丸都而归钊单马遁走后称臣于元真家于昌黎元真死子儁统任儁字宣英既袭位号年为元年闻石氏乱乃砺甲严兵将为进取之计凿山除道入自卢龙克蓟城而都之进克中山常山大破冉闵于魏昌廉台擒之闵太子叡固守邺城进师攻邺克之建国十五年儁僭称皇帝置百官号年元玺国称大燕郊祀天地十六年遣使朝贡儁自蓟迁都于邺号年为光夀儁死子暐统任暐字景茂儁之第三子也既僭立号年建熙暐政无纲纪时人知其将灭有神降于邺自称湘女有声与人相接数日而去僭晋将桓温率衆伐暐至于枋头暐叔父垂击走之垂有大功暐不能赏方欲杀之垂怒奔苻坚坚遣将王勐伐邺擒暐封新兴侯后拜尚书太祖之七年苻坚败于淮南垂叛攻苻丕于邺暐弟济北王泓先为北地长史闻垂攻邺亡奔闗东收诸马牧鲜卑衆至数千还屯华隂暐乃潜使诸弟及宗人起兵于外坚遣将军张永步骑五千击之为泓所败泓衆遂盛自称使持节大都督陜西诸军事大将军雍州牧济北王推垂为丞相都督陜东诸军事领大司马冀州牧吴王坚遣子鉅鹿公叡伐泓泓弟中山王沖先为平阳太守亦起兵河东有衆二万泓大破叡军斩叡沖为坚将窦冲所破弃其歩衆率鲜卑骑八千奔于泓军泓衆至十余万遣使谓坚曰秦为无道灭我社稷今天诱其衷秦师倾败将欲兴复大燕吴王已定关东可速资备大驾奉送乘舆并宗室功臣之家泓当率关中燕人翼卫皇帝还返邺都与秦以虎牢为界分王天下永为邻好不复为秦之患也坚怒责暐曰卿虽曰破灭其实若归奈何因王师小败猖悖若是泓书如此卿欲去者朕当相资暐叩头流血涕泣陈谢坚久之曰此自三竖之罪非卿之过复其位待之如初命暐以书招喻垂及泓沖使息兵还长安恕其反叛之咎而暐密遣使谓泓曰今秦数已终社稷不轻勉建大业可以吴王为大将军领司徒承制封拜聴吾死问汝便即尊位泓于是进向长安年号燕兴泓谋臣髙盖宿勤崇等以泓徳望后沖且持法苛峻乃杀泓立沖为皇太弟承制行事置百官沖去长安二百里坚遣子平原公晖拒之沖大破晖军进据阿房初坚之灭燕沖姉清河公主年十四有殊色纳之宠冠后庭沖年十二亦有龙阳之姿坚又幸之姉弟专宠宫人莫进长安歌之曰一雌复一雄双飞入紫宫咸惧为乱王勐切谏坚乃出沖及其母卒葬之以燕后之礼长安又謡曰鳯皇鳯皇止阿房坚以鳯皇非梧桐不栖非竹实不食乃莳梧竹数十万株于阿房城以待鳯皇之至沖小字鳯皇至是终为坚贼入止阿城焉暐入见坚稽首谢曰弟沖不识义方孤背国恩臣罪应万死陛下垂天地之容臣蒙更生之恵臣二子昨婚明当三日愚欲暂屈銮驾幸臣私第坚许之暐出术士王嘉曰椎芦作籧篨不成文章㑹天大雨不得杀羊言暐将杀坚而不果也坚与羣臣莫之能觧是夜大雨晨不果出初暐之遣诸弟起兵于外也谋欲伏兵请坚杀之时鲜卑在城者犹有千余人暐令其帅悉罗腾屈突铁侯等潜告之曰官今使吾外镇聴旧人悉随可于某日㑹集某处鲜卑信之北部人突贤之妹为坚左将军窦冲小妻贤与妹别妹请冲留其兄冲驰入白坚坚大惊召腾问之腾具首服乃诛暐父子及其宗族城内鲜卑无少长男女皆杀之廆弟运运孙永永字叔明暐既为苻坚所并永徙于长安家贫夫妻常卖鞾于市及暐为坚所杀也沖乃自称尊号以永为小将沖与左将军茍池大战于骊山永力战有功斩池等数千级坚大怒复遣领军将军杨定率左右精骑二千五百击沖大败之俘掠鲜卑万余而还坚坑之又败沖右仆射慕容宪于㶚浐之间定果勇善战沖深惮之纳永计穿马埳以自固迁永黄门郎沖毒暴关中人民流散道路断絶千里无烟及坚出如五将山沖入长安纵兵大掠死者不可胜计初坚之未乱也关中土然无火而烟气大起方数十里月余不灭坚每临聴讼观令民有怨者举烟于城北观而録之长安为之语曰欲得必存当举烟闗中謡曰长鞘马鞭击左股太嵗南行当复虏西人唿徒河为白虏沖果据长安乐之忘归且以慕容垂威名夙着跨据山东惮不敢进课农筑室为久安之计衆咸怨之登国元年沖左将军韩延因民之怨杀沖立沖将段随为燕王改年昌平沖之入长安王嘉谓之曰鳯皇鳯皇何不髙飞还故乡无故在此取灭亡沖败其左仆射慕容恒与永潜谋袭杀段随立宜都王子觊为燕王号年建明率鲜卑男女三十余万口乘舆服御礼乐器物去长安而东以永为武卫将军恒弟护军将军韬隂有贰志诱觊杀之于临晋恒怒去之永与武卫将军刁云率衆攻韬韬遣司马宿勤黎逆战永执而戮之韬惧出奔恒营恒立慕容沖子望为帝号年建平衆去望奔永永执望杀之立慕容泓之子忠为帝改年建武忠以永为太尉守尚书令封河东公至闻嘉知慕容垂称尊号託以农要弗集筑燕熙城以自固刁云等又杀忠推永为大都督大将军大单于雍秦梁凉四州牧河东王称藩于垂永以苻丕至平阳恐不能自固乃遣使求丕假道还东丕不许率衆讨永永击走之进据长子永僭称帝号年中兴垂攻丁零翟钊于滑台钊请救于永永谋于衆尚书郎渤海鲍遵曰徐观其敝卞庄之举也中书侍郎太原张腾曰彊弱势殊何敝之有不如救之成鼎峙之势可引兵趣中山昼多疑兵夜倍其火彼必惧而还师我冲其前钊蹑其后此天授之机不可失也永不从钊败降永永以钊为车骑大将军东郡王嵗余谋杀永永诛之垂遣其龙骧将军张崇攻永弟武乡公友于晋阳永遣其尚书令刁云率衆五万屯潞川垂停邺月余不进永乘诡道伐之乃摄诸军还于太行轵关垂进师入自木井关攻永从子征东将军小逸豆归镇东将军王次多于台壁永遣其从兄太尉大逸豆归救次多等垂将平规击破之永率衆五万与垂战于台壁南为垂所败奔还长子婴城固守大逸豆归部将濳为内应垂勒兵密进永奔北门为前驱所获垂数而戮之并斩永公卿已下刁云大逸豆归等三十余人永所统新旧民户及服御图书器乐珍寳垂尽获之垂字道明元真苐五子也甚见宠爱常目而谓诸弟曰此儿濶达好竒终能破人家或能成人家故名霸字道业恩遇踰于儁故儁不能平之及即王位以垂坠马伤齿改名为缺外以慕郄缺为名内实恶之寻以谶记之文乃去夬以垂为名焉年十三为偏将所在征伐勇冠三军儁平中原垂为前锋累战有大功及僭尊号拜黄门郎出为安东冀州牧封吴王以侍中右禁将军録留台事镇龙城大收东北之和歴位镇东平州征南大将军荆兖二州牧司𨽻校尉以车骑大将军败桓温于枋头威名大震不容于暐西奔苻坚坚甚重之拜冠军将军封賔都侯坚败于淮南入于垂军子寳劝垂杀之垂以坚遇之厚也不聴行至洛阳请求拜墓许之遂起兵攻苻丕于邺乃引漳水以灌之不没者尺余丁零翟斌怨垂使人夜徃决堰水溃故邺不拔垂称燕王置百官年号燕元引师去邺开苻丕西归之路丕固守邺城请援于司马昌明垂怒曰苻丕吾纵之不能去方引南贼䂓固邺都不可置也乃复进师丕乃弃邺奔并州垂以兄子鲁阳王和为南中郎将镇邺垂定都中山登国元年垂僭称大位号年为建兴建宗庙社稷于中山尽有幽冀平州之地垂遣使朝贡三年太祖遣九原公仪使于垂垂又遣使朝贡四年太祖遣陈留公䖍使于垂又遣使朝贡五年又遣秦王觚使于垂垂留觚不遣遂絶行人垂议讨慕容永太史令靳安言于垂曰彗星经尾箕之分燕当有野死之王不出五年其国必亡嵗在鹑火必克长子垂乃止安出而谓人曰此衆既并终不能久安意盖知太祖之兴也而不敢言先是丁零翟辽叛垂后遣使谢罪垂不许辽怒遂自号大魏天王有衆数万屯于滑台与垂相击辽死子钊代之及垂征尅滑台钊奔长子垂议征长子诸将咸谏以永国未有衅连嵗征役士卒疲怠请待他年垂将从之垂弟司徒范阳王徳固劝垂征垂曰司徒议与吾同二人同心其利断金吾计决矣且吾投老叩囊底智足以克之不复留逆贼以累子孙垂率步骑七万伐永克之十年垂遣其太子寳来㓂时太祖幸河南宫乃进师临河筑台告津奋扬威武连旌㳂河东西千有余里是时陈留公䖍五万骑在河东要山截谷六百余里以絶其左太原公仪十万骑在河北以承其后略阳公遵七万骑塞其南路太祖遣捕寳中山行人一二尽擒马歩无脱寳乃引船列兵亦欲南渡中流大风卒起漂寳船数十艘泊南岸擒其将士三百余人太祖悉赐衣服遣还始寳之来垂已有疾自到五原太祖断其行路父子问絶太祖乃诡其行人之辞令临河告之曰汝父已死何不遽还兄弟闻之忧怖以为信然于是士卒骇动徃徃间言皆欲为变初寳至幽州其所乘车轴无故自折占工靳安以为大凶固劝令还寳怒不从至是问安安对曰今天变人事咎徴已集速去可免寳逾大恐安退而告人曰今皆将死于他乡尸骸委于草野为乌鸟蝼蚁所食不复见家矣冬十月寳烧船夜遁是时河氷未成寳谓太祖不能度故不设斥候十一月天暴风寒氷合太祖进军济河留辎重简精锐二万余骑急追之晨夜兼行暮至参合陂西寳在陂东营于蟠羊山南水上靳安言于寳曰今日西北风劲是追军将至之应宜设警备兼行速去不然必危寳乃使人防后先不抚循军无节度将士莫为尽心行十余里便皆解鞍寝卧不觉大军在近前驱斥候见寳军营还告其夜太祖部分衆军相援诸将罗落东西为掎角之势约勒士卒束马口衘枚无声昧爽衆军齐进日出登山下临其营寳衆晨将东引顾见军至遂惊扰奔走太祖纵骑腾蹑大破之有马者皆蹶倒氷上自相镇压死伤者万数寳及诸父兄弟单马迸散仅以身免于是寳军四五万人一时放仗敛手就羁矣其遗迸去者不过千余人生擒其王公文武将吏数千获寳宠妻及宫人器甲辎重军资杂财十余万计垂复欲来宼太史曰太白夕没西方数日后见东方此为躁兵先举者亡垂不从凿山开道至寳前败所见积骸如邱设祭弔之死者父兄子弟遂皆嘷哭声震山川垂慙忿呕血发病而还死于上谷寳僭立寳字道祐小字库勾垂之第四子也少而轻果无志操好人佞已及为太子砥砺自修朝士翕然称之垂亦以为克保家业垂妻段氏谓垂曰寳资质雍容柔而不断承平则为仁明之主处难则非济世之雄今託之以大业未见克昌之美辽西髙阳儿之贤者宜择一以树之赵王麟姦诈负气常有轻寳之心恐必难作此自家事宜深图之垂弗纳寳闻之深以为恨寳既僭立年号永康遣麟逼其母段氏曰后常谓主上不能继守大统今竟能不宜早自裁以全段氏段氏怒曰汝兄弟尚逼杀母安能保社稷吾岂惜死念国灭不久耳遂自杀寳议以后諌废嫡统无母后之道不宜成䘮羣臣咸以为然寳中书令眭邃执意抗言寳从而止皇始元年太祖南伐及克信都寳大惧太祖军于栢肆寳夜来犯营太祖击破之寳走还中山率万余骑奔蓟寳子清河王㑹先守龙城闻寳被围率衆赴难逢寳于路寳分夺其军以授弟辽西王农等㑹怒袭农杀之农弟髙阳王隆劝寳收㑹不获㑹勒兵攻寳寳走龙城㑹追围之侍御郎髙云袭败㑹㑹奔中山寳命云为子封夕阳公㑹至中山为慕容普隣所杀寳率衆自龙城而南将攻中山衆惮征逃溃寳还龙城垂舅兰汗拒之寳南走奔蓟汗遣使诱迎寳寳杀之将南奔叔父范阳王徳闻徳称制退濳辟阳汗复遣迎寳寳以汗垂之季舅子盛又汗之壻也必谓无二乃还龙城汗杀之及子弟等百余人汗自称大都督大单于昌黎王号年青龙以盛子壻哀而宥之盛字道运寳之长子也垂封为长乐公歴位散骑常侍左将军寳既僭立进爵为王拜征北大将军司𨽻校尉尚书左仆射兰汗之杀寳也以盛为侍中左光禄大夫盛乃间汗兄弟使相疑害李早卫双刘志张真等皆盛之旧昵汗太子穆并引为腹心盛要结早等因汗穆等酒醉夜袭杀之僭尊号改年为建平又号年为长乐盛改称庶民大王盛以寳闇而不断遂峻极威刑纎介嫌忌莫不裁之于未萌防之于未兆于是上下震局人不自安虽忠诚亲戚亦佥懐离贰前将军段玑等夜濳禁中鼓譟攻盛盛闻变起率左右出战衆皆披溃俄有一贼闇中击盛伤之遂辇昇殿申约禁卫召叔父河间公熙属之未至而盛死熙字道文小字长生垂之少子也羣臣与盛伯母丁氏议以其家多难宜立长君遂废盛子定迎熙而立之熙立杀定年号光始筑龙腾苑广袤十余里役徒二万人起景云山于苑内基广五百歩高十七丈又起逍遥宫甘露殿连房数百观阁相交凿天河渠引水入宫又为妻苻氏凿曲光海清凉池季夏盛暑不得休息暍死者大半熙逰于城南止大栁树下若有人唿曰大王且止熙恶之伐其树下有蛇长丈余熙尽杀寳诸子改年为建始又为其妻起承华殿负土于北门土与谷同价典军杜静载棺诣阙上书极諌熙大怒斩之熙妻当季夏思冻鱼鲙仲冬须生地黄皆下有司切责不得加之以大辟其虐也如此及苻氏死熙拥其尸而抚之曰体已就冷命遂断矣于是僵仆絶息久而乃苏悲号擗踊斩衰食粥大敛之后复启而交接制百官哭临沙门素服令有司案检有泪者为忠孝无泪者罪之于是羣臣震惧莫不含辛以为泪焉及葬熙被发徒跣歩从轜车高大毁城门而出长老相谓曰慕容氏自毁其门将不入矣中卫将军冯跋兄弟闭门拒熙执而杀之立夕阳公云为主云寳之养子复姓高氏年号正始跋又杀云自立云之立也熙幽州刺史上庸公慕容懿以辽西归降太祖以懿为征东将军平州牧昌黎王后坐反伏诛元真少子徳徳字元明雅为兄垂所重桓温之至枋头也徳与垂击走之苻坚灭暐以徳为张掖太守垂称尊号封为范阳王拜车骑大将军司𨽻校尉寻迁司徒寳既即位以徳镇邺后拜丞相寳既东走羣寮劝徳称尊号徳不从皇始二年既拔中山太祖遣卫王仪攻邺徳率户四万南走滑台自称燕王号年为燕元置百官徳冠军将军苻广叛于乞活垒徳留兄子和守滑台率衆攻广斩之而和长史李辩杀和以城来降徳无所据乃谋于衆其给事黄门侍郎张华劝徳取彭城而据之其尚书潘聪曰青齐沃壤号曰东秦土方二千里户余十万四塞之固负海之饶可谓用武之国宜攻取据之以为关中河内也徳从之引师克薛城徐兖之民尽附之以其南海王法为兖州刺史镇梁父进克莒城以潘聪为徐州刺史镇莒城北伐广固司马徳宗幽州刺史辟闾浑闻徳将至徙民八千余户入广固遣司马崔诞率千余人戍薄荀固平原太守张豁屯栁泉诞豁皆承檄遣子降徳浑惧擕妻子北走徳追骑斩之浑少子道秀自归请与父俱死徳曰浑虽不忠而子能孝其特赦之徳入都广固僭称尊号号年建平女水竭徳闻而恶之因而寝疾兄子超请祈女水徳曰人君之命岂女水所知超固请终不许立超为太子徳死超僭立超字祖明徳兄北海王纳之子也既僭位号年太上超青州刺史北地王钟兖州刺史南海王法等起兵叛超超悉平之超南郊柴燎爓起而烟不出灵台令张光告人曰今火盛而烟灭国其亡乎天赐五年司马徳宗将刘裕伐超超将公孙五楼劝超拒之于大岘超曰但令度岘我以铁骑践之此成擒也太尉桂林王镇曰若如圣㫖必须平原用马便宜出岘逆战战而不胜犹可退守不宜纵敌自贻㓂逼臣以为天时不如地利拒之大岘䇿之上也超不从出而告人曰主上酷似刘璋今年国灭吾必死之超收镇下狱裕入大岘超拒之于临朐乃赦镇而谢之超战于临朐为裕所败退还广固裕遂围之广固鬼夜哭有流星长十余丈陨于广固城溃裕执超送建康市斩之临渭氐苻健字建业本出略阳临渭祖懐归为部落小帅父洪字广世洪之生也陇右霖雨百姓苦之时有謡曰雨若不止洪水必起故名之曰洪年十二而父死为部帅羣氐推以为盟主刘曜拜洪为宁西将军率义侯徙之髙陆进为氐王石虎平秦陇表石勒拜冠军将军泾阳伯又徙之枋头迁光烈将军进爵为侯稍迁冠军大将军进封西平公讨平梁犊进位车骑大将军开府仪同三司略阳公冉闵之乱秦雍徙民西归凭洪为主衆至十余万自称大将军大单于三秦王既而为其将麻秋所鸩临死谓健曰关中周汉旧都形胜之国进可以一同天下退不失保全秦雍吾死之后便可鼓行而西健从之健初名罴字世建又避石虎外祖张罢之名故改焉健便弓马善于事人石虎深爱之歴位翼军校尉镇军将军时京兆杜洪窃据长安关中雄儁皆应之健密图关中惧洪之知也乃缮宫室于枋头课民种麦示无西意既而自称征西大将军雍州刺史尽衆西行至盟津起浮桥以济遣弟辅国将军雄率歩骑五千入自潼关兄子扬武将军菁率衆七千自轵关入河东执菁手曰若事不㨗汝死河北我死河南不及黄泉无相见也济讫焚桥自统大衆继雄而进杜洪遣将军张光逆健于潼关雄击破之洪尽召关中之衆以拒健健闻而筮之遇泰之临健曰小徃大来吉亨昔徃东而小今还西而大吉孰大焉诸君知不此则汉祖屠秦之机也健长驱至长安杜洪奔司竹健遂入都建国十四年乃僭称天王号年皇始国号大秦置百官健寻自称皇帝桓温率衆伐长安次于灞上健弟雄撃温破之温乃引衆东走健遣其太子苌追温比至潼关克败之苌亦为流矢所中死关中大饥蝗虫生于华泽西至陇山百草皆尽牛马至相噉毛虎狼食人行路断絶十八年健死子生僭立生字长生健之第三子也幼而麤暴昏酒无赖祖洪甚恶之生无一目年七嵗洪戱之问侍者曰吾闻瞎儿一泪信乎侍者曰然生怒引佩刀自刺出血曰此亦一泪也洪惊鞭之生曰性耐刀矟不堪鞭捶洪曰汝为尔不已吾将以汝为奴生曰可不如石勒也洪惧跣而掩其口谓健曰此儿狂悖宜早除之不然长大必破人家健欲杀之雄止之曰儿长成自当修改何至便如此健乃止及长力举千钧雄勇好杀手格勐兽走及奔马撃刺骑射冠絶一时初健之长子死生母彊氏意在少子栁健以䜟有三羊五眼之言故立之生既僭立号年夀光虽在谅闇逰饮自若弯弓露刃以见朝臣锤钳锯凿备置左右在位未㡬后妃公卿下至仆𨽻杀五百余人朝飨羣臣酣饮奏乐生亲歌以和之命其尚书令辛牢行酒既而生怒曰何不彊酒犹有坐者引弓射牢而杀之于是百僚大惧无不引满污服失冠生以为乐长安大风或称贼至宫门昼闭五日乃止生推告贼者刳出心胃生舅彊平切諌生凿其顶而杀之虎狼大暴从潼关至于长安昼则断道夜则发屋不食六畜专以害人自其元年秋至于二年夏虎杀七百余人民废农桑内外忷惧其臣奏请禳灾生曰野兽饥则食人饱当自止终不累年为患也天将助吾行诛以施刑教但勿犯罪何为怨天生如阿房遇人共妹行者逼令为滛固执弗从生怒杀之其尚书仆射贾元石形貌美伟生与妻楼上望见元石在庭中妻曰此何人也生曰汝欲得也乃诛𤣥石生尝夜食枣过多至旦病使太医程延诊脉延曰陛下食枣多无他疾也生曰嘻汝非圣人焉知吾食枣乃杀之常从舆上溲便辇者谓之天雨生既眇其目所讳者不足不具少无缺伤残毁偏只之言皆不得道左右忤㫖而死者不可胜纪太白犯东井其臣奏曰东井秦也太白罚星必有暴兵起于京师生曰星入井者必将渴耳何所恠乎初生梦大鱼食蒲又长安謡曰东海大鱼化为龙男便为王女为公问在何所洛门东是月生以謡梦之故诛太师鱼遵父子一十八人东海苻坚封也时为龙骧将军宅在洛门之东又謡曰百里望空城郁郁何青青瞎人不知法仰不见天星于是壊诸空城以禳之法是苻法也生耽湎于酒无复昼夜其臣朝谒漏尽请见生曰日知尽乎须待饮讫因醉问左右曰吾统天下已来汝等何所闻乎或对曰圣明宰世子育百姓罚必有罪赏必有功天下唯歌太平未闻有怨生曰汝媚吾也引而斩之他日又问或对曰陛下刑罚微过生曰汝谤吾也亦杀之使宫人与男女倮交于殿前引羣臣临而观之或生剥牛羊驴马活燖鸡豚鹅鸭数十为羣放之殿下剥人面皮令其歌舞勲旧亲戚杀害略尽王公在者以疾告归得度一日如过十年至于截胫刳胎拉胁锯颈者动有千数生夜对侍婢曰阿法兄弟亦不可信明当除之旦而侍婢以告法与弟坚率壮士数百人入云龙门宿卫者皆舍仗归坚废生为越王俄而杀之坚字永固一字文玉雄第二子也既杀苻生以位让其兄清河王法法固以推坚于是去皇帝之号僭称天王号年永兴以法为丞相东海公寻以疑忌杀之改年为甘露时建国二十二年也坚从弟晋公栁反于蒲坂魏公庾反于陜燕公武反于安定坚弟赵公双反于上邽皆讨平之慕容垂奔于坚王勐劝坚杀之坚不从三十八年改为建元坚遣使牛恬朝贡使尚书令王勐伐邺坚亲率大衆以继之克邺擒慕容暐坚使其右将军杨安攻克汉中仍平蜀又遣其武卫将军茍苌西伐凉州降张天钖遣其子长乐公丕攻克襄阳坚观其史书见母茍氏通李威之事慙怒乃焚其书坚南伐司马昌明戎卒六十万骑二十七万前后千里旗鼓相望坚至项城凉州兵始达咸阳蜀汉之军顺流而下幽冀之衆至于彭城东西万里水陆齐进运漕万艘自河入石门逹于汝颍坚弟阳平公融攻夀春克之融驰使白坚曰贼少易俘但惧越逸宜速进军坚大悦舍大军于项城轻骑八千兼道赴之坚与融登城望昌明将谢石军又望八公山上草木皆类人形顾谓融曰此亦勍敌也何谓少乎怃然有惧色谢石欲战苻融陈逼肥水石遣使谓融曰君若小退师令将士周旋仆与君公缓辔而观之不亦美也融于是麾军却陈欲因其济覆而取之军遂奔退制之不可止融马倒见杀军遂大败谢石乘胜追击至于青冈死者相枕坚单骑遁还淮北初謡言曰坚不出项羣臣劝坚停项为六军声镇坚不从诸军悉溃唯其冠军慕容垂一军独全坚以千余骑赴之收集离散比至洛阳衆十余万行未及关垂有贰志说坚请廵抚燕代并求拜墓许之垂遂杀坚骁骑将军石越镇军将军毛当引丁零之衆攻坚子长乐公丕于邺慕容泓沖起兵华泽坚遣子叡晖前后击泓为泓所败长安鬼夜哭三旬沖又撃杀坚将姜宇于灞上遂屯阿房进逼长安坚登城观之叹曰此虏何从而出其彊若斯大言责沖曰尔軰羣奴正可牧牛羊何为送死沖曰奴则奴矣既厌奴苦取尔见代坚遣使送锦袍一领遗沖使者称有诏古人兵交使在其间卿逺来草创得无劳乎今送一袍以明本懐朕于卿恩分如何而于一朝忽为此变沖命詹事答之亦称皇太弟有令孤今心在天下岂顾一袍小恵茍能知命便可君臣束手早送皇帝自当寛贷苻氏以酬曩好终不使既徃之事独美于前坚大怒曰朕不用王景略阳平公之言使白虏敢至于此长安大饥人民相食姚苌叛于北地与沖连和合攻长安有羣乌数万鸣于长安城上其声甚悲占者以为不终年有甲兵入城之象每夜有人周城大唿曰杨定健儿应属我宫殿台观应坐我父子同出不共汝旦遣寻求不见人迹先是又謡曰坚入五将山长得坚大信之告其太子永道曰天或导余脱如謡言留汝兼总戎政勿与贼争利吾当出陇收兵运粮以给汝天其或者正训予也遣其卫将军杨定击沖于城西为沖所擒坚弥惧付永道以后事率骑数百出如五将宣告州郡期救长安月余永道寻将母妻宗室男女数千骑出奔武都遂假道入司马昌明慕容沖入据长安坚至五将山姚苌遣其将吴忠围之坚衆奔散独左右十数人神色自若坐而待之召宰人进食俄而兵至执坚及其夫人张氏与少女寳锦送诣姚苌苌囚之将害焉坚自以平生遇苌厚忿之厉声大骂谓张氏曰岂令羌奴辱吾儿于是杀寳锦姚苌乃缢坚于新平佛寺永道既奔昌明处之江州桓元以为梁州刺史后为刘裕所诛永道名犯高祖庙讳坚子丕字永叙坚以为征东将军冀州牧封长乐公镇邺为慕容垂围逼丕乃去邺率男女六万余口进如潞川坚骠骑将军张蚝并州刺史王腾迎丕入据晋阳坚既为姚苌所杀太祖九年丕乃僭称尊号改年太安先是王勐子幽州刺史永亦率衆赴之丕以永为司徒録尚书事张蚝为司空王腾为司𨽻𫝊檄逺近率多应之丕留王腾守晋阳杨辅守壶关率衆四万进据平阳将讨姚苌而慕容永请假道东归丕弗许怒曰永乃我之马将首乱京畿祸倾社稷承凶继逆方请逃归是而可忍孰不可恕使其丞相王永讨之战于襄陵永大败死之丕衆离散率骑数千南奔东垣为司马昌明将冯该所杀丕族子登字文髙麤险不修细行故坚弗之竒也长而折节颇览书𫝊坚以为长安令坐事黜为狄道长及关中起兵奔于枹罕羣氐杀河州牧毛兴推卫平为安西将军河州刺史平以登为长史既而枹罕诸氐以卫平年老议欲废之而惮其宗彊连日不决氐有啖青者谓诸将曰大事宜定东讨姚苌不可犹豫一旦事发返为人害诸君但请卫公㑹集衆将青为诸君决之衆咸以为然因大飨青抽劒而前曰卫公朽耄不足以成大事狄道长苻登虽王室踈属请共立之于是推登为使持节都督陇右征羌诸军事抚军大将军雍河二州牧略阳公率衆五万东下陇据南安驰使请命丕以登为征西大将军开府仪同三司南安王余因其所称而授之后与姚苌战于胡奴阜大破之丕死登国元年登僭称尊号于陇东号年太初置百官立坚神主于军中载以辎軿羽葆青盖建黄旗虎贲之士三百人以卫之每战必告缮甲治兵引师而东皆刻鉾铠为死休字示以战死为志每战以长矛钩刃为方圎大陈如有厚薄从中分配故人自为战所向无前登每围苌营四面大哭哀声动人大唿曰杀君贼姚苌出来吾与尔决何为枉害无辜苌惮而不应登进攻安定苌袭其辎重获登妻毛氏将妻之毛氏哭骂苌杀之登闻姚苌死喜曰姚兴小儿吾将折杖以笞之乃尽衆而东以趣废桥兴将尹纬据桥待之争水不得为纬所败奔于平凉入马毛山姚兴攻之登战死子崇奔于湟中僭称尊号改年延初寻为乞伏干归所杀羌姚苌字景茂出于南安赤亭烧当之后也祖柯回助魏将绊姜维于沓中以功假绥戎校尉西羌都督父弋仲晋永嘉之乱东徙榆眉刘曜以弋仲为平西将军平襄公烈帝之五年弋仲率部衆随石虎迁于清河之滠头勒以弋仲为奋武将军封襄平公昭成时弋仲死子襄代屯于谯城慕容儁以襄为豫州刺史丹阳公进屯淮南自称大将军大单于为司马聃将桓温所败奔于河东后为苻眉所杀弋仲有子四十二人苌第二十四随兄襄征伐襄甚竒之襄之败也苌率子弟降于苻坚从坚征伐频有战功厯宁幽兖三州刺史封益都侯邑五百户苻坚伐司马昌明以苌为龙骧将军督益梁州诸军事谓苌曰朕本以龙骧建业龙骧之号初未假人今特以相授山南之事一以委卿坚左将军窦冲进曰王者无戯言此将不臧之徴也惟陛下察之坚黙然及慕容泓起兵华泽坚遣子卫大将军叡讨之战败为泓所杀时苌为叡司马惧罪奔马牧聚衆万余自称大将军大单于万年秦王号年白雀数月之间衆至十余万与慕容沖连和进屯北地苻坚出至五将山苌执而杀之登国元年僭称皇帝置百官国号大秦年曰建初改长安曰常安以其太子兴镇长安自击苻登安定败之苌病梦苻坚将天官使者鬼兵数百突入营中苌惧走后宫宫人迎苌刺鬼误中苌隂鬼相谓曰正中死处拔矛出血石余寤而惊悸遂患隂肿医刺之出血如梦苌乃狂言或称臣或称苌杀陛下者兄襄非臣之罪愿不枉臣苌死子兴袭位祕不发丧兴字子略苌长子也既灭苻登乃发丧行服僭称皇帝于槐里号年皇初天兴元年兴去皇帝之号降称天王号年洪始兴克洛阳以其弟东平公绍镇之三年兴遣使朝贡太祖遣谒者仆射张济使于兴兴又大破乞伏干归遂入枹罕获铠马六万匹干归降于兴太祖遣军袭兴髙平公没弈干干弃部衆率数千骑与赫连屈孑奔于秦州追至于瓦亭长安震惧兴大议为㓂其臣咸以为不可兴不从天兴五年夏兴遣其弟义阳公平率衆四万侵平阳攻干壁六十余日壁中衆少失井乃䧟之六月太祖将讨平遣毗陵王顺等三军六万骑为先锋七月车驾亲征八月次于永安平募遣勇将率精骑二百闚军为太祖前锋将长孙肥所擒匹马不返平遂退走太祖急追及于柴壁平因守固太祖围之兴乃悉举其衆救平太祖闻兴将至増筑重围内以防平之出外以拒兴之入又截汾曲为南北浮桥乗西㟁筑围太祖以步骑三万余人渡䝉坑南四十里逆击兴兴晨行北引未及安营太祖军卒至兴衆怖扰太祖诏毗陵王顺以精骑冲击获兴甲骑数百斩首千余级兴退南走四十余里太祖引还平竟不敢出但使人烧围数百步而已太祖知兴气挫乃南絶䝉坑之口东杜新坂之隘守天度屯贾山令平水陆路絶将坐甲而擒之太祖又縁汾带冈树栅数十里以卫刍牧者九月兴从汾西北下凭壑为垒以自固兴又将数千骑乘西㟁闚视太祖营束栢材从汾上流下之欲以毁桥官军钩取以为薪蒸兴还垒太祖度其必攻西围乃命修堑増广之至夜兴果来攻梯短不及弃之堑中而还又分其衆临汾为垒叩逼水门与平相望太祖因截水中兴内外隔絶士衆丧气于是平粮尽窘急夜衆将突西南而出兴列兵汾西举烽鼓譟为平接援太祖简诸军精锐屯汾西固守南桥絶塞水口兴夜闻声望平力战突免平闻外鼓望兴攻围引接故但呌唿虚相应和莫敢逼围平引不得出穷廹乃将二妾赴水而死兴安逺将军不蒙世扬武将军雷重等将士四千余人随平投水太祖令泅水钩捕无得免者平衆三万余人皆敛手受执擒兴尚书右仆射狄伯友越骑校尉唐小方积弩将军姚梁国建忠将军雷星康官北中郎将康猥兴从子伯禽已下四品将军已上四十余人兴逺来赴救自观其穷力不能免举军悲号震动山谷数日不止频遣使请和太祖不许乃班师兴还长安有雀数万头鬬于兴庙毛羽折落多有死者月余乃止识者曰今雀鬭庙上子孙当有争乱者乎又兴殿有声如牛吼有二狐入长安一登兴殿屋走入宫一入于市求之不得先是谯纵略有益宁之地僭称尊号遣使称蕃于兴兴以纵为蜀王加九钖永兴三年兴遣周寳朝贡五年兴遣使朝贡并请进女太宗许之兴中子广平公弼有宠委之朝政兴疾笃长子泓侍疾于中弼集党数千人候兴死欲杀泓自立兴诸子姪外镇者闻之皆起兵讨弼兴疾瘳不忍诛弼免官而已神瑞元年兴遣兼散骑常侍尚书吏部郎严康朝贡二年兴遣散骑常侍东武侯姚敞尚书姚泰奉其西平公主于太宗帝以后礼纳之兴复以弼为中军大将军配兵三万屯于渭北兴又疾甚弼遣其党姚武伯等率衆攻端门泓时侍疾遣兵拒之兴力疾临前殿杀弼弼党乃散泰常元年兴死泓僭立泓字元子兴之长子也既僭位号年永和赫连屈孑攻泓秦州又克安定遂据雍城司马徳宗将刘裕伐泓裕遣将檀道济至洛阳泓弟陈留公洸以城降泓弟太原公懿反于蒲坂泓从弟齐公恢反于岭北皆举兵伐长安泓既有内难裕遂长驱入关泓战败请降送于建康市斩之略阳氐吕光字世明本出略隄父婆楼苻坚太尉光年十嵗逰戱好战陈之法为诸儿所推身长八尺四寸肘有肉印从王勐征讨稍迁破虏将军坚以光为骁骑将军率衆七千讨西域所经诸国莫不降附光至龟兹王帛纯拒之西域诸胡救帛纯者七十余万人光乃结陈为勾鏁之法战于城西大破之斩级万余帛纯逃走降者三十余国光以驼二千余头致外国珍寳及竒伎异戱殊禽恠兽千有余品骏马万余匹而还苻坚凉州刺史梁熙遣兵拒之光击破熙军遂入姑臧斩熙自署护羌校尉凉州刺史登国初又自称使持节大都督大将军凉州牧酒泉公主簿尉祐奸佞浅薄光宠任之谮诛姚皓尹景等名士十余人于是逺近失望人懐离贰四年光私称三河王遣使朝贡置官自丞郎已下犹摄州事号麟嘉元年皇始初光僭称天王置百官改号龙飞立子绍为太子遣使朝贡光疾甚立绍为天王自号太上皇帝光死长子纂杀绍僭立纂字永绪既自立号咸宁元年纂弟大司马洪名犯显祖讳以猜忌不容起兵攻纂纂杀之纵兵大掠纂笑谓左右曰今日之战何如纂侍中房晷对曰先帝始崩太子以幽逼致殂山陵甫讫大司马疑惧肆逆京邑交兵友于接刃虽洪自取夷灭亦由陛下无棠棣之义且洪妻陛下弟妇也洪女陛下之姪女也奈何使小人污辱为婢妾天地神明岂忍见此因歔欷流涕纂谢之乃收洪妻子纂昏虐任情逰田无度耽荒酒色与左右因醉驰猎于坑涧之间或有諌者纂昏不纳又性多猜忌忍于杀戮纂从弟超杀纂纂弟纬单马入城超杀之而立其兄隆隆字永基光弟寳之子也初超让位于隆隆难之超曰今犹乘龙上天岂得中下乃僭位改神鼎元年超使纂妻杨氏及侍婢数人殡纂于城西超虑杨持珍寳出使人搜之杨氏责超曰郎君兄弟手刃相图新妇旦夕死人用金寳何为超慙而退杨氏国色超将妻焉谓其父桓曰后若自杀祸及卿宗桓以告之杨氏曰大人本卖女与氐以图富贵一之以甚复可使女辱于二氐乎乃自杀沮渠䝉逊秃发傉檀频来攻击河西之民不得农植谷价涌贵斗直钱五千文人相食饿死者千余口姑臧城门昼闭樵採路断民请出城乞为夷虏奴婢者日有数百隆恐沮动人情尽坑之于是积尸盈于衢路户絶者十有九焉屡为䝉逊攻逼乃请迎于姚兴遣齐难率衆迎之隆遂降焉至长安寻复为兴所诛史臣曰夷狄不恭作害中国帝王之世未曽无也刘渊等假窃名目狼戾为梗汗辱神器毒螫黎元丧乱鸿多一至于此怨积祸盈死倾巢穴天意其俟大人乎魏书卷九十五卷九十五考证魏书卷九十五考证刘聪传至西阳门门监本讹作明今改正慕容廆传又大破宇文闼地千里各本同晋书载记晃亲伐宇文归逺遁漠北开路千余里此殆脱去归字并讹开为闼也魏书卷九十五考证魏书卷九十六钦定四库全书魏书卷九十六齐魏收撰列传第八十四僣晋司马叡賨李雄僣晋司马叡字景文晋将牛金子也初晋宣帝生大将军琅邪武王伷伷生冗从仆射琅邪恭王觐觐妃谯国夏侯氏字铜环与金姦通遂生叡因冒姓司马仍为觐子由是自言河内温人初为王世子又袭爵拜散骑常侍频迁射声越骑校尉左右军将军从晋恵帝幸临漳其叔繇为成都王颍所杀叡惧祸遂走至洛迎其母俱归陈国东海王越收兵下邳假叡辅国将军越谋迎恵帝于长安复假叡平东将军监徐州诸军事使镇下邳寻加安东将军都督扬州诸军事假节当镇夀阳且留下邳及越西迎恵帝留叡镇后平东府事当迁镇江东属陈敏作乱叡以兵少因留下邳永嘉元年春敏死秋叡始到建业五年进镇东将军开府仪同三司又以㑹稽戸二万増封加督扬江湘交广五州诸军事六月王弥刘曜宼洛阳懐帝幸平阳晋司空荀蕃司隷校尉荀组推叡为盟主于是輙改易郡县假置名号江州刺史华轶北中郎将裴宪并不从之宪自称镇东将军都督江北五郡军事与轶连和叡遣左将军王敦将军甘卓周访等击轶斩之宪奔于石勒六年叡檄四方称与穆帝俱讨刘渊大㑹平阳建兴元年晋愍帝以叡为侍中左丞相大都督陜东诸军事持节王如故叡改建业为建康七月叡以晋室将灭潜有他志乃自大赦为大都督都督中外诸军事又为丞相叡号令不行政刑滛虐杀督运令史淳于伯行刑者以刀拭柱血流上柱二丈三尺俓头流下四尺五寸其直如弦时人怨之平文帝初叡自称晋王改元建武立宗庙社稷置百官立子绍为太子叡以晋王而祀南郊其年叡僣即大位改为大兴元年其朝廷之仪都邑之制皆凖模王者拟议中国遂都于丹阳因孙权之旧所即禹贡扬州之地去洛二千七百里地多山水阳鸟攸居厥土为涂泥厥田惟下下所谓岛夷卉服者也周礼职方氏掌天下之地辨其邦国都鄙四夷八蛮七闽九貉五戎六狄之人民与其财用九谷六畜之数要周知其利害东南曰扬州其山镇曰㑹稽其薮泽曰具区其川三江其浸五湖其利金钖竹箭其民二男五女其畜宜鸟兽其谷宜稻春秋时为吴越之地吴越僭号称王僻逺一隅不闻华土楚申公巫臣窃妻以奔教其军阵然后乃知战伐由是晚与中国交通俗气轻急不识礼教盛饰子女以招逰客此其土风也战国时则并于椘故地逺恃险世乱则先叛世治则后服秦末项羽起江南故衡山王吴芮从百越之兵越王无诸身率闽中之衆以从灭秦汉初封芮为长沙王无诸为闽越王又封吴王濞于朱方逆乱相寻亟见夷灭汉末大乱孙权遂与刘备分据吴蜀权阻长江殆天地所以限内外也叡因扰乱跨而有之中原冠带唿江东之人皆为貉子若狐貉类云巴蜀蛮獠谿俚椘越鸟声禽唿言语不同猴虵鱼鼈嗜慾皆异江山辽阔将数千里叡羁縻而已未能制服其民有水田少陆种以罟网为业机巧趋利恩义寡薄家无藏蓄常守饥寒地既暑湿多有肿泄之病瘴气毒雾射工沙蝨虵虺之害无所不有叡割有扬荆梁三州之土因其故地分置十数州及诸郡县郡县户口至有不满百者遣使韩畅浮海来请通和平文皇帝以其僣立江表拒不纳之是时叡大将军王敦宗族擅势权重于叡迭为上下了无君臣之分叡侍中刘隗言于叡曰王氏彊大宜渐抑损敦闻而恶之恵帝时叡改年曰永昌王敦先镇武昌乃表于叡曰刘隗前在门下遂秉权宠今趣进军指讨姦孽宜速斩隗首以谢逺近朝枭隗首诸军夕退昔太甲不能遵明汤典颠覆厥度幸纳伊尹之训殷道复昌贤智故有先失后得者矣敦又移告州郡以沈充为大都督䕶东吴诸军叡乃下书曰王敦恃宠敢肆狂逆方朕于太甲欲见囚于桐宫是可忍也孰不可忍也今当亲帅六军以诛大逆叡光禄勲王含率其子瑜以轻舟弃叡归于武昌叡以其司空王导为前锋大都督尚书陆晔为军司以广州刺史陶侃为江州梁州刺史甘卓为荆州使其率衆掎蹑敦后以太子右率周莚率中军三千人讨沈充敦至洌州表尚书令刁协党附宜加诛戮叡遣右将军周札戍于石头札潜与敦书许军至为应敦使司马杨㓪等入于石头札见敦㓪等既据石头叡征西将军戴渊镇北将军刘隗率衆攻之戴渊亲率士鼓衆陵城俄而鼓止息㓪等乘之叡军败绩隗协入见叡叡遣其避祸二人泣而出隗还淮隂后奔石勒协奔江乘为敦追兵所害叡师败敦自为丞相武昌郡公邑万户朝事大小皆关谘之敦收戴渊及叡尚书左仆射周顗并斩于石头皆叡朝之望也于是改易百官及诸州镇其余转徙黜免者过百数或朝行暮改或百日半年敦所宠沈充钱鳯等所言必用所譛必死敦将还武昌其长史谢鲲曰公不朝惧天下私议敦曰君能保无变乎对曰鲲近入觐主上侧席待公迟得相见宫省穆然必无不虞之虑公若入朝鲲请侍从敦曰正复杀君等数百何损朝廷遂不朝而去敦召安南将军甘卓转谯王承为军司并不从敦遣从母弟南蛮校尉魏乂率江夏太守李恒攻承于临湘旬日城䧟执承送于武昌敦从弟王廙使贼迎之害于车中先是王敦表䟽言㫖不逊叡以示承曰敦言如此岂有厌哉对曰陛下不早裁之难将作矣敦恶之襄阳太守周虑袭杀甘卓叡畏廹于敦居常忧慼发病而死子绍僣立改年曰太宁王敦将篡讽绍徴已乃为书曰孤子绍顿首天下事大绍以眇身弗克负荷哀忧孔疚如临于谷实赖家宰以济艰难公迈徳树勲遐迩归懐任社稷之託居总已之统然道里长逺江川阻深动有介石之机而回旋之间固以有所丧矣谓公宜入辅朝政得旦夕詶谘朝士亦佥以为然以公髙亮忠肃至心忧国茍其宜然便当以至公处之期于静国宁民要之括囊无咎伏想闇同此志愿便速克近期以副翘企之懐绍恭惮于敦若此复使兼太常应詹拜敦丞相武昌郡公奏事不名入朝不趋劒履上殿敦于是屯于芜湖敦乃转王导为司徒自领扬州刺史以兄含子应为武卫将军以自副贰敦无子养应为后敦疾踰年故召含还欲属以后事是时敦令绍宿衞之兵三番休二绍密欲袭敦微行察敦营垒及敦疾绍屡遣大臣讯问起居迁含骠骑大将军仪同三司敦疾甚绍召其司徒王导中书监庾亮丹阳尹温峤尚书卞壸密谋讨之导峤及右将军卞敦共据石头光禄勲应詹都督朱雀桁南诸军事尚书令郗鉴都督从驾诸军事绍出次于中堂敦闻兵起怒欲自将困不能坐召其党钱鳯邓岳周抚等率衆三万指造建业含谓敦曰此事吾便当行于是以含为元帅鳯等问敦曰事克之日天子云何敦曰尚未南郊何为天子便尽卿兵势唯保护东海王及裴妃而已初绍谓敦已死故敢发兵及下诏数日敦犹能与王导书后自手笔曰太真别来㡬日作如此事太真温峤字也绍朝见之咸共骇惧含等兵至温峤輙烧朱雀桁以挫其锋绍使中军司马曹浑左卫参军陈嵩段匹磾弟秃率壮士千人逆含等战于江宁斩其前锋将何康杀数百人敦闻康死军不获济怒曰我兄老婢耳门户衰微羣从中才兼文武者皆早死今年事去矣语参军吕寳曰我当力行因作势而起困乏乃复卧使术士郭璞筮之卦成对曰不能佳敦既疑璞劝亮峤等举事又闻卦恶于是杀璞敦疾转困语其舅羊鉴及子应曰我亡后应便即位先立朝廷百官然后营葬初敦败叡之后梦白犬自天而下噬之及疾甚见刁协甘卓为遂死王应祕不发丧裹尸以席埋于斋中与其将诸葛瑶等纵酒滛逸沈充将万余人来㑹含等充临行顾谓其妻曰男儿不建豹尾不能归也绍平西军祖约率衆至于淮南逐敦所置淮南太守任台绍将刘遐苏峻济自满洲含相率渡兵应詹逆击大破之周抚斩钱鳯沈充将吴儒斩充绍遣御史刘彛发敦瘗斩尸枭首朱雀桁绍死子衍僣立号年曰咸和衍歴阳太守苏峻不顺于衍衍䕶军庾亮曰苏峻豺狼终为祸乱晁错所谓削之亦反不削亦反削之反速而祸小不削反迟而祸大乃以大司农徴之令峻弟逸领峻部曲徴书至峻怒曰庾亮专擅欲诱杀我也阜陵令匡术乐安人任让并为峻谋主劝峻诛亮乃使使推崇祖约共讨亮约大喜于是约命兄逖子沛国内史涣女壻淮南太守许栁将兵㑹峻峻使其党韩光光名犯恭宗庙讳入姑孰杀于湖令陶馥残掠而还衍假庾亮节为征讨都督使其右卫将军赵𦙍左将军司马流率衆次于慈湖韩光晨袭流杀之衍以其骁骑将军钟雅为前锋监军假节率舟军拒峻宣城内史桓彛统吏士次于芜湖韩光败之大掠宣城诸县而还江州刺史温峤使督䕶王愆期西阳太守邓岱鄱阳太守纪睦等以舟军赴于建业愆期岱次直凟峻督衆二万济自横江登牛渚山愆期等邀击不制峻至于蒋山衍假领军卞壸节率诸将陈兵衍之将怯兵弱为峻所败卞壸及其二子丹阳尹羊曼黄门侍郎周导庐江太守陶瞻散骑侍郎任台等皆死死者三千余人庾亮兵败与三弟奔于柴桑峻遂焚衍宫群贼突掠百寮奔散唯有米数石而已无以自供峻逼衍大赦庾亮兄弟不在赦限峻以祖约为太尉尚书令加侍中自为骠骑将军领军将军録尚书事于是建业荒毁奔投吴㑹者十八九温峤闻之移告征镇州郡庾亮至盆口峤分兵配给又招衍荆州刺史陶侃欲共讨峻侃不从曰吾疆场外将本非顾命大臣今日之事所不敢当时侃子为峻所害峤复喻侃曰苏峻遂得志四海虽广公宁有容足地乎贤子越骑酷没天下为公痛心况慈父之情哉侃乃许之苏峻屯于于湖衍母庾氏忧怖而死苏峻闻兵起自姑孰还建业屯于石头使其党张瑾管商率衆拒诸军逼迁衍于石头衍哀泣升车宫人尽哭随从衍者莫不流涕峻以仓屋为宫使乡人许方为司马督将兵守卫陶侃庾亮温峤率舟军二万至于石头俄引还次于蔡州沙门浦庾亮守白石垒诘朝峻将万余人攻之亮等逆撃峻退吴国内史庾冰率三吴之衆骤战不胜瑾商等破庾冰前军于无钖焚掠肆意韩光攻宣城内史桓彛彛率吏民力战不胜为光所杀祖约为颍川人陈光率其属攻之约乃奔于歴阳长乐人贾宁劝峻杀王导尽诛诸大臣峻不从乃改计叛峻王导使袁耽潜诱纳之谋奉衍出奔温峤峤食尽贷于陶侃侃怒曰使君前云不忧无士衆及粮食也唯欲得老民为主耳今比战皆北良将安在今若无食民便欲西归先是峤虑侃不赴故以甘言招侃峤乃卑辞谢之且曰今者骑虎之势可得下乎贼垂灭愿公留思侃怒少止其将李阳说曰今事若不㨗虽有粟焉得而食之公宜割见储以卒大事乃以米五万石供军祖涣袭湓口欲以沮温峤之兵涣过皖攻谯国内史桓云不克乃还苏峻并兵攻大业大业水竭皆饮粪汁诸将谋救之虑不能当且欲水陆攻峻陶侃以舟师攻石头温峤庾亮陈于白石峻子硕以数十骑出战峻见硕骑乃舍其衆自以四马北下突陈陈坚乃还军士彭世李千投之以矛峻坠马遂枭首脔割之焚其骸骨任让及诸贼帅复立峻弟逸求峻尸弗获乃发衍父母冢剖棺焚尸匡术率其徒据苑城以降韩光苏硕等率衆攻苑苑中饥谷石四万诸将攻石头苏硕及章武王世子休率劲贼孔卢张偏等数十人撃李阳于柤浦退走硕等追之庾冰司马滕含以鋭卒自后撃之硕逸等震溃奔于曲阿含入抱衍始得出奔温峤之舟是时兵破之后宫室灰烬议欲迁移王导不从乃止衍改年咸康建国中衍死中书监庾氷废衍子千龄立其弟岳改年曰建元初岳之立当改元庾冰立号而晋初已有改作又如之乃为建元顷之或告冰曰子作年号乃不视䜟也䜟曰建元之末丘山崩丘山岳也冰瞿然久而叹曰如有吉凶岂改易所能救乎遂不复改岳死庾冰欲立司马昱骠骑将军何充立岳子聃号年曰永和聃安西将军桓温率所綂七千余人伐蜀拜表輙行聃威力微弱不能控制也及石虎死聃征北将军褚裒以舟军至下邳西中郎将陈逵进据淮南石遵闻裒至下邳使其司空李农领万余骑逆围督䕶王龛于薛执龛送于邺又杀李迈龛裒之骁将三军丧气乃引还陈逵闻之震惧焚淮南而走桓温表废聃扬州刺史殷浩聃惮温乃除其名温遂率所綂诸军步骑四万自郢越关中至灞上苻健与五千余人守长安小城是嵗大俭温军人悬磬健深沟坚壁清野待温温军食尽乃退苻健遣子苌频撃败之初温次灞上其部将振武将军顺阳太守薛珍劝温径进逼城温弗从珍以偏师独济颇有所获温退珍乃还放言于衆且矜其鋭而咎温之持重温慙忿杀之聃又改年曰升平聃死无子立衍子丕号年隆和时謡曰升平不满斗隆和那得久改为兴宁又謡曰虽复改兴宁亦自无聊生丕死弟奕立号年曰太和桓温率衆北讨慕容暐至金乡凿鉅野三百余里以通舟军自清水入河慕容垂逆撃破之获其资仗温之北引也先命西中郎将袁真及赵悦开石门而袁真等停于梁宋石门不通粮竭温自枋头回军垂以步骑数万追及襄邑大败温军温遂归罪袁真除名削爵收节传真子双之等杀梁国内史朱宪真据夀阳以叛真诸子兄弟阻兵自守招诱陆城戍将陈郡太守朱辅数千人遣参军爨亮通慕容暐又遣使西降苻坚真病死辅立其嫡子瑾为使持节建威将军豫州刺史瑾弟四五人皆领兵暐令陈文报爨亮且以观变桓温遣督护竺瑶以军泝淮伐瑾瑶次于肥口屡战慕容暐假瑾征南将军扬州刺史宣城公瑾弟泓等皆郡守四品将军朱辅亦如之温乃伐瑾瑾等拒战于是筑长围守之城中震溃遂平瑾初温任兼将相其不臣之心形于音气曽卧对亲寮抚枕而起曰为尔寂寂将为文景所笑衆莫敢对后衆北讨冀成陵夺之势及枋头奔败知民望之去已既平瑾问中书郎郗超曰足以雪枋头之耻乎超曰此未厌有识之情也公六十之年败于大举不建不世之勲不足以镇惬民望因説温以废立之事温既宿有此谋深纳超言温自广陵将旋镇姑孰至于白石乃言其主奕少同阉人之疾初在东海琅邪国亲近嬖人相龙朱灵寳等并侍卧内而美人田氏孟氏遂生三男衆致疑惑然莫能审其虚实至是将建储立王温因之以定废立之计遂率百寮并还朝堂温率衆入屯兵宫门进坐殿庭使督护竺瑶散骑侍郎刘亨取奕玺绶奕着白袷单衣步下西堂登犊车羣臣拜辞皆殒涕侍御史将百余人送出神虎门入东海第于是迎司马昱而立之昱叡子也昱东向流涕拜受玺绶昱既僣立改年曰咸安以温依诸葛亮故事甲仗入殿进丞相其大司马等皆如故留镇建业以奕为海西县公温常有大志昱心不自安谓中书郎郗超曰命之修短本所不计故当无复近日事邪超父愔为㑹稽太守超假还东昱谓之曰致意尊公家国之事遂至于此由吾不能以道匡卫思患豫防愧叹之深言何能喻又诵庾阐诗云志士痛朝危忠臣哀主辱因泣下昱疾与温书曰吾遂委笃足下便入冀得相见不谓疾患遂至于此今者惙然势不复久且虽有诏岂复相及慨恨兼深如何可言天下艰难而昌明幼沖眇然非阿衡辅导之训当何以宁济也国事家计一託于公昱死子昌明僣立徐州小吏卢悚与其妖衆男女二百向晨攻广莫门诈言海西公还由万春云龙门入殿畧取三厢及武库甲仗时门下军校并假兼在直吏士骇愕不知所为游撃将军毛安之先入云龙门讨悚中领军桓祕将军殷康止车门入㑹兵攻之斩五十六级捕获余党死者数百人前殿中监许龙与悚皆遣人至吴诈迎奕奕不从昌明改年曰宁康徴温入朝又诏温无拜尚书谢安等于新亭见温皆敬温拜昱墓得病还姑孰温自归寝疾讽求备物九钖谢安已令吏部郎袁彦伯撰䇿文文成安輙勾㸃令更治改既屡引日乃谋于尚书仆射王彪之彪之云闻彼病日増亦当不复支久自可小迟回其事安从之温死苻坚遣苻雅率将王统朱彤杨安姚苌步骑五万向骆谷伐昌明秦州刺史杨纂纂请救于梁州刺史杨亮亮遣参军卜靖赴之败走朱彤至梁州亮望风奔散于是坚遂有梁益二州昌明上下莫不忧怖建国三十九年昌明改年曰太元元年太祖七年苻坚大举讨昌明令其国曰东南平定指日当以司马昌明为尚书仆射可速为起第坚前后擒张天钖等皆豫筑甲宅至而居之坚至淮南大败奔退是时昌明年长嗜酒好内而昌明弟㑹稽王道子任居宰相昏醟尤甚狎昵谄邪于时尼娼构扇内外风俗頽薄人无廉耻左仆射王珣儿婚门客车数百乗㑹闻王雅为太子少傅回以诣雅者半焉雅素有宠人情去就若此皇始元年昌明死子徳宗僣立初昌明耽于酒色末年殆为长夜之饮醒治既少外人罕得接见故多居内殿流连于樽俎之间以嬖姬张氏为贵人宠冠后宫威行阃内于时年㡬三十昌明妙列妓乐陪侍嫔少乃笑而戱之云汝以年当废吾已属诸妷少矣张氏潜怒昌明不觉而戱逾甚向夕昌明稍醉张氏乃多潜饮宦者内侍而分遣焉至暮昌明沉醉卧张氏遂令其婢䝉之以被既絶而惧货左右云以魇死时道子昬废子元显专政遂不穷张氏之罪徳宗既立改年为隆安以道子为太傅扬州牧中书监加殊礼黄钺羽葆鼔吹又増甲仗百人入殿既而内外衆事必先关于道子尚书仆射王国寳轻薄无行为道子所亲权震建业擅取东宫兵以配已府道子以王绪为辅国将军琅邪内史又輙并石头之兵屯于建业绪犹领其从事中郎居中用事宠幸当政徳宗兖州刺史王恭恶国寳王绪之乱政也乃要荆州刺史殷仲堪克期同举王恭表徳宗曰国寳身负莫大之罪谨陈其状前荆州刺史王悦国寳同产弟也受任西藩不幸致丧国寳求假奔彼遂不即路虑台纠察惧于黜免乃毁冠改服变为妇人与婢同载入请相王又先帝暴崩莫不惊号而国寳腼然了无哀容方犯合叩扉求行姦计欲诈为遗诏矫弄神器彰暴于外莫不闻知谗疾二昆过于讐敌树立私党遍于府朝兵食资储歛为私积贩官鬻爵威恣百城收聚不逞招集亡命辅国将军王绪顽凶狂狡人理不齿同恶相成共窃名器自知祸恶已盈怨集人鬼规为大逆荡覆天下昔赵鞅兴晋阳之甲夷君侧之恶臣虽驽劣敢忘斯义恭表至道子宻欲讨恭以元显为征虏将军内外诸军潜加严备而国寳惶惧不知所为乃遣数百人戍竹里夜遇风雨各散而归绪劝国寳杀王珣然后南征北伐弗聴反问计于珣既而惧慑遂上表觧职寻复悔惧诈称徳宗复其本官道子既不能拒恭等之兵亦欲因以委罪乃收国寳付廷尉杀之斩王绪于市以悦恭等司徒左长史王廞遭母丧居吴恭板行吴国内史廞乃徴发吴兴诸郡兵国寳既死王恭使廞反于丧廞谓因縁事际可大得志乃据吴郡遣子弟率衆撃恭以女为真烈将军亦置官属领兵自卫恭遣司马刘牢之讨平之徳宗谯王尚之兄弟复説道子以为藩伯彊盛宰相权弱宜密树置以自藩卫道子然之分遣腹心跨据形要由是内外骚动王恭深虑祸难复密要殷仲堪西中郎将庾楷广州刺史桓𤣥同㑹建业𤣥等响应恭抗表传檄以江州刺史王愉司马尚之为事端仲堪遣龙将军南郡相杨佺期舟师五千发江陵桓𤣥借兵于仲堪亦给五千人于是徳宗戒严加道子黄钺遣右将军谢琰拒恭等元显为征讨都督衆军继进前军王珣领中军府衆次于北郊以尚之为豫州刺史率弟恢之允之西讨楷等皆执白虎幡居前王恭遣刘牢之为前锋次于竹里初道子之谋恭也啗牢之以重赏牢之斩恭别帅颜延延弟彊送二级于谢琰琰与牢之俱进袭恭恭奔于曲阿为湖浦尉所执送建业尚之与庾楷子鸿战于牛渚斩鸿前锋将殷万鸿遁还歴阳尚之犹不敢济桓𤣥佺期奄至横江尚之等退恢之所领外军皆没𤣥等径造石头仲堪继在芜湖建业震骇道子杀恭于倪塘桓𤣥等于是走还寻阳是年冬徳宗遣使朝贡并乞师请讨姚兴二年夏徳宗又遣使朝贡以元显为扬州刺史道子有疾元显惧已弗得袭位故矫以自授而道子弗知既瘳乃大怒以元显已拜故弗复改于是内外政事一决元显道子少而耽酒治日甚希至是无事俾昼作夜时谓道子为东録元显为西録西府千两辐凑东第门设雀罗矣元显年少顿居权重憍奢滛暴于是逺近讥之初徳宗新安太守孙泰以左道惑衆被戮其兄子㤙窜于海屿妖党从之至是转衆攻上虞杀县令衆百许人径向山隂会稽内史王凝之事五斗米道㤙之来也弗先遣军乃稽颡于道室跪而呪説指麾空中若有处分者官属劝其讨㤙凝之曰我已请大道出兵凡诸津要各有数万人矣㤙渐近乃聴遣军比兵出㤙已至矣战败凝之奔走再宿执之旬日㤙衆数万自号平东将军逼人士为官属于是诸郡妖惑并杀守令而应之衆皆云集吴国内史桓谦出奔吴兴太守谢邈被害自徳宗以来内外乖贰石头之外皆专之于荆江自江以西则受命于豫州京口暨于江北皆兖州刺史刘牢之等所制徳宗政令所行唯三吴而已㤙既作乱八郡尽为贼场及丹阳诸县处处蜂起建业转成蹙弱且妖惑之徒多潜都邑人情危惧恒虑大兵窃发于是衆军戒严刘牢之共卫将军谢琰讨之贼等禁令不行肆意杀戮士庶死者不可胜计或醢诸县令以食其妻子不肯者輙支觧之其虐如此骠骑长史王平之死未葬㤙剖棺焚尸以其头为秽器牢之率军讨破之琰将至吴兴贼徒遁走驱逼士庶奔于山隂诸妖乱之家妇女尤甚未得去者皆盛饰婴儿投之于水而告之曰贺汝先登仙堂我寻复就汝也贼既走散邑屋焚毁郛郭之中时见人迹经月乃渐有归者谢琰留屯乌程遣其将髙素助牢之牢之率衆军济江初孙恩闻八郡响应也告诸官属曰天下无复事矣当与诸君朝服而至建业既闻牢之临江复曰我割据浙江不失作勾践也寻知牢之已济乃曰孤不耻走于是乃走縁道多遗珍寳牢之将士争取之不得穷追恩复入于海初三吴困于虐乱皆企望牢之髙素等既至放肆抄暴百姓咸怨毒失望焉孙㤙在海妖衆转复从之既破永嘉临海复入山隂谢琰战殁于是建业大震遣冠军将军东海太守桓不才辅国将军孙无终广陵相髙雅之等东讨㤙吴兴太守庾恒虑妖党复发大行诛戮杀男女数千人孙㤙复破高雅之于余姚雅之走还山隂元显自为后将军开府仪同三司都督十六州本官悉如故封子彦章为东海王食吴兴四万余户清选文学臣寮吏兵一同宗国孙恩浮海奄至京口战士十万刘牢之隔在山隂衆军惧不敢旋㤙遂径向建业徳宗惶骇遽召豫州刺史司马尚之于时中外惊扰而元显置酒髙㑹道子唯日祈于钟山恩来渐近百姓忷惧尚之率精鋭驰至径屯积弩堂恩时泝风不得疾行数日乃至白石恩本以诸军分散欲掩不备知尚之尚在建业复闻牢之不还不敢上乃走向郁洲恩别帅卢循攻没广陵虏掠而去桓𤣥闻孙㤙之逼也乃建牙戒严表求征讨时㤙去未逺𤣥表复至元显等大惧急遣止𤣥庾楷密使自结于元显説𤣥大失人情衆不为用若朝廷遣军已当内应元显得书大喜遣张法顺谋于刘牢之牢之同许焉于是徴兵装舰将谋西讨徳宗改年曰元兴以元显为大都督讨𤣥𤣥军至元显不战而败父子并为𤣥所杀后改年为大亨天兴六年十月徳宗遣使朝京师徳宗封桓𤣥为楚王𤣥寻逼徳宗手诏禅位徳宗出居永安宫𤣥既受禅封徳宗为南康平固县王居之寻阳天赐元年徳宗在姑孰二月至寻阳其彭城内史刘裕杀𤣥徐州刺史桓修与刘毅等举兵讨𤣥𤣥败走寻阳擕徳宗兄弟至于江陵又走荆州荆州别驾王康产南郡相王腾之迎徳宗入南郡府桓𤣥死𤣥将桓振复袭江陵斩王康产及腾之将杀徳宗𤣥扬州刺史新安王桓谦苦禁之乃止时卢循执徳宗广州刺史吴隠之自号平南将军广州刺史令其党徐道覆据始兴余郡皆以亲党居之徳宗复僣立于江陵改年义熙尚书陶夔迎徳宗达于板桥大风暴起龙舟沉没死者十余人徳宗发江陵至寻阳其益州刺史毛璩参军谯纵反攻涪城克之遂以益州叛徳宗徳宗发姑孰还建业六月太祖遣军攻徳宗鉅鹿太守贺申申举城降永兴二年卢循复起于岭南杀徳宗江州刺史何无忌于石城咸欲以徳宗北走知循未下乃止裕令抚军刘毅讨循败于桑落洲步走而还裕党孟昶诸葛长民等劝裕拥徳宗过江裕不从神瑞二年徳宗遣广武将军𤣥文石齐朝贡太宗初刘裕征姚泓三年太宗遣长孙道生娥清破其将朱超石于石河擒骑将杨丰斩首千七百余级三年徳宗死弟徳文僣立四年改年曰元熙五年徳文禅位于裕裕封徳文为零陵王徳文后河南褚氏兄季之弟淡之虽徳文姻戚而尽心于裕徳文每生男輙令方便杀焉或诱内人密加毒害前后非一及徳文被废囚于秣陵宫常惧见祸与褚氏共止一室虑有鸩毒自煮食于前六年刘裕将杀之不欲遣人入内令淡之兄弟视褚氏褚氏出别宫于是兵乃踰垣而入进药于徳文徳文不肯饮曰佛教自杀者不复人身乃以被掩杀之自叡之僣江南至于徳文之死君弱臣彊不相羁制赏罚号令皆出权宠危亡废夺衅故相寻所谓夷狄之有君不若诸夏之亡也賨李雄字仲儁盖廪君之苗裔也其先居于巴西宕渠秦并天下为黔中郡薄赋其民口出钱三十巴人谓赋为賨因为名焉后徙栎阳祖慕魏东羌猎将慕有五子辅特庠流骧晋恵时关西扰乱频嵗大饥特兄弟率流民数万家就谷汉中遂入巴蜀时晋益州刺史赵廞反叛特兄弟起兵诛之晋拜特宣威将军长乐乡侯流奋威将军武阳侯流民阎式等推特行镇北大将军承制封拜流行镇东将军后与晋益州刺史罗尚相攻昭帝七年特自称大将军大都督号年建初战败为尚所杀流代统兵事流字元通自号大都督大将军流病将死以后事属雄雄特少子也雄自称大都督大将军十年僣称成都王号年建兴置百官时涪陵人范长生颇有术数雄笃信之劝雄即真十二年僣称皇帝号大成改年为晏平拜长生为天地太师领丞相西山王又改年为玉衡雄以中原丧乱乃频遣使朝贡与穆帝请分天下雄舍其子而立兄盪第四子班为太子烈帝六年雄死班代统任雄子期杀班而自立期字世运雄第四子也改年为玉恒骧子寿自涪城袭克成都废期为卭都公期自杀夀字武考初为雄大将军封建宁王以南中十二郡为建宁国至期徙封汉王既废期自立改年为汉兴又改号曰汉时建国元年也夀广汉太守李干与大臣谋欲废夀夀惧令子广与大臣盟于殿前夀闻邺中殷实宫观美丽石虎以杀罚御下控制邦域城镇深用欣慕吏民有小过輙杀之以立威名又以郊甸未实城邑空虚工匠器械事用不足乃徙民三丁巳上于成都兴尚方御府发州都工巧以充之广修宫室引水入城务于奢侈百姓疲于使役民多嗟怨思乱者十室而九其尚书左仆射蔡兴直言切諌夀以为谤讪诛之其臣龚壮作诗七首託言应璩以讽夀夀报曰省诗知意若今人所作贤哲之话言古人所作死鬼之常辞耳动慕汉武魏明政法耻闻父兄时事上书者不得言先世政化自以胜之也及夀疾病见李期蔡兴为祟遂死子势綂任势字子仁既立改年为太和遣使朝贡又改为嘉宁势弟汉王广以势无子请为太弟势不许广欲袭势势使其太保李奕击广于涪城克之贬为临卭侯广寻自杀势既骄吝荒于酒色至杀人而取其妻又纳李奕女为后耽于滛乐不恤国事夷獠叛乱境土减削累年荒俭性多忌害诛残大臣刑罚酷滥斥外父祖旧臣亲任近习左右小人因行威福修饰室宇羣臣諌诤一无所纳又常居内少见公卿史官屡陈灾谴乃加相国董皎大都督以名位优之实望与分灾眚建国十年司马聃将桓温伐之势降于温先是频有怪异成都北乡有人望见女子避入草中徃视见物如人有身形头目无手足能动摇不能言广汉马生角各长寸半有马驹一头二身六耳无目二隂一牝一牡又有驴无皮毛饮食数日而死江南雨血地生毛江源又生草髙七八尺华叶皆赤子青如牛角涪陵民药氏妇头上生角长三寸凡三截之李汉家舂米米自臼中跳出敛举箕中又跳出冩置簟中童謡曰江桥头阙下市成都北门十八子又曰有客有客来侵门陌其气欲索谯周云我死后三十年当有异人入蜀由之而亡蜀亡之嵗去周亡三十二年周又着谶曰广汉城北有大贼曰流特攻难得嵗在𤣥宫自相克卒如其言史臣曰司马叡之窜江表窃魁帅之名无君长之实跼天蹐地畏首畏尾对之李雄各一方小盗其孙皓之不若矣魏书卷九十六卷九十六考证魏书卷九十六考证司马叡传昌明改年曰宁康宁康各本讹康宁晋书孝武帝纪宁康元年春正月乙丑朔改元今改正魏书卷九十六考证魏书卷九十七钦定四库全书魏书卷九十七齐魏收撰列传第八十五岛夷桓𤣥海夷冯跋岛夷刘裕岛夷桓𤣥字敬道本谯国龙亢楚也僭晋大司马温之子温爱之临终命以为后年七嵗袭封南郡公登国五年为司马昌明太子洗马元志气不伦欲以雄豪自许朝议以温有陵虐之迹故抑𤣥兄弟出为义兴太守不得志少时去职皇始初司马徳宗立其㑹稽王道子擅权信任尚书仆射王国寳为时所疾𤣥说荆州刺史殷仲堪令推徳宗兖州刺史王恭为盟主以讨国寳仲堪从之㑹恭使亦上相逢于中路约同大举并抗表起兵寻平王国寳等天兴初徳宗以𤣥为使持节督交广二州诸军事建威将军平越中郎将广州刺史后王恭复与徳宗豫州刺史庾楷共起兵以讨其江州刺史王愉司马尚之兄弟𤣥及龙将军杨佺期荆州刺史殷仲堪等率军应恭𤣥等造于石头于时徳宗征虏将军司马元显一军仍守石头列舟舰断淮口道子出军将屯中堂忽有马惊军中扰乱人马赴江者甚衆良久乃定𤣥等不知建业危弱且王恭寻败𤣥甚惶惧乃回军于蔡洲王恭司马刘牢之率北府军来次新亭于是徳宗以桓脩为荆州仲堪为广州𤣥为江州佺期为雍州刺史郗恢为尚书仲堪回师南旋乃使人狥于𤣥等军曰若不各散归大军至江陵当戮余口仲堪偏将刘系先领兵二千隶于佺期輙率衆而归𤣥等大惧乃狼狈而走庾楷亦弃衆奔于南军𤣥并趣轻舟追仲堪至寻阳而推元为盟主镇于夏口徳宗加𤣥都督荆州四郡以𤣥兄西昌公伟为辅国将军南蛮校尉宠𤣥兄弟欲以侵削荆雍先是荆州大水仲堪仓廪空竭𤣥乗其虚而伐之先遣军袭巴陵梁州刺史郭铨当之镇路逢𤣥𤣥遣铨为前驱𤣥发夏口与仲堪书云今当入沔讨除佺期顿兵江口若相与无贰可杀杨广若其不尔便当率军入江别与桓伟书令克期为内应伟惶遽以书示仲堪仲堪慰喻遣归夜乃执之仲堪遣龙骧将军殷迈振威将军刘山民等统衆七千至西江口𤣥闻迈至复与其党苻永道领帐下撃之迈等败走𤣥顿巴陵收其兵而馆其谷复破杨广于夏口仲堪既失巴陵之积又诸将皆败江陵骇震城内大饥皆以胡麻为廪初仲堪之得𤣥书也急召佺期佺期曰江陵无食何以待敌可来见就共守㐮阳仲堪犹以全军无縁弃城迸走甚忧佺期弗来乃绐之曰北来收集已有储矣可有数万人百日粮佺期信之乃率步骑八千既至仲堪惟以饭饷其军佺期大怒曰今兹败矣不过见仲堪使人于舰上横射𤣥𤣥军亦射之佺期乃退𤣥乃渡军于马头命其诸军进破杀仲堪杀杨广佺期殷道护及仲堪参军罗企生等徳宗以𤣥为持节都督荆司雍秦梁益宁江八州及扬豫并八郡诸军事后将军荆江二州刺史𤣥大论功赏以长史卞范之领南郡相委以心膂之任乃断上流禁商旅徳宗下书曰竖子桓𤣥故大司马不腆之息少懐狡恶长而不悛遂与王恭协同奸谋阻兵内侮三方云集志在问鼎闚拟神器赖祖宗威灵宰傅神略忠义奋发罪人斯殒𤣥等猖狂失图回舟鸟逝便宜乘㑹殱除奸源于时同异之论用惑庙䇿遂使王宪废挠宠授非所犹冀𤣥当洗濯胷腑小惩大诫而狼心弗革悖慢愈甚割据江湘擅威荆郢矫命称制与夺在手又对侍中王谧放肆丑言欲纵凶毒陵陷上京无君之心形于音翰不臣之迹日月弥着是可忍也孰不可懐宜明九伐以宁西夏尚书令后将军元显可为征讨大都督督十八州诸军事骠骑大将军仪同三司以刘牢之为前锋行征西将军权领江州命司马尚之入沔水𤣥闻元显处分甚骇惧欲保江陵长史卞范之説𤣥东下𤣥甚狐疑范之苦劝元乃留桓伟守江陵率军东下至夏口乃建牙传曰案扬州刺史元显凶暴之性自幼加长犯礼毁教发䝉如备居䘮无一日之哀衰绖为宵征之服絃觞于殷忧之时穷色于罔极之日劫略王国寳妓妾一朝空房此基恶之始骇愕视聴者矣相王有疾情无悚惧幸灾擅命扬州簒授遂乃父子同録比肩连案既专权重多行险暴恐相王知之杜絶视聴恶声无闻佞誉日至万几之重委之厮孽国典朝政纷纭淆乱又讽㫖尚书使普敬録公録公之位非尽敬之所茍自尊贵遂悖朝礼又妖贼陵纵破军殄民之后已为都督亲则刺史于宜降之日輙加崇进弱冠之年古今莫比宰相惩恶已独觧録推祸委罚归之有在自古僣逆未有若斯之甚者取妾之僭殆同六礼乃使尚书仆射为媒人长史为迎客嬖媵饕餮贺同长秋所谓无君之心触事而发八日观佛略人子女至人家宿唐突妇妾庆封迄今甫见易室之饮晋灵以来忽有支解之刑喜怒轻戮人士割裂治城之暴一睡而斩又以四嵗孽子兴东海之封吴兴残暴之后横复若斯之调妖贼之兴实由此竖居䘮极味孙泰供其膳在夜思逰亦孙泰延其驾泰承其势得行威福虽加诛戮所染既多加之以苦发乐属枉滥者衆驱逐徙拨死叛殆尽改号元兴以为已瑞莽之符命于斯尤着否极必亨天盈其毒不义不昵势必崩䘮取乱侮亡寔在斯㑹三军文武愤踊即路𤣥亦失荆楚人情而师出不顺其兵虽彊虑弗为用恒有回师之计既过寻阳不见东军𤣥意乃定于是遂鼓行而进径至姑孰又克歴阳刘牢之遣子敬宣诣𤣥请降𤣥大喜与敬宣置酒宴集𤣥至新亭元显弃船退入国子堂列陈宣阳门前元显欲挟徳宗出战而军中相惊言𤣥已及南桁乃回军赴宫既至中堂一时崩散元显奔东府惟张法顺一骑随之𤣥乃为侍中都督中外诸军丞相録尚书事扬州牧领徐州刺史持节荆江二州公如故假黄钺羽葆鼓吹班剱二十人置左右长史従事中郎四人甲仗二百人入殿于是收道子付廷尉免为庶人徙于安城郡杀元显并其子及豫州刺史司马尚之吏部郎袁遵张法顺等又灭庾楷于豫章徙尚之弟丹阳尹恢之辅国将军允之及国寳王绪诸子于交广州以刘牢之为㑹稽内史将欲觧其兵也初敬宣既降随入东府至是求归𤣥冀牢之受命乃遣之敬宣既至牢之知将不免欲袭𤣥衆皆离散乃于班渎北走缢于新洲𫝊首建业敬宣奔于江北𤣥白徳宗大赦改年为大亨𤣥让丞相荆江徐三州及録尚书事乃改授太尉都督中外扬州牧领平西将军豫州刺史緑綟绶加衮冕之服劔履之礼入朝不趋讃拜不名増班剱六十人甲仗二百人入殿𤣥乃镇姑孰既而大筑府第田逰无度政令屡改憍侈肆欲朋党翕习沮乱内外朝政皆谘焉小事则决于左仆射桓谦及丹阳尹卞范之𤣥大赋三吴富室以赈饥民犹不能济也东郡既由兵掠因以饥馑死者甚衆三吴户口减半㑹稽则十三四临海永嘉死散殆尽诸旧富室皆衣罗縠佩金玉相守闭门而死元自封豫章郡公食安成七千五百户后封桂阳郡公邑二千五百户本封南郡如故既而鸩杀道子𤣥削夺徳宗供奉之具务尽约陋殆至饥寒虽杀逆未至君臣之体尽矣进位大将军加前后部羽葆鼔吹奏事不名又表请自率诸军命诸蕃方兵扫平关洛徳宗不许之𤣥本无资力但好为大言既不办行乃云奉诏故止𤣥既无他处分先作征行服玩并制装书画之具或谏曰今日之行必有征无战辎重自足相运不烦更有制造𤣥曰书画服玩宜恒在左右且兵凶战危脱有意外当使轻而易运衆咸笑之𤣥所亲仗惟桓伟而已先欲徴还以自副贰伟既死𤣥甚恇惧初𤣥常以其父王业垂成以已弱年不昌前构常懐恨愤及昌明死便有四方之计既克建业无复居下之心及伟死虑一已单危益欲速成大业卞范之之徒既虑事变且幸其利咸共催促于是殷仲文等并已撰集䇿命矣徳宗加𤣥相国总百揆封南郡南平宜都天门零陵桂阳营阳衡阳义阳建平十郡为楚王偹九钖之礼扬州牧领平西将军豫州刺史如故遣司徒王谧授相国印绶光禄大夫武陵王司马遵授楚王玺䇿徳宗先遣百寮固请又云当亲幸敦喻十二月徳宗禅位于𤣥大赦所部称永始元年初欲改年为建始左丞王纳之曰建始者晋赵王伦之号也于是易为永始复同王莾始贵之年𤣥入建邺宫逆风迅激旌旗服章仪饰一皆倾偃是月酷寒此日尤甚多行苛政而时施小恵迎温神主进于太庙元逰行无度至此不出殿上施金额流苏绛帐颇类轜车王莽仙盖太庙郊斋皆二日而已又其庙祭不及于祖以𤣥曽祖已上名位不显故不列序且以王莽立九庙见讥前史遂以一庙矫之又毁僣晋小庙以崇台榭其庶母蒸尝未有定所慢祖忘亲时人知其不永是月𤣥出逰水南飘风飞其仪盖又欲造大辇使容三十人坐以二百人舆之𤣥憍逸荒纵不恤时事奏案停积了不省览或亲细事手注直官自用令史制度乱出主司奉答不暇晨夜逰猎文武困乏直侍之官皆系马省中休下之吏留供土木之役朝士劳瘁百姓力尽民之思乱十室而八徳宗彭城内史刘裕因是斩徐州刺史桓修于京口与沛国刘毅东海何无忌收衆济江𤣥加桓谦征讨都督召侍官皆入止省中𤣥移还上宫百僚步从赦扬豫徐兖青冀六州遣顿丘太守吴甫之右卫将军皇甫敷北拒刘裕于江乘裕斩甫之进至罗落桥又枭敷首𤣥外麤勐内恇怯及闻二将已没志虑荒窘计无所出日与巫术道士为厌胜之法乃谓衆曰朕其败乎黄门郎曹靖对曰神怒民怨臣实忧惧𤣥曰民怨可然神何为怒对曰移晋宗庙飘泊无所大楚之祭不及于祖此其所以怒也𤣥曰卿何不諌对曰辇上诸君子皆以为尧舜之世臣何敢諌𤣥使桓谦何澹之屯于东陵卞范之屯覆舟山西衆合二万又遣武卫庾赜之配以精卒利器援助谦等谦等大败𤣥声云赴战将子姪出南掖门西至石头先使殷仲文具船于津遂相与南走经日不得食左右进以麤粥咽不能下𤣥子昇五六嵗抱𤣥胷而抚之𤣥悲不自胜𤣥挟徳宗发寻阳至江陵西中郎将桓石康纳之张幔屋止城南署置百官以卞范之为尚书仆射殷仲文为徐州其余各显用𤣥谓诸侍臣曰卿等并升清涂翼从朕躬都下窃位者方应谢罪军门其见卿等入石头无异云霄中人也𤣥以奔败之后惧法令不肃遂轻怒妄杀逾甚暴虐殷仲文諌之𤣥大怒曰汉髙魏武㡬遇败但诸将失利耳以天文恶故还都旧楚而羣小愚惑妄生是非方当纠之以勐未宜施之以恩也荆江郡守以𤣥播越咸遣使通表有匪宁之辞𤣥悉不受乃更令所在表贺迁都元在道自作起居注叙其拒刘裕事自谓筭略无失诸将违节度以至于败不暇谋议军事惟诵述写传之刘裕遣其冠军将军刘毅发建邺追之𤣥军屡败元常装轻舸于舫侧故其兵人莫有鬬志𤣥乃弃衆而走余军以次崩散遂与徳宗还江陵初𤣥留徳宗妻子巴陵殷仲文与元同舟乃説𤣥求别舫收集散军遂以徳宗妻归于建邺𤣥入江陵城南平太守冯该劝𤣥更战𤣥欲出汉中投梁州刺史桓希夜中处分将发城内已乱禁令不行将亲近腹心百许人出城北至城门左右即于闇中斫𤣥面前后相杀交横盈路𤣥仅得至船徳宗入南郡府𤣥既下船犹欲走汉中𤣥屯骑校尉毛脩之诱以入蜀遂与石康等泝江而上达枚回洲为益州参军费恬等迎射之箭如雨下𤣥中流矢子昇輙拔之益州督䕶冯迁抽刃而登𤣥舰𤣥曰是何人也敢杀天子迁曰我自欲杀天子之贼耳遂斩𤣥首并石康等斩昇于江陵市传送𤣥首枭于朱雀门𤣥既败桓谦匿于沮中桓振逃于华容之浦隂聚党数千人晨袭江陵克之桓谦亦聚衆而出振既至问𤣥子昇所在知昇已死欲杀徳宗谦苦禁之于是为𤣥举哀谥为武悼皇帝谦率羣官复立徳宗振自为都督八州镇军将军荆州刺史谦复本职又加江豫二州刺史后徳宗益州刺史毛璩杀桓希于汉中桓振宼江陵为唐兴所斩其余亲从或当时擒获或奔散外境数年之间并败灭之海夷冯跋字文起小名乞直伐本出长乐信都慕容永僭号长子以跋父安为将永为垂所灭安东徙昌黎家于长谷跋饮酒至一石不乱母弟素弗次丕次洪皆任侠放逸不修行业跋恭慎勤稼穑既家昌黎遂同夷俗后慕容熙僭号以跋为殿中左监稍迁卫中郎将后坐事逃亡既而熙政残虐民不堪命跋乃与从兄万泥等二十三人结谋跋与二弟乘车使妇人御濳入龙城匿于孙护之室以诛熙乃立夕阳公髙云为主以跋为侍中征北大将军开府仪同三司封武邑公事皆决跋兄弟太宗初云为左右所杀跋乃自立为燕王置百官号年太平于时永兴元年也跋抚纳契丹等诸落颇来附之太宗遣谒者于什门喻之为跋所留语在什门传泰常三年和龙城有赤气蔽日自寅至申跋太史令张穆以为兵气言于跋曰大魏威制六合而聘使隔絶自古邻国未有不通之理违义致忿取败之道恐大军卒至必致吞灭宜还魏使奉修职贡跋不从太宗诏征东大将军长孙道生率衆二万讨之跋婴城固守不克而还神䴥二年跋有疾其长子永先死立次子翼为世子摄国事勒兵以偹非常跋妾宋氏规立其子受居深忌翼谓之曰主上疾将瘳奈何代父临国乎翼遂还宋氏矫絶内外遣阉人传问翼及跋诸子大臣竝不得省疾惟中给事胡福独得出入专掌禁卫跋疾甚福虑宋氏将成其计乃言于跋弟文通勒兵而入跋惊怖而死文通袭位翼勒兵出战不利遂死跋有男百余人悉为文通所杀文通跋之少弟也本名犯显祖庙讳髙云僭号以为征东大将军领中领军封汲郡公跋立为尚书左仆射改封中山仍为领军内掌禁卫外总朝政厯位司徒及自立乃与刘义隆交通延和元年世祖亲讨之文通婴城固守文通营丘辽东成周乐浪带方元莬六郡皆降世祖徙其三万余户于幽州文通尚书郭渊劝其归诚进女乞为附庸保守宗庙文通曰负衅在前忿形己露降附取死不如守志更图所适也先是文通废其元妻王氏黜世子崇令镇肥如以后妻慕容氏子王仁为世子崇母弟广平公朗乐陵公邈相谓曰大运有在家国已亡又慕容之谮祸将至矣于是遂出奔辽西劝崇来降崇纳之㑹世祖使给事中王徳陈示成败崇遣邈入朝世祖遣兼鸿胪李继持节拜崇假节侍中都督幽平二州东夷诸军事车骑大将军领护东夷校尉幽平二州牧封辽西王録其国尚书事食辽西十郡承制假授文官尚书刺史武官征虏已下文通遣其将封羽率衆围崇世祖诏永昌王健督诸军救之封羽又以凡城降徙其三千余家而还文通遣其尚书髙颙请罪乞以季女充掖庭世祖许之徴其子王仁入朝文通不遣其散骑常侍刘训言于文通曰虽结婚和通而未遣侍子魏若大举将有危亡之虑夫以重山之隘刘禅衘璧长江之难孙皓归命况魏彊于晋氏燕弱于吴蜀愿时遣世子以恭大国之命然后收离集散厚布恩泽分赈仓廪以济民乏劝督农桑以邀秋稔庶大业危而更安社稷可以永保文通大怒杀之世祖又诏乐平王丕等讨之日就蹙削上下危惧文通太常阳㟭复劝文通请罪乞降速令王仁入侍文通曰吾未忍为此若事不幸且欲东次髙丽以图后举㟭曰魏以天下之衆击一隅之地以臣愚见势必土崩且髙丽夷狄难以信期始虽相亲终恐为变若不早裁悔无及也文通不聴乃密求迎于高丽太延二年髙丽遣将葛卢等率衆迎之入和龙城脱其敝褐取文通精仗以赋其衆文通乃拥其城内士女入于髙丽先是其国有狼夜绕城羣嘷如是终嵗又有鼠集于城西阗满数里西行至水则在前者衔马矢迭相啮尾而渡宿军地然一旬而灭触地生蛆月余乃止和龙城生白毛长一尺二寸文通至辽东髙丽遣使劳之曰龙城王冯君爰适野次士马劳乎文通慙怒称制答让之高丽乃处之于平郭寻徙北丰文通素侮高丽政刑赏罚犹如其国高丽乃夺其侍人质任王仁文通忿怨之谋将南奔世祖又徴文通于高丽髙丽乃杀之于北丰子孙同时死者十余人文通子朗邈朗子熙在外戚传岛夷刘裕字徳舆晋陵丹徒人也其先不知所出自云本彭城彭城人或云本姓项改为刘氏然亦莫可寻也故其与丛亭安上诸刘了无宗次裕家本寒㣲住在京口恒以卖履为业意气楚刺仅识文字樗蒲倾产为时贱薄尝负骠骑谘议刁逵社钱三万经时不还逵以其无行録而徴责骠骑长史王谧以钱代还事方得了落魄不修廉隅天兴二年僣晋司马徳宗遣其辅国将军刘牢之东讨孙恩裕应募始为牢之参军恩北㓂海盐裕追胜之以功稍迁建武将军下邳太守刘牢之讨桓𤣥裕参其军事牢之降裕为𤣥从兄桓脩中兵参军孙㤙死余衆推㤙妹夫卢循为主𤣥遣裕征之裕破循于东阳永嘉循浮海奔逸加裕彭城内史及桓𤣥废徳宗而自立裕与弟道规刘毅何无忌濳谋举兵桓脩弟思祖镇广陵道规刘毅先为之佐天赐初裕与何无忌等旦候城门开率衆斩元徐州刺史桓脩扵京口其日刘毅道规等亦斩思祖因收衆济江河内太守辛扈兴恒农太守王元徳振威将军童厚之亦与裕克是日取元毅兄迈时在建业毅遣周安要之迈惧而告𤣥𤣥遣顿丘太守吴甫之右卫将军皇甫敷北拒裕率衆宿于竹里遇甫之于江乘裕执长刀直入其陈斩甫之进至罗落桥又斩敷首𤣥使桓谦屯东陵卞范之屯覆舟山西裕又破之𤣥大惧乃携子姪浮江南走裕入镇石头以徳宗司徒王谧为録尚书领扬州刺史立留台总百官裕为使持节都督扬徐兖豫青冀幽并八州镇军将军徐州刺史令道规等率衆追𤣥裕因是相署名位遣尚书王嘏等迎徳宗燔桓温神主于宣阳门外寻杀尚书左仆射王愉及其子绥纳等裕以司马遵为大将军承制入居东宫公卿以下莫不毕拜乃大赦惟𤣥等不在例是夜司徒王谧逃走刘毅以其手解徳宗玺绶宜诛之裕以其偿钱之恵固请免之乃遣丹阳尹孟昶迎焉无忌道规至于桑落洲破桓𤣥诸将进据寻阳加裕都督江州刘毅复败桓𤣥于峥嵘洲𤣥乃弃衆单舸奔走挟徳宗奔于江陵裕领青州刺史甲仗百人入殿毅等平巴陵徳宗复位于江陵改年曰义熙及还建业裕进侍中车骑将军都督中外诸军事饰让不受加録尚书事又诈不受乃出镇丹徒改授都督十六州余如故又领兖州乃解青州卢循破广州裕仍以循为广州刺史其党琅邪人徐道覆为始兴相裕又都督交广二州又封裕豫章郡公邑万户绢三万匹加侍中进号骠骑将军仪同三司又进裕扬州刺史録尚书事居于东府裕遣刘敬宣伐蜀为谯道福所败乃免敬宣官裕自降为中军将军开府如故永兴初慕容超大掠淮北执徳宗阳平太守刘千载济南太守赵元驱掠千余家而归裕乃伐超遂屠广固执超斩其王公以下三千人纳口万余马二千匹夷其城隍送超于建业斩之裕是行也徐道覆劝卢循令乘虚而出循从之于是南康庐陵豫章诸郡守皆奔走江州刺史何无忌率军至豫章战殁于时羣议欲令徳宗北徙渡江循遂宼湘中破刘道规于长沙败刘毅于桑落洲席卷而下裕将孟昶诸葛长民劝裕拥徳宗过江裕不从昶谓事必不济乃自杀裕发居人治石头城道覆等至即欲于新亭白石渚焚舟而上卢循曰大军未至孟昶便逆自杀以此而推建业寻应有变但按甲守之不忧不济也乃屯军于蔡洲循乃率衆数万上南岸至于丹阳郡遂遣焚京口金城姑孰宼掠涂中及江宁芜湖循以阮赐为豫州刺史裕中军参军尚靖宣城内史毛修之破赐于姑孰获其辎重赐乃退又加裕太尉中书监黄钺裕受黄钺卢循既不战乃告道覆曰师老矣可还据寻阳并力取荆州徐以三分有二之势与下流争衡犹可以济也乃自蔡洲南退裕遣辅国将军王仲徳等追之裕又遣建威将军孙季髙率衆自海道袭番禺裕自以舟师南伐季髙乘海兼行奄至番禺循不以海道为防既至而觉衆乃大惊季髙悉力而上四面攻之仍屠其城卢循父嘏及长史孙建之并以轻舟奔始兴循与道覆率衆而下裕衆军撃之循等还寻阳循欲遁于豫章乃悉力栅断左里裕诸军乘胜而击之循单舸径还广州道覆还始兴裕还为大将军扬州牧班劔二十人本官如故徐道覆至始兴犹据山涧刘蕃等攻之道覆先鸩妻子然后自杀卢循至番禺收衆攻季髙刘蕃遣沈田子讨之循奔走余衆从岭道袭合浦克之进攻交阯交州刺史杜恵度屡战克㨗循投水而死裕自为太尉中书监裕杀尚书左仆射谢混兖州刺史刘蕃裕既权重便懐异志以荆州刺史刘毅颇有勇略又据上流之所心畏恶之遂自讨毅遣参军王镇恶等袭江陵镇恶至豫章口焚毅舟舰毅兵逆战不能抗镇恶驰入外城于时毅病乃阻内城镇恶焚诸门攻之其徒乃溃毅自北门出走缢于道侧斩尸于市诛其子姪裕至江陵诛南蛮校尉郗僧施卫军谘议谢邵等裕本寒㣲不参士伍及擅时政便肆意杀戮以威惧下初以刁逵缚之之怨诛其兄弟又以王愉谢混郗僧施之徒并皆时望遂悉害之分荆州为湘州裕自总督裕还于东府召诸葛长民屏人闲语密令壮士丁旿等出自幔后于座拉之长民坠地死于牀侧亦以才雄见忌也荆州刺史司马休之颇得衆心裕内懐忌惮神䴥二年率衆讨之遣龙骧将军蒯恩等为前军裕进领荆州刺史加黄钺雍州刺史鲁宗之率其子轨㑹休之于江陵轨等军败乃与休之俱奔襄阳裕自领南蛮校尉休之等奔姚兴裕为太傅扬州牧劔履上殿入朝不趋讃拜不名置左右长史司马从事中郎四人余如故裕又领平北将军徐兖二州刺史増督南秦州寻督中外诸军事裕志倾僭晋若不外立功名恐人望不许乃西伐姚泓自领征西将军司豫二州刺史寻领北雍州刺史加前后部羽葆鼔吹増班劔为四十人子义符为中军将军监太尉留府事给鼔吹一部左仆射刘穆之为左仆射领军中军二府军司入居东府总摄内外穆之谓龙将军王镇恶曰公今委卿以闗中卿其勉之镇恶曰吾今不克咸阳誓不济江而公九钖不至者亦卿之责矣裕率衆军至彭城加镇北将军徐州刺史遣中兵参军沈林子自汴入河冠军檀道济与王镇恶步出淮肥裕将王仲徳汎济入河徳宗封裕十郡为宋公加相国九钖僣拟魏晋故事王镇恶进至宜阳独取潼关沈林子自㐮邑屯于陜城姚泓诸将不能抗始裕入河西上太宗遣将军娥清长孙嵩等屯于河畔裕遣朱超石刘荣祖等渡河长孙道生破之擒斩其将杨丰等裕遣将军王仲徳赵伦之率沈田子等入武关屯军青泥沈林子由秦岭㑹田子于尧栁城姚泓率衆数万不战而还裕至关头镇恶至渭桥破泓军于横门裕至长安执姚泓以归斩于建业市裕以其子义真为雍州刺史镇咸阳进裕为宋王増十郡置百官一拟旧制裕还彭城赫连屈丐掠渭阳义真遣沈田子率军讨之田子退军陉上镇恶徃就田子议之田子斩镇恶于幕下又杀其兄弟羣从七人田子驰还云镇恶有异志义真长史王脩执而斩之义真与左右多为不法王脩每裁割之左右咸怨白义真曰王脩以关中阻险兵食又足欲谋反叛宜早图之义真遂遣左右杀脩裕闻之以朱龄石为雍州刺史义真发自长安将走江东诸将竞收财货次扵灞上赫连昌率衆追之既至青泥义真大败蒯恩与安西司马毛脩之并被擒获参军段横名犯髙祖庙讳单马负义真走归朱龄石亦弃长安奔就龙骧将军王敬先于曹公故垒既而城䧟被执见杀徳宗死裕立徳宗弟徳文裕又自増十郡裕遣司马𫝊亮赴建业令徴已入辅徳文禅其位遂自号为宋改年为永初时泰常五年也裕既僭立频请和通太宗许之六年裕遣其中军将军沈范索季孙等朝贡七年五月裕死子义符僣立太宗以其礼敬不足遣山阳公奚斤等率步骑二万扵滑台渡河南讨义符司州刺史毛徳祖遣司马翟广领步骑三千来拒司空奚斤以千余骑徇陈留太守严稜率衆降仍攻滑台其东郡太守王景度奔走斩其司马阳瓒徳祖又遣其将窦应明攻辎重于石济奚斤于土楼大破广等乘胜径至虎牢义符遣其将杜垣等与徐州刺史王仲徳次湖陆太宗诏安平公叔孙建等军于泗渎口义符兖州刺史徐琰委尹卯城奔退于是泰山诸郡弃戍而走太宗诏苍梧子公孙表等复攻虎牢义符遣将檀道济率师赴救八年义符改年为景平奚斤进攻金墉义符河南太守王涓之出奔太宗南廵至邺奚斤自金墉还围虎牢太宗又诏安平公叔孙建等东击青州其刺史竺夔守东阳城济南太守垣苗自梁邹奔夔奚斤分军攻颍川太守李元徳奔还项城斤又遣骑破髙平郡所统五县略居人二千余家叔孙建以时暑班师檀道济王仲徳向青州遂不敢进太宗至虎牢因幸洛阳乃北渡河斤克虎牢擒徳祖及其荥阳太守翟广广武将军窦霸等义符豫州刺史刘粹屯项城不敢进斤遣步骑至许昌颍川太守李元徳奔项城遂围汝阳太守王公度突围而出仍破邵陵掠万余口而还始光初义符司空徐羡之尚书令傅亮领军谢晦等专其朝政收其庐陵王义真徙于新安郡杀之义符昬暴失徳羡之等勒兵入殿时义符在华林舟中兵士竞进杀其侍者扶义符出东合废为营阳王遂徙于吴郡于金昌亭杀之亮等立义符弟荆州刺史义隆号年元嘉遣使赵道生朝贡二年徐羡之傅亮等归政于义隆不许三年义隆信其侍中王华之言诛羡之傅亮遣其将檀道济等讨荆州刺史谢晦晦率衆东下谋废义隆以讨王华为辞破义隆将到彦之及闻道济将至晦衆崩散晦走江陵乃携其弟遁等北走至安陆延头为戍主光顺之所执斩于建业八月义隆使其殿中将军吉恒朝贡神䴥二年又遣殿中将军孙横之朝贡三年又遣殿中将军田竒朝贡寻遣其右将军到彦之安北将军王仲徳兖州刺史竺灵秀舟师入河骁骑将军段横寇虎牢又遣其豫州刺史刘徳武后将军长沙王义欣至彭城为后继到彦之宼碻磝分军向虎牢及洛阳世祖诏河南诸军收衆北渡以骄之寻诏冠军将军安颉等率衆自盟津渡攻金墉义隆建武将军杜骥出奔遂乘胜进攻虎牢䧟之斩其司州刺史尹沖叔孙建大破竺灵秀追至湖陆四年颉攻滑台彦之与王仲徳等焚舟弃甲走归彭城义隆又遣檀道济救滑台叔孙建长孙道生击之道济至髙梁山颉等攻克滑台擒其司徒从事中郎朱脩之等道济走奔厯城夜乃遁还义隆青州刺史萧思话亦弃镇奔于平昌其东阳积粟为百姓所焚延和元年五月义隆又遣赵道生朝贡二年二月诏兼散骑常侍宋宣使于义隆且为皇太子结亲九月义隆遣赵道生贡驯象一太延二年三月义隆遣使㑹元绍朝贡义隆忌其司空檀道济遂诛之道济临死脱帻投地曰乃复壊汝万里长城三年三月义隆遣其散骑常侍刘熙伯朝贡且论纳币六月义隆女死不果为婚五年十一月义隆遣黄延年献驯象真君初义隆徙其弟大将军义康于豫章二年其龙参军巴东扶令育诣义隆理义康义隆大怒收育杀之四月义隆遣使黄延年朝贡十二月义隆又遣黄延年朝贡是嵗义隆梁州刺史刘真道将裴方明攻击杨难当难当舍仇池将妻子来奔三年世祖诏琅邪王司马椘之等讨之西安将军古弼平西将军元济等邀义隆秦州刺史胡崇之于浊水破擒之余衆奔汉中义隆立难当兄子文徳为秦州刺史武都王戍茄芦弼等讨平之义隆遂杀真道方明五年义隆复遣使朝贡六年其员外散骑侍郎孔熙先以才学而不见用太子詹事范晔以家门滛污为世所薄与熙先及外生谢综谋杀义隆立其弟前大将军义康丹阳尹徐湛之告之乃诛晔等徙义康于安成郡御史监守七年诏诸军掠济隂金乡等七县并驱其青冀二州民户而还北地人盖吴聚衆反义隆以吴为安西将军雍州刺史封北地公规乱雍州诏诸军讨平之义隆好行小计扇动邉民内起山苑穷侈极丽役使百姓江南苦之九年正月义隆遣使献孔雀十一年二月世祖欲猎于云梦发使告义隆勿相猜阻义隆请奉诏世祖南廵义隆邉城闭门拒守世祖忿之乃攻悬瓠分遣使者安慰降民其不服者诛戮之义隆汝南南顿汝阳颍川太守并弃城奔走义隆安北将军武陵王骏遣参军刘泰之臧肇之殿中将军尹懐义程天祚等以千余骑至汝阳永昌王位击破之斩泰之肇之执天祚等义隆又遣宁朔将军王元谟率其太子步兵校尉沈庆之镇军谘议参军申坦等入河青冀二州刺史萧斌及骏水陆并进太子左卫率臧质统骁骑将军王方回安蛮司马刘康祖右军参军梁坦造许洛右将军豫州刺史南平王铄太尉江夏王义恭为诸军节度梁南秦二州刺史刘秀之统辅国将军杨文徳宣威将军刘洪宗向汧陇护军将军萧思话部龙骧将军杜坦竟陵太守刘徳愿向武关义隆令王公妃主及其朝士牧守下逮富人通出私财以助军费士庶怨之南兖及青冀兖豫三吴简发以配戎行扬南徐兖江州富民并四分之一建威司马申元吉趣泗渎萧斌至碻磝王元谟遣军主王寳惠攻滑台右军萧铄遣中兵参军梁坦等进军小索世祖诏诸军援滑台大败王寳惠等王元谟走还碻磝萧斌遣申坦与梁坦垣护之据两当城斌退还厯下及车驾渡河梁坦退走弃甲山积车驾发滑台过碻磝义隆又遣雍州刺史竟陵王诞率其将薛安都栁元景等入卢氏进攻𢎞农诏洛州刺史张提率衆度崤蒲城镇将何难于风陵堆济河秦州刺史杜道生至阌乡元景退走十一月车驾从东安山出下邳义隆邹山戍主鲁阳阳平二郡太守崔邪利降椘王建南康侯杜道儁进军清西至留城义隆镇军刘骏参军马文恭至萧城军主嵇元敬至留城并为觇候见官军俱时退走永昌王仁攻悬瓠拔之获义隆守将赵淮过定项城破尉武戍执其戍主进攻夀阳屯兵于孙叔敖家掠马头钟离二郡义隆遣左军将军刘康祖赴夀阳与仁相遇仁大破之尽坑其衆斩康祖传首示夀春获其将胡盛之王罗汉等以所斩首使军士曵之遶城三匝积之城西髙与城齐刘铄乃焚四郭庐舎婴城固守车驾至盱眙淮泗义隆遣辅国将军臧质率师至盱眙顿军城北六军于上流济淮质遣司马胡崇之等率所领于山上立营建威将军毛熙祚据城前大浦诏攻二军斩崇之熙祚等及佗首数千级衆赴水死淮南之民皆诣军降髙梁王那出山阳永昌王仁于夀阳出横江凡所经过莫不风靡车驾登于𤓰步伐苇结筏示欲渡江义隆大惧欲走吴㑹建业士女咸荷担而立义隆遣黄延年朝于行宫献百牢贡其方物并请和求进女于皇孙世祖以师婚非礼许和而不许婚初义隆欲遣军侵境其臣江湛徐湛之赞成其事而义隆太子劭与萧思话沈庆之谓义隆曰昔檀道济到彦之无利而反今将帅士衆不及于前不可轻动兵甲时湛等在坐义隆使与庆之谋议庆之曰治国如治家耕当问奴织当问婢今欲伐国而与白面书生軰谋之事何由济义隆大笑遂不纳庆之言至是登石头城楼而望甚有忧色叹曰若檀道济在岂应至此劭乃委罪于江徐义隆曰此自吾意不关二人也正平元年正月世祖飨㑹于𤓰步既许和好诏班师其江北之民归降者数十万计凡克南兖豫徐兖青冀六州其军锋杀掠不可胜算时义隆江北萧条境内搔扰义隆虑义康为乱遣使杀之葬以侯礼义隆慙恚归罪扵下降义恭为仪同三司萧斌王元谟并免所居职十月义隆遣其将军孙盖等朝贡兴安九年义隆遣抚军将军萧思话率其将张永等攻碻磝诏诸军击破之永等退走思话遣建武将军垣护之至梁山逆军尚书韩茂率骑逆击之思话退还麋沟义隆又遣雍州刺史臧质向崤陜梁州刺史刘秀之辅国将军杨文徳出子午豫州刺史长孙兰遣骑破之秀之等仅以身免臧质栁元景薛安都等至关城并相继败走是年义隆太子劭及始兴王休明令女巫严道育呪诅义隆事发义隆愤愧自失废于政事乃议黜劭杀休明屡召尚书仆射徐湛之吏部尚书江湛侍中王僧绰等谋议僧绰曰当㫁不㫁反受其乱惟愿以义割恩略小不忍不尔便应坦懐如初无烦疑论不可使难生虑表取笑千载义隆曰卿可谓能㫁大事此不可不殷勤三思义康始死人谓我无复慈爱之道僧绰又云臣恐千载之后言陛下易扵裁弟难扵废子义隆黙然休明母潘有宠于义隆义隆以废立之谋告之潘请赦弗许遂告休明休明驰报劭劭知己当废遂夜召左右队主陈叔儿詹斋帅张超之任建之等总二千余人被甲自卫又召左卫率袁淑中舎人殷仲素左积弩将军王正见又唿左军长史萧斌劭曰朝廷信谗当见罪废内省无过不能受枉明当入殿卿等必不得异乃遍拜告哀衆皆惊不得答袁淑良久曰自古无此类愿加善思劭怒变色扵是左右咸云伏聴令㫖明晨斩淑劭守万春门乃告门者曰我受敕入有所收可助我督后队令速劭又诈义隆敕云鲁秀谋反汝明可守关将兵入讨也故士卒信之超之等率十余人走入云龙门拔刃径登含章殿义隆夜与徐湛之屏人闲语时犹未讫门户并无侍卫义隆廹急以几自障兵刃交下五指俱落超之斩义隆徐湛之为乱兵所害劭分遣掩江湛之斩之休明时在西州来屯中堂劭又使兵杀休明母是日劭登殿受玺绶下书曰徐湛之江湛杀逆无状吾勒兵入殿已无所及号惋崩衂心肝破裂今罪人斯得元凶克殄卜世灵祚永享无穷思与亿兆覃兹更始可大赦天下改元嘉三十年为太初元年劭弟骏时为江州刺史先以西阳蛮反义隆令东宫步兵校尉沈庆之襄阳太守栁元景司空中兵参军宗悫并讨之骏出次五洲斩劭使于军门司徒义宣雍州刺史臧质司州刺史鲁爽同举兵骏以沈庆之栁元景宗悫为前军骏谘议参军颜竣专主军谋劭葬义隆託疾不出臧质子敦逃走劭乃聚诸王及大臣徙入城内移南岸百姓渡淮贵贱皆被驱逼建业淆乱骏等发寻阳檄至劭乃移骏数子扵侍中省义宣诸男于大仓屋以兵守之使其将鲁秀王罗汉等为水陆之备休明及萧斌为之谋主焚除淮中船舫骏至南州顿漂洲令栁元景等击劭劭衆崩溃奔走还宫义恭单马奔骏劝即位劭大怒遣休明就西省杀义恭子南丰王朗等十二人骏乃僣即大位于新亭于是擒劭休明竝枭首大桁暴尸扵市经日壊烂投之水中男女妃妾一皆从戮时人为之语曰遥望建康城小江逆流萦前见子杀父后见弟杀兄兴光元年骏改年曰孝建其中军府録事参军周殷启骏曰今士大夫父母在而兄弟异计十家而七庶人父子殊产八家而五凡甚者乃危亡不相知饥寒不相恤又疾谗害其间不可称数宜明其禁以易其风俗弊如此骏不能革臧质遣使説荆州刺史南郡王义宣曰有大才负大功挟震主威自古尠有全者宜在人前早有处分义宣使要豫州刺史鲁爽兖州刺史徐遗寳司州刺史鲁秀等克秋起兵爽时昏醉即日便戴黄摽称建平元年板义宣为天子遣信至建业迎弟瑜由是骏知爽反惶惧欲遣迎义宣其竟陵王诞执议不许乃遣左卫将军王元谟率衆讨爽领军将军栁元景镇军将军沈庆之讨义宣臧质下戍大雷驰报义宣抗表以诛元景为名遣军就质使爽与质㑹于江上元谟屯兵梁山义宣率衆至寻阳与质俱下雍州刺史朱修之不从义宣臧质进计曰今万人取南州则梁山中絶万人守梁山元谟必不敢动下官浮舟外江直向石头此上筞也义宣将从之其谘议刘谌之曰质不求前驱凶志难测不如尽鋭攻梁山事克然后长驱万安之计也义宣乃止义宣遣刘谌之就质步攻东垒义宣进自芜湖赴梁山屯兵西岸元谟拒质骏将军䕶之薛安都又摧破之义宣衆溃因风放火焚其舟舰义宣闭船大泣因而迸逸走至江陵荆州司马竺超民具仪服迎之左右相率溃叛超民送付刺姦朱修之扵狱杀之太安二年骏改年为大明骏于新亭造中兴佛寺设斋忽有一僧形貌有异衆皆愕然问其名答云名恵明从天安寺来言竟倐然而灭乃改为天安寺至天安初而彭城归国四年骏遣其将殷孝祖冦济州髙宗遣清水公封敕文等击走之又诏征西将军皮豹子击孝祖于清东五年豹子还遂掠地至髙平大获而还骏以其南兖州刺史竟陵王诞得士庶之心内畏忌之诞不自安乃治城多聚粮仗骏大怒贬诞爵为侯遣兖州刺史垣阆给事中戴明寳讨之诞遣衆出战斩垣阆诞表骏曰徃年元凶祸逆陛下入讨臣背凶赴顺可谓常节及丞相搆难臧鲁协从朝野怳忽咸懐忧惧陛下欲建百官羽仪星驰推奉臣前后固执末方赐从社稷获全是谁之力陛下接遇殷勤屡加崇宠骠骑扬州旬月移受恩秩频烦复赐徐兖仰屈皇舆逺相饯送臣一遇之感此何以忘庶希偕老永相娱慰岂谓陛下信用谗言遂令小人来相掩袭不任枉酷即加诛揃雀䑕贪生仰违诏敕今亲勒部曲镇扞徐兖昔縁何福同生皇家今有何罪便成胡越陵锋奋戈万没岂顾定荡之期冀在旦夕右军宣简爰及武昌皆以无罪并遇枉酷臣有何过复致于此陛下宫闱之丑岂可一二临纸悲塞不止所言骏以沈庆之前军讨之亲劳军人赐以金帛庆之军败退伤者十四五骏大怒将自徃久乃拔之斩诞传首诞母殷妻徐并自杀城内诛者数千人或先鞭杀而行戮并移首于石头南岸以为京观至于风晨雨夜輙闻哀号之响骏滛乱无度蒸其母路氏秽污之声布扵欧越东扬州刺史颜竣恃旧每戱㺯之骏慙怒杀竣和平元年七月骏使其散骑常侍明僧暠朝贡二年三月又使其散骑常侍尹显朝贡骏雍州刺史海陵王休茂谋将除骏参军尹元庆斩休茂是嵗凡诸郡士族婚宦㸃杂者黜为将吏而人情惊怨并不服役逃窜山湖聚为宼盗侍中沈懐文苦諌不纳三年三月骏使其散骑常侍严灵护朝贡以沈懐文数直諌付廷尉杀之骏宠姬殷死赠贵妃谥曰宣及𦵏龙山给銮辂九旒黄屋左纛羽葆鼓吹班剑虎贲龙轜之丽功妙万端山池云鳯之属皆装以衆寳绣帷珠带重铃叠眊仪服之盛古今尠有骏自殷死常懐悲恻神情罔罔废弃政事或亲至殷灵牀酌奠酒饮之既而恸哭流连不能自反其耽惽若此四年猎于乌江之榜口又逰湖县之满山并与母同行宣滛肆意五年三呉大饥人食草木皮叶亲属互相贩鬻劫掠蜂起死者不可胜数是年骏死子子业立性尤凶悖其母疾笃遣唿子业子业曰病人间多鬼那可徃其母怒语侍者曰将刀来破我腹那得生如馨儿六年改为永光以奄人华愿儿为散骑常侍逰止必同越骑校尉戴法兴屡相裁割愿儿深以为隙或谓法兴为真天子子业为赝天子愿儿具以闻子业乃杀法兴骠骑将军栁元景尚书左仆射颜师伯欲废子业立太宰义恭以告沈庆之庆之告子业子业出兵诛义恭遂刳剔支体抽裂心藏挑其眼睛投之蜜中谓之鬼目粽又杀栁元景颜师伯并诸子及弟姪乃改年为景和子业除去䘮礼服锦縠之衣以石头城为长乐宫东城为未央宫北邸为建章宫南宅为长杨宫子业自以昔在东宫不为骏所爱及即位常欲毁其墓乃遣发骏所宠殷氏冢殷死骏为之造新安寺于是壊之复欲诛诸逺近尼僧遣使杀其新安王子鸾临死叹曰惟愿后身不复生天王家义恭既诛徐州刺史义阳王昶大惧遣典籖籧法生启求还建业子业谓法生曰义阳谋反我正欲诛之法生惧祸走还彭城子业遣沈庆之率师伐昶法生至彭城昶便缮甲诸郡不从昶知事不㨗遂来奔子业滛其姑称为谢氏为贵嫔夫人加以殊礼虎贲劔㦸出警入跸鸾辂龙旂在贵妃之上即义隆第十女其新蔡长公主也子业矫云主䘮空设䘮事而实纳之时其姊山隂主大见爱狎滛恣过度谓子业曰妾与陛下男女虽殊俱託体先帝陛下六宫百数而妾惟一驸马事不均平乃可如此子业为主置面首左右三十人进爵㑹稽郡长公主秩同郡王食汤沐邑二千户给鼔吹一部加班劔二十人每出逰与羣臣陪乘吏部褚渊以有风貌子业使渊侍主子业皆令庙别画其祖父形像曽入裕庙指裕像曰此渠大英雄生擒数天子次入义隆庙指义隆像曰此渠亦不恶但暮年中不免儿斫去头次入其父骏庙指骏像曰此渠大好色不择尊卑顾谓左右曰渠大齄鼻如何不齄之即令画工齄骏像鼻其父子滛悖书契所无也子业又杀沈庆之抚军谘议参军何迈即其新蔡主壻其湘东王彧及建安王休仁山阳王休祐常被猜忌并欲诛之休仁每以调谑悦之故得推迁不死彧休祐形体肥大遂以笼盛称之彧尤肥号曰猪王廷尉刘蒙妾懐孕子业迎入宫冀其生男立为太子及其生子遂为大赦子业召其南平王铄妃江氏偶诸左右江不从子业曰若不从当杀汝三子江犹不从乃鞕一百杀其子敬猷等巫觋云湘州有天子气子业将南行以厌之未行前欲杀诸叔时彧被拘祕书省与子业左右阮佃夫等谋废子业子业出华林园共巫竹林堂前射鬼佃夫时为内监乃以告外监典事朱幼主衣夀寂之细铠主姜产之等寂之抽刃而前产之继进子业引弓射寂之不中寂之乃斩其首彧既诛子业忧遽不知所为休仁推立彧彧时失履徒跣登西堂备天子仪服唿诸大臣入见事无巨细称令施行彧以豫章王子尚及山隂主为子业所狎杀之十二月僭即帝位改年为泰始先是子业敕其弟子勋曰闻汝与何迈谋共废我汝自量体气何如孝武寻当遣使送药与汝子勋长史邓琬与録事参军陶亮等起兵遣其党俞伯竒出顿大电巴东太守孙仲之至于平石与陶亮并统前军始彧未知子勋起兵加子勋车骑将军仪同三司符至寻阳邓琬乃投于地攘袂而起曰殿下当开端门何黄合之有与陶亮等徴兵驰檄建牙于桑厄时雍州刺史袁顗便劝子勋即位琬乃立宗庙设坛场造乘舆法服立子勋为天子即位江州号义嘉元年子勋以袁顗为尚书左仆射邓琬为尚书右仆射左司马张悦为领军将军吏部尚书州郡竝加爵号彧乃遣领军将军王𤣥谟讨之复遣其将沈攸之刘灵出据虎槛初彧闻四方反乱忧遽不知所为休仁请前锋决胜于是始有防御之军攸之军至江州斩子勋彧虑子勋弟松滋侯子房等年大终不相服休仁遂劝除之因诛骏舅子路休之等以陷子房兄弟于是杀骏子安陆王子绥及子房临海王子瑱永嘉王子仁始安王子真邵陵王子元淮南王子孟临贺王子产晋熙王子舆及子起子期子悦子顿初骏二十八男其余先早夭及子业杀子鸾等至是尽殪之矣其骨肉相残若此之甚彧南新蔡太守常珍竒奉启请降显祖诏遣西河公元石京兆侯张穷竒率军援之皇兴元年正月彧遣其散骑常侍贝思散骑侍郎崔小白朝贡初彧遣其镇军张永领军沈攸之以大衆迎其徐州刺史薛安都安都闻永将发乃遣信请降显祖诏博陵公尉元城阳公孔伯恭率骑二万救之永等前后奋击斩首冻没死者不可胜数又其兖州刺史毕衆敬亦来降款至是徐兖及淮西诸郡青齐二州相寻归附彧又遣其中领军沈攸之太子左卫率刘勔冦彭城兖州刺史申纂守无盐时薛安都略有广平顺阳义成扶风诸郡沈攸之至下邳与元等战败而走初彧青州刺史沈文秀冀州刺史崔道固并请归顺诏遣征南大将军慕容白曜率衆援之文秀等复叛归彧白曜进军围城二年克厯城获道固彧遣其员外散骑常侍李丰朝贡彧遣沈文秀弟文静海道救青州文静至东莱之不其城白曜遣军克之寻获东阳城彧遣其员外散骑常侍王希涓朝贡四年六月彧又遣员外散骑常侍刘航朝贡延兴元年彧于巖山射雉休祐从在后与其左右相失彧遣夀寂之率诸壮士追蹑休祐蹴令坠马拉而杀之乃扬声曰骠骑堕马死召司徒休仁宿尚书下省鸩而杀之自彧立之后民庶凋敝而宫殿器服多更兴造初其即位军人多被超越或有不与戎勤寄名受赏阮佃夫等并被信委凡所谈笑言无不行抽进阿党咸受不次之位故佃夫左右乃有四军五校羽林给事等官皆市井佣贩之人谄附而获至纲纪不立风政頽敝境内多难民庶嗷然遂广募义勇置为部曲于是官品沦褫士人浑乱民衆颙颙咸愿来奔矣彧遣其司州刺史垣叔通为益州刺史叔通极为聚敛蜀还之货过数千金知彧好财先送家资之半彧犹嫌少及叔通至建业遣诣廷尉彧先令狱官留之于讯堂弥旬不得出叔通于是悉送其财然后原遣凡蛮夷不受鞕罚输财赎罪谓之赕时人谓叔通被赕刺史彧尝宫内大集而裸妇人观之以为忻笑其妻王氏以扇鄣面独无所言彧怒曰外舎家寒乞今共为笑乐何独不视王曰为乐之事其方自多岂有姑姊妹集聚而裸妇人形体以此为乐外舎之为忻适与此不同彧大怒遣王起去彧末年好事鬼神多所忌讳言语文书有祸败凶䘮及疑似之言应回避者数百千品有犯必加罪戮改騧马字为马邉𤓰以騧似祸字故也尝以南苑借张永言且给三百年期讫更申其事皆如此又以宣阳门之名不善甚讳之其太后停尸漆牀移出东宫见之怒甚免中庶子官职局以下坐死者数十人内外常虑犯悞人不自保移牀治壁必祭土神文士为辞祝事如大祭又更忍虐好杀左右失㫖忤意徃徃有刳斮㫁截者时遣窥觇淮泗军旅不息荒弊积久府藏空虚内外百官普㫁禄俸而彧奢费过度务为彫侈每所造制必为正御三十副御三十次副三十须一物輙造九十枚境内骚然人不堪命彧又以夀寂之有胆决乃杀之又追降休仁休祐为庶人絶其属籍诸子徙逺郡休祐母邢妻江付廷尉杀之遣员外散骑侍郎田廉员外散骑侍郎祖徳朝贡又杀其巴陵王休若改年为泰豫又遣田廉及员外散骑侍郎刘恵秀朝贡彧又杀太子太傅王景文畏其族盛故也彧死子昱僣立改为元徽昱遣员外散骑常侍田恵绍员外散骑侍郎刘惠秀朝贡其司空桂阳王休范奔寻阳举兵右卫将军萧道成率衆军出顿新亭越骑校尉张茍儿斩休范首其左右皆散道成遣送其首涂中遇贼遂弃于水中休范之徒乃诈曰殿下犹在新亭于是士庶奔驰候迎是夜休范将杜墨骡等又攻新亭东厢休范参军江珉等破二县六署窃掠金帛放诸徒𨽻由是徒衆复盛烧东宫津阳门乃领军右府昱将陈显达率所领至杜姥宅破墨骡军主全景渊进平白壁宣阳津阳二门斩墨骡等昱遣其员外散骑常侍明昙徽员外散骑侍郎江山图朝贡五年又遣员外散骑常侍李祖员外散骑侍郎鱼长耀朝贡承明初昱建平王景素据京口叛昱昱遣萧道成前军将军周盘龙殿中将军张倪奴讨之攻陷京口斩景素太和初昱以其母数諌责之遂使太医煮药欲鸩之左右止之曰若行此事官便应作孝岂复得出入狡狯昱曰汝语大有理乃止初昱母陈氏本李道儿妾彧纳之生昱故世中皆唿昱为李氏子昱每自称李将军或自名为李统昱直合将军申伯宗步兵校尉朱幼司徒左长史沈勃等欲废昱昱亲率羽林兵掩之乃躬运矛铤手杀勃等阖门婴稚莫不脔截昱狂走逸逰不舍昼夜腹心所寄数十许人并执兵刅为人之牙爪路行逢人便加斫刺或入人家劫略财贿徃来倐忽状若鬼魅建业惶振并重关自守又搥拍鍼凿锥锯之属常以自随或有忤意輙加酷暴搥隂刺心剖腹之诛日有十数常见卧尸流血然后为乐无所诛害则忧思草草于耀灵殿上养驴数十头造露车以银为校具或乗以出入着小袴衫带挟刀劔与营署女子通好自赍私服赠之常入垆肆饮酒輙与左右歌唱略民鸡犬躬自屠割内外畏恶人不自保昱徃新安寺夕乃还殿寝于毡幄昱左右杨玉夫杨万年等见其醉眠乃扵幄斩之左右陈奉伯称敕开承明门出送首于直合王敬则夜送昱首与中领军萧道成道成率左右数十人称昱行还开承明门入殿云其皇太后令废昱为苍梧王立昱弟扬州刺史安成王凖初彧晚年痿疾不能内御诸弟姬人有懐孕者輙取以入宫及生男皆杀其母而与其宫人所爱者养之凖即桂阳王休范子也荆州刺史沈攸之兴兵讨道成凖改年为昇明遣其员外散骑常侍李祖员外散骑侍郎陶贞寳赴国讣并贡方物凖司徒袁粲丹阳尹刘秉中领军刘韫前湘州刺史王藴等以道成专恣潜谋图之共推粲为主要引沈攸之以为外援丹阳丞王逊告道成并斩之凖遣员外散骑常侍何僴员外散骑侍郎孔逿朝贡三年正月凖遣其员外散骑常侍殷灵诞员外散骑侍郎茍昭先朝贡凖寻禅位于道成居于东邸道成僣立封凖汝隂郡王寻死于丹阳史臣曰桓𤣥侏张冯刘乃厥穷凶极迷为天下笑其夷楚之常性乎魏书卷九十七卷九十七考证魏书卷九十七考证桓𤣥传平越中郎将平监本讹作一今改正刘裕传戍茄芦茄芦纲目作葭芦魏书卷九十七考证魏书卷九十八钦定四库全书魏书卷九十八齐魏收撰列传第八十六岛夷萧道成岛夷萧衍岛夷萧道成字绍伯晋陵武进楚也僣晋时以武进之东城为兰陵郡县遂为兰陵人父承之常随宗人萧思话征伐久乃得为其横野司马以军功仕刘义隆位至右军将军道成少好武事初从散冗毎充征役前后为讨蛮小帅以堪勤剧见知思话之镇襄阳启之自随任以綂戍稍迁左军中兵参军毎在疆场扰动邉民曾至谈堤大败而走刘骏时间闗伪职至建业令骏死子业以为后军将军直合子业死刘彧除右军将军时子业江州刺史晋安王子勋会稽太守寻阳王子房等并举兵彧加道成辅国将军东讨平定诸县晋陵太守袁摽吴郡太守顾琛吴兴太守王云生皆弃郡奔走时徐州刺史薛安都遣从子索儿率鋭衆渡淮徴道成拒焉以功封西阳县开国侯食邑六百户子勋遣临川内史张淹自东峤入规欲扰动三吴刘彧遣道成率三千人綂军主沈思仁拒淹淹便奔走张永沈攸之大败于彭城刘彧以道成为冠军将军督诸军事假节戍淮隂彧死子昱以道成为右卫将军领卫尉加兵五百人与尚书令袁粲䕶军褚渊领军刘勔参掌朝事寻解卫尉加侍中戍石头城刘休范举兵以讨王道隆等为名治严数日便率大衆席卷而下道成等率衆拒战事平以道成为散骑常侍中领军都督南兖兖徐青冀五州镇军将军南兖州刺史持节侯如故后进爵为公增邑二千户刘昱凶虐日甚道成与直合王敬则昱左右杨玉夫同谋杀昱迎弟凖立之改年为昇明时太和元年也道成移镇东城以甲仗五十人入殿进位侍中司空录尚书事骠骑大将军持节都督刺史如故封竟陵郡公五千户给班剑三十人又进督豫司二州荆州刺史沈攸之举兵讨道成道成率衆入镇朝堂司徒袁粲先镇石头据城与尚书令刘秉前湘州刺史王藴谋讨道成宻信要攸之速下将为内应不充粲与子最俱死秉父子踰城走于额檐湖王藴走向鬭场并见擒攸之至于夏口败走与第三子中书郎太和单骑南奔华容县俱自缢死道成又为太尉增封三千户班劔四十人甲仗百人入殿道成将有大志凖侍中王俭请闲劝之道成曰卿言何我今当依事相启言辞虽厉而意色甚悦俭讽动在位乃加道成黄钺都督中外诸军事太傅领扬州牧劔履上殿入朝不趋賛拜不名置左右长史司马从事中郎掾属各四人使持节侍中太尉骠骑大将军录尚书南徐州刺史如故道成诈辞殊礼重申前命劔履上殿入朝不趋賛拜不名进位相国总百揆封十郡为齐公备九钖之礼加玺绂逺游冠位至诸王上加相国缘綟绶其骠骑大将军扬州牧南徐州刺史如故于是建齐台置百官以东府为齐宫又增封十郡进公为王寻僣大号封其主刘凖为汝隂王未几而死于是髙祖诏梁郡王嘉督二将出淮隂陇西公元操三将出广陵河东公薛虎子三将出寿春以讨之元操等攻其马头戍克之道成遣其徐州刺史崔文仲攻䧟茬眉戍诏遣尚书游明根讨之又遣平南将军郎大檀三将出昫城将军白吐头二将出海西将军元泰二将出涟口将军封延三将出角城镇南将军贺罗出下蔡道成梁州刺史崔慧景遣长史裴叔保率衆冦武兴闗城氐帅杨鼠击破之叔保还南郑梁郡王嘉破道成将卢绍之𤣥元度于昫山下蔡戍主弃城遁走又诏昌黎王冯熈为西道都督与征南将军桓诞出义阳镇南将军贺罗自下蔡东出钟离道成游击将军桓康于淮阳破之道成豫州刺史垣崇祖冦下蔡昌黎王冯熈击破之梁郡王嘉大破道成将俘获二万余口送京师道成遣后军参军车僧朗朝贡先是刘凖遣使殷灵诞茍昭先未反而道成僣立及僧朗至朝廷处之灵诞之下僧朗与灵诞竞前后降人解奉君遂于朝会刄僧朗诏加殡敛送丧令还道成死子赜僣立改年为永明赜遣其骁骑将军刘缵前将军张谟朝贡八年又遣兼员外散骑常侍司马宪兼员外散骑侍郎庾习朝献九年遣辅国将军刘缵通直郎裴昭明朝贡十年又遣昭明与冠军参军司马廸之朝贡赜初为太子时特奢侈道成毎欲废之赖王敬则和谐赜性贪惏常谓人曰唯崔慧景知我贫赜尝至其益州刺史刘悛宅昼卧觉悛自捧金澡盘面广三尺爱姬执金澡灌受四升以充沃盥因以奉献赜纳之其好利若此赜逰猎无度其殿中将军邯郸起上表諌赜杀之十三年遣平南参军颜幼明冗从仆射刘思效朝贡十四年赜巴东王子响杀长史刘寅司马席恭穆谋杀赜赜遣丹阳尹萧顺之讨杀之十五年二月遣员外散骑常侍裴昭明员外散骑侍郎谢竣朝贡九月又遣司徒参军萧琛范缜朝贡十六年复遣琛与司徒参军范云朝贡又遣车骑功曹庾荜南豫州别驾何宪朝贡十七年赜雍州刺史王奂与南蛮长史刘兴祖论衆罪赜以兴祖付狱令送还建业奂輙于狱杀之而云自死赜怒遣其直合将军曹道刚梁州刺史曹虎等收奂奂闭门拒战司马黄瑶起于城内起兵攻奂杀之奂子祕书丞肃肃弟秉来降赜子长懋死立其孙南郡王昭业为太孙赜遇疾暂絶其子竟陵王子良在殿内昭业未入中书郎王融戎服于中书省合口断东宫仗不得进欲立子良赜既苏昭业入殿融知子良不得立乃释服还省赜死昭业立十数日收融付廷尉杀之昭业生而为其叔子良所养而矫情饰诈隂懐鄙慝与左右无赖羣小二十许人共衣食同卧起妻何氏择其中美貌者与交通宻就富商大贾取钱无数既与子良同居未得肆意子良移西邸昭业独住西州毎至昬夜輙开后合与诸小人共至诸营署恣淫宴凡诸不逞皆迭加爵位许以南面之日便即施行皆疏官位名号于黄牋纸与之各各囊盛带之肘后昭业师史仁祖侍书胡天翼闻之相与谋曰若言之二宫则其事未易若于营署为异人所殴打及为犬物所伤残岂直罪止一身亦当尽室及祸年各已七十余生寕足吝也数日仁祖天翼皆自杀昭业父长懋自患及死昭业侍奉忧哀号毁过礼及还私室与所亲爱欣笑酣饮备诸甘滋葬毕立为皇太孙截壁为合于母房内往何氏闲毎入輙弥时不出赜至东宫昭业迎拜号恸絶而后苏赜自下舆抱持之宠爱隆重初昭业在西州令女巫杨氏祷祝速求天位及其父死谓由杨氏之力加倍敬信杨氏子珉亦有美貌何氏尤爱悦之昭业唿杨氏为婆刘氏以来民间亦作杨婆儿歌盖为此也及在东宫赜有疾令杨氏日夕祈祷令赜早死与何氏书于纸中作一大喜字作小喜三十六字遶之赜谓其必能负荷大业谓曰五年已来一委宰相汝多厝意五年已后勿复委人临死执昭业手曰阿奴若忆翁当好作如此者再而死子良时在中书省昭业疑畏使虎贲中郎将潘淑领百人屯太极殿西阶以防之大敛之始唿赜伎人备举衆乐诸伎虽畏威从事莫不哽咽流涕及成服悉遣诸王还第子良固乞留过赜葬不许昭业素好狗马立未十日便毁赜所起招婉殿以殿材乞阉人徐龙驹造宅于其处为马埓驰走坠马面额并伤称疾不出者数日多聚名鹰快犬以粱肉奉之赜将葬丧车未出端门昭业便称疾还内裁入合便于内奏胡伎鞞铎之声震响内外时司空王敬则问射声校尉萧坦之曰便如此不当忽忽邪坦之曰此政当是内人哭声响彻耳自赜葬后昭业微服而出游走里市又多往其父母陵隧中与羣小共作鄙艺掷涂赌跳放鹰走狗诸杂狡狯日日輙往以此为常朝事大小皆断于尚书令萧鸾初萧赜聚钱上库至五亿万斋库亦出三亿万金银布帛丝绵不可称计至此岁末所用过半皆赐与左右厮卒之徒及至废黜府库空尽昭业在内常着紫绵红绣杂衣或锦帽改年为隆昌以黄门郎周奉叔为冠军将军青州刺史奉叔谄䛕为事昭业甚悦之而专恣跋扈无所忌惮常从单刀二十口出入禁闼门卫莫敢诃止毎语人云周郎刀不识君徐龙驹自东宫斋师以便佞见宠搆造姦邪以取容媚凡诸鄙黩杂事皆龙驹所劝诱也昭业为龙驹置美女伎乐常住含章殿着黄纶帽被貂裘南面向案代昭业画勑左右侍直与昭业不异萧鸾固请诛之杨珉及母亦并下狱死珉及母为昭业所宠恩情特隆赏赐倾府藏珉为何氏所幸常居中内侍萧鸾初令卫尉萧谌征北谘议萧坦之请诛珉何氏与昭业同席坐流涕覆面谓坦之曰杨郎好年少无罪何可枉杀坦之乃耳语于昭业曰此事别有一意不可令人闻昭业唿何氏曰阿奴暂起去坦之乃曰外间并云杨珉与皇后有情闻彰遐迩此事自古所无恐必误官事昭业不得已乃许之俄勑原之已行刑矣益州刺史刘悛罢任还昭业以其馈奉不丰收付廷尉将加大辟悛弟中书郎缯乞以身代得不死禁锢终身昭业与其父宠姬霍氏淫通纳之后宫萧鸾谋废之率衆而入时昭业裸身与霍氏相对闻兵至拔剑起拒鸾鸾自杀之左右死者十余人鸾立其弟昭文自为使持节都督扬南徐二州骠骑大将军开府录尚书事扬州刺史加班剑三十人封宣城郡公二千户以兵五千人出镇东城杀其鄱阳王锵随王子隆遣中䕶军王元邈杀昭文南兖州刺史安陆王子敬豫州刺史王广之杀江州刺史晋安王子懋又杀湘州刺史南平王鋭郢州刺史晋熈王銶南豫州刺史宣都王鑑鸾加黄钺进授都督中外诸军太傅领大将军扬州牧增班剑四十人前后部羽葆鼓吹剑履上殿入朝不趋赞拜不名封宣城郡王食邑五千户使持节中书监录尚书并如故又杀昭文桂阳王铄衡阳王钧江夏王锋庐陵王子卿建安王子真巴陵王子伦乃废昭文为海陵王寻死鸾僣立焉鸾字景栖其叔父道成宠爱之过于诸子萧赜末为尚书左仆射甚亲委之赜死遂秉朝政既杀昭业专权酷暴屠㓕赜等子孙既而自立时太和十八年也号年建武其宣徳太仆刘朗之游击将军刘璩之坐不赡给兄子致使随母他嫁免官禁锢时论者谓薄义之由实自鸾始鸾雍州刺史曹虎据襄阳请降髙祖诏行征南将军薛真度督四将出襄阳大将军刘昶出义阳徐州刺史元衍出钟离平南将军刘藻出南郑车驾南伐十九年鸾龙阳县开国侯王朗自涡阳来降左将军元丽大破鸾将擒其宁州刺史董蛮车驾济淮幸八公山巡淮而东发钟离将临江水司徒冯诞薨乃诏班师遣使临江数鸾罪恶鸾杀其西阳王子明南海王子罕邵陵王子真二十一年车驾讨鸾鸾前将军韩李万弋阳太守王嗣之后将军赵祖悦等十五将来降大破鸾军于江北获其将军王伏保等车驾遂巡沔东而还鸾将王昙纷等万余人冦南青州黄郭戍主崔僧渊击破之悉虏其衆又克新野城斩鸾辅国将军新野太守刘忌鸾湖阳戍主蔡道福赭阳戍主成公期及军主胡松舞隂戍主辅国将军西汝南北义阳二郡太守黄瑶起及直合将军军主鲍举南乡太守席谦并委戍走擒瑶起鲍举鸾又杀其河东王铉临贺王子岳西阳王子文衡阳王子珉湘东王子建南郡王子夏巴陵王昭秀桂阳王昭粲车驾幸南阳进攻宛北城拔之冠军将军南阳太守房伯玉以城降又大败鸾平北将军崔慧景黄门郎萧衍于邓城斩获首虏二万有余鸾忧怖遂疾甚乃大赦改年为永泰其大司马王敬则于会稽举兵将以诛鸾镇北谘议谢朓敬则女夫也告之敬则败而死鸾死子寳卷僣立二十三年春寳卷改元为永元遣其太尉陈显达率崔慧景攻马圈城诏前将军元英讨之寳卷遣将寇顺阳诏振威将军慕容平城率骑讨之显达攻䧟马圈城车驾南伐诏镇南大将军广阳王嘉断均口显达战败溃围夜走斩其左军将军张子顺贼将蔡道福成公期等数万人弃顺阳遁走寳卷昬狂政出羣竖其始安王遥光据东府反不充见杀并杀其右仆射萧坦之左卫将军曹虎领军将军刘暄寻杀司空徐孝嗣左仆射沈文季前抚军长史沈昭略其太尉江州刺史陈显达举兵袭建业不果而死景明初寳卷豫州刺史裴叔业以寿阳降寳卷遣其卫尉萧懿为征虏将军豫州刺史歩道伐寿阳顿军小岘诏遣军司李焕及綂军奚康生杨大眼等率衆入寿阳骠骑大将军彭城王勰车骑将军王肃率歩骑十万赴之寳卷遣将胡松李居士率衆万余屯死虎陈伯之水军泝淮而上以逼寿春勰肃大破之斩首万数陈伯之又冦淮南勰破之肥口豫州刺史田益宗破寳卷将呉子阳刘元超于长风寳卷遣侍中崔慧景率诸军自广陵水路欲赴寿阳慧景见寳卷狂虐不复自保及得专征欣然即路慧景子觉时为直合与之宻期慧景至广陵觉遂出奔慧景过广陵数十里便回军还时广陵阙镇司马崔恭纳之因率衆济江遂攻建业寳卷婴城自守寳卷豫州刺史萧懿击破慧景擒杀之慧景既死寳卷便自得志无所忌惮日日出游爱幸茹法珍梅虫儿等及左右应勑捉御刀之徒并专国命民间谓之刀勑寳卷毎常轻骑戎服往此诸家与之䜩饮此等毎有吉凶寳卷輙往弔庆不欲令人见之驱斥百姓惟置空宅而已所往之处既无定所官司常虑得罪东行驱西面人南出驱北面人旦或应出夜便驱遣吏司奔驰呌唿盈路老少震惊啼号塞路处处禁断不知所适疾患困笃者悉舆去之其有无人舆者匍匐道侧主司又加捶打絶命者相继还宫之时常至半夜左右輙入富室取物荡尽前魏兴太守王敬宾新死未敛家人被驱不得守视及家人还䑕食敬宾两眼都尽如此者非一寳卷酷乱逾甚其尚书令萧懿虽有大勲忌而杀之并杀其弟卫尉卿萧畅世宗诏冠军将军南豫州刺史席法友三万人围寳卷辅国将军北新安丰二郡太守胡景略于建安城克之擒景略寳卷雍州刺史萧衍据㐮阳举兵伐之荆州行事萧颕胄应衍三月颕胄叛寳卷以南康王寳融为天子于是寳融僣即帝位颕胄为侍中尚书令衍为左仆射都督征讨诸军征东大将军使持节如故颕胄请封寳卷为虞阳县侯寳融不许又封涪陵王颕胄监八州诸军事行荆州刺史假衍黄钺萧衍军至沔口郢州婴城自守寳卷又杀巴陵王昭胄永新侯昭秀黄门郎萧寅寳卷昬暴日甚内外不堪其前南谯太守王灵秀等于石头迎寳卷弟寳夤率城内文武向其台城百姓空手随从者万数会日暮城门闭不克衍兵至建业所在弃寳卷降之衍兵入宫寳卷在含徳殿吹笙歌作女儿子卧未及睡闻兵入趋出北户欲还后宫清曜阁已闭阉人禁防黄泰平刀伤其膝仆地顾曰奴反也直后张齐斩首送衍衍追封东昏侯废其皇后太子为庶人衍杀寳卷弟湘东王寳晊衍又杀邵陵王寳攸晋熈王寳松桂阳王寳贞其建安王寳夤来奔寻逼寳融禅位于已封为巴陵王宫于姑孰寳融寻暴死岛夷萧衍字叔达亦晋陵武进楚也父顺之萧赜光禄大夫衍少轻薄有口辩歴王俭卫军府戸曹属累迁为萧鸾黄门侍郎太子中庶子太和二十二年髙祖南伐诏诸军围㐮阳衍时率衆来援为武卫将军宇文福所破单骑走免萧鸾末出为辅国将军雍州刺史鸾死子寳卷立杀衍兄懿遣巴西梓潼二郡太守刘山阳西上声云之郡实令袭衍山阳至荆州为萧颕胄所杀景明二年衍乃与颕胄推寳卷弟荆州刺史寳融为主号年中兴举兵伐寳卷其年十二月克建业杀寳卷及其妻子衍为大司马录尚书事扬州刺史建安郡公邑万户三年又自为相国扬州牧封十郡为梁王衍寻僣立自称曰梁号年天监五月扬州小岘戍主党法宗袭衍大岘戍破之擒其龙将军邾菩萨送京师衍又遣将张嚣冦扬州州军击破之斩二千余级四年三月扬州刺史任城王澄遣长风戍主竒道显攻衍隂山戍破之斩其龙骧将军都亭侯梅兴祖仍攻白藳戍又破之斩其宁朔将军呉道爽等获数千级衍又遣其徐州长史潘伯怜屯军淮陵徐州刺史司马明素又据九山澄遣军并击破之斩伯怜擒明素衍将吴子阳冦白沙中山王英大破之擒斩千数衍梁州刺史平阳县开国侯翟逺徐州刺史永昌县开国侯陈虎牙来降正始元年正月衍将赵祖悦屯据东闗江州刺史陈伯之击破之二月衍将姜庆真袭䧟寿春外郭州军击走之中山王英围衍钟离衍遣冠军张惠绍率衆军送粮于钟离任城王澄遣綂军王足刘思祖邀击于邵阳大破之生擒惠绍并其骁骑将军祁阳县开国男赵景悦等十将斩获数千级惠绍衍舅子也衍乃移书求之朝议欲示威懐遂听惠绍等还三月元英破衍将王僧炳于樊城八月英又攻衍义阳充之破衍将马仙琕擒其冠军将军蔡灵恩等十余将九月衍霍州刺史田道隆义州刺史张宗之遣使内附十二月衍梁秦二州行事夏侯道迁据汉中内附诏尚书邢峦率衆赴之二年四月峦频破衍军遂入剑阁执其辅国将军范始男送京师峦又遣綂军王足破衍诸将斩其辅国将军冯文豪等六月衍遣将王超宗冦邉扬州刺史薛真度大破之俘斩三千级七月王足又大破衍衆斩其秦梁二州刺史鲁方达王明达等三十余将俘虏二千五百人九月衍湘州刺史扬公则率衆冦寿春扬州刺史元嵩击破之斩获数千级三年正月衍徐州刺史昌义之冦梁城江州刺史王茂先冦荆州屯河南城平南将军陈伯之击义之平南将军杨大眼击茂先并大破之斩其辅国将军王花俘斩二千茂先逃溃追奔至于汉水拔其五城将军宇文福略衍司州俘获千余口而还五月衍将萧昞冦淮阳张惠绍冦宿豫萧宻冦梁城韦叡冦合肥平南将军奚康生破惠绍斩其徐州刺史宋黒七月衍徐州刺史王伯敖入冦隂陵中山王英大破之斩将二十五人首虏五千衍又遣将桓和屯孤山冠军将军桓方庆屯固城龙将军矫道仪屯蒙山八月安东将军邢峦击桓和破之将军元常攻克固城綂军毕祖朽攻克蒙山斩获及赴沂水死者四千有余衍又遣张惠绍屯宿豫萧昞屯淮阳九月都督邢峦大破之斩其大将蓝懐恭等三十余人惠绍萧昞并弃戍南去追斩数万级衍中军大将军临川王萧宻右仆射桞惔徐州刺史昌义之等屯据梁城中山王英大破之宻等弃城㳂淮东走追奔至于马头衍冠军将军马头戍主朱思逺弃城走擒衍将三十余人斩获五万有余十月衍征虏将军马仙琕率衆三万冦义阳郢州刺史娄悦以州军击走之永平元年十月悬瓠城民白早生据州反叛衍遣将齐茍仁等四将以助之诏尚书邢峦率骑讨之峦攻克悬瓠斩早生擒茍仁俘衍衆三千余人初早生之反也世宗遣主书董绍衔诏宣慰绍为早生所执送之于衍衍乃厚资遣绍令奉书朝廷请割宿豫内属以求和好时朝议或有异同世宗以衍辞虽欵顺而不称藩诏有司不许十二月衍宁朔将军张凝等率衆冦楚城中山王英破擒之衍将马仙琕据金山郢州刺史娄悦击走之二年正月中山王英攻克衍长薄戍杀伤数万仍攻拔武阳闗擒衍云骑将军松滋县开国侯马广冠军将军迁陵县开国子彭瓮骁骑将军当阳县开国伯徐元秀等二十六将俘获七千余人又进攻黄岘西闗衍将军马仙琕弃西闗李元履弃黄岘遁走四年春三月衍琅邪郡民王万寿等斩衍辅国将军琅邪东莞二郡太守带朐山戍主刘晣并将士四十余人以城内属徐州刺史卢昶遣兼郯城戍副张天惠率衆赴之而衍郁洲已遣二军以拒天惠天惠与万寿等内外齐击俘斩数百昶仍遣琅邪戍主𫝊文骥入城据守衍又遣将张稷马仙琕等攻围文骥诏昶率衆赴之而文骥以粮尽降衍昶遂失利而还延昌二年二月郁洲徐元明斩送衍镇北将军青冀二州刺史张稷首以州内附三年六月衍遣衆冦九山荆州刺史桓叔兴大破之斩其虎旅将军蔡令孙冠军将军席世兴贞义将军蓝次孙四年二月衍宁州刺史任太洪率衆冦闗城益州长史成兴孙击破之熈平元年正月衍遣其恒农太守王定世等冦邉都督元志破之斩定世悉俘其衆衍豫州刺史赵祖悦率衆数万偷据硖石诏镇南将军崔亮镇军将军李平讨充之斩祖悦𫝊首京师衍衡州刺史张齐冦益州刺史傅竖眼讨之斩其将任太洪齐遁走初衍每欲称兵境上闚伺邉隙常为诸将摧破虽懐进趣之计而势力不从遂于浮山堰淮规为寿春之害肃宗诏征南萧寳夤率诸将讨之大破衍衆于淮北秋九月堰自溃决漂其缘淮城戍居民村落十余万口流入于海正光元年衍改称普通至三年其弟子西丰侯正徳弃衍来奔寻复亡归衍初忿之改其姓为背氏既而复焉封为临贺王五年九月衍将裴邃虞鸿袭据寿春外郭刺史长孙稚击走之孝昌元年正月徐州刺史元法僧据城南叛衍遣豫章王综镇彭城综萧寳卷之遗腹子也初衍平建业因纳其母吴氏吴氏先有孕后生综衍谓为已子甚宠爱之综既长母宻告综综遂潜图叛衍既镇彭城及大军往讨综乃拔身来奔余将退走国军追蹑所获万计衍初闻之恸哭气絶甚为慙惋犹云其子言其病风所致时人咸笑之三月衍遣其北梁州长史钖休儒司马鱼和上庸太守姜平洛等入冦直城梁州刺史傅竖眼遣息敬绍率衆大败之擒斩三千人休儒等遁走四月衍益州刺史萧润猷遣将樊文炽等率衆围小剑戍益州刺史邴虬遣子子达行台魏子建遣别将淳于诞拒击之五月诞等大破文炽俘斩二万擒其次将萧世隆等十二人文炽走免是岁衍又改年为大通二年七月衍将元树湛僧珍等冦寿春又攻逼新野诏都督魏承祖讨破之三年二月衍将成景儁冦彭城行台崔孝芬率诸将击走之建义元年衍遣其将曹义宗冦荆州大都督费穆大破之生擒义宗槛送京师初尔朱荣入洛北海王颢奔于衍衍以颢为魏主资颢士马令其大将陈庆之部率送颢永安二年夏遂入洛阳车驾还讨破走之唯庆之一身走免自余部衆皆见俘执闰月巴州刺史严始欣据州入衍衍遣将萧玩张鸿等率衆赴援都督元景夏率益梁二州军讨之三年正月斩始欣衍衆败走又斩萧玩等首俘获万余人普泰元年春南青州刺史茹懐朗遣部将何寳率歩骑三千击衍守将于琅邪擒其云麾将军徐兖二州刺史沈预斩其宣勐将军齐州刺史刘相如永熈元年夏衍遣其邺王元树及谯州刺史朱文开入据谯城东南道行台樊子鹄率诸军攻克之擒元树文开等送于京师天平元年十月衍雄信将军纪耕率衆入冦嵣都督曹仲尼破走之斩其军主沈达闵荘等二年正月衍将湛僧珍冦南兖州州军击破之行台元晏又破湛僧珍等于项城虏其刺史杨㬓二月衍司州刺史陈庆之郢州刺史田朴特等冦邉豫州刺史尧雄击走之五月衍仁州刺史黄道始冦北济隂徐州刺史任祥讨破之十月衍将梁秉儁冦单父祥又大败之俘斩万余人十一月衍雍州刺史萧恭遣将栁仲礼冦荆州刺史王元轨破之于牛饮斩其将张殖王世兴是年衍又改号为中大通三年五月豫州刺史尧雄攻衍白茍堆镇克之擒其北平太守茍元旷十月行台侯景攻䧟衍楚城获其楚州刺史桓和兄弟四年九月衍青冀二州刺史徐子彦冦圉城南青州刺史陆景元击走之先是益州刺史傅和以城降衍衍资送和令申意于齐献武王求通交好王志绥邉逺乃请许之四年冬衍遣其散骑常侍张臯通直常侍刘孝仪通直常侍崔晓朝贡二年夏又遣散骑常侍沈山卿通直常侍刘研朝贡兴和二年春又遣散骑常侍桞豹通直常侍刘景彦朝贡其年冬又遣散骑常侍陆晏子通直常侍沈景徽朝贡是年衍改号大同三年夏又遣散骑常侍明少遐通直郎谢藻朝贡四年春又遣散骑常侍袁狎通直常侍贺文发朝贡其年冬又遣散骑常侍刘孝胜通直常侍谢景朝贡武定元年夏又遣散骑常侍沈衆通直常侍殷徳卿朝贡其年冬又遣散骑常侍萧确通直常侍陆𬗟朝贡三年秋又遣散骑常侍徐君房通直常侍庾信朝贡四年夏又遣散骑常侍萧瑳通直常侍贺徳玚朝贡五年春又遣散骑常侍谢兰通直常侍鲍至朝贡朝廷亦遣使报之十余年间南境宁息六年衍又改号为中大同其年又改为太清是岁司徒侯景反遣使通衍请其拯援衍惑景游説遂絶贡使衍子纲及朝臣并切諌以为不可衍不从乃遣其兄子豫州刺史贞阳侯渊明北兖州刺史胡贵孙等冦逼徐州与侯景为声援仍堰泗水以灌彭城齐文㐮王遣行台慕容绍宗仪同三司髙岳潘相乐等率衆讨之绍宗檄衍境内曰夫干坤交泰明圣兴作有冥运行之力俱尽变化之途抱识含灵融然并至呈形赋命混而同往所以𤣥功潜运至徳旁通百姓日用而不知万国受赐而无迹岂徒凿其耳目易其心虑悟以风云一其文轨使夫日月之照不私雨露之施均洽运诸仁寿之域纳于福禄之林自晋政多僻金衍沦荡中原作战鬬之塲生民为鸟兽之饵则我皇魏握𤣥帝之图纳水灵之祉驾云车而自北䇿龙御以图南致符上帝援溺下土怪物殛死淫水不作运神噐于顾眄定寳命于踟蹰恢之以武功振之以文徳字内反可封之俗员首识尧舜之心沙海荒忽之外瀚漠羁縻之表方志所不𫝊荒经所不缀莫不䋲谷钓山依风託水共仰中国之圣同欣大道之行唯夫三吴百越独阻声教匪民之咎责有由焉自伪晋之后刘萧作慝擅僣一隅号令自已惟我祖宗驭宇爱民重战未极谋臣之画不穷节将之兵聊遣行人降以尺一圆台已筑黄屋輙去赐其几杖置之度外萧衍轻险有素士操蔑闻睥睨君亲自少而长好乱乐祸恶直丑正巧用其短以少为多詃惑愚浅大言以惊俗驱扇邪僻口兵以作威曲体胁肩摇脣鼓舌候当朝之顾指邀在位之余论遂污辱冠带偷窃藩维及寳卷昬狂下不堪命曾无北面有犯之节遽㓕人伦在三之礼凭妖假怪鬼语神言称兵指阙倾朝鸩主陵虐孤寡聋愚士民天不悔祸姦丑得志内恣彫靡外逞残贼驱羸国之兵迫煳口之衆南出五岭北防九江屯戍不解役无宁岁死亡矢刃之下夭折雾露之中哭泣者无已伤痍者不絶託身人上忽下如草遂使顽嚚子弟肆行淫虐狡猾羣小纵极贪惏剥割苍生肌肉略尽刳剔黔首骨髓俱罄勐虎未方其害饿狼讵侔其祸惵惵周余救死无地至于矫情饰诈事非一绪毒螫满懐妄敦戒业躁竞盈胸谬治清静至乃大兴寺塔广缮台堂昭阳到景垂珠衔璧峥嵘刻削千门万户鞭挞疲民尽其筋骨延壌运石悲歌掩途死而可祈甘同仙化智浅谋疎曾不自揆遏桐栢之流翻为已害子亡齐之𦙍忽为戌首书契迄兹罕闻其事至于废捐冡嫡崇树愚子明党路开彼我侧目疾视扼腕十室而九翘足有待良亦多人二纪于兹王家多故始则车驰之警终有惊坠之哀神祗痛愤寓县崩震于是故相国齐献武髙王感天壌之惨黩激云雷以慨然仗髙义而率民奋大节以成务爰有匡国定霸之图非直讨贼雪耻之举于是叡略纷纭灵武冠世盪涤逋孽尊主康邦皇上秉歴受图天临日镜道随𤣥运徳与神行既而元首懐舞戚之风上宰薄兵车之㑹遂解絷南冠喻以好睦舟车遵溯川陆光华亭徼相望欣然自泰反肉还童不待羊陆虽嘉谋长算爰自我始罢战息民两获其泰王者之信明如四时岂或为人君父二三其徳书而不法可不惜哉侯景一介役夫出自凡贱身名沦没无或可纪直以趋驰便习见爱尒朱小人叨窃遂忝名位及中兴之际义旗四指元恶不赦实在羣胡景荷人成拔籍其股肱主人有丹颈之期所天蹈族㓕之衅虽不能蔽捍左右以命酬恩犹当惨颜后至义形于色而趣利改图速如覆手投身麾下甘为仆𨽻献武王弃其瑕秽录其小诚得厠五命之末预在一队之后参迹驱驰庶其来効长鞭利铩术以制之既闗陇逋诛毎事经略以河南空虚之地非兵战之冲薄存掎角聊示旗鼔岂资实效寄以游声军机催勒盖唯景任总兵綂旅别有司存而愚褊有积憍愎遂甚犯违军纪仍自猜贰祸心潜搆翻为乱阶负恩弃徳罔恤天讨不义不昵厚而必颠委慈母如脱屣弃少弟如遗土羣子陆陆妻姪成行慕姜儿之爽言蔑伯春之宛转跳梁猖蹶夫欲谁欺比之枭獍异类同丑欲拟虵䑕顾匪其伦及逺託闗右委命冦逆寳炬定君臣之分黑獭结兄弟之亲授以名噐之尊救其重围之死凭人系援假人鼻息俄而忘恩背惠亲寻干戈衅暴恶盈侧首无託以金陵逋逃之薮江南流御之地甘辞卑体进熟图身诡言浮説抑可知矣叛竖救命岂将择音伪朝大夫幸灾忘义主耄于上臣蔽于下逐雀去草曾不是图窃寳叛邑椒兰比好人而无礼其能国乎夫安危有大势成败有恒兆不假离朱之目不借子野之听聊陈刺心之説且吐伐谋之言今帝道休明皇猷允塞四民乐业百灵效祉虽上相云亡而伊陟继事秉文经武虎视龙骧驱日下之俊雄收一世之英鋭击刺犹雷电合战如风雨控弦跃马固敌是求蠕蠕昔遭离乱辐分瓦裂匹马孤征告困于我国家深敦隣附愍其入懐尽忧人之礼极继絶之义保卫出于故地资给唯其多少存其已亡之业成其莫大之基深仁厚徳镂其骨髓引领思报义如手足吐谷浑深执忠孝胶漆不渝万里仰徳奏款属路并申以婚好行李如归蠕蠕境斜界黄河望通豳夏飞雪千里层氷洞积北风转劲实䈥角之时沍寒方勐正毡裘之利吐谷浑疾彼凶逆彊兵岁举倾河及鄯尘通陇崃驱龙池之种借常胜之气二方侯隙企其移踵加以独孤如愿拥衆秦中治兵劫愶黒獭北备西拟内营腹心救首救尾疲于奔命岂暇称兵东指出师函谷且秋风扬尘国有恒防闗河形胜之际山川襟带之所勐将精兵基跱岳立又寳炬河隂之北黒獭亡山之走衆无一旅仅以身归就其不顾根本轻懐进趣斯则一劳永逸天賛我也言之旦旦日月经天举世所知义非徒语持此量之理有可见则侯景游辞莫非虚诞夫景䋲枢席牖之子阡陌鄙俚之夫遭风尘之会逄驰骛之日遂位在三吏邑启千社揣身量分久当止足而乃周章去就离跂不已夫岂徒尔事可㩁扬度其衆叛亲离守死不暇乃闻将弃悬瓠逺赴彭城老贼姦谋复将作矣固扬声赴助计在图袭吞渊明之衆招厌虐之民举长淮以为断仍鵄张岁月南面假名死而后已此盖蜯鹬之祸我承其弊且伪主昬悖不惟善隣贼忍之心老而弥笃纳逋叛之诡谲蔑信义以猖狂天丧其神人重其怨将践𤓰圃之踪且追儿侯之辙今徴发犬羊侵轶徐部筑垒拥川觊觎小利此而可忍孰不可懐兵凶战危出不得已谬奉朝规肃兹九伐扛鼎拔树之衆超乗投石之旅练甲争途波聚雾合虎班龙文之逸兰池蒲梢之驵嘘天陆野蹑影追风振旅南辕长驱讨䠞非直三吴䑕面一麾鱼骇乗此而往青盖将归且衍虐网蚩兵权在外持险躁之风俗兼轻薄之子孙萧纶兇狡之魁岂无商臣之佷萧誉失志之愤当召专诸之客外崩中溃今也其时幕府师行以礼兵动以义弔民伐罪理有存焉其有知机审变翻然鹊起立功立事去危就安赏典未忘事必加等若军威所至敢有拒违尺儿已上咸从枭戮今三礼四义之将豹虎熊罴之士深衔逋伪信纳叛亡违卜愎諌实兴伐役莫不含怒作色如赴私讐茹肝渉血义不旋踵攻战之日事若有神莾积麻乱匪旦伊夕以彼曲师危卒望我军锋何异蛣蜣被甲蝍蛆举尾正恐旗鼓一接芝藋俱摧先事喻懐备知翰墨王侯无种祸福由人斯盖丈夫肉食之秋壮士封侯之㑹冬氷可折时不再来凡百君子勉求多福檄之所到咸共申省知我国行师之意冬十二月绍宗髙岳等大破衍衆寒山擒渊明贵孙等俘斩五万其冻溺烧之而死不可胜数衍既慙悔六年复遣使羊珍孙欵闗乞和并修弔书于齐文襄王文㐮王欲以威徳懐之许其通而不复其书衍于是遣其散骑常侍谢班通直常侍徐陵诣阙朝贡班等未及还而侯景举兵袭衍宻与衍弟子临贺王正徳交通许推为主景至横江衍令正徳率军拒景正徳因而迎之景济江立以为主以趣建业衍好人佞己末年尤甚或有云国家彊盛者即便忿怒有云朝廷衰弱者因致喜悦是以其朝臣左右皆承其风㫖莫敢正言初景之将渡江也衍沿道军戍皆有启列而中领军朱异恐忤衍意且谓景不能渡遂不为闻景至嵫湖方大惊骇乃令其太子纲守中书省军事悉以委之又逼居民入城百姓因相剥掠不可禁止衍令直从监俞景茂赦二冶尚方钱署罪人及建康廷尉诸囚欲押令入城以充防捍诸徒囚放火烧冶一时散走衍忧懑无计唯令其王公已下分屯诸门摄诸寺藏钱皆入聚徳阳堂以充军实景既至便围其城纵火烧爇掘长围筑土山以攻衍衍亦于城内起山以应之衍令文武运土人责二十石于是其王侯朝贡皆自负檐萧纲亦欲自负佥议以为太示迫屈乃止衍毎募人出战素无号令初或蹔胜后必奔背景宣言曰城中非无菜但无酱耳以戏侮之衍太官及军人无柴乃𤼵取尚书省武库左右藏以充用衍州镇外援虽有至者而景围栅深固内外断絶衍数募人出战常为景所执获有一小儿请以飞鵄𫝊致消息纲乃作数千丈䋲缀纸鵄于䋲端缚书其背又题鵄口若有得鵄送援军者赏银百两纲出太极殿因西北风而飏之频放数鵄景令走马射取之竟不能达也衍城内大饥人相食米一斗八十万皆以人肉杂牛马而卖之军人共于徳阳堂前立市屠一牛得绢三千匹卖一狗得钱二十万皆燻䑕捕雀而食之至是雀䑕皆尽死者相枕初有盗取其池鱼者衍犹大怒勑付廷尉既而宿昔都尽其不识事宜如此景久攻未拔而衍外援虽多各各乖张无有总制更相妬忌不肯奋击唯衍子邵陵王纶再于钟山决战战败而走景粮既少遂谲衍求和衍信之乃割江西四州授景封为夀阳王遣其朝贡与部下歃血盟讫景诈引军还石头衍乃勑援军令下诸军初不受诏后重勑乃从衍又令援军以船三百艘给景景犹嫌其少又勅付二百衍永安侯萧确直合将军赵威方颇有勇略为景所惮景乃谓衍曰确与威方频隔岓见骂云天子自与汝和我终不置汝我今便不敢去若召此二人入城者吾当解围衍复遣使徴确等确等不从衍又为手书与诸军云确若不入者宜以军法送之确等不得已乃赴衍景复谓衍曰始有西信至北军已克夀春钟离我今便无委足处求权借广陵谯州待征复两城还以此州相归衍又许之景外云欲和伺其懈怠衍君臣上下信景欺诈所有战具悉皆收去后知非实更狼狈设备有甚于初城转危急衍等计穷乃复遣使诣景景又诡云今时既热便不能得去正当乞留京师为朝廷立效耳而悉力大攻七年三月遂拔之景自至建业纵军士前后虏掠仓库所有皆扫地尽矣景乃从数百骑见衍欷流涕因请香火为作义儿还以衍为主令正徳通启云前为景所擒使摄四海辞不获免权总万机今景既入辅乞解僣滥以王还邸自景围建业城中多有肿病死者相继无复板木乃刳柱为棺自云龙神虎门外横尸重沓血汁漂流无复行路及景入城悉聚尸焚之烟气张天臭闻数十里初城中男女十余万人及䧟存者才二三千人又皆带疾病盖天亡之也衍寻为景所饿杀自衍为景攻围歴百余日衍子荆州刺史湘东王绎益州刺史武陵王纪各拥兵自守坐看衍之悬危竟不奔赴始景渡江至䧟城之后江南之民及衍王侯妃主世胄子弟为景军人所掠或自相卖鬻漂流入国者盖以数十万口加以饥馑死亡所在涂地江左遂为丘墟矣初衍崇信佛道于建业起同泰寺又于故宅立光宅寺于钟山立大爱敬寺兼营长干二寺皆穷工极巧殚竭财力百姓苦之曾设斋㑹自以身施同泰寺为奴其朝臣三表不许于是内外百官共敛珍寳而赎之衍毎礼佛舍其法服着干陁袈裟令其王侯子弟皆受佛诫有事佛精苦者輙加以菩萨之号其臣下奏表上书亦称衍为皇帝菩萨衍所部刺史郡守初至官者皆责其上礼献物多者便云称职所贡微少言为弱惰故其牧守在官皆竞事聚歛劫剥细民以自封殖多妓妾粱肉金绮百姓怨苦咸不聊生又发召兵士皆湏鏁械不尔便即逃散其王侯贵人奢媱无度弟兄子姪侍妾或及千数至乃回相赠遗其风俗頽䘮纲维不举若此衍自以持戒乃至祭其祖祢不设牢牲时人皆窃云虽僣司王者然其宗庙实不血食矣衍未败前灾其同泰寺衍祖父墓前石麟一旦亡失识者咸知其将㓕也景又立衍子纲寻复杀之亲属并见屠害矣史臣曰二萧竞涂泥之中同蜗角之战或年才三纪或身不获终而偷名江徼自拟王者考之邃古所未前闻昔句践致贡而延世夫差争长而后死两冦方之呉越不乃劣乎魏书卷九十八卷九十八考证魏书卷九十八考证萧衍传是岁衍又改年为大通歴代甲子图梁大通元年即魏孝昌三年此书于孝昌元年之下谓是岁改年大通互异是年衍又改号为中大通歴代甲子图岁在丁未梁改普通为大通己酉又改中大通乙夘又改为大同即东魏孝静帝之天平二年也此书则于天平二年之下谓为中大通二年夏二年上脱年号按本书孝静帝纪号天平者凡四年至次年正月即改元为元象又次年十一月即改元兴和今上文云四年冬下文云兴和二年春则此年当称元象元年是年衍改号大同歴代甲子图东魏兴和二年为梁大同六年与书互异六年衍又改号为中大同其年又改为太清歴代甲子图梁中大同元年即东魏武定四年又梁太清元年即东魏武定五年与此互异魏书卷九十八考证魏书卷九十九钦定四库全书魏书卷九十九齐魏收撰列传第八十七私署凉州牧张寔鲜卑乞伏国仁鲜卑秃发乌孤私署凉王李暠卢水胡沮渠蒙逊张寔字安逊安定乌氏人父轨字士彦散骑常侍以晋室多难隂图保据河西求为凉州乃除持节䕶羌校尉凉州刺史桓帝西略也轨遣使贡其方物晋加号安西将军封安乐乡侯邑一千戸永嘉五年晋以轨为镇西将军都督陇右诸军事封霸城侯寻进车骑大将军开府仪同三司愍帝即位进拜司空封西平公邑三千户后拜侍中太尉凉州牧轨年老多疾拜寔抚军大将军副凉州刺史未几轨风病积年三子代行州事闭絶音问莫能知者轨颇识天文毎州内有贼舆疾仰观曰无能为害终如其言寔代綂任愍帝拜为使持节都督凉州诸军事西中郎将凉州刺史领䕶羌校尉西平公刘曜䧟长安寔自称侍中司空大都督凉州牧承制行事于时天下䘮乱秦雍之民死者十八九唯凉州独全寔自恃衆彊转为骄恣平文皇帝四年寔为左右阎沙等所杀先是謡曰蛇利砲蛇利砲公头坠地而不觉寔所住室梁间有人象而无头久之乃㓕寔恶之未几见杀寔弟茂綂任茂字成逊私署使持节都督凉州诸军事平西将军䕶羌校尉凉州牧西平公诛阎沙等百余人遣使朝贡茂妻弟贾模兄弟谋害茂茂杀之刘曜上陇茂惧而降曜以为太师凉王茂卒无子寔子骏綂任骏字公庭自称使持节大将军䕶羌校尉凉州牧西平公遣使朝贡炀帝时陇西人辛晏以枹罕降之骏遂有河南之地至于狄道与石勒分境骏筑南城起谦光殿于其中穷珍极巧又四面各起一殿东曰宜阳青殿南曰朱阳赤殿面曰正徳白殿北曰𤣥武黒殿服章噐物皆依色随四时居之其旁有直省寺署一依方色其奢僣如此民以劳怨骏议治石田参军索孚諌曰凡为治者动不逆天机作不破地徳昔后稷之播百谷不垦磐石禹决江河不逆流势今欲徙石为田运土殖谷计所损用亩盈百石所收不过三石而已窃所未安骏怒出孚为伊吾都尉有石陨于破胡燋而碎声如击鼓闻七百里其处气上黒如烟烟首如赤飊骏少而淫佚常夜出微行姦乱邑里少年皆化之性又贪惏有图秦陇意以谷帛付民岁收倍利利不充者簿卖田宅分武威武兴西平张掖酒泉建康西海西郡湟河晋兴广武十一郡为凉州以长子重华为刺史金兴晋城武始南安永晋大夏武城汉中八郡为河州以其宁戎校尉张瓘为刺史敦煌晋昌髙昌西域都䕶戊巳校尉玉门大䕶军三郡三营为沙州以西胡校尉杨宣为刺史骏私署大都督大将军假凉王督摄三州始置诸祭酒郎中大夫舍人谒者之官官号皆拟天朝而微辨其名舞六佾建豹尾车服旌旗一如王者轨保凉州隂澹之力骏以隂氏门宗彊盛忌之乃逼澹弟鉴令自杀由是大失人情骏既病见鉴为祟遂死时建国九年也子重华綂任重华字太林私署使持节大都督太尉公䕶羌校尉凉州牧平西公假凉王石虎遣麻秋率衆渡河城于长最凉州震动司马张耽荐主簿谢艾于重华重华任之艾击斩秋将纂母安等俘斩万五千人重华遣使朝贡自署丞相凉王领秦雍凉三州牧重华死子曜灵綂任曜灵年十岁自称大司马凉州牧以重华兄祚为抚军将军辅政祚先蒸重华母马氏宻説马氏以曜灵㓜弱湏立长君马从之遂废曜灵而立祚曜灵寻为祚所杀祚字太伯既綂任自称大将军凉州牧凉公专为姦虐骏及重华子女未嫁者皆媱之凉州人士咸赋墙茨初重华末年有螽斯虫集安昌门外缘壁逆行都尉常据諌曰螽斯是祚小字今乃逆行灾之大者愿出之重华曰子孙繁昌之徴何为灾也吾昨梦祚摄位方委以周公之事辅翼世子而祚终杀曜灵焉自署凉王立宗庙置百官号和平元年遣使朝贡又追加轨以下王号滥杀谢艾于酒泉郎中丁琪諌祚僣窃祚斩琪于阙下废诸神祀山川枯竭置五都尉司人姦过禁四品以下不得衣缯帛庶人不得畜奴婢乘车马百姓怨愤有光状如车盖声如雷震动城邑仲夏降霜有神降自称𤣥冥与人交语祚日夜祈之神言与其福利祚信焉衆知祚必败而祚暴虐弥甚明年祚河州刺史张瓘起兵讨祚骁骑将军宋混率衆应瓘混进攻姑臧祚遣侍中索孚伐瓘有王鸾者云师出必败并陈祚三不道祚以妖言惑衆斩之鸾临刑曰我死之后军败于外王死于内祚族之宋混至姑臧领军赵长等开宫门应之入殿称万岁祚以长等破混也出劳之长以槊刺祚中额祚奔入为厨士徐黒所杀暴尸道左城内咸称万岁瓘等立重华少子元靖綂任元靖字元安自署使持节大都督大将军凉王以瓘为尚书令凉州牧秉政宋混为尚书仆射瓘性猜恶赏罚皆以爱憎无复纲纪郎中殷郇陈损益諌瓘瓘曰虎生三日能食肉不湏人教由是莫有言者瓘与元靖参乘出城城北大桥三梁俱折瓘恶之乃日日散钱帛树私惠而都街杀人朝朝不絶思为乱者十室而九东苑大冢上忽有池水城东大泽地忽火然广数里乃杀宿嫌牛旋等以应水火之变瓘谋诛诸宋废元靖自立先是太白守舆鬼占者以为州分当有暴兵故瓘欲猒之于是宋混率衆诛瓘瓘先杀妻子三十口乃自杀元靖以混为骠骑大将军尚书令混病死弟元安代辅政以旱祈带石山元安欲登之弟名犯世宗讳曰世人云登此山者破家身亡元安曰安有此也䇿马登之马倒伤足御史房屋柱自燃燋折或曰柱之为字也左木右主宋字含木木燋宋破而主存灾之大也宜防之又所乘马五匹一夜中髭尾秃人曰尾之为字也尸下毛毛去尸絶㓕之徴元安曰吉凶在天知可如何未几元安司马张邕起兵杀元安尽诛宋氏先是謡曰㓕宋者田土子邕一名野邕刑杀过差内外复思为乱骏少子天钖因民心起兵杀邕以冠军大将军辅政元靖庶母郭氏以天钖擅权与张氏疎宗谋诛之事发天钖杀元靖而自立天钖字纯嘏一名公纯私署使持节大都督大将军䕶羌校尉凉州牧凉王有火然于泥中天钖骄恣媱昬不恤民务元日与嬖人亵饮既羣臣朝贺又不省其母从事中郎张虑舆衬切諌且求大觐天钖不纳昭成末苻坚遣将茍苌伐凉州破之天钖降于苌初骏时謡曰刘新妇簸米石新妇炊羖羝荡涤簸张儿张儿食之口正披是时姑臧及诸郡国童儿皆歌之谓刘曜石虎并伐凉州不充至坚而降之也天钖至长安坚拜为尚书坚败于夀春天钖奔建康鲜卑乞伏国仁出于陇西其先如弗自漠北南出五代祖祐隣并兼诸部部衆渐盛父司繁拥部落降于苻坚以为南单于又拜镇西将军镇勇士川司繁死国仁代綂任苻坚之伐司马昌明以国仁为前将军领骑先锋及坚之败国仁叔歩頽叛于陇右坚令国仁讨之歩頽大悦迎而推之招集部落衆十余万太祖时私署大都督大将军大单于秦州河州牧号年建义署置官属分部内为十一郡筑勇士城以都之国仁死弟干归綂事自署大都督大将军大单于河南王改年为太初置百官登国中迁于金城南门自壊干归恶之迁于苑川寻为姚兴所破又奔枹罕遂降姚兴兴拜为河州刺史封归义侯寻还苑川干归乃背姚兴私称秦王置百官年号更始遣使请援太宗许之后干归田于五谿枭集其手寻为兄子公府所杀子炽磐杀公府代綂位炽磐自称大将军河南王改年为永康后袭秃髪傉檀于乐都㓕之乃私署秦王置百官改年为建洪后遣其尚书郎莫胡积射将军乞伏又寅等贡黄金二百斤请伐赫连昌世祖许之及世祖平綂万炽磐乃遣其叔平逺将军泥头弟安逺将军度质于京师又使其中书侍郎王恺丞相从事中郎乌讷阗奉表贡其方物炽磐死子暮末綂任暮末字安石跋既立改年为永洪其尚书陇西辛进曾随炽磐游于后园进弹鸟丸误伤暮末母面至是杀进五族二十七人暮末弟殊罗蒸炽磐左夫人秃髪氏暮末知而禁之殊罗惧与叔父什夤谋杀暮末秃发氏盗门钥于内钥误门者告暮末收其党与尽杀之欲鞭什夤什夤曰我负汝死不负汝鞕暮末怒刳其腹投尸于河什夤母弟白飬及去列颇有怒言又杀之政刑酷滥内外崩离部民多叛人思乱矣后为赫连定所逼遣王恺乌讷阗请迎于世祖世祖许以安定以西平凉以东封之暮末乃焚城邑毁寳噐率户万五千至髙田谷为赫连定所拒遂保南安世祖遣使迎之暮末卫将军吉毗固諌以为不宜内徙暮末从之赫连定遣其北平公韦代率衆一万攻南安城内大饥人相食神麚四年暮末及宗族五百余人出降送于上邽鲜卑秃发乌孤八世祖匹孤自塞北迁于河西其地东至麦田牵屯西至湿罗南至浇河北接大漠匹孤死子夀阗綂任初母孕夀阗因寝产于被中乃名秃发其俗为被覆之义五世祖树机能壮果多谋略晋泰始中杀秦州刺史胡烈于髙斛堆败凉州刺史苏愉于金山咸宁中又斩凉州刺史杨欣于丹岭尽有凉州之地后为部民没骨所杀从弟务丸綂任务丸曾孙思复犍部衆稍盛即乌孤父也思复犍死乌孤綂任皇始初吕光拜乌孤益州牧左贤王乌孤私署大都督大将军大单于西平王年号太初天兴初乌孤又称武威王徙治乐都置车骑将军已下分立郡县乌孤因酒走马马倒伤脇笑曰几为吕光父子所喜既而遂死弟凉州牧西平公利鹿孤綂任徙治西平改年建和使使朝贡遣弟车骑将军傉檀拒吕纂纂士马精鋭军人大惧傉檀下马据胡牀以安衆情乃贯甲交战破纂军二千余级利鹿孤私署百官自丞相以下利鹿孤死傉檀綂任私署凉王还居乐都年号洪昌遣使朝贡天赐中傉檀诈降姚兴兴以傉檀为凉州刺史遂据姑臧与沮渠蒙逊战于均石为蒙逊所败傉檀又为赫连屈丐所破于阳武以数千骑奔南山几为追骑所得惧东西冦至乃徙三百里内民于姑臧姚兴乗衅遣将姚弼等至于城下傉檀驱牛羊于野弼衆採掠傉檀因分击大破之弼乃退还傉檀又自署凉王署百官改号嘉平永兴中尽衆伐沮渠蒙逊为蒙逊所败于穷泉单马归姑臧惧蒙逊所㓕乃迁于乐都蒙逊以兵围之筑室反耕为持久之计傉檀以子保周为质于蒙逊蒙逊乃还神瑞初傉檀率骑击乙弗虏大有擒获而乞伏炽磐乗虚袭乐都充之执傉檀子虎台以下傉檀闻之曰若归炽磐便为奴仆岂忍见妻子在他懐中也引衆而西衆皆离散傉檀曰蒙逊炽磐昔皆委质于吾今而归之不亦鄙哉四海之广无所容身何其痛乎既乃叹曰吾老矣寕见妻子而死遂降炽磐炽磐待以上宾之礼用为骠骑大将军封左南公岁余鸩杀之傉檀少子贺后来奔自有𫝊李暠字元盛小字长生陇西狄道人也汉前将军广之后曾祖柔晋相国从事中郎北地太守祖太张祚武衞将军父昶早卒暠遗腹子也皇始中吕光建康太守段业自称凉州牧以敦煌太守孟敏为沙州刺史暠为效谷令敏死敦煌䕶军郭谦等推暠为寕朔将军敦煌太守业私称凉王暠诈臣于业业以暠为镇西将军天兴中暠私署大都督大将军䕶羌校尉秦凉二州牧凉公年号庚子居敦煌遣使朝贡天赐中改年建初迁于酒泉岁修职贡暠死子歆綂任歆字士业自称大都督大将军䕶羌校尉凉州牧凉公号年嘉兴元年大破沮渠蒙逊于解支涧获七千余级遣使朝贡歆闻蒙逊南伐乞伏乃起兵攻张掖其母尹氏谓歆曰汝新造之国地狭民希蒙逊骁武汝非其敌吾观其数年以来经谋规略有兼并之志且天时人事似欲归之度徳量力春秋之义先王遗令深慎兵战保境寕民俟时而动言犹在耳奈何忘之汝必行也非唯师败国亦亡矣歆不从遂率歩骑三万东伐次于都渎涧蒙逊自浩舋拒歆战于懐城为蒙逊所败左右劝歆还酒泉歆曰吾违太后明敕逺取败辱不杀此胡复何面目见吾母也勒衆复战败于蓼泉为蒙逊所杀蒙逊遂充酒泉歆之未败有一大蛇从南门而入至歆恭徳殿前有双雉飞出宫内通街大树上有乌鹊争巢鹊为乌所杀敦煌父老令狐炽梦一白头公帢衣而谓曰南风动吹长木胡桐椎不中毂言讫忽然不见歆小字桐椎至是而亡歆弟敦煌太守恂复自立于敦煌称冠军将军凉州刺史蒙逊攻恂于敦煌三面起堤以水灌城恂请降不许城陷恂自杀蒙逊充敦煌恂兄飜子寳后入国自有𫝊胡沮渠蒙逊本出临松卢水其先为匈奴左沮渠遂以官为氏蒙逊稽有权变颇晓天文为诸胡所归吕光杀其伯父西平太守罗仇蒙逊聚衆万余屯于金山与从兄晋昌太守男成共推建康太守段业为使持节大都督龙骧大将军凉州牧建康公称神玺元年业以蒙逊为张掖太守封临池侯男成为辅国将军委以军国之任业自称凉王以蒙逊为尚书左丞忌蒙逊威名微疎逺之天兴四年蒙逊内不自安请为安西太守蒙逊欲激怒其衆乃宻诬告男成叛逆业杀之蒙逊泣告衆陈欲复雠之意男成素有恩信衆情怨愤泣而从之蒙逊因举兵攻杀业私署使持节大都督大将军凉州牧张掖公号年永安居张掖永兴中蒙逊克姑臧迁居之改号元始元年自称河西王置百官丞郎以下频遣使朝贡蒙逊寝于新台阉人王懐祖斫蒙逊伤足蒙逊妻孟氏擒懐祖斩之蒙逊闻刘裕㓕姚泓怒甚有校书郎言事于蒙逊蒙逊曰汝闻刘裕入闗敢妍妍然也遂杀之其峻暴如此泰常中蒙逊充李歆寻㓕敦煌后改年承𤣥神䴥中遣尚书郎宗舒左常侍髙勐朝贡上表曰伏惟陛下天纵叡圣徳超百王陶育齐于二仪洪基隆于三代然钟运多虽九服纷优神旗暂拥车书未同上灵降祐祚归有道纯风一鼔殊方革面羣生幸甚率土齐欣臣诚弱才效无可录幸遇重光思竭力命自欣投老得覩盛化冀终余年慿倚皇极前后奉表贡使相望去者杳然寂无旋返未审津涂冦险竟不仰逹为天朝髙逺未蒙齿录屏营战灼无地自措往年侍郎郭祗等还奉被诏书三接之恩始隆万里之心有赖今极难之余开泰唯始诱劝既加引纳弥笃老臣见存遐外无弃仰荷恺悌之仁俯蹈康哉之咏然商胡后至奉公卿书援引歴数安危之机厉以窦融知命之美顾惟情愿实深悚惕何者臣不自揆逺託大䕃庶微诚上宣天鉴下降若万国来庭百辟陛贺髙蹈先至之端独步知机之首但世难尚殷情愿未遂章表频修滞懐不畅许身于国欵诚莫表致惑羣后贻虑公卿辞旨纷纭抑引重沓不在同奨之例未逹拱辰之心延首一隅低回四极臣歴观符瑞候察天时未有过于皇魏踰于陛下加以灵启圣姿㓜登天位美咏侔于成康道化踰于文景方将振神纲以掩六合洒𤣥泽以润八荒况在秦陇荼炭之余直是老臣尽效之㑹后蒙逊遣子安周内侍世祖遣兼太常李顺持节拜蒙逊为假节加侍中都督凉州西域羌戎诸军事太傅行征西大将军凉州牧凉王册曰昔我皇祖胄自黄轩总御羣才摄服戎夏叠曜重光不殒其旧逮于太祖应期协运大业唯新奄有区宇受命作魏降及太宗广辟崇基政和民阜朕承天绪思廓宇县然时运或否雰雾四张赫连跋扈于闗西大檀陆梁于漠北戎夷负阻江淮未宾是用自东徂西戎轩屡驾赖宗庙灵长将士宣力充翦兇渠震服彊犷四方渐泰表里无尘王先识机运经略深逺与朕协同厥功洪茂当今运钟时季僣逆慿陵有土者莫不跨峙一隅有民者莫不荣其私号不遵衆星拱极之道不慕细流归海之义而王深悟大体率由典章任土贡珍爱子入侍勲义着焉道业存焉惟王乃祖乃父有土有民论功徳则无二于当时言氏族则始因于世爵古先帝王褒贤赏徳莫不胙土分民建为藩辅是以周成命太公以表东海㐮王钖晋文大启南阳是用割凉州之武威张掖敦煌酒泉西海金城西平七郡封王为凉王受兹素土苴以白茅用建冢社为魏室藩辅盛衰存亡与魏升降夫功髙则爵尊徳厚则任重又加命王入赞百揆谋谟帏幄出征不懐登摄侯伯其以太傅行征西大将军仗钺秉旄鹰扬河右逺祛王略懐柔荒隅北尽于穷髪南极于庸岷西被于崐岭东至于河曲王实征之以夹辅皇室又命王建国署将相羣卿百官承制假授除文官刺史以还武官抚军以下建天子旌旗出入警跸如汉初诸侯王故事钦哉惟时往践乃职祗服朕命协亮天工俾九徳咸事无忝庶官用终尔显徳对扬我皇祖之休烈崔浩之辞也蒙逊又改称义和元年延和二年四月蒙逊死遣使监䕶䘮事谥曰武宣王蒙逊性媱忌忍于刑戮闺庭之中略无风礼第三子牧犍綂任自称河西王遣使请朝命先是世祖遣李顺迎蒙逊女为夫人㑹蒙逊死牧犍受蒙逊遗意送妹于京师拜右昭仪改称承和元年世祖又遣李顺拜牧犍使持节侍中都督凉沙河三州西域羌戎诸军事车骑将军开府仪同三司领䕶西戎校尉凉州刺史河西王牧犍以无功授赏乃留顺上表乞安平一号优诏不许牧犍尚世祖妹武威公主遣其相宋繇表谢献马五百匹黄金五百斤繇又表请公主及牧犍母妃后定号朝议谓礼母以子贵妻从夫爵牧犍母宜称河西国太后公主于其国内可称王后于京师则称公主诏从之牧犍遣其将军沮渠旁周朝京师世祖遣侍中古弼尚书李顺赐其侍臣衣服有差并徴世子封坛入侍牧犍乃遣封坛朝于京师太延五年世祖遣尚书贺多罗使凉州且观虚实以牧犍虽称蕃致贡而内多乖悖于是亲征之诏公卿为书让之曰王外从正朔内不舍僣罪一也民籍地图不登公府任土作贡不入司农罪二也既荷王爵又授伪官取两端之荣邀不二之宠罪三也知朝廷志在懐逺固违圣略切税商胡以断行旅罪四也扬言西戎髙自骄大罪五也坐自封殖不欲入朝罪六也北託叛虏南引仇地慿援谷军提挈为姦罪七也承勅过限輙假征镇罪八也欣敌之全幸我之败侮慢王人供不以礼罪九也既㛰帝室宠踰功旧方恣慾情蒸媱其嫂罪十也既违伉俪之体不笃婚姻之义公行酖毒规害公主罪十一也备防王人候守闗要有如冦雠罪十二也为臣如是其可恕乎先令后诛王者之典也若亲率羣臣委贽郊迎谒拜马首上䇿也六军既临面缚舆衬又其次也如其守迷穷城不时悛悟身死族㓕为世大戮宜思厥中自求多福也官军济河牧犍曰何故尔也用其左丞姚定国计不肯出迎求救于蠕蠕又遣弟董来率兵万余人拒官军于城南战退车驾至姑臧遣使喻牧犍令出牧犍闻蠕蠕内侵于善无幸车驾返斾遂婴城自守牧犍兄子祖踰城出降具知其情世祖乃引诸军进攻牧犍兄子万年率麾下又来降城拔牧犍与左右文武面缚请罪诏释其缚徙凉州民三万余家于京师初太延中有一父老投书于敦煌城东门忽然不见其书一纸八字文曰凉王三十年若七年又于震电之所得石丹书曰河西河西三十年破带石乐七年带石山名在姑臧南山祀傍泥䧟不通牧犍征南大将军董来曰祀岂有知乎遂毁祀伐木通道而行牧犍立果七年而㓕如其言牧犍媱嫂李氏兄弟三人𫝊嬖之李与牧犍姊共毒公主上遣解毒医乘𫝊救公主得愈上徴李氏牧犍不遣厚送居于酒泉上大怒既充犹以妹壻待之其母死以王太妃礼𦵏焉又为蒙逊置守墓三十家改授牧犍征西大将军王如故初官军未入之间牧犍使人斫开府库取金银珠玉及珍竒噐物不更封闭小民因之入盗巨细荡尽有司求贼不得真君八年其所亲人及守藏者告之上乃穷竟其事搜其家中悉得所藏噐物又告牧犍父子多畜毒药前后隐窃杀人乃有百数姊妹皆为左道朋行媱佚曾无愧颜始罽宾沙门曰昙无谶东入鄯善自云能使鬼治病令妇人多子与鄯善王妹曼头陁林私通发觉亡奔凉州蒙逊宠之号曰圣人昙无谶以男女交接之术教授妇人蒙逊诸女子妇皆往受法世祖闻诸行人言昙无谶之术乃召昙无谶蒙逊不遣遂发露其事拷讯杀之至此帝知之于是赐昭仪沮渠氏死诛其宗族唯万年及祖以前先降得免是年人又告牧犍犹与故臣民交通谋反诏司徒崔浩就公主第赐牧犍死牧犍与主诀良久乃自裁葬以王礼谥曰哀王及公主薨诏与牧犍合葬公主无男有女以国甥亲宠得袭母爵为武威公主蒙逊子秉字季义世祖以其父故拜东雍州刺史险诐多端真君中遂与河东蜀薛安都谋逆至京师付其兄弟扼而杀之万年祖并以先降万年拜安西将军张掖王祖为广武公万年后为冀定二州刺史复坐谋逆与祖俱死初牧犍之败也弟乐都太守安周南奔吐谷浑世祖遣镇南将军奚眷讨之牧犍弟酒泉太守无讳奔晋昌乃使弋阳公元絜守酒泉真君初无讳围酒泉絜轻之出城与语为无讳所执絜所部相率固守无讳仍围之粮尽为无讳所䧟无讳又围张掖不能克退保临松遂还世祖下诏喻之时永昌王健镇凉州无讳使其中尉梁伟诣健求奉酒泉又送絜及綂帅兵士于健军二年春世祖遣兼鸿胪持节䇿拜无讳为征西大将军凉州牧酒泉王寻以无讳复规叛逆复遣镇南将军南阳公奚眷讨酒泉克之无讳遂谋渡流沙遣安周西击鄯善鄯善王怨惧欲降㑹魏使者劝令拒守安周遂与连战不能充退保东城三年春鄯善王比龙西奔且末其世子乃从安周鄯善大乱无讳遂渡流沙士卒渇死者大半仍据鄯善先是髙昌太守阚爽为李寳舅唐契所攻闻无讳至鄯善遣使诈降欲令无讳与唐契相击无讳留安周住鄯善从焉耆东北趣髙昌会蠕蠕杀唐契爽拒无讳无讳将卫兴奴诈诱爽遂屠其城爽奔蠕蠕无讳因留髙昌五年夏无讳病死安周代立后为蠕蠕国所并史臣曰周徳之衰七雄竞跱咸分割神州睥睨尊极至是张寔等介在人外地实戎墟大争鵄张潜懐不逊其不知量固为甚矣蛇虺相噬终为擒㓕宜哉魏书卷九十九卷九十九考证魏书卷九十九考证张寔传茂妻弟贾模按晋书张茂传云凉州大姓贾摹寔之妻弟也此以为茂之妻弟与晋书异又按茂传有手莫头图凉州之謡则字当从手上莫轨保凉州隂澹之力按本传不载隂澹事晋书张轨传云治中杨澹驰诣长安诉轨被诬此云隂澹又云骏以隂氏门宗强盛忌之未知孰误秃髪乌孤传杀秦州刺史胡烈于髙斛堆髙斛堆晋书载记作万斛堆李暠𫝊祖太张祚武卫将军晋书载记李暠祖弇仕张轨为武卫将军后追尊为凉景公义熈元年奉表称亡祖武卫守将军天水太守安世亭侯弇则此太字乃弇字之讹也魏书卷九十九考证魏书卷一百钦定四库全书魏书卷一百齐魏收撰列传第八十八髙句丽百济勿吉失韦豆莫娄地豆干厍莫奚契丹乌洛侯髙句丽者出于夫余自言先祖朱蒙朱蒙母河伯女为夫余王闭于室中为日所照引身避之日影又逐既而有孕生一卵大如五升夫余王弃之与犬犬不食弃之与豕豕又不食弃之于路牛马避之后弃之野衆鸟以毛茹之夫余王割剖之不能破遂还其母其母以物裹之置于暖处有一男破殻而出及其长也字之曰朱蒙其俗言朱蒙者善射也夫余人以朱蒙非人所生将有异志请除之王不听命之飬马朱蒙毎私试知有善恶骏者减食令痩驽者善飬令肥夫余王以肥者自乘以痩者给朱蒙后狩于田以朱蒙善射限之一矢朱蒙虽矢少殪兽甚多夫余之臣又谋杀之朱蒙母隂知告朱蒙曰国将害汝以汝才略宜逺适四方朱蒙乃与乌引乌违等二人弃夫余东南走中道遇一大水欲济无梁夫余人追之甚急朱蒙告水曰我是日子河伯外孙今日逃走追兵垂及如何得济于是鱼鼈并浮为之成桥朱蒙得渡鱼鼈乃解追骑不得渡朱蒙遂至普述水遇见三人其一人着麻衣一人着衲衣一人着水藻衣与朱蒙至纥升骨城遂居焉号曰髙句丽因以为氏焉初朱蒙在夫余时妻懐孕朱蒙逃后生一子字始闾谐及长知朱蒙为国主即与母亡而归之名之曰闾逹委之国事朱蒙死闾达代立闾达死子如栗代立如栗死子莫来代立乃征夫余夫余大败遂綂属焉莫来子孙相𫝊至裔孙宫生而开目能视国人恶之及长凶虐国以残破宫曾孙位宫亦生而视人以其似曾祖宫故名为位宫髙句丽唿相似为位位宫亦有勇力便弓马魏正始中入冦辽西安平为幽州刺史母丘俭所破其𤣥孙乙弗利利子钊烈帝时与慕容氏相攻击建国四年慕容元真率衆伐之入自南陕战于木底大破钊军乘胜长驱遂入丸都钊单马奔窜元真掘钊父墓载其尸并掠其母妻珍寳男女五万余口焚其宫室毁丸都城而还自后钊遣使来朝阻隔冦雠不能自达钊后为百济所杀世祖时钊曾孙琏始遣使者安东奉表贡方物并请国讳世祖嘉其诚欵诏下帝系名讳于其国遣员外散骑侍郎李敖拜琏为都督辽海诸军事征东将军领䕶东夷中郎将辽东郡开国公髙句丽王敖至其所居平壤城访其方事云辽东南一千余里东至栅城南至小海北至旧夫余民户参倍于前魏时其地东西二千里南北一千余里民皆土着随山谷而居衣布帛及皮土田薄塉蚕农不足以自供故其人节饮食其俗媱好歌舞夜则男女羣聚而戯无贵贱之节然洁浄自喜其王好治宫室其官名有谒奢太奢大兄小兄之号头着折风其形如弁旁揷鸟羽贵贱有差立则反拱跪拜曵一脚行歩如走常以十月祭天国中大会其公会衣服皆锦绣金银以为饰好蹲踞食用俎几出三尺马云本朱蒙所乘马种即果下也后贡使相寻岁致黄金二百斤白银四百斤时冯文通率衆奔之世祖遣散骑常侍封拨诏琏令送文通琏上书称当与文通俱奉王化竟不送世祖怒欲往讨之乐平王丕等议待后举世祖乃止而文通亦寻为琏所杀后文明太后以顕祖六宫未备勅琏令荐其女琏奉表云女已出嫁求以弟女应㫖朝廷许焉乃遣安乐王真尚书李敷等至境送币琏惑其左右之説云朝廷昔与冯氏婚姻未几而㓕其国殷鉴不逺宜以方便辞之琏遂上书妄称女死朝廷疑其矫诈又遣假散骑常侍程骏切责之若女审死者听更选宗淑琏云若天子恕其前愆谨当奉诏会显祖崩乃止至髙祖时琏贡献倍前其报赐亦稍加焉时光州于海中得琏所遣诣萧道成使余奴等髙祖诏责琏曰道成亲杀其君窃号江左朕方欲兴㓕国于旧邦继絶世于刘氏而卿越境外交逺通簒贼岂是藩臣守节之义今不以一过掩卿旧欵即送还藩其感恕思愆祗承明宪辑寕所部动静以闻太和十五年琏死年百余岁髙祖举哀于东郊遣谒者仆射李安上䇿赠车骑大将军太傅辽东郡开国公髙句丽王谥曰康又遣大鸿胪拜琏孙云使持节都督辽海诸军事征东将军领䕶东夷中郎将辽东郡开国公髙句丽王赐衣冠服物车旗之饰又诏云遣世子入朝令及郊丘之礼云上书辞疾惟遣其从叔升于随使诣阙严责之自此岁常贡献正始中世祖于东堂引见其使芮悉弗悉弗进曰髙丽系诚天极累叶纯诚地产土毛无愆王贡但黄金出自夫余珂则渉罗所产今夫余为勿吉所逐渉罗为百济所并国王臣云惟继絶之义悉迁于境内二品所以不登王府实两贼是为世宗曰髙丽世荷上将专制海外九夷黠虏实得征之瓶罄罍耻谁之咎也昔方贡之愆责在连率卿宜宣朕㫖于卿主务尽威懐之略揃披害羣辑宁东裔使二邑还复旧墟土毛无失常贡也神龟中云死灵太后为举哀于东堂遣使䇿赠车骑大将军领䕶东夷校尉辽东郡开国公髙句丽王又拜其世子安为安东将军领䕶东夷校尉辽东郡开国公髙句丽王正光初光州又于海中执得萧衍所授安寕东将军衣冠剑佩及使人江法盛等送于京师安死子延立出帝初诏加延使持节散骑常侍车骑大将军领䕶东夷校尉辽东郡开国公髙句丽王赐衣冠服物车旗之饰天平中诏加延侍中骠骑大将军余悉如故延死子成立讫于武定末其贡使无岁不至百济国其先出自夫余其国北去髙句丽千余里处小海之南其民土着地多下湿率皆山居有五谷其衣服饮食与髙句丽同延兴二年其王余庆始遣使上表曰臣建国东极豺狼隔路虽世承灵化莫由奉藩瞻望云阙驰情罔极凉风微应伏惟皇帝陛下协和天休不胜系仰之情谨遣私署冠军将军驸马都尉弗斯侯长史余礼龙将军带方太守司马张茂等投舫波阻搜径𤣥津託命自然之运遣进万一之诚冀神祗垂感皇灵洪覆克达天庭宣畅臣志虽旦闻夕没永无余恨又云臣与髙句丽源出夫余先世之时笃崇旧欵其祖钊轻废隣好亲率士衆陵践臣境臣祖湏整旅电迈应机驰击矢石暂交枭斩钊首自尔已来莫敢南顾自冯氏数终余烬奔窜丑类渐盛遂见陵逼构怨连祸三十余载财殚力竭转自孱踧若天慈曲矜逺及无外速遣一将来救臣国当奉送鄙女执埽后宫并遣子弟牧圉外廐尺壌匹夫不敢自有又云今琏有罪国自鱼肉大臣彊族戮杀无已罪盈恶积民庶崩离是㓕亡之期假手之秋也且冯族士马有鸟畜之恋乐浪诸郡懐首丘之心天威一举有征无战臣虽不敏志效毕力当率所綂承风响应且髙丽不义逆诈非一外慕隗嚣藩卑之辞内懐兇祸豕突之行或南通刘氏或北约蠕蠕共相脣齿谋陵王略昔唐尧至圣致罚丹水孟尝称仁不舍涂詈涓流之水宜早壅塞今若不取将贻后悔去庚辰年后臣西界小石山北国海中见尸十余并得衣噐鞍勒视之非髙丽之物后闻乃是王人来降臣国长蛇隔路以沉于海虽未委当深懐偾恚昔宋戮申舟楚荘徒跣鹞撮放鸠信陵不食充敌建名美隆无已夫以区区偏鄙犹慕万代之信况陛下合气天地势倾山海岂令小竖跨塞天逵今上所得鞍一以为实騐顕祖以其僻逺冒险朝献礼遇优厚遣使者邵安与其使俱还诏曰得表闻之无恙甚喜卿在东隅处五服之外不逺山海归诚魏阙欣嘉至意用戢于懐朕承万世之业君临四海綂御羣生今宇内清一八表归义襁负而至者不可称数风俗之和士马之盛皆余礼等亲所闻见卿与髙丽不穆屡致陵犯茍能顺义守之以仁亦何忧于冦雠也前所遣使浮海以抚荒外之国从来积年往而不返存亡达否未能审悉卿所送鞍比校旧乗非中国之物不可以疑似之事以生必然之过经略权要已具别㫖又诏曰知髙丽阻疆侵轶卿土修先君之旧怨弃息民之大徳兵交累载难结荒邉使兼申胥之诚国有楚越之急乃应展义扶微乗机电举但以髙丽称藩先朝供职日久于彼虽有自昔之衅于国未有犯令之愆卿使命始通便求致伐寻讨事会理亦未周故往年遣礼等至平壌欲騐其由状然髙丽奏请频烦辞理俱诣行人不能抑其请司法无以成其责故听其所启诏礼等还若今复违㫖则过咎益露后虽自陈无所逃罪然后兴师讨之于义为得九夷之国世居海外道畅则奉藩惠戢则保境故羁縻着于前典楛贡旷于歳时卿备陈彊弱之形具列往代之迹俗殊事异拟贶乖衷洪规大略其致犹在今中夏平一宇内无虞毎欲陵威东极悬旌域表拯荒黎于偏方舒皇风于逺服身由髙丽即叙未及卜征今若不从诏㫖则卿之来谋载协朕意元戎启行将不云逺便可豫率同兴具以待事时遣报使速究彼情师举之日卿为乡导之首大㨗之后又受元功之赏不亦善乎所献锦布海物虽不悉达明卿至心今赐杂物如别又诏琏䕶送安等安等至髙句丽琏称昔与余庆有雠不令东过安等于是皆还乃下诏切责之五年使安等从东莱浮海赐余庆玺书褒其诚节安等至海滨遇风飘荡竟不达而还勿吉国在髙句丽北旧肃慎国也邑落各自有长不相总一其人劲悍于东夷最彊言语独异常轻豆莫娄等国诸国亦患之去洛五千里自和龙北二百余里有善玉山山北行十三日至祁黎山又北行七日至如洛瓌水水广里余又北行十五日至太鲁水又东北行十八日到其国国有大水濶三里余名速末水其地下湿筑城穴居屋形似塜开口于上以梯出入其国无牛有车马佃则偶耕车则歩推有粟及麦穄菜则有葵水气醎凝盐生树上亦有盐池多䐗无羊嚼米醖酒饮能至醉妇人则布裙男子䐗犬皮裘初婚之夕男就女家执女乳而罢便以为定仍为夫妇俗以人溺洗手面头揷虎豹尾善射猎弓长三尺箭长尺二寸以石为镞其父母春夏死立埋之冢上作屋不令雨湿若秋冬以其尸捕貂貂食其肉多得之常七八月造毒药傅箭镞射禽兽中者便死煑药毒气亦能杀人国南有徒太山魏言太皇有虎豹罴狼不害人人不得山上溲污行迳山者皆以物盛去延兴中遣使乙力支朝献太和初又贡马五百匹乙力支称初发其国乘船泝难河西上至太河沉船于水南出陆行渡洛孤水从契丹西界达和龙自云其国先破髙句丽十落宻共百济谋从水道并力取髙句丽遣乙力支奉使大国请其可否诏勑三国同是藩附宜共和顺勿相侵优乙力支乃还从其来道取得本船汎达其国九年复遣使侯尼支朝献明年复入贡其傍有大莫卢国覆钟国莫多囘国库娄国素和国具弗伏国匹黎尒国拔大何国郁羽陵国库伏真国鲁娄国羽真侯国前后各遣使朝献太和十二年勿吉复遣使贡楛矢方物于京师十七年又遣使人婆非等五百余人朝献景明四年复遣使侯力归等朝贡自此迄于正光贡使相寻尔后中国纷优颇或不至兴和二年六月遣使石久云等贡方物至于武定不絶失韦国在勿吉北千里去洛六千里路出和龙北千余里入契丹国又北行十日至啜水又北行三日有盖水又北行三日有犊了山其山髙大周囘三百余里又北行三日有大水名屈利又北行三日至刃水叉北行五日到其国有大水从北而来广四里余名捺水国土下湿语与厍莫奚契丹豆莫娄国同颇有粟麦及穄唯食猪鱼飬牛马俗又无羊夏则城居冬逐水草亦多貂皮丈夫索髪用角弓其箭尤长女妇束髪作义手髻其国少窃盗盗一徴三杀人者责马三百匹男女悉衣白鹿皮襦袴有麴酿酒俗爱赤珠为妇人饰穿挂于颈以多为贵女不得此乃至不嫁父母死男女聚哭三年尸则置于林树之上武定二年四月始遣使张焉豆伐等献其方物迄武定末贡使相寻豆莫娄国在勿吉国北千里去洛六千里旧北扶余也在失韦之东东至于海方二千里其人土着有宫室仓库多山陵广泽于东夷之域最为平敞地宜五谷不生五果其人长大性彊勇谨厚不冦抄其君长皆以六畜名官邑落有豪帅饮食亦用俎豆有麻布衣制类髙丽而幅大其国大人以金银饰之用刑严急杀人者死没其家人为奴婢俗婬尤恶妬妇妬者杀之尸其国南山上至腐女家欲得输牛马乃与之或言本秽貊之地也地豆干国在失韦西千余里多牛羊出名马皮为衣服无五谷惟食肉酪延兴二年八月遣使朝贡至于太和六年贡使不絶十四年频来犯塞髙祖诏征西大将军阳平王颐击走之自后时朝京师迄武定末贡使不絶厍莫奚国之先东部宇文之别种也初为慕容元真所破遗落者窜匿松漠之间其民不絜浄而善射猎好为冦钞登国三年太祖亲自出讨至弱洛水南大破之获其四部落马牛羊豕十余万帝曰此羣狄诸种不识徳义互相侵盗有犯王略故往征之且䑕窃狗盗何足为患今中州大乱吾先平之然后张其威懐则无所不服矣既而车驾南还云中懐服燕赵十数年间诸种与库莫奚亦皆滋盛乃开辽海置戍和龙诸夷震惧各献方物髙宗显祖世厍莫奚歳致名马文皮髙祖初遣使朝贡太和四年輙入塞内辞以畏地豆干钞掠诏书切责之二十二年入冦安州营燕幽三州兵数千人击走之后复欵附毎求入塞与交易诏曰厍莫奚去太和二十一年以前与安营二州邉民参居交易往来并无疑贰至二十二年叛逆以来遂尔逺窜今虽欵附犹在塞表毎请入塞与民交易若抑而不许乖其归向之心听而不虞或有万一之警不容依先任其交易事宜限节交市之日州遣上佐监之自是已后歳常朝献至于武定末不絶契丹国在厍莫奚东异种同类俱窜于松漠之间登国中国军大破之遂逃迸与厍莫奚分背经数十年稍滋蔓有部落于和龙之北数百里多为冦盗真君以来求朝献歳贡名马显祖时使莫弗纥何辰奉献得班飨于诸国之末归而相谓言国家之美心皆忻慕于是东北羣狄闻之莫不思服悉万丹部何大何部伏弗郁部羽陵部日连部匹絜部黎部吐六于部等各以其名马文皮入献天府遂求为常皆得交市于和龙宻云之间贡献不絶太和三年髙句丽窃与蠕蠕谋欲取地豆干以分之契丹惧其侵轶其莫弗贺勿干率其部落车三千乘衆万余口驱徒杂畜求入内附止于白狼水东自此歳常朝贡后告饥髙祖矜之听其入闗市籴及世宗肃宗时恒遣使贡方物熈平中契丹使人祖真等三十人还灵太后以其俗嫁娶之际以青氊为上服人给青氊两匹赏其诚欵之心余依旧式朝贡至齐受禅常不絶乌洛侯国在地豆干之北去代都四千五百余里其土下湿多雾气而寒民冬则穿地为室夏则随原阜畜牧多豕有谷麦无大君长部落莫弗皆世为之其俗䋲髪皮服以珠为饰民尚勇不为姦窃故慢藏野积而无冦盗好猎射乐有箜篌木槽革面而施九弦其国西北有完水东北流合于难水其地小水皆注于难东入于海又西北二十日行有于已尼大水所谓北海也世祖真君四年来朝称其国西北有国家先帝旧墟石室南北九十歩东西四十步髙七十尺室有神灵民多祈请世祖遣中书侍郎李敞告祭焉刋祝文于室之壁而还史臣曰夷狄之于中国羁縻而已髙丽歳修贡职东藩之冠荣哀之礼致自天朝亦为优矣其他碌碌咸知欵贡岂牛马内向东风入律者也魏书卷一百卷一百考证魏书卷一百考证厍莫奚𫝊二十二年入冦安州冦监本误作塞今改正又二十二年北史作二十年乌洛侯𫝊无大君长部落莫弗皆世为之按北史室韦国𫝊云南室韦分为二十五部毎部有余莫弗瞒咄犹酋长也北室韦分为九部落其部落渠帅号乞引莫贺咄毎部有莫何弗三人以贰之则此云莫弗亦酋长名也魏书卷一百考证魏书卷一百一钦定四库全书魏书卷一百一齐魏收撰列传弟八十九氐吐谷浑宕昌髙昌邓至蛮獠氐者西夷之别种号曰白马三代之际盖自有君长而世一朝见故诗称自彼氐羌莫敢不来王也秦汉以来世居岐陇以南汉川以西自立豪帅汉武帝遣中郎将郭昌卫广㓕之以其地为武都郡自汧渭抵于巴蜀种类实繁或谓之白氐或谓之故氐各有侯王受中国封拜汉建安中有杨腾者为部落大帅腾勇健多计略始徙居仇池仇池方百顷因以为号四面斗絶髙七里余羊肠蟠道三十六囘其上有丰水泉煑土成盐腾后有名千万者魏拜为百顷氐王千万孙名飞龙渐彊盛晋武帝假平西将军无子飬外甥令狐茂搜为子惠帝元康中茂搜自号辅国将军右贤王羣氐推以为主闗中人士流移者多依之愍帝以为骠骑将军左贤王茂搜死子难敌綂位与弟坚头分部曲难敌自号左贤王屯下辨坚头号右贤王屯河池难敌死子毅立自号使持节龙将军左贤王下辨公以坚头子盘为使持节尅军将军右贤王河池公臣晋晋以毅为征南将军三年毅族兄初袭杀毅并有其衆自立为仇池公臣于石虎后称藩于晋永和十年改初为天水公十一年毅小弟宋奴使姑子梁三王因侍直手刃杀初初子国率左右诛三王及宋奴复自立为仇池公桓温表国为秦州刺史国子安为武都太守十二年国从叔俊复杀国自立国子安叛苻生杀俊复称藩于晋安死子世自立为仇池公晋太和三年以世为秦州刺史弟綂为武都太守世死綂废世子纂自立綂一名徳纂聚党袭杀綂自立为仇池公遣使诣简文帝以纂为秦州刺史晋咸安元年苻坚遣杨安伐纂克之徙其民于闗中空百顷之地宋奴之死二子佛奴佛狗逃奔苻坚坚以妻佛奴子定拜为尚书领军苻坚之败闗右扰乱定尽力于坚坚死乃率衆奔陇右徙治歴城去仇池百二十里置仓储于百顷招夷夏得千余家自称龙骧将军仇池公称藩于晋孝武即以其自号假之后以为秦州刺史登国四年遂有秦州之地自号陇西王后为乞伏干归所杀无子佛狗子盛先为监国守仇池乃綂事自号征西将军秦州刺史仇池公谥定为武王分诸氐羌为二十部䕶军各为镇戍不置郡县遂有汉中之地仍称藩于晋天兴初遣使朝贡诏以盛为征南大将军仇池王隔碍姚兴不得歳通贡使盛以兄子抚为平南将军梁州刺史守汉中刘裕永初中封盛为武都王盛死私谥曰惠文王子元綂位元子黄眉号征西大将军开府仪同三司秦州刺史武都王虽称藩于刘义隆仍奉晋永熈之号后始用义隆元嘉正朔初盛谓元曰吾年已老当终为晋臣汝善事宋帝故元奉焉元善于待士为流旧所懐始光四年世祖遣大鸿胪公孙执拜元为征南大将军都督梁州刺史南秦王元上表请比内藩许之元死私谥孝昭王子保宗綂位初元临终谓弟难当曰今境候未寕方湏抚慰保宗冲昧吾授卿国事其无坠先勲难当固辞请立保宗以辅之保宗既立难当妻姚氏谓难当曰国险宜立长君反事孺子非久计难当从之废保宗而自立称藩于刘义隆难当拜保宗为镇南将军镇石昌以次子顺为镇东将军秦州刺史守上邽保宗谋袭难当事泄被系先是四方流人以仇池丰实多往依附流人有许穆之郝惔之二人投难当竝改姓为司马穆之自云名飞龙惔之自云名康之云是晋室近戚康之寻为人所杀时刘义隆梁州刺史甄法䕶刑政不理义隆遣刺史萧思话代任难当以思话未至遣将举兵袭梁州破白马遂有汉中之地寻而思话使其司马萧承之先驱进讨所向克㨗遂平梁州因又附义隆难当后释保宗遣镇董亭保宗与兄保顕归京师世祖拜保宗征南大将军秦州牧武都王尚公主保顕为镇西将军晋寿公后遣大鸿胪崔颐拜难当为征南大将军仪同三司领䕶西羌校尉秦梁二州牧南秦王难当后自立为大秦王号年曰建义立妻为王后世子为太子置百官具拟天朝然犹贡献于刘义隆不絶寻而其国大旱多灾异降大秦王复为武都王太延初难当立镇上邽世祖遣车骑大将军乐平王丕等督河西髙平诸军取上邽又诏谕难当难当奉诏摄守寻而倾国南冦规有蜀土袭义隆益州攻涪城又伐巴西获维州流人七千余家还于仇池义隆怒遣将裴方明等伐之难当为方明所败弃仇池与千余骑奔上邽世祖遣中山王辰迎之赴行宫方明既克仇池以保宗弟保炽守之河间公齐击走之先是诏保宗镇上邽又诏镇骆谷复其本国保宗弟文徳先逃氐中乃説保宗令叛事泄齐执保宗送京师诏难当杀之氐羌立文徳屯于浊水文徳自号征西将军秦河梁三州牧仇池公求援于义隆义隆封文徳为武都王遣偏将房亮之等助之齐逆击擒亮之文徳奔守葭芦武都隂平氐多归之诏淮阳公皮豹子等率诸军讨之文徳走汉中收其妻子僚属资粮及保宗妻公主送京师赐死初公主劝保宗反人问曰背父母之邦若何公主曰礼妇人外成因夫而荣事立据守一方我亦一国之母岂比小县之主以此得罪髙宗时拜难当营州刺史还为外都大官卒谥曰忠子和随父归国别赐爵仇池公子徳袭难当爵早卒子小眼袭例降为公拜天水太守卒子大眼别有𫝊小眼子公熈袭爵正光中尚书右丞张普惠为行台送租于南秦东益普惠启公熈俱行至南秦以氐反不得进遣公熈先慰氐东益州刺史魏子建以公熈险薄宻令访察公熈果有潜谋将为叛乱子建仍报普惠令其摄録普惠急追公熈竟不肯赴东出汉中普惠表列其事公熈大行贿赂终得兔罪后为假节别将与都督元志同守岐州为秦贼莫折天生所虏死于秦州文徳后自汉中入綂汧陇遂有隂平武兴之地后为刘义隆荆州刺史刘义宣所杀保宗之执也子元和奔义隆以为武都白水太守元和据城归顺髙宗嘉之拜征南大将军武都王内徙京师元和从叔僧嗣复自称武都王于葭芦僧嗣死从弟文度自立为武兴王遣使归顺显祖授文度武兴镇将既而复叛髙祖初征西将军皮欢喜攻葭芦破之斩文度首文度弟宏小名䑕犯显祖庙讳以小名称䑕自为武兴王遣使奉表谢罪贡其方物髙祖纳之䑕遣子茍奴入侍拜鼠都督南秦州刺史征西将军西戎校尉武都王䑕死从子后起綂任髙祖复以鼠爵授之䑕子集始为白水太守后起死以集始为征西将军武都王集始后朝于京师拜都督南秦州刺史安南大将军领䕶南蛮校尉汉中郡侯武兴王赐以车旗戎马锦綵绘纩等寻还武兴进号镇南将军加督宁湘等五州诸军事后仇池镇将杨灵珍袭破武兴集始遂入萧赜景明初集始来降还授爵位归守武兴死子绍先立拜都督南秦州刺史征虏将军汉中郡公武兴王赠集始车骑大将军开府仪同三司谥安王绍先年㓜委事二叔集起集义夏侯道迁以汉中归顺也萧衍白马戍主尹天保率衆围之道迁求援于集起集义二人贪保邉藩不欲救之唯集始弟集朗心愿立功率衆破天保全汉川集朗之力也集义见梁益既定恐武兴不得久为外藩遂扇动诸氐推绍先僣称大号集起集义并称王外引萧衍为援安西将军邢峦遣建武将军𫝊𥪡眼攻武兴克之执绍先送于京师遂㓕其国以为武兴镇复改镇为东益州前后镇将唐法乐刺史杜纂邢豹以威惠失衆氐豪仇石柱等相率反叛朝廷以西南为忧正光中诏魏子建为刺史以恩信招抚风化大行逺近欵附如内地焉后唐永代子建为州未几氐人悉反永弃城东走自此复为氐地其后绍先奔还武兴复自立为王吐谷浑本辽东鲜卑徒河涉归子也涉归一名弈洛韩有二子庶长曰吐谷浑少曰若洛廆涉归死若洛廆代綂部落别为慕容氏涉归之存也分户七百以给吐谷浑吐谷浑与若洛廆二部马鬬相伤若洛廆怒遣人谓吐谷浑曰先公处分与兄异部何不相逺而马鬬相伤吐谷浑曰马是畜耳食草饮水春气发动所以鬬鬬在马而怒及人乖别甚易今当去汝万里之外若洛廆悔遣旧老及长史七那楼追谢留之吐谷浑曰我乃祖以来树徳辽右先公之世卜筮之言云有二子当享福祚竝流子孙我是卑庶理无竝大今以马致乖殆天所启诸君试驱马令东马若还东我当随去即令从骑拥马令回数百步欻然悲鸣突走而西声若頽山如是者十余辈一回一迷楼力屈乃跪曰可汗此非复人事浑谓其部落曰我兄弟子孙竝应昌盛廆当𫝊子及曾𤣥孙其间可百余年我及𤣥孙间始当显耳于是遂西附隂山后假道上陇若洛廆追思吐谷浑作阿于歌徒河以兄为阿于也子孙僣号以此歌为辇后鼔吹大曲吐谷浑遂徙上陇止于枹罕暨甘松南界昂城龙涸从洮水西南极白兰数千里中逐水草庐帐而居以肉酪为粮西北诸种谓之阿柴虏吐谷浑死有子六十人长子吐延身长七尺八寸勇力过人性刻暴为昂城羌酋姜聪所刺剑犹在体唿子叶延语其大将纥拔埿曰吾气絶棺歛讫便速去保白兰地既险逺又土俗懦弱易控御叶延小儿欲授余人恐仓卒终不能相制今以叶延付汝竭股肱之力以辅之孺子得立吾无恨也抽剑而死有子十二人叶延少而勇果年十歳缚草为人号曰姜聪毎旦輙射之射中则嘷呌泣涕其母曰讐贼诸将已屠脍之汝年小何烦朝朝自苦叶延呜咽若不自胜答母曰诚知无益然罔极之心不胜其痛性至孝母病三日不食叶延亦不食颇视书𫝊自谓曾祖弈洛韩始封昌黎公吾为公孙之子案礼公孙之子得以王父字为氏遂以吐谷浑为氏焉叶延死子碎奚立性淳谨三弟专权碎奚不能制诸大将共诛之奚忧哀不复摄事遂立子视连为世子委之事号曰莫贺郎华言父也碎奚遂以忧死视连立以父忧思不逰娱酣宴十五年死弟视罴立死子树洛干等竝㓜弟乌纥提立而妻树洛干母生二子慕璝利延乌纥提一名大孩死树洛干立自号车骑将军是歳晋义熈初也树洛干死弟阿豺立自号骠骑将军沙州刺史部内有黄沙周回数百里不生草木因号沙州阿豺兼并羌氐地方数千里号为彊国田于而彊山观垫江源问于羣臣曰此水东流有何名由何郡国入何水也其长史曾和曰此水经仇池过晋夀出宕渠号垫江至巴郡入江度广陵会于海阿豺曰水尚知有归吾虽塞表小国而独无所归乎遣使通刘义符献其方物义符封为浇河公未及拜受刘义隆元嘉三年又加除命又将遣使朝贡会暴病临死召诸子弟告之曰先公车骑舍其子䖍以大业属吾吾岂敢忘先公之举而私于纬代其以慕璝继事阿豺有子二十人纬代长子也阿豺又谓曰汝等各奉吾一只箭折之地下俄而命母弟慕利延曰汝取一只箭折之慕利延折之又曰汝取十九只箭折之延不能折阿豺曰汝曹知否单者易折衆则难摧戮力一心然后社稷可固言终而死兄子慕璝立先是阿豺时刘义隆命竟未至而死慕璝又奉表通义隆义隆又授陇西公慕璝招集秦凉亡业之人及羌戎杂夷衆至五六百落南通蜀汉北交凉州赫连部衆转盛世祖时慕璝始遣其侍郎谢大宁奉表归国寻讨禽赫连定送之京师世祖嘉之遣使者䇿拜慕璝为大将军西秦王慕璝表曰臣诚庸弱敢竭情欵俘禽僣逆献捷王府爵秩虽崇而土不増廓车旗既饰而财不周赏愿垂鉴察亮其单欵臣顷接冦逆疆境之人为贼所抄流转东下今皇化混一求还乡土乞拂曰连窟略寒张华等三人家弱在此分乖可愍愿并勑遣使恩洽遐荒存亡感戴世祖诏公卿朝㑹议答施行太尉长孙嵩及议郎博士二百七十九人议曰前者有司处以为秦王荒外之君本非政教所及来则受之去则不禁皇威逺被西秦王慕义畏威称臣纳贡求受爵号议者以为古者要荒之君虽人土衆广而爵不拟华夏陛下加宠王官乃越常分容饰车旗班同上国至于缯絮多少旧典所无皆当临时以制丰寡自汉魏以来抚接荒遐颇有故事吕后遗单于御车二乘马二驷单于答马千匹其后匈奴和亲敌国遗缯絮不过数百唿韩邪称臣身自入朝始至万匹今西秦王若以土无桑蚕便当上请不得言财不周赏昔周室衰微齐侯小白一匡天下有赐胙之命无益土之赏晋侯重耳破楚城濮唯受南阳之田为朝宿之邑西秦所致唯定而已塞外之人因时乗便侵入秦凉未有经略拓境之勲爵登上国綂秦凉河沙四州之地而云土不増廓比圣朝于弱周而自同于五霸无厌之情其可极乎西秦王忠欵于朝廷原其本情必不至此或左右不敏因致斯累检西秦流人贼时所抄悉在蒲坂今既称藩四海咸泰天下一家可勑秦州送诣京师随后遣还所请乞佛三人昔为宾国之使来在王庭国破家迁即为臣妾可勿听许制曰公卿之议未为失体西秦王所收金城枹䍐陇西之地彼自取之朕即与之便是裂土何湏复廓西秦欵至绵绢随使疎数増益之非一匹而已自是慕璝贡献颇简又通于刘义隆义隆封为陇西王太延二年慕璝死弟慕利延立诏遣使者策谥慕璝曰惠王后拜慕利延镇西大将军仪同三司改封西平王以慕璝子元緖为抚军将军时慕利延又通刘义隆义隆封为河南王世祖征凉州慕利延惧遂率其部人西遁沙漠世祖以慕利延兄有禽赫连定之功遣使宣喻之乃还后慕利延遣使表谢书奏乃下诏褒奨之慕利延兄子纬代惧慕利延害己与使者谋欲归国慕利延觉而杀之纬代弟叱力延等八人逃归京师请兵讨慕利延世祖拜叱力延归义王诏晋王伏罗率诸将讨之军至大母桥慕利延兄子拾寅走河西伏罗遣将追击之斩首五千余级慕利延走白兰慕利延从弟伏念长史䳕鸠黎部大崇城等率衆一万三千落归降后复遣征西将军髙凉王那等讨之于白兰慕利延遂入于阗国杀其王死者数万人南征罽宾遣使通刘义隆求援献乌丸帽女国金酒噐胡玉金钏等物义隆赐以牵车七年遂还旧土慕利延死树洛干子拾寅立始邑于伏罗川其居止出入窃拟王者拾寅奉修贡职受朝廷正朔又受刘义隆封爵号河南王世祖遣使拜为镇西大将军沙州刺史西平王后拾寅自恃险逺颇不恭命通使于刘彧献善马四角羊彧加之官号髙宗时定阳侯曹安表拾寅今保白兰多有金银牛马若击之可以大获议者咸以先帝忿拾寅兄弟不穆使晋王伏罗髙凉王那再征之竟不能克拾寅虽复逺遁军亦疲劳今在白兰不犯王塞不为人患非国家之所急也若遣使招慰必求为臣妾可不劳而定也王者之于四荒羁縻而已何必屠其国有其地安曰臣昔为浇河戍将与之相近明其意势若分军出其左右拾寅必走保南山不过十日牛马草尽人无所食衆必溃叛可一举而定也从之诏阳平王新城建安王穆六头等出南道南郡公李惠给事中公孙拔及安出北道讨之拾寅走南山诸军济河追之时军多病诸将议贼已逺遁军容已振今驱疲病之卒要难冀之功不亦过乎衆以为然乃引还获驼马二十余万顕祖复诏上党王长孙观等率州郡兵讨拾寅军至曼头山拾寅来逆战观等纵兵击败之拾寅宵遁于是思悔复修藩职遣别驾康盘龙奉表朝贡显祖幽之不报其使拾寅部落大饥屡冦浇河诏平西将军广川公皮欢喜率敦煌枹罕髙平诸军为前锋司空上党王长孙观为大都督以讨之观等军入拾寅境刍其秋稼拾寅窘怖遣子诣军表求改过观等以闻显祖以重劳将士乃下诏切责之徴其任子拾寅遣子斤入侍显祖寻遣斤还拾寅后复优掠邉人遣其将良利守洮阳枹䍐所綂枹罕镇将西郡公杨钟葵贻拾寅书以责之拾寅表曰奉诏听臣还旧土故遣良利守洮阳若不追前恩求令洮阳贡其土物辞㫖恳切顕祖许之自是岁修职贡太和五年拾寅死子度易侯立遣其侍郎时真贡方物提上表称嗣事后度易侯伐宕昌诏譲之赐锦綵一百二十匹喻令悛改所掠宕昌口累部送时还易侯竝奉诏死子伏连筹立髙祖欲令入朝表称疾病輙修洮阳泥和城而置戍焉文明太后崩使人告凶伏连筹拜命不恭有司请伐之髙祖不许羣臣以其受诏不敬不宜纳所献髙祖曰拜受失礼乃可加以告责所献土毛乃是臣之常道杜弃所献便是絶之纵欲改悔其路无由矣诏曰朕在哀疚之中未有征讨而去春枹罕表取其洮阳泥河二戍时以此既邉将之常即便听许及偏师致讨二戍望风请降执讯二千余人又得妇女九百口子妇可悉还之伏连筹乃遣世子贺鲁头朝于京师礼钖有加拜伏连筹使持节都督西垂诸军事征西将军领䕶西戎中郎将西海郡开国公吐谷浑王麾旗章绶之饰皆备给之后遣兼员外散骑常侍张礼使于伏连筹伏连筹谓礼曰昔与宕昌通和恒见称大王已则自名今忽名仆而拘执此使将命偏师往问其意礼曰君与宕昌竝为魏藩而比輙有兴动殊违臣节当发之日宰辅以为君若反迷知罪则克保藩业脱守愚不改则祸难将至伏连筹遂嘿然及髙祖崩遣使赴哀尽其诚敬伏连筹内修职贡外并戎狄塞表之中号为彊富凖拟天朝树置官司称制诸国以自夸大世宗初诏责之曰梁州表送卿报宕昌书梁弥邕与卿竝为邉附语其国则隣藩论其位则同列而称书为表名报为㫖有司以国有常刑殷勤请讨朕虑险逺多虞轻相搆惑故先宣此意善自三思伏连筹上表自中辞诚恳至终世宗世至于正光牦牛蜀马及西南之珍无歳不至后秦州城人莫折念生反河西路絶凉州城人万于菩提等东应念生囚刺史宋颖颕宻遣求援于伏连筹伏连筹亲率大衆救之遂获保全自尔以后闗徼不通贡献路絶伏连筹死子夸吕立始自号为可汗居伏俟城在青海西十五里虽有城郭而不居恒处穹庐随水草畜牧其地东西三千里南北千余里官有王公仆射尚书及郎将将军之号夸吕推髻眊珠以皂为帽坐金师子牀号其妻为恪尊衣织成裙披锦大袍辫发于后首戴金花冠其俗丈夫衣服略同于华夏多以罗羃为冠亦以缯为帽妇人皆贯珠贝束发以多为贵兵噐有弓刀甲矟国无常赋湏则税富室商人以充用焉其刑罚杀人及盗马者死余则徴物以赎罪亦量事决杖刑人必以氊蒙头持石从髙击之父兄死妻后母及嫂等与突厥俗同至于婚贫不能备财者輙盗女去死者亦皆埋殡其服制葬讫则除之性贪婪忍于杀害好射猎以内酪为粮亦知种田有大麦粟豆然其北界气候多寒唯得芜菁大麦故其俗贫多富少青海周回千余里海内有小山毎冬氷合后以良牝马置此山至来春收之马皆有孕所生得驹号为龙种必多骏异吐谷浑尝得波斯草马放入海因生骢驹能日行千里世𫝊青海骢者是也土出牦牛马多鹦鹉饶铜铁朱砂地兼鄯善且末兴和中齐献武王作相招懐荒逺蠕蠕既附于国夸吕遣使致敬献武王喻以大义徴其朝贡夸吕乃遣使人赵吐骨真假道蠕蠕频来又荐其从妹静帝纳以为嫔遣员外散骑常侍傅灵㯹使于其国夸吕又请婚乃以济南王匡孙女为广乐公主以妻之此后朝贡不絶吐谷浑北有乙弗勿敌国风俗与吐谷浑同不识五谷唯食鱼及苏子苏子状若中国枸杞子北又有阿兰国与鸟兽同不知鬬战忽见异人举国便走土无所出大飬羣畜体轻工走逐之不可得北又有女王国以女为主人所不知其传云然宕昌羌者其先盖三苗之𦙍周时与庸蜀微卢等八国从武王㓕商汉有先零烧当等世为邉患其地东接中华西通西域南北数千里姓别自为部落酋帅皆有地分不相綂摄宕昌即其一也俗皆土着居有屋宇其屋织牦牛尾及羖羊毛覆之国无法令又无徭赋惟战伐之时乃相屯聚不然则各事生业不相往来皆衣裘褐收飬牦牛羊豕以供其食父子伯叔兄弟死者即以继母叔母及嫂弟妇等为妻俗无文字但候草木荣落记其歳时三年一相聚杀牛羊以祭天有梁懃者世为酋帅得羌豪心乃自称王焉懃孙弥忽世祖初遣子弥黄奉表求内附世祖嘉之遣使拜弥忽为宕昌王赐弥黄爵甘松侯弥忽死孙虎子立其地自仇池以西东西千里廗水以南南北八百里地多山阜人二万余落世修职贡颇为吐谷浑所断絶虎子死弥治立虎子弟羊子先奔吐谷浑吐谷浑遣兵送羊子欲夺弥治位弥治遣使请救顕祖诏武都镇将宇文生救之羊子退走弥治死子弥机立遣其司马利住奉表贡方物杨文度之叛围武都弥机遣其二兄率衆救武都破走文度髙祖时遣使子桥表贡朱砂雌黄白石胆各一百斤自此后歳以为常朝贡相继后髙祖遣鸿胪刘归谒者张察拜弥机征南大将军西戎校尉梁益二州牧河南公宕昌王后朝于京师殊无风礼朝罢髙祖顾谓左右曰夷狄之有君不如诸夏之亡也宕昌王虽为邉方之主乃不如中国一吏于是改授领䕶西戎校尉灵州刺史王如故赐以车骑戎马锦綵等遣还国髙昌者车师前王之故地汉之前部地也东西二千里南北五百里四面多大山或云昔汉武遣兵西讨师旅顿敝其中尤困者因住焉地势髙敞人庶昌盛因云髙昌亦云其地有汉时髙昌垒故以为国号东去长安四千九百里汉西域长史戊巳校尉竝居于此晋以其地为髙昌郡张轨吕光沮渠蒙逊据河西皆置太守以綂之去敦煌十三日行国有八城皆有华人地多石碛气候温暖厥土良沃谷麦一歳再熟宜蚕多五果又饶漆有草名羊刺其上生蜜而味甚佳引水溉田出赤盐其味甚美复有白盐其形如玉髙昌人取以为枕贡之中国多蒲萄酒俗事天神兼信佛法国中羊马牧在隐僻处以避冦非贵人不知其处北有赤石山七十里有贪污山夏有积雪此山北铁勒界也世祖时有阚爽者自为髙昌太守太延中遣散骑侍郎王恩生等使髙昌为蠕蠕所执真君中爽为沮渠无讳所袭夺据之无讳死弟安周代立和平元年为蠕蠕所并端蠕以阚伯周为髙昌王其称王自此始也太和初伯周死子义成立岁余为其兄首归所杀自立为髙昌王五年髙车王可至罗杀首归兄弟以敦煌人张孟明为王后为国人所杀立马儒为王以巩顾礼麴嘉为左右长史二十一年遣司马王体元奉表朝贡请师迎接求举国内徙髙祖纳之遣明威将军韩安保率骑千余赴之割伊吾五百里以儒居之至羊榛水儒遣礼嘉率步骑一千五百迎安保去髙昌四百里而安保不至礼等还髙昌安保亦还伊吾安保遣使韩兴安等十二人使髙昌儒复遣顾礼将其世子义舒迎安保至白棘城去髙昌百六十里而髙昌旧人情恋本土不愿东迁相与杀儒而立麴嘉为王嘉字灵鳯金城榆中人既立又臣于蠕蠕那盖顾礼与义舒随安保至洛阳及蠕蠕主伏图为髙车所杀嘉又臣髙车初前部胡人悉为髙车所徙入于焉耆焉耆又为嚈哒所破灭国人分散衆不自立请王于嘉嘉遣第二子为焉耆王以主之熈平元年嘉遣兄子私署左卫将军田地太守孝亮朝京师仍求内徙乞军迎援于是遣龙骧将军孟威发凉州兵三千人迎之至伊吾失期而反于后十余遣使献珠像白黒貂裘名马盐枕等欵诚备至惟赐优㫖卒不重迎三年嘉遣使朝贡世宗又遣孟威使诏劳之延昌中以嘉为持节平西将军𤓰州刺史泰临县开国伯私署王如故熈平初遣使朝献诏曰卿地隔闗山境接荒漠频请朝援徙国内迁虽来诚可嘉即于理未怗何者彼之甿庶是汉魏遗黎自晋氏不纲因难播越成家立国世积已久恶徙重迁人懐恋旧今若动之恐异同之变爰在肘腋不得便如来表神龟元年冬孝亮复表求援内徙朝廷不许正光元年肃宗遣假员外将军赵义等使于嘉嘉朝贡不絶又遣使奉表自以邉遐不习典诰求借五经诸史并请国子助教刘变以为博士肃宗许之嘉死赠镇西将军凉州刺史子坚立于后闗中贼乱使命遂絶普泰初坚遣使朝贡除平西将军𤓰州刺史泰临县伯王如故又加卫将军至永熈中特除仪同三司进为郡公后遂隔絶邓至者白水羌也世为羌豪因地名号自称邓至其地自亭街以东平武以西汶岭以北宕昌以南土风习俗亦与宕昌同其王像舒治遣使内附髙祖拜龙将军邓至王遣贡不絶邓至之西有赫羊等二十国时遣使朝贡朝廷皆授以杂号将军子男渠帅之名蛮之种类盖盘瓠之后其来自久习俗叛服前史具之在江淮之间依託险阻部落滋蔓布于数州东连夀春西通上洛北接汝颍往往有焉其于魏氏之时不甚为患至晋之末稍以繁昌渐为冦暴矣自刘石乱后诸蛮无所忌惮故其族类渐得北迁陆浑以南满于山谷宛洛萧条略为丘墟矣太祖既定中山声教被于河表泰常八年蛮王梅安率渠帅数千朝京师求留质子以表忠欵始光中拜安侍子豹为安逺将军江州刺史顺阳公兴光中蛮王文武龙请降诏褒慰之拜南雍州刺史鲁阳侯延兴中大阳蛮酋桓诞拥沔水以北叶以南八万余落遣使内属髙祖嘉之拜诞征南将军东荆州刺史㐮阳王听自选郡县诞字天生桓元之子也初元西奔至枚回洲被杀诞时年数岁流窜大阳蛮中遂习其俗及长多智谋为羣蛮所归诞既内属治于朗陵太和四年王师南伐诞请为前驱乃授使持节南征西道大都督讨义阳不果而还十年移居颍阳十六年依例降王为公十七年加征南将军中道大都督征竟陵遇迁洛师停是时萧赜征虏将军直合将军蛮酋田益宗率部曲四千余户内属㐮阳酋雷婆思等十一人率户千余内徙求居大和川诏给廪食后开南阳令有沔北之地蛮人安堵不为冦贼十八年诞入朝赏遇隆厚卒谥曰刚子晖字道进位龙骧将军东荆州刺史袭爵景明初太阳蛮酋田育丘等二万八千户内附诏置四郡十八县晖卒赠冠军将军三年鲁阳蛮鲁北鷰等聚衆攻逼颍川诏左卫将军李崇讨平之徙万余家于河北诸州及六镇寻叛南走所在追讨比及河杀之皆尽四年东荆州蛮樊素安反僣帝号正始元年素安弟秀安复反李崇杨大眼悉讨平之二年萧衍沔东太守田清喜拥七郡三十一县户万九千遣使内附乞师讨衍其雍州以东石城以西五百余里水陆援路请率部曲断之四年萧衍永寕太守文云生六部自汉东遣使归附永平初东荆州表太守桓叔兴前后招慰太阳蛮归附者一万七百户请置郡十六县五十诏前镇东府长史郦道元检行置之叔兴即晖弟也延昌元年拜南荆州刺史居安昌𨽻于东荆三年萧衍遣兵讨江沔破掠诸蛮百姓优动蛮自相督率二万余人频请綂帅为声势叔兴给一统并威仪为之节度蛮人遂安其年萧衍雍州刺史萧藻遣其将蔡令孙等三将冦南荆之西南㳂㐮沔上下破掠诸蛮蛮酋衍龙将军楚石亷叛衍来请援叔兴与石亷督集蛮夏二万余人击走之斩令孙等三将藻又遣其新阳太守邵道林于沔水之南石城东北立清水戍为抄掠之基叔兴遣诸蛮击破之四年叔兴上表请不𨽻东荆许之萧衍毎有冦抄叔兴必摧破之正光中叔兴拥所部南叛蛮首成龙强率戸数千内附拜为刺史蛮师田午生率户二千内徙扬州拜为郡守萧衍义州刺史邉城王文僧明铁骑将军邉城太守田官徳等率户万余举州内属拜僧明平南将军西豫州刺史封开封侯官徳龙骧将军义州刺史自余封授各有差僧明官徳并入朝蛮出山至邉城建安者八九千户义州寻为萧衍将裴邃所䧟衍定州刺史田超秀亦遣使求附请援歴年朝廷恐轻致邉役未之许会超秀死其部曲相率内附徙之六镇秦陇所在反叛二荆西郢蛮大扰动断三鵶路杀都督冦盗至于襄城汝水百姓多被其害萧衍遣将围广陵樊城诸蛮并为前驱自汝水以南处处钞劫恣其暴掠连年攻讨散而复合其暴滋甚又有冉氏向氏者陬落尤盛余则大者万家小者千户更相崇僣称王侯屯据二崃断遏水路荆蜀行人至有假道者獠者盖南蛮之别种自汉中达于卭笮川洞之间所在皆有种类甚多散居山谷略无氏族之别又无名字所生男女唯以长幼次第唿之其丈夫称阿謩阿段妇人阿夷阿等之类皆语之次第称谓也依树积木以居其上名曰干兰干兰大小随其家口之数往往推一长者为王亦不能逺相统摄父死则子继若中国之贵族也獠王各有鼓角一双使其子弟自吹击之好相杀害多不敢逺行能卧水底持刀刺鱼其口嚼食并鼻饮死者竖棺而埋之性同禽兽至于忿怒父子不相避唯手有兵刃者先杀之若杀其父走避求得一狗以谢其母母得狗谢不复嫌恨若报怨相攻击必杀而食之平常劫掠卖取猪狗而已亲戚比隣指授相卖被卖者号哭不服逃窜避之乃将买人捕逐指若亡叛获便缚之但经被缚者即服为贱𨽻不敢称良矣亡失儿女一哭便止不复追思惟执楯持矛不识弓矢用竹为簧羣聚鼔之以为音节能为细布色至鲜浄大狗一头买一生口其俗畏鬼神尤尚滛祀所杀之人美须髯者必剥其面皮笼之于竹及燥号之曰鬼鼔舞祀之以求福利至有卖其昆季妻奴尽者乃自卖以供祭焉铸铜为噐大口寛腹名曰铜爨既薄且轻易于熟食建国中李势在蜀诸獠始出巴西渠川广汉阳安资中攻破郡县为益州大患势内外受敌所以亡也自桓温破蜀之后力不能制又蜀人东流山险之地多空獠遂挟山傍谷与夏人参居者颇输租赋在深山者仍不为编户萧衍梁益二州岁歳伐獠以自禆润公私颇借为利正始中夏侯道迁举汉中内附世宗遣尚书邢峦为梁益二州刺史以镇之近夏人者安堵乐业在山谷者不敢为冦后以羊祉为梁州傅竖眼为益州祉性酷虐不得物情萧衍辅国将军范季旭与獠王赵清荆率衆屯孝子谷祉遣綂军魏胡击走之后萧衍宁朔将军姜白复拥夷獠入屯南城梁州人王法庆与之通谋衆屯于固门川祉遣征虏将军讨破之竖眼施恩布信大得獠和后以元法僧代𫝊竖眼为益州法僧在任贪残獠遂反叛勾引萧衍军围逼晋夀朝廷忧之以竖眼先得物情复令乗𫝊往抚獠闻竖眼至莫不欣然拜迎道路于是而定及元恒元子真相继为梁州竝无徳绩诸獠苦之其后朝廷以梁益二州控摄险逺乃立巴州以綂诸獠后以巴酋严始欣为刺史又立隆城镇所绾獠二十万户彼谓北獠歳输租布又与外人交通贸易巴州生獠竝皆不顺其诸头王毎于时节谒见刺史而已孝昌初诸獠以始欣贪暴相率反叛攻围巴州山南行台勉谕即时散罢自是獠诸头王相率诣行台者相继子建厚劳赉之始欣见中国多事又失彼心虑获罪谴时萧衍南梁州刺史隂子春扇惑邉陲始欣谋将南叛始欣族子恺时为隆城镇将宻知之严设逻候遂禽萧衍使人并封始欣诏书铁券刀剑衣冠之属表送行台子建乃启以镇为南梁州恺为刺史发使执始欣囚于南郑遇子建见代梁州刺史傅竖眼仍为行台竖眼久病其子敬绍纳始欣重赂使得还州始欣乃起衆攻恺屠㓕之据城南叛萧衍将萧玩率衆援接时梁益二州竝遣将讨之攻䧟巴州执始欣遂大破玩军及斩玩以𫝊昙表为刺史后元罗在梁州为使䧟自此遂絶史臣曰氐羌蛮獠风俗各异嗜欲不同言语不通圣人因时设教所以逹其志而通其俗也然而外寕必有内忧览之者不可不诫慎也魏书卷一百一卷一百一考证魏书卷一百一考证列传第八十九魏收书亡史臣论盖略取北史吐谷浑𫝊作阿于歌徒河以兄为阿于也于应作干晋书鲜卑谓兄为阿干是也通使于刘彧献善马四角羊彧加之官号两彧字监本俱误作或北史云通使于宋献善马四角羊宋文帝加之官号彧文帝讳也今改正魏书卷一百一考证魏书卷一百二钦定四库全书魏书卷一百二齐魏收撰列传第九十西域夏书称西戎即序班固云就而序之非盛威武致其贡物也汉氏初开西域有三十六国其后分立五十五王置校尉都䕶以抚纳之王莾簒位西域遂絶至于后汉班超所通者五十余国西至西海东西万里皆来朝贡复置都䕶校尉以相綂摄其后或絶或通汉朝以为劳敝中国其官时置时废暨魏晋之后互相吞㓕不可复详记焉太祖初经营中原未暇及于四表既而西戎之贡不至有司奏依汉氏故事请通西域可以振威徳于荒外又可致竒货于天府太祖曰汉氏不保境安人乃逺开西域使海内虚耗何利之有今若通之前獘复加百姓矣遂不从歴太宗世竟不招纳太延中魏徳益以逺闻西域龟兹疏勒乌孙悦般渇槃陁鄯善焉耆车师粟特诸国王始遣使来献世祖以西域汉世虽通有求则卑辞而来无欲则骄慢王命此其自知絶逺大兵不可至故也若报使往来终无所益欲不遣使有司奏九国不惮遐崄逺贡方物当与其进安可豫抑后来乃从之于是始遣行人王恩生许纲等西使恩生出流沙为蠕蠕所执竟不果达又遣散骑侍郎董琬髙明等多赍锦帛出鄯善招抚九国厚赐之初琬等受诏便道之国可往赴之琬过九国北行至乌孙国其王得朝廷所赐拜受甚悦谓琬曰传闻破洛那者舌皆思魏徳欲称臣致贡但患其路无由耳今使君等既到此可往二国副其慕仰之诚琬于是自向破洛那遣明使者舌乌孙王为发导译达二国琬等宣诏慰赐之已而琬明东还乌孙破洛那之属遣使与琬俱来贡献者十有六国自后相继而来不间于岁国使亦数十辈矣初世祖毎遣使西域常诏河西王沮渠牧犍令䕶送至姑臧牧犍恒发使导路出于流沙后使者自西域还至武威牧犍左右谓使者曰我君承蠕蠕吴提妄説云去岁魏天子自来伐我士马疫死大败而还我禽其长弟乐平王丕我君大喜宣言国中又闻吴提遣使告西域诸国称魏已削弱今天下唯我为彊若更有魏使勿复恭奉西域诸国亦有贰者牧犍事主稍以慢惰使还具以状闻世祖遂议讨牧犍凉州既平鄯善国以为脣亡齿寒自然之道也今武威为魏所㓕次及我也若通其使人知我国事取亡必近不如絶之可以支久乃断塞行路西域贡献歴年不入后平鄯善行人复通始琬等使还京师具言凡所经见及传闻傍国云西域自汉武时五十余国后稍相并至太延中为十六国分其地为四域自葱岭以东流沙以西为一域葱岭以西海曲以东为一域者舌以南月氏以北为一域两海之间水泽以南为一域内诸小渠长盖以百数其出西域本有二道后更为四出自玉门渡流沙西行二千里至鄯善为一道自玉门渡流沙北行一千二百里至车师为一道从莎车西行百里至葱岭葱岭西一千三百里至伽倍为一道自莎车西南五百里葱岭西南一千三百里至波路为一道焉自琬所不传而更有朝贡者纪其名不能具国俗也其与前使所异者录之鄯善国都扜泥城古楼兰国也去代七千六百里所都城方一里地多沙卤少水草北即白龙堆路至太延初始遣使来献四年遣其弟素延耆入侍及世祖平凉州沮渠牧犍弟无讳走保敦煌无讳后谋渡流沙遣其弟安周击鄯善王比龙恐惧欲降会魏使者自天竺罽宾还俱会鄯善劝比龙拒之遂与连战安周不能克退保东城后比龙惧率衆西奔且末其世子乃应安周鄯善人颇剽刼之令不得通世祖诏散骑常侍成周公万度归乗𫝊𤼵凉州兵讨之度归到敦煌留辎重以轻骑五千渡流沙至其境时鄯善人衆布野度归勅吏卒不得有所侵掠邉守感之皆望旗稽服其王真逹面缚出降度归释其縳留军屯守与真达诣京都世祖大悦厚待之是歳拜交趾公韩牧为假节征西将军领䕶西戎校尉鄯善王以镇之赋役其人比之郡县且末国都且末城在鄯善西去代八千三百二十里真君三年鄯善王比龙避沮渠安周之难率国人之半奔且末后役属鄯善且末西北有流沙数百里夏日有热风为行旅之患风之所至唯老驼豫知之即鸣而聚立埋其口鼻于沙中人毎以为候亦即将毡拥蔽鼻口其风迅驶斯湏过尽若不防者必至危毙于阗国在且末西北葱岭之北二百余里东去鄯善千五百里南去女国二千里去朱俱波千里北去龟兹千四百里去代九千八百里其地方亘千里连山相次所都城方八九里部内有大城五小城数十于阗城东三十里有苜拔河中出玉石土冝五谷并桑麻山多美玉有好马驼骡其刑法杀人者死余罪各随轻重惩罚之自外风俗物产与龟兹略同俗重佛法寺塔僧尼甚衆王尤信尚毎设斋日必亲自洒扫馈食焉城南五十里有赞摩寺即昔罗汉比丘卢旃为其王造覆盆浮图之所石上有辟支佛跣处双迹犹存于阗西五里有比摩寺云是老子化胡成佛之所俗无礼义多盗贼滛纵自髙昌以西诸国人等深目髙鼻唯此一国貌不甚胡颇类华夏城东二十里有大水北流号树枝水即黄河也一名计式水城西五十五里亦有大水名达利水与树枝水会俱北流真君中世祖诏髙凉王那击吐谷浑慕利延慕利延惧驱其部落渡流沙那进军急追之慕利延遂西入于阗杀其王死者甚衆显祖末蠕蠕冦于阗于阗患之遣使素目伽上表曰西方诸国今皆已属蠕蠕奴世奉大国至今无异今蠕蠕军马到城下奴聚兵自固故遣使奉献延望救援显祖诏公卿议之公卿奏曰于阗去京师几万里蠕蠕之性惟习野掠不能攻城若为所拒当已旋矣虽欲遣师势无所及显祖以公卿议示其使者亦以为然于是诏之曰朕承天理物欲令万方各安其所应勅诸军以拯汝难但去汝遐阻虽复遣援不救当时之急已停师不行汝宜知之朕今练甲飬卒一二岁间当躬率勐将为汝除患汝其谨警候以待大举先是朝廷遣使者韩羊皮使波斯波斯王遣使献驯象及珍物经于阗于阗中于王秋仁輙留之假言虑有冦不达羊皮言状顕祖怒又遣羊皮奉诏责譲之自后毎使朝献蒲山国故皮山国也居皮城在于阗南去代一万二千里其国西南三里有冻凌山后役属于阗悉居半国故西夜国也一名子合其王号子治唿犍在于阗西去代万二千九百七十里太延初遣使来献自后贡使不絶权于摩国故乌秏国也其王居乌秏城在悉居半西南去代一万二千九百七十里渠莎国居故莎车城在子合西北去代一万二千九百八十里车师国一名前部其王居交河城去代万五十里其地北接蠕蠕本通使交易世祖初始遣使朝献诏行人王恩生许纲等出使恩生等始渡流沙为蠕蠕所执恩生见蠕蠕吴提持魏节不为之屈后世祖切譲呉提吴提惧乃遣恩生等归许纲到敦煌病死朝廷壮其节赐谥曰贞初沮渠无讳兄弟之渡流沙也鸠集遗人破车师国真君十一年车师王车夷落遣使琢进薛直上书曰臣亡父僻处塞外仰慕天子威徳遣使表献不空于歳天子降念赐遗甚厚及臣继立亦不阙常贡天子垂矜亦不异前世敢缘至恩輙陈私艰臣国自无讳所攻击经今八歳人民饥荒无以存活贼今攻臣甚急臣不能自全遂舍国东奔三分免一即日已到焉耆东界思归天阙幸乖赈救于是下诏抚慰之开焉耆仓给之正平初遣子入侍自后毎使朝贡且弥国都天山东于大谷在车师北去代一万五百七十里本役属车师焉耆国在车师南都员渠城白山南七十里汉时旧国也去代一万二百里其王姓龙名鸠尸卑那即前凉张轨所讨龙熈之𦙍所都城方二里国内凡有九城国小人贫无纲纪法令兵有弓刀甲矟㛰姻略同华夏死亡者皆焚而后葬其服制满七日则除之丈夫并剪髪以为首饰文字与婆罗门同俗事天神并崇信佛法尤重二月八日四月八日是日也其国咸依释教斋戒行道焉气候寒土田良沃谷有稻粟菽麦畜有驼马飬蚕不以为丝唯充绵纩俗尚蒲萄酒兼爱音乐南去海十余里有鱼盐蒲苇之饶东去髙昌九百里西去龟兹九百里皆沙碛东南去𤓰州二千二百里恃地多险颇剽劫中国使世祖怒之诏成周公万度归讨之约赍轻粮取食路次度归入焉耆东界击其邉守左回尉犁二城拔之进军向员渠鸠尸卑那以四五万人出城守险以拒度归募壮勇短兵直往冲鸠尸卑那衆大溃尽虏之单骑走入山中度归进屠其城四鄙诸戎皆降服焉耆为国斗絶一隅不乱日久获其珍竒异翫殊方谲诡不识之物橐驼马牛杂畜巨万时世祖幸隂山北宫度归破焉耆露板至世祖省讫赐司徒崔浩书曰万度归以五千骑经万余里拔焉耆三城获其珍竒异物及诸委积不可胜数自古帝王虽云即序西戎有如指注不能控引也朕今手把而有之如何浩上书称美遂命度归镇抚其人初鸠尸卑那走山中犹觊城不拔得还其国既见尽为度归所克乃奔龟兹龟兹以其壻厚待之龟兹国在尉犁西北白山之南一百七十里都延城汉时旧国也去代一万二百八十里其王姓白即后凉吕光所立白震之后其王头系綵带垂之于后坐金师子牀所居城方五六里其刑法杀人者死劫贼则断其一臂并刖一足税赋凖地徴租无田者则税银钱风俗婚姻丧葬物产与焉耆略同唯气候少温为异又出细毡饶铜铁鈆麖皮氍毹沙盐绿雌黄胡粉安息香良马犎牛等东有轮台即汉贰师将军李广利所屠者其南三百里有大河东流号计式水即黄河也东去焉耆九百里南去于阗一千四百里西去疏勒一千五百里北去突厥牙帐六百余里东南去𤓰州三百里其东阙城戍冦窃非一世祖诏万度归率骑一千以击之龟兹遣乌羯目提等领兵三千距战度归击走之斩二百余级大获驼马而还俗性多淫置女市收男子钱入官土多孔雀羣飞山谷间人取飬而食之孳乳如鸡鹜其王家恒有千余只云其国西北大山中有如膏者流出成川行数里入地如䬾餬甚臭服之发齿已落者能令更生病人服之皆愈自后毎使朝贡姑黙国居南城在龟兹西去代一万五百里役属龟兹温宿国居温宿城在姑黙西北去代一万五百五十里役属龟兹尉头国居尉头城在温宿北去代一万六百五十里役属龟兹乌孙国居赤谷城在龟兹西北去代一万八百里其国数为蠕蠕所侵西徙葱岭山中无城郭随畜牧逐水草太延三年遣使者董琬等使其国后毎使朝贡疏勒国在姑黙西白山南百余里汉时旧国也去代一万一千二百五十里髙宗末其王遣使送释迦牟尼佛袈裟一长二丈余髙宗以审是佛衣应有灵异遂烧之以騐虚实置于勐火之上经日不然观者莫不悚骇心形俱肃其王戴金师子冠土多稻粟麻麦铜铁钖雌黄锦绵毎歳常供送于突厥其都城方五里国内有大城十二小城数十人手足皆六指产子非六指者即不育胜兵二千人南有黄河西带葱岭东去龟兹千五百里西去䥽汗国千里南去朱俱波八九百里东北至突厥牙帐千余里东南去𤓰州四千六百里悦般国在乌孙西北去代一万九百三十里其先匈奴北单于之部落也为汉车骑将军窦宪所逐北单于度金微山西走康居其羸弱不能去者住龟兹北地方数千里衆可二十余万凉州人犹谓之单于王其风俗言语与髙车同而其人清洁于胡俗剪发齐眉以醍醐涂之昱昱然光泽日三澡潄然后饮食其国南界有火山山傍石皆燋镕流地数十里乃凝坚人取为药即石流黄也与蠕蠕结好其王尝将数千人入蠕蠕国欲与大檀相见入其界百余里见其部人不浣衣不绊发不洗手妇人舌䑛噐物王谓其从臣曰汝曹诳我入此狗国中乃驰还大檀遣骑追之不及自是相仇雠数相征讨真君九年遣使朝献并送幻人称能割人喉脉令断击人头令骨䧟皆血出或数升或盈斗以草药内其口中令嚼咽之湏臾血止飬疮一月复常又无痕瘢世祖疑其虚乃取死罪囚试之皆騐云中国诸名山皆有此草乃使人受其术而厚遇之又言其国有大术者蠕蠕来抄掠术人能作霖雨狂风大雪及行潦蠕蠕冻死漂亡者十二三是岁再遣使朝贡求与官军东西齐契讨蠕蠕世祖嘉其意命中外诸军戒严以淮南王他为前锋袭蠕蠕仍诏有司以其鼓舞之节施于乐府自后毎使贡献者至拔国都者至拔城在疏勒西去代一万一千六百二十里其国东有潘贺那山出美铁及师子迷密国都迷密城在者至拔西去代一万二千六百里正平元年遣使献一峯黑橐驼其国东有山名郁悉满山出金玉亦多铁悉万斤国都悉万斤城在悉密西去代一万二千七百二十里其国南有山名伽色那山出师子毎使朝贡忸密国都忸密城在悉万斤西去代二万二千八百二十八里洛那国故大宛国也都贵山城在疏勒西北去代万四千四百五十里太和三年遣使献汗血马自此毎使朝贡粟特国在葱岭之西古之奄蔡一名温那沙居于大泽在康居西北去代一万六千里先是匈奴杀其王而有其国至王忽倪已三世矣其国商人先多诣凉土贩货及克姑臧悉见虏髙宗初粟特王遣使请赎之诏听焉自后无使朝献波斯国都宿利城在忸密西古条支国也去代二万四千二百二十八里城方十里户十余万河经其城中南流土地平正出金银鍮石珊瑚琥珀车渠马脑多大真珠颇棃瑠璃水精瑟瑟金刚火齐镔铁铜钖朱砂水银绫锦叠毼氍毹毾㲪赤麞皮及薰陆郁金苏合青木等香胡椒荜拨石蜜千年枣香附子诃犂勒无食子盐緑雌黄等物气候暑热家自藏氷地多沙碛引水溉灌其五谷及鸟兽等与中夏略同唯无稻及黍稷土出名马大驴及驼往往有日行七百里者富室至有数千头又出白象师子大鸟卵有鸟形如槖驼有两翼飞而不能髙食草与肉亦能噉火其王姓波氏名斯坐金羊牀戴金花冠衣锦袍织成帔饰以真珠寳物其俗丈夫剪发戴白皮帽贯头衫两厢近下开之亦有巾帔缘以织成妇女服大衫披大帔其髪前为髻后披之饰以金银花仍贯五色珠落之于膊王于其国内别有小牙十余所犹中国之离宫也毎年四月出游处之十月乃还王即位以后择诸子内贤者宻书其名封之于库诸子及大臣皆莫之知也王死衆乃发书视之其封内有名者即立以为王余子出各就邉任兄弟更不相见也国人号王曰医囋妃曰防歩率王之诸子曰杀野大官有摸胡坛掌国内狱讼泥忽汗掌库藏开禁地早掌文书及衆务次有遏罗诃地掌王之内事薛波勃掌四方兵马其下皆有属官分统其事兵有甲矟圆排剑弩弓箭战兼乗象百人随之其刑法重罪悬诸竿上射杀之次则系狱新王立乃释之轻罪则劓刖若髠或剪半鬓及系牌于项以为耻辱犯彊盗者系之终身姦贵人妻者男子流妇人割其耳鼻赋税则凖地输银钱俗事火神天神文字与胡书异多以姊妹为妻妾自余婚合亦不择尊卑诸夷之中最为丑秽矣百姓女年十岁以上有姿貎者王收飬之有功勲人即以分赐死者多弃尸于山一月着服城外有人别居唯知䘮葬之事号为不净人若入城市摇铃自别以六月为岁首尤重七月七日十二月一日其日人庶以上各相命召设会作乐以极懽娱又毎年正月二十日各祭其先死者神龟中其国遣使上书贡物云大国天子天之所生愿日出处常为汉中天子波斯国王居和多千万敬拜朝廷嘉纳之自此毎使朝献伏卢尼国都伏卢尼城在波斯国北去代二万七千三百二十里累石为城东有大河南流中有鸟其形似人亦有如槖驼马者皆有翼常居水中出水便死城北有云尼山出银珊瑚琥珀多师子色知显国都色知显城在悉万斤西北去代一万二千九百四十里土平多五果伽色尼国都伽色尼城在悉万斤南去代一万二千九百里出赤盐多五果薄知国都薄知城在伽色尼南去代一万三千三百二十里多五果牟知国都牟知城在忸宻西南去代二万二千九百二十里土平禽兽草木类中国阿弗太汗国都阿弗太汗城在忸宻西去代二万三千七百二十里土平多五果唿似宻国都唿似宻城在阿弗太汗西去代二万四千七百里土平出银琥珀有师子多五果诺色波罗国都波罗城在忸宻南去代二万三千四百二十八里土平宜稻麦多五果早伽至国都早伽至城在忸宻西去代二万三千七百二十八里土平少田植取稻麦于隣国有五果伽不单国都伽不单城在悉万斤西北去代一万二千七百八十里土平宜稻麦有五果者舌国故康居国在破洛那西北去代一万五千四百五十里太延三年遣使朝贡自是不絶伽倍国故休宻翕侯都和墨城在莎车西去代一万三千里人居山谷间折薛莫孙国故双靡翕侯都双靡城在伽倍西去代一万三千五百里人居山谷间钳敦国故贵霜翕侯都䕶澡城在折薛莫孙西去代一万三千五百六十里人居山谷间弗敌沙国故肸顿翕侯都薄茅城在钳敦西去代一万三千六百六十里居山谷间阎浮谒国故髙附翕侯都髙附城在弗敌沙南去代一万三千七百六十里居山谷间大月氏国都卢监氏城在弗敌沙西去代一万四千五百里北与蠕蠕接数为所侵遂西徙都薄罗城去弗敌沙二千一百里其王寄多罗勇武遂兴师越大山南侵北天竺自干陁罗以北五国尽役属之世祖时其国人商贩京师自云能铸石为五色琉璃于是採矿山中于京师铸之既成光泽乃美于西方来者乃诏为行殿容百余人光色映彻观者见之莫不惊骇以为神明所作自此中国瑠璃遂贱人不复珍之安息国在葱岭西都蔚搜城北与康居西与波斯相接在大月氏西北去代二万一千五百里大秦国一名黎轩都安都城从条支西渡海曲一万里去代三万九千四百里其海傍出犹渤海也而东西与渤海相望盖自然之理地方六千里居两海之间其地平正人居星布其王都城分为五城各方五里周六十里王居中城城置八臣以主四方而王城亦置八臣分主四城若谋国事及四方有不决者则四城之臣集议王所王自听之然后施行王三年一出观风化人有寃枉诣王诉讼者当方之臣小则譲责大则黜退令其举贤人以代之其人端正长大衣服车旗拟仪中国故外域谓之大秦其土宜五谷桑麻人务蚕田多璆琳琅玕神龟白马朱鬛明珠夜光璧东南通交趾又水道通益州永昌郡多出异物大秦西海水之西有河河西南流河西有南北山山西有赤水西有白玉山玉山西有西王母山玉为堂云从安息西界循海曲亦至大秦四万余里于彼国观日月星辰无异中国而前史云条支西行百里日入处失之逺矣阿钩羌国在莎车西南去代一万三千里国西有县度山其间四百里中往往有栈道下临不测之渊人行以䋲索相持而度因以名之土有五谷诸果市用钱为货居止立宫室有兵噐土出金珠波路国在阿钩羌西北去代一万三千九百里其地湿热有蜀马土平物产国俗与阿钩羌同小月氏国都富楼沙城其王本大月氏王寄多罗子也寄多罗为匈奴所逐西徙后令其子守此城因号小月氏焉在波路西南去代一万六千六百里先居西平张掖之间被服颇与羌同其俗以金银钱为货随畜牧移徙亦类匈奴其城东十里有佛塔周三百五十歩髙八十丈自佛塔初建计至武定八年八百四十二年所谓百丈佛图也罽賔国都善见城在波路西南去代一万四千二百里居在四山中其地东西八百里南北三百里地平温和有苜蓿杂草竒木檀槐梓竹种五谷粪园田地下湿生稻冬食生菜其人工巧雕文刻镂织罽有金银铜钖以为噐物市用钱他畜与诸国同毎使朝献吐唿罗国去代一万二千里东至范阳国西至悉万斤国中间相去二千里南至连山不知名北至波斯国中间相去一万里国中有薄提城周帀六十里城南有西流大水名汉楼河土宜五谷有好马驼骡其王会遣使朝贡副货国去代一万七千里东至阿副使且国西至没谁国中间相去一千里南有连山不知名北至竒沙国相去一千五百里国中有副货城周帀七十里宜五谷葡桃唯有马驼骡国王有黄金殿殿下金驼七头各髙三尺其王遣使朝贡南天竺国去代三万一千五百里有伏丑城周帀十里域中出麾尼珠珊瑚城东三百里有拔赖城城中出黄金白真檀石蜜蒲萄土宜五谷世宗时其国王婆罗化遣使献骏马金银自此毎使朝贡叠伏罗国去代三万一千里国中有勿悉城城北有盐竒水西流有白象并有阿末黎木皮中织作布土宜五谷世宗时其国王伏陀末多遣使献方物自是毎使朝贡拔豆国去代五万一千里东至多勿当国西至旃那国中间相去七百五十里南至罽陵伽国北至弗那伏且国中间相去九百里国中出金银杂寳白象水牛㲠牛蒲萄五果土宜五谷嚈哒国大月氏之种类也亦曰髙车之别种其原出于塞北自金山而南在于阗之西都马许水南二百余里去长安一万一百里其王都拔底延城盖王舍城也其城方十里余多寺塔皆饰以金风俗与突厥略同其俗兄弟共一妻夫无兄弟者其妻戴一角帽若有兄弟者依其多少之数更加角焉衣服类加以缨络头皆剪发其语与蠕蠕髙车及诸胡不同衆可十万无城邑依随水草以毡为屋夏迁凉土冬逐煖处分其诸妻各在别所相去或二百三百里其王巡歴而行毎月一处冬寒之时三月不徙王位不必传子子弟堪任死便授之其国无车有舆多驼马用刑严急偷盗无多少皆腰斩盗一责十死者富者累石为藏贫者掘地而埋随身诸物皆置冢内其人凶悍能鬭战西域康居于阗沙勒安息及诸小国三十许皆役属之号为大国与蠕蠕婚姻自太安以后毎遣使朝贡正光末遣使贡师子一至髙平遇万俟丑奴反因留之丑奴平送京师永熈以后朝献遂絶初熈平中肃宗遣王伏子綂宋云沙门法力等使西域访求佛经时有沙门慧生者亦与俱行正光中还慧生所经诸国不能知其本末及山川里数盖举其略云其国去漕国千五百里去𤓰州六千五百里朱居国在于阗西其人山居有麦多林果咸事佛语与于阗相类役属嚈哒渇槃陁国在葱岭东朱驹波西河经其国东北流有髙山夏积霜雪亦事佛道附于嚈哒钵和国在渇槃陁西其土尤寒人畜同居穴地而处又有大雪山望若银峰其人唯食饼麨饮麦酒服毡裘有二道一道西行向嚈哒一道西南趣乌苌亦为嚈哒所统波知国在钵和西南土狭人贫依託山谷其王不能总摄有三池𫝊云大池有龙王次者有龙妇小者有龙子行人经之设祭乃得过不祭多遇风雪之困賖弥国在波知之南山居不信佛法专事诸神亦附嚈哒东有钵卢勒国路崄缘铁销而度下不见底熈平中宋云等竟不能逹乌苌国在賖弥南北有葱岭南至天竺婆罗门胡为其上族婆罗门多解天文吉凶之数其王动则访决焉土多林果引水灌田丰稻麦事佛多诸寺塔事极华丽人有争诉服之以药曲者发狂直者无恙为法不杀犯死罪唯徙于灵山西南有檀特山山上立寺以驴数头运食山下无人控御自知往来也干陁国在乌苌西本名业波为嚈哒所破因改焉其王本是勅勒临国民二世矣好征战与罽賔鬬三年不罢人怨苦之有鬭象七百头十人乗一象皆执兵仗象鼻缚刀以战所都城东南七里有佛塔髙七十丈周三百步即所谓雀离佛图也康国者康居之后也迁徙无常不恒故地自汉以来相承不絶其王本姓温月氏人也旧居祁连山北昭武城因被匈奴所破西踰葱岭遂有其国枝庶各分王故康国左右诸国并以昭武为姓示不忘本也王字世夫毕为人寛厚甚得衆心其妻突厥逹度可汗女也都于萨寳水上阿禄廸城多人居大臣三人共掌国事其王索髪冠七寳金花衣绫罗锦绣白叠其妻有髻幪以皂巾丈夫剪髪锦袍名为彊国西域诸国多归之米国史国曹国何国安国小安国那色波国乌那曷国穆国皆归附之有胡律置于袄祠将决罚则取而断之重者族次罪者死贼盗截其足人皆深目髙鼻多髯善商贾诸夷交易多凑其国有大小鼔琵琶五弦箜篌婚姻䘮制与突厥同国立祖庙以六月祭之诸国皆助祭奉佛为胡书气候温宜五谷勤修园蔬树木滋茂出马驼驴犎牛黄金碙沙香阿薛那香瑟瑟麞皮氍毹锦叠多蒲萄酒富家或致千石连年不败太延中始遣使贡方物后遂絶焉史臣曰西域虽通魏氏而中原始平天子方以混一为心未遑征伐其信使往来深得覊縻勿絶之道耳魏书卷一百二卷一百二考证魏书卷一百二考证西域魏收书亡此卷全冩北史西域传而不录安国以后又隋书西域传云康国大业中始遣使贡方物后遂絶焉此改大业字为太延盖后人妄改罽賔国𫝊都善见城本书孝静帝纪帝名善见固应讳之而此不避者以文固北史也干陁国传临国民二世矣民北史作已康国传太延中太延北史作大业魏书卷一百二考证魏书卷一百三饮定四库全书魏书卷一百三齐魏收撰列传第九十一蠕蠕匈奴宇文莫槐徒河叚就六眷髙车蠕蠕东胡之苗裔也姓郁久闾氏始神元之末掠骑有得一奴髪始齐眉忘本姓名其主字之曰木骨闾木骨闾者首秃也木骨闾与郁久闾声相近故后子孙因以为氏木骨闾既壮免奴为骑卒穆帝时坐后期当斩亡匿广漠谿谷间收合逋逃得百余人依纯突隣部木骨闾死子车鹿㑹雄健始有部衆自号柔然而役属于国后世祖以其无知状类于虫故改其号为蠕蠕车鹿㑹既为部帅嵗贡马畜貂豽皮冬则徙度漠南夏则还居漠北车鹿㑹死子吐奴傀立吐奴傀死子跋提立跋提死子地粟袁立地粟袁死其部分为二地粟袁长子匹候跋继父居东边次子緼纥提别居西边及昭成崩緼纥提附卫辰而贰于我登国中讨之蠕蠕移部遁走追之及于大碛南牀山下大破之虏其半部匹候跋及部帅屋击各收余落遁走遣长孙嵩及长孙肥追之渡碛嵩至平望川大破屋击禽之斩以徇肥至涿邪山及匹候跋跋举落请降获緼纥提子曷多汗及曷多汗兄诘归之社崘斛律等并宗党数百人分配诸部緼纥提西遁将归卫辰太祖追之至跋那山緼纥提复降太祖抚慰如旧九年曷多汗与社崘率部衆弃其父西走长孙肥轻骑追之至上郡跋那山斩曷多汗尽殪其衆社崘与数百人奔匹候跋匹候跋处之南鄙去其庭五百里令其子四人监之既而社崘率其私属执匹候跋四子而叛袭匹候跋诸子收余衆亡依髙车斛律部社崘兇狡有权变月余乃释匹候跋归其诸子欲聚而殱之密举兵袭匹候跋杀匹候跋子启拔吴颉等十五人归于太祖社崘既杀匹候跋惧王师讨之乃掠五原以西诸部北度大漠太祖以拔颉为安远将军平棘侯社崘与姚兴和亲太祖遣材官将军和突袭黜弗素古延诸部社崘遣骑救素古延突逆击破之社崘远遁漠北侵髙车深入其地遂并诸部凶势益振北徙弱洛水始立军法千人为军军置将一人百人为幢幢置帅一人先登者赐以虏获退懦者以石击首杀之或临时捶挞无文记将帅以羊屎粗计兵数后颇知刻木为记其西北有匈奴余种国尤富彊部帅曰拔也稽举兵击社崘社崘逆战于頞根河大破之后尽为社崘所并号为彊盛随水草畜牧其西则焉耆之地东则朝鲜之地北则渡沙漠穷瀚海南则临大碛其常所㑹庭则敦煌张掖之北小国皆苦其寇抄羁縻附之于是自号丘豆伐可汗丘豆伐犹魏言驾驭开张也可汗犹魏言皇帝也蠕蠕之俗君及大臣因其行能即为称号若中国立谥既死之后不复追称太祖谓尚书崔元伯曰蠕蠕之人昔来号为顽嚚每来抄掠驾㹀牛奔遁驱犍牛随之㹀牛伏不能前异部人有教其以犍牛易之者蠕蠕曰其母尚不能行而况其子终于不易遂为敌所虏今社崘学中国立法置战陈卒成边害道家言圣人生大盗起信矣天兴五年社崘闻太祖征姚兴遂犯塞入参合陂南至豺山及善无北泽时遣常山王遵以万骑追之不及天赐中社崘从弟悦代大那等谋杀社崘而立大那发觉大那等来奔以大那为冠军将军西平侯悦代为越骑校尉易阳子三年夏社崘寇边永兴元年冬又犯塞二年太宗讨之社崘遁走道死其子度拔年少未能御衆部落立社崘弟斛律号蔼苦盖可汗魏言姿质美好也斛律北并贺术也骨国东破譬厯辰部落三年斛律宗人悦侯咄觝干等数百人来降斛律畏威自守不敢南侵北边安静神瑞元年与冯跋和亲跋聘斛律女为妻将为交婚斛律长兄子步鹿真谓斛律曰女小远适忧思生疾可遣大臣树黎勿地延等女为媵斛律不许步鹿真出谓树黎等曰斛律欲令汝女为媵远至他国黎遂共结谋令勇士夜就斛律穹庐候其出执之与女俱嫔于和龙乃立步鹿真步鹿真立委政树黎初髙车叱洛侯者叛其渠帅导社崘破诸部落社崘德之以为大人步鹿真与社崘子社抜共至叱洛侯家媱其少妻少妻告歩鹿眞叱洛侯欲举大檀为主遗大檀金马勒为信歩鹿真闻之归发八千骑往围叱洛侯叱洛侯焚其珍寳自刎而死步鹿真遂掩大檀大檀发军执步鹿真及社拔绞杀之乃自立大檀者社崘季父仆浑之子先统别部镇于西界能得衆心国人推戴之号牟汗纥升盖可汗魏言制胜也斛律父子既至和龙冯跋封为上谷侯大檀率衆南徙犯塞太宗亲讨之大檀惧而遁走遣山阳侯奚斤等追之遇寒雪士衆冻死堕指者十二三及太宗崩世祖即位大檀闻而大喜始光元年秋乃寇云中世祖亲讨之三日二夜至云中大檀骑围世祖五十余重骑逼马首相次如堵焉士卒大惧世祖颜色自若衆情乃安先是大檀弟大那与社崘争国败而来奔大檀以大那子于陟斤为部帅军士射于陟斤杀之大檀恐乃还二年世祖大举征之东西五道并进平阳王长孙翰等从黒漠汝隂公长孙道生从白黒両漠间车驾从中道东平公娥清次西从栗园宜城王奚斤将军安原等西道从尔寒山诸军至漠南舍辎重轻骑赍十五日粮絶漠讨之大檀部落骇惊北走神䴥元年八月大檀遣子将骑万余人入塞杀掠边人而走附国髙车追击破之自广寗还追之不及二年四月世祖练兵于南郊将袭大檀公卿大臣皆不愿行术士张渊徐辩以天文説止世祖世祖从崔浩计而行㑹江南使还称刘义隆欲犯河南谓行人曰汝疾还告魏主归我河南地即当罢兵不然尽我将士之力世祖闻而大笑告公卿曰龟鼈小䜿自救不暇何能为也就使能来若不先灭蠕蠕便是坐待寇至腹背受敌非上䇿也吾行决矣于是车驾出东道向黒山平阳王长孙翰从西道向大娥山同㑹贼庭五月次于沙漠南舍辎重轻袭之至栗水大檀衆西奔弟匹黎先典东落将赴大檀遇翰军翰纵骑击之杀其大人数百大檀闻之震怖将其族党焚烧庐舍絶迹西走莫知所至于是国落四散窜伏山谷畜产布野无人收视世祖缘栗水西行过汉将窦宪故垒六月车驾次于兔围水去平城三千七百里分军搜讨东至瀚海西接张掖水北渡燕然山东西五千余里南北三千里髙车诸部杀大檀种类前后归降三十余万俘获首虏及戎马百余万匹八月世祖闻东部髙车屯已尼陂人畜甚衆去官军千余里遂遣左仆射安原等徃讨之暨已尼陂髙车诸部望军降者数十万大檀部落衰弱因发疾而死子吴提立号勑连可汗魏言神圣也四年遣使朝献先是北鄙候骑获吴提南偏逻者二十余人世祖赐之衣服遣归吴提上下感德故朝贡焉世祖厚宾其使而遣之延和三年二月以吴提尚西海公主又遣使人纳吴提妹为夫人又进为左昭仪吴提遣其兄秃鹿傀及左右数百人来朝献马二千匹世祖大悦班赐甚厚至太延二年乃絶和犯塞四年车驾幸五原遂征之乐平王丕河东公贺多罗督十五将出东道永昌王健宜都王穆夀督十五将出西道车驾出中道至浚稽山分中道复为二道陈留王崇从大泽向涿邪山车驾从浚稽北向天山西登白阜刻石记行不见蠕蠕而还时漠北大旱无水草军马多死五年车驾西伐沮渠牧犍宜都王穆夀辅景穆居守长乐王嵇敬建宁王崇二万人镇漠南以备蠕蠕吴提果犯塞夀素不设备贼至七介山京邑大骇争奔中城司空长孙道生拒之于吐頽山吴提之冦也留其兄乞列归与北镇诸军相守敬崇等破乞列归于阴山之北获之乞列归叹曰沮渠䧟我也获其伯父他吾无鹿胡及其将帅五百人斩首万余级吴提闻而遁走道生追之至于漠南而还真君四年车驾幸漠南分四道乐安王范建宁王崇各统十五将出东道乐平王督十五将出西道车驾出中道中山王辰领十五将为中军后继车驾至鹿浑谷与贼相遇吴提遁走追至頞根河撃破之车驾至石水而还五年复幸漠南欲袭吴提吴提远遁乃还吴提死子吐贺真立号处可汗魏言唯也十年正月车驾北伐髙昌王那出东道略阳王羯儿出西道车驾与景穆自中道出涿邪山吐贺真别部帅尔绵他抜等率千余家来降是时军行数千里吐贺真新立恐惧远遁九月车驾北伐髙昌王那出东道略阳王羯儿出中道与诸军期㑹于地弗池吐贺真悉国精鋭军资甚盛围那数十重那掘长围坚守相持数日吐贺真数挑战輙不利以那衆少而固疑大军将至觧围夜遁那引军追之九日九夜吐贺真益惧弃辎重踰穹隆岭远遁那収其辎重引军还与车驾㑹于广泽略阳王羯儿尽收其人戸畜产百余万自是吐贺真遂单弱远窜边疆息警矣太安四年车驾北征骑十万车十五万両旌旗千里遂渡大漠吐贺真远遁其莫弗乌朱驾頺率衆数千落来降乃刋石记功而还世祖征伐之后意存休息蠕蠕亦怖威北窜不敢复南和平五年吐贺真死子予成立号受罗部真可汗魏言惠也自称永康元年率部侵塞北镇游军大破其衆皇兴四年予成犯塞车驾北讨京兆王子推东阳公元丕督诸军出西道任城王云等督军出东道汝隂王赐济南公罗乌拔督军为前锋陇西王源贺督诸军为后继诸将㑹车驾于女水之滨显祖亲誓衆诏诸将曰用兵在竒不在衆也卿等为朕力战方略已在朕心乃选精兵五千人挑战多设竒兵以惑之虏衆奔溃逐北三十余里斩首五万级降者万余人戎马器械不可称计旬有九日往返六千余里改女水曰武川遂作北征颂刋石纪功延兴五年予成求通婚娉有司以予成数犯边塞请絶其使发兵讨之显祖曰蠕蠕譬若禽兽贪而亡义朕要当以信诚待物不可抑絶也予成知悔前非遣使请和求结姻援安可孤其款意乃诏报曰所论婚事今始一反寻览事理未允厥中夫男而下女爻象所明初婚之吉敦崇礼娉君子所以重人伦之本不敬其初令终难矣予成每懐谲诈终显祖世更不求婚太和元年四月遣莫河去汾比拔等来献良马貂裘比拔等称伏承天朝珍寳华丽甚积求一观之乃勑有司出御府珍玩金玉文绣器物御廐文马竒禽异兽及人间所宜用者列之京肆令其厯观焉比拔见之自相谓曰大国富丽一生所未见也二年二月又遣比拔等朝贡寻复请婚焉髙祖志存招纳许之予成虽嵗贡不絶而欵约不着婚事亦停九年予成死子豆崘立号伏古敦可汗魏言恒也自称太平元年豆崘性残暴好杀其臣侯医垔石洛候数以忠言谏之又劝与国通和勿侵中国豆崘怒诬石洛候谋反杀之夷其三族十六年八月髙祖遣阳平王颐左仆射陆叡并为都督领军斛律桓等十二将七万骑讨豆崘部内髙车阿伏至罗率衆十余万落西走自立为主豆崘与叔父那盖为二道追之豆崘出自浚稽山北而西那盖出自金山豆崘频为阿伏至罗所败那盖累有胜㨗国人咸以那盖为天所助欲推那盖为主那盖不从衆彊之那盖曰我为臣不可焉能为主衆乃杀豆崘母子以尸示那盖那盖乃袭位那盖号候其伏代库者可汗魏言悦乐也自称太安元年那盖死子伏圗立号他汗可汗魏言绪也自称始平元年正始三年伏圗遣使纥奚勿六跋朝献请求通和世宗不报其使诏有司勑勿六跋曰蠕蠕远祖社崘是大魏叛臣往者包容暂时通使今蠕蠕衰微有损畴日大魏之德方隆周汉跨据中原指清八表正以江南未平权寛北掠通和之事未容相许若修藩礼款诚昭着者当不孤尔也永平元年伏圗又遣勿六跋奉函书一封并献貂裘世宗不纳依前喻遣伏圗西征髙车为髙车王弥俄突所杀子丑奴立号豆罗伏跋豆伐可汗魏言彰制也自称建昌元年永平四年九月丑奴遣沙门洪宣奉献珠像延昌三年冬世宗遣骁骑将军马义舒使于丑奴未发而崩事遂停寝丑奴壮健善用兵四年遣使侯斤尉比建朝贡熙平元年西征髙车大破之禽其王弥俄突杀之尽并叛者国遂彊盛二年又遣侯斤尉比建纥奚勿六跋巩顾礼等朝贡神龟元年二月肃宗临显阳殿引顾礼等二十人于殿下遣中书舍人徐纥宣诏让以蠕蠕藩礼不备之意初豆崘之死也那盖为主伏图纳豆崘之妻候吕陵氏生丑奴阿那瓌等六人丑奴立后忽亡一子字祖惠求募不能得有尼引副升牟妻是豆浑地万年二十许为医巫假託神鬼先常为丑奴所信出入去来乃言此儿今在天上我能唿得丑奴母子欣悦后嵗仲秋在大泽中施帐屋斋洁七日祈请天神经一宿祖惠忽在帐中自云恒在天上丑奴母子抱之悲喜大㑹国人号地万为圣女纳为可贺敦授夫副升牟爵位赐牛马羊三千头地万既挟左道亦有姿色丑奴甚加重爱信用其言乱其国政如是积嵗祖惠年长其母问之祖惠言我恒在地万家不尝上天上天者地万教也其母具以状告丑奴丑奴言地万悬鉴远事不可不信勿用谗言也既而地万恐惧谮祖惠于丑奴丑奴阴杀之正光初丑奴母遣莫何去汾李具列等绞杀地万丑奴怒欲诛具列等又阿伏至罗侵丑奴丑奴击之军败还为母与其大臣所杀立丑奴弟阿那瓌立经十日其族兄俟力发示发率衆数万以伐阿那瓌阿那瓌战败将弟乙居伐轻骑南走归国阿那瓌母候吕陵氏及其二弟寻为示发所杀而阿那瓌未之知也九月阿那瓌将至肃宗遣兼侍中陆希道为使主兼散骑常侍孟威为使副迎劳近畿使司空公京兆王继至北中侍中崔光黄门郎元纂在近郊并申宴劳引至门阙下十月肃宗临显阳殿引从五品以上清官皇宗藩国使客等列于殿庭王公以下及阿那瓌等入就庭中北面位定谒者引王公以下升殿阿那瓌位于藩王之下又引将命之官及阿那瓌弟并二叔位于羣官之下遣中书舍人曹道宣诏劳问阿那瓌启云陛下优隆命臣弟叔等升殿预㑹但臣有从兄在北之日官高于二叔乞命升殿诏听之乃位于阿那瓌弟之下二叔之上宴将罢阿那瓌执启立于座后诏遣舎人常景问所欲言阿那瓌求诣殿前诏引之阿那瓌再拜跪曰臣先世源由出于大魏诏曰朕已具之阿那瓌起而言曰臣之先逐草放牧遂居漠北诏曰卿言未尽可具陈之阿那瓌又言曰臣先祖以来世居北土虽复隔越山津而乃恭心慕化未能时宣者正以髙车悖逆臣国扰攘不暇遣使以宣远诚自顷年以前渐定髙车及臣兄为主故遣巩顾礼等使来大魏实欲虔修藩礼是以曹道芝北使之日臣与主兄即遣大臣五人拜受诏命臣兄弟本心未及上彻但髙车从而侵暴中有姦臣因乱作逆杀臣兄立臣为主裁过旬日臣以陛下恩慈如天是故仓卒轻身投国归命陛下诏曰具卿所陈理犹未尽可更言之阿那瓌再拜受诏起而言曰臣以家难轻来投阙老母在彼万里分张本国臣民皆已迸散陛下隆恩有过天地求乞兵马还向本国诛翦叛逆收集亡散陛下慈念赐借兵马老母若在得生相见以申母子之恩如其死也即得报雠以雪大耻臣当统临余人奉事陛下四时之贡不敢阙絶陛下圣颜难覩敢有披陈但所欲言者口不能尽言别有辞启谨以仰呈愿垂昭览仍以启付舍人常景具以奏闻寻封阿那瓌朔方郡公蠕蠕主赐以衣冕加之轺盖禄从仪卫同于戚藩十二月肃宗以阿那瓌国无定主思还绥集启请切至诏议之时朝臣意有同异或言听还或言不可领军元义为宰相阿那瓌私以金百斤货之遂归北二年正月阿那瓌等五十四人请辞肃宗临西堂引见阿那瓌及其伯叔兄弟五人升阶赐坐遣中书舍人穆弼宣劳阿那瓌等拜辞诏赐阿那瓌细明光人马铠二具铁人马铠六具露丝银纒槊二张并白眊赤漆槊十张并白眊黒漆槊十张并幡露丝弓二张并箭朱漆柘弓六张并箭黑漆弓十张并箭赤漆楯六幡并刀黒漆楯六幡并刀赤漆鼓角二十具五色锦被二领黄䌷被褥三十具私府绣袍一领并帽内者绯纳袄一领绯袍二十领并帽内者杂綵千叚绯纳小口袴褶一具内中宛具紫纳大口袴褶一具内中宛具百子帐十八具黄布幕六张新干饭一百石麦麨八石榛麨五石铜乌錥四枚柔铁乌錥二枚各受二斛黑漆竹榼四枚各受五升婢二口父草马五百匹驼百二十头㹀牛一百头羊五百口朱画盘器十合粟二十万石至镇给之诏侍中崔光黄门元纂郭外劳遣阿那瓌来奔之后其从父兄俟力发婆罗门率数万人入讨示发破之示发走奔地豆干为其所杀推婆罗门为主号弥偶可社句可污魏言安静也时安北将军怀朔镇将杨钧表传闻彼人已立主是阿那瓌同堂兄弟夷人兽心已相君长恐未肯以杀兄之人郊迎其弟轻往虚反徒损国威自非广加兵衆无以送其入北二月肃宗诏旧经蠕蠕使者牒云具仁往喻婆罗门迎阿那瓌复藩之意婆罗门殊自骄慢无逊避之心责具仁礼敬具仁执节不屈婆罗门遣大官莫何去汾俟斤丘升头六人将兵一千随具仁迎阿那瓌五月具仁还镇论彼事势阿那瓌虑不敢入表求还京㑹婆罗门为髙车所逐率十部落诣凉州归降于是蠕蠕数万相率迎阿那瓌七月阿那瓌启云投化蠕蠕元退社浑河旃等二人以今月二十六日到镇云国土大乱姓姓别住迭相抄掠当今北人鹄望待拯今乞依前恩赐给精兵一万还令督率送臣碛北抚定荒人脱蒙所请事必克济诏付尚书门下博议八月诏兼散骑常侍王遵业驰驿宣旨慰阿那瓌并申赐赉九月蠕蠕后主俟匿伐来奔怀朔镇阿那瓌兄也列称规望乞军并请阿那瓌十月录尚书事高阳王雍尚书令李崇侍中侯刚尚书左仆射元钦侍中元义侍中安丰王延明吏部尚书元修义尚书李彦给事黄门侍郎元纂给事黄门侍郎张烈给事黄门侍郎卢同等奏曰窃闻汉立南北单于晋有东西之称皆所以相维御难为国藩篱今臣等参议以为怀朔镇北土名无结山吐若奚泉敦煌北西海郡即汉晋旧障二处寛平原野弥沃阿那瓌宜置西吐若奚泉婆罗门宜置西海郡各令总率部落收离聚散其爵号及资给所须唯恩裁处彼臣下之官任其旧俗阿那瓌所居既是境外宜少优遣以示威刑请沃野怀朔武川镇各差二百人令当镇军主监率给其粮仗送至前所仍于彼为其造构功就听还诸于北来在婆罗门前投化者令州镇上佐准程给粮送诣懐朔阿那瓌镇与使人量给食禀在京馆者任其去留阿那瓌草创先无储积请给朔州麻子干饭二千斛官驼运送婆罗门居于西海既是境内资卫不得同之阿那瓌等新造藩屏宜各遣使持节驰驿先诣慰喻并委经略肃宗从之十二月诏安西将军廷尉元洪超兼尚书行䑓诣敦煌安置婆罗门婆罗门寻与部衆谋叛投嚈哒嚈哒三妻皆婆罗门姊妹也仍为州军所讨禽之三年十二月阿那瓌上表乞粟以为田种诏给万石四年阿那瓌衆大饥入塞寇抄肃宗诏尚书左丞元孚兼行台尚书持节喻之孚见阿那瓌为其所执以孚自随驱掠良口二千公私驿马牛羊数十万北遁谢孚放还诏骠骑大将军尚书令李崇等率骑十万讨之出塞三千余里至瀚海不及而还俟匿伐至洛阳肃宗临西堂引见之五年婆罗门死于洛南之馆诏赠使持节镇西将军秦州刺史广牧公是嵗沃野镇人破六韩拔陵反诸镇相应孝昌元年春阿那瓌率衆讨之诏遣牒云具仁赍杂物劳赐阿那瓌阿那瓌拜受诏命勒衆十万从武川镇西向沃野频战克㨗四月肃宗又遣兼通直散骑常侍中书舍人冯儁使阿那瓌宣劳班赐有差阿那瓌部落既和士马稍盛乃号勑连头兵豆伐可汗魏言把揽也十月阿那瓌复遣郁久闾弥娥等朝贡三年四月阿那瓌遣使人巩鳯景等朝贡及还肃宗诏之曰北镇羣狄为逆不息蠕蠕主为国立忠助加诛讨言念诚心无忘寝食今知停在朔垂与尔朱荣隣接其严勒部曲勿相暴掠又近得蠕蠕主启更欲为国东讨但蠕蠕主世居北漠不宜炎夏今可且停听待后勑盖朝廷虑其反覆也此后频使朝贡建义初孝庄诏曰夫勲髙者赏重德厚者名隆蠕蠕主阿那瓌鎭卫北藩御侮朔表遂使阴山息警弱水无尘刋迹狼山铭功瀚海至诚既笃勲绪莫酬故宜摽以殊礼何容格以常式自今以后赞拜不言名上书不称臣太昌元年六月阿那瓌遣乌句兰树什伐等朝贡并为长子请尚公主永熙二年四月出帝诏以范阳王诲之长女琅邪公主许之未及婚帝入关齐献武王遣使说之阿那瓌遣使朝贡求婚献武王方招四远以常山王妹乐安公主许之改为兰陵公主瓌遣奉马千匹为娉礼迎公主诏宗正元夀送公主往北自是朝贡相寻瓌以齐献武王威徳日盛请致爱女于王静帝诏王纳之自是塞外无尘矣匈奴宇文莫槐出于辽东塞外其先南单于远属也世为东部大人其语与鲜卑颇异人皆翦髪而留其顶上以为首饰长过数寸则截短之妇女披长𥜗及足而无裳焉秋收乌头为毒药以射禽兽莫槐虐用其民为部人所杀更立其弟普拨为大人普拨死子丘不勤立尚平文女丘不勤死子莫廆立本名犯太祖讳莫廆遣弟屈云攻慕容廆廆撃破之又遣别部素延伐慕容廆于棘城复为慕容廆所破时莫廆部衆彊盛自称单于塞外诸部咸畏惮之莫廆死子逊昵延立率衆攻慕容廆于棘城廆子翰先戍于外逊昵延谓其衆曰翰素果勇必为人患宜先取之城不足忧也乃分骑数千袭翰闻之使人诈为叚末波使者逆谓逊昵延曰翰数为吾患乆思除之今闻来讨其善戒严相待宜兼路早赴翰设伏待之逊昵延以为信然长驱不备至于伏所为翰所虏翰驰使告廆乗胜遂进及晨而至廆亦尽锐应之逊昵延见而方严率衆逆战前锋始交而翰已入其营纵火燎之衆乃大溃逊昵延单马奔还悉俘其衆逊昵延父子世雄漠北又先得玉玺三纽自言为天所相每自夸大及此败也乃卑辞厚币遣使朝献于昭帝帝嘉之以女妻焉逊昵延死子乞得龟立复伐慕容廆廆拒之惠帝三年乞得龟屯保浇水固垒不战遣其兄悉跋堆袭廆子仁于栢林仁逆击斩悉跋堆廆又攻乞得龟克之乞得龟单骑夜奔悉虏其衆乘胜长驱入其国城收资财亿计徙部民数万户以归先是海出大龟枯死于平郭至是而乞得龟败别部人逸豆归杀乞得龟而自立与慕容晃相攻撃遣其国相莫浑伐晃而莫浑荒酒纵猎为晃所破死者万余人建国八年晃伐逸豆归逸豆归拒之为晃所败杀其骁将涉亦干逸豆归远遁汉北遂奔髙丽晃徙其部衆五千余落于昌黎自此散灭矣徒河叚就六眷本出于辽西其伯祖日陆眷因乱被卖为渔阳乌丸大库辱官家奴诸大人集㑹幽州皆持唾壶唯库辱官独无乃唾日陆眷口中日陆眷因咽之西向拜天曰愿使主君之智慧禄相尽移入我腹中其后渔阳大饥库辱官以日陆眷为健使将之诣辽西逐食招诱亡叛遂至彊盛日陆眷死弟乞珍代立乞珍死子务目尘代立即就六眷父也据有辽西之地而臣于晋其所统三万余家控弦上马四五万骑穆帝时幽州刺史王浚以叚氏数为已用深德之乃表封务目尘为辽西公假大单于印绶浚使务目尘率万余骑伐石勒于常山封龙山下大破之务目尘死就陆眷立就陆眷与弟匹殚从弟末波等率五万余骑围石勒于襄国勒登城望之见将士皆释仗寝卧无警备之意勒因其懈怠选募勇健穿城突出直冲末波生禽之置之座上与饮宴尽欢约为父子盟誓而遣之末波既得免就陆眷等遂摄军而还不复报浚归于辽西自此以后末波常不敢南向溲焉人问其故末波曰吾父在南其感勒不害已也如此就陆眷死其子幼弱匹磾与刘琨世子羣奔丧匹磾隂卷甲而往欲杀其从叔羽鳞及末波而夺其国末波等知之遣军逆撃匹磾刘羣为末波所获匹磾走还蓟惧琨禽已请琨宴㑹因执而害之匹磾既杀刘琨与羽鳞末波自相攻撃部衆乖离欲拥其衆徙保上谷阻军都之险以拒末波等平文帝闻之隂严精骑将撃之匹磾恐惧南奔乐陵后石勒遣石虎撃叚文鸯于乐陵破之生擒文鸯匹磾遂率其属及诸坞壁降于石勒末波自称幽州刺史屯辽西末波死国人立日陆眷弟䕶辽为主烈帝时假䕶辽骠骑大将军幽州刺史大单于北平公弟郁兰抚军将军冀州刺史渤海公建国元年石虎征䕶辽于辽西䕶辽奔平冈山遂投慕容晃晃杀之郁兰奔石虎以所徙鲜卑五千人配之使屯令支郁兰死子龛代之及冉闵之乱龛率衆南移遂据齐地慕容儁使弟𤣥恭帅衆伐龛于广固执龛送之蓟儁毒其目而杀之坑其徒三千余人髙车盖古赤狄之余种也初号为狄厯北方以为勑勒诸夏以为髙车丁零其语略与匈奴同而时有小异或云其先匈奴之甥也其种有狄氏表纥氏斛律氏解批氏䕶骨氏异竒斤氏俗云匈奴单于生二女姿容甚美国人皆以为神单于曰吾有此女安可配人将以与天乃于国北无人之地筑髙䑓置二女其上曰请天自迎之经三年其母欲迎之单于曰不可未彻之间耳复一年乃有一老狼昼夜守台嘷唿因穿台下为空穴经时不去其小女曰吾父处我于此欲以与天而今狼来或是神物天使之然将下就之其姊大惊曰此是畜生无乃辱父母也妹不从下为狼妻而产子后遂滋繁成国故其人好引声长歌又似狼噑无都统大帅当种各有君长为性麤勐党类同心至于冦难翕然相依鬭无行陈头别冲突乍出乍入不能坚战其俗蹲倨䙝黩无所忌避婚姻用牛马纳聘以为荣结言既定男党营车阑马令女党恣取上马袒乘出阑马主立于阑外振手惊马不坠者即取之坠则更取数满乃止俗无谷不作酒迎妇之日男女相将持马酪熟肉节解主人延宾亦无行位穹庐前丛坐饮宴终日复留其宿明日将妇归既而将夫党还入其家马羣极取良马父母兄弟虽惜终无言者颇讳取寡妇而优怜之其畜产自有记识虽阑纵在野终无妄取俗不清洁喜致震霆每震则呌唿射天而弃之移去至来嵗秋马肥复相率候于震所埋羖羊然火拔刀女巫祝説似如中国祓除而羣队驰马旋绕百帀乃止人持一束柳桋回竖之以乳酪灌焉妇人则以皮褁羊骸戴之首上萦屈髪鬓而缀之有似轩冕其死亡葬送掘地作坎坐尸于中张臂引弓佩刀挟矟无异于生而露坎不掩时有震死及疫疠则为之祈福若安全无佗则为报赛多杀杂畜烧骨以燎走马遶旋多者数百帀男女无小大皆集㑹平吉之人则歌舞作乐死丧之家则悲吟哭泣其迁徙随水草衣皮食肉牛羊畜产尽与蠕蠕同唯车轮髙大辐数至多后徙于鹿浑海西北百余里部落彊大常与蠕蠕为敌亦每侵盗于国家太祖亲袭之大破其诸部后太祖复度弱洛水西行至鹿浑海停驾简轻骑西北行百余里袭破之虏获生口马牛羊二十余万复讨其余种于狼山大破之车驾廵幸分命诸将为东西二道太祖亲勒六军从中道自駮髯水西北徇略其部诸军同时云合破其杂种三十余落卫王仪别督将从西北絶漠千余里复破其遗迸七部于是髙车大惧诸部震骇太祖自牛川南引大校猎以髙车为围骑徒遮列周七百余里聚杂兽于其中因驱至平城即以髙车衆起鹿苑南因䑓阴北距长城东包白登属之西山寻而髙车姪利曷莫弗勑力犍率其九百余落内附拜勑力犍为扬威将军置司马参军赐谷二万斛后髙车解批莫弗幡豆建复率其部三十余落内附亦拜为威远将军置司马参军赐衣服嵗给廪食蠕蠕社崘破败之后收拾部落转徙广漠之北侵入髙车之地斛律部部帅倍侯利患之曰社崘新集兵贫马少易与耳乃举衆掩撃入其国落髙车昧利不顾后患分其庐室妻其妇女安息寝卧不起社崘登髙望见乃招集亡散得千人晨掩杀之走而脱者十二三倍侯利遂来奔赐爵孟都公倍侯利质直勇徤过人奋戈陷陈有异于衆北方之人畏婴儿啼者语曰倍侯利来便止处女歌谣云求良夫当如倍侯其服衆如此善用五十蓍筮吉凶每中故得亲幸赏赐丰厚命其少子曷堂内侍及倍侯利卒大祖悼惜葬以国礼谥曰忠壮王后诏将军伊谓帅二万骑北袭髙车余种袁纥乌频破之太祖时分散诸部唯髙车以类麤犷不任使役故得别为部落后世祖征蠕蠕破之而还至漠南闻髙车东部在已尼陂人畜甚衆去官军千余里将遣左仆射安原等讨之司徒长孙翰尚书令刘洁等諌世祖不听乃遣原等并发新附髙车合万骑至于已尼陂髙车诸部望军而降者数十万落获马牛羊亦百余万皆徙置漠南千里之地乗髙车逐水草畜牧蕃息数年之后渐知粒食嵗致献贡由是国家马及牛羊遂至于贱氊皮委积髙宗时五部髙车合聚祭天衆至数万大㑹走马杀牲游遶歌吟忻忻其俗称自前世以来无盛于此㑹车驾临幸莫不忻悦后髙祖召髙车之衆随车驾南讨髙车不愿南行遂推表纥树者为主相率北叛逰践金陵都督宇文福追讨大败而还又诏平北将军江阳王继为都督讨之继先遣人慰劳树者树者入蠕蠕寻悔相率而降髙车之族又有十二姓一曰泣伏利氏二曰吐卢氏三曰乙㫋氏四曰大连氏五曰窟贺氏六曰逹簿干氏七曰阿崘氏八曰莫允氏九曰俟分氏十曰副伏罗氏十一曰乞袁氏十二曰右叔沛氏先是副伏罗部为蠕蠕所役属豆崘之世蠕蠕乱离国部分散副伏罗阿伏至罗与从弟穷竒俱统领髙车之衆十余万落太和十一年豆崘犯塞阿伏至罗等固諌不从怒率所部之衆西叛至前部西北自立为王国人号之曰候娄匐勒犹魏言大天子也穷竒号候倍犹魏言储主也二人和穆分部而立阿伏至罗居北穷竒在南豆崘追讨之频为阿伏至罗所败乃引衆东徙十四年阿伏至罗遣商胡越者至京师以二箭奉贡云蠕蠕为天子之贼臣諌之不从遂叛来至此而自竖立当为天子讨除蠕蠕髙祖未之信也遣使者于提往观虚实阿伏至罗与穷竒遣使者簿颉随于提来朝贡其方物诏员外散骑侍郎可足浑长生复与于提使髙车各赐绣袴褶一具杂綵百疋穷竒后为嚈哒所杀虏其子弥俄突等其衆分散或来奔附或投蠕蠕诏遣宣威将军羽林监孟威抚纳降人置之髙平鎭阿伏至罗长子蒸阿伏至罗余妻谋害阿伏至罗阿伏至罗杀之阿伏至罗又残暴大失衆心衆共杀之立其宗人跋利延为主嵗余嚈哒伐髙车将纳弥俄突国人杀跋利延迎弥俄突而立之弥俄突既立复遣朝贡又奉表献金方一银方一金杖二马七匹驼十头诏使者慕容坦赐弥俄突杂綵六十匹世祖诏之曰卿远据沙外频申诚款览揖忠志特所钦嘉蠕蠕嚈哒吐谷浑所以交通者皆路由髙昌掎角相接今髙昌内附遣使迎引蠕蠕往来路絶姦势不得妄令羣小敢有陵犯拥塞王人罪在不赦弥俄突寻与蠕蠕主伏圗战于蒲类海北为伏图所败西走三百余里伏图次于伊吾北山先是髙昌王麴嘉表求内徙世宗遣孟威迎之至伊吾蠕蠕见威军怖而遁走弥俄突闻其离骇追撃大破之杀伏图于蒲类海北割其髪送于孟威又遣使献龙马五匹金银貂皮及诸方物诏东城子于亮报之赐乐器一部乐工八十人赤䌷十四杂綵六十匹弥俄突遣其莫何去汾屋引叱贺真贡其方物肃宗初弥俄突与蠕蠕主丑奴战败被禽丑奴繋其両脚于驽马之上顿曳杀之漆其头为饮器其部衆悉入嚈哒经数年嚈哒听弥俄突弟伊匐还国伊匐既复国遣使奉表于是诏遣使者谷楷等拜为鎭西将军西海郡开国公髙车王伊匐复大破蠕蠕蠕蠕王婆罗门走投凉州正光中伊匐遣使朝贡因乞朱画歩挽一乘并幔褥秋䩛一副繖扇各一枚青曲盖五枚赤漆扇五枚皷角十枚诏给之伊匐后与蠕蠕战败归其弟越居杀伊匐自立天平中越居复为蠕蠕所破伊匐子比适复杀越居而自立兴和中比适又为蠕蠕所破越居子去宾自蠕蠕来奔齐献武王欲招纳远人上言封去宾为髙车王拜安北将军肆州刺史既而病死初太祖时有吐突隣部在女水上常与觧如部相为脣齿不供职事登国三年太祖亲西征度弱洛水复西行趣其国至女水上讨解如部落破之明年春尽略徙其部落畜产而还又有纥突隣与纥奚世同部落而各有大人长帅拥集种类常为寇于意辛山登国五年太祖勒衆亲讨焉慕容驎率师来㑹大破之纥突隣大人屋地鞬纥奚大人库寒等皆举部归降皇始二年车驾伐中山军于栢肆慕容宝夜来攻营军人惊走还于国路由并州遂反将攻晋阳并州刺史元延讨平之纥突隣部帅匿物尼纥奚部帅叱奴根等复聚党反于阴馆南安公元顺讨之不克死者数千人太祖闻之遣安远将军庾岳还讨匿物尼等皆殄之又有侯吕隣部衆万余口常依险畜牧登国中其大人叱伐为寇于苦水河八年夏太祖大破之并禽其别帅焉古延等薛干部常屯聚于三城之间及灭卫辰后其部帅太悉伏望军归顺太祖抚安之车驾还卫辰子屈丐奔其部太祖闻之使使诏太悉伏执送之太悉伏出屈丐以示使者曰今穷而见投宁与俱亡何忍送之遂不遣太祖大怒车驾亲讨之㑹太悉伏先出撃曹覆寅官军乘虚遂屠其城获太悉伏妻子珍宝徙其人而还太悉伏来赴不及遂奔姚兴未㡬亡归岭北上郡以西诸鲜卑杂胡闻而皆应之天赐五年屈丐尽劫掠总服之及平统万薛干种类皆得为编戸矣而率屯山鲜卑别种破多兰部世传主部落至木易干有武力壮勇劫掠左右西及金城东侵安定数年间诸种患之天兴四年遣常山王遵讨之于髙平木易干将数千骑弃国遁走尽徙其人于京师余种分迸其后为赫连屈丐所灭又黜弗素古延等诸部富而不恭天兴五年材官将军和突率六千骑袭而获之又越勒倍泥部永兴五年转牧跋那山西七月遣奚斤讨破之徙其人而还史臣曰周之猃狁汉之匈奴其作害中国固亦久矣魏晋之世种族𤓰分去来沙漠之陲窥扰鄣塞之际犹皆东胡之余绪冐顿之枝叶至如蠕蠕者匈奴之裔根本莫寻逃形集丑自小为大风驰鸟赴倐来忽往代京由之屡骇戎车所以不宁是故魏氏祖宗扬威曜武驱其畜产收其部落翦之穷髪之野逐之无人之乡岂好肆兵极鋭凶器不戢盖亦急病除恶事不得已而然也魏书卷一百三卷一百三考证魏书卷一百三考证魏书卷一百三魏收书亡后人所补蠕蠕传及昭成崩昭成下应有帝字此盖用北史补亡而未及改正者乐平王督十五将出西道按上云乐安王范建宁王崇下云中山王辰则乐平王亦应书名本书乐平王丕𫝊云丕薨于真君五年二月则此乐平王当是丕也孝庄诏曰孝庄下亦应加帝字匈奴宇文莫槐𫝊与慕容晃相攻撃本书以晃字系恭宗庙讳故改称其字此与就六眷传仍称为晃亦以其文系北史也魏书卷一百三考证魏书卷一百四钦定四库全书魏书卷一百四齐魏收撰列传第九十二自序汉初魏无知封髙良侯子均均子恢恢子彦彦子歆字子胡幼孤有志操博洽经史成帝世位终鉅鹿太守仍家焉歆子恱字处德性沉厚有度量宣城公赵国李孝伯见而重之以女妻焉位济阴太守以善政称恱子子建字敬忠释褐奉朝请累迁太尉从事中郎初世祖时平氐遂于武兴立镇寻改为东益州其后鎭将刺史乖失人和羣氐作梗遂为边患乃除子建为东益州刺史子建布以恩信风化大行远近清静正光五年南北二秦城人莫折念生韩祖香张长命相继构逆佥以州城之人莫不劲勇同类悉反宜先收其器械子建以为城人数当行陈尽皆骁果安之足以为用急之腹背为忧乃悉召居城老壮晓示之并上言诸城人本非罪坐而来者悉求听免肃宗优诏从之子建渐分其父兄子弟外居郡戍内外相顾终获保全及秦贼乗胜屯营黒水子建乃潜使掩袭前后斩获甚衆威名赫然先反者及此悉降乃间使上闻肃宗甚嘉之诏子建兼尚书为行台刺史如故于是威震蜀土其梁巴二益两秦之事皆所节度梁州刺史傅竖眼子敬和中心以为愧在洛大行货贿以图行台先是子建亦屡求归京师至此乃遣刺史唐永代焉竖眼因为行台子建将还羣氐慕恋相率断道主簿杨僧覆先行晓喻诸氐忿曰我留刺史尔送出也斫之数创㡬死子建徐加慰譬旬日方得前行吏人赠遗一无所受而东益氐蜀寻反攻逼唐永永弃城而走乃丧一藩矣初永之走子建客有沙门昙璨及鉅鹿人耿显皆没落氐手及知子建之客垂泣追衣物还之送出白马遗爱所被如此自国家开华阳等郡梁州邢峦益州傅竖眼及子建为最初子建为前军将军十年不徙在洛闲暇与吏部尚书李韶韶从弟延寔颇为奕棊时人谓为耽好子建每曰棊于机权㢘勇之际得之深矣且吾未为时用博奕可也及一临边事凡经五年未曽对局还洛后俄拜常侍卫尉卿初元颢内逼庄帝北幸子建谓所亲卢义僖曰北海自絶社稷称藩萧衍吾老矣岂能为陪臣遂擕家口居洛南颢平乃归先苦风痺及此遂甚以卿任有务屡上书乞身特除右光禄大夫邢杲之平太傅李延寔子侍中彧为大使抚慰东土时外戚贵盛送客填门子建亦往候别延寔曰小儿今行何以相朂子建曰益以盈满为诫延寔怅然久之及庄帝杀尒朱荣遇祸于河阴者其家率相弔贺太尉李䖍第二子仁曜子建之女壻往亦见害子建谓姨弟卢道䖍曰朝廷诛翦权彊凶徒尚梗未闻有竒谋异略恐不可济此乃李门祸始弔贺无乃怱怱及永安之后李氏宗族流离或遇诛夷如其所虑后歴左光禄大夫加散骑常侍骠骑大将军子建自出为藩牧董司山南居脂膏之中遇天下多事正身洁已不以财利经懐及归京师家人衣食常不周赡清素之迹着于终始性存重慎不杂交逰唯与尚书卢义僖姨弟泾州刺史卢道裕雅相亲昵及疾笃顾勑二子曰死生大分含气所同世有厚葬吾平生不取籧篨祼身又非吾意气絶之后歛以时服吾生年契阔前后三娶合葬之事抑又非古且汝二母先在旧茔坟地久固已有定别唯汝次母墓在外耳可迁入兆域依班而定行于吾墓之后如此足矣不须祔合当顺吾心勿令吾有遗恨永熙二年春卒于洛阳孝义里舍时年六十三赠仪同三司定州刺史谥曰文静二子收祚收字伯起小字佛助年十五颇已属文及随父赴边值四方多难好习骑射欲以武艺自逹荥阳郑伯调之曰魏郎弄㦸多少收慙遂折节读书夏月坐板牀随树阴讽诵积年牀板为之鋭减而精力不辍以文华显初以父功除太学博士及尒朱荣于河阴滥害朝士收亦在围中以日晏获免吏部尚书李神儁重收才学奏授司徒记室参军永安三年除北主客即中前废帝立妙简近侍诏试收为封禅书收下笔便就不立草藁文将千言所改无㡬时黄门郎贾思同侍立深竒之帝曰虽七步之才无以过此迁散骑侍郎寻勑典起居注并修国史俄兼中书侍郎年二十六出帝初又诏收摄本职文诰填积事咸称㫖黄门郎崔㥄从齐献武王入朝薰灼于世收初不诣门㥄为帝登祚赦云朕託体孝文收嗤其率直正员郎李慎以告之㥄深忿忌时前废帝殂令收为诏㥄乃宣言收普泰世出入帏幄一日造诏优为词㫖然则义旗之士尽为逆人又收父老合解官归侍南䑓将加弹劾頼尚书辛雄为言于中尉綦儁乃觧收有贱生弟仲同先未齿录因此怖惧上籍遣还乡扶侍出帝尝大发士卒狩于嵩少之南旬有六日时既寒苦朝野嗟怨帝与从官皆胡服而骑宫人及诸妃主杂其间竒伎异饰多非礼度收欲言则畏惧欲默不能已乃上南狩赋以讽焉年二十七虽富言淫丽而终归雅正帝手诏报焉甚见褒美郑伯谓曰卿不遇老夫犹应逐兎初齐献武王固让天柱大将军帝勑收为诏令遂所请欲加相国问收相国品秩收以实对帝遂止收既未测主相之意以前事不安求解诏许焉久之除帝兄子广平王赞开府从事中郎收不敢辞乃为庭竹赋以致已意寻兼中书舍人与济阴温子昇河间邢子才齐誉世号三才时出帝猜忌献武内有间隙收遂以疾固辞而免其舅崔孝芬怪而问之收曰惧有晋阳之甲寻而献武南上帝西入关收兼通直散骑常侍副王昕聘萧衍昕风流文辩收辞藻富逸衍及其羣臣咸加敬异先是南北初和李谐卢元明首通使命二人才器并为隣国所重至此衍称曰卢李命世王魏中兴未知后来复何如耳文襄启收兼散骑常侍修国史武定二年除正常侍领兼中书侍郎仍修史帝宴百寮问何故名人日皆莫能知收对曰晋议郎董勋答问称俗云正月一日为鸡二日为狗三日为猪四日为羊五日为牛六日为马七日为人时邢邵亦在侧甚恧焉自南北和好书下纸每云想彼境内宁静此率土安和萧衍后使其书乃去彼字自称犹着此欲示无外之意收定报书云想境内清晏今万国安和南人复书依以为体后献武入朝静帝授相国固让令收为启启成呈上文襄时侍侧献武指收曰此人当复为崔光四年献武于西门豹祠宴集谓司马子如曰魏收为史官书吾善恶闻北伐时诸贵常饷史官饮食司马仆射颇曽饷不因共大笑仍谓收曰卿勿见元康等在吾目下趋走谓吾以为勤劳我后世身名在卿手勿谓我不知寻加兼着作郎静帝曽季秋大射普令赋诗收诗末云尺书徴建邺折简召长安文襄壮之顾谓人曰在朝今有魏收便是国之光采雅俗文墨通逹纵横我亦使子才子昇时有所作至于词气并不及之吾或意有所懐忘而不语语而不尽意有未及及收呈草皆以周悉此亦难有又勑兼主客郎接萧衍使谢珽徐陵侯景既䧟台城衍鄱阳王范时为合州刺史文襄勑收以书喻之范得书乃率部伍西上州刺史崔圣念入据其城文襄谓收曰今定一州卿有其力犹恨尺书徴建业未效耳文襄崩文宣如晋阳令与黄门郎崔季舒髙德正吏部郎中尉瑾于北第参掌机密转祕书监兼着作郎又除定州大中正时齐将受禅杨愔奏收置之别馆令撰禅代诏册诸文遣徐之才守门不听出天保元年除中书令仍兼着作郎封富平县子二年授诏撰魏史除魏尹故优以禄力专在史阁不知郡事初帝令羣臣各言志收曰臣愿得直笔东观早出魏书故帝使收专其任又诏平原王髙隆之总监之隆之署名而已帝勑収曰好直笔我终不作魏太武诛史官始魏初邓渊撰代记十余卷其后崔浩典史游雅髙允程骏李彪崔光李琰之世修其业浩为编年体彪始分作纪表志𫝊书犹未出世宗时命邢峦追撰髙祖起居注书至太和十四年又命崔鸿王遵业补续焉下讫肃宗事甚委悉济阴王晖业撰辨宗室录三十卷收于是与通直常侍房延祐司空司马辛元植国子博士刁柔裴昂之尚书郎髙孝干专总斟酌以成魏书辨定名称随条甄举又搜採亡遗缀续后事备一代史籍表而上闻勒成一代大典凡十二纪九十二列传合一百一十卷五年三月奏上之秋除梁州刺史收以志未成奏请终业许之十一月复奏十志天象四卷地形三卷律厯二卷礼乐四卷食货一卷刑罚一卷灵徴二卷官氏二卷释老一卷凡二十卷续于纪传合一百三十卷分为十二帙其史三十五例二十五序九十四论前后二表一启焉魏书卷一百四卷一百四考证魏书卷一百四考证自序专总斟酌专监本误𫝊今改从北史魏书卷一百四考证魏书前上十志启前上十志启臣收等启昔子长命世伟才孟坚冠时特秀宪章前喆裁勒坟史纪𫝊之间申以书志绪言余述可得而闻叔峻删缉后刘绍统削撰季汉十志实范迁固表盖阙焉曹氏一代之籍了无具体典午终世之笔罕云周洽假复事播四夷盗聼间有小道俗言要竒好异考之雅旧咸乖实录自永嘉丧圯中原淆然偏伪小书殆无可取魏有天下跨踪前载顺末克让善始令终陛下极圣穷神奉天屈已顾眄百王指掌万世深存有魏抚运之业永念神州人伦之绪臣等肃奉明诏刋着魏籍编纪次传备闻天㫖窃谓志之为用网罗遗逸载纪不可附𫝊非宜理切必在甄明事重尤应摽着搜猎上下总括代终置之衆篇之后一统天人之迹𥚹心末识輙在于此是以晚始撰录弥厯炎凉採旧増新今乃断笔时移世易理不刻舩登阁含毫论叙殊致河沟往时之切释老当今之重艺文前志可寻官氏魏代之急去彼取此敢率愚心谨成十志二十卷请续于传末并前例目合一百三十一卷臣等妨官秉笔迄无可採尘黩旒冕堕深氷谷谨启十一月持节都督梁州诸军事骠骑将军梁州刺史前着作郎富平县开国子臣魏收启平南将军司空司马修史臣辛元植冠军将军国子博士修史臣刁柔陵江将军尚书左主客郎中修史臣髙孝干前西河太守修史臣綦毋怀文卷一百五之一钦定四库全书魏书卷一百五之一齐魏收撰志第一天象一之一夫在天成象圣人是观日月五星象之着者变常舛度徴咎随焉然则明晦晕蚀疾余犯守飞流歘起彗字不恒或皇灵降临示谴以戒下或王化有亏感逹于天路易称天垂象见吉凶观乎天文以察时变书曰厯象日月星辰敬授民时是故有国有家者之所祗畏也百王兴废之验万国祸福之来兆勤虽微罔不必至着于前载不可得而备举也班史以日晕五星之属列天文志薄蚀彗孛之比入五行説七曜一也而分为二志故陆机云学者所疑也今以在天诸异咸入天象其应徴符合随而条载无所显验则阙之云太祖天兴五年八月天鸣六年九月天鸣皇始二年十月壬辰日晕有佩璚占曰兵起天兴元年九月乌丸张超收合亡命聚党三千余家据勃海之南皮自号征东大将军乌丸王钞掠诸郡诏将军庾岳讨之天兴三年六月庚辰朔日有蚀之占曰外国侵土地分五年五月姚兴遣其弟义阳公平率衆四万来侵平阳干壁为平所䧟六年四月癸巳朔日有蚀之占曰兵稍出十月太祖诏将军伊谓率骑二万北袭髙车大破之天赐五年七月戊戍朔日有蚀之占白后死六年七月夫人刘氏薨后谥为宣穆皇后太宗神瑞二年八月庚辰晦日有蚀之世祖始光四年六月癸卯朔日有蚀之占曰诸佐非其人神䴥元年二月司空奚斤监军侍御史安颉讨赫连昌擒之于安定其余衆立昌弟定为主走还平凉斤追之为定所擒将军邱堆弃甲与守将髙凉王礼东走蒲坂世祖怒斩堆神䴥元年十一月乙未朔日有蚀之太延元年正月己未朔日有蚀之四年十一月丁卯朔日有蚀之太平真君元年四月戊午朔日有蚀之三年八月甲戍晦日有蚀之六年六月戊子朔日有蚀之占曰有九族夷灭七年正月戊辰世祖车驾次东雍州庚午围薛永宗营垒永宗出战大败六军乘之永宗衆溃斩永宗男女无少长皆赴汾水而死七年六月癸未朔日有蚀之占曰不臣欲杀八年三月河西王沮渠牧犍谋反伏诛十年夏四月丙申朔日有蚀之六月庚寅朔日有蚀之占曰将相诛十一年六月己亥诛司徒崔浩十一年十二月辛未日南北有珥髙宗兴安元年十一月己卯日出赤如血二年三月日晕兴光元年七月丙申朔日有蚀之和平元年九月庚申朔日有蚀之三年二月壬子朔日有蚀之占曰有白衣之㑹六年五月癸卯髙宗崩显祖皇兴元年十月己卯朔日有蚀之二年四月丙子朔日有蚀之占曰将诛四年十月诛济南王慕容白曜十月癸酉朔日有蚀之占曰尊后有忧三年夫人李氏薨后谥思皇后三年十月丁酉朔日有蚀之高祖延兴元年十二月癸卯日有蚀之占曰有兵二年正月乙卯统万镇胡民相率北叛遣宁南将军交阯公韩拔等灭之三年十二月癸卯朔日有蚀之四年正月癸酉朔日有蚀之占曰有崩主天下改服有大臣死五年十二月己丑征北大将军城阳王夀薨六年六月辛未显祖崩七月丙寅日有背珥五年正月丁酉白虹贯日直珥一承明元年三月辛卯日晕五重有二珥太和元年冬十月辛亥朔日有蚀之二年正月辛亥日晕东西有珥二月乙酉晦日有蚀之占曰有欲反者近三月远三年四年正月癸卯洮阳羌叛抱罕鎭将讨平之九月乙巳朔日有蚀之占曰东邦发兵四年十月丁未兰陵民桓富杀其县令与昌虑桓和北连太山羣盗张和颜等聚党保五固推司马朗之为主诏淮阳王尉元等讨之三年春正月癸丑日晕东西有珥有佩㦸一重北有偃㦸四重后有白气贯日珥状如车轮京师不见雍州以闻三月癸卯朔日有蚀之占曰大臣诛四月雍州刺史宜都王目辰有罪赐死四年正月辛酉日东西有珥北有佩日晕贯两珥五年正月庚辰日晕东西有珥南北并白气长一丈广二尺许北有连环晕又贯珥内复有直气长三丈许内黄中青外白晕乍成散乃灭七月庚申朔日有蚀之七年十二月乙巳朔日有蚀之八年正月戊寅有白气贯日占曰近臣乱十年三月丁亥中散梁衆保等谋反伏诛十一年十一月丁亥日失色十二年三月戊戍白虹贯日十三年二月乙亥朔日十五分蚀八占曰有白衣之㑹十一月己未安丰王勐薨十四年二月己巳朔未时云气斑駮日十五分蚀一占曰有白衣之㑹九月癸丑文明太皇太后冯氏崩十五年正月癸亥晦日有蚀之占曰王者将兵天下扰动十七年六月丙戌髙祖南伐十七年六月庚辰朔日有蚀之十八年五月甲戌朔日有蚀之二十年九月庚寅晦日有蚀之二十三年六月己卯日中有黑气占曰内有逆谋八月癸亥南徐州刺史沈陵南叛十二月甲申日中有黑气大如桃世宗景明元年正月辛丑朔日有蚀之七月己亥朔日有蚀之二年四月癸酉日自午及未再晕内黄外白七月癸巳朔日有蚀之八月戊辰日赤无光中有黑子一三年正月乙巳日中有黑气如鹅子申酉复见又有二黑气横贯日二月辛卯日中有黑气大如鹅子七月丁巳朔日有蚀之正始元年十二月丙戍黑气贯日壬子日有冠珥内黄外青占曰天下喜三年正月丁卯皇子生大赦天下三年二月甲辰日左右有珥内赤外黄辛亥日晕外白内黄十月乙巳日赤无光十二月乙卯日晕内黄外青东西有珥北有背巳时白虹贯日永平元年三月己酉日南北有珥外青内黄晕不匝西北有直气长尺余北有白虹贯日八月壬子朔日有蚀之二年八月丙午朔日有蚀之丁卯旦日旁有黑气形如月从东南来冲日如此者一辰乃灭三年二月甲子日中有黑气二十二月乙未日交晕中赤外黄东西有珥南北白晕贯日皆匝四年十一月癸卯日中有黑气二大如桃占曰天子崩延昌四年正月丁巳世宗昇遐十二月壬戌朔日有蚀之在牛四度占曰其国叛兵发延昌二年正月庚辰萧衍郁洲民徐元明等斩送衍鎭北将军青冀二州刺史张稷首以州内附延昌元年二月甲戍至于辛巳日初出及将没赤白无光明五月己未晦日十五分蚀九占曰大旱民流千里二年春京师民饥死者数万口二年闰月辛亥日中有黑气占曰内有逆谋三年十一月丁巳幽州沙门刘僧绍聚衆反自号净居国明法王州郡捕斩之五月甲寅朔日有蚀之京师不见恒州以闻三年三月庚申日交晕其色内赤黄外青白南北有佩可长二丈许内赤黄外青白西有白晕贯日又日东有一抱长二丈许内赤黄外青肃宗熙平元年三月戊辰朔日有蚀之丁丑日出无光至于酉时占曰兵起神龟元年正月秦州羌反二月巳酉东益州氐反七月河州民却鐡怱聚衆反自称水池王四月甲辰卯时日晕帀西有一背内赤外黄南北有珥内赤外黄渐灭十二月己酉日晕北有一抱内赤外白両傍有珥北有白虹贯日神龟元年三月丁丑白虹贯日占曰天下有来臣之衆二年十一月乙酉蠕蠕莫缘梁贺侯豆率男女七百口来降二年正月辛巳朔日有蚀之正光元年正月乙亥朔日有蚀之占曰有大臣亡七月丙子杀太傅领太尉清河王怿二年五月丁酉日有蚀之夏州以闻三年正月甲寅日交晕内赤外青有白虹贯晕外有直气长二丈许内赤外青五月壬辰朔日有蚀之占曰秦邦不臣五年六月秦州城人莫折大提据城反自称秦王十月己巳太史奏自八月已来黄埃掩日日出三丈色赤如赭无光曜十一月己丑朔日有蚀之占曰有小兵在西北四年二月己卯蠕蠕主阿那瓌率衆犯塞四年十一月癸未朔日有蚀之五年闰月乙酉日晕内赤外青南有珥上有一抱両背内赤外青三月丁卯日晕三重外青内赤占曰有谋其主孝昌元年正月庚申徐州刺史元法僧据城反自称宋王十二月丙申日晕南北有珥上有両抱一背孝昌元年十二月丙戌白虹刺日不过虹中有一背占曰有臣背其主一曰有反城二年九月己卯东豫州刺史元庆和据城南叛三年十一月戊寅辰时日晕东面不合其色内赤外黄东西有珥内赤外黄西北去晕一尺余有一背长二丈余广三尺许内赤外黄庄帝永安二年三月甲戍未时日晕三重内黄赤外青白晕东西両处不合其状如抱五月辛酉日晕东西両处不合辛未申时日南有珥去一尺余有一背长三丈许广五尺余内赤外青七月丙寅直东去日三尺许有一背长二丈余内赤外青半食顷从北头渐灭至半须叟还如初见内赤外青其色分炳十月己酉朔日从地下蚀出十五分蚀七亏从西南角起占曰西夷欲杀后有大兵必西行三年四月丁卯雍州刺史尒朱天光讨擒万俟丑奴萧寳夤于安定送京师斩之三年五月戊戍辰时日晕帀内赤外白晕内有両珥西有白虹贯日东北有一背内赤外青南有一背内赤外青东有一抱内青外赤京师不见青州表闻六月辛丑日晕白虹贯日前废帝普泰元年三月丁亥日月并赤赭色天地溷浊六月己亥朔日蚀从西南角起云阴不见定相二州表闻占曰主弱小人持政时尒朱世隆兄弟专擅威福后废帝中兴二年二月辛丑辰时日晕东西不合其色内赤外青南北有珥西北去晕一尺余有一背长二丈许可广三尺内赤外青十一月日晕再重上有背长三丈余内青外赤出帝太昌元年五月日晕再重上有両背一尺许癸丑午时日南有珥去日一尺余有一背长三丈许广五尺内赤外青十月辛酉朔日从地下蚀出亏从西南角起占曰有兵大行永熙二年正月甲午齐献武王自晋阳出讨尒朱兆丁酉大破之于赤洪岭兆遁走自杀永熙二年四月己未朔日有蚀之在丙亏从正南起占曰君阴谋三年五月辛卯出帝为斛斯椿等诸佞关构猜于齐献武王託讨萧衍盛暑徴发河南诸州之兵天下怪恶之语在斛斯椿𫝊三年四月癸丑日有蚀之占曰有乱杀天子者七月丁未出帝为斛斯椿等廹胁遂出于长安孝静元象元年春正月辛丑朔日有蚀之占曰大臣死八月辛卯司徒公髙敖曹战殁于河阴六月己丑日晕一重有両珥上有背长二丈余十一月己巳辰时日晕南面不合东西有珥背有白虹至珥不彻二年二月己丑巳时日晕帀白虹贯日不彻兴和二年闰月丁丑朔日有蚀之占曰有小兵七月癸巳元宝炬广豫二州行䑓赵继宗南青州刺史崔康寇阳翟镇将撃走之武定三年冬十一月壬申日晕両重东南角不合西南东北有珥西北有両重背东北西北有白气并有両珥中间有一白气东西横至珥十二月乙酉竟天微有白云日晕东南角不合西南东北有珥西北有一背去日一尺五年正月己亥朔日有蚀之从西南角起占曰不有崩丧必有臣亡天下改服丙午齐献武王薨二月辛丑日晕帀西北交晕贯日并有一珥一抱六年七月庚寅朔日有蚀之亏从西北角起魏书卷一百五之一卷一百五之一考证魏书卷一百五之一考证天象志叙万国祸福之来来监本误未今改正兆勤虽微勤系动字之讹世祖始光四年诸佐非其人佐南监本作侯庄帝永安二年外青白白监本误日今改正魏书卷一百五之一考证卷一百五之二钦定四库全书魏书卷一百五之二齐魏收撰志第二天象一之二太祖皇始二年六月庚戍月掩太白在端门外占曰国受兵九月慕容贺驎率三万余人出寇新市十月太祖破之于义䑓坞斩首九千余级天兴元年十一月丁丑月犯东上相二年五月辛酉月掩东上相八月壬辰月犯牵牛占曰国有忧三年二月丁亥皇子聪薨三年三月乙丑月犯鎭星在牵牛七月己未月犯鎭星在牵牛辛酉月犯哭星四年三月甲子月生齿占曰有贼臣五年十一月秀容胡帅前平原太守刘曜聚衆为盗遣骑诛之七月丁卯月犯天关十月甲子月犯东次相五年四月辛丑月掩辰星在东井五月丙申月犯太微七月己亥月犯嵗星在左角十月戊申月晕左角时帝讨姚兴弟平于干壁克之太史令晁崇奏角虫将死上虑牛疫乃命诸军併重焚车丙戍车驾北引牛大疫死者十八九官车所驭巨犗数百同日毙于路侧首尾相属麋鹿亦多死乙卯月犯太微占曰贵人忧六年七月鎭西大将军司𨽻校尉毗陵王顺有罪以王还第十二月庚申月与太白同入羽林六年正月月掩氐西南星六月甲辰月掩北斗魁第四星十月乙巳月犯轩辕第四星十一月辛巳月犯荧惑天赐元年二月甲辰月掩嵗星在角占曰天下兵起三年四月蠕蠕寇边夜召兵将旦贼走乃罢四月甲午月掩轩辕第四星占曰女主恶之六年七月夫人刘氏薨后谥宣穆皇后五月壬申月掩斗魁第二星二年三月壬辰月掩左执法丁酉月掩心前星四月己卯月犯镇星在东壁占曰贵人死四年五月常山王遵有罪赐死七月己未月掩镇星八月丁巳月犯斗第一星占曰大臣忧三月七月太尉穆崇薨十月丁巳月掩镇星在营室三年二月己丑月犯心后星四月癸丑月犯太微西上将己未月犯房南第二星占曰将相有忧四年五月诛定陵公和跋五月癸未月犯左角占曰左将军死六年三月左将军曲阳侯元素延死十二月丙午月掩太白在危四年二月庚申月掩心后星五年五月丁未月掩斗第二星占曰大人忧六年十月戊辰太祖崩太宗永兴元年二月甲子月犯昴占曰胡不安天子破匈奴二年五月太宗讨蠕蠕社崘遁走九月壬寅月犯昴闰十月丁酉月犯昴二年三月丁卯月掩房南第二星又掩斗第五星五月甲子月掩斗第五星己亥月掩昴六月己丑月犯房南第二星七月乙亥月犯舆鬼八月甲申月犯心前星三年六月庚子月犯嵗星在毕占曰有边兵五年四月上党民劳聪士臻羣聚为盗杀太守令长相率外奔八月乙未月犯嵗星在参四年春正月壬戍月行毕蚀嵗星癸亥月掩房北第二星闰月庚申月行昴犯荧惑七月月蚀荧惑八月戊申月犯泣星十月辛亥月掩天关占曰有兵五年六月濩泽民刘逸自号征东将军三巴王署置官属攻逼建兴郡元城侯元屈等讨平之五年三月戊辰月行参犯太白四月癸卯月晕翼轸角七月庚午月掩钩钤占曰喉舌臣忧五月三月散骑常侍王洛儿卒八月庚申月犯太白占曰忧兵神瑞元年二月赫连屈丐入寇河东杀掠吏民三城䕶军张昌等要撃走之九月己丑月犯左角占曰天下有兵神瑞元年十二月蠕蠕犯塞十月乙巳月犯毕占曰贵人有死者泰常元年三月长乐王处文薨十一月丙戍月蚀房第一星十二月甲辰三晕东井神瑞元年正月丁卯月犯毕占曰贵人有死者泰常元年四月庚申河间王修薨二月戊申月蚀房第一星三月壬申月蚀左角五月壬寅月犯牵牛南星六月丙申月掩氐七月庚辰月犯天关八月丁酉月蚀牵牛中大星己酉月犯西咸占曰有隂谋神瑞二年三月河西饥胡屯聚上党推白亚栗斯为盟主号大单于称建平元年四月诏将军公孙表等五将讨之二年三月丁巳月入毕占曰天下兵起泰常元年三月常山民霍季自言名载圗谶持一黑石以为天赐玉印诳惑聚党入山为盗州郡捕斩之四月己卯月犯毕阳星七月辛丑月犯毕占曰贵人有死者泰常元年十二月南阳王良薨八月壬子月犯氐十月甲子月晕毕十一月月晕轩辕戊午月犯毕阳星泰常元年五月甲申月犯嵗星在角六月己巳月犯毕占曰贵人死二年十月豫章王夔薨七月月犯牛十月丙戍月入毕占曰有边兵二年二月司马德宗谯王司马文思自江东遣使诣阙上书请军讨刘裕太宗诏司徒长孙嵩率诸将邀撃之二年五月丙子月犯轩辕八月己酉月犯牵牛占曰其地有忧三年司马德宗死丁卯月犯太微十一月癸未月犯东井南辕西头第一星占曰诸侯贵人死一曰有水三年八月鴈门河内大雨水复其税租五年三月南阳王意文薨二年正月戊申月犯舆鬼积尸己酉月犯轩辕爟星占曰女主有忧五年六月丁卯贵嫔杜氏薨后谥密皇后四月壬申月犯镇星在张五月癸亥月犯太白于东井七月丁巳月犯东井九月丙寅月犯荧惑在张翼十一月庚申月犯太白在斗十二月庚辰月犯荧惑于太微四年正月丙午月犯太微三月壬寅月犯太微五月丙申月犯太微占曰人君忧八年十一月太宗崩十二月丁巳月犯太白入羽林五年十一月辛亥月蚀荧惑在亢占曰韩郑地大败八年九月刘义符颍川太守李元德窃入许昌太宗诏交阯侯周几撃之元德遁走六年二月己亥月蚀南斗杓星五月丙辰月晕在角亢七年正月丁卯月犯南斗占曰大臣忧三月河南王曜薨三月壬戍月犯南斗五月丙午月犯轩辕六月辛巳月犯房占曰将相有忧八年六月己亥太尉宜都公穆观薨世祖始光元年正月壬午月犯心中央大星二年三月丙子月犯荧惑在虚十二月丁酉月犯轩辕神䴥三年夏四月壬戌月犯轩辕六月月犯嵗星四年十月丙辰月掩天关占曰有兵延和元年七月世祖讨冯文通于和龙十二月月犯房钩钤延和元年三月月犯轩辕四月月犯左角占曰天下有兵二年二月征西将军金崖与安定镇将延普及泾州刺史狄子玉为权举兵攻普不克退保胡空谷驱掠平民据险自固世祖诏平西将军安定镇将陆俟讨获之五月月犯轩辕掩南斗第六星七月丙午月蚀左角三年二月庚午月犯毕口而出月晕昴五车及参占曰贵人死五月甲子阴平王求薨闰月己丑月入东井犯太白占曰忧兵七月辛巳世祖行幸隰城命诸军讨山胡白龙于西河克之太延元年五月壬子月犯右执法占曰执法有忧十月尚书左仆射安原谋反伏诛十月丙午月犯右执法二年正月庚午月犯荧惑占曰贵人死三年正月癸未征东大将军中山王纂薨二月月犯太微东藩第一星三月癸亥月犯太微右执法又犯上相占曰将相有免者眞君二年三月庚戍新兴王俊略阳王羯儿有罪并黜为公三年正月月犯东井占曰将相死戊子太尉北平王长孙嵩薨乙巳镇南大将军丹阳王叔建薨九月丙申月晕太㣲十一月戊戍月掩太白四年四月己卯月犯氐十一月丁未月犯东井占曰将军死真君二年九月戊戍抚军大将军永昌王健薨五年六月甲午朔月见西方七月月掩镇星真君元年十二月月犯太微二年六月壬子朔月见西方三年三月癸未月犯太白占曰忧兵四年正月征西将军皮豹子等大破刘义隆将于乐乡擒其将王奂之王长卿等五年五月甲辰月犯心后星六年四月月犯心占曰有亡国是月征西大将军髙凉王那讨吐谷浑慕利延于阴平军到曼头城慕利延驱其部落西渡流沙那急追之故西秦王慕璝世子被囊逆军距战那撃破之慕利延遂西入于阗七年八月癸卯月犯荧惑又犯轩辕十一月月犯轩辕八年正月庚午月犯心大星九年正月月犯嵗星十一年正月甲子月入羽林正平元年正月月入羽林髙宗太安四年正月己未月入太微犯西蕃三月月犯五诸侯六月癸酉朔月生西方八月月入南斗九月月犯轩辕十二月月犯氐五年正月月掩轩辕又掩氐东南星六月月犯心前星十二月月犯左执法占曰大臣有忧和平二年四月侍中征东大将军河东王闾毗薨和平元年正月丁未月入南斗三月月掩轩辕占曰女主恶之四月保皇太后常氏崩六月戊子月犯心前星十一月壬辰月犯右执法二年正月月犯心后星九月月犯心大星三年三月壬寅月犯心后星八月月犯哭星四年四月月掩轩辕御女星五年二月甲申月入南斗魁中犯第三星三月庚子月入舆鬼积尸六年七月月犯心前星九月月犯轩辕右角显祖天安元年六月甲辰月犯东井十月癸巳月掩东井皇兴元年正月丙辰月犯东井北辕东头第三星八月辛酉月蚀东井南辕第二星占曰有将死三月正月司空平昌公和其奴薨十月癸巳月在参蚀二年四月丙辰月犯牵牛中星三年十二月乙酉月犯氐五年七月辛巳月犯东井髙祖延兴元年十月庚子月入毕口占曰有赦二年正月乙卯曲赦京师及河西南至秦泾西至枹罕北至凉州及诸镇二年正月壬戍月犯毕占曰天子用法九月辛巳统万镇将河间王闾虎皮坐贪残赐死闰月丙子月犯东井占曰有水是年以州镇十一水旱免民田租开仓赈恤庚子月犯东井北辕三年八月己未月犯太㣲占曰将相有免者期不出三年承明元年二月司空东郡王陆定国坐事免官爵十二月戊午月蚀在七星京师不见统万镇以闻四年正月己卯月犯毕占曰贵人死五年十二月城阳王长夀薨二月癸丑月犯轩辕甲寅月犯嵗星占曰饥太和元年正月云中饥诏开仓赈恤九月乙卯月犯右执法占曰大臣有忧承明元年六月大司马大将军安成王万安国坐矫诏杀部长奚买奴于苑中赐死五年三月甲戌月掩镇星八月乙亥月掩毕占曰有边兵太和元年正月秦州略阳民王元夀聚衆五千余家自号为冲天王二月诏秦益二州刺史武都公尉洛侯讨破元夀获其妻子送京师十一月癸卯月入轩辕中蚀第三星承明元年四月甲戍月蚀尾太和元年二月壬戍月在井晕参南北河五车二星三柱荧惑三月甲午月犯太微戊辰月蚀尾下入浊气不见五月丁亥月犯轩辕大星丙午月入太微八月庚申月入南斗犯第三星戊寅月入太微犯屏南星十月乙丑月蚀昴京师不见雍州以闻占曰贵臣诛是月诛徐州刺史李䜣十二月癸卯月犯南斗二年六月庚辰月犯太微东蕃南头第一星京师不见定州以闻甲申月犯房又犯太微八月壬午月入南斗占曰大臣诛十二月诛南郡王李惠九月庚申阴云开合月在昴蚀十月戊戌月入南斗口中占曰大臣诛三年四月雍州刺史宜都王目辰有罪赐死十一月甲子月犯镇星十二月戊戍月入南斗口中三年正月壬子月晕觜参両肩五车五星毕东井占曰有赦十月大赦天下二月庚寅月犯心三月庚戍月入南斗口中占曰大臣诛九月定州刺史安乐王长乐有罪徴诣京师赐死乙卯月入南斗口中七月癸未月犯心十月月犯心十二月丙戍月犯太微左执法占曰大臣有忧四年正月襄城王韩頺有罪削爵徙边四年正月丁未月在毕晕参両肩五车东井丁巳月犯心占曰人伐其主五年二月沙门法秀谋反伏诛犯心二月己卯月犯轩辕北第二星辛巳月犯太微左执法占曰大臣有忧闰月顿丘王李钟葵有罪赐死壬午月蚀乙酉月掩荧惑五年二月癸卯月犯太微西蕃南头第一星二月甲辰月在翼晕东南不帀须臾西北有偏白晕侵五车二星东井北河北河舆鬼柳北斗紫微宫摄提翼星戊戍月犯心京师不见济州以闻七月戊寅月犯昴占曰有白衣之㑹六年正月任城王云薨六年正月癸亥月在毕晕参両肩五车三星胃昴毕京师不见营州以闻己巳月在张犯轩辕大星辛未月蚀五月戊申月入南斗口中戊寅月犯昴七月丁卯月蚀十一月辛亥朔月寅见东方京师不见平州以闻七年五月辛卯月犯南斗八年正月辛巳月在毕晕东井嵗星觜参両肩五车三月己丑月犯心四月丁亥月蚀斗癸亥月犯昴相州以闻占曰有白衣之㑹十一年五月南平王浑薨五月丁亥月在斗蚀尽占曰饥十二月诏以州镇十五水旱民饥遣使者循行问所疾苦开仓赈恤九年正月丁丑月在参晕觜参両肩东井北河五车三星占曰水是年冀定数州水民有卖男女者戊申月犯东井占曰贵人死一曰有水十月侍中司徒魏郡王陈建薨是年京师及州镇十二水旱伤稼四月丁未月犯心十一月戊寅月蚀十年十一月辛亥月犯房十一年正月丙午月犯房钩钤二月癸亥月犯东井三月丙申月三晕太微庚子月蚀氐占曰籴贵是年年谷不登聼民出关就食开仓赈恤六月乙五月犯斗丙寅月犯建星七月丁未月入东井八月己巳月蚀胃占曰有兵是月蠕蠕犯塞遣平原王陆叡讨之九月戊戍阴云离合月在胃蚀十一月乙巳月入氐十二月戊午月及荧惑合于东壁甲子月入东井犯天关十二年正月戊戍月犯左角二月壬戍月晕太微丁卯月犯氐四月癸丑月犯东井占曰将死九月司徒淮南王他薨壬戍月犯氐与嵗星同在氐癸亥月犯房六月丁巳月入氐犯嵗星七月乙酉月犯房庚寅月犯牵牛庚子月犯毕九月月蚀尽十一月己未月犯东井丙寅月犯左角占曰天下有兵十二年正月萧赜遣衆寇边淮阳太守王僧儁撃走之十二月甲申月犯毕乙未月犯氐丙申月犯房十三年正月甲寅月入东井壬戍月掩牵牛二月己丑月在角十五分蚀七三月庚申月犯嵗星四月丙戍月犯房六月乙酉月掩牵牛乙未月犯毕占曰贵人死十二月司空河东王茍頺薨七月丁未月入氐戊申月犯楗闭八月丙戍天有微云月在未蚀占曰有兵十四年四月地豆干频犯塞诏征西大将军阳平王颐击走之九月丁巳月掩毕庚申月入东井十月己卯月掩荧惑又掩毕丁酉月犯楗闭十二月壬午月入东井十四年二月甲戍月犯毕六月甲戍月犯亢八月乙亥月犯牵牛辛卯月犯轩辕占曰女主当之九月文明皇太后冯氏崩十月壬午月入东井戊子月犯太微十一月戊戍月犯镇星乙卯月犯太微右执法十二月庚辰月犯轩辕癸未月掩太微左执法十五年正月己酉月在张蚀三月丙申月掩毕占曰有边兵十六年八月诏阳平王颐右仆射陆叡督十二将七万骑北讨蠕蠕四月庚午月犯轩辕癸酉月犯太微东蕃上将占曰贵人忧六月济阴王郁以贪残赐死癸未月犯嵗星五月庚子月掩太㣲左执法占曰大臣忧十七年二月南平王霄薨丁未月掩建星七月乙未月犯太微东蕃辛丑月掩建星癸卯月犯牵牛九月乙丑月犯牵牛占曰大臣有忧十七年萧赜死癸未月入太微犯右执法占曰大臣忧十七年八月三老山阳郡开国公尉元薨十月甲午月犯镇星戊申月犯轩辕十一月乙巳月犯毕辛未月入东井十二月辛卯月蚀尽十六年二月甲辰月入氐三月己卯月入羽林四月壬辰月入太微丙午月入羽林五月壬子月掩南斗第六星甲戍月入羽林六月戊子月犯荧惑占曰贵人死十九年五月广川王谐薨己丑月入太微丁酉月掩建星丁未月入毕占曰有边兵十九年正月平南将军王肃频破萧鸾军于义阳降者万余七月甲戍月入毕丁丑月犯轩辕八月壬辰月犯建星壬寅月犯毕甲辰月入东井戊申月犯轩辕占曰女主当之二十年十月废皇后冯氏辛亥月入太微犯右执法九月癸亥月掩镇星十月辛卯月入羽林癸亥月入东井十一月甲子月犯毕壬申月入太微丁丑月入氐十二月丁酉月在柳蚀占曰国有大事兵起十七年八月己丑车驾发京师南伐歩骑三十余万十七年正月己丑月犯轩辕壬申月犯氐三月甲午月入太微壬寅月掩南斗第六星四月癸丑月入太微占曰大臣死十九年二月辛酉司徒冯诞薨壬寅月入羽林五月甲子月犯南斗第六星乙丑月掩建星六月甲午月在女蚀占曰旱二十年以南北州郡旱遣侍臣循察开仓赈恤七月壬子月入太微占曰有反臣二十年二月恒州刺史穆泰谋反伏诛多所连及丙辰月入氐癸未月犯南斗第六星庚申月犯建星八月庚寅月犯哭星辛卯月入羽林丁酉月入毕占曰兵起十九年二月车驾南伐钟离辛丑月犯舆鬼乙巳月入太微犯屏星十月壬午月犯建星甲午月入东井十一月壬子月犯哭星辛酉月犯东井前星丁卯月入太微占曰大臣死有反臣二十七年四月大将军宋王刘昶薨广州刺史薛法䕶南叛壬申月入氐十二月辛巳月入羽林乙未月入太微己亥月入氐十八年二月甲午月入氐四月庚申月在斗蚀六月丁卯月入东井十九年三月己卯月犯轩辕占曰女主当之二十一年十月追废贞皇后林氏为庶人二十年七月辛巳月掩镇星十月丙午月在毕蚀二十一年三月丁酉月犯屏星四月庚午月掩房星六月丁卯月掩斗魁十二月乙亥月掩心二十二年正月丙申月掩轩辕占曰女主当之二十三年诏赐皇后冯氏死二月乙丑月与嵗星荧惑合于右掖门内丁卯月在角蚀占曰天子忧二十三年四月髙祖崩七月乙酉月掩心九月庚申月蚀昴二十三年二月壬戍月在轸蚀六月癸未月掩房南头第二星甲申月掩箕北头第一星八月月在壁蚀子已上十一月癸丑月在毕晕昴觜参五车十二月己卯月掩昴辛巳月掩五车世宗景明元年正月丙辰月在翼蚀十五分蚀三十二月癸未月晕太微既而有白气长一匹广二尺许南至七星俄而月复晕北斗大角丁亥月晕角亢房二年正月甲辰月晕井觜参両肩昴五车占曰贵人死大赦二月甲戍大赦天下五月壬子广陵王羽薨二月丙子月掩轩辕大星占曰女主忧正始四年十月皇后于氏崩癸未月掩房南头第二星丙戍月入南斗距星南三尺占曰吴越有忧十二月萧宝卷直后张齐玉杀宝卷五月丙午月掩心第三星戊申月掩斗魁第三星七月辛亥月晕娄内青外黄轹昴毕天船大陵卷舌奎娄三年正月甲寅月入斗去魁第二星四寸许占曰吴越有忧四月萧衍又废其主宝融四月癸酉月乘房南头第二星己亥月晕在角亢氐房心六月戊戍月掩南斗第二星八月壬寅月晕外青内黄轹昴毕娄胃五车占曰贵人死乙卯三老元丕薨己酉月犯轩辕十一月己巳月蚀井尽十一月壬辰月掩昴占曰有白衣之㑹正始二年四月城阳王鸾薨乙未月晕参井镇星占曰兵起四年氐反行梁州事杨椿左将军羊祉大破之丙申月掩镇星又晕四年正月庚申月晕胃昴参五车二月辛亥月掩太白三月辛酉月晕轩辕太微西垣帝座四月丙申月掩心大星五月丁卯月在斗从地下蚀出十五分蚀十二占曰饥正始四年八月敦煌民饥开仓赈恤六月癸卯月犯昴占曰有白衣之㑹永平元年三月皇子昌薨丁未月掩太白七月戊午月犯房大星壬申月犯昴毕觜参东井五车五星占曰旱有大赦正始元年正月丙寅大赦改年六月诏以旱彻乐减膳十二月丁亥月晕昴毕娄胃己未月晕太微帝座轩辕庚子月晕房心亢氐占曰有军大战正始元年荆州刺史杨大眼大破羣蛮樊秀安等正始元年正月乙卯月晕胃昴毕五车二星丁巳月晕娄胃昴毕戊戌月晕五车三星东井南河北河舆鬼镇星二月甲申月晕昴毕参左肩五车二年九月癸未月在昴十五分蚀十占曰饥四年九月司州民饥开仓赈恤十一月丙子月晕东西両珥内赤外青东有白虹长二丈许西有白虹长一匹北有虹长一丈余外赤内青黄虹北有背外赤内青黄三年正月辛巳月晕太微帝座轩辕左角贲星三月庚辰月在氐蚀尽十月甲寅月犯太白永平元年五月丁未月犯毕占曰贵人有死者九月杀大师彭城王勰六月己巳月掩毕十一月癸酉月犯左执法占曰大臣有忧四年三月壬戍广阳王嘉薨二年正月甲午月在翼十五分蚀十二十一月丙戍月掩毕大星三年正月戊子月在张蚀闰月乙酉月在危蚀十一月壬寅月犯太白十二月壬午月在张蚀四年四月癸酉月晕太微轩辕占曰小赦延昌二年八月诸犯罪者恕死从流已下减降辛卯月犯太白于胃八月癸丑月掩舆鬼丁巳月入太微占曰大臣死延昌元年三月己未尚书左仆射安乐王诠薨辛酉月犯太白十月壬午月失行黄道北犯轩辕大星甲申月入太微十一月乙巳月犯毕占曰为边兵十一月戊申诏李崇奚康生治兵夀春以讨朐山之寇延昌元年二月庚午月晕东井舆鬼轩辕大星三月辛丑月在翼晕须臾之间再成再散壬寅月犯太微乙巳月晕角亢房心镇嵗九月丁卯月及荧惑俱在七星十月癸酉月晕东井五车毕参占曰大旱一曰为水二年四月庚子出绢十五万疋赈恤河南饥民五月夀春水十二月戊戍月犯荧惑于太微占曰君死不出三年四年正月世宗崩二年正月庚子月晕晕东有连环轹亢房镇织女天棓紫宫北斗二月己巳月晕荧惑轩辕太微帝座占曰旱六月乙酉青州民饥诏开仓赈恤四月丙申月掩镇星己亥月在箕从地下蚀出还生三分渐渐而满占曰饥三年四月青州民饥开仓赈恤六月乙巳月犯毕左股占曰为边兵二年六月南荆州刺史栢叔舆破萧衍军于九江七月戊午月掩镇星十月丙申月在参蚀尽占曰军起三年十一月诏司徒髙肇为大将军率歩骑十五万伐蜀三年二月乙酉月晕毕昴太白东井五车四月癸巳月在尾从地下蚀出十五分蚀十四占曰旱饥熙平元年四月瀛州民饥开仓赈恤九月丁卯月犯太微屏星十月壬寅月犯房第二星十二月丙午月掩荧惑四年五月庚戍月犯太微占曰贵人忧九月安定王燮薨九月乙丑月犯太微十月癸巳月入太微占曰大臣死熙平二年二月太保领司徒广平王怀薨闰月戊午月犯轩辕占曰女主忧之神龟元年九月皇太后髙尼崩于瑶光寺肃宗熙平元年八月己酉月在奎十五分蚀八占曰有兵神龟元年三月南秦州氐反遣龙骧将军崔袭持节喻之十二月戊戍月犯嵗星甲辰月晕东井觜参五车占曰大旱一曰水二年十月庚寅幽冀沧瀛四州大饥开仓赈恤二年二月丁未月在轸蚀四月癸卯月犯房八月癸卯月在娄蚀尽九月癸酉月犯毕占曰贵人有死者神龟元年四月丁酉司徒胡国珍薨十月癸卯月晕昴毕觜参五车四星甲辰月晕毕右股觜参五车三星东井占曰天下饥大赦神龟元年正月幽州大饥死者甚衆开仓赈恤又大赦天下十一月戊戍月晕觜参东井壬子月犯心小星神龟二年二月丙辰月在参晕井觜参右肩嵗星五车四星占曰有相死十二月司徒尚书令任城王澄薨八月辛未月犯轩辕十二月庚申月在柳十五分蚀十正光元年正月戊子月犯轩辕大星占曰女主有忧七月丙子元义幽灵太后于北宫十二月甲寅月蚀占曰兵外起二年正月南秦州氐反二月诏光禄大夫邴虬讨之二年五月丁未月蚀占曰旱饥三年六月帝以炎旱减膳撤悬七月乙卯月在昴北三寸九月庚戍月晕胃昴毕五车二星辛亥月晕昴毕觜参両肩五车五星占曰有赦三年十一月丙午大赦天下十月辛卯月掩心大星十一月己酉月在井蚀乙卯月犯昴三年正月甲寅月掩心距星二月丁卯月掩太白京师不见凉州以闻甲戍月在张晕轩辕太微右执法嵗星四月丁丑月掩心距星九月丙午月在毕晕昴毕觜参両肩五车四星四年正月戊戍月在井晕东井南河轹觜参右肩一星五车一星七月乙巳月在胃晕娄胃昴毕觜占曰贵人死四年十一月丁酉太保崔光薨八月乙亥月在毕掩荧惑五年二月庚寅月在参晕毕觜参両肩东井荧惑五车一星占曰兵起六月秦州城人莫折大提据城反自称秦王诏雍州刺史元志讨之闰月壬辰月在张晕轩辕太微西蕃占曰天子发军自卫孝昌三年正月己丑诏内外戒严将亲出讨癸巳月在翼晕太微张翼占曰士卒多逃走一曰士卒大聚十月营州城人刘安定就德兴反执刺史李仲遵其部下王恶儿斩安定以降德兴东走自号燕王八月丙申月在昴晕胃昴五车二星毕觜参一肩十二月癸未月在娄晕奎娄胃昴孝昌元年九月丁巳月蚀十月丙戍月在毕晕昴毕觜両肩五车二星二年八月甲申月在胃掩镇星闰月癸酉月掩镇星三年正月戊辰月犯镇星于娄相去七寸许光芒相及占曰国破期不出三年一曰天下有大丧武泰元年二月癸丑肃宗崩四月庚子尒朱荣害灵太后及幼王又害王公已下癸酉月在井晕觜参両肩南北河五车両星占曰有赦七月己丑大赦天下武泰元年三月庚申月掩毕大星庚午月在轸晕太微角荘帝建义元年七月丙子月在毕掩大星永安元年十一月丙寅月在毕大星东北五寸许光芒相掩十二月辛卯月在娄晕奎嵗星胃昴癸巳月掩毕大星二年三月乙卯月入毕口占曰大兵起壬戍诏大将军上党王天穆与齐献武王讨邢杲四月己丑月在翼入太微在屏星西南相去一尺五寸须臾下没辛卯月在轸晕太微轸角乙丑月在危八月乙五月在毕左股第二星北相去二寸许光芒相掩须臾入毕占曰兵起三年正月辛丑东徐州城民吕文欣等反杀刺史行台樊子鹄讨之十月辛亥月在毕晕毕昴镇星觜参井五车四星占曰兵起大赦三年三月万俟丑奴遣其大行䑓尉迟菩萨寇岐州大都督贺拔岳可朱浑道元大破之四月大赦天下甲子月在参蚀十二月丙辰月掩毕右股大星乙丑月荧惑同在轸丁巳月在毕晕昴毕及镇星觜参伐五车四星占曰大赦三年九月大赦天下癸亥月在翼晕轩辕翼太微占曰有赦三年十月戊申皇子生大赦天下乙丑月在轸掩荧惑三年正月己丑月入太微袭荧惑辛卯月行太微中晕太微荧惑壬辰月在轸掩荧惑四月戊午月晕太微五月甲申望前月蚀于午洪范传曰天子微弱大法失中不能立功成事则月蚀望前时尒朱荣等擅朝也六月乙巳月在毕大星北三寸许光芒相掩八月庚申月入毕口犯左股大星辛丑月入轩辕后星北夫人南直东过太白犯次妃占曰人君死又为兵起十二月尒朱兆入洛执帝杀皇子乱兵污辱后宫杀司徒公临淮王彧九月庚寅月在参晕昴觜参井嵗镇二星五车三星十月辛亥月晕东壁十一月辛丑月在太白北中不容指前废帝普泰元年正月己丑月在角晕轸角亢亦连环晕接北斗柄三星大角织女五月甲申月蚀尽己未月犯毕右股第一星相去三寸许光芒相及又入毕口十月癸丑月晕昴觜参东井五车三星占曰有赦是月齐献武王推立后废帝大赦天下后废帝中兴元年十一月甲申月晕二年四月戊寅月在箕蚀出帝太昌元年六月癸未月戴珥九月甲寅月入太微犯屏星十月丙子月在参蚀永熙二年十一月乙丑月在毕晕昴觜参両肩五车五星三年三月戊戍月在亢蚀八月庚午月在毕晕昴毕觜参五车四星占曰大赦是月戊辰大赦天下孝静天平元年十二月庚申月在毕晕昴毕觜参両肩五车五星闰月庚子月掩心中央星三年三月月晕北斗第二星占曰籴贵兵聚是月齐献武王讨山胡刘蠡升斩之三年并肆汾建诸州霜俭壬申月在娄太白在月南一寸许至明渐渐相离八月己卯月在心去心中央大星西厢七寸许十一月戊辰月在心掩前小星三年春正月丁卯月掩轩辕大星二月丁亥月蚀八月癸未月蚀十月丁丑月在荧惑北相去五寸许四年二月壬申月掩五车东南星庚辰月连环晕北斗八月癸未月掩五车东南星元象元年三月丁卯月掩轩辕大星六月癸卯月蚀十月己亥阴云班駮月在昴晕胄昴毕占曰大赦兴和元年五月大赦天下丁未月在翼晕太微轩辕左角轸二星十一月庚午月在井晕五车一星及东井南北河占曰有赦兴和元年十一月大赦改年兴和元年八月辛丑月在毕晕毕觜参両肩五车九月丁巳月在斗犯魁第二星相去三寸许光芒相及丁卯月掩昴十二月甲午月蚀二月八月己酉月犯心中央大星三年春正月辛巳月在毕晕东井参両肩毕西轹昴五车五星占曰大赦武定元年正月大赦改元四月壬辰月蚀八月丁巳月在胃晕毕嵗星昴娄胃五车一星须臾晕缺复成四年十一月壬午月在七星晕荧惑轩辕太微帝座十二月壬寅月在昴晕昴毕五车両星占曰有赦武定二年三月齐献武王厯冀定二州因入朝以今春亢旱请蠲悬租赈穷之死罪已下一皆原宥武定元年三月丙午月蚀四年正月巳未月蚀轸十月癸巳月入毕中九月癸亥月在翼晕轩辕太微帝座荧惑占曰兵起是月北徐州山贼郑土定自号郎中偷䧟州城仪同斛律平讨平之五年正月乙巳月犯毕大星昴东井觜参五车二星占曰大赦五月丁酉朔大赦天下庚辰月在张晕轩辕大星太微天庭七年九月戊午月在斗掩嵗星占曰吴越有忧是嵗侯景破建业吴人饿死及流亡者不可胜数十一月丁卯月蚀魏书卷一百五之二卷一百五之二考证魏书卷一百五之二考证太宗永兴五年三晕东井三南监本作月按本卷第十七页有云三月丙申月三晕太微此当是三字上脱去月字世祖延和元年及泾州刺史狄子玉为权本书世祖纪征西将军金崖与安定镇将延普及泾州刺史狄子玉争权搆隙此为字乃争字之讹也髙祖太和四年犯心所阙之字南监本作戊午月当亦误也系何月戊午耶或此犯心二字重出髙祖太和五年北河北河両北河字其一必南河之讹也或重出世宗景明三年左将军羊社本书世宗纪景明四年梁州氐杨㑹反诏行梁州事杨椿左将军羊祉讨之此社字乃祉字之讹也魏书卷一百五之二考证卷一百五之三钦定四库全书魏书卷一百五之三齐魏收撰志第三天象一之三太祖皇始元年夏六月有星彗于髦头彗所以去秽布新也皇天以黜无道建有德故或冯之以昌或繇之以亡自五胡蹂躏生人力正诸夏百有余年莫能建经始之谋而底定其命是秋太祖启冀方之地实始芟夷涤除之有德教之音人伦之象焉终以钖类长代修复中朝之旧物故将建元立号而天街彗之盖其祥也先是有大黄星出于昴毕之分五十余日慕容氏太史丞王先曰当有真人起于燕代之间大兵锵锵其锋不可当冬十一月黄星又见天下莫敌二年六月庚戍月掩金于端门之外战祥也变及南宫是谓朝廷有兵时燕王慕容宝已走和龙秋九月其弟贺麟复紏合三万衆寇新市上自撃之大败燕师于义台悉定河北而晋桓元等连衡内侮其朝廷日夕戒严天兴元年八月戊辰木昼见胃胃赵代墟也天之事嵗为有国之君昼见者并明而干阳也天象若曰且有负海君实能自济其德而行帝王事是月始正封畿定权量肆礼乐颁官秩十二月羣臣上尊号正元日遂禋上帝于南郊由是魏为北帝而晋氏为南帝元年十月至二年五月月再掩东蕃上相相所以蕃辅王室而定君臣位天象若曰今下凌上替而莫之或振将焉用之哉且曰中坐成刑贵人夺势是嵗桓元专杀殷仲堪等制上流之衆晋室由是遂卑三年三月有星孛于奎厯阁道至紫微西蕃入北斗魁犯太阳守循下台轥南宫履帝坐遂由端门以出奎是封豨剥气所由生也又殷徐州之次桓𤣥国焉刘裕兴焉天象若曰君德之不建人之无援且有权其列蕃盗其名器之守而荐食之者矣又将由其天步席其帝庭而出号施令焉至四年二月甲寅有大流星衆多西行厯牛虚危絶汉津贯太微紫微虚危主静人牵牛主农政皆负海之阳国也天象若曰黎元丧其所食失其所系命卒至流亡矣上不能恤又将播迁以从之其后晋人有孙恩之难而桓元踵之三吴连兵荐饥西奔死亡者万计竟簒晋主而流之寻阳既又刼之以奔江陵五年四月辛丑月掩辰星在东井月为阴国之兵辰象战鬭占曰所直野军大起战不胜亡地家臣死冬十月帝伐秦师于蒙坑大败之遂举干壁关中大震其上将姚平赴水死五年三月戊子太白犯五诸侯昼见经天九月己未又犯进贤太白为彊侯之诫犯五诸侯所以兴霸形也是时桓𤣥擅征伐之柄专杀诸侯以弱其本朝卒以干君之明而代夺之故皇天着诫焉若曰夫进贤兴功大司马之官守也而今自残之君于何有焉是冬十月客星白若粉絮出自南宫之西十二月入太微乱气所由也以距之之气而乘粹阳之天庭适足以驱除焉尔明年竟篡晋室得诸侯而不终五年七月己亥月犯嵗星在鹑火鸟帑南国之墟也至天赐元年二月甲辰又掩之在角角为外朝而嵗星君也天象若曰有彊大之臣干君之庭以挟其主而播迁于外是嵗桓𤣥之师败绩于刘裕𤣥劫晋帝以奔江陵至五月𤣥死桓氏之党复攻江陵陷之凡再劫天子云天赐二年四月己卯月犯镇星在东壁七月己未又如之十月丁巳又掩之在室夫室星所以造宫庙而镇司空也占曰土功之事兴明年六月发八部人自五百里内缮修都城魏于是始有邑居之制度或曰北宫后庭人主所以庇卫其身也镇主后妃之位存亡之基而是时坚氷之渐着矣故犯又掩再三焉占曰臣贼君邦大丧是嵗三月丁酉月犯心前星三年二月月犯心后星四年二月又如之心主嫡庶之礼占曰乱臣犯主储君失位庶子恶之先是天兴六年冬十月至元年四月月再掩轩辕占曰有乱易政后妃执其咎三年五月壬寅荧惑犯氐氐宿宫也天戒若曰是时蛊惑人主而兴内乱之萌矣亦自我天视而修省焉及六年七月宣穆后以彊死太子微行人间既而有清河万人之难二年八月甲子荧惑犯少微庚寅犯右执法癸未犯左执法十一月丙戍太白掩钩钤皆南邦之谪也火象方伯金为彊侯少微以官贤材而辅南宫之化执法者威令所由行也天象若曰夫禄去公室所由来渐矣始则奋其贤材以为其本朝终以干其钤鎋而席其威令焉至三年十二月丙午月掩太白于危危齐分也占曰其国以战亡丁未金火皆入羽林四年正月太白昼见奎是谓或称王师而干君明者占曰天下兵起鲁邦受之二月癸亥金火土水聚于奎娄徐鲁之分也四神聚谋所以革衰替之政定霸王之命五月己丑金昼见于参天意若曰是将自植攻伐以震其主而代夺之云尔八月辛丑荧惑犯执法九月遂犯进贤与桓氏同占是南燕慕容氏兼有齐鲁之墟不务修德而骤侵晋淮泗六年四月刘裕以晋师伐之大败燕师于临朐进克广固执慕容超以归戕诸建康于是专其兵威荐食藩辅簒夺之形由此而着云六年六月金火再入太微犯帝座蓬孛客星及他不可胜纪太史上言且有骨肉之祸更政立君语在帝纪冬十月太祖崩夫前事之感大即后事之灾深故帝之季年妖怪特甚太宗永兴二年五月己亥月掩昴昴为髦头之兵虏君忧之是月蠕蠕社崘围长孙嵩于牛川上自将撃之社崘遁走道死是嵗三月至秋八月月三掩南斗第五星斗吴分也且曰彊大之臣有干天禄者大人忧之是月乙未太白犯少微昼见九月甲寅进犯左执法占曰且有杖其霸刑以戮社稷之卫而专威令者徴在南朔先是三月丁卯月掩房次将六月己丑又如之八月甲申犯心前星占曰服轭者当之君失驭徴在豫州时刘裕谋弱晋室四年九月专杀仆射谢混因袭荆州刺史刘毅于江陵夷之明年三月又诛晋豫州刺史诸葛长人其君託食而已三年六月庚子月犯嵗星在毕八月乙未又犯之在参四年正月又蚀在毕直徼垣之阳参在山河之右嵗星所以阜农事安万人也占曰月仍犯之边萌阻兵而荐饥是嵗六月癸巳金木合于东井七月甲申金犯土于井占曰其国内兵有白衣之㑹十一月土犯井十二月癸卯土犯钺土主疆理之政存亡之机也是为土地分裂有戮死之君徴在秦邦至五年二月丙午火土皆犯井占曰国有兵丧之祸主出走是月壬辰嵗填荧惑太白聚于井将以建霸国之命也其地君子忧小人流又自三年四月至五年三月荧惑三干鬼主命者将夭而国徙焉是时雍州假王霸之号者六国而赫连氏据朔方之地尤为彊暴荐食关中秦人奔命者殆路间嵗姚兴薨而难作于内明年刘裕以晋师伐之秦师连战败绩执姚泓以归戕诸建康既而遗守内携长安沦覆焉或曰自上党并河山之北皆鬼星参毕之郊也五年四月上党羣盗外叛六月濩泽人刘逸自称三巴王七月河西胡曹龙八蒲子号大单于十月将军刘洁魏勤撃吐京叛胡失利勤力战死洁为所虏明年赫连屈孑寇蒲子三城诸将撃走之其余灾波及晋魏仍其兵革之祸神瑞元年二月填入东井犯天尊旱祥也天象若曰土失其性水源将壅焉施于天尊所以福矜寡之萌也先是去年九月至于五月嵗再犯轩辕大星八月庚寅至二年三月填再犯鬼积尸嵗星主农事轩辕主雪霜风雨之神返覆由之所以告黄祗也土爰稼穑鬼为物之精气是谓稼穑潜耗人将以馑而死焉一曰大旱是后京师比嵗霜旱五谷不登诏人就食山东以粟帛赈乏语在崔浩𫝊是嵗四月癸丑流星昼见中天西行占曰营头所首野有覆军流血西行讁在秦邦而魏人觌之亦王师之戒也天若戒魏师曰是拥衆而西固欲干君之明而代夺之尔姑息人以观变无庸御焉先是五年三月月犯太白于参八月庚申又犯之参魏分野占曰彊侯作难国战不胜九月己丑月犯左角是嵗三月壬申又蚀之是谓以刚晋之兵合战而偏将戮徴在兖州二年四月太白入毕月犯毕而再入之占曰大战不胜边将忧魏邦受之六月己巳有星孛于昴南天象若曰且有驱除之雄勿用距之于朔方矣明年七月刘裕以舟师泝河九月裕陷我滑台兖州刺史尉建以畏懦斩时崔浩欲勿战上难违衆议诏司徒嵩率师迓之及晋人战于畔城魏师败绩语在崔浩𫝊裕既定关中遽归受禅既而赫连氏并之遂窃尊号云二年四月辛巳有星孛于天市五月甲申彗星出天市扫帝座在房心北市所以建国均人心宋分也国且殊号人将更主其革而为宋乎先是往嵗七月月犯钩钤十一月月食房上相至元年二月又如之天象若曰尚尸钤键之位君凭而尊之者又将及矣是嵗八月金木合于翼占曰且有内兵楚邦受之至泰常二年正月晋荆州刺史司马休之雍州刺史鲁宗之为刘裕所袭皆出奔走是嵗十月镇星守太微七十余日占曰易代立王其三年三月癸丑太白犯五诸侯如桓氏之占七月有流星孛于少微以入太微自刘氏之霸三变少微以加南宫矣始以方伯专之中则霸形干之又今孛政除之驯而三积坚氷至焉是月辰星见东方在翼甚明大翼楚邦也是为冢臣干明贼人其昌九月长彗星孛于北斗轹紫微辛酉入南宫凡八十余日十二月彗星出自天津入太微迳北斗干紫宫犯天棓八十余日及天汉乃灭语在崔浩𫝊是嵗晋安帝殂后年而宋簒之夫晋室虽微泰始之遗俗也盖皇天有以原始笃终以哀王道之沦丧故犹着二微之戒焉泰常三年十月辛巳有大流星出昴厯天津乃分为三须臾有声占曰车骑满野非丧即㑹明年四月帝有事于东庙蕃服之君以其职来祭者盖数百国也是嵗正月巳酉月犯轩辕四月壬申又犯填星在张四年五月辰星又犯轩辕占曰国有丧女君受之明年五月贵人姚氏薨是为昭哀皇后六月贵嫔杜氏薨是为密后四年自正月至秋七月月行四犯太微天象若曰太微粹阳之天庭月者臣也今横行轥之不已甚乎先是元年五月月犯嵗星在角是嵗七月月又犯嵗星明年宋始建国后年而晋主殂裕鸩之也昔桓氏之难月再干嵗星再劫其主至是亦再犯之而再勦其君极其幽逼之患而济以簒杀之祸斯谓之甚矣五年十一月乙卯荧惑犯填星在角角外朝也土为纪纲火主内乱㑹于天门王纲将紊焉占曰有死君逐主后妃忧之十二月月蚀荧惑在亢亢内庭也占曰君薨而乱作于内贵臣以兵死是月客星见于翼翼楚邦也占曰国更服边有急将军或谋反者六年二月月食南斗杓星十月乙酉金土鬬于亢占曰内兵且丧更立王公又兖州陈郑之墟也有攻城野战之象焉至十年正月犯南斗三月壬戍又犯之斗为人君受命又吴分是嵗五月宋武殂秋九月魏师侵宋北鄙十一月攻滑台克之明年拔虎牢陷金墉屠许昌遂启河南之地八年宋太后萧氏死既大臣专权迁杀其主卒皆伏诛六年六月壬午有大流星出紫宫占曰上且行幸若有大君之使明年驾幸桥山祠黄帝东过幽州命使者观省风俗十月上南征八年春步自邺宫遂絶灵昌至东郡观兵成臯反自河内登太行山幸髙都饮至晋阳焉七年二月辛巳有星孛于虚危向河津占曰𤣥枵所以饰丧纪也宗庙并起司人更谋有易政之象十一月甲寅彗星出室扫北斗及于门占曰内宫几室主命将易塞垣有土功之事其地又齐卫也八年正月彗星出奎南长三丈东南扫河奎为荐食之兵徐方之地占曰西北之兵伐之君絶嗣天下饥七年十二月帝命夀光侯叔孙建徇定齐地八年春筑长城距五原二千余里置守卒以备蠕蠕冬十月大饥十一月己巳上崩于西宫明年宋废其主由是南邦日蹙齐卫之地尽为兵冲及世祖即政遂荒淮沂以负东海云世祖始光元年正月壬午月犯心大星心为宋分中星者君也月为大臣主刑事是嵗五月宋权臣徐羡之谢晦傅亮放杀其主而立其弟宜都王是为宋文帝至十月火犯心天戒若曰是复作乱以干其君矣十月壬寅大流星出天将军西南行殷殷有声占曰有禁暴之兵上将督战以所首名之三年正月嵗星食月在张张南国之分嵗之于月少君之象今反食之且诛彊大之臣是月羡之等戮死谢晦兴江陵之甲以伐其君宋将檀道济帅师御之晦又奔溃伏诛二年五月太白昼见经天占曰时谓乱纪革人更王六月己丑火入羽林守六十余日占曰禁兵大起且有反臣之戒三年十月有流星出西南而东北行光明烛地有声如雷鸟兽尽骇占曰所发之野有破国迁君西南直夏而首于代都焉着而有声盛怒也四年五月辛酉金水合于西方占曰兵起大战先是三年正月宋人有谢氏之难王卒尽出冬十一月上代赫连昌入其郛徙万余家以归是嵗复攻之六月大败昌于城下昌奔上邽遂抜统万尽收夏器用虏其母弟妻子由是威加四隣北夷詟焉神䴥元年五月癸未太白犯天街占曰六夷髦头灭二年五月太白昼见占曰大兵且兴彊国有弱者是月上北征蠕蠕大破之虏获以鉅万计遂降髙车以实漠南辟地数千里云三年六月火犯井鬼入轩辕占曰秦忧兵乱有死君又旱饥之应丙子有大流星出危南入羽林占曰兵起负海国与王师合战是嵗自三月至十月太白再犯嵗星月又犯之占曰有国之君或罹兵刑之难者且嵗馑十二月丙戍流星首如瓮长二十余丈大如数十斛船色正赤光烛人面自天舩及河抵奎大星及于壁占曰天舩以济兵车奎为徐方东壁卫也是为宋师之祥昭盛者事大也是嵗六月宋将到彦之等侵魏自南鄙清水入河泝流而西列屯二千余里九月帝用崔浩䇿行幸统万遂撃赫连定扵平凉十二月克之悉定三秦地明年大师涉河攻滑台屠之宋人宵遁是时赫连定转攻西秦戮其君乞伏慕末吐谷浑慕容璝又袭撃定虏之以彊死者再君焉是嵗二月定州大馑诏开仓赈乏或曰奎星羽猎理兵象也流星抵之而着大是为大人之事冬十月上大阅于漠南甲骑五十万旌旗二千余里又明盛之徴四年三月有大流星东南行光烛地长六七丈食顷乃灭后有声占曰大兵从之是时诸将方逐宋师至厯城不及有声骏犇之象也四月辛未太白昼见于胃胃为赵分五月太白犯天关十月丙辰又掩之天关外主勃碣山河之险穷焉占曰兵革起九月丙寅有流星大如斗赤色发太微至北斗而灭太微礼乐之庭且有昭德之举而述宣王命是以帝车受之是月壬申有诏徴范阳卢𤣥等三十六人郡国察秀孝数百人且命以礼宣喻申其出处之节明年六月上伐北燕举燕十余郡进围和龙徙豪杰三万余家以归延和元年七月有大流星出参左肩东北入河乃灭参主兵政晋魏墟也山河所首推之大兵将发于魏以加燕国八月癸未太白犯心前星乙酉又犯心明堂占曰有亡国近期二年十二月有流星大如瓮尾长二十余丈奔君之象比嵗连兵东讨至太延二年三月燕后主冯文通去国奔髙丽三年三月丙辰金昼见在参魏邦戒也闰月戊寅金犯五诸侯占曰四滑起官兵起乱己丑月入井犯太白占曰兵起合战秦邦受之七月上幸隰城诏诸军讨山胡白龙入西河九月克之伏诛者数千人而宋大将军彭城王义康方擅威福后竟幽废太延元年五月月犯右执法九月火犯太㣲上将又犯左执法十月丙午月犯右执法二年二月月犯东蕃上相三月月及太白俱犯右执法及上相三年八月火犯左执法及上将五年二月木逆行犯执法皆大臣谪也元年十月左仆射安原谋反诛三年正月征东大将军中山王纂太尉北平王长孙嵩镇南大将军丹阳王叔孙建皆薨其后宋大将军义康坐徙豫章诛其党与仆射殷景仁亦寻卒焉二年五月壬申有星孛于房占曰名山崩有亡国八月丁亥木入鬼守积尸十一月辛亥又犯鬼鬼秦分天戒若曰凉君淫奢无度财力穷矣将丧国身为戮焉三年正月壬午有星晡前昼见东北在井左右色黄大如橘魏师之应也黄星出于燕墟而慕容氏灭今复见东井凉室亡乎四年四月己酉华山崩华山西镇也天又若曰星孛于房既有徴矣镇倾而国从之先是元年十二月金犯羽林二年十二月至四年十一月火再入之五年五月太白昼见胃昴入羽林遂犯毕毕又边兵也六月上自将西征秋八月进围姑臧九月丙戍沮渠牧犍帅文武将吏五千余人面缚来降明年悉定凉地四年十月壬戍大流星出文昌入紫宫声如雷天象若曰将相或以全师御卫帝宫者其事密近有震惊之象焉明年六月帝西征诏大将军黎敬等帅衆二万屯漠南以备暴寇九月蠕蠕乘虚犯塞遂至七介山京师大骇司空长孙道生等并力拒之虏乃退走是月壬午有大流星出紫微入贯索长六丈余占曰有大君之命贯索贱人牢也明年帝命侍臣行郡国观风俗问其所疾苦云真君二年七月壬寅填星犯钺镇者国家所安危而为之纲纪者也其婴鈇钺之戮而君及焉自元年十一月至此月嵗星三犯房上相嵗星为人君今反覆由之循省钩钤之备也天若戒辅臣曰凉邦卒灭敌国殚矣而犹狭震主之威负百胜之计盍思盈亢之戒乎是时司徒崔浩方持国钧且有宠于上明年安西李顺备五刑之诛而由浩鍜成之后八年竟族灭无后夫天哀贤良而示以明训夙矣罕能省躬以先觉岂不悲哉浩诛之明年卒有景穆之祸后年而乱作三年三月癸未月犯太白占曰大兵起合战九月乙丑有星孛于天牢入文昌五车经昴毕之间至天苑百余日与宿俱入西方天象若曰且有王者之兵彗除髦头之域矣贵臣预有戮焉明年正月征西将军皮豹子大败宋师于乐乡九月上北伐乐平王丕綂十五将为左军中山王辰统十五将为右军上自将中军蠕蠕可污不敢战亡追至顿根河虏二万余骑而还中山王辰等八将军坐后期皆斩六年二月太白荧惑嵗星聚于东井占曰三星合是为惊立絶行其国内外有兵与丧改立王公九月卢水胡盖吴据杏城反僭署百官诸虏皆响从关内大震十一月将军叔孙拔败吴师于渭北至七年正月太白犯荧惑占曰兵起有大战时上讨吴党扵河东屠之遂幸长安三月吴军败绩于杏城弃马遁去复收合余烬八月乃夷之九年正月火水皆入羽林占曰禁兵大起四月太白昼见经天十年五月彗星出于昴北此天所以涤除天街而祸髦头之国也时闲嵗讨蠕蠕是秋九月上复自将征之所捕虏凡百余万矣十年十月辛巳彗星见于太微占曰兵丧并兴国乱易政臣贼主至十一年正月甲子太白昼见经天四月又如之占曰中嵗而再干明兵事尤大且革人更王之应也是嵗十月甲辰荧惑入太微十二月辛未又犯之癸卯又如之占曰臣将戮主君将恶之仍犯事荐也先是八年正月庚午月犯心大星九年正月犯嵗星是嵗九月太白又犯嵗星至正平元年五月彗星见卷舌入太微卷舌谗言之戒六月辛酉彗星进逼帝座七月乙酉犯上相拂屏出端门灭于翼轸辛酉直阴国翼轸为楚邦于屏者萧墙之乱也天象若曰夫肤受之谮实为乱阶卒至芟夷主相而专其大号虽南国之君由迁及焉先是去年十月上南征絶河十二月六师渉淮登𤓰步山观兵骑士六十万列屯三千余里宋人兇惧馈百牢焉是年正月尽举淮南地俘之以归所夷灭甚衆六月帝纳宗爱之言皇太子以疆死明年二月爱杀帝于永安宫左仆射兰延等以建议不同见杀爱立吴王余为主寻又贼之荐灾之验也闲嵗宋太子劭坐蛊事泄亦杀其君而僭立劭弟武陵王骏以上流之师讨平之灭于翼轸之徴也髙宗兴安二年二月有星孛于西方占曰凡孛者非常恶气所生也内不有大乱外且有大兵至兴光元年二月有流星大如月西行占曰奔星所坠其野有兵光盛者事大先是京兆王杜元宝建康王崇济南王丽濮阳王闾文若永昌王仁相次谋反伏诛是嵗宋南郡王义宣及鲁爽臧质以荆豫之师搆逆大将王元谟等西讨尽夷之或曰彗加太微翼轸之余祸也春秋星之大变或灾连三国之君其流炎之所及二十余年而后弭至是彗干天庭二太子首乱三君为戮侯王辜死者㡬数十人由此言之皇天疾威之诫不可不惕也太安元年六月辛酉有星起河鼓东流有尾迹光明烛地河鼔为履险之兵负海之象也昭盛为人君之事星之所往君且从之间二嵗帝幸辽西登碣石以临沧海复所过郡国一年又尾迹之徴二年夏四月荧惑犯太白占曰是谓相铄不可举事用兵成师以出而祸其雄之象也明年宋将殷孝祖侵魏南鄙诏征南将军皮豹子撃之宋军大败三年十一月荧惑犯房钩钤星是谓疆臣不御王者忧之至四年正月月入太微犯西蕃三月又犯五诸侯占曰诸侯大臣有谋反伏诛者是月太白犯房月入南斗皆宋分占曰国有变臣为乱十一月长星出于奎色白蛇行有尾迹既灭变为白云奎为徐方又鲁分也占曰下有流血积骨明年宋兖州刺史竟陵王诞据广陵作乱宋主亲戎自夏涉秋无日不战及城陷悉屠之四年八月荧惑守毕直徼垣之南占曰嵗馑至五年二月又入东井占曰旱兵饥疫大臣当之六月太白犯钺占曰兵起更正朔是嵗二月司空伊馛薨十二月六镇云中髙平雍秦饥旱明年改年为和平至六月诸将讨吐谷浑什寅遂絶河穷蹑之㑹军大疫乃还四年九月月犯轩辕十二月犯氐至五年正月月掩轩辕又掩氐东南星皆后妃之府也和平元年正月丁未嵗犯鬼鬼为死丧嵗星人君也是为君有丧事三月月掩轩辕四月戊戌皇太后崩于夀安宫和平元年十月有长星出于天仓长丈余馑祥也二年三月荧惑入鬼是谓稼穑不成且曰万人相食其后定相阻饥宥其田租时三呉亦仍嵗凶旱死者十二三先是元年四月太白犯东井井鬼皆秦分雍州有兵乱自元年六月月犯心大星三犯前后于房心宋分时宋君虐其诸弟后宫多丧子女继夭哭泣之声相再是嵗诏诸将讨雍州叛氐大破之宋雍州刺史海陵王休茂亦称兵作乱间嵗而宋主殂嗣子淫昏政刑紊焉二年三月辛巳有长星出天津色赤长匹余灭而复出大小百数天津帝之都船所以渡神通四方光大且衆为人君之事天象若曰是将有千乘万骑之举而絶逾大川矣是月发卒五千余通河西猎道后年八月帝校猎于河西宋主亦大阅舟师廵狩江右云二年九月太白犯南斗斗吴分占曰君死更政大臣有诛者十一月太白犯填填女君也且曰有内兵白衣㑹至三年九月火犯积尸占曰贵人忧之斧钺用十月太白犯嵗星嵗为人君而以兵丧干之且有死君簒杀之祸是月荧惑守轩辕占曰女主忧之宫中兵乱十一月嵗入氐氐为正寝嵗为有国之君占曰诸侯王有来入宫者五年二月月入南斗魁中犯第四星占曰大人忧太子伤宫中有自贼者又大赦既而宋孝武及宋后相继崩殂少主荐诛辅臣衅连戚属羣下相与杀之而立宋明帝江南大饥且仍有肆眚之令焉五年七月丁未嵗星守心心为明堂嵗为诸侯为长子入而守之立君之象占曰凡五星守心皆为宫中乱贼羣下有谋立天子者七月己酉有流星长丈余入紫微经北辰第三星而灭占曰有大丧九月丁酉火入轩辕十一月长星出织女色正白彗之象也女主专制将由此始是以天视由之长星彗之着易政之渐焉冬荧惑入太微犯上将十二月遂守之占曰公侯谋上且有斩臣六年正月乙未有流星长丈余自五车抵紫宫西蕃乃灭天象若曰羣臣或修霸刑而干蕃辅之任矣且占曰政乱有竒令四月太白犯五诸侯占曰有专杀诸侯者五月癸卯上崩于太华殿车骑大将军乙浑矫诏杀尚书杨宝年等于禁中戊申又害司徒平原王陆丽明年皇太后定䇿诛之太后临朝自冯氏始也或曰心为宋分是嵗六月嵗星昼见于南斗斗为天禄吴分也天象若曰或以诸侯干君而代夺之是冬宋明帝以皇弟践阼孝武诸子举兵攻之四方响应寻皆伏诛有太白之刑与嵗星之祐焉显祖天安元年正月戊子太白犯嵗星嵗农事也肃杀干之是为稼穑不登六月荧惑犯鬼占曰旱饥疾疫金革用八月丁亥太白犯房占曰霜雨失节马牛多死九月甲寅荧惑犯上将太白犯南斗第二星占曰贵人将相有诛者十一月己酉太白又犯嵗星或曰嵗为诸侯太白主兵刑之政再干之事洊也是嵗九月州镇十一旱饥十月宋氏六王皆戮死明年宋师败于吕梁江南阻饥牛且大疫其后东平王道符擅杀副将及雍州刺史据长安反诏司空和其奴讨灭之九月诏赐六镇孤贫布帛宋主以后宫服御赐征北将士后嵗夏旱河决州镇二十七皆饥寻又天下大疫皇兴元年四月太白犯嵗星占曰有攻城略地之事六月壬寅太白犯鬼秦分也二年正月太白犯荧惑占曰大兵起是时镇南大将军尉元征南大将军慕容白曜畧定淮泗明年徐州羣盗作乱元又讨平之后嵗正月上党王观西征吐谷浑又大破之二年九月癸卯火犯太微上将占曰上将诛先是元年六月荧惑犯氐是嵗十一月太白又犯之是为内宫有忧逼之象占曰天子失其宫四年十月诛济南王慕容白曜明年上迫于太后𫝊位太子是为孝文帝髙祖延兴元年十月庚子月入毕口毕魏分占曰小人罔上大人易位国有拘主反臣十二月辛卯火犯钩钤钩钤以綂天驷火为内乱天象若曰人君失驭或以乱政乘之矣乙巳镇星犯井天井者天下之平也而女君以干之是为后窃刑柄占曰天下无主大人忧之有过赏之事焉二年正月月犯毕丙子月犯东井庚子又如之占曰天下有变令贵人多死者三年八月月犯太微又羣阴不制之象也是时冯太后宣淫于朝昵近小人而附益之所费以鉅万亿计天子徒尸位而已二年九月河间王闾虎皮以贪残赐死其后司空东平郡王陆丽坐事废为兵既而宫车晏驾四年九月己卯月犯毕七月丙申太白犯嵗星在角丁卯太白又入氐太白有母后之几主兵丧之政以干君于外朝而及其宿宫是将有劫杀之虞矣二月癸丑月犯轩辕甲寅又犯嵗星月为彊大之臣为主女之象始由后妃之府而干少阳之君示人主以戒敬之备也五年三月甲戍月掩填星天象若曰是又僻行不制而弃其纪纲矣且占曰贵人彊死天下乱三月癸未金火皆入羽林占曰臣欲贼主诸侯之兵尽发八月乙亥月掩毕十一月月入轩辕食第二星至承明元年四月月食尾五月己亥金火皆入轩辕庚子相逼同光皆后妃之谪也天若言曰母后之衅㡬贯盈矣人君忘祖考之业慕匹夫之孝其如宗祀何是时献文不悟至六月暴崩实有酖毒之祸焉由是言之皇天有以覩履霜之萌而为之成象久矣其后文明皇太后崩孝文皇帝方修谅阴之仪笃孺子之慕竟未能述宣春秋之义而惩供人之党是以胡氏循之卒倾魏室岂不哀哉或曰太白犯嵗于天门以臣伐君之象金火同光又兵乱之徴时宋主昬狂公侯近戚寃死相继既而桂阳建平王并称兵内侮矢及宫阙仅乃戡之寻为左右杨玉夫等所杀太和元年五月庚子太白犯荧惑在张南国之次也占曰其国兵丧并兴有军大战人主死壬申水土合于翼皆入太微主令不行之象也占曰女主持政大夫执纲国且内乱羣臣相杀九月丁亥太白昼见经天光色尤盛更姓之祥也二年九月火犯鬼占曰主以淫泆失政相死之三年三月月犯心心为天王又宋分三月填星逆行入太微留左掖门内占曰土守南宫必有破国易代逆行者事逆也自元年三月至二年六月月行五犯太微与刘氏簒晋同占又自元年八月至三年五月月行六犯南斗入魁中斗为大人夀命且呉分是时冯太后专政而宋将萧道成亦擅威福之权方图刘氏宋司徒袁粲起兵石头沈攸之起兵江陵将诛之不尅皆为所杀三年四月竟簒其君而自立是为齐帝是年五月又害宋君于丹阳宫三年自五月至十二月月三入斗魁中四年五月庚戍七月己巳又如之六年二月又犯斗魁第二星占曰其国大人忧不出三年七月丁未十月丙申月再犯心大星自四年正月至六年二月又五干之斗为爵禄之柄心为布政之宫月行干而轥之亦以荐矣其占曰月犯心乱臣在侧有亡君之戒人主以善事除殃是时冯太后将危少主者数矣帝春秋方富而承事孝敬动无违礼故竟得无咎至六年三月而齐王殂焉或曰月犯斗其国兵忧心又豫州也时比嵗连兵南讨五年二月大破齐师于淮阳又撃齐下蔡军大败之三年九月庚子太白犯左执法十一月丙戍月犯之四年二月辛巳月又犯之九月壬戌太白又犯之五年二月癸卯月犯太微西蕃上将至六年十月乙酉荧惑又犯之夫南宫执法所以纠淫忒成肃雍而上将朝廷之辅也天象若曰王化将弛淫风㡬兴固不足以令天下矣而廷臣莫之纠弼安用之文明太后虽独厚幸臣而公卿坐受荣赐者费亦巨亿盖近乎素餐焉其三年九月安乐王长乐下狱死陇西王源贺薨四年正月广川王畧薨襄城王韩頺徙边七月顿丘王李钟葵赐死其后任城王云中山王叡又薨比年死黜相继盖天谪存焉五年九月辛巳塡犯辰星于轸占曰为饥为内乱且有壅川溢水之变是嵗京师大霖雨州镇十二饥至六年七月丙申又大流星起东壁光明烛地尾长二丈余东壁土功之政也是月发卒五万通灵丘道十月己酉有流星入翼尾长五丈余七星中州之羽仪翼南国也天象若曰将择文明之士使于楚邦焉明年员外散骑常侍李彪使齐始通二国之好焉七年六月庚午辰时东北有流星一大如太白北流破为三叚十月己亥星陨如虹是时太后专朝且多外嬖虽天子由倚附之故有干明之谪焉破而为三席势者衆也昔春秋星陨如雨而羣隂起霸其后汉成帝时旰日晦冥衆星行陨燿燿如雨而王氏之祸萌至是天妖复见又与元后同符矣十年八月辰时有星落如流火三道戊寅又有流星出日西南一丈所西北流大如太白至午西破为二叚尾长五尺复分为二入云间仍见者事荐也后代其踵而行之以至于分崩离析乎先是七年十月有客星大如斗在参东似孛占曰大臣有执主之命者且嵗旱籴贵十年九月荧惑犯嵗星嵗主农事火星以乱气干之五稼旱伤之象也占曰元阳以馑人不安自八年至十一年黎人阻饥且仍嵗灾旱十一年三月丁亥火土合于南斗填为履霜之渐斗为经始之谋而天视由之所以为大人之戒也占曰其国内乱不可举事用兵是时齐主持诸侯王酷甚虽酒食之馈犹裁之有司故天若言曰非所以保根固本以贻长代之谋也内乱由是兴焉五月丁酉太白经天昼见庚子遂犯毕毕又边兵也是时蠕蠕宼边明年齐将陈逹伐我南鄙陷澧阳间嵗而齐君子子响为有司所御遂愤怒而反伏诛及齐王殂而西昌侯簒之髙武子孙所在棊布皆拱手就戮亦齐君自为之焉七月癸丑太白犯轩辕大星八月甲寅又犯之皆女君之谪也天象若曰轩辕以母万物由后妃之母兆人也是固多秽复将安用之其物类之感又稼穑之不滋候也是嵗年谷不登听人出关就食明年州镇十五皆大饥诏开仓赈乏间嵗太后崩十二年三月甲申嵗星逆行入氐甲申皆齐分也占曰诸侯王而升为天子者逆行者其事逆也先是去年十月嵗辰太白合于氐是谓惊亡絶行改入王公是嵗四月月犯氐与嵗同舎六月丁巳月又入氐犯嵗星月为彊大之臣嵗为少君也与嵗同心内宫而干犯之彊宗擅命逼夺其君之象也再干之其事荐至十三年三月庚申月犯嵗十五年六月又犯之嵗星不在宿宫是为彊侯之谴江南太子贤王相次薨殁既而齐武帝殂太孙幼沖西昌辅政竟杀二君而簒之月再犯于氐及逆行之效也十二年四月癸丑月火金㑹于井辛酉金犯火甲戍火水又俱入井皆雨旸失节万物不成候也且曰王业将易诸侯贵人多死是嵗月行四入氐十月辰星入之闰月丁丑火犯氐乙卯又入之占曰大旱嵗荒人且相食国易政君失宫远期五年氐又女君之府也是嵗两雍及豫州旱饥明年州镇十五大馑至十四年太后崩时江南北连嵗灾雨至十七年有刧杀之祸诛死相踵焉魏书卷一百五之三卷一百五之三考证魏书卷一百五之三考证志第三魏収书天象志第一卷载天及日变第二卷载月变第三卷四卷应载星变今此二卷天日月星变编年总繋魏及南朝祸咎盖魏収志第三第四卷亡后人取他人所撰志补足之魏澹书世已无本据目录作西魏帝纪而元善见司马昌明刘裕萧道成皆入列传此志主东魏而晋宋齐梁君皆称帝号亦非魏澹书明矣唐书经籍志有张太素魏书一百卷故世人疑此二卷为太素书志崇文总目有张太素魏书天文志二卷今亦亡矣唯昭文馆有史馆旧本魏书志第三卷前题朝议郎行着作郎修国史张太素撰太素唐人故讳世民等字太宗神瑞四年月犯嵗星在角月字下北监本脱犯字今从南监本増入世祖始光元年大流星出天将军天当作大世祖神䴥三年又明盛之徴注秦有兵丧而至秦夏出夷威此十一字不可读疑有脱讹世祖真君三年追至顿根河顿根河本书蠕蠕𫝊作頞根河髙祖太和十年占曰元阳以馑人不安元应作亢魏书卷一百五之三考证卷一百五之四钦定四库全书魏书卷一百五之四齐魏收撰志第四天象一之四太和十二年十一月戊午太白犯嵗又犯火丧疾之祥占曰国无兵忧则君有白衣之㑹景寅火又犯木占曰内无乱政则主有丧戚之故十二月壬寅太白犯塡占曰金爲丧祥后妃受之十三年二月荧惑犯填占曰火主凶乱女君应之皆文明太后之谪也先是十一年六月甲子嵗星昼见十二月甲戌又昼见是嵗六月又如之歳而丽于大明少君象也是时孝文有仁圣之表而太后分权以干冒之及帝春秋方壮始将经纬礼俗财成国风故比年女君之谪屡见而嵗星盛至于不可掩夺矣且占曰木昼见主有白衣之㑹是嵗九月丙午有大流星自五车北入紫宫抵天极有声如雷占曰天下大凶国有丧宫且空夫五车君之车府也天象若曰是将以丧事有千乘万骑而举者大有声其事昭盛至十四年三月填星守哭泣占曰将以女君有哭泣之事四月丙申火犯鬼丧祥也六月有大流星从紫宫出西行天象又曰人主将以丧事而出其宫八月月太白皆犯轩辕九月癸丑而太皇太后崩帝哭三日不絶声勺饮不入口者七日纳菅屦徒行至陵其反亦如之哀毁骨立杖而后起虽殊俗之萌矫然知感焉自九月至于歳终凡四谒陵又荐出紫宫之验也十三年十二月戊戌填星辰星合于须女女齐吴分占曰是爲雍沮主令不行且有阴亲者至十四年三月庚申歳星守牛占曰其君不爱亲戚贵人多丧又馑祥也是嵗太白三犯荧惑十月太白入氐十一月有大流星从南行入氐甲申齐邦之物也金火相铄为兵丧为大人之讁天象若曰宿宫有兵丧之故盛大者循而残之处其寝庙之中矣至十五年三月壬子歳犯填在虗三月癸巳木火土三星合宿于虚甲午火土相犯虚齐也占曰其国乱专政内外兵丧故立侯王九月乙丑太白犯斗第四星戊子有大流星起少微入南宫至帝坐主有盛大之臣乘贤以侮其君者且占曰大人易政至十七年正月戊辰金木合于危危亦齐也是爲人君且罹兵丧之变四月戊子太白犯五诸侯占曰有擅刑以残贼诸侯者至七月齐武帝殂西昌侯以从子干政竟杀二君而自立是爲齐明帝于是高武诸子王侯数十人相次诛夷殆无遗育矣虽继体相循实有凖命之祸故天讁仍见云十五年四月癸亥荧惑入羽林十六年二月壬子太白入羽林占曰天下兵起三月己卯四月丙午五月甲戌十月辛卯月行皆入羽林十七年四月壬寅八月辛卯十二月辛巳又如之先是阳平王颐綂十二将军骑士七万北讨蠕蠕是嵗八月上勒兵三十余万自将击齐由是比嵗皆有事于南方十七年二月庚戌火土合于室室星先王所以制宫庙也荧惑天视填为司空聚而谋之其相宅之兆也且纬曰人君不失善政则火土相扶卜洛之业庶㡬兴矣是歳九月上罢击齐始大议迁都冬十月诏司空穆亮将作董迩缮洛阳宫室明年而徙都之于是更服色殊徽号文物大备得南宫之应焉十七年二月丁丑太白犯井辛丑又犯鬼五月戊午昼见九月又如之是谓兵祥雍州也是月火木合于娄娄爲徐州占曰其地有乱万人不安八月辛巳荧惑入井占曰兵革起明年二月诏征南将军薛眞度督四将出襄阳大将军刘昶出义阳徐州刺史元衍出钟离平南将军刘薛出南郑皆两雍徐方之分后年正月平南王肃大败齐师于义阳降者万余己亥上絶淮登八公山并淮而东及钟离乃还十八年四月甲寅荧惑入轩辕后妃之戒也是时左昭仪得幸方谮诉冯后上蛊而惑之故天若言曰夫肤受之微不可不察亦自我天视而降鉴焉至十九年三月月犯轩辕二十年七月辛巳又掩填星是月冯后竟废寻以忧死而立左昭仪是爲幽后明年追废林贞后爲庶人二十二年正月月又掩轩辕十一月又彗星起轩辕歴鬼南及天汉天又若曰是固多秽徳宜其彗除矣行歴鬼又疆死之徴明年幽后赐死也十九年六月壬寅荧惑出于端门占曰邦有大狱君子恶之又更纪立王之戒也明年皇太子恂坐不轨黜爲庶人至二十一年十月壬午荧惑歳星合于端门之内歳爲人君火主死丧之礼而陈于门庭大丧之象也二十二年二月乙丑木火合于掖门内是夕月行逮之三月丙午木火俱出掖门外再合一相犯月行逮之后妃预有咎焉明年四月宫车晏驾夫太微礼乐之庭也时帝方修礼仪正丧服以经人伦之化竟未就而崩少君嗣立其事复寝缙绅先生咸哀恸焉故天视奉而修之是以徘徊南宫盖皇天有以着慎终归厚之情或曰合于天庭南方有反臣之戒是时齐明帝殂比及三年而乱兵四交宫掖既而萧衍戡之竟覆齐室云世宗景明元年四月壬辰有大流星起轩辕左角东南流色黄赤破为三段状如连珠相随至翼左角后宗也占曰流星起轩辕女主后宫多谗死者翼爲天庭之羽仪王室之蕃卫彭城国焉又占曰流星于翼贵人有忧系是时彭城王忠贤且以懿亲辅政借使世宗谅阴恭已而修成王之业则高祖之道庶㡬兴焉而阿倚母族纳高肇之谮明年彭城王竟废后数年高氏又鸩于后而以贵嫔代之由是小人道长谗乱之风作矣夫天之风戒肇于履端之始而没身不悟以伤魏道岂不哀哉或曰轩辕主后土之养气而庇祐下人也故左角谓之少人焉天象若曰人将丧其所以致养几至流亡离析矣是歳北镇及十七州大馑人多就食云二年正月己未金火俱在奎光芒相掩为兵丧爲逆谋大人忧之野有破军杀将奎徐方也三月丁巳有流星起五诸侯入五车至天潢散絶为三光明烛地五车所以辅衰替之君也流星自五诸侯干之诸侯且霸而修兵车之㑹分而为二距乏之君几将并立焉戊午填星在井犯钺相去二寸占曰人君有戮死者时萧衍起兵襄阳将讨东昏之乱是月推南康王寳融为帝践阼于江陵于是齐有二君矣至八月戊午金火又合于翼楚分也十一月甲寅金水俱出西方占曰东方国大败时萧衍已举夏口平寻阳遂沿流而东东主之师连战败绩于是长围守之十二月齐将张稷斩东昏以降又戮主之征至三年正月火犯房北星光芒相接癸巳填星逆行守井北辕西星皆大臣贼主更政立君之戒也三月金水合于须女女齐分金水合为兵诛二月丁酉有流星起东井流入紫宫至北极而灭东井雍州之分衍慿之以兴且西君之分使星由之以抵辰极是为禅受之命且为大丧是月齐诸侯相次伏诛既而西君钖命衍受禅于建康是为梁武帝戊辰而少主殂三年八月丙戌有大流星起天中北流大如二斗器占曰有天子之使出自中京以临北方至四年九月壬戌有大流星起五车东北流占曰有兵将首于东北是嵗二月辛亥三月丁未月再掩太白皆大战之象也庚辰扬州诸将大破梁师于阴陵十一月左仆射源懐以便宜安抚北邉明年二月又大破梁师于邵陵九月蠕蠕犯邉复诏源懐撃之正始元年正月戊辰流星如斗起相星入紫宫抵北极而灭夫紫宫后妃之内政而由辅相干之其道悖矣且占曰其象着大有非常之变至二年六月癸丑有流星如五斗器起织女抵室而灭占曰王后忧之有女子白衣之㑹往反营室衅归后庭焉三年正月己亥有大流星起天市垣西贯紫蕃入北极市垣之西又公卿外朝之理也占曰以臣犯主天下大凶明年高肇欲其家擅宠乃鸩杀于后及皇子昌而立高嫔为后三年六月丙辰太白昼见占曰阴国之兵彊八月梁师宼邉攻陷城邑秋九月安东将军邢峦大破之宿豫斩将三十余人捕虏数万十月甲寅月犯太白又大战之象明年中山王英败绩于淮南士卒死者十八九四年七月己卯有星孛于东北占曰是谓天谗大臣贵人有戮死者凡孛出东方必以晨乘日而见乱气蔽君明之象也昔鲁哀公十三年十一月有星孛于东方明年春秋之事终是谓诸夏微弱蛮夷递霸田氏专齐三族擅晋卒以干其君明而代夺之陵夷遂为战国天下横流矣今孛星又见与春秋之象同天戒若曰是居太阳之侧而干其明者固多秽徳可彗除矣而君不悟衰替之萌将繇此始乎是嵗高肇鸩后及皇子明年又谮杀诸王天下寃之肇故东夷之俘而骤更先帝之法累构不测之祸干明孰甚焉魏氏之悖乱自此始也永平元年三月戊申荧惑在东壁月行抵之相距七寸光芒相及室壁四辅君之内宫人主所以庇卫其身也天象若曰且有重大之臣屏藩王室者将以谗贼之乱死于内宫又曰诸侯相谋三月癸未填星逆行太微在左执法西是为后党持政大夫执纲而逆行侮法以启萧墙之内是月月犯毕六月又掩之占曰贵人有死者庚辰太白嵗星合于栁柳为周分且占曰有内兵以贼诸侯八月京兆王愉出为冀州刺史恐不见容遂举兵反以诛尚书令高肇为名与安乐王诠相攻于定州九月太师彭城王毙于禁中愉亦死之二年三月丁未有流星径数寸起自天纪孛于市垣光芒烛地有尾迹长丈余凝着天天象若曰政失其纪而乱加乎人浸以萌矣是将以地震为徴地震者下土不安之应也是月火入鬼距积尸五寸积尸人之精爽而炎气加之疫祥也四月乙丑金入鬼去积尸一寸又以兵气干之彊死之祥也踰逼者事甚鬼主骄亢之戒故金火荐灾其人以警而惧之五月太白犯嵗光芒相触占曰兵大乱嵗饥不出三年七月庚辰有流星起腾虵入紫宫抵北极而灭天戒若曰彼光后王道者以驭阴阳之变矣将有水旱之沴地震之祥而后灾加皇极焉明年夏四月平阳郡大疫死者㡬三千人平阳鬼星之分也秋州郡二十大水冀定旱饥四年朐山之役丧师殆尽其后繁畤桑干灵丘秀容鴈门地震陷裂山崩泉涌杀八千余人延昌三年诏曰比嵗山鸣地震于今不已朕甚惧焉至正月宫车晏驾二年九月甲申嵗星入太微距右执法五寸光明相及十二月乙酉逆行入太微掩左执法三年闰月壬申又顺行犯之相去一寸保干图曰臣擅命嵗星犯执法是时高肇方为尚书令故嵗星反复由之所以示人主也天若言曰政刑之命乱矣彼居重华之位者盍将反复而观省焉今虽厚而席之适所以为祸资耳且占曰中坐成刑远期五年间五嵗而肇诛四年正月戊戌有流星起张西南行殷殷有声入参而灭张河南之分参为兵事占曰流星自东方来至代而止有来兵大败吾军有声者怒也先是去年十一月月犯太白是嵗又犯之在胃八月辛酉又犯之胃为徐方大战之象也十月戊寅有大流星孛于羽林南流色赤珠落下入浊气孛然而流王师溃乱之兆先是梁朐山镇杀其将来降诏徐州刺史卢昶援之十二月昶军大败于淮南沦覆十有余万四年十二月己巳嵗星犯房上相相距一寸光芒相及至延昌元年三月丙申嵗星在钩余东五寸距键闭三寸丙午又掩房上相天象若曰夫钤键之辔君上所宜独操非骖服所当共也先是高肇为尚书令而嵗星三省执法是嵗至升为司徒犹怏怏不悦而嵗星又再循之所以示人主审矣闲二嵗而上崩肇亦诛灭二年四月庚午荧惑犯轩辕大星十月壬申月失行犯轩辕大星至延昌元年三月填星在氐守之九十余日占曰有徳令拜太子女主不居宫至十月立皇太子赐为父后者爵旌孝友之家至二年三月乙丑填星守房占曰女主有黜者以地震为徴地震者阴盈而失其性也四月丙申月掩填星七月戊午又如之是为后妃有相迁夺者且曰女主死之时比嵗地震至三年八月太白又犯轩辕十二月月掩荧惑皆小君之谴也时高后席宠凶悍虽人主犹畏之莫敢动摇故世宗𦙍嗣㡬絶明年上崩后废为尼降居瑶光寺寻为胡氏所害以厌天变也延昌元年八月己未有流星起五车西南流入毕毕邉兵也占曰有兵车之事以所直名之至二年十一月戊午又有流星起五车西南流殷殷有声慿怒者事盛也十二月己卯有流星西南流分而为二又偏师之象也至三年六月辛巳太白昼见占曰西兵大起有王者之丧十一月大将军高肇伐蜀益州刺史傅竖眼出北巴平南羊祉出涪安西奚康生出绵竹抚军甄琛出剑阁㑹帝崩旋师元年二月乙未有流星起太阳守歴北斗入紫宫抵北极至华盖而灭太阳守所以弼承帝车大臣之象今使星由之以语天极之位臣执国命将由此始乎且占曰天下大凶主室其空先是去年八月至十月月再入太微是嵗三月又如之十二月甲戌月犯火于太微占曰君死不出三年贵人夺权失势二年三月辛酉荧惑又犯太微占曰天下不安有立君之戒九月丁卯入太微犯屏星明年正月而世宗崩于是王室遂卑政在公辅四年五月庚戌九月乙丑十月癸巳月皆犯太微中嵗而骤干之彊臣不御执法多门之象也闰月戊午月犯轩辕又女主之讁十一月庚寅木火㑹于室相距一尺至甲午火徙居东北亦相距一尺室为后宫火与木合曰内乱环而营之或淫事干逼诸侯之象占曰姦臣谋大将戮若有夷族之害以赦令除之先是三年九月太白犯执法是嵗八月领军于忠擅戮仆射郭祚九月太后临朝淫放日甚至逼幸清河王怿其后羽林千余人焚征西将军张彜宅事死者百数朝廷不能讨于是大赦原羽林亦营室之故也四年十月太白犯南斗斗为吴分占曰大兵起先是三年四月有流星起天津东南流轹虗危天津主水事且曰有大衆之行其后梁造浮山堰以害淮泗诸将攻之是嵗闰月有大犇星起七星南流色正赤光明烛地尾长丈余歴南河至东井七星河南之分也流星出之有兵起施及东井将以水祸终之又占曰所与城等是时镇南崔亮攻梁师于硖石明年二月镇东萧寳夤大破梁淮北军九月淮堰决梁人十余万口皆漂入海肃宗熙平元年三月丙子太白犯嵗星十二月甲辰月犯嵗星是谓彊盛之阴而陵少阳之君嵗又诸侯也天象若曰始由内乱干之终以威刑及之是嵗正月荧惑犯房四月庚子又逆行犯之癸卯月又犯房占曰天下有丧诸侯起覇将相戮十一月大流星起织女东南流长且三丈光明照地占曰王后忧之有女子白衣之会间嵗高太后殂司徒国珍薨中宫再有丧事其后仆射于忠司徒任城王澄薨既而太后幽逼清河中山王戮死二年六月癸丑有大流星出河鼔东南流至牛十一月流星起河鼔色黄赤西南流长且三丈有光照地至神龟元年四月壬子有流星起河鼔西北流至北斗散灭河鼔鼔旗之应也故流星出之兵出入之兵入昔宋泰始初大流星出自河鼔西南行竟夜有小星百数从之既而诸侯同时作乱至是三出河鼔秦州属国羌及南秦东益氐皆反七月河洲人却䥫怱与羣盗又起自称水池王诏行台源子恭及诸将四出征之朝廷多事故天应屡见云神龟二年四月甲戌大流星起天市垣西东南流轹尾光明烛地天象若曰将作大衆而从后妃之事矣以所首名之是嵗九月太后幸崧高或曰市垣所以均国风尾幽州也明年诏尚书长孙稚抚廵北蕃观省风俗二年八月己亥太白犯轩辕是月月又犯之至正光元年正月月又犯轩辕大星四月庚戌金火合于井相去一尺占曰王业易君失政大臣首乱将相戮死以用师大败五月丙午太白犯月相距三寸占曰将相相攻秦国有战七月太白犯角角天门也是为兵及朝廷占曰有谋不成破军斩将是月侍中元义矫诏幽太后于北宫杀太傅清河王怿八月中山王熙起兵诛元义不克遇害明春卫将军奚康生谋讨义于禁中事泄又死是冬诸将伐氐官军败绩正光元年九月辛巳有彗星光烂如火出于东方阴动争明之异也感精符曰天下以兵相威以势相乘至威乱起布衣从衡祸未庸息帝宫其空昔正始中天谗孛于东北是嵗而摄提复周故天象若曰夫谗之乱萌有自来矣彗除之象今则着矣战国之祸将由此作乎间三年而北镇肇乱关中迹之自是姦雄鼎沸覆军相踵其灾之所及且二十余年而犹未弭焉二年四月甲辰火土相犯于危十一月辛亥金土又相犯于危危存亡之机太白司兵荧惑司乱而𤣥枵司人土下之所系命也三精洊聚羣臣叶谋以济屯复之运焉占曰天下方乱甲兵大起王后专制有虗国徙王至四年四月己未火土又相犯于室是谓后宫内乱且占曰欲杀主天子不以夀终或曰魏氏轩辕之裔填星之物也赤灵为母白灵为子经纶建国之命所以传拨乱之君也其受之者将在并州与有齐之国乎其后太后滛昏天下大壊上春秋方壮诛诸佞臣由是郑俨等竦惧遂说太后鸩帝既而尒朱氏兴于并州终启齐室之运卜洛之业遂邱墟矣三年七月庚申有大流星如五斗器起王良东北流长一丈许王良主车骑且曰有军渉河昭盛者事大是日月在昴北三寸十一月乙卯又如之是谓兵加匈奴且胡王之讁也先是蠕蠕阿那瓌失国诏北镇师纳之是嵗八月蠕蠕后主来奔懐朔镇闲嵗阿那瓌背约犯塞诏尚书令李崇率骑十万讨之出塞三千余里不及而还三年二月丁卯月掩太白京师不见凉州以闻占曰天下大兵起凉州独见灾在秦也三月癸卯有大流星起西北角流入紫宫破为三段光明照地角星主外朝兵政流星由之将大出师之象若曰将以兵革之故王室分崩入抵紫宫天下大凶有虚国之象四月癸酉有大奔星歴紫微入北斗东北首光明烛地殷然如雷盛怒之象也皆以所直名之至四年八月乙亥月在毕掩荧惑又邉城兵乱之戒也十月乙卯太白入斗口距第四星三寸光芒相掩占曰大兵起将戮辱又吴分也五年正月沃野镇人破落汗拔陵反临淮王彧征之败绩于五原六月莫折大提反于秦雍州刺史元志讨之又大败于陇东明年南方诸将频破梁师至八月杜落周起上谷其后鲜于修礼反定州王师比嵗北征冀方大震既而葛荣承之竟陷河北先是二年九月嵗星犯左执法至三年正月癸丑又逆行犯之相去四寸光芒相及五月丙辰嵗星又掩左执法是时宦者刘腾与元义叶谋遂总百揆之任故嵗星反复由之与高肇同占至四年二月腾死义由是失援其年十一月庚戌嵗星犯房上相相距二寸光芒相掩五年四月己丑嵗星又逆行犯之明年皇太后反政义遂废黜昔高肇为尚书令而嵗星三省之及升于上相嵗星亦再循之至是三犯执法而腾死再干上相而义败旷官之谴异代同符矣孝昌元年五月太白犯轩辕八月在张角盛大占曰有暴酷之兵张河南也十二月火入鬼又犯之占曰大贼在大人之侧后以滛泆失政又秦分也二年正月癸卯金木相犯于牛十一月戊申又相犯于女嵗所以建国均人女为蚕妾牛为农夫天象若曰是将罹以宼戎而丧其耕织之务矣且曰有乱兵大战而波及齐吴是嵗八月甲申月在胃掩镇星闰月癸酉又掩之三年正月戊辰又掩之是为女君有罹兵刑之祸者洊干之事甚而衆也又占曰天下大丧无主贵人兵死国以灭亡又二年三月奔星大如斗出紫微东北流光照地占曰王师大出邦去其君六月有奔星如斗起大角入紫宫而灭栋星以肆觐羣后而敷威令于四方也今大号由之以诏天极不以逆乎且有空国徙王之戒焉十月有星入月中而灭占曰入而无光其国卒灭星反出者亡国复立是嵗四月至三年九月荧惑再犯轩辕大星武泰元年正月又逆行复犯之占曰主命将失女君之象乱逆之灾三月庚申月掩毕大星占曰邉兵起贵人多死者是时滛风滋甚王政尽㢮自大河而北极关而西覆军屠邑不可胜计既而萧寳夤叛于雍州梁师骤伐淮泗连兵青土万姓嗷嗷丧其乐生之志矣是嵗二月帝竟以暴崩四月尒朱荣以大兵济河执太后及㓜主沉诸中流害王公以下二干遂专权晋阳以令天下焉庄帝永安元年七月癸亥太白犯左角相距四寸光芒相掩兵及朝廷之象占曰大战不胜贵人有来者其谋不成至二年闰月荧惑入鬼犯积尸占曰兵起西北有鈇钺之诛是嵗北海王颢以梁师陷考城执济阳王晖业乘虚逐胜遂入洛阳至七月王师大败之颢竟戮死有谋不成之验明年尒朱天光击反虏万俟丑奴及萧寳夤于安定克之咸伏诛二年十一月荧惑自鬼入太微西掖门犯上将出东掖门犯上相东行累日句已去来复逆行而西十二月乙丑月又掩之至三年正月癸未逆行入东掖门己丑月入太微袭荧惑辛卯月行太微中又晕之三月己卯在右执法北一尺五寸留十四日至壬辰月又掩之复顺行而东四月戊午月又干太微而晕己未荧惑出端门在左执法南尺余而东自魏兴以来未有循环反复若此之荐也是时孝庄将诛权臣有兴复魏室之志是以诚发于中而荧惑咨谋于上焉其占曰有权臣之戮有大兵之乱贵人以彊死而天下灭亡至五月己亥太白在参昼见参为晋阳之墟天意若曰干明之衅于是乎在矣七月甲午有彗星晨见东北方在中台东一丈长六尺色正白东北行西南指丁酉距下台上星西北一尺而晨伏庚子夕见西北方长尺东南指渐移入氐至八月己未渐见癸亥灭占曰彗出太阶有阴谋姦宄兴凡天事为之徴形以戒告人主始涤公辅之秽而彗除之权臣将灭之象再干太阳之明而后陵夺之逆乱复兴之象也三月而见者变近亟也究于内宫者反仇其上也近期在冲远期一年先是二月壬申有大流星相随西北尾迹不絶以千计西北直晋阳之墟而㣲星庶人所以载皇极也人徙而君从之是月戊戌有大奔星自极东贯紫宫而出影迹随之迁君之应至九月上诛太原王荣上党王天穆于明光殿是夕尒朱氏党攻西阳门不克退屯河阴十二月洛阳失守帝崩于晋阳自是南宫板荡劫杀之祸相踵先是永安元年七月丙子十一月丙寅十二月癸巳月皆掩毕大星至二年三月乙卯月入毕口八月乙丑又距毕左股二寸光芒相掩须臾入毕口十二月丙辰掩毕右股大星三年六月乙巳又犯毕大星八月庚申入毕口犯左股大星是月辛丑太白犯轩辕明年五月月又犯毕右股遂入之毕星所以建魏国之命也占曰天下有变其君大忧邉兵起上将戮月洊干之事甚而衆及尔朱兆作乱奉长广王为主号年建明明年二月又废之而立节闵六月高欢又推安定王为帝于信都复黜之后更立武帝于是三少王相次崩殂又洛阳再陷六宫汗辱有兵及轩辕之效焉节闵普泰元年五月辛未太白出西方与月并间容一指战祥也先是去年十一月辛丑月在太白北不容一指占曰有破军杀将主人不胜既而尒朱氏南侵王师败绩至是又与月合㡬将复之乎十月甲寅金火嵗土聚于觜参甚明大晋魏之墟也且曰兵丧并起霸君兴焉是时渤海王欢起兵信都改元中兴至十一月己卯奔星如斗起太㣲东北流光明烛地有声如雷占曰大臣有外事以所首事命之或曰中国失君有立王迁主着而有声者盛怒也是时尒朱氏成师北伐明年三月癸巳火逆行犯氐占曰天子失其宫闰月庚申嵗星入鬼犯天尸占曰有戮死之君既而尒朱兆等大败于韩陵覆师十余万四月武帝即位比及嵗终凡杀三废帝孝武永熙元年九月太白经天十一月辛丑有大流星出昴北东南流轹毕贯参光明照地有声如雷天象若曰将有髦头之兵慿陵塞垣与大司马合战明年正月丁酉渤海王欢追撃兆等于赤洪岭大破之尒朱氏歼焉二年四月太白昼见九月丁酉火木合于翼相去一寸光芒相掩占曰是谓内乱姦臣谋人主忧甲寅金火合于轸相去七寸光芒相及占曰是谓相铄不可举事用兵翼轸南宫之蕃又荆州也至三年三月癸巳有奔星如三斛瓮起匏𤓰西流入市垣有光烛地迸流如珠尾迹数丈广且三尺凝着天状如苍白云须臾屈曲蛇行匏𤓰为阴谋星大如瓮为发谋举事光盛且大人贵而衆也以所首名之且为天饰王者更均封疆是时斛斯椿等方说上伐高欢荆州刺史贺拔岳预谋焉高欢知之亦以晋阳之甲来赴七月上自将十余万次河桥望欢军惮之不敢战遂西幸长安至十月渤海王更奉孝静为主改元天平由是分为二国更均封疆之应也是月欢命侯景攻荆州拔之胜南奔三年五月己亥荧惑逆行掩南斗魁第二星遂入斗口先是元年十一月荧惑入斗十余日出而逆行复入之六十日乃去斗大人之事也占曰中国大乱道路不通天下皆更元易政吴越之君絶嗣是嵗东西帝割据山河遂为战国比十月至正月梁魏三帝皆大赦改元或曰斗为夀命之养而火以乱气干之耄荒之戒也是时梁武帝年已七十矣怠于听政专以讲学为业故皇天殷勤着戒又若言曰经远之谋替矣将以逆乱终之而勦其天禄焉夫天悬而示之且犹不悟其后摄提复周卒有侯景之乱云东魏孝静天平二年有星孛于太微歴下台及室壁而灭南宫成周之墟孝文之余烈也孛星由之易政徙王之戒天象若曰王城为墟夏声㡬变而台阶持政有代夺之渐乎且抵于营室更都之象也是后两霸专权皆以北俗从事河南新邑遂为战争之郊间三嵗至兴和元年九月发司州卒十万营邺都十月新宫成元象二年七月壬戌金土合于七星癸亥遂犯七星七星河南之分金而犯土将有封畿之战且占曰其分亡地先是去年十二月癸丑太白食月是嵗三月壬申太白又与月合相距一寸大战之祥也月象彊大之国而金合之秦师将胜焉十二月有流星从天市垣西流长且一丈有尾迹三年正月渤海王欢攻夏州克之十月丁丑月犯火占曰大将有鬭死者十二月大都督窦泰入潼关明年宇文泰距撃斩之十月遂及渤海王欢战于沙苑欢军败绩捕虏万余是月独孤信拔洛阳三年十二月荧惑犯嵗星占曰有内乱臣谋王至四年正月客星出于紫宫占曰国有大变二月壬申八月癸未月再掩五车东南星占曰兵起道不通十一月太白昼见占曰军兴为不臣五年二月庚戌三月甲子填星逆顺行再犯上相上相司徒也六月太白入东井占曰秦有兵大臣当之至元象元年七月太白在柳昼见桞河南也八月辛卯有大流星出房心北东南行长且三尺尾迹分为三段军破为三之象也先是行台侯景司徒高昴围金墉西帝及宇文泰自将救之是月陈于河阴泰以中军合战大克司徒高昴死之既而左右军不利西师由是败绩斩将二十余人降卒六万是月西帝大傅梁景叡据长安反关中大震寻皆伏诛兴和元年二月壬子火犯井占曰秦有兵乱贵人当之四月又入鬼亦兵丧之祥也又土地之分也至二年十一月甲戌太白在氐与填星相犯氐郑地也至四年七月壬午火木合于井相去一尺占同天平明年北豫州刺史高仲密据武牢西叛宇文泰帅衆援之戊申及渤海王战于邙山西军大败虏王侯将校四百余人获六万余级先是元年十月辛丑有彗星出于南斗长丈余至十一月丙戌距太白三尺长丈余东南指二月乙卯至娄始灭占曰彗出南斗之土皆诛其上又吴分始自㣲末终成着大而与兵星合焉天戒若曰夫劫杀之萌其事由来渐矣而人君辨之不早终以兵乱横流不可扑灭焉娄又徐方之次乱之所自招也至二年四月己丑金木相犯于奎丙午火木又相犯于奎奎为徐方所以虞蹶防之宼也嵗主建国之令而省人君之差败火主乱金主兵三精洊而聚谋所以哀矜下土而示驱除之戒也是时梁主衰老太子贤明而不能授之以政焉由是领军朱异等浸侵明福之权至武定五年侯景窃河南六州而叛又与连衡而附益之是嵗十二月梁师败绩于彭城捕虏五万余级江淮之间始萧然愁叹矣明年师大败陷溺以十万数景遂举而济江三吴大荒道殣流离者大半淮表二十六州咸内属焉昔三精聚谋于危九年而高氏霸至是聚谋于奎而萧氏亡亦天之大数云尔武定二年四月丁巳荧惑犯南宫上将戊寅又犯右执法占曰中坐成刑金火尤甚四年四月庚午金昼见六月癸巳月入毕九月壬寅太白在左执法东南三寸许是为执法事五年正月月犯毕大星贵人之谪也先是九月大丞相欢围玉璧不克是月欢薨于晋阳辛亥侯景反仆射慕容绍宗撃之八月淮南三王谋反诛明年绍宗攻王思政于颍川竟溺七年九月戊午月掩嵗星在斗斗为天庙帝王夀命之期月由之以干嵗星是为大人有簒杀死亡之祸是嵗梁武帝以忧逼殂明年而齐帝后年西主文帝及梁简文又终天下皆有大故而江表尤甚八年三月甲午嵗镇太白在虚虚齐分是为惊立絶行改立王公荧惑又从而入之四星聚焉五月丙寅帝禅位于齐是嵗西主大统十六年也是时两主立而东帝得全魏之墟为天官为正昔宋武北伐四星聚奎及西伐秦四星聚井四星聚参而渤海始霸四星聚危而文宣受终由是言之帝王之业其有徴矣其后六年西帝禅于周室天文史失其传也魏书卷一百五之四卷一百五之四考证魏书卷一百五之四考证志第四此卷亦阙后人所补高祖太和十二年景寅唐人讳丙故南北史俱作景此亦作景者志为唐人所着故也若卷内或有仍作丙者则又后人间有改易耳高祖太和十五年注十五年三月月掩毕三月下北监夲脱月字今从南监夲増入又注司徒冯诞冯监夲误作马今改正肃宗正光二年注间三嵗三监本讹作五今以上文推之则以三为是魏书卷一百五之四考证魏书卷一百六上钦定四库全书魏书卷一百六上齐魏收撰志第五地形二上夏书禹贡周氏职方中画九州外薄四海析其物土制其疆域此盖王者之规摹也战国分幷秦吞海内割裂都邑混一华夷汉兴即其郡县因而増广班固考地理马彪志郡国魏世三分晋又一统地道所载又其次也自刘渊石勒倾覆神州僭逆相仍五方淆乱随所跨擅长更相侵食彼此不恒犬牙未足论绣错莫能比魏定燕赵遂荒九服夷翦逋伪一国一家遗之度外吴蜀而已正光已前时惟全盛戸口之数比夫晋之太康倍而已矣孝昌之际乱离尤甚恒代而北尽为邱墟崤潼已西烟火断絶齐方全赵死于乱麻于是生民耗减且将大半永安末年胡贼入洛官司文簿散弃者多往时编户全无追访今录武定之世以为志焉州郡剏改随而注之不知则阙内史及相仍代相汾魏自明庄宼难纷纠攻伐既广启土逾衆王公钖社一地累封不可备举故总以为郡其沦陷诸州户据永熙绾籍无者不录焉司州领郡十二县六十五戸三十七万一千六百七十五口一百四十五万九千八百三十五魏尹领县十三戸一十二万二千六百一十三口四十三万八千二十四邺临漳繁阳列人昌乐武安临水魏平邑易阳元城斥章贵乡阳平郡领县八戸四万七千四百四十四口十六万二千七十五馆陶清渊乐平发干临清武城武阳阳平广平郡领县六戸二万三千七百五十口十万三千四百三平恩曲安邯战广平曲梁广年汲郡领县六戸二万九千八百八十三口十万二千九百九十七北修武南修武汲朝歌山阳获嘉广宗郡领县三戸一万三千二百六十二口五万五千八百九十七广宗武强经东郡领县七戸三万五百二十一口十万七千七百一十七东燕平昌白马凉城酸枣长垣长乐北广平郡领县三戸一万六千六百九十一口九万一千一百四十八南和任襄国林虑郡领县四戸一万三千八百二十一口五万二千三百七十二林虑临淇共魏徳顿邱郡领县四戸一万七千一十二口八万七千六十三顿丘卫国临黄阴安濮阳郡领县四戸一万八千六百六十四口五万五千五百一十二廪丘濮阳城阳鄄城黎阳郡领县三戸一万一千九百八十口五万四百五十七黎阳东黎顿丘清河郡领县四戸二万六千三十三口十二万三千六百七十清河贝丘侯城武城定州领郡五县二十四户一十七万七千五百一口八十三万四千二百七十四中山郡领县七户五万二千五百九十二口二十五万五千二百四十一卢奴上曲阳魏昌新市毋极安喜唐常山郡领县七戸五万六千八百九十口二十四万八千六百二十二九门真定行唐蒲吾灵寿井陉石邑鉅鹿郡领县三戸二万七千一百七十二口一十三万二百三十九曲阳槀城鄡博陵郡领县四戸二万七千八百一十二口一十三万五千七饶阳安平深泽安国北平郡领县三戸一万三千三十四口六万五千一百二蒲阴北平望都冀州领郡四县二十一戸一十二万五千六百四十六口四十六万六千六百一长乐郡领县八戸三万五千六百八十三口十四万三千一百四十五堂阳枣强扶桞索卢广川南宫信都下博渤海郡领县四户三万七千九百七十二口一十四万四百八十二南皮东光修安陵武邑郡领县五户二万九千七百七十五口一十四万四千五百七十九武遂阜城灌津武邑武强安徳郡领县四户二万二千二百一十六口六万八千三百九十六平原安徳绎幕鬲并州领郡五县二十六户一十万七千九百八十三口四十八万二千一百四十太原郡领县十户四万五千六口二十万七千五百七十八晋阳祁榆次中都邬平遥沾受阳长安阳邑上党郡领县五户二万五千九百三十七口一十万四千四百七十五屯留长子壶关寄氏乐阳乡郡领县四戸一万六千二百一十口五万五千九百六十一阳城襄垣乡铜鞮乐平郡领县三户一万八千二百六十七口六万八千一百五十九辽阳乐平石艾襄垣郡领县四戸七千五百一十三口三万六千五百六十七襄垣五原建义刈陵瀛州领郡三户十万五千五百四十九口四十五万一千五百四十二髙阳郡领县九戸三万五百八十六口十四万一百七高阳博野蠡吾易扶舆新城乐乡永宁清苑章武郡领县五戸三万八千七百五十四口十六万二千八百七十成平平舒束州文安西章武河间郡领县四户三万五千八百九口十四万八千五百六十五武垣乐城中水鄚殷州领郡三县十五户七万七千九百四十三口三十五万七千一十六赵郡领县五户三万一千八百九十九口一十四万八千三百一十四平棘房子元氏高邑栾城鉅鹿郡领县四户一万三千九百九十七口五万八千五百四十九廮陶宋子西经廮遥南赵郡领县六户三万二千四十六口十五万一百一十三平乡南栾鉅鹿栢人广阿中丘沧州领郡三县十二户七万一千八百三口二十五万一千八百七十九浮阳郡领县四户二万六千八百八十口九万八千四百五十八饶安浮阳髙城章武乐陵郡领县四户二万四千九百九十八口八万五千二百八十四乐陵阳信厌次湿沃安德郡领县四户一万九千九百二十五口六万八千一百三十七般重合重平平昌肆州领郡三县十一户四万五百八十二口一十八万一千六百三十三永安郡领县五户二万二千七百四十八口一十万四千一百八十五定襄阳曲平㓂蒲子驴夷秀容郡领县四户一万一千五百六口四万七千二十四秀容石城肆卢敷城鴈门郡领县二户六千三百二十八口三万四百三十四原平广武幽州领郡三县十八户三万九千五百八十口一十四万五百三十六燕郡领县五户五千七百四十八口二万二千五百五十九蓟广阳良乡军都安城范阳郡领县七户二万六千八百四十八口八万八千七百七涿固安范阳苌乡方城容城遒渔阳郡领县六户六千九百八十四口二万九千六百七十雍奴潞无终渔阳土垠徐无晋州领郡十二县三十一户二万八千三百四十九口一十万三十九平阳郡领县五户一万五千七百三十四口五万八千五百七十二禽昌平阳襄陵临汾泰平北绛郡领县二户一千七百四十口六千二百九十二新安北绛永安郡领县二户二千九百三十二口一万五百四十永安杨北五城郡领县三户二百一十二口八百六十四平昌石城北平昌定阳郡领县三户四百九十八口一千九百四十一平昌西五城敷城郡领县一户九十口三百五十九敷城河西郡领县一户二百五十六口一千一百四十四夏阳五城郡领县三户四百一十一口一千六百一十八北枣南枣永安西河郡领县三户一千七百六十一口四千九百九十七永安隰城介休冀氏郡领县二户一千三百二口五千三百一十六冀氏合阳南绛郡领县二户八百三十六口二千九百九十一南绛小乡义宁郡领县四户二千四百七十八口八千四百六十六团城义宁安泽沁源懐州领郡二县八户二万一千七百四十口九万八千三百一十五河内郡领县四户九千九百五口四万二千六百一野王沁水河阳轵武德郡领县四户一万一千八百三十五口五万五千七百一十四平皋温懐州建州领郡四县十户一万八千九百四口七万五千三百髙都郡领县二户六千四百九十口二万七千六百三十五髙都阳阿长平郡领县二户五千四百一十二口二万二千七百七十八髙平𤣥氏安平郡领县二户五千六百五十八口一万九千五百五十七端氏濩泽泰宁郡领县四户一千三百三十五口五千三百三十东永安西河西濩泽髙延汾州领郡四县十户六千八百二十六口三万一千二百一十西河郡领县三户五千三百八十八口二万五千三百八十八隰城介休永安吐京郡领县二户三百八十四口一千五百一十三新城吐京五城郡领县三户二百五十七口一千一百一五城平昌石城定阳郡领县二户七百九十七口三千二百八定阳昌宁东雍州领郡三县八户六千二百四十一口三万四百邵郡领县四户五十二口一百五十八白水清亷苌平西太平髙凉郡领县二户四千四百四十五口二万一千八百五十三髙凉龙门正平郡领县二户一千七百四十四口八千三百八十九闻喜曲沃安州领郡三县八户五千四百五口二万三千一百四十九密云郡领县三户二千二百三十一口九千一十一密云要阳白檀广阳郡领县三户二千八口八千九百一十九广兴燕乐方城安乐郡领县二户一千一百六十六口五千二百一十九土垠安市义州领郡七县十九户三千四百二十八口一万六千七百二十四五城郡领县三戸二千一百口一万七千六十九隰城介休五城泰宁郡领县三戸二百二十八口一千一百二十七泰宁义兴郃阳新安郡领县三戸三百九十四口一千五百九十五西垣新安东垣渑池郡领县三户一百六十六口八百二十八北渑池俱利西新安恒农郡领县三户九十三口五百四十三恒农北郏崤宜阳郡领县三户一百六十九口六百八十六宜阳南渑池金门金门郡领县一户二百七十八口一千二百一十七北陆南汾州领郡九县十八户一千九百二十二口七千六百四十八北吐京郡领县四户八十八口三百五十一平昌北平昌石城吐京西五城郡领县三户二百四十七口一千一百一十八西五城昌宁平昌南吐京郡领县一户三十二口七十三新城西定阳郡领县一户四十二口一百四十洛陵定阳郡领县一户五十四口一百九十永宁北乡郡领县二户二百九口七百五十九龙门汾隂五城郡领县二户二百一十四口八百八十四五城平昌中阳郡领县二戸四百六十八口一千六百三十七洛陵昌宁龙门郡领县二戸五百七十八口二千四百九十六西太平汾阳南营州领郡五县十一戸一千八百一十三口九千三十六昌黎郡领县三戸五百九口二千六百五十八龙城广兴定荒辽东郡领县二户五百六十五口二千六百三十四太平新昌建徳郡领县二户一百七十八口八百一十四石城广都营邱郡领县三户五百一十二口二千七百二十七富平永安带方乐浪郡领县一户四十九口二百三永乐东燕州领郡三县六户一千七百六十六口六千三百一十七平昌郡领县二户四百五十口一千七百一十三万言昌平上谷郡领县二户九百四十二口三千九十三平舒居庸徧城郡领县二户三百七十四口一千五百一十三广武沃野营州领郡六县十四户一千二十一口四千六百六十四昌黎郡领县三户二百一口九百一十八龙城广兴定荒建徳郡领县三户二百口七百九十三石城广都阳武辽东郡领县二户一百三十一口八百五十五襄平新昌乐浪郡领县二戸二百一十九口一千八永洛带方冀阳郡领县二户八十九口二百九十六平刚柳城营丘郡领县二户一百八十二口七百九十四富平永安平州领郡二县五户九百七十三口三千七百四十一辽西郡领县三户五百三十七口一千九百五肥如阳乐海阳北平郡领县二户四百三十口一千八百三十六朝鲜新昌恒州领郡八县十四代郡领县四平城太平武周永固善无郡领县二善无沃阳梁城郡领县二参合裋鸿繁畤郡领县二崞山繁畤髙桞郡领县二安阳髙桞北灵丘郡领县二灵丘莎泉内附郡灵丘郡朔州领郡五县十三大安郡领县二狄那捍殊广宁郡领县二石门中川神武郡领县二尖山殊頽太平郡领县三太平太清永宁附化郡领县四附化息泽五原广收云州领郡四县九盛乐郡领县二归顺还安云中郡领县二延民云阳建安郡领县二永定永乐真兴郡领县三真兴建义南恩蔚州领郡三县七始昌郡领县二于门兰泉忠义郡领县二苇池杨栁附恩郡领县三西凉利石化政显州领郡四县四定戎郡领县二零山阳林建平郡领县二昇原赤谷真君郡武昌郡廓州领郡三广安郡永定郡建安郡武州领郡三县四吐京郡领县二吐京新城齐郡领县二昌国安平新安郡西夏州领郡二太安郡神武郡宁州领郡四武康郡灵武郡初平郡武定郡灵州前自恒州已下十州永安已后禁旅所出户口之数竝不得知魏书卷一百六上卷一百六上考证魏书卷一百六上考证魏尹邺注有南部右部西部按此句下当有尉字下文临漳县注有左部东部北部尉即其証也阳平郡清渊注二汉属郡按郡字上当有魏字系从来刋本之脱林虑郡林虑注有陵阳河东流为垣按垣应作洹后汉郡国志河内郡林虑注徐广曰洹水所出苏秦合诸侯盟处是也常山郡注孝章建初中为淮阳永元二年复后汉书章帝建初四年四月徙常山王昞子侧为常山王昞传云徙淮阳王以汝南之新安西华益淮阳国昞自常山徙封淮阳非改常山为淮阳盖魏收之误长乐郡注晋改晋志仍曰安平国似长乐郡名不始于晋也武邑郡灌津按二汉及晋志俱作观津此志作灌不知魏时改之耶抑后人转写因声音相近而误也太原郡受阳晋志作夀阳乐平郡辽阳晋志作轑阳赵郡注后汉建武中复按汉景帝三年改赵国为邯郸郡至五年即复为赵国是以前志列赵国岂迟至光武复置乎永安郡驴夷汉前后志俱作虑虒范阳郡注后汉章帝改按二汉俱名涿郡晋志曰范阳郡汉置涿郡魏文更名是改称范阳非后汉章帝也永安郡注建义元年年下当有置字宻云郡宻云注桃花山桃字上当有有字魏书卷一百六上考证卷一百六中钦定四库全书魏书卷一百六中齐魏收撰志第六地形二中兖州领郡六县三十一戸八万八千三十二口二十六万六千七百九十一泰山郡领县六戸二万六十八百口九万一千八百七十三鉅平奉髙博平嬴牟梁父鲁郡领县六戸一万五千一百六十口四万七千三百二十九鲁汶阳邹阳平新阳髙平郡领县四戸一万一千一百二十四口二万五千八百九十六髙平方与金乡平阳任城郡领县三户八千五十口二万一千七百八十九任城亢父鉅野东平郡领县七户二万七百五十二口六万一千八百一十无盐范须昌夀张平陆富城刚东阳平郡领县五戸六千一百四十六口一万八千九十四元城乐平顿丘馆陶平原青州领郡七县三十七户七万九千七百五十三口三十万六千五百八十五齐郡领县九户三万八百四十八口八万二千一百临淄昌国益都盘阳平昌广饶西安安平广川北海郡领县五戸一万七千五百八十七口四万六千五百四十九下宻剧都昌平夀胶东乐安郡领县四户五千九百一十六口一万三千二百三十九千乗博昌安徳般渤海郡领县三户五千二百七十九口一万三千七百五重合脩长乐髙阳郡领县五户六千三百二十二口一万七千六百六十七髙阳新城邺安次安平河间郡领县六户五千八百三十口一万四千八百一十八阜城城平武垣乐城章武南皮乐陵郡领县五户七千九百七十一口一万八千五百一十五阳信乐陵厌次新乐湿沃齐州领郡六县三十五户七万七千三百七十八口二十六万九千六百六十二东魏郡领县九户一万九千一百三十口七万三千五百七十蠡吾顿丘肥乡聊城卫国博平安阳东魏临邑东平原郡领县六户一万三千九百二十九口四万四百三平原鬲临济茌平广宗髙唐东清河郡领县七户六千八百一十口二万二千五百七十四清河绎幕鄃零武城贝丘饶阳广川郡领县三户三千九百四十五口一万一千四百七十二武强索卢中水济南郡领县六户二万一十七口六万八千八百二十歴城蓍平陵土鼓逢陵朝阳太原郡领县四户一万三千五百六十口五万八百二十三太原祝阿山荏卢郑州领郡三县九户六万二千一百七十三口二十七万四千二百四十二许昌郡领县四户二万五千三百二十七口一十万四千四百六十三许昌扶沟鄢陵新汲颍川郡领县三户二万二千四十四口一十万五千九百九长社临颍颍隂阳翟郡领县二户一万四千八百二口六万三千八百七十黄台阳翟济州领郡五县十五户五万三千二百一十四口一十四万五千二百八十四济北郡领县三户九千四百六十七口二万九千三百九十九临邑东阿卢平原郡领县四户二万二千二百五十口五万九千四百三十七聊城博平茌平西聊东平郡领县二户八千八百九十六口二万五千一百三范夀张南清河郡领县三户一万一百三十五口一万三千九百八十五鄃零髙唐东济北郡领县三户二千四百六十四口六千六百七十八肥城谷城虵丘光州领郡三县十四戸四万五千七百七十六口一十六万九百五十东莱郡领县四戸一万九千一百九十五口六万二千四十四掖西曲城东曲城卢乡长广郡领县六戸一万五千八百三十三口五万一千五百六十七昌阳长广不其挺即墨当利东牟郡领县四户一万七百四十八口四万七千三百三十八牟平黄惤观阳梁州领郡三县七户四万三千八百一十九口一十八万一千九百三阳夏郡领县五戸一万六千五百四十九口六万三千五百五十九阳夏雍丘济阳圉城襄邑开封郡领县二户八千二百七口三万六千六百二开封尉氏陈留郡领县三户一万九千六百一十二口八万二千七百四十二浚仪封丘小黄豫州领郡九县三十九户四万一千一百七十二口九万六千九百一十六汝南郡领县八户一万五千八百八十九口三万七千六十一上蔡临汝平舆安城西平瞿阳阳安保城颍川郡领县三户八千三百九十六口二万六百四十邵陵临颍曲阳汝阳郡领县三户七千二百五十四口一万五千二百四十五汝阳武津征𦍑义阳郡领县五户一千七百九十口四千五百九十五义阳清丘平阳真阳安阳新蔡郡领县三户一千九百一十七口四千七百七十八新蔡鲖阳固始初安郡领县四户二千二十六口五千九百二十二新懐安昌懐徳昭越襄城郡领县三户一千四百四十六口四千六十三义绥遂宁武阳城阳郡领县五户五百四十六口一千三百八十八安定淮隂真阳建兴建宁广陵郡领县五戸一千九百六口三千二百二十四宋安光城安蛮新蔡汝南北豫州领郡三县十二户四万七百二十八口一十八万二千五百五十一广武郡领县五户一万五千五百九十六口七万四千五百一十九曲梁原武阳武中牟苑陵荥阳郡领县五户二万一千四百七十二口九万二千三百一十荥阳成臯京宻卷成臯郡领县二户三千六百六十口一万五千七百四十西成臯巩徐州领郡七县二十四户三万七千八百一十二口一十万八千七百八十七彭城郡领县六户六千三百三十九口二万三千八百四十一彭城吕薛龙城留睢陵南阳平郡领县三户三千七十一口六千三百五十八襄邑阳平濮阳蕃郡领县三户四千三百九十二口一万八千八百四十二蕃永兴永福沛郡领县三户四千四百一十九口一万二千二百七十八萧沛相兰陵郡领县四户十千四百二十四口一万五千七百七十六昌虑承合乡兰陵北济隂郡领县三户八千五百四十六口二万一千九百八十八丰离狐城武砀郡领县二户三千六百二十一口八千七百五十四安阳砀西兖州领郡二县七户三万七千四百七口一十万三千八百九十四沛郡领县三戸七千五百七十一口二万三百一十四考已氏新安济隂郡领县四户二万九千八百三十六口八万三千五百八十定陶离孤寃句乗氏南兖州领郡七县二十一户三万七千一百三十口一十一万五千五百三十九陈留郡领县五户六千二百三十口一万六千七百四十九小黄浚仪谷阳东燕武平梁郡领县二户一万三百五十九口二万五千九百九十五襄邑睢阳下蔡郡领县四戸三千三百六十二口七千九百七十三楼烦下蔡临淮龙亢谯郡领县三户五千一百三十二口一万二千九百九十一蒙蕲宁陵北梁郡领县二户八千二百三十一口四万一千七百三十八城安孝阳沛郡领县二戸一千八百四十八口四千五百六十五萧相马头郡领县三户一千九百六十八口五千五百二十八蕲已吾下邑广州领郡七县十五户二万八千六百九十六口九万六千七百八十南阳郡领县二户七千四百八十九口二万六千七百二十八南阳埉城顺阳郡领县二户二千四十五口七千二百五十二龙阳龙山定陵郡领县三户三千六百九十口八千七百五十六北舞阳云阳西舞阳鲁阳郡领县二户二百四十五口七百七十五山北河山汝南郡领县二户七百八十三口二千三百四十四汝南符垒汉广郡领县二户六千二百口八千一十七昆阳髙阳襄城郡领县二户八千二百四十四口四万二千八百七十八繁昌襄城胶州领郡二县十四户二万六千五百六十二口六万三百八十二东武郡领县三户八千六百一十七口一万八千七百五十七姑幕扶其梁乡髙密郡领县五户七千五百五口一万六千一百五十三髙密夷安黔陬平昌东武平昌郡领县六戸一万四百四十口二万五千四百七十二昌安淳于营陵安丘朱虚琅邪洛州领郡六县十二户一万五千六百七十九口六万六千五百二十一洛阳郡领县二户三千六百五十九口一万五千七十二洛阳缑氏河隂郡领县一户二千七百六十七口一万四千七百一十五河隂新安郡领县三户四百九十口一千九百一十一新安东垣河南中川郡领县二户二千七十八口八千二百二十五堙阳颍阳河南郡领县一户三千六百四十二口一万四千七百一十五宜迁阳城郡领县三户三千四十三口一万一千八百八十三阳城颍阳康城南青州领郡三县九户一万五千二十四口四万五千三百二十二东安郡领县三户四千六百四十口一万六千五百五十一盖新泰发干东莞郡领县三户九千六百二十口二万六千五百六莒东莞诸义塘郡领县三戸七百六十四口二千二百六十五义塘归义懐仁北徐州领郡二县五戸一万四千七百八十一口四万一百二十五东泰山郡领县二户五千七口一万六千三百八十一南城新泰武阳琅邪郡领县二户九千七百七十四口二万三千七百四十四即丘费北扬州领郡五县十九戸九千八百四十五口三万二千一百三十九陈郡领县四戸三千二十四口七千六百六十九项长平西华襄邑南顿郡领县四戸二千五百二十口七千二百六十五南顿和城平乡新蔡汝隂郡领县三戸一千七百九十四口八千四百九十八汝隂宋许昌丹阳郡领县四戸二千一百四十四口七千九百三十一秣陵邵陵南阳白水陈留郡领县四户三百六十七口七百七十五小黄宋雍邱新蔡东楚州领郡六县二十户六千五百三十一口二万七千一百三十二宿豫郡领县四户一千六百五十五口七千三百七宿豫新昌临泗濠夷髙平郡领县四户九百二十口三千九十六髙平朱沛白水襄邑淮阳郡领县四户一千六百一十七口七千二百七十七角城绥化招义淮阳晋宁郡领县四户一千二百二十二口五千二十三临清魏兴富城招农安逺郡领县二户五百八十口二千三百八十二鉅鹿淮浦临沭郡领县二户五百三十五口二千一百七临沭招远东徐州领郡四县十六户六千二百八十一口三万六百六十五下邳郡领县六户一千一百四十八口三千七百三十九下邳良城僮坊亭栅渊归正武原郡领县三户二千八百一十七口二万五十五武原开逺艾山郯郡领县四戸一千二百一十九口三千三百八郯临沂建陵归昌临清郡领县三户一千五百一十七口三千五百六十三下相睢陵归义海州领郡六县十九户四千八百七十八口二万三千二百一十东彭城郡领县三户八百口三千四百六十九龙沮安乐渤海东海郡领县四户一千二百四十二口五千九百四赣榆安流广饶下密海西郡领县三户八百六十口三千九百五十襄贲海西临海沭阳郡领县四户一千三百九十七口七千五百八十三下城临渣懐文服武琅邪郡领县三户三百五十六口一千三百七十一海安朐山宁武陵郡领县二户二百二十三口七百三十三上鲜洛要东豫州领郡六县十六戸三千九十九口一万一千二十一汝南郡领县五户一千六百二十九口六千四百八十二南新息北新息安阳汝阳长平东新蔡郡领县四户二百四十七口六百七十七固始鲖阳苞信汝阳新蔡郡领县二户四百六十五口一千五百一十三苞信长陵弋阳郡领县一户一百三十七口五百三十三弋阳长陵郡领县三户三百八十七口一千三百六十三长陵苞信安宁阳安郡领县一户二十二口一百三十一永阳义州户二百一十五口三百二十二颍州领郡二十县四十户三千六百一口一万三千三百四十三汝隂弋阳二郡领县七户一千六百六十五口六千七十八汝隂陈留楼烦宋弋阳新息期思北陈留颍川二郡领县五户三百五十一口一千二百七十二许昌圉城雍丘陈留小黄财丘梁兴二郡领县四户二百八十三口一千六十九梁兴财丘梁城汝阳西恒农陈南二郡领县三户二百三十一口八百六十四恒农胡城南顿东郡汝南二郡领县二戸一百四十七口六百二十一白马济阳清河南阳二郡领县三户一百三十二口五百五十五清河南阳汝南东恒农郡领县三户一百一十九口四百四十荥阳阳武淮阳新蔡南陈留二郡领县一户二百五十七口一千二百四十二鲖阳荥阳北通二郡领县四户一百七十七口四百七十二北通临淮临沂汝隂汝南太原二郡领县四户八十七口四百六平豫安城太原新息新兴郡领县四户一百一十二口三百二十四安城都立新兴义兴谯州领郡七县十七户二千六百一十七口七千八百二十一南谯郡领县四戸四百七十六口一千七百三十四涡阳茅冈栢桥蜀坡汴郡领县二戸二百五十三口八百二十九萧颍川龙亢郡领县二户三百三十三口一千六十六葛山龙亢蕲城郡领县二户三百二十四口七百六广平蕲城下蔡郡领县二户三百四十口八百七十八黄城肥阳临涣郡领县三户七百九口二千六十二白掸丹城涣北蒙郡领县二户一百八十一口五百四十六勇山蒙北荆州领郡三县八户九百三十三口四千五十六伊阳郡领县一户四十八口二百八十三南陆浑新城郡领县二户三百三十一口一千四百八十四新城北陆汝北郡领县五戸五百五十四口二千二百八十九石台南汝原治城东汝南梁阳州领郡二县七宜阳郡领县三宜阳西新安东亭金门郡领县四金门南渑池南陜卢氏南司州领郡二县七齐安郡领县三保城齐安义阳郡领县二平阳义阳宋安郡领县二乐宁东随楚州领郡十二县二十九彭沛二郡领县三南阳中阳洛阳马头郡领县二蕲平预沛郡领县三萧相已吾安定郡领县四濮阳临泾新丰南阳广梁郡领县一相邑鲁郡领县三邹砀鲁北谯郡领县二南蔡北谯济阳郡领县四乐平雎阳顿丘齐丘北阳平郡领县二阳平濮阳钟离陈留二郡领县五燕朝歌零浚仪灌丘合州领郡八县十七汝阴郡领县二汝阴天水南顿郡领县二南顿和城南梁郡领县二慎南髙北梁郡领县二北蒙北陈南谯郡领县二蕲邵陵庐江郡领县三潜北始新南始新西汝南郡领县二安城新野北陈郡领县二西华阳夏霍州领郡十七县三十六安丰郡领县一安丰平原郡领县一清化北颍川郡领县三颍川邵陵天水梁兴郡领县一阳夏陈郡领县三开阳夏鲖阳北陈郡领县一阳夏扶风郡北沛郡领县五沛曲阳相顺新蔡南陈郡领县二南陈邉水新蔡郡领县三汝阳新蔡固始岳安郡领县二安成义兴邉城郡领县一史水西邉城郡领县三史水宇楼开化西沛郡领县三萧沛平阳淮南郡领县三淮南新兴清河乐安郡领县三新蔡乐安颍川南颍川郡领县一谯睢州领郡五县十二淮阳郡领县二淮阳睢陵谷阳郡领县二连城髙昌雎南郡领县二斛城新丰南济隂郡领县二顿丘定陶临潼郡领县四晋陵取虑宁陵夏丘南定州领郡五县七弋阳郡领县二汝南期思汝阴郡领县一汝阴安定郡领县一安定新蔡郡领县一新蔡北建宁郡领县二建宁阳武西楚州领郡三县七汝阳郡领县一义阳仵城郡领县二城阳淮隂城阳郡领县四淮隂平春义兴晈城蔡州领郡二县四新蔡郡领县二南赵新蔡汝南郡领县二新息南顿西淮州领郡一县二淮川郡领县二真阳梁兴谯州领郡四县十五髙塘郡领县四平阿塘石城兰陵临徐郡领县三懐徳乌江酇南梁郡领县四慎梁蒙谯新昌郡领县四赤湖荻港薄阳顿丘扬州领郡十县二十一梁郡领县二崇义䝉淮南郡领县三夀春汝隂西宋北谯郡领县二安阳北谯陈留郡领县二浚仪雍丘北陈郡领县一长平邉城郡领县二期思丰城新蔡郡领县二新蔡固始安丰郡领县二安丰松兹下蔡郡领县二下蔡楼烦颍州郡领县三相西华许昌淮州领郡四县九盱眙郡领县三盱眙阳城直渎山阳郡领县二山阳左乡淮隂郡领县三富陵懐恩鲁阳平郡领县一太清仁州领郡一县二临淮郡领县二已吾义城光州领郡五县十北光城郡领县二光城乐安弋阳郡领县二北弋阳南弋阳梁安郡领县二济阳阳城南光城郡领县二光城南乐安宋安郡领县二乐宁宋安南朔州领郡六县六梁郡领县一新息新蔡郡领县一鲖阳邉城郡领县一邉城义阳郡领县一义阳新城郡领县一新城黄川郡领县一安定南建州领郡七县十七髙平郡领县四髙平谯弋阳义昌新蔡郡领县二新蔡安定陈留郡领县三陈留京兆颍川鲁郡领县二鲁义兴南陈郡领县二南陈环城光城郡领县三光城邉城婆水清河郡领县一清河南郢州领郡三县七定城郡领县二宇娄邉城邉城郡领县一茹由光城郡领县一光城沙州领郡二县二建宁郡领县一建宁齐安郡领县一梁丰北江州领郡六县六义阳郡领县一义阳齐昌郡领县一齐昌新昌郡领县一兴义梁安郡领县一梁兴光城郡领县一光城齐兴郡领县一西平湘州领郡三县三安蛮郡领县一新化梁宁郡领县一滠阳永安郡领县一新城汴州领郡二县四沛郡领县三萧颍川相临淮郡领县一临淮财州前件自扬州已下二十二州并缘邉新附地居险远故郡县户口有时而阙魏书卷一百六中卷一百六中考証魏书卷一百六中考証兖州注魏晋治丘字以宋志証之则魏晋治廪丘当作廪青州注治东阳东阳城在益都县通典曰即青州治东城是也乐安郡注汉髙帝为千乗国汉书髙帝置千乘郡未尝建国此国字系郡字之讹济南郡蓍按蓍字乃着字之误两汉有着县属济南晋省刘宋复置后魏因之此注谓晋属误也兰陵郡户十千四百二十四十必系讹字济隂郡离孤孤当作狐又注有离孤城亦误汉志可证谯郡注晋以为郡按谯郡始置于曹魏不始于晋也志误汉广郡昆阳注新安新安下当有城字各本俱脱郯郡注后汉为国晋复按后汉之初虽尝封东海王后复为东海郡晋因之非至晋始复也东豫州注太和十九年晋治广陵城按年字下当有置字各本并脱邉城郡丰城按此与期思并属邉城郡监本误刋丰城二小字于期思注下则邉城郡少一县矣今改正前件自扬州已下二十二州当云自扬州已下一十二州指扬州淮州仁州光州南朔州南建州南郢州沙州北江州湘州汴州财州也各本俱误作二十二州又扬州监本误阳州今改正魏书卷一百六中考証卷一百六下钦定四库全书魏书卷一百六下齐魏收撰志第七地形二下雍州领郡五县三十一京兆郡领县八长安杜鄠山北新丰霸城隂槃蓝田冯翊郡领县六髙陆频阳万年莲芍广阳扶风郡领县五好畤始平美阳槐里盩厔咸阳郡领县五石安池阳灵武宁夷泾阳北地郡领县七富平泥阳弋居云阳铜官土门宜君岐州领郡三县八平秦郡领县三雍周城横水武都郡领县三平阳南田髙车武功郡领县二美阳汉西秦州领郡三县十三天水郡领县五上封显新平泉当亭略阳郡领县五安戎绵诸陇城清水阿阳汉阳郡领县三黄瓜阳亷阶陵南秦州领郡六县十八天水郡领县三水南平泉平原汉阳郡领县二谷泉兰仓武都郡领县四石门白水东平孔提武阶郡领县三北部南五部赤万修武郡领县四平洛树下辨广长仇池郡领县二阶陵仓泉南岐州领郡三固道郡广化郡广业郡东益州领郡七县十六武兴郡领县四景昌武兴石门武安仇池郡领县二西乡西石门槃头郡领县二武世苌举广苌郡领县二苌广新巴广业郡领县二广业广化梓潼郡领县二华阳兴宋洛聚郡领县二武都明水益州领郡五县十东晋夀郡领县四黄石亭晋安晋夀西晋夀郡领县一隂平新巴郡领县一新巴南白水郡领县二始平京兆宋熙郡领县二兴乐元夀巴州梁州领郡五县十四晋昌郡领县三龙亭兴势南城襃中郡领县三襃中武乡亷水安康郡领县二安康寕都汉中郡领县三南郑汉隂城固华阳郡领县三华阳沔阳嶓冢南梁州东梁州领郡三县四戸一千二百二十二金城郡领县一戸二百八十六直城安康郡领县一戸六百一十八安康魏明郡领县二戸三百一十八汉阳宁都泾州领郡六县十七安定郡领县五安定临泾朝那乌氐石堂陇东郡领县三泾阳祖居抚夷新平郡领县四白土爰得三水髙平随平郡领县二鹑觚东槃平凉郡领县二鹑隂隂密平原郡领县一隂槃河州领郡四县十四金城郡榆中大夏武始郡领县三勇田狄道阳素洪和郡领县三水池蓝川蕈州临洮郡领县三龙城石门赤水渭州领郡三县六陇西郡领县二襄武首阳南安阳郡领县二桓道中陶广宁郡领县二彰新兴原州领郡二县四髙平郡领县二髙平里亭长城郡领县二黄石白池凉州领郡十县二十户三千二百七十三武安郡领县一户三百七十三宜盛临杜郡领县二户三百八十九安平和平建昌郡领县三户六百五十七榆中治城蒙水番和郡领县二户一百三十九彰燕支泉城郡领县一户七十九新阳武兴郡领县三戸三百八十五晏然马城休屠武威郡领县二户三百四十林中襄城昌松郡领县三户三百九十七温泉揟次莫口东泾郡领县一户一百九十一台城梁宁郡领县二户三百三十一园池贡泽鄯州瓜州华州领郡三县十三华山郡领县五华隂郑夏阳敷西郃阳澄城郡领县五澄城五泉三门宫城南五泉白水郡领县三姚谷白水南白水北华州领郡一县七户一万一千五百九十七中部郡领县四户八千九百二十四中部石保狄道长城敷城郡领县三戸五千六百七十二敷城洛川定阳豳州领郡三县十西北地郡领县三彭阳富平安武赵兴郡领县五阳周独乐定安赵安髙望襄乐郡领县二襄乐肤施夏州领郡四县九化政郡领县二革融巖绿阐熙郡领县二山鹿新金明郡领县三永丰启宁广洛代名郡领县二唿酋渠搜东夏州领郡四县九徧城郡领县二广武沷野朔方郡领县三魏平政和朔方定阳郡领县二临戎临真上郡领县二石城因城秦州领郡三县七河东郡领县五安定蒲坂南解北解猗氏北乡郡领县二北猗氏汾隂陕州领郡五县十一恒农郡领县三陕中北陕崤西恒农郡领县一恒农渑池郡领县二俱利北渑池石城郡领县一同堤河北郡领县四北安邑南安邑河北太阳洛州领郡五县七上洛郡领县二上洛拒阳上庸郡领县二商丰阳魏兴郡领县一阳亭始平郡领县一上洛苌和郡领县一南商荆州领郡八县四十八南阳郡领县十宛新城冠军舞隂郦云阳西平湼阳上陌西鄂顺阳郡领县五南乡丹水临洮槐里顺阳新野郡领县三穰新野池阳东恒农郡领县六西城北郦南乡左南乡上忆东石汉广郡领县二南棘阳西棘阳襄城郡领县九方城郏城伏城舞隂清水翼阳郑北平赭城北清郡领县二武川北雉恒农郡领县四国恒农南郦邯郸襄州领郡六县二十襄城郡领县六方城郏城伏城舞隂翼阳赭城舞隂郡领县二舞隂安阳南安郡领县四安南南舞叶南定期城郡领县四西舞阳东舞阳南阳新安北南阳郡领县二北平白水建城郡领县二赭阳北方城南襄州领郡三县五西淮郡领县二钟离襄城襄城郡领县二陈阳上马北南阳郡领县一南阳南广州领郡五县七襄城郡领县一襄城鲁阳郡领县二冠军繁昌髙昌郡领县一髙阳南阳郡领县一南阳襄城郡领县二扶城南阳郢州领郡三县八安阳郡领县四真阳安阳清隂淮隂城阳郡领县三平春义阳义兴汝南郡领县一上蔡南郢州领郡十二县二十九北遂安郡领县一新安冯翊郡领县四山阳彭城城建安江夏郡领县二屈阳郢阳子郡领县四南新阳西新北新阳新与香山郡领县二北新安郧阳永安郡领县二永安南新兴新平郡领县二城安城永安郡领县二刘刚上城宕鄀郡领县三西新化东平阳安城宜民郡领县三西新安新安平阳南遂安郡领县一安兴郡领县三东新市西新市长安析州领郡五县十一修阳郡领县二盖阳修阳固郡领县三懐里南阳固朱阳郡领县二黄水朱阳南上洛郡领县二单水南上洛析阳郡领县二西析阳东析阳魏书卷一百六下卷一百六下考证魏书卷一百六下考证京兆郡注汉髙帝为渭南郡武帝为京兆尹按髙帝九年即复为内史不称渭南郡矣志似疎扶风郡槐里注周曰大丘按汉志槐里周曰犬丘懿王都之非大丘也此当系传写之误安定郡乌氐按汉志晋志作乌氏后汉郡国志作乌枝此作乌氐当是氏字误多一㸃耳陇东郡祖居注前汉属罢后复属武威按祖居即二汉之祖厉县也前属安定后属武威此注前汉属下似脱安定二字衍罢字又讹后汉汉字为复字随平郡鹑鵤注前汉属山城鹑鵤前汉志作鹑孤后汉及晋志作鹑觚傅休奕封鹑觚男即此县也此志作鵤盖误又此县前汉属北地此误作属山城前汉并无郡名山城也徧城郡沷野沷野当作沃野前汉志作沃壄后汉志作沃野南阳郡冠军注羊角羊角下疑有脱字湼阳注有湼以县在湼水之阳故名有湼之下当有水字魏书卷一百六下考证魏书卷一百七上钦定四库全书魏书卷一百七上齐魏收撰志第八律厯三上大圣通天地之至理极生民之能事体妙系于神机作范留于器象然则制物成法故冥赜可寻推变有因而化生以验昔黄帝採竹昆崘之隂听凤岐阳之下断自然之物写自然之音音既协矣黄钟以立数既生矣气亦徴之于是乎备数和声审度嘉量权衡之用皆出于兹矣三古所共行百王不能易汉孝武置协律之官元帝时京房明六十律事为宻矣王莽世徴天下通钟律之士刘歆总而条奏之最为该博故班固取以为志后汉待诏严崇颇为知律至其子宣不𫝊遂罢魏世杜夔亦以通乐制律晋中书监荀朂持夔律校练八音以谓后汉至魏尺长古尺四分有余又得古玉律朂以新律命之谓其应合遂改晋调而散骑侍郎阮咸讥其声髙永嘉以后中原䘮乱考正钟律所未闻焉其存于夷裔声器而已魏氏平诸僣伪颇获古乐髙祖虑其永爽太和中诏中书监髙闾修正音律久未能定闾出为相州刺史十八年闾表曰书称同律度量衡论语谨权量审法度此四者乃是王者之要务生民之所由四者何先以律为首岂不以取法之始求天地之气故也孔子曰移风易俗莫尚于乐然则乐之所感其致远矣今调音制乐非律无以克和然则律者乐之本也臣前被敇理乐与皇宗博士孙惠蔚大乐祭酒公孙崇等考周官国语及后汉律厯志案京房法作凖以定律吹律以调丝案律寸以孔竹八音之别事以粗举书既三奏备在前文臣年垂七十日就衰頺恐一朝先犬马竟无丝髪之益使律法长絶遗恨没世是以慺悽惓惓不敢忘怠近在邺见崇臣先以其聪敏精勤有挈瓶之智虽非经国之才颇长推考之术故臣举以敎乐令依臣先共所论乐事自作钟磬志议二卷器数为备可谓世不乏贤今崇徒敎乐童书学而已不恭乐事臣恐音律一旷精赏实难习业差怠转乖本意今请使崇参知律吕钟磬之事触类而长之成益必深求持臣先所奏三表勘后汉律厯志陛下亲览以求厥衷俱然易了又着作郎韩显宗博闻彊识颇有史才粗解音律亦求令时往参知臣虽在外官窃慕古人举善之义愚意所及不能自己虽则越分志在补益愿不以言废人诏许之景明四年并州获古铜权诏付崇以为钟律之凖永平中崇更造新尺以一黍之长累为寸法寻太常卿刘芳受诏修乐以秬黍中者一黍之广即为一分而中尉元匡以一黍之广度黍二缝以取一分三家纷竞久不能决太和十九年髙祖诏以一黍之广用成分体九十黍之长以定铜尺有司奏从前诏而芳尺同髙祖所制故遂典修金石迄武定末未有谙律者厯者数之用探灵测化穷微极幽之术也所以上齐七政下授万方自轩辕以还迄于三代推元革统厥事不一也秦世汉兴厯同颛顼百有余年始行三统后汉孝章世改从四分光和中易以干象魏文时用韩翊所定至明帝行杨伟景初终于晋朝无所改作司天测象今古共情启端归余为法不等协日正时俱有得失太祖天兴初命太史令晁崇修浑仪以观星象仍用景初厯歳年积久颇以为疎世祖平凉土得赵所修𤣥始厯后谓为宻以代景初真君中司徒崔浩爲五寅元厯未及施行浩诛遂寝髙祖太和中诏秘书钟律郎上谷张明豫为太史令修综厯事未成明豫物故迁洛仍歳南讨而宫车宴驾世宗景明中诏太乐令公孙崇太乐令赵樊生等同共考验正始四年冬崇表曰臣顷自太乐详理金石及在秘省考步三光稽览古今详其得失然四序迁流五行变易帝王相踵必奉初元改正朔殊徽号服色观于时变以应天道故易汤武革命治厯明时是以三五迭隆厯数各异伏惟皇魏绍天明命家有率土戎轩仍动未遑厯事因前魏景初厯术数差违不协晷度世祖应期辑宁诸夏仍命故司徒东郡公崔浩错综其数浩博渉渊通更修厯术兼着五行论是时故司空咸阳公髙允该览羣籍賛明五纬并述洪范然浩等考察未及周宻髙宗践阼乃用敦煌赵甲寅之厯然其星度稍为差逺臣辄鸠集异同研其损益更造新厯以甲寅为元考其盈缩晷象周宻又从约省起自景明因名景明厯然天道盈虚岂曰必协要须参候是非乃可施用太史令辛宝贵职司𤣥象颇闲秘数秘书监郑道昭才学优赡识览该宻长兼国子博士髙僧裕乃故司空允之孙世综文业尚书祠部郎中宗景博涉经史前兼尚书郎中崔彬微晓法术请此数人在祕省参候而伺察晷度要在冬夏二至前后各五日然后乃可取验臣区区之诚冀效万分之一诏曰测度晷象考歩宜审可令太常卿芳率太学四门博士等依所启者悉集详察延昌四年冬侍中国子祭酒领着作郎崔光表曰易称君子以治厯明时书云厯象日月星辰乃同律度量衡孔子陈后王之法曰谨权量审法度春秋举先王之正时也履端于始又言天子有日官是以昔在轩辕容成作厯逮乎帝唐羲和察影皆所以审农时而重民事也太和十一年臣自博士迁着作忝司载述时旧钟律郎张明豫推步厯法治己丑元草剙未备及迁中京转为太史令未几䘮亡所造致废臣中修史景明初奏求奉车都尉领太史令赵樊生着作佐郎张洪给事中领太乐令公孙崇等造厯功未及讫而樊生又䘮洪出除泾州长史唯崇独专其任暨永平初亦已略举时洪府解停京又奏令重修前事更取太史令赵胜太庙令龎灵扶明豫子龙祥共集祕书与崇等详验推建宻厯然天道幽逺测步理深候观迁延歳月滋久而崇及胜前后并䘮洪所造厯为甲午甲戍二元又除豫州司马灵扶亦除蒲隂令洪至豫州续造甲子己亥二元唯龙祥在京独修前事以皇魏运水徳为甲子元兼校书郎李业兴本虽不预亦和造厯为戊子元三家之术并未申用故贞静处士李谧私立厯法言合纪次求就其兄玚追取与洪等所造递相参考以知精麤臣以仰测晷度实难审正又求更取诸能算术兼解经义者前司徒司徒髙绰驸马都尉卢道䖍前冀州镇东长史祖莹前并州秀才王延业谒者仆射常景等日集祕书与史官同检疏宻并朝贵十五日一临推验得失择其善者奏闻施用限至歳终但世代推移轨宪时改上元今古考凖或异故三代课步始卒各别臣职预其事而朽堕已甚既谢运筹之能弥愧意算之艺由是多歴年世兹业弗成公私负责俯仰慙灵太后令曰可如所请延昌四年冬太傅清河王怿司空尚书令任城王澄散骑常侍尚书仆射元晖侍中领军江阳王继奏天道至逺非人情可量厯数幽微岂以意辄度而议者纷纭竞起端绪争指虚逺难可求衷自非建标凖影无以验其真伪顷永平中虽有考察之利而不累歳穷究遂不知影之至否差失少多臣等参详谓宜今年至日更立表木明伺晷度三载之中足知当否令是非有归争者息竞然后採其长者更议所从神龟初光复表曰春秋载天子有日官诸侯有日御又曰履端于始归余于终皆所以推二气考五运成六位定七曜审八卦立三才正四序以授百官于朝万民于野隂阳刚柔仁义之道罔不毕备繇是先代重之垂于典籍及史迁班固司马彪着立书志所论备矣谨案厯之作也始自黄帝辛夘为元迄于大魏甲寅歴数千有余代歴祀数千轨宪不等逺近殊术其消息盈虚觇歩疏宻莫得而识焉去延昌四年冬中坚将军屯骑校尉张洪故太史令张明豫息盪寇将军龙祥校书郎李业兴等三家并上新厯各求申用臣学缺章程艺谢筹运而窃职观阁谬忝厥司奏请广访诸儒更取通数兼通经义者及太史并集祕书与史官同验疏宻并请宰辅羣官临检得失至于歳终宻者施用奉诏听可时太傅太尉公清河王臣怿等以天道至逺非卒可量请立表候影期之三载乃採其长者更议所从又蒙敇许于是洪等与前镇东府长史祖莹等研穷其事尔来三年再厯寒暑积勤构思大功获成谨案洪等三人前上之厯并驸马都尉卢道虔前太极採材军主卫洪显殄寇将军太史令胡荣及雍州沙门统道融司州河南人樊仲遵定州鉅鹿人张僧豫所上总合九家共成一厯元起壬子律始黄钟考古合今谓为最宻昔汉武帝元封中治厯改年为太初即名太初厯魏文帝景初中治厯即名景初厯伏惟陛下道唯先天功邈稽古休符告徴灵蔡炳瑞壬子北方水之正位龟为水畜实符魏徳修母子应义当麟趾请定名为神龟厯今封以上呈乞付有司重加考议事可施用并藏祕府附于典志肃宗以厯就大赦改元因名正光厯班于天下其九家共修以龙祥业兴为主壬子元以来至鲁隐公元年歳在己未积十六万六千五百七算外入甲申纪来至隐公元年己未积四万五千三百七算外壬子元以来至今大魏正光三年歳在壬寅积十六万七千七百五十算外壬子歳入甲申纪以来至今孝昌二年歳在丙午积四万六千五百五十四算外从壬子元以来至今大魏孝昌三年歳次丁未积十六万七千七百五十六算上壬子歳入甲寅纪以来至今大魏孝昌三年歳次丁未积四万六千五百五十六算上章歳五百五章闰一百八十六章月六千二百四十六蔀法六千六十斗分一千四百七十七纪法六万六百统法十二万一千二百元法三十六万三千六百日法七万四千九百五十二周天分二百二十一万三千三百七十七气法二十四经月大余二十九小余三万九千七百六十九㑹数百七十三余二万三千二百八㑹通一千二百九十八万九千九百四周日二十七余四万一千五百六十二通周二百六万五千二百六十六小周六千七百五十一月周八万一千一十二推月朔术第一推积月术曰置入纪年算外以章月乗之如章歳为积月不尽为闰余闰余满三百一十九以上其歳有闰推朔积日术曰以通数乗积月为朔积分分满日法为积日不尽为小余六旬去积日不尽为大余命以纪算外则所求年天正十一月朔日推上下弦望术曰加朔大余七小余二万八千六百八十小分一小分满四从小余小余满日法从大余一大余满六十去之即上弦日又加得望又加得下弦又加得后月朔推二十四气术第二推二十四气术曰置入纪年以来算外以余数乗之为实以蔀法除之所得为积没不尽为小余以六旬去积没不尽为大余命以纪算外所求年天正十一月冬至日求次气加大余十五小余一千三百二十四小分一小分满气法二十四从小余一小余满蔀法从大余一大余满六十去之命如上即次气日推闰术曰以闰余减章歳五百五余以歳中十二乗之满章闰一百八十六得一月余半法已上亦得一月数天正十一月算外即闰月闰月有进即以无中气定之冬至十一月中小寒十二月节大寒十二月中立春正月中雨水正月中惊蛰二月节春分二月中清明三月节谷雨三月中立夏四月节小满四月中芒种五月节夏至五月中小暑六月节大暑六月中立秋七月节处暑七月中白露八月节秋分八月中寒露九月节霜降九月中立冬十月节小雪十月中大雪十一月节推合又交㑹月蚀去交度术曰置入纪朔积分朔以交㑹差分并之以㑹通去之所得为积交余不尽者以日法除之所得为度余即所求年天正十一月朔却去交度及余求次月去交度术曰加度二十九日度余三万九千七百六十九除如上则次月去交度及分求望去交度术曰加度十四日度余五万七千三百六十半度余满日法从度满㑹数去之亦除其余余若不足减者减度一加㑹虚则望去交度及分朔望去交度分如朔望合数十四度度余五万七千三百六十半已下入交限数一百五十八度度余四万七百九十九半以上者朔则交㑹望则月蚀甲子纪甲戍纪交㑹差四十九度度余三万六千七百四十四甲申纪交㑹差九十八度度余七万三千四百八十八甲午纪交㑹差一百四十八度度余三万五千二百二十八甲辰纪交㑹差二十四度度余四万八千八百一十六甲寅纪交㑹差七十四度度余一万六百八求交道所在月以十一月朔却去交度及余减㑹数及余余若不足减者减一度加入法乃减之乃以十一月朔小余加之满日法除去之从日一余为日余命起往年十一月如歴月大小除之不满月者为入月算外交道日交在望前者其月朔则交㑹望则月蚀交在望后者亦其月月蚀后月朔则交㑹交正在望者其月月蚀既前后朔皆交㑹交正在朔者日蚀既前后望皆月蚀求后交月及日以㑹数及余加前入月日及余余满日法从日一如厯月大小除之命起前蚀月得后交月及余推月在日道表里术曰置入纪朔积分又以纪交㑹差分加之倍㑹通去之余不满㑹通者纪首里者则天正十一月合朔月在日道里纪首表者则月在表若满㑹通者纪首表者则月在里纪首里者则月在表黄道南为表北为里其满㑹通者去之余如日法而一即往年天正十一月朔却交度及余以却去交度及余减㑹数及㑹余㑹余若不足减者减一度加日法乃减余为前去度乃余又以十一月朔小余加之满日法从度一命起十一月如厯月大小除之不满月者为入月日及余算外交道日其交在朔后望前者朔月在日道表里与十一月同望则反矣若交在望后朔前者望与十一月同后月朔则异矣望在里则朔在表矣推交㑹起角术曰其月在外道先㑹后交者亏从东南角起先交后㑹者亏从西南角起其月在内道先㑹后交者亏从西北角起先交后㑹者亏从西北角起合交中者蚀之既其月蚀在日之冲起角亦如之凡日月蚀去交十五为限十以下是蚀也十以上亏蚀微少光影相接而已推蚀分多少术曰置入交限十五度以朔望去交日数减之余则蚀分推合朔入厯迟疾盈缩第四推合朔入厯迟疾术曰置入纪以来朔日积分又以纪迟疾差分并之以通周如一为积周不尽者以日法约之为日不尽为日余命日算外即所求年天正十一月合朔入厯日甲子纪迟疾差二十四日日余六万三千五百六十八甲戍纪迟疾差二十四日日余四万二千二百五十六甲申纪迟疾差二十四日日余二万九百四十四甲午纪迟疾差二十三日日余十万四千五百八十四甲辰纪迟疾差二十三日日余五万三千二百七十二甲寅纪迟疾差二十三日日余三万一千九百六十求次月入厯日术曰加一日日余七万三千一百五十九日余满日法从日日满二十七去之亦除余如周日余日余若不足减一日加周虚日满二十七而余不满周日日余者为入厯值周日法满去之为入厯一日求望入厯术曰加十四日日余五万七千三百六十半又加得后月厯日月行迟疾度及分损益率盈缩并盈缩积分一日十四度益六百八十盈初二日十四度益六百一十九盈六百八十盈积分七千五百五十三日十四度益五百五十五盈一千二百九十九盈积分一万四千四百二十二四日十四度益四百九十盈一千八百五十四盈积分二万五百八十四五日十四度益四百一十八盈二千三百四十四盈积分二万六千二十四六日十三度益二百八十五盈一千七百六十二盈积分三万六百六十五七日十三度益八十盈三千四十七盈积分二万三千八百二十九八日十三度损一百二十五盈三千一百二十七盈积分三万四千七百一十七九日十三度损二百五十二盈三千二盈积分三万三千三百二十九十日十二度损三百五十三盈二千七百五十盈积分三万五百三十一十一日十二度损五百五十四盈二千三百九十七盈积分二万六千六百一十二十二日十二度损五百五十五盈一千九百四十二盈积分二万一千五百七十二十三日十二度损六百五十六盈一千三百八十八盈积分一万五千四百一十十四日十一度损七百三十一盈七百三十二盈积分八千一百二十七十五日十二度益六百五十五缩初十六日十二度益五百八十二缩六百五十五缩积分七千一百七十二十七日十二度益五百二缩一千二百三十七缩积分一万三千七百三十四十八日十二度益四百一缩一千七百三十七缩积分一万九千三百七十九日十二度益二百九十九缩二千一百四十缩积分二万三千七百五十九二十日十二度益一百九十五缩二千四百三十九缩积分二万七千七十九二十一日十三度益六十八缩二千六百三十四缩积分二万九千一百四十四二十二日十三度损五十七缩二千七百二缩积分二万九千九百九十九二十三日十三度损二百二缩二千六百四十五缩积分二万九千三百六十六二十四日十四度损三百四十八缩二千四百四十三缩积分二万七千一百二十三二十五日十四度损四百九十三缩二千九十五缩积分二万三千二百五十九二十六日十四度损六百六缩一千六百二缩积分一万七千七百八十六二十七日十四度损六百三十一缩九百九十六缩积分一万五十八周日十四度损六百五十缩三百六十五缩积分四百五十二推合朔交㑹月蚀定大小余术曰以入厯日余乗所入厯下损益率以小周六千七百五十一除之所得以损益盈缩积分加之为定积分值盈者以减本朔望小余值缩者加之满日法者交㑹加时在后日减之不足减者减上一日加下日法乃减之交㑹加时在前日月蚀者随定大小余为定日加时推加时术曰以时法六千二百四十六除定小余所得命以子起算外朔望加时有余不尽者四之加法得一为少二为半三为太半又有余者三之如法得一为彊半法以上排成之不满半法弃之以彊并少为少彊并半为半彊并太为太彊得二彊者为少弱以定并少为半彊以之并半为太弱以之并太为一弱随所在辰命之则其彊弱日之冲为破月常在破下蚀入厯值周日者术曰以周日月余乗损率以周日度小分并又以入厯日余乗之为实以小周乗周日日余为法实如法得一以减缩积积分有余者以加本朔望小余小余满日法从大余一是为蚀后日推加时如上法推日月合朔弦望度术第五推日度术曰置入纪朔积日以日度法乗之满周天去之余满日度法为度不尽为余命度起牛前十二度宿次除之不满宿者算外即天正十一月朔夜半日所在度推日度又法术曰置周天三百六十五度斗分一千四百七十七以冬至去朔日数减一余以减周天度冬至小余减斗分不足减者减度一加日度法乃减之命起如上即所求年天正十一月朔日夜半日所在度求次月日所在度术曰月大加三十度月小加二十九度求次日加一度宿次除之迳斗去其分一千四百七十七推合朔日月共度术曰以章歳乗朔小余以章月除之所得为大分不尽小分以加夜半日度分分满日度法从度命起如前即所求年天正十一月合朔日月共度求次月合朔共度术曰加度二十九大分三千二百一十五小分二千四百五十五小分满章月从大分大分满日度法从度宿次除之迳斗除其分则次月合朔日月共度推月度术曰置入纪朔积日以月周八万一千一十二乗之满周天去之余以日度法约之为度不尽为度分命度起牛前十二度宿次除之不满宿者算外即所求年天正十一月朔夜半月所在度及分推月度又一法术曰以小周乗朔小余为实以章嵗来日法为法实如法得一为度不满法者以章月除之为大分不尽为小所得以减合朔度及分余即所求年天正十一月朔夜半月所在度及分求次月度术曰小月加度二十二分二千六百五十一大月加度三十五分四千八百八十三分满日度法从度宿次除之不满宿者算次月所在度求次日月行度术曰加度十三分二千二百三十二分满日度法从度宿次除之迳斗去其分求弦望日所在度术曰加合朔度七大分二千三百一十八小分五千二百九十八微分微分满四从小分小分满章月从大分大分满日度法从度命如上则上弦日所在度又加得望下弦月合朔斗二十六度牛八度女十二度虚十度危十七度室十六度壁九度北方𤣥武七宿九十八度奎十六度娄十二度胃十四度昴十一度毕十六度觜二度参九度西方白虎七宿八十度井三十三度鬼四度栁十五度星七度张十八度翼十八度轸十七度南方朱鸟七宿一百一十二度角十二度亢九度氐十五度房五度心五度尾十八度箕十一度东方苍龙七宿七十五度周天三百六十五度六千六十分度之一千四百七十七通分得二百二十一万三千七百七十七名曰周天分五行没灭易卦气候上朔术第六推五行用事日水火木金土各王七十三日小余二百九十五小分九微分三春木夏火秋金冬水四立即其用事始求土者置立春大小余及分以木王七十三日小余二百九十五小分九微分三加之微分满五从小分一小分满气法二十四从小余一小余满蔀法从大余一大余满六十去之命以纪得季春上王日又加土王十八日小余一千五百八十八小分二十微分二满从命如上即得立夏日求次如法又一法求土王用事日各置四立大小余及分各减大余十八小余一千五百八十八小分二十微分二命以纪算外即四立土王日若大余不足减者加六十而后减之小余不足减者减取大余一加蔀法乃减之推没灭术曰因冬至积没有小余者加积一以没分乘之如没法而一为积日不尽为没余以六旬去积日余为没日命以纪算外即所求年天正十一月冬至后没日求次没术曰加没日六十九没余二万七百六十四没余满没法三万一千七百七从没日一没日满六十去之命以纪算外即次没月一嵗常有五没或六没小余尽者为灭日又以冬至去朔日加没日冬至小余满蔀法从没日命日起天正十一月如厯月大小除之不足除者入月算命以朔算外即冬至后没日求次没加没没日六十九没余三千九百五十九没分二万四千六百九十七分满没法从没余满蔀从没日命起前没凡厯日大小除之即后没日及余推四正卦术曰因冬至大小余即坎卦用事日春分即震卦用事日夏至即离卦用事日秋分即兊卦用事日求中孚卦加冬至小余五千五百三十小分九微分一微分满五从小分小分满气法从小余小余满蔀法从大余命以纪算外即中孚卦用事日其解加震咸加离贲加兊亦如中孚加坎求次卦加坎大余六小余五百二十九小分十四微分四微分满五从小分小分满气法从小余小余满蔀法从大余命以纪算外即复卦用事日大壮加震姤加离观加兊如中孚加坎十一月未济蹇颐中孚复十二月屯谦睽升临正月小过蒙益渐泰二月需随晋解大壮三月讼豫蛊革夬四月旅师比小畜干五月大有家人井咸姤六月鼎丰涣履遯七月恒节同人损否八月巽萃大畜贲观九月归妹无妄明夷困剥十月艮既济噬嗑大过坤四正为方伯中孚为三公复为天子屯为诸侯谦为大夫睽为九卿升还从三公周而复始九三应上九清浄微温阳风九三应上六绛赤决温隂雨六三应上六白浊微寒隂雨六三应上九麴尘决寒阳风诸卦上有阳爻者阳风上有隂爻者隂雨推七十二候术曰因冬至大小余即虎始交日加大余五小余四百四十一小分八微分一微分满三从小分小分满气法从小余小余满蔀从大余命以纪算外所候日冬至虎始交芸始生荔挺出小寒蚯蚓结麈角解水泉动大寒鴈北向鹊始巢雉始雊立春鸡始乳东风解冻蛰虫始振雨水鱼上冰獭祭鱼鸿鴈来惊蛰始雨水桃始华仓庚鸣春分鹰化鸠𤣥鸟至雷始发声清明电始见蛰虫咸动蛰虫启戸谷雨桐始花田鼠为鴽虹始见立夏萍始生戴胜降于桑蝼蝈鸣小满蚯蚓出王瓜生苦菜秀芒种靡草死小暑至螳蜋生夏至鵙始鸣反舌无声鹿角解小暑蝉始鸣半夏生木槿荣大暑温风至蟋蟀居壁鹰乃学习立秋腐草为萤土润溽暑凉风至处暑白露降寒蝉鸣鹰祭鸟白露天地始肃暴风至鸿鴈来秋分𤣥鸟归羣鸟养羞雷始收声寒露蛰虫附戸杀气浸盛阳气始衰霜降水始涸鸿鴈来宾雀入大水化为蛤立冬菊有黄华豺祭兽水始冰小雪地始冻雉入大水化为蜃虹藏不见大雪冰始壮地始坼鹖旦不鸣术曰因冬至虎始交后五日一候推上朔法置入纪年减一加八以六律乗之以六千去之余为大余以甲子算外上朔日推五星六通术第七上元壬子以来至春秋隐公元年已未积十六万六千五百七算外至今大魏熙平二年嵗次丁酉积十六万七千七百四十五算外木精曰嵗星其数二百四十一万六千六百六十火精曰荧惑星其数四百七十二万五千八百四十八土精曰镇星其数三百二十九万一千二十一金精曰太白其数三百五十三万八千一百三十一水精曰辰星其数七十万二千一百八十二推五星置上元以来尽所求年减一以周天二百二十一万三千三百七十七乗之名为六通之实以蔀法除之所得为冬至积日不尽为小余以旬六去积日不尽为大余命以甲子算外即冬至日以章嵗五百五除冬至小余所得命子算外即律气加时五星各以其数为法除六通实所得为积合不尽为合余以合余减法余为入嵗度分以日度约之所得即所求天正十一月冬至后晨夕合度算及余其金水以一合日数及合余减合度算及余得一者为夕见无所得为晨见若度余不足减减合度算一加日度法乃减之命起牛前十二度宿次除之不满宿者算外即天正十一月冬至后晨夕合度及余求星合月及日置冬至朔日数减一以加合度算以冬至小余及度余度余满日度法去之加度一合度算变成合日算余为日余命起天正十一月如厯月大小除之不满月者算外星合月及日有闰计之求后合月及日以合终日数及余如前入月算及余余满日度从日厯月大小除之起前合月算外即后合月及日其金水以一合日数及余加晨得夕加夕得晨求后合度以行星度及余加前合度算及余余满日度从度命起前合度宿次除之不满宿者算外即后合度及余迳斗去其分一千四百七十七嵗星合终日数三百九十八合终日余四千七百八十行星三十三度度余三千三百三周虚一千二百八十嵗星晨与日合在日后伏十六日余二千三百九十行星二度余四千六百八十一半去日十三度半晨见东方顺疾日行五十七分之十一五十七日行十一度顺迟日行九分五十七日行九度而留不行二十七日而旋逆日行七分之一八十四日退十三度复留二十七日复顺迟日行九分五十七日行九度复疾日行十一分五十七日行十一度在日前夕伏西方顺迟十六日日余二千三百九十行星二度余四千六百八十一半与日合凡一见三百六十六日行星二十八度在日前后伏三十二日余四千七百八行星五度度余三千三百三复终于晨见荧惑合终日数七百七十九合终日余五千一十八周虚九百五十二行星四十九度度余三千一百五十四荧惑晨与日合在日后伏七十一日余五千五百八十四行星五十五度余四千八百四十五半去日十六度晨见东方顺疾日行二十三分之十四一百八十四日行一百一十二度顺迟日行二十三分之十二九十二日行四十八度而留不行十一日而旋逆日行六十二分之十七六十二日退十度复留十一日复顺疾日行十四分一百八十四日行一百一十二度在日前夕伏西方顺七十一日余五千五百八十四行星五十五度度余四千八百四十五半而与日合凡一见六百三十六日行星三百三度在日前后伏一百四十三日余五千一百八行星一百一十一度余三千六百四十一过周四十九度度余二千一百五十四复终于晨见镇星合终日数三百七十八日余三百四十一行星十二度余四千九百二十四周虚五千七百一十九镇星晨与日合在日后伏十八日日余一百七十半行星二度余二千四百六十二去日十五度半晨见东方顺日行十二分之一八十四日行七度而留不行三十六日而旋逆行十七分之一一百二日退六度复留三十六日复顺日行十二分之一八十四日行七度在日前伏西方顺十八日日余一百七十半行星二度余二千四百六十二而与日合凡见三百四十二日行星八度在日前后伏三十六日日余三百四十一行星四度度余四千九百二十四复终于晨见太白金再合终日数五百八十三日日余五千一百五十一周虚九百九行星二百九十一度度余五千六百五半太白晨与日合在日后伏六日退四度去日十度晨见东方逆日行三分之二九日退六度留不行八日顺迟日行十五分之十一四十五日行三十三度顺疾日行一疾十三分之二九十一日行一百五度太疾日行一度十三分之三九十一日行一百一十二度在日后晨伏东方顺四十一日余五千六百五半行星五十一度度余五千六百五半而与日合凡见东方二百四十四日行星二百四十度在日后伏四十一日余五千六百五半行星五十一度余五千六百五半而与日合夕与日合在前伏四十一日余五千六百五半行星五十一度余三千六百五半去日十度夕见西方顺疾日行一度十二分之三九十一日行一百一十二疾顺迟日行一度十三分之二九十一日行一百五疾顺迟日行十五分之十一四十五日行三十三度而留不行八日而旋逆日行三分之二九日退六度在日前夕伏西方六日退四度而与日合凡再见四百八十日行星四百八十度在日前后伏八十三日余五千一百五十一行星一百三度度余五千一百五十一过周二百一十八度度余三千六百七十四复终于晨见水星辰星再合终日数一百一十五余五千二百八十二行星五十七度余五千六百七十一周虚七百七十八辰星与日合在日后伏十一日退六度去日十七度晨见东方而留不行四日顺迟日行七分之五七日行五度顺度日行一度三分之一十八日行二十四度在日后晨伏东方顺十七日余五千六百七十一行星四十四度余五千六百六十一而与日合凡见东方二十九日行星二十二度在日后伏二十八日余五千六百七十一行星三十四度余五千六百七十一而与日合见西方亦然辰星夕与日合在日前伏十七日余五千六百七十一行星三十四度余五千六百七十一去日十七度夕见西方顺疾日行一度三分之一十八日行二十四度顺迟日行七分之五七日行五度而留四日在日前夕伏西方逆十一日退六度而晨与日合凡再见五十八日行星四十六度在日前后伏五十七日余五千二百八十二行星六十九度余五千二百八十二复终于晨见斗一至牛五星纪丑牛五至危五𤣥枵子危五至壁三陬訾亥壁三至娄八降娄戍娄八至毕二大梁酉毕二至井五实沈申井五至鬼三鹑首未鬼三至张七鹑火午张七至轸一鹑尾已轸一至亢三寿星辰亢三至心四大火夘心四至斗一析木寅魏书卷一百七上卷一百七上考证魏书卷一百七上考证律厯志叙后汉待诏严崇崇监本作嵩今从后汉书改正推二十四气术第二雨水正月中北监本脱水字今从南监本増入推日月合朔弦望度术第五夜半月所在度及分度监本作衆误也今改正以章嵗来日法为法来字疑乗字之讹五行没灭易卦气候上朔术第六所候日南监本作即所候日此处脱一即字又下卷作依次候日推上朔法以上文例之则此四字下应空一格加术曰二字今脱去乃𫝊写之讹也各本俱同姑存其旧以六千去之千字疑十字之讹又下卷作以六旬去之推五星六通术第七顺疾日行一疾十三分之二下疾字当作度周虚七百七十八又次行辰星与日合在日后伏十一日退六度去日十七度晨共二十八字监本阙今补魏书卷一百七上考证卷一百七下钦定四库全书魏书卷一百七下齐魏收撰志第九律厯三下孝静世壬子厯气朔稍违荧惑失次四星出伏厯亦乖舛兴和元年十月齐献武王入邺复命李业兴令其改正立甲子元厯事讫尚书左仆射司马子如右仆射隆之等表曰自天地剖判日月运行刚柔相摩寒暑交谢分之以气序纪之以星辰弦望有盈缺明晦有修短古先哲王则之成化迎日推筴各有司存以天下之至王尽生民之能事先天而天弗违后天而奉天时及卯金受命年厯屡改当涂启运日官变业分路扬镳异门驰鹜回互靡定交错不等岂是人情浅深茍相违异盖亦天道盈缩欲止不能正光之厯既行于世发元壬子置差令朔测影清台悬炭之期或爽候气重室布灰之应少差伏惟陛下当璧膺符大横协兆乘机虎变抚运龙飞苞括九隅牢笼万㝢四海来王百灵受职大丞相渤海王降神挺生固天纵徳负图作宰知机成务拨乱反正决江疏河效显勤王勋彰济世功成治定礼乐惟新以履端归余术数未尽乃命兼散骑常侍执读臣李业兴大丞相府东阁祭酒夷安县开国公臣王春大丞相府戸曹参军臣和贵兴等委其刋正但回舎有疾徐推步有疎密不可以一方知难得以一途揆大丞相主簿臣孙搴骠骑将军左光禄大夫臣晔前给事黄门侍郎臣季景渤海王世子开府谘议参军事定州大中正臣崔暹业兴息国子学生屯留县开国子臣子述等并令参预定其是非臣等职司其忧犹恐未尽窃以蒙戎为饰必借衆腋之华轮奂成宇宁止一枝之用必集名胜更共修理左光禄大夫臣卢道约大司农卿彭城侯臣李谐左光禄大夫东雍州大中正臣裴献伯散骑常侍西兖州大中正臣温子昇太尉府长史臣陆操尚书右丞城阳县开国子臣卢元明中书侍郎臣李同轨前中书侍郎臣邢子明中书侍郎臣宇文忠之前司空府长史建康伯臣元仲悛大丞相法曹参军臣杜弼尚书左中兵郎中定阳伯臣李溥济尚书起部郎中臣辛术尚书祠部郎中臣元长和前青州骠骑府司马安定子臣胡世荣太史令卢乡县开国男臣赵洪庆太史令臣胡法通应诏左右臣张喆员外司马督臣曹魏祖太史丞郭庆太史博士臣胡仲和等或器民誉或术兼世业并能显微阐幽表同録异详考古今共成此厯甲为日始子实天正命厯置元宜从此起运属兴和以年号为目岂独太初表于汉代景初冠于魏厯而已谨以封呈乞付有司依术施用诏以新厯示齐献武王田曹参军信都芳芳关通厯术駮业兴曰今年十二月二十日新厯在营室十二度顺疾天上歳星在营室十一度今月二十日新厯镇星在角十一度留天上镇星在亢四度留今月二十日新厯太白在斗二十五度晨见逆行天上太白在斗二十一度逆行便为差殊业兴对曰歳星行天伺候以来八九余年恒不及二度今新厯加二度至于夕伏晨见纎毫无爽今日仰看如觉二度及其出没还应如术镇星自造壬子元以来歳常不及故加壬子七度亦知犹不及五度适欲并加恐出没顿校十度十日将来永用不合处多太白之行顿疾顿迟取其㑹归而已近十二月二十日晨见东方新旧二厯推之分寸不异行星三日顿校四度如此之事无年不有至其伏见还依术法又芳唯嫌十二月二十日星有前却业兴推步已来三十余载上算千载之日月星辰有见经史者与凉州赵刘义隆廷尉卿何承天刘骏南徐州从事史祖冲之参校业兴甲子元厯长于三厯一倍考洛京已来四十余歳五星出没歳星镇星太白业兴厯首尾恒中及有差处不过一日二日一度两度三厯之失动校十日十度荧惑一星㐲见体自无常或不应度祖沖之厯多甲子厯十日六度何承天厯不及三十日二十九度今厯还与壬子同不有加增辰星一星没多见少及其见时与厯无舛今此亦依壬子元不改太白辰星唯起夕合为异业兴以天道髙逺测步难积五行伏留推考不易入目仰闚未能尽宻但取其见伏大归略其中间小谬如此厯便可行若专据所见之验不取出没之效则厯数之道其几废矣夫造厯者节之与朔贯穿于千年之间閠余斗分推之于毫釐之内必使盈缩得𠂻间限数合周日小分不殊锱铢阳厯隂厯纎芥无爽损益之数验之交㑹日所居度考之月蚀上推下减先定衆条然后厯元可求犹甲子难值又虽值甲子复有差分如此踳駮参错不等今厯发元甲子七率同遵合璧连珠其言不失法理分明情谓为可如芳所言信亦不谬但一合之里星度不验者至若合终必还依术镇星前年十二月二十日见差五度今日差三度太白前差四度今全无差以此凖之见伏之验寻效可知将来永用大体无失芳又云以去年十二月中算新厯其镇星以十二月二十日在角十一度留天上在亢四度留是新厯差天五度太白歳星并各有差校于壬子旧厯镇星差天五度太白歳星亦各有差是旧厯差天为多新厯差天为少凡造厯者皆须积年累日依法候天知其踈宻然后审其近者用作厯术不可一月两月之间能正是非若如荧惑行天七百七十九日一迟一疾一留一逆一顺一伏一见之法七头一终太白行天五百八十三日晨夕之法七头一终歳星行天三百九十八日七头一终镇星行天三百七十八日七头一终辰星行天一百一十五日晨夕之法七头一终造厯者必须测知七头然后作术得七头者造厯为近不得头者其厯甚疎皆非一二日能知是非自五帝三代以来及秦汉魏晋造厯者皆积年久测术乃可观其仓卒造者当时或近不可久行若三四年作者初虽近天多载恐失今甲子新厯业兴潜构积年虽有少差校于壬子元厯近天者多若久而验天十年二十年间比壬子元厯三星行天其差为宻献武王上言之诏付外施行上元甲子以来至春秋鲁隐公元年歳在己未积二十九万二千七百三十六算上甲子之歳入甲戍纪已来积十二万四千一百三十六算上上元甲子以来至大魏兴和二年歳在庚申积二十九万三千九百九十七算上甲子之歳入甲戍纪至今庚申积十二万五千三百九十七算上元法一百一万一千六百统法三十三万七千二百纪法十六万八千六百蔀法一万六千八百六十度法一万六千八百六十日法二十万八千五百三十气时法一千四百章歳五百六十二章闰二百七章月六千九百五十一章中六千七百四十四周天六百一十五万八千一十七通数六百一十五万八千一十七没分六百一十五万八千一十七余数八万八千四百一十七没法八万八千四百一十七斗分四千一百一十七虚分九万七千八百八十三小分法二十四歳中十二㑹数一百七十三㑹余六万七千一百一十七㑹通三千六百一十四万二千八百七㑹虚十四万一千四百一十三周日二十七周余十一万五千六百三十一周通五百七十四万五千九百四十一周虚九万二千八百九十九小周七千五百一十三月周二十二万五千三百九十朔望合数十四度余十五万九千五百八十八半入交限数一百五十八度度余十一万六千五十八半推月朔弦望术第一推积月术曰置入纪以来尽所求年减一以章月乗之章歳如一所得为积月不尽为闰余闰余三百五十五以上其年有闰余五百一十五以上进退在天正十一月前后以冬至定之推积日术曰以通数乘积月为朔积分日法如一为积日不尽为小余以六旬去积日不尽为大余命大余以纪算外即所求年天正十一月朔日求次月朔术曰加大余二十九小余十一万六百四十七满除如上命以纪算外即次月朔日其小余满虚分九万七千八百八十三者其月大减者其月小求上下弦望术曰加朔大余七小余七万九千七百九十四小分一小分满四从小余小余满日法从大余大余满六十去之命以纪算即上弦日又加得望下弦后月朔推二十四气闰术第二推二十四气术曰置入纪以来尽所求年减一以余数乗之蔀法如一为积没不尽为小余以六旬去积没不尽为大余命以纪算外即所求年天正十一月冬至日求次气术术曰加大余十五小余三千六百八十四小分一小分满小分法二十四从小余小余满蔀法从大余一命如止算外即次气日推闰术曰以闰余减章歳余以歳中十二乗之满章闰二百七得一月余半法以上亦得一月数起天正十一月算外即闰月闰月有进即以无中气定之推闰又法术曰以歳中乗闰余加章闰得一盈章中六千七百四十四数起冬至算外中气终闰月也盈中气在朔若二日即前月闰冬至十一月中小寒十二月节大寒十二月中立春正月节雨水正月中惊蛰二月节春分二月中清明三月节谷雨三月中立夏四月节小满四月中芒种五月节夏至五月中小暑六月节大暑六月中立秋七月节处暑七月中白露八月节秋分八月中寒露九月节霜降九月中立冬十月节小雪十月中大雪十一月节推合朔却去度表里术第三推合朔却去交度术曰置入纪以来朔积分又以所入纪交㑹差分并之以㑹通去之所得为积交不尽者以日法约之为度不尽者为度余即所求年天正十一月朔却去交度及余度甲子纪甲戍纪交㑹差一百二十七度度余三万九千三百四十九甲申纪交㑹差八十一度度余一万一千五百六十一甲午纪度余十九万二千三百一十三甲辰纪交㑹差一百六十二度度余二万三千一百二十二甲寅纪交㑹差一百一十五度度余二十万三千八百七十四求次月却去交度术曰加度二十九度余十万六百四十七度余满日法从度度满㑹数去之亦降其㑹余即次月朔却去交度及度余求望却去交度术曰加度十四度余十五万九千五百八十八半满除如上即望却去交度及度余推月在日道表里术曰置入纪以来朔积分又以纪交㑹差分并之倍㑹通去之余以㑹通减之得一减者为月在日道里无所得者为月在日道表求次月表里术曰加次月度及度余加表满㑹数及㑹数余则在里加里满㑹数及㑹余则在表推交道所在日术曰以十一月朔却去交度及余减㑹数及㑹余㑹余若不足减者减一度加日法乃减之又以十一月朔小余加之满日法从度余为度余即是天正十一月朔前去交度及余如厯月大小除之起天正月十一月不满月者为入月算外交道所在日又以歳中乗入月小余日法除之所得命以子算即交道所在辰其交在望前者其月朔则交道望则月蚀交在望后者其月月蚀后朔交㑹交正在望者其月月蚀既前后朔交㑹交正朔者日蚀既前后月望皆月蚀求后交月及日术曰以㑹数及㑹余加前入月算及余余满日法从日日如厯月大小除之起前交月算外即后交月及日以次放之推交㑹起角术曰其月在外道先㑹后交者亏从东南角起先交后㑹者亏从西南角起其月在内道先㑹后交者亏从西北角起合交中者蚀之既其月蚀在日之冲起角亦如之推蚀分多少术曰其朔望去交度及度余如入交限数一百五十八度度余十一万六千五十八半以上者以减㑹数及㑹数余余为不蚀度若朔望去交度如朔望合数十四度度余十五万九千五百八十八半以下者即是不余度皆以减十五余为余蚀分朔望去交度尽者蚀之既推合朔月蚀入迟疾厯盈缩术第四推合朔入迟疾厯术曰置入纪以来朔积分又以所入纪迟疾差分并之以通周去之所得日余周不尽者以日法约之为日不尽者为日余命日算外即所求年天正月十一月合朔入厯日求次月入厯日术曰加一日日余二十万三千五百四十六日蚀满日从日法日满周日及周余去之命如上算外即次月入厯日求望入厯术曰加日十四日余十五万九千五百八十八半满除如上算外即望入厯日月行迟疾度损益率盈缩并率盈缩积分一日十四度益七百五十七盈初二日十四度益六百八十九盈七百五十盈积分二万一千一十一三日十四度益六百一十七盈一千四百三十六盈积分四万一百三十五四日十四度益五百四十五盈二千六十二盈积分五万七千二百三十二五日十四度益四百六十六盈二千六百七盈积分七万二千三百六十六日十三度益二百一十五盈三千七十三盈积分八万五千二百九十四七日十三度益八十九盈三千三百八十八盈积分九万四千三十七八日十三度损一百三十九盈三千四百七十七盈积分九万六千五百七九日十二度损二百八十三盈三千三百三十八盈积分九万二千六百四十九十日十二度损三百九十盈三千五十五盈积分八万四千七百九十四十一日十二度损五百二盈二千六百六十五盈积分七万三千九百六十九十二日十二度损六百一十八盈二千一百六十三盈积分六万三十六十三日十二度损七百二十九盈一千五百四十五盈积分四万二千八百八十三十四日十一度损八百一十六盈八百一十六盈积分二万二千六百四十九十五日十二度益七百三十一缩初十六日十二度益六百三十六缩七百三十一缩积分二万二百九十十七日十二度益五百五十八缩一千三百七十七缩积分三万八千二百二十十八日十二度益四百四十五缩一千九百三十五缩积分五万三千七百十九日十二度益三百三十四缩二千三百八十缩积分六万六千五十九二十日十二度益二百一十四缩二千七百一十四缩积分七万五千三百二十九二十一日十三度益七十九缩二千九百二十八缩积分八万一千二百六十九二十二日十二度损六十三缩三千七缩积分八万三千四百六十二二十三日十三度损二百二十五缩二千九百四十四缩积分八万一千七百一十三二十四日十四度损三百八十八缩二千七百一十九缩积分七万五千四百六十八二十五日十四度损五百四十九缩二千三百三十一缩积分六万四千六百九十九二十六日十四度损六百七十四缩一千七百八十二缩积分四万九千四百六十一二十七日十四度损七百一缩一千一百八缩积分三万七百五十四周日十四度损七百三十四缩四百七缩积分一万一千二百九十七推合朔交㑹月蚀定大小蚀术曰以入厯日余乗所入厯下损益率以小周七千五百一十三除之所得损益盈缩积分为定积分积分盛者以减本朔望小余缩者加之加之满日法者交㑹加时在后日减之不足减者减一日加日法乃减之交㑹加时在前日月蚀者随定大小蚀余为定日加时推加时术曰以歳中乗定小余日法除之所得命以子算外朔望加时有余不尽者四之如法得一为少二为半三为太半又有余者三之如法得一为彊半法以上排成一不满半法弃之以彊并少为少彊并半为半彊并太为太彊得二彊者为少弱以之并少为半弱以之并半为太弱以之并太为一辰弱随所在辰而命之即其彊弱日之冲为破月常在破下蚀推日月合朔弦望度第五推日度术曰置入纪以来朔积日以日度法一万六千八百六十乗之满周天去之余以日度法约之为度余命起牛前十二度宿次除之不满宿者算外即所求年天正十一月朔夜半日所在度及分推日度又法术曰置周天三百六十五度斗分四千一百一十七以冬至去朔日数减一以减周天度冬至小余减斗分斗分不足减者减一度加日度法乃减之命起如上算外即所求年天正十一月朔夜半日所在度及分求日次月次日所在度术曰月大者加度三十月小者加度二十九次日者加度一宿次除之遥斗除其分推合朔日月共度术曰以章歳五百六十二乗朔小余以章月六千九百五十一除之所得为大分不尽为小分以加夜半日度分分满日度法从度命如上算外即所求年天正十一月合朔日月共度推合朔日月共度又法术曰加度二十九大分八千九百四十五小分六千九百一十九小分满章月从大分大分满日度法从度宿次除之迳斗去其分算外即次月合朔日月共度推月度术曰置入纪以来朔积日以周二十二万五千三百九十乘之满周天去之余以日度法约之为度余为度分命起牛前十二度宿次除之不满宿者算外即所求年天正十一月朔夜半月所在度及分推月度又法术曰以小周乗朔小余为实章歳乗日法为法实如法得一为度不满法者以章月除之为大分余为小分所得以减合朔度及度分算外即所求年天正十一月朔夜半月所在度及分求月次月度术曰月小加度二十二分七千三百七十三月大加度三十五分一万三千五百八十三分满日度法从度宿次除之不满宿者算外即月次月所在度求月次日度术曰加度十三分六千二百一十分满日度法从度除如上算外即月次日所在度求弦望日所在度术曰加合朔度七大分六千四百五十一小分三千四百六十一微分二微分满四从小分小分满章月从大分大分满日度法从度命如上算外即上弦日所在度又如得望下弦后月合朔求弦望月所在度术曰加合朔度九十八大分一万一千六百九十五小分五千二百二十五微分一满除如上算外即上弦日月所在度又加得望下弦后月合朔斗二十六度牛八度女十二度虚十度危十七度室十六度壁九度北方𤣥武七宿九十八度奎十六度娄十二度胃十四度昴十一度毕十六度觜二度参九度西方白虎七宿八十度井三十三度鬼四度柳十五度星七度张十八度翼十八度轸十七度南方朱鸟七宿一百一十二度角十二度亢九度氐十五度房五度心五度尾十八度箕十一度东方苍龙七宿七十五度周天三百六十五度一万六千八百六十分度之四千一百一十七通之得六百一十五万八千一十七名曰周天推土王灭没卦候上朔日术第六推土王日术曰置四立大小余各减其大余十八小余四千四百二十小分十八微分二大余不足减者加六十乃减之小余不足减者减一日加蔀法乃减之小分不足减者减小余一加小分法二十四乃减之微分不足减者减小分一加五然后皆减之命以纪算外即四立前土王日推土王又法术曰加冬至大余二十七小余六千六百三十一小分六微分三微分满五从小分小分满小分法从小余小余满蔀法从大余一命以纪算外即季冬土王日求次季土王日术曰加大余九十一小余五千二百四十四小分六小分满小分法从小余小余满蔀法从大余大余满六十去之命以纪算外即次季土王日推灭没术曰因冬至积没有小余者加积没一以没分乗之以没法八万八千四百一十七除之所得为积日不尽为没余六旬去积日不尽为没日命以纪算外即所求天正十一月冬至后没日求次灭术曰加没日六十九没余五万七千二百四十四没余满没法从没日没日满六十去之命以纪算外即次没日余尽者为灭求次没术曰加没日六十九没余一万九百一十五没分六万二千二百八十五没分满没法从没余没余满蔀法从没日命起前没月厯月大小除之不满月者即后没日及没余没分命曰如上算外即次没日推四正卦术曰因冬至大小余即坎卦用事日春分即震卦用事日夏至即离卦用事日秋分即兑卦用事日中孚因坎卦求次卦术曰加坎卦大余六小余一千四百七十三小分十四微分四微分满五从小分小分满小分法从小余小余满蔀法从大余大余满六十去之命以纪算外即复卦用事日十一月未济蹇颐中孚复十二月屯谦睽升临正月小过蒙益渐泰二月需随晋解大壮三月豫讼蛊革夬四月旅师比小畜干五月大有家人井咸姤六月鼎丰涣履遯七月恒节同人损否八月巽萃大畜贲观九月归妹无妄明夷困剥十月艮既济噬嗑大过坤四正为方伯中孚为三公复为天子屯为诸侯谦为大夫睽为九卿升还从三公周而复始九三应上九清净微温阳风九三应上六降赤决温隂雨六三应上六日泽寒隂雨六三应上九麴尘决寒阳风诸卦上有阳爻者阳风上有隂爻者隂雨推七十二候术曰因冬至大小余即虎始交日加大余五小余一千二百二十八微分一微分满三从小分小分满小分法从小余小余满蔀法从大余大余满六十去之命以纪算外依次候日冬至虎始交芸始生荔挺生小寒蚯蚓结麈角解水泉动大寒鴈北向鹊始巢雉始雊立春鸡始乳东风解冻蛰虫始振雨水鱼上负氷獭祭鱼鸿鴈来惊蛰始雨水桃始华仓庚鸣春分鹰化为鸠𤣥鸟至雷始发声淸明电始见蛰虫咸动蛰虫启户谷雨桐始华田䑕化为鴽虹始见立夏萍始生戴胜降桑蝼蝈鸣小满蚯蚓出王瓜生苦菜秀芒种靡草死小暑至螗蜋生夏至鵙始鸣反舌无声鹿角解小暑蝉始鸣半夏生木槿荣大暑温风至蟋蟀居壁鹰乃学习立秋腐草为萤土润溽暑凉风至处暑白露降寒蝉鸣鹰祭鸟白露天地始肃暴风至鸿鴈来秋分𤣥鸟归羣鸟养羞雷始收声寒露蛰虫附戸杀气浸盛阳气日衰霜降水始涸鸿鴈来宾雀入大水化为蛤立冬菊有黄华豺祭兽水始冰小雪地始冻雉入大水为蜃虹藏不见大雪冰始壮地始坼鹖旦鸣推上朔术曰置入纪以来尽所求年减一以六律乗之以六旬去之不尽者命以甲子算上即上朔日推五星见伏术第七上元甲子以来至春秋鲁隐公元年歳在己未积二十九万二千七百三十六算上元甲子以来至今大魏兴和二年歳在庚申积二十九万三千九百九十七算木精曰歳星其数六百七十二万二千八百八十八火精曰荧惑其数一千三百一十四万九千八十三土精曰镇星其数六百三十七万四千六十一金精曰太白其数九百八十四万三千八百八十二水精曰辰星其数一百九十五万三千七百一十七推五星术曰置上元以来尽所求年减一以周天乗之为五星之实各以其数为法除之所得为积合不尽为合余以合余减法余为入歳度分以日度法约之所得即所求年天正十一月冬至后晨夕合度算及度余其金水以一合日数及合余减合度算及度余得一者为晨无所得者为夕若度余不足减者减合度算一加日度法乃减之命起牛前十二度宿次除之不满宿者算外即所求年天正十一月冬至后晨夕合度及度余径推五星术曰置上元以来尽所求年减一如法算之合度余满日度法加合度算一合度算满合终日数去之亦以合终日余减合度若不足减者减合度算一加周虚积年尽所得即所求年天正十一月冬至后晨夕合度笇及度余其求水及命度皆如上法求星合月及日术曰置冬至去朔日数减一加合度算冬至小余以加合度余合度余满日度法去之加合度算一合度笇变成合日算合度余为日余命日起天正十一月如厯月大小除之不满月者算外即星合月及日有闰以闰计之求后合月及日术曰以合终日数及合终日余加前入月算及余余满日度法后日一日如厯月大小除之起前合月算外即后合月及日其金水以合日数及一合日余加之加夕得晨加晨得夕也求后合度术曰以行星度余加前合度及度余度余满日度法从度命起前合度宿次除之不满宿者算外即后合度余迳斗除其分其分四千一百一十七歳星合终日数三百九十八合终日余一万二千六百八周虚三千二百五十二行星三十三度度余九千四百九十一歳星晨与日合在日后伏十六日日余六千八百四行星二度度余一万三千一百七十五晨见东方顺疾日行五十八分之十一五十八日行十一度顺迟日行九分五十八日行九度而留不行二十五日而旋逆日行七分之一八十四日退十二度复留二十五日复顺迟日行九分五十八日行九度复顺疾日行十一分五十八日行十一度在日前夕伏西方顺十六日日余六千八百四行星二度度余一万三千一百七十六而与日合荧惑合终日数七百七十九合终日余一万五千一百四十三周虚一千七百一十七行星四十九度度余六千九百九荧惑晨与日合在日后伏七十一日日余一万六千一行星五十五度度一万三千九百四十三晨见东方顺疾日行二十三分之十四一百八十四日行一百一十二度顺迟日行十二分九十一日行四十八度而留不行十一日而旋逆日行六十二分之十七六十二日退十七度复留十一日复顺迟日行十二分九十二日行四十八度复顺疾日行十四分一百八十四日行一百一十二度在日前夕伏西方顺七十一日日余一万六千二仃星五十度度余一万三千九百四十三而与日合镇星合终日数三百七十八合终日余九百八十一周虚一万五千八百七十九行星十二度度余一万三千七百二十四镇星晨与日合在日后伏十八日日余四百九十行星二度度余六千八百六十二晨见东方顺日行十二分之一八十四日行七度而留不行三十六日而旋逆日行十七分之一一百二日退六度复留三十六日复顺日行十二分之一八十四日行七度在日前夕伏西方顺十八日日余四百九十一行星二度度余六千八百六十二而与日合太白合终日数五百八十三合终日余一万四千五百二周虚二千三百五十八行星二百九十一度度一余万五千六百八十一太白夕与日合在日前伏四十一日日余一万五千六百八十一行星五十一度度余一万五千六百八十一夕见西方顺疾日行一度十三分之三九十一日行二百一十二度顺迟日行一度十三分之二九十一日行五度顺大疾日行十五分之十一四十五日行三十三度而留不行八日而旋逆日行三分之二九日退六度在日前夕伏西方伏六日退四度而与日晨合太白晨与日合在日后伏六日退四度晨见东方逆日行三分之二九日退六度而留不行八日顺日行十五分之十一四十五日行三十三度顺疾日行一度十三分之二九十一日行一百五度顺大疾日行一度十三分之二九十一日行一百一十二度在日后晨伏东方顺四十一日日余一万五千六百八十一行星五十一度度余一万五千六百八十一而与日夕合辰星合终日数一百一十五合终日余一万四千八百一十八周虚二千四十四行星五十七度度余一万五千八百四十八辰星夕与日合在日前伏十七日日余一万五千八百四十八夕见西方顺疾日行一度三分之一十八日行二十四度顺迟日行七分之五七日行五度而留不行四日在日前夕伏西方逆十一日退六度而与日晨合辰星晨与日合在日后伏十一日退六度晨见东方而留不行四日顺迟日行七分之五七日行五度顺疾日行一度三分之一十八日行二十四度在日后晨伏东方顺十七日日余一万五千八百三十八行星三十四度度余一万五千八百四十八而与日夕合五星歴步术曰以术法伏日度及余加星合日度及余余满日度法一万六千八百六十得一从令命之加前得星见日度及余以星行分母乗见度分日度法如一得一分不尽半法以上亦得一以加所行分分满其母得一度逆顺母不同以当行之母乗故分故母如一为当行分留者承前逆则减之伏不尽度除斗分以行母为率分有损益前后相御十四求五星行所在度术曰以行分子乗行日数分母除之所得即星行所在度魏书卷一百七下卷一百七下考证魏书卷一百七下考证律厯志叙亦知犹不及五度五监本讹作王今改正甲子之歳入甲戍纪纪法十六万八千六百注千蔀成纪按诗大雅疏二十蔀为一纪则千字误也度余十一万六千五十八半半监本讹作度今改正推合朔却去度表里术第三甲寅纪注月在日道表监本月在日道下脱表字今增正推日月合朔弦望度第五又如得望下弦后月合朔如字当作加推五星见伏术第七歳在己未已监本作乙今据歴代甲子图改正魏书卷一百七下考证魏书卷一百八之一钦定四库全书魏书卷一百八之一齐魏收撰志第十礼四之一夫在天莫明于日月在人莫明于礼仪先王以安上治民用成风化茍或失之斯亡云及圣者因人有尊敬哀思嗜慾喜怒之情而制以上下隆杀长幼衆寡之节本于人心㑹于神道故使三才惟穆百姓允谐而淳浇世殊质文异设损益相仍随时作范秦灭儒经汉承其弊三代之礼盖如线焉刘氏中兴颇率周典魏晋之世抑有可知自永嘉扰攘神州芜秽礼壊乐崩人神歼殄太祖南定燕赵日不暇给仍世征伐务恢疆宇虽马上治之未遑制作至于经国轨仪互举其大但事多粗略且兼阙遗髙祖稽古率由旧则斟酌前王择其令典朝章国范焕乎复振早年懕世叡虑未从不尔刘马之迹夫何足数世宗优游在上致意𤣥门儒业文风顾有未洽坠礼沦声因之而往肃宗已降魏道衰羸太和之风仍世凋落以至于海内倾圯纲纪泯然鸣唿鲁秉周礼国以克固齐臣撤器降人折谋治身不得以造次忘治国庸可而须臾忽也初自皇始迄于武定朝廷典礼之迹故总而录之太祖登国元年即代王位于牛川西向设祭告天成礼天兴元年定都平城即皇帝位立坛兆告祭天地祝曰皇帝臣珪取用𤣥牡昭告于皇天后土之灵上天降命乃眷我祖宗世王幽都珪以不徳纂戎前绪思宁黎元龚行天罚殪刘显屠卫辰平慕容定中夏羣下劝进谓宜正位居尊以副天人之望珪以天时人谋不可久替谨命礼官择吉日受皇帝玺绶惟神祗其丕祚于魏室永绥四方事毕诏有司定行次正服色羣臣奏以国家继黄帝之后宜为土徳故神兽如牛牛土畜又黄星显曜其符也于是始从土徳数用五服尚黄牺牲用白祀天之礼用周典以夏四月亲祀于西郊徽帜有加焉二年正月帝亲祀上帝于南郊以始祖神元皇帝配为坛通四陛为壝埓三重天位在其上南面神元西面五精帝在坛内壝内四帝各于其方一帝在未日月五星二十八宿天一太一北斗司中司命司禄司民在中壝内各因其方其余从食者合一千余神餟在外壝内借用藁秸玉用四珪币用束帛牡用黝犊器用陶匏上帝神元用犊各一五方帝共用犊一日月等共用牛一祭毕燎牲体左于坛南已地从阳之义其瘗地坛兆制同南郊明年正月辛酉郊天癸亥瘗地于北郊以神元窦皇后配五岳名山在中壝内四渎大川于外壝内后土神元后牲共用𤣥牲一玉用两珪币用束帛五岳等用牛一祭毕瘗牲体右于坛之北亥地从隂也乙丑赦京师畿内五嵗刑以下其后冬至祭上帝于圜丘夏至祭地于方泽用牲帛之属与二郊同冬十月平文昭成献明庙成嵗五祭用二至二分腊牲用太牢常遣宗正兼太尉率祀官侍祀置太社太稷帝社于宗庙之右为方坛四陛祀以二月八月用戊皆太牢句龙配社周弃配稷皆有司侍祀立祖神常以正月上未设借于端门内祭牲用羊豕犬各一又立神元思帝平文昭成献明五帝庙于宫中嵗四祭用正冬腊九月牲用马牛各一太祖亲祀宫中立星神一嵗一祭常以十二月用马荐各一牛豕各二鸡一太祖初有两彗星见刘后使占者占之曰祈之则当扫定天下后从之故立其祀又立神十二嵗一祭常以十一月各用牛一鸡三又立主神四嵗二祭常以八月十月各用羊一又置献明以上所立天神四十所嵗二祭亦以八月十月神尊者以马次以牛小以羊皆女巫行事又于云中及盛乐神元旧都祀神元以下七帝嵗三祭正冬腊用马牛各一祀官侍祀明年春帝始躬耕籍田祭先农用羊一祀日于东郊用骍牛一秋分祭月于西郊用白羊一天赐二年夏四月复祀天于西郊为方坛一置木主七于上东为二陛无等周垣四门门各依其方色为名牲用白犊黄驹白羊各一祭之日帝御大驾百官及宾国诸部大人毕从至郊所帝立青门内近南坛西内朝臣皆位于帝北外朝臣及大人咸位于青门之外后率六宫从黑门入列于靑门内近北并西面廪牺令掌牲陈于坛前女巫执皷立于陛之东西靣选帝之十族子弟七人执酒在巫南西面北上女巫升坛摇鼓帝拜若肃拜百官内外尽拜祀讫复拜拜讫乃杀牲执酒七人西向以酒洒天神主复拜如此者七礼毕而返自是之后嵗一祭太宗永兴三年三月帝祷于武周车轮二山初清河王绍有宠于太祖性凶悍帝毎以义责之弗从帝惧其变乃于山上祈福于天地神祗及即位坛兆后因以为常祀嵗一祭牲用牛帝皆亲之无常日明年立太祖庙于白登山嵗一祭具太牢帝亲之亦无常月兼祀皇天上帝以山神配旱则祷之多有效是嵗诏郡国于太祖廵幸行宫之所各立坛祭以太牢嵗一祭皆牧守侍祀又立太祖别庙于宫中嵗四祭用牛马羊各一又加置天日月之神及诸小神二十八所于宫内嵗二祭各用羊一后二年于白登西太祖旧游之处立昭成献明太祖庙常以九月十月之交帝亲祭牲用马牛羊及亲行貙刘之礼别置天神等二十三于庙左右其神大者以马小者以羊华隂公主帝姊也元绍之为逆有保䕶功故别立其庙于太祖庙垣后因祭荐焉又于云中盛乐金陵三所各立太庙四时祀官侍祀泰常三年为五精帝兆于四郊逺近依五行数各为方坛四陛埓壝三重通四门以太皥等及诸佐随配侑祭黄帝常以立秋前十八日余四帝各以四立之日牲各用牛一有司主之又六宗灵星风伯雨师司民司禄先农之坛皆有别兆祭有常日牲用少牢立春之日遣有司迎春于东郊祭用酒脯枣栗无牲币又立五岳四渎庙于桑干水之隂春秋遣有司祭有牲及币四渎唯以牲牢凖古望秩云其余山川及海若诸神在州郡者合三百二十四所每嵗十月遣祀官诣州镇遍祀有水旱灾厉则牧守各随其界内祈谒其祭皆用牲王畿内诸山川皆列祀次祭各有水旱则祷之明年八月帝尝于白登庙将荐熟有神异焉太庙博士许钟上言曰臣闻圣人能飨帝孝子能飨亲伏惟陛下孝诚之至通于神明近尝于太祖庙有车骑声从北门入殷殷轞轞震动门阙执事者无不肃慄斯乃国祚永隆之兆宜告天下使知圣徳之深远辛未幸代至鴈门关望祀恒岳后二年九月幸桥山遣有司祀黄帝唐尧庙明年正月南廵恒岳祀以太牢幸洛阳遣使以太牢祀嵩髙华岳还登太行五月至自洛阳诸所过山川羣祀之后三年二月祀孔子于国学以颜渊配神䴥二年帝将征蠕蠕省郊祀仪四月以小驾祭天神毕帝遂亲戎大㨗而还归格于祖祢徧告羣神九月立宻皇太后庙于邺后之旧乡也置祀官太常博士斋郎三十余人侍祀嵗五祭太延元年立庙于恒岳华嵩岳上各置侍祀九十人嵗时祈祷水旱其春秋泮涸遣官率刺史祭以牲牢有玉币魏先之居幽都也凿石为祖宗之庙于乌洛侯国西北自后南迁其地隔逺真君中乌洛侯国遣使朝献云石庙如故民常祈请有神验焉其嵗遣中书侍郎李敞诣石室告祭天地以皇祖先妣配祝曰天子焘谨遣敞等用骏足一元大武敢昭告于皇天之灵自启辟之初祐我皇祖于彼土田歴载亿年聿来南迁惟祖惟父光宅中原克剪凶丑拓定四边冲人纂业徳声弗彰岂谓幽遐稽首来王具知旧庙弗毁弗亡悠悠之懐希仰余光王业之兴起自皇祖绵绵瓜瓞时惟多祜敢以丕功配飨于天子子孙孙福禄永延敞等既祭斩桦木立之以置牲体而还后所立桦木生长成林其民益神奉之咸谓魏国感灵祗之应也石室南距代京可四千余里明年六月司徒崔浩奏议神祀多不经案祀典所宜祀凡五十七所余复重及小神请皆罢之奏可十一年十一月世祖南征迳恒山祀以太牢浮河济祀以少牢过岱宗祀以太牢至鲁以太牢祭孔子遂临江登瓜步而还文成皇帝即位三年正月遣有司诣华岳修庙立碑数十人在山上闻虚中若音声声中称万嵗云和平元年正月帝东廵歴桥山祀黄帝幸辽西望祀医无闾山遂縁海西南幸冀州北至中山过恒岳礼其神而返明年帝南廵过石门遣使者用玉璧牲牢礼恒岳四月旱下诏州郡于其界内神无大小悉洒扫荐以酒脯年登之后各随本秩祭以牲牢至是羣祀先废者皆复之显祖皇兴二年以青徐既平遣中书令兼太常髙允奉玉币祀于东岳以太牢祀孔子髙祖延兴二年有司奏天地五郊社稷已下及诸神合一千七十五所嵗用牲七万五千五百显祖深愍生命乃诏曰朕承天事神以育羣品而咸秩处广用牲甚衆夫神聪明正直享徳与信何必在牲易曰东隣杀牛不如西隣之礿祭实受其福茍诚感有着虽行潦菜羔可以致大嘏何必多杀然后获祉福哉其命有司非郊天地宗庙社稷之祀皆无用牲于是羣祀悉用酒脯先是长安牧守常有事于周文武庙四年坎地埋牲庙玉发见四月诏东阳王丕祭文武二庙以庙玉露见若即而埋之或恐愚民将为盗窃勑近司收之府藏六月显祖以西郊旧事嵗増木主七易世则更兆其事无益于神明初革前仪定置主七立碑于郊所太和二年旱帝亲祈皇天日月五星于苑中祭之夕大雨遂赦京师三年上祈于北苑又祷星于苑中六年十一月将亲祀七庙诏有司依礼具仪于是羣臣议曰昔有虞亲䖍祖考来格殷宗躬谒介福逌降大魏七庙之祭依先朝旧事多不亲谒今陛下孝诚发中思亲祀事稽合古王礼之常典臣等谨案旧章并採汉魏故事撰祭服冠屦牲牢之具罍洗簠簋爼豆之器百官助祭位次乐官节奏之引升降进退之法别集为亲拜之仪制可于是上乃亲祭其后四时常祀皆亲之十年四月帝初以法服御辇祀于西郊十二年十月帝亲筑圜丘于南郊十三年正月帝以大驾有事于圜丘五月庚戍车驾有事于方泽壬戌髙祖临皇信堂引见羣臣诏曰礼记祭法称有虞氏禘黄帝大𫝊曰禘其祖之所自出又称不王不禘论曰禘自既灌诗颂长发大禘尔雅曰禘大祭也夏殷四时祭礿禘烝尝周改禘为祠祭义称春祭秋尝亦夏殷祭也王制称犆礿祫禘祫尝祫烝其礼𫝊之文如此郑𤣥解禘天子祭圜丘曰禘祭宗庙大祭亦曰禘三年一祫五年一禘祫则合羣毁庙之主于太庙合而祭之禘则増及百官配食者审谛而祭之天子先禘祫而后时祭诸侯先时祭而后禘祫鲁礼三年丧毕而祫明年而禘圜丘宗庙大祭俱称禘祭有两禘明也王肃解禘祫称天子诸侯皆禘于宗庙非祭天之祭郊祀后稷不称禘宗庙称禘禘祫一名也合而祭之故称祫审谛之故称禘非两祭之名三年一祫五年一禘总而互举之故称五年再殷祭不言一禘一祫断可知矣礼文大略诸儒之説尽具于此卿等便可议其是非尚书游明根左丞郭祚中书侍郎封琳着作郎崔光等对曰郑氏之义禘者大祭之名大祭圜丘谓之禘者审谛五精星辰也大祭宗庙谓之禘者审谛其昭穆圜丘常合不言祫宗庙时合故言祫斯则宗庙祫禘竝行圜丘一禘而已宜于宗庙俱行禘祫之礼二礼异故名殊依礼春废犆礿于尝于蒸则祫不于三时皆行禘祫之礼中书监髙闾仪曹令李韶中书侍郎髙遵等十三人对称禘祭圜丘之禘与郑义同其宗庙禘祫之祭与王义同与郑义同者以为有虞禘黄帝黄帝非虞在庙之帝不在庙非圜丘而何又大𫝊称祖其所自出之祖又非在庙之文论称禘自既灌事似据尔雅称禘大祭也颂长发大禘也殷王之祭斯皆非诸侯之礼诸侯无禘礼唯夏殷夏祭称禘又非宗庙之禘鲁行天子之仪不敢专行圜丘之禘改殷之禘取其禘名于宗庙因先有祫遂生两名据王氏之义祫而禘祭之故言禘祫总谓再殷祭明不异也禘祫一名也其禘祫止于一时止于一时者祭不欲数数则黩一嵗而三禘愚以为过数帝曰尚书中书等据二家之义论禘祫详矣然于行事取衷犹有未允监等以禘祫为名义同王氏禘祭圜丘事与郑同无所间然尚书等与郑氏同两名两祭竝存竝用理有未称俱据二义一时禘祫而阙二时之禘事有难从夫先王制礼内縁人子之情外协尊卑之序故天子七庙诸侯五庙大夫三庙数尽则毁藏主于太祖之庙三年而祫祭之世尽则毁以示有终之义三年而祫以申追逺之情禘祫既是一祭分而两之事无所据毁庙三年一祫又有不尽四时于礼为阙七庙四时常祭祫则三年一祭而又不究四时于情为简王以禘祫为一祭王义为长郑以圜丘为禘与宗庙大祭同名义亦为当今互取郑王二义禘祫并为一名从王禘是祭圜丘大祭之名上下同用从郑若以数则黩五年一禘改祫从禘五年一禘则四时尽禘以称今情禘则依礼文先禘而后时祭便即施行着之于令永为世法髙闾曰书称肆类于上帝禋于六宗六宗之祀礼无明文名位坛兆歴代所疑汉魏及晋诸儒异説或称天地四时或称六者之间或称易之六子或称风雷之类或称星辰之属或曰世代所宗或云宗庙所尚或曰社稷五祀凡有十一家自晋已来逮于圣世以为论者虽多皆有所阙莫能评究遂相因承别立六宗之兆总为一位而祭之比勑臣等评议取衷附之祀典臣等承㫖披究往説各有其理较而论之长短互有若偏用一家事或差舛衆疑则从多今惑则仍古请依先别处六宗之兆总为一祀而祭之帝曰详定朝令祀为事首以疑从疑何所取正昔石渠虎合之议皆凖类以引义原事以证情故能通百家之要定累世之疑况今有文可据有本可推而不评而定之其致安在朕躬览尚书之文称肆类上帝禋于六宗文相连属理似一事上帝称肆而无禋六宗言禋而不别其名以此推之上帝六宗当是一时之祀非别祭之名肆类非独祭之目焚烟非他祀之用六宗者必是天皇大帝及五帝之神明矣禋是祭帝之事故称禋以关其他故称六以证之然则肆类上帝禋于六宗一祭也互举以成之今祭圜丘五帝在焉其牲币俱禋故称肆类上帝禋于六宗一祭而六祀备焉六祭既备无烦复别立六宗之位便可依此附令永为定法十四年八月诏曰丘泽初志配尚宜定五徳相袭分叙有常然异同之论着于往汉未详之説疑在今史羣官百辟可议其所应必令合衷以成万代之式中书监髙闾议以为帝王之作百代可知运代相承书𫝊可验虽祚命有长短徳政有优劣至于受终严祖殷荐上帝其致一也故敢述其前载举其大略臣闻居尊据极允应明命者莫不以中原为正统神州为帝宅茍位当名全化迹流洽则不专以世数为与夺善恶为是非故尧舜禅揖一身异尚魏晋相代少纪运殊桀纣至虐不废承歴之叙厉惠至昏不阙周晋之录计五徳之论始自汉刘一时之议三家致别故张苍以汉为水徳贾谊公孙臣以汉为土徳刘向以汉为火徳以为水徳者正以尝有水溢之应则不推运代相承之数矣以土徳者则以亡秦继歴相即为次不推逆顺之异也以为火徳者悬证赤帝斩蛇之符弃秦之暴越恶承善不以世次为正也故以承周为火徳自兹厥后乃以为常魏承汉火生土故魏为土徳晋承魏土生金故晋为金徳赵承晋金生水故赵为水徳燕承赵水生木故燕为木徳秦承燕木生火故秦为火徳秦之未灭皇魏未克神州秦氏既亡大魏称制𤣥朔故平文之庙始称太祖以明受命之证如周在岐之阳若继晋晋亡已久若弃秦则中原有寄推此而言承秦之理事为明验故以魏承秦魏为土徳又五纬表验黄星曜彩考氏定实合徳轩辕承土祖未事为着矣又秦赵及燕虽非明圣各正号赤县统有中土郊天祭地肆类咸秩明刑制礼不失旧章奄岱踰河境被淮汉非若龌龊边方僣拟之属逺如孙权刘备近若刘裕道成事系蛮夷非关中夏伏唯圣朝徳配天地道被四海承干统歴功侔百王光格同于唐虞享祚流于周汉正位中境奄有万方今若并弃三家逺承晋氏则蔑中原正次之实存之无损于此而有成于彼废之无益于今而有伤于事臣愚以为宜从尚黄定为土徳又前代之君明贤之史皆因其可襃襃之可贬贬之今议者偏据可絶之义而不录可全之礼所论事大垂之万叶宜竝集中秘羣儒人人别议择其所长于理为悉秘书丞臣李彪着作郎崔光等议以为尚书闾议继近秦氏臣职掌国籍颇览前书惜此正次慨彼非绪辄仰推帝始逺寻百王魏虽建国君民兆朕振古祖黄制朔緜迹有因然此帝业神元为首案神元晋武往来和好至于桓穆洛京破亡二帝志摧聪勒思存晋氏每助刘琨申威并冀是以晋室衔扶救之仁越石深代王之请平文太祖抗衡苻石终平燕氏大造中区则是司马祚终于郏鄏而元氏受命于云代盖自周之灭及汉正号㡬六十年着符尚赤后虽张贾殊议蹔疑而卒从火徳以继周氏排虐嬴以比共工蔑暴项而同吴广近蠲谬伪逺即神正若此之明也宁使白蛇徒斩雕云空结哉自有晋倾沦暨登国肇号亦几六十余载物色旗帜率多从黑是又自然合应𤣥同汉始且秦并天下革剏法度汉仍其制少所变易犹仰推五运竟踵隆姬而况刘石苻燕世业促褊纲纪弗立魏接其弊自有彜典岂可异汉之承木舍晋而为土邪夫皇统崇极承运至重必当推协天绪考审正次不可杂以僣窃参之彊狡神元既晋武同世桓穆与懐愍接时晋室之沦平文始大庙号太祖抑亦有由绍晋定徳孰曰不可而欲次兹伪僣岂非惑乎臣所以慺慺惜之唯垂察纳诏命羣官议之十五年正月侍中司空长乐王穆亮侍中尚书左仆射平原王陆叡侍中吏部尚书中山王王元孙侍中尚书驸马都尉南平王冯诞散骑常侍都曹尚书新秦侯游明根散骑常侍南部令邓侍祖祕书中散李恺尚书左丞郭祚右丞霸城子卫庆中书侍郎封琳中书郎秦昌子崔挺中书侍郎贾元寿等言臣等受勑共议中书监髙闾祕书丞李彪等二人所议皇魏行次尚书髙闾以石承晋为水徳以燕承石为木徳以秦承燕为火徳大魏次秦为土徳皆以地据中夏以为得统之徴皇魏建号事接秦末晋既灭亡天命在我故因中原有寄即而承之彪等据神元皇帝与晋武竝时桓穆二帝仍修旧好始自平文逮于太祖抗衡秦赵终平慕容晋祚终于秦方大魏兴于云朔据汉弃秦承周之义以皇魏承晋为水徳二家之论大略如此臣等谨共参论伏惟皇魏世王𤣥朔下迄魏晋赵秦二燕虽地据中华徳祚㣲浅竝获推叙于理未惬又国家积徳修长道光万载彪等职主东观详究图史所据之理其致难夺今欲从彪等所议宜承晋为水徳诏曰越近承逺情所未安然考次推时颇亦难继朝贤所议岂朕能有违夺便可依为水徳祖申腊辰四年经始明堂改营太庙诏曰祖有功宗有徳自非功徳厚者不得擅祖宗之名居二祧之庙仰惟先朝旧事舛駮不同难以取凖今将述遵先志具详礼典宜制祖宗之号定将来之法烈祖有剏基之功世祖有开拓之徳宜为祖宗百世不迁而远祖平文功未多于昭成然庙号为太祖道武建业之勲髙于平文庙号为烈祖比功校徳以为未允朕今奉尊道武为太祖与显祖为二祧余者以次而迁平文既迁庙唯有六始今七庙一则无主唯当朕躬此事亦臣子所难言夫生必有终人之常理朕以不徳忝承洪绪若宗庙之灵获全首领以没于地为昭穆之次心愿毕矣必不可豫设可垂之文示后必令迁之司空公长乐王穆亮等奏言升平之㑹事在于今推功考徳实如明㫖但七庙之祀备行日久无宜阙一虚有所待臣等愚谓依先尊祀可垂文示后理衷如此不敢不言诏曰理或如此比有间隙当为文相示八月壬辰诏郡国有时果可荐者竝送京师以供庙飨又诏曰礼云自外至者无主不立先朝以来以正月吉日于朝廷设幕中置松栢树设五帝坐此既无可祖配揆之古典实无所取可去此祀又探策之祭既非礼典可悉罢之戊午诏曰国家自先朝以来飨祀诸神凡有一千二百余处今欲减省羣祀务从简约昔汉髙之初所祀衆神及寝庙不少今日至于元成之际匡衡执论乃得减省后至光武之世礼仪始备飨祀有序凡祭不欲数数则黩黩则不敬神聪明正直不待烦祀也又诏曰明堂太庙竝祀祖宗配祭配享于斯备矣白登崞山鸡鸣山庙唯遣有司行事冯宣王诞生先后复因在官长安立庙宜异常等可勑雍州以时供祭又诏曰先恒有水火之神四十余名及城北星神今圜丘之下既祭风伯雨师司中司命明堂祭门户井灶中霤每神皆有此四十神计不须立悉可罢之甲寅集羣官诏曰近论朝日夕月皆欲以二分之日于东西郊行礼然月有余闰行无常凖若一依分日或值月出于东而行礼于西寻情即理不可施行昔祕书监薛谓等尝论此事以为朝日以朔夕月以朏卿等意谓朔朏二分何者为是尚书游明根对曰考案旧式推校衆议宜从朏月十一月己未朔帝释禫祭于太和庙帝衮冕与祭者朝服既而帝冠黑介帻素纱深衣拜山陵而还宫庚申帝亲省斋宫冠服及郊祀俎豆癸亥冬至将祭圜丘帝衮冕劔舄侍臣朝服辞太和庙之圜丘升祭柴燎遂祀明堂大合既而还之太和庙乃入甲子帝衮冕辞太和庙临太华殿朝羣官既而帝冠通天绛纱袌临飨礼帝感慕乐悬而不作丁夘迁庙陈列冕服帝躬省之既而帝衮冕辞太和庙之太庙百官陪从奉神主于斋车至新庙有司升神主于太庙诸王侯牧守四海蕃附各以其职来祭十六年正月戊午诏曰夫四时享祀人子常道然祭荐之礼贵贱不同故有邑之君祭以首时无田之士荐以仲月况七庙之重而用中节者哉自顷蒸尝之礼颇违旧义今将仰遵逺式以此孟月犆礿于太庙但朝典初改衆务殷凑无遑斋洁遂及于今又接神飨祖必须择日今礼律未宣有司或不知此可勑太常令克日以闻二月丁酉诏曰夫崇圣祀徳逺代之通典秩中古之近规故三五至仁唯徳配享夏殷私已稍用其姓且法施于民祀有明典立功垂惠祭有恒式斯乃异代同途奕世共轨今逺遵明令宪章旧则比于祀令已为决之其孟春应祀者顷以事殷遂及今日可令仍以仲月而飨祀焉凡在祀令者其数有五帝尧树则天之功兴巍巍之治可祀于平阳虞舜播太平之风致无为之化可祀于广寗夏禹御洪水之灾建天下之利可祀于安邑周文公制礼作乐垂范万叶可祀于洛阳其宣尼之庙已于中省当别勑有司飨荐之礼自文公已上可令当界牧守各随所近摄行祀事皆用清酌尹祭也丙午诏有司克吉亥备小驾躬临千亩官别有勑癸丑帝临宣文堂引议曹尚书刘昶鸿胪卿游明根行仪曹事李韶授策孔子崇文圣之谥于是昶等就庙行事既而帝斋中书省亲拜祭于庙九月甲寅朔大享于明堂祀文明太后于𤣥室帝亲为之词十月己亥诏曰夫先王制礼所以经纶万代贻法后昆至乃郊天享祖莫不配祭然而有节白登庙者有为而兴昭穆不次故太祖有三层之宇巴陵无方丈之室又常用季秋躬驾展䖍祀礼或有亵慢之失嘉乐颇涉野合之讥今授衣之旦享祭明堂𤣥冬之始奉烝太庙若复致斋白登便为一月再驾事成亵渎回详二理谓宜省一白登之髙未若九室之美帏次之华未如清庙之盛将欲废彼东山之祀成此二享之敬可具勑有司但令内典神者摄行祭事献明道武各有庙称可具依旧式自太宗诸帝昔无殿宇因停之十八年南廵正月次殷比干墓祭以太牢三月诏罢西郊祭天十九年帝南征正月车驾济淮命太常致祭又诏祀岱岳三月癸亥诏曰知太和庙已就神仪灵主宜时奉宁可克三月三日己巳内奉迁于正庙其出金墉之仪一凖出代都太和之式入新庙之典可依近至金墉之轨其威仪卤簿如出代庙百官奉迁宜可省之但令朝官四品已上侍官五品已上及宗室奉迎六月相州刺史髙闾表言伏惟太武皇帝发孝思之深诚同渭阳之逺感以邺土舅氏之故乡有归魂之旧宅故为宻皇后立庙于城内嵗时祭祀置庙戸十家斋宫三十人春秋烝尝冠服从事刺史具威仪亲行荐酌升降揖让与七庙同仪礼毕撤㑹而罢今庙殿亏漏门墙倾毁簠簋故败行礼有阙臣备职司目所亲覩若以七庙惟新明堂初制配飨之仪备于京邑者便应罢壊辍其常祭如以功髙特立宜应新其灵宇敢陈所见伏请恩裁诏罢之十一月庚午帝幸委粟山议定圜丘己夘帝在合温室引咸阳王禧司空公穆亮吏部尚书任城王澄及议礼之官诏曰朝集公卿欲论圜丘之礼今短晷斯极长日方至案周官祀昊天上帝于圜丘礼之大者两汉礼有参差魏晋犹亦未一我魏氏虽上参三皇下考叔世近代都祭圜丘之礼复未考周官为不刋之法令以此祭圜丘之礼示卿等欲与诸贤考之厥衷帝曰夕牲之礼无可依凖近在代都已立其议杀牲祼神诚是一日之事终无夕而杀牲待明而祭员外散骑常侍刘芳对曰臣谨案周官牧人职正有夕展牲之礼实无杀牲之事祕书令李彪曰夕不杀牲诚如圣㫖未审告庙以不臣闻鲁人将有事于上帝必先有事于泮宫注曰先人以此推之应有告庙帝曰卿言有理但朕先以郊配意欲废告而卿引证有据当从卿议帝又曰圜丘之牲色无常凖览推古事乖互不一周家用骍解言是尚晋代靡知所据舜之命禹悉用尧辞复言𤣥牡告于后帝今我国家时用夏正至于牲色未知何凖祕书令李彪曰观古用𤣥似取天𤣥之义臣谓宜用𤣥至于五帝各象其方色亦有其义帝曰天何时不𤣥地何时不黄意欲从𤣥又曰我国家常声鼔以集衆易称二至之日商旅不行后不省方以助微阳微隂今若依旧鸣鼔得无阙寝鼔之义员外郎崔逸曰臣案周礼当祭之日靁鼔靁鼗八靣而作犹不妨阳臣窃谓以鼔集衆无妨古义癸未诏三公衮冕八章太常鷩冕六章用以陪荐甲申长至祀昊天于委粟山大夫祭二十年立方泽于河隂仍遣使者以太牢祭汉光武及明章三帝陵魏书卷一百八之一卷一百八之一考证魏书卷一百八之一考证髙祖太和十五年十一月奉神主于斋车神监本误作臣今改正魏书卷一百八之一考证卷一百八之二钦定四库全书魏书卷一百八之二齐魏收撰志第十一礼四之二世宗景明二年夏六月袐书丞孙恵蔚上言臣闻国之大礼莫崇眀祀祀之大者莫过禘祫所以严祖敬宗追养继孝合享圣灵审谛昭穆迁毁有恒制尊卑有定体诚悫着于中百顺应于外是以惟王剏制为建邦之典仲尼述定为不刋之式暨秦燔诗书鸿籍泯灭汉氏兴求拾缀遗篆淹中之经孔安所得唯有卿大夫士馈食之篇而天子诸侯享庙之祭禘祫之礼尽亡曲台之记戴氏所述然多载尸灌之义牲献之数而行事之法备物之体蔑有具焉今之取证唯有王制一简公羊一册考此二书以求厥㫖自余经传虽时有片记至于取正无可依揽是以两汉渊儒魏晋硕学咸据斯文以为朝典然持论有深浅及义有精浮故令传记虽一而探意乖舛伏惟孝文皇帝合徳干元应灵诞载𤣥思洞㣲神心畅古礼括商周乐宣韶濩六籍幽而重昭五典沦而复显举二经于和中一姬公于洛邑陛下叡哲渊凝钦眀道极应必世之期属功成之㑹继文垂则寔惟下武而祫禘二殷国之大事蒸尝合享朝之盛礼此先皇之所留心圣懐以之永慕臣闻司宗初开致礼清庙敢竭愚管輙陈所懐谨案王制曰天子犆礿祫禘祫尝祫蒸郑𤣥曰天子诸侯之䘮毕合先君之主于祖庙而祭之谓之祫后因以为常鲁礼三年䘮毕而祫于太祖明年春禘于羣庙自尔之后五年而再殷祭一祫一禘春秋公羊鲁文二年八月丁卯大事于太庙传曰大事者何大祫也大祫者何合祭也毁庙之主陈于太祖未毁庙之主皆升合食于太祖五年而再殷祭何休曰陈者就陈列太祖前太祖东乡昭南乡穆北乡其余孙従王父父曰昭子曰穆又曰殷盛也谓三年祫五年禘禘所以异于祫者功臣皆祭也祫犹合也禘犹谛也审谛无所遗失察记传之文何郑祫禘之义略可得闻然则三年䘮毕祫祭太祖眀年春祀遍禘羣庙此礼之正也古之道也又案魏氏故事魏眀帝以景初三年正月崩至五年正月积二十五晦为大祥太常孔羙博士赵怡等以为禫在二十七月到其年四月依礼应祫散骑常侍王肃博士乐详等以为禫在祥月至其年二月宜应祫祭虽孔王异议六八殊制至于䘮毕之祫眀年之禘其议一焉陛下永惟孝思因心即礼取郑舍王禫终此晦来月中旬礼应大祫六室神祏外食太祖眀年春享咸禘羣庙自兹以后五年为常又古之祭法时祫并行天子先祫后时诸侯先时后祫此于古为当在今则烦且礼有升降事有文节通时之制圣人弗违当祫之月宜减时祭以従要省然大礼久废羣议或殊以臣观之理在无怪何者心制既终二殷惟始祫禘之正寔在于斯若停而阙之唯行时祭七圣不闻合享百辟不覩盛事何以宣昭令问垂式后昆乎皇朝同等三代治迈终古而令徽典缺于昔人鸿羙惭于往志此礼所不行情所未许臣学不钩深思无经逺徒閲章句蔑尔无立但饮泽圣时铭恩天造是以妄尽区区冀有尘露所陈蒙允请付礼官集定仪注诏曰礼贵循古何必改作且先圣久遵绵代恒典岂朕沖闇所宜革之且礼祭之议国之至重先代硕儒论或不一可付八座五省太常国子参定以闻七月侍中录尚书事北海王详等言奉㫖集议佥以为禘祫之设前代彝典恵蔚所陈有允旧义请依前克敬享清宫其求省时祭理实宜尔但求之解注下逼列国兼时奠之敬事难輙省请移仲月择吉重闻制可十一月壬寅改筑圜丘于伊水之阳乙卯仍有事焉延昌四年正月世宗崩肃宗即位三月甲子尚书令任城王澄奏太常卿崔亮上言秋七月应祫祭于太祖今世宗宣武皇帝主虽入庙然烝尝时祭犹别寝室至于殷祫宜存古典案礼三年䘮毕祫于太祖明年春禘于羣庙又案杜预亦云卒哭而除三年䘮毕而禘魏武宣后以太和四年六月崩其月既𦵏除服即吉四时行事而犹未禘王肃韦诞并以为今除即吉故特时祭至于禘祫宜存古礼髙堂隆亦如肃议于是停不殷祭仰寻太和二十三年四月一日髙祖孝文皇帝崩其年十月祭庙眀二年秋七月祫于太祖三年春禘于羣庙亦三年乃祫谨凖古礼及晋魏之议并景眀故事愚谓来秋七月祫祭应停宜待年终乃后祫禘诏曰太常援引古今并有证据可依请熙平二年三月癸未太常少卿兀端上言谨案礼记祭法有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹殷人禘喾而郊冥祖契而宗汤周人禘喾而郊稷祖文王而宗武王郑𤣥注大禘郊祖宗谓祭祀以配食也有虞氏以上尚徳禘郊祖宗配用有徳者自夏以下稍用其姓代之是故周人以后稷为始祖文武为二姚讫于周世配祭不毁案礼喾虽无庙配食禘祭谨详圣朝以太祖道武皇帝配圜丘道穆皇后刘氏配方泽太宗眀元皇帝配上帝明宻皇后杜氏配地祗又以显祖献文皇帝配雩祀太宗眀元皇帝之庙既毁上帝地祇配祭有式国之大事唯祀与戎庙配事重不敢专决请召羣官集议以闻灵太后令曰依请于是太师髙阳王雍太傅领太尉公清河王怿太保领司徒公广平王懐司空公领尚书令任城王澄侍中中书监胡国侍中领着作郎崔光等议窃以尚徳尊功其来自昔郊稷宗文周之茂典仰惟世祖太武皇帝以神武纂业克清祸乱徳济生民功加四海宜配南郊髙祖孝文皇帝大圣膺期惟新魏道刑措胜残功同天地宜配明堂令曰依议施行七月戊辰侍中领军将军江阳王继表言臣功缌之内太祖道武皇帝之后于臣始是曾孙然道武皇帝传业无穷四祖三宗功徳最重配天郊祀百世不迁而曾𤣥之孙烝尝之荐不预拜于庙庭霜露之感阙陪奠于阶席今七庙之后非直隔归胙之灵五服之孙亦不霑出身之叙校之坟史则不然验之人情则未允何者礼云祖迁于上宗易于下臣曽祖是帝世数未迁便疎同庶族而孙不预祭斯之为屈今古罕有昔尧敦九族周隆本枝故能磐石维城御侮于外今臣之所亲生见隔弃岂所以桢干根本隆建公族者也伏见髙祖孝文皇帝着令铨衡取曾祖之服以为资荫至今行之相𫝊不絶而况曾祖为帝而不见录伏愿天鉴有以照临令皇恩洽穆宗人咸叙请付外博议永为定准灵太后令曰付八座集礼官议定以闻四门小学博士王僧竒等议案孝经曰郊祀后稷以配天宗祀文王于明堂以配上帝然则太祖不迁者尊王业之初基二祧不毁者旌不朽之洪烈其旁枝逺胄岂得同四庙之亲哉故礼记婚义曰古者妇人先嫁三月祖庙未毁教于公宫祖庙既毁教于宗室又文王世子曰五庙之孙祖庙未毁虽庶人冠娶必告死必赴不忘亲也亲未絶而列于庶人贱无能也郑注云赴告于君也实四庙言五者容显考为始封君子故也郑君别其四庙理协二祭而四庙者在当世服属之内可以与于子孙之位若庙毁服尽岂得同于此例乎敢竭愚昧请以四庙为断国子博士李琰之议案祭统曰有事于太庙羣昭羣穆咸在郑氏注昭穆咸在谓同宗父子皆来古礼之制如是其广而当今仪注唯限亲庙四愚窃疑矣何以眀之设使世祖之子男于今存者既身是戚蕃号为重子可得賔于门外不预碑鼎之事哉又因宜变法礼有其说记言五庙之孙祖庙未毁为庶人冠娶必告死必赴注曰实四庙而言五者容显考始封之君子今因太祖之庙在仍通其曽𤣥侍祠与彼古记甚相符㑹且国家议亲之律指取天子之𤣥孙乃不旁准于时后至于助祭必谓与世主相伦将难均一寿有长短世有延促终当何时可得齐同谓宜入庙之制率従议亲之条祖祧之裔各听尽其𤣥孙使得骏奔堂坛肃承禘礿则情理差通不宜复各为例令事事舛駮侍中司空公领尚书令任城王澄侍中尚书左仆射元晖奏臣等参量琰之等议虽为始封君子又祭统曰有事于太庙羣昭羣穆咸在而不失其伦郑注云昭穆谓同宗父子皆来也言未毁及同宗则共四庙之辞云未絶与父子明崇五属之称天子诸侯继立无殊吉凶之赴同止四庙祖祧虽存亲级弥逺告赴拜荐典记无文斯由祖迁于上见仁亲之义疎宗易于下着五服之恩断江阳之于今帝也计亲而枝宗三易数世则庙应四迁吉凶尚不告闻拜荐宁容辄预髙祖孝文皇帝圣徳𤣥览师古立政陪拜止于四庙哀恤断自缌宗即之人情㝠然符一推之礼典事在难违此所谓眀王相沿今古不革者也太常少卿元端议礼记祭法云王立七庙曰考庙曰王考庙曰皇考庙曰显考庙曰祖考庙逺庙为祧有二祧而祖考以功重不迁二祧以盛徳不毁迭迁之义其在四庙也祭统云祭有十伦之义六曰见亲疎之杀焉夫祭有昭穆昭穆者所以别父子逺近长幼亲疎之序而无乱也是故有伦注云昭穆咸在同宗父子皆来指谓当庙父子为羣不系于昭穆也若一公十子便为羣公子岂待数公而立称乎文王世子云五庙之孙祖庙未毁虽为有所援引然与朝议不同如依其议匪直太祖曽𤣥诸庙子孙悉应预列既无正据窃谓太广臣等愚见请同僧竒等议灵太后令曰议亲律注云非唯当世之属籍歴谓先帝之五世此乃明亲亲之义笃骨肉之恩重尚书以逺及诸孙太广致疑百僚助祭可得言狭也祖庙未毁曾𤣥不预坛堂之敬便是宗人之昵反外于附庸王族之近更疎于羣辟先朝旧仪草剏未定刋制律宪垂之不朽琰之援据甚允情理可依所执十二月丁未侍中司空公领尚书令任城王澄度支尚书崔亮奏谨案礼记曾子问曰诸侯旅见天子不得成礼者㡬孔子曰四太庙火日蚀后之䘮雨沾服失容则废臣等谓元日万国贺应是诸侯旅见之义若禘废朝㑹孔子应云五而独言四明不废朝贺也郑𤣥礼注云鲁礼三年䘮毕祫于太祖明年春禘羣庙又郑志检鲁礼春秋昭公十一年夏五月夫人归氏薨十三年五月大祥七月释禫公㑹刘子及诸侯于平邱八月归不及于祫冬公如晋明十四年春归祫明十五年春乃禘经曰二月癸酉有事于武宫传曰禘于武公谨案明堂位曰鲁王礼也䘮毕祫禘似有退理详考古礼未有以祭事废元㑹者礼云吉事先近日脱不吉容改筮三旬寻摄太史令赵翼等列称正月二十六日祭亦吉请移禘祀在中旬十四日时祭移二十六日犹曰春禘又非退义祭则无疏怠之讥三元有顺轨之羙既被成㫖宜即宣行臣等伏度国之大事在祀与戎君举必书恐贻后诮輙访引古籍窃有未安臣等学缺通经识不稽古备位枢纳可否必陈冒陈所见伏听裁衷灵太后令曰可如所执初世宗永平延昌中欲建明堂而议者或云五室或云九室频属年饥遂寝至是复议之诏従五室及元议执政遂改营九室值世乱不成宗配之礼迄无所设神龟初灵太后父司徒胡国珎薨赠太上秦公时疑其庙制太学博士王延业议曰案王制云诸侯祭二昭二穆与太祖之庙而五又小记云王者立四庙郑𤣥云髙祖已下与始祖而五明立庙之正以亲为限不过于四其外有大功者然后为祖宗然则无太祖者止于四世有太祖乃得为五礼之正文也文王世子云五庙之孙祖庙未毁虽为庶人冠娶妻必告郑𤣥云寔四庙而言五庙者容髙祖为始封君之子明始封之君在四世之外正位太祖乃得称五庙之孙若未有太祖已祀五世则郑无为释髙祖为始封君之子也此先儒精义当今显证也又䘮服𫝊曰若公子之子孙有封为国君者则世世祖是人也不祖公子郑𤣥云谓后世为君者祖此受封之君不得祀别子也公子若在髙祖已下则如其亲服后世迁之乃毁其庙尔明始封犹在亲限故祀止髙祖又云如亲而迁尤知髙祖之父不立庙矣此又立庙明法与今事相当者也又礼纬云夏四庙至子孙五殷五庙至子孙六注云言至子孙则初时未备也此又显在纬籍区别若斯者也又晋初以宣帝是始封之君应为太祖而以犹在祖位故唯祀征西已下六世待世世相推宣帝出居太祖之位然后七庙乃备此又依准前轨若重规袭矩者也窃谓太祖者功髙业大百世不迁故亲庙之外特更崇立茍无其功不可独居正位而遽见迁毁且三世已前庙及于五𤣥孙已后祀止于四一与一夺名位莫定求之典礼所未前闻今太上秦公疏爵列土大启河山𫝊祚无穷永同带砺实有始封之功方成不迁之庙但亲在四世之内名班昭穆之序虽应为太祖而尚在祢位不可逺探髙祖之父以合五者之数太祖之室当须世世相推亲尽之后乃出居正位以备五庙之典夫循文责实理贵允当考剏宗祊得礼为羙不可茍荐虚名取荣多数求之经记窃谓为允又武始侯本无采地于皇朝制令名准大夫案如礼意诸侯夺宗武始四时蒸尝宜于秦公之庙博士卢观议案王制天子七庙三昭三穆与太祖之庙而七诸侯五庙二昭二穆与太祖之庙而五大夫三士一自上已下降杀以两庶人无庙死为鬼焉故曰尊者统逺卑者统近是以诸侯及太祖天子及其祖之所自出祭法曰诸侯立五庙一坛一墠曰考庙曰王考庙曰皇考庙皆月祭之显考庙祖考庙享尝乃止去祖为坛去坛为墠去墠为鬼至于禘祫方合食太祖之宫大𫝊曰别子为祖䘮服传曰公子不得祢先君公孙不得祖诸侯郑说不得祖祢者不得立其庙而祭之也世世祖是人者谓世世祖受封之君不得祖公子者后世为君者祖此受封之君不得祀别子也公子若在髙祖以下则如其亲服后世迁之乃毁其庙耳愚以为迁者迁于太祖庙毁者従太祖而毁之若不迁太祖不须废祖是人之文明非始封故复见乃毁之节何以知之案诸侯有祖考之庙祭五世之礼五礼正祖为轻一朝顿立而祖考之庙要待六世之君六世已前虚而蔑主求之圣㫖未为通论曾子问曰庙无虚主虚主唯四祖考不与焉眀太祖之庙必不空置礼纬曰夏四庙至子孙五殷五庙至子孙六周六庙至子孙七见夏无始祖待禹而五殷人郊契得汤而六周有后稷及文王至武王而七言夏即大禹之身言子谓启诵之世言孙是迭迁之时禹为受命不毁亲汤为始君不迁五主文武为二祧亦不去三昭三穆三昭三穆谓通文武若无文武亲不过四观逺祖汉侍中植所说云然郑𤣥马昭亦皆同尔且天子逆加二祧得幷为七诸侯预立太祖何为不得为五乎今始封君子之立祢庙颇似成王之于二祧孙卿曰有天下者事七世有一国者事五世假使八世天子乃得事七六世诸侯方通祭五推情凖理不其谬乎虽王侯用礼文节不同三隅反之自然昭灼且文宣公方为太祖世居子孙今立五庙窃谓为是礼纬又云诸侯五庙亲四始封之君或上或下虽未居正室无废四祀之亲小记曰王者禘其祖之所自出以其祖配之而立四庙此实殷汤时制不为难也聊复标牓略引章条愚戆不足以待大问侍中太傅清河王怿议太学博士王延业及卢观等各率异见案礼记王制天子七庙三昭三穆与太祖之庙而七诸侯五庙二昭二穆与太祖之庙而五并是后世追论备庙之文皆非当时据立神位之事也良由去圣久逺经礼残缺诸儒注记典制无因虽稽考异闻引证古谊然用舍従世通塞有时折衷取正固难详矣今相国秦公初搆国庙追立神位唯当仰祀二昭二穆上极髙曽四世而已何者秦公身是始封之君将为不迁之祖若以功业隆重越居正室恐以卑临尊乱昭穆也如其权立始祖以备五庙恐数满便毁非礼意也昔司马懿立功于魏为晋太祖及至子晋公昭乃立五庙亦祀四世止于髙曾太祖之位虚俟宣文待其后裔数满乃止此亦前代之成事方今所殷监也又礼纬云夏四庙至子孙五殷五庙至子孙六周六庙至子孙七明知当时太祖之神仍依昭穆之序要待子孙世世相推然后太祖出居正位耳逺稽礼纬诸儒所说近循晋公之庙故事宜依博士王延业议定立四主亲止髙曽且虚太祖之位以待子孙而备五庙焉又延业卢观前经详议并据许慎郑𤣥之解谓天子诸侯作主大夫及士则无意谓此议虽出前儒之事实未允情礼何以言之原夫作主之礼本以依神孝子之心非主莫依今铭旌纪柩设重凭神祭必有尸神必有庙皆所以展事孝敬想象平存上自天子下逮于士如此四事并同其礼何至于主惟谓王侯礼云重主道也此为理重则立主矣故王肃曰重未立主之礼也士䘮礼亦设重则士有主明矣孔悝反祏载之左史馈食设主着于逸礼大夫及士既得有庙题纪祖考何可无主公羊传君有事于庙闻大夫之䘮去乐卒事大夫闻君之䘮摄主而往今以为摄主者摄神敛主而已不暇待彻祭也何休云宗人摄行主事而往也意谓不然君闻臣䘮尚为之不怿况臣闻君䘮岂得安然代主终祭也又相国立庙设主依神主无贵贱纪座而已若位拟诸侯者则有主位为大夫者则无主便是三神有主一位独阙求诸情礼实所未安宜通为主以铭神位怿又议曰古者七庙庙堂皆别光武已来异室同堂故先朝祀堂令云庙皆四枤五架北厢设座东昭西穆是以相国构庙唯制一室同祭祖考比来诸王立庙者自任私造不依公令或五或一参差无准要须议行新令然后定其法制相国之庙已造一室寔合朝令宜即依此展其享祀诏依怿议天平四年四月七帝神主既迁于太庙太社石主将迁于社宫礼官云应用币中书侍郎裴伯茂时为祖祀文伯茂据故事太和中迁社宫髙祖用牲不用币遂以奏闻于时议者或引大戴礼迁庙用币今迁社宜不殊伯茂据尚书召诏应用牲诏遂従之武定六年二月将营齐献武王庙议定室数形制兼度支尚书崔昂司农卿卢元明袐书监王元散骑常侍裴献伯国子祭酒李浑御史中尉陆操黄门侍郎李骞中书侍郎阳休之前南青州刺史郑伯猷祕书丞崔劼国子博士邢峙国子博士宗恵振太学博士张毓太学博士髙元寿国子助教王显季等议案礼诸侯五庙太祖及亲庙四今献武王始封之君便是太祖既通亲庙不容立五室且帝王亲庙亦不过四今宜四室二间两头各一颊室夏头徘徊鸱尾又案礼圗诸侯止开南门而二王后祔祭仪法执事列于庙东门之外既有东门明非一门献武礼数既隆备物殊等准据今庙宜开四门内院南面开三门余面及外院四面皆一门其内院墙四面皆架为歩廊南出夹门各置一屋以置礼器及祭服内外门墙并用赭垩庙东门道南置斋坊道北置二坊西为典祠廨并厨宰东为庙长廨并置车辂其北为养牺牲之所诏従之魏书卷一百八之二卷一百八之二考证魏书卷一百八之二考证初世宗永平延昌中欲建明堂及元议执政元议应系元义之讹孝静帝武定六年内外门墻并用赭垩垩监本讹作圣今改正魏书卷一百八之二考证卷一百八之三钦定四库全书魏书卷一百八之三齐魏收撰志第十二礼四之三魏自太祖至于武泰帝及太皇太后皇太后皇后崩悉依汉魏既𦵏公除唯高祖太和十四年文明太后崩将营山陵九月安定王休齐郡王简咸阳王禧河南王干广陵王羽颍川王雍始平王勰北海王详侍中太尉录尚书事东阳王丕侍中司徒淮阳王尉元侍中司空长乐王穆亮侍中尚书左仆射平原王陆叡等率百寮诣阙表曰上灵不弔大行太皇太后崩背溥天率土痛慕断絶伏惟陛下孝思烝烝攀号罔极臣等闻先王制礼必有随世之变前贤剏法亦务适时之宜良以世代不同古今异致故也三年之䘮虽则自古然中代已后未之能行先朝成式事在可准圣后终制刋之金册伏惟陛下至孝发衷哀毁过礼欲依上古䘮终三年诚协大舜孝慕之徳实非俯遵济世之道今虽中夏穆清庶邦康静然万几事殷不可暂旷春秋烝尝事难废阙伏愿天鉴抑至孝之深诚副亿兆之企望䘮期礼数一従终制则天下幸甚日月有期山陵将就请展安兆域以备奉终之礼诏曰凶祸甫尔未忍所请休等又表曰臣等闻五帝已前䘮期无数三代相因礼制始立名虽虚置行之者寡髙宗徒有谅闇之言而无可遵之式康王既废初䘮之仪先行即位之礼于是无改之道或亏三年之䘮有缺夫岂无至孝之君贤明之子皆以理贵随时义存百姓是以君薨而即位不暇改年踰月而即𦵏岂待同轨𦵏而即吉不必终䘮此乃二汉所以经纶治道魏晋所以纲理政术伏惟陛下以至孝之性遭罔极之艰永慕崩号哀过虞舜诚是万古之髙徳旷世之絶轨然天下至广万几至殷旷之一朝庶政必滞又圣后终制已有成典宗社废礼其事尤大伏愿天鉴抑哀毁之至诚思在予之深责仰遵先志典册之文俯哀百辟元元之请诏曰自遭祸罚慌惚如昨奉侍梓宫犹怖髣髴山陵迁厝所未忍闻十月休等又表曰臣等频烦上闻仰申诚欵圣慕惟逺未垂昭亮伏读哀灼忧心如焚臣等闻承干统极者宜以济世为务经纶天下者特以百姓为心故万几在躬周康弗获申其慕汉文作戒孝景不得终其礼此乃先代之成轨近世所不易伏惟太皇太后叡圣渊识虑及始终明诰垂于典䇿遗训备于末命聿修厥徳圣人所重遵承先式臣子攸尚陛下虽欲终上逹之礼其如黎元何臣等不胜忧惧之诚敢冐重陈乞垂聼访以副亿兆之望诏曰仰寻遗㫖俯闻所奏信增号絶山陵可依典册如公卿所议衰服之宜情所未忍别当备叙在心既𦵏休又表曰奉被癸酉诏书述遗诚之㫖昭违従之义遵俭𦵏之重式称孝思之深诚伏读未周悲感交切日月有期山陵即就伏惟陛下永慕崩号倍增摧絶臣等具位在官与国休戚庇心之至不敢不陈咸以为天下之至尊莫尊于王业皇极之至重莫重于万㡬至尊故不得以常礼任已至重亦弗获以世典申情是以二汉已降逮于魏晋𦵏不过踰月服不淹三旬良以叔世事广礼随时变不可以无为之法行之于有为之辰文质不同古今异制其来久矣自皇代革命多歴年祀四祖三宗相继纂业上承数代之故实俯副兆民之企望岂伊不懐理宜然也文明太皇太后钦明稽古圣思渊深所造终制事合世典送终之礼既明遗诰之文载备奉而行之足以垂风百王轨仪万叶陛下以至孝之诚哀毁过礼三御不充半溢昼夜不释绖带永思纒绵灭姓㡬及百姓所以忧惧失守臣等所以肝脑涂地王者之尊躬行一日固可以感彻上灵贯被幽显况今山陵告终咸毕日已淹月仍不卜练比之前世理为过矣愿陛下思大孝终始之义愍亿兆悲惶之心抑思割哀遵奉终制以时即吉一日万㡬则天下蒙恩率土仰赖谨依前式求定练日以备祔禫之礼诏曰比当别叙在心既而帝引见太尉丕及羣臣等于太和殿前哭拜尽哀出幸思贤门右诏尚书李沖宣旨于王等仰惟先后平日近集羣官共论政治平秩民务何图一旦祸酷奄钟独见公卿言及䘮事追惟荼毒五内崩摧丕对曰伏奉明诏羣情圯絶臣与元等不识古义以老朽之年歴奉累圣国家旧事颇所知闻伏惟逺祖重光世袭至有大讳之日唯侍送梓宫者凶服左右尽皆従吉四祖三宗因而无改世祖髙宗臣所目见唯先帝升遐臣受任长安不在侍送之列窃闻所𫝊无异前式伏惟陛下以至孝之性哀毁过礼伏闻所御三食不满半溢臣等叩心絶气坐不安席愿暂抑至慕之情遵先朝成事思金册遗令奉行前式无失旧典诏曰追惟慈恩昊天罔极哀毁常事岂足闗言既不能待没而朝夕食粥粗亦支任二公何足以至忧怖所奏先朝成事亦所具闻祖宗情专武略未修文教朕今仰禀圣训庶习古道论时比事又与先世不同太尉等国老政之所寄于典记旧式或所未悉且可知朕大意其余䘮礼之仪古今异同汉魏成事及先儒所论朕虽在衰服之中以䘮礼事重情在必行故暂抑哀慕躬自寻覧今且以所懐别问尚书㳺明根髙闾等公且可听之髙祖谓明根曰朕丁罹酷罚日月推移山陵已过公卿又依金册据案魏晋请除衰服重闻所奏倍増号哽前者事逼山陵哀疚顿敝未得论叙今故相引欲具通所懐卿前所表除释衰麻闻之实用悲恨于时亲侍梓宫匍匐筵几哀号痛慕情未暂阕而公卿何忍便有此言何于人情之不足夫圣人制卒哭之礼授练之变皆夺情以渐又闻君子不夺人之䘮亦不可夺䘮今则旬日之间言及即吉特成伤理明根对曰臣等伏寻金册遗㫖踰月而𦵏𦵏而即吉故于卜𦵏之初因奏练除之事仰伤圣心伏增悲悚髙祖曰卿等咸称三年之䘮虽则自古然中代以后未之能行朕谓中代所以不遂三年之䘮葢由君上违世继主初立故身袭衮冕以行即位之礼又従储宫而登极者君徳未沇臣义不洽天下颙颙未知所傒故颁备朝仪示皇极之尊及后之䘮也因父在不遂即生惰易之情踵以为法谅知敦厚之化不易遵也朕少蒙鞠育慈严兼至臣子之情君父之道无不备诲虽自蒙昧粗解告㫖庶望量行以免咎戾朕诚不徳在位过纪虽未能恩洽四方化行万国仰禀圣训足令亿兆知有君矣于此之日而不遂哀慕之心使情礼俱损䘮纪圯壊者深可痛恨髙闾对曰太古既逺事难袭用汉魏以来据有成事汉文继髙恵之踪断狱四百㡬致刑措犹垂三旬之礼孝景承平遵而不变以此言之不为即位之际有所逼惧也良是君臣之道理自宜然又汉称文景虽非圣君亦中代明主今遗册之㫖同于前式伏愿陛下述遵遗令以副羣庶之情杜预晋之硕学论自古天子无有行三年之䘮者以为汉文之制闇与古合虽叔世所行事可承踵是以臣等慺慺干谒髙祖曰汉魏之事与今不同备如向说孝景虽承昇平之基然由嫡子即位君徳未显无异前古又父子之亲诚是天属之重然圣母之徳昊天莫报思自殒灭岂従衰服而已窃寻金册之㫖所以告夺臣子之心令早即吉者虑遗絶万几荒废政事羣臣所以慺慺亦惧机务之不理矣今仰奉册令俯顺羣心不敢闇黙不言以荒庶政唯欲存衰麻废吉礼朔望尽哀写泄悲慕上无失导诲之志下不乖衆官所请情在可许故专欲行之公卿宜审思朕懐不当固执至如杜预之论虽暂适时事于孺慕之君谅闇之主葢亦诬矣孔圣称䘮与其易也宁戚而预于孝道简略朕无取焉袐书丞李彪对曰汉明徳马后保养章帝母子之道无可问然及后之崩𦵏不淹旬寻以従吉然汉章不受讥于前代明徳不损名于往史虽论功比徳事有殊絶然母子之亲抑亦可拟愿陛下览前世之成规遵金册之遗令割哀従议以亲万机斯诚臣下至心兆庶所愿髙祖曰既言事殊固不宜仰匹至徳复称孝章従吉不受讥前代朕所以眷恋衰绖不従所议者仰感慈恩情不能忍故也葢闻孝子之居䘮见羙丽则感亲故释锦而服麤衰内外相称非虚加也今者岂徒顾礼违议茍免嗤嫌而已抑亦情发于衷而欲肆之于外金册之意已具前答故不复重论又卒日奉㫖不忍片言后事遂非嘿嘿在念不显所懐今奉终之事一以仰遵遗册于令不敢有乖但痛慕之心事繋于予虽无丁兰之感庻圣灵不夺至愿是以谓无违㫖嫌诸公所表称先朝成式事在可准朕仰惟太祖龙飞九五初定中原及太宗承基世祖纂歴皆以四方未一羣雄竞起故锐意武功未修文徳髙宗显祖亦心存武烈因循无改朕承累世之资仰圣善之训抚和内外上下辑谐稽参古式宪章旧典四海移风要荒革俗仰遵明轨庶无愆违而方于祸酷之辰引末朝因循之则以为前准非是所喻髙闾对曰臣等以先朝所行颇同魏晋又适于时故敢仍请髙祖曰卿等又称今虽中夏穆清庶邦康静然万机事广不可暂旷朕以卿苦见逼夺情不自胜寻览䘮仪见前贤论者称卒哭之后王者得理庶事依据此文又従遗册之㫖虽存衰服不废万几无阙庶政得展罔极之思于情差申髙闾对曰君不除服于上臣则释衰于下従服之义有违为臣之道不足又亲御衰麻复听朝政吉凶事杂臣窃为疑髙祖曰卿等犹以朕之未除于上不忍专释于下奈何令朕独忍于亲旧论云王者不遂三年之服者屈已以寛羣下也先后之抚羣下也念之若子视之犹伤卿等哀慕之思既不求寛朕欲尽罔极之慕何为不可但逼遗册不遂乃心将欲居庐服衰写朝夕之慕升堂袭素理日昃之勤使大政不荒哀情获遂吉不害于凶凶无妨于吉以心处之谓为可尔遗㫖之文公卿所议皆服终三旬释衰袭吉従此而行情实未忍遂服三年重违㫖诰今处二理之际唯望至期使四气一周寒暑代易虽不尽三年之心得一终忌日情结差申案礼卒哭之后将受变服于朕受日庶民及小官皆命即吉内职羽林中郎已下虎贲郎已上及外职五品已上无衰服者素服以终三月内职及外臣衰服者变従练礼外臣三月而除诸王三都驸马及内职至来年三月晦朕之练也除凶即吉侍臣君服斯服随朕所降比虽非旧式推情即理有贵贱之差远近之别明根对曰圣慕深逺孝情弥至臣等所奏已不蒙许愿得踰年即吉既歴冬正嵗序改易且足申至慕之情又近遗诰之意何待期年髙祖曰册㫖速除之意虑广及百官久旷衆务岂于朕一人独有违夺今既依次降除各不废王政复何妨于事而犹夺期年之心髙闾对曰昔王孙倮𦵏士安去棺其子皆従而不违不为不孝此虽贵贱非伦事颇相似臣敢借以为谕今亲奉遗令而有所不従臣等所以频烦于奏李彪亦曰三年不改其父之道可谓大孝今不遵册令恐渉改道之嫌髙祖曰王孙士安皆诲子以俭送终之事及其遵也岂异今日改父之道者葢谓慢孝忘礼肆情违度今梓宫之俭𤣥房之约明器帏帐一无所陈如斯之事卿等所悉衰服之告乃至圣心卑己申下之意宁可茍顺沖约之㫖而顿絶创巨之痛纵有所渉甘受后代之讥未忍今日之请又表称春秋蒸尝事难废阙朕闻诸夫子吾不与祭如不祭自先朝以来有司行事不必躬亲比之圣言于事殆阙赖蒙慈训之恩自行致敬之礼今昊天降罚殃祸上延人神䘮恃幽显同切想宗庙之灵亦辍歆祀脱行飨荐恐乖㝠㫖仰思成训倍增痛絶岂忍身袭衮冕亲行吉事髙闾对曰古者郊天越绋行事宗庙之重次于郊祀今山陵已毕不可久废庙飨髙祖曰祭祀之典事由圣经未忍之心具如前告脱至庙庭号慕自纒终恐废礼公卿如能独行事在言外李彪曰三年不为礼礼必壊三年不为乐乐必崩今欲废礼阙乐臣等未敢髙祖曰此乃宰予不仁之说已受责于孔子不足复言羣官前表称髙宗徒有谅闇之言而无可遵之式朕惟信闇黙之难周公礼制自兹以降莫能行言无可遵之式良可怪矣复云康王既废初䘮之仪先行即位之礼于是无改之道式亏三年之䘮有缺朕谓服羙不安先贤有谕礼毕居䘮着在前典或亏之言有缺之义深乖理衷髙闾对曰臣等据案成事依附杜预多有未允至乃推校古今量考衆议实如明㫖臣等切惟曾参匹夫七日不食夫子以为非礼及录其事唯书七日不称三年葢重其初慕之心伏惟陛下以万乗之尊不食竟于五日既御则三食不充半溢臣等伏用悲惶肝脑涂地躬行一日足以贯被幽显岂宜衰服三年以旷机务夫圣人制礼不及者企而及之过之者俯而就之伏愿陛下抑至慕之情俯就典礼之重诚是臣等慺慺之愿髙祖曰恩隆徳厚则思恋自深虽非至情由所感发然曾参之孝旷代而有岂朕今日所足论也又前表称古者𦵏而即吉不必终礼此乃二汉所以经纶治道魏晋所以纲理庶政朕以为既𦵏即吉盖其季俗多乱权宜救世耳谅非光治兴邦之化二汉之盛魏晋之兴岂由简略䘮礼遗忘仁孝哉公卿偏执一隅便谓经治之要皆在于斯殆非义也昔平日之时公卿每奏称当今四海晏安诸夏清泰礼乐日新政和民恱踪侔轩唐事等虞禹汉魏已下固不足仰止圣治及至今日便欲苦夺朕志使不踰于魏晋如此之意未解所由昔文母上承圣主之资下有贤子之化唯助徳宣政因风致穆而已当今衆事草剏万务惟始朕以不徳沖年践祚而圣母匡训以义方诏诲以政事经纶内外忧勤亿兆使君臣协和天下辑穆上代以来何后之功得以仰比如有可拟则従衆议尧虽弃子禅舜而舜自有圣徳不假尧成及其徂也犹四海遏宻终于三年今慈育之恩诏教之徳寻之旷代未有匹拟既受非常之恩宁忍従其常式况未殊一时而公卿欲令即吉冠冕黼黻行礼庙庭临轩设悬飨㑹万国寻事求心实所未忍髙闾对曰臣等遵承册令因循前典惟愿除衰即吉亲理万几至徳所在陛下钦明稽古周览坟籍孝性发于圣质至情出于自然斟酌古今事非臣等所及李彪曰当今虽治风缉穆民庶晏然江南有未賔之吴朔北有不臣之虏东西二蕃虽文表称顺情尚难测是以臣等犹懐不虞之虑髙祖曰鲁公带绖従师晋侯墨衰败寇往圣无讥前典所许如有不虞虽越绋无嫌而况衰麻乎岂可于晏安之辰豫念戎旅之事以废䘮纪哉李彪对曰昔太伯父死适越不失至徳之名夫岂不懐有由然也伏愿抑至慕之心従遗告之重臣闻知子莫若父母圣后知陛下至孝之性也难夺故豫造金册明着遗礼今陛下孝慕深逺果不可夺臣等常辞知何所启髙祖曰太伯之言有乖今事诸情备如前论更不重叙古义亦有称王者除衰而谅闇终䘮者若不许朕衰朕则当除衰闇黙委政冡宰二事之中惟公卿所择明根对曰陛下孝侔髙宗慕同大舜服衰麻以申至痛理万几以従遗㫖兴旷世之废礼制一代之髙则臣等伏寻渊黙不言则代政将旷仰顺圣慕之心请従衰服之㫖东阳王丕曰臣与尉元歴事五帝虽衰老无识敢奏所闻自圣世以来大讳之后三月必须迎神于西攘恶于北具行吉礼自皇始以来未之或易髙祖曰太尉国老言先朝旧事诚如所陈但聪眀正直唯徳是依若能以道不召自至茍失仁义虽请弗来大祸三月而备行吉礼深在难忍纵即吉之后犹所不行况数旬之中而有此理恐是先朝万得之一失未可以为常式朕在不言之地不应如此但公卿执夺朕情未忍従遂成往复追用悲絶上遂号恸羣官亦哭而辞出壬午诏曰公卿屡上启事依据金册遗㫖中代成式求过𦵏即吉朕仰惟恩重不胜罔极之痛思遵逺古终三年之礼比见羣官具论所懐今依礼既虞卒哭克此月二十日受服以葛易麻既衰服在上公卿不得独释于下故于朕之授变従练已下复为节降断度今古以情制𠂻但取遗㫖速除之一节粗申臣子哀慕之深情欲令百官同知此意故用宣示便及变礼感痛弥深十五年四月癸亥朔设荐于太和庙是日髙祖及従服者仍朝夕临始进蔬食上哀哭追感不饭侍中南平王冯诞等諌经宿乃膳甲子罢朝夕哭九月丙戌有司上言求卜祥日诏曰便及此期览以摧絶敬祭卜祥乃古之成典但世失其义筮曰永吉既乖敬事之志又违永慕之心今将屈礼厉衆不访龟兆已企及此晦宁敢重违册㫖以异羣议寻惟永往言増崩裂丁亥髙祖宿于庙至夜一刻引诸王三都大官驸马三公令仆已下奏事中散已上及刺史镇将立哭于庙庭三公令仆升庙既出监御令陈服笥于庙陛南近侍者奉而升列于垩室前席侍中南平王冯诞跽奏请易服进缟冠皂朝服革带黒屦侍臣各易以黒介帻白绢单衣革带乌履遂哀哭至乙夜尽戊子质明荐羞奏事中散已上冠服如侍臣刺史已下无变髙祖荐酌神部尚书王谌讃祝讫哭拜遂出有司阳祥服如前侍中跽奏请易祭服进缟冠素纰白布深衣麻绳履侍臣去帻易幍羣官易服如侍臣又引入如前仪曹尚书㳺明根升庙跽慰复位哭遂出引太守外臣及诸部渠帅入哭次引萧赜使幷杂客入至甲夜四刻侍御散骑常侍司卫监以上升庙哭既而出帝出庙停立哀哭久而乃还十月太尉丕奏曰窃闻太庙已就眀堂功毕然享祀之礼不可久旷至于移庙之日湏得国之大姓迁主安庙神部尚书王谌既是庶姓不宜参豫臣昔以皇室宗属迁世祖之主先朝旧式不敢不闻诏曰具闻所奏寻惟平日倍增痛絶今遵述先㫖营建寝庙既而粗就先王制礼职司有分移庙之日迁奉神主皆太尉之事朕亦亲自行事不得越局専委大姓王谌所司惟賛板而已时运流速奄及缟制复不得哀哭于明堂后当亲拜山陵写泄哀慕是年髙丽王死十二月诏曰髙丽王琏守蕃东隅累朝贡职年踰期頥勤徳弥着今既不幸其赴使垂至将为之举哀而古者同姓哭庙异姓随其方皆有服制今既久废不可卒为之衰且欲素委貌白布深衣于城东为尽一哀以见其使也朕虽不尝识此人甚悼惜之有司可申敕备办事如别仪十六年九月辛未髙祖哭于文明太后陵左终日不絶声幕越席为次侍臣侍哭壬申髙祖以忌日哭于陵左哀至则哭侍哭如昨帝二日不御膳癸酉朝中夕三时哭拜于陵前夜宿监𤣥殿是夜彻次甲戌帝拜哭辞陵还永乐宫十九年太师冯熙薨有数子尚幼议者以为童子之节事降成人谓为衰而不裳免而不绖又无腰麻缪垂唯有绞带时博士孙恵蔚上书言臣虽识谢古人然微渉传记近取诸身逺取诸礼验情以求理寻理以推制窃谓童子在幼之仪居䘮之节冠杖之制有降成人衰麻之服略为不异以玉藻二简㣲足眀之曰童子之节锦绅并细锦即大带既有佩觹之革又有锦纽之绅此眀童子虽幼已备二带以凶类吉则腰绖存焉又曰童子无缌服郑注曰虽不服缌犹免深衣是许其有裳但不殊上下又深衣之制长㓜俱服童子为服之缌犹免深衣况居有服之斩而反无裳乎臣又闻先师旧说童子常服类深衣衰裳所施理或取象但典无成言故未敢孤断又曰听事则不麻则知不听事麻矣故注曰无麻往给事此眀族人之䘮童子有事贯绖带麻执事不易故暂听去之以便其使往则不麻不往则绖如使童子本自无麻礼腰首听与不听俱阙两绖唯举无麻足眀不备岂得言听事则不麻乎以此论之有绖明矣且童子不杖不庐之节理俭于责不裳不绖之制未覩其说又臣窃解童子不衣裳之记是有闻之言将谓童子时甫稚龄未就外傅出则不交族人内则事殊长者馂㫖父母之前往来慈乳之手故许其无裳以便易之若在志学之后将冠之初年居二九质并成人受道成均之学释菜上庠之内将命孔氏之门执烛曾参之室而唯有掩身之衣无蔽下之裳臣愚未之安矣又女子未许嫁二十则䈂观祭祀纳酒浆助奠庙堂之中视礼至敬之处其于婉容之服宁无其备以此推之则男女虽幼理应有裳但男女未冠礼谢三加女子未出衣殊狄褖无名之服礼文罕见童子虽不当室茍以成人之心则许其人服缌之绖轻犹有绖斩重无麻是为与轻而夺重非礼之意此臣之所以深疑也又衰傍有袵以掩裳际如使无裳袵便徒设若复去袵衰又不备设有齐斩之故而便成童男女唯服无袵之衰去其裳绖此必识礼之所不行亦以眀矣若不行于已而立制于人是为违制以为法従制以误人恕礼而行理将异此诏従其议魏书卷一百八之三卷一百八之三考证魏书卷一百八之三考证礼志叙日已淹月仍不卜练日监本讹作自今改正临轩设悬飨㑹万国轩监本讹作宜今改正魏书卷一百八之三考证卷一百八之四钦定四库全书魏书卷一百八之四齐魏收撰志第十三礼四之四世宗永平四年冬十二月员外将军兼尚书都令史陈终德有祖母之丧欲服齐衰三年以无世爵之重不可陵诸父若下同衆孙恐违后祖之义请求详正国子博士孙景邕刘怀义封轨高绰太学博士袁昇四门博士阳宁居等议嫡孙后祖持重三年不为品庶生二终德宜先诸父太常卿刘芳议案丧服乃士之正礼含有天子诸侯卿大夫之事其中时复下同庶人者皆别标显至如传重自士以上古者卿士咸多世位又士以上乃有宗庙世儒多云嫡孙传重下通庶人以为差谬何以明之礼稽命徴曰天子之元士二庙诸侯之上士亦二庙中下士一庙一庙者祖祢共庙祭法又云庶人无庙既如此分明岂得通于庶人也传重者主宗庙非谓庶人祭于寝也兼累世承嫡方得为嫡子嫡孙耳不尔者不得继祖也又郑𤣥别变除云为五世长子服斩也魏晋以来不复行此礼矣案丧服经无嫡孙为祖持重三年正文唯有为长子三年嫡孙朞𫝊及注因说嫡孙𫝊重之义今世既不复为嫡子服斩卑位之嫡孙不陵诸叔而持重则可知也且准终德资阶方之于古未登下士庶人在官复无斯礼考之旧典验之今世则兹范罕行且诸叔见存丧主有寄宜依诸孙服朞为允景邕等又议云丧服虽以士为主而必下包庶人何以论之自大夫以下每条标列逮于庶人含而不述比同士制起后疑也唯有庶人为国君此则明义服之轻重不渉于孙祖且受国于曾祖废疾之祖父亦无重可传而犹三年不必由世重也夫霜感露濡异识咸感承重主嗣宁甄寝庙嫡孙之制固不同殊又古自卿以下皆不殊承袭末代僭妄不可以语通典是以春秋讥于世卿王制称大夫不世此明训也丧服经虽无嫡孙为祖三年正文而有祖为嫡孙者岂祖以嫡服己巳与庻孙同为祖服朞于义可乎服祖三年此则近世未尝变也准古士官不过二百石已上终德即古之庙士也假令终德未班朝次茍曰志仁必也斯遂况乃官歴士流当训章之运而以庶叔之嫌替其嫡重之位未是成人之善也芳又议国子所云丧服虽以士为主而必下包庶人本亦不谓一篇之内全不下同庶人正言嫡孙𫝊重专士以上此经𫝊之正文不及庶人明矣戴德丧服变除云父为长子斩自天子达于士此皆士以上乃有嫡子之明据也且承重者以其将代已为宗庙主庙主了不云寝又其证也所引大夫不世者此公羊谷梁近儒小道之书至如左氏诗易尚书论语皆有典证或是未寤许叔重五经异义云今春秋公羊谷梁説卿大夫世位则权幷一姓谓周尹氏齐崔氏也而古春秋左氏说卿大夫皆得世禄传曰官族易曰食旧德旧德谓食父故禄也尚书曰世选尔劳予不絶尔善诗云惟周之士不显奕世论语曰兴灭国继絶世国谓诸侯世谓卿大夫也斯皆正经及论语士以上世位之明证也士皆世禄也八品者一命斯乃信然但观此据可谓覩其纲未照其目也案晋官品令所制九品皆正无从故以第八品准古下士今皇朝官令皆有正从若以其员外之资为第十六品也岂得为正八品之士哉推考古今谨如前议景邕等又议丧服正文大夫以上每事显列唯有庶人含而不言此通下之义了然无惑且官族者谓世为其功食旧德者谓德侯者世位兴灭国继絶世主谓诸侯卿大夫无罪诛絶者耳且金貂七毦杨氏四公虽以位相承岂得言世禄乎晋太康中令史殷遂以父祥不及所继求还为祖母三年时政以礼无代父追服之文亦无不许三年之制此即晋世之成规也尚书邢峦奏依芳议诏曰嫡孙为祖母礼令者处士人通行何劳方致疑请也可如国子所议延昌二年春偏将军乙龙虎丧父给假二十七月而虎幷数闰月诣府求上领军元珍上言案违制律居三年之丧而冒哀求仕五歳刑龙虎未尽二十七月而请宿衞依律结刑五歳三公郎中崔鸿駮曰三年之丧二十五月大祥诸儒或言祥月下旬而禫或言二十七月各有其义未知何者会圣人之㫖龙虎居丧已二十六月若依王杜之义便是过禫即吉之月如其依郑𤣥二十七月禫中复可以从御职事礼云祥之日鼔素琴然则大祥之后丧事终矣既可以从御职事求上何为不可若如府判禫中鼔琴复有罪乎求之经律理实未允下更详辨珍又上言案士虞礼三年之丧朞而小祥又朞而大祥中月而禫郑𤣥云中犹闲也自丧至此凡二十七月又礼言祥之日鼓素琴郑云鼔琴者存乐也孔子祥后五日弹琴而不成十日而成笙歌郑注与郑志及踰月可以歌皆身自逾月可为此谓存乐也非所谓乐乐者使工为之晋博士许勐解三验曰案黍离麦秀之歌小雅曰君子作歌惟以告哀魏诗曰心之忧矣我歌且謡若斯之类岂可谓之金石之乐哉是以徒歌谓之謡徒吹谓之和记曰比音而乐之及干戚羽毛谓之乐若夫礼乐之施于金石越于声音者此乃所谓乐也至于素琴以示终笙歌以省哀者则非乐矣闲传云大祥除衰杖而素缟麻衣大祥之服也杂记注云衣黄裳则是禫祭黄者未大吉也檀弓云祥而缟是月禫徙月乐郑志赵商问郑𤣥荅云祥谓大祥二十五月是月禫谓二十七月非谓上祥之月也徙月而乐许勐释六徴曰乐者自谓八音克谐之乐也谓在二十八月工奏金石之乐耳而駮云大祥之后丧事终矣脱如此駮禫复焉施又駮云禫中鼓琴复有罪乎然禫则黄裳未大吉也鼓琴存乐在礼所许若使工奏八音融然成韵既未徙月不罪伊何又駮云禫中既得从御职事求上何为不可检龙虎居丧二十六月始是素缟麻衣大祥之中何谓禫乎三年没闰理无可疑麻衣在体冒仕求荣寔为大尤罪其焉舍又省依王杜禫祥同月全乖郑义丧凶尚逺而欲速除何怱怱者哉下府愚量郑为得之何者礼记云吉事尚近日凶事尚逺日又论语云丧与其易宁戚而服限三年痛尽终身中月之解虽容二义尚逺宁戚又检王杜之义起于魏末晋初及越骑校尉程猗赞成王肃駮郑禫二十七月之失为六徴三验上言于晋武帝曰夫礼国之大典兆民所日用岂可二哉今服禫者各各不同非圣世一统之谓郑𤣥说二十七月禫甚乖大义臣每难郑失六有徴三有验初未能破臣难而通𤣥说者如猗之意谓郑义废矣太康中许勐上言扶郑释六禫解三验以郑禫二十七月为得猗及王肃为失而博士宋昌等议勐扶郑为衷晋武从之王杜之义于是败矣王杜之义见败者晋武知其不可行故也而上省同猗而赞王欲亏郑之成轨窃所未宁更无异义还从前处鸿又駮曰案三年之丧没闰之义儒生学士犹或病诸龙虎生自戎马之乡不蒙稽古之训数月成年便惧违缓原其本非贪荣求位而欲责以义方未可便尔也且三年之丧再朞而大祥中月而禫郑元以中为间王杜以为是月之中郑亦未为必会经㫖王杜岂于必乖圣意既诸儒探赜先圣后贤见有不同晋武后虽从宋昌许勐之駮同郑禫议然初亦从程猗赞成王杜之言二论得否未可知也圣人大祥之后鼔素琴成笙歌者以丧事既终余哀之中可以存乐故也而乐府必以干戚羽毛施之金石然后为乐乐必使工为之庶民凡品于祥前鼔琴可无罪乎律之所防岂必为贵士亦及凡庶府之此义弥不通矣鲁人朝祥而暮歌孔子以为踰月则可矣尔则大祥之后丧事已终鼔琴笙歌经礼所许龙虎欲宿卫皇宫岂欲合刑五歳就如郑义二十七月而禫二十六月十五升布深衣素冠缟纰及黄裳綵缨以居者此则三年之余哀不在服数之内也衰绖则埋之于地杖则弃之隐处此非丧事终乎府以大祥之后不为丧事之终何得复言素琴以示终也丧事尚逺日诚如郑义龙虎未尽二十七月而请宿衞实为怱怱于戚之理合在情责便以深衣素缟之时而罪同杖绖苫凷之日于礼宪未允详之律意冒丧求仕谓在斩焉草土之中不谓除衰杖之后也又龙虎具列居丧日月无所隐冒府应告之以礼遣还终月便幸彼昧识欲加之罪岂是遵礼敦风爱民之致乎正如郑义龙虎罪亦不合刑怱怱之失宜科鞭五十三年七月司空清河王怿第七叔母北海王妃刘氏薨司徒平原郡开国公高肇兄子太子洗马员外亡竝上言未知出入犹作鼓吹不请下礼官议决太学博士封祖胄议丧大记云朞九月之丧旣葬饮酒食肉不与人乐之五月三月之丧比葬饮酒食肉不与人乐之世叔母故主宗子直云饮酒食肉不言不与人乐之郑𤣥云义服恩轻以此推之明义服葬容有乐理又礼大功言而不议小功议而不及乐言论之间尚自不及其于声作明不得也虽复功德乐在宜止四门博士蒋雅哲议凡三司之尊开国之重其于王服皆有厌絶若尊同体敌虽疏尚宜彻乐如或不同子姓之丧非嫡者既殡之后义不阙乐国子助教韩神固议可以展耳目之适丝竹可以肆游宴之娱故于乐贵县有哀则废至若德俭如礼升降有数文物昭旂旗之明钖鸾为行动之响列明贵贱非措哀乐于其间矣谓威仪鼔吹依旧为允兼仪曹郎中房景先駮曰案祖胄议以功德有丧鼔吹不作雅哲议齐衰卒哭箫管必陈准之轻重理用未安圣人推情以制服据服以副心何容拜虞生之奠于神宫袭衰麻而奏乐大燧一移哀情顿尽反心以求岂制礼之意也就如所言义服恩轻既虞而乐正服一朞何以为断或义服尊正服卑如此之比复何品节雅哲所议公子之丧非嫡者既殡之后义不阙乐案古虽有尊降不见作乐之文未详此据竟在何典然君之于臣本无服体但恩诚相感致存恻隐是以仲遂卒垂笙籥不入智悼在殡杜蒉明言岂大伦之痛既殡而乐乎又神固等所议以为笳鼔不在乐限鸣铙以警衆声笳而清路者所以辨等列明贵贱耳虽居哀恤施而不废粗而言之似如可通考诸正典未为符合案诗云钟鼔既设鼔钟伐鼛又云于论鼓钟于乐辟雍言则相连岂非乐乎八音之数本无笳名推而类之箫管之比岂可以名称小殊而不为乐若以王公位重威饰宜崇鼔吹公给不可私辞者魏绛和戎受金石之赏钟公勲茂蒙五熟之赐若审功膺赏君命必行岂可陈嘉牢于齐殡之时击钟磬于袝之后寻究二三未有依据国子职兼文学令问所归宜明据典谟曲尽斟酌率由必衷以辨深惑何容总议竝申无所析剖更详得失据典正议祕书监国子祭酒孙惠蔚太学博士封祖胄等重议司空体服衰麻心怀惨切其于声乐本无作理但以鼔吹公仪致有疑论耳案鼔吹之制盖古之军声献㨗之乐不常用也有重位茂勋乃得备作方之金石准之管絃其为音奏虽曰小殊然其大体与乐无异是以礼云鼔无当于五声五声不得不和窃惟今者如台司之仪盖欲兼广威华若有哀用之无变于吉便是一人之年悲乐竝用求之礼情于理未尽二公虽受之于公用之非私出入声作亦以娱已今既有丧心不在乐笳鼓之事明非欲闻其从宁戚之义废而勿作但礼崇公卿出入之仪至有趋以采齐行以肆夏和銮之声佩玉之饰者所以显槐鼎之至贵彰宰辅之为重今二公地处尊亲仪殊百辟鼔吹之用无容全去礼有悬而不乐今陈之以备威仪不作以示哀痛述理节情愚谓为允诏曰可从国子后议清河王怿所生母罗太妃薨表求申齐衰三年诏礼官博议侍中中书监太子少傅崔光议丧服大功章云公之庶昆弟为母传曰先君余尊之所厌不得过大功记公子为其母练冠麻衣縓縁既葬除之传曰何以不在五服中也君之厌不得申其罔极依礼大功据丧服厌降之例竝无从厌之文今太妃既舍六宫之称如太妃之号为封君之母尊崇一国臣下固宜服朞不得以王服厌屈而更有降礼有从轻而重义包于此太学博士封伟伯等十人议案臣从君服降君一等君为母三年臣则朞今司空以仰厌先帝俯就大功臣之从服不容有过但礼文残缺制无正条窃附情理谓宜小功庶君臣之服不失其序升降之差颇会礼意清河国郎中令韩子熙议谨案丧服大功章云公之庶昆弟为其母妻传曰何以大功先君余尊之所厌不敢过大功也夫以一国之贵子犹见厌况四海之尊固无申理顷国王遭太妃忧议者援引斯条降王之服寻究义例颇有一途但公之庶昆弟或为士或为大夫士之卑贱不得仰匹亲王正以余厌共同可以夺情相拟然士非列土无臣从服今王有臣复不得一准诸士矣议者仍令国臣从服以朞嚚昧所见未晓高趣案不杖章云为君之父母妻长子祖父母传曰父母长子君服斩妻则小君父卒然后为祖后者服斩传所以深释父卒为祖服斩者盖恐君为祖朞臣亦同朞也明臣之后朞由君服斩若由君服斩然后朞则君服大功安得亦朞也若依公之庶昆弟不云有臣从朞若依为君之父母则出应申三年此之二章殊不相干引彼则须去此引此则须去彼终不得两服功朞浑杂一图也议者见余尊之厌不得过大功则令王依庶昆弟见不杖章有为君之父母便令臣从服以朞此乃据残文守一隅恐非先圣之情达礼之丧矣且从服之体自有伦贯虽秩微阍寺位卑室老未有君服细绖裁踰三时臣着疏衰独渉两歳案礼天子诸侯之大臣唯服君之父母妻长子祖父母其余不服也唯近臣阍寺随君而服耳若大夫之室老君之所服无所不从而降一等此三条是从服之通旨较然之明例虽近臣之贱不过随君之服未有君轻而臣服重者也议者云礼有从轻而重臣之从君义包于此愚谓服问所云有从轻而重公子之妻为其皇姑直是礼记之异独此一条耳何以知其然案服问经云有从轻而重公子之妻为其皇姑而大传云从服有六其六曰有从轻而重注曰公子之妻为其皇姑若从轻而重不独公子之妻者则郑君宜更见流辈广论所及不应还用服问之文以释大传之义明从轻而重唯公子之妻臣之从君不得包于此矣若复有君为母大功臣从服朞当云有从轻而重公子之妻为其皇姑为母大功臣从服朞何为不备书两条以杜将来之惑而偏着一事弥结今日之疑且臣为君毋乃是徒从徒从之体君亡则已妻为皇姑既非徒从虽公子早没可得不制服乎为君之父母妻子君已除丧而后闻丧则不税盖以恩轻不能追服假令妻在逺方姑没遥域过朞而后闻丧复可不税服乎若姑亡必不闗公子有否闻丧则税不许日月逺近者则与臣之从君聊自不同矣又案臣服君党不过五人悉是三年其余不服妻服夫党可直五人乎朞功以降可得无服乎臣妻事殊邈然胡越茍欲引之恐非通例也愚谓臣有合离三谏待决妻无去就一醮终身亲义既有参差丧服固宜不等故见厌之妇可得申其本服君屈大功不可过从以朞所以从麻而齐专属公子之妻随轻而重何闗从服之臣寻理求途傥或在此必以臣妻相准未覩其津也子熙诚不能逺探坟籍曲论长智请以情理校其得失君遭母忧巨创之痛臣之为服从君之义如何君至九月便萧然而即吉臣犹朞年仍衰哭于君第创巨而反轻从义而反重縁之人情岂曰是哉侍中崔光学洞今古逹礼之宗顷探幽立义申三年之服虽经典无文前儒未辨然推例求㫖理亦难夺若臣服从朞宜依侍中之论脱君仍九月不得如议者之谈耳嬴氏焚坑礼经残缺故今追访靡据临事多惑愚谓律无正条须准傍以定罪礼阙旧文定准类以作宪礼有朞同缌功而服如齐疏者盖以在心实轻于义乃重故也今欲一依丧服不可从君九月而服周年如欲降一等兄弟之服不可以服君母详诸二途以取折衷谓宜麻布可如齐衰除限则同小功所以然者重其衰麻尊君母蹙其日月随君降如此衰麻犹重不夺君母之严日月随降可塞从轻之责矣尚书李平奏以谓礼臣谓君党妻为夫党俱为从服各降君夫一等故君服三年臣服一朞今司空臣怿自以尊厌之礼夺其罔极之心国臣厌所不及当无随降之理礼记大传云从轻而重郑𤣥注云公子之妻为其皇姑既舅不厌妇明不厌者还应服其本服此则是其例诏曰礼有从无服而有服何但从轻而重乎怿今自以厌故不得申其过隙衆臣古无疑厌之论而有从轻之据曷为不得申其本制也可从尚书及景林等议寻诏曰比决清河国臣为君母服朞以礼事至重故追而审之今更无正据不可背章生条但君服既促而臣服仍远礼縁人情遇厌须变服可还从前判既葬除之四年春正月丁巳夜世宗崩于式干殿侍中中书监太子少傅崔光侍中领军将军于忠与詹事王显中庶子侯刚奉迎肃宗于东宫入自万歳门至显阳殿哭踊久之乃复王显欲须明乃行即位之礼崔光谓显曰天位不可暂旷何待至明显曰须奏中宫光曰帝崩而太子立国之常典何须中宫令也光与于忠使小黄门曲集奏置兼官行事于是光兼太尉黄门郎元昭兼侍中显兼吏部尚书中庶子裴儁兼吏部郎中书舍人穆弼兼谒者仆射光等请肃宗止哭立于东序于忠元昭扶肃宗西向哭十数声止服太子之服太尉光奉䇿进玺绶肃宗跽受服皇帝用衮冕服御太极前殿太尉光等降自西阶夜直羣官于庭中北面稽首称万歳熙平二年十一月乙丑太尉清河王怿表曰臣闻百王所尚莫尚于礼于礼之重丧纪斯极世代㳂革损益不同遗风余烈景行终在至如前贤往喆商确有异或竝证经文而论情别绪或各言所见而讨事共端虽宪章祖述人自名家而论议纷纶理归羣正莫不随时所宗各为一代之典自上达下罔不遵用是使叔孙之仪专擅于汉朝王肃之礼独行于晋世所谓共同轨文四海画一者也至乃折旋俯仰之仪哭泣升降之节去来阃巷之容出入闺门之度尚须畴谘礼官博访儒士载之翰纸着在通法辩答乖殊证据不明即诋诃疵谬纠劾成罪此乃简牒成文可具阅而知者也未闻有皇王垂范国无一定之章英贤赞治家制异同之式而欲流风作则永贻来世比学官虽建庠序未修稽考古今莫专其任暨乎宗室丧礼百竂凶事冠服制裁日月轻重率令博士一人轻尔议之广陵王恭北海王颢同为庻母服恭则治重居庐颢则齐期垩室论亲则恭颢倶是帝孙语贵则二人竝为蕃国不知两服之证据何经典俄为舛駮莫有裁正懿王昵戚尚或如斯自兹已降何可纪极歴观汉魏丧礼诸仪卷盈数百或当时名士往复成规或一代词宗较然为则况堂堂四海蔼蔼如林而令丧礼参差始于帝族非所以仪刑万国缀旒四海臣忝官台傅备位喉脣不能秉国之钧致斯爽缺具瞻所诮无所逃罪谨略举恭颢二国不同之状以明丧纪乖异之失乞集公卿枢纳内外儒学博议定制班行天下使礼无异准得失有归并因事而广永为条例庶尘岳沾河微酬万一灵太后令曰礼者为政之本何得不同如此可依表定议事在张普惠𫝊神龟元年九月尼高皇太后崩于瑶光寺肃宗诏曰崇宪皇太后德协坤仪徴符月晷方融壸化奄至崩殂朕幼集荼蓼夙慿徳训及翕虣定难是赖谟谋夫礼㳂情制义循事立可特为齐衰三月以申追仰之心有司奏案旧事皇太后崩仪自复魄敛葬百官哭临其礼甚多今尼太后既存委俗尊慿居道法凶事简速不依配极之典庭局狭隘非容百官之位但昔经奉接义成君臣终始情礼理无废絶辄准故式立仪如别内外羣官权改常服单衣邪巾奉送至墓列位哭拜事讫而除止在京师更不宣下诏可十一月侍中国子祭酒仪同三司崔光上言被台祠部曹符文昭皇太后改葬议至尊皇太后羣臣服制轻重四门博士刘季明议云案丧服记虽云改葬总文无指据至于注解乖异不同马融王肃云本有三年之服者郑及三重然而后来诸儒符融者多与𤣥者少今请依马王诸儒之议至尊宜服缌案记外宗为君夫人犹内宗郑注云为君服斩夫人齐衰不敢以亲服至尊也今皇太后虽上奉宗庙下临朝臣至于为姑不得过朞计应无服其清河汝南二王母服三年亦宜有缌自余王公百官为君之母妻唯朞而已竝应不服又太常博士郑六议云谨检丧服并中代杂论记云改葬缌郑注臣为君子为父妻为夫亲见尸柩不可以无服故服缌三年者缌则朞已下无服窃谓郑氏得服缌之㫖谬三月之言如臣所见请依康成之服缌既葬而除愚以为允诏可二年正月二日元会高阳王雍以灵太后临朝太上秦公丧制未毕欲罢百戏丝竹之乐清河王怿以为万国庆集天子临享宜应备设太后访之于侍中崔光光从雍所执怿谓光曰宜以经典为证光据礼记缟冠𤣥武子姓之冠父母有重丧子不纯吉安定公亲为外祖又有师恩太后不许公除衰麻在体正月朔日还家哭临至尊舆驾奉慰记云朋友之墓有宿草焉而不哭是则朋友有朞年之哀子贡云夫子丧颜渊若丧子而无服丧子路亦然颜渊之丧馈练肉夫子受之弹琴而后食之若子之哀则容一朞不举乐也孔子既大练五日弹琴父母之丧也由是丧夫子若丧父而无服心丧三年由此而制虽古义难追比来发诏每言师祖之尊是则一朞之内犹有余哀且礼母有丧服声之所闻子不举乐今太后更无别宫所居嘉福去太极不为大逺鼔钟于宫声闻于外况在内密迩也君之卿佐是谓股肱股肱或亏何痛如之智悼子丧未葬杜篑所以谏晋平公也今相国虽已安厝裁三月尔陵坟未干怿以理证为然乃从雍议孝静武定五年正月齐献武王薨时祕凶问六日孝静皇帝举哀于太极东堂服齐衰三月及将窆中练齐文襄王请自发丧之月帝使侍中陆子彰举诏三往敦喻王固执诏不许乃从薨月太祖天赐三年十月占授着作郎王宜弟造兵法高宗和平三年十二月因歳除大傩之礼遂燿兵示武更为制令歩兵陈于南骑士陈于北各击钟鼔以为节度其歩兵所衣青赤黄黑别为部队楯矟矛㦸相次周回转易以相赴就有飞龙腾蛇之变为函箱鱼鳞四门之陈凡十余法跽起前却莫不应节陈毕南北二军皆鸣鼔角衆尽大譟各令骑将六人去来挑战歩兵更进退以相拒击南败北㨗以为盛观自后踵以为常高祖太和十九年五月甲午冠皇太子恂于庙丙申高祖临光极堂太子入见帝亲诏之事在恂传六月高祖临光极堂引见羣官诏曰比冠子恂礼有所阙当思往失更顺将来礼古今殊制三代异章近冠恂之礼有三失一朕与诸儒同误二诸儒违朕故令有三误今中原兆建百礼惟新而有此三失殊以愧叹春秋襄公将至衞以同姓之国问其秊几而行冠礼古者皆灌地降神或有作乐以迎神昨失作乐至庙庭朕以意而行拜礼虽不得降神于理犹差完司马彪云汉帝有四冠一缁布二进贤三武弁四通天冠朕见家语冠颂篇四加冠公也家语虽非正经孔子之言与经何异诸儒忽司马彪志致使天子之子而行士冠礼此朝廷之失冠礼朕以为有宾诸儒皆以为无宾朕既从之复令有失孔所云斐然成章其斯之谓太子太傅穆亮等拜谢高祖曰昔裴頠作冠仪不知有四裴頠尚不知卿等复何愧正光元年秋肃宗加元服时年十一既冠拜太庙大赦改元官有其注舆服之制秦汉已降损益可知矣魏氏居百王之末接分崩之后典礼之用故有阙焉太祖世所制车辇虽参采古式多违旧章今案而书之以存一代之迹乗舆辇辂龙辀十六四衡毂朱班绣轮有雕虬文虎盘螭之饰龙首衔扼鸾爵立衡圆盖华虫金鸡树羽蛟龙游苏建太常十有二斿画日月升龙郊天祭庙则乗之干象辇羽葆圆盖华虫金鸡树羽二十八宿天阶云䍐山林云气仙圣贤明忠孝节义游龙飞凤朱雀𤣥武白虎青龙竒禽异兽可以为饰者皆亦图焉太皇太后皇太后皇后助祭郊庙则乗之大楼辇辀十二加以玉饰衡轮雕綵与辇辂同驾牛一十小楼辇辀八衡轮色数与大楼辇同驾牛十二天子太皇太后皇太后郊庙亦乗之象辇左右凤凰白马仙人前却飞行驾二象羽葆旒苏龙旂旍麾其饰与干象同太皇太后皇太后助祭郊庙之副乗也马辇重级其饰皆如之缋漆直辀六左右騑驾天子籍田小祀时则乗之卧辇其饰皆如之丹漆驾六马游观辇其饰亦如之驾马十五匹皆白马朱髦尾天子法驾行幸廵狩小祀时则乗之七寳旃檀刻镂辇金薄隐起马辇天子三驾所乗或为副乗缁漆蜀马车金薄华虫隐起轺轩驾驷金银隐起出挽解合歩挽天子小驾游宴所乗亦为副乗金根车羽葆旒画辀轮华首綵轩交落左右騑太皇太后皇太后皇后助祭郊庙籍田先蚕则乗之长公主大贵公主封君诸王妃皆得乗但右騑而已太祖初皇太子皇子皆鸾辂立乗画辀龙首朱轮绣毂䋛盖朱里龙旂九斿画云楱皇子封则赐之皆驾驷又有轺车缁漆紫幰朱里驾一马为副乗公安车缁漆紫盖朱里画辀朱雀青龙白虎龙旂八斿驾三马轺车与王同侯车与公同七斿紫盖青里驾二马副车亦如之子车缁漆草蠡文六斿皂盖青里驾一马副车亦如之及公侯子陪列郊天则乗之宗庙小祀乘轺轩而已至高祖太和中诏仪曹令李韶监造车辂一遵古式焉太祖天兴二年命礼官捃採古事制三驾卤簿一曰大驾设五辂建太常属车八十一乗平城令代尹司𨽻校尉丞相奉引太尉陪乗太仆御从轻车介士千乗万骑鱼丽鴈行前驱皮轩阘㦸芝盖云䍐指南后殿豹尾鸣葭唱上下作鼔吹军戎大祠则设之二曰法驾属车三十六乗平城令代尹太尉奉引侍中陪乗奉车都尉御廵狩小祠则设之三曰小驾属车十二乗平城令太仆奉引常侍陪乗奉车郎御游宴离宫则设之二至郊天地四节祠五帝或公卿行事唯四月郊天帝常亲行乐加钟悬以为迎送之节焉天赐二年初改大驾鱼丽鴈行更为方陈卤簿列歩骑内外为四重列檦建旌通门四达五色车旗各处其方诸王导从在钾骑内公在幢内侯在歩矟内子在刀楯内五品朝臣使列乗舆前两厢官卑者先引王公侯子车旒麾盖信幡及散官构服一皆纯黑肃宗熙平元年六月中侍中刘腾等奏中宫仆刺列车舆朽败自昔旧都礼物颇异迁京已来未复更造请集礼官以裁其制灵太后令曰付尚书量议太常卿穆绍少卿元端博士郑六刘台龙等议案周礼王后之五辂重翟钖面朱总厌翟勒面缋总安车彫面鹥总皆有容盖翟车贝面组总有握辇车组輓有翣羽盖重翟后从王祭祀所乗厌翟后从王宾飨诸侯所乘安车后朝见于王所乘翟车后出桑则乘辇车后宫中所乗谨以周礼圣制不刋之典其礼文尤备孔子云其或继周者虽百世可知也以其法不可踰以此言之后王舆服典章多放周式虽文质时变辂名宜存彫饰虽异理无全舍当今圣后临朝亲览庶政舆驾之式宜备典礼臣等学缺通经叨参议末辄率短见宜准周礼备造五辂彫饰之制随时增减太学博士王延业议案周礼王后有五辂重翟以从王祠厌翟以从王飨宾客安车以朝见于王翟车以亲桑辇车宫中所乗又汉舆服志云秦并天下閲三代之礼或曰殷瑞山车金根之色殷人以为大辂于是始皇作金根之车汉承秦制御为乘舆太皇太后皇太后皆御金根车加交络帷裳非法驾则乘紫罽軿车云文画辀黄金涂五末盖瓜在右騑驾三马阮谌礼图并载秦汉已来舆服亦云金根辂皇后法驾乗之以礼婚见庙乗辂后法驾乗之以亲桑安车后小驾乗之以助祭山軿车后行则乗之绀罽軿车后小行则乗之以哭公主邑君王妃公侯夫人入合舆后出入合宫中小游则乗之晋先蚕仪注皇后乗云母安车驾六騩案周秦汉晋车舆仪式互见图书虽名号小异其大较略相依拟金根车虽起自秦造即殷之遗制今之乗舆五辂是其象也华饰典丽容观庄美司马彪以为孔子所谓乗殷之辂即此之谓也案阮氏图桑车亦饰以云母晋之云母车即是一与周之翟车其用正同安车既名同周制又用同重翟山軿车案图饰之以紫绀罽軿车虽制用异于厌翟而实同用于今入合舆与辇其用又同案图今之黑漆画扇辇与周之辇车其形相似窃以为秦减周制百事剏革官名轨式莫不殊异汉魏因循继踵仍旧虽时有损益而莫能反古良由去圣久逺典仪殊缺时移俗易物随事变虽经贤哲祖袭无改伏惟皇太后叡圣渊凝照临万物动循典故贻则后王今辄竭管见稽之周礼考之汉晋採诸图史验之时事以为宜依汉晋法驾则御金根车驾四马加交络帷裳御云母车驾四马以亲桑其非法驾则御紫罽軿车驾三马小驾则御安车驾三马以助祭小行则御绀罽軿车驾三马以哭公主王妃公侯夫人宫中出入则御画扇辇车案旧事比之周礼唯阙从王飨宾客及朝见于王之乗窃以为古者诸侯有朝会之礼故有从飨之仪今无其事宜从省略又今之皇居宫掖相逼就有朝见理无结驷即事考实亦宜阙废又哭公主及王妃周礼所无施之于今寔合事要损益不同用舍随时三代异制其道然也又金根及云母驾马或三或六访之经礼无驾六之文今之乗舆又皆驾四义符古典宜仍驾四其余小驾宜从驾三其制用形饰备见图志司空领尚书令任城王澄尚书左仆射元晖尚书右仆射李平尚书齐王萧寳夤尚书元钦尚书元昭尚书左丞卢同右丞元洪超考功郎中刘懋北主客郎中源子恭南主客郎中游思进三公郎中崔鸿长兼驾部郎中薛悦起部郎中杜遇左主客郎中元韡骑兵郎中房景先外兵郎中石士基长兼右外兵郎中郑幼儒都官郎中李秀之兼尚书左士郎中朱元旭度支郎中谷颕左民郎中张均金部郎中李仲东库部郎中贾思同国子博士薛祯邢晏高谅奚延太学博士邢湛崔瓒韦朏郑季期国子助敎韩神固四门博士杨那罗唐荆寳王令儁吴珍之宋婆罗刘燮高显邕杜灵儁张文和陈智显杨渴侯赵安庆贾天度艾僧㯹吕太保王当百槐贵等五十人议以为皇太后称制临朝躬亲庶政郊天祭地宗庙之礼所乗之车宜同至尊不应更有制造周礼魏晋虽有文辞不辨形制假令欲作恐未合古制而不可以为一代典臣以太常国子二议为疑重集羣官竝从今议唯恩裁决灵太后令曰羣官以后议折中者便可如奏太祖天兴元年冬诏仪曹郎董谧撰朝觐飨宴郊庙社稷之仪六年又诏有司制冠服随品秩各有差时事未暇多失古礼世祖经营四方未能留意仍世以武力为事取于便习而已至高祖太和中始考旧典以制冠服百竂六宫各有差次早世升遐犹未周洽肃宗时又诏侍中崔光安丰王延明及在朝名学更议之条章粗备焉熙平元年九月侍中仪同三司崔光表奉诏定五时朝服案北京及迁都以来未有斯制辄勤礼官详据太学博士崔瓒议云周礼及礼记三冠六冕承用区分璅玉五綵配饰亦别都无随气春夏之异唯月令有青旂赤玉黑衣白辂随四时而变复不列弁冕改用之𤣥黄以此而推五时之冠礼既无文若求诸正典难以经证案司马彪续汉书舆服及祭祀志云迎气五郊自永平中以礼谶并月令迎气服色因采元始故事兆五郊于洛阳又云五郊衣帻各如方色又续汉礼仪志立春京都百官皆着青衣服青帻秋夏悉如其色自汉逮于魏晋迎气五郊用帻从服改色随气斯制因循相承不革冠冕仍旧未闻有变今皇魏宪章前代损益从宜五时之冠愚谓如汉晋用帻为允灵太后令曰太傅博学洽通多识前载既综朝仪弥悉其事便可谘访以决所疑二年九月太傅清河王怿给事黄门侍郎韦延祥奏谨案前勅制五时朝服尝访国子议其旧式太学博士崔瓒等议自汉逮于魏晋迎气五郊用帻从服改色随气斯制因循相承不革冠冕仍旧未闻有变今皇魏宪章前代损益从宜五时之冠谓如汉晋用帻为允尚书以礼式不经请访议事奉勅付臣令加考决臣以为帝王服章方为万世则不可轻裁请更集礼官下省定议蒙勅听许谨集门下及学官以上四十三人寻考史传量古校今一同国子前议帻随服变冠冕弗改又四门博士臣王僧竒蒋雅哲二人以为五时冠冕宜从衣变臣等谓从国子前议为允灵太后令曰依议魏书卷一百八之四卷一百八之四考证魏书卷一百八之四考证世宗永平四年且金貂七毦毦监本讹作眊今改正高祖太和十九年问其秊几而行冠礼秊监本讹作季今改正舆服之制大楼辇驾牛一十南监本作驾牛十二观下文小楼辇驾牛十二则知此大楼辇驾牛一十之为讹矣魏书卷一百八之四考证魏书卷一百九钦定四库全书魏书卷一百九齐魏收撰志第十四乐五气质初分声形立矣圣者因天然之有为入用之物縁喜怒之心设哀乐之器蒉桴苇籥其来自久伏羲絃琴农皇制瑟垂钟和磬女娲之簧随感而作其用稍广轩辕桴阮瑜之管定小一之律以成咸池之美次以六茎五英大章韶夏濩武之属圣人所以移风易俗也故在易之豫义明崇德书云诗言志歌咏言声依永律和声八音克谐神人以和周礼圜钟为宫黄钟为角太蔟为徴姑洗为羽靁鼓靁鼗孤竹之管云和之琴瑟云门之舞奏之六变天神可得而降矣函钟为宫太蔟为角姑洗为征南吕为羽灵鼓灵鼗孙竹之管空桑之琴瑟咸池之舞奏之八变地祇可得而礼矣黄钟为宫大吕为角太蔟为征应钟为羽路鼓路鼗阴竹之管龙门之琴瑟九德之歌九声之舞奏之九变人鬼可得而礼矣此所以协三才宁万国也凡音宫为君商为臣角为民征为事羽为物五者不乱则无惉懘之音宫乱则荒其君骄商乱则陂其官壊角乱则忧其民怨征乱则哀其事勤羽乱则危其财匮姦声感人逆气应之逆气成象而滛乐兴焉正气感人顺气应之顺气成象而和乐兴焉先王耻其乱故制雅颂之声以道之使其声足乐而不流使其文足论而不息使其曲直繁瘠亷肉节奏足以感动人之善心而已不使放心邪气得接焉乐在宗庙之中君臣上下同听之莫不和敬在族长乡里之中长幼同听之莫不和顺闺门之内父子兄弟同听之莫不和亲又有韎昧任禁之乐以娱四夷之民斯盖立乐之方也三代之衰邪音间起则有烂漫靡靡之乐兴焉周之衰也诸侯力争浇伪萌生滛慝滋甚竞其邪忘其正广其噐蔑其礼或奏之而心疾或撞之而不令晋平公闻清角而颠陨魏文侯听古雅而眠睡郑宋齐衞流宕不反于是正乐亏矣大乐感于风化与世推移治国之音安以乐亡国之音哀以思随时隆替不常厥声延陵歴听诸国盛衰必举盖所感者着所识者深也乐之崩矣秦始灭学经亡义絶莫採其真人重协俗世贵顺耳则雅声古器几将沦絶汉兴制氏但识其铿锵鼓舞不传其义而于郊庙朝廷皆协律新变杂以赵代秦楚之曲故王禹宋晔上书切谏丙强景武显着当时通儒达士所共叹息矣后汉东平王苍总议乐事颇有增加大扺循前而已及黄巾董卓以后天下丧乱诸乐亡缺魏武既获杜夔令其考会古乐而柴玉左延年终以新声宠爱晋世荀朂典乐与郭夏宋识之徒共加研集谓为合古而阮咸讥之金行不永以至亡败哀思之来便为验矣夫大乐与天地同和茍非达识至精何以体其妙极自汉以后舞称歌名代相改易服章之用亦有不同斯则不袭之义也永嘉已下海内分崩伶官乐器皆为刘聪石勒所获慕容儁平冉闵遂克之王勐平邺入于闗右苻坚既败长安纷扰慕容永之东也礼乐噐用多归长子及垂平永并入中山自始祖内和魏晋二代更致音伎穆帝为代王愍帝又进以乐物金石之器虽有未周而絃管具矣逮太祖定中山获其乐县既初拨乱未遑剏改因时所行而用之世歴分崩颇有遗失天兴元年冬诏尚书吏部郎邓渊定律吕恊音乐及追尊皇曽祖皇祖皇考诸帝乐用八佾舞皇始之舞皇始舞太祖所作也以明开大始祖之业后更制宗庙皇帝入庙门奏王夏太祝迎神于庙门奏迎神曲犹古降神之乐干豆上奏登歌犹古清庙之乐曲终下奏神祚嘉神明之飨也皇帝行礼七庙奏陛歩以为行止之节皇帝出门奏总章次奏八佾舞次奏送神曲又旧礼孟秋祀天西郊兆内坛西备列金石乐具皇帝入兆内行礼咸奏舞八佾之舞孟夏有事于东庙用乐略与西郊同太祖初冬至祭天于南郊圜丘乐用皇矣奏云和之舞事讫奏维皇将燎夏至祭地祇于北郊方泽乐用天祚奏大武之舞正月上日飨羣臣宣布政教备列宫悬正乐兼奏燕赵秦吴之音五方殊俗之曲四时飨会亦用焉凡乐者乐其所自生礼不忘其本掖庭中歌真人代歌上叙祖宗开基所由下及君臣废兴之迹凡一百五十章昏晨歌之时与丝竹合奏郊庙宴飨亦用之六年冬诏太乐总章鼓吹增修杂伎造五兵角觝麒麟凤皇仙人长虵白象白虎及诸畏兽鱼龙辟邪鹿马仙车髙絙百尺长趫縁橦跳丸五案以备百戏大飨设之于殿庭如汉晋之旧也太宗初又增修之撰合大曲更为钟鼓之节世祖破赫连昌获古雅乐及平凉州得其伶人器服并择而存之后通西域又以悦般国鼓舞设于乐署髙宗显祖无所改作诸帝意在经营不以声律为务古乐音制罕复𫝊习旧工更尽声曲多亡太和初髙祖垂心雅古务正音声时司乐上书典章有阙求集中祕羣官议定其事并访吏民有能体解古乐者与之修广器数甄立名品以谐八音诏可虽经衆议于时卒无洞晓声律者乐部不能立其事弥缺然方乐之制及四夷歌舞稍增列于太乐金石羽旄之饰为壮丽于往时矣五年文明太后髙祖并为歌章戒劝上下皆宣之管絃七年秋中书监髙允奏乐府歌词陈国家王业符瑞及祖宗德美又随时歌謡不准古旧辨雅郑也十一年春文明太后令曰先王作乐所以和风改俗非雅曲正声不宜庭奏可集新旧乐章参探音律除去新声不典之曲禅增钟县铿锵之韵十五年冬髙祖诏曰乐者所以动天地感神祇调阴阳通人鬼故能闗山川之风以播德于无外由此言之治用大矣逮乎末俗陵迟正声顿废多好郑衞之音以悦耳目故使乐章散缺伶官失守今方釐革时弊稽古复礼庶令乐正雅颂各得其宜今置乐官实须任职不得仍令滥吹也遂简置焉十六年春又诏曰礼乐之道自古所先故圣王作乐以和中制礼以防外然音声之用其致逺矣所以通感人神移风易俗至乃箫韶九成凤皇来仪击石拊石百兽率舞有周之季斯道崩缺故夫子忘味于闻韶正乐于返鲁逮汉魏之间乐章复阙然博採音韵粗有篇条自魏室之兴太祖之世尊崇古式旧典无坠但干戈仍用文教未淳故令司乐失治定之雅音习不典之繁曲比太乐奏其职司求与中书参议揽其所请愧感兼怀然心丧在躬未忍阙此但礼乐事大乃为化之本自非通博之才莫能措意中书监高闾器识详富志量明允每闾陈奏乐典颇体音律可令与太乐详採古今以备兹典其内外有堪此用者任其参议也闾歴年考度粗以成立遇迁洛不及精尽未得施行寻属高祖崩未几闾卒先是闾引给事中公孙崇共考音律景明中崇乃上言乐事正始元年秋诏曰太乐令公孙崇更调金石燮理音准其书二卷并表悉付尚书夫礼乐之事有国所重可依其请入座已下四门博士以上此月下旬集太乐署考论同异博採古今以成一代之典也十月尚书李崇奏前被㫖勅以兼太乐令公孙崇更调金石并其书表付外考试登依㫖勅以去八月初诣署集议但六乐该深五声妙逺至如仲尼渊识故将忘味吴札善听方可论辨自斯已降莫有详之今既草剏悉不穷解虽微有诘论略无究悉方欲商㩁淫滥作范将来宁容聊尔一试便垂竹帛今请依前所召之官并博闻通学之士更申一集考其中否研穷音律辨括权衡若可施用别以闻请制可时亦未能考定也四年春公孙崇复表言伏惟皇魏龙跃凤举配天光宅世祖太武皇帝革静荒嵎廓宁宇内兇丑尚繁戎轩仍动制礼作乐致有阙如髙祖孝文皇帝德钟后仁之期道协先天之日顾云门以兴言感箫韶而忘味以故中书监髙闾博识明敏文思优洽绍踪成均实允所寄乃命闾广程儒林究论古乐依据六经参诸国志错综隂阳以制声律钟石管絃略以完具八音声韵事别粗举值迁邑崧瀍未获周密五权五量竟不就果自尔迄今率多褫落金石虚悬宫商未会伏惟陛下至圣承天纂戎鸿烈以金石未协诏臣缉理谨即广搜秬黍选其中形又採梁山之竹更裁律吕制磬造钟依律并就但权量差谬其来久矣顷蒙付并州民王显进所献古铜权稽之古范考以今制钟律准度与权参合昔造犹新始剏若旧异世同符如合规矩乐府先正声有王夏肆夏登歌鹿鸣之属六十余韵又有皇始五行勺舞太祖初兴置皇始之舞复有吴夷东夷西戎之舞乐府之内有此七舞太和初郊庙但用文始五行皇始三舞而已窃惟周之文武颂声不同汉之祖宗庙乐又别伏惟皇魏四祖三宗道迈隆周功超鸿汉颂声庙乐宜有表章或文或武以旌功德自非懿望茂亲雅量渊逺博识洽闻者其孰能识其得失衞军将军尚书右仆射臣高肇器度徽雅神赏入微淹讃大猷声光海内宜委之监就以成皇代典谟之美昔晋中书监荀勗前代名贤受命成均委以乐务崇述旧章仪刑古典事光前载岂逺乎哉又先帝明诏内外儒林亦任高闾申请今之所须求依前比世宗知肇非才诏曰王者功成治定制礼作乐以宣风化以通明神理万品賛阴阳光功德治之大本所宜详之可令太常卿刘芳亦与主之永平二年秋尚书令高肇尚书仆射清河王怿等奏言案太乐令公孙崇所造八音之器并五度五量太常卿刘芳及朝之儒学执诸经传考辨合否尺寸度数悉与周礼不同问其所以称必依经文声则不协以情增减殊无准据窃惟乐者皇朝治定之盛事光賛祖宗之茂功垂之后王不刋之制宜宪章先圣详依经史且二汉魏晋歴诸儒哲未闻器度依经而声调差谬臣等参议请使臣芳凖依周礼更造乐器事讫之后集议并呈从其善者诏可芳上尚书言词乐谐音本非所晓且国之大事亦不可决于数人今请更集朝彦衆辨是非明取典据资决元凯然后营制肇及尚书邢峦等奏许诏可于是芳主修营时扬州民张阳子义阳民儿凤鸣陈孝孙戴当千吴殿陈文显陈成等七人颇解雅乐正声八佾文武二舞钟声管絃登歌声调芳皆请令教习参取是非永平三年冬芳上言观古帝王罔不据功象德而制舞名及诸乐章今欲教文武二舞施之郊庙请参制二舞之名窃观汉魏已来鼓吹之曲亦不相緑今亦须制新曲以扬皇家之德美诏芳与侍中崔光郭祚黄门游肇孙惠蔚等四人参定舞名并鼓吹诸曲其年冬芳又上言臣闻乐者感物移风讽氓变俗先王所以教化黎元汤武所以请依京房立凖以调八音神龟二年夏有司问状仲儒言前被符问京房准定六十之律后虽有存晓之者尠至熹平末张光等犹不能定絃之急缓声之清浊仲儒授自何师出何典籍而云能晓但仲儒在江左之日颇授琴文尝览司马彪所撰续汉书见京房准术成数昞然而张光等不能定仲儒不量庸昧窃有意焉遂竭愚思鑚研甚久虽未能测其机妙至于声韵颇有所得度量权歴出自黄钟虽造管察气经史备有但气有盈虚黍有巨细差之毫釐失之千里自非管应时候声验吉凶则是非之原谅亦难定此则非仲儒浅识所敢闻之至于准者本以代律取其分数调校乐器则宫商易辨若尺寸小长则六十宫商相与微浊若分数加短则六十征羽类皆小清语其大本居然微异至于清浊相宣谐会歌管皆得应合虽积黍验气取声之本清浊谐㑹亦须有方若闲准意则辨五声清浊之韵若善琴术则知五调调音之体参此二途以均乐器则自然应和不相夺伦如不练此必有乖谬案后汉顺帝阳嘉二年冬十月行礼辟雍奏应钟始复黄钟作乐器随月律是为十二之律必须次第为宫而商角征羽以类从之寻调声之体宫商宜浊征羽用清若公孙崇止以十二律声而云还相为宫清浊悉足非唯未练五调调器之法至于五声次苐自是不足何者黄钟为声气之元其管最长故以黄钟为宫太蔟为商林钟为征则宫征相顺若均之八音犹须错採衆声配成其美若以应钟为宫大吕为商蕤宾为征则征浊而宫清虽有其韵不成音曲若以夷则为宫则十二律中唯得取中吕为征其商角羽并无其韵若以中吕为宫则十二律内全无所取何者中吕为十二之窍变律之首依京房书中吕为宫乃以去灭为商执始为征然后方韵而崇乃以中吕犹用林钟为商黄钟为征何由可谐仲儒以调和乐器文饰五声非准不妙若如严嵩父子心赏清浊是则为难若依案见尺作准调絃缓急清浊可以意推耳但音声精微史传简略旧志唯云准形如瑟十三絃隐间九尺以应黄钟九寸调中一絃令与黄钟相得案尽以求其声遂不辨准须柱以不柱有高下絃有粗细余十二絃复应若为致令揽者望风拱手又案房准九尺之内为一十七万七千一百四十七分一尺之内为万九千六百八十三分又复十之是为于准一寸之内亦为万九千六百八十三分然则于准一分之内乗为二十分又为小分以辨彊弱中间至促虽复离朱之明犹不能穷而分之虽然仲儒私曾考验但前却中柱使入准常尺分之内则相生之韵已自应合分数既微器宜精妙其准面平直须如停水其中絃一柱高下须与二头临岳一等移柱上下之时不使离絃不得举絃又中絃粗细须与琴宫相类中絃须施轸如琴以轸调声令与黄钟一管相合中絃下依数尽出六十律清浊之节其余十二絃须施柱如筝又凡絃皆须豫张使临时不动即于中絃案尽一周之声度着十二絃上然后依相生之法以次运行取十二律之商征商征既定又依琴五调调声之法以均乐器其瑟调以宫为主清调以商为主平调以宫为主五调各以一声为主然后错採衆声以文饰之方如锦绣上来消息调准之方并史文所略出仲儒所思若事有乖此声则不和仲儒寻准之分数精微如彼定絃缓急艰难若此而张光等亲掌其事尚不知藏中有准既未识其器又焉能施絃也且燧人不师资而习火延寿不束脩以变律故云知之者欲教而无从心达者体知而无师茍有一毫所得皆关心抱岂必要经师授然后为竒哉但仲儒自省肤浅才非一足正可粗识音韵才言其理致耳时尚书萧寳夤奏言金石律吕制度调均中古已来尠或通晓仲儒虽粗述书文颇有所説而学不师授云出已心又言旧器不任必须更造然后克谐上违成勅用旧之㫖辄持已心轻欲制作臣窃思量不合依许诏曰礼乐之事盖非常人所明可如所奏正光中侍中安丰王延明受诏监修金石博探古今乐事令其门生河间信都芳考算之属天下多难终无制造芳后乃撰延明所集乐説并诸器物准图二十余事而注之不得在乐署考正乐律也普泰中前废帝诏録尚书长孙稚太常卿祖莹营理金石永熙二年春稚莹表曰臣闻安上治民莫善于礼移风易俗莫善于乐易曰先王以作乐崇徳殷荐之上帝以配祖考书曰戛击鸣球拊搏琴瑟以咏祖考来格诗言志律和声敦叙九族平章百姓天神于焉降歆地祇可得而礼故乐以象德舞以象功干戚所以比其形容金石所以发其歌颂荐之宗庙则灵祇飨其和用之朝廷则君臣协其志乐之时义大矣哉虽复㳂革异时晦明殊位周因殷礼百世可知也太祖道武皇帝应图受命光宅四海义合天经徳符地纬九戎荐举五礼未详太宗世祖重辉累耀恭宗显祖诞隆丕基而犹经营四方匪遑制作高祖孝文皇帝承太平之绪纂无为之运帝图既逺王度惟新太和中命故中书监高闾草剏古乐闾寻去世未就其功闾亡之后故太乐令公孙崇续修遗事十有余载崇敷奏其功时太常卿刘芳以崇所作体制差舛不合古义请更修营被㫖听许芳又釐综久而申呈时故东平王元匡共相论驳各树朋党争竞纷纶竟无底定及孝昌已后世属艰虞内难孔殷外敌滋甚永安之季胡贼入京燔烧乐库所有之钟悉毕贼手其余磬石咸为灰烬普泰元年臣等奉勅营造乐器责问太乐前来郊丘悬设之方宗庙施安之分太乐令张干龟答称芳所造六格北厢黄钟之均实是夷则之调其余三厢宫商不和共用一笛施之前殿乐人尚存又有姑洗太蔟二格用之后宫检其声韵复是夷则于今尚在而芳一代硕儒斯文攸属讨论之日必应考古深有明证干龟之辨恐是歴歳稍逺伶官失职芳久殂没遗文销毁无可遵访臣等谨详周礼分乐而序之凡乐圜钟为宫黄钟为角太蔟为征姑洗为羽若乐六变天神可得而礼函钟为宫太蔟为角姑洗为征南吕为羽若乐八变地祇可得而礼黄钟为宫大吕为角太蔟为征应钟为羽若乐九变人鬼可得而礼至于布置不得相生之次两均异宫并无商声而同用一征书曰于予击石拊石百兽率舞八音克谐神人以和计五音不具则声岂成文七律不备则理无和韵八音克谐莫晓其㫖圣道幽𤣥微言已絶汉魏以来未能作者案春秋鲁昭公二十年晏子言于齐侯曰先王之济五味和五声也以平其心成其政也声亦如味一气二体三类四物五声六律七音八风九歌以相成也服子慎注云黄钟之均黄钟为宫太蔟为商姑洗为角林钟为征南吕为羽应钟为变宫蕤宾为变征一悬十九钟十二悬二百二十八钟八十四律即如此义乃可寻究今案周礼小胥之职乐悬之法郑注云钟磬编县之二八十六枚汉成帝时犍为郡于水滨得古磬十六枚献呈汉以为瑞复依礼图编悬十六去正始中徐州薛成送玉磬十六枚亦是一悬之器检太乐所用钟磬各一悬十四不知何据魏侍中缪袭云周礼以六律六同五声八音六舞大合乐以致鬼神今之乐官徒知古有此制莫有明者又云乐制既亡汉成谓韶武武德武始大钧可以备四代之乐奏黄钟舞文始以祀天地奏太簇舞大武以祀五郊明堂奏姑洗舞武徳廵狩以祭四望山川奏蕤宾舞武始大钧以祀宗庙祀圜丘方泽羣庙祫祭之时则可兼舞四代之乐汉亦有云翘育命之舞罔识其源汉以祭天魏时又以云翘兼祀圜丘天郊育命兼祀方泽地郊今二舞久亡无复知者臣等谨依髙祖所制尺周官考工记凫氏为钟鼓之分磬氏为磬倨之法礼运五声十二律还相为宫之义以律吕为之剂量奏请制度经纪营造依魏晋所用四厢宫悬钟磬各十六悬埙箎筝筑声韵区别盖理三稔于兹始就五声有节八音无爽笙镛和合不相夺伦元日备设百僚允瞩虽未极万古之徽踪实是一时之盛事窃惟古先哲王制礼作乐各有所称黄帝有咸池之乐颛顼作承云之舞大章大韶尧舜之异名大夏大濩禹汤之殊称周言大武秦曰寿人及焚书絶学之后旧章沦灭无可准据汉高祖时叔孙通因秦乐人制宗庙乐迎神庙门奏嘉至皇帝入庙门奏永至登歌再终下奏休成之乐通所作也高祖六年有昭容乐礼容乐又有房中祠乐高祖唐山夫人所作也孝惠二年使乐府令夏侯寛备其箫管更名安世乐高祖庙奏武德文始五行之舞孝文庙奏昭德文始四时五行之舞孝武庙奏盛徳文始四时五行之舞武徳者高祖四年作也以象天下乐已行武以除乱也文始舞者舜韶舞高祖六年更名曰文始以示不相袭也五行舞者本周舞秦始皇二十六年更名曰五行也四时舞者孝文所作以明天下之安和也孝景以武德舞为昭德孝宣以昭德舞为盛徳光武庙奏大武诸帝庙并奏文始五行四时之舞及卯金不祀当涂勃兴魏武庙乐改云韶武用虞之大韶周之大武总号大钧也曹失其鹿典午乗时晋氏之乐更名正德自昔帝王莫不损益相縁徽号殊别者也而皇魏统天百三十载至于乐舞迄未立名非所以聿宣皇风章明功德賛扬懋轨垂范无穷者矣案今后宫飨会及五郊之祭皆用两悬之乐详揽先诰大为纰缪古礼天子宫悬诸侯轩悬大夫判悬士特悬皇后礼数德合王者名器所资岂同于大夫哉孝经言严父莫大于配天宗祀文王于明堂以配上帝即五精之帝也礼记王制庻羞不踰牲燕衣不踰祭服论语禹卑宫室尽力于沟洫恶衣服致美于黻冕何有殿庭之乐过于天地乎失礼之差逺于千里昔汉孝武帝东廵狩封禅还祀泰一于甘泉祭后土于汾阴皆尽用眀其无减普泰元年前侍中臣孚及臣莹等奏求造十二悬六悬裁讫续复营造寻蒙㫖判今六悬既成臣等思钟磬各四鈲鐏相从十六格宫悬已足今请更营二悬通前为八宫悬两具矣一具备于太极一具列于显阳若圜丘方泽上辛四时五郊社稷诸祀虽时日相碍用之无阙孔子曰周道四达礼乐交通传曰鲁有禘乐宾祭用之然则天地宗庙同乐之明证也其升斗权量当时未定请即刋校以为长凖周存六代之乐云门咸池韶夏濩武用于郊庙各有所施但世运遥缅随时亡缺汉世唯有虞韶周武魏为武始咸熙错综风声为一代之礼晋无改造易名正德今圣朝乐舞未名舞人冠服无准称之文武舞而已依魏景初三年以来衣服制其祭天地宗庙武舞执干戚着平冕黑介帻𤣥衣裳白领袖绛领袖中衣绛合幅袴袜黑韦鞮文舞执羽籥冠委貎其服同上其奏于庙庭武舞武弁赤介帻生绛袍单衣练领袖皂领袖中衣虎文画合幅袴白布袜黑韦鞮文舞者进贤冠黒介帻生黄袍单衣白合幅袴服同上其魏晋相因承用不改古之神室方各别所故声歌各异今之太庙连基接栋乐舞同奏于义得通自中烦丧乱晋室播荡永嘉已后旧章湮没大武皇帝破平统万得古雅乐一部正声歌五十曲工伎相传间有施用自高祖迁居世宗晏驾内外多事礼物未周今日所有王夏肆夏之属二十三曲犹得击奏足以阐累圣之休风宣重光之盛美伏惟陛下仁格上皇义光下武道契𤣥机业隆寳祚思服典章留心轨物反尧舜之淳风复文武之境土饰宇宙之仪刑纳生人于福地道德熙泰乐载新声天成地平于是乎在乐舞之名乞垂㫖判臣等以愚昧参厠问道呈御之日伏增惶惧诏其乐名付尚书博议以闻其年夏集羣官议之莹复议曰夫乐所以乗灵通化舞所以象物昭功金石播其风声丝竹申其歌咏郊天祠地之道虽百世而可知奉神育民之理经千载而不昧是以黄帝作咸池之乐颛顼有承云之舞尧为大章舜则大韶禹为大夏汤为大濩周曰大武秦曰寿人汉为大予魏名大钧晋曰正德虽三统互变五运代降莫不述作相因徽号殊别者也皇魏道格三才化清四宇奕世载德累叶重光或以文教兴邦或以武功平乱功成治定于是乎在及主上龙飞载造景命惟新书轨自同典刑罔二覆载均于两仪仁泽被于四海五声有序八音克谐乐舞之名宜以详定案周兼六代之乐声律所施咸有次第灭学以后经礼散亡汉来所存二舞而已请以韶武为崇德武舞为章烈总名曰嘉成汉乐章云髙张四县神来燕飨宗庙所设宫悬明矣计五郊天神尊于人鬼六宫阴极体同至尊理无减降宜皆用宫悬其舞人冠服制裁咸同旧式庶得以光賛鸿功敷扬大业録尚书事长孙稚已下六十人同议申奏诏曰王者功成作乐治定制礼以成为号良无间然又六代之舞者以大为名今可准古为大成也凡音乐以舞为主故干戈羽籥礼亦无别但依旧为文舞武舞而已余如议初侍中崔光临淮王彧并为郊庙歌词而迄不施用乐人传习旧曲加以讹失了无章句后太乐令崔九龙言于太常卿祖莹曰声有七声调有七调以今七调合之七律起于黄钟终于中吕今古杂曲随调举之将五百曲恐诸曲名后致亡失今辄条记存之于乐府莹依而上之九龙所録或雅或郑至于滛俗四夷杂歌但记其声折而已不能知其本意又名多谬舛莫识所由随其淫正而取之乐署今见传习其中复有所遗至于古雅尤多亡矣初髙祖讨淮汉世宗定夀春收其声役江左所𫝊中原旧曲明君圣主公莫白鸠之属及江南吴歌荆楚四声总谓清商至于殿庭飨宴兼奏之其圜丘方泽上辛地祇五郊四时拜庙三元冬至社稷马射籍田乐人之数各有差等焉魏书卷一百九卷一百九考证魏书卷一百九考证乐志叙轩辕桴阮瑜之管定小一之律吕氏春秋伶伦自大夏之西乃之阮隃之隂是瑜当作隃小一当作十二磬氏为磬倨之法考工记磬有倨句则此所阙当是一句字也魏书卷一百九考证魏书卷一百一十钦定四库全书魏书卷一百一十齐魏收撰志第十五食货六夫为国为家者莫不以谷货为本故洪范八政以食为首其在易曰聚人曰财周礼以九职任万民以九赋歛财贿是以古先哲王莫不敬授民时务农重谷躬亲千亩贡赋九州且一夫不耕一女不织或受其饥寒者饥寒廹身不能保其赤子攘窃而犯法以至于杀身迹其所由王政所陷也夫百亩之内勿夺其时易其田畴薄其税歛民可使富也既饱且富而仁义礼节生焉亦所谓衣食足识荣辱也晋末天下大乱生民道尽或死于干戈或毙于饥馑其幸而自存者盖十五焉太祖定中原接丧乱之敝兵革并起民废农业方事虽殷然经略之先以食为本使东平公仪垦辟河北自五原至于棝阳塞外为屯田初登国六年破衞辰收其珍寳畜产名马三十余万牛羊四百余万渐增国用既定中山分徙吏民及徒何种人工伎巧十万余家以充京都各给耕牛计口授田天兴初制定京邑东至代郡西及善无南极阴馆北尽参合为畿内之田其外四方四维置八部帅以监之劝课农耕量校收入以为殿最又躬耕借田率先百姓自后比歳大熟匹中八十余斛是时戎车不息虽频有年犹未足以久赡矣太宗永兴中频有水旱诏简宫人非所当御及非执作伎巧自余出赐鳏民神瑞二年又不熟京畿之内路有行馑帝以饥将迁都于邺用博士崔浩计乃止于是分简尤贫者就食山东敕有司劝课留农者曰前志有之人生在勤勤则不匮凡庶民之不畜者祭无牲不耕者祭无盛不树者死无椁不蚕者衣无帛不绩者丧无衰敎行三农生殖九谷教行园囿毓长草木教行虞衡山泽作材敎行薮牧养蕃鸟兽敎行百工饬成器用教行商贾阜通货贿教行嫔妇化治丝枲教行臣妾事勤力役自是民皆力勤故歳数丰穰畜牧滋息泰常六年诏六部民羊满百口调戎马一匹世祖即位开拓四海以五方之民各有其性故修其教不改其俗齐其政不易其宜纳其方贡以充仓廪收其货物以实库藏又于歳时取鸟兽之登于爼用者以牣膳府先是禁网疏阔民多逃隐天兴中诏採诸漏户令输纶绵自后诸逃户占为细茧罗縠者甚衆于是杂营戸帅遍于天下不隷守宰赋役不周戸口错乱始光三年诏一切罢之以属郡县神䴥二年帝亲御六军略地广漠分命诸将穷追蠕蠕东至瀚海西接张掖北度燕然山大破之虏其种落及马牛杂畜方物万计其后复遣成周公万度归西伐焉耆其王鸠尸卑那单骑奔龟兹举国臣民负钱怀货一时降欵获其竒寳异玩以巨万驼马杂畜不可胜数度归遂入龟兹复获其殊方瓌诡之物亿万已上是时方隅未克帝屡亲戎驾而委政于恭宗眞君中恭宗下令修农职之教事在帝纪此后数年之中军国用足矣高宗时牧守之官颇为货利太安初遣使者二十余辈循行天下观风俗视民所疾苦诏使者察诸州郡垦殖田亩饮食衣服闾里虚实盗贼劫掠贫富彊劣而罚之自此牧守颇改前弊民以安业自太祖定中原世祖平方难收获珍寳府藏盈积和平二年秋诏中尚方作黄金合盘十二具径二尺二寸镂以白银钿以玫瑰其铭曰九州致贡殊域来宾乃作兹器错用具珍锻以紫金镂以白银范围拟载吐燿含真纤文丽质若化若神皇王御之百福惟新其年冬诏出内库绫绵布帛二十万匹令内外百官分曹赌射四年春诏赐京师之民年七十已上大官厨食以终其身显祖即位亲行俭素率先公卿思所以赈益黎庶至天安皇兴间歳频大旱绢匹千钱刘彧淮北青冀徐兖司五州告乱请降命将率衆以援之既临其境青冀懐贰进军围之数年乃拔山东之民咸勤于征戍转运帝深以为念遂因民贫富为租输三等九品之制千里内纳粟千里外纳米上三品戸入京师中三品入他州要仓下三品入本州先是太安中高宗以常赋之外杂调十五颇为烦重将与除之尚书毛法仁曰此是军国资用今顿罢之臣愚以为不可帝曰使地利无穷民力不竭百姓有余吾孰与不足遂免之未几复调如前至是乃终罢焉于是赋歛稍轻民复赡矣旧制民间所织绢布皆幅广二尺二寸长四十尺为一匹六十尺为一端令任服用后乃渐至滥恶不依尺度髙祖延兴三年秋七月更立严制令一凖前式违者罪各有差有司不检察与同罪太和八年始凖古班百官之禄以品第各有差先是天下户以九品混通戸调帛二匹絮二斤丝一斤粟二十石又入帛一匹二丈委之州库以供调外之费至是户增帛三匹粟二石九斗以为官司之禄后增调外帛满二匹所调各随其土所出其司冀雍华定相秦洛豫怀兖陜徐青齐济南豫东兖东徐十九州贡绵绢及丝幽平幷肆岐泾荆凉梁汾秦安营豳夏光郢东秦司州万年鴈门上谷灵丘广寗平凉郡怀州邵郡上郡之长平白水县青州北海郡之胶东县平昌郡之东武平昌县高密郡之昌安高密夷安黔陬县秦州河东之蒲坂汾阴县东徐州东莞郡之莒诸东莞县雍州冯翊郡之连芍县咸阳郡之宁夷县北地郡之三原云阳铜官宜君县华州华山郡之夏阳县徐州北济郡之离狐丰县东海郡之赣榆襄贲县皆以麻布充税九年下诏均给天下民田诸男夫十五以上受露田四十亩妇人二十亩奴婢依良丁牛一头受田三十亩限四牛所授之田率倍之三易之田再倍之以供耕作及还受之盈缩诸民年及课则受田老免及身没则还田奴婢牛随有无以还受诸桑田不在还受之限但通入倍田分于分虽盈没则还田不得以充露田之数不足者以露田充倍诸初受田者男夫一人给田二十亩课莳余种桑五十树枣五株榆三根非桑之土夫给一亩依法课莳榆枣奴各依良限三年种毕不毕夺其不毕之地于桑榆地分杂莳余果及多种桑榆者不禁诸应还之田不得种桑榆枣果种者以违令论地入还分诸桑田皆为世业身终不还恒从见口有盈者无受无还不足者受种如法盈者得卖其盈不足者得买所不足不得卖其分亦不得买过所足诸麻布之土男夫及课别给麻田十亩妇人五亩奴婢依良皆从还受之法诸有举戸老小癃残无授田者年十一已上及癃者各授以半夫田年踰七十者不还所受寡妇守志者虽免课亦授妇田诸还受民田恒以正月若始受田而身亡及卖买奴婢牛者皆至明年正月乃得还受诸土广民稀之处随力所及官借民种莳役有土居者依法封授诸地狭之处有进丁受田而不乐迁者则以其家桑田为正田分又不足不给倍田又不足家内人别减分无桑之乡凖此为法乐迁者听逐空荒不限异州他郡唯不听避劳就逸其地足之处不得无故而移诸民有新居者三口给地一亩以为居室奴婢五口给一亩男女十五以上因其地分口课种菜五分亩之一诸一人之分正从正倍从倍不得隔越他畔进丁受田者恒从所近若同时倶受先贫后富再倍之田放此为法诸逺流配讁无子孙及戸絶者墟宅桑榆尽为公田以供授受授受之次给其所亲未给之间亦借其所亲诸宰民之官各随地给公田刺史十五顷太守十顷治中别驾各八顷县令郡丞六顷更代相付卖者坐如律魏初不立三长故民多荫附荫附者皆无官役豪彊征敛倍于公赋十年给事中李沖上言宜凖古五家立一隣长五隣立一里长五里立一党长长取乡人彊谨者隣长复一夫里长二党长三所复复征戍余若民三载亡愆则陟用陟之一等其民调一夫一妇帛一匹粟一石民年十五以上未娶者四人出一夫一妇之调奴任耕婢任绩者八口当未娶者四耕牛二十头当奴婢八其麻布之乡一夫一妇布一匹下至牛以此为降大率十匹为工调二匹为调外费三匹为内外百官俸此外杂调民年八十以上听一子不从役孤独癃老笃疾贫穷不能自存者三长内迭养食之书奏诸官通议称善者衆高祖从之于是遣使者行其事乃诏曰夫任土错贡所以通有无井乗定赋所以均劳逸有无通则民财不匮劳逸均则人乐其业此自古之常道也又隣里乡党之制所由来久欲使风教易周家至日见以大督小从近及逺如身之使手干之总条然后口算平均义兴讼息是以三典所同随世洿隆贰监之行从时损益故郑侨复丘赋之术邹人献盍彻之规虽轻重不同而当时倶适自昔以来诸州户口籍贯不实包藏隐漏废公罔私富彊者并兼有余贫弱者餬口不足赋税齐等无轻重之殊力役同科无衆寡之别虽建九品之格而丰埆之土未融虽立均输之楷而蚕绩之乡无异致使淳化未树民情偷薄朕每思之良怀深慨今改旧从新为里党之法在所牧守宜以喻民使知去烦即简之要初百姓咸以为不若循常豪富幷兼者尤弗愿也事施行后计省昔十有余倍于是海内安之十一年大旱京都民饥加以牛疫公私阙乏时有以马驴及橐驼供驾輓耕载诏听民就丰行者十五六道路给粮禀至所在三长赡养之遣使者时省察焉留业者皆令主司审覈开仓赈贷其有特不自存者悉检集为粥于街衢以救其困然主者不明牧察郊甸闲甚多餧死者时承平日久府藏盈积诏尽出御府衣服珍寳太官杂器太仆乗具内库弓矢刀鉾十分之八外府衣物缯布丝纩诸所供国用者以其大半班赍百司下至工商皁隷逮于六镇邉戍畿内鳏寡孤独贫癃者皆有差十二年诏羣臣求安民之术有司上言请析州郡常调九分之二京都度支歳用之余各立官司丰年籴贮于仓时俭则加私之一籴之于民如此民必力田以买绢积财以取粟官年登则常积歳凶则直给又别立农官取州郡户十分之一以为屯民相水陆之宜断顷亩之数以赃赎杂物市牛科给令其肆力一夫之田歳责六十斛甄其正课幷征戍杂役行此二事数年之中则谷积而民足矣帝览而善之寻施行焉自此公私丰赡虽时有水旱不为灾也世祖之平统万定秦陇以河西水草善乃以为牧地畜产滋息马至二百余万匹橐驼将半之牛羊则无数高祖即位之后复以河阳为牧场恒置戎马十万匹以拟京师军警之备每歳自河西徙牧于并州以渐南转欲其习水土而无死伤也而河西之牧弥滋矣正光以后天下丧乱遂为羣宼所盗掠焉世宗延昌三年春有司奏长安骊山有银鑛二石得银七两其年秋桓州又上言白登山有银鑛八石得银七两钖三百余斤其色洁白有踰上品诏并置银官常令採铸又汉中旧有金户千余家常于汉水沙淘金年终总输后临淮王彧为梁州刺史奏罢之其铸铁为农器兵刄在所有之然以相州牵口冶为工故常鍊锻为刀送于武库自魏徳既广西域东夷贡其珍物充于王府又于南垂立互市以致南货羽毛齿革之属无逺不至神龟正光之际府藏盈溢灵太后曾令公卿已下任力负物而取之又数赉禁内左右所费无赀而不能一丐百姓也自徐扬内附之后仍世经略江淮于是转运中州以实边镇百姓疲于道路乃令番戍之兵营起屯田又收内郡兵资与民和籴积为边备有司又请于水运之次随便置仓乃于小平右门白马津漳涯黑水济州陈郡大梁凡八所各立邸阁每军国有须应机漕引自此费役微省三门都将薛钦上言计京西水次汾华二州恒农河北河东正平平阳五郡年常绵绢及赀麻皆折公物雇车牛送京道险人敝费公损私略计华州一车官酬绢八匹三丈九尺别有私民雇价布六十匹河东一车官酬绢五匹二丈别有私民雇价布五十匹自余州郡虽未练多少推之逺近应不减此今求车取雇绢三匹市材造船不劳採斫计船一艘举十三车车取三匹合有三十九匹雇作手并匠及船上杂具食直足以成船计一船剰绢七十八匹布七百八十匹又租车一乘官格四十斛成载私民雇价逺者五斗布一匹近者一石布一匹凖其私费一车布逺者八十匹近者四十匹造船一艘计举七百石凖其雇价应有一千四百匹今取布三百匹造船一艘并船上覆治杂事计一船有剰布一千一百匹又其造船之处皆须锯材人功并削船茹依功多少即给当州郡门兵不假更召汾州有租调之处去汾不过百里华州去河不满六十并令计程依旧酬价车送船所船之所运唯达雷陂其陆路从雷陂至仓库调一车雇绢一匹租一车布五匹则于公私为便尚书度支郎中朱元旭计称效立于公济民为本政列于朝润国是先故大禹疏决以通四载之宜有汉穿引受纳百川之用厥绩显于当时嘉声播于图史今校薛钦之説虽迹验未彰而指况甚善所云以船代车是其策之长者若以门兵造舟便为阙彼防御无容全依宜令取雇车之物市材执作及仓库所须悉以营办七月之始十月初旬令州郡纲典各租调于将所然后付之十车之中留车士四人佐其守护粟帛上船之日随运至京将共监慎如有耗损其倍征河中阙失专归运司输京之时听其即纳不得杂合违失常体必使量上数下谨其受入自余一如其列计底柱之难号为天险迅惊千里未易其功然既陈便利无容辄抑若效充其説则附例酬庸如其不验征填所损今始开剏不可悬生减折且依请营立一年之后须知赢费歳遣御史校其虚实脱有乖越别更裁量尚书崔休以为刳木为舟用兴上代凿渠通运利尽中古是以漕輓河渭留侯以为伟谈方舟蜀汉郦生称为口实岂直张纯之奏见美东都陈勰之功事高晋世其为利益所从来久矣案钦所列实允事宜即中之计备尽公理但舟檝所通逺近必至茍利公私不宜止在前件昔人乃逺通襃斜以利闗中之漕南达交广以增京洛之饶况乃漳洹夷路河济平流而不均彼省烦同兹巨益且鸿沟之引宋衞史牒具存讨虏之通幽冀古迹备在舟车省益理寔相悬水陆难易力用不等昔沗东州亲迳验斯损益不可同年而语请诸通水运之处皆宜率同此式纵复五百三百里车运水次校计利饶犹为不少其钦所列州郡如请兴造东路诸州皆先通水运今年租调悉用舟檝若船数有阙且赁假充事比之僦车交成息耗其先未通流宜遣检行闲月修治使理有可通必无壅滞如此则发召匪多为益实广一尔蹔劳久安永逸録尚书髙阳王雍尚书仆射李崇等奏曰运漕之利今古攸同舟车息耗实相殊絶钦之所列闗西而已若域内同行足为公私巨益谨辄参量备如前计庶征召有减劳止小康若此请蒙遂必须沟洫通流即求开兴修筑或先以开治或古迹仍在旧事可因用功差易此冬闲月令疎通咸讫比春水之时使运漕无滞诏从之而未能尽行也正光后四方多事加以水旱国用不足预折天下六年租调而征之百姓怨苦民不堪命有司奏断百官常给之酒计一歳所省合米五万三千五十四斛九升孽谷六千九百六十斛麫三十万五百九十九斤其四时郊庙百神羣祀依式供营逺蕃使客不在断限尔后宼贼转衆诸将出征相继奔败所亡器械资粮不可胜数而闗西丧失尤甚帑藏益以空竭有司又奏内外百官及诸蕃客禀食及肉悉二分减一计终歳省肉百五十九万九千八百五十六斤米五万三千九百三十二石孝昌二年终税京师田租亩五升借赁公田者亩一斗又税市入者人一钱其店舍又为五等收税有差庄帝初承丧乱之后仓廪甪罄遂班入粟之制输粟八千石赏散侯六千石散伯四千石散子三千石散男职人输七百石赏一大阶授以实官白民输五百石听依第出身一千石加一大阶无第者输五百石听正九品出身一千石加一大阶诸沙门有输粟四千石入京仓者授本州统若无本州者大州都若不入京仓入外州郡仓者三千石畿郡都统依州格若输五百石入京仓者授本郡维那其无本郡者授以外郡粟入外州郡仓七百石者京仓三百石者授县维那孝静天平初以迁民草剏资产未立诏出粟一百三十万石以赈之三年夏又赈迁民禀各四十日其年秋并肆汾建晋泰陜东雍南汾九州霜旱民饥流散四年春诏所在开仓赈恤之而死者甚衆时诸州调绢不依旧式齐献武王以其害民兴和三年冬请班海内悉以四十尺为度天下利焉河东郡有盐池旧立官司以收税利是时罢之而民有富彊者专擅其用贫弱者不得资益延兴末复立监司量其贵贱节其赋入于是公私兼利世宗即位政存寛简复罢其禁与百姓共之其国用所须别为条制取足而已自后豪贵之家复乗势占夺近池之民又辄障吝彊弱相陵闻于逺近神龟初太师高阳王雍太傅清河王怿等奏盐池天藏资育羣生仰惟先朝限者亦不苟与细民竞兹赢利但利起天池取用无法或豪贵封护或近者吝守卑贱逺来超然絶望是以因置主司令其裁察彊弱相兼务令得所且十一之税自古及今取辄以次所济为广自尔霑洽逺近齐平公私两宜储益不少及鼓吹主簿王后兴等词称请供百官食盐二万斛之外歳求输马千匹牛五百头以此而推非可稍计后中尉甄琛启求罢禁被敕付议尚书执奏称琛启坐谈则理高行之则事阙请依常禁为允诏依琛计乃为绕池之民尉保光等擅自固护语其障禁倍于官司取与自由贵贱任口若无大宥罪合推断详度二三深乖王法臣等商量请依先朝之诏禁之为便防姦息暴断遣轻重亦凖前㫖所置监司一同往式于是复置监官以监检焉其后更罢更立以至于永熙自迁邺后于沧瀛幽青四州之境傍海煑盐沧州置灶一千四百八十四瀛州置灶四百五十二幽州置灶一百八十青州置灶五百四十六又于邯郸置灶四计终歳合收盐二十万九千七百二斛四升军国所资得以周赡矣魏初至于太和钱货无所周流高祖始诏天下用钱焉十九年冶铸粗备文曰太和五铢诏京师及诸州镇皆通行之内外百官禄皆凖绢给钱绢匹为钱二百在所遣钱工备炉冶民有欲铸听就铸之铜必精练无所和杂世宗永平三年冬又铸五铢钱肃宗初京师及诸州镇或铸或否或有止用古钱不行新铸致商货不通贸迁颇隔熙平初尚书令任城王澄上言臣闻洪范八政货居二焉易称天地之大德曰生圣人之大寳曰位何以守位曰仁何以聚人曰财财者帝王所以聚人守位成养羣生奉顺天德治国安民之本也夏殷之政九州贡金以定五品周仍其旧太公立九府之法于是国货始行定铢两之楷齐桓循用以覇诸侯降及秦始汉文遂有轻重之异吴濞邓通之钱收利遍于天下河南之地犹甚多焉逮于孝武乃更造五铢其中毁铸随利改易故使钱有大小之品窃寻太和之钱高祖留心剏制后与五铢并行此乃不刋之式但臣窃闻之君子行礼不求变俗因其所宜顺而致用太和五铢虽利于京邑之肆而不入徐扬之市土货既殊贸鬻亦异便于荆郢之邦者则碍于兖豫之域致使贫民有重困之切王道贻隔化之讼去永平三年都座奏断天下用钱不依凖式者时被敕云不行之钱虽有常禁其先用之处权可听行至年末悉令断之延昌二年徐州民俭刺史启奏求行土钱㫖听权依旧用谨寻不行之钱律有明式指谓鸡眼镮凿更无余禁计河南诸州今所行者悉非制限昔来绳禁愚窃惑焉又河北州镇既无新造五铢设有旧者而复禁断并不得行专以单丝之缣疎缕之布狭幅促度不中常式裂匹为尺以济有无至今徒成杼轴之劳不免饥寒之苦良由分截布帛壅塞钱货实非救恤冻馁子育黎元谨惟自古以来钱品不一前后累代易变无常且钱之为名欲泉流不已愚意谓今之太和与新铸五铢及诸古钱方俗所便用者虽有大小之异并得通行贵贱之差自依乡价庻货环海内公私无壅其不行之钱及盗铸毁大为小巧伪不如法者据律罪之诏曰钱行已久今东尚有事且依旧用澄又奏臣猥属枢衡庻罄心力常愿货物均通书轨一范谨详周礼外府掌邦布之入出布犹泉也其藏曰泉其流曰布然则钱之兴也始于一品欲令世匠均同圜流无极爰暨周景降逮亡新易铸相寻参差百品遂令接境乖商连邦隔质臣比奏求宣下海内依式行钱登被㫖敕钱行已久且可依旧谨重参量以为太和五铢乃大魏之通货不朽之恒模宁可专贸于京师不行于天下但今戎马在郊江疆未一东南之州依旧为便至于京西京北域内州镇未有钱处行之则不足为难塞之则有乖通典何者布帛不可尺寸而裂五谷则有负担之难钱之为用贯繦相属不假斗斛之器不劳秤尺之平济世之宜谓为深允请并下诸方州镇其太和及新铸五铢并古钱内外全好者不限大小悉听行之鸡眼镮凿依律而禁河南州镇先用钱者既听依旧不在断限唯太和五铢二钱得用公造新者其余杂种一用古钱生新之类普同禁约诸方之钱通用京师其听依旧之处与太和钱及新造五铢并行若盗铸者罪重常宪既欲均齐物品廛井斯和若不绳以严法无以肃兹违犯符㫖一宣仍不遵用者刺史守令依律治罪诏从之而河北诸州旧少钱货犹以他物交易钱略不入市也二年冬尚书崔亮奏恒农郡铜青谷有铜鑛计一斗得铜五两四铢苇池谷鑛计一斗得铜五两鸾帐山鑛计一斗得铜四两河内郡王屋山鑛计一斗得铜八两南青州苑烛山齐州商山并是往昔铜官旧迹见在谨按铸钱方兴用铜处广既有冶利并宜开铸诏从之自后所行之钱民多私铸稍就小薄价用弥贱建义初重盗铸之禁开纠赏之格至永安二年秋诏更改铸文曰永安五铢官自立炉起自九月至三年正月而止官欲贵钱乃出藏绢分遣使人于二市赏之绢匹止钱二百而私市者犹三百利之所在盗铸弥衆巧伪既多轻重非一四方州镇用各不同迁邺之后轻滥尤多武定初齐文襄王奏革其弊于是诏遣使人诣诸州镇收铜及钱悉更改铸其文仍旧然姦侥之徒越法趋利未几之间渐复细薄六年文襄王以钱文五铢名须称实宜称钱一文重五铢者听入市用计百钱重一斤四两二十铢自余皆准此为数其京邑二市天下州镇郡县之市各置二称悬于市门私民所用之称皆凖市称以定轻重凡有私铸悉不禁断但重五铢然后听用若入市之钱重不五铢或虽重五铢而多杂铅镴并不听用若有辄以小薄杂钱入市有人紏获其钱悉入告者其小薄之钱若即禁断恐人交乏絶畿内五十日外州百日为限羣官参议咸以时谷颇贵请待有年上从之而止魏书卷一百一十卷一百十考证魏书卷一百十考证十年给事中李冲上言十年上脱年号今考本书李冲𫝊当是高祖太和十年魏书卷一百十考证魏书卷一百一十一钦定四库全书魏书卷一百一十一齐魏收撰志第十六刑罚七二仪旣判彚品生焉五才兼用废一不可金木水火土咸相爱恶阴阳所育禀气呈形鼓之以雷霆润之以云雨春夏以生长之秋冬以杀藏之斯则徳刑之设着自神道圣人处天地之间率神祗之意生民有喜怒之性哀乐之心应感而动动而逾变淳化所陶下以惇朴故异章服画衣冠示耻申禁而不敢犯其流旣锐姦黠萌生是以明法令立刑赏故书曰象以典刑流宥五刑鞭作官刑扑作敎刑金作赎刑怙终贼刑眚灾肆赦舜命咎繇曰五刑有服五服三就五流有宅五宅三居夏刑则大辟二百膑辟三百宫辟五百劓墨各千殷因于夏盖有损益周礼建三典刑邦国以五听求民情八议以申之三刺以审之左嘉石平罢民右肺石达穷民宥不识宥过失宥遗忘赦幼弱赦耄耋赦憃愚周道旣衰穆王荒耄命吕侯度作祥刑以诘四方五刑之属増矣夫疑狱氾问与衆共之衆疑赦之必察小大之比以成之先王之爱民如此刑成而不可变故君子尽心焉逮于战国竞任威刑以相吞噬商君以法经六篇入说于秦议参夷之诛连相坐之法风俗凋薄号爲虎狼及于始皇遂兼天下毁先王之典制挟书之禁法繁于秋荼网密于凝脂姦伪并生赭衣塞路狱犴淹积囹圄成市于是天下怨叛十室而九汉祖入闗蠲削烦苛致三章之约文帝以仁厚断狱四百几致刑措孝武世以姦宄滋甚增律五十余篇宣帝时路温舒上书曰夫狱者天下之命书曰与其杀不辜宁失有罪今治狱吏非不慈仁也上下相敺以刻爲明深者获公名平者多后患故治狱吏皆欲人死非憎人也自安之道在人之死夫人情安则乐生痛则思死捶楚之下何求而不得故囚人不胜痛则饰辞以示人吏治者利其然则指导以明之上奏畏郄则鍜鍊而周内之虽咎繇听之犹以爲死有余罪何则文致之罪故也故天下之患莫深于狱宣帝善之痛乎狱吏之害也久矣故曰古之立狱所以求生今之立狱所以求杀人不可不愼也于定国爲廷尉集诸法律凡九百六十卷大辟四百九十条千八百八十二事死罪决比凡三千四百七十二条诸断罪当用者合二万六千二百七十二条后汉二百年间律章无大增减魏武帝造甲子科条犯釱左右趾者易以斗械明帝改士民罚金之坐除妇人加笞之制晋武帝以魏制峻密又诏车骑贾充集诸儒学删定名例爲二十卷并合二千九百余条晋室丧乱中原荡然魏氏承百王之末属崩散之后典刑泯弃礼俗浇薄自太祖拨乱荡涤华夏至于太和然后吏清政平断狱省简所谓百年而后胜残去杀故𣙜举行事以着于篇魏初礼俗纯朴刑禁疎简宣帝南迁复置四部大人坐王庭决辞讼以言语约束刻契记事无囹圄考讯之法诸犯罪者皆临时决遣神元因循亡所革易穆帝时刘聪石勒倾覆晋室帝将平其乱乃峻刑法每以军令从事民乘寛政多以违命得罪死者以万计于是国落骚骇平文承业绥集离散昭成建国二年当死者听其家献金马以赎犯大逆者亲族男女无少长皆斩男女不以礼交皆死民相杀者听与死家马牛四十九头及送葬器物以平之无系讯连逮之坐盗官物一备五私则备十法令明白百姓晏然太祖㓜遭艰难备尝险阻具知民之情伪及在位躬行仁厚协和民庶旣定中原患前代刑网峻密乃命三公郞王德除其法之酷切于民者约定科令大崇简易是时天下民久苦兵乱畏法乐安帝知其若此乃镇之以𤣥黙罚必从轻兆庶欣戴焉然于大臣持法不舍季年灾异屡见太祖不豫网纪禠顿刑罚颇爲滥酷太宗卽位修废官恤民隐命南平公长孙嵩北新侯安同对理民讼庶政复有叙焉帝旣练精庶事爲吏者浸以深文避罪世祖卽位以刑禁重神䴥中诏司徒崔浩定律令除五岁四岁刑増一年刑分大辟爲二科死斩死入绞大逆不道腰斩诛其同籍年十四已下腐刑女子没县官害其亲者轘之爲蛊毒者男女皆斩而焚其家巫蛊者负羖羊抱犬沉诸渊当刑者赎贫则加鞭二百畿内民富者烧炭于山贫者役于圊溷女子入舂稾其固疾不逮于人守苑囿王官阶九品得以官爵除刑妇人当刑而孕产后百日乃决年十四已下降刑之半八十及九岁非杀人不坐拷讯不踰四十九论刑者部主具状公车鞫辞而三都决之当死者部案奏闻以死不可复生惧监官不能平狱成皆呈帝亲临问无异辞怨言乃絶之诸州国之大辟皆先谳报乃施行阙左悬登闻鼓人有穷寃则挝鼓公车上奏其表是后民官渎货帝思有以肃之太延三年诏天下吏民得举告牧守之不法于是凡庶之凶悖者专求牧宰之失迫胁在位取豪于闾阎而长吏咸降心以待之苟免而不耻贪暴犹自若也时舆驾数亲征讨及行幸四方眞君五年命恭宗总百揆监国少傅游雅上疏曰殿下亲览百揆经营内外昧旦而兴谘询国老臣职忝凝承司是献替汉武时始启河右四郡议诸疑罪而讁徙之十数年后边郡充实并修农戍孝宣因之以服北方此近世之事也帝王之于罪人非怒而诛之欲其徙善而惩恶讁徒之苦其惩亦深自非大逆正刑皆可从徙虽举家投远忻喜赴路力役终身不敢言苦且远流分离心或思善如此姦邪可息边垂足备恭宗善其言然未之行六年春以有司断法不平诏诸疑狱皆付中书依古经义论决之初盗律赃四十匹致大辟民多慢政峻其法赃三匹皆死正平元年诏曰刑网太密犯者更衆朕甚愍之其详案律令务求厥中有不便于民者增损之于是游雅与中书侍郞胡方回等改定律制盗律复旧加故纵通情止舍之法及他罪凡三百九十一条门诛四大辟一百四十五刑二百二十一条有司虽增损条章犹未能阐明刑典高宗初仍遵旧式太安四年始设酒禁是时年谷屡登士民多因酒致酗讼或议主政帝恶其若此故一切禁之酿沽饮皆斩之吉凶賔亲则开禁有日程增置内外候官伺察诸曹外部州镇至有微服杂乱于府寺间以求百官疵失其所穷治有司苦加讯恻而多相诬逮辄劾以不敬诸司官赃二丈皆斩又增律七十九章门房之诛十有三大辟三十五刑六十二和平末冀州刺史源贺上言自非大逆手杀人者请原其命讁守边戍诏从之显祖卽位除口误开酒禁帝勤于治功百寮内外莫不震肃及传位高祖犹躬览万几刑政严明显拔淸节沙汰贪鄙牧守之廉洁者往往有闻焉延兴四年诏自非大逆干纪者皆止其身罢门房之诛自狱付中书覆案后颇上下法遂罢之狱有大疑乃平议焉先是诸曹奏事多有疑请又口传诏敕或致矫擅于是事无大小皆令据律正名不得疑奏合则制可失𠂻则弹诘之尽从中墨诏自是事咸精详下莫敢相罔显祖末年尤重刑罚言及常用恻怆每于狱案必令覆鞫诸有囚系或积年不断羣臣颇以爲言帝曰狱滞虽非治体不犹愈乎仓卒而滥也夫人幽苦则思善故囹圄与福堂同居朕欲其改悔而加以轻恕耳由是囚系虽淹滞而刑罚多得其所又以赦令屡下则狂愚多侥幸故自延兴终于季年不复下赦理官鞫囚杖限五十而有司欲免之则以细捶欲陷之则先大杖民多不胜而诬引或绝命于杖下显祖知其若此乃爲之制其捶用荆平其节讯囚者其本大三分杖背者二分挞胫者一分拷悉依令皆从于轻简也高祖驭宇留心刑法故事斩者皆裸形伏质入死者绞虽有律未之行也太和元年诏曰刑法所以禁暴息姦绝其命不在裸形其参详旧典务从寛仁司徒元丕等奏言圣心垂仁恕之惠使受戮者免裸骸之耻普天感德莫不幸甚臣等谨议大逆及贼各弃市袒斩盗及吏受赇各绞刑踣诸甸师又诏曰民由化穆非严刑所制防之虽峻陷者罙甚今犯法至死同入斩刑去衣裸体男女媟见岂齐之以法示之以礼者也今具爲之制三年下诏曰治因政寛弊由网密今候职千数姦巧弄威重罪受赇不列细过吹毛而举其一切罢之于是更置谨直者数百人以防諠鬭于街术吏民安其职业先是以律令不具姦吏用法致有轻重诏中书令高闾集中秘官等修改旧文随例增减又勑羣官参议厥衷经御刋定五年冬讫凡八百三十二章门房之诛十有六大辟之罪二百三十五刑三百七十七除羣行剽劫首谋门诛律重者止枭首时法官及州郡县不能以情折狱乃爲重枷大几围复以缒石悬于囚颈伤内至骨更使壮卒迭搏之囚率不堪因以诬服吏持此以爲能帝闻而伤之乃制非大逆有明证而不款辟者不得大枷律枉法十匹义赃二百匹大辟至八年始班禄制更定义赃一匹枉法无多少皆死是秋遣使者廵行天下纠守宰之不法坐赃死者四十余人食禄者跼蹐赇谒之路殆绝帝哀矜庶狱至于奏谳率从降恕全命徙边岁以千计京师决死狱岁竟不过五十州镇亦简十一年春诏曰三千之罪莫大于不孝而律不逊父母罪止髠刑于理未衷可更详改又诏曰前命公卿论定刑典而门房之诛犹在律策违失周书父子异罪推古求情意甚无取可更议之删除繁酷秋八月诏曰律文刑限三年便入极黙坐无太半之校罪有死生之殊可详案律条诸有此类更一刋定冬十月复诏公卿令参议之十二年诏犯死罪若父母祖父母年老更无成人子孙又无朞亲者仰案后列奏以待报着之令格世宗卽位意在寛政正始元年冬诏曰议狱定律有国攸愼轻重损益世或不同先朝垂心典宪刋革令轨但时属征役未之详究施于时用犹致疑舛尚书门下可于中书外省论律令诸有疑事斟酌新旧更加思理增减上下必令周备随有所立别以申闻庶于循变协时永作通制永平元年秋七月诏尚书检枷杖大小违制之由科其罪失尚书令高肇尚书仆射淸河王怿尚书邢峦尚书李平尚书江阳王继等奏曰臣等闻王者继天子物爲民父母导之以德化齐之以刑法小大必以情哀矜而勿喜务于三讯五听不以木石定狱伏惟陛下子爱苍生恩侔天地疏网改祝仁过商后以枷杖之非度愍民命之或伤爰降慈旨广垂昭恤虽有虞愼狱之深汉文恻隐之至亦未可共日而言矣谨案狱官令诸察狱先备五听之理尽求情之意又验诸证信事多疑似犹不首实者然后加以拷掠诸犯年刑已上枷鎻流徙已上增以杻械迭用不俱非大逆外叛之罪皆不大枷高杻重械又无用石之文而法官州郡因缘增加遂爲恒法进乖五听退违令文诚宜案劾依旨科处但踵行已久计不推坐检杖之小大鞕之长短令有定式但枷之轻重先无成制臣等参量造大枷长一丈三尺喉下长一丈通颊木各方五寸以拟大逆外叛杻械以掌流刑已上诸台寺州郡大枷请悉焚之枷本掌囚非拷讯所用从今断狱皆依令尽聼讯之理量人彊弱加之拷掠不听非法拷人兼以拷石自是枷杖之制颇有定凖未几狱官肆虐稍复重大法例律五等列爵及在官品令从第五以阶当刑二岁免官者三载之后听仕降先阶一等延昌二年春尚书邢峦奏窃详王公已下或析体宸极或着勲当时咸胙土授民维城王室至于五等之爵亦以功钖虽爵秩有异而号拟河山得之至难失之永坠刑典旣同名复殊绝请议所宜附爲永制诏议律之制与八座门下参论皆以爲官人若罪本除名以职当刑犹有余资复降阶而叙至于五等封爵除刑若尽永卽甄削便同之除名于例实爽愚谓自王公以下有封邑罪除名三年之后宜各降本爵一等王及郡公降爲县公公爲侯侯爲伯伯爲子子爲男至于县男则降爲乡男五等爵者亦依此而降至于散男其乡男无可降授者三年之后听依其本品之资出身诏从之其年秋符玺郞中高贤弟员外散骑侍郞仲贤叔司徒府主簿六珍等坐弟季贤同元愉逆除名爲民㑹赦之后被旨勿论尚书邢峦奏案季贤旣受逆官爲其𫝊檄规扇幽瀛遘兹祸乱据律凖犯罪当孥戮兄叔坐法法有明典赖蒙大宥身命获全除名还民于其爲幸然反逆坐重故支属相及体旣相及事同一科岂有赦前皆从流斩之罪赦后独除反者之身又缘坐之罪不得以职除流且货赇小愆宼盗微戾赃状露验者会赦犹除其名何有罪极裂冠衅均毁冕父子齐刑兄弟共罚赦前同斩从流赦后有复官之理依律则罪合孥戮凖赦则例皆除名古人议无将之罪者毁其室洿其宫绝其踪灭其类其宅犹弃而况人乎请依律处除名爲民诏曰死者旣在赦前又员外非在正侍之限便可悉听复仕三年尚书李平奏冀州阜城民费羊皮母亡家贫无以葬卖七嵗子与同城人张回爲婢回转卖于鄃县民梁定之而不言良状案盗律掠人掠卖人和卖人爲奴婢者死回故买羊皮女谋以转卖依律处绞刑诏曰律称和卖人者谓两人诈取他财今羊皮卖女告回称良张回利贱知良公买诚于律俱乖而两各非诈此女虽父卖爲婢体本是良回转卖之日应有迟疑而卖者旣以有罪买者不得不坐但卖者以天性难夺支属易遗尊卑不同故罪有异买者知良故买又于彼无亲若买同卖者卽理不可何者卖五服内亲属在尊长者死此亦非掠从其眞买曁于致罪刑死大殊明知买者之坐自应一例不得全如钧议云买者之罪不过卖者之咎也且买者于彼无天性支属之义何故得有差等之理又案别条知人掠盗之物而故买者以随从论依此律文知人掠良从其宜买罪止于流然其亲属相卖坐殊凡掠至于买者亦宜不等若处同流坐于法爲深凖律斟降合刑五岁至如买者知是良人决便眞卖不语前人得之由绪前人谓眞奴婢更或转卖因此流洞罔知所在家人追赎求访无处永沉贱隷无复良期案其罪状与掠无异且法严而姦易息政寛而民多犯水火之喻先典明文今谓买人亲属而复决卖不告前人良状由绪处同掠罪太保高阳王雍议曰州处张回专引盗律检回所犯本非和掠保证明然去盗远矣今引以盗律之条处以和掠之罪原情究律实爲乖当如臣钧之议知买掠良人者本无罪文何以言之羣盗彊盗无首从皆同和掠之罪故应不异明此自无正条引类以结罪臣鸿以转卖流漂罪与掠等可谓罪人斯得案贼律云谋杀人而发觉者流从者五岁刑已伤及杀而还苏者死从者流已杀者斩从而加功者死不加者流详沉贱之与身死流漂之与腐骨一存一亡爲害孰甚然贼律杀人有首从之科盗人卖买无唱和差等谋杀之与和掠同是良人应爲凖例所以不引杀人减之降从彊盗之一科纵令谋杀之与彊盗俱得爲例而似从轻其义安在又云知人掠盗之物而故卖者以随从论此明禁暴掠之原遏姦盗之本非谓市之于亲尊之手而同之于盗掠之刑窃谓五服相卖俱是良人所以容有差等之罪者明去掠盗理远故从亲疏爲差级尊卑爲轻重依律诸共犯罪皆以发意爲首明卖买之元有由魁末之坐宜定若羊皮不云卖则回无买心则羊皮爲元首张回爲从坐首有沾刑之科从有极黙之戾推之宪律法刑无据买者之罪宜各从卖者之坐又详臣鸿之议有从他亲属买得良人而复眞卖不语后人由状者处同掠罪旣一爲婢卖与不卖俱非良人何必以不卖爲可原转卖爲难恕张回之愆宜鞭一百卖子葬亲孝诚可美而表赏之议未闻刑罚之科已降恐非敦风厉俗以德导民之谓请免羊皮之罪公酬卖直诏曰羊皮卖女葬母孝诚可嘉便可特原张回虽买之于父不应转卖可刑五岁先是皇族有谴皆不持讯时有宗士元显富犯罪须鞫宗正约以旧制尚书李平奏以帝宗磐固周布于天下其属籍疎远荫官卑末无良犯宪理须推究请立限断以爲定式诏曰云来绵逺繁衍世滋植籍宗氏而爲不善量亦多矣先朝旣无不讯之格而空相矫恃以长违暴诸在议请之外可悉依常法其年六月兼廷尉卿元志监王靖等上言检除名之例依律文狱成谓处罪案成者寺谓犯罪迳弹后使覆检鞫证定刑罪状彰露案署分两狱理是成若使案虽成虽已申省事下廷尉或寺以情状未尽或邀驾挝鼔或门下立疑更付别使者可从未成之条其家人陈诉信其专辞而阻成断便是曲遂于私有乖公体何者五诈旣穷六备已立侥倖之軰更起异端进求延罪于漏刻退希不测之恩宥辨以惑正曲以乱直长民姦于下隳国法于上窃所未安大理正崔纂评杨机丞甲休律博士刘安元以爲律文狱已成及决竟经所绾而疑有姦欺不直于法及诉寃枉者得摄讯覆治之检使处罪者虽已案成御史风弹以痛诬伏或拷不承引依证而科或有私嫌彊逼成罪家人诉枉辞案相背刑宪不轻理须讯鞫旣爲公正岂疑于私如谓规不测之泽抑绝讼端则枉滞之徒终无申理若从其案成便乖覆治之律然未判经赦及覆治理状眞伪未分承前以来如此例皆得复职愚谓经奏遇赦及已覆治得爲狱成尚书李韶奏使虽结案处上廷尉解送至省及家人诉枉尚书纳辞连解下鞫未检遇宥者不得爲案成之狱推之情理谓崔纂等议爲允诏从之熙平中有冀州妖贼延陵王买负罪逃亡赦书断限之后不自归首廷尉卿裴延儁上言法例律诸逃亡赦书断限之后不自归首者复罪如初依贼律谋反大逆处置枭首其延陵法权等所谓月光童子刘景晖者妖言惑衆事在赦后合死坐正崔纂以爲景晖云能变爲蛇雉此乃傍人之言虽杀晖爲无理恐赦晖复惑衆是以依违不敢专执当今不讳之朝不应行无罪之戮景晖九岁小儿口尚乳臭举动云爲并不闗己月光之称不出其口皆姦吏无端横生粉墨所谓爲之者巧杀之者能若以妖言惑衆据律应死然更不破惑衆赦令之后方显其律令之外更求其罪赦律何以取信于天下天下焉得不疑于赦律乎书曰与杀无辜宁失有罪又案法例律八十已上八岁已下杀伤论坐者上请议者谓悼耄之罪不用此律愚以老智如尚父少惠如甘罗此非常之士可如其议景晖愚小自依凡律灵太后令曰景晖旣经恩宥何得议加横罪可谪略阳民余如奏时司州表河东郡民李怜生行毒药案以死坐其母诉称一身年老更无朞亲例合上请检籍不谬未及判申怜母身䘮州断三年服终后乃行决司徒曹参军许琰谓州判爲允主簿李玚駮曰案法例律诸犯死罪若祖父母父母年七十已上无成人子孙旁无朞亲者具状上请流者鞭笞留飬其亲终则从流不在原赦之例检上请之言非应府州所决毒杀人者斩妻子流计其所犯实重余宪凖之情律所亏不浅且怜旣怀酖毒之心谓不可参隣人任计其母在犹宜阖门投畀况今死也引以三年之礼乎且给假殡葬足示仁寛今已卒哭不合更延可依法处斩流其妻子实足诫彼氓庶肃是刑章尚书萧寳夤奏从玚执诏从之旧制直阁直后直斋武官队主队副等以比视官至于犯谴不得除罪尚书令任城王澄奏案诸州中正亦非品令所载又无禄恤先朝已来皆得当刑直阁等禁直上下有宿卫之勤理不应异灵太后令凖中正神龟中兰陵公主驸马都尉刘辉坐与河阴县民张智寿妹容妃陈庆和妹慧勐姦乱耽惑殴主伤胎辉惧罪逃亡门下处奏各入死刑智寿庆和并以知情不加防限处以流坐诏曰容妃慧勐恕死髠鞭付宫余如奏尚书三公郞中崔纂执曰伏见旨募若获刘辉者职人赏二阶白民听出身进一阶厮役免役奴婢爲良案辉无叛逆之罪赏同反人刘宣明之格又寻问下处奏以容妃慧勐与辉私姦两情躭惑令辉侠忿殴主伤胎虽律无正条罪合极法并处入死其智寿等二家配敦煌爲兵天慈广被不卽施行虽恕其命窃谓未可夫律令高皇帝所以治天下不爲喜怒增减不由亲疎改易案鬬律祖父母父母忿怒以兵刃杀子孙者五岁刑殴杀者四岁刑若心有爱憎而故杀者各加一等虽王姬下降贵殊常妻然人妇之孕不得非一夕生永平四年先朝旧格诸刑流及死皆首罪判官后决从者事必因本以求支狱若以辉逃避便应悬处未有舍其首罪而成其未愆流死参差或时末允门下中禁大臣职在敷奏昔邴吉爲相不存鬬毙而问牛喘岂不以司别故也案容妃等罪止于姦私若擒之秽席衆证分明卽律科处不越刑坐何得同宫掖之罪齐奚官之案智寿口诉妹适司士曹参军罗显贵已生二女于其夫则他家之母礼云妇人不二夫犹日不二天若私门失度罪在于夫衅非兄弟昔魏晋未除五族之刑有免子戮母之坐何曾诤之谓在室之女从父母之刑已醮之妇从夫家之刑斯乃不刋之令轨古今之通议律朞亲相隐之谓凡罪况姦私之丑岂得以同气相证论刑过其所犯语情又乖律宪案律姦罪无相缘之坐不可借辉之忿加兄弟之刑夫刑人于市与衆弃之爵人于朝与衆共之明不私于天下无欺于耳目何得以非正刑书施行四海刑名一失驷马不追旣有诏旨依卽行下非律之案理宜更请尚书元脩议以爲昔哀姜悖礼于鲁齐侯取而杀之春秋所讥又夏姬罪滥于陈国但责徴舒而不非父母明妇人外成犯礼之愆无闗本属况出适之妹衅及兄弟乎右仆射游肇奏言臣等谬参枢辖献替是司门下出纳谟明常则至于无良犯法职有司存劾罪结案本非其事容犯等姦状罪止于刑并处极法凖律未当出适之女坐及其兄推据典宪理实爲勐又辉虽逃刑罪非孥戮募同大逆亦谓加重乖律之案理宜陈请乞付有司重更详议诏曰辉悖法者之罪不可纵厚赏悬募必望擒获容妃慧勐与辉私乱因此耽惑主致非常此而不诛将何惩肃且已醮之女不应坐及昆弟但智寿庆和知妹姦情初不防御招引刘辉共成淫丑败风秽化理深其罚特敕门下结狱不拘恒司岂得一同常例以爲通凖且古有诏狱宁复一归大理而尚书治本纳言所属弗究悖理之浅深不详损化之多少违彼义途茍存执宪殊乖任寄深合罪责崔纂可免郞都坐尚书悉夺禄一时孝昌已后天下淆乱法令不恒或寛或勐及尒朱擅权轻重肆意在官者多以深酷爲能至迁邺京畿羣盗颇起有司奏立严制诸彊盗杀人者首从皆斩妻子同籍配爲乐戸其不杀人及赃不满五匹魁首斩从者死妻子亦爲乐戸小盗赃满十匹已上魁首死妻子配驿从者流侍中孙腾上言谨详法若画一理尚不二不可喜怒由情而致轻重案律公私刼盗罪止流刑而比执事苦违好爲穿凿律令之外更立余条通相糺之路班捉获之赏斯乃刑书徒设狱讼更烦法令滋彰盗贼多有非所谓不严而治遵守典故者矣臣以爲升平之美义在省刑陵迟之弊必由峻法是以汉约三章天下归德秦酷五刑率土瓦解礼训君子律禁小人举罪定名国有常辟至如眚灾肆赦怙终贼刑经典垂言国朝成范随时所用各有司存不宜巨细滋烦令民豫备恐防之弥坚攻之弥甚请诸犯盗之人悉准律令以明恒宪庶使刑杀折𠂻不得弃本从末诏从之天平后迁移草剏百司多不奉法货贿公行兴和初齐文襄王入辅朝政以公平肃物大改其风至武定中法令严明四海知治矣魏书卷一百一十一卷一百十一考证魏书卷一百十一考证熙平中事在赦后合死坐阙一本作亦神龟中齐奚官之阙一本作律魏书卷一百十一考证魏书卷一百一十二上钦定四库全书魏书卷一百一十二上齐魏收撰志第十七灵征八上帝王者配徳天地协契阴阳发号施令动闗幽显是以克躬脩政畏天敬神虽休勿休而不敢怠也化之所感其征必至善恶之来报应如响斯盖神祗眷顾告示祸福人主所以仰瞻俯察戒德愼行弭谴咎致休祯圆首之类咸纳于仁寿然则治世之符乱邦之孽随方而作厥迹不同眇自百王不可得而胜数矣今录皇始之后灾祥小大总爲灵征志地震洪范论曰地阴类大臣之象阴静而不当动动者臣下彊盛将动而爲害之应也太宗泰常四年二月甲子司州地震屋室尽摇动世祖太延二年十一月丁卯幷州地震四年三月乙未京师地震十一月丁亥幽兖二州地震眞君元年五月丙午河东地震高祖延兴四年五月鴈门崎城有声如雷自上西引十余声声止地震十月己亥京师地震太和元年四月辛酉京师地震五月统万鎭地震有声如雷闰月秦州地震殷殷有声四年正月雍州氐民齐男王反二年二月丙子兖州地震四年十月兰陵民桓富反杀其县令七月丁卯幷州地震有声三年三月戊辰平州地震有声如雷野雉皆雊十月丁卯京师地震五年二月沙门法秀谋反四年五月己酉幷州地震五年二月戊戍秦州地震六年五月癸未秦州地震有声八月甲午秦州地震有声如雷乙未又震七年三月甲子秦州地震有声四月丁卯肆州地震有声六月甲子东雍州地震有声八年十一月丙申幷州地震十年正月辛未幷州地震殷殷有声闰月丙午秦州地震二月甲子京师地震丙寅又震丙午秦州地震有声三月壬子京师及营州地震十二年三月中散梁衆保谋反十九年二月己未光州地震东莱之牟平虞丘山陷五所一处有水二十年正月辛未幷州地震四月乙未营州地震十二月桓州刺史穆泰等在州谋反诛二十二年三月癸未营州地震八月戊子兖州地震九月辛卯幷州地震二十三年六月乙未京师地震世宗景明元年六月庚午秦州地震四年正月辛酉凉州地震壬申幷州地震六月丁亥秦州地震十二月辛巳秦州地震正始三年正月秦州民王智等聚衆二千自号王公㝷推秦州主簿吕茍儿爲主正始元年四月庚辰京师地震六月乙巳京师地震二年九月己丑恒州地震三年七月己丑凉州地震殷殷有声城门崩八月庚申秦州地震九月夏州长史曹明谋反永平元年春正月庚寅秦州地震三年二月泰州沙门刘光秀谋反九月壬辰靑州地震殷殷有声二年正月壬寅靑州地震四年五月庚戌恒定二州地震殷殷有声十月己巳恒州地震有声如雷延昌元年四月庚辰京师及幷朔相冀定瀛六州地震恒州之繁畤桑干灵丘肆州之秀容鴈门地震陷裂山崩泉涌杀五千三百一十人伤者二千七百二十二人牛马杂畜死伤者三千余后尒朱荣彊擅之征也十月壬申秦州地震有声十一月己酉定肆二州地震十二月辛未京师地震东北有声二年三月己未济州地震有声月丙戌京师地震三年正月辛亥有司奏肆州上言秀容郡敷城县自延昌二年四月地震于今不止尒朱荣征也四年正月癸丑华州地震十一月甲午地震从西北来殷殷有声丁酉又地震从东北来肃宗熙平二年十二月乙巳秦州地震有声正光二年六月秦州地震有声东北引五年莫折念生反三年六月庚辰徐州地震孝昌元年元法僧反孝静武定三年冬幷州地震七年夏幷州乡郡地震山崩鸿范论曰山阳君也水阴民也天戒若曰君道崩坏百姓将失其所也太祖天赐六年春三月恒山崩世祖太延四年四月己酉华山崩其占曰山岳配天犹诸侯之系天子山岳崩诸侯有亡者沮渠牧犍将灭之应世宗景明元年五月乙丑齐州山茌县太隂山崩飞泉涌出杀一百五十九人四年十一月丁巳恒山崩正始元年十一月癸亥恒山崩延昌三年八月辛巳兖州上言泰山崩頽石涌泉十七处泰山帝王告成封禅之所也而山崩泉涌阳黜而隂盛岱又齐地也天意若曰当有继齐而兴受禅让者齐代魏之征也大风京房易传曰衆逆同志至德乃濳厥异风太宗永兴三年二月甲午京师大风五月己巳昌黎王慕容伯儿谋反伏诛十一月丙午又大风五年河西叛胡曹龙张大头等各领部衆二万入蒲子四年正月癸卯元㑹而大风晦冥乃罢五年十一月庚寅京师大风起自西方神瑞元年四月京师大风二年正月京师大风三月河西饥胡反屯聚上党推白亚栗斯爲盟主世祖太延二年四月甲申京师暴风宫墙倒杀数十人三年十二月京师大风扬沙折树眞君元年二月京师有黑风竟天广五丈余四月庚辰沮渠无讳宼张掖秃发保周屯于删丹岭高宗和平二年三月壬午京师大风晦暝高祖延兴五年五月京师赤风太和二年七月庚申武川鎭大风吹失六家羊角而上不知所在壬戌雍州赤风三年六月壬辰相州大风从酉上来发屋折树七年四月相豫二州大风八年三月冀定相三州暴风四月济光幽肆雍齐六州暴风九年六月庚戌济洛肆相四州及灵丘广昌鎭暴风折木十二年五月壬寅京师连日大风甲辰尤甚发屋㧞树六月壬申京师大风十四年七月丁酉朔京师大风㧞树发屋二十三年八月徐州自甲寅至己未大风㧞树闰月庚申河州暴风大雨雹世宗景明元年二月癸巳幽州暴风杀一百六十一人三年闰月甲午京师大风㧞树发屋吹折阊阖门关九月丙辰幽岐梁东秦州暴风昏雾㧞树发屋四年三月己未司州之河北河东正平平阳大风拔树正始元年七月戊辰东秦州暴风㧞树发屋二年二月癸卯有黑风羊角而上起于柔𤣥鎭盖地一顷所过㧞树甲辰至于营州东入于海四年五月甲子京师大风永平元年四月壬申京师大风㧞树八月癸亥冀州刺史京兆王愉据州反三年五月己亥南秦州广业仇池郡大风发屋㧞树延昌四年三月癸亥京师暴风从西北来发屋折树肃宗熙平二年九月瀛州暴风大雨自辛酉至于乙丑正光三年四月癸酉京师暴风大雨发屋拔树四年四月辛巳京师大风孝昌二年五月丙寅京师暴风㧞树发屋吹平昌门扉坏永宁九层撜折于时天下所在兵乱前废帝普泰元年夏大风雨吹普光寺门屋于地孝静武定七年三月颍川大风大水鸿范论曰大水者皆君臣治失而阴气稸积盛彊生水雨之灾也太祖天赐三年八月霖雨大震山谷水溢太宗泰常三年八月河内大水世祖延和元年六月甲戌京师水溢坏民庐舍数百家眞君八年七月平州大水高祖太和二年夏四月南豫徐兖州大霖雨六年七月靑雍二州大水八月徐东徐兖济平豫光七州平原枋头广阿临济四鎭大水九年九月南豫朔二州各大水杀千余人二十二年戊午兖豫二州大霖雨二十三年六月靑齐光南靑徐豫兖东豫八州大水世宗景明元年七月靑齐南靑光徐兖豫东豫司州之颍川汲郡大水平隰一丈五尺民居全者十四五正始二年三月青徐州大雨霖海水溢出于靑州乐陵之隰沃县流漂一百五十二人永平三年七月州郡二十大水延昌元年夏京师及四方大水二年五月寿春大水肃宗熙平元年六月徐州大水二年九月冀瀛沧三州大水正光二年夏定冀瀛相四州大水孝昌三年秋京师大水出帝太昌元年六月庚午京师大水谷水汎溢坏三百余家孝静元象元年定冀瀛沧四州大水兴和四年沧州大水涌泉太宗泰常五年十二月壬辰涌泉出于平城高宗和平五年十一月鴈门泉水穿石涌出前废帝普泰元年秋司徒府太仓前井并溢占曰民迁流之象永熙一年十月都迁于邺孝静天平四年七月泰州井溢元象元年二月邺城西南有枯井溢雨雹鸿范论曰阳之专气爲雹隂之专气爲霰此言阳专而隂胁之隂专而阳薄之不能相入则专而爲雹犹臣意不合于君心也高祖延兴四年四月庚午泾州大雹伤稼承明元年四月辛酉青齐徐兖大风雹八月庚申幷州乡郡大雹平地尺草木禾稼皆尽癸未定州大雹杀人大者方圆二尺世宗景明元年六月雍靑二州大雨雹杀麞鹿四年五月癸酉汾州大雨雹六月乙巳汾州大雨雹草木禾稼雉兔皆死七月甲戌暴风大雨雹起自汾州经幷相司兖至徐州而止广十里所过草木无遗正始二年三月丁丑齐济二州大雹雨雪永平三年五月庚子南秦广业郡大雨雹杀鸟兽禾稼雪鸿范论曰春秋之大雨雪犹庶征之恒雨也然尤甚焉夫雨隂也雪又隂也大雪者隂之稸积盛甚也一曰与大水同冬故爲雪耳世祖始光二年十月大雪数尺眞君八年五月北鎭寒雪人畜冻死是时爲政严急高祖太和四年九月甲子朔京师大风雨雪三尺世宗正始元年五月壬戌武川鎭大雨雪四年二月乙卯司相二州暴风大雨雪九月壬申大雪肃宗正光二年四月柔𤣥鎭大雪霜京房易传曰兴兵妄诛兹谓亡法厥灾霜夏杀五谷冬杀麦诛不原情兹谓不仁夏先大霜太祖天赐五年七月冀州霣霜世祖太延元年七月庚辰大霣霜杀草木高宗和平六年四月乙丑霣霜高祖太和三年七月雍朔二州及枹䍐吐京薄骨律敦煌仇池鎭并大霜禾豆尽死六年四月颍州郡霣霜七年三月肆州风霜杀菽九年四月雍青二州霣霜六月洛肆相三州及司州灵丘广昌鎭霣霜十四年八月乙未汾州霣霜世宗景明元年四月丙子夏州霣霜杀草六月丁亥建兴郡霣霜杀草八月乙亥雍幷朔夏汾五州司州之正平平阳频暴风霣霜二年三月辛亥齐州霣霜杀桑麦四年三月壬戍雍州霣霜杀桑麦辛巳靑州霣霜杀桑麦正始元年五月壬戍武川鎭霣霜六月辛卯怀朔鎭霣霜七月戊辰东秦州霣霜八月庚子河州霣霜杀稼二年四月齐州霣霜五月壬申恒汾二州霣霜杀稼七月辛巳豳岐二州霣霜乙未敦煌霣霜戊戌恒州霣霜三年六月丙申安州霣霜四年三月乙丑豳州频霣霜四月乙卯敦煌频霣霜八月河州霣霜永平元年三月乙酉岐豳二州霣霜己丑幷州霣霜四月戊午敦煌霣霜二年四月辛亥武州鎭霣霜延昌四年三月癸亥河南八州霣霜肃宗熙平元年七月河南北十一州霜无云而雷鸿范论曰雷阳也云隂也有云然后有雷有臣然后有君也雷託于云君託于臣隂阳之合也故无云而雷示君独处无臣民也显祖皇兴元年七月东北无云而雷二年七月东北有声如雷世宗延昌元年二月己酉有声起东北南引殷殷如雷二声而止鼔妖世祖太延四年十月辛酉北有声如大鼔西北行雷鸿范论曰阳用事百八十三日而终隂用事亦百八十三日而终雷出地百八十三日而入地入地百八十三日而复出地是其常经也故雷安万物安雷害万物害犹国也君安国亦安君害国亦害不当雷而雷皆失节也世祖神䴥元年十月己酉雨雷电太延三年十月癸丑雷四年十一月丁亥雷高祖太和三年十一月庚戌豫州雷雨戊申豫州大雷雨平地水三寸四年十月戊戌雷七年十一月辛巳幽州雷电城内尽赤世宗景明二年十一月辛卯凉州雷七发声三年十二月己巳夜雷九发声正始元年十一月甲寅秦齐荆朔四州雷电肃宗正光元年正月壬寅雷震春秋震夷伯之庙左邱明谓展氏有隐慝焉刘向以爲夷伯世大夫天戒若曰勿使大夫世官将专事也太祖天赐六年四月震天安殿东序帝恶之令左校以冲车攻殿东西两序屋毁之帝竟暴崩显祖皇兴二年十一月夜震电高祖太和三年五月戊午震东庙东中门屋南鸱尾雾班固说上不寛大包容臣下则不能居圣位貌言视听以心爲主四者皆失则区瞀无识故其咎雾世祖太延四年正月庚子雨土如雾于洛阳高祖太和十二年十一月丙戌土雾竟天六日不开到甲夜仍复浓密勃勃如火烟辛惨人鼻世宗景明三年二月己丑泰州黄雾雨土覆地八月己酉浊气四塞四年八月辛巳凉州雨土覆地亦如雾正始二年正月己丑夜隂雾四塞初黒后赤三年正月辛丑土雾四塞九月壬申黑雾四塞延昌元年二月甲戌黄雾蔽塞时高肇以外戚见宠兄弟受封同汉之五侯也桃李花庶征之恒燠刘向班固以冬亡冰及霜不杀草之应京房易傅曰夏暑杀人冬则物华实世祖眞君五年八月华林园诸果尽花高祖延兴五年八月中山桃李花承明元年九月幽州民齐渊家杜树结实旣成一朝尽落花叶复生七日之中蔚如春状世宗景明四年十一月齐州东清河郡桃李花延昌四年闰十月辛亥京师柰树花火不炎上鸿范𫝊曰弃法律逐功臣杀太子以妾爲妻则火不炎上谓火失其性而爲灾高宗太安五年春三月肥如城内大火官私庐舍焚烧畧尽唯有东西二寺佛图像舍火独不及高祖太和八年五月戊寅河内沁县泽自然稍增至百余歩五日乃灭世宗景明元年三月乙巳恒岳祠灾肃宗正光元年五月钩盾禁灾孝昌二年夏幽州遒县地然三年春瀛州城内大火烧三千余家出帝永熙三年二月永宁寺九层佛图灾旣而时人咸言有人见佛图飞入东海中永宁佛图灵像所在天意若曰永宁见灾魏不宁矣渤海齐献武王之本封也神灵归海则齐室将兴之验也三月幷州三级寺南门灾孝静天平四年秋邺阊阖门东阙火武定三年冬汾州西河北山有火濳行地下热气上出黑眚黑祥世祖始光二年正月甲寅夜天东南有黑气广一丈长十丈占有兵二月慕容渴悉隣反于北平显祖皇兴三年正月河济起黑云广数里掩东阳城上昏暗如夜旣而东阳城溃世宗景明三年九月己卯黑气四塞甲辰扬州破萧衍将张嚣之斩级二千赤眚高祖太和二年十一月丁未夜有三白气从地出须臾变爲黄赤光明照地十六年九月丁巳昏时赤气见于西北长二十丈广八九尺食顷乃灭世宗延昌元年三月丙申有赤气见于天自卯至戌肃宗正光元年十一月辛未西北赤气竟天畔似火气京师不见凉州以闻三年九月甲辰夜西北有赤气似火爓东西一匹余北鎭反乱之征五年五月癸酉申时北有赤气东西竟天如火爓庄帝永安三年十一月己丑有赤气如雾从显阳殿阶西南角斜属歩廊高一丈许连地如綘纱幔自未至戌不灭帝见而恶之终有幽崩之祸孝静天平三年正月己亥戌时东方有赤气可三丈余三食顷而灭靑眚庄帝永安三年六月甲子申时辰地有青气广四尺东头缘山西北引至天半止西北戍地有黒赤黄云如山峯头有青气广四尺许东南引至天半二气相接东南气前散西北气后灭亦帝执崩之征也夜妖班固说夜妖者云风并起而杳㝠故与常风同象也温而风则生螟螣之孽世宗正始元年六月乙巳晦八月甲辰昼晦人痾刘歆说貌之不恭是谓不肃上嫚下暴则隂气胜水伤百谷衣食不足姦宄并作故其极恶也一曰民多被刑貌丑恶也班固以爲六畜谓之祸言其着也及人谓之痾痾病貌言寝深也太宗永兴三年民乌兰喉下生骨状如羊角长一尺余高祖太和十六年五月尚书李沖奏定州中山郡毋极县民李班虎女献容以去年九月二十日右手大拇指甲下生毛九茎至十月二十日长一尺二寸肃宗熙平二年十一月己未幷州表送祁县民韩侩眞女令姬从母右脇而生灵太后令付掖庭正光元年五月戊戌南兖州下蔡郡有大人迹见行七歩迹长一尺八寸广七寸五分高祖延兴三年秋秀容郡妇人一产四男四产十六男庄帝永安三年十一月丁卯京师民家妻产男一头二身四手四脚三耳太和十六年十一月乙亥高祖与沙门道登幸侍中省日入六鼓见一鬼衣黄褶袴当戸欲入帝以爲人叱之而退问诸左右咸言不见唯帝与道登见之显祖皇兴二年十月豫州疫民死十四五万世宗永平三年四月平阳之禽昌襄陵二县大疫自正月至是月死者二千七百三十人金沴太和十九年六月徐州表言丈八铜像汗流于地永安普泰永熙中京师平等寺定光金像每流汗国有事变时咸畏异之永安三年二月京师民家有二铜像各长尺余一颐下生白毫四一颊傍生黑毛一龙虵之孽鸿范论曰龙鳞虫也生于水云亦水之象隂气盛故其象至也人君下悖人伦上乱天道必有簒杀之祸世祖神䴥三年三月有白龙二见于京师家人井中眞君六年二月丙辰有白龙见于京师家人井中龙神物也而屈于井中皆世祖暴崩之征也肃宗正光元年八月有黑龙如狗南走至宣阳门跃而上穿门楼下而出魏衰之征也庄帝永安二年晋阳龙见于井中久不去庄帝暴崩晋阳之征也前废帝普泰元年四月甲寅有龙迹自宣阳门西出复入城乙卯羣臣入贺帝曰国将兴听于民将亡听于神但当君臣上下克己爲治未足恃此爲庆马祸鸿范论曰马者兵象也将有宼戎之事故马爲怪也肃宗熙平二年十一月辛未恒州送马驹肉尾长一尺騣处不生毛正光元年九月沃野鎭官马爲虫入耳死者十四五虫似螝长五寸已下大如櫡牛祸鸿范论易曰坤爲牛坤土也土气乱则牛爲怪一曰牛祸其象宗庙将灭一曰转输烦则牛生祸世宗景明二年五月冀州上言长乐郡牛生犊一头二面二口三目三耳羊祸鸿范论曰君不明失政之所致高祖太和二十三年三月肆州上言阳曲县羊生羔一头二身一牝一牡三耳八足寻高祖崩六辅专事世宗正始元年七月鄯善鎭送羊羔一头两身八脚二年正月鄯善鎭送八脚羊延昌四年五月薄骨律鎭上言羊羔一头六足两尾豕祸京房𫝊曰凡妖象其类足多者所任邪也京房易妖曰豕生人头豕身者邑且乱亡高祖延兴元年九月有司奏豫州刺史临淮公王譲表有䐗生子一头二身八足世宗景明四年九月梁州上言犬豕交正始四年八月京师䐗生子一头四耳两身八足延昌四年七月徐州上言阳平戍䐗生子头面似人顶有肉髻体无毛灵太后㓜主倾覆之征也鸡祸鸿范论曰京房𫝊曰鸡小畜犹小臣也角者兵之象在上君之威也此小臣执事者将秉君之威以生乱不治之害高祖太和元年夏五月有司奏京师有雌鸡二头上生冠如角与衆鸡异是时文明太后临朝信用羣小之征世宗正始元年四月河南有鸡雏四足四翼语在崔光𫝊八月司州上言河内民席衆家鸡雏近尾上复有一头口目具二头皆从颈后各有二翼二足旁行是时世宗颇任羣小更有朋党邪佞干政之验延昌四年十二月洛州上言魏兴太守常矫家黄雌鸡头上肉角大如枣长寸三分角上生聚毛长寸半肃宗正光元年正月虎贲中郞将兰兠家鸡雄雌二各头上生两角其毛杂色上耸过冠时灵太后临朝专政羽虫之孽鸿范论曰视不明听不聪之罚也太宗泰常三年十一月京师获白枭肃宗正光二年八月己卯获秃鹙鸟于殿内孝昌二年四月民有送死鸭雏一头两身四足四翅两尾孝静天平二年三月雄雉飞入尚书省殿中获之蝗虫螟鸿范论曰刑罚暴虐取利于下贪饕无懕以兴师动衆取邑治城而失衆心则虫爲害矣高祖太和五年七月敦煌鎭蝗秋稼畧尽六年七月青雍二州虸蚄害稼八月徐东徐兖济平豫光七州平原枋头广阿临济四鎭蝗害稼七年四月相豫二州蝗害稼八年三月冀川相三州虸蚄害稼四月济光幽肆雍齐平七州蝗六月乙巳相齐光青四州虸蚄害稼十六年十月癸巳枹䍐鎭蝗害稼世宗景明元年五月靑齐徐兖光南靑六州虸蚄害稼四年三月壬午河州大螟二麦无遗五月光州虸蚄害稼六月河州大蝗七月东莱郡虸蚄害稼正始元年六月夏司二州蝗害稼四年四月靑州歩屈虫害枣花八月泾州黄鼠蝗虫班虫河州虸蚄班虫凉州司州恒农郡蝗虫并爲灾永平元年六月己巳凉州蝗害稼五年五月靑州歩屈虫害枣花七月蝗虫京师虸蚄八月靑齐光三州虸蚄害稼三分食二肃宗熙平元年六月靑齐光南靑四州虸蚄害稼显祖天安元年六月兖州有黑蚁与赤蚁交鬬长六十歩广四寸赤蚁断头而死黑主北赤主南十一月刘彧兖州刺史毕衆敬遣使内属诏鎭南大将军尉元纳之大破贼将周凯等高祖太和十年七月并州治中张万寿表建兴濩泽县民贾日成以去四月中养蚕有丝网成幕中有卷物似绢带长四尺广三寸薄上复得黄茧二状如履形世宗正始二年三月徐州蚕蛾喫人尫残者一百一十余人死者二十二人毛虫之孽谓变常而爲异也太祖登国中河南有虎七卧于河侧三月乃去后一年蚍蜉白鹿尽渡河北后一年河水赤如血此卫辰灭亡之应及诛其族类悉投之河中其地遂空孝静元象元年正月有狼入城至硖石曹获之武定五年十二月北城铜爵台上获豹一高祖太和元年五月辛亥有狐魅截人发时文明太后临朝行多不正之征也肃宗熙平二年自春京师有狐魅截人发人相惊恐六月壬辰灵太后召诸截发者使崇训卫尉刘腾鞭之于千秋门外事同太和也瑞图外鎭王公刺史二千石令长酷暴百姓人民怨嗟则白鼠至太宗永兴三年二月京师民赵温家有白鼠以献三年春于北苑获白鼠一寻死割之腹中有三子尽白四年三月上幸西宫获白鼠一八月御府民张安获白鼠一神瑞二年五月帝猎于㯼崘山获白鼠一平城获白鼠三六月平城获白鼠二八月豫章王夔获白鼠一泰常元年十一月京师民获白一以献二年六月中山获白鼠二三年三月京师获白鼠一十一月京师获白鼠一世祖始光三年八月相州魏郡获白鼠太延元年八月鴈门献白鼠高祖太和二十三年八月京师获白鼠世宗景明四年五月京师获白鼠正始元年六月京师获白鼠肃宗熙平元年四月肆州表送白鼠魏书卷一百一十二上卷一百十二上考证魏书卷一百十二上考证世宗延昌二年月丙戌京师地震本书世宗纪延昌二年有闰二月或以爲阙字应爲闰字又下文云自延昌二年四月地震则此阙字应爲四字也世宗永平五年七月蝗虫京师虸蚄蝗虫不载地名当有脱字孝静元象元年曹疑获之曹下旧注一疑字诗大雅乃造其曹𫝊曹羣也史记平凖书分曹循行郡国注曹辈也则此曹字作羣字辈字解似无可疑者魏书卷一百十二上考证卷一百一十二下钦定四库全书魏书卷一百一十二下齐魏收撰志第十八灵徴八下魏氏世居幽朔至献帝世有神人言应南迁于是传位于子圣武帝命令南徙山谷阻絶仍欲止焉复有神兽其形似马其声类牛先行导引积年乃出始居匈奴之故地髙祖延兴元年十一月肆州秀容民获麟以献王者不刳胎剖卵则至世祖神䴥三年七月冀州献白龟王者不私人以官尊耆任旧无偏党之应髙宗兴安二年六月营州进大龟髙祖延兴元年十二月徐州竹邑戍士邢徳于彭城南一百二十里得蓍一株四十九枝下掘得大龟献之诏曰龟蓍与经文相合所谓灵物也徳可赐爵五等三年六月京师获大龟肃宗神龟元年二月获龟于九龙殿灵芝池大赦改元孝静武定三年十月有司奏南兖州陈留郡民贾兴逹于家庭得毛龟一天平四年八月有巨象至于南兖州砀郡民陈天爱以告送京师大赦改年王者自养有节则至髙祖太和二年十一月徐州献黑狐周成王时治致太平而黑狐见三年五月获白狐王者仁智则至六月抚冥获白狐以献八年六月徐州获黑狐以献十年三月冀州获九尾狐以献王者六合一统则见周文王时东夷归之曰王者不倾于色则至徳至鸟兽亦至十一年十一月冀州获九尾狐以献二十三年正月司州河州各献白狐狸十九年六月司州平阳郡获白狐以献世宗景明三年二月河州献白狐永平三年十月白狐见于汲郡延昌四年四月兖州献白狐九月相州献白狐閠月汾州献白狐二肃宗正光二年三月南青州献白狐二三年六月平阳郡献白狐八月光州献九尾狐五年五月平阳郡献白狐孝静天平四年四月西兖州献白狐六月光州献九尾狐元象元年四月光州献九尾狐二年二月光州献九尾狐兴和三年五月司州献九尾狐十二月魏郡献白狐四年四月瀛州献白狐二武定元年七月幽州获白狐以献上三年七月瀛州献白狐二牡一牝一九月西兖州献白狐太和二年十一月辛未泰州献五色狗三年三月齐州献五色狗其五色如畵太祖天兴四年五月魏郡斥丘县获白鹿王者惠及下则至太宗永兴四年九月建兴郡献白鹿世祖神䴥元年二月定州获白䴥白䴥鹿又见于乐陵因以改元三年二月白鹿见于代郡倒刺山太延四年十二月相州献白鹿眞君八年五月洛州送白鹿髙宗太安二年十月白鹿见于京师西苑髙祖承明元年六月秦州献白鹿太和元年正月白鹿见于秦州三月白鹿见于青州四年正月南豫州献白鹿十九年七月司州获白鹿麑以献二十年六月司州献白鹿世宗景明元年四月荆州献白鹿永平四年八月平州献白鹿延昌二年五月齐州献白鹿四年六月司州献白鹿肃宗熙平元年五月济州献白鹿二年五月司州献白鹿神龟二年六月徐州献白鹿孝静元象元年六月齐献武王获白鹿以献武定元年六月兖州献白鹿太祖登国六年十二月上猎亲获鹿一角召问羣臣皆曰鹿当二角今一是诸国将并之应也髙祖太和三年三月肆州献一角鹿神龟元年七月徐州献一角鹿世宗正始二年九月后军将军尒朱新兴献一角兽天下平一则至肃宗熙平元年十一月肆州献一角兽神龟二年九月徐州献一角兽髙宗太安三年三月有白狼一见于太平郡议者曰古今瑞应多矣然白狼见于成汤之世故殷道用兴太平嘉名也又先帝本封之国而白狼见焉无穷之征也周宣王得之而犬戎服太宗永兴四年十二月章安子封懿献白麞王者刑罚理则至髙祖太和二年十二月懐州献白麞三年五月白麞见于豫州二十三年正月华州献白麏肃宗熙平二年三月徐州献白麞神龟二年七月徐州献白麞孝静武定七年七月瀛州献白麞髙祖太和七年六月青州献三足乌王者慈孝天地则至十三年十一月荥阳献三足乌十四年六月懐州献三足乌十五年闰月济州献三足乌十七年五月冀州献三足乌二十年六月豫州献三足乌二十三年六月冀州献三足乌世宗景明元年五月徐州献三足乌三年二月豫州献三足乌四年六月幽州献四足乌正始元年二月冀州献三足乌五月幽州献三足乌是月相州献三足乌六月定州献三足乌二年五月肆州献三足乌三年三月豫州献三足乌是月豫州又献三足乌永平元年四月豫州献三足乌延昌三年二月冀州献三足乌肃宗熙平元年四月汲郡献三足乌二年四月东郡献三足乌是月豫州献三足乌南兖州又献三足乌神龟元年八月雍州献三足乌二年五月颍州郡献三足乌正光元年四月济州献三足乌是月济州又献三足乌二年閠月东郡献三足乌三年五月东郡献三足乌颍川郡许昌县献三足乌肆州献三足乌六月冀州献三足乌四年六月瀛州献三足乌出帝太昌元年五月齐献武王获三足乌以献孝静元象二年四月京师获三足乌武定三年五月瀛州献三足乌四年四月颍州献三足乌五月颍州又献三足乌髙祖太和二年七月白乌见于凉州王者宗庙肃敬则至九月白乌见于京师三年五月白乌见于豫州九月白乌见于秦州十七年六月兖州献白乌二十三年十二月司州献白乌世宗正始二年五月司州献白乌三年九月颍川郡献白乌四年七月颍川又献白乌永平元年四月颍川献白乌延昌二年八月平阳郡献白乌三年六月冀州献白乌肃宗正光元年十月幽州献白乌孝静天平二年七月齐献武王获白乌以献元象元年五月冀州获白乌二年八月徐州表济隂郡㕔事前槐树乌巢于上乌母死有鹊衔食餔乌儿不失其时并皆长大赏太守帛十匹兴和四年四月魏郡贵乡县获白乌鶵五月京师获白乌是月阳夏郡献白乌七月北豫州献白乌十月瀛州献白乌武定元年六月东郡民献白乌三年五月北豫州献白乌是月广宗郡献白乌颍州又献白乌六月沧州献白乌四年四月梁州献白乌五月济州献白乌八月阳夏郡献白乌髙祖太和二年二月凉州献赤乌周武王时衔麦至而克殷肃宗熙平元年二月赤乌见肆州秀容郡神龟元年四月赤乌见并州之晋阳县世宗景明二年十二月南青州献苍乌君修行孝慈万姓不好杀生则至正始二年五月雍州献苍乌六月雍州又献苍乌永平二年四月河内献苍乌肃宗熙平元年六月冀州献苍乌前废帝普泰元年五月河内献苍乌孝静兴和四年五月济州献苍乌七月瀛州又献苍乌武定元年四月兖州献苍乌五月济州又献苍乌二年五月京师获苍乌三年六月京师获苍乌十月光州献苍乌髙祖延兴二年四月幽州献白鹊四年九月白鹊见于中山承明元年八月定冀二州俱献白鹊十一月定州又献白鹊太和二年十一月洛州献白鹊肃宗熙平元年正月定州献白鹊正光四年正月京师获白鹊孝静兴平二年五月京师获白鹊武定二年七月林虑献白鹊三年六月京师获白鹊世祖太平眞君二年七月天有黄光洞照议者佥谓荣光也髙宗兴光元年二月有云五色所谓景云太平之应也景明二年六月有云五色见于申酉之间出帝太昌元年六月日初出有大黄气成抱世祖始光四年六月甘露降于太学王者徳至天和气盛则降又王者敬老则栢受甘露王者尊贤爱老不失细微则竹苇受神䴥元年二月甘露降于范阳郡二年四月甘露降于邺六月甘露降于平城宫三年三月甘露降于邺四年五月甘露降于河西太平眞君元年四月甘露降于平原郡髙宗太安二年七月甘露降于常山郡和平二年七月甘露降于京师世宗景明三年八月甘露降于青州新城县永平元年十月甘露降于青州益都县延昌二年九月甘露降于齐州清河郡三年十月齐州上言甘露降四年七月甘露降于京师肃宗正光三年十月甘露降华林园栢树四年八月甘露降显美县孝静元象二年三月甘露降于京师武定五年十月甘露降齐文襄王第门柳树六年三月甘露降于京师四月太山郡上言甘露降太祖天兴二年七月获嘉禾于平城县异茎同颖八月广寗送嘉禾一茎十一穗平城南十里郊嘉禾一茎九穗告于宗庙太宗永兴二年十月嘉禾生于清河郡泰常三年八月嘉禾生于渤海郡东光县世祖神䴥二年七月嘉禾生于魏郡安阳县三本同颖髙祖承明元年八月齐州献嘉禾太和三年九月齐州献嘉禾五年八月常山献嘉禾七年八月定州献嘉禾世宗景明元年七月齐州献嘉禾三年七月齐州献嘉禾四年八月冀州献嘉禾正始元年八月济州献嘉禾二年六月齐州献嘉禾七月鲁阳郡献嘉禾八月司州献嘉禾三年七月冀州献嘉禾永平三年八月荥阳献嘉禾肃宗熙平二年八月幽州献嘉禾三本同穗正光二年七月朔州献嘉禾三年八月肆州献嘉禾一根生六穗孝静天平三年七月魏郡献嘉禾四年八月并州献嘉禾是月京师又获嘉禾虞曹郎中司马仲璨又献嘉禾一茎五穗元象元年八月东雍州献嘉禾兴和二年八月南青州献嘉禾四年八月京师再获嘉禾武定二年八月京师获嘉禾三年八月并州献嘉禾髙祖太和三年十月徐州献嘉瓠一蔕两实太祖天兴二年七月并州献白兎一王者敬耆老则见三年五月车驾东廵幸广寗有白兎见于乗舆前获之四年正月并州献白兎太宗永兴三年上猎于西山获白兎八月京师获白兎泰常元年十一月定州安平县献白兎二年六月京师获白兎三年六月顿邱郡获白兎世祖始光三年五月洛州献黑兎神䴥元年九月章武郡献白兎四年二月渤海郡献白兎眞君七年二月青州献白兎二髙宗和平三年十月云中获白兎四年闰月邺县获白兎髙祖延兴五年四月白兎见于代郡承明元年八月白兎见于云中太和元年六月雍州周城县献白兎三年三月吐京鎭献白兎八年六月徐州献白兎十八年十月瀛州献白兎二十年七月汲郡献黑兎七月京师获白兎二十三年获黒兎世宗景明元年十一月河州献白兎三年四月颍川郡献白兎八月河内郡献白兎四年六月河内郡献白兎七月夏州献黑兎正始元年三月河南郡献黑兎四月鲁阳郡献白兎二年八月东郡献白兎九月河内郡献黑兎是月肆州献白兎东郡又献白兎三年七月薄骨律鎭献白兎九月肆州献白兎四年四月河内郡献白兎永平元年四月济州献白兎五月河内献黑兎十月乐安郡获白兎二年二月相州献白兎延昌三年七月豫州献白兎四年三月河南献白兎八月河南又献白兎九月河内又献白兎肃宗熙平二年四月豫州献白兎五月东郡献白兎六月京师获白兎十一月鄯善鎭献白兎神龟元年六月京师获黑兎二年八月正平郡献白兎九月正平郡又献白兎十月京师获黑兎正光元年正月徐州献白兎五月冀州献白兎三年五月徐州献白兎二是月冀州献白兎孝静天平二年八月光州献白兎四年十月光州献白兎元象元年五月徐州获白兎六月齐献武王获白兎以献是月濮阳郡献白兎兴和二年四月徐州献白兎六月京师获白兎四年正月光州献白兎武定元年三月瀛州献白兎月汲郡献白兎六年十一月武平鎭献白兎太祖天兴五年八月上曜军览谷见白鷰一太宗永兴三年六月京师获白鷰四年閠月京师又获白鷰泰常二年六月京师获白鷰髙祖太和二年三月白鷰见于并州八年四月白鷰集于京师是月代郡献白鷰二十三年八月荆州献白鷰闰月正平郡献白鷰世宗景明三年六月泾州献白鷰肃宗熙平元年七月京师获白鷰孝静元象元年八月西中府献白鷰兴和二年三月京师获白鷰武定三年六月北豫州献白鷰太宗泰常八年五月鴈门献白雀王者爵禄则白雀至世祖神䴥元年九月沧水郡献白雀十月魏郡献白雀眞君八年五月鴈门郡献白雀髙祖延兴二年二月白雀见于扶风郡三年五月白雀见于代郡四年正月青州献白雀太和三年五月白雀见于豫州十三年正月清河武城县献白雀世宗景明三年六月荥阳郡献白雀十月薄骨律鎭献白雀四年三月敦煌鎭献白雀五月京师获白雀六月恒农郡献白雀七月京师获白雀正始二年七月薄骨律鎭献白雀三年四月获白雀于京师十月河州献白雀十二月雍州献白雀四年二月豫州献白雀永平三年七月京师获白雀延昌三年七月河南郡获白雀十一月秦州献白雀四年五月荥阳献白雀八月秦州献白雀是月青州献白雀是月恒州献白雀是月洛阳获白雀十一月荆州献白雀肃宗熙平元年四月京师再获白雀七月宫中获白雀二年四月华州献白雀六月相州献白雀是月薄骨律鎭献白雀七月京师获白雀八月薄骨律鎭又献白雀是月京师获白雀十一月京师获白雀神龟元年五月京师获白雀六月京师获白雀二八月薄骨律鎭献白雀二年五月徐州献白雀是月京师获白雀三年七月京师又获白雀正光元年六月京师获白雀二年六月光州献白雀三年四月京师获白雀六月荥阳郡献白雀八月济州献白雀是月光州献白雀九月白雀见舍人省四年六月京师获白雀七月京师获白雀出帝太昌元年四月京师获白雀孝静天平二年五月北豫州献白雀三年七月京师获白雀四年七月兖州献白雀元象元年五月京师获白雀六月京师获白雀七月肆州献白雀是月齐献武王获白雀二年五月京师获白雀六月齐文襄王获白雀以献是月南兖州获白雀七月京师获白雀兴和二年四月京师获白雀閠月京师获白雀六月光州献白雀七月京师获白雀三年五月京师获白雀四年正月京师获白雀六月京师获白雀七月京师获白雀武定元年六月京师获白雀七月京师获白雀三年五月梁州获白雀七月京师获白雀十月兖州获白雀四年六月京师获白雀六年六月京师获白雀世宗景明三年三月济州献赤雀周文王时衔书至四年五月获赤雀于京师永平元年四月京师获赤雀肃宗孝昌三年四月河南获赤雀以献髙宗和平四年三月冀州献白鸠殷汤时至王者养耆老遵道徳不以新失旧则至髙祖承明元年十一月冀州献白鸠太和二十三年七月瀛州献白鸠八月荥阳郡献白鸠世宗景明三年七月泾州献白鸠正始元年十月京师获白鸠是月建兴郡献白鸠二年四月并州献白鸠七月冀州献白鸠二三年七月夏州献白鸠永平元年六月洛州献白鸠肃宗熙平二年九月汲郡献白鸠太祖天兴四年春新兴太守上言晋昌民贾相昔年二十二为鴈门郡吏入句注西陉见一老父谓相曰自今以后四十二年当有圣人出于北方时当大乐子孙永长吾不及见之言终而过相顾视之父老化为石人相今七十下检石人见存至帝破慕容寳之歳四十二年眞君五年二月张掖郡上言往曹氏之世丘池县大柳谷山石表龙马之形石马嵴文曰大讨曹而晋氏代魏今石文记国家祖宗讳着受命之符乃遣使图写其文大石有五皆青质白章间成文字其二石记张吕之前已然之效其三石记国家祖宗以至于今其文记昭成皇帝讳继世四六天法平天下大安凡十四字次记太祖道武皇帝讳应王载记千岁凡七字次记太宗明元皇帝讳长子二百二十年凡八字次记太平天王继世主治凡八字次记皇太子讳昌封太山凡五字初上封太平王天文图录又授太平眞君之号与石文相应太宗名讳之后有一人象携一小儿见者皆曰上爱皇孙提携卧起不离左右此即上象灵契眞天授也于是衞大将军安乐王范辅国大将军建宁王崇征西大将军常山王素征南大将军恒农王奚斤上奏曰臣闻帝王之兴必有受命之符故能经纬三才维建皇极三五之盛莫不同之伏羲有河图八卦夏禹有洛书九畴至乃神功播于往古圣迹显于来世伏惟陛下徳合干坤明并日月固天纵圣应运挺生上灵垂顾徴善备集是以始光元年经天师奉天文图录授太平眞君之号陛下深执虚沖歴年乃受精诚感于灵物信惠协于天人用能威加四海泽流宇内溥天率土无思不服今张掖郡列言丘池县大栁谷山大石有青质白章间成文字记国家祖宗之讳着受命歴数之符王公已下羣司百辟覩此图文莫不感动佥曰自古以来祯祥之验未有今日之焕炳也斯乃上灵降命国家无穷之徴也臣等幸遭盛化沐浴光宠无以对扬天休増广天地谨与羣臣参议宜以石文之徴宣告四海令方外僭窃知天命有归制曰此天地况施乃先祖父之遗徴岂朕一人所能独致可如所奏太和元年冬十月南部尚书安定侯邓宗庆奏乡郡民李飞太原民王显前列称诣京南山採药到游越谷南岭下见清碧石柱数百枚被诏案检称所见青碧柱长者一匹相接而上或方一尺二寸或方一尺方楞悉就其数既多不可具数请付作曹採用奏可时人神异之显祖皇兴三年六月尉元表臣于彭城遣别将以八月至睢口邀贼将陈显逹有战士于营外五里刍牧见一白头翁乗白马将军唿之语称至十八日辰必来到此语汝将军领衆从东北临入我当驱贼令走申时贼必大破宿豫淮扬皆克无疑我当与汝国家淮畔为断下邳城我当驱出不劳兵力后十日此人复于彭城南戏马台东二里见白头翁亦乗白马从东北来唿此人谓曰我与东海四渎太山北岳神共行淮北助汝二将荡除已定汝上下喜不因忽然不见诏元于老人前后见所为坛表记之肃宗孝昌二年十月扬州刺史李宪表云门下督周伏兴以去七月患假还家至十一日夜梦度肥水行至草堂寺南遥见七人一人乗马着朱衣笼冠六人从后兴路左而立至便再拜问兴何人兴对曰李公门下督暂使硖石其人语兴君可回我是孝文皇帝中书舎人遣语李宪勿忧贼堰此月破矣兴行两步录兴姓字令兴速白兴寤晓遂还城具言梦状七月二十七日堰破世祖延和三年三月乐安王范获玉玺一文曰皇帝玺以献太延元年自三月不雨至六月使有司遍请羣神数日大雨是日有妇人持一玉印至潞县侯孙家卖之孙家得印竒之求访妇人莫知所在其文曰旱疫平宼天师曰龙文纽书云此神中三字印也髙宗和平三年四月河内人张超于坏楼所城北故佛图处获玉印以献印方二寸其文曰富乐日昌永保无疆福禄日臻长享万年玉色光润模制精巧百寮咸曰神明所授非人为也诏天下大酺三日髙祖承明元年八月上谷郡民献玉印上有蛟龙文太和元年三月武川鎭献玉印青质素文其文曰太昌六月雍州献玉印是月长安鎭献玉印一上有龟纽下有文字色甚鲜白有殊常玉三年七月定州鉅鹿民献玉印一方七分上有文字世宗永平元年四月瀛州民获玉璧玉印各一以献肃宗熙平二年十一月京师仍获玉玺二孝静兴和三年二月东郡白马县民献玉印一太宗永兴三年十二月北塞候人获玉板二以献王者慈仁则见孝静天平二年二月员外散骑常侍穆礼得玉板一广三寸长尺五寸头有两孔以献髙祖承明元年九月京兆民献青玉璧一双文色炳焕王者贤良美徳则至肃宗正光三年六月并州静林寺僧在阳邑城西橡谷掘药得玉璧五珪十印一玉柱一玉盖一并以献髙祖太和五年六月上邽鎭将上言于鎭城西二百五十里射猎于营南千水中得玉车钏三枚二青一赤制状甚精孝静兴和四年七月邺县民献白玉一璞肃宗熙平二年正月金出岐州横水县赤粟谷太祖天兴三年四月有木连理生于代郡天门关之路左王者徳泽纯洽八方为一则生八月渤海上言修县东光县木连理各一十二月豫州上言木连理生于河内之沁县四年春河内郡木连理二八月魏郡上言内黄县木连理太宗泰常元年十月范阳郡上言木连理十一月常山郡上言木连理三年正月渤海上言东光县木连理八月广寗郡上言木连理世祖神䴥四年九月荥阳郡上言木连理延和二年三月楼烦南山木连理三年九月上谷郡上言木连理太延元年二月魏郡上言木连理五年二月辽西上言木连理髙祖延兴元年十一月祕书令杨崇奏钟律郎李生于京师见长生连理树承明元年九月并州上言木连理相去一丈二尺中有五枝相连太和元年三月冀州上言木连理十七年六月京师木连理十八年十月河南上言巩县木连理二十三年十月并州上言百节连理生县瓮山济州上言木连理十二月瀛州上言木连理世宗景明二年正月瀛州上言平舒县木连理三年正月颍川郡上言木连理二月平阳郡上言襄陵县木连理四月荆州上言南阳宛县木连理六月徐州上言东海木连理十月秦州上言南稻新兴二县木连理各一四年二月赵平郡上言鹑觚县木连理二月齐郡上言临淄县木连理四月汾州上言五城郡木连理五月青州上言莒县木连理六月恒农卢氏县木连理是月徐州上言梁郡下邑县木连理九月秦州上言当亭四县界各木连理正始元年五月司州上言荥阳京县木连理六月京师西苑木连理七月河东郡上言闻喜县木连理八月河南郡上言慈水濵木连理十月恒农郡上言崤县木连理十二月凉州上言石城县木连理二年正月汾州上言平昌县木连理二月司州上言崤县木连理九月司州上言颍川阳翟县木连理三年六月汾州上言永安县木连理是月京师木连理七月颍川阳翟县上言木连理是月建徳郡上言石城县木连理永平元年四月司州上言颍川郡木连理二年四月司州上言恒农北陜县木连理三年十一月夏州上言横风山木连理延昌二年正月徐州上言建陵戍木连理三年正月司州上言轵县木连理四年三月冀州上言信都县木连理六月京师木连理九月雍州上言鄠县木连理肃宗熙平元年正月光州上言曲城县木连理二年十一月京师木连理十二月敦煌鎭上言晋昌戍木连理神龟元年正月汾州上言永安县木连理三月沧州上言饶安县木连理八月燕州上言上谷郡木连理九月秦州上言陇西之武阳山木连理二年六月夏州上言山鹿县木连理正光元年五月并州上言上党东山谷中木连理十一月齐州上言济南郡灵寿山木连理二年六月齐州上言魏郡逢陵县木连理二年二月凉州上言榆中县木连理三月青州上言平昌郡木连理八月徐州上言龙亢戍东木连理二四年二月扬州上言汝阴县木连理八月凉州上言显美县木连理孝昌元年十月魏郡元城县木连理孝静天平二年四月临水郡木连理七月魏郡木连理三年五月司州上言清河郡木连理四年六月广平郡上言木连理八月并州上言木连理元象元年二月洛州上言木连理五月林虑县上言木连理八月上党郡上言木连理兴和元年九月有司奏山西採材司马张神和上言司空谷木连理二年四月光州上言卢乡县木连理武定元年閠月西兖州上言济阴郡木连理九月齐献武王上言并州木连理三年九月瀛州上言河间郡木连理五年十一月汾州上言木连理六年五月晋州上言木连理八年四月青州上言齐郡木连理世宗景明三年七月鲁阳献乌芝王者慈仁则生食之令人度世太祖天兴二年七月并州献白雉周成王时越裳氏来献四年正月上党郡献白雉二月并州献白雉五月河内郡献白雉太宗神瑞二年十一月右民尚书周几获白雉一于博陵安平以献泰常三年正月渤海郡髙城县献白雉三月渤海郡南皮县献白雉二十一月中山行唐县献白雉四年正月新兴郡献白雉十二月又献白雉二五年二月白雉见于河内郡世祖神䴥元年二月相州献白雉二年二月上党郡献白雉髙祖延兴二年正月青州献白雉五年正月白雉见于上谷郡太和元年二月秦州献白雉三月白雉见于秦州十一月白雉见于安定郡二年十一月徐州献白雉三年正月綂万鎭献白雉四年正月南豫州献白雉六年三月豫州献白雉八年六月齐州青河郡献白雉十七年正月幽州献白雉四月瀛州献白雉二十年三月兖州献白雉世宗景明三年正月徐州献白雉二月冀州献白雉正始三年三月齐州献白雉十月青州献白雉四年十一月秦州献白雉永平二年四月河内郡献白雉六月河南献白雉十二月豫州献白雉延昌四年二月冀州献白雉是月京师获白雉闰月岐州献白雉十二月幽州献白雉肃宗熙平元年二月相州献白雉三月肆州献白雉二年三月徐州献白雉神龟元年三月颍川郡献白雉二年正月豫州献白雉正光三年二月夏州献白雉四年三月光州献白雉孝静天平三年正月青州献白雉四年二月青州献白雉十二月梁州献白雉元象二年正月魏郡繁阳县献白雉武定元年正月广宗郡献白雉是月兖州献白雉四年三月青州献白雉太宗泰常七年九月温泉出于涿鹿人有风寒之疾入者多愈髙祖太和八年正月上谷郡惠化寺醴泉涌醴泉水之精也味甘美王者修治则出兴和元年冬西兖州济隂郡宛句县濮水南岸有泉涌出色清味甘饮者愈疾四远奔凑齐献武王令于泉所营立庐舍尚书奏赏刺史粟千石太守粟五百石县令粟二百石以旌善政所感先列言者依第出身诏可髙宗太和二年九月鼎出于洛州滍水送于京师王者不极滋味则神鼎出也魏书卷一百一十二下卷一百十二下考证魏书卷一百十二下考证髙祖太和二十三年获黑兎获字上不着地名殆承上二十年七月京师获白兎而书之也肃宗熙平二年六月相州献白雀月监本误年今改正世祖眞君五年记昭成皇帝讳继世四六天法平天下大安凡十四字帝各本讹作后今改正按昭成帝讳什翼犍今以什翼犍三字并下继世四六天法平天下大安十一字合之恰与十四字之数相符次记太宗明元皇帝讳长子二百二十年凡八字八监本讹六今改正按明元帝讳嗣今以嗣字并下长子二百二十年七字合之则六字必系八字之讹矣髙祖太和五年得玉车钏三枚钏监本讹驯今改正魏书卷一百十二下考证魏书卷一百一十三钦定四库全书魏书卷一百一十三齐魏收撰志第十九官氏九百姓不能以自治故立君以司牧元首不可以独断乃命臣以佐之然则安海内正国家非一人之力也书契以外其事蔑闻至于羲轩昊顼之间龙火鸟人之职颇可知矣唐虞六十夏商倍之周过三百是为大备而秦汉魏晋代有加减罢置盛衰随时适务且国异政家殊俗设官命职何常之有帝王为治礼乐不相沿海内作家物色非一用其由来尚矣魏氏世君𤣥朔逺统臣掌事立司各有号秩及交好南夏颇亦改剏昭成之即王位已命燕凤为右长史许谦为郎中令矣余官杂号多同于晋朝建国二年初置左右近侍之职无常员或至百数侍直禁中𫝊宣诏命皆取诸部大人及豪族良家子弟仪貌端严机辩才干者应选又置内侍长四人主顾问拾遗应对若今之侍中散骑常侍也其诸方杂人来附者总谓之乌丸各以多少称酋庶长分为南北部复置二部大人以统摄之时帝弟觚监北部子寔君监南部分民而治若古之二伯焉太祖登国元年因而不改南北犹置大人对治二部是年置都统长又置幢将及外朝大人官其都统长领殿内之兵直王宫幢将员六人主三郎衞士直宿禁中者自侍中已下中散已上皆统之外朝大人无常员主受诏命外使出入禁中国有大丧大礼皆与参知随所典焉皇始元年始建曹省备置百官封拜五等外职则刺史太守令长已下有未备者随而置之天兴元年十一月诏吏部郎邓渊典官制立爵品十二月置八部大人散骑常侍待诏管官其八部大人于皇城四方四维面置一人以拟八座谓之八国常侍待诏侍直左右出入王命二年三月分尚书三十六曹及诸外署凡置三百六十曹令大夫主之大夫各有属官其有文簿当曹敷奏欲以省弹駮之烦初令五经诸书各置博士国子学生员三十人三年十月置受恩蒙养长徳训士四官受恩职比特进无常员有人则置亲贵器望者为之蒙养职比光禄大夫无常员取勤旧休闲者长徳职比中散大夫无常员训士职比谏议大夫规讽时政匡刺非违又置仙人博士官典煑錬百药四年七月罢匈奴中郎将官令诸部护军皆属大将军府九月罢外兰台御史总属内省十二月复尚书三十六曹曹置代人令史一人译令史一人书令史二人天赐元年八月初置六谒官准古六卿其秩五品属官有大夫秩六品大夫属官有元士秩七品元士属官有署令长秩八品令长属官有署丞秩九品九月减五等之爵始分为四曰王公侯子除伯男二号皇子及异姓元功上勲者封王宗室及始蕃王皆降为公诸公降为侯侯子亦以此为差于是封王者十人公者二十二人侯者七十九人子者一百三人王封大郡公封小郡侯封大县子封小县王第一品公第二品侯第三品子第四品又制散官五等五品散官比三都尉六品散官比议郎七品散官比太中中散谏议三大夫八品散官比郎中九品散官比舍人文官五品已下才能秀异者总比之造士亦有五等武官五品已下堪任将帅者亦有五等若百官有阙者则于中擢以补之初帝欲法古纯质每于制定官号多不依周汉旧名或取诸身或取诸物或以民事皆拟远古云鸟之义诸曹走使谓之凫鸭取飞之迅疾以伺察者为候官谓之白鹭取其延颈远望自余之官义皆类此咸有比况又制诸州各置都尉以领兵十一月以八国姓族难分故国立大师小师令辩其宗党品举人才自八国以外郡各自立师职分如八国比今之中正也宗室立宗师亦如州郡八国之仪十二月诏始赐王公侯子国臣吏大郡王二百人次郡王上郡公百人次郡公五十人侯二十五人子十二人皆立典师职比家丞总统羣隶二年二月复罢尚书三十六曹别置武归修勤二职武归比郎中修勤比令史分主省务二年正月置内官员二十人比侍中常侍迭直左右又制诸州置三刺史刺史用品第六者宗室一人异姓二人比古之上中下三大夫也郡置三太守用七品者县置三令长八品者刺史令长各之州县以太守上有刺史下有令长虽置而未临民自前功臣为州者徴还京师以爵归第置散骑郎猎郎诸省令史省事典签等四年五月増置侍官侍直左右出内诏命取八国良家代郡上谷广甯鴈门四郡民中年长有器望者充之永兴元年十一月置骐驎官四十人宿直殿省比常侍侍郞神瑞元年春置八大人官大人下置三属官总理万机故世号八公云泰常二年夏置六部大人官有天部地部东西南北部皆以诸公为之大人置三属官始光元年正月置右民尚书神䴥元年三月置左右仆射左右丞诸曹尚书十余人各居别寺七月诏诸征鎭大将依品开府以置佐吏延和元年三月改代尹为万年尹代令为万年令后复眞君五年正月侍中中书监宜都王穆寿司徒东郡公崔浩侍中广平公张黎辅政置通事四人又选诸曹良吏给事东宫正平元年七月以诸曹吏多减其员兴安二年正月置驾部尚书右士尚书太安三年五月以诸部护军各为太守延兴二年五月诏曰非功无以受爵非能无以受禄凡出外迁者皆引此奏闻求乞假品在职有效听下附正若无殊称随而削之旧制诸鎭将刺史假五等爵及有所贡献而得假爵者皆不得世袭四年二月置外牧官五年九月置监御曹太和二年五月减置侯职四百人司察非违四年省二部内部幢将十一年八月置散官员一百人朝请员二百人十五年七月置司仪官十二月置侍中黄门各四人又置散骑常侍侍郞员各四人通直散骑常侍侍郞员外散骑常侍侍郎各六人又置司空主客太仓库部都牧太乐虞曹宫舆覆育少卿官又置光爵骁游五校中大夫散员士官又置侍官一百二十人改立诸局监羽林虎贲旧制诸以勲赐官爵者子孙世袭军号十六年改降五等始革之止袭爵而已旧制缘边皆置鎭都大将统兵备御与刺史同城隍仓库皆镇将主之但不治故为重于刺史自太祖至髙祖初其内外百官屡有减置或事出当时不为常目如万骑飞鸿常忠直意将军之徒是也旧令亡失无所依据太和中髙祖诏羣寮议定百官着于令今列于左勲品流外位卑而不载矣太师太尉仪同三司太保司徒都督中外诸军事太傅司空特进右三师右三公大司马诸开府大将军骠骑将军车骑将军衞将军右三将军右第一品上右第一品中右第一品下太子太师四征四镇太子太傅左右光禄大夫吏部尚书太子太保尚书左仆射太常右东宫三师尚书右仆射光禄勲尚书令中书监衞尉都督府州诸军事右三卿中军将军镇军将军抚军将军右三将军金紫光禄大夫右从第一品上右从第一品中右从第一品下太子少师列曹尚书四安太子少傅中书令凡将军太子少保领军太子左右詹事右东宫三少护军散骑常侍中侍中司州刺史都督三州诸军事太仆廷尉大鸿胪宗正大司农少府右六卿领军将军护军将军右第二品上右第二品中右第二品下前后左右将军祕书监武衞将军四平光禄大夫都督一州诸军事大长秋卿将作大匠左衞将军右衞将军右从第二品上右从第二品中右从第二品下驸马给事黄门侍郞通直散骑常侍诸王师太子中庶子城门校尉太子左右衞率南北东西中郎将羽林中郎将御史中尉护匈奴羌戎夷蛮越中郎将太中大夫中常侍护羌戎夷蛮越校尉征虏将军辅国将军龙骧将军司衞监中尹少卿光爵代尹右第三品上右第三品中右第三品下员外散骑常侍中给事镇远将军骁骑将军射声校尉安远将军太子家令越骑校尉建远将军太子率更令屯骑校尉建中将军太子仆步兵校尉建节将军太子庶子长水校尉立义将军给事中监军立忠将军前后左右军将军立节将军中大夫恢武将军祕书令勇武将军给事曜武将军昭武将军显武将军直合将军右从第三品上右从第三品中右从第三品下国子祭酒公府司马谏议大夫下大夫尚书右丞祕书丞公府长史司马别驾建武将军尚书左丞太子中舍人振武将军太子三校中黄门令奋武将军散骑侍郎令扬武将军中书侍郎内署令广武将军中谒者大夫都水使者广威将军中散大夫符节令中坚将军通直散骑常侍中垒将军建威将军宁朔将军振威将军扬威将军奋威将军右第四品上右第四品中右第四品下元士诸开府司马诸王友公府谘议参军司州功曹都官员外散骑侍郎诸开府长史五局司直太子门大夫尚书吏部郎中司败协律中郎太子洗马诸局校尉㦸楯虎贲将军武骑侍郎符玺郎中募员虎贲将军奉车都尉髙车虎贲将军驸马都尉左右积弩射将军骑都尉强弩将军羽林中郎中散庶长谒者仆射羽林郎将髙车羽林郎将冗从仆射右从第四品上右从第四品中右从第四品下中军镇军抚军长史中书议郎皇宗博士鹰扬将军诸开府从事中郎归义侯折冲将军公府正参军率义侯宁远将军公府主簿顺义侯扬烈将军延尉正监评朝服侯诸开府谘议参军太子舍人太常丞祕书着作郎司州主簿治书侍御史中黄门中谒者仆射轻车将军中黄门冗从仆射威远将军侍御中散虎威将军中军镇军抚军司马中散公府从事中郎殿中将军尚书郎中散臣监伏波将军太子仓令陵江将军平汉将军太子食官令太子中盾右第五品上右第五品中右第五品下祕书郎太子廐长附义中郎将国子博士诸局监归义中郎将太学祭酒尚书郎率义中郎将祕书着作佐郎侍御史顺义中郎将武士将军殿中御史㦸楯虎贲司马虎贲司马京邑市令募员虎贲司马虎贲郎将典牧都尉髙车虎贲司马方舞郎庶长水衡都尉㦸楯虎贲将宿衞军将司盐都尉募员虎贲将掖庭监司竹都尉髙车虎贲将典客监崇虚都尉尝药监典仪监列卿丞中谒者协律郎詹事丞宫门司马太祝令代尹丞宗圣士小黄门诸开府正参军谒者诸门府主簿员外将军辨章郎散员大夫太宰令太乐祭酒廪犠令门下录事殿中监奉乘郎翼驭郎羽林郎髙车羽林郎瞻人郎方者郎右从第五品上右从第五品中右从第五品下公府行参军太学博士散骑宣威将军太史博士奉朝请明威将军律博士武烈将军襄武将军礼官博士武毅将军厉威将军公府记室督武奋将军公府掾属威烈将军太乐博士中军抚军镇军正参军威宼将军河隄谒者主书郎威虏将军詹事五官威戎将军门下主书舍人威武将军门下通事舍人司州司事司州从事代郡功曹主簿右第六品上右第六品中右第六品下诸开府行参军监淮海津都尉㦸楯虎贲散员士诸局中校尉募员虎贲中书舍人方舞郎髙车虎贲领护二衞主薄诸宫门仆治礼郎主事郎诸开府记室督狱丞詹事主簿司马督集书舍人千人督中军镇抚行参军校尉领护功曹掾领护五官散臣中校宿衞统太子常从虎贲督侍干寺人阍人掌玺郎太子守舍人掌服郎掌筵郎虎贲郎诸开府掾属集书校书郎祕书校书郎祕书钟律郎右从第六品上右从第六品中右从第六品下公府舎人国子学生祕书舎人太子主书舎人讨宼将军符史郎太子主衣舎人讨虏将军盪宼将军都令史讨难将军盪虏将军主书令史讨夷将军盪难将军门下令史盪逆将军太子左右衞率主簿太庙门仆司事郎司州录事代郡通事御属绥远将军绥虏将军绥边将军右第七品上右第七品中右第七品下诸门府舎人祝史诸局督事祕书令史太常斋郎狱掾主书令史王家尉太学典录集书令史公主家令太史博士起居注令史太卜博士直事郎太医博士司州本曹太常日者散臣督事扶令宿衞幢将太乐典录右从第七品上右从第七品中右从第七品下公府令史太学助教厉武将军太子典书令史扫宼将军厉锋将军太子典衣令史扫虏将军虎牙将军司事令史扫难将军虎奋将军诸局通事扫逆将军殄宼将军殄虏将军殄难将军殄夷将军右第八品上右第八品中右第八品下直事令史尚书筭生诸寺筭生宿衞军司马典客舎人诸局书令史诸局省事符劵吏虎贲军书令史尚书记室令史公府合下令史乘传使者右从第八品上右从第八品中右从第八品下诸开府令史祀官斋郎白衣臣宿衞军吏典客参军诸局书吏太医太史助教书干主书干典书干广野将军横野将军偏将军禆将军右第九品上右第九品中右第九品下统史方驿博士八书吏中校尉王家吏右从第九品上右从第九品中右从第九品下太和十八年十二月降车骠将军侍中黄门秩依魏晋旧事十九年八月初置直齐御仗左右武官二十三年髙祖复次职令及帝崩世宗初班行之以为永制太师太傅太保右三师上公王大司马大将军右二大太尉司徒司空开国郡公右第一品仪同三司开国县公都督中外诸军事诸开府散公右从第一品太子太师太子太傅太子太保特进尚书令骠骑将军车骑将军衞将军四征将军诸将军加大者左右光禄大夫开国县侯右第二品尚书仆射中书监司州牧四镇将军中军将军镇军将军抚军将军右三将军金紫光禄大夫散侯右从第二品吏部尚书四安将军中领军中护军太常光禄衞尉右三卿太子少师太子少傅太子少保中书令太子詹事侍中列曹尚书四平将军太仆廷尉大鸿胪宗正大司农太府右六卿河南尹上州刺史祕书监诸王师左右衞将军前左右后将军光禄大夫开国县伯右第三品散骑常侍四方郎将护匈奴羌戎夷蛮越中郎将国子祭酒御史中尉大长秋卿将作大匠征虏将军二大二公长史太子左右衞率武衞将军冠军将军护羌戎夷蛮越校尉太中大夫辅国将军中州刺史龙骧将军散伯右从第三品二大二公司马太常光禄衞尉右三少卿尚书吏部侍郎给事黄门侍郎太子中庶子司空皇子长史太仆廷尉大鸿胪宗正大司农太府右六少卿中常侍中尹城门校尉司空皇子司马从第一品将军开府长史骁骑将军游击将军以前上阶镇远将军安远将军平远将军建义将军建忠将军建节将军立义将军立忠将军立节将军恢武将军勇武将军曜武将军昭武将军显武将军从第一品将军开府司马通直散骑常侍司徒谘议参军事中散大夫下州刺史上郡太守内史相开国县子右第四品中坚将军中垒将军尚书左丞二大二公谘议参军事司州别驾从事史第二品将军始蕃王长史太子家令太子率更令太子仆中书侍郎太子庶子第二品将军始蕃王司马前左右后军将军以前上阶宁朔将军建威将军振威将军奋威将军扬威将军广威将军谏议大夫尚书右丞司空皇子谘议参军事司州治中从事史左右中郎将建武将军振武将军奋武将军扬武将军广武将军从第一品将军开府谘议叅军事散子右从第四品宁远将军鹰扬将军折冲将军扬烈将军从第二品将军二蕃王长史二大二公从事中郎祕书丞皇子友国子博士散骑侍郎太子中舎人员外散骑常侍从第二品将军二蕃王司马以前上阶射声校尉越骑校尉屯骑校尉步军校尉长水校尉司空皇子之开府从事中郎第二品将军始蕃王谘议参军事开府从事中郎中郡太守内史相开国县男右第五品伏波将军陵江将军平汉将军第三品将军三蕃王长史二大二公掾属着作郎通直散骑常侍太子洗马从第二品将军二蕃王谘议参军事第三品将军三蕃王司马奉车都尉以前上阶太子屯骑校尉太子步兵校尉太子翌军校尉都水使者司空皇子之开府掾属领护长史司马归义侯率义侯顺义侯朝服侯轻车将军威远将军开府掾属虎威将军洛阳令中给事中散男右从第五品宣威将军明威将军从第三品将军长史二大二公主簿二大二公录事皇子郎中令司空主簿司空皇子录事参军事从第三品将军司马第三品将军三蕃王谘议参军事二大二公功曹记室户曹仓曹中兵参军事皇子文学治书侍御史谒者仆射从第一品将军开府录事参军司空皇子功曹记室户曹仓曹中兵参军事皇子功曹史以前上阶河南郡丞虎贲中郎将羽林监冗从仆射驸马都尉廷尉正监评尚书郎中中书舎人从第一品将军开府功曹记室仓曹户曹中兵参军事功曹史下郡太守内史相上县令相右第六品襄威将军厉威将军第二品将军始蕃王录事参军二大二公列曹参军事给事中太子门大夫皇子大农骑都尉符玺郎以前上阶从第二品将军二蕃王录事参军皇子主簿司空皇子列曹参军事第二品将军始蕃王功曹记室户曹仓曹中兵参军事功曹史从第一品将军开府主簿列曹参军事从第二品将军二蕃王功曹记室户曹仓曹中兵参军事功曹史太子舎人三卿丞右从第六品威烈将军威宼将军威虏将军威戎将军威武将军四品正从将军长史司马二大二公祭酒第三品将军三蕃王录事参军司空皇子之开府祭酒武烈将军武毅将军武奋将军王公国郎中令积弩将军积射将军员外散骑侍郎皇子中尉二大二公参军事二大二公列曹行参军开府祭酒以前上阶司空皇子参军事司空皇子列曹行参军从第三品将军录事参军第二品将军始蕃王主簿列曹参军事从第一品将军开府列曹行参军从第三品将军三蕃王功曹记室户曹仓曹中兵参军功曹史从第二品将军二蕃王主簿列曹参军事二衞司马讨宼将军讨虏将军讨难将军讨夷将军从第三品将军功曹户曹仓曹中兵参军事詹事丞列卿丞祕书郎中着作佐郎中县令相右第七品盪宼将军盪虏将军盪难将军盪逆将军五品正从将军长史司马强弩将军二大二公行参军司空皇子行参军第二品将军始蕃王列曹行参军第三品将军三蕃王主簿列曹参军事第一品将军开府行参军王公国大农以前上阶太学博士皇子常侍太常博士从第二品将军二蕃王参军事从第二品将军二蕃王列曹行参军从第三品将军主簿列曹参军事四品正从将军录事功曹户曹仓曹中兵参军事司州主簿奉朝请国子助教右从第七品殄宼将军殄虏将军殄难将军殄夷将军第二品将军始蕃王行参军第三品将军三蕃王参军事第三品将军三蕃王列曹行参军四品正从将军主簿列曹参军事侯伯国郎中令司州西曹书佐殿中将军皇子侍郎大长秋丞以前上阶侍御史协律郎辨章郎从第二品将军二蕃王行参军从第三品将军参军事从第三品将军列曹行参军五品正从将军录事功曹户曹仓曹中兵参军事王公国中尉司州祭酒从事下县令相右第八品扫宼将军扫虏将军扫难将军扫逆将军司州议曹从事史二大二公长兼行参军公车令符节令诸署令中黄门令门下录事尚书都令史主书令史殿中侍御史中谒者仆射中黄门冗从仆射以前上阶宫门仆射侯伯国大农司空皇子长兼行参军二大二公长兼行参军皇子上中下将军皇子中大夫二率丞四品正从将军列曹行参军王公国常侍厉武将军厉锋将军虎牙将军虎奋将军五品正从将军主簿列曹行参军司州文学从第一品将军开府长兼行参军员外将军右从第八品旷野将军横野将军子男国郎中令太祝令诸署令中黄门公主家令皇子典书令四门小学博士律博士校书郎二大二公参军督护检授御史以前上阶王公国侍郎侯伯国中尉谒者太子三卿丞五品正从将军列曹行参军司空皇子参军督护第二品将军始蕃王长兼行参军从第一品将军开府参军督护殿中司马督右第九品偏将军裨将军太子廐长监淮海津都尉诸局都尉皇子典祠令皇子学官令皇子典衞令王公国上中下将军王公国中大夫诸署令以前上阶第二品将军始蕃王参军督护从第二品将军二蕃王长兼行参军太常光禄衞尉领护詹事功曹五官治礼郎子男国大农小黄门员外司马督右从第九品前世职次皆无从品魏氏始置之亦一代之别制也正始元年十一月罢郡中正四年九月诏曰五校昔统营位次于列卿奉车都尉禁侍美官显加通贵世移时变遂为冗职既典名犹昔宜有定员并殿中二司马亦须有常数今五校可各二十人奉车都尉二十人骑都尉六十人殿中司马二百人员外司马三百人永平元年十二月尚书令髙肇尚书仆射清河王怿等奏置小学博士员三千人二年正月尚书令髙肇奏都水台请依旧二使者参军事谒者并录事令史亦随事史立诏曰使者置二可如所奏其下属司唯须充事耳亦何劳多也参军录事并更置一谒者加二令史依旧肇又奏诸州谘议记室户曹刑狱田曹水曹集曹士曹参军悉併省之四年七月诏改宗子羽林为宗士其本秩付尚书计其资集叙从七已下从八已上官正光元年七月置左右衞将军各二人十二月罢诸州中正郡县定姓族后复孝昌二年十月诏宗士庶子二官各増二百人置望士队四百人取肺府之族有武艺者孝荘初以尒朱荣有扶翼之功拜柱国大将军位在丞相上又拜大丞相天柱大将军増佐吏又以太尉上党王天穆为太宰増佐吏永安二年各诏复置司直十人视五品隶廷尉覆治御史检劾事普泰初以尒朱世隆为仪同三司位次上公又侍中黄门武衞将军并増置六人永安已后远近多事置京畿大都督复立州都督俱总军人天平四年夏罢六州都督悉𨽻京畿其京畿大都督仍不改焉立府置佐旧制有大将军不置太尉有丞相不置司徒自正光已后天下多事勲贤并轨乃俱置之武定二年十一月有司奏齐献武王勲髙徳重礼絶羣辟昔霍光陵邑亦置长丞主陵今请置长一人丞一人录事一人户曹史一人禁备史一人侍一人皆降帝陵官品一等其侍依旧诏可七年三月诏左右光禄大夫各置二人金紫光禄大夫置四人光禄大夫置四人太中中散各置六人五月又诏以四中郎将世宗永平中权隶领军今还属护军自古天子立徳因生以赐姓胙之土而命之氏诸侯则以家与谥官有世功则有宦族邑亦如之姓则表其所由生氏则记族所由出其大略然也至于或自所居或以国号或用官爵或用事物虽缘时不同俱其义矣魏氏本居朔壤地远俗殊赐姓命氏其事不一亦如长勺尾氏终葵之属也初安帝统国诸部有九十九姓至献帝时七分国人使诸兄弟各摄领之乃分其氏自后兼并他国各有本部部中别族为内姓焉年世稍久互以改易兴衰存灭间有之矣今举其可知者献帝以兄为纥骨氏后改为胡氏次兄为普氏后改为周氏次兄为拓拔氏后改为长孙氏弟为达奚氏后改为奚氏次弟为伊娄氏后改为伊氏次弟为丘敦氏后改为丘氏次弟为侯氏后改为亥氏七族之兴自此始也又命叔父之𦙍曰乙旃氏后改为叔孙氏又命疏属曰车焜氏后改为车氏凡与帝室为十姓百世不通婚太和以前国之丧葬祠礼非十族不得与也髙祖革之各以职司从事神元皇帝时余部诸姓内入者丘穆陵氏后改为穆氏步六孤氏后改为陆氏贺赖氏后改为贺氏独孤氏后改为刘氏贺楼氏后改为楼氏勿忸于氏后改为于氏是连氏后改为连氏仆阑氏后改为仆氏若干氏后改为苟氏拔列氏后改为梁氏拨略氏后改为略氏若口引氏后改为宼氏叱罗氏后改为罗氏普陋茹氏后改为茹氏贺葛氏后改为葛氏是贲氏后改为封氏阿伏于氏后改为阿氏可地延氏后改为延氏阿鹿桓氏后改为鹿氏他骆㧞氏后改为骆氏薄奚氏后改为薄氏乌丸氏后改为桓氏素和氏后改为和氏吐谷浑氏依旧吐谷浑氏胡古口引氏后改为侯氏贺若氏依旧贺若氏谷浑氏后改为浑氏匹娄氏后改为娄氏俟力伐氏后改为鲍氏吐伏卢氏后改为卢氏牒云氏后改为云氏是云氏后改为是氏叱利氏后改为利氏副吕氏后改为副氏那氏依旧那氏如罗氏后改为如氏乞扶氏后改为扶氏阿单氏后改为单氏俟几氏后改为几氏贺儿氏后改为儿氏吐奚氏后改为古氏出连氏后改为毕氏庾氏依旧庾氏贺㧞氏后改为何氏叱吕氏后改为吕氏莫那娄氏后改为莫氏奚斗卢氏后改为索卢氏莫芦氏后改为芦氏出大污氏后改为韩氏没路眞氏后改为路氏扈地于氏后改为扈氏莫舆氏后改为舆氏纥干氏后改为干氏俟伏斤氏后改为伏氏是楼氏后改为髙氏尸突氏后改为屈氏沓卢氏后改为沓氏嗢石兰氏后改为石氏解枇氐后改为解氏奇斤氏后改为奇氏须卜氏后改为卜氏丘林氏后改为林氏大莫干氏后改为郃氏尒绵氏后改为绵氏盖楼氏后改为盖氏素黎氏后改为黎氏渴单氏后改为单氏壹斗眷氏后改为明氏叱门氏后改为门氏宿六斤氏后改为宿氏馝䢴氏后改为䢴氏土难氏后改为山氏屋引氏后改为房氏树洛干氏后改为树氏乙弗氏后改为乙氏东方宇文慕容氏即宣帝时东部此二部最为彊盛别自有传南方有茂眷氏后改为茂氏宥连氏后改为云氏次南有纥豆陵氏后改为窦氏侯莫陈氏后改为陈氏厍狄氏后改为狄氏太洛稽氏后改为稽氏柯㧞氏后改为柯氏西方尉迟氏后改为尉氏步鹿根氏后改为步氏破多罗氏后改为潘氏叱干氏后改为薛氏俟奴氏后改为俟氏辗迟氏后改为展氏费连氏后改为费氏其连氏后改为綦氏去斤氏后改为艾氏渴侯氏后改为缑氏叱卢氏后改为祝氏和稽氏后改为缓氏寃赖氏后改为就氏嗢盆氏后改为温氏达勃氏后改为襃氏独孤浑氏后改为杜氏凡此诸部其渠长皆自统衆而尉迟已下不及贺兰诸部氏北方贺兰氏后改为贺氏郁都甄氏后改为甄氏纥奚氏后改为嵇氏越勒氏后改为越氏叱奴氏后改为狼氏渴烛浑氏后改为味氏库褥官氏后改为库氏乌洛兰氏后改为兰氏一那蒌氏后改为蒌氏羽弗氏后改为羽氏凡此四方诸部岁时朝贡登国初太祖散诸部落始同为编民太和十九年诏曰代人诸胄先无姓族虽功贤之𦙍混然未分故官达者位极公卿其功衰之亲仍居猥任比欲制定姓族事多未就且宜甄擢随时渐铨其穆陆贺刘楼于嵇尉八姓皆太祖已降勲着当世位尽王公灼然可知者且下司州吏部勿充猥官一同四姓自此以外应班士流者寻续别敕原出朔土旧为部落大人而自皇始已来有三世官在给事已上及州刺史镇大将及品登王公者为姓若本非大人而皇始已来职官三世尚书已上及品登王公而中间不降官绪亦为姓诸部落大人之后而皇始已来官不及前列而有三世为中散监已上外为太守子都品登子男者为族若本非大人而皇始已来三世有令已上外为副将子都太守品登侯已上者亦为族凡此姓族之支亲与其身有缌麻服已内㣲有一二世官者虽不全充美例亦入姓族五世已外则各自计之不蒙宗人之荫也虽缌麻而三世官不至姓班有族官则入族官无族官则不入姓族之例也凡此定姓族者皆具列由来直拟姓族以呈闻朕当决姓族之首末其此诸状皆须问宗族列疑明同然后勾其旧籍审其官宦有实则奏不得轻信其言虚长侥伪不实者诉人皆加传㫖问而诈不以实之坐选官依职事答问不以实之条令司空公穆亮领军将军元俨中护军广阳王嘉尚书陆琇等详定北人姓务令平均随所了者三月一列簿帐送门下以闻于是升降区别矣世宗世代人犹以姓族辞讼又使尚书于忠尚书元匡侍中穆诏尚书元长等量定之魏书卷一百一十三卷一百十三考证魏书卷一百十三考证第五品平汉将军汉各本讹作漠今改正魏书卷一百十三考证魏书卷一百一十四钦定四库全书魏书卷一百一十四齐魏收撰志第二十释老十大人有作司牧生民结绳以往书契所絶故靡得而知焉自羲轩已还至于三代其神言秘策蕴图纬之文范世率民垂坟典之迹秦肆其毒灭于灰烬汉採遗籍复若丘山司马迁区别异同有阴阳儒墨名法道徳六家之义刘歆着七略班固志艺文释氏之学所未曽纪案汉武元狩中遣霍去病讨匈奴至臯兰过居延斩首大获昆邪王杀休屠王将其衆五万来降获其金人帝以为大神列于甘泉宫金人率长丈余不祭祀但烧香礼拜而已此则佛道流通之渐也及开西域遣张骞使大夏还传其旁有身毒国一名天竺始闻有浮屠之教哀帝元夀元年博士弟子秦景宪受大月氏王使伊存口授浮屠经中土闻之未之信了也后孝明帝夜梦金人顶有白光飞行殿庭乃访羣臣傅毅始以佛对帝遣郎中蔡愔博士弟子秦景等使于天竺写浮屠遗范愔仍与沙门摄摩腾竺法兰东还洛阳中国有沙门及跪拜之法自此始也愔又得佛经四十二章及释迦立像明帝令画工图佛像置清凉台及显节陵上经缄于兰台石室愔之还也以白马负经而至汉因立白马寺于洛城雍闗西摩腾法兰咸卒于此寺浮屠正号曰佛陁佛陁与浮图声相近皆西方言其来转为二音华言译之则谓浮觉言灭秽成明道为圣悟凡其经㫖大抵言生生之类皆因行业而起有过去当今未来歴三世识神常不灭凡为善恶必有报应渐积胜业陶冶麤鄙经无数形藻练神明乃致无生而得佛道其闲阶次心行等级非一皆缘浅以至深借㣲而为着率在于积仁顺蠲嗜慾习虚静而成通照也故其始修心则依佛法僧谓之三归若君子之三畏也又有五戒去杀盗媱妄言饮酒大意与仁义礼智信同名为异耳云奉持之则生天人胜处亏犯则坠鬼畜诸苦又善恶生处凡有六道焉诸服其道者则剃落须发释累辞家结师资遵律度相与和居治心修净行乞以自给谓之沙门或曰桑门亦声相近总谓之僧皆胡言也僧译为和命衆桑门为息心比丘为行乞俗人之信凭道法者男曰优婆塞女曰优婆夷其为沙门者初修十诫曰沙弥而终于二百五十则具足成大僧妇入道者曰比丘尼其诚至于五百皆以为本随事増数在于防心摄身正口心去贪忿痴身除杀媱盗口断妄杂诸非正言总谓之十善道能具此谓之三业清净凡人修行粗为极云可以逹恶善报渐阶圣迹初阶圣者有三种人其根业太差谓之三乘声闻乘缘觉乘大乘取其可乘运以至道为名此三人恶迹已尽但修心盪累济物进徳初根人为小乗行四谛法中根人为中乘受十二因缘上根人为大乗则修六度虽阶三乗而要由修进万行拯度亿流弥长远乃可登佛境矣所谓佛者本号释迦文者译言能仁谓徳克道备堪济万物也释迦前有六佛释迦继六佛而成道处今贤刧文言将来有弥勒佛方继释迦而降世释迦即天竺迦维衞国王之子天竺其总称迦维别名也初释迦于四月八日夜从母右胁而生既生姿相超异者三十二种天降嘉瑞以应之亦三十二其本起经説之备矣释迦生时当周荘王九年春秋鲁荘公七年夏四月恒星不见夜明是也至魏武定八年凡一千二百三十七年云释迦年三十成佛导化羣生四十九载乃于拘尸那城娑罗双树间以二月十五日而入般湼槃湼槃译云灭度或言常乐我净明无迁谢及诸苦累也诸佛法身有二种义一者眞实二者权应眞实身谓至极之体妙絶拘累不得以方处期不可以形量限有感斯应体常湛然权应身者谓和光六道同尘万类生灭随时修短应物形由感生体非实有权形虽谢眞体不迁但时无妙感故莫得常见耳明佛生非实生灭非实灭也佛既谢世香木焚尸灵骨分碎大小如粒击之不壊焚亦不燋或有光明神验胡言谓之舎利弟子收奉置之宝瓶竭香花致敬慕建宫宇谓为塔塔亦胡言犹宗庙也故世称塔庙于后百年有王阿育以神力分佛舎利于诸鬼神造八万四千塔布于世界皆同日而就今洛阳彭城姑臧临渭皆有阿育王寺盖承其遗迹焉释迦虽般湼槃而留影迹爪齿于天竺于今犹在中土来往并称见之初释迦所説教法既湼槃后有声闻弟子大迦叶阿难等五百人撰集着录阿难亲承嘱授多闻总持盖能综覈深致无所漏失乃缀文字撰载三藏十二部经如九流之异统其大归终以三乘为本后数百年有罗汉菩萨相继着论赞明经义以破外道摩诃衍大小阿毗昙中论十二门论百法论成实论等是也皆傍诸藏部大义假立外问而以内法释之汉章帝时楚王英喜为浮屠斋戒遣郎中令奉黄缣白纨三十匹诣国相以赎愆诏报曰楚王尚浮屠之仁祠洁斋三月与神为誓何嫌何疑当有悔吝其还赎以助伊蒲塞桑门之盛馔因以班示诸国桓帝时襄楷言佛陁黄老道以谏欲令好生恶杀少嗜慾去奢泰尚无为魏明帝曽欲壊宫西佛图外国沙门乃金盘盛水置于殿前以佛舎利投之于水乃有五色光起于是帝叹曰自非灵异安得尔乎遂徙于道为作周阁百间佛图故处凿为蒙汜池种芙蓉于中后有天竺沙门昙柯迦罗入洛宣译诫律中国诫律之始也自洛中构白马寺盛饰佛图画迹甚妙为四方式凡宫塔制度犹依天竺旧状而重构之从一级至三五七九世人相承谓之浮图或云佛图晋世洛中佛图有四十二所矣汉世沙门皆衣赤布后乃易以杂色晋元康中有胡沙门支恭明译佛经维摩法华三本起等微言隠义未之能究后有沙门常山衞道安性聪敏日诵经万余言研求幽㫖慨无师匠独坐静室十二年覃思构精神悟妙赜以前所出经多有舛駮乃正其乖谬石勒时有天竺沙门浮图澄少于乌苌国就罗汉入道刘曜时到襄国后为石勒所宗信号为大和尚军国规谟颇访之所言多验道安曽至邺候澄澄见而异之澄卒后中国纷乱道安乃率门徒南游新野欲令𤣥宗在所流布分遣弟子各趣诸方法汰诣扬州法和入蜀道安与慧远之襄阳道安后入苻坚坚素钦徳问既见宗以师礼时西域有胡沙门鸠摩罗什思通法门道安思与讲释每劝坚致罗什什亦承安令问谓之东方圣人或时遥拜致敬道安卒后二十余载而罗什至长安恨不及安以为深慨道安所正经义与罗什译出符㑹如一初无乖舛于是法㫖大着中原魏先建国于𤣥朔风俗淳一无为以自守与西域殊絶莫能往来故浮图之教未之得闻或闻而未信也及神元与魏晋通聘文帝又在洛阳昭成又至襄国乃备究南夏佛法之事太祖平中山经略燕赵所迳郡国佛寺见诸沙门道士皆致精敬禁军旅无有所犯帝好黄老颇览佛经但天下初定戎车屡动庻事草剏未建图宇招延僧衆也然时时旁求先是有沙门僧朗与其徒隠于泰山之琨谷帝遣使致书以缯素斾罽钵钖为礼今犹号曰朗公谷焉天兴元年下诏曰夫佛法之兴其来远矣济益之功冥及存没神踪遗轨信可依凭其勑有司于京城建饰容范修整宫舎令信向之徒有所居止是岁始作五级佛图耆阇崛山及须弥山殿加以缋饰别构讲堂禅堂及沙门座莫不巖具焉太宗践位遵太祖之业亦好黄老又崇佛法京邑四方建立图像仍令沙门敷导民俗初皇始中赵郡有沙门法果诫行精至开演法籍太祖闻其名诏以礼徴赴京师后以为道人统绾摄僧徒每与帝言多所惬允供施甚厚至太宗弥加崇敬永兴中前后授以辅国宜城子忠信侯安成公之号皆固辞帝常亲幸其居以门小狭不容舆辇更广大之年八十余泰常中卒未殡帝三临其䘮追赠老夀将军赵胡灵公初法果每言太祖明叡好道即是当今如来沙门宜应尽礼遂常致拜谓人曰能鸿道者人主也我非拜天子乃是礼佛耳法果四十始为沙门有子曰勐诏令袭果所加爵帝后幸广宗有沙门昙澄年且百嵗邀见于路奉致果物帝敬其年老志力不衰亦加以老寿将军号是时鸠摩罗什为姚兴所敬于长安草堂寺集义学八百人重译经本罗什聪辩有渊思逹东西方言时沙门道彤僧略道恒道僧肇昙影等与罗什共相提挈发明幽致诸深大经论十有余部更定章句辞义通明至今沙门共所祖习道彤等皆识学洽通僧肇尤为其最罗什之撰译僧肇常执笔定诸辞义注维摩经又着数论皆有妙㫖学者宗之又沙门法显慨律藏不具自长安游天竺歴三十余国随有经律之处学其书语译而写之十年乃于南海师子国随商人汎舟东下昼夜昬迷将二百日乃至青州长广郡不其劳山南下乃出海焉是嵗神瑞二年也法显所迳诸国传记之今行于世其所得律通译未能尽正至江南更与天竺禅师䟦陁罗辩定之谓之僧祇律大备于前为今沙门所持受先是有沙门法领从扬州入西域得华严经本定律后数年䟦陁罗共沙门法业重加译撰宣行于时世祖初即位亦遵太祖太宗之业每引髙徳沙门与共谈论于四月八日舆诸佛像行于广衢帝亲御门楼临观散花以致礼敬先是沮渠蒙逊在凉州亦好佛法有罽賔沙门昙摩谶习诸经论于姑臧与沙门智嵩等译湼槃诸经十余部又晓术数禁呪歴言他国安危多所中验蒙逊每以国事谘之神䴥中帝命蒙逊送谶诣京师惜而不遣既而惧魏威责遂使人杀谶谶死之日谓门徒曰今时将有客来可早食以待之食讫而走使至时人谓之知命智嵩亦爽悟笃志经籍后乃以新出经论于凉土教授辩论幽㫖着湼槃义记戒行峻整门人齐肃知凉州将有兵役与门徒数人欲往胡地道路饥馑絶粮积日弟子求得禽兽肉请嵩彊食嵩以戒自誓遂饿死于酒泉之西山弟子积薪焚其尸骸骨灰烬唯舌独全色状不变时人以为诵説功报凉州自张轨后世信佛教敦煌地接西域道俗交得其旧式村坞相属多有塔寺太延中凉州平徙其国人于京邑沙门佛事皆俱东象教弥増矣寻以沙门衆多诏罢年五十已下者世祖初平赫连昌得沙门惠始姓张家本清河闻罗什出新经遂诣长安见之观习经典坐禅于白渠北昼则入城听讲夕则还处静坐三辅有识多宗之刘裕灭姚泓留子义眞镇长安义眞及寮佐皆敬重焉义眞之去长安也赫连屈丐追败之道俗少长咸见坑戮惠始身被白刃而体不伤衆大怪异言于屈丐屈丐大怒召惠始于前以所持宝劒击之又不能害乃惧而谢罪统万平惠始到京都多所训导时人莫测其迹世祖甚重之每加礼敬始自习禅至于没世称五十余年未尝寝卧或时跣行虽履泥尘初不污足色愈鲜白世号之曰白脚师太延中临终于八角寺齐洁端坐僧徒满侧凝泊而絶停尸十余日坐既不改容色如一举世神异之遂瘗寺内至眞君六年制城内不得留瘗乃葬于南郊之外始死十年矣开殡俨然初不倾壊送葬者六千余人莫不感恸中书监髙允为其传颂其徳迹惠始冡上立石精舎图其形像经毁法时犹自全立世祖即位富于春秋既而鋭志武功毎以平定祸乱为先虽归宗佛法敬重沙门而未存览经教深求缘报之意及得宼谦之道帝以清浄无为有仙化之证遂信行其术时司徒崔浩博学多闻帝每访以大事浩奉谦之道尤不信佛与帝言数加非毁常谓虚诞为世费害帝以其辩博颇信之㑹盖呉反杏城闗中骚动帝乃西伐至于长安先是长安沙门种麦寺内御驺牧马于麦中帝入观马沙门饮从官酒从官入其便室见大有弓矢矛楯出以奏闻帝怒曰此非沙门所用当与盖呉通谋规害人耳命有司案诛一寺閲其财产大得酿酒具及州郡牧守富人所寄藏物盖以万计又为屈室与贵室女私行淫乱帝既忿沙门非法浩时从行因进其説诏诛长安沙门焚破佛像勑留台下四方令一依长安行事又诏曰彼沙门者假西戎虚诞妄生妖孽非所以一齐政化布淳徳于天下也自王公已下有私养沙门者皆送官曹不得隠匿限今年二月十五日过期不出沙门身死容止者诛一门时恭宗为太子监国素敬佛道频上表陈刑杀沙门之滥又非图像之罪今罢其道杜诸寺门世不修奉土木丹青自然毁灭如是再三不许乃下诏曰昔后汉荒君信惑邪伪妄假睡梦事胡妖鬼以乱天常自古九州之中无此也夸诞大言不本人情叔季之世闇君乱主莫不眩焉由是政教不行礼义大壊鬼道炽盛视王者之法蔑如也自此以来代经乱祸天罚亟行生民死尽五服之内鞠为邱墟千里萧条不见人迹皆由于此朕承天绪属当穷运之敝欲除伪定眞复羲农之治其一切盪除胡神灭其踪迹庶无谢于风氏矣自今以后敢有事胡神及造形像泥人铜人者门诛虽言胡神问今胡人共云无有皆是前世汉人无頼子弟刘元眞吕伯彊之徒乞胡之诞言用老庄之虚假附而益之皆非眞实至使王法废而不行盖大姦之魁也有非常之人然后能行非常之事非朕孰能去此歴代之伪物有司宣告征镇诸军刺史诸有佛图形像及胡经尽皆击破焚烧沙门无少长悉坑之是岁眞君七年三月也恭宗言虽不用然犹缓宣诏书远近皆豫闻知得各为计四方沙门多亡匿获免在京邑者亦蒙全济金银宝像及诸经论大得秘藏而土木宫塔声教所及莫不毕毁矣始谦之与浩同从车驾苦与浩诤浩不肯谓浩曰卿今促年受戮灭门户矣后四年浩诛备五刑时年七十浩既诛死帝颇悔之业已行难中修复恭宗潜欲兴之未敢言也佛沦废终帝世积七八年然禁稍寛㢮笃信之家得密奉事沙门专至者犹窃法服诵习焉唯不得显行于京都矣先是沙门昙曜有操尚又为恭宗所知礼佛法之灭沙门多以余能自效还俗求见曜誓欲守死恭宗亲加劝喻至于再三不得已乃止密持法服器物不暂离身闻者叹重之髙宗践极下诏曰夫为帝王者必袛奉明灵显彰仁道其能惠着生民济益羣品者虽在古昔犹序其风烈是以春秋嘉崇明之礼祭典载功施之族况释迦如来功济大千惠流尘境等生死者叹其逹观览文义者贵其妙明助王政之禁律益仁智之善性排斥羣邪开演正觉故前代已来莫不崇尚亦我国家常所尊事也世祖太武皇帝开广边荒徳泽遐及沙门道士善行纯诚惠始之伦无远不至风义相感往往如林夫山海之深怪物多有姦淫之徒得容假託讲寺之中致有兇党是以先朝因其瑕衅戮其有罪有司失旨一切禁断景穆皇帝每为慨然値军国多事未遑修复朕承洪绪君临万邦思述先志以隆斯道今制诸州郡县于衆居之所各听建佛图一区任其财用不制㑹限其好乐道法欲为沙门不问长幼出于良家性行素笃无诸嫌秽乡里所明者听其出家率大州五十小州四十人其郡遥远台者十人各当局分皆足以化恶就善播扬道教也天下承风朝不及夕往时所毁图寺仍还修矣佛像经论皆复得显京师沙门师贤本罽賔国王种人少入道东游凉城凉平赴京罢佛法时师贤假为医术还俗而守道不改于修复日即反沙门其同辈五人帝乃亲为下髪师贤仍为道人统是年诏有司为石像令如帝身既成颜上足下各有黑石㝠同帝体上下黒子论者以为纯诚所感兴光元年秋勑有司于五縀大寺内为太祖已下五帝铸释迦立像五各长一丈六尺都用赤金二万五千斤太安初有师子国胡沙门邪奢遗多浮陁难提等五人奉佛像三到京都皆云备歴西域诸国见佛影迹及肉髻外国诸王相承咸遣工匠摹写其容莫能及难提所造者去十余步视之炳然转近转㣲又沙勒湖沙门赴京师致佛钵并画像迹和平初师贤卒昙曜代之更名沙门统初昙曜以复佛法之明年自中山被命赴京值帝出见于路御马前衔曜衣时以为马识善人帝后奉以师礼昙曜白帝于京城西武州塞凿山石壁开窟五所镌建佛像各一髙者七十尺次六十尺彫饰奇伟冠于一世昙曜奏平齐户及诸民有能岁输谷六十斛入僧曹者即为僧祇户粟为僧祇粟至于俭岁赈给饥民又请民犯重罪及官奴以为佛图户以供诸寺扫洒岁兼营田输粟髙宗并许之于是僧祇户粟及寺户徧于州镇矣昙曜又与天竺沙门常那邪舎等译出新经十四部又有沙门道进僧超法存等并有名于时演唱诸异显祖即位敦信尤深览诸经论好老庄毎引诸沙门及能谈𤣥之士与论理要初髙宗太安末刘骏于丹阳中兴寺设斋有一沙门容止独秀举衆往目皆莫识焉沙门惠璩起问之答名惠明又问所往答云从天安寺来语讫忽然不见骏君臣以为灵感改中兴为天安寺是后七年而帝践阼号天安元年是年刘彧徐州刺史薛安都始以城地来降明年尽有淮北之地其岁髙祖诞载于时起永宁寺构七级佛图髙三百余尺基架博敞为天下第一又于天宫寺造释迦立像髙四十三尺用赤金十万斤黄金六百斤皇兴中又构三级石佛图榱栋楣楹上下重结大小皆石髙十丈镇固巧密为京华壮观髙祖践位显祖移御北苑崇光宫览习𤣥籍建鹿野佛图于苑中之西山去崇光右十里巖房禅堂禅僧居其中焉延兴二年夏四月诏曰比丘不在寺舎游涉村落交通姦猾经歴年岁令民间五五相保不得容止无籍之僧精加隠括有者送付州镇其在畿郡送付本曹若为三宝巡民教化者在外赍州镇维那文移在台者赍都维那等印牒然后听行违者加罪又诏曰内外之人兴建福业造立图寺髙敞显博亦足以辉隆至教矣然无知之徒各相髙尚贫富相竞费竭财产务存髙广伤杀昆虫含生之类茍能精致累土聚沙福钟不朽欲建为福之因未知伤生之业朕为民父母慈养是务自今一切断之又诏曰夫信诚则应远行笃则感深歴观先世灵瑞乃有禽兽易色草木移性济州东平郡灵像发辉变成金铜之色殊常之事絶于往古熙隆妙法理在当今有司与沙门统昙曜令州送像逹都使道俗咸覩实相之容普告天下皆使闻知三年十二月显祖因田鹰获鸳鸯一其偶悲鸣上下不去帝乃惕然问左右曰此飞鸣者为雌为雄左右对曰臣以为雌帝曰何以知对曰阳性刚阴性柔以刚柔推之必是雌矣帝乃慨然而叹曰虽人鸟事别至于资识性情竟何异哉于是下诏禁断鸷鸟不得畜焉承明元年八月髙祖于永宁寺设太法供度良家男女为僧尼者百有余人帝为剃髪施以僧服令修道戒资福于显祖是月又诏起建明寺太和元年二月幸永宁寺设斋赦死罪囚三月又幸永宁寺设㑹行道听讲命中祕二省与僧徒讨论佛义施僧衣服宝器有差又于方山太祖营垒之处建思远寺自正光至此京城内寺新旧且百所僧尼二千余人四方诸寺六千四百七十八僧尼七万七千二百五十八人四年春诏以鹰师为报徳寺九年秋有司奏上谷郡比丘尼惠香在北山松树下死尸形不壊尔来三年士女观者有千百于时人皆异之十年冬有司又奏前被勑以勒籍之初愚民侥倖假称入道以避输课其无籍僧尼罢遣还俗重被㫖所检僧尼寺主维那当寺隠审其有道行精勤者听仍在道为行凡麤者有籍无籍悉罢归齐民今依㫖简遣其诸州还俗者僧尼合一千三百二十七人奏可十六年诏四月八日七月十五日听大州度一百人为僧尼中州五十人下州二十人以为常准着于令十七年诏立僧制四十七条十九年四月帝幸徐州白塔寺顾谓诸王及侍官曰此寺近有名僧嵩法师受成实论于罗什在此流通后授渊法师渊法师授登纪二法师朕毎翫成实论可以释人深情故至此寺焉时沙门道登雅有义业为髙祖眷赏恒侍讲论曽于禁内与帝夜谈同见一鬼二十年卒髙祖甚悼惜之诏施帛一千匹又设一切僧斋并命京城七日行道又诏朕师登法师奄至徂背痛怛摧恸不能己巳比药治慎䘮未容即赴便准师义哭诸门外缋素之又有西域沙门名跋陁有道业深为髙祖所敬信诏于少室山阴立少林寺而居之公给衣供二十一年五月诏曰罗什法师可谓神出五才志入四行者也今常住寺犹有遗地钦悦修踪情深遐迩可于旧堂所为建三级浮图又见逼昬虐为道殄躯既暂同俗礼应有子𦙍可推访以闻当加叙接先是立监福曹又改为昭𤣥备有官属以断僧务髙祖时沙门道顺惠觉僧意惠纪僧范道弁惠度智诞僧显僧义僧利并以义行知重世宗即位永平元年秋诏曰缁素既殊法律亦异故道教彰于互显禁劝各有所宜自今已后衆僧犯杀人已上罪者仍依俗断余犯悉付昭𤣥以内律僧制之二年冬沙门统惠深上言僧尼浩旷清浊混流不遵禁典精麤莫别辄与经律法师羣议立制诸州镇郡维那上坐寺主各令戒律自修咸依内禁若不解律者退其本次又出家之人不应犯法积八不浄物然经律所制通塞有方依律车牛淫人不浄之物不得为己私畜唯有老病年六十以上者限听一乘又比来僧尼或因三宝出贷私财缘州外又出家舍着本无凶仪不应废道从俗其父母三师远闻凶问听哭三日若在见前限以七日或有不安寺舎游止民间乱道生过皆由此等若有犯者脱服还民其有造寺者限僧五十以上启闻听造若有辄营置者处以违勅之罪其僧寺僧衆摈出外州僧尼之法不得为俗人所用若有犯者还配本属其外国僧尼来归化者求精检有徳行合三藏者听住若无徳行遣还本国若其不去依此僧制治罪诏从之先是于恒农荆山造珉玉丈六像一三年冬迎置于洛濵之报徳寺世宗躬观致敬四年夏诏曰僧祇之粟本期济施俭年出贷丰则收入山林僧尼随以给施民有窘敝亦即赈之但主司冒利规取赢息及其徴责不计水旱或偿利过本或翻改券契侵蠧贫下莫知纪极细民嗟毒岁月滋深非所以矜此穷乏宗尚慈拯之本意也自今已后不得传委维那都尉可令刺史共加监括尚书检诸有僧祇谷之处州别列其元数出入赢息赈给多少并贷偿岁月见在未收上台录记若收利过本及翻改初券依律免之勿复征责或有私债转施偿僧即以丐民不听收检后有出贷先尽贫穷徴债之科一凖旧格富有之家不听辄贷脱仍冒滥依法治罪又尚书令髙肇奏言谨案故沙门统昙曜昔于承明元年奏凉州军户赵茍子等二百家为僧祇户立课积粟拟济饥年不限道俗皆以拯施又依内律僧祇户不得别属一寺而都维那僧暹僧频等进违成㫖退乖内法肆意任情奏求逼召致使吁嗟之怨盈于行道弃子伤生自缢溺死五十余人岂是仰赞圣明慈育之意深失陛下归依之心遂令此等行号巷哭呌诉无所至乃白羽贯耳列讼宫阙悠悠之人尚为哀痛况慈悲之士而可安之请听茍子等还乡课输俭乏之年周给贫寡若有不虞以拟边捍其暹等违旨背律谬奏之愆请付昭𤣥依僧律推处诏曰暹等特可原之余如奏世宗笃好佛理每年常于禁中亲讲经论广集名僧标明义㫖沙门条录为内起居焉上既崇之下弥企尚至延昌中天下州郡僧尼等积有一万三千七百二十七所徒侣逾衆熙平元年诏遣沙门惠生使西域採诸经律正光三年冬还京师所得经论一百七十部行于世二年春灵太后令曰年常度僧依限大州应百人者州郡于前十日解送三百人其中州二百人小州一百人州统维那与官及精练简取充数若无精行不得滥採若取非人刺史为首以违㫖论太守县令纲寮节级连坐统及维那移五百里外异州为僧自今奴婢悉不听出家诸王及亲贵亦不得辄启请有犯者以违㫖论其僧尼辄度他人奴婢者亦移五百里外为僧僧尼多养亲识及他人奴婢子年大私度为弟子自今断之有犯还俗被养者归本等寺主听容一人出寺五百里二人千里私度之僧皆由三长罪不及已容多隠滥自今有一人私度皆以违㫖论隣长为首里党各相降一等县满十五人郡满三十人州镇满三十人免官寮吏节级连坐私度之身配当州下役时法禁寛褫不能改肃也景明初世宗诏大长秋卿白整凖代京灵巖寺石窟于洛南伊阙山为髙祖文昭皇太后营石窟二所初建之始窟顶去地三百一十尺至正始二年中始出斩山二十三丈至大长秋卿王质谓斩山太髙费功难就奏求下移就平去地一百尺南北一百四十尺永平中中尹刘腾奏为世宗复造石窟一凡为三所从景明元年至正光四年六月已前用功八十万二千三百六十六肃宗熙平中于城内太社西起永宁寺灵太后亲率百寮表基立刹佛图九层髙四十余丈其诸费用不可胜计景明寺佛图亦其亚也至于官私寺塔其数甚衆神龟元年冬司空公尚书令任城王澄奏曰仰惟髙祖定鼎嵩瀍卜世悠远虑括终始制洽天人造物开符垂之万叶故都城制云城内唯拟一永宁寺地郭内唯拟尼寺一所余悉城郭之外欲令永遵此制无敢踰矩逮景明之初㣲有犯禁故世宗仰修先志爰发明㫖城内不造立浮图僧尼寺舎亦欲絶其希觊文武二帝岂不爱尚佛法盖以道俗殊归理无相乱故也但俗眩虚声僧贪厚润虽有显禁犹自冒营至正始三年沙门统惠深有违景明之禁便云营就之寺不忍移毁求自今已后更不听立先㫖含寛抑典从请前班之诏仍卷不行后来私谒弥以奔竞永平二年深等复立条制启云自今已后欲造寺者限僧五十已上闻彻听造若有辄营置者依俗违勑之罪其寺僧衆摈出外州迩来十年私营转盛罪摈之事寂尔无闻岂非朝格虽明恃福共毁僧制徒立顾利莫从者也不俗不道务为损法人而无厌其可极乎夫学迹沖妙非浮识所辩𤣥门旷寂岂短辞能究然浄居尘外道家所先功缘㝠深匪尚华遁苟能诚信童子聚沙可迈于道场纯陁俭设足荐于双树何必纵其盗窃资营寺观此乃民之多幸非国之福也然比日私造动盈百数或乗请公地辄树私福或启得造寺限外广制如此欺罔非可稍计臣以才劣诚忝工务奉遵成规裁量是总所以披寻旧㫖研究图格辄遣府司马陆昶属崔孝芬都城之中及郭邑之内检括寺舎数乘五百空地表刹未立塔宇不在其数民不畏法乃至于斯自迁都已来年踰二纪寺夺民居三分且一髙祖立制非徒欲使缁素殊途抑亦防㣲深虑世宗述之亦不锢禁营福当在杜塞未萌今之僧寺无处不有或比满城邑之中或连溢屠沽之肆或三五少僧共为一寺梵唱屠音连檐接响像塔纒于腥臊性灵没于嗜慾眞伪混居往来纷杂下司因习而莫非僧曹对制而不问其于污染眞行尘秽练僧薰莸同器不亦甚欤往在北代有法秀之谋近日冀州遭大乗之变皆初假神教以惑衆心终设姦诳用逞私悖太和之制因法秀而杜远景明之禁虑大乘之将乱始知祖宗叡圣防遏处深履霜坚冰不可不慎昔如来阐教多依山林今此僧徒恋着城邑岂湫隘是经行所宜浮諠必栖禅之宅当由利引其心莫能自止处者既失其眞造者或损其福乃释氏之糟糠法中之社鼠内戒所不容王典所应弃矣非但京邑如此天下州镇僧寺亦然侵夺细民广占田宅有伤慈矜用长嗟苦且人心不同善恶亦异或有栖心眞趣道业清远者或外假法服内懐悖徳者如此之徒宜辩泾渭若雷同一贯何以劝善然覩法赞善凡人所知矫俗避嫌物情同趣臣独何为孤议独发诚以国典一废追理至难法网暂失条纲将乱是以冒陈愚见两愿其益臣闻设令在于必行立罚贵能肃物令而不行不如无令罚不能肃孰与亡罚顷明诏屡下而造者更滋严限骤施而违犯不息者岂不以假福託善幸罪不加人殉其私吏难茍劾前制无追往之辜后旨开自今之恕悠悠世情遂忽成法今宜加以严科特设重禁纠其来违惩其往失脱不峻检方垂容借恐今㫖虽明复如往日又㫖令所断标榜礼拜之处悉听不禁愚以为树榜无常礼处难验欲云有造立榜证公须营之辞指言尝礼如此则徒有禁名实通造路且徙御已后断诏四行而私造之徒不惧制㫖岂是百官有司怠于奉法将由网漏禁寛容託有他故耳如臣愚意都城之中虽有标榜营造麤功事可改立者请依先制在于郭外任择所便其地若买得券证分明者听其转之若官地盗作即令还官若灵像既成不可移撤请依今勑如旧不禁悉令坊内行止不听毁坊开门以妨里内通巷若被㫖者不在断限郭内凖此商量其庙像严立而逼近屠沽请断旁屠杀以洁灵居虽有僧数而事在可移者令就闲敞以避隘陋如今年正月赦后造者求依僧制案法科治若僧不满五十者共相通容小就大寺必令充限其地卖还一如上式自今外州若欲造寺僧满五十已上先令本州表列昭𤣥量审奏听乃立若有违犯悉依前科州郡已下容而不禁罪同违㫖庶仰遵先皇不朽之业俯奉今㫖慈悲之令则绳墨可全圣道不坠矣奏可未几天下䘮乱加以河阴之酷朝士死者其家多舍居宅以施僧尼京邑第舎略为寺矣前日禁令不复行焉元象元年秋诏曰梵境幽𤣥义归清旷伽蓝浄土理絶嚣尘前朝城内先有禁断自聿来迁邺率由旧章而百辟士民届都之始城外新城并皆给宅旧城中暂时普借更拟后须非为永久如闻诸人多以二处得地或舍旧城所借之宅擅立为寺知非已有假此一名终恐因习滋甚有亏恒式宜付有司精加隠括且城中旧寺及宅并有定帐其新立之徒悉从毁废冬又诏天下牧守令长悉不听造寺若有违者不问财之所出并计所营功庸悉以枉法论兴和二年春诏以邺城旧宫为天平寺世宗以来至武定末沙门知名者有惠勐惠辨惠深僧暹道钦僧献道晞僧深惠光惠显法荣道长并见重于当世自魏有天下至于禅让佛经流通大集中国凡有四百一十五部合一千九百一十九卷正光已后天下多虞工役尤甚于是所在编民相与入道假慕沙门实避调役猥滥之极自中国之有佛法未之有也略而计之僧尼大衆二百万矣其寺三万有余流弊不归一至于此识者所以叹息也道家之原出于老子其自言也先天地生以资万类上处玉京为神王之宗下在紫㣲为飞仙之主千变万化有徳不徳随感应物厥迹无常授轩辕于峨嵋教帝喾于牧徳大禹闻长生之诀尹喜受道徳之㫖至于丹书紫字昇𤣥飞步之经玉石金光妙有灵洞之説如此之人不可胜纪其为教也咸蠲去邪累澡雪心神积行树功累徳増善乃至白日昇天长生世上所以秦皇汉武甘心不息灵帝置华盖于灌龙设坛场而为礼及张陵受道于鹄鸣因传天官章本千有二百弟子相授其事大行斋祠跪拜各成法道有三元九府百二十官一切诸神咸所统摄又称刼数颇类佛经其延康龙汉赤明开皇之属皆其名也及其刼终称天地俱壊其书多有禁祕非其徒也不得辄观至于化金销玉行符勑水奇方妙术万等千条上云羽化飞天次称消灾灭祸故好异者往往而尊事之初文帝入賔于晋从者务勿尘姿神奇伟登仙于伊阙之山寺识者咸云魏祚之将大太祖好老子之言诵咏不倦天兴中仪曹郎董谧因献服食仙经数十篇于是置仙人博士立仙坊煑鍊百药封西山以供其薪蒸令死罪者试服之非其本心多死无验太祖犹将修焉太医周澹苦其煎採之役欲废其事乃阴令妻货仙人博士张曜妾得曜隠罪曜惧死因请辟谷太祖许之给曜资用为造浄堂于苑中给洒扫民二家而练药之官仍为不息乆之太祖意少懈乃止世祖时道士宼谦之字辅眞南雍州刺史讃之弟自云宼恂之十三世孙早好仙道有絶俗之心少修张鲁之术服食饵药歴年无效幽诚上达有仙人成公兴不知何许人至谦之从母家佣赁谦之常觐其姨见兴形貌甚彊力作不倦请回赁兴代已使役乃将还令其开舎南辣田谦之树下坐算兴恳一发致勤时来看算谦之谓曰汝但力作何为看此二三日后复来看之如此不已后谦之算七曜有所不了惘然自失兴谓谦之曰先生何为不怿谦之曰我学算累年而近算周髀不合以此自愧且非汝所知何劳问也兴曰先生试随兴语布之俄然便决谦之叹伏不测兴之浅深请师事之兴固辞不肯但求为谦之弟子未几谓谦之曰先生有意学道岂能与兴隠遁谦之欣然从之兴乃令谦之絜斋三日共入华山令谦之居一石室自出採药还与谦之食药不复饥乃将谦之入嵩山有三重石室令谦之住第二重歴年兴谓谦之曰兴出后当有人将药来得但食之莫为疑怪寻有人将药而至皆是毒虫臭恶之物谦之大惧出走兴还问状谦之具对兴叹息曰先生未便得仙政可为帝王师耳兴事谦之七年而谓之曰兴不得乆留明日中应去兴亡后先生幸为沐浴自当有人见迎兴乃入第三重石室而卒谦之躬自沐浴明日中有叩石室者谦之出视见两童子一持法服一持钵及钖杖谦之引入至兴尸所兴欻然而起着衣持钵执杖而去先是有京兆灞城人王胡儿其叔父亡颇有灵异曽将胡儿至嵩髙别岭同行观望见金室玉堂有一舘尤珍丽空而无人题曰成公兴之舘胡儿怪而问之其叔父曰此是仙人成公兴舘坐失火烧七间屋被讁为宼谦之作弟子七年始知谦之精诚远通兴乃仙者讁满而去谦之守志嵩岳精专不懈以神瑞二年十月乙卯忽遇大神乗云驾龙导从百灵仙人玉女左右侍衞集止山顶称太上老君谓谦之曰往辛亥年嵩岳镇灵集仙宫主表天曹称自天师张陵去世已来地上旷诚修善之人无所师授嵩岳道士上谷宼谦之立身直理行合自然才任轨范首处师位吾故来观汝授汝天师之位赐汝云中音诵新科之诫二十卷号曰并进言吾此经诫自天地开辟以来不传于世今运数应出汝宣吾新科清整道教除去三张伪法租米钱税及男女合气之术大道清虚岂有斯事专以礼度为首而加之以服食闭练使王九疑人长客之等十二人授谦之服气导引口诀之法遂得辟谷气盛体轻颜色殊丽弟子十余人皆得其术泰常八年十月戊戍有牧土上师李谱文来临嵩岳云老君之𤣥孙昔居代郡桑干以汉武之世得道为牧土宫主领治三十六土人鬼之政地方十八万里有奇盖歴术一章之数也其中为方万里者有三百六十万遣弟子宣教云嵩岳所统广汉平土方万里以授谦之作诰曰吾处天宫敷演眞法处汝道年二十二嵗除十年为竟蒙其余十二年教化虽无大功且有百授之劳今赐汝迁入内宫太眞太宝九州眞师治鬼师治民师继天师四录修勤不懈依劳复迁赐汝天中三眞太文录劾召百神以授弟子文录有五等一曰阴阳太官二曰正府眞官三曰正房眞官四曰宿宫散官五曰并进录主坛位礼拜衣冠仪式各有差品凡六十余卷号曰录图眞经付汝奉持转佐北方泰平眞君出天宫静论之法能兴造克就则起眞仙矣又地上生民末劫垂及其中行教甚难但令男女立坛宇朝夕礼拜若家有严君功及上世其中能修身练药学长生之术即为眞君种民药别授方销练金丹云英八石玉浆之法皆有决要上师李君手笔有数篇其余皆正眞书曹赵道覆所书古文鸟迹篆隶杂体辞义约辩婉而成章大自与世礼相凖择贤推徳信者为先勤者次之又言二仪之间有三十六天中有三十宫宫有一主最髙者无极至尊次曰大至眞尊次天覆地载阴阳眞尊次洪正眞尊姓赵名道隠以殷时得道牧土之师也牧土之来赤松王乔之伦及韩终张安世刘根张陵近世仙者并为翼从牧土命谦之为子与羣仙结为徒友幽㝠之事世所不了谦之具问一一告焉经云佛者昔于西胡得道在四十二天为延眞宫主勇勐苦教故其弟子皆髠形染衣断絶人道诸天衣服悉然始光初奉其书而献之世祖乃令谦之止于张曜之所供其食物时朝野闻之若存若亡未全信也崔浩独异其言因师事之受其法术于是上疏讃明其事曰臣闻圣王受命则有天应而河图洛书皆寄言于虫兽之文未若今日人神接对手笔灿然辞㫖深妙自古无比昔汉髙虽复英圣四皓犹或耻之不为屈节今清徳隠仙不召自至斯诚陛下侔踪轩黄应天之符也岂可以世俗常谈而忽上灵之命臣窃惧之世祖欣然乃使谒者奉玉帛牲牢祭嵩岳迎致其余弟子在山中者于是崇奉天师显扬新法宣布天下道业大行浩事天师礼拜甚谨人或讥之浩闻之曰昔张释之为王生结袜吾虽才非贤哲今奉天师足以不愧于古人矣及嵩髙道士四十余人至遂起天师道场于京城之东南重坛五层遵其新经之制给道士百二十人衣食齐肃祈请六时礼拜月设厨㑹数千人世祖将讨赫连昌太尉长孙嵩难之世祖乃问幽徴于谦之谦之对曰必克陛下神武应期天经下治当以兵定九州后文先武以成太平眞君眞君三年谦之奏曰今陛下以眞君御世建静轮天宫之法开古以来未之有也应登受符书以彰圣徳世祖从之于是亲至道坛受符录备法驾旗帜尽青以从道家之色也自后诸帝每即位皆如之恭宗见谦之奏造静轮宫必令其髙不闻鸡鸣狗吠之声欲上与天神交接功役万计经年不成乃言于世祖曰人天道殊卑髙定分今谦之欲要以无成之期説以不然之事财力费损百姓疲劳无乃不可乎必如其言未若因东山万仞之上为功差易世宗深然恭宗之言但以崔浩赞成难违其意沉吟者久之乃曰吾亦知其无成事既尔何惜五三百功九年谦之卒葬以道士之礼先于未亡谓诸弟子曰及谦之在汝曹可求迁录吾去之后天宫眞难就复遇设㑹之日更布二席于上师坐前弟子问其故谦之曰仙官来是夜卒前一日忽言吾气息不接腹中大痛而行止如常至明旦便终须臾口中气状若烟云上出窻中至天半乃消尸体引长弟子量之八尺三寸三日已后稍缩至歛量之长六寸于是诸弟子以为尸解变化而去不死也时有京兆人韦文秀隠于嵩髙徴诣京师世祖曽问方士金丹事多曰可成文秀对曰神道幽昧变化难测可以闇遇难以豫期臣昔者受教于先师曽闻其事未之为也世祖以文秀闗右豪族风操温雅言对有方遣与尚书崔颐诣王屋山合丹竟不能就时方士至者前后数人河东祁纤好相人世祖贤之拜纤上大夫颍阳绛略闻喜呉劭道引养气积年百余岁神气不衰恒农阎平仙博览百家之言然不能逹其意辞占应对义旨可听世祖欲授之官终辞不受扶风鲁祈遭赫连屈孑暴虐避地寒山教授弟子数百人好方术少嗜慾河东罗崇之常饵松脂不食五谷自称受道于中条山世祖令崇还乡里立坛祈请崇云条山有穴与崐崘蓬莱相属入穴中得见仙人与之往来诏令河东郡给所须宗入穴行百余歩遂穷后召至有司以崇诬罔不道奏治之世祖曰崇修道之人岂至欺妄以诈于世或𫝊闻不审而至于此古之君子进人以礼退人以礼今治之是伤朕待贤之意遂赦之又有东莱人王道翼少有絶俗之志隠韩信山四十余年断粟食麦通逹经章书符录常隠居深山不交世务年六十余显祖闻而召焉青州刺史韩頽遣使就山征之翼乃赴都显祖以其仍守本操遂令僧曹给衣食以终其身太和十五年秋诏曰夫至道无形虚寂为主自有汉以后置立坛祠先朝以其至顺可归用立寺宇昔京城之内居舎尚希今者里宅栉比人神猥凑非所以祇崇至法清敬神道可移于都南桑干之阴岳山之阳永置其所给户五十以供齐祀之用仍名为崇虚寺可召诸州隠士员满九十人迁洛移邺踵如故事其道坛在南郊方二百步以正月七日七月七日十月十五日坛主道士髙人一百六人以行拜祠之礼诸道士罕能精至又无才术可髙武定六年有司执奏罢之其有道术如河东张远游河间赵静通等齐文襄王别置馆京师而礼接焉魏书卷一百一十四卷一百十四考证魏书卷一百十四考证皆以为本一本作五戒其中能修身练药练监本讹作缚今改正魏书卷一百十四考证魏书考证跋语编修孙人龙谨言魏书一百三十卷国子监旧板歴久漫漶奉勅校刋谨与同事陈浩齐召南等各就闻见共录为考证如干条魏收书贻讥秽史宋以前亡逸不完者三十余卷后之人取北史等书以补之明所刻二十一史中此书又最为刓敝宋刘恕明冯梦祯等论之綦详今欲摘谬辩譌不留遗憾此实难矣惟参校各本悉心检覈信则征信疑则𫝊疑云尔人龙谨识