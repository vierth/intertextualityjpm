林泉老人评唱投子青和尚颂古空谷集X卍XXX林泉老人评唱投子丹霞颂古总序古今拈颂不为之少藂林户知之者惟四家而巳窃窥先觉利物之心假以古人公案诱进群迷故设筌弟令速获鱼兔于觉海性苑矣政如达磨西来不立文字而不离文字者耶近参随衲子殃及林泉向空谷中刚要传声于虗堂内强来习听以无说之说而说其说便不闻之闻而闻乎闻非敢与佛果万松联罅并骛于世且傍隣舍试效嚬者欤至元乙酉中元日林泉老衲为聦彦明泉无竭说古塘居士陆应阳书空谷集目录一青原堦级二非但曹溪三云巖游山四道吾深深五巖参药山六夹山船子X七我国宴然八僧问石霜九洞山祖意十夹山答佛十一万户俱开十二九峰丹青十三韶山是非十四梁山祖意十五龙牙乌龟十六灵云桃花十七国师塔样十八吸尽西江卷二十九僧问长沙二十云巖南泉二十一赵州喫茶二十二大随乌龟二十三南泉斩猫二十四云居居山二十五丹霞烧佛二十六鸡栖凤巢二十七踈山答佛二十八归根得旨二十九问夹山境三十曹山出世三十一无隐身处三十二风穴古曲三十三投子劫火卷三三十四米胡问悟三十五镜清有言三十六云门明教三十七云居六户三十八风穴黄龙三十九雪峰南际四十大士不起四十一首山亲切四十二云门胡饼四十三亲传底事四十四板齿生毛四十五问法身宝四十六日里看山四十七龙宿凤巢四十八巴陵鸡鸭四十九投子凡圣X五十问赵州道五十一仰山山河卷四五十二首山菩提五十三巖头片帆五十四风穴尘鹿五十五投子三身五十六曹溪意旨五十七雪峰长蕖五十八广教冀州五十九风穴皮裘六十僧问首山六十一首山此经六十二赵横高坡六十三九峰龟毛六十四临济吹毛六十五大随证龟六十六瑞巖不出六十七交殊成劳六十八上蓝市廛六十九洛浦藏教卷五七十芭蕉法身七十一芭蕉好恶七十二天彭当户七十三禾山打皷七十四黄连声前七十五资福圆相七十六崇福宽廓七十七梁山道场七十八百丈奇特七十九历村煎茶八十文殊九曲八十一雪峰典座八十二德山上堂八十三兴化军旗八十四长庆不疑八十五洞山茎茆八十六国师侍者卷六八十七幽栖上堂八十八答麻三斤八十九北斗藏身九十五凤楼前X九十一仰山插锹九十二法眼慧超九十三赵州勘婆九十四多子塔前九十五大阳玄旨九十六德山上堂九十七投子月圆九十八芭蕉拄杖九十九浮山绣毬一百浮山骨堆目录林泉老人评唱投子青和尚颂古空谷集卷一后学性一阅生生道人梓第一则青原堦级示众云大忘人世何必三思击碎疑团那消一句不滞玄关纵横得妙者是甚么人举思和尚问六祖大师当何所务即得不落堦级祖云汝曾作甚么来思云圣谛亦不为祖云落何堦级思云圣谛尚不为落何堦级祖云如是如是汝善护持吾当有偈心地含诸种普雨悉皆萌顿悟花情巳X菩提果自成师云修行渐次今古皆然利钝根机固难齐等始自见修无学至暖顶忍世等妙二觉皆不出建化玄门复应圆机尽情吐露道成就慧身不由他悟初发心时即证菩提子细点捡将来也只道得一半至若如来不出世亦无有涅盘始是八成只如十成一句合作么生道多口衲僧难举似无言童子善敷扬南岳让和尚甞谓马大师曰汝学心地法门如下种子我说法要譬彼天泽汝缘合故当见其道况此种子人人具有箇箇不无慎勿辜负已灵埋没家宝得坐披衣向后自看虽是林泉口浅汝等诸人不得气高糨大或见不见更须审问投子始得颂曰无见顶露云攒急劫外灵枝不带春那边不坐空王殿争肯耘田向日轮师举花严经云譬如虗空遍至一切色非色处非至非不至何以故虗空无身故如来身亦复如是遍一切处遍一切众生遍一切法遍一切国土何以故如来身无身故为众生故示现其身只如无见顶露合作么生摸索若也迷云霭霭昏雾蒙蒙急着眼处转没交涉况空劫前时不借意根灵枝自秀那待阳和而品第者邪是他本来没面目汉离得失情量出升沉窠臼圣凡莫测次序难拘不妨洒洒落落妥妥帖帖虽然如是未免南泉道威音王佛犹是王老师儿X孙何也自古轮王全意气不彰宝印自然尊第二则非但曹溪示众云别老少辨妍媸难谩藻鑑计轻重较低昂无出星衡既知左眼半斤想见右眼八两怕伊不信试故详看举石头到思和尚处思问从甚么处来头云曹溪来思乃竖起拂子云曹溪还有这箇么头云非但曹溪西天亦无思云子莫到西天来么头云若到则有也思云未在更道头云莫全靠某甲和尚也须道一半思云不辞向汝道恐后无人承当师云南岳石头希迁禅师为沙弥时六祖将示灭问曰和尚百年后希迁未审依附何人祖曰寻思去及祖顺世迁每于静处端坐寂若忘生第一座问云汝师巳逝空坐奚为曰我禀遗诫故寻思耳云汝有师兄思和尚今住吉州青原汝因缘在彼师言甚直汝自迷耳迁闻语便礼辞祖龛直诣思处参礼遂问汝从甚么处来曰曹溪来思竖起拂子云曹溪还有这箇么虽是悬羊头卖狗肉赖遇当行諕他不过被他只道箇非但曹溪西天亦无此所谓语忌十成机贵回互向万丈悬崖便与一推道子莫到西天来么亦可赏他手亲眼辨道若到则有也见事不解交又道未在更道所以石头将计就计道莫全靠某甲和尚X也须道一半见不分胜败故以甜言美语念合饥人咦古人心如明镜机似走珠能于问答之际将世法佛法打成一片此岂非冥契佛理者欤师于唐天宝初荐之衡山南寺寺之东有石状如台乃结庵其上因是号石头和尚焉有僧曾问如何是解脱曰谁缚汝问如何是净土曰谁垢汝问如何是涅盘曰谁将生死与汝观此开发后学直截根源言无枝叶为曹洞一宗之祖理当然也所着参同契有云当明中有暗勿以暗相遇当暗中有明勿以明相覩石头老汉虽是半遮半露后代云仍到此看作么生向当颂曰白云藏王凤红日照无寥隐隐星攒处无私镇九霄师云若论此事如丹凤冲霄不留其迹其由性空寥廓慧日精明照五蕴之皆空使万缘之俱泯直得星攒碧落月浸丹墀翡翠帘垂烛香人静当此之际那容喘息宁许窥窬密室不通风玄门难措足虽然如是一点灵明通宇宙那拘西竺与曹溪第三则云巖游山示众云同行既无踈伴便宜岂出当家不消眼见耳闻较得随声逐色且道为人手段在甚么处举药山与云巖游山腰间刀响巖云甚么物作声山便抽刀蓦口作斫势师云澧州药山惟俨禅师嗣石头上堂曰祖师只教X保护若贪嗔痴起来切须防禁莫教掁触是你欲知枯木石头却须担荷实无枝叶可得虽然如此更宜自看不得绝言语我今为你说这箇语显无语底他那箇本来无耳目等貌因与云巖游山腰间刀响巖问师师抽刀蓦口作斫势后洞山举来示众道看他药山横身为这箇事今时人欲明向上事须体得此意始得林泉子细看来要汝诸人二六时中念兹在兹不遗时不失候见到说到用到妙叶兼带非取口办若你不信试看投子奖孤邈乐来喝釆声颂曰大鹏无伴过天池师子将儿绝后随崑崙触犯归行路一吼吞云万像驰师云北冥有鱼其名为鲲鲲之大不知其几千里也化而为鸟其名为鹏鹏之背不知其几千里也怒而飞其翼若垂天之云是鸟也海运将徙南冥南冥者天池也诸有智者以喻得解欲使脱白衲子性海汪洋飞鸣自在不被三界火宅之所拘缚不被六尘妄境之所系绊故药山老汉以养子之缘尽情为济直得崑崙之丘亦寻归计不见道青山常举足白日不移轮正当此时合作么生委悉咄虽是抽刀难入鞘莫教辜负老文殊第四则道吾深深示众云索隐钩深以轻劳重觌面相呈不辞陪奉为复是妙用神通为复是神通妙用具眼者辨看X举僧问道吾如何是和尚深深处吾下禅床作女人拜云谢子远来无可祗待师云初祖达磨大士曰吾本来兹土传法救迷情一花开五叶结果自然成至曹溪六祖之下分而为二一曰南岳让二曰青原思让之巳下复分为二曰沩仰曰临济思之巳下亦分为三曰曹洞曰云门曰法眼曹溪一派今分为五此应一花五叶之悬谶也大抵所传之法本无有异为各立门庭施设不同此女人拜者乃沩仰之机用也彼宗有九十七种圆相复以六门总摄一曰圆相二曰义海三曰暗机四曰多字学五曰意语六曰默论今道吾答处暗机默论觌面相呈深奥玄关两手分付休云窅漠閴尔难窥正眼观来巳成漏逗既被傍人觑破赏伊即是罚伊即是是他投子自知下落颂曰骊龙海卧瑞云高四望归宗万派潮木人来问西宫事回惠东园一颗桃师云云从龙风从虎物理相须了无违阻直须向高高山顶立管要鼻孔辽天深深海底行䞍取脚跟点地非止六户不掩更能四衢无踪若解恁么何浅深之可计度者也既恁诸缘屏息何虑万派不潮任四远之遐瞻尽一宗之自附虽则重围禁殿视听应难木女石人颇传音耗傥许丝纶稍降何妨曲为今时既蒙吐胆倾心休又迷头认影还会么望月佳人祝X愿时罗裙簌簌几人知刘郎去后春无主菓熟香飘赠与谁第五则巖参药山示众云从苗辨地因语识人及尽今时始得成立自浅至深合作么生探拔举云巖初参药山山问甚么处来云百丈来曰百丈有何言句云有时道一句子百味具足曰咸即咸味淡即淡味不咸不淡是常味作么生是百味具足底句曰争奈目前生死何云目前无生死曰二十年在百丈俗气也不除又问海兄更说甚么法云有时道三句外省去六句外会取曰三千里外且喜没交涉又问更说甚么法云有时上堂了大众下堂次复召大众众回首乃曰是甚么山曰何不早恁么道巖于言下有省师云潭州云巖昙晟禅师依百丈海二十年因缘不契后造药山山如前问巖如前答至末后是甚么处山曰何不早恁么道今日因子得见海兄巖于言下顿省便礼拜方信道无多子省力些儿便是据百味具足的句未免黏牙着齿三句六句外语太㬠廉纤所以药山飜覆不许此盖投机不妙浊智流转之过也三句者百丈大智曰夫教语皆以三句相连初中X后善初直须教渠发善心中破善心后始明善心菩萨非菩萨是名菩萨法非法非非法总与么也若只说一句令人入地狱若三句一时说渠自入地狱不干教主事故古大宗师说法皆依佛祖法式不知者以为苟然语如无着所释金刚般若是此意也六句者语底默底不语底不默底总是总不是劝君不用分明语语得分明出转难本要河清海晏刚来簸土扬尘争免点罚道二十年俗气也不除及三千里外且喜没交涉直得辞穷理尽有口难言故以百丈不传之妙末后通传道是甚么方惬他意可笑药山解将别人拳头与伊搵地虽嗔不早道其奈云巖不负药山点化于斯契悟还端的么暗中树影从君辨水底鱼踪任彼分若非投子不能见彻颂曰行尽千山路转高肯归方忆旧云房贪寻古调单于曲暨蹉胡家一韵长师云善财南询遍参知识至德云比丘处遍历嵓峦不能得面七日后向别峰相见获大解脱法门何况云巖依栖百丈如许多年不蒙印证故登山蓦岭不惮崎岖既入丛林投他保社再四再三甘受曲折忽然一念回光豁尔便同本得只是旧时行底路逢人说着便誵讹单于者虏语言广大也虏人谓撑犁孤涂者单于也撑犁此云天孤涂此云子谓天子广大也撑单胡家者当作胡笳笳笛之类也吹之为X曲汉李陵答苏武书云胡笳互动牧马悲鸣今借此况吾道新丰云胡笳曲子不堕五音韵出青霄任君吹唱是也惑者指世尊梵国为胡家岂不大谬妄乎直须向是甚么处休去歇去一念万年去免使妄情系缀业识牵缠背亲向疎外好里弱何也从今休被闲言语掉弄花唇取次谩第六则夹山船子示众云上无片瓦遮头下无寸土立足以月钩云饵用钓清津假桂棹兰篙追寻锦鲤只如摇头摆尾来时合作么生收摄举夹山参船子船子问垂丝千尺意在深潭离钩三寸子何不道师拟开口子便打师落水才出又打云道道师拟开口子又打山豁然大悟乃点头三下子云竿头丝线从君弄不犯清波意自殊山遂进问抛纶掷钓师意如何子云丝悬渌水浮定有无之意速道速道山云语带玄而无路舌头谈而不谈子云钓尽江波金鳞始遇山乃揜耳子云如是如是师云秀州华亭船子德诚禅师节操高邈度量不群自印心于药山与道吾云巖为同道交洎离药山乃谓二同志曰公等应各据一方建立药山宗旨予率X性踈野唯好山水乐情自遣无所能也他后知我所止之处若遇灵利座主指一人来或堪彫琢将授生平所得以报先师之恩遂分携至秀州华亭泛一小舟随缘度日以接四时往来之者时人莫知其高蹈因号船子和尚一日泊船岸边闲坐有官人问如何是和尚日用事师竖起桡子曰会么人云不会曰棹拨清波金鳞罕遇道吾后到京口遇夹山上堂僧问如何是法身曰法身无相云如何是法眼曰法眼无瑕道吾不觉失笑山便下座请问道吾某甲适来祗对这僧话必有不是致令上座失笑望上座不恡慈悲吾云和尚一等是出世未有师在山曰某甲甚处不是望为说破吾云某甲终不说请往华亭船子处去曰此人如何云此人上无片瓦下无卓锥若去当易服而往山乃散众束装直造华亭船子才见便问大德住甚么寺曰寺则不住住则不似云不似似箇甚么曰不是目前法云甚么处学得来云非耳目之所到云一句合头语万劫系驴橛觉范云今之师授弟子有则始终言有无则始终言无何止万劫驴橛而巳哉曹山曰末法时代人多干慧若要辨验真伪有三种渗漏一见渗漏机不离位堕在毒海二情渗漏情存向背见处偏枯三语渗漏究妙失宗机昧终始浊智流转立此渗漏未必不为中此疾者之所设也次以垂丝千尺意在深潭之问放没面皮痛下毒手两次被打方始瞥地既知痛痒展转相酬俱无缝X罅故以金鳞始遇之语满口许他遂嘱曰汝向去直须藏身处没踪迹没踪迹处莫藏身吾三十年在药山只明斯事汝今既得他后莫住城隍聚落但向深山里󰑁头边觅取一箇半箇接续无令断绝山乃辞行频频回頋子遂唤阇黎山乃回首子竖起桡子曰汝将谓别有乃覆舡入水而逝浮定有无者通玄净禅师劫外录判辨云浮定者钓鱼之标准也用木为之浮于水面下悬钩饵以浮沉而定鱼之有无故以为名焉揜呜唿胜默祖翁甞训学徒曰传法当如舡子求法当如二祖今之师资苟或不尔焉能以荷如来大法者欤若然则何虑祖道而不兴邪幸遇投子发扬先觉之志为世梯航颂曰泛舟驾崄三十春击处竿头活死人夹岭桂分千古韵朗江山翠万重新师云吾佛世尊于苦海波心无明浪里驾般若慈航总万行而为六度令一切众生离生死此岸达涅盘彼岸又云汝等比丘知我说法如筏喻者法尚应舍何况非法不意像季以来而有船子剡木为舟随流得妙切切孜孜学爷做处亦恐群灵漂沉生死直截根源替佛指示甞有颂云三十年来坐钓台钩头往往得黄能金鳞不遇空劳力收取丝纶归去来千尺丝纶直下垂一波才动万波随夜静水寒鱼不食满船空载月明归三十年来海上游水清鱼现不吞钩X钓竿斫尽重栽竹不计功程得便休既遇夹山尽情分付直至而今声光赫扬何止朗江山翠万重而巳哉还知么四海五湖分派处难将有限计无穷第七则我国宴然示众云四目不昧六贼归降干戈丛里曾见太平年粪埽堆头得获清净土岂信从来本具那知靡假他求忙里偷闲若为话会举药山问高沙弥云我闻长安甚闹弥云我国晏然山忻然曰子从看经得从请益得弥云不从看经得亦不从请益得山云大有人不看经不请益为甚么不得弥云不道不得自是他不肯承当澧州高沙弥初参药山山问甚处来云南岳来曰何处去云江陵受戒去曰受戒图甚么云图免生死曰有一人不受戒亦无生死可免汝还知否云恁么则佛戒何用曰这沙弥犹挂唇齿在弥礼拜而退道吾来侍立山曰适来有箇跛脚沙弥却有些子气息吾曰未可全信更须勘过始得至晚山上堂召曰早来沙弥在甚么处弥出众立山问我闻长安甚閙你还知不弥云我国晏然法眼别云见谁说药山见弥祗对甚有来由又问汝从看经得请益得弥总不落他圈圚道不从看经得亦不从请益得山见牢笼不住别用一条生机活路又罗织道大有人不看经不请益为甚么不得弥浑身手眼不许绊翻道不道不得X自是他不肯承当药山于此车不横推理无曲断回頋道吾云巖曰不信道林泉云可谓是出群须是英灵汉敌胜还他师子儿若也于斯见彻方信道在欲而无欲居尘不染尘百花丛里过一叶不沾身傥能喧静俱忘必解正偏兼到正当此时合作么生裁断颂曰兴亡云去与云来渠无国土绝尘埃须弥顶上无根草不受春风花自开师举王黄华云世事云千变浮生梦一场此虽一时遣兴述怀深有理焉果能言行相应心口无二于斯觑透不被万境所谩何得失是非荣枯成败而可桎梏者邪风穴垂语云若立一尘家国兴盛野老颦蹙不立一尘家国丧亡野老安贴于立不立处一时坐断何兴亡而可存哉此皆性空之剩物道眼之浮华虽来去无踪奈昏蒙成瞖直得纯清绝点荡无纤毫向不响山中合没足石人于须弥顶上採无根瑞草想不假春风馨香遍界请具眼禅和试来赏玩还见么灵苗生有地大悟不存师第八则僧问石霜示众云万丈海须见其底千尺井必达其源唯斯一事妙密难明忽遇箇顶门具眼脑后见腮的衲僧合作么生指示举僧问石霜如何是和尚深深处霜云无须X鎻子两头摇师云潭州石霜庆诸禅师庐陵新淦陈氏子依洪井西山绍銮禅师落发诣洛下学毗尼教虽知听制终为渐宗回抵沩山因充米头问答惬意至晚上堂曰大众米里有虫诸人好看后参道吾问如何是触目菩提吾唤沙弥弥应喏吾云添净瓶水着良久却问师汝适来问甚么师拟举吾便起去师于此有省吾将顺世垂语曰我心中有一物久而为患谁能为我除之师云心物俱非除之益患吾曰贤哉贤哉后避世混俗于浏阳陶家坊朝游夕处人莫能识后因答洞山秋初夏末万里无寸草处去云出门便是草之语深蒙称许享大因缘开法后僧问真身还出世也无云不出世曰争奈真身何云瑠璃缾子口此恰与无须鎻子两头摇的眼脑双生来相似非唯难弟难兄况乃无彼无此瑠璃缾口则且置只如此鎻将何料理是他投子自有同勘钥匙颂曰三更月落两山明古道程遥苔满生金鎻摇时无手犯碧波心月兔常行师举洞山颂偏正五位首篇云正中偏三更初夜月明前莫恠相逢不相识隐隐犹怀旧日嫌且道旧日嫌甚今日嫌甚迷悟到头俱莫恋眼中金屑自难留唐耿伟诗云返照入闾巷愁来与谁语古道无人行秋风动禾黍诗具六义曰风赋比兴雅颂用比兴连类以喻至道嗟此尘中无人绵历唯余禾黍而巳故X华严经云世法即佛法佛法即世法休于世间法中分别佛法莫于佛法中分别世间法方信道会得途中受用不会则世谛流布其斯之谓欤况金鎻摇时非智者难明徒劳识浪飜波漫浸蟾宫玉兔虽能𨁝跳枉费精神何故须信转身无异路没踪迹处莫藏身第九则洞山祖意示众云语忌十成机贵回互虽是掬水不漏焉知一滴难存外边虽是撒干就里浑头没脑还知问答有淹润处么举僧问洞山如何是祖师西来意山云待洞水逆流即向汝道师云筠州洞山悟本良价禅师幼岁从师念般若心经至无眼耳鼻舌身意处忽以手扪面问师曰某甲有眼耳鼻舌何故言无师骇然异之云吾非汝师即指往五洩山礼默禅师披剃年二十一诣嵩山具戒游方首谒南泉值马祖讳辰修斋泉问众曰来日设斋未审马祖还来不众皆无对师出对曰待有伴即来泉曰此子虽后生甚堪彫琢云和尚莫压良为贱次参沩山屡蒙赏鉴次依云巖受秘传之道唐大中末于新丰山接引学徒厥后盛化豫章高安之洞山权开五位善接三根大阐一音广弘万品横抽宝劒剪诸见之稠林妙叶弘通截万端之穿凿又得曹山深明的旨妙唱嘉猷道合君臣正偏回互由是洞山X玄风播于天下诸方宗匠咸推尊之故名曹洞宗立此一宗自师而为始也这僧既号通方衲子不免深穷西祖不传之妙故来发问殊不知未开口时早蹉过了也只如洞山恁么答是与他道不与他道伶利汉举着便知下落何必分星擘两只管忉忉庞居士谓灵照曰明明百草头明明祖师意照云老老大大作这箇语话士曰汝又作么生照云明明百草头明明祖师意士乃笑若也于斯荐得非唯有逆水之波许汝有滔天之浪其或未然且向滩下接取颂曰古源无水月何生满岸西流一派分葱岭罢询熊耳梦雪庭休话少林春师举古本金光明经偈云佛真法身犹若虗空应物现形如水中月虽则古源无水须知正派潜流休云皓月何生那委清光普应既满岸自西而分必匝地从东而遍菩提达磨始传法于天竺后接物于支那梁大通元年九月二十一日至广州十月初一日至金陵见武帝不契十九日出金陵十一月二十三日至魏洛阳应谶居少林面壁九年遇二祖求法立雪断臂安心巳竟併传衣法往禹门千圣寺化后般若多罗七十二年梁武帝作大师碑云以梁大同二年岁次丙辰十二月五日终于洛州禹门之侧寿一百五十岁塟于熊耳山吴坂东魏天平三年也元象元年有使宋云自西域回见达摩大师于葱岭只履西X还以闻帝令启圹唯见空棺只履存焉虽则生死涅盘犹如昨梦何妨立雪庭中重整嫰桂阳和而巳哉咦自从接活无根树五叶联芳直至今第十则夹山答佛示众云色见声求无非是妄忘情离念未足为真不须认影迷头休更迷头认影具眼禅和应合审细举僧问夹山如何是佛山曰此间无宾主僧云寻常与甚么人对谈山曰文殊与吾携水去普贤犹未折花来师云澧州夹山善会禅师自幼祝发年满受具听习经论该炼三学出住润州鹤林因道吾劝发往见舡子由是师资道契微朕不留恭禀遗命遁世忘机寻以学者交凑庐室星布晓夕参依咸通庚寅海众卜于夹山遂成兰若自是声名燀赫道德光掦开发人天模铸生佛不存意路而大阐玄风这僧以觉自觉他觉行圆满之问故来探拔是他大方之家岂与汝干戈相待欵欵地只道箇此间无宾主惹得教他意路上追寻情关内走作又问寻常与甚么人对谈不识红绵套索碧玉穽坑抵死谩生黏皮着骨不得脱洒自由所以夹山奉箇文殊与吾携水去普贤犹未折花来若据恁么道是有宾主无宾主咄曾游花下路要见洞中天幸遇投子老师一覰覰透颂曰亲言言处几人知今古无俦类莫齐玉马雪行归半夜羚羊挂角月沉西师云祇为分明极飜令所得迟将心用心转见病深本欲直截要会谁知颠倒迂回非止此日无有知者自古及今未逢一人一体同观与佛并化当此之际人多左科背听逐句寻言僧问赵州如何是玄中玄州曰汝玄来多少时邪云玄之久矣州曰阇黎若不遇老僧几被玄杀且道这僧背听赵州背听林泉道会得则途中受用不会则世谛流布汝等诸人闻林泉恁么道慎勿左科背听更须子细参详玉马雪行羚羊挂角没踪迹断消息夜半月沉时请来相见遂以手摸面云猫第十一则万户俱开示众云大音希声大器晚成虽是停机伫思未必不是作家若解剪惑裁疑到了须逢明鉴十成一句试请举看举云盖和尚问石霜万户俱闭即不问万户俱开时如何霜云堂中事作么生盖无对经半年方道得语云无人接得渠霜云道则大㬠道只道得八成盖云和尚又如何霜云无人识得渠师云潭州云盖山志元禅师游方时问云居曰志元不奈何时如何居曰祇为阇黎功业不到师不礼拜直造石霜亦如前问霜曰但非阇黎老僧亦不柰何X师云和尚为甚不奈何曰老僧若奈何拈过汝不奈何师便礼拜请入室后石霜上堂僧问万户俱闭则不问万户俱开时如何曰堂中事作么生僧半年方道得云无人接得渠曰道则太㬠道只道得八成云和尚又如何曰无人识得渠师知乃礼拜请石霜道霜不与道师云若不道打和尚去也霜曰无人识得渠师于言下有省翠巖芝云先行不到末后太过林泉道走的走杀坐的坐杀祖灯录中本僧问石霜非云盖问也此颂古中作云盖问想当时一期编录之不审也因辨于斯学者可委盖因闻石霜赤心片片招拨这僧故放鵰把焰赫傍石霜要与他说若不言下有省险做𠒋徒恶党还会么虽是恶心招善报更看投子与宣扬颂曰古殿巖开月鎻松霜凝雪露韵无穷星前人卧千峰室佛祖无因识得渠师云空劫威音外壶天不夜时巖花开步帐松月骋芳姿馥𩡏通三界婵娟映四维游人虽怅望那许暂时窥虽是霜凝雪露须忘一色之功直教雾歛风停妙叶三玄之旨七星光彩莫可窥窬了无前后差殊不有古今间断于千峰影里万壑声中就筹室枕石眠云任昨梦吟风啸月本来面目瞻仰无由未质形名岂容知识便恁么会时如何休百尺竿头须进步十方世界露全身X第十二则九峰丹青示众云日出连山尽力只画得一半月圆当户争教汝写到十分未下笔时却较些子还有打得此草者么试拈出看举僧问九峰一笔丹青为甚么邈志公真不得峰云僧繇却许志公僧云未审僧繇甚么人证据峯云乌龟稽首须弥柱师云筠州九峰道䖍禅师虽徧经法席而受印于石霜开化九峰玄徒尤盛僧问教中有言三光缘就始成其见三光未就还成见否曰缘有差殊见无亏损云既无亏损暗中为甚么不见物曰虽不见物宁无见暗云离却三缘如何是真见曰匝地日头黑似漆僧问一笔丹青为甚么邈志公真不得金陵宝志禅师姓朱氏金城人晋末真兴元年己未岁生幼出家止京道林寺礼僧俭为师修习禅业出处无常饮啖不节发长数寸常跣足行执一钖杖头挂剪刀及尺镜悬一二尺帛子齐祖建元中稍露神迹或数日不食无饥容与人言始若难晓及应甚明多为谶记京都士庶咸供事之后至梁天鉴年中深蒙帝重乃应化贤圣之一也为多神异圣凡不测故设此问僧繇却许志公者张僧繇吴人也天鉴中官历右将军吴兴太守以丹青驰誉于时方梁武帝以诸王居外每想见其面目即遣僧繇乘传写之持归对之如见其X人此盖常情可测可知非类志公本来面目无下手处焉知未举笔前脱体夺真只是罕逢明鉴要识志公么乌龟稽首须弥柱投子分明颂与伊颂曰荆山美玉卞人寻至宝无瑕绝见因铁牛带子踏沧海撞月石龟长羽鳞师举宝藏论云天地之内宇宙之间中有一宝秘在形山林泉道视之莫见取之莫得璨璨乎哉温温如也极小同大忘绝境界极大同小不见边表明之者亘古今而受用不尽昧之者守朝暮而穷困难甘非止荆山卞人寻覔楚人卞和献玉于楚厉王王曰石也遣使刖一足及武王即位和又献之武王复怒又刖一足至楚文王立和抱璞哭于荆山之下文王召而谓曰刖足者何怨乎曰不怨刖足而怨真玉以为凡石忠事以为慢事是以哭之文王乃使工剖石乃真玉也文王叹曰哀哉二先君易刖其足难剖于石今果是璧乃国宝也见韩子以喻至道人莫能窥非言说可及非情量可酌故使铁牛带子𨁝跳沧溟撞月石龟任生毛羽还达此理么无说说中无说说都教收摄付全提第十三则韶山是非云众云许由洗耳巢父牵牛拂迹成痕欲隐弥露只此现成公案不消勘辨缘由不涉思惟试看决断举僧问韶山是非不到处还有句也无山云有僧云是甚么句山云一片X白云不露丑师云洛京韶山寰普禅师嗣夹山僧问如何是韶山境曰古今猿鸟呌翠色薄烟笼云如何是境中人曰退后看遵布衲访师在山下相见遵问韶山路向甚么处去师以指曰呜那青青黯黯处去遵近前把住云久响韶山莫便是否曰是即是阇黎有甚事云拟伸一问师还答否曰看君不是金牙作争解弯弓射尉迟云凤凰直入烟霄去谁怕林间野雀儿曰当轩畵皷从君击试展家风似老僧云一句逈超千圣外松萝不与月轮齐曰饶君直出威音外犹较韶山半月程云过在甚么处曰倜傥之词人皆知有曰恁么则真玉泥中异不拨万机尘曰鲁般门下徒施巧妙云学人即恁么未审师意如何曰玉女夜抛梭织锦于西舍云莫便是和尚家风也无曰耕夫制玉漏不是行家作云此犹是文言如何是和尚家风曰横身当宇宙谁是出头人遵无语师遂同归山才人事了师召近前曰阇黎有冲天之气老僧有入地之谋阇黎横吞大海老僧背负须弥阇黎按劒上来老僧亚鎗相待向上一路速道速道云明镜当台请师一鉴曰不鑑云为甚么不鑑曰水浅无鱼徒劳下钓遵无对师便打林泉道此上神通非同小小韶山老汉惯临大敌那怯残兵而况这僧将闲是闲非有句无句枉来印拍被他着一片白云欵欵揜住何也莫把是非来辨我浮生穿凿不相关其余意味分付投子颂X曰白云不到中峰顶满目烟萝景象殊一句曲寒千古调万重青碧月来初师云青山白云父白云青山儿白云终日倚青山总不知不知的事汝还知否地藏当年曾漏泄不须迤𨓦走天涯烟萝满目景象虽殊心月孤圆性空寥廓纵有万别千差其奈一了百当雪窦云三界无法何处求心白云为盖流泉作琴一曲两曲无人会雨过夜塘秋水深若向这里领略得下伯牙与子期不是闲相识如或不然高山流水知音少枉奏瑶琴徽外声只如万壑千山盘青叠翠紧系芒鞋如何履践待月来时与汝相见第十四则梁山祖意示众云开口道着举步踏着拈在面前无人能识搜远不搜近宜假不宜真担千负计处还敢商量么举僧问梁山如何是祖师西来意山云莫乱道师云祖意教意本自无殊真心妄心亦不有异为根机不等优劣强分既说浅深当言顿渐列门庭开户牖说在骏马之前建法幢立宗旨独步劫空之后曹山曰洞上宗假五位君臣偏正言者不欲犯中故臣称君不敢指斥言是也欲明宗要为作偈曰学者先须识自宗莫将真际杂顽空妙明体净如伤触力在X逢缘不借中出语直教烧不着潜行须与古人同无身有事超岐路无事无身落始终复作五相偈曰白衣须拜相此事未为奇积代簪缨者休言落魄时偈曰子时当正位明暗在君臣未离兜率界乌鸡雪上行偈曰焰里寒冰结杨花九月飞泥牛吼水面木马逐风嘶偈曰王宫初降日玉兔不能离未得无功旨人天何太迟偈曰混然藏理事朕兆卒难明威音王未晓弥勒岂惺惺此颂略分宗趣西来祖意岂止一途派列岐分应机施设非刻舟记剑胶柱调絃而巳哉梁山答处直截指示欲使言前荐得句外知归开口动舌堪作甚么未审如何即是不如缄口退却与道相应虽然如是更须问过监察始得颂曰国令严严拟者危毫釐才动铁轮随心萌口应三千里齿露言来苦怨谁师云当头讳字寰中禁谁敢依稀犯圣颜把断要津那许汝嘲三攞四全提正令岂容伊拨万轮千直得惨悚戢翼内秘外严不见僧问临济如何是吹毛劒济云祸事祸事僧礼拜济便打林泉道赏罚甚分明若是当时毫釐有差便见天地悬隔宁免铁轮随来抑逼金轮王王四天下银轮三铜轮二铁轮一林泉道若能了一万事决毕四种轮王随业受报各具轮宝摧伏怨敌虽心萌口应其奈参差齿露言时固多X利害何也但能不触当今讳也胜前朝断舌才第十五则龙牙乌龟示众云把住时放行维摩一默语如雷放行时把住言满天下无口过不动唇皮要通意路合作么生举还有道得者么举僧问龙牙如何是祖师西来意牙云待石乌龟解语即向汝道师云潭州龙牙山居遁禅师因参翠微乃问学人自到和尚法席一箇余月不蒙一法示诲意在于何微曰嫌甚么师又问洞山山曰争恠得老僧法眼别云祖师来也林泉道和尚莫眼花云峰齐云此三尊宿还有亲疎也无若有那箇亲若无亲疎眼在甚么处林泉道依旧眉毛下又僧问十二时中如何着力师曰如无手人行拳始得林泉道照日口页鼻凹又问终日区区如何顿息师曰如孝子丧却父母始得东禅齐云众中道如丧父母有何闲暇恁么会还息得人疑情么除此外且作么生会龙牙意林泉道惯曾为旅偏怜客自已贪杯惜醉人若知醉里醒醒除问投子和尚颂曰石龟语话是谁闻无耳髑髅夜听深天晓便藏无影树太阳虽照不能寻师云知音不在频频举达者须知暗里惊玄中铭云龙吟枯木异响难闻木马嘶时何人道听洞山问云X巖无情说法甚么人得闻巖曰无情得闻云和尚闻否曰我若闻汝即不闻吾说法也云某甲为甚么不闻巖遂竖起拂子曰还闻么云不闻曰我说法汝尚不闻弥陀经云水鸟树林悉皆念佛念法山于此有省乃述偈曰也大奇也大奇无情说法不思议若将耳听终难会眼里闻声方得知僧问香严如何是道曰枯木里龙吟云如何是道中人曰髑髅里眼睛僧不领乃问石霜如何是枯木里龙吟曰犹带喜在云如何是髑髅里眼睛曰犹带识在又不领乃问曹山如何是枯木里龙吟曰血脉不断云如何是髑髅里眼睛曰干不尽云未审还有得闻者么曰尽大地未有一人不闻云未审枯木龙吟是何章句曰不知是何章句闻者皆丧遂示偈云枯木龙吟真见道髑髅无识眼初明喜识尽时消息尽当人那辨浊中清曹洞父子节拍相随白雪阳春几人能和胡笳不犯宫商曲玉笛同将劫外吹无影树头花笑日半明半暗几人知具眼禅人固宜子细第十六则灵云桃花示众云刘郎栽后缀叶联芳王母摘时收因结果莫有闲来赏玩就路还家者么举灵云见桃花悟道师云福州灵云志勤禅师依大沩因见桃花忽然大悟以偈呈曰三十年来寻劒客几回叶落又抽枝自从一见桃花后直至而今更不疑沩曰从缘入者永X无退失汝善护持玄沙云谛当甚谛当敢保老兄未彻在云曰师兄还彻也未林泉道将为狐须赤更有赤须狐且道灵云见桃花端的悟箇甚么有底道因逢桃李树忆得故园春有底道色即是空空即是色三千里外且喜没交涉雪窦云本无迷悟数如麻独许灵云是作家林泉至此称赏不巳非唯见谛明白堪与后人为龟为鑑觉范颂云灵云一见不再见红白枝枝不着花尀耐钓鱼舡上客却来平地摝鱼虾可谓路见不平拔劒相助更有为渠雪屈的么试看投子如何评论颂曰山前桃发故园春花绽红枝省此身证据谢君傍着力笑颜虽展意生瞋烟鎻绿杨莺啭缓雨侵石笋倚空邻金乌放去无消息木马嘶声过汉秦师云阴阳无曲徇节令不相饶春分之后万木皆萌匝地普天无非春色何止山前而巳哉不见道密移一步六门晓无限风光大地春正如心地蕴养包含善恶种子一日善恶业熟发起现行若于因花空实可辨见忘执谢顿悟真常何佛果而不趣菩提者邪当此之际方知此身而不虗设不意玄沙一手擡一手搦暗度神锋回戈倒刺谁想灵云惯临大敌诈败佯输恶来善应道师兄还彻也么恰似梵志飜着韈人皆谓是错宁可剌你眼不可隐我脚僧问洛浦众X手淘金谁是得者曰拳中旧宝岂假披沙云恁么则展手不逢也曰莫将鹤唳拟当莺啼又僧问如何是佛法大意曰雪覆孤峰峰不白雨滴石笋笋须生林泉恁么举来虽是向鼻孔里点眼肐膝上畵眉且要诸人稍知下落休待金乌西坠木马跑哮声逾汉秦徒劳釆听何也不解无中能唱出枉教清韵出青霄第十七则国师塔样示众云预备不虞待覔箇信心檀越随缘赴感令修座出格浮图见义勇为当仁不让者知是何人还理会得么举肃宗帝问忠国师百年后所须何物云与老僧作箇无缝塔曰请师塔样师良久云陛下还会么曰不会云吾有付法躭源却谙此事请召问之师云南阳慧忠国师者越州诸暨人自受曹溪六祖心印之后居南阳白崖山党子谷四十余祀不下山道行闻于帝里肃宗上元二年勑中使孙朝进賷诏征赴京待以师礼初居千福寺西禅院及代帝临御复迎止光宅精蓝十有六载随机说法时有西天大耳三藏到京云得他心通肃宗命师验之三藏才见师便礼拜立于右边师问曰汝得他心通那云不敢曰汝道老僧即今在甚么处云和尚是一国之师何得向西川看竞渡舡良久再问老僧即今在甚么处云和尚是一国之师何得在天津桥上看弄猢狲师X复问汝道老僧在甚么处藏罔测师叱曰这野狐精他心通在甚么处也藏无对可惜明眼人前一场漏逗师化缘将毕乃辞帝帝曰师灭度后所须何物若非圣慈宽厚争肯如此相待师亦不负天恩向临行之际尽力提撕道与老僧作箇无缝塔殊不知未开口时巳早七花八裂了也帝虽道不会就中却㝡亲切不见石头和尚道衲帔蒙头万事休此时山僧都不会师既付嘱令问躭源后果诏问源良久曰圣上会么帝曰不会源述偈曰湘之南潭之北中有黄金充一国无影树下合同船琉璃殿上无知识林泉道拱密威严决难正视虽是官不容针何碍私通车马放伊一线试请商量颂曰古塔涌圣迷云笼龙凤失香风半夜沉宝殿无知识师云第二十二祖摩拏罗尊者年三十遇婆修祖师出家传法至中印土彼国王名得度即瞿昙种族归依佛乘勤行修进一日于行道处现一小塔欲取供养众莫能举即大会梵行禅观呪术等三众欲问所疑时尊者亦赴此会是三众皆莫能辨时尊者即为王广说塔因此之出现乃王福力之所致也王闻是说乃曰至圣难逢世乐非久付位于太子投祖出家七日证果尊者深加慰诲国师塔样非作者之不知竖穷三际横遍十方亘古亘今无成无坏非止势磨星斗其由威耸云烟丹凤金龙莫能依附既德风之X偃草何香誉之不传任晓夜之升沉尽春秋之改变四臣不昧一性圆明于宝殿欲现心王令玉烛永调我国恁么观来有知识那无知识嘘相识满天下知心有几人从头曾遍数无箇似双亲第十八则吸尽西江示众云指空畵空敢道卒难对副依实具实且恁胡乱安排本非觌面相谩就里慈悲太甚还有冷眼傍观窥破者么举庞居士问马大师不与万法为侣者是甚么人师云待汝一口吸尽西江水即向汝道师云襄州居士庞蕴者衡州衡阳县人也字道玄世本儒业少悟尘劳志求真谛唐贞元初谒石头乃问不与万法为侣者是甚么人头以手掩其口豁然有省后与丹霞为友一日石头问曰子见老僧以来日用事作么生士曰若问日用事即无开口处乃呈偈曰日用事无别唯吾自偶谐头头非取舍处处没张乖朱紫谁为号丘山绝点埃神通并妙用运水及搬柴头然之曰子以缁邪素邪云愿从所慕遂不剃染后参马祖问曰不与万法为侣者是甚么人祖曰待汝一口吸尽西江水即向汝道士于言下顿领玄旨乃留驻参承二载有偈曰有男不婚有女不嫁大家团圝头共说无生话自尔机辩迅捷诸方向之居士问处将无做有要辨形容大师答处虽塞辞源潜通X意脉方信道明中虽不遗涓滴暗里洪波浪接天男婚女嫁则且置只如堂中二亲还曾奉重也无颂曰父母旷来别得奉当竭力木人半夜言莫使外人识师云僧问药山学人拟归乡时如何师曰汝父母徧身红烂卧在荆棘林中汝归何所云恁么则不归去也曰汝却须归去汝若归乡我示汝箇休粮方子云便请曰二时上堂不得咬破一粒米此不遗时失候奉重竭力之式也虽知亲亲之亲而岂知非亲之至亲者欤第八祖佛陁难提尊者行化至提伽国毗舍罗家见舍上有白光谓其徒曰此家有圣人口无言说直大乘器不行四衢知触秽耳言讫长者出礼问何所须祖曰我求侍者长者曰我有一字名伏䭾密多年巳五十口未甞言足未曾履祖曰如汝所说真吾弟子伏䭾闻之遽起礼拜而说偈曰父母非我亲谁是最亲者诸佛非我道谁是最道者祖以偈答曰汝言与心亲父母非可比汝行与道合诸佛心即是外求有相佛与汝不相似欲识汝本心非合亦非离䭾闻偈巳便行七步祖曰此子昔曾值佛悲愿广大爱情难舍故不言不履耳遂令出家复继祖位若也于斯荐得父母不离方寸何劳嚝劫相寻木人既解传言宁免外人知识还具这般眼么拟心若蹉一丝头对面忽成千万里林泉老人评唱投子青和尚颂古空谷集卷一X林泉老人评唱投子青和尚颂古空谷集X卍XXX林泉老人评唱投子青和尚颂古空谷集卷二后学性一阅生生道人梓第十九则僧问长沙示众云有进有趣横身建化门中无证无修着脚威音那畔幸勿减他声价不须粧贴门风比喻将来汝还知否举僧问长沙本来人还成佛否沙云你道大唐天子还割茆刈草否师云湖南长沙招贤景岑禅师初住鹿苑为第一世其后居无定所但徇缘接物随宜说法时谓之长沙和尚僧问教中说幻意是有邪师曰大德是何言欤云恁么则幻意是无邪曰是何言欤云恁么则幻意是不有不无邪曰是何言欤云某三明尽不契于幻意未审和尚如何明教中幻意曰大德信一切法不思议否云佛之诚言安敢不信曰大德言信二信之中是何信云如某所明是名缘信曰依何教文得生缘信云花严经云菩萨摩诃萨以无障无碍智慧信一切世间境界是如来境界又花严云诸佛世尊悉知世法及诸佛法性无差别决定无二又云佛法世间法若见其直实一切无差别曰大德所举缘信教X文甚有来由听老僧与大德明教中幻意若人见幻本来真是则名为见佛人圆通法法无生灭无灭无生是佛身林泉恁么举来且道本来人有成佛分无成佛分水月空花元不有电光石火荐还迟割茅刈草曾为喻智者休言道不知师与仰山翫月次山云人人尽有这箇只是用不得曰恰是倩汝用云你作么生用师噼𦚾与一踏云㘞直下似箇大虫林泉道仰山今日亲遭毒手长庆云前彼此作家后彼此不作家林泉道放汝一踏长庆别云邪法难扶林泉道雪后始知松栢操事难方表丈夫心更看投子不犯尊颜别通消息颂曰苔殿重重紫气深星分辰位正干坤金轮不御阎浮境岂并诸侯宝印尊师云至理幽微岂容拟议非识智之可追求非妄情之可奔凑陆亘大夫问南泉姓甚么泉曰姓王云王还有眷属也无曰四臣不昧云王居何位曰玉殿苔生后僧举问曹山玉殿苔生意旨如何曰不居正位云八方来朝时如何曰他不受礼云何用来朝曰有违则斩云违是臣分上未审君意如何曰枢密不得旨云恁么则爕理之功全归臣相也曰你还知君意么云外方谁敢论量曰如是如是林泉道君圣臣贤即且置父慈子孝又如何非止色难成感慨无违的意少知音既尔重重紫气笼罩深宫灿灿璇玑定分X辰位王四天下则必御金轮总三千界则当提宝印不须附耳而言蹑足以封韩信还晓此意么太平只许将军建不许将军见太平第二十则云巖南泉示众云斜街暗巷生客头迷金鎻玄关衲僧眼𥊀莫有脑后着楔知痛痒者么举道吾与云巖到南泉处泉问阇黎名甚么吾云宗智泉云智不到处作么生宗吾云切忌道着泉云酌然道着则头角生异日师与云巖后架把针南泉过见再问智头陁前日道智不到处切忌道着道着则头角生合作么生行履师乃抽身入僧堂师云潭州道吾宗智禅师豫章海昏张氏子依盘和尚受教具戒预药山法会密契心印一日山问子去何处来曰游山来云不离此室速道将来曰山上乌儿头带雪㵎底游鱼忙不彻离药山见南泉泉问阇黎名甚么寻常语里便布枪旗吾曰宗智便于长蛇阵前具实祗对方信道本色住山人了无刀斧痕果然以空劫巳前一段大事勐然提起道智不到处作么生宗是他念兹在兹未曾忘却向群居慎口独坐防心处欵欵地道切忌道着此之所谓十言九中不如一默故南泉印证道灼然道着即头角生三日后吾与云巖在后架把针泉见乃问智头陁前日道智X不到处切忌道着道着即头角生合作么生行履若向这里暂时不在攃手蹉脚便见堕坑落壍是他觉不似相便抽身入僧堂林泉道退步就已万中无一南泉亦归方丈林泉道伯牙与子期不是闲相识林泉虽恁持蠡酌海折草量天且图诸人略知分剂欲要明白子细言深浅说高低请问投子和尚决然便知下落颂曰金刚际下古髑髅几被人踏血溅空明月任从君自掬寒松那弃白云封师举花严经云其最下方名世界光遍照一切金刚庄严光耀轮为际依众宝摩尼花而住今为金刚队下者悞矣况此本分一事若占圣之髑髅诸佛之顶𩕳拟之则触破面门窥之则瞎却眼睛有不頋危亡者踉䠙颠蹶蹴跳践踏生挦活攞向枯骨上咬嚼没巴鼻处近傍何止血溅长空而巳哉其奈掬水月在手弄花香满衣无始劫来妄想熏习卒难改革一旦回光返照了达真常于切忌道着处覰透头角未生时知归万本寒松清阴郁密一片白云幸无弃舍还知同声相应同气相求处么有缘不是余朋友无用双眉却弟兄第二十一则赵州喫茶示众云雀舌初调玉盏分时禅思徤龙团槌碎金渠碾处睡魔降虽然两段不同且喜一家无二莫有不X涉唇吻知味者么举赵州才见僧来便问曾到此间么僧云不曾到州云喫茶去又问僧曾到此间么僧云曾到州云喫茶去师云赵州观音院从谂禅师未受具时便抵池阳参南泉值泉偃息而问曰近离甚处云瑞像曰还见瑞像么云不见瑞像只见卧如来泉便起坐问汝是有主沙弥无主沙弥云有主沙弥曰那箇是汝主师遂近前躬身曰仲冬严寒伏惟和尚尊候万福泉器之许其入室他日问泉曰如何是道泉曰平常心是道云还可趣向也无曰拟向即乖云不拟争知是道曰道不属知不属不知知是妄觉不知是无记若真达不疑之道犹如太虗廓然荡豁岂可强是非邪师于言下悟理僧问云居膺禅师羚羊挂角时如何曰六六三十六云挂角后如何曰六六三十六僧礼拜曰会么云不会曰不见道无踪迹其僧举似赵州州曰云居师兄犹在僧便问羚羊挂角时如何州曰九九八十一云挂角后如何曰九九八十一云得恁么难会曰有甚么难会云请和尚指示曰新罗新罗林泉道未眨眼时遭八百拟开口处隔三千赵州指示分明处方信云居有妙传更看投子将何特为用甚煎点颂曰见僧便问曾到否有言曾到不曾来留坐喫茶珍重去青烟暗换绿纹X苔师云赵州古佛于人我山前凡夫地上平田浅草内指条活路径直截要似更强如长安大道若言曾到三千里外且喜没交涉更买草鞋行脚始得若言不曾到颟顸佛性儱侗真如兀兀腾腾虗淹岁月折莫你左趓右闪侧覰傍观终是出他圈圚不得谢他看客两停不论亲踈一般管待虽破龙团凤饼恐逢跛鼈盲龟他既口苦心甜你莫外好里弱本无委曲若叠嶂之青烟不有蒙茸似幽庭之绿藓只如暗彰文彩互换偏圆一句又作么生待喫茶了即向汝道第二十二则大随乌龟示众云虽则当面热谩隄备傍人冷笑休卖弄知心可腹终只是见境生情还与破除得么举大隋和尚与僧行次见一乌龟僧便问一切众生皮裹骨为甚么此箇众生骨裹皮随以草鞋安龟背上其僧无语师云益州大随法真禅师嗣长庆安初见药山道吾云巖洞山次至岭外大沩会下数载食不至充卧不求暖清苦鍊行操履不群沩深器之一日问曰阇黎在老僧此间不曾问一转语云救某甲甚么处下口沩曰何不道如何是佛师作手势掩沩山口沩叹曰子真得髓从此名传四海尔后还蜀寄钖天彭堋口山龙怀寺于路煎茶普施三年因往后山见一古院号大随群峰矗秀㵎水清泠中有一树围四丈余南X开一门中空无碍不假斤斧自然一庵时目为木禅庵师乃居之十余载影不出山声闻于外四方玄学千里趍风蜀主钦尚遣使屡征师皆辞老病署神照大师因庵侧见此一龟僧发此问师遂拈草鞋安龟背上是知宗师一期应对破妄祛惑明心见性终不以言句系缀于人未委投子若为话会颂曰一家有事百家忙春暖才回草自长东岭月分西㵎水菊残犹自候重阳师云若也依因判果随业受生鳞羽皮毛胎卵湿化各安其分那有差殊此皆迷真执妄颠倒想生不悟本空故受轮转普观一切众生漂沉生死何啻百家而巳哉故世尊以无缘慈兴大悲心布春风和气滋孕群萌令心花发现使智果圆成放爱月光辉天鑑地耀古腾今始自劫壶空处佛未兴时性海澄渟无幽不烛有等焦芽败种孤陋寡闻堕根禅客向东篱侧畔十月初头指望白衣特来送酒呆汉非止此时遭蹉过须知他后卒难逢第二十三则南泉斩猫示众云衲僧巴鼻勦绝凡情佛祖权衡屏除圣解莫有具此作略者么举南泉有两堂上座争猫不止泉陞座提起猫儿云道得即不斩众无对泉乃挥猫儿赵州至晚方到泉乃X举前话州脱一只草鞋戴头上出去泉云子若早来却救得猫儿师云南泉普愿禅师郑州新郑人姓王氏幼慕空宗唐至德二年依大隗山大慧禅师受业诣嵩岳受具足戒初习相部旧章究毗尼篇聚次游诸讲肆历听楞伽花严入中百门观精鍊玄义后扣大寂之室顿然忘筌得游戏三昧一日为众僧行粥次马祖问桶里是甚么师曰这老汉合取口作恁么语话祖便休自余同参之流无敢诘问贞元十一年憩钖于池阳自建禅斋不下南泉三十余载道风遐布大振玄纲因是诸方目为郢匠一日因东西两堂争猫是非只为多开口烦恼皆因强出头果遇师白众曰道得即救取猫儿道不得即斩却也此乃路见不平当机不让便以本分事相为刬除妄想屏当狂情要教于空劫巳前威音之始顿除人我等执空一切法顿绝诸缘众既无对师遂斩之此岂非见到用到心口相应人多以斩猫芟蛇为云门正令为麤行作业谤之是不达文殊仗劒之微旨也世尊于灵山会上五百比丘得四禅定具五神通未得法忍以宿命智通各各自见过去杀父害母及诸重罪于自心内各各怀疑于甚深法不能证入于是文殊承佛神力遂手握利劒驰逼如来世尊乃谓文殊曰住住不应作逆勿得害吾吾必被害为善被害文殊师利尔从本巳来无有我人但以内心见有我人内心起时我被害即名X为害于是五百比丘自悟本心如梦如幻于梦幻中无有我人乃至能生所生父母皆如梦幻于是五百比丘既得无生法忍同赞叹曰文殊大智士深达法源底自手握利剑驰逼如来身如剑佛亦尔一相无有二无相无所生是中云何杀出宝积经是知南泉大用不减文殊不可以狭劣之见僻执之心诬谤古人更看投子别是非明得丧分明指出颂曰临险推人事要知求财先自露针锥钓鱼尽说谙风势及至风来波路迷潦倒赵州虽好手钟鸣斋后赴来迟要知大像嘉州路铁牛镇断陜关西师云不因一事不长一智不喫一交不学一便所以道撒手悬崖下分身万象中南泉老汉能于楂手剌脚处便与解脱以竭世枢机过人胆量向开口合口处选择人材露锐利辞锋尖新锥剌探拔深细体察虗实复驾慈航来生死海中无明浪里以长虹为竿掷月钩云饵乘风驾险求任子长鲸不意须臾急流勇退住岸还迷正值赵州回舟拨棹顶笠披簑红蓼滩头白苹影里虽避却潇湘夜雨还蹉过烟寺踈钟大似做模搭样名播嘉州恰如带水拖泥犇归陜府林泉恁么曲为中下裁长补短剜嵌将来岂非关空鎻梦捕影劳形取笑傍观者欤只如斩猫儿戴草鞋端的一句合作么生道如王秉劒由王意妙用纵横X更莫疑第二十四则云居居山示众云休去歇去当可厌喧求静一念万年去何妨息虑安禅念兹在兹不为分外休道全无所以覰来敢有来由怕伊不信试参详看举僧问云居弘觉僧家毕竟如何觉云居山好师云洪州云居道膺禅师幽州玉田王氏子童年于范阳延寿寺受业游方至翠微问道会有僧有豫章来盛称洞山法席师遂造焉山问甚处来云翠微来曰翠微有何言句示徒云翠微供养罗汉某问供养罗汉罗汉还来否曰你每日噇箇甚么山曰实有此语否云有曰不虗参见作家来后投诚入室洞山许为室中领袖今则这僧既来问衲僧毕竟的事毕竟本来待有甚事若一句道有谓之增语若一句道无谓之妄语不如指教居山自体悉去不见道深山纵卧龙天喜閙市安禅佛祖忧虽然恁么道更须子细参详云居指示别有奇特非止令汝坐守寒巖异草不解转身未到无心时应须亲到若到无心处却索回头恁般会去方有少分相应其或未然跳得南堆北阜坐到头不解跨崑崙不知投子别教向甚么处安身命颂曰㟮屼嵯峨万仞横四边无路不通行自古两轮光不到夜深王老入西岑X师云况此宝山人人分上各有一座自是不肯退隐深藏开游赏玩空使心猿攀榄意马奔驰子细看来落群峰之峻超叠巘之危须弥尚自难俦太华何足能比倚天横海妙绝古今虽四边无路不许通行其奈当时身先在里天衣怀禅师赴杉山请入院上堂云二十年乐慕此山今日且喜到来因缘际会山僧未到此山身先到此洎乎来到杉山却在山僧身内林泉道不想和尚有此肚量此亦心包太虗量廓沙界之小样也果能如是任教日月般兴废管甚干坤夹是非只如王老夜入西岑又作么生不如归去便归去欲觅了时无了时第二十五则丹霞烧佛示众云热则趂凉非为分外寒时向火亦是寻常于斯凡圣情忘何必横生异议莫有傍不肯惹祸临身的么举丹霞和尚一日凝寒经院过宿乃取殿中木罗汉烧向院主致怒乃感眉须堕落师拈云不会为客劳烦主人师云邓州丹霞天然禅师本习儒业入长安应举方宿逆旅忽梦白光满室占者曰解空之祥也偶禅者问云仁者何往曰选官去云选官何如选佛曰选佛当往何所云今江西马大师出世是选佛之场仁者X可往遂直造江西才见祖师以手拓幞头额祖頋视良久云南岳石头是汝师也遽抵石头还以前意投之头云着槽厂去师礼谢入行者房随次执㸑役凡三年忽一日石头告众曰来日刬佛殿前草至来日大众诸童行各备锹䦆刬草独师以盆盛水沐头于石头前胡跪头见而笑之便与剃发说戒师掩耳而出淘汰有年而嗣法焉唐元和中至洛京龙门香山及至慧林遇天大寒取木佛烧向院主诃曰何得烧我木佛师以杖子拨灰曰吾烧取舍利曰木佛何有舍利曰既无舍利更取两尊烧主自后眉须堕落经不云乎心生则种种法生心灭则种种法灭院主致怒一念嗔心起百万障门开眉须堕落何怨乎哉还达此理么一念不生全体现六根才动被云遮未审此时孰能赏鑑颂曰古巖苔闭冷侵扉飞者惊危走者迷夜深寒爇汀洲火失晓渔家輙自疑师云千山鸟飞绝万径人踪灭孤舟簑笠翁独钓寒江雪正当此时万境消沉十方黯黑干剥剥兮滴水氷生冷清清兮撼颏打战非止古巖苔闭紧掩柴扉飞走惊危俱难覰向忘情怀之计较绝凡圣之阶梯知性火真空了性空真火徧周法界普应河沙欲使一切众生了了明明头头不昧其奈曲高和寡以是为非大抵东行不见西行利巧儿做处拙儿嫌莫恠X渔家疑情尚在咦夜冢髑髅元是水客杯弓影竟非蛇性空心月无圆缺枉被迷云取次遮第二十六则鸡栖凤巢示众云鹘儿未出窠巳有摩霄志虎子未绝乳巳有食牛气具此作略坐观胜败立验输赢者是谁举洛浦初参夹山山云鸡栖凤巢非其同类出去浦云自远趋风乞师一接山云目前无阇黎此间无老僧浦便喝山云且莫草草怱怱须知云月是同溪山各异截断天下人舌头即不无争教无舌人解语浦无语山便打师拈云到这里作么生道得一句得同身共命一气连枝遂代云无目绣双凤冲虗透碧霄师云澧州洛浦山元安禅师凤翔麟游人丱岁出家二十具戒广通经论问道临济后为侍者济甞对众美之曰临济门下一只箭谁敢当锋师蒙印可自谓巳足一日陞堂曰临济门下有箇赤梢鲤鱼摇头摆尾向南方去不知向谁家虀瓮里淹杀师游历罢直往夹山卓庵经年不访夹山山乃修书令僧持往师接得便坐却再展手索僧无对师便打曰归去举似和尚僧回举似夹山曰这僧若开书三日内必来若不开书斯人救不得也师果三日后至见夹山不礼拜当面而立林泉道只恐不是玉是玉也大奇山云X鸡栖凤巢非其同类出去林泉道点捡将来不可放过曰自远趍风请师一接林泉道千峰势到岳边止万泒声归海上消山云目前无阇黎此间无老僧林泉道平生心胆向人倾师便喝林泉道熟境难忘任渠呌唤山云住住且莫草草怱怱云月是同溪山各异截断天下人舌头即不无争教无舌人解语林泉道近来有箇新条欵不说麻乌与赛因师伫思林泉道何不更下一喝山便打林泉道就里溪山元来不异师因兹服膺林泉道师资缘会处针芥自相投林泉见处唯只至此更看花严如何科判颂曰无伴石人衣入山云笼红顶绿衣寒喝开劫兆三峰顶捧出金襕对日看师云声前荐得巳落今时句后承当迷头认影虽是石人抚掌木女高歌自古至今知音者少所以莲峰庵主道楖栗横担不頋人直入千峰万峰去当此之际云笼岳顶雾鎻巖阿密密绵绵了无缝罅故夹山唯一本分事左敲右击正按平铺令伊离渗漏绝识情处参见夹山被他一喝直得鸡山粉碎迦叶亡魂所捧金襕七零八落此之所谓金刚王劒独露堂堂拟涉唇吻即犯锋铓者也昔迦叶波持如来所付金襕伽黎于鸡足山中而待弥勒山有三峰如鸡三足故也今言喝开捧出者言语道断非去来今还知洛浦夹山父子相投处么照尽体无依通身合大道X第二十七则踈山答佛示众云三十二相塑畵难成八十种好粧銮不就匹似告他人不如求自已还有认得的么举僧问踈山如何是佛山云何不问踈山老汉师云抚州踈山匡仁禅师吉州新淦人投本州元证禅师出家一日告其师往东都听习未经岁月忽曰寻行数黑语不如默舍已求人假不如真遂造洞山值山早参出问未有之言请师示诲山曰不诺无人肯师曰还可切也无云你即今还切得么曰切不得即无讳处山他日上堂曰欲知此事直须如枯木生花方与他合一日有僧问如何是佛云何不问踈山老汉古人答话多以径直截要指示于人故法灯云谁信天真佛兴悲几万般蓼花开古岸白鹭立沙滩露滴庭莎长云收溪月寒头头垂示处子细好生观恁么会得胡用他求自肯承当不劳别覔颂曰养子方知在上慈亲言无味外人疑欲穷沧浪深深处听取渔家輙莫迷师云野老负薪归催妇连宵织看他家事忙且道承谁力问渠渠不知特地生疑惑伤嗟今古人几箇知恩德要汝时时知有念念无差故洞山云向道莫去归来背父又示众云欲知此事如人家养得三箇儿子州里须得一箇县里须得一箇村里须得一箇一X箇能得屋里钱物用一箇须得外头钱物用一箇不得外头钱物用亦不得屋里钱物用且道那箇合在州里那箇合在县里那箇合在村里僧乃出众云三箇莫明轻重否师曰是云如何是此人出身处曰知有却不知有是此人出身处云未审此人从今日去也无曰亦从今日去云恁么则属功也曰是云唤作甚么功曰唤作功就之功云此人还知有州里人否曰知有始解奉重矣云恁么则村里人全明过也曰是云如何是此人过处曰不知有唤作闲人是此人过处不见先师道今时学道之人须知有转身处始得又僧问曹山子归就父为甚么父全不顾曰理合如斯云父子之恩何在曰始成父子之恩云如何是父子之恩曰刀斧斫不开林泉道一对无孔铁槌一任诸人下楔此皆是养子之缘外人疑处若不是明眼宗师深穷性海杜绝迷源一曲渔歌焉能得听还会么万籁有心闻不得孤巖无耳却知音第二十八则归根得旨示众云直截根源本欲待教疾会寻枝摘叶不须漫费神思莫有不动唇皮道得底么举僧问重云和尚如何是归根得旨云云早是忘却不忆尘生师云京兆府重云智晖禅师总角之岁好游佛宇誓志出家父母不能止礼圭峰温禅师剃度后谒白水独领微言潜通秘键寻回洛卜于中滩剏温室院常X施水给药为事有比丘患白癞众恶之唯师与摩洗如常俄有神光异香既而讶之遂失所在遗疮痂馨香酷烈聚而塑观音像藏之师后忽归终南圭峰旧居一日闲步巖岫间如常𥨊处倐覩摩衲数珠铜缾㨑笠触之即坏谓侍者曰此吾前身道具尔就兹建寺以酬宿因当薙草间有祥云蔽日屯于峰顶久而不散因目为重云所有勐兽皆引去及塞龙潭以通径龙亦他徒后唐明宗赐额曰长兴学侣臻萃上堂僧问如何是归根得旨曰早是忘却不忆尘生云如何是随照失宗曰家贫遭劫云不忆尘生如何是进身一路曰足下巳生草前程万丈坑这僧大似穷曹司翻旧案将六祖临终谓众道叶落归根来时无口之语勘当重云云亦不谋而合道早是忘却不忆尘生若这僧向此一尘语下能于父母未生巳前着脚何坑壍而有落哉怕伊不信更看投子从头解说颂曰家破人亡何所依无心无绪话求归十年忘尽来时路暂忆些儿总不知师举僧问洛浦学人拟归乡时如何浦曰家破人亡子归何处僧云恁么则不归去也浦曰庭前残雪日轮消室内红尘遣谁扫此所心无心无绪话求归也寻思到此似与寒山同参山有诗云欲得安身处寒山可常保微风吹幽松近听声愈好下有斑白人唠X唠读黄老十年归不得忘却来时道若是端的得到不知不会处非唯参见地藏许伊亲见黄蘗虽然如是林泉门下不得点胷担板第二十九则问夹山境示众云窓前翠竹啸月吟风庭际苍松欺霜傲雪非图眼见耳闻欲使心开意解莫有伶利者么举僧问夹山如何是夹山境山云猿抱子归青嶂后鸟𠾑花落碧巖前师云心不识心见犹在境情存一念万别千差所以夹山道闻中生解意下丹青目前则美久薀成病青山与白云从来不相到机丝不挂梭头事文彩纵横意自殊嘉祥一路智者知踈瑞草无根贤者不贵林泉道但能明正眼诸见决难谩这僧虽恁么问夹山虽恁么答便不可向碧巖青嶂里商量抱子𠾑花处折倒法眼云我二十年只作境会浮山圆鉴云法眼要且未得勦绝既不作境会别作甚么会自着语云犀因翫月纹生角象被雷惊花入牙忽有人问林泉不作境会合作么生道但云猿抱子归青嶂外鸟㗸花落碧巖前非唯掣开那僧识鎻更乃捩转法眼谩人关捩还识浮山彻底为人处么分付舒州投子替他分雪颂曰月皎青松鹤梦长碧云丹桂挂羚羊严高碧仞千峰雪石笋生条半夜霜X师云月巢鹤作千年梦雪屋人迷一色功向心境俱亡人牛不见洒洒落落妥妥帖帖无一毫差互没半点交加折莫是境不是境终不惹绊在于识情之内若挂角羚羊踪迹尚无着处甚做羚羊气息莫虑巖高千仞积雪弥深至理一言不能漏泄其奈堦前石笋半夜抽条以此看来是境不是境信手拈来无不是莫教常守系驴橛第三十则曹山出世示众云争强竞弱总是凡情退已让人那存圣解向此还有不争人我者么举僧问曹山佛未出世时如何曰曹山不如僧云出世后如何曰不如曹山师云抚州曹山慧霞了悟禅师嗣先曹山本寂禅师僧问四山相逼时如何曰曹山在里许云还求出也无曰在里许即求出林泉道放去较危收来太速又僧问佛未出世时如何曰曹山不如云出世后如何曰不如曹山此语本二世曹山了悟之语非先曹山本寂禅师之语也不知者师资不辨前后不分而中验讨不审之疾因载于此学者应知僧问德山缘密圆明禅师佛未出世时如何曰河里尽是木头舡云出世后如何曰这头踏着那头掀所以道但参活句莫参死句于死活句中定取一只宗眼这僧既问佛出与未出必有深意曹山答以如与不如岂无理哉X还知么这畔那边无不可放行把住总由他怕伊不信试问投子便知子细颂曰月隐青山瑞气高梧藏丹凤覰无寥无端石马潭中过惊起泥龙之海潮师云洞山道正中偏三更初夜月明前莫怪相逢不相识隐隐犹怀旧日嫌此明空劫以前威音之际玉兔怀胎深隐紫微万一千巖俱无影象皆正位中事也惟腾腾瑞气蔼蔼祥烟碧梧高耸丹凤独栖瞻之不及窥之莫得恰如佛未出世时无法可说无生可度实际理地不受一尘曙色未分人皆仰望所以曹山道不如他也无端石马经历寒潭尀耐泥龙奔腾巨海于无见中强见无闻中强闻三十二相历历分明十二分教行行布置向佛事门中不舍一法及乎天晓总见寻常故言不如曹山也林泉虽恁剖判将来慎勿便以得失胜负而生计较若解无中能唱出方知丝竹可传心第三十一则无隐身处示众云万机休罢皆付痴憨千圣不携惟嫌抹搭莫更有蒸不熟煑不烂的衲僧么举僧问云居全无学处如何立身居云无立身处僧云佛事何劳居云不同兴化师云大智如愚大巧若拙本自圆成不劳彫琢所以X永嘉道君不见绝学无为闲道人不除妄想不求真是他顶天立地盘礴四维巍巍堂堂磊磊落落竖穷三际横遍十方只此没量大人便是汝本来面目亘古今而非有任来去而非无何必区区安身立命而巳故这僧迷头认影刚觅替名云居老汉因便截势尽情吐露其僧顽涎不退展转生疑将十二时中着衣喫饭运水般柴日用佛事以当平生云居不免顶门着楔道非同每日朝参暮请接物利生兴此悲心化他众类应须孜孜切切一念万年不遗时不失候甚生次第若能如是得处但能忘计较用时全不费工夫不犯天威试听举似颂曰苔殿烟收紫气旋拱班宸幄退尧年凤楼不宿桃源客岂并金光瞩汉天师云尊贵一路智者难跻至理玄门孰能履践由是苔封古殿紫气盘旋拱密威严仰瞻宸幄庆尧年之宁谧六国安然贺舜日之增明四臣乐矣毕竟龙楼凤阁难停玩景游人从教杏圃桃源恣纵赏心乐事心光晃耀根根尘尘而普及寰瀛智炬扬辉物物头头而遍周沙界恁么会得非止汉天竺土这畔那边无不是汝立身之处何也把住放行全在我挨来拶去更由谁第三十二则风穴古曲示众云木人把板云中拍韵出青霄石女含笙井底X吹声腾碧汉莫有眼中解听者么举僧问风穴古曲无音韵如何和得齐穴云木鸡啼子夜蒭狗吠天明师云汝州风穴延昭禅师初谒镜清次参南院入门不礼拜院曰入门须辨主云端的请师分院于左膝拍一拍师便喝院于右膝拍一拍师又喝院曰左边一喝且置右边一喝作么生师曰瞎院便拈棒师曰莫用盲枷瞎棒夺打和尚莫言不道院掷下棒曰今日被黄面浙子钝置一场云和尚大似持钵不得诈道不饥曰阇黎曾到此间么云是何言欤曰老僧好好相借问云也不得放过便下参众了却上堂头礼谢院曰阇黎曾见甚么人来云在襄州华严与廓侍者同夏曰亲见作家来院问南方一棒作么商量云作奇特商量师却问院和尚此间一棒作么商量院拈拄杖曰棒下无生忍临机不见师师于言下大彻玄旨遂依止六年四众请住风穴又八年李史君与阖郡仕庶再请开堂演法其道大行这僧既发古曲无音之问想非干六律不堕五音设使六么花十八也应断和决难齐是他风穴以无曲之曲非韵之韵别般响喨逈出青霄何遶梁之可比哉虽假木鸡蒭狗傍提妙唱自古至今谁能赏鑑若非投子发扬险不几乎淡了颂曰古巖月色鎻重云枯木迎芳晓带春昨夜星河转南斗金乌随凤过天轮X师云太阳门下日日三秋明月堂前时时九夏此寔吾宗正偏兼带理事叶通之微旨也虽则岐分派列施设不同万别千差终归一揆昔湛然居士序万松老师万寿语录云临济之宗得者得之于峻拔失者失之于莽卤曹洞之宗悟者悟之于绵密迷者迷之于廉纤云门之宗明者明之于紧俏昧者昧之于识情诚哉是言也古巖月色虽鎻重云非具眼者莫窥其奥腾芳枯木不假阳和唯知心者能带其春岂止星河宛转于南斗其由乌凤趍越于天轮不堕功勋宁拘明暗当此之时还辨别得么试看磨盘秋结子非同碓觜夜开花第三十三则投子劫火示众云问既有宗答亦攸同但肯教意解心开便不索口呿目瞪莫有于热恼处令清凉者么举僧问投子劫火洞然时如何子云寒威威地师云舒州投子山大同禅师幼依洛下保唐满禅师出家初习安般观次阅花严教激明性海复谒翠微顿悟宗旨由是放意周游后旋故土隐投子结茅而居师一日指庵前一片石谓雪峰曰三世诸佛总在里许峰云须知有不在里许者曰不快漆桶师与雪峰游龙眠有两路峰问那箇是龙眠路师以杖指之峰云东去西去曰不快漆桶问一槌便就时如何曰不是性懆心汉云不假一槌时如何曰不快漆桶峰问X此间还有人参也无师将󰑁抛向峰面前峰云恁么则当处掘去也曰不快漆桶师居投子山三十余载往来激发请益者常盈于室纵以无畏之辩随问遽答啐啄同时微言颇多今唯录此丛林多以不快漆桶为雪峰语而不知大同答雪峰语也这僧将仁王般若经偈来问昔斑足王信外道罗陀语杀千王头淫祀冢间摩诃迦罗大黑天神冀延国祚普明王请一日假依七佛法斋百法师第一法师为王说偈劫火洞然大千俱坏此偈凡三十二句王赴死转为诸王说斑足疑问亦闻此偈心开悟解以国付弟出家得忍师答以寒威威地为复是滴水滴冻为复是霜雪难禁为复是缩项嗟嘘为复是横身僵卧若恁么会林泉不免奉汝箇三千里外且喜没交涉毕竟合作么生会曝滚镬中添乍水饮时冷暖自心知颂曰天地为炉万物焦石人驾浪渡云霄风生半夜霜残重月落水寒碧𩯭凋师云杨无为道三界炎炎如火聚道人未是安身处莲池胜会待多时收摄身心好归去恁么看来石人驾浪索渡云霄木女摇篙同归性海虽是随流得妙应须返本还源休投寂灭洪波莫滞沉空湛水青苹之末偶于半夜生风红蓼其间未至三更见月霜威既重冰色须严冷清清处却要温和寒威威时休嫌寂寞自然逼鬂不许凋残管取赤心居常谨切若肯X如斯体究恁么商量不须还我布单钱何必偿他口业债咦逆耳忠言休不信莫教辜负老林泉林泉老人评唱投子青和尚颂古空谷集卷二林泉老人评唱投子青和尚颂古空谷集X卍XXX林泉老人评唱投子青和尚颂古空谷集卷三后学性一阅生生道人梓第三十四则米胡问悟示众云形兴未质方知形是影根名起无名始信声为响本莫有向无形无影无响无声处会得的么举米胡和尚令僧问仰山今时人还假悟否山云悟即不无争奈落第二头何胡深肯之师拈云然仰山与么道即得还免得自已落么若免得更有一人大不肯在若免不得亦落第二头米胡虽然肯他自已还有出身之路也无诸人试点捡看若点捡得出两人瓦解氷消若点检不得且莫造次京兆府米和尚亦曰米七师谓俗舍第七又曰米胡美髯故也胡参学后归受业寺有老宿问月中断井索时人唤作蛇未审七师见佛唤作甚么师曰若有佛见即同众生法眼别云是甚时节问林泉道半夜X无灯烛家书历历宣法灯别云唤底不是林泉道那箇底是老宿曰千年桃核林泉道切忌咬嚼当时令僧去问仰山曰今时人还假悟也无林泉道你不见龙牙居遁禅师颂云学道先须有悟由还如曾闘快龙舟虽然旧阁闲田地一度赢来方始休果然仰山道悟即不无争奈落第二头林泉道仰山老汉有收有放有纵有夺真所谓韩信功高谁与同转身拆却连云栈米胡虽然肯之此盖姦不厮谩壮不厮欺焦塼厮嗑那觅嗄声怎不教投子从头点检彻底评量谢他看客两停箇里了无偏向不尽意趣又与分明颂出颂曰碧岫峰头借问人指山穷处未安身虽然免得重阳令争似灵苗不犯春师云学凭入室知乃通方道旷无涯逢人不尽所以善财南往常啼东游不惜草鞋钱惟愁无入路折么碧岫峰头青松㵎底求大善知识推穷解脱门傥蒙指示分明信不囊藏被盖然危峦峻岭突屼嵯峨未足安身更宜转位不见道莫守寒巖异草青坐着白云宗不妙正如以痴㤓功夫打叠妄心内守幽闲外绝幻境灰身灭智拨丧无余紧闭玄关施呈妙悟然则渐修顿悟顿悟渐修飜覆看来到底终须亲到一回始得不见道未到无心须要到及到无心无也休此与设有妙悟亦须吐却亦无两样恁么举来是免X重阳令是不免重阳令是犯春不犯春还知么迷悟似迷休取笑悟迷非悟莫称奇第三十五则镜清有言示众云棊逢敌手琴遇知音必能打劫冲关决解吟猱节奏莫有动絃别曲不令头撞者么举镜清问雪峰古人有言峰便倒卧良久起云问甚么清再问峰云虗生浪死汉师云灯录中载非镜清所问僧问雪峰承古有言峰便作卧势良久起云问甚么僧再举峰云虗生浪死汉林泉道这僧大似小官多念律攀今覧古待做问端是他雪峰老将不论兵及至觌面相呈却不解全身担荷这僧只知口阔不觉舌长故又重举贪向林中寻野雀那知鹞子过新罗怎不惹教雪峰点罚道虗生浪死汉雪峰寻常示众云我若东道西道汝等则寻言逐句我若羚羊挂角汝等向甚么处扪摸林泉道看破了也僧问保福只如雪峰有甚么言教便似羚羊挂角福曰莫是与雪峯作小师不得么林泉道而今猎犬无灵性空向枯桩旧处寻恁么看来雪峰非不孟甞门启懒待高宾自是时流倒生退屈有不周处试详颂意颂曰寻常爱客恨无来及至人来懒话陪空卧早知眠不当虗劳红焰落寒灰师云一大圆觉为我伽蓝三世诸佛十方圣众九有X四生皆是雪峰不请之友居常恒以法喜珍馐禅悦上味沽待而巳每恨时中无来管顾纵遇一箇半箇堕根禅客拍盲衲僧尽力提携舒心激励大似说话与聋人眨眼与瞎汉怎不退禅懒为话会空使长连床上展脚横眠方丈室中侧身暂卧恁么为你老婆彻困刬自辜恩负德此岂非虗劳心力枉用功夫空余智焰摇红漫做寒灰落却可谓赤心片片知人少觌面堆堆覩者稀第三十六则云门明教示众云若遇当家人合说着实话索甚花言巧语叙谢寒温当可依实具实尽情管待莫有不作外不做客的么举云门一日问明教今日喫得几箇餬饼教云五箇门云露柱喫得几箇教云请和尚茶堂里喫茶师举云门上堂云我事不获巳向你诸人道直下无事早是相埋没了也更欲踏步向前寻言逐句解会千差万别广设问难赢得一场口滑去于道转远有甚么休歇时此事若在言句上三乘十二分教岂是无言语因甚更道教外别传若从学解机智得只如十地圣人说法如云如雨犹被诃责见性如隔罗縠以此故知一切有心天地悬殊虽然如此若是得底人道火不曾烧口终日说事未尝挂着唇齿未甞道着一字终日着衣喫饭未甞触一粒米挂一缕丝虽X然如此犹是门庭之说也须是实得恁么始得若约衲僧门下句里呈机徒劳伫思直饶一句下承当犹是瞌睡汉时有僧问如何是一句师曰举林泉道合取狗口恁么看来方信道不露风骨句未语先分付进步口喃喃知君太罔措故于问答不涉思惟岂落情见亦不穷玄亦不究妙但于日用一切时中不令业识忙忙无本可据忽问明教今日喫得几箇餬饼此岂非钩头着饵要辨鱼龙教云五箇虽似将计就计到底终没咬嚼门云露柱喫得几箇向不着意处勐楔一槌是他明教稍会遮截架解果有转身一路道请和尚茶堂里喫茶林泉道若非笑面虎难遇驾云龙想必投子更知深细颂曰等闲垂借问端由不负平生尽吐酬竭力为人须是彻方知茶味解人愁师云花严具载普慧云兴百问普贤缾泻千酬拨向上关吐无碍辩使狐疑氷释令智鑑洞明广说如来禅此最为第一争似云门以寻常用的信手拈来不生疑阻剔圌圝处任伊摸索非止一饱忘百饥欲使十言令九中恁么尽筋截力彻底为人尚不得一箇半箇若是抑而不抑何有今日莫道知恩者少负恩者多是他也有茶里饭里未甞失照的人常向梦中了了醉里醒醒加之以卢仝七椀赵老三杯不有忧煎转添性懆若非识空便合时宜争解转身吐气不滞玄关还知此老作略么慢嚼细嚥能知味终不黏X牙着齿渠第三十七则云居六户示众云痴痴呆呆默默自知田地稳啰啰咤咤腾腾谁谓肚皮憨莫有粧昬者么举僧问云居六户不明时如何居云不涉缘僧云向上事如何居云慎者不护师云寒山睡重拾得起迟名缰难系绊利鎻莫拘钳衲帔幪头万事休此时山僧都不会六门六户六国六出皆六根之异号也药山一日问云巖云闻汝解弄师子是否曰是云弄得几出曰弄得六出云我亦弄得曰和尚弄得几出云弄得一出曰一即六六即一林泉道大哉古宿出辞吐气与修多罗合故经云一处成休复六根皆解脱巖后到沩山沩问承闻长老在药山弄师子是否口是云常弄有置时曰要弄即弄要置即置云置时师子在甚么处曰置也置也黑爪梵志运神力以左右手擎合欢梧桐花两株来供养佛佛召仙人梵志应喏佛曰放下着志遂放下左手一株花佛召仙人放下着志又放下右手一株花佛又召仙人放下着志曰世尊我今两手皆空更教放下箇甚么佛云吾非教汝放舍其花汝当放舍外六尘内六根中六识一时舍却无可舍处是汝免生死处志于言下悟无生忍汝等诸人若向弄师子处献合欢时稍然覰透便见不涉缘慎护之的意也X其余意味别咂啖看颂曰春到石人视远山莺啼花木碧波闲须知云外巖松瑞千古迎风任岁寒师云远观虽有色近覰本无形非高低之可校量非浅深之可穷究岂容磊落那许嵯峨没足石人袖春风而莫能登陟通方衲子乘晓月而试与参详而况莺啼花木雀噪园林鱼跃碧波蝶穿红树眼耳虽劳于视听曾不涉缘鼻舌然阙于观瞻慎者不护身先在里意岂不知休云六户不明自是一家无二巖松现瑞论甚云外云中庭柏呈祥非止劫前劫后欺霜傲雪啸月吟风既耐岁寒不无节操只如转位就功合作么生密移一步六门晓无限风光大地春第三十八则风穴黄龙示众云明镜当台物来斯鑑洪钟在架应扣腾声莫有不蹉丝毫相度高低者么举风穴初到黄龙龙问石角穿云路垂绦意若何穴云红霞笼玉像拥嶂照川原龙云相随来也穴云和尚低声师云汝州风穴山延昭禅师初参越州镜清顺德大师德问近离何处云自东来曰还过小江否云大江独飘空小江无可济曰镜水秦山鸟飞不度子莫盗听遗言云沧溟岂怯艨䑳势列汉飞帆渡五湖德竖X起拄杖曰争奈这箇何云这箇是甚么曰果然不识云出没卷舒与师同用曰杓卜听虗声熟睡晓谵语云泽广藏山理能伏豹曰舍罪放𠍴速须礼拜了出去云出去则得便行至法堂上叹曰行脚人着甚来由因缘未尽善岂可便休当再见堂头遂廻云适来輙呈小騃冐黩尊严蒙未赐杖责曰适来言东来岂不是翠巖乎云雪窦亲栖宝盖东曰不逐亡羊狂解息却来这里念篇章云路逢劒客须呈劒不遇诗人莫献诗曰诗则速秘略借劒看云枭首甑人携劒去曰不独触风化亦自显颟顸云若不触风化争明古佛心云既许允容师今何有四东来衲子菽麦不分云只闻不巳而巳何得抑巳而巳曰巨浪涌千寻澄波不离水云一句截流万机𥨊削便礼拜德曰俊哉衲子次到同安安问石角穿云路垂藤意若何今此颂古中作黄龙问兼以垂藤作垂绦盖当时编录之不详也今以祖灯录为证学者当知同安既发此问风穴须当恁么答安以拿活龙手擒虎兕机道相随来也是他亦不放闲欵欵地陪奉道和尚也须低声虽不伤锋犯手就中情理难容若非投子和会将来险不大唿小呌颂曰无价明珠暗处悬夜深将把木人穿谁知却被泥牛见吞入红霞碧浪渊师云永嘉道摩尼珠人不识如来藏里亲收得六般X神用空不空一颗圆光色非色怎不教云际祖师禅师问南泉既如来藏里亲收得如何是藏泉云王老师与汝往来者是祖云不往来者泉云亦是藏祖云如何是珠泉召云师祖祖应诺泉云去汝不会我语林泉道端的要知此珠下落隐而弥彰显而不露终日寻不得有时还自来何必三更半夜劳动木人拈没鼻金针穿芒长玉线被井底泥牛偶然窥见吞红霞于人我山头吐碧波于是非海里当机不让低声处休道风穴不道来第三十九则雪峰南际示众云举头会意输他灵利衲僧开口见心除是通方作者怕你不信试定省看举雪峰和尚送南际长老出作女人拜际歛手云喏喏峰以手斫额便归师云谁家别舘池塘里一对鸳鸯𦘕不成雪峰老汉虽于世谛路头回男作女妙用现前魔魅人家男女要汝不同一机一境上辜负已灵埋没家宝其实空劫巳前父母未生之际还有男女等相得失是非么不可以女妇妾相定夺雪峰大抵借婆裙子拜婆年要识本来真面目南际歛手当仁不让果见此道未丧知音可嘉此真所谓没孔笛逢毡拍板无絃琴上和梁州雪峰为是同行火伴不免临行打散以手斫额虽则远观不审其由近覩分明所据科段不差毫X末故摆手便归林泉道呻吟謦咳无非妙用神通瞬目扬眉总是法门佛事慎勿以弄精魂胡打闹深屈古人殊不知巧儿做处拙见嫌东行不见西行利既曾折柳分襟未审将何賮别颂曰送客随家丰俭施尽情为饯免生疑却蒙惠重过相赠歛手遥别向暮归师云常因送客处忆得别家时虽则红尘汩没世路迂回不可恣情竛竮飘荡古人临岐或赠之以言或进之以酒或奉之以金帛或折之以亭柳此随家丰俭而施设也一日僧辞赵州州曰甚处去云诸方学佛法去师竖起拂子曰有佛处不得住无佛处急走过三千里外逢人不得错举云与么则不去也曰摘杨花杨摘花此亦饯行之小样也既蒙雪峰惠重相赠南际怎不歛手应喏还知遥别向暮归处么几度扣门招不出将身直入里头看第四十则大士不起示众云道高德重天子有所不臣性硬心孤诸侯有所不友此盖从来旧例本非特地新条莫有不放闲强点捡者么举傅大士见梁王不起公臣问曰大士见王为甚么不起士云法地若动一切不安师拈云然安邦定乱实假良肱立法明宗须凭作者然投机不妙过犯弥天力用X不全化风减半若据将高就下即枯木重阳若尽令双趺即哀同万里师云婺州双林善慧大士本州义乌人齐建武三年丙子五月八日降于双林乡生傅氏其父宣慈大士名翕南山云弘年十六纳刘氏女妙光为妻生二子长曰普建次曰普成二十四与里人稽亭浦摝鱼获巳沉笼水中祝曰去者适止者留人或谓之愚会天竺僧达磨时号松头陀谓大士曰我与你毗婆尸佛所发誓今兜率天宫衣钵见在何日当还因命临水观其影见大士圆光宝盖大士笑谓磨曰鑪鞴之所多钝铁良医之门足病人度生为急何患彼乐乎磨指嵩山顶曰此可栖矣大士遂因躬耕而居之有人盗菽麦芥菓大士令使篮笼盛去日常佣作夜则行道见释迦金粟定光三如来放光袭其体士曰吾得首楞严定当舍田宅设无遮大会大通二年倡卖妻子获钱五万以营法会有慧集法师闻法悟解言我师弥勒应身大士弟子恐惑众止之六年正月二十八日遣弟子傅暀致书于梁高祖书曰双林树下当来解脱善慧大士白国主救世菩萨令欲修上中下善希能受持其上善略以虗怀为本不着为宗无相为因涅槃为果其中善略以治身为本治国为宗天上人间果报安乐其下善略以护养众生胜残去杀普令百姓俱禀六斋今闻皇帝崇法欲伸论义未遂襟怀故遣弟子傅暀驰书投太乐司令何昌昌曰慧X约国师犹复致启翕是国民又非长老殊不谦卑岂容致达暀然指御路昌乃驰往同泰寺询浩法师浩劝速呈二月二十一日进书览之遽遣诏迎既至大士星冠儒履身披法服以见帝帝问佛耶大士默指冠问道耶又默指履问儒耶仍默指袈裟王荆公求佛印作颂曰道冠儒履佛袈裟和会三家作一家忘却率陀天上路双林痴坐待龙华后于华林园重云阁讲经玉辇陞殿众咸屏气拱立而大士箕坐不起宪司讥问如何不起士曰法地若动一切不安林泉道上乘菩萨信无疑中下闻之必生恠然投子拈处有收有放有纵有夺莫向言中取则直须句外明宗昔世宗幸大圣安瑞像殿问圆通善国师曰礼则是不礼则是通奏曰礼则相敬相重不礼则各自称尊帝大悦大士不起只知入理深谈圆通应诏不废门庭施设岂知投子亦存此意颂曰梁国令他魏国愁渡江投水暗随流虽然寸土居无动争奈双林树半秋师云二十七祖付达磨大士谶偈云路行跨水忽逢羊独自悽悽暗渡江日下可怜双象马二株嫰桂久昌昌此谶达磨西来始终之事达磨始来见梁武帝帝名衍衍从行从水故云路行跨水帝既不契祖师果有洛阳之游故云逢羊羊阳声相近也祖师不欲人知其行是夜航苇西迈故曰暗渡江也祖师西来X见梁魏二帝此言日下双象马也九年面壁于少林故曰二株嫩桂也久九音同也假达磨不契钝滞之事而比大士径挺不近人情亦相类也末后两句点他虽有千尺寒松且无抽条石笋佛事人情不能周足还知么相见易得好共住难为人第四十一则首山亲切示众云甲子乙丑海中金不劳煅炼戊辰己巳大林木切忌穿凿若知日日是好日方信年年是好年为汝决疑故来搯筭举僧问首山如何是学人亲切处山云五九尽日又逢春僧云毕竟如何山云冬去寒食一百五师云汝州首山省念禅师徧历丛席常密诵法华经众目为念法华晚于风穴会中充知客一日侍立次穴乃垂涕告之曰不幸临济之道至吾将坠于地矣师云观此一众岂无人耶穴曰聪敏者多见性者少师云如某者如何曰吾虽望子之久犹恐躭着此经不能放下云此亦可事愿闻其要穴遂上堂举世尊以青莲目頋视大众乃曰正当恁么时且道说箇甚么若道不说而说又是埋没先圣且道说箇甚么师乃拂袖下去穴掷下拄杖归方丈侍者随后请益云念法华因甚不祗对和尚穴曰念法华会也次日师与真园头同上问讯次穴问真曰作么生是世尊不说而说真曰鹁鸠树头鸣意在麻畬里穴曰汝作许X多痴福作么何不体究言句又问师曰汝作么生云动容扬古路不堕悄然机穴谓真曰汝何不看念法华着语一日僧问如何是学人亲切处林泉道拟亲即疎拟向即乖故洞山云向道莫去归来背父所以语忌十成机贵回互教汝向三千里外没誵讹处作箇脱洒衲僧设使逢春不被境谩纵遇寒食何劳游赏直饶恁么会去且喜没交涉颂曰日暮阴云郊野深重阳到后菊花新不因西峤残氷尽争得东山一带春师云九乌射尽一瞖犹存一箭堕地天下黯黑向舒手不见手处亲切不离家开眼不觉晓时寂寞不当户放开一线等待重阳红叶悲风黄花泣露虽则语不立玄言须关典故汾阳昭云三玄三要事难分得意忘言道易亲一句明明该万象重阳九日菊花新折不可句中採摘体内商量玄之又玄远之远矣直得绝后重甦梅通暖信巖阿雪泮西峤氷消始遇东山春风和气方信道若立一尘家国兴盛不立一尘家国丧亡且道立则是不立则是九尽逢春春日暖有心拜节莫嫌迟第四十二则云门胡饼示众云言言见谛碓觜夜生花句句超宗磨盘秋结子不涉离微如何话会举僧问云门如何是超佛越祖之谈门X云餬饼师云言无展事语不投机承言者丧滞句者迷广主命师出世灵树开堂日主亲临曰弟子请益师曰目前无异路乃曰莫道今日谩诸人好抑不得巳向诸人作一场狼借忽遇明眼人见成一场笑具如今避不得也且问你诸人从上来有甚么欠少甚么向你道无事巳是相埋没也虽然如是也须到这田地始得亦莫趂口快乱问自已心里黑漫漫地明朝后日大有事在你若根思迟回且向古人建化门庭东覰西覰看是箇甚么道理你欲得会么都缘是你自家无量劫来妄想浓厚一期闻人说着便生疑心问佛问法问向上向下觅箇解会转没交涉拟心即差况复有言有句莫是不拟心是么莫错会好更有甚么事珍重林泉道云门说许一落索只是要汝空劫前承当佛未出世会得由是僧问超佛越祖之谈所以用一餬饼且𡎺汝口恐狂生见解漫逐识情拟议咬嚼黏牙着齿大岳雪窦同到五祖戒处岳独见戒岳便畵一圆相戒云是甚么岳曰餬饼戒云趂炉𨫼热更打一箇岳拟议戒以杖打出三门岳谓雪窦曰这没人情汉休去好林泉道一般油面由人做造一般油面由人坏却且道云门餬饼与大岳餬饼是同是别虽是团圝无缝罅想来众口决难调试看投子如何发卖颂曰祖佛超谈问作家困来宜喫建溪茶重X阳日近开金菊深水鱼行暗动沙师云一言道断处千古意分明假如佛不出世祖未西来与谁抵掌清谈论黄数黑虽知口阔岂觉舌长最初不遇作家到了飜成骨董这里最是计利害处有言成谤开口成双橛无言成诳扬眉落二三不诳不谤情存一念悟如何趣向宁越昔时迷云门恁么为汝彻困怎不旋烹建茗慢碾龙团特就法筵煎点一上何必直待重阳选择九日赏东篱之菊明西竺之心大抵此事绵绵密密稳稳沉沉恰似暗中树影水底鱼踪若非明眼人莫能窥得破除是云门有拨天关底手为汝变生作熟制造将来慢嚼细嚥好生甞莫贪滋味徒开口第四十三则亲传底事示众云理因事显想便宜出自当家事假理融料肐䏝肯向外屈家家不异代代无殊正当此时还有认性者么举僧问玄沙如何是亲传底事沙云我是谢家儿师云福州玄沙师备禅师闽之谢氏子幼好垂钓泛小艇于南台江狎诸渔者唐感通初年年甫三十忽慕出尘乃弃舟投芙蓉训禅师落发往豫章开元寺受具布衲芒屦食才接气终日宴坐众皆异之与雪峰本法门昆仲而亲近若师资峰以其苦行唿为头陀一日峰问阿那箇是备头陀师曰终不敢诳于人X异日峰召曰备头陀何不遍参去师曰达磨不来东土二祖不往西天峰然之暨登象骨山乃与师同力缔构玄徒臻萃师入室咨决罔替晨昏又阅楞严发明心要由是应机敏捷与修多罗冥契诸方玄学有所未决必从之请益至与雪峰征诘亦当仁不让峰曰备头陀再来人也林泉道故应天眼识天人这僧恁么审问玄沙亲传底事他并不以空王无字印迦叶锦襕衣为对亦不以授受无法之法亲承无心之心为酬唯以众人易会易知的支梧道我是谢家儿此岂非随流认得性无喜亦无忧既解子承父业宁不立计成家且道与赵州十八上解破家散宅的是一是二相逢不下马各自有前程颂曰亲伸端的向君言莫比流沙少室传昨夜雁廻双岭后谢家人立月明前师云理由言彰非言无以极其致言不越理非理无以会其归虽云指示分明当可亲伸端的非止青出于蓝氷寒于水且向世俗路头光影门中略通姓氏权类凤毛岂知从无住本立一切法形兴未质名起无名莫比西渡流沙东来少室得皮得髓传法传心酬立雪之勤答刳肱之志以至花开五叶焰续千灯亘古亘今普天匝地正眼观来那的不是亲传底事忽闻初夜雁廻双岭鹤唳千峰声色丛中递相钝滞丹霞云本是钓鱼舡上客偶除须发着袈裟佛祖位中留不住夜深依旧宿芦花为复是一色芦花明月X芦花月船不犯东西岸须信篙人用意良第四十四则板齿生毛示众云无意之意其意远矣无味之味其味恒然若知露柱怀胎便信石龟解语还真箇么举僧问赵州如何是祖师西来意州云板齿生毛师云赵州古佛出现于世虽无莲台光焰却有妙用神通具四辩才得八解脱端的海口鼓浪航舌驾流浩浩辞源滚滚流出优游平易殊无艰难险阻之态方信真文不措真武不麤一日上堂云正人说邪法邪法悉皆正邪人说正法正法悉皆邪诸方难见易识我这里易见难识僧问如何是毗卢师师便起立云如何是法身主师便坐僧礼拜师曰且道坐者是立者是林泉道有劳神用师问一婆子甚么处去云偷赵州笋去曰忽遇赵州又作么生婆便与一掌师休去林泉道眼自争先得筹因打劫赢虽是勾贼破家其奈泥中隐剌莫更别有钝滞处么颂曰九年少室自虗淹争似当头一句传板齿生毛犹可事石人踏破谢家舡师云九年面壁垂一则语直至而今诸方赚举非是虗淹岁月漫度春秋意似责他不说而说未若说而不说其实当头一句把定则唇寒齿冷放行则喜气津津若也脚跟线断舌上关开横说竖说无可不可昔外道问佛昨日说何法佛曰定法云今日说何法X曰不定法云昨日说定法今日何说不定法曰昨日定今日不定林泉道大人得自在世尊板齿虽不生毛其奈舌端还能具眼似许石人脚跟点地鼻孔辽天踏破澄潭月穿开碧落天何止谢家舡舷而巳哉还知么若能截铁斩钉必不拖泥带水第四十五则问法身宝示众云庄宗收得幸遇兴化商量三角拈来可惜强贼错认莫有赏鉴者么举僧问仰山涌和尚如何是法身宝涌云百舌未休枝上语凤凰那肯共同栖师云洞山问讲维摩经僧曰不可以智知不可以识识唤作甚么语云赞法身语曰唤作法身早是赞也林泉道何不向未开口时会取疎山上堂云病僧咸通年前会得法身边事咸通年后会得法身向上事云门出问如何是法身边事曰枯桩云如何是法身向上事曰非枯桩云还许某甲说道理也无曰许云枯桩岂不是明法身边事曰是云非枯桩岂不是明法身向上事曰是云祇如法身还该一切也无曰法身周徧岂得不该门指净缾曰祇如净缾还该法身么曰阇黎莫向净缾边觅门便礼拜林泉道子细敁详无缝罅方知不是系驴橛为同不世之珍所以罕逢别者若非仰山具天眼龙睛向不作贵不作贱处平展演大铺舒分星擘两为汝提撕道百舌未休枝上语凤凰那肯共同栖只如仰山恁么道为复是卞X和之璧为复是隋侯之珠为复是指东畵西为复是将无做有南海波斯知价例不须更上试金石颂曰松生巖畔鹤停稳凤出丹山鸾并群面壁尚亏庵外事净名何苦太言论师云有箇十八公唯好居巖壑朱顶来亲依殊不畏寂寞虽是恁么也合隄防树下底一场懡㦬况九包之凤出自丹山非呈瑞祥鸾莫能为侣此皆建化门中暂时光影幸不以随言定旨逐语分宗略向痴人面前为他说梦吾初祖达磨大士九年面壁为汝全提空劫前事犹被人讥唿为壁观婆罗门端的是鸟栖林麓易人出是非难又复点捡净名居士梵语维摩诘此云无垢称亦云净名问文殊师利何等是菩萨入不二法门文殊师利曰如我意者于一切法无言无说无示无识离诸问答是为入不二法门于是文殊师利问维摩诘言我等各自说巳仁者当说何等是菩萨入不二法门维摩默然今谓何苦太言论者意谓虽云不语其声如雷自古至今惊天动地恁么举来未审法身宝在甚么处也咄阇黎不是不将来老僧不是不拈出第四十六则日里看山示众云说不真举不似一则一二则二失却口摸着鼻莫有知下落的么举僧问云门如何是祖师西来意门云日里看山X师云云门上堂道诸仁者莫妄想天是天地是地山是山水是水僧是僧俗是俗良久曰与我拈按山来僧便问学人见山是山水是水时如何曰三门为甚么骑佛殿从这里过曰恁么则不妄想去也曰还我话头来林泉道门外金刚笑和尚去也这僧虽问西来祖意大似头头蹉过念念差殊鼻孔里寻牙脑门后觅口忽然磕着撞着方信道一切智智清净无二无二无二分无别无断故何必日里看山巖前翫水槛内观花树边努觜此时若不究根源漫向当来问弥勒坦然曾问老师安争似韶阳一句传日里华山仙掌露夜深猿呌月当轩师云坦然初参嵩岳慧安国师问云如何是祖师西来意曰何不问自已意云如何是自已意曰当观密作用云如何是密作用国师以目开合视之然于言下知归林泉道为怜三岁子用尽老婆心所以惹得投子道争似韶阳一句传林泉道巳太廉纤虽则教汝日里看山非是令汝见地明白向一机一境处会具眼衲僧自知下落郭缘生述征记云华山与首阳本一山河神巨灵擘开以通河流故华山掌记存焉然虽显露认着则不堪恁么举似将来还似夜深猿呌月色当轩无耳石人不劳採听还见么岚光滴翠当晴昼笑杀襄阳孟浩然第四十七则龙宿凤巢X示众云运水般柴总是神通妙用变生作熟无非至化玄规终日忙忙那事无妨者未审是谁举夹山在沩山作典座沩山问云今日喫甚么菜夹山云二年同一春沩山云虎好好修事着夹山云龙宿凤巢师举法句经云若起精进心是妄非精进若能心不妄精进无有涯魏府老元华严示众云佛法在日用处行住坐卧处喫茶喫饭处语言相问处所作所为举心动念又却不是也林泉道只贪嚼饭喂婴儿不觉浑身泥水湿又曰时当缺减人寿少有登六七十者汝辈入我法中整顿手脚未稳早是三四十年须臾衰病至衰病至则老至老至则死至前去几何尚复恣意何不初中后夜纯静去林泉道利物澜飜三寸舌为人不惜两茎眉恁么看来夹山虽作典座辅弼丛林争奈杓柄在他手里沩山故问今日喫甚么菜正意本要洗择精细不惹妄尘和汤合水大家知味是他便向粥槛边虀桶外筯挑不起处匙抄不上时对他道二年同一春便是袁天纲李淳风也筭他不着故云好好修事着夹山终不肯受他圈圚道龙宿凤巢林泉道虽非同类且恁佛眼相看颂曰相逢借问众僧糜莫比庵园香饭施紫气夜随丹凤转金龙晓缠月中枝师云知人者智自知者明以先觉觉后之心行自利利他之行既偶相逢不无借问要与云水高流通方X衲子解黏去缚脱洒伶利所以道莫比菴园香饭施维摩诘经云尔时舍利弗心念日时欲至此诸菩萨当于何食维摩诘知其意而语言佛说八解脱仁者受行岂杂欲食而闻法乎若欲食者且待须臾当令汝得未曾有食于是维摩诘不起于座居众会前化作菩萨而告之言汝往上方界分度如四十二恒河沙佛土有国名众香佛号香积到彼如我辞曰维摩诘稽首世尊足愿得世尊所食之余当于娑婆世界施作佛事于是香积如来以众香钵盛满香饭与化菩萨时彼九百万菩萨俱发声言我欲诣娑婆世界佛言可往须臾之间与化菩萨至维摩诘舍维摩即化九百万师子之座诸菩萨皆坐其上化菩萨以满钵香饭与维摩诘饭香普薰毗耶离城及三千大千世界语舍利弗等诸大声闻仁者可食如来甘露味饭大悲所薰无以限意食之使不消也有异声闻念是饭少化菩萨曰勿以声闻小德小智称量如来无量福德四海有尽此饭无竭由是腾腾紫气随丹凤转于苍梧皎皎银蟾伴金龙跃于碧浪还知偏不附物意不立玄处么木人夜半穿靴去石女天明带帽归第四十八则巴陵鸡鸭示众云木马嘶风泥牛吼月于无说中还能饶舌出是非离同别处合作么生道举僧问巴陵鉴和尚祖意教意是同是别陵云鸡寒上树鸭寒下水师云岳州巴陵新开院颢鉴禅师初到云门门曰雪峰和尚道达么来也我问你作么生师云筑着和尚鼻孔门曰地神恶发打须弥一掴𨁝跳上梵天拶破帝释鼻孔你为甚向日本国里藏身云和尚莫谩人好曰筑着老僧鼻孔又作么生师无语曰将知汝只是箇学语之流师住院后更不作法嗣书只将三转语上云门僧问如何是道师云明眼人落井问如何是吹毛劒云珊瑚枝枝撑着月问如何是提婆宗云银椀里盛雪门曰他后老僧忌日只消举此三转语足以报恩自后忌斋果如所嘱林泉道须知法施无穷尽报德酬恩亘古今僧问祖意教意是同是别这僧大似天上拣月沙里淘金真净界中无事生事果信道老新开端的别非止只道银椀里盛雪况能知鸡鸭各自下落可惜教人向冷湫湫干剥剥处摸索不着端的祖教同别分付投子对众合贴颂曰同别祖意问端由便将元价与他酬丝纶夜静人垂钓晓得金乌带月收师云闻中生解意下丹青瑞草无根贤者不贵洛浦侍立临济次有座主参临济济问有一人于三乘十二分教明得有一人不于三乘十二分教明得且道此二人是同是别主云明得即同明不得即别曰这里是甚么所在说同说别济顾师曰汝又作么生浦X便喝云门因到江州陈尚书请斋才见便问儒书中即不问三乘十二分教自有座主作么生是衲僧行脚事曰曾问几人来云即今问上座曰即今且置作么生是教意云黄卷赤轴曰这箇文字语言作么生是教意云口欲谈而词丧心欲缘而虑忘曰口欲谈而词丧为对有言心欲缘而虑忘为对妄想作么生是教意书无语曰见说尚书看法华经是否云是曰经中道一切治生产业皆与实相不相违背且道非非想天有几人退位书无语曰尚书且莫草草三经五论师僧抛却特入丛林十年二十年尚不奈何尚书又争得会书礼拜曰某甲罪过林泉道惭惶铜面具尀耐镴枪头且道洛浦云门答处与巴陵答处是一般酬价是两般酬价还定夺得么而今打入新行市一任牙人论短长巴陵老汉向澄源湛水拨棹垂钩不顾夜静水寒岂怕空舟载月若知鸡鸭无捞摸自不着忙上下寻第四十九则投子凡圣示众云前念后念不离当念是精识精其中有精还有具此眼孔者么举僧问投子凡圣相去几何投子下禅床立师云脩山主垂语道具足凡夫法凡夫不知具足圣人法圣人不会圣人若会即同凡夫凡夫若知即同圣人凡夫不知者背觉合尘迷已逐物微言滞于心X首恒为缘虑之场实际居于目前飜成名相之境虗生浪死不自觉知傥能一念回光片时返照忽然自肯直下承当本自圆成不劳脩证是知凡圣本无隔碍但情存一念悟宁越昔时迷故圆觉经序云心本是佛由妄起而漂沉岸实不移因舟行而骛骤虽则居于生界不昧佛因三毒四倒而非凡八解六通而非圣悉住真如寂灭之地尽入无生不二之门恁么举来凡圣本无差殊云水强来询问不免投子降尊就卑曲垂方便略下禅床两手分付这僧若是仙陀客何必文殊更举槌颂曰水出崑崙浪接天天高地下秀林峦禅床略下云山断凡圣无踪海岳寒师云昔黄帝游于崑崙之丘赤水之上遗其玄珠得逢罔象任鼓滔天之浪尽飜浴日之波干盖坤舆不无蒙润林峦谿谷触处流通莫恠禅牀略下及尽今时万叠云山一时划断是凡是圣彼此无踪若海若峰纵横无迹巖头到德山跨门便问是凡是圣山便喝林泉道迅雷不及掩耳又普化指圣僧问临济且道这箇是凡是圣济便喝化云河阳新妇子木塔老婆禅临济小厮儿却具一只眼林泉道再得完全能畿箇只如德山临济用处与投子下禅床立是一是二到头霜夜月任运落前溪第五十则问赵州道示众云真文不醋真武不麤若知至理一言索甚咬X文嚼字直截处有道得的么举僧问赵州如何是道州云城外底僧云不问这箇道州云问甚么道僧云大道州云大道通长安师举三祖信心铭云至道无难唯嫌拣择但不憎爱洞然明白以此观来东西南北而纵横得妙行住坐卧而左右逢原聊尔牌标五里从教目断千山赵州虽指城外的是何止城外大抵举一隅不以三隅反这僧果是寻言逐句漫费草鞋钱抵死谩生要婪行脚债州亦不免粧昏去唿道问甚么道此为慈悲之故有落草之谈其僧依前不董那科犹自道我问大道大似终日数十不知二五赵州所以再三捞摝尽力提携云大道通长安慎勿错会此岂非世法佛法打成一片离憎爱嫌拣择时节未委投子至此作么生裁断颂曰知道还他潦倒翁亲言相指自怱怱关山路远重须去一迳长途君任通师云南泉道道不属知不属不知知是妄觉不知是无记只如赵州古佛端的是知是不知若道他知栽他头角道他不知减伊声价向知不知处当合许他何故亲口不出疎言只为慈悲大甚倾心吐胆连忙指示贵图易晓易会不知者飜成笑具难见难闻不弱关山路隔乡国程遥衣锦还时终须索去傥尔正X偏兼到理事叶通不滞长途优游鸟道作箇脱洒衲僧岂不快哉不是赵州亲指示临岐险不费盘缠第五十一则仰山山河示众云文约义丰都在笔端斡运心真语直全因舌本宣扬拣紧要处试请道看举仰山涌和尚示众云一言说尽山河僧便问如何是一言山以火筯插向炉边却收旧处师云舌头无骨得言句之总持眼里有筋具游戏之三昧东坡云溪声便是广长舌山色岂非清净身夜来八万四千偈他日如何举似人林泉道低声低声而况一言包裹尘沙一义含容法界言语道断非去来今何止山河而巳这僧承言滞句韩獹逐块狗囓枯骨便问如何是一言林泉道何不向未开口时荐取所以山以火筯插向炉边却收旧处林泉道仰山老汉被这僧一问不免手忙脚乱放去收来虽是妙用现前几人于此能思无邪若也悟斯一法管教万法圆通尘劫凝滞当下氷消无边妙义一时通尽怕伊不信试问投子颂曰一句称提万象分摩竭空自掩重门当初衲子微开眼插筯炉边当火焚师云一句明三句三句明一句三一不相涉分明向上路若能于此称扬提喝的了了明明洒洒落落自然森罗万象古佛家风派列岐分花联叶缀摩竭重X门者梵语摩竭陀此云文物国西域记云昔如来于摩竭陀国初成正觉梵王建七宝堂帝释修七宝座佛坐其上于七日中思惟是事当时衲子于仰山示众拟提撕处微开正眼何必以轻劳重插筯炉边雪峰云三世诸佛向火焰上转大法轮云门云火焰为三世诸佛说法三世诸佛立地听此与扇子𨁝跳东海鲤鱼筑着鼻孔雨似盆倾的意脉不相上下还委悉么一堂风冷淡千古意分明林泉老人评唱投子青和尚颂古空谷集卷三林泉老人评唱投子青和尚颂古空谷集X卍XXX林泉老人评唱投子青和尚颂古空谷集卷四后学性一阅生生道人梓第五十二则首山菩提示众云长安大道七纵八横咫尺乡关一了百当不移寸步孰能得到举僧问首山如何是菩提路山云此去襄县五里僧云向上事如何山云来往不易师云处处菩提路头头古佛家不劳重进问海角与天涯梵语菩提此云觉若知拟心即差便解动念即X错汝但于十二时中行住坐卧拈匙举筯运水般柴常能觉察身心不被六根六尘六识使作若向世谛门中教贪嗔痴汩没深为可怜傥肯回光返照返本还源即凡心而见佛心就迷路而归觉路甚生次第清谿居士陈时可问竹林海和尚云如何是道曰贪嗔痴是道士深肯之若也于斯明得菩提烦恼本无有二恁么看来何必紧系芒鞋旋寻竹杖向人问路首山见这僧掉呆搭痴就便提携道此去襄县五里此谓就船买得鱼偏美踏雪沽来酒倍香这僧稍知滋味恨心不舍又问向上事如何故首山因便截势就口便嗢道来往不易虽然如是且于鸟道存心觅休向区区意路寻他日逢人不得错举颂曰问路穷途拟进程绿杨莺语送行人牌标五里向君说莫道当年不指陈师云杨无为道净土周沙界云何独指西但能从一入处处是菩提恁么会得并不索说老婆禅教蓦直去既不消迤逦行脚更何须特地归乡若阮籍遇穷途輙恸哭而回如此拟进岂非大错虽是短长亭畔杨柳青青归兴悠悠莺声恰恰临行更尽一杯酒着意参详更度量休数单堠双堠枉了将心用心为汝恁么指陈当可归家稳坐竛竮飘荡多辛苦莫道山僧不道来第五十三则巖头片帆示众云恒居彼岸唯贪驾险截流空守澄源终不随X风倒柂还有悠悠漾漾垂纶掷钓者么举僧问巖头古帆不挂时如何巖云后园驴喫草师拈云寒山睡重拾得起迟师云世界未成之际父母未生巳前无地水之可成褫无火风之可离散无诸佛之可归依无众生之可济度向澄源湛水独缆孤舟不挂片帆不施短棹畏风波之险恶恋荻苇之深藏这僧将此大意来问巖头虽能及尽今时大坻少些和气不见舡子诚禅师嘱夹山云直得藏身处没踪迹没踪迹处莫藏身吾三十年在药山只明斯事所以巖头亦不截断众流亦不随波逐浪向不熘处楔一马杓道后园驴喫草于饱青时慎勿咬嚼切恐中结肚胀料窜洒蹄不守系驴橛自然无惹绊是他投子优游平易不滞玄关忘宠辱离忧喜与轻轻拈过道寒山睡重拾得起迟他谁管你前园与后园喫草不喫草虽然如是休从长耳咆哮处蹉过胡笳一韵长颂曰云暗西巖东岭明汀洲南面起笛声天光睡重和衣润莺啭高枝柳带春师云交互明中暗功齐转觉难力穷寻进退金鎻网鞔鞔其实此事有眼难窥有耳难听云暗西巖月生东岭向半明半暗处似见不见时理圆言偏言生理丧不免汀洲南面品起笛声蓼岸西头频频侧耳非X赏鑑者不达其旨非知音者莫造其微此之所谓若将耳听终难会眼里闻声方得知其奈天光滴翠烛影摇红木女魂消石人睡重非止幕天席地其由枕石眠云露泣花梢风鸣树杪既润泽于布衲合休沐于云流普使人人尽皆知有浑一似春日流莺出幽谷迁乔木衣金缕啭笙篁恰恰啼时要汝不着声色翩翩飞去有谁能晓真如恁么会得方信道侵陵雪色还萱草漏泄春光有柳条第五十四则风穴麈鹿示众云事存函盖且容彷彿酬酢理极忘情谁敢依俙比拟不犯唇皮一句合作么生道举僧问风穴麈鹿成群如何射得主中主穴云钓船载到潇湘岸气咽无寥问白鸥师云门门一切境回互不回互回而更相涉不尔依位住至理一言拟举唇寒齿冷将垂半肯欲穷胆丧魂消忌犯当头岂容喘息只可傍提护讳不宜冐黩尊严麈鹿者乃群鹿之长也制字之法故从鹿从主群鹿随之皆视麈尾所转为准古之谈柄用麈拂挥之良有以也兽类尚别尊卑人胡不分上下由是风穴识尊卑存上下故不犯颜触忤宛转虗玄傍通奥妙以有语之无语不谈之极谈对他道钓船载到潇湘岸气咽无寥问白鸥为复是推恶离已为复是让善丛林具眼者辨看其或未然试听投子重宣圣勑颂曰X禁殿重闱视听危侧思偏立绛纶垂汉乡云断汀洲逈岭暮猿啼孤月随师云九重深密处不许外人知此明尊贵一路无敢当锋拟来视听罪不容诛踈山仁禅师始问洞山未有之言请师示诲山曰不诺无人肯踈曰还可切也无山曰阇黎即今切得么踈曰切不得则无讳处山肯之僧后问曹山先师道吾常于此切意旨如何山曰要头斫取去僧又问雪峰峰以拄杖噼口打曰我也曾到洞山来林泉道宁可截舌不犯国讳此皆正偏回互兼带叶通之微旨也虽则侧思偏立拱密威严臣当退位朝君子合转身就父绛纶垂者礼记缁衣子曰王言如丝其出如纶王言如纶其出如綍故大人不倡游言游者浮也不可用之言也綍音弗车索也既尔汉天云断必然昏雾不生沙岸汀洲固宜孤逈山寒岭暮幽㵎猿啼霜重风严乔松鹤唳当此之际作么生辨的野色更无山隔断月光直与水相连第五十五则投子三身示众云三即一一即三三一不相摄分明为指南莫有深谈实相善说法要者么举僧问投子三身中那身说法子乃弹指师云三身谓法报化也法身毗卢遮那此云遍一切X处报身卢舍那此云满净化身释迦牟尼此云能仁寂默在众生身中即寂智用寂是法身智是报身用是化身这僧今问那身说法待似含元殿里坐犹自问长安你子细参详那一身不与汝说不见道剎说众生说三世一切说炽然说无间歇恁么看来何待弹指而才闻邪僧贯休诗云紫栴檀塔六七级红菡萏花三四枝禅客相逢只弹子此心能有几人知林泉道用知作么林泉虽恁举来不可便恁么会不可不恁么会毕竟如何乃鸣指一下颂曰三身说法问端由弹指轻轻海岳收金鎻塔开红日像夜深人笑碧峰头师云知音不在频频举达者须知暗里惊而况巖树庭柯各挺无边之妙相猿吟鸟噪皆谈不二之圆音头头尔法法尔傥能于未发问时未弹指处深辨来风稍知去就任茫茫之沧海纵岌岌之群峰万状俱泯千波竭沸虽是放去较危何碍收来太速玉关金鎻八面玲珑宝塔珠帘十方通畅赫赫禅天红日巍巍圣像金容不离三身而明一性忽若夜深人悄笑虗空不解点头试来碧岫峰前肯入廛何妨垂手机感相投一句更请道看暂时歛念轻弹处楼阁重重门自开第五十六则曹溪意旨示众云水长船高岂学卧轮夸伎俩风恬浪静不应如秀拂尘埃伶利衲僧自知下落X举僧问仰山涌和尚曹溪意旨如何山云一鎻入寒空师云唐中宗神龙元年降诏云朕请安秀二师宫中供养万机之暇每究一乘二师并推让曰南方有能禅师密受忍大师衣法可就彼问今遣内侍薛简驰诏迎请愿师慈念速赴上京祖上表辞疾愿终林麓简曰京城禅德皆云欲得会道必须坐禅习定若不因禅定而得解脱者未之有也未审师所说法如何祖曰道由心悟岂在坐也经云若见如来若坐若卧是行邪道何故无所从来亦无所去若无生灭是如来清净禅诸法空寂是如来清净坐究竟无证岂况坐邪简曰弟子回主上必问愿和尚慈悲指示心要祖曰道无明暗明暗是代谢之义明暗无尽亦是有尽相待立名故经云法无有比无相待故简曰明喻智慧暗况烦恼修道之人傥不以智慧照破烦恼无始生死凭何出离祖曰烦恼即是菩提无二无别若以智慧照烦恼者此是二乘小见羊鹿等机大智上根悉不如是简曰如何是大乘见解祖曰明与无明其性无二无二之性即是实性实性者处凡愚而不减在圣贤而不增住烦恼而不乱居禅定而不寂不断不常不来不去不在中间及其内外不生不灭性相如如常住不迁名之曰道简曰师说不生不灭何异外道祖曰外道所说不生不灭者将灭止生以生显灭灭犹不灭生说无生我说不生不灭者本自无X生今亦无灭所以不同外道汝若欲知心要但一切善恶都莫思量自然得入清净心体湛然常寂妙用恒沙简蒙指教豁然大悟礼辞归阙表奏祖语有诏谢师并赐磨衲袈裟绢五百疋宝钵一口林泉道勿谓龙颜善分别故应天眼识天人汝等诸人若谓林泉以此便为曹溪意旨者大似持蠡酌海握管窥天若要见谛明白须问投子始得颂曰重峰层仞插寒空塔鎻深云势莫穷千古松声来有韵万年溪水去无踪师云高高标不出隐隐莫能窥那许追攀岂容奔凑既待依俙彷彿不无突屼峥嵘重峰层仞插窅漠之寒空古㵎幽泉泻湾环之夜壑巖扄梵剎塔鎻深云休云佳趣难穷毕竟玄微漏泄声传千古松风韵出于青霄意绪万年溪水终投于碧海林泉恁么举似将来大似与钵盂安柄令混沌粧眉还可喜么有意气时添意气不风流处也风流第五十七则雪峰长蕖示众云半半和和抹抹搭搭没名没姓无系无拘时时示时人时人皆不识有具眼者么举僧问福州灵峰显和尚如何是诸佛向上人峰云白云覆青山僧云莫便是和尚为人处也无峰云渌沼徒长蕖师云毗卢有师法身有主非具天眼龙睛者莫能覰见洞山一日为众曰体得佛向上人方有说话分僧X便问如何是佛向上人山曰非佛林泉道为垂一只手不惜两茎眉保福别云佛非林泉道倒用颠拈子细看法眼别云方便唿为佛林泉道不惜唇皮尽情吐露若也于斯荐得方信道有名唿不得无位可安排自古至今无人能识故灵峰宽遮外罗出就藏锋道白云覆青山虽则体用互兴正偏兼到其实舌上无十字关口角有空王印更须子细参详慎勿死在句下这僧果然究妙失宗机昧终始钻入红绵套索跳入碧玉穽坑道莫便是和尚为人处也无灵峰火到头上急忙扑撒道渌沼徒长蕖林泉道休于言下觅莫向意中求免致拖泥带水那消逐气寻香向干干净净冷冷清清处试参颂意颂曰雪峤层层翠鎻深风生寒岫结重云夜来丹凤冲霄汉听晓樵人逐鴈群师云氷霜一色雪片交光明白转身还曾堕位莫守层层雪峤休栖密密霜林漫贪叠巘堆青枉恋幽巖鎻翠非止形兴未质其由名起无名古圣不安排至今无处所直得龙吟雾起虎啸风生转位回途从偏入正功勋不犯兼带叶通虽寒岫暗结重云奈春岭微生皓月夜来丹凤偶尔冲霄听晓樵人虗劳心力霜鴈既归塞北云流莫背司南恰如鹞子过新罗致使鬅头空绝耳耳还么知都为此时曾蹉过故令今日卒难逢X第五十八则广教冀州示众云无师智自然智没可思量分别心取舍心决难裁断莫有摸索着知下落者么举僧问蕲州广教志和尚是甚么物学人不会志云生在冀州师云有物先天地无形本寂寥能为万象主不逐四时凋林泉恁么举来会那不会若言会情存一念悟宁越旧时迷若言不会虗生浪死有甚了期向端的处道将一句来黄蘗云打破大唐国觅箇不会的不得又石头和尚云衲帔蒙头万事休此时山僧都不会又慈觉云释迦犹不会迦叶岂能传若会得这不会的甚生次第六祖大师告众曰吾有一物无头无尾无名无字无背无面诸人还识否荷泽出曰是诸法之本源乃神会之佛性祖曰向汝道无名无字汝便作本源佛性泽礼拜而退祖曰此子向后设有把茆盖头也只成得箇知解宗徒林泉道灵山授记也不似今日这僧不会荷泽夸知毕竟此物是何模样不似广教说得道理好待道是识夸空花之浓淡定兔角之短长待道不识憎金有色谤沉无香不如且叙乡贯道生在冀州识与不识会与不会一任卜度其余意况自有投子为伊指注颂曰禁幄重闱苔藓深金铃不动侍无人谁携班杖来相问报说东园麦壠青师云曹洞正宗假尊贵一路明至极幽玄之道视之X无见听之无闻若至尊之处宝位上下悚慄内外雍容犹众星之拱北辰如百川之潮东海故喻以龙楼凤阙禁幄重闱非箇中人曷能履践所以绿苔斑藓隐密幽深故云宝香凤烛烟云合寂寂帘垂不露颜由是金铃绝响𦘕鼓声消臣退位以辞君子转身而就父非止借功明位还能借位明功曲为今时入廛垂手故以非物之物不会之会不解交处再三再四与携斑竹方便提携这僧问既有宗广教答亦攸同虽是生在冀州何处不为乡国莫使承言者丧休教滞句者迷东园麦壠任青青春意尽教藏不住虽然如是一气不言含有象万灵何处谢无私第五十九则风穴皮裘示众云鼻下有口眼上有眉怕伊不信折么问谁还许颠拈倒用竖判横批么举僧问风穴如何是学人亲切处穴云须弥南畔齐打皷贺兰山上筑皮毬师云得处但能忘计较用时全不费功夫若向十二时中行住坐卧呻吟声咳运水般柴着衣喫饭处不被尘境所碍世事相谩于阴入界处外不随应内不居空自然中间无系缚处故石霜云休去歇去一念万年去寒灰枯木去古庙香炉去一条白练去应须念兹在兹休更抑而不抑当合切切一一亲为这边冷淡那畔相应所以风穴拈转话头教你至亲至切处洒洒落落脱尘离俗非止教你出生死樊笼解识X情覊绊特与汝道须弥南畔齐打皷贺兰山上筑皮毬知他是你听得那不听得曾见不曾见古不云乎万籁有心闻不得孤巖无听却知音子细参详不宜造次颂曰亲切曾伸问老翁东山歌唱北山吟弄潮须是江吴客别语还他汉地人师云雪峰和尚三上投子九到洞山汾阳昭参七十一员大善知识后到首山问百丈卷席意旨如何山曰龙袖拂开全体现昭曰师意如何山曰象王行处绝狐踪昭于言下大悟拜起曰万古碧潭空界月再三捞摝始应知问者曰见何道理便尔自肯昭曰正是我放身命处非止这僧以亲切之言曾问老翁上代下世谁不如之要碎疑团须参老宿深谢风穴指东𦘕西将南作北吐无碍辩学无舌人吟无字诗歌无声曲何啻丝竹可以传心目击以之存道此非本色衲僧莫可得而知也这僧恁么问风穴恁么答若非曾泛沧溟惯经风浪弄潮于性海驾险于真空莫能及此唯江吴贾客可同舟而济知胡越而无异心风穴虽恁分明举似若蕃语相似何故如是只为分明极飜令所得迟林泉权做通事舍人聊与妄传消息还会么他日逢人不得错举第六十则僧问首山示众云穷玄究妙好肉剜疮数黑寻行无风起浪待要不闷且守本分还肯恁的么X举僧问首山如何是学人用心处山云恠你一问迟也师云将心用心转见病深况此事不可以有心知不可以无心得楞严经云阿难言如来现今征心所在而我以心推穷寻逐即能推者我将为心佛言咄阿难此非汝心阿难矍然避座合掌起立白佛此非我心当名何等佛告阿难此是前尘虗妄相想惑汝真性由汝无始至于今生认贼为子失汝元常故受轮转二祖谓达磨曰我心未宁乞师与安磨曰将心来与汝安祖良久曰觅心了不可得磨曰我与汝安心竟只如吾佛征处达磨安时未审这僧作么生用若也解用常啼卖处休违价其或未然海东有果莫欺谩首山道恠你一问迟也为慈悲之故有落草之谈方来便去待要教他疾会所以反恠其迟可怜一片婆心切望断三山片月辉其余光彩分付投子颂曰未语难明迷悟情发言方表赤心人只知进步求名玉争信灵苗不受春师云若是灵利衲僧未语先知不言自会直待发言吐气堪作甚么从来迷悟似迷今日悟迷非悟争奈赤心片片知人少觌面堆堆覩者稀圭峰云作有义事是醒悟心作无义事是散乱心散乱随情转临终被业牵醒悟不由情临终能转业傥能退步就已收摄身心宛胜进步求名徒增瑕颣枉向荆山抱璞还同卞氏招殃不如自守如意宝珠免受途中竛竮辛X苦而况灵苗生有地大悟不存师岂受春风和气分拆芳妍不劳造物化工随时般弄若也于斯荐得自知无伎俩似觉得便宜第六十一则首山此经示众云六成就中莫摄四法印内难收端的卷不到头其实展不到尾争肯容易教人随喜举僧问首山一切诸佛皆从此经出如何是此经山云低声低声僧云如何受持山云不染污师云东印土国王请二十七祖般若多罗斋王问曰何不看经祖云贫道入息不居阴界出息不涉众缘常转如是经百千万亿卷林泉道有劳尊者神用药山寻常不许人看经有时自看次僧曰和尚寻常不许人看经何故自看曰我只要遮眼云某学和尚得否曰汝若看牛皮也须穿透林泉道面赤不如语直巧说不如便道又一日看经次僧明哲云和尚休猱人得也师卷却经曰日头早晚也云正当午也曰犹有这箇文彩在云某甲无亦无曰老兄大㬠聪明云某只恁么未审和尚尊意如何曰老僧跛跛挈挈百丑千拙且恁过时林泉道犹有这箇文彩在只如尊者与药山看转的是此经那不是此经若向未开口时荐得何必竺法兰陀特来飜译首山云低声低声意恐这僧承虗接响数黑寻行故恁么道这僧魂灵不着躯殻犹自审问如何受持不想首山诲人不倦X就口便嗢道不污染若是喫火不烧舌的衲僧便解转身吐气不被眼谩岂容口决颂曰水出崑崙山起云钓人樵父昧来因只知洪浪巖峦濶不肯抛丝弃斧声师云是法住法位世间相常住是知无一法不本乎心无一物不根乎性若以比量而较见烟定知是火见角决然是牛水岂无其渊源山岂无其云雾钓人依水樵夫依山而不委艮覆椀坎中满童蒙之爻象动静之缘由虽知洪浪澜飜不肯抛纶罢钓贪寻嵓峦宽阔徒劳斧凿痕深大似点罚这僧只知一切诸佛皆从此经而出殊不知此经亦赖一切诸佛而说不见道过去巳说未来未说现在今说还知此经下落么以拂子击禅床云休得也第六十二则赵横高坡示众云念念释迦出世还能会古通今步步弥勒下生莫避撞头磕额处处相逢休推不识举僧问郢州赵横山柔和尚如何是佛柔云平地望高坡师举花严经云佛身充满于法界普现一切群生前随缘赴感靡不周而恒处此菩提座方信道无一名不播如来之号无一物不阐遮那之形又高仲常题龙门万佛诗云凿破苍崕巳失真又添行客眼中尘请君试看他山石不费功夫自法身林泉道恁么看X来左逢而右遇目富而心饫拶破面门无回避处所以用老婆心太切当阳指示更不囊藏被盖直教体露真常道平地望高坡莫便淹揉眵眼斫额擡眉拟若如斯蹉过久矣不见道仰之弥高钻之弥坚瞻之在前忽焉在后且向无萦惹没粘带处子细参详颂曰江山历尽几施功方得逢人话昔同春到洞庭无壁岸鸟啼西岭月生东师云漳江问潼泉天门一合十方无路有人道得摆手出漳江泉云蛰户不开龙无龙句江云是汝恁么道那泉云是则直言是不是则直言不是江云摆手出漳江林泉道只如恁么道是肯他不肯他诺伊不诺伊具眼者辨看又赵州问僧千山万水来那箇是你自已僧云某甲不会敢问和尚如何是学人自已州云万水千山林泉道只是旧时行的路逢人举着便誵讹若向这里会得方信道君子千里同风元本一家无二既有洞庭春色不无曲为今时问甚氷消北岸花发南枝恰恰莺啼翩翩蝶戏月生东岭日坠西楼皆不离我建化玄门还会得么遂以手斫额云远观不审近覩分明第六十三则九峰龟毛示众云禅天辽濶岂限西东性海汪洋那分南北箇里既无远近就中宁有轻沉试来占支掇便知深细X举僧问九峰勤和尚如何是西来意峰云一寸龟毛重九斤师云祖意本不西来西来那有祖意僧问药山祖师未到此土此土还有西来意否曰有云既有祖师又来作么曰只为有所以来林泉道若不来焉知有而况此意自无始时来千佛出世亦不曾增千佛入灭亦不曾减何必问祖师来与不来东语西语所以老庞云明明百草头明明祖师意恁么观来无一处而不周无一法而不遍虽然如是还丹一粒点铁成金丹未点时铁只是铁故九峰不悋慈悲曲垂方便教这僧向无轻重处教知轻重无斤两处要知斤两虽是权衡在手贵图施设由人休只于龟毛上寻兔角边觅非唯鹞子过新罗枉又刻舟来记劒西来的意本不囊藏东土衲僧不劳别讨如或不然请问投子颂曰等闲不语未逢人语便伤直似太亲不顾火中鸾凤息惊他石虎暗生嗔师云青林师䖍禅师道我有一宝琴寄之在旷野不是不解弹未遇知音者故少林面壁摩诘忘言石巩张弓俱𦙁竖指镇州三圣慧然禅师一日上堂云我逢人即出出则不为人便下座兴化云我逢人即不出出则便为人林泉道先行不到末后太过一人放行中把住一人把住中放行杀人刀活人劒总在三圣兴化手里虽是九峯言如噼竹心若直絃皆为慈X悲之故能如是也火中鸾凤海底泥牛无处栖泊莫能摸索从教石虎生嗔一任须弥懊恼露柱灯笼总不恠得还达此意么斤两锱铢见端的终归输我定盘星第六十四则临济吹毛示众云芟凡夷圣当禀镆鎁剪惑裁疑须凭巨阙不伤锋不犯手的知是阿谁举僧问临济如何是吹毛劒济云祸事祸事僧礼拜济便打师云㳂流不止问如何真照无边说似他离相离名人不禀吹毛用了急须磨林泉道宜着精彩免劳钝滞这僧向实际理上发此一问大似烧纸揽祸崇合口惹官防临济比他喫盐多如喫米终不肯檐干负计衅及自身所以道祸事祸事这僧有若强魂出现做精倒恠急忙礼拜怎不教临济提正令总权衡噼嵴便棒若是皮下有血眼里有筋也合似他见黄蘗的时节如蒿枝拂相似复向大愚肋下亦筑三拳若解如此知恩报恩甚生次第咦痴猫枉守鼠窟死狗难扶上墻伶利衲僧輙莫麤心大胆颂曰劒藏匣冷逼人寒拟问栖迟过岭南更欲进前求退后悲风千古遶溪潭师云晋书雷焕善天文张华因望斗牛间有异气邀焕夜登楼仰视焕曰仆察之久矣宝劒之精上于天X在豫章酆城县界华乃荐雷为酆城令修狱掘基得石匣有双劒光甚艶发送一与华留一自佩华被诛失劒焕卒子为州从事佩父劒至延平津劒跃堕水使人投之见两龙有文章投者惧回此颂金刚王劒独露堂堂拟涉唇吻即犯锋铓何止栖迟岭南而巳哉更欲进前退后转见差讹而况临济正令棒头喝下凡圣不存岂容狐朋狗党至此輙生狂解者邪漫使悲风千古空遶溪潭枉教临济一枝虗劳云水慎勿累吾累汝应须了性了心遂拈拄杖云休嗟一棒一条痕任你半肯半不肯复靠却云尽法无民第六十五则大随证龟示众云一点灵光本非内外千年闇室权立阶梯莫有逈脱根尘独耀今古者么举僧问大随如何是室中灯随云三人证龟成鼈师云譬如暗中宝无灯不可见佛法无人说虽慧莫能了大般若经云欲界定娆乱不定如四衢道灯色界定娆乱常定不动如室中灯这僧若解定乱两融真俗一致自然洒洒落落了了明明不必剜身千盏灌满膏油箭剔昏灯祈求天眼但肯时时不昧休愁处处皆通耀古腾今赫赫兮光明遍照辉天鉴地晃晃兮气焰峥嵘何止室中独能炜烨故大随以三人证龟成鼈之语试探这僧看具眼那不具眼觑见那觑不见休只管向长檠短檠上观瞻于大盏小盏内X剔拨毕竟煌煌智炬灿灿心灯室内街头无可不可所以道休于言下觅莫向句中求要知深细端的更须请问投子颂曰六耳同谋事可成直言方表赤心人室中灯焰谁来拨白发童儿两𩯭新师云三人同一心𡋯土变为金何止六耳而谋大事设使证龟成鼈唿钟作瓮舌在汝口何伤之有平生心胆直言处分付这僧至理幽微曲说时休刚错会室中灯焰着意裁划箇里光明看谁招拨若达无说说其道自玄玄白发童儿虽增新于两𩯭青眸衲子还仍旧于双睛若能见彻根源方信元无意路林泉恁么分析还理会得么遂下座云且归林下去别日再商量第六十六则瑞巖不出示众云玄微及尽妙密难明至赜幽深威严可尚未登宝位保养圣胎者知是何人举僧问瑞巖如何是诞生王子巖云深宫引不出师云洞山设王子五位喻至尊大宝本来尊贵众生心佛亦复如是虽则人人具足箇箇圆成奈无始时来迷真执妄背觉合尘故以迷悟修证渐次堦级而比类之五位者一诞生二朝生三末生四化生五内生故石霜诸禅师一一颂出诞生颂曰天然贵胤本非功德合干坤育势隆始末一期无别种宫分六宅X不他宗上和下睦阴阳顺共气连枝器量同欲识诞生王子父鹤腾霄汉出银笼朝生曰苦学情论世莫群出来凡事巳超伦诗成五字三冬雪笔落分毫四海云万卷积功彰圣代一心忠孝辅明君盐梅不是生知得金榜何劳显至勋末生曰久栖巖壑用工夫草榻柴扉守志孤十载见闻心自委一身冬夏衣缣无澄凝含笑三秋思清苦高名上哲图业就高科酬极志比来臣相不当途化生曰傍分帝命为传持万里山河布政威红影日轮凝下界碧油风冷暑炎时高低岂废尊卑奉五袴苏途远近知妙印手提边塞静当阳那肯露纤机内生曰九重深处复何宣挂弊由来显妙传祗奉一人天地贵从他诸道自分权紫罗帐合君臣隔黄合帘垂禁制全为汝方隅宫属恋遂将黄叶止啼钱这僧依此五位首题为问今具录之瑞巖所答之意不言可晓平铺梗槩投子深明的确玄微请参颂意颂曰贵异天然应有时六宫春苑少相随星攒半夜天轮逈烛晓东闱帘静垂师云以世谛为论位及九五界总三千享万乘之名衍兆民之庆富有四海贵为一人此岂非贵异天然有时而巳哉况我真乘菩提妙种人人心地莫不包藏虽黑业荒芜傥蒙法雨滋荣例皆秀拔而巳亦犹积代簪缨本来尊贵诞质应世必有其时既处六宫应修万德六宫者阿房紫微天一玄武长乐建章烂X游春苑谁敢相随曲为今时权分主伴星攒半夜月落三更银汉横空天轮孤逈东闱烛晓北阙香消垂珠帘不面尧眉扄玉殿难瞻舜目正当此时合作么生奉重转身就父无标的拈却花冠不得名第六十七则文殊成劳示众云呻吟謦咳无非妙用神通瞬目扬眉总是法门佛事下坡不走快便难逢至理玄微若为话会莫有知音可嘉者么举僧问鼎州文殊和尚古人垂一足意旨如何殊云坐久成劳师云释迦拈花赵州指栢道吾舞笏雪峰辊毬皆以无言之旨为众提携若认一机一境不无半暗半明非唯料调没交涉端的早自关甚事是他文殊向优游平易无艰阻处更不搆思信口便道坐久成劳此谓之骑贼马趂贼夺贼枪剌贼并不索张筋努脉掉臂撑拳问在答处答在问处何必穷玄究妙索隐钩深举足下足皆是道场开口合口无非妙理莫便于禅床边蒲团上结跏趺坐铺眉苫眼处穿凿钻研䟽通解释到底干骨头上有甚么汁若知无味之味试看投子有条攀条无条举例颂曰驰书才去返怱怱一足垂酬继后踪坐久成劳谁委悉红炉点雪自相通师举青原思禅师令希迁驰书与南岳让和尚曰汝X达书了速回吾有箇鈯斧子与汝住山迁至彼未呈书便问不慕诸圣不重已灵时如何让曰子问太高生何不向下问迁云宁可永劫沉沦不慕诸圣解脱让便休回至青原思问曰子去未久送书达否迁云信亦不通书亦不达曰作么生迁举前话了却云去时蒙和尚许住山斧子便请取思垂一足迁礼拜林泉道好好脩事着潭州长髭旷禅师因石头问甚么处来云岭南来曰大庾岭头有舖功德成就也未云成就久矣只欠点眼在曰莫要点么云便请石头垂一足髭便作礼头曰你见箇甚么便礼拜云某见处如红炉上一点雪林泉道无见为真见孰能达此情恁么举来这僧问意文殊答辞历历分明首尾相见还知投子妙叶兼带针线贯通处么无目绣双凤冲虗透碧霄第六十八则上蓝市廛示众云事穷的要须烦竹杖芒鞋理绝幽微焉用月缾云钖有箇不出门知天下事的汉汝还识么举僧问上蓝超和尚善财见文殊后为甚么却往南方蓝云学凭入室知乃通方僧云到苏摩城为甚么弥勒却遣见文殊蓝云道嚝无涯逢人不尽师拈云然道无迷悟法证由师不住圣凡庄严妙行是以文殊遣去须弥登山海岸逢师市廛礼友或刀山婬舍罪杻王宫X或童女童男瞿夷圣后弥勒弹指普贤亲瞻再见文殊复有何事信知通方知有道旷无涯不昧光踪历穷尽妙诸仁者还知更有一人为甚么善财不参且道是甚么人良久云满头白发离巖谷半夜穿云入市廛师云不行万里地不读万卷书毋阅工部诗言其见闻慱赡智量恢弘方能为也世法尚然如是况吾真乘世出世间无上妙道大解脱门邪若非具游戏神通奋迅三昧得大总持有大威力曷能经由百一十城参五十五大善知识善财初诞生时其家所有伏藏珍宝悉皆出现故立斯号始遇文殊师利发菩提心及问云何脩菩萨行展转指示解脱玄门末后至苏摩城弥勒复遣再见文殊林泉道原始要终亲切旨肯教虗费草鞋钱所以上蓝云道旷无涯逢人不尽若便恁么会去处处长安路门门古佛家不劳重进步特地访烟霞投子拈云然道无迷悟法证由师不住圣凡庄严妙行林泉道起初不遇作家到底飜成骨董迷本非迷悟本非悟其道玄玄何消指注至此无圣凡可立无妙行可脩方称一乘圆顿之性虽文殊指令遍参其实大解脱门谁不无之不见道是处语言皆合道谁家絃管不传心痴爱成解脱真源贪嗔运菩提大用妄想兴而涅盘现尘劳起而佛道X成若然则不昧光踪纵横得妙更问善财不参的知识若能觌面相呈莫认默然良久虽则满头白发暂别巖阿还能半夜穿云来游市肆偶尔相逢合谈何事任从沧海变终不为君通颂曰日出昇空高下周崑崙源派入川流春山云逗风无尽鴈去回南天地秋师云解脱门中千光朗耀菩提心内一点难谩荡荡乎哉恢恢然矣运晶明之慧日升窅漠之真空燀赫而高下普周照烛而古今无间崑崙源派分入百川华藏缘由收归六相若春山云逗往复无际而动静一源晓树风生圆音互奏而即同万籁优游四法界不离十玄门寒鴈回南遍询知识秋风应律摇荡干坤只如不涉途程一句合作么生道点地脚跟难摸索莫随万水与千山第六十九则洛浦藏教示众云开真如门正见磨盘秋结子离言说相忽逢碓觜夜生花自从诸圣不安排直至而今无处所莫有达此理的么举僧问洛浦如何是一大藏教收不得者浦云雨滋三草秀片玉本来辉师云如来所说一大时教分而为三一经藏二律藏三论藏然此土流传者万分之一也这僧今问藏教中收不得者非谓纸上语也欲穷一切众生亘古亘X今历劫常存无生无灭妙觉之真心者也始自鹿野苑终至跋提河于其二中间未甞说一字此未说之说不传之传何随函而可收摄者邪又云吾四十九年所说三乘十二分教皆是止啼黄叶汝等诸人还识真金么将知此金岂非藏教收不得者欤洛浦故以雨滋三草秀片玉本来辉为答法华药草喻说密云弥布等澍其泽普洽卉木及诸药草小根小茎小枝小叶中根中茎中枝中叶大根大茎大枝大叶诸树大小随上中下各有所受一云所雨称其种性而得生长虽三乘根机不等而如来所赐法雨无有异也片玉光辉靡从他得况汝之真心本来具足者也不见道声前一句圆音美物外三山片月辉其余光彩别看颂意颂曰毕钵巖花晓带春香风时结鹫峰层须知玉像缾中塔别有辉天鑑地灯师云东君不世情委曲到山家随分有春色一枝三四花毕钵巖乃阿难结集法藏之所也自此香风远布瑞霭层分福利群生恩霑万国如来说法之处号灵鹫山山多鹫鸟故以为名虽阿难结集而出皆我佛金口亲宣万古流通皆因此也法苑珠林第十云四天王白宣律师曰如来临般涅盘时与人天大众在香山顶阿耨池南牛头精舍住告大迦叶汝将须菩提在须弥山顶吹大法螺召集十方十地诸菩萨X及声闻僧百亿梵释及四天王等亦召十方诸佛来集香山迦叶随教大众云集尔时世尊跏趺而坐入金刚三昧定大地六种震动又放眉毫相光遍照大千经于七日大众咸疑不如何缘世尊从三昧起熈怡微笑告诸大众言我初踰城始出宫门外有干闼婆王将领步族奏百千天乐来至我所即问我言欲往何所我答言欲求菩提彼语我言定成正觉有拘留孙佛欲入涅盘时付嘱我金瓶瓶中有宝塔盛七宝印黄金印有二白银印有五将付悉达常使我护若成正觉时我寻来至依言受瓶巳不久成道大梵天王与地神坚牢于菩提树南以黄金白玉造大金刚坛众宝庄严虽然如是还知辉天鉴地一点分明处么昔日云巖曾漏泄轮王不戴宝花冠林泉老人评唱投子青和尚颂古空谷集卷四林泉老人评唱投子青和尚颂古空谷集X卍XXX林泉老人评唱投子青和尚颂古空谷集卷五后学性一阅生生道人梓第七十则芭蕉法身示众云薄批明月细切清风若能拿空攫空便解以楔出楔且道谁有如此作略X举僧问芭蕉情和尚如何是透法身句蕉云一不得问二不得休僧云学人不会蕉云第三度来与你相见师云僧问云门如何是法身向上事曰向上与汝道也不难作么生会法身云请和尚鉴曰鉴即且置作么生会法身云与么与么曰这箇是长连床上学得的我且问你法身还解喫饭么僧无对林泉代云谢和尚降重空筵这僧今日要会透法身句何不参取杜顺和尚道怀州牛喫禾益州马腹胀天下觅医人灸猪左䏝上若向这里会得脱洒明白不索自已走南掠北免致教他推东拄西果然芭蕉道一不得问二不得休虽是钩锥在手纵夺临时其奈这僧撒呆掉痴故意粧昏你不见道万丈海深须见底只有人心难忖量故云第三度来与你相见且道相见的是芭蕉那不是芭蕉记得径山大慧云蕉芭蕉芭有叶无丫忽然一阵狂风起吹得来便似南京大相国寺东廊下第十三院王和尚破袈裟林泉道莫错认若能即物明心以言会道争肯头头蹉过颂曰休问维摩卧病城灵山空自掩光阴流沙欲渡全无难莫听莺啼在那林师云昔维摩诘假幻化色身示疾于毗耶离城灵鹫祖翁遣三十二菩萨就彼问病摩诘以不二法门勘当透法身句末后曼殊室利以无言无说无示无识离诸问答为酬曼殊复问摩诘默然故肇公涅盘无X名论云释迦掩室于摩竭净名杜口于毗耶须菩提唱无说以显道释梵凭绝听而雨华斯皆理为神御非虗掩光阴者也干峰示众云法身有三种病二种光须是一一透得更须知有向上一窍云门出众云只如庵内人为甚么不知庵外事峰呵呵大笑门云犹是学人疑处峰云子是甚么心行门云也要和尚相委悉峰云直须恁么始得稳坐地门云喏喏恁么会得达磨不必西来远渡流沙虽无厄难枉费盘缠伶利禅和幸勿随声逐色向这畔那边虗劳採听还知端的处么清风两槛竹白露一庭松第七十一则芭蕉好恶示众云把得住放得行方为好手做得是作得主卖弄好心子细点捡将来也只道得一半举僧问芭蕉彻和尚有一人不舍生死不证涅盘师还提携也无彻云不提携僧云为甚么不提携彻云老僧粗识好恶师云郢州芭蕉山继彻禅师乃沩山四世孙也初参风穴穴问如何是正法眼师曰泥弹子穴异之次谒先芭蕉慧情禅师情上堂举仰山道两口无一舌此是吾宗旨师豁然有省一日上堂云眼中无瞖空里无花水长舡高泥多佛大莫将问来我也无答会么问在答处答在问处便下座这僧发此一问岂不闻圆觉经云生死涅盘犹如昨梦何舍何证而可言也况此一人有名唿不得无位可安排净躶躶赤洒洒X没可把如何提携即是所以芭蕉切恐和光惹事故恁刮笃成家可惜这僧慕頋茅广逼拶芭蕉尽筋截力道老僧粗识好恶虽然惜得自已眉毛争奈穿过那僧鼻孔莫更有识好恶者么去不堪共语赖遇投子慈悲方便为伊颂出颂曰百岁童儿出户来满身红烂惹尘埃火中闲步清凉地识者无因敢近擡师云满头白发离巖谷半夜穿云人市廛虽云偏处不逢其柰玄中不失利生接物须展丹诚拄户撑门不无红烂虽则尘埃满面都缘为法亡𨈬同安云但将生死为活计火里安身火里凉恁么会得居火宅而烟焰自息怀热恼而豁尔清凉所以道般若如大火聚四面不可入般若如清凉池四面皆可入若能见地明白自委就中利害具此眼者方能知识虽能知识认着则不可所以无敢亲近举似擅便提携咦虽云识好恶待似没人情第七十二则天彭当户示众云色见声求无非是妄情忘执谢未足为真若非塞壑填沟洎免撞头磕额有认得的么举僧问天彭如何是佛彭云亲切不离家寂寞不当户师云心佛与众生是三无差别未委乎阿谁一一能见彻方信道搜远不搜近宜假不宜真空认彩绘粧X銮漫讨泥龛塑像不应弃本逐末枉教背父寻爷休只向莲台上追寻莫便于光焰边别辨此之所谓差之毫𨤲失之千里善慧大士心王铭云了本识心识心是佛是心是佛是佛是心念念佛心佛心念佛欲得早成戒心自律净律净心心即是佛除此心王更无别佛林泉道有心用处还应错无意看时却宛然莫有具眼者么无心能出岫为雨善知时颂曰白云时映旧山青竹鎻薄烟露几茎虗室夜寒秋月逈鴈回遥听可三更师云妙用纵横智体不动子虽依倚父全不知散干盖而本自无心踞坤舆而端然有力此亦寂而不动感而遂通之朕兆也于此半遮半露似晦似明绿竹漪漪有匪君子孰能于是了别心佛之根茎枝叶者邪虽倚蒲危坐虗室生白心月孤圆秋天独逈犹可转身不居一色直得鴈回北塞声噎南楼木女初闻石人遥听只知日午是三更那信天明方半夜何也月满犹亏半乌沉始是圆第七十三则禾山打皷示众云恁么也得就舡买得鱼偏美不恁么也得水月空花难可比一声羯鼓响连天未审知音能几几举僧问禾山即心即佛即不问如何是非心非佛山云解打皷师云明州大梅山法常禅师襄阳人姓郑氏幼岁从师于荆州玉泉寺初参大寂问如何是佛寂曰即心X是佛师即大悟遂之四明梅子真旧隐缚茆燕处唐贞元中盐官会下有僧因採拄杖迷路至庵所问和尚住此山多少时曰只见四山青又黄又问出山路向甚么处去曰随流去僧回举似盐官官曰我在江西时曾见一僧自后不知消息莫是此僧否遂令僧去招之师答以偈曰摧残枯木倚寒林几度逢春不变心樵客遇之犹不顾郢人那得苦追寻一池荷叶衣无尽数梱松花食有余刚被世人知住处又移茆舍入深居大寂闻师住山令僧问和尚见马大师得箇甚么便住此山师曰大师向我道即心即佛我便向这里住僧曰大师近日佛法又别也师曰作么生僧曰又道非心非佛师曰这老汉惑乱人未有了日任你非心非佛我只即心即佛其僧回举似马祖祖曰梅子熟也僧问禾山大梅恁么道意作么生禾山云真师子儿林泉道不劳赞叹显宗令中使持纸一张书心佛二字问大庆寿玄悟王禅师曰此是甚么字师应声答曰不是心不是佛称旨次日令旨赐长短句曰但能了净万法因缘何足问日用无为十二时中更勿疑常须自在识取从来无罣碍佛佛心心心若依佛也是尘林泉道诚哉是言也玄悟答谢曰无为无作认着无为还是缚照用同时电卷星流巳太迟非心非佛唤作非心犹是物人境俱空万象森罗一境中林泉道更须打破始得还知禾山解打皷处么寻思此语惊人处信手拈来用㝡亲颂曰X布毛拈起费人言争似禾山一句传打鼓一声喧宇宙氷寒千丈忽生莲师云杭州鸟窠道林禅师一日因侍僧智通辞师他往师曰汝今何往云某为佛法出家和尚不垂慈诲今往诸方学佛法去师曰欲学佛法吾此间亦有少许云如何是和尚此间佛法师于身上拈布毛吹之通遂有省林泉道虽然稍得吹嘘力莫撒金沙在眼中投子老汉虽是一擡一搦其间有纵有夺党护门风不得不尔为他攂得出用得亲不犯宫商能喧天地若千丈寒氷偶尔生莲自古及今实难比拟非同石笋抽条处恰似踈山腊月时第七十四则黄连声前示众云拟举心时徒劳侧耳未开口处切忌攒眉非为有条攀条免致无事生事有违此理者么举僧问黄连和尚如何是声前一句连云声前无句声后问将来师云声前一句圆音落落而罕遇知音物外三山片月辉辉而少逢明鑑切忌情存向背隄防见处偏枯不应口苦心甜何必唇寒齿冷欲发明第一义谛须大开不二法门截流之机岂在有句无句谈天之辩元来是精识精若非摩诘忘言争显曼殊本意索甚说树倒藤枯句归何处也不消卖布单买草鞋向禅床角重来举似不见道但有言说俱无实义故于第X二门头许汝东语西话颂曰空劫前时旷路闲声前无句信人难欲穷沧浪白云曲且看石人露半颜师云一人发真归源十方世界悉皆消殒何必直待空劫前时而巳哉若肯言辞路绝分别意穷处优游放旷廓落幽闲声音未发巳前箇里本无言句求人取信端的为难欲穷其源拟探其底若沧浪之深似白云之远曲高和寡听者还稀不如向真净界中无漏国内睥睨石人木女镜像空花虽露半颜未容全诺还记得报慈半身写照偈么日出连山存隐显月圆当户定亏盈第七十五则资福圆相示众云五音不犯应须眼里闻声六律难该莫向喉中取则莫有善打和者么举僧问吉州资福宝和尚如何是古人歌福𦘕圆相对之师云五灯会元所载吉州资福如宝禅师法嗣资福第二世良䆳禅师僧问如何是古人歌䆳𦘕圆相示之非问宝也䆳乃沩山四世孙也虽用暗机默论其声如雷巳露栓索这僧不会是处语言皆合其道谁家絃管曾不传心自古至今喧天聒地方显观音妙唱沙界咸闻返闻闻性圆通第一何必慢讴雪曲忙和阳春不比梁州非同大石岂不见道胡笳曲子不堕五音韵出青霄任君吹唱还知资福的意么自笑X老林泉不解打手势试听投子老师吟猱节奏泛木相兼颂曰一曲两曲深夜弹松风和雨过前山可怜卞玉离荆岫谁是知音却取还师云伯牙与子期不是闲相识所以道无絃琴有韵千载响泠泠耳听应难会眉毛始解听故于深夜以应佳期对团团之皎月奏戞戞之清音若瑟瑟松风似零零溪雨论甚山前山后輙莫村北村南若遇赏音无可不可据此酬对待似荆山之下卞和之璧而献秦王知王殊无割城之意而相如使人衣褐怀璧归赵还知这僧蹉过处么异音不入常人耳莫比阳关第四声第七十六则崇福宽廓示众云碧岫峰头思和尚能说大口红尘堆里志公老曾露赤心若知语忌十成管索深藏三寸正当此时还有道得的么举僧问益州崇福志和尚如何是宽廓之言志云无舌人道得师举云门示众云闻声悟道见色明心观世音菩萨将钱来买胡饼放下手却是馒头林泉道七九六十三又云扇子𨁝跳上三十三天筑着帝释鼻孔东海鲤鱼打一棒雨似盆倾会么会么林泉道九九八十一恁么商量何边彊而可卜度何方隅而可计较宽X廓窄隘不言可知所以道言无展事语不投机承言者丧滞句者迷以此观来便见语带玄而无路舌头谈而不谈只如无舌人合作么生道护唵萨哩嚩怛他阿誐多颂曰宽廓言时不犯舌清风高韵碧云斜石人贪话西峰事不觉东巖起雾遮师云一堂风冷淡千古意分明何必高谈濶论会古通今不动唇皮要周寰宇既解群居慎口应须独坐防心玄之又玄谁委维摩一默说本无说枉分法藏三乘况一言包裹尘沙一义含容法界所以僧问风穴语默涉离微如何通不犯穴云长忆江南三月里鹧鸪啼处百花香林泉道劝君不用分明语语的分明出转难直饶席上风生更听窓前竹韵碧云合处既有知音白雪歌时非无明鑑虽则石人口浅暗通一线实难明焉知木女情深畐塞十方无障碍且道西峰东巖相去几何还知么夜半正明曾不露晓来宁许见些儿第七十七则梁山道场示众云凡所有相皆是虗妄指出诸相非相亏我梁山和尚怕汝不信更请道看举大阳明安和尚问梁山如何是无相道场山指观音云此是吴处士畵阳拟进语山急索云这箇是有相底如何是无相底阳于言下有省礼拜乃归本位立山云何不道取一句阳云道则不辞恐上纸墨山呵呵笑云此语上石去在后果上碑投子拈云然道嚝古今行人难度山危绝崄登者无因傥不发问先踪履践无期得入所以悟由自已印乃凭师递代证明续佛慧命此者穷崕问路力尽指踪巖壁无门力穷进退既金龙失水妙翅急提别透波澜复归本位诸仁者正当恁么时还知古人退位处么若知得可谓万仞峰摧千波竭沸龙宫与天界分檐凤阁并星辰合彩巖松笼瑞川雾草薰不犯化门千山逈出若不知落处巖濶无人问龙愁沧海深师云空劫威音外壶天不夜时此回如蹉过千载卒难追所以情生智隔相变体殊情若不生相自无隔直饶空一切法犹有这箇在故梁山用拨天关手指出一条活路要汝别峰相见阳拟紧系行缠忙趿草履险不临岐堕坑落壍伶利者一唿便应懵懂者唤不回头是他终是饱参衲子俏措禅和顶𩕳上拟弹脚板底早响不动步得到家山不费力便登觉岸被伊再拶便解翻身明眼人前终难出料由是投子既权衡左手岂倦称盘欲定锱铢须分分两大抵无星秤上本没高低信手拈来不无取舍虽则道旷古今X行人难度山危绝险登者无因此盖空劫巳前难话会威音那畔绝商量比及发问投至得入要知资胜以表师强叶叶联芳灯灯续焰既因指示必解穷通然暂失机幸蒙提挈颂曰路穷岸仞问山翁别指巖西岭近东拟进雾垂岚色重回头顶见太阳红师云枯木巖前虽多差路空王殿内本没誵讹拟欲色见声求宁不迷头认影所以重重进问切切咨参幸遇宗师不忘付嘱续佛慧命为法栋梁与一切众生解黏去缚明心见性故垂只手不惜双眉再四提撕为他指示虽则西巖东岭聊分这畔那边劫外今时正来偏去向实际理地不受纤尘处唯通一线要辨来原拟进途程雾垂岚重忽然捩转鼻头扳回面孔于绵绵密密不露风骨没瑕痕处偶尔灵光独耀逈脱根尘夜半日头出朝霞几缕红还见么拟涉思惟千山万水第七十八则百丈奇特示众云本自平平怗怗刚待纽纽揑揑幸遇本分宗师不许强生枝节孤危不立处请高着眼看举僧问百丈如何是奇特事丈云独坐大雄峯师云漫天索价愽地相酬拟滞情关黠儿落节高高标不出深深话不及鹤白乌玄山青水绿松直棘曲X南竹北木山河大地万象森罗那的是不奇特者不见道道合平常平常合道若起一丝分别憎爱取舍心者皆是前尘虗妄想相惑汝真性自生系缚流转生死无有出期于奇特中自不奇特了也故百丈当机不让尽情吐露道独坐大雄峰此一转语仰之弥高钻之弥坚瞻之在前忽焉在后远观不审近覩分明若据恁么合向甚么处相见得箇端的遂以手斫额云㘞颂曰巍巍峭逈出云霄顶鎻水寒势外遥坐观四望烟笼处一带青山万水潮师云孤逈逈峭巍巍万壑争雄千峰竞秀未若奇特一事常在诸人眉尖眼角自是司空见惯应为寻常向云笼岳顶氷鎻池塘冷清清处单明自已岂非气势展转迢遥何必坐观四望周遍十方霭霭烟笼难分南北方信道混然一色无遗影不坐同风落大功赖青山一带绿水千寻虽远观有色而浑似蛾眉况近听无声而非同镜沼千峰倚翠万派潮宗未委何人怀斯海量复云去汝不解我语第七十九则历村煎茶示众云知时别宜堪作阇黎因便截势解作活计向此分点处有品甞知味者么举历村和尚一日煎茶次僧问如何是祖师西来意师举起茶匙子僧云莫这箇便当么师掷向火中师云打皷弄琵琶相逢两会家历村老不歇心这僧少当努力然则旋汲清泉慢生活火煑凤饼而要知回味烹蠏眼而恐滞咩邪这僧果然见义勇为当仁不让向琼瓯泛雪玉盏翻云处便问如何是祖师西来意既询上灶必吐衷肠不免当筵两手分付不问曾到不曾到论甚喫来不喫来为问西干大开东阁这僧果要清神爽气袪睡降魔便道莫这箇便当否是他绝是非老手旧肐䏝岂肯教粘牙着齿惹草沾风遂掷向火中任伊贬剥秀出雨前孰赏鑑名高天下少知音赖遇花严同来把铫颂曰煎茶未了人来问拈起茶匙呈似他当初若遇收燕手性命难存争奈何师云拈匙并举筯运水及般柴妙用纵横处头头总不乖汝岂不闻兴教小寿禅师因堕薪而悟有颂曰扑落非他物纵横不是尘山河及大地全露法王身此与一切智智清净无二无二无二分无别无断故岂两样邪这僧伸问西来祖意恰似大悲阁下欲覔中都虽是当局者迷怎不教傍观者哂所以拈起茶匙觌面分付这僧若是箇懆性汉便好夺来折作两截免教胡抄乱抄拈起放下果被投子点罚道当时若遇收燕手性命难存争奈何非无赫赵机谋运筹作略大似人不知已过牛不知力大辜负已灵埋没家宝深为可惜咦林泉虽恁么心切口苦心甜几箇X知第八十则文殊九曲示众云摄末归本任伊加减乘除即俗明真试看弯环屈折莫有不涉数量解计筭者么举僧问鼎州文殊和尚万法归一一归何处殊云黄河九曲师云文殊师利问维摩诘曰身孰为本答贪欲为本问贪欲孰为本答虗妄分别为本问虗妄分别孰为本答颠倒想为本颠倒想孰为本答无住为本又问无住孰为本答无住则无本文殊师利从无住本立一切法这僧要将一切法归无住本若知无住无本自委无本无住恁么会得虗妄不生颠倒想灭何贪欲而可形名者邪所以文殊传文殊法要汝等诸人离虗妄分别绝颠倒想像忘贪欲了形名处分明指示道黄河九曲不可向随流得妙住岸不迷处折倒若也恁么抟剥从上源头自浊了也虽则湾湾曲曲就中了了明明非止通浩渺辞源况乃达汪洋性海如或不尔曹溪波浪如相似无限平人被陆沉试听投子为伊计较颂曰问法穷因归何处黄河透过碧波澜须知云外千峯上别有灵松带露寒师举睦州示众云裂开也在我揑聚也在我时有僧问如何是裂开州云三九二十七菩提涅盘真如解X脱即心即佛我且恁么道你又作么生曰某甲不与么道州云盏子落地楪子成七片曰如何是揑聚州乃歛手而坐林泉道放去了然忘计较收来全不费功夫有若参乎酬一唯堆灰何碍觜卢都虽则黄河九曲谁能直下承当纵教白浪千寻孰解其间荐得透与不透尽自澜翻将心用心休教蹉过直须知有云外立千峰不可言无巖前分万壑灵松带露怪栢欺霜傲四时而莫可凋零超万象而敢为主宰凭何道理便乃如斯天得一清地得一宁衲僧得一鼻直眼横怕汝不信试摸索看第八十一则雪峰典座示众云和光惹事休教动落今时刮笃成家莫使静沉死水只如方木不入圆窍利害在甚么处举雪峰在洞山会下作典座淘米次山问云淘砂去米淘米去砂峰云砂米一时去山云大众喫箇甚么峰乃覆却盆山云得即得须别见人始得后果嗣德山投子拈云大众洞山恁么道是甚么道理虽然一色干坤争奈山高水濶所以野人云功夫不到不方圆言语不通非眷属乃代云淘砂去米淘米去砂无影长生桂经霜结子频大众喫箇甚么金凤採花㗸不尽玉鶵食蘂叶长新X师云洞山一日问雪峰作甚么来峰云斫槽来山曰几斧斫成峰云一斧斫成山曰犹是这边事那边事作么生峰云直得无下手处山曰犹是这边事那边事作么生峯休去林泉道月色静中见泉声深夜闻汾阳代云某甲早困也林泉道莫说道理好又一日辞洞山曰子甚处去峰曰归岭中去山曰当时从甚么路出峰云从飞猿岭出山曰今日向甚么路去峰云从飞猿岭去山曰有一人不从飞猿岭去子还识么峯云不识山曰为甚么不识峰云他无面目山曰子既不识争知无面目峰无对林泉代云只为无面目所以不识不然以手擘眼云猫若据雪峰当时覆盆及此二处祗对只知入理深谈不解门庭施设只一向干暴暴冷啾啾空守枯木寒巖不见半星和气故投子老师忍俊不禁当仁不让用没鼻金针穿芒长玉线剌成无缝伽黎赠与木人穿着只如饥嗔饱喜时将何打发颂曰满钵盛来一物无岂同香积变珍苏日月并轮长不照木人舞袖向红炉师云无手能遮日钓鳌不犯竿神通并妙用莫作等闲看所以严阳尊者问赵州一物不将来时如何州曰放下着阳云一物不将来放下箇甚么州曰檐取去只如满钵盛来者是淘砂去米的淘米去砂的砂米一时去的若也于斯定夺得下不飡一粒米终日饱齁齁其或未然休向筵中空嚥唾枉将饿眼觅瓜X皮端的非同香积珍馐苏陀上味纵有鹙子神通难免维摩贬剥直得遇斩新日月特地干坤三病二光不劳展照且看木人舞袖石女高歌烈焰光中任回雪态还会么为垂一只手不惜两茎眉第八十二则德山上堂示众云鞔天布网徧地安枪拟踏祸机难出其彀莫有不頋危亡悞犯者么举德山和尚一日上堂云问即有过不问又乖有僧才出礼拜山便打僧云某甲话也未问为甚么便打某甲山云待你开口堪作甚么投子拈云然祸因自起伤损他人火发内生焰翻林兽既险崖弄巧只可推落洪巖放转微通却成返遭受屈虽小得便还知德山大错么若知得德山粉碎若不知得棒犹少在师云鼎州德山宣鉴禅师简州周氏子丱岁出家依年受具精究律藏于性相诸经贯通旨趣常讲金刚般若时谓之周金刚甞谓同学曰一口吞海海性无亏纤芥投锋锋利不动学学无学唯我知焉后闻南方禅席颇盛师气不平乃曰出家儿千劫学佛威仪万劫学佛细行不得成佛南方魔子敢言直指人心见性成佛我当搂其窟穴灭其种类以报佛恩遂檐青龙疏钞出蜀至澧阳路上见一婆子卖饼因息肩X买饼点心婆指檐曰这箇是甚么文字师曰青龙疏钞婆曰讲何经师曰金刚经婆云我有一问你若答得施与点心若答不得且别处去金刚经道过去心不可得现在心不可得未来心不可得未审上座点那箇心师无语林泉道直饶讲得千经论一句临机下口难遂往龙潭至法堂曰久响龙潭及乎到来潭又不见龙又不现潭引身曰子亲到龙潭师无语遂栖止焉林泉道日下孤灯果然失照一夕侍立次潭曰更深何不下去师珍重便出却回曰外面黑潭点纸烛度与师师拟接潭复吹灭师于此大悟便礼拜潭曰子见箇甚么师曰从今向去更不疑天下老和尚舌头也至来日潭陞座谓众曰可中有箇汉牙如劒树口似血盆一棒打不回头他时向孤峰顶上立吾道去在师将疏钞堆法堂前举火炬曰穷诸玄辩若一毫置于太虗竭世枢机似一滴投于巨壑遂焚之于是礼辞直抵沩山挟复子上法堂从西过东从东过西頋视方丈曰有么有么山坐次殊不頋盻师曰无无便出至门首乃曰虽然如此也不得草草具威仪再入相见才入门提起坐具曰和尚山拟取拂子师便喝拂袖而出沩山至晚问首座今日新到在否座曰当时背却法堂着草鞋出去也山云此子巳后向孤峰顶上盘结草庵呵佛骂祖去在师住澧阳三十年属唐武宗废教避难于独浮山之石室大中初武陵大守薛廷望再崇德山精舍号古德禅院将X访求哲匠住持聆师道行屡请不下山廷望乃设诡计遣吏以茶盐诬之言犯禁法取师入州瞻礼坚请居之大阐玄风德山之称自兹名冠丛林孰不敬仰一日上堂云问即有过不问又乖若是林泉当时见道便与掀倒禅床抝折拄杖免致生言孰语这僧当断不断返招其乱由自不伏烧埋不知痛痒惹教花擘一上所以投子为伊当局者迷岂免傍观者哂故赏不避仇雠诛不择骨肉其间有褒有贬有纵有夺向险崖弄巧放转微通处子细参详还知德山粉碎这僧少棒底手段么险颂曰金轮微动吼干坤稍逆金躯草卧身更欲发言来拟问悲风吹尽四绝邻师云金轮景耀四天下何止哮吼只一干坤点捡将来大似举一隅不以三隅反若于问与不问处停机伫思鹞过新罗既不解顺水推舡怎敢更逆风把柂何止金躯卧草不頋全身还招玉镜分形难获半肯不必发言更问那消开口技捂不见道伹能闭口牢藏舌便是修身第一方既不慎初护末伤感悲风吹落情尘岂容邻佑只如言思路绝分别意穷一句合作么生道去且待别时来第八十三则兴化军旗示众云知时别宜堪作阇黎暗合孙吴岂用踌躇有敢对垒者么举僧问兴化军旗急速时如何化云日料半X斤飡师云魏府兴化存奖禅师嗣临济师在三圣会里为首座常曰我向南方行脚一遭拄杖头不曾拨着一箇会佛法的人三圣闻得问曰你具箇甚么眼便恁么道师便喝圣曰须是你始得近代佛日尧禅师自江左至燕然寓大圣安一夕与佛觉晦堂夜话次时圆通善国师年方十二座右侍立佛日曰山僧自南方来拄杖头不曾抹着一箇会佛法者通叉手进曰自是和尚拄杖短佛日大惊曰可乞此子续吾临济一宗通又进曰云门临济岂有二邪日称赏不巳林泉道此与三圣酬酢不妨省力后大觉闻举遂曰作么生得风吹到大觉门里师后到大觉为院主一日觉唤院主我闻你道向南方行脚一遭拄杖头不曾拨着一箇会佛法的你凭箇甚么道理便与么道师便喝觉便打师又喝觉又打师再喝觉再打师曰某甲于三圣师兄处学得箇宾主句总被师兄折倒了也愿与某甲箇安乐法门觉曰这瞎汉来这里纳败阙脱下衲衣痛打一顿师于言下荐得临济先师于黄蘗处喫棒的道理林泉道好酒醒人迟开堂后方遇后唐庄宗车驾幸河北至魏府这僧故发此问虽是眼观东南大似意在西北兴化老汉便看窟儱着楔道日料半斤飡輙不可向数米调汤偏厚薄边处会是他有道火不烧舌渡水不湿腿的手段若也黏牙着齿必然犯手伤锋回牙当头如何举似颂曰X离城别阁暗愁时月落星分信马蹄风扫晓霜林木逈夜深汀岸火生微师云理极忘情思惟而决难比喻借功明位言说而权恁支捂虽则离城别阁纳士招贤曲为今时要明空劫不必愁肠漫结暗受爊煎应须喜气潜生明教舒坦莫待星分月落雾卷云收玉鞭轻举马蹄轻金镫慢敲鸡韵急松窓梦断竹榻吟余偶闻炉内返魂香忽听楼头涂毒皷难逢赏鑑不遇知音风扫晓霜氷生寒沼林端红叶醉朝曦饱玩今时篱畔黄花泣秋露竞追往岁旷达三有逈绝诸尘夜深汀岸火生微天晓柳塘烟自歛所以道交互明中暗功齐转觉难力穷寻进退金鎻网鞔鞔正当急速时还能缓慢么寰中天子宣威重塞外将军令更严第八十四则长庆不疑示众云杌鬼绳蛇横生计置明眼人前皆为儿戏只如打灭狂情袪除妄念合作么指示举僧问长庆如何得不疑去庆展两手师云福州长庆慧稜禅师杭州盐官人姓孙氏禀性浮澹年十三于苏州通玄出家具戒巳遍游禅苑后参灵云问如何是佛法大意云曰驴事未去马事到来师如是往来雪峰玄沙二十年坐破七箇蒲团不明此事一日卷帘忽然大悟乃有颂曰也大差也大X差卷起帘来见天下有人问我解何宗拈起拂子噼口打峰举谓玄沙曰此子彻也沙曰未可此是意识着述更须勘过始得至晚众僧上来问讯峰谓师曰备头陀未许汝在汝实有正悟对众举来师又有颂曰万象之中独露身唯人自肯乃方亲昔时谬向途中觅今日看来火里氷峰乃頋沙曰不可更是意识着述也师问峯曰从上诸圣传受一路请师垂示峰良久师设礼而退峰乃微笑师入方丈参峰曰是甚么师曰今日天晴好普请自此酬问未甞爽于玄旨后因问如何得不疑不惑去师乃展两手僧不进语师曰汝更问我与汝道僧再问师露䏝而坐僧礼拜师曰汝作么生会僧云今日风起曰恁么道未定人见解汝于古今中有甚么节要齐得长庆若举得许汝作话主其僧但立而巳师却问汝是甚么处人云向北人曰向北三千里外学妄语作么僧无对恁么举来此话方始圆备投子就简取其神骏略其玄黄但得琴中趣何劳絃上声汝诸禅者当长庆直截处会取不疑不惑底道理幸遇投子重宣此义颂曰展手之时万仞摧枯河无水月无来若疑别问庞居士石女黄梅谁共陪师云一尘举大地收一叶落天下秋直须向六消一亡处净洁打叠莫使纤毫瞖于心目其疑自释其惑自除所以庐山远公云本端竟何从起灭有无际一微涉动境状此颓山势若能于万仞摧处不涉动境X不失本端了了明明洒洒落落何疑虑而可得生耶枯河既无其水孤蟾自不有来此岂非一心不生万法无咎脱或有疑更请审问庞老还能吸尽西江水么旧说四祖大师居破头山山中有无名老僧唯植松人唿为栽松道者甞请于祖曰法道可得闻乎祖曰汝巳老脱有闻其能广化耶傥能再来吾尚可迟汝乃去行水边见女子浣衣揖曰寄宿得否女曰我有父兄可往求之曰诺我即敢行女首肯之老僧回䇿而去女周氏季子也归輙孕父母大恶逐之女无所归日庸纺里中夕于众舘之下巳而生一子以为不祥弃水中明日见之泝流而上气体鲜明大惊举之成童随母乞食邑人唿为无姓儿四祖见于黄梅道中戏问之曰汝何姓曰姓固有但非常姓祖曰何姓云是佛性祖曰汝乃无姓邪曰姓空故无祖化其母使出家时七岁众舘今为寺号佛母而周氏尤盛去破头山伫望间道者肉身尚在黄梅东禅有佛母冢民塔其上传灯录定祖图乃曰释弘忍姓周氏其母始娠移月光照庭室终夕若昼异香袭人举家惊骇安知众舘本社屋生时置水中乎又曰其父偏爱因令读书不知从何得此语其叙事妄诞太率类此无为子甞赞其像曰人孰无父祖独有母其母为谁周氏季女浊港滔滔入大江门前依旧长安路只如恁么举来石女黄梅端的谁堪陪奉还知么请问圣僧自知下落X第八十五则洞山茎茆示众云百骸虽溃散一物镇常灵若能见性识心不免撞头磕额还见背后的么举僧问洞山亡僧迁化后向甚么处去也山云火后一茎茆师举林间录云长沙岑禅师因僧亡以手摩之曰大众此僧却真实为诸人提纲商量会么乃有偈曰目前无一法当处亦无人荡荡金刚体非妄亦非真林泉道两头俱坐断独露一真常又曰不识金刚体却唤作缘生十方真寂灭谁在复谁行林泉道灯笼摆手露柱摇头雪峰和尚亦因见亡僧作偈曰低头不见地仰面不见天欲识金刚体但看髑髅前林泉道不会休睁鬼眼睛玄沙曰亡僧面前正是触目菩提万里神光顶后相林泉道面前的聻有僧问法眼如何是亡僧面前触目菩提答曰是汝面前林泉道当局者迷又问亡僧迁化向甚么处去答曰亡僧几曾迁化僧云争奈即今何答曰汝不识亡僧林泉道不会作鬼白日现身觉范云近代尊宿不复以此旨晓人独晦堂老师时一提起作南禅师圆寂日偈曰去年三月十有七一夜春风撼筹室三角麒麟入海中空余片月波心出真不掩伪曲不藏直谁人为和雪中吟万古清风是今日又曰昔人去时是今日今日依前人不来今既不来昔不往白云流水空悠哉谁云秤尺平直中还有曲谁云物理齐种麻还得粟可X怜驰逐天下人六六元来三十六林泉道不因师说破险不错商量林泉恁么该括收拾将来汝等还知亡僧迁化下落处么其或未然更看投子如何倒断颂曰野火烧时越转新至今烟焰雨难霖旱地红莲遮日月无根树长翠成阴师云但将生死为活计火里安身火里凉此岂非火烧转新的道理虽自古迄今虗生浪死皆妄情迁变狂识漂沉清净法身何曾动着所以石头道欲识庵中不死人岂离而今这皮袋由是烟焰故难近傍为本来面目不可以图绘成不可以揑塑就说似一物即不中方来便去要明斯事向无中出有有里教无不是知音决难理会非同世间语言钉钉胶粘攒花簇锦以才思搜奇以字样取则格高意远句徤情深皆非吾宗无说之说不闻之闻不见法花经道止止不须说我法妙难思要会末后句更参三十年第八十六则国师侍者示众云勤奉侍少出入㝡为上法识尊卑知进退方是作家应须念念无差莫避时时管带有不周处请点检看举国师三唤侍者话师云南阳慧忠国师嗣六祖大鑑唐肃宗上元二年勑中使孙朝进诏征赴京待以师礼故天下以国师名之师一日唤侍者者应诺如是三召三应师曰将X谓吾辜负汝谁知汝辜负吾林泉道暗中树影水底鱼踪僧问玄沙国师唤侍者意作么生沙云却是侍者会林泉道贜诬杀人云居钖云且道侍者会那不会林泉道请和尚定当若道会国师又道汝辜负吾若道不会玄沙又道却是侍者会且作么生商量林泉道可怜一句随他语漫使千山走衲僧玄觉征问僧甚么处是侍者会处僧云若不会争解恁么应玄觉云汝少会在林泉道因祸致福又云若于这里商量得去便识玄沙林泉道要识作么僧问法眼国师唤侍者意作么生眼曰且去别时来林泉道谢和尚不恡慈悲云居钖云法眼恁么道为复明国师意不明国师意林泉道空生不解金刚旨惹得疑情满世间僧问赵州国师唤侍者意作么生州云如人暗中书字字虽不成文彩巳彰林泉道诸有智者以譬喻得解虽然如是更须细看偏傍细切注脚林泉领此一队老冻脓东语西话开发后学还有知恩报恩者么遂高声呌云侍者复云喏颂曰国师唤侍者重言不当吃他耳又不聋自又无处雪师云五通仙人问佛佛具六通我具五通如何是那一通佛唤仙人仙人应喏佛云那一通你问我林泉道虽能盖覆将来争奈漏虀达菜翠巖芝云五通如是问我佛如是答要且不会那一通林泉道和尚还会也无云盖本云佛如是召仙人如是应作么生是X那一通良久云姹女巳归霄汉去獃郎犹向火边栖林泉道虾䗫虾䗫休努觜我道龙王不道你云峰悦云大似瞿昙被外道勘破了也有傍不肯出来我要问你那一通林泉道将谓忘却俨然记得世尊恁么召五通恁么噟且道与国师侍者是同是别六耳不同谋别时向汝说林泉老人评唱投子青和尚颂古空谷集卷五林泉老人评唱投子青和尚颂古空谷集X卍XXX林泉老人评唱投子青和尚颂古空谷集卷六后学性一阅第八十七则幽栖上堂示众云拈槌竖拂岂惮劬劳接物利生那嫌分外箇这有收有放能纵能夺且道谁是其人举幽栖和尚一日歛钟上堂大众才集栖云是甚么人打钟僧云维那栖云近前来僧近前栖便打却归方丈卧投子拈云然自急须逃古今皆有行穷绝处试问傍人不惜下情果然获有既从相问急索端由不頋危亡得他假难虽获小利也是暗地伤人不为好手这僧虽然失利盖为自不守分致祸临身未为X分外然虽如是终是平人横遭罗网自有傍人证据在且道证据箇甚么事乃云东家不了西舍受殃师云台州幽栖道幽禅师镜清问如何是少父师曰无标的云无标的以为少父邪曰有甚么过云只如少父作么生曰道者是甚么心行林泉道当头讳字寰中禁谁敢依稀犯圣颜既曾歛钟上堂何恠聚头作相虽是权衡在手难谩云水凝心为伊放去较危所以收来太早棒头有眼足下无私丈室寥寥横眠侧卧未必做得一员无事道人果被投子从头花判现我公案岂用强词只此缘由便为招状果信道清官易断不谩易筭凤凰飞在梧桐树自有傍人话短长还知东家不了西舍受殃处么苦屈之辞幸遇明鑑若非投子谁敢评量颂曰蓦路相逢借问由寸心莫便与他酬虽然重檐教人待终是惭颜暗地羞师云鸟栖林麓易入出是非难狭路相逢不无温问或假事而显理或即俗而明真或指空劫巳前或示威音之后非妄情可测非狂解可求据此缘由几人穷究但肯寸心不昧自然万法皆明休向用机谋运智处便恁评䟦不见道一分心倖一分慈悲不因一事不长一智不喫一交不学一便须知海岳归明主未必干坤陷吉人投子虽恁么拈颂莫便一向得失X是非上穿凿且对痴人暂时说梦还知东家不了西舍受殃处么只因不本分所以祸临身第八十八则答麻三斤示众云三觉圆明当可顶门上具眼二利兼济宁容脚板底烟生但能念念无差便见头头显露莫有辨得的么举僧问襄州洞山如何是佛山云麻三斤师云襄州洞山守初宗慧禅师初参云门门问近离甚么处师曰查渡门曰夏在甚么处曰湖南报慈云几时离彼曰八月二十五云放汝三顿棒师至明日却上问讯昨日蒙和尚放三顿棒不知过在甚么处云饭袋子江西湖南便恁么去师于言下大悟遂曰他后向无人烟处不畜一粒米不种一茎菜接待十方往来尽与伊抽钉拔楔拈却炙脂帽子脱却鹘臭布衫教伊洒洒地作箇无事衲僧岂不快哉门云你身如椰子大开得如许大口师便礼拜住后上堂曰言无展事语不投机承言者丧滞句者迷还会得么你衲僧分上到这里须具择法眼始得只如洞山恁么道也有一场过且道过在甚么处林泉道再犯不容僧问如何是佛师答麻三斤还有这里辨锱铢知轻重的么佛身既充法界法性何处不周剎剎如然尘尘皆尔拶破面门磕伤额角不免教人点检道当局者迷傍观者哂况杭州兴教小寿禅师亦云山河X及大地全露法王身林泉虽恁离坚合异莫便寻言逐句识情卜度不见道三句外会取六句外省去只如到此端的合作么生会良久云还相委悉么定盘星上无斤两莫逐高低漫度量颂曰三年一闰大家知也有颟顸不记时昨夜鴈回沙塞冷严风吹绽月中枝师云三百六旬似蚁循环而不住七十二候如珠走盘而非停日月如梭春秋若箭所以闰余成岁全因律吕调阳万松先师住仰山时闰四月旦日上堂云所谓道人者不知月之大小不知岁之余闰野僧即不然今年三百八十四日前月大尽此月小尽即今闰四月一日辰末巳初忽有箇出来道通疏伶利知时按节要且无道人气息野僧以手掩鼻道近后近后作什么你道人气息珍重恁么商量是颟顸不颟顸是记得不记得林泉道如人饮水冷暖自知众生心佛应须自向何必霜秋月夜採听鸿声沙塞严凝江天寂寞虽道法身无被不禁寒莫守寒巖沉死水当可回途复妙曲为今时信手拈来敁斤邈两休便向秤干上寻秤锤边覔三十二相八十种好远之远矣毕竟合作么生参礼但能忘计较处处可归依第八十九则北斗藏身示众云冬瓜儱侗到处皆然瓠子弯环任谁索信只此街谈巷语无非赵璧燕金傥能直下承当便可空中仰望有具眼者么X举僧问云门如何是透法身句门云北斗里藏身师云韶州云门山光奉院文偃禅师嘉兴人依志澄律师出家敏质生知慧辩天纵及长落发禀具于毗陵坛侍澄数年探穷律部以已事未明往参睦州州才见来便闭却门师乃扣门州曰谁云某甲曰作甚么云已事未明乞师指示州开门一见便闭却师如是连三日扣门至第三日州开门师乃拶入州便擒住曰道道师拟议州便推出曰秦时𨍏轹钻遂掩门损师一足师从此悟入州指见雪峰师到雪峰庄见一僧乃问上座今日上山去那僧曰是师寄一则因缘问堂头和尚只是不得道是别人语僧曰得师曰尚座到山中见和尚上堂众才集便出握腕立地曰这老汉项上铁枷何不脱却其僧一依师教雪峰见这僧与么便下座拦𦚾把住曰速道速道僧无对峰拓开曰不是汝语僧曰某甲语峰曰侍者将绳棒来僧曰是庄上一浙中上座教某甲来道峰曰大众去庄上迎取五百人善知识来次日上雪峰峰才见便曰因甚么得到与么地师乃低头从兹契合温研积稔密以宗印授焉师出遍谒诸方覈穷殊轨锋辩险绝世所盛闻后抵灵树冥符知圣禅师接首座之说初知圣住灵树二十年不请首座常云我首座生也我首座牧牛也我首座行脚也一日令击钟三门外接首座众出迓师果至直请入首座寮解包自是声X名借甚道价峥嵘为一派祖之根源信不诬矣此僧既问透法身句云门须索尽心酬对道北斗里藏身非是教汝仰望不及非是教汝寻觅不见本欲要汝非智可知处知非识可识处识本没譊欺亦不厮赖精精细细分明荐取颂曰南岳峰高北岳低行人泣泪两迟疑火星昨夜移牛斗照见西瞿人不知师云千峰耸翠万派争流既有高低不无深浅此皆妄识评䟦狂情系缀若向是法平等处着眼空劫前时存心索甚行人泣泪漫自迟疑毕竟离言说绝思虑的消息岂许等闲容易领会不见道只为分明极翻令所得迟自已不会浮休怨河曲剥云门忒煞老婆心切火星昨夜既移牛斗岁君今日必降灾祥得之者头轻眼明失之者心忙腹热想见西瞿耶尼人总不知林泉道因祸致福须弥四面各有一洲东曰东弗于逮南曰南赡部洲西曰西瞿耶尼北曰北郁单越此四洲之梵音也还知北斗藏身处么徒劳斫额望枉了强搜求第九十则五凤楼前示众云有时步步踏着有时头头蹉过须知尊贵一路岂容取次登陟有善回互者么举僧问风穴如何是道穴云五凤楼前僧云如何是道中人穴云问取X城隍使投子拈云然指道由人行之在已问穷决悟答以提宗不是当人徒劳进步何故盖向上一路千圣不游拟议之间长途万里是以龙楼迎瑞紫殿笼烟苔砌深闱烛香人静正当恁么时还许人喘息么若喘息之间长途万里师云汝州风穴延昭禅师愽学有才机辨冠众初参镜清道怤禅师后嗣南院颙机语颇多不及备录这僧今问如何是道道之一字固有多门老子云道可道非常道庄子却云道在屎溺据二子恁么道是常邪非常邪若定夺得许汝具一只眼直饶双眼圆明亦不出邪因无因二种外道向我祖师门下更参三十年故南泉道道不属知不属不知知是妄觉不知是无记是知吾佛无上菩提之道非同世之所说者也若非亲证履践明白终是口头取办畵饼难充饥尔不见长庆道万象之中独露身唯人自肯乃方亲所以风穴傍提玄化回互尊严教伊五凤楼前瞻仰有分奔凑无门其僧果问如何是道中人林泉道从来虽共住到底不知名风穴老汉推恶离已恐犯当头指问隍城使此问此答不可以有意会不可以无心知水中择乳须是鵞王投子拈云然指道由人行之在已此真所谓车不横推理无曲断又道问穷决悟答以提宗不是当人徒劳进步此岂非弄潮须是X江吴客别语还他汉地人紧系行缠牢着脚不宜岐路漫因循果云向上一路千圣不游拟议之间丧身失命故知拟心即差举步即错堕坑落壍何怨乎哉当可惨悚戢翼仰德拳拳远瞻紫殿笼烟伫视龙楼迎瑞深闱禁幄人静香消无敢优游何容喘息若喘息之间长途万里但肯忘缘达圣道无中有路隔尘埃颂曰深宫禁殿隔重闱帘静檐楹紫气垂苔地不通朝请近家人指路莫迟疑师云吾佛之道妙密难明六户虽通四臣拱手得之则纵横无碍失之则触途成滞放行则瓦砾生光把住则真金失色况深宫禁殿更隔重闱视听应难履践莫可以喻圣人之道非名言而可比拟者哉而复帘静檐楹逾难亲近月沉院宇谁敢亲依此道中人何面目而可见何姓名而可通只可贵耳贱目见面不如闻名即俗明真弃事方能就理应须子细详审寻思莫得因循虗徒造次此虽逆耳终是忠言谁嗔苔地不通圣朝请近纶音未降丹诏恩遥家人虽指玄关识者罕逢明鑑作家禅客切忌迟疑伶利衲僧直须诊细出门虽入是非市开眼好看仁义人第九十一则仰山插锹示众云言中有响非知音者难明句里呈机唯具眼人可晓休云父慈子逆本非恩断情忘莫有闲点检X者么举仰山插锹话师云仰山在沩山为直岁作务归沩问甚么处来仰云田中来沩云田中多少人仰插锹叉手立曰今日南山大有人刈茆仰拔锹便行林泉道放去较危收来太速玄沙云我若见便与踏倒锹子林泉道也是忍俊不禁僧问镜清仰山插锹意旨如何清曰犬㗸赦书诸侯避道僧云只如玄沙踏倒意旨如何清曰不柰舡何打破戽斗林泉道莫向言中取则直须句外明宗僧云南山刈茆意旨如何清曰李靖三兄久经行阵林泉道且莫干戈相待云居钖云且道镜清下此一判着那不着林泉道无孔铁鎚不劳下楔沩山以本分家风明本分事向汝十二时中动转施为处拟求本分巳早不本分了也所以问甚么处来云田中来沩山老汉岂不知他从田中来着此一问要知下落故又问田中多少人若是杜撰禅和拍盲衲子便向数目里走作他便觌面相呈尽情通报便插下锹子叉手而立此与答前三三后三三意趣是同是别沩山为人为彻杀人见血而复勘当道今日南山大有人刈茆非止叱伊静沉死水而况恐他动落今时中斯疾者宁不以瞑眩之药而与瘳欤是他终是伶利衲僧一拨便转便与踏倒锹子意欲纤尘不立万境消沉曳尾灵龟转加其迹致使玄沙点检镜清论量云居比校投子掀扬向此颂中自知来意颂X曰沩山问处少知音插地酬时佛祖沉踏倒玄沙傍不肯免教苍翠带春深师云洪钟在架任扣击以成声明镜当台尽𡟎妍而自露故云问在答处答在问处休云问答者稀莫道知音者少沩山屡用此机勘辨诸方黄口衲子山又云夫道人之心质直无伪无背无面无诈妄心一切时中视听寻常更无委曲亦不闭眼塞耳但情不附物即得从上诸圣只说浊边过患若无如许多恶觉情见想习之事譬如秋水澄渟清净无为澹泞无碍唤他作道人亦名无事人时有僧问顿悟之人更有修否沩曰若真悟得本他自知时修与不修是两头语如今初心虽从缘得一念顿悟自理犹有无始旷劫习气未能顿净须教渠净除现业流识即是修也不可别有法教渠修行趣向从闻入理闻理深妙心自圆明不居惑地纵有百千妙义抑扬当时此乃得坐披衣自解作活计始得以要言之则实际理地不受一尘万行门中不舍一法若也单刀直入则凡圣情尽体露真常理事不二即如如佛仰山复问如何是祖师西来意沩指灯笼曰大好灯笼仰曰莫只这便是么沩曰这箇是甚么仰曰大好灯笼沩曰果然不见沩山仰山恁么问答何止田中一句而少知音插地酬时逾难近傍故玄沙老汉放没底誺待与踏X倒正意恐堕功勋及涉春意作么生得恰好去是须记取南山语镂骨铭肌共报恩第九十二则法眼慧超示众云搜远不搜近空费草鞋钱宜假不宜真枉偿口业债抄直打快处谁能道得举僧问法眼如何是佛眼云汝是慧超师云金陵清凉院文益禅师余杭鲁氏子依新定智通全伟禅师落发弱龄禀具于越州开元属律匠希觉盛化于明州鄮山育王师往预听习究其微旨复傍探儒典游文雅之场觉师目为我门之游夏也师玄机一发杂务俱捐振钖南迈抵福州参长庆不大发明后同绍修法进三人欲出岭过地藏院阻雪少憩附炉次藏问此行何之师曰行脚去藏曰作么生是行脚事师曰不知藏曰不知最亲切又同三人举肇论至天地与我同根处藏曰山河大地与上座自已是同是别师曰别藏竖两指师曰同藏又竖两指便起去雪霁辞去藏门送之问曰上座寻常说三界唯心万法唯识乃指庭下片石曰且道此石在心内在心外师曰在心内藏曰行脚人着甚来由安片石在心头师窘无以对即放包依席下求决择近一月余日呈见解说道理藏语之曰佛法不恁么师曰某甲词穷理绝也藏曰若论佛法一切见成师于言下大悟因议留止进师等以江表丛林欲期历覧命师同往至临川州牧命主崇寿院大唱佛祖不传之道X问答机语不及备录复迁金陵三坐道场朝夕演旨时诸方丛林咸遵风化师一日与李王论道罢同观牡丹花王命作偈师即赋曰拥毳对芳丛由来趣不同发从今日白花是去年红艶冶随朝露馨香逐晚风何须待零落然后始知空王顿悟其意自是中兴大法广阐徽猷随根悟入者不可胜纪及示寂后谥大法眼禅师塔曰无相这僧当时问如何是佛特似不离花下路法眼答道汝是慧超恰如便见洞中天虽是其间景致非常若不具择法眼斋来恰似不斋来要知见谛明白须是一回亲到颂曰𡾟崄行时问路难有人相指北村南长安无限人来往几箇无铃过得关师云道无不在行之由人佛亦如然明之在已得之者古路坦然平纵横无不是失之者巖崖多差道左右尽成非若不低情下意审问缘由怎不落草逻荒悬崕颠坠何必指东话西将南作北大抵长安大道时人皆行得到家山万中无一谁不竛竮辛苦舍父逃逝不识自珍谁贪他宝一旦妄情扑落真智现前一念回光便同本得汝岂不闻双林傅大士颂云夜夜抱佛眠朝朝还共起起坐镇相随语默同居止纤毫不相离如身影相似欲识佛去处只这语声是虽然如是几人伶伶利利得过此关还省得也未此时若不究根源直待当来问弥勒X第九十三则赵州勘婆示众云姦不厮谩壮不厮欺莫骋偻儸休说大口总被林泉勘破再敢有傍若无人者么举赵州勘婆话师云有僧游五台问一婆子曰台山路向甚么处去婆曰蓦直去僧便去曰好箇师僧便恁么去后有僧举似赵州州曰待我与勘过明日州便去问台山路向甚么处去曰蓦直去州便去婆曰好箇师僧又恁么去州归院谓僧曰台山婆子我为汝勘破了也玄觉征云前来僧也恁么道赵州去也恁么道甚么处是勘破婆子处林泉道好箇师僧便恁么去又云非唯被赵州勘破亦被这僧勘破林泉道更有收人在后头此话诸方商量者多皆不出胜负常情其实权衡在手的人低也在他高也在他汝诸人等大抵总被妄情系缀得失相谩宠辱牵缠名位覊绊此生死之根本轮转之媒系故古人兴一言立一法令一切众生向直截稳当处超生死此岸达涅槃彼岸以寻常家长里短你来我去不济要话方便提携假以得失令离得失假以胜负令离胜负此亦以楔出楔以毒去毒之谓也若也将虗作实认影迷头恣意纵情寻言逐句非止于道远矣其实负我多焉且休说婆子勘破这僧赵州勘破婆子你还知三世诸佛六代祖师天下老和尚总被林泉勘破处么一朝权在手看取令行时颂曰X灵龟未兆无凶吉变动临时在卜人路头问破谁人委王老东村努目嗔师云古人以钻龟打瓦以应吉凶殊不知心未萌时祸福何在仲尼有言神龟能现梦于元君而不能免余且之网智能七十二钻而无遗筴而不能免刳肠之患如是则智有所困神有所不及也庄子云宋元君梦人披发曰予在宰路之渊予为清江使河伯之所渔者余且得予觉占之神龟也渔者果有余且网得白龟其圆五尺君欲活之卜之曰杀龟以卜吉凶其实变动亦由于人而况此问此答勘破不勘破如人饮水冷暖自知把住放行无非在已虽则路头问破几箇能知箇里机关何人可晓虽则东村王老努目微嗔谁知西坞张翁点头大许莫有同声相应同气相求者么复云勘破了也第九十四则多子塔前示众云有口应难说无言心自知不劳舌劒唇枪唯许辞源性海莫有于一尺水一丈波处明得的么举僧问兴化多子塔前共谈何事化云一人传虗万人传实投子拈云然诸佛不出世亦无有涅盘佛既如是道亦如然是以从上诸圣密证此地所以然灯不付正觉自成法既无传至今续焰法既无得更复何谈罔测称扬虗谈互说然到此地者何必塔前相见对众拈花X截臂传衣方为道矣既不如是因甚大庾岭头提不起师云言无展事语不投机承言者丧滞句者迷所以道声前一句圆音美物外三山片月辉辟支论曰王舍城有大长者财物无量生育男女各三十人适往游观到一林间见人斫于大树枝柯条叶繁美茂盛使多象挽不能令出次斫一小树无诸枝柯一人独挽都无滞碍见是事巳即说偈言我见伐大树枝叶极繁盛稠林相钩挂无由可得出世间亦如是男女诸眷属爱憎缚系心于生死稠林自然得解脱即于彼得辟支佛以至现通入灭时诸眷属为造塔庙时人因号多子塔此世尊拈花以青莲目顾视迦叶处也投子道诸佛不出世亦无有涅盘本花严经出现品之半偈也佛既如是法亦如然不言可晓何必重宣金刚般若云如来于然灯佛所有法得阿耨多罗三藐三菩提不须菩提言不也世尊如我解佛所说义佛于然灯佛所无有法得阿耨多罗三藐三菩提佛言如是如是须菩提实无有法如来得阿耨多罗三藐三菩提也此然灯不付正觉自成之本意也若知无传之传不说之说自然续焰联芳代代不绝何待塔前相见对众拈花可祖断臂卢祖传衣当密受时有道明者与数十人蹑迹而追至大庾岭明㝡先见祖乃置衣于磐石曰此衣表信可力争耶任君将去明举之如山不动还达此理么早知今日成闲管X悔不当时用好心若非投子难知底蕴颂曰于道无所证方通万法路或明或暗行不慎亦不护月来松色寒云去青山露今古天台桥几人能得度师云有修有证优游于建化玄门无证无修潜缩于实际理地若不强生节目自然不堕常途坐卧经行莫非玄路万法从兹显现千差由是谐同遇明则古镜徒辉当暗则玄珠匿耀具眼禅流不劳慎护知心衲子自解参详直待巖生皎月壑纳孤云杉松耸翠耐霜寒泉石分流淹晚景风挨云去露突屼之青山月伴人归栖嵯峨之翠峤从今自古自古从今天台桥虽播其名人世客几能得度休寻意路尽思度量莫被玄关因循鎻住本为汝卸却炙脂帽子慎勿强穿鹘臭布衫此之所谓将心用心转见病深作么生得头轻眼明去若能识尽情忘䞍取一服见效第九十五则大阳玄旨示众云随言定旨当可斟量逐语分宗休教蹉过莫有精细伶利解问者么举僧问大阳坚和尚如何是玄旨坚云璧上挂钱财师云郢州太阳山慧坚禅师初依灵泉仁禅师入室次泉问甚么处来师曰僧堂里来泉曰为甚么不筑着露柱师于言下有省住后僧问如何是玄旨师曰X壁上挂钱财无尽居士颂曰玄旨分明示学人钱财壁上挂金银连珠六贴三千贯不济饥寒不济贫林泉道孰信路傍神庙里从来宜假不宜真这僧问处索隐钩深大阳答时将无做有此之所谓神无方易无体显诸仁藏诸用休寻鱼兔强守筌弟所以道休于言上觅莫向句中求其实玄旨端的幽微会得则途中受用不会则世谛流布不见僧问安州白兆志圆禅师如何是妙觉曰若是皂角分付浴头云学人不问这箇曰你问甚么云如何是妙觉曰若是妙药见示一服僧又问如何是万行曰今年桃李也无说甚么烂杏怡山暹云上士见金如土下士见土如金作家宗师天然有在可谓截琼枝寸寸是宝折栴檀片片皆香若是影响之流将谓调戏何也从前心胆向人倾相识由如不相识咄林泉道怡山暹老子指示更分明只如白兆大阳答处是同是别投子颂中试听分析颂曰轻轻人问玄中旨便吐肝肠说与他木人暗皱双眉处石女多言争奈何师云先觉觉后常兴利物之心自利利他屡启拔生之念所以云兴百问瓶泻千酬非独于今浅情而巳石头曰乘言须会宗勿自立规矩药山曰更须自看不得绝却语言我今为汝说这箇语显无语底长庆曰二十八代祖师皆说传心且不说传语且道心作么生传若也无言启蒙何名达者云门曰此事若在X言语上三乘十二分教岂是无说因甚么道教外别传若从学解机智得只如十地圣人说法如云如雨犹被佛呵见性如隔罗縠以此故知一切有心天地悬殊虽然如是若是得底人道火何曾烧着口觉范曰衲子于此彻去方知诸佛无法可说而证言说法身如何是言说法身自答曰断头舡子下杨州林泉道深谈实相善说法要若据恁么比证将来壁上钱财有价例没价例还知么将来鬼市没人买有箇波斯笑点头莫错认第九十六则德山上堂示众云无说无言难惬维摩本意有鞭有影用除庆喜疑心只为当局者迷故惹傍观者哂具眼禅和还有辨得的么举德山和尚上堂云及尽去也直得三世诸佛口挂壁上犹有一人呵呵大笑若识此人参学事毕投子拈云虽然如是德山大似藏尽楚天月犹存汉地星师云灵龟虽曳尾拂迹转成痕可笑区区者无门为法门正当此际外不随应内不居空方有少分相应所以云门道光不透脱有两般病一切处不明面前有物是一透得一切法空隐隐地似有箇物相似亦是光不透脱法身亦有两般病得到法身为法执不忘己见犹存堕在法身边是一直饶透得放过即不可子细点检将来有甚么气息亦是病论至于此岂X免那人呵呵大笑林泉道问你诸人笑箇甚么只知荆玉异那辨楚王心若识此人参学事毕林泉道有甚面孔与伊相见投子拈道藏尽楚天月犹存汉地星若是伶利衲僧于此一十字内便见投子分星擘两别是知非底手段子细参详不宜造次颂曰双盲入暗路崎岖日落栖芦暂得甦争似石人眠半夜免教舜让守休居须知花绽非干木无脚行时早触途昨朝风起长安道元是崑崙进国图师云云暗不知天早晚雪深难辨路高低正中妙叶谁能晓万水千山徒自迷何止双盲入暗石径崎岖六户当明情尘汩没不甘日落拨棹栖芦偶尔烟收梦魂甦息何如木女发锦机而独阅三更争似石人推桂枕而孤眠半夜拟待洒洒落落焉知半半和和直饶及尽今时未免口挂壁上不如通今会古见贤思齐舜以天下让于单卷卷曰予立于宇宙之中冬日衣皮毛夏日衣葛絺春耕种形足以勤劳秋收歛形足以休食日出而作日入而息逍遥于天地之间而心意自得吾何以天下为单卷姓单名卷但能心地平稳意根牢实何虑觉花而烦木叶者哉虽不动步而周遍十方奈因狂念而巳经三际不必长安道上漫逐风尘进国图中崐崘说梦未审此时合作么生话会师高声唱云莫𥧌语X第九十七则投子月圆示众云半暗半明云匣未全藏玉镜乍升乍降海门恰欲泛金波当此之际莫有离识情绝意路会得的衲僧么举僧问投子月未圆时如何子云吞却三箇四箇僧云圆后如何子云吐却七箇八箇投子拈云大众投子恁么道诸人作么生商量若也道得寂住峰前烟云盖地曹溪路上日月同轮若也不会山僧有颂师云文殊伹一月真中间自无是月非月这僧可惜向云巖扫帚上寻龙树座榻边覔其实圆之与缺晦之与明皆汝妄情自生分别你几曾于圆陀陀剔圌圞处见那一段灵光既问投子老汉不免教没巴鼻上任伊捞摸没奈何中尽他奈何本非心倖相谩端的慈悲太甚若向吞吐处咬嚼枉干嚥唾其或品藻更别商量一任云烟盖地从教日月同轮争免为伊分明颂出颂曰圆缺曾伸问老翁石龟㗸子引清风昨朝木马潭中过踏出金乌半夜红师举石室善道禅师与仰山翫月次仰问月尖时圆相甚么处去圆时尖相又甚么处去室云尖时圆相隐圆时尖相在云巖云尖时圆相在圆时尖相无道吾云尖时亦不尖圆时亦不圆故骆宾王诗云既能X圆似镜何用曲如钩这一队老冻脓评论圆缺更不小可有的道从偏入正摄正归偏有的道事不碍理理不碍事有的道理事混融正偏兼带直饶似镜如钩也是妄生比并争如道月落潭空夜色重云收山廋秋容多论至理极忘情谓处殃及石龟㗸子漫引清风木马奔驰空踏碧浪直得金乌东出玉兔西沉日午打三更天明方半夜慎勿以世间语言诗思文学恣纵妄情流落生死故楞严经云但有语言俱无实义又涅盘经云吾四十九年说法未甞道一字所据三乘十二分教皆是止啼黄叶咦若知无说说何必口喃喃第九十八则芭蕉拄杖示众云越凡情绝朕迹不应认影迷头超圣解离言诠切忌黏牙着齿脱洒伶利处试请辨看举芭蕉和尚示众云你若有拄杖子我即与汝拄杖子你若无拄杖子我即夺汝拄杖子投子拈云人无远见必有近忧师云见有不有拿空攫空电光石火水月松风若也恁么会去将欲取之必姑与之将欲与之必姑夺之其实与夺总不干他亦聊以止啼黄叶说说鶵禅有底道仁义先于贫处断世情偏向有钱家鹩頫没交涉早自关甚事云门上堂拈拄杖曰凡夫实谓之有二乘折谓之无缘觉谓之幻有菩萨当体即空衲僧家见拄杖便唤作拄杖行但行坐便坐林泉道拈来X无不是用处莫生疑又曰药病相治尽大地是药那箇是自已乃曰遇贱即贵僧曰乞师指示师拍手一下拈拄杖曰接取拄杖子僧接得拗作两截师曰直饶恁么也好与三十棒林泉道赊三不如现二云门如此指示且道与芭蕉用处是同是别即了鼈上看时痒要悟德山临济禅颂曰有无今古两重关正眼禅人过者难欲通大道长安路莫听崑崙叙往还师云自无始来漂沉生死非止有无徒烦今古被荣枯使作困𨁝跳之心猿令得失牵缠伐奔驰之意马既同桎梏何异樊笼无暇自由总被他累此皆情关固闭识鎻难开何啻两重而巳哉伶利禅和虽具正眼拟议之间撞头磕额不见道明眼人前有三尺黑信不诬矣以喻长安大道纵横得妙左右逢原未南回者触途成滞直得登崑崘之丘涉赤水之际东望旋归方至宝所莫有就路还家者么遂横拄杖云看时虽有节用处本无心第九十九则浮山绣毬示众云灯灯续焰耀古腾今叶叶联芳遮天映日拟要知根达蒂唯除见性识心欲审端由应须穷究有道得的么举僧问浮山和尚师唱谁家曲宗风嗣阿谁山云八十翁翁辊绣毬僧云恁X么则一句逈然开祖胄三玄戈甲振丛林山云李陵元是汉朝臣投子拈云水深鱼稳叶落巢踈师云舒州浮山圆鑑法远禅师郑州人也依三交嵩和尚出家幼为沙弥见僧入室请问赵州庭栢因缘嵩诘其僧师傍有省受具后谒汾阳叶县皆蒙印可甞与达观颕薛大头七八辈游蜀几遭横逆师以智脱之众以师晓吏事故号远录公因僧问师唱谁家曲宗风嗣阿谁师曰八十翁翁辊绣毬僧云恁么则一句逈然开祖胄三玄戈甲振丛林师曰李陵元是汉朝臣三玄者句中玄体中玄玄中玄李陵乃广之孙少为侍中建章监善骑射爱人谦逊下士甚得名誉武帝以为有广之风天汉二年拜骑都尉浮山虽恁举来意不在言妙在体处故投子拈以水深叶落鱼稳巢踈之语使学者于非言之言无语之语中不从耳听眼里闻声还晓会得么清音无间断历劫响泠泠颂曰月里无根草山前枯木花鴈回沙塞后砧杵落谁家师云言言见谛言非有句句超宗句本无恁么会得心月孤圆情怀洒落莫笑无根之语全同无味之谈勦绝妄情祛除意路平生死深坑叠涅盘觉岸非同春色空媚皇州岂恋风光漫游阆苑灵泉问踈山云枯木花开始与他合是这边句是那边句山曰是这X边句泉云如何是那边句曰石牛咄出三春雾灵雀不栖无影林林泉道无中能唱出几箇是知音直待鴈回沙塞鹤立巖松色见声求无非是妄拟听隣砧捣月寒杵惊云任是谁家枉生愁思当此之时如何料理休因三寸舌萦损九回膓第百则浮山骨堆示众云庞老机关难谩灵照就虎添斑不妨紧俏莫有不限东西点头会意的衲僧么举僧问浮山如何是祖师西来意山云平地起骨堆师云佛祖的意岂限东西少室单传枉分南北僧问云门如何是祖师西来意门曰山河大地云向上更有事也无曰有云如何是向上事曰释迦老子在西天文殊菩萨居东土林泉道云门恁么酬对是限东西不限东西云门答话爱用此机本欲离情识转惹情识凤萦金网趍霄汉以何期正谓此也又僧问灵树如何是祖师西来意树默然迁化后门人立行状碑欲入此语问云门曰先师默然处如何上碑门对曰师上堂云佛法也大煞有只是舌头短良久曰长也林泉道徒劳卜度至于浮山道平地起骨堆他虽恁么祗对莫便做无事生事般会有四种料拣有语中无语无语中有语有语中有语无语中无语久参上士举着便知林泉虽是强生节目本欲截断葛藤打破窠窟以楔出楔以毒去毒关空鎻梦如相委镂X骨铭心可报恩投子颂处莫作境会颂曰嫩草䟽斜径山泉带碧流文曾要渭水列士耻庄周师云解语非干舌能言不是声但容忘圣解自不惹凡情虽则春生嫩草晓绽名花处处䟽通头头显露红衢紫陌任斜曲以堪游绿树黄莺尽依俙而可听非从眼见岂在耳闻六一俱忘谁能会得可爱山泉潄玉石㵎铿金带碧色流至巖前混素影分来月下西伯将出猎卜之曰非熊非罴非虎非彪覇王之辅果获吕尚于渭水之阳与语大悦曰吾先君太公甞云当有圣人适周吾太公望子久矣故号太公望遂要归以尊为太公要于宵切昔赵文王喜劒劒士夹门三千余人日夜相击于前死伤岁百余人好之不厌如是三年国衰诸侯谋之太子悝患之奉千金赐庄子上说庄子陈三劒曰有天子劒有诸侯劒有庶人劒今大王有天子之位而好庶人之劒臣窃为大王薄之王乃牵而上殿宰人上食王三环之庄子曰大王安坐定气劒事以毕奏矣于是文王不出宫三月劒士皆服毙其处见庄子说劒篇悝苦回切然借事显理理固皆然即俗明真真不掩伪幸不以世说玉石无分金鍮不辨老宿每以第一义谛指示于人故假以牵合附会之说发扬空劫前时一段大事且道即今还会得也未莫于平地骨堆上徒费功夫散漫寻X林泉老人评唱投子青和尚颂古空谷集卷六