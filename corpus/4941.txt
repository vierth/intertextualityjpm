岱史正统道藏三家本十八卷续道藏岱史序八一环区中而山者万不啻也岳爲最环区中而岳者五不啻也岱爲最故曰岱宗盖自黄虞氏而下靡异号云以故自昔受命而兴者靡不有事于岱然而秦汉之事君子讳之惟我眀一切屏絶封禅矫诬之说寘弗道而诸所行望祀之礼珪币登祝之数名爵之称又皆一洗近代讹谬而还古初是自古有事于岱者七十二君不啻也我明爲最乃岱于前世率不过吐奇孕异致灵恠以阐世符惟我明建枢北极而兹山屹立国门之东汶济之水会焉下国筐篚舳舻相衔际天地而来者以万数而兹山诸泉实委输之俨若岳伯元僚总率九牧之赋以归天府是岱之祚国佑民即亿万年不啻也亦我明爲最夫岱既已最五岳而雄区中而我明所以有事于岱与其所以有功我明者又爲百代之最如此则其他瑰奇特絶之观与夫登临啸咏之蹟见于仙经地志残碑断碣之所记载者在他名山徃徃籍之爲重而要皆蔑焉无当于岱惟是岱之所以最他名山与我明所以最百代者盖在彼而不在此此载笔者之所宜详也予徃奉玺书按鹾政于济上间以职事一登兹山四顾徘徊求古皇王灵圣之遗趾而世代绵邈莫可寻诘则慨焉有感于前志之浸废乃属同转运使查君辑而新之查君则裁取旧编断以己意拟例三史取材百家凡爲考若表若纪若志得若干卷其于所称瓌奇特絶之观登临啸咏之蹟见于仙经地志残碑废碣之所记载者固已掇拾其槩靡所漏捐而自黄虞以下所以有事兹山与夫我明之典礼名数所以陋秦汉而还古初者特加辑録而例别之以自咐于大书特书之义于是遂更其名曰岱史厥义韪矣兹史甫就刻而皇上方以轸灾祈年之故特下德音分遣大臣祠祷五岳以徼福元元展礼告虔惟岱爲首宜有祯祥符应以答上㫖俾后世征奇考异之士见谓圣神之代百灵受职惟我皇上最焉则岂惟兹史之光将是山实籍重焉敬爲书其首简以竢若其他义例查君自有述予可畧也万历丁亥𡻕元旦之吉岭南东官谭耀书岱史公移山东都转运盐使司滨乐分司同知查志隆爲补续志书事万历十四年六月十八日蒙钦差廵按直隶等处监察御史谭宪牌前事内开称泰山一志专记天下名贤登览题咏乃徃过来续日盛月新今查自甲寅以后俱未收入又杀胄已久摹印者多鲁鱼亥豕不堪寓目本院心窃慨之爲此牌仰本官候新抄发到日一併纂辑恪秉三长用垂永典等因续蒙本院宪票前事内开称本官即将发去前録四册校删停妥纂辑完备务求刊刻精楷用垂永久合用工匠等项银两该司另行申动等职蒙此遵依外爲照泰山维五岳之长屹天柱而奠地维图籍永万世之传翊王章而垂文献故岱宗首望于帝典鲁詹推重于葩经兖镇表见于职方东岳着名于尔雅诸皆典坟籍籍罔不诵术巖巖凡以昭寰宇之巨灵岂惟侈游观之胜览矧于昭代密迩皇都润流百道之济汶輓输漕运统领三齐之冈阜屏障畿封维兹花功孰侔大造然不有专録何以摠揽神奇而不赖当途孰爲咨诹图籍惟本院观风东夏览胜介丘于焉㨿籍而按图特尔命官而属笔盖旧志取裁于前院已经三纪有余而残编竚待于后来殆非一日之故顾维庸陋如职曷效付托于兹虽蚤岁箕裘稍知横卷迨半生丘壑岂望问奇偶弋百氏以娱闲敢擅三长如明谕幸属清时吏隐徒然愒日宦游腼而素餐念升斗皆君贶借兹青简倘涓埃可自将是用竭目殚神既传观于子史频仍陟巅涉阻又遍历其崇深对景挥毫风餐雾沐㨿梧屈首宵烛晨窗时逢万历熙辰岁在丙戌泰运始事于仲夏讫功乎孟冬猥效册鉊粗成卷帙称名则曰岱史义例则本前闻爲考者三爲表者二爲纪者四爲志者五卷凡一十有八字凡念万有奇敢云副在名山妄希不朽之盛事或者比诸覆瓮可偿散局之微劳庶幽不负山灵而明不负付托曾籍斯语告成岳祠第编摩三四月之间廼上下千百年之事寒暑固未尝间隔风尘犹未免驱驰坐是作辍靡常且于精神有限虽効勤悃宁免踈虞其间鲁鱼亥豕之赝讹自矢终其雠校犹竢雕龙吐凤之鸿匠蚤当爲之折衷爲此具呈本院裁照施行万历十四年十一月初一日岱史凡例一岱史云者岱宗之称经见于虞典实肇自黄帝故从其古名曰岱兹所撰録稍袭史家义例故曰史盖前哲曾有以路史名其记籍者一泰山旧图甚略余躬自涉历指点形胜命工图之广衍四倍于旧图併旧图并存焉盖旧图括其概今图分布其形胜也其余诸图新创者居多一爲考者三曰图考曰星野考曰形胜考夫考者校也谓参校于子史百家也诸皆旧志所略兹仿通考义例创着焉一爲表者二曰山水表曰疆域表夫表者标也谓标而明之也山水之胜境延袤疆域之沿革屡变不爲之标揭其曷以显示故仿史家年表义例创着焉一爲纪者四曰狩典纪曰望典纪曰遗蹟纪曰灵宇纪夫纪者记也史家有帝纪盖所谓大书特书也兹所纪皆神圣之精灵帝王之制作而国朝御制御祝尤炳炳焉故别于凡志云一爲志者五曰宫室志曰物产志曰香税志曰灾祥志曰登览志夫志者识也识臆其烦赜勿俾遗忘也兹所志皆人文物理之散殊虽取材于旧志而时移事改故正其讹补其未备者居多若香税则旧志不及特草创于今兹一每卷冠以小序盖撮其大㫖发明着作之意也而见闻所及于当时利病偶有一得稍赘数语正不自知其足採不一余本固陋寡闻且奔走泥涂中无暇日稍暇即从缙绅家假古今名编搜讨焉顾名编不多得也山水形胜古初遗蹟虽躬自历涉然宁能遍观至于国朝诸名公及文人骚士题咏诸篇什或仍旧志或採碑匾或採诸家集然于见闻所不及者宁免遗失非敢有所删削也广收博採尚有竢焉西浙海昌查志隆鸣治甫识于历下吏隐斋岱史总目质字号第一册卷之一图考卷之二星野考卷之三表胜考卷之四山水表卷之五疆域表诸字号第二册卷之六狩典纪卷之七望典纪鬼字号第三册卷之八遗蹟纪卷之九灵宇纪神字号第四册卷之十灵宇纪卷之十一宫室志卷之十二物产志卷之十三香税志卷之十四灾祥志而字号第五册卷之十五登览志卷之十六登览志无字号第六册卷之十七登览志疑字号第七册卷之十八登览志右岱史爲义凡十有四别而爲卷凡十有八中间丰省不齐缉而爲册凡七取中庸质诸鬼神而无疑句以命册焉夫质诸鬼神而无疑知天也岱宗山灵盖鬼神之大者是役也澡思搦管对越俨然登谒搜奇骏奔匪懈讵非鬼神与质乎顾凡陋胷襟安知天道又安能以无疑余于兹有深愧矣然孟子论尽心知性而归之于知天则知天之学要在尽心中得之余诵法徃古从事笔砚以供明神之役敢不尽厥心以昭假而求底于无疑之境哉兹所爲命名岂漫然无所取义云查志隆谨识岱史第一册质字号目録卷之一图考星野图泰山旧图泰山新图东岳庙图碧霞宫图五岳眞形图周明堂图孔殿图卷之二星野考史记天文书正义前汉天文书前汉地理志魏太史晋天文志唐天文志宋天文志宋中兴志天原发微通志汪子卿论卷之三形胜考舜典禹贡鲁颂周礼职方尔雅公羊传汉官仪后汉书道藏经郭璞书山海经法苑珠林曾巩二堂记苏东坡序魏庄渠书岱宗记通志茅君传愽闻録五岳记福地记列仙传尸子愽物志道经堪舆家胜览里至记卷之四山水表山峰石洞峪岭嶂崖巖台门寨园泉池河溪涧湾井勒石桥坊卷之五疆域表摠部郡州县岱史正统道藏三家本十八卷续道藏岱史第一卷图考叙曰曷云乎图考也考泰山之形胜而绘之爲图也夫鸿蒙始判爲物者万而惟流峙最大爲峙者万而惟岳最大爲岳者五均之巍巍峻极而惟岱最大近则横亘齐鲁跨引江淮远则雄峙九纮霖雨四海岂非华夷之巨观古今之崇镇乎顾欲以方寸赫𨂜摠擥全胜抑何难也然自古考方辨域必取诸图不然则周览不能穷其胜载籍不能纪其详即有高雅之士兴起卧游之想曷从而观焉是用㨿古证今图诸简端图泰山握坤轴也而先之以星野系干象也图岳庙以神所栖也图碧霞宫以世所崇奉也图周明堂以帝王致治之蹟也而附之以五岳眞形则以泰山五岳之宗宜统会其胜也维岳降神实生孔子万世宗之如泰山乔岳图其庙而崇祀之以表圣蹟重山灵也夫天开图画地涌丹青岂人力哉维兹绘事肖厥化工俾世之观览者一披卷而对越介丘恍乎明神陟降勿勿乎欲其享之则又非特豁目惠心供胜游之适云尔岱史正统道藏三家本十八卷续道藏岱史第二卷星野考叙曰曷考乎星野也考泰山之分野而系之于分星也谓其上应天象也夫阴阳之精其本在地而上发于天在天二十八舍在地十二州各有所主即一丘一阜悬象列宿矧夫崧高维岳峻极于天而泰山尤群岳之宗其昭回法象岂不鉅丽自保章氏失职久远郡国废置代迁千百年来谭星野者或以泰山主心房氐或主娄胃或主虚危其言纚纚洋洋靡所适从然载籍虽博犹考信于徃古古天文角亢之分野主兖而禹贡徐兖之域泰山固隶兖也主角何疑焉㫖哉僧一行其言之也曰天下山河之象存乎两戒观两河之象与云汉之终始则分野可知而通志云山东当山河之会得升降之中泰山介乎其间此千载通论也兹备籍诸史以竢闳览愽物之君子折衷焉史记天文书曰角亢氐兖州房心豫州虚危青州燕齐之疆候在辰星占于虚危宋郑之疆候在岁星占于房心正义曰东方角亢氐房心尾箕角亢郑之分野兖州氐房心宋之分野豫州箕尾燕之分野幽州北方斗牛女虚危室壁斗女吴越之分野扬州女虚齐之分野青州危室壁卫之分野并州前汉天文书曰角亢氐沆州房心豫州尾箕幽州虚危青州丙丁江淮海岱一曰甲齐申齐酉鲁前汉地理志曰齐地虚危之分野也东有甾川东莱琅邪高密胶东南有泰山城阳北有千乘清河以南勃海之高城重合阳信西有济南平原皆齐分也魏太史令陈卓曰泰山角六度晋天文志曰泰山入角十二度唐天文志曰降娄玄枵其神主于岱宗嵗星位焉女虚危在予齐分野女虚危玄枵也循岱岳衆山之阴其地得陬訾之下流其象着爲天津絶云汉之阳凡司人之星与群臣之録皆主虚危奎娄在戍鲁分野奎娄降娄也循岱岳衆山之阳在陬訾下流娄胃之墟宋天文志曰东方苍龙七宿角亢氐房心尾箕其神爲青帝司春司木司泰山宋中兴天文志王奕曰泰山入角十二度马端临象纬州郡躔次并同天原发微曰天下山分爲四条上应二十八宿负海货殖所阜之国自北河下流南距岱山爲三齐自南河下流北距岱山爲邹鲁此负海之国也通志曰山东自南正达于西正得云汉升气自北正达于东正得云汉降气则山东其当山河之会而得升降之中乎汪子卿曰按山东通志引晋书言循岱岳衆山之阴主虚危循岱岳衆山之阳主娄胃引唐书言济阴齐鲁主心房氐盖我朝清类分野据二书之说以定星野之次而通志因之夫以心房氐言岱犹爲近之乃若虚危北宿也娄胃西宿也而可以东方言耶又按古天文图书降娄鲁分也玄野则吴越扬州之次也嵗星十二嵗周天非有定位而唐志云云图复云云要亦所谓其神主岱而非躔次之谓邪夫王者齐政本于璇玑不可不知而亦不易知也故今志以王奕马端临爲正而余则传疑以俟夫明于占步者岱史正统道藏三家本十八卷续道藏岱史第三卷形胜考叙曰曷考乎形胜也考古今之诵说乎泰山者也夫自有天地以来形胜无如泰山故自有书契以来诵说形胜者亦无如泰山乃其始经见则虞典岱宗两言有夫虞典凡岳皆以方位言惟泰山不言方位而言岱不言岳而言宗固谓夫出震配干万物始代储坤蟠亘五岳推宗其形胜甲于普天之下无两也嗣是而诗称鲁詹礼称兖镇尔雅称东岳则槩其一方所推重而极言耳他若子史百家佛经道録奕奕相属炫句玄词所谓天孙神房洞天福地与夫金床玉几之说最不可穷诘然古人于搜神纪异稗官野史亦所不废也世即有善言形胜者或未能越此故举凢见闻所及併编録之以备叅考廼其寒暑之候逈异于下方里至之遥艰难于跻陟俱世所欲闻者宜不厌于鎻赘云舜典曰岱宗按五经通义云岱宗言王者易姓受命报功告成必于岱宗也东方万物始交代之处宗长也言爲群岳之长禹贡曰海岱维青州又曰海岱及淮惟徐州按书註云青州之域东北至海西南距岱又云岱之阳济东爲徐岱之北济东爲青鲁颂曰泰山巖巖鲁邦所詹按说苑云山者宣也言宣气生万物也泰言高大之至也尔雅云右陵泰丘或云泰者太也谓天地太和之气发舒于东方也周礼职方曰河东曰兑州其镇曰岱山按镇言其重也尔雅曰河东岱又曰泰山爲东岳又曰中有岱岳与其五谷鱼盐生焉按诗註云岳言山之尊也东方主天地生气以方位别五岳是爲天之东柱公羊传曰触石而出肤寸而合不崇朝而雨天下者惟泰山耳汉官仪曰盘道屈曲而上凢五十余盘经小天门大天门仰视天门如从穴中视天窗矣自下至古封禅处凢四十里山顶西巖爲仙人石问东巖爲介丘东南巖名日观日观者鸡一鸣时见日始欲出长三丈所又东南名秦观秦观者望见长安吴观者望见会稽周观者望见齐黄河去泰山二百余里于祠所瞻黄河如带若在山阯山南有庙悉种栢千株大者十五六围相传云汉武所种小天门有秦时五大夫松见在后汉书曰光武封泰山云气成宫阙道藏书曰泰山周廻一百六十里畸五十步方面各四十里郭璞书曰泰山在奉高县西北从山下至顶四十八里一百步山海经曰泰山环水出焉东流注于海法苑珠林曰泰山之东有醴泉焉其形如井本体皆石欲取饮者皆洗心跪而挹之则泉出如流若或污慢则泉缩焉盖有神明以宰之也曾巩二堂记曰泰山之北水与齐之东南诸水西北滙于黑水之湾又西北滙于栢崖苏东坡送杨杰诗序曰无爲子尝奉使登泰山絶顶鸡一鸣见日出魏庄渠书曰泰山之上有日观峰者夜半可以眺而见浴日弥望如铺金者海也緑色微茫中有若掣电者海岛溪山相间也金色渐淡日输浮动水中如大玉盘适海滨望而见海日是矣登天台之巅曰华顶者乃知此特小海耳诸山环列外乃爲大海泰山有日观者观日于未出也有月观者观月于已没也长安观者西望秦间诸山也越观也者南望会稽诸山也衡山有七十二峰亦有日观月观不及泰山者当卯位也岱宗记曰梁父长白二山爲泰山辅岳通志曰济南诸山其非麓也兖州诸山其南麓也青齐海上诸山其左翼也河东诸山其右翼也斯其爲泰山矣乎廼若山南则有汉武遗栢天门则有五大夫松絶顶则有秦无字碑悬崖则有唐开元铭斯则泰山古蹟之最优者茅君传曰仙家凡三十六洞天泰山周廻三十余里名三宫空洞之天愽闻録曰泰山名蓬玄太空洞天岳帝所居其高四千丈环一千里五岳记曰东岳泰山岳神天齐王领仙官仙女九万人山周廻二千里在兖州奉符县福地记曰泰山洞天周廻三千里鬼神之府列仙传曰岱宗石室中上下悬絶其中金床玉几尸子曰泰山之中有神房阿阁愽物志曰泰山一曰天孙言爲天帝之孙也主召人魂魄东方万物始成知人生命之长短道经曰五岳之神分掌世界人物各有攸属岱泰山乃天帝之孙群灵之府主世界人民官职生死贵贱等事堪舆家曰泰山之麓水交流孔林独茂盖指泮渿梳洗汶渐而言吾夫子之生也岂偶然哉是故其终也曳杖之歌泰山自任公姓振振世禄罔替则岳灵之笃于孔氏者其有穷乎胜览曰尝腊月冲雪登岳至御帐云烟糢煳至十八盘天宇开霁俯瞩山腰犹有云霭及下山大雪如故冬春之交诸崖谷出烟雾寒甚初尚可指数顷则叆叇蒙覆尽失山形少霁溪壑林木及楼阁檐牙凝结氷花珠联粉缀如画尝于春时晨观山半云布平密绚烂一色宛然倒看天宇四月以后山多蒸湿不可居五六月亦寒衣必绵卧必炕早暮如深秋遇夏时暴雨山半风激云涌雷声电光皆出其下隐约见麓地白波沆漭如海顷忽云升岳颠则上下皆雨人饮诸崖水多泻惟瑶池白鹤水帘玉花玉女数泉甘美元君祠东崖一窍泉滴如珠昼夜出一斛许其味尤佳岱史正统道藏三家本十八卷续道藏岱史第四卷山水表叙曰曷表乎山水也表山水之附丽于岱岳者也夫岱岳山也而兼以水言者何山下出泉谓夫水之源也故言山必言水也今其山之得名曰峰曰巖曰洞曰岭曰崖曰台曰门曰峪曰寨曰园而莫非山也水之得名曰泉曰池曰井曰溪曰河曰湾而莫非水也其他曰桥曰坊曰题勒凡以表胜于山水也摠之则皆岱岳之胜也夫天下佳山水古今人类能言之仁智所乐岂虚语哉维兹山水非可以例言也上应天齐宗长群岳日月之所避隐云雨之所官府帝王之所肇祀亿兆之所奔走品汇万有之所蕃滋即一拳之石钟灵秀而毓化机一掬之泉润济汶而衍洙泗其爲功化岂不弘多弗啻云峦风壑絶壁重标峻阁千寻峭门万仞飞湍泻熘漾碧流虹五色交辉四时俱备令人目不周玩情不给赏帷斯之爲胜而已尔余尝爲之评曰岱岳山水特以雄伟胜匪以奇巧胜故称絶胜云峰石凤凰山天柱峰岳巅石象山日观峰望海石石闾山大悬石堆介石山月观峰小悬石仙桥石亭亭山秦观峰试心石梁父山周观峰云云山劔匣石傲来山吴观峰试剑石丈人峰青山仙影石黄山鸡龙峰东神霄山悬石峰西神霄山回鴈峰龙文石石后山独秀峰虎阜石龙口石孤山狮子峰牛心石玉女山羊阑皮石莲花峰方正石石马山胭脂石鵰窝山悬刀峰红门石五女圈石襁山芙蓉峰鹤山飞鸦峰老鸦峰亭禅山龙泉峰三尖山凌汉山君子峰徂徕山石屋懒张石屋石舟八寳山蜡烛山洞岭嶂峪白云洞青岚岭小龙峪南回马岭大龙峪黄岘岭桃花峪鴈飞岭仙趾峪水帘洞迎阳洞西横岭石经峪黄华洞乡岭吕公洞十峰岭石壁峪遥观洞分水岭大峪鬼仙洞升仙岭白鹤洞长城岭酆都峪黄伯阳洞思谷岭鬼儿峪金丝洞仙台岭佛寺峪明月嶂桃花洞椒子峪招军岭朗然子洞溪里峪观音洞娄敬洞崖巖台孔子崖两峰巖凤凰台舍身崖登仙台仙闾巖南拱台北拱台蛟仙巖尧观台东百丈崖西百丈崖读书台古云巖仙影崖弄月巖看月巖瞻鲁台五花崖弥高巖鎻云巖鹁鸧崖马棚崖御帐崖门园寨一天门杨老园水仙寨红门仙人寨药园二天门九女寨诚意门凌汉寨三天门天胜寨东天门西天门玄武门泉池河碧天泉王母池㴎河碾驼泉天绅泉梳洗河白鹤泉王女池泮河护驾泉圣水泉汶河水帘泉白龙池涤尘泉飞鸾泉封家池醴泉溪涧井湾东溪香井龟儿湾黑水湾西溪忽雷湾中溪饮马湾天井湾鹰愁涧天井投书涧虬在湾锣皷湾题桥岱宗坊正大光明高老桥五岳之宗一天门坊住水流桥孔子登临处坊圣仙桥天下奇观桥步天桥大堦坊门北潄王桥高老桥坊第一山王母桥水帘洞坊中流砥柱回马岭坊黄岘岭坊至此始奇渿河桥二天门坊天大松金银桥迎天坊小龙峪坊大龙坊至此又奇十八盘坊飞泉瀑布白云洞坊至此愈奇蓬玄坊风涛云壑济世坊安民坊雄峙两间勅建碧霞坊俯窥六合升中坊山河一览海日奇观岱北奥区岱史正统道藏三家本十八卷续道藏岱史第五卷疆域表叙曰表疆域者何表岱宗所隶疆域也隶于州邑而郡而部也夫岱宗秀挺一合灵应八埏涵育万形储峙千古岂一疆一域所得而囿乎然自古钖土姓以立国制地域以抚封必恃名山大川爲之界焉是故禹贡九州之域海岱维青周礼山镇之崇兖州曰岱此疆域所由始矣秦汉而降建牧分州割裂土境废置凢几汉之奉高唐之干封宋之奉符皆以邑名于岱阯者也皇明定鼎燕冀惟岱宗较诸岳独迩雄据东夏屏障皇畿若拱辰然而漕源国计亦维兹攸赖所谓奠安磐石之宗其在斯与岱阯不以邑而以州俾奉嵗祀而州以泰安名有以也夫兹备録古今沿革并其年数而爲之表如左方朝代部郡州县唐虞青夏啇周兖鲁战国齐愽邑秦齐郡愽邑泰山郡奉高緜西汉兖州部奉高县东汉兖州部泰山郡𣈆兖州部泰山郡奉高緜南宋兖州部泰山郡奉高县北魏兖州部泰山郡奉高县鲁郡岱山县隋兖州部兖州鲁郡干封緜唐河南道兖州袭庆府奉符县宋京东西路泰安州奉符县金山东西路泰安州奉符县元山东东西路皇明山东布政济南府泰安州使司岱史第二册诸字号目録卷之六狩典纪唐虞夏后氏周秦始皇封禅刻石文汉武帝封禅诏光武却封禅诏封禅刻石文章帝安帝魏明帝隋文帝却封禅诏略唐太宗却封禅议高宗封禅玉牒文玄宗封禅玉牒文御制序铭宋太宗不允封禅略眞宗封禅玉牒文御制序铭皇明永乐却封禅略附历代儒臣封禅论汉司马虎梁许懋宋胡致堂章俊卿马端临眀丘濬卷之七望典纪唐虞周秦汉高祖武帝宣帝光武章帝魏文帝晋成帝梁后魏祭岱文唐武德贞观开元加岳王号并祭祝天寳贞元宋眞宗加泰山帝号碑铭晁逈撰金元皇明洪武告文岳号制御制泰山文永乐告文宣德告文正统告文景泰告文成化告文弘治告文正德告文嘉靖告文隆庆告文万历告文附历代诸臣祀祝魏高允宋欧阳脩曾巩皇明陈凤梧许应元杨维聪卢问之端廷赦郑芸王忬沈应龙朱衡冯荐雍焯等叚顾言等张鑑传希挚陆树德李辅李戴查志隆岱史正统道藏三家本十八卷续道藏岱史第六卷狆典纪叙曰曷纪乎狩典也纪帝王时廵之大典也而并及夫封禅者何纪其变也亦纪夫当时君之侈臣之谀以示儆也夫五载一狩昉于虞书十二年一廵见诸周制时维仲春则生长之月岳维泰岱则生长之方于时坐明当朝群后考覈其政令凢以爲民也岂似后世人主琢石铭山以夸大其业泥金检玉以徼福于神盘乐戕民千乘万骑而猥云七十二君之故事秦汉以来即所称英君亦不免焉卓哉我成祖文皇帝灼见而却絶之以垂宪昭代岂非超越千古者哉余兹附録前代封禅文一二而终之以先贤记论俾观者得以考鉴焉唐虞岁二月东廵守至于岱宗柴望秩于山川肆觐东后恊时月正日同律度量衡修五礼如五器五载一廵守群石四朝夏后氏因之周十二年一廵狩嵗二月东廵狩至于岱宗觐诸侯于明堂秦始皇二十八年东行郡县上邹峄山立石与鲁诸儒生议刻石颂秦德议封禅望祭山川之事乃遂上泰山立石封祠祀下风雨暴至休于树下因封其𣗳爲五大夫禅梁甫刻所立石李斯篆刻石文事天以礼立身以义事父以孝成人以仁四海之内莫不郡县四夷人蛮咸来贡职人庶蕃息天禄永得今皇帝临位作制明法臣下修饬二十有六年初并天下罔一宾服亲巡远方黎民登兹泰山周览东极从臣思迹本原事业祗诵功德治道运行诸产得宣皆有法式大义休明垂于后世顺承勿革皇帝躬圣既平天下不懈于治夙兴夜寐建设长利专降教诲训经宣达远近毕理咸承圣志贵贱分明男女礼顺愼遵职事昭格内外靡不清凈施于后嗣化及无穷遵奉遗诏永承重戒汉武帝元封元年东巡海上夏四月登封泰山降坐明堂诏曰朕以𦕈身承至尊兢兢焉惟德菲薄不明于礼乐故用事八礼遭天地况施着见景象屑然如有闻震于怪物欲止不敢遂登封泰山至于梁父然后升䄠肃然自新嘉与士大夫更始其以十月爲元封元年行所巡至博奉高蛇丘历城梁父民田租逋赋贷已除加年七十以上孤寡帛人二匹四县无出今年筭赐天下民爵一级女子百户牛酒又下诏曰古者天子五载一廵狩用事太山诸侯有朝宿地其令诸侯各治邸太山下二年秋作明堂于泰山太初元年冬十月行幸泰山太始四年春三月行幸泰山壬午祀高祁于明堂以配上帝因受计癸未祀孝景皇帝于明堂甲申修封丙戌禅石闾征和四年春三目上耕于鉅定还幸泰山司马迁封禅书畧自古受命帝王曷尝不封禅盖有无其应而用事者矣未有睹符瑞见而不臻乎泰山者也齐桓公既霸会诸侯于葵丘而欲封禅管仲曰古者封泰山禅梁父者七十二家而夷吾所记者十有二焉昔无怀氏封泰山禅云云伏羲封泰山禅云云神农封泰山禅云云炎帝封泰山禅云云黄帝封泰山禅亭亭颛顼封泰山禅云云帝喾封泰山禅云云尧封泰山禅云云舜封泰山禅云云禹封泰山禅会稽汤封泰山禅云云周成王封泰山禅社首皆受命然后得封禅桓公曰寡人北伐山戎过孤竹西伐大夏涉流沙束马悬车上卑耳之山南伐至召陵登熊耳山以望江汉兵车之会二而乘车之会六九合诸侯一匡天下诸侯莫违我昔三代受命亦何以异乎于是管仲睹桓公不可穷以辞因设之以事曰古之封禅鄗上之黍北里之禾所以爲盛江淮之间一茅三嵴所以爲借也东海致比目之鱼西海致比翼之鸟然后物有不召而自至十有五焉今凤凰麒麟不来寿谷不生而蓬蒿藜莠茂鸱枭数至而欲封禅毋乃不可乎于是桓公乃止其后百有余年而孔子论述六艺传畧言易姓而王封泰山禅乎梁父者七十余王矣其俎豆之礼不章盖难言之秦始皇即帝位三年东廵郡县祠邹峄山颂秦功业于是征从齐鲁之儒生博士七十人至于泰山下诸儒生或议曰古者封禅爲蒲车恶伤山之土石草木扫地而祭席用稭言其易遵也始皇闻此议各乖异难施用由此绌儒生而遂除车道上自泰山阳至巅立石颂秦始皇帝德明其得封也从阴道下禅于梁父其礼颇采太祝之祀雍上帝所用而封藏皆秘之世不得而记也始皇之上泰山中坂遇暴风雨休于大𣗳下诸儒生既不得与用于封事之礼闻始皇遇风雨则讥之始皇封禅之后十二嵗秦亡诸儒生疾秦焚诗书诛僇文学百姓怨其法天下叛之皆伪曰始皇上泰山爲暴风雨所击不得封禅此岂所谓无其德而用事者邪今上自得寳鼎与公卿诸侯议封禅封禅用希旷絶莫知其仪礼而群儒采封禅尚书周官王制之望祀射牛事齐人丁公年九十余曰封禅者古不死之名也上于是乃令诸儒习射牛草封禅仪数年至且行天子既闻公孙卿及方士之言黄帝以上封禅皆致恠物与神通欲放黄帝以上接神仙蓬莱高世比德于九皇而颇采儒术以文之群儒既不能辩明封禅事又牵拘于诗书古文而不能骋上爲封禅祠器示群儒尽罢诸儒不用三月东上泰山泰山之草木叶未生乃令人上石立之泰山巅上念诸儒及方士言封禅人人殊不经难施天子至梁父礼祠地主乙卯令侍中儒者皮弁荐绅射牛行事封泰山下东方如郊祀太乙之礼封广丈二尺高九尺其下则有玉牒书书秘礼毕天子独与侍中奉车子侯上泰山亦有封其事皆禁明日下阴道丙辰禅泰山下趾东北肃然祭后土封禅祠其夜若有光昼有句云起封中天子从禅还坐明堂群臣更上寿明年夏旱公孙卿曰黄帝时封则天旱干封三年上乃下诏曰天旱意干封乎修五年之礼如前而加以禅祠石闾石闾者在泰山址南方方士多言此仙闾也故上亲禅焉太史公曰余从巡祭天地诸神名山川而封禅焉入寿宫侍祠神语究观方士祠官之意于是退而论次自古以来用事于鬼神者具见其表裹后有君子得以览焉若俎豆珪币之详献酬之礼则有司存班固白虎通畧王者易姓受命而起必升封泰山何教告之义也始受命之时改制应天天下太平功成封禅以告太平也所以必于泰山何万物所交代之处必于其上何因高告高顺其类也故升封者增高也下禅梁甫之山基广厚也刻石纪号者着己之功绩以自效也天以高爲尊地以厚爲德故增泰山之高以报天附梁甫之址以报地明天地之所命功成事遂有益于天地若高者加高厚者加厚矣或曰封者金泥银绳或曰石泥金绳封以印玺故孔子曰升泰山观易姓之王可得而数者七十有余封者广也言禅者明以成功相传也于梁甫何以三皇禅绎绎之山明已成功而告有德者居之绎绎者无穷之意也五帝禅于亭亭者量度审諟德着明也三王禅于梁甫之山者梁信也甫辅也辅天地之道而行之也太平乃封告于天必也于岱宗何明告易姓刻石纪号告自纪于百王也燎祭天报之义也诗云于皇时周陟其高山言周太平封泰山也光武皇帝建武二十年十月东巡狩至于岱宗三十年群臣上书请封禅诏曰即位三十年百姓怨气满腹吾谁欺欺天乎曾谓泰山不如林放何事污七十二代之编録桓公欲封禅管仲非之若郡县远遣吏上寿盛称虚美必髠兼令屯田从此群臣不敢复言三十二年帝夜读河图会昌符曰赤刘之九会命岱宗感此父乃诏梁松按索图谶文言九世封事梁等列奏乃许焉求元封故事议封禅所施用有司奏当用方石累坛玉牒玉检金泥及石检度数帝以用石功难又欲及二月封禅故诏梁松因故封石空更加封而已松䟽争不可正月至奉高遣侍御史与兰台令将工先上山刻石辛卯封泰山甲午禅于梁父四月己卯肆赦以建武三十二年爲建武中元元年光武刻石文畧维建武三十有二年二月皇帝东巡狩至于岱宗柴望秩于山川徧于群神遂觐东后从臣太尉𢝫行司徒事特进高密侯禹等汉宾二王之后在位孔子之后褒成侯序在东后蕃王十二咸来助祭河图赤岱符曰刘秀发兵捕不道四夷云集龙闘野四七之际火爲主河图会昌符曰赤帝九世廵省得中帝刘之九会命岱宗诚善用之姦伪不萌赤汉德兴九世会昌廵岱皆当天地扶九崇经之常汉大兴之道在九世之王封于泰山刻石着纪禅于梁父退省考五河图合古篇雒书甄曜度孝经钩命经谶所传昔在帝尧聪眀密微让与舜庶后裔握玑王莽以舅后之家三司鼎足冢宰之权势依託周公霍光辅幼归政之羕逐以簒叛僣号自立宗庙隳坏社稷丧亡不得血食十有八年扬徐青三州首乱兵革横行延及荆州豪杰并兼百里屯聚徃徃僣号北夷作寇千里无烟无鸡鸣犬吠之声皇天睠顾皇帝以匹庶受命中兴年二十八载兴兵起是以中次诛讨十有余年罪人斯得黎庶得居尔田安尔宅书同文车同轨人同伦舟舆所通人迹所至靡不贡职建眀堂立群雍起灵台设庠序同律度量衡修五礼五玉三帛二牲一死贽吏各修职复于旧典在位三十有三年六十有一干干日昃不敢荒宁涉危历险亲巡黎元恭肃神祇惠恤耆老理庶遵古聪允明恕皇帝唯愼河图雒书正文是月辛卯柴登泰山甲午禅于梁阴以承灵瑞以爲兆民永兹一宇垂于后昆百僚从臣郡守师尹咸蒙祉祐永永无极章帝元和二年正月东巡狩柴告岱宗幸奉高祀五帝于汶上明堂安帝延光三年二月丙子东巡狩辛卯柴告岱宗魏眀帝东巡狩凢三至岱宗所过存问高年恤疾苦或赐谷帛隋文帝开皇九年朝野皆请封禅诏畧曰以薄德而封名山用虚言而干上帝非朕所闻今后言封禅宜即禁絶十四年百官抗表固请封禅帝令牛弘等创仪注既成帝视之曰兹事体大朕何德以堪之但当东廵因祭奉山耳唐太宗贞观初群臣并请封禅唯魏征以爲不可六年文武官以初平突厥盛德被于海内又年谷屡登表封泰山太宗谓侍臣曰朕每见衆议以封禅爲盛事颇奏劝朕行之如朕本心但使天下太平家给人足虽阙封禅之礼亦可比德于尧舜若百姓不足夷狄内侵纵修封禅之仪亦何异桀纣昔秦始皇爲暴虐之主汉文爲有德之君以此而言无假封禅且礼云扫地而祭以表至诚何必远登高山封三尺土也太宗虽纳征言而藩臣犹抗表劝请十五年东幸至洛阳而彗星见乃止高宗麟德二年幸东岳干封元年正月封泰山禅于社首以皇后武氏爲亚献越国太妃燕氏爲终献其帷帟锦绣群臣瞻望多窃笑之玉牒祝文有唐嗣天子臣某敢昭告于昊天上帝有隋运属颠危数穷否塞生灵涂炭鼎祚沦亡高祖扶黄钺而赦黎元赐玄圭而拯沈溺太宗功宏鍊石定区宇于再麾业壮断鳌饮沧海而一息臣忝奉余绪恭承积庆遂得崑山寝燎炎海澄波虽乃业茂宗祧斯实降灵穹昊今谨告成东岳归功上玄大寳克隆鸿基永固凝薰万姓陶化八纮骆宾王爲齐州父老请陪封禅文圆天列象紫官通北极之尊大帝凝图玄猷畅东廵之礼是知道隆光泽既辑玉于云台业绍禋宗必涂金于日观伏惟皇上乘干握纪纂三统之重光御极登枢应千灵之累圣故得河浮五老启赤文于帝期海荐四神奉丹书于王会瑞开三嵴祥洽五云既而缉总章之旧文绍辟雍之故事非烟翼戟移玉辇于梁阴若月承轮祕金绳于岱巘臣等质均刍狗阴谢桑榆幸属尧镜多辉昭余光于连石轩图广运追盛礼于摐金然而邹鲁旧邦临淄遗俗俱沐二周之化咸称一变之封境接青畴俯瞰获麟之野山开翠屺斜连辨马之峯岂可使稷下遗甿顷隔陪封之礼淹中故老独奏告成之仪是用就日披丹仰璧轮而三舍望云纡素叫天阍于九重倘允微诚许陪大礼则梦瑷余息翫仙闾以相驩就木残魂游岱宗而载跃玄宗开元十二年群臣多言封禅中书令张说又固请乃下制以十三年有事于泰山御制御书纪泰山铭玉牒祝文有唐嗣天子臣某敢昭告于昊天上帝天启李氏运兴土德高宗太宗受命立极高宗升中六合殷盛中宗绍复继体不定上帝眷祐钖臣忠武底绥内艰推戴圣父恭承大寳十有三年敬若天意四海晏然封祀岱岳谢成于天子孙百禄苍生受福玄宗纪泰山序铭朕宅帝位十有四载顾惟不德懵于至道任夫难任安夫难安兹朕未知获戾于上下心之浩荡若涉于大川赖上帝垂休先后储庆宰衡庶尹交修皇极四海会同五典敷畅岁云再熟人用大和百辟佥谋倡予封禅谓孝莫大于严父谓礼莫尊于告天天符既至人望其积固请不已固辞不获予与夫二三臣稽虞典绎汉制张皇六师震叠九宇旌旅有列士马无譁肃肃邕邕翼翼溶溶以至于岱宗顶也尔雅云泰山爲东岳周官曰兖州之镇山实惟天帝之孙群灵之府其方处万物之始故称岱焉其位居五岳之伯故称宗焉曰昔者受命易姓于是乎启天地荐成功序图録纪氏号朕承先王兹率厥典实欲报玄天之眷命爲苍生之祈福岂敢高视万古自比九皇哉故设坛场于山下受群方之助祭躬封燎于山上冀一献之通神斯亦因高崇天就广增地之义也乃仲冬庚寅有事东岳类于昊天上帝配我高祖在天之神罔不毕降粤翌日禅于社首侑我圣者祀于皇祇在地之神罔不咸举暨壬辰觐群后上公进曰天子膺天符纳介福群臣拜手稽首称千万嵗庆苔欢同陈诫以德大浑叶度彝伦攸叙三事百揆时乃之功万物由庚兆人允殖列牧衆宰时乃之功一二兄弟笃以孝友钖类万国时惟休哉我儒制礼我史作乐天地扰顺时惟休哉蛮夷戎狄重译来贡累圣之化朕何慕焉五灵百寳日来月集会昌之运朕何感焉凡今而后儆乃在位一王度齐衆法搉旧章补缺政存简易去烦苛思立人极乃见天则于戏天生蒸人惟后时乂能以美利利天下事天明矣坤厚载物惟后时相能以厚生生万人事地察矣天地明察鬼神着矣惟我艺祖文考精爽在天其曰懿予幼孙克享上帝时若馨香其丕乃曰会我之文武曾孙其诞钖新命缵我旧业永保王禄子孙其承之予小子敢对扬上帝之休命则亦与百执事尚绥兆人将多于前功而毖彼后患一夫不获万方其罪予一心有终上天其知我朕惟寳行三德曰慈俭谦慈者履无彊之吉俭者崇将来之训自满者人损自谦者天益苟如是则轨迹易循基搆易守磨石壁刻金记后之人听词而见心观末而知本铭曰惟天生人立君以理惟君受命奉爲天子代去不留人来无已德凉者灭道高斯起赫赫高祖明明太宗爰革隋政奄有万邦罄天张宇尽地开封武称有截文表时邕高宗稽古德施周溥茫茫九夷削平一皷礼备封禅功齐舜禹巖巖岱宗衍我玄神中宗绍运旧邦维新睿宗继明天下归仁恭己南面絪緼化醇告成之礼留诸后人缅予小子重基五圣匪功伐高匪德矜盛钦若祀典丕承永命至诚动天福我万姓古封泰山七十二君或禅社首或禅云云其迹不见其名可闻祗遹文祖光昭旧勋方士虚诞儒书龊龊佚后求仙诬神检玉秦灾风雨汉污编録德未合天或承之辱道在观政名非从欲铭心絶巖播告群岳宋太宗皇帝太平兴国八年泰山父老千余人诣阙请东封上谦让不允中外群臣献歌颂称功德请封禅者不可胜计雍熙元年群臣三上表陈请诏以今年十一月有事于泰山寻以干元文明二殿灾诏罢封禅眞宗大中祥符元年兖州父老吕良等千二百七十八人诣阙请封禅上曰此大事不可轻议知州邵晔又率属官及兖州进士孔谓等伏阙陈请宰相王旦率文武百官诸军将校州县官吏蕃夷僧道耆寿二万四千七十人诣东上合门请封泰山诏不允又四表恳请乃诏以今年十月有事于泰山先是殿中侍御史赵湘请封禅上拱揖不答王旦等曰封禅之礼旷废已久若非圣世承平岂能振举初王钦若既以城下之盟毁寇准上自是常𢗲𢗲他日问钦若曰今将奈何钦若度上厌兵即谬曰陛下以兵取幽蓟乃可刷此耻也上令思其次钦若因请封禅以镇服四海夸示夷狄上曰王旦得无不可钦若以上意谕旦旦黾勉而从十月辛卯发京师丁未次奉高庚戌步辇登山辛亥祀昊天上帝于图台中书侍郎读玉牒文即日还奉高宫日轮五色云见先朝以来四方所献珍禽产兽悉纵于山下癸丑御朝觐坛大赦天下改干封县曰奉符改泰山顶曰太平顶玉牒祝文有宋嗣天子臣讳敢昭告于昊天上帝运启大同惟宋受命太祖开阶功成治定太宗膺图重熙累盛奥惟中人丕承列圣一纪于兹四隩来暨玄贶殊尤六府章示时和年丰群生咸遂佥议大封聿申昭事躬陟乔岳对越上玄祈福逮下侑神奉先天禄无灵休允迪万乘其昌求保纯钖眞宗御制序铭朕闻一区宇而恢德教安品物而致昇平此邦家之大业也考茂典而荐至诚登乔岳而答纯钖此王者之昭事也结绳已徃茫茫而莫知方册所存章章而可办罔不开先流福累洽储休长发其祥求钖尔类故能禋祀上帝肆觐群后追八九之遐躅徇亿兆之欢心是以武上勦独夫集大统而成王以之东巡高帝平三启天禄而武帝以之上封曩以五代陵夷四方分裂嗷嗷九域顾影而求存颙颙万民吁天而仰诉不有神武多难何以戡不有文明至治何以复恭惟太祖启运立极英武圣文神德玄功大孝皇帝积善自始受命无疆历试于艰难终陟于元后威灵震叠玄泽汪翔无徃不宾有来斯应济民于涂炭登物于春台俾乂万邦成汤之甚盛咸宣九德文王之有声启运于前垂裕于后太宗至仁应道神功圣德文武大明广孝皇帝洪基载绍景贶诞膺如日之升烛于率土如天之广覆于群生人文化成神道设教尊贤尚德下武后刑金石之音明灵是格玉帛之礼蛮䫉来同书轨毕臻典仪无阙上玄降鉴虞舜之温恭庶民不知唐尧之于变重熙之盛冠絶于古先增高之文已颁乎成命逡廵其事谦莫大焉肆予冲人获守丕搆其德不类其志不明弗克嗣兴罔识攸济属以阳春届节灵文钖庆由是济河耆老邹鲁诸生启予以神休邀予以封祀不远千里来至阙庭朕惕然而莫当彼磪乎而莫止俄而王公藩牧卿士列校献封者五上伏合者万余以爲景命维新珍符纷委不可辞者天意不可拒者群心天意苟违何以谓之顺道群心苟欝何以谓之从人是宜登介丘成大礼敦谕虽至勤请弥固切念干坤垂祐宗祐储祉导场嘉气仅洽小康俾夫疆场以宁干戈以息风雨以顺稼穑以登无震无惊既庶既富皆天之赐也岂朕之功欤虽则告成功纪徽号非凉德之克堪也然而序图録答殊祯非𦕈躬之敢让也天孙日观梁甫仙闾五岳之宗万物之始升中燔燎旧章斯在继绳先志懿范遵已定之规祗事园坛严配肃因心之孝于是诏辅臣以经置命群儒而讲习给祠祀者罔有不至供朕身者无必求丰故玉币犠牲朕之所勤也羽仪服御朕之所简也精意笃志夙兴夕惕诚明洞达显应沓彰自天垂恩正眞亲临于云驭奉符行事子育敢怠于政经奥以暮秋之初恭享清庙告以陟配孟冬之吉虔登岱宗伸乎对越奉寳箓于座左升祖宗以并侑礼之正也孝之始也乃禅社首厥制咸若于时天神毕降地祇毕登肸蠁可期奠献如睹其荐也虽慙乎明德其感也实在乎至诚亦复酌酆宫之前闻遵甘泉之受计百辟委珮五等奉璋肆青仁举善劝治稽考制度採摭风謡文物声明所以扬二圣之洪烈欢娱庆赐所以慰百姓之来思盖又两仪之纯嘏七庙之余庆邦家之盛美蒸黎之介福岂予寡昧所可致焉唯当寤寐寅威夙夜惕厉不自满假不自逸豫宠绥庶国茂育群伦以答穹昊之眷命焉勒铭山阿用垂永世铭曰节彼岱岳岿然东方庶物伊始玄感其章自音受命反始穹苍燔柴于此七十六王顾惟寡薄恭嗣洪猷干干慄慄虽休勿休元符昭钖余庆遐流群情所迫盛则妥修前王丕显是月告成伊予冲𦕈无德而名永怀眷佑祗荅景灵聿崇严祀用达精诚殊祥叠委㝢县奔驰礼无违者神实格思藏封石累刻字山嵋蒸民永泰繁祉常垂孙奭谏䟽陛下才毕东封又议西幸非先王卜征五年重谨之意今国家土木之功累年不息水旱作沴饥馑居多乃欲劳民事祀神其享之乎又曰今之奸臣以先帝尝封禅故賛陛下以继承先志先帝欲北平幽朔西取继迁则未尝献公谋画一策乃卑辞厚弊求和于契丹蹙国縻爵姑息于保吉谓主辱臣死爲空言以诬下罔上爲己任是陛下以祖宗艰难之业爲奸臣侥倖之资此臣所以长叹痛惜也徽宗政和四年兖郓濮开德兴仁颍昌府郑州广济永兴军等上言父老欲诣阙请皇帝登封诏却之时蔡京当国将讲封禅以文太平预具金绳玉检及凡仪物甚备造舟四千艘虽雨具亦以十万计他皆称是然不果行皇明永乐间太常官献颂请封泰山成祖文皇帝却絶之王直题郄封禅颂藳右郄封禅颂藁前翰林学士赠礼部尚书文穆公胡广谥作也昔太宗文皇帝在位时太常臣有言曰古者圣人治天下功德盛隆则必兴封禅之礼以告于神明垂美于万世今陛下继统天清地宁民物咸遂圣德神功古无与让而乃封禅那讲何以继前代帝王之盛请命礼部行之上曰封禅非古也帝王之有闻于后者在德不在封禅不许公闻之曰此盛德事也而大臣有与之比者阴助之公虑爲所惑乃本封禅非古之说与后世贤君良臣所以辟而不行之美作此诗以献皇上圣性高明眞知灼见足以破千古之谬爲百王之明监览之喜曰是朕心也于是言者沮而封禅卒不行君子之尊君务引其君以当道若公是也彼秦皇汉武肆其侈心以渎扰上下天地厌之顾乃以是爲说此爲邦者所以远佞人而公之所深虑也历代儒臣封禅论汉司马虎曰自上皇以来封泰山者至周七十二代易姓则改封者着一代之始明不相袭也继世之王巡狩则有修封以祭而已自秦始皇孝武帝封泰山本因好仙信方士之言及造石检即封之事也天道质诚约而不费故牲用犊器用陶匏殆将无事于检封之间而乐难攻之石也夏少康周宣王由废复兴不闻改封光武欲因孝武故封而梁松固争以爲必改乃当天意既封之后未有能福而松卒被诛死虽罪由身作盖亦诬神之咎也且帝王所以能大着于后者实在其德加于人不闻其在封矣崔灵恩曰自周以前封者皆封土爲坛至秦皇汉武始用石检袁宏曰夫揖让受终必有至德于天下征伐受命必有大功于万物是故王者初基则有封禅之事盖以其成功告于神明者也夫东方者万物之所始山岳者灵气之所宅故求之物本必于其始取其所通必于所宅崇其坛场则谓之封明其代兴则谓之禅然则封禅者王者开务之大礼也德不周洽不得輙议斯事功不弘济不得彷彿斯礼旷代一有其道至高自黄帝尧舜至于三代各一得封禅未有中修其礼者也虽继体之君时有功德此盖率复旧业增修其前政不得仰齐造国同符改物者也夫神道眞一其用不烦天地易简其礼尚质故籍用白茅贵其诚素器用陶匏取其易从然则封禅之礼简易可也若夫石函玉牒非天地之性也梁许懋曰舜柴岱宗是爲廵狩而郑玄引孝经钩命决云封于泰山考绩燔燎禅于梁甫刻石纪号此纬书之曲说七十二君燧人之前世质民淳安得泥金检玉结绳而治安得镌文告成妄亦甚矣若圣主不湏封禅若凡主不应封禅秦始皇尝封泰山孙皓尝封国山皆由主好名于上而臣阿㫖于下非盛德之事不可爲法也宋胡致堂曰纬书本原于五经而失之者也而尤紊于鬼神之理幽明之故夫鬼神无灾吉曜临轩钖五福以曰福曰稽首皈依至眞妙道德光常曜天尊法衆等志心皈命灵济宫九天金阙明道达德大仙显灵普济清微洞玄冲虚妙感慈惠护国庇民崇福洪恩眞君九天玉阙宣化扶教上仙昭灵慱济高明弘静冲湛妙应仁惠辅国佑民隆福洪恩眞君宫中神仙诸灵官谨燃玑衡七政神灯上布日曜太阳之象恭闻道在太极之始莫见乎隐莫显乎微日者衆阳所宗无愿不成无幽不察莫测其妙所存者神赫赫厥灵人可畏之如赵盾明明在上民皆仰之若周公辉光其德盛矣乎洁白其节皎如也乌轮肃备朝觐欝仪之宫羲驾庄严燕享洞阳之殿放在毫光万丈普照世界三千入吾门也无蔀屋之疑遵吾道也灭索涂之病伏念一切衆生尘埃汨没徒穷逐影之劳雹露虚华惟有过隲之叹自今反照与道常明伏愿中爲市者获行啇坐贾之财出而作之安耕田凿井之业艺之巧者以圭测影工之勤者继晷焚膏爲儒者赋夸五色文章入仕者武远矣使其举措每如此则金瓯之业何缺坏之有章俊卿曰以封禅爲非古者王仲淹也以封禅爲不经者李泰伯也以封禅爲不足信者苏子由也夫六经无封禅之文帝王无封禅之事着是文者管仲䟽其源史迁浚其流季仲推其波张说助其澜侈是事者祖龙嘘其烟孝元封其烬隋帝炽其膏玄宗烈其焰是封禅之典惟以肆情示夸也证之以六经之明文质之以帝王之实迹则后世之惑滋甚且云云一山也或以爲在东山或以爲在蒙阴亭亭一名也或以爲在牟阴或以爲在鉅平社首一地也或以爲在鉅平或以爲在博县则服虔晋灼应劭之论不同既曰伏羲神农禅云云又曰三皇禅绎绎既曰帝喾尧舜禅云云又曰五帝禅亭亭既曰禹禅会稽汤禅云云又曰三王禅梁有则管仲孔颖达之说爲不一纷纷异议迄无订证唐虞三代果有是乎七十二君果足信乎设有是事六经遗文岂应不载吁安得仲淹泰伯子由与之议封禅之非哉马端临曰按文中子曰封禅非古也其秦汉之侈心乎而太史公作封禅书则以爲古受命帝王未尝不封禅且引管仲荅齐桓公之语以爲古封禅七十二家自无怀氏至三代俱有之盖出于齐鲁陋儒之说诗书所不载非事买也当以文中子之言爲正野翁诗话唐窦庠冬夜寓怀寄王翰林诗云满地霜芜叶下枝几回吟断四愁诗汉家若欲论封禅须及相如未病时按史记天子曰相如病甚可徃悉取其书使所忠徃相如已死妻曰长卿未死时爲书一卷曰有使来求奏之言封禅事所忠以奏天子异之夫封禅秦汉侈心既非古礼而相如至死不忘献谀夫岂忠臣而庠以自比或以比人此唐儒之陋也韩退之亦上表劝封禅又数自谓希相如退之儒宗犹尔如庠何议焉明丘濬曰封禅之说说书礼典畧不经见审有是事乃天下国家之盛举尧舜禹汤文武成康皆身致太平安得阙而弗讲所谓七十二君者果何代何人哉先儒有言养生至于长生不死爲国至于祈天永命皆有是理然人未有能爲之者纵爲之然亦不出乎身心日用之间非必由乎服食药物徼求鬼神而后致之也是故明君永年莫若寡欲延国祚莫若爱民寡欲而至于全其天爱民而至于过其历诚有是理亦诚有是事呜唿世主所以甘心于不赀之费而行封禅之礼者以有秘祝之求也诚知此理反之于心知其必无验之于古知其无效则自不爲矣岱史正统道藏三家本十八卷续道藏岱史第七卷望典纪叙曰曷云乎望也帝王祀事之称也纪之者何秩祀以崇礼也夫国之大事惟祀祀之大事惟天地与五岳而岱惟岳首帝王狩望必先焉于礼岂弗崇重哉然虞书望祀而曰秩周礼四望而曰秩视三公盖别于天地也无用越礼以爲媚也降及后世餙缛矫诬唐则称王宋则称帝献符奏策瑶牍云台輙冀幸飨神而徼之福顾不思夫神聦明正直而一者也以此媚之克享否乎我高皇帝稽古制祀典先正其名号曰东岳泰山之神而郊坛而遣告而祷赛一切秩之以礼与帝典王章同符列圣承之昭然成宪可爲万世法若夫公卿百执事有事于祀者凡以爲国爲民也例得附録焉唐虞岁二月东巡守至于岱宗柴望秩于山川周大宗伯以血祭祭五岳山宗伯四望五岳五岳视三公周公封于曲阜伯禽爲鲁侯遂得主泰山之祀鲁僖公三十一年夏四月四卜郊不从乃免牲犹三望鲁宣公三年春王正月郊牛之口伤改卜牛牛死乃不郊犹三望季氏旅于泰山子谓冉有曰汝弗能救与对曰不能子曰呜唿曾谓泰山不如林放乎秦始皇即帝位三年东游海上祠名山大川及八神八神之次二曰地主祠泰山梁父八神之祀莫知所起盖周之先已有之始皇因之及举封禅亦祠泰山汉高祖至武帝时泰山属济北王境内自奉祠元狩元年王以天子且封禅上书献泰山然后天子官领祠元封五年帝至奉高修封祠泰山其后五年一修封凡五祠焉宣帝神爵元年诏太常制五岳常祀礼皆使者持节唯泰山与河岁五祠余皆三祠光武申元元年定北郊祀五岳建武三十年三月帝却封禅之议幸鲁退祭泰山三十二年二月帝举封禅祭天于泰山下南方又以一特牲于常祠泰山䖏告祠泰山章帝元和二年二月幸祀泰山风俗通曰岱宗庙十月日合冻腊月日涸冻正月日觧冻皆太守侍祠魏文帝黄初三年祀五岳晋成帝咸和八年立北郊五岳从祀梁令郡国有五岳者置宰祀三人以孟春仲冬祠之后魏景穆帝立五岳庙于桑干之阴每嵗遣祠官诣诸岳镇祷焉孝文帝祭岱岳文曰造化氤氲是生二仪玄黄既辟山川以离四流含灵五岳苞祗并兼方象出纳望羲岱宗穹崇梁甫盘崛青丘碕嶬春趾郁嵂肇生庶类启光品物上敷神工下融灵秩载恊化文四气以溢百王镌成莫不兹室唐武德贞观制以五郊迎气之日祭五岳又祭东岳于兖州玄宗开元初五郊迎气之祭如旧制开元十三年封泰山神爲天齐王礼秩加三公一等是时天台道士司马承祯言今五岳神祠是山林之神也五岳皆有洞府有上清眞人降任其职山川风雨阴阳气序是所理焉冠冕章服佐从神仙皆有名数请别立斋祠玄宗奇其说勅五岳各置眞君祠故今道书称东岳太灵苍元司命眞君云开元初定常祭仪祝曰嗣天子某谨遣某官某敢昭告于东岳岱宗惟神賛养万品作镇一方式因春始谨以玉币牺斋栥盛庶品朝荐于东岳岱宗尚飨天寳元年七年八年皆以岁丰遣官祭五岳德宗贞元二年诏太常卿裴郁等十人各就方镇祭岳渎宋初祭东岳泰山于兖州眞宗大中祥符元年封禅礼毕诏加号泰山天齐王爲天齐仁圣王五年加上曰天齐仁圣帝命学士晁迥撰天齐仁圣帝碑铭今存岳庙晁逈碑铭臣闻结萃爲山丽无疆之厚载升名曰岳表奠服之崇丘至若根一气以混成媲四时而首出作镇东夏寔惟岱宗辨乎五方设位冠配天之大画爲八卦建标当出震之区邃深连空洞之宫翕习号神灵之府夫其魁甲艮象握制坤轴嶾嶙碕礒穹崇岧峣天门路界于欝苍日观势临于杲曜列仙遯迹存栖眞之石闾永命储休閟与龄之金箧滋殖百卉函育庶类畜泄雷雨吐纳风云封之所以合元符登之所以小天下近缀梁社远瞩秦吴控压海沂襟带洙泗邹人所仰鲁邦是詹肇生物之化榷盖颐贞之寿域也古先哲后诞膺骏命披皇图稽帝文告成功申大报昭姓考瑞刻石纪号自无怀氏迄唐明皇登封展采布在方册者罔不于兹矣开元十三年始封神曰天齐王礼秩加三公一等绵历五代寂寥无闻爰暨皇朝勃兴嘉运叶百姓与能之望应眞人革命之秋太祖皇帝总擥英雄鞭挞宇宙勤劳四征削平多叠方混一于寰中太宗皇帝纂隆洪绪懋建皇极斟酌道德统和天人乃绥怀于海外然而艰难创业緼畜贻谋勒崇奋炎将底绩而未暇开先遗大知弈世而有归粤惟崇文广武感天尊道应眞佑德钦明上圣仁孝皇帝陛下承鼎定之基格盂安之世显仁以育物广孝以奉先宣洽重熙财成庶政弭息戎旅抚柔要荒乘国步之密清宅天哀于醰粹因之以丰懋加之以阜康席庆宗庙之重游心帝王之术长辔远御大道坦夷天衢于是乎嘉享德教于是乎渐被戴日戴斗聿遵朝聘之期太平太蒙尽入车书之域垂衣在上击壤在下得以畴咨俊茂慱访幽隐讲求典礼包举艺文接千岁之统可炳仪于封祀当万物之盛宜昭告于神明然犹务谦尊而益光体健行而不息冲晦藏用渊默思道俄而天休震动上帝顾怀眞箓洊臻灵心有怿总集峻命觉悟丞黎踰金简玉字之文等河图洛书之寳承是秘检发爲蕃釐霈泽开荣普天受赐新建元之号易通邑之名茂昭降祥耸动群听是时东土耆老凑阙廷以上书南司宰辅率官师以抗表愿循考古之道焕发升中之仪弗获固辞乃徇勤请且以增覆载之高厚扬祖宗之纯懿也储峙供亿悉出于县官经启营缮不烦于民力大中祥符元年冬十月具仪制严仗卫陈属御隮介丘斋心服形奉符行事群司奔走百礼修明集巉巖之巅浚颢英之气坛壝清肃牲器纯备玉币式叙樽彝在列奠献克谨皦绎用张晏娭交三神之欢陟配崇二圣之位举权火升高烟示瑶牍以环观建云台而特起社首之礼抑又次焉咸秩无文奉行故事朝会赦宥涵濡盪涤采舆诵求民瘼旌前列衍徽章叄用王制着明皇绩大猷克集神实幽賛故自始及末见象日昭史氏之笔殆不停缀则有非烟纷郁太阳晏温仙芝无根菌蠢以含秀醴泉无源涌而善利灵辉休气嘉谷奇木鳞介之宗长翔游之品类表异骈出旷代絶伦岂非受职修贡发祥介福之征乎人谓是山崇冠群岳功侔造化斯不诬矣国家稽虞书四廵之首原汉氏五祠之重述宣邦典申严祭法奉正直聦明之德罄精虔嘉栗之诚爲民祈福与国圴庆封峦之后复增懿号曰仁圣天齐王盖以形容灵造举褒崇之礼也名称之义大矣哉化工生物之谓仁至神妙用之谓圣登隆显赫亦云至矣复思严饬庙貌彰灼威灵责大匠之职议惟新之制于是命使属役恊辰僝功庀卒徒给材用兴云锸运风斤程土物以致期分国工而骋艺规画尽妙乐劝忘劳踰年而成不愆于素栋宇加宏丽之状像设贵端庄之容几所对越肃恭逾至四年春举汾阴后土之祀成天地合答之礼宪章明备上下交感纯嘏既钖大赍施及圆首方足式歌且舞猗欤间岁顺动焜煌景铄而皆拟圣明之述作从英茂以飞腾灼叙庆灵奉扬殊贶纪诸盛节悉以命篇布日星之华配云雨之润并刊凤澡散跱龟趺播洋益之颂声垂极蟠之能事而志求象罔顺拜崆峒辟衆妙之门广列眞之宇非止卜永年于郏鄏是将纳雅俗于华胥者也又以太一五佐本乎天大宁五镇本乎地其位参两鸿名可齐特尊列岳咸加帝号由是奉升泰山之神曰天齐仁圣帝乃命案驰道之东偏直宸居之巽位辟地经始别建五岳帝宫以申崇尚之礼焉御制奉神述诏中书召侍从之臣谕以制作之本意观夫圣文之梗槩以爲岱镇之大辅于柔祗动植之所蕃息原源之所滋液至灵允宅阴隲攸司钟戬谷而有征繄黎元之是赖旧中具载前王式瞻着册封之典严祀祠之礼增奉邑之数申樵苏之禁皆以仰不测之明威显无方之妙迹也方今兵革偃戢华夷会同岁获顺成物无疪疠率由丕应冥助永图固当稽彼前闻进其尊称谓乎唐虞曰帝商周曰王夫啇周之王爵人臣而有素唐虞之帝奉神道而何疑况其容卫等威冠裳制度极徽数以宿备宜明艳以相符因而成之礼无违者愿延景祐普及含生至乎声动睿辞无私广大坦然明白之理沛然利泽之德曲成司牧俾臻富寿有以见圣人之情矣遂志勒石徧立于五岳庙庭从近臣之议也是嵗冬并命使介分诣诸岳定吉日饬有司皇帝被法服御朝元殿礼行乐作而临遣之持节受册兖冕相继次叙而出观者如堵且叹文物声名之盛未尝有也使者奉诏讫事率叶素期于穆宏观超千古矣越明年诏五臣撰辞各建碑于岳庙而臣浸渍皇泽涵泳清徽偶集凫鴈之行遂尘龙凤之署预承纶㫖强叩芜音曷胜眷奖上以庆幸宣明盛礼叨奉册于秦城润色贞珉玷弥文于鲁岳荷辉荣之稠叠愧才学之空虚燥吻濡毫谨爲铭曰节彼泰山蟠亘大东一气凝神五岳推雄势并凫绎秀出龟蒙崛起海表目爲天中高摩霄极俯瞰旸谷神策斯秘昌图可卜物性钟仁民居获福鲁邦是常盛德在木百灵渊府三宫洞天稷丘眞隐芝童列仙白鹿方驾飞龙命篇宅其胜境几乎大年岳长曰宗嵗交曰岱仰止巉岩奠兹持载寿域既优神聦有赍祷祀诞隆寅威如在千载兴运八纮开基武功盪定文教缉熙封禅缛典祖宗制宜逮夫圣嗣方毕宏规惟帝奉符惟神佑德茂绩其凝皇猷允塞嘉应沓臻鸿祯靡测芃芃丰衍元元滋息于赫灵庙控带名区有诏改作俾受全模恊心董役丰资庀徒技婵勿倍雷动星敷大厦咸新群改黎观𥦖窱靓深峥嵘轮奂肃穆威容洁清几案饮脩允宜肸蠁攸賛功懋天作泽从云游式谐民望昭报神休殊号斯荐前古匪俦庶安亿兆岂止怀柔天帝之孙复升以帝出乎震宫临乎日际事固莫京理亦潜契树此翠碑腾芳百世金每嵗御署祝板命守臣侍祠元至元二十八年加上泰山天齐大生仁圣帝嵗一遣官祭岳祠皇明洪武三年六月二十日皇帝制曰磅礡东海之西中国之东参穹灵秀生同天地形势巍然古昔帝王登之观苍海察地利以安民主祝曰泰山于敬则致于礼则宜自唐始加神之封号历代相因至今曩者元君失驭海内鼎沸生民涂炭予起布衣承上天后土之命百神阴佑削平暴乱正位称职当奉天地享鬼神以依时统一人民法当式古今寰宇既清持脩祀仪因神有历代之封号予起寒微详之再三畏不敢效盖神与穹同始灵镇一方其来不知岁月几何神之所以灵人莫能测其职受命于上天后土爲人君者何敢预焉惧不敢加号特以东岳之神名其山依时祭神惟神鉴之御制岱山高文曰岱山高兮不知其几千万仞根盘齐鲁兮亦不知其几千百里影照东海兮巍然而柱天益于民庶兮兴云吐雾神龙出乎其间降祥则甘露垂于松栢佳岁则滂沱遍于厚坤冬则寒风时出巖壑杂然而有声百川林薮森然而如雷坤之所载世之山首岱山北至如旸谷之东方或登峯顶时闻天声万籁岱山之高也哉柱天之势其可云乎俄而风生万壑云起诸峦隐隐雷动百川倏忽电掣万里长虹此岱山之神至也至则威灵百备神之造化如此少时风静云收电歛雷息又百川之清泰其岱山尤其高哉其苍松也始天地而生倚丹崖而长松之所以长寻不比丹崖所以高万仞向量盖由太古之嵗月以至于今苍松扫丹崖而莓苔不秀册崖映苍松而五色交辉猿啼云𣗳之杪鹤并日观之东鵰鹘盘旋乎深谷虽扶摇不可得而昇峯于戏登泰山而小天下越大海而眇江湖信哉洪武十年岁次丁巳八月丁未朔皇帝谨遣曹国公李文忠道士吴永舆邓子方致祭于东岳泰山之神曰朕荷上天后土之眷命蒙神之效灵以致平群雄息祸乱君主黔黎于华夏统控蛮夷于今十年中国康宁然于神之祀若以上古之君言之则君爲民而祷岁有春祈秋报之礼于斯之际有望于神而祭者有巡狩于所在而燎瘗者今予自建国以来十年于兹国爲新造民爲初安是不得亲临所在而祀神也特遣开国忠臣李文忠道士吴永舆邓子方以代予行奉犠牲祝帛于祠下以报效灵自今以后岁以仲秋诣祠致祭惟神鉴之尚飨洪武十一年遣道士吴永舆官行甫告曰惟神灵峙方岳钟秀后祗主司生民厥功允大时维仲秋礼当报祀特命使者奉犠牲祝帛诣致祭伏惟鉴之尚飨洪武二十八年遣神乐观道士乐本然国子监生王济祭曰昔者元运将终英雄并起民患兵殃时予亦与群雄并驱辑兵保民上帝默相山川受命效灵所在必克转战五年余方乃兵偃民息衆乐生生之计天下太平二十八年矣今洪武乙亥四月间广西布政司报蛮夷酋长龙州赵宗寿奉议州黄世铁不循治化负国殃民兵兴之事本重既行不敢不告所以告者兵行十万各离父母妻子途间饥饱劳逸山岚瘴气患者有之此兵行之难兵入其境良民受害且大军所过荆棘不生民惊且疑未有不伤者也此其所以告也但欲瘴疠之方化烟岚爲清凉之气俾殄渠魁良民安业军士速回各得完聚以养父母是其祷也然予未敢轻告上帝惟神鉴之爲予转达谨告洪武三十年遣神乐观道士朱铎如监生高翥祭曰昔元末兵争伤生者衆予荷皇天眷命岳镇海渎山川效灵诸将用命偃兵息民今三十年矣兵燹之余民方安定通来西南戍守诸将不能昭布仁威但知肥己虐人致令诸夷苗民困窘而奋怒攻屯戍致伤戍守善民者予非敢用兵由是不得已指挥诸将帅兵进讨然山川险远彼方草木茂盛烟岚云雾蓊郁之气吞吐唿吸则人多疾疫此行人衆各辞祖父母父母妻子涉险远以靖边夷以安中夏万冀神灵转达上帝赐清凉之气以消烟岚早定诸夷速归营垒得奉祖父母父母眷属团圆是其祷也今年九月二十六日兵行特遣人专香帛牲醴先诣神所谨告尚飨永乐五年遣道士复生监生张礼祭曰比者安南逆贼黎季釐及子孙黎苍逞兇肆暴屡坏边疆侵夺思明府禄州等处地方予加宽贷不肯兴师问罪但遣使谕使还地黎贼巧词支吾所还地多非其旧还地之后复据西平州又侵宁远州逼胁命吏占管人民劫掠资财杀虏男女边境之民受其残酷安南之人并被其害诛求百端老幼不宁占城之地累年遭其劫掠予数遣人告谕冀其改过而贼稔恶日甚罔有悛心予爲天下主视民涂炭安忍不救乃命将出师声罪致讨志在弔民岂敢用兵实出于不得已赖皇天后土眷二岳镇海渎效灵将士奋志贾勇悉扫荡其孳党抚安其良善尚念将士暴露于外离其父母妻子山川险阻道里迢递今天气炎热恐岚瘴欝蒸起居失调易于感疾予夙夜念此寝食不宁万冀神灵鉴予诚悃闻于上帝赐以鸿庥潜消瘴疠俾降清凉使将士安宁百疾不作物遣人致香帛牲醴先诣神所祭告尚飨宣德十年嵗次乙卯五月壬申朔十五日丙戌皇帝谨遣泰安州知州胡宗敏祭告于东岳泰山之神曰予嗣祖宗大位统理下民夙夜惓惓养民爲务上祈神灵阴隆助相俾雨旸时顺灾沴不生百谷用成民用康济国家清泰永赖神庥谨以香帛达予至诚惟神鉴袼尚飨正统元年岁次丙辰五月丁卯朔十五日辛巳皇帝谨遣吏科给事中车逊致祭于东岳泰山之神曰越此东土泰岳惟崇民物典安厥功允茂予嗣承大统谨用祭告惟神歆格永祐家邦尚飨正统三年遣泰安州知州胡宗敏告曰朕祗御下民永怀保恤百谷长育兹惟厥时颛冀明灵特隆敷祐无灾无沴时雨时旸作岁丰穰以谷黎庶尚飨正统九年遣翰林院侍续习嘉言告曰子奉天育民愧凉于德致兹久旱灾及群生夙夜省躬中心惓切神司方岳忧悯谅同雨农以时冥任其责特兹致祷尚冀感通弘布甘霖用臻丰稔匪予之惠时乃神庥尚飨景泰三年遣太子太保兼都察院都御史王文奉香帛太牢祭曰兹者河流泛溢自济宁州以南至于淮北民居农畆皆被垫溺所在救死不赡朕实伤切于怀夫朕敷政以惠民神岀泉以泽物皆上帝所命今泉流溢于淮泗灾害及于公私伊谁之责固朕不德所致神亦岂能独辞必使泉出得宜民以爲利而不以爲患然后各得其职仰无所负而俯无所愧专戾感通以慰悬切谨告景泰六年遣刑部尚书薛希琏奉香帛牲醴告曰恭承天命重付眇躬民社所依灾祥攸系志恒内省㺵每外乖或寒燠愆期或雨旸踰度田畴失利谷麦不登忧切民心妨及国计究推所目良由在兹然因咎致灾固朕躬罔避而转殃爲福实神职当专天有咎无功过将惟一转殃爲福功孰与均特致恳祈幸副悬望谨告成化六年遗掌太常寺事礼部尚书李希安告曰迩者山东地方爰自去秋讫于今夏天时久旱泉流干涸夏麦无成秋田未种运河浅澁船运艰难中心皇皇深切朕念惟神奠镇一方人所恃赖覩兹旱暵宁不恻然兹特遣官赍香帛以告于神冀体上帝好生之德默运化机弘施雨泽使田野霑足河道通行用纾朕虑大慰民望庶几神之休闻永永无穷神其鉴之尚飨成化十三年遣山东布政使司左布政使陈俨告曰国家敬奉神眀聿严祠祀所期默运化机庇佑民庶乃近岁以来或天时不顺地道欠宁或雷电失常雨旸爽候或妖孽间作疫疠交行远近人民频遭饥馑流离困苦痛何可言恻然于衷罔知攸措惟神奠镇一方民所恃赖睹此灾沴能不究心是用特具香帛遣官祭未尚冀体上帝好生之德鉴子忧悯元元之意干旋造化弘阐威灵捍患御灾变祸爲福庶几民生获遂享报无穷惟神鉴之尚飨成化二十一年遣巡抚山东都察院左副都御史盛颙告曰惟神自开辟来作镇东王兴致雨云岁育万物灵明克昭蒸民攸赖是以历代报祀之典有隆无替乃今嵗二三月间震动数次意者人事不脩不齐渎神弗安弗宁守臣䟽达朕心忧惶祗备香帛命官徃祭望乔岳以虔祈冀鉴临而奠位助司元化诞福斯人夫古今瞻仰者在兹国家钦崇者在兹谨告弘治四年遣通政司左通政元守直祭曰伏自去嵗一冬无雪今春天时亢旱雨泽愆期田苗枯稿黎庶忧惶予甚竞惕用是侧身脩省虔致祷祈维神矜悯下民干旋大造早霈甘泽润滋禾稼弘济民艰庶民有丰稔之休则神亦享无穷之报谨告弘治六年遗巡抚山东地方都察院左佥都御史王霁祭曰伏自去冬无雪今春少雨田禾未能播种黎庶实切忧惶子甚兢惕用是侧身脩省虔致祷祈惟神矜悯下民干旋大造早霈甘泽以滋禾稼以济民艰庶民有丰稔之休则神亦享无穷之报谨告弘治七年遣内官监太监李兴太子太保平江伯陈锐右副都御史刘大夏右佥都御史熊翀以香帛告曰比者黄河不循故道怏于张秋东注于海既坏民田又妨运道特遣内外文武大臣循行溃决之处督工脩筑神其默相用成厥功使农不夹业国计不亏不胜惓惓愿望之至谨告弘治己未年御制重脩东岳庙碑朕闻自古天子报祀鬼神之礼载在典册自郊祀天地而下复有所谓名山大川之祭盖名山大川两间物形之最鉅者形鉅则气之所钟亦鉅而神必依之于是有雨泽之润有财货之生有年谷水旱之祈祷焉以利生人此报祝之所由起也惟泰山在古兖州于方爲东故称东岳于时爲春春主生万物之始群岳之长又称岱宗古者天子巡狩秩祭之所先而东方诸侯在其封内亦得以祭然其礼视三公盖以别于天地也降及后世乃崇以美号至于帝王则与天地无别矣我圣祖高皇帝有天下之初诏定祀典始复其号曰东岳泰山之神礼严报祀着令至今大圣人超卓之见盖出寻常万万岂特朕所当恪守虽万世子孙莫之能易也东岳之庙今徧于天下其在泰山者爲专祀历代所重故庙之规制甲于他方香火特盛我祖宗列圣自国初以来报祀惟谨庙宇亦屡加脩葺然历岁既久风侵雨剥栋宇榱桷盖瓦级砖与夫丹雘藻绘之饰未免倾圮漫漶弘治己未冬朕承祖宗礼神之意遣御马监太监苗逵徃脩祀事具以爲言即发内帑银八千余两并在庙积贮香钱命逵会山东镇廵等官葺之未几西陲告警逵有督军之行工不时就壬戌冬再以祀事徃乃与廵抚右副都御史徐源等议委右布政使俞俊专董其役而分廵副使王宗钖徃来恊同吏勤工善越明年夏乃就讫白三而殿下若廊庑若门垣等凡倾者以易圯者以完漫漶者以鲜以洁金碧辉映庙貌深严泰岳明灵既尊且安自是而徃阴佑显相我国家之㣧祚一方之生灵益有赖于无穷矣逵暨镇廵等官咸奏是举之盛宜有述以示后爰识巅末并系之诗曰鸿蒙未判一气浑然清升浊降始肇干坤赋形之大惟山与川气随形钟神乃在焉巍巍泰山高入云烟群岳宗之靡或与肩自古天子秩祭孔虔礼视三公祀典攸传降及唐宋缛礼相沿殊名美号益谨益专于惟我祖志复古先秩祀有诏功迈前编朕承先烈精诚弥坚祀事载脩庙貌增妍神心鉴悦降福绵延寿我胤祚光我化甄荡荡平平亿万斯年正德五年遣户部左侍郎乔宇告曰比者暵厉踰时雨泽少降水泉枯涸运道良艰意者政有乖违上干叶气予心警惕内自省循爰饬有司各脩乃事粤惟齐鲁之地泉源是钟名山大川神所居守敬将香帛特遣廷臣仰冀明灵干旋大化沛施甘泽濬发河流庶使国饷踈通田禾畅茂民生有赖邦本无疆谨告正德六年遣山东等处承宣布政使司右叅议徐永告曰去岁以来宁夏作孽命官致讨逆党就擒内变肃清中外底定非承洪佑曷克臻兹因循至今未申告谢属者四方多事水旱相仍饿莩载涂人民困苦盗贼啸聚剿捕未平循省咎由实深竞惕伏望神慈昭鉴幽賛化机灾沴潜消休祥叶应佑我国家永庇生民谨告嘉靖十一年遣泰安州知州李旼祭曰惟神钟灵孕秀镇奠一方阴翊国家其来尚矣朕以寡昧恭承天命十有一年于兹敬事神祇罔敢少懈顾储宫未立恒切于怀兹者特具牲帛醴齐遣官虔祷伏望茂着神功钖予元嗣则我国家绵庆禩于无穷而神亦享福于有永矣伏惟尚飨嘉靖十七年遣泰安州知州丁方祭曰比嵗尝命官祷嗣于神昨丙申孟冬之吉仰荷天赐元储亦神所賛佑者兹用致谢神其鉴歆而永惟默佑焉尚飨嘉靖二十二年岁次癸丑闰三月丁未朔越三十八日甲戌皇帝遣廵抚山东地方都察院右副都御史沈应龙致祭于东岳泰山之神曰朕祗奉天命主宰万民夙夜兢惕靡敢怠遑兹者淮徐守臣奏称去夏以来黄河涨溢水患异常堤岸冲决民舍渰没运道淤塞百姓阻饥不能聊生朕闻之恻然惟神雄镇一方永飨秩祀兹宜体上帝好生之德捍患御灾俾濬筑工成水循故道民安常业漕运踈通惟神之显庥币帛将诚神其鉴之谨告嘉靖三十三年岁次甲寅二月壬申朔十八日己丑皇帝遣巡抚山东地方都察院右副都御史沈应龙致祭于东岳泰山之神曰比因河水涨溢粮道梗阻已经遣官祭告兹者明神显应脩濬工成河通运达国计有禆特兹致谢惟神歆鉴谨告嘉靖三十三年岁次甲寅四月辛未朔十二日壬午皇帝遣廵抚山东地方都察院右副都御史沈应龙祭告于东岳泰山之神曰朕奉天命子育万民所冀岁稔时和灾害不作尔者各处地方水旱兵荒人民遭阨危亡载路灾变异常朕心忧惕惟神上奉帝命奠济一方谅垂矜悯爰命洁士赍捧香帛特遣抚臣备仪竭虔诣祠致祭所冀明神大彰灵应潜干化机俾气序顺调雨旸时若弭解灾刦溥资丰泰庶同朕奉天子民之意而神亦享惠于无穷矣谨告隆庆三年皇帝遣巡抚山东都察院右副都御史姜廷颐告岳文曰迩者水灾异常殃及黎庶良轸朕怀兹特遣官祭告惟神鉴祐永福邦民谨告万历元年皇帝遣祭于东岳泰山之神曰惟神毓秀钟灵永表东土奠安民物万世允赖兹予嗣承大统谨用祭告神其歆鉴佑我国家尚飨历代群臣祀祝魏高允祭岱岳文正址坤元作镇东夏齐二仪以永固崇至德以配天故能资元气以造物恊阴阳而变化若其嵓岭峭峙川谷幽深神怪谲诡焂忽百灵吐纳风云育成万品摄生之所归焉祯祥之所萃焉是以历代帝王之崇封禅铭功以告其成七十二君咸在兹焉自非功侔造化应同自然孰能若此者哉自我国家肃恭禋祀怀柔百神邦域之内罔不咸秩徃以天路未夷虽望祭有在今大化既同奄有准岱谨荐于岳宗之灵民飨宋欧阳脩祭东岳文脩比者获解郡章许还里闬方中车而即路属暑雨之时行輙以愚诚仰干大造蒙神之惠赐以不违吹清颷而散阴泰秋阳以涸辙遂无道路之阻得返草茅之居荷德之深不知爲报一觞之洁谨用荐哀济南守曾巩告岱岳文云嵗之旱有请于神蒙昇嘉泽田则大稔今春河役发民二万更迭赍送衆又倍之盖此齐人出者几半迨其反室维夏之初劳费既深又违穑事夫民数岁乃遇一稔敝之如此今二麦方苞而亢阳爲雪吏任其咎所不敢迯惟民何辜赖神终惠能致云雨则实在神尚其念之敢告惟神含德体仁镇兹东夏兴云致雨泽施八纮今此齐邦近在山趾方夏久旱麦苗将萎吏思其繇奔走群望而人微言贱不能上动频阴复散忽已兼旬念此疲民弊于征歛方嵗之富食常不足一遇灾害必捐沟壑惟神戚烈覆被群生顾此此州宜先蒙赐岂伊灵眷独忍遗之是用饬遣士民布诚福下情穷词急冀获哀矜使一雨霈然则倒悬可觧尚其降鉴无作神羞维泰山历古至今有天下者巡狩封禅勒成告代莫不之焉或企足动容卒莫能至实卓伟殊尤神明之地故天下宗焉二典所记其光灵威烈焯示万世夫岂他山可得而视维齐鲁获仰而事粒食缕衣莫匪阴施今邦不雨自四月以迄于兹积水之泽尘起冥冥粟将稿死蝗亦滋生虽政或不良足以致此而百姓何罪宜蒙哀矜彼撮土之山勺水之川尚能与民爲福钖之有年岂如泰山朝出一云暮泽天下其势之易易于转圜而比近记丽顾不能怜殆莫之或告告或不虔夫民之生盖亦艰矣无储与藏重歛烦使嵗一不登多滨于死姦强无知或起乘时聚爲盗攘以取诛夷循理安业田间之民亦与俱亡奚可不伤巩受命天子守藩于东敢齐以严告于灵宫惟神闵人之病助岁之功霈然下雨变沴爲丰尚俾斯民以牛羊黍稷得承事于无穷臣愚行爲时之所背言爲时之所轻寡俦少和𦕈𦕈茕茕奇于人而如此敢望信于冥冥属东辕而进谒託斯文而荐诚眷齐鲁之旧邦依大镇之峥嵘若旱魃之方骄忧岁事之不登民且佅于沟壑或椎埋而死兵冀聪明之飨答霈膏雨之霄零言丁宁以上诉心撇恍而潜惊顾不能以谐世将何以动夫威灵乃不知夫神与道而爲徒虽窅默而难明其虚心也物有来而必应其公听也无憎爱之常情彼大虽自大小虽谓小吾与善而已矣常一视而持平故微衷得以上彻利泽爲之旁行或噫爲风或震爲雨隐然雷出霭然云蒸洒甘霔以兼夕灭灾气于无形盖西极于甸服东属乎沧溟人盈其望物遂其生黍芃芃而擢秀粟薿薿而敷荣使时沴遂熄年功可成人食丰乎钟鬴神祀衍乎粢盛民相安于田里吏无用于威刑信大恩之莫报而至德之难名愚所以意激而感深者方涉世之零丁荷降鉴之不昧知忠信之可凭敢因辞以进谢愧抽思之匪精国朝都御史陈凤梧告岳文海内名山惟五岳爲尊而神奠位东方生长万物于五岳之中又特尊焉自唐以至于圣朝历代崇祀威灵烜赫盖以一方之安危休戚神有以主之也辛巳之秋凤梧备员东藩尝谒告祠下预祈有年既而叨蒙圣恩简任廵抚夙夜弗遑惟绥怀是事壬午之春以徂于秋雨旸时若感神之惠于是乎有孚矣是秋先且冬矿寇突起于龟蒙之间荼毒赤子追捕出境余丑渡河而南益肆跳梁顷者赖神之佑会兵剿平中原之地获宁谧焉惟是齐鲁之域深谷茂林姦慝潜伏其患靡常伏仗神威锄兇化暴使济河海岱寇盗不兴水旱不作熙熙然物阜民康斯凤梧之责可少逭焉而崇报之典其曷敢有忘谨以牲醴特伸祭告惟神其鉴之谨告嘉靖二年泰安守许应元告岳文元闻之含泽布气肤寸而合不崇朝而雨天下惟泰山之神爲然元以迂菲出守兹土始入境问民之所欲曰嵗荐旱甿莩而逋且半诚得雨殆其有苏惟时元神志不一衣裳不洁不敢以徼于明神屏息而待命者旬再矣嘉谷未播麦苗且稿而沛泽靳于先施是神之雪罚兹土者无已也罢惫之民不任敬毒即守土者无状宜降厥殃咎彼蠢蠢者诚可哀怜敢率僚吏竭诚以祷于明神惟明神卒降之惠俾无稿于道路报神之德曷其有极尚飨左布政使杨维聪告岳文夫天下之山莫尊于岳然五岳之中独岱以宗称其名最着滃然出云肤寸而合不崇朝而雨天下其功最大居于东方实维生物之府其德最盛寰海之内无有远近冲僻罔不乡徃其神最灵是故自古圣帝明王必加敬焉而况爲有司者乎维聪受天子命长兹东土典领方岳莅任之初得以职事过于祠下牲醴之荐敢有弗虔重念维聪之不德受兹重任凡政之未平民之未乂风雨之未时蝗厉之或作皆有司之罪也维聪不敢辞其罪然于神有深望焉默而相之神之惠也民之福也非维聪之所敢私也谨告分廵济南道佥事卢问之祭岳文夫惟神有奠镇区域之功惟问之有抚治地方之责事存分际理通感孚顷以按部之余遂兴悯农之念意以晘旱之灾吾亵天慢民者之过也用是省躬布戒率守吏大小虔告重荷洪庥遄赐昭格而山上之云触石而起肤寸而合不崇朝而雨待哺之民有望而催租之吏不忧矣其功之速之大实显佑于东土问之临风兴怀殊切瞻望谨命有司崇脩樽豆仰答神功尚飨都御史端廷赦告岳文茫茫后土五岳盘薄神爲之宗威灵铄铄上扶干纲风雨时若下握坤轴是耕是获恢我皇度灵长有託庇我蒸人湛渊寥廓凡此神功振古如昨廷赦奉命抚兹礼当谒神谒神之初敢于神政匪诞匪私爲民请命夏涝爲灾冬旱复甚阳侵阴伏寔行春令二麦若稿斯民之病惟神依民惟民依食胡忍视民以至此极将神之怒抚臣之失罪在抚臣民则何慝伏望阴翊化工昭钖灵贶兴云降雪慰兹渴望如有佚罚抚臣甘之毋使御民横适维之式号以唿神其听之尚飨谢岳文廷赦抚按无状获戾神明致兹冬旱用是皇皇靡宁匍匐祠下爲民请命蒙神降鉴旋收杲日大布重云霰雪先集霹霂继益霑足优渥其应如响吏民罔知咸归于廷赦自分罪愆顾有何德可以动神何诚可以感神寔神正直仁慈不忍以廷赦之故累及元元显贶休烈礼当报谢廷赦既荷神宥自今伊始益当磨光刮垢力询民瘼以求不爲神羞惟神佑之鉴之尚飨廵按山东监察御史郑芸告岳文惟神苹造化之灵秀显仁威以配天峻德独宗于诸岳巍功茂对于八𤥻崇古今之封秩爲齐鲁之具瞻五征时应六府奠安芸钦承上命揽辔兹方风裁是秉惟神之纲春生秩杀慝激淑扬爰及藩臬降鉴有光精神默契敢不肃将祇陈牢醴维脩典常明禋载献维神是匡利奏功宪度孔昌下土永赖赫奕用章尚飨巡抚都御史王忬告岳文盖闻懿垂编録休翊明时以雄长乎五岳者神之大造也触石而出寸而合不崇朝而雨天下者神之能事也王于奔走天下积致贿施以利赖此一省者又神之颛惠也则夫雨旸时若固神之当先及而亦一方之所私望者矣乃不雨自春迨将中夏达乎四境且害三时麦已罔秋禾岂望岁夜倬云汉昼苦风霾下民其咨上天有憾神之所以急此一方者不其爽欤且忬受命抚兹图惟保釐弹厥心力而已云行雨施寔仰明神焉势分固尔也抑忬及庶司或阴蓄辠有乖感假则神宜罚及厥身顾斯民何辜代服政者罹此荼毒耶谨斋明思省遣教授胡大庆告此雩事神其欻崇朝之灵渥千里之利则岂惟忬与一方之人慰答其望虽神之取信天下辉英今古或亦攸系矣惟神其听之哉尚飨廵抚都御史沈应龙告岳文夫岳之灵岂直以崖奔岭蹙谷抱谿廻崛起重险爲一方镇哉盖将赖以橐籥玄机皷盪元精御灾捍患流福生民保卫邦家也矧夫岱灵甲群峯而特峙尸摄生之神工肟蠁芬芳独盛千古奔走万方爲天下诸岳之长者欤乃者春则恒阳二麦罔秋夏则恒雨民鲜粒食所谓国泰呈瑞时讹反珍者胡罔时钖岂天灾流行虽圣世有所不免耶应龙承乏抚绥保釐东土山川之神寔叨主之乃历巉巖排蒙葺升青丘陟春阯以脩祀事以祝景贶以佑斯民以祈不负于圣天子怀柔百神肃恭明禋之典匪以好古饕奇俯瞰虚廓仰眺寥泬爲游观乐也维岳配天尚弼予志遹彰休佑大康是邦奠圣祚于苞桑巩皇图于永固则庶乎岱宗之标奇于齐鲁者爲益信而崇祀于列圣者斯不诬也惟神其念之哉再祈雨文天地生万物所以奉而行之者神之职也圣天子养万民所以奉而行之者应龙等之职也今山东诸郡旱已大甚麦苗就稿万姓皇皇饥莩之形渐多潢池之警曰报此应龙等白夜忧惶计不知其所出也应龙等寡昧保釐失职贻民荼毒罪固难辞惟神聪明正直能兴云雨亦可失职而甘受天地之罚乎应龙钦承上命敬共明祀特申祗告敢爲万民乞命伏愿鉴此精诚干旋造化甘霖沛澍四墅沾足枯稿复苏三农慰望尚期消患于将萌转祸而爲福应龙等仰荷明神无穷之钖而神亦有无穷之休神其听之尚飨廵按山东监察御史冯荐告岳文东土鹻塉地方远不逮古赋役繁重即有年民亦流移徃遭水害穷困不能自存老稚在途强壮啸聚疾苦之状不忍闻见圣天子痛悯时艰简重臣出廪赈饥而垂絶之生意复苏然犹望今岁有秋也尔麦亢旱农事尽废公私既竭将曷以支惟神震方名岳能兴云雨以生万物古今祀典攸崇也夫民有疾苦官兹土者分宜罢斥窃恐神兹土者心亦弗能自安神宜仰体圣君之仁俯从荐等之愿诞敷灵液以纾吾民之疾苦神之德惠将流被无穷矣谨告廵按山东监察御史雍焯告岳文谨以牲醴敢昭告于东岳泰山之神曰于赫岱宗秩祀有恒神功丕施毓物效灵奠此震极翊此坤宁历代禋荐酬德报成迄我皇朝典祀维明焯等叨事兹土肃将明馨仰借神既昭格用征巩我鸿图永跻丰昇尚飨廵按山东监察御史段顾言行偕布政司左叅议徐文通按察司副使王世贞李嵩佥事玉遴张师价暨都司署都指挥佥事李春华告岳文窃闻天地之大德曰生而生生不息之元气盛德钟焉凝焉是曰泰山夫泰太和也谓天地太和之气尽比焉在也衍之而时则惟春而神寔尸之布之而方则惟东而神寔专之大哉干元至哉坤元胥兹乎生成而终始之是所谓天地好生之府而特爲四岳之宗乃若壁峙之峻极盘薄之闳远又非所论也以故粤自有虞氏以迄昭代咸秩祀而崇报之也固宜予小子言按部齐鲁责在肃清而激慝锄凶若与大神之生道相似者然我心我精我仪我诚神将吐之乎嗟乎吾知其必弗尔矣吾闻春生秋杀玄化之流也福善祸淫明神之灵也遏恶着良大君宪天之政也矧以生道杀之而生生者斯无穷以福机祸之而福福者斯无穷乎繄乃知大君显宪幽賛以成化而予小子观风揽辔又将以奉君之命而致之元元者也果终异乎于戏神不享非礼之祀君子不冥祀于不享之神大神其以予之言爲不戾耶尚祈鉴我精诚我假我歆而毋予谴也谨告廵抚都御史张鑑祭岳文曰粤稽山东之地青兖肇域齐鲁旧疆圣贤王霸之化礼义富强之方逮皇明之御宇爲畿腋之左壤东表溟海西略河防赫赫明神实主震方鑑奉明命来抚是邦则巡抚之与威灵乃均夫秉幽明之章念言东土忧心伥伥荐臻饥馑官方不良烦苛盗疾昏垫流亡户籍耗减阡陌芜荒以今日之所目击较之古昔之盛惄焉其如伤履任以来夙夜惕惶仰承神祐时雨时旸百谷用登盈畆穰穰匪直彼不歛穧而此遗穗实贫有余而富露藏是神钖吾民之福即所以贶有位之康彼存者既享有年之乐而去者岂无故土之望桑梓在念逋负难偿思者不来来者不臧招抚垦开孰敢怠遑因则户而平其税分地而清其粮上则请命于天子天子即赐俞允下则责成于有司有司有欺心玩法削民自殖者典刑有赫实足自戕苟非明神屡钖以丰年煦育以和气则民将迫于贫困疾疫何能永乐利于故乡经纶润泽既明且详阴隲默祐惟神煌煌鑑盖求上不负圣天子牧养小民之意下不负生平奉公忧国之志候闾阎郊野尽复古昔之盛亦爲东方明神之光用是敬陈牲品侑以玄黄既斋既洁肃恭对飏爲已徃有年之谢致将来时若之禳报恳之忱非言所将福善祐正惟神之祥鉴微衷之恳恳知来格之洋洋尚飨廵抚都御史傅希挚祭岳文曰兹者漕河横溢运道阻艰特命大臣总司开濬惟神雄镇一方捍除百患凢川流之壑注或山下之出源式用遣官备申祭告颛望鉴兹重计舒予至怀急靖洪澜佑成羣役俾运储以通济永康阜于无疆谨告廵抚都御史陆𣗳德告岳文曰惟神宗统羣岳体元发生普天率土孰不景承况此幅员之内即所敷气而布精一作一息是怙是凭廼者恒旸不雨嗷嗷群情抚臣忧之亟祷于庭亦尝檄下诸司共敦祈请雨迟迟而不至天杳杳而难明岂政之多舛抑祷之鲜诚方拟遣官敷告祠下草既就而云合使未发而雨零惟神惠民如响应声抚臣何幸窃有余荣谨洁牲醴遣官陈词仰荅宠灵尤冀德施不匮湛泽时行自河之壖迄于东溟靡取弗遍靡霑弗盈用俾苞者毕达亢者胥耕消其咨于不作调戚事于丰登尚飨巡抚都御史李辅告岳文曰维神作镇东方覆冒下土凢国赋之登耗实纪纲其司生灵之休戚实宰制其柄威灵焜燿古今福泽奠安境宇久矣山东顷嵗以来阴阳舛缪灾歉频仍乃者冬不雪寒春鲜雨泽时既入夏竟日长风致令麦方苞而就枯谷及时而不播农民仓皇于四野吏士惊怖于庶司虽祈祷连旬而密云不雨切念山东之民困于涸辙矣而嵗再不稔将何聊生山东之赋繁于秋荼矣而室如悬罄将何输纳即职守官之无状嗟此下民其何辜仰惟尊神灵爽咫尺鉴察丝毫若罪有所归则职受幽冥之谴如适遭时厄敢祈矜悯之恩尚纵阴而闭阳随兴云而布雨庶生我百谷污畲穰穰满车惠此群黎妇女嘻嘻卒嵗不然感而不应则神何以称威灵求而不获则民何以诵福泽哉职不任谒诚祈恳之至谨告廵抚都御史李辅祭岳文曰今嵗自春徂夏四月不雨内自皇畿达于淮甸焦枯奚啻千里兹东土寔惟左辅民生益否前虽霑此霡霂曾入土之无几乃今苗不秀而秀不实旋复稿矣下民汹汹哀吁上帝无间远迩天子忧劳减膳彻乐下诏罪己驰道不除朝步自宫迄于郊畤桑林露祷爲民请命罔恤劳只辅兹东土奉职无状臯何容诿念此无知颠隮沟壑寔怆恻而不能已矧主忧臣辱即匍匐席藁曷敢一息而自宁止惟神奠位维泰职司生物胡忍坐视斯人之日就填委辅谨率属吏布其欵悃以告于神愿神明罚予吏之无民而无遗祸于嵗出其肤寸不崇朝而雨天下以畀我稷黍而慰我天子夙夜忧劳之意则此孑遗犹能供粢盛而备肥腯以奉神之祀于不匮惟神鉴予之丹诚而示予以肸蠁辅不胜悚息听命之至尚飨廵抚都御史李辅告岳文曰自春徂夏长风爲虐旱气如焚夏麦垂枯秋禾未播辅受明命抚辑东方俯念民艰忧心孔疚先曾斋心备物赴诉于神伏蒙明神鉴其悃诚惠以灵泽致祷者再获雨者三枯麦半收新谷渐达念念应如桴鼓益瞻灵爽之不违点点润若膏酥共载慈恩之无量但雨泽应时虽慰三农之望而霑足未徧尚悬再旱之忧且内自京畿外达诸省犹闻历三时不霑点雨数千里并无粒食以致主上焦劳群工警惕上关宗社下系生灵奚独鄙念之所悚惶抑亦神哀之所悯恻是用不厌烦渎再行顶礼赛隆施于既徃徼明贶于将来伏望大展神功溥垂阴隲甘霖不限于疆域在在滂沱洪仁普被于寰区人人欢洽荡除旱魃之薰灼挽面乐岁之讴歌辅不胜感激祈恳叩心待命之至尚飨廵抚都御史李戴告岳文曰惟神海内名山五岳称雄五岳之尊独归岱宗正趾坤元奠位维东显配天之灵应茂长育之洪功矧兹齐鲁宜荷帡幪戴钦承上命来抚东方初入其境旱魃爲伤目兹憔悴心甚忧惶躬诣神祠爲民祈祥幸赐昭鉴示我洋洋告词甫毕灵雨即零翼日旋车雨降云蒸大霈甘霖弘阐神灵三农慰望万物遂生神功莫报峻德难名遣官代祀敬洁犠牲修兹报赛用展微诚伏愿风雨时若灾沴不形永祜民庶庆歌丰亨戴不胜忻跃恳祈之至谨告廵抚都御史李戴告岳文曰惟神化驰九域位冠百灵裕民足国有赫帝庭矧兹东土香火维馨家尸户祝是依是屏胡天不吊降此大戾三春不雨麦乃尽悴九夏不雨禾且无穗国用民生于焉胥匮圣主求瘼有位忘飱道路流离黎庶彫残英爽有知而宁忍看慈悲普济具仰彤坛戴救荒无奇怀忧如祷夙夜斋沐爲民祈祷神之听之庶几怀保蚤霈甘霖回此枯藁谨告山东运司同知查志隆撰岱史告文曰志隆蚤岁家塾诵法孔孟则闻登泰山而小天下云盖未尝不奋心翘首冀幸一践迹之爲快也徃在壬申假道登览时忤权贵图且谒归谓与山灵永别已矣安得如程伯子请註鄠簿撰録名胜哉不自意间隔一纪复出而典职则在山灵咫尺之地会部使者岭南谭侍史观风陟岳询访图经属志隆以笔札之役所幸时清吏隐竟日一无事事得以游思于林岂山灵有意乎假此闲旷俾偿始愿耶窃谓借手于此少效涓矣即叨升斗倘逭尸素是用屈首编摩罔间寒暑晓窗夜烛集古覈今殆四阅月业已属草爲考者三曰图考曰星野考曰形胜考爲表者二曰山水表曰疆域表爲纪者四曰狩典纪曰望典纪曰遗蹟纪曰灵宇纪爲志者五曰宫室志曰物产志曰香税志曰灾祥志曰登览志而捴揭之以名曰岱史谓夫岱宗之称昉自黄帝今宜从其古初而譔着之法独擅史家兹稍袭其义例也第念管窥蠡测则心思未融径逖崖幽则涉历未遍碑残简脱则目力未周于兹有深惧焉吉蠲祠下敬借所草质诸神明行且涉阻跻巅遍观周览岂敢妄希先贤之胜事开衡岭之烟云尚冀神明降鉴而默佑之云披日霁毕露奇观对景挥毫恍然天启庶几幽不负山灵明不负付托而于己亦不负据梧横卷之辛勤则惟神眀阴相是赖也敢告岱史第三册鬼字号目録八三卷之八遗蹟纪五侯遗蹟玉简石闾登封台周明堂汉明堂无字碑秦篆碑磨崖碑长城鉅防凤凰台望仙台舞鹤台社首坛封祀坛朝觐坛阴字碑御帐坪博城嬴城谢过城龟阴田汶阳田菟裘红城白骡墓圣贤遗蹟孔子颜渊曾子孟子伯牙延陵季子柳下惠墓羊祜城孙复胡瑗许衡列仙遗蹟汉泰山老父稷丘君安期生崔文子晋张忠唐吕嵓张仙元丘长春张志纯徐世隆成兴公王从之海印卷之九灵宇纪东岳庙东岳上庙东岳中庙玉帝观玉皇庙会眞宫后土殿青帝观碧霞宫嘉天僊行宫升元观天书观长春观龙泉观风伯雨师庙高眞院三官庙酆都庙森罗殿赵相公庙三灵侯庙灵派侯庙关王庙渊济公庙岱史正统道藏三家本十八卷续道藏岱史第八卷遗蹟纪叙曰纪遗蹟者何志徃古之胜蹟昭垂迄今犹未泯者也夫代与时更物随世变居今考右匪蹟曷因维兹泰山帝王制作之隆圣哲人文之盛种种胜蹟何可缕指其大者如明堂则思虞周之盛治蹑登封台则慨世主之侈心读秦篆碑磨崖碑则睹大手笔之书法攀孔子登临处则挹小天下之气象陟谢过城履汶阳田则钦文事武备之圣谟稽颜渊之望系练曾子之歌梁山则遡圣门英贤之济济考孙眀复之讲学石守道之捧杖履则忆当时师弟子之雅操诸皆遗址依然文献具在流风余韵与泰岱爲终始所谓旷千百载而相感者其在斯与若仙家者流游方之外亦洞天福地所时有也故併及之帝王遣蹟玉简风俗通曰岱宗上有金箧玉策能知人年寿脩短汉武帝探策得十八因倒读曰八十其后果寿八十国朝洪武初居民于山中得玉匣内有玉简十六有司献于朝验其刻乃宋眞宗祀泰山后土文又成化壬寅秋日观峰下雨水冲出玉简会中使有事东籓复驰以献乃命仍瘗旧所今建日照观石闾汉书曰武帝封泰山禅石闾应劭曰石闾在泰山下南方士言仙人闾泰山记曰山顶西岩爲仙人石闾今莫详故址登封台有二其一在岳顶相传爲古帝王登封所筑今爲玉帝观台下小碣题曰古封禅坛其一在日观峰相传爲宋筑石函方丈许亦题刻曰古封禅坛盖古封禅而并以禅言误矣俗曰寳藏库以所瘗金书玉简云管子曰无怀氏封泰山刻石纪功国俭角赋曰黄帝会群臣于泰山作青角之音史记曰古者封泰山禅梁父者七十二家而夷吾所记者十有二焉昔无怀氏在伏羲之前封泰山禅梁父李奇曰无怀氏爲封禅之始淮南子曰上古之王封泰山禅梁父七十余圣古刻泰山图诗曰三千余里鬼神府七十二君封禅坛宋景文公笔记曰仲尼登泰山见七十二家字各不同由诸家之说则封禅肇自古帝王非始于秦也而文中子乃云封禅非古诸儒皆韪之则彼诸家之说岂当时附会以中世主之侈心乎今并存之以表古蹟周明堂在岳之东北山谷联属四十里遗址今尚存旁有谷山寺其形胜具党学士寺记汉眀堂在岳趾东南去州治十里武帝元封间用齐人公玉带所献图创焉其上有元人题刻明堂故基四字其地舒衍突起一石冈巅平而高四丈许週三晦许后枕岳麓支山如扆障而左右如卫从然涧水萦廻南会于汶遥望徂徕诸山如列屏案当时朝会规模宛然在目章俊卿眀堂论明堂乃黄帝之旧汉武帝时济南人公玉带所上杨氏祭礼明堂篇以其不经见而削之然其所言茅盖通水与大戴礼所记畧同又考工记所言夏后世室殷人重屋周人明堂其制大槩由质而趋于文由狭而趋于广也由是推之黄帝时无明堂则已苟有之则一殿无壁盖之以茅正太古俭朴之制又按武帝欲求仙延年方士之谬诞者多假设黄帝之事以售其说如所谓修五城十二楼封名山栖万灵于明廷采首山铜铸鼎之类皆矫诬过甚张大其词以迎合时主之侈心独公玉带所上明堂之制乃简朴如此虽不经见然亦可以稽千门万户之失固未可以其言之并出于封禅求仙之时而例黜之也长城鉅防在泰山西縁河千余里至琅邪台入海苏代说燕曰齐有长城鉅防韩非子曰长城鉅防足以爲基齐记云齐宣王乘山岭之上筑长城东至海西至济州千余里以备楚括地志云长城西北起济州平阴县緑河历泰山北冈上经济州淄川即西南兖州博城县北东至密州琅邪台入海竹书纪年云梁惠王二十年齐闵王筑防以爲长城今泰山西北有岭铺俱名长城遗址尚存无字碑在岳顶登封台下秦始皇立或曰石表或曰神主石或言其下有金书玉简当是石函古今人莫测其意甚矣秦人之谲也石黄白色颇光莹无苔藓非岳之所有自他山至是不知用民力几何甚矣秦人之虐用其民也史记汉武帝置五车石于岳今莫知所在故朴菴诗云已迷汉武五车石却咲秦王无字碑秦政不足言惜夫汉武之效尤也秦篆碑在玉女池上西公署后李斯书始皇二世颂德文宋刘跋序泰山秦篆谱时尚有二百二十有二字今湮泐仅存二十九字夫秦虽无道然其所立有絶人者其文字书法世皆莫及亦不可废欧阳脩集古録余友江隣几谪官奉符尝至泰山顶上视秦所刻石处云石顽不可镌鉴不知当时何以刻之也然四面皆无草木野火不及故能若此之久而风雨所剥其存者才此数十宇而己刘跋秦篆谱序史记载秦始皇帝及二世皆行幸郡县立石刻辞今世传泰山篆宇可读者唯二世诏五十许字而始皇刻辞皆谓已亡莫可复见宋丞相莒公镇东平曰遗工就泰山模得墨本以庆历戊子嵗别刻新石亲作后序止有四十八字欧阳文忠公集古録亦言友人江邻几守官奉高亲到碑下才有此数十字而已余以大观二年春从二三乡人登泰山宿絶顶首访秦篆徘徊碑下其石埋植土中高不过四五尺形制似方而非方四面广狭皆不等因其自然不加磨砻所谓五十许字者在南面稍平处人吊所焉榻故士大夫多得见之其三面尢残缺蔽闇人不措意余审观之隐若有宇痕刮摩垢蚀试令模以纸墨渐若可辨自此益使加工模之然终心其未也政和三年秋复宿岳上亲以氊椎从事校之他本始焉完善盖四面周围悉有刻宇总二十二行行十二字宇从西南起以北东南爲次西面六行北面三行东面六行南面七行其末有制曰可三宇复转在西南稜上每行宇数同而每面行数乃不同如此广狭不等居然可见其十二行是始主辞其十行是二世词以史记证之文意皆具计甘缺处宇数适同于是泰山之篆遂成完篇宋欧江二公初未尝到惟凭工匠所说无足怪人多以二公焉信故亦不复详阅余旣得墨本并得碑之形象制度以归亲旧闻之多来访问倦于屡报乃爲此谱大凡篆宇二百二十有二其可读者百四十有六今亦作篆字书之其毁缺及漫灭不可见者七十有六以史记文足之注甘下谱成揭壁间义幽沉晦之迹今遂历然奏至无义不足谕然李斯小篆古今所师经千三百有余嵗而复彰兹可尚也如亲𨊩远黎史作亲廵远方黎氏金石刻石着作休嗣作世听作圣陲作垂体作礼昆作后则又史家差误皆当以碑爲正其曰御史太夫者大夫也庄子曰且而属之大夫卫宏曰古文一宇雨名因就注之史记于瑯琊台刻石备列从臣名氏余家所收瑯琊残宇亦有五夫宇然则夫从一大因不复重出欤磨崖碑有二在岳顶东岳祠后一爲唐玄宗八分书纪泰山铭宇五寸许遒劲可爱一在崖右刻唐苏撰东封朝觐颂字径寸余书法类晋近闽人林焞以忠孝廉节四大字覆刻其上鑱毁殆尽凤凰台在登封门外汉宣帝时凤凰集泰山故名望仙台在州治东北三十里汉武帝筑舞鹤台唐高宗筑按唐书高宗筑封祀坛于泰山南四里如圆丘又诏立登封降禅朝觐之碑名封祀坛曰舞鹤台登封坛曰万嵗台降禅坛曰景云台今皆頽莽而碑亦堙没张说序颂皇唐六叶开元神武皇帝再受命致太平乃封岱宗禅社首金石纪号天文焕发儒臣志美立碣祠坛曰厥初生人俶有君臣其道茫昧其风朴畧因时而歘起兴运而纷落泯泯汶没无闻焉尔后代圣人取法象立名位衣裳以等之甲兵以垣之于是礼乐出而书记存矣反其源致敬乎天地报其本致美乎鬼神则封禅者帝王受天命告成功之爲也阅曩圣之奥训考列辟之通术畴若天而不成曷背道而靡失由此推之封禅之义有三帝王之畧有七七者何传不云道德仁义礼智信乎顺之称圣哲逆之号狂悖三者一位当五行图箓之序二时会四海昇平之运三德具钦明文思之美是谓与天合符名不死矣有一不足而云封禅人且未许其如天何言旧史者君莫道于陶唐虞舜臣莫德于臯陶稷呙三臣降德皆有天下仲尼叙帝王之书系周秦之誓明鲁祀周公用王礼秦承伯益接周统孔圣微㫖不其効欤然秦定天下之功高享天禄之日浅天而未忘庭坚之德也故大命复集于皇家天之賛唐不惟旧哉其兴之也玄灵启迪黄祗顾怀应归运以义举抚来苏以利见汤也无放夏之慙武也无代殷之战高祖创业四宗重光德有格天漏泉蒸云濡露菌蠧滋育氤氲涵煦若天地之覆载日月之照临溥有形而归景罄无外而宅心百有八年于兹矣皇帝攘内难而启新命戴睿宗而缵旧服宇宙更辟朝庭始位盖羲轩氏之造皇图也九族敦序百姓昭明万邦咸和黎人于变立土圭以步历革铜浑以正天盖唐虞氏之张帝道也天地四时六官着礼井田三壤五圻成赋广九庙以尊祖定六律以和神盖三代之设王制也武纬之文经之圣谟之神化之然犹战战兢兢日愼一日纳规诲以进德遂忠良以代工讲习乎无爲之书讨论乎集贤之殿宠男爵贵经明翼乎鹓鸾之列在庭毅乎貔豹之师居鄙人和旁感神寳沓至干符坤珍千品万类超图溢牒未始闻记我后以人瑞爲心不以物瑞爲意王公卿士俨然进曰休哉陛下孝至于天政合乎道前年祈后土人获天穰间岁祀圆丘日不掩朔感祥以祈圣四事以观天天人交合其则不远意者乔丘扫路望翠华之来上帝储恩俟苍壁之礼久矣焉可专让而废旧勋群臣固言勤帝知罪至于再至于三帝乃挹之曰钦崇天道俯率嘉话恐德不类敢惮于勤其撰廵狩之仪求封禅之故既而礼官不戒而备军政不谋而辑天姥练日雨师洒道六甲按队八陈警跸孟冬仲旬乘舆乃出千旗云引万戟林行雐濩灿烂飞焰扬精原野爲之震动草木爲之风生历郡县省謡俗问百年举百祀兴坠典葺阙政攸徂之人室家相庆万方纵觐千里如堵城邑连欢丘陵聚舞其中垂白之老乐过以泣不图蒿里之魂复见干封之事尧云徃舜日还神华灵郁烂熳乎穹壤之间是月来至于岱祗祓斋宫涤濯静室凝神玄览将款太一议夫泰山者圣帝受天官之宫天孙摠人灵之府自昔立国莫知万数克升中而建号惟七十而有五我高宗六之而今七矣非夫尊位盛时明德旷代辽阔难并之甚哉先时将臻夫大封也累封疆于高冈筑泰坛于阳趾夫其天坛三袭辰陛十二咸秩衆灵列坐有次崇牙𣗳羽管磬镛鼓宫悬于重之内千嵗鈠殳钓戟戣戳周位于四门之外代国重器传代絶瑞旅之于中庭玉辇金毂翠昌黄屋夹之于端路庶官百辟羌夷蛮貊褒成之后让王之客序立于礼神之场髦头弩牙铁马金镞介胄如雪旗帜如火远匝于清禁之野于是乎以天正上元法驾徐进屯千乘于平路留群臣于谷口皇帝御六龙陟万仞独与一二元老执事之人出天门临日观次沆瀣宿巉巖赤霄可接白云在下庚寅祀高祖于上封以配上帝命衆官于下位以享衆神皇帝冕裘登坛奠献俯偻叶金奏佾羽舞撞黄钟歌大吕开阊阖与天语清将信公奉斗布度懋建皇极勤恤苍生昭嘏乎未兆禳灾乎未萌上下传节而礼成乐遍福寿同归而帝赐神策乃构玉牒于中顶扬柴燎于高天庶忠诚之上达若凭焰而驾烟日辔方旋神心余眷五色云起拂马以随人万嵗山唿从天而至地越翌日尊睿宗侑地祇而礼社首遂张大乐觐东后国风惟旧无黜幽削爵之诛王泽惟新有眚灾大赍之庆不浃日至化洽于人心不崇朝景福遍于天下然后藏金匮于祏室回玉鸾于上都煌煌乎眞圣朝之能事而高代之盛节者也于斯之时华戎殊俗异音同叹曰兵合多两山峻多云岂有大举百万之师克期千里之外及行事之日则天无点翳地无纤尘严冬变爲韶景寒风郁爲和气非至德其孰能动天如此其顺者乎昔人云自西自东自南自北无思不服今信知圣人作而万物覩其心服之之谓矣或曰祭泰祈主先后非礼欤曰是礼也非宜也王者父事天母事地侑神崇孝无嫌可也且天柴瘗外事帝王主之蒸尝内事后妃助之是开元正人伦革弊礼起百王之法也故令千载睹末光聆絶韵咀甘实漱芳润烁玄妙之至精流不已之淑声臣说作颂告于神明四皇坟而六帝典虽吉甫亦莫能名徒採彼舆人之诗曰大矣哉维天爲大惟皇则之率我万国受天之祺子孙百代人神共保绥之云尔而已矣社首坛在岳南二里许曰社首山联属蒿里前代多禅此宋眞宗命王钦若撰坛颂碑石封祀坛宋眞宗筑在岳南五里许朝觐坛在州南宋眞宗东封群臣觐地州之风云雷雨坛因其故址陈尧叟撰碑颂今在坛下与天贶殿碑及天齐仁圣帝碑皆待诏尹熙古书书法类圣教序阴字碑在州之干封门外迤东三百余武是爲宋眞宗答谢天书述二圣功德序铭曰阴字以字镌北面从俗称也或曰金字谓当时以金涂饰也或曰禋祀以精意享祀言也皆声相近而义亦通尝闻眞宗东封驻跸会眞宫故碑作屏制镌北面当宫南百余武俗称阴字爲是宫今在城内而碑限于外故人罕知其镌意云万历癸酉按台吴从宪筑泰阴亭于碑北御帐坪在岳之中道即秦封五松之地宋眞宗东封驻跸于此故名金石上柱窠帐殿之遗蹟也菟裘在岳之阴左传隐公十一年公语公子翚营菟裘终老即此红亭在泰安州境春秋昭公八年大蒐于红即此白骡塜在封禅坛北一里唐玄宗登封泰山益州进白骡甚伟异上亲乘之便于登降礼毕方下山坳休息有司言骡无疾而殪上叹异之谥曰白骡将军命有司具槥椟垒石爲塜愽城在岳东趾距州治三十里汉之奉高隋之汶阳唐之干封同此今名曰旧县嬴城在岳东趾距州治东南五十里汉置县属泰山郡唐属东泰州后省入愽城谢过城在岳东南趾汉明堂侧齐鲁会夹谷后归谢之地故名岳东南地曰谷里古夹谷也龟阴田即齐人归鲁以谢过者汶阳田在岳南汶河之上鲁成公二年春秋书取汶阳田八年书晋侯使韩穿来言汶阳之田归之于齐圣贤遗蹟孔子过泰山侧有妇人哭于墓者而哀夫子式而听之使子路问之曰子哭之也一似重有忧者曰然昔者吾舅死于虎吾夫又死焉今吾子又死焉夫子曰何爲不去也曰无苛政夫子曰小子识之苛政勐于虎孔子游于泰山见荣启期行乎郕之野鹿裘带索皷琴而歌孔子问曰先生所乐何也对曰吾乐甚多天生万物惟人爲贵吾得爲人一乐也男女之别男尊女卑故以男爲贵吾得爲男矣是二乐也人生有不见日月不免襁褓者吾既已行年九十矣是三乐也贫者士之常也死者人之终也处常得终当何忧哉孔子曰善乎能自宽者也颜渊从孔子上泰山孔子望吴阊门外有系白马引颜渊以指之曰若见吴阊门乎颜渊曰见之有若系练之状孔子抚其目而止之因与俱下渊发白齿落遂以病死今州城西南有高坡曰颜子坡曾子敝衣力耕泰山下天雨雪冻甚旬月不得归思其父母作梁山歌孟子生时母梦神人乘云自泰山来将止于峄母凝视久之忽片云坠而寤时闾巷皆见五色云覆孟氏之居焉后人称孟子有泰山巖巖气象适符云兆信矣伯牙游于泰山之阴卒逢暴雨止于巖下心悲乃授琴而鼓之初爲霖雨之操更造崩山之音曲每奏钟子辄穷其趣伯牙乃舍琴而叹曰善哉善哉子之听夫志想象犹吾心也吾于子何逃声哉延陵季子适齐于其反也其长子死葬于嬴博之间孔子曰延陵季子吴之习于礼者也徃而观其葬焉其坎深不至于泉其歛以时服既葬而封广轮揜坎其高可隐也既封左袒右还其封且号者三曰骨肉复归于土命也若魂气则无不之也遂行孔子曰延陵季子之于礼也其合矣乎柳下惠墓在州治东南百里至今村人尚多展姓者名曰柳里村羊祜城即晋羊祜所封之地距州治东南九十里宋孙复字明复𣈆州平阳人少举进士不第退居泰山南麓学春秋着尊王发微鲁多学者其尤贤而有道者石介自介而下皆师事之年踰四十家贫不娶李丞相迪将以其弟之女妻之复疑焉介与群弟子进曰公卿不下士久矣今丞相不以先生贫贱而欲託以子是高先生之德义也先生宜因以成丞相之贤名于是乃许孔给事道辅爲人刚直严重不妄与人闻复之风就见之介执杖履侍左右复坐则立升降拜起则扶之及其徃谢也亦然鲁人既素高此两人由是始识师弟子之礼莫不叹嗟之而迪与道辅亦以此见称于士大夫其后介爲学官语于朝曰孙先生非隐者也欲仕而未得其方耳庆历二年枢密副使范仲淹资政学士富弼言其道德经术宜在朝廷召拜校书郎国子监直讲尝召见迩英阁将爲侍讲而嫉之者言其讲说多异先儒遂止七年徐州人孔直温以狂谋捕治索其家得诗有复姓名坐贬监虔州啇税徙泗州又徙知长水县签署应天府判官公事通判陵州翰林学士赵槩等十余人上言孙复行爲世法经爲人师不宜弃之远方乃复爲国子监直讲嘉祐二年七月卒于家年六十有六官至殿中丞其在太学时爲大理评事天子临幸赐绯衣银鱼及闻其卒恻然予其家钱十万而公卿大夫太学诸生相与吊哭赙治其丧其治春秋不惑传註不爲曲说以乱经其言简易明于诸侯大夫功罪以考时之盛衰而推见主道之治乱得于经之本义爲多方其病时枢密使韩琦言之天子选书吏给纸笔命其门人祖无择就其家得其书十有五篇録之藏于秘阁胡瑗字翼之泰州海陵人与孙明复石守道讲学泰山攻苦食淡终夜不寝十年不归得家问见有平安二字即投之涧中不复展读今人名其投书处爲投书涧云许衡字仲平河内人金季兵乱避地徂徕泰山间扁其垒曰鲁垒初从姚枢窦默游获闻程朱之学遂爲名儒元世祖召爲京兆提学累官集贤大学士兼国子祭酒领太史院事累迁中书左丞赠司徒谥文正列仙遗蹟汉泰山老父不知姓氏汉武帝东封见老父于山下道傍头上白光高数尺怪而问之老父曰臣年八十五时衰老垂死遇有道者教臣絶谷但服术饮井水枕神枕枕中有三十二物以二十四当二十四气以八当八风臣行之转老爲少日行三百里臣今年百八十矣帝受其方赐以玉帛老父后入山去每十年五年还鄕里仅三百年不复还矣稷丘君泰山下道士也髪白再黑齿落更生汉武帝时以道术受嘉赏后罢去帝东封稷丘君拥琴迎拜止帝勿上上必伤足帝上及数里左足指折讳之还爲稷丘君立祠传讃曰稷丘洞彻脩道灵山鍊形濯质变白还年汉武行幸携琴来延戒以升陟逆赌未然安期生在泰山遇李少君入山採药病困安期生与神楼散一七而愈崔文子者泰山人也世好黄老居潜山下后作黄散赤丸卖药都市自言三百日后民有大疫长吏之文所请救文拥朱旛系黄散以徇人门饮散者即愈所活者万计后去在蜀卖黄散故世寳崔文赤丸黄散云传讃曰崔子得道术兼祕奥疠气降丧仁心攸悼朱旛电麾神药捷到一时获全永世作効𣈆张忠字巨和中山人永嘉之乱隐于泰山清虚服气飡芝饵石符坚闻其贤徴至长安以野服见坚曰先生独善之美有余济世之功未足故远屈先生将任以齐尚父忠曰昔因丧乱避地泰山与鸟兽爲侣尚父非敢拟愿还余齿归岱宗坚以安车送之过华山叹曰我东岳道士没于西岳命也已而化去谥曰安道先生唐吕嵓字洞宾宋天圣戊寅三月二十一日书五言絶句于王母池署其后曰回翁题政和丙申六月十八日复书七言絶句署其后曰回公再书前后书法皆类颜鲁公再书二字类迟贤亭刻人莫能识好事者摹其眞蹟于会眞宫观其诗则知纯阳子三至泰山矣诗见登览志张僊不知何许人开元中与李某同至泰山学道久之李以宗室辞归仕至大理丞属安禄山乱携家襄阳寻奉使扬州途觏张子邀李同宿门庭壮丽傧从璀璨李视女妓中有持筝者酷似其妻及罢张唿持筝者以林擒系裙带上各散去明日李复至门馆荒秽无行人迹询邻人曰此刘道玄宅已十余年无居者寻还襄阳索其妻裙带果得林檎问其故云一夕梦见五六人追云张𠎣唤搊筝临别以林檎系裙上于是知张已得僊矣元丘长春不知何许人尝居泰山南阯长春观以全眞爲教元赐号神仙无爲演道太宗师别号长春子后去之峄山有仙化遗迹张志纯号天倪子泰安埠上保人六嵗能诵五经十二岁入玄门居会眞宫数载道行超群辈初名志伟元主改今名赐号崇眞保德大师授紫服重建岱岳升元二观及上岳庙元初王奕斐稿有赠诗云赤松宗世远岳地作神仙註云其人百二十嵗三见帝学士徐世隆题其小影曰形虽嬴于道则肥性虽介于物则齐具儒墨之体用见天地之端倪杜仁杰曰其学也老庄其志也轩岐郡人王天挺曰氷霜外洁日星内炳又曰山泽之惧道德之腴徐徐于于此世之所谓天倪子者乎化日自颂曰脱下娘生皮袋此际乐然轻快百尺竿头进步蓬玄洞府去来去来前世宿德医僧今非道门小才徐世隆别号复斋不知何许人元翰林学士夙与泰山天倪子游元季丧乱变姓名上下泰山常居岳祠或城隍庙三穉子从学一教习泗水超距一授汉书其一曰王圭授举子业久之别去言三子贵贱短修其后授汉书者目盲赖说书爲衣食习泅者遇济南灌城之厄以泅解围以超距脱死致爵赏圭登科膺爵齿三人所至悉如其言圭年八十许时世隆复来见天顺间又至泰山惟升元观一老道士识之其容貌如儿时所见后不知所终成兴公眞人不知何许人仙道成于泰山王从之不知何许人初官翰林后隐泰山跏趺而化人称其地曰蜕仙巖海印泰安州人居邹县大明禅院幼悟道常梦异僧指示一旦唿弟子谓曰吾幻身非久住世亲书偈毕端坐而化三日慈容如生其院上紫雾光明贯于天际邑令见之称爲眞佛岱史正统道藏三家本十八卷续道藏岱史第九卷灵宇纪叙曰灵宇者何神明之所宅也纪首岱庙者何望秩之定制也有司奉制命而嵗祀焉礼也岱庙上中下凡三而惟下庙最鉅丽在州城内正北盖历代勅建望祀之所朱堞金扉龙楹螭殿罘罳象魏俨然帝居汉栢唐槐虬蟠云覆御碑古碣林立森森以斯知其从来远矣玉帝观青帝观后土殿则以居天神地祇也巅麓俱有焉谓天地钟灵于兹神必依之也碧霞灵应宫则以居天仙玉女碧霞元君也袤满巓麓而巓以勅建独闳伟谓其神灵感召安民裕国也孔子人中之泰山鲁两先生一方之师表则其祠于此也固宜其他佛老之宫群灵之府倚巖縁谷比比而是大都肇搆于隋唐宋元间今其存者不及十半然亦倾頽甚矣惟岳巅诸宫观当世严奉不废乃絶无翼室以居黄冠黄冠固甚贫率散处麓下觅食则神明香火之谓何即居守安所籍也旋葺旋頽职此之由哉余谓岳巅诸宫观宜各因其隙地有司以香税余钱搆爲翼室以居黄冠之有戒行者仍籍名于官责以焚脩扫除则宫观不致旋頽可岁省修葺之费恤民事神庶几两得云东岳庙在州城西北隅风俗通曰岱宗庙在愽县西北三十里山虞长守之按岱岳观至元碑云岳庙在岳之南麓岱岳升元二观前当爲汉址唐武则天篡唐时改今地或云宋改今地其后历代废兴修葺详其诸记石庙制堞城高二丈週三里城门有八南辟者五而正中曰岳庙门东偏曰仰高门西偏曰见大门东辟者一曰东华门西辟者一曰西华门后辟者一曰后宰门凢门各有楼而角楼亦四东南曰巽楼东北曰艮楼西北曰干楼西南曰坤楼由岱庙门而上重门爲配天次爲仁安再上爲仁安殿露台高下联属者二殿前两庑之中爲钟皷楼楼之后各爲斋房殿后爲寝宫宫左右爲配寝其规模宏侈俨如王者居配天门左爲三灵祠右爲太尉祠祠前东庑别殿曰炳灵西曰延禧碑亭三其一当岱岳配天二门之间其二对峙于钟鼓楼侧三亭皆爲国朝御制碑建殿前古松数十株蟠结偃盖非他境所有炳灵殿前则汉栢延禧殿前则唐槐皆特异虽良绘莫能状银杏大者围三仞火空其中阴符经曰火生于树信夫奇石玲珑者九其上有古题刻知自远方来奠献者碑石林立其可爲书法者张侍制漴书宣和庙记乔冢宰宇篆御祝文庙前有亭曰遥叅亭前爲遥参门门之前爲御街宋东封警跸之地而实爲庙之第一门也旧榜曰草叅门门中有台台上有亭亭重檐四面十有六角崚𡾓绮丽昔凢有事于岳者先拜于亭而后入庙故曰草叅今有司遇当祝釐于庙罢则仪从由亭门而出犹古之制也亭今列屏鉴方圆各一高六尺许鉴前雕座置元君像四方来谒顶庙者亦先拜焉故又曰遥叅亭云宋学士宇文粹中重修岳庙记略宣和四年九月有司以泰岳宫庙完成奏功制诏学士承㫖臣宇文粹中记其嵗月臣粹中再拜稽首而言曰臣闻自昔受命而帝者咸有显德着在天庭合四海九州之欢心以爲天地社稷百神之主故有坛场圭币以象其物有宫室祠宇以奠其居有牲牢酒体以荐其洁有祝册号嘏以导其诚其漠然而意可求僾然而诚可格殆与人情无以异是以黄帝建万国而神灵之封七千虞夏商周文质迭救虽所尚不同而事神以保民其归一揆必以岱宗爲首而神灵烜赫光景震耀载在书史接于耳目者奕奕相属也宋受夫命建都于汴东倚神岳远不十驿章圣皇帝肇脩封祀盖尝躬款祠下钦惟神灵飨答之异念唐开元始封王爵礼加三公一等未足以对扬休应遂偕五岳咸陞帝号自是宫庙加脩荐献加厚四方万里士民奔凑奠享祈报者盖日益而岁新也皇帝聪明仁孝光于上下神动天随德施周溥既己跻斯民于富寿廼申勅中外凡所以礼神祇崇显祀尽志备物毕用其至岁在辛已迄于壬寅诏命屡降增治宫宇缭墻外周罘罳分翼岿然如青都紫极望之者知其爲神灵所宅凢爲殿寝堂阁门亭库馆楼观廊庑合八百一十有三楹财不取于赋调役不假于追唿而屹然崇成若天造地设灵祗燕豫福应如响呜唿眞圣德之事也观是宫庙土木文采轮奂崇丽则知郡邑之富庶帷帐荧煌兖冕璀璨则知丝枲之盈溢牲牷充庭醪醴日御则知耕牧之登衍箫鼓塡衢歌唿满道则知风俗之和平神之听之廼祗陈于上帝用降鉴钖兹祉福则社稷之安固历数之绵远盖方兴而未艾也哉明李贤庙记略书称岱宗盖以东方属春万物交代故曰岱爲群岳之长故曰宗然而祭之者何也记曰能出云爲风雨又曰民所取财用也三代以前不过爲坛而祭之如周制四坎坛祭山林丘陵于坛是也秦汉以来有神仙封禅之事于是有祠庙之设古者五岳视三公谓视其饔饩牢醴之多寡以爲牲器之数也非以三公之爵封之也后世遂封五岳之神爲王爲帝垂旒端冕俨若人鬼矣洪惟我圣祖高皇帝聪明睿智卓冠千古即位之初诏示天下有曰岳鎭海渎皆高山广水自天地开辟以至于今英灵之气萃而爲神岂国家封号之所可加今依古定制去其前代所封名号于东岳称曰东岳泰山之神鸣唿是举也裁革渎礼不经之失所谓质诸鬼神而无疑百世以俟圣人而不惑者矣济南太守陈君铨走书京师告予曰东岳泰山神庙倾頽上请得㫖重脩廵抚都宪贾公铨与三司官僚合谋经营若按察使王公钺尤留意焉属铨综理其事经始于天顺四年八月二十六日落成于五年九月初一日内外焕然一新俾是方之人依而敬之有加于前佥曰不可无纪敢乞爲记刻之用示久远予惟泰山出云肤寸而合不崇朝而雨天下功德固广大矣要之是方之人沾其惠泽尤多况又取其财用者乎虽曰朝廷祀典所载而是方尤所当敬也今巡抚方面风宪重臣同心恊虑重役神庙又得郡守克承委任用体朝廷之意以表民之所敬眞可谓民之父母矣彼慢神虐民者视此于心不亦恧乎明薛瑄庙记略东岳泰山之神故有庙在山之阳朝廷有大典礼大政务则遣使告焉庙屋既久多圯漏弗治先是守臣尝奏请脩建而未克底完天顺己卯泰安州守以其事达之济南府因以上请诏允脩葺于时都宪年公富方议兴役而去左副都御史贾公铨继来乃洎巡按籓臬恊议既择有干幕职以董其役复俾济南府知府陈铨月一徃以综理焉铨始至泰安谓脩葺岳庙固所以祗若朝命致谨大神然尤当以省民财重民力爲本财匮民劳事亦非可因询及守庙者具言数十年所积礼神之物甚当遂遗人持巿木之巨细与其他脩屋之不可缺者及既合而匠役皆在官之人而农民不知有役铨既综理有法不急不徐始事于天顺庚辰秋七月辛已夏五月讫工殿宇周廊门观缭垣悉皆完治咸愿刻石以纪其事山西按察使王允济南人也以书来求文于瑄余惟东岳泰山之神爲诸岳冠圣朝既正其名秩其祀而庙弗治又俾所司以时修葺而巡抚宪臣洎籓臬得综理其役如铨者不竭民之财力而克底完新皆可谓祗若朝廷丕显休命而致谨于人神者矣遂序其事而铭之曰一理宰干二气互根清浮无际浊坠斯存柔行刚峙川洪岳尊惟此泰山造化钟萃龙踪太虚磅礴厚地匪鲁邦瞻实衆岳最其蓄罔测其施靡量玄云寸石甘雨八荒功既载溥厥报宜彰有庙在阳奉命新葺重臣是承守臣是职民不匮劳事底完集殿宇廊观耸卓萦廻高下中度不骞不卑神气欝欝流通在兹昔古山川明祀有体夫何前季封号荐起跻岳于天紊三公礼逮我圣世道复古隆斥絶僣诞率由大中岳鎭海渎悉正其名惟岱宗神神称允格迄兹有役咸愿石刻述理继辞以示无极李钦脩东岳庙託略嘉靖丁未冬岳庙灾殿宇廊庑以及宾馆斋居门闼楼观荡然一空其仅存者后寝三殿与炳灵延禧二宫而已时守臣以状闻上震异者久之既俾治有司不戒之辜而遂勅以亟脩之议然嵗值累歉未克兴事者垂十年余辛酉秋八月皇上万寿爰命太常缄祝函帛恭诣岳神虔脩醮典有司布席将事惟时巡抚都御史鎭山朱公承命主祀大惧简陋罔罄明禋乃谋诸籓臬庶正展力亟图而特委济南府同知翟公涛专董其役盖选能也公乃檄请当道材木瓴甓金石之类以至匠佣役廪皆取给香帛而秋毫不以烦民经始于壬戌春迄癸亥夏庙工告成自殿堂而下毁者以举倾者以易圮者以完漫漶者以鲜以洁丹艧涂垔辉光掩映巡抚都御史石洲张公祭告祠下乐观厥成是日也淑气洋溢灵光下瞩泰岳明神既尊且安自是而徃阴祐显相雨旸时若而丰年应灾病殄而民气和以永保我国家无疆之庆则神之功当与天地并而君子谓翟公之有功于神也其亦伟矣哉叅政许天赠重修岱庙记略泰山之麓故有庙其名曰岱宗庙在岳之南麓宋改今址其制有堞城爲门者八四角有楼前有殿后有寝两傍有庑俨如王者居我朝因胜国旧天顺以来屡奉㫖脩葺碑石具在孝庙亲爲记宸章赫奕万代瞻仰迩者脩葺止取裁两院以香税所积自可充脩庙费毋用厪明㫖动内帑爲也万历甲申庙渐圯于是左叅政屠公请于两院得可委济南府通判张世臣董工作之役泰安州吏目苏天寿佐之余至督视益勤阅乙酉秋八月告成凡费金九百余不动民财不劳民力而大工就绪余闻之祀礼也国之大祀必以礼圣人制礼尊五岳配天其祭以坛不以屋其神设主不以像通诸天下凡司府州县岁时祭境内山川率由斯道复古制祛民惑也斯庙有先代故事庙及像率无所更易岂天造草昧偶未之及也抑别深意寓其中者耶弘治间至厪玉音若以此爲训然者愚以是知圣人敬神导民至意使人有所敬畏启爲善之心遏从恶之念更相告戒以若于治所谓无害于治者圣人不与民变革也今庙貌巍然神威赫然若有临之在上然者四方祈福受罪之士女入庙瞻拜肃然起敬罔或不虔则于圣化或可助万分一哉若佛老家言神若王者操福祸之权握生死之柄爲善恶果报则其不经见故儒者缺之勿论李钦重脩岳庙古井记钦垂老林泉自愧无益于世每月一集鄕民老幼百余于岳庙宣扬圣谕僣爲讲解期以化民成俗挽廻鲁道之旧民有李进卢士卿者再拜告余曰庙有古井水甚清洌祀事之濯溉餴饎咸赖焉曩以日久滩淤尽爲泥土泂取庙外之水以奉祀恐涉不洁吾辈出赀掘而甃之重加淘汰水复清冽如故请翁识甚歳月于石余曰是可以观今日鄕约之意矣善者人心之固有非假于外也私欲蔽之则失其初譬之井焉壅于泥土则泉不能达然清冽之源固在也一淘汰之遂复其旧然则吾民之蔽于私欲而丧失其本心者可无以导之乎乡约之设固所以去吾民之泥土而达其固有之良心也况泰山五岳之宗此水得山下正脉将享神明其用贵且重矣吾民生于鲁域自古爲圣贤乡人人人诚知所以自新一变可至道也若其溺于私欲而自弃其贵且重焉其无腼颜矣乎是用记之以儆于有衆东岳上庙在岳顶磨崖碑前元至元间提点张志纯尝脩焉嘉靖间都御史曾铣重脩布政使陈儒记陈儒记曰泰山爲五岳之尊横亘齐鲁跨引江淮矗突云霄辉映日月巍乎高哉其天下之奇观而独秀者乎我明天子御极望于山川徧于群神曰用相我国家维兹岳乃辛丑北虏犯顺乃申勅封疆之臣曰其各壮乃金汤峙乃砦𡹵用扞卫我国家予一人以宁亦维兹岳嗟乎岳之时用大矣哉维时都察院右佥都御史广陵曾公铣寔承简命保釐东土比至时且告饥公约已裕民发棠秩祀而凢爲我民徼福者靡不备至是故䟽请于朝得减京储数万石减租亦数万石间乃语诸藩臬庶正曰泰山威灵皷动海内矧兹兵戎之调度颠连之赈䘏以暨百官之匪颁罔弗赖之是其庇我东山者乎闻今庙貌圮坏弗亟图之其何以祀乃夏五月谋诸监察御史关西杨公本深佥同丝议曰其动乃官需毋倦力毋违时乃底绩已乃祗若成命移檄诸司曰若布政使陈儒王鸿渐尔其经理诸难曰若按察使余锓尔其紏御事乃罔弗既厥心亦罔弗愼厥事曰知府刘玺曰同知王景明尔其鸠工僝工曰知州马逢伯尔其率作兴事乃罔弗奔走惟罔功是惧于是群工毕兴始于壬寅夏五月迄于癸卯春三月东岳殿之脩者四楹南向碧霞坊之建者一亦南向泰岳坊亦一西向东官厅之建者六楹西官厅之建者四楹各南向钟皷楼对峙于元君之庙者各东西向如其制工既讫而是嵗雨旸时若东方底宁君子谓泰岳于是乎有神佥乃请勒石于泰山之颠公以记属之儒乃拜手稽首飏言曰嗟乎天降时雨山川出云嗜欲将至有开必先言神异也顾兹东岳孕秀钟灵甲于天下则所以奠我民生翊戴我国家者宁有涯哉东岳中庙在岳之阳王母池之东昔名岱岳观今土名老君堂仅存三清小殿按宋李谔瑶池记云观肇于轩黄即此地也废址中有古栢古松十余株其枝干如虬如龙曾览国朝高诲记云汉武帝东封时植盖即此也而后园洞中壁间一石碣题汉栢二字相传赵子昂书玩之近是古碑凢三其二刻唐与伪周老氏之徒题记行楷书俱有古法碑双石并立覆以束盖土人称鸳鸯碑眞奇制也其一刻元至元年间泰安州禁约今録于后至元碑刻禁约泰安州准东岳提点监脩官牒开称东岳有上中下三庙本州城北岱岳庙系中庙唐时武则天将岱岳庙改作道观左侧西王母殿宇经毁不存上有巖巖亭廼遇封禅帝王歇体之所下有西王母池次有吕翁洞犹存圣像池上台石碑云该奉州官台㫖禁约诸人无得于池上下作秽如违决杖八十当职准此合行出榜晓谕禁约至元二十九年九月日榜玉帝观即太清宫在岳之絶顶盖古登封台昔尝圮废成化十九年中使以内帑金资重建隆庆间侍郞万恭撤观于巓北出巓石而表之题曰表泰山之巅万恭自爲之记侍郎万恭表泰山之巓碑隆庆壬申春黄河汎溢输道梗湮天子忧皇命恭若曰汝其治水踰夏河成灌输悉尽天子怿豫命恭若曰汝其东禋于时臣恭以八月禋泰山报成绩也八乃历巉巖踰险絶抚秦碑登日观己乃陟山巅谒天宫忽缁衣蹁跹目瞪足践招余言曰是泰山巅石也余异之眎其上室如锢也眎其下砌如砬也而恶知夫泰山之巅而又恶知夫泰山之巅之石余喟然叹曰夫泰山擅四岳之尊而兹巅石又擅泰山之尊乃从而屋之又从而夷之又从而践履之令尊贵不扬发灵异不表见余过也余过也亟命济倅王之纲撤太清宫徙于后方命之曰第掘地而出巅毋刓方毋毁圆毋刘天成返泰山之眞已矣倅乃撤土巓出之巅石博十有一尺厚十四尺有奇耸三尺戴活石焉东愽二尺五寸厚一尺三寸西博一尺八寸长八尺有五寸夫约泰山而东之巓己奇甚矣又摩顶而戴之石斯上界之絶颅青帝之玄冠也余倚活石览观万里俯仰八荒远眎则扶桑之日曜其东崑崙之风吹其西近睇则泰碑若正笏丛石如群圭而齐鲁诸阜圆者似金直者似木曲者似水锐者似火方者似土枕青扬之绛阙俯元君之幽宫而六极之大观备矣彼巅石不表见几千万年矣今出之始返泰山之眞而全其尊后来览观者尚毋刓毋毁毋刘天成务万世令返其眞而全其尊以毋得罪于泰山之神其缁衣蹁跹意乎缁衣余问何许人何所受而告余黙而不答噫我知之矣盖缁衣受之碧霞碧霞受之太君太君受之上清上清受之元始元始受之寥冥之祖玉皇庙在岳之回马岭按察司陈察撰记庙前晦许爲崖磴高三丈余磴尽处爲昇仙阁陈察庙记略曰察自浙臬之晋道经齐鲁抵兹山历险升高云巖风壑百折千回行次山腰突见新祠曼硕后有瑞仙巖左十峯岭右九峰山巉巖奇特祠据厥胜像设镠沃冠裳俨如钟鼓有奕其主曰吴天玉皇上帝窃惟山莫名于五岳而泰尤称雄盖自崑崙一脉迢迢驰发至于兹屹然鉅鎭固万山第一生处忆自结发游观两都暨江浙诸省归栖徧吴岭十载再起望九嶷过衡阳观于䍧柯越隽历蒙段氏墟抵金沙江望铜柱渡河洛驱驰关陜迹徧三蜀闽粤岧峣崒嵂骇䠱不一然未有若兹山屹焉孤高峻极太虚至使天下之人殚力恊诚斋肃襁负骏奔对越者踵武无虚日精神会合焄蒿悽怆若或临之此岂偶然之故哉其必有所以爲之者矣是则斯地也而有斯祠也吾不能辩其可否独念斯人徃徃数千里趋攀抵兹厥亦劳止而斯祠适在谽谺嶒中有庑有庭有泉有茗劳者少息饥渴者少慰籍沐风雨者得少爲避愚夫愚妇踧踖匐伏心怀战兢欲平躁释蒙昧以开而祷祈水旱疾疫胥此焉依岂天设此以爲福民永命之一助也而可以轻拟议哉沈王阁记略惟泰山五岳之长群壑之尊雄峙一方高接天汉钟灵秀之气郁造物之英眞天下名山之首古今祀典之崇者也其神主成物之始故宇内群生寿夭休祥福徴祲𤯝出入攸司罔弗钦戴恭惟我太祖高皇帝用夏变夷章明宪典首重祀礼岳渎之禋厥诚罔替累朝以来率由旧典惟皇建极德茂业熙群辟攸叙风行海内俗化生成嘉靖甲辰秋稔泰安守臣献嘉禾瑞麦执政率九卿百职表贺渊哀悦俞汉儒有曰和气致祥斯实由我圣皇法祖宪天克诚明祀之感岂非岳神效灵用徴厥瑞者耶明年乙巳春有僧明清自斯山募縁于潞以回马岭玉皇殿一楹嵗远将圮乃增建五楹铁瓦琉璃庄严铜像廊庑续具复创门阁三楹时值今抚晋中丞曾石塘先生建牙山左公务适临命名曰昇仙阁僧诣予请记予惟两间之气造化曰神感而遂通誳信阖辟着乎隐显山载地灵宜莫重于岱岳之巖巖与神之穆穆而他莫及焉圣天子功高德厚以明厥报天地之诚拟于岳者将无徃而弗通以享无穷之祀不亦宜乎会眞宫在州城东南隅旧名奉高宫宋眞宗驻跸改今额国朝重脩玉皇殿有吕洞宾诗二首手书石刻并李太白诗四方碑刻俱古雅可玩任式记畧会眞宫玉皇殿成当有碑刻以纪其嵗月式斋沐拜手言曰一气之分而轻清上浮者谓之天主宰乎其间者谓之帝吾儒曰吴天上帝彼道家者流尊其名曰吴天玉皇上帝世之曰宫曰观皆其奉香火之地也会眞宫在泰山之阳其创建不可考观宋祥符间有颂二圣功德碑在宫之南百步许朝觐碑在宫之南一里许传者谓眞宗封泰山驻跸于此金大定间徙奉符县爲泰安州故宫居州城之巽隅兴替靡常所存者仅玉皇殿三间壖基卑下上遣中使进香帛于方岳行瞻是祠从衆望并以岳顶昭眞祠上闻欲更新之上可其奏即下命所司时岁在庚子也于是召公输于鲁甸招石匠于郢郊採租徕之松新甫之栢是断是度是寻是尺辛丑昭眞观既作壬寅玉皇殿告厥成巍巍乎浩浩乎松桷有梃旅楹有闲粉饰藻绘妍丽精华金碧耀日月之光丹青夺干坤之秀像设穆穆赫尔厥灵诚以昭我圣代敬天事神之意无乎不在也若夫泰山徂徕相映前后奇花吐而玉座芬芳白云飞而瑶坛空静星冠羽衣举手以加额者祝圣天子于万寿也黄童白叟罗拜于左右者祈斯世斯民于平康也呜唿天不在于高高而在于咫尺帝不在于冥冥而在吾昭灼过之者宁不秉虔恭存敬畏以思无负于对越也耶后土殿在岳南麓距州治三里许数松差类岳祠亦奇古可爱青帝观凢二其一在岳巅其一在岳之南麓肇建俱不知何时宋眞宗加青帝懿号曰广生帝君在岳巓者今巡抚都御史李命官脩葺于万历丙戌年冬孟讫工在南麓者眞宗御制御书賛刻今尚存国朝弘治正德间脩拓嘉靖间尚书朱衡复加葺焉帝即汉唐所祀五帝之一按汉书及宋天文志青帝天神也而东岳属焉此庙祀之所由起也宋加青帝懿号诏勅中书门下名岳配天乃衆山之推长盛德在木实万物之资生惟眞宰之斯存盖灵篇之攸纪青帝眞君职司煦育道叶冲虚賛玄化于高明庇群生于溥率眞祠夙建方志可徴属严驾以时廵爰秘封之成礼式瞻神馆冀沐冥休祗举典章载扬懿美奉萧芗而昭荐旌至德于无方用表钦崇永绥福祉宜尊懿号曰青帝广生帝君观宇特加脩餙故兹诏示恳宜知悉广生帝君讃御制御书并篆额若夫典治乔岳表正灵祇司生发于东方佐聪明于上帝宜乎名冠仙籍德被烝民飨祀典于萧芗镂徽称于金石者也属以虔脩封礼恭答神休荐显号以致诚述斯文而颂美讃曰节彼岱宗奠兹东土生育之地灵仙之府爰有高眞允司明命至神不测虔诚斯应茂实克昭储祥是繄式奉嘉名用伸精意大中祥符元年十月二十七日御书院摹勒刻石御祝文维大中祥符元年嵗欠戊申十一月戊午朔四日辛酉崇文广武圣明仁孝皇帝谨遣尚书兵部员外郎邵晔告于青帝广生帝君伏以峻功丕显诞彰阴隲之仁神化无方实主发生之宇惟高眞之攸馆乃乔岳之灵区属以祗奉元符躬陈大报仰繄景贶克举上仪式彰昭代之称以表钦崇之礼合伸致告用达虔诚谨告三皇庙祀伏羲神农黄帝在岳南麓距州三里许御祝弘治十六年岁次癸亥十一月初一日皇帝遣内官监太监齐玄谨以清酌庶羞之奠致祭于三皇圣帝曰粤惟三皇建于有极百草聿尝药石是资疾痛痾痒用赖以瘳神圣功巧万世永赖笾俎既精虔诚斯达敬伸祭奠庶其歆格谨告碧霞灵应宫在岳絶顶西南下三里许旧名昭眞观宋眞宗东封时所建国朝增拓其制改署今额累朝脩葺不废近自世宗朝遣工部郎陈策赍宫施万金重脩益鉅丽矣隆庆间抚台傅希挚按台吴从宪又加葺焉其神曰天仙玉女碧霞元君四方谒欵祗禳者摩肩接踵而至诸所捐施金帛珠玉马羖之类有司日监守而筦榷之万历乙酉按院韩应庚侍御命官鸠工更新徃制其宫故南向凢五间则栏其东一间题曰东寳库栏其西一间题曰西寳库用以投储诸所捐施焉宫之后架殿三间题曰便殿宫之右架亭一间题曰憩亭凢此皆创剙也宫之前左翼曰子孙殿三间右翼曰眼光殿三间其中爲露台爲甬路而甬路之南大门三间东皷楼西钟楼而门外绰楔凡三中曰勅建碧霞坊东曰安民坊西曰济世坊而碧霞坊之前临火池之上有阙门焉曰金阙凡此皆增饰其旧也缋椽藻栌霞駮云蔚俨然神居非人世所有乃其形胜袁拱宫东南则五花崖东北迤西则岳顶磨崖日观诸峯蜿蜒峙列三面若屛扆前若双阙由宫门西下石磴三丈许南俯悬崖下视城郭若畦圃自城郭望之则崖峯森蔽不见宫宇此盖造化灵区眞天奇云御祝文维弘治十六年岁次癸亥正月朔初一日己巳皇帝遣御马监太监苗逵致祭于碧霞元君曰懿德含弘仁慈广霈佑苍生于寿域皷群品以霑依兹因𦕈躬偶爽调摄敬祈圣力求佑康宁特以香帛用伸告祭益彰灵应福佑家邦谨告维嘉靖十一年岁次壬辰二月庚辰朔十三日壬辰皇太后遣太子太保玉田伯蒋茔致祭于天仙玉女碧霞元君之神曰皇帝临御海宇十有二载皇储未建国本尚虚百神万民无不仰望兹特遣官敬诣祠下祗陈醮礼洁脩禋祀仰祈神贶默运化机俾子孙发育早钖元良实宗社无疆之庆无任恳悃之至谨告高诲玉女考略泰山玉女神显灵于天下其来尚矣传爲东岳女盖谬说也人心崇尚习舛承讹非特愚夫愚妇之不知虽愽雅君子亦未闻有能考其实者按州志载岳顶玉女池马端临通考纪池侧故有玉女石像泉源壅浊宋眞宗东封先营顿置泉忽涌上升山其流自广清泚可鑑味甚甘美王钦若请浚治之像颇摧折诏易以玉石既成上与近臣临观复砻石爲龛奉置旧所祭焉唐刘禹钖送东岳张鍊师诗云久事元君住紫微而李白游泰山诗亦云玉女四五人飘飖下九垓及观李谔瑶池记谓黄帝建岱岳观尝遣女七人云冠羽衣脩泰香火以迎西崑崙眞人由是考之则知玉女必黄帝所遣七女中之脩而得仙者后世因之祠于山而宋元间龛像建观尤有征迨我朝拓新殿宇发应益着不然则泰山乔岳之上何縁有此据通考唐诗所载质之谔记益信刘定之记畧泰山絶顶旧有祠祀碧霞元君以其最高云蒸雨降材木易朽飇风刚劲瓦多飘毁祠不能久今副都御史原杰廵抚山东谒祠见其堕坠谋新之铜梁铁瓦琉璃甎甓之坚固丹艧青垩藻绘漆餙之辉焕高广深邃规制增旧其费取诸官而民不知自昔登山捐施委诸巫祝妄费不可稽而今纪理之皆有条法云尹龙记畧昭眞祠在泰山絶顶世传谓天仙玉女碧霞元君之祠圣天子御极十有五年命太监陈喜来脩祀事明年诏脩是祠即故址增餙之祠殿爲间者五以奉元君左右回廊各三间则护从之神居焉神道有门钟皷有楼恐其凌空壁立易爲风雨所剥蚀故陶土爲甎冶铁爲瓦务爲坚确黝垩丹漆金碧交辉视昔有加焉其肖像左石右爲铜中以沉香雕龛石座霞帔凤冠于赫穆清而其所费一皆输财于神贮之帑藏以克其用而毫芒不取于民自经始以来纲维其事者大叅文安刑表佥宪卫辉刘璋下至义士耆宿罔不奔走事事所以重上命敬神明也夫泰山雄鎭东方爲五岳之尊历代有封禅之典维我列圣每遇登极必遣廷臣以祀方岳又时命中贵有事于祠或金帛朋贝以将其诫或冠帔旌幢以拂其像盖神之灵贶感人实有以致之尝观州志昔有勐虎爲害祷之而去飞蝗爲灾祷之而死以至于民之旱涝祈之历有其验故远近衆庶拜瞻之顷灵风飒然知者敦其诚愚者启其敬忠者坚其志奸者沮其谋善心以之生欲心以之窒吁休矣哉其神之惠乎徐溥记畧弘治八年春正月廵抚山东都御史熊公翀言泰山絶顶碧霞灵应宫燬于火宜治事下户部议谓泰岳有生物功凡祠关祀典者不宜不饬且神以灵故四方奔走士女操金帛爲祷祈者岁所积甚伙宜令按察宪臣籍之以爲工费诏可乃以属佥事陈君宽领其籍内帑赐银百两以属副使中司出纳焉凢用银以两计者七千三百有奇爲夫若干千而成熊公乃致书京师请予记予闻泰山之胜稔矣顾职在朝署无使命欲一登而不可得尝观泰安州志备载其形势祠宇知有所谓碧霞者故阁老刘文安公之记在焉其爲辞固奇伟巉耸与兹山兹景并胜使人读之眞若望扶桑穷日观飘飖于刚风倒景之外粤自有天地即有山川奇秀所结灵神所聚邦君之所得祀扩而求之宜亦有不可无者矧国家秩祀之所载所以萃人心而延景命于此有资焉是其兴废起弊以贻不坠抑岂非有司者之事哉记成系以诗曰岱宗之巅岿一宫兮金碧绚出高巃嵸兮承干据坤秀气钟兮神名碧霞谁所封兮云冠雾裳庙貌隆兮月星光彩氷雪容兮人世杳絶嗟难逢兮门集五骖随两骢兮小大执事靡弗共兮国家明昌年谷丰兮五岳效职兹其东兮刻石纪事垂无穷兮崔文奎记略太极判动静生阴阳山鎭坤维体静阴也水生天一体动阳也岱岳摩空峰峦拔起去地数千丈絶顶出泉流注石池清泚可鑑盖阳根阴之象泉以玉女名必有所稽地志失载记曰中林川谷丘陵能出云爲风雨见怪物皆谓之神岱岳毓神上通干象降灵下土坤道成女天仙玉女之号意以是与碧霞元君之称则后世加封之典神庙在兹揖日月之峯拥层峦之秀左则岳顶之骏极右则天门之开朗历选名胜之所无踰此境之妙意者神或受皇天后土之命俾权舆造化之机于此不然何威神显赫如是之大殆不可以易而测也历代尊奉已久逮我朝崇重之典尤盛有寳香异品之颁有华冠锦袍之钖嵗时遣官致祭以至奔走天下豪杰及士女商贾之类皆斋心戒誓道路间关岁进香帛者恒以亿万计金镪缗钱川臻云至溢于公帑资嵗用赈岁饥皆于是乎取给孔子以鬼神能使天下之人齐明盛服以承祭祀其斯之谓与嘉靖甲申都宪王公尧封奉圣天子明命来抚东藩诣神祠展谒顾瞻祠宇敝坏慨然兴叹遂下营缮之令经始于嘉靖乙酉十月己未落成于嘉靖丁亥九月丙子规模壮丽丹漆晃耀突出烟霞之上巍乎岱岳之间斗柄之南一奇观也而神亦宁矣夫神宁于上人安于下幽明恊賛和气熏蒸雨旸时若是以庶草蕃芜百谷用成朝廷无东顾之忧未必不自王公一念之诚有以感之哉郭诏铜皷记畧予寅长右辖熙台潘先生政暇尝登斯山感献遗之物而惧其殄也乃白诸廵抚大中丞南臯王先生铸铜皷四窍其心置橐钥焉以象四时皷万物生长妆藏又爲之鼎附之瓶以达絪緼之气其知所谓皷之舞之以尽神者与犹未也又欲显诸道德行各识以铭皷曰元气皷万物春嗟尔岱神乎神气再皷丽宋夏品物亨乃神化孰皷舞秋乃收物之府神之休消而息尔皷尔物归根元资始鼎曰大德曰生瓣香维诚人在洪炉左右和平瓶曰不平者情不私者平神冯人哉人冯神哉吁渊乎微矣可以幽賛于神明矣予故爲之记示后世有考焉已矣王之纲玉女传玉女者天仙神女也黄帝时始见汉明帝时再见焉按玉女考李谔瑶池记云黄帝尝建岱岳观遣女七云冠羽衣焚脩以迓西崑眞人玉女盖七女中之一其脩而得道者玉女卷云汉明帝时西牛国孙宁府奉符县善士石守道妻金氏中元七年甲子四月十八日子时生女名玉叶貌端而性颖三嵗觧化伦七嵗輙闻法尝礼西王母十四嵗忽感母教欲入山得曹仙长指入天空山黄花洞脩焉天空盖泰山洞即石屋处也三年丹就元精发而光显遂依于泰山焉泰山以此有玉女神山顶故有池名玉女池傍爲玉女石像宋眞宗东封先营至泉水忽瀑清泚可鑑味甘美王钦若请濬之像偶折诏易以玉复砻石爲龛构昭眞祠祀焉尹龙谓世传天仙玉女碧霞元君之祠始此国朝成化间拓建改爲宫弘治间更名灵应嘉靖间再更碧霞碧霞宫之名始此累朝增葺宫制滋阔而神之灵益显四方之赡礼者益争奔走焉其于国家多庇护矣内史氏纲曰余闻之太史公学者载籍极博犹考信于六艺诗书虽缺虞夏之文可知也余于玉女将何以徴焉盖天地一气而已其在天爲星辰地爲河岳明而爲人一气也玉女之化爲人人而复爲神也何异哉故观于考与可稽也若谓玉女爲东岳金虹太乙定父所生而化身爲观音之在世岂理也哉至其神灵显于泰则又其所尝住修之处而精神徃来譬诸云雾之在太虚有依依而不能去者矧泰山位东土秉木德而玉女坤质爲水象池固其所自来耳其依神于此以扬灵异之休而助生成之德于不穷殆若天命之者世乃谓玉女亲受帝册爲女青眞人永鎭泰山以主其祀岂不谬哉岂不谬哉愚固表而出之俾夫昧者有所据而传也爲之传云廵按御史方远宜撰泰安州祝文维神懋权化机驾御阴阳助天育人炳灵洩光一酿玄功八埏震扬明德倪天昭回七襄崧高维岳閟宫有侐仙驭式归维此栖宅国有禋祀民有珪帛扬灵拂和四海来格兹惟守臣曰荐厥常俎豆莫莫镛皷镗镗维神降止镠锵琳琅风霆维车云汉维裳空歌钦钦焱举肃肃庇贶斯人式登百谷永奠邦基扶舆清穆祀礼弗愆维神率育尚飨廵抚都御史何起呜宣谕万历八年予观风东兖泝泉源登泰山之巓憩焉俄闻四方以进香来谒元君者輙号泣如赤子久离父母膝下者然是曷故哉以诚心所感也人能以此心事亲则爲孝以此心事君则爲忠以此心待同胞则爲友以此心处朋友则爲信以此心教子孙则爲慈以此心不夺他人之有则爲义以此心不徼非分之获则爲荣存此便得进香善果存此便得朝山福田脱或不然心一背驰将明有人非幽有鬼责曾谓泰山而能私庇尔哉孔子曰获罪于天无所祷也言远罪也孟子曰虽有恶人斋戒沐浴则可以事上帝言迁善也可不畏欤遂命州守袁䅮播谕四方香客以正人心云廵抚都御史李辅祈雨告文惟神受职皇穹阴握玄化蒸爲云雨以泽天下盖祈年而祈灵者日奔走乎宇内作福而降祥者亦时合于诸夏矧兹东土固神奄宅之区而精爽之所常游又不啻如枌榆之社也乃今四月不雨骄阳杲杲赤地千里野无丰草致天子之忧劳步桑林而露祷辅抚兹东土民将安保日夕惕焉忧心如擣惟省咎于厥躬甘待罪而蓆藳惟神矜此元元少续旦夕之命而赐之甘霖俾回枯而起稿则神贶之洋洋等皇仁之浩浩矣辅谨率吏民斋心以叩于神惟神鉴而听之以彰显道不胜待命之至升元观在岳之南麓酆都庙西石刻政和尚书省勅牒尚存元张志纯重建改曰朝元观学士徐世隆记牒勑碑畧尚书省牒准泰宁军奉符县升元观又云泰宁军状据兖州仪曹娄寅亮状称契勘兖州奉符县泰山之下名曰三宫空洞之天载在图经牒奉勅宜赐升元观额牒至准勅故牒徐世隆记畧朝元者何两仪资生万物居泰群臣之贺正也故道家取象名其观曰朝元古殿摧仆掌教洞明眞人属天倪子鸠工抡材虽将经凶年亦勉力成之其费皆出会眞常位岳顶香资及掌教所助凈财夫洞天三十六福地七十二泰山其一也其兴与废必有灵祇司之岂不爲神物所护持者哉天书观即干元观今榜曰碧霞元君行宫在州城西里许宋大中祥符建史载天书降于泰山西南之麓即其地也长春观在州城西北隅女道主废絶久之禅僧寄焉中统碑刻元和子爲女冠訾守愼作记丘神仙牒刻成吉思皇帝勅㫖俱存记称祖师谓丘神仙妙眞则守愼之赐号也元和记畧敎非道不立人非教不脩凡以道爲宗以神爲教者莫不剖瞶抰瞽拯况照昏跻人于长生之域呜唿世或有闻而未悟者有闻而悟者是旦暮一遇之幸也近代幸我祖师设教七眞开天上智下愚咸使知之男脩女学悉爲证矣夫全眞之道杳然难言哉其教也微妙玄通广大悉备在人贤者识其大不贤者识其小其要絶资去欲返朴还淳屈己从人懋功从德则爲游藩之渐若乃游心于淡合气于漠不以是非好恶内伤其生可以採堂粤矣妙眞修学无间然矣傥来不爲得去不爲失不悦生不恶死冲而用之厥心不震虽天地晦冥而朗日自照霰雪交集而阳春自舒此得性之功也动与阳同波静与阴同德寝无梦觉无忧虚而待也其生乃全听之于心冲气爲和息之以踵谷神不死此保命之效也龙泉观又曰斗母宫在岳之小龙口嘉靖二十一年德府重建济南陈辀记石风伯雨师庙在州治东按天文志风伯箕星雨师毕星也先是庙废止遗一石碣成化丙午旱雩不雨或油然雨状辄爲风散知府蔡晟诣其所祭之风顿息大雨如注因复立庙庙圮知州郑豸易以坛高眞院在岳之南麓曰金山青帝观后俗曰眼光殿三官庙有三其一在岳之中道曰快活三其一在治西关其一在治东关酆都庙在岳之南麓升元观东弘治十四年建其神爲酆都大帝其左爲阎王庙嘉靖壬戌年济南府同知翟涛重修有记李钦重脩鄷都庙记岱宗南麓有庙曰酆都其神爲北阴酆都大帝配以冥府十王其东爲曜灵五阎王而左右十司曹官列焉尝稽道经所载酆都者阴气之主九地之枢机栲罚罪鬼死魂之所也十王之中其七曰太山故陆机太山吟有日蒿里亦有亭幽岑集万鬼盖蒿里去泰山仅数百武耳白乐天诗亦曰东岳前后魂北邙新旧骨诚如是则酆都之爲庙夫岂岳麓之所可少者哉虽然俗传收捕追逮岀入死生之说固儒者所不道也然昔者吴道子尽地狱变相于成都民咸惧罪市之屠沾鱼肉者不集而况崇之以殿陛列之以余牍肖之以人鬼严之以剉烧舂磨之刑使人入则肃然凛然出则悚然将自知去恶以求免刑戌之弗遑也其爲神道设教之意顾可漫善于此者哉庙创始于太监李仅时弘治十四年也至今历岁既久风雨所侵剥栋宇榱桷盖瓦级砖与夫丹艧藻绘之饰未免倾圮漶漫嘉靖壬戌春济南二守安阳弘斋翟公涛以两台专委来督岳庙大工既获底绩乃复以檄请爲重修酆都之举两台亟爲嘉允卜日兴事赀费取给于香税而于农民秋毫无所于扰经始于癸亥秋七月讫工于冬十月殿宇周廊门观缭垣悉加完治鬼神之像皆重爲涅塑焕然一新庙西登岳之路复建岱宗坊三楹自此以至岳顶地方凢人又皆立坊以表其名而各揭联以壮其景金碧煌炜映照山河由是泰山之伟观愈益增矣郡人士咸愿刻石以纪其事余惟天以春生万物止之以秋圣人法天以政养民肃之以刑故曰父母之于子鞠育而遂宇之仁也鞭朴而告戒之亦仁也上之于民也政教以抚绥之仁也刑罚以耸砺之亦仁也岱岳于方爲东于时爲春兴致云雨发育万物而北阴酆都之府所司者秋杀之权也公来本以岳庙爲事而其余力又有及于斯者无乃所以警劝下愚而启其迁善敏德之机森罗殿左爲阎王庙在岳南三里蒿里社首二山之间有七十五司及三曹对案之神神各塑像俗传爲地岳云徐世隆记畧蒿里者古挽章之名田横之客伤横而作者也汉李延年分爲二曲薤露送王公贵人蒿里送士大夫庶人后世以爲人死精魂归于蒿里有神主之张华博物志陆机泰山吟皆云人死其䰟拘于蒿里白乐天诗曰东岳前后魂北邙新旧骨樊殿直庙记亦言人生爱命于蒿里其卒归于社首蒿里祠距岳庙西南三里许社首坛之左自唐至宋香火不絶礼之者入则肃然凛然出则悚然岂非世人如见眞鬼神而然吴道子画地狱变相于成都观者咸惧罪修福而巿屠沽鱼肉者不集况入比词其不寒心而骇目者鲜矣赵相公庙在社首之阳其神见搜神记及宋人元丰记石三灵侯庙在南天门祀周谏官唐宸葛周武又附祠岳庙按通志三人墓在高苑县灵𣲖侯庙在州城西南渿河东涘其神旧名曰渿河将军后曰通泉侯宗眞宗东封拓庙封灵派侯元重建教授王眞记王眞记畧泰山有三溪独西溪雅秘莫测源来自上方爲瀑布直注山趾洄洑龙湫而出高深委至郡城之西百峯武㞐民饮濯之而唿曰渿渿之东滑地形若穹龟然庙其上曰灵𣲖侯者宋眞宗有事泰山驻跸于此始患水泉涸絶俄而涌涨嘉其神异而封建之也泰安监司噉撒县尹孙公民献同谒祠下悯殿像摧压蓄兴修志已而庙壖爲水奔啮祝之水复折而西二公耳神之灵既熟而又目赌其验遂更其庙而新之以崇其祀属仆爲记窃闻之山林州泽有利于人者则秩而祀之唯岱爲鎭岳寔发生之所肤寸兴云不崇朝而两其流泽又能滋于民物复及万乘功用显白神而祠之宜矣乃作迎送神之词俾歌以侑词曰我侯兮何在山之麓兮水唯渿山幽兮水鸣具我侯兮形声侯之游兮委蛇风爲驭兮云爲旗坎坎兮击皷水妃兮歌舞侯之乐兮来止徒御雍雍兮赤舄几几我民承事兮既多受祉侯之去兮悠哉忽𢡖兮阴霾或来去兮叵测千万岁兮愈钦灵德渊济公庙在岳顶西南白龙池上有司春秋祀焉嵗旱雩祷自汉唐已然其渊济神号祠宇则肇于宋元丰壬戌邑人赵合撰白龙殿记元邑人王天挺撰金帅刘瑀塡池灵异记州倅李简谢雨文州守路希尹撰感泽记国朝学正夏靖撰感雨记俱石刻祠中赵合记泰岳西南隅有灵泉曰白龙池岸古石峻渊然罔穷大顶巍然而作襟首大峪环然而爲郛郭峩峩而蔚者悬刀秀于上湍湍而鸣者百丈溢于中秋朝夏暮霭呈波面而爲瑞灵草异花罗岸径以争香萦流天转涵漾峯旋乃一方雄胜之地登而莅之者无不嘉而骇焉自汉唐已来至于我宋每嵗投金龙玉简御香爲之祷矣盖龙克云克雨浃洽万汇丰成元元者哉近者春夏不雨骄阳颇愆贤宰大夫扬镠躬率县吏民庶祈雨于白龙之神幸龙之明德不越夕而甘雨降应如影响稼穑以之而兴县境自是而苏焉邑民霍直等白于大夫曰今衆庶感龙之惠愿各持寳货剙龙堂一所以答神休仍选材饬工约而中度丽而不奢经之营之不逾月而欢乐成矣大夫特牒上司敷奏天廷乞赐喜号庶旌龙之效耳王天挺记渊济公之号始于宋其庙于兵乱间爲金东莒公燕宁所毁不数月而宁卒嵗在丙戌元帅莱芜刘瑀权知泰安州事守天胜以久旱祷雨于龙池之侧时有小白蛇出戏于香鼎上刘以爲神龙所变再拜祝之曰三日之内有雨则我将爲神修庙卜之吉一军欢唿罗拜经数日无雨刘怒曰神许我雨今既无雨则无神矣命诸隶卒揭西崖之石塡其池池将满雷雨暴至如倾雹大如鸡卵衆惶怖惊走既晴视之其池中所塡之石悉爲湍流冲去皆骇异拜谢服罪即今庙貌刘帅爲创始此事土人徃徃有亲见之者权府张侯谈之甚详因併爲之记李简谢雨文庚申年二月己亥朔十九日丁巳泰安州州倅李简谨以刚鬛请的庶羞之奠再拜稽首祭于渊济公之神去岁之秋严侯不以李简愚𢣪不才俾倅此州时方苦旱人畜疾疫已愆种麦之期而土脉焦枯耒耜弗能入重九前一日祷雨于此是日雷震雨作如响如答旱既久非霖雨莫能济是月望日约太守以下诸僚属以荒唐不恭之辞輙复致祷是夕雨降淋漓三昼夜东原千里所在霑足既晴耕夫播种徧满郊埜不失金嵗来牟之望者神之惠也今春复旱遂于上丁前一日太守弗药之辰率僚佐致祷于明神所明神闵人之不辜是夕降甘雨二寸许越三日雷雨复大作万姓欣欣惟神之恩敢不明受其赐谨选吉日躬斋洁奏音声以献以乐以谢神其鉴之路希尹感泽记天下太平方千里之内生植齿类监郡太守能存亡休戚之天下兵兴方千里之内能保黎庶能攘患难能致感通亦在监郡与太守耳凡监郡太守若无文武才畧不清廉肃下不明惠公直则致伤和气一州生类皆受其害今监郡住童暨太守路希尹来守是邦兵革之余井邑丘墟生人几尽询问其故不觉涕下况岁乙巳值天久旱民有忧色夏五月望日谨斋戒沐浴躬率属僚祷于岳麓渊济公之神屡获灵应至十八日辛巳大雨饱足既不敢忘又从而歌曰龙之爲神变化屈伸能大能小泽及生民或潜或飞或幽或明云行雨施品物流形夏靖记景泰甲戌春三月徂夏不雨二麦萎悴东作靡兴民心将至于流移矣郡守杨公定悯民之忧若己之病遂斋沐备礼延柴道正于四月朔设坛草叅祈祷惟谨越五日不雨耆老曰岱麓有渊济公祠向守兹者遇旱诣祷輙应益秉厥诚偕官僚耆宿拜跣遂涂至祠爇香再拜祝曰惟神血食兹土定与神阴阳表里恳祷不雨其谁之咎俾之嵗歉衣食不足民何以安粢盛不洁神何以享爲神之灵鞭龙致雨夫何难哉词恳诚切恭祷礼毕至暮复达草叅维时玄云四布雷电交作甘雨如注夜二皷少止翌日再雨不三日又雨公忻然顾余辈曰此时雨也时者不先不后之谓使得雨也先五日而至麦爲之忌后五日而至麦奚以秀不秀焉实此雨所以爲时也由是萎者以敷悴者以荣物意舒畅民心悦泽以爲有年矣神之泽民如此合报祀焉谨以牲醴大合乐盛报神恩属余记之余开有道之世五日一风十日一雨年谷顺成物无疵疠民不夭扎而太平之象见焉乃者雨不违时二麦复苏东作可兴而有年之望也斯民也遭逄上瑞懽忻皷舞而不知谁之爲之者良由太守公集诚所感以致然也公字在止西江忠节裔由科目擢今职并书以爲记云关王庙其一在高老桥其一在城内营里街其一在东关大石桥其一在州西南下张集者尤灵异每遇大旱郡人辇之来州祷辄雨岱史第四册神字号目録县一卷之十灵宇纪孔子至圣殿鲁两先生祠卷之十一宫室志观海亭挟僊宫过化亭仰止亭东公署干坤楼半山亭五松亭诚意门公署巖巖亭飞云阁醴泉亭更衣亭且止亭迎宾堂诚明当御香亭泰山书院泰阴亭环翠亭萃美亭霞液亭高山流水亭环咏亭白云轩卷之十二物产志木果花药谷货茶蔌五金鸟兽鱼氷卷之十三香税志委官员额委官期限香税事例混施事例会计事例卷之十四灾祥志汉晋宋东魏后齐隋唐宋元国朝岱史正统道藏三家本十八卷续道藏岱史第十卷灵宇纪孔子至圣殿在岳巓玉皇顶西稍下可半里许其地相传爲越观峰其下爲孔子崖意者韩诗外传所云孔子登泰山望见吴阊门白马以示颜子此岂即其地耶嘉靖间尚书朱衡谋拓基于此搆建祠宇以奉孔子迄迁任弗果万历十有一二年间先任济南府郝推官大猷创议建正殿三间前爲门一间四围垣墻俱全专爲崇奉孔子设也又以迁任未及安神奉祀以竟其事今盐台侍御谭檄脩岱史稽考胜蹟有司议请重修前项殿宇奉孔子神主配以颜曾思孟悉如学宫之制春秋行释莱礼仍于殿之两偏构道房居黄冠以供扫除云其时抚台中丞李按台侍御毛悉可其议行藩司覆覈脩举由是孔子与群贤登临遗蹟招揭于泰山相爲终始瞻仰者快焉廵按御史毛在委官安神祝文维年月日致祭于至圣先师孔子曰猗维圣师天纵其生贞元萃其气光岳储其精然岳莫崇于岱故其储精也不偶而圣莫崇于圣师故其取精也独宏麟绂尼山近接介丘而应瑞龙吟洙泗渊源泮水以蜚英尝闻登泰山而小天下迄今贻芳躅而永鸿名令人想见其丰采罔不愿聆其英声恍若群诸弟子凌陟千仞之上手提魁斗揭日月而开群盲又若鼓丘陵之歌盪激天籁锽锽然与松风笙鹤而齐鸣又若裁帝王之六籍卷舒云锦不崇朝而雨化乎八纮盖岱宗虽峻极得圣师而益嵘峯圣师之神道虽无乎不在而于生平胜览讵不益朗其神情是用迹夫登临之地崇祠而奉主时举释菜之礼俎豆而粢盛岂惟高山仰止之思兴起千百世如一日行见齐鲁一变之化不越衽席而渐摩乎斯土斯氓则今兹所爲严事尤不胜其悃诚也敬奉复圣颜子宗圣曾子述圣子思子亚圣孟子配享左右共妥神明亦谓夫四子之于圣师犹頵岳之于泰岱而当年之步武属属幸灵光之相倚晶晶尚飨廵按御史毛在订定常祀祝文维年月日致祭于先师至圣孔子曰维圣天纵惟岳降神干坤叅賛帝王经纶岱宗仰止振衣登临一时过化万古流声肃瞻庙貌吾道常新涓兹仲敬荐明禋以复圣颜子宗圣曾子述圣子思子亚圣孟子配尚飨查志隆岱巓脩建孔庙议窃照泰岳灵区在寰宇最胜而古初遗蹟惟圣哲尊崇然圣哲中之有孔子犹山阜中之有泰岳也岂惟诞育降自岳神廼其里居尤爲密迩遐想辙环之日师弟子相从登高览胜者屡矣故孟子则云孔子登泰山而小天下礼记檀兮则云孔子过泰山侧问妇人之哭而叹苛政勐于虎列子则云孔子游于泰山问荣启期之三乐而善其能自宽韩诗外传则云颜子从孔子上泰山望吴阊门之系白马而颜子对以有如系练孝实録则云曾子耕泰山下思其父母而作梁山歌凡此故实凿凿可据若孟子生时则其母梦神人乘云自泰山来覆于其居而宋儒称之曰泰山巖巖气象其言岂无稽哉由斯以观则泰山胜蹟孔子称首而颜曾孟三贤皆踵其芳躅者也夫何时世变迁踪迹泯灭惟孔子崖铜像仅存残毁者半而颜曾孟杳然无可考见夫老佛之宫广袤山谷灿烂丹青固无庸置论即如宋时孙明复石守道两先生犹然俎豆泰岳之麓而圣如孔子贤如颜如曾如孟生平固其涉历之地没后独无栖神之所临风吊古宁不感悽查得岳顶玉帝观之西有空殿三间墻垣俱全其中絶无神佛塑像盖在二三年前先任济南府推官郝大猷创议营构原爲崇奉孔子设也续縁本宫迁任未竟始谋迄今庙宇空虚渐至頽坏然因其旧贯加以缮脩费既不多工可刻日相应命官经费虑材鸠佣待其脩理完日于殿内设立孔子神座神主正中南向而东西配以颜曾孟併入子思各神座神主东西相向一如学宫之制春秋丁祭每嵗尝香税官备办祭品照州县释菜果肴各神座前一卓其特牲则捴供猪一口羊一口本官如期致奠仍于殿傍构道房三间责令本山道士二名常住看守报名在官以便稽查及孔子崖铜像亭宇一併脩整仍于旧址供奉则圣贤遗蹟永与泰岱爲始终而庙貌崇严足慰万世之瞻仰非特斯文之幸实重山灵之光以此纪载简编不亦辉奕典坟哉鲁两先生祠一名泰山书院在州城东南隅祀宋孙明复石守道其废兴具金学士承㫖党怀英及国朝大学士吴宽撰祠记怀英记鲁两先生曰孙明复石守道氏宋祥符天圣间以仁义忠孝之道发于文章爲诸儒倡当世大儒如文忠欧阳公文正王公皆尊礼之故其没也欧阳公爲志其墓盖比之孟轲韩愈之流其羽翼圣道立朝行已治行终始伟如也初两先生筑室泰山下以爲学馆属大辟岳祠壖基甫迫乃北徙山麓而以旧馆爲栢林地嵗分施钱爲养士之费学者至今赖之而鄕人指以爲上书院者则其所徙地也大定间岳祠火越明年有诏营建乃命更新庙学已而诸生相与言曰昔两先生宦学汶上汶学祀之不忘吾侪居其鄕食其德乃可遂已乎于是两先生诸孙闻其言更出所有作爲祠堂于大门之左以成学者之意石先生之孙震使其姪翊走京师属其门婿党怀英书其本末将刻诸石怀英曰两先生之道垂于后世炳如日星奚患无传虽然有一言焉方孙先生以春秋之学教于鲁石先生盖师事之时给事孔公道辅闻其名自兖来谒孙先生既出应客而石先生执杖屦侍其左右升降拜伏皆扶之其徃谢也亦然繇是鲁人始识师弟子之礼士风爲之一变近世士尚剽窃以从师亲友爲耻忠厚之道不着久矣国家尊经养士将使人人爲邹鲁固当师承鸿硕因文以入道德之奥而后游两先生祠下而食其余庇可以无愧矣吴宽记鲁两先生者爲宋泰山先生孙公明复徂徕先生石公守道也祠始建于今泰安州治之西而邻于岳庙金元时遂爲庙併元改建于岳麓已而伤爲浮屠氏据入国朝乃附祠于州学而规制狭隘祀事简率无以慰鲁人之思至是州守前进士德清胡君瑄言于巡抚山东左副都御史无钖盛公谓其事系风化甚重请于朝事下礼部议从之仍俾有司每岁春仲祀羊一豕一秩爲常典于是胡君复请于藩臬诸公择地得于州治之东南以成化二十三年八月建祀焉工未毕盛公以请老去而眉山吴公来代益重其事趣成之胡君乃以书来请记于石予惟大贤君子所以能使人久而追崇者非区区末学所知顾请之之意坚不可已也惟两先生在宋盛时泰山来自平阳而寓于鲁其学长于春秋着尊王发微简易公平多得经之本义一时名公贤士高其学行至妻以女或就见之后范文正公富郑公交荐其贤始授官官止殿中丞徂徕则生于鲁者当孙公居泰山之时实师事之其爲人好善嫉恶尝着怪说中国论及唐鑑以爲世戒而庆历圣德诗尤爲人所传诵常以经术教授于鄕后在太学益以师道自居太学自此而兴初举进士甲科官止太子中允盖两先生平生见于欧阳文忠公墓志而国史取以爲传者其大畧如此按其言论其世信其爲大贤君子卓然出乎流俗而裒然爲一方之望者也故在当时并爲人所尊仰至即其所居山称之以配其德可谓至矣泰山虽尝被荐而人亦嫉之不得尽其用若徂徕之刚直既没而祸患作几不能保其遗骸而庇其妻子盖小人之不相容亦势之所必至者今去之六百年虽天下知有两先生而鲁爲所寓所产之地道德之风蔼然犹存宜人尤尊仰之祠象焕焉而不至卒废人心之公不能自已如此又欧阳公所谓发先生之光者今则愈久而愈光矣两先生葬处守臣又推朝廷尊贤之意既加封护惟谨且二氏幸皆有后而石差繁复选其人入学充弟子员鲁人之思庶几慰之因併载其事俾刻之祠下云岱史正统道藏三家本十八卷续道藏岱史第十一卷宫室志叙曰志宫室者何志其宅岱宗之胜而登临者借以盘桓也夫自古名亭佳馆崇阁危楼必㨿山川之胜槩斯擅寰宇之伟观而胜莫如岱则据胜莫如岱宫室矣天地其籧篨日月其户牖烟霞其几席风雨其洒扫不越乎楹檐栊榥而超然远凝邈然周览旷然出人境惟兹独也岂不称上界清都哉其间过化亭则宣圣之芳躅泰山书院则孙石名贤之故墟观海亭挟仙宫则浴日御风之气槩仰止亭迎宾堂则奉迓朝命而礼当途之冠裳此又宫室中最称胜者大抵危崖峻岭之上材木瓴甓转运最艰即一砖之费十倍平地乃其役夫巇岖血汗可怜之状余尝目击焉而云蒸雾欝日烈风刚于漶圯又最易以故有崇构见称于古而今仅存其名者余尝谓岱巓工役勿务华务坚固勿务新创务时葺旧构勿待其大倾頽然后葺之以致耗财动衆而居守又必有专责焉是亦节爱之一事云观海亭即日观亭在岳顶日观峰泰钫樊献科题石扁曰日观杨綵立石碑二曰东观日本西望河源蔡叔廉勒石坡曰天下名山第一挟仙宫在岳顶观海亭之西万恭题扁曰凭虚御风宫后石屏大书曰孔子小天下处岳顶公署惟此最宽广达官燕饮恒于斯过化亭在岳顶稍西孔子崖吴谦勒石崖曰泰山乔岳仰止亭即西公署也在碧霞宫西前后三间俱有翼室前廵抚都御史今工部尚书何起鸣题扁曰仰止云天柱峯玉女池秦断碑俱在亭之后凡达官止宿恒于斯东公署在碧霞宫之西其制稍隘于西公署香税摠廵官憩息之所干坤楼在大龙峪下侍郎洪朝选题今名扁侍郎万恭又扁前楹曰砺山带河半山亭在朝阳洞之西南山上诚意门公署在诚意门之西凢三间傍有翼室五松亭前后俱三间前听有翼室亭前秦始皇封松𣗳五故名又名御帐以宋眞宗曾此驻跸也今其松存者二焉是亭当岳之中道达官每饭中火于此或于诚意门公署巖巖亭取义于诗旧在岳麓王母池东成化间叅政张盛移建水帘洞左飞云阁在岳南阯曰红门嵗久圮废今紫石爲台上有楝宇下通梁道犹阁之制也方元焕书扁曰梯云石刻曰蓬玄洞天邢一凤篆书曰仰止高山流水亭在晒经石隆庆间都御史万恭剏建自爲之记万恭石壁记余既表泰山之巓掠岱麓而南下则憩晒经之石石广可数畆徧刻梵经皆八分书大如斗不知何代所爲近有好奇者则刻大学圣经于上端以胜之余乃大书曝经石字皆博可六七尺刻深三寸垂不磨以助其胜北耸石巖石若斩截而成涧水漫石而下以悬于空巖若垂万珠焉余輙大书水帘字深刻之水渐渐浙字上字隐隐匿水中斯泰山之至奇观也已乃穿涧水而西得石壁高约十五尺广约四十尺夷出天成下拥石基余东向而立则水帘之泉泠泠出其左而桃柳数十株蔚蔚其右余遂倚石壁爲之亭亭悉以石石柱四直入石基其深尺有咫上覆以石板令永久登泰山者得憩息万𥜥焉余嗜皷琴輙顾从者曰夫是倚岱麓之壁也斯不亦高山乎夫是临水帘之泉也斯不亦流水乎爲子援琴而絃之邀泰山之神聆广陵之歌若将巍巍乎志在高山也又洋洋乎志在流水也是谓神品亦谓神觧从者悦遂命之曰高山流水之亭更衣亭在岳之红门道左凢衣冠之士登岳至是易便服以行故名且止亭在更衣亭西有石刻亭名三大字迎宾堂在岳祠东齐之南有司宴王人及大宾客之所诚明堂在岳庙内之西延禧殿后凢朝廷遣大臣有事于岳者居之御香亭在诚明堂后凢朝廷遣使赍香于岳祠先置于亭择告而后奠神垣周石刻名人诗文泰山书院在岳南凌汉峰下旧爲唐诗人周朴菴后爲孙复石介胡瑗讲习之地嘉靖间按察佥事卢问之创三楹妥孙石灵位尚贤存古蹟也邵贤有诗曰千古清风仰孙石独遗堂址向岩隈泰阴亭在州城之南宋眞宗登封古蹟也廵按御史吴从宪建亭有记吴从宪泰阴记畧余按山东之明年暮春三月循泰岱将有事于登莱因与同事诸司临拜岳祠陟登封台而徃蹟之仅存者惟秦之断碑与唐之磨崖其他皆湮没磨灭不可复睹及还州治知州事李逄旸请曰城南有阴字碑者乃宋眞宗御书封禅纪文距州半里而近此祥符中东封故蹟也时偕同事徃观之碑凢五面相合而成矻然如列屛嶂非特其制与他碑迥异而其敬天尊祖谦逊辞让之意百世之下读其文字犹令人肃然歛容稽首而庄诵之也然而时移代变昔之金泥玉检光函万丈今则盖藏委翳于荒墟蓁莽之区其不爲湮沉磨灭者无几矣余因是窃有慨焉乃戒有司除地筑亭于阴碑之北是秋九月望日从事者均来告成亭凢五间砌以石址临于濠渭重门深逈画楝高晖碑眠峙前俨如上帝之临雉堞拥后恍若海市之观北瞻泰岳壁立万仞则勃然仰止之思南盻徂徕直道偃蹇则惕然尚友之志视向日荒墟蓁莽之区今则巖巖翼翼廓然大观非直爲是州奇胜而奎章宸翰辉映今古眞亦有光于泰岳也矣于是命工人篆其碑之南曰泰阴碑揭其亭曰昭事上帝翌其门曰升中古蹟州之士民乐其有斯亭也夹道𣗳以槐栢后渠种以芰荷仍取其地之中作爲花坞周以栅栏多植奇花丽草以待四方宾客之观翼亭之西拓地半畒筑室数间以爲徃来憩息庖羞之所由是至斯亭者莫不徘徊竟日而不能去也呜唿可谓盛矣环翠亭在蒿里社首二山间登此北眺岱岳余三面则鞍牛徂徕诸山苍翠环峙故名萃美亭在岳之西址去州治十里金知州姚建荣建元奉高尹王悟重脩廉访使徐琰记亭今废记石移置文庙徐琰记畧天下名山巍然而大岩然而尊者泰山而已泰山胜境窈然而深蔚然而秀者西溪而已溪居岱宗之右麓延袤数十里𣗳林阴翳蹬道崎岖清泉奇石瑰玮万状行愈远而山愈奇境愈胜极溪之所穷颠崖百丈悬流下掷望之如垂练天绅泉也天绅之西有巨壑焉一水自天胜巖落爲盘石所散漫泻于壑之上檐若建瓴然水帘洞也而又芙蓉悬刀飞鸦狮子诸峯削翠其上黑蜧白龙神潭水府潜珍其下云烟吐吞晦明变灭跳珠溅沫轰雷掣电顾接有所不暇眞山水之窟宅大壤之奥区也金大定间泰安太守姚公面水帘而瞰天绅创构一亭樽俎不移而诸景咸会因榜之曰萃美坡诗有云江山虽有余亭榭着难稳登临不得要万象各偃蹇吾不知世间得登临之要有如此亭者乎灵液亭在岳顶玉女池北宋建今废醴泉亭在天书观宋时所建环咏亭在东岳庙御香亭西周垣畒许四面石刻古今名人诗咏故以命名也其间有韩琦蔡襄范仲淹欧阳修石曼卿苏子美林逋诸公题识种放会眞宫诗而放刻则堙没不可见矣惟诸公题识姓名尚在嵗久亭废诸石刻沦于荒秽中万历十四年按台侍御毛允行后项呈议委济南府通判桑东阳仍其旧址复构亭字将韩范欧阳诸公姓名手笔拂拭而维新之先贤数百年遗蹟盖重光焉足以昭示将来俾知所仰止云查志隆表章韩范欧阳诸名贤遗蹟议照得泰山形胜古今登览遗蹟种种无庸殚述夫秇文尚矣人品急焉惟其人诚贤故其言诚立即片语只字而姓馥名馨当世想见其丰采后世闻之亦莫不延慕兴起向论模仿其文华輙欲刑仪其质行以此磨砺人材维持世道故其遗蹟有足多也窃见岱庙西偏御香亭之右自古有环咏亭一座其来久远不知创自何代何年盖四面垣墻俱石刻先代名贤题咏联翩手笔而亭宇介于其中瞻顾诸所题咏若环绕焉故因以命名也其间名贤之最着者若韩魏公若范文正公若欧文忠公若蔡端明苏子美梅圣俞林和靖石曼卿诸公皆先宋人物其手笔尤不容湮没者奈何近嵗亭宇久废尚幸亭之称名存于旧志中职按旧志而求故址则彼鄕人士絶无知者转展咨询延历时日今幸得其故址幸四面垣墻石刻依然尚在只废缺一隅更幸韩范欧蔡诸名贤手笔无恙惟是尘埃满壁未易分披污秽藴崇不堪举趾职于兹深慨焉俯仰古今其责在后之君子若不及今爲之表章则四面垣墻旦夕尽废不止仅废一隅而已何忍诸名贤数百年遗蹟当盛世而湮没岂不有媿于斯文哉况旧贯可仍不由新创而一亭工费爲值几何合无仍其旧址复构亭宇仍扁曰环咏而四面垣墻题咏见存者拂拭之其一隅已废缺者即将国朝名贤题咏补入而缮完之则岂惟更新先宋诸名贤遗蹟而益彰国朝人文之盛岂惟增光岱岳相爲终始而于所谓磨砺人材维持世道者未必不借此兴起也职不胜大愿白云轩在岳顶西南稍下凤凰山之阳有白云洞焉万历十四年廵抚都御史李以祷雨登岱赏识其胜恊谋于廵按御史韩建枋以表之又爲之亭爲之轩巡按御史毛继代共落其成详见记文中都御史李载白云轩记今嵗夏余祗奉上命塡抚东土时苦旱魃爲灾未及受代輙祷于泰山之神爲元元乞一旦之命窃私念公羊传所称不崇朝而雨天下者泰山之云也今安得爲云爲雨即符所祷哉已而见白云袅袅布护山谷盖自白云洞中出也因徃蹑之则在凤凰山之阳石磴陡絶而下洞高丈许广亦称是中有石窍广二尺深仅尺许而洞之下陡峻深谷又不可测所谓百丈崖者是也洞中石窍四时水常溢注其来无形不知所自夏月则其势愈盛沛然旁达故相传爲龙洞甘霖又曰云根雨脉云余于此益信雨天下之言不诬也图所爲标其胜宜无如斯言者一日以语盐台谭惺堂侍御则手笔雨天下三字勒石洞门余檄有司树之坊坊稍北构亭一楹亭稍北构轩三楹而轩之宅胜最奇背负石壁如屛左右如翼独开一面甚闳旷凭槛俯视大小龙峪如苍龙喷水而山麓行人摩肩接踵杂沓如蚁近眺利徂徕山当其左傲来山当其右远眺则云云亭亭尼丘梁父又环列星罗毕献奇伟噫斯天下之大观也已陟斯洞憩斯轩者宁无霖雨天下之思乎哉奚但选胜睎秀云尔有司竭余记之是举也前按台韩西玄侍御与其议今按台毛文源侍御会其成其余有司执事勒之碑阴万历丙戌仲冬吉旦钦差巡抚山东等处地方提督军务督理营田兼管河道都察院右副都御史廪延李戴书岱史正统道藏三家本十八卷续道藏岱史第十二卷物产志叙曰曷志乎物产也言物产莫尚乎山而泰山尤广生大生之区也禹贡曰岱畎丝枲铅松恠石神农经载泰山诸药石而山海经曰其上多玉其下多金多水王道书福地曰泰山多芝草玉石是皆物产之闻于古昔也谭者谓古昔山东富饶甲天下利赖于泰山居多有审然者自今观之石山鲜茂林刚风罕宿羽寒窟无群兽危巖深涧讵复有良玉仙芝惟是药草縁崖药石满谷如天麻青芝赤石脂紫石英诸灵品絶异他产则永永爲世人扶颠起死以弘济寿域其爲寳弗啻金玉而已夫泰山之兴寳藏讵分古今哉古昔用之有节故恒见其富饶晩近世费出不经上既横歛下复侈靡即罄山海之珍难乎其继山东富饶之不逮古其以是夫余于兹有深慨焉木有秦松在黄现岭秦始皇登泰山遇风雨避于松下遂封爲五大夫五大夫者秦官名第九爵也唐陆贽作禁中卷松诗云不羡五株封按史记但云封其树爲五大夫不闻有五株松之说而贽云尔者何邪又李啇隐有五松驿诗云独下长亭念过秦五松不见见舆薪又李白送人游桃源亭诗云登封泰山风雨暴作虽五松受职草木有知云唯舒王诛栢诗云老干松先得大夫官乃爲切当今只存其二然非秦时故物疑亦后人续植者老干拳曲臃肿宛如苍龙势欲飞腾范宗吴勒石𣗳其下曰五大夫松御帐坪稍北路傍古松一株縁崖依峪盘结偃盖若云覆然其吉诡蓊郁殆退大夫松远甚方元焕磨崖书其下曰处士松盖尚其高隐不羡秦封也有汉栢在泰山之阳登封门之外山南庙左老栢数株相传汉武帝封禅时所植有唐槐在狱庙内奇古特异虽良工不能绘它若椿梧梓桧揪槲桑柘榕栾榆柳杨楝虽皆有之顾登封之地无乔林丰樾而取材于工师者或寡焉谭者谓岳多石少土难于滋植风刚曰晒易致頽朽是岂山之性哉抑自古日寻斧斤而今莫爲之栽培耶果有梨栗枣柿梅杏桃李柰石榴银杏樱桃林禽核桃葡萄羊枣文冠果无花果诸品多植于岳阯园林其在岳者多野生曰山榴猕桃野棠花有牡丹芍药紫薇凌霄夜合辛夷长春丽春栀子王簪萱葵腊梅蔷薇鸡冠莺粟山丹月季兰蕙茨菰石竹菊百余种蔓生于𣗳曰藤花可蔬鹿芴花别名曰黄花菜珎美称于天下而土人贱之不以供客药以泰山着图经者三十有九种曰青芝赤箭景天远志天门冬千嵗虆徐长卿太乙余粮石龙芮石钟乳石硫黄白石脂赤石脂白石英紫石英玄石滋石滑石云母石络石草龙骨伏翼蛞蝓松肪栢实茯苓丹参茵陈茵芋女蕤狠毒连翘藜卢泽漆瞿麦香附子玄胡索惟天麻独异于它产但鲜而难致有名在图经而不以泰山言者四十有九种曰苍木黄精黄连黄芩玄参虾参苦参沙参万蒲知母益母贯衆山查山药地黄地榆地丁南星枸杞木兰防风荆芥芫花花椒百部百合草乌柴胡牵牛桔梗藁本芎䓖漏芦鬼箭麦门冬葳灵仙白藓皮青木香鬼见愁车前子硝石长石青蒙石金星石银星石金银花马兜铃王不留行诸品惟沙参独良石花可已心疾传金疮扑患湘之可茶状如蒙山而气味亦稍相类此则图经所未载者谷有黍稷稻麦菽粟芝蔴胡蔴巨胜黍黄白黑三种稷黄黑二种稻红白二种麦有麰乔三种菽青黄赤緑黑刀扁诸种粟百余种曰九里香花里黄其最佳者货有丝有木绵䌷绢葛可爲絺有麻苘蜜蜡茶薄产巖谷间山僧间有之而城巿则无也山人採青桐芽曰女儿茶泉崖阴趾茁如波薐者曰仙人茶皆清香异南茗黄芽时爲茶亦佳松苔尤妙䔩莳于畦圃者弗志其野生曰荠茶黎藿蘧芹枸杞椿楝榕栾芽俱可菹香美并异八麻𣗳芽和糜粥亦佳曰枸骨芽曰蒡春土人甘之五金出莱芜之黄山亦以黄白二土石焦二炭土可塈可圬炭石可薪而焦良于冶颇爲民利故又曰八寳山是爲岳东支麓其西麓曰桃花峪山人昔尝採白金矿山海经云其下多金是也又云其上多玉今不可见土人云岳巓间尝一炫光彩意者其玉韫之辉与鸟多野鸽巢巖穴及岳祠榱题多鸠雀有鸒鹰鹯鸦鹊惟岳祠无鸦异哉有曰巧妇尔雅释桃虫是也曰山僧声如念佛曰红娘子色如胭脂曰拖红练拖白练皆以尾色名有雉鸡山鸡野鸡䳓黄鹂鹌鹑翡翠布谷画眉有翠羽褐衣如画眉者汶有鸳鹭鸬鹚鹡鸰野鹜兽有徸狍貛兔兔有两其足者不能走每跳一二丈计曰跳免有黄鼠苍狐白狼在深山穷谷而登封之地则无也山海经曰有兽焉其状如豚而有珠名曰狪狪今未之见岂山林古今之变而气化有不同与鱼有斑文四五寸许四五月生岳北溪涧中过此则无矣氷凝岳顶北十里许阴壑中名曰天牢天日不过之地四时有之不假伐藏岱史正统道藏三家本十八卷续道藏岱史第十三卷香税志叙曰曷云乎香税也四方祈禳之士女捧瓣香谒疑神明因捐施焉而有司籍其税以助国也夫槩天下香税惟岱与楚之太和山也而太和山不以岳名则岳之有香税惟岱也方其摩肩涉远接踵攀危繦至辐凑岂特助国而已舆厮赖以食力市肆赖以牟利僧徒赖以衣钵即行丐亦赖以须臾无死诸所爲地方利益甚博其究也罄所赍金帛珠玉马羖等物以奉神则有司日筦榷之嵗两会其成数是皆神灵所感召也岂假于号召科责乎哉歛而不宰积而能散又非有神输鬼运而人世自相嬴衍何造化之妙一至此也山东皇畿左辅诸凡赋役独先频岁凶荒物力且日困脱令不借是安所取办天盖保右国家而阴以此佐六郡百姓之急耶其初惟籍诸藩司以赡地方一切公需代田赋所不给也迩廼转而入之内帑嵗有定额议者谓方今内帑累巨万而不可校盍贻此备赈六郡凶荒推广灵贶惠泽香火之地神意岂不其然此在求民瘼者所宜讲也章程种种具列如左委官员额旧例总廵官一员于府佐内行委专一督理香税上下稽查是其责也分理官凡六员于州县佐贰官内行委坐定遥叅亭二员一收本省香税一收外省香税俱塡单给与香客玄武门一员收山后香税亦给单红门南天门各一员俱验单放行顶庙碧霞宫门上一员查放香客出入凡此员额某来久远不知起自何年近该隆庆五年议革遥叅亭官一员并红门南天门验单官二员尽行裁革只存分理官三员一在遥叅亭一在玄武门一在碧霞官每遇香客衆多之时分理官力不能支议者谓当时栽革太过今宜酌议稍增员额委官期限近例每年分作三季上季自正月至四月下季自九月至十二月其时香客衆多故总廵官与分理官俱全数委用中季自五月至八月其时香客不多故只季分理官不委总廵官又毎一季完讫则另行别委故总廵官去住不常而分理官亦尝有奉委未到者此不惟钱粮重大所宜稽查而亿万衆巇岖崖壑中安可不爲之廵行存恤也议者谓总廵官宜有专设俾之常驻香税银例旧例本省香客每名五分四釐外省香客每名九分四釐俱店户同香客赴遥叅亭报名纳银领单上岭近自万历八年有外省香客冒充本省报名短少香税者因改议不分本省外省香客一例香税银八分其银各店户包封署名包上储遥叅亭库内待夏冬二季起解时店户各认姓名领包倾销其间有等店户当报名纳银之日将铜铁抵换银两至起解倾销之日百计抵补不及有脱逃者有自缢死者凡此皆所目击宜爲酌处委官收银间一开包验实店户倾锭量行给与耗银庶其少甦混施事例凢香客施舍金银珠寳玉石首饰并金银娃娃铜钱及旛盖袍服纱罗段币等项俱投在碧霞宫内夏冬一季另委府佐一员前徃会同原总巡香税委官登岭启门收检诸所施舍前项物件逐一验看估计将金银珠寳玉石首饰并金银娃娃铜钱等项同前项香税银一併觧赴布政司储库以待转解支用其旛盖袍服纱罗段币等项解赴济南府储库支送三司堂上并首领与运司济南府各佐贰员下折俸会计事例每年香税并混施银两多寡不等照数坐派一曰解部卷查嘉靖三十七年爲传奉事内开泰山顶庙香钱除旛盖袍服等物照旧该省官员折俸外其余金银首饰等项按季数部等因以后节年二季差官起解赴部据近年觧部大约春季银一万两有零冬季一万二三千两有零一曰存司专供公堂庆贺表笺扛夫车价公差人役六房文册纸札写字书手工食及德鲁衡三藩府各郡王禄粮等项一曰脩城其银亦储在布政司以供脩理城垣之费一曰脩庙其银亦储在布政司以供岳嵿诸庙脩理之费每香税八分内除五釐脩庙一曰公费供香税各委官廪给并跟随人役工食其银即于泰安州支给一曰铜钱旧例觧礼部近嵗部中久不取觧俱贮之藩司正所谓钱累巨万而贯朽云岱史正统道藏三家本十八卷续道藏岱史第十四卷灾祥志叙曰曷志乎灾祥也谓泰山气化攸先其灾祥关系天下国家尤大也徃昔灾祥见于泰山者如大石立起而汉宣践祚祥云成阙而光武中兴其祥之最着者乎𪃘鸟焚巢而飞燕灭汉雄雉犯跸而武氏曷唐其灾之最着者乎若论夫灾祥之实孰有如宋嘉祐间泰山上瑞麦图五本我朝嘉靖间泰山瑞麦一本五穗则其祥可以养生他如御帐流洪死于溺者三百余户碧霞宫启闭死于践蹋者顷刻六七十人则其灾至于戕生是又不啻机授朕兆所号爲灾祥而已夫灾祥示人岂不昭昭然祥以符德或以导侈灾以告谴或以玉成天意讵有常哉惟履祥而益勉故享有佳祯遇灾而知脩故妖不胜德斯义也岂特圣君贤相所宜讲求即膺命担一爵者罔不有挽回气化之责毋以灾祥爲漫然无足省云汉昭帝元凤三年春正月泰山大石起立高丈五尺有白鸟数千集其旁僵柳复起生虫食柳叶成纹曰公孙病已立符节令眭弘以爲石阴类下民象当有庶人爲天子者坐妖言伏诛其后宣帝起民间成帝河平元年泰山桑谷有𪃘焚其巢郡人孙通等闻山中群鸟𪃘鹊声徃视见巢难尽堕地中有三𪃘鷇烧死𣗳大四围巢去地五丈五尺易曰鸟焚其巢旅人先咲后号咷京房易传曰人主暴虐鸟焚其巢其后赵飞燕姊妹专宠后宫有子者杀之并杀其母帝崩后坐诛此焚巢杀子后号咷之应也一曰王莽贪虐而任社稷之重卒成易姓之祸云光武皇帝建武元年泰山云气成宫阙章帝元和二年二月辛未幸泰山黄鹄三十经祠坛上东北过于斋宫翶翔升降𣈆武帝泰始四年七月泰山崩坠三里京房易传曰自上下者爲崩泰山之石巅而下厥应圣人受命人君虏是后怀愍二帝俱辱虏庭沦胥于北元帝中兴于南此其应也元帝太康二年六月泰山大水荡析三百余家溺死六千余人时平吴后王濬爲元功而诋勑妄加荀贾爲无谋而并蒙重赏妆吴姬五千纳之后宫此其应也成帝咸康八年赵石虎建武八年有石燃于泰山八日而灭宋孝武帝大明元年七月白雀见泰山东魏宣武帝景明三年八月辛巳泰山崩涌水十七处武定六年四月泰山甘露降后齐天统初泰山封禅坛玉璧自出夫岱山王者易姓告代之所玉璧所用之币而自出将有异姓王者用币之象其后齐亡地入于周及高祖受周禅天下一统焚柴泰山告祠之应也隋文帝开皇十四年将祀泰山令使者致神像于祠未至数里野火欻起烧像时帝信谗猜忌滕王瓉失志而死功臣多被夷灭其后太子勇被戮唐高宗永徽二年七月泰山大水十三年十月戊子雄雉驯飞泰山斋宫内夫封禅所以告成功祀事无重于此者而野鸟驯飞不忌禁卫不祥宋眞宗大中祥符元年五月泰山醴泉出丁丑王母池水变红紫色按史干封县民王用田中有童儿掊土得青钱数十争取之钱坠石罅因发石涌泉二十四眼味极甘美又枯石河有涌泉二十五眼一眼出层阜之上经宿势浸盛引数派双鱼跃其中有果实流出似李差小味甚甘制置使王钦若贮水以献六月庚戌赐百官诏建亭赐额曰灵液六月王钦若至干封上言泰山醴泉出天书见有灵芝三万八千二百五十本十二月泰山玉女白龙王母池醴泉出丁酉赐辅臣新醴泉六年十月泰山兴工有鸟状乌嘴趾皆赤役夫稍憩即飞鸣作起之声衆工见其来畚锸争进将晡而去日以爲常目爲催工鸟仁宗嘉祐三年七月泰山上瑞麦图凢五本元世宗至元九年九月泰山淫雨河水溢圮田庐害稼成宗元贞元年六月泰山大水武宗至大元年九月泰山大水仁宗延祐元年三月泰山霜雪三日文宗天历元年泰山大水顺帝元统元年泰山淫雨河水溢大饥至正六年春二月泰山奉符县大饥地震七日他县亦然皇明成化二十一年春二月三月泰山屡震遣官祭之正德十六年春三月岱庙东廊火嘉靖八年泰山蝗九年十年如之十六年六月泰山水漂溺数百人十一月州城火延烧数十家二十一年泰山蝗不爲灾二十二年泰山夏再稔麦粟有一本三穗至五穗者知州马逄伯献于朝二十九年十二月岱庙火天殿门廊俱焚古𣗳碑刻亦多毁者三十年六月泰山大水御帐冲壤人多溺死三十二年泰山大饥民相刧夺行旅不通三十三年春泰山大饥饿莩枕籍贫民多取其肉食之万历十四年十月十八日泰山碧霞宫四方来焚祷者互相践蹋死六十一人今廵抚都御史李委济南府通判桑东阳徃经理收葬岱史正统道藏三家本十八卷续道藏岱史第十五卷登览志县二叙曰曷志乎登览也志古今人登览者之文若歌若诗若序记是也尝闻丘壸子曰务外游不如务内观故列子自以爲不知游而眉山苏子曰人之所遇役于事者常多游于物外者常少由斯以谈游何容易伟哉泰山之游乎跻日观月观之高峰可以俯仰字宙探龙文虎阜之奇石可以磨砺壮怀临天绅圣水之飞泉可以澡溉精爽寻吕公娄敬之幽洞可以唿吸烟霞岂谓外游非内观之助耶要以弧矢四方之志高人达士之怀古今一也其间游而能言者畅布于篇章即岩壑秀伟万状若爚入丹青然而且寄兴高远飘飘然有不局于山水间者彼岂徒以娱耳目爲觧骋词翰爲富乎玩物适情固内观者所不废也宣圣丘陵作歌千载絶唱是用冠诸编简永耀山灵汉魏而下以迄于今则皆循世次録焉诗歌周孔子丘陵歌登彼丘陵峛崺其坂仁道在迩求之若远遂迷不复自婴屯蹇喟然面顾题彼泰山郁碓其高梁甫回连枳棘克路陟之无縁将伐无柯患滋蔓延惟以永叹涕霣潺湲曳杖消揺于门歌曰泰山其頽乎梁木其坏乎哲人其萎乎汉张衡四愁诗之一我所思兮在泰山欲徃从之梁父艰侧身东望涕霑翰美人赠我金错刀何以报之英琼瑶路远莫致倚逍遥何爲怀忧心烦劳魏曹植飞龙篇晨游泰山云雾窈窕忽逄二童颜色鲜好乘彼白鹿手翳芝草我知眞人长跪问道西登玉堂金楼复道授我仙药神皇所造教我服食还精补脑寿同金石永世难老驱车篇驱车挥驽马东到奉高城神哉彼泰山五岳专其名隆高贯云蜺嵯峨出太清周流二六候间置一二亭上有涌醴泉玉石扬华英东北望吴野西眺观日精魂神所系属逝者感斯征王者以归天效厥元功成历代无不遵礼记有品程採策或长短唯德享利贞封者七十帝轩皇元独灵飱霞潄沆瀣毛羽被身形发举蹈虚廓径庭升窈冥同寿东父年旷代永长生仙人篇仙人揽六着对慱泰山隅湘娥拊琴瑟秦女吹笙竽玉樽盈桂酒河伯献神鱼四海一何局九州安所如韩终与王乔要我于天衢万里不足步轻举凌太虚飞腾踰景云高风吹我躯回驾观紫微与帝合灵符阊阖正嵳峩双阙万丈余玉𣗳扶道生白虎夹门枢驱风游四海东过王母庐俯观五岳间人生如寄居潜光养羽翼进趋且徐徐不见轩辕氏乘龙出鼎湖徘徊九天上与尔长相须晋陆机泰山吟泰山一何高迢迢造天庭峻极周以远层云郁冥冥梁父亦有馆蒿里亦有亭幽岑延万鬼神方集百灵长吟泰山侧慷慨激楚声王凝之妻谢氏泰山吟峨峨东岳高秀极冲青天巖中间虚宇菽寞幽以玄非工复非匠云构发自然器象尔何物遂令我屡迁逝将宕斯宇可以尽天年宋谢灵运泰山吟泰宗秀维岳崔崒刺云天岞崿既崄巘触石辄迁绵登封瘗崇坛降禅藏肃然石闾何晻蔼明堂秘灵篇唐李白泰山吟四月上泰山石平御道开六龙过万壑涧谷随萦回马蹟遶碧峯于今满青苔飞流洒絶巘水急松声哀北眺崿嶂奇倾崖向东摧洞门闭石扇地底兴云雷登高望蓬瀛想象金银台天门一长啸万里清风来玉女四五人飘飖下九垓含笑引素手遗我流霞杯稽首再拜之自愧非仙才旷然小宇宙弃世何悠哉清晓骑白鹿直上天门山山际逄羽人方瞳好容颜扪萝欲就语却掩青云关遗我鸟迹书飘然落巖间其字乃上古读之了不闲感此三叹息从师方未还平明登日观举首开云关精神四飞扬如出天地间黄河从西来窈窕入远山凭崖望八极目尽长空闲偶然值青童緑髪双云鬟叹我晩学仙蹉跎凋朱颜踌躇忽不见浩荡难追攀清斋三千日裂素写道经吟诵有所得衆神卫我形云行信长风飒若羽翼生攀崖上日观伏槛窥东溟海色动远山天鸡已先鸣银台出倒景白浪翻长鲸安得不死药高飞向蓬瀛曰观东北倾两崖夹双石海水落眼前天光摇空碧千峯争攅聚万壑絶凌历缅彼鹤上仙去无云中蹟长松入云汉远望不盈尺山花异人间五月雪中白终当遇安期于此鍊玉液朝饮王母池暝投天门阙独抱緑绮琴夜行青山月山明月露白夜静松风歇仙人游碧峰处处笙歌发菽听娱清晖王眞连翠微想象鸾凤舞飘飖龙门衣扪天摘匏瓜恍惚不忆归举手弄清浅误攀织女机明晨坐相失但见五云飞送范山入归泰山鲁客抱白鹤别余徃泰山初行若片云杳在青崖间高高至天门日观近可攀云山望不及此去何时还杜甫望岳岱宗夫何如齐鲁青未了造化钟神秀阴阳割昏晓盪胷生层云决眦入归鸟会当凌絶顶一览衆山小刘禹钖送东岳张鍊师东岳眞人张鍊师高情雅淡世间稀堪爲烈女书青简久事元君住紫微金缕机中抛锦字玉清坛上着霓衣云衢不用吹箫伴秪拟乘鸾独自归李义府隽州遥叙封禅天齐标巨鎭日观启崇祠岧嶤临渤澥隐嶙控河沂建岳诚爲长升功谅在兹帝猷符广运玄言畅文思飞声总地络载化抚干维瑞策开珍凤祯图荐寳龟东后方四觐西都导六师天驾移星苑扬早驭风司沸鼓喧平陆疑跸静通逵汶阳驰月羽蒙阴警电辎巖花飘曙辇峰叶荡春旗石闾环藻卫金坛映黼帷三始贻遐贶万岁受重釐非质陶恩奖趋迹奉轩墀触网沦幽裔乘徼限明时周南昔已叹卭西今复悲萧楚才奉和展礼岱宗拂汉星旗转分霄日羽明将追会阜蹟更勒岱宗铭林戈咽济岸兽鼓震河庭叶箭凌寒矫乌兮望晓惊已降汾水作仍深迎渭情薛克构奉和展礼岱宗龙图冠胥六凤驾指云亭绯烟泛济浦緑字启河汀画裳晨应月文戟曙分星四田巡揖礼三驱道契经行欣奉万岁窃抃偶千龄卢照隣登封大餔歌日观仙云随凤辇天门碧雪照龙衣繁絃绮席方终夜妙舞清歌欢未归吕洞宾书王母池昔日曾游此如今九十春红尘多少客谁是识予人再书王母池昔年留字识曾来事满华夷遍九垓无赖蛟虬知我字故留踪迹不沉埋宋范致冲吕公洞朝游北海暮瀛洲仙珮何年到此游安得相从问丹诀春风同醉岳阳楼竹林寺竹林深处有招提深掩禅关过客稀檐卜花开春欲暮泠泠钟磬白云低日观峯岱岳东南第一观青天高耸碧㠝岏若教飞上峰头立应见阳乌浴未干查道登岱凌空叠嶂絶凢埃青帝高居绛节开捧出海天红日近迓将蓬岛碧霞来石闾闪烁迎阳洞王简光华封禅台一自祥符禋祀后太平顶上最崔巍梅圣俞登泰山日观峯晨登日观峰海水黄金溶浴出车轮光随天行无踪正是刺我目攅集如剑锋照曜万物兴磨灭万物凶草木既无命必闻石间松当时一避雨安得大夫封人而苟不遇抱简诵六龙王钦若登泰山四顾无云道路开黄麾迎从六龙来三神合祭光千古万旅传唿动九垓幽鸟似通崑阆信眞松深隐栋梁材已知身世非常事曾到天门十二廻元王奕和元遗山呈泰山天倪布山张眞人江右书生枉白头杖藜始得此山游手摩红日登三观袖拂黄埃看九州泰山扆齐机鲁辟天关左右微垣列两班大展明堂俱翕受黄河东畔少游山茂陵封禅坛祥符天子旧明堂秦汉丰碑宿草荒人世已非坛尚在摩挲老泪湿斜阳汉栢肤剥心枯嵗月深孙枝已觧作龙吟烈风吹起孤高韵犹作峯头梁甫音孙明复石守道祠堂师生高占二山名千载谁云道义轻岳府栢林风雨夜琅然犹带读书声杜仁杰天门铅泰山天门无室宇尚矣布山张鍊师爲之经构累岁乃成可谓破天荒者也齐人杜仁杰于是乎铭之元气裂两仪具五岳峙眞形露惟岱宗俨箕踞仰弥高屹天柱浩千劫空来去谁爲凿起天虑匪斤斧乃祝诅一窍开达底处十八盘盘千步荠初吐抱围𣗳日车昃𢡖曦驭六龙頽莽回玄踖此徃嘉无数无怀下兵型措七十君接銮辂圣道熄彝偷斁揖让歇篡夺屡忽焉阖梗无路象纬森敕诃护朝百灵由兹户金璀璨朱间布九虎蹲万夫怖我欲叩阍者怒辟何时坦如故封冕旒获控愬豁蒙蔽泄尘雾刮政疵剔民蠧上得情下安作额血殚帝聪悟崖不磨苍壁竖刻我铭期孔固垂万世正王度元遗山登岳泰山天壤间屹如郁萧台厥初造化手噼此何雄哉天门一何高天险若可阶积苏与累块分明见九垓扶摇九万里未可诬齐谐秦皇㙴威灵茂陵亦雄才翠华行不归石坛满苍苔古今一俯仰感极令人衰奇探忘登顿意惬自迟回夜宿玉女祠崩奔涌云雷鸡鸣登日观四望无氛霾六龙出扶桑翻动青霞堆平生华嵩游兹山未忘怀十年望齐鲁孤云拂层崖青壁落落云间开眼前有句道不得但觉胷次高崔嵬徂徕山头唤李白吾欲从此观蓬莱段辅题李白泰山观日出图岱宗郁郁天下雄谪仙落落人中龙兹山兹人乃相从气夺眞宰愁丰隆玉堂一任云雾封长啸飞渡秦皇松夜唿日出沧海东再爲斯世开鸿蒙钧天帝君深九重醉舞踏碎青芙蓉天孙玉女爲歛容却视五岳秋毫同长鲸一去不复逄干坤万里号秋虫当年咳唾留絶峰至今树石生香风我欲追之杳无踪不意邂逅会此中屋梁落月依然空张养浩登岳风云一举到天关快意平生有此观万古齐州烟九点五更沧海日三竿向来井处方知隘今后巢居亦觉宽笑拍洪崖咏新句满空笙鹤下高寒徐世隆纪梦我梦天倪子同登日观峰骨疆清似鹤步律老犹龙方外无官府堂中有岱宗仙阊眞福地杖屦会相从送天倪子还泰山九十行年髪未华道人风骨饱烟霞洞天福地三千里神府仙闾第一家牛膝药灵斟美醖兔毫盏凈啜芳芽隐居自爱陶弘景莫作山中宰相夸元好问送天倪子归布山太白诗笔布山头布韈青鞋欠一游拟欲高人叅药镜却嫌凢骨比丹丘云间茅屋鸡犬静物外烟霞风露秋后日天门重登览蜕仙巖下幸迟留王恽咏汉栢苍栢无城拥汉陵閟宫遗𣗳郁峥嵘崔嵬不植明堂础造化潜通岳顶灵万壑烟霏封杰干半空风雨撼秋声白头会见东封日秀映鸾旂一色青张志题桃花峪流水来天洞人间一脉通桃源知不远浮出落花红泰山喜雨岱宗天下秀霖雨遍人间高卧今何在东山似此山李简登岳三峯突兀与天齐天门未到劳攀跻层层石磴出林杪萦廻百折青云梯盘石蹔憩舒清眺涧壑风来号万窍水声俄在𣗳稍头疑有于菟天外啸向晓才登日观峰手披云雾开鸿蒙火轮欲上海波赤金霞翻动苍龙宫黄河一线几千里吴越山川眞地底爲数齐州九点青更将伏槛窥东溟李白不遇安期生安得羽翼飞蓬瀛朝觐坛朝觐当年筑此坛旌旗影里簇仙班只今惟有青山在日暮孤云自徃还酆都峪石洞荒凉𣗳影孤州人相语是酆都古碑犹说韩擒虎爲问于今尚有无王旭游竹林寺石径俯云壑竹林开幽境寺古僧徒稀山深岚气泠待游未终兴红日忽倒影曳杖披瞑烟长歌下前岭西溪我爱西溪好披云屡徃来一州烟景合三面画屛开薄俗无商隐清时有逸才近巖多隙地松竹更湏栽贾鲁登泰山岱宗何崔嵬群山无与比使者久尘嚣望之不胜喜无縁凌絶顶诣词聊致讄夫何一殿存千间暴遗圮人言遭劫火金源乱兵里感此废昔年伤今未能理飞奏入彤庭经营良在迩奈何齐鲁饥百姓飡糠粃神兮愿效灵穰穰多乐祀行当复故宫金碧荡瞻视岱史正统道藏三家本十八卷续道藏岱史第十六卷登览志皇明宋濂登岱岧嶤泰岳柱苍窍万壑千巖一径通象纬平临青帝观灵光长绕碧霞宫凌晨云幔天涯白子夜晴揺海日红玉露金茎应咫尺举头霄汉思偏雄方孝孺夏月登岱振衣千仞思悠悠泰岱于今惬胜游秦汉旧封悬碧落干坤胜槩点浮沤海明日观三更晓风动天门九夏秋更上云端频极目紫微光电闪吴钩曾棨庄平早行望岳我欲登泰山凭高望八极浪迹十二年蹉跎竟难得今晨马上忽见之屹立东南半空碧想当洪蒙时二气相郁蟠大块戏黄土莫能识其端圆灵降崖崿坤后孕峯峦一朝天地划开辟但见千丈万丈高巑岏乃知造化神置此奠坤轴巨灵枕其巅六鳌载其足愚公不能移长房不能缩天工经营鬼斧凿削出千数百峰青立玉自从上古来南风吹不平日月出华彩星宿扬光晶寒崖积氷雪阴壑驰风霆云霞炫明晦草木发精英上浮金银气下潜魑魅形巖巖鲁所瞻作鎭朝百灵崑崙以爲父四岳以爲兄匡庐峩眉乃其子此外培塿皆云仍齐鲁青未了此语何足凭其上万里天亦借兹山青秦皇汉武廵游遍玉检金函重封禅风雨莓苔徃日碑烟云松栢当时殿由来五岳秩三公况尔巨鎭山之宗钟灵毓秀杳莫测磅礴下土专其雄我皇御天生有圣德广彰仁化诞布恩泽一举平安南再举清漠北车驾时廵过泰山望祭筑坛陈玉帛小臣幸北奉宸游一见兹山爱山色虽无涓尘补河岳颇有词气塡胸臆他年载笔颂神功刻尽泰山山上石汪广洋廻泰山偶赋七十二神州淋漓紫气浮天低衆山小星拱一峯秋云翳成龙虎岚光薄斗牛岱宗与恒岳引领目东头李时勉巖巖亭送陈叅政归山东岱宗磅礴不可拟翠色横秋几千里峭石巉巖倚天外孤亭屹立当山趾亭前芳草没路岐古砌荒凉苔解滋幽花拂槛无人採独鸟时鸣听者稀晨露浴日十峰紫一杯遥见沧溟水升兀观里晓钟闻岱岳祠前白云起圣贤大道谁不由干坤阖辟同周流泰山气象难爲喻谁遣名亭独此留君去薇垣有闲日随处登临访遗迹想得凭阑一望余怀古清吟兴何极王㒜登岳齐鲁名山仰岱宗崚𡾓万仞玉芙蓉月明海旷连三岛云凈天空插数峯白石谩留名士篆苍松何用大夫封我来不尽登临兴更上丹崖第一重吴节泰山杂咏金科玉检瘗重泉凤辇霓旌散紫烟七十二君何处去空余特表鎭山巅海内诗书已尽焚只将贞石勒功勋青门黄犬知何处尚有雕虫学篆文十丈高崖剷碧苍前镌功德后词章浯溪亦有中兴颂不及东游纪盛唐絶顶方池若镜空浮云于此閟灵踪几回肤寸成霖去要与苍生作嵗丰曾与秦皇托旧恩昂霄耸壑露盘根可怜二世空尘土不及寒松有子孙几度天书降紫清宋皇曾此驻龙旌野花啼鸟年年换犹有人传御帐坪徐有贞登泰山岂厌丹崖步步迎眼前灵景变阴晴马从万丈松边驻人在九重天上行朝见白云山半起夜看红日海东生还知恋阙心无远直北分明是帝京年富祷雪名尊五岳鎭山东至圣惟司化育功一炷信香期感召愿垂三白兆年丰李裕登泰山历遍群山夕照催恍疑身到紫霄回汉秦封禅俱无迹唐宋碑铭半是苔紫气当时凝御帐岚光彻夜暎仙台英灵岂独爲霖雨又与天朝产异材周豪登泰山重峦叠嶂上摩空下瞰诸山觅不同泰华峯头青菡萏仙人掌上玉芙蓉一凌絶顶知天近五夜沧溟见日红赫赫霞君人敬仰无端牲帛徃来通张盛叅政初登泰山岱宗仰望郁嵳峩万壑于巖气象多雨过春光横翠黛烟迷晓色露青螺秦王封禅碑还在汉武祈灵事不磨今日我来登眺处苍天咫尺手堪摩张文大夫松风雨巖前驻六龙青松嬴得大夫封扶苏谩有安秦策不及当时半日功徐源登岱宗岱岳登观絶顶来汶流双曲抱徂徕人随箭括天门度马别肩舆岘岭回封禅台高簪白石磨崕字古蚀苍苔金舆玉辇谁重过惟见秦王一土坯乔缙登泰山东岳巍巍步亦难篮舆载我上云端峰排日观三千丈路绕天门十八盘高碍斗牛登处近青分齐鲁望中宽瓣香将敬元君庙愿祝皇图万亿年司马垔登泰山兹游自负亦奇哉壑雾林霏指顾开万丈翠屏天上立一轮红日望中来尼丘故陇钟灵气秦汉丰碑没古苔却忆君亲在西北五云深䖏首重回毕瑜明堂怀古黍离诗自咏东周翠辇无因此地游朝聘不闻来束帛会盟惟识有诸侯圣贤述作光千古王霸兴亡付一丘莫向高台寻旧迹断碑残砾不胜愁舍身崖东岳含灵本好生此崖元不是秦坑痴儿独昧谋身讨日负人间不孝名无字碑屹立峯巓类独夫祖龙爲此欲何图东南王气依然在谁道亡秦不是胡赵英登泰山次司马韵絶顶登临眼欲昏声高只恐上方闻东瞻沧海襟千里北望瑶京载五云秦汉礼仪成故事石孙声价重斯文吾皇曾不论封禅万载令人颂放勋夏寅泰山东方爲岱衆山宗万域人心仰止同七十二君封禅后数千年事渺茫中鲲游北海云长黑鸡验中霄日已红弱水蓬莱在何处群仙初别大明宫潘祯提学登泰山大翼垂云须九万天游今日殆忘还千年谁更观沧海老脚吾方到泰山雨过春巖龙自戏松生太古鹤常闲题诗不尽孤高意起立中峯看世寰神仙鹤背也超然泰岳朝骑凌紫烟山压东溟盘大地路横北斗到青天手中日月谁同弄象外风光我得先一笑人间空万古太清聊倚兴无边弼登泰山下蟠沧海上青天太古谁先探此巅万岭蒙羞云雾里九州分界户庭前道高孔子登时见功陋秦皇禅后镌独羡当年李太白坐临红观云烟邵庄登泰山好风吹我上层霄四望茫洋景致饶玉牒有文存故事古碑无字认前朝海东日出中宵见山半云生下界遥从此信知天下小拟追宣圣思飘飘黄景尚书祠岱宗不果登览有作几代英君几度封穿云也只恁般峯荒唐纪载闻经史典礼公明仰祖宗天若有门人可到仙那无蹟客难逄干坤自是归眞主料得山灵笑祖龙王经登泰山开辟干坤峙此山有生何幸得跻攀登高渐觉星辰近到此方惊宇宙宽突出孤峰擎日月亘绵万里发林峦追思五载东廵日三代君臣共克艰张岫登泰山鸡鸣海曙射神宫石径萦纡上碧空回马岭前琪树古水帘洞口野花红松擎御帐溶溶月鴈避天门猎猎风尽日攀萝登絶顶此身疑在五云中潘楷登岳天门天外迥仁览万山微峭壁从空落烟霞绕座飞路通仙岛近心与世尘违賸有徜徉兴酣歌马上归刘丙登泰山凌空何事独徘徊欲赋惭非宋玉才归路宛从天上下吟眸争向雾中开磨崕字古人难读御帐台空水自哀啸我风霜长跋涉山灵可许再重来王守仁登岳晓登泰山道行行入烟霏阳光散巖壑秋容淡相辉云梯挂青壁仰见蛛丝微长风吹海色飘飖送天衣峯顶动笙乐青童两相依振衣将徃从凌云忽高飞挥手若相待丹霞闪余晖凢躯无健羽怅望不能归天门何崔嵬下有青云浮泱漭絶人世迥豁高天秋暝色从地起夜宿天上楼天鸡鸣半夜日出东海头隐约蓬壶树缥缈扶桑洲浩歌落青冥遗响入沧流唐虞变楚汉灭没如风沤藐矣鹤山仙秦皇岂堪求金砂费日月頽颜竟难留吾意在庞古泠然驭凉飕相期广成子太虚共遨游枯稿向巖谷黄绮不足俦穹崖不可极飞步凌烟虹危泉泻石道空影垂云松千峯互攅簇掩映青芙蓉高台倚巉削倾侧临崆峒失足随烟雾碎骨颠崖中下愚竟难晓摧折纷相从吾方坐日观披云咲天风赤水问轩后苍梧呌重瞳隐隐落天语阊阖开玲珑去去勿复道浊世将焉穷尘网苦羁縻富贵直露草不如骑白鹿东游入蓬岛朝登泰山望洪涛隔缥缈阳辉岀海云来作天门晓遥见碧霞君翩翻起员峤玉女紫鸾笙双吹入晴昊举首望不及下拜风浩浩掷我玉虚篇读之殊未了傍有长眉翁一一能指道从此炼金砂人间迹如扫泰山高欧生诚楚人但识庐山高庐山之高犹可计寻丈若夫泰山仰视恍惚吾不知其尚在青天之下其色直出青天上我欲彷拟试作泰山高但恐丘垤之见未能测识高大笔底难具状扶舆磅礴元气钟突兀半遮天地东南衡北恒西有华俯视伛偻谁雌雄人寰茫昧乍隐见雷雨初解开鸿蒙绣壁丹梯烟霏霭䨴海日初涌照耀苍翠平麓远抱沧海湾日观正与扶桑对听涛声之下泻知百川之东会天门石扇豁然中开幽崖邃谷聚积隐埋中有遯世之流龟潜雌伏飱霞吸秀于其间徃徃怪谲多仙才上有百丈之飞湍悬空络石穿云而直下其源疑自青天来巖头肤寸出烟雾湏臾滂沱遍九垓古来登封七十二主后来相效纷纷如雨玉检金函无不爲只今埋没知何许但见白云犹复起封中断碑无字天外日日磨刚风飞尘过眼倏超忽飘荡岂复留其踪天空翠华远落日辞千峰鲁郊获麟岐阳会凤明堂既毁閟宫兴颂宣尼曳杖逍遥一去不复来幽泉鸣咽而含悲群峦拱揖如相送俯仰宇宙千载相望堕山乔岳尚被其光峻极配天无敢颉顽嗟予瞻眺门墻外何能仿彿窥室堂也来攀附蹑遗迹三千之下不知亦许再拜占末行吁嗟乎泰山之高其高不可极忽然回首比身不觉已在东斗傍张璇五松岱岳中途笑祖龙帝无三世纳降从些湏恩泽还颠倒不在儿孙却在松卢琼秦松大夫树下无遗泽呜咽泉头常怨声尺土不封乖父子翻将恩典及无名陈琳同余侍御再登泰山次韵万仞岗头御帐开秦松汉栢亦奇哉酷怜古蹟陪僊侣可是山灵许再来絶顶风高六月寒危松怪石似龙盘天门几度来骢马御帐当年驾翠銮碧藓封中寻汉禅五云深处谛秦观东山莫漫濡毫兴霖雨苍生望谢安查焕季秋望后一日同藩臬僚友登岱泰岱高临万里看三齐秋色更漫漫振衣龙峪青云湿倚劔天门白日寒东带黄河连海岸北来紫气绕长安自怜突兀平生志恍惚乘风跨紫鸾秦金登泰山石磴萦纡十八盘眼中风景渺无端东瞻日观蓬瀛近南指天门宇宙宽长啸顿醒尘世梦壮怀聊洗腐儒酸金书玉检俱陈迹秦汉遗碑莫谩看柴奇登岳朝出登封门起拂衣上尘肩舆历㠝岏清霜及兹晨极曰日观东海水浩无垠秦事今已远坛社空荆榛抚景增叹息群山自嶙峋边贡登岳岱宗山秀百灵屯壁立烟霄万古存幽府化机盘地轴上清眞气接天门霞标日观青松丽春透龙池碧水温薄暮振衣峯顶石蓬莱东眺海云昏北上天门日未斜刚风吹我度谽谺仙人洞古留丹鼎玉女祠高护碧霞深涧千年犹冻雪阴崖四月始桃花秦封汉禅俱牢落细读穹碑感嵗华玉皇祠畔一凭阑絶顶风高夏亦寒北去尘沙通瀚海西来天地是长安青云迥隔三千界白日平临十八盘似有飞仙度幽壑凤笙声袅珮珊珊巖嶂崔嵬云雾升泰山灵秀古今称百千万地岂重有三十八年才一登贝殿深春来供客松崖落日下樵僧中天夕磬泠泠发知在烟峦第几层御帐坪白日天门近青山御帐空亭虚从眺览𣗳古自登封过鸟层空上鸣泉万壑中翠叶春不返惆怅昔人踪回马岭回马岭前春日西涧花巖草郁萋萋上方钟落不知处惟见白云巖畔栖乔宇登岳五岳谁争长东皇万物先晦明分日月唿吸变云烟厚脉中盘地神功上配天云亭问封禅千古竟茫然百灵朝拱处空籁听琅璈地据中原胜天临下界高云山双老眼江海一秋毫欲访蓬瀛去从谁借六鳌许逵登岱一上青霄路几重峻巖险壑乱如从靖安齐鲁眞雄鎭高压蓬瀛有丈峯王廷相登岳五岳俱神峻岩峣泰岱偏半巖回骏马絶顶俯云烟一览小天下三更见日躔蓬莱疑咫尺直恐碍飞仙赵鹤登岳分明苍秀拔云开谁鉴当年混沌胎山压星辰从下看海浮天地自东廻一时岱狩雍容礼千古崧高制作材载说皇朝称祀诏始知神哲奠三才一上遥岑万丈苍天风应爲袭衣裳鸡鸣徃徃看东日人语时时到下方云暗钟声连海𣗳春浮花气入山堂四时未歇登游兴翻说崖禽唤客忙查约秋暮登岱龙峪危峯逼天门古殿开月华秋气爽日观海潮廻地向皇都逈山迎曲阜来登临何限意极目凤凰台过御帐坪宋皇临御日此地数游观花下停双辇松间拜百官云常依寳座月自照瑶坛寂寞仙桥路惟余古木看许成名登岳晓踏双峯万里明岚光云气散高晴遥分东海连空碧俯讶群山与地平池有风花揺玉珮桥留春草坐尘缨秦皇石上堪登啸千古令人感慨生李东阳望岳偶上奎文阁来观泰岳峰半空翻碧浪平陆走苍龙紫爱沾岚湿青怜发黛浓长原随迤逦高𣗳助蒙茸幢节迎还送戈矛击更冲烟霞变明晦云雨验丰凶混沌天初辟精灵地所钟分疆书禹贡肇域犯尧封挹浅临沧澥凭虚揖华嵩行尊宜行丈名重合称宗外歛神无迹中涵德有容庙严王者象植古大夫松北阙身长系东轺境暂逢崖跻愁日观谷啸想风从圣主斋心切儒臣乐事慵饔飱慙驿廪舆从悯官佣嵗旱当忧国民劳恐病农我方颐一笏谁共手双笻日月蹉跎易溪湖限隔重奋飞输鸟翼飘泊信萍踪濯热思晞发凌秋忆盪胷酒阑多爽气凉思晚惺松章拯登岳书感千古明堂空怅望于今环道颇平夷已迷汉武五车石却笑秦王无字碑日观登封终不固天书行诈亦何爲监司尽括金钱施流俗争趋玉女祠舍身崖由来好生地讵有舍身崖一死轻秋叶伊谁倡厉阶李梦阳问郑生登岱昨汝登东岳何峰是絶峰有无丈人石几许大夫松海日低波鸟巖雷起窟龙谁言天下小化外亦王封俯首无齐鲁东瞻海似杯斗然一峰上不信万山开日抱扶桑跃天横碣石来君看秦始后仍有汉王台仰五岳歌之一我所仰兮在泰山侧身东望阻齐关南有龟蒙东肃然仙人赠我緑琼丹招我东游扶桑间我欲从之途路艰东河济涕潺湲马汝骥送太华石熊峰东祀三微开嵗纪百礼洽时禋帝启玄符日天颁翠节辰使星揺壁府卿月照天津道出齐封旧书求鲁殿新尼丘廻杳霭岱岳对嶙峋碑刻非秦禅柴燔代舜廵金泥和五色王检閟千春岭陟青龙绕泉临白鹤驯望洋分岛屿观日凈烟尘德已精灵契形须梦寐亲怀归歌大雅属望辅洪钓拟献嵩高曲抽毫愧不神周相登岳兖鎭摽神异东方压岱宗嵗星辉八极玄女降三宫云气成双阙炎精生赤虹千年森汉栢古道郁秦松金箧昭灵秩芝房照碧丛唐碑旧纪历汉勒几登封入岭天门晓停𩥵御帐空丹霞迎紫盖孤嶂削芙蓉独瞰三千界旋攀第一重蜃楼明日观圣水𣗳莲峯春址盘香火禋坛纳化工乘时挥玉策周览极龙嵸叶份泰山吟岱山长群岳巨鎭标东维岧峣临渤澥嶻孼控河沂灵区廻洞府福地启崇祠石闾何晻霭瑶芬閟葳蕤虞廵柴望湮周狩明堂隳遐哉七十君版牒空名垂秦皇无灵氛汉武非仙才封松郁中坂植栢满南陲我来值春月叠嶂开云霾天门步寥廓盘道历逶迤疑谒碧霞君寒潄玉女池沉吟挹玉简摩挲向崖碑云卧通象纬神游驾蚪螭朝登日观峰日出扶桑枝唿吸变烟雾下界行风雷俯视渺茫气焉能辩瀛禆遥思骑黄鹤圆方随所之王裕石表柴望当年告治平谁知风起鲍鱼腥惟有右表依然在蔓草寒烟夕照明张鲲登岳道假三齐岀形眞五岳先瑶坛云𣗳采贝阙露花寒狩典闻虞日封碑见汉年登临重回首紫气帝鄕偏暝色廻吴楚灵光集鬼神殿虚云雾出门侧斗牛隣笙鹤来还去仙芝秋复春斋宫夜不寐吾意欲修眞张邦教泰山咏震维生长地历代表殊庥拜礼勤终嵗祈求遍九州势雄神鬼宅迹胜凤麟游八境通乔岳香云烂欲流天王出狩时玉帛万邦随柴望遵虞制恩威恊禹规齐君终罢毁季旅竟奚爲千载存遗址青阳在指麾千仞排巉崿生疑鸟雀愁苍茫横古道缥缈接飞楼月窅风尘夕猿清草树秋明时苛政絶行坐仰尼丘右巖巖亭夫子闻妇人哭处郑善夫郞中闽县人登岳东岳干坤定黄河一缕分日排瀛海浪天入蓟门云鲁道伤吾志秦碑自夕曛未堪踈远目万里正祲氛方豪副使关化人登岳三月无风上泰山巖花谷鸟共盘桓因怜郑老看山癖赤日烟萝带病攀自註云吾友郑维之曾以六月来登日观峯头紫露开㗳然回首望蓬莱野人自是烟霞骨应有神人月下来杨祜佥事钱塘人登岳兹山何峻极盘礴亘百里鸟道五丁开云标三观起雪礀无冬春烟岚互苍紫星垂崖户外人度青天里阳枝晞日华阴谷飞霞绮仙灵此窟宅幽异讵能纪泰山屹与天通匕十二峯兀气中下施云雨泽后土上贯星宿摇紫宫悬崖古栢落空翠架壑危松度远虹我来凭高俯沧海夜坐观日扶桑东殊方此日逢重九絶岳高吹散远愁汉畦秦封空徃事紫更黄菊自深秋天清楼阁明三观野旷山河辩九州独是怀亲忧国意白云沧海共悠悠岱宗秋卧夜床清万籁无声片月明何事仙人骑白鹿碧霞洞口谩吹笙日观秦峯霞作标扶桑夜见海门潮楼船方士何年到玉检金书人寂寥陈沂登岳飞轩临絶顶悬磴更岧峣谷响松风接天空海雾消琳宫环紫极玉节下青霄路指天门外来迎笙磬遥一入登封路干坤自此分诸峯会元气乱石散星文仰面攀青磴回头看白云飞梁架穷壑鸣熘四山闻朱节登岳尘途日扰扰梦寐惟云山兹晨天风凉层云护仙关我欲徃扣之驱车出人寰登登踰絶壁身在烟霞间涧底环珮声轻风送潺湲群峯手可挹俨若趋仙班大观盪尘襟敢辞登陟难故山猿鹤在俗驾何时还胡缵宗望岳忽听笙歌玄鹤群即看楼殿紫霞文斗边细露邀新月鸟外孤峰桂夕曛汉帝金坛歌石碣秦皇玉刻隐苔纹骑龙李白今何处日观天门空白云翛翛望岳丹霄上讽讽乘风紫极边半壁秦松悬日月当空周观出云烟峯期太华翩跹起影落扶桑袅窕骞更度三溪见双鹤忽从青帝接群仙山下秋日正皜皜山上秋雨还冥冥夜来巖畔挂星斗晓起涧底兴雷霆阴阳变幻倏忽异天地阊阖苍茫灵何当结庐向山住朝朝今对芙蓉青登岳春半看山山已青振衣先到五松亭晓分日月悬苔壁晴列蛟龙拥翠屏天启重门冯北斗云擎三观炤东溟秦皇宋主自行幄絶巘穷崖空断铭帝阙红云盖仙坛白日光千盘惊到顶一曲笑临堂倚槛尽秦越磨崖空汉唐恍然坐天上神思欲飞扬海天初纵目八极思悠悠太华弹丸出扶桑勺水浮秦松云不断宋简玉空留落日犹回首黄河窈窕流悬崖随鸟出絶顶略云跻俯仰干坤小凭陵星斗低日峰红炤海玉观碧冲霓子夜援琴坐天宫动晓鸡诸峰罗宇下一柱立寰东石表千业集天门百折通元宵山有月落日袖无风孤峭不能寝海云中夜红突兀青天上翩跹碧海边风高鳌欲动云落凤初骞历历尽齐鲁层层入象躔流霞传素手醉倚五龙眠杨志学次胡可泉望岳绛霄逈出天门上飞瀑高悬日观边星斗垂垂临絶巘蓬瀛渺渺隔苍烟双龙喷沫千巖动孤鹤凌风万里骞我亦平生爱岳壑欲从此也学神仙天上仙人自不群龙书袅袅太玄文秦皇台上雨初霁汉帝坛西日未曛郁郁古松停鹤驭巖巖峭壁绣苔纹羽童两两垂青髻晓起山头礼白云登岳肃容瞻岱岳直上最高峰倏忽云千变蜿蜒山万重秦碑金字刻汉检紫泥封胜迹今销歇巖花日日浓游竹林寺西天复此门山半一泉温云壁时时动龙珠日日翻飞扬李白句倾倒孔融尊归路夕阳好凉风吹广原李学诗登封坛燔柴想象明堂礼沉璧荒芜日观峯坛出白云犹汉瑞亭盘翠盖岂秦松谦冲旷见刘光武听纳何如唐太宗当宁圣明兼舜禹䕫龙自不献东封快活三人情轻便易世路重艰难不走巉巖路谁知快活三大夫松四海苍生憔悴尽五株松𣗳独封官仁民爱物秦颠倒何怪当年共揭竿杨维聪登封台封禅当年侈数君升中曾此事弥文金泥閟久明禋玉石检栖余清昼云紫气漫传宫阙现白毫争见老翁耘二仪高厚如何报遥望长安旦夕曛王讴登岳开辟此巖秀形藏吾道尊冥中廻日月象外自干坤愚谷通齐路灵光辩鲁门浮生正漂泊拟欲叫天阍天地还高下河山自郁盘燔柴虞狩典沉壁汉封坛吐纳风云气虚无殿阁寒斜阳下深涧翘首望长安无字碑岱岳峰头无字碑相传人说是秦时东游凤辇空寥落野草野花春自悲蒋瑜登岳夜到碧霞天芝房带月眠听经来白鹤烧药起丹烟广乐云中度明星钟外悬乘风欲飘举三岛会群仙张铎登岳曲坂萦廻翠藓滋琼宫贝宇碧参差长天斜倚峰纹坼寒日遥随岳影移香火何年传汉时风云终古护秦碑却惊身在层霄上絶顶翻怜鴈度迟望岳泰岳东来鎭古丘遥从云际俯芳洲寒沙夕抱璇台逈积雪春融碧树浮怅望云尘搔短发凄凉物候动鄕愁银宫玉宇参差见缥缈重登海上楼邵经济登岳步日观峰峰头日刚午睇彼东海东矫矫扶桑𣗳扶桑晞朝暾阳鸟濯灵羽干极歘昕春离光奄员宇普照兹大观恒瞩匪珍睹虞渊一扬休子夜信探取借颖餐明霞揽吟吸玄圃刘淮御史登岳吾昔游岱宗蹋云四十里渤海入览明日观下界起步虚摩赤霄回首极西晷松下逢羽人僊颜欣彼美遗我千嵗苓食之可不死松古尚秦封风雨历年纪金箧玉策存谁探得生齿登兹小天下因风忆行趾廖道南望岳岱宗高巃从群峰凌紫穹日观影扶桑月嶂烟朦胧飞泉走其下宛然双白龙上有玉女池银河泻长虹玉女散天花万朵青芙蓉仙人王子乔绛节朝上宫遗我金检书期我遥相从我欲从之游云路险且重何当谢尘鞅晞髪咸池东咸池有僊国乃在帝座旁紫虚县玉牓绛阙辉琳瑯曲琼挂绮䟽晻霭揺星潢祥烟袅丛林葳垂花𣗳香安期与韩衆双骑丹凤凰采采金光草和彼紫霞浆朝翔天门关夕息帝女桑俯视浊世士奔走驹隙光愿言凌飞涛遨游东海洋咏日观元化无停机阳明自周始纤纤残月没炯烱曙星起宿雾沉江干朝霞覆坛畤羊脾徴东夷鹑首占内史干象涵眞精人文焕新美扶英散葳蕤若华纷旖旎河伯乘玄鲸山祇驾苍兕潭影惊蛟螭林光宠兰芷车轮羡彤雯叠玦瞻黄珥丰蔀匪所宜离烜乃其理赤手扶羲轮丹心贯天纪愿爲双飞虬乘云驾千里王宠登岱五岳视侯秩无如东岱尊六龙开御道三峯插天门举手蓬莱近盪胸齐鲁吞安期炼玉处惟见五云屯陈凤梧登岳刚风吹上最高层寒气稜稜骨亦清云起半空方作雨天临絶顶忽开晴松涛坐听千巖响奎壁行看五夜明自信兹游眞不偶飘飘双袖羽轮轻曾铣登岳石璧连云紫翠重天工削出玉芙蓉泉流不断工峰雪岭道常悬万丈虹岱岳有灵昌国祚台臣何补愿年丰登临自觉尘襟脱九点齐烟一览中蔡经登岳石磴萦廻十八盘天风吹雪昼生寒苍苔半蚀磨崖字碧草斜侵封禅坛日观俯临青海上莲峰高逼白云端危亭一览河山壮便欲抽毫颂治安五松亭岭畔行宫御帐开翠华金辇此曾来五松自拟流恩泽二世谁知并草莱惟有白云闲聚散秪留青嶂尚崔嵬雄图索寞空惆怅古木鸣禽声正哀岳伦登岳千盘泰山顶盘盘度流云越观逈吴会秦观罗星文钟声散虚谷松栢留夕曛蓬莱近可望紫气接氤氲聂静登岳絶岳孤城外山行听晓钟空崖留汉碣古道列秦松石磴银河转瑶台瑞霭重未湏愁落日犹上最高峰周珫扬志学胡缵宗联句泰山行台一天凉雨四筵清庭树山风动晓晴泰岱千巖月欲上徂徕万壑松初鸣歌怜白苎花前袅舞爱霓裳竹下轻长昼踈帘淹客坐紫箫玄鹤下瑶京斜风细雨坐槐庭叠嶂层峦户不扃花下壶觞催尽鼓灯前歌舞启云屏中丞天马来西极司寇秋鹏起北溟却羡金阖香案吏五云琐闼望中青凉日清尊写素心金风緑树动高吟踈帘缥缈过青乌古殿辉煌映碧岑当座秦峯晴霭霭隔溪汉栢郁森森同袍不厌同㫖赏万里云霄羡盍簪胡经登岳干坤开此土东岱峥鸿蒙已讶三台近眞堪四岳宗霁天云漠漠旭日海融融万象清尘想飘然一寄踪张兖舍身崖舍身崖崖深万丈眞祸阶人间儿女痴且愚徃徃投葬生前骸父母提携岂不爱忍心割置三年怀白日羽翰既茫昧四方縁业空尔乖哀愚勒石方思道袭俗廻聪知有教民彝天理本自然胡不爲臣死忠子死孝登日观峰日观临云表扶桑暾影初山川留胜迹感慨独愁予玉笈秦王秘金箱汉武书百年封禅地功德欲何如潘埙登岳荡荡资生德悠悠报本心风云通肸蠁日月快登临颢气浮宸极灵氛下石林翩翩双鹤驾飞上碧云岑潘珍婺源人南天门和陈石峰重门万仞倚天开直上平虚亦快哉云隔尘寰看不见出门一笑下天来萧璆秦松郁郁崖上松爱护自神理虬轸驾天门翠盖无暑雨扬志玄冥端那复羡金紫顾蒙大夫号千古负深耻胡伸秦松五松矗矗凌霄汉千载犹蒙秦帝恩草木喜瞻龙驭过儒生翻自抱深冤龙瑄秦松二世空爲万国图咸阳宫阙已荒芜当年驻跸东封处惟见苍髯五大夫白世卿登岳着屐登高地诗人得共游五更常见日三伏早生秋雨向山腰起泉当石眼流岳灵通变化万里走神州姚奎泰山雪后晓天红日放高晴小坐山舆踏雪行冻树裹花春有迹寒溪结玉水无声烟销絶顶群峰露风度虚严万籁生老衲云深知我过数声清磬出松迎五松歌黑龙潭中蛇母出霜鳞剥落腥云湿毶毶长髯十两针挺挺直骨三千尺神灵呵护元气钟驱霆战雨揺苍空坚刚节操振今古滥爵昔受秦王封波涛满地阴风起万籁飔飔成律吕材堪柱国苦弗试萧然遗弃空山裹青青颜色无秋冬吞氷吐雪经磨礲工师一日如相逢终当献入蓬莱宫蒙恬大将扶苏于万里策勋封不与却将官爵授五松祖龙颠倒乃如此咸阳一火二世亡五松留得摩穹苍眞宗六龙昔廵幸亦名御帐扬休光猗欤松兮遇知己伤哉处世多奇士负才抗节竟沉沦不及寒松反多矣我来几度坐清影緑阴满地苍烟泠抚摩长顾发哀歌空山落日愁爽何章忱登岳瞻彼岱岳尊屹屹奠九州空光碧天合倒景黄河流朋从肆登陟振珮凌清秋仰视九霄旷俯览八极周宣尼有遗迹怅望心悠悠张鹏登岳用杜甫韵斜阳俯崦嵫登临日未了徘徊遍诸峯吟赏达昏晓仙巖访芝童高举逐飞鸟胜游难再来红颜非少小周瑯登岳回薄千峯簇逶迤万壑连灵图褾地纪雄胜探封躔露浥三芝秀光凝八石鲜迎书悲宋事封树忆秦年冒险探遗迹扪崖读古镌时巡方旷絶登禅几相沿监俯飞虹落帘含倒景偏奇观大无限便拟谒眞仙郑大同登泰山五岳此爲胜万年灵足徴梦魂吾久到道岸圣先登齐鲁空千里星辰仅一层皇朝崇大礼汉畤不湏称杨抚登泰山名山天下有得似岱宗无深谷函星斗中天启画图几廻千气象一览尽寰区追访虞周事樵人笑我迂梅守德登岱岳乔岳平生劳梦想天门今日遂攀跻层峦逈出青霄上曲迳回看白日低云气东连蓬海外烟光西与太华齐却惭作赋非能事尽日淹留思欲迷晓气氤氲开洞府巖光喷薄出云根参差绀宇临丹壑紫翠烟萝挂石门沧海波涛浮日月朝昏风雨别干坤行行渐觉尘寰小五岳应唯此独尊玉皇巓上倚危阑万顷烟霞入壮观仙乐似闻霓羽奏天风时拂斗牛寒九霄云护秦坛古千载苔封汉碣残嵗莫登临多感慨不堪回首望长安窦明登岳登登泰岳山干坤膪只尺杖履随云雷星斗碍冠帻一顾尘氛消清风生两腋再顾心神舒川源满肝膈更服堂倚空歇马殿射碧穹穹南天门兀兀舍身石山舆下高树皷吹导前戟昏黑抵絶巘神祠耸天嵴光灵怖此心奚翅仰烜赫歆飨集万方山海贮金帛一榻枕山阿松泉和丝革夜半东决眦海底讶日赤许应元岱宗岱宗肃肃标东纪絶顶虚传不死庭碑忆汉封三观逈树留秦岱五松青阳池日浴深能见阴洞云流乍可听此日风烟聊振裌休将岘首叹沉冥岱宗夫何如岧峣出云表登兹俯蒙绎吾欲观鲁道阙里窈且崇昔人已阵草尚想吴门喻今知天下小同蔡行人登蒿里环翠亭沓骑青林驻登台翠甸新云山存吏隐词藻待王人花日初停午兰标欲丽春怜君竹溪兴竟夕对清眞重过泰山山城曾试吏十载更登危丘壑心期在年光髩发哀物情聊对酒习性尚躭诗自是一赘叟支离侣昔时泰山别诸门人朝出干封门言涉泮河水朱阳丽初晖征云一何驶顾瞻缅夙昔风景复相似鲁山犹在望吾行自兹始范瑟登岳云河漠漠栖巖畔风影泠泠十八盘玉女泉飞山亦润芙蓉峰絶暑犹寒百年尘世三春梦万里干坤一咲看暮倚石阑星斗近不知身在白云端马驎登岳崚嶒泰岳回天地此日登临慷慨长万壑风声喧草木满山云气湿衣裳秦封汉时形盘踞鲁甸齐丘势渺茫一迳渐通天上界欲从何处问青皇黄省曾怀岱齐鲁开东岱遥空青未休长安元带眼吴会旧含眸去待山鸡报孤看海日流稷丘君若在吾得拥琴游蔡汝楠同许泰安登蒿里环翠亭蒿里亭元胜风花春载柔还陪仙吏躅得共白云游仗剑莲华凈传杯竹叶浮如何葛洪宅星座俯芝丘泰山书院古栢影接馨香近声揺户牖清空中白云榦海上古龙精小憩依春翠高栖忆凤鸣晩来云稍起神动岳峥嵘高诲登岳翠削芙蓉万朵开瑞烟缭绕护仙台瑶池宴罢金虬去明月屏空紫凤来雨霁归云栖树杪夜深出日见蓬莱向时未到天门上九点齐州秪浪猜踏碎芙蓉万壑秋无端造物与心游斗联西北天枢近海坼东南地轴浮凉影月窥云外榻寒声风满鴈边楼胸中尘土都消却一枕清泉不断流石梯万折凌大表层叠峰峦青未了巉巖飞瀑半空落泠溅氷花结林杪南天回首眼界阔烟雾沉沉寰宇小兴高渐觉风生腋岳顶廻旋看秦石俯凭日观望蓬莱晓浴金乌海波赤举头西北神京在五色晴云时叆叇青天可扪星可摘沉瀣淋漓湿东壁钦唿玉帝呈琅圩山高风露罗衣寒渺渺天空下笙鹤平收宇宙胸中宽桃花峪口路深邃怪石嶙峋悬若坠五松啮汉吐紫烟欲访仙人在何处金泥玉裣埋秋草七十二编断遗藁寒鸦啼上野棠枝凉月娟娟山石老李炯然舍身崖舍身崖下深难测每怪轻生世上人我亦有身偏自重舍时除是爲君亲成周登岳崔巍泰岳首称宗睥睨干坤一顾空吞吐烟云迷下界盪摩日月淬高峰秦碑无字名空在唐刻磨崖藓自封逐客穷攀伤徃事不胜癯骨受刚风周津御明堂成周天下八百年东廵朝会明堂前遗址依然孟轲力到今登眺留眞传郑芸登岳未了红尘事聊辞白玉关披云从月阙跨鹤下人间世味淡如水梦魂多在山留连憩龙峪何日再跻攀汤绍恩登岳晓霁天门放远晖岱灵有约幸无违山云拥道迎仙盖海日开岚上绣衣万里舆图妆泰畤九霄象纬拱神扉追思千古登封蹟暮霭荒台掩翠微傅鎭登泰山泰殿倚秋山高开紫翠间星轺迎日下仙掌蹑云攀巖立天低宇晴披曜照寰省方惭受简恭代礼神还李纶登絶顶雨霁登临兴转生群山数点发新青风回华表揺空汉日拥瑶宫逼太冥辑瑞尚存虞舜泽传灯独有鲁宣经干坤俯仰知何际万里浮槎一使星王廷榦登岳泰岳逼中天登临万象悬台观沧海日殿拂紫微烟山水名谁并干坤胜独专岧峣何可极摇笔白云连絶顶试登攀风烟缥缈间舜廵留社稷禹凿旧河山月宇天门道芝房青海湾英灵穷八极此地隔尘寰刘焘二月登山阻雪过眼莺花春未残再随骢马步山磐云浮碧殿炉烟细雪满苍崖树色寒秦岭应怜行路险汉宫疑似降仙难日观峯上瞻东海空忆飞霞驾彩鸾王汝孝登泰山仗晓步层峰吟眸望转通悬崖啣日断石磴拂云砻齐鲁千年秀干坤一指中禅封昔此地登眺意无穷郭鎏登泰山峯峦壁立翠云屯太极初分此岳存郁郁古松蟠御帐层层石磴接天门山桃野杏花争发曲涧方泉水正温秦汉登封遗徃蹟归来天色欲黄昏经彦寀登岳岱宗积翠郁岧峣春日登临上碧霄耳畔侧闻天语近峰头平对玉宸朝漫怜弄玉骖鸾凤会见乘槎犯斗杓安得凭虚凌八极尽将民瘼达神尧仲言永登岳层巖高阁敞晴晖十载重临梦不违玉女献花开雪酿仙翁留诀进霞衣青霄此日瞻三象碧巘何年筑一扉游赏方殷烟月上风林遥送暮钟微玉皇阁危阁倚层霄山河入望遥天横关塞鴈日抱海门潮雾露开朱旆云霞度碧箫自然幽赏契不用社僧招林应麟游石屋仙郎雅兴好幽寻共访仙闾入碧林绣壁忽开丹地穴灵泉疑泄洞天深上方云磴空中转下界烟花望里阴媿我支离久漂泊始从尘世识初心浦应麟游岱岳秀色千峰合灵源万籁潺鲁疆开旷野禹服奠高山星汉当头近烟云满目班悠然小天下遗迹若爲攀杜泰登岳寰海雄蟠独此山金茎瑶草秘封坛崑崙西望烟云渺沧海东连宇宙宽谷继宗元日登泰山南麓试笔仙坛栢酒新谁于草莽识词臣南山先祝千年寿北斗长瞻万里春雪抱翠屏鹰自化云坡丹壑鹿多驯王乔终作吹笙侣不敢乘鸾谒紫宸刘尔牧登岳青帝眞源逈霞芬郁律齐谷风吹海𣗳晴日扈山䨑金阙云边出玉绳象外低谁言坤极小禹贡尽雕题陶钦臯登泰山南州秀色结衡庐泰岳孤雄更不虚此日仙灵来劔珮中天楼观下庭除青霞独拥秦松嶂绛节双悬玉帝居石室秪今迷徃路侍臣何地访丹书遥遥仙使伴村春处处天风洒石淙涧底㧾无黄犊饮峰头长有白云封谁怜词客歌春树慢听山僧散午钟饭对胡麻聊自饷转来瑶草定相逄袁袠梦游泰山歌我闻泰岱五岳之所宗巍乎高哉拔起摩苍穹天门日月相避隐势压九服何其雄扶桑碣石眇在下安论凫绎连龟蒙宵梦凭陵骑六龙足蹑列缺驱泠风扪参历井上日观飘飘直谒元君宫白榆赤桂夹御道中有颜如桃花肤莹玉雪緑发皓齿十五双金童手持灵诀授我读科斗奇字殊难通凡胎俗骨不可换觉来相失沧溟东朝逄海上青乌使邀我远游登岱宗开缄长跪读数过星文云篆恍与梦寐同尚平婚嫁未毕累长卿卧病还书空何当白日生羽翼飞上泰岱絶顶第一之高峰查秉直夏月雨霁登岱宋明过雨静岚氛岳色霏微共夕曛倚杖坐看林下润披衣犹指洞中云狮峯瀑布当空泻龙峪泉声夹岸闻谩说新晴供晩眺九农应是尽欣欣唐禹登岱玉检藏丹室瑶对插上方攀崖入龙峪穿径绕羊肠石险形疑坠泉流势欲翔采明登日观彷彿见扶桑徐绅登泰山曾闻天上玉皇宫绛节星坛向此逄半夜日光揺海色四时香雾卷天风金函玉检通群帝五岳三山第一峰回首下方城郭在不知云壑几重重吴遵登岳泰岳崚嶒倚碧霄阴崖白昼自风涛西悬鸟道天门迥东指扶桑日观高秦𣗳尚依清跸路汉坛虚拱玉宸朝长安此去应千里北斗城深睇望劳吴伯朋登岳泰岳由来一洞天振衣清晓上危巅千年齐鲁登临外万里江河咫尺间汉畤秦封余蔓草苍松翠栢自云烟凌空顿有飞扬意漫酌流霞唤谪仙又次吴初泉韵蓬玄峭壁插丹霄龙口飞泉喷白涛天入扶桑沧海阔地临汶济碧霞高才登越观思乡国又恋长安望帝朝满眼干坤俱甲马不堪南北正疲劳絶巘浑疑在绛霄潺潺流水带松涛千巖雨过天光凈三观风寒日色高读尽碑崖怜异代书无封禅感清朝春山啼鸟斜阳外归路崎岖未觉劳方正脩登岳岳麓俯凝眺幻宇尽尘埃因忆羡门子层霄瞰九垓陶侃梦八翼侧身飞云门碧霞差亦近稽首问天孙日月悬双弹干坤一大荒最高峰顶上端拱王于皇沈应龙登泰山五岳岱称宗雄峙齐鲁界屹然障东维中原地气会殊方倾仰止有怀竟茫昧秉钺酬夙期廵历振行旆明禋陟危巅精神原夙戒有祷应即随神功信广大亢暵降时雨彤云布霭霭河淤饷道湮甘泉发清濑祗承天子命寔惟神攸赖礼成抚清景六合眞可隘山空絶尘嚣悠然闻天籁飞僊招我游乘鸾忽长迈授我叅玄诀飱霞吸沆瀣日观俯沧瀛红光吐输盖吴越望中迷黄河曲如带临风拾瑶芝坐石吟松桧秦封与汉时残碑荒草外弔古复忧时抚膺增感慨北虏犹陆梁倭夷又颠沛稽首问崧灵何如获康泰曾钧泰山纪游名山东峙独崔嵬千丈灵光接上台金削芙蓉迎日出玉爲楼阁倚天开鑪烟风暖浮秦树石检年深鎻汉台一览干坤空万刼落霞飞彩入吟杯雍焯登泰山千里齐城仰岱宗青山盘礴秀穹崇峰高日观瞰沧海岳擅天齐亘域中百代登封传盛事万方香火载玄功清朝一览灵巖上云凈风消旷宇空从来闻说此山高一上崔嵬眼界豪龙峪顾瞻出万仞天门咫尺摩层霄升中有表传秦汉柴望无人颂姒陶览𨀉诸峰睇空廓云霞茫渺海天遥何廷钰登岳万仞惊看絶巘高一人登此百人劳宿愿已畴民力竭赏心嬴得一挥豪探奇此地步丹梯酌罢闪看处处题独忆宣尼登眺后无言悟教古今谁马三才登岳层峦万仞开新霁乘暇登临逸兴徧山出云重飞鸟外林深春尽落花前天门迢递丹霄路海日苍茫碧树烟十二齐疆门处觅麦苗盈陇水盈川览胜春游万城来僊宫缥缈入云隈秦松披拂仍余荫汉帝登封空故台石壁有辉骚客赋岱宗无补使臣才丹宸白发频回首惆怅峰头各一廻玉女池玉女何年去名犹在水滨云疑尽眉客月似洗粧人风外听鸾珮天边忆凤轮不逄仙子降空拂镜中尘段顾言续梦登登十八盘忽讶空中行轮云今日迹魂梦昔年情松拱一天翠草生万壑青山灵不我叶应许定斯盟姜良翰游泰岳篇泰岳突屼中天起盘礴神州数千里鸟道联绵六六湾龙楼偃卷三千址隐隐隆隆宿雾中锦屏飞瀑编罗绮絶壁高攀白玉榆悬崖俯瞰青螺齿更有奇观日观东扶桑缥渺烟波通晴霞荡漾赤码碯晓日震耀青芙蓉蓬壸点点逼瑶席溟渤仅拟浮柸筒凌空不觉星辰远直跨罔象追鸿蒙忽然惊雷起山麓电走星驰振林谷湏臾日没宇宙倾万顷风涛鬼神哭云迷路险不可登一步一廻愁折轴泰岳何岧峣亭亭阻且遥秦皇宫阙烟云逈汉武旌旗草木彫英雄一去豪华尽残碑断简空寥寥我来近自崑崙北欲向三山访南极无端失脚坠皇州欲归不归长太息亦有青城累石居胡麻饭泠丹鑪熄南郡苔荒诸葛庐东山草蔓安公阈青壁泻银河山深长薛萝偶从征旆登天阙琼仙玉女许经过未能摆脱归猿锁且随舞袖歌春和山河大地终然幻世事悠悠何计了行植芝田十万畦应湏不负商山老查秉彝登岱巖巖高插紫冥开青帝星辰入望回芳躅独标宣圣楔瑶函空秘汉封台天连北极千山拱云拥黄河一线来最是生平葵藿志夜深日观倚徘徊孟洋九日登泰山泰岳风高不可当登临况复是重阳杯倾下映沧溟色帽仄平依北斗傍鲁甸风云流野日蓟门鸿鴈入烟霜雄图盛节俱陈迹城郭萧萧自八荒罗洪先赠中丞朱镇山巡抚山东青春琼树丽彤庭玉斧登台髩未星日近泰山多晓色风行东海少尘冥得年不用移齐粟考牧还闻颂鲁䮐镇抚正资清凈理片言肯向盖公听徐文通岱宗紫气腾空护汉都山川杳蔼入看无干坤忽合东溟注日月还临北极扶秋色归鸿淹客鬓清樽过雨封蓬壸凭高莫问前朝事帝子不回空大夫王世贞登岱绀宇虚无岱色边岧峣飞磴界苍烟峰廻嶂壑纷相拱石坼松萝袅自悬过雨双龙争玉崃擘云孤鹫拄青天平生故有峥嵘意识尔应从太始前翘首精神欲奋扬几从开阖见阴阳千崖忽敞中原日六月长飞使者霜在昔钧天青帝坐即今封地白云乡还应五岳都游徧乞取安期火枣尝奔崖瀑落拥晴雷策石驱龙辇道开匹练天萦吴观出金泥日射汉封回河流挟雨俄千带海色摇空仅一杯莫向封坛论王气祗应尘世有仙才尚忆秦松帝跸留至今风雨未全收天门倒泻银河水日观翻悬碧海流欲转千盘迷积气谁从九点辩齐州人间处处襄城辙矫首苍茫逈自愁幞衣吾欲卧天门中夜凭栏起自论半割干坤悬对抱低垂星斗乱堪扪狂唿六博仙人箸渴问三浆玉女盆爲道崑崙更奇絶还从慱望访河源壁立芙蓉万古看削成松桧隐高盘中峰翠压徂徕色絶顶青收碣石寒梁甫吟成还自和茂陵书就欲谁千依征倘有吴阊在欲向秋风问羽翰李嵩叨从登岱使者东登太乙坛云从霭霭汉衣冠九霄风动豺狐远六月霜飞草树寒日观俯看人世隘天门北望帝廷宽省方独有匡时畧准拟皇图与泰安王遴玉皇顶每叹苦尘喧无由脱尘网絶顶遂攀跻始知天地广日观峰盪漾涌金乌岧峣破幽壤愿将五夜观天下同瞻仰汉封台岱宗自古今武帝空赫赫鸾舆西入关苔藓台中碧玉女池生托黄帝室道匹昊天妹灵泉泻方池恍忽鸣玉珮秦断碣霸业如流水雄图似去云谁知煨烬后沦落复斯文仙人桥絶涧架危桥不见仙人度海上几时廻空使昔人慕舍身崖开辟始天地人生孰不死所惜不在身崖下多豺螘白云洞造化钟灵窍兹洞深几许不见青鸾回但见白云去十八盘少负青云想今上青云梯一入天门里回首青云低五大夫松帝子去不还大夫空自立日暮北风吹时向沙丘泣李攀龙怀泰山域内名山有岱宗侧身东望一相从河流晓挂天门树海色秋高日观峰金箧何人探汉策白云千载护秦封向来信宿藤萝外秋底西风万壑钟赠殷太史正甫登太山明堂天子昔登坛御道风流拥汉官海色逈临三观动春阴不散五松寒白云忽向封中出玉牒谁从箧里看此日满朝来禅草相如早晩入长安上宫春色自何年阿阁神房几洞天囊里定携三秀草怀中曾拟四愁篇射牛汉蹟今犹在系马吴门似杳然七十二家论祀典还朝可奏圣人前和魏使君扶侍游太山中天诀荡敞天门上帝楼台拱帝孙五马并临吴观重诸峯独让丈人尊秦松忽借苍颜驻海日遥衔紫气屯可道黄河看似带须知西北是崑崙李先芳岱宗十八盘高拥帝都徂徕梁甫衆争扶神女来游明月嶂仙人对慱泰山隅天鸡唤日浮三岛海鹤巢松遍五株欲草相如封禅䟽汉家坛观久荒芜岱宗絶顶玉皇祠云起天门杖屦迟汉时秦封行处是石闾瑶草至今疑日衔三观金银阙天泻眀河玉女池晓向虚空探海屿扶桑眞见水中移王绍元登岱岳蕊宫珠阙郁嵯峨门倚青天挂碧萝鎻断半山环日月望穷千里带江河秦坛王气崇幽渺汉纬金书射太和昭代圣王皆舜禹喜无封事入山阿孙应奎修岱庙视工拾级登登上泰岑万峯罗地白云深调琴涧落天河水积翠台分月树阴薄海纵观同物兴中台成位两间心更宾日驭开长夜独倚高明望孔林魏良贵告岱即事杖策高寻玉女峯披云始见碧霞宫山含雨意岚光动日射天门紫气重絶壁虚疑存汉蹟断碑何处觅秦封凭高举手运六合宣父遗踪在眼中杨宗气登泰岳巍巍泰岳镇齐东此日登临天地空西尽函关云岭直东来海渤晓霞红秦碑虚无凌霄上鲁殿参差在眼中时有幽人骑白鹿乘风便欲驾青骢裴绅登泰岳三十六盘何崄巇晓来登眺自忘疲眼看山顶疑无路身在云端不自知嬴氏五松宁故物唐人千仞有磨碑古今兴废只常事金简上函亦太奇王教登泰山泰山之高何奇哉三十六盘路萦廻金乌半夜海底浴碧桃千树池边栽秦松汉栢供御帐金简玉笈余经台瓣香春仲肃拜礼和风晴日天门开牟朝宗登泰山岱宗奇峭倚天东册府封题礼数崇齐鲁地偏形独胜古今时异仰皆同荒台人指泰皇碣幽壑松蟠宋帝宫几欲寻源浑未识凭高万里御长风查秉钺谒岱泰岳严巖夙有名独看今日祐神京流漕济时联艪领袖云亭近作帡霖雨崇朝覃帝泽扶桑晓日溥天明谁将两腋成双翅飞上峯头入太清愈宪泰山顶上作逈絶使人惧古今称岱宗沟涂分汶水丘俯群峯晴盖时沾雨风云屡盪胷干坤归壮丽台殿入舂容指顾青齐小廻看邹鲁重荒碑秦代蹟废畤汉人踪仰止詶初服登临逼晚钟幸逄恭己日无复议东封赵勋登日观月明道士灵巖来夜半重登封禅台银汉中天看斗北金波浮影报旸回火山年见焚东海曦驭俄惊耀上台万里未光呈瑞气赤霞红涨望中开曹金登岱雨后朝晖静岳坛百年临眺属春残初经帝帐方壸晓渐入天门宇宙宽双引管箫通玉阙徧寻封禅倚云磐瑶台古寺清尊晩看竹吟风兴未阑霜节凌烟坐翠微备然与世相违数声清磬飘何处几片闲云照客衣玉女池连春草动僊人鹤傍彩霞飞叠峦惟许山僧住一任莺花对落晖顷守礼登岳帘洞更衣入紫霄风吹御帐起松涛羊肠鸦背盘盘曲龙口天门节节高过化楼前怀徃哲登封台上慨先朝何当抛却尘寰虑乘兴重来不惮劳朱应奎登泰山我昔曾过泰岳前未暇登眺即言还岂独山灵笑我俗胜事泪孤亦怅然今日重来须纵目揽衣直上山之巅不妨举手近天日但教稳步渡云烟天仙地逈碧霞绕日观台高紫气联隐隐尤可辨风岭茫茫何处覔桑田身迹恍如尘世外光景疑爲混沌先更欲凭虚何所徃人生即此是登仙陈中游泰山宿碧霞宫公馆游览乘闲过岱宗跻攀曲蹬几千重未从絶顶躭清兴已听群山度晩钟寒夜暂将丹灶访洞门讵许白云封悠然借宿石床月肯数华旸第二峰刘玺岱岳登望尝闻东岳峻今上最高峰吴楚苍茫外燕齐指顾中罡风时振袂灏气忽横空不道尘寰逈翻疑僊界通王贵登泰山绳牵布裹笔舆轻险絶能消半日程汉栢秦松空徃迹孔登孟语此经行沿厓忍见逃亡屋蹑蹬惭闻怨怼声惟有七十二泉在顾言常润汲王明吕颙遥叅亭叅亭人共挹易草以遥名岂爲投香纪还肃谒礼诚碧檐春日丽金楝晓云轻瞻拜縁分牧临风重感情祖殿暂憩趋庭忆徃日登览廿年前宿雨青岩媚光风白鸟翩桥危云共度壁逈日相联羽盖聊爲问赤城列广仙曹大同登岱岳宗岳磴盘高造天翻从下界见云烟登封汉跸余风景表记秦碑空嵗年绛节香飘龙虎驭玄坛寒切斗牛缠微茫八表浮元气较似身游太古前周怡登泰山絶顶山头上下界殊分大地琼瑶云浪文崖壁苍苔古蝌蚪松萝紫气日氤氲九州星埜尽双日万里封疆只片云到此方知天地大超然身在列仙群桑绍良登泰岱岳曾闻天与齐振衣今始遂攀跻白云护洞龙初蛰黄叶围山鸟正啼玄女宫深连别屿玉皇祠迥接层梯正惭落魄淹尘𡏖石室清幽欲暂栖乘风直上絶高巅回首层霄四望悬密树霜中凋欲尽群山天际断仍连半生胜览元非偶万仞平临俨若僊举目虚惊红日近长安犹在暮云边苏本登泰岱岳嶙峋插太空抠衣柱杖入云中正松树老龙鳞古三观峰高鸟道通势逼星垣倾宇宙青分齐鲁夫龟蒙只縁捧日丹霄上早望扶桑碧海东桑正衍登泰攀云上石盘涧壑耸可观汉字经沉水秦松帝拜官海光笼晓日岚色护层峦随意凭虚眺干坤眇一凡苏濂登泰山二首嶙峋岱岳迩蘧庐紫翠芙蓉削太虚秦汉侈心余时垒青徐平野到阶除勺水扶桑明子夜五云絶顶见宸居探囊但有游观赋吮笔曾无封禅书山梯斜日俯高舂石涧春泉响碧淙廵狩翠华松自拱明禋遗迹玉常封扫云客坐前峯月冒雨僧归下界钟游子澿期今稍适飞仙环珮倘相逢殷盘日观峯东望扶桑国茫茫海水沄波涛摇紫气岛屿乱红云河汉星犹灿干坤昼已分大观天书处碣石独爲群徐琳登岱崎岖登岱岳长啸思悠悠带与河流细杯同海色浮炉烟秦𣗳袅石检汉台秋那得尘縁尽常随曰鹿游朱明时登岱岱岳登临第一峯山灵秀出紫芙容古碑犹有秦皇迹御辇曾来汉帝踪屈曲天门晴雾霭崔嵬日观端烟浓自祈得相如技敢谓才堪草禅封岱史正统道藏三家本十八卷续道藏岱史第十七卷登览志县叁皇明李春芳夏日登岱喜雨霁披豁烦襟度碧空忽逢青帝驾长虹彩烟半卷虬湾雾霁色全开龙峪风今古壮怀夕照里干坤生意忝苗中岱宗自是饶皇祐时雨时旸摠化功高拱登岱岱宗神岳势嵘峥东镇齐封百二城云卷洞门持欲润日华旸谷晓偏明虞廷首望仍今古尼父崇登着姓名我欲御风凌絶顶手提星斗运玑衡高仪登岱诸岳崚𡾓一岱宗天门迢遶芙蓉御坪有路仍回马石表无文怅祖龙星斗平悬玉帝观干坤不老丈人峰夜阑红日升沧海咫尺蓬瀛第几重吴岳登泰山嵚崟叠嶂逼苍穹深谷廻巖烟雾通挂壁寒泉飞涧白拂云秋树入霜红秦松欹石龙鳞古汉碣沉苔鸟篆空絶顶振衣思太始偶看朝日见鸿蒙云磴新悬碧磵廻松枝低拂紫巖开人穿鸟道烟峦逈路转羊肠风壑哀地接太清瞻斗极眼随旭日望蓬莱旷游一晤浮生梦好谢紏纷卧石苔游青帝观洞门梵宇秋云细青帝离宫烟𣗳齐虚谷人声飘翠壁寒空鴈影落丹梯穷探仙迹荒坛隐深入禅林野迳还清赏不违幽兴远欲寻石室伴僧栖刘自强登泰山茫茫苍海半山寰天壁跻攀步步艰顿觉风云生足下却疑身世出人间鬓颜看镜惊将老廊庙悬情未许闲暂息尘踪随谢屐蓬瀛洞里探仙关朱衡登岱悬磴盘梯天路长高空云雾湿衣裳金银宫阙知隣近鸟自嘤嘤花自香玉虚宫殿元孤秀夜半探奇独自行玄鹤遥闻乘月度白云近见与沙平马森登岱五岳由来独岱宗层峦杂𣗳翠交浓盘廻石磴天门道缥缈烟霞日观峰巨镇已摽存舜典断碑何事数秦封登临不尽高山意尼父当年有故踪宿岱顶道房碧霞宫伴小幽居云外山低若太虚玉女池中泉最洁丈人峰上雪偏䟽坐看浮霭浑成幻睡觉清眞更寂如夜半四空无色界月明正好入阶除尹台东平道中望岳巨岳盘东土高穹碍列星鸿蒙标地纪峻极抗天庭辑瑞虞廵肇刊山夏载经灵仙遗蜕迹巖户莫长扃神功稽古牒七十二君王旷矣兹山禅荒哉徃代章烟迷秦畤远云出汉封长借问当年物言余松栢苍大野围春气群峰杳霭芙蓉开晓日秀色若可餐夜月流金殿朝花泫壁坛云𩥵谁共驾矫首一悲叹结发怀幽尚名山思徧寻久传梁甫曲还忆泰山吟萦启丘中好安期海上心九州多狭径此地可投簪长风吹羽腋吾欲上天门躧履丈人石晞衣玉女盆干坤睨阖关日月翫朝昏归访巢居子深情未可论岱宗千里色鲁甸接胶齐海日扶桑近天风若木低东皇衣任把北斗杓堪提举手招仙侣碧霞听晓鸡神岳巖巖立上方仙宫赫赫照东皇秦松汉栢盘天地玉简金函纪帝王一柱擎空龙踯躅三峯倒海凤飞扬举头髣嶾云霄工袅窕春云捧建章杨巍赴南都登东岳驻马登东岳凭高辨四溟始知人世小不断此山青搂阁秋孤出川原昼杳冥将寻孙复隐忽忘有严程梁父名仍在登封事不磨逢人寻古蹟览胜欲狂歌匹练吴门近丰碑汉代多还能舒老眼万里见沧波张佳㣧登岱张衡曾赋四愁诗东望相从及此时翠壁千盘随枤转丹梯一线自天垂瑶函偶拾神人字绛节高居玉女祠囊里按图分五岳眞形微被地灵窥青空寒露滴芙蓉拄颊天门倚岱宗汉草相传司马笔秦官犹寄大夫松参差三观疲双目嶻嶪千巖籍短笻方内名山探欲遍晚年始遇丈人峰天鸡听罢曙将分劔倚峯头接十文髣嶾白知山下水升腾红放海东云烟霄身拥三千丈封禅书侍七十君怪底衣裾常五色由来岳气已氤氲日月䨥从岱顶悬每依帝座挽青烟秦碑突兀青天上仙岛微茫大海前寓目好看吴苑马頫身𨚗辨汶田山中纵失襄城驾犹胜风尘在市廛陈经邦偶憩白龙池百丈寒潭浸碧峰玉龙于此閟灵踪即今齐鲁青无几何日嘘云慰万农登岱寰中岳镇此尤尊今古巖巖鲁望存半领晴阴分气色双峰日月互朝昏瑶池自昔来王母金关何年下帝孙闻道探龄曾有筴愿将万禩授黄轩缥缈天门冠万峰攀跻弥觉翠微重山悬碧落无孤鸟壑抱寒涛有五松春月久虚虞代狩昼云犹起汉时封神房阿阁深何处欲向安期一问踪揽胜凌高岳势穷干坤俯仰一鸿蒙齐州点点晴外鲁阜微微落照中千里黄流萦不尽三山银阙涌还空登临未解宣尼意自许沂雩舞咏同杖策高登叩帝关振衣长啸隘人寰眼摇泱渀三千界身在崑崙第一山桑海几人经变换蓬壶诸圣自飞还朱颜白发湏臾事回首浮名好是闲偕张焦二郡倅游石经峪未尽探幽兴相携复此行勒经谁氏手秉烛故人情夕嶂林霏合春泉石潄鸣高山与流水恍忽听遗声陆光祖请告东归春日登岱拂袖清朝赋远游岱宗物色动吴钩春风花鸟朝阳洞晓日烟霞王母楼御帐当年经帝辇明堂蹟胜想王猷探奇吊古情何限匹练乡关兴独悠诸大绶登泰碧霞宫上最高岑秦汉封台草莽深落日荒荒留返照飞云片片过轻阴因嗟万世无穷计疑是秋风未悔心独去平台浑廓落一声清磬出云林熙熙春意万方同忆我来瞻青帝宫野色带烟时变化山光无雨亦洪蒙东南白练迷天外西北红云入望中却恠五松留晩翠秪应翻照石屏空王弘诲岱宗吟我寻青帝问眞源至人邀我登天门天门高高在何许乃在咸池之阳岱宗之阯石蹬悬纡十八盘云根磅礴九百里厥初浑沌谁爲凿二仪中分列五岳帝遣太皞奠此方巖巖巨镇雄寥廓洞天福地倚崔嵬层霄万叠芙蓉开黄河如带渤海一杯半夜见晓日中领兴云雷齐州九点苍茫若可辨吴阊匹练指穆空而惊猜噫吁嚱泰山之高其不可极也如此使人登之飘飘乎若御泠风而超尘埃意昔登封七十二氏厥有虞周其名最着秦汉以还此义微金泥玉检纷兹瘗只今作者知何地𣗳亦不能爲之留碑亦不能爲之记惟有巖前倏忽变幻之白云领略兴衰千古意悠悠徃事难具陈振衣聊此朝群眞遥见玉女池前香馥郁仙人洞里气氤氲霓旌绛节交缤纷云是玉青大帝碧霞元君使人对此摇精魂斋宫祝釐祠官秩礼嬴女吹萧冯夷击鼓灵芝来兮钖予祉望而不见兮逍遥容与傍有青鸟使授予黄庭经览之殊未了倏忽还空冥踌蹰胜览意何已掌尘踪未停轨何当晞发长兹游回头看谢朗然子登岱石磴丹梯入紫宫寰中五岳最称雄登封七十传前古浩刼三千接阆空松老尚含秦代雨桃深拟有晋人风寻幽直到蓬莱顶胜览干坤兴未穷岳顶高居上帝尊东南王气俯中原白云缭绕千峰合翠石崚嶒万壑奔宵涌金乌耒海市暮穿瑶鹤过云门谈天未道邹生诞九万扶摇信可论人间信自有丹丘汗漫聊从此地游玉检金函空寂寞琪花瑶草自春秋射牛不用儒生议望马堪从圣蹟求一自大观归老眼寻常指点遍齐州咏丈人峰高标独立向天门气象巖巖仰止存五岳曾闻岱宗长诸峰应是丈人孙咏日观峰五夜峯前曙色浮瞳瞳先出海东头谁将赤手扶羲驭早向人间照九州咏玉皇顶缥缈丹梯入九重玉皇于此秘灵踪寻眞直上朝元殿身在蓬莱第一峰咏吕公洞青蛇拂袖气横秋玄洞留题可自由莫道红尘人少识松边隐约见华州咏大夫松二世山河已改移五枝犹冒受封时昂藏应愧虚名污贻咲商巖四紫芝咏桃花峪流水晴悬碧涧霓桃花春似武陵溪东方自拟随王母纵少渔郎路不迷张位舍身崖歌有序余登舍身崖夜梦神人谓愚民舍身可悯命余止之已告有司爲禁谕矣复作诗一首词取近俗易晓将以救千万年无辜生灵也诗曰人生实难胡乐死子欲报亲亲念子养老送终若无托大是不孝灭天理或有无聊祈后身更望莲花佛会人富贵多忧乐是苦见身清凈便登眞万仞身轻一鸟落骨肉爲泥魂渺漠女愧成名清风崖男非丧魄天禄阁东岳苍苍德好生谁哉作俑诬神明乘云托世转相狂千秋万祀坑愚民我今作歌劝来者神人梦授语非假泰山鸿毛宜自思珍重此身莫轻舍抵岳遇雨杳蔼寒云暗碧岑松萝岩壑翠增深山灵欲试登临兴朝雨聊坚去住心登岳万仞丹梯隐薜萝层霄仰止郁嵯峨长松鹤唳烟云古上洞龙藏风雨多金马陆沉无不可彩鸾消息竟如何岚光变幻殊今昔徙倚流驹逝急梭过大龙峪浮云万里结秋阴飞瀑千寻度远林每怪登临风雨骤芙蓉匣里作龙吟登岱宗有述道人风抱烟霞骨万累消除只爱山赤绂长拘眞浪迹丹丘一到便开颜秦封汉禅古碑在秋草春袍仙境闲五岳平生从此始斸苓甘老白云间宿岱顶晓晴天风一夜凈烟霏星斗檐楹灿紫薇千仞振衣空六合群峰罗列兢朝辉登日观峰烟雾茫茫海色冥扶桑一线破葱青重渊瑞射禺夷宅八极春先太乙庭琼岛浮苍遥莫辨金轮辗碧迅难停不因高处曾开眼甘与红尘梦未醒过暴经石乱石岩前蹲虎豹鸣泉涧底隐龙蛇世间多少清幽境常被红尘对面遮何源五言古风高出千盘岭危攀万丈梯睠瞻无极上彷彿与天齐祗见苍茫阔平临法象低半山双鸟翼是处几松枝嶻嶪芙蓉削㠝岏乕豹驰水帘龙卧稳瑶圃鹤归迟宫阙参差逈星辰远近乘白云随地起紫气夕阳迷复道天门险层崖铁石歌未秋凉荐爽不夜月流辉身世游无际山川应有知高坚师鲁道璧立仰邹仪虞祀先从岱秦封漫有碑登临多感慨吾自振吾衣登日观峯观海凌寒恣登眺迎曙坐岧峣霞彩绚以烂阳精红欲烧𢗲桑轮乍转天际海初潮不定金波沸还看镜影愮万方将起溟此处已先照未许羲和驭徒怜夸父劳周天行度疾当午大明朝况属阳方长忻逢泰始交微臣何以祝海日效蒭荛于愼行登岱终古名山奠大东每从云汉望穹崇千峰明灭天高下万壑晴阴气郁葱星土盘回元化转仙闾缭绕百神通眞游五岳还应遍首蹑烟萝上碧空玉阙朱楼万仞端六龙辇道倚㠝岏悬崖翠磴云中转叠嶂红泉𣗳杪看海色胧瞳三观晓秋声萧瑟五松寒天门只尺君应见比似人间路更难忽出尘寰赋壮游试从九点辨神州浮云直上千峯色落日长悬万里秋紫塞东临沧海断黄河北滚大荒流秦封汉禅成丘土留与人间不尽愁倚杖高临万玉峯氤氲陆海散芙蓉寒声半落天中雨瞑色低催涧底钟金检谁探秦帝策白云犹起汉时封君看十二侯王地能出神宫第几重絶顶秋高上帝宫茫茫一气俯寰中地盘河济三州尽天入秦吴万里空玉阙光连星斗上丹峰影落海门东亦知眞宰多相籍许倚烟霄两劔雄万仞瑶坛泠夕曛斗边三十六天分仙人洞府悬双阙玉女神房切玉云游客自成梁父叹词臣不草茂陵文东皇旧握群生纪海国山河翊圣君三峰东望亦雄哉海色遥看万里开三岛春波涵日月五城仙气吐楼台酒边影吸金银动杖底云飞紫翠来烟水茫茫徐福去至今不见报书廻上宫夜色泠漫漫月转层霄十二栏大地河山银作海中天楼阁玉爲坛虚无灵境箫声断缥缈秋光练影寒仙掌芙蓉看欲近转从北斗识长安日观峯歌岱岳峯头一片石天见杳杳遥空碧我来夜扫石上云未眀看见十日出海东几千里茫茫不辨云与水天鸡啁喔海上啼东方霞气半边紫忽然潋滟玻璃翻一泓捧出赤玉盘长绳斜挽不得上半时方到扶桑巅扶桑枝叶成五色海水明灭一线白日东云气如连山目中欲识鲛人国平明日高海水干满天翕赩红气团三山金阙流安在六鳌背骨秋霜寒忆昔秦帝东封年欲浮海水游灵仙驱石作桥不可涉金支翠羽空西旋几时得见海中出日三千丈脱屣妻子如浮烟相前未生信豪士侧㡌大叫石上眠我亦欲取巨石填东海挥弋且止羲和鞭六龙不停日如矢仰天呜呜酒热耳曝经石朝下天门关夕憩曝经石此石自何年斜倚万仞壁叠嶂洒飞流匹练十余尺水底玉篆分了然成鸟踪其文乃上古读之茫不识谁叅雪窦禅永示金仙迹渌池低寳树宛见祥河出兀坐听潮音洗耳心方寂詹仰庇夏月同寮友登岱携手薰风跨紫鸾丈人峯上振云翰烟消日观千山晓人在天门六月寒禅台高闲不扫磨崖碑古蚀谁看独怜尼父遗踪在手摘芳茗荐杏坛雨霁会饮挟仙宫凌霄披翠八窓开冠盖疑从天上来座遶山光摇剑戟两余霁色动楼台还将石熘调歌管更摘峰霞入酒杯壮观生平今更几坐升海日共徘徊李杰九日登泰山过游普照寺有怀半林残日映崔嵬上有孙公旧讲台孙竹帛销沉书院废䜵钟镗鞳梵宫开酒倾秋露浮盃满曲送春声入座来清景留人归路晚碧云红叶拥山隈张元忭观日星河耿耿霁高秋日观峰头送远眸曙色未分青嶂出海云初动赤光浮俄看明镜离三岛即拟红轮遍九州畴昔登临余怅望奇观不负此来游重登泰山三年两度游东岳此度来游景愈奇序属清秋消瘴雾人于絶顶指华夷扶桑日上鸡初唱绛阙风高鸟不居俯仰混茫浑一笑只今悟却未分时张一桂登泰山五岳今登第一区斋心先爲礼肩吾书从汉世传司马松自秦时作大夫叠嶂峻嶒分日月片云咫尺蔽蓬壸行行莫讶停车立问有山阴泣妇无岱岳称雄昔所闻振有万仞若爲群浮尘迥隔三千界故老犹传七十君地轴东来连绎绎天门南眺失云云秦松汉畤皆陈迹几度苍峯锁暮曛翠壁丹崖不厌游炎蒸伏暑即清秋援琹且爲歌三乐对酒无劳赋四愁冉冉云侵衣袂湿瞳瞳日射海天流吾皇久却东封事年少相如自白头缥缈烟霞满迳中泠然钟磬度瑶空东皇自宰青阳地玉女高居绛节宫苔翳断碑余鸟迹身依元气破洪蒙逍遥腾有蒙庄兴何事乘虚一御风贾三近冬日登岳游目高寒处群山拥岱宗登封迷汉草阅历有秦松万壑烟岚合诸天紫翠重肩舆眀月下上界已闻钟胡汝桂石表歌天门崔巍云缥缈翠巘叠峰争玄巧千崖万壑骇人目竟日看山山未了夜半举手摩星辰高歌日观看日晓山巅独有一柱石浑浑洁素插天表藏锋歛锷若太拙震摧风雷不倾倒傍人妄说秦时碑熟视空空益窅窅到此胷中一字无翻见磨刻尽潦草至人从耒貌若愚安得繁藻一清扫今古登临多少人信惟孔子天下小太乙留此洩玄机拄杖干坤永不老途中梦雪纪之白雪来玄贶灵恩不用猜知天分玉液爲我洗尘埃径滑瑶添砌岳尊琼作台春雷忽变化霖雨润苍苔登山喜雪灵山瑞雪郁盘旋送我瑶池几洞天玉宇光涵紫雾合琼楼色逈太清连空传阆苑十洲界不羡崑崙万里仙虚向干坤成造化春融齐鲁庆丰年大夫松悬崖絶顶见孤踪直干凌霄翠影重千古清风宗岱岳独怜一旦受秦封宿山漫题石磴峻嶒半接天巍巍庙拜碧霞仙白虹挂巘晴飞雨紫气笼峰晓带烟杖拄崑崙日月下槎临沧海斗牛边清霄絶顶闲来徃夜半鸿蒙象帝先陆𣗳德泰山偶作一咲俯诸山来疑缥缈间云霞卑吐布霄汉近跻攀沧海杯堪酌黄河带与环登高渐未赋空自豹窥斑贾梦龙日观峯观日出日观峰头立明霞散绮红千山氷雪界万国水云中倒影乌翻海升霄珠丽空肩舆催客起赖有上方钟屠羲英登泰山邹鲁相承几百年泰山沧海自依然登临谁是眞男子一脉于今论后先五十余年尘土梦爲谁驰逐爲谁还醒来太华观沧海独抱丹论宇宙间余孟麟登岱海气高褰岳色寒天门西望接长安瑶梯尽向烟中挂灵薤堪从石上飡谁道传声非汉时尚余封𣗳是秦官凌风欲跨苍龙去花落星坛露未干六传飞扬十二城采风兼作采眞行当檐日月窥琼箓入夜琅璈礼玉清虎涧乱泉爲雨泻鲸楼恠石作钟鸣登封坛古神君在惯有吹笙待鹤迎名山漫忆昔年逢此日遥怜骢马从飞盖影摇红海日题诗字白云封悬知雅意寻经石别有深情寄勑松咫尺相闻不相接凭轩时一望高峰徐贞明登岳尘迹年来倦自羁脱身幽讨意全怡腾光父老栖空谷乘鹿眞人翳紫芝稍觅微踪知汉畤都无一字是秦碑中宵浴日悭今赏万里同云总是奇秦松历劫遗踪半已芜青松何自尚堪娱踈枝斜映千巖远秀色高悬万壑孤已向天门雄特立亦从御帐俯前驱嵗寒不改贞心在世上浮名说大夫盛唐登泰山归途遇雪纪咏峻极巍巍仰岱宗翠华浮绕絶尘踪眼前近觉干坤窄海外遥观日月通云鎻水帘龙喷沫雪封御帐马廻騣观风便了登临兴愿祝山灵永镇功李戴初至遇旱躬赴泰山祈祷忧民无计意悬悬爲叩山灵陟岳巅风送雷声摇栋宇云蒸雨色满山川纷纷万壑垂飞练隐隐千峰鎻翠烟安得甘霖徧九有农家到处庆丰年登日观峯日高万里逈无尘犹借沧溟日日新人把丹心常浴洗通天彻地一红轮题独立大夫周朝乔木几遭逢御帐从来羡五松惟有道傍独立者挺然端爲避秦封观曝经石山崖谁辟哂经台字迹分明一镜开天挂水帘若有意时时飞晒洗尘埃玩听泉枕谁人题作听泉枕我道还爲说法台上古老僧骨已朽空留陈迹任相猜观万公题璧壁立石屏向日明小亭危坐午风清弹琴人去知何日尚有高山流水声冯善登泰岧峣泰岳日华边长夏登临瑞色鲜万里寒涛来瀚海千岩清韵落飞泉衣沾白石青云绕剑挂苍松彩雾联岂谓蓬莱无可到此身栖处觉参天泰山山势郁巑岏絶顶新晴向晩看北阙回瞻云霭霭中原遥望路漫漫金坛日映千崖曙石室风生五月寒攀壁凭虚无尽处峰头倒挂夕阳残吴定观风祭岱飒飒秋风动封台振履声人山苍乱点天水远同明丹日当窗捧白云望眼生石书读不尽千古一含情黄师颜游黄花洞迳入黄华薛荔深杖屦间关此共临千嶂雨余增黛色万松风度足弦音烟浮绛节书偏静云护玄蓬晴亦阴凉薄那堪载银管𨊵辀鸟语似催吟谭耀玉皇顶未借扶摇翅何縁入碧空披裘寒六月倚剑落虹琼宇看弥近金泥枉自工壶山如可访便欲驾天风共道峰奇絶阳乌子夜看回翔翻玉𣗳荡漾浴金盘响类秦驱石光摇汉禅坛葵心殊未尽竚待揭尘寰丈人峰屹立中峰后层峦逊独尊摩娑忘岁月偃仰自干坤鹤氅连云拂萝裳带月扪金刚消歇尽此老至今存王李二宪副邀饮挟僊宫蹑屦凭虚处开尊对晚风天门飞舄近沧海酒怀工烟雨一帘外云霞万态中游仙各觧意莫惜再扶笻张一鲲登泰山泰岳诸峰意戴鳌只今攀蹑坚危毛麓连燕蓟云根远影入虚空玉柱高下视无伦同孔览东升有纪重虞褒大观不枉人间世才到层巅气已豪日观峰岱宗峻极见东瀛漏滴才稀日已生乌影远随云影盪水光时与日光平霞成五色沧溟晓浪涌千寻伏恠惊夸父若还知下问爲言欲遂可骑鲸韩世龙登岱岱岳高骞碧汉头千盘历尽胜全收天临观柱层云上海涌曦轮万象浮秦越眺瞻今宇宙云亭封禅古春秋吴门匹鍊金茎掌忽漫回翔倚玉虬高应芳登岳巖巖泰岳倚穹苍此日登临隘八荒云盖亭亭飞下界曙光闪闪射东洋承干顺德亘千古出震祗灵育万方尺土东封陋秦汉紫燔重喜际虞唐宣尼登眺是何年絶璧遗踪望俨然纵目逈观天下小凝神欲到太初前二仪清浊干坤定三极光明日月悬气象巖巖谁得似祥云重覆峄山巅苟颖登岱客路逄名岳登临是履端画晴寰宇小夜永斗牛寒苔护碑铭字云横封禅坛应怜奇絶处可得几廻看孙孟豸登泰几年怀泰岱此日始停𩣭古𣗳高凌汉奇峰直插空徘徊寻孔迹指点咲秦封独立絶巅上干坤一览中邓栋副使登岱东岳巖巖势插天初登便觉历云烟芙蓉瘦削楼台耸琬琰苍茫雾霭妍七磴似经黄帝辇五松犹忆始皇年何湏直上天门路只此尘心已爽然邹善登泰山遥望泰山岑崒嵂未易陟高高入云中云路安可极触暑奋必登振衣起蓐食宁不念崎岖怀此久且亟石径隐翠微窈窕通复塞虬松几何年苍苍太古色须臾步天门徘徊日观侧岂繄尽青徐悠然隘九域沵沵洞云平俯瞰若凭轼频语鲁诸生万仞在自力秋日登泰山参差石磴郁岧峣笙鹤云中坐见招飞瀑浸衣疑带雨攒峯耸翠欲凌霄汉坛秦树今榛棘御帐明堂久寂寥驭气乘风还有待清游原自胜逍遥又日观峰振衣絶顶趁秋清日观峰头待晓晴曙色未分千嶂合阳光忽动万方明之罘东接秦碑耸伊落南临汉畤平试问岩头观化侣几能此地小蓬瀛顾大典登岱岧峣宗岳俯名区万壑千崖鸟道纡禹甸河山归指顾天门宫殿接虚无书传汉畤两司马树列秦松五大夫唿吸直疑通帝座翩翩鹤驾入云孤高盘隐隐欲凌空蹑磴攀萝兴未穷翠御坪烟不散寒留仙掌雪初融齐封九点谁能辨岳峙中原此最雄四月登临犹狭纩霜威偏傍使君𩣭层峦拥黛簇芙蓉屐振蓬玄第一峰曙色渐开沧海日灵文常护白云封青童玉女无由见瑶草琪花可易逄蚤晚向平婚嫁毕烟霞重问旧游踪凭高何处断人肠匹练吴门是故乡倏忽烟岚穷变幻浮沉身世托微茫翻拟碧落闻一奏更向璇台礼玉皇安得云阴起肤寸崇朝霖雨遍郊荒王俸步顾衡宇观察韵翠壁巍巍奠巨区爲寻名胜路偏纡天开复道旋还合涧落珠花有乍无石上振衣偕羽客林间看奕侣樵夫却疑子𣈆前身是犹记吹箫夜月孤巖巖高峙接晴空竟日攀悬路不穷云散紫霄山色艳潮生碧海日光融仰看渐觉天根近俯瞰偏惊地势雄自有苍松横间道何妨游客系归𩣭长空擎翠像芙蓉故设灵旂护太峰絶顶三更晴霭射半腰斜日白云封帡幪六合天应近缥缈群眞路欲逄四顾山河作带砺且乘玄鹤蹑仙踪岧峣曲曲似羊肠直上天门望帝乡百道莺花添色相五云烟𣗳觉微茫仰空只见峰头月吊古犹悲异代皇极目疮痍无限意顾施法雨济穷荒陪谭侍御登顶步前韵名山崒嵂镇寰区万丈摩崖紫翠纡奇岛远瞻僊侣在清泉静听俗嚣无吹箫漫忆秦嬴女剧赋空嗟莽大夫何幸再登消伏暑松深鹤唳月明孤之泰岱巍峩半插空凭虚登眺兴何穷天门万仞晴光霭日观三更曙色融花底鸟啼流涧碧松阴龙卧噼峰旌层峦叠巘看无尽懒向舆人问去𩣭攀跻石磴转从容不数巫山十二峰万壑烟深迷汉畤五松云散见秦封翻身世界看应小翘首天妃始幸逄古洞阴阴春寂寂白云深处尽仙踪萧森六月泠襟肠缭绕山河巩帝乡云歛碧空光浩荡波澄沧海夜微茫仙丘何必寻三岛身世飘然入上皇法从叻陪心赏足更逢甘泽起遐荒徐中行登岱浩荡天门日月开削成丹璧拥崔嵬河宗泰岳翻西遶山拱神京自北廻黯淡春阴收碣石霏微佳气接蓬莱更闻玉女三浆在愿上君王万寿杯东岳峥嵘逈不群中峯瑞霭更氤氲天门雪尽河流合日观春晴海色分风起秦松常似雨气蒸汉检欲成云千秋霸迹终销歇犹说相如封禅文许天赠题无字碑巨石来经十八盘离宫复道满千山不因封禅穷民力汉祖縁何更入关邵贤游普照寺招提隐隐倚崔嵬绀宇周环般若台斜石短笻山径曲石桥流水寺门开浮屠证果眞成幻儒道渊源有自来千载清风仰孙石独遣堂址向巖隈扬綵登泰山絶顶振衣独步泰山头万古襟怀一豁眸玉女池前云不断白鹤洞下雨初收羽书西北边声急飞輓东白民力愁莫说当年封禅事苍生误尽至今尤王道行登岱徙倚宗封最上头萧条万里见高秋升中玉宇先群望眼底毫芒视九州秀结灵区神鬼宅光摇晓日海天浮忆从尼父登临后谁与山川续胜游金节日观峰海上扶桑涌日来人从岱岳一登台金轮光射天门晓玉女虚凌碧洞开云掩芙蓉迷汉树碑余石室长秦苔吾曹自抱倾葵志遥向峯头漫盻睐望奏碑刻石当年表岱宗千秋谁诵殆王功阿房筑就闾闾竭封禅书成杼轴空惟见此碑悬玉洞何从沧海觅玄蓬登临莫是闲游咏今古兴亡感慨中登泰岳何来天半插芙容峻极千年表岱宗卷幔山腰碧洞渺振衣冈上白云封秦碑漫漶遗踪汉畴高跨亦自雄我向宣尼勤仰止凌摩直拟祝融峰仙人桥长虹一线隔凡埃曾是凭虚羽化来王子峰头云欲尽僊人驾上日初廻碧霞洞里闻笙鹤玉检碑前问岛莱便欲迯名探眞诀风尘犹逐万縁催朱朋求登岱有感胜游正属朱明侯岭上还飘白雪奇拟入广寒看世界恍浮银汉俯冯夷玉堂原待三元客瑶岛多应五岳居我欲均调回象宇水山一咲可逄时陈庆登泰山夙昔高山仰今爲岱岳游星分齐鲁界地镇沧溟流三月仙华晓九天玉𣂈留廻看跻立处直在泰峰头刘孝登岱十月高风吹綵旛王乔要我步天阍云开龙口澄三界星列桥头瞩九原苔石空函方外字岩松犹带御前恩人生若欲凌空郭自古轩皇有至论大夫松老干磴边盘曾御凤阙宫经霜千载秀凌露百朝看森耸材堪栋扶踈影更寒旁观衣紫客历历并芳难巖巖亭千仞排巉㗁坐疑鸟雀愁苍茫横古道缥缈接飞楼月霁风尘夕猿清草树秋明时苛政絶行坐仰尼丘秦畤梁父东巡地青鸾翊翠华露盘索蔓草丹灶委涎蜗晓日追风骑秋空汎海槎深幽询徃迹石表半沉沙磨崖碑磨崖高百尺功德此劖铭典诰文全古莓苔字半青可能光日月应不畏雷霆一代中兴颂悠悠付巨灵刘应时题飞云阁岱宗晴望郁嵯峨晓日篮舆陟薛萝谁凿红门通碧落倒听青石泻银河路当回马添愁怯天入䟽龙转笑歌欲向神霄礼仁圣试寻飞阁暂蹉跎题日观峯日观峯头观日出五更三点发嫣红人间未觉窗天曙岭上遥连海气通云雾变迁明乍灭水光荡漾色还空须臾万象皆春色独立长歌酣远风题太平顶絶顶风光逈不羣扪萝飞度万重云干坤俯仰胞襟阔岩壑阴晴气象分沧海一杯摇演漾青齐九点落缤纷更怜迟日江山丽长向清时扶圣君题南天门斋戒含香叩帝阍仙风吹我上天门岩间星斗看欲坠地底雷霆时一奔杖屦带过青鸟影衣裳侵入緑云屯即看紫气临阊阖金殿当头捧至尊题御帐坪迢递行来御帐坪春风吹醒大夫松秦家封爵成何事宋代游畋总是空老树自坚千嵗节青山不改万年容偶来福地寻幽事玉箓金书不再逢题无字碑谁碣石表云霓道是春王封禅碑本是忘言存古迹翻嫌无字到今疑接天雨露苔常湿近日玑衡影不移七十二君俱泯灭浪传寳藏使人悲题仙人桥灰石双悬万仞渊千钧一发引青天见愁弱水无舟渡道是崑崙有栈连轻举拟将凫作舄高飞思与鹤联翩须直造金银阙秘受轩辕太史篇题玉女泉茫茫何处问玉浆乞得东林石髓尝吸露可能清俗骨飱霞原足饱诗肠㟋仙岩上卿云烂扬老园边药种长灵贶果然肤寸合愿爲霖两遍要荒题水帘洞天绅岩下灵源远萃美亭前玉液长素练界开青帝座珠帘散挂白云乡泠泠自奏孤桐曲凛凛还非六月霜抚景顿教清兴发临流几泛紫霞觞题王母池西母谁迎到此巅轩皇亲遣碧霞仙掬来星宿湖中水泻作蓬玄洞口泉白鹤尚栖梳洗侧飞鸾自舞玉环前平生腾有云霄意便欲乘槎上九天题高老桥高老桥头且驻𩥵青藜间挂白云菴平生能着屐几两险路方知快活三日干星虹悬问道雪残烟树点晴岚祗林喜遇眞僧迓茗叶松花伴笑谈题十八盘登登直上三千丈曲曲重廻十八盘阴磴雪凝那免滑石门风急太生寒举前曳踵应防面附翼攀鳞可挂冠俛守尚留黄现侧奋身已在白云端题磨崖碑山石崚嶒讵可磨当年极力欲如何金泥尽付莓苔落玉检还亏断砻多汉禅秦封沾草露唐文晋字逝川波我来登览寻遗迹独步巅崖感慨歌题舍身崖临深必战诗垂鉴知险能危易有铭何故辄投千仞璧自看不及一毛轻身亡亲病终何补骨碎魂寃谁与明传与痴儿应念此舍生还负害仁名题丈人峯又人石上望羣仙吴越周秦指顾间过去青牛追不及飞来白鹤杳难攀东皇细削芙蓉阙玉女深居虎豹关咫尺蓬莱天路隔寻仙不遇只空还人题小龙口万壑千岩赴一门蟠龙喷沫此腾奔摇空瀑布疑地练带雨惊波似覆盆玉窦云深迷月窟仙岩雷动撼天根坐来忽觉魂飞越日暮归期不收论题傲来山独秀西南数傲来天门洞宇镇蒿莱竹林曲抱青峯出月嶂高悬碧涧开石壁峪中云散去仙人掌土鹤飞廻登临不尽平生兴对景惭无作赋李伯春题秦大夫松丞相无端忆黄犬坐令四皓擅清风先生千古云霄意未必秦庭肯受封张延庭秋日登泰岳过水帘洞丹枫霜点一天秋百里登临媿远游泉挂帘栊双涧响云磨苍翠半山浮凌虚拟有神仙侣飞壑犹看道路修过化已经千古迹余师在我定归求宿絶顶山房前韵风动檐声銕马秋探奇肯惓此遨游惊心丹壑诸天逈回首白云万里浮倚险断碑文已灭近人新月斧堪修平生未解怀山梦试叩天阍许一求过天门飞步天门道翛然羽翰生云牙低岫出岚黛远山横圣仰先登迹松留独立名达观应不负万古一含情程拱辰玉女歌英英白云端神女驾紫鸾素姿凈峪天池水扶桑日闪玉容丹朝餐明霞暮吸露芙蓉制服电爲冠我闻黄帝女修眞生羽翰载传汉玉叶石屋炼金丸西向瑶池礼王母鸣珰杂珮声珊珊白日飞挟曹仙去空留丹灶镇苍峦黄花古洞眞人迹女指纤纤印苔石更有一片雨花床牛年指作薄团席银灯悬斗傍灿若七星奕炉烟绕岩廊袅袅吐雾碧天花不卷水珠帘甘泉迸出白玉液乍闻万壑松籁鸣疑是经声喧唶唶曾颂李白句飘飘下九垓载闻宋眞主东来紫观开寳磬声落天空外玉箫吹集凤凰台卿云绚烂挟舆下朱旛五采驾上来巍巍岱宗奠东土赫赫元君何神哉维山有神增灵异寰区千古仰崔嵬我也平生怀仰止今日东山着屐齿十八危盘石参差万丈云梯空中视乘风上天门振衣蹑星纪仙乐云中迎身如霄汉里金莲顶上紫气腾稽首风前荐香芷素手授我朱砂杯湏臾饵以白石髓揖予更上日观峰天鸡初唱朱曦起西望崑崙雪花明玉池直接天河水夜梦石函玉虚篇傍有羽衣亲点指从此覔却紫芝依碧霞人世浮名一扫如风靡王廷卿登泰山几年梦想岱宗游今喜登临最上头云凈日从霞外出峰高人在碧空浮仙巖列嶂青无了帘水飞崖翠欲流四望岂诚天下小祗縁古阜有尼丘寄憩来巍巘嘹嘹过鴈风十年丘壑趣一笑俗縁空洞口留云宿溪流与月通石床眠自稳魂梦觉秋虫陶允宜泰山絶顶泰岱峰高捧玉皇秦碑汉碣两苍苍空中鸡犬通眞境海底鱼龙送太阳云气低封千嶂色雨花平散一天香登临至此无堪老五岳三山事未强天门百转石崎岖絶顶先登气乍舒日月腰悬双寳镜星霞掌布一盘珠东西指顾分秦越咫尺光华入帝都何必金泥开玉检仙人冲举未全虚碧霞元君诸天何地聚群灵泰岳山高即上清闻说死生齐梦幻恠来赏罚太分明空中拥护金光相夜半传唿绛节声自是神人同爱国嵗输百万佐昇平明有监司暗有神人天祸福两相因若爲终古干坤宰翻属当时妇女身巖比普陀栖大士殿同南岳拱夫人朝朝多少冠裳者仰止高山挹下尘张程明堂天王出狩时玉帛万邦随柴望遵虞制恩威恊禹规齐君能罢毁季旅竟奚爲千载存遗址青阳在指麾姜镜碧霞宫纪胜谁开梵宇碧云岑云去云来山半阴石熘暗穿琼玉砌天花时散蕊珠林随縁好释区中念选胜眞同物外寻最是燕台看咫尺霞光遥映帝城金水帘洞赋怀探奇入暮倦言归改席怡泉坐翠微白水遥从千峤转青天化作五龙飞高悬苔壁常飘练倒卷巖风或溅衣何用别寻蓬岛去源头活处即吾机吴同春过桃花峪桃𣗳千重带水涯灵巖百折傍山斜秋高瑶圃日爲实雨过天门浪作花方朔频湏贻汉主渔郎何处觅仙家我来不及春风晩杖屦翩翩度彩霞溪未冬登岱岳东星楼阁自天开绛节高悬白玉台两向仙人峯外过云从玉女崃边来孤标捧日三千丈阁道凌空十八回灵奥已看人世隔赤城何处访蓬莱蓬玄絶顶瞰洪蒙五岳名推岱岳雄玉岭鹤飞青帝观天门人叩紫微宫星连阖辟三元合海抱干坤四望空何事鸡鸣从叠嶂扶桑枝上日初红八荒迢逓望中收片右低看昼夜浮汉畤金章秋色泠秦松御帐雨声愁星缠半绕云巖出海水平悬日观流仙骨莫怜丹灶远乘风直欲度沧洲天仙闾灵府近如何絶壁扪萝试一过不信海滨拖白练忽惊杖底堕黄河云飞玉井香风细花泠瑶坛露气多谁向青华传秘诀古今天地捻悲歌游暴经峪觅脱寻幽在径通肩舆面面受天风深岩贝叶经霜白絶壁昙花映日红百道泉声飞𣗳杪千寻翠色落云中楥琹欲鼓高山谓不见钟期兴转穷朱湘登泰山攀云蹑磴扣天阍絶顶摩空星可扪俯视千山参法从卑看八极隘干坤龙纹虎阜封苔藓汉栢秦松长子孙今古登临谁是主断碑荒碣自黄昏张体干泰山巅纪游地天交处此山分墓写高明愧不文玉检金泥成感慨岚光嶂气自絪緼攀崖便欲观红日蹑磴行看入白云迂我邀仙探圣迹岂期千仞会同群李填登泰山小视尘寰共步虚一亭高敞岱宗初遥擎紫极扶桑处近拥丹霞太液余雨歇还生神府润天低常傍岁星居登临尽借山灵力兴满干坤任卷舒一泰山万丈插层空騘马冯虚欲御风日观依稀朝绛节云林彷彿接琼宫湏臾上帝甘霖沛次第西台玉趾中徃事空垂封禅史新游应自古今雄彭梦祖登泰山星幢寳纛鎻烟空缥缈飞梯万转通天阔练光爲白马峰高岚气作苍龙银河欲迸仙人掌丹灶犹藏玉女宫毋圣代不求封禅草相如词赋咲徒工不空蒙绀殿俯长天万里中原亦缈然日出东山翻入济夜凉北斗欲沉燕松阴犹落秦时雨玉筴长封汉帝年好借西风爲羽翰徧妆五岳杖头悬河巨灵千古势嵯峨万点神灯愰不萝旷野秋阴连瓠子虚岩爽气落黄河三更日抱天门起百叠泉飞下界多七十二君无觅处依稀旌盖雾中过一岱岳盘亘大海东珠光怪底摇天红云烟常护碧霞顶龙虎欲眠青帝宫绕足星斗太历历盪衣香气何蒙蒙有无仙人隔弱水况乃西池查霭中李学道谒玄官上壶天景最嘉崖生芝草石生花云开玉殿瞻青帝香绕珠宫拥碧霞眼底风尘俱罔象寰中日月自仙家我来欲把玄机叩静对苍穹思转遐冯大受登岱二首水帝青阳阙仙人白玉坛徘徊空八极睥睨跳双丸澹霭迷秦望层岚生昼寒同游多谢眺秀色总堪餐直上中峰顶方知泰岱尊岗峦关地轴星斗挂天门孤嶂秦皇碣深池玉女盆仙人云外度白鹤自翩翩泰山絶巅逢钟明府曙色朦胧帝女坛雄风吹客布袍寒五云忽覩双凫下千里同将疋马看白石青芝随地采高山流水向谁弹封中紫气常来徃贾男先登足大观曝经台路转峰廻别有天平铺石镜落霞前芙蓉插翠层崖峙薛荔飞寒瀑布悬拂座云生科斗字吹箫风度凤皇僊恍然吾欲遗尘世日醉桃花不记年刘宗岱登泰山石磴天门辟太空跻攀夜到碧霞宫崖碑洞府标灵异雨脉云根肇化工六月泉飞岚气泠三更日浴少涛红可怜秦汉遗封在玉检金泥竟未穷潘子雨同陶心斋登泰山岱宗天下称形胜携客跻攀云雾中玉检金泥传历代秦碑汉碣照苍穷阴崖时积千秋雪晴昼雷生万壑风兴到不辞絶顶处干坤一览两眸空刘隅登岱絶顶日观峰头烟雾霏天风冽冽振吾衣仰扪星斗眀且近东望蓬莱似复非丰石缄金何代客群山积翠下方微安得羽翰凌风去从此飞游四岳归赵邦彦登岱岱岳峯头俯鴈群凤幢玉殿礼元君层崖叠嶂低秋日汉石唐碑令夕曛烟雾下迷千室雨台廊晴澹九霄云五松风起寒涛急呜咽秦声不忍闻岩嶂萦廻鸟路藏金牀玉几閟灵光神功片石生云雨元气群峰合混茫九点禹州浑一色万年玄泽走诸方安期炼药余丹洞烟𡬾苍苍澹夕阳金泥玉策灵章秘巨岳仙闾奠鲁疆三观云峰天矗矗六龙辇道树苍苍崩崖积雪千年白阴洞桃花四月香薄暮飞觞凌絶顶蓬莱五色晃东洋巖岫天回紫翠纷蓬瀛东瞰碧氤氲霞宫日丽千巖树凤沼波涵五色云秦越河山盃底尽干坤灵秀杖边分玉童不见𤇆空渺徒倚松亭睇紫氛朱维京登岱日观峰头叩帝关上方楼阁隔尘寰暂辞载笔西清署直上题名北斗间十二齐州归指顾三千天界尽追攀高山自昔同怀仰不叹相从梁甫艰突兀眞看切太清将因仙侣得登瀛百千万刼推雄镇七十二君祗浪名山霭爲云迷楚望松涛带雨作秦声还朝莫讶无新草不拟干封侈圣明封禅当年事若何秦坛汉时郁嵯峨向来二客寻仙处曾是千官拥跸过日色浮金摇白马天空如带走黄河振衣直蹑天门上夜摘星辰浩浩歌巖光喷薄遥天下万里扶桑晓气来缥缈群仙疑海上叅差三观倚云开华嵩并峙难爲侣河汉中流见一杯玉检金科浑幻迹汉皇当日问蓬莱于愼思望岳吟十日行陂陀顽山总不快一朝望崚嶒忽然豁眼界明灭微茫或可覩崭崭青岚照终古神秀独钟造化奇远射蓬瀛迎齐鲁桑田未爲海衣冠礼乐长不收龟峄诸峯未足尊中天突有一峰在七十二主未封前灵秘干坤知几年秦皇玉检徒爲尔汉帝金泥亦罔然汉封犹有者出处碑断秦人留玉筋三光未老留宗高元气茫茫收不去崒嵂兮岧峣上有松紏兮萝结鹿骇兮猿趫安期羡门不可以倘见吾将乘螭𩥵豹求籛偓与王乔日观峰头衆小山夜半赤轮映㵿皎莫言日月隐明光且见阴阳割昏晓未须奔走祷名岳一望云岩颜已破拄杖穿云会有时凌风观瀑欢无那岱岳游引平生海岱客乃梦嵩华游积苏累块不入眼十年蹭蹬仍东州尘寰偪侧不受羁时时倒景凌清秋人言岱宗乡土物可与元化销百忧因之高丘望远海海风四至声风飕天门高高望不及但见奇峰峭壁千态万状使我应接无停休登月殿开云楼下视云雾翻螭虬辨马峯头认定练侧身猿狖仍哀愁地五岳天三台造物办此何雄哉若士此一至汗漫未可恢齐谐君不见华山倾圮恒霍羞海岱惟有东诸夜东人望岳如望母肤寸兴云副所求书生泥滓忆清汲未断尘縁奈别何泰山处士高风在且向东峰翳薛萝载相尧登岱岳两日跻攀躭胜赏会凌絶顶兴尤狂周天列宿高低转下界彤云远近光碣石峯头留皓月蓬莱海底见初阳嗟予陟岵仍多病却望衡庐忆故乡黄一桂登岳驱驰王事陟名宗历览危崖奇异钟天向空中开殿阁人于寰外见玄蓬龙渠吐沫悬千丈爲道盘𤇆曲万重仙子羽成凭鹤化白云流水访遗踪郭恬委实泰山香税去年曾上蓬莱阁今日还登封禅台沧海已知重译献岱宗闻说六飞来万方香币供仙后一代龙章发圣怀自愧微臣兼税事云霄徒倚望三台袁䅮登岱岳谩成天门遥上凤凰巅万丈丹梯紫炁连东极长留王女胜登封犹纪汉秦年尊开曙色沧溟近杖倚磨崖日月悬更向层崖寻圣助攀齐应在世人前杨文祎登岱海宇谁云阔都来四望中峰峦咸拱北日月早窥东下土畴能并中天此最雄宣尼元独步万古仰高风顾文耀登泰岱宗峻极逼瑶京万里风云杖底生汉时至今浮王气秦松犹自霭春融朝天客仰天门逈捧日心悬日观明掌上河山皆带砺磨崖还颂泰阶平苏眉山闽人玉皇顶玉皇高阁拥丹丘鹤壁峻嶒瞰百州彷彿紫微星斗逼应知身在五云头日观峰曙色峰前五夜开扶桑推出火轮来红光直射沧溟外倏忽文明遍九垓丈人峰气象巖巖此最尊群峰两两列儿孙古今几度沧桑变惟有干坤此老存桃花洞雪窦云岑玉洞新桃花红胜武陵春仙槎直泛蓬壸里何事渔郎复问津阮自华登泰岳朝回青帝老山前历落繁星缀绣檐封色锦浮司马颂海光红起祖龙船松亭巖屋神堪画石崃天门秀可怜枉自浮槎寻八月已教襟带入重玄张新登泰丹梯缥缈上天关大地山河指掌间欲傍星辰扪帝座直愁云雾失人寰泥金瘗玉终谁白白石清泉香自闲匹练吴门何处是凌风好便拂衣还陈申宿泰山公馆晩游乘间过岱宗跻攀曲磴几千重未从絶顶躭清兴已眇群山度晓钟寒夜暂将丹灶访紫门讵许白云封悠然借宿石床月肯数华阳第二峰光卢登泰倚杖凌空俯大方振衣千仞独徬徨海门吞吐风云色天界週逈日月光鲁定齐桓俱寂寞秦封汉禅入微茫干坤纵我探奇客瑶草拾来献圣王周天球望岳郁葱日夕气佳𦱂衣上横飞綵翠来薄海千山趋下阯中天三观衣层台射牛何处修封迹司马当年单禅才欲问五松巖壁上秦时风雨宣相催登岳六龙开道九霞傍飞磴盘盘蹑景光中坂直愁风引去下方微见鹤迥翔云埋培塿群峰小天坼河流一线长巖际倒身低落日安知匹练是吾乡余维玉登岱爲学直如陟秦山一毫怠忽莫跻攀谩从石磴层层上自入天门荡荡间观日三更原有本栖云万壑捴无关直趋孔子登临处道眼应知隘八寰孙时登泰山崇朝常说泰山云如削芙蓉逈出群叠嶂廻阴藏巨壑长河浮练落晴雰烟霞不改登封色金石犹存异代文此日乍临多远瞩独将杯酒恋斜曛陈宣登泰干坤五岳峙形胜首称东嶻嶪彤梯秀㠝岏翠壁崇苍茫看碣石独立拟崆峒下界云烟杳中原日月同山灵曾驻帐地险几回骢雪下先冬白日观未晓红逍遥青帝殿精爽碧霞宫栋宇联星斗神光闪电虹声名驰化外柴望肃升中感应千方一唿号万野通贡输如国课覆载比玄功汉策相如丽秦碑李斯工仙人疑可见玉女日相逢元化无离合山川随始终我生衰髩短流落壮心雄寄寓聊题咏低垂写赤哀冀相桃花洞步入桃源路天台迹似茫曾来伴刘阮不是问津郎白云洞危石巉巖里白云向此生两三姑女在闲读子云经吴相泰山晚照寒晓随𩣭马斜阳度两峯碧茫空眼界奇絶到胷中日月东西照烟霞远近笼灵辉粧异景人世此难逢郑材登泰山泰岱峻嶒尊五岳干坤气象此悠悠星辰近对云霄出日月遥看渤海浮磴道盘纡千嶂断飞泉瀑布万谿流平生豪侠登临意长啸拂衣天上头宋存德登岱几年踪迹混尘寰谁意名山此日攀鸟道逶迤青嶂外羣峰杳眇白云间恍疑天际闻鸡犬忽讶长空震羽翰况是胜游偕妙侣可无佳句纪层峦吴道登泰三十六盘何险巇晓来登眺自忘疲眼看山顶疑无路身在云端不自知嬴氏五松宁故物唐人千仞有磨碑古今兴废只常事金简玉函亦大奇卢濬登泰山天放晴光快我游攀崖直跨碧云头烟尘消尽江山曙肠腑收回宇宙秋追覔凤麟思孔孟平临霄汉忆皇州何人更讶来游晩一笑千年愿已酧孙璋登泰山玉柱峥嵘接上苍揽衣登眺思茫茫两轮日月双峯近一统山河万里长絶漠有君皆入贡穷荒无地不归王于今莫奏东封踈圣治雍熙迈汉唐王楝登岳登岳到巅奇又奇碧霞宫阙紫云栖千寻絶地遐如举咫尺瞻天近欲窥见大几人称道眼礼玄何限乞神禧遥思东鲁毓灵秀应有才贤鸣盛时朱觉民登泰山淮海生平仰泰山何縁咫尺得跻攀仲尼遗迹将绳武石洞玄修许叩关磴磴渐超云雾外巖巖待立雪霜间山灵试与评高下明镜无台更出寰朱洪济祈雨炎蒸如燬值愆阳大地嘉禾膜欲伤万姓忧煌心殄瘁一诚感格雨淋浪丰亨预庆篝车满颂述咸称主牧良功德由来应食报征书首辟佐巖廊王化祈雨旱魃爲祲虐燄狂燋禾烁石衆皇皇郡侯恳效桑杕祷河伯洪施雨泽滂望慰三农兴颂美忠输九税庆丰穰朝天课绩庆称最显擢高名注帝傍汪坦登岱十载遨游鬓欲星朅来长挹岱峰青氤氲楼阁凭眞宰欻吸风雷朝万灵人间得失谁爲主天上神仙我自名煑石餐霞非妙乘寂寥还复悟无生郭汝林登岳天留岱岳开东土壮志登临日正晴汉祀秦封俱莽迹峭崖幽壑独关情楼台唇气沧溟抱古木龙文日月衡探赏未穷吾借榻翠微今夜一星明查志隆三登泰山纪行泰岱峰前一驻𩥵天门御帐簇晴岚悲秋忽漫逢重九历险应知快活三十八盘中还汗血万重云际任歌酣大观许步宣尼后长啸归与也自堪时隆庆壬申年被逮蒙恩昭雪东归过此十五年来复此游山光如昨思悠悠丈人峰桂干坤老玉女泉涵日月流三伏寒崖犹挟纩九霄霁色欲沾裘忽看云雨连燕冀圣主应纾旱魃忧冬孟登登最上头蔼如春暖爽如秋月轮正向瑶池满日观翻从碧海浮龙峪三辰风不动虬湾万壑雾全收干坤一览归图籍可是山灵爲予酬邹德溥登岱二首泰岳岩嶤逼斗垣人间不道有崑崙双峯日月环天界半榻风雷薄帝阍北指云光瞻紫极东来海色入清尊秦车汉鼎今何䖏叹息空山片石存万叠层峦拱岱宗苍崖峭壁削芙蓉山光杳霭吴门马海气霏微越观峰清角犹疑闻帝籁赤丸何处觅仙踪振衣独倚青霄立片片轻云落五松光卢登岱吟同邹太史赋生平自抱神仙骨喜入深山采薇蕨泰山五岳推其尊故人招游出帝阍相将揽胜山之后奔峭断崖错如绣鸟道盘旋千仞余危巅上有玉皇居日观振衣白云落天门长𨅋清风度清风细兮天籁声白云断兮海曰生分野中峯齐鲁变晴空下界雷雨暗残照荒荒翠嶂前琪花历历以相然河流如练挂秦树霞散爲绮明郑圃七十二家封禅君空留片碣滋苔纹吾欲寻眞访大道直窥方峤恣幽讨阿谁炼药古洞开五色烟光烛上台半畆磐石勒科斗临经似出苍颉手愿乞仙人一粒丹如是我闻心地宽采采蕨薇最可茹不作神仙不忍去菟裘老矣絶尘埃曰归尘世转堪哀赋学士干旄出帝都来过东岱挟狂夫自怜芳草常爲客却喜碧山不负吾老戍花阴随去马江楼月色照唿卢凭君双剑如秋水肯把生平意气孤苏澹登岱二首平生湖海原空阔览胜今登第一山夹道浓薰枫叶赤垂巖倒染菊花斑九州禹贡微茫外千里尧封指顾间星斗瞻依眞咫尺夜深环珮响珊珊西风吹送登山屐馌携攀跻兴转浓瓜葛周亲丈人石浮沉秦爵大夫松幽泉细迸中天月虚谷遥传上界钟沐雨盘云翠如削秋来天地老芙蓉苏潢瞻岱二首柱杖来天上下看云气浮乘风谒泰岱观日渺沧洲採药迷仙路寻经断水夕曛桂林杪遥兴不堪留来拾金光草旋登王女池逄曾谈古迹穿径探幽奇断碣抠秦字摩崖读汉诗凭轩以一望双观郁参差刘勑登岱岱岳峯头玉𣗳秋拂衣长啸思悠悠眼空宇宙三千界势壮山河百二州人到天门星斗近鸡鸣日观海云浮当年禅草今还在秦汉如何成古丘张岐登岱二律半空削出青芙蓉直上烟霄几万重汉时尚传天子栢秦封已改大夫松才非草禅慙司马世际昇平笑祖龙本爲祝釐曾汗漫丹里常绕碧霞峯振衣千仞絶尘氛野色苍茫倚暮曛日观有峰来海市古碑无字逼星文顿空屐底三千界谁识编中七二君两袖翩翩浑欲举不知身世出浮云龚勉偕汤比部觉轩同登泰山因赋登岱歌以纪胜我适登太山三月春欲暮万里来长风当空卷云雾须臾雾尽见山色苍翠叅天天与天逼层层石磴蹑云升万壑千崖转奇特御道萦回六龙翥峭壁飞泉挂瀑布遥看一坞桃花红却疑又入桃源路大夫松何落落无字碑何巍巍秦皇汉帝今安在唯有此松此碑无倾頽㠝岏怪石满山立磨厓字久苍苔浥灵踪秘迹不可穷深巖时有蛟龙蛰振衣再陟最高峯大地山河一望中眼空不啻小天下独超太古窥洪蒙东向蓬瀛但咫尺西顾崑崙近可踖赤城王屋眉睫间烟霞缭绕登山屐胜游至此何快哉排空大叫天门开云端玉女两两下直上金银台顾我自媿尘凡质稽首群仙谢非及唯愿投簪学向平遍游名山栖少室登岱杂咏石经峪翠屏围石壑谁把金经书嵗久字多灭经㫖只如如回马岭御道六龙过壁絶千马回登封世已远山迳满苍苔大夫松长松倚絶巘苍翠欲摩空岂受秦皇命自有白云封御帐峭壁逈叅天四顾若列帐曾留帝子栖翠华可想望天门远陟青云梯一振凌风极长啸入天门玉女遥相接玉女池山池水碧澄可照夫容面玉女时徃来彩云飞片片白云洞石洞栖白云玉检封汉武汉武久寂寥白云自千古无字碑雄图已消歇山顶遗空碑金书不可见日夜天风吹日观峯夜宿日观峯起看扶枼日海底腾明珠蛟龙惊出窟孔子崖尼父昔登临玄览超无上我来得瞻依顿觉心神旷张懋忠登岱二首天门双控郁葱葱竹杖西来礼大空削玉几时留汉策探碑千载识秦功晴光近指扶桑日紫气遥连碣石风七十二家今寂寞水帘不尽野花红双龙百折漱清湍夹道苍苍第几盘明月平临三观合白云不动五松寒长裾寳色香扶起幽谷玄芝鹿踏残方外道人流水性爲探名岳着书看邹德溥同光顾吾游泰山道中感念旧游赋此当年结夏南山寺与君意气凌天地蒲团坐破千峯云云光片片落人世今日逢君清源头携手重爲泰岱游泰巅末陟心已壮飘然如在青霄上君行山立不可移吞吐风云百岱奇干坤假我以康乐高朋胜槩两遗之何时从君三山岛其蹑仙踪拾瑶草丈人峯独立丈人峯直觉天下小仰视有高冥俯瞩无孤鸟日观峰我凌千仞岗纵目干坤外长风吹海色泠然袭衣带玉女山青天垂絶壁下有幽人居趺跏坐白云澄然万籁虚白云洞此洞足幽栖卧笻聊一舍竚看吐白云霡霂雨天下石经峪谁将贝叶经勒此盘石上梵字有无间亦足悟法藏桃花峪峭壁凌穹苍冽泉贯其趾不知天地间清絶更谁似无字碑絶巘植空碑古人如有意由来最上乘原不立文字大夫松尔本𢬘劲节秦官何及之乘风发长啸如羡啇巖芝泰山道中有作中原古道草萋萋万里游轺汶水西喜有青山供野兴且唿眀月共巖栖空江星斗悬苍壁野戍风云暗緑谿七十二君封禅在可能策杖问金泥俞琳登岱历徧危岑谒帝孙碧霞殿近紫微垣天行日月双相照地列嵩华独此尊瑶草琪花成色相霓旌电盖拥精魂试从金阙凌风立九点神州尽可扪混元阁爲覔三阳观停车更一朝松阴稜白日石径倚青霄宸翰晖山谷仙函鎻泬寥谈玄眞有契况属故人招喻均暮春一日同李长卿侍御登泰山四首宇宙名山愿不违还从仙客试春衣天廻大海云千叠花满中原锦一围秦观崔嵬人已远吴门缥缈事还非千岩钟声尊前合不遗双笻下翠微齐鲁千峯望里开浊河清济日萦廻居然形胜雄诸岳久矣英灵动九垓翠壁旧谙虞帝狩白云曾扈汉皇来圣朝谦让东封事莫问相如作颂才昧爽徘徊日观东渐看晓色入溟蒙祥云不导羲和驭浊雾翻迷海若宫巨壑鱼龙眠自稳诸山金碧坐成空遥怜万里扶桑影倘避霜台御史騘步转山腰日欲晡还从官阁醉醍醐檐前气候分寒燠郭里人烟定有无鸟道千盘垂脱险鸠笻双郄未须扶山翁笑指亭亭干曾是秦时五大夫陈万言题日观万户星辰未曙天瑞光先照观峰前应知此去扶桑近愿借仙槎到日边小天门值雨武帝登封旧有台灵湫时见白龙廻天风倒卷帘泉水犹有游人冒雨来霁望云外山河拱岱宗乡关何处翠重重凭高极目堪惆怅认错罗浮浴日峰无字碑鞭石曾闻自海东晶莹今彻碧霞宫摩娑汝末经题刻犹胜磨崖耻颂功岱宗登拜古来二月登巡地异代登封事有无玉检秘藏芳草合翠华临幸庆云孤天边舟楫寻仙侣马首乔松号大夫今日守臣惟秩祀青山尊俎百神趋梦忆名山已数年偶随猿鹤共联翩攀悬石磴疑无路转出云林别有天沧海𤇆波图画里齐州形胜酒盃前寻眞未悟长生诀欲向峰头礼玉仙吕坤毒草歌万历戊子春山东饥盖二年旱后也菜根树皮剥掘殆尽又食及野草幸无毒不问苦辛生熟面黑者如銕黄者如土殍者宇野不复收余行部日见道间青草三二种花且实矣蔚然独存问之对曰此猫儿眼芫花鬼臼也有大毒使入喉能即死幸甚徃有食之者吐泻懊憹终日夜裂肝肠竟不死其难堪视死甚焉何敢食余收泪而代之歌桞头尽榆皮少岂是学神农个个尝百草但教饥饿缓一刻那论苦辛喫不得嗟嗟毒草天胡生此既不延我生又不速我死速死岂不难长饥何以堪靳庄行长清六月才禾黍大家小家愁无雨草根桃尽木如冬又见探雏啖野鼠沙中稚子哭欲絶阿八卧路不能语三年长饿一息在那复余情念儿女破屋一叟捣榆皮我问捣之欲何爲土性多沉糠性浮榆末和之可爲糜极知强活能几时暂于膓胃勉撑持妻子填沟老我存死者长乐生者饥恸哭无声但有泪瘦骨令人摧心脾道傍一庙有神坐黄金爲身受香火白南金登泰山崃口长风放晓晴扪萝屹立壮心惊嚣尘平隔天门逈葱郁还将日观生鴈影高秋来朔漠松花一夜到蓬瀛凌虚忽忆千年事汉策秦封总浪名徐守仁登岱巍巍东岳接苍穹谁辟红门磴道通腰笋漫经黄岘岭攀萝直上碧霞宫尧天舜日瞻依近鲁阜齐州指顾谁千仞磨崖都览徧还登絶顶颂神功再登两度探奇谒岱宗山增灵秀拥芙蓉穿云曾出天门路望海还凌日观峰碑上苔痕侵汉篆岩前松盖偃秦封三千世界微茫外直北明光是九重姚自复登岱岧峣泰岳喜攀跻十八盘开石作梯草禅尚传司马赋苔封已汶祖龙题振衣直上天枢近倚剑雄看斗柄低翘首吴门何处是千云匹练望中迷周道南登岱宇宙名山属岱宗至今犹自说秦封低云欲度千峰鸟喷雪争回万壑龙日观可能通帝座天门应许蹑僊踪故乡极目知谁是匹练那堪带下舂姚应士登岱奇观天下狂客兴唫豪环带群流细擎天一柱高弹丸争是日秋叶竞爲舠山麓青天两枫林白画涛孤城卷石耸魏阙片云掏无字秦碑幻封禅汉史嗷水檐飞瀑布龙峪跃神鳌岘岭黄梅熟悬崖翠黛挑碧霞深隐处玉女炼丹膏五华泉浴面八彩凤啣旄粧镜当空照梳云四野幍芙蓉开緑髩星斗灿宫袍环珮鸣千涧笙簧奏万嶆僊桥三碣石御仗半兰夫松凝雪色圣道配天褒崖文神鬼护盘路鸟猿号石印金刚字波摇日观㠙山河百二境法界万千曹登临一长啸名利符鸿毛胡希舜登岱岳干坤无际此登临独立清秋思不禁海水东来三岛近天门北望五云深看山玉女烟中度对雨苍龙涧底吟七十二君何䖏覔空闻册简瘗黄金詹仰庇登泰山二首出城已爱数高峰上岭双眸翠万重涧道乱鸣崖下瀑山僧遥撞客来钟廻巖天盖倾东海恠壁风涛韵古松胜絶只欣酬夙约神仙何䖏更相逢汉检秦封空复闻铜梁金瓦祀元君坐观万象终无极下瞰千峰捴不分酒外残更沧海日封中终夜石楼云拂衣未遂烟雾癖聊尔登山出世氛陈文烛泰山四首阿阁神房见羽翎僊山吾久佩贞形吴门匹练天门白海上飞涛掌上青开辟自来分日月烟云吹䖏落辰星张衡东望縁何事岂谓兹山好勒铭日观孤峰逈絶群御香亭敞气氤氲松声似带秦时雨坛影频飞汉检云玄石洞中寻玉女碧霞宫内访元君昨年曾过临卬里尚忆相如草禅文霏霏凉雨送山钟树杪俄惊挂白龙帝阙依微看北极圣朝禋祀少东封千秋玉液终当遇一望层云已荡胷李杜高篇今自在那能杖屐得相逢指顾名山夕照前中原平楚正苍然黄河曲抱三义涧沧海寒生六月天地辨齐州烟九点台瞻鲁国道千年安期亦有神楼散可得从吾肘后悬岱史正统道藏三家本十八卷续道藏岱史第十八卷登览志县肆唐丁春泽日观峰赋日之升也浴海而丽天岳之峻也切汉而临边登高者以致九霄之上爱景者欲在万人之先其所惟一其仞惟千伊风灵之有载彼日观之存焉夫其夜刻未终曙色犹昧彼穷高之极远此有进而无退未辨昏明斯分覆载屡闻鸣鴈犹阴沉而不睹忽听晨鸡即瞳昽而可爱于是渐出旸谷将离地维巖峦既秀草树生枝姿气则赫人皆仰之其望也如烛其照也无私昔者帝王御字立极垂统封禅及此成功廵狩应其春仲莫不登兹絶顶烛遐大明思照煦之义穷造化之精以爲日象一人之德岳是三公之名信王侯之设险俾夷狄之来平方今一德无爲三光有象动植昭泰神祇肸蠁千嵓瑞色思効祉以疑升万壑春云欲入封而空上客有才乏羽仪心思骞翥每精聚萤之志难穷望日之处引领终夕含情连曙如照烛之有期故踌躇而不去乱曰日有观兮絶代独立登之望兮无远不及何大阳之至精莫不专于出入又赋泰岳东南峰开一室旁接天路低临晓日阴霾玉兔动宵汉之微明晓报天鸡越氛埃之逈出初其瞑色葱笼悬崖倚空独出清虚之外遥分苍莽之中隐雾犹白经天渐红披草树以灯乱耀波涛而血融及夫林岭寒消烟云色变星河寥落以初没峯峦逦迤而徐见火动山顶轮移水面穿晴隟以飞镜历幽窗而走电至若门宇萧条霜空泬寥凉开曙景暖入残宵杨晶彩以赩赩散芒角而飘飘露洒交疑风牵影摇望极在涯生从地表夫弱木之历历出阴之杳杳万壑收瞑千巖送晓消古砌之晴雪动寒庭之宿鸟遥空泠滑伤寸晷之难碧嶂岧峣望轮光而渐小凌霄色丽腾空影斜气乱山烧光分水花石壁孤色觉灵槎之津狭炎辉咫尺信长安之路赊既而皆焜燿以徐来泛圆灵之不碍蒙水气以珠暗露松阴而壁碎霞色收锦天风劔黛披云际之斜吴豁天门而俯对依檐乍吐咸生齐鲁之间过岭逓明照及草芽之内由是远挂寥落高辞絶瞑万象焜煌而毕照六龙夭矫以无宁安得足踏声峭手扶青冥陈白昼之若短愿阳鸟之暂停宋洪迈容斋随笔应劭汉官仪载建武封禅事每称天子爲国家其叙山势峭险登陟劳困之状极工予喜诵之其畧云是朝上山骑行徃徃道峻峭下骑步牵马乍步乍骑且相半至中观留焉仰望天关如从谷底仰观抗峰其爲高也如视浮云其峻也石壁窅窱如无道径遥望其人端如行朽兀或爲白石或如雪久之白者过𣗳乃知是人也殊不可上四布僵卧石上亦赖赍酒脯处处有泉水复勉强相将行到天关自谓已至也问道中人言尚十余里其道旁山胁仰视巖石松树郁郁苍苍若在云中俛视谿谷碌碌不可见丈尺直上七里赖其羊肠逶迤名曰环道徃徃絙索可得而登也两从者扶掖前人相牵后人见前人履底前人见后人顶如画重累人初上此道行十余步一休稍疲咽脣焦五六步一休牒牒遽顿地不避燥湿前有燥地目视而两脚不通又云封毕诏百官以次下国家随后明日太医令问起居国家云昨上下山欲行迫前人欲休则后人所蹈道峻危险国家不劳又云东山名曰日观鸡一鸣时见日欲出三丈所秦观者望见长安吴观者望见会稽周观者望见嵩山凢记文之工悉如此而未尝见称于昔贤秦吴周三观亦无曾用之者今应劭书脱畧惟刘昭补注东汉志仅有之亦非全篇也邵伯温闻见録客云昔罢兖曹与一二友祠岱岳因登絶顶行四十里宿野人之庐前有药灶地多鬼箭天麻玄参之类将五鼓初各仗策而东仅一二里至太平顶丛木中有眞宗东封坛遗址拥褐而坐以伺日出久之星斗渐稀东望如平地天际已明其下则暗又久之明䖏有山数峰如卧牛车盖之状星斗尽不见其下尚暗初意曰当自明处出又久之自大暗中日轮涌出正红色腾起数十丈半至明处却半有光全至明处却全有光其下亦尚暗日渐高渐变色度五鼓三四点也经眞庙帐宿之地石上方柱窠甚多又经龙口泉大石有罅如龙哆其口水自中出又经天门十八盘峰尤秀耸北眺青齐诸山可指数信天下伟观也袭庆守钱伯言游览记宣和己亥九月二十四日面奉玉音至奉符催视岳祠后一月伯言至自兖明日具香烛以告上㫖已而罢醮于会眞宫独登瑞云亭早饭于行馆遂同令寇庠丞吕光问祠官曹钦承莱芜令韩僖道士苏彦弼谒岱岳观留连池上复自金母洞过青帝观观文僖丞相遗刻遂游白龙潭奠御苑玉芽于水中爱其泉石之胜廼相与策杖散步还过鸡笼峰始复肩舆躬走社首山视禅坛访遗迹晩入干元观小饭翠阴亭而归元杜仁杰撰东平张宣慰登泰山记畧皇帝中统元载擢用宿儒宣抚十道公首与其选公治河东有异政考爲天下最宇上亲召劳以巵酒至以字唿朝野荣之越四年上复命公爲东平宣慰使尝曰曲阜寔夫子之庭泰山爲中原神岳皆在境下所当亲祀以至元重九前三日瓣严以行由沂州门出时天宇晦冥翌日至林庙拜三圣墓雨气犹未艾信宿抵岳祠明旦登西华门云则载阴载旸雨则间作间止咫尺三观在墨泼染间刹那千百其变公谓所亲曰登顶之约盖不敢定苟晴矣乃行否则恐劳而人既而五皷将作阴爲之觧驭三唱未终星爲之芒错于是州刺史张汝霖奉符令张佺司户王天挺及从者三百指具肩舆辇公而上已而过黄岘飰于护驾泉次御帐少憩去天门犹不趐十五里路渐隘林𣗳四合就其罅望乏天光凝碧如绀珠薄暮至絶顶由东以望见山影黕黑偃卧无际顷观李斯碑仅得数字其余漫不可识下自登封坛皆历代磨崖亦复剥裂惟唐明皇御制纪泰山铭其字大如椀深几寸泥金错落犹有存者日没少顷寒气已逼人如仲冬时从者燎薪围坐以待旦参甫中公起步自玉女池登日观峰六合蹇开肃然无纤滓待蒸黍时东方昽乍离乍合移晷日露其半恍然如入无量金色界中凡在行者莫不叹诧及廻又得西影直抵昧谷若与崑崙争雄长公辄奋髯惊叫曰吾此行凢三见岱宗面目吾愿足矣噫予自壬辰北渡三十余年凡九来未尝覩此奇事虽欲勿纪得乎古者有天人之辩谓人无所不至惟天不容伪眞知哉公纯诚人也盖无徃而不恊无动而不言无祷而不应是行之异乃一节耳虽然天下之事固有邂逅相合者多矣昔卫旱伐邢师兴而雨或者谓适与雨会则非也此特纯归之天乌在所谓由人乎哉至于挥剑成河变昼爲夜或有此理如韩吏部开衡山之云苏端明借海藏之春皆我辈之余事安用诧爲因公此来书诸石以示来者皇明李裕登泰山记成化乙酉春同年御史李景贤来按山东是岁三月朔同自济南徃谒阙里回抵泰州公馆夜酌景贤曰喜兹和煦明当同登泰山一览奇胜可乎余诺之明晨起与景贤联骑出州城北望轻烟薄霭横带山腰适叅政叶拱宸副使庄尚源邂逅而至遂与偕徃北行二里过白鹤泉泉出石罅湁潗鼎沸久旱则渗漉距西百余步曰梳洗楼不知创于何时惟存故址从西折北二里有王母池泉甘而冽瀵沸潾㵾不竭不溢乡人取水禜雨颇验又北五十余步曰吕巖有吕仙石像宋时建楼阁堙圮独荒基破础存今围以石垣其中深林茂草森布蒙密晔晔猗猗颇有佳致至山麓时日出扶桑云霞绚綵日前羣峰错立远近异态景物之奇似快心意自山麓抵廻马岭十余里羣峰对峙嶻薜峥嵘势相噬齿中夹溪流转腾潎冽触崖石激堆琦其声澎湃瀥瀥浤浤荣迂数里入汶又有巨石大者如轮小者如罋硉矹磈礧偃卧路径难以数计策马单行崎岖至岭下是岭岌嶪陟絶车骑不可前驰余四人神思觉疲仆从亦有倦色少憩石上饮茗易肩舆穿深林踰大石行可四里陟崖劖削中夹石径𨸭陀险阨有石磴可跻复行二里许即宋眞宗东封帐宿处曰御幛其地夷衍嘉木榬榬繁阴布地前即深涧黛蓄膏渟水光映天巉石错杂如断腭有小鱼色青黑浮游水面临溪观之时罗道士献茶饼余试以饼饵之翕然聚已而尚源投以小石悉潜去复三里余至黄现山秦时有松五株始皇登山封五大夫枯没后人续植者百有余年老干拳曲拥肿宛若苍龙势欲飞腾余四人休憩其下嗟尝奇态又行二百余步曰百丈崖崖石如屋可容十余人临瞰道傍紫蔓青萝摇缀蒙络傍有石洞𧮿谺而黑莫测深广人亦慴愳不敢窥又经石壁峪至十八盘两峰对插峭峭如壁其间累石爲径盘绕至南天门几五里远望如梯悬倚山畔此最险絶易小桥盘道而上入天门东行数里诣昭眞观易冠服荐祀紫霞元君问道士云不知创始每嵗春月四方谒者踵至心弗虔立致奇报余闻而验之数矣已即祠后观磨崖碑是碑唐玄宗纪泰山铭字大如手嵗久风雨多剥蚀其字距东十数步观始皇封泰山制李斯所篆其石埋植土中高五尺形制似方非方四面广狭不等余刮磨垢蚀而细观之总二十二行行各十二字多不可识又西行数步上太平顶此泰山最高处上有盘石方丈廉隅尚整黧色光润可爱余四人坐石上少顷拱宸尚源足疲怯还昭眞观余与景贤褰裳径徃顶上俛瞰羣峯攒簇伏地若培塿独神霄两峰嶾嶙特起佳花异草舍丹吐白者骈罗列布于岩谷灵禽怪兽啾鸣啸号之声杂沓盈耳最爲泰山奇胜又百三峯曰日观吴观周观余与景贤因纵目四顾渺然无极而崧华恒霍诸山以及江汉河济诸水皆可指数诚天下诸山莫踰其高时曰正午风清气爽徘徊既久顿觉神思飘洒迥隔尘寰而不知身踞青霄上也复从顶东下数十步有玉女泉水清甘美道士时汲瀹茗又东行二十步曰龙口泉大石有罅如龙哆其口水自中出其流㵿㵿有声潨然复从险径南行四十步悬崖泪峍下临絶壑古木蒙蔽余俯身觇之毛发坚耸有怪石形如大匮虚倚崖畔风至摇撼问道士云此谓舍身崖人修道从玆舍身入僊境余与景贤深恻道士惑世者戕人之生遂命州官塞路径絶徃来崖之西有五峰嶙刚巉簇其状若莲名莲花峯自西山小山折旋而东层嶂叠出泉涌石上奔泻数十丈缕缕如帘名水帘泉其鸡笼诸峯桃花诸峪多有灵迹奇胜独岭峤巃从岩壑嵲荆蓁交迷路径不可到时日过未余与景贤徃观会二公同饮各赋诗二首书于观之东壁从天门盘旧道而下至半岭正夕阳西照回视山色玲珑水光荡漾樵翁牧子隐隐𣗳林间恍若尽图中人物欲乘余兴徃徂徕寻竹溪六逸堂故基石守道隐居日已暮矣嗟夫余少时尝读孟氏书孔子登泰山而小天下公羊传泰山之云不崇朝而雨徧天下观子美望岳诗造化钟神秀阴阳割昏晓盪胷生层云决眦入归鸟之句想像泰山之高峻峦峯之雄秀草木之奇妍仙踪灵迹之怪异古今贤人达士登览之题咏何能得登兹山穷探广索亲览奇胜徒荣诸梦想者十余年矣昔程明道幼闻泰华奇秀在鄠县未得游览及登第请爲是县主簿以偿其素愿又自记其始末今余无庸于时幸明总宪是邦且喜圣德广被地方居民咸蒙覆露之庇更喜诸公皆同朝旧寮乘兹休暇得览奇胜以偿夙昔之愿何其幸欤是亦张弛之道岂其荒躭而忘返者足比哉乔宇游泰山记正德五年燕齐大旱运河滞阻天子爰举祈方之典命户部侍郎臣宇于五月十四日徃东方祭告岳镇暨于东海予夙愿泰山一登又惧此行以昭假明神周救百姓而徃苟祀而无雨则又不可登矣因斋心而前过德州即沛然下雨过平原禹城泰安州济南之境雨皆达旦农夫欢踊予亦展颜谓可以偿其愿矣二十九日沐浴更明衣省牲寅礼于季夏朔鸡鸣后致祭于东岳庙毕祭时雷电合作予又惧曰秦汉以前登封泰山者七十二家实爲灵墟箸于简册虽始皇以虎狼之威千骑万乘以从上中坂遇暴风雨不得上封今且雷电矣登而雨作疲夫羸马不得登矣但颇自谓秉诚肃恭岳岂无鉴耶竟与胡张二君同登时阴霾蔽空行五里余至红门以入则云渐开郎遂由石陂西北行二十里过岭二曰回马黄现又五里至御帐观始皇所休树五大夫松神根古干高皆二丈许自御帐而上皆石磴饭讫上小大龙口又盘曲十五里至南天门又三里至絶顶凡五十盘而上晴晦开阖气候万态不可云状谒祷于碧霞元君稍上是爲东岳庙磨崖碑在焉碑高二丈广一丈五尺其文乃唐玄宗御制泰山铭其书隶其立之年爲天寳遂题名于上又上爲极高处有玉皇殿殿南爲始皇封禅碑即除道至士颠览秦颂功德碑碑高二丈许其文秘石套内殿中有宋眞宗石匣内藏玉检十六成化间曾入御览验爲祀泰山后土文也再东爲日观峯有小碑亦刻名焉数步许爲望海石是爲越观可望会稽石在顶岿然蹲跱爱而登之爲题望海石三大字又转登仙人桥五花岭是时天日光丽碧汉万里豁然四望胷恢意广见济南城东北华不汪山如小屋建于水上俯观白云英英缈缈自山腰而出冐于下方北望京师南瞰淮徐西顾燕赵东眺海上以至于空峒丹穴太平太蒙之际诚天下之奇观也饭于道院又题名篆诗于小石碑徘徊至晩方回遇崖石可爱者輙留书下山至州城则已报更矣罗洪先题孔子登临处孟子曰孔子登东山而小鲁登泰山而小天下故观于海者难爲水游于圣人之门者难爲言观水有术必观其澜日月有明容光必照焉流水之爲物也不盈科不行君子之志于道也不成章不达此言圣人之所以爲大学圣人者必贵有常不可作辍孔子虽至圣必自十五志学始十年而立又十年而不惑斯达矣故曰君子之道辟如登高必自卑未有不道中庸而能极高明者也他日述有若之言曰生民有孔子泰山之于丘垤也而愿学乃在乎必有事常必有事其患弗至成章乎大中丞镇山朱君保釐东土庶务未遑首标圣躅索题千里因探千古学脉广所欲言并勒表侧质之来者李学诗登岱宗记畧嗟乎山一也未登仰之弥高既登则高者复下既下则下者复高峰峦殊而烟霞异非山之变登者自变之耳山固自若也世之驰骋于浮云富贵之途者而性天遂变曾不能知泰山之视浮云顾以浮云爲泰山之变其与未登初见泰山者一也子之惺然顿悟不爲浮云所眩而眞得大观于泰山者非今日既登之力乎尚絅游泰山记畧成化丙午春藩臬将廵行郡邑余与少叅蠡吾王君世用宪佥淇水刘君廷珪天台潘君应昌约日偕行乃以正月丁卯发济南余与世用向夕宿灵巖寺戊辰抵泰安州己已廷珪应昌皆来庚午黎明诣草叅亭拜东岳祠遂肩舆出城北行五里及泰山之麓由红门路过高老桥傍有水帘洞洞左爲巖巖亭少憩经马棚崖面马岭路渐陡峻再行至黄岘岭东下径路平坦俗谓之快活三延转而上及御帐盖宋眞宗驻跸之所蜿蜒而上历十八盘至南天门东北行二里及昭眞宫谒碧霞元君由宫后稍北有东岳神祠祠阴刻唐开元磨崖碑遂上登封台有玉帝殿前建石表高丈余或云秦之无字碑复转东南至日观峯舍身崖在峯之下西望则有月观秦观诸峯北望则有狮鸦鹁鸽二崖若西南之丈人峯东南之徂徕山尤其秀拔其青岚鴈飞二岭马蹄桃花二峪与东西二神霄山大小二悬石蜕仙巖明月嶂龟阴埠杨老园皆在指顾间而下瞰汶泮二河如拖练耳人云秋气晴肃可以见海余与世用廷珪应昌酌于昭眞宫之别室再酌于巖巖亭酒力微醺夕阳欲坠神思飞爽飘然跨沧溟凌宇宙之气槩也山下有吕巖洞王母池白鹤泉则以薄晩不能及其他峯崖林壑幽邃之地佳景尚多不能悉记辛未出城之西门礼玉女殿即宋天书观遂至蒿里山探鬼仙洞令道士执烛以徃阴气侵人不可深入时廷珪有事于东兖余有事于青莱应昌将校士于他郡独世用分治泰安乃布席张乐爲予三人者饯别欢饮竟夕而罢夫登览古今乐事也泰山天下奇观也四人同游藩臬和德也不可不记胜地不常盛筵难再继此而复来游者亦将以兴慨慕追嵗月云耳叶份题石刻观海二字昔颜柳以善书鸣唐至今称之必曰颜筋柳骨然鲁公以忠烈显公权以止谏着炳琅宇宙岂徒以其书邪心斋张公曩爲御史守关武皇北狩抗䟽回銮风采凝然匹休徃哲平生究心字学尤善大画当其濡毫伸纸气定神闲得心应手端严遒劲盖有出于颜桞筋骨之外者然世方以茂节高勋曰公大受而游情褚墨公固以爲艺成而下矣顷者公书观海二大字镌诸泰山之崖其字画之妙如吾前所云噫字心画也公宏中肆外惟变所适充所至焉海岱争崇深可也然亦有巖巖气象而难于爲水者邪姚奎游石屋记泰山东数里许有石屋世传碧霞元君炼眞之所予公暇欲徃观焉从者曰径隘不可舆廼易服帽貂以韦带结腰短策芒鞋命道士刘教弘爲前导行二四里无复蹊径披蒙茸攀巉巖伛偻而上愈进愈险下暇巅崖惊汗浃背又三里盘旋转一冈而石屋在望矣有羽士四人癯然而迓予青松絶壑间前牵后拥廼获济焉瞠目纵眺上有削铁奇峰千朵前有夷地可半畆入其中窈然而深朗然而虚明石窦涓涓凝结玉柱大十围高丈余晶莹可鉴崖有元君手印玉指宛然后有石床则元君偃息处左偏一窍透絶顶顶有石楼可坐三四人氷滑不能升跻攀数磴而下力疲卧石床毛骨洒洒旁有圣水池清列而甘不盈不涸下有石曰牛心甚奇恠又下有洗鹤湾深不可测一鹤鸣于上以与人声相应和寔眞仙境界与尘寰逈絶人之游泰山者每以道左日穷爲画于斯罕到孰知石屋之多奇廼尔哉石屋于予惜乎遇之晩也嗟夫世之豪杰士固有终身未之遇者遇矣而晚奚病焉李镕姚别驾总廵泰山记泰山絶顶有神祠曰天仙玉女碧霞元君岱岳毓神上通干象英灵丕应理或然也远近持瓣香徼福于神者肩摩毂击岁常数十万人至则罗拜欢唿竞以财献动以数万计台宪藩臬俸禀饩币凡百经用或于兹焉取给而征歛不及于民凋瘵之余赖以苏息益国裕民关系于此讵可主之非人耶嘉靖乙酉抚按藩司精选州县廉能官分掌厥务时东昌别驾雪渔姚先生膺总廵之选先生曰利权俗吏事也吾人视之当如鹤每岂容毫缕自污乃集百执事吁神誓戒俾竭乃心综理微密觊觎者不得逞其奸寸镪缕丝罔或遗漏始于是冬孟月踰年季春之十日计收金银钱币畜产约三万缗珠玉袍旛弗与也视徃嵗加增三之一籍上藩司以备嵗用先生廉恕立法严而不苛御下峻而尚简待士恭而能爱总廵余半载饩一取于家东昌俸金数驿取之以赡贫士其官给廪钱则易刍豆俾饲官马损己利物常情所不堪先生不以爲难也泰山之巅层峦百余丈俗号舍身崖有爲匹妇之谅者辄大于神自投以殒流俗以爲壮烈先生严禁谕遗之快活三路平而隘下有深崖险甚夜行失足而伤亡者屡矣先生捐俸植木栏自是全活者衆台臬诸司委以讼牒断决如流附城爲客邸者数百家前此尝科歛之先生曰蜗涎自润顾欲渔猎之耶吾不忍也乡老邹瑀辈将镌石以振励后人属仆以记先生海虞人名奎学愽辞昌曾未数月着泰山纪行累数千言泰安名士李文瀚马载道高民悦诸贤相与倡和顾仆谫陋曷彰厥羡击泰缶以写韶英有遗音者矣勉书以贻之高诲游泰山记泰山在州治北高四万余尺延袤几二百里名峯七十有二其㠝岏列巘森然而供秀者弗可胜纪古爲东镇天下之山莫高焉予徃岁计偕上春官取道登谒时甚寒仓卒以未获尽观奇胜爲恨嘉靖壬午冬予由青城转东莱司马台檄督岱宗事癸未春三月六日肩舆出自北城门踰小桥二里道左右乱石棊布近麓有庙祀池馆俱壮丽左有老栢数株相传汉武帝东封时所植也又二里至红门跨道爲飞云阁道傍爲更衣亭楔扁曰宗岳循溪产天麻黄精诸药土人负筐采之又五里至高老桥有汉寿亭侯祠祠前桃李始华稍前爲水帘洞泉自天绅巖出飞流垂练听之泠泠然下有小石桥通泉于溪左爲巖巖亭登之毕见景物又四里至马棚崖稍前爲回马岭山石渐峻且奇林木亦幽邃溪崖有椒有梅杏樱桃山居者资以爲利又五里至黄岘岭西行折东北上而复下又西行折东北则下而复上虽屈曲下上率坦易凡三以里计亦三游人疲于峻陟至是舒快名曰快活三云其西巖有竹繁茂又五里至御帐宋眞宗驻跸之所五松高数丈秦皇避雨其下封大夫云竹林僧献松花饼啖之香美复进瓯茶问之曰东巖所产味亦清苦又五里至大小龙口两山悬削水从石崃喷泻上有古松偃仰若蟠虬然又五里至十八盘崖间楸槲野棠山榴弥桃或花或实石磴齿齿倚空仰视似有不可至者乃伛偻攀援以上盘尽至崃口高处石门题曰南天门有三灵庙又东北二里爲元君祠左侧石方池曰玉女泉一夕圣水甘寒清冽汲以烹茗味可比浮龙泉又东北至岳神铭祠后有唐磨崖碑二一爲开元记泰山之一爲干封朝觐颂侧多古人题咏藓蚀不可读又北土至絶顶有玉帝祠祠前石长丈余一名秦王无字碑又东南行至日观峰人云鸡鸣时见日山有石函方丈许人云成化间雨水冲决得王检以献命中使瘗旧所即此峰之西巍然而突出者秦观峰也稍南而独见者越观峰也峯之下壁立万仞者舍身崖也崖之右则试心石仙人桥也延竚四望沧溟东拆河流天倾而汶水汤汤秪环一线西南万山伏地殆如米撮惟徂徕尼父仅露春可指耳近顾诸峰若丈人若回鴈若莲化若明月若东西神霄云烟相盪势若争雄其不能以一峰名而附之以见者如拱如揖凛然有夔夔听命之状眞奇观也予始至瘦石嶙峋刚风怒嚎溪竹崖松宜雪宜月其尤足听闻者樵斧之声与崆峒应答既而爲鸣花丽万谷皆春泉香可啜蔬美可馔山容于是乎忻忻然而人亦得以乐之至于溪云出没而阴晴变化于立谈之顷此又造物者之翕张而莫知其所以然也夫山之景象奇于冬丽于春而游人或拘于时止于暂予以公事久于斯而之顺于下上则夫山之情状景之变态古人游豫登眺之迹靡不袭其芳而踵之兹游也可不谓独胜乎书以纪嵗月是作最胜黄鳌九日登岱记嘉靖乙巳夏予以防秋董戌德州九月朔闻侍御南渠黄公东廵既遍由沂而北历兖济以至泰安子迎而侍之适未至而重阳且届期焉刺史仲言永曰九日登高旧事也请追之予然而告之曰九日天之胜也爲一兵一阜皆足以记时令泰山地之胜也自古封而禅之凡得以蹑其巅者皆足以齿壮游予闽产也乃逢是日而获登之顾不胜与于是改制登山之舆诘且爰登而刺吏从焉穷其所至山中古今所传前人之述备矣惟是日也天朗气清金风载爽坐玉皇之顶抚没字之碑则见联绛岳镇翼我上皇图黄河控秦吴之盛崙荐夷夏之观廓如也既而日忽忽其将暮景翳翳以偕入百灵万籁之号作焉吾冯而夷犹之心矌神怡景物偕融灏气同流若有以揖太乙而叅之焉者不敢以荒也退而就馆舍旦复蹑日观峰则见心房之野昧爽朏明黑云驱而上浮黄云拥而下升朦胧掩霭之间忽有点若朱丹若火蹈破重雾而耀红光奇观也湏臾而半出云间则天明景藏弓直归矣归而下历水帘洞闻其东有石经爲王右军所笔但山峻峪深不可以行耳乃息肩舆攀縁而上杖屦而下则见盘石若砺大书苍拙体庄而神思飞逸历千万载烂然与天文上下日相昭回鬼神呵护之功哉间有爲巅石落而破坏者有爲水浸熘而就平者岂造化亦有所忌也与世传眞草小书与此大相逈别或疑其未必出诸右军云既而西访竹林禅刹无以观也惟有所由之峪则恍若山阴兰亭之状泉落百丈之崖若拖练而下笃斋汤子题曰瀑布渊深白龙之池雩则取水迎而祷之子题曰霖原细流屈曲而出可以浮觞夹流独石可以盘坐溪山掩映岚光洸瀁可以题咏又出而磐石横亘粹若白璧方之经石爲小闻有前人之作求之弗得则天又且暮而归惘惘然有未尽之怀也吾徒春元刘一柱者知其处旦携匠搨之以献乃元初天历间辟世之士之所作也噫予南人获游上国最晚信宿尽得天地古今之胜岂非遇与刺史君曰九日登泰山阅诸编帙未之前睹也可以无纪乎遂记之又爲之词曰泰山兮崔嵬九日兮凄清登絶顶兮巃苁乘天风兮震惊杂芳珮兮陆离饮菊酒兮酩酊追遗踪兮不可见问太空兮冥冥洪朝选干枢坤维说或问于予曰何以题泰山爲干之枢坤之维也予曰有说矣史记封禅书云谓之齐以天齐也言齐居天地之中如人身有脐然其胷腹肢体高下长短一于是取则焉汉书言天下之安犹泰山而四维之也解之者曰维犹系也独言泰山者泰山至安者也加之以维则愈安矣予谓今世之言泰山居东爲东镇自瀛海之内言之尔若以四海九州中夏夷狄瀛海内外视之则中也今泰山在济南封内固云齐境矣取义于干枢非耶名之坤维安也或曰以枢维名泰山指山言耳推之人心有可说者乎予曰人之心之中犹泰山之中也人之心之安犹泰山之安也世顾不之察耳今夫仁者天地生物之心而人受中以生之理也而戕贼之者至于虐人害物礼义廉耻者人之四维也而丧失之者至于不顾惟利之趋此予之所甚悯也予观登兹山者肩摩踵接其来也爲避祸而求福耳盍亦求之吾心之泰山乎一或反而求之则所以存其仁守其礼义廉耻者将不出户而得泰山矣何安如之耶予既答或者因镌其说于石以示来登山者云世贞游太山记余自戊午己未间有事于太山者三而其稍可纪者第二游也其初游爲正月晦自清源谒台返与海道宋丈太武偕夜浴于使院三鼓起启堂之北扉而望若曳匹练者自山趾上至絶顶又似聚萤数面斛囊中光熠燿不定问之乃以兹时士女礼元君灯鱼贯而上者也其颂祝亦隐隐可听云以黎明入山即阴晦浮云出没眦际十步外不辨物第觉舆人之前趾高而余前偻而已即絶顶亦无所睹见且寒甚宋文迫欲返还憇酆都宫趣觞举者数而后肤不栗也甚悔之至六月朔偕御吏段君按部太安段君约以三日登而诸道从者衆度不任舆马余乃与叅议徐君文通请以二日先段君许之至夕而大雨其次日雨止出泰安可二里所即入山时禾麦甫熟黄緑间错如绣拂拂作饼饵香𣗳杪浓阴晕之意甚适而至无掌故可询者自是皆诘曲逶迤而上峰势嶻嶭若相噬而傍多溪涧泉流碨礧间作悲鸣与笳吹相应久之至廻马岭乃却肩舆改从腰笋又四里抵御障巖一曰御仗宋永定陵东封止仗卫处其前爲巨涧涧底白石砥平如玉色而巖陟上庙其巅颇宽嘉树荫之好鸟喈喈可爱又行可三里抵黄现黄现者不知其所名有松二即所谓五大夫者也以厄于石不能茂而稍具虬虺状当是二三百余年物亡何爲百丈崕崕凹深如屋傍有石𣵣槎口而下黑其究叵测已度石壁峪爲十八盘应劭所谓两从者扶掖前人相牵后人见前人履底前人见后人顶如画重累者非此地也耶而今道益饬治且有舁者所谓五六步一休喋喋遽顿地不避燥湿前有燥地曰视而两脚不通且幸免矣自是爲十八盘者三而穿中窦曰天门既上罡风蓬蓬然吹帽欲堕道士衣羽奉乐而迎出没云气中亦一奇观也行可里许爲元君祠元君者不知其所由始或曰即华山玉女也天下之祝釐祈福者趣焉祠宇颇瑰伟而嵗所入香缗以万计用供县官匪颁其右爲御史所栖后一石三尺许刻李斯篆二行一石池纵广及深俱二尺许亦曰王女洗头盆也自是左折而上里许曰岳帝祠陋不能胜杳火其峭壁造天左爲开元帝纪泰山铭唐隶径可二寸而嬴势若飞动惜其下三尺许爲搨碑者冬月搆火蚀之遂不全右爲苏颋东封颂字形颇秀媚尚可辨而损于闽人林㷆忠孝廉节四大字又有颜鲁公题名损于方元焕诗固不若苔土埋翳之尚可洗而有也自是益北上数百武爲絶顶曰玉皇祠祠之前有石柱方而色黄理亦细可丈许所谓秦皇无字碑也其石非山所有或曰中有碑石冐之按李太宰裕记云石埋植土中似方非方四面广狭不等细观之总不二行行各十二字多不可识今殊不然然李公以爲在开元铭东十数步则非此在明矣恨曩时不于其地一访搨使先迹泯泯也复折而东稍下百步复上百步石室冠之高如玉皇祠中有釐色石盖方丈莹润可鑑云汉武帝所藏金泥玉检地也传云白云起封中者是已其前地稍辟即所称曰观秦观越观诸峰者盖五鼓而起观日出则爲日观西望而见秦则爲秦观南望而见越则爲越观耳其后人所指某峰某峰皆妄也时雾气重不可久憩又亡所覩见如春时怏怏而下适徐君至唿酒谈诗甚乐三鼓而寝约以五鼓起观日出然其寝皆以丼甚醒则高舂矣意恍恍不自得强与徐君扶杖而寻昨所游时天初霁日益弄色其东南尽目力微白而晃漾者以爲海耶直北而西隐隐一抹苍碧若长城之堞者则意以爲太行恒崧之类耳至稍远而淄渑济泗千流叠带近而诸山皆若培塿独徂徕稍尊居然一衡几瞪眺久之因与徐君语传所称吴门白马固未敢信即小天下岂欺我哉俄而诸山各出白云一缕若冢中起稍上大如席凡数百道则徃驰而遇輙合其起无尽其狂驰而遇亦如之顷刻遂徧成白玉地而仰视则空青莹然上下异色唿酒与徐君酌自以爲生平之创目所谓野马絪緼信也俄而报段君至从行者叅政张丈希举副使李君嵩佥事王君遴张君师价因置酒于其署移席玉皇祠南栢𣗳下记云汉武所种千株大者十五六围今不能十之一而小疑即其孙枝也酒小间散步至舍身崕其缺处可三尺而下临杳霭数千仞张丈足缩不敢前而王君席间慷慨谈兵事乃亦缩弗前张丈顾而曰君扼腕而谈兵毋敢抗者乃亦弗前耶余笑曰此自兵法诸君弗察耳夫无进生而有退生此王君所以弗前也王君亦大笑乃别段君约以次日縁寻山诸胜乃下五鼓复大雨雨连日夕不休余始与徐君同舍而张丈王君舍圮漏乃移就余而舍中水亦将二尺因布长几置枕簟其上小吏裸而行酒炙所剧谈六合内外张丈又时时以雅谑杂之凡四日雨始小息夜卧倦甚王君苦吟若寒蝉又时时提余耳告以所得句余不胜嫐强起顾视天碧凈如浣而大星百余巨于杯历历檐角始可仰而摘也质明复大雨州供业已尽乃行辞段君与诸君偕发时寒甚衣绢素至五重不解亦有乞道士木绵裘者下天门雨止日出每十八盘竟辄去一衣至御障巖衣去且尽时巖傍飞瀑争下凡二十余丈涛飜雪濆若闘龙吐蛰玉鳞四飞珠沫群唾余兴发不可遏跣立磐石流泉中唿酒数大白輙釂长歌振林樾诸君皆壮之有和者有就取饮者移时而报段君至相与之酆都宫爲小宴别其眀年之四月朔以行部道出莱芜会家大人有边事事甫定乃乞灵于太岳以间登焉将五皷杖策日观峰顷之东方色微辨而顾余及从者衣洞赤已覩石室及诸碑碣尽赤乃见一线赤从东黯对中起顾山之背则犹昏然鸡盖三喔也又顷之日轮徐上云君电师金支翠旂彷彿扈从于是诸峰城郭尽现而山之观与世同矣余三登而始毕其胜然目境耳其峰之爲回鴈爲鸡笼爲莲花爲明月爲丈人爲独秀爲东西神霄崕之爲百丈爲马棚爲鹁鸽峪之爲石经爲桃花爲马蹄石之爲牛心爲龙口爲试劔爲龙纹虎阜峒之爲吕公爲白云爲遥观泉之爲白鹤爲水帘爲白龙诸用怪伟偁者固未一二探也夫以封禅告成之主凡七十二而结绳者半之天地之人文郁而后世之愽识者不能举其略辞之不可以已也如此哉去余兹役十有七年矣而所经睹若夙夕会至自太和有所撰述因併记之其后二游各有诗诗爲七言律凡十首王世懋东游记万历丁丑秋闰八月王子朝于京师归竝故道返于闾井中间忽念生平之游缺焉于怀者三而兹行可一举尽也泰岱爲五岳宗客嵗登太华巅顾独于岱宗一屐齿是恡将爲青帝所诮释褐且二十年不识阙里暨林作何状其若在二之义何又故人李于鳞物化八载鸡酒之酹弗躬乔玄当令阿腹痛失今不假传一行病夫业且归卧辕不北矣恐遂爲终身悔乃自奋曰即病必徃而会同事中亦有先我行者传车至德州问道于州之守耿君耿君曰从兹入平原竝禹城齐河而南之长清此走泰山道也是稍东当故道不能迂百里余曰以行李累东诸侯奈何曰等费耳且以苏孔道便浙之叅政者曰舒岭之参议者曰陈两公者先公一日行矣余喜而从之于鳞家历下而齐河去历四十里而近业欲拜于鳞墓不可令两台使者知乃计爲羸服间行而先一力闻之于鳞子驹驹报曰先人墓在长清道中毋烦间行也余益喜过望遂发齐河稍折而东几迷失道会候者至云墓近矣请小憩民家以待驹驹至即与偕行墓所仅一尺土丘中耳无周垣封𣗳非得驹不能识也问之云将卜迁别葬耳伫立凄然具酒殽设拜焚所爲文及诗雨泣而别日暍抵长清闻舒陈两公尚留灵巖寺亟以一力先约之共游亡何陈公以刺来迎乃趣复前侵夜抵崓山餔宿夜大风寒晨起蹑霜而趋舒公刺迎者亦来知两君子能爲我留甚幸入山可三里许始爲驰道陟壑中断石梁跨之甚雄遥望诸山围列鳞次天设屏障梵宇浮围涌出翠微间眞天下奥区也入门礼大士毕即徃舒陈二公所口占一诗谢其见迟二公已设素食相留矣饭毕具软舆二僧导而前凡山所名胜处卒一至焉灵巖下垂一石人立而向者朗公石也石沼渟泓亭而覆之涓涓岀于佛足复汇爲外沼而漫流山麓间已忽伏而不见者泉也别院曰达摩旁涌起一铁金涂之高可四尺阔杀其一背偻面拗天爲纹缕作水田状者铁袈裟也已稍间历而上里一亭而止度其上不可登仰视絶顶下有平壤草木荫映缝宇出焉有庐其傍者一僧一行居之时上下取水如是者五寒暑矣意其人脩头陀行者恨不一见瞻眺久之而下时舒公小剧顿泉亭相待予与陈公迤逦下从之返舍视僧房竹苍翠数百竿山以东所无也小憇复出讲堂前模宋碑数通读之步入香积厨见复沼一泉盎而不溢其旁㶁㶁细流环之问之僧云又一脉也厨之后复有来鹤二泉盎如厨泉而细大都兹山以泉胜其泉或盎或流或伏或见或交或断僧亦不能尽名也寺当天下四名刹像构宏丽阁三重峙其前浮屠七级标其右余与陈公据阁巅而望焉浮图不尽四级而止其山四围故不能远眺也下浮图而南爲鲁般洞洞上縁倾崖周甃以石而成二石门内犍不可入似爲开山僧埋骨地云于是山之胜几尽独所谓通明覈者未之见僧云出山二里外傍去不数武可望而窥也余兄元美尝爲余言灵巖是泰山背最幽絶处游泰山不灵巖不成游也问山僧余兄所题处得碑二碑皆手书诗皆十二韵凡经再游而得者去今二十年矣是夜饭毕各就寝余因得排律一首韵如家兄数晨起书石付山僧而去次日与舒陈二公鱼贯而行午餔后抵泰安州州守迎问登山期余辈以晨发告而东岳神庙乃在城中得以其隟徃谒焉庙制宏敞城其四周前爲门者三中爲飨殿后爲寝宫俨然帝居也穹碑古栢森严布列前除怪石碁置视其题刻皆宋元间人浮海来献者予与两公拜毕循览四顾而下则州守已张具别馆矣虽馔皆素品而设乐爲礼甚都力强之陪乃坐余甚愧其厚爲坐久之起更衣见顶山如在檐桷间可俯而窥也凡山以夜色视则毕皆两公所未试者闻余言以爲奇漏下二鼓而散次早戒行舒公以服药请后从予与陈公两肩舆先发至更衣亭始屏驺从易软舆而上是曰气朗风恬游意甚惬见两山腋抱骨削流泉下注陟壑时爲㶁㶁声仰视中峯云争弥漫其上始觉泰岱爲高顾舆夫力疲下就一壤憇焉望汶水如带诸山培塿独徂徕当其前如大宾无少降意予与陈公欢赏其雄已复就舆历高老桥而上左一右坟起细泉漫流其上而出逶迤堕右涧则所谓水帘也石卑而泉涸不能奇已又折而前见所谓马棚崖者屏立道右稍当奇观历磴久之地忽平衍可三里许土人名之曰快活三余昔游华山备历艰阻亡论此山平处即大崎岖不能当华十之三因戏题一絶云曾爲太华峯头客是处堪名快活三非谩语也又前爲回马岭盖自此始不可骑云行久之抵玉皇阁石关当其前兹山一隘也从阁折而西盘纡直上二天门出焉其下两崖削立𣗳木蒙茸泉如建领下巨石怒撑泻作潺潺声穿隙而堕坐石弄泉仰视御帐崖眞爲胜絶䖏御帐崖者宋眞宗驻跸地也今爲憇客亭傍植二松鑱石其下谓秦所封五大夫云松故丘陇间常木耳爲之失笑饭毕更上见三天门缥缈云雾间双阙天峙两崃束之十八盘鳞鳞万梯舁夫喘汗数易仰视崃口忽远忽近殆神仙径也具舆且步至天门则荡然平壤矣爲市而庐者可三十家尽庐则碧霞元君宫焉前爲焚楮地广畒许火日夜不息金舖朱户楔棹俨立天关福地似非偶然予与陈公小憇公署即具吉服瞻拜焚施而退考道书元君即华山玉女也不知金支翠旗中能识旧游玉井客否相与迓舒公久之不至乃拉陈公纵游诸峰巅巖障罗立镌题百出至不暇酬接其最穪鉅丽者爲磨崖碑唐玄宗八分书东封颂也崖之半爲苏许公书隐隐尚可辨已爲俗子书四大字盖之矣稍上而北絶顶峙焉石涌起爲小阜屋其阴而垣之前跨高标秦皇帝无字碑也碑形广厚四匀上爲幢盖余断谓非盖既封而标识其巅耳独其石腻白而坚非山所产不解何力致之乃知驱石事故当不𧨀览竟复步而南眺所谓日月吴秦诸观舍身石梁诸崖与古封禅台宋东封玉简流出处皆廵历指点所至徘徊尽兴南望汶水远从莱芜至徂徕障之北来诸流併入蠖屋蛇腾西流无际羣峰蹲伏拱列青烟数点时爲聚落目力所至乃过徂徕南境兹山仅当门户一峦非复向时相宾态矣西顾日色黯黯云霾时翳远水灿落映日如星细视久之始别爲水最后望极天处一圆光耿耿欲堕非先所见幻态衆譁视之星也盖辰星先日而下居恒不辨见之耳上下稍剧余与陈公据石而坐见山阴万壑隈㘭中𨺗起一山梵宫翠色隐隐旁抱周庐意其奥壤可游也问之羽人曰泥僧所托故无他奇遂已于时纤飈不起燠若春和竟迓舒公不至遂就峰之别馆憇焉则日已崦嵫亟唿陈公凭垣而望荧荧半规渐没虞渊亡异寻常见也独已没再吐若玛瑙盘缝纱蒙之眞从水底见其浮沉故是人间一大奇观耳时舒公正礼元君毕余二人望肩舆冉冉而至至则陈公爲主将入坐阴风四起手足忽在层氷间亟起易衣唿酒敌之已乃向舒公诧诸胜游舒笑曰即让二君顾兹山第一奇不佞先之矣叩之则李斯断碣舒公署中物也爲之抚掌酒罢散去约以鸡鸣登日观峰望日初出未晨余先二公则屏障酒果俱从顷之二公至了不辨色虽居室中刚风从背入厉甚亟蔽以屏陈公拥毯而坐犹战慄不能当乃唿大白连浮之身稍得住已而霞光渐起才可辨色见一大赤丸半露云海间亡异没时再见者已复不见良久始复出则已爲阴云所翳无他奇矣余回署中书纪游姓名纸上将勒之石袖腕僵不能出湏火乃成书高寒异下界乃尔书罢徃舒公所观李斯小篆右石函巖壁间尚余数行可读天护神物也其旁爲玉女池碑纪之亦一胜云舒公将续昨游予二人复从之徧历诸胜处乃复就别馆张具余爲主人犹素食以二公有事科醮也饭罢二公徃焚香余无事谓可亟下先之曲阜也天忽作雾扑面如絮下至御帐崖则舒公两以傔人力挽盖舒爲石经峪主人也余不得已停石经峪待之峪去道傍不半里石可坐数百人上勒八分书皆佛经俗传王右军书非也书不能唐定宋人笔耳石之上崕高三四尺许泉奔泻直下侍郎万公大书水帘二字镌深寸许泉嵌入字中殊有胜态万公又爲石亭临泉旁亭之左磨崖高二丈公镌记其上颇当下方絶胜处余坐亭中临流独酌久之二公乃至张乐小室中天已向暮坐尽一鼓而下灯火夹道迤逦入城漏下二刻矣颇患以供亿累州民一切谢遣之拟以明晨间道走曲阜陈公欲徃宁阳有所会约余二人停曲阜以待次早遂行并徂徕而南未百里曲阜之候骑悉集侵暮渡洙泗令尹来迎孔氏世官也入城覩闾井萧条甚而供亿不废余甚愧之晨起与舒公且吉服伏谒阙里庙制巨丽甲于天下瞻仰遗像讃述功德婆娑杏坛追存圣泽下抚庭柯皆合抱千云材也独所谓手植桧者大不能抱枯干无枝缕纹左向色理甚古读其碑始知再荣异代生里犹存爲之吐舌予不语恠胡此变相无舛二氏耶汉碑皆列植仪门外都不甚剥蚀形制奇古行天下所见太学石鼓文及是耳览竟磬折而去可百武至颜庙制视阙里而事事减杀肃拜而出门之右甃一大井爲亭焉俾名其里曰陋巷此当有据然不可考矣过衍圣公门公尚卧未起乃复与舒公出北城谒孔林林距城五里而近驰道如弦桧栢夹道周甚伟林东西设两观门甫入门闻笳吹声驿报陈公至矣余与舒公迓之门即与俱入墓所候陈公更衣共拜亭及飨殿徂芜坏不治余谓此衍圣公责也何必待官家循殿后行子贡所植楷在焉大倍他植枯而不蚀直古木也稍北而西曰子思墓又北曰伯鱼墓稍折而西北庭除渐广则夫子墓也旁扁一庐云子贡筑室䖏夫子墓特高广拜毕余登其上草木蒙茸多不可识已复出拜二墓循览墻内果无荆棘斯之谓异矣其地平衍无大原隰山皆累累远缀峄山南列翠屏似爲之案余不能名其钟秀也出林望东南一隰殿设碧瓦周文公祀焉复徃瞻拜闻其地爲鲁灵光殿址云故知今城不能当鲁半也出周庙遂从东城入憇公署顷之衍圣公来自言病状予与两公答拜且少贽公爲且款焉告以将之邹别去是夜抵邹眀过峄山旁意忽之且倦游矣犹不能忘怀至临城范大澈鸿胪偶会余告以胜游范曰曾登峄山乎余曰未也范怃然谓余君奈何释此奇观其石皆嵌空𤫩珑第稍难陟耳今爲恨恨不能已抵家久之将握管纪胜会故胶倅吕君相过道泰山事曰恨公不能游山北隈㘭间石大奇胜非山阳比问其地正余所指尼寺也因叹兹游得假传车乘简书之隙扶病登拜颇惬生平愿然犹有遗憾若此因併识之以告后之游者刘宗岱处士松跋余自嘉靖巳酉夏始来登泰山见秦始皇所封五大夫松者耸而立又里许见一松偃蹇如盖曰处士松乃近日方两江氏题以其不与秦封云呜唿距秦迄今几千百岁人但知有大夫松不知有䖏士松岂物之显晦有时欤暨隆庆戊辰春余再来登泰山嵗月曾几何向所见五大夫松者已亡其三独处士松尚依然无恙岂物之荣枯有数欤抑养素者终吉怙宠者多败固物之自取然欤今安阳翟公又改处士松爲独立大夫疑若曾受秦封者呜唿五大夫松之存亡不足惜余独惜夫处士松何不幸而多斯名也噫吴同春登泰山记余尝两过东省未及登岱岳万历癸未十月有晋阳之命二亲在里欲过而觐省计程东出缩西出四百里以余里居豫东南迩于东省以越月二日发京师八日至德州计程东出长西出二百里泰山当东出余咲曰余里人率自京西出今以长者二百减缩者二百犹缩二百里也奈何弗登岱岳同年吴子得时按东省旧寅李友卿适守济南此自京各抵以书至德州子得使来至平原友卿使亦来余阶沈生东北沈生者慈谿人馆于余以十日宿湾堆湾堆至泰安七十里至顶又四十里自山前徃土人曰自此至桃花峪四十里至顶四十里自山后徃山后多佳山前徃亦山前返故游人罕至余曰即微缩山前吾且从山后矣十一日晨兴二十里至店台东南趋桃花上下山坂者十数至桃花则泰安贾守所督诸役至饭已四力役以山舆来舆肖辇而无轮息则人坐于地自是两旁皆山人行峪中复从东北行数里至姜倪寨綘山导吾左傲山翼吾右云台石棚如拱如揖招余而前唯中军坪与吾舆相背而驰路傍峪曲折逶迤如蚓如螺初犹记一二久则不复置胸臆又数里由摩耳石坐铁佛寺酒数行至海眼沈生投石水中声殷不絶五里至思乡岭又十余里至桂师庵万松连云奥踞岩半且行且饮下观虎穴题岱西佳处于岩由之风岭经云台庵路益峻絶舆不能上从以步又十里达顶盖路四十里而余尝步者半顶前爲元君祠右爲公署贾守逆余署前守尝爲余属者天瞑且雪不及谒元君署后观玉女池与贾守共摹秦篆碑读焉碑嵌岩中止存三十字宋刘跋尝谓搨得二百念二字今且缺石之半细瞩右旁彷彿犹见字形刘谓周围悉有刻字又谓四旁广狭不等信然酒竟出立岩端上下四维混茫一色白云如絮徃徃搅人须眉堕衣袖中而四方挟香楮至者唿吁鍧轰震动岩谷山上下诸馆舍悬灯张市送逆徃来繁若元夕辞贾守就寝以五鼓观日贾守戒执事者四鼓谒元君四鼓贾守陈牲醴以四诸生来余爲文谒元君已同沈生由祠西折北上至日观峰贾守与四诸生从至则云溶溶作障余曰将不得观日出乎贾守曰姑俟之已东方色白手他方云亦渐薄余凝神东瞩而光在东南则日欲出巽也顷之云若席卷而上横拖一带如长城其下光芒闪烁精荧荧远射间杂薄霭如隔踈帘天南北光彩万丈若虹峰端忽戴绀流紫人冠服色相如坐夕照则日已出海矣问道士海所在指日下晶光一缕余视之仅若一电旋即没矣日初出若金渐旦渐白始大如轮渐高渐缩初远见海水近不辨几席既而诸峯尽露而海上瞑色渐起反不知几千万里曩吾于先生观日摹写尽妙余尝爲图展玩今其境微异于先生值天朗气清而此则多浮云爲崇耳贾守曰此而不饮如果海何共踞望海石大觞醉谓贾守曰海上三神山或不出吾所观外安得有神人者挟泰山而超之使我坐临日窟瞰其出入不令无端浮云横我眉睫耶已下探试心石回观宋封台石函丈许或曰寳藏库以瘗书玉简云南下至舍生岩岩危石万仞余俯而下视贯守使数人拉余衣且恐之余咲曰无庸吾固不欲舍此也又东南折石矫起负岩作海日奇观大书镌之又其下则东天门矣右折登仙人桥桥二石互立悬撑絶壁西上至平顶峰贾守设筵以歌儿侑觞余欲亟观诸峯贾守且欲竟传奇一酌三起始辞贾守而余自徃诸峯贾守复令歌儿从由秦观峰登玉皇祠盖岱宗絶顶矣前爲秦无字碑碑高数丈色黄白间杂红紫或曰秦之石表踞顶南视间道垂垂下至山麓汶水绕郡南梁父蒙峄云亭尼丘咸作培塿唯徂徕鞍牛爲山趾所掩不露顶顾东则大陵蜿蜒由长城故趾达海西则灵岩鳌山至于太行若华不注长白诸岭横拖历城左右环拱于北眞所谓蓬玄奥区天空絶境也顶傍爲秦封台曩以玉皇祠覆岳顶南昌万公移置顶北故顶石森露余即石傍题元岳穹巅四字由顶西里许登丈人峰又里许登石马山据马三跃輙恨不前道士曰此下东北则尧观台下有玉女洞即昔玉女修眞所也远不至由顶左折观广生殿元君寝宫又西南折登孔子崖即孔子小天下处一铜像置斗室泰山祠宇辉耀而孔子庙尔尔輙爲叹息施经东岳祠观唐磨崖碑碑爲玄宗八分书字五寸笔法遒劲可爱其下小洞名桃花泉甘澹异诸泉出祠东上崖间多古书镌毁过半殊可惜以四鼓祠元君未及览复至祠环视金碧璀璨足称灵府五华崖自右环拱即所谓同观峰也辞神南下西折数百步至白云洞洞临县岩洞北爲凤凰山又西北折二里登越观峰旁拱岳顶左瞰白云其下爲西天门山以西诸峰历历可数酒数举歌声合作声彻云中由一天门南下环道三十六所谓上下十八盘也路陡絶复从以步但以两人掖五里至大龙口又五里至小龙口奇石环列松篁交翠坐少顷过御帐坪又下爲朝阳洞贾守使人将子得意持搕至𩛡半山亭三里爲二天门观大夫松松二踞道左一合抱不能一不及合抱谓秦封五大夫即此然耶否耶又其下俗唿快活三解者曰唿山之误改镌快活山于岩余谓此平处三里其下又复嵚崎俗唿爲是由黄现岭十里至回马岭北爲玉帝观前爲昇仙阁又五里爲歇马棚崖削数仞上有墨书三画风雨不磨人以爲仙又五里爲水帘洞水自悬巖倒射望之若帘去水帘五十步东折五里爲石经峪雪甚余习闻经峪之胜冲雪徃平石半畒上镌金刚经字径尺许扫雪漫读点画皆玉流水高山争奇兢秀别爲一境又十里由高老桥至红门所谓一天门始出山峪漏下数刻矣自一天门至是巍阁邃宇古篆大书初犹记一二久亦不复置胸臆道路磥砢崎岖莫能名状直下四十里而余步行者亦半也已火光人喧渐逼车下则贾守命巨燎逆山下复右折至岱岳观寻汉武所植栢仅存数株龙鳞剥落殆尽东至王母池两崖峙起水声淙淙度木桥观吕公洞由登封门入礼岳祠祠壮丽宏伟直拟帝居诸古今碑刻燃燎婆娑仅经目耳三鼓至馆舍就寝明日出城南观阴字碑与贾守别三岳子曰余登泰岳诸观未尝不感叹移时吴昔余宦游所越余宦游时所尝徃秦则前岁所周历尝登太华絶顶周亦去嵗过汝坐嵩巅而望长河故䖏也余三十余年足迹几半天下而三嵗登三岳率在仲冬则遇亦奇矣登太华同子原登嵩高同郑公允升今子愿在吴郑公在周余于二观尤三致意云钟宇淳泰山纪游不佞生东南菰庐中长而蒯剑上国慕子长氏壮游欲偿向子平五岳之愿顾磬折风尘未能也癸未出春明买舟抵清源决策游自岱宗始云取间道直𢪔山麓时桃柳芳妍雉麦朝鸲殊媚行色行百里许诸山蜿蜒横亘英英悬马头所谓齐鲁青未了者空翠欲滴已而远眉横黛出霄汉问之知爲岱岳也游兴益脉脉动廼道旁多童坚嫠妇采柔萌满筐云贫无食者取和麦面啖之爲之怃然民力竭矣且旱久愁无麦祈㴻濡甚急私念大山云出不肤寸不崇朝霖雨天下山灵何靳此一片云也近州数里有山如覆盂爲古仙洞深黑叵测适二童子秉炬至从伛偻行数武稍宽衍可俯仰廼折而境益逼仄虵行无足䖏腥风逆鼻不可近亟从故道出至州治午饷出北城门踰小桥二里许道左右俱乱石齿齿马足枳不前近麓有庙池馆甚饬古栢阴阴相传汉武帝东封植也有野致又二里至红门跨道爲飞云阁从傍至更衣亭易一笋舆逶迤五里至高老桥有祠祠汉寿亭侯时桃着花秾艳若绮疑爲武陵桃源不知洞口流出胡麻几许前爲水帘洞云泉源自天绅巖来当雨后泉流飞射喷激如万斛明珠状时久旱泉脉甚微不得睹爲一快有小石桥通泉于溪左爲巖巖有亭宜眺又四里至马棚崖稍前爲廻马岭至此山益峻且奇马却行矣五里至黄岘岭东西下上者再廻旋而行爲里者三然地颇夷人名爲快活三余咲谓当名折㯀谷矣又五里至御幛一名御仗眞宗驻驿䖏有松二秦时封五大夫此即其二糺虬偃蹇鳞鬛风雨欲飞去然可百嵗物或后人所植抑其孙枝邪移视久之赋五松秦封不觧是恩私御幢空传驻跸时辇道苍茫人去远年年风雨自孙枝又折而前曰百丈崖崖空嵌如石屋可容数十胡床吹洞箫薛萝家络如挂老衲旁有石洞谽深广如古仙洞亦一奇也又五里至大小两龙峪石罅如龙哆其口水自中出有古松亭亭如葆车名处士松或好事者若爲避秦然余谓此君苍颜素发剥落傲睨氷雪崖石间无论不辱秦即䖏士于君何有哉上朝阳洞度十八盘应劭所谓后人见前人踵前人见后人顶者至三天门又十八盘达碧霞元君宫已荧荧灯火北斗平临矣乃假宿公署时罡风震撼巖谷夜就寝若大海翻涛天河倒泻疑从张骞乘槎问津牛女又泠然如列子御风行也鸡三喔起披衣就日观观日出值云雾罩隔大海漫漫不能如昌黎开云衡岳从黯对中睹飞霞百丈涌大金轮浴浸扶桑矣厥明见石题东观日出西见河源爲之神王已复折而下礼碧霞君时乞灵者以千百计有州倅受香缗嵗以数万供县官匪颁携榼小酌而别宫右侧有玉女泉爲亭冠之相传即玉女洗头盆泉清冽沁人脾骨口占鸿蒙一穷何泠泠吐饮灏气通仙灵金茎僊掌渺何许我来顿使尘卢屏又右石三尺许爲李斯断碑自是秦以前物折而东北至岳神祠祠后有磨崖碑爲开元帝纪泰山铭甚奇峻唐隶径可如掌虽剥皴不完而雄势飞动可念石爲苏颋东封颂庶几伯仲圣教序又颜鲁公题名惜皆爲近代俗子剥毁云北上数百武寻古登封坛壝所谓白云起封中者又上则玉皇宫在焉此泰山絶顶青莲云唿吸通帝座非此不足以当之眞翩翩便欲令人排帝阍捧日月矣宫前石如圭者秦无字碑者或曰中有碑石函之良然折而东下百步石方丈云成化间曾于此得玉检以献御览后复命中使瘗旧所因思柒十二君千骑万乘杂沓空际皆沦于荒烟野草不可辨如太虚过鸟古今何者不朽因爲题无字碑遗碑自千尺漠漠秦云白雄风三十六二世俱尘迹那如峰头一片石欷歔久之西则秦观峯巍然独峙又有周观吴观越观皆以其见境得名一曰月观取月朏庚方义近是则向吴观望疋练吾乡者徒野马絪緼耳吴门之马然乎哉宫后一峰名丈人峰落落有壁立万仞意下挟仙宫尼父石像在焉肃拜瞻礼崖石劖孔子小天下䖏上摩皇苍下瞰无际不觉爽然自失也诵子美阴阳割昏晓荡胸层云决皆飞鸟句更奇絶矣因占插天秀出青芙蓉侧身尼父一相从星使槎回银汉逼词头题徧白云封已欲取道玉女修眞䖏忽数兜子穿云中来迫视之钱孝廉德卿蔡山人幼君冯孝廉咸甫目逆而咲复至玉皇宫浮大白无筭三君各诧其逰之奇已出其奚囊所得诗凡若干首咸甫赋泰山絶顶逢余诗更以长篇索和若旗鼓对垒余者余爲放歌和之大都如项王战章邯鉅鹿时也已欲更赋太山高余曰此自吾曹坐井观耳安知不有凌空倒影之飞僊芥六合而蚁垤太山者手其不爲海若咲者几希相与抵掌而止又东北望黄华洞即王女修眞䖏俗以环洞多黄花故曲迳窅渺彷彿见石室不类人间诚栖眞境也咸甫幼君从曳欲振衣游以鸟道迂廻不宜舆德卿腹便非济胜具不果已折而至拾身崖余侧足临崖观之二羽衣急引裾以恐有天风吹堕人德卿大惊诧叫号余咲曰韩子登华顶泣不能下此何人哉顾见石题曰爱身巖先是有蚩蚩氓诞惑舍身以自戕者故爲怜而谕之余曰舍本无舍何况爱縁非舍非爱作如是观二羽衣不能荅导至诚心石僊谛视良久仙人桥远出括苍南明石梁下复至夜宿䖏小酌罢三君前行至石经峪崌石以待余至扪萝行见古梅数株踈影横斜酷似西湖林和靖先生放鹤䖏穿梅而度石宽广可容数百人类乕丘生公径可三倍之旧名曝经石不知何时刻八分书金刚经字大如斗后好事者复刻圣经以献其胜大是奇观石尽䖏有亭亭其上亭之旁有石曰听泉枕又左则泉声㶁㶁自巖腹直泻而下如濆玉拖练下分爲池池渟莹可鑑眉发亭后有山题高山流水下爲记万两溪笔读之殊伉爽三君复浮白无筭三君顾安所得琴欲一鼓之令衆山皆响邀山之神与七十二君听钓天之乐余歌山水有清音何必丝与竹三君冁然咲咸甫赋曝经台余因赋石经峪我来恣奇观流水泻石上濯缨见古字隐隐衆星朗篆迹半从鸟迹分具叶时闻落叶响石火不作祖龙劫龙藏中开探象冈枕石听泉足娱悦高山流水忽独徃雕镂无廼亦华想点头悟石意戃恍余谓兹逰日观诸峯奇絶人人能道乃石经峪无心得之而三君不期之会又大奇也造物忌多取游可已夫时三君㳺兴犹剧欲就榻旁一室甚敝且细雨湿苔痕矣欲从徂徕寻竹溪六逸故趾石守道读书堂南望云云亭北游灵巖已夕阳在山矣或欲留浃旬穷七十二峯之胜或以逰从此始耳清泉白石冉盟他日天游子曰高山仰止心窃向徃之矣余走昌平有白马山其高可二十里白云堪把徃徃自掌中飞出白榆历历可扪瓯栝无与伯仲山人自以孰与汉大余登太山高四十里盖两白马云然仙灵窟宅福地洞天何可胜道而独岱爲之宗何以故岂以帝出于震而爲万物受生之始耶滔至徂徕诸山近若凭几远而太行华不注崆峒诸山若隐若见衆山培塿如拱如揖儿孙蹲伏如群龙趋入紫薇者不可名状总领诸峰以朝上眞且黄河一抹汶泗衣带而𣶺渤在肘腋间与灏灵相吞吐斯亦奇矣至于爲峰爲洞爲泉之奇天麻黄精椒桂桃杏梅栢巖松崖竹宜雪宜月其昏晓烟霏雾霭变幻万千又细渺不足道矣夫也者载营魄如一沤起灭大海中譬之蝉方抱叶吟而其中已蜕矣时而非㳺所见无非山无非非山者其斯爲採眞之游如必恋恋于一丘一壑即凌弱水日坐崑崙巅吾其爲山㳺乎恶睹所谓小天下者哉时万历嵗尚章恊洽清龢月哉生明王衡重九后二日登泰山记盖余僻在丘壑而生东吴菰芦中苦无所得山山之大者莫如岳海内称岳者凡五而其肆皆隅布近者亦不下数千里非书生所暇逰廼泰山差不远于河济庶几以便省父母得一瞻眺乎而非所敢必也今年丙戌九月之八日且北上舟次济宁余祖母将有事于泰山余奉以行而后喜可知也周生如春亦从行行之日宿建宁竟夜风彭彭吹雨击席门明旦而雨脚阁如故寻发鬖及之意谓未已也日入已而云欲流午且日出矣诸山岚翠各献状而黄沙籍是不及马鞍信子美所谓沾湿好者耶凭舆人指点泰山者数而皆不似正东天半壁若更有青于天者疑其然也以语同㳺同㳺皆咲之已而云凈出崃角则果泰山也始相骇以爲奇余买一驴跨之左右视惟恐失山而山亦以日暮更娟洁若答予赏者又一宿而后抵州易腰荀行十里而抵山足之红门自红门至小天门以上左皆涧道道深广大小石磊磊奔而承泉侧若听者頫若潄者若揭者若与争道者多异态而五色𣗳杂缀之𣗳则桃杏枫梨松栗之属草则薜萝赤箭天麻黄精之属不选而美泰山盖骨山布肉而施绘者独赖此耳又数里爲高老桥平桥际崖涧间颇胜又过短桥者一而得水帘洞左崖耸立数十仞而两大石腹相加如垂帘以下水会水正涸滴涓涓然因作春水时想纵不敢望匡卢定足当其支子耳自洞而转数里爲马棚崖言崖深嵌可覆马眷也又数里而爲回马岭则从行者且去马而徒矣寻至黄现岭岭凡数四转益峻而外望廓然傲来向北泰山肩及此遂俯首爲之兴弥高之叹自是而下下上上者凡三以里计者亦三曰快活三由回马至黄岘舆者前距高而余偻就之余顶踵与舆人顶踵相击吟踔甚至此稍宽坦而𣗳与壑更奇吾始得纳手于袖掉头吟啸而有之盖眞一快事耳稍前而憩于玉皇阁是爲山半余修茶而献老亲老亲亦色喜牵予上下视者久之决眦而得南天门隐隐如红星沫耳寻破苍翠而岀至御帐宋末定陵所驻䖏傍有松即秦封五大夫之二其三已失之虽稍夭矫然以爲数千年物吾不敢知过御帐则尽走斗崖削壁中矣无何而上小天门群削截嶭毕相附高相摩四周无所不际而左壑磈𥗬受水荡𤽤作云母緑山面缺泱漭当其前余两人大叫絶倒而会有以酒饷者急行之风蓬蓬来搏杯𢆻覆余即覆酒酧之而行更上爲小龙峪大龙峪以至十八盘磴齿齿倚空絶崃夹之西崃口咯有松数十株翠相掩里人名爲对松固一奇又怪自峪以上所有尽松无他𣗳青青者松栢独耳果然盘尽而天门见山一削铁耳中噼而爲径穿而爲门虽曰人力然亦似天辟之以待㳺者自门逶迤数里爲元君祠祠甚壮与老亲作礼毕更衣于公署公署后爲玉女洗头池澄碧泓然断石碑存李斯篆二行自是左折而上曰岳帝祠祠后石壁刻开元帝铭甚遒美其旁亦多雅刻且易主矣得数字于残剥之余剔磨而欷嘘者久之又上爲玉女寝宫愚民至貌像里服卧扑被中其可咲至此更循而上则絶顶矣虚其顶宜无所不见而乃构玉皇祠祠前石表长丈余云即秦皇无字碑盖亦莫知其如何走而四顾泰安城当襟仅衣结耳诸山揖拱无虑数千或如攒戟者如覆敦者要皆能爲之趾而不能爲腓独徂徕在前若可凭其他间指一二耸特者问道士道士不能识怅怅而下东至日观峰峰后爲望海楼所谓秦观周观吴观皆在焉视余所由迳天丝挂杳蔼间而涧中树石绣相错若裒寳粟其湾环而动者汶水耶黄河耶顾放目而之东南竟不得海影道士谓雾气霾之此或然耳又转而至舍身崖一巨石髐然出余足能垂石外二分而目不敢营视偶从旁睨视崖底无不俯据地者稍西下而爲仙人桥两壁中断石梁度之盖所得波岭澄复之奇最多道士指所谓独秀君子莲花诸峯余但唯唯而望东天门更陡絶道士诧余以爲絶胜南天门而无楷梯仅爲鼪鼯雉兔之窟巢良可惜也桥西一道人悬鹑衲载棕榈㡌客至不起安知其非可与言者以难诸客施之金钱而免之由是而归则月且纤纤白矣子与周生拉道士造东岳祠而止焉月华星芒不知其带雾与否但觉其近而亲人满空界浮蓝荡白神外淫不自持且寒甚肤粟则归视老亲寝已而就道士宿焉道士贫茅屋广不踰丈井灶半之无已则缩足卧山空多闻又午夜爲士女上山呗诵淫淫然睫不交而漏絶矣急蹴周生披衣视天井星匿不见意甚恶业且起矣同杖策至日观峯石时啮足齿泠相嗑而会州使者以酒炭迟我余喜而三举觞良久暗中作微红见上下云尽黑而中不接者径寸则甚幸之俄而绀又俄而赤而紫吐欿渐及半天施云作霞烂熳且覆人面诸山头稍辨如撮米化爲丹砂极天际有金花浮起者三道士曰此日抱海跃也将出矣俄遂出色如镕金大如钲日之下觉有一抹漾漾白者眞似海正跳咲而日已入云队中金支翠旗欿然收矣不满志而归复迂道登玉皇阁异尽所未见而道士鄙朴每每对面失之从阁后望山之北林篠葱蒨䖏曰石屋意必有奇而老亲以途远且不可舆遂奉以归仅绕而西视所谓丈人峰者平平耳遂下观白云洞洞巉岩多窍道士言每阴天云从窍出如线顷而蓊满山四驰而缕结爲一即雨媒也甚以不得见爲恨余因谓周生余与若晨好晴而至此且好雨矣人心之无厌如此出别道士而下十八盘盘磴直舆余者又四人莫可纵横则倒悬而下之手足心尽汗出目瞪瞪视人股顾周生御两人蛇行如履平甚乐之请至山半而易焉仰视则已失天门矣甚懊恨于是以目注之山自山半至快活三失天门者屡而复得者亦屡每见即唿周生共挥手作别意依依然下至水帘洞穿流泉𣗳樾而东上观石经峪峪爲石坛方十余畆石肤莹然鑱八分书金刚经字径尺甚伟虽强半爲水所蚀然与其如前二碑损于伧父之手无若受水舂也泉自上流来㶁㶁鸣万侍郎就崖间题曰水帘又铲石壁而书其所作高山流水记颇恰似又下数里而山之巅穷凌汉寨耸额以捧山如弗胜而徂徕蒿里诸峦岫若列矣自是归而无眠与食不言泰山也舆数程輙下返而顾泰山者数数也以爲尽泰山矣于宁阳泰山志急披读之始知昨所㳺者仅仅里中儿女子祝釐故事才及堂皇已耳山之曲房深榭盖十未得一而吾所见金色日亦谷以后光景其得鸡鸣时者絶不然余于是而又爽然失也虽然亦可以雄生平观矣借使假我半月阴翳且屏尽而山之上差有饘粥寝处以安老亲则亦不草草至此又使我袖置泰山志而吾友诸壮少年投杖超距不避墟莽按图而搜之其所见当多而今皆失之意吾其不良于游耶抑山灵秘其巧不轻示人也吾少好游所游者爲姑苏武林洞庭宜兴诸山诸山之奇递相代而亦递释其旧向者两洞庭犹芥蔕吾胷中而今又释之矣不知竟吾之生可以代泰山者安在吾姑详识而浅述之以风后之继予㳺者于愼行登泰山记盖予家于岱山之下尝再从子充游乃其时率在暮秋若三四月五方士女登祠元君以数十万夜望山上篝灯如聚萤万斛左右上下蚁旋鱼贯叫謼殷赈鼎沸雷鸣弥山振谷谨得容足之地以上而其时水泉多枯木叶或脱故山之奇丽珍瑰未露其十一二露又爲人衆所掩意五六月之间水木方盛必有瀤异之观而徃徃以惮暑不能出即出又无与偕徒侧身东望思焉粤嵗辛巳六月予卧病谷城山中朱廷尉可大倚舟广川过而访予相与盘桓云翠东流之间望泰山云气如在衣神于是决筴同徃以其月十有九日发东流泉上行山水之间二日而至泰山下主人肃入馆舍明旦昧爽衣冠谒岳祠祠在郡城坎方负岳而宫埓钧天之居出登封门三里许至于岳麓有双观焉谓之一天门下车乘蓝舆以上磴道鳞鳞谽谺逶迤仰见峰势嵬嶷嶤𡵉如垂天之云峻不容屐以爲决不可至行数里至回马岭玉帝之观在焉其峯曰瑞仙巖观之前爲昇仙阁凭阁望群峰反在足下而峰首则又有峻者磴道益斗絶诘曲偪侧而上𣗳四人以爲竿而中贯一舆前人之趾履后人之颠后人之阯在予眦上其后二人如之应邵所谓如画重累人矣自此以上汗流喘息目不暇他顾而其两旁丹壁翠崖彦萼崷崒云霞万色阴晴异态岩傍飞瀑争下涛翻雪喷流声淙淙乍大乍细若悬绠鸣环下而迎客而水帘洞之泉从山上弥漫下流注于絶壑以入碨𥗬忽然而没有时复出石梁木扛互相撑柱间以其耳目与之接唯恐失之而不敢纵观然后知此山之奇向者未其一二也又数里遇黄岘岭西行折东北上而复下又西行折东北则下而复上又前数里御帐坪者秦人所从蔽风雨也当岳半道负中峯而处左右诸峯两面环拱石泓数畆泉流其上酾而下注厥声砰礚宋眞宗驻跸遗阯有亭亭前松𣗳二秦所封五大夫也生石隙中不甚高大而干皮龙鳞类数百年物其决不爲秦时松可晓而地则中坂无疑意好事者即其地𣗳之从者曰松有五雷雨瀤其三非也五大夫者秦之爵级松何必五假而封七大夫松又将七耶从者不对又上则峯崖益险璧立插天其石皆磊珂相承或圆或方或堕或长巉巖崒嵂不可名状而其垠堮之间色相种种望之迷瞀其丹而绀者爲殿爲屋两岩之间一隙碧而如带者爲天光翠而如发者爲松苍白如绘者爲苔万仞悬而如鸟巢者爲羽人之居而俯视则谿谷碌碌不可见丈尺又数里爲大小龙口龙口者石硖飞泉如龙吐也小龙口之旁爲斗母观自此以上凡嵌嵓之间爲仙灵神鬼之居者罗而列于左右盖所谓神房洞天百灵之府也又数里爲十八盘古谓之环道望天门如一只矢括在其端上盘如緑壁矣因谢舆拾级而上距跃三百浑汗如雨出天门之上左折而至碧霞宫者所以祠泰山元君也负玉皇顶而立抱五花峰于前日观在其左丈人在其右规制挨于岳宫而金碧煜㷍观阙晖丽顾反过之其西爲使馆玉女之池在焉池膏渟黛蓄肃有灵气其旁岩上有李斯篆仅十余字予与可大就馆更衣谒元君于坛羽人賛祝出而临五花冈峦紏纷含谿怀谷云𣗳宫宇俯在日底下视郡城葐蒀菴霭汶洸如线环之数周川原廻合萦青缭白提封百万不盈一瞩由宫左折而上爲青帝宫其后峭壁数十仞唐玄宗泰山铭镌焉又北上数百武爲玉皇宫宫在泰山絶顶古之封坛秦皇帝在焉碑石青白高二丈而无文盖岁久夷灭或曰秦所以表泰山其下有石函玉书于理不诬绕玉皇宫之后倚阑而顾俯见四面群山蜲蛇蜿蟺如盘龙走蛇遶七十二峰之下其支脉首尾历历可指数以至于海而桃花明月石屋诸洞在岳之背列仙所纪金床玉几之胜若将睹焉记曰天孙岱岳周回三千里以今观之䃢碒乎三州之半矣又折而东可一里许汉之封坛在焉石方丈许碧而莹腻屋覆其上白云曣嗢处也又东爲日观以且观日不徃而南登舍身台舍身台者一峰斗出甚平处可数尺而下临千丈以三石撑抵慱尺有咫谓之仙桥过桥而席于台日光西沉霞色在壁风吹冠衣声如裂石于是相对大觞望见西南有千家之聚横以大堤黕黑无际谛视之云也盖云如烟火下慱上锐平地视云见其端此见其杪顷之月出羽人吹笙和以歌音极醉而返山气懔懔枕席皆湿不可以寐出立坛上月光荧荧星斗可拂俯视万壑烟云一气茫茫正白银海玉波不可辨识道家所谓三宫空洞之天也徃闻人言山以夜半观日出访之羽人五六月间平明乃出五更可徃也于是坐而至五更秉烛披裘以登顾见山中云气从涧壑吐出如一缕烟稍上而大东西聚散车驰马奔倏然徃来顷刻灭没于是可大大唿以爲平生未有从者尽讙东方作矣回而东望有山数峰如卧牛车盖之状而又渐没赤霞半天光色媚丽间以碧緑熠燿五色直射衣袂顷之平地涌出赤盘状如莲花荡漾波面而烨炜不可名状以爲日耶已又一赤盘大倍于先所见侧立其上若两长绳左右汲掸食顷乃定羽人告日昇矣盖先所见如莲花者乃海中日影非日也日且高舂赤霞与影皆没而下微见一线白滉瀁明灭羽人曰海也又顷之日左黑气隐隐一抹如连山长城可大示予此眞六鳌所载矣羽人曰云也可大一噱走望海石上取酒浮白醉而熟寐从者咸慄且唿予睨而心壮之回立登仙台西望丈人越观二峯近在目睫因顾可大徃予与子充登岳倚越观望君今吾陟丈人峯可瞰太行唿子充也会疲不能徃策杖而下气益舒展顾见道旁石益奇絶水木益胜每行数里则求嘉𣗳流泉或峯坳片石拊膺而坐举觞属可大曰此非伯牙避雨岩乎夫高山流水于子何迯声矣由而下憇于岩岩亭折而入经台者在道左里许石坛斜倚山曲方广数畒镌心经一卷字大如斗作古篆文坛北有璧瀑布从山上来悬璧而下流于经坛弥漫过之从水上视篆书一一可读璧上镌数大字以水爲幕徃予再游盖未尝至以僻不当道爲人衆所蔽故过经台而下出一天门左折而得岱岳观汉武帝所种栢处也又东里许得王母池池大盈畒悬流注之倍经台之瀑已而两至登车出山涉泉而行天暝时炬车中闻水声在足下者数里而至逆旅明日大雨主人请游三阳观告遽而行至百丈峯下望山上瀑布数道如从天下盖在山之西南非旧所见矣山人曰予览古图经脉地势所由高下盖北纪诸山负地络之阴并太行王屋东踰常山至医巫问而止南纪诸山负地络之阳连桐栢熊耳入于瓯越江淮河济由是东下如建领矣岱宗立海上西向而揖群山汶洸沂泗出其支麓旋之如带以入于海盖若负扆云徃河流燕齐间由岱之北挟济入海今涉徐方顾反出岱岳南挟淮入海斯地道所变迁也予登山巅北望九河故迹苍茫与天际矣六月二十四日记吕坤观日解日观峰在泰嵿之东百武相传鸡鸣时日初宾于嵎夷升于扶桑黄光玓瓅紫气氤氲沧溟暎千里之波丹霞铺半天之锦镕金初出几何遽神奇若彼哉因语田水部竹笑焉竹山曰余盖游兰亭矣所谓曲水者足令人羞前有假兰亭脩渠引水稍爲右军雪耻不则千古一赝谀耳嗟夫名下多虚万事尽然志郡邑者皆八景者皆神奇皆诧也天地不爲骇异圣人无所骇异而创见者骇异之总之燕石耳余恐后之登临者爲传闻所诧也以蹈余悔作观日觧廻廻车巖黄花洞在日观峰后十五里土人云元君修眞故地也其洞高可拂冠广不能容一一几石隙滴水㫙如雨檐可供十人之炊洞前广数丈上有神宇雨楹茅屋几盖三二老尼居之傍洞诸崖新松环翠几千株稍称奇此外无奇矣自丈人峯东北下陂陵五六里犹可车至乱石沟独足盘则悬崖嘊大石峻嶒足合主阳动色隆庆间有坠车伤数人者车中人仅以救免且此地无宿无食烟火才通下脯徃便不能返曾有暮人偶值雨雪驺从皆缩颈蹲谷间半无完衣有冻馁死者两君余不在治寳镜新磨斯天下奇观也余览传记而梦寐思之无由见万历丁亥叨守东藩且爲岱岳司香使喜不自任既至三登三宿焉比晓辄云雾葱蓊起甚恨之此中人云观曰有三遇正月无雨海晕不升一遇暮秋气爽新霁无尘二遇仲冬雪后晓絶云烟三遇兹三遇者嵗无数日焉小人樵人也每晴明则蚤作今老矣实习见云余喜曰何状曰公见落日乎曰见曰公既视之矣又何状焉余舍然曰传欺我哉已而曰樵人何知樵人肉眼耳樵人何知欲信宿以待而岚气又蒸蒸作障矣乃还是嵗九月也越十一月余复以役车至岱下再登焉时大云新晴山风刺骨舆人至五鼓皆僵噤不司起强起之相将至峯下初海底发红光渐渐起意必有异状日不瞬凝视之少焉日出若镜盖大于午日而不射目赤如落日而不带霞则樵人所不及状云是行也余感寒数日几不起乃知好事者谬爲神奇以诧人后人知不如所闻而耻见诧复谬爲夸张以诧后人也夫旭日人人见之矣去欲道山中人自能道之昔王麟淡公历览岱宗岩谷都徧独此洞足不及焉归而爲恨爲我寄声麟洲老无足恨也吴同春续逰泰山记余自癸未冬逰岱今七年矣诸名胜载前记中不具论记昔所未游与游而未及详者已丑六月廿日泰安既竣事欲补续前游有故人李子丹者泰安人也相别亦十余年矣曩约游岱及余至岱而子丹宦于赵至是相见怆然悲流光易逝而庆重逢之不偶也以日午出登封门十余里至普照寺又里余过胡文定公投书涧涧出凌汉峯又五里至三阳庵庵崌巖半径颇险仄境亦甚幽胜禅洞下有泉不竭亦不甚巨又其上爲玄帝庙玉皇阁庙傍一庵诸黄冠修炼于此二黄冠颇不俗亦不甚觧无何于丹至共啜豆叶粥子丹与黄冠穷每对非所所问余咲曰渠诚未穷其际耶抑大道不轻授耶因论吾儒亦自有脩养第人弗觉耳孔子谓仁者寿曾子谓德润身心广体胖孟子谓其生色也粹然见于面盎于背此眞脩养也弃吾本有而向人乞余咳舍人所共知其见却半夜闭门传道阳明先生所谓抛却自家无尽藏沿门持钵效贫儿者也与子丹共一咲以日晡由庵东比十余里趋高老桥上下山巅无虑数四路皆傍岩此游人所罕至傲徕山壁之西南时向时背黄冠指点天绅泉仙人影所在甚辨西北一山簇如莲瓣近若咫尺而远不可至则九女峯也由高老桥至石经峪举子丹跌望观泉已而擕手穷泉之源北行里许石滑不任足而泉自乱石中泠泠出巨细相间时作笙簧音林木深茂鸟鹊喧唿令人会心多余昔年所未覩子丹又叙说曩同事刺刺不休而余仅记忆其半嘅叹者久之已夜色侵衣遂由石经峪趋顶至御帐坪燃炬观题壁盖余与诸公寄题絶巘飞流大书也月明水声共助佳胜二鼓至新石盘创自藩叅吕叔简徃春月祷祠者衆旧盘不能容徃徃挤堕崖谷中叔简辟火池以西诸峪准旧石盘爲新石盘而徃来称便舆人谓旧盘路稍平而余固欲由新盘徃至馆舍三鼓矣与子丹就寝五鼓起观日与余昔年所见无异不具述其诸所经临有如昨日何异一梦回饭馆舍复读秦篆碑与刘跋所记稍不券合苦三面嵌壁不能尽辨令数力士出诸壁乃知仅存刘所云云之半刘谓正面七行今止存右畔三行而其三面欲就巖安置各加凿剡俱非当时之旧矣涤洗搨摹宇形隐隐莫辨第得石之眞面目与无字碑莹泽无异外视粗顽而其理若此天下事类此者多矣已令数力士复嵌于壁恐数千年物又损坏自今也子丹足倦余遍观五华岩之胜坐岩心下瞰诸洞壑如在几席日午由孔子崖右约八里至乱石沟又里余至独足盘见野鹤千余回翔山巅是所谓鹤山也又数里黄华洞即玉女修眞䖏余昔年所跂望而未至者洞在岳顶东北踞鹤山之半路险仄视三阳数倍而其幽胜亦数倍三阳泉涌虬吻视三阳爲倍而其大亦倍三阳独居此者止老尼数人祠宇香灯不及三阳三分一以故人迹亦罕至余非取道迁此亦未必至此也与子丹跌坐究子丹十余年所得子丹盖充然若有得者具爲余述大指率依于禅谓屡与诸名公谈无不契合余喟然谓子丹曰此非片时所能悉举世依禅而吾独非禅吾何亦依禅而近忽非禅依禅者俄顷奏功而吾以无功易禅即子丹能信余言耶子丹第思二帝三王以至孔孟其时未有禅也不禅不足以入道帝王孔孟皆道外人耶吾昔慕禅如饥渴饮食乃近忽非禅岂愈久而反不入耶人能实爲禅而未尝实学孔孟故学孔孟无功而谓不足以入道诚以爲禅之心爲孔孟其入道顾不近且易耶子谓禅能空子曰空空如也吾儒何尝专实但空而能实子谓禅能定大学曰定而后能静吾儒何尝专动但静而能动彼佛氏之所云空定皆后之聦明恠异者勦吾儒以文饰之而谓佛捷径顿悟如此而佛藏数万卷固十九此类也佛果西方圣人哉即阳明先生谓由读佛书而后悟亦偶感触而因悟全体如见担夫争道观公孙大娘舞劔而悟笔法非笔法且担夫与公孙大娘而不观其争道舞劔必不能悟笔法也此其说甚长子丹固不以余言爲非而亦未尝快然以余言爲是子丹视余癯又复教余养生术固不与前黄冠之说同而亦未尝不与余前所云脩养之说异遂与子丹别而余由洞左折十五里经小牛心石大牛心石至双凤岭岭在两山间直上五里而两山回翔若凤问山人无名余大书双凤岭于崖岭东一山高岭数百仞泰山左介丘右石闾此即所谓介丘者也坐山半望周明堂及山以东诸峯峦亦如在几席北下十五里回环山麓者无虑数十路皆傍岩则艾峪也至是路稍平穿林絶壑又十五里宿佛峪寺即所谓谷山寺也寺在深山中路不险仄而境则幽胜有大壑雨过则豗隤作声晴则诸泉亦泠泠出石罅间二缁衣鸣钟出迎余以爲丽刹也至则废殿二间傍屋数间皆覆以茅半爲风卷去觅僧榻无有以二几联而就寝盖其僧之贫远过三阳黄冠而近亦踰黄华洞诸尼矣又明日五里出峪则泰安达省城东路矣由南北高庄度玉皇岭埠东口抵省自顶而下由泰山北路亦游人所罕至云陈文烛游泰山记万历戊寅余以山东左叅政督漕事舟过济宁约濮州李伯承同游而伯承病不果来舍舟而陆九月朔日至泰安州岳庙在城中穹碑古鼎苍松翠栢非人间物庭多怪石皆宋元人题字礼拜毕出登封门至岳麓登一天门飞云阁絫石爲台下通梁道磊磊鳞鳞有泉作淙淙声仰望岳势云气弥漫诸山培塿独徂徕当前耳过斗母殿至高老桥有汉寿亭侯祠前则水帘洞也水自数千仞注于絶壑如盘龙走蛇倏然而没倏然而出玉虹垂地银汉落天令人衣带俱湿又数十步则石经峪也石可坐数百人金刚经八分书字大如斗泉分爲池渟莹可鑑毛发少司马万公恭扁爲高山流水而记之眞三絶云过巖巖亭至马棚崖有墨三字风雨不灭世传吕洞宾书玉皇庙在瑞仙岩余稍憩焉至回马岭不可舆矣岭凡三四转至黄岘岭益峻难行鱼贯而前行者顶足连络所历崎岖忽平衍三里许名快活三登二天门又数里至御帐坪秦人蔽风雨者也有宋眞宗驻跸遗址两崖叠嶂草木滋蔓有五松亭秦始皇封大夫是也今存其二非秦时物后人植之耳罡风四来松韵泠泠作老龙吟势欲飞去唿酒赏之路稍北有一古松盘结偃盖过大夫松有题爲处士者鲁仲连似之赋诗吊焉过朝阳洞有二行宫大小龙峪石崃衆水飞泉若龙喷干坤楼在峪旁少司寇洪公朝选题且云言天下之安者犹泰山而四维之维者系也人心独无系乎礼义廉耻安身之四维也取诸泰山其说省心焉由峪行数里至十八盘羊肠曲径仰视崃口天光凝碧如绀珠眞神房洞天百灵之府也盘尽力疲登三天门望白云洞缥缈弥各若不崇朝雨天下者门内平壤爲市庐者数十家泰山天门旧无室宇造自张练师耳宿仰止亭次日谒碧霞祠元君石像旧在玉女池而宋易以玉李谔瑶池记黄帝遣玉女羽衣黄冠脩而仙者也或云东岳配东岳女误矣四方捐金珠马羖者嵗无虚日有玉女池李斯篆秦始皇功德文十余宇可辨耳再里许爲东庙庙制不及祠有磨崖碑乃泰山铭唐太宗八分书遒劲可爱其右苏颋东封颂颜鲁公题名书法类晋俱爲人鑱毁又转而北青帝宫制与庙等有秦始皇无宇碑或言有石函藏金简玉书古今莫测其石色黄白光莹异常非兹山所有登太平絶顶古封禅坛高皇帝御制碑在焉黄河如带淄渑济泗诸水若还绕焉太行华不注空同诸山皆几案物西登丈人峯有壁立万仞之态下崃仙宫谒孔子像至小天下处上磨云汉下俯溟渤惟孔子足当之耳曾谓泰山不如林放乎泰山之于丘垤类也圣人出乎其类是尊泰山者莫如孔孟郡吏置酒羽士酌余大醉生平大观仍宿仰止亭日入蒙汜夜半月明越观秦观吴观宛如图画至四鼓羽士请观日出登日观峯大风忽起寒甚羽士解衣衣焉上下苍茫浑如白玉圆灵方舆莫可辨也忽朱光三荡东海而阳灵渐吐万景维新七十二峯苍翠毕露宇宙之大至是哉登望海楼至舍身岩四顾而羽士时牵余裾由平顶崖归太清之宫读万公表岭碑叹曰壮哉文乎擅四岳之尊者泰山也擅泰山之尊者巅石也从而屋庐之践履之焉得尊表着厥顶山灵吐气大明世界矣封禅之主七十二有遗恨焉循故道下山至州将旦思游孔林夫洙泗与山脉相连近圣人之居若此其甚也上律大时下袭水土熟非泰山之灵哉观孔子而泰山等天地矣大明万历三十五年岁次丁未上元吉日正一嗣教凝诚志道阐玄弘教大眞人掌天下道教事张国祥奉㫖校梓