琼琯白真人集琼琯白眞人集序广成子告黄帝曰无劳尔形无摇尔精乃可以长生言玉液炼已者祖之有曰至阳赫赫至阴肃肃肃肃发乎天赫赫发乎地言金液炼形者祖之玉液爲始终日用工夫金液则一时半刻妙术了性了命更无他道黄帝阐其祕则有阴符柱下畅其旨则有道德伯阳殚其藴则有参同平叔吐其术则有悟眞至是而性命之学发露无余矣自后平叔授之石得之石授之薛道源薛授之陈泥丸而眞人之道乃受于泥丸先生者相传次第何其眞的哉眞人名玉蟾号琼琯世爲福之闽淸人大父董教琼州而眞人生于琼天资聪敏髫齓时卽能背诵五经及长文思汪洋顷刻数千言立就然其长篇大牍弄翰戏语无非发明性命之学也予游留都遇一异人得闻眞人炼已炼形之说又游临江遇一道者得传眞人洞眞雷法之书而临之阁皂玉笥二名胜则又眞人游寓最久之处序记诗歌爲多因而穷捜广访凡散见于志籍者会爲一帙朝夕究悟而阴符诸书性命之祕旨大都洩于其中矣是道也人人有之果能积养精气淸静无爲以立其基穷彼至阳至阴之原得先天眞一之气以爲其母抱元守一九转大还以纯其功则由眞人而直遡广成不难矣虽然观前后快活歌而见眞人求道之苦观炼丹不成诗而见眞人用功之难不从苦难处大做一番而欲以沈酣富贵之身纷纭利欲之念妄希意于此道也不犹适燕而抵粤哉予持眞人集游闽中询知眞人世家闽淸自喜曰何其有缘如是同寅林邦瑞丈潮人爲眞人鄕后进素有志于性命之学者因托其校正而付之梓旹万厯甲午年端阳日龙沙会中式首座粤地教宗会稽泰甯何继高书白玉蟾真人像走入混沌窍拨转玄机夺得造化符天地悉皆归自从骑鹤上天去斯道万古无人知琼琯白眞人集目录赋金液大还丹赋龙虎赋孏翁斋赋紫元赋怀山楼赋鹤林赋序太上九天雷霆大法琅书序蛰仙菴序松巖序䝉菴序送朱都监入闽序镜溪序寒松序琴乐序诗五言古白莲诗炼丹不成金液大还丹暮云辞黄叶辞公无渡河长行歌赠秦止斋秋霄辞六首妾薄命赠李道士谒仙行赠鹤林孤鹤辞少年行病起五言律梅窗张进甫静寮立秋有感大霄观风竿轩舒啸白云菴顺昌卽事景泰晚眺春日词泊头圆照堂海丰道中卽事寄紫元五更解酲梅竹之间排体再会薛黄庭春日道中舟中遣兴二首赠潘高士二首五言绝句雷恬眞小隐送春旅邸睡起题仙巖无尘轩咏四仙四首题棘隐壁三首有怀聂尉五首徐道士水墨屏四首许旌阳故宅宝慈寺玉艳亭卽事五首六言诗题丹晨书院壁冬夜巖居二首偶成午睡呈孏翁六首诗七言古淸胜轩夜话夜宴淸胜轩醉吟呈题淸胜轩壁再题淸胜轩仙巖金仙阙慵菴题三淸殿后壁题丹枢先生草菴题赵太虚画竹石题画鱼者郭承务芦雁咏雪于淸虚堂纯阳会赠城西谢知堂时通端午述怀仙巖行燕巖行胡东原香锦亭飞仙吟赠留紫元听赵琴士鸣絃赠方壶高士赠蓬壶丁高土琴谒仙行赠万书记题仙槎寄呈王侍制一览亭飞仙吟送张道士可惜笔架山挹爽拙菴咏雪于淸虚堂火阁悲秋辞永州花月楼景德观枕流闻鹤叹观鱼歌题葛绣香园㝠鸿辞有所思七言律题淸虚堂初见孏翁二首赋呈孏翁二首薄暮抵孏斋酉喿酕至醉迟明有诗赠王太尉复卢艮菴韵题翛然轩和叶宰韵题震无咎斋立秋有怀陈上舍梦中得五十六字胡中隐菴中偶题寓息菴送春胡子嬴菴中偶题赠天台老樊赠吴草裘寄苏侍郎天开画楼图赠危法师游杨梓巖燕巖游罢与巖主话别题舒氏难老亭二首赠琴客陆元章题栖仙馆雨中题旅馆怡斋天谷菴降眞室题慵菴卢副宫卢叔裕淸贫轩劣隐思薇堂题上淸法堂壁太虚堂三华院还丹送江子恭三首送张太师赠杜省元淡菴倪淸父倪敬父柯山酬蒋知观所惠诗赞钟靖通菴澹菴假山美周都监祷雨骏别句呈庚契吴高士䝉谷题西轩壁赠赵县尉赠赵翠云赠雷恬眞题天庆观题岳祠题紫芝院景泰山送友人嘉定甲申润月五日輓歌见浙翁琰禅师奏章归题迎仙堂述翠虚眞人安乐法罗适轩净明轩丹诗呈万菴十章归山採药炉鼎火候沐浴温养脱胎金丹沖举参同谢鹤林见访悟空寺黄巖舟中玉壶睡起山中醉里次黄提刑雪韵笔架山梧州江上夜行积翠楼希夷堂题潜菴题玉龙宫壁赠余先生潮阳谒灵山大顚禅师武昌怀古十咏南楼黄鹤楼赤壁吴王宫灵竹寺奇章台江汉亭鹦鹉州西塞南浦归雁亭席上偶成呈主簿兄题栖云堂唿唤体自述张子衍爲至德知观鄢沖眞求诗送蜀李道士舟行适兴淸听堂大都督制侍方巖先生召彭白飮于州治之春野亭因和苏子美韵题天甯寺海月亭柳塘送春赋月同鹤林酌别奉似紫琼友舟行西湖诗赠诸友梅花二首寄呈彭吏部有赠七言绝句曲肱诗二十首题栖凤亭四首题胡运干别墅二首咏韩湘孤萤题武夷五首题郑通妙方之九曲杂咏九首九曲棹歌十首武夷有感十一首春夏秋冬晓暮行住坐卧结末题精舍咏雪题凝阁赠黄亭虞丈赠陈孔目赠陈先生三首龙井金鸡洞龙潭华阳吟三十首示如净讲主盘云二首戏鹤林次韵王将仕示周道士赠诗仙题光孝观赠蓝琴士三首淸静经卧云黄仙菴字谜寄王察院二首菜羹扇中秋月舟行上淸宫方丈后序赠吴道士赠何道士赠张知堂赠云谷孔全道赠葆元赠薛氏绳歌赠薛氏振歌与赵寺丞题潘察院竹园壁墨竹问子规枯松罗浮山上过铁桥招贤道士秋思徐仙忆西湖祈雨伏虎菴龙虎山祈雨早行有作渔舍午顿榻菴方高士与同散步二首忆鹤朝斗闽中晓晴赏牝丹莺水村吟务梅花醉梦冬夕酌月题栖凤亭三首观物二首行春辞九首夏日遣兴三首山歌三首农歌歌南岳九眞歌画中众仙歌云游歌二首快活歌二首必竟凭地歌安分歌茶歌大道歌祈雨歌木郞祈雨咒武夷歌西林入室歌万法归一歌曲满江红念奴娇水调歌水调歌十首水调歌头沁园春沁园春满庭芳二首酹江月水调歌头又二首又满江红阮郞归山坡羊四首兰陵王又沁园春又又十二时瑞鹤仙喜迁莺满江红永遇乐又贺新郞酹江月促拍满路花卜筭子蝶恋花沁园春又又水龙吟又祝英台近菊花新九首水调歌五首模鱼儿瑶台月桂𣏽香贺新郞又一翦梅酹江月行香子八六子鹧鸪天二首联句盱江舟中联句疎山舟中联句雪窗联句灯花联句櫂歌联句戏联食𩻣体取其骨糜肉化之义戏联叠韵体戏联回文体夜船与盘云联句回文潘紫巖与余赋雪约不得用色数并实字及比喻叠字招隐紫溪偶成回文体集句赠王秀才篇鹤林问道篇上鹤林问道篇下碑有宋庐山养正先生黄石仙游碑题题无上九霄玉淸太梵紫微仙都雷霆玉经题张紫阳薛紫贤眞人像题周圆通笊篱歌辞赞救苦经辞跋跋上淸灵枢山雷火云祕法记玉隆宫会仙阁记阁皂山崇眞宫昊天殿记心远堂记牧斋记武夷重建止止菴记游仙巖记云窝记驻云堂记橘隐记棘隐记常寂光国记涌翠亭记诏建三淸殿记罗浮山庆云记日用记南康军成蹊菴记笔架山云溪阁记隆兴府麻山北洞道院记玉隆万夀宫云会堂记静胜堂记文屏睡魔文道学自勉文东楼小参文冬至小参文劝道隐山文道堂戒论文说无极图说五宝说梦说良菴说医痈疖序论修仙辨惑论谷神不死论阴阳昇降论玄关显祕论经乌兎经钩锁连环经丹房法语颂鹤林传法明心颂二首狗子佛性颂铭慵菴铭日损铭偈金刚经偈喜无忧求偈爲禅悟翦发偈郑天谷写神随喜说偈表章疏语赠知宫王南纪洞章法曹陈过谢恩奏事朱章懴谢朱表表奏法坛传度首过谢恩朱章雷府奏事议勋丹章爲武夷道众奏爲传法谢恩醮词化冥君簥衣疏化画应缘功德疏化修造精舍疏缘化度牒疏会眞堂疏结诰疏书谢张紫阳书谢仙师寄书词赞厯代天师赞三十二首知宫王琳甫赞管辖陈君绿云先生像赞靖虚先生赞塑朱文公遗像赞文公遗像高祖圣师天台紫阳眞人赞曾祖圣师眞一还源眞人赞师祖鸡足紫贤眞人赞先师翠虚泥丸眞人赞先生自赞李伯阳赞沖虚侍宸王文卿像赞天师侍晨追封妙济眞人林灵素像赞许旌阳赞黄风子赞许紫沖求眞容赞种桃斋冩神赞周伯神喜神赞倪梅窗喜神赞颐菴喜神赞隶轩眞赞潘龙游喜神赞薛直嵗喜神赞郭信叔喜神赞醉作观音像仍爲书赞布袋和尙赞秽迹赞戏作墨竹二本赠鹤林因爲之赞传旌阳许眞君传许眞君后传逍遥山羣仙传吴勐陈勋周广曾亨时荷甘战施岑彭抗眄烈钟离嘉黄仁览兰公谌姆松风集序紫元问道集序庐山集序跋修仙辨惑论序跋鹤林问道集跋鹤林紫形问道集跋陈泥丸眞人翠虚篇琼山番阳事迹诗赠琼山高人山泽道人李訦奉和琼山白逸人见寄诗韵庐陵杨长孺又奉谢琼山白逸人惠草书千文字奉题杨伯子赠白琼山诗后方巖王居安琼山先生归自罗浮三诗言心紫巖潘公筠又赠别琼山先生潘公筠不敢放世俗寒暄之敬辄赋明月一篇寄呈琼山先生敬次白眞人沁园春韵方巖老圃潘状元上琼山书待制李侍郞书华文杨郞中札子福师王侍郞札子丹诀金丹火候诀金丹大药诀金鼎金丹图神室婴儿图偃月炉三关图刀圭玄牝图攒簇五行图和合四象图性命眞土图四象之图天地交干图日月合璧图阴阳参同七鑑丹法参同十九诀丹法参同三十对偶丹法参同二十贯穿造物图龙虎图金液还丹图仙化图天机图六要口诀琼琯白真人集重刋道藏辑要琼琯眞人集宋海南白玉蟾着赋金液大还丹赋身木欲藁心灰已寒愿飞昇于玉阙必修炼于金丹干马坤牛衞丁公于神室坎乌离兔媒姹女于眞坛綘阙散郞淸朝闲士使扶桑靑龙奋翅出火华岳白虎飞牙入水天炉地鼎三关造化之枢机月魄日魂一掬阴阳之精髓铅里藏土汞中产金龟乃子爻蛇乃午象兔爲卯畜鸡爲酉禽四象五行不离乎戊三元八卦当资厥壬朝旣屯暮旣䝉六爻有象夜必复昼必姤万物无心由是三性会合攒簇元宫二气昇降盘旋黄道惟一味水银才变黑玉故七返朱砂乃成红宝朱橘琼榴交棃火枣普天白雪翩翻紫府之淸飈满院黄花隐映丹田之瑞草吾知夫抽添何物採取何色生杀有戸圆缺有时以浮沉爲淸浊之本以间隔明动静之机养正以抱一持盈而守雌举世无人能达此者终日兀坐不知所之恩生害害生恩房躔见昴主中宾宾中主斗度囘箕尝谓大道无言内丹非术玄珠乘象而阴里包阳德婴儿结胎而雄中含雌质君臣之间先后悔悋夫妇之外存亡吉凶丁位之心癸位之张甲宫之女庚宫之毕刑德生旺虽有否泰沐浴潜藏初无固必药材斤两东西南北以归中火候城池二八九三而如一如是则鹊桥河车百刻上运华池神水四时逆流荣衞寒温而鹑火鬼井精神衰旺而玄枵斗牛子毋函盖身化心化兄弟埙箎福修慧修六画动爻见晦朔弦望之变二至攺度有蝗虫水旱之忧眞人宇宙妙纵横溪山归掌握左军右军自古仁义大隐小隐从今宫角风悄悄月娟娟片云孤鹤而长啸一声编书以遗后学龙虎赋奇哉九转金液七返大还丹诚神气之陀罗兮性命之众甫擎阿耨之元兮职达摩之华勋身砂而心汞兮出日而入月靑龙白虎朱雀兮荧惑居癸而漭𣺌位丙綘宫天子兮御黄庭之奥壸慈兮悲兮威惠而武文天一坎地二离兮干坤互南北眞铅先天之气兮可爲七十二石之冠刚弱中外而雌雄调理兮金火含受金水之事初九未神变兮天心抱阳和木汞生东辰之体兮金精长西戌之胚巽毕复而干毕剥兮春秋而仁义冬夏而界度亶娄上下釜兮砂汞所配感之神室张虚危翼兮金不绽而主不轻潜藏飞跃兮往来上下无爻位而归乎太极兮以包囊泉石有无隐显兮水金爲丹本日精灭坎离兮浮沉而消息金公索坎实兮姹女叩离虚金戮木而水殄火黄帝竖旗于金鄕兮金木火化爲明窻尘混沌之金火兮实精终一九一斤十六两兮三百八十有四铢震爻膺阳箓兮水翠玄而金赭黄山河大地以凝虚兮精液混丹砂而融眞黑铅变素朱汞莹碧兮金华鸿蒙而洞虚水一火二而土五兮濡英金而飞精水天地至精兮以戊己运天符十二斗枢而十二钟律兮流汞日之魂黄金月之魄玄图未渐剥兮阳精爲毕方之父坤变震于初而变兑于再兮日月旣合璧而上弦平如绳三五三阳旣图兮圆明现东甲蟾蜍视卦节兮兔魄吐生光干初变于巽再变于艮兮月明辛而现丙周回五六而东北丧朋于乙地兮土于水金和爲液而复象蝉雷震神室兮中五运而外八卦阴符阳火兮六旬化鸡子而五岳峙潜枢顶干金而踵坤水兮阴阳禀自然而中和流素津灵户黑铅鍊眞土兮泉窟白金土水银亥末阳动而曦驭行南陆兮五星连珠而金砂唿吸日月之迟速紫微十六华盖星兮三台摄调燮之星以责统录日火合五行之精兮练中宫之土月金受六律之纪兮入北方之水火是药之父母兮药是火之子孙水土金兮六十日先后存亡金汞抵角兮鼎室抗衡土母召四方之和兮干动应三光金火精气而光耀一室兮河水涸而火殒龙虎之气相交兮金木之情契合情性交结兮温养子珠水者玄华而土者金母兮丹室结流珠而黄黑混水土之元精紫华敷腴而黄液荡漾兮神药未遂金生水鍊铅爲白金兮白金爲神室神室有金水兮火色变凝而黄轝水火凝中府兮金液不飞火灼金华兮轻烟薄雾以寂白金爲有而火气爲无兮鍊汞北神两虚无兮水火抱粹而日月怀冲黑铅兮金精玄水而包坎汞黄芽现白蕊兮红苞金爲水母兮华池泛眞素坛炉鼎灶有神室而委曲关隄金土合汞兮自然而神化矣孏翁斋赋眉山苏森老于嬾以嬾翁名其斋翁其眞嬾耶虽曰鸥不入鸳鸿也其如苍生觖望何吾闻翁儿时不甚嬾也以黄绢鞭心以靑衫结发以勋业览镜以文章鉴锋折旋俯仰于周孔之间轩昻轶荡于韩柳之外彼时黔黎见翁者以手争指以目争覩皆有望吾嬾翁以禹皋爲心也今何爲其嬾乎一斑未露而仕意已饱儒林烟薄学海波寒岂不孤朝簪拭目之望自嘉泰间牧筠阳时翁旣乞祠逮作衡阳侯复有武夷归隐之请盖翁无心于仕而宧情如秋故于缙绅间无苞苴从臾之欲所以龙蟠而不雨也翁今已过于从心之一年宜乎犹嬾于前而投闲终老于云水堆中矣翁有金华之浮家卽其先侍郞之故庐也堂前有丈余空隙遂以八九椽而宇之三面开牖粗可容膝砌板代砖濡灰饰壁蓄一枝花立绿桐之琴事三尺汶阳碧荇之劎翁欲睡时化爲蝴蝶飞上登华胥国翁欲飮食伸颈如玉虹一吸酒海干翁欲吟时玉树葱生风珠玑吐落纸翁欲棊时纵横星斗乱剥啄玉声寒翁欲舞时谷神移玉山飞劎指空碧翁欲行乐时横施七尺笻松间一长啸翁欲狂歌时一声轰铁笛唤起玉渊龙谓如溪山得名草木无咎者翁亦从而诗之花魂无主月魄不归者翁亦从而酒之翁但嬾于世事而此皆不嬾之嬾也闲时而棊兴时而飮𣈱时而歌醉时而睡此生爲任眞所适得自若也事各付事物各付物无心于事无事于心此则翁之孏处也晞颜之坐忘傚綦之丧偶渐入希夷与物俱化至于忘寝忘食之地则谓之眞嬾也翁也心君殿淸闲白眼视朱紫正所谓杜鹃骂鸿鹄丹棘笑楩楠也翁居斋中惟孏所适雨送添砚之水竹供扫榻之风云展遮山之帘草铺坐石之褥昼则博山飞碧蛇夜则银缸泛红粟飮酒吞风月吟诗咬水云斫竹斩春风移花锄晓月此则翁之嬾中不能嬾也客从武夷来见翁如此嬾遂造嬾翁斋醉笔自淋漓应问嬾翁曰东风开柳眼黄鸟骂桃花斋中自有春不喜出郊飮翁于此时嬾于踏靑乎幽轩风雨过明月一池莲笔下生薰风此心不受暑翁于此时嬾于入林乎落叶随孤鴈唿霜要辨寒秋光满干坤万象自潇洒翁于此时嬾于登高乎水浸梅花影猿唿一树霜芋火煨地炉烹茶自煮雪翁于此时懒于探梅乎翁曰然噫尘垢剌眼名利焚心岂能一旦顿然似翁如此嬾也壁上之琴几日䝉尘窻间之砚几日无水翁孏之故也淸风而关门留月而持榻翁嬾之甚也欗翁有斋可以避风雨有田可以供饘粥有子可以嗣衣钵不与俗交不与人语翁之身前乃一老禅也旣见武夷白玉蟾遂喜而终日与语玉蟾喜而赋此斋时乃嘉定丙子初夏十有五日也毛颕文陶泓等侍紫元赋客此身于寰中兮如鹦鹉之樊笼妙此道于象外兮如鸿鹄之飞翀劙混沌于咸池兮唿飞廉而鞭靊霳谒元始于玉京兮骑汗漫而泛空蒙帝宓牺而国华胥兮子栗陆而臣有熊家太极而亭寥泬兮女崑崙而块衡嵩师广聃而鍊飞肉兮坐鹤⬤以凌南华仆郁垒而威幽爽兮驱豕车而鎻北酆见羲和而嫂后羿兮缚妖星而斩流虹友罗㬋而媒太乙兮蹑梵云而履刚风醉瑶池以歌洞章兮曳王母之霓𢃐卧琪林以听云璈兮借玉皇之羽艨嗟大道兮久聋数空华兮无穷浥紫阳之甘露兮洒五苦之夜魂鼓朱陵之丹光兮煅三尸之奰虫与造物兮翱翔竝元气而始终同大钧兮笑语潄太液之玲珑以枸杞而爲脍兮饤以灵阿之紫芝以茯苓而爲醢兮酿以眞阜之赤松掬寒泉兮踞古涧採飞霞兮遡晴空制八锦兮寻偃月戏五禽兮舞神弓腰金铛而月珂珮兮访太微黄裳之翁养龙铅而炼虎汞兮运胎仙朱橘之功叩天谷兮臂赤凤俯元潭兮驭神龙泥丸氏兮长五解以云邈海琼君兮眇大方其难逢追籛铿兮跳入玉眸之庭弔偓佺兮横跨流铃之冲辟曹溪兮认鹭鸶甃华池兮植芙蓉威音已魄兮瞿昙死达摩何之兮卢能舂雪深兮二厫傅雷震兮五其宗槌拂语默兮餽彼法之皮髓棒喝体用兮洒夫人之心胸谷神无声兮与气以相似禅河有涯兮问津之不同付万物于一蝉兮殿五帝于灵台了三世于半偈兮蛰百神于綘宫控黍珠兮抉鸡卵笑蟪蛄兮忆神农頥哉大元兮守之以礥微哉大易兮养之以䝉南柯归来兮虽孔神而如幻蝴蝶栩栩兮剖藩篱而大通策三足之神鸟兮缥缈于空碧九凤穆穆兮八鸾嗈嗈声太霄景云之钟兮惊绽阆苑金花之红凭三级之朱楼兮望万象于足下而蕞太虚于目中如是而谓神霄之右卿靑华之上公者也怀仙楼赋巍乎高哉斯楼位置上接层霄下临无地宜羣仙之所居日觞咏以爲娱与造物以游遨有靑天兮爲徒晓日曈昽卷上眞珠十二栏杆悉如金铺翠烟藏山乍有忽无晚风飒至琪林扶踈明月初上天籁虚徐松竹起舞自然笙竽楼中仙子于此时也玉炉金鼎妙香绕衣兴卽举酒醉卽赋诗诗成大笑鬼神歔欷仙子自乐问天何时至如雾雨空蒙千巖显晦平田万顷白水汪𣿄一望冥茫如江之滙星月交光空水澄霁下视女墻花木蔽翳满城楼台飞跃天际及乎夜深淸露飘草八表无云烟沉斗堕与彼昼闲五云在檐飞鸟啼断落花廉纎仙子唿靑童命素娥捧翠盘荐金螺白眼视朱紫未许飈尘高眇吟情其不极放草圣以舒豪览江山以慨想望虚无兮高远嗟光景兮如流觉靑春兮婉娩于是勑六吏檄五官窜三尸于太渊殛六贼于崑崙啸命风霆归奉綘君延羲娥于大庭友堪舆于无始烹天得滓炼道取髓盖将把八空之炁御九极之风唿玉鸾以爲辔使琼英以爲容者也故辟斯楼于焉兴怀夫楼之北郁然高冈则任敦于此乎仙楼之南紫炁在望则何氏九仙于此乎得道楼之东鹿径就荒榴洞犹存楼之西怡山翠峙坛空并寒彼何人斯有志者事竟成也鹤林赋浮虚空以爲家兮森万象于其庭养混沌以爲子兮游乎象帝之先跨八极以翺翔兮泛神风之浩荡步大方以汗漫兮采琪花之婵娟辔九龙兮驾素月啣八骏兮凌紫烟上挽天河于碧落兮下拽夜台于黄泉吾将鞭白鹤而过罽宾兮勒靑牛而旅于阗鸣玉融之箫兮歌太极鼓云和之瑟兮舞胎仙登崑崙兮访轩后之金柩栖九嶷兮覔舜娥之玉钿麟洲缥缈兮凤巢蓬莱淸浅兮桑田酿五芝之髓兮入昊天而馥馥掬八桂之浆兮流华池之涓涓黄元眞人兮乘太霞羽铃之珮紫虚元君兮控夜光九丹之絃左扶桑兮右广寒入天谷兮出太渊此心兮秋鹏吾身兮冬蝉草罗酆下元之牒兮束精爽于华漠翻郁罗萧台之箓兮遡淸邃于吁员凭玉楼兮𥥆窕唱霓裳兮翩跹月地云阶兮靑鸟不来霞都烟阙兮紫琼依然唿恶来兮召玄冥役阿香兮檄乌嫣饮九醖以酩酊兮坐断延康之始刧抚三华以舒啸兮问讯龙汉之初年炼日月兮煮璇玑声雷电兮惊万天盎浮邱之背兮拍洪巖之肩涣⺡园之梦兮究鹿苑之禅胸襟兮全易物我兮纯干吾族兮大庭乃祖兮有颛若有所得兮出华阳之派吾从所适兮乘海琼之船穷其裔兮来于籛铿爲我友兮其惟偓佺慰曲江之蒲兮鞠宛陵之草偷大有之桃兮耕太华之莲以沧海而爲砚兮命盘古而使磨字穹窿以爲碑兮召儵忽而使镌契屡空兮芍药悟一唯兮杜鹃大道死兮羲皇泣不周崩兮女娲呜哀大禹兮足胝笑神农兮发氊宴瑶台兮问王母以索笑写金液兮顾𨶒老之垂𣙙侵帝座兮严陵撩女星兮张骞楫楠斗锦兮蜉蝣之祼何如编兰带兮蟪蛄之鸣谁怜已矣夫挈太古兮戏蚁国与造物兮下芝田藻凫松鹤兮自然之长短桃姫㯶鬼兮何有于媸妍悲红尘以思蜕兮蛰须弥于芥子指苍汉以言归兮放赤子于大千夫是之谓谁乎盖太淸之散吏而紫府之剩员彼南荒之鹤林子焉序太上九天雷霆大法琅书序雷霆火师曰昔在龙汉之初年浮黎之始刧虚无之表混沌之先浩气结成太乙下降谓之玉淸神母元君自然圣胎化生九子其长则元始天尊其末则神霄眞王也夫眞王应九元之运总九炁之眞而神霄乃九霄之上霄爲九淸之玉淸所以眞王在乎高上神霄玉淸府也所掌者何盖五雷之总司也元炁未判未始有雷太虚旣开太极始立太极之数五五居乎中中黄正炁同乎一初散在万物遂分阴阳阴阳之气结而成雷其中有神主之则神霄眞王也雷之爲物恍恍惚惚雷之爲神杳杳冥冥聚乎太无之房归乎太乙之庭其高上则爲之府其广汉则爲之城设官分职隷将统兵监观万国磅礴一灵总而爲都司则雷局分治散而爲五方则雷神有名故凡雨旸旱涝水火刀兵城隍社稷江海邱陵鄕邦瘟疫国土蝗螟大则日月星辰霜雪风露之数小则山河草木昆虫鸟兽之名皆隷于神霄而属之玉淸一出于眞王之命善者有赏恶者有罚发号施令而兼掌生杀行恩布威而自爲枯荣以是知五雷之政统三界而御万灵可以伐逆祟可以诛凶星而万神稽首羣物听命者也神霄眞王奄而有之故能君五雷也东极靑华君从而丞之复佐以六波天主帝君乃命太皇万福眞君掌其左府可韩司丈人眞君掌其右府至于天雷上相玉枢使相雷霆都司元命眞君五雷院使各掌五雷之曹羣工百执事各付事物各付物雷部则有帅雷府则有宰雷城则有将雷局则有官雷天则有君雷门则有吏震爲雷宫巽爲雷门大曰雷小曰霆雷主善霆主恶然万物之于天地间其禀性赋形而与雷霆何异焉太上混元皇帝括阴阳之妙操造化之机作爲符图印诀罡咒之文乃成九天雷霆大法琅书以付有道之士得之者兵随印转将逐符行役使风雷区别人鬼代天行化佐国救民辅正除邪翦妖馘毒明彰天威显扬道法然而始勤终怠奉行不䖍妄传非人轻泄漏慢者一如火伯风霆律令虽身被风刀万刧不原可矣其忍九玄七祖长役鬼官者哉雷有五或曰天雷水雷山雷神雷社雷谓五雷也或曰风雷火雷云雷龙雷蛮雷谓五雷也其说不一盖雷霆上则贯斗下则伏渊以风爲媒以电爲妻以云爲奴以雨爲子雷之气乃中天大魁之气故中央之数系乎五恐其气数皆五而日五雷也得法之士自非刚毅中正而邪佞懦怯者不可行也苟能精勤香火朝谒帝眞孜孜度人切切济物三千功满八百行圆手握龙泉腰横雷玺部领将吏飞步太空可胜快哉敬编雷霆之由符法之所以序于琅书之首云蛰仙庵序己卯之春三月适闰溪山已夏草木犹春琼山白玉蟾游于鼓山之下飮于蛰仙之菴前眺后啸左瞻右盼崇冈复岫丰泉茂树诸友皆贤哲不减兰亭之集也是日宿雨爲霁叆日羞明残枝有花老莺无语于是举太白以酌客客有沈嘿而以恕自持者雍容而以谦自牧者好尙有异静躁不然惟一吟一醉其乐所同而独予凄然自感喟然自嗟慨綘阙之寥寥怀靑鸟而杳杳嚼大道以自笑惊浮生而自悲有不可释然者寓之于酒而又不能超超然者形之于诗顷而杲日丽空祥风无边俄若有所忆复若有所脱顾谓诸友曰夫人之根于斯世而朝菌何异焉方皜皜然于东嵎而又茫茫然于桑榆矣然则半炊之睡早巳一生七日于山归而千载亦无怪乎其非诞也盖天地日月之不同梦幻泡影之中身随境转心逐物移未悟老椿之春秋大鹏之南北而或与腐草俱化而爲萤者有之或朽麦与之俱化而爲蝴蝶者亦有之矣尘沙浩劫邈然𣺌弥来日如波任缘也已以今观之俯仰一世酬酢百爲似以明月夜光而弹断巖之禽此而韪矣乎吾亦曰与其轶荡于心目之外放浪于事物之表孰若回风返景于寸田尺宅之间而飞神驭炁于大庭华胥之国以虚无之境界爲静定之工夫凿开混沌擘裂洪蒙可吾复绎思其所否者经不有云乎生我于虚置我于无我本虚无因物而有苟悟乎此可以了万世于一电括大千于粒粟纵赤子于大方彼有朝煎金鼎夜控火符者亦赘哉颜跖彭殇吾亦不可晓也鹤长凫短非天而何尹子则曰以盆爲海以石爲岛鱼游其中一日万里又曰众人逐于外贤人执于内圣人皆伪之噫理哉斯言嗟夫石火电光出然如唿入然如吸虫臂鼠肝倐然如此忽然如彼尙非异也曾知夫海与天接月随水生吾道只一气尔天无冬夏之可爲寒暑而人以裘葛自时其身时无昼夜之可爲明晦而人以日月自幻其目地无山川之可以胡越而人以飞伏自局其足物无荤茹之可以美恶而人以饥饇自萌其念有能穷一气之根掣造物之肘则虽天地水火山泽风雷吾皆得与之俱化夫何悲欢之有松巖序江西纪侍者自号松巖人各诗之颂之琼山居士顾谓之曰四时常靑𡻕寒不改岂非松乎万仞悬崕虚空独露岂非巖乎此乃湼槃妙心也君其有所得矣盖其工夫甯耐所以如松之坚刚觉触孤危所以如巖之峭拔以峭拔之巖有坚刚之松则其傲雪凌霜拏云攫雾当如何也以孤危之觉触用甯耐之工夫则其轰雷掣电呵风骂雨宜如何哉夫松者以正信爲根以禅定爲林以智慧爲枝以机用爲叶巖者以坚固爲壁以妙宻爲路以直下爲崕以向上爲窍此岂世间所谓松之爲松巖之爲巖也欤若夫松巖之春花笑鸟啼显扬宻旨风融水暖发露重玄松巖之夏松风说法萝月谈空万象淸凉孤标峭拔松巖之秋风凄露冷枫叶归空月淡云踈菊花变相松巖之冬般若花残眞如竹老菩提喷雪圆觉凝霜松巖之晓靑天光皎皎松巖之暮天地黑漫漫不知其中谁是巖主眞得诸天散花之无路千圣眨眼之无踪夫如是之谓松巖是巖者以一尘爲虚空三千世界以一念爲阎浮八千𡻕年敬爲铭日松靑靑巖冥冥居其中卽空生䝉菴序阁山熊郞本儒者家去而师聃以䝉扁菴夫艮上坎下山下出泉示其有所养也艮止也老聃所谓知止坎习也聃所谓致虚惟其知止致虚融而爲䝉则聃所谓专炁致柔之义熊师可谓深于聃者敬爲之叙送朱都监入闽序走生不辰无闻于人之国少从南海过东海复繇山南行山西黄卷不灵靑蛇无效去而爲老氏子之徒平生翰墨半天下一无所裨于身名沈江汉影堕山林已矣夫造物者或已肯怜之世间有字之书无不经目人可能者吾能之不爲知已者亦有数今吾寂寞之滨久与间矣儵爲业风吹来阁皂首识总宫大洞沖妙专寂先生朱君相与宿留凌云峰之下晨登卧云菴夜步鸣水台觞咏甚乐自非神交道契何以一见便如平生欢亦足以慰矣君将游泉南走亦欲日边念不可无一语以别夫泉在南方滨海而成蛮艨貃艘之所聚北有淸源洞东有金粟山臂莆田而脇淸漳谚曰佛国也君往何图焉君谓闽皂新爲山房欲往谋之于留云麓走思之虽不识云麓顷年固尝声迹相闻矣走南中无甚佳相识独诸葛桂隐留紫元莫逆之交也紫元禀赋怯别来未知其如何也桂隐聪迈之士甚豪放亦坐于淸贫或出士也走在林间无从知之君到彼须见李曜菴诸公或有问者当告之以走犹未死也尹眞老氏之白眉父兄皆文而仕君独奋而出遽乃冠褐其身若道若法若术能穷其倪如崇眞古宫弊不可支君能中外悉新之旧积逋如山君以俭而尽补之今俗矣山中人称九十年无此管辖也君果贤哉君适泉南则将置猿鹤于何地付烟霞于何人耶君笑而起新秋在序露玉风金老火巳消山寒水瘦颇宜君舟车之兴后夜月明风爽一杯一话盍更思走乎镜溪序钟陵爲郡其城东际有阿兰若号爲澄心在乎镜溪之上朝猨暮鹤烟里啸号露竹风松溪头掩映平波万顷冷浸菱花止水一泓寒生鸾影所以谓之镜溪也溪山之秀必出英贤英贤之生是必秀异故澄心有一人焉今玉几之记室也苟非英贤秀异讵可胜其任哉师名明心卽其所居以镜溪爲道号盖取水嘉心镜之义也夫心者澄之不淸挠之不浊其非镜乎穷之益深测之益远其非溪乎辉天照地耀古腾今莹净无痕虚明彻底其镜溪之谓也虚寂一灵只是这个森罗万象总在其中截断红尘照见本来面目洗淸碧汉还他本地风光坐据要津了无遗照纯淸絶点炳焕灵明殊非镜里看形水中捉月者也会得云峰之丈尺勘破潙山之主宾明来暗来胡现汉现初非迷头认影要须逐派寻源明镜所谓非台偃溪从这里入其声卽是广长舌相此物不假陶铸工夫觌面相逢莫向狝猴分背面一波才动终归大海作波涛老洞山之触处逢渠霛云石之当机打破眞常流注血脉分明一任濯缨从教洗耳岂容瞪目而见底自是对面而回光光影现前涓滴有自故得词源不竭学海转深纵衲子之观澜可禅和之鑑止此盖孤云室内浪静波澄玉几峰前风摩雨洗所以然乎或者迷源尙犹逐影从他覔得向外驰求师必叱之曰去汝是迷源逐影汉何以言之若虾若蟹总受罗笼是鱼是龙更无回避再三涝漉不出校量者也如斯话会者谁海南白氏子玉蟾云寒松序夫法苑栋梁禅河桥筏擎天手段盖世声名必须眞材始堪大用当今之世舍是其谁北斗以南一人而巳玉几第一座寒松禅师可中老大见他孤高以凛然不拔之姿得妙哉向上之句他日必驰声于大树眞所谓临济儿孙今时已杰出于丛林端的是大慧种草以佛照余波而滋养其根脚以孤云大匠而指示其轮舆磊磊竹梅与爲知巳纷纷桃李总是初机一任摘叶寻枝自是盘根错节冲开碧落显撑天拄地之材远对靑山坚傲雪欺霜之操谁知南岳之后地又出西山之一枝不受大夫封卽非处士种天然无影树自是不萌枝眞个有力量人埋下无阴阳地灵根蟠刧石贝叶覆须弥眼前不让山高面上刮得霜下故能罗笼鸾凤引惹风云此所谓寒松者也良由高标冷韵佛祖惊心峭榦横梢学徒丧口六祖有菩提本无之旨讵可掠虚黄蘖有覆荫天下之言从教接响盖以饱怡山之风雪今上栖鄮麓之烟霞壮节轰天威风彻骨可谓是孤逈逈峭巍巍寒飕飕冷湫湫者也可以栋梁此道桥筏有情矣吁不是知音者徒劳话𡻕寒且如挂牌之际秉拂之初若复有人出诣榻前而问师曰中心树子皮毛都脱尽惟有眞实在树倒藤枯句归何所好向伊道影摇千尺龙蛇动声撼半天风雨寒未审阿师然之否师或然之岂敢说是海南居士也琴乐序葛峰黄冠师王君怀琴于西湖之上琼山白玉蟾自吉而杭适与之会相与一筦而坐琼山仰天俯水兴喟而嗟曰望长天兮烟空顾水远兮风寒眇身世其如寄若有赘乎两间王君解此遂爲鼓琴始乎理冠整襟危坐凝神调絃拂轸壮鞲拭徽旣而作一曲琼山闻之如春风鸣条黄鹂有声云寒雨瞑在乎远汀倐而声回十絃俱暖花神入絃林鹤婉婉复转一腔声如南风暮天归雁呢喃帘栊忽忽捻抺其韵虚豁如在池亭莲花灿发移宫换羽变入姑洗七絃凄凉使我眉茧或详顿促如秋空云千林瞑合孤尖啼猨飞絃舞轸意在霄汉羣树乌号万山烟断黯然凛然如霜如冰又如竹屋霏霏雪声琼山惊叹而且谓曰观子之琴如登崑崙之巓千巖万壑云屏烟障飞奋跳蹙紫翠靑红一目所收五官忻舞又如泛渤澥之面十洲三岛涛山浪屋奔䭾鼓荡鲲鲸鼋鼍万变在目双耳如聋今子之琴倐忽万象顷刻四时能使枯木寒泉之士斗然长啸酥珠琼翠之女戚然颦眉在子之心上契太古内合无爲何其乐哉王君曰余家葛峰少小畜琴今子所云政余乐也余有小轩榜以琴乐琼山乃以意似之君字仲章琼琯白真人集重刻道藏辑要琼琯眞人集宋海南白玉蟾着诗五言古白莲诗渊明归西天不作东林社不见张昌宗无人举此话谁家栽绿荷薰风漾碧波波底水晶空化出玉姮娥嫣然冷无语氷肌卧晓雨东君如夏日此花不受暑一点天然香随风入画堂折之置坐隅𥥆窕弄玉郎忽然心緖变如覩佳人面寄语明月楼莫贮双飞燕炼丹不成八两日月精半斤云雾屑轻似一鸿毛重如千秤鉄白如天上雪红似猩猩血收入玉葫芦秘之不敢泄夜半忽风雷烟气满寥廓这般情与味哑子咬破舌捧腹付一笑无使心恼热要整钓鱼竿再斫秋筠节金液大还丹乌兔干坤鼎龟蛇复姤坛世间无事客心内大还丹白虎水中吼靑龙火里蟠汞铅泥蕊艳金木雪花寒离坎非心肾东西不肺肝三旬穷七返九转出泥丸暮云辞云行太虚中薄暮何冥冥仰望靑松梢上有白云翎千巖舞落叶万树罗翠屏流水咽寒涧湛露濡香蘅幽人一囘首家世渺浮萍蓬莱在何许绛阙邈太淸靑鸟杳不来白云去玉京夫我何悽其怅哉此幻形注目玉霄峰靑猨一声声黄叶辞男儿铁石肠遇秋多凄凉节物遽凋变今古堪悲伤西来白帝风暗惊万叶黄翻与舞零落此意付夕阳堪叹远行子只影天一方佳人去不返苍烟冥八荒对此一黯然两髩沾吴霜自顾蒲柳姿眇在烟水鄕晚汀慨鸿雁夜浦羞鸳鸯何当从宋玉问路游高唐公无渡河君不见猨啼苍梧烟风卷潇湘水双娥无处挽重瞳粉篁点点凝春泪又不见鹤飮瑶池月露泣龟台花百官极目望八骏靑鸟寥寥空暮霞呜唿不自爱惜甘蹈死亦不闻乎千金子公无渡河要渡河公要渡河争奈何长行歌厥初由阀阅吾志在林泉爲舜不无地晞颜尽有天鱼虫犹可佛鸡犬皆登仙顾我非六六荷天良拳拳幼时气宇壮长日文彩鲜琴劒微暖席江湖动经年异乎三子撰契彼五家禅旣已出洙泗从而师偓佺肩依洪崕石道在灵运前所得旣天秘与交又国贤可图大药资以办买山钱东访鼎湖浪西寻苍梧烟一寸百炼刚半生双行纒簪绅非无欲鱼鸟从所便逸兴五湖濶虚名四海传饱餐靑精饭细读黄石编顷自七闽出放焉迷市廛红尘剌人眼名利交相煎富贵已尝鼎云霄当着鞭蹉跎度靑春迟暮卽华顚且有安期枣与夫泰华莲高陵易爲谷沧海俄成田光景亦倐忽物华随变迁仰天时一笑顾影长自怜紫气何冥邈靑鸾何沈绵蓬莱云渺渺小有月娟娟策足靑霞路收功黄芽铅上以游太虚下以穷九渊辇毂气所王湖山乐无边飘然复何往此去如蛇蝉赠秦止斋名显不如晦身进不如退水澄秋月现云歛春山在神栖方寸间心照大千界虚室乃生白天光始发泰可以止则止知止则不殆冥茫无有边不在天地外秋霄辞六首秋色何凄凄柰此可怜宵银河望不极万籁凉萧萧云花远缥缈月影寒寂寥一雁蹲沧洲羣萤飞断桥仰盼苍松枝黯然不自聊其二长天滑如纸皓月寒如水今人成古人人生复能几顾此淸凉夜此情不自已聊以写怀抱黯黯泣神鬼所泣复何言已矣复已矣其三仰观银河月千里散寒光佳人今何之远在天一方秋声酸我鼻秋色断我肠夜深倚西风淸泪如雨霶世有千里马可怜无王良其四空山寂无人出门但明月悲哉谁与论对此一愁绝淸露湿衣裳凉风逼毛发泪雨忽复晴愁云悄自灭顾影靑松下此意在绛阙其五长天与远水极目烟冥茫暮鸿孤悲鸣霜林万叶黄倚松望翠微数点寒萤光吾非长夜魂堕此寂寞鄕衷情凭谁诉空山草木长其六月华明如许秋色淸可掬小立西湖道弥漫芰荷绿人生眞是梦造物不可覆英雄受凄凉娇騃饱梁肉湖山郄见知对人长靑目妾薄命长天云茫茫流水去不返寂寥不可唿死者日已远旧事常在心思之輙泪眼修昼劳怅想寒夜百展转梦里时相逢醒后细思忖门前靑衿子相顾吾安忍罗衣叠空箱久矣废檀板月明燕子楼风淸荷花舘置之勿复道此念增缱绻自怜妾薄命鸳衾爲谁暖冉冉冥中魂尙或暗相管邻家琴声悲精爽竟难挽琴调何凄凉闻是广陵散赠李道士谒僊行蓬莱空夜月琪树不秋风霜畦老芝本烟阙多麟龙灵龟不知𡻕孤云杳无踪白鹤忽归来紫鸾鸣雝雝谁种蟠桃核花开崑崙峰一曲舞胎仙瑶池䜩已终手持三尺霜浩气𣺌太空坐断壶山景杖头风月浓玉皇知何时钖诏下霄蒙玉膏满瓯雪刀圭一粒红赠子谒仙行金鸡唿晓钟唤起老飞廉羊角舞巽宫爲君吹梦魂横飞过海东赠鹤林骨气秋江月文章春苑花片心穷万法半语辨千邪朝罢鸡司晓醉酣蜂报衙未爲三岛客笑指五云家骑月游沧海鞭霆步太霞鬼神私侧目袖里一靑蛇孤鹤辞芝田长相依瑶池长相随云泥共悲吹生死同襟期行啄林莽间断趐谁与医往者不可复病者不得飞极目靑云中临风翘以思思而不复啄一泪天容悲少年行寸心铁石壮一面氷霜寒落叶鬼神哭出言风雨翻气呵泰山倒眼吸沧海干怒立大鹏背醉冲九虎关飘然乘云气俯首视世寰散发抱素月天人咸仰观病起我爱山水淸淘洗诗中俗朅来山水间白昼卧茅屋天公知此癖复还我以病病中翫山水诗句觉愈胜我欲抱病吟生怕病忽愈锢口莫汤药静对山水语君看病中句不特苦且淸长如酒后时雄吟畏酒醒行带琼台云随风下山去回首山上庵记在猿啼处五言律梅窗南窗屋数楹一点阳和生枝上雪粧瘦墻头风作淸霜天酒自暖月夜梦难成何处人吹笛黄昬送几声张进甫静寮脱俗卧云眠胸中别有天壁间五六榻屋上两三椽风月眞滋味溪山旧面缘静中有眞静猿啸暮林边立秋有感流年忽似箭日月跳如丸炎皇初解印白帝久弹冠方且喜无暑教人又怕寒人生只如许不觉鼻头酸大霄观风竿轩萧萧从何来撼我靑琅玕笙箫动天籁雨露生秋寒铁笛不用吹瑶琴不用弹听此夜不寐山月落邯郸舒啸豁然登高台四天一何眇舒怀摩丹田静境万籁悄前村生孤烟半山呑残照倚劔唿黄鹤遽然发长啸白云庵宿雾恋乔木落花黏瘦枝鸟声人静处山色雨来时霁月成相约凉风解见知僧房安一枕海气濯氷肌顺昌卽事笔下千机锦胸中一滴金干坤春瓮濶风月夜楼深世绝夫君操人谁梁父吟只寻云外路谁复听寒砧景泰晚眺海岸孤绝处晴沙露远汀潮花人鬂白山色佛头靑夕照雌黄笔秋烟水墨屏天空杉月冷鹤梦几囘醒春日词春日何迟迟东风吹紫薇子规愁句句杨柳恨丝丝上帝无消息僊飈杳去期水长更天远跬步成相思泊头圆照堂脱白来求法披缁去出家此心如水月结屋老烟霞翠长眞如竹黄开般若花寄言刘铁磨自识赵州茶海丰道中海近疑无地山长尽有天蛇冈岚雾湿鱼市水风羶苔色陪巖草榕阴冒浦莲由来金翠盛遮莫酌贪泉卽事寄紫元老雨饯秋菊孤烟醖暮岚雁惊十月北梅早一枝南往事风吹帽良宵月挂簪时哉亦难得我已到无参五更解酲梅竹之间徘体宿鸟能传语残风且点心山情怜澹坐月色笑孤斟惊我梅花睡闻他竹叶吟淸归无所得得句贵如金再会薛黄庭别来眞梦耳相对各澘然一向于湖海如今更市廛知心能有几顾影独兴怜自叹吾衰矣犹期子勉㫋春日道中洞口鸟唿鸟山头花戴花风篁苍韵玉烟树晚笼纱怀白一樽酒邀卢七盌茶春光索弹压万象晓排衙舟中遣兴二首江水皱寒绿山花蓓淡黄断云漫远浦归雁背斜阳客恨何凄寞诗怀堕渺茫人生本萧散我欲问渔郎其二暮树烟凝翠秋花雨着黄万松罗谷口一鹤点山阳霜叶梦零乱云山望杳茫眼梢林下士髣髴数支郎赠潘高士二首冬至炼朱砂夏至炼水银常使居士釡莫令铅汞分子母旣相感火候常温温如是旣久久功成昇紫云其二龙虎战百六乌兔交七九坎离直寅申艮巽司卯酉一粒同朱橘千古永不朽八月十五夜三杯冬至酒五言绝句雷恬眞小隐送春天不欲留春东君暗归去碧梧枝上看潇潇风送雨旅邸睡起云爲山积翠雨倚草添靑一觉南柯梦俄然鸟唤醒题仙巖无尘轩尘尾淸虚话铜炉起淡烟岭头猿呌罢月落碧潭圆咏四仙四首韩湘子白雪满空夜黄芽一朶春蓝关归去后问甚世间人陈七子一卷无人识千钟对客谈桃花开欲谢犹自恋寒巖何仙姑阆苑无踪蹟唐朝有姓名不知红玉洞千古夜猿声曹国舅窃得玉京桃踏断京华草白雪满蓑衣内有金丹宝题棘隐壁三首苔空绿钱死松老淸影瘦结庐卧白云柏子烧春昼二幽鸟噪岩谷寒烟鎻薜萝忽遇金蟾蛛无人自呵呵三碧草正春风雨晴竹落涕白鸟忽飞来点破一山翠有怀聂尉五首身岂能爲患心何可得安想应知鹤怨未得伴鸥闲二北阙投封事南山返故庐李衡千树橘张𤥎一园蔬三月湿松梢露溪鸣竹里风是中有诗味何日一樽同四不是无知已相忘独有君孤襟开皓月往事付浮云五劒浦犹残堠螺江始问津向来风浪恶回首谢灵均徐道士水墨屏四首雁侧风前字烟凝雨后情不知谁氏子持钓立江城二人远看来短山遥淡欲无水边渔舍密天际客帆孤三乱山草斜出危冈竹倒悬人家春树里山色夕阳边四霜月沈靑嶂汀鸥卧白沙晓风删竹叶秋雾补山了许旌阳故宅诗多唐代刻柏尙晋时靑想得眞君劒犹余蛟血腥宝慈寺殿古涵烟冷楼空得月多钟声巡远岫塔影卧淸波玉艳亭卽事五首正月梅花尽一溪春雨香燕方寻故垒蜂已葺华房二夙酒萦怀处芳亭挂颊间一莺黄翠桞双鹭白青山三黄鸟新声变靑山霁色妍预爲寒食地晴放海棠天四犬见行人吠牛寻熟路回烟花迷碧嶂花片点苍苔五风雨平安日山林富贵天笋芽靑露爪蕨卄兵紫伸拳六言诗题丹晨书院壁春昼花明日暖夏天柳暗风凉秋桂月中藏影冬梅雪里飘香冬夜巖居二首回首靑鸾何处长空万里苍烟中酒梅花月夜怀人松籁霜天二孤涧月华明水半帘梅影香风惆怅谪仙何处无人共倒金钟偶成柳叶枝枝弄碧花梢点点黏红尙有几分春色还我一半东风午睡簟织湘筠似浪帐垂空翠如烟一片睡云惊㪚绿槐高处风凉呈孏翁六首倦子冷居姑射居士高卧毘耶钝置诗盟酒约只自焚香吃茶二酒恶频将花嗅睡酣便把茶浇秋到梧桐枝上夜来风雨潇潇三金醴靑如竹叶玉娥白似莲花闻君微恙脱体杖藜欲访君家四莲蕋嫌风狼籍稻苗得雨精神翻忆武夷九曲去秋舣木溪边五醉得枕上化蝶睡起笔下生蛇日长心下无事饥来只是餐霞六秋雨织愁成段暮云过眼生花栖凤亭中寂寞武夷旧有仙家诗七言古淸胜轩夜话残灯结花满堂红酒兴未巳诗兴浓寒云蠧星𤨏翠空一林幽竹夜唿风逸士倚楼啸玉龙蝉声泣露落梧桐把手论文开心胸黑甜相催话未终香篆飞蛇穿帘栊邻鸡唤晓何处钟摩挲醉眼栏杆东茶铛无火召玉童三子芒鞋七尺笻踏破靑山绿几重夜宴淸胜轩醉吟呈倪梅窗吴道士隐南山前浩歌觉声干长啸直入碧云关梅窗主人㩦百壶一夜谈话秋雨寒灯红吐出玉虫巧道人大啸拍牀吼连榻隐南吴庚契要看纸上生蛇走停杯撑眼发诗顚横捉二笔半欲眠笑把崑崙醮沧海写出新词数万编题淸胜轩壁奇花两朶香一炉片心无事更淸虚壁头有琴牀有劒浩歌梵曲声虚徐物外志趣本不俗山轩淸胜万事足自劝之酒三两盃无事之棊三两局再题淸胜轩满林幽竹夜来风南极一点飞寒空玉炉异香绕琳宫此间知有神仙翁淸胜轩中颇幽绝白须道士持檀笏眉毛掀起溪上云眼光烁破峰头月琼房壁上挂瑶琴把劒舞罢千古心蓬莱一别醉吹笛今日一见歌长吟天祗呵道绿烟起满前王赵皆珠履倦蛇缩尾青蛇死弹指倾倒天河水砂篆一挥走神鬼雷电霹𩆝动天地信知妙用古所无犹未收拾归天衢月冷风淸白鹤唳宝旛飞霞绕玉壶武夷散人好诗酒昔者见君今番又仙巖金仙阙寒烟鎻断梵王家一篆传山飞冷蛇满天秋雨落琼花淸溪涨绿没平沙老松压石巖争耸靑萝拽树牵云遮竹根倒出鸟趐斜夜半寒风搅宿鸥木鱼唤粥蝴蝶醒岩头残月沈丹井慵庵綘阙淸都旧姓名此生落魄任天眞横窗古砚前朝水挂壁闲琴几日尘幽草莫锄沿石静落花不扫衬苔匀倩风来作关门仆借月权爲伴酒人书史无言古滋味关山不动画精神有茶不作蜗牛战无梦可爲蝴蝶身一得自家慵底事幽禽檐外一般春题三淸殿后壁些儿顽石些儿水画工撑眸几睥睨忽然心孔开一窍唿吸掇来归幅纸白发黄冠逞神通手把武夷提得起大槐宫中作蝼蚁醒来闻此心豁喜芒鞋竹杖一弹指三十六峰落眉尾魏王岂是中秋死玉骨犹存香迤逦八百年来覔只鹤一举直上三万里半杯浇湿曾孙齿漫亭遗事落人耳新村渡头拽转蓬寒猿声落靑烟里老松今已几年梢毛竹于今复生米巖上无人花自红幽鸟自鸣鸣自止笑将铁笛起淸风白云飞过看无踪夜来月影挂梧桐莓苔满地绿容容丹崖高处药炉空洞前云深千万重我亦偶来还自去一夜潇潇江上雨飞廉怒作满空雪天柱峰前飞柳絮题丹枢先生草庵数朶奇峰如削玉一溪秋水生寒绿幸有白云深处茅更兼明月坛前竹诛茅伐竹结蘧庐现成山水可樵渔随绿随分山中住收拾摩尼如意珠草庐道人贫彻骨一庐潇洒空无物身中有宝不求人价大难酬不拈出朝朝暮暮了身心山自开花鸟自吟未见桑田成海水夕阳几度鎻平林住此草庐无别术终日凝神惟兀兀不是十洲三岛仙亦非十方三世佛是个逍遥无事人庐中涵蓄一壸春窗前明月千年影枕上淸风万劫声庐内主人那个是古今占断淸闲地忽然洗面摸得鼻不飮不食夜不寐庐空人去烟蒙蒙白鹤唿云满壁空一瞻元始天尊面处处爲庐处处同有个草庐小复小此是虚空那一窍顶头不挂一茎茅万象森罗爲拱斗劫火洞然毫未尽此庐不坏人如旧赠赵大虚画竹石竹𩲉竹魄竹精神飞落潇湘淇水濒千竿万竿竞靑翠吹风飮露千来春先生笔端自风雨惊起竹𩲉无着处一点水墨化成龙龙孙飞去鹅溪住先生把笔无逡巡造物不敢私爲春新稍劲节森寒玉鸾凤无处栖梦𩲉晋人神仙如孙且画竹每每天作雨唐人神仙如张臻画竹每每闻鴈鸣先生自得入神手一竿两竿发于酒当时大醉唿墨奴一笔扫出竹千亩酒力安能夺化工先生鍊就金丹红一粒阳光照肺腑森罗万象罗心胸有时持出风竹叶银海不寒皆震摄有时持出雪中枝恍似冻碧欺涟漪复能濡墨作石块天然峭拔古且怪沙中伏虎草中犀教人持向蓬莱卖竹之淸虚石坚硬以此发明眞性命使人观石及爱竹知有眞个赵元静先生醉时常风顚世人眼孔无神仙我今珍藏数本画云鹤来也公归天赠画鱼者昔者僧繇所画鱼三鬐六鳞依翠蒲沈词画中多画鱼鼓鳞扬鬣今爲图古人妙画犹不朽今人妙处古未有郭丹靑者冠古今天下画鱼第一手画到妙处手应心心匠巧甚机智深纸上溶溶一溪水放出鲦鲿三二尾金鳞锦鬛红玉鬐圉圉洋洋戏波里小鱼如鍼同队行跃身濳水弄浮萍掷头掉尾浮沈势三聚二散浮跃意笔分浓澹计万鳞划须点眼匀墨痕状如抛尺量波练复似穿梭掷水面宛然鱍鱍巢靑藻渔翁未钓先吹火壁上鱼跃水不流稚子睥睨敲鍼钩君今画到入神处此画一出声尤着鱼虽无肠有活意玉波浸润澄寒渚深恐后夜或雷雨化作龙飞禹门去郭承雾芦雁画士郭熙画之冠郭熙去后名未断其裔复有郭万里胸中丹靑饱无限爲谁作此芦雁图杰出南齐宇文焕烟水潇潇风卷芦沙边鸿雁暮相唿潇湘洞庭此秋景世间此画知有无幻出栖雁三四只八九叶芦横古碛欲宿未宿嘹唳声渔舟泊岸山烟黑秋风吹落梧叶黄过雁往往归衡阳横空书字人不识飞过有影沈沧浪落霞浸水江村暮数只翺翔囘古渡引领举啄啄荷花飞越戌楼西畔去云寒月淡西塞秋几声凄切惹人愁岸头飞共丹枫落打团成阵访沙鸥似此景物似此意君今画之不难事数幅鵞溪氷雪缣须臾扫出芦雁市世间岂无学画者未必有与君相似我欲致之箧笥间满笥爽气生秋寒恐君此画无人见有画鬬者谁敢战挂于幽轩素壁间一日须看千百遍咏雪于淸虚堂长空惨惨昼如夜严风括得云片下寒猿傍树不敢声江梅羞开恐易谢万山无限落叶愁处处凝烟纒草舍枯槎冻壃不复活飞廉截住阳春赦馁虎唿雏入巖卧过鸟如梭攒树罅园林萧索无一物几夜霜威煞无籍欲雨不雨数点霰雪意沈吟天似诈满空飞起杨花架三日两日冻不化眼前幻出白玉楼不敢登陟空嗟讶肌肤生粟鼻流水前村新醅复增价渔翁溪畔笑收网鱼亦不知钩有麝洗铛簇火煎雪茶垂帘叠足说淸话唿童搅泮砚中氷呵手团栾结诗社诗成此景尙自尔安得王维收入画纯阳会一点薰风舞绿槐祝融衮大从南来海棠落地蜂蝶去池馆无人莲未开溶溶一掬淸和髓纯干已非牝马矣岳渎将此英雄气收来顿在葫芦里堦前十有四荚蓂谏议夜来梦麒麟披獬老翁自鼻笑胞胎未兆天元春洞宾弄巧翻成拙蓬莱路上空明月墻头梅子枝上蜡池畔榴花叶底血生来挺挺甚精神所适性癖穷天眞蓦然悟得铅汞机敢谓大道无楚秦忽尔金丹成九转十月胎圆人不问撼动干坤走鬼神靑云白鹤方解闷天下后世思眞人尝与眞人庆诞辰樱笋厨开正来日释氏亦欲制䗶人不知故事谁实始云自五代谯陵起王诜建会集冠褐飞来白鹤不知几次则萧氏建宅仙七闽万户生祥烟一郡二郡渐风化骎骎知省洞宾贤城南城北走几次人亦不知回老是但见老松作人语先生㩦墨归谁氏太平寺里作篇诗又道磨镜嫌人痴岳阳市心一长啸铁笛无声今几时宝婺有人潘氏子功名愿足心肺喜髫年崇奉迄今日四海杖屦纷如蚁万指丛中见玉蟾不作衣衫褴褛嫌题诗祝君励金石晨香夕烛增严肃妙通老人暗抚掌何年熊罴入梦想待渠峥嵘欲及筓整顿衣钵福无量半千白鹤唿靑云靑云深处琼梅新有人要问飞昇事只有天边日月轮赠城西谢知堂时通蓬莱山上神仙翁道貌挺挺如乔松双眸烱烱黑于漆脸边隐隐如桃红有时仰天笑开口撮起崑崙归右手忽然虚空跌落地不觉满腹藏星斗有时惊起老龙号一口吸尽沧浪波打破混沌揣出骨拈起芥子贮山河偃月炉中煮天地煎炼日魄并月髓笑把葫芦禁鬼神杖头挑起山和水栾巴噀饭飞成蜂左慈剪艾化爲龙夏月梅花冬月电似此伎俩开吕钟撮土爲香犹是假水底麒麟取作鲊鬼神眼精突出外无根树下骑铁马工夫到处戏极时拈弄造化如儿嬉大虫舌上翻觔斗却笑金刚学画眉女皇要补西天窍炼石不得羲皇笑秦皇凿山通四溟汉帝掣之一长笑先生手持没底蓝出有入无犹不凡携此道术问四海洞宾今往覔同参盏里锦包或聚散火里游鱼水里雁黄鹤楼前大醉时撑眼撮与钟离看水盆搅散五色砂满地冩出龙蛇花自将一盏逡巡酒敢向人前化作茶笊篱里面一条路透入靑霄云外去十字街头开舖席翻手覆手成云雨如今天下覔无人似君道术眞入神踏遍江湖今几春都来一箇云水身端午述怀方瀛山上风飕飕五月六月常如秋松花落地鹤飞去万倾白云空翠浮夜半蟾蜍落丹井琪林深鎻寒烟冥满天白露点苍苔蛙市一散万籁静三树两树啼断猿树冷栖禽夜不眠数点飞萤恋沙迳山腰石涧悲寒泉钟声隔断华胥路不知蝴蝶飞何处摩挲两眼折纸衾人道今晨正端午晓雨初霁梅子肥龙孙脱箨新燕飞山居萧然无一物摘虀捣麦充晨炊忆着往年五月四葛巾羽扇鸾溪市龙艘破浪桨万枝钲鼓聒天旗掣水纸钱飞起屈原祠行人往来如蚁移桐花入市綵系臂家家御疫折桃枝庭前绿艾制绿虎细切菖蒲斟缘醑羹鹅鲙鲤办草筵冷浸水团包角黍今年寂寞坐空山山雨山风生晓寒默庵令我休噫气作诗略述山居意安得两腋生飞翰与君飞上泬寥间免使在世赋辛酸此下仙巖行燕巖行两首原缼胡东原香锦亭东皇剖破勾芒腹锦心绣肠香馥郁绛都风雨僝僽春花魂无主自精神黄鹂初唤柳开眼海棠枝上春烟暖放出一点两点红墻头红腮微笑风东原去后花无主春工亦懒施机杼亭前忽过诗酒仙花亦喷出些龙涎风催雨趱花不辨满庭芬芳生烂熳牡丹吐火花欲然日将锦绣铺苔氊诗狂梦与花神饮酒醉不与花神寝酒阑令我忆东原花木虽在人恻然此诗终不爲花作惆怅东原此邱壑而今赏花不见人但见蜂蝶飞闲亭飞仙吟赠留紫元夜骑玉鳌採明月蕊殿琼台寒彻骨三十六天不闭门风吹琪花散飞屑箫韶鸣处队仗多八万霓裳歌白雪紫皇宴罢驾方出整衣端简去朝谒火铃将军呵一声左右万眞耸毛发奏云臣是雷霆吏旧因罪去辞丹阙红尘埋身平至耳餐青飮绿守苦节飞神登天来正渴是帝有酒覔一啜使臣一醉放臣归归去人间向人说凤凰阁下问归途琼童玉女却问予天上日长太淸虚人间还似此间无摇头不荅径拂袖白云渺渺迷淸都洞中猿鹤更相认白石烂兮靑松枯长短句听赵琴士鸣絃我寻屏蹟到猿啼云满山前花满溪高峰壁立七十二风生两腋天可梯练师两鬂东风黑绀天不流月光白檐牙咬雨昨已晴松屋张空夜琴瑟兴浓抱石絃以轻得意七弦横玉绳膝头指弄响玲玲灿然夺目三十星初如雨滴芭蕉夜久坐梧桐猿啸罢宛然幽涧听鸣泉偶杂修篁戛淸夏先疑易水渡荆轲已转似劝无渡河美人金帐别项籍壮士铁笛吹孟婆不然双雉两南北或者妇牵苏武服絃中何似湘𡚱怨指下爲甚明君哭又非牀下感蟏蛸更非胡笳呌晚秋自然雁声下遥塞忽觉蝉噪过南楼君休弹终我畏听满怀今古兴亡病苍梧云愁虞舜远鼎湖云出轩辕冷一声一声复一声不管世间银发生弹尽天涯夕阳影又向山中弹月柳胡长卿去已久韩飞琼无此手玉帝闻未曾人间空白首柳花霏霏满江城城外海棠红泪倾恐君余思更未已爲我春昼闻晴莺赠方壶高士蓬莱一山压弱水鸟飞不尽五云起紫鳞晓舞丹邱云白鹿夜啮黄芽药浩浩神风碧无涯长空黏水三千里中有一洞名方壶玉颜仙翁不几上帝赐以英琼瑶缝芝缉解佩兰芷戏吹云和下朱尘还炼五云长不死丹砂益驻长红颜玉石弗砺愈白齿醉飞罡步蹑星辰时把葫芦牿鬼神早曾探出天地根寸田尺宅安崑崙安知我卽刘晨孙不复更覔桃花源或者卽是刘戽身岂复别寻会仙村一闭目顷游六合坐里汗漫诣浑沦何不裹粮圆峤外甯又远汎阆风津云屏烟障只笑傲烟猿露鹤与相亲君不见刚风浩气截碧落上严天关九屏恶俯视万方万聚落丝长嵗月能几时米大功名安用爲不特世界寄一粟便请芥子纳须弥初从螺江间草屧已判此身轻似叶及其流湘过衡岳一笑江山濶如楪如今坐断烟霞窝已诵东皇太乙歌不作竹宫桂馆梦奈此四海黄冠何夜来坐我酌拄醁不敢起舞宾云曲何年踏踏去方壶我欲骑风后相逐赠蓬壶丁高士琴瓠巴骑鲸上天去伯牙成连亦千古浅世断无钟子期絃中妙意爲谁举春风春雨满潇湘人在蓬窗闭竹房竹里鹃啼喉舌冷花间莺宿梦魂香客从澧沅下衡岳满怀诗愁无处着请君拂去水晶尘瀹茗一了抚然作道人闻予若爲情伊絃凄兮予莫听一春十病九困酒三月都无二日晴俛首沉吟声一曲吟狃一罢捻拨续初如雪泉潄鸣玉已转忽如雨竹敕竹敕于中亦有峭蛸鸣倏忽变作冷猿声如疑荆轲渡易水乃是湘𡚱夜涕零昔从抚断南风了羑里幽人始能晓可叹坛中苦杏花山高水寒卽声遶道人此意非人间矢咏洞草锵佩环能吟凤舞下丹汉云里大地垂头有世间鸡虫互得失只好牧羊坐花石何爲儿女谩昵眤候虫时鸣徒戚戚输君朝朝在翠微鹤已睡去人不知笑思古今一俯仰弹到千山月落时君不见梧桐枝上双燕语尽将万事等风絮琴中日月何修闲肯使事逐孤鸿度谒仙行赠万书记嶰管飞葭方孟籥靑女仍前夜行恶连日东风生峭寒黄鹂声断梅花落客来武夷访灵踪八字洞门无鎻钥溪头昨夜添新雨桃片满溪红灼灼苍苔满地空绿匀芳草无言烟漠漠捣药声干丹井寒虹桥一断收霞幕千古松风学凤笙向晚淸客满林壑山光不动旧松竹洞中惨惨悲猿鹤机巖学馆空无人紫领丹邱久萧索雾暗平林虎长啸碧潭生花老龙跃峭崖飞鸟不敢过万丈苍琼眞峻削山中金蟾不可寻石边且取黄芝嚼我生逍遥事落魄泉石烟霞得眞乐身披绿麻戴靑篛横檐碧藜蹑芒屩只爱山林厌城郭却厌膏梁爱藜藿冷眠石上入华胥梦见太虚无斧凿朅来洞中未半饷转盼又觉经旬朔今朝云头雨收脚欲归又被溪山縳欲作此地三间茅朝食红霞暮飮瀑已有神仙分定缘定知道外无干坤只愁天上多官府九转丹成未敢呑题仙槎寄呈王侍制道人身世已盟鸥便好乘云御气休何足风波吾一点盍思舟楫彼迷流从教水击三千里别是烟飘十二楼松以碧涛成夜吼山爲翠浪接空浮初非孔圣乘桴志薄类梁僧渡苇谋庐阜揷篙空木末武夷停棹尙巖头争如太乙眞人叶往盪须弥绝顶秋昔者天孙失机石我疑博望乃牵牛却无沧海桑田事底用浮家汎宅愁箇里且吹无孔笛向人只下直针钩而今性水涵孤月休遣禅河起一沤逝者如斯曾不返凭谁爲我问阳侯一览亭千山万山耸寒碧桃花李花正春色客来登此一览亭东望长江渺无极烟飞松坞晓苍凝雨过竹林晚翠滴人家楼阁下参差天宇云霞上郁宻平湖靑草覆白沙峭崖断岸几千尺芦荻丛中鸥鹭闲来往渔舟三两只柳阴浓淡夕阳斜藓巖石磴满山赤落鸦噪下枯树枝鸡犬声中半樵笛疎篱小屋可容膝目对靑霄一叹息满城车马走红尘何人知享此幽寂竹炉焚罢柏子香甆杯倾㵼碧玉液飮到如泥卧石鼓醒来瀹茗自闲适啸咏太空歌一曲风吼千林月华白一览亭前双日明诗成自觉天地窄云崖烟树几重重三百六十眞奇峯我将持斧叩洞门借问蟠桃几时红流光瞬息付一电万事转头如去箭南康有箇陈参军心镜如如成一片自笑浮生若春燕飞仙吟送张道士夜骑玉鳌採明月蕊殿瑶台寒彻骨三十六天不闭门风吹琪花散飞雪箫韶鸣处队仗多八万霓裳歌一阕紫皇宴罢驾方出整衣端简去朝谒火铃将军呵一声左右万眞耸毛发奏云臣是雷霆卿旧因罪去辞金阙红尘埋身平至耳餐靑飮绿守苦节飞神登天来正渴见帝有酒覔一啜赐臣一醉放臣归归去人间向人说凤凰阁下问归途琼童玉女却问予天上日长太淸虚人间还似此间无摇头不荅径拂袖白云渺渺迷淸都洞中猿鹤更相认白石烂兮靑松枯可惜人问何似神霄府我今面目蒙尘土年来无梦到神霄一度伤怀泪如雨风前无奈倚栏杆雪里不堪闻杜宇此情欲诉有谁知只有春风知我苦竹篱断兮茆檐頽桃花落兮猿声哀白云漠漠去无尽靑鸟杳杳何曾来不愁我死故自惜有此枯骨知谁埋芳草连汀雨如织春烟惨愁画不开可惜可惜复可惜幽怀欲吐不可得神霄有路平如掌靑云可梯星可摘可惜袖中一卷书可惜手中一枝笔南方有人无消息对花对酒长相忆笔架山吾是瑶台翰墨仙操觚弄椠玉皇前翻云爲墨海爲砚一片寒空如雪牋兔毫象管用不得倒蘸崑崙醉钩画当年染罢八角芒金阙上章求放逸三峯坐断江南天临汝城头苍苍然状如笔架翠起伏与吾阁笔𪖙𪖙眠山灵惊唿猿鸟乱淸魂复被风吹散起来叫问山前人几度松枯白石烂挹爽高人今居笔架山苍烟冥蒙常风寒西壁千巖靑未了万顷岚光薄淸晓晓来轩窗敞且明风𣠄月牖一壶氷鸡声未断钟声起起飮沆𤅈朝紫淸人间红尘剌人眼世上蜗蝇徒尔乱岂复知此爽气佳已被高人俱占断拙菴笑㩦藜杖倚寒松现世神仙一拙翁冠简投关离玉阙天人推出鎭琳宫身居星弁霞裾上心在烟都月府中岂是摩挲令发黑不须服饵自颜红百年赢得十分讷万事算来俱是空解织蜘蛛空结网能言鹦鹉被樊笼闲将世味闲中嚼静把天机静处穷学巧不如藏巧是忘机不与用机同虚空不语虚空广造化无声造化公六贼奈人闲不得十魔见我懒相攻凝神多得佯呆力养气无非守口功欲雨只消唿漭滉要雷畧自召靊霳人间若也不容住学骑白鹤乘天风咏雪于淸虚堂火阁长空惨惨昼如夜严风刮得雪片下寒猿傍树不敢声江梅羞开恐易谢万山无限落叶愁处处凝烟⬤草舍枯槎冻僵不复活飞廉截住阳春赦馁虎唿雏入巖卧过鸟如梭钻树罅园林萧索无一物几夜霜威煞无借欲雨不雨数点霰雪意沈吟天似诈满空飞起杨花架三日两日冻不化眼前幻出白玉楼谁敢登陟空嗟讶肌肤生粟鼻流水前村新醅复增价渔翁溪畔笑收网鱼亦不知钩有麝洗铛簇火煎雪茶垂䈴叠足说淸话唿童凿碎砚中氷呵手团栾结诗社诗成此景尙自尔安得王维收入画悲秋辞虫声树声各已变吾知流年暗中换昼乌夜兔忙如箭秋光渐入芦花岸芦花白兮蓼花红鸿雁跧蹲满荻丛牡丹海棠如梦中莲藕香㪚池馆空人生𡻕月去如水燕去莺归一弹指星霜磨老道人心满目世人纷如蚁感今慨昔令人愁乃知宋玉非悲秋江山紫翠饯汉唐风物不复追商周古人混混去不返今人纷纷知何限古人怜今今怜古夕阳影里云影乱此身飘飘如逰尘身体发肤皆他人尙余方寸管喜怒不敢漏泄天公嗔向时欢娱成冷落谁与感慨怜萧索定知悲喜聚散因世间果无扬州鹤所可悲者贫且孤览镜自笑淸而癯安能十事九如意定数岂复人能踰秋风起兮秋水寒秋心悲兮秋兴酸佳人一去不复还顾影度此时光难此心寥寥秋夜月孤光散入寒光濶夜深月落无人知江上渔翁空网撒不堪举此向愁人使人泣下肝肠裂何人爲我调素琴叠叠爲我冩孤襟庶令鬼神伴伊泣山空树冷风萧森永州花月楼春风夜飞招月檄檄月司花月供职月落千娇百媚丛诸花爲月妍爲容楼东月照楼西皎楼西月向楼东笑月与花戏天中流花与月浴江中浮月皆不管春风怒花爲月歌爲月舞舞者媚绿歌娇红争怜妬宠惊春风出有入无多变异花竟不晓月之意江花恼天天花愁东楼月掩西楼羞花亦自睡花自醉月倦欲归归未至却缘晓钟唿月囘月回花醒花不知景德观枕流寒泉㵼破靑山腹靑山不改寒泉绿幽人一心泉石心倚溪着此数椽屋窗外飘喷万斛珠枕边玲珑一片玉山间金龙啸欲飞涧底银蟾淸可掬敲磬愁惊晓鹭眠停经坐看昏鸦浴香浮茗雪滋肺腑响入松涛震崖谷淸静耳观绝絃琴广长舌唱无生曲客来坐此亦忘归溪南溪北千竿竹闻鹤叹霜翎雪羽胭脂顶玄玄裳翠距白玉颈何年乘风下太淸芝田烟暝瑶池冷天台山上玉京天何似靑天玉帝前晓云黯淡但欲泪夜月凄凉那得眠君不见东海苍鱼浮呑舟一朝失却风涛秋陆地蝼蚁俱逆谋又不见南山白虎啸裂石一朝不得山林力平原貍兔起图食如彼茅圊蝇不知天池翔大鹏如彼布裈蝨不知白鸾舞空碧世间炎凉相渭泾是非宠辱无限情彼鹤暂尔耳自惊聊自鸣山灵更须勤爱护忽然鼓趐翔四溟上有崑台琪花红下有蓬山芝草靑山头知音复能几几人得如华与丁那堪九霄去人世无此声观鱼歌君不见东海有鲤钓不上冯夷翻江春浩荡渔者归舟载月明一声雷震桃花浪又不见北溟有鲲能吞舟浪屋涛山相拍浮忽朝击水三千里九万扶摇吴叶秋道人放浪游太乙一泓寒玉浸春碧十丈晴波何净明百尾巨鱼自跳踯锦鳞铁鬛红玉鬐珠齿氷腮紫金嵴绿玻璃里飞璚梭碧琉瓈中掷金尺吾疑汉室曾漏网否则禹门曾点额钓台千古松风寒渭水一竿霜月白子产之意徒洋洋庚氏之唿可策策有时听琴跃水心有时认履伏地侧古人观棠有何心今朝鑑止输闲客羣鱼羣鱼听我语太乙眞人在何许尙埋头角守汚池不展爪牙上星渚种成红杏不骑去留向人间作霖雨题诸葛绣香园碧桃枝上东风转一点阳和开柳眼何人收拾罗浮春藏在此园天不管每𡻕东君召勾芒玉壶淡淡晴烟暖佳人有恨嫌花迟王孙不来空草偃南阳公子笔下诗先遣一番风雨趱底事莺啼似骂春山川失色花神赧浅碧牡丹呈一枝嫩红芍药开数本小池水脉涨春波古洞烧痕铺翠巘寒泉漱玉夺琴声旧竹移阴侵酒盏如人画出香锦图任与白云自舒卷海棠落地春闭门杜鹃声断蜂蝶懒秧针剌水盈南亩老桑脱树蚕方茧其他苑囿皆春归酒酹花魂不可挽此园春色无增损主人不肯扃池馆荷花吐出十丈红芹秀泥融燕空卵茉莉避席方夏阑芙蓉弹冠已秋晚面兰琢句诗淸新宾菊开樽意萧散丹桂风中金屑飞早梅雪里璚香远晓来泣烟枝上猿夜静吠月花间犬壶中景富人荣华身外天寒苦日短醉后焚香厌浊醪诗成入口胜金脔水晶廉卷翡翠屏何必蓬莱和阆苑诸郎靑衿辈侃侃一觞一咏心燕衎红袖佯醉倚蒲萄白丁不敢蹑苔藓诗翁一字轻华衮南来见此亦稀罕主人靑眸终日阮会将此诗刋翠琬诗七言律题淸虚堂月移花影来窗外风引松声到枕边长劔舞余烹茗试新诗吟尽抱琴眠酒醅初拨靑螺髓香篆常烧紫马鞭九曲溪头冲佑观淸虚堂里有神仙初见孏翁二首一掬精神逈出尘孏翁自是不凡人渊明松菊径犹绿灵运池塘草正春已把芝田栽枸杞不将苔砌辗蒲轮家传衣钵归龙凤自指氷壶嗣颕滨二坡仙何日跨鲸归公是苏家老白眉把劔舞残杯内酒抚琴弹破笔头词桂林种德不知𡻕福海流长无尽时他年翁若回蓬岛稳把靑氊付阿谁赋呈孏翁二首惊秋镜里髩边星到处溪山皆洞庭怒雨打莲𣣱沼绿顚风掣竹过墻靑趁船紫燕辞芹渚缩颈白鸥眠蓼汀荷笠欲寻孏翁去带些爽气入踈櫺二孏翁老白结忘年秋入淡烟疏雨天醉把黑甜圆企梦时将草圣放些顚杖藜还尽溪山债杯酒结今风月缘梭督靑童驰讷椠鳞烦柴吏馈雄篇金华都似一楪大却贮两枚诗酒仙薄暮抵孏翁斋酉喿酕至醉迟明有诗以控感怀旋闻白酒买莲房满㵼桐膏炤玉釭月女冷窥靑斗帐风神轻撼碧纱窗公疑我是今皇甫我恐公爲昔老龎醉后唾珠黏纸面笑将笔力与人扛赠王太尉一曳华裾出禁庭一声长啸万山靑归来车马如云拥扫去簪缨似梦醒红玛瑙杯斟白酒碧珊瑚枕𣣱朱屏也须趁取些强学作箇唐人五达灵复卢艮菴韵拟占朝班最上头官淸冷似一天秋风花雪月千金字水竹云山万户侯海客盟鸥终不动塞翁失马更何求明窗净几华胥外蝴蝶翩翩自梦周题张知丞翛然轩不着人间一点尘翛然一室贮幽人淸宵瓮下酒中圣白昼笔头诗泣神芳草惜锄怜绿净落花慵扫爱红匀碁声隔断华胥路自把博山烧暮春和叶宰韵题震无咎斋蜗角蝇头旣可增如何又问利和名学他太古先天妙合取中庸一点诚干坤所谓日月祖坎离乃是天地精工夫学到震无咎只字拔茅乘泰亨立秋有怀陈上舍没巴没鼻落一叶发顚发狂何处风九十日暑扫地去满怀汗珠寻已空却烦察判潘孺子说与上舍陈交龙来宵无雨必好月一樽还要与君同梦中得五十六字醉醒曳杖访松关正在黄昏杳霭间旣去复来秋后暑似无还有雨中山涧边几叶晚花落天际一钩明月弯自觉余烟埋屐齿行行印破藓痕斑胡中隐菴中伤春尽把天工付祝融东皇归去太华宫稜稜山色耸苍玉湛湛波光淸碧铜杨柳入天鸠要雨海棠落地蝶嫌风好将杖履西园看万紫千红一夜空寓息菴送春笔下自然诗料饱天工画出好山溪鱼知水暖不胜跃莺见花飞只管啼树头鸠使妇唤雨屋后竹教孙出泥太白十杯人酕酉喿碧桃洞口日啣西胡子羸菴中偶题道人惯喫胡麻饭来到人家今几年白玉楼前空夜月紫金殿上起春烟闲倾一盏中黄酒闷扫千章内景篇昨夜钟离传好语教吾且作地行仙赠天台老樊别后俄经几许春相逢一笑挹南薰灰头土面无人识木食草衣嫌俗纷在淅之台今已久姓樊名邴寂无闻爲君传此新诗去寄与铅山赵翠云赠吴草裘闻道靑城有老吴话头入耳十年余偶同婺女无忧客来到天台撞见渠身上衣衫惟布素口中谈吐尽丹书想君已是千余𡻕谁道神仙世上无寄苏侍郎往古来今如换肩我疑公便是坡仙满城都没箇伯乐一日可能无乐天方且论文俄判袂不知握手是何年忽然鉄笛一声响响到金华古洞边天开画楼图层檐叠巘入苍冥千山万山相送迎晴云一抹收未了溪尾更濯余霞明化工朝暮费点染丹靑变态随深浅凭栏展空千里眼却愁此轴难舒卷赠危法师曾见先生在九华朝餐玉乳看琼花鹿冠夜戴靑城月鹤氅晨披紫府霞偶携劔在人间世来把琴归仙子家一笑相逢松竹里炷香新话啜杯茶游杨梓巖天半秋风鸣万松芫花半落夕阳红寮烟暗鎻仙坛古野草深藏丹灶空人採紫芝何处覔我来白昼不相逢一声箫管笑扬袂秋色满怀诗兴浓燕巖逰罢与巖主话别西风吹作此巖逰满目松筠翠欲流玉燕不飞明月夜石钟一振晓霜秋惜乎分水便南北忽尔回头欲去留且去人间办丹料却来山顶结茅休题舒氏难老亭二首别是人间一洞天椿松郁郁起祥烟德同桂种不知𡻕福与水流无尽年萱草堂前千古事莲花池上两神仙莱衣戏綵人无恙结尽溪山风月缘二三十三天第一天玉皇殿下袅轻烟不知劫数今何代方是延康第二年弱水无船归似箭华胥有梦且逰仙携笻难老亭前坐且结焚香瀹茗缘赠琴客陆元章手持一枚寒水晶十指击戛如玉鸣曲弹白雪阳春调调有高山流水声松梢鹤唳恰夜半炉烟寂寂风泠泠纸衾瓦枕冷如水展转无梦睡不成起来搔手抚一阕吟罢满山秋月明题栖仙馆好松好竹好溪山车马骈阗自往还行客闻篘新酒白入门踏破嫩苔斑我言物外淸幽地却似廛中阛阓间谷粟桑麻空润屋主人陪接不曾闲雨中题旅馆风搅长空秋雨悬路如苔滑懒摇鞭入门指仆买杯酒磨墨倚窗吟一篇黄竹绕檐黄蚁战白芦映水白鸥眠一声长啸便归去回首孤村空暮烟怡斋逸士幽居松竹林小堂偃枕北山阴夜深冷月寒蓬户晓起淸风爽楮衾把劒更飡杯面酒搬书动破篆头琴自从一见羲皇面千古谁知养活心天谷菴半天突出一奇峯小小茅菴滋味浓夹道新松招夜月满林幽竹唤秋风迎人野鸟间关语恼客巖花烂熳红策杖且随流水去柴门时有白云封降眞室琼钟发响綵旛飞窗外靑鸟半夜啼松竹无言争地静星辰可摘觉天低黄云屋角胜金辇素月檐头放玉梯稽首紫皇初宴罢太虚声断乞刀圭赠慵菴卢副宫山色凝云翠几重鸟声惊落夕阳红要携琴去弹秋月且掇碁来着晚风一度醉眠知事少数番吟畅觉心空慵菴不与人相与阁上柴门滋味浓卢叔裕淸贫轩一味逍遥不管天日高丈五尙闲眠溪鱼村酒别般味野䔩山殽不用钱瓮牖荜门关小径干柴白米煮淸泉有时拄杖靑松畔便是人间快活仙劣隐世态炎凉觉鼻酸洞门空掩绿烟寒仗三尺劔临风舞把一张琴对月弹斫竹数竿容水过倚松半日我经看山林心緖得闲处好炼长生不死丹思微堂思微堂里自冲虚高士闲居兴味殊月冷花开数朶静风淸鸟过一声孤谁知心上工夫妙欲觉人间俗累无九转内丹成也未快骑白鹤去天衢题上淸法堂壁秋雨悬天风作寒冷烟鎻住屋头山半巖飞鸟一声过峭壁断云千古闲世俗不知幽静处神仙隐在有无间夜来小艇篙脱手醉把霜笻入翠湾太虚堂满堂冷静爽精神不着人间一点尘檐鹊噪风唿薄晚庭花飘露落残春华胥上国今无梦龙汉元年古有身香篆飞从窗外去云梢孤鹤唳何人三华院还丹绛宫无事绝尘埃坎虎离龙战几回白雪飞空铅蕊绽黄云覆鼎汞花开龟蛇抱一成丹药乌兔凝眞结圣胎夜半瀛洲寒月落冷风吹鹤上蓬莱送江子恭三首我欲杨村结草庐不知宗蹟又江湖回观咫尺如天远自别丰标仅月余一二时思故旧整千百里望可音书忆君不忍忘怀处一片靑云点太虚二春来行尽烂田畦云满春空水满溪风样碧波翻麦陇日晴红雨落桃蹊杜鹃声断惊寒兔蝴蝶梦残听晓鸡人在江东寄归信海棠花谢燕啣泥三子到铅山我信州笋舆轧轧又归沐数程细雨斜风路一片落花啼鸟愁何必便爲阮籍哭不来相伴赤松逰他年我到蓬莱去一粒金丹汝去不送张太师自从汝离武夷来险阻艰难厯几回江左旅中连值雨春深路上滑成苔鸟啼花片落流水风惨猿声啸古台举眼四山如壁立教君归去也心灰赠杜省元海外三山一洞天金楼玉室有神仙南柯国里柯巖叟白马江边马自然鲸脯味甘供老广黄麻饭熟饲彭铿金丹鍊就炉无火桃再开花经几年淡菴倪淸父地僻人闲春昼长了然物我两相忘薄披明月归诗肆细切淸风入醉乡蜡味溪山闲里嚼虀羹松竹静中尝把琴弹破世间事净几明窗一炷香倪敬父柯山暮云横翠夕阳斜啼罢歌楼林外鸦绿竹弄摇风里影碧桃开遍雨中花三杯淡酒邀明月一局残棋惊落霞人在柯山山上咏笑挥管笔走生蛇酬蒋知观所惠诗新雁飞来一朶云读之毛骨耸寒鳞展开大句几钩墨存想先生满面春榻上宾朋谈盛德山中冠褐混凡身来朝盥手炷香去恐是蓬莱相识人赞钟闻道琳宫欲范钟上皇勅赐万斤铜一模脱出等闲事千古要知陶铸功敲得星飞惊落月撞教云破响唿风子今欲爲吾皇夀笑指琼楼贴碧空靖通菴靖通菴外鎻晴云莹壁飞琼兀叠鳞野鸟无心一声晓巖花有意四时春凿开风月长生地占断烟霞不老身虚靖当年仙去后不知丹诀付何人澹菴平生只要乐淸虚占断人间静处居古壁空悬三尺劔幽窗闲却一牀书远山喜色日初染枯水凉声风自梳细嚼淸闲滋味别云霞收拾作粮储假山一林幽竹几时栽怪石花砖砌绿苔羽客逰巖乘雨至仙翁採药破云来天台犹在眉毛耸雁荡依然眼睫开昨夜摘珠人报道海边失却小蓬莱美周都监祷雨验旱魃爲妖欲请雩眞人问雨几时无先将凤表投金阙拟向龙潭下铁符弹指雷鸣三霹𩆝举头云起一须臾笑将斗柄轻轻戽倒㵼银河万斛珠别句呈庚契吴高士一笑相逢在翠微绿槐高柳借凉时只将水竹烟云兴说与风花雪月知日落三杯无事酒人闲八句自然诗来朝云过靑山外回首空闻猿鹤悲䝉谷淡烟轻锁数株松夜静萧萧古谷风云掩草舒青洞绿鸟啣花落碧巖红神仙去后无金劔仕宦来时有玉桐不知此后谁人隐寂寞南来几朶峯题西轩壁随身风月几淸闲不做人间食癸底官朝饮一壶朱凤髓暮餐八两黑龙肝打开俗网了无事縳住时光自驻颜昨夜梦回天上去琼楼玉阙不胜寒赠赵县尉半斤雷火烧红杏一滴露珠凝碧荷锦帐中间藏玉狗宝瓶里面养金鹅铅花朶朶开靑蕊汞叶枝枝发绛柯莫问婴儿并姹女等闲寻取旧黄婆赠赵翠云金公姹女到黄家活作苍龟与赤蛇偃月炉中烹玉蕊朱砂鼎里结金花奔归气海名珠骥飞入泥丸是白鸦昨夜虎龙争战后雪中微见月钩斜赠雷怡眞地魄天魂日月精夺来鼎内及时烹秪行龟鬬蛇争法早是龙吟虎啸声神水华池初匹配黄芽白雪便分明这些是飮刀圭处渐渐抽添渐渐成赠天庆观买得罗江一叶舟功名如蜡阿休休我无曳尾乞怜态早作灰心不仕谋已学漆园耕白兆甘爲关令候靑牛刀圭底事凭谁会明月淸风爲点头题岳祠南来一劔住三山分得平生风月懽虽宰旌阳应施药本求勾漏爲修丹蒙庄且慕漆园禄李老当爲柱下官我视荣华眞惯见何如早炼碧琅玕题紫芝院武夷山前啸一声云愁雾惨野猿惊闲披破衲藏风月醉把葫芦禁鬼神杖弄银蟾搅天地夜烹金鼎煮星辰睡酣不觉机关露身是红光火一轮景泰山人送友人白云影里话三生起坐相从夜共行谊与云天高也薄道于泰华重耶轻酒非贪飮谁知已诗不求工贵适情但使忘年成莫逆何须肉袒负渠荆嘉定甲申闰月五日輓歌唳鹤啼猿怨满怀烟葵露槿泪盈腮一钩桂月千林黯半夜松风万壑哀不御六龙昌宝祚遽骖八骏驻瑶台小臣泉石膏肓了无任氷肝玉胆摧见浙翁𤥎禅师谓师有道国人皆何必文殊更五台棒喝交驰聊复尔离微不犯亦奇哉且言风动还幡动莫问船来与陆来不道相逢不相识尽教寒拾笑咍咍奏章归玉殿朝回夜已深三千世界静沉沉微微花雨黏琪树浩浩天风动宝林烟锁崑崙山顶上月明娑竭海中心步虚声断一回首十二楼台何处寻题迎仙堂昔日寻师到海涯手中常袖一靑蛇随身风月长爲伴到处溪山总是家玉笥巖前曾结草金华洞里独餐霞有人问我长生事默默无言指落花述翠虚眞人安乐法收歛神光少默然顶门一路聚云烟且昇阳火烹金鼎却降灵泉灌玉田交结只于牛渚外分明正在鹊桥边功夫九九数六六此是人间安乐仙罗适轩净明轩占断人生百𡻕闲绛宫有路透玄关明如雪夜潭心月静似春天雨后山万籁无声人不寐一尘何处夜将阑琴心三叠倚楼坐黄鹤悠悠去不还丹诗太乙坛前偃月炉不消柴炭及吹嘘金翁跨虎归瑶阙姹女骑龙到雪壶採得三斤寒水玉鍊成一颗夜明珠从兹只用抽添法产箇婴儿一似渠呈万菴十章归山生死轮回第几番尘尘劫劫不曾闲一潭湛绿是非海千尺粉靑人我山性地灵苖思水国心天明月掩云关衣中珠子无寻处今且随邪炼大还採药五藴山头多白云白云深处药苖芬威音王佛随时种元始天尊下手耘石女骑龙攀雨朮木人驾虎摘霜芸不论贫富家家有採得归来各一斤炉鼎须信先天事事无阴阳陶铸此形模眞空平等朱砂鼎虚彻灵通偃月炉九窍可风坛墠暖二时失火药材枯只兹一点无明焰炼出人间大丈夫火候无位眞人炼大丹倚天长劔逼人寒玉炉火煅天尊胆金鼎汤煎佛祖肝百刻寒温忙里准六爻文武静中看有人要问眞炉鼎岂离而今赤肉团沐浴药炉丹鼎火炎炎六贼三尸怕令严无去无来无进退不增不减不抽添爱河浪静浮朱雀觉海波深浸白蟾一自浴丹归密室太阳门下夜明帘温养金翁姹女结亲姻洞口桃花日日春拾得一轮天上月炼成万劫屋中珍黄婆卽是母之母赤子乃其身外身龙汉元年消息断威音前面更何人金丹佛与众生共一家一毫头上现河沙九还七返鱼逰网四谛三空兔入⬤混沌何年曾结子虚空昨夜复生花阿谁鼎内寻丹药枯木巖前月影斜沖举自从踏着湼槃门一枕淸风几万年弱水蓬莱虽有路释迦弥勒正参禅谁将枯木巖前地放出落花啼鸟天两箇泥牛鬬入海至今消息尙茫然参同道人家在海之南来访庐山老万菴露柱灯笼同请举僧堂佛殿总和南山河大地自羣动蠢动含灵共一龛虀瓮里鱼淹未死此香炷向活瞿昙谢鹤林见访我方一枕午风眠君正然香未解船知问无爲三不荅广咨王母几寥然分明翠竹黄花意何必红铅黑汞篇寄语鹤林老居士甚时叱鹤过西川悟空寺迷则僧秪悟刹那遍将此事勘禅和春深未解桃花旨日永其如燕语何晓殿冷凝山色重夜楼濶占月华多西来祖意凭谁委只有门前窣堵波黄巖舟中满船明月浸虚空绿净无痕夜气浓诗思浮沉樯影里梦魂摇曳橹声中星辰冷落碧潭水鸿雁悲鸣白蓼风一点渔灯依古岸断桥垂露滴梧桐玉壶睡起白云深处学陈搏一枕淸风天地寛月色似催人起早泉声不放客眠安甫能蝴蝶登天去又被杜鹃惊梦残开眼半窗红日烂直疑道士夜烧丹山中天台山头梅花时天台仙人去不归晓猨夜鹤不堪听丹井药炉何所依老竹数竿濒碧涧寒鸦几点饯斜晖幽人无限萦心事未得工夫隐翠微醉里道人天地便爲家惯见溪山眼不花竹月光中诗世界松风影里酒生涯醒时吟笑扬州鹤梦见常骑月府蟇是则官家縻好爵此生只合饭胡麻次黄提刑雪韵久晴忽尔雨丝丝旣雨还晴亦不疑滕六假甯催入局赵衰回避乞寻医捣霜碾雹些来箇剪水雕氷片子时一夜悄然飞到晓满天满地化琉璃梧州江上夜行云去云来几点星城头画鼓转三更草深萤聚浑成燐月暗鹤飞惟有声何处夜航鸣橹过沧江如镜烟半破忽然长啸惊沙鸥飞入前山不留箇积翠楼飞云涌浪天边来翠色迷空拨不开逸人怜此一崔嵬峩翚危檐倚翠堆客来楼前认林樾坐久神爽愈飞越移时双鹤何处归遥见前山两点雪希夷堂道人久矣冺耳目萧然自如脱覊束朝随扶桑日头起暮趁崑崙云脚伏靑牛过关今几年此道分明在目前昨夜琴心三叠后一堂风冷月娟娟题濳菴已把功名等风絮鹤氅星冠懒成趣谷口人寻虎蹟来林间菴在猿啼处好向靑山白云中参取翠竹黄花句道人珍重老维摩明日千峯万峯去题玉隆宫壁诗旌阳归去太康年石灶灰寒古洞前笑斩白龙横蓼岸醉骑黄鹤步云天金丹玉屑不复得铁臼石函犹宛然四十二口家何在猿啸西山柏树烟赠余先生半斤雷火烧红杏一滴露珠凝碧荷锦帐中间藏玉兔宝瓶里面养金鹅铅花朶朶开琼苑汞叶枝枝映碧波拟欲刀圭分付汝爲缘汝未识黄婆潮阳谒灵山大顚禅师天地神祇不可诬小人君子费分疎我无其事初何䘏自揆于心或未如岂是大顚留乃服只闻剌史造吾庐谁能脱畧形骸外孟简尙书谩寄书武昌怀古十咏南楼凭暖朱栏醉已苏楼前眼缬望中疎汉阳草树看来短淮岸渔家淡欲无薄暮鸦翻千点墨晴空雁草数行书多情庾亮吟𩲉远风泛芦花秋满湖黄鹤楼白云黄鹤迹成遗何独当年丁令威洞里不知朝市改人间再到子孙非笛声吹断秋江黯月影飞来夜漏稀大醉倚楼唿费袆蓬莱山下几斜晖赤壁不说江山笑老权尽称造化戏曹瞒飞乌遶树孤回首断㦸沉沙怒激湍豪杰已随霜叶尽兴亡尽付浪花翻画堂莫唱坡仙赋战骨草中吟夜寒吴王宫不将胆命赋周郎安得儿孙见太康三国兴亡成梦事一川烟草断人肠黄旗紫盖伊巴蜀翠殿朱楼自武昌纵谓西山非王气金陵能得几时王灵竹寺孝之一字恊天伦信可通天感鬼神霜满竹林安得笋心倾泪雨自生春祗闻郭巨曾埋子岂得曾参亦杀人凿隧及泉愚尔耳斯人盍是舜之臣奇章台登台日费万緍钱宾从如云劔履骈食鼎歌钟移楚地貂金珮玉整唐天缅怀王戚钺熊旂里尙有氷辞雹语传偃月堂中人用事牛家僧孺得称贤江汉亭西风黄叶满秋城水鸟飞无沙碛腥淮浪白如头似白沔山靑与眼俱靑何人得见莲花女此地空余江汉亭一自郑生双珮断幽情渺在蓼花汀鹦鹉洲无人爲呌祢平原表祖觕人岂识文鹤在鸡羣怀月露豹将虎变欠风云凤凰池上才方酒鹦鹉洲边已自坟道大不容才见忌渔阳挝断不堪闻西塞落尽桃花水满湖西山西塞长新蒲斜风细雨今如许靑笠绿簑谁又无圣主龙飞邦有道醉仙睡到日高梧何时尧舜无巢许我也人唿黏壁枯南浦越禽胡马易空疎水远天长梦亦迂南北故人鸿去外古今陈迹雨晴初云连碧草别愁黯风眇绿波征骑孤三径凄凉一杯酒夜深重读寄来书归雁亭嗟予尙未发星星今日杯茶归雁亭几见霜翎巢曰草数行云足篆靑冥方将寄字来苕霅莫便翻身过洞庭握手亭前话今古仇池仙墨有余淸席上偶成呈主簿兄原气推宗分不疎一相思一检舆图三生骨肉几回别万里音书半字无风雨每思君对榻江湖长只影爲徒春城烟鎻南台暮两地襟情片月孤题栖云堂高人占断一生闲长得靑山在眼看碁子纵横星点乱琴絃戛击玉声寒无心门掩苔三径观化庭栽竹万竿中有玄机人不会淸风明月两丸丹唿唤体自述只贪飮酒与吟诗炼得丹成身欲飞曩劫曾爲观大士前生又是沠禅师蓬莱旧路今寻着兜率陀天始觉非料我年当三十六靑云白鹤是归期张子衍爲至德知观鄢冲眞求诗一簇楼台水上居琅风韵竹动笙竽鱼龙飞舞半帆雨鸥鹭眠唿两岸芦雪覆高低春玉树月明表里夜氷壶渔郎倚櫂桃花落认得扶桑宫殿无送蜀李道士我居琼海子潼川相望西南路八千乃祖靑牛今不返予家白鹿尙闲眠云萍莫测眞如梦琴劔相逢亦宿缘多少西风黄叶恨待须贳酒泛湖船舟行适兴天知一柯过扶胥排办千山作画图暮霭催诗归彩笔秋光入酒透氷壶篙头点水月破碎云脚行天星有无岸柳江枫共招手西风吹我出贲隅淸听堂白龙过涧玉琮琤涧外松声击戛鸣烟鎻檐牙春二月月移帘额夜三更琴弹白雪阳春调曲转高山流水声淸听堂中杳无梦我将乘兴跨长鲸大都督制侍方巖先生召彭白飮于州治之春野亭因和苏子美韵夕阳花木丹靑活烟月山林水墨昏碧缕倦飞萦宝鼎红波惊涨溢金樽掀髯醉接君谟笔击缶吟招子美𩲉因逐尙方双舄至亦随桃李入春园题天甯寺海月亭昼潮夜汐大江东江上东南宝刹雄饭了从容陪海月禅余宴寂享松风主宾无间诸尘净心目相忘万象空橙熟手香吟笔滑余情渺在夕阳中柳塘送春急雨将雷过柳塘春因底事亦归忙经时不放荷花叶昨夜尽收栀子香判断千林成梦去安排一夏纳风凉开眉无覔愁来处数笔晴云尽水乡赋月同鹤林酌别奉似紫琼友婀娜嫦娥处玉宫秋来梳洗越当空阴晴圆缺天何意离合悲欢事与同好去画楼歌舞地朅来淸馆别愁中应知人不能如月月且团圆半月逢舟行西湖诗赠诸友二十年来云水身今凡七度踏京尘丝长𡻕月能多少粟大功名徒苦辛白日戏陪人世事绿烟锁断洞门春云巖月岫今何处一听猿声一怆神梅花二首寄呈彭吏部一自花光爲写眞至今冷落水之滨惟三更月其知已此一瓣香专爲春淸所以淸氷骨格损之又损玉精神雪中好与谁爲伴只有竹如君子人二氷玉丰姿不可双霜前雪后想凄凉绝怜夜气浑如水而况笛声堪断肠以月照之偏自瘦无人知处忽然香从今桃李皆门士谁道花中有孟尝有赠云锁蓬莱海接天琪花瑶草簇春烟三千年后桃初实十二楼前月正圆白日尘埃飞不到靑冥风露冷无眠共君旣饱胡麻饭一棹归欤弱水船琼琯白真人集重刋道藏辑要琼琯眞人集宋海南白玉蟾着七言绝句曲肱诗二十首昔在青华第一宫秪缘醉后怒骑龙倾翻半滴金瓶水不觉人间雨发洪二玉皇有勅问神霄谁去骑龙乱作妖自别雷城一囘首人间天上已相辽三谪君尘世意徘徊炼尽金丹待鹤来归去神霄朝玉帝依前命我掌风雷四五雷深锁玉清宫白鹤唿风唳碧空说着这般辛苦处三千玉女蹙眉峯五太一天皇谒紫清翠娥百万拥云軿当时不合撎头看忽见天丁叱火铃六我不生嗔怒玉皇翠娥无复舞霓裳如何天上神仙女染汚清都一散郎七梦断南柯觉昨非因缘尽处两分飞寒松空锁翠娥梦我独于今未得归八玉府官僚无甚人上皇怜我最辛勤忽然诏下催归去猿呌万山空白云九瑶池王母宴羣仙两部笙歌簇绮筵误取一枚仙李吃又来人世不知年十我到人间未百年恰如顷刻在三天向来我本雷霆吏今更休疑作甚仙十一徃昔逍遥在太华朝餐玉乳看琼花当年身着六铢服不识人间有苎麻十二做到天仙地位时三遭天遣落天墀却嫌天上多官府且就人间洞府嬉十三白云随我见天台又趂金华路上回楼凤亭中留不去武夷山下野猨哀十四说与清风明月知杨州有鹤未能骑夜来五凤楼前看天上白云空自飞十五跣足蓬头破衲衣闷来飮酒醉吟诗廛中走遍无人识我是东华大帝儿十六这一圣过二十年肉重不能飞上天抖擞衲头还自笑囊中也坚一文钱十七我有随身一颗珠见时自有覔时无金鸡呌罢无人见月射寒光满太虚十八不识看经不坐禅饥来吃饭困来眠玉皇若不开清眼却是凡夫骨未仙十九不把双眸看俗人五湖四海一空身洞天深处无人到溪上桃花几度春二十桑田变海海成田这话教人信也难只有一般输我处君王未有此清闲题栖凤亭四首亭前绿密玉成丛凤宿枝头烟雨空箫管一声人未寝满林明月浸清风二声传琴瑟风生枕影泻琅玕月满庭白凤飞来枝外宿夜深点破一林清三竹也多年管风月凤兮几夜宿云烟林间有客吹箫去竹化成龙凤入天四潘氏亭前飮一宵酒酣对竹啸琼箫不知栖凤来多少凤去人归竹寂寥题胡运干别墅二首闷来爱竹把花嫌无事看山高卷帘好鸟一声飞过檐清风着力送银蟾又博山一炷小蛇寒无人独自坐蒲团柴门却借冷风观檐外白云时往还咏韩湘汝叔做尽死模样雪里出来无意况頼有当年花一篮至今推与闲和尙孤萤夜静乘凉坐水亭草头隐映见孤萤瞥然飞过银海面俯仰浮光两点星题武夷五首不见虹桥接幔亭空余水绿与山青客来剔出些儿胜五曲溪头大隐屏二龙骧仙掌巖头水鹤唳幔亭峯上云但得明窗尘二七跃身去谒武夷君三芳草暗分流水绿老松刚借远山青独拈铁笛溪头立吹与洞中仙子听四显道眞人去不囘幔亭不见旧楼䑓曾孙倚着寒松立日落风悲猿自哀五山耸千层青翡翠溪头万顷碧琉璃游人来此醉归去几箇亲曾到武夷题郑通妙方之无争之棊两三局自劝之酒一二杯伹且任么随俗过丹成云鹤自然来九曲杂咏流水光中飞落叶白云影里噪幽禽人间几度曾孙老只有青山无古今一曲昇眞洞得得来寻仙子家昇眞洞口正蜂衙一溪春水漾寒碧流出红桃几片花二曲玉女峯插花临水一竒峯玉骨琼肌处女容烟映霞衣春带雨云鬟雾鬓晓梳风三曲仙机巖织就霓裳御冷风玉梭随手化成龙天孙归去星河畔满洞白云机杼空四曲金鸡巖水满寒潭浑看月山藏空谷正呑烟金鸡初报洞中晓吚喔一声飞上天五曲铁笛亭满天沆瀣起清风白鹤飞来上翠松月冷山空吹铁笛一声唤起玉渊龙六曲仙掌峯仙子扪萝上翠崖巖头旧有鍊丹台至今石上留仙掌十指春葱倩绿苔七曲石唐寺高僧参透赵州禅拔寺移归兜率天天圣二年二月朔一宵雷雨撼山川八曲鼓楼巖万丈高巖耸石楼云翚烟浦瞰寒流幔亭昔聚曾孙宴石鼓拏归古渡头九曲新村市落日移舟上碧滩桃花林外见青山耳邉忽尔闻鸡犬不遇刘郎不肯还九曲棹歌十首武夷三十六峯眞绝奇一鸡九曲碧涟漪白云遮眼不知处谁道神仙在武夷一曲幔亭峯下泛仙船洞口琼花锁翠烟一自魏王归绛阙至今哀怨岭头𤠔二曲山下于今几代孙当时箫鼓寂无闻丹罏复尔生春草玉女峯前空白云三曲仙船停棹架巖头黄鹤归天今几秋满洞桃花人不见一溪绿水爲谁流四曲万顷秋光无着处满潭清水莹青铜金鸡呌落山头月漠漠寒烟飒飒风五曲闻道谁知铁笛声石崖轰裂老龙惊当年人已服丹去千古荒亭秋草生六曲仙掌峯前仙子家客来活水煮新茶主人摇指青烟里瀑布悬崖剪雪花七曲寂寂秋烟锁碧湾往年此地有禅关水神移入龙宫去一夜风雷吼万山八曲几点沙鸥泛碧流芦花两岸暮云愁鼓楼巖下一声笛惊起梧桐飞起秋九曲山市晴岚天打围一村鸡犬正残晖稻田高下如碁局几点鸦飞与鹭飞武夷有感十一首春雨霁烟凝正夕阳子规啼断几人肠东风不动些情思无限落花春自香夏莺唤绿杨抽嫩叶蝶催碧藕发新花飒然一点薰风至日落山前噪乱鸦秋雨余秋藓几堆锦日出朝葵千簇金对景适然发清啸野猿惊泣绿杨深冬几尺雪藏山迳暮一枝梅簇洞门春溪头昨夜水寒绿风卷彤云发晓喷晓风吹万木醒栖鹊月落西山啼断猿云卷翠微深处寺一声钟落碧巖前暮碧云红树晚相间落日乱鸦天欲昏人去採芝不知返草庐空自掩柴门行雨脚初收起暮烟芒鞋竹杖翠林边东风解发阳春意放出落花啼鸟天住月冷风清三迳竹猿啼鹤唳一窗云开门放入前山翠试把星儿柏子焚坐千山猿呌月如昼万籁风号天正秋雾湿苍苔烟漠漠白云飞梦过瀛洲卧巖下烟深人不来白云寂寂掩苍苔松花落地鸟声寂一枕清风送梦囘结末诗人心与物俱化对景无思诗自成诗句自然明造化诗成造化寂无声题精舍到此黄昏飒飒风巖前只见药罏空不堪花落烟飞处又听寒猿哭晦翁咏雪青女怀中酿雪方雪儿爲曲露爲浆一朝雪熟飞廉醉醉得东风一夜狂题凝翠阁日射新苔铸绿钱山耸花屏草刺氊剰把苔钱买风月山屏低拥草氊眠赠黄亭虞史修爵固当修天爵选官何似选天官青驺走遍皇都易白鹤飞来绛阙难赠陈孔目制锦堂前万事闲掉头来入武夷山当年种放如能学白鹤青云也不难赠陈先生三首烱烱双眸古老锥手提向上大钳鎚蓦然寻着钟离老捉住长髯问是谁二木人手里挥泥剑石女头边带铁花龙汉元年冬上已相逢一𦾟赵州茶三翻身趯到玉葫芦神水华池一夜枯蓦地夜行见月影水晶盘里走明珠龙井金鸡洞龙潭满天沆瀣起清风白鹤飞来上翠松月冷山空吹铁笛一声唤起玉渊龙华阳吟三十首家在琼瑶万里游此身来往似孤舟夜来梦趂西风去目断家山空泪流二海南一片水云天望眼生花已十年忽一二时囘首处西风夕照咽悲蝉三一从别𨚫海南船身逐云飞江浙天走遍洞天寻隐者不知费几草鞋钱四白云和我到天台眼入靑山障豁开到彼山中还又起空令到处夜猿哀五拄杖寻眞入武夷幔亭峯下雪花飞一从九曲滩头看万壑千巖翠作围六武夷结草二年余花笑莺啼春一壶流水下山人出洞巖前空有炼丹炉七得诀归来试炼看龙争虎战片时间九华天上人知得一夜风雷撼万山八白马江头啸一声红光紫雾水中生急抽匣内青蛇剑才得黄河彻底清九渴飮金波数百钟醉时仗劒指虚空脚跟戏蹑交干斗长啸一声天地红十移将北斗过南辰两手双擎日月轮飞趂崑崙山上出须臾化作一天云十一戏泛金船到海涯暗随海水度流沙一从登着蓬莱岸去看琼台阆苑花十二人身自有一蓬莱十二层楼白玉阶姹女金翁常䜩会堂前夜夜牡丹开十三怪事教人笑几回男儿今也会怀胎自家精血自交媾身里夫妻是妙哉十四一吟一醉一刀圭眞气眞精满四肢若到酒酣眠熟后满船载雪过曹溪十五元神夜夜宿丹田云满黄庭月满天两箇鸳鸯浮绿水水心一朶紫金莲十六饥餐一两黑龟肝寒向丹田勐火山但见心头无点事不知人世有饥寒十七青牛人去几多年此道分明在目前欲识目前眞的处一堂风冷月婵娟十八片饷工夫鍊汞铅一炉勐火夜烧天忽然神水落金井打合灵砂月样圆十九一泓神水满华池夜夜池边白雪飞雪里有人擒玉兔赶到明月上寒枝二十不动丝毫过玉关关头自有玉京山能于山内通来往风搅九天霜雪寒二十一谁识周天造化功于今蹙在片时中只将铅汞入眞土鍊出金花满鼎红二十二昨夜三更雷撼山九天门户未曾关曹溪路上分明见有箇金乌入广寒二十三曹溪一路透泥丸只在丹田上下间解使金翁媒姹女朝云暮雨满巫山二十四秪将戊已作丹炉鍊得红丸化玉酥慢守火爻三百日产成一颗夜明珠二十五绛阙仙都一㪚郎偶来人世且佯狂身中自有长生宝夜夜飞神谒上苍二十六家在神霄九气天天中楼殿贮羣仙偶然来到人间世料想神霄未一年二十七玉皇殿下一仙童曾掌符书守蕊宫因甚俗缘犹未断于今幻质入尘笼二十八气盖山河心胆麄不能学剑不搜书夜来𢬏得干坤动火候温温守玉炉二十九梦幻之身不久长桑榆能几耐风霜如何跳出利名窟赠汝长生不死方三十拈弄溪山诗技巧吐吞风月酒神通且将诗酒瞒人眼出入红尘过几冬示如净讲主浩浩春风泛碧梧娟娟秋水照芙蕖大师佛法无多子居士身心本一如盘云二首今古无门闭是非无心出岫已知机于今收拾归山谷不逐春风上下飞二笔架山头一片云盘旋巖谷不求伸时人只恐清风起吹作皇都雷雨春戏鹤林柱下固能宫老子漆园亦可禄庄周鹤林不仕知何意快取青氊趂黑头次韵王将仕散发披襟乐醉鄕从朝笑语到斜阳坐来一片蝉声久未信人间有此凉示周道士前山隐隐起雷声细雨丝丝濯旱氛何处飞来松上鹤晚风唳断九天云赠诗仙学诗有似学仙难鍊句难于学鍊丹换骨脱胎君有诀炷香特特扣诗坛题光孝观偶然骑鹤去游仙来访泉山古洞天一剑当空又飞去碧潭惊起老龙眠赠蓝琴士三首江湖见说老蓝公今日相逢在玉隆竹样精神梅样骨况君梅竹在胸中二逍遥阁下暮烟生相对无言坐复行弹尽胡笳十八拍牀头剑吼月三更三夜来莫说西山冷见说庐山夏有冰直恐与君相别后错听猿啸作琴声清净经大地山河一卷经拈来题目甚分明山花野草皆谈说蠢动含灵侧耳听卧云满室天香仙子家一琴一剑一杯茶羽衣常带烟霞色不惹人间桃李花黄僊菴字谜青红白黑欠中央闻道西人已大方二十一人田下电阿谁访之詹仲皇寄王察院二首不读儒书读道书故人听我自江湖君今一武登䑓省我亦三清直殿庐二恩怨荣汚总不知片云只鹤久相期驱磨花月三千界断送风波十二时菜羹一卷仙家煮菜经宰夫失笑太官惊蓝田山里空餐玉岂识闻韶别是清扇怀袖相忘去不能也知轻薄恶蚊蝇南风虽汝持权柄只恐秋风见汝憎中秋月千崖爽气已平分万里青天辗玉轮好向钱塘江上望相逢都是广寒人舟行山锁晓烟迷紫翠花凝宿雨间青红快帆幸自泛秋绿乞与一篙东去风上清宫方丈后序三四声猿呌落月六七竿竹唿起风夜静无人知此味还他方丈拙菴翁赠吴道士延陵大士诗中虎接武黄陈肩李杜无盐争敢陋西施也向雷门声布鼓赠何道人汞虎铅龙鍊气神黄芽昨夜一枝春刀圭底事如何会伏虎朱砂匮水银赠张知堂清河知堂武当来左日右月双眼开高卧云堂留梦醒笑骑白鹤归蓬莱赠云谷孔全道凝神爽气鍊金丹七返从来有七还昨夜一声雷霹𩆝不知人已在泥丸赠葆元弃儒爲见儒多误学道缘吾道化贤且把功名权架阁抱琴随我去修仙赠薛氏绳歌其青节如竹之青其白气如梅之白有时抱至假山边被人唤作谪仙客赠薛氏振歌麟角独异凤毛轻得龙之秀龟之青麟凤龟龙谓四灵尔曹骨气同峥嵘与赵寺丞汞铅不在身中取龙虎当于意外求会得这些眞造化何愁不晓鍊丹头题潘察院竹园壁夜雨洗开千翡翠春风撼碎万琅玕满林鸦鹊卧明月铁笛一声烟正寒墨竹虚舟惠我一墨竹纸上森森一枝玉展向庭前与鹤看今宵不许枝头宿问子规绿柳阴中问子规劝人归是劝春归人须回首春须暮何不成都西去飞枯松霜鳞雪爪一枯松恍似湖心见白龙想得吕仙曾点化拏云攫雾欲腾空罗浮山上过铁桥飞云顶下见罗浮五色珍禽绕石楼行过铁桥猿啸罢稚川丹灶冷飕飕招贤道士解鞍默默对斜晖无限诗怀在翠微一句秋鸿来入耳两行客泪下霑衣秋思滴尽池荷无柰雨吹翻井叶可怜风溪毛山骨犹无恙尙有芦花对蓼红徐僊採樵有遇才三日归路还家已十年自古得仙非苦节此坑安得号黄连忆西湖银月窥人夜漏沉断蒲踈柳忽关心西风爲报西湖道留取芙蓉共醉吟祈雨伏虎菴梵相无言旱气奢三农无饭欲蒸沙狻头香穗成禾穗尘尾天花化雨花龙虎山祈雨早行有作两三条电复无雨六七点星微上云鞭起卧龙我骑去挥戈叱问五雷君渔舍江上蓼花红似血江头沙碛明如雪前山后山寂无人一犬夜吠松梢月午䪺笋方合爪蕨擎拳好与同参诗里禅居士闻韶今已久炉峯爲我晓生烟栩菴力高士与同㪚步二首老槐苍苍嫩槐绿小麦青青大麦黄燕已生雏莺已去落花不管蜂蝶忙二功名不直一杯水富贵于我如浮云诗句清妍仍净远游丝飞絮听𦆯纷忆鹤洞里不知城市改人间再到子孙非有谁尙自看华表何处如今呌令威朝斗夜楼一穗玉炉烟飞入三天最上天朝罢满空风露晚世人应是更贪眠闽中晓晴赏牡丹晴窗冉冉飞尘喜寒砚微微暖气伸唤醒东吴天外梦化爲南越海边春莺踏折梅花一一枝一枝花露湿金衣捎将粉蝶直飞去却在绿杨深处啼水村吟雾淡处还浓绿处青江风吹作雨毛醒起从水面萦层嶂恍似帘中见画屏梅花醉梦纸帐梅花醉梦间了无它想鼻雷鼾鸳愁凤恨不入枕睡觉身疑在广寒冬夕酌月半规新月滑如酥流入清樽一吸无明日定知广寒殿嫦娥失却水晶梳题栖凤亭三首亭前绿密玉成丛凤宿枝头烟雨空箫管一声人未寝满林明月浸清风二竹也多年管风月凤兮几夜宿云烟林间有客吹箫去竹化成龙凤入天三潘氏亭前飮一宵酒酣对竹啸琼箫不知栖凤来多少凤去人归竹寂寥观物二首蜂占蔷薇封食邑蚁侵蜾蠃借军需雨天风急鸠唿妇水国烟寒雁唤奴二晓鹭守溪图口腹暮蛛借屋计家生不覊野马空中骋无喘蜗牛壁上耕行春辞九首一斗百篇诚有之无人知我只春知吟逢蝴蝶卽庄子醉见海棠眞贵妃二春来春去不知时只有诗人冷眼窥夜雨揩磨好山色晓风⬤举旧花枝三园园是日是花开我又何朝不醉来井有人焉蛙两部日之夕矣蝶三台四借彼笙箫鼓笛中诗人随分得春风提壶处处着监酒布谷朝朝讲劝农五几日春功似有加晓来万象尽排衙羣莺主管园林事一雨巡行桃李花六终日寻春入醉鄕不知何处见春光风条舞绿水杨柳雨点飞红山海棠七政是风娇日騃天蔷薇粉褪海棠蔫贵人那得看花福多在绿窗犹醉眠八绿杨无力暖相依不管黄莺数落晖水被鱼吹成雨点花爲蝶扰逐风飞九宝马香车政踏青岂知已自过清明燕雏告诉花都落鸠妇丁宁雨速晴夏日遣兴三首枕簟来寻爪李盟银牀金井已关情牡丹芍药成前軰茉莉素馨方后生二素馨蕊点粉描笔红藕花开金镀杯乳燕新蝉相对语诗人何日不亭䑓三四壁青山翠打围诗人坐久澹忘归桥边荷芰𣣱头立水底蜻蜓仰面飞山歌三首中秋夜月白如银照见东西南北人古往今来人自老月生月落几番新二典钗卖钏买中秋买得中秋醉又休明日酒醒无米煮儿啼妻怨甚来由三人来人去唱歌行只道灯明不月明月不如灯灯胜月不消观月但观灯农歌上田稻似下田青乳鸭儿鹅阵阵行稻熟酒新鹅鸭大村歌社舞贺秋成歌南岳九眞歌题夀甯冲和阁笑㩦魏王大瓠落狂观洞庭张帝乐醉骑天风访广莫九天之上无南岳我寻九眞诮溟漠乱云深中涌楼阁玉帝昔诏陈兴明双童前吹紫鸾笙尹君道全骖后尘先殿后衞森火铃皓首惠度其姓陈却立虹桥呌霜鹰施友粲然索天笑露冷松寒月华皎无人鸣唿张识要西山猿啼夜虎啸张复有若如珍少炼得眞形成鹤瘦我今只忆徐灵期𠻳鍊华池灌玉芝天柱峰头凤郁郁旦旦黄芽铜白龟玉仙灵兴昔无期想跨九凤衣羽衣香火在帝去已久玉笥亦九门亦九坛上仙翁何仙良爲问𣺌茫再来否朝粤暮梧倘可到冷然来此仝楼居画中众仙歌不兴饮尽孙权酒正欲画屏笔脱手一点凝墨状生蝇剔之不飞心始惊献之兴来拈起笔笔如解飞自钩掣戏染松烟作㹀牛脱似偃角眠莎邱萧贲深得鹤三昧胸中不与造化碍一幅素绢如片天雪翎欲起凌苍烟僧繇醉后𪖙𪖙睡睡起濡墨作石块擘山裂岩而拏云或如伏虎如露拳恺之画兰藏玉笥开而视之已飞去安得翠叶成寒丛四景常使飘春风闻道南斋宇文焕精笔妙墨扫芦雁低头吸水昂颈飞𩮒象荷枯沙瘦时唐有处士吴道元丹靑之余多画猿状出抱子落寒泉又如弯弓遶树奔季成画虎当作怒鬼神不敢正眼觑但见纸上生成𤢆开口解啸风悲鸣叶公好龙故学画不觉心孔开一罅纸上笔画方似龙风鬐浪鬣来争雄韩干画马得滋味霜蹄巧作追风势可怜张口嘶无声只惜风稜瘦骨成江头细草爲谁绿只有风烟相管束阮瞻收拾草精花无声造化公六贼奈人闲不得十魔见我懒相攻凝神多得佯呆力养气无非守口功欲雨只消唿漭滉要雷畧自召靊霳人间若也不容住学骑白鹤乘天风云游歌二首云游难云游难万里水经四海宽说着这般滋味苦教人怎不鼻头酸初别家山辞骨肉腰下有钱三百足思量寻思访道难今夜不知何处宿不觉行行三两程人言此地是漳城身上衣裳典卖尽路上何曾见一人初到江村宿孤舘鸟啼花落千林晚明朝早膳又起行只有随身一柄伞渐渐来来兴化军风雨潇潇欲送春惟一空身赤𩨘𩪸囊中尙有三两文行得艰辛脚无力满身瘙痒都生蝨茫然到此赤条条思欲归鄕归不得争奈旬余守肚肌埋名隐姓有谁知来到罗源兴福寺遂乃捐身作仆儿初作仆时未半月复与主僧时作别火云飞上支提峰路上石头如火热炎炎畏日正烧空不堪赤脚走途中一块肉山流出水岂曾有扇可摇风且喜过除三伏暑踪迹于今复劔浦眞个彻骨入髓贫荒郊一夜梧桐雨黄昏四顾泪珠流无笠无簑愁不愁偎傍茅檐待天晓村翁不许宿檐头闻说建甯人好善特来此地求衣饭耳边且闻惭愧声阿谁肯具慈悲眼忆着从前富贵时低头看鼻皱双眉家家门首空舒手那有一人怜乞儿福建出来到龙虎上淸宫中谒宫主未相识前求挂撘知堂嫌我衣蓝缕恰似先来到武夷黄冠道士叱骂时些儿锼饭冷𤍠水道我孤寒玷辱伊伊江之东西湖南北渐之左接西蜀广闽淮海数万里千山万水空碌碌云游不觉已多年我友笑我何风顚旧游经复再去来大事怱怱莫怨天我生果有神仙分前程有人可师问于今厯练已颟顸胸中不着一点闷记得兵火起淮西凄凉数里皆横尸幸而天与残生活受此饥渴不堪悲记得武林天大雪衣衫破碎风刮骨何况身中精气全犹自冻得皮迸血又思古庙风雨时香炉无火纸钱飞神号鬼哭天惨惨露冷云寥猿夜啼又思草履卧严霜月照苍苔落叶黄未得些儿眞受用如何禁得不凄凉偶然一日天开眼陈泥丸公知我懒癸酉中秋野外晴独坐松阴说长短元来家里有眞金前日辛勤枉用心旣得长生留命诀结茅静坐白云深炼金丹亦容易或在山中或在市等闲作此云游歌恐人不识云游意又尝记得洞庭一夜雨无簑无笠处偎傍茅檐待天明村翁不许檐头住又记得武林七日雪衣衫破又裂不是白玉蟾教他冻得皮迸血只是寒彻骨又记得江东夏热时路上石头如火热教我何处歇无扇可摇风赤脚走不辍又记得靑城秋月夜独自松阴下步虚一阕罢口与心说话寒烟漠漠万籁静彼时到山方撮乍又记得潇湘些小风吹转华胥梦衔山日正红一声老鵶鸣鵶鸣遏耳寻无踪这些子欢喜消息与谁通又记得淮西兵马起枯骨排数里欲餐又无粮欲渴复无水又记得一年到村落瘟疫正作恶人来请符水无处堪摸索神将也显灵乱把鬼神捉又记得北𠨑山下行古墓秋草生纸钱雨未干白杨风潇潇荒台月盈盈一夜鬼神哭不止赖得度人一卷经又记得通衢展手处千家说惭愧万家说调数倚门眼看鼻频频道且过满面着尽笑喝骂教吾去又记得入堂求挂撘嫌我太蓝缕直堂与单位知堂言不合未得两日间街头行得匝复入悲田院乞鬼相混杂又记得几年霜天卧荒草几夜月明自绝倒几日淋漓雨古庙之中独自坐受尽寒忍尽饥未见些子禅未见些子道贤哉翠虚翁一见便怜我说一句痛处针便住教我行持片饷间骨毛寒心花结成一粒红渠言只此是金丹万卷经总是闲道人千万箇岂识眞常道这些无跷蹊不用暗旗号也是难八十老翁咬铁盘也是易一下新竹刀又利说与君云游今几春蓬头赤𩨘𩪸那肯教人识快活歌二首快活快活眞快活被我一时都掉脱撒手浩歌归去来生姜胡椒果是辣如今快活大快活有时放顚或放劣自家身里有夫妻说向时人须笑杀向时快活小快活无影树子连根拔男儿端的会怀胎子母同形活泼泼快活快活眞快活虚空粉碎秋毫末轮回生死几千生这囘大死方今活旧时窠臼泼生涯于今净尽都掉脱元来爹爹只是爷懵懵懂懂自爪葛近来彷彿辨西东七七依前四十八如龙养珠心不忘如鸡抱卵气不绝又似寒蝉吸晓风又如老蚌含秋月一箇闲人天地间大笑一声天地濶衣则四时惟一衲饭则千家可一钵三家村里弄风狂十字街头打鹘突一夫一妻将六儿或行或坐常兀兀收来放去任纵横卽是十方三世佛有酒一杯复一杯有歌一阕又一阕日中了了饭三餐饭后𪖙𪖙睡一歇放下万缘都掉脱脱得自如方快活用尽惺惺学得痴此时花景登辰诀时人不会翻觔斗如饥吃盐加得渴偶然放浪到庐山身在白苹红蓼间一登天籁亭前望黄鹤未归春雨寒心酸世上几多人不炼金液大还丹忘形养气乃金液对景无心是大还忘形化气气化神斯乃大道透三关绛宫炎炎偃月炉灵台寂寂大玄坛朱砂乃是赤凤血水银乃是黑龟肝金铅採归入土釡木汞飞走居泥丸华池正在气海内神室政在黄庭间散则眼耳鼻舌忙聚则经络荣衞闲五藏六腑各有神万神朝元归一灵一灵是谓混元精先天后天干元亨圣人採此爲药材聚之则有散则零昼夜河车不暂停默契大造同运行人人本有一滴金金精木液各半斤二十八宿归一炉一水一火须调匀一候刚兮一候柔一爻武兮一爻文心天节候定寒暑性地分野分楚秦一日八万四千里自有斗柄周天轮人将蜕殻阴阳外不可不炼水根银但得黄婆来紫庭金翁姹女卽婚姻靑龙白虎绕金鼎黄芽半夜一枝春九曲江头飞白雪崑崙山巓腾紫云丁公默默守玉炉交媾温养成胎婴神水沃灭三尸火慧劔扫除六贼兵无中生有一刀圭粪丸中有𧏙蜋形诚哉一得卽永得片饷中间可结成忽然四大生虚白不觉一灵升太淸纵使工夫汞见铅不知火候也徒然大都要借周天火十月圣胎方始圆虽结丹头终耗失要须火候始凝坚动静存亡宜沐浴吉凶进退贵抽添火力绵绵九转后药物始可成胎仙一时八刻一周天十二时辰准一年每自一阳交媾后工夫炼到六纯干精神来往知潮候气血盈虚似月魂一毂从来三十幅妙处都由前后弦专气致柔爲至仁义礼智信融爲仁眞土归位爲至眞水火金木俱浑全精水神火与意土炼使魂魄归其根先天一气今常存散在万物与人身花自春风鸟自啼岂知造物天爲春百姓日用而不知气入四肢徒凋残松竹虚心受气足凌霜傲雪长年靑况人元神本不死此气卽是黄芽铅老者可少病可健散者可聚促可延心入虚无行火候内景外象壸中天须知一尘一蓬莱与夫一叶一偓佺神卽火兮气卽药心爲炉兮身爲田自耕自种自烹炼一日一粒如黍然灵芝一生甘露降龟蛇千古常相纒一朝雷电撼山川一之则日万则烟日中自有金乌飞夜夜三更入广寒子子孙孙千百亿炉鼎鸡犬皆登天大道三十有二传传到天台张悟眞四传复至白玉蟾眼空四海嗟无人偶遇太平兴国宫白发道士其姓陈平生立志学铅汞万水千山徒苦辛一朝邂逅庐山下摆手笑出人间尘翠阁对牀风雨夜授以丹法使还元人生何似一杯酒人生何似一盏灯蓬莱方丈在何处靑云白鹤欲归去快活快活眞快活爲君说此末后句末后一句亲分付普爲天下学仙者晓然指出蓬莱路又破衲虽破破复补身中自有长生宝拄杖奚用巖头藤草鞋不用田中藁或狂走或兀坐或端立或仰卧时人但道我风顚我本不顚谁识我热时只飮华池雪寒时独向丹中火饥时爱喫黑龙肝渴时贪吸靑龙脑绛宫新发牡丹花灵台初生薏苡草却笑颜囘不爲夭又道彭铿未是老一盏中黄酒更甜千篇内景诗尤好没弦琴儿不用弹无生曲子无人和朝朝暮暮打憨痴且无一点闲烦脑尸解飞昇总是闲死生生死无不可随缘且吃人间饭不用缫蚕不种稻寒霜冻雪未爲寒朝饥暮馁禁得饿天上想有仙官名人间不爱眞人号跨虎金翁是铅兄乘龙姹女爲汞嫂泥丸宫里有黄婆解把婴儿自怀抱神关气关与心关三关一簇都穿过六贼心如火正焚三尸胆似天来大不动干戈只霎时破除金刚自搜逻一齐缚向火炉边碎爲微尘谁斩挫而今且喜一粒红已觉丁公婚老媪当初不信翠虚翁岂到如今脱关锁叶苗正嫩採归来勐火炼之成紫磨思量从前早是早翠虚翁已难寻讨我今不见张平叔便把悟眞篇骂倒从前何知古圣心慈悲反起儿孙祸世人苦要炼金丹只去身中求药草十月工夫慢慢行只愁火候无人道但知进退与抽添七返九还都性燥溪山鱼鸟恁逍遥风月林泉供笑傲蓬头垢衣天下行三千功满归蓬岛或居朝市或居山或时呵呵自绝倒云满千山何处寻我在市㕓谁识我必竟恁地歌我生不信有神仙亦不知有大罗天那堪见人说蓬莱掩面却笑渠风顚七返还丹多不实往往将谓人虚传世传神仙能飞昇又道不死延万年肉旣无翅必坠地人无百𡻕安可延满眼且见生死俱生死死生相循旋翠虚眞人与我言他所见识大不然恐人缘浅贱分薄自无夀命归黄泉人身只有三般物精神与炁常保全其精不是交感精乃是玉皇口中涎其炁卽非唿吸炁乃知却是太素烟其神卽非思虑神可与元始相比肩我闻其言我亦怖且怖且疑且惊然但知卽日动止间一物相处常团圆此物根蒂乃精气精气恐是身中塡岂知此精此神气根于父母未生前三者未尝相返离结爲一块大无边人之生死空自尔此物湛寂何伤焉吾将矍然以自思老者必不虚其言是我将有可受业渠必以此示言诠开禧元年中秋夜焚香跪地口相传朅尔行持三两日天地日月软如绵忽然嚼得虚空破始知钟吕皆参元吾之少年早留心必不至此犹尘缘且念八百与三千云鹤相将来翩翩安分歌神仙底事君知否君若知兮求不苟先且囘头自揣量须是扪心方开口神仙有术非不传也要侬家有夙缘若也人人皆会得天机容易向人言学道学仙须笃志坚然一念无疑意如是操心无始终又道辨金将火试你扪心地荆棘多善根才发便成魔若能先合神仙意已分无时也奈何心地不明言行恶做出事来须是错自家无取也无求思量何似当初莫恁他思量本故然且教自己放心坚君看古今得事者一片灵台必不然未见志人须愿见逢着人时心百变何缘传授有易难自是玄门未厯练问你如何不料量自家穷达任穹苍但且奈心依本分人言有麝自然香玉蟾本是山林客寻箇好心人难得于今且趂草鞋壮脸似桃红眼正黑玉蟾你也好獃头何似拂袖归去休有可度人施设处便还钟吕逞风流无人知独自去白云千里不囘顾依前守取二脚铛且把淸风明月煮茶歌柳眼偷看梅花飞百花头上东风吹壑源春到不知时霹𩆝一声惊晓枝枝头未敢展鎗旗吐玉缀金先献奇雀舌含春不解语只有晓露晨烟知带露和烟摘归去蒸来细捣几千杵揑作月团三百片火候调匀文与武碾边飞絮卷玉尘磨下落珠散金缕首山黄铜铸小铛活火新泉自烹煮蟹眼己没鱼眼浮𩘝𩘝松声送风雨定州红玉琢花甆瑞雪满瓯浮白乳绿云入口生香风满口兰芷香无穷两腋台台娄台台娄毛窍通洗尽枯肠万事空君不见孟谏议送茶惊起卢仝睡又不见白居易餽茶唤醒禹钖醉陆羽作茶经曹晖作茶铭文正范公对茶笑乌帽笼头煎石铫素虚见雨如丹砂点作满盏菖蒲花东坡深得煎茶法酒阑往往觅一呷赵州梦里见南泉爱结焚香瀹茗缘吾侪烹茶有滋味华池神水先调试丹田一亩自栽培金翁姹女採归来天炉地鼎依时节炼作黄芽烹白雪味如甘露胜醍醐服之顿觉沈疴甦身轻便欲登天衢不知天上有茶无大道歌乌飞金兔走玉三界一粒粟山河大地几年尘阴阳顚倒入玄谷人生石火电光中数枚客鹊枝头宿桑田沧海春复秋干坤不放坎离休九天高处风月冷神仙肚里无闲愁世间学仙者胸襟变淸雅丹经未读望飞昇指影谈空相诳吓有时驰骋三寸舌或在街头佯做哑正中恐有邪眞里须辨假若是淸虚冷澹人身外无物赤洒洒都来聚气与凝神要鍊金丹赚几人引贼入家开宝藏不知身外更藏身身外有身身里觅冲虚和气一壶春生擒六贼手活嚼三尸口三尸六贼本来无尽从心里忙中有玉帝非惟惜诏书且要神炁相保守此神此气结眞精唤作纯阳周九九此时方曰圣胎圆万丈巖头翻筋斗铅汞若粪土龙虎如鸡狗白金黑钖几千般水银朱砂相鼓诱白雪黄芽自无形华池神水无泉熘不解囘头一煮火饥时只喫琼湖雪前年仙师寄书归道我有名在金阙闲名落世取不囘而今心行尤其乖那堪玉帝见怜我诏我归时未肯哉祈雨歌天地聋日月瞽人间亢旱不爲雨山河憔悴草木枯天上快活人诉苦待吾骑鹤下扶桑叱起倦龙与一斧奎星以下亢阳神缚以铁扎送酆都驱雷公役电母须臾天地间风云自吞吐歘火老将擅神武一滴天上金瓶水满空飞线若机杼化作四天凉扫却天下暑有人饶舌吿人主未几寻问行雨仙人在长江一声橹木郎祈雨咒干晶瑶辉玉池东盟威圣者命靑童掷火万里坎震宫雨骑迅发来太蒙木郎太乙三山雄霹𩆝破石泉源通神震巽上皓灵翁勐马四张𠟡火冲流精郁光奔祝融巨神泰华登云中黑旛灶纛扬虚空掩曦蒸雨屯云浓阏伯撼动崑崙峰幽灵翻海玄溟洞冯夷鼓舞长唿风蓬莱弱水兴都功龙鹰㨗疾先御凶朱发巨翅双目彤雷电吐毒驱五龙四溟叆叇罗阴容一声四海攺昏䝉雨阵所至川流洪金光流精斩旱虹洞阳幽灵召靊霳玉雷浩师变崆峒虚皇泰华扫妖爞羣梁玄黄号前锋祠泉恣蜃威天公𠟡火律令翻穹窿鞭击妖魅驱蛇虫勾娄吉利炎赫踪登僧泽頥悉听从织女四歌心公忠辅我救旱助勋隆赤鸡紫鹅飞无穷摄虐缚祟送北酆勅紫虚元君降摄急急如火铃大帅律令武夷歌天下武夷兮第一山溪㫒眞有洞兮大王天柱交相不知何年中秋兮玉帝赐宴会曾孙幔亭结云霞兮綵桥跨虹霓欲访仙蹟兮搜剔地灵遡洄乘舟兮陟险杖藜身轻欲生羽翰兮扪烟萝而蹑天梯下视人境杳邈兮但见乱峰参错相高低龙洞通天池巖鹤舞双翅锁骨藏玉匣兮王蜕和香泥月浸观音石兮恍有金身现普陀风号玉女峰兮拟是湘江虞𡚱啼仙馆学堂兮闻书声丹炉茶灶兮晓烟迷船架半壑兮使星曾泛河汉归期留古洞兮天孙去作牵牛妻棋盘开巖石兮钓台瞰晴川巖有虎啸兮窠有金鸡栖狮子伏巖兮耀日气犹鲜仙羊化石兮眠云靑草萋大小藏藴灵异兮下有龙湫水冷冷一线天通九有兮旁有风洞凉凄凄翰墨罗列兮因之生兴廪石高贮兮可以忘饥红尘回绝兮山中发兰桂神仙可许兮云间闻天鸡茶洞幽杳兮悬崖飞瀑布桃源深邃兮沿流得径蹊有人卜居大隐屏兮学宗周孔事盐虀但见此心上上兮炼成大药服刀圭武夷君去后兮有十三仙之同时代不乏其人兮仙阶陆续跻或尸解兮只履归去或飞昇兮銕笛长嘶以今视昔兮吴李可接踵不须怀古兮感慨而怆悽作诗勉同志兮欲倩仙掌摩丹崖我醉挥椽笔兮大书特书而留题西林入室歌有一明珠光烁烁照破三千大千国观音菩萨正定心释迦如来大圆觉或如春色媚山河或似秋光爽巖壑亦名九转大还丹谓之长生不死药步步华严妙宫殿重重弥勒宝楼阁墻壁瓦砾相浑融水鸟树林共寥廓缺唇石女驾土牛跛脚木人骑纸鹤三业三毒云去来六根六尘月绰约所以然者本体空谁言何似当初莫此珠价大实难酬不许巧锥妄穿凿若要秘密大总持只于寂灭中摸索几多衲子听蛰雷几箇道人藏尺蠖茫茫尽向珠外求不知先天那一着那一着何须重注脚注脚也不恶好呵兄弟杜宇声随晓雨啼海棠夜听东风落万法归一歌金丹大药妙无穷一点丹头内外红眞汞眞铅才入手片时伏虎活擒龙黄婆聘入丁公舍巽位吹嘘九转功十月胎圆坎离外紫云飞出玉炉空短褐包巾满𨞬市寻草烧茅烹药柜自己三黄及四神谁知安灶烹炉意纸袄麻衣要隐山飡松饮水守饥寒日魂月魄空唿吸到底方知入道难黑山山下鬼窟里背曲头垂口流水梦中梦见梦中人几时待得硫黄死薄福痴人不断淫尾闾闭了採他阴元精摇撼无墻壁错认黄泥唤作金容成三峰学御女採精吸血兼服乳大道本来无阴阳劳形着相徒自苦叩齿吞精咽气声辘轳空动髑髅形妄将口鼻爲玄牝谩说金精肘后盈鼻头闭息空画饼几人日中逃得影客风邪气肚中鸣安得长灵砂在鼎参禅见性契眞如莫道无心便靠虚悟了不行干智慧千崖万壑涉程途多少老儒学周易岂知太极归无极忘形便欲任天眞只恐春归草无力明教专门事灭魔七时功德便如何不知淸净光明意面色痿黄空自劳胡氏阳山一果祖九返庄严皆妄语手执金环运三车阿谁飞上金天去更有持斋四果徒九曲江头下铁符乳香烧尽难成佛精血元阳搬运枯三千六百旁门术开顶缩龟习定息存想丹田炼五芽吐故纳新虚费力礼㙮焚香诵藏经更能拜斗与瞻星吞符饮水兼持咒恁地如何得道成注想按摩八段锦嘻呵六字拘兴寝若要还精补脑时除非一盏醍醐饮双眼遥思运顶门戏言日月照崑崙那堪又见圆光现便指天尊与世尊眼本无光人妄想耳本无声那得响上有大渊不霐池妄指中黄忍肚饥空按周天行卦数几能识得眞龙虎若得眞龙眞虎人了得向上一条路暗把箪瓢服小便吞吐涎唾作珠圆鼻头流出两条涕便敢唿爲玉筯仙说尽存三守一底九年炼丹思想里忘却家珍向外寻百年做箇阴灵鬼天门枸杞与黄精豆杏姜椒白茯苓未审地仙成也未皮焦肉腐可怜生斋醮关宣歌梵曲分环破券受科箓不识天心雨字眞只会三光符水熟袖中雷印赫山精手把杨枝学隐形此心本是通神藏一念内时万状生此身身外皆隐物此心心外皆妖术身里眞心心里身不在中间内外出这些金液大还丹自从元谷至泥丸抽添七返无多事草木无心天地闲眞根眞蒂结眞酥眞鼎眞坛眞药炉阳日起头阴日积分明阳火与阴符半亩丹田种金粟一朶灵芝香馥郁铁牛哮吼入绵㕑木马奔驰跳金屋干坤二八结丹砂满鼎溶溶白雪花捉住龟蛇归两手山中玉兔化金鸦还丹有诀知音少汞龙铅虎凭火候三千刻内结婴儿调和温养终无漏遍体浑如一片琼寒蝉光照玉壸氷顶门夜半雷声吼匝地淸风神鬼惊天上人间眞妙诀谁敢天机私漏泄须是英雄大丈夫了然胸中无一物一阳才动大丹成片饷工夫造化灵祗恐南宫录姓名醉骑白鹤朝上淸曲满江红忆昔秦时中秋月武夷九曲烟寂寂斜阳数尺寒藁枯木三十六峰凝晓翠一溪流水生秋绿正满林桂子散天香飞金粟神仙客金丹熟玉诏下云生足石头新换骨尙黏红肉夜半月华明似昼玉皇降辇铺殽餗笑曾孙囘首幔亭前空松竹念奴娇广寒宫里散天花点点空中柳絮是处楼台皆似玉半夜风声不注万里盐城千家珠瓦无认蓬莱处但唿童且去探梅花攀那树垂帘未敢掀开狮儿初揑就见桂人偷觑溪畔渔翁蓑又重几点沙鸥无语竹折庭前松僵路畔满目都如许问要晴更待积痕消须无雨水调歌头二月一番雨昨夜一声雷鎗旗争展建溪春色占先魁採取枝头雀舌带露和烟捣碎鍊作紫金堆碾破香无限飞起绿尘埃汲新泉烹活火试将来放下兔毫瓯子滋味舌头囘唤醒靑州从事战退睡魔百万梦不到阳台两腋淸风起我欲上蓬莱水调歌头金液还丹诀无中养就儿别无他术只要神水入华池採取天眞铅汞片饷自然交媾一点紫金脂十月周天火玉鼎产琼芝你休痴今说破莫生疑干坤运用大都不过坎和离石里缘何怀玉因甚珠藏蚌腹借此显天机何况妙中妙未易与君知二喫了几辛苦学得这些儿蓬头赤脚街头巷尾打无爲都没蓑衣笠子多少风烟雨雪便是活阿鼻一具骷髅骨忍尽万千饥头不梳面不洗且憨痴自家屋里黄金满地有谁知这里一声惭愧那里一声调数满面笑嘻嘻白鹤靑云上记取这般时三苦苦谁知苦难难也是难寻思访道不知行过几重山喫尽风僝雨僽那见霜凝雪冻饥了又添寒满眼无人问何处叩玄关好姻缘传口诀炼金丹街头巷尾无言暗地自生欢虽是蓬头垢面今已九旬来地尙且是童颜未被飞昇诏且受这淸闲四天下云游客炁味偶相投暂时相聚忽然云散水空流饱饫闽中风月又爱浙间山水杖履且逍遥太上包中下只得箇无忧是和非名与利一时休自家惺了不成得恁地埋头任是南州北郡不问大张小李过此便相留且喫随缘饭莫作俗人愁五未遇明师者日夜苦忧惊及乎遇了得传口诀又忘情可惜蹉跎过了不念精衰炁竭碌碌度平生何不囘头看下手採来烹天下人知得者不能行可怜埋没如何恁地不惺惺只见口头说着方寸都无些子只管看丹经地狱门开了急急办前程六堪笑㕓中客都总是迷流𡨚家缠缚算来不是你风流不解去寻活路只是担枷负锁不肯放教休三万六千日受尽百年忧得人身休差过急须修乌飞兔走刹那又是死临头只这眼前快乐难免无常两字何似出尘囚炼就金丹去万刼自逍遥七有一修行法不用问师传教君只是饥来喫饭困来眠何必修精运炁也莫行功打坐但去净心田终日无思虑便是活神仙不憨痴不狡诈不风顚随缘饮啄算来命也付天然万事不由计较造物主张得好凡百任天然世味只如此𢬵做几千年八一箇淸闲客无事挂心头包巾纸袄单瓢只笠自逍遥只把随身风月便做自家受用此外复何求倒指两三载行过百来州百来州云𣺌𣺌水悠悠水流云散于今几度蓼花秋一任乌飞兔走我亦不知寒暑万事总休休问我金丹诀石女跨金牛九不用寻神水也莫问华池黄芽白雪算来总是假名之只这坤牛干马便是离龙坎虎不必更猜疑药物无斤两火候不须时偃月炉朱砂鼎总皆非眞铅眞汞不炼之炼要何爲自已金公姹女渐渐打成一块胎息象婴儿不信张平叔你便问他谁十要做神仙去工夫噼似闲一阳初动玉炉起火炼还丹捉住天魂地魄不与龙腾虎跃满鼎汞花干一任河车运迳路八泥丸飞金精採木液过三关金木间隔如何上得玉京山寻得曹溪路脉便把华池神水结就紫金圆免得饥寒了天上卽人间水调歌头土釡温温火槖籥动春雷三田升降一条径路属灵台自有眞龙眞虎和合天然铅汞赤子结眞胎水里捉明月心地觉花开一转功三十日九旬来抽添炁候炼成白血换骷骸四象五行聚会只在一方凝结方寸绝纎埃人在泥丸上归路入蓬莱沁园春要做神仙炼丹工夫譬之以闲但姹女乘龙金公御虎玉炉火炽土釡灰寒铅里藏银砂中取汞神水瑶池上下间三田内有一条径路直透泥丸一声雷震崑山眞槖籥飞冲夹嵴关见白云漫天黄芽满地龟蛇缭绕乌兔忻翻自古干坤这些离坎九转烹煎结大还灵丹就未飞昇上阙且在人间又要做神仙炼丹工夫亦有何难向雷声震处一阳来复玉炉火炽金鼎烟寒姹女乘龙金公跨虎片饷之间结大还丹田里有白鸦一箇飞入泥丸河车运入崑山全不动纎毫过此关托龟蛇乌兔生擒活捉霎时云雨一点成丹白雪漫天黄芽满地服此刀圭永驻颜常温养使脱胎换骨身在云端满庭芳鼎用干坤药须乌兔恁时方炼金丹水中虎吼火里赤龙蟠况是兑铅震汞自元谷上至泥丸些儿事坎离复姤返老作童颜五行全四象不调停火候间断如闲六天罡所指玉出崑山不动纎毫云雨顷刻间直透三关黄庭内一阳来复丹就片时间又两种汞铅黄婆感合如如眞虎眞龙周年造化蹙在片时中炉里温温种子玄珠象气透三宫金木处炼成赤水白血自流通无中胎已兆见龟蛇鸟兔恍惚相连但坎离旣济复姤交融了得眞空命脉天地里万物春风阴阳外天然夫妇一点便成功酹江月因看斗柄运周天顿悟神仙妙诀一点眞阳生坎位点却离宫之缺造物无声水中起火妙在虚危穴今年冬至梅花依旧凝雪先圣此日闭关不通来往皆爲羣生设物物含生育意正在子初亥末自古干坤这些离坎日日无休歇如今识破金乌飞入蟾窟水调歌头昔在虚皇府啸咏紫云中不知何事误䝉天谪与公同偶到金华洞口忽见孄翁老子挺挺众中龙握手归仙隐谈笑起天风忽相逢一转瞬酒杯空几时再会唱赓词翰倒金钟只恐武夷山里千古猿啼鹤唳未便蹑飞虹公欲归仙去我亦继公踪又一叶飞何处天地起西风夜来酒醒月华千顷浸帘栊塞外宾鸿来也十里碧莲香满泽国蓼花红万象正萧爽秋雨滴梧桐钓台边人把钓兴何浓吴江波上烟寒水冷剪丹枫光景暗中催去览镜朱颜犹在囘首燕巢空铁笛一声晓唤起玉渊龙又一箇奇男子万象落心胸学书学劔两般都没箇成功要去披缁学佛首下一拳轻快打破太虚空末后生华发再拜玉淸翁二十年空错过只飘蓬这囘归去武夷山下第三峰住我旧时庵子捥水把柴升米活火煮教浓笑指归时路弱水海之东又两髩靑丝发双眼黑方瞳人皆道是昭庆一箇老仙翁暂别蓬莱弱水自把星冠月帔玉佩舞薰风醉入桃源路归去不知踪举云璈鸣铁笛抚丝桐满前劔并森列稽首捧金钟挺挺松形鹤貌任待桑田变海宝鼎粒丹红玉帝下明诏独骑上天宫满江红昨夜嫦娥游洞府醉归天阙缘底事玉簪堕地水神不说持向水晶宫里去晓来捧出将饶舌被薰风吹作满天香谁分别芳而润淸且洁白如玉寒于雪想玉皇后苑应无此物只得赋诗空赏惜教人不敢轻攀折笑李麄梅瘦不如他眞奇绝阮郎归淡烟凝翠锁寒芜斜阳挂碧梧沙头三两雁相唿潇潇风卷芦何处笛一声孤岸边人钓鱼快帆一夜泊桐庐问人沽酒无山坡羊默坐寒灰淸静会向时中一定金城贼返报马流星逩用将须分左右军出师交征定主宾排的是天文地理九宫八卦天魂阵捉住金精也送黄庭土釡封神通战罢方能见圣人英雄不恃干戈定太平又不刻时阴阳交併古盆一声号令九宫八卦排列下挐龙阵锁金乌左右军夺干坤始姤精三回九转交战在西南境得胜回朝也河车不曾暂停辛勤曲枕昼夜行专精铁打方梁磨绣鍼又独坐无爲宫殿息息绵绵不断我把生身父母要使他重相见靑头郎天外玄白衣妇海底眠婴儿姹女阻隔在天涯远全仗着黄婆也黄婆在两下缠团圆打破都关共一天拕延赏罢蟾辉斗柄偏又圆觉金丹太极这造化谁人知味旁门小径正理全然昧学三峰九鼎奇习休粮与闭饥喫斋入定到底成何济躭阁了浮生也道无缘福不齐思知不识阴阳莫乱爲修持莫信愚徒妄指迷兰陵王一溪碧何处桃花流出春光好寻箇小小篮舆谩行适苍苔满白石涧底阴风凛栗疑无路幽壑琮琤崃转山囘入林僻千峰呈翠色时亦有声声樵唱牧笛忽然一树樱桃白又囘头一顾掀髯一笑诗情酒思正豪逸虎蹄过新迹羃羃雾如织见异草珍禽问名不识山灵勒驾雨来急欲游观未已仆言日夕看来看去似那里似少室又题笔架山三峰碧缥缈烟光树色高寒处上有猨啼鹤唳天风夜萧瑟山形似笔格人道江南第一游紫观月殿星坛积翠楼前吹铁笛客来访灵蹟闻王郭当年曾此驻歇二仙爲谒浮邱伯从骖鸾去后云深难觅丹炉灰冷杵声寂依然旧泉石泉石最幽閴更禽静花闲竹茂松密淸都绛阙无消息共羽衣挥尘感今怀昔堪嗟人世似梦里驹过隙沁园春寄鹤林三径就荒松菊犹存归去来兮叹折腰爲米弃家因酒往之不谏来者堪追形役奚悲途迷未远今是还知悟昨非舟轻飏问征夫前路晨已晞微欢迎童穉嘻嘻羡出岫云闲鸟倦飞有南窗寄傲东臯舒啸西畴春事植杖耘耔矫首遐观壸觞自酌寻壑临流聊赋诗琴书外且乐天知命复用何疑又赠胡葆元𡻕去年来思量人生空自沉埋旣这囘冬至一阳来复便须修炼更莫疑猜好箇鼎炉见成铅汞片饷工夫结圣胎人身里三千世界十二楼台周年造化安排只在这些眞妙哉要先擒日月后攒星斗黄庭中畔化作璚瑰谁会天机分明说破恰似江头雪里梅丹成后做些功行归去蓬莱又题桃源万夀宫黄鹤楼前吹笛之时先生朗吟想劔光飞过朝游南岳墨篮放下夜醉东隣铛煮山川粟藏世界有明月淸风知此音呵呵笑笑酿成白酒散尽黄金知音自有相寻休踏破葫芦析断琴唱白苹红蓼庐山日暮西风黄叶渭水秋深三入岳阳再游湓浦自一去优游直至今桃源路尽不妨来往时共登临十二时鹤林靖作素馨花在枝无几秋入栏杆十二那茉莉如今已矣只有兰英菊蕊霜蟹年时香橙天气总是悲秋意问宋玉当日如何对此凄凉风月怎生存济还未知幽人心事望得眼穿心碎靑鸟不来彩鸾何处云锁三山翠是碧霄有路要归归又无计奈何他水长天远身又何曾生翼手捻芙蓉耳听鸿雁怕有丹书至纵人间富贵一𡻕复一𡻕此心终日绕香盘在篆畦儿里瑞鹤仙残蟾明远照政一番霜讯四山秋老孤村带淸晓有鸣鞭归骑乱林啼鸟靑帘缥缈懒行时持杯自笑甚年来破帽雕裘惯得淡烟荒草多少客愁覊思雨泊风餐水边云杪西窗政好疎竹外粉墻小念归期相近梦魂无奈不爲罗轻寒悄怕无人料理黄花等闲过了喜迁莺鹤林靖偶作吾家何处对落日残鸦乱花飞絮四海五湖千巖万壑已把此生分付怎得海棠心绪更没鸳鸯债负春正好叹流光有限老山无数归去君试觑紫燕黄鹂愁怕韶华暮细雨斜风断烟芳草暑往寒来几度锁却心猿意马缚住金乌玉兔今古事似一江流水此怀难诉满江红别鹤林明日如今我已是天涯行客相别后麻姑山上齐云亭侧几箇黄昏劳怅想几宵皓月遥思忆与二仙不但此今生皆畴昔频到此欢无极今去也来无的念浪萍风絮东西南北七八年中相契密三十里外来将息怅金丹未就玉天辽还悽恻永遇乐懒散家风淸虚活计与君说破淡酒三杯浓茶一盌静处干坤大倚藤临水步屧登山白日只随缘过自归来曲肱隐几但祗恁和衣卧柴扉草戸包巾纸袄未必有人似我我醉还歌我歌且舞一恁憨痴好绿水靑山淸风明月自有人间仙岛且偎随补破遮寒烧榾柮火又寄鹤林靖银月凄凉绮霞明灭秋色如此露满淸襟风生衰髩夜已三更矣寻思往事千头万緖囘首悄如梦里指烟霄不如归去不知今夕何夕鹑衣百结膱脂垢腻犹是小蛮针指对酒逢诗高吟大笑四海今谁似荷亭竹阁共风同月此会今生能几君须记去来聚散只愠底是又怀僊楼极目飈尘表醉酣时楼中起舞楼前舒啸坐见四山烟雾散是处落花啼鸟忽惊下九天星斗双鹤飞来风露爽一声声淸唳苍松杪奈对景不酾酒旧家三点蓬莱小有璚台双阙长是香花缭绕铁笛夜吹金劔吼憾此瀛洲路杳知几度琪株春老闲倚朱栏思昨梦对江山感慨无人晓但千里月华皎酹江月春日桃花开尽正溪南溪北春风春雨寒食淸明都过了愁杀一声杜宇醉跨蹇驴踏翻芳草满满斟鹦鹉游仙梦觉不知身在何处因甚靑鸟不来一年春事捻指都如许人在白云流水外多少莺啼燕语遣兴成诗烹茶解酒日落蔷微坞玉龙嘶断乱鸦惊起无数促拍满路花和纯阳韵多才夸李白美貌说潘安一朝成万古又徒闲何如勐省心地种仙蟠堪叹人间事泡沫风灯阿谁肯做飞仙莫思量骏马与高轩快乐任天然最坚似松柏更凋残有何凭据谁易复谁难长啸靑云外自嗟自笑了无憾海愁山卜算子景泰山㳄韵东坡三首云散雨初晴蝉噪林逾静古寺敲钟暮掩门灯映琉璃影浩气鎭长存昨梦还重省独倚栏杆啸一声毛发萧萧冷二古寺枕空山楼上昏钟静饥鼠偷灯尾蘸油悄悄无人影长劔匣中鸣今古深思省此夕行藏独倚楼风雨凄凄冷三渔火海边明烟锁千山静独坐僧窗夜未央寂寞孤灯影感慨辄兴怀往事无人省江汉飘浮二十年一枕西风冷蝶恋花绿暗红稀春已暮燕子啣泥飞入谁家去柳絮欲停风不住杜鹃声里山无数白马靑衫无定据好底林泉信脚随缘寓𢬵却此生心已许一川风月聊爲主沁园春送王侍郎归三山锦绣文章珪璋闻望碧落侍郎昨履声渐近星辰避次竹符重剖湖海生光委羽天空石桥水冷每爲泉生时雨滂君知否是民心襦袴吏胆氷霜少须召入鹓行也不念无人荷紫𧆔有本朝曾旦移春手段旧家羲献补月心肠此去三山却登八座已凖金瓯姓字香还朝处双凫作对五马成行又大丈夫儿氷肝玉胆砺山带河算此身此世无过驹隙一名一利未直鸿毛相府如潭侯门似海那得烟霄尔许高当初我是乘云御气几百千遭此生勋业无多也手种梅花三百窠又底曾嗅着庙堂钟鼎底曾拈得帷幄弓刀玉帝遥知金书何晚时有鹤鸣于九臯如今且向风前浪舞月下高歌又赞吕公渭水秋深溢江春老洞庭一湖问城南古树如今在否洛中狂客还更来无独上君山渺观巖石八百里鲸波泛巨区何曾错有茶中上灶酒里仙姑终须度了肩吾稽首终南钟大夫自太平寺里题诗去后东林沈宅大醉归欤天上筵多人间到少更不向庐山索鳜鱼如何好好借君黄鹤上我淸都水龙吟雨余叠巘浮空南枝一点春风至洞天未锁人间春好玉𡚱曾坠锦瑟繁絃凤笙淸响九霄歌吹问分香旧事刘郎去后还谁共风前醉囘首暝烟千里但纷纷落英如泪多情易老靑鸾何许诗成难寄斗转参半横帘花影一溪流水怅飞凫路杳行云梦断空自有三峰翠又採药径云屏谩锁空山寒猿啼断松枝翠芝英安在木苗已老徒劳屐齿应洞中凤箫锦瑟鎭常歌吹怅苍苔路杳石门信断无人问溪头事囘首暝烟无际但纷纷落花如泪多情易老靑鸾何处诗成难寄欲问双娥翠蝉金凤向谁娇媚想分香旧憾刘郎去后一溪流水祝英台近月如酥天似玉长啸弄孤影十二楼台昨梦暗寻省怜露满衣襟风吹毛发浑无寐寒宵漏永捧香鼎翻起一片龙涎梅花对人冷庭戸氷淸何处鹤声警少时烛暗梧窗烟生苔砌晓钟动忽然心醒菊花新渺渺烟霄风露冷夜未艾凉蟾似水海山外五云散彩三峰凝翠一鹤横空何缥缈见殿阁笙歌拥罗绮笑劳生空如尺鷃恋槿花篱于中靑鸾唱美丹鹤舞奇有粉娥琼女齐捧芳巵天眞皇人陈玳席宴太姥思之暗生悲念如今红尘满面漫洒晚风泪二十二楼台但前囘旧迹想琪花似雪忘了还思朝暮痴痴地只有老天知却自省玉堦金砌错抛离梧桐声颤窗外草虫吟细醉魂觉又听秋鸿悲口𢟍极目寒空叹未有紫云梯绛阙消息子也无一二枉垂涕三宝鸭温香诉丝诚寸意记当年事闷本愁基人间天上只争得那些儿喫禁持却念九宵风味淸晨雁字一句句在天如在纸只得向风前默默自嗟惜业债俱消还未了甚时已一日里滴了掩儿来泪四念我东皇大帝儿是操觚弄翰之职飞落尘寰似此度算应希向这里安能便策景御气灰头土面千河水把我如何洗纵便有铢衣已失眉峰山翠看看皓首瞒不过镜台儿除是去看靑松下碧云底五弱水去蓬莱八万四千里远漠漠俯仰天水靑无际鸟飞不到船去难渺无依剪锦字云信待凭鸾翼靑芝素瀑草舍儿隐隐烟霞里向闲处批风切月烹天地三岛十洲去有日几何时胎仙就直待鹤书来至六铜壸四水寒生素被夜迢迢烟月熹微池浸霜荷槛竹响井枫飞宝枕箪无梦念忡忡地形留神往鎭日价忘食应忘寐省得起都是天上仙家事珠歌舞酌玉液饭云子怎得麒麟脯更教知味七有箇闷甚处一向如痴醉独倚住危栏坐咬无名指金鱼玉雁一从去絶消息念念怀天帝密与冥契晴霞照水叹细草新蒲寒凄凄对夕照树色烟光相紫翠花落莺啼把往事似川逝光阴速何时是伊归日八雪牖风轩度𡻕时听芭蕉雨声悽恻情多易感渐不觉须成丝忽又成千古悄如梦里西山南浦尽秋意一望芦花飞有一点沙鸥点破松梢翠凄然念起觉两腋凉飈细诗兴浑飞在渔鄕橘里九忽水远天长笑把玉龙嘶一声声吹断寒云沧波里幽愁暗憾弄皓月怨白日问太虚不尙则成休矣云心鹤性死也要冲霄乘风去分自有终合仙飞感古怀今聊把笔落叶寒蝉悲使人增怨抑水调歌头草涨一湖绿天㔶四山靑这千年里几多兴废不容声无分貂金佩玉不梦歌钟食鼎何处有车旌但念旌阳劔枉自染蛟腥生诸葛少马援尙云萍醉鄕日月飘然身世付刘伶知道东门黄犬不似西山白鹭风月了平生起来忽淸啸惊落夜潭星二杜字伤春去蝴蝶喜风淸一犂梅雨前村布谷正催耕天际银蟾映水谷口锦云横野柳外乱鸣蝉人在斜阳里几点晚雅声採杨梅摘卢橘饤朱樱奉陪诸友今宵烂饮过三更同入醉中天地松竹森森翠幄酣睡绿苔茵起舞弄明月天籁奏箫笙三一箇江湖客万里水云身鸟啼春去烟光树色正黄昏洞口寒泉漱石岭外狐猿啸月四顾寂无人梦魂归碧落泪眼看红尘烟蒙蒙风惨惨暗销魂南中诸友而今何处问浮萍靑鸟不来松老黄鹤何之石烂叹世一伤神囘首南柯梦静对北山云四昔在虚皇府被谪下人间笑骑白鹤醉吹铁笛落星湾十二玉楼无梦三十六天夜静花雨洒琅玕瑶台归未得忍听洞中猿也休休无情绪炼金丹从来天上神仙官府更严难翻忆三千神女齐唱霓裳一曲月里舞靑鸾此憾凭谁诉云满武夷山五误触紫靑帝谪下汉山川旣来尘世奇奇怪怪被人嫌懒去蓬莱三岛且看江南风月一住数千年天风自霄汉吹到劔峰前做些诗喫些酒放些顚木精石怪时时作地行仙朝隐四山猿鹤夜枕一天星斗纸被里云眠梦爲蝴蝶去依约在三天摸鱼儿夀傅枢阁中李夫人跨飞鸾醉吹瑶笛蓬莱知在何处薰风吹散荷花露梦觉已非所忘归路谁知道人间别有神仙侣身游枢府奈诏入玉楼勐骑箕尾四海忆霖雨问王母天上桃红几度蕊宫今是谁主明年甲子从头数春入鬟云髩雾如今去是处里福田都着黄金布庭前玉树看子早生孙孙还生子𡻕𡻕彩衣舞瑶台月烟霄凝碧问紫府淸都今夕何夕桐阴下幽情远兴秋无极念陈迹虎殿虬宫记往事龙箫凤笛露华冷蟾光白云影净天籁息知得是蓬莱不远身无羽翼广寒宫舞彻霓裳白玉台歌罢瑶席诤不思下界有人岑寂羡博士两泛仙槎与曼倩三偷蟠实把丹鼎暗融液乘云气醉挥斥嗟惜但城南老树人谁我识桂枝香楼前凝望见水满一溪云满千嶂将晚欲行无绪欲眠无况巖花涧草春无极倚东风忽然惆怅淡烟飞过幽禽呌断远钟嘹喨爲底事沉吟一饷念只影飘浮寸心虚旷无限游丝落絮此怀难状江湖淮海行将遍觉诗肠酒胆超畅一邱一壑归来念我旧家天上贺新郎且尽杯中酒问平生湖海心期更如君否渭树江云多少憾离合古今非偶更风雨十常八九长铗歌弹明月堕对萧萧客髩闲㩦手还怕折渡头柳小楼夜久微凉透倚危栏一池倒影半空星斗此会明年知何处苹末秋风未久谩输与鹭朋鸥友已办扁舟松江去与鲈鱼莼菜论交旧应念此重囘首又雪是雨远堪拾道非花又从帘外受风吹入扑落梅梢穿度竹恐是鲛人诉泣积至暮萤光熠熠色映万山迷远近满空浮似片应如粒忘炼得我双睫吟肩耸处飞来急故撩人粘衣噀袖嫩香堪浥细听疑无伊复有贪看一行一立见僧舍茶烟飘湿天女不知维摩事谩三千世界缤纷集是剪水谁能及一剪梅赠紫云友劔倚靑天笛倚楼云影悠悠鹤影悠悠好同㩦手上瀛洲身在阎浮业在阎浮一段红云绿树愁今也休休古也休休夕阳西去水东流富又何求贵又何求酹江月西湖绿荷十里吐秋香湖水掌平如镜日落云收天似洗况又月明风静露逼葭蒲烟迷菱芡缩尽寒鸦颈两枝画桨柳阴浓处乘兴遥想和靖东坡当年曾胜赏一觞一咏是则湖山常不老前辈风流去尽我兴还诗我欢则酒醉则还草圣明朝却去冷泉天竺双径行香子题罗浮满洞苔钱买断风烟笑桃花流落晴川石楼高处夜夜猿啼看一更云三更月四更天细草如氊独枕空拳与山麋野鹿同眠残霞未散淡雾沈绵是晋时人唐时洞汉时仙八六子倚危亭憾如芳草萋萋刬尽还生念柳外靑鸾去后洞中白鹤归来恍然暗惊吾家眇在瑶京夜月一帘花影春风十里松鸣奈昨梦前尘渐随流水凤箫歌杳水长天远那堪片片飞霞弄晚丝丝细雨笼晴正消凝子规又啼数声鹧鸪天雨过山花向晚香烟丝空翠柳微茫旧家丹灶何人葛今日帘泉阿老黄犀角枕象牙牀椰心织簟昼生凉杯行无算何曾醉不觉罗浮日月长二西畔双松百丈长当时亲自见刘王山前今日莲花水往者将军洗马塘南粤路汉宫墻晚风厯厯说兴亡摩挲东晋苍苔灶细说仙翁炼药方琼琯白真人集重刋道藏辑要琼琯眞人集宋海南白玉蟾着联句旴江舟中联句嘉定癸未仲秋之朔偕黄天谷道旴而渝舟中联句倐忽缯千兎寻常涸百蠡眼光摩日月足迹遍山河赤壁聊化鹤黄庭浪换鹅秋声归欵乃云影映婆娑夜后调焦尾风前无太阿待藏班媫扇郄援鲁阳戈点尔言其志虞兮奈若何道缘甯择地世事总随波万象由弹压千篇在切磋酒徒从狎至诗客听相过辍我芒不借就伊金叵罗峯巓餐地秀霞外挹天和拍手僛僛舞忘形蹈蹈歌力辞金殿客高应玉皇科八挂招六逸九嶷哀两娥淸漪驯绿鸭列阜拊眠驼逸韵应无敌淸明到不毛樵仙分我席力士污吾鞾风沈腰何瘦霜潘鬓谩白畨怀丹医病鹤寻饵钓神鳌爲问六国印何如一渔簑淸飈茶腋爽韶景醉颜酡且噉藕如臂从教晷似梭推蓬延月桂引襋翫烟萝君已人登泰辞皆水导嶓蘂宫淸缥缈云阙郁嵳峩未到桑田变疑将铜狄摩谁知天不管敢谓世无魔觞政驩无忤骚坛令太苛玄谭时脍灸杰句肆吟哦大道眞溟滓浮生但刹那玉天还有诏应是典风骚踈山舟中联句山影卧寒碧波光摇虚空櫂凌千顷月帆鼓一天风列岸万丝柳遥岑数粒松诗魂混雁䳱草圣惊鱼龙梦断江楼笛吟余烟寺钟电华飞我剑虹晕挂吾弓淸啸骑汗漫朗吟泛溟蒙谁云泽国小乐亦在其中雪窗联句王枞张云友刘希古三友霜风寒袭人梅香淸透骨莫色冥九峯月华澹双阙靑猿啸苍虬红萤粘绿发滕六欲飞花巽二急催雪炉烹兽炭红帘卷鸳罗缬更烧古龙涎满斟靑凤血堆盘老榛栗託契旧爪葛笑挥白玉尘共说丹砂诀飘飘志欲仙酣酣耳正𤍠松鹤警淸露烟麋卧苍樾一鴈过天外孤鹊遶木末隐约银汉星微芒翠杉月烛花冻不泪火杮拨欲灭囘首顾壁影开怀吐谈屑结习三生路慷慨万人杰聚散如浮萍死生犹幻沫万事一置之四皓不渠劣夜深戸泣鬼𡻕晚霜摩鹘泉涸水涯涘云𣺌天空阔饿鼠囓枯藤冻蝇栖琐闀觞咏兴未阑烘堂各粲发櫂歌联句西风起兮落叶黄兮黍稷香兮击空明兮泝流光兮天一方兮彼美人兮遥相望兮彼苍茫兮击孤舟兮蓼花傍兮啼寒螀兮虚戊联食𩻣体取其骨糜肉化之义何其秀且明而况淸以美不醉将如何无吟讵自已凡与共此者但须行乐耳无意必固我可久速仕止离合忍复道光阴能有几相对默不言新篘多且旨玄中难致诘圣处可胜纪何爲是栖栖未免聊复尔戯联曡韵体两桨往莽苍弓蓬穷空蒙伛偻苦怒雨穹窿通雄风美茝迤逦紫丛枫朦胧红彼美绮里子终同隆中翁戯联囘文体水连天𣺌𣺌山映月亭亭尾櫂依凫渚头船过蓼汀鬼神号暝壑烟雾霭踈櫺美醖浮觞玉轻衣拂剑星夜船与盘云联句囘文烟山暮滴翠露叶秋翻红川急囘斜岸草枯凋薄霜蝉寒嘶月淡鴈过唳天长船泊宜沙浦夜深同咏觞潘紫巖与余赋雪约不得用色数并寔字及比喻不似寻常冻俄而散漫飞羞明犹欲落等伴未全晞承得圆还碎看来是复非积深仍宻宻舞急转霏霏弗是筛成细何如拾取归今焉皆璀璨昨者只浽㵟扫去依元有呵来忽渐微乱飘寒转甚相映远生辉莫踏凹中满遥知凸处肥严凝吟不厌凛冽饮无威赏翫眞堪乐丰穰不用祈婵娟虽可待融散恐几希叠字招隐逐逐何时知足来归山共种菊有松爲酒有藜当肉亦有涧底芝亦有巖上瀑白日自觉如年靑山长是对目闲云与充封门人淸风爲作扫室仆朝宴息乎长松之阴夜偃仰乎冷翠之谷我无涕唾津精气血液了絶喜怒哀乐爱恶欲练空碧毓紫冲兮身如玉乘气御飞兮咏九霞之曲紫溪偶成囘文体鹂黄并柳风飘絮蝶粉沾花露浥香离别恨深深院静少年人去去途长集句赠王秀才富贵必从勤苦得名位岂肯卑微休劝君更尽一杯酒与尔同销万古愁篇鹤林问道篇上海南白玉蟾过三山次紫虚眞官之居鹤林彭耜过之问以道法之要曰愚尝究金丹大药之旨所谓日月龙虎铅汞坎离火候周天卦象之类与夫偃月炉朱砂鼎等语名旣不一事亦多端未审一物而分众名邪其或众名而各一物邪在内求之则无形在外求之则有象或妙在作爲或妙在静定古者尝言有所作爲卽非道也又曰溺于静是枯坐也懵然不知其所以入之蹊径到之堂奥愿闻其说答曰先圣仰观天文俯察地理近取诸身远取诸物创爲丹诀以长生不死之意以淑人心其实一理也其始入也在乎阴阳五行其终到也归乎混沌无极如丹法所言尽有所据第互立一说各执一见所以众楚不可一齐要在吾所遇所传所得如何耳在天则爲日月星辰在地则爲禽兽草木在人则爲夫妇男女以易道言之则干坤坎离也以五运言之则金木水火也以药物言之则铅银砂汞也以丹道言之则龙虎乌兔也用之则有坛炉鼎灶之名行之则有升降交合之象体之则有浮沉淸浊之变则之则有阴阳寒暑之候圣人故曰採以药物炼以火候结而成丹超凡入圣所以取之于内而不泥其内象取之于外而不求其外物是所谓无物无象者也谓之先天一炁混元至精则是大而不可知之之谓神之意也其体或聚或㪚如轻烟薄雾然也其象或有或无如梦幻泡影然也天地与我同根万物与我同体往古来今本无成坏第以生死流转情识起灭如浮云之点太淸如黑风之翳明月圣人悯世浇漓诏人修炼使从无入有谓之成以有归无谓之了其运用之要有动之动出于不动有爲之爲出于无爲不过炼精成炁炼炁成神炼神合道而已若有作用实无作用似乎静定则非静定如龙养珠如鸡抱卵可以无心会不可以用心作可以用心守不可以劳心爲此乃修丹之要入道之玄又问曰古者入道以调心爲要以精思爲妙精思则是存念也调心则是把捉也存念旣久则其念或差把捉稍𦂳则心转难调或者谓存念不宜久把捉不宜𦂳愚窃谓曰存念不久则其念必不眞把捉不𦂳则此心何可调答曰存者有也亡者无也存者存我之神想者想我之身闭目见自己之目收心见自已之心有物则可以存谓之眞想无物而强存之谓之妄想此乃精思存念之妙操者存也舍者亡也操者操眞一之炁存者存玄太之精凝一神则万神俱凝聚一炁则万炁俱聚顺我之物可以无心藏之逆我之物可以无心顺之至如眞妄本空逆顺俱寂则三际圆通一灵晃耀此乃把捉调心之要也盖缘一念起动则万念起一窍开则九窍开此无他乃是以神驭气之意我自无始以来无明烦恼业识茫茫不可消释于顷刻而寝息于目前也故古人有心息相依息调心静之语此非调心乎又如用志不分乃凝于神等语此非精思乎先圣有曰制心一处无事不办所以谭眞人云忘形以养气忘气以养神忘神以养虚只此忘形二字则是制心之旨虽然与其忘形而心游万物曾未忘之所不如何耶吾所以忘者非惟忘形亦乃忘心心境俱忘湛然常寂鹤林问道篇下海南白玉蟾再过螺江之滨鹤林彭耜诣之而谓曰比者尝闻道于先生所以问答之辞着爲鹤林问道篇矣噫视之古人三不答四不知者若未底乎道也然道本无言不得已而有言使其名言若寂则世人见黄花翠竹谓何物耶徒见夫子之言性与天道不可得而闻又以子罕言利与命与仁竟视以爲甚高难行之事当时孔门或于一字仁一字孝一字诚一字礼而用心矣有屡空者有屡中者异日冠者五六人童子六七人风乎舞雩咏而归不曰无人矣以曾子之一唯视其他哓哓者爲如何哉后世闻道付之风影鸣唿中庸何谓曰诚也大学何谓曰明德也无非自正心诚意而始也以之修身以之治国平天下如淸风明月取之无禁用之不竭也则昔人有所谓皇皇八荒皆在我闼孰曰天下不归吾仁等语其斯之谓乎曾不知会其有极归其有极但以齐物我一死生爲虚无妄诞之谈若曰道也者不可须臾离也古今能几人哉今吾之所以步骤乎老释之域者盖亦不敢私爲町畦之说夫道本无秦楚也讵可藩篱吾心哉先生然之否乎先生曰然又问曰古之系易者惟穷理尽性以至于命固尝究之矣夫性与命其一理耶二理耶答曰先生不云乎天命之谓性率性之谓道修道之谓教实一理也又问曰昔者僧昙鸾炼金液僧道光炼刀圭是皆深造乎道者也然则老氏所谓金液还丹者先则安炉立鼎次则知汞识铅然后以年月日时採之以水火符候炼之故匹配以斤两法象以夫妇结丹头饮刀圭怀圣胎产婴儿则可以身外有身此修仙者之学也愚亦尝入其壶奥而终有龙虎之疑乌兔之惑不知先生能出标月之指乎答曰坛炉鼎灶本自虚无铅银砂汞本自恍惚水火符候本自杳冥年月日时本自妄幻然而视之若无而实有也在乎斤两调匀造化交合使水火旣济金土相融苟或不尔则黄婆纵丁公而朝奔姹女抱婴儿而夜哭故先辈尽削去导引吐纳搬运呑咽唿吸存思动作等事恐人执着于涕唾精津气血之小而不知专气致柔能如婴儿之旨也呜唿妙哉结之以片饷养之以十月是所谓无中养就婴儿者也大要则曰有用用中无用无功功里施功又曰恍惚里相逢杳冥中有变虽然如是须要亲喫云门饼莫只垂涎说饆饠又问曰老氏之所谓金丹与大道相去几何道无形安得有所谓龙虎道无名安得有所谓铅汞如金丹者术耶道耶答曰魏伯阳参同契云金来归性初乃可称还丹夫金丹者金则信之义丹者心之义其体谓之大道其用谓之大丹丹卽道也道卽丹也又能专气致柔含光默默养正持盈守雌抱一一心不动万缘俱寂丹经万卷不如守一守得其一万法归一是故天得一以淸地得一以甯人得一以灵谷得一以盈日月得一以明万象得一以生圣人得一而天下平道生一一生二二生三三生万物道者一之体一者道之用人抱道以生与天地同其根与万物同其体夫道一而已矣得其一则后天而死失其一与物俱腐筑之以一以爲基採之以一以爲药炼之以一以爲火结之以一以爲丹养之以一以爲圣胎运之以一以爲抽添持之以一以爲固济澄之以一以爲沐浴由一而一一至于极谓之脱胎极其无极一无所一与道合眞与天长存谓之眞一圣人忘形以养气忘炁以养神忘神以养虚道非欲虚虚自归之人能虚心道自归之子欲得衣一与之裳子欲得食一与之粮子欲得饮一与之浆子欲得居一与之堂子欲得寒一与之霜子欲得𤍠一与之汤虚其心忘其形守其一抱其灵故能固其精宝其气全其神三田精满五藏气盈然后谓之丹成一一于一可以长生先圣有云后其身而身先忘其身而身存此诚有以也碑有宋庐山养正先生黄君仙游碑先生姓黄讳知微字明道世爲江州人少隶太平兴国宫道士禀性冲淡赋形丰伟执心谨谅治身严洁元丰间卽本宫奉采访眞君香火盖其职也舒州濳山体道先生崔君闻其名自舒之江访之授以一九谷神之道金液沦景之旨从此若徉若蹶狂易无度时人唿爲黄风子遂自赋黄顚歌益自污晦先是宫中养正堂得业今以养正先生唿之曩与崔君游有所谓泥丸万神刀圭一粒之语复爲一词以自表卽集中御街杯行之云也按猴溪蔡子高所着之记大梁司马之白所述之传先生嗜酒每醉则浩歌歌罢顚狂自若尝于宫前朝眞桥上疾声大唿若有所呵一衲百结裸露不顾隆冬盛夏恬无寒暑权贵士夫有施惠者随手散去或走窜林壑之间或歌舞城市之中终日醺醺一切不爲常带两衣囊每遇便溺和以粪壤悉用纸里而置诸囊与夫饼饵药物杂置一处殊无秽气其囊自号锦香时大雪林壑冥蒙草木变白独先生所居之室其顶无雪常指室傍壁罅而示人曰此吾游蜀之路也初不知书而所谈多史传间事不能文而所出皆高妙之辞至如诗云买纸一百车系笔一千管纸尽笔头桩不说胸中半独曰此汉高帝诗不可致诘者也又如云溪拂地送残雨谷鸟向人啼落花及万里碧云开暮色一条银汉在秋天等句出于自然皆学者所不能到尝谓所知曰酒能败德必须戒之吾所谓饮酒与人饮异又曰鸡在卵中已含造化于人有功安可餁之善哉言乎由是士大夫多礼接之乐其道而忘人之势遗弃形体处人之所恶亶谓风顚者也宫中道士五百辈时或饮酒虽不邀先生亦一造焉人以爲饕餮先生不羞也或恐其知者则宻以爲期临欲饮则先生不期而会宾主交愕乃坐先生于席末痴饮大嚼旁若无人醉輙呌同褐厌之喜噫气以自快每噫时不停声响彻霄久之乃已蔡猴溪年十八九时勉其学道蔡方业儒託以有父兄在先生笑曰车下有水时何爲不可蔡自是数得顾遇之异蔡尝问先生如何久不噫气先生不答再问而噫且曰大噫一声天地静落花烟淡水朦胧又问宿道士聂叔彬之燕处堂先生语蔡曰近有金道人自北来见在道堂中尔可往见不果往先生起而坐口占一絶曰将身轻步入名山四海云游尽可攀大道自然随自过鬼神瞻仰白云间久与夜坐溪上指东方一星爲题曰入夜明星拱紫微东南西北共光辉通天入地无人会惟有淸风明月知又见蔡眼中有黑花而吟曰肾耗元精少眼有黑花生郄得蓬蒿力遮藏见太平又同饮而取萝卜置酒中自食一半分一半与蔡食曰一性无躭酒色荒元精混沌归𣺌茫眞人惠送淸凉药换得朦胧晓夜光蔡出门便觉眼花不复有矣崇甯末先生年已九旬余貌若处女肌肤如玉然顚狂之态如故也人皆忽其态故失其编年叙事之详蔡子高司马之白俱慷慨高蹈之士获与之交时有崔风子高赤脚亦皆异人往来庐山斯时斯人诚难其遇也宣和末年遣使召之先生坚不起有司强之登舆至九江终不肯前乃曰今二天子矣我往何爲哉旣而渊圣登极赦至矣宫庭未囘禄日先生于採访殿上掘去其甓植蒿一根坐其旁若歌之曰明年了来如是连歌数四而去次年韩世淸贼马焚毁宫庭乃植蒿之日也煨烬之后旧址之上独生当日所植之蒿别无繁类先贼马临境之际人心动摇不遑甯处多就卜其去就之理得其语者后皆可验有遇先生或谓曰尔得或曰尔休所谓尔休者委之沟壑莫知所在谓尔得者丧乱之后悉皆无恙先生居常语人祸福初不经意久而有验神如也兵烬之后先生死山侧瘗之矣后数年有自蜀中来者曰黄风子今在蜀昨于成都相会众疑之复因便寄书一封囘山开缄乃丧乱后所存道士姓名也于是怪而发其棺惟衣履在焉旧传本宫道士王三一颇知其出入隐显之事然神仙之迹千变万化不可枚举粗据其传记大畧以碑其仙游之躅云若夫警世歌乐道歌及诗词等作散亡之后仅得数十篇山中道士熊守中编之先生所居旧名养正堂内有风玉轩先生仙去遂改其堂曰大噫今复易名黄仙庵羽流夏师古别筑数椽之茅于庵之后以祠崔君曁我先生焉一旦其裔刘道璇者请余碑之余生晚不及见先生但多慨慕而已敬爲铭曰庐山之下湓浦之濒山高水长不见斯人竹月涓涓松风瑟瑟遐想仙姿风淸月白题题无上九霄玉淸大梵紫微仙都雷霆玉经武夷张元瑞侨寓仙城积善之家也刋施雷经章釐其句字求其义遣其子着订讹于余余谓之曰杨柳姮娥之语此雷部隐旨也不可不致诘神之毋忽题张紫阳薛紫贤眞人像昔李亚以金汞刀圭火符之诀传之钟离权权以是传吕巖叟巖叟以是传之刘海蟾刘传之张伯端张于难中感杏林石泰之德因以传之泰邠州人也事成游毗陵授之于蜀僧道光光之门有行者道楠号爲陈泥丸卽先师也偶缘道过太平宫覩壁间张平叔僧道光之像感前贤之已说嗟尘世之不仙思鸾鹤之未来对江山而无味张乃紫阳眞人太微第四星也道光姓薛号爲紫贤石公乃翠元先生先师则翠虚眞人也海南白玉蟾因访知宫蔡长卿于是乎书题周圆通笊篱歌上淸灵宝圆通法师周君以宁旧讳大鼐字国宝少游方外归赋笊篱歌四海学者里粮抠趋戸外满屦投词山峙灵通妙应在人耳目公享人间九十夀一从仙去得公法者何啻二三百人甲以吿乙乙以传丙圆通一派几何人哉惟紫枢林君时中深味净明之髓以夀圆通之脉又从而续公之歌愚不知笊篱所谓恐只于诠圆通之大义也否则龎居士何爲而业于笊篱欤周君作于前林君述于后余复跋之是谓三人证龟成鼈者也读此歌者毋徒于笊篱而求圆通当于笊篱外索之可也辞赞救苦经辞太上灵宝天尊说救苦经者云藏宝笈乃东华帝阙之眞书烟鎻琅函爲太乙慈尊之秘典空中灼灼妙哉大洞之经天上冥冥皆成大道之力第一委气而第二顺气以制九天𩲉东南度命而东北度仙遍满十方界还将上天气寥寥化作泥丸仙以伏诸魔精𣺌𣺌高超仙源路天上六六而地下六六其数如沙尘劫前三三而劫后三三自然有别体使众生如盲见日月以威神救拔诸迷途成无上道而作无上尊以着威神力救一切罪而度一切厄以通祥感机混然无分天气归一身之内善见救苦虚空皆遍体之眞故成万法而主光明乃领无边而归太上初发玄元始不知空洞有虚皇普济度天人但见紫云覆黄老诚太妙至极之旨皆玄上玉宸之言堪嗟罪障实可哀我今念诵无休息朗咏罪福句自然心垢之淸是名三宝君我本太无之际向来讽诵此经者莫不代天尊而演说经教体大道以引接浮生月明玄贞万福之宫香花缭绕星拱玉虚明皇之殿花雨缤分天堂享福而地狱无声庆云开生而祥烟塞死玉宝皇上乘旛下入开光门无量太华勅命上登朱陵府念太灵虚皇之号剑树化爲蓦礼眞皇洞神之尊火翳成淸暑空洞非迹咸见同声救罪人飞天神王由是委气聚功德化形十方界道言诸六天尊作颂仰尊颜自有无鞅数众神𩲉如在迳上元始天宫灵识昭然超度三界苦趣三涂八难勤学无爲六道四生自悟眞道无名无我逍遥乎淸净之乡不迷不荒超脱于虚无之岸稽首诸仙众颂毕举闻经跋跋上淸灵枢山雷火云秘法关尹子曰衣摇空得风气嘘物得水水注水卽鸣石击石卽光知此说者风雨雷电皆可爲之盖风雨雷电皆缘炁而生炁缘心生犹如内想大火久之觉𤍠内想大水久而觉寒知此说者天地之德皆可同之仙人谭景昇化书云动静相磨所以化火也燥湿相蒸所以化水也水火相勃所以化云也汤盎投井所以化雹也噀水向日所以化虹霓也由是知风云可以命霜雹可以致阴阳可以召五行可以役愚尝得其说矣因着数语以跋法书之后使学仙奉法之士有所稽考毋疑焉颂鹤林传法明心颂二首万法从心生心心卽是法语嘿与动静皆法所使然无疑是眞心守一是正法守一而无疑法法皆心法法是心之臣心是法之主无疑则心正心正则法灵守一则心专心专则法验非法之灵验盖汝心所以狗子佛性颂僧问赵州狗子还有佛性也无州云无乃爲之颂云雨过西风寒苍笞封战骨可怜老将军饮马长城窟铭慵菴铭丹经慵读道不在书藏教慵览道之皮肤至道之要贵乎淸虚何谓淸虚终日如愚有诗慵吟句外膓枯有琴慵弹弦外韵孤有酒慵饮醉外江湖有碁慵奕意外干戈慵观溪山内有画图慵对风月内有蓬壶慵陪世事内有田庐慵问寒暑内有神都松枯石烂我常如如谓之慵菴不亦可乎日损铭周唯道簉玄域穷太始索太易知艮兑卽山泽省念虑究玄赜撙交游乐虚寂谨言语节饮食薄嗜好减思索宇泰定室虚白返眞观习定息绝世事得慧力道日损学日益卽此是眞端的偈金刚经偈寄示西林总长老以字不成八字不是如是我闻早落第二喜无忧求偈禅不用容道不用学行住坐卧是大圆觉爲禅悟剪发偈一毛头上一如来一一如来鼻孔开把得这般刀在手剪教断了唤教囘郑天谷写神随喜说偈大道本来无形安得这般面嘴是你不合带来只得任他赞毁三分似人七分似鬼不是枯髅不是傀儡这箇是第几箇身这箇是第几箇你有人更问如何向道剑去久矣三尺浪高鱼化龙痴人犹戽夜记水记玉隆宫会仙阁记山图海志述符䜟多矣方言古语于推步有焉昔九州都仙大史高明大史许君上昇之日垂语有云后吾一千二百四十年间五陵之内当有地仙八百人出世而师出豫章以郡江龙沙生塞验之今将如所谓矣浦云吴君适际其逢郡将闻有道以起之主席玉龙爲黄冠者辖四方风巾雨帽如蚁斯集旧有云堂矣吴君俄然视其危将压焉廼撤而新之耳建阁其上以龙沙仙会扁之仙人好楼居固其所也已而紫淸白玉蟾道人挂航三湘浮沔江厯庐阜人言玉隆爲天下第一眞仙之居绵厯风雨微贤主人十纲九頽今有人焉克振坠緖鼎然勃兴帝后闻而赐之缗钱侯伯见而爲之藩芘黄冠师咸敬慕之廉顽立懦谓之吴浦云者玉蟾曰浦云君者吾别已有年伺谒者至则君爲倒屣茗余导行阁中谕以名阁之意且萃其徒而勉之日此西山神仙之会府江汉湖海之士不远而来旣以饱烟霞饫风月矣弭杖于壁门卧屦于戸内相与婆娑偃仰浮居于此致身高明寓目闲旷可以诗苍崖白云皆句也可以酒红泉碧芝皆味也淡烟芳草可以入吾画古藤怪木可以助吾书幽禽昼啼琴自横膝寒鸟夜语笛自横栏人静更深剑或鸣匣茶淸秀冷碁或敲枰点易晓窗丹砂研露横经午案宝磐传风尘累不能扰其天眞是非不能汩其性灵信起居爲适之安矣亦合龙沙之䜟乎逆其数但百数寒暑而近有能争先快覩勇悟渐修内以鍊三龙四虎之精华外以陶七乌九蟾之造化穷理尽性以至命积精累气以成眞则第神仙八百之选爲无难矣苟尙有意当世用力斯民下嵩高上兵书讲王道待诏金马门追踪柱下史则固不得而留者也若但以楼居自娱玩𡻕愒日非特爲修仙学道者之忧抑亦爲主盟斯道者之羞诸君盍簪宜相勉旃众心纳而首肯之噫余自戊寅迄今已三过西山矣仙凡参肩不可测识高凭此阁悠然兴怀矧今因君之相期望者如此又安知豫章之师不在兹乎请录其劝进之语而爲之记阁皁山崇眞宫昊天殿记窃闻道包坱北实在乎象帝之先气运堪舆最高者昊天之极宅妙有玄真之国殿弥罗无上之都豁落光明𣺌𣺌紫金云梵之阙恢宏湛寂蒙蒙碧汉玉淸之宫位奠太微尊居大有是爲上圣允号无宗亶玄范而总制十方妙化机而统临三界载考南郊之典昔有圜邱之坛其在道家尤当祀事莫谓无声之载盍存临汝之诚阁皁山福地崇眞宫旧有殿帝之所虽丽不华似简而陋方撤而新之淸江湖山杨舜臣者崇道钦天之士慨然捐镪奇五千缗独易其旧而更建焉梓人执轮舆之役陶氏运埏甓之工始斸于嘉定五年壬申之冬讫工于乙亥之秋首尾四年经营万力伟哉亦难事也嘉定十三年庚辰维时季署予来阁皁适冲妙师朱季湘辖官遂以前此六年新昊天之殿爲吿俾予记之予自惟陶洪景爲帝作记李贺爲帝作玉楼记顾无陶李淸伟之文亦切慕之且语冲妙曰夫上帝之居百千万重道气千二百官君结空爲天凝梵爲城混合三营以爲楼台变化九霞以爲宫室霭垣而霓壤霨楼而雷埏飞廉督琠桂琼槐之材靊霳薰璆兰珞茨之事璪欀而璜橑琨栋而球楹森舆衞于彤𩅀之墀萃千羽于紫扉之陛环𡚱嫔如玉林之媚罗班联如琼苑之繁火铃天丁侍其轩金精勐兽据其戸上有九旋麒麟之电钥下有五琛獬豸之霞关烹瑶鸾之膏以饲琅庭雪色玉精之蟾噼琼虎之腊以餵琳台云光金花之兔玉娥鼓云瑟之夕琼姬舞霓裳之辰八鸾啸歌于扊扅九虎飞鸣于阊阖入则闲羽舆凤辇于琛馆出则飘霞衣鹤氅于瑶池燕游玉京蠖怡金阙物物自化事事无爲人享拾麻之年夀等拂石之劫此特记其髣髴今舜臣所以爲帝之离官者实依稀之若夫宝殿渊深云龛岌嶪御容英粹玉座委蛇地皆砌以花砖壁皆粉于银液中边供具左右羽仪下甃凤墀上陈鸳瓦千楹耀日万栱凝烟高耸溟蒙雄压𡷾崒丹光紫气之丽朱扉黄阁之严羽士有所归心名山爲之增气以世俗而言之献豆粥麦饭者天子嘉之纳粟者爵之贡马者官之虽玉帝高高在上其视甚微其听甚卑则舜臣䝉福之报宜何如也夫以上帝之德不可明言开天执符长御延康之厯合眞体道默膺混沌之图且蚩蚩蠢蠢林然于天地之间岂知乎帝力哉尝谓至高之天能降自求之福鳝能谒斗獭能祭天况人也乎冲妙曰然是年七月朔琼山白玉蟾敬于殿中书心远堂记鹤爲灵禽也何以羣于鹳䳱哉而且与之巢邱原饱稻粱其视众禽等也翩然离烟霞絶风埃宾靑霞朝碧落则灵于鹳䳱远矣莲爲华池也何以族于菱茨哉且与其杂龟蛭混洳泥其视羣华并矣嫣然拔沮洳濯淸泠媚银牀艳玉井则妙于菱茨多矣若夫老聃官于柱下庄周禄于漆园许逊宰于旌阳梅福尉于南昌当是时无以异于世人也逮其精于内固宻行外充隐化沦景蹑梵登晨驾麟龙笞鸾鹤乘云御气啸风鞭霆登崑崙参灵寒方且动心骇目惊而讶之思而慕之朱买臣见弃于妻苏秦见侮于其嫂无怪也始其和光混俗之时若甚侧微而耻其不已若不人似或加狎而侮之至于惊人可喜之事则羣惊若麕聚汉如鼠殊不知身覊樊笼志在霄汉吁飞鸿冥冥弋人何慕焉篱下燕雀徒自啾啾耳然圣人初何尝求异于人亦未始自表见于世也鱼欲异羣鱼舍水跃岸则死虎欲异羣虎舍山入市则擒然虽与之融然相忘泰然俱化其所以诣入者远甚于彼矣陶渊明当刘氏代晋之季耻爲斗米之所折腰去而归柴桑终日娯心于酒是欲忘世者也醉梦物我糠粃天地湛然无营泊然不谋故其诗文超迈羣俗阁皁黄冠朱君季愈卽淸江之邑人父兄皆簪缨人独君辽然而左氏之祖志趣飘逸不可测识两辖宫事数㩦琴剑诣京华所至权贵皆倒屣之上方紫其裾钖以冲妙之号今太极葛仙翁四十代剑印符箓之坛属以之凡于金汞龙虎之书六壬八门三甲五电之文尤所精鍊能诗书札椠且碧瞳红頥端是风流表物也卽城湮之龙源重兴善渊观以徒黄花镒主之何巨源副焉观之方丈采陶诗心远之句以扁云诿予记而文之夫心者澄之不淸挠之不浊近不可取远不可舍寂然不动感而遂通大包干坤小入芥粟如玉莲之在水如云之已大涣然如濯水之鱼超然如跨山之虎飘然如际云之鸿贫贱不能移富贵不能屈居山林虽则推静处市井未尝稍喧所谓在俗元无俗居尘不染尘者也朱君悟大隐居⬤之说知心远地自偏之句曲肱蘧蘧箕坐习习有诗可鸣有卷可执初非蹈世纷而撄维絷也棐几不受尘松窗困白昼老树苍藤之在阁平沙远水之在壁若顚崖狠谷迅瀬哀湍平芜野葑虬根蛟干风昏露晓月夜星天不出戸庭尽在图籍心慵眼饱脸酣耳𤍠候门无褦襶之客横轩有狡狯之鼎解衣磐礡据枕沉酣是非不到心宠辱不到耳韬形于橐籥融神于宇宙履大块如黍米望长河如建瓴眼缬已收心花爲寂天宇泰定虚白发光对境无心对心无境已絶云霄矣于是朝朝暮暮师老庄及张许之与梅葛而与陶渊明相领会于形影之外又何须猿鹤之与居麋鹿之与隣而后爲心远哉世之人或以苏朱如上所说以爲如何者不足静中冷眼一笑耳世事淡如一盃水也嗟夫心一也人自歧之所谓溺𧃳于利禄之途无得而远矣有如穷蹙飘零之士志在枫宸有如孤逈峭拔之士志在烟霄是皆其心远也然不若四境红尘万灶靑烟处此阛阓寂若林泉已如隔蓦蓬莱弱水之远自非心了如君者能之均一远耳未可量也或问远之义何如曰空中之尘若飞雪而未尝见牀下之蚁若斗牛而未尝闻苟能悟言一室高俯仰宇宙之大有所见闻则其心愈云泥矣君字师韩敬爲之记牧斋记阁皁黄冠师刘贵伯以牧名斋属予爲记予闻之黄帝唿牧马童子爲天师释伽指牧牛小儿爲菩萨干马坤牛何以牧之圣人故曰谦以自牧牧之爲义牧羊则先去败羣故无触藩之虞塞翁之于牧也初何容心于得失哉天子置羣牧以牧民均义也贵伯诗甚骚而以懒辞酒甚寛而以醉辞碁甚敏而辞以不智琴甚淸而辞以不古能鍊内丹能役五雷皆以不知爲辞其谦谦如此是自牧也不劳鞭绳盖以驯熟矣僧家所谓人牛俱失道家所谓翁马两忘孰爲牧之盖自牧也贵伯得之矣武夷重建止止庵记武夷之爲山考古秦人列仙传盖籛铿于此鍊丹焉籛铿进雉羹于尧尧封于彭城后谓之彭祖年及七百七十七𡻕而亡生平惟隐武夷山茹芝饮瀑能乘风御气腾身踊空岂非仙也耶铿有子二人其一曰籛武其次曰籛夷因此遂名武夷山三十六峯第一峯九曲溪头最初曲其地也始则有太姥元君卽其地以结庐次则张湛继其踪而入室其后有如鱼道超鱼道远皆秦时之女眞入此而隐焉然此地其深邃不可言四围皆生毛竹人有樵採而见之者因毛竹而目此二鱼爲毛女至今称之晋人娄师钟唐人薛邴皆于此地鍊眞养元而去本朝又闻东京李淘眞洛滨李铁笛燕山李磨镜相踵于其地卜筑也丞相李纲亦尝访于三李而符其夙昔梦雪之梦盖欲于此而建吏隐亭焉由是而后有尼师数代人名其庵曰禅庵号其地曰禅岩鸣唿奇人异士不世而出自尔庵亦倾坏地皆荆榛但闻所谓止止之名而无稽考之迹山南曾孙詹琰夫其字美中盖世代簪绂而胷宇英杰之人也一且叹曰太史公穷九嶷韩文公登太华是皆思古而感慨者焉岂好奇之谓也浊世仕路多阨塞不如结方外交以爲井灶砂汞之学矣其或者可飞昇焉可尸解焉仙而可求岂不容力非曰能之愿学焉忽有琼琯白玉蟾自广闽出而至武夷适有披榛诛茅之意盖亦契劵詹美中之臆素从而搜访止止庵之地辟几百年不践之苔刻三五里延蔓之草于是得其地焉𡻕在嘉定丙子之王春始鸠工斵梓僝夫运甓然而开创之难未几而白玉蟾拂袖天台鴈荡矣玉蟾言旋而庵始成美中固欲挽之以爲三李隐居之设玉蟾盖惮朱紫之往来而膏车秼马适所以废吾事而汩吾心且自谓美中曰庵成皆子之余财余力故也不弹指顾堂宇落就非霹雳手谁能如是今但择其道甯心耐志守素乐静之士延而居之使其开垦数时花木繁盛而玉蟾此去罗浮入室囘必永身以住持之美中曰然又曰然则先生旣去也甯不爲我记其庵而盟他日之再来乎玉蟾曰唯然是庵背倚蔓亭峯而对虎啸岩左则天柱峯右则铁板障入去不数举武则有朱晦庵仁智堂出来才一唤地则有魏王会眞庙其间有冲佑观修廊数百间层楼数十所玉笈锦囊举皆御书琼牍琅龛悉储仙说大云金身之招提实左右乎止止之庵侧后则瀑布悬崖万丈雪花前则碧流盈溪龙湫蛟莽上有天鑑池可以通弱水下有昇眞洞可以透蓬莱若武夷千岩万壑之奇千山万水之胜莫止止庵之地若也云寒玉洞烟锁琪林紫桧封丹淸泉浣玉猿随羽客鹤泪芝田铁笛一声羣仙交集螺盃三饮步虚冷冷盖可以歌太空紫虚之洞章吟玉灵羽融之仙曲然则庄埃不碍眼古今皆一世而绛幔虹桥之事犹宛然矣奇哉靑草靑白鸟吟亦可碁亦可琴有酒可对景无诗自咏心神仙𣺌茫在何许武夷君在山之阴舟只棹归去来琼花满洞何处寻岂非止止庵淸絶胜妙处也詹美中定知玉皇将再宴白玉蟾亦将炼七返九还之丹此日此文不徒作也则然若异日有异事犹见止止庵不徒建也尝记元祐盛时人在霍童山建一茅庵谓之寂寂不数年而庵之东已蜕矣而此庵遂冺至隆兴间再有人启之一二年而所启之人乃遇向日先创庵者于是皆仙去事皆集仙传今而美中之事又踪迹颇类之盖止止者止其所止也周易艮卦兼山之义盖发明止止之说而法华经有止止妙难思之句而庄子亦曰虚空生白吉祥止止是知三教之中止止爲妙义有如鑑止水观止月吟六止之诗作八止之赋整整有人焉止止之名古者不徒名止止之庵今人不徒复兴必有得止止之深者宅其庵焉然则靑山白云无非止止也落花流水亦止止也啼鸟哀猿荒苔断藓尽是止止意思若未能止止者参之已有止止所得者则知行住坐卧自有不止之止非徒滞枯木死灰也予持止止之辈也今记此庵之人同予入止止三昧供养三淸高上天一切众生证止止止止非止之止止实谓止其止之止而已矣海南白玉蟾识先野后人幔亭曾孙龟峯詹琰夫立铭黄叶飞云新雁篆空庭葱破玉篱菊铸金有客来自琼州蓬发垂頥黧面赤足缯草文躯露胫半裎横锄袒肩气槩越尘所适上淸之三华谒云谷君于薄暮竹鎻翠烟詹铎檄风龛灯微红栖鹊唿雏客乃弛怀饮瀑茹芝丁宵御枕偃仰无梦矍然凭窗鼓唇而歌曰梧桐枝上秋风起碧水连天天映水残鸦几点暮山紫斜阳影落芦花里蜂衙罢声蛙作市藜杖落肩寝簟机天黎明月痕消安得异人兮仙岩作逍遥云谷君起而歌曰酒初醒睡初醒有客长歌绕玉屏我将治凫昌兮振瑶瓴顺风一叶碧潭淸收拾千岩万壑之爽气归来高卧乎松櫺与君结诗盟翌晓驾小艇系柳于鲤鱼岩之下平田铺棊鵶鹭分黑白乱山开画松竹自笔墨释览之鸡笼石山花眩眼岩鸟聒耳放浪登天竺峯古寺空四壁栢子袅深殿红峦际天绿巘架空狼啸黄昏月横枯树虎吼淸夜风号万窍疎井入云房持瓢访丹并盘陀无尘坐歌一诗云峯头鸠声唿晓雨炊烟鎻断岩前路夜来湛露滴寒松断云无家风掣空携钖兮理屦无风欲归去云谷君至是稽首话刀圭之妙客抚石而歌曰偃月炉中乌兔朱砂鼎内龙虎黑汞入红铅红炉一粒圆云谷君琼州客旣归猿啼古壑鹤唳冷泉水国无舟曳竹陟陆孤村牛眠流水白云潇条然姤庐阜间云谷君还旧客旣徜徉矣因笔识其行云窝记武夷山一洞天也神仙有无或隐或显昔者此地籛铿饵紫芝能乘风御气神姹採黄朮能唿风檄雨若夫张魏诸眞君男女得仙者十三辈不知何年中秋之夕玉帝宴曾孙也一杯旣罢箫鼓囘空当时诸君霞裙霓袂飘然旣仙矣后世有炼丹岩换骨岩者盖当时事也世传止止庵有李道士幔亭峯有李铁笛毛竹洞有李磨镜一李耶三李耶昇眞洞下有张金蟾鼓子洞下有张草衣一张耶二张耶及如古楼岩之詹灵岩之葛与夫先辈道士吴怀玉皆山中有人见之者动辍腾风架空浮叶泛水丹鬓绿发行步如飞或蜕形或尸解或遁或存使人敬慕之不可得与语者第相错愕不谓千载之下仙躅寥寥惟靑草白云尙无恙猿啼鹤唳诚不忍闻蓦而丹枢陈先生辟谷不粒年已七八旬犹方瞳漆发其颜犹童未知何许人而终日凝神不语兴寝笑谈与常人异所附身仅一破衲一旦在乎五曲之间吟晦翁先生诗山高云气深之句平林烟雨尙如昨也于是诛茅伐竹经营一庐目其庐曰云窝后倚大隐屏前望三教峯左则仙掌右则天柱面丹炉之石枕铁象之岩龙之形虎之状奇哉东距仁智堂西抵仙游馆皆百举武松之靑竹之翠草之绿也寒猿唤晓碧烟蒙蒙栖鸦催暮紫霞漠漠云飞白花鸟放脆声何况山之苍水之碧风又淸月又白惜无人迹之地以人间一年此洞中一日亦不爲过噫眞乐足矣宜乎丹枢老者至于人亦庐庐亦人与溪山相忘与风月俱化则有红鸾紫蜃靑鸟白鹤之事先生知之云窝旣覆茅嘉定之乙亥九月望烟霞叶古熈如是驻云堂记白玉蟾结茅于武夷偶一日起湖海之兴杖履飘飘未数举步囘首旧庐猿惊鹤唳一二扬袂间不觉已铅山矣道遇一褐挈予归堂揗一炷栢予故事罢战茗几椀应言云水滋味如此枯泪如此孤介又言学道如此艰苦如此玄奥予遂有言曰此去不远八万四千余里上有太淸之都玄圃丹邱珠林玉洞宝花异卉满目琳琅丽雀珍禽声声韶濩中有长裾大袂汉千辈举身如红毛一且戯靑鸾舞白鹤瞥然于五浊恶世之顶所视苦趣众生生死死生如蚁旋磨不忍爲之鼻酸于是胎其神于尘胞范其形于色界自襁褓以及了冠不昧夙昔常生修眞养元之念发勐勇心办精进力易服毁形问津于道家者流以此可见其慈悯众生之美意或垢面而松发或赤足而秃鬓或冠逍遥如意之冠或服灵静淸淡之服或靑巾纸袄或巨剑长琴或单瓢只笠或藜杖芒鞋徜徉乎井里萧散乎㕓陌世之人以目争睹以手争指耆以告穉甲以谕乙此则道人也夫道不可得而名言惟弘之在人耳所以前辈着述丹经又形而爲之歌诗契论皆显露金丹之旨必欲津筏后学率归仙畛所谓铅银汞砂者卽龙虎水火也所谓乌兔房璧者卽马牛龟蛇也所谓夫妇男女者卽君臣子母也所谓干坤坎离者卽天地日月也喻之爲丁公黄婆名之爲婴儿姹女假之爲黄芽白雪不过阴阳二字觊觎乎尸解积渐乎飞昇以要言之形与神也身与心也神与气也性与命也其实一理攒五行而聚五气会二性而结三花如是而修谓之丹如是而入谓之道则道人在天地间固非庸常物鸣唿昔年穴土以爲庐辑草以爲室寒则纫兰馁则茹芝在于林下一两声铁笛发出无穷天地之秘未得登天以前巢其身灰其志惟恐闲名满人耳又恐异状碍人目与溪山鱼鸟相忘与风月烟霞俱化白云悠悠靑草芊芊茂松靑竹之下虽不敢望肉生翅且图千百𡻕坐视桑田沧海如何此则道人也良由世丁叔运时鼓浇风后进鱼龙各自蕨麦遂建留云驻鹤之居以宅此辈爲之宴坐乎绳床偃仰乎簟榻飘雨骤风不能残其身凝冰积雪不能冽其体宜乎身安道隆也幸而阛阓中往往有奇人志士有大人君子之心筑堂以居此徒借粮以饭此徒頼得金丹之草一丝之脉不絶代不乏人以鸣此道铅山道堂置之久矣四明周道明乃瓢笠中翘楚者也遂启剏堂话柄有皇宦汝梁汝渠素志闲雅酷慕淸虚旧有栖仙迎眞之意所恨独掌不鸣钟也此意与周道明颇相契劵梓人运斤陶氏埏甓僝鸠羣庸弹指就緖目之曰驻云予所喜者玄纲中兴而妙通老人香篆不灭及乎观之薰炉茶鼎潇洒之甚复有蒲团藁氊新塼素壁殊不坠旧典早昼饘粥香积有余云集贴然巾单挂壁其间分形化气之士又谁不知金汞还返之妙出没隐显人岂堪测于篇诗斗酒之余弹一两操琴舞三四歇剑狂歌野舞翔然归宿晨香夕灯规绳整整使江湖烟雨之叟楚越风月之士源源而来栖栖而止方见蓬莱三岛移在目前羽衣霓裳端可顾揖斯则道堂之设不虚也向时刘安王修仙于汉昭明太子修仙于梁李元操修仙于唐皆宗室中有此挺挺奇特汉今是堂之主人此之流也异日阅籍于天台换骨于武夷皆始乎今日建堂纳士之举前所谓天上神仙应世玩形而爲道人然则然矣返本还源归根复命独不止此当有一段奇特世所希有何哉丹炉之火冷矣白云之鹤飞矣顶飞云玉灵之冠衣宝华玄素之服乘云中之靑驺驾天表之彩鸾登霄极谒天皇此时也神仙应世之事毕矣虽不至人人皆钟吕吾恐其中间有一二苟能具眼目得遇靑瞳深髪之人手持博山请所愿学道堂之意如是道人之事如是随喜书此结缘嘉定丙子雨水后两日援笔爲记云橘隐记太微宫中奎星之精化而爲松松之魂松之魄戯白龙翔靑凤矫矫郁郁然其间则有七松处士太微宫中室宿之星化而爲柳柳之声柳之奥唿黄鹂入紫燕垂垂袅袅然淡烟疎雨之间其间则有五柳先生古人所以隐于松者盖欲示其孤高峭劲之节古人所以隐于柳者盖欲彰其温柔谦逊之志岂不知七松处士五柳先生若人在于简册中自有没世耳目吾未闻橘之爲物果何如焉扬州厥包橘柚钖贡江陵千株橘其人与千戸侯等如是橘可贵也风土记名橘曰胡柑巴人有橘革中藏二叟语如是则橘可奇也潇湘有橘乡洞庭有橘泽云梦有橘里彭泽有橘市如是则橘可嘉也陆续怀橘而遗母李靖食橘而思兄如是则橘可以存孝义李德裕作瑞橘赋张华作灵橘歌如是则橘可以入文章李元有朱实似悬金之句沈休文有金衣非所恡之句唐蓬莱殿六月九日赐羣臣橘秦阿房宫正月一日赐羣臣橘也湖之多橘寒洲之盛橘人孰不知橘之爲美亦不易多得故古今多记录则橘果爲异物也言其橘园则天涯㪚星宿也观其橘实则木杪罗珠玑也艹皮薄而瓣丰肤气而味甘刘禹钖之甘踰萍实寒比蔗浆又何况其花如龙涎其叶如鸭髻其颗如蜡其霜如琼所以吕眞人譬喻金丹大如弹丸色如朱橘吾今知橘如此也东南之邦武夷之山玄化之洞冲佑之观静廉之庵有游士焉陈洪范字天钖道号曰造斋生平于琴书外偏有橘僻酷嗜橘林又多种橘吾意其所爱者非爱橘也盖喜吕眞人譬金丹之意所以一堂风月满林烟雨朝吟暮酌逍遥自居毕竟内有所养外有所玩造次顚沛常持如朱橘色一粒金丹刻意若是宜乎隐居于此则视七松处士五柳先生大不相侔其所居名橘隐吾是以广大其意彰丽其名不爲谬矣陈天钖之风神骨范如秋之末霜如夜之正月如水之晓绿如山之春靑一掬精神已可健羡乎居暇日闲于轩窗几案惟蓄一琴复事一剑可谓苍梧紫櫄之琴靑萍赤荇之剑也多焚桐脂以捣鲸胶胞又于篠节以缚毛锥免颕火率惟杜松门空四壁往来无俗丁者以此而观故可与溪山鱼鸟争淸闲夺恬静又可与松竹烟霞斗魂爽战滋味也吾所以喜陈天钖之意如此一旦抚琴长歌属饮欲罢倩淘泓毛颕辈祷予求一篇盖欲发明橘隐之意昔者缑山之仙子有诗曰修炼还丹苦不忍见甘橘靑城丈人有诗曰几囘误呑橘便欲昇云天此皆古人托意之妙如此陈天钖所以隐乎橘者盖得缑山靑城二君子之意况乎夜欲阑风正淸月皎皎又下猿啼一声于林忽晓栉盥之暇抱琴于橘林之滨岂无深深妙妙之意子于此时吾侑子以一曲曰橘成林橘成林一亩白云空翠深空翠深中有仙翁抱一琴夫谁知此心以是可以见橘隐一片滋味也海南道人白玉蟾记棘隐记丹枢先生结庐于武夷五曲之奥扄戸絶粒一旦有女道人自东阳而来䜣所求道之状遂厯试以恬淡复语之以风俗薄恶又言居岩谷之难如此学道业之难如此诛茅戮草之难餽粮给饍之难然良久而谓先生云粝粒可以爲粥糜弊纨可以爲垢衣藜霍可以餐𧄔𧄔可以炊但欲觅片地可以安茅次编兰而爲簑榾柮之火亦可煨无使雨我头无使霜我肌父母未生前寒暑何所思枯骨旣火后无复可䜣饥山中已如此辨道亦可宜俄而道果成鸾鹤满空飞先生笑而曰入道之易如穷猿投林叛道之易如游鱼跃岸道之在心卽心是道汝能终始吾何幸焉于是纳之此道人者刘妙淸若拟议其童年时娉婷妩媚使人骇心动目据以道眼观之臭皮袋里一泓秽脓是酸苦之蛊钓迷之饵也故妙淸于红尘中卓卓然作撑撑大丈夫气槩吾意其仙游之梦禅化之魂所以能矍然囘观返照把本来面目作自已本命元辰向髑髅中打翻筋斗譬如洗面摸着鼻孔岂费纎毫力耶妙淸亦作数椽茅屋栖附先生之庐取名曰棘隐盖取何仙姑所谓幽居山林间荆棘隐此身之句靑松翠竹潇洒翛然鹤唳猿啼寒烟漠漠风魂月魄潇洒无际此棘隐之乐也夫棘隐之中其所用心者何如哉吾谓如此棘隐之设渠必欲觊觎片云只鹤作长裾大袂辈也渊然如蛰龙之未雷冥然如海鸥之正睡湛然如春空之不云寂然如秋潭之有月悠然如游鱼之跃藻潇然如寒鴈之栖芦爽然如梧桐之晚风寥然如芭蕉之晓雨恍然如昼梦之已觉涣然如沈痾之脱体了然如久讼之释囚杳然如竹迳之夕阳的然如孤松之夜云冲然如耆叟之欲耄溃然如婴儿之未孩安然如海上之三山洒然如江心之万顷悄然如山林之初晓浩然如万物之正春冷然如泛水之点萍𣺌然如浮空之一叶快然如刚刀之破竹迍然如寸丝之系石其爲妙也不可得而形容其爲机也不可得而测识此又非棘隐之用心乎故不可用也吾必置之于空闲无用之地使其与溪山鱼鸟相比而爲一团淸虚冷淡之气又使其与林泉风月俱点而爲些子奇特淸妙之气味旣如此其人必蓬莱之霓裳弱水之羽衣也蓬莱弱水之间鸟飞不尽而云烟𣺌茫自非若人岂容百十举武一程两程而可少亭堠其地乎古人有列仙传亦有列女传皆女流中之丈夫人也如此谓如张天师之妻能飞昇而女亦飞昇许旌阳之妻能飞昇而女亦飞昇葛仙翁之妻能尸解而其女亦尸解刘洞天师之妻能尸解而其女亦尸解夫修眞炼元之士炼谷食爲精炼精爲血炼血爲髓炼髓爲气炼气爲神炼神爲道炼此一念之道而爲圣人自非内有所养而外有所固则古人列女何以羽化登仙若是也玉皇殿前之仙姬紫微宫中之天媪广寒之月女蓬莱之云嫔大有洞天掌笈之𡚱妙梵天府司香之妪谓如骊山老姥与夫靑城之萧氏王室之童氏霍童之葛氏武夷之舌月氏李氏鱼氏至于何仙姑辈又闻秦时毛女汉时黎女及乎巫山洞庭间皆有神女所居而庄子亦言藐姑射之处女形状如此形状如此神仙有无人多半其疑信若古今所传简册所述则女仙信乎有之仙果可学也学仙成道何患乎其不仙乎人旣返老还婴则必能囘阳换骨人旣能留形住世则必能变化飞昇用神仙之心信神仙之事学神仙之道证神仙之果学仙非爲难出尘离慾爲甚难哉神仙长生久视之道旣可学也则出尘离慾夫何难之有刘妙淸旣如此用心则必可望也吹箫之女尙能跨凤採桑之女犹可驾鹤吾所以爲之点头偶来求志援笔书所可言者常寂光国记玉蟾翁笑傲乎风月淸虚之都住持乎溪山寥落之境朝餐红霞暮饲紫雾四大怡怡然一性申申然不知春秋之欲寒暑我而日月之欲阴阳我似醉似梦若佯若蹶天无翳云晨曦眩目俄而竹洞风冷鸟云闷彩微雨淸尘山昏水暮鸟飞鱼伏未几阴霭天气可人温然如春凄然如秋彩云翔碧霄之南中有人焉冠逍遥自然之冠履如理实际之履衣虚无湛寂之衣食禅蜕法喜之食十目不可覩其形四聪不可闻其声须弥庐山不可高其身菩萨苦海不能广其意其步趋也白云流水其语默也翠竹黄花已而有言曰我无位眞人也子知之乎世尊与蝼蚁共胎兜率及铁围同境子可罢司听之臣黜职视之吏可以形影相弔于无阴阳地翁诺大块其心枯木其形乃与眞人会恍若曾邂逅契若未交处眞人与翁仗一切无念之杖张大用现前之盖且行且憇罔测昼夜约十万八千余里始乎厯五藴之山泛六慾之海离无明之乡出贪嗔之域忽之一方眞人曰此大慧明天常寂光国戒州禅那县无何有乡湼槃里也眞人乃是国之君眞人之居心空之殿解脱之楼眞如之亭寂灭之台圆觉之宫眞观之堂其国地无尘泥天不晦显国中君臣父子圣凡含识同形同相无姓无名其庄严不可称其受用不可量眞人拥五明之辂驾七宝之舆辟虚净光明之藏𥪡神通自在之幢翁与眞人游乎知见峯之下有幽玄洞慈忍江功德林四睇久之涉菩提之园无相之圃八还苑囿四处垣墉延三摩之林步四谛之山眞人欲还乘般若船渡平等海不弹指间往复无际眞人揖翁宴坐于淸净之轩敞六通戸牖严万化堦庭焚五分之香献六味之馔荐八自在之茗酌八功德之泉呈五眼之珠示一眞之印设作止任灭之网烛见闻知觉之灯眞人俄而隐翁囘首遂失其所在翁愕然有省涣然有吿释诸天人彼眞人者嫓我形类我志我非寤寐我非酗酩我甯遗其所眞执其所妄乎乃喟然长吁曰吾卽眞人也眞人卽吾也吾将逝矣乃命管城先生黑松使者令淘泓白起等记紫元子书涌翠亭记骚翁逸人品藻山水平章风月皆曰江南山水窟江西风月窝嘉定戊寅琼山白玉蟾㩦剑过玉隆访富川道经武城双凫凌烟一龙批月憇武城之西望大江之东抚剑而长唿顾天而长啸环武城皆山也苍崖翠壑靑松白石寒猿呌树古涧生风峭壁数层断岸千尺翼然如舞天之鹤婉然如罩烟之龙者柳山也白苹红蓼紫竹苍沙鱼浮碧波鸥卧素月琉璃万顷舳舻千梭𥥆然如霞姬之帔湛然如湘娥之縠者修江也山之下而江江之上而亭亭曰涌翠盖取东坡山爲翠浪涌之句观其风物披其景象如章贡之郁孤台如浔阳之琵琶亭者汉奉亭也飞翚际天倒影醮水天光水色上下如镜烟柳云丝高低如幕绿窗漏蟾朱檐咬雨华椽跃凤鳞瓦铺鸳四榻无尘一间如画玉栏截胜银海凝清鸥鹭不惊龟鱼自乐适其酒量任其诗怀者亭中人也若夫风开柳眼露浥桃腮黄鹂唿春靑鸟送雨海棠嫩紫芍药妈红宜其春也碧荷铸钱绿柳缲丝龙孙脱壳鸠妇唤睛雨酿黄梅日蒸绿李宜其夏也槐阴未断鴈信初来秋风无言晓露欲结蓐收避席靑女办装宜其秋也桂子风高芦花月老溪毛碧瘦山骨君寒千崖见梅一雪欲腊宜其冬也复何所宜哉朝阳东杲万山靑红夕鸟南飞羣木紫翠桐花落尽栢子烧残闲中日长静里天大渔舟唱晚牧笛惊云有时而琴胷中猿咽指下泉悲有时而碁剥啄玉声纵横星点有时而书春蛇入草暮鴈归芦有时而画溪山攺观草木生春以此淸兴以此淸幽收入酒生涯拥归诗世界盖有得于斯亭而不知有身世矣山光浩荡江势澎湃松声如涛月华如水萤火万点俯仰浮光禽簧一声前后应和飞靑舞碧凝紫流苍于是四山涌翠芦湾不尽凫渚无穷挽囘亭前酌以元酒招入酒里咏入新诗名公鉅儒鳞跼曡副骚赋如栉峻韵如霜前者唱后者和长篇今短篇古亦莫罄其趣也最是春雪薄空高下玉树夜月浸水表里氷壶渔歌断处碧芷浮天帆影落时绿芜涨岸菰蒲萧瑟舟楫往来其乐自无穷也作亭者谁李亚夫也一日桐城谭元振上淸黄日新与余抱琴而憇其上风吹鹤袂人讶水仙槃薄数篇醂醨百盏月影在地马仆候门援笔不思聊述山水风月之滋味耳知此味者然后可以觞咏乎斯亭主人曰然予亦酩酊明月追思世事如电沬人生如云萍蓬莱在何处黄鹤杳不来抱琴攫剑复起舞于亭之上神霄散史书诏建三淸殿记君人者欲表仪天下所以示国家尊祖之意凡今诸郡之天庆观所以祠圣祖也人本乎祖矧我国家仙源衍庆圣系流禧使不尊崇上灵之祀其何以炳圣祖在天之灵也孝宗皇帝有旨平江府天庆观建三淸殿殿成亲洒宸翰金阙寥阳宝殿六大字扁之殿眉示吾尊祖也若夫汉太初之建神明通天之台宋元嘉之用净轮天宫之法盖异矣姑苏佳山水秀辅未央葱连阊阖嘉定辛巳𥧃月旣望臣小⬤长桥将如虎邱过自祖庭目其正殿雄伟爲诸郡冠诘其所自知爲诏建之也自祥符中额此观矣建炎戎烬之余绍兴乙丑太守贰卿王侯㬇剡于朝赐緍钱复殿圣祖而未暇三淸适以召去弗遂黄冠朱眞猷鸠众市财欲踵其志复以疾𡘤湻熈乙未道录李若济奉御香藏醮于兹囘奏得旨令郡侯殿撰陈岘发公贿属吴县尹黄伯中董役经始于乙未之春讫成于丁酉之冬星鎚月斧旦暮庀工霞栱云甍人神胥庆实大洞法师陆景平主其盟爲甚力嗟乎事物之兴机会之来必韪其人然亦有所待也琼檐宝楯星月相攒金戺玉墀云霓爲御金碧蒨灿粉藻华鲜螭础千蟠翚楹万舞觚稜峭翠结绮流丹恍覩九光何殊三境俨爲华阙蔚庆壮基幻玉淸上淸太淸之规模奉天宝灵宝神宝之晨梵是宜六龙宴驾九虎严阍凤导飈轮鸾骖羽乘钖尔戬谷贶我国家此殿长甯与宋无极良由仙灵之所宅是以明圣之留神昔仙翁葛孝先炼丹此地丹井犹存雨夕风朝时流丹现于皇圣朝高眞应世圣作明述衞教崇眞非特奉禋祧是亦爲尔冠裳之地也晨登陛槛目注帝眞盍思所以报国家者乎无使曰朝帝夕烛藐藐而已冲隐大司马大同嗣陆景平之后悯往事之已远畏来者之弗知应相谓曰此殿旣成几五十载属臣爲记且如天上成玉楼地下修文阙往昔人间士以爲记文今兹庙谟所式当代盛事帝监不远宜不得辞臣于是黾勉不逮弗思而成但觉如操觚弄椠于蕋珠之上虚皇之前也罗浮山庆云记湻熈改元十月旣望惠州守臣王甯奉天子命藏醮事于罗浮山山卽十大洞天之一朱明曜眞之府也先是唐天成中洞出古剑迹其篆文已应太祖皇帝丁亥圣君之䜟我宋受命时遣中使奉金龙玉简之典𡻕修国醮着在令甲孝宗皇帝始登大宝爰致初敬是日也御香旣上藏事荐成步虚升闻环佩作序天容绀碧风日淸美珍禽舞驯鹿悦仙花瑶草满洞芳妍醮坛之西北隅有五彩光华出焉上亘霄昊是谓卿云轮囷郁丽华景缤纷中有金龙徊翔蓊郁天人交庆寔应太平夫太平无象也然而庆瑞大来亦于其人不于其天天意以之昭格山川于焉出云云物精祲犹登台以课之建宫以纪之秉笔以书之自祥符初泰山庆云现今焉复应猗欤盛哉河淸岳润信有其时广东漕臣绘图上之踰年有旨令礼部每遇郊恩给降祠牒以度其年劳者使修香火永爲典故宝庆丁亥道士邹思正该覃恩霈州家檄之知冲虚观事兴怀休符命爲记文而系之铭曰太祖之濳龙也古剑出焉孝宗之飞龙也庆云翔焉剑所以化龙于地云所以从龙于天易曰云从龙风从虎圣人作而万物覩日用记予年十有二卽知有方外之学已而学之偶得其说非曰生而知之盖亦有所遇焉后数年洞究其妙由是知三生之因缘达四大之变灭渐不堪留意于其学矣自二十三𡻕以后似觉六贼之兵浸盛三尸之火愈炽不复前日之身心太平也然幻缘如此冷眼知之任其所爲纵其所欲盖曰劫灰㪚后天地依然业风净时神性无恙虚生浪死如海中沤一罪一福随心起灭何足以芥蒂于襟情哉若夫大椿三万二千年爲一𡻕蟪蛄朝生而夕死此又听之禀赋如之何也已生于人世爲乎人之事今日今日而已明日又明日也囘首龆龀之事今皆不复记忆性月虽明情云易蔽心茅愈塞神室爲芜暇日乃以起居食息之道录而记之切恐柳杞爲桮鸿鹄将至他日于几案之间考吾畴昔之日庶几顽可以廉浊可以淸奢可以俭惰可以勤昔之所厚者不旣薄乎前之所淡者不旣浓乎当然者然之不然者变之予性无他嗜好平时所与豪侠少年游特不爲轻薄之事喜谈兵而不喜博奕喜纵横家而不喜猜搏每日漏残钟动矍然而起扣齿数十声顷而玉浆金醴生于齿颊之间复作数十嚥徐而具冠履懒于盥栉便食汤药卽进以酒或三杯或五杯或但从此连饮至暮或于中时食少汤饼然多喜食菓蓏虽茹荤厌食猪羊鹅鸭之肉遇有山翼水鳞则饱而后已亦不甚能食之日或遇客谈笑竟辰或与对饮偶然得钱则携出市至所在或觉神思穆穆无客则独酌或有歌娼舞妓延之侑觞凡兵庖之费或阙则求之于所知平生虽得道法未尝效炷香之诚但消闲自若尝谓人曰祸如可免人须謟福若待求天可量以故触事卜心心口相语每有方凿圆柄之遇静参默识初不与世人言也日问无事或偃卧至夜旣夜而和衣达旦自觉神爽淸彻亦无甚梦有梦则灵时或遇夜则出露仰数星辰若将凭虚御风冷然于汗漫之上登玉帝之庭游王母之房下萧台入蘂殿可也白云无信黄鹤不来靑霄冥冥红尘扰扰浩叹久之而止乃揽衣无语而归故所吟所赋类皆凄苦之辞人或谓余曰人生寄一世奄忽若飈尘何不策高足先据要路津予乃序之曰去我非汝所知南康军成蹊菴记紫阳眞人云学仙须是学天仙爲有金丹最的端夫修金丹者先探本原次知蹊径入门之初辨水火识龙虎然后採太玄眞精以爲金丹之母观乌兔升沉龟蛇交合故能三室开明六窗晃耀于内景之中蓬莱方丈昭然可观亿眞万圣其来如云天然宫庭香花缭绕红楼翠阁钟梵铿锵中有六灵五武之神禁丹鼎司华池衞神室卽日丹成与道合眞然修炼之者结茅庐创丹室耕玄圃而后可以致八琼之药三琛之丹齐天享年谓之天仙庐陵李处仁少业儒志在云水甫弱冠眼空四海植钖于庐山之阳学金丹于柴湛然柴盖得之王玄谷王柴俱仙去李乃鸣此道于星渚由是阐其所入之门使人知有归宿之地昔朱氏建成蹊菴旧矣李从而新之外表以桐原原之内扁以仙径甃渊泉于门之左埏燎洞于门之右额其菴仍曰成蹊缔三间之素堂敞六通之皜窗壁间石刻龙虎二大字方丈余营爲殿轮奂甚宏丽奉玄帝粹容模龟范蛇将吏如活登殿致祷者风凛其背东则函丈琴剑挂壁经史曡床琳舘焕然古画罗列客至不能辄去西则栖云之堂五湖四海瓢笠若蚁晨夕香烛茶板饭钟气象淸高号爲小蓬莱壶东之奥则堂以爲厨庑以爲厠阐西之偏寮曰延夀以遇衞和者四围以墻万瓦栉比满园佳蔬畦水碧润殿下临天井绘祠山像塑里域神以奉之重楼复屋翚飞际天净几明窗顿与俗隔壁耀海月簟横湘云铁笛无声铜炉不火檐铎风而递响灯龛昼而长熖园中竹甚盛依竹而庐圆若覆瓮如一壶天函丈之幽山茶喷红瑞香吐紫闲花丽草秀不知名栋以数椽谓之丹室葢于此而炼金丹焉天下列郡郡各有堂以宅方士堂各有主人然未若南康成蹊之爲胜何哉李乃箇中人明箇中事故夫建堂之时曾不出疏而人自遗以金谷星鎚月斧不日落成云栋霞甍五采争丽兹盖发明金丹之机显露金丹之用有如此堂也李孤介少交游怡然三十年起居饮食于星渚之滨力以此道阐而悟众殆未有可印可证者也吁圣凡相菽麦于其间隐显莫能睚眦也一旦有美须眉者道其衣作吕洞宾相于壁间数笔立就旣去浃旬忽一枝薜荔盘据其壁独其相于外人皆讶之安知其非吕之会诣是也南山章攀倅是郡然亦味道者傍其主之一壶曰青华宫宾之一壶曰纯阳谷盖奉太一于左而通于右靑华木之义纯阳金之义旣此堂皆合丹旨又于此而寓金木间隔之意焉堂之地实学录朱暐捐以基其菴朱与李甚相厚朱文章士也邦人目爲经笥然亦不喜科名颇嗜方外也李自号牧菴混俗和光道俗颇山斗之主是菴者许时非眞得金丹之大义者不能也此菴谓成蹊者何欤菴前多桃李故取桃李不言下自成蹊之语也道本无言道若大路名其菴者正谓是也凡入斯菴者毋徒以菴爲菴当知其所以菴也如斯谓之成蹊客有契李牧菴之意者乃爲之记然菴中神芝诞于础瑞雀巢于楹异哉笔架山云锦阁记昔有仙曰浮邱伯者其所隐于华盖山欤约王郭二仙子以访之而华葢爲江南之剧山始访之未遇时凡江南支山靡所不厯今临川之华盖山卽浮邱所驭之旧也越华盖以东距临川以北而有山焉寔王郭之曾经也神刓鬼划状如笔架陟山之巓而有永兴观焉观宇甚丽上有积翠楼下有羣仙阁海南有客闻而谒之初谒是山慨浮邱之远矣慕王郭之何之揖空翠于杳冥啸天风于凄寞凭栏而嗟曰一江凝苍千山泼翠开万古烟霞之国殿四时风月之天彼何人斯今安在哉旣凭而嗟旣嗟而口与心言夫得道之士与天爲徒与造物者游唿吸一元驱驾万象交友混沌出入浮黎策空骋浮乘飈控景鞭云叱月给雨批风弹压莺花节制烟水唿一炁以爲父齐万物以有朋方尔有言儵焉心形俱醉口耳俱丧有所遇焉视之不见恍兮有象迎之不见其首随之不见其后若冲而虚若希而夷吾不知其名而字之曰道顷而圆若倚盖听之无声堠之莫极其家尺之莫极其人形如鸡子无声无臭吾不知其名而字之曰天是二人者其一曰道其一曰天吾于是乎拜道于无何有之乡逍遥游之堂拜道讫道乃奴飞云子淸风姨晴霞妻明月吾亦若有所得复往拜天于虚无之京广漠之野拜天讫天乃靑其山绿其水沽落日钓苍烟吾亦若有所领道复遣天诏万物有能歌空舞仙者当乘道之勅欤万物芸芸而各应诏道问天曰今夕何夕天曰龙汉之明年摄提之次春道曰宜得六人各执六技以演眞常之音状太无之形使万象森以待焉天曰有之有舞玄裳者有吹苍笛者有韵玉箫者有鸣瑶琴者有飞银盘者有击金剑者道曰舞者爲谁曰鹤也吹者爲谁曰𤠔也箫者谁曰竹也琴者谁曰松也飞盘者谁曰月也击剑者谁曰电也道默然天亦寂而耳目之吾时在其间欣不知夜方命鹤而舞玄裳也沆瀣下梧桐泣星斗堕松筠湿次命𤠔而吹苍笛也天宇空石崖裂月凄凉水鸣咽竹方韵玉箫也黯黯然于飞廉之前凄凄然于姮娥之边霓旌缥缈羽衣翩扁迁松方鸣瑶琴也飘飘然于高冈之首呜呜然于流泉之口玉童翺翔琼𡚱𥥆窕乃邀月而飞银盘欤云粘碧树风吼靑山天落沧海人在广寒蟾啖金饼免移玉丸乃召电而击金剑欤玄冥未归靊霳作怒古木吞烟飞砂塞路云族于空鸟屯于树击剑旣罢道奄乎虚天忽乎无执六技者亦各随之而返虚无之居人间正秋天下皆雨千崖秋气万籁雨声客竦然而独曰道无形而用之有形天无声而用之有声彼执技而有爲者出乎自然而能盖亦天之异用道之异名其实一物天与道并物无所物与道合眞吾其有所悟者大矣适在羣仙阁之上又安知羣仙之会我我之会羣仙也酩酊之余沉吟久之俄而永兴观主周君师深者出而语其客曰羣仙之阁盖飞天法轮之面琼章宝室之腹因是而名之客曰吾适有所悟也付天地于片云想云霞于机锦周君曰有是乎岂非夫子神游飞天之轮心入琼章之室而得斯悟乎况在其中而俯仰也客方沉思周君遽又请曰羣仙名阁对景寓象或将易之枚乘有诗曰天地晚来巧云织锦江山何如以云锦而额之也况道藏所储其经宝也歛以云锦之囊覆以霜罗之巾以斯爲阁名有所谓也客曰以天地爲机以日月爲梭以烟雨爲经以莺鴈爲纬以天而织之以道而弥纶之则是阁也其以云锦爲宜名亦契吾之所悟周君笑而唯之客醉亦忘其名尙能称吾而自谓曰然则云锦之名佳哉龙虎山亦有云锦溪庐山五老峯亦有云锦阁霍童山亦有云锦屏也宜乎哉道士黎盘云督毛锥等而祷客曰周君欲以云锦代羣仙而名其阁美则美矣夫子盍爲文以记之客乃濡毛锥染楮氏遂以所悟而录以示之文不甚华其所称吾者皆客之辞也客何人哉白氏子玉蟾也隆兴府麻山北洞道院记老氏以淸静爲宗道家者流流而爲虚无人谓是虚无然未虚无已也盖实有矣何哉诵其书行其所爲若乎炊者无不熟种者无不生尔国朝以十科取其尤拔其萃是何今日之诸子但碌碌如许出而应高士选者皆妄庸因而拜先生号者皆痴鄙虽曰淸修又何尝有一琴一鹤之士而不谋生也虽曰行持又曷尝有一符一药之士而能策效也视茂松淸泉无媿乎所以巖栖谷隐茹芝饮瀑者羞与爲伍良由实学茫茫是俱少小游惰平昔泛常之子彼乌知如何之谓道妙如何之谓科教如何之谓法术必也如徐来勒魏伯阳阴长生张平叔而后知烹龙炼虎之道妙如陆修静㓂谦之张淸都杜广成而后知济生度死之科教如房山长费长房郑思远叶法善而后知芟邪馘毒之法术若不然者高卧白云其如尔何从者曰不然吾不知矣麻山福地人人能淸修代代效行持老者知道妙壮者知符术少者知科教余过之乃须余文以记诸道院之壁始余之志苍山万重绿竹千亩蟠松夀桧白昼阴森古涧幽泉淸霄观爽饮于擘鳞堂风床月枕展转无眠揽衣独坐于碧瑶堂焉夜禽啸山云起星斗垂光林壑驻影微行乎深谷少立乎寻幽至如拂云扫月之庭迎薰养素之戸若瓮天壶天若隐室斗室若无尘絶尘曰喜淸曰蜗隐曰虚白曰氷壶曰萧爽此皆幽院宻房明窗净几恍不知人境耳其它如南轩静庵亦藏修之所省斋近思斋乃宴习之地谓竹轩之与贯时轩报安堂则皆竹处也黄昏凛若蛟龙之府淸晓森如氷玉之图淸妙殊未可量余辄以所见者纪之最可喜者凭栏之顷耳听目接苍湾双鹭翠坞一蝉盖有触乎骚人之机轴也余先所以病乎黄冠者之习者亦救时拯俗之言初不曰凡今之冠褐者等此可病耳亦有能吟能画能琴能酒者能丹灶能内炼能知兵能符水能医卜者是皆余四方之所交彼不傲乎邱林则隐乎朝市时未至竹宫桂馆以备崆峒之问也因麻山诸友之可敬併得以緖醉后之高谈欤昔有观解牛于庖丁而得其养生问牧马于童子而得其治天下学钓鱼于詹何而得其治国今之学道者知梁鸯之养虎也夫知纪㳙之豢鸡也夫玉隆万夀宫云会堂记昔余嘉定戊寅来西山与道士罗适菴胥晤良宻旣而与彭玉隆作道院记凡宫观冠偈之原亦曰有可考矣兹焉胡止菴摄领宫事复以云会堂见属爲文以记之夫有道之士恨山不深林不宻惟恐人闻其名若夫迹接缙绅心交利禄不预焉尝议之矣砭世剂俗之道未若铲声华窆心迹爲人不可爲然后起人之敬吾道頼以不朽也吁有是哉道之爲道冲如春焕如夏漠如秋严如冬大如天地湛如虚空未足以言道矣人学道者当如何巢居穴处木食草衣仆虎兕而吏猿猱友麖麞而隣雉兔风餐芝朮雨卧烟霞所养胎仙所储气母俄而丹熟名香道成行着四方同心一旦沓来方欲拒之弥久弗去或出力斩菅以薪其炊或发心刈茅以庐其止执篲趋走顿首后先凡可以效心竭力弥月漫𡻕觊有金箆刮膜之语使获阶仙陌圣之程乌有所谓华宫殿美饮馔温氊凉簟明窗净几精巾簟奇枕衾也玉隆云会堂久矣方兹求记姑以道家可语者吿之且使一菴槌鼓升堂以声其众曰汝黄冠师此堂现成行住坐卧受用此堂折旋俯仰如意自适汝能于此灰心冺虑形如藁枿炼火还丹脱胎神仙则汝何殊于徐来勒魏伯阳矣后之张用成石得之无媿之也汝能于此修鈆辨汞择地结友炼九转药换骨飞仙则汝何殊于旌阳尹勾漏令矣后之徐抱黄刘海蟾亦无媿矣如所否者丁公纵姹女以晨逸黄婆抱婴儿而夜奔九城被围五官受侮泥丸崩裂精海翻枯六贼擅权于朱宫三彭搆妖于黑域劳人费贿丧命失身汝又否乎于此而琴悟成连海水之鸣于此而碁参王乔斧柯之旨更不然者能如陶隐居役心禅那陆修静留神莲社至若联石鼎而诮侯喜下嵩阜而过昌黎运六丁之兵而助诸葛孔明出五解之书以授长孙无忌犹贤乎哉否则鹤辞竹林鹿窜松壑山灵抵掌庙鬼闻惊吾恐失汝爲黄冠之义矣汝黄冠师盖亦知乎风符雨印龙兵虎骑济生度死通眞达灵此所谓法噀蜂化鸽诱蚁唿龟飞剑斩星投简扰龙此所谓术该法术而言之亦知斗杓爲万法之功曹耶天罡爲万术之媒师耶法术之妙不过乎是得之则可以馘洪都之毒虬絷博罗之黠虎起白骨于芳草朿黄魂于苍郊天鬼首效奴石妖请罪岳祗乞命井女献珍汝黄冠师生当末世弗遇匠师何如且究三洞四辅之书七元六甲之法于此而上可凭扶摇泛汗漫三龙四虎朝屯䝉暮五龟二蛇昼姤夜复六月而息三冬以成彼有烟瓢雨笠重趼四方云衲风巾里粮千里爲何事哉不如吾言定应沽利名钓荣遇者也或贻怒于其师资或取侮于亲隣不得已而曰吾爲方外之游每到枫村水舘烟屿风房有米无盐冲寒冒𤍠未免有去国怀乡之思则其寻师访道之志浅矣入此堂者人不愧汝汝不自愧乎知有此堂有利有害有损有益乎何以言之及其卧酣睡蛇蚀心及其坐稳梦蝶萦昼至于静处心路生云所以素餐性根受蠧曾不思星冠月帔神仙中人雾阁云窗风尘表物昔之在天不能爲神仙堕而爲人今复不能爲人则将堕而爲鬼长夜万苦去天几尘又复不能爲鬼则散而爲万趣之殊吾不知矣主此堂者居此堂者能调碧玉之絃能吟碧云之章朗咏步虚淸磬摇空闭光垂帘金花聚鼎讲究玄牝知天地根握擒阴阳炼日月髓燃灯于海底镂氷于火中知黄帝之金砂得广成之黄舆辨张正一之明窗尘饮吕纯阳之刀圭授魏华存之一匕如是则餐靑饮绿苦节昭昭衣紫曳黄淸姿济济圣胎圆𤍠道果馨甜则有所谓火铃赉诏于柏庭大帝降经于玉局矣葛仙翁曰神仙可以学得不死可以力致近年而言百𡻕之内有升举有尸解有坐脱有立亡者居多可不勉㫋抑又思之内藴至美外示污狂人皆怪之此堂亦不可以处之也所以者何爲规仪人心药石后进而设又奚庸汝所谓狂且怪而败羣哉余旧闻老子之道今日观之正所谓道德有负于初心聪明不及于前时尙能以所授于师爲有力于学者告静胜堂记紫阳眞人张君平叔与白龙洞刘仙书曰静以胜动眞以胜伪鈆者汞之母汞者金之父此足以知道之要矣夫道者天地之根阴阳之原天地有动静阴阳亦如之此则铅汞之旨也非有道者无爲之妙乎尝谓静躁两歧胜负殊势惟其静也乃能胜之一静可以制万动也方其动心之时六窗烟昏七窍风号寸田荆榛灵府猿猱龙悲慾海凤堕世罗生死岸濶人我山高功德骞林化作蓬蒿淸净眷属变爲干戈轻举妄动躁图狂操忧悲于患难之涂老死于名利之窝易曰吉凶悔吝生乎动者此也及其静虑之时心天云朗性海波澄丹田花开华池水生梦游瑶台神谒玉京物我俱忘宠辱不惊松风萝月与爲弟兄巖猿溪鹤堪结友朋逍遥乎幽寥之内徜徉乎碧虚之滨经云归根曰静静曰复命者此也动静之机其所系如此也所谓天地阴阳之机亦然也斯道也已世人以玉帛爲贵钟鼎爲荣吾所贵者烟霞所荣者泉石世人以名利相高子女相华吾所高者松筠所华者邱壑世人之贵荣高华不过爲欢喜桎梏耳吾虽爲淸虚之膏肓闲雅之沈痼不犹愈于世人乎吾方将杜雀牙鼠角于吾心之地絶虫臂蝇头于无事之域有琴可以鼓夜风岂不胜于笙竽之沈耳乎有酒可以浇晚曦岂不胜于绮玳之惑眼乎有羣逸人以爲风骚之交有诸羽士以爲方外之友甯不胜于鸳行鹭序趦趄庙堂雕虫篆刻辛勤灯窗也吾且朝炼黄芽铅暮採白虎汞聚神爲室万劫不枯结精爲楼三界莫拟是所谓人间万乐莫吾胜也于是谢红尘步靑霄迁帝房籍仙秩何其荣哉又尝思之方尺之木置之危竿蹑之则顚方尺之木置之平地蹑之则稳非木之大小非所置之不安盖心不静而神不甯也燕游于庭日亲于人人亦巢之雀跃于庭日畏于人人亦网之非人之有奸恶非其类之可去留盖疑人者人疑之挠人者人挠之此其静胜之谓欤舌柔则存齿刚则折柔能胜刚也火燥则息水湿则洳湿能胜燥也是柔之与湿皆属阴阴主静固能胜阳之刚也合山杨仁叔黄冠师也知所谓静胜之理葺堂以扁之子过而问焉仁叔頫而不答予虽欲辩而不可得是亦以静而胜之也子知之非欲以静而敌世非欲以静而过人盖将战寒暑于不兵之乡夺淸闲于无刃之场若夫言中有刺笑里有刀者远之矣受灸灼者不𤍠而衣葛者𤍠採冻磷者不寒而拥貂者寒是皆爲寒暑所胜不能静以敌之尔予谓之言曰天道不争上善若水尔无心兵方寸太平所以堂之而额以斯名仁叔字也其名大荣琼琯白真人集重刋道藏辑要琼琯眞人集宋海南白玉蟾着文屏睡魔文人生无百年能有几一日况百年三万六千日总有三百六十万刻且如一刻但捻指间而晨兴暮寝古今之常也一百年内以百五十五万刻可以应酬以百五十五万刻可以寝息除寝息之外人生只有五十年光阴矣况不满百年者乎今但好睡曾无知草木之不如也元神离舍涣㪚无归眞气去体唿吸无主云掩心天波浑性海慧镜生尘智剑无刃以兴爲寝以明爲晦宴然如黑山黯然如鬼谷其酣兮如酒醉不醒其䏃兮如药酘酪酢其滋味兮如良鱼入网罗其意使兮如饥鼠贪画饼其鼾兮如雷电搅万山其齅兮如波涛落崖井以慧刃攻之不破以智索挽之不囘明窗净几之争办素簟小枕之安排内而虚谷贮万神外而大块宅百骸双眼如胶漆也四肢如委石也睡魔来也与心猿意马而作伍也谒心君而不臣覩谷神而不拜占吾身之琼台玉阙住睡魔之营寨其势高万丈其力重千斤贼我之𩲉魄塟我之精神盗吾家之丹砂劫吾家之宝帑幻出窟宅变现物象追之不敢以符录顺之不可以奠酹于是贬靑州从事唿黑咁唤黄妳而召云腴使者授以剑一使之斩之恬然而不动干戈怡然而不改声色睡魔愈炽遂命墨松御史兎颕中书玄玉骑吏剡溪都尉驱龙役虎而战之塞鼻缄舌气以耳听耳以眼视眼其睡魔也潜身于华胥戢迹于槐国化而爲蝴蝶改而爲蝼蚁两楹之间㱆欷有声遂乃结柳舆而缉草舟盛楮钱而囊竹黍画牛而挽车绘龙以掉舟三揖睡魔而语之曰闻子欲去久矣择日具舟车汝等当辞吾有饭饱几盂有酒醅几壶携汝朋傅行不可复滞居倐然如云飞瞥然如电舒汝曹自问心有意于行乎屏息而潜听其言返眼而内视其形啼笑不成恍惚不𡧾缩肩而竦颈张眼而吐舌初疑其有无今知其爲睡魔也如有言曰睡夲无魔汝心自黑汝寒我不衣汝饥我不食与汝无⬤毫之忿与汝有胶漆之契今欲归而无家虽辞子而安得不落涕我鬼也非人也奚用乎舟车奚用乎飮馔吾欲餐而无口吾欲衣而无袒吾欲车而无路吾欲舟而无岸汝能推歹思非吾爲汝患汝但洗心而习定可以封形而闭神也复与之曰汝徒闻我静坐则窥我戸牖汝徒见我默思则越我宫墻吾非陈博梦入鸿荒吾非襄王梦入高唐不可妖我噼汝天斧睡魔四五面面相顾亦复有言曰吾虽曰睡魔之精乃汝自身之一灵神淸则睡魔去神昏则睡魔生但睡其形而不睡其神可也聚之爲元精蓄之爲一灵融之爲太虚放之爲太淸令子住舍而留形可以不死可以长生予笑曰不知我之屏睡魔乎睡魔之屏我乎道学自勉文司马子微初学道时以瓦砾百片置于案前每读一卷度人经则移瓦一片于案下每日百刻课经百卷如此勤苦久而行之位至上淸定箓太霄丹元眞人又如葛孝仙初炼丹时常以念珠持于手中每日坐丹炉边常念玉帝全号一万遍如是勤苦久而行之位至玉虚紫灵普化玄静眞人我辈何人生于中华诞于良家六根旣圆性识聪惠宜生勤苦之念早臻太上之阶乌跃于扶桑兎飞于广寒燕归于鸟翳鴈度于衡山羲和駈日月日月摧百年人生如梦幻视死如夜眠几度空搔首溺志在诗酒浑不念道业心猿无所守吾今划自兹囘首前程路靑春不再来光阴莫虚度他日块视人寰眼卑宇宙骑白云步紫极始自今日勉之勉之东楼小参文至道在心心卽是道六根内外一般风光内物转移终有老死元和默运可得长生是故形以心爲君心者身之舍心寍则神灵心荒则神狂虚其心而正气凝淡其心则阳和集血气不挠自然流通志意无爲万缘自息心悲则阴气凝心喜则阳气散念起则神奔念住则神逸夫人之一身其心之神发于目而能视视久则心神离不在乎贪而丧心也肾之精发于耳而能听听久则肾精枯不在乎淫而败肾也肝之𩲉发于鼻而能嗅嗅久则肝𩱿散不在乎嗔而损肝也胆之魄散于口而能言言久则胆魄死不在乎躁而暴胆也至道之要至静以凝其神精思以彻其感斋戒以应其眞慈惠以成其功卑柔以存其诚心无杂念可不外走心常归一意自如如一心恬然四大淸适心不在耳孰爲之声心不在目孰爲之色心不在鼻孰爲之香心不在口孰爲之言气聚则饱神和则煖所以道心者气之主气者形之根形是气之宅神者形之眞神卽性也气卽命也心净则气正气正则气全气全则神和神和则神凝神凝则万宝结矣施肩吾曰气住则神住神住则形全必也忘其情而全其性也性全则形自全气亦全道必全也道全而神则旺气则灵形可超性可彻也返复流通与道爲一上自天谷下及阴端二景相逢打成一块如是久久浑无间断变化在我与道合眞或者谓心动则神疲心静则神昏一动一静则不得无动无静亦不得则必竟如何娇如西子离金阙美似杨𡚱下玉楼日日与君花下醉更嫌何处不风流冬至小参文身中一宝隐在丹田轻如宻雾淡似飞烟上至泥丸下及涌泉乍聚乍散或方或圆大如日轮五色霞鲜表里莹彻左右回旋其硬如铁其輭如绵其急如电其𦂳如弦重逾一斤飞遍三千遇阴入地逢阳昇天金翁採汞姹女擒铅依时运用就内烹煎冬至之后夏至之前金鼎汤沸玉炉火然龙吟东岳虎啸西川黄婆无爲丁公默然身中夫妇云雨交欢天一生水在乎淸源离已坎戊以土爲先土中有火妙在心傅如龙养珠波涵玉渊如鸡抱卵暖气绵绵磁石吸铁自然道连花蒂含实核中气全禾花结穗露蕋团圆阴阳造化万物无偏人与万物初无媸妍守得其法天地齐年不守之守如一物存囘风混合碧草芊芊其中变化万圣千贤始由乎坎终至乎干卯酉沐浴进退抽潻有文有武可陶可甄圣胎旣就一镞三关却使河车运水登山三尸六贼胆碎心寒银盂盛雪一色同观鸥入芦花月照崑崙玉壸涵冰卽成大还乌飞兎走造物淸闲金液鍊形玄关精根玉符保神绛宫丹元昼运灵旗骐骥加鞭夜孕火芝一孕金莲一声雷电人在顶门靑霄万里蟾光一轮移鑪换鼎以子生孙得道尸解陆地神仙功圆行满自登紫云以神合道道合玄元凝虚鍊静高超四禅跳出混沌法身无边只此眞机何千万篇一言简易十月精䖍但观奎娄莫守幽燕夜月饭蛇秋露飮蝉昼夜二六十二周天但将此语凝神精研劝道文嗟夫人身如无根树惟凭气息以爲根株百岁光阴如梦相似出息不保入息今朝不保来朝虚度𡻕时忽然老死百骸溃散四大分离神室魂迷散堕诸趣不知来世又得何身生死轮回劫劫不息迷不知悟懒不知勤而今旣到宝山切莫去时空手到老依前病死枉向人间一遭各宜勉力下死工夫古语云辛勤一二年快活千百劫从今收拾一意无他眼不外观耳不外听节飮食省睡眠絶笑谈息思虑把茅葢顶莫求安适煮米疗饥莫分微恶如蝉飮露体自轻淸如龟吸日夀乃延长若能餐松㗖栢载笠披簑巖下眠云洞前飮水犹是你家人也如其未有力量但且渐学古贤苟不如是修行则是无此福分朝收暮採日炼时烹如龙养珠如鸡抱卵火种相续打成一片至如子母相见不乐乎隐山文玉蟾翁与世絶交而高卧于葛山之巓客或问隐山之旨何乐乎曰善隐山者不知其隐山之乐知隐山之乐者鸟必择木鱼必择水也夫山中之人其所乐者不在乎山之乐盖其心之乐而乐乎山者心境一如也对境无心对心无境斯则隐山之善乐者乎问曰隐山之旨固如是山中之隐者岂不知山中之味乎曰山中之味山中之乐也隐山者知味乎道而不知味乎山也吾将以耳闻目见者爲子谈之客曰唯唯曰隐山者不可以山之乐而移其心不可以心之乐而殢其山山自山也心自心也隐者且不曰古何如人今何如人彼山如是此山如是有如是隐山之人有如是隐山之时又有如是隐山之趣其时也圣贤胥会其人也崇尙道德其趋也修鍊形神也耶吾恐如此知如此见必不逮古人者十常八九焉山中之隐者非曰必林峦而爲山非林峦而不爲山然其人人自有所隐之山也其淸虚寂静高爽深幽者此人之山者山其心也其是非宠辱贫富贵贱者此人之市者市其心也今人以爲大隐居⬤小隐居山者不无意也自名利之习炽以物慾之事攻则厌閙思静也自恬适之兴满修进之念冷则嫌静思閙也若夫人能以此心自玄虽园林之僻者亦此心也市井之喧者亦此心者也不必乎逃其心之喧适其心之慾不必乎乐其境之胜疾其境之不胜知如是山乐如是心谓之眞隐焉欲隐山者善隐心也无事治心谓之隐有事应迹谓之山无心于山无山于心也是故先须识道后隐于山若未识道而先居山者见其山必忘其道若先识道而后居山者造其道必忘其山忘山则道性怡神忘道则山形蔽目是以忘山见道人间亦寂也见山忘道山中乃喧也法法虚融心心虚寂何城市之可喧何山泽之可静山静而心常喧者莫市之若也市喧而心常静者莫山之若也喧而不喧静复何静语默无非山动静无非市恬淡息于内而不乱萧散扬于外而不动逍遥山谷放旷市⬤游逸形仪寂静心腑吾恐市⬤之下声色阛阓尘劳胶扰五色得以盲吾目五音得以聋吾耳五慾得以汩吾心始乎入吾之心吾心之所不可入则日以之动摇夜以之倾撼吾心无所守则必徇乎事之所夺任乎物之所营然则山野之间亦如⬤何也闲花野草可以眩人目幽禽丽雀可以旷人耳子非隐其心而欲隐于山可乎古先贤哲隐山之意固如是隐山之事则不然世俗趋于利风教溺于慾沉醉乎名利之乡梦寐乎人我之域出生入死而不知贷罪赂福而不觉是以圣人之所忧故圣人之所隐也圣人所忧不在乎心之忧而忧其人圣人所隐不在乎身之隐而隐其心故刍狗乎含灵之形而金玉乎含灵之性是非质其形于山之外而亦妙其性于山之内惟圣人知之子欲闻山中之味山中之旨乎夫山之爲山人之爲人人亦不欲必乎山而后隐山亦不欲必乎人而后存存乎山而隐乎人者殆犹鱼鸢之飞跃天渊也适其所乐而已矣其乐非耳目之乐而后乐非情识之乐而后乐乐者在心不可以形容不可以知见心之乐者隐者之乐也于山无预也以淸净爲道塲以恬退爲法事以安乐爲眷属不容与世文不欲与物累其修身也不事乎百骸其养形也不辱乎五味视死之日如生之年执有之物如无之用其安禅也云溪烟壠其经行也月洞风林有麋鹿以爲朋有松竹以爲隣有春韭秋菘之富有晨霞晚露之贵语其衣也编草而纽蒲缉茅而缀蕙语其食也炊参而糗苓饭松而饲桧飮石骨之冷泉哺松肝之腴泥行枯木之前坐古巖之下住深林邃谷之间卧长松幽石之上日则长啸于云泉之幽夜则孤眠于烟霭之深其寒暑也心意乎道而不知夏之暑心意乎道而不知冬之寒知冬之寒则冰霜冽其肤而不变松栢之容风雷冻其形而不改山石之操知夏之暑亢阳𤃉其汗而不生恼𤍠之心炎火炽其步而不起煎烦之念茅庐竹舍草坛松炉不可以爲寒茂林修竹冷风寒泉不可以爲暑笑傲烟霞偃仰风雨乐人之所不能乐得人之所不能得有叶可书有花可碁其爲琴也风入松其爲酒也雨滴石其寕心有禅其炼心有形视虎狼如家豚唿熊兕如人仆其孤如寒猿夜号其闲如白云暮飞不可以朝野拘其心不可以身世穽其心以此修之谓之隐以此隐之谓之山其爲山非世间之所谓山其爲人非世间之所谓人人与山俱化山与人俱忘人也者心也山也者心也其心也者不知孰爲山孰爲人也可知而不可以知知可见而不可以见见纯眞冲寂之妙则非山非人也其非山非人之妙如月之在波如风之在竹不可得其言也客曰请事斯语尝从先生游曰子爲谁客曰紫元子也道堂戒论文道从古有乃万物之祖万法之宗堂自近兴非一日之功一人之力此乃延贤之举岂容败教之徒不惟道众生嫌且被俗人厌贱旣掌教卽当阐教而知堂务要开堂先明正已之方以作律人之法汰去冗顽之辈刬除老病之徒不惟饱食无庸抑以醉顚作閙口里尽无规之语胸中皆不检之谋七尺堂堂自是兇徒之恶少三餐閧閧只多游手之奸雄人皆谓余养虎遗后患我亦思尔牧羊去败羣复兴玄阃正一之风以开学者自新之路向来前辈皆千辛万苦以成眞今者后生惟杂工异术以从事不去庄严仙境界徒能狼籍道家风今秉淸规聿严峻令屏逐邪魔以后一如古始之初尔等诸人肇今以往改好色贪财之念爲乐天知命之心念白发以磨靑春各修道业炼红铅而入黑汞结就丹砂食不耕衣不蚕汝当知愧打是怜骂是惜我亦何心从今努力下工夫管取他时成道果倘能如是顾不伟哉说无极图说夫道也性与命而已性无生也命有生也无者万物之始也有者万物之母也一阴一阳之谓道生生不穷之谓易易卽道也道生一☉者混沌也一生二∴阳奇阴偶卽已二生三矣纯干☰性也两干而成坤☷命也犹神与形也干之中阳入坤而成坎☵坤之中阴入干而成离☲离乃心之象也∵所谓南方之强欤坎乃肾之象也⬤所谓北方之强欤夫心者∴象日也肾者⬤象月也日月合而成易⬤千变万化而未尝灭焉然则肾卽仙之道乎寂然不动盖刚徤中正纯粹精者存乃性之所寄也爲命之根矣心卽佛之道乎感而遂通盖喜怒哀乐爱恶欲者存乃命之所寄也爲性之枢矣性与命犹日月也日月卽水火也╳火者离象也惩忿则心火下降共水者坎象也窒慾则肾水上升君子黄中通理正位居体美在其中畅于四肢于是默而识之闲邪存诚终日如愚专炁致柔故能以坎中天理之阳点破离中人慾之阴是谓之克己复礼复还纯阳之天吁万物芸芸各归其根归根曰静静曰复命穷理尽性而至于命则性命之道毕矣斯可与造物者游而柄其终始五宝说老聃有三宝一曰慈二曰俭三曰不敢爲天下先许旌阳有八宝曰忠孝廉谨寛裕忍容吕洞賔有四宝曰无妄一也不苟二也至诚三也守一四也陈泥丸有五宝一曰智二曰信三曰仁四曰勇五曰严临事多变使人莫测谓之智专心致志守一如常谓之信济人利物每事寛恕谓之仁处事果决秉心刚烈谓之勇谨勿笑语重厚自持谓之严东方蛮雷仁者也能爲风雨长养万物南方蛮雷勇者也申明号令赏善罚恶西方蛮雷严者也肃杀元气霹𩆝羣动北方蛮雷智者也伏藏坎位遇时而起中央蛮雷信者也四时蜚伏令不妄发子今行五雷之法须得此五宝方可以动之吾得之于先师泥丸久矣今以告子此乃心傅之秘大抵是眞中有神诚外无法子可佩而行之梦说神农梦天皇与之以尝草玉书皇帝梦到华胥太庭之国舜梦拜乎丞高宗梦得说孔子梦见周公老聃梦游罽賔此皆梦也彼乃不睡之睡非梦之梦也谓如庄周梦爲蝴蝶又与吕洞宾梦爲蝼蚁大故殊途也南华经云其寝无梦其觉无忧此所以凝神不分聚气不散而然也彼皆就羲皇心地上着到故所谓梦者乃神交气合诚而尔也非睡中妄想之梦也若不明梦中无梦之理则飞识游魂泛然而无归冥然而不返将见于见闻觉知境界而化爲胎卵湿化之归也况夫酬酢万机唱赓百念事物胶扰方寸不寍此乃开眼之梦也何况于睡乎东坡云世问无眼禅𪖙𪖙一觉睡者此也嗟乎今之人也糟醨其一灵尘垢其一性甚矣古德云幻身是梦赠卢寺丞子文艮庵说艮其背不获其身行其庭不见其人无咎彖曰艮止也时止则止时行则行动静不失其时其道光明艮其止止所也上下敌应不相与也是以不获其身行其庭不见其人无咎也象曰兼山艮君子以思不出其位三三前辈云观一部华严经不如读一艮卦缘华严经只于止观然艮有兼山之义山者出字也虽止于晦而出于明所谓行到水穷处坐观云起时也医痈疖序蚖脂凤卵所以疗痈疖此榆柎之学也麟脂龟趾所以疗痈疖此榆柎之学也术而非贵则药亦不甚贱学而不到而人以爲甚奇以奇人学所不可到则术之贵而药亦不廉也皆榆柎扁鹊事也武夷道士黄季长少年游侠于崇冈旷野间曾遇一异人授以痈疖之药要之其方缄藏肘后益不可以示人若观其人丰神爽迈宜乎其遇人也夫人之身一气流溢苟有瘿蚋则怀脓结血弥浃凝滞唿天语痛有不能自己者或其决所血之痈导所纳之溃则淋漓其衣龃龉其身是岂人所欲哉人之身有四百四病独痈疖爲可酸心今黄季长之爲人则榆柎扁鹊辈也今季长之所用药则蚖脂凤卵麟脂龟趾也一日访于云窝因告其所学如此所用药如此所疗人不计其几何者又如此意其必欲吾篇翰𦀦文以爲赏音吁麝不风而自馥珠不蚌而自媚又奚必吾之弄柔诚爲作文者捧腹吾旣知能事如此因告之曰孙思邈有言痈疽初生结肉瘿痈疽旣生凝玉珠痈疽初破剖肉爪痈疽旣破剖肉橘因思此语则人之患痈疽者诚爲不忍然吾若临痈疽之前则必熨眉不开蹙额不顾将欲揉之必复欲吮之是岂所爲见公必効此医公宜乎稔所福蓄所行者葢与樵徒之苏彫瘵之力也秦皇刻人肉汉武剥人皮公知之乎公治痈疖不事乎楷煎不事乎针割惟以药攻其内复以药傅其外使其释然如叶脱枝涣然如花结实则公之用心也书此以布施论修仙辩惑论海南白玉蟾自幼事陈泥丸忽已九年偶一日在乎巖阿松阴之下风淸月朗夜静烟寒因思生死事大无常迅速遂稽首再拜而问曰玉蟾事师未久自揣福薄缘浅敢问今生有分可仙乎陈泥丸云人人皆可况于汝乎玉蟾曰不避尊严之责輙伸僭易之问修仙有几门炼丹有几法愚见如玉石之未分愿得一言点化陈泥丸云尔来吾语汝修仙有三等炼丹有三成夫天仙之道能变化飞昇也上士可以学之以身爲铅以心爲汞以定爲水以慧爲火在片饷之间可以凝结十月成胎此乃上品炼丹之法本无卦爻亦无斤两其法简易故以心传之甚易成也夫水仙之道能出八隐显也中士可以学之以气爲铅以神爲汞以午爲火以子爲水在百日之间可以混合三年成象此乃中品炼丹之法虽有卦爻却无斤两其法要妙故以口传之必可成也夫地仙之道能留形住世庶士可以学之以精爲铅以血爲汞以肾爲水以心爲火在一年之间可以融结九年成功此乃下品炼丹之法旣有卦爻又有斤两其法繁难故以文字传之恐难成也上品丹法以精神魂魄意爲药材以行住坐卧爲火候以听乎自然爲运用中品丹法以肝心脾肺肾爲药材以年月日时爲火候以抱元守一爲运用下品丹法以精血髓气液爲药材以闭嚥搐摩爲火候以存想升降爲运用大抵妙处不在乎按图索骏也若泥象执文之士空自傲慢至老无成矣玉蟾曰读丹书许多年如在荆棘中行今日尘净鑑明云开月皎总万法而归一包万幻以归眞矣未知正在于何处下手用功也陈泥丸云善哉问也夫炼丹之要以身爲坛炉鼎灶以心爲神室以端坐习定爲採取以操持照顾爲行火以作止爲进退以断续不专爲防隄以运用爲抽添以眞气薰蒸爲沐浴以息念爲养火以制伏身心爲野战以凝神聚气爲守城以忘机絶虑爲生杀以念头动处爲玄牝以打成一块爲交结以归根复命爲丹成以移神爲换鼎以身外有身爲脱胎以返本爲还源爲眞空以打破虚空爲了当故能聚则成形散则成气去来无碍道合自然矣玉蟾问曰勤而不遇必遇至人遇而不勤终爲下鬼若此修丹之法有何证验陈泥丸云初修丹时神淸气爽身心和畅宿疾普消更无梦寐百日不食饮酒不醉到此地则赤血换爲白血阴气练成阳气身如火𤍠行步如飞口中可以干汞吹气可以炙肉对景无心如如不动役使鬼神唿召雷两耳闻九天目视万里徧体纯阳金筋玉骨阳神现形出八自然此乃长生不死之道毕矣但恐世人执着药物火候之说以爲有形有爲而不能顿悟也夫岂知混沌未分以前乌有年日月时父母未生以前乌有精血气液道本无形喻之爲龙虎道本无名比之爲铅汞若是学天仙之人须是形神俱妙与道合眞可也岂可被阴阳朿缚在五行之中要当跳出天地之外方可名爲得道之士矣或者疑曰此法与禅法稍同殊不知终日谈演问答乃是干慧长年枯兀昏沉乃是顽空然天仙之学如水精盘中之珠转漉漉地活泼泼地自然圆陀陀光烁烁所谓天仙者此乃金仙也夫此不可言传之妙也人谁知之人谁行之人若晓得金刚圆觉二经则金丹之义自明何必分别老释之异同哉天下无二道圣人无两心何况人人具足箇箇圆成正所谓处处绿杨堪系马家家有路透长安但取其捷径云耳玉蟾曰天下学仙者纷纷然良由学而不遇遇而不行行而不勤乃至老来甘心赴死九泉之下岂不悲哉今将师傅口诀锓木以传于世惟此漏露天机甚矣得无谴乎泥丸云吾将点化天下神仙苟获罪者天其不天乎经云我命在我不在于天何谴之有玉蟾曰祖师张平叔三传非人三遭祸患何也泥丸云彼一时自无眼力又况运心不普乎噫师在天涯弟子在海角何况尘劳中识人爲甚难今但刋此散行天下使修仙之士可以寻文揣义妙理昭然是乃天授矣何必乎笔舌以传之哉但能凝然静定定中无念工夫纯粹打成一片终日默默如鸡抱卵则神归气复自然见玄关一窍其大无外其小无内则是採取先天一气以爲金丹之母勤而行之指日可与钟吕并驾矣此巳乃试之效念学仙者无所指南谨集问答之要名之曰修仙辩惑论云谷神不死论谷者天谷也神者一身之元气也天之谷含造化容虚空地之谷容万物载山川人与天地同所禀也亦有谷焉其谷藏眞一宅元神是以头有九宫上应九天中间一宫谓之泥丸又曰黄庭又名崑崙又名天谷其名颇多乃元神所住之宫其空如谷而神居之故谓之谷神神存则生神去则死日则接于物夜则接于梦神不能安其居也黄粮已熟南柯未寤一生之荣辱富贵百𡻕之悲忧悦乐备尝于一梦之间使其去而不还游而不返则生死路隔幽明之途絶矣由是观之人不能自生而神生之人不能自死而神死之若神居其谷而不死人安得而又死乎然谷神所以不死者由玄牝也玄者阳也天也牝者阴也地也然则玄牝一气各有深旨非遇至人授以口诀不可得而知之黄帝内经曰天谷元神守之自眞言人身中上有天谷泥丸藏神之府也中有应谷綘宫藏气之府也下有虚谷关元藏精之府也天谷元宫也乃元神之室灵性之所存是神之要也圣人则天地之要知变化之原神守于元宫气腾于牝府神气交感自然成眞与道爲一而归于不死不生故曰谷神不死是谓玄牝也圣人运于用玄牝之内造化于恍惚之中其当玄牝之气入乎其根闭极则失于急任之则失于荡欲其绵绵续续勿令间断耳若存者顺其自然而存之神久自宁息久自定性入自然无爲妙用未尝至于勤劳迫切故曰用之不勤卽此而观则玄牝爲上下二源炁母昇降之正道明矣世人不穷其根不究其源便以鼻爲玄以口爲牝以若鼻口爲玄牝则玄牝之门又将何以名之此皆不能造其妙非大圣人安能穷究是理哉阴阳昇降篇天以干道淸轻而在上地以坤道重浊而在下元气则运行乎中而不息在上者以阳爲用故冬至后一阳之气自地而昇积一百八十日而至天阳极而阴生在下者以阴爲用积一百八十日而至地阴极而阳生一升一降往来无穷人受冲和之气以生于天地之间与天地初无二体天地之气一年一周人生之气一日一周自子至己阳升之时故以子时爲日中之冬至在易爲复自午至亥阴降之时故以午时爲日中之夏至在易爲姤阴极阳生阳极阴生昼夜往来亦有天地之升降人能效天地籥槖之用冲虚湛寂一气周流于百骸开则气出阖则气入气出则如地气之上昇气入则如天气之下降自可与天地齐其长久若也奔骤乎纷华之域驰骋乎是非之场则眞气耗散而不爲吾之有矣不若虚静守中以养也中者天地玄牝之气会聚之处也人能一意守之而不散则眞精自朝元炁自聚谷神自栖三尸自去九虫自灭此乃长生久视之道也以是知眞息元气乃人身性命之根深根固蒂乃长生久视之道人之有生禀大道一元之气在母胎系与母同唿吸及乎降诞之后剪去脐蒂一点元阳栖于丹田之中眞息出入通于天门与天相接上于泥丸长于元神下入丹田通于元气庄子云众人之气爲喉圣人之息爲踵踵也者深根固蒂之道人能屏去诸念眞息自定身入无形与道爲一在世长年由是观之道之在身岂不尊乎岂不贵乎玄关显秘论一言半句便通玄何用丹书千万篇人若不爲形所累眼前便是大罗天若要鍊形鍊神须识归根复命所以道归根自有归根窍复命还寻复命关且如这箇关窍若人知得眞实处则归根复命何难也故曰有人要识神仙诀只去搜寻造化根古者虚无生自然自然生大道大道生一气一气分阴阳阴阳爲天地天地生万物则是造化之根也此乃眞一之气万象之先太虚太无太空太玄杳杳冥冥非尺寸之所可量浩浩荡荡非涯岸之所可测其大无外其小无内大包天地小入毫芒上无复色下无复渊一物圆明千古显露不可得而名者圣人以心契之不得巳而名之曰道以是知心卽是道也故无心则与道合有心则与道违惟此无之一字包诸有而无余生万物而不竭天地虽大能役有形不能役无形阴阳虽妙能役有气不能役无气五行至精能役有数不能役无数百念纷起能役有识不能役无识今夫修此理者要能先鍊形鍊形之妙在乎凝神凝神则气聚气聚则丹成丹成则形固形固则神全故宋齐邱曰忘形以养气忘气以养神忘神以养虚只此忘之一字则是无物也本来无一物何处有尘埃其斯之谓乎如能味此理就于忘之一字上做工夫可以入大道之渊微夺自然之妙用立丹基于顷刻运造化于一身也然此道视之寂寥而无所覩听之查冥而无所闻惟以心视之则有象以心听之则有声若学道之士冥心凝神致虚守静则虚室生白信乎自然也惟太上度人教人修炼以干坤爲鼎器以乌兔爲药材以日魂之升沉应气血之升降以月魄之亏盈应精神之衰旺以四季之节候应一日之时刻以周天之星数应一炉之造化是故採精神以爲药取静定以爲火以静定之火而炼精神之药则成金液大还丹盖眞阴眞阳之交会一水一火之配合要在先辨浮沉次明主客审抽添之运用察反覆之安危如高象先云採有日取有时刘海蟾云开辟干坤造化权煅炼一炉眞日月能悟之者效日月之运用与天地以同功夫岂知天养无象地养无体故天长地久日光月明眞一长存虚空不朽也吾今则而象之无事于心无心于事内观其心心无其心外观其形形无其形远观其物物无其物知心无心知形无形知物无物超出万幻确然一灵古经云生我于虚置我于无是以归性根之大始反未生之已前藏心于心而不见藏神于神而不出故能三际圆通万缘澄寂六根淸净方寸虚明不滞于空不滞于无空诸所空无诸所无至于空无所空无无所无净躶躶赤洒洒地则灵然而独存者也道非欲虚虚自归之人能虚心道自归之道本无名近不可取远不可舍非方非圆非内非外惟圣人知之三毒无根六慾无种顿悟此理归于虚无老君曰天地之间其犹槖籥乎虚而不屈动而愈出若能于静定之中抱冲和之气守眞一之精则是封炉固济以行火候也火本南方离卦离属心心者神也神则火也气则药也以火炼药而成丹者卽是以神御气而成道也人能手搏日月心握鸿蒙自然见槖籥之开辟河车之升降水济命宫火漑丹台金木交併水土融和姹女乘龙金翁跨虎逆透三关上升内院化爲玉汞下入重楼中有一穴名曰丹台铅汞相投水火相合才若意到卽如印圈契约也自然而然不约而合有动之动出于不动有爲之爲出于无爲当是时也白雪漫天黄芽满地龙吟虎啸夫唱妇随玉鼎汤煎金炉火炽雷轰电掣撼动干坤百脉耸然三关透彻玄珠成象太乙归眞泥丸风生綘宫月明丹田烟暖谷沼波澄炼成还丹易如反掌七返九还方成大药日炼时烹以至九转天关地轴在吾手中经云人能常淸净天地悉皆归则是三花聚顶五气朝元可入众妙之门玄之又玄也更能昼运灵旗夜孕火芝温养圣胎产成赤子至于脱胎神化囘阳换骨则是玉符保神金液鍊形形神俱妙与道合眞者也张平叔曰都来片饷工夫永保无穷逸乐诚哉是言盖道之基丹之本龙虎之宗铅汞之祖三火所聚八水所归万物朝会之门金丹妙用之源乃归根复命之关窍也旣能知此则慾不必遣而心自净心不必澄而神自淸一念不生万幻俱寝身驭扶摇神游淡漠方知道风淸月白皆显扬铅汞之机水绿山靑尽发露虎龙之旨海南白玉蟾幼从先师陈泥丸学丹法每到日中冬至之时则开干闭巽留坤塞艮据天罡持斗柄谒轩辕过扶桑八广寒面鹑尾举黄钟泛海槎登崑崙佩唐符撼天雷游巫山唿黄童召朱儿取靑龙肝白虎髓赤凤血黑龟精入土釡启荧惑命阏伯化成丹砂开华池吸神水饮刀圭从无入有无质生质抽铅添汞结成圣胎十月旣满气足形圆身外有身谓之胎仙其诀曰用志不分乃可凝神灰心冥冥金丹内成此予之所得也如昔施肩吾之诗曰气是添年药心爲使气神能爲神气主便是得仙人惟此诗简明通玄玉蟾因间而诵之自然到秋蟾丽天虚空消殒之地非枯木寒灰之士不能知此予旣得此不敢自默太上玄科曰遇人不传失天道传非其人泄天宝天涯海角寻遍无人不容轻传恐受天谴深虑大道无传丹法湮泯故作玄关显秘论盖将晓斯世而诏后学以夀金丹一线之脉也复恐世人犹昧此理乃复爲之言曰以眼视眼以耳听耳以鼻调鼻以口缄口潜藏飞跃本乎一心先当习定凝神惩忿窒慾惩忿窒慾则水火旣济水火旣济则金木交併金木交併则眞土归位眞土归位则金丹自然大如黍米日服一粒神归气复充塞天地孟子曰善养吾浩然之气者此也肝气全则仁肺气全则义心气全则礼肾气全则智脾气全则信若受气不足则不仁不义不礼不智不信岂人也哉人能凝虚养浩心广体胖气母旣成结丹甚易可不厚其所养以保我之元欤学者思之敬书以授留紫元云经乌兔经猗夫金液大还丹之妙堪舆琴厥冲寥泬骨其虚晨霄旋昴左暮壤转酉右日宫跃兔月府翔乌姹女骑赤龙金公踞黑虎砂孕汞铅缄银四象钤其极五运宰乎上黄婆衣绯霓了翁服靑紫黑白分玄牝华池发玉醴赤子产玄珠红罏烹刚金苍龟其足赤白蜦其背黑玉蕊秀神谷金粟萌丹田钵特摩花开提婆云叶落南箕招摇坎北杓玄纪离天局弦月复荧惑建六虚风轮水火姤漭荡昭三画二三乳哺备五六周九九蝗飞夏雪草茂冬炎阳刚武城池阴柔文珠珍兎鸡浴兰芷蟾曦化戈矛偃月罏天罡朱砂鼎崑崙干元干屯门坤用坤否泰嫦娥配罗㬋阳黎妻月孛淸浊泥中辨浮沉火内寻主宾相刑德生克互恩害二八两重弦三七九之干杀机杀乎艮钻研隶乎震太乙昭成已万物皆风月鉄钖铜鍮鑛化生紫芙蕖或问芙蕖中灵馨黑烟衢元始天尊霜太上老君樱已矣乎钩鎻连环经太乙元君曰金丹卽是汞汞卽是铅铅卽银银卽砂砂卽金金卽钖钖卽水银水银卽靑金靑金卽白金白金卽黑金黑金卽黄金黄金卽紫金紫金卽河车河车卽黄芽黄芽卽白雪白雪卽玉符玉符卽神水神水卽华池华池卽靑龙靑龙卽白虎白虎卽朱雀朱雀卽玄武玄武卽勾陈勾陈卽黄房黄房卽眞土眞土卽戊已戊已卽金木金木卽水火水火卽卯酉卯酉卽兔鸡兎鸡卽乌兎乌兎卽龟蛇龟蛇卽马牛马牛卽干坤干坤卽坎离坎离卽雌雄雌雄卽夫妇夫妇卽子孙子孙卽房毕房毕卽日月日月卽天地天地卽人人卽黄婆黄婆卽金公金公卽𡛥女𡛥女卽婴儿婴儿卽丁公丁公卽赤子赤子卽圣胎圣胎卽三关三关卽金液金液卽玉液玉液卽刀圭刀圭卽丹田丹田卽綘宫綘宫卽泥丸泥丸卽气海气海卽肾肾卽心心卽道道卽法法卽术术卽虚无虚无卽自然自然卽运用运用卽火火卽药药卽气气卽神神卽丹头丹头卽大还大还卽七返七返卽九还九还卽金火金火卽紫芝紫芝卽水源水源卽土釡土釡卽金鼎金鼎卽玉罏玉罏卽神室神室卽元坛元坛卽黄庭黄庭卽眼眼卽鼻鼻卽耳耳卽松松卽𧎉蜋𧎉蜋卽桃桃卽朱橘朱橘卽六贼六贼卽三尸三尸卽三魂三魂卽七魄七魄卽五神五神卽万神万神卽一神一神卽万宝万宝卽沐浴沐浴卽抽添抽添卽进退进退卽文武文武卽斤两斤两卽吉凶吉凶卽刑德刑德卽存亡存亡卽黑白黑白卽有无有无卽始终始终卽动静动静卽寒暑寒暑卽阴阳阴阳卽冬至冬至卽夏至夏至卽望望卽朔朔卽弦弦卽晦晦卽潮候潮候卽月轮月轮卽日华日华卽太乙太乙卽玄珠玄珠卽四象四象卽五行五行卽八卦八卦卽三才三才卽三光三光卽两仪两仪卽太极太极卽太上太上卽混元混元卽无始无始卽无终无终卽元始元始卽一气一气卽虚空虚空卽虚无虚无卽混沌混沌卽金丹丹房法语吕先生鹤颈龟腮适有钟离之会石居士鹿鼻鼠耳偶逢平叔之来叹夤缘时节之难岂名利是非之比金丹大药古人以万劫一传玉笥灵篇学者之十迷九昧月里乌日里兎顚倒坎离水中虎火中龙运用复姤採先天一炁作铅中之髓以星象万化爲汞里之精惟弦前弦后之时乃望缺望圆之际知之者癸生须急採昧之者望远不堪尝精半斤气半斤总在西南之位火一两药一两实居东北之乡收金精木液归于黄庭炼白雪黄芽结成紫粉悟眞篇所谓华池神水知命论又言地魄天魂採之鍊之结矣成矣如夫妇最初一点十月成胎似君臣共会万机百官列职遇日中冬至则野战遇时中夏至则守城都来片饷工夫要在一日证验九三二八算来只在姹女金翁七六十三穷得无过黄婆丁老更不用看丹经万卷只消得口诀一言子之来意甚勤知汝积年求慕非宿生有此风骨岂一旦用是身心自採药以至结胎及行火而及脱体包括抽添之妙形容沐浴之机无金木间隔之忧有水土同乡之庆须但温养都没艰辛十二时中只一时三百日内在半日丹田有物行住坐卧以无愁紫府书名生死轮回而不累了然快乐自此淸闲这工夫向閙里也堪行论玄妙只顷中都交结聚而不散炼之尤坚朱砂鼎偃月炉何难之有守一坛中央釡自已而求宜识阴阳要知玄牝龙精满鼎遣金童下十二层楼凤髓盈壶令玉女报三千世界此时丹熟更须慈母惜婴儿不日云飞方见眞人朝上帝表章疏语赠知宫王南纪洞章古熙策云南飞庚伏正袢晴槐舞薰新蜩噪晚止钖琳宫仰惟宫宰眞人江山态度风月襟怀神仙中人不易得也尝摭郡仙家谱旧矣王祺则老聃之蕲者高弟也王楠则䝉庄之函苏道契也郁单无量天则王雍御雷笈梵监须延天则王绍识运厯鲁人三硕炼玉云丹于浮雍山秦人王乔炼九神丹于天华洞其后王长王敏出于汉晋王茂王戴卿出于魏唐近世云鹤子作三一灵篇烟松子作金丹枢要逍遥子作还丹结集淸虚子作丹道指迷皆其族人也其门天人隐显殆莫一二且云丹山之凤必生鸑鷟赤泽之马必生麒麟有如仙裔绳绳名仙至人层见鳞出千百𡻕下挺生眞人坐董洞天星弁左右标毓天粹抉剔幽奥咀太元之精採眞一之气其治心也如镜内像其应世也如水中月休功否德光前絶后当世道俗曳手俯额目争视手争指莫不曰其道如是其德如是乃作洞章以歌之歌曰黄道朱躔阙一点方寸无人洞门掩桑田未变海水减棋树开花缘苒苒中有瑶章落龙虎月坛香泠宫谁主眞人阙下神霄鸾天驺惨惨归紫府千山万山锁靑烟三树两树啼断猿风飞杨花三月寒人在城门烟水村生而神灵长威武笑携一卷黄庭去坐断琳宫王飦粥星弁霞裙满堂庑四海横香航烛人肘行膝步来如云爱河翻波𣺌无际花生铁柱酆都春把握阴阳一唿吸长啸一声鬼神泣仗劔唤雨轻撼环化篆召雷畧举笔当年檄赴内道塲黄麻紫黑星争光归来百庆喜具举规模轮奂重铺张翻思龙汉元年事撞破混元识行李满鼎铅霜火熖飞绿颜雪齿君知否松竹潇潇生冷风白鹤一去草庐空法曹陈过谢恩奏事朱章上淸大洞宝箓弟子五雷三司判官知北极驱邪院事白玉蟾稽首再拜上言臣闻太极仙翁有言曰学法之士如赤体投白刃耳臣观此言莫不战慄虚静先生张继先有言曰人生百年一弹指闭眼风刀卽立至臣观此言愈增惊悸臣末学庸辈滥居道阃措心立教朝夕骇忧自愧䟱愚戒德违缺四方学者来如牛毛设若普接而授之以道德又恐泄露天机苟若不纳而警之以戒条则是障拒后学或若择善拔尤而间度一二复虑庸者隙进鄙者薄来臣夙荷师恩叨传法奥宝佩心印未尝轻慢仰遵科戒如履薄冰晦迹遁名莫敢彰露臣童髫何知自护毛羽仰惟三宝洞察愚衷岂容饰辞委实眞祷以今吉辰伏地贡章一通上诣三天曹谨据太上三五都功正一盟威弟子施某等昨各已录心词上奏天庭乞行传度已爲誊申都省依科给帖充授法职寻卽择日建坛剖符破劵拨将统兵分司𥛬事然后以蕊殿琅书心传口诀兹则同发诚心谨取今月某日䖍就武夷山昇眞玄化洞天修设三界高眞谢恩淸醮几分延奉上眞仰酬玄造更祈景贶及臣等身臣愚辄以己见爲陛下陈之夫法士有大不易者七有深可畏者六何哉谓如世俗浇漓风教隳堕迷迷相指以盲指盲此则遇眞师之难所以爲大不易者一也文书谬误诀法乖舛罡中落步呪中漏句此则得眞法之难所以爲大不易者二也科戒严明条律警肃难行易犯迷眞者多此则奉眞戒之难所以爲大不易者三也坌火焚和滛风皷善正气斵丧元精凋败此则全眞气之难所以爲大不易者四也上眞威仪神将服色方寸难思一念不纯此则存眞想之难所以爲大不易者五也天神地祗正眞威仪监功建过纠察丝毫此则辨眞心之难所以爲大不易者六也朝昬告急寒暑请行不敢苟财愈当努力此则立眞功之难所以爲大不易者七也所传法书符图印诀妄示非人必招风雷地狱锋㦸裂体之报此乃深可畏一也所禀戒律非时外色辄有侵犯必招灰池地狱火熖烙体之报此乃深可畏二也钦奉三宝朝谒灵眞不知避忌必招火刚地狱风力考身之报此乃深可畏三也神将香火朝夕不虞号召失节必招寒氷地狱黄绳朿颈之报此乃深可畏四也用心轻重处事高低或勤或惰必招铁瓦地狱犂牛耕舌之报此乃深可畏五也行法旣显必有衬贿多致贪婪必招黑暗地狱万苦逼身之报此乃深可畏六也以此七之大不易六之深可畏言之使臣竦发缩颈心痛鼻酸臣一介昏庸仰赖太上慈悲许容臣等披肝𤃉胆雪罪首愆苟有愆尤俱蒙赦释臣所奏前件受法弟子几名伏望圣慈特赐勅旨允臣所奏付大玄都省施照前后所申卽行遍报诸司合属去处仍乞指挥差拨法中最干将帅部领兵马统辖吏典应时降赴法官姓某等各人法坛香火衙治之所驻札防御听侯唿召兵随印转将逐符行凡遇行持遂依法令发遣符命祈祷驱禳大阐灵通明彰报应名标玉籍职领金班膺掌握将兵之权涖纠察鬼神之政代天行化爲国救民斩妖除魔芟邪立正得蒙允可且喜且惊勉励身心私自积累三千功满八百行眞别诣仙都各期迁选九玄七祖同获善功六道三涂普沾善果臣愚谨因二官直事正一功曹左右官使者阴阳神决吏罡风骑置吏驿马上章吏飞龙骑吏等官各二人出操臣所爲施某等进拜法坛传度首过谢恩奏事朱章一通上诣三天曹请进太上虚无丈人宫太淸曹治紫灵宫伏愿告报臣诚惶诚恐顿首稽首再拜以闻太淸玄元太上无极大道太上道君虚无丈人太上老君太上丈人天帝君天帝丈人九老仙都君九炁丈人百千万亿重道炁千二百宫君太淸玉陛下臣姓白系金阙选仙举进士见在冲祐观东南隅醮坛所伏地听命懴谢朱表上淸大洞宝箓弟子五雷三司判官知北极驱邪院事右某言伏以紫鸾啸月靑皇垂羽葆于枢宫白鹤唿云赤帝降霓旌于玑舍奉金阙丝纶之诏下瑶台契劵之符与黔庶以赦愆爲羣黎而弭祸辨枣栗栢松之篚腆仰风槐柳杏之星坛建破甲庚推测魁罡之象坎离子午步占晦朔之躔以心词上凟于龙颜愿圣意下观于蚁牍恭惟北极紫微中天太皇大帝陛下道嫓元始德契昊天烟殿垂衣霜台降辇阳明大圣统亷眞武曲以赞襄阴精明君协文曲禄存而毗辅洞明掌威福之柄隐元颕生杀之权破军居水位之尊北极领星河之政有祸皆禳而有罪皆懴无病不治而无邪不摧臣以大宋国福建路建寍府崇安县武夷山冲祐观管辖道士施叨属人伦幸沾圣化凡胎肉质火宅尘劳六根招贪爱之愆三业致昏迷之谴八卦有方隅之干犯五行虑运度之变更五官追魂四府考咎迍邅频併疾厄绵延发露愚衷僭干天听琼辉俯烛璧耀分辉擎羊神王驱命位身宫之厄咤罗使者殄年迍月蹇之忧北斗六十曹官电掣七伤八难南陵七千神将雷奔九横三灾斗中天罡斩妖邪而息祸躔外太乙消凶毒以潜踪天关飞晨丹元合景玄冥除瘟疫之孽瑶光灭水火之灾却神煞土气之侵凌纠司命灶君之住射酆都削籍岳府除名官符病符口舌符顿然殒灭报障业障烦恼障自此驱除法疗功曹钖梵府六晨之药天医使者降仙都九转之丹五炁周流六脉安静三宫昇降七液冲融荣衞寍和经络爽畅勾陈隐景华盖藏形酌水献花不胜䖍切跼天蹐地愿赐龎洪谨尔敷陈早希昭报臣谨具表奏以闻臣诚惶诚恐顿首稽首谨奏谨白姓白系金阙玉皇选仙举进士现在醮坛所伏地听命表奏法坛传度首过谢恩朱章泰玄都正一平炁系天师淸微天化炁南岳先生赤帝眞人神霄玉府五雷副使上淸大洞经箓弟子稽首再拜上言窃谓陈章奏牍所以开懴谢之门也飞神御气所以入朝谒之路也传眞度妙所以袭正一之风也陞秩登班所以按荐举之法也承流宣化所以阐驱禳之教也芟邪立正所以崇淸净之道也臣得以言之方寸未澄彻者岂知道之淸净诀法未灵验者岂知教之驱禳言行未纯粹者岂知法之荐举眞伪未辨明者岂知风之正一形神未洞融者岂知路之朝谒迷愚未警悟者岂知门之懴谢故兹不易之理也臣乃知之悛心首过然后可以陈章奏牍凝心聚神然后可以飞神驭气鞭心学道然后可以传眞度妙正心诚意然后可以陞秩登班尽心利物然后可以承流宣化洗心洁己然后可以芟邪立正陛下以爲然耶否耶臣之所以陈章奏牍者趦趄乎太虚寥莫之间若是而飞神驭气者亦无他故盖于五浊恶世之中爲陛下择贤选德仅有一人焉必欲因是而传眞度妙使之陞秩登班承流宣化芟邪立正设有片善寸长足以少裨天政虽臣之功也皆陛下之事也如是而显扬道法如是而表率世俗昭然于人天耳目之间则三界万灵岂胜幸甚臣以今吉辰伏地贡章一通上诣三天曹伏爲九紫离宫斗牛分野大宋国施某词称命系某生上属某星系天师某治某炁言被中元三炁君召卽日谨赍香信叩头诣道自陈窃念某叨居盛世获簉玄邦滥缀簪裳幸传教法虽勤谨究未悟灵眞忝遇师缘辄抽意悃䖍诚俯地发露盟天愿传天上九灵飞步章奏大法一阶腾神飞章朝谒关奏复自稽颡兴嗟希有难遇併传太上紫枢玉晨洞阳飞梵炼度大法一阶摄召幽寻行持炼度拜章旣尔炼度复然苟有驱禳以何感应仍受太上五雷大法一阶祷雨祈晴唿风召雪封山破洞伐庙除邪斩馘蛟龙制伏狼虎驱除旱魃扫荡蝗螟疗病祷灾赏善罚恶尽肘步膝行之切愿心传口授之眞臣按如词言不容杜隐昨爲腾申都省已尝飞奏天庭幸玉籍以标名必金班而注秩择日建坛而度法依科拨将以交兵歃血飮丹剖环折劵尙虑告盟之际及当师𢵢之间揣力何堪扪心有愧或万一亵眞而获谴故再三对帝以陈情念蠢尔之愚龎赖惠然而贷宥臣以某七生罪生三世愆尤愿开无垢之门使有自新之路寻眞毳妙法学到于希夷鍊静凝虚心自然于淸净愿领戸化民而黾勉愿登仙度世以逍遥七祖先亡感希超度诸司将吏併乞荣迁三界䝉恩万灵获福苟非太上大阐慈悲岂许小臣辄申悃愊愚谨因二官直士正一功曹左右官使者阴阳神决吏罡风骑置吏驿马上章吏飞龙骑吏等官各二人出操臣所爲施某进拜法坛传度首过谢恩朱章一通上诣三天曹请进太上虚无丈人宫太淸曹治紫云宫故愿告报臣诚惶诚恐顿首再拜以闻太淸玄元太上无极大道君虚无丈人太上老君太上丈人天帝君天帝丈人九老仙都君九炁丈人百千万亿重道炁千二百宫君太淸玉陛下太𡻕玉皇选仙举进士现在冲祐观听命雷府奏士议勋丹章泰玄都正平炁系天师淸微天化炁南岳先生赤帝眞人上淸大洞宝箓弟子臣白某稽首再拜上言臣乃初霄典雷小吏也粗谙雷霆所典之士忝佩雷霆所授之书饱识雷霆所行之法然于其间纪述或讹传授或泛是以繁中指迷谬中订正玄处得诀妙处得咒难知而易行难传而易学臣所学臻此悉爲陛下言之臣闻阴阳二炁结而成雷旣有雷霆遂分部𥛬九天雷祖因之以部折五属神霄眞王用之以宰御三界质之于金笈考之于玉函谓如五雷者尝有疑焉玉枢之雷书曰一乃天雷也二乃神霄雷也三乃水宫雷也四乃龙雷也五乃社雷也神霄之雷书曰一乃风雷也二乃火雷也三乃山雷也四乃水雷也五乃土雷也大洞之雷书曰一乃圣充威灵震动雷也二乃震电哮吼霹𩆝雷也三乃八灵八猖邵阳雷也四乃波卷水雷也五乃正直霹𩆝闪电大洞雷也仙都之雷书曰一乃天雷也二乃地雷也三乃风雷也四乃山雷也五乃水雷也北极之雷书曰一乃龙雷也二乃地雷也三乃神雷也四乃社雷也五乃妖雷也太乙之雷书曰一乃东方靑气木雷也二乃南方赤炁火雷也三乃西方白气金雷也四乃北方黑气水雷也五乃中央黄炁土雷也紫府之雷书曰一乃春雷也二乃夏雷也三乃秋雷也四乃冬雷也五乃轩辕雷也玉晨之雷书曰一乃紫微雷也二乃酆都雷也三乃扶桑雷也四乃岳府雷也五乃城隍雷也太霄之雷书曰一乃甲乙雷也二乃丙丁雷也三乃戊巳雷也四乃庚辛雷也五乃壬癸雷也太极之雷书曰一乃神霄雷也二乃地府雷也三乃水官雷也四乃九州雷也五乃里域社庙雷也太上所传雷书若夫前件十本所载各有异同古之五雷未审以何爲正者也世传三十六雷犹可疑也抑又可议也一曰玉枢雷二曰玉府雷三曰天十玉桂雷四曰上淸大洞雷五曰火轮雷六曰灌斗雷七曰风火雷八曰飞捷雷九曰北极雷十曰紫微璇枢雷十一曰神霄雷十二曰仙都雷十三曰太乙轰天雷十四曰紫府雷十五曰铁甲雷十六曰邵阳雷十七曰歘火雷十八曰社令蛮雷十九曰地祗火鸦雷二十曰三界雷二十一曰斩扩雷二十二曰大威德雷二十三曰六波雷二十四曰靑草雷二十五曰八卦雷二十六曰混元鹰犬雷二十七曰笑命风雷二十八曰火云雷二十九曰禹步大统摄雷三十曰太极雷三十一曰劔尖雷三十二曰内鑑雷三十三曰外鑑雷二十四曰神府天枢雷三十五曰大梵斗枢雷三十六曰玉晨雷此而谓之三十六雷是耶非耶所谓五雷则雷法何其多耶抑神仙至人役使异妙耶抑经箓文书纪录不一耶谓如天洞天眞之神毕火毕眞之神天鸟天鎭之神威勐丁辛之神冰轮氷钵之神流光火轮之神滴昔喝伽之神太乙元皇之神咬网雀舌之神天雷风领之神火猪黑犬之神火鹰腥烟之神天关霹𩆝之神铁甲飞电之神仙都火雷之神山雷之云之神风火元明之神火伯风霆之神勾娄吉利之神织女四歌之神玉雷浩师之神洞阳幽灵之神金精淸思之神苍牙铁面之神散烟𩆝黑之神雷主阏伯之神木狼奎光之神歘火律令之神邵阳火车之神狼牙勐吏之神六波卷水之神飞鹰走犬之神流金火铃之神此之三十六人或曰三十六雷不容无疑焉今而摭之于丹霄景书则箕星所以掌天雷也房星所以掌地雷也奎星所以掌水雷也鬼星所以掌神雷也娄星所以掌妖雷也天雷属箕星故有天乌天鎭天洞天眞之神地雷属房星故有苖主阏伯火伯风雨舛之神水雷属奎星故有木狼洞赐金精浩师之神神雷属鬼星故有歘火律令邵阳狼牙之神妖雷属娄星故有丁辛滴昔喝娄伽夜之神故臣独以此爲正也古今所传雷法凡数阶矣其彰灵着验赫赫然于天下后世夫雷霆不可掩之物人谁不知其有雷也雷霆者所以彰天威所以发道用天威无所彰则幽明异致孰爲之祸福也道用无所发则阴阳二气孰爲之生杀也阴阳二气而发道用则可以彰天威以幽明异致而彰天威则可以发道用是故瑕不晦赏也生不匿罚也若夫毗祠列寺皆祭祀也灵坛古迹皆鬼神也其间必有慈孽也富室贱𥛬皆享受也端人诡士皆流辈也其间必有善恶也鬼神有罪则流辈何以诉之流辈有衅则鬼神何以鸣之乌戏皇天所以建雷城设雷狱立雷官分雷治布雷化示雷刑役雷神统雷兵施雷威运雷器是皆斡赏罚之柄宰生杀之权以之于阴界可以封山破洞斩妖馘毒以之于阳道可以除凶诛逆伐奸戮虐宜乎发道用也彰天威也此阴阳二气得其施设也幽明异致得其影响也天地之内万物峙立未有不禀阴阳而生生者也所以有形有想者爲人无形有想者爲鬼人处于阳鬼处于阴以是而出入四生循环六道苟非天有雷霆则何以示刑宪而订顽砭愚者乎念夙生庆幸与进雷班誓愿行持未尝少懈以今吉辰伏地贡章一通上诣三天曹谨遣臣法中风火元明君火伯雷霆君雷主阏伯神君火铃霹𩆝大仙苍牙铁面大仙龙雷卷水神君风火龙骑震天沸海神君霹𩆝火光银牙耀目神君歘火律令大神雷公火车元帅三五铁面火车大将军三五邵阳主帅将军霹𩆝火车腥烟使者四圣听察回车使者浮云降雹力士横身飞云使者移山翻海铁甲使者洞风皷震天威赤文使者风雹金铃火令使者五雷飞捷使者雷阵左右使者散云送火禁炎使者西台雷函吏负天担石太微令威劒震灵吏四季风雨令玉光金精上吏吞魔啖妖天甲神吏丹元刑部都吏擒龙捉孽撼山神君吹海飏波灵华勐吏飞云走电神吏太𡻕将军掌疫疠使者五方雷公将军天雷晃光将军水雷电光六龙将军玉枢殿下左右二神将北极殿下左右二神将蓬莱雷霆司左右二神将二十六雷皷力士啸命风雷大将五雷诸司将帅五雷诸司吏兵五方蛮雷使者随章同诣都宫阅量勋烈磨勘功勤注者爲升授者爲转差者爲除选者爲擢约以今年十二月辛亥日遣令五雷官吏将兵预赴元应太皇府录功纪绩弁于丙子年正月初一日天腊之晨径上玉淸朝谒乞于三月初七日得预天曹举选赏会至于正月初一日甲子之晨太一简阅神祗之旦使五雷将吏各获一功听候正月十五日上元天府官赐福之晨悉赴北极紫微璇枢宫例出一职各转一资臣当愿九玄七祖同获昇迁三界鬼神咸沾福利然后愿臣祈晴祷雨召雪兴云摄电唿雷驱风降雹封山破洞伐庙除魔诛斩蛟龙制伏狼虎驱禳水火遣逐旱蝗爲民禳灾驱邪治病行遣符命显现报应臣伏望陛下降注紫灵玄一之气流八臣身中三焦五脏之内灌溢三元九宫之中令臣心广体胖神淸气爽学道得道求仙得仙臣愚谨因二宫直使正一功曹左右官使者阴阳神决吏科车赤符吏罡风骑置吏驿马上章吏飞龙骑吏等官各二人出爲臣操令辰所上雷府奏事议勋丹一通谨上诣三天曹请进太上虚无丈人宫都候曹治太白宫伏愿告报诚惶诚恐稽首再拜以闻太淸玄元太上无极大道太上道君虚无丈人太上老君太上丈人天帝君天帝丈人九老仙都君九炁丈人百千万亿重道炁千二百官君太淸玉陛下姓白系金阙选士现在拜章所听命爲武夷道众奏名传法谢恩醮词琅函发秘老君开设教之门玉局呈祥靖应启流芳之路以八极炼魂而救苦以九灵飞步而腾章天心有三符二印之传雷府有五社十变之应所以驱禳灾疚用兹考召鬼神等赍香信以投诚各传法要飮丹泉而作誓永续眞风化冥君簥衣疏语九鸾之车九凤之舆饰以黄云护以紫雾八鹤之驭九龙之辇驾于赤佳行于丹邱皆经中所说天下之威仪而人间岂知世外之华饰张魏二眞君爲祈雨而出境而王谢诸君子宜先日以安车蜀锦吴绫皆可护风蔽日秦麻越苎亦宜剪雪裁绡一行笔下之龙蛇无尽空中之雷雨化画应缘功德道本无形岂因绘形饰像人须见物方才随物兴心是宜画所不可画之容所以晓未曾晓之旨靑鸾朱凤在刚风浩气之前白鹤苍龙于浮霭太空之上箇中元有象其物非强名旣心存目想之犹堪岂粉饰金粧而不可恍恍惚惚俨然圣贤之犹臻简简禳禳宜尔福祥之川至化修造精舍膏车秣马爲寻仙子而来饔鼎寝茵未惬游人之意欲刬萝烟藓雨之地广爲松风竹月之庐以数椽上漏下湿之忧属几载左枝右梧之笃必布㟁畔皆酒酣耳热之余落簥庭前正诗兴心狂之甚相逢不把出后会几时来缘化度牒伏以靑蚨千缗不待跨扬州之鹤白绫三尺要须获西狩之麟口头虽不敢道有此夤缘命里那堪又带这般题目云龙风虎信乎会合良时星鹖霞鱼好箇淸闲道士知音才出手好事便临头会眞堂疏语道友徃来不知其几数间破壁饘粥全无以此话头问诸好道者结缘则箇絶粒休粮总是作家伎两虚心实腹要还他本分生行楹頽柱倾奈厯嵗涉时之浸久香寒火冷致旁风上雨之交攻斩新请箇风月主人依旧续此云水故事一盂圆玉粒十觔细银条待哺张颐那得会吞霞吸露挥毫落纸不无望喝水成氷给诰语桑田成海海成田一刹那堪又百年拨转顶门关捩子阿谁不是大罗仙所以道风中之烛水上之萍㟁上之藤井边之树石边之火电畔之光须要未雨彻桑莫待临渴掘井且如今辰斋官某人等向眼耳鼻舌身意那边囘首从道经师眞玄神妙处知音建琼函玉笥之筵命星弁霞裾之侣尽天地化作郁罗圣境这些儿又是龙汉元年灯灿龙膏移下楚天之星斗香焚牛首熏成越岭之烟云非止于一天二天乃至无量天中天花鼓舞可于此从劫至劫及于河沙劫里福果丰隆虽然有是津梁又作么生证据遂特起诰示诸仁者此是万圣千贤眼目可爲三空四梵阶梯其素牋凝碧落之云其玄牝结紫霄之篆毕竟分付一句作么生道日里有乌月有兔水中看虎火中龙他年骑鹤乘风上直到蓬莱第一峰书谢张紫阳书玉蟾稽首百拜上覆祖师天台悟眞先生紫阳眞人张君门下卽日伏以入春风雨万象翠寒恭惟水草谷神天丁左右龙精溢体火候冲寂满室金花归根复命尝闻天下无二道圣人无两心道之大不可得而形容若形容此道则空寂虚无妙湛渊默也心之广不可得而比喻若比喻此心则淸静灵明冲和温粹也会万化而归一道则天下皆自化而万物皆自如也会有爲而归一心则圣人自无爲而百爲自无着也推此心而与道合此心卽道也体此道而与心会此道卽心也道融于心心融于道也心外无别道道外无别物也所以天地本未尝干坤而万物自干坤耳日月本未尝离坎而万物自离坎耳缅维我道祖太上老君晓天下以此道明圣人以此心此道之在天下不容以物物不容以化化故凡物物化化之理在天下而不在此道也此道如如也以此心而会此道可也此心之在圣人不容以知知不容以识识故凡知知识识之理在圣人而不在此心也此心如如也以此道而会之此心可也道此道以脉此心心此心而髓此道吾亦不知孰爲道孰爲心也但见恍恍惚惚杳杳冥冥似物非物似象非象以耳听之则眼开以眼视之则耳见吾恐此而名之曰阴阳之髓混沌之精虚空之根太极之蒂也前辈不知强名曰道以今观之虹唤虹作螮蝀也玉指玉作碔砆也此而非金丹乎今夫知金丹之妙也夫何用泥象之安炉着相而造鼎谓如黄芽白雪非可见之黄芽白雪神水华池非可用之神水华池喻之爲铅精汞髓比之爲金精木液何处烹偃月之炉何处炼朱砂之鼎知此则曰日乌月兔也天马地牛也干坤本无离坎之用离坎亦无干坤之体红铅黑汞非龙虎交媾之物乎白金黑钖非龟蛇交合之象乎二八九三皆阴阳之异义斤铢两数乃混沌之余事要之配合而调和抽添而运用故此药物非金石草木之料此火候非年月日时之数父母未生以前尽有无穷活路身心不动以后复有无极眞机昨以夙缘针芥枯骨更生久侍师旁幸沾法乳谓夫修炼金丹之旨採药物于不动之中行火候于无爲之内以神气之所沐浴以形神之所配匹然后知心中有无限药材而身中自有无限火符如是而悟之爲丹如是而修之谓道凿石以求玉淘砂以取金炼形以养神明心以合道皆一意也所谓铅中取水银砂中取汞之旨也依而行之则夫欢妇合以此理而质之儒书则一也以此理而质之佛典则一也所以天下无二道也天之道旣无二理而圣人之心岂两用耶形中以神爲君神乃形之命也神中以性爲极性乃神之命也自形中之神以入神中之性此谓之归根复命也斯道甚明矣此心不惑矣如七返九还之秘世所不传夫七返九还者乃返本还元之义也十数九数者乃阳数也人但能心中无心念中无念纯淸絶点谓之纯阳当此之时三尸消灭六贼乞降身外有身犹未奇特虚空粉碎方露全身也流俗浅识末学凡夫夫岂知元始天尊与天仙地仙日日採药用而不停药物愈採而无穷也又岂知山河大地与蠢动含灵时时行火候而无暂火候愈行而不歇也只此火候与药物顺之则凡逆之则圣古语有云五行顚倒大地七宝五行顺行法界火坑此义也先师泥丸先生翠虚眞人出于祖师毗陵和尙薛君之门而毗陵一线实是祖师杏林先生石君所传也石君承袭紫阳祖师之道以今日单传而观则曩者天台一夜西华之梦无非后世蒙福万灵幸甚耶顷年泥丸师挈至霍童洞天焚香端拜杏林祖毗陵祖极荷唿抚身持耳以还愈增守雌抱一之意昨到武夷见马自然口述谆谕出示宝翰凡四百言字字药石叨感爱育甘露洒心毛骨豁然比因沙道昭久居支提兹来渠以婴儿离母之故欲到靑城山省觐偶缘道过石燕洞遂发一念附此尺书但述金丹大药之体如此至于蕉花春风之机梧枝秋雨之秘碧潭之夜月靑山之暮云似此深妙莫敢显露也以有天机之故祖师一点头杏林毗陵泥丸三师想参鹤翼自愧仙凡路隔何日温养事毕飞神御气参陪飞舄之下以备唿鸾唤鹤之役临纸不胜依恋涕落笔端恍失所措敢乞泛紫筏驾丹梯储积金砂垂手羣蠢不备谢仙师寄书词夫金丹者採二八两之药结三百日之胎心上工夫不在吞津嚥气先天造化要须聚气凝神若要行持须凭口诀至简至易非色非空无中养就婴儿阴内炼成阳气使金公生擒活虎令姹女独驾赤龙干夫坤妇而媒假黄婆离女坎男而结成赤子一炉火熖炼虚空化作微尘万顷冰壸照世界大如黍米神归四大卽龟蛇交合之时气八四肢是乌兔郁罗之处玉葫芦迸出黄金之液金菡蓞开成白玉之花正当风冷月明时谁会山靑水绿意圣师口口厯代心心卽一言贯穿万卷仙经但片饷工夫无穷逸乐先明三五一行九阳眞火以炼之后至万百千到婴儿宝物则成矣银山铁壁一锥直下打开金锁玉关举步自然无碍见万里是无尘之境作千年永不死之人海变桑田我在逍遥游之境衣磨劫石同归无何有之乡玉蟾宿志未囘初诚宿恪自嗟蒲柳之质几近桑榆之年老颊犹红知有神仙之分嫩须甫黑始归道德之源叹古人六十四𡻕将谓休得先圣八十一章来受用拊膺落涕缄口扪心从来作用功劳捕风捉影此日虚无诀法点铁成金恭惟圣师泥丸翁翠虚眞人拓世英雄补天手段心传云雨深深旨手握雷霆赫赫权顾玉蟾三代感师恩十年侍眞驭说刀圭于癸酉秋月之夕尽归于乙亥春雨之天终身怀大宝于杳冥永劫守玄珠之淸净先觉诏后觉已铭感于心传彼时因此时愈不忘于道念忽承鹤使掷示鸾牋戒回会于武夷有身还被阻将殒躯于龙虎无翅可飞行雨卧风餐奔归侍下且此山瞻斗仰甚切愚衷擢犀角磨象牙当效行持之力攀龙鳞附凤翼愿参翀举之云先贡菲词少申素志匪伊听谴感激何言大宋丙子闰七月二十四日鹤奴白玉蟾焚香稽首再拜赞第一代祖师正一静应眞君讳道陵字辅汉云锦山前炼大丹六天魔魅骨毛寒一从飞鹤归玄省烟雨潇潇玉局坛第二代嗣师讳衡字灵眞光和初戴大丹成有甚工夫事汉灵夜半玉舆飞紫露春风春雨满阳平第三代系师讳鲁字公期笑把铜章尹汉中隐山斗米显神功魏兵四畔临河㟁弹指波心万丈峰第四代讳滋字元微鄱阳策杖抵巖巓旧有丹炉锁暮烟今古一双龙虎石侍郞仙去是何年第五代讳昭字道融数千里外露阳神丹灶灰寒经紫云两虎归林人不见数枝茵草鹤穿坟第六代讳椒字德馨丹书玉札隐琅函云几飞空鹤几骖告别门人归去后夜来素月落寒潭第七代讳仲囘字德昌当年辟谷炼仙丹召雨唿雷譬似闲四海有人膺宝箓笑㩦笻去鹤鸣山第八代讳回字彦昭丹篆才书泣鬼神年踰九十脱红尘至今巖上结卢骏夜半凤凰栖玉筠第九代讳符字德信上饶山水甲江南一钖横飞欲结庵忽遇至人烟霭外归来无语隐松巖第十代讳子祥字麟伯满室神光夜欲阑灵丹吐出掌中看当时鹤唳隹城外空有霓裳掩玉棺第十一代讳通字仲达闭戸凝神四十年靑鸾赤玺策云轩琼棺数月金躯冷满室天香酬一樽第十二代讳仲常字德润鹤书曾诏赴宸京归作分形化影人昨夜饮酣曾吐酒醒来又薄罋头春第十三代讳光字德昭几年辟谷学飞行撞破秋空一点靑才到暮林风月夜洞天隐隐步虚声第十四代讳慈正字子明丹鼎能干活水银举家一念赡贫民空中动破云韶乐白鹤飞来风雨春第十五代讳高字士龙丹台一点玉髯翁千古天师张士龙招弄谿山诗技巧吐呑风月酒神通第十六代讳应韶字治凤一亩闲云独自耕草芦寂寂诵黄庭又言辟谷归山后月夜时闻铁笛声第十七代讳顺字仲孚贵溪一尉隐家山静结芽芦三两间九十𡻕时尸解日时人犹见是童颜第十八代讳士元字仲良神水华池养白鸦玉炉进火结丹砂仙家妙用无人识顷刻能开桃李花第十九代讳修字德眞玉局瑶篇龙凤文三光开度士如云翻身踏着蓬莱路浴罢焚香自入坟第二十代谌字坚德吸干酒海一须臾冠冕元坛百𡻕余不食人间烟火气能传天上电花书第二十一代讳秉字温甫入腹金龟梦正疑琳房初诞谪仙儿丹传祖印百来𡻕执面归仙地震时第二十二代讳善字元长参遍名山谒洞天相逢却是活神仙归来唤骨囘阳日屈指人间九十年第二十三代讳季文字仲归玉盂呪水起波云笔下雷声泣鬼神龙虎山前山后问先生活尽几多人第二十四代讳正随字宝神人在犂锄烟水乡结茅高卧小松冈勅封眞静先生号一卷仙经一炷香第二十五代讳干曜横握镆铘入洞天洞天漠漠掩寒烟仁宗亲问金丹诀笑指斜阳噪乱蝉第二十六代讳嗣宗朱砂鼎里炼金晶默祷天星入紫冥月落半山半井水猿声惊断满天星第二十七代讳象中字拱辰仁皇恩赐紫衣时方是寍馨七𡻕儿闲把洞章歌一阕不知鸾鹤满天飞第二十八代讳敦复字延之棘围战罢笑归来一寸功名心已灰白鹤何年归洞府夕阳影里野猿哀第二十九代讳景端字子仙当年仙去鹤巢空万壑千崕夕照红人在丹邱玄圃外萧萧松桂夜来风第三十代讳继先字遵正筑着成都人性刘丹成蜕迹入罗浮琼楼数纸御书在虚静先生已掉头第三十一代讳时修字朝英是箇淸都一散郞凝神聚气炼丹阳片云孤鹤无踪迹半夜风寒万里霜第三十二代讳守眞字遵一鹤头龟腮骨已仙星坛长啸诵琼篇自从阙下归仙后一枕淸风几万年知宫王琳甫赞铭萱堂一枕兮红光入怀龙巖虎石兮瑞气结神胎北帝眞人兮干箕统魁兰亭褉日兮虚星落庭槐生而神灵兮珠庭日角烟髯威肃兮电眼闪烁髫龀善词翰兮心宇该博方寸晞慕兮片云孤鹤靑衿蜕体兮琳宫遇师模九天降雨露兮皮冠而羽裾琼宫振玉梵兮声太虚蕊殿图籍兮绿轴丹书炼白铅花兮红炉点雪谷神无象兮碧潭秋月函丈二席兮价闻上阙砭愚断陋兮诲语飞琼屑袖里靑蛇兮春外之靑铜踏破铁鞋兮养素于竹宫两阶饶舌兮御前享天爵笔下吼雷霆兮钵内藏蛟龙长歌归故山兮古松寒菊羣参蚋聚醯兮薰众生飦粥飞罡化诀兮正一天心法视微听冲兮灵宝中盟箓霞衿珠佩兮秉圭视玄坛靑钩黑鑖花兮落纸鬼胆寒玄域中兴兮扶頺起坠三界稽首兮万神生懽含眞而宅仙兮僝陶鸠樟藻税横龙楼兮花砖砌蚖土寺御赐蒲兽兮晨夕奋琼音百度复举兮宗纲崛起死赞骨行兮质俚而不文红颜皓齿兮甲子一周春两髩生黑丝兮人言四句许金丹已𤍠兮鸾鹤天上人天上人兮自号曰拙菴笑傲乎三华兮诸方已罢叅所居乃三华殿博山飞冷蛇之篆兮启瑶笥而诵琅函横羽扇㟁纶巾兮尘尾发淸谈淸谈之时有方外客至而歌之曰靑布衲碧藜笻诗吟白芍药曲唱紫芙蓉一局着残人事醒七弦弹破世间空时乎泛一叶于沧海之外时乎飞片羽于虚空之中鉄笛横吹老龙泣金樽一倒琪花红孤猨㬘夜月淡露滴秋风云锦溪深碧无底天苍山秀缘不穷白鹤卧占眠牛草丹鹊飞上栖鸦松眞人一声长笑于蓬莱之东靑童囘首指道神仙中之最雄赞管辖陈君绿云先生之像曕师之神寒空片月知师之心红炉点雪闻师之德氷淸玉洁见师之迹霜炎氷𤍠师之一言斩钉截鉄师之一行杀人见血风月情怀松筠志节道法陆沈玄徒瓦裂师领郡檄雷轰电掣冠冕洞宫兴大施设轮舆梗楠陶埏坯甈丽以粉奂饰以藻楶不逾年间沧江贯折度五神足霞裙森列方有纶緖闬闾洽悦胡爲云鹤掩归帝阙溪山失翠猨鸟悽切散词玉祠柏子香爇追慕替询使人哽咽虚静先生赞七返还丹阿谁无先生归去谁识渠时人要见眞虚靖北斗西边一点如塑朱文公遗像天地棺日月葬夫子何之梁木坏太山頺哲人萎矣两楹之梦旣往一唯之妙不傅竹简生尘杏坛已草嗟文公七十一䙫玉洁氷淸空武夷三十六峰猨啼鹤唳弦管之声犹在耳藻火之像赖何人仰之弥高钻之弥坚听之不闻视之不见恍兮有象未丧斯文惟正心诚意者知欲存神索至者说赞文公遗像皇极坠地公归于天武夷松竹落日鸣蝉高祖圣师天台紫阳眞人赞元丰一皂吏三番遭配𥛬空余悟眞篇带些铅汞气曾祖圣师眞一还源眞人赞杏林驿雪之夕老师张弟子石凛凛淸风生八极那些儿消一滴师祖鸡足紫贤眞人赞秃头俭相做尽模样张平叔若不再来石得之不成信向你卽是道光和尙先师翠虚泥丸眞人赞惠州是生缘嘉州是得遇漳州走落水潭州没去处先生自赞千古蓬头跣足一生服气餐霞笑指武夷山下白云深处吾家李伯阳赞道是太乙元君又是河上丈人𣺌𣺌太淸之境巍然道德之身沖虚侍宸王文卿像赞醉持铁尺呌风雷玉帝纶言召雨囘到得人间无鬼蜮依然长啸八西台天师侍晨追封妙济眞人林灵素像赞大宋天师林侍晨飞罡蹑纪召风霆四十五年人事足中秋归去月三更许旌阳赞鲁传谌母炼丹诀夜夜西山採明月壶里满盛乌兔精剑尖尙带蛟龙血一自旌阳县归来拔宅腾空入金阙但留仵道八百年未教他喫东华雪黄风子赞先生不狂是诗狂先生不顚是酒顚顚顚狂狂人不识归去靑城今几年曾将诗酒瞒人眼不是酒仙与诗仙只是箇黄顚许紫冲求眞容赞虎已伏龙已降狝猴不复窥六窗万籁无声秋夜静一轮明月照西江庐山之下绣谷之中一江夜月万壑松风此意谁能悉岳阳城外松种桃斋冩神赞南海琼山子香山居士孙习文不若陆贾习武不如孙膑八千余里琴劔二十一年水云偶过庐山之下痛飮蟾溪之濵纵然画得十分似何似天边月一轮周伯神喜神赞方丈老仙客寸心水一滴双脸红朱砂两眼点黑漆白须抚掌笑呵呵白鹤一去无人识倪梅窗喜神赞燕颔虎头古班超龙章凤姿晋嵇康高人心地本无象风淸月冷月梅𥧁颐菴喜神赞江月射双眼巖云飞两眉自是上饶一圃和气点化自家方寸眞机能落笔作泣鬼神之诗能坐石下烂柯之棋千人万人曕礼不已笑骑白鹿独步天墀𥛬轩眞赞骨气已神仙玄圃挺生贤面上四时春心次一壶天人皆就法门栋梁上踔他光景我道𥛬轩高士志趣飘然若也未知涯涘爲君指出言诠丹成若未归蓬岛且结溪山风月缘潘龙游喜神赞龙章凤姿旣非嵇叔夜燕颔虎颈又非班定远机鸣籁动听其自然虚心何物何增何损花满一壶春色好半斑顿露与人看薛直𡻕喜神赞和风满面紫芝春双脸常如酒半醺法箓把除符劵柄宗门立尽栋梁勋凤冠夜戴琼林月鹤氅朝披玉洞云自是神仙眞气象多生曾是薛眞君郭信叔喜神赞万丈崕头立一梯百丈竿头垂一手绵团褁鉄云包月麒麟海里翻筋斗囘天拓地立教门斩新气槩鼎干坤倪王人指碧溪水尽是渠侬无尽恩谁乎冲靖之上足郭信叔者也醉作观音像仍爲书赞柳絮多头緖桃花好面皮夫是之谓谁东海比邱尼顶载弥陀呈丑拙手持杨柳惹尘埃纵饶八得三摩地当甚街头破草鞋花红柳緑菩提相燕语莺啼般若宗更去普陀山上覔云涛烟浪卷天风布袋和尙赞布袋包尽太虚空拄杖击破三千界世界若还击得碎拄杖何止如许大若言包得太虚空虚空却在布袋外何如偏爱此等物常与小儿作一队问世人会不会夺了他拄杖抢了他布袋打杀许多小孩儿看他弥勒何能解弥勒抚掌笑呵呵明月淸风无罣碍等到龙华三会时依前有一弥勒在秽迹赞宝杵动时天地黑镮铃震处鬼神惊释迦临入湼槃日六慾天中现此身现此身无边际大圆镜中点检看箇箇三头并六臂戏作黑竹二本赠鹤林因爲之赞新梢凝翠落照余红乱鸦噪罢叶叶淸风一枝嫩绿数叶老苍夜半月明淸露瀼瀼琼琯白真人集重刋道藏辑要琼琯眞人集宋海南白玉蟾着传旌阳许眞君传眞君姓许氏名逊字敬之曾祖琰祖玉父肃世爲许昌人高节不仕颕阳由之后也父汉末避地于豫章之南昌因家焉吴赤乌二年已未母夫人梦金凤啣珠坠于掌中玩而吞之及觉腹动因是有娠而生眞君焉勾曲山远游君迈护军长史穆皆眞君再从昆弟也眞君生而颕悟姿容秀伟少小通疎与物无忤尝从猎射一麂鹿中之子堕鹿母犹顾䑛之未竟而毙固感悟卽折弃弓矢尅意爲学博通经史明天文地理厯律五行䜟纬之书尤嗜神仙修炼之术颇臻其妙闻西安吴勐得至人丁义神方乃往师之悉传其秘遂与郭璞访名山求善地爲栖眞之所得西山之阳逍遥山金氏宅遂徙居之日以修炼爲事不求闻达鄕党化其孝友交游服其德义尝有售铁灯檠者因夜燃灯见有漆剥处视之金也翌日访金还之人有餽遗苟非其义一介不取郡举孝亷不就朝廷屡加礼命不得已乃取太康元年起爲蜀郡旌阳县令时年四十二视事之初诫吏胥去贪鄙除烦细脱囚絷悉开喻以道吏民悦服咸愿自新发摘如神吏不敢欺其听讼必先教以忠孝慈仁忍愼勤俭近贤远奸去贪戢暴具载文诚言甚详悉复患百里之远难于戸晓乃择秀民之有德望与耆老之可语者委之劝率故争竞之风日销久而至于无讼先是𡻕饥民无以输租郡邑绳以法率多流移眞君乃以灵丹点瓦砾爲金令人濳瘗于县圃一日籍民之未输者咸造于庭诘责之使服力役于后圃民攫地得金得以输纳遂悉安堵隣境流民慕其德惠来依附者甚众遂至戸口增衍属𡻕大疫死者十七八眞人以所授神方拯治之符咒所及登时而愈至于沈疴之疾无不痊者传闻他郡病民相继而至者日且千计于是标竹于郭外十里之江置符水于其中俾就其下而飮之皆瘥其倬耄嬴疾不能自至者汲归飮之亦获痊安蜀民爲谣曰人无盗窃吏无奸欺我君活人病无能爲其后江左之民亦来汲水于旌阳眞君乃咒水一器置符其中令持归置之江滨亦植竹以标其所俾病者飮之江左之民亦良愈今号蜀江眞君任旌阳旣久知晋室将乱乃弃官东归蜀民感其德化无计借留所在立生祠家传画像敬事如神明焉启行之日臝粮而送者蔽野有至千里始还者有随至其宅愿服役而不返者乃于宅东之隙地结茷以居状如营垒多攺氏族以从眞君之姓故号许家营焉其遗爱及民有如此者眞君尝至新吴憇下柏林忽有女童五人各持宝剑来献眞君异而受之旣而偕至眞君之第惟日击剑自娱人莫能测眞君识其剑仙也常礼遇之卒获神剑之用旣而与吴君游于嵩阳闻鎭江府丹阳县黄堂靖有女师谌姆多道术遂同往致敬叩以道妙姆曰君等皆夙禀灵骨仙名在天然昔孝悌王自上淸下降化度人世示陈孝道初降兖州曲阜县兰公家谓公曰后晋代当有神仙许逊传吾此道是爲全眞之长留下金丹宝经铜符铁劵令公授吾使掌之以俟子积有年矣吾复受孝道明王之法亦以孝爲本子今来矣吾当授子乃择日登坛依科明授阐明孝道示戒丁甯出铜符铁劵金丹宝经并正一斩邪之法三五飞步之术诸阶秘诀悉以传付许君顾谓吴君曰君昔以神方爲许君之师今孝道明王之道独许君得传君当返师之也况玉皇元谱君位元郡御史许君位高明大使总领仙籍品秩相辽人所生十二辰配十二国之分许君玄枵之野于辰爲子统摄十二分野君领星纪之邦于辰爲丑耳自今宜以许君爲长也二君礼谢讫辞行眞君方心期每𡻕必来谒姆姆觉之曰子勿来吾卽还帝鄕矣因取香茆一根南望掷之曰子归认落处立吾祠𡻕秋一至足矣二君还首访飞茆之迹寻于所居之南四十余里得之已丛生矣遂建祠宇亦以黄堂名之每𡻕仲秋之三日必往朝谒焉初眞君往访飞茆路傍见陂水淸彻爲之少憇曰憇眞靖又见鄕民盛烹宰以祀神且相诧曰祭不腆则神怒降祸矣眞君曰怪祟敢尔耶夜宿于逆旅召风雷伐之拔其林木明日告其里人曰妖祉已驱毋用祭也又见负担远汲者满道求甘泉甚亟乃以杖剌社前涸泽出泉以济之虽旱不竭明日登山巓指山腰之泉鏬曰是有异物藏焉后将爲孽遂立坛靖以鎭之乃渡小蜀江抵江宇之肆主人宋氏虽贫而迎接甚敬眞君戏画一松子其壁而去其家卽日市利加倍后江涨隄溃市舍俱漂惟松壁不坏眞君尝炼神丹于艾城之黄龙山山湫有蛟魅护爲渊薮輙作洪水欲漂丹室眞君遣神兵擒之钉于石壁丹成祭于幕阜葛仙公石室遂至修川爱其湍急而味坚乃取神剑磨于涧傍之石寻渡水登秀峰爲坛于峰顶以酬谢圣帝乃服仙丹吴君居近焉遂造吴老之宅过西安县县社伯出谒眞君诘其地分有妖物爲民害者其神匿之眞君行过一小庙庙神迎告曰此有蛟孽害民知仙君来故往鄂渚藏避矣后将复还愿爲斯民除之眞君如其言蹑迹追之至鄂渚路傍逢三老人询其蛟孽所在皆指曰见伏于前桥下眞君至桥侧仗剑叱之蛟惊奔入大江匿于渊乃勅吏兵驱之蛟从上流奔出遂诛之眞君怒西安社伯之不职铜其祠门止民享祀令祀小庙已而还郡城眞君曰此地水陆冲要人物繁伙岂无分合得仙之人试以丹数粒杂他药货之令其信缘而取旣而赎者虽多竟无一人遇者眞君吁叹以世间仙才之难得也眞君闻新吴有蛟爲孽因持剑捕逐之蛟惧窜入溪穴眞君乃以巨石书符及作鎭蛟文以禁之时海昬之上辽有巨蛇据山爲穴吐气成云亘四十里人畜在其气中者卽被吸吞无得免者江湖舟船亦遭覆溺大爲民害眞君闻之乃登北岭之巓验之果见毒气涨空眞君愍斯民之罹其害乃集弟子将往诛之初入其界远近居民三百余人知眞君道法竞来告愬求哀甚切眞君曰世运周流当斯厄会生民遭际今吾之此来正爲是事当爲汝曹除之吾誓不与此妖俱生也有顷羣弟子至亦同劝请眞君曰须时至乃可于是卓剑于地默祷于天良久飞泉涌出俄有赤乌飞过眞君曰可矣遂前至蛇所仗剑布气蛇惧入穴乃飞符召海昬社伯驱之不能出复召南昌社公助之蛇出穴举首高十余丈目若火炬吐毒冲天鄕民咸鼓譟相助是时眞君肃命风雷指唿神兵以摄服之使不得动吴君乃飞步路其首以剑噼其颡蛇始低伏弟子施岑甘战等引剑挥之蛇腹裂有小蛇自腹中出长数丈甘君欲斩之眞君曰彼未爲害不可爲诛小蛇惧而奔行六七里闻鼓譟声犹返听而顾其母羣弟子请追而戮之眞君曰此蛇五百年后若爲民害吾当复出诛之以吾坛前松柏爲验其枝覆坛拂地乃其时也又预䜟云吾仙去后一千二百四十年间豫章之境五陵之内当出地仙八百人其师出于豫章大扬吾教郡江心忽生沙洲掩过井口者是其时也此时小蛇若爲害彼八百人自当诛之苟无害于物亦不可诛也蛇子遂得入江大蛇旣死其骨聚而成洲眞君入海昬经行之处皆留坛井凡六处通候时之地爲七其势布若斗星之状盖以鎭弭后患复至邑之西北见山泉淸洌乃投符其中与民疗疾其効亦比蜀江巨蟒旣诛妖血污剑于是磨洗之且削石以试其锋告其徒曰大蛇除灭蛟精未诛彼物通灵必知吾有除害意恐其伺隙溃郡城吾归郡乎战岑二子者从我焉时永嘉六年也眞君道术高妙着闻远迩求爲弟子者数百人郄之不可得乃化炭爲美妇人夜散羣弟子处以试之明且阅之其不爲所染汚者唯十人耳卽异时上昇诸高弟也自是凡周游江湖诛蛟斩蛇无不从焉余多自愧而去眞君乃与甘施二君归郡周览城邑适有一少年美风度衣冠甚伟通谒自称姓愼礼貌勤恪应对㨗给遂告去眞君谓弟子曰适者非人老蛟之精故来见试也体貌虽是而腥风袭人吾故愚之庶尽得其丑类耳迹其所之乃在江浒化爲黄牛卧郡城沙碛之上眞君乃翦纸化爲黑牛閗之令施岑濳持剑往候其閗酣卽挥之施君一挥中其股牛奔入城南之井中眞君遣符吏寻其踪乃知直至长沙于贾谊井中出化爲人卽入贾玉史君之家先是蛟精尝慕玉之女美化爲一少年谒之玉大爱其才许妻其女因厚赂玉之亲信皆称誉焉遂成婚居数𡻕生二子尝以春夏之交孑然而出周游江湖若营贾者至秋则乘巨舸重载而归所资皆宝货盖乘春夏大水覆舟所获也是秋徒还绐玉云财货爲盗所刦且伤左股玉举家叹惋求医疗之眞君乃爲医士谒玉玉喜召其婿出求医蛟精觉之惧不敢出玉自起召之眞君随至其堂厉声叱曰江湖蛟精害物非一吾寻踪至此岂容逃遁速出速出蛟精计穷乃见本形蜿蜒堂下爲吏兵所诛眞君以法水噀其二子亦皆爲小蛟併诛之贾女亦几变形其父母爲哀求眞君给以神符故得不变眞君谓玉曰蛟精所居其下卽水今君舍下深不踰尺皆洪波也可速徙居毋自陷祸玉举家骇惶迁居高原其地不日陷爲渊潭深不可测眞君复还豫章而蛟之余党甚盛虑眞君诛之心不自安乃化爲人散游城市访眞君弟子诡言曰仆家长安积世崇善远闻贤师许君有神剑愿闻其功弟子语之曰吾师神剑指天天裂指地地折指星辰则失度指江河则逆流万邪莫可当神圣之宝也又曰抑有不能伤者乎弟子戏之曰惟不能伤东瓜葫芦耳蛟以爲诚然继而尽化其属爲葫芦东瓜连枝带蔓浮泛满江拟流出境眞君晨兴觉妖气甚盛乃顾江中见蛟精所化卽以剑授施岑使履水斩之党属茹连悉无憔类江流爲之变色眞君曰此地蛟螭所穴不有以鎭之后且复出爲患人不能制也乃役鬼神于牙城南井铸铁爲柱出井外数尺下施八索钩锁地脉祝之曰铁柱若亚其妖再兴吾当复出铁柱若正其妖永除由是水妖屏迹城邑无虞复虑后世奸雄妄作故因铁柱以爲䜟记有地胜人心善应不出姦雄纵有兴谋者终须不到头之言眞君之虑后世也深有如此者次年眞君以蛟蜃之属有散入鄱阳浔阳界者虑其复还乃周行江湖以殄灭之至岧嶤山顶有蛟湖三所其孔穴透大江通饶信眞君诛其蛟魅立玉阳府靖以鎭之更立大城府靖又铸铁符鎭鄱阳湖口杜其所入之路铸铁盖覆庐陵元潭制其所藏之薮仍以铁符鎭之留一剑在焉明年复游长沙遂至昭阳县明年至郴衡诸郡所至皆爲民馘毒除害乃还豫章前后凡立府靖十余所皆所以鎭郡邑避凶灾也明帝太甯二年大将军王敦举兵内向次于于湖眞君与吴君同往上谒冀说止之时郭璞先在幕府乃因璞与俱见处仲喜延之飮而问曰予梦以一木破天君等以爲何如眞君曰非佳兆也吴君曰木上破天未字也公其未可妄动处仲色变令璞举之璞曰无成处仲不悦曰予夀几何璞曰公若举事祸将不久若还武昌则夀未可量也处仲怒曰君夀几何璞曰夀尽今日日中处仲大怒今武士擒璞斩之眞君乃举杯掷起化爲白鸽飞绕梁栋处仲一举目已失二君所在处仲意败二君还至金陵欲赁舟至豫章而船上告以乏操舟者眞君曰尔等但瞑目安坐切毋觇视吾自爲尔驾之乃召二龙挟舟而行经池阳以印印西岸之巖壁辟水怪舟渐以凌空俄过庐山顶至紫霄峰金阙涓涓君欲游洞中故其舟稍低抺林稍戞戞有声舟人不能忍乃窃窥之忽然舍舟于层岫之上折桅于深涧之下眞君谓舟人曰汝不听吾言将何所归乎舟人拜求济度眞君教以服饵灵章遂得辟谷不死尽隐于此山二君乃各乘一龙分水陆还会于北岭之天宝洞遂归旧隐日与弟子讲究眞诠数十年间不复以时意关意惟精修至道作醉思仙之歌及着八宝垂训曰忠孝亷谨寛裕容忍忠则不欺孝则不悖亷而罔贪谨而勿失修身如此可以成德寛则得众裕然有余容而翕受忍则安舒接人以礼怨咎涤除凡我法子动静勤笃念兹在兹当守其独有爽厥心三官考戮鄕党化之皆迁善远罪孝弟兴行平时出处随机应物不异常人但所居之处鸣鹤飞翔景云旋遶而已自东晋乱离江左频扰眞君所居环百余里盗贼不入闾里晏安年谷屡登人无灾害其福被生灵人莫知其所以然也至孝武帝甯康二年甲戌眞君年一百三十六𡻕八月朔旦有云仗自天而下二仙乘辇导从甚都降于眞君之庭眞君降阶迎拜二仙日奉玉皇命赐予诏眞君俯伏以听乃宣诏曰上诏学仙童子许逊卿在多刦之前积修至道勤苦悉备经传纬愈深万法千门罔不师厯救灾拔难除害盪妖功济生灵名高玉籍众眞推仰宜有甄昇可授九州都仙太史兼高明太使赐紫彩羽袍琼旌宝节玉膏金丹各一合诏至奉行眞君再拜登阶受诏一仙曰余乃玉眞上公崔子文一仙曰余乃元眞天卿瑕邱仲言毕揖眞君坐吿以沖举之日遂乘云车而去眞君乃召门弟子与鄕曲耆老谕以行期自此朝夕会于眞君之第日设晏飮共叙惜别且教以行善立功以致神仙之旨着灵剑子等书又与十一弟子各爲五言二韵劝诫诗十首以遗世及以大功如意丹方传众弟子之不与上昇者此方卽丁义神方中一也其诀必先择日斋戒设位醮十八种药之神然后书符逐味诵咒而修合之其治众疾如意而愈是月望日大营斋会遍召里人长少毕集至日中遥闻音乐之声祥云弥望须臾渐至会所羽盖龙车从官兵衞仙童綵女前后导从红霞紫气舒布还绕前二诏使又至眞君降阶拜迎二仙复宣诏曰上诏学仙童子许逊脱子前世贪杀匿不祀先祖之罪录子今生咒水行符治病罚恶馘毒之功已仰濳山司命官传金丹于下界闭债封形回子身乃家口厨宅百好归三天子急净秽背上凌空左大力天子与流金火铃照辟中黄无或散慢告行仍封远祖由玉虚仆射曾祖琰太微兵衞大夫先祖玉太极祀业录籍典者父肃中岳仙官赐所居宅曰仙曹左府玉眞上公曰卿门弟子虽众惟六人合从行余各自有超举之日不得偕往也乃揖眞君昇龙车命陈勋时荷持册前导马广曾亨骖御黄仁贤与其父族侍从盻烈与母部从仙眷四十二口同时昇举鸡犬亦随逐飞昇其不与昇门弟子号泣振天眞君曰仙凢有路汝等但能遵行孝道利物济民何患无报耶乃留下修行钟一口并一石函谓之曰世变时迁卽爲陈迹矣聊以此爲异时之记有仆许大者与其妻市米于西岭闻眞君将飞昇卽奔驰而赴行忙车覆遗米于地米皆复生比至哀泣求从行眞君以其分未应仙乃授以地仙之术夫妇皆隐于西山仙仗旣举有顷坠下药臼车毂各一又坠一鸡笼于宅之东南十里余并鼠枚枚堕地虽拖肠而不死意其尝得窃食仙药也后人或有见之者必爲瑞应焉仙驾飞空向远望之不可见惟祥云彩霞弥漫山谷百里之内异香芬馥经月不散初眞君回自旌阳奉蜀锦爲传道质信于谌母继制以爲殿帷至是忽飞来周游旋遶于故宅之上竟日复飞入云霄初眞君与郭璞寻眞选胜至宜春栖梧山王长史之子朔迎眞君居西亭久之谓朔曰吾视子可传吾术乃宻授仙方复云此居山川秀丽兼有灵泉出于道南蔚封洞天俯临表水宜爲道院朔从之眞君乃书一字于壁而去飞昇之日云軿过其上遣二靑衣下吿朔以被玉皇诏命因来别子朔洎阖家瞻拜行庆眞君俯告曰子之仙骨未充但可延年乃飞仙茆一根授朔曰此茆味异植于兹地久服长生甘能养肉辛能养节苦能养气醎能养骨滑能养肤酸能养筋宜和苦酒服之必效言讫而别自后王族如言服饵各夀百龄焉眞君所从游者百余人其功行无出者通吴君十有一人许眞君后传眞君飞昇之后里人与眞君之族孙简就其地立祠以所遗诗一百二十首写竹简之上载之巨筒令人探取以决休咎名曰圣签其钟车函臼并宝藏于祠蜀旌阳之民竞赍金帛负砖甓来甃坛井以报德各镌姓名其上隋炀帝时焚修中辍观亦寻废至唐永湻中八师胡惠超重兴建之明皇尤加夤奉本朝太宗真宗仁宗皆赐御书眞宗又遣中使赐香烛花旛旌节舞偶攺赐额曰玉隆取度人经大释玉隆腾腾天之义也仍禁名山樵採蠲租赋之敷分复置官提举爲优异老臣之地徽宗皇帝降玉册上尊号醮告词文维政和二年太𡻕壬辰五月丁巳朔十七日癸酉皇帝谨遣入内内侍省内殿程可请道士三七人于洪州玉隆观建道场七昼夜罢散日设醮一座三百六十分位上启神功妙济眞君伏以至神无像虽莫能名成德在人姑从所示式褒显蹟肇荐徽称冀享褒崇永绥福地无任诚惶诚恐恳祷之至谨词御降眞君册诰表文臣祗奉高眞肇扬显迹仰太霄之在望拔霞星以申䖍美利所加旣作黎民之福纯熙夹被更延景厯之昌无任精䖍激切之至谨奉表奏告以闻臣诚惶诚恐顿首顿首谨言玉册文曰维政和二年𡻕次壬辰五月丁巳朔十七日癸酉皇帝再拜言曰天眷用懋宠绥四方爰有至眞克相上帝烜威赫德钖羡降康而名号弗宣曷彰报典迺召有司考循秘牒发挥遗懿垂示无穷恭维眞君躬据元图宻庸妙契繇魏迄晋嗣休炳灵贬乏蠲痾一方攸赖翦妖馘毒三气获分肆膺谌姆之符荣启都仙之籍超昇璇极载祀缅邈庙像屹崇风烈如在矧炎晖之有赫方皇运之郅隆荐降嘉祥聿彰幽赞禬禳响答民物阜甯宜极徽称以昭严奉谨遣朝奉大夫充集贤殿修撰知洪州军州管干学事兼管内劝农使充江南西路兵马铃辖护军赐紫金鱼袋王勇上尊号曰神功妙济眞君洪惟降鉴诞受丕章佑我无疆保兹景命俾缉熙于纯嘏用敷钖于羣伦谨言政和六年改观爲宫仍加万夀二字除甲乙爲十方六年五月一日辰时御前降到荀字号不下司文字付礼部朕因看书于崇政殿恍然似梦见东华门北有一道士戴九华冠披綘章服左右童子持剑绋皆靑衣后有二使者綵衣道装捧印杖前至丹墀起简揖朕攀左龙尾上殿朕疑非人间道士因问卿是何人不召而至道士对曰吾爲许旌阳权掌九天司职上帝诏往案察西惧耶国经目故国观见妖气故来相访朕请坐而问曰此患爲何答曰湖南湖北三十六万绢网入水此实小龙爲害盖先朝不合封此子爲王当永嘉之戮自拆母腹而奔走未及害人因而赦之今乃輙爲国家之患俟吾还当有处分不令处于江淮间矣朕梦中谢之复问曰朕患安息疮诸药不能愈眞君有药否卽取小瓢子倾药一粒如绿豆大呵呪抺于疮上觉如流酥灌体入骨淸凉遂揖而去行数步复回顾曰吾獘舍久已寥落愿圣皇举眼一看爲幸朕豁然而觉不数日有司奏到果然绢网尽数被风涛覆没卽取图经考之见洪州分甯县梅山有许氏阳磨剑之地诏画像如梦中所见者赐上淸储祥宫寻依道录院奏谓于三淸殿后造许眞君行宫再降手诏命中大夫谢景仁下分甯县同令佐以系省官钱新换氏阳观仍赐诏书一道前去本观收掌遇天甯节卽拨放童行一人仍命採访许眞君别有遗迹去处如未有观卽勒本属取官钱建造如有宫观屋宇损坏卽如法修换无常住卽拨近便僧寺堪好庄田入观供办务令严谨主者施行数月后复梦眞君回如初谢上曰分甯乃昔经行之处重劳建造吾十地西山遗迹俱存但居宇隘陋不足副四京瞻视幸陛下一修整之耳上寤卽诏洪州攺修玉隆万夀宫仍降图本依西京崇福宫例鼎新盖造赐眞君像一躯及铜铸香鑪花缾烛台钟磬之具御书门殿二额凡爲大殿六小殿十二三廊七门五阁前后三面壁绘眞君出处功行之迹后殿奉安玉册其上建阁宝藏三诏御书两庑复壁绘仙仗出入之仪环以墙垣由墙之西盻眞人之故居建道院以安道众建炎中金人㓂江左欲火宫庭俄而水自楹桷间出火不能𤍽虏酋大惊乃书壁云金国龙虎上将军来献忠被授元帅府上畔都统大军届兹遍观圣像装严华丽不敢焚毁时天会八年正月初二日记圣观想知悉写毕戢兵而去绍兴二十八年赐御书十轴今宝之以鎭福庭焉凡眞君之所遗物皆有神物守之不可触犯殿前手植柏其荣悴常兆宫之盛衰翦以煎汤无疾不疗丹井旧有神龙出没胡洞眞君始置符石以鎭之铁柱唐严譔作州牧心颇不信尝令发掘俄迅雷烈风江波泛溢城郭震动譔惧叩头悔谢久之而后止又强取眞君修行钟置之僧寺击之声哑如土木疑道流以术禁之遂加囚系欲置于刑譔忽坐寐爲神人叱责将断其首惊觉遂释道流送钟还宫至五季乱一夕飞去莫知所之车毂州牧徐登欲见之令取至府犹未及观卽夕飞还皇朝犹在金人入宼寻失之石函虽有窍缝而不可闭唐张善安窃据洪州强凿开之其盖内丹书字云五百年后狂贼张善安开之善安惧磨洗其字终不能灭遂藏其盖止留函底焉三朝宸翰及眞君玉册金人入宼之后不知所存焉眞君垂迹遍于江左湖南北之境因而爲观府爲坛靖者不可胜计或散在山林湖海绝有异处如龙沙测之磨剑池池上沙壁立略不湮塞新建县之叹早湖水蛭至多以粒药投之其蛭永绝至今名药湖松湖市之旅邸眞君常少憇至今其家无蚊蚋丰城县之桫针洞蛟入其中以杉木楔之至今不朽奉新县之藏溪蛟藏其中以剑噼裂溪傍巨石书符以鎭之靖安县有刘仙姑名懿眞年数百𡻕貌若童子谌姆尝称之眞君往见则已飞昇矣遂留实木华车遗之车因风飘举三日而下因名其观曰华车观碑碣犹在今号栖霞观此类莫克殚举每𡻕季夏诸鄕士庶各备香花鼓乐旗帜就寝殿迎请眞君小像望幸其鄕土随愿祈禳以蠲除旱蝗先期数日率众社首以爪果酌献于前殿名曰割瓜预告迎请之期也眞君之像凡六唯前殿与寝殿未尝动余皆随意迎请六旬之间迎请周徧洪瑞之境八十一鄕之人乃同诣宫醮谢曰黄中齐七月二十八日仙驾登宫左之五龙冈禁辟蛇虎自古以然谓之禁坛故远近祈禳之人昼夜往还绝无蛇虎之患仲秋号净月自朔旦开宫受四方行香祷赛荐献先自府州始远迩之人扶老㩦幼肩舆乘骑肩摩于路且有商贾百货之通财奇能异伎之逞巧以至茶坊酒炉食肆旅邸相续于十余里之间骈于关市终月乃已常以净月之三日仙仗往黄堂观谒谌姆前一夕隆殿宿斋南亷次日昧爽启行少息于憇眞观晚宿紫阳靖次日早登龙城坛渡小蜀江初眞君寻飞茆时尝渡此江以钱二百劳舟人舟人请益不已欲需一千眞君从之旣登岸舟人持钱归二环耳余皆楮镪始惊讶知其神人至今仙驾经由舟人止覔二环不敢过求也临午至黄堂朝谒谌姆鄕之善士咸集陈宴享之礼明日复留终日初六日早由西路以还宫中每以中秋修庆上昇斋先一日建醮次日黄君来观黄君眞君之婿也其行多由间道明旦末至宫五里曰候陂有享曰着衣观黄君更衣之所也宫中具威仪迎入端门初朝于前殿分宾主礼次日享礼毕降殿憇于西庑挨暮西还而宫东之市肆商贾居民必邀游街以求利市竞争牵挽几至龙冈桥乃囘俗云姑丈所至则市利依合每试有验故也每三𡻕上元后一日眞君仙仗往瑞阳存问黄君曰西抚上元日禺中先迎置前殿陈斋羞三献之礼诘朝乃行初出东门卽南过望仙桥经荗埇入黄姑巷次至安里迂入元都坛少憇次登师姑岭入元仙靖寻出驿路再迂入小路二里许至朱塘观供复出大路至暗山头遂至三十里舖从者午食乃渡九冈九滔过龙陂桥抵祥符瑞人多出城迎谒号曰接仙眞君降舆与黄君宴于前殿十七日复受享礼主首侍从仙驾者乃诣从殿酌献于许氏仙姑次日未五皷而返士庶焚香迎谒者以千数凡所经由聚落人民男女长幼动数百人焚香作礼化钱设供至有感激悲号者每仙驾出入主首必再拜送迎于大门之外至于南朝西抚及州府迎请祈求必主首从行焉眞君乘龛辇白马金凤于前导肩舆之人调古歌一阕齐声唱和歌名黄鹤楼有着高冠綵帕者数对冠名綵楼二者甚古怪尽晋代之礼也所由之路横斜曲直遵于古不可少易易之则有咎毎仙驾将出地分之人竞先辟旧迳立表以指其处盖非众人所常行之路也旧记云昔爱女所行眞君蹑踪而往至黄君家爲留信宿乃由通道而归其寻飞茆亦多委曲寻访故今南朝西庑并袭前迹所过之地龛有轻重迟速安危晴雨之占肩轻步速安稳淸明爲地分之福肩重步迟失扑阴雨爲地分之灾福则𡻕稔人安灾则人伤物厉唯西庑之行往欲雨寒还欲晴暖反是亦灾仙驾每行必冲早涉瞑履茆茨荆棘之地部从祷赛之人动逾数百然从古未闻有伤其足者唯忌人畜生死厌秽凡香钱服用飮食坐卧皆须避之否则先招非横之祸后有迍蹇之灾皆前人所传而今人逍遥山羣仙传吴君吴君名勐字世云濮阳人仕吴爲西安令因家焉性至孝龆龀时夏月手不驱蚊惧其去已而嗜亲也年四十得至人丁义神方继师南海太守鲍靓后得秘法吴黄龙中天降白云符授之遂以道术大行于吴晋之间晋武帝时眞君从世云传法世云尽以秘要授之永嘉末杜㢰寇蜀攻䧟州县眞君旣诛大蛇世云曰蛇是蜀精蛇死则杜㢰灭矣卒如其言尝见暴风大作书符掷屋上有靑鸟衔去风卽随止或问其故答曰南湖有舟遇此风中有一道士唿天求救故以此止之验之果然西安令于庆死已三日世云曰令长数未尽当爲讼之于天遂卧于尸傍数日与庆俱起庆弟着作郎宝感其异遂作搜神记行于世尝渡豫章江值风涛泛舟世云以所执白羽扇画水而渡观者骇异甯康二年眞君上昇世云复还西安是年十月十五日上帝命眞人周广捧诏召世云遂乘白鹿车与弟子四人白昼冲昇宅号紫云府政和二年五月准诰封爲眞人词曰洪都福地紫府列眞旣灵异之有闻岂褒崇之无后以尔早学至道尝悟秘言道化施行世称慈父功行甫就飞昇帝鄕大江之西尙存故宅凡祷輙应吾民是依钖之新封用彰厥懿朕命惟允其鉴于兹可特封神烈眞人蜀川陈勋勋字孝举博学洽闻时魏遣钟会邓艾伐蜀刘禅降孝举时尙少已有出尘之志入靑城山师谷元子求度世之法继闻眞君在旌阳仁政及民走谒公庭愿充书吏眞君嘉之付以吏职凡表率軰流设化民俗抚字之术禆益爲多遂引于门弟子而託以腹心典司经籍守视药炉眞君冲翥命执策导前焉昔玉隆宫西庑有孝举道院号承仙府手植巨栢一株其院面栢而居政和二年诰封正特眞人其词畧曰以尔蚤以诚恳师事道君门人之中独掌秘奥功行甫就执幢而昇大江之西俨有遗像周广广字惠常大将军瑜之后少好天文音律之学长通无爲淸净之教尝与同志游巴蜀云台山得汉天师驱斩精邪之法救民疾苦闻眞君在旌阳径诣公庭愿备下执眞君纳之令供侍杖屦夙夜维勤遵行道法始终不怠还居私第左右无违乃就宅西百余步间筑室以居眞君飞举惠常与曾兴国同骖龙车宅号仙诏府政和二年封元通眞人其词畧曰以尔早弃山宇师事仙君元化通神能得其道功行甫就偕昇帝鄕大江之西俨有故迹泗水曾亨亨字兴国参之后也少爲道士天姿明敏博学多能修二天法师之教逆知来物名山列岳有路必通妙诀灵符无治不愈神人孙登见之曰子骨秀神慧砥砺精勤必作霄外人矣子勉之后隐居豫章之丰城闻眞君道誉投谒门下愿侍巾几眞君雅器重之神方秘诀无不备传后骖龙车昇天今丰城县眞阳观是其遗迹政和二年诰封神惠眞人其词畧曰以尔骨秀神慧天禀殊姿师事仙君雅与道合功行甫就偕游帝鄕大江之西尙存坛井时荷荷字道阳少修道德之教入四明山遇神人教以胎息众妙之术用能却寐絶粒役使鬼神驱除邪魅点化金土赒济穷民民受其赐声闻远近惠怀之世闻眞君孝道法盛行江左徒步踵门愿充弟子眞君纳之授以秘诀复遣还山教导徒众明帝诏赴阙师问之坚不愿留竟归依栖眞君侍侧甯康二年与陈孝举执册导从昇天有遗迹在豫章城号紫葢府今南昌㕔是也东海沐阳县奉仙观乃其旧隐政和二年封洪施眞人其词畧曰以尔系出东海世称仙材能自得师以有洪施前驱龙节参驾同昇大江之西尙存故宅丰城甘战战字伯武以孝行见推于鄕党遭时乱离晦迹草泽喜神仙久视之术闻眞君行孝道法除害利物遂造门恳请愿备驱役眞君异其材器可其所请至眞君上昇复付以金丹妙诀伯武后居丰城布德行惠至陈大建元年正月十日亭午天诏下乃驾麟车乘云而去其故宅号华阳亭有飞簧观爲之奉祀政和二年封精行眞人其词畧曰以尔幼躭道教同事仙君驱妖除邪厥功甚荗精行旣备昇游帝鄕大江之西尙存故宅沛郡施岑岑字太玉祖朔仕吴因徙居九江赤乌县太玉状貌雄絶勇健多力弓劔絶伦眞君初领徒诛海昬大蛇会鄕壮三百余人来助力太玉预焉致恭恳乞愿充役者眞君纳之与甘伯武常执劔侍左右甯康二年十月二十八日晨见东方日中有一童子乘綵云执素策驱苍虬降其所居宣帝玉诏遂御苍虬乘云而去眞君宅东南二里间有坛曰紫玉府卽其所栖之地岭鎭江千石上有观爲太玉眺台南昌之地亦有之皆所以眺望水妖也政和二年封勇悟眞人其词畧曰以尔性勇而悟能自得师授以至言俾之入室神童捐妙飞昇帝鄕大江之西故宅犹在兰陵彭抗抗字武阳举孝亷仕晋累迁尙书左丞密修仙业以疾辞朝师事眞君仍纳爱女爲眞君子妇眞君念其恪诚应诸秘要纎悉付之速遣还朝至穆帝永和二年致政南游挈家居豫章城中再诣门下朝夕扣问道益精进宋高祖永初二年八月二十四日举家二十六口白日昇天政和二年封濳惠眞人其词畧曰以尔絶名去利潜默内修竭诚亲师授以秘要功行甫就飞昇帝鄕大江之西尙存故宅仙室灵坛俨有陈迹眄烈烈字道微少孤事母以孝闻母葢眞君之姊也眞君凡二姊眄母爲之孟眞君爲其孀居乃筑室于宅西数十步间俾居之故母子日闻道妙眞君毎出则眄母代掌其家事仙宾隐客咸获见之母子并受玉皇诏部分仙眷昇天今墙西道院乃其旧居政和二年诰封和靖眞人其词畧曰以尔学眞君之道悟五练之源惟性闲和动合大化卒与其母偕昇帝鄕大江之西尙存故宅钟离嘉嘉字公阳又字超太眞君仲姊之子少丧父母植性简淡眞君尝叹其有受道之姿乃授之神方能拯救付之妙诀能役逐眞君昇天有金丹之赐是年十月十五日日中碧霞宝车自天来迎公阳拜诏昇车而去新建象牙山西源是其所也有观曰丹陵石药臼尙存号钟王府政和二年诰封普惠眞人其词畧曰以尔持修炼之术善符禁之能普惠迩遐功行昭着眞君付诀昇游帝鄕大江之西尙存故宅黄仁览仁览字紫庭父辅字万石举孝亷仕至御史紫庭神采英秀局量凝远眞君以女妻之尽得眞君之道任靑州从事单骑之官留妻侍父母然每夜輙归人莫得知一夕家僮报许氏院中夜有笑语声姑訉之许氏曰黄郎耳姑曰吾子从仕数千里安得至此许氏曰彼已得仙道能顷刻千里戒在漏语故不敢令姑知姑曰若然当使我见之是夕紫庭归许氏吿以故比明紫庭不得已出谒父母曰仁也虽从宦远鄕夜必濳归膝下仙道秘密不可泄言恐招谴累言讫取竹杖化爲靑龙乘之而去故万石亦知仙道之足慕执弟子礼以事眞君唯紫庭二弟勇任不检日事游畋虽父兄奉诏飞昇而二人尙在猎所自言性纵逸不敢作仙任兄举族人腾容我二人捕鹿紫庭叹其赋分复折草化鹿以止其妄心遂与父母三十二口乘云而东从眞君仙驾昇天二弟后隐于西山仙杖旣行云间坠下石毬药车各一傍有许氏坠钗洲政和二年诰封沖道眞人其词畧曰以尔袭初平之庆禀非常之姿师事道君洞该至妙功行甫就昇游帝鄕大江之西尙存故宅仁览父辅亦求爲眞君弟子眞君以其懿戚待以客礼故不与十一人之数诸弟子受法皆许传族坛靖各立府亭之名兰公昔有异人姓兰名期莫敢唿其名称之曰兰公初居于兖州曲阜县高平鄕九原里其家百余口精修孝行致斗中眞人下降其家自称孝悌王衞弘康字伯中语兰公曰始炁爲大道于日中爲孝仙王元炁爲至道于月中爲孝道明王玄炁爲孝道于斗中爲孝悌王夫孝至于天而日月爲之明孝至于地万物爲之生孝至于民王道爲之成吾于上淸以下託化人间示陈孝悌之教后晋代当有眞仙许逊传吾孝道之宗是爲众仙之长因付兰公秘言及金丹宝经铜符铁劵令传授丹阳黄堂靖女眞谌姆且戒之曰将来有学仙者许逊汝当以此授之孝悌王遂将兰公游于郊野道傍忽见有三古塜指以示兰公此是汝三生解化之迹其第一塜乃昔尸解所遗仙衣而已第二塜乃太阴炼形形体已就今当起矣第三塜藏蜕骨耳宜移塜傍之路勿令人物践履也孝悌王言讫昇天兰公乃榜示行人断其旧路人谓其妖妄擅移路迳执以诣官官吏拘公而诘其验公具以前事对官吏云必若妄言将加诛公曰吾言得之孝悌王安得妄官吏遂引兰公与地分对开其塜其第一塜果有黄衣一领其第二塜见一人童颜弱质如睡初觉之状第三塜见连环骨一具众咸惊叹吏乃持仙衣还献府君府君着衣不能胜还与兰公公服之卽同塜中仙人合于一体竦身轻举官吏悔谢䖍恳拜问何时再降人间兰公俯语之曰我自此或十日或百日一降施行孝道以济迷途其后吴都有十五𡻕童子丹阳三𡻕灵童并是眞仙之化身也将弘孝道之教以接合仙之士焉谌姆谌姆不知何许人也其字曰婴尝居金陵丹阳郡之黄堂潜修至道忘其甲子耆老累世见之齿发不衰容貌常少皆以谌姆唿之谓其可爲人师也吴大帝时行丹阳市中忽遇一男子年可十四五叩头再拜愿爲义子谌姆吿曰汝旣长成须侍养所生何得背其已亲而事吾爲母旣非其类不合大道于是童子跪谢而去又经旬月复过市中忽见孩儿年可三𡻕悲啼唿呌莫知谁氏之子因遇谌姆执衣不舍告云我母何来惟愿哀悯谌母怜其无吿遂收居抚育渐向长成供侍甘旨晨昏不亏心与道合行通神明聪慧过人博通经教天文地理百氏九流穷幽极玄探微索奥年将弱冠谌姆谓之曰我修奉正道其来已久汝以吾抚育暂此相因汝旣无天将何爲姓氏儿曰昔䝉天眞授以灵章约爲孝道明王请以此爲名号可乎姆曰旣天眞付授吾何敢违复议求婚儿跪母前说赞我非世间人上界高眞仙今与母爲儿乃是夙昔缘因得行孝道度脱诸神仙向前十五童亦是我化身今已道气圆我将返吾眞眞凡自殊趣何爲议婚姻盍于黄堂坛传教付至人母旣施吾教三淸栖我神谌母闻赞惊畏异常遂于黄堂建立坛靖严奉香火大阐孝道明王之教明王吿姆修眞之诀曰母须高处玄坛疎絶异党修闲邱阜饵服阳和委鉴太虚静夷玄圃若非无英宝帙黄老玉书大洞眞经豁落七元太上隐玄之道不可偃息于流霞之车眷盻乎文昌之台也得此道者九凤齐鸣万灵萃止竦身御节八景浮空龙舆虎旂游翔八方矣母宜宝之于是尽付妙诀兼授灵章已而辞母飞腾大空谌姆受託宝而秘之积数十年人无知者至西晋之末许眞君逊吴眞君勐闻姆有道远诣丹阳求授道法姆知其名在图籍应于神仙于是授以孝道明王之教眞仙飞举之宗及正一斩邪三五飞步之术仍以兰公所授孝悌王铜符铁劵金丹宝经一遵元仙传付许君仍语二君玉皇玄谱仙籍品秩乃令许君以道次授吴君二君礼谢将辞归许君欲每𡻕来礼谒姆姆止之曰子勿来吾卽还帝鄕矣乃取香茆一根南望掷之茆随风飞去因谓曰子归于所居之南数十里认茆落处立吾祠𡻕秋一至足矣语讫忽有云龙之驾来迎凌空而去今建丰丰城二县之界有黄堂观乃眞君访丹阳黄堂坛所立祠每年八月三日朝谒谌母之所也附录杂着松风集序夫松风者天籁也松非有约于风风非有情于松适然相遇则若嘶云啸月者使人听之自有周情孔思存乎其中倐如锵玉佩忽如鸣瑶琴转而爲洞箫缓而爲云韶又其霏微瑟缩则如寒食淸明之雨至澎湃喧豗则如杨澜左蠡之浪起彼焉千枝万叶其爲一风所摄也如此而风之晓夜疾徐自不同而松之所受也又如此寒响满乎虚空淸音涨于崖谷其非天籁乎孰使之然哉惟其出于自然也非丝非竹故能换世人郑衞之耳耳与之化自不觉肝脾爲淸毛骨欲蜕飘飘然有乘云御炁之乐也此逸人白君玉蟾之诗汗漫成集而名之曰松风者以此余持节宪江东之日尝相契于庐山之阳及其祠廪也时过我于苕溪之上比将漕指复爲此来又遂从容乎幔亭山水之间谈笑琳琅咳唾珠玉洒然若松风之冷而予所得于松风多矣四方学者谓之紫淸先生云若曰荐有道举逸民其李泌种放之流也嘉定壬午春靑社谯令宪序紫元问道集序读韩昌黎桃源之句则起神仙𣺌茫之念读白乐天海山之辞则起兜率归去之思人心无根随悟生智噫吾闻之神仙可以学得不死可以力致非曰能之愿学焉幼时业爱修仙鞭心于兹不觉壬子又丁丑矣人间𡻕月如许头颅皮袋又安以顿哉天贷其逢而于道有可闻之渐是年春遭遇眞师海璚君姓白讳玉蟾或云海南人疑其家于襄沔也时又蓬发赤足以入㕓市时又靑巾野服以游宫观浮湛俗间人莫识也自云一十有四矣三教之书靡所不究每与客语觉其典故若泉涌然当世饱学者未之能也眞草隶篆心匠妙明琴棋书画间或玩世所与交者尽时髦世彦虽敬慕之者不可得亲随身无片纸落笔满四方踏遍江湖名满天下其从之如毛也时人多见其囊中曾不蓄铢铜粒黍以自备或醉甚輙唿雷或睡熟能飞章或喜或怒或笑或哭状如不慧或亦出言与休咎合观其济世利人之念汲汲也彻夜烧烛以坐鎭日拍栏以歌晨亦不沐昼亦不炊经年置水火于无用称其耳瞶目眵或对客以牙宣爲辞未审厥旨也无酒亦醉睡醒亦昬诸方士夫刋其文碑其言多矣今多嗔少欢与世甚相违故慕之而针芥欤荷相授以九鼎金铅砂汞之书太乙刀圭火符金液之诀紫霄啸命风霆之文元长自惟曩者获罪于天失身堕世何以得此誓糜躯以修之焉期不负所学矣谨集问酬警悟之一二以锓诸木使四海同志之士有所启发也白君得之陈泥丸陈得于薛道光薛得于石泰石得于张平叔张得于刘海蟾刘得于吕洞宾况人皆知其爲人而读其书也吾何赘以序哉紫元子留元长稽首再拜序庐山集序尝谓世之学仙者非羁困无聊之士放逸以自寛则年龄迟暮之人侥倖于不死盖未有春秋鼎盛功名方来而甘心淡泊翛然爲方外之游者琼山先生以妙龄赴高科读书种子宿世培植根气已絶常人百倍矣以其所学肆而爲文登金上玉直余事耳顾乃弃轩冕之贵而从冠褐之游舍钟鼎之荣而嗜山林之乐大还丹法独得安炉立鼎之妙昔钱宣请谒希夷而麻衣熟视以爲无此分先生超然风尘之表领悟翠虚不传之㫖亶谓有此分者龙虎铅汞之说鹿卿固未之学然窃谓文章以气爲主尤不可以昬气出之先生噫笑涕唾皆爲文章下笔輙数千言不假思索如元气浑沦太虚中随物赋春无一点剪刻痕而曲尽其妙则所养者可知矣名章丽语流落人间有志者会粹成书宜求当代大手笔以赞其美篇首之序乃以属陈人岂翅借听于聋而已侯喜不识轩辕非世俗人而輙相与论诗宜有石鼎之嘲鹿卿虽未见先生而读其诗文则知非食烟火人矣其敢违苍蝇蚯蚓之诮所示巨编以淸静心爇自然香庄诵三复而云迪功⬤南康军军学教授姚鹿卿序跋修仙辨惑论序先生姓白名玉蟾自号海南翁或号武夷翁未详何处人也人问之则言十𡻕时师事陈泥丸九年学炼金液神丹九还七返之道虚坎实离之术蓬头赤足其右耳聋一衲百结辟谷断荤经年不浴终日握拳闭目或狂走或兀坐或鎭日酣睡或长夜独立或哭或笑状如疯顚性喜飮酒落魄不羁心通三教学贯九流多览佛书研究禅学参受大洞法箓奉行诸家大法独于雷法尤着验焉尝自称玉府雷霆吏至于驱邪治疾之间汲汲焉如拯饥溺旧有羣仙珠玉集乃先生着述丹诀也广闽诸处多有文集刋行偶来金华洞森一见如故人延归蜗舍从容扣之始觉其方寸一点浩然发爲词翰已无烟火气一丈草书龙蛇飞动诗章立成文不加点与森酬唱仅百余篇已板行矣其他处吟咏不可胜数及在罗浮山霍童山武夷山龙虎山天台山多遇异人颇着符瑞每所到处间有异应人有愿学之者不可得而与语独自往来日行二三百里人见其踪迹多疑张虚靖卽其前身森汩没尘俗徒起敬慕及见修仙辨惑论披读之余知先生骨已仙矣森晚节末路方锐意爲方外之游得此岂非天赐耶嗟夫古仙心传口授秘诀先生一旦形之毫楮坦然明白使人人可晓畧无隐语灼知二地凡夫皆有仙分则先生处心积虑有意度人与前贤不约而侔矣先生此去或隐于名山大泽之中或游于通都大邑之内后会又未知何日何地也森遂将斯文锓板传之于世以成先生之志如先正司马欧阳吕富诸公往往密修神仙之学予二祖文忠文定尝有龙铅虎汞水龙火虎之说葢前辈名公鉅儒致君泽民功成身退之后未尝不留意于此森愿尾其后尘嘉定丙子中元日朝请郎主管建甯府武夷山沖佑观孏翁苏森仲严述跋鹤林问道集予少时闻内丹可学遍游海岳参访师友莫有知者尝读赵彦纲艺林集乃知太乙刀圭火符之正传始自钟吕默相付授吕传之刘海蟾刘传之张平叔先鸾后鹤不曰无人朝海暮梧实难际遇今观鹤林集由平叔而下石泰薛道光陈泥丸白玉蟾灯灯相续吾鄕彭季益性理融明投机一言收功半晌集其问答刋而成编以淑诸人用志广且大矣嘉定丁丑腊日冲尙老人黄庸子至书跋于后跋鹤林紫元问道集海璚先生人耶仙耶世不得而知之也丙子𡻕余于华阳道院有一笑之适已而追从乎墨池笔塜间凡三数月莫能窥其际今先生少憇无诸日偕鹤林紫元二眞士发挥玄阃朝夕问答集以寄予诵之终日眞奇书也予别先生久矣时起暮云春树之思輙神交气合于华胥之国近有㩦梦蟾图一卷惠予图中具载孔毅甫元祐初年一夕梦月光斜照高巖中有物如虾蟇雪色旁立二道士手各持文书人吿之云此是上界眞人号娑罗台靑莲白衣菩萨梦觉图形事之湻熙间周益翁尝刻以遗临江简夀玉石湖居士赋诗以纪灵余得此图始悟先生玉蟾之号似非偶然者先生灵踪异迹在在声闻其于佛老秘典及人间所未见之书靡不该贯非自眞人菩萨地位中来俦克尔余复怪先生雨巾风帽朝北海暮苍梧所至戸屦云集独于二君有不忍去岂图中所载执经二道士也耶余非好爲附会者以其事有足证因爲之书以附卷末云古武荣桂隐诸葛琰跋陈泥丸眞人翠虚篇余舅新广东宪盘庄老人黄公庸自其少时足迹半天下喜与方士高人游得服饵长生之诀今逾七望八状貌强健如壮年每每道泥丸陈先生之名慨慕不可得而见余从旁窃识之嘉定丙子余来金华海南白公比𡻕再遇邂逅輙弥日欵议论滚滚无非发明其师之道平生出处甚悉盖泥丸学者徒也神仙之事𣺌茫恍惚不可控搏而传记所载奇变万状同出一源若泥丸者岂可不传以补列仙之轶先生陈氏子讳楠字南木惠州愽罗人以盘栊篐桶爲业浮湛俗间人无知者一日作盘栊之偈曰终日盘栊圆又圆中间一位土爲尊磨来磨去知多少箇里全无斧凿痕篐桶之偈曰有漏教无漏如何水泄通旣能圆密了内外一眞空其言下超诣如此所得盖不凡矣人以疾苦撮土与之随疗而愈故俗唿泥丸先生其自号则翠虚翁也西华眞人传之张紫阳张传之石翠玄石传之薛紫贤薛传之陈翠虚得太乙刀圭火符秘诀景霄太雷琅书以雷法行于世所至与人治鬼潮阳民家女苦狐厌狂易无度先生用雷符熏狐魅杀之时被发走日行四五百里鹑衣百结尘垢满身喜食蛇狗之肉终日烂醉莫测所如而济人利物效验有不可揜尝之苍梧遇郡祷旱人忧暍死先生执铁鞭下渊潭驱龙起须臾阴云四合雷雨交作境内沾足遂爲丰年过三山大义渡洪流湍悍舟不敢行先生浮笠而济行钦管道上遇羣盗拉杀瘗之后三日盗散复甦游长沙冲帅节执拘送邕州去数夕又囘长沙矣中夜坐定或含水银越宿吐视已成白金乞与其徒不顾也嘉定四年春作颂言出世意四月赴鹤会于朝阳执事者以其茹荤羶恶涕坐之戸外适有持片竹若篐桶者入唿之起与喧争至危桥俱溺而逝道家所谓水解云时葛尉往湖南省亲遇先生于甯鄕是年四月十四日也先生自言阅𡻕四十三而人有三世见先生者亦异矣平生着述有紫庭经察判潘公景良锓传翠虚篇眞息予王公思诚续编之自丹经行于世几千万卷高者入虚无下者骋怪幻如先生之书刬烦趋要剔伪辨眞开后学以从入之涂归宿之地凿凿乎有所据依以爲人皆可学而卒莫有能学之者岂眞不可学耶苟非其人道不虚行夫道一而已矣翠虚之门有鞠九思沙道昭白玉蟾皆心传口授其高弟也是三人者不可得而见幸白公𡻕一逢焉翠虚之道得白公而益显而白公浮游飘忽又将离世绝俗而立于独吾忧其不可得见也故併书之以贻好事嘉定丁丑六月初伏日承议郎通判婺州军州兼管内劝农事陈与行书于风月堂琼山番阳事迹白先生以二月五日到番阳旅邸与一举公蔡元德剧谈且命蔡欲同飮每问识白玉蟾否蔡以其状若佯狂且语言无择意其不肖子弟也不甚领畧其语但得其集一编麻沙刋者又讶其才且疑且信间明日五更留诗云洞门深鎻绿烟寒来享浮生半日闲城北城南无老树横吹铁笛过庐山后题玉蟾二字语邸翁曰候蔡解元起以此呈之遂翩然而行亦有其徒数人相追逐蔡大怅惜诸公多赋诗纪其事予尝游龙虎山上淸宫见其题咏甚富前年又荷其寄羣仙珠玉一册然竟未识之兹寓番城又失于一见感蔡君之事亦赋数句云白玉蟾来调蔡经端如侯喜逆弥明五更援笔留诗去惆怅番江月满城亦禀谯提刑或可遣人往庐山物色之然恐未易寻今因何德来问其详谩书之戊寅二月十一日从事郎新南剑州州学教授汤于述诗赠琼山高人山泽道人李訦莫笑琼山僻一隅有人饱读世间书何曾地脉断沧海自是神仙混市区到处炎凉无冷热随缘烟火不饥虚定应月里长生乐窃得成功号玉蜍奉和琼山白逸人见寄诗韵庐陵杨长孺云卧霞餐雪飮汤赤城台上日偏长灵丹自有天成底金汞何须恼肺肠又奉谢琼山白逸人惠草书千字文草圣龙蛇字满千眞仙游戯笔淸圆孔融枉却知元德杜甫何缘有一钱奉题杨伯子赠白琼山诗后方巖王居安佛说神仙事夀经千万年炼心或未尽七趣尙循环佛语不吾欺敢谓然不然我见海琼子年少氷玉颜语不及世利口不茹荤羶胸次饱经史道释二藏全扣之如汲水挹注谁能干一日来访我如有宿昔缘急索纸与笔赠我锦绣篇文词有根蔕草圣生云烟旁观骇众目顷刻字数千人言能入水捉月自临川杳不见踪迹复在匡庐巓变化有如此谁能测其端诚斋有贤子高目视靑天于人罕许予咏赞成巨编我直凢骨尔岂能识神仙杨子所深信我复何疑焉拙语附卷末再见知何年琼山先生归自罗浮三诗言心紫巖潘公筠自从宿别罗浮去北斗箕南欲问难或说匡庐来採药又传黎母去烧丹玉天风露愁人甚尘世荆榛没眼看此日弄听华表语男儿心事未摧残螺江一别几经秋顚到而今益可羞旣不将身葬鱼腹爱谈飞剑取人头时时仰面把天觑处处逢人欲语休万一顽仙如可学壶公石下乞优游又赠别琼山先生仙人月下爱骑鸾咫尺靑天到不难怪得螺江新税驾又从勾漏去求丹何如林下抽身早留与人间作样看顾我尙堪薪水役觊觎他日鼎留残世路崎岖泪欲流满前景物替人羞江风万里水皱面晓雪四围山白头须味吾今知薄薄亭名公合榜休休子长史记今须了南北何爲苦好游潘公筠不敢放世俗寒暄之敬輙赋明月一篇寄呈琼山先生明月何皎皎桂树靑团团当此三五夜浮云太无端忽然长风起来自玉门关云破月走出照见人心肝影落千江水凉生几处山取酒共月飮取琴共月弹我欲抱此月永不来人寰初时玉川太早计便谓已作煤炲看何当再见白玉盘李白翻身死不难所愿斩尽浮云根千古万古天中间我吟此诗淸夜阑怀美人兮双泪澘敬次白眞人沁园春韵方巖老圃湖海襟期烟霞气宇天上星郎有灵方肘后年年却老神锋耳底夜夜腾光万卷蟠胷千钟蘸甲衮衮词源三崃滂功成处见须弥日月河岳星霜兴来引笔千行看举世何人是智囊任纵横万变难瞒道眼优游自乐不识愁膓閙市丛中密林静处鼻观常闻三界香天书到听笙箫竞奏幢盖班行潘状元上琼山书维月吉日紫巖潘公筠顿首拜书海琼先生筠于人间世无所甚敬于古独长孤竹君二子而爱李翰林于今则海琼先生然先生知蔑之面而已便当谈笑以明其心而粗陈其大纲筠少也贱父兄勉励临以笞箠俾爲文章仅成可读筠岂愿诵习嗷牙博天子一官秋风黍离肉食者鄙筠以爲君父之雠不报而求独善非夫也故未弱冠来游京师庶几佐助明主攘除奸兇乃从赤松游耳时旣不航万念灰冷况离虚坎实逝者如斯筠犹隐忍未能洒濯其心筠亦有说筠未能弃夫人间之事也筠见夫爲臣不忠爲子不孝者筠思食其肉而寝处其皮也久矣故尝午夜披发仗剑𠝞制臂血申盟于天曰四维上下十方三界有爲臣而不忠者臣愿得而杀之有爲子而不孝者臣愿得而杀之濳心脑后誓愿飞行木丹风秋有泪如雨筠诚欲修顽仙之术而后知耳故飮酣胆张目眦尽裂尝有诗曰娶妻须聂隐虬须要人肝又曰古云燕赵多奇士我欲载酒游邯郸庶几一笑倘相遇何处人间无白猿诚不知其不可者也天巧其逢遭遇海琼先生恭惟不舍慈悲勉以大药此畴曩心而尙持犹豫者诚未忘夫人间事也万一可教乞露糟粕如其去道浸远用志徒辛卽望早示鞭影筠不敏尙能高卧壶公一然石下不至效田子春哌哌儿女声也吁筠亦人杰也哉惟先生尙留意焉公筠顿首百拜待制李侍郎书訦悚息启上琼山居士道契一别倐经年人间𡻕月如许一剑狐飞无定处走天台游庐阜今又过三山何异朝粤暮梧也然尺书面目常常堕前珠玑翰墨处处传布如月行天夜夜瞻仰日来秋冬之初寒燠不定伏息眞气炼就超乎离坎之外在处有物护持不在多祝訦行年七十有五老境多逆乃䝉飞章投简特爲启醮顾帐尘缘安得道根可以称是因作二句云但得此身常老徤更于何处覔神仙谩奉一笑伏读着述甚盛且大聪明随身无片纸落笔满四方人所难及所愿收歛光芒更不作此淸净业尤爲奇特最胜不知如何见桂隐云有人卽行怱怱不多及一切长语烦仪畧之訦悚息启上华文扬郎中札子长孺伏以寒尽春生好雨知时恭惟白君逸人身寓世间心超物外尊侯神介动止亿福长孺顷守三山想莱采于老子之宫识英豪于题壁之句初以爲仙侣不以爲今人也徐而问之乃知其爲今人而似仙非凡者也闻在泉南无从觌面但忍渴望梅岭尔退休山林于石塘刘和夫处见辞章翰墨甚富诹孤云野鹤甚详虽未觌面如已觌面读戊寅年笔架山中二十八咏今五年矣御风骑气知在何许颛使程富骤至辱惠以书且寄之诗又以草圣千文示之惊喜下拜如从天而下又何必见紫芝眉宇然后爲晤对耶论交自此始矣古风一首絶句三篇别纸呈似用酬来贶未领其意勿以俗人待我是幸是望见教二记展碑快读云锦之文奇古道院之文博洽不胜叹服珍而藏之复命第达空函当发大笑逸人知我者姑此爲戏耳右谨具申呈壬午十二月日朝散大夫眞华文阁主管毫州明道宫杨长孺札子福师王侍郎札子居安方幸道旧又复语离此情何极孤云野鹤可见而不可亲愈增怀仰而已居安老矣后会何期愿言行满功成早膺丹霄紫府之召居安至祷右谨具呈二月日中奉大夫敷文阁待诏知福州福建路安抚使王居安札子金丹火候诀攒簇干坤造化来手搏日月炼成灰金公无言姹女死黄婆不老犹怀胎铅炉慢养眞金波土釡先干活水银汞心炼神赤龙性铅身凝气白虎命内外浑无一点阴万象光中玉淸镜金丹大药诀离府龙飞坎宫虎跃金木混融水火击搏刑德主宾浮沉淸浊一百日胎二八两药金得土则生木得土则旺水得土则止火得土则息白雪虚无黄芽圆觉乌兔夫妻龟蛇根蕚朱沙不动水银无着铅鼎纯干紫霄云约偃月炉之图三点如星现横钩似月斜三关之图产药川源之图药物火候之图金鼎之图心有孔窍谓之金鼎黄帝铸九鼎者此也金丹之图形如弹丸色同朱橘神室之图离种种边壶中有天玄之又玄入众妙门婴儿之图两箇一般无二样始知功满出尘埃刀圭之图饮刀圭者三花聚顶味道之腴五气朝元玄牝之图玄牝之门是谓天地根攒簇五行之图和合四象之图性命之图眞土之图黄房黄婆戊己黄庭土釡是意四象之图天地交姤之图晦铅见癸生须急採天地交朔金逢望远不堪尝日月合璧之图望日月合丹法参同七鑑华池黄芽神水河车白雪金丹巽风丹法参同十九诀一採药二结丹三烹炼四固济五武火六文火七沐浴八丹砂九过关十分胎十一温养十二防危十三工夫十四交媾十五大还十六圣胎十七九转十八换鼎十九太极丹法参同三十对偶淸浊盈亏衰旺存亡有无吉凶悔吝生尅刑德动静进退消息宾主沉浮升降老嫩文武刚柔离合聚会往来上下雌雄黑白守战生杀剥复深浅抽添寒暑丹法参同二十贯穿在天爲日月星辰在地爲山河草木在人爲夫妇男女在易爲干坤坎离在象爲龙虎乌兔在数爲九三二八在药爲铅银砂汞在医爲燥溼寒温在内爲经络荣衞在外爲皮肤毛血在形爲心肾肝肺在时爲阴阳寒暑在运爲金木水火在用爲精神魂魄在道爲隐显动静在物爲坛炉鼎室在妙爲虚无自然在方爲东西南北在色爲靑红黑白在景爲春夏秋冬造物图丹神道一用老君曰专气致柔能如婴儿常德不离归于婴儿龙虎图身是虎受气心是龙鍊神金液还丹图白玉蟾曰虚无自然无中生有万物一物一贵乎守囘风混合终日如酒大梦得醒雷轰电走云收雨散天长地久仙化图老君曰后其身而身先亡其身而身存第一转金丹如粪壤中有虫名曰𧏙蜋第二转金丹如𧏙蜋转粪成丸子第三转金丹如𧏙蜋有两箇一雌一雄第四转金丹如𧏙螂共滚粪丸从地上行第五转金丹如两箇𧏙螂共抱粪丸守而精思第六转金丹如粪丸之中有蝡白者第七转金丹如粪丸中蝡白已成蝉形第八转金丹如蝉形已弃其粪丸之殻第九转金丹如𧏙螂死粪丸裂其蝉飞天机图老君曰绵绵若存用之不勤第一转火候如桃核入土第二转火侯如桃核生芽第三转火候如桃核抽条此一月属卯本旺在卯沐浴第四转火候如桃核发英第五转火候如桃条敷华第六转火候如桃树生花第七转火候如桃花已落花蒂留其蕚第八转火候如桃花之蕚结子此一月属酉金旺在酉沐浴第九转火候如桃实红熟十月脱胎吞入腹始知我命不由天六要口诀火候不明白雪不腾药物不精神丹不灵配合不明偏枯不成一要识药物二要和鼎器三要明火候四要晓滴符五要测变吉凶六要变阴阳之进退穷铅汞之玄微六要具明方才下手修炼者不可不知白眞人文集后叙尝观古今异人得仙术者类能修眞炼气颐息养神乘云雾而羽化驱雷雨而摄精然未有𡢃于文辞肆笔成章开口而吐烟云出吻而唾珠玑者盖功成九转固难而该通六籍尤不易也噫若琼琯白眞人者可不谓兼之乎眞人生于宋之末季距今四百余载其时遍游名山屡遇神人授以还丹秘诀眞人盖已尽得其术成九转之功矣而游寓之余尤多着作若诗词歌赋章奏序论无虑数千万言可谓僊而能文矣顾世远道湮莫有得其集而传之者不佞生同岭海窃闻先辈之风尝购求之而不可得万厯癸巳春不佞转官入闽承乏福倅尝侍堂翁何泰甯先生谭因及白眞人事先生语不佞曰余夙爱白眞人集藏之箧笥有年矣惜鲁亥多讹篇类舛错未有能校而梓之者兹得寅丈爲眞人同鄕意者其在斯乎不佞谨奉教唯唯已而先生自省中胎书古田以眞人集见寄不佞受而阅之见其旧本残缺皆出先生补正其中丹图玄论集所未备者亦多经先生手录若得其口传而心授之者迺知先生于百家之书无所不读修炼秘诀靡不究心匪直精吏治树异绩爲二千石最已也不佞旣奉教校辑爲之再定编目总十三卷凡三阅月始竣遂付之梓业已请先生爲序以弁之首矣独惟不佞谬叨校梓之役可无一言以跋之后因爲之论次其事如此盖有慙于续骚云旹万厯甲午𡻕端阳日岭海后学潮阳林有声拜手谨撰