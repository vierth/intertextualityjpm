慈悲道场水忏法随闻录X卍XXX序夫水忏随闻录者乃昼中禅师註释也昔悟达国师患人面之疮若不感诺迦尊者现㵎泉之水焉能不复为冤始知因缘会遇定孽难逃宿缠不解果报无差古德所云欲出苦轮莫先持戒欲净戒根莫先忏悔是以包藏瑕疵佛不许可说悔先罪净名所尚自兹妙制灵文分为三卷名曰水忏窃思忏典法门高广因果分明言简意赅深不可测如不缕析条分凡愚昧者未易觉悟耳届于人心不古世风日下将视佛菩萨之经文忏典为迂谈腐论而不可信从者矣故昼中禅师註随闻一录文而不夸辩而不争裒辑繁富极称赅备凡善恶祸福之理烛照靡遗开示一切微妙之门至矣切矣不但以资冥福且以为迷津宝筏无出此也况禅师昼公佛门中之龙象也教演禅府无不咨询三教百家靡不综练是故学者宜究心焉非惟自警亦将以为未得未证者砭艾也嗟乎兵燹坂燬无存置于同袍亦未得见此书为憾想当时刷印未多故流传甚少余渴慕亦有二十余年矣先在同袍处始得一部残阙不全后遇清源沈居士处竟得全璧若有冥相而默助之者也余敬阅一过急欲付梓冀以流传其时正逢常住开工奈何囊钵X萧然故而因循未彰今蒙诸同袍等慨然乐助果余愿矣愿与同志者共参之时光绪二十一年岁次乙未宫四月佛浴日杭州古灵鹫义吾寺住持沙门传天台教观裔孙瑞斌谨序随闻录序证福菲悳凉秪可结菲裹足缘悭智涩尤宜閇户薶头悔徧奢之夙孽制摇拽之心鱼涮泌水以销𠎝涸蒲团而卒岁然恐深负佛慈虗投禅阃且也忏社塞城未逭乌焉亥豕慧鏠韬匣艰穿漆桶皮灯兹者悟达国师学兼内外识洞古今创濯冤之忏犹工部之诗词迩而旨遐事湫而理灏匪管见之可窥宁野心之颇鑑窃思纵狂眸而藐眎鼓顽舌而谭胸得无舛乎圣意亵渎玄章智者闻之心寒识者覩之毛竖所以先覈两藏之原文次简诸贤之疏释摭其确当缀以诒芳引住世出世之嘉言勗巳信未信之良友妄廼捐衣钵以寿梓借檀那而赞刻启达士善善之本怀豁初学贤贤之雅愫共光佛祖之徽猷罄净吾人之积孽虽则智证一旹之愿力尚觊四方明喆之推敲故敢灾木遐播殊方尔古苕高峰净名菴午日证道人槃谭识X重刻水忏随闻录序夫心源本自澄清性体原无纯杂祇以一念之参差遂致千生之谬戾往来三界出没四生静言思之良可慨也是以诺迦尊者观羣生昏愦因示以迦摩罗疾欲兴忏文缘起故报膝上人面疮将袁晁十生冤业自此消除蜀岭三卷忏文从兹成就集华藏之玄文作现生之忏悔奈根基顽钝者非但未通其理抑且不解其文亦何从而通微合漠哉昼中禅师慈悲念切拯度情殷註随闻一录使礼忏者恍然于果报之不爽毅然以改过而自新惟是流布未普梨枣无存徧查名剎书皆罕见所存秖有法藏院讷公虽一部流传奚能永固于是劝募重刊公诸同好佛法为不朽云大清咸丰九年巳未端阳日天台教观后学海门彦净谨识武林后学阐宗校对昼中禅师释水忏叙夫真性如如罪福胡有必命拣罪拣福是眼中着屑X镜上安尘旨哉毗婆佛言罪福皆空毗舍浮言罪福如幻拘那含佛言能知罪性空谛观七佛偈真忏法之鼻祖也水忏作于悟公抑又何欤公在汉为袁子恐因七国称兵建议杀晁错错历思报复因其世为高僧无隙可抵适今为国师受享过隆遂得附膝为人面疮痛楚彻髓卢扁莫治示名利不宜贪着为后来知识之戒矣悟公忆异僧语寻至茶陇双松处命以巖泉濯之立愈后因作水忏此载本传甚悉若是建天下之大计必犯天下之大难而排天下之大患必蒙天下之大疑盎之与错两可无憾胡为乎复索偿方错议削七国时其父巳忧之云刘氏安矣如晁氏何岂其父亦有杀错之心哉及吴楚发难盎遂不惜一人以谢七国亦心乎为刘氏耳庸暇为晁氏计乎噫事可鉴矣向尝执经生见谓罪原不可忏罪而可忏待为乱臣贼子作护身符矣今参佛乘是义不然使罪不可忏是绝天下自新之路而见性无期佛命亦几殒灭如彼衣垢必资裕浣浣去衣存垢复何在悟公作此忏真有利于后世今昼公之疏此忏大有功于今人宜其勤勤阐译急付之欹厥氏也伹佛说见闻非见闻则扫尽疑团不留剩义是知罪原无相忏本无住併疏亦非诠吾愿阅随闻录者当作如是观金沙佛弟子大贞书X慈悲水忏序窃谓圣教经律论藏译席所翻之外尔后羣贤制作未有无所感而为之者乎若条陈枚举品别而言未易纪极即此灵文而曰水忏者请言其由昔唐懿宗朝有悟达国师知玄者未显时尝与一僧邂逅于京师忘其所寓之地其僧乃患迦摩罗疾众皆恶之而知玄与之为隣时时顾问略无厌色因分袂其僧感其风义祝之曰子向后有难可往西蜀彭州茶陇山相寻其山有二松为志后悟达国师居安国寺道德昭着懿宗亲临法席赐沉香为法座恩渥甚厚自尔忽生人面疮于膝上眉目口齿俱备每以饮食餧之则开口吞啖与人无异徧召名医皆拱手默默因记昔日同住僧之语竟入山相寻值天色巳晚彷徨四顾乃见二松于烟云间信期约之不诬即趋其所崇楼广殿金碧交辉其僧立于门首顾接甚懽因留宿遂以所苦告之彼云无伤也巖下有泉明旦濯之即愈黎明童子引至泉所方掬水间其人面疮遂大唿未可洗公识达深远考究古今曾读西汉书袁盎晁错传否曰曾读既曾读之宁不知袁盎杀晁错乎公即袁盎吾即晁错也错要斩东市其冤为何如哉累世求报于公而公十世为高僧戒律精严报不得其便今汝受人主宠遇过奢名利心起于德有损故能害之今蒙迦诺迦尊者洗我以三昧法水自此以往不复与汝为冤矣悟达闻之凛然魂不住体连忙掬水洗之其痛彻髓绝而复甦觉来其疮不见乃知圣贤混迹非凡情所测再欲瞻敬回顾寺宇不可复见因卓菴其所遂成招提迨我宋朝至道年中赐名至德禅寺有高僧信师古作记纪其事甚详悟达当时感其殊异深思积世之冤非遇圣人何由得释因述为忏法朝夕礼诵后传播天下今之忏文三卷者乃斯文也葢取三昧水洗冤业为义命名曰水忏此悟达感迦诺迦之异应正名立义报本而为之云耳今辄叙夫故实标显先猷庶几开卷若礼若诵者知前贤事迹之有端由历劫果因之不昧也赞佛偈X大慈大悲愍众生大喜大舍济含识相好光明以自严众等志心归命礼启运慈悲道场忏法忏具十法忏悔三义又复应知大小二椉各有三种忏悔大椉三者一作法忏二取相忏三无生忏小椉三者一作法二取相三无生一心归命三世诸佛南无过去毗婆尸佛南无尸弃佛南无毗舍浮佛南无拘留孙佛南无拘那含牟尼佛南无迦叶佛南无本师释迦牟尼佛南无当来弥勒尊佛赞法偈无上甚深微妙法百千万劫难遭遇我今见闻得受持愿解如来真实义慈悲水忏法卷上随闻录寓古娄青螺菴沙门昼中智证录此忏单法立题通别兼举也慈能与乐悲能拔苦自他兼利法应尔故国师仗三昧水涤除宿障水天因此水而成佛果月光因此水而证圆通迦诺迦因此而指神通三昧水既偿往日之殷勤能濯今时之极楚悟师于徧觅良毉之后悬忆曩时之预订获解陈报于奇泉从果至因靡非因水故揭而标之古云万亿神通百千三昧若离慈心总归魔业须知慈悲是智慧之玅用智慧与慈悲为根本若无智慧焉有慈悲有慈悲者决是智慧人也以故世人之愚痴者见人得乐尚障之安望其能与乐乎见人遭苦惟恐不毒安望其能拔之此慈悲水穷尽世出世间天地不能覆载日月莫克较明三灾不能磨折此其所以异也由慈水滋人之善善极得涅槃乐悲水洗人无明垢故能离生死苦也忏具云忏摩此云请忍忏云法者虽请忍之辞实言从佛口字釆经文所谓如来广慈悲之念启忏悔之门也卷者成裹义对舒而言初览是法卷者必舒览巳复卷舒时有限卷时偏多故直从卷以始终皆卷故又轴卷是相会相归性故云卷卷收也收取诸法皆入自性慈悲也能所通别可知略释忏题竟准经仍分三分初序分一切诸佛愍念众生为说水忏道场总法双标能度所度及能说所说水忏道场可知总望别言如梁忏分四十章章名各异是别今标总数不开细相曰总佛言众生垢重何人无罪何者无𠎝凡夫愚行无明闇覆亲近恶友烦恼乱心立性无知恣心自恃X言者振圆音而警众扬玅义以符机益物导迷也又悟自心者名佛迷巳性者名众生由悟迷分生佛耳垢尘秽也喻众生心中烦恼由身心不净三毒流秽染污玅明如尘污衣似坌覆镜故喻如垢从垢字开出惑业苦三𠎝即是业罪招苦报惑即无明凡夫有三按大威德呪经云于生死迷惑流转住不正道故名凡夫有二种一婴儿凡夫无智慧故二愚暗凡夫顽钝不可教故或云毛道凡夫心行不定如轻毛随风转故愚即无明因心不明不自知过行即近恶自恃等恶友恶知识也亲近有二义一互相兢造二宿无信种善根烦恼等者贪瞋痴慢疑邪见六为根本并二十随烦恼等因烦多故能恼乱净心古云一丝毫放过即罪同丘山况万端起灭但祸在旦夕由无明故立性无知近恶友故恣心自恃豪强技艺种族等作顽钝无耻之人也不信十方诸佛不信尊法圣僧问三宝有拔济之恩人反不信何故答不信是疑X字由无明覆觉故疑佛烦恼动乱故疑法炙乎恶友故疑僧故华严云信为道源功德母也法言尊者般若云一切诸佛及诸佛无上法皆从此经出则法为诸佛之师及母也孰尊于此哉不孝父母六亲眷属孝是孝顺爱敬从命义六亲有三一父母兄弟姊妹为根本二父六亲伯叔兄弟子孙三母六亲舅姨兄弟儿孙眷属者亲眷朋属各有眷爱之情统属之谊故盛年放逸以自憍怡台居根恣心自恃来壮盛之年恃血气之勇故多放逸憍恣也怡台居慢也由恃血气之勇故旁若无人眼空X四海当思形不久住福智羸劣不贪安乐不造众恶可耳下承憍慢字开列众罪贪一切财宝贪一切歌乐贪一切女色一普及义切尽际义总该统摄之谓贪财宝则于世味厚而求法之心薄贪歌乐则于淫声重而法音之心轻贪女色则于秽躯近而清净法身远如次与般若解脱法身三德反矣心生贪恋意起烦恼亲近非圣媟狎恶友不知忏悔首二句明内因次二句明外缘据相宗集起名心属赖耶识筹量名意即末那了别为识即前六今心生意起大抵重前六动身发语乃至起惑造业皆前六识为最故恋谓躭着圣正也媟狎也狎亲近也字法之变耳知忏悔便可转烦恼而成智慧矣或杀害一切众生或饮酒昏迷无智慧心今日披诚一一忏悔晋裴楷唿酒为狂药四分律云饮酒犯三十六失由饮酒故昏迷因昏迷故无智慧智是心之照用慧是心之性体转识成智则惑断证真纵识无智则罪过弥天由无智为本妄犯五戒一杀害众生二贪财三贪色四内生烦恼外狎恶友岂无妄语五饮酒文义昭然披诚披露竭诚之心也过去诸罪现作众恶今日志诚悉皆忏悔未作之罪不敢更作由一一忏谢故过现罪恶悉忏由忏悔力诸罪皆灭净智自显改往修来故云未作等此文出大金光明经弟子等今日志心归依十方尽虗空界一切诸佛佛是三界导师四生慈父既巳归命则视佛为师为父故称弟子某甲称巳名也余倣此等有二义X一礼时运想能礼所礼性皆空寂故等二偕众共礼礼在各身称在异口想在众念悉皆齐等外则身礼佛相威仪可观口称佛名和音可听内则心想佛义圣相宛然志心者精专定向之心也归归同身心投佛遵法而行也十方者东西等四正方东南西南等四维方上方下方共成十十方虗空必有河沙世界界中必有度生之佛故诸佛指现在诸佛即下所列者诸大菩萨具云菩提萨埵大论翻云佛道成众生自行修诸佛道化他成就众生亦云觉有情以自觉觉他彰名自觉异凡夫之不觉觉他异二乘之独觉对迷属悟望果属因以智上求运悲下化故菩萨虽多今止列六亦得名众诸大二字直冠八部上俱菩萨示现故有大乘忏悔法辟支罗汉四果四向辟支此云独觉出无佛世观缘悟道如秋观黄叶落春睹百华开等罗汉具云阿罗汉有三义所谓无生应供杀贼断三界八十八使将尽名初果向尽证初果果进断欲界五品思证二果向六品思尽证二果果又进断第八品残思证三果向X九品思尽证三果果更进断后七十一品思证四果向断尽思惑证四果果若论断惑证真先向后果位次尊卑则先果后向达磨论云向者趋向果者证果此名小乘故有小乘忏悔法梵王帝释天龙八部梵者离欲义梵王色界天主大梵天王是也帝释欲界天主释提桓因是也天龙八部中首二禅考云一天二龙三夜叉四干闼婆五阿修罗六迦楼罗七紧那罗八摩睺罗伽一切圣众愿垂证鉴承上作结愿以肯心求圣垂慈证明忏悔之志心也鉴犹视也下列圣贤二位礼佛偈X能礼所礼性空寂感应道交难思议我此道场如帝珠毗卢遮那影现中我身影现毗卢前头面接足归命礼南无毗卢遮那佛毗卢遮那此云徧一切处谓毗卢性海烦恼体净众德悉备身土相称徧一切处乃法身佛即我人之本觉玅性也又云徧寂谓周徧寂静即法身又翻光明徧照报身也即慈悲之体南无本师释迦牟尼佛释现前七佛中释尊是娑婆教主现在导师成佛之本故云本师化身佛也照前佛是真应一对南无阿弥陀佛阿弥陀此云无量寿亦云无量光体用皆无量故为乐邦教主今人求生净土正往彼国也与本师佛成苦乐东西对南无弥勒佛弥勒此云慈氏释见前弥勒下生时万亿阎浮皆以黄金为地地平如掌秔稻自生衣食自至无量快乐贤愚经云弥勒三会度人无数悉我遗法种X福众生然后乃化同缘之徒偈云弥勒真弥勒分身百千亿时时示时人时人自不识南无龙种上尊王佛那伽此云龙勇徤之谓美其性也种是种族义姓氏也上尊谓种中最上最尊者王自在义五住究尽二死永亡往来无阂故圣号收前诸号谓法报化身具足现未自在故南无龙自在王佛随德彰名余例上佛可知南无宝胜佛摩尼宝珠超胜众宝之上如来至宝越乎众圣之尊一称佛名尚得灭尘劳及业火益况顶礼乎南无觉华定自在王佛觉华是定名约理说觉是果智表本觉华是玅因表始觉始本不二理智一如不可思议故云觉华定以彼佛常居此定故号之自在王义准前可知南无袈裟幢佛大净法门经云袈裟晋名去秽大集经云离染以悳彰名据袈裟幢世界是依世界立名也幢者表正佛能摧邪显正建大法幢等南无师子吼佛师子出窟百兽潜踪佛师子出羣魔窜伏又大师子一吼小师子勇徤佛师子吼诸菩萨等悉勇勐精进又师子吼者名决定说一切众生悉有佛性如来常住无有变易详如经说应知佛祖无法与人只与人指路头耳问礼佛可尔何必更礼菩萨答譬如好人偏多交善友南无文殊师利菩萨文殊师利此云玅德大经云了了见佛性犹如玅德等悔过修来积功累德唯智者能故首标之清凉云文殊有三表法一表能信之心二表能起之解三表能证大智且文殊居首有三义一是古佛二诸佛之师三行以智为先无智则骊黄莫辨南无普贤菩萨梵语邲输跋陀或三曼䟦陀此云普贤行弥法界曰普位邻极圣曰贤菩萨中真净行愿第一观经大论并翻徧吉望文殊亦有三义一表所信如来藏二表所起玅行三表出缠法界南无大势至菩萨此菩萨具大德用能除大地众生黑暗者梵语摩诃那钵此云大势至思益经云我投足之处震动三千大千世界及魔宫殿南无地藏菩萨地譬誓愿之坚厚藏譬智德之包含本经云地狱不空誓不成佛为幽冥教主昔一禅师见佛菩萨像叹曰只一泥块装佛成佛塑菩萨成菩萨欲威则威欲慈则慈种种变化应思人惟万物之灵反不如一泥块乎任诸佛千言万语谆谆教诲奈之何非聋即哑则人不如一土块多矣南无大庄严菩萨称自性广大之玅体发应物无边之玅用庄严性海圆成法身全即自性广大之体故云大庄严望前以无缘大慈炤后以同体大悲广化众生法华X经云定慧力庄严以此度众生即此义大经云具足智慧及福德二种庄严详如经说南无观自在菩萨具佛五眼见五蕴空观也度一切苦厄自在也般若真空无五蕴故菩萨依般若断颠倒梦想究竟涅槃永嘉云不见一法即如来方得名为观自在菩萨受记经德藏菩萨问佛观音势至于何土成佛答弥陀正法灭后观音成佛号普光功德山王国土号众宝善集庄严般涅槃后得大势即于其国成等正觉号善住功德宝王永不入灭更无所补吁今者时当叔世佛法世法均之衰殄法河将涸法灯将灭法山巳颓法船欲沉法桥巳坏法殿巳崩法幢巳倒法树欲折善友欲去大怖巳至饥荒疫病徧地流行此而不修不礼三宝更待何时礼诸佛巳次复忏悔首句结前次句生后夫欲礼忏必须先敬三宝夫者发语辞必须犹决定不可移易之谓自巳无力灭罪须仗三宝力故以先敬示人所以然者三宝即是一切众生良友福田征释三宝能使人悟入佛知佛见离苦得乐能作众生广大福田如世善友令人进于善道故良善也佛菩萨作众生不请之友直欲使之得涅槃乐故云良友福田具三义一知三宝有度人之力起人信敬是敬田二能拔尽众生之苦是悲田三能报父母恩是恩田能令行人种一切福故总曰福田若能归向者则灭无量罪长无量福能令行者离生死苦得解脱乐此显福田中饶益事也归是归投向是趋向归则不逆向则不背若人能归向仗三宝力拔其罪根如舜畊田先耘其草也罪灭则福自生如草去则苗自长也众生有自性一体三宝故能归向余三宝三宝有大威勐力大福德力大智慧力大慈悲力故能使行人离苦得乐耳由灭无量罪则惑业苦三障乃至八万四千尘劳门俱转转极则五住尽而二死离由长无量福则初自三德终至河沙X性德众福俱长长之极证得大解脱涅槃乐苗长由田之力乐得由三宝力解脱即大自在也是故弟子等归依十方尽虗空界一切诸佛既入道场须闻法要先发起圆常正信归依一体三宝行大乘忏法立四弘誓愿是故乃离苦得乐之故也义见前礼忏行人必以三归为入道之因归依者自归其中依此利生也先归佛不堕地狱凡遇三宝须各礼一拜今人见佛不礼如民见王上不敬不礼佛不惟不超狱且于狱有分在以忘本故例慢君可知归依十方尽虗空界一切尊法二归依法法者正也经律论乃至祖师语录高僧文集无论入藏不入藏悉是正义超邪见故故归依法不堕饿鬼又谛缘度法能令行人证三乘成正觉故归依十方尽虗空界一切圣僧X三归依僧僧即和合众也菩萨声闻缘觉及西方东土历代祖师当今弘法者皆是归依僧脱旁生苦弟子今日所以忏悔者正言无始以来在凡夫地莫问贵贱罪自无量无始者直从过去无量劫来所起罪业欲搜其端本无有始下明此身是罪业根本贱者往因愚痴不自悔恤故作众罪贵者谅必有知故作误为亦复不免罪自无量总标下文总开或因三业而生罪或从六根而起过或者不定之辞或身口意三共作或身等别作身等三为体从体起种种业用善业用必招福恶业用必致苦故应忏也身有杀盗婬口有妄言绮语两舌恶骂意有贪嗔痴总言三业别名十恶反是即名十善善恶皆由身口意造故从犹因也眼耳鼻舌身意是造善恶业之根起犹生也凡夫不能生福但能生罪过故应忏耳此六即三业加眼耳鼻三六根不染六尘则为玅行故初果不入六尘发大心菩萨不住六尘行施X或以内心自邪思惟或借外境起于染着不借外境但由往因恶种子生故云内心自问邪何云自心地观云心如独行无第二故岂不曰自邪思邪见也借赖也内心望上六根即是六识外境即是六尘染着贪染躭着也由内心邪思故内外交生罪业纷起如是乃至十恶增长八万四千诸尘劳门如是叠上三六内外乃至超略之辞尘劳门开八万四千者约见惑十使谓贪嗔痴慢疑身见边见邪见见取戒取十使互具成一百历十法界成一千复约身三口四七支各有一千成七千更约三世成二万一千又约贪行多者二万一千嗔行多者二万一千痴行多者二万一千等分行者二万一千成八万四千以八万四千律仪对治之则成八万四千法门然其罪相虽复无量大而为语不出有三一者烦恼二者是业三者是果报先总标次列然者转上文之辞复犹说也谓八万四千虽似乎多犹多限量如云惑有尘沙岂有量哉是放而言之也总而言之不出三种此则收总归别且标定耳大犹总也一者下别列大经如来唿三障为大病诸菩萨于无量劫修菩提时给施一切疾病医药常作是愿永断三障此三种法能障圣道及以人天胜玅好事是故经中目为三障明三障得名之故障碍也蔽也此三能碍一切圣道及人道天中胜玅好事圣道即谛缘度等人天好事即五戒十善等葢人天未出三界故有胜玅好事若办出世业便是无事人所以诸佛菩萨教作方便忏悔除灭此三障灭则六根十恶乃至八万四千诸尘劳门皆悉清净方是方法便是便宜下文兴七种心是灭罪方便众生垢灭则尘劳门自净矣是故弟子等今日运此增上胜心忏悔三障欲灭三障者当用何等心可令此障灭除先当兴七种心以为方便然后此障乃可得灭承上文标定七种心也运即前启运等义增上胜心者心生悔过是胜心仰承诸圣四心及灭罪生福之力故云增上忏悔者经云欲断起恶勤忏法门欲愿清净念悔法门也欲灭等三句问先当下答兴起也犹运也七种心总标因罪从心生忏须心忏心心忏悔罪业自灭何等为七一者惭愧二者恐怖三者厌离四者发菩提心五者怨亲平等六者念报佛恩七者观罪性空征列菩提居中者以此心最重担荷前三后三故第一惭愧者自惟我与释迦如来同为凡夫而今世尊成道以来巳经尔所尘沙劫数此羞巳久沦生死惭者依自法力崇重贤善为性对治无惭止息恶行为业愧者依世间力轻拒暴恶为性对治无愧止息恶行为业我生死因也自惟者自心思惟久远劫前佛与我同是凡夫因佛独于空王佛所发菩提心故能成佛也X而我等相与躭染六尘轮转生死永无出期此实天下可惭可愧可羞可耻而字寓羞耻不乎意相与恶友纠缠也躭染躭洄染着也染尘故八万四千尘劳门开也生而复死死巳又生如轮旋转故云轮转生死者三缘和合剎那有生乃至本有未尽巳来皆名为生此无而忽有缘会而生也若色心两不相持剎那有死从本有一尽之时即名为死是有而忽无缘散为死也生死无出期日者皆由躭恋六尘较之释尊久佛实足羞杀天下人矣再四言可急切之至也如是思惟必须竭诚忏悔改往修来勇勐精进一生取办菩提与佛无异则羞耻可休忏悔力满下之六章大意倣是可知第二恐怖者既是凡夫身口意业常与罪相应二怖畏三途恐是内忧怖是外惧既是句蹑前同为凡夫语身口意业即能躭六尘者前章我字是总举此身口意是别开相应犹相当也即永无出期意六根揽六尘若单取者单受报交相着者受交报无纤毫之谬以是因缘命终之后应堕地狱畜生饿鬼受无量苦如此实为可惊可恐可怖可惧因贪痴为因十恶业为缘尽形寿巳即受果报可X恐怖处即三途也地狱是火途畜生是血途饿鬼是刀途此三途闻之实足骇听故曰可惊思之实堪寒心故曰可恐想之诚应发畏故曰可怖见之决当消魂故曰可惧第三厌离者相与常观生死之中唯有无常苦空无我不净虗假如水上泡速起速灭往来流转犹如车轮相与等者教先以观察智照知生死虗幻不实唯有等者如来一代时教不出无常苦空无我不净上文总标下别释先释无常前二句释无常风击水成泡X岂能久立念念无常忽有忽无故云速起灭也二往来二句释苦空上喻明下法生老病死八苦交煎无时暂息法合上轮转譬八苦者生老病死是四加求不得爱别离冤憎会五阴炽盛成八如是八种皆言苦者生如活剥牛皮死如生龟脱殻余可知众等相与伹观自身从头至足其中但有三十六物三释无我不净与共也勉一切行人观察巳身三十六物总标下文别列先观巳身若何佛言三事和合得受此身一父二母三中阴既从三缘生岂洁净常久之物乎既从缘生岂实有我乎又三十六物分三先列外十二𩬊毛爪齿眵泪涕唾垢污二便眵目汁凝也涕鼻中液也二便屎尿也𩬊等皆不净无我之物故圣贤皆施与人爪手足甲也下次十二皮肤血肉筋脉骨髓肪膏脑膜人身筋有九万脉有八万三中十二脾肾心肺肝胆肠胃赤白痰癊生熟二藏脾是土藏肾是水藏肺是金藏肝是木藏血不行则痰聚胸中水病也癊心病也善德菩萨及自远离诸恶王等舍大膓小膓肝脾肺肾如是九孔常流承上文以结之双出苦集不净义也眼耳鼻口孔有七加水道殻道成九其不净可知常流应前无时暂息意下引涅槃经证是故经言此身众苦所集一切皆是不净何有智慧者而当乐此身身者积聚义谓积聚众苦何字本经作谁责辞也智慧与烦恼相反故于此身不生好乐生死既有如此种种恶法甚可患厌结第四发菩提心者因惭恐厌离等故发菩提心当舍不净幻身乐求清净法身也夫菩提心以智悲愿三为体有五位一发心菩提二伏心菩提三明心菩提四出到菩提五无上菩提者字叠前标文言经言当乐佛身佛身者即法身也梵语修多罗此云契经经通教理教能契理理能契机故名契经取涅槃经当乐句立发心章张本乐愿也求也欲求佛真法身应发菩提心及广大行愿以无量智慧修无量法门始得生故下明法身生处从无量功德智慧生此句是总下去是别大经文殊云如是光明名为智慧智慧者即是常住常住之法无有因缘从六波罗蜜生六即施戒忍进禅智波罗蜜此云彼岸到修此六法度悭贪等河到涅槃彼岸也到巳不惟法身生报身亦生也后倣此X从慈悲喜舍生即四无量心也巳上俱名正道从三十七助菩提法生三十七助道品即四念处四正勤四如意足五根五力七觉支八正道註现后二卷障学文中从如是等种种功德智慧生如来身结上文六四正三十七助法种种功德是反前种种恶法句合上无量功德语欲得此身者当发菩提心求一切种智常乐我净萨婆若果前发心为因得如来身是果果身非菩提智等决不能生故劝当发智有三种内法内名外法外名能知能解者名一切智能用诸佛一切道法发起众生一切善种差别分别无谬者名道种智能知一切道知一切种名一切种智常乐我净涅槃四德常者即真常之体不迁不变万古恒如非对断言常也乐者安隐寂灭离二生死苦乐双融非对苦言乐也我者主宰义具八自在得大安乐即我无我不二之真我非凡夫外道邪妄等我也净者三业清净三惑永断如大圆镜了无纤翳非对染言净也X萨婆若多秦言一切智相因名般若果名萨婆净佛国土成就众生于身命财无所恡惜首句上求佛果次句下化众生由内证种智则心净心净即佛土净也至此则依正无碍六依中现依正中现正正中现依依中现正依中现依正正中现依正如斯自利由前利他成就众生而成于身二句出大经引以作结谓此上求下化应以施度居先内之身命不怜惜外之财宝不悭吝也第五怨亲平等者于一切众生起慈悲心无彼我相五心离分别申明前章妙行耳怨是怨讐亲是亲爱一体同观不起憎爱是为平等如来终不于众生计有恩计则破于平等由平等故无彼我何以故尔若见怨异于亲即是分别以分别故起诸相着相着因缘生诸烦恼烦恼因缘造诸恶业恶业因缘故得苦果征何以必须无彼我相耶若见下出过异二也分别拣别是亲非亲也相着谓着彼此之相也由异则不一故分别由分别故着彼我怨亲之相因缘X者内心分别以因外境人我怨亲为缘生憎爱烦恼又烦恼为因起诸恶逆业用为缘所以招致三途苦报之果耳起念分别是生死根源第六念报佛恩者如来往昔无量劫中舍头目髓脑支节手足六证觉报恩举佛旷劫檀度二先施内财舍施也先要知恩然后报恩知恩自发菩提心报恩教一切众生发心髓骨中脂也脑头中脂也国城妻子象马七珍二明外财施人至爱莫过巳身尚施与人况妻子乎国城尚舍况七珍乎七珍尚舍况象马乎其细微不必言矣为我等故修诸苦行为以也此恩此德实难酬报是故经言若以顶戴两肩荷负于恒沙劫亦不能报承上难报之故引法华经证荷任在肩负任在背谓便使立地成佛一肩担荷作佛长子亦不能报万分之一我等欲报如是恩者当于此世勇勐精进捍劳忍苦不惜身命建立三宝弘通大乘广化众生同入正觉此示酬报之法也如是叠指巳上恩言恩望义说如佛与父皆曰恩君与师皆曰义恩有二一等度之恩二令人成佛之恩直欲一生答尽故云当于此世必抖擞尘劳不许烦恼乱心一心向往故云精进果敢直前故云勇勐不避懒偷安故云捍劳不求安乐故云忍苦舍字一章大旨象马七珍等是资生施舍头目乃至精进忍苦等是无畏施弘大乘化生成佛是法施第七观罪性空者罪无自性从因缘生颠倒而有X七观罪性本空如热水即寒氷业累即解脱故从因下出无性之故妄识为内因幻境为外缘故有心见想三颠倒由三倒故造多罪业此颠倒句明生有之故既从因缘而生则可从因缘而灭从因缘而生者狎近恶友造作无端从因缘而灭者即是今日洗心忏悔首二句承上生有以生灭字显罪性空罪既从缘生本无生因缘别离灭实非灭生灭双空生与有亦空故云无性后四句承上生灭出灭生之相前二句造罪之由后二句灭罪之相由自心贪等为创因外狎恶友为助缘无端造作也洗心则心垢自除是净因向诸圣忏悔仗三宝力灭罪为助缘因缘二字具三观中论云因缘所生法我说即是空一名为假名亦名中道义用此三观为洗心之玅药承诸圣慈悲之水以祛自心重垢耳是故经言此罪性不在内不在外不在中间故知此罪从本是空X引净名经显罪性本空良以心为罪福之本心空故罪性亦空也故知二句结成罪性本空生如是等七种心巳缘想十方诸佛贤圣擎拳合掌披陈至到惭愧改革舒历心肝洗荡肠胃先结前缘想下示忏悔法在三业虔诚缘想是意业擎拳等身业发言忏悔是口业又缘想则一心三观圆成一体三身齐现一心三智普照披露至祷是垢皆陈也改是更恶为善义革是革去宿恶义舒是发露义历从前罪过一一自陈也荡是涤去的意思如此忏悔亦何罪而不灭亦何福而不生承能忏作结罪灭自离生死苦福生得趋涅槃乐若复不尔悠悠缓纵情虑躁动徒自劳形于事何益复又也责辞不尔言不能三业精诚洗心而忏也悠悠怠惰貌缓则不能急急于心纵则仍落恣恃窼臼躁动则不澄静安能涤烦恼垢乎既不能如法忏则空自劳身灭罪事胡益且复人命无常喻如转烛一息不还便同灰壤此以无常迅速励之也转变也灯烛本明息之X则变明成暗光不还来如人不过一口气而巳气绝神逝便同冷灰旧壤岂复随识妄动哉无常有三义一才生即死二比上三界时分极促三念念迁谢即生即灭故一息法喻双明约喻灭烛光不还明约法气绝即同灰壤三途苦报即身膺受不可以钱财宝货嘱託求脱杳杳冥冥恩赦无期独婴此苦无代受者膺当也亲也阳网疎漏贿嘱可脱阴罟细密多赂难逃故云不可以钱等三途渺漠受苦年长故云杳冥等恩悲心拔苦也赦宽宥也婴受也自作自受影响相符父子至亲岂能相代莫言我今生中无有此罪所以不能恳祷忏悔经中谓言凡夫之人举足动步无非是罪先䇿发自恃之流如云我生无罪何须忏悔次引经证成又复过去生中皆悉成就无量恶业追逐行者如影随形若不忏悔罪恶日深语云万般将不去惟有业随身其恶业追行者意乎如影随形言不相离也故知包藏瑕疵佛不许可说悔先罪净名所尚故使X长沦苦海实由隐覆故字承上不忏罪恶日深来包藏包含覆藏也瑕疵譬隐显二过瑕玉之内病也譬隐过天眼所见疵黑类也譬显过肉眼共见法华云护惜瑕疵维摩云不着佛求不着法求惟在反观诸身而求故云说悔等先罪巳作之罪也长沦句根日深义来隐覆即隐匿覆藏近根包藏义远承不忏义沦没溺也是故弟子等今日发露忏悔不复覆藏结讫洗心发露罪灭福生作悔文一小结局所言三障者一曰烦恼二名为业三是果报此三种法更相由借因烦恼故所以起诸恶业恶业因缘故得苦果是故弟子今日至心忏悔所言叠前重标然后依次忏悔三障又名三道若三障净便成圆觉更相互相也三世迭迁递互相资而起烦恼虽分大小随等实不出根本六中贪嗔痴三此三能成三界因果资始为因助因为缘又展转感果为因互相由借为缘因亲缘疎故分释既有恶因缘必有善因缘对治X上总指三障明三世因果是故下结第一先应忏悔烦恼障而此烦恼皆从意起所以者何意业起故则身与口随之而动惑业苦三烦恼居首故忏亦先之烦恼总有二十六贪嗔痴慢疑邪见六为根本随烦恼有二十名相具如百法明门随之而动者言身口七支随意家所有烦恼而动动即是业业必感报意业有三一者悭贪二者嗔恚三者痴闇恶心是过患根本于顺境起贪违境起嗔以护自身将为主宰住贪嗔中不知是患名痴此三由根本无明有故别明意业举数立名由痴闇故起诸邪见造诸不善是故经言贪嗔痴业能令众生堕于地狱饿鬼畜生受苦由三毒为业因致三途苦果经言者华严云由贪嗔痴发身口意作诸恶业无量无边等若生人中得贫穷孤露兇狠顽钝愚迷无知诸烦恼报此出三毒之余报也三途报毕方来人道得字贯到报字上贫则无财贪财宝之余报穷则无交狎恶友之余报孤则无亲不孝六亲之余报露则无X覆藏过慢三宝之余报其心最兇力最狠性最顽质又钝远慈悲智慧士于感愚迷无知报耳意业既有如此恶果是故等今日至心归命诸佛求哀忏悔结意家恶果兴至心哀悔求哀语泪双行也夫此烦恼诸佛菩萨入理圣人种种诃责专指意业佛与三椉及诸祖师皆斥烦恼为怨贼等可恶不一故云种种诃责句总标下别开亦名此烦恼以为怨家何以故能断众生慧命根故一诃烦恼如怨家次征释烦恼菩提原非两物但逐于物即菩提是烦恼若能转物即烦恼是菩提故巖头祖师云却物为上逐物为下亦名此烦恼以之为贼能劫众生诸善法故二诃烦恼如恶贼劫善法财所以恒受贫穷之苦杀法身怨截智慧命所以久没愚迷之海亦名此烦恼以为瀑河能漂众生入于生死大苦海故三视烦恼如瀑河波涛冲逆为瀑河漂飘同亦名此烦恼以为羁鏁能系众生于生死狱不能得出故X四见烦恼如羁鏁羁绁也系也如马之缰人系之亦自业力致之人被烦恼系是无绳自缚急以智刀断之非为早也所以六道牵连四生不绝恶业无穷苦果不息当知皆是烦恼过患由如怨贼之烦恼羁鏁众生于瀑河大海故有六道等六道者一天道二人道三修罗道四地狱道五饿鬼道六畜生道六道果报总有三种谓苦乐舍由恶业为因感三途苦报由善业为因感人天乐报由不动业为因感上界差别报牵连亦名轮转谓生巳复死死巳更生生死不停四生胎卵溼化也依殻而生曰卵含藏而出曰胎假润而生曰溼无而忽有曰化业有三一善二恶三不动此三业用能招六道不绝不息三界因果轮回无间故烦恼过患即惑业苦应上诸烦恼报是故今日运此增上善心求哀忏悔是故指烦恼过患三障之故也运即行人清净心中志诚力惭愧力忏悔力默密齐转也善心即前七种心翻恶从善故又借佛菩萨慈悲心力令能X悔过是于善心加上一层故云增上所谓烦恼成般若矣所谓罪过成法身矣所谓怨贼瀑河羁锁等大患转成解脱矣如斯善利皆从上求佛菩萨悲哀心力及行人忏悔力而得也等自从无始以来至于今日或在人天六道受报有此心识常怀愚惑繁满胸䘳心识等根前意业来心识是能藏愚惑是所藏怀者包藏也愚即无明标诸恶心所之本繁多也既曰常怀又曰多满则惟恶无善生后无边量恼乱文胸襟胸次襟怀也或因三毒根造一切罪贪嗔痴是根本六中之三藏于藏识则诸善心所为之消忘故云毒又能生长一切罪恶故曰根三毒转便是三聚净戒矣三毒根是业因由因作业故云造一切罪下倣此或因三漏造一切罪三漏一欲漏二有漏三无明漏令心连注流散不绝漏落三界故名漏或因三苦造一切罪三苦一苦受生苦苦二乐受生坏苦三不苦不乐受生行苦或缘三倒造一切罪心颠倒想颠倒见颠倒为三由三倒故苦者计乐X乐者计苦常计无常无常计常无我计我我计无我不净计净净计不净岂非颠倒或贪三有造一切罪欲有色有无色有三界因果不忘曰有如是等罪无量无边恼乱一切六道四生今日惭愧皆悉忏悔如是等罪总收上三毒至三有罪作结后倣此大经云夫无量者名曰无边边不可得故名无量又复等自从无始以来至于今日或因四识住造一切罪色识住受识住想识住行识住是为四或因四流造一切罪一欲流二有流三见流四无明流亦名四轭或因四取造一切罪欲取见取戒取我语取为四或因四执造一切罪一生执不生二不灭执灭三断执不断四不常执常执犹取也并下四缘出圆觉疏或因四缘造一切罪一因缘诸法和合二次第缘心心数法三所缘缘法无所依四增上缘法无所得或因四大造一切罪四大即妄身地水火风假合而成者X或因四缚造一切罪贪缚嗔缚戒取缚见取缚此四不出三界不得解脱故俱名缚亦名四结出唯识论或因四贪造一切罪情色食婬为四贪或因四生造一切罪胎卵湿化为四生出瑜伽论下结如是等罪无量无边恼乱六道一切众生今日惭愧皆悉忏悔又复等自从无始以来至于今日或因五住地烦恼造一切罪五住地者一见一切住地二欲爱住地三色爱住地四无色爱住地五无明住地或因五盖造一切罪葢以覆真实为义止观云贪欲嗔恚睡眠掉举疑为五盖或因五悭造一切罪住处悭家悭称赞悭财悭法悭出成实论或因五见造一切罪X一身见二边见三见取四戒取五邪见或因五心造一切罪一率尔二寻求三决定四染净五等流是为五心如是等烦恼无量无边恼乱六道一切众生今日发露皆悉忏悔又复等自从无始以来至于今日或因六情根造一切罪一眼根二耳根三鼻根四舌根五身根六意根或因六识造一切罪眼识耳识鼻识舌识身识意识能转六识成六神通矣或因六想造一切罪析玄云眼等六识各有相应想或因六受造一切罪六根皆能领纳六境曰受或因六行造一切罪眼等六根各有所司则各有所行也或因六爱造一切罪毗昙云眼等六根各有所触而生爱X或因六疑造一切罪净名疏云贪嗔痴慢疑觉六者俱有疑如是等烦恼无量无边恼乱六道一切众生今日惭愧发露皆悉忏悔又复等自从无始以来至于今日或因七漏造一切罪或因七使造一切罪或因八倒造一切罪七漏者一见二诸根三忘四恶五亲近六爱七念七使者首楞云欲使恚使爱使慢使无明使见使疑使也外道独具八倒凡夫小乘共计八倒或因八垢造一切罪或因八苦造一切罪如是等烦恼无量无边恼乱六道一切众生今日发露皆悉忏悔八垢者念烦恼不念烦恼念不念烦恼我烦恼我所烦恼自性烦恼差别烦恼摄受烦恼烦恼自性污染故名垢八苦者生老病死冤憎会爱别离求不得五阴炽盛又复等自从无始以来至于今日或因九恼造一切罪此因九结造一切罪一恼我身二憎我亲三赞叹我怨此三通过现未X三世各三故成九恼结是结集不散意一爱结二恚结三慢结四无明结五见结六取结七疑结八嫉结九悭结结则与解脱相反也或因九缘造一切罪或因十烦恼造一切罪九缘者明缘空缘根缘境缘作意缘根本依缘染净依缘分别依缘种子缘颂曰眼识九缘生耳识唯从八鼻舌身三七后三五三四十烦恼者一忿二恼三恨四覆五謟六诳七憍八害九嫉十悭此十廼二十随烦恼之半详现百法明门论或因十缠造一切罪或因十一徧使造一切罪十缠者一嗔心二覆心三睡四眠五戏六掉七无惭八无愧九悭十嫉十一徧使者一不信二懈怠三不惭四不愧五多贪六多嗔七多痴八昏沉九放逸十悭悋十一毒害或因十二入造一切罪或因十六知见造一切罪十二入者眼耳鼻舌身意为内六入属能色声香味触法为外六入属所亦名十二处十六知见者智论云一我者知见二生者知见三受者知见四命X者知见五有情者知见六养育者知见七众数者知见八人者知见九作者知见十使作者知见十一起者知见十二使起者知见十三受者知见十四使受者知见十五知者知见十六见者知见般若名十六我或因十八界造一切罪或因二十五我造一切罪根尘识各六为十八界二十五我一冥初生觉二从觉生我心三从我心生五尘五尘生地水火风空五大五大生眼耳鼻舌身手足口并大遗根小遗根心平等根共十一根兼前总成二十四加神我主谛成二十五我或因六十二见造一切罪色受想行识各具四句如云阴大我小我在阴中我大阴小阴在我中离降是我即阴是我一阴具四句五阴成二十历三世成六十加根本断常二见成六十二或因见谛思惟九十八使百八烦恼昼夜炽然见谛摄欲界三十二使色界二十八使无色界二十八使共八十八使思惟摄欲界四使色界三使无色界三使故三界合有十使并前见惑成九十八使使者驱使为义能使行人心神流转三界故百八烦恼即九十八使加无惭愧等十缠成一百八使也此百八使于十二时中如火炽然即有微善之薪皆为灰烬何不警欤开诸漏门造一切罪恼乱贤圣及以四生徧满三界弥亘六道无处可避诸漏门八万四千尘劳门也贤圣有二一小椉四果为圣四向为贤大椉三贤十圣总未至无余涅槃城皆作漏门中出入之客三界是造罪受苦的处所四生六道是造罪受苦的有情徧是周义亘是尽义弥是满义良由惑业袭习报应纶轮故六道徧满三界报应纶轮惑业袭习所以昼夜炽然开诸漏门只进不出三界火宅昼夜炽然故说无处可避也今日至祷向十方佛尊法圣众惭愧发露皆悉忏悔至祷至诚恳祷也十方者四正四隅并上下方成十俱有佛剎及三宝故惭愧是出火宅之心发露是出漏门之口具此心口则诸漏塞火宅出也愿等承是忏悔三毒一切烦恼所生功德生生世世三慧明三达朗三苦灭三愿满三毒重提前总相中第一法一切烦恼该摄漏苦倒有诸三烦恼所生下明罪灭福生不止现在未来多生皆然下例此三慧者一闻二思三修闻而不听无受润因听而不思无深旨趣思而不修终无证理所以当明三达者达明也一天眼智明二宿命智明三漏尽智明此三当朗三苦三愿者一愿一切众生得证知法二愿以无厌心为众生说法三愿舍身命护持正法此愿当满愿承是忏悔四识等一切烦恼所生功德生生世世广四等心立四信业灭四恶趣得四无畏四等一慈能与乐二悲能拔苦三喜庆彼乐四舍冤亲等此四心当广广则无量无量必等等则无偏向也四信业者一信佛二信法利益三信僧四信戒此四信要立立则不为魔外摇动也四恶趣一地狱二畜生三饿鬼四修罗X此四趣最恶当灭四无畏一总持一切智无畏二知根漏尽无畏三决疑说障道无畏四答报说苦尽道无畏于大众中广说自他智断决定无失故无恐惧相此四誓愿得之愿承是忏悔五葢等诸烦恼所生功德度五道竖五根净五眼成五分五葢等即等取五住至五心文五道即天人地狱饿鬼畜生汩生死苦皆当度之五根者一信根二进根三念根四定根五慧根此五根应等竖竖建立也五眼者金刚经註云内外空寂名肉眼见自真性自在平等名天眼见自性般若之智名慧眼见一切法无一切法见一切相空一切相名法眼见前无烦恼可断中无自性可守后无佛位可求三际清净名佛眼如此五眼急当净之五分者释签云一分无作戒为戒身二分无漏净禅为定身三分无漏智慧为慧身四分三种解脱为解脱身五无生为解脱知见身此五身须成愿承是忏悔六受等诸烦恼所生功德生生世世具足六神通满足六度业不为六尘惑常行六妙行X六神通者如意天眼天耳他心宿命漏尽是也如意通任运自在有三种一能到二转变三圣如性天眼通有二种一修得二报得天耳通洞听十方一切声他心通者悉知种类及他人喜嗔怖畏宿命通知过去等三世事漏尽通四漏欲漏有漏无明漏见漏四漏俱尽如斯六种俱须具足六度业者善戒云一布施二持戒三忍辱四精进五禅定六智慧此六度善业须满足六尘惑者一色二声三香四味五触六法此六皆不可被其惑也六妙行者色界初禅云厌下界苦麤障行忻上界净妙出行又愿承是忏悔七漏八垢九结十缠等一切诸烦恼所生功德生生世世坐七净华浴八解水具九断智成十地行文有四一翻七漏而成七净华一戒净二心净三见净四度疑净五分别道净六行断知见净七涅槃净七净约所修因故曰华曰坐下八解约八法流故曰水曰浴八解水此八解水濯前八垢等九断智者一干慧地五停心总别相念处二性地煗顶忍世第一三初果四二果五三果六四果七支佛八菩萨九佛位能断此九者为具智成十地行华严云登十地断十障证十真如十行成翻破十缠等障矣愿以忏悔十一徧使及十二入十八界等一切诸烦恼所生功德愿十一空能解常用栖心自在十一空一内空二外空三内外空四有为空五无为空六无始空七性空八无所有空九第一义空十空空十一大空此十一空必愿能解常用心既解空故得栖心自在若菩萨得此十一空即住空平等地翻前十一徧使而成者能转十二行法轮法华经及鹿苑皆法轮三转一示相转二劝修转三作证转每转有四谓苦集灭道三四成十二轮喻也如世车轮有摧碾义运转义以是四法运入众生心摧灭烦恼疲证涅槃故云十二行法轮此轮惟极圣能转余未能也具足十八不共之法十八不共者一身二口三意四无不定心五无异想心六无不知舍心七欲八念九精进十智慧十一解脱十二解脱知见十三身业十四口业十五意业十六以智慧知过去十七知见在十八知未来惟佛独具不与二椉及菩萨共故无量功德一切圆满发愿巳归命礼诸佛功德言无量以无能尽述也下结前生后南无毗卢遮那佛南无本师释迦牟尼佛南无阿弥陀佛南无弥勒佛南无龙种上尊王佛南无龙自在王佛南无宝胜佛南无觉华定自在王佛南无袈裟幢佛南无师子吼佛南无文殊师利菩萨南无普贤菩萨南无大势至菩萨南无地藏菩萨南无大庄严菩萨南无观自在菩萨礼诸佛巳次复忏悔X结前起后夫论忏悔者本是改往修来灭恶兴善承上文释之谓改往日巳作之过修来世之良因灭前所陈三毒等恶兴前所愿三慧等善也恶有二种谓真恶假恶真即三业实造之罪假恶是世人嫉妬他善造言生谤之恶令人无处措辨人之居世谁能无过学人失念尚起烦恼罗汉结习动身口业岂况凡夫而当无过效圣贤修道业者称学人暂时不在即同死人故云失念罗汉证无学果者结习即过去烦恼结之种子虽证无学出三界外但断现行种子犹在动身发语无不是业出缠上士尚尔况在缠下愚乎但智者先觉便能改悔愚者覆藏遂使滋蔓改悔则复于无过覆藏则又增自欺所以其罪日增如水之滋润乎蔓草也所以积习长夜晓悟无期若能惭愧发露忏悔者岂惟止是灭罪亦复增长无量功德竖立如来涅槃妙果先逆承愚者之所以即覆藏使蔓之故也长夜譬X无明由滋蔓故所以积集恶习种子惑重难悟如长夜之难晓致三途剧苦莫知所终故云无期若能下次承智者便悔来惭愧与愚者相反发露与覆藏互违无量劫来惑业有习气种子如大树之有根必先发开其泥露出其根枯藁立待若不惟不去其土而反覆之以泥滋之以水必然蔓莚矣功德多极曰无量圆满之极则竖立如来妙果若欲行此法者先当外肃形仪瞻奉尊像内起敬意缘于想法恳切至祷生二种心此双承上智者及惭愧二节示忏悔之方且标二心也身形仪表肃然不敢妄动是身业致敬也眼则仰望住持三宝若有来仪则能礼所礼历状假观之端也内心则生恭敬攀缘圣境依前想法不惟空观就中观亦圆也尚须诚恳急切至极祈祷发二种心何等为二一者自念我此形命难可常保一朝散坏不知此身何时可复若复不值诸佛贤圣忽逢恶友造众罪业复应堕落深坑险趣征释一念此身无常形则假借四大命则识息煖三电光石火能几何时光阴不惜散坏四大分张此形永弃矣复还也一旦失却何时还得下言不遇清净良友涤除罪𠎝反逢恶伴造三途因又当久沉三界矣三界X难出如深坑三途八难受苦无捄如险难处二者自念我此生中虽得值遇如来正法不为佛法绍继圣种净身口意善法自居二自察幸得人身不信三宝纵遇佛法甘心不求不愿舍家剃度虽或薙染不肯兴隆三宝绍法王位继菩萨志培圣种子遇而不遇真可惜也净身下出圣种义三业净则三慧明而心垢荡善法居则恶伴远而诸圣近居者四威仪中常在其中也而今我等私自作恶而复覆藏言他不知谓彼不见隐慝在心慠然无愧此实天下愚惑之甚既不求佛法净三业植圣种反恣意作恶为地狱种子惑之甚也慝恶之隐于心者慠然憍怡台居凌人也作恶不悔是无愧也私自作于人所不知见处而故为政不知佛菩萨五眼三智何所不烛故悟老痛责云实是天下第一等愚惑之人故云甚耳自不肯向清净大众前悔涤也即今现有十方诸佛诸大菩萨诸天神仙何曾不以清净天眼见于我等所作罪恶既瞒不得诸圣天眼则心所隐慝身所私作谓他不知见者实惑也又复幽显灵祇注记罪福纤毫无差言不止佛菩萨巳也更有幽冥中鬼使地祇显灵X中聪明正直神等条记欵数注疏明白秋毫不爽者在上明业因无差竟下明果报不谬夫论作罪之人命终之后牛头狱卒录其精神在阎罗王所辩覈是非当尔之时一切怨对皆来证据各言汝先屠戮我身炮煑蒸炙或先剥夺于我一切财宝离我眷属我于今日始得汝便夫者承上恶因不差以起趋果相当也录者依昔记而执之也阎罗正云阎魔罗此云静息以能静息造恶人之不善业故覈考之使实也各以言辩论明是非等证据者证成据实也屠戮是杀字炮燔炙也干煏曰炮水烧曰煑上干下水曰蒸用油而炒曰炙剥夺剥削劫夺人财也离分开也因剥夺故惊散父南子北兄东弟西故云离我眷属始得便者谓向业果未熟似乎未便今正临案对据诚难逃脱故云得便于时现前证据何得敢讳唯应甘心分受宿殃讳犹隐藏也其往为人时许其私作恶心隐慝似可欺巳欺人至此始知昔者欺人之罪皆自欺也甘心分受者以情真罪当分所应受其苦故甘心默默无辩也宿殃往罪也应前两先字X如经所明地狱之中不枉治人若其平素所作众罪心自忘失者临命终时造恶之处一切诸相皆现在前各言汝昔在于我边作如是罪今何得讳是时作罪之人无藏隐处于是阎罗王切齿诃责将付地狱历无量劫求出莫由此引经证成分受甘心之义各言下出执对之辞无藏隐处者业镜台前不容你如前再覆藏再隐慝也至是妙辩默默巧计蒙蒙慠心始挫矣非真惑而何于是下申明前文在阎王所覈定是非所以切齿痛恨而诃责之也诃责者如云痴人狱种汝在世时不孝父母邪慢无道无有惭愧汝今生处名阿鼻地狱等将付者竟以罪人付无间狱也请君自思果有隐业及时忏悔毋待临期此事不远不关他人正是我身自作自受虽父子至亲一旦对至无代受者申明分受宿殃义此事指旷劫难出之苦事由自作其因故不远至亲莫若父子极苦无如地狱一朝怨对现各自趋楚饶君有至慈之父无肯代子须臾极孝之儿孰能替父少顷世间有家无二犯之宽典止五刑之法或可代耳我等相与得此人身体无众疾各自努力与性命竞X大怖至时悔无所及是故至心求哀忏悔此劝人勤悔无怠也体无众疾者诸病不生康泰时也努力勉力也与性命竞者劝人𢬵性命与光阴竞言有一寸光阴努力一寸不少怠也大怖至时即前证据诃责付狱等事是故下结等自从无始以来至于今日积聚无明障蔽心目随烦恼性造三世罪此下二章举无始无明忏三世之过恶也无始有二义一过去世无有始故二诸惑瞥尔而生故积聚者不能发露故无明者无智慧妙明之用故不了境唯心心随境转故造诸恶所以慧心法眼被其障蔽性是种性但随烦恼种故造三世罪也或躭染爱着起贪欲烦恼或瞋恚忿怒怀害烦恼一贪心所躭浑身没在其中也染染指希望意爱则念念不舍着则时刻不离故起贪海欲叡烦恼二嗔心所嗔者无慈心恚忿怒即嗔之等分此等在怀自然害人或心愦惛懵不了烦恼或我慢自高轻慠烦恼三痴心所愦心乱也懵心不明也名凡夫者以昏散故昏散是生死根本无量劫中非昏即散所以佛祖说明静止观以治之四慢心所自心贡高轻藐一切X凌人慠物耳慠不敬也疑惑正道犹豫烦恼谤无因果邪见烦恼五疑心所疑惑则不信犹豫则不决心无决断为魔所缚外道恶友是其伴侣所以正道远而苦海沦也六邪见不信善恶因果所以作恶不惭行善不勤口拨无因果是邪见也不识缘假着我烦恼迷于三世执断常烦恼七身见不知四缘假合因执身见自生烦恼着者坚执义八边见内迷中道外迷三世妄起坚着各执一边故曰边见断常即有无一异之别名朋狎恶法起见取烦恼僻禀邪师造戒取烦恼九见取同志同类曰朋亲爱附近曰狎其所朋狎惟恶法故妄执身边戒取等见自以为胜为能及执一切有漏等法妄谓乐净即是涅槃故十戒取僻邪也禀受也因内心自僻外受邪熏戒取者非因计因如执持牛狗等戒为生天因乃至拔𩬊熏鼻卧棘等皆是乃至一切等四执横计烦恼十一总收诸计乃至一切等者上文止从总中别开十使此十使是八万四千尘劳门根本云一切X等尽该之矣四执者一生执不生二不灭执灭三断执不断四不常执常从无中妄执故云横计今日至诚悉皆忏悔结至谓尽心之极忏而不诚如鲁禘既灌而往虽忏何益诚尚能动物况佛菩萨至圣乎下文准此又复无始以来至于今日守惜坚着起悭恡烦恼此章共十七节前六节承前章前六心所明乖于六度也一悭心所由贪为主心既悭吝自不能施故乖檀度不摄六情奢诞烦恼心行弊恶不忍烦恼二奢诞摄收也六情喜怒哀乐爱恶也此六种情识纵之不收故成奢侈虗诞不实之惑既不能检点意业纵身口妄为违于戒度三不忍弊恶麤犷刚暴之类六度之中忍度最要能修六度今人不明事理如如故不能忍岂非痴之等分乖于忍度怠惰缓纵不勤烦恼疑虑躁动觉观烦恼四不勤怠者不敬惰者不勤缓则不急纵则不慎心怀慠慢度乖精进五觉观疑不决义疑者心多思虑身口必然躁动在定亦多觉观此根前疑中乱心大乖禅度触境迷惑无知解烦恼随世八风生彼我烦恼X六愚迷触着境界不能了心故此无知解根前邪见横计与慧度相反七不平等心八风者一利二衰三毁四誉五称六讥七苦八乐随逐世人八种口风互生彼此种种迷惑也谄曲面誉不直心烦恼犷强难触不调和烦恼八佞口曲心谄是卑屈承奉语从不直心流出故云曲誉扬人善而过实也面誉犹面谀当面奉承则违质直无谄行九卒暴心犷麤恶也若恶犬之犷犷不可附近强是刚暴横逆也难触言不可轻犯犯必酿祸易忿难悦多含恨烦恼嫉妬击剌狠戾烦恼十嗔恨心小人易怒而易悦君子难怒而难悦出世高流应以无住降心并忍力化之十一狠戾心由嫉能妬贤故口中常出东敲西击语剌暗伤人也狼戾兇狠乖戾不听从于人也凶险暴害惨毒烦恼乖背圣谛执相烦恼十二酖毒心心兇危险刚暴害人惨心毒人十三执着心乖是互反意背是违悖意圣谛即中道第一义谛及二椉所修四谛圣谛圆融执相难入故云乖背故般若经教人离诸相修一切X善法乃至离一切相即名诸佛等于苦集灭道生颠倒烦恼十四颠倒心苦集灭道四谛也此四法真实无谬故皆云谛又苦集世间因果倒执之而不弃道灭是出世间因果反舍之而不修岂非颠倒此乖声闻业随从生死十二因缘轮转烦恼十五生死轮转心生死是果无明是因行支为缘而生识名色六入触受五支又以爱取有三支为因致未来生死果此二椉所修顺观生死十二轮转门今重烦恼故但明顺观生起不言逆观还灭从顺也但随顺生死不随顺涅槃故须忏此乖缘觉业乃至无始无明住地恒沙烦恼十六无明心乃至是超略语无明住地障人成佛者恒沙烦恼是尘沙惑能障菩萨行者起四住地构于三界苦果烦恼无量无边恼乱贤圣六道四生十七见思二惑四住因无明生故云起构结也四住结成三界苦因苦果耳烦恼即上四住生死结惑三界苦因也生死八苦等三界苦果也由烦恼无量故恼乱无边若得忏尽无明一切烦恼亦随之而化也贤X圣等者能翻无明成大智慧即四生六道是诸佛菩萨若不能忏虽本贤圣一任随无明流亦不免四六之患况博地凡夫乎今日发露向十方佛尊法圣众皆悉忏悔结讫总别双陈罪咎仗三宝力以除之巳上广举三世罪业忏悔竟下文次第发愿转成功德智慧愿等承是忏悔意业所起贪嗔痴等一切烦恼所生功德生生世世折憍慢幢竭爱欲水巳上种种惑业皆承忏悔之力销之内有十句法喻兼举憍倨傲慢喻如高幢惟忍力足以折伏爱欲润生如四海水惟智日足以竭尽灭嗔恚火破愚痴暗拔断疑根裂诸见网嗔恚即前十缠十使及十一徧使等皆具嗔心能毁一切善法如火能燎一切物用慈悲水以灭之愚痴能蔽三智如黑暗能障三光须用慧光以破之疑亦根本六中之一疑则羣惑俱起如树有根则茎枝与叶皆萌须用信力拔而断之诸见即八十八使及六十二见等邪见缚人于生死海而不能出如网之捉鱼于鏊付死地而莫逃应以金刚劒般若锋裂而出之深识三界犹如牢狱四大毒蛇五阴怨贼六入空聚今有识得破忍不过者到底识不深透耳但知到见到便能深体力行是谓深识菩萨法眼观三界如牢狱无非受苦处岂可贪住又当深X识此身是幻不过地水风火假合暂住皮囊如四大毒蛇二上二下同处一箧故次要深识人身不过色等五阴共成犹如怨家恶贼皆足以劫法财杀慧命故又深识六入犹如空聚谓眼等六入犹如空间聚落既无卫护官城又无同居良善惟是大盗小贼久踞其中爱诈亲善修八圣道断无明源正向涅槃不休不息首句总结言此爱欲诚如怨家欲来害我诈为亲善急先识破不能为害八圣道者圣正也一正见二正思惟三正语四正业五正精进六正定七正念八正命处世如堕蛇蝎坑怨贼室须寻出路也断无明源者无明是生死万苦之本如大海为万派之源故当首断正向等者谓修此八正道不惟可以作断无明之先锋抑亦可以直向涅槃城也梵语摩诃般涅槃那此云大灭度如次配知三德秘藏且具四德不休息是无休歇意X三十七品心心相续十波罗蜜常得现前三十七是助道品三四二五单七只八是也三四者一四念处二四正勤三四如意足二五者一五根二五力单七者谓七觉支十波罗蜜是十度华严云一施二戒三忍四进五定六慧七方便八愿九力十智后四度助前六者故寻常止云六度耳心心常得两句互有文拘义通者忏悔巳至心信礼常住三宝首句结前次劝以至诚心深信三宝而作礼也常住者不生灭曰常无去来曰住无住无不住有求皆应无祷不从常在世间捄苦众生令得解脱如释迦世尊常在娑婆化度众生耳慈悲水忏法卷上X慈悲道场水忏法随闻录X卍XXX慈悲水忏法卷中随闻录寓古娄青螺菴沙门书中智证录一切诸佛愍念众生为说水忏道场总法今当归命一切诸佛南无毗卢遮那佛南无本师释迦牟尼佛南无阿弥陀佛南无弥勒佛南无龙种上尊王佛南无龙自在王佛南无宝胜佛南无觉华定自在王佛南无袈裟幢佛南无师子吼佛南无文珠师利菩萨南无普贤菩萨南无大势至菩萨南无地藏菩萨南无大庄严菩萨南无观自在菩萨礼诸佛巳次复忏悔等相与即今身心寂静无谄无障正是生善灭恶之时复应各起四种观行以为灭罪作前方便承上忏悔发愿而起观行作灭罪之方故总标也承前折憍等三业无过故得身心寂静生善灭恶承前悔罪发愿文以生后复应下总标言趂此身心俱静之时又当各加观行而进修焉何等为四一者观于因缘二者观于果报三者观我X自身四者观如来身第一观因缘者知我此罪借以无明不善思惟无正观力不识其过一因缘观行初叠知我下释明起始为因助作为缘如内充三毒外近恶友等知觉了也由正观力心思惟即贪心今观诸法从因缘生觉所观境皆空能观之心自寂昔无正观力被恶境转故不识其过不识便是无明故无正观之力用也远离善友诸佛菩萨随逐魔道行邪险径双承上两节来由不识其过心多颠倒如善知识当亲近者倒远离之魔道应远离者反随逐之吁不善思惟如此随逐随顺追逐而不舍也魔道者梵语魔罗此云夺命能劫夺智慧命故又名杀者是恶中之恶即谤毁三宝邪见横逆者依附此等必堕三途故云险径如鱼吞钩不知其患此下连举三喻明三毒初明贪毒鱼伹知香饵之肥口不知钩头有丧身之患鱼能吞物譬人贪着可欲境不知二字极重应上不识字面冠下两喻如蚕作茧自缠自缚X二以蚕譬痴毒蚕吐丝虫也茧蚕衣也蚕因痴迷不知缠其头自缚其体自尽其邪知见力触境迷惑自是惛懵既皆曰自显非他力使之然也如蛾赴火自烧自烂三蛾譬嗔毒飞蛾喜赤光见火即投不知自烧燋烂之祸喻人嗔心见违境即发不知嗔火能坏法身戕智慧命以是因缘不能自出结因缘观行三毒造业久沦生死自不能出不借三宝力及自观力何以得超第二观于果报者所有诸恶不善之业三世轮转苦果无穷二果报观行所有诸恶如有贪等恶心所自造恶业必招苦果惑业苦三如恶叉聚又生死不停曰转沉溺无边巨夜大海为诸烦恼罗剎所食未来生死冥然无涯承上文来谓苦果无穷不能自出犹如扁舟溺于X大海又当长夜复被罗剎噉巨夜即长夜喻无明不善大海喻受苦无穷烦恼罗剎法喻双举烦恼汩没慧性如罗剎食人设使报得转轮圣王王四天下飞行自在七宝具足命终之后不免恶趣转轮圣王人中第一轮以金为之曰转者一日四天随念飞行以体围圆状若车轮王治也显无为而治自然转移非若银轮现治铜轮施政铁轮扬武而后治也七宝者晋本华严云金轮宝名胜自在象宝名青山绀马宝名勇疾风神珠宝名光藏云主藏臣宝名大财玉女宝名净妙德主兵臣宝名离垢眼谓之七种王宝得此七宝作转轮王飞行自在王四天下可谓福之至也如此福德尚堕苦报未知出期况无福而不勤忏悔乎四空果报三界极尊福尽还作牛领中虫况复其余无福德者而复懈怠不勤忏悔此亦譬如抱石沉渊求出应难上举人中之极此举天中之极谓无论轮王即四空天命终亦不免苦报虽居三界极尊之位其福既尽还作牛领中虫况其余人道不及轮王无福德者既乏福德又多罪垢反懈怠不精勤求忏耶诚如抱石四空天是无色界一空无边处天X二识无边处天三无所有处天四非非想处天证四空果报为三界极尊沦生死苦如沉渊空身沉渊巳是难出况抱石而不舍欲求自出亦甚难也显生死垢躯现是难脱更造重罪而不忏又不借圣力欲求自拔必甚难也第三观我自身虽有正因灵觉之性而为烦恼黑暗丛林之所覆蔽无了因力不能得显三自身观行文具三佛性义一正因二缘因三了因今文正因者正由此慧除痴得法身故自身有三慧身玅法身应一切身烦恼能障本有灵觉之性如黑暗丛林能覆日月之光了义者法身是本真之理不生不灭者但烦恼覆之则隐智慧烛之则显又了有二义一了断义般若能了烦恼空故二显了义能显法身故我今应当发起胜心破裂无明颠倒重障断灭生死虗伪苦因显发如来大明觉慧此时不发胜心更待何时故云今应当等胜心即前七种心及四行中前二胜心一发则黑暗之蔽X自开一起则灵觉妙性自显无明如铁围城借胜心能破如网罟仗胜心能裂又无明有四十二品为本性之障非一层故云重是生死苦果之因也伪是假意前云虗假虗则非实假则非真言本灵上无真实生死因之无明及生死果之苦报也如来者法身也觉慧是无上菩提之因心即当人不动不变之心体即觉字本不可得不过借以破众生之迷耳觉慧显照如日月大明始悟生本是佛如川有珠而不枯山有玉而增润建立无上涅槃玅果涅槃有四一自性清净涅槃二有余涅槃三无住涅槃四无余涅槃今指无余无住即是出世第一义谛故云无上既是出世第一故为妙果第四观如来身无为寂照离四句绝百非首句叠观者教人察巳身即同如来也次句略释离四下广释无为寂灭真体也寂照寂体妙用也如镜照物本自无心心体虽寂寂而恒照非有心用众生不了自心本寂妄计有心故起四句百非若大明觉慧中念念寂灭即如来清净法身何劳离绝离四二句释如字但举一对或拈一字便成四如有无是对立四句者如云有是增益谤无是损减谤亦有亦无是相违谤非有非无是戏论谤一异断常亦尔百非者法数云凡作四句有本末三世巳起未起积成百皆不得真故云非X众悳具足湛然常住广释来义众德即万行感百福庄严行无不具相无不圆故云具足湛然言如水之澄湛万彩𣹢映也常住即不动义虽复方便入于灭度慈悲捄接未曾暂舍复白也言也方便双通出入入于灭度即生死而证涅槃出而捄接即涅槃而度羣品无志出世沦于苦中则捄之有志力微者则接之实须臾未甞弃也生如是心可谓灭罪之良津除障之要行是故志诚求哀忏悔总收上四行灭罪是总结忏悔除障是生下诸文等无始以来至于今日长养烦恼日深日厚日滋日茂覆葢慧眼令无所见断除众善不得相续因烦恼长养故众善断除不得相续释断字心有烦恼如地有众草烦恼长则生死海日深无明地日厚土得水而日滋树得地而日茂滋浸也润也茂盛也由烦恼林茂故覆葢智慧眼终不自见起障不得见佛不闻正法不值圣僧烦恼一由断众善于三宝无缘慧眼恒盲福田浅薄也起障不见过去未来一切善恶业行出离烦恼二因覆慧目不见过现善恶业行即不知未来当受好丑果报故烦恼无由离生死海无由出无明地胡由脱耶障受人天尊贵之烦恼三人中尊贵如转轮圣王天中尊贵如欲界帝释色天梵王无色非非想处天等言尊贵者拣异三途微贱贵贱当转转明之障生色无色界禅定福乐之烦恼四禅定福乐初禅离生喜乐二禅定生喜乐三禅离喜妙乐四禅舍念清净地障不得自在神通飞腾隐显徧至十方诸佛净土听法之烦恼五自在神通或隐或显迅疾无碍山壁直过行空如鹏地中出没如浮沉水可以徧至十方者神境通也净土有麤细二相变化土有二椉X为麤他受用土纯菩萨为细听法者法苑分三种上品神听中品心听下品耳听障学安那般那数息不净因缘观等诸烦恼六安那此云遣来入息也般那此云遣云出息也是三世佛入道初门数息观治散乱不净观治贪欲因缘观治愚痴等是等取慈悲念佛二观障学煗顶忍第一法七方便等诸烦恼七信住行向各十共四十一清净心次成四种妙圆加行即煗顶忍世第一地也七方便即小椉七贤位也一五停心位二别相念位三总相念位加上煗等四位是为七等者等小椉中余位障学慈悲喜舍闻思修等诸烦恼八慈悲喜舍即四无量心发菩提心论云闻等是三慧一闻慧如所闻法心常爱乐无有厌足二思慧思念观察一切有为法如实相三修慧谓离欲不善法渐次修入X障学空平等中道解三观义烦恼九空者一念无相平等者无法不备中道者双融空假遮照同时其义当解障学助道品念处正勤根力如意足诸烦恼十助道品一四念处一观身不净染缘有故二观受是苦三观心无常四观法无我四正勤者巳生恶勤令断未生恶勤令不生巳生善勤令增长未生善勤令生五根者一信根二进根三念根四定根五慧根五力一信力二进力三念力四定力五慧力四如意足一欲如意足二念如意足三进如意足四慧如意足障学八正道示相之烦恼十一八正道一正见二正思惟三正语四正业五正精进六正定七正念八正命此八正道总是依法而修八相历然故云示相障学七觉支不示相烦恼十二无尽意经云支分也一念觉分二择法觉分三进觉分四喜觉分五轻安觉分六定觉分七舍觉分此七觉支总观一切法空是无法可得故云不示相障学八解脱九空定烦恼十三八解脱大集云一内有色观外色解脱二内无色观外色解脱三净胜解身作正具足住四超一切色想灭有对想不思惟种种想入无边空处定具足住五超一切空无边处入无边识处定具足住六超一切识无边处入无所有处定具足住七超一切无所有处入非想非非想处定具足住八超一切非想非非想处入灭想受具足住九空定者初门云一次第定二次第定三次第定四次第定五次第空处定六次第识处定七次第无所有处定八次第非非想处定九次第灭受想处定X障学于十智三三昧烦恼十四十智者华严云一三世智二佛法智三法界无智智四法界无边智五充满一切世界智六普照一切世界智七住持一切世界智八知一切众生智九知一切法智十知无边诸佛智三三昧者有觉有观为空三昧无觉无观为无相三昧无觉有观为无作三昧三昧此云正受不受诸受乃名正受又云正觉即具自在神通意障学三明六通四无碍烦恼十五三明一天眼智明二宿命智明三漏尽智明六通者般若云一神境通二天耳通三他心通四宿命通五天眼通六漏尽通四无阂者一义无阂智二法无阂智三词无阂智四乐说无阂智障学六度四等烦恼十六六度一布施二持戒三忍辱四精进五禅定六智慧楞伽云字语身法四者与我同等一字等二语等三身等四法等四者等无差别故云四等障学四摄法广化之烦恼十七四摄法一布施摄二爱语摄三利行摄四同事摄障学大乘心四弘誓愿烦恼十八四弘誓一众生无边誓愿度二烦恼无尽誓愿断三法门无量誓愿学四佛道无上誓愿成此四愿X弘如虗空深若大海是大乘人心之所发障学十明十行之烦恼十九十明华严云一知一切众生业报二知一切众生寂灭三知一切惟是一相四能以无量声坏染着五能以方便受生六舍离一切想受七知一切法非想八知一切法非无想九知一切有法本无有生十济度一切众生十行者一欢喜行二饶益行三无违逆行四无屈挠行五无痴乱行六善现行七无着行八尊重行九善法行十真实行此十行亦名性种性谓假观分别十界差别种性也障学十回向十愿之烦恼二十十回向一捄护众生离众生相回向二不坏回向三等一切诸佛回向四至一切处回向五无尽功德藏回向六入一切平等善根回向七等随顺一切众生回向八真如相回向九无缚无着解脱回向十入法界无尽回向此十亦名道种性行四百由旬X居方便有余土十愿行愿品云一礼敬诸佛二称赞如来三广修供养四忏悔业障五随喜功德六请转法轮七请佛住世八常随佛学九恒顺众生十普皆回向障学初地二地三地四地明解之烦恼二十一初地名欢喜地二离垢地三发光地四𦦨慧地明极觉满故云明解障学五地六地诸知见烦恼二十二五地名难胜六现前地七远行地障学八地九地十地双照之烦恼二十三第八不动地九善慧地十法云地自二地至十地地地各断一品无明证一分中道自八地至十地名究竟位双照者永嘉云无即不无有即非有有无双照妙悟萧然此之有无即权实二谛地者发生义蕴积前法至于成实一切佛法依此发生故如是乃至障学佛果百万阿僧祇诸行之烦恼X二十四乃至者超略等觉位佛果妙觉位也阿此云无僧祇此云数如释尊历三大阿僧祇劫方成佛道诸行万行也障学万行未免烦恼如是行障无量无边弟子今日至祷稽恳向十方佛尊法圣众惭愧忏悔愿皆消灭总结忏悔竟下发愿愿借此忏悔障于诸行一切烦恼所生功德愿在在处处自在受生不为结集业行之所回转以如意通于一念顷徧至十方净诸佛土摄化众生结集业行诸烦恼等恶行也如意通一念顷徧至等者不动本位身徧十方未离一念还经尘劫摄化即四摄广化也于诸禅定甚深境界及诸知见通达无阂心能普周一切诸法乐说无穷而不染着诸禅定深禅大定也甚深境界者中道实相境也诸知见以佛知见为本通达者即定慧二严无阂诸障竝除也心普周者始自三宝终至佛果及示相不示等皆徧也乐说四无阂之一不染着即障不能染因一切诸法语宽心能普周智普照故得心自在得法自在方便自在得心自在者能通达知见故能心周诸法从思惟善法中来又定具足者名心自在法自在者心能通达诸法不被法缚方便自在者住涅槃而兴妙用令此烦恼及无知结集毕竟永断不复相续此烦恼即前长养者无知结集即前能覆慧眼者承上明解双照等力故能永断耳无漏圣道朗然如日修人天业是有漏因行菩萨道是无漏因道路也指上见佛闻法值僧乃至十地等妙悉趋无漏圣位之捷径也朗然开悟无漏义承忏悔力烦恼净尽圣路朗然如杲日丽天无幽不烛也发愿巳归命礼诸佛南无毗卢遮那佛南无本师释迦牟尼佛南无阿弥陀佛南无弥勒佛南无龙种上尊王佛南无龙自在王佛南无宝胜佛南无觉华定自在王佛南无袈裟幢佛南无师子吼佛南无文殊师利菩萨南无普贤菩萨南无大势至菩萨南无地藏菩萨南无大庄严菩萨南无观自在菩萨X礼诸佛巳次复忏悔等略忏烦恼障竟今当次第忏悔业障略忏三障中第一烦恼障毕下依次忏业障先结前起后大节分三第一文中分三小节夫业者能庄饰世趣在在处处不复思惟求离世解脱所以六道果报种种不同形类各异当知皆是业力所作者字叠定标文第二节庄是庄严饰是修饰如造三毒十恶等业庄严三途世趣行五戒十善等业是人天世趣既但饰世趣与无漏圣道乖矣又不修戒定及发菩提心故云不复思惟求离世亦不求无上涅槃故云不求解脱形类各异者六道中横形竖形好丑等各别如于人形中又各有贫富大小等类之异也业力所作者六趣中业用之力所为也佛十力中业力甚深凡夫之人多于此中好起疑惑何以故尔现见世间行善之人触向憾轲为恶之者是事谐偶谓言天下善恶无分佛十力谓佛有十种实知见力即是处非处力乃至漏尽力详见后十力无畏文甚深引例凡夫业力诸佛无上菩提由功德智慧善业妙力所成故甚深凡夫不得圣道亦由恶业惑力所障故亦甚深由凡夫业力故众生界难尽定业难免故轗轲今文X轗轲者车行不利也譬人不得志则所为之事皆不如意也是事谐偶者言所行事皆和谐偶凑则所求无不遂心也致使世间愚人因不知三世因果便言善恶不分如此计者皆是不能深达业理何以故尔经中说言有三种业何等为三一者现报二者生报三者后报先斥次列三缘业理即下三世善恶因缘果报等自有先后缓急不灭之理也现报业者现在作恶现身受报一现在报今重忏前恶故止云作恶下二报文则双引也生报业者此生作善作恶来生受报二来生受报如持戒人深发誓愿愿常得净戒之身若有众生寿百年时八十年中作轮王化生X后报业者或是过去无量生中作善作恶于此生中受或在未来无量生中方受其报三多生后不定之报如今世造善恶从第三生巳去乃至百千生方受名顺后报巳上三种皆定业若今行恶之人现在见好者此是过去生报后报善业熟故所以现在有此乐果岂关现在作诸恶业而得好报后报善业者是前生善业至今生方熟今受乐果是过去生报或多生巳前善业熟故现今得乐岂真现作诸恶反得好报耶若今行善之人现在萦苦者此是过去生报后报恶业熟故现在善根力弱不能排遣是故得此苦报岂关现在作善而招恶报行善反招恶报由宿障也萦苦善人被苦萦缠也排遣袪而消之也现在善根力弱过去恶业力强强能胜弱故不能排遣所谓强者先牵也何以知然现见世间为善之者人所赞叹人所尊重故知未来必招乐果过去既有如此恶业所以诸佛菩萨教令亲近善友共行忏悔教近善友示恶友当离也共行忏悔者无论怨亲但肯回心向道便与偕行善知识者于得道中则为全利是故今日至诚归依X于佛善知识所谓善友也全对半言全利犹得全珠圆满利尽也等无始以来至于今日积恶如恒沙造罪满大地舍身与受身不觉亦不知积恶等一偈标下文广举业相梵语殑伽此云恒河舍身受身者谓生生死死舍此身又受他身也身世相隔不啻醉梦即今所受身尚不觉来因亦安知过去所作之恶业乎或作五逆深厚缠浊无间罪业一五逆者弒父害母弒阿罗汉破和合僧出佛身血混乱净心故云浊无间罪即阿鼻狱因或造一阐提断根善业轻诬佛语谤方等业二梵语一阐提此云信不具极恶意业恶友为缘上慢邪见不畏恶道无悲愍心三佛语如如意珠随方现色应众生心说四教利三根实当尊重信以为X真反云佛教从无说有是诬也破灭三宝毁正法业不信罪福起十恶业四三宝有拔济之恩非佛无以垂教非僧无以弘通五不信为因起恶造业也身三口四意三共成十迷真反正痴惑之业不孝二亲反戾之业六迷真理反正道皆以无明迷惑为本七堂上父母理合孝顺而反乖戾天理人情皆所不贯况佛法乎轻慢师长无礼敬业朋友不信无义之业八师长于我有出世恩德应尊重顶礼而反慢之岂非恶业九朋友赏之以信不信即无义也或作四重八重障圣道业毁犯五戒破八斋业X十作造也四重杀盗婬妄根本四也波罗夷此云极重罪比丘有四比丘尼有八前四与比丘同第五与男身触六与染心男捉手捉衣入屏处屏处共立共话共行身相倚相期七覆他重罪八随举大僧供给衣食十一五戒者一不杀二不盗三不婬四不妄五不饮八斋即八关斋戒即上五戒加六不坐高广大床七不着香华鬘及香油涂身熏衣八不自歌舞往听五篇七聚多缺犯业优婆塞戒轻重垢业十二五篇七聚戒律篇目僧祇云一夷二残三提四尼五吉为五篇七聚者一弃二众残三丑恶四堕五可呵六恶作七恶说破此等戒即是多缺犯业十三报恩经云优婆塞有五戒一不得贩卖畜生二不得贩卖弓箭刀仗三不得沽酒四不得压油五不得大色染业外国染波伤虫故此名五种不应作也梵语优婆塞此云近事男谓在俗亲近三宝尽寿持五戒者轻等可知或菩萨戒不能清净如说行业X十四梵网经菩萨戒开十重四十八轻如说行者依戒经所说而行纤毫不犯便是清净前后方便污梵行业月无六斋懈怠之业十五前后方便即大小二便梵行净行也不遵律规污秽净业安得无罪十六每月有六斋日初八二十三两日天王使者巡十四二十九两日天王太子巡十五三十日四天王亲临按察众生善恶具奏帝释行善者注禄增筭为恶可知年三长斋不常修业三千威仪不如法业十七一年中持三月长斋玉帝殿前明镜月轮常照四大部洲正五九正照南洲故宜持斋修福较六斋则长比常斋则短于一年不过四分之一犹不能持安望其尽形寿乎觊其世守净业乎十八行住坐卧各具二百五十戒合成一千循乎三世成三千威仪也如法而行可为仪表不能如法便乖细行动气发麤诚足异也八万律仪微细罪业不修身戒心慧之业十九于四威仪各有二百五十戒成一千并三聚戒各一千成三千配身三口四七支成二万一千复配贪嗔痴等分四者成八万四千细行今言八万举大数耳二十大经云众生不修身不修戒X不修心不修慧不能修习如是四法则能造五逆犯四重谤三宝故常沦生死海弗克到彼岸春秋八王造众罪业行十六种恶律仪业二十一八王日提谓云立春春分立夏夏至立秋秋分立冬冬至二十二十六恶者一屠儿二魁脍三养猪羊四捕鱼五猎师六网乌七捕蛇八养鸡狗九呪龙十作贼十一捕贼十二狱吏十三婬女家十四沽酒家十五洗染家十六压油家于诸众生无愍伤业不矜不念无怜愍业二十三愍怜也伤哀也如文王视民如伤之类二十四矜悯也念常思也言不能常怀哀矜之念矜念怜𠎓皆悲之等分不拔不济无捄护业心怀嫉妬无度彼业二十五悲能拔苦舍心济物济给济也周给不足之人使之得乐此节悲舍慈三心皆具二十六妬贤嫉能则惟知有我岂能幸人得乐与喜心相反X于怨亲境不平等业耽荒五欲不厌离业二十七怨是逆境亲是顺境必起憎爱疎密等见心不平等造业之端二十八财色名食睡为五欲不生厌恶脱离心是耽荒躭荒即贪义障布施不厌离则喜毁犯障持戒或因衣食园林池沼生荡逸业二十九衣食富足不知冻馁园林幽隐世事应忘益以池沼清凉自胜正好办道不能修行反生旷荡放逸哀哉或以盛年放恣情欲造众罪业三十以犹倚也盛年壮龄也倚恃年富力强放纵自恣于七情六欲上造无量罪或作有漏善回向三有障出世业三十一作善而不回向无上菩提乃回向欲有色有无色有则三界因果不忘纵有人天福报福尽还应堕落于出世弥远故云障出世耳不思出世便是愚痴障般若度如是等罪无量无边今日发露向十方佛尊法圣众皆悉忏悔总结广举业相忏悔竟下文发愿福慧圆修愿等承是忏悔无明等罪诸不善业愿皆消灭先愿断恶也无明举万恶之本等罪收上总标偈X及别开三十一节罪业总愿消灭耳所生福善愿生生世世灭五逆罪除阐提惑如是轻重诸罪恶业从今巳去乃至道场誓不更犯此借忏悔力灭罪生福也五逆罪能致五无间狱之苦应首灭阐提业因惑而起故云阐提惑能断善根故当除如是轻重等从今忏后直至得道之场成于佛果于其中间誓不再犯灭罪文竟下生福文常习出世清净善法精持律行守护威仪如渡海者爱惜浮囊常字根上从凡至圣中间更不犯言清净翻前深厚浊缠善法翻前十恶五逆等精持翻前毁犯斋戒及轻重垢等律行即前五篇七聚乃至三千威仪八万律仪等守护威仪即守护三业等不容毁犯也浮囊犹今之渡海者系葫芦于腰间以渡浩溺也浮囊本非我身为捄身故不得不惜以囊可以渡海也修涅槃者了幻身本非实有然借身以修性则不得不修戒以保如幻之身心为度生死苦海也六度四等常标行首戒定慧品转得增明施等六度慈等四心万行之端言常标者生生勇悍标名于同行之首为世导师也戒生定定生慧故云转得增明速成如来三十二相八十种好三十二相八十种好即随形好也十力无畏大悲三念初佛果十力一知是处非处力二知三世业报智力三定力四根力五欲力六性力七至处力八宿命力九天眼力十漏尽力无畏即四无所畏释现首卷三念者有二种一性念处二共念处三缘念处一无忘失法二永拔习气三一切种妙智出毗昙常乐妙智八自在我归依诸佛愿垂护念首二句涅槃四德无二生死曰常不受二边曰乐具八自在曰我三业清净曰净妙智即净义三惑净尽故八自在我X护念有二义一显护念谓现身语赞印所作二冥护念潜垂覆摄不现身语众圣威重故求护念等前巳总相忏悔一切诸业今当次第更复一一别相忏悔若总若别若麤若细若轻若重若说不说品类相从愿皆消灭结前起后麤细者烦恼所知二障虽根一心微着有异所知则细烦恼则麤麤细虽殊诚无别体犹如一水起动成波微着亦尔别相忏者先忏身三次忏口四其余诸障次第稽颡叠前若别句以起忏除七支罪文其余诸障发佛法僧间余障及六根罪业文稽留也颡额也以额至地故云稽颡竭诚礼拜首至地故恳大清净智慧人涤其罪垢耳下去共六段文第一总明杀业有轻重身三业者第一杀害如经所明恕巳可为喻勿杀勿行杖先叠身有杀盗婬三业且就第一杀业为重故先及之恕巳者以巳好生之心亦X使物类得生谚云将心比心也虽复禽兽之殊保命畏死其事是一就事反显故曰虽复复犹说也殊别也言人与畜生虽有横竖之分而重命畏死一也保是保护意若寻此众生无始以来或是我父母兄弟六亲眷属以业因缘轮回六道出生入死改形易报不复相识寻探求也因肉眼不如天眼故须探求出生入死一句双含前为六亲脱生入死今又出死入生现畜生形故云更改前形易换苦报不识面目耳而今兴害食噉其肉伤慈之甚兴害身业食噉口业伤慈意业是故佛言设得余食当如饥世食子肉想何况食噉此鱼肉耶又言为利杀众生以财网诸肉二俱是恶业生堕号叫狱余食如米麦等类受食五观一计工多少谅彼来处一钵之饭作夫汗流二忖巳德行全缺应供三防心离过贪嗔痴为宗四正事良药为疗形枯饥渴病故须食为药五为成道业应受此食不食成病道业何从X次引楞伽经偈明杀报为利杀生如屠儿贩卖宰夫以杀求利之类财网肉者将财广买逞口腹贪饕无厌者号叫狱先詶其将杀时众生求捄之声然后次第偿之也故知杀害及以食噉罪深河海过重丘岳海沧溟也又海者晦也河者水之伯上应天汉丘土之高者狱山之高而尊者然等无始以来不遇善友皆为此业杀业既恶杀心更恶故善友遇而不遇是故经言杀害之罪能令众生堕于地狱饿鬼受苦若在畜生则受虎豹豺狼鹰鹞等身引华严经证杀业果报杀者噉者皆由恶心故感虎狼等身心常怀恶说文云虎山兽之君豹似虎圜文豺说文狗声食羊捕兽狼说文似犬锐头白颊高前广后鹰陆佃云一岁黄鹰二岁鵧鹰三岁鸽鹰今谓之角鹰顶有毛角鹞雉名青质五彩等该取众禽兽下准此知或受毒蛇蝮蝎等身常怀恶心X上明禽兽报此明毒虫报皆从杀业恶心来蛇蝮皆毒虫也蝎螫人虫或受麞鹿熊罢等身常怀恐怖鹿是山兽麞属熊兽形似豕罴似熊黄白色者常恐怖者由好杀者令众生多恐多怖故明畜生报竟下人中苦报若生人中得二种果报一者多病二者短命多病是杀生痛苦之报短命是杀生不尽天年之报杀害食噉既有如是无量种种诸恶果报是故至诚求哀忏悔求哀须五体投地杀业果报竟下广举杀因重求忏悔有四章等自从无始以来至于今日有此心识常怀惨毒无慈愍心惨毒是惨极之毒杀心也此总说下别开八节或因贪起杀因嗔因痴及以慢杀或兴恶方便誓杀X愿杀及以呪杀一或以贪财色等而起杀或以嗔怒争长竞短激发怒火而杀或以颠倒谬认不明事理而杀或以恃我慢人不论父母及诸圣贤与胜我善友是杀横行于四圣及人天道者二以种种恶法兴起杀事呪杀以邪魔呪力助成杀业也或破决湖池焚烧山野畋猎渔捕或因风放火飞鹰放犬恼害一切如是等罪今悉忏悔三大水处曰湖停水处曰池或破穿堤湖或疏决池塘使水涸而易行渔捕以杀水族也山与野皆草木蓊郁藏禽兽处纵火焚烧及行畋猎而故杀之其内之惨毒外恶方便为何如哉四乘风放火即焚山野义飞鹰放犬即畋猎义如是下结未终先结以上文是总中之总下去从总开别或以槛弶坑拨扠一戟弓弩弹射飞鸟走兽之类五槛圈也又笼闭也弶施罟于道路也坑掘地陷物也拨扩也以机械而取所谓拨法子也扠一者挟取戟有枝兵也弩弓之有臂者弹是丸子有土石铅铁不同皆可打落禽兽者射凡指物曰射言以弓弩矢射物孔子戈不射宿况他人乎飞鸟总举虗空中飞舞者X走兽总举陆行者忏主举总摄余故云之类或以罟网罾钓撩漉水性鱼鼈鼋鼍虾蚬螺蚌溼居之属使水陆空行藏窜无地六罟网之总名撩水中取物也漉谓润泽下究也鱼水虫也鼈是卵生甲虫也形圆嵴穹四周有羣骨在外肉在内也鼋似鼈而大濶或至一二丈鼍水虫似蜥蜴而长大者虾长须虫与水母作眼者蚬尔雅谓之缢女螺有多种大者形如鸟嘴吹之能惊人可为杯蚌蛤属水行如鱼虾等陆行如走兽等空行如飞鸟等以种种恶方便苦恼众生故使水类如河海不足以潜藏乃至虗空大地不足以逃窜也窜匿也或畜养鸡猪牛羊犬豕鹅鸭之属自供庖厨七上文明杀杀此明养杀为杀而噉故养也鸡有五德畜之报晓放生则可而杀而食不可也牛耕畜大牲也帝王非郊天祭地不轻用况凡人乎犬本防宅豕鵞白者食草苍者食虫其肉性冷有毒发疮令人霍乱发痼疾者鸭肉与卵竝不可与鼈肉同食能害人疱厨烹庖处也或货他宰杀使其哀声未尽毛羽脱落鳞甲伤毁身首分离骨肉消碎剥裂屠割炮烧煑炙楚毒酸切横加无辜但使一时之快口得味甚寡不过三寸舌根而巳然其罪报殃累永劫如是等罪今日至诚皆悉忏悔八明货买他杀以自给也宰割也凡肉至火中曰炮近火曰炙楚毒酸切总结上文谓如是苦楚惨毒闻之酸心恨之切骨畜本无辜不应加而加之故曰横耳一时快口永劫殃累得味甚寡受报极多最宜勐省曷不思虞舜饭糗茹草夏禹恶酒菲食孔子蔬食菜羮乎又复无始以来至于今日或复兴师相伐疆场交争两阵相向更相杀害或自杀教杀闻杀欢喜前于畜道行杀此于人道行杀也师众也疆是疆界场是边境两限间道也交争相伐也彼此各有阵势东要相向杀害也自身行杀教他行杀乃至耳闻动杀反生欢喜由杀心种子深入故如是众生非佛力不能度X或习屠侩赁为刑戮烹宰他命行于不忍习学也屠杀也侩括断也赁佣力也忍慈也或恣暴怒挥戈舞刃或斩或剌或推着坑堑或以水沉溺或塞穴坏巢刚暴巳非又加之以怒可恣意乎斩断首也剌杀也坑陷穽也堑沟也以水沉溺如囊沙阵之类或塞句明杀畜道如猕猿等由穴出入以石塞断令其致死又如众鸟勤苦累巢或因捉其身取其卵而故坏之或土石磓磹或以车马雷轹践踏一切众生如是等罪无量无边今日发露皆悉忏悔磓磹以石投下也马乘畜雷轹车擂碾马践踏也微细众生因之误伤俱不免于杀业如是下总结上九节文又复无始以来至于今日或堕胎破卵毒药蛊道伤杀众生垦土掘地种植田园养蚕煑茧伤杀滋甚堕胎者用恶药落人胞胎及杀母羊取羔之类破卵者食鸡鸭等卵及毁巢堕卵等毒药者用药毒人及药虫鱼狗鼠鸟兽等蛊道者如川广中下蛊伤人及此间师巫以左道惑人之类蚕吐丝虫也茧蚕衣也X滋甚言益极也统结上文或打扑蚊蚋掐啮蚤虱扑击也又连杖曰朴蚊夏虫也蚋醯鸡也掐爪刺也爪剌微虫如刀山劒树加人也啮咬也齿咬微类如两石相磕也蚤是融蚤跳虫也蝨是几虱六脚虫也不杀戒有三等上持蚊蚋等中持六畜等下持水陆空等不犯或烧除粪扫开决沟渠枉害一切前节用身口造杀业此用身意也粪扫乃腐烂之物中有虫蚁或火烧或帚除开通沟道疏决渠池皆有误伤之罪决通也或噉果实或用谷米或用菜茹横杀众生果木实也实物成实也菜生菜茹干菜也此为口造杀业下用火造杀业或然樵薪或露灯烛烧诸虫类或取酱醋不先摇动然烧也樵字双通人物樵夫及柴草暑月灯烛尤不宜露用笼罩护之以宵虫见明即投投即伤生也酱醋不如法者必多虫欲取用宜摇动之使潜下自避不动X而取故伤也或泻汤水浇杀虫蚁倾泻热汤冷水皆可浇冲杀诸虫蚁如是乃至行住坐卧四威仪中恒常伤杀飞空着他微细众生凡夫识暗不觉不知今日发露皆悉忏悔总收上种种杀业以祈忏也行住二句别总双陈空中微虫充满天眼能见肉眼不识故云识暗等悔懊悔也即知过改过之心又复无始以来至于今日或以鞭杖枷鏁桁械压拉拷掠打掷手脚蹴踏拘缚笼系断绝水谷鞭以皮为之杖竹木为之枷以木为鏁以铁成桁拘罪人之大械也穿木加足曰械拉摧也折也拷打也掠捶治人也打直触也掷抛也蹴蹑也踏践也俱害物之苛者拘缚笼系义断截也人之生也全在水谷故曰水去则荣散谷消则卫亡仲景云水入于经其血乃成谷入于卫脉道乃行水糓可断绝乎如是种种诸恶方便苦恼众生今日至诚向十方佛尊法圣众皆悉忏悔X结凡杀害之法俱名恶方便如前鞭打乃至断绝水糓皆苦毒恼害事发露忏悔竟下发愿成德愿承是忏悔杀害等罪所生功德生生世世得金刚身寿命无穷永离怨憎无杀害想杀害得多病短命之报不杀则寿命无疆能即危脆身得金刚身金刚是坚固之义以得无所得无得而得是真得也自然心无怨憎身灭杀害矣于诸众生得一子地若见危难急厄之者不惜身命方便救脱此示得坚固身之由也一子地佛视众生等同一子也大经云菩萨于一切众生得平等心一切众生必定当得一子地故临刑将死危急之时愿不惜身命以种种方便救而脱之令其死中得活也然后为说微妙正法使诸众生覩形见影皆蒙安乐闻名听声恐怖悉除我今稽颡归依于佛然者转上拔脱之辞说法如放生时说三归五戒十二因缘乃至称三宝为师不堕三恶邪见等覩形影者有憎怨杀害心时众生皆遭戹难今以慈心护生故蒙安乐闻名等者如云军中有一韩西贼闻之肝胆寒等今反是如持观音名号杀鬼尚不能以恶眼视之皆由慈悲发愿故恐怖悉除我今下起后X南无毗卢遮那佛南无本师释迦牟尼佛南无阿弥陀佛南无弥勒佛南无龙种上尊王佛南无龙自在王佛南无宝胜佛南无觉华定自在王佛南无袈裟幢佛南无师子吼佛南无文殊师利菩萨南无普贤菩萨南无大势至菩萨南无地藏菩萨南无大庄严菩萨南无观自在菩萨礼诸佛巳次复忏悔等次忏劫盗之业经中说言若物属他他所守护于此物中一草一叶不与不取何况窃盗前忏杀业竟次忏盗业属附也物是彼物依附于彼于我何有不与而取取伤廉窃盗则伤义也不盗戒有三等上持一针一草不与不取中下金银重物窃私也但自众生唯见现在利故以种种不道而取致使未来受此殃累是故经言劫盗之罪能令众生堕于地狱饿鬼受苦若在畜生则受牛马驴骡骆驼等形以其所有身力血肉偿他宿债此双出劫盗之因果也不道而取即非理强夺等为因殃咎也殃累为果是故下引经证成牛身偿债如丛林谚云喫常住饭替常住忧偷常住物做X常住牛余可例知等形摄猪羊鸡犬等类身有二力以代劳血肉偿债偿詶还也若生人中为他奴婢衣不蔽形食不充口贫寒困苦人理殆尽劫盗既有如是苦报是故今日至诚求哀忏悔三途未尽其恶人中余报如此贫者无财寒者无衣衣不足以遮蔽其形骸丑自露也食不足以满其口腹神自倦也困悴也倦剧力乏也殆将也为人衣食丰足治生有理则不辜此一生今反是岂不将尽乎劫盗下结上文总忏盗业下文六章别忏盗业罪相下首章分六小节等自从无始以来至于今日或盗他财宝兴刃强夺或自奋身逼迫而取或恃公威一兴刃强夺加刀杖而夺之也二自奋勇悍之力而夺取也逼驱也迫急也三恃赖也依也公威倚官长恣行虎威也或假势力高桁大械枉压良善吞纳姦货拷直为曲为此因缘身罹宪网四势力即权势谋占之类自制刑具枉治于人也压欺凌义良是贤良善是吉义吞餐也言吞占而纳之巳及奸欺而售之人也拷直作曲屈打成招之类为此下结以是因缘身遭法网也罹遭也宪法也所谓生遭王法也网言人入囹圄如鱼鸟之X投网而不能脱也或任邪治领他财物侵公益私侵私益公损彼利此损此利彼割他自饶口与心恡五任用也邪治等者不行正事妄取之物也侵公等者因巳在私故侵公又因巳在公更便侵私也割犹分也饶益也结上文言无非分他所有以自益及其巳物则心与口皆悭吝也或窃没租估偷渡关津私匿公课藏匿使役如是等罪皆悉忏悔六估市税也偷渡等者关津渡口公漏输税私匿渡钱也公课者官税国课侵匿私用也藏隐使役者民间则躲避差徭军中则走背调戍等下第二章分十二小节又复无始以来至于今日或是佛法僧物不与而取一总标三宝物佛物如造佛供佛等物也金翅鸟王现身作葢覆佛以为供佛佛入深山善住象王取藕华供佛佛受阿耆达王请林中坐夏日藏马王献麦供养佛示疾乳王牛王献乳供养大财婆罗门从此信佛畜类尚然况人道而不尊礼乎或经像物或治墖寺物或供养常住僧物X二经像物别明法物与佛物也三修塔寺物犹三宝物也四供僧物即久住增也或拟招提僧物或盗取误用恃势不还五拟者准拟揣度以待也招提省文具云招鬪提奢唐言四方僧物即十方常住所有也四方僧是往来僧六或盗取而用或混误而用如砖钱买瓦等或恃势欺凌借用不还皆贪心所使也或自借或贷人或复换贷漏忘或三宝物混乱杂用七自借用不还八贷借也或随情逐意借与他人而人无义不还九以有换无或先贷后还因日久失记遗忘不还漏是忘而失记也十混乱杂用如施旃檀塑佛混而焚烧或放生钱混而斋僧斋僧钱混而造寺皆犯误用罪况为巳私用乎或以众物谷米燋薪盐豉酱醋菜茹果实钱帛竹木缯綵旛葢香华油烛随情逐意十一众物标下二十件别开豉荳豉也帛币帛也缯亦帛也缯綵之旛及缯綵之葢华供养如鹿X母夫人以一食净华覆上辟支佛五百世尊荣豪贵衣食自然莲华承足等油灯油也情意思也意志也志意心之所向也或自用或与人或摘佛华果用僧鬘物因三宝财物私自利巳如是等罪无量无边今日惭愧皆悉忏悔十二摘手取也僧鬘此云对面施因就也由也如造像造经造塔造寺及唪经礼忏钱粮乃至斋僧布施放生钱等皆三宝财物也倘隐匿取用谓之私自利巳又复无始以来至于今日或作周旋朋友师僧同学父母兄弟六亲眷属共住同止百一所须更相欺誷第三章分二节今初周旋旌旗之指麾也委曲保全之意同志曰朋递相恭敬曰友和尚曰师清众曰僧父母兄弟妻子曰六亲或共住或近居得周旋所须之物彼此互相欺诈诬誷百一即大小多寡之变文欺是诳之以理之所有誷是昧之以理之所无如指有说无多说少之类或于乡邻比近移篱拓墻侵他地宅改标易相虏掠资财包占田园因公託私夺人邸店及以屯野如是等罪今悉忏悔二周礼百家之内为乡五家为邻邻近也比相次也近左右两邻也拓开也或移篱落托开墻基以古或尺或寸之地也标如木标界石以定交界彼此之限者虏掠抢虏劫掠也包收裹之也古据也因公託私借公事而狥巳私也邸客舍屯聚也或山野屯聚下第四章分二节又复无始以来或攻城破邑烧村坏栅偷卖良民诱他奴婢一或镇或村四陲必各有栅以防不虞而故意坏之曰坏良民清白百姓不愿鬻身而故强之不从则诱之希图身价即名为偷或复枉压无罪之人使其形殂血刃身被徒鏁家缘破散骨肉生离分张异域生死隔绝如是等罪无量无边今悉忏悔二枉屈也压欺诈也殂死也刃刀刃尖铦也徒有二义一轻者徒隷也言身被隷鏁也二重者被人枉作囚徒且被鎻禁耳缘即增上缘以父母妻子奴婢衣食财宝等与我有增上缘故张开也异域他邦也下第五章X又复无始以来至于今日或商估博货邸店市易轻秤小斗减割尺寸盗窃分铢欺誷圭合以麤易好以短换长欺巧百端希望毫利如是等罪今悉忏悔行卖曰商坐贩曰贾估市税也愽通也市易贸换也尺寸约长短说铢者四分一𨤲七毫为一铢二十四铢成一两零八毫也圭合者六粟为圭十圭为撮十撮为抄十抄成勺十勺成合十合成升十升成斗即极微之物亦不可欺誷而取粗好短长与上轻重长短大小多寡较显欺巧下结如此欺罔机巧百端而出不过希望秋毫之利耳下第六章又复无始以来至于今日穿窬墻壁断道抄掠抵捍债息负情违要面欺心取穿通穴也窬是穿木户凿垣为空也断截也抄遮取也掠劫夺也抵言相触也捍卫也债逋财也息即子钱要约也言辜负前情违背旧约也面欺当面欺凌也心取者私心谋取皆偷盗摄或非道陵夺鬼神禽畜四生之物非道即逆道恶道等鬼即神之使令者鬼神各有应得之物见即欺陵而夺之也或假託卜相取人财宝如是乃至以利求利恶求多求无厌无足如是等罪无量无边不可说尽X今日至祷向十方佛尊法圣聚皆悉忏悔卜易课灼龟之类相视也风鑑堪舆之类以利求利二义一利上加利二以少本望多利恶求亦二义一捶打巳身以求人物二恃势逼人以求利如梵网第十七轻垢罪中说多求是需索过分也厌饱也足也愿承是忏悔劫盗等罪所生功德生生世世得如意宝常雨七珍上妙衣服百味甘馔种种汤药随其所须应念即至心若知足事事恒足也如意宝翻前不与取不道取枉压良善取从如意珠中常落七宝翻前贫寒困苦等得上衣服翻衣不蔽形得百味等翻食不充口甘馔美饮食也得字冠下三节应念即至言如佛国自然化现一切众生无偷夺想皆能少欲知足不躭不染常乐惠施行给济道舍头目髓脑如弃涕唾回向满足檀波罗蜜偷盗起于贫穷及不知足然皆无智慧不修品者为之不躭不乐也不染不霑染也上忏身根第二盗业竟下忏X第三身婬慾业等次复忏悔贪爱之罪经中说言但为欲故关在痴狱没生死河莫知能出贪是贪婪爱欲之机也欲界之因有三一饮食二睡眠三婬欲此三事希须故名欲持不婬戒有三等上持执心不起中下执身不动躭愚痴而不省系牢狱而无逃恩爱生死深如河海莫知能出双结上两句痴为欲因欲因痴作狱门常关莫能出也又痴欲为因生死为果河中常没莫知越也众生为是五欲因缘从昔以来流转生死释成莫知能出意也财色名食睡为五欲今虽止重色实由财食睡以助成也上总说下别明一切众生历劫生中所积身骨如王舍城毗富罗山所饮母乳如四海水身所出血复过于此父母兄弟六亲眷属命终哭泣所出目泪如四海水多生身骨乳血目泪如此之多皆以贪爱为本致生死之久也驳足王与千王共立舍城都五山中为大国故云王舍城城即灵峰所附之城哭大哀声也泣小声有涕X是故说言有爱则生爱尽则灭故知生死贪爱为本所以经言婬欲之罪能令众生堕于地狱饿鬼受苦若在畜生则受鸽雀鸳鸯等身若生人中妻不贞良得不随意眷属婬欲既有如此恶果是故今日至诚求哀忏悔婬欲四过一远离三宝二不孝父母三恒多邪见四虗诳求财鸽是鹁鸽雀是燕雀鸳鸯匹鸟等字等取乌鹊鸠等妻不二句是婬报之二贞清白守节也不随意者不廉不洁愚蒙难化事事不遂心也婬欲下结忏婬欲报竟下广举婬之罪相而忏之等从无始以来至于今日或偷人妻妾夺他妇女侵陵贞洁污比丘尼破他梵行逼迫不道浊心邪视言语嘲调梵行净戒行也逼是躯义迫是逼迫心怀婬秽曰浊心邪眼偷观曰邪视潮调戏谑之谓或复耻他门户污贤善名或于男子五种人所起不净行如是等罪无量无边今日至诚皆悉忏悔X五种是生剧妒变半忏悔竟下发愿成德愿承是忏悔婬欲等罪所生功德生生世世自然化生不由胞胎清净皎洁相好光明胞胎衣也母孕三月曰胎若生西方及十方净土常得莲华化生不同五浊恶世胞胎受生也无污秽故清净翻前浊心无障故皎洁相好光明释现赞佛偈中六情开朗聪利明达了悟恩爱犹如桎梏观彼六尘如幻如化于五欲境决定厌离乃至梦中不起邪想内外因缘永不能动忏悔发愿巳归命礼三宝具足六神通故六情开不为六尘惑故六情朗愿六识成妙观察智常行六妙行故耳聪鼻舌身利眼明意达即三慧明三达朗矣在手曰桎在足曰梏前巳忏悔身三业竟今当次第忏悔口四恶业先结前身三今当下起后口四恶口妄言绮语两舌也持口戒有三等上非法不言中下不犯口四业若向三宝边造其罪更重X经中说言口业之罪能令众生堕于地狱饿鬼受苦若在畜生则受鸺鹠鸲鵅鸟形闻其声者无不憎恶鸺鹠是食母怪鸟所谓枭也江东唿为鸲鵅一鸣即两恶声多婬故闻者皆恶若生人中口气常臭有所言说人不信受眷属不和常好鬪诤口业既有如此恶果是故今日至诚归依三宝皆悉忏悔口赞佛法常出青莲华香今恶口污人故口气常臭恶口不信因果令人动念故招报后虽生人中人亦不信其言不惟远朋近友至亲亦不和常好句释不和义此先明口业之恶果下次第忏悔四初忏恶口先总标等自从无始以来至于今日以恶口业于四生六道造种种罪出言麤犷发语暴横恶口者怨言毒骂呪咀不可闻之语也犬不可近曰犷喻丑恶粗强语次别二初人世不问尊卑亲疎贵贱稍不如意便怀嗔怒骂詈毁辱猥亵秽恶无所不至使彼衔恨终身不忘连祸结讐无有穷巳承上两句来道俗一体若不问尊卑等恣口犷语无礼也亲疎是人咸有不问亲疎是无仁也贵贱高卑定分不问贵贱无义也略不如意便怀嗔怒不智也因心怀怒口骂詈人则口无信言可知由X一口过五常皆丧岂可不慎哉猥杂也亵轻嬻也秽污也难尽形容故云无所不至由此致人之怒也凡口含物曰衔连祸结讐义该横竖横则结怨于四方竖则连祸于旷劫故无穷巳又或怨黩天地诃责鬼神贬斥圣贤诬污良善如是恶口所起罪业无量无边今日至诚皆悉忏悔二阴间黩垢也如嗔天骂地呪雨诃风等贬谪也斥呵也搆恶捏丑污人清名故云诬污如是下双结恶口招多头报又复无始以来至于今日以妄语业作种种罪意中希求名誉利养匿情变诈昧心厚颜二妄语业全无影响揑妄造言也希欲也匿情藏实也隐其实情矫设虗诳也变诈转变虗诈也昧心瞒昧天理欺心人也厚颜颜甲坚厚面无惭色者此匿情二句一章大旨下释文五一总释指有言空指空言有大经云如人遥见篱间牛角便言见牛见云便言见雨见身口业便言见心虽不实见牛雨与心俱X非虗妄若全无影响而妄造说罪不可胜言戒诸戒诸二约一身六根助成释见言不见不见言见闻言不闻不闻言闻首二句出梵网经菩萨戒十重中第四妄语是眼根助成妄语也耳未甞闻声鼻未甞闻香皆妄曰闻闻者谬云不闻此耳鼻二根助成妄语也知言不知不知言知作言不作不作言作舌能知味意能知法此舌意二根助妄身根能作善作恶等此身根助妄语也欺誷贤圣诳惑世人结如上六根助妄上以欺誷圣贤下以诳惑凡愚至于父子君臣亲戚朋旧有所谈说未甞诚实致使他之误加听信亡家败国咸此由之三明能害家国至亲莫如父子因妄语故从中间隔惑动信从各相加害致亡家之祸至义莫如君臣因肆奸扇惑玄相加害致败国之灾其余同姓之亲异姓之戚齐心之朋旧交之友无不以妄语鼓动酿成冤祸也误谬也听信谓听信其言以为实也妄语如簧而人不詧倾心信之至使大而邦国中而身家小而往来朋旧无不因妄语为端而废之造妄语本为希求名利小不过利X一身大不过肥一家能使天下误从遂成大患其罪当何如哉或假妖幻每自称赞谓得四禅四无色定安那般那十六行观四妄云得世间果妖幻者假借外道妖邪虗幻之术以惑人也得四禅言得四禅天定也四无色定谓得四空天之禅定也十六行观者下第五妄云得出世间果得须陀洹至阿罗汉得辟支佛不退菩萨至字该括二果三果乃至菩萨俱名得果须陀洹X此云预流斯陀含此云一来阿那含此云不来阿罗汉此云无生辟支佛此云独觉更侵习气比四果根偏利不退菩萨转不退转法轮之上士也不退有三一位不退不生三恶道二行不退不生边地根具男身三念不退能知宿命天来龙来鬼来神来旋风土鬼皆至我所显异惑众求其恭敬四事供养天谓三界诸天龙虽畜类毕竟成佛神鬼可知旋风即鬼阵风土鬼即乡土中之鬼求其二句应上希求名誉利养意四事即饮食衣服卧具医药如是妄语所起罪业无量无边今日至诚皆悉忏悔总结上三节明妄语业竟下忏第三绮语业又复无始以来至于今日以绮语业作种种罪言辞华靡翰墨艶丽文过饰非巧作歌曲形容妖冶模写婬态使中下之流动心失性躭荒酒色不能自返绮语者巧言善谑淫词艶曲等华光彩也靡奢侈也翰书词也精彩动人为艶丽美丽也文过装饰其过自谓无过也饰非文饰其非也妖女态也冶装饰也模写形容也谥法好乐怠政为荒X惑恣任私讐忘其公议使彼忠臣孝子志士仁人强作篇章文致其恶后世披览遂以为然令其抱恨重泉无所明白如是绮语所起罪业无量无边今日至诚皆悉忏悔因纵私讐用绮语忘公论使设使也强作多作也文致以文法致人于罪也又致至密也言文案整密文对义言四句分别有文有义常人用之无文有义智者用之有文无义昧者用之无文无义迷者用之如是下结下第四忏两舌罪又复无始以来至于今日以两舌业作种种罪面誉背毁巧语百端向彼说此向此说彼唯知利巳不顾害他谗间君臣诬毁良善使君臣猜忌面是背非彼此传言搆衅者皆两舌也上总明两舌谗间下别开君臣相合因侫舌谗言以间离之良民本善或诬言以毁坏之猜疑也忌憎恶也父子不和夫妻生离亲戚疎旷师资恩丧朋友道绝父慈子孝之家鼓两舌以鬪之故不和夫妇同心之室扇彼此异语以离之内亲外戚本是稠密由谗言中起致亲者疎而戚者远也疎濶也旷远也资养也师长每事利益于徒智慧与善业皆从师口长养故师恩难报道绝之道时作义论语朱註朋友有通财之义其义则浅溥该世出世间互相指引实相玅道斯道则弘至于交扇二国渝盟失欢结怨连兵伤杀百姓如是两舌所起罪业无量无边今日至诚向十方佛尊法圣众发露求哀皆悉忏悔上明两舌动一国一家之祸此出两舌动两国之乱伤戕百姓其祸何如扇吹扬也动也助也两国交欢以两舌风吹动其嗔火发扬鬭语故有渝盟等事或彼此先有不平因两舌以发动之助成之渝变也因两舌而变前盟约也如是下总结披诚忏悔竟下愿成口四善业愿等承是忏悔口四恶业所生功德生生世世具八音声得四辩才常说和合利益之语文分四一如实语佛有八音一极好音二柔软音三和适音四尊慧音五不女音六不悞音七深远音八不竭音四辩者应答如流曰辩巧应物机曰才二和合语昔造口业由无智慧辩才今说和合及利益彼此语耳X其声清雅一切乐闻善解众生方俗言语三柔软语二初宫商清雅闻者爱乐二和适语闻者适悦亲近四方风俗华夷土音乃至九天禽语九地兽言皆善解之亦能道彼杂言以博济焉若有所说应时应根令彼听者即得解悟超凡入圣开发慧眼忏悔发愿巳归命礼三宝四正直语华齿菩萨以齿布施不退菩萨及善面王等以舌布施大士尚以齿舌布施宁惜唇吻不随时随根令得开悟乎前巳忏悔身三口四业竟今当次第忏悔六根所作罪障忏身口恶业竟将完余障次第举六根忏悔先结前今当下起后文分六初眼根等无始以来至于今日或眼为色惑爱染玄黄红绿朱紫珍玩宝饰或取男女长短黑白之相姿熊妖艶起非法想眼所对色二一无情色二有情境珍玩宝饰是尊重色也恣熊句形容女色非法想邪心也此是忏法故教人除眼X等所对法若论本分对亦不恶古人云真心无住真照独存真性绝攀缘真见不由境真智无碍真慧无边上合诸佛本源下契羣生心地所以道处处真处处真尘尘尽是本来人或耳贪好声宫商絃管妓乐歌唱或取男女音声语言啼笑之相起非法想耳所闻声二一无情声二有情声宫居中央畅四方唱始施生为四声纲商五音中之最清者妓乐女乐也啼泣也或鼻借名香沉檀龙麝郁金苏合起非法想鼻所嗅香二无情香有情香具法华经六根功德章沉香檀香龙涎香麝如小麋人逐则自升高巖举爪踢出脐香就系两足保其脐以自珍重郁金芳草也苏合紫赤色似紫真檀或舌贪好味鲜美甘肥众生血肉资养四大更增苦本起非法想或身乐华绮锦绣缯縠一切细滑七珍丽服起非法想舌贪滋味二一他身血肉二自身四大杀他身分养巳四大来生益多怨害故曰更增苦本身贪细滑绮缯也锦织文也以五色线织之绣五彩剌文也縠绉纱也七珍丽服七宝庄严美X丽之服也或意多乱想触向乖法由此六根所造罪业无量无边今日至祷向十方佛尊法圣众皆悉忏悔意贪法尘乱想则不能入定乖法则不能入妙由此下总结忏六根罪竟下发愿求成六种功德愿以忏悔眼根功德愿令此眼彻见十方诸佛菩萨清净法身不以二相初眼根大经云见有二种一眼见二闻见不二相者无眼色二相也愿以忏悔耳根功德愿令此耳常闻十方诸佛贤圣所说正法如教奉行二耳根正法即经教也清凉云闻经有十益一见闻二发心三修造四顿得五灭障六摄位七起行八称性九转利十速证愿以忏悔鼻根功德愿令此鼻常闻香积入法位香舍离生死不净臭秽三鼻根功德愿以忏悔舌根功德愿令此舌常飡法喜禅悦之食不贪众生血肉之味X四舌根功德五食中法喜禅悦二食为上不贪众生血肉则秽味除而甘露就也愿以忏悔身根功德愿令此身披如来衣着忍辱铠卧无畏床坐法空座五身根功德修如来寂灭法有佩服义故如衣忍辱是坚固义故如铠铠金甲也处众无畏是安乐义故如床四空禅是静定义故如座愿以忏悔意根功德愿令此意成就十力洞达五明深观二谛空平等理六意根功德意根暗了如幽室见十力愿意根成就五明者大论云一声明二工巧明三医方明四因明五内明此五明愿意根洞彻了达二谛者一世俗谛二第一义谛此二谛及空平等理俱愿深观空平等理者空观化道带空入假道观双流双流即平等也从方便慧入法流水念念增明显发如来大无生忍方便是权入法是实由不二故云妙由妙慧故能起妙行又慧属心方便即解脱约人四句料简慧解脱心不解脱者二乘也心不解脱慧解脱者菩萨也俱解脱者佛也俱不解脱者凡夫也入流法水者大无生忍者无生是不生不灭之法而云忍者此法将证未证如忍事人非怀非出故此无生忍即如来无上之法故曰大由念念增明大无生忍从是显发矣发愿巳皈命礼三宝结前性后宣忏文毕即当三归作结局慈悲水忏法卷中随闻录X慈悲道场水忏法随闻录X卍XXX慈悲水忏法卷下随闻录寓古娄青螺菴沙门昼中智证录一切诸佛愍念众生为说水忏道场总法今当归命一切诸佛南无毗卢遮那佛南无本师释迦牟尼佛南无阿弥陀佛南无弥勒佛南无龙种上尊王佛南无龙自在王佛南无宝胜佛南无觉华定自在王佛南无袈裟幢佛南无师子吼佛南无文殊师利菩萨南无普贤菩萨南无大势至菩萨南无地藏菩萨南无大庄严菩萨南无观自在菩萨毗卢遮那此云徧一切处法身也又翻光明徧照报身也释迦牟尼此云能仁寂默应身也法身乃应身之体应身本法身之用体用一如故继之以阿弥陀以具无量寿之体能发无量光之用由无量光之用彰无量寿之体此体此用彻过彻当故继之以当来补处之尊既三身圆显三世互通非勇健尊圣得大自在者不能故继之以龙种上尊王此龙种最尊随处变幻皆得自在故继之以龙自在王具此玅体玅用最尊最贵自然超越众圣X之上故继之以宝胜如来如此尊胜体用皆从妙定玅慧玅因玅果因果交彻始本一契理智一如故继之以觉华定自在王惟是此等大过量人可以去尽尘劳之秽可以建大法幢拨邪返正故继之以袈裟幢惟克建立法幢者方可踞猊座说大法度大众故继之以师子吼如来欲以师音度世非葢天葢地彻古彻今大智慧人不可故继之以文殊师利纵有智慧不有大行饬之如有目无足堪济何事故继之以普贤大行则目足相资膏明互赖自然具足广大德用举足动步摧破魔窟故继之以大势至是皆由其誓愿坚厚智德包含故继之以地藏如上大智大行大作用大誓愿非性外别具全称自性广大之玅体发应物无疆之玅用庄严性海圆满三身故继之以大庄严虽然具足无缘大慈同体大悲箇中并无少法可得广于沙劫历无数土度无量生而未尝动着丝毫故继之以观自在故永嘉云不见一法即如来方得名为观自在耳僧问招贤禅师诸圣体同名何各别答从眼根处返源曰文殊耳根返源名观音从心返源名普贤文殊是佛玅观察智普贤是佛之无作妙行观音是佛无缘大慈三圣是佛之妙用佛是三圣之真体用有河沙假名体则总名一佛问行人必须发何等愿成何等佛答成无佛可成之本佛如上十佛是也发佛佛皆所必成之性X愿如上六菩萨是也问如诸佛菩萨东西两土主伴云何答东土以释迦为主文殊普贤为伴为愿愿救东震旦也西方以弥陀为主观音势主为伴为愿伴西圣以救东土也然虽分东西主伴皆以发菩提心为宗此心要以智悲愿三为体如文殊智也观音悲也普贤地藏愿王也余如前解问三宝为众生之心胜于父母为子之心今有不敬三尊反生轻嫉者何答由不信因果故耳曾见育王譬喻经云昔行人见路傍一死尸天神散华于其上以手摩之行人问其故天神答曰是我故身前生恭敬三宝孝顺父母忠君信友爱父师教令我生天故来报恩前行又见一尸恶鬼鞭之亦问其故鬼言是我故身在生轻欺三宝不孝不忠种种非为令我受恶报故来鞭之既尔何不各各及其形休精勤努力恭敬三宝预绝后悔耶礼诸佛巳次复忏悔巳忏身三口四竟次复忏悔佛法僧间一切诸障巳忏下结前六根收于身口字中次复下有二意一承前余障字以起后二标列三宝间诸障经中佛说人身难得佛法难闻众僧难值信心难生六根难具善友难得引大经标灭障之本方等经云佛与阿难游息间以爪取土问言爪上土多大地土多阿难答爪土少甚地土无穷佛言得人身者如爪上土失人身X者如大地土佛至瓜园取爪土喻亦尔看人身难得语最宜警省慎勿蹉过佛法难闻即佛世难遇正法难闻众僧难值即持戒弘法者正法念处经云五戒不持人天路绝五戒坚持人天交接并上既得人身又遇三宝此时不修真可叹也信心难生即信心信戒等心应生也六根难具今幸具足具而不修更待何时乎善友善知识也而今相与宿植善根得此人身六根完具又值善友得闻正法于其中间复各不能尽心精勤恐于未来长溺万苦无有出期是故今日至诚求哀忏悔上总言难得此总明皆得应及时办道由宿植善根今得人身六根具足是难得者得难具者具也又遇善友得闻正法是难遇者遇难闻者闻矣不能尽其心力精勤五体吾恐未来久沦众苦出期难定也是故下结上略明起障之由下广举起障之事三初别忏佛间罪障等自从无始以来至于今日常以无明覆心烦恼障意见佛形像不能尽心恭敬见三宝像不礼拜供养即拜二业不虔者当翫之轻蔑众僧残害善友破墖毁寺焚烧经像出佛身血文分五一轻僧蔑轻易也葢僧者前佛之弟子后佛之因人岂可轻乎二慢道善友X难得而反残之残贼也三破毁墖寺四焚烧经像经者诸佛法身像者诸佛仪表今见道场事毕付之火中诚不应也故云栖禁焉五出佛身血如调达推山压佛及佛面刮金之类或自处华堂安置尊像卑猥之处使烟薰日曝风吹雨露尘土污坌雀鼠毁坏共住同宿曾无礼敬卑低湿处其自处则崇楼杰阁猥杂閙不净处自处则华堂美宇或近灶则烟薰乏装修则日曝风吹或无遮葢则雨露淋或近作场则尘土污坌或旷日关闭殿宇则日有飞雀毁暮有走鼠坏或房中供像或像前铺单是共住同宿曾无礼敬曝晒也土之轻飞而散者曰尘尘之重厚而聚者曰土皆能染污覆蔽也坌尘塕也共住宿不礼敬礼貌缺也或裸露像前初不严饰遮掩灯烛关闭殿宇障佛光明如是等罪今日至诚皆悉忏悔裸形露体在像前未曾庄严文饰皆从不能尽心精勤来屋四傍曰宇初章竟下第二别忏法间罪障又复无始以来至于今日或于法间以不净手把捉经卷或临经书非法俗语法即三藏十二部一切佛法不净手者或未梳洗或大小解乃至执捉一切秽污物巳皆应洗令清X净净时当诵洗手偈呪云以水盥掌当愿众生得清净手受持佛法唵主迦啰耶莎诃若净手水不湿手背口不诵偈呪亦不作净慎之慎之把捉即执持也上明手业下明口业非法俗语有二一非法语不依法说不称佛旨二麤俗语于清净法前反恣恶口麤谈者下四节明身意二业或安置牀头坐起不敬一故以佛法高置牀头不宜也坐起不敬身意造业下文皆兼身意说般若云经典所在即为有佛不敬岂无罪乎或关闭箱箧虫蠧朽烂或首轴脱落部帙失次二箱竹器之方大可藏经书者箧匾小器也因关于箱闭于箧不经日曝诸虫蠧损之或枯朽腐烂皆不肯流传心吝之罪也三首即部面轴卷轴也不全曰脱落卷不论多寡以始终为部帙书衣即经套也颠倒无序为失次或挽脱漏悞纸墨破裂自不修习不肯流传如是等罪今日志诚皆悉忏悔四挽牵引也脱落也日久不修不联络漏亦落也或书写遗失悞者如认豕为亥以乌为乌等或讹以前置后后置前之类墨字也谓纸破字坏也修习修葺诵习也流传者言自他诸人彼此诸土展转流通各各传习令家喻户晓也又修有二义一修习先习熟文义而后如法修为二修葺X凡经典之缺者补之润者焙之断者黏之等下第三僧间罪障章分三节或眠地听经仰卧读诵高声语笑乱他听法一眠地闻经轻法慢教也看文曰读不忘曰诵读诵有三益一起发益二开悟益三印证益仰卧而读诵者视法如歌曲而不尊也不能息心定虑倾耳嘿听反高声语高声笑岂非恼乱净心为法人乎明身口共造业竟或邪解佛语僻说圣意二意口共造解论须契圣旨不合佛心皆是邪解僻说者宣传为说圣意惟智人能契非师心者好用偏僻之意而说如香象所负非驴所堪不知佛意经意妄解妄说者皆是上标下释非法说法法说非法非犯说犯犯说非犯轻罪说重重罪说轻先释僻说句法是世出世间之正法非法是世出世间之邪法非犯如维摩除疑等说犯如优波离说二比丘犯婬杀不容忏等重即律中四弃八弃十波罗夷等轻即律中三十尼萨耆九十波逸提乃至四十八轻等今用忏力灭罪故将邪正轻重等对显若大智之极岂真有是非于其间哉西天X九祖云真理本无名因名显真理受得真实法非真亦非伪或抄前着后抄后着前前后着中中着前后次明身意共造释邪解句如律中前篇至重中篇稍轻稍重后篇纯轻邪解者妄以巳意混乱置之也抄誊写也着定也此四句出大经绮饰文词安置巳典以巧言安错经典不论邪正结上文安置即着字法下接列三对以释之初说听对或为利养名誉恭敬为人说法无道德心求法师过而为论义非理弹击不为长解求出世法三宝积经开二縳一见縳二利余縳文中无道德心为利养等即是二縳具此二者被生死魔縳而不能脱也法师具十义大经云一为大施主大法之师二知法故三知义故四知时故五知足故六知我故七知大众故八知众生种种性故九知诸根利钝中故十说中道故又法中有宗即是宗师须具三眼一教眼谓明识权实大小之法二道眼谓亲践诸行修证之门三宗眼谓深穷圆顿即具之旨若反求法之过师之谬以为善论义则非也所以宝积经开二痴疮一见求他过二自覆巳过论义者如昔智者佛陀难提欲与七祖婆须密论义祖曰仁者论即不义义即不论若拟论义终非义论难提知师义胜心即钦服非理弹击言非理X义之弹击如云见或弹谤我法等不为长解者不求超方胜妙之见解为邪见自縳也或轻慢佛语尊重邪教毁呰大乘赞声闻道二邪正对佛语是正法外道法是邪教三大小对呰口毁也毁赞根颠倒心生故毁赞皆不宜也须知三处不应转法轮一我慢高山轻慢佛语是二五欲淤泥利养名誉等是三邪见稠林尊重邪教是如是等罪无量无边皆悉忏悔总结忏法间罪障竟下第三别忏僧间罪障又复无始以来至于今日或于僧间有障杀阿罗汉破和合僧害发无上菩提心人断灭佛种使圣道不行分五节一僧间有障总标下释弒下害上也阿罗汉含三义一杀贼二应供三无生五分律云调达不能害佛欲破和合僧佛语达曰若僧巳破能和合者其人生天若僧和合而破之者堕地狱中害发菩提心人是灭佛之种子破诸魔经云菩提有三种若人发菩提心但乐自求解脱名声闻菩提又虽发菩提心于大乘法不乐修习但起心念观诸缘法随所观察而行名缘觉菩提若人发无上X菩提心巳复劝他人发于心轮回身不生厌倦乐利众生皆令解脱以巳善利普施一切名无上菩提或剥脱道人鞭拷沙门楚挞躯使苦言加谤二剥脱去其衣也道人办道之人也沙门此云勤息勤修戒定慧息灭贪嗔痴识心达本源故号为沙门鞑拷楚挞皆捶打之类苦口加谤者大经云人有妒心则有诽谤若无妒心云何有谤谤口即恶知识也经云见他有过不说其短口常宣说纯善之事名善知识或破净戒及破威仪或劝他人舍于八正受行五法三大经云戒者即是遮制恶法若不作恶是名持戒四八正即八正道释现前五法者即涅槃五种世法也谓名世句世缚世法世执着是名世谛五法或假託形仪闚窃常住如是等罪今悉忏悔五闚觊望也如是下结或裸露身形轻衣𠊲在经像前不净脚履踏上殿塔此总明三宝间余障二一裸赤体也赤形露体谓之裸露小衣轻跳谓之𠊲比丘不着三衣礼拜皆是经像即法与佛也不净脚脚之不净者不净履鞵之秽污者上登也殿是供佛像处塔是供佛X舍利处可以不净脚履登之乎或着屧屐入僧伽蓝涕唾堂房污佛僧地乘车䇿马排揬寺舍凡如是等于三宝间所起罪障无量无边今日至祷向十方佛尊法圣众皆悉忏悔二屧是无跟凉履屐是高底履或泥屐也经云着屐见佛生马蹄国僧伽蓝此云众园清净众所居之处也排揬推排冲揬言轻触也凡如下总结忏悔灭罪竟下发愿成德愿承是忏悔佛法僧间所有罪障生生世世常值三宝尊仰恭敬无有厌倦天缯妙綵众宝缨络百千伎乐珍异名香华果鲜明尽世所有常以供养分四节一竭诚供养厌倦言心生厌恶而身懈倦也大经云菩萨常以衣服等四事香华灯明施人以是因缘得身金色常光明曜佛过鹦鹉林虫衔华请佛佛受其请住林中七日佛住鹭鸾池众鸟呈祥供养佛坐深山猕猴取巖蜜供养虫鸟猕猴尚尔况人类不兴供养以祈福乎尽有二义一富贵则尽世所有有即须求贫穷则尽力所及及则须觅不定少多之物贵在竭尽其心若有成佛先往劝请开甘露门二劝请说法开甘露门即转法轮也甘露是不死药食之长主喻得佛法即证不生不灭常住之法门通出入义出生死海入佛法门X若入涅槃愿我常得献最后供三伸最后供问诸佛何故必于二月涅槃答二月春阳之月万物生长种植根栽华果敷荣江河盈满百兽孚乳是时众生多生常想为破常想说一切法悉是无常又问何故必于十五夜答是夜月无亏盈故更有十余事详如中卷初释献最后供者经律异相云佛临灭拘尸城工巧之子名纯陀泣白世尊我等从今无主无捄贫穷孤苦欲从佛求将来食惟愿哀受我等微供然后涅槃佛言我今为汝断除贫穷以无上法雨雨汝身田令生法芽令汝具足檀波罗蜜纯陀号泣复白大众同共礼劝佛莫涅槃佛告纯陀诸佛法尔有为亦然速办所施不宜久停是时天人皆来奉供佛悉不受大众唱言善哉纯陀成就大福我等供具则为唐捐佛欲满众望一一毛孔化无量佛一一诸佛各有无量诸比丘悉皆受供释迦自受纯陀所设食满百斛以佛神力充足一切大众明始终二事也于众僧中修六和敬得自在力兴降三宝上弘佛道下化众生四明中间事愿成就众僧者唐梵双标取文词稳顺令人易解六和者一身和同住二口和无诤三X意和同悦四戒和同修五见和同解六利和同均修此六和非敬弗得故云修六和敬古云无不敬是也佛法速灭有五因缘比丘不敬三宝及戒定故正法不得久住梵语僧伽此云众和合若众而不和如羣商羣吏军众等若和而不众如二人同心等不名僧宝众而和合是福之因方名僧宝上弘佛道是自利大智为先下化众生是利他大悲为首二利兼行便是菩萨如上所说于三宝间轻重诸罪皆巳忏悔其余诸恶今当次第更复忏悔先结前其余下起后如上所说有所未尽故言其余经中佛说有二种健儿一者自不作罪二者作巳能悔又云有二种白法能为众生灭除众障一者惭自不作恶二者愧不令他作健勤勇无间意自强不息也又云大经说也白者洁白纯净之谓对治黑业如十使十恶等是黑业受四恶报五戒十善四禅八定等为白业受人天三乘摩诃衍报四圣又隐过天眼见者须自惭显过人所见者须愧他令教也有惭愧者可名为人若不惭愧与诸禽兽不相异也是故今日至诚归依于佛如法忏悔前连引经证此忏主出意作结下广明从无惭愧中流出诸业文七X等自从无始以来至于今日或信邪倒见杀害众生解奏魑魅魍魉鬼神欲希延年终不能得或妄言见鬼假称神语如是等罪皆悉忏悔一邪倒见章解闻上也奏进上也魑魅大力鬼也老物之精山泽之怪魍魉不明真如一心者由不明真如自性故曰魍不了唯是一心故曰魉希冀也妄言见鬼神语如关亡捕鬼童子女巫附体关仙乱语之类借彼欲冀长生非但不得益筭之愿抑且难免地狱之苦又复无始以来至于今日或行动慠诞自高自大或恃种姓轻慢一切以贵轻贱用强陵弱或饮酒鬬乱不避亲疎惛醉终日不识尊卑如是等罪今悉忏悔二慠诞章怡台居慠妄诞不伹存于心且施于四体故曰行动自巳空腹高心眼空四海耳恃种姓者倚赖种族之尊胜也贵轻贱强欺弱众暴寡皆出于慠而不敬诞而不谦也饮酒者经云过失无量但过酒器与人招五百世中无手之报况自饮及教人饮乎三十六失如上卷所明今文略具如云鬬诤之本致病之根无故捶打奴仆横杀众生奸婬他妻偷人财物不孝父母疎远善人常怀恚怒日夜忧愁不敬三宝轻慢师长如次配看可晓或嗜饮食无有期度或食生鲙或噉五辛薰秽经像排揬净众纵心恣意不知限极疎远善人狎近恶友如是等罪今悉忏悔X三饮食无节章鲙细切肉也五辛梵网云一大蒜二茖葱三慈葱四兰葱五兴蕖食辛有五过一多过熟食发淫生噉增恚二天远纵能说法诸天远离三鬼近鬼䑛唇吻常与鬼住四福消福德日消长无利益五魔集魔来说法非毁禁戒排揬净众者五辛气臭既薰秽佛法亦搪揬净业善友纵心二句出无有期度之意疎远二句出嗜饮食之由或贡高矫假偃蹇自用䟦扈抵揬不识人情自是他非希望侥倖如是等罪今悉忏悔四以劣觊倖自矜才能而慠物曰贡高强力纵伪以欺人曰矫假偃蹇左传云骄慠也自高自大貌䟦扈犹强梁也水边居者于水未至时作竹篱候鱼鱼入水退小鱼独存大鱼跳䟦篱扈而出明恃强自逞也抵触也揬即傏揬总是不顺理意希望者希冀瞻望德泽也侥求也倖谓不当得而得者或临财无让不廉不耻屠肉沽酒欺诳自活五无廉耻章临财无让言争先取也见得思义乖伤于廉洁可知羞耻之心何有自与盗戒近矣次酒肉一对屠肉犯杀戒沽酒犯不饮戒次心口一对欺出于心诳施于口借此二恶以求自活或出入息利计时卖日聚积悭尅贪求无厌受人供养不惭不愧X与上临财节成自它一对放债盘折筭子母钱名出入息利本能生利如父母能生子故云息放债取利月不过五等是计时卖日适所以滋润贪心故云尅积贪求无厌者求谋不巳也大经云供僧即供三宝人随佛语即供养佛为解脱故即供养法众僧受者即供养僧或无戒德空纳信施如是等罪今悉忏悔全无净戒之德虗受信心之施结上婬杀盗妄饮酒欺诳自活皆无德也或捶打奴婢驱使僮仆不问饥渴不问寒暑或伐撤桥梁杜绝行路如是等罪今悉忏悔六家乡对打直触也周礼十五成僮婢妾之总称日有饥渴岁有寒暑不问其情谅其力役使之可乎夫奴仆人子也为主者应以育子之心惜之为仆者亦应以事父之心事主自各得其情也今者非使负恩便是主人太过噫反征其剩将若之何于里巷中或伐除大桥以阻众撤去小梁以截行杜塞也塞通衢绝行路也无论城乡道路或砖瓦堆地或艹长覆路使长幼不便于行驰霑衣湿袜破履戕靴皆所不宜凡动人心事决不可为或放逸自恣无记散乱摴蒱围棊羣会屯聚饮食酒肉更相扰饯无趣谈话论说天下七内外对放逸招报大经云放逸有十三果报一X乐作世间业二乐说无益语三常乐睡眠四乐说世间事五常乐亲近恶友六常乐懈怠懒惰七常为他人所轻八虽有所闻寻复忘失九乐处边地十不能调伏诸根十一令不知足十二不乐空寂十三所见不正外放逸内自恣也无记昏昏时散乱非善即恶时摴蒱即双陆老子作之用卜今人掷之为戏也围棊大棊也尧造以教子丹朱舜仍以教子商均其法具方圆动静非智者不能也不饮戒有三等上不过酒器与人中不教人饮下不自饮食肉有十过一览云一众生本是六亲二食肉人众生见即惊怖三坏他信心四慈心薄少五增恶罗剎习气六令学呪术不行七众生身命于巳无别八诸天贤圣远离恶神恐佈九不净所出十死堕恶道扰客扰主也饯主送行客也从年竟岁空丧天日初中后夜禅诵不修懈怠懒惰尸卧终日初中后日分是昼三初中后夜分是夜三所谓日不足继之以夜也遗教经云昼则勤心修习善法无令失时初夜后夜亦勿有废中夜诵经以自消息无以睡眠因缘令一生空过无所得也禅具云禅那此云息寂息虑忘缘直究自心顿悟无生也诵者持呪诵经念佛等是也因不修习而堕昏沉散乱二病中岂非空丧天日虗延岁月乎尸卧如X死尸僵卧于清昼岂不闻孔子责宰予乎于六念处心不经理见他胜事便生嫉妒心怀惨毒备起烦恼六念念佛是慈悲导师念法是三世佛母念僧是人天福田念天是常寿安乐念戒是清净身心念施普济贫穷心不经理者心不干此六者经历料理一任懈怠毫无警醒胜事即参禅听教持戒念佛等不行助扬而反嫉妬是忘本也备起烦恼无恶不作也致使诸恶勐风吹罪薪火常以炽然无有休息三业微善一切俱焚善法既尽为一阐提堕大地狱无有出期是故今日至祷稽颡向十方三宝皆悉忏悔诸恶即烦恼所造之业不出十恶等烦恼狂风吹罪恶薪火微善不出五戒十善恶兴则善丧故曰俱焚一阐提此云信不具是故下结上来所有一切众罪若轻若重若麤若细若自作若教他作若随喜作若以势力逼迫令作如是乃至赞叹行恶法者今日志诚皆悉忏悔总结上文轻如微善恶等重如阐提堕大狱等余可解总申忏悔竟下发愿成悳愿承是忏悔一切诸恶所生功德生生世世慈和忠孝谦卑忍辱知廉识耻先意问讯X慈翻前和翻前忠翻前孝谦卑者道生于卑退德生于安和经云谦下诸比丘远离自高心翻前忍辱翻前知廉翻前先意问讯华严离世间品菩萨有十种手中第三先意问讯手舒展右掌相迎引故此谦卑义也循良正谨清洁义让远离恶友常遇善缘收摄六情守护三业捍劳忍苦心不退没立菩提志不负众生循顺良善也正是端正谨是谨慎清洁则不贪污义让则临财不苟得也远恶友翻前常遇善缘翻前诸恶勐风吹罪薪火炽然微善俱焚等收摄六情情识也眼等六识不攀缘六尘翻前六念不经心文守护三业不纵十恶翻放逸自恣等捍劳忍苦捍是勇勐精进之谓翻前懈怠懒惰等立菩提志即发菩提心发心必度生故不负发愿巳归命礼诸佛南无毗卢遮那佛南无本师释迦牟尼佛南无阿弥陀佛南无弥勒佛南无龙种上尊王佛南无龙自在王佛南无宝胜佛南无觉华定自在王佛X南无袈裟幢佛南无师子吼佛南无文殊师利菩萨南无普贤菩萨南无大势至菩萨南无地藏菩萨南无大庄严菩萨南无观自在菩萨礼诸佛巳次复忏悔向来巳忏悔烦恼障巳忏悔业障所余报障今当次第披陈忏悔先双结二障所余下生后果报中地狱至修罗四恶道及人中天中无量余报皆次第忏悔经中说言业报至时非空非海中非入山石间无有地方所脱之不受报唯有忏悔力乃能得除灭此引婆罗门避死经偈也佛言罪有二种一者业障二者报障若具此二则不受化昔兄弟四人学仙各得五通自知寿尽以通力避死一涌空中藏形一入大海三百六十六万里下不至底处于其中一噼山隐形石间自谓无常对来无从而觅一匿之地中然俱不免死入空者堕地如果熟落入X海者死为鱼𣊟如饵堕河隐山者死为兽吞如鸟餧鹰入地者死时如剎竽倒佛既观知谓此四人欲舍宿对三毒未除安免此患方即所向之方古德云道无方所明之在人法离见闻断之在智葢业报与道相反亦应云业报无方所脱之在人法离縳解烛之在智何以知然释提桓因五衰相现恐惧切心归诚三宝五相即灭得延天年如是等比经教所明其事非一涅槃云诸天五衰谓头上华萎腋下汗出下染裳垢身体臭秽不乐本座此大五衰必死之相又俱舍云衣服绝香身光忽灭浴滴沾身本性嚣驰两目眴运此小五衰遇胜缘犹可解非定死相观得延天年语必是小五衰释提桓因此云能作天帝释也比辈也类也事非一有一一经法所明不止一种二有忏不忏之别故故知忏悔实能灭祸但凡夫之人若不值善友奖导则靡恶而不造致使大命将尽临穷之际地狱恶相皆现在前当尔之时悔惧交至不预修善临穷方悔悔之于后将何及乎此节至文尽皆䇿发激励之辞必先自知业障忏X而灭之得免诸难先结前能忏之益但凡下次明不近善知识之害奖导者奖劝引导也靡恶不造言无恶不作自种苦因也致使下明自受苦果当命尽狱恶现时懊悔作恶心怖惧狱苦心互发故曰交至预先也先办善业也后悔无及立下文张本殃福异处宿预严待当独趣入到地狱所但得前行入于火镬身心摧碎精神痛苦如此之时欲求一礼一忏岂可复得此劝人先忏免于后悔也殃福罪福也处受也善恶因异苦乐报殊也宿预犹言预先也纤毫不恕曰严定欵以竢罪人之来为待独字与自作自受唿应趣说文走也行而张足也火镬苦具也摧折挫也僧问赵州古㵎寒泉时如何答苦饮者如何答死雪峰闻之云赵州古佛遂遥作礼若如此苦如此死当快乐无量若不能至此应先忏之众等莫自恃盛年财宝势力懒惰懈怠放逸自恣死苦一至无问老少贫富贵贱皆悉摩灭奄忽而至不令人知若自恃盛年无诸病苦可以自适不勤忏悔倘无常忽至后悔无益摩灭消灭也奄遽也奄忽犹倏忽也卒然而至孰令人知既不问少则盛年不足恃不问富则财宝不足赖不问贵则势力不足尚少年X富贵尚尔况老而贫贱者乎犹宜急急预忏与性命竞可也夫人命无常喻如朝露出息虽存入息难保云何忽此而不忏悔伹五天使者既来无常杀鬼卒至盛年壮色无得免者晨朝之露遇日即无岂真常久云何二字忏主痛责之辞五天婆沙论云自四天王巳下有日月天星宿天常憍天持鬘天贤首天此五奉天所勅为使者冥司所遣为杀鬼卒至卒然而到也当尔之时华堂䆳宇何关人事高车大马岂得自随妻子眷属非复我亲七珍宝饰乃为他玩以此而言世间果报皆为幻化古云三寸气在千般用一日无常万事休纵有堂宇车马与我何干人亦自也迷人不悟不思解脱反生贪恋更增苦本妻非亲者古语云夫妻一似同林鸟大限来时各自飞七珍金银珠玉珊瑚琥珀等无常经云眷属皆舍去财货任他将但持自善根险道充资粮言惟善业可持也人间果报如妻孥七宝等是幻是化反显地狱果报非幻非化能令精神痛苦他不能代幻者西域幻术依草木等幻作人畜似有往来动作之相须臾法谢还成X草木法喻各开五法喻中五者如结一巾幻作一马一所依巾二幻师术法三所幻马四马有即无五痴执为马法中五者一真性二识心三依他起四我法即空五迷执我法一切世间有为之法无不皆然故为幻化天上虽乐会归败坏寿尽魂逝堕落三途是故佛语须䟦陀言汝师郁头蓝弗剎根聪明能伏烦恼至于非非想处命终还作畜生道中飞狸之身况复余者语告也梵语须䟦陀罗此云好贤梵语郁头弗此云勐喜仙人名也智度论云郁陀罗伽仙人得五神通飞到王宫王夫人接足而礼夫人手触即失神通从王求车驾而出更修五通一心专志因鸟鸣乱意转诣水边求定复闻鱼鬪即生嗔恚曰我当尽杀鱼鸟此人久后得道生非非想天后彼寿尽下生报为飞狸杀诸鱼鸟作无量罪堕三恶道狸之伎俩止能杀鱼且为飞狸併杀飞鸟以遂其恶致堕恶道故知未登圣果巳还皆应轮转备经恶趣如不谨慎忽尔一朝亲婴斯事将不悔哉圣果即无上涅槃妙果也婴受也下文引小喻大如今被罪行诣公门巳是小苦情地慞惶眷属恐惧求捄百端地狱众苦比于此者百千万倍不得为喻阳间公门小苦尚知可畏地狱众苦有无量倍而反不畏岂非大愚痴哉诣到也自巳情地慞惶累彼眷属恐惧巧计百出以求捄援意在免难况剧苦之地狱乎下唿众责结众等相与尘劫以来罪若须弥云何闻此安然不畏不惊不怖令此精神复婴斯苦实为可痛是故志诚求哀忏悔罪若须弥言深重也须弥此云妙高四宝所成超出羣峰故预思精神受苦生痛如思蹋悬崖足心酸涩上言罪报必不可免须忏力除灭下忏地狱中一切恶相恶报忏所余报障竟下忏第三报障四先忏地狱罪报等从无始以来至于今日所有报障然其重者第一唯有阿鼻地狱地狱众苦说不可尽至于阿鼻犹为极重阿此云无鼻此云遮又阿此云无鼻此云救合言无遮无捄即无间地狱也下正说其中恶相恶报如经所明今当略说其相此狱周帀有七重铁城复有七重铁网罗覆其上下有七重铁刀为林无量勐火纵广八万四千由旬罪人之身徧满其中如经所明如上所引者略说其相分十小节初明六方之固二纵广下明狱相之大直为纵横为广由旬此云限量大者八十里中者六十里小者四十里为一由旬数定八万四千者由违八万四千法门入尘劳门故感此报由五根偶五尘时有内外烦恼各五百成一千七支各一千成七千入三世说成二万一千又约贪嗔痴等分成八万四千三罪人下明形量无间所谓一人亦满多人亦满故曰徧又曰满也罪业因缘不相妨碍上火彻下下火彻上东西南北X通彻交过如鱼在𨫼脂膏皆尽此中罪苦亦复如是四释妨大经云智者观地狱苦自一地狱乃至一百三十六狱一一狱有种种苦皆是烦恼业因缘生次观鬼畜等苦乃至人天所有诸苦皆从烦恼业因缘生五上火下重明无量勐火义下底也六如鱼下引喻明受苦之相六方俱勐火罪人入中如鱼入鏊形质焦枯如鱼脂尽此中下法合其城四门有四大铜狗其身纵广四千由旬牙爪锋长眼如掣电复有无量铁嘴诸鸟奋翼飞腾噉罪人肉牛头狱卒形如罗剎而有九尾尾如铁叉复有九头头上十八角角有六十四眼一一眼中皆悉迸出诸热铁丸烧罪人肉然其一嗔一怒哮吼之时声如霹雳七狱中异物三一大铜狗其状可畏掣电言狗两眼之光东西照掣如闪电然二多鸟加害奋勇也发愤腾跃之势三明狱卒形声可畏迸涌也哮吼震怒声如虎之咆哮师子之振吼或时顿发嗔声如晴空霹雳复有无量无边刀轮空中而下从罪人顶入从足而出于是罪人痛彻骨髓苦切肝心如是经无数岁求生不得求死不得如是等报今日皆悉稽颡惭愧忏悔八明苦具无间九如是下明时无间十求生二句X明命无间如是下总结上文忏阿鼻狱报竟下文忏其余诸狱与楞严经十因六报大同文繁不引次复忏悔刀山劒树地狱身首脱落罪报忏悔镬汤炉炭地狱烧煑罪报忏悔铁床铜柱地狱燋然罪报此第三章计二十一小节十习中嗔习之所招感也一劒树十六游增之一二镬汤即一多铜釜之类六交报中见火所感也三然烧也燋然烧之至于燋黑不燋不巳也忏悔刀轮火车地狱噼砾罪报忏悔拔舌犁耕地狱楚痛罪报忏海吞噉铁丸烊铜灌口地狱五内消烂罪报忏悔铁磨地狱骨肉灰粉罪报四噼破也砾小石也研碎义五楚痛苦楚痛极也六五内心肝脾肾肺五藏也始则红烂终则消落由吞热铁丸热铜汁故七磨骨作粉嗔习使然忏悔黑绳地狱肢节分离罪报忏悔灰河沸屎地狱恼闷罪报忏悔咸水寒氷地狱皮肤拆裂裸冻罪报忏悔豺狼鹰大地狱更相残害罪报八以黑色绳牵扯如世间分尸之类离散也即八热之一九沸屎滚沸之屎气热且臭苦恼迷闷由其生平以公威势力富贵逼人既受臭名又气闷报十平生多恃或呰嫌人冷淡人乃至㓟剥牛羊及剥夺人衣等业所致十一或豺害犬犬害豺等故云互相由嗔习互相加害所致忏悔刀兵距爪地狱更相搏撮斫剌罪报忏X悔火坑地狱炮炙罪报忏悔两石相磕地狱形骸碎破罪报忏悔众合黑耳地狱解剔罪报十二凡刀锋倒刺曰距如鸡距鹰爪之类搏手击也撮捎取也或以刀斫或以兵刺如历听能为利兵刃之类十三可知十四磕石相筑声也十五众合者苦具众至合党相残也八热中之一黑耳者因众合故无纤毫之空窍故耳目皆黑暗也解是锯解剔或箭剔忏悔闇冥肉山地狱斩挫罪报忏悔锯解钉身地狱断截罪报忏悔铁棒倒悬地狱屠割罪报忏悔燋热叫唤地狱烦冤罪报忏悔大小铁围山间长夜冥冥不识三光罪报忏悔阿波波地狱阿婆婆地狱阿咤咤地狱阿罗罗地狱十六挫折伤也十七钉断十八儒书犹解倒悬目连中元节盂兰盆为此作也十九燋热即炎热狱叫唤即嘷叫大叫二狱乃八热中之三烦多也冤屈也二十大小两铁围山中间黑暗无三光故自上之下诸狱受苦不同皆有牛头狱卒马面夜叉等各以大力追逐袪逼由巳业力所招非天降人与应预知之莫自迷也二十一波波婆婆咤咤罗罗俱寒狱中忍寒声如是八寒八热一切诸地狱中复有八万四千鬲子地狱以为眷属总结八寒狱一頞部陀二尼剌部陀X三頞折咤四嚯嚯婆五唬唬婆六嗢钵罗七钵特摩八摩诃钵特摩八热狱解见前此八狱各有四门门各有四狱谓煻煨尸粪锋刃烈河增也狱有十六八狱计有一百二十八皆名游增连八大狱成一百三十六座自行十恶五逆感八大狱苦教他行恶逆感十六眷属游增狱八万四千者由八万四千尘劳所致也眷属同类之称此中罪苦炮煑楚痛剥皮刷肉削骨打髓抽肠拔肺无量诸苦不可闻不可说南无佛指狱中剧苦不可闻说先合掌归佛也刷刮也经云念佛一声灭八十亿劫生死重罪忏主称南无佛极悲地狱众生由无始恶业因缘致此苦报我等见此极应内省所以下文总申恳祷向佛发露忏除离苦得乐也今日在此中者或是我等无始以来经生父母一切眷属我等与彼命终之后或当复堕如此狱中今日洗心恳祷叩头稽颡向十方佛大地菩萨求哀忏悔令此一切罪报毕竟消灭同众灭罪也此中地狱中也与彼偕诸同志善友X也洗心叩头哀悔三业精诚也忏地狱等报竟愿承是忏悔地狱等报所生功德即时破坏阿鼻铁城悉为净土无恶道名其余地狱一切苦具转为乐缘刀山劒树变成宝林镬汤炉炭莲华化生牛头狱卒除舍暴虐皆起慈悲无有恶念地狱众生得离苦果更不造因此发愿离苦得乐也余地狱即十六狱乃至眷属狱也苦具加苦之器具也转为变成也刀山四句即苦是乐牛头下即暴虐念是慈悲心也在狱众生既离苦再不造狱因也上明离苦竟下明得乐等受安乐如第三禅一时俱发无上道心忏悔巳至心信礼常住三宝等受齐等而受也离喜妙乐为三禅人间最乐无有及者无男女婬慾以禅悦为食者发无上道心即发无上正等正觉心也一时顿发言在狱在坛者同时齐发也南无毗卢遮那佛南无本师释迦牟尼佛南无阿弥陀佛南无弥勒佛南无龙种上尊王佛南无龙自在王佛南无宝胜佛南无觉华定自在王佛南无袈娑幢佛南无师子吼佛南无文殊师利菩萨南无普贤菩萨南无大势至菩萨南无地藏菩萨X南无大庄严菩萨南无观自在菩萨礼诸佛巳次复忏悔巳忏地狱报竟今当复次忏悔三恶道报文中两重结前起后忏除果报中三恶道报报者詶其往因也下引经总明分五节经中佛说多欲之人多求利故苦恼亦多知足之人虽卧地上犹以为乐不知足者虽处天堂犹不称意一知足不知足对显处安居也称遂也欲即五欲不称意愈求愈得愈不足也心地观云若有少欲能知足者应当安住阿兰若处大经云知足之行诸佛所赞应终身欢喜奉行师子吼问佛少欲知足有何差别答少欲者不求不取知足者得少不悔不求未来所欲之事是少欲得而不着是知足不求恭敬是少欲得不积聚是知足又远离一切世间之事名少欲既出家巳不生悔心名知足既知足巳近空闲处是名寂静不知足者不乐空闲夫知足者常乐空寂端坐不卧或树下或冢间或露处随有草地即坐其上乞食而食随得为足或一坐食不过一食唯蓄三衣粪衣毳衣是名少欲既行是事心不生悔是名知足如是行者迦叶其人也但世间人忽有急难便能舍财不计多少而不知此身临于三途深坑之上一息不还便应堕落二约生死对显出悭吝之苦报三途火血刀也坑陷也忽有知识劝营功德令修未来善法资粮执此悭心无肯作理夫如是者极为愚惑三不受善教营中原雅音读盈洪武韵音荣造也善知识惜其受苦劝修戒定慧作诸福德皆未来出世之资粮也作造也理修理也圣教不依故斥之云极是愚惑何以故尔经中佛说生时不赍一文而来死亦不持一文而去苦身积聚为之忧恼于巳无益徒为他有无善可恃无德可怙致使命终堕诸恶道是故今日归依三宝至诚忏悔征愚惑之所以四引经证赍持也行道所用也劳苦其身积聚资财心常忧恼死不持去但资他人于巳何益悭不修福故无善无德善者除恶之根德者万善之体也是故下结上总忏悭贪苦报竟下别开三道次第而忏先忏畜道下分六节次复忏悔畜生道中无中识知罪报忏悔畜生道中负重牵犁偿他宿债罪报一畜生者因中无智纵遇善知识不肯受教故招无知无识罪报第二文义释见前忏悔畜生道中不得自在为他斫刺屠割罪报忏X悔畜生道中无足二足四足多足罪报三于人道中役心不停故果上不得自在被他或斫其头或刺其颈或屠四肢或分割身肉千刀万切痛苦何如前章言生时以力偿债此明死后以身肉血偿债痛苦不计四无足者陆地如蚯蚓等水中如鳗鳝等二足者空中如乌雀鸠鸽等陆行如鸡鵞鸭等四足如大而驴骡骆驼牛马等小而犬羊猫鼠等水中龟鼈等多足如蜈蚣百足等忏悔畜生道中身诸毛羽鳞甲之内为诸小虫之所唼食罪报五唼聚食貌狮象毛中之长凤凰羽中之长龙蛟鳞甲之长余可知又羽中如鸡有五德乌知凶鹊知吉燕雁知时四足中如犬马有义狗终不背主马能报恩今之背恩者反犬马之不若也如是畜生道中有无量罪报今日至诚皆悉忏悔六总结畜报次忏饿鬼道正法念处经云饿鬼险恶之业由心贪惜积聚欲望长富广积众恶不行布施沙门婆罗门及诸病诸贫穷人或来求乞心生悭嫉不肯施与不作功德不持禁戒以是因缘堕饿鬼中分五节次复忏悔饿鬼道中长受饥渴百千万岁初不曾闻浆水之名罪报忏悔饿鬼食噉脓血粪秽罪报一大经云众生生饿鬼中寿命无量百千万岁不闻浆水况得见耶即达见水到则变成勐火脓血X设或不变则有多人手执鉾矟遮护捉持不令得前设复降雨至身成火饿鬼苦报如此菩萨为化生故誓愿现如是身二大经云生饿鬼中或食吐汁脂肉脓血屎尿涕唾寿命无量忏悔饿鬼动身之时一切肢节火然罪报三经云受他寄物抵拒不还生于鬼处一者人中住若人夜行则有见者二者在阎浮提下五百由旬或住海中或住海渚恶道眷属其数无量略有三十六种姑举其八一炬口二针咽三臭口四大瘿五针毛六臭毛七得弃八得失一日一夜比人问十年如是五百岁名为一生即焰口焦身之报忏悔饿鬼腹大咽小罪报四即前第二种鬼皷腹针咽之报如是饿鬼道中无量苦报今日稽颡求哀皆悉忏悔五结问旁生饿鬼说何法度之答说永断根本无明令其舍离饥渴热恼生人天中便度二苦道矣忏饿鬼道竟下忏修罗道是第四大段分四节次复忏悔一切鬼神修罗道中谀謟憍诈罪报一阿修罗此云非天由因中虽愿得天身而不信正业福田力故仍得修罗智度论云欲界众生三种善根上分天道果报中分人道果报下分修罗果报修罗结使覆心心多邪曲得道甚难诸天虽X随结使直心信道修罗虽与天相似以近道难故在人下天之怨敌名阿修罗王于欲界中化身大小随意能作谀阿谀也謟佞言也憍是憍怡台居诈欺也伪也忏悔鬼神道中担沙负石填河塞海罪报二大经拘尸那竭有力士三十万佛遣目连调伏之连教化五年不能使一人受法一时力士闻佛入灭集聚平道佛即化身为沙门像往力士所以足三指掘出大石力士见巳即于巳身生轻劣想士云能移此石令出道不我以手举石掷至色究竟天我复接石置之右掌以口吹之碎如微尘复为力士说法皆发菩提心如此作用则佳今负石报历长劫或填河作陆塞海为滩所以河海边常长没不同此类塞之也问修罗道说何法以度之答说无我法令其舍离憍慢放逸安住忍地如方等会授修罗王记云此等于其未来世值遇恒沙人师子于善名劫得成佛如来皆号为善名忏悔鬼神罗剎鸠槃茶诸恶鬼礼生噉血肉受此丑陋罪报三罗剎是食人鬼即噉精气者人心中有七滴甜X水和养精神鬼噉一滴令人头痛三滴闷绝七滴尽即死一心持呪即得脱难鸠槃茶是可畏鬼大经云菩萨见众生为鬼所病即作是言愿作鬼身大身徤身多眷属身使彼闻见病即除愈阿修罗此云无端正故云丑陋报如是鬼神道中无量无边一切罪报今日稽颡向十方佛大地菩萨求哀忏悔悉令消灭四结上忏三报竟下发愿求成三道之功德灭恶兴善必承忏法力故文分四节愿承是忏悔畜生等报所生功德生生世世灭愚痴垢自识业缘智慧明照断恶道身一畜生之报不一故云等愚痴即多欲多求及无所识知等由愚痴无慧受畜生报今慧性开明不更染畜生垢矣业缘即苦身积聚偿债屠割唼食等业缘既识故愿智慧明照恶道苦身断皆忏悔之力也愿以忏悔饿鬼等报所生功德生生世世永离悭贪饥渴之苦常飡甘露解脱之味二由悭贪因受饥渴果苦即动身火然腹大咽小等常飡甘露永离渴也得解脱味永离饥也愿以忏悔鬼神修罗等报所生功德生生世世质直无謟离邪命因除丑陋果福利人天三质正也实也若为利养故现奇特相或高声现威令人畏敬是心多邪曲为邪命因今X质直无謟与昔谀㗖憍诈等反是离邪命修正因缘自然除丑陋果得端正报福利普及人天矣愿从今以去乃至道场决定不受四恶道报唯除大悲为众生故以誓愿力处之无厌四重申总忏发愿因也至道场果也自因至果中间决不仍受三途及修罗等四种恶道报唯除下拣愿但除发大悲心以同事摄四弘誓同处四恶道无满足想为度生故之此也指四恶道巳忏三途等报今当复次稽恳忏悔人天余报先结前今当下起忏果报文先人天余报相与禀此阎浮寿命虽曰百年满者无几于其中间盛年夭枉其数无量禀受也夭枉少年横死也伹有众苦煎迫心形愁忧恐怯未曾暂离如此皆是善根微弱恶业滋多致使现在凡有所为皆不称意苦火煎心则心无悦豫迫形则体无安乐愁悲忧慼恐惧怯懦滋益也恶业益多故致盛年天枉等苦即生亦不免煎迫心形等患耳当知悉是过去巳来恶业余报是故等今当忏悔无始以来至于今日所有现在及以未来人天之中无量余报先明余报之由今当下举无量余报以申忏问为天众应说何法答说诸行无常一切乐具悉皆衰谢令各出三界上总明下别开计二十二节X忏悔人间流殃宿对癃残百病六根不具罪报一流是宿生业水流下余波也殃即灾殃因无始宿业纵修善法犹有余殃耳癃残者罢癃残疾也百病即四百四病今止言百举大数也六根不具亦作得度因缘十诵律中阿那律尊者因精进失明补衲须倩人曰谁是惜福者为我任针时佛过其旁应声曰吾是惜福者与汝任针因为其说法得天眼第一忏悔人间边地邪见三恶八难罪报二生于边地不惟人品下贱尚不见中华人物况得见佛闻法乎生邪见家则不信三宝生生苦恼三恶即狱鬼畜四盲聋瘖痖五世智辩聪六佛前佛后七北俱卢洲八无想天此八有一便不得见佛闻法故名难忏悔人间多病消瘦促命夭枉罪报三目连尊者因弟子病上忉利天问耆婆当云何治答惟断食为本消衰也中既消外形瘦也促命短寿也不尽天年曰夭无罪死无药死纵有医药不对病死皆枉死摄余殃使然忏悔人间六亲眷属不能得常相保守罪报忏悔人间亲友凋丧爱别离苦罪报忏悔人间冤家聚会愁忧怖畏罪报四父母兄弟妻子有一死别生离便是不得常相X保守五生者凋零病者俱丧恩爱别离八苦之三也六怨憎会苦忏悔人间水火盗贼刀兵危险惊恐怯弱罪报七水火风是大三灾饥馑疾疫刀兵是小三灾文中水火大灾之二刀兵小灾之一人能一日一夜持不杀戒得免刀兵灾弱劣弱也忏悔人间孤独困苦流离波迸亡失国土罪报忏悔人间牢狱系闭幽执侧立鞭挞拷楚罪报八幼而无父曰孤老而无子曰独贫穷困苦流离波迸言飘流四方也传云迸诸四夷言散走也既散走四方亡失本土可知九幽囚也忏悔人间公私口舌更相罗染更相诬谤罪报忏悔人间恶病连年累月不瘥枕卧床席不能起居罪报十公口舌如借官府讼事而网罗玷污之其不受屈不伤财不害命决不巳也私口舌即于乡邻比近妄调唇吻而诬谤也口劳舌沸徒成地狱之因词垢语污空搆剧楚之果更相彼此互相铦笔绮饰文词污蔑加谤也诬虗言也如本无婬欲而妄加以犯色之名曾未盗偷而炽诽以窃物之号事起无因谤成有意今生不忏当苦无穷戒之哉十一恶病如疯痨等自然连岁积月耳瘥病除也忏悔人间冬瘟夏疫毒疠伤寒罪报X十二言四季之病阴阳书有瘟星瘟鬼周礼疾医四时皆有疠大痳疯之类秋间疟疠春患伤寒大经云菩萨于疾疫世见病苦者作是思惟如药树王若有病者取根茎枝叶华果皮肤悉得愈病我身亦尔若有病者闻声触身服食血肉乃至骨髓病悉除愈愿彼食我肉身不生恶心如食子想我治病巳常为说法愿彼信受思惟转教五祖演云今人似发疟一般寒一上热一上不觉过了一生不会者且置即如彻的人于日用现行处亦未免触事则因事生心缘无便依无息念被寒热二字打做两橛忏悔人间贼风肿满否塞罪报忏悔人间为诸恶神伺求其便欲作祸崇罪报十三邪风涨满痞塞缠绵等病痞病结也即腹内结病气隔不通也十四伺候察也崇神祸也祸者人所自召神因附之崇者神自出之以警人者忏悔人间鸟鸣百怪飞尸邪鬼为作妖异罪报忏悔人间为虎豹豺狼水陆一切诸恶禽兽所伤罪报十五百怪等如毗陀罗起尸之类十六人为兽啖总繇前业故无能逃若无前业纵遇不伤忏悔人间自缢自杀罪报忏悔人间投坑赴火自沉自堕罪报忏悔人间无有威德名闻罪报十七缢自经死也绞也十八自沉坑中自堕火内X宿孽所招耳十九无威使人敬畏无德令人悦服名誉自不远着如佛问波斯匿王曰有山从四面来如何回避答惟布施持戒修诸功德佛言善哉忏悔人间衣服资生不能称心罪报忏悔人间行来出入有所运为值恶知识为作留难罪报二十衣服是遮丑陋之要物人能舍衣必得佛果如诸龙王等每有金翅鸟怖求捄于佛佛施以所服之衣曰汝诸龙王若分吾衣一缕恭敬顶戴鸟王不能为害衣服不能称心掣襟露肘资生不能称心有米无柴皆由宿生悋惜感此罪报二十一恶知识用恶知恶见操掠人者运动施为不称其意故曰留难即障碍意也如是现在未来人天之中无量祸横灾疫厄难衰恼罪报等今日至诚向十方佛尊法圣众求哀忏悔愿皆消灭二十二应前但有众苦煎逼心形愁忧恐怯未曾暂离文正因善根应强者反弱恶业应少者反多皆颠倒心所感也此时不忏修更待何时今日下总结问向人众应说何法答说不昧因果法令修十善永净三业前巳忏悔三业六根一切烦恼障一切业障四生六道一切报障今当次第发愿回向先结前今当下生后阿毗昙心论云障阂圣道及圣道方便名障烦恼有勤利勤则数行利则增上X报障者随所住报非圣道器报过恶故上忏三障竟下申愿成功德等愿以此忏悔三障所生功德悉皆回向施与一切众生俱同忏悔大经云若施畜生得百倍报施一阐提得千倍报施持戒者得百千倍报施外道断烦恼者四向四果至辟支佛皆得无量报施不退菩萨及最后身诸大菩萨佛得无量无边不可称计不可思议报上总回向下发愿文八今初愿与一切众生现生之内身心安乐三灾八难不吉祥事咸悉消除衣食丰饶正信三宝身心安乐如龙自在王无恼无障故灾难释现前但八难有界内外之异界内如前以果报不净即凡夫住事入于圣化称之为难界外二乘住理八难一有余中三十心名三恶道四住无住法名北洲五地前法爱如长寿天六未有初地十种六相名诸根不具七地前智浅如世智辩聪八不穷中理如佛前佛后不吉祥事大而灾难小而病厄等至此当观想文殊师利宛来摄受毗婆沙论云若以一诃棃勒菓起殷净心奉施病僧于当来世决不逢疾疫灾若以一抟之食起殷净心奉施僧众于当来世决定不逢饥馑灾诵衣食二句当想宝胜佛宛来摄受能信三宝是众信之首故云正耳舍此报身皆得往生极乐世界亲觐弥陀得受记莂X由前生所作善恶业今受苦乐报死苦一至便舍此现报之身故云舍此报身往生有二义一厌离厌五欲轮回五道欲求出离二忻愿忻净土庄严愿欲往生极乐世界非堪忍界可比者弥陀所礼之佛安养导师也莂如禾稻秧种是草中别一佳种故曰莂喻授记是成佛秧故曰得授记莂当来世中见弥勒佛听闻正法如教进修二龙华会中亲见弥勒佛以弟子付弥勒云我灭度后所有四众于我法中种少善根乃至一称佛名弥勒成佛即当得度方等经佛为弥勒略说法要诸恶莫作众善奉行自净其意是诸佛教如教进修者教有四种如律宗名南山教法相宗名慈恩教性具宗名天台教法性宗名贤首教至此师子吼与普贤可想见矣又愿生生世世在在处处常值国王兴隆三宝不生外道邪见之家X三愿离邪见家大经云若其身心受大苦时欲失无上菩提之心莫以二乘心而生知足无三宝处常在外道法中出家为破邪见不习其道得法自在得心自在于有为法了了见故以故外道亦能作佛方等会授婆罗尸迦外道记云于其未来星宿劫皆得作佛同一号号曰普闻高名称彼等大智度世间至此应想袈裟幢如来矣又愿生生世世在在处处莲华化生种族尊胜安隐快乐衣食自然四愿得安隐乐由忏除垢秽惟有净心心净则佛土自净亦不受父母胞胎惟莲华托质方等经师子王子问云何得端正莲华中化生云何知宿命愿佛为宣说答忍辱得端正施莲华化生法施知宿命汝当如是解又菩萨问云何见巳身百受于化生千叶莲华上面奉诸世尊答华香散佛及支提不害于他并造愆于大菩提称信解得处莲华生佛前至此觉华定自在王可想矣古哲云不离当处坐宝莲华不逾剎那住生彼国种族尊胜如生剎帝利大豪贵家及高门望族之类至此龙种上尊王可想矣安隐快乐者欲得安隐先须离诸怖畏大经云死苦闭系打掷水火王贼贫穷破戒恶名恶道如是等畏悉当断之昔太子白父王曰能令不老不死无病不别四愿即不出家王答曰此愿世间难得衣食自然者大经云无量众生X应入涅槃以所乏故妨乱其心是故不得故愿衣食自然助道无亏耳又愿生生世世在在处处慈仁忠孝等心济物不生一念逆害之心五愿无逆害心大经云父母师长深生恭敬怨憎之中生大慈心又云若众生嫌我立者我当终日端坐不起若嫌我坐我则终日立不移处行卧亦尔护众生故当起是心此即不生一念逆害之心样子等心济物者大经云言常柔软口不宣恶不和合众能令和合有忧怖者令离忧怖饥馑之世令得丰足疫病之世作大医王病药所须财宝自在刀兵之劫有大力势断其残害令无遗余至此观自在菩萨可想矣又愿生生世世在在处处常为诸佛之所护念能降魔怨及诸外道六愿上得佛念下降魔外能降魔怨者防意如城慧与魔战须知无为能杀其贼魔之为言杀也婆娑论断慧命故名魔常行放逸害自身故名魔净印法门经云以无所为心即能降诸魔当知有四知苦能降蕴魔断集能降烦恼魔证灭能降死魔修道能降天魔降诸外道者如华严会上第二十一位知识徧行外道告善财言阎浮提内九十六种各起异见而生执着我悉于中方便调治令其舍离所有知见乃至普及十方世界悉亦如是问X学人分中可有魔外事否答古喆云学道人一念计生死即落魔道一念起诸见即落外道净名云众魔者乐生死菩萨于生死而不舍外道者乐诸见菩萨于诸见而不动大势至可想矣与诸菩萨俱会一处菩提道心相续不断七愿与善友俱道心不断既无魔外所遇皆菩萨道心自恒耳如裴相国闻黄檗一言便乃知归李太守闻药山云在青天水在瓶亦乃自肯大慧闻圆悟禅师举如何是诸佛出身处答薰风自南来殿阁生微凉慧即瞥然瞥然者于此事明白相应也故圆悟印许云难得你到这田地至此普贤大庄严可想见矣又愿生生世世在在处处兴显佛法修行大乘分身无量救度众生直至道场无有退转八愿弘法利生至果不退兴者以具本有大乘种子而鼓舞作兴之也显直指也先贤云江湖无阂人之心佛祖无瞒人之意是也在处说法如大经云若我弟子受持此经莫非时说莫非国说莫不请说莫轻心说莫处处说莫自叹说莫轻他说莫灭佛法说莫炽然世法说至此袈裟幢又可想矣乘者运载义体通教理行果谓依教解理依理起行依行得果行果正运教理助运四皆名乘分身无量者华严云虽现身于世于世法心无所着不同凡夫永没三界亦不同二乘求出三界无生死X可免三界可出观四生如一子等三界以同仁故能散形无量耳救度众生者如调达每于佛所怀不善心多食酥故腹胀医药无救因痛剧故称南无佛佛远闻之伸手摩其腹痛苦即除调达见佛手乃曰净饭王子有此医术不愁活命又三世诸佛只以此道度生无生可度以此心说法无法可说无法可说是真说法无生可度是真度生如诸佛菩萨所发誓愿所修福智所行回向我亦如是发愿修集回向大乘愿根上修行大乘来誓愿即四弘誓也福智即六度前四度修福第六修智第五禅度福智兼修所行即万行也回向如十回向巳释于前今略释者回因向果回小向大向巳向他皆共成佛也我亦下正例同愿修集三字如次配上誓愿修福所行以集者积集万行故大庄严可想矣虗空界尽众生界尽众生业烦恼尽我此修行回向终无有尽空能包界界能入空二俱难尽以虗空无边世界无尽故众生界是报障众生业是业障众生烦恼是烦恼障三障可尽我之修行回向毕竟不尽而地藏观音度生弘愿可想矣大经云假使掷罥能系缚风齿能破铁爪坏须弥如来终不为诸众生作烦恼因宁与毒蛇同共一处纳其两手饿师子口佉陀罗灰用洗浴身终不发言如来为诸众生X作烦恼因缘因如来烦恼尽故众生烦恼亦尽也烦恼可尽我之自利利他不可尽也发愿回向巳至心信礼常住三宝先结前至心下明虔礼三宝见忏文首尾唿应处一忏大旨总凭三宝力灭除三障显乎三德圆满无上菩提全在至心若一念轻微事同虗搆理事双融等一诚恳自能动物况诸圣耶至心下应礼十佛等结忏无者略耳忏巳举忏悔偈毕遶忏主者应唱十佛六菩萨名三遶斯与诸忏不杂如梁皇遶忏唱七佛十方十佛等诚为得体今行不辩故两书之请为一正慈悲水忏法卷下随闻录