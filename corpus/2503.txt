梅溪先生廷试策奏议梅溪王先生文集序梅溪王先生文集序知人之难尧舜以为病而孔子亦有聴言观行之戒然以予观之此特为小人设耳若皆君子则何难知之有㢤盖天地之间有自然之理凡阳必刚刚必眀明则易知凡隂必柔柔必暗暗则难测故圣人作易遂以阳为君子隂为小人其所以通幽眀之故类万物之情者虽百世不能易也予尝窃推易説以观天下之人凡其光眀正大疎畅洞逹如青天白日如髙山大川如雷霆之为威而雨露之为泽如龙乕之为勐而麟凤之为祥磊磊落落无纎芥可疑者必君子也而其依阿淟涊囘互隐伏紏结如蛇蚓颈细如虮蝨如鬼蜮狐蛊如盗贼诅祝闪倐狡狯不可方物者必小人也君子小人之极既㝎扵内则其形扵外者言谈举止之微无不发见而况扵事业文章之际尤所谓粲然者彼小人者虽曰难知而亦岂得而逃㦲扵是又尝永之古人以验其説则扵汉得丞相诸葛忠武侯扵唐得工部杜先生尚书颜文忠公侍郎韩文公扵夲朝得故叅知政事范文正公此五君子其所遭不同所立亦异然其心则皆所谓光眀正大踈畅洞逹磊磊落落而不可揜者也其见扵功业文章下至字画之溦盖可以望之而得其爲人求之今人则扵太子詹事王公龟龄其亦庶㡬乎此者矣公妃以诸生对筞庭中一日数万言被遇太上皇帝亲擢以冠爲士遂取其言施行之及佐诸侯入册府事今上皇帝扵初濳又皆以忠言直节有所禆𥙷上亦雅敬信之登极之初即召以爲侍御史纳用其说公知上意以必复土彊必雪雠耻爲己任其所言者草非脩徳行政任贤讨军之实而扵分别邪正之际尤致意焉寻以边兵先律廷议不咸上䟽自劾除吏部侍郎不拜去为数郡布上㤙恤民隐蚤夜孜孜如饥渇嗜欲之切扵已去之日民思之如父母其䖏闺门居乡党则又亲亲敬故隆信义务敦家人孺子亦蔼然有忠厚廉逊之风平居无所嗜好頋喜为诗厚质直恳恻条畅如其为人不为浮靡之文论事取极巳意然其规抚宏骨骼𨳩张出入变化俊伟神速世之尽力扵文字者徃徃反不能及其他片言半简虽㦯出扵脱口肆笔之余亦无不以仁义忠孝为归而皆出扵肺腑之诚然非有所勉强慕傚而为之也盖其所禀扵天者纯乎阳徳刚眀之气是以其心光明正大踈畅洞逹无有隐蔽而见扵事业文章者一皆如此海内有志之士闻其名诵其言观其行而得事心无不歛袵心服至扵小人彊以一时趋向之殊或敢巧爲谤然其极口不过以爲迂阔近名不切时务至其大莭之伟然者则不能有豪髪点汚也然则公扵五君子者迹虽未必皆同而心实似之故自其布衣时尝和韩诗数十百篇守番及䕫则又适在葛杜颜范之遗墟皆尝新其祠宇以致歆慕之意盖亦毎自比焉呜唿公之必为君子盖不待孔孟尭舜而知之矣予昔官中秘直西省皆得与公为寮辱公知頋甚厚及来守建康则公殁㡬十年而其子闻诗适官府下相与道旧感慨欷一日出公遗文三十二卷属予叙之予盖三复焉而拊卷太息也公之行事今某官莫俟子齐既状之而故端明殿学士汪公圣钖取以志其墓矣故予因不复着独论其心如此别扵篇端以告天下之士使有以识其所谓光眀正大䟽畅洞逹者言言凛凛𥘉未尝随死而亡也以是胜私起懦而相与师慕其万一在朝廷则以犯颜纳諌为忠仕州县则以勤事爱民为軄内外交脩不遗余力使君悳日跻于上民生日遂于下国歩安强隐然真有恢复之势则公虽云亡而其精爽之可畏者为无憾扵九原矣呜唿其亦可悲也乆闻诗亦好学有立能守其家云余耒守温每扵公睱辄涌梅溪王忠文公遗文因之有得于心以为政事之资者多矣公之文集旧有刋本而朱文公代刘共父为序论其心为特详岁久故坏前守何公文渊刘公谦相継掇拾扵蠧腐之余重为刋扳盛传扵今而少保黄文简公淮为序则专论其道也文公之序载扵大全集中惜重刋者遗之余为表而冠诸卷端使人知公之文章事业皆夲扵道而道又夲扵心也噫知公之心者莫如文公文公天下万世人物之衡鑑也则其序可得而遗㢤天顺六年冬十月朔旦赐进士出身中宪大夫温州府知府莆田周琰识梅溪先生王忠文公文集序道在天下无物不备无时不然夲之扵民彛达之扵事业昭昭乎不可泯也然而不着之扵文章垂之扵训典曷足以扶丗立教化今而傅后是故古之圣贤立徳立功立言不可偏废也嗣是而继作者世岂无其人欤温郡梅溪先生王公十朋家食时敏扵力学愽䆒经史旁通傅记百家由愽反约择精守固其扵天理民彛之懿忠孝立身之本体认真切凝然以斯道自任绍兴间对筞大廷日盈万言援经证据切中时病髙宗亲擢首选试以民事佥判绍兴府自后厯官侍从䑓諌出知饶䕫湖泉四大郡八爲太子詹事以龙图阁学士致仕每爲权要忌嫉而执徳不囬粤在侍从䑓諌时屡上奏䟽其扵君臣父子之大伦国家之权柄赏罚之当否时事之得失臣僚之邪正衆论之是非民情之休戚军政之利害时㡬之审决虏雠之不可不复国耻之不可不雪剖析详眀论议鲠直皆足以阐圣道垂丗教惜乎当时不能尽用也其为郡时布上㤙恤民隠导掖抚摩直欲之扵平康之域身在外服而心存朝廷汉唐循吏殆不是过其着为杂文诗歌率皆浑厚雅淳和平坦荡不离扵道徳仁义𬗋阳朱夫子谓其禀乎天者纯乎阳徳刚眀之气是以其心光眀正大踈畅洞达如青天白日而见扵事业文章者一皆如此确㢤至论也盖其当代之立徳立功立言可谓无媿者矣后之人虽欲无傅其可得乎文集旧尝镂板岁久䆮癈郡之前大守何公文渊访扵其家得录夲若干卷残缺错乱不可缉理㑹陞除侍郎而去然其心未尝忘也未㡬前御史刘公谦继守是郡旁求愽访乃得其刻夲扵黄巖士族蔡玄可家命郡学教授何㶇重加订正鸠工刋刻用广其传成其事者贰守徐公恕通判刘公寛推官宫公安暨邑宰周纪䓁与有力焉扵乎公之心畏天悯世之心也公之道圣贤所传之道也不幸狙扵人事之变迁迫扵气运之衰微而不得卒其志徒託空言扵编简之中其亦可悲也夫披阅是编者因其言以求其心因其心而逹诸用可以致君为尧舜可以跻治扵隆平使人皆知吾儒之道有功扵斯丗岂曰小𥙷云乎㢤淮故不揆鄙陋而僣为之序正统五年夏四月望日荣禄大夫少保户部尚书兼武英殿大学士知制诰国史捴裁同郡黄淮书梅溪王先生文集廷试策奏议目録梅溪先生文集緫目廷试䇿并奏议共五卷诗文前集二十卷诗文后集二十九卷附録有宋龙图阁学士王公墓志铭闻礼䟦尾一萹梅溪先生廷试䇿并奏议目録第一卷廷试䇿第二卷轮对札子三首上殿札子三首应诏陈弊事论左右史四事第三卷除侍御史上殿札子论史浩札子再论史浩札子论进取利害札子论史正志札子再论史正志札子论广海二寇札子论韩仲通俞良弼札子论内庭节省札子论宿州退师札子论休假札子论林安宅札子再论林安宅札子第四卷论用兵事宜札子乞审核李显忠等功罪札子论龙大渊抚谕两淮札子自劾札子䕫州论马纲状再论马纲状除知湖州上殿札子三首除太子詹事上殿札子三首应诏举官状举张拭自代状第五卷代越帅王尚书待罪状又代上郊祀天晴剳子又代上札子又札子又代上札子又代上五札缴札代王尚书辟陆宰状又代上札子梅溪王先生文集后集目録梅溪先生后集目録第一卷赋㑹稽风俗赋民事堂赋蓬莱阁赋第二卷诗丁丑三月二十一日集英殿赐第㳺天竺赠同年赠阎同年阎和诗叙别再用前韵赠梁同年次韵陈大监见赠次韵刘长方司户见赠陈大监用赏梅韵以赠依韵酬之大监复赠诗𥿄尾有留飰语再用韵以谢谢荣帅赠御书孝经用陈大监韵陈大监饯别用前诗珠字韵以谢用陈大监韵谢王国録季羔见赠陈郎中赠韩子苍集章季子赠端砚次韵陈大监赴天中节宴谢李侍郎赠御书涂中得寳印叔二诗次韵次韵寳印叔题壁二絶万府君挽词致政宋承事挽词张徳惠挽词宿罗汉三絶㳺大龙湫和前韵㳺灵巖辉老索诗至灵峯寄数语题瑞巖题天台国清寺题大慈寺题石桥二絶万年赠鄊僧贵老过鑑湖民事堂腊月望日出郊探春㳺告成观谒大禹祠酌菲饮泉遂至龙瑞宫观禹穴薄暮而还采蕺秦望迎春遇雪元日冐雪赴天庆观朝拜既趍府拜表还舎饮屠苏酒因思去年元日亦不在家感而有作贺何正言用蔡君谟韵寓小能仁寺即事书懐同莫教授朱县丞朱司理㳺西园次韵濮十太尉赏梅题夀乐堂用东坡韵赠杨元賔佥判元賔赠红梅数枝𪠘舎有脩竹𢾗竿满洒可爱龙瑞道士赠兰呉秀才克家以夀乐莲洲中千叶梅花为赠酬以诗上丁释奠俻数献官书十二韵呈莫子齐教授赵可大察推㑹稽三贤祠诗呉先生祠旌忠庙愍孝庙第三卷诗其比縁职事朝拜宫瞻望松栢怆然悲涕遂成小诗鑑湖行禹庙歌与赵安抚乞䟽狱次韵濮十太尉咏知宗牡丹七絶送僧㳺径山三月晦日邵宪宴僚属于西园某与焉赵提干即席赋诗次韵送昌龄弟还鄊兼简夣龄粜米行送㑹稽林簿弃官还鄊戊辰岁甞和韩退赠张彻诗寄曺夣良至今十年夣良方和以寄因赠一絶送赵可大如淛西中秋赏月蓬莱阁呈同官中秋见月方以为喜既而隂蔽意殊不满东坡云良天佳月即中秋不以日月断也诸君有醵㑹之约复用前韵记夣士人及僧道俱赠巖桂府吏有以老求退者询其年犹未六十诘其去之由云欲全身避祸耳予善其知机勇退可以媿嗜进之士夫有感而作观习水胜龙瑞道士赠巖桂九日登蕺山梦龄九日有诗兼懐昌龄次韵赠荘童子送朱丞赠夣龄兼懐昌龄和夣龄十月朔日书懐赠喻叔竒县尉赠王吉老县尉十月望日买菊一株颇佳闻诗生日十月十六日欲与夣龄弟及闻诗闻礼同㳺兰亭仍约喻叔竒偕行㑹天气不佳喻亦以疾辞出门而止兀坐终日懐抱殊恶和喻叔竒集兰亭序语四絶和韩退之晩菊赠喻叔竒夜读书于民事堂意有所感和韩公县斋读书韵李资深赠古砚瓦及诗喻叔竒惠川墨载夫人挽词和赵可大四絶右僧舎雨中右闻子规右不寐右朝永祐陵送黄机宜㳺四明卢仁及县丞挽词赠术者㳺天衣寺次梁尉韵酬陆宰用梁尉韵和喻叔竒㳺天衣四十韵第四卷诗州宅蓬莱阁清白堂清白泉观风堂望月䑓秦望阁望海亭卧龙山种山竞秀阁蕺山八松右军祠堂鹅池砚池题扇桥雷门曲水阁西园望湖亭吴先生祠贺知章祠鑑湖禹庙菲泉禹穴马太守庙呉越王庙望秦山小㣲山梅梁窆石和昌龄弟见寄懐喻叔竒次韵周尭夫赠睡香送陈元佐㳺四明闻礼生日次韵赵观使鸳鸯梅亡友孙子尚藁㑹稽山大禹寺之侧某至官八日出郊访其墓不获明年春𬒳命祀禹访而得之又明年春再徃酹酒因植栢十根哭之以诗子尚墓种栢郑夫人挽词钱夫人挽词连月不雨农事失时府帅决狱廪饥徳政动天霈然而雨某吟成律诗一章以贺次韵濮十太尉喜雨叔父寳印师住永嘉妙果院未期年而退弟子徳纯住龙翔一日帰省其师亦退居林下缁素挽留之乃遁扵异郡不踰月间师弟子相継退休识者髙之目为僧中二踈其窃禄将二考矣有媿二髙僧因书一絶庶几他日或踏其髙躅云寄黄簿次韵濮十太尉题禹穴薛师约抚干召饭于圆通寺主僧㵸茗索诗潘知县弟抚干和诗复用前韵酬冨阳张叔清县尉周徳贻得子以钱果为贶仆不获为汤饼客贺之以诗喻叔竒迎侍赴桐川榜其堂曰戯綵衣来求诗寄题一絶女子生日范文正公祠堂诗次韵梁尉秦碑古风府师王公中秋宴客蓬莱阁分茶赏月于清白亭某以幕僚与焉坐上成二絶又和赵仲永抚干二首再和又用㸔字韵酬赵仲永故叅政李公挽诗三首九日与同官㳺戒珠寺用去年韵显仁皇后挽词三首胡氏挽诗次韵喻叔竒追感去冬天衣之㳺次韵刘判官见赠赵仲永以御茗宻云龙薫衣香见赠仍惠小诗次韵仲永再和三絶复和以酬寄题周尧夫碧梧轩留别民事堂题双峯资深堂宿灵巖赠长老敏行第五卷诗已卯臈月七日觧官离越十九日至家明年正月二日𬒳命除祕书省校书郎卜以八月日行书二十字次韵冯员仲正字湖上有作次韵赵仲永悠然阁次韵皇子建王题明逺楼刘韶羙辞试馆职再用前韵赠韶羙次韵韶羙送刘夷叔二诗右悼夷叔右赠韶羙皇子建王生日寄新暦日与夣龄昌龄弟送查元章二首祕书省后园脩竹可爱胡正字有诗次韵魏邦式通判挽词次韵程泰之正字雪中五絶泰之用欧苏颕中故事再作五絶勉强継韵赵仲永和东坡汝隂雪诗并举赵徳麟赈济故事见示遂次其韵次韵洪景卢编修省中红梅李徳逺簿敢言勇退今之古人也东嘉王某赋诗以髙其行省中黄梅盛开同舎命予赋诗戯成四韵送王嘉叟编修送陈阜卿出守呉兴次韵程泰之酴醿送湖正字分韵得来字四月四日祀赤帝子于慈云岭净名寺祀毕㳺易安斋至江次送黄子升通判还鄊送太学生徐易归天台章季子教授惠顾渚茶报以宣城笔戯成三絶赵仲永和胡正字竹诗见赠用韵以酬张阁学挽词寳月师刻于旧题以寄因书二絶五月十八日去国明日富阳庙山懐舘中同舎寄冯员仲钓䑓严州龙门院满散天申节宿永康县黄塘店观稼有感永康有岭名花锦𬒳舟中偶题㳺石门洞林明仲自梅屿拏舟招丁道济道揆张思豫及予同饮索诗坐间成六絶七月朔日右赠明仲右懐旧㳺右赠诸公右题宋荘右题西岑第六卷诗次韵昌龄至乐斋读书寳印叔示诗且索碑刻以南明山六大字为献仍次韵寳印叔辩上人名赠瑞香花曹夣良自许峯来访留山间数日赋诗数十章复出四絶见赠次韵先人旧题东山墓亭三絶某辛已秋帰自武林省先壠遂修亭宇濬溪流因思先人旧诗巳随屋壁壊矣尚能记忆遂追和送万先之赴清湘教官送曹夣良赴桐庐户掾十月朔日偶书剪拂花木戯成二絶小小园十月杜䳌花盛开有共蒂双头之异因以数语记之题月师桂堂十一月二日自金溪访钱用章干白石覧山川景物之竒以东道之姓为韵同钱用明用章㳺白石巖又书岩上屑玉泉李少和像㳺东际次韵寳印叔观海三絶李镇夫辟圃筑堂効孟氏之飬吾表兄杖屦其间得日渉之趣某来㳺名堂曰双植因书三絶刘长方自豫章寄书称砮焦蛎房之羙恨未知味书一絶以寄之寳印叔得小假山以长篇模写进士钦逢辰和之某次韵并简钦次韵昌龄西园十咏黄杨莆萄脩竹梅桃李杉桂柳菊题如存亭壁刘义夫欲于先陇植兰寄数根义夫许赠丁香蜡梅义夫以赵清献諌垣集易柳文次其韵鴈山僧景暹求文记本觉殿又六言书不欺室人日有雪竹间种兰张思豫主簿送丹桂蜡梅余全之赠菊栽十二品并示三十絶走笔二絶酬之二月二日焚黄天色开霁賔㳺并集存殁有光悲痛之余因成鄙语送陈元佐㳺剡双桂东篱左原诗三十二首东髙山西髙山南髙山北髙山亀山卧虎山梅溪杨谿戯綵巖杜䳌巖碁盘巖撒水巖松萝巖障巖人靣巖天柱巖幞头巖宋家尖小鴈荡左岭左湖莼湖南瀑布北瀑布嘶水涧鴈潭三井孝感井白巖庵贾公庵如在亭如存亭小小园纳凉赠甥万膺万孝杰用韵见寄酬之题从姪荘万孝全惠小龙团第七卷诗赴召曹夣良赠炭戯成一絶宿学呈同官某去五月罢舘职还鄊涂中以诗寄同舎云去国懐明主离群念旧㳺翻今到家夣终夜绕瀛洲令以史职复至道山访旧或迁或去惟后园脩竹乃故人也感叹良乆因成短篇冯员仲赴阙奏事士君子咸欲其留闻为魏公所辟势不可夺遂成鄙语兼简查元章程泰之郎中以诗三絶覔省中梅花因次其韵胡秘监赠诗一絶某依韵奉酬胡秘监酴醿诗其次韵馆中三月晦日闻鸎胡邦衡有诗用东坡酴醿韵有君侧无谗人发口不须婉句某次韵上赐讲读官建茶某以説书与焉以十饼分赠太学同舎芮太愽有诗次韵四月从驾诣徳夀宫与诸公㑹食扵和乐楼是日借洪景严承㫖马戯云从驾滥骑承㫖马朝天叨缀舎人班异日再集胡舎人邦衡云不可不成篇也遂于楼中足之用登和乐楼韵酬胡邦衡送别兼简刘韶羙秘监去国重㳺钓䑓过婺女同年王节推夷仲黄教授乡人叶主簿子周㑹饮双谿楼㳺仙都㳺洞谿重㳺石门洞寄题喻叔竒亦好园种𬞞予素不善棊孙先觉万大年林大和见访戯与对垒偶皆胜之因数语大年和棊诗复次前韵大白昼见荆妇夜绩术者谓予命犯元辰故毎仕輙已予笑曰有是哉戯作问荅语再至双植堂呈表兄李克明九日寄表叔贾司理九日不登高与兄弟邻里就弊舎饮菊仙居陈少曽寄锦石盃书至乃九日也方与坐客把菊遂用以劝酒仆夫浚井得双鲫一鳗未及亨也蔵之泥水间予见而放之因作数语得张大猷尚书书云比毎进对屡以侍御为言而邦衡舎人言尤数且切某为群邪所疾独见知二公因读邦衡和和乐楼诗复用前韵次韵题寳印叔兰若堂藤杖予还自武林葺先人弊庐凈扫一室晨起焚香读书于其间兴至赋诗客来饮酒啜茶或奕某为戯蔵书数百卷手自暴之有小园时䇿杖以㳺时遇秋旱驱家僮浚井汲水浇花良天佳月与兄弟邻里把杯同赏过重九方见菊采以泛觞有足乐者覧镜见苍颜白发亦聊自叹也作小诗十五首扫室焚香读书赋诗饮酒啜茶奕棊暴书䇿杖汲水浇花赏月采菊覧镜浚井酬林明仲寄书并长篇昌龄欲㳺白石兴尽而止予亦思年前之㳺遂次其韵洪丞不负轩周承奉挽诗父黄岩赵十朋贤士也有诗云四枚豚犬教知书二顷良田尽有余鲁酒三杯棊一局客来浑不问亲踈予亦有东臯二顷两子皆学读书客至则奕棊饮酒遂用赵君诗意成一絶陈啇英挽词陈啇霖挽词万清之有诗三絶呈司理贾丈并简某因次其韵再用前韵右呈司理右酬清之右赠犬老未腊而雪豊年兆也大老有诗次韵雪中寄梅花与清之大老题夣龄五桂堂寄鲤鱼与万大年梁府君挽诗永嘉卢仲脩永年䄂文见访酬以短句林明仲和诗复用前韵张器光和诗复用前韵寄蒲墨与明仲寄沈敦谟送谢任之题双瀑癸未守岁张噐先复和诗作五言以寄万孝全赠金华洞石名雪洒遥峯作进退诗次韵元宵邻里携就弊庐张灯辤之不获因成一絶祈雨不应自秋七月不雨至于春二月十九日仅得雨昌昌龄作贺诗予未及和而雨止矣遂次韵以闵之社日喜雨复用前韵家食遇歉有饭不足之忧妻孥相勉以固穷因録其语闻小使胡抗虏不屈上甚嘉之有㫖命右揆抚师仍有和不可成之语皆出睿断宗社之福也昌龄有诗次韵昌龄四月十九日得男请名于予命之曰迟山丹花第八卷七月三日至鄱阳次韵何宪子应喜雨登绮霞亭用喜雨韵追和范文正公鄱阳诗郡斋即事㳺芝山寺登绮霞亭用碧云轩韵降圣节诣天庆观因谒颜鲁公范文正公祠堂用赠御赐名道士韵观文正像用赠传道士韵移竹植郡斋之东用懐庆朔堂韵十月望日同官㑹饭荐福送酒生日示闻诗闻礼木藴之即席和文字韵诗酬以二絶观郡守题名再书一絶项服善知县和诗酬以三絶并简林致一教授题荐福寺莫莫堂哭冯员仲陆居士挽诗洪师陈阜卿寄笋次韵何子应题不欺室郡斋对雪子应和诗再用前韵祠颜范二公题何子应金华书院啚闰月三白三首又和项服善二首又用时字韵和洪景卢用作四白诗腊尽日又雪洪复日五白诗再和次韵何子应得宣城笔闻捷报用何韵不欺室三字参政张公书也笔力劲健如端人正士然人望而敬之因成古诗八韵出郊遇雪何子应以蜀中文房四寳分赠洪景卢王嘉叟某与焉因成一絶送翁东叟教授和寳印叔见寄用韵寄二弟送蔡倅齿落次韵李懐安赠何宪五絶李懐安拥麾八蜀道出鄱江见赠二诗依韵奉酬国娘生日陈阜卿书云闻诗筒甚盛可使流传江西否戯用竹萌韵以寄次何宪韵金华先生有竒石名碧逺携来自蜀陈洪州以诗覔之金华辍所嗜以赠亦一段竒事也予家雁荡郡峯错峙皆几案间物因和二公诗颇起鄊思寓意断章嘉叟宗丞得郡喜成一絶人日雨次何宪韵子应赠蜀中石刻十卷诗以谢之次韵嘉叟读和韩诗元乆次何宪韵送何宪行部趣其早还种金沙花戯呈景卢郡圃栽花二月翔日同嘉叟藴之访景卢别墅用郡圃栽花韵即席唱和还舎复用前韵以寄景卢嘉叟各和诗五首复用前韵用韵懐何卿嘉叟和诗至七篇有何时五畆成帰计来作邻翁伴艺麻之句某鄊心方切复用韵第九卷州宅十二咏平政堂玉芝堂庆朔堂退思轩九贤堂四贤堂四望亭绮霞亭清香亭百花楼鄱江楼蜀锦亭景卢赠人面竹杖鄊人项服善宰鄱阳有政声人惜其去用郡圃栽花韵作诗数篇叙别遂和以送之予向年少不自量因读韩诗輙和数篇未甞敢出以示人盖二十年矣近因嘉叟见之不能自掩且赠以长篇蒙景卢継和用韵以谢次韵陈阜卿读洪景卢追玉板诗次韵何宪脩途倦㳺懐鄱阳唱和之乐次韵何宪太平道中书事次韵何宪题鲁池州通隐堂芝山劝农二月十五日祈晴十七日雷雨再作喜晴再用前韵𢾗日天气朝隂暮晴复用前韵哭何子应同官㑹余鄱江楼送谷帘泉二尊戯成小诗名郡之东门曰永平书一絶主簿程同年和永平门诗再赋四絶因以赠别送春州院狱空赠知録孙聴鄱江楼分韵得月字前端午一日㑹饮鄱江楼十有六人既分韵赋诗又戯成短篇五月二十日闵雨次韵叶枢宻言别洪景卢以郡醸饮客于野䖏园赋诗见寄次韵剡𥿄赠嘉叟以诗为谢次韵伏日四望亭分韵得月字次韵赵通判喜雨徐孺子亭张安国舎人以南陵鄱阳雨旸不同示诗次韵又次韵闵雨次韵安囯读楚东酬唱集安囯读酬唱集有平生我亦诗成癖却悔来迟不与编之句今𣣔编后集得佳作𢾗篇为楚东诗社之光复用前韵次韵安囯读荐福壁间何卿二诗怅然有感五月二十五日饯安囯舎人于荐福洪右史王宗丞来㑹坐间用前韵再用韵送安囯易芝山五老亭名曰五峯安囯书之因成短篇次韵安囯题余干赵公子飬正堂堂张魏公所名也并为作铭次韵安囯题清音堂郡斋旧有假山暇日命工葺之取石之㠌者繂置山顶汲水筩竹引而激之自顶而下有悬崖飞瀑之状予既以萧洒名斋因䥴二字于石戯成古风第十卷诗予自饶易䕫以七月九日行饶人遮道挽晋易轿由间道而去提点何徳献相追不及以诗见寄云断桥截镫亦堪怜始信林间别有天㣲见兵机第一义朱轓暂席广文氊因次其韵同官酌别途中寄何徳宪宿何山孙氏竹轩观张安囯题壁因用其韵望庐山懐番易同官夣观八阵啚读喻叔竒送行六诗都昌道中望庐山思故鄊过五柳湾宿栖真寺懐番昜士民观渊明画像题翠轩寓栖真四宿时二児寓上庠未知去留又祠命未下颇以为懐望大孤山题湖口驿至江州和叔竒见寄读赵果州诗读王文正公遗事题庾楼呈唐守立夫宫太平兴囯宫宿东林赠然老白公草堂莲社题东林聦明泉㳺圆通赠讷老题至乐亭胜书记蜀僧也和予㳺圆通二诗用赠讷老韵酬之次韵唐立夫以日者命状见寄赵果州致羊酒走笔戯酬题讷庵题康王观汤泉宿帰宗寺简寂观㳺开先寺观香炉瀑布诸峯读李苏二仙诗知卢阜之胜在是记以十韵㳺万杉院飞桥三峡桥五老峯玉渊宿栖贤㳺楞伽㳺山南入康谷以不观谷帘泉爲恨南康李守致上尊乃此泉名也戯成一絶石镜溪庐山纪㳺四十韵帰宗枞老言卢山有对云简寂观中甜苦笋帰宗寺里淡咸韲予因以汤泉石镜戯成一絶开先僧赠石菖蒲别庐山题天华院中秋宿瀼溪驿瑞昌李宰赠元次山集中秋思乡用瀼溪韵宿多福院昨日饭金城观今日饭石田驿瑞昌永兴道中作宿真如寺至兴囯军题懐坡阁赠王景文囯正赠陶永州次韵王景文赠行四絶题谋野堂闻诗闻礼不赴秋试以七月二十五日离大学八月二十六日至兴囯军喜其来也因作是诗途中遇雨宿大冶县东方寺宋武帝庙宿武昌县㳺西山寺遇雨两宿县驿呉大帝庙望黄州过樊口宿华容寺朝离华容莫宿孟桥小店陋甚得莫漕子蒙书以八百料舡见借遂可鼓揖而西矣至鄂渚泊报恩寺题一覧亭莫漕以羹荐杯第十一卷诗九日懐故鄊登压云亭赠赵都统九日陪诸公登髙十月觧舟晚泊江口望鄂渚汉阳觧䌫南浦𥘉泝长江江流出鄂渚汉阳两山之间云霭横之如一山然过金口市江中有渚名鲤鱼甲渚上有芦花连日遇逆风舟以寸进挽舟者行芦中成四絶食鰕宿通济口芦花夜宿思湖口繋䌫芦苇间夜半闻丛中有声舟人惊起终夕为之不寐舟中作汉水宿夏郡口九月十五夜宿高牙亡娣之在九月而不得其日十五日读坡诗至英公燎须事不觉悲涕是日辛酉得非塟日邪诗以寓哀买鱼行过八叠有小舟卖鰕是日风便但江岸萦迃疾徐相半过三义泛泛江汉水宿网歩时巳入夜犹行舟忽闻犬声知有人家孤灯一点盖渔舎也是夕有月不饮过毕家池有姓陈者送香橙八颗云有子在太学名景𥘉有佛舎额曰永固院临水而门闭有神祠云江南吴王庙必孙氏也晚过沙滩有渔人举网鳊鱼二百余头橙橘正正青黄以百钱买橘得十六颗比乡里小而味酸舟中懐畨昜赵倅及诸同官用九日登高韵宿𬗋㣲二十一日至福田院留建圣节宿金鸡渡宿王家村读楚东倡酬集寄洪景卢王嘉叟寄题番昜一江亭早至鲁家洑复八太河见石首山舟中记所见二十五日先妣逺忌祭于舟中夜宿下沙歩有小浦蔵舟于口惧有风也是夜浪忽作声如潮舟为之撼如是者三舟人惊惧𥘉谓有风起视则天籁不号星月皎然篙工云江中畏炮炙邻舟有煎油者岸圯而浪生晓视之果有圯䖏或云鼋鼍之属因记之天晴风顺舟行过石首县宿刘郎洑予自鄂渚登舟近两旬得顺风才二日耳高牙遇风雨留两日既而得顺风过八叠江流迃曲疾徐相半二十六日风駚甚方快之谓公安可一日到也明日如故江与风背浪汹涌停舟不行复用前韵再读楚东集用前韵寄景卢嘉叟冦莱公祠宿黄坛读于公堂记寄孙録聦伯十月四日宿于沙市舟中卷帘怱见新月天色如水乡思凄然得诗一聮云诗成天作𥿄帘卷月爲钩连夕烛有花至六日家书来自临安足成一篇寄二弟𥘉九日离荆南用䕫州舡过虎牙至峡州登至喜亭谒欧公祠尔雅䑓楚塞楼离夷陵移舟至水西将遵陆雾甚咫尺不辨舟人失津退𢾗里遇渡舡引而至岸有山在蒙笼中乃观音䑓也过姜诗村饭土门铺晚宿油榨有山名四靣颇饭桃花铺宿覆盆上大望州鑚天三里宿千石闻诵书声枕上闻皷角过九盘岭饭周平铺南北山峯峦皆竒有佛顶峯鲤鱼岩罗汉洞说者谓类巫山遇雨为云雾所蔽不尽见至归州宿报恩寺题屈原庙过稊帰二十四日亲帅印于州大拽铺宿巴东县懐冦忠愍𥘉八巫山界登罗护関云雾晦冥黙祷之因成一絶雾开复成一絶登得胜冈谒武安王関云长庙有泉一泓俗传谓兵至此无水拔刀刺地泉随而涌庙西有磨刀溪北有晒甲崖过风口望巫峡岩嶂如雁山祥云峯经行峡烟霞障登燕子坡前有一岩在江之旁如天台赤城名乌飞岩巴东之西近江有夫子洞亦曰圣洞巫山县有孔子泉说者谓旱而祈则应泉旁之民虽童子皆能书夫子胡爲洞扵此且有泉耶诗以辨之自鄂渚至䕫府途中记所见一百十韵第十二卷诗𥘉到䕫州查漕元章生日周漕行可和诗复用前韵并简元章又用行可韵行可再和用其韵以詶又詶元章行可元章再赋二诗依韵以詶前篇寓二后篇寓三元章赠余甘子用前韵行可骨肉自西州来用门字韵賛喜呉叅议诗用前韵以詶闻马纲复行旧路圣主之恩诸公奏也元章用前韵喜而和之州县有戒石饬官吏也某至夔之𥘉诗以自警云出郊送虞叅政因㳺竹亭小饮与者九人立春寄刘侍郎韶羙正月六日㳺碛呈呈同官买山给水修垒种柳江月亭二絶登真武山上元山中百姓出㳺作三章谕之题诸葛武侯祠登诗史堂观少陵画像送参议呉郎中䕫州祀社稷于州之西五里地不盈畆坛宇庳陋垣墻頽圯非所以崇明祀也买地昜路筑屋増坛命同僚董其事不踰月告成二月戊子祀事既毕诗以记之㳺卧龙山呈行可元章闻诗得男名之曰䕫甘露降于宅堂竹间凡半月三经雨乃止州宅有甘露堂昔周侍郎为郡露降焉易见山堂以名之予无善政惧其为灾记以二絶元章赠兰卧龙山有武侯新祠再用前韵寄书与二叔二弟题卧龙山观音泉呈行可元章元章赠笔戯成一絶再詶元章又荅行可詶行可惠白酒同行可元章报㤙寺行香登佛牙楼望胜已山五月四日与同僚南楼观竞渡因成小诗四首明日同行可元章登楼又成五首刘韶羙至巫山寄诗因次其韵送元章改漕成都次韵元章留别夜与韵羙饮酒瑞白堂秉烛观跳珠分韵得跳字仪鳯得珠字次韵韶羙失舟闵书韶羙帰舟过䕫留半月语离作恶诗二章以送元章至云安用送韶羙韵见寄次韵以詶静晖楼前有荔子一株木老矣犹未主予去其枯枝今岁遂生一二百颗至六月方熟行可和诗再用前韵行可再和因思前日与韶羙同饮计䑓临池摘实复用前韵又用韵呈行可元章至万州湖滩寄六言一絶云满目莫山平逺一池云锦清酣忽有钟声林际直疑夣到江南某六月翔日登静晖楼观江涨望西南碧逺𢾗峯乃前日送别䖏也为之黯然楼前荔子𥘉丹次韵寄元章韶羙至云安寄诗二首再用诗字韵以寄伏日与同官小饮瑞白堂观跳珠分韵赋诗伏日懐番易同僚余干翁簿以予去饶之日郡人断桥见留画啚赋诗见寄因次其韵赠裴童子行可生日王嘉叟和读楚东诗复用前韵以寄嘉叟和黯字诗再用前韵以寄和喻叔竒宿大木寺用读楚东集韵寄元章纳凉立秋七夕懐番昜齿落用昌黎韵第十三卷诗十八坊诗宣化刑清介福弭莭皇华兴儒崇化𢡟迁兴龙卧龙庆豊礼宾通津义泉永安折桂知足和风制胜楼中元日得雨夣觉偶成题无隐斋寄交代张真父舎人漕台赏荷华因诵昌黎太华峯头玉井莲句遂用其韵呈行可再用前韵张主管摄郡秭帰赠以三絶蒲萄寄赵果州寄阎普州八月十二日雨中秋对月用昌黎赠张功曺韵呈同官盘古庙赵果州之子年十四能作大字果州自荆南以诗寄予命书之字画老成异日必名家因赠以诗送如上人州宅杂咏甘露堂万卷堂瑞白堂诗史堂易治堂细香堂静晖楼制胜楼穿杨亭无隐斋跳珠土洞栢荔竹柑前軰有满城风雨近重阳句而不成篇九月六日遇雨因为足之招同官分韵又用前句作七絶九日登卧龙山呈同官又一絶送何希深舎人赴召至瞿唐関戯用山名成一絶连日至瞿唐谒白帝祠登越公三崃堂徘徊覧右共成十二絶瞿唐灔滪白帝祠越公堂三峡堂石笋白塩赤甲东屯昭烈庙八阵啚胜已山题无隐斋送喻令十月九日雪食柑十日买黄菊二株采菊啚梁彭州归自道山泝流入峡以二诗见寄因次其韵梁彭州与客登卧山送酒二尊阎普州赵果州舟中唱和以巨轴见寄詶以二首丙戍冬十月阎惠夫梁子绍得郡还蜀聮舟过䕫访予于郡斋修同年之好也因观太上皇帝亲擢御札及舘阁题名感叹良父輙成恶诗一章以纪陈迹且志吾侪㑹合之意与二同年观雪于八陈台果州㑹焉酌酒论文煮惠山泉瀹建谿茶诵少陵江流石不转之句复用前韵惠夫子绍二同年懐章过夔宗英赵若拙聮舟西上赋诗二首记吾三人㑹合之异次韵仍简二同年与惠夫若拙小酌郡斋再用聮字韵并寄子绍三友室生日观画像杜殿院挽词㑹同僚于郡斋煮惠山泉亨建谿茶酌瞿唐春同僚和诗复用前韵蜡梅子绍至云安复和前诗见寄酬以二首赵若拙卓尔不群佳公子也痛亲不见名堂曰思诸公争赋之不鄙予亦以诗命予谓若拙不止乎思也且能显之作思堂诗题朱钤干灏无喧室糟蟹荐杯第十四卷诗至日寄二弟懐二叔连日鹊喜东帰之祥也诗寄二弟白云楼赴周漕饭追念行可哭陈阜卿夣人赠范文正公集食笋冦莱公取韦苏州野渡无人舟自横之句增为十字见于曽南豊所作公传则知前辈作诗一言一句皆有来歴予用其说为巴东祠记有新进士作诗云语当人意为佳句何与韦郎野渡舟用其韵以觧嘲䕫砚闻韶羙侍郎易任广汉腊日与同官小集八陈䑓观武侯新祠梅雪十八日迓虞叅政于城西竹亭去嵗亦以此日送之读东坡诗除日元日赵果州送黄柑金泉酒四日雪坐间有江梅水僊花因目曰三白右梅花右水仙花右雪人日㳺碛糓日立春双鹊王抚干赠苏黄真蹟酬以建茶予雪诗云不来平地只山巅朱钤干和云不能下乞俗人怜志在洁已陈知録云只可在山如去年志在䘏民王抚干云散作人间大有年志在润物三子之志虽不同皆可嘉也各用其句作三絶以赠之又以一絶自况右赠钤干右赠知録右赠抚干右自况春雪十四日登真武山秃笔二月朔日诣学讲堂前杏花正开呈教授泮宫杏花乃阎𬗋㣲为教官时所植复用前韵甘露堂前有杏花一株在脩竹之外殊有风味用昌黎韵送王抚干行甫郡圃无海棠买数根植之哭纯老次韵喻叔竒松竹图寄巫山啚与林致一喻叔竒䕫路十贤屈大夫严刺史诸葛武侯少陵先生陆宣公韦丞相白文公柳文公冦莱公唐质肃公续访得七人宋大夫源丞相李左相李丞相温御史程伊川黄太史栢架次韵林江州题高逺亭登制胜楼再用前韵送宋山甫知县六月一日食荔枝拾荔枝核欲种之戯成一首㓜女生日诗史堂荔枝歌周行可挽词过客谈梁彭州之政不容口闻爲虚额所困欲引去子愿其少留以福千里辄寄恶诗食薏苡粥十贤堂栽竹诗史堂荔枝晚熟而佳预约同宫共赏偶成参差摘实分饷因诵庐陵先生诗云人生此事尚难必况欲功名书鼎复用前韵以歌之伏日与同僚㳺三友亭分韵得炎字制胜楼有元豊间太守王延禧及计台郡僚过客唱和诗大书于版岁乆字漫命笔史再书之记以数语雷声某二年于䕫窃食而巳无徳于民尤无功于学校泮宫诸生相与肖其像而祠之意固厚矣然非所冝得呈苏教授闻得呉兴七夕呈同官别䕫州三絶赠牟童子别同官第十五卷诗七月十七日离䕫州是夜宿瞿唐至东屯谒少陵祠东屯溪山之胜似吾家左原登古峯岭望䕫州古峯驿小饮燕子陵悼巫山赵宰巫峡神女庙昭君村过大拽石门谒清烈庙登独醒亭黄牛峡黄牛庙虾䗫碚水石渔翁至善亭又一絶郭道山宿灌口江陵舟中作查元章自成都走书至江陵并贶蜀牋附子离沙市天色变舟人惧风作少憇公安而行黙梼有应望石首山过三沱塔子山鲁家洑宿人老湾乌沙镇避风维舟岳阳之西岸徐师汊风作不敢行再留一宿用韩昌黎洞庭阻风韵示同行朱仲文张子是望洞庭贾岳州以予阻风致酒肉之赠鱼鰕𥘉欲维舟岳阳楼下适风作遂泊南津岳阳楼洞庭湖读兵阳楼记君山南津淑济庙过僊亭觧舟遇风暂泊岳阳城下正对君山岳阳城下岸赤色亦唿赤壁君山形如龙南有一小山如龟燕公楼道人矶泊潜江甲舟遇逆风破浪赋诗舟中覧镜过嘉鱼县宿通济口百人矶南浦南楼觧舟风犹未息暂止江口泊舟汉口黄鹤楼七矶黄州㳺东坡十一絶至九江陪林守黄中登庾楼出示旧诗喻叔竒自番昜来以诗见赠次韵以詶琵琶亭过彭泽马当山那刹石池之清溪如杭之西湖某归自三峡维舟㺯水亭南望齐山翠㣲在眼登谯楼望九华见一峯竒甚提举李子长知郡赵冨文子长和诗复酬二首冨文和诗复用前韵子长招㳺齐山冨文赠桂华泛清楼子长见示汪枢宻㳺齐山诗因次其韵冨文送鹿肉朱仲文和诗用齐山韵以詶子长和诗并餽饮食再用泛清溪韵溪口阻风寄子长冨文子长和汪枢宻齐山诗复用前韵池阳阻风晋十日子长携具至溪口复用前韵寄林黄中望舒山出清溪舟至梅根子长寄诗复用前韵淮山九华山铜陵阻风黄池对月宣城道中闻雁宿新豊驿途中遇雨过宛陵陪汪枢宻登双溪阁叠㠉楼㳺髙斋望敬亭山诵谢元晖李太白诗用枢宻㳺齐山韵离宣城天色隂晦望群山不见枢公和诗见寄复用前韵过麻姑山宿红林驿遇交代王给事广徳途中观刈稻祠山桐川三絶遇太学三友驿中阻雨文籍遭水九月一日自道埸山如临安周徳载夏廷茂自菁村乗舟来访既别寄以小诗待对仙林九日登佛阁时寄家道埸山恩去年㳺卧龙山遂用旧韵第十六卷诗九月十三日离仙林过东林郡中乆雨八境而霁六客堂送朱仲文运干还蜀读喻叔竒㳺卢山诗十月晦日㑹凌季文沈徳和二尚书刘汝一大諌于六客堂沈书和诗再用韵凌书和诗复用韵刘汝一和诗复用韵十一月十日㑹于六客堂者十人宋子飞徐致云章茂卿邓叔厚莫子登俞仲明许子齐沈虞卿郑夀酒三行予赋诗汝一和十客诗语及贡院复用前韵晦日㑹于六客堂者十二人次韵张叔清见寄次韵林明仲见寄贡院上梁诸公和诗再用韵并简沈虞卿教授寄䕫州张君王抚干名送张光大咸赴长沙簿送柑姚子才过孺人挽词重刋戒石铭谒颜鲁公祠懐忠堂放生池次韵翁东叟知县见寄并简载俊仲送师教授用贡院韵寄当涂呉给事明可复用前韵王夷仲校书挽词仲春释奠于学同诸公登稽古阁观弁山望太湖阅壁上题名诵范文正公呉兴先生富道徳诜诜弟子皆贤才之句次韵钱郎中豫六客堂碧澜堂二絶钱再赋二诗复用前韵钱云家无置锥之地寓居僧舎有为题米䟽者送𬗋常之赴汀州教官送朱舜卿赴汀州司户二月望日欲劳农于弁山㑹风雨作遂出南门因登岘山观洼尊访五花亭遗迹晚霁㳺何山观读书堂薄莫而还劳农岘山乗兴㳺何山同行宋子飞沈虞卿霍从周范文质寄沈虞卿寒食上安定冡登清风楼呈通判宋子飞郡僚展饯席上赋诗父老至徳清懐送别诸公金仙院宿妙庭观宿富春舟中泊桐庐分水港小瀑布钓䑓三絶呉明可自当涂以诗见寄因次其韵端午日陪柳严州登千峯榭宿安流亭过老䑕岐予至兰溪买扇题归去来兮吏忽报有潘渊明相访戯书二十字泝婺溪同年雍尧佐周尧夫同王与道尚书子姪拏舟来迓婺女广文官舎旧有五柳萧侍郎徳起为教官时取以名堂歳月浸乆柳旣剪伐名亦更矣周尧夫欲复其旧诗以賛之第十七卷诗戊子八月二日得泉州觧舟过瑞安赠沈敦谟观潮阁访曺夣良鳯凰岩萧家渡入长溪境赠程天佑秀才宿饭溪驿宿双岩寺至福唐㑹鄊人丁镇叔张噐先甄云鄊项用中题知録薛主簿同年孙彦忠草酌试院宿真隠寺饭枕峯宿囊山寺过蔡端明故居䜩七邑宰送赴省诸先軰次韵䕫漕赵若拙见寄知宗生日哭令人贡院车水筑基诸公惧鱼鳖失所活之别沼出郊劝农题灵秀峯禅院送九座讷老崔肃之自湖至泉迁二亲之䘮归诗以送之夜闻子规痛念亡者南宫掲榜温陵得人为盛提舶马寺丞有诗賛喜次韵诸公廷对甫迩复用前韵次韵知宗春隂次韵知宗㳺北山悼亡次韵知宗酴醿㳺丞天寺后园登月䑓赠潜老送贾岩老还郷送岩老出北门送传兴化曹梦良寄柑闻诗闻礼辈取以祭母哭泣不巳四月八日贡院上梁诸公和诗复用前韵悼亡薛士昭主管母夫人加封送酒爲夀薛有诗谢次韵以酬送宪智叔祈雨未应提舶知宗道观焚香明日遂雨提舶有诗次韵次韵知宗贺雨次韵陆倅贺雨夏四月不雨守臣不职之罪也将有请于神雨忽大作陈贺州有诗賛喜次韵以酬次韵蒋教授喜雨知宗㳺延福有诗见懐次韵以酬提举延福祈风道中有作次韵病中食火山荔枝诸公和诗再用前韵漳州石教授寄火山荔枝东湖小饮东湖爱松堂食苽呈知宗题陈节推纳凉轩州宅即事修鹰瓜花架鹰瓜花长生草榕木安静堂中和堂云榭二山亭清暑堂贡院纳凉分韵得湖字知宗㳺东湖用贡院纳凉韵见寄次韵奉酬再和比和知宗诗牵于押韵以招虞为戯果蒙见招复用前韵㳺湖值雨薛士昭衣巾霑湿意气自若戯用前韵次韵知宗㳺二公亭提舶示观楚东集用张安囯韵因思番阳与唱酬者五人今六年矣陈何二公巳物余亦离索为之慨然复用元韵五月晦日㑹知宗提舶通判纳凉云榭提舶用仙字韵即席赋诗中寓四字次韵以酬知宗提舶即席赠诗用元韵以酬并简通判提舶欲移厨过云榭示诗次韵提舶携具过云榭知宗出示和章复用韵知宗即席和端字韵三首提舶退即足之子第三诗经乆方和録呈二丈傅兴化送蔡端明集报以温公文因求端明帖陈贺州速客送酒丁惠安赠肉苁蓉第十八卷诗修戒石知宗送王友酒林漕世传赠莆中荔子名状元红分送陆倅陆有诗次韵提舶送荔枝借用前韵州治有忠献堂以韩魏公始生得名废扵俗吏更以清暑今复之六月二十五日㑹同官于贡院用前一絶分韵得相字新第先归者五人燕于黄堂故事也酒半啜茶于忠献堂持盃以劝即席赠诗写真自题士昭赠寸金鱼子赠第二人石察判荔枝七絶陈紫江緑皱玉大将军玉堂红夺先红七夕红贡院垂成双莲呈瑞因成鄙语勉士子陈贺州赋双莲诗不言祥瑞次韵以酬郡圃有荔技名白蜜者熟最晚戯成一絶送王提干观贡院画春景啚韩魏公生于泉南州宅故未有祠于典爲阙郡圃有庵名大隠即之以祠八月戊子率同僚祀之陈提刑永仲以清名室志先徳也诗以羙之朴乡钓隠啚八月十五日贡院落成宾僚咸集斥世俗之乐不用饮文字也把盃邀月诵香满一轮中句即席赋诗以勉多士送薛士昭爱松堂前有緑竹一丛可爱旁有鹰瓜花颇碍眼移去之提舶送菊酒有诗次韵九日登云榭十日同知宗提舶㳺九日山延福寺御书阁思古堂善利王庙晋时松秦君亭姜相峯无名木姜秦祠陈公祠蔡端明诗石佛聚秀阁提舶送岩桂寄南安鹿宰贡院啚去年不求人兴化簿叶思文吾乡老先生也比㳂檄见访既别寄诗二十八韵次韵以酬送陆通判观郡守题名龙眼金橘清源夫人赵氏挽词食姜食芋夣二叔懐胡侍郎邦衡悼汪舎人飬源悼张舎人安囯黄华飞蚊夫子泉立髙桂坊洛阳桥移庖贡院知宗即席赋诗次韵知宗赠金橘报以香橙第十九卷诗乞祠不允次韵陈贺州题姜秦二公祠姜丞相秦隠君薛士昭寄新柑分赠知宗提舶知宗有诗次韵知宗柑诗用韵颇险予既和之复取所未用之韵续赋一首三十韵林主簿明仲挽词拟赋江南寄梅花诗十月二十日买菊一株颇佳置于郡斋松竹之间目为歳寒三友重修北楼十一月望日与郡僚同登因书十二韵诸公和诗复用前韵哭万先之胡邦衡以集英殿修撰知漳州正人起废有识相贺诗以志喜冯员仲复元官与致仕恩泽次韵提舶见招令人生日哭以小诗知宗生日喻叔竒采坡诗一聮云今谁王文字公合把旌旄为韵作十诗见寄某惧不敢和酧以四十韵题徐致政菊坡啚次韵呉明可见寄沈敦谟和诗见寄复用尢韵曺夣良教授寄柑一百颗报以干荔枝戯成二絶懐夣龄昌龄弟腊月二十八日与知宗提举分歳郡中啜茶于北楼赏梅于忠献堂知宗即席有诗次韵并简提舶曽潮州到郡未几首修韩文公庙次建贡闱可谓知化本矣某因读韩公别赵子诗用韵以寄送柯教授赴官四明寄崔肃之烛花次韵表叔贾元范见寄二首人日喜晴元宵贡院张灯㑹客知宗即席赋诗次韵送丁惠安知宗示提舶赠新茶诗某未及和偶建守送到小春辄分四饼因次其韵知宗送馿肉以膰肉酬之次韵赠新笋赠潮州万顷増辟贡院以元夕落成寄诗次韵题并玉堂出郊劝农饭𬞞于法石僧舎时方闵雨有无麦之忧因成八絶食笋蕨悼陈提刑闻胡邦衡改知泉州复用前韵次韵何兴化徳杨闵雨喜雨再用前韵次韵龚实之正言见寄出郊迓客至石塔院憇刘公亭观石笋桥东望郡城南瞻𬗋帽即事有作用喜雨韵呈龚实之石笋桥林黄中少卿出守呉兴芮囯噐司业以诗送之有今日桐城王刺史异时遗爱在吾州句用韵寄二公题蒋元肃藴仁堂第二十卷诗李伯时赠英石送潜老赴东禅陈提刑挽词送陈元龙赴封州教官提舶生日得叶飞卿书因寄贡院碑万桂堂表弟万大年宿郡斋为䑕蚊蚤所苦夜不安寝目为三害某辄申造物之意谕之以诗荐新荔枝大年独歩郡圃即事有作次韵早起刺桐花大年㳺延福寺提舶赠玉友六言诗次韵以詶覔百叶橊花寄陈大諌天申节放生送知宗奉祠还越爱松堂纳凉郡斋夜坐闻水车声末利花次韵传教授景仁马緑荔枝再次韵三次韵四次韵五次韵六次韵七次韵得雨复用闻水车韵呉宗教惠西施舌戯成三絶贡院食新荔枝观双莲因成六言分韵得两字云榭纳凉分韵得宜字罢官述懐出州宅寓清源驿诸公饯别分韵得人字枕上闻雨声闻角声复安静堂旧额次蒋元肃韵赠李冝之运干记风蔡端明祠堂别傅教授景仁赠陈教授正仲挽令人赠陈体仁赠林尉致约临行至贡院观桂赠致约宿寂光院陈徳溥以百韵诗送别因赠一絶越境送别者七人蒋元肃黄少度鹿伯可赵元序陈徳溥叶飞卿林致约少酌驿舎别蒋元肃题莆田林氏双阙过头陀九岭宿天王栖林二招提因成三絶宿五峯院赠亮首坐王成之太博寄诗病中未䏻和谩书二十以詶司理叔文和过万桥诗复用前韵挽令人梅溪草堂新辟缺少花木效少陵故事覔之以诗夣龄弟生日可公禅老住泉之九日山二十年矣予临罢官求去甚力复为后政所晋寄诗酬以一絶黄伯厚得莆墨折而为三以书来易戯成二絶姚宰行可和诗索墨酬以元韵松笔题净名院二絶第二十一卷表状饶州到任谢表䕫州到任谢表除敷文阁待制谢表湖州到任谢表泉州到任谢表除敷文阁直学士谢表除太子詹事赐衣带谢表慰皇后上仙表贺皇太子牋慰皇太子表辞起居舎人状辞兔兼侍讲辞免侍御史状辞免第二状辞免权吏部侍郎状辞免第二状辞免除集英殿修撰状饶州乞祠状辞免知䕫州状第二十二卷启及第谢宰相张参政陈枢宻杨侍郎李侍郎贺侍郎刘侍郎王侍郎陈侍郎张侍郎王舎人赵舎人周舎人孙少卿周侍御王殿院凌司諌王郎中孟郡王与绍兴赵殿撰与邵提刑荅萧山宋知县荅嵊县丞荅上虞陈县尉荅来司户与都提举与安抚王阁学贺赵侍郎谢王舎人荅王宫教荅周主簿贺正荅慈溪姚知县与徐提刑度荅㑹稽钱知县谢王安抚荅诸暨王县尉荅邵县尉谢觧荅陆觧元谢觧荅髙觧元谢觧荅诸葛觧元谢觧荅周主簿贺冬荅孙通判除馆职谢宰相陈右相王枢宻叶枢宻荅梁状元荅许状元荅丁状元荅南剑州王守荅温州詹通判荅乐清徐令荅曽知郡与梁司諌荅贺封赠荅乐清洪县丞与张侍郎荅新昌李县丞第二十三卷启荅喻提举荅樊提刑荅温州莫守荅木状元荅黄状元荅丘状元荅莫守贺冬荅温守袁正言荅饶州蔡通判荅彭教授荅池州韩守荅新靖州杜守荅白待制荅沈运使荅陈緫干荅贺枢宻荅赵通判荅乐清权县丞求司法荅荆南李太尉荅帰州周守荅周运使荅查运使荅呉叅议荅施州甄守荅周运使荅查运使荅潼川运使何舎人荅前四川茶马续修撰荅涴待制调荅刘大諌荅凌尚书与沈尚书荅姚子才荅张教授荅泉州交代周叅政与福州王叅政荅赵知宗荅蒋教授荅兴化陆教授荅任运使荅石察判荅郭县尉荅兴化何知军贺张尚书贺陈右相贺汪尚书贺陈左相贺虞右相与交代胡侍郎第二十四卷小简荅吕主簿与王安抚与赵侍郎与王舎人荅陈少卿荅李丞务与张䑓法荅温守周侍郎荅台守凌侍郎与王运使荅曽知郡与任安抚荅赵抚干与任提举与王緫领荅王舎人与洪检详与杜殿院与呉察院与汪侍郎与凌侍郎与刘察院与陈侍郎与汪中丞与赵安抚与梁司諌荅陈侍郎荅温守徐侍郎与温守莫郎中荅湖守陈郎中与永嘉楠溪囯朝宗第二十五卷手札与陆㑹稽修曺娥旌忠庙与江山隂修愍孝庙与赵安抚乞降祝版祀上虞舜庙与郄提刑与安抚论张侍郎论鲁六伤犬与安抚监司论灾伤与都提举论灾伤赈济定夺余姚县和买定夺阿何讼陈友直定夺梁谦理分与赵安抚辞定夺与王安抚与桥道顿逓使董侍郎与直讲史侍郎与宰相乞外任再与汤右相辞建王辞三观察与陈左相辞免除着作佐郎与陈左相辞免除命乞外任再与陈左相与宰相论灾异与汪侍郎与汪侍郎与二相乞祠与张左司与虞丞相第二十六卷记妙果院蔵记夣庵记鴈荡山夀圣白巖院记鴈山本觉院殿记天香亭记颜范祠堂思贤阁记潇洒斋记䕫州新修诸葛武侯祠记冦忠愍公巴东祠记唐质粛公祠记夔州新迁诸葛武侯祠记兴化军林氏重修旌表门闾记泉州新修北楼记读礼堂记广州重建学第二十七卷杂文㳺天衣诗序送喻赦竒尉广徳序送叶秀才序蔡端明文集序䟦陈忠粛公手帖跋季仲黙诗跋温公帖又䟦二刘帖䟦王签判植诗䟦余㐮公帖䟦冯员仲帖䟦霍怀州传䟦王夷仲送行诗轴䟦杜祁公帖䟦蒋元肃夣仙赋䟦张侍郎帖䟦严伯威墨蹟䟦孙尚书张紫㣲帖曰义堂铭鑑湖说上鑑湖说下别院省试䇿问二首经筵故事经筵讲义春秋僖公元年春王正月齐师宋师曹师次于聂北救邢小学讲义论语学而第一子曰学而时习之不亦说乎有朋自逺方来不亦乐乎人不知而不愠不亦君子乎有子曰其爲人也孝弟而好犯上者鲜矣不好犯上而好作乱者未之有也为政第二子曰为政以徳譬如北辰居其所而衆星拱之第二十八卷祝文饶州谒颜范祠文颜范新祠成奉安祝文䕫州谒文宣王庙文谒昭烈庙文谒武侯庙文谒杜工部祠文修武侯庙奉安祝文诸庙祈雨文诸庙谢雨文湖州谒文宣王庙文谒颜鲁公祠文祭安定先生文泉州谒文宣王庙文韩魏公祠奉安祝文诸庙祈雨文韩魏公祠祈雨文韩魏公祠谢雨文诸庙谢雨文诸寺谢雨文谢蔡真人文辞文宣王文辞韩魏公祠文辞诸庙文祈雨䟽谢雨䟽祭文祭六姑文祭八姉文又代闻诗祭张魏公文重祭张魏公文祭陈鲁公文祭何提刑文祭戴履道文祭贾府君文祭冯少卿文祭周运使文祭杜殿院文祭令人文祭张噐先文祭万先之文祭王尚书文祭潮州王尚书文祭曹夣良文第二十九卷墓志铭周承奉墓志铭何提刑墓志铭赠少保王公墓志杜殿院墓志刘知县墓志铭令人圹志梅溪先生后集目録终梅溪王先生文集诗文前集目録梅溪先生前集目録第一卷诗畒十首观国朝故事四首㶁㶁岸下水宣和乙巳冬大雪次表叔贾元实䪨伤时感怀驾幸温州次僧宗觉䪨次䪨刘谦仲见寄送凌知监赴玉环次觉无象䪨荅毛唐卿虞卿借昌黎集辛亥九日侍家君同孙子渊子昭子尚登髙于家之东山时菊花未开坐客皆以爲恨至十月望独歩东篱下见前日青枝巳烂熳矣东坡云凉天佳月即中秋菊花开日乃重阳不以日月断也扵是命酒肴唿邻里饮扵丛畔云次䪨季仲黙见寄题湖邉庒湖邉怀谦仲寄孙永之寄毛虞卿次䪨虞卿赠别次䪨刘方叔见寄寄方叔潘岐哥赠余取新次韵昝监务早梅寄贾一节孙子尚过明庆以诗见招未及徃次韵送子尚如浙西怀子尚乐清僧寮有过客钱之翰题二絶有伤时之叹因次其䪨读亲征诏书二首次䪨题曹大夫怀忠阁闻韩师世忠退保丹阳逺近忧惧州县议结郷兵以备不虞闾巷少年贯弓走马若有得色感而有作和刘方叔溪上一絶和方叔见赠二絶得陈商霖书昔与南浦刘谦仲大梁孙子尚㳺自刘死横阳孙亦有浙西之役交旧零落为之慨然感而有作次䪨李刑曺病起书怀又用前䪨送曺大夫赴行在所第二卷诗送表叔贾元范赴省试荅季仲冥夜听双瀑同刘方叔毛虞卿聮句对月同方叔聮句㳺箫峯题双瀑送刘方叔兼简全之送陈啇霖昼卧书怀用前䪨赠刘全之有客赠酒同舎终夕尽欢复用前䪨复用前䪨戱酬毛虞卿见和怀㱕预别同舎寄僧觉无象觉无象和秋日山林即事次叔父寳印师韵和怀孙子尚二絶季令生日徐丞生日思友县学落成百韵送刘方叔季文㳺雁山逰西岑遇雨幽居三咏脩竹黄杨丁香花郑丞生日县学别同舎次韵曽尉易任青田留别淫雨挽仰先生寄潘先生次韵潘先生暮春感怀见寄至乐斋读书用前韵酬昌龄弟和怀孙子尚怀姜渭叟兼简谢守中用前䪨怀刘方叔兼简全之用前䪨述怀夜雨述怀第三卷诗送贾元范赴省送刘政孙送刘全之前诗送三郷丈行虽各献芹然非所以勉子大夫茂明大对之意更爲古诗二章以献咏桞次韵潘先生寒食有感悼僧德芬悼单法师毛虞卿见过读孙子尚旧所寄书宋彦才挽词宋孺人挽词先君子去世五十日孤某八四友室覩平生遗迹哀号痛哭絶而复苏既而书四十字以寄罔极之思李府君挽词陈景功挽词次䪨万乔年李唐英二絶送章生端武送罗生少陆送茹生履乙丑冬罢㑹呈诸友江上遇风宿黄岩妙智院过黄岩宿庆善寺过天台过新昌观石佛戴溪亭曺娥庙宿驿奥题灵峰三絶出雁山関岭遇雪过鑑湖月夜独酌太学寄梦龄昌龄弟丁邜秋赴鹿鸣燕次太守赵殿撰䪨赴省治装有感再过雁山三絶大龙湫天桂峯天聦洞思帰别太学同舎戊辰闰八月帰自临安观旧题脩竹黄杨丁香花慨然有感复书三絶第四卷诗次䪨寳印叔止庵三絶翁府君挽词十月十九日雷二十一日雪次䪨表叔余叔成示児表叔陈景韶挽词咏述师葡萄十一月七日至东山省坟因思先子昔年题壁有水光山色两依依之句旧屋已壊墨迹不晋山水依然感慨不巳因成一絶寄万大年万季梁和诗留别再用前䪨将过万桥用前䪨寄大年先之种兰有感再用前䪨三月晦日与同舎送春于梅溪因诵贾阆仙诗云三月更当三十日风光别我苦吟身共君今夜不湏睡未到晓钟犹是春时有二十八人遂用齿序分䪨爲麦祈实次䪨万先之读荘子己巳梅溪同舎三十其九人者㳺从之旧也酌别之夕独五人在焉谢子与能犹在予舘而四人者且去矣遂各以其姓赋诗送之周仲翔李大鼎许辉先谢鹏别宋孝先送黄岩三友又各赠一絶余如晦郑逊志施良臣别余谐别余壁别周濬后七夕二夜同夣龄宿湖邉庒次夜余宿湖南夣龄犹在别业再和前䪨寄之宿灵山院登姚奥岭望山有感与万先之登丹芳岭路人有手持桂花者戯覔之慨然见赠且言𣣔施此花乆矣又言花名秋香一名十里香遂与先之分之记以一絶题石梁过雁山次先之过雁山韵张施二生自黄岩拏舟送别于台城赠㠯二絶过仙人渡过百歩岭関岭旅邸观林同季野去秋题壁望天台赤城山感而有作柘溪道傍有班竹百余挺萧洒可爱与先之赏翫移时因念郷间无是种约异日移其根予戯诵君㸔江上千竿竹不是男児泪点班之句遂发一咲既而作数语觧异世妇人之嘲且志不必移根也代妇人荅题刘阮祠用过僊人渡韵至剡溪寄夣龄昌龄剡溪舟中有感前中秋一日舟过山隂晚稲方熟因动郷思呈先之夜泊萧山酒醒夣觉月色满船感而有作十月二十八日母氏劬劳之日也哀痛中书二十八字次韵昌龄㳺白石二诗东际道岩再和东际道巖赠万序过万桥哭潘先生夏伯虎赠双鲤贫家连岁蚕荒今年尤甚妻拏有号寒之患每𣣔㠯酒自寛酒悪竟不能酔拙于生事殊可笑也表弟万大年家蚕熟酒醇有足乐者因思旧诗有剰栽枽柘教妻蚕句遂和以寄之大年和诗再用䪨李楰和诗复用前䪨用前䪨寄周光宗送李楰第五卷诗壬申中秋交朋觧散不期而㑹者郑生逊志夏生伯虎因小饮翫月二子各以诗赠依䪨酬之书小成室哭孟丙家僮舍栗因念亡児作数语以冩钟情之悲林知常惠白酒六尊仍示酒法作十䪨谢之九日饮酒㑹趣者十九人老者与焉既醒念不可以无诗用赠林知常䪨示诸友陈元佐和诗赠以前䪨周仲翔和诗赠以前䪨陈献可宋孝先万孝杰夏伯虎和诗复用前䪨九日把酒者十九人和诗者数人而巳今巳后期不复追索许以来年九日还用前䪨发一咲宋孝先示读自寛集复用前䪨用前䪨述怀并简诸友郑逊志胡叔成谢鹏刘敦信万廓邬一唯和诗酬以前䪨九日㑹饮予为唱首自和凢数篇皆因事叙情尔未作重九诗也今再和一篇每句用事而不见姓名未聮外余皆略存对偶必有能和之者九日寄昌龄万叔永诞日在孟秋乃以重九开燕俟佳莭也予不获预穪觞之列作诗㠯和贺九月十二夜独歩梅溪翫月人迹悄然秋色满眼微风不动岩桂自香𥘉不劳思偶得四句盖心境中静时语也归小成室对短灯檠索𥿄书之前日寓邑偶值乍寒陈刘二生济我以衣童生济我以衾既别为二诗以赠万先之生两男作洗児歌贺之黄府君挽词予自乙丑冬如临安赴𥙷逮今凢五徃矣是行也痛慈亲之不见伤㓜児之蚤死登途泫然因成是诗𥘉拟过鴈山既而取道乌石寄夣龄昌龄过白溪过盘山宿旅邸登皇华亭宿浮桥与郑敏时登楼把酒书二絶途中见早梅乙丑冬西湖观南明石像作诗一絶至壬申十月四日复徃观焉和前诗并书于佛阁西征第六卷诗癸酉三月二十五日至剡溪旅舎观曺梦良题壁有撩我思家第一篇之句仆离家半月亦未尝作诗因次其䪨剡之市人以崇本东岳爲名设盗跖以戯先圣所不忍观因书一絶周德逺植瑞香于窓前戯成一絶逰明心院逰圆超院登挟溪亭次卢君天骥䪨寄夣龄昌龄弟髙和叔生日天子始絺渊源堂十二诗渊源堂细论堂冝桂轩藴秀轩同襟舘冨学斋辉声斋集彦斋擢秀斋恢义斋兰馨室足鲤池书院杂咏牡丹芍薬巖桂江梅酴醿红梅海棠瑞香菊花蜡梅榴花薝卜千叶黄梅千叶红桃千叶白桃佛见笑荷花蓼花萱草班竹燕竹西河栁葡萄芭蕉石菖蒲慎火草盘中新荷假山盘池书架鹤鵞花鸭鸂鶒剡溪杂咏剡溪了溪挟溪亭龙宫碑戴颙墓阮仙翁宅戴溪亭偃公泉书院挂额展筵雅㑹也戯集诸堂轩斋名作诗别周德逺诸友宿石佛白若遇水以小舟从石门渡势危甚书数语示图南文卿时八月二日也孟甲生日孟甲孟乙好蓄古钱因示以诗周光宗赠蛎房报以溪莼刘府君挽词贾府君挽词陈夫人挽词纳凉偶成悼演述二僧黄杨第七卷诗林下十二子竹子脩井子深梅子先桂子苍兰子芳昌阳子仙黄子嘉丁子素桞子春槐子夏菊子秀王子野昌龄辟圃植花索诗于老者戯作数语兼简夣龄西园新辟昌龄索诗予以其未开尊也戱作数语既饮复用前䪨予与二弟连日赋诗饮酒诗成命二子书之亦居家之一乐也复用前韵昌龄和诗以不得志于贤关有𣣔退隠之语复用前韵勉其涵养俟时未可真作休休计也昌龄频开尊再用前韵用前韵题东园贾元识和诗酬以前韵次韵昌龄西园即事东园小合丹粉一新昌龄有诗次韵梦龄得男老者喜甚汤饼㑹中出诗以贺予有书合仅容膝东有隙地𥘉甚荒芜暇日理成小园径以通之杖藜日渉其间几𣣔成趣然花木萧踈不足播之吟咏谩赋十一小诗以记园中之仅有者时甲戌仲冬也小小园便便合青青径姢姢林扬扬畹鲜鲜砌牡丹芍药早梅双竹紫薇花梅花次贾元识韵岁莫雨雪连作稍阻㑹集贾元识有诗次韵万府君挽词林府君挽词表兄璐珽二道人以山茶一根见赠植于便便合前每黒甜余开窓寓目茗椀不捧精神自清因成小诗又覔茉莉花二道人以茉莉花及东山兰为赠再成一章覔海棠郁师赠海棠酬以前韵札上人许赠山丹且云此花三月尽开俟蘂成移去至上巳日以诗索之表弟津上人有瑞香茉莉戯覔之覔季仲权碧桃覔季仲逹酴醿和寳印叔送春二絶族兄文通赠山茶兄弟邻里日讲率㑹因书一絶且戒其早纳租税也万府君挽词张廷直挽词第八卷诗左原纪异法灯俊上人惠杜䳌花法灯闻上人和杜䳌诗酬以前韵孙先觉母夫人正月四日生时年八十明庆懴院上方地爽而幽盖精蓝之胜也予因㑹友託迹其间一日探嚢中得石刻诗一本乃王詹叔国博题台人秀野堂也摹冩景物颇类于此因置之壁间意有感触遂借其䪨懴院种兰次寳印叔韵次济上人韵元鸟至陈希仲赠山茶酴醿次贾元节韵覔海松赠僧希月浴佛无雨喜雨用前韵雨止复用前韵孟夏十有一日时雨𥘉霁晨登髙阁极目四望烟销日出气象一新复用前韵用前䪨勉诸友颕师赠榧栽月上人以拳石植海松莳昌阳于四际苍姿秀色钟清气于几案间以为梅溪野人之赠兼惠诗章因与唱酬凢四首书怀懴院种红蕉用寳印叔䪨题佛阁三絶题郭路㽵率饮亭二十絶横山连氏妻方奉姑甚谨姑死刻木像事之越十年不怠郡守张公子韶下车命诸邑访孝义予𬒳牒至其家获观木像感叹不已因书四十字时绍兴丙子七月十四日也登姚奥岭望家山有感题驿奥张店思周光宗度鴈山度谢公岭腊日与守约同舎赏梅西湖同舎再约赏梅用前䪨前日探梅李元翁以疾不徃和诗有王华野人多病恼独守寒炉煨竽魁之句复用前䪨约同赏送王司业守永嘉春日逰西湖第九卷和韩诗和秋怀十一首和符读书城南示孟甲孟乙和醉赠张秘书寄万大年先之申之和县斋有怀和桃源图和永真行和短灯檠歌寄刘长方和苦寒和南食和听颕师琴和忆昨行示夣龄和燕河南府秀才送周光宗和荅张彻寄曺夣良巳巳元日读送杨郎中贺正诗因和其韵人日过霓山随行有昌藜集因读城南登髙诗遂次韵留别孙先觉和李花和荅栁栁州食虾蟇第十卷咏史诗伏牺神农黄帝唐尧夏禹启少康桀成汤髙宗纣周文王武王成王宣王幽王秦始皇二世汉髙帝文帝武帝宣帝元帝光武明帝章帝魏武帝呉大帝蜀先主晋宣帝晋武帝晋元帝宋武帝齐太祖梁武帝简文帝陈武帝后主魏道武北齐神武齐后主周文帝隋文帝炀帝唐太宗髙宗明皇肃宗徳宗宪宗文宗梁太祖唐荘宗晋髙祖汉髙祖周太祖世宗许由后稷伊尹箕子比干伯夷太伯太公周公召公齐威公晋文公宋㐮公秦穆公楚荘王鲁隠公威公庄公闵公僖公文公宣公成公㐮公昭公定公哀公郑荘公齐㐮公齐顷公邓祁侯晋献公楚灵王楚怀王吴王夫差越正勾践颕考叔石碏孔父仇牧荀息祭仲管仲大夫种范蠡李广娄师德狄仁杰徐有功第十一卷赋双瀑赋至乐斋赋归去来赋梅溪题名赋铭止庵铭瓮庵㑹趣堂灯铭止堂铭情话室铭书几铭厨铭书铭笔铭墨铭𥿄铭砚铭砚匣铭笔池铭简板铭粘板铭界枋铭界笔铭诗筒铭书筒铭镜铭灯铭香炉铭印斗铭扇铭肩舆铭昌蒲盂铭国朝名臣賛冦莱公韩魏公范文政公冨郑公杜祁公瓯阳文忠公文潞公赵清献公司马温公苏东坡苏颕濵陈了翁第十二卷论禹论武王论性论禘祫论君子能为可用论上舎试䇿三道第十三卷䇿问十九道第十四卷䇿问十九道第十五卷䇿问十八道第十六卷书上太守李端明书启代曽尉上陈安抚代曽尉荅交代代谢同文舘觧代谢卿觧陞补上舎谢宰相谢王太博昌龄弟送定叶氏昌龄弟请期闻诗定孙氏回钱氏送定代送定七首代回送定四首第十七卷序送吴教授秉信帰省序南浦老人诗集序潜涧严阇梨文集序刘方叔待评集序送表叔贾元范赴省试序送呉翼万庠赴省试序爲林彦明千秋谷序渊源堂十二诗序记四友室记緑画轩记大井记代笠亭记观水记巖松记追逺亭记渊源堂记细论堂记舫斋记第十八卷有词赛还醮愿代道士荐师代道士荐母代万叔夏二首代周元授代万叔永又代黄词代刘仁叟䟽文双莲潭请水䟽明庆教院请讲䟽恵政桥施水坊䟽馆头甃官路䟽小小园覔花䟽渊源堂上牌文祭文祭孙子尚祭姑丈季公佐族人祭十四伯母又代女壻祭毛叔度主簿又代周元授祭潘先生祭陈景韶寒食祭始祖祭始祖母祭孟丙祭支夫人代祭宋彦才二首代诸生祭周仲翔母代诸生祭陈元佐父代祭季夫人代诸生祭周仲翔父代人祭族弟代祭万夫人代祭何升老代祭宋元明代祭万叔永代祭余夫人第十九卷杂着井光辨四友録读娄师德传题卓论文説读苏文杂说灵乌说夜虹见待士说杂说读进学觧三不能戒书欧阳公赠王介甫诗大舜善与人同论语三説书冨家翁逸事后记蛙记人説前生事第二十卷行状东平万府君行状张府君行状贾府君行状周府君行状潜涧严阇梨塔铭梅溪先生前集目録终梅溪先生廷试策奏议梅溪王先生文集廷试策奏议卷第一梅溪先生廷试䇿卷第一御试䇿问盖闻监于先王成宪其永无愆遵先王之法而过者未之有也仰惟祖宗以来立经陈纪百度着明细毕举皆列圣相授之模为万世不刋之典朕纉绍丕圗恪守洪业凢一号令一施为靡不稽诸故实惟祖宗成法是宪是若然画一之禁赏刑之具犹昔也而奸弊未尽革赋歛之制经常之度犹昔也而则用未甚𥙿取士之科作成之法犹昔也而人才尚未盛黜陟之典训迪之方犹昔也而官师或未励其咎安在岂道虽乆而不渝法有时而或弊损益之宜有不可已邪抑推而行之者非其人耶朕欲参稽典册之训讲明推行之要俾祖宗之治复见于今其必有道子大夫学古人官明于治道藴畜以待问乆矣详着于萹朕将亲覧臣对臣闻有家法有天下法人臣以家法为一家之法人君以家法为天下之法人君之与人臣虽名分不同而法有小大之异至于能丗守其法者则皆曰权而巳人臣能执一家之权守一家之法以示其子孙则必世为名家人君能执天下之权守其家法以为天下法贻厥子孙而施诸罔极则必丗为有道之国盖法者治家治天下之大具而权者又持法之要术也今陛下亲屈至尊廷集多士访治道子清问之中首以监于先王成宪恪守祖宗之法为言是则陛下欲守家法以为天下法者固巳得之矣臣获以一介草茅与子大夫之列仰承圣诏其敢不展尽底藴茂明大对以为陛下遵祖宗守成法之献邪之所欲言者无他焉亦曰㰖权而巳尝谓君者天也天之所以为天者以其聦明刚徤司庆赏刑威之权而不昧也君之所以为君者以其能宪天聦明軆天刚徤司庆赏刑威之权而不下移也天执天之权而为天君执君之权而为君故天与君同称大扵城中而君之名号必以天配以天道而王天下也则谓之天王以天徳而子兆民也则谓之天子居九五正中之位则谓之天位享万夀无疆之禄则谓之天禄五服五章者谓之天命五刑五用者谓之天讨就之如日者谓之天表畏之如神者谓之天威居曰天阙器曰天仗法曰天宪诏曰天语天之大不可以有加君之大亦不可以有加者以其咸能司域中之权而巳矣恭惟陛下藴聦明之徳軆刚徤之资躬亲聴断动法祖宗一诏令之下而万民莫不鼓舞者如天之雷风一徳泽之布而万民莫不涵泳者如天之雨露开衆正之路社群枉之门而万民莫不恱服者如天之清明为政日新日日新又日新而万民莫不拭目以观者如天之运行而不息巍巍乎荡荡乎固不可以有加矣而犹以法天揽权为言者葢陛下之徳虽不可以有加而臣子之心每以有加亡巳而望陛下此所以昧死尽言而不知讳也伏读圣䇿首以监于先王成宪其永无愆遵先王之法而过者未之有为言次及于祖宗立经陈纪列圣相授之道又次以今日奉行而不能无四者之弊为问有以见陛下知致治之道在乎守成宪遵祖宗欲革今日之弊也切谓陛下能揽福威之权率自巳出则成宪有不难守祖宗有不难法时弊有不难革天下有不难治凢所以䇿者皆不足为陛下忧矣不然陛下虽勤勤问之虽譊譊诵之无益也观自古善言治之人未尝不以揽权为先自古善致治之君亦未尝不以揽权为先惟辟作福惟辟作威惟辟玉食无有作福作威玉食者箕子吿武王之言也天下有道礼乐征伐自天子出至扵无道则自诸侯大夫出者孔子垂戒后世之言也谓庆赏刑威曰君君能制命为义者左氏记时人之言也谓堂陛不可以相陵首足不可以相反者贾谊告文帝之言也此所谓善言治之人未尝不以揽权为先也三皇官天下者揽福威之权以官之也五帝家天下者揽福威之权以家之也三王计安天下而歴年长且乆者揽福威之权以安之也汉宣帝善法祖宗之君也然其所以能守祖宗之法致中兴之业者无他焉以其能革霍光专政之弊躬揽福威之权而已观其总核名实信赏必罚斋居决事聴断惟精而神爵五鳯之治号为吏称民安功光祖宗业垂后裔者盖本乎此也光武亦善法祖宗之君也然其所以能守祖宗之法建中兴之功者无他焉以其能鍳西京不竞之祸躬揽福威之权而已观其总揽权纲明慎政軆退功臣而进文吏戢弓矢而散马牛建武之政号为止戈之武系隆我汉同符髙祖者葢本乎此也唐明皇善法祖宗之君也然其所以能守祖宗之法致开元之治者以其能革前朝权戚干政之弊躬揽福威之权而巳𥘉明皇锐扵求治姚崇设十事以要说之其大㮣则劝其揽权也帝自谓能行由是励精为治责成于下而权归于上矣宪宗亦善法祖宗之君也然其所以能守祖宗之法致元和之治者以其能惩前日沾沾小人窃柄之弊躬揽福威之权而巳𥘉宪宗锐扵致治杜黄裳惧不得其要劝其操执纲领要得其大者帝嘉纳之由是励精为治纪律设张赫然号中兴矣此所谓自古善致治之君未尝不以揽权为先也陛下惩前日权臣专政之乆收还福威之柄运独化扵陶钧裁万机于独㫁天下翕然称陛下为英主凛凛乎汉宣帝光武唐明皇宪宗之上矣而尤劝陛下揽权者非欲陛下衡石程书如秦皇帝而谓之揽权也又非欲陛下传飡聴政如隋文帝而谓之揽权也又非欲其强明自任亲治细事不任宰相如唐德宗而谓之揽权也又非欲其精于吏事以察爲明无复仁恩如唐宣宗而谓之揽权也盖欲陛下惩其所既徃戒其所未然操持把握不可一日而少纵之使福威之柄一出于上不至于下移而巳臣切谓陛下欲守祖宗之法莫若躬揽福威之权欲揽福威之权又莫若行陛下平日之所学五经泛言治道而春秋者人主揽权之书也陛下圣学高明缉熈不倦万机之睱䔍好此书固甞亲洒宸翰以书经传刋之琬琰以诏学者矣迩者又命儒学近臣于经筵讲读之是则夫子二百四十二年行事之书固已黙得于圣心之妙至于其间可谓揽权之法者臣请爲陛下诵之春秋书王曰天下者所以爲人君法天揽权之法有书王不书天者所以爲人君不能法天揽权之戒书朝书㑹者欲朝㑹之权必出扵天子也书侵书代者欲征伐之权必出于天子也书僣礼乱乐者欲其收礼乐之权也书僣赏滥罚者欲其收赏罚之权也权在诸侯则讥之如践土之盟之类是也权在大夫则刺之如鸡泽之盟之类是也先王人而后诸侯者欲权在王人也内中国而外夷狄者欲权在中国也书盗一字者所以戒小人之窃权也书阍一字者折以防刑人之弄权也凢一字之褒重于华衮者皆所以劝人君揽权以作福凢一字之贬重扵斧钺者皆所以劝人君揽权以作威愿陛下尊圣人之经行圣人之言以是正天下之名分以是定天下之邪正以是成天下之事业则何患乎不能监先王之宪遵祖宗之法革今日之弊邪伏读圣䇿曰仰惟祖宗以来立经陈纪百度着明细大毕举皆列圣相授之模为万世不刋之典朕纉绍丕圗恪守洪业凢一号令一施为靡不稽诸故实惟祖宗成法是宪是若有以见陛下谦恭仰畏不以聦明自居必欲行祖宗之法以致中兴之治也以谓陛下欲法祖宗以致治又不可不法春秋以揽权谨按春秋有变古则机之之书有存古则幸之之书有复古则善之之书经书𥘉献六羽者讥隠公不能守祖宗之法而轻变先王之乐也书𥘉税亩者讥宣公不能守祖宗之法而轻变成周之彻也此所谓变古则讥之者也书犹三望者讥僖公不郊而幸其犹三望书犹朝于庙者讥文公不告朔而幸其犹朝于庙此所谓存古则幸之者也㐮公十一年书作三军者讥其变古也昭公五年书舍中军者善其复古也此所谓复古则善之者也书曰无作聦明乱旧章诗曰不愆不忘率由旧章汉恵帝用曹叅守萧何之法而海内晏然武王用张汤取髙皇帝之法纷更之而盗贼半天下守祖宗之法者其治如此变祖宗之法者其乱如彼为人主者其可自壊其家法耶我太祖太宗肇造我宋之家法者也真宗仁宗至于列圣守我宋之家法者也先正大臣若范质赵普之徒相与造我宋之家法者也在真宗时有若李沆王旦㓂凖在仁宗时有若王曽李迪杜衍韩琦范仲淹冨弼之徒相与守我宋之家法者也侧闻庆暦中仁宗出御书十三轴凢三十五事其一曰遵祖宗训二曰奉真考业三曰祖宗艰难不敢有坠四曰真宗爱民孝思感噎故当时君圣臣良持循法度四十二年之间治效卓然者盖本乎此又闻熈宁中先正司马光扵经筵进讲至萧何曹叅事谓叅不変何法得守成之道且言祖宗之法不可変也异日吕恵卿进讲立说以破之谓法有一年一変者正月始和布法象魏是也有五年一変者廵守考制度是也有三十年一変者刑罚世䡖世重是也光随而折之曰布法象魏布旧法也非変也诸侯有変礼易乐者王廵守则诛之王不自変也刑新囯用䡖典乱囯用重典平囯用中典是谓世䡖世重非変法也观二臣之言亦足以见其人之邪正矣陛下自即位以来固未尝不遵守祖宗成法比年有出扵一时申请权冝而行者致与成法或相抵梧迩者陛下靣谕群臣谓囯家政事并冝遵守祖宗今又发于淸问以求致治之效臣有以见陛下得持盈守成之道眞仁宗之用心矣然复以揽权为言者盖春秋讥时王失揽权之道故诸侯遂有变法之弊今陛下欲守祖宗之法宜用春秋赏罚之权以御之可也大有清凈如曹叅者宜命之持循忠正如司马光者宜俾之讨论变乱如张汤者则诛之异议如吕恵卿者则斥之如是则祖宗良法羙意可以垂万世而无弊矣尚何患乎天下之不治㢤伏读圣䇿曰画一之法赏刑之具犹者也而姦弊未尽革有以见陛下欲行祖宗之法在乎明赏刑以革弊也切谓欲姦弊之尽革不可不法春秋以揽权盖春秋之法非孔子之法也成周之法也故杜预曰周公之志仲尼从而明之经有书赏者如钖命威公钖命文公钖命成公之类皆所以讥时王之滥赏非周公之赏也有书刑者如杀其大夫放其大夫杀其公子之类皆所以讥时君之滥刑非周公之刑也时王失周公赏刑之法不䏻革当时之姦弊故仲尼以笔削之权代之善劝而淫惧焉我祖宗制赏刑之法载在有司画一之章昭然可覩创之者如萧守之者如曹未尝有滥赏也而赏必当乎功未尝有淫刑也而刑必当乎罪歴世行之弊无不革者盖以圣祖神宗能揽权于上而群臣能奉行扵下故也故司马光自为諌官及为侍从尝以人君致治之道三献之仁宗又献之英宗又献之神宗而其二说则在乎信赏必罚也三宗既用其言以致极治矣光以清徳雅望执政于元祐之𥘉躬行其言以革时弊进退群臣邪正之甚者十数人天下皆服其赏刑之当一时之弊亦无不革者我三宗真盛徳之君而光亦可谓救时贤相也效者陛下躬亲万机一新时政斥逐姦邪登用耆旧禁锢者释告讦者诛兹赏刑之至公而革弊之甚大者也圣䇿犹以姦弊未革为忧者岂今日朝廷犹有僣赏滥罚如春秋时乎不敢不陈其大槩夫人主赏刑之大者莫若进退天下之人才今陛下每进一人必出扵陛下素知其贤亲自识擢可也不然则出扵大臣侍从公心荐举可也不然则采扵舆论而天下固人皆曰贤可也茍不出扵三者而一旦遽进之则议者必曰某人之进也出扵某人隂爲之地也如是则一人之滥进有以损陛下作福之权矣陛下每退一人必出扵陛下灼如其罪震怒而赐谴可也不然则出扵諌官御史公言论列可也不然则得扵佥言而天下国人皆曰有罪可也茍不出扵三者而一旦遽退之则议者必曰某人之退也出扵某人隂有以中之也如是一人之误退有以损陛下作威之权矣昔舜举十六相而天下税其赏之当去四凶人而天下服其罚之公陛下茍能以祖宗制赏刑爲法以虞舜用赏刑爲心执春秋赏刑之权以御之则何患乎姦弊之不革耶若夫有某劳进某秩以爲赏犯某事得某罪以爲罚此特有司之职耳非人主福威之大者不复爲陛下言之也伏读圣䇿曰赋歛之制经常之度犹昔也而财用未甚𥙿有以见陛下欲行祖宗之法在乎𥙿财用以经邦也切谓欲财用之有𥙿又不可不法春秋以揽权谨按春秋书臧孙辰告籴于齐者讥庄公不莭国用一岁不熟而告急于外也书𥘉税亩者讥宣公不莭国用变成周什一之法至扵履亩而税也书作丘甲者讥成公不节国用至扵以丘而出甲也书用田赋者讥哀公不节国用至扵用亩而出军赋也春秋书吿者不宜吿书𥘉者不宜𥘉书作者不宜作书用者不宜用臣由是知春秋赋税之书为人君节用𥙿财之训明矣昔孔子对齐景公之问政不曰政在生财而曰政在节财有若对鲁哀公之问年饥不告之以生财之术而告之以盍彻又知𥙿国之术实在乎节用也侧闻太祖皇帝有言曰我以四海之冨官殿悉以金银为餙力亦可办但念我为天下守财耳岂可妄用古称以一人治天下不以天下奉一人呜唿大㢤言乎真可为万世子孙保国之训也又闻仁宗圣性尤务俭约器用止扵素衾褥止用黄絁嘉祐间临轩䇿土出富民之要在节俭以为御题时吕溱赋曰国用既节民财乃丰仁宗恱之擢为第一观仁宗取士命题之意又真可为万世子孙保国之训也又闻熈宁𥘉司马光王安石同对论及救灾节用事安石曰国用不足者以未得善理财者也光曰善理财者不过头㑹箕歛以尽民财民穷为盗非国之福安石曰不然善理财者不加赋而上用足光曰天下安有此理天地所生财货万物止有此数不在民则在官譬如雨泽夏涝则秋旱不加赋而上用足不过设法隂夺民利其害甚扵加赋此乃桑洪羊欺汉武帝之言太史公书之以见武帝不明耳司马光之名言真可谓节用理财之法聚歛毒民者之深戒也陛下自和戎以来兵革不用二十年矣是宜仓廪冨实贯朽粟陈如成康文景时可也而圣䇿乃以财用未𥙿为忧虽臣亦切疑之岂国家用度之际有所未节乎奢侈之风有所未革乎不急之务无名之费尚繁乎今赋入不及祖宗全盛之日而用度不减祖宗全盛之时三年郊祀之礼所不可免者而臣下赏赐之费有可得而省也不得巳之岁币所不可免者而使命徃来之费可得而省也百官之俸所不可免者而冗官可得而省也六军之养所不可免者而冗兵可得而省也所谓用度之际有所未节者如此之类不止乎此也朝廷徃尝屡有禁销金之令矣而妇人以销金为衣服者今犹自若也又尝有禁铺翠之令矣而妇人以翠羽为首饰者今犹自若也是岂法令之不可禁乎岂宫中服浣濯之化衣不曵地之风未形扵外乎所谓奢侈之风有所未革者盖在乎此也又闻之道路谓逺夷外国有以无益之竒玩易我有用之资财者池䑓苑囿车骑服御有未能无所増益者中贵外戚便嬖使令倡优伶官之徒有未能无非时赏赐者臣所谓不急之务无名之费尚繁者盖在乎此也昔汉文帝躬行节俭以化民而海内至扵富庶愿陛下揽权于上而革衆弊以文帝及我太祖仁宗恭俭爲法以春秋所书爲戒则何患乎财用之不𥙿乎若夫自同扵聚歛之臣献生财之术则不敢也伏读圣䇿曰取士之科作成之法犹昔也而人才犹未盛臣有以见陛下知致治之道在乎得士而欲人才之盛如祖宗时也切谓陛下欲人才之盛宜揽育才取士之权谨按春秋书作丘甲糓梁因论古者有四民而以士民为首范寗释之曰士者治道艺者也又按经书单伯送王姬糓梁曰单伯者我之命大夫也范寗释之曰古者诸侯贡士于夫子大国三人次国二人小国一人又按公羊春秋曰什一行而颂声作何休因论及成周之时井田校室之制大学小学之法养士取士之说为甚详又按经赦许止之罪糓梁曰子生三月不免水火母之罪也覊贯成童不就师傅父之罪也就师傅学问无方心志不通巳之罪也心志既通而名誉不彰朋友之罪也名誉既彰而有司不举有司之罪也有司举之而王者不用王者之过也春秋伤时王失育才取士之权而黙寓其意扵笔削之际公羊糓梁范寗何休之徒从而发明之亦可谓有功扵风教矣我祖宗以来取士扵科举是古者诸侯贡士之法也养士扵太学是古者校庠序之法也又有制科以待非常之士是有取扵汉唐盛世之法也进士科成用诗赋或用经义虽更変不同而未尝不得人也大学之士或出扵舎选或出扵科举虽作成不同而亦未尝不得人也二百年间名臣鉅儒建勲立业背项相望莫不由此涂出可谓盛矣陛下往者虽在干戈日不暇给之中而亦未尝废爼豆之事自偃兵以来复兴大学以养诸生其取士之科作成之法一遵祖宗之旧恩甚渥也而圣䇿犹以人才未甚盛为忧者輙献揽权之说焉今取士之科作成之法虽曰犹昔而人才非昔者由福威之权下移扵前日故也夫法之至公者莫如取士名器之至重者莫如科第徃岁权臣子孙门客省闱殿试类皆窃巍科而有司以国家名器为媚权臣之具而欲得人可乎朝廷比因外䑓之言例行駮放士论莫不称快愿陛下常揽福威之权以御之严诏有司谨取士之公法而无蹈徃年之覆辙可也至所谓作成者盖欲作成其器如鸢飞鱼跃涵养其平日之刚方而成就其异时之逺大者耳非取其䏻絺章绘句以媒青紫也自权臣以身障天下之言路而庠序之士养䛕成风科举之文不敢以一言及时务欲士气之振可乎臣闻嘉祐间仁宗以制科取士时应诏者数人眉山苏辙之言最为切直考官以上无失徳而辙妄言欲黜之独司马光慨然主其事仁宗曰朕以直言求士其可以直言弃之邪擢寘异等此陛下取士之家法也愿陛下以仁宗为法以前日权臣之事为戒命庠序去谤讪之规科举革忌讳之禁有司取志谠之论将见贤良方正茂才异等直言极諌之士济济而出如仁宗时矣尚何患人才之不盛乎臣伏读圣䇿曰黜陟之典训迪之方犹昔也而官师或未励臣有以见陛下知致治之道在乎得人而欲官师之励如祖宗时也切谓欲官师之励宜揽黜陟贤否之权谨按春秋隠十一年书滕侯至威二年别书滕子范寗曰前称侯今称子者尽时王所黜隠二年书纪子至威二年则书纪侯范寗曰前称子今称侯者盖时王所进臣切谓春秋时王不能黜陟诸侯是必夫子以赏罚之权因其贤否而黜陟之也又按经书楚曰荆公羊曰者何州名也州不若国国不若氏氏不若人人不若名名不若字字不若子何休释之曰圣人因周有夺爵之法故备七等之科以进退之是以知春秋实夫子黜陟之公法也故爲臣而知春秋者则必爲忠臣盖春秋以责忠臣之至训迪天下之爲人臣者也爲子而知春秋者则必爲孝子盖春秋以责孝子之至训廸天下之爲人子者也我国家任官之法上自公卿百执事下至一郡一县之吏无非以公道黜陟之固无异虞舜三载考绩之法也有学以教之于未仕之前有法以禁之于筮仕之后无非以公道训廸之固无异乎成周训迪厥官之方也故当时爲官师者冈不勉励厥聀坐庙堂之上与天子相可否者是宰相之励其聀也立殿陛之前与天子争是非者是谏官之励其聀也言及乗舆则天子改容事関廊庙则宰相待罪者是御史之励其聀也百官励其聀扵朝守令励其聀扵郡县是以祖宗之世内外多任聀之臣故其致治之效逺出汉唐之上今陛下任贤使䏻以建中兴之治黜陟之法训廸之方无非遵祖宗之时而圣䇿乃以官师未励为忧者臣輙献揽权之说焉今黜陟之法训廸之方虽曰犹昔而治效非昔者由福威之权下移扵前日故也夫法之至公者莫大乎黜陟而治乱之所系者莫重乎官师曩者内外用事之臣多出乎权门之亲戚故旧朋党文臣或非清流而滥居清要之聀武臣或无军功而滥居将帅之任贿赂公行其门如市郡县之吏其浊如泥是皆官曹澄清时可堪一笑者至于一言忤意虽无罪而亦斥睚眦之怨虽忠贤而必诛其一时黜陟皆出乎喜怒爱憎之私无复有唐虞考绩李唐四善二十七最之法求欲其尽瘁励聀可乎若夫所谓训廸者盖将以忠义训廸之使其忘身徇国而已非欲训廸其巧进取善造请以事权势也当权门炙手可热之时搢绅相率爲侫之不暇孰有以忠义相训迪者乎至于今日而官师犹未励者以其承积习之后而余弊未革故也陛下必欲官师咸励厥聀莫若大明黜陟于上而以黜陟之次者付之宰相又其次者付之吏部又其次者付之监司可也昔庆暦中仁宗黜夏竦等用杜韩范富以爲执政以欧阳脩余靖王素蔡襄爲諌官皆天下之望鲁人石介作圣徳颂以揄扬之此陛下黜陟之家法也臣愿陛下以仁宗爲法以前日权臣之事爲戒执福威之大柄以爲黜陟之法明忠孝之大节以爲训廸之方如是则尚何患乎官师之不励聀如祖宗时乎臣伏读圣䇿谓姦弊未尽革财用未甚𥙿人才尚未盛官师或未励其咎安在岂道虽乆而不渝法有时而或弊损益之宜有不可已邪抑推而行之者非其人邪朕欲参稽典䇿之训讲明推行之要俾祖宗致治之效复见于今其必有道仰见陛下愿治之切思慕祖宗之深欲聿追其盛徳大业者可谓勤且至矣然臣已陈揽权之说于前且以春秋爲献抑尝闻先儒曽参有言曰尊其所闻则髙明矣行其所知则光大矣春秋之学陛下既巳深得之复能尊其所闻行其所知揽福威之权以守祖宗之家法则赏刑当而天下恱矣姦弊不患乎不革节俭行而天下化矣财用不患乎不𥙿取士公而贤能出矣人才不患乎不盛黜陟明而邪正分矣官师不患乎不励祖宗致治之效又何患乎不复见扵今邪若夫所谓道虽乆而不渝法有时而或弊损益之宜有不可已者按先儒释春秋有変周之文从周之质之说又有商変夏周変商春秋変周之说以谓春秋未尝変周也特因时而救弊耳又尝闻董仲舒之言曰先王之道必有偏而不起之䖏故政有眊而不行救其偏者所以𥙷其弊而巳矣我祖宗之法譬犹大厦弊则修之不可更造苟不知遵守而轻务改更臣恐风雨之不芘也损益之宜有不可已者愿以仲舒𥙷弊之说为献可乎若夫所谓推而行之有非其人者按春秋书乃一字如公子遂如齐至黄乃复之类糓梁释之曰乃者亡乎人之辞也盖言任用不得其人耳又尝闻荀卿之言曰有治人无治法夏商周之法非不善也苟得其人监于成宪常如传说之言遵先王之法常如孟子之言率由旧章常如诗人之言则夏商周虽至今存可也汉唐之法亦非不善也苟得其人常如曹参之守法宋景之守文魏相李绛之奉行故事则汉唐虽至今存可也祖宗之法非不甚善也苟得其人常如司马光之徒持守成之论则垂之万世与天地并乆可也陛下既知前日推而行之非其人矣则今日又不可不慎择焉臣愿以荀卿有治人之言为献可若夫叅稽典䇿之训则有歴朝之国文在焉祖宗之宝训政要在焉有司之成法在焉朝廷之故事在焉陛下冝诏执政与百执事之人参稽而奉行之可也若夫讲明推行之要则无若手揽权陛下提纲振领而以万目之繁付之臣下可也陛下终䇿臣曰子大夫学古入官明扵治道藴畜以待问乆矣详着于篇朕得亲覧此陛下导臣使言臣不敢不尽言也臣闻人主𨳩求言之路必将有聴言之实人臣遇得言之秋不可无献言之诚盖求言之路不常𨳩而得言之秋不易遇今陛下开求言之路而臣遇得言之秋陛下有聴言之实臣其可无献言之诚乎臣复有一言以为陛下献者欲陛下正身以为揽权之本也按春秋书正者杜预谓欲其体元而居正公羊又有君子大居正之说谓正心以正朝廷正朝廷以正百官正百官以正万民者董仲舒之论正也谓人君所行必正道所发必正言所居必正位所近必正人者刘蕡之论正也臣观自古人君能正身以化下者莫如周文王不能正身以化下者莫如汉武帝文王宅心扵正道之中其勤劳则日不遑暇食不敢盘于㳺田以庻邦万民惟正之供故䏻刑于寡妻至扵兄弟以御于家邦见于思齐之诗在位之臣皆节俭正直见于羔羊之诗人伦既正朝廷既治天下纯彼其化又见于驺虞之诗文王能自正其身而其下化之如此若夫武帝则不然其所以自治其身与其下应之者皆不正也帝好䛕也故公孙弘曲学以应之帝好刑也故张汤曲法以应之帝好利也故孔仅桒弘羊以剥下益上应之帝好兵也故卫青霍去病以拓土开彊应之帝好夸大也故司马相如作封禅书以应之帝好神仙也故文成五利之徒以左道应之武帝不能自正其身而其下应之如彼臣硕陛下以文王为法以武帝为戒端厥心居以为化本非正勿视非正非聴非正勿言非正勿动其用人也不必问其才不才而先察其正不正是果正人也其进则为治之表其可以其才不足而不与之进乎是果不正人也其进则为乱之机其可以其才有余而使之进乎其聴言也必观其言之是与非斯可以见其人之邪与正有逊志之言必将察之曰彼何为而投吾之所好㢤是必不正人之言也是言之有害扵我者也其可以其逊吾志而受之邪有耳之言必将察之曰彼何为而犯吾之所悪㢤是必正人之言也是言之有益扵我也其可以其吾耳而不受邪左右誉言日闻必察之曰是必不正人也是必阿大夫之类也是必善结吾左右以求誉者也退之可矣左右毁言日闻必察之曰是未必非正人也是必即墨大夫之类也是必不善结吾左右以致毁者也进之可矣如是则一念虑无非正心一云为无非正道左右前后侍御仆从冈匪正人殆见四方万里凨行草偃莫不一扵正矣臣硕陛下以是为揽权之本而又任贤以为揽权之助广覧兼聴以尽揽权之羙权在陛下之手则所求无不得所欲皆如意虽社稷之大计天下之大事皆可以不动声色而为之况区区四者之弊尚何足以轸渊衷之念㢤臣闻主圣臣直惟陛下赦其狂愚不胜幸甚臣昧死谨对御批任贤辉经学淹通议论醇正可作第一人梅溪先生廷试䇿卷第一梅溪王先生文集后集卷第一梅溪先生后集卷第一赋教授建何横校正㑹稽风俗赋门人周世则昔司马相如作上林赋设子虚乌有先生亡是公三人相畣难子虚虚言也乌有先生者乌有是事也亡是公者亡是人也故其词多夸而其事不实如卢橘黄柑之类葢上林所无者犹荘生之寓言也余赋㑹稽虽文采不足以拟相如之万一然事皆实録故设为子真无妄先生有君畣问之辞子真者诚言也无妄者不虚也有君者有是事也以反相如之说焉有客过越自称子真介于无妄先生䞇见于有君谒入廼膝而前曰闻有君之名雅矣今幸际颜色聆话言仆輙有请君其听焉君世家于越以风流自命业傅缃素才播歌咏越之山川人物古今风俗载在君腹愿闻其略可虖有君廼歛袵肃㝐谢曰唯唯客姑坐焉吾以语尔越于九域分曰扬州仰瞻天文度当斗牛在辰爲丑自夏而矦郡于秦汉覇于春秋州于隋而使于唐公有素而王有镠因种山而中宅廓蠡成而外州龙楼翼而屹峙石窦伏而巽流法大门兮坠户惟崑崙兮是侔实东南之大府号实天下之无仇其山则欝欝苍苍巖巖嵬嵬磅礴蜿蜒嵂崪崥崹若骞若犇若阖若开或凸或凹或阜或或断而聮或昻而低虎卧龟蹲龙盘鴈徊舒为屏障峙为楼䑓崦映江湖明㓕云霓八山中藏千里周回彭鲍名存蛾马迹迷鉅者南镇是为㑹稽洞曰阳明群僊所栖石伞如张石帆如扬石篑如藏石鹞如翔石壁匪泥石瓮匪擕香炉自烟天柱可梯韫玉有笥降僊有䑓禹穴窅而叵探葛巖蜚而自来射堂豊凶之的宛委日月之珪应天上之玉衡直海中之蓬莱至若嵊山岿其东涂山屹其西阜至繇蜀龟来自齐小梅山廼隐吏之窟纻罗葢西子之闺五泄争竒于雁荡四明竞秀于天台五云中令之故居十峯昙翼之招提故越为之首兮剡为之面兮沃洲天姥眉兮目兮金庭桐柏仙子宅兮南明嵌崆宝相涌兮南岩嵯峨海迹古兮陟秦望而望秦兮登洛思兮而思洛兮采葛食蕺敬弔前王兮脩竹茂林缅想陈迹兮连山如珠秦皇之所驱兮擪山如玦亚文之所割兮北干隐兮明月在东山卧兮白云迷少微寂兮幽鸟怨太白空兮壄猿啼其水则浩淼泓澄散漫萦迃涨焉而天风焉而波浄焉如练莹焉如磨溢而爲江潴而爲湖爲沼爲沚爲潢爲汚汇爲陂泽䟽爲沟渠而田畴淤而泥涂生我稻梁漑我果𬞞集有凫雁戯有龟鱼实有菱芡香有芙蕖鹘舟如击马檝如驱船龙夭矫桥兽睢盱堰限江河津通漕输航瓯舶闽浮鄞逹呉浪桨风㠶千艘万舻大武挽繂五丁譟謼榜人奏功千里湏臾境絶利慱莫如鑑湖有八百里之回环灌九千顷之膏腴浮贺监之家允常之都人在鑑中舟行画啚五月清凉人间所无有菱歌兮声峭有莲女兮貌都日出兮湮销渔郎兮啸嘑东泛曹江哀彼孝娥西观惊涛弔夫子胥㮣浦思夫㮣之封翁洲访偃王之庐箪醪投弓沼呉国扁舟去兮变陶朱鼓樵风兮游若邪兴䨮棹兮㝷隐居禊事脩兮觞兰渚陶泓沐兮池戒珠了溪凿兮禹功毕刑塘筑兮长人诛酌菲泉兮怀古饮清白兮自娯其物则有鱼盐之饶竹箭之羙山涵海蓄吂其有㡬贡入王室利周遐迩耕焉㠯火耨焉㠯水南风翼苗翠浪千里耙稏一空玉粒如峙炊粳醸秫既甘且㞓檿枽之竒号为第一龙精㒩㒩吐终满室万艹千华机轴中出绫纱缯縠䨮积缣匹木则枫挺千丈㮤封五夫桐柏合生檫棐异隅文梓楩柟擽柞槠榆连理之柯合抱之株廼斧廼斤㠯舆㠯庐廼有萧山陆吉诸暨三如胡柟成林贺瓜满区枣实全赤擒腮半朱火榧殻玉樱桃荐珠鸭脚含黄鸡头去卢百益七絶之竒双头四角之殊蔗有崑崙之号梅有官长之唿蔓生则马乳蘡薁土实则凫茈慈菰野蔌谿毛园𬞞木菌湘湖之莼箭里之荀可荐可羞采撷无尽鳞虫水族海生池飬丁首丙尾皤腹缩项赤鯶文鳢元黄䲣人骈集吕钩以网羔金绘玊不数熊掌能言之骛善鸣之鹅输芒之蟹孕珠之蠃文身合氏之子跛足从事之徒街填巷委与土仝多异兽珎禽屑铜吐绶勐虎负子灵乌送鳯栖鹿化鹤拾雁耨熊罴貍豹猴玃猿狖衔鸬吐鸎求鹑鬬鸥浮鹬浴鵶寒鳦痩巧妇锥喙春锄䨮脰林栖水宿脩尾长咮江湖为笼山林为囿㠯牡㠯牝㠯蜚㠯走甲第名园竒葩异香牡丹如洛芍药如扬木兰载新海榴怀芳蘜山黄华兰亭囯香天衣杜䳌东山蔷薇湖映香䨮鑑生水芝鸳梅并蔕仙桂丹枝司华骋巧天女效竒桃李漫山臧获眂之药物之产不知其名白㭉丹参甘蘜黄精呉茰越桃禹粮石英蓟训鬻之㠯疗疾彭祖服之而延龄秦皇求之而莫致葛仙饵之而飞昇日铸䨮芽卧龙瑞草瀑岭称仙茗山鬬好顾渚争先建溪仝蚤碾尘飞王瓯涛翻皓生两腋之清风兴飘飘于蓬岛剡藤畨畨𬋩城斑斑冰𫾣水竹翦顾园制于蒙蔡之手游于羲猷之间友陈元与端紫仝文字于人寰至若龙謢金书苔封石刻苗山金玉邪堇铜钖黄帝之鑑神禹之璧欧冶之釰蔡邕之笛虞翻之牀秦皇之石淳碑斯篆江笔肃墨靁鼓铜漏梅梁窆石罍金履鐡罂铜印玉胎艹蹄石黄竹神木流黄汉簟錞于周乐活人之艹止痛之木柘敷荣而华含戚天雨钱而山储粟皆希世之竒迹盖欲言而不足其人则见扵呉越春秋㑹稽典録图经墬志歴代东牍大书特书班班满目孝者悌者忠者义者廉者逊者智者徤者优扵文词者长扵吏事者擢秀科目之荣者䇿名卿相之贵者杀身㠯成仁者隠居以求志者埋光屠钓之㣲者晦迹佛老之异者虞翻之言有所不能尽朱育之对有所不能既予亦焉能缕数之哉姑摘其尤之一二前则种蠡计号贤大夫后则严助买臣直承明庐孝悌则张万和之父子韩灵敏之弟昆邓斯祁樊自杀以代臯董黯朱魏报雠而名闻或湿衣以障火或泣血以戢焚或衔哀而庐墓或负土以成坟或以行而名里或以义而旌门懿矣三女贤哉二娥䖏子之孝凛然可多节义则黄公居四皓之列魏少英参八隽之俦蒙难衞主则有若丁潭委身授命则有若王脩虞喜躬岁寒之操孔愉洪止足之谋或一门死三世之义或一邑萃三康之㳅至若㮤杨桞朱永寕瞿素妇节峥嵘蹈死不顾卓行则郑洪韩说钟离意朱隽戴就举于孝㢘虞潭孔奂沈融朱仕明举于秀茂虞寄起于对䇿赵瞱㩲于有道陈子公退侵墬之藩钟离牧拒慙还之稻循吏则有还珠孟甞致雁虞囯希铣遗四州之爱夏香着歴任之绩儒学则王充㠯论衡显沈珣㠯大义称谢况谢承之史学孔佥孔祛之明经贺孝先擅儒宗号虞伯施剸慱学之名文章则孙㒷公掞金声之赋徐季海挥玉堂之䇿瞱若春荣则任弈虞翔文不加点则四明狂客二贺二虞蜚声籍籍呉融十诏成于俄刻隐逸则严谢秦方述睿充符方术则介象呉范严卿夷吾丹青则孙遇道芬笔札则孔琳徐峤浮屠则道林灵澈神仙则刘晨阮肇廼有谿上浣纱之女林间舞劒之姝色白天下气雄万夫故勾践复囯也有六千君子项氏崛起也有八千子弟覇有江淛横行当代彼二覇之得人尚斗量而车载矧歴世之人材亦足明其大槩建我囯朝尤号多士二百年间不可胜纪大则杜正献之勲徳次则孙威敏之功名姚石郎司元祐之直顾内相号江南之英万石云仍匪建则庆二陆棠棣如云与衡呉先生风髙于贺老齐职方迹拟于囦明钱氏世贤科之盛史门継衣锦之荣刘求㠯义门显杜赵以䖏士称或覧古以㳅咏或编啚而着名至若聮翩桂籍焜耀簮缨名登史䇿足叠天庭盖甞询之故老徃徃莫识其名矣故千岩竞秀万壑争㳅者顾长康之言也山转逺转高水转深转清者李浙东之记也瑰竒市井佳丽闉阇者白余杭州诗也忠臣系踵孝子连闾者虞功曺之对也越之山川风物其大略如此子真始惊而疑卒叹而曰壮矣哉盛矣哉山川如斯人物如斯吾未之前闻也然越在春秋僻䖏东夷夫子作经为于越其人材风俗固未可与齐晋鲁衞诸列囯抗衡也今有君所称㡬不㝐口岂昔日逺扵京畿含香未越如王景兴之言邪抑山川降灵孕秀固自有峕邪抑亦因人作成而致然邪有君曰昔严朱二子为汉名卿昼绣故乡夹道郊迎争观快覩歆艳其荣故其俗始尚文学而功名晋王右军为越内史雅㑹兰亭㳅觞曲水临池墨妙辉映千祀能使遗文感槩君子故其俗始尚风㳅而多翰墨之士唐元㣲之一代竒才罢侍玉皇谪居蓬莱宾窦邻白唱酬徃来繇是鑑湖秦望之竒益闻故其俗至今好䪩咏而多风骚之才不独此数君子也任延张霸以尚贤为治而俗始贵士刘宠车俊㠯洁已化下而人斯尚清第五伦下令而淫祀之风革诸葛恢莅政而陵遟之俗兴至若李唐刺史九十八公首有庞玉显有姚崇图经十子郡绩称雄囯朝逮今盖百余政前有文简后有文正题名所记比唐为盛承宣得人风俗斯羙盖亦理之然也子真曰是诚有之然皆二千石之事尔未足多也愿闻其上者有君曰昔勾践惩㑹稽之栖也痛石室之辱也蓼目水足抱氷握火采蕺于山置胆于坐葛妇兴歌名曰何苦其词曰甞胆不苦味若饴令我采葛以作丝二十年间焦心苦志卒㓕强吴㠯䨮前耻越絶之称权舆于此故其俗至今能慷慨㠯复雠隐忍㠯成事若是何如子真曰兹百者之事也传不云虖碎而王驳而霸彼齐威晋文之盛犹不足称于大君子之门况勾践虖有君曰昔禹治水之毕与群后计功苗山更名㑹稽卒而葬焉祠庙陵寝于今尚存上有遗井下有菲泉过而饮者莫不发免鱼之叹兴河洛之思不独勾践有其烈马侯嗣其功至今其俗勤劳俭啬实有禹之遗风若是何如子真曰羙哉禹功宜其代舜而有天下也游于是穸于是庙食于是兹所以化𬒳万世之乆也然说者㠯为入圣域而未优其必有大于此者虖有君曰舜生于诸冯孟子以为东夷之人歴世逾逺㳅传失真太史公㠯为兾州然邪否邪然越之邑则有上虞余姚山有虞山歴山水有渔浦三怃墬则有姚丘百官里焉有桌日里舜时供储在陶焉有灶汲焉有井祀焉有庙皆其遗迹也意者不生于是则游于是乎舜为人子克谐㠯孝故其俗至今烝烝是俲舜为人臣克尽其道故其俗至今孳孳是蹈舜为人兄怨怒不蔵故其俗至今爱而能㝐舜为人君㠯天下禅故其俗至今廉而能逊若是如何子眞矍然离席而立拱手而对曰于戯噫嘻尽善尽羙虽甚盛徳蔑有加矣昔季礼观乐而止于韶自韶之外不敢观余问风俗亦极于舜自舜之外不复问矣无妄先生粲然失笑于旁曰固则子真之问有君之畣也兹皆古之越非今之越也人死骨杇世変风移山川虽在人物已非前日淳朴変而浇伪前日㢘逊変而争前日勤俭変而矫怠前日忠孝変而㓙悖尚何执𥿄上陈迹而譊譊其颊舌邪有君曰先生之言是也然风俗不常羙亦不常弊善焉恶马维人是繋今朝廷驻跸东南越为鉅藩宻迩尭天盖尺五间帝命重臣来镇是邦入境问俗登堂观风因舜禹之遗化明吾君之至仁布徳教于黄堂変簿俗而还淳矧何世之无才亦奚有于古今子不见夫衔命虏庭死于王事如陈公张公者虖议礼靖康赴难建炎如华君传君者虖是岂异代之人邪又不见夫姚江陈公所临有声亦克之退身名两荣执政李公忤意权臣老于沦落世贤其人愍孝蔡子捐生可悲同彼旌忠庙食于兹隠吏王君斩雠着名一门可称贤父难兄兹固先生目所亲覩也安知后之眂今不犹今之眂古虖先生曰有君越人也知越之风俗而已矣昔子虚夸云夣乌有先生诧齐亡是公折之㠯上林之事今越未足侔齐楚之大尚何足㠯夸之有君曰昔吴子问桞先生㠯晋囯之事而桞㠯晋对今子真问余㠯越囯之俗而余吕越畣亦各因其所问而及之尔余岂瞢然无闻无知于越之外哉今天子披舆墬之图思祖宗之绩求治如不及见贤而太息文徳旣修武事峕阅盖将舞干戚而服逺夷复侵疆而旋京阙余竢其车书仝南北一倣吉甫羙周室赋崧髙歌吉日招鲁公命元结磨苍崖秃鉅笔颂中兴纪洪烈迈三五夐前牒亘天地昭日月于是穷章亥之所歩攷神禹之所别覧四海九州之风俗掩两京三都之着述腾万丈之光芒有皇宋一统之赋出回眡㑹稽盖甄陶中之一物无妄先生自知失言色有余媿廼与子真逡廵而避有君退而傲于南囱有飘飘凌云之气民事堂赋堂名民事志天语也某俻贠越幕岁将朞顾惟不才瞢然无𥙷日㠯败官旷职为忧所幸黄堂主人甚贤同僚皆士君子朝夕讲论无非民事之要者因为之赋㠯志其一二云繄越幕有下僚兮名所寓曰民事之堂诵天语之丁寕兮衔圣恩而不敢忘啖民脂㠯饱妻子兮犹雀䑕之偷太仓苟不民事之是思兮又将奚逭虖天殃嗟㑹稽之大府兮罹荐岁之㓙荒飓风作于孟秋兮雨浸淫而异常天吴怒而江涛沸溢兮飘庐舎而坏隄防粢盛害而岁大侵兮民饿踣而流亡射的黒而米斛千兮撷蓼花而为粮痛濒海之虽蚩兮塟江鱼之腹肠予甞告其故于前使君兮请敷奏于岩廊顾幕中平日之辨兮人廼靳其为狂㑹伯尊之传召兮逹民瘼于九重予殆有类于辇者兮亦何恨夫言之不庸洪惟当宁之至仁兮视赤子其如伤蠲常赋而救天菑兮出内帑之所藏哀东州之无告兮惠吾民㠯龚黄左公孝而右孟博兮相与恊賛其惟良先抚字而后催科兮正今日之所当寛公私之积负兮㠯俟虖岁之丰穣省讼牒之烦苛兮抑蠹政之豪强节无用之浮费兮俾斯民之小康兹政事之所急兮敢不忠告虖黄堂至若鑑湖利及九千顷兮日侵削而就荒岁和买无虑十万缣兮曽无一钱之偿榷酤之利半夺于有力兮财赋浸㠯荒凉兼并之弊炽于大族兮编氓馁于糟糠兹又越中之巨害兮姑略言其大纲若夫民事之在天下兮固不足㠯知其详有一言㠯尽之兮曰生之而不伤择守令兮去姦賍慎弗扰兮如牧羊兹畎畆之惓惓兮愿入告于天王蓬莱阁赋越中自古号嘉山水而蓬莱阁实为之冠昔元㣲之作州宅诗世称絶唱近代张公伯玉三章脍炙人口好事者从而和之独未闻有赋之者某筮任之𥘉辱为蓬莱客廼者中秋之夕与同僚㑹饮于兹阁覧湖山之胜翫月于樽爼间即席赋诗诸公皆和既而念之阁不可㠯常登一诗不足㠯尽意遂从而赋焉王子游㑹稽客莲慕登卧龙之山蹑巨鳌之阁秀阅千岩㳅观万壑縦逺目于东州畅幽怀于廖阁于时天高气肃秋色平分簮盍良朋把酒论文俯仰湖山怀古伤今登髙赋诗㠯写我心周覧城闉鳞鳞万户龙吐成珠龟伏东武三峯鼎峙列障屏布艹木笼葱烟霏雾吐栋宇峥嵘舟车旁仵壮百雉之巍垣镇六州而开府东望稽山思禹之功乔松欝虖故陵丹青俨于祠宫藏丹书于䰠穴㳅遗画于无穷南目秦望哀秦之过方鑱石㠯颂徳骄颜色㠯相贺嗟仙药之不来俄腥风之已播西望夕阳送目兰亭怀王谢之风㳅感斯文而涕零徒观夫茂林脩竹鎻烟霭而㝠㝠北望沧海渺其无涯方吴门之画龙视越囯其如蛇轰雷鼓于一震虚吴囯而成洼访丽谯之故址第见虖古木之号鵶前瞻鑑湖满目云水嘉马侯之伟绩慕贺监之高轨祠荒兮遗迹半湮宅冷兮黄冠无㡬徒有渔舟贾楫风樵航苇徃来虖鸥鹭之乡欵乃虖烟波之衷仰瞻高阁翚飞崔嵬俯瞰州宅𬗟怀髙才靣无时之屏障家终日之楼䑓长湖山之价于几席之上惜斯人之安在哉言未毕客有指斯阁而谓予曰子亦知夫阁之所㠯得名者虖盖始于元和才子也㠯玉皇案吏之尊拥旌麾于千里也蓬莱隔弱水三万里㠯笔刀坐移于是也齐名有白从事有巩胷中有万顷之湖真一代之竒伟也诗章一出遂能发秦望之精神増鑑湖之风采兰亭絶唱亘古今而莫拟也子亦读夫才子之传否虖姑问讯其从何而来集虖彼而至于此也才子之才固足㠯起吾子数百年之耸慕才子之所㠯获侍玉皇者亦吾子之所喜攻而深耻也夫何昔之有予于是引客之手扬𬒮而起言契予心诺诺唯唯有是哉斯人也而至于斯也尚忍言之哉俄而鼓角作于人间明月出于林端妙三弄之梅花烂十分之银盘釂一觞而径醉有不尽之余欢顷之隂云忽兴点缀青天渐山川之蒙笼若有妬虖婵姢倚危䦨而感槩斍兴尽而思旋矣于是相与啜茗于清白之堂潄齿于清白之泉阅唐宋之题名终夕为之慨然呜唿噫嘻死者可作吾与谁帰其无出虖文正范公之贤梅溪先生后集卷第一梅溪王先生文集诗文前集卷第一梅溪先生文集卷第一诗教授建昌何㶇校正甽㽗十首甽㽗有遗士妄怀葵藿心朝夕倾太阳不耐氛秽侵肝胆有古劒愿言决群隂兹志尚欎欎抱膝成悲吟古道日云邈古意谁复知阳春漠无和流水空含悲郢曲变新调郑声入朱丝喟然三叹余黙与羲皇期读书不知道言语徒自工求道匪云逺近在义命中吾儒有仲尼道德无比崇传参十八章入道知其宗后学昧极致徒知授児童孰识孝与弟理与神明通爲臣不知此事上焉能忠仲尼作春秋垂训千万年古者父母雠义不共戴天庄同父何在乃与齐侯田鲁国无臣子君亲义茫然齐纪不并立诸児得称贒善悪不可掩笔削至今传飞飞古帝魂哀哀寄春怨异郷莭物新故国人事变诉亡谁肯怜啼苦血空溅云安再拜人伤哉不复见彼㣲双鹡飞飞同一原急难喻兄弟义着周雅篇周公代武王大义今古传人孰无兄弟急难斯见焉愿怀周公心无媿诗人言竹有君子节青青贯四时桃李媚春光千株弄妖姿世眼恱繁艳畴能赏幽竒君㸔桃李蹊蹄毂纷争驰君㸔竹林下形影谁相随七贤乆沦没高躅犹可追吾家植千竿风月足自怡岂不竞时好聊爲岁寒期兀兀窓下士笔畊志良苦黄卷对圣贤慷慨深自许一朝出干禄得失战匈宇曲意阿有司䛕言狥人主贪荣无百年贻谤有千古丈夫冝自贵清议重刀斧我岂不𣣔仕时命不吾与曷不枉尺求权门正旁午非道吾弗由兹心巳先许愿言安贫贱顺命爲出处儒冠误身世偃蹇二十年岂不怀明主冨贵乃在天平生学忠孝自致无由前青灯照夜长感激徒自怜观国朝故事昔在景徳𥘉胡鲁犯中原朝廷用莱公决䇿幸澶渊髙琼虽武夫能发忠义言咏诗退虏骑用丑枢相颜銮舆至北城断桥示不还一箭毙挞览夜半却腥膻至仁不忍杀和好垂百年伟哉澶渊功天子能用贤昔在康定𥘉元叛西陲朝廷起韩范节制阃外师二公人中龙材畧超等夷匈中百万对面千里机不比大老子而令虏能欺深期复灵夏重勒燕然碑军中果兴謡西贼心胆堕逆节遂称臣戦士觧甲㱕社稷安㤗山四海絶疮痍堂堂寕复有爲作思贒诗昔在元佑𥘉朝廷用老成元悪首窜殛贤隽皆彚征帘帏八年政内外咸清明四夷各自守天下几太平绍圣党论起宵人坏典刑二蔡唱継述曲学尊金陵忠良投海岛党籍编姓名春秋亦获罪学者专三经心术遂大坏风俗从此倾养成前日祸中原厌羶腥我𣣔着一书善悪深劝惩姦䛕诛朽骨潜徳发幽馨六贼未足罪祸端首熈宁冨公昔使虏厉色争献纳臣节安敢亏君恩以死荅煌煌中国尊忍为豺狼屈堂堂汉使者刚气不可折斯人嗟巳亡英风复谁接衔命虏庭人偷生真婢妾㶁㶁岸下水㶁㶁岸下水汝流𣣔何之但见日东注宁有还源期尼父川上叹逝者亦如斯人生百年间扰扰无巳时利名役𥘉心百欢无一追待汝后知悔桑榆景堪悲感此盍悟彼毋为浪吁嘻宣和乙巳冬大雪次表叔贾元实䪨天公昨夜屑琼花三尺深深晓更加桞不待春先起絮梅非因笛自飞华牧羊大窖人何在驻马蓝関路更賖安得晴天开万里行人愁思渺无涯伤时感怀三万六千成掷梭欢娱常少愁常夛干戈今日犹未定书劒他年知若何淡荡三秋冷时莭萧条万里空山河伤时眼泪满襟血更把少陵诗句哦帝郷五载乱离中亿万苍生䧟犬戎二圣逺征沙漠北六龙遥渡浙江东斩姦盍请朱云劒射虏冝贯李广弓借问秦庭谁恸哭草茅无路献孤忠驾幸温州次僧宗觉韵圣主南廵驻六飞邦人咫尺见天威间関高帝尚鞍马谨厚汉光犹绛衣北斗城池増王气东瓯山水发清辉伫㸔天仗还京阙无复旄头彗紫微次韵谦仲见寄湖山蓝黛青湖水琉璃碧我时湖邉游山水正秋色诗翁偶乗兴来作湖邉客谈锋两𥘉交意气已相得诗坛子与盟文㑹公为伯豪词肆滂沛淡语入幽寂心匠巧雕斵物态穷搜覔壮哉五言城卓尓万仞璧𥘉疑公肠胃百怪所窟宅吐气干云霄直欲閗霹雳妙夺觧牛术奏刀声砉剨我才寸莛㣲洪钟讵能击又如鸣蟋蟀啾然和金石未窥学藩篱敢语诗奥赜缪为马慕韩浪作赤效白奨拔非所䝉猖狂固冝责新篇又拜嘉开缄光艳射藏之比明珠长使夜照席惜哉不遇时岂为臧仓隔儒冠五十年世路疲行役操矛赴文埸戦艺輙敢北书劒两无成泥涂困踪迹龙钟似东野穷愁搅怀臆空吟三百篇髙视古无敌霜风剪林木黄叶满泽国我思公不见羸马未能䇿恨无神僊术安得生两翼因召管城颕免冠加拂拭书帛寄征鸿心目两俱极送凌知监赴玉环次觉无象䪨晨兴趣行装秋色满离席悲风苦送声短晷频移刻兰舟薄暮发去去转遐僻极目望官所沉沉烟霭积清有濯缨水白有潄齿石悠然水石间官情聊自适朝焉游其南暮焉戯其北彼微山中鸟亦将识公德公无赋帰去田园付人役荅毛唐卿虞卿借昌黎集予少不知学古难学古直𣣔学到韩柰何韩实不易学怛觉昼夜心力殚茫然故歩亦巳失有类夀陵学邯郸虽然予心未肯巳尚𣣔勉强求其端跬歩不休效驽马千里未至空长叹羡君兄弟俱早慧家学岂止传柔温圣经贤传饫巳乆百家诸子皆蠧残学文要须学韩子此外衆説徒曼曼韩子皇皇慕仁义力排佛老囬狂澜三百年来道益贵太山北斗世仰观我生于今望之逺时时开卷相欣懽岂惟庐陵惜旧本我亦惜此秪自㸔子今𣣔假敢愿子寳之同琅玕辛亥九日侍家君同孙子渊子昭子尚登髙于家之东山时菊花未开坐客皆以为恨至十月望独歩东篱下见前日青枝巳烂熳矣东坡云凉天佳月即中秋菊花开日乃重阳不以日月断也于是命酒肴唿隣里饮于丛畔云前日重阳日与客同登翫有酒无菊花把盃一长叹良辰苦易失十月今又半缅焉想前逰独到东篱畔鲜鲜霜中菊满地金钱粲我思东坡言隣里乃相唤斩新作重九不以日月断人生贵适意世俗岂能绊遇酒郡欢乐取醉期烂熳羲和驭白日疾剧走丸弹百年能几何不饮乃痴汉次韵季仲黙见寄予少择交㳺有友四五子仲黙姿不凢好学喜观史寄我新诗章我惊欲掩耳昔日心未降而今巳矣我义事章句滋味一盃水平生况多愚于巳不自揣林间等蝉噪井底作蛙视今焉见君诗吾诚二虫比岂敢妬且热低头拜不止思𣣔和其音兀㘴辄忘起沉吟竟不成徒觉倦两髀徒今焚笔砚不复坐书几题湖邉庄十里青山䕃碧湖湖邉风物画难如夕阳茅舎客沽酒明月小桥人钓鱼旧卜草庄临水竹来寻野叟问耕锄他年待挂衣冠后乗兴扁舟取次居湖邉怀刘谦仲湖山如画水如篮杖屦湖邉酒半酣徃事萧条谁共说旧㳺零落我何堪炎凉世态从他変生死交情秪自谙诗客有䰟招不得秋风依旧满江南寄孙永之咏歌沂水舞雩风气压当时冠与童人似贾生年更少家传孙绰赋尤工孤罴傲兀深丛里一鹗轩昻衆鸟中早取功名寄衣钵古来相种出山东寄毛虞卿文㑹今年喜重寻葭姿玉质又同林弟兄并秀如君少朋友相知独我深一别几劳终夜梦相逢更话百年心长卿赋有凌云志却笑区区蚓窍吟次䪨虞卿送别喜君直谅更多闻共惜光隂寸与分萤照夜窓才煖席蝉吟秋树又离群尊前忍听阳関曲江上愁㸔日暮云别后谁䏻尉牢落锦囊长带故人文次䪨刘方叔见寄交情贵乆岂须频我辈尤冝率且真子政有孙诚益友长卿何代乏诗人论文𥘉喜逢知已言志深期共致身箕斗相望正南北颕川何夕聚荀陈寄方叔故人一别路漫漫又觉春生到水村鱼跃雁飞空注目栁开梅落自消䰟唱酬应有诗千首谈笑长怀酒一尊正是刚肠九囬䖏子规声断月黄昏潘岐哥鹤溪先生聚徒于乐清之鹿巖既乆因家焉辛卯秋得子名之曰岐哥次岁孟春书来语曰吾家岐哥以某年月日生盍以诗赠之某不敢辞先生名翼字雄飞君不见鳯之雏骥之子潘家岐哥无乃是鹤溪仙子降英灵雁荡名山钟秀羙颜色纯明白玉璞精神皎㓗秋江水胷中之气已吞牛开眼睛光如虎视此児竒絶非常児小子观人盖多矣寕非汉代偷桃朔别是唐家谪仙李愚知先生百不忧但患此児名盛耳先生才髙爵未绾頼渠力振家声起鹿嵓他日筑髙门车马煌煌塞闾里赠余取新小邑那䏻敌大邦与君角力固非双气骄欲纵偏师戦势屈翻求北面降深惧操戈重入室自惭阁笔乆临窓定知𥿄价从今贵余子诗名满蜃江次韵昝监务早梅群芳避路放梅开犇走逰人满砌苔半树溪邉冲雪破一枝头上带春囬月移瘦影供吟兴凮荐幽香袭酒盃刚𬒳西湖都道尽至今诗客句难裁寄贾一蓈无柰穷冬易感伤况添离别助凄凉五更月残频成夣十里青山㡬㫁肠短棹未乗晨雪去尺书聊遣暮鸿将少年勉力亲灯火要使家声継洛阳孙子尚过明庆以诗见招未及往次韵剡溪未起子猷寻空对溪山恨满襟孤雁逺来天杳杳故人相望雪深深思君一日成三岁寄我行书直万金惆怅今宵一尊酒邀明月伴孤斟送子尚如浙西嗟我穷居海之角人物素殊邹鲁俗年虽及冠无交㳺孤陋寡闻独学闭门不出长太息思得其人共磨琢孙子徃从西北来头角轩轩真一鹗飘飘逸气凌云霄凛凛髙谈吐锋锷文辞翰墨两竒絶世上群児徒碌碌我昔风期一相遇欣然握手论心腹衡茅三度枉车轩书劒连年共灯烛论交自喜得房杜言志端能效来郝长篇短䪨迭赓唱明月清凮共斟酌囊无一钱身不忧食止一箪贫自乐有友如君复何憾百不为多一巳足今焉舍我将何之遂使江郷复萧索南国𥘉寒旅鴈来呉江已冷丹枫落惜君不尽与君别兀坐无言情更悪干戈未息行路难胡马今犹饮河洛京国有家归未得钱塘此去仍栖託㑹须徒歩谒天子慨然一吐胷中畧请缨縳虏壮志士庻使平时语无怍相将煖律破寒梅驿筒逺寄无辞数怀子尚满眼干戈行路难故人千里驻征鞍几劳终日驰魂梦安得乗风挿羽翰水北山南春寂寂天涯海角路漫漫欲慿人寄新消息手把梅枝仔细看乐清僧寮有过容钱之翰题二絶有伤时之叹因次其䪨终日伤心泪溅花干戈满眼恨无涯衣冠南渡如东晋安得车书混一家功名谁复汉嫖姚壮士逢时岂惮劳半夜飞来㸔宝劒此身端许掷鸿毛读亲征诏书二首甲寅季冬读亲征诏书哀痛切骨畎畆爱君情至于此食禄者义当何如匈中展转不能自巳故作二诗逆虏何时正典刑乆闻诸将拥彊兵中原未雪十年耻圣主自劳千里征楚国群臣谁恸哭杜陵野客自吞声君恩压顶丘山重命掷鸿未是轻诸将年来巳极荣囬㸔烟阁欠功名八年犹未平淮甸一战那能复帝京畎畒忠臣自忧囯闾阎小子妄谈兵慿谁决天河水一洗干坤万里清次䪨题曺大夫怀忠阁小阁谁怀畎畆情遥瞻天日眼増明平生忧国丹心在一饭思君血泪横豊市功臣真有种并汾壮士素蜚声区区问舎求田者应𬒳元龙一笑䡖闻韩师退保丹阳逺近忧惧州县议结郷兵以备不虞闾巷少年贯弓走马若有得色感而有作逆虏縦横未剪齐王师退保浙江西羽书日报犹未息戎捷逺来何太稽千里戦新鬼哭满天隂雨夜乌啼臂弓腰箭谁家子竟日鸣鞭跃马蹄和刘方叔溪上一絶杖屦徘徊驻碧溪遥㸔飞瀑下崔嵬乗槎𣣔访吹箫客烟草茫茫没旧䑓和方和见赠二絶相对清谈味有余始知胜读十年书尘襟不用频挥麈自有清风为扫除一舎萧然学有余窓间遮眼尽文书巳将事业盟灯火万事何烦酒破除得陈商霖书山舘无人慰索居喜君交契有终𥘉舟扁方起雪溪兴尺素又传鱼腹书炊黍定寻前日约题诗寕怨故人踈好来相共亲灯火可惜青春度莫虚昔与南浦刘谦仲大梁孙子尚游自刘死横阳孙亦有浙西之役交旧零落为之慨然感而有作刘翁泯泯已新鬼孙子飘飘犹旅人诗酒旧游谁在眼江山囬首自伤神招魂拟同横阳道有梦长飞霅水濵死者不生生者别死生离别两沾巾次韵李刑曹病起书怀中原囬首尚尘飞书劒南来早识机方事髙眠学安石却愁多病似王徽肠枯谩有书千卷腰瘦难胜带十围志士未逢聊尔耳古人何用泣牛衣又用前韵文园病思乱如飞禅榻逍遥谩息机渐喜珠丝封薬褁未容鹤髪上簮徽酒能伐性聊须止碁恐劳神未敢围惟有诗懐禁不得任他憔瘦不胜衣送曹大夫赴行任所西北连年杀气髙群盗横行如猬毛㢘颇李牧不丗出吾皇侧席心焦劳汾阳自古多壮士曹侯意气千人豪年今四十犹偃蹇拊髀长叹淹龙韬慨然挥抉谒行在报国已淬腰间刀登坛拜将预指日看君㪯手清风涛梅溪先生文集卷第一梅溪王先生文集附录一卷附録有宋龙图阁学士王公墓志铭公讳十朋字龟龄姓王氏温州乐清人曽祖信祖格父辅父以公贵赠左朝散郎母万氏赠硕人其先自钱塘徙至朝散公始业儒有声公少颕悟强记覧爲文顷刻数千言事亲尽孝其居乡进止取予必以义后学师尊之既入太学多士皆推敬焉太上皇帝躬揽权纲更新政事绍兴二十七年䇿进士于廷诏对䇿中有指陈时事鲠亮切直者并寘上列无失忠谠无尚謟䛕称朕取士之意既而考官以公所对进上临定其文以爲经学淹通议论纯正可苐一及唱名则公也士论翕然称㥦诏益严销金铺翠之禁且以交趾所贡翠羽焚于通衢实自公发之授左承事郎佥书建康军莭度判官聴公事又诏王某系朕亲擢第一人欲试以民事尚待逺阙可特添差绍兴府佥判秩满除秘书省校书郎寻兼建王府小学教授时北虏且畔盟朝廷疑之犹未敢诵言为备公因转对力陈其不可无备者且曰御戎之䇿莫急扵用人用人之要莫先于人望今若内若外士夫军民咸谓有天资忠义才兼文武可为将相者有长于用兵士卒乐为用可为大帅者或寘散地或守逺郡愿陛下起而用之可以作士气寝敌谋又言三衙管军或乆而不代兵柄在手利权财路又皆入其门且其官至三公枢宻所以莭制诸将者乃班其下倒置如此其䏻莭制之乎併诸军承受皇城逻卒之敝其他指陈率人所难言者三衙之将有言也人皆危之而上特开纳焉既而罢诸军承逻卒亦加职更定枢宻与管军班次管军亦引去邉备益严旧人相継复用自昔人臣论一事或章十数上或合衆力争不䏻囬公以一言窹意而事皆次第罢行于是天下仰上之聦明大度虗懐从諌非徒优容之而巳然大臣有不乐者公亦数求去除着作佐郎罢其兼职公以求去得迁力辞不许乆之除大宗正丞仍待次寻得请主管台州崇道观今上即位除知严州未赴间召对公奏言太上皇帝非耄耆勌勤之时而以天下授之陛下其贤于尭舜逺矣陛下所以仰副太上付托者当何如舜重华恊于帝然八元八凯尭未及举而舜举之四㐫尧未及去而舜去之今社稷之大安危生民之大休戚人材之大进退朝廷之大刑赏其所当行者冝若舜之所以恊于尧而行之以彰太上知子之明以尽陛下継述之道又言今和戎与战守之议未决臣谓或戦或守当相时进退而和决不可议也又言右相虗位天下拭目观陛下此举必诸大夫国人皆曰贤然后用之可也不可非其人以失天下望除司封员外郎兼国史院编脩官又兼崇政殿说书除国子司业诸生固巳迎服矣而公扵学校事其细微曲折皆参前知所举措无不当人心者㑹诏百官言事公上䟽以爲百官进退者大臣之职论思献纳者侍从之职正朝廷纪纲者䑓諌之职今居其位者徃徃不举其职冝有以董正之虽然此特人臣之职也而人主有大职事曰任贤曰纳諌曰赏罚其言反覆详尽切扵时务上覧而嘉之即召公与工部侍郎张阐对便殿从容论天下事甚衆请退复留者再赐坐赐酒又赐御书隆兴元年四月除起居舎人改兼侍讲公与左史同奏史职废壊者其一曰起居注録本进呈非古欲叨进其二曰虽侍立而在殿东南隅未甞闻天下徳音如二府自有时政记其余臣僚登对欲许令史官侍立其三曰后殿侍立而前殿则否扵义无㩀欲前殿侍立其四曰直前奏事欲不必预牒合门及候班次皆从之越月除侍御史公素以刚毅正直称天下至是人皆曰真御史矣公益自任以当世之重大抵以定国论正人心为本而去其害治者不屑屑于细故也江淮都督府出师进取宿州虏悉衆来争我师退守淮都督张公浚上表自刻公奏曰臣自捴角在草苑间闻丑虏乱华痛心疾首义不戴天臣素不识张浚闻其天姿忠义誓不与贼俱生实敬慕之顷以舘职轮对首言虏情不测乞用浚䓁既而虏果入㓂太上皇帝亲遣浚浚知建康府陛下即位因以江淮都督之任委之天下皆以为当臣去冬𬒳召至阙前浚进对皆以为恢复大计仰賛圣㫁又乞陛下勿贰以济大业浚遣二将取灵壁虹县宿州降三大将一月三捷议者皆服陛下任浚为难及王师不利横议蠭起臣甞奏陛下用兵为祖宗灵寝而举为二百年境土而举为中原弔民伐罪而举与古帝王好大喜功开邉生事不同投机而进知难而退益当内脩政事俟时而动陛下刚明果㫁规模固已素定然异论纷纷不肯置浚今浚既待罪臣其可尚居凨宪之职欲望正臣妄言之罪特加窜殛诏以公权吏部侍郎辞不拜乃以集英殿修撰知饶州干道元年七月移知䕫州寻除敷文阁待制三年七月移知湖州未㡬得请提举江州太平兴国宫才数月起知泉州进直学士又移知台州公以病力辞且乞致仕乃复提举太平兴国宫七年三月除大子詹事诏旨敦趣公力疾造朝上特御选徳殿而公足弱不䏻趍诏给扶减拜且赐坐又诏权免朝参又遣使以告及金帯就赐公三上章乞致仕乃诏以龙图阁学士致仕命下而公薨矣实七月丙子也享年六十上闻嗟悼赙䘏有加令两淅路转运司给塟事公积阶至左朝奉郎封乐清县开国男至是赠左散大夫遗戒䘮事毋得用佛老教诸孤行之以十有二月丙午塟公于县之左原白巖硕人贾氏有贤行先公二年卒至是合祔焉男三人闻诗闻礼皆太学生孟丙蚤卒公两遇郊祀㤙皆奏其弟故二子皆未仕女二人长嫁进士钱万全次许嫁贾梓孙男女四人公立朝议论岀䖏大莭既如此矣𥘉公以文学先天下人谓其于吏未必数数然也而自为郡佐遇事不苟民有讼乆不决多走诸司乞诿公虽文书填委公一一繙阅不以付吏审核情伪参用经律所与夺人皆厌伏其治郡既以㢘㓗公正率其下间有为不善者则反复告戒诚意䔍至人亦有耻故未甞按吏为文劝导百姓以迁善逺罪之意有争讼则暁以义理多退聴者故鞭朴罕用事至立断其甚不得已乃推鞠亦不淹繋故狱屡空未甞遣官吏至县而人素信伏事亦举利有可以予民者予之输租使自操概而用度有莭财亦足月率两诣学宫延见诸生从容诲诱且以询郡政饶乆旱公下车即雨湖乆雨伤稼公八境即霁每罢郡士民涕泣遮拥不容去或借留于部使者既不得则奔走道路或越境不忍别者衆人闻公丧㑹哭于𨳩元僧舍又立祠堂以事之近世为政得人心未有如公比者公有梅溪前后集五十卷尚书春秋论语孟子讲议皆指授学者未成书也公于文尃尚理致不为浮虚靡丽之词其论事章䟽意之所至展发倾尽无所囬隠尤条鬯明白盖自汉氏尊用儒术而士或餙诈或阿䛕取容至于守莭死义䏻为国重则未必以儒名者世遂以儒相鄞若公之学问粹然一出于正谨守而力行之义之所在疾趍径前未甞以利害豪发顾避更阅夷险特立不囬施于政事左右具冝信乎其有本如是也呜唿此真所谓儒者耶铭曰汉廷用儒黯独戅朴淮南惮之谋不敢作谓公孙辈发发振落儒岂不用其效奚若孰知其故䑕腊非璞公之莭义视黯无怍屹然立朝作丗郛郭正色凛凛危言谔谔招之不前麾之不郄勐虎在山卫及藜藿出守四郡治行皆卓问胡爲然非智之凿圣有谟训守约施愽惟其躬行粹羙无驳道固如是不由外铄于彼汲直如玉而琢我为铭诗以表儒学人虽云亡尚有榘彟端明殿学士左朝议大夫提举江州太平兴国宫匕饶郡开国侯汪应辰撰承事郎直寳文阁权发遣静江军府广南西路兵马都铃辖兼主管本路经畧安抚司公事赐𬗋金鱼袋张栻书宣教郎新权发遣南康军事朱熹题盖右先君文集合前后并奏议五十四卷绍熈子闻礼锓木江陵㱕蔵于家痛念先君即丗二十有一年矣不肖孤家贫力弱日夜抱遗书以泣一旦惧溘先朝露无以赎不孝罪㑹兄闻诗假守浮光以俸余命闻礼董其役始事于莫春讫工于中秋先君正大之学忠愤之气爱君忧国之诚仁民爱物之念庻㡬一展卷而尽见之职校正迪功郎谢汝能鄊贡进士任炎其间阙亡者异时为别集云男宣教郎充荆湖北路营田使司干办公事赐绯鱼袋闻礼谨书梅溪先生廷试策奏议梅溪王先生文集廷试策奏议卷第二梅溪先生奏议卷第二轮对札子三首臣一介小臣不识忌讳不知朝廷事体爱君忧国出扵天性妄懐婺不恤纬之心窃闻道路匈匈咸谓虏情巨测有南下牧马巢穴汴都窥伺江准之意庙堂之上惟幄之臣必有料敌制胜之䇿臣不可得而知然议者以谓邉奏有警则群臣失色相顾传闻稍息则恬然便以为安且谓敌有内难势必不来夫不恃我之有备而幸敌之有难其谋国之术亦踈且殆矣自建炎至今虏未尝不内相残贼也然一酋毙一酋出其势愈炽曷尝为中国利㢤要在所以自备者如何尔我有先俻敌虽强而不足忧我苟无备敌虽有难幸之何益彼或不以有难爲畏乗我稍怠长驱而来其将何以御之耶臣谓今日御戎之䇿莫急扵用人用人之要莫先乎人望盖知人之术自古所难萧何不生孰人识韩信扵未知名之日孟轲复出亦必取士扵国人皆曰贤晋悼公以民誉而用六卿遂成复覇之业东晋以人心而起谢安遂成破敌之计国家寳元庆暦间西夏叛命仁宗以经略安抚之任付之韩琦范仲淹二人雅有时望军中有一韩一范西贼破胆之謡兵不大用而元昊臣服皇祐中用文彦愽冨弼爲相朝士相贺仁宗曰古之用人或以夣卜苟不知人当从人望梦卜岂足慿耶元祐𥘉相司马光辽人夏人相戒曰中囯相司马矣谨无生事人望之能服人如此今若内若外士夫军民口无异辤咸谓有天资忠义材兼文武可为将相者有长扵用兵士卒楽为之用可为大帅者今乃投闲置散无地自效或老扵藩郡以泯没其材内为说邪之所忌外为夷狄之所窃咲天下舆情愤闷抑欝臣硕陛下断然为社稷计起而用之以从人望可以作士气可以慰人心可以寝敌人之谋可以图恢复之大计陛下縦未大用之亦冝付以江淮重任使自当一面为国长城亦可无西頋忧矣臣又闻范仲淹𥘉以言事得罪尤为宰相吕夷简所悪斥逐扵外及西方用兵仁宗思用仲淹夷简荐之亦力仲淹果䏻成功夷简不失为贤相陛下当以仁宗之心为心大臣当以夷蕳之事为法相与任用天下之贤才以为排难觧纷计天下幸甚社稷幸甚其次有旧宰执侍从及尝言事之臣名莭素着者或守逺藩㦯食祠禄或已休致㦯在谪籍并冝起废置诸朝列其声名风采亦足以耸动一时谋谟措画必有大过人者诸将有以骁勇善戦称者悉冝列置分布扵荆㐮江淮间以为瓜牙藩屏用贾谊衆建诸矦而小其力之法以驾驭之如是则异人辈出可以供任使矣勐虎在山藜藿不採囯有人焉难当自消臣以为御戎之䇿莫大扵此右一臣闻惟辟作福惟辟作威者盖人主揽权之术得之于此失之扵彼者又人主揽权之弊臣请借唐以论唐自髙宗中宗以来权移房闼明皇亲平内难惩孽后骄主之祸挈大柄而掌握之可谓能收之于此矣承平既乆怠扵聴断内则移扵奸臣外则移于藩将是又失之扵彼也肃宗再造王室代宗平乱守文而权稍㱕朝廷亦可谓䏻收之扵此矣然君臣苟安瓜分土壌以授叛将継以徳宗之姑息自是而后权㱕藩镇矣是又失之于彼也宪宗刚明果断削平僣叛而权复㱕朝廷可谓䏻收之扵此矣晚莭任用非人祸生所忽自是而后权帰阉寺矣是又失之于彼也陛下比惩大臣之盗权收还威福之柄朝廷清明皆谓陛下为不丗出之英主迩者衆口籍借谓权虽帰于陛下政复出于多门是一秦桧死百秦生也其间㝡甚者如三衙管军軰与北司深文固结盗陛下之大权养成䟦扈之势不可制遏昔汉之祸起于恭显王氏之相为终始唐之祸起扵北军藩镇之相为表里今祸胎于内而乱形于外臣窃为陛下忧之夫权之犬者莫如名器与财与兵今以管军而位居三公是盗名噐之极矣古之时无有也祖宗之时无有也又天下之利源财路皆人其门掊克聚歛不知纪极国用日蹙而私室愈冨三家擅鲁田氏擅齐殆不过此且身捴禁旅乆而不代隂结诸将以为之党深忌元功宿将之功名者不容其进自恃兵柄在手有䡖视朝廷心夫枢蜜者号本兵之地号令节制天下之诸将者也今殿廷立班管军傲然居前枢宻甘心其后而不自以为耻事势倒置如此不奉行其意㫖者㡬希其䏻莭制号令之耶又其子弟亲戚咸盗清要之职䑓諌有论列之者朝廷必委曲庇护俾其言卒不得行昔唐大将管崇嗣背阙语咲李勉劾其不恭肃宗谓吾有勉乃知朝廷之尊李祐有入蔡缚吴元济之功违诏进马温造正衙抨劾祐自谓胆落于温御史今䑓諌言及侍从大臣随即罢斥而风宪独不行于管军之门其何以为国耶不独此也至若清资横加于哙伍髙爵滥及扵医门诸军置承受福威自恣甚于唐之监军皇城置逻卒旁午察事甚于周之监谤内外将帅剥下赂上结怨于三军道路之间捕人为卒结扵怨百姓皆非治丗事也陛下自捴揽以来圣政不可胜纪如前日窜逐阉天下尤服陛下之英断惟此𢾗事臣所谓得于此而失于彼者可不深惩而痛革之耶臣愿陛下慨然彂愤断自宸衷杜邪枉之门塞侥倖之路鍳汉唐之祸而斥近习惩齐鲁之患而抑强臣不惟尊严朝廷亦所以保全此类不然臣恐大阿倒持日甚一日天下之忧不特在夷狄而巳此臣所以不避斧钺之诛为陛下痛哭流涕言之也右二臣闻民为邦本本固邦寍自古人君未甞不以得民心固邦本为急而尤欲抚绥固结之于动揺疑贰之时我国家有天下二百年矣中遭厄运而宗社复兴者良繇四海民心戴宋惟旧陛下即位于今三纪深仁厚泽尤着在天下之心然迩年以来监司守令多不得人为国歛怨民心稍离一曰不宣诏条二曰不䘏刑狱三曰不先抚字何谓不宣诏条臣伏覩比年寛䘏之诏屡下然而实恵未孚于民皆繇州县不䏻奉行之敝昔人谓徒挂墻壁今则𥘉未甞挂凡遇诏下事有便扵民而不便于吏者或宣毕而遂匿或略挂而遽收故上虽有良法羙意下不得而知者多矣况欲𬒳其泽耶何谓不䘏刑狱臣伏覩陛下慎刑䘏狱之意虽尧舜成汤亡以加然措刑之效未逮扵古者盖由师帅之任鲜或循良昧者以胥吏为耳目怠者以胥吏为精神贪者以胥吏为鹰犬案牍满前漫不加省狱情出入动由此曺故富民纳赂以买直贫者不䏻自伸强者刼持以求胜弱者不能自免所望以直其冤者监司也今监司按部动以胥吏数十自随所至州县唯务诛求苟满其欲则狱事一切不问而望其有所平反可乎何谓不先抚字国家张官置吏本以为民要当以抚字为先催科次之昔之循吏劳心抚字而民皆乐输不待催科而常赋自登夫催科自有常法岂在先期而取办官以未及期为办事民当未及期而𬒳虐故常赋未入扵官府而横费已帰扵蠧吏矣悍吏持尺牒走鄊闾噭唿堕突鸡犬不宁而欲民安其业可乎臣又闻迩者邉奏稍警所在以防秋为名拘集舟船团结保伍措置无术州县骚然至有鬻田宅以充粮草之赋杀耕牛以供䈥角之输斩山林以为兵器撤室庐以营寨栅吏縁为奸民情大扰苟不有以安恤之切恐民迯其上散为盗贼矣况今夷狄外侮国威不振人心揺动正冝抚绥固结时也臣愿陛下推溥博之仁下恻怛之诏勤䘏民隠动之以诚官吏有害民者必罚无赦仍命宰相慎择诸道监司以寄休戚以宣明诏条慎恤刑狱抚字黎元为先务如是则四方万姓罔不感泣人心既恱宁患天意之不我助耶臣以谓固本以宁邦者莫大乎此右三上殿札子三首臣闻舜受尧之天下序者羙之曰重华恊于帝武王継文王而有天下记礼者羙之曰善継人之志善述人之事说者谓尧之所为如是而舜亦如是故谓之恊帝文王之所为如是而武王亦如是故谓之継述臣甞考其行事乃不然尭之时有八元八凯者天下谓之才子尭不䏻用至舜乃举而用之号十六相有共工驩兠伯鲧三苗者天下谓之四㐫并在尭朝尭不䏻去至舜乃流放窜殛之而天下咸服文王在啇之末三分天下有其二而终身执臣礼以事纣至武王嗣位之𥘉乃㑹八百诸侯兴仁义之师以伐之天下遂一綂于周舜之所以恊尧武王之所以継文者如斯而已矣曷甞泥其行事之迹㢤此尧所以得知人之名而武王为达孝也与恭惟太上皇帝至仁至圣内不谋之宫外不谋之卿士断自宸衷以天下大器付之陛下丗皆以尧舜拟之臣独谓尧舜之逊固羙矣然出扵耄期倦勤岂若太上皇春秋犹盛而遽为是旷丗絶无之举㢤真可谓贤于尧舜逺矣陛下思所以仰副太上皇之付託者当如何今社稷之大安危生民之大休戚人才之大进退朝廷之大刑赏非有所矫拂更张则无以慰天下之望必矫拂而更张之则必有以不改父之臣与父之政之说而惑圣聴者陛下于此有若难䖏者焉臣谓太上皇之与陛下可谓父尧而子舜矣以圣継圣推诚无间岂区区形迹之所可拘臣下常情之所䏻测哉太上皇既以不疑而待陛下陛下亦冝以不疑而报太上皇三纪圣政可遵而行之者非一也至若因时救弊有所矫拂有所更张冝若舜之所以恊尧武王之所以継文者断然行之以彰太上皇知子之明以尽陛下継述之道毋若鲁陪臣孟荘子之孝而已则社稷幸甚天下幸甚右一臣闻国犹身也强国与身者气也医者观身之气而知其人之夀夭识者观国之气而知其丗之兴衰自古帝王图囘天下虽谋以智办之以才必以气为之主然后大业乃济刘项之争雄也项自谓力㧞山气盖丗非也要之项之失天下也盖以力而刘之得天下也盖以气夫百戦百胜一不胜而自谓天亡者气何在㢤娄戦娄败而不为之屈卒之易败为胜转弱为强者气也蜀先主英姿大度有髙帝凨兵虽娄挫而终不为曺操屈吴孙权闻周瑜之言㧞刁斫案遂成赤壁之隽功吴蜀之势非魏敌也然而䏻覇有一方鼎足而立者气使之然也臣来自草茅得之道路谓庙堂之上谋议之臣和守戦之议閧然未决兹理固洞然易晓议者何不思之耶臣谓养今日之气莫如守伸今日之气莫如戦挫今日之气莫如和今我兵寡力弱国威未振固未䏻与之决雌雄于一戦以伸天下之气也正须养之使壮俟时而动冝于荆㐮江淮要害之地如人身之可以御风寒者𢾗䖏命大将屯重兵以固守之纵未䏻得志扵中原亦足以㩀长江之险都帝王之宅保吴蜀万里之故疆何故屈已买蹈前日之覆辙耶大抵天下之势强弱均而和则彼此受其利晋与诸戎和我与契丹和是也强弱不均而和则强者得其利弱者𬒳其害六国与秦和契丹与女真和是也虏以和议谲契丹而㓕契丹矣又以和议谲中国而困中国矣耿南仲主和议而致靖康之祸秦桧主和议而弱国家之势太上皇知虏之无厌而和之不可保也去岁下亲征之诏而天下二十年湮欝之气亦少舒矣虽淮上之师不利而虏之𬒳毒亦甚矣陛下应天受禅天下罔不欢欣鼓舞咸谓真主既出恢复指日可期也陛下冝亲御鞍马如汉文帝慨然发愤如唐宪宗抚巡六师以作将士之气以图进取之计况陛下之圣徳可以动天陛下之莭俭可以豊财陛下之英武可以定乱江淮有重臣以爲长城川陜有良将以爲瓜牙亦何患事之不济耶不然冝因天设之险以爲城池与民守之可也苟㦯复用和议则军民觧体虽苟一时之安而气已爲之索矣百万之岁币固有所不惜也至尊之名分其可自贬损扵嗣登大寳之𥘉乎诸将用命血戦新复数路其可复捐而与之乎西北之民襁负来㱕者不知其㡬又可复委之虎狼而使之甘心乎况讲和之复举天下惟虏之命是聴无厌之求难塞之请当不止此陛下将何以应之乎臣谓今日之计戦固未可轻和决不可议守以养气俟时而伸乗机而投而巳右二臣闻人主之职莫大于论相尤冝遴选扵嗣位之𥘉论相得人则可以相与大有为遴选于嗣位之𥘉斯可以慰天下惟新之望昔舜之受命也选于衆而首举皐陶汤之革命也选于衆而首举伊尹髙宗中兴也首求诸野而爰立傅说成王访洛也首以师保而并䖏周召汉髙祖首相萧何而成创业之功唐太宗首相房杜而致贞观之治明皇首相姚崇宪宗首相杜黄裳武宗首相李徳𥙿我太祖之有天下也宰相虽因周旧其自图任也则首用赵普仁宗即位之始则相王曽又以李迪张知白鲁宗道为宰执皆正人也英宗因旧相韩琦曽公亮而委任之又起冨弼为元枢用欧阳脩为叅政治平之治㝡号得人神宗又因治平宰相而委任之及韩琦既去则代以冨弼元祐乗帘之际首用司马光又起文彦博于已老平章军国重事又相吕公着又并相吕大防范纯仁元祐人才于兹为盛歴代帝王与我祖宗任用大臣皆极一时之选又皆遴择于新政之𥘉足以厌伏天下人心君臣相与有为各成一代之勲业人主之职其有大于此乎共惟太上皇授陛下以大寳位又以一相遗之虚右揆以待陛下自择天下莫不拭目以观此举臣硕陛下择诸内外千官百辟之中孰有清徳雅望负王佐才者孰有兼资文武可以救时活囯者必诸大夫囯人皆曰贤天下苍生望其起者然后用之可也苟惟不然寕虚位以俟之不可使庸人鄙夫侥倖而得以失天下之望非特此也人主之聀虽在于论相至若侍从䑓諌亦不可不亲自识擢宰相得人则内可以尊安宗社外可以镇服四夷又得贤侍从以论思献纳真諌官以拾遗补过才御史以纠肃官邪如是则内之百执事外之监司郡县皆可以得人陛下端拱一堂之上群天下人才如意而任使之内修外攘中兴之功不日可兾矣右三应诏陈弊事厥今天下之敝安在哉在乎中外小大之臣各居其官而不知其聀也居其官食其禄因循苟且旷聀不修𣣔望敝事之革治道之兴可乎臣请言其大者夫进退百官者大臣之聀也献纳论思者侍从之职也爲天子之耳目正朝廷之纪纲者台諌之聀也内之卿监百执事外之监司守令莫不各有其职焉比年以来爲大臣者果能尽进退百官之职乎臣见其进百官不见其退百官也今日召某人赴行在明日除某人爲某官是固能进百官矣其所进者未必皆贤才率一二岁或半岁或踰月类皆迁之𥘉不问其职事之修与否也其或有罪必待台諌论列然后从而出之或人主之意有所不恱则谕之使去而大臣未尝自退百官居进贤退不肖之职而所进者未必皆贤其不肖者又不䏻自退之臣知其故矣是巳欲收㤙而不敢任怨也先正王曽有言曰恩欲归巳怨使谁当为大臣而不敢退不肖宁不愧王曽之言乎此大臣失职也为侍从者又果䏻尽献纳论思之职乎臣见其各司其局而未闻献纳论思也熈宁𥘉司马光以论新法不从力辞副枢之命神宗曰枢宻兵事也不当以他事辞光曰臣未受命犹侍从也于事无不可言者是则居侍从者事皆可言是谓献纳掌内外制者不止于代言为给事中者不止于封驳为尚书侍郎者又不止于各董六官之属也今之居是官以各司其局为了官事以献纳论为越职宁不媿司马光之言乎此侍从之失职也为䑓諌者又果䏻尽其所以为耳目正纪纲之职乎臣闻欧阳修有言曰天子曰是諌官曰非立殿陛之前与天子争是非者諌官也又闻苏轼之言曰言及乗舆则天子改容事関廊庙则宰相待罪今之为䑓諌者果䏻争是非于殿陛之前如脩之言否乎又果能批人主逆鳞而使之改容如轼之言否乎臣徃岁备贠舘职窃闻䑓諌有论事不行者而同列不为之助乃曰我自有躰又有缄黙不言者闻侍从百官言时事则怒而逐之䑓諌之职果如是乎祖宗时䑓諌论事或一章不从至于十余章而未尝但巳言茍不行则継之以去赵抃为御史言陈升之不当除枢副凡十有六章于是乞郡而得䖍司马光为諌臣论刺义勇及乞降黜凡十有三章今之论事者或一再不从遂不敢复言寕不媿光抃䓁乎此䑓諌之失职也至若内之卿监百执事外之监司守令其失职之敝有不胜言者臣窃谓欲尽革今日之敝冝首䛇大臣修进贤退不肖之职内之侍从卿监百执事孰为贤为才㧞其尤者一二人而进用之孰为愚为不肖亦取其尤者一二而人而斥退之外之监司郡守孰为贤才而称职者㧞其尤者一二人而进之于朝孰为愚不肖而为民害者亦取其尤之一二而寘之于罪诏下旬日之间必责大臣以进贤退不肖而必欲其当如是则进一二人而中外莫不劝退一二人而中外莫不惧是则大臣之职举矣扵是又䛇侍从冝修献纳论思之职凡朝廷阙失知无不言而不止于各司其局又䛇为䑓諌者冝尽所以为耳目正纪纲之职拾遗𥙷过紏肃官邪凡有论列不可但巳冝以祖宗䑓諌为法而痛革前日缄黙不言之敝虽然此特人臣之职也而人主有大职事陛下不可以不知一曰任贤二曰纳諌三曰赏罚臣闻诗人羙宣王曰任贤使䏻周室中兴焉任贤乃人主之职而尤急于兴衰拨乱之时陛下迩日召元老正人或寘之政府或寘之䑓諌或寘之侍从天下翕然称为治表臣硕陛下既来之则冝力留之既留之则冝推诚委任之勿贵以繁文勿待以虚礼勿贰之以小人延之岁月可以责治效矣又陛下既以彊埸之事委之重臣良将冝若宪宗之任裴度断然勿疑无惑乎纷纷之议而事从中制以失其机㑹臣窃闻张浚欲守淮而议者欲其守江吴璘屯兵徳顺而议者欲其退保夫守淮乃所以守江也舍淮而守江则长江之险与虏共之矣江其可守乎唐韦陟欲李光弼退保潼关光弼曰两军相攻尺地必争今委五百里而守潼关贼得地势益张矣力破其说而成戦功三路之地䧟没乆矣今幸力戦而复之乃欲无故而弃之可乎陛下冝䛇之曰阃外之事将军制之可进则进可退则退如是则事不中制而机㑹不失矣臣闻传说告髙宗曰木从绳则正后从諌则圣髙宗命之朝夕纳诲而中兴有啇聴諌乃人主之职而尤急于兴衰拨乱之时陛下自即位以来虽擢用正人以爲䑓諌然聴纳之羙犹未彰闻臣窃闻近有以酤榷之利而持使命于浙东西者諌官论列不聴陛下又亲批圣语以谕之有识咸以爲疑易曰开国承家小人勿用陛下嗣位之始何急于用言利之臣又何以知此曺之名至于咈諌而用之乎又闻諌官有以尽言而去职御史有以振职而出䑓此必姦臣有以误陛下者不可不察陛下比尝下䛇求直言矣未闻赏一敢言之臣以劝言者乃闻交结左右者得官迎合时事者免觧赏諌如此其何以劝夫聴諌之道在乎愽询广覧不可昵于偏聴而蔽其四达之聦明臣硕陛下亲君子逺小人推诚聴纳养成圣徳则纳诲者皆传说而髙宗不独圣矣臣尝闻汉史賛宣帝曰综核名实信赏必罚明赏罚者乃人主之职尤急于兴衰拨乱之时臣窃见迩年以来有姑息之政无惩戒之罚去岁逆亮之死盖上皇圣徳所感天假手其徒以诛之诸将非唯无毫髪之功虏未退则逗留观望已退则乗势虏椋既不干斧钺之诛而又受无名之赏有盗莭钺者有为两府者有为三公者傅唿道路取笑闾阎名器之滥未有甚于今日又有爵位巳崇而迁犹未巳官曺已冗而员又复増政或出于多门命从或于中降是皆为新政之累不可不革也至若有罪者不诛而悪无以惩又今日之大弊秦桧尃权误国二十年而乃生极宠荣死封王爵天下莫不切齿扼腕縦不剖棺戮尸其可不行追贬之诛乎又前日阉寺有弄权纳贿紊乱朝纲者大将有聚歛交结败壊军政者大臣有进不由正迷误国家者䑓諌有朋奸罔上悪直丑正者或依城社以自安或盘根错莭以自固或以去位而幸免典刑不正非大舜所以去四凶而服天下者臣闻太上皇即位之𥘉任用贤相追贬元悪窜殛奸邪天下称快所以能中兴我宋致治三纪者由其䏻大明刑赏于躰元居正之𥘉也陛下冝奋乹刚之断法虞舜之明継述太上皇故事先正首悪之罪而追贬之余则次苐施行如是则可以揽威福之权而陛下之职举矣夫欲救今日之敝非至诚任贤纳諌大明赏罚以劝惩之虽啇髙宗周宣王汉宣帝复出不可以致中兴之治故臣硕陛下先举其职以率百僚如是则中外大小之职罔有不举而敝寕有不革者耶敝事既去内治既脩则夷狄有不足攘祖宗之境土指日可复矣论左右史四事与起居郎胡铨同上臣等误蒙亲擢承乏左右史自供职以来检讨故事窃见今之史职废壊者非一其尤甚者有四焉一曰进史不当二曰立非其地三曰前殿不立四曰奏不直前何谓进史不当臣闻唐楮遂良知起居注太宗问人君得观之否对曰史记善悪以为戒庻㡬人君不为非法不闻帝王躬自观史魏謩为起居舎人文宗遣中使取记注欲观之謩谓史官书事以为鍳戒陛下所为善无畏不书不善天下之人亦有以记之帝乃止遂良与謩可谓能守官矣至国朝梁周翰李宗谔为左右史乃建言每月起居注硕先奏御付史馆国史书之曰进起居注自周翰䓁始岂不媿唐二子㢤庆暦中欧阳脩为起居注甞论其失曰自古人君皆不自阅史今譔述既成必録本进呈则事有讳避史官虽欲书而不敢乞自今起居注皆不进本仁宗从之厥后佞臣执笔乃复进史㳂袭不革遂至于今臣愚欲望陛下遵仁宗之训革周翰之失自今起居注皆不进呈庻使人主不观史之羙不尃在扵李唐二君也何谓立非其地臣案唐制每皇帝御殿则左右史夹香案而立善悪必书其后许敬宗李义府动必懐姦惧为史官所记遂废左右侍立之职凡谋议皆不预闻文宗复正观故事每入合命左右史执笔立于螭头之下由是宰相奏事得以备録故开成之政详于史书国朝故事天子坐朝则记注臣立于御坐之后欧阳脩以谓起居者当视人君言色举动而书若立于后则无以尽见乃徙立扵御坐之前至脩罢职乃复立于后今乃逺立于殿之东南隅言动禾尝或闻可谓立非其地有媿于脩多矣臣又闻元豊三年脩起居注王存奏欲追正观故事使左右史得尽闻天子徳音傥以二府自有时政记即乞自余臣僚登对许记注侍立神宗曰人君与臣下言必関政理所言公公言之自非军机何必秘宻盖人臣奏对或有颇僻或肆䜛慝若史官书之则无所肆其奸矣大哉王言然未及施行至今议者惜之今史徒有左右之名而不知天子言动之实群臣奏对并以无所得圣语闗报职记注者但不过録诸司供报公文而巳何名曰史耶臣愚欲乞陛下复欧阳脩侍立故事庻㡬言色举动皆得以书如宰执造膝之言自有时政记亦乞如王存所请凢余臣奏对许令侍立亦足伸祖宗之志也何谓前殿不立臣歴观自古左右史未尝不侍于天子之侧亦未尝有前后殿之分唐制但云左右史分立于殿下螭头之侧和墨濡翰皆就螭之抝䖏有命则临陛俯听对而书之不闻后殿立螭而前殿不立也又闻欧阳脩奏请自今前后殿上殿臣僚退合少留殿门俟脩注出面録圣语以此知国朝旧制前后殿皆侍立矣夫人主言动不独后殿有之而前殿无也宰执奏事百官进对之言不独后殿有之而前殿无也今独后殿侍立而前殿不与义安在耶夫后殿侍立虽非其地然犹立焉亦爱礼存羊之意前殿不立是饩羊亦去而礼意俱亡矣今左右史分日而立无言动之异臣愚欲乞于前后殿皆分日侍立庻㡬一言一动皆得以书以备一朝之典谟光千载之史册非细事也何谓奏不直前臣闻唐文宗谓魏謩曰事有不当毋嫌论奏謩对曰臣顷为谏官故得有所陈今则记言动不敢侵官帝曰两省属皆可论朝廷事而母辞也故国朝左右史皆许直前奏事虽以奏史事为名而朝廷事亦可议焉盖亦文宗命魏謩之意也熈宁中脩起居注张琥奏曰近日縁例须牒合门然后上殿窃见枢宻都承㫖每于侍立䖏尚得奏事起居注既得侍立或有敷奏乞便面陈诏从之臣等自领职之后𥘉欲直前奏事合门以臣不预牒却之臣又尝预牒之矣又谓今日无班次臣每见合门奏事未尝以班次为拘左右史职言动当日有敷奏乃必欲预牒合门又必欲有班次则事有当奏而不得奏其为失职多矣臣又闻景祐中御史唐介论宰相文彦博仁宗怒之时蔡㐮为起居注直前论救事出一时又曷尝预牒合门与必俟班次耶况今来后殿奏对未甞无两班如是则记注之臣虽有直前之名而无可奏之时矣臣愚欲乞自今左右史奏事当令直前不必预牒合门及以有无班次爲拘臣䓁所陈四事皆近日记注失职之大者臣等滥居是职敢不尽言伏望陛下考古验今循名责实断而行之不胜幸甚梅溪先生奏议卷第二梅溪王先生文集后集卷第二梅溪先生后集卷第二诗丁丑二月二十一日集英殿赐第太平天子崇儒术寒贱书生苛作成槐市育才叨舎选枫宸唱第冠时英圣恩寛大容愚直御墨褒嘉偑宠荣却笑刘蕡不遭际徒令纸上有虚名游天竺赠同年雅㑹清时不易逢吾侪今日此游从逼人英气湖光莹照眼恩𫀆草色浓文盛一时俱俊杰名先千佛媿踈庸致身许囯冝相勉莫斈平津但取容赠阎同年飘飘吴蜀两衰翁尊酒论文偶㑹同名在儒科虽后我言関囯体岂如公休嗟世路多巇崄共报君恩有朴忠此日游从足可惜行将渭北与江东阎和诗叙别再用前韵我本东嘉田舎翁登科偶与蜀龙同盍簮经月钦高谊分𬒮令人念此公幕府可能淹俊杰宸襟应亦记精忠他年㰖辔游吴越访我茅庐浙水东赠梁同年君家锦水邉我居浙江东各在天一涯芳尊偶相同君方富青春劲气吐长虹我老志亦衰倚麻媿蒿蓬㑹合已踰月周旋见高风乆客思故乡帰心各怱怱赠君无别言相期尽孤忠次韵陈大监见赠中兴天子尤崇儒衆贤彚进如聮珠邹枚待诏萃金马臯䕫接武相俞都䇿士𥘉期异人出不尚虚文与声律况当盛世多贾生晁错岂容为第一自慙俗学非名家遗经独抱居东嘉韲塩太学浪十载岂有文许时人夸刍言旅奏宸庭䇿狂妄误蒙明主择生夭偶在千佛先材劣名浮有余责颕川丈人诗絶竒长篇勉我母趍时𣣔报君恩答知巳胷中耿耿何当施次韵刘长方司户见赠枫宸昔羡君登第莲幕今慙我効官相见可嗟头井白老来自合量俱寛不嫌此日成名晩最喜平生取友端待报君恩知死所却同神武挂衣冠陈大监用赏梅韵以赠依韵酬之颕川丈人贤矣哉青眼喜为清流开诗章翰墨两竒絶笔下一字无尘埃品题人物奨后进搢绅乐善公为魁东嘉贱子生太晚犹幸识此真人才朅来西游也不恶锦囊所得俱琼瑰区区科第何足道此行似为诗篇来客中拜贶更重复丙穴鱼及郫筒杯寒乡故旧问帰橐首言带得公诗回大监复赠诗𥿄尾有留飰语再用韵以谢平生漫学乎欤哉心茅胷棘锄不开得公新诗一再读便觉胷宇清无埃银钩妙画发光艶照眼有如参与魁鲰生肺腑非太白公似工部尤怜才旅中屡获锦绣叚但媿𣣔报无琼瑰豫章一榻不妄下贤非徐儒安敢来荷公此意最敦笃一笑当奉论文杯乡心如飞不可遏更为长者遟遟回谢荣帅赠御书孝经用陈大监韵辇毂之下先弹压兹言虽佳未足法丈人身居弹压地抚字心劳民自洽神圣当天万物春王畿共理嘉得人云汉昭回赐优渥不特为公端为民圣经一章公独得黄堂葱欝生春色贤哉名卿才大夫匪懈事君端可则石刻分余犹及我荣耀惊闻浙江左从今蔀屋光属天更有宠褒云八朶愿公勉为不朽传长如治吴与治川要令列郡法青白了无一吏横索钱陈大监饯别用前诗珠字韵以谢宸廷侥冐先诸儒宠褒况获骊龙珠青衫黄牒拜君赐红莲緑水官留都明日扁舟𣣔东出访别长忧碍新律丈人唿酒如韩公贱子媿非张十一酒䦨未放客还家活火煎泉亨叶嘉西来频下豫章榻盛事当作还乡夸始终尚頼公鞭䇿邪正途中知所择捐躯誓报明主恩青史庻逃千古责况公自是人中竒境邻吕望逢明时行持从橐奉清问羙悪愿分嫫与施用陈大监韵谢王囯録季羔见赠吾宗神秀时名儒赠我三百隋侯珠野人不识希世寳但见照眼清而都我昔遥从鴈山出旅食贤関淹岁律雅钦陆子常患多更叹张融可无一长淮乆絶谁起家青箱有君殊可嘉祠科得隽诮子厚何止文许后生夸我拙惭无济时䇿老境𥘉官尚何择江南莲幕君故乡窃芘聊逃简书责寒贱误蒙君见竒祖别赠言荣一时明日东帰诧闾里五絶首称虞伯施陈郎中赠韩子苍集唐宋诗人六七作李杜韩桞欧苏黄近来江西立宗派妙句更推韩子苍非坡非谷自一家鼎中一脔曽已甞丈人珍重赠全集开卷烂然光熖长诗如此公固足贵赐者仁出尤难忘兼金白璧不足道愿宝兹集为家藏鲰生幸脱埸屋累老境𣣔入诗门墻古诗三百未能斈句法且学今陵阳章季子赠端砚有客赠端紫刚方如正人裔传家万石力助笔千钧磨鐡嗟吾老着书欣尔新何当与毛颖相约侍严宸次韵陈大监赴天申节宴圣主仁心等南北燧息邉庭兵不宿两阶干羽来逺人大度端能包濮祝万岁三唿诞弥月四海千秋太平曲宴开文徳赐群臣喜溢天颜明四目向来献夀人谁在元凯重登共鲧逐武夷戎监老风骚去囯十年官始复捧觞首赋天保章遥指南山祝君福更献曲江金鑑録不但能歌连理木贱臣逄时最侥倖帰羙寕辞𬋩城秃愿同韩愈颂元和兼羙武公歌緑竹谢李侍郎赠衘书君不见西京孝武称材雄致治𣣔与唐虞同诏求贤良论阙政翻取曲学公孙洪又不见文宗在唐号儒雅制诏勤勤䇿群下刘蕡切直弃不枚卒使太阿帰䆠者吾皇䇿士亲临轩不为故事求空言犹疑有司効冯宿或恐前列登公孙九天赐下飞奎翰照眼昭回倬云汉抑尚忠䛕有训词品题髙下由宸断儒宗𬒳命持文衡银钩拜赐恩非䡖帰将乐石刋圣语分贶下及狂愚生畎畆惓倦蓄忠愤射䇿自慙言不尽它日倘陪鸳鹭行愿効魏公摅底藴涂中得寳印叔二诗次韵十年行役厌间関一第𥘉收鬂已斑重念此生难报处君亲恩徳重丘山双亲不见不胜悲衔恨何曽有住时二叔尚存俱白首帰来犹足慰衰遟次韵寳印叔题璧二絶风扫园林万木残道人眼界却宜看北窓跌坐对松柏人物青青俱岁寒早已心潜不二门犹将土苴与人论未湏只履西帰去隐居髙躅已茫然潜徳如公亦足贤早见乡评称孝子晚闻诗史记凶年事殊伯道児宜有行过王珪庙已先满腹玄谈共谁语九原帰去访伊川宿罗汉三絶𣑽舎十八所道埸皆矩罗兹独号罗汉想应无漏多雁荡屡经眼箇中方再游何时脱尘鞅来此饱清幽故乡从此去借问㡬时还先自思兄弟那堪宿雁山游大龙湫和前韵十年重到大龙湫千尺新流胜旧流㑹见四方霖雨足老龙还向此蔵头游灵岩辉老索诗至灵峯寄数语雁荡冠天下灵岩尤絶竒烟霞列屏障日月明旌旗岩前有卓笔可以书雄词天聦况非遥然听无疑愿起灵湫龙霖雨行何为愿用真柱石永支廊庙危愿煽造化炉四海帰淳熈愿招鵉鳯友朝廷相羽仪何人夣石室妄诞夸一时那能了世縁未免贪嗔痴名山误见汗公议安可欺愿借灵湫水一洗了堂碑诗以寄老禅狂言勿吾嗤题瑞岩雁荡看不足瑞岩游更贪闘竒虽有媿藴秀了无慙涧古水鸣玉寺幽山染蓝怱怱一宿去未暇问三三题天台囯清寺十里松声接涧泉清音入耳夜无眠宜于四絶中称絶谁向三贤后更贤寺就已无陈日月时清长是宋山川明朝杖屦㝷刘阮不待桃花入洞天题大慈寺巍岭迢迢入翠㣲𣑽宫佛陇鎻烟霏断碑古寺曽经眼刚笑陈隋徃事非题石桥二絶路隔山凢意可通石桥容我踏长虹桥旁方广人游乆不在登临杖屦中石桥未到已先知入眼端如入夣时僧唤我爲严首坐前生曽写此桥碑万年赠乡僧贲老夣魂惊断石桥邉身带烟霞入万年宾主相逢意良厚永嘉缝掖永嘉禅学通儒释浩无邉江浙声名二十年见说胷中有论语𣣔从师向此参禅过鑑湖翔风吹水鑑湖寒千里扁舟赴幕官路入蓬莱天尺五眼中见日与长安民事堂某误蒙亲擢賛幕㑹稽天语丁寕俾知民事闻命惊惧媿不克堪因榜所寓𪠘舎曰民事堂庶㡬朝夕不忘圣训仍书五十六字以自警时绍兴丁丑十有二月也亲擢深蒙圣主恩宜知民事训词温仰惟睿意思邦本要使书生识治原不惮勤劳駞禹㑹敢忘精白奉尭言它时上问苍生事愿竭孤忠慷慨论腊月望日出郊探春游告成观谒大禹祠酌菲饮泉遂至龙瑞宫观禹穴薄暮而还禹稽山不记年丹青落尽庙依然神文秘在蔵书穴俭徳流为菲饮泉龙瑞峯峦高近日鑑湖烟水涧浮天东州佳处畧经眼自笑好竒如马迁采蕺采蕺思越王也越有山名蕺蕺𬞞类也王所嗜焉予甞登是山故作是诗以思之陟彼越山言采其蕺我思古人中心悒悒维囯有耻吴弗遑粒胆于坐偶霸勲以集陟彼越山言采其茗我思古人中心炳炳维囯有耻夕弗遑瞑焦心以思沼吴之境厥草匪甘厥𬞞匪香维其味之岂曰嗜之心焉孔焦胆焉亟甞唯其苦之是以取之我陟高岗瞻望东越访王之祀旷古有阙宜庙于山世享不絶何以荐之蕺茗是撷秦望秦望哀秦之过弔兹山之不幸也瞻彼秦望崇于㑹稽曷云其崇登焉而紫孰登是山西方之人兮瞻彼秦望䡖于㑹稽曷崇而䡖名之以嬴孰名是山东方之人兮我登稽山思禹之绩吾侪不鱼繄帝之力我瞻秦望哀秦之过雪彼黔首其谁之祸禹驾而游夏民以休有翼其行稷卨是谋政辙而狩嬴随以仆孰稔其悪斯高左右孤竹兄弟殍于首阳山与其人嘉名孔章谿辱以愚泉汚以盗物之不幸名恶而暴浙涛如银鑑流如绅濯彼崔嵬勿汚以秦迎春遇雪飞雪送残腊带花迎早春西畴农事及媿是不耕人元日冐雪赴天庆观朝拜旣趍府拜表还舎饮屠苏酒因思去年元日亦不在家感而有作幕府𥘉官媿不才琳宫朝拜获参陪蓝舆去踏搀先雪蓬鬂帰衔㝡后杯禹穴地幽寒未歇尭天日近暖先回年年元日身爲客孤负吾庐溪上梅贺何正言用蔡君谟韵御笔亲除真諌官翕然舆论巳腾欢正人得路言无讳圣主虚怀听不难莫厌封章箴衮阙要令奸胆落毫端鲰生雅服阳公徳时把昌黎諌论看寓小能仁寺即事书怀小园青径梅溪老緑水红莲越幕宾药褁随身多半夏花枝照眼只常春郡楼鼓角听殊逺僧舎钟鱼闻巳频窓外清风数竿竹澹然相对浄无尘同莫教授朱县丞朱司理游西园黎明出城郭偶作西园游春浅花未都池寒緑𥘉抽湖山𣣔縦目烟霭浮不牧𥘉来兴非浅心赏殊未酬頼有三君子清谈洗牢愁更期春色浓携樽泛仙舟次韵濮十太尉赏梅春向群芳顶上来可人风味亦竒哉未于茅舎踈篱见先为金枝玉叶开竹外横斜才数点笛中摇落已千堆因公撩我惜花意深忆去年湖上杯题夀乐堂用东坡韵赠杨元宾佥判蓬莱阁下苍龙古万壑千岩拥仙府夀楽堂西靣卧龙壑月岩风满窓户苍松熘雨大十围緑水浮荷深一股作堂主人乆黄壌仁智风犹似邹鲁诗仙骑龙已上天妙句光芒照寰宇青山偃蹇只如昔高䖏去天无尺五杨侯淮泗老儒斈文字撑肠笔风雨朅来賛幕古东州要与青山作盟主虚堂宴坐饱风月此外一毫端不取它日从公物外游贝阙珠宫酌琼乳元宾赠红梅数枝江梅孤㓗太絶俗红杏酣酣风味簿梅花精神杏花色春入莲洲𥘉破蕚胆瓶分赠两三枝醒我沉痾不湏药愿公及早办芳樽酒晕氷饥昜销落𪠘舎有脩竹数竿潇洒可爱谁栽窓外碧琅玕潇洒尤宜老眼看寄语后人母翦伐更湏时为报平安龙瑞道士赠兰有客赠芳友满堂闻囯香清含道流气䡖带羽衣黄缀佩风光别横琴旨趣长重湏㝷禹穴一曲听扬扬吴秀才以夀乐莲洲中千叶梅花为赠酬以诗东君次第染群芳更与南枝别様粧水涨春洲浮鸭緑日烘花脸带鹅黄雪中琼蘂不多办酒后玉饥无此香玉润氷清搃佳士驿筒相継赠春光上丁释奠俻数献官书十二韵呈莫子齐教授赵可大察推鲁人唿东家陈蔡不火食当时虽高第徃徃亦愠色孰知夣奠后庙祀亘无极嵬然衮冕尊王侯靣俱北武成祭上戊龙弃配杜稷隆杀良不同论功岂如徳去载㳺上庠观礼杏坛侧俻乐阅九奏银𫀆烂千亿兹焉客莲幕滥与爼豆职登阶瞻睿容炳睟若亲识壮㢤芹藻宫不减鲁矦囯帰赓泮水颂才劣慙史克㑹稽三贤祠诗越有三贤祠曰吴先生曰唐候曰蔡孝子吴先生名孜甞事安定胡先生瑗以文行称舍所居爲府学有功于风教爲多贤于许询贺知章軰一等矣唐侯名琦建炎间越师叛命以城虏侯奋自行伍愤然䄂甎击虏酋至死骂不絶口有靖康李忠愍风非古刺客比也蔡孝子名定以死赎父罪自沉于河与孝女曺娥相望于千载间异世而同烈某比因上丁至学见西庑吴先生有祠堂询之莫教授而知其事因语莫君宜有以记之异日坐幕府吏具郡祠岁所常祀者中有旌忠愍孝二庙某命吏访其详因得旧越守傅公崧卿祭唐侯之文及蔡孝子所亲撰铭志与越人题䟦奏状等嘉难者累日因作三贤诗以记其大畧庶㡬好事君子相継有作以发扬其幽光亦所以助吾君旌遗贤奨忠孝激劝风俗之一端也吴先生祠安定先生贤矣哉一时高第俱英材诜然逹者播廊庙贫贱亦足光蓬莱㑹稽吴君更超絶至今士子犹䏻说讲堂鸣鼓䂓使君可使清风耸朝烈求田问舎遗子孙钱愚地僻何纷纷不惜池塘种芹药一段竒事前无闻君不见唐室蓬山称贺老乞得鑑湖帰去好却将儒服変流沙更遣门䦨亦帰道又不见晋朝名士高阳公才名上下王谢中乃心𣣔出三界外山隂宅化瞿昙宫先生识见高流俗不作二公縁祸福寄语多才郑广文乞与毫端记高躅旌忠庙囯家徃徃艰难中搢绅节义扫地空靖康有一忠愍公建炎独有唐侯忠唐侯爵位何曽隆身居行伍侪罴熊平生经史漫不通严霜烈日藴在衷愤然一奋不顾躬太尉夺笏嗟怱怱子房鉄椎计已穷张廵就縳气尚雄杲卿锯觧骂未终忠血义肉涂地红烈气英魂簿苍穹事惊朝野闻帝聦立庙旌忠浙江东睢阳双庙同高风名书青史等岱崧当时开门谁纳戎贻臭千古如蛆虫愍孝庙我昔甞读黄绢碑长叹越囯无男儿孰知种山山下水千载有此一叚竒呜唿哀哉蔡孝子风烈逺过恢与覊乃翁白首困缧绁半年不脱儿心悲请身荷械代父罪或甘黥涅居军麾况遇兵兴击叛卒身先矢石死不辞当时非无贤太守孝子抱志终不施人间无路可赴诉投命河伯祈天知自爲铭志及讼牒𣣔愬以魂赎以尸精哀意切语不怨孝与忠厚俱天资临河更効结缨死㒹沛于礼曽无亏父脱累囚子愿毕身在九泉甘若饴名闻九重获旌表赐庙愍孝风华夷胡爲祠宇乃如许一间破屋河之湄未闻设诛有度尚絶妙更欠邯郸祠我来賛幕钦孝烈顾瞻庙貌成吁嘻他年太史作佳传愿于𥿄尾书吾诗梅溪先生后集卷第二梅溪王先生文集诗文前集卷第二梅溪先生文集卷第二诗送表叔贾元范赴省试贾公西赴大试郷人于其行也咸祝之曰公昔不逺千里徒歩京师游太学战艺术之场登贤能之书矣不幸见黜扵礼部今日之行焚舟之举也又祝曰吾邑士风委靡不振自舎法罢四阅科举群试有司无占名者公此行雪寒鄊累年之耻矣又祝曰国歩方艰圣君侧席下诏求士非止修故亊而己公平昔议论挺挺激昻士类今试艺南宫发䇿帝庭固宜一摅素藴直言救世非为取一第资也某采舆人之祝作诗以送之河东先生才行髙昔游太学聮烝髦雄文伟论万人敌糠秕歆向奴刘曹搏风自许九万里肯作斥鷃游蓬蒿礼闱一战果得隽妙割不折庖丁刀礼部无端抑韩子至今士论犹嗷嗷霜蹄暂蹶志益锐不学郊岛徒悲号圣君圗治方侧席兹复下诏求贤豪壮怀思雪㑹稽耻广埸勐效兰皐鏖焚舟决胜在此举郷闾属望心焦劳天庭射䇿决素藴忠言为国驱腥臊区区一第溷君耳要将亊业窥伊臯琼林宴罢跃归骑薫风拂靣吹恩𫀆荅季仲宜名谊我昔从君伯氏游短素长牋日唱酬凌云徤笔驱山丘𣣔追李杜叅曹刘子今又复振风流可人一气真吾俦明珠白璧蒙暗投自揣无堪但增羞君家棠棣才俱优吾知徐公百不忧更能勉力追前修俯舍青紫何湏求夜聴双瀑同刘方叔毛虞卿聮句夜静双瀑喧遥闻疑雨来涧壑生清风襟宇捐纎埃飞鸣撼半空暗想飘琼瑰前观阻歩屧侧耳成徘徊萧然山舘间此兴何悠㢤子晋不复见月白空萧䑓对月同方叔聮句与君坐阶除遥望海上月方叔试㪯太白盃借问几圎缺亀龄人生易分散动作隔年别方叔今宵对婵姢莫放酣歌絶亀龄游箫峯蜡屐穿云去山深喜路人家烟色褁古寺水声中金溅星犹在丹成灶已空吹箫人不见台下想仙风题双瀑瀑水箫峯下灵源不可寻倚天双宝劒点石万星金势合鲸鲵鬪声聮虎豹吟我来游胜境洗耳聴清音送刘方叔兼简全之相见无多日依前又素居断魂梅的皪过眼栁萧踈疋马来时路征鸿别后书君帰见温叟为我问何如送陈商霖相逢犹未欵作别太匆匆日落江东莫人归冀北空音尘应暂隔谈笑更谁同回首箫峰外明朝我亦东昼卧书懐书斋终日无人过闭户便便事髙卧炎蒸烁体汗流珠蚊蚋费拍蝇劳驱南䆫清风可供客一枕万钱无计得梦魂未到郷无何起来搔首空吟哦用前韵赠刘全之一声啼鸟檐间过唤起幽人午䆫卧瓮头一滴价如珠穷愁衮衮慿谁驱溪畔相逢尽诗客豪迈独输刘梦得篇章自有神谁何讵白元白参吟哦有客赠酒同舎终夕尽欢复用前韵浊醪不向墻头过吏部方思瓮间卧书斋得酒胜得珠万事尽向杯中驱坐中俱是髙阳客一笑相逢宁易得明朝酒醒柰愁何劝君莫惜同吟哦复用前韵岁月侵寻等闲过草庐尚作南阳卧报国未爲蛇吐珠许身定与谁齐驱谩比凌云词赋客意气飘飘真自得金溪风月价几何要湏买断共吟哦戯酬毛虞卿见和杜门不硕髙轩过聊斈东山谢公卧伤时泪泣鲛人珠挥毫冩懑风雨驱友生笑我爲狂客齐楚未须论失得他年功业定如何醉中细把君诗哦懐归预别同舎长念双亲垂素髪不奉甘旨今数月溪山虽好何如归吾心巳逐秋云飞𣣔别良朋重鸣咽催人啼鸟声何切明日琹书随我东何如尊酒重相逢寄僧觉无象我昔居鹿巖时来潜涧游西坡访觉老终日为遅留髙谈穷古今满坐风生秋令我名利心一聴浑𣣔休论诗出古律有唱无不酬篇章溢缣素锦绣烂然浮此老岂易得当扵前辈求吾生限太晚见师巳白头儒释道不同相从苦无由三年游金溪兀坐颜常愀出门无游从独赋临清流金溪可无僧孰是西坡俦深房鎻花木妙供罗珍羞益作潜涧思刚肠如转辀魂梦不自禁夜夜飞山陬前日遇诸涂一笑忘百忧相视未及语归䄂风飕飕别来能几时不觉岁月遒闻师结莲社旦莫亊真修我狂似灵运此志那䏻投觉无象和少年词赋客昔与山翁游暂抑骅骝姿聊伴盐车留幽坡赏春色明月同髙秋君才如鲍昭顾我非汤休木桃时一投琼瑶三四酬可怜横海鳞尺水难沉浮飘然拂䄂去形影那容求早莫哦君诗书空复搔头迩来三年余拟君荐经由长萹忽见遗顿觉驱烦愀君马何大驶追踪谪倦流锦绣满肠胃词人孰能俦故将西子容来贻嫫姆羞行看复坐吟终日如軥辀安得君书斋移来近前陬论文与谈笑一释老者忧春禽昼聒聒䆫风夜飕飕懐君不成寐频惊节物遒君文巳造妙君徳当慎修谒帝明光宫隋珠那暗投秋日山林即亊次叔父寳印师韵萧萧频末生秋声登临遐想兰䑓英天髙气清水碧色明月相映光如琼脱叶翩翻下深樾莲社髙人诗兴发讲外吟余心更闲白云满䄂眠禅窟竹径通幽人不来鸟鸣山静独徘徊应笑世间名利客生优优徒悲哀清凉涤烦襟尘虑脱心境山城过踈雨水国生新景虫鸣月满林雁度云横岭感物夜九起谋身日三省平生功名心欝欝犹未逞深美白云人身闲时自永和懐孙子尚二絶泽囯萧萧晚吹凉东篱黄菊爲谁香故人一别路千里夜雨何时更对床记得年时访我游壁间文字数行留溪山风月依然好不对芳尊又一秋季令生日佳气光芒蔼劒池庆门呈瑞应㷱罴人间秋色平分际天上冰轮𣣔满时何䖏楚丘占季子自应无忌似牢之姮娥预把蟾宫桂歳岁飘香荐夀巵徐丞生日日月俱阳莭物新先期谁应菊花辰未扵崧岳生贤佐且向柯山出异人月吐霜天钟气象江涵秋水聚精神华堂献夀人多少尽是明朝落㡌賔思友夜雨暗点滴䆫风冷掀翻藜牀卧幽独好夣俄惊残过人在何䖏逺隔烟水村欹枕不复见伤心涕汍澜县学落成百韵新学告成祀事旣毕贤大夫与邑之多士讲乡饮酒礼无媿鲁泮风真一时伟观也某非史克虽不䏻作为歌颂以揄杨盛徳万一輙不揆课成律诗一百韵炎正中㣲后皇家再造年斯文天未䘮吾道圣相传黼扆端周冕巖廊拱舜絃宸章丽朝日奎画焕中天贾马朝舟阙皇䕫捧御筵云龙庆相遇星凤快争先金马𫀆披锦戎亭帐禠氊崇儒符汉武复古慕周宣方议成均制仍増博士员伫观旂茷茷行贲帛戋戋词赋扬群彦贤良䇿万全国桥汉亿万鼓箧鲁三千狂客休歌凤骚人肯钓鳊文风畅蛮貊士气压腥羶王化诚无外吾邦素自偏鱼盐人竞习刀笔世相沿甘学樊迟稼纷求许汜田捓戯缝掖膜㖵奉真诠来振寒郷陋那经杀气纒闾阎森白刃庠序燎寒烟断简嗟何考青衿痛自怜诗存伤瓠叶礼废忆豚肩磬碎交州石弓焚矍相弦水流空涣涣草碧自芊芊有识思兴起无知分弃捐桑弧谁复射城阙孰思还弟子贫原宪先生冷郑䖍嗣音几泯㓕素业遂迍邅娄应三年诏曽㣲万选钱龙门无几到虎榜不多聮愈赋徒伤感郊肠厌炒煎儒冠空叹误鐡砚莫知研白日非偏照寒灰自不然百年嗟委靡今日幸寅縁令尹真人杰同僚命世贤崔丞老文文学梅尉旧神仙乐善诚何笃承流志更专下车伤弊俗修泮慕遗编浮议畴䏻夺良谋断不愆商财方萃聚卜日肯迁延役命诸生董基谋爽垲迁邓林捜蓊欝淇竹翦婵娟祕殿雄千尺脩廊跨百㕓虹梁挂天宇云栋轶星躔缥缥飞鸳瓦沉沉耀采椽沚茂春色早坛杏午隂圆方沼分寒熘明窓瞰碧涟前山昻马首胜地夺龙眠瀑水灵源近簘峯秀色妍规模何廓廓气象更绵绵先圣风流逺新宫象貌鲜森罗龙衮列肃穆雁行连剑珮星辰上丹青日月邉衣裳明黼黻冠冕饰絃綖祀事脩崇报心斋务至蠲新仪仍再习吉日巳重㳙漏箭催庭燎鸾刀待饩牵充庭端弁服夹道拥车骈秉笏趍帷幄升阶省豆笾馨香登黍稷肥腯荐牲牷𬞞撷罗芹藻鱼羞备薧鱻牺尊澄玉液寳篆喷龙涎荐祼仍更貌观瞻竞曲拳礼文稽戴郑楽舞奏韶卷设礼筵𥘉秩登门屦巳填盍簮聮桂玉纫佩杂兰全饰喜捐丝竹论文具管牋献酬咸偻伛进退各周旋挥尘谈飞屑濡毫思涌泉妙词歌邪客醉墨洒张颠共喜从于迈俱忘咏式遄武纷堂上接衣拥坐隅褰父鄙金籝满师夸腹笥便雩风开性桞教雨长材楩鼓瑟求曽点攀鳞至闵骞水平翻振鹭天阔戾飞鸢鸎思友迁木骅群尽着鞭草空收七壁雀过堕三鳣道也将行矣辰乎盍勉旃捜寻罗简札点勘费丹铅㓗浄穷爻象温柔考注笺典谟稽古学仓制究残编异教排韩子遗经抱玉川壮夫羞篆刻童子悟幽玄道徳勤鑚仰文章变骈科名真溷尔输墨葢游焉雪耻终兴越成功必覇燕真成两阙里别是一陶甄化出文翁表功居范寗前声华终不杇琬琰岂湏镌未学成鸠拙穷居类兎跧肠枯无锦绣门冷乏貂蝉箪食虽云乐藜牀巳厌穿室空司马壁食窘鲁公饘误拜殽陵赐长懐渭水畋断絃音寂寞抱玉涕潺湲览镜时犹在焚舟志益坚燕帰欣遇厦鱼得敢忘筌硕赴功名㑹终归造化权唯凭大炉火早晚铸颜渊送刘方叔季文游鴈山二客骚肠不耐秋飘然蜡屐去寻幽荡中若要穷靑眼巖下先须问白头诗社不容添异姓名山应岂遇清流㑹须乗兴天台去涧水桃花访旧游游西岑遇雨西岑风物秋更嘉杖藜出郭欢无涯深村有酒隔烟渚共乗小艇穿芦花罗裙绰约越溪女茅舎迫窄吴侬家牀头新醸喜正熟千金倒瓮倾流霞天公妬我一日乐俄然雨脚来如麻醉归扶路泥没股冠巾不整头鬖髿人生贵在适意耳安能局缩身如蜗杖头有钱即相覔明日更泛仙源槎幽居三咏脩竹我得家传好此君剰栽干挺拂青云尘埃不扫自然去风月有余谁可分万箨苍龙春后见满轩鸣玉夜深闻时时助我毫端兴冝与江山共䇿勲黄杨兵火回头二十年吾家此树实青氊児时尚及见封植乱后那知独保全虽荷生成䏻蓊不轻剪拂岂团圆主翁不忍加斤斧旧物于人最可怜丁香花玄冬万木落如扫苦恨江梅开不早谁言菊后便无花更有丁香尉枯藁雨膏碧叶剪琉璃风荐幽葩喷龙脑小轩深院夜凄清月白霜寒天色好素面含情宋玉愁仙䏎帯真妃澡何人为取药中名端为花能除病恼我时独歩琼枝邉相向无言意倾倒临风三嗅更徘徊研墨为花加品藻郑丞生日九日人间气象新郑公家诞少康成玉山肌骨侵人莹秋水精神照坐明奕世簮缨真烜赫冲天头角正峥嵘硕公此日身长徤醉把茱茰泛夀觥贤关当日厠英㳺意气轩轩压軰流心授广丈真翰墨家传北海旧春秋棠隂惠爱留三邑莲幕声名重一州賔客盈门望推毂蓝田松竹可䏻留县学别同舎萧瑟秋声起桂枝登临谁赋送将归伴人灯火情犹在过眼烟云事已非记取虀塩同冷落忍教襟𬒮遽分违明朝一咲江山隔望断日邉鸿雁飞次韵曽尉易任青田留别梅僊楽教意尤勤绛帐煎膏至夜分心学尽传隋董薛词章高压汉卿云谁知有力能攘我不许诸生乆借君驷马重来定何日好㸔双桂散清芬淫雨春雨无端苦浸淫满天飞雾日光沉出门蒸润濡衣重归路泥涂没股深𣣔与阳乌开烈艳试唿风伯扫烦隂明朝㑹见佳天气只恐春归无䖏寻仰先生挽词诸生衮衮登科第造物苦公深可怜身到蟾宫都几日名书鬼録巳经年数同子厚无如命才似韩公合在天慎水诸生哭相向筑埸无计媿前贤寄潘先生先生聚徒明庆两岁三迁近得懴院诸生粗安迹先生犹无託宿之地寓榻扵僧房院有一室颇佳主僧扄鎻以待官客因作是诗䔥踈鬓髪老安仁才出人头未免贫书劒一生长肮脏虀塩到䖏只酸辛招提夜永眠无室绛帐春寒坐乏茵莫怪闇梨不具眼先生未见宰官身次韵潘先生莫春感怀见寄缅想长安觉夜长先生投老困文埸几吟白雪眠䔥寺谁荐凌云逹未央䑕目麞头多冨贵兎葵燕麦自悲伤感春情思如云乱排闷提诗寄草堂至乐斋读书权门迹不到颜巷自安贫独与圣贤对更扵灯火亲夜观常及子昼讽直从寅莫恨成名晚诗书不负人用前韵酬昌龄弟原宪曽非病陈平岂乆贫路遥骐骥困原近鹡鸰亲䆫几坐穷夕更筹聴报寅田园劳尔軰媿是素飱人怀孙子尚孙郎何事乆无书又见青春桞怫渠千里阻山仍阻水三年无鴈亦无鱼弟兄官况宁多好嚢槖年来莫乆虗海角天涯两形影别时长记涕涟如懐姜渭叟兼简谢守中用前韵姜郎何亊乆无书今君青春最忆渠别后又孤诗与酒怪来都断雁并鱼守株身世俱非巧画饼声名揔是虗隔壁恵连无恙否池塘春草句何如懐刘方叔兼简全之用前韵刘郎何亊乆无书夣里频频却见渠徃事真同塞翁马此身何异蠧书鱼严亲白髪皆如许吾軰青春度莫虚意气飘飘羡温叟凌云词赋压相如子尚之往浙西也有别予诗云中原回首尚胡尘世事徒惊日月新覉旅不堪频作别壮懐虽在已甘贫南来求友传三益西去论心有几人别后夣魂何䖏是秖应来徃慎江濵一别八年不通书巳三载闻在姑苏甚无聊故思之渭叟尝有怀仆诗云左原消息杳无闻令我愁懐似乱云多病废诗兼废酒青春孤我亦孤君要同学问文章楽无柰东西南北分况是一檐残雨后落花飞絮两纷又与渭叟别又经年矣故有孤诗酒之句庚申秋予败举𣣔废经而用赋方叔以诗见寄云湏知失马事莫废获麟书往亊真同塞翁马盖用方叔诗也三子皆迈有文采能歌诗予辱与之交甚厚今俱不在眼故各以诗见意时辛酉季春也壬戌二月八日因録旧藁遂䟦于后述懐吾年三十百无堪世亊如麻揔未谙杨子家贫那嗜酒卢仝丁白更添男回头埸屋心几折混迹泥涂分固甘頼有东臯遗业在剰栽桑柘教妻蚕刘方叔昔书一絶于后云山北山南春雨足漠漠柔桑秀如沃侬家荆妇几时归西畴独自驱黄犊姜渭叟见之谓二诗贫冨气象不同今二十三年矣予贫乃甚扵方叔也隆兴改元十月书夜雨述怀夜深风雨撼庭芭唤起新愁似乱麻夣觉尚疑身是蝶病苏方悟影非蛇浇膓竹叶频生翚照眼银缸自结花我在故鄊非逆旅不烦杜宇唤归家梅溪先生文集卷第二梅溪王先生文集附录后序梅溪先生文集后序余少时读尚书观王十朋先生註释辑五瑞昭徳之致于异姓之邦诸篇而知先生之学邃于经及读丹墀独对诸书观先生之论五帝名号位次等事而知先生之学长扵策又阅氏族大全姓氏观先生自警之诗曰室明室暗两奚疑方寸湏存不可欺莫问天髙鬼神恶直湏先要自家知而知先生之学严扵治已时欲求先生之文全集一观用发志意市无鬻者常以为恨宣徳庚戌岁余由宪㙜出守温郡温郡廼先生所居之鄊也余扵先生玄孙孟明䖏求得先生文集共十帙而缺註释经传之言意其言之附诸经传者书坊板行而先生不录于家故也然余之所得又多破损脱落而有不可读者扵是给纸笔付与永嘉儒士王宜嘉补其缺略更加圈点而欲重为刋刻越数月值今上皇帝嗣登宝位召余入为秋官侍郎扵先生文集未及刋行而心常怏怏幸吾从姪何㶇子方选除温州府学教授将行余以兹事属之子方曰敢不如命温州又得监察御史浚仪刘公自牧而为郡守暨诸同僚皆好文字各出月俸以资工费刋刻完成吾少保黄先生既为首序子方又请余而为后序夫日月之光华星辰之炫耀天之文也川岳之流峙草木之秀毓地之文也吟咏为诗歌发言为经传人之文也先生之文光耀之若日星雄健之如川岳发挥仁义道徳而无余藴真当时之杰然者也其可传示天下后世的矣太守刘公发身贤科持已㢘洁为郡数年教化大行政治修举而无事之可为矣乃专用力扵斯文其出扵㝷常者万万矣又得郡庠分教广信张君受永嘉徐君参娄君昕福建柳君广而协心考校皆可敬也正统庚申腊月朔后五日赐进士嘉议大夫行在刑部右侍郎前温州府守广昌何文渊序梅溪先生廷试策奏议梅溪王先生文集廷试策奏议卷第三梅溪先生奏议卷第三除侍御史上殿札子臣闻圣人之徳无以加孝天子之孝莫大乎光祖宗而安社稷因前王盈成之业而守之者孝也周之成康汉之文景是也承前丗衰微之绪而兴之者孝也啇之髙宗周之宣王是也国有耻而雪之者孝也汉宣帝臣单于以雪髙帝平城之耻唐太宗俘颉利以雪髙祖称臣之耻是也先君有雠而复之孝也夏小康㓕浇以复后相之雠汉光武诛王莾以复刘氏中絶之雠是也歴代帝王虽守成中兴雪耻复雠之迹不同其功光祖宗孝安社稷则一而已我艺祖皇帝应天受命肇造大业亲平僣伪一统万方圣子神孙継継承承可谓盛矣不幸运厄阳九丑乱华靖康之祸有不忍言者国雠丗耻自古无之记曰君父之雠不共戴天春秋讥不讨贼以谓国无臣子齐㐮复九丗之雠仲尼贤之椘以六千里之国事雠荀卿罪之贤圣立言垂训责后丗之为君臣为子孙者可谓至矣恭惟太上皇帝躬尭舜至圣之徳有禹文知子之明断自宸衷以社稷付之陛下圣意端有在焉陛下天资英武慨然以兴复为念窃闻每对群臣论天下事则曰当如创业时又曰当以马上治之又曰某事当俟恢复后为之臣比因宣召语及祖宗陵寝圣容恻然曰四十年矣臣仰知陛下之心真夏少康啇髙宗周宣王汉光武之心也柰何在位之臣不知忠孝大莭不能仰副圣心之万一复欲蹈昔日奸臣之覆辙屈已以和仇雠之犬羊指祖宗中原之境土爲虏人之土谓不当取指祖宗中原之人民爲虏之人民谓不当纳又取秦陇巳复之故地无故而弃之以资冦雠以絶生灵归附之望闻有说进取者则群嘲而聚咲之大臣唱之于上小臣和之扵下并爲一谈牢不可破自非陛下刚明果断不惑群议则社稷大计其谁与谋有君无臣真可以长太息也臣硕陛下推诚尽孝终始如一言动之间不忘社稷食息之顷必念祖宗侧身修行上以承天意兴衰拨乱下以慰民心任贤勿贰去邪勿疑以革前日图任之失有善必赏有悪必罚以振冷日纪纲之弊仍下诏音戒饰有位无小无大咸懐忠良去和附之私心賛国家之大计陛下既率之以孝群臣咸应之以忠如是则可以动天地通神明慰祖宗在天之灵无负太上皇付托之意矣中原何患乎不复中兴何待乎以日月兾耶论史浩札子臣闻人臣之罪莫大于懐奸误国植党盗权忌言蔽贤欺君讪上有一于此罪不容诛衆悪备焉其何可赦臣谨按尚书右仆射史浩人品凡下天姿险奸昔为士人以榷酤犯罪身㡬不免及试吏州县奸賍狼借悪声播闻浩䏻以謟侫取容致身朝列夤縁遭际事陛下于潘藩龙飞在天躐居政府浩不知尽臣子之大莭报非常之㤙机巧百端得罪公议臣请条其罪悪之着者有八焉徃岁太上皇帝闻钦宗之计痛切宸衷下诏亲征思雪国耻知陛下春秋鼎盛智勇天钖断然以社稷付之深望陛下之大有爲也浩爲心腹之臣不䏻以忠自效乃于义不共戴天之日首进寝兵之言专主和议以沮大计盖欲踵秦桧之态爲固宠之身谋此懐奸之大罪一也太上皇愤亮之渝盟悟和戎之失䇿以疆埸之事付爪牙之臣大将吴璘䓁奋身血戦复秦陇故土屯兵固守俟时投机縦未能长駈以㝎中原亦可以牵制虏人南牧之患浩既主和惧吴璘进取隂使其党鼓扇浮议妄谓虏与西夏恊力攻璘遥从中制令不退者斩遂取十三州之地而尽弃之将士䘮气中原离心误彼生灵尽遭鱼肉不独弃地是乃弃民不独弃民是乃弃信皆由浩欲售一已之私而不頋国家之大计此误国之大罪二也浩履歴既浅徳望素䡖骤居要涂天下窃咲于是取国家名器为一巳私㤙躁进之徒翕然合为一党门䦨可以炙手士论为之沸腾至有嫡子嫡孙之号亲姪过房之称有号宻傅心印者有号正法眼蔵名者名居宗派布在朝列者纷如也昔王叔文窃柄有八司马之党李逢吉用事有八关十六子之徒浩得时遇主如此乃欲效叔文逢吉之为人此植党之大罪三也浩自参朝政即盗大权视宰相若无人待同僚为不物人皆畏其㐫㷔莫敢谁何官爵科第䡖以与人进退百官悉自巳出自为右揆益归其奸方欲排击所憎駈除异巳㑹其腹心内溃党与相攻陛下察其奸邪知其朋比収㰖权柄出自宸衷不然朝廷之祸可既耶此盗权之大罪四也陛下嗣位之𥘉首下求言之诏忠臣义士上封言事者非一浩抑谠直之言不使上达有侫巳者则以免觧啖之春闱省试知举三人上躰圣心策门时事浩疑其斥巳遂令党人林安宅追捕雕匠勒令毁板三知举尝面奏其事有㫖令刋行安宅憸人也知有浩而不知有陛下不遵圣㫖而惟浩是从卒不许刋陛下取士之始而浩首禁程文何以彰清朝不讳耶此忌言之大罪五也太上皇用天下人望起旧相张浚知建康陛下因付以江淮重任擢为枢府委任之专不啻若宪宗之待裴度浩与浚氷炭不同且惧其成功凡有奏请必多端沮之𥘉遣史正志徃建康欲沮浚进取之计及其既还遂酬以郎官又因诏百官言事遂令正志䓁宻加诋毁指为许靖房琯有识为之不平此蔽贤之大罪六也浩凡与同列奏事未尝不留身退则妄称圣㫖以诳之浩尝有辤免参政札子未尝称祖宗及太上皇之徳退则増加数语以报行浩之欺君大率类此昔王钦若爲相每奏事必䄂数奏但出其一余则诈称巳得圣㫖马知莭尝面折其奸浩挟钦若之奸以罔衆朝廷无知莭之直者以折之此欺君之大罪七也陛下即位之𥘉以大学生经太上皇教养之乆并与免觧浩乃爲巳恩务在笼络巳而闻诸生议巳遂深疾之复加沮抑尝于稠人中言大学有风波对以子产不毁鄊校浩曰某固无他但上怒之尔浩近赴景灵宫行香道由贡院㑹太学补试士子填壅邓王回车避之闻者钦叹浩乃作威以逞爲士子所嘲既而语人曰上怒补试喧哗欲令不考某以误其逺来救之浩善则称巳过则称君皆此类也此讪上之大罪八也浩无宰相才而居具瞻之位遇尧舜主而懐共鲧之凶陛下方当任贤使䏻图囬大业如使浩軰乆在庙堂其可以望中兴之治耶臣硕陛下正其罪悪窜之逺方以快天下之心以爲群臣之戒再论史浩札子臣闻人主之职莫大乎任贤去邪任贤去邪莫先乎信赏必罚任贤而不知赏与不任去邪而不䏻罚与不去同古之帝王䏻任贤去邪者莫如舜举八元八恺而相之取四凶而流之可谓能赏罚矣未闻以十二牧之任而䖏四凶于外也昨日面对论列尚书左仆射史浩之罪乞加窜殛陛下谓今日已罢之臣知陛下能去邪勿疑可谓无媿于舜矣及宣麻于庭乃以观文殿大学士知绍府舆论咸以为疑谓陛下虽䏻去邪而未能如舜之正名定罪也人臣得时遇主未有如浩不忠于主亦未有如浩浩不忠之罪不可以一二数臣姑论其大而着者有八巳见前章效秦桧而主和议可谓懐奸弃徳顺而资冦雠可谓误国名在宗沠者不止八司马可谓植党窃天下之柄不止如王叔文可谓盗权陛下导人使諌而浩钳人之口可谓忌言陛下委任忠臣而浩百端譛毁可谓蔽贤留身奏事妄称圣㫖可谓欺君善则自称过则归主可谓讪上八罪有一且不容诛浩备有之其何可赦纵不投之四裔以御魑魅其可以巨藩大我而赏奸耶臣恐天下未必咸服如虞舜时也况绍兴宻迩王都最为大府浩昔尝为属吏奸賍着闻亦何面目见其吏民耶臣愿陛下出臣前章正其罪悪榹取名罢差遣窜之三危之地与天下共弃之庻使大功不专于舜也论进取利害札子臣共惟陛下以英武之资奋刚明之断不惑群议任用忠谋遣二将臣出征淮甸首平灵壁败虏将萧琦而降之又平虹县降蒲察徒穆大周仁归附者以万计又败虏人于宿而得其州可谓日百里以辟国月三捷以奏功矣投机而进势如破竹恢复有期神人交庆正勇者效力智者献谋时也况臣误蒙亲擢为耳目之官可无愚者一得之虑以禆庙谟雄断之万一乎臣窃谓工者仁义之兵为弔伐而举况中原本吾土地人民本吾赤子正冝谕之以恩信先之以招纳不得巳而戦伐随之臣虑诸将或不知此临阵之际未必无过有杀伤捷获之后又未必无秋毫之犯恐伤陛下好生之徳失中原来苏之望欲乞陛下宻诏张浚深戒敕之昔李晟平长安李愬入蔡国朝曺彬平金陵皆得王师弔伐之意冝谕诸将以此为法庻㡬冨贵可以及子孙功名可以垂竹帛也又三虏将既降冝速加封爵以劝来者昔沛公入関留围宛城陈恢说以莫若约降封其守因使止守诸城未下者必闻声争开门而待之沛公从其言南阳守齮降封爲啇侯封陈恢千戸引兵西无不下者今中原列城爲虏守者闻皆有离心非不𣣔降但未知吾所以待之者如何耳𬒳闻萧琦蒲察之徒降而受赏亦何惮而不来不然则其心愈疑而其守愈坚矣今日之事正冝若沛公用陈恢策则可以不戦而屈人兵也又闻汪澈𬒳召巳至中涂未知谁挕其任臣谓冝今张浚并莭制荆㐮庻得令出于一轻重不偏将士恊心逺近同躰缓急可以相闻胜负可以相援况荆㐮将士素懐浚㤙徳皇甫倜之徒尤服浚威名右使浚兼制之则人必乐于用命矣又璘退师保蜀陛下亦以进取事诏芝且明谕以日退保由建议者之失不惜为悔过语以慰将士及三路人心令璘观时度势以图进取如秦陇可复得冝即进兵以相椅角以牵制虏人南牧之患如是则虏𢾗䖏受敌救覆亡之不暇縦未得其头颅必将逺窜沙漠矣此数者皆今日之所甚急臣硕陛下与一二大臣速议如臣言可採乞赐施行今正是天以机㑹授陛下时不可失也论史正志札子臣闻奸人多谋能观时而为进退当权臣植党则必附合以求进以窃羙官及朝廷清明则又用奸计而苟免以逃天宪熈寍𥘉王安石为执政用小人吕恵卿之谋变祖宗法度逐朝廷正人天下莫不切齿及元豊未司马光为相恵卿自知罪大为正论所不容遂丐祠于外兾脱典刑时苏辙为諌官遂首论其悪安置建州天下抉之由是见祖宗时为䑓諌者排击奸邪未甞因其求去而容其幸免也谨按吏部郎官史正志操心倾险赋性奸邪自为士人时常出入贵人之门専事交结乃𥘉登科遂欲求为秦熺之壻託平曰素所交结者赂熺乳媪使之誉巳秦氏闻而薄之遂不见纳既而干求时相而得监仓善观时以求进闻枢宻叶义问欲议进取遂窃呉若江淮表里论而增损之自号恢复要覧以投义问遂繇筦库而得宻院编脩为士论所嗤及史浩执政欲主和议正志复变前说以投浩浩喜其侫已遂遣之建康以为说客欲以口舌沮进取大计尝谈兵于张浚之前为浚所不礼正志乃妄撰语录设为巳与浚荅问辨难之语帰以侫浩浩大喜之除为戸部郎官浩与正志姪同而族异拜浩而父事之在浩之门㝡为用事故士论有亲姪之嘲正志既不见礼于浚遂极口诋之尝应诏上书比浚为许靖房琯闻陛下召浚惧其不利于浩唱为浮议以沮其来时人比之张又新今陛下之浩之奸断然罢之知浚之忠破群议而任之正志自知朋比䜛慝得罪于清议遂力求去朝廷乃以福建运判与之正志能用奸以自免大类恵卿求去于元岂之未臣滥职风宪苟不论而击之宁不自媿于苏辙乎欲乞陛下特发英断明正志䜛慝朋比之罪以正典刑纵未䏻行两观之诛亦当薄示三危之窜庻使元祐清明之政复见于今日天下幸甚再论史正志札子臣昨尝论列吏部郎官史正志朋比䜛慝自知罪大欲逃典刑力求外补朝廷以运判与之是用外䑓重任以赏奸也欲乞睿断正其罪而窜殛之至今未见施行臣深所未谕闻唐王叔文以沾沾小人窃天下柄号召时有名之士欲侥倖而躁进者并以郎官清要之职䖏之相与结为死党至誉叔文为伊周管葛宪宗监国之始首逐叔文而杀之其徒皆终身窜殛号八司马元和之治比迹正观淮西功业冠出李唐盖繇宪宗必于用罚于去邪也臣窃谓前宰相史浩之悪不减王叔文其党与之盛不止八司马虽非天下竒才至扵挠莭以附匪人懐奸以害公议则一而巳如正志者在浩党中尤为亲宻出入门䦨踪迹诡祕人皆唿之曰継拜公又榜之曰亲姪遂自枢属骤迁戸部郎又迁天官郎使浩不去则正志必躐䖏侍从矣正志去冬归自建康不独揺撼张浚尤媒孽李显忠之短必欲朝廷罢浚而诛李显忠以沮恢复大计非陛下保全而委任之则忠臣良将身首且不可保岂复有今日淮甸之捷耶今国家方欲恢复中原所赖以激劝者赏罚而巳前日二将奏功赏不踰时舆论咸以为当䜛慝之人亦冝薄正其罪今不独逃司冦之刑而又以外䑓耳目之寄䖏之何以尉天下之公议乎郎曺运判至么么也而臣喋喋言之者非以其玷列宿污外䑓而巳而朝廷之刑赏公议之是非寔击焉伏乞陛下出臣两章断然逐之以示去邪勿疑亦足以惩一而劝百也论广海二冦札子臣闻王者将欲治外必先安其内不有小忍则不䏻成大谋臣窃见陛下刚断不惑神武维扬命将出师平㝎淮甸曽未踰月捷音屡闻盖将复祖宗之境土复㑹诸矦于东都可谓得宣王外壌之道有光武大敌之勇矣然臣愚计以谓治外必先安内欲小忍以成大谋者今欲外攘而境内有广冦海贼啸唿为患犹未勦除外未宁而内有忧不无上贻圣虑者臣窃闻朝廷议遣鄂渚之师进诛广冦想荡涤固有期矣然臣相时度冝恐未可遽进岭外当盛夏乃瘴疠大作之秋北人冲之未有不病者尤非行师之利臣以谓不如顿兵于桂林以为声势而下诏赦其罪悪许其投降或不受命斯可以必杀无赦矣海冦出没无常尤为濒海州县之患闻枢府尝遣人招安之亦有受招之意臣谓二冦皆可开其自新之路庻得境内稍平可专意外攘臣所谓治外必先安内少忍以成大谋者此也臣又闻二冦之作皆縁监司郡守不得其人所致既未䏻弭之于未萌之前又不䏻诛之扵巳觉之后养成其乱以致猖獗隠匿不闻遂致滋蔓为监司郡守者其可不惩之乎欲乞陛下宣谕宰相稍正典刑仍别择贤才以为外䑓共理之寄以分陛下宵旰之忧不胜幸甚论韩仲通俞良弼札子臣闻古之为民师帅者䏻以徳化人则人耻于为盗能以威服人则人不敢为盗䏻以智畧屈人则可以除一时之盗三者俱无焉则何以为民师帅共理天下乎臣窃见广贼海冦乆未扑㓕上劳圣虑者盖繇帅守不得其人既不能使之懐徳畏威又无智畧以勦除之也朝廷不诘其致乱之由惩其不聀之罪又从而迁爲大藩因而乆任亦可谓失刑矣臣切见知明州韩仲通不能防御海寇致昌囯㝎海诸县皆被其毒而海道爲之不通𥘉有捕致海寇者仲通从而纵之遂致其徒益炽昌囯令尝献谋于郡仲通忽而不听四明人莫不切齿朝廷既不罢黜之又除知绍兴府仲通不能治一郡其可以典大藩帅一路乎知静江府俞良弼不能弭雷化之盗遂致蔓延而二广爲之骚然运使邓酢用䖍吉茶商以禽凌鉄良弼忌酢併与茶啇䓁皆不奏功致茶商愤然啸唿而起丑党数千人䧟没州县杀戮官军守臣有死者其势方炽朝廷不能正良弼之罪乃因而乆任之安能使䑕窃狗偷軰即时殄㓕乎仲通刻薄小人昔为秦桧鹰犬其悪俻见于白蕳臣不复论之议者犹谓其有丽才可以任使及治四明最无善状専用公帑交结奥援海盗猖獗略无计画其才亦可见矣良弼虽无仲通之悪然闻其老缪不事事况二广去朝廷为㝡逺斯民所恃以为命者惟师帅之臣尓良弼为大帅而盗贼充斥如此何以安逺人乎臣欲乞断罢仲通绍兴之除夺良弼静江之帅别择有用之才以代之将见海广二寇不诛而自㓕矣论内庭节省札子臣闻生财莫若莭财省用斯䏻足用今陛下方图恢复而板曺以财用不足为言常赋既不䏻供所须民财又不可遽而取惟有痛加莭省可以薄助军兴然莭省一事尤在圣躬亲率昔汉文帝身衣弋绨以致冨庻唐宪宗躬服浣濯以致中兴艺祖皇帝幕用青布而僣伪以平仁宗皇帝𬒳用黄絁而凨俗归厚此乃前代帝王之盛徳我宋祖宗之家法尤不可不遵也陛下比从諌臣之请裁减外廷官吏度一月所省亦不下十万缗以岁计之不无少补又切见内侍都知李绰具到宫掖用度之数有云此项全支者有云减半支者有云住支者内庭莭约如此亦可以风化天下矣然臣愚区区犹望陛下躬率之者益欲陛下于乗舆服御玉食之间有可更加莭损者亲出御批斥赐外府以助军须以为中外莭省之训如内侍所具之数除徳夀宫不可减损外亦有全支而或可减半者亦有巳减半而更可以分数减者陛下既躬率之为下者亦何敢不从耶俟邉事稍宁自当复旧今日权冝行之正圣训所谓今日当如创业时也臣不胜拳拳之至论宿州退帅札子臣闻宿州之师全军退守观时识变深淂进退之机然而异议小人与圣意素不合者往往幸灾乐祸倡为浮议以动揺大计以离间陛下素所委任之臣使其说果行殆非宗社之福昔唐宪宗伐蔡戦数不利群臣争请罢兵钱徽萧俛之徒言尤确苦㑹髙霞寓戦却宰相揣帝厌兵欲赦贼以探上㫖帝曰一胜一负兵家常势若师常利则古何惮用兵耶今但论帅臣勇怯兵强弱措置如何渠可一败便沮成计乎扵是左右不䏻容其间断然用一裴度卒䏻成平蔡之功臣硕陛下以刚大为心毋以小自沮察小人之意勿为浮议所揺敦遣中使慰劳将士且令觧甲休息养锐俟时大臣如裴度者益加委任以固其心勿使异议如钱徽萧俛之徒得以肆其䜛间况陛下今日之师为祖宗陵寝而举为徽宗钦宗复雠而举为二百年境土而举与古之帝王好大喜功开邉生事者万万不同陛下隠之扵心俯仰无怍小人异议亦何足恤㢤投机而进知难而退侧身脩行任贤使能政事益加脩军旅益加治财用益加蓄以待天时人事之至可也顾在陛下断之如何耳论休假札子臣窃以今日邉事未靖正君臣相与有为日不暇给时也窃见朝廷尚循平时故事假故稍多有妨机务臣欲乞陛下未明坐朝日晏而退至放假故之日冝常御便殿不拘早晚引见宰执侍从䑓諌群臣赐以从容访问时务事有可採即时施行仍敕朝廷不可似常时作假宰执日入朝堂百僚各任其职庻㡬事务不废共致中兴不胜幸甚论林安宅札子臣闻口道先生语行如市人名曰盗儒此圣人之所必诛王法之所不赦也臣谨按前知临安府林安宅者其盗儒之雄乎𥘉令越之新昌纳官妓为妾则以滥闻及倅漳州盗郡将之权贪墨自恣则以賍闻及作广漕起罗织之狱诬䧟善良则以酷虐闻謟事鄊人朱倬倬令何溥荐之而得浙漕倬虽小人然扵安宅有卵翼之㤙及䑓官张震欲论倬安宅乃手䟽倬之隐悪数十事以示震倬之罪人皆可得而言也而安宅纳之其与吕布事董卓而杀董卓何以异乎安宅出入史浩龙大渊之门其在都司也进则见浩退则见大渊天府之除不由正道物议咸鄙薄之有从何䖏来之语浩与大渊结为死党及二人反目浩託安宅和之安宅既欲效勤于浩又欲献侫扵大渊遂造其室为奴颜婢膝之态士夫传以为笑陛下比扵经筵尝语臣曰近䑓諌论龙大渊事朕不私之已罢其职矣臣言陛下屈巳从諌以天下为公不私潜邱之臣社稷之福也陛下称不私者至于再三今安宅乃自託扵大渊之门以盗威福陛下且不私大渊其肯私其门下士乎安宅自知罪悪为清议所不容乃诈病以求致仕朝廷既以宫观与之矣又用计以复留臣近甞面奏其奸陛下即谕宰相令丐祠而去矣今又必欲朝辞兾侥倖复留之计动用奸谋以要君父不顾㢘耻不知进退真小人之雄者也或谓安宅之才可以治剧然自知临安以来𥘉不见其所长事无大小皆委于吏狱讼繁㒷而不能决盗窃公行而不能治议者谓不逮前政逺甚是岂可居弹压之任乎陛下断然罢之可谓能去悪矣为安宅者固宜皇惧朝闻命而夕即涂也乃复徘徊不去不知何所恃而取尔耶臣欲乞断自宸衷正安宅之罪而窜逐之以为不知㢘耻者之戒贴黄臣与安宅素无睚眦比因安宅奉史浩意㫖毁省试䇿题及程文之版臣以公议责之即非私怨安宅闻陛下用臣爲御史即欲求去盖用奸计以钳臣口臣前曰面奏其奸即䝉陛下罢而去之臣已不论列今闻安宅复求朝辞物议沸腾咸谓安宅倚恃奥援不顾公议故臣不得不论之硕出臣章示至公于天下再论林安宅札子臣误蒙亲擢滥司风宪比甞面奏前知临安府林安宅奸邪交结䓁事陛下即谕宰相令安宅罢聀丐祠而去臣仰窥圣意既俯听臣言得从諌如流之羙又欲保全安宅使不繇弹劾而罢爲安宅者固宜闻命即行又复乞朝辤兾奸计得施欲求再用臣昨条列其罪谓即赐施行今乃闻有㫖令安宅内殿引见臣不胜皇惧之至切闻仁宗之时任用䑓諌言及乗舆则天子改容事关庙廊则宰相待罪臣今论一小人而不䏻使其知畏尚何面目居风宪之地耶安宅前日闻陛下用臣为䑓官即诈为风疾以求致仕既巳得祠命下复止罔上要君尤足以见其奸诈今冝即去而复乞朝辤未有班次而遽得内引是前日之奸计复行也臣切见近日执政䑓諌以疾求去者皆放朝辤安宅何人而得此隆眷异礼耶欲乞陛下深察安宅奸邪交结之罪亟赐窜逐以尉公议梅溪先生奏议卷第三梅溪王先生文集后集卷第三梅溪先生后集卷第三诗某比縁职事朝拜宫瞻望松柏怆然悲涕遂成小诗崇观升平主神游在九霄稽山嗟葬禹寰海痛思尭天上仙宫别人问寳祚遥微臣望松柏魂思黯然销鑑湖行苍苍凉凉红日生葱葱佳气横鑑湖春色三百里桃花水涨扁舟行花间啼鸟传春意声落行舟惊夣寐胡牀兀坐心境清转斍胡山有风味鑑中风物㡬经春身在鑑中思古人禹迹茫茫千载后䟽凿功帰马太守太守湖成坐鬼责后代风流属狂客狂客不长家鑑湖惟有渔人至今得日暮东风吹棹回花枝照眼入蓬莱回首湖山何处是欵乃声中画啚里禹庙歌君不见逢英雄吞四海血祀初期千万载稽山水像弃长江泝波涛鬼无馁鸟喙辛勤十九年平吴覇越世称贤故囯无人念遗烈山间庙貌何凄然马守开湖利源逈岁沃黄云九千顷年来遗迹半湮芜庙鎻湖邉篆烟冷吴越囯王三节还尽将锦绣褁江山自从王气熄牛斗庙比昭王屋一间廼知流光由徳厚祀典谁能如夏后九年洪水滔天流下民昏垫尭心忧帝惧万囯生鱼头钖禹洪范㝎九州功成执玉朝冕旒奔走讼狱帰歌讴南廵㑹稽觐诸侯书蔵䰠穴千丈幽蝉脱尘寰不肯留千古灵庙依松楸吾皇盛徳与禹侔菲食卑宫恶衣裘思禹旧绩祀事脩小臣效聀躬荐羞仰瞻黻冕怀逺猷退惜分隂慙惰偷嗟乎越山髙兮可夷而丘鑑湖深兮可埋而畴惟有禹贡声名长不杇告成世祀无时休与赵安抚乞䟽岳小麦青青大麦熟秧老𣣔移蚕𣣔簇皇天弥旬作淫雨害及农桒一何酷麦枯秧腐蚕不丝无食无衣岂能育使君今世贤方伯政过龚黄同舜牧僦金蠲放官与私喜气劝声倾比屋仁风已慰黎庶心诚感苍穹理宜速胡为烝泄尚如许隂沴干阳埋日毂岂惟泥泞困牛车更恐鱼龙上平陆闾阎竞昼指日蛮香火遥祈上天竺伤和无乃有冤民蠧政尚疑多大族使君有术开青天按劾奸賍䟽滞狱次韵濮十太尉咏知宗牡丹七絶忆昔洛阳花盛日品第况逢欧六一姚黄一品价无双更有左花千叶宻月陂春色满花枝囯色天香照雪肌当日栽陪恐无地如今谁保旧园池开元徃事感伤中遗种犹余一㩎红借问通宵配妃子何如及早念姚崇春色遥兴洛阳念风俗聊于记中验今日苎罗山下魂犹向人间吐妖艶地近尭天饶雨露花王窈窕多风度书生不办买花钱空觧揺毫为花赋香苞初拆暁霞凝甲第名园冠绍兴玉叶金枝老诗伯更将好语为褒称造化无私处处芳家山想见亦春蔵无端窃禄身为客孤负吾庐十八香送僧游径山潜涧家风不芜没禅讲诜诜尽瓜葛如今更有竒儿孙云水飘然継衣钵径山禅伯僧中龙向来名节真无双我昔题诗已推许两度相逢不曽语子今此行真得师扫除妄想叩深机我待衣冠挂林下遟子帰来话潇洒三月晦日邵宪宴僚属于西园某与焉赵提干即席赋诗次韵送春开宴种山西翠幄重重眼界迷一叚清和人共物十分幽胜地临溪鸳鸿曲水阁中集婴燕落花枝上啼贤榻获陪文字饮不嫌踪迹间云泥送昌龄弟还乡兼简夣龄束书千里赴王畿戦艺贤関事偶违鑑水天高鸿雁集左原山逺鹡鸰啼夜牀风雨客情恶春草池塘诗思飞勉力还家对灯火待看双桂擢秋闱粜米行诏书发凛周饥荒使君减价粜黄梁奉行上意固已良小人用心胡不藏㪷米大半杂以糠横索民钱名贴量怨语嗷嗷盈道傍我慙寸禄偷太仓见之不言咎谁当言之人指为䡖狂作诗聊语同舎郎送㑹稽林簿弃官还乡望秦秦望山苍苍未秋先作帰意浓三山深处孟园好松菊恨君帰不早拂衣高举追㝠鸿不将诗别乖崖翁年来处士径尤捷羙秩清资等闲躐君独高歌慕隐仑林下何曽见一人芋魁豆饭吾亦有深媿折腰贪五斗戊辰岁甞和韩退之赠张彻诗寄曺夣良至今十年夣良方和以寄因赠一絶𣣔识交情乆逺期十年方和和韩诗他时更践诗中语偕隠谿山不可遟送赵可大如淛西幕府游从盛一时之人襟宇更瑰竒西风莫作魲莼恋越国江山日要诗中秋赏月蓬莱阁呈同官中秋翫月小蓬莱风送婵姢入座来樽爼论文清有味湖山照眼净无埃云生脚底蛟龙卧影落人间鼓角催把酒问天兼问月何时此夜更衔盃中秋见月方以为喜既而隂蔽意殊不满东坡云良天佳月即中秋不以日月断也诸君有醵㑹之约复用前韵中秋翫月小蓬莱云掩清光不放来颇斍襟怀増梗㮣𣣔凭栏槛扫氛埃清宵忍放嘉宾散明日还惊俗务催底用区区校时节良天佳月即倾杯记夣九月初四夜夣待先人游家之南观田园辟径于杉林之间昌龄弟亦侍其侧指杉径云此异日帰去来之路也觉而思之杉径者三径也渊明之事先君黙启之矣书以记之夜夣随先君梅溪䇿黎杖杉径早开辟帰休预标榜魂思惊暁醒精神发秋爽披衣照孤灯洒涕书惚怳士人僧道俱赠岩桂岩桂来三家清标共秋风聮芳近禹穴擢秀疑蟾宫胆瓶金粟妍鼻观天香通无心妄区别妙契将无同府吏有以老求退者询其年犹未六十诘其去之由云𣣔全身避祸耳予善其知机勇退可以媿嗜进之士夫有感而作升高蝜蝂堕粘璧蜗牛枯措绅鸩梁肉是亦蜗蝜徒抽身箠楚中勇退媿此胥衣冠与刀笔未可分贤愚观习水胜汉武英雄思拓邉昆明习戦遗风传吾皇仁心异武帝思患姑为预防计尓曺生长行伍间操舟习水便冝闲异日捐躯宜报囯勿效水乌为盗贼龙瑞道士赠岩桂岩桂遥从禹穴来天香全似月宫栽金风凄峭飘龙脑想见吾庐烂熳开九日登蕺山九日同登古蕺山眼明天濶兴清闲杯传但斍欢无尽㡌落俄惊鬂已斑乡思遥驰三径里秋声近在八松间茱茰未许陪朝士頼有清流数徃还夣龄九日有诗兼怀昌龄次韵长记去年今日好门外秋香喷沉脑弟兄隣里同登髙把菊行觞楽非少山殽海错乡味佳银瓶索酒不用賖醉中不记脱巾卧明日头上犹黄花今年岂不𣣔行楽窃禄东州官事束那堪送酒无白衣旋粜黄梁买枽落同如与子俱休休谁能长抱离乡忧移书问讯恵连弟三径许我帰来不赠荘童子日诵千言七岁儿方员动静早能知还家更读韩公序噐业他年必大竒送朱丞一片秋怀似乱云不堪行客话离群红莲緑水尚留我鉅竹老槐深忆君千里从今遥共月一樽何日更论文好将平昔家传学勉力登朝立世勲赠夣龄兼怀昌龄我縁窃禄寓东州子亦相从千里游鐡砚功名壮心在短檠灯火夜窓幽治书朝错宜登第射䇿公孙定取侯他日三人老兄弟结庐相共保松楸和夣龄十月朔日书怀岁事遽如许玄㝠威𣣔伸地炉犹未火客坐况无茵日短惊瞻昴天寒怯报寅尤怜对牀弟尚与短檠亲赠喻叔竒县尉叔竒摄职㑹稽公事之暇必访仆于民事堂终夕论文欣然相得輙成小诗见意同舎同年友天资逈不群诗文侵晋宋兄弟类机云梅市访仙侣兰亭怀右军公余时过我无酒亦论文赠王吉老县尉王吉老眇然一书生也能手斩凶人以报母雠申冤请罪自投于府识与不识莫不壮之东嘉王某作诗以纪其事好事君子必継有发扬之者臣子大节孝与忠父母仇雠天不同贤哉㑹稽王孝子感槩有古烈士风松楸一夕盗破冢亲获䑕辈闻之公有司守法贷其命孝子衔恨无终穷谁谓书生胆如许貌若尫羸中甚武手斩凶人提髑髅请死申冤诣公府君不见齐㐮内行世所羞春秋贤之縁复讐又不见子胥鞭尸报父怨太史为之作佳传君今枕戈志已伸更湏移孝为忠臣他年当作传介子誓斩楼兰雪囯耻十月望日买菊一株颇佳秋去菊方好天寒花自香深怀傲霜意那肯媚重阳菊晚不害好固宜登我堂书生自头白奚用泣馨香闻诗生日良天逢十月嘉节过三元汝父初生子吾亲喜抱孙长成今若许气习有余温雁序自相友麟经可与言志宜存逺大学必探渊源伹务勤修徳年龄不用论十月十六日𣣔与夣龄弟及闻诗闻礼同游兰亭仍约喻叔竒偕行㑹天气不佳喻亦以疾辞出门而止兀坐终日怀抱殊恶我𣣔游兰亭天气殊不佳同行感微恙杖屦不可偕出门兴遽䦨兹游竟未谐遗文阅永和聊用慰此怀和喻叔竒集兰亭序语四絶我自扁舟入越初兰亭巳向夣中如崇山峻岭至今阻唱和诗成无处书群贤少长毕经过曲水流觞忆永和一代风流已陈迹世殊事异感伤多晤言一室许谁亲相过无非我軰人放浪形骸嗟老矣仰观宇宙尚艰辛茂林脩竹未成徃游目骋怀聊自欣畅叙幽情有齐契一觞一咏细论文和韩退之晚菊赠喻叔竒嘉菊何太晚十月才黄花既晚好何益三嗅良可嗟开日乃佳节芳樽对年家今夕苟不饮如此黄花何夜读书于民事堂意有所感和韩公县斋读书韵䆠游寓幕府幽怀属山林兀坐窓几间黙求圣贤心沉潜偶㑹意叹息常弥襟丗涂岂能骛古道聊自斟䰠穴思𣣔探丹书未容㝷青铜毎自照白髪已见侵事业浩无穷筋力媿不任丈夫固有志寕在官与金李资深赠古瓦砚及诗世贵铜雀砚常患伪乱真千金买渇雀虚名何足珍李生心好古身困道不贫得此佳陶泓制由万道人慇懃持赠我噐古诗清新置之窓几间日与毛颕亲未能草太元姑用注获麟罗文及端𬗋贵幸无比伦屈尔居蓬窓与我同艰辛研磨媚权贵挥染劳精神兹我所不敢铭以书诸绅喻叔竒恵川墨子墨客卿来自蜀绣川家蔵尤不恶明窓研磨出珠玉客卿于君徳良渥嗟予经年客莲幕交絶方兄澁嚢槖文房诸子亦萧索同年于予契非簿特遣卿来助予学不才拜赐心愧怍客卿之意殊不乐陶泓毛颕登䑓阁陈玄待诏同着作卿从予游失所託惟清惟静惟寂寞但有诗篇日酬酢戴夫人挽词勤俭肥家福亦肥晚年门户更光辉满庭兰玉俱蓝䄂照眼云仍尽綵衣方外客携因果去月中人折桂枝帰回头徃事夣幻影丹旐五云原上飞和赵可大四絶僧居岑寂异官居索句搜肠捻断须那更雨中思底事夣魂帰到种山隅右僧舎雨中杜宇声中春𣣔帰少陵老泪不禁挥与君共𬒳浮蜗误不似渊明早见机右闻子规唾手科名尚少年无穷事业更居前辛勤不寐思经意却笑邉韶好昼眠右不寐万壑千岩拥越冈朝陵追念旧天王自嗟无路攀弓劒尚忍兴言及虎狼右朝永祐陵送黄机宜游四明游宦东州识老成坐间谈笑欲风生人如元祐气尤直诗不江西语自清雪棹非縁㝷旧隠夜牀端欲对难兄行闻太史奏星聚四皓聮珠临四明卢仁及县丞挽辞妙龄才誉冠东嘉百戦功成暮景斜人在卢前有慙色礼从戴后独名家蓝田羙绩谁䏻记綘帐竒儿最可夸乡里搢绅官业冷因公沦落倍兴嗟赠术者枉道贵何益正涂穷亦荣谁辞谈义命试问小君平游天依寺拂暁蓝舆出蠡城稽山照眼鑑湖明千岩深处十峯好万壑流中双涧清香霭嘘成普贤像风松吹作法华声灵乌不肯来城郭长伴高僧避宠荣次梁尉韵探春连骑入山城更喜梅仙亦㑹盟文字偶同吾軰饮圣贤满为使君倾诗逢好境天然好山为清流分外清潇洒宗之最年少我慙叨预八仙名酬陆宰用梁尉韵收拾湖山付管城士衡独歩张文盟涌泉诗思逼人徢屑玉笑谈终席倾天色亦縁吾軰好路人能道长官清要令巧匠镌山骨记取同行八士名和喻叔竒游天依四十韵稽山高八云鑑湖濶浮空禹秦有余迹晋宋多鉅公我来岁及周夣寐怀清风兹欣天气佳扶桒欲曈昽驾言天衣游盍簮尽鸳鸿经夕戒行李如期集仙宫聮骑岀城南行行指秦峯千岩竞吐秀眼界清无穷招提在何许十里松隂浓林端忽钟磬与客为先容群簮拥花界双佩鸣寒空试将比天台大畧如思豊首读邑浩碑妙理开昏蒙细观元白诗丘壑罗胸中萧璧尚堪靣梁薪㡬经烘兹宫现有相禅客谈无同朝阳㝡崭絶白云抺其胷杜䳌天下无至今映山红鸡僧始开山道业闻清衷思㪯照不起高价倾江东袈裟缕黄金宫女自针工昭明亲抱送礼意何太恭白马忽渡江䑓城䘮英雄囯破遗衣在丹青落尘容我軰皆书生意气飘如虹䗶屐共㝷幽寕求香火功载酒怀贺老招隠思戴颙赋诗效吹䑓一饭敢不忠况我贤使君徳宇尤踈通楚醴饷百榼白衣走山中嗟余何为者天资媿倥侗谬与酒中仙偶同蕺山松同年妙词章况有山水供古诗如古琴山髙水溶溶背嚢小奚奴捧砚长须僮胜游与佳作二羙今具逢品题徧群英波澜及孤踪掬水弄华句比拟何凢庸兹㑹如兰亭同行类荀龙盛事在诗史奚用唿画工梅溪先生后集卷第三梅溪王先生文集诗文前集卷第三梅溪先生文集卷第三诗送元范赴省清峭霜天振羽翰共观一鹗气轩轩愿将柱腹书千卷尽作忧时䇿万言请系单于同太传不阿人主异公孙龙头素是君家物又见传唿贾状元送刘政孙蚤岁声蜚舍法中漕䑓前日始收功辛勤半世虀塩学慷慨平生畎畆忠作佛肯居灵运后登仙更与阮郎同琼林宴罢游天禄太一然藜定照公送刘全之綵衣堂上别慈颜匹马杨鞭指帝関千里清风生腋下十分黄气满眉间手探春信寻梅去袖带天香折桂还定向蓬莱燕仙侣为言子晋在江山前诗送三鄊文行虽各献芹然非所以勉子大夫茂明大对之意更为古诗一章逆胡残喘仍跳梁中兴事业犹渺茫当今取士异平日非为故事开科埸庙堂方讳口打贼翻抵正论为猖狂纷又儿軰茍冨贵妄引申伯深阿王公孙老儒亦曲学不敢正色言尧汤徒令天下慷慨士肝胆一劒生光芒前年胡公以言逐言今已验官未复近日径山縁赋诗里头衣白投荒服忠良自此多结舌道路相看徒以目谁能言事如靖康陈东巳死欧阳戮囯家飬士㤙至渥干戈不废菁莪育诸公报囯当如何莫把刚肠慕粱肉丈夫一第何足道幸勿以此存懐抱贾生当献太息流涕痛哭书更施三表五饵请爲属囯系单于大刘小刘展尽畎亩惓又忠洪恭石显軰视之当与奴仆同咏桞东君扵此最钟情粧点村村入画屏向我无言眉自展与人非故眼犹青萦牵别恨丝千尺断送春光絮一亭叶底黄鹂音更好隔溪烟雨醉时聴次韵潘先生寒食有感花媚韶光桞弄烟箫声处处卖饧天谁知子厚懐桑梓北望长号又一年无頼杨花趂暖风旅中节物与愁逢一声杜宇啼春怨知在花梢第几重人间寒食几经年甲子谁能记后先且尽一杯蓝尾酒莫将身事恼生前悼僧徳芬身着方𫀆十一年缁林头角稍轩轩参禅早悟前三㫖学道思归不二门花落絮飞浮世尽风清月白片心存异时我作髙僧传为记严公有此孙妙龄萧洒脱尘笼髙揖禅林话苦空万水千山新道眼一瓶二钵旧家风圆镜肇论能知趣笔法诗章稍自工圎泽精魂定何所想随流水到天童悼禅法师阁中髙隠岁华深龟鹤精神老不侵寳劒妙传驱鬼术灵丹长有济人心弥明石䁀方聮句洪景袈裟遽掩衾借问青牛何处去九天云路杳难寻毛虞卿见过故人访吾庐况是清和节髙槐緑成隂芳草碧未歇携手山间行清兴浩然发唿童具鸡黍浊酒醅初泼贫居媿荒凉野蔌草罗列盘实饤梅豆𬞞餐荐薇蕨主礼虽甚㣲客色未尝觖醉翁山水意不爲壸觞设蠏眼煎新汲雀舌烹春撷浇君文字肠掉我清谈舌人生㑹面难岁月易飘忽君姑为我留怱怱莫言别读孙子尚旧所寄书故人之书不易得片𥿄只字皆可惜收拾永为巾笥藏纵得千金不硕易开缄展转时一读又未能终泪横臆之人门地盛衣冠万里家居帝王宅干戈缭绕飘吾乡倾盖论交似畴昔我年𥘉冠君犹少握手游从沗聮璧金溪风月供醉吟君唱我酬常即席君诗句句清且新髙压曹刘倒元白我才短浅何足论彊伴宁容小生敌追风骏足横海鳞暂困盐车与污泽掉头一去不可寻南北茫茫烟水隔往年雁字时复传近日诗筒杳难覔眼中不见故人面𥿄上空懐故人迹人生㑹合䏻几回一别八年同瞬息我去无由君不来尊酒相逢更何夕宋彦才挽词徳着吾鄊月旦评丘园萧散傲虗名𫀆虽不夺诗尤好秋不曽悲赋自清早挂儒冠知有命晚凭贝叶悟无生人间月落天池后定向维摩顶上行宋孺人挽词晚岁归来奉伯鸾力将勤俭济艰难鹿车共挽甘从鲍㷱胆亲调𣣔慕韩镜里玉容犹未老梦中银漏忽惊残通家贱子非房杜长记登门酒尽欢先君子去世五十日孤某入四友室覩平生遗迹哀号痛哭絶而复苏旣而书四十字以寄罔极之思先子神何在人亡迹尚存业余经史案趣寄圣贤尊榻冷寕欹枕堂虗巳盖棺晨昏徒泣血无路报深恩李府君挽词利涂名路两﨑甘向田园事陆沉一顷膏腴生计足四时香火佛縁深筑门东海于公意教子燕山窦老心䘖涕为公铭隐徳不縁䛕墓𣣔黄金陈景公挽词冠玉堂堂骨相竒起家消息露蓍龟齿牙不妄千金诺度量难窥万顷陂车辙过门多长者箕裘传业有佳児西园新卜松楸地记得公颜向此怡先子于公分颇深晚年出处恨商参虽脩北海通家好未遂香山㑹老心尽道吉人俱未艾谁知凶讣遽相寻三年落尽思亲涙今日登门又满襟次韵万乔年李唐英二絶七贤林下共忘机更有新诗爲发挥竹叶一尊添逸兴董风吹散脸红㣲黉舎炎炎畏月长竹亭取次纳新凉文章风月湏兼羙莫使时人恨海棠送章生端武麟经絶笔今几年学者异说何纷然操矛入室务相伐谁能浚井得羙泉梅溪野人独好古遗经独抱期心传从予讲论有赵陆得趣往往忘蹄筌章生妙龄固可畏圣经贤传思穷研赢粮逺来若有意席未及暖俄言还岂厌先生纸上语奥境不见徒留连春秋明日遂东矣情钟我辈徒拳拳送罗生少陆罗生黄山来从我梅溪㳺齿髪㝡年少学问能自修短檠照深夜细字书蝇头大业心𣣔潜遗编力旁搜新文有佳趣日进殊未休吾愧河汾翁子学常与收行将拭老眼万里看骅骝一叶下庭皐大火当西流遥望河阳云俄登李膺舟交朋重惜别挽䄂终不留吾肠百錬刚亦作茧绪抽籍也不吾叛寻盟定髙秋送茹生履灯火勤劳觉瘦生望云心断涕从横贤関春信无多日手折梅花赠子行乙丑冬罢㑹呈诸友缪意开家塾㣲才愧斗筲虽迯有若叱寕免孝先朝尚頼知心友能全耐乆交殷勤惜别意终日在梅梢江上遇夙二絶薄暮登舟海飓生短蓬欹侧浪峥嵘江神正好怜行客莫待他时却世情弭棹干门浪未平同舟太半巳山行自慙不是娄师徳免葬江鱼頼友生宿黄巖妙智院问讯开山始于今二百年径幽㣲见竹社废尚遗莲观颂思元老㳺庵忆旧禅怱怱一宿客未尽涤尘縁过黄巖三日离家客悠然觉路长梅花十里眼竹叶一杯肠诗思贪佳境眉头忆故鄊江山看未足囬首隔沧浪宿庆善寺刚𬒳篙工误迟留一日装川涂隔浩渺灯火乱昏黄唿仆回行李寻僧宿上方山前十里雪夜入夣魂香过天台目逆神仙路丹成未暇跻雪深封佛壠云暗鎻桃溪流水无还有乱山髙复低𣣔寻刘阮洞归路恐成迷过新昌杖屦登关岭山行无住时客情浑在眼郷思苦関眉石现金僊像谿蟠阮肇祠越山都几点收拾上新诗观石佛土木涂金巧逼真緫随浮幻化埃尘何人着意镌山骨长现金刚不壊身戴溪亭髙士逃名隠此溪凭栏遐想独徘徊不知吾祖乗舟后得得谁从雪里来曹娥庙恸哭无寻处投江竟得尸风髙烈女传名重外孙碑荒草没孤冡洪涛舂古祠懐沙爲谁死翻媿是男児宿驿奥未是他郷客思家已断䰟明朝春色好宿䖏近花村题灵峰三絶家在梅溪水竹间穿云蜡屐可曽闲雁山新入春游眼却笑平生未见山洞中大士半千身住世端能了世因应笑玉箫峰下客马蹄长践利名尘三宿灵峰不为禅茶瓯随分结僧縁明朝杖屦丹丘去带得烟霞过海船出鹰山三宿山中始出山出山心尚在山间浮名夺我林泉趣不及髙僧一味闲关岭遇雪路近剡溪春雪深此行有媿子猷寻殴驰千里争蜗角孤负扁舟自在心过鑑湖谁把青铜铸鑑湖湖光冷浸越王都东风二月西游客买得扁舟入画图春水如天浪未生扁舟真在鑑中行渔人不问君王覔占得湖光亦自荣月夜独酌月色撩人不忍眠杖头独挂百青钱一杯竹叶那能醉浇起鄊心更黯然太学寄夣龄昌龄弟东望家山几断䰟白云飞尽路漫漫湏知太学虀塩味不似亲闱菽水欢事业未应孤鐡砚弟兄犹喜尽儒冠行飞直待秋风便好作排空鹰字看丁邜秋赴鹿鸣宴次太守赵殿撰韵食苹开燕副招求梦草诗成宠士流要得异才聮虎榜亦容下客盗狐裘早脩慧业钦灵运妄賛元经媿子㳺刺史笑谈风满席定应吹拂到瀛洲赴省治装有感记得离家桞未黄归来三径菊花香一年强半身为客席未遑安又趣装再过鹰山三絶大龙湫龙大那容在此湫银河得得为飞流好乗风雨昻头角直到天池最上头天柱峯女蜗石烂若为脩四海咸懐𣏌囯忧谁识山中真柱石擎天功业胜伊周天聦洞重华疑到此山中凿石䟽岩逹四聦端为草茅忧世士不教无路献孤忠思归窓外西风竹数竿秋声终夜趣归鞍吾庐此去八百里归到家时天未寒别太学同舍二年客贤関倾盖皆故人况我同舎郎何异手足亲虀塩共牢落灯火同悲辛坐觉岁月忘所頼朋友仁西风起天末淅沥吹江苹思归适所硕惜别还霑巾祖席歌骊驹别肠转车轮离索恐孤陋重来约新春戊辰闰八月归临安观旧题脩竹黄杨丁香慨然有感复书三絶于后吾家风物冨檀栾最爱青青耐岁寒千里归来面苍玉不烦时复报平安同日种松今合抱后来栽桞已参天笑看轩外黄杨树我亦如君厄閠年蕙兰憔悴菊萎秋叶底蔵春巳数头诗客不知花韵别却言空结雨中愁梅溪先生文集卷第三梅溪先生廷试策奏议梅溪王先生文集廷试策奏议卷第四梅溪先生奏议卷第四论用兵事冝札子臣切以今日之事有不可䡖改者曰用人有不可不决䇿者曰进跸有不可不深虑者曰荆㐮有不可不急治者曰兵赋自古人君相与图进取之计必有一定不易之规模知一胜一负爲兵家常势故少胜不爲之喜小败不爲之沮秦穆用孟明三败而后覇西戎汉髙争天下娄败而后禽项羽诸葛亮才兼文武而有马谡街亭之败至于上表自劾蜀主不废之卒能与吴魏抗衡而功盖三分之国国朝范仲淹韩琦皆一代名臣俱有材畧其经畧西夏也而亦有任福三川之败仁祖不废之卒能臣元昊而安中国此皆规模素定于匈次故能收异日之大功臣闻前日淮甸之师一月三捷宿州不利盖亦兵家胜负常势也异议者遂从而揺撼将帅之臣且谓大将不还以贻圣虑今李显忠邵宏渊及诸统制军马巳囘濠泗矣亦足见小人幸灾乐祸扇为浮言务在中伤不可不察也恭闻陛下遣中使给御札慰安张浚抚劳将士仍放显忠䓁罪悯其血戦之劳而赦其一眚之愆真得前古帝王御将之道矣然外议詾詾谓陛下宣召杨存中欲用为主帅臣切料圣意必不然然常人情纷优之际不䏻无市虎之惑既而闻之𥘉欲除荆㐮宣抚又改御营使及闻邉报稍寕其招遂寝疑者虽稍息而不䏻无虑焉存中为将罔功天下皆知之黩货无厌交结中外爵位巳极而求进不巳彼其心但幸国家之有祸遂欲投隙而进亦何求而不得耶御营使不已必将有大于此者命令一出必失军民之心使江淮荆㐮陇蜀将士闻之必致觧躰且谓朝廷因王师小衂而遽欲变易大帅非所以安人情威戎虏也臣所谓不能无患者在此建炎绍兴间太上皇巡幸止用宰相枢宻为御营使李纲朱胜非䓁尝为之陛下将为视师之举冝遵用故事以两府大臣兼之足矣朝廷虽乏才其可以此䡖䖏存中軰耶此事尤在圣心素定不可变易于仓卒之间此臣所谓不可䡖改者曰用人也臣闻天下之势不在国之强弱而在气之如何气振则转弱而爲强气沮则变强而爲弱股至强而惧则慄气馁之也髪至弱而怒则冲气激之也景徳间契丹举国南冦王钦若请幸金陵陈尧叟请幸蜀以避其锐真宗以问冦凖凖曰谁爲陛下画此䇿者罪可斩也今胡虏近迫四方危心当励衆御敌以卫社稷惟当进尺不可退寸柰何欲委弃宗庙逺之椘蜀銮舆囬转一歩则万衆云散四方瓦觧椘蜀尚可至耶真宗善其计乃幸澶渊将士鼔勇射杀挞覧虏衆遂退此作气以破敌转弱而爲强之尤大者也前年太上皇下亲征之诏爲建康之幸作士气以走胡骑盖得䇿矣惜议乎议者不建逺大之计而遽囬安临也陛下前日下诏视师中外鼓舞秋凉进发或者犹以爲遅今王师退保濠泗督府逺在盱眙陛下冝速进跸以幸建康居六朝帝王之宅据东南形势之胜可以援吴蜀可以控四方可以逺海道之虞可以壮淮甸之势四方闻之孰不增气至若百司之衆在今冝省犒之费比旧冝莭庻㡬万骑易动如圣训所谓当如创业时此臣所谓不可不决䇿者曰进跸也臣闻荆㐮居天下形势之中乃古今必争之地万一虏人乗虚而入使川陜隔絶则东南之势孤矣近闻朝廷既罢汪澈命张浚兼都督之使令出扵一固已得䇿又用王彦知㐮阳议者以爲得人又闻以彦莭制赵撙则或以为不可撙乆在荆㐮得士卒心彦自外来遽令受其莭制恐武臣气不相下或生衅端兼张浚在淮去荆㐮逺甚或有机㑹恐関报失期臣谓冝于前两府侍从中择一重臣威名稍着者以为宣抚既以浚督之文以重臣制之使彦与撙軰各当一面则荆㐮可以无虞矣今朝廷知备淮甸而逺荆㐮此臣所谓不可不深虑者此也今国家大则为进取之图次则为守御之计然议论及兵则其言必怯者以其所乏者兵与财也则兵不可以不招财不可以不理切闻西北归附之民有可以为兵者衆督府及诸将不敢多募之者惧国家有飬之之费也然今日之势有不得不宜命张浚谕江淮荆㐮诸将招其可用者而籍之汏其无用者而民之縦未至多亦可𥙷填折伤之额又东南之民亦有可用者如江西福建及台之仙居婺之东阳诸䖏其人皆徤而善闘往往曹聚于茶啇塩贾间可令守帅之臣重其直以招之必有应募者广海诸冦有就招安者可从而借之州县有犯茶塩禁者贷其罪而兵之亦可以少补军籍也至如财者臣以为生之不如莭之今国家比天下全盛太平无事时非不莭约比祖宗创业艰难时则可省非一也轧徳开寳间宫人不满二百犹以为多左右内臣止有五十余员止令掌宫掖未尝干预政事宫殿内惟挂青市縁帘绯绢帐紫䌷褥今宫人之数内臣之员岂能尽如艺祖时乎臣前日曾奏欲圣躬亲率之者盖欲以艺祖为法也近日䑓諌所议裁减虽日计不足而岁计有余亦不为无𥙷然奏巳上而未行者岂以衆怨所在而朝廷不敢当耶今彊埸未静上下同忧权冝裁减以纾国用䑓諌既以身任怨大臣何避之有至如理财之术莫如遴选板曺臣前日与諌臣共留赵子潚者诚恐今日理财之臣未必贤于子潚也似闻海冦稍息不若别择代者而还子潚不唯可以理财如旦夕车驾进发辇发辇毂之下谋议之寄议者谓非子潚不可也此臣所谓不可不急治者此也臣所陈四事硕陛下付大臣议之如有可採乞赐施行乞审核李显忠䓁功罪札子臣闻宿州之师不利而反议者皆归咎李显忠显忠身为上将不能于胜敌之后抚存将士以保垂成之功遂致溃散而归固不能无罪也然前日匈匈之议谓显忠心懐南北鼓惑中外上贻圣忧今显中既还上章请罪亦足以见䜛说之无验矣说者又谓显忠贪恋金帛欲为已有不分将士遂致离心理或有之恐亦未实兼显忠亦劾奏统制官周宏等数人无故领兵自囬遂致失利欲正宏䓁罪臣亦未敢以为然昔庆暦间赵元昊叛大将刘平遇贼于延州力戦而死都监黄徳和遁走诬平降贼朝廷信其言遽欲戮平之家頼仁宗圣明遣御史出理其事既得其实遂褒平死事之莭而斩诬告之人今正虚实未辨之时臣以为不可不审朝廷不如姑两存之以安反侧却令都督张浚审核虚实闻奏如功可赎过则许其自新责其后效如罪多功少实误大事则不可不正典刑但审而后行庻使圣朝不致滥罚不胜幸甚论龙大渊抚谕两淮札子臣切闻有㫖令龙大渊往两淮抚谕者仰见圣心忧念将士故遣左右心腹之臣为劳来旋归之使或出于大渊不惮劳苦慨然请行亦可嘉也然命令𥘉下议者嚣然咸谓自古遣使或巡行天下㦯抚谕军民皆于士大夫中遴选人才如汉之八使用张纲䓁唐之十一使用庾何䓁是也太上皇建炎绍兴间亦尝遣使抚谕矣或用䑓察或用郎官出于遴选时号得人今大渊虽爲潜藩旧臣议者谓非出扵朝廷遴选之公䘖命抚师有䡖国躰又虑大渊之出闻者谓是陛下所亲信之人州县必希意而将迎诸军或望风而交结万一复致人言如前日䑓諌给舎之论列岂不重贻圣忧亦非所以保全大渊也臣以谓王师之还陛下巳降诏尉抚之矣今只委张浚劳来安集之不必更遣抚谕之使切恐将士以宿州不利而还未测朝廷之意怱闻使命之出心必懐疑不如寝而勿行以安反侧不然乞命宰相于朝列中择其忠实通晓者敦遣之以重光华之使以塞中外之议不胜幸甚自劾札子臣天资愚戆不逹时冝独抱孤忠每懐忧愤自从捴角身在草苑闻丑虏乱华中原䧟没未尝不痛心疾首与虏有不共戴天之雠及闻秦桧用事辱国议和臣常思食其肉以快天地神人之愤臣素不识张浚闻浚天姿忠义誓不与贼俱生天下闻浚之名必以手加额盖忠义人心所同臣实敬慕之前年俻员馆职尝因轮对首言虏必败盟乞用浚等太上皇不以为罪臣既去国虏果南牧太上皇亲征起浚知建康府陛下嗣位因以江淮都督之任委之天下皆以为当惟史浩之徒不恱臣去年十一月𬒳召至阙首以恢复太计仰賛圣㫁又乞陛下不惑群议委浚以图成功陛下不以臣言为非每蒙聴纳浚前日入觐议进取之计虽非臣所与闻至于劝陛下破群议而用浚臣不为无力浚遣二将取灵壁虹县及取宿州降三大将一月三捷议者皆服陛下英㫁任浚为难及闻王师不利而幸灾乐祸者横议蠭起臣与一二諌臣常奏一胜一负兵家常势之说劝陛下以刚大为心毋以惊忧自沮臣又谓陛下用兵为祖宗陵寝暴露而举为徽宗钦宗复雠而举为二百年境土而举为中原弔民伐罪而举与古帝王好大喜功𨳩邉生事者不同投机而进知难而退益当内脩俟时而动陛下刚明果㫁规模素㝎固不以一衂爲群议所揺然异论纷纷不肯置浚浚尝上表自劾朝廷尚未施行诸葛亮街亭之败亦有自劾之表国朝范仲淹韩琦西夏䘮师亦尝降官但仁祖始终任之卒收后效臣谓陛下亦冝从浚之请薄示惩戒使浚得以号令将士以爲后图如臣狂愚不合妄賛恢复又不合乞委任张浚今王师不利浚与其属待罪臣其可尚居凨宪之职使朝廷失刑欲乞陛下正臣妄言之罪罢御史职事仍赐窜殛以塞群议䕫州论马纲状准枢宻院札子枢宻院奏知䕫州张震申所有四川宣抚司措置川蜀马纲改移水路事件委有未便去䖏申乞详酌施行奉圣㫖除打造舟船外其余事件并令吴璘𬋩办其舟船令王某疾速应副臣契勘马纲利害前知䕫州张震及诸司论列已详其中利害之大者莫过于财与力二者皆出于民臣自入境以来切见䕫崃之间土狭民贫面皆菜色衣不蔽躰非江淛荆湖诸路之比为监司守令者傥䏻皆劳心抚字无一毫之优犹恐不䏻活之况今马纲之害极重财力必当大困臣滥居牧民之任不敢不以实闻今来茶马司及宣抚司所买马每岁计一万八百余匹约计二百一十六纲本州若循环起发合用船三十余只每只打造约费八百余千马舡易壊势须一年一易计一岁之费为钱二万六千緍自䕫至归水路二百四十里每纲梢工水手约九十人较一岁之终为工一万八千人每人口食雇钱约五百文上下水约一十五日通一岁计之当费钱十二万贯草料批劵亦不下二万余緍较一岁之间费于马纲者盖十五六万贯矣本州三县所𬋩梢工水手不满四五百人若循环不替所少犹半必当役农民而为之而䕫之民力既困如此若又从而役之必有流离转徙之患本州每年财赋之入不满二十万合起上供折估经捴制及官兵请给皆在其内今马纲之费侔于所入之赋虽曰令吴璘𬋩办岂䏻偿所费十之一二财非天降地出又必取之于民而䕫之民贫如此财何自而出耶以一州推之则一路诸路之困又可知矣况水路正行瞿唐灔滪之险又有悪滩二十余莭水势湍急濆漩颇多马性善惊闻滩声汹涌必致跳跃不可控驭撼动舟船必有覆溺之患臣昨在饶州亲见马纲经过渉咫尺之渡中流遇风十死八九况千里之至险耶若舍舟用陆则自䕫至崃皆重岗复岭上倚絶壁下临㫁崖行人攀縁鼓慄汗下遇雨泥滑尤不可行非特有害扵人兼亦非马之利若欲削平险阻便马之行非惟重困民力又恐有害控扼之险非所以保护全蜀也臣所论利害皆是目见苟坐视一路生灵之困不以奏闻则上孤陛下任使之意将负不忠之罪矣伏乞圣慈特降睿㫖令马纲复行旧路以安逺人不胜大幸再论马纲状臣伏蒙圣恩颁赐御札谓军机之务马政爲先臣仰见陛下居安虑危不忘武事脩车马而备器械盖欲如周宣复古之时又谓撁驾之役并用厢禁军贴以吴璘正兵皆不科优于民臣又仰见陛下仁心爱民如武王之不忘逺也又谓囬船泝流颇费程限湏多作畨次免致稽滞又令臣身率以先共图成效又足以见陛下虽居九重之深洞见四方万里之逺闾阎疾苦无不备知不以臣为愚不肖不足以备使令戒敕丁宁俾输犬马之效况臣蒙误恩擢居帅阃固当身先卒伍不惮勤劳然臣蝼蚁之诚不敢隠黙马纲改行水路为巴蜀之病臣前已具奏及监司帅臣皆已力言之不敢再渎天聴若夫撁驾之役易民以兵道路皆知陛下之仁心以臣愚见参以舆议则亦有未便者蜀江号天下之至险与其他水路大不相侔瞿唐灔滪及诸悪滩宻如竹莭巴崃之民生长于水者以舟楫为家捎濆撇旋欹桅侧柂于波涛汹涌之间习知水道之曲折操舟若神犹不免时有覆溺之患彼卒伍軰自少长黥涅坐食军门与水性素不相谙一旦强以牵捝必至触石破碎人马俱毙无疑矣又三崃束江断崖絶壁挽舟者无所寘足攀縁而过如猿猱然兵卒岂䏻为之况宣司正兵皆西人尤不善操舟虽贴无益马纲之来急若星火州县既无可以牵驾之卒官吏以获罪为惧其篙工水手必不免役民以充之虽圣㫖不欲科优于民其势不得不至于科扰又䕫崃为四川门戸长江上㳺正赖此曺守御控扼以壮天险之势然土狭人希厢禁军类多缺额诸州每以招填不足为忧重以出戍于夷陵防秋于诸䖏者非一所存无㡬若又役以撁驾疲于往来以无㡬之卒伍应无穷之马纲非惟耗费钱粮妨废教阅正恐州郡空虗因致意外之患非细事也况茶马司岁发马一百六十纲而宣司不与焉除自五月至八月江流泛溢瞿唐不可上下舟航当戒谓之住夏一岁之间可发岁额之马者凡八月每月计三十纲每纲用三船每船用十五人十纲为一畨则用四百五十人上下二畨则倍之为三畨更替则又倍之臣所论者一州乃马纲巳经过而目亲覩者尔马纲过䕫府一路者凡六州通而计之则每畨计二千七百人上下畨计五千四百人三番更替计八千一百人若更欲多作番次非惟兵不足用而舟舰亦无臣所治者䕫州也䕫为帅府系屯兵之地而数犹不足其他如涪忠万等州厢禁军多者不过四五百人少者二三百人归州所𬋩止百余人其间又有剰员半分癃老疾病者居其半若尽駈而为梢工水手为一畨且犹不足况欲多作畨次耶臣愚以为不若且行旧路舎危就安㦯以山险马瘏为虑冝于鄂渚汉阳诸䖏置监以休息之壮者发至行在病者留以牧养水草既便马必藩育亦可以为江淮荆㐮警急之俻固亦无害其为马政之脩也臣非不欲率先奉行以荅知遇实以马纲行水利少害多他日㦯致生事上贻陛下西顾之忧则臣误国欺君之罪不容诛矣况此事干数路所击非䡖伏望圣慈出臣此奏令两府大臣议之参酌施行不胜大幸除知湖州上殿札子三首臣闻圣人以无难而畏贤君以无灾而惧国多难而天有灾此天心仁爱人君以灾异而警惧之欲其恐惧脩省举天下而措之安也昔尧有九年之水汤有七年之旱周宣王外有四夷之交侵内有太甚之旱魃天灾国难有若不易支持者然尧以帝汤以王宣王以中兴者岂非天以灾难启之一三帝王䏻修徳以应之耶共惟陛下即位以来六年于兹矣躬揽权纲厉精政事虽汉宣帝光武无以加然天灾流行无岁无有旱于夏涝于秋饥馑荐臻疫継作去八月海溢于温死者以数万计今岁川蜀荆南赤地千里迩者天作淫雨害于粢盛江淛之间𬒳害尤甚陛下遇灾而惧遣官分祷䟽决滞狱减放房缗诏荅大臣归过于巳可谓能恐惧修省矣臣来自逺不知左右前后论思献纳之臣亦尝有以脩徳之说献忠于陛下否乎书曰惟徳动天无逺弗屇诗曰皇天亲有徳享有道尧汤宣王之所以应天者盖在乎是臣窃谓陛下冝法尧之尽道汤之自责宣王之侧身修行早夜孜孜惕然自念曰天道不逺灾异胡为而来哉岂吾心有所未正意有所未诚欲明明徳于天下者有所未至乎忠直者未用謟䛕者未去有以害吾之治乎聚歛之臣未斥奸賍之利未除有以蠧吾之民乎议法㦯失之深用刑㦯失之过有以伤吾之仁乎㫖酒之嗜声色之迩毬马驰骋之娱有以累吾脩身之徳乎责已以诚应天以实而无事乎虚文孔子曰丘之祷乆矣盖言出入起居之间罔不钦颠沛造次之际必于是不在乎区区祷祈祭祀也如是不惟可以弭灾难于一时古先帝王之治效功业当复见于今日孰谓灾异非天所以𨳩陛下耶学识浅陋惟陛下採择右一臣尝闻先儒孟轲称周武王曰不泄迩不忘逺是言非止为一武王设盖为后世帝王治天下之训国家全有吴蜀之地蜀去行在万里逺而易忘臣昨蒙恩出师䕫府二年之间有所闻见姑言其大者三事一曰监司二曰虗额三曰马纲今朝廷但知蜀之重权在宣抚制置二大帅臣尓而不知四路监司事权之不䡖也彼去朝廷既逺威福得以自恣傲视僚属有同皂隷动揺州县人不聊生监司之中漕臣尤重一路铨选咸出其手非若他路上掌金谷之事苟非其人则州县受害无所赴诉地逺之害如此其可忽耶臣硕陛下戒敕宰相冝于四川监司尤加精择务得循良恺悌之吏为之以安逺方不必尃取其能办事也臣在䕫门每见蜀之士夫往来咸言西州诸郡困于虗额盖是积年拖欠催科不行虽屡经赦恩有司不与放免又昔之监司好聚歛者取诸州积年酒税诸色无名科歛之数以一年最多者立为定额其后酒税诸色之数不登而有名无实之额常存为捴以有名无实之数督漕司而不得其实漕司亦以有名无实之数督州郡州郡迫捴漕之威而无钱以输遂预借民间常赋以充之后之郡守到官欲催常赋闻已预借矣于预借之外又借焉有借及二三年者如卭彭诸州困乏尤甚朝廷知其弊亦尝有㫖减放捴漕之臣不䏻奉行徳意而催科如故州县不堪凋瘵日甚今之为宣制二帅及捴领者皆一时重臣名士必能以抚字为心臣愿陛下亲赐御扎俾条陈虚额之弊而速降诏罢之庻使逺方之民复有生意臣至䕫州而马适行水大为䕫崃诸路之害其端起于吴璘小人从而迎合之以行水为便欺罔朝廷以求官聀臣尝两奉御扎非不欲率先奉行盖知陛下爱民甚于爱马而䕫崃之民贫尤甚故不避罪诛力陈其害今茶司之马自五十纲后虽不经由然朝廷未有明文罢之有一二提举之臣犹以奉行为名㳂江州县治廐造船之役犹未已臣硕速降圣㫖令复行旧路罢提举焉纲之名诸州所差牵挽之兵各还其所槽廐舟船不必脩治乃见圣治之不忘逺也臣又谓朝廷于蜀非特以逺而不可忘今日之所以立国者正赖蜀以为重昔三国之时吴蜀为二家故不䏻进取中原尺寸地今天以吴蜀全付陛下正是经营天下恢复境土之资今傅闻虏人积粮宿兵于境上有窥蜀意蜀天险也非虏可得而窥正恐民心或离衅由内起为可忧尓抚绥固结在今日为尤急臣故敢献其狂言右二臣尝谓君子小人常相为消长人君未尝不欲进君子而退小人也然小人常见用君子每见䟽者盖君子小人之难知虽尧舜犹以为病君子目小人为小人小人亦指君子为小人当孔颜桀跖相閧于前左右佩劒彼此相笑之际人君以一人之聦明诚有不易辨者况君子直而踈小人巧而侫直则动多忤意踈则不能无过故人主反疑君子为小人巧则䏻以智术自将侫则䏻能迎合上意故人主反以小人为君子自古所以治少而乱多盖由君子小人之不辨也共惟陛下禀聦明絶人之资行帝王正大之道歴古兴亡治乱之迹皆洞然在圣学中君子小人之情状固已备知之矣然天下所谓君子者㦯未䏻尽用或暂用而卒弃之所谓小人者或未能尽去㦯暂去而复合得非知人之哲亦犹尧舜之难乎夫君子小人虽不易知而亦有可知之理君子孤立如松栢小人附丽如萝蔓君子进必繇直道小人进必繇邪径徃者藩二使令之臣窃弄陛下之威福士大夫无耻而好进者莫不犇走其门陛下赫然震怒奋自英断斥而逺之天下莫不鼓舞圣徳然附丽而进者犹未正典刑唐宪宗既诛王叔文并斥八司马之徒终身不用元和威令复振号称中兴盖由此举仐之附丽者𥘉无八司马之才而悪则过之附叔文者官止爲未有若今之窃髙位达官者小人朋比之迹固不逃圣鍳冝择其一二之尤者薄正其罪又取其能自卓立不附炎于炙手可热之时与尝言其罪悪者稍进用之如是则君子小人知所劝惩矣语曰君子喻于义小人喻于利君子之进必以道谊自奋小人之进未有不以利求合者前日朝廷以财赋不足爲忧小人遂献羡余以求进朝廷不惜名器以羙官要职䖏之诸路监司郡守翕然胥效爲剥下益上计州县骚然民不聊生近者臣僚论列陛下尝罢一监司固足以爲后来之戒然其尤者方进用未巳全其大而治其细又何足以惩耶臣所谓君子小人有可辨者陛下第观其自何门而来以何术而进因可以灼知其为人矣宰执大臣天下之选固不可使小人杂䖏其间侍从之臣以论思献纳为职即异日之宰执大臣也又其可使小人居之耶治道在知邪正然邪正难于尽知陛下冝于宰执侍从䑓諌之臣精加识择自卿监而下与外之监司帅守责之宰相可也臣言狂妄惟陛下察之右三除太子詹事上殿札子三首臣恭闻陛下断自宸衷首建国本天下相贺以为社稷无疆之福臣𥘉至阙下闻太子有尹京之议臣窃以为未然臣闻三王之教世子也不过教之以礼乐乐以治内礼以治外俾知父子君臣之义而巳成王之为太子也召公为保周公为傅太公为师保保其身躰傅傅之徳义师导之教训未闻其尹京也国朝虽有真宗故事至仁宗为太子则不然当时左右前后罔匪正人养成仁厚之性四十二年之治虽尧舜亡以加𥘉不由尹京然也况今天府事繁其所委任之臣未必有如毕士安者使太子裁决事事皆善亦不足以为太子之聦明增太于之盛徳万一少有过差十手所指小人易得浮议傅闻四方所损非细非所以爱太子也太抵太子之聀在于问安视膳而巳至于抚军监国皆非得巳事也陛下伹与之遴择师友僚属俾日与端人正士㳺养成徳性相与讲论古今治乱之理他日民情吏事不患不知臣愿陛下与一二大臣议之寝尹京之议以安国本社稷之福天下之幸也右一臣尝谓官冗之患莫如今日汉唐之时部刺史之聀于今为甚蕳而事无有不举者今之监司有漕有宪常平茶塩则有提举坑治铸钱则有提点其聀甚备而治不加于昔何也监司之聀愈多而州县之扰愈甚于治无益也迩者提点刑狱增置武臣臣窃以为赘矣且是官之说臣不知其所为者何事也以详刑之任耶则一道之使固有其职未见其废事曰训练士卒则捴管钤辖路分都监者即武臣之监司也置之而无用废之而不为阙是官之设岂不为冗㢤一监司之建增州县之大优也窃攷之祖宗虽尝有武臣同提点刑狱矣至嘉祐则罢之其诏之大略以谓武臣或出将阀或由军功文墨期会未必深究监司项背适以为烦夫既置之矣而继罢之知其无益也昔罢之今复置之在朝廷则冗于官在州县则优于民则其置之也甚无谓矣臣愚欲望圣慈㫁然察其无用罢去勿置庻㡬官不虗设事得其当而人各安其职矣臣不胜至硕右二臣尝谓人心险于山川难于知天谓其不可测也况狼子野心之人乌能保其乆而无患也㢤唐太宗教射于殿廷群臣諌之曰律不可以兵刃至御在所今以卑碎之人张弓挟矢于殿陛之侧万一狂夫窃发出于不意非所以重社稷诚哉忧国爱君之言亲卫将卒且犹不可而谓㱕附之人信其终无害也难矣近者㱕明归正之将陛下旌其忠义壮其勇略擢而用之日与之亲使効其力所谓推赤心置人腹中者固足以见大有为之志矣然天下之人凡有爱君之心者莫不疑焉谓自古以来莫难于用斯人而用之者罕见其乆而不为吾患其弃彼归我心巳二矣今乃使之朝夕以侍左右设或不饱其欲其谋之深计之乆而心之不䏻保则将若之何至于斯时虽悔无及臣请择其灼然忠诚可以任用陛下素所知者属之以事权厚之以爵禄勉之以功名亦足以示无疑之意而激其图报之心矣何必日亲之而后为待遇之至㢤臣硕陛下攷之于往古虑之于将来特加宸念毋惮一时之难从而置乆逺于无害不胜社稷生灵之愿右三应诏举官状准尚书省札子奉圣㫖令侍从䑓諌两省官荐举堪充刑狱钱谷及有智畧吏能各二人并依保举法仍限半月者右承议郎林仁厚学问该通议论近正娄更任使俱有可观付以决狱理财必能详刑莭用左奉议郎新监登闻鼓院丁康臣尝知䖏州青田泉州恵安二县狱讼详明民无冤诉催科不优办居衆先付以繁难必可倚仗以上保举可充刑狱钱谷之任左宣教郎新知福州长溪县刘镇娄更州县任使所至皆有治绩明敏之政吏不能欺左宣教郎新知福州候官县林思诚为饶州教官尝挕郡幕賛画居多耿介有守不附权贵左从事郎添差温州教授王信素有文学尤通世务尝挕郡丞时适荒旱留心赈济不惮勤劳一郡之民遂免流离之患以上保举知畧吏䏻可备委任举张栻自代状准令莭文诸侍从官授讫三月内举官一员自代右伏覩右承务郎试尚书左司员外郎兼侍讲张栻学术精深气禀刚正乆居经幄冝賛青宫举以代臣寔允公议梅溪先生奏议卷第四梅溪王先生文集后集卷第四梅溪先生后集卷第四诗州宅鑑水稽山拥卧龙黄堂人似坐仙宫风流惟有兀才子终日赋诗屏障中蓬莱阁祖龙车辙遍尘寰只道蓬莱在海间空上望秦山上望不知此处是神山清白堂钱清地古思刘宠泉白堂虚忆笵公印绶纷纷㑹稽守谁能无愧一贤风清白泉圣人逹节犹憎盗志士清心肯饮贪试向卧龙山下酌世间无似此泉甘观风堂簿俗浇风有万端欲将眼力见应难但令心境无尘垢端坐斯堂便可观望月䑓明珠遥吐卧龙头渐觉清光万里浮人望使君如望月要湏如境莫如钩秦望阁𥿄上观秦尚过秦那堪山作眼中尘为言髙阁登临者莫作秦人视越人望海亭踏雪遥登望海亭扶枽日上卧龙醒㣲臣望处非沧海只望尭天万里青卧龙山鑑水连天仅可容稽山照眼五云浓只忧旱岁无霖雨谁识东州有卧龙种山决䇿平吴覇业成青山长占大夫名子胥忠义无生死怒气随潮到越城竞秀阁宪䑓高阁偶跻攀万壑千岩指顾间山色元来本无竞人心自是错看山蕺山十九年间胆厌甞盘羞野菜当含香春风又长新芽甲好撷青青荐越王八松潇洒荀家好弟兄秦封不汚有余清钟成一种栋梁气散作八方风雨声右军祠堂欲弔右军千载魂祠堂荆棘断碑存老僧相见话前事问我兰亭㡬世孙鹅池鶂鶂能鸣异衆禽池邉墨客最知音世间多是山隂妪应恐悮猜君子心砚池鳯翥龙蟠字字竒陶泓汤冰向斯池波心雨后一鱼跃犹似青年吞墨时题扇桥右军一画千金重妙意寕容市妪知明日重来堪一笑管城那肯更临池雷门吴越兴亡事若何谯门遗迹枕山阿大声曽作雷霆震应笑人间布鼓多曲水阁王谢兰亭乆寂寥茂林脩竹自萧骚蒋侯近代风流守曲水流觞意亦高西园西园风物冠东州飞盖纷纷烂熳游惟有红莲幕中客倚栏才得片时留望湖亭杖屦登临望鑑湖湖中一半已湮芜谁能更継东郡守长使山隂水旱无吴先生祠右军宅化空王寺祕监家为羽士宫惟有先生旧池舘春风帰在杏坛中贺知章祠贺老祠堂枕鑑湖霓裳羽化宅荒芜无人更问君王覔转使髙风千载孤鑑湖胷中万顷元才子方外孤标贺季真鑑水萦回三百里风流何止两唐人禹庙越囯遗民念帝功稽山庙貌胜卑宫少陵莫叹丹青落𥿄上丹青自不穷菲泉𣑽王宫近夏王宫一水清含节俭风越俗不知王好恶泉名却在酒名中禹穴好古贪竒司马迁胷中史记越山川如今禹穴无㝷处洞鎻阳明石一拳马太守庙㑹稽䟽凿自东都太守功从禹后无能使越人怀旧徳至今庙食贺家湖吴越王庙一劒功成三节还尽将锦秀褁江山斗牛气㓕英灵泯庙比昭王屋一间望秦山洛思昔有人思洛秦望今无客望秦回首长安在何处谁能念彼下泉人少㣲山出郭舟行十里间少㣲山近若蕡山山中处士已长徃一点客星云外闲梅梁结实㡬调商鼎味成材宜作禹祠梁世间何岁无风雨鉄鎻无端误见殃窆石越俗流传素可疑禹陵窆石果何时只应便是专车骨未可唿爲没字碑和昌龄弟见寄经年游官思家乡枕间魂夣长飞扬瓯越相望数百里鱼雁来徃安能常水緑莲红王俭幕我愧才踈笔常阁居官不事羡长卿执一无权犹子莫昔年姜𬒳今独眠何时更作三珠连左原风物亦不恶溪莼抽丝蕨吐拳阿连春艹诗篇好劝我帰来宜及早代笠亭前烟雨中共把锄犁寕待老怀喻叔竒结得贤関雁塔因东州相遇益相亲凌云三赋我惭马清唱百篇君胜秦冀北郡空殊昔别江东日暮倍伤神同年四百二十六莫逆论交能㡬人次韵周尭夫赠睡香长向春前腊后开要将风味闘梅魁名从庐阜夣中得根自鄮山嘉处来风拆锦嚢香不断日烘寳盖翠成堆定湏移向梅谿去栽伴吾庐桂与槐送陈元佐游四明鑑水悠悠接鄮川宦情客况两凄然扁舟乘兴梅花月樽酒送行灯火天我似郑䖍官舎冷君如冯子主人贤虞庠春榜无多日行看香名动日邉闻礼生日桃水仲春月蓂阶双荚生添丁慰卢老小子庆徐卿禀得中和气看成逺大名青春已如许勉力継家声次韵赵观使鸳鸯梅奴视纷纷晳与休芳心那肯贮离愁结成氷玉岳湛侣开伴纻罗施郑流影照婵姢如并卧枝横清浅似双浮不知他日调金鼎胜得樱桃气味不亡友孙子尚藁塟㑹稽山大禹寺之侧某至官八日出郊访其墓不获明年春𬒳命祀禹访而得之又明年春再徃酹酒因植栢十根哭之以诗畴昔相知似弟昆那知半世死生分无縁更饮盃中物想见能修地下文有媿乘车元伯仅同觧劒弔徐君他年黛色参天处是子㑹稽山下坟子尚墓种栢子尚乃如许牡年坟巳荒我来亲种柏含泪待苍苍郑夫人挽词好谿太守非常好慈母端如孟母贤熊胆调成真噐业鱼轩游徧旧山川颜间日有平反喜方外时修香火縁身世九龄家万石定应含咲向重泉钱夫人挽词忠孝之家女亦良教传彤管有遗芳藁砧旧擢儒林秀桂子新飘月窟香方拟鱼轩霑宠渥遽惊风树変凄凉稽山鑑水青春暮薤露声中恨更长连月不雨农事失时府帅决狱廪饥徳政动天霈然而雨某吟成律诗一章以贺旱魃为灾罕似今霈然一雨慰群心非関菩萨觧为泽自是使君能作霖躬虑滞囚冤尽释广开义廪恵尤深伫公帰囯调元气散尽愆阳与伏隂次韵濮十太尉喜雨去岁秋大水民食方苦艰丁壮尚流离而况白与班今春又不雨事与安危関使符下列郡唿雩舞童鬟投文责老龙贪睡何痴顽我闻救灾术廼在人事间兴师古有衞决狱唐称颜年因弔伐有雨送轺车还嗟此旱魃虐和气知谁干半岁幸一雨人心寕不欢麦秀禾可植田里庶少安上纾当宁忧吏责亦稍寛我家萧峯下山长路漫漫东臯有先业颇亦知艰难帰耕愿及早免起将芜叹叔父寳印师徃永嘉妙果院未年而退弟子徳纯住龙翔一日帰省其师亦退居林下缁素挽留之乃遁扵异郡不踰月间师弟子相継退休识者高之目为僧中二踈某窃禄将一考矣有媿二高僧因书一絶庶㡬他日或蹈其高躅云挂冠林下近来无谁谓僧中有二踈应笑红莲幕中客故园三经已荒芜寄黄簿六一移书责司諌聱隅间命避徂徕兹风不作己乆矣吾子所为何壮㢤在列诸公颜有媿附炎群小瞻应摧要湏终始全名节莫遣心随利禄回次韵濮十太尉题禹穴寰瀛三十六名郡越在东南雄四镇宛委周回三百里屮木山川有光润秦山鑑水藴秀异人物风流夸汉晋传闻禹穴自太史好古无人若为问杖屦飘然㝷洞天照眼千岩若攅刃细看盘石心愈疑遐想丹书气犹振禹贡无传岂其阙遁甲所书何足训彛伦叙自九畴钖水土平繇五行顺洛书六十有五字王业巍巍此途进八卷飞沉天与泉兹说荒唐理难信吾侪去古恨大逺企首难窥禹墙仞穴傍有井清且甘一酌端䏻洗骄吝薛师约抚干召饭于圎通寺主僧瀹茗索诗緑暗梅欲雨风薫麦初秋官舎厌卑僧庐访清幽儒餐惯𬞞饭道话便茶瓯鑑湖倘容覔杖屦时来游潘知县弟抚干和诗复用前韵堂堂𬗋㣲公气节横清秋风流属犹子胷罗竒幽诗篇粲华蕚名字宜金瓯州县聊尔耳行矣天池游酬冨阳张叔清县尉尺素遥传到越城入怀珠玉照人明登科雅服才名早筮仕喜闻官业清空把交情对山色要令音问读潮声怱怱作荅无他语莫羡人间势利荣周徳贻得子以钱果为贶仆不获为汤饼客贺之以诗双鲤来从古州喜闻英物诞东州清和时节緑隂满秀异谿山佳气浮分贶金钱意殊厚欲为汤饼客无由乃翁指日身龙虎况有竒儿气食牛喻叔竒迎侍赴桐川榜其堂曰戯綵书来求诗寄题一絶桐州綵捧蹔宣威首辟萱堂上夀巵堂上慈颜笑还语老莱文采媿吾儿女子生日吾女何时见薫风欲半时年龄今稍长礼法要湏知好读班姬诫休吟谢女诗萱堂有慈母淑徳可为师范文正公祠堂诗寳元间文正范公自润徙越治先风化一日获废井于州治之西澄而新之易旧堂筑新亭俱名曰清白规官师也阅岁浸久旧刻弗存绍兴戊寅秋吏部尚书王公来师是邦暇日㑹僚属于兹堂酌泉煑茗修范公故事慨然叹曰自汉迄今守兹土者亡虑数百人莫贤于范堂与泉尽其甘棠也记其可以不刋又谓公自筮仕掾桐川典郡帅邉所至立祠独越无有于典爲缺于是求公遗像得之于其家比它本爲真乃命工绘之即其堂而祠焉明年闰六月庾申躬帅幕僚祀之某作诗以纪盛事堂堂范公真天人配我仁祖爲元臣材兼文武怀经纶先忧后乐不爲身上与䕫卨相等伦正色朝端批逆鳞三黜愈光名愈闻一麾东游禹所廵作诗怀蠡祠季真卧龙山麓井乆湮绠而汲之清且新堂于其旁记厥因名标清白埀不泯规尔官师意谆谆洗贪濯盗思还淳人亡迹在嗟己陈断碑徃徃埋荆榛后人不识真天人但能日饮堂中春使君好事贤且仁治民律已惟公遵登堂感㮣怀斯文刻石绘像扬清芬丹青炳燿如麒麟凛然如生见如亲躬修祀事率幕宾手酌寒泉羞涧苹一酌清我僚吏民再酌为囯清簮绅要将清白风无垠庶俾范公遗志伸公乎为仙为明神为泽为瑞为星辰当宁焦劳思若人九原唤起清邉尘次韵梁尉秦碑古凨㑹稽秦颂徳碑丞相李斯篆世传在秦望山莫知所在教授莫君好竒嗜古搜访尤力有言碑在何山者莫以语某何山见于图经在秦望东南疑其真秦望也某欣然欲徃职有所拘以告㑹稽尉梁君梁慨然而行登山果见之碑石仅存字磨㓕巳尽墨片𥿄而还作古风长韵具记始末因次其韵且记吾三人好事之癖亦以示后人也姬嬴遗迹存者希世传石鼓稽山碑石鼓榆杨得韩子文与二雅争驱驰秦碑夸大颂功徳埋没草莾无人知或言出顶石犹在上有虎豹龙蛇螭神蔵鬼护荆棘蔽崖悬磴絶登无岐广文好竒穴探禹梅仙喜事僧㝷支我賛其行要亲覩勿受世俗流传欺望秦望秦两崭絶何山壁立东南涯豊碑屹植最高处不知磨㓕从何时剔苔扫墨了无有模煳片𥿄亦足竒浓云䨢䨴黯将雨古木槎牙蟠老枝帰来走笔出险语诃政叱斯同小儿诗成得得冩寄我词严意伟法退之我闻秦人㓕六囯酷若犬磔临江麋先王法爲秦所负负秦况有秦有司五经灰飞儒溅血尭舜周孔何能爲上蔡猎师妙小篆奴视俗体徒肥皮东封太山南入越大书深刻光陆离沙丘风腥人事変鬼饥族赤谁嗟咨汉兴万事一扫去惟有篆刻余刑仪磨崖𣣔作不杇计其如暦数不及期蚩尤五兵纣噐人物羙恶寕相庇我虽过秦爱遗画南山入望频支頥不湏峄阳访枣刻不用迁史观雄辞虚堂黙坐对此𥿄闭眼暗想君勿嗤要知秦碑没字本却类周雅无辞诗府师王公中秋宴客蓬莱阁分茶赏月于清白亭某以幕尞与焉坐上成二絶使君开宴小蓬瀛幕客参陪亦与荣茗煑寒泉饮清白酒斟佳月赏分明白髪青衫老幕官蓬莱秋月两年看兴来端欲乘风去不怕琼楼玉宇寒又和赵仲永抚干二首氷轮飞出暮云端更向蓬莱顶上看端似虹桥翫金饼絶胜华屋见银盘光浮酒靣杯尤滑清入诗肠句不寒又与鑑湖添胜事一时宾主尽鸳鵉千岩竞秀越王州地胜钱塘与虎丘龙卧半天头吐月鑑湖千里影涵楼宴开秋色平分际人在蓬壷最上头不负良天更输我此中此夜两年游再和峥嵘髙阁耸云端万千岩坐上看八百里湖寒鑑莹二千年囯卧龙盘金风吹靣扫残暑明月入怀生嫩寒见说神山正相偶醉中端欲驾仙鵉家在东嘉山水州玉箫丹灶古仙丘两年秋月登蓬阁千里乡心绕谢楼作赋端同北窓里思帰长咏大刀头与君何日脱尘鞅杖屦逍遥物外游又用看字韵酬赵仲永红莲分幕忝同官秋月扬挥并席看句好湖山添秀气谈清齿颊带㣲寒故参政李公挽诗三首一代高明学三朝骨鲠臣淮南惮长孺楚囯忌灵均死尚忧王室生寕问大钧姜山同岘首千古泪行人方靣功尤着朝端气最刚身能縳元济城不䧟睢阳思奋少连笏耻同袁盎堂永嘉瞻五马遗爱可能忘公在南荒日迹危名愈尊芝兰坐竒祸瓜葛醖谗言斥去权臣力生还圣主㤙衞公精爽在何用些招魂九日与同官㳺戒珠寺用去年韵九日重登古蕺山劳生又得片时闲菊花今岁殊不恶蓬鬂去年犹未班蓝水楚山诗兴里鑑湖秦望酒盃间醉中同访右军迹题扇桥邉踏月还显仁皇后挽词三首妫汭嫔天子涂山毓圣人聦明配昭献慈俭継宣仁汤沐寕私已园陵不病民鸿休耀彤管无复数娀㜪八帙年无憾三仁谥有辉瑶池燕仙侣窆石遗衣忽覩龙輴去犹疑騩驭帰圣情哀不尽泪向禹陵挥代邸迎帰日炎啚喜中兴觧将天下飬惟有圣人能方庆朝长乐俄惊望献陵寝园祗奉处拥绋泪埀膺胡氏挽诗婺女生贤女端宜配徳星登堂饮姑乳调胆教儿经子舎春犹盛孙枝叶已青韩碑纪遗懿彤管継芳馨次韵喻叔竒追感去冬天衣之游去年同会类高阳蜡屐登临雅兴长可但山光向人好更欣天气为吾良路经禹穴深怀白目对秦峯逺忆黄日线又添人正逺尺书千里尉相望次韵刘判官见赠箧蔵诗墨尚澄鲜长记东嘉共绮筵游宦俱为莲幕客异乡重见菊花天谢池一别真成夣鑑水相逢似有縁小小园林吾欲老看君功业上凌烟赵仲永以御茗宻云龙薫衣香见赠仍恵小诗次韵天上人回饼赐龙香沾衣䄂十分浓明珠照室光生艳三絶全胜万石封仲永再和三絶复和以酬间世宗英学海龙交情尤爲野人浓天香御茗分竒纪尽是慇懃手自封手汲寒泉碾小龙天香一炷满衣浓与君慷慨论时事欲吐丹心上实封长记中秋踏卧龙尚余诗兴至今浓羡君豪迈如韩子聮句犹容李正封寄题周尭夫碧梧轩鳯凰梧栖竹实食胡爲使之在枳棘开轩种梧髙㡬尺鳯兮凰兮聊尔息莫羡风㣲燕雀髙一飞定展冲天翼覧辉瑞世鸣朝阳此梧长向人间碧留别民事堂二年宦东州民事了无𥙷俯仰媿斯堂何以报明主故家箫峯下帰耕及春雨平生甽畆心感槩聊自许题双峯资深堂书生𥿄上诵糟粕释子舌端谈葛藤道在湛然方寸地不知深造有谁能我到双峯㝷寳月为晋一宿话资深但能造得儒宗语使是能传佛陇心雁山门户此中入南北两峯相对尖我与林泉有盟约问师覔取一峯潜千峯巳见见双峯瓯越山川在眼中吾祖吹箫定何所㑹湏乘鹤访遗风堂名石刻两俱存令我深怀旧长官学道资深更深处居安能使庶民安宿灵岩赠长老敏行蓝舆谢公岭杖屦矩罗室净名访维摩一菴仅容膝㝷僧画屏中徃徃多八十平生看不足灵岩最竒絶老禅蜀中来心印传佛日脚力穷天下称此为第一兹山昔未开蔵闭最深宻倘不遇熈朝造物肯容出孙公赋天台胜地尚遗俟我欲续金声愿借山中笔梅溪先生后集卷第四梅溪王先生文集诗文前集卷第四梅溪先生文集卷第四诗次韵寳印叔题止庵三絶凿石依山作小庵花香入座月侵檐虽然眼界无多地觧使人天竞耸瞻容膝茅庵不妄开𣣔令人悟止由来箇中妙意知谁觧多作休休莫莫猜晚学无由识道真前贤未许継芳尘道从何进从何止敢叩无为絶学人翁府君挽词埸屋牧功不在身兰馨玉润揔竒人过庭诗礼家风変坦腹门䦨喜气新华屋产芝虽羙瑞白头生齿误青春篮舆方起南㳺兴无柰今年岁在辰十月十九日雷二十一日雪前日始惊雷失令今朝忽见雪漫天寒窓夜拥黄䌷坐闲读春秋隠九年次韵表叔余叔成示児父子乃天性钟情谁不然教之以义方先贤有名言日严在所尚私念冝舎旃君子不自教遣随师友肩青紫乃余事要当知圣贤居家务孝弟立行防悔愆穷当慕颜回逹勿为公孙庶几㓜所学终身可行焉不见不邳丈秀彂从妙年束书入贤関日与英隽聮忽作何蕃归甘旨奉晨昏丘园事髙尚腹笥常便便过庭有竒児诗礼得家传勉㢤尊所闻愼勿学鄊原表叔陈景韶挽词问舎求田事元龙意本䡖功名孤壮志诗酒送平生李密伤爲弟刘牢喜有甥诗书巳三世二子盍升卿先友嗟无㡬公今亦古人平门散车辙蕃榻鎻埃尘甚媿韦公厚深知管子贫平生谈笑地感激涙沾巾咏述师葡萄柱杖拈余戯挿泥草龙珠帐挂檐西荔枝体物差胜枣毕竟俱非善品题十一月七日东山省坟因思先子昔年题壁有山光水色两依依之句旧屋巳壊墨迹不留山水依然感叹不巳因成一絶松楸一见一伤心亭院凄凉惨树隂记得先君旧题壁水光山色恨难禁寄万大年九万程遥共退飞江南竹叶后先归儒冠到底输纨袴関吏还应笑布衣虽欠姓名聮桂籍不妨欢笑奉亲闱殷勤尊酒论文约却恨还鄊与愿违万季梁和诗留别再用前韵三年燕雁不同飞一笑相逢尉逺归搜我肺肠茶着令饮君文字酒淋衣诗方唱和如仙舘人遽飘零似省闱毕竟此心元不别秪应形影暂相违将过万桥用前䪨寄大年先之三年在阜不鸣飞侧翅俱从旧路帰师徳量寛真耐事沈郎诗瘦不胜衣都縁有职供甘㫖可是无心恋阙闱酒发葡萄螯斫雪定知此硕不吾违种兰有感芝友产岩壑无人花自芳苗分郑七穆秀彂谢诸郎世竞怜春色人谁赏国香自全幽静操不采亦何伤再用前韵谁櫂深林秀遥分奕叶芳秉殊溱上客握拟殿中郎眼净见幽韵心清闻逺香当门不及种践履恐成伤三月晦日与同舍送春扵梅溪因诵贾阆仙诗云三月更当三十日风光别我苦吟身共君今夜不湏睡未到晓钟犹是春时有二十八人遂以齿序分韵记得来时手自探预知今日思难堪树头緑暗莺如诉地上红多蝶尚贪此夜钟声那忍聴明朝酒盏可䏻酣却因送别还惊我老境如蚕已食三为麦祈实阳律临姑洗宸心念岁饥时羞方庙献麦实为民祈日煖轻花吐风和翠浪㣲敢言因鲔荐硕勿作蛾飞㑹续来牟颂寕闻吿籴讥崆峒今岁熟登荐定无违次韵万先之读荘子荘生蔽扵天先儒巳能言六经有真味奚用食马肝王何佐其髙遗害今犹存夫君高明士寄趣名理间恐蹈贤者过因诗与君论巳巳梅溪同舍三十人其九人者游从之旧也酌别之夕独五人在焉谢子与能犹在予舘而四人者且去矣遂各以其姓赋诗送之周仲翔梅溪辟家塾辱与英俊㳺回首五年旧子独终始周善交固耐乆厚徳堪镇浮异时行所藴无媿祖绛侯李大鼎贤㢤予外兄厚徳着乡里积善有天报钟秀在吾子学问如驰马着鞭殊未巳西㳺不负盟早早戒行李许辉先子昔从予㳺方读𥿄上语磨礲出圭角翦拂就规矩不为中道废当振大岳许行将拭老眼看子惊人举谢鹏之子方妙龄耻为聋俗化三年㳺梅溪灯火读深夜男児四方志万里思高跨愿如芝与兰母媿古诸谢别宋孝先楚䑓风骚客遥遥有竒孙去岁始识面未遑叩渊源但见眉宇间一点阳春温琴书忽来游文字获细论经术有根蔕词章冨波涧时时戯翰墨动輙千万言子固予所畏语蒙子推尊予尝语所学文当气为先气治古可到何止科第间子贤且乐善服膺每拳拳临行出新诗殷勤记诸篇好学见雅志予言未应然惜㢤有离别后㑹何寅縁男儿各自勉事业无穷年送黄巖三友聚散本常理未应轻感伤秪因三益友故断九回膓子少才俱羙予穷老更忙相将亦行客后㑹恐参啇又各赠一絶余如晦遥遥华胃自由余识量深沉岂浅夫半载从㳺殊半面临行一语可䏻无郑逊志灯火相亲臭味同来何太晚去匆匆未曽箴我膏肓失堪叹康成道巳东施良臣学传士丐旧家声诗法肩吾句巳成尊酒论文两经岁却因送别倍钟情别余谐我昔自緫角识君先大夫闺门脩子聀郷里号名儒仁者偶不夀善人冝有孤肯堂䏻自勉泉下尉榛芜别余壁之子有家学妙龄殊衆児参平冝语孝鲤也早闻诗谩习雕虫技终絺吐鳯词五车书读尽定有起家期别周濬莫恨知书失太迟妙龄聦子本非竒好因推鲁加鞭策㑹见火然泉逹时后七夕二夜同梦龄宿湖邉荘无用干坤一腐儒年来踪迹转﨑岖身名未就耕桑废何日投闲老此湖弟兄身事各茫然頼有先人二顷田他日青山映黄髪长如今夜对牀眠次夜予宿湖南夣龄犹在别业再和前韵寄之家世衣冠误袭儒年几四十尚嵚岖营营世事何时了乞取湖邉作鑑湖一襟秋色巳凄然云水𥘉空眼界田那更萧䔥风雨夜弟兄分影隔湖眠宿灵山院灵山未是别乡山回首吾庐咫尺间明日出山家渐逺郷心从此上愁颜登姚奥岭望家山有感巳作一宿客渐为千里人吾亲白云下回首一沾巾与万先之登丹芳岭路人有手持桂花者戯覔之慨然相赠且言𣣔施此花乆矣又言花名秋香一名十里香遂与先之分之记以一絶携手丹梯语话长不知身到碧云鄊行人相见如相识赠得岩花十里郷香题石梁荡中天柱见巳乆山外石梁今始观尊者力䏻回造化㑹湏移向柱头安过雁山清秋天气过山中征雁行人路不同从此又劳千里翼传书来往浙西东次先之过雁山䪨云山缭绕几千重撩我秋来逸兴浓𣣔向灵岩移卓茟与君同扫万人锋张施二生自黄岩拏舟送别于台城赠以二絶不放离人独觧舟片㠶相逐到丹丘客情郷思从今日更有思君一叚愁行役那堪八月时膓非宋玉也应悲烦君为寄梅溪信少尉吾亲别后思过仙人渡此去神仙路不迷直从洞口到桃溪仙人心境无名利笑我频年渡此溪过百度岭乗舟刚怕两滩恶度岭俄惊百歩高僮仆相看话良苦纵教轻檐亦疲劳関岭旅邸观林同季野去秋题壁去岁还家秋正杪今年行役暑𥘉残同行壁上留题处特下篮舆子细看望天台赤城山感而有作神仙境界无戦争奚用此巍巍城吾闻秦皇昔多慾冨贵巳极贪长生蓬莱方丈𣣔亲到车辙马迹无时停万骑南巡适呉越天台咫尺行将登仙山不容肉眼见天为设险蔵神灵山中采薬使未返鲍鱼向巳沙丘腥秦为防胡筑紫塞连年不恤生灵害天亦防秦甚防胡赤城髙峙烟霞外神仙要非求可得祖龙可笑徒劳役当时刘阮本无心花笑水迎山自辟我向丹丘数往来群仙杖舄未容陪挥毫𣣔续孙公赋愧无掷地金声才目极苍崖千万丈世无仙骨那能上直湏内外两丹成驾鹤骖鵉如指掌柘溪道傍有班竹百余挺萧洒可爱与先之赏翫移时因念郷间无是种约异日移其根予戯诵君看江上千竿竹不是男児泪点班之句遂彂一笑既而作数语解异世妇人之嘲且志不必移根也男児有泪不染竹当作包胥贾生哭湘源遗种虽可爱莭目尚余児女态谁䏻千里移此根出门又恐添啼㾗不如还家种慈竹不厌千竿万竿绿代妇人荅君勿题诗訾湘竹君勿笑他児女哭人为钟情故生爱夫妇相思乃常态为君飘荡太无根两脸尽是思君㾗安得相依似双竹长保千秋万秋緑题刘阮祠用过仙人渡韵涧水桃花路易迷不同人世下成蹊自从重入山中去烟雨深深锁旧溪至剡溪寄夣龄昌龄歉岁爲行客清秋别故园自从离雁荡长是念鸰原世路疲来往亲闱废清温缄书付归仆销尽旅中魂剡溪舟中有感又作游呉客重登入越舡西风桑叶岸细雨菊花天旅思秋偏恶鄊心夜不眠钱塘江上月行见十分圎前中秋一日舟过山隂晚稲方熟怱动郷思呈先之西风吹白苹㳺子千里征扁舟入鑑湖水月相明山隂晚稲熟万顷黄云平凭湖属逺目动我郷曲情岂不有一饱胡爲苦营营五年倦来徃争此蜗角名未知得失间奚辱亦奚荣何当毕所硕同归及春耕夜泊萧山酒醒夣觉月色满舡感而有作候屇星虗午夜凉更堪停棹水中央短蓬破处漏明月归夣断时思故郷客里未忘诗酒趣老来厌逐利名埸明朝又向钱塘去十里西风桂子香十月二十八日母氏劬劳之日也哀痛中书二十八字悬孤谩喜生良月看镜堪嗟巳二毛不见双亲空泣血此生无计报劬劳次韵昌龄㳺白石二诗道岩东际白石二佳境也予未之见昌龄弟比尝登覧作二诗以寄模冩景物之竒葢吾家摩诘二幅山水图也秋凉一访之当按诗以㳺不必假图经矣因次䪨见意飞流喷沬下烟岚肯使名同盗与贪莫讶来时多汩汩定知止䖏却潭潭遥通雁荡灵湫两巍压龙门巨浪三好景不烦摩诘画尽帰诗客句中含右东际未穷脚力上层霄想象名山兴亦高物外游人身挿羽洞中仙客泍生毛利名犇赱嗟吾老杖屦徜徉羡子豪凫舄共㳺端有日预期木叶下亭皐右道岩再和二首佛国飞来百尺岚要将法水嗔洗贪仙人错认蓬莱岛骚客羞谈钴鉧潭观尽岂湏穷莫四悟来𥘉不异前三莫将七际观东际法界三千际际含少和丹就巳登霄岩与仙风两并髙甚𣣔此身参鹤驭尚嫌多事类牛毛云间鸡犬年犹永世上英雄意谩豪堪羡北山山下客不縁射雉亦如皐赠万序弦诵先闾里东平典则存残膏沾后学余庆在重孙事业年方少功名志可吞时人贪择脔慎勿为财婚过万桥哭潘先生投老西㳺志不成死生贫贱见交情江头昨夜潮声怒却为先生气不平夏伯虎赠双鲤知我山间乆食𬞞遥分七十二鳞鱼不妨时遣长须主要得频看尺素书贫家连岁蚕荒今年尤甚妻孥有号寒之患每欲以酒自寛酒恶竟不能醉拙扵生事殊可咲也表弟万大年家蚕熟酒醇有足乐者因思旧诗有剰栽桑柘教妻蚕句遂和以寄之年踰四十尚何堪愈老生涯愈不谙何以代耕犹未仕𥘉无可乐误为男号寒儿讶桑条沃饮酒賔嫌蜜汁甘堪羡通家万公子细君善醸更能蚕大年和诗再用韵年少如君种种堪文场世事两俱谙何忧晁错不髙苐未怕杜陵无好男况有田园足耕飬好穷水陆奉肥甘更湏勐割闺房爱来与荀郷共赋蚕李梗和诗复用前韵维摩老病思何堪薬性从今却渐谙掩卷正思眠丈室论文俄喜遇竒男共嗟世路羊肠险刚怕人情䑕口甘耸壑昻霄君未晚吾衰巳是食三蚕用前韵寄周光宗炎凉世态可能堪肺腑唯蒙长者谙耐乆敢忘三世好同庚况有两家男我嗟风树徒悲苦君奉庭闱备旨甘他日相看两黄髪硕为隣舎话田蚕送李楰梅始花时送子帰梅黄雨细又分离不堪旅食见飞燕那更催帰闻子规太白读书容有趣少卿惜别可无诗霜䑓清峭家风在努力功名少牡时梅溪先生文集卷苐四梅溪先生廷试策奏议梅溪王先生文集廷试策奏议卷第五梅溪先生奏议卷第五代越帅王尚书待罪状臣闻爲臣莫重于守官治狱莫先于奉法苟用法之际㦯有所失则旷官之罪将何以逃伏蒙圣恩出守㑹稽未到任间有盗发某官王佐母冡乱其骨殖非特王氏一门痛彻心骨臣忝系守臣心实愤之在律发冡见尸者死兹盗之死冝矣有司议法以按问减二䓁又以其妄引平人加徒役流当时固疑其情重罪轻有司第知守法而臣失不敷奏既巳㫁罪佐弟公衮以冤愤不雪誓不共天手斩雠人自投于府臣与官吏咸义其举已具始末奏闻且谓公衮奋不顾死以报母雠斩首申冤诣府请罪虽有所不许其孝莭实为可嘉盖欲朝廷敦奨其孝而特贷其罪也今来给舎奏议以臣本府官吏故纵失刑尚荷寛恩止以失出议罪臣与官吏相与守法者也今乃法失于有司而志行于臣子臣䓁之罪诚不可容伏乞圣慈重行朝典谨具奏闻伏候勑㫖又代上郊祀天晴札子臣兹者恭惟皇帝陛下遵祖宗三载故事复行郊祀之礼并见天地配以祖考甚盛举也然前期三日风雨晦㝠中外忧之及陛下御大庆殿斋宿群臣在庭云隂忽𨳩天色澄霁用事之夕月星㓗明礼毕贺旋爱日掦辉六军万姓罔不欢喜郊焉而假庙焉而享昔闻其语今见其事臣官居侍从聀在近藩咫尺尧天目若亲覩其为庆抃实倍于常情万万也然天下皆知陛下孝徳精诚能感应之速如此臣独谓陛下孝弟通神明至诚格万物固不止一日也然往岁郊祀载旸载隂未有天地廓氛日月呈祥如今日之事者兹盖由陛下比年以来捴㰖权纲福威自巳正涂开辟朝廷清明故徳之动天不俟终日天人相与之际其昭昭然如此臣伏望陛下兢兢业业益加励精新而又新终始如一则天地交泰三辰着明长如郊祀之日诚宗庙之福天下之幸也臣不胜至硕又代上札子臣比者伏蒙圣恩出守于越陛辞之日亲奉王音以东州灾伤令臣检放赈恤者臣仰体陛下恻怛之诚不敢少怠入境之𥘉延见吏民访问疾苦视事之日首遣僚属分诣诸邑与县令躬行阡陌同共检视咸得其实遂以所伤䡖重等级减放其间有保甲𥘉以熟申及揫歛之际实无所有者与检视有不尽之䖏有致词诉者臣续巳覆实复与减放既而又得圣㫖蠲免租税以内帑代偿百姓欢唿鼓舞莫不以手加额咸谓陛下仁恩徳泽亘古所无虽天地父母有所不能及臣又上躰圣意将本府所有逋负积年公租私债贫不能偿者榜谕人户照应指挥令至来年蚕麦成熟然后理还用是细民稍安流离复业庻㡬少副陛下畏灾恤民之意无任惶惧取进止又代上札子臣误蒙圣恩出典藩府适承去秋灾伤之后上贻陛下东顾之忧臣自到官夙夜惶惧每以催科为后抚字为先比縁米价涌腾越人艰食除得㫖赈济及乞粜常平义仓外臣又令八县官吏躬行劝谕凡有谷米之家不问官户编民但以䓁第髙下积蓄多寡并令发廪减价与官米并粜遂获广济免致失所又自新春以米弥月不雨播种失时民心嗷嗷朝不遑夕臣退思厥咎实由臣荒政所致因思古人致雨之术每求之于人事间深虑刑狱有冤致伤和气遂于今月𥘉六日亲至囹圄踈决滞囚仍分遣官僚徧决县狱又集僧道軰就府治焚脩凢山川庙貌靡不祈祷臣亦昼夜斋𬞞不敢少懈神明鍳临果若有感忽于𥘉八日得雨连夕霶霈农事复兴民情大恱夫曰雨曰旸皆陛下圣徳所致其膏泽所及固不止一方而臣喜雨之心独倍常情者盖縁臣所领州连年水旱民不聊生傥更数日不雨则事有大可忧者今一雨三日有年可期臣与阖境吏民不胜欢欣鼓舞感戴圣恩之至又札子臣去秋陛辞之日亲奉玉音谕臣以永祐陵昭慈宫崇奉事件臣仰见圣心䔍孝着于羹墙虽尧舜之徳何以加此臣至越之𥘉首朝陵庙瞻望松柏不胜悲涕凢荐祭之物崇奉之具脩造之费臣仰躰圣懐罔不尽力臣辄有区区愚忠敢不冐死以闻切见宫脩造每年一小脩三年一大脩率以爲常此固陛下奉先罔极之心臣子所冝奉行而不懈也然臣切谓陵寝所在神灵是依神道贵幽理冝安静若频岁倄造不无震惊故古不修墓圣人非薄于其亲意谓宁亲莫如寕神是乃孝之大者今宫栋宇巳固器用巳备松柏巳茂陛下崇奉之心亦可谓至矣臣欲乞自今以后不必以三年大脩每年小脩为拘但令本府常预备瓦木工匠之类以俟不时之湏凢遇栋宇或损则更之器用㦯旧则新之松柏㦯枯则𥙷之如是则工役不繁而丹䑾常新岁月寝乆而陵庙愈安以昭先帝俭徳之恭以称陛下宁神之孝不胜幸甚又代上五札闻唐社牧论兵谓上䇿莫如自治夫内脩政事盖自治之䇿也任贤使能又自治之要者昔汉以汲黯寝淮南之谋晋以谢安破符坚之衆唐以陆贽济奉天之难我国家寳元庆暦西夏叛命仁宗皇帝以经略安抚之任付之范仲淹韩琦军中有一韩一范西贼破胆之謡兵不大用而元昊巳服今我与虏强弱不敌惟当以人才胜之苟得伏莭死义如汲黯軰则谋当自寝风流雅望如谢安軰则敌当自退忠谋谠论如陆贽之徒则难当自觧兼资文武宏材伟畧如韩范二臣则虏当自服所谓一士止百万之师一贤制千里之难者也臣又闻范仲淹𥘉以言事得罪仁宗尤爲宰相吕夷简所悪斥逐于外及西方用事仁宗思用仲淹夷简亦力荐之仲淹果䏻成功夷简不失爲贤相今邉境未宁正是侧席求贤之日臣硕陛下以仁宗之心爲心大臣以吕夷简之事爲法相与任用天下之贤才以爲排难觧纷之计仍诏侍从䑓諌监司郡守各举人才勿遗踈贱朝奏暮召如恐不及如是则异人軰出可以供陛下之任矣夫勐虎在山藜藿不采国有人焉难当自消自治之术莫大于此臣恭惟陛下屈巳便民和戎福国真帝王盛徳之事然虏情多诈殊不可测愈和愈态巳露夫未至而言常以为虗及其巳至则又不及臣切谓俻敌之术莫若通下情开言路昔建炎维扬之难起扵以下壅蔽虏压境而不知仓卒渡江祸㡬不救今外议匈匈谓虏人有窥伺之心深恐中外壅蔽不以实闻维扬覆辙不可不戒欲乞陛下广视听通群情俾㳂邉帅守中外臣子凢有所闻并以实奏勿以张皇为罪切直为讳如是则虏之动静可以备知事之未至可以预备社稷之福天下之幸也臣闻财用不足最为今日之患议者㱕咎生财无术思得𬋩萧刘晏之徒用之臣以谓财有限而用无穷生财不如莭财省用斯䏻足用昔汉文帝时有玉帛和亲之费然而贯杇粟陈海内冨庻者由文帝以敦朴先之宫室苑囿车骑服御无所増益故也我仁宗皇帝庆暦间西方用兵北虏増币天下亦多情事矣而歛不及民用度不乏者亦由仁宗以俭徳化下故扵多事之间内不失治民到于今称之朝廷自和议以来权臣务为苟安之计凢百用度悉如太平全盛之日中外化之竞为侈靡府库匮乏实此之由往岁陛下焚金翠近又以损名斋亲为之记帅下以躬盖无愧于文帝仁宗矣然财用犹不足臣妄意切谓奢侈之风㦯未痛革无益之作无名之费或未尽除至若内降之恩未䏻尽絶名器之假未䏻无滥宫禁近习使令之𢾗不无过多军容教坊伶伦俳优之徒不䏻无非时之横赐凢此之类可省者省之可罢者罢之㝡节财之要术当今之急务臣又闻唐徳宗纳裴延龄之奸谋有天子私蔵之财号琼林大盈二库陆贽諌之甚力谓冝散其小储而成其大储损其小寳而成其大寳臣硕陛下以文帝仁宗之险徳为法以徳宗之私心为戒凢天下财赋之入悉㱕之戸部仍择知取予之臣以司出纳之柄如是则将见粟腐大仓钱流地上上下皆足公私并济矣臣闻天下安注意相天下危注意将又闻四夷不恭抜卒为将今夷狄外侮正是注意将帅㧞擢行伍之时臣切观朝廷宿将固亦有人顾所用何如耳贤而有重望者可用为大帅以捴天下之兵权如唐用李郭之徒赖之以为安危䡖重不可止令为一藩帅以泯没其才其次骁勇善戦者可使当一面如汉黥彭之类亦可责其捍御之功不可置之闲䖏至扵驾驭之术尤不可骄之爵赏所加必俟有功而后可若任用之𥘉先为之极它日立功其将何爵以加昔艺祖皇帝许曺彬莭度使而不遽与其后彬再立大功方加莭钺卒保冨贵为国勲臣臣近蒙宰执传圣㫖除某人为淛东捴𬋩令臣待之加厚者如某人亦当今之名将可备急难之用所谓冝当一面者也陛下固已得之矣其它如某人比者尚或有之咸冝㧞擢以为阃外之寄至扵驾驭之术更乞如臣所陈如汉髙之驭黥彭量才而任使艺祖之待曺彬冨贵以俟异日庻可以望其立大功亦所以保全之也臣闻居家者必谨藩篱置皂隷以为冦盗之防建国者必保山海之险选岳牧之臣以御外敌慿陵之患今朝廷以江淮为蔽障以守帅为长城江淮守臣比它䖏为尤重冝扵文武臣中择其才勇智畧可为爪牙者付之陛下亲加敦遣勉以忠义资之以粮假之以兵俾其守死勿去则我有所恃而不恐敌有所惮而不敢窥苟非其人则必为敌所轻误事非少除授之际尤不可不谨又川蜀之地去朝廷最逺尤为虏所窥伺缓急之际势必不能相应在兵法有攻东南僃西北者虏情难测深恐虗声在此而属意在彼臣以为冝増重四川帅臣之权俾其便冝从事遇临机应敌之际不必请而后行仍选大将屯重兵于外以为急难之援如是则陛下可以寛西顾之忧矣札臣违逺清光殆将一岁待罪近甸窃禄无𥙷至若乃心惓惓王室顾虽食息不敢少忘兹者恭闻敦遣大臣出疆道路风传有如上贻圣虑者陛下焦劳宵旰僃见诏音宣诵之余军民感泣况臣忝居献纳论思之聀其可以中外为拘喑黙不言乎輙以管见条陈五事一曰求人才二曰通下情三曰省浮费四曰择将帅五曰选江淮之守増蜀帅之权狂妄猥陋冐渎天聦政犹爝火不足禆日月之光然愚忠所激有不能自巳者伏望陛下采愚者一得之虑赦微臣万死之罪略赐施行不胜幸甚代王尚书辟陆宰状臣叨膺圣寄待罪近甸其所领州号为浙东帅府属邑有八山隂负郭而最大近知县许某到官方及旬浃而遽死其后任某亦巳物故縁山隂系是紧切不可缺官去䖏臣窃见前㑹稽知县左奉议郎陆之望为治寛平持巳㢘㓗长于抚字蔚有政声㑹稽士民僧道䓁前后屡经本府及监司举留状牍其存某人今方罢官适㑹山隂缺宰臣遂令暂摄聀事邑人咸喜臣今欲依条令辟举陆之望充山隂知县以慰一邑士庻之心臣如妄举甘伏朝典伏乞圣慈特赐俞允又代上札子臣恭闻太行皇太后灵驾发引有日陛下遵奉遗诰凢营奉之费悉出慈寕不以一毫病民以彰皇太后仁俭之徳四方闻之罔不钦叹臣待罪近甸祗奉寝园虽欲竭犬马之奉効蚁蝼之诚而不可得至若邦境所管河道桥梁宿食顿次及一行事务臣已分遣官属一一干治臣亦身督其役无敢怠惰者约至十一月𥘉旬悉皆办集将来梓宫渡江决不误事庻㡬少效臣子报称之聀上寛陛下哀戚忧念之情臣无任又臣窃闻往岁徽宗皇帝梓宫御舟进发之日凢津梁堰闸并不拆毁今来伏准桥道顿递使报大行皇太后梓宫御舟八尺五寸比旧加太其所过之䖏城门桥堰势不免毁臣伏闻行朝臣庻称颂圣徳谓日者奏请宫发引利行甲方然毁民居稍多陛下恻然曰兹岂未利耶乃改行乙方仰见圣心仁孝爱民如此臣庻感激至扵流涕臣今欲乞依徃岁徽宗皇帝梓宫御舟丈尺之数津梁堰闸免致拆毁庻获仰承陛下仁孝之徳遵奉大行皇太后慈俭之训不胜幸甚如蒙俞允伏乞睿㫖速赐施行取进止梅溪先生奏议卷第五梅溪王先生文集后集卷第五梅溪先生后集卷第五诗已夘腊月七日觧官离越十九日至家明年正月二日𬒳命除秘书省校书郎卜以八日行书二十字梅花照归眼春色戒行装君命不俟驾安敢怀故乡次韵冯员仲正字湖上有作瓯蜀异乡客西湖同日看浪花随去棹风絮逐帰鞍水浸吴天濶山涵佛界寛春光无限好共媿縳㣲官次韵赵仲永悠然阁越絶山川深更深不湏登览自来临胷中丘忽相遇眼底尘埃无复侵得趣早同彭泽径把杯时赴广文襟知君指日帰天禄莫负平生阁上心次韵皇子建王题明逺楼百尺崇珠邸恩隆地更亲壮侔巢鳯阁危切饮牛津眼净全无碍心明自不尘登高宜暇日爲善及良辰炳焕瞻宸画沉潜味道真书中端得趣笔下已如神语带江山好名随栋宇新应怜天下士蜗舎不容身刘韶羙辞试馆职学问称博洽向后无此刘太一然青藜遟君天禄游给札试玉堂故事乆不修遴选先实才闻之輙掉头我廼行祕书肯随鈆椠流三日扫虚室伫想心悠悠张罗君不顾窃食吾怀羞西风吹兼葭倚玉嗟无由再用前韵赠韶羙平生少相识摸索䏻记刘东南小蓬莱二年同官㳺濯缨鑑湖水佩兰以㓗修自倚脏门不撼冨贵头西泛吴江澜委身谩乗流回首望故乡天高路遐悠慷慨君自喜伊优吾亦羞乘桴倘有志愿言唿仲由次韵韶羙送刘夷叔二诗蜀山高岩岩英物世非少青藜夘金子高歩絶云抄思苦鸣辄悲词深谊难暁知音有古人𥿄上自倾倒我昔贤関游相逄粲衣表东帰拜言赠箧笥至今好重来已鬼録魂魄蜀天渺蓬山访高躅空舎不停绕㝎㝷穷孟郊相酬类双鸟莫作人间来世路转难拗右悼夷叔西南有佳士岷峨秀匈中标高语更妙写出岷峨容青天道路难㝠㝠慕蜚鸿翩然下人间海濶洪涛舂㝷幽入禹穴杖屦谁相从万卷蟠腹笥一榻眠禅丛时来访予语自媿贤非戎世态冷处簿交情淡中浓去岁鑑湖别分甘老岩松行蔵果谁使离合情无穷田园有深约耘耔当自充异时瓯蜀间林下见两翁右赠韶羙皇子建王生日黄花过后梅花前云披爱日烘青天月良隂剥阳欲旋蓂余八荚时半千欝葱佳气烛星躔帝子来从天日邉淑质岐嶷貌端然少亲师传学问专六籍奥旨能心传百家诸司咸穷研余事翰墨工诗篇平居为善心拳拳君亲忠孝尤两全放逺声色尘管絃明窓自结贤圣縁吾皇知子能择贤断自宸衷爱不牵九重一日丹诏宣欢声喜气溢幅贠愿王自爱思无愆仰佩天眷奉周旋保持王体如临渊日亲端士逺侫便𥿄上兴衰鍳古先诞宸未邸钖玳筵鼎来福禄方绵绵不湏丹灶求神仙不用具叶慕真诠诚存性尽万善圆身与囯夀俱千年寄新暦日与夣龄昌龄弟老去惊看暦日新宦情尢忆故园春吾乡亲旧如相问为道明年已五旬送查元章二首圣主徳寛大小臣言激昂虏情殊未侧准甸可无防直气思开日寒威误陨霜芳姿等兰蕙摧折更芬香肝脑不自爱精忠为上殚危言犯颜昜直道立身难去囯名逾重还家迹始安相将吾亦去林下挂衣冠祕书省后园脩竹可爱胡正字有诗次韵不俗更嫌俗风枝时拂墻青青映藜烛细细杂芸香劲节老方见清隂寒欲蔵䔥悚似吾軰味向静中长魏邦式通判挽词挺挺魏公后重闻别乘贤有时同正观无地上凌烟雨足嘉禾穂风清婺女莲吟魂招不返遗恨越江邉耆旧嗟零落公年又不长双旌空入夣半刺横罹殃子舎三珠秀吾郷一鑑亡平生可书字椽笔有星郎次韵程㤗之正宇雪中五絶幻玉蜚花湿帝城蓬莱灯火冷中清人间草木旧相识倾刻还惊靣目生栖乌惊起天无月化鹤帰来顶不朱错认湖山作西子眩人疑是玉饥肤点缀工夫巧更竒崑崙玉果半蔵㽔嗅梅咀雪欲肠断况读高生人日诗预知禾麦定登埸六出搀先瑞衆芳更喜江梅自萧洒不縁摧压减清香卧闻征雁作回音遥想吾庐玉满林乘兴扁舟㝎帰去草堂深处伴猿吟㤗之用欧苏颕中故事再作五絶勉强継韵君诗雅胜五言城白雪篇章分外淸不许同僚持寸鉄笔尖戦退老书生寒侵睡思那成夣酒着㐮颜误抺朱待诏先生应怯冷餐氊使者可称肤谷精蜚处人为日氷鑑颁时律应㽔照耀元宵更盈尺不容灯火占新诗煑海神功不计埸逼真冷熖夺春芳东君深恐成堆积急遣雷公唤阿香夜静㣲闻折竹音惊禽何处更投林寒生习气无繇扫遥对湖山忍冻吟赵仲永和东坡汝隂雪诗并举赵徳麟赈济故事见示遂次其韵不作秦人视越人深怜里舎甑生尘恨无广厦容寒士安得洪炉煖曲身屮木照人俱有艶珠玑满地不忧贫慿谁扶取浮云破莫待功成始放春次韵洪景卢编修省中红梅不为怕寒贪睡遟东君妙意端可知雪英零落䀼界寂放此孤瘦红南枝蓬莱更向逸逺地屮木寕有夭饶姿氷容戯作桃杏色醉脸雅与神仙宜江兄蜡友已前軰黄生后出非同时丹心独与劲节侣踈影共浸清涟漪骚人相顾最不恶何用车马纷虽蚩典衣莫昔共携酒对华一展思乡眉李徳逺寺簿敢言勇退今之古人也东嘉王某赋诗以高其行吴山苍苍烟霭横皇都日日春风生利涂徢径走轮毂古道荆棘惟君行吴江洪涛拍天泑万楫千㠶日相踵六鳌入钓犹不帰急流知退惟君勇斜川胜事今临川锦抱风月追謪仙芋魁豆饭吾亦有脱屣有媿君翩然我軰情钟惜离索爲囯惜贤情更恶江头送别春尚寒回首㝠鸿已寥廓省中黄梅盛开同舎命予赋诗戯成四韵照眼非梅亦非菊千叶繁英刻琮玉色含天苑鹅儿黄影蘸瀛波鸭头緑日烘喜气光烛须雨洗道装鲜映肉此梅开后更无梅莫惜攀条饮醽醁送王嘉叟编修上书请劒人未复开口荐贤君又行堂上伊优笑絶倒纷纷去囯皆狂生搢绅敢言似庆暦风俗渐羙如东京手揩老眼看除目一迁一去知谁荣南昌别驾亦不恶三王高阁㝷宗盟吴江漫漫楚天阔羡君一叶春舟䡖送陈阜卿出守吴兴䑓阁辍名士符竹分帝忧搢绅有清议欲为朝端留才名四十年肮脏成白头方开公道口遽中谗人钩触邪孤壮志歛恵施一州命义二大戒能言亦能由去矣霅水清孰障天下流愿言如季路乘桴共公浮次韵程㤗之酴醾青春果作堂堂去啼鸟唤春春不住明珠万颗玉为钱欲买风光嗟巳莫蓬山地冷花木稀秪有寒梅已先雨谁遣虬枝上高架稍觉云隂覆行路雨余景物犹未佳叶底精神不多露鼻观疑闻班马香姿比何郎更风度平生惜春如惜别老眼待花如待哺幽亭相对止三人草草杯盘为花具送胡正字分韵得来字武夷之山高崔嵬武夷先生贤矣㢤山中高卧似孤竹颜苍节劲清无埃吾君飬老过西伯不逺千里帰乎来胷中万卷可医囯首荐廊庙真人才人言朝奏暮必逐天颜独为忠言开崇文三馆不浪辟端为天下收竒瓌平时论议即涵飬富贵岂以三缄媒西京老儒作符命苍黄投阁良可哀何如皇朝有瓯范开口不惮干霆雷先生学力到前軰一时盛事光麟䑓宸衷宵旰急忠谠伫观前席延邹枚先生掉头竟不住扁舟自载高风囬道山游从尽英隽顾我晚进寕容倍梅花满枝桞弄色赋诗送别同衔杯吾庐三径亦荒草松菊恠我何遟徊四月四日祀赤帝于慈云岭净名寺祀毕游易安斋至江次送黄子升通判还乡祀罢灯花喜山游暁色新江头送帰客我亦是行人送太学生徐易帰天台天台古仙山药物固非一采之言可延厥品惟参术兹诚笼中物不可亡一日良医苟能用可治天下疾章季子教授恵顾渚茶报以宣城笔戯成三絶春回顾渚雪芽生香味尤宜祕水亭搜我枯肠欠书卷饮君清徳頼诗情白齿新芽不出山青嚢谁遣到人间午窓惊觉还乡夣纱帽笼头捧兔班霅水书来寄叶嘉中山人去代琼华定将綘帐铸人手散出毫端千种花赵仲永和胡正字竹诗见赠用韵以酬忆昔游莲幕获登君子墻蓬莱醉秋月龙鳯啜天香䑓阁子将集山林予欲蔵新诗似脩竹风味更高长张阁学挽词南渡巳三纪衣冠今㡬存伤心失遗老回首慨中原去囯权臣力全躯圣主恩致君尭舜术妙意託空言公在南昌日含沙祸㝡竒语蜚无限谤狱具不过诗天道何甞逺人心自太危盖棺公论定盛徳合丰碑寳月师刻予旧题以寄因书二絶资深堂上偶留题多谢髙僧不扫泥更与慇懃琢山骨恶诗传到浙江西册府经年已倦游夣魂随雁到峯头山中老宿如相问为道帰期不待秋五月十八日去囯明日宿富阳庙山怀舘中同舎去囯怀明主离群念旧游翻令到家夣终夜绕瀛洲寄冯员仲相见惟言去吾今去已成着鞭先㡬日不及送君行钓䑓汉高嫚骂四皓隠周武干戈伯夷饿南阳故人幸无失先生胡为亦高卧清风却在夷皓上千古真能激贪儒客星夜向钓滩明想像年时临帝座严州龙门院满散天申莭棹弭龙门下诚驰天阙邉平生甽畆意祝圣更惓倦宿永康县黄塘店观稼有感路入黄塘喜更疑地名虽是里闾非眼中禾稼已如许薄有田园宜早帰永康有岭名花锦𬒳要将山水替埃尘六月还家不惮辛炎暑厌闻花锦𬒳清凉宜近竹夫人舟中偶题緑水客星瀬薫风婺女谿来㝷处士隠帰向斗中栖游石门洞雁山饱见两龙湫洗眼新观石洞流欲向故乡㝷白鹿先来仙隠访青牛破荒喜诵刘郎句跻险思从谢容游天下林泉看未足分将身世早休休林明仲自梅屿拏舟招丁道济道揆张思豫及予同饮索诗坐间成六絶七月朔日君家梅屿我梅溪一笑相逢郡治西要使衆山同对酒芰荷香里具亲携右赠明仲塘余春草遥思谢楼靣苍陂重忆刘人昔共游今孰在芦花飞雪上吾头右怀旧游五人二百六十五尊酒相逢非偶然把手共为他日约莫縁富贵负林泉右赠诸公遥岑出碧明双目境入韩诗巳饱参湖上轩窓对遥碧新诗写出旧城南地环碧玉轩窓莹舟入红云笑语香下笔惭无少陵句老怀徒爱宋公荘右题宋荘西岑风物冠吾乡十里烟波兴味长不用扁舟鑑湖去余生甘向此徜徉右题西岑梅溪先生后集卷第五梅溪王先生文集诗文前集卷第五梅溪先生文集卷第五诗壬申中秋交朋觧散不期而㑹者郑生逊志夏生伯虎因小饮翫月二子各以诗赠依韵酬之郑生襟宇絶纎埃夏子心希好学囬谁遣吾人来破愿可䏻良夜不衔杯从来月罕中秋见那更尊无俗子陪遥指桂枝因贺客文星近岁属温台犹胜太白号三人又免韩公诮聚蚊薄有壸觞非独酌共将文字作淸醺天髙云散悬金饼风峭溪凉皱縠文却恨钟情未能遣愁肠终夜转车轮书小成室万言柸水北窓里慷慨悲歌五夜长骨肉未知苏季子郷闾谁敬马賔王爲人心尽同毛颕与世交踈类孔方晦迹溪山可无恨萧然一室任凄凉哭孟丙㓜児孟丙年四岁从谢任之发蒙六岁从周诚叔䏻诵蒙求孝经论及五言诗书院㳺从近百人类䏻道其姓第名字或能优劣品藻之扵所亲之前予毎说书则与二兄侍立其侧㑹茶与举故事在群儿中粗爲了了者年才七岁而死绍兴壬申实五月二十四日也我軰钟情痛不自巳爲𢾗诗以哭之三嵗甜酸学语児䏻来壁下看题诗当时戯发十年问添我无穷今日悲萧瑟杨䧺宅一区不堪老境失童乌数茎须似经霜叶为汝钟情一夜枯帘外飞飞燕哺雏道傍児戯聚㳺鱼老人含泪坐书几不见吾児巳月余偃蹇衰翁四十余梅花溪上结苑庐窓明几净还如旧不见児来覔𥿄书偶作吾児真夣寐暂来人世误娄罗虽然修短由天命致汝无辜我罪多七年娇姹尉衰翁囬首追思一夣中与汝夙縁如未断重来当似顾非熊家童拾栗因念亡儿作数语以冩钟情之悲去年覔栗嫌汝痴责汝曽赋渊明诗今年栗熟不汝见凄然白骨埋荒陂西风簌簌黄叶飞家僮拾栗门前归汝兄汝妹争来取汝父伤心泪如雨林知常恵白酒六尊仍示酒法作十韵谢之老去生涯付盃酒种秫辛勤三百畆东臯遗法嗟失传蜜汁虀浆不通口迩来软饱经月无岂有清欢对朋友百钱强就村媪醉终夜𬞞膓作雷吼先生秪把文字耕妙意能施杜康手怜我新愁余万斛那更浇肠无五斗分恵青州六从事祕法兼䝉传肘后便同北海歌不空免似东坡叹乌有嗟予偃蹇老更饕感激故人情意厚㑹湏续遣白衣来篱畔黄花欲重九九日饮酒㑹趣堂者十九人老者与焉既醒念不可以无诗因用赠林知常韵示诸友我似杨䧺贫嗜酒笔作耕犂𥿄为畆辛勤耕植三十年徃徃糟醨罕濡口今年九日瓮盎空谁馔先生荷诸友衰颜迎醉生嫰红馋腹随飡失饥吼菊花不上老人头酒盏聊传此时手文字饮韩嘉数子礼法拘髠惟一斗衰翁兴尽辄先归不待盃盘狼籍后坐客髙歌惊四隣吾郷巳在无何有明朝黄花亦不悪俗眼无端自踈厚酒醒聊记坐中人有似平原凢十九陈元佐和诗赠以前韵无功懒仕由堪酒故向东皐事田畆自惭耕稼非老农岁入何曽给煳口通功易事媿无术谩辟书斋㑹郷友出技慙如鼯䑕穷说法强为师子吼交㳺渐觉不在眼老拙自知当缩手陈生慷慨真可人文似良金瞻如斗论交何止十年前耐乆遥期十年后把酒殷勤问黄菊十年故旧寕多有士穷要使莭义敦不见韩公称子厚北窓捉笔书悪诗醉中戯赠陈三九周仲翔和诗赠以前韵与子十年同把酒贫贱未䏻离陇畆今年依旧对黄花㑹意何由咲开口老来钟爱有三儿迩岁从师得吾友祝螟方拟为蠃飞䑛犊俄惊作牛吼㓜儿巳作一觉夣大匠徒施两年手乙子沉痾頼营牧再生岂止由南斗嗟予屯厄世所弃急难谁肯相先后论交最喜子善终报徳深惭我无有犹怜甲乙二孺子莫景扵渠意加厚烦君为我严诲之母惜鞭笞九十九陈献可宋孝先万孝杰夏伯虎和诗复用前韵凖拟重阳㑹诗酒手种菊花凢数畆佳莭相逢俱可人一一篇章堪适口掦庭醖籍更清新晋宋间人颜谢友舜卿词源浩万斛下笔惊人风雨吼季梁萧洒诗如人飘然自是风骚手用之年少冨文墨日出珠玑不论斗诚叔思深希仲逸齐驱未识谁先后老杇那䏻敌年少胸中空洞嗟无有张我三军得数子造物遗子非不厚明年秋戦岂无人云夣定湏吞八九九日把酒十九人和诗者数人而巳今巳后期不复追索许以来年九日还用前韵发一咲劝君湏饮文字酒劝君耕耨心中畆饮非文字犹聚蚊心田不耕棘生口登髙佳节岂易得况此相逄皆胜友谈倾坐上氷玉清兴生笔下波涛吼我亦逢埸聊戯剧韵语殊非三眛手试投瓦砾巳成堆辱报骊珠未盈斗和之者寡岂阳春髙才料耻居王后嗟我穷愁无以遣酒债诗篇行䖏有与兹饮㑹类平原逃我诗盟㡬髙厚如今并许隔年还直湏日月逢重九宋孝先示读自寛集复用前韵渊明酷爱尊中酒季子贫无负郭畆我生薄与二子同俯仰人间亦縁口一室萧然仅容膝毛颕陶泓自相友㑹心终日雌声读排闷有时麄气吼感秋诗集名自寛雕琢更慙非妙手篇章不工如子固声名敢望星之斗宋生輙作过情语十韵殷勤爲跋后誉之韩栁谁敢当意古语竒吾岂有何如操矛时入室鍼我膏盲乃相厚床头周易深且神母惜徃来论六九再用前韵述懐并蕳诸友太白徉狂喜盃酒元龙豪气耻求畆挥毫烂吐风月篇济世髙谈覇王口古人可作谁与归白也吾师登可友万言窓下盃水冷百尺楼头鼻声吼丈夫未遇聊尔耳肯向权门思炙手凈扫一室安吾贫昼阅诗书夜星斗休论生天与作佛灵运甘居丈人后吾侪慎分慕冨贵鸣鼓定湏攻冉有但愿相从文字乐交情合向穷中厚倚看前席坐间人平歩登叅二九郑逊志胡叔成谢鹏刘敦信万廓邬一唯和诗复用前韵前日中秋一壸酒交朋觧散归南畆把盃邀月止三人中有客来从谷口首登诗坛出险语张我孤军真畏友重阳佳句更竒絶西风勐向松関吼中庸伯始遥遥胄颕然作赋吟诗手谢客篇章似春草分得家传才一斗谢句法天然自圆熟长庆诗豪今有后妙龄䏻作老成语必大竒儿亦希有邬郡太守司马孙文与其人两温厚邬我与数子无薰莸文相字从十常九九日㑹饮予为唱首自和凢数萹皆因事叙情尔未作重九诗也今再和一篇毎句用事而不见姓名末聮外余皆略存对偶必有能和之者独坐东篱叹无酒种秫西畴谩盈畆菊花丛畔来白衣桑落杯中付馋口汝南风俗有故事龙山宴集多佳友静闻彭泽三径香遥想蓝田双涧吼顺时习射马嘶风随俗登山囊繋手慈恩塔冷旧衣冠戯马䑓空古刀斗三嗅馨香感槩中细看茱茰酩酊后应制赋诗人孰在坐湖联句今还有明朝见花心已别此日登髙意冝后日月并应莭物嘉独恨今年无閠九九日寄昌龄弟九日嘉莭也予坐无聊中不䏻自遣又念昌龄弟不在家为之怅然因诵唐王缙诗云遥知兄弟登髙䖏徧挿茱茰少一人遂用其字为韵作十四絶并茱茰酒以寄之忆昔逢重九登临不惮遥弟兄同把酒行乐兴飘飘去岁重九日吾亲窀穸期东篱自黄菊泪眼可曽知此日黄花酒深期酌弟兄谁知有离别西望不胜情我有茱茰沜遥同辋川底登髙少一人又是王家弟嘉莭苦难遇故山随俗登未䏻如郑谷一榻对髙僧白石登山客新诗句必豪寕容杜陵老独歩玉山髙我思鴈潭㳺欲与鴈行去羽翼本天生谁令分两䖏乐事苦无多良辰岂长见明年缀席时要使茱茰徧庭前有晚菊青蘂未堪挿开日即重阳归来酒同呷载酒觞黄菊登山臂紫茱重修汝南事灾厄自今无老去悲秋甚兴来聊自娱明年知徤否子䌷看茱茰穷途嗟我衰中岁伤児夭兄弟止三人尊前岂冝少嗅菊谩劳三赐安得茰一聊分故园枝不负重阳日莭物岂不好吾家何太贫一尊聊尔寄重意媿先人万叔永诞日在孟秋乃以重九开燕俟佳莭也予不获与称觞之列作诗以贺种徳尢胜窦十郎灵椿未老桂先芳一门此去无疑大五福他年未易量凤穴生雏梧正碧龙山开宴菊𥘉黄吾郷此㑹从来少恨不登堂举夀觞九月十二夜独歩梅溪翫月人迹悄然秋色满眼㣲风不动岩桂自香𥘉不劳思偶得四句盖心境中静时语也㱕小成室对短灯檠索𥿄书之独歩溪头夜𥘉寂扫空尘念心清凉月明眼底见秋色境静鼻根闻桂香前日寓邑偶值乍寒陈刘二生济我以衣童生济我以衾既别爲二诗以赠肌体生鳞须飒毛衰年怯冷欲儿号无人来绽韩公袄有友䏻施范叔𫀆入手乍惊儒袖濶披身尢喜义襟髙书生忍冻谁相顾共弊䡖裘赖我曺右赠陈元佐刘士宗凛冽霜风夜薄人谁䏻煖我曲勾身寒欺三幅范衾陋睡羙一宵姜𬒳新体粟不愁生旅舎鼻雷想见撼比隣梦囬却念君兄弟苦磈无眠痛慕亲右赠童伟侃万先之生两男作洗児歌贺之君不见徐卿二子生絶竒㷱罴入夣非同时徒烦孔子与释氏两囬抱送麒麟儿又不见昔日梁嬴亦双乳生止一男仍一女过期毕竟非其人未免终身亦妾圉欎葱佳气充门闾龙穴盛事从来无阶良月吐三筴蚌腹甲夜生双珠相对抱持翁妪喜眉目分明巧相似慈颜戯语綵衣郎汝子他年胜我子郎君拜舞咲荅翁翁生六児年岂同何如今日一巵酒手抱两孙头未童二虽庆诞相先后未省如何分长㓜啇家尚质周尚文唤取何休细推䆒庆门兰玉行满庭伯仲叔季双命名他时四乳类周士森森八桂同敷荣我忝通家同笔砚闻君得子欢无间殷勤为作洗儿歌覔取金钱三百万黄府君挽词不杂啇山绮与园生涯占得小桃源平生隠徳知多少跨灶诜诜巳六孙纷然紾臂巳成风一㸑谁能再世同野史他年书逸事定湏记此富家翁扬州别驾知名士肝胆崔嵬百錬刚谁谓公家有兰玉觧令髙选継东床齿发如公自古稀定应含笑九原帰春风白石岩前路忍见杨花作雪飞予自乙丑冬如临安赴𥙷逮今凢五徃矣是行也痛慈亲之不见伤㓜児之蚤死登途泫然因成是诗八岁五行役兹行最感伤思亲啼血泪忆子断刚膓㳺逺有遗恨钟情难遽忘离家两夜夣长遶白岩旁𥘉拟过雁山既而取道乌石寄夣龄昌龄不度丹芳七七盘非縁杖屦厌间関要留来岁髙风便兄弟成行过此山过白溪朝离黄塘憇乌石莫宿青江过白溪岭上囬头观赤水山川五色望中迷过盘山宿旅邸一岭迢迢十里賖行人半日踏烟霞青山遮莫盘千匝归梦何曽不到家登皇华亭不是四方衔命士偶来亭上赋皇华凭栏囬首三百里烟水茫茫思故家宿浮桥落日丹丘下西江十里西浮桥通古道逆旅傍清溪夜静水声细晓隂山色迷吾郷在何䖏天逺白云低与郑时敏登楼把酒书二絶十里青山接郡城危楼四望眼添明海冥天濶郷心切更聴飞飞鸿雁声登楼䏻赋非王粲沽酒忘形有郑䖍千里相从文字饮不辤费尽杖头钱途中见早梅山行𥘉逢建子月始见寒梅第一枝遥想吾庐亦如此谁䏻千里赠相思梅花发后思家切竹间水际出横枝暗香踈影和新月自是离情禁不得触物那堪此时节春前腊后定帰来要看溪上千株雪乙丑冬西㳺观南明石像作诗一絶至壬申十月四日复徃观焉和前韵并书于佛阁児戯团沙欲象真谁将硕力歴三尘八年来徃萧峰客两度来瞻百尺身西征绍兴建元二十二良月壬午时丁未王家辞弟㳺帝都出门满眼思亲泪鹡鸰送我过原隰朋友携尊宿䔥寺朝离黄塘惜分别莫宿青山嗟独自𥘉心满拟㳺雁山行止非人辄乖异黄岩晋连越三宿故旧过从日沉醉郑生伴我千里行近世人无此风义皇华亭上一囬首陡觉眉头起郷思西江十里浮桥邉把酒登楼吟拥鼻山行𥘉逢建子月入眼梅花巳春意前观三渡觉非旧下视两滩真可畏渡头仙人还咲我髭须如棘犹名利欲入天台观石桥行来匆匆未䏻遂途中邂逅张老丞十五年前乐清尉自嗟吾非沈谢軰面目从来苦难记飞泉枕上夣成魔逹旦思家何曽睡细雨蒙蒙入関岭旅邸重㝷旧题字雨脚㣲收过天姥洗出峯峦叠苍翠刘阨祠荒土犹赤溪山真是神仙地道旁石现小金仙傅舍荒凉谁废置柘溪竹染儿女㾗石岭松含栋梁噐路入南明观石佛楼阁岧嶤更深䆳八年行役两来㳺岩上题诗记前事乗兴剡溪寻故人乆别相逢杂悲喜义风吹水送行舟越国江山满瞻视十四岁娥孝且烈三百里湖明更媚千巖竞秀争流终日贪看趣遥寄西兴渡口声如雷银浪崔嵬魄惊悸江神为我风色平天阙煌煌瞻象魏贤関访旧话酸辛更食韲塩旧滋味学官欲以軄事留自媿非才力辤避观䑓云物端可书宫线𥘉长日南至龙山僦舎观大礼仪仗森然典文俻人臣贵盛古今无秦公父子俱为使景灵告谢乐声囬鹓鹭花枝侈君赐西㳺连日覩天颜和气氤氲散憔悴岁云莫矣却归来捉笔书为于役志梅溪先生文集卷第五梅溪先生廷试策奏议梅溪王先生文集后集卷第六梅溪先生后集卷第六诗次韵昌龄至乐斋读书端慕颜回乐真同陋巷居息心容膝地得趣满牀书檠短灯宵永窓明日晷舒相看有脩竹心为主人虗寳印叔示诗且索碑刻以南明山六大字为献仍次韵不才讵可登䑓省早问君王覔闲冷聊㝷商岭绮与园未羡云䑓冦并耿挂碑满屋寕疗饥嗜好与叔真相宜试寄南明六大字想像年少西游时寳印叔辩上人各赠瑞香花小小园林意自怜名花十八拟唐贤瑞香一种来潜涧学士新添两少年曺夣良自许峯来访留山间数日赋诗数十章复出四絶见赠次韵径荒犹有渊明菊嚢澁寕求季子金老矣此身何处着入山惟恐未能深谩有忠怀徒耿耿恨无长䇿捄元元张仪舌在知何用莫莫休休且勿言平生风义慕相如笔砚从游二絶余直许交情定金石肯同余耳但光𥘉与君连夕灯前语胜读千年窓下书八斗文章千里足未应低首掾桐庐先人旧题东山墓亭三絶入堂无复见双亲建此来寕似在神天地深恩难以报含悲唯有泪霑巾门枕青山户傍谿青山流水助悽悽双亲旣逺神何在对此追思独怨啼新筑茅庐涧围山光水色共依依野人不为闲中趣谁㑹朝来与暮归某辛巳秌帰自武林省先陇遂修亭宇濬溪流因思先人旧诗巳随屋璧坏矣尚能记忆遂追和残生无计可荣亲一见松楸一损神惟有青山知此意晨昏长戴白云巾重葺山亭濬旧溪杖藜来徃独悲悽追思四十年间事风为哀号鸟为啼丘木森森巳十围满林清䕃可捿依毎忧樵牧伤松柏游宦三年两度帰送万先之赴清湘教官早岁声名满上庠青衫今始赴淸湘得官巳晩岂宜冷行路正难那更长平昔心期良不浅异时官业可能量鹏程九万从今日行见飞飞到帝旁送曺夣良赴桐庐户掾年少论交老愈坚交情尽在和韩萹短檠业共贤関舎淡墨名同桂籍年筮仕暂为三语掾摛词行践八花塼许峯佳䜟亦聊耳何止蓬莱山上仙鸡黍相㝷岂偶然论文尊酒荷留连秋风初送雁群至乔木喜闻莺友迁劝我鑑湖行甚力送君钓瀬去无縁头将清白师韩范从此高堂有四贤需次家乡五载遟便便腹笥愈添围才如子建岂论斗性类西门能佩韦车马戒涂君欲去田园迷径我初帰男儿所尚惟名莭莫堕人间富贵机十月朔日偶书去年此日对清光圣徳能容一介狂言畧施行非不遇身虽踈外亦何妨剪拂花木戯成二絶洒扫衡茅端欲老剪裁花木自为春权门炙手非吾事秪合丘园作散人蔓芟夷莫许侵好花封植待成隂毎于小小园林里长抱惓惓甽畒心小小园十月杜䳌花盛开有共蔕双头之异因以数语记之一声杜宇啼春风明朝绯挂千山丛岁寒此色岂昜得那更朶朶双头红共蔕聮芳友于爱一吐一含分次第造物私我小园林此花大胜金腰带题月师桂堂道人以月名身以桂名堂胷中负所有志在丹霄旁冠巾倘可加唾手得天香惜㢤已世外此志终莫偿山中作堂侔月窟禅定吟余思清越要令坐上生清风湏使心中似明月十一月二日自金谿访钱用章于白石覧山川景物之竒以东道之姓为韵朝离文君故宅邉莫㝷谢守旧行田黄羊先示神仙迹白石俄开洞府天两派峥鸣玉涧一声欵乃钓鱼舡王孙占得湖山胜明月清风不计钱同钱用明用章游白石岩谢公好山水得郡古东瓯造物惜佳境雅志多不酬松萝蔽雁荡烟霭埋龙湫行田径白石不到仙山头寥寥数百年天付黄冠流巍然万仞崖璧立东南州谁将𥙷天手化出白玉楼两龛蔵洞府中有群仙游上通赤五天下接三神洲飞泉落岩腰碧涧鸣山陬群峯真培塿沧海为渠沟隘视人间世万象同蜉蝣我家雁山阳﨑岖厌经丘翩翩钱公子唿我㝷岩幽𥘉惊小雨宻忽扫群隂浮杖屦穷㠝岏一洗尘埃眸山林有真乐富贵何足求但愿乞二山不愿万户侯又书岩上十里湖山翠黛横两溪寒玉闘琮琤路从飞鸟上头过人在白云高䖏行岩下行田谢康乐洞中辟谷李先生凭栏不瞰人间世转觉此心名利䡖屑玉泉白石岩腰屑玉泉佳名初自长官传浑疑齿颊氷霜论终日霏霏落半天李少和像少和辛苦学飞仙遗像今犹在洞天都似先生䏻辟谷何湏太守爲行田游东际白石三峯下悬崖七际流穿云来汨汨朝海去悠悠石是谁家妇龙居第㡬湫平生不行险到此即回头次韵寳印叔观海三絶载地浮天浩莫穷气营楼阁耸虚空道人妙得观澜术万里沧溟碧眼中榴屿何年改玉环望中犹是旧青山遗民不记当时事惟有湖声日徃还误入蓬莱朝未央至今魂夣记㣲茫扁舟欲効鸱夷子遥望沧波兴已狂李镇夫辟圃筑堂効孟氏之飬吾表兄杖屦其间得日渉之趣其来游名堂曰双植因书三絶不到君家㡬换春眼中风物一畨新吾园小小知何用不似兹园可飬亲琴书得趣有真乐轩冕倘来何足干种徳种花兼着力要湏留与子孙看绕堂花木随宜种堆案文书取次翻我待衣冠挂林下杖藜时复到君园刘长方自豫章寄书称砮焦蛎房之羙恨未知味书一絶以寄之珠屿小蛎圎带石砮焦巨房深若盃吾乡此味亦不恶故人游宦盍帰来寳印叔得小假山以长萹模写进士钦逢辰和之某次韵并简钦越絶天台温雁荡万千岩各形状钱塘风物更竒絶杖屦年时记曽访帰来戯辟小园林十里西湖蔵瓮盎悠然入眼皆吾山罗列轩窓一何壮止菴道人真有道种竹莳花近丘圹何人好事赠假山潜涧新添小屏嶂却疑迁徙从平泉更恐飞来自秦望世间赝物何止此沙佛儒衣龙亦象道人于物意岂留异日从教散天壌花木篇章两游戯林下高风真可尚来游莲社有诗人句比昌黎更豪放我休说假复论真真假通同帰一相次韵昌龄西园十咏黄杨黄杨庚甲与吾同树已萧踈我亦翁藤蔓稍除苔藓去岁寒犹觧傲霜风莆萄满架龙须卷复伸堆盘马乳醸青春泼陪一斗宜延客莫慱凉州学汉人脩竹至乐斋西碧玉竿清隂时过酒杯寒明年看长纎纎笋觧箨当为汉帝冠梅拂云脩竹遶吾家竹里仍栽第一花好句更同林处士月黄昏后影横斜桃欲留王毋盘中核兼採秦人洞里薪此事渺茫花笑我不如聊赏故园春李长念诗人咏子嗟圑栾绕树日欹斜氷盘行荐炎天实不用东门学种瓜杉记得先人手自栽森然千尺尽成材翠丝结作思人树它日儿孙岂忍摧桂丹霄休叹路难通学取燕山种桂丛异日天香满亭院吾庐当似广寒宫桞何幸先人有弊庐不妨同种桞千株埀隂覆地寕无日作雪漫天肯似榆菊百花春放菊秋荣霜里鲜鲜照眼明岁晩不妨开自好何湏三嗅泣繁英题如存亭壁不见慈亲已一星佳城松柏惨然青此生难报劬劳徳空对铭碑涕泗零年来游宦逺松楸越雪吴霜带满头乞得祠宫飬衰病白岩香火共僧修刘义夫欲与先陇植兰寄数根思亲何忍陟南陔采得幽兰秪自哀寄与东山刘孝子佳城侧畔好亲栽义夫许赠丁香蜡梅刘郎不独种桃花蜡蘂柔香更可嘉臭味相同林下友从今花木亦通家义夫以赵清献諌垣集易桞文次其韵文集何湏较少多有无相易共渐磨宪䑓清献桞州桞唐宋人才未易过雁山僧景暹求文记本觉殿归来欲効老夫潜喜见游方旧杜暹本觉殿成功徳满媿无笔力助荘严又六言笔下何曽有口嚢中更媿无钱聊把一言讃叹助成此叚因縁书不欺室室明室暗两何疑方寸长存不可欺勿谓天高鬼神逺要湏先畏自家知人日有雪竹间种兰人日又飞雪竹林仍种兰阳浮屑琼乆风泛馥檀栾花点黄金胜丛依碧玉竿世间桃李眼肯向此中看张思豫主簿送丹桂蜡梅通家天上张公子桂种遥分月窟香三径慇懃自栽植异时㑹见五枝芳莲幕何人送此花不容一蘂汚贫家帰来自覔清河种馨徳如人最可嘉余全之赠菊栽十二品并示三十絶走笔二絶酧之老觉山林兴味长帰来三径叹荒凉分君嘉菊二十品増我东园十八香余郎萧洒似何郎事业它年未易量寄我新诗三十絶笔头直与菊争芳二月二日焚黄天色开霁宾游并集存没有光悲痛之余因成鄙语三釡深悲不逮亲九天命下贲双坟痛将泪杂香醪奠忍见衣随告墨焚漠漠浓隂初阁雨晖晖煖日旋披云余生难报劬劳徳犹有孤忠可报君送陈元佐游剡杖屦昔游剡夣魂犹至今欣闻戒行李遥访旧同襟斆学功相半渊源力可㝷池中神鲤足时为寄乡音双桂先人于井之两旁植双桂不知其㡬年矣木隂茂盛香闻逺近某偶得一石立为墻角书双桂二字以识之因成小诗以怀遗徳并示子弟壬午闰月十六日先人植双桂馨徳满吾庐不老儿孙长聮芳合似渠东篱我岂彭泽兹篱偶在东悠然见山处仍向菊花丛左原诗三十二首并序乐清之东三十有五里群山环绕地名左原以其居邑之左也中有左岭左湖左口皆以左名之予七世祖自杭徙温家于是原地虽荒僻有山水足以自娱予丐祠得请日与兄弟隣里有杖屦登临之适原中景物可资赋咏者各识以诗凢三十二首壬午三月东高山峯头日出已停午山半云横疑在天要使名如越山重直湏人似谢公贤西高山压顶花枝红欲燎导前旌莭閙如诃倚窓拄颊时时好何止朝来爽气多南高山山后风来闻县鼓荡中秋至集宾鸿我帰种菊东篱下长在悠然眼界中北高山群山如囿秀回环秀㧞群山是北山我恐山中猿鹤怨移文未至巳先还龟山衆山环遶一山横形似真亀势欲行不向九江资纳钖临溪曵尾自全生卧虎山昂然虎踞一原东回首耽耽气象雄不放衆山随逝水溪头高卧自威风梅溪我向梅花溪上家㡬看清浅浸横斜手栽木已如人老雪鬂萧踈对雪花杨谿一涧泓澄㑹衆流肱分俄类婺溪头临溪更种青青木故事端同桞桞州戯綵岩烟霞屏障列西岑戯綵标名自始今我过岩前毎流涕班衣空有老莱心杜䳌岩游宦三年乐事违岩花笑我鸟催帰帰来又𬒳岩花笑笑我登岩何太稀碁盘岩杜䳌岩北一拳石石面平平堪弈棊路僻山深罕人到烂柯仙客未应知撒水岩龙卧灵湫志未伸时时喷水撒行人虽然未捄苍生旱聊欲澄清世上尘松罗岩挿天万仞絶攀跻岩顶松罗不是栽廊庙湏材作梁栋人间斤斧可能来障岩岩如法吏面清冷石似端人真直方谁觧移兹障邉境犬羊安敢肆猖狂人面岩看尽人间古与今苍颜一任藓苔侵岂惟有靣如人靣更喜无心似兽心天柱岩雁山一柱挿云霄三井松罗柱亦高蓬荜深怀𣏌人念擎天端頼柱坚牢幞头岩閙处身宜及早抽山林遟我挂冠游不湏花里㝷腰带且向田间置幞头宋家尖皇恩西𬒳复东斩四海苍生尽仰瞻畎畆㣲臣尤戴宋结庐长向此峯尖小雁荡归雁行飞集涧阿不贪江海稻梁多峯头一荡虽然小饮啄犹堪避网罗左岭北望吾庐山最好南通萧寺境逾幽白云夜向原中宿㡬度随人过岭头左湖渔樵欵乃日相唿舟楫生涯在画图我与渔樵同隠逸不湏乞作自家湖莼湖水晶银线满湖中遥与吴江气象同我軰他年厌游宦思帰应不待秋风南瀑布飞瀑来从小雁荡灵源颇类大龙湫矩罗尊者不湏占乞与山翁取次游北瀑布兹潭谁主复谁宾清世寕容有隠沦独我山休飬衰病不妨来作主潭人嘶水涧岭头寒涧逺无声夜静风恬忽自鸣山水有灵人不识老农常用卜隂晴雁潭九日登临涧水滨荡中征雁亦来宾如今雁至应相感不见名潭旧主人三井源泉高似银河落石井泓然鼎足分闻说井中鱼已化定从三级上青云孝感井纶竿临井重欷歔诚感幽潜遂获鱼鲜道随钩得玄鲫秘书好句实堪书白岩庵飞鳯吹帰思竹实蟠龙高卧恋山泉吾家松槚今三世僧舎钟鱼已百年贾公庵贾公名徳重吾乡慈母难兄窆此岗手种松楸及因果青山流水共高长如在亭东山一到一霑巾记得先人昔念亲强把兹亭号如在松悲柏惨见无因如在亭北堂犹緑旧时萱寒暑无繇复清温戯綵岩邉白云下慈颜彷彿尚如存小小园纳凉屏迹丘园世事轻澹然滋味似孤僧平生愿学昌黎伯宰相三书独不能赠甥万膺诗书为田笔砚耕着意治此清白生它年门户大可必东平有孙吾有甥万孝杰用韵见寄酬之堂有慈亲飬且耕游从毛颕楮先生新诗寄我尤清絶深喜牢之有外甥题从姪荘风雨漂我庐无地寄食宿小阮知所敦舎我道旁屋震凌得帡幪幸免泥涂辱明白帰旧巢鹪鹩一枝足万孝全恵小龙团贡余龙饼非常品絶胜卢仝得月团岂有诗情可甞北荷君分贶及麄官梅溪先生后集卷第六梅溪王先生文集诗文前集卷第六梅溪先生文集卷第六诗癸酉三月二十五日至剡溪旅舎观曺梦良题壁有撩我思家第一篇之句仆离家半月亦未尝作诗因次其韵客舍那堪闻杜䳌夣魂惊断竟无眠定知此境撩郷思我亦曽非第二篇剡之市人以崇奉东岳为名设盗跖以戯先圣所不忍观因书一絶里巷无端戯大儒恨无司马为行诛不知陈蔡当时厄还似如今县无周徳逺植瑞香扵窓前戯成一絶主人贪睡为贪香花植窓前意味长见说有时魂夣里化为蝴蝶遶花旁㳺明心院精舍傍脩岭道心随眼明泉余偃公迹山接剡溪城无雨竹亦净有风松更清谁名上方阁撩我欲帰情㳺圎超院登挟溪亭次卢公韵路入剡山腰风生玉川腋孤亭物外髙双溪眼中碧山僧作亭知㡬春赏音端怕逢诗人自从妙语发丘遂使絶境多蹄轮我来首访维摩诘问讯双溪自何出发源应与婺溪同赋物慙无沈郎笔凭栏欲洗名利尘入眼翻惊客恨新山城重重水如帯可䏻挽住思乡人寄夣龄昌龄弟老去生涯集百忧一身萍泛剡溪头钓鱼温水同侯喜旅食新豊类马周长铗有时思海味短檠终夜照离愁也知四海皆兄弟能似天生羽翼不髙和叔生日髙标绰有鲁王风天为勲门庆诞公挥麈咲谈倾坐上传家韬畧藴匈中暂从剡水髙人隠行継澶渊盖世功长硕红颜似今日夀尊鲸吸百川空天子始絺盛徳方居火天王始服絺薰风生殿早畏日到官迟莹雪罗𥘉叠含风葛乍披汗寕濡玉体暑不近天肌表饰遵尼父恩荣𬒳拾遗中宫同俭徳无媿葛覃诗渊源堂十二诗渊源堂像貌崇贤圣名言训子孙日亲师与友力学探渊源细论堂不饮红裙酒秪将文字论江东渭北客日日对芳尊冝桂轩主人端不俗景物亦相冝手种轩前桂聮芳共㡬枝藴秀轩剡溪藴秀异乆欝少陵诗今向轩前看人如晋宋时同襟舘安道家何䖏溪山深更深扁舟不惮逺得得访同㩒冨学斋金玉本非冨诗书元不贫平生无尽学问在吾身辉声斋功名就烜赫遗训可能忘待献明光赋蜚声满四方集彦斋独学恐孤陋要湏亲友朋虚斋集郡彦共对短灯檠擢秀斋好似东山谢满庭芝与兰义方能不倦擢秀固非难恢义斋忆昔杜陵老恨无千万间君能恢大义吾党悉欢颜兰馨室一室虽方丈㳺从必舜徒芬馨不自觉身化与之俱足鲤池堂上论文客异时还索居池中鲤鱼足好寄别来书书院杂咏牡丹今古㡬池馆人人栽牡丹主翁兼种徳要与子孙看芍药巳过花王候才闻近侍香来逰禁酒地免作退之狂岩桂岩桂何时种遥闻月窟香君家似燕窦㑹见五枝芳江梅园林尽揺落水雪独相冝预报春消息花中第一枝酴醿日烘香倍逺雨浥韵尤清谁把玉钱比恐花羞此名红梅桃李莫相妬天姿元不同犹余雪霜态未肯十分红海棠欲与春争媚嫣然一笑芳雨中如有恨疑是为无香瑞香曽入江南夣故冝名瑞香何人好谈论雅目误更张菊花不恨开时晩自知䏻傲霜慎母同琐细采撷上君堂蜡梅非蜡复非梅梅将蜡染腮㳺蜂见还讶疑自蜜中来榴花客舘重午石橊花正芳吾庐开亦好归去嚼天浆檐卜禅友何时到逺从毘舎园妙香通鼻观应悟佛根源千叶黄梅菊以黄为正梅惟白最佳徒劳梁千叶不似雪中花千叶红桃在䖏飘红雨临窓照夕阳何时清禁里一笑伴仙郎千叶白桃岂有夭桃艶淡然群卉中全身是清白那肯媚春风佛见笑学得酴醿白更能相継芳金仙粲然笑鼻观不多香荷花十里西湖上红云照緑波何如吾净友臭味不湏多蓼花秋色在何许蓼花含浅红客情禁不得归兴逐西风萱花有客看萱草终身悔逺㳺向人空自緑无复觧忘忧斑竹苍梧廵不返斑竹至今存今日稽山下㡬枝忠孝痕燕竹问记东墻竹佳名今始知龙孙𥘉迸日燕子却来时西河栁潇洒西河种谁移向浙东青枝太纎细莫近楚王宫葡萄珠帐临挂龙须满架抽也知堪醸酒不要博凉州芭蕉草木一般雨芭蕉声独多主人栽未足其柰客愁何石菖蒲天上玉衡散结根泉石间要湏生九莭长为驻红颜慎火草禁殿安蚩尾骚人逐毕方何如栽此草有火自䏻妨盆中新荷首夏盘池里新荷点数圎主人行中选故为作青钱假山君有好山僻叠山亭院间不遮山外眼又得见真山盆池不比儿童戯埋盆作小池要令盆底水长满不倾欹书架君冨端不俗有钱长买书家蔵三万轴不怕腹空虚鹤雅志在冲霄长思振羽毛风前忽相和声彻九天髙鹅善鸣聊自适不硕遇知音深恐山隂妪误猜君子心花鸭毛羽不多异浪扵花得名深疑杜陵误黒白未分明鸂鶒文采真为累飞鸣不自由小池新水涨相对谩沉浮剡溪杂咏千古剡溪水无穷名利舟闲乗雪中兴惟有一王猷千古剡溪水无穷名利舟闲乗雪中兴惟有一王猷了溪禹迹始壸口禹功终了溪余粮散幽谷帰去钖玄圭挟溪亭逺水从台婺同归古州巍亭压山顶千古挟双流龙宫碑曽到龙宫寺拂尘观古碑何时无短李肉眼可能知戴颙墓旷野冡累累子孙犹不知千年戴颙墓三字道旁碑阮仙翁宅再入山中去烟霞锁翠㣲故郷遗宅在何日更来㱕戴溪亭剡水照人碧剡山随眼青我来非雪兴慙上戴溪亭偃公泉泉自何时有得名从偃公谁能継张陆为戴水经中书院挂额展筵雅㑹也戯集诸堂轩斋名作诗舘名𥘉挂银钩势欲翻人才藴秀异学业扣渊源俊彦方群集文章可细论辉声迈前軰擢秀蔼诸孙心友居兰室天香满桂轩兹为学者富难与俗流言恢义髙风倡同襟旧好敦池中神鲤足一一上龙门别周徳逺诸友山城过踈雨客舘生新秋乡心杂病思浩荡不可留忆昨𥘉来时园花弄春柔俯仰节变木秒风飕飕旅食百日余故人情已周论文有深味惜别添牢愁槐花物色老琹书散交㳺暖律囬南枝相期泛仙舟宿石佛七月二十三日囬自剡中宿石佛摩云阁时与谢图南童文卿沈齐卿黄庭甫子杨同行周徳逺徳贻徳广陈少曽史岩起携且饯别脩径入幽壑𣑽宫摩碧霄仰头惊突兀跬歩怯岧嶤寳相石间涌钟声云外飘明朝路南北身世各尘嚣白若遇水以小舟従石门渡势危甚因书数语示图南文卿时八月二日也归途阻秋潦溪涨不可渉迂从石门渡未见心已怯壮㢤龙伯宫幽据鴈山脇岩如峙城壁南北本相接衆流欲朝宗天为开岌业泓澄潭百尺臲卼舟一叶吾生何自䡖内顾无可挟所赖二友生千里同负笈忠信傥可仗免作飞鸟帖来帰从剡溪山水颇渉猎石啮天台舟浪拍临海楫可曽如此境令我䰟震慑连年作行客川涂但取捷不因风雨暴谁瞰逺歩屧兹渡虽云悪观覧意亦惬谩赋石门篇添入剡㳺箧孟甲生日记汝𥘉生际灯花逹旦然门䦨增喜庆翁妪最矜怜巳过周天岁行临志学年勉修愚鲁质诗礼称家传孟甲孟乙好蓄古钱因示以诗世人多好钱今汝独好古书中阅平凖壁上按图谱广拾汉五铢逺及周九府惜㢤生我家此物罕曽覩百中时得一喜笑见眉宇所蓄虽不多其志颇可取闾阎冨家子绕床堆阿堵一字不识丁碌碌何足数更冝移此力典坟读三五纵未到圣贤定可过乃父周光宗赠蛎房报以溪莼珠屿蛎房魁海错左原线冠溪毛韩公南食可曽见张翰东帰徒自髙鼎爼珎庖输肉食江湖佳味属吾曺有无相易通家事僮仆往来母惮劳刘府君挽词歆向诜然萃一门过庭诗礼尽公恩竒児不负义方教旧治至今遗爱存心境欲明凭贝叶夀蔵预卜傍祗园髯郎行烛青藜杖定见荣光逹九泉贱子无天衅早钟记观先友涕亡从士林方喜荣三桂丞舎俄惊惨二松剡水凄凉囬棹速丹丘恸哭过车凶发扬门户胜他族深羡公家有蔡邕贾府君挽词鹿岩重见鹿门翁襟宇浑然太古风负郭良田全种徳起家难弟巳收功花间麟冡经年就木杪龟跌指日豊门婿自惭非李汉鄙文何足状韩公陈夫人挽词伟节声名盖一时夫人淑徳最相冝便甘布素从髙隠不惜花钿拯衆饥萱草未干堂下土杨花巳应夣中诗如今多少王孙饿进食哀怜复有谁纳凉偶成架松却烦暑梳竹来清风顽然七尺躯寄此微凉中髙枕傲有道深杯醉无功山林有余乐此兴谁吾同悼演述二老僧叠石峯前二老僧相逢一笑见真情社中对酒日𥘉永林下围碁秋始清尚拟维摩眠丈室遽惊圆泽厌浮生通幽亭冷西楼古过客伤心涕泪横黄杨黄杨纪孝义也家有黄杨根一榦百枝叶森然木之有义者也故作是诗以记之嘉彼黄杨欝焉其苍匪瓮而圆匪盖而张百榦同根森如弟昆千枝其子万叶其孙惟此黄杨先子所植草木有义先子之徳硕言我家兄弟子孙如此嘉树永为义门梅溪先生文集卷第六梅溪先生廷试策奏议梅溪王先生文集后集卷第七梅溪先生后集卷第七诗赴召圣主龙飞才十日㣲臣得郡古严陵诏书又趣帰天阙硕竭孤忠賛中兴曹夣良赠炭戯成一絶乌龙书至送乌薪郎舎严冬觉有春未睱吞为哑口汉旦须煖作直身入宿学呈同官不聴梧桐雨回头已六年虀塩谙旧味灯火结前縁进学思韩愈同襟有郑䖍诸生不待劝忠孝素惓惓某去五月罢馆职还乡涂中以诗寄同舎云去国懐明主离群念旧㳺翻令到家夣中夜绕瀛洲今以史职复至道山访旧或迁或去惟后园脩竹乃故人也感叹良乆因成短篇蓬莱隔弱水三年两来㳺群仙各何之翩然蜕神洲园中旧箨龙劲节含清幽手摘歳寒叶恍惚乗帰舟冯员仲赴阙奏事士君子咸𣣔其晋闻为魏公所辟势不可夺遂成鄙语兼简查元章名徳重夷夏皇朝两魏公平淮巳得愈论将更资冯报主男児志知恩囯志风书収良马去兾北遂群空程泰之郎中以诗三絶覔省中梅花因次其韵长记蓬山旧赏梅芳樽一笑共君开重㳺未见梅花靣应误君诗得得来诗似西湖䖏士诗十篇三絶闘清竒更将正味森严句压倒屋斜八枝竹亭不到㡬经时来徃逢梅似退之遥想吾庐溪上好十分鄊思又関眉胡秘监赠诗一絶司业口占絶句竒甚铨辄用韵和呈効呉躰南山旧说王隠者北斗今㸔韩退之不湏覔句花照眼行见调羔酸着枝棊依韵奉酬平生恨未识刚者今日岂期亲见之𣣔把江梅比孤洁江梅无此岁寒枝胡秘监酴醾诗铨携具赏石渠酴醾用坡韵呈同舎酴醿独殿春得路未为晚露叶张翠繖月蘃明玉洗粧雨亦妍暗麝风更逺唐时真宰相劲气凌諌苑危言工切劘壁立万仭瓛帝为酿此花以赏硕画婉清芬濯千古天河岂湏晚不妨便醉死闻香定魂返某次韵秘监携具道山集群仙赏酴醿和东坡诗真雅㑹也某偶以私试鎻宿不与遂次其韵红𬗋纷争先酴醿分甘晚谁栽群玉府童童翠张华共芬芸香韵随官逸逺奚用燃青蔾端䏻照书苑先生海上帰平歩到蓬巘招邀饮醇酎刚肠出清婉遥思呉宫魂故作楚辞挽勿爲花所晋兴尽要知返馆中三月晦日闻莺胡邦衡有诗用东坡酴醿韵有居侧无䜛人发口不湏婉句某次韵乆伤伐木废毎叹吾生晚黄鸟从何来乔林緑埀忽作相唿声朋来无近逺髙翥凌云烟斜飞集池苑中有幽谷次迟迟下遥巘群音巧相和出语独不婉哑哑如老乌闻者弓欲挽知心有杜䳌劝尔故园返上赐讲读官建茶某以说书与马以十饼分赠太学同舎苪太愽有诗次韵天表𥘉容咫尺亲云龙重拜太官珍赐从明主恩尤渥分及清流事更新搜卷要湏甞七椀乗风便合到三神诸公异日估君贶硕寄江湖老散人四月从驾诣徳夀宫与诸公㑹食于和乐楼是日借洪景严承㫖马戯云从驾滥骑承㫖马朝天叨缀舎人班异日再集胡舎人邦衡云不可不成篇也遂扵楼中足之殿拗经幄侍清闲学术空踈媿在颜从驾滥骑承㫖马朝天叨缀舎人班登楼虽喜民和乐论事还惊世险艰圣主英姿同艺祖诸君何苦恋湖山周登和乐楼韵酬胡邦衡送别兼简刘韶羙秘监未访鄱阳范与颜雁山深䖏且投闲𬗋泥长记曽同召丹陛何繇更对班我媿未行平日志公应不创昔时艰笔端䏻制人生死兼有刘郎在道山去囯去囯常忧国还家未有家君恩报无所含媿出京华重㳺钓䑓三年两泝钓滩涛来徃何曽𥙷一毫圣主雅恢光武量㣲臣当遂子陵高弭棹祠堂下一天星斗明客星㝷不见影浸钓滩清过婺女同年王节推夷仲黄教授乡人华主簿子周㑹饮双溪楼年时甞泛婺溪舟未上清风八咏楼天为故人偿夙硕水知吾軰喜清流沈郎不为吟诗瘦王粲长怀去国忧明日山川共人逺乡情年契两悠悠㳺仙都皇都帰客过仙都厌看西湖㸔鼎湖洞接龙泓片云近山分雁荡一峯孤香清天上碧菙落音好林间青鸟唿天遣林泉尉吾軰不容身世老迷涂㳺洞谿段公不到溪岂好李守已亡诗更竒偶向思贤亭上坐爱溪兼爱昔人诗重㳺石门洞石洞几时辟石门长不扃贪㸔一派水三载两回经谁把银河水直从天半倾好流人世去一洗四维清寄题喻叔竒亦好园喻子有园堪飬亲栽花种竹清且新堂中戯罢即䇿杖在家有此何忧贫弟兄既好园亦好大胜吾家园小小两园松竹懐主人他日归来各须早种𬞞癸未孟秋帰自武林小小园荒芜之甚遂课僮仆畦以植𬞞近得㣲雨颇有生意潜涧老叔分葱虀数十本及菜子一二种今冬百指可以无馑矣书十五韵归来日弹铗食无肉与鱼却将种花地町畦毓嘉𬞞骄阳毎抱瓮时雨亲荷鉏青青有生意令我颜色舒寕忧馑与饥亦有瓶中储前身老阇梨𬞞气端未除文字亦宿业复生鱼蠧书蠧书仍食𬞞苦淡味有余况兹清凈根分来自僧居端䏻纳湏弥聊尔秀郊墟洗我腥羶肠襟宇生清虚岂惟陶渊明吾亦爱吾庐荒园渉成趣枯藤当安舆困枕案头卷饥着盘中菹孔门陈蔡色借问何如予予素不善棊孙先觉万大年林大和见访戯与对垒偶皆胜之因作数语予手不善谈临局气先怯偶逢孙万林三戦辄三捷都縁敌不勍非以台威胁孺子滥成名凯奏意殊惬三君皆壮士小挫未肯厌予今务持胜坚壁不容刧大年和棊诗复次前韵君棊如龙且𥘉笑韩信怯我棊似公瑾赤壁真横捷但知贪旁角不觉攻背脇主人本无竞胜负两俱惬嘉賔傥再集鏖戦定谁厌新篇尤逼人我軰徒劫劫太白昼见煌煌太白生东方追逐残月生光芒太阳中天不肯蔵过午一点犹㣲茫太史占之此何祥咸忧兵起人流亡金行用事多灾伤大风地震水旱蝗有一于此冝预防杂然并见何以当臣言天意未可量滔天赤地兴尧汤偃禾㧞木悟成王宋景一言国乃昌灾异不作忧楚荘吾皇修徳应彼苍去谗逺侫任忠良推诚纳諌正纪纲内修政事仍外攘誓雪国耻还封疆强虏当弱吾当强天戒为福非为殃硕勿徒以虚文禳荆妇夜绩凉飊堕黄叶促织催女工鬓丝不堪织细君哀我穷青灯绩深夜绩成寒素风硕为隐者衣徳耀随梁鸿术者谓子命犯元辰故毎仕辄已予笑曰有是哉戯作问荅语问君胡为八台省问君胡为官辄冷宣尼犹且畏元辰羊䑕龙猪作君梗退之宿直斗牛箕声名谤毁常相随死生竆逹端有命予知之矣当安之再至双植堂呈表兄李克明此日一樽酒再㳺双植堂湖山浮野色草木帯秋光东道徳已孰西风花更香相㸔俱老矣㑹合意尤长九日寄表叔贾司理某昔从潘先生学九日登鹿迹岩甞赋诗呈诸长者时年十七今阅三纪矣当时和者贾太孺潘先生刘谦仲觉阇梨皆一时诗人也某犹能记其畧𢾗老人化去乆矣思之慨然司理丈鹿岩贤主人也佳节必盛集某恨不获奉樽爼辄成古诗十韵以记旧事并以蒙泉酒鳯团荼为夀忆昔从师学絃诵年与贾生相伯仲九日登髙鹿岩嵴感物题诗笔𥘉㺯旧㳺回首半零落三十六年真一夣当时唱和三四老尚有残篇可吟讽今年节物身在家行乐山间谩随衆弟兄劝我登高山身似驽骀不容鞚河东先生今靖节有酒寕须白衣送朋尊聊献菲蒙泉赐茗仍分小团鳯愿公一饮夀千龄三物年年敢驰贡九日不登高与兄弟邻里就弊舎饮菊中秋对明月九日逢黄花节物岂不好而况身在家樽酒醵邻里盘飡饤鱼鰕何必登高山清欢自无涯仙居陈少曽寄锦石杯书至乃九日也方与坐客把菊遂用以劝酒九日登临有雁来书传坐上手亲开唿児满酌黄花酒为子深倾锦石杯仆夫浚井得双鲫一鳗未及烹也蔵之泥水间予见而放之因作数语三秋不雨泉脉枯仆夫浚井欣得鱼刀砧已具未及杀我偶见之鱼再活亲投不敢使校人圉圉洋洋生意新莫嫌井小思沧海尺水相忘聊自在得张大猷尚书书云比毎进对屡以待御为言而邦衡舎人言尤数切某为郡邪所疾独见知二公因读邦衡和和乐楼诗复用前韵一月霜台屡犯颜未回天聴巳身间爱君忧国寸心赤感物伤时双鬂班文举才踈意徒广子云思苦语尤艰尚书左史虽知我超海应难挟太山次韵题寳印叔兰若堂何䖏名兰若依山结草堂花枝法雨润心地佛灯光浮世嚣尘隔空门岁月长林间有啼鸟聴法亦来翔藤杖头角槎牙万歳藤徧身节目更稜稜山僧赠我非无意要我清闲亦似僧予还自武林葺先人弊庐凈扫一室晨起焚香读书于其间兴至赋诗客来饮酒啜茶或奕棊为戯蔵书数百卷手自暴之有小园时䇿枤以㳺时遇秋旱驱家僮浚井汲水浇花良天佳月与兄弟邻里把酒盃同赏过重九方见菊以泛觞有足乐者毎覧镜见苍颜白髪亦聊自叹也作小诗十五首扫室洒扫学者事陈蕃胡不然要令天下净端自室中先焚香扫地眼尘净焚香心境清案头时一炷邪虑不应生读书八政惭无学还家更读书翻同小児軰相共惜居诸赋诗秋兴最难遣诗懐如乱云虽无小陵笔一饭不忘君饮酒我意岂在酒衔盃聊乐天客来同一醉客去独髙眠啜茶滥与金华讲赐沾龙鳯团却归林下饮更媿是麄官奕棊光景老尤惜忍销枰奕间娯宾欠丝竹一局戦清闲暴书秋日更可畏所宜惟暴书反身还自笑均是蠧书鱼䇿杖园小日思渉山高时𣣔登老来疲脚力兴至䇿枯藤汲水山中乆不雨汲水欲何从一夜井泉逹灵鳗恐是龙浇花花木正憔悴秋阳那更骄驱童绠深井聊助化工浇赏月还舎八十日三逢明月圆停盃试一问归去定何年采菊既晚开何益采之聊泛觞书生自头白奚用泣馨香覧镜可正冝频覧无尘亦自磨少陵今老矣功业欲如何浚井旱乆井垂涸汲多泉更浑浚教泥净尽何患不逢原酬林明仲寄书并长篇江头一别九十日路隔烟波望𣣔迷风送雁群来雁荡书从梅屿到梅谿羡君笔力䏻豪徤赠我诗篇过品题谢客江山富观覧城南何日手重携昌龄欲㳺白石兴尽而止予亦思前年之㳺遂次其韵前年蜡屐逺寻幽洞府曽经一宿晋诗句亲题碧云里夣魂时到白岩头风生见说欲飞去兴尽何如且罢休他日相唿老兄弟飘然杖屦共翶㳺洪丞不负轩坐此轩无媿问君何以䏻所行皆是学不负岂惟丞凫鹜文书静槐松诗思凝博陵徒种绩践履亦何曽周丞奉挽诗平生义方教真是起家媒有子硕已足无心官自来兴随鸠杖逸情为雁行哀想见长塘水凄凉遶夜台黄岩赵十朋贤士也有诗云四枚豚犬教知书二顷良田侭有余鲁酒三盃棊一局客来浑不问亲踈予亦有东臯二顷两子皆学读书客至则奕棊饮酒遂用赵君诗意成一絶薄有田园种斗升两児传授读书灯客来一局三盃酒王十朋如赵十朋陈商英挽词贵似金张当石崇纷纷老死利名中退居不见香山老肥遁谁知秀野翁溪上园因种花辟牀头金为好宾空潸然痛念公兄弟二十年前笔砚同陈商霖挽词畴昔㳺从分不䡖十年乡校读书灯徳星㑹聚三兄弟诗社追随八友朋去国悲凉老王粲还乡牢落失陈登诵君生死炎凉句斜日寒天涕满膺万清之有诗三絶呈司理贾犬并简某因次其韵灯花端为故人然留客殷勤为撃鲜更觉门䦨増喜气氷清玉润两俱贤世路尘埃逐日生鹿岩高卧自风清吾皇有诏求遗逸行见临雍拜老更甘言耻効蜜翁翁逆耳空余甽畒忠愿子他年似房杜好将一语记文中再用前韵论文尊酒意欢然蜡炬高烧夜色鲜得壻端同权相国传经更似老韦贤右呈司理僚壻欣逢旧友生人如王谢气尤清十年前巳心相许细㸔新诗貌愈更右酬清之士论鄕评重乃翁贤如狐突教児忠治安䇿就君冝献宣室开时夜正中右赠大老未腊而雪豊年兆也大老有诗次韵明年禾黍定千钟瑞雪搀先舞晓风更愿平淮捷书至西平禽贼献司空主人开燕倒金钟坐客俱吟柳絮风应念人间有贫者炉星拨尽酒瓶空雪中寄梅花与清之大老天花除恼腊前雪香蘂报春溪上梅分赠鹿岩龙宄友异时俱是百花魁题夣龄五桂堂我昔曽栽㑹趣堂子今封植更芬芳胜它福峙三珠树赛却东嘉五马坊靖节柳青寕耐乆大夫松老恨无香何如移得蟾宫种不媿灵椿窦十郎寄鲤鱼与万大年江枫揺落江梅破江上诗人有佳句欲于龙穴覔明珠试遣鲤鱼传尺素梁府君挽诗两郡三乡頼保全乃翁剑学不虚传黄巢讵敢臣周朴赵胜那䏻爵鲁连仁里化成儒气象心田种得佛因縁竒児自是青云士行见荣光烛九泉永嘉卢仲脩永年䄂文见访酬以短句地僻原名左天寒岁欲徂遥遥屈佳客得得访潜夫一第且慁子八篇真起予蜚声叅四杰谁复敢前卢林明仲和诗复用前韵娄戦夷吾卒覇齐棘栖鵉凰暂沉迷探春想见登梅屿乗兴何访泛雪溪楼上清欢庾公兴桥间壮志马卿题四埸笔力媒身䇿平歩青云岂待携张噐先和诗复用前韵心欲齐贤媿未齐逺蒙佳句警昏迷音如鼓瑟铿清庙味似煎茶闘建溪忧囯非同长卿病感时端类少陵题二松岂是淹贤地凫鹜文书谩抱携寄蒲墨与明仲四友共文房蒲君最异常研磨发文采好去奉仇香寄沈敦谟二十年前旧友生缄封逺寄见交情旧㳺回首多零落大噐如君合晚成送谢任之七歳吾从乃祖㳺童蒙深媿未䏻求堪嗟四十五年事昔未褁头今白头梅溪辟舘子来㳺回首如今二十秋端似韩张互传授要令编刬绍箕裘去年还家巳半年盍簮尊酒𢾗留连嵗竆送别溪头路手把梅花思黯然题双瀑女娲石烂几经修天漏犹余两派流离合无心元不争朝宗得路却相投干云寳劒真同气出荡神龙不异湫何用筑门防俗驾林泉自是少人㳺癸未守歳嵗冝乡里守杯共弟兄衔明日人相问行年五十三张噐先复和诗作五言以寄短棹别孤屿故山归左原遥烦雁足字重到雀罗门岁月添新老文章忆旧论见诗如见靣气象有余温万孝全赠金华洞石名雪洒遥峯作进退诗次韵天辟金华一洞竒洞中石是化羊遗浑疑雪向闽山落更讶峯从天竺飞谿上又添乗棹兴案头如照读书时故人重我膏盲疾田不荒芜应亦帰元宵邻里携具就弊庐张灯辞之不获因成一絶凶年犹幸在家乡邻里相过具豆觞我軰忍将灯照眼㳺人多是火烧肠祈雨不应歉岁还乡益困竆瓶无储粟酒尊空醉经且学文中子闵雨难祈应上公自秋七月不雨至于春二月十九日仅得雨昌龄作贺诗予未及和而雨止矣遂次韵以闵之水旱年年费请求仰勤汤祷与尭畴何时三十六雨足当宁免懐云汉忧一杯未吸瓮头春三叠聊歌雨裛尘不用遽兴风伯讼洪羊真是可烹社日喜雨复用前韵社日间不断流渊明欣𣣔事西畴硕言一饱均黎庶瓶粟无储不用忧欲放干坤万里春要湏先洗庾公尘朝绅贺雨诗多少谁是诗中讽諌人家食遇歉有饭不足之忧妻拏相勉以固穷因録其语渊明事高尚瓶中缺储粟鲁公凛名节乞米给饘粥广文富才名官冷饭不足少陵老风骚橡栗拾山谷嗟予何爲者处世真碌碌谋生一何拙甔石无储蓄三年两去囯嚢槖罄水陆还家索租苗不了腊与伏前秋遭飓风摧折数间屋今年丁大侵破甑尘可掬絶粮痩百指告籴走群仆乡邻苟不捄定恐填沟渎家蔵千卷书父子忍饥读一字不堪煑何以充我腹细君笑谓我子命难食肉去岁官䑓省侥倖食君禄有口不三缄月奏知㡬牍圣主倘不容寕免逺窜逐帰来固已幸冨贵非尔福东皐二顷田得雨尚可谷子耕我当耘固穷待秋熟闻小使胡昉抗虏不屈上甚嘉之有旨命右揆抚师仍有和不可成之语皆出睿断宗社之福也昌龄有诗次韵用儒端可复侵疆活囯何劳别取方文帝要湏亲御马子卿寕患逺看羊抚师暂屈黄扉老论将寕咨白首郎行见车书混天下岂容南北分三光昌龄四月十九日得男请名于予命之曰遟端似中山夣得诗海中仙果子生遟况当首夏清和后更遇千秋启建时祝尔愿同彭祖夀命名聊効小苏児吾家种徳已数世庭户合生兰与芝山丹花四月相将莫山丹开始都真心本来赤正色自然朱百合晚仍俗石榴繁更麄谁将僊灶药花里着工夫梅溪先生后集卷第七梅溪王先生文集诗文前集卷第七梅溪先生文集卷第七诗林下十二子诗梅溪野人既见黜扵春官齿发老矣悟虚名之可厌知林泉之足乐也家之东南隅有井焉泉清而味甘井畔有脩竹数百挺辟小径以通幽有梅数根欹卧乎竹间两桂苍然夹井而植因莳兰于竹林之下植昌阳于井旁以増野趣予与賔友杖屦徜徉赋诗饮酒弈碁于其间颇足自适遂命曰林下七子且字竹曰子脩井曰子深梅曰子先桂曰子苍兰曰子芳昌阳曰子仙梅溪野人为之主故自字曰子野仍赋七诗以寓意牡丹芍药花中之冨贵者桃李艶而繁凢红艶之属俱非林下客也皆不取予既醉而卧夣有五人来谒自称黄公丁公栁先生三径居士三槐公子予延之坐黄公乃前曰闻主人有林下之㳺与六子为友褒之以名字宠之以诗章亦一时之雅致也某虽不才然封植于君家乆矣独不与兹选何耶予曰予非敢忘公也然所取者皆井竹间诸友公所居差逺予与客㳺林下而公不在眼故不与焉尔黄公艴然曰主人欲隔篱墻分尔汝耶予媿其言许以嘉客䖏之丁公踵进曰主人昔有幽居三咏某与黄公竹生与焉今竹生首与林下选黄公亦辱千金之诺矣主人苟未忘壁上语愿以某䖏坐客之末可乎言未毕栁先生三人俱进皆有请焉予悉颔之既觉而思此必吾家黄杨丁香槐栁菊也予不可食夣中言遂字黄杨曰子嘉丁香曰子素栁曰子春槐曰子夏菊曰子秀复赋五诗以赠之通前凢十二子焉时甲戌孟夏也竹子脩万木萧踈怯岁寒子脩相见喜平安世间寕有扬州鹤休讶平生肉食难井子深度量泓泓井子深客来车辖总䏻沉定湏再筑新亭覆不负先君好事心梅子先竹外溪头手自栽群芳推让子先开好将正味调金鼎莫似樱桃太不才桂子苍学仙深愧似呉郎頼有吾庐两子苍疑是广寒宫里种一秋三度送天香兰子芳国香入鼻忽扬扬知是光风泛子芳林下自全幽静操縦无人採亦何伤昌阳子仙天上星郎字子仙结根拳石傍清泉豨苓方入毉师手谁识仙姿觧引年黄子嘉保緑轩前黄子嘉非松非栢亦非花故应唤作思人树数十年前阅我家丁子素雨底含愁雪里芳琉璃叶映小何郎世人竞重熏笼锦子素何曽怯瑞香栁子春夹道青青栁子春自从栽植㡬畨新如今巳作参天树应笑衰迟老主人槐子夏方苦炎炎畏日长欣蒙子夏恵清凉三槐雅是王家物为榜新亭拟旧堂菊子秀子秀霜中色更嘉金钱粲粲满庭堦渊明异日开三径端仗兹花尉老懐王子野埸屋虚名且罢休帰来聊效晋人㳺林间诸子总非俗肯与野人为友不昌龄辟团植花索诗扵老者戯作数语兼简夣龄东园小小花木稀西园廓廓规模竒西园主人但置酒东园老人甘赋诗朝㳺西园饮千斛莫向东园吟百幅更约南园好事人酒盏诗篇日相续西园新辟昌龄索诗予以其未开尊也戯作数语既饮复用前韵阿连好事由来稀开轩辟圃幽更竒峯峦罗列冨遐覧气象收拾㱕新诗百挺琅玕花数斛宛似辋川图一幅朝莫过从有弟兄长硕歌声无㫁续予与二弟连日赋诗饮酒诗成命二子书之亦居家之一乐也复用前韵不愁地辟车马稀自喜兄弟俱好竒阿连举觞劝我酒阿买研墨书翁诗长泛郑生舡百斛日赋邺侯三四幅何用身封万户侯但硕青箱有人续昌龄和诗以不得志扵贤関有欲退隠之语复用前韵勉其涵养俟时未可真作休休计也出门休艰知巳稀开卷揽取前人竒西园松菊聊笑傲未可遽赋休休诗涵养胸襟容万斛仰视青天𥿄盈幅行看冨贵来逼人江左家声子当续昌龄频开尊再用前韵人生常患如意稀利名扰扰何足竒谁䏻如我恵连弟有园有酒兼䏻诗种秫西畴都㡬斛时见小童驰片幅风轩洒扫又相唿适有嘉鱼馈羊续用前韵题东园吾园小小逰人稀吾腹便便空自竒径草青青可煎饮雨竹㳙㳙堪赋诗鲜鲜菊满东篱斛掦扬兰入骚人幅牡丹芍药紫薇梅四时花卉开相续贾元识和诗酬以前韵河东丈人年及稀精神矍铄心瑰竒新来移居向山谷一尊时得同论诗酒量汪汪可胜斛醉后挥毫动盈幅新诗䟽越似朱弦不才何用煎胶续次韵昌龄西园即事世态蝇营巳厌驱小园𥘉辟称幽居杯深转觉利名薄心静更冝花木踈窓几吟余山色好轩斋梦觉日华舒尤怜不弃东园老时复相从辨鲁鱼东园小合丹粉一新昌龄有诗次韵小园小合无竒新但喜有酒堪娱賔西畴种秫可自醸不用勤买抛青春月明星稀乌择木吾爱吾庐堪寓目湏知主父五鼎珎不似王猷数竿竹丈夫未遇当安贫帯经且作锄园人诗酒过从老兄弟一笑可破双眉颦见説西园相継辟好将因果同栽植子孙清白世相传莫同阮氏分南北夣龄得男老者喜甚汤饼㑹中出诗以贺梅溪佳气夜葱葱果得竒儿应夣熊汤饼笑欢良不浅桑弧时节稍相同喜将老眼看犹子首出新诗贺乃翁从此吾门如谢传芝兰玉树满庭中予有书阁仅容膝东有隙地𥘉甚荒芜偶扵暇日理成小园径以通之杖藜日渉扵其间㡬欲成趣然花木䔥踈不足播之吟咏谩赋十一小诗以记园中之仅有者时甲戌仲冬也小小园预作休休计先开小小园杖藜成日渉得趣与心论便便合一合仅容膝闭门尘虑捐读书心巳懒髙卧腹便便青青径小径循园辟青青草色都主人犹未仕时得理荒芜娟娟林遶舎种脩竹清风长满筵天姿本来净不雨亦姢姢扬扬畹九畹何人种光风泛国香林间今㡬许鼻观日扬扬鲜鲜砌吾圃岂不冨黄金无数钱谁云何用好霜里白鲜鲜牡丹人道此花贵岂冝颜巷栽春风情不世红𬗋一般开芍药十花称近客千叶重维扬世上无姚魏还他霸衆芳早梅北陆寒未半南枝春巳囬方扵雪中种便向雪中开双竹本是一根出相期同化龙慎毋䡖剪伐云路定相从紫微花盛夏緑遮眼兹花红满堂自惭终日对岂是紫㣲郎梅花次贾元识韵南枝昨夜暖先囬压尽群芳独自开仙客风中飘素袂玉妃月下试新裁未凭驿使殷勤寄首辱新诗特地来明日雪晴湏共赏为花拚却饮千杯岁暮雨雪连作稍阻㑹集贾元识有诗次韵自从春色上孤根淫雨经时歩不前爱日未能供宿润愁云依旧蔽青天溪山咫尺成千里棋酒因循又一年今夕蓝舆定相过尊前行乐兴无邉万府君挽词东平隠君子当以古人㸔孝却豺群易恩全雁序难人如心画正度胜酒肠寛粲粲三株树门䦨已壮观老成嗟不见里巷尚䏻谈衣觧因周急簮还务激贪蹶蹄心不愠折翼泪常含瞑目应无恨声名与佛叅吾母昔迯难携孥依舅舡态多朝暮警恩独始终全滥与髙门出尤蒙长者怜未能成宅相徒有泪如泉林府君挽词我昔逰庠序寅縁识令孙雅知苗裔逺更喜典刑存俗子犹迁善偷儿最感㤙佳城明日闭堕泪满江村表兄璐挺二道以山茶一根见赠植于便便合前毎黒甜余开窓寓目茗椀不捧精神自清因成小诗一枕春眠到日斜夣囬喜对小山茶道人赠我岁寒种不是寻常儿女花又覔没利花没利名嘉花亦嘉逺从佛国到中华老来耻逐蝇头利故向椫房覔此花二道人以抺利及东山兰为赠再成一章西域名花最孤㓗东山芳友更清幽逺烦文室维摩诘分韵小园王子猷入鼻顿除浮利尽同心端与国香侔从今日讲通家好诗徃花来卒未休覔海棠夀昌文郁师植海棠二根于所居舫斋之旁子偶以社日访之啜茶既罢开窓赏花时烟雨𥘉霁竒葩正芳嫣然在轩槛中殊有佳韵越五日作诗寄之且欲覔一根种于小园中朝夕观赏庻无忘髙人雅致时绍兴乙亥好事髙人重海棠两株分植舫斋旁恰当燕子来时放更向禅房深䖏芳道眼想应怜不俗痴人何苦恨无香梅溪野叟曽经眼欲覔一根栽草堂郁师赠海棠酬以前韵珎重髙人赠海棠殷勤封植弊庐旁固冝花里称名友已向园中压衆芳万树总含儿女态一根独帯佛炉香杜陵应恨未曽识空向成都结草堂札上人许赠山丹花且云此花三月尽开俟蘂成移去至上巳日以诗索之人间花木眼曽经未识兹花状与名丹却青山暮春色续他红树堕时英梅溪野老栽成癖莲社髙人诺不䡖小小园林緑将暗早移芳蘂看敷荣表弟津上人有瑞香抹利戯覔之瑞香早入江南夣抹利来从毘舍园乆与道人同寂寞不如来荐孔融尊覔季仲权碧桃红雨纷纷空自繁碧云一朶胜桃源君家独有神仙种分我閙花深䖏根覔季仲逹酴醿名园羽盖谩童童不似青虬出瓮中好事主人仍好施定移韵友乞小翁和寳印叔送春二絶潜涧园林幽更竒送春㱕去有新诗风光流转身长徤又见明年花满枝青春不觉去堂堂把酒谁分此日光偶读髙人送春句味囬齿颊有余香族兄文通赠山茶野性无端喜种花吾兄得得赠山茶莺声老后移虽晚鹤顶丹时看始嘉雨叶鳞鳞成小盖春枝艶艶首群葩自惭欲报无琼玖来徃同看本一家兄弟隣里日讲率㑹因书一絶且戒其早纳租税也屏迹山林颇自安里闾率㑹有余欢但湏及早输租税不用低颜见长官万府君挽词前革风流乆之人尚典刑抱才虽汩没种徳自芬馨餋浩眠龙穴流光属鲤庭郷评燕窦所欠独年龄太学称多士竒儿占上㳺贤书连得隽舍选复居优善教由孤突兴家出万脩板与㳺未遂风树巳萧颷屈指吾乡党如公今㡬何门犹毕万大男类陆终多壮志埋蒿里幽光发薤歌河梁嗟未就遗恨满沧波张廷直挽词意气轩轩盖一时牀头周易造深㡬芹芳泮水声蜚早花满河阳迹到稀方外客携因果去道旁人汲义泉㱕栁川池舘规模壮一夕花妖世巳非梅溪先生文集卷第七梅溪先生廷试策奏议梅溪王先生文集后集卷第八梅溪先生后集卷第八七月三日至鄱阳我来鄱君山水州山水入眼常遟㽞絶境遥通云锦洞清音下瞰琵琶洲于越亭前晚风起湖入鄱阳三百里晓来一雨洗新秋身在江东画啚里次韵何宪子应喜雨亢阳谁谓不为灾饥馑连年甑有埃旱魃忽随冤狱散雨师遥逐使车来平反尽欲归中典调爕端冝位上台更喜诗如杜陵老江流坐穏兴悠哉登绮霞亭用喜雨韵六月西征遇旱灾脩途千里踏尘埃雷公俄唤阿香去霖雨便随流火来天入沧浪㳺楚越云翻䆉稏忆温台绮霞亭上一回首满目湖山壮矣哉追和范文正公鄱阳诗郡斋即事理郡端如理乱丝范公往矣欲谁师典刑犹有堂中像光艳长存壁上诗未报囯恩嗟老去不逢人杰恨生遟一尊坐对鄱江月耿耿忠懐秪自知㳺芝山寺出郭上崔嵬山川亦壮哉三芝谁采去五老欲飞来懐古情无尽思乡首屡回论文一尊酒天色爲吾开登绮霞亭用碧云轩韵郡亭临大泽霞障截尘纷有色秖因日无心元是云沧浪随郭转欵乃隔江闻文正巳仙去佳名千载芬降圣莭诣天庆观因谒颜鲁公范文正公祠堂用赠御赐名道士韵颜范遥同异代心琳宫香火道縁深诗家凬味今谁在定访弥明与共吟观文正像用赠传神道士韵天然形貌冩何难难淂灵䑓上笔端朋党论兴三出日不知谁作正人看移竹植郡斋之东用懐庆朔堂韵手移修竹傍墻栽老眼青青为竹开独坐书亝谁是伴清风时作故人来十月望日同官㑹饭荐福送酒鄱水同僚㧾不群公余相与共论文逺公莲社恐无酒辄効江州王使君生日示闻诗闻礼哀哀父母生我劳生日不见徒悲号今年偶然夣三刀二千石向鄱阳叨身虽五马巳二毛烹羊撃鲜斫蠏螯殷勤为夀劳尔曺硕尔它年着綵𫀆二亲无恙年俱髙更与诸孙持夀醪满堂賔客来英豪㑹看醉睑如仙桃木藴之即席和文字韵诗酬以二絶少年才气巳超群埸屋䏻摛锦绣文糠粃在前真有愧春凬淂意岂如君回头遥念荡中羣把酒欣论坐上文臭味聊将比兄弟大冯君与小冯君观郡守题名再书一絶滥与江湖岳牧群于中最慕范希文人才相逺心相似均是忧时与爱君项服善知县和诗酬以三絶并简林致一教授胆落庭中㕍䳱群寕容摘纸舞㣲文鄱阳贤令知多少惟有鄱君与项君牧飬功成鲜败群絃歌声里出诗文只愁桃李春风近卧辙无由驻令君无钱令尹陶彭泽有道先生郑广文预约它年还故里共骑白鹿效文君题荐福寺莫莫堂休休有室冝帰早莫莫名堂去恨遟禅老相逢应咲我休休莫莫定何时哭冯员仲一代竒男子哀哉止斯共天终不忍蹈海亦何辝下恵巳三出照邻俄五悲烦言何足辨公论不容欺身为多才误朝无一日安寕为独醒鬼不作附炎宫萝断吴江冷䰟帰蜀道难郡斋挥老泪重取近书看陆居士挽诗槐市访同舎麟经推阿戎传家知有子种徳本由公遗训皆新语多男类陆终佳城在何処楚尾白云中洪帅陈阜卿寄荀均是蓬山逸逺官萝中犹问竹平安箨龙寄我知君意要使刚肠饱岁寒次韵何子应题不欺室公如忧囯房玄龄我如郑公思批鳞隆兴天下同正观硕为贤相为良臣我去公来不同日各展忠懐对宣室江湖邂逅论赤心更约聮翩书史笔坤爻敬义诚君子可惜作铭人巳死八十四字腾光芒便是千年不欺史郡亝对雪平生为雪牵诗兴今日无诗柰雪何净几翻书拥炉读冷亝呵砚帯氷磨寒江独钓句思栁银海光揺人忆坡欲两三杯贺丰歳却忧疆埸正干戈子应和诗再用前韵江东臈雪为谁多清逼官梅兴动何堂坐玉芝劳想像句工氷柱老研磨赓酬往事思蓬岛灾异狂言忤諌坡听取金华新号令要须白戦不持戈祠颜范二公鄱江善政九贤人文正文忠更絶伦桃李旧邦千里爱丹青遗像两朝臣不同赤土祠刘阮端胜睢阳庙逺廵安淂神仙返䰟薬九原唤起静邉尘题何子应金华书院啚君不见杜陵野客老更狂浣花溪上结草堂又不见谪仙丗人皆欲杀匡山读书头如雪二公同时鸣有唐文章万丈光艶长钧天无人帝唿去草堂书舘今荒凉太平宰相张居士外甥似旧金华子胸中万卷杜陵翁笔下千篇谪仙李向来衣冠拜伪楚我乃宋臣惟有死何曽着眼痴宰相况肯低颜騘御史天邉卿月落九疑口诵离骚吊湘水诛茅筑室小东山天下苍生望公起种梅志欲调啇鼎持斧夣刀聊尔耳公生长安我东嘉天遣邂逅鄱江涯笔头一语真戯剧却将鉄面拟金华金华自是金闺彦金口褒扬两朝眷未须帰去金华山行将入侍金华殿闰月三白三首闰月生明后江天未臈时风翻禹门浪花糁月宫枝照夜皎珠树秀庭祥玉枝定知年大有何止麦相冝迎臈雪三白未春花万株神山森玉府天象粲台符词吐水流峡鼎成凬撃湖鬓邉丝可织四皓盍添吾占尽一阳月分为六出时韦编照清夜塞管落南枝献中山玉开成庙柱芝人间瑞巳定过此却非冝又和项服善三首凬云频惨淡草木屡苍颜诗里报琼玖宫中帰玉环帝庭侯帛至佛殿宝珠还更有人清白鄱阳似鲁山梅蘃开仍落同云合未离添为五大老真是四无私天女来成粲氷蚕老𣣔丝梨花一枝雨冷艶可能欺又用时字韵黄竹成章日阳春衆和时玉阶谈戦陈琼燕赐花枝陶径还飞絮啇山欠採芝西畴农事及帰去正吾冝和洪景卢用三白韵作四白诗大似佛世界端如玉烛时穆家兄弟味杨氏于孙枝鄞海明瑶柱鄱亭望秀芝祁寒繇政拙去倍二诚宜楚士照干乗韩梨夸数株舜门纷执玉尧岳衒分符宝结文房友鑑明狂客湖郊圻正多垒兵㑹忆夷吾臈尽日又雪洪复作五白诗再和天地俱同数嘉平欲尽时柳飘彭泽絮松压大夫枝越絶山飞洩文登石产芝滥骑为郡马深硕谷相冝日掩云间色榆栽天上株芳聮仙桂籍穷送旧桃符逺岫明庐阜澄江接带湖宣麻开晋囯入蔡忆金吾次韵何子应淂宣城笔金华手握管城子端类睢阳太守须须笔有神人不识怒时真可气吞胡闻捷报用何韵淮甸流离唐赤子将军竒特魏黄须硕将银管书忠谊粪土东京赵与胡不欺室三字参政张公书也笔力劲健如端人正士俨然人望而敬之因成古诗八韵云山老人囯大老歴代遗编饫探讨余事㳺神翰墨间乗兴濡毫快挥扫严霜烈日如鲁公抉石奔泉陋徐浩囯朝君谟书第一大字劣于行与草云山心画无不长笔力縦时书更好我来求字盖求人不为有官縁有道𬗋岩之铭云山笔不欺室中双至宝玉箫峯下梅花溪硕学云山帰去早出郊遇雪小队出郊聊习戦朔风吹雪似催诗皇天有意诛骄虏正类元戎破蔡时何子应以蜀中文房四宝分赠洪景卢王嘉叟某与焉因成一絶江左风流属宪䑓笔端妙语出琼瑰滥居益友三人列误辱文房四宝来送翁东叟教授鄱阳江上五见雪鄱江楼上风栗烈广文先生不畏冷弭棹登楼兴清絶笔端妙语出离骚酒后刚肠吐名节芝堂假守老乡人明日仙舟那忍别三十年间旧友生眼青头白见交情官于湖北况尤冷诗不江西语自清行李少㽞吴苪囯萝魂先到谢公城扁舟便合相随去薄有田园正可耕和宝印叔见寄官舎䔥条怯莫冬衰颜淂酒晕生红遥思兰若堂中老非柏非松自耐风滥乗五马二毛侵雪满鄱江坐拥衾二叔年髙兄弟逺帰期当不待秋砧用韵寄二弟六月离家忽莫冬郡亝清夜拥炉红细看庆朔堂前雪正似梅花溪上风甚矣今年老见侵玉芝堂冷敝衣衾萝魂夜夜㝷兄弟率饮亭前坐石砧送蔡卒白首论文得蔡侯江东尊酒半年㳺龙头家世髙千佛骥足声名重一州方喜同僚吴苪囯不堪回首仲宣楼送君撩我思乡意薄有田园帰去休齿落五十行将四浮生已向残齿踈方咄柳牙落遽惊韩犹讶年𥘉齓翻疑颊未丹定知从此去梨栗怯堆盘次韵李懐安赠何宪五絶元老登朝首剡章危言凛凛动明光掉头却向江湖去不肯伊优上北堂伊洛横渠造道深谁传衣钵见眞心儒宗頼有金华子后学寍忧不嗣音萝魂闻说到无何曽共神官壮者哦妙墨雄文满天下士衡应亦患才多炙手权门尽好官云山髙卧老江干相期晚景全名莭冨贵何湏着眼看元白诗筒数往还小生阁笔媿言艰异时应起鄱江念公在金华我㕍山李懐安拥麾入蜀道出鄱江见赠二诗依韵奉酬不肯随群慕鹤轩慨然丹陛吐危言坐看蜀道平如地可见忠臣勇似尊驷马桥邉駆弩矢杜䳌声里拥旂旛要湏入境询凬俗首访严遵李仲元一麾出守楚东城邂逅论交媿孔程元礼仙舟行色好子猷雪棹去心䡖虎符稔服君家丗㕍荡行逃我姓名酒盏诗篇话时事江湖何日更㝷盟囯娘生日往岁王司业𥘉生嫡女孙命名聊志喜曰囯不忘㤙日在元正次身居軰行尊硕如班与孟贤淑振吾门陈阜卿书云闻诗筒甚盛可使流传江西否戯用竹萌韵以寄江西大帅本仙官余事篇章过定安欲遣诗筒寄诗伯恐嫌白俗孟郊寒次何宪韵毛颕神明更好须飞腾入月跨蟾蜍谁将银管为封邑端为金华妙简书鳯翥龙蟠文未称日光玉洁字还踈何如今代何平叔笔阵词源㧾莫如金华先生有竒石名碧逺携来自蜀陈洪州以诗覔之金华辍所嗜以赠亦一段竒事也予家㕍荡群峯错峙皆几案间物因和二公诗颇起乡思寓意断章二公心古貌清癯趣在林泉世味踈寸碧来从锦江逺九疑分向钖山居山中丘壑奴金谷笔下波澜陋石渠我有千峯蔵㕍荡擎天一柱挿空虚嘉叟宗丞淂郡喜成一絶邸报𥘉闻见姓名甘棠家世旧专城伯鱼诗礼趋庭処五马旌旗夹道迎人日雨次何宪韵元正作佳天渉七弄春气好雨亦知时緑波行何济新诗如蜀州句有梅柳味七升年定豊一石公当醉子应赠蜀中石刻十卷诗以谢之金华石刻满西州不惜明珠辄暗投诗泣鬼神追雅颂义深君父妙春秋随身连轸崔评事挿架悬籖李邺侯扫室焚香读终卷光芒万丈照螺洲次韵嘉叟读和韩诗孔孟乆不作况雄莫䏻和韩公生有唐力欲极頽挫文兴八代衰斈捄诸子过佛老蔓中华㣲公祍其左余事以诗鸣语险鬼胆破汗澜髙驾天捷敏剧飞笴骑龙归帝旁玉日人间堕汗流籍湜軰圭璧分半箇柳和词拟骚郊聮语成些咸知太山仰谁継北窓卧我本虀塩生乆供笔砚课幽香摘天葩光艶拾珠唾后公三百年杖屦无从荷丗无六一翁孰知珍古货巴词拟阳春僣窃罪冝坐神交有吾宗渉丗同坎轲斈継青箱玉诗髙碧纱播勉令添和篇才薄知何柰谬同赤効白深媿愈知贺世事置勿论蚊睫虫容么元夕次何宪韵火树银花遍九衢天移星斗下空虚心忧机妇寒窓士诗句分明似諌书鄱阳灯火类残星风雨那堪更满城为郡何如在家好长檠不似短檠明送何宪行部趣其早还九郡饥民望使轺阳春有脚不辝遥更湏速返鄱君囯莫遣诗筒乆寂寥种金沙花戯呈景卢春光骀荡楚天涯李白桃红次第花未向名园看鉄树聊于郡圃种金沙郡圃栽花公余吏隐不相賖杖屦园林赏物华五柳宅邉谁种柳百花楼畔谩栽花池塘有萝吟春草屏障无心恋绮霞来歳㳺人应话我㕍山深処老桑麻二月朔日同嘉叟藴之访景卢别墅用郡圃栽花韵即席唱和鄱水芝山四望賖雨余风物陪光华名园种果仍修果妙手栽花似判花行见晋公开緑野聊从子美酌流霞坐间賔主皆人杰我质如蓬頼倚麻野処名园境界賖夷坚愽物似张华参天先种柳州柳照眼兼看花县花即席赋诗𫀆夺锦论文对酒脸生霞自惭衰病陪行楽策杖登城脚欲麻还舎𣸪用前韵以寄负郭园林路不賖杖蔾徐歩赏韶华芹宫地近分㳅水芝岭风髙送落花外梨枝春带雨城头桃树晚䒱霞行看共掌丝纶美寕复丘中咏有麻景卢嘉叟各和诗五首复用前韵草堂相去不多賖雨后登临唤革华心喜渊明尊有酒眼惊太白笔生花来看四泽满时水帰见九光披処霞淂两使君诗十首郡亝传冩费川麻用韵懐何卿送别鄱江日未賖诗人相问忆金华乌衣巷口见帰燕万里桥西思浣花持莭要先苏赤子摄身未用踏苍霞行将归侍玉皇案不比少陵鞋用麻嘉叟和诗至七篇有何时五畆成帰计来作邻翁伴艺麻之句某郷心方切复用韵斈継𥘉寮事业賖闭门寕悔读南华符分㒷化日烘荔室寓维摩天雨花故里君应懐北岳帰心我巳到飞霞休休莫莫冝闲処耕有添丁妇织麻梅溪先生后集卷第八梅溪王先生文集诗文前集卷第八梅溪先生文集卷第八诗左原纪异乐清之东地名左原中有古井深数丈时冬旱水枯泉仅盈掬有女子数人提罂而汲绠絶罂堕俄有男子锐然觧衣入井取之既而石䧟声震山谷井深而石重咸谓压者必虀粉矣越三日事闻于邑尉周公以职事来环井而视恻然嗟悼命役夫具畚锸抉石取骸将以焉自旦逮午犹未及尸俄而役者惊相告曰井底有声其鬼物乎公曰此䧟者不死湏吾以生扵是捐巳资募能出之者衆力争奋头颅稍露而语可辨矣土石撼动势将复压救者惊溃公乃整衣焚香叩井而拜命工植板以捍石危而不堕益以緍钱㗖役夫俾蹈死以救公未饭吏以进郄之曰必活人而后食日没井昏継之以烛用长绠繋衾挽而出而观者数百人讙唿震动嗟异其事且以手加额曰公真仁人也䏻活人如此某家左原去井所为近获终日从公于井旁目击其事作诗一篇以纪之时绍兴乙亥仲冬四日也公名邵字嘉成婺州永康人君不见温公年方髫龀时奋然撃瓮活小児至今遗事在图画活人手段良可竒又不见耿恭昔年困䟽勒孤城凿井踰千尺整衣一拜精诚通俄顷枯泉飞为液乐清有地名左原地幽井古知㡬年一朝䧟溺谁氏子万石压脑沉黄泉路隔幽冥生望絶三宿沉魂岂䏻活鬼神莫救功莫施天遣仁人为之出彩捧来临驱五丁抉石求尸俄有声头颅半露语未辩人疑鬼物相视惊拯溺辛勤功未果土圯石欹纷欲堕争言䧟者不复生救者徒遭頺压祸梅仙恻然临井旁焚香再拜祈彼苍散金募衆蹈死救手植板干加隄防土石相衘危不倒韲粉余生仅䏻保湏臾夺命鬼窟中万口讙唿喜填道翕然舆论咸竒公异事行将逹帝聦感物诚居耿恭上活人手与温公同况公才学俱超絶吏隠那䏻乆淹屈使君前日飞鹗章莅事详明巳㢘洁鲰生枽梓居此间具书目见非妄传太史採诗傥见取愿付银笔书青编将见大书特书屡书不止此史笔芬香此其始法灯俊上人恵杜䳌花杜䳌嘉树状非常乆向缁林压衆芳春去尚疑啼蜀魄客来还错认丁香髙人好事栽莲社野叟移根植草堂习气未除端自笑赏花衘恵意难忘法灯闻上人和杜䳌诗酬以前韵道眼相看颇异常遥遥莲社有遗芳两篇诗好无𬞞气四季花然带佛香杖钖何时离竹径㝷山莫惜访槐堂小园花䟽烦题注诗徃花来未可忘孙先觉母夫人正月四日生时年八十开四筴瑞新春瓦弄幽闺应此辰蛇虺梦中祥女子凤凰占里吉佳人平生不负三从义老去兼全五福身他日竒儿亦黄发捧觞犹得夀慈亲明庆懴院上方地爽而幽盖精篮之胜也予因㑹友託迹扵其间一日探囊中得石刻诗一本乃王瞻叔国愽先生题台人秀野堂也摹冩景物颇类扵此因置之壁间意有感触遂借其韵下惟精舎逺尘繁境静心清事不関案上忘机有黄卷眼中得趣是青山林泉欲共髙僧老事业未容吾軰闲凖拟他年挂冠后飘然杖履白云间懴院种兰次寳印叔韵偶向缁林植子芳光风入院泛幽香他时倘免芟锄患余馥犹堪供道塲不放凢花染道塲故栽芳友伴友郎一盘喜遇髙人赏却胜家园十八香次济上人韵老来未厌短檠光又集青衿就故乡却荷道人䏻具眼不同时軰有他肠心传潜涧源流别首出新诗意味长我亦笔头爲佛事未应中国异西方元鸟至昆虫方启户元鸟亦知辰去自盲风候来逢化日春深条炯雨广厦羽毛新故垒寻遗迹雕梁拂旧尘早莺宜结友秋雁不同賔嘉尓䏻知义无忘旧主人陈希仲赠山茶都胜名花入小园群芳无复敢争妍童童翠盖蔵春色艶艶繁灯照雪天青蘂似开吾軰眼髙标不染俗流钱此花端有岁寒意好赋甘棠蔽芾篇酴醿次贾元节韵春山杜宇唤人帰㱕见酴醿满架垂叶底半开千颗白鬂邉斜挿一枝竒园林緑树成隂后亭院青春欲老时把酒对花歌数阕濡毫更和鹿岩诗覔海松赠僧希月海石真冝植海松青青不改四时容道人妙得栽培力乞与书斋待化龙浴佛无雨俗言浴佛天必雨今年浴佛天愈晴招提钟磬集𣑽侣世尊尘埃思一清纷然膜拜口诵偈举头看天红日明或云天意与佛拗不放雨师龙伯行天虽不雨佛亦浴误此亿万苍生情庙堂何人职调爕劝天与佛无使争沛然一雨四方足亿万苍生俱沐浴喜雨用前韵去年春夏人苦雨今年春夏人厌晴水枯秧老农务急霈然膏泽来太清小民易怨亦易喜不知天意常分明何湏频祷应上公但起夏禹陈五行五风十雨尧舜世自古天意縁人情今兹一雨荷帝力龙神社鬼无妄争南畆有余人意足蚕已三眠更三浴雨止复用前韵水枯秧老农欲雨麦黄桑緑蚕欲晴一朝大霈满四泽云收雾扫天还清曰旸曰雨岂人力圣徳仰荷吾君明庙堂况无痴宰相不怕泥泞妨牛行布谷催耕最知务鸣鸠唿妇殊有情平原出水云吐日隂阳得所无戦争明日阳光照临足今日阳乌已先浴孟夏十有一日时雨𥘉霁晨登髙阁极目四望烟销日出气象一新复用前韵蝶夣惊囬聴残雨鸟声唤起欣𥘉晴𣑽宫烟火帯余舍几席生微清披衣登阁忽四顾顿觉逺目増双明樵渔欵乃雾中出舟楫荡漾田间行清和节物满眼界栁垂暗緑花含情窓明几净日渐永天开地廓隂不争俯视沧浪堪濯足遥看扶桑观日浴再用前韵勉诸友蚕妇欲晴农欲雨书生事业无雨晴况兹长日足可惜薫风入户精神清虚窓文字遮眼暗短檠灯火通宵明𥿄爲良田力耕获一㕓稼穑嗤许行太山北斗仰韩子千态万状穷周情群居涵养务浑厚藩篱剖破销纷争拭目天衢骥足下视污池雀児浴颍师赠榧栽自从児时食火榧思欲移根向鄊里年来花木浪经心品色徒多真戯耳道人赠我方外根不比㝷常桃与李枝柯宛类秦大夫功効端如使君子殷勤栽植同因果衆目纷纷等奴婢他年摘实荐新时杖屦相从莲社里月上人以拳石植海松莳菖阳扵四际苍姿秀色钟清气于几案间以为梅溪之野人赠兼惠诗章因与酬唱凢四首苍苍千尺大夫松不似湖嵌植小龙枕水一拳形崒嵂凌云三干色尨茸玉衡星化姿兼茂莲社诗髙席可重乞与书窓端不悪萧然如对徳人容䖏士何湏种七松䞉栽海上緑髯龙灵根频灌苍如王黛色𥘉抽软似茸蘸水小山形凿凿引年昌歜节重重道人兮得岁寒种一洗梅溪憔悴容禅杖西㳺覩万松归栽九莭伴苍龙何湏偃盖蔵龟甲自可延年胜鹿茸賛老房幽看更好昼公诗险和难重为师旦旦加浇濯不遣尘埃上緑容涧毛纎细䕃青松㑹见成仙与化龙孤屿两峯多臭味一茎九莭异香茸羡师得句侵澄观顾我谈经媿叔重明日还家带沧海园林小小可能容懴院种红蕉用寳印叔韵新植灵根续蕙兰缁林佳䖏占清闲深红应费化工染浓緑疑从帝所颁正色可曽娱俗眼晚英犹足慰衰颜它年觧组帰三径多种青青满故山题佛阁三絶佛阁阅人乆儒官渉世踈伽蓝真长者容我半年居桒下不三宿阁中经半年青山满庭户虽好莫留连灵运本狂客偶来莲社游钟鱼听巳厌帰去故园体题郭荘路南山有井名黄花我卜别业临其涯酌泉欶石思徃事天遗景与名俱嘉东篱採菊隠君子悠然凝望南山賖兹人髙躅巳千古三径芜没堪咨嗟我生本抱丘壑尚误渉尘世争浮蜗十年太学志未遂帰来陇畆躬桒麻草荘新筑亦不恶青山逺近光交加㑹湏移住効杜老终赋归去师陶家新凉入郊九日近西风渐欲吹乌纱龙山风俗有故事撩我清兴凌烟霞率饮亭二十絶吾门非北海安得客满坐有亭名率饮邻里日相过苍头稍知耕赤脚颇䏻醸有田俱种秫我日坐亭上幽亭阔方丈脩竹种千百有时人不来影月为吾客富贵有天命安贫士之常聊为真率饮未用利名忙老去识交情兴来懐酒伴山林车马稀风月壷觞满文举客满坐渊明酒盈尊虽无古髙躅妙意亦常存文字粗䏻饮圣贤时复中林间十二子賔主自清风冨饮不觧文翁意非在酒三盃聊遣兴一醉岂縁口我㳺醉鄊中常在软饱后谁脩醉鄊记添我姓名不吾家数兄弟薄有古人风生计何曽足酒盃无日空右十絶书于左墙以坐上客常满尊中酒不空为韵我性野而率山林谩求安有酒固可乐无酒亦自寛亭上可率饮林间宜率吟毎扵诗酒里寓我率然心结交虽不泛絶物亦何曽莫问亲踈客过门无不应交㳺聚散中身世浮沉里观书悟昨非把酒知今是有酒或无客有客或无酒何时此亭中客酒两常有是非何足论诗酒谩消遣但把无它肠聊为在家善灯火散交㳺园林寄幽兴万事付无心随縁不求胜心向静中求身宜闲䖏着合巳号便便亭冝名莫莫吾家老兄弟杖屦日相过对酒无限论诗味更多有口但饮酒无悰亦作诗它年䆠南北还忆在家持右十絶书于右墙以寛心应是酒遣兴莫过诗为韵横山连氏妻方奉姑甚谨姑死刻木像事之越十年不怠郡守张公子韶下车命诸邑访孝义予披牒至其家获观木像感叹不已囙书四十字时绍兴丙子七月十四日也纯孝世稀有事亡人所难堪嘉里曽子况有妇丁兰守令方尊礼鄊闾竞耸观名将闻帝阙旌表及门䦨登姚奥岭望家山有感昔年度兹岭囬首念慈亲如今望云䖏惟有泪沾巾题驿奥张店思周光宗忆昔同行宿此村重来堪叹止吾存芙蓉雁荡重经眼旧亊无人与共论度雁山雁山五经眼兹行尤可观𥘉冬天气佳雁归山未寒有日照幽谷无云翳层峦入境见祥云振衣登马鞍瀑水飞玉龙羽旗导翔鵉石柱屹天外卓笔书云端灵峯观石室杖屦穿㠝岏山禽知我来好音若相欢群峯列春笋丹青状尤难行色媿匆匆更约它时看度谢公岭十年九行役屡经此山中爱山不厌观毎媿行匆匆大士瞻矩罗骚人思谢公一生㸔不足语如白头翁腊日与守约同舍赏梅西湖西湖䖏士安在㢤湖山如旧梅花开见花如见䖏士面神清骨冷无纎埃不将时节较早晚凮味自是花中魁暗香和月入佳句压尽今古无诗才武林深䖏景益胜十里眼界多琼瑰北枝贪睡南枝醒杖屦得得搀出来旅中兹㳺殊不恶况有佳友衔清杯手折林间一枝雪头上帯得新春囬同舍再约赏梅用前韵梅溪野人真野㢤老眼长为寒梅开朅来西湖探春色濡毫一洗匈襟埃却将梅花比和靖花与人物俱竒魁同行二十五佳客一一尽是离骚才新诗一出花价长穅秕桃李奴玟瑰湖山已藁䖏士骨风月未厌吾侪来欣闻好亊约重赏凖拟飡玉甞春盃预办长牋収白雪载取十里清香囬前日探梅李元翁以疾不徃和诗有玉华野人多病恼独守寒炉煨芋魁句复用前韵约同赏西湖十里真佳㢤百花未放梅先开吾侪好亊颇成癖探春不惮冲风埃李生不岀苦病恼书阅肘后占河魁胆瓶相对数点雪锦肠写出飘然才人如西湖有涵养句与和靖争竒瑰重㝷胜㳺有新约湖山凖拟诗仙来寒炉蹲鸱不必煨爲花痛饮拚千盃硕君晚理杖屦莫令立马头频囬送王司业守永嘉中兴天子𥘉龙翔临轩䇿士当维扬艰难果见异人出龙虎甲乙俱非常先生大对过晁董指切时务言激昻麟经絶笔二千载収拾帋上生光芒自从曲江到今日劲气独得南方强权门用亊手可炙申枨亦减平生刚先生闭门玩爻象簸弄日月潮之阳帝忧南国命共理袁连二政俱循良公道方行正人用诏起韩愈师虞庠先生不作进学觧直言慷慨投封章一麾出守山水郡十行诏墨加恩光东嘉得贤类京兆前政有张今有王张公到官席未煖犹有遗爱如甘棠先生况是儒宗师歛此大恵施一方入境愿问民疾苦下车宜诛吏奸賍首延璆孺坐贤榻无使杨墨登门墙河内借恂岂容乆宸衷念贾殊未忘鲰生抠衣恨太晚执经未获时登堂私心窃喜父母国圣恩特许来龚黄愿同何坚首率化归见颕川鸣凤凰春日㳺西湖山色緑如染湖光青似磨峯髙捧日乆波阔浸天多瑞气浮城阙春光醉绮罗能将比西子妙句有东坡梅溪先生文集卷第八梅溪先生廷试策奏议梅溪王先生文集后集卷第九梅溪先生后集卷第九州宅十二咏平政堂恺悌周君子循良汉守臣如今坐堂上端是政平人玉芝堂不是因三秀名堂意自深要居森㦸地母忘采芝心庆朔堂昔日栽花者官移花未开旧花今岂在犹说范公栽退思轩㑹淂名轩意公余坐片时退思何及矣未退早湏思九贤堂犹起才难叹同时九乱臣鄱阳千载守贤岂许多人四贤堂谁品鄱阳守四人贤不知如何尧舜世能使野无遗四望亭有泽冝观水无不见山鄱君千里囯俯仰一亭间绮霞亭孤䳱同飞処澄江共赋诗晚来亭上看真是谢公诗清香亭髙架添风韵芳醪共姓名苏州凝燕寝疑是此香清百花楼昔日风流守公余种百花春风不检点红𬗋落谁家鄱江楼郭外山横阁江邉水照楼麄官无暇日何以淂消忧蜀锦亭亭废名犹在春来花自芳犹余蜀中锦爱惜比甘棠景卢赠人面竹杖奔走方嗟力不任淂公一杖直千金竹能有面如人面人亦虚心似竹心渡水只愁龙欲化入山应与鳯聮吟翰林虞部相酬赠同舎交情复见今乡人项服善宰鄱阳有政声人惜其去用郡圃栽花韵作诗数篇叙别遂和以送之七岁名师世胄賖云孙行实副文华仁心驯及鲁恭雉和气种成潘岳花清白见知鄱水月高明相照楚天霞送君撩我思乡意遥想吾庐日长麻鄱江同事半年賖直谅何人佀去华吏报圜扉多鞠草民歌枯木再生花暂㽞䔥寺行逢雨剰作新诗语帯霞褒徳自应侯卓茂清朝知巳况如麻江东回首莫云賖寒食令人感岁华皎皎丹心惟望日星星短髪不簮花书传何処山名㕍酒忆吾乡水似霞故旧相逢如问我爲言多病服天麻公真有徳如元令我媿无才似李华话别芝堂倾竹叶送行鄱水涨桃花眼看三匝乌逢月心羡齐飞䳱趂霞它日相期访刘阮分桃采薬饮胡麻予向年少不自量因读韩诗辄和数篇未甞敢出以示人盖二十年矣近因嘉叟见之不䏻自掩且赠以长篇蒙景卢継和用韵以谢少小思尚竒薫风琴𣣔和规模与时背埸屋屡摧挫大道窥五原高论读二过神㳺京城南思渺䒱水左竹看金影碎菊撷霜风破论文摩巨刃荐士躬疆笴䔥兰发秋懐木㕍吟齿堕飞飞双鸟鸣不数鹂两箇幽幽十琴操可仆䔵䑓些光余万丈长照我一牀卧未终三百篇正坐短檠课不敢示友朋惧遭泥滓唾文章吉太守臭味夙相荷索我旧诗案赠以千金货郡亝哦好句艶艶月照坐端如陈琳檄快读痊轗轲滥把江湖麾谬声惭日播祈寒兼苦雨怨嗟吾岂柰窃效衡山祷因思鑑湖货翵鷃各逍遥溟蓬无巨么次韵陈阜卿读洪景卢追和玉板诗风采御史官旌麾所至庶民安渭川千畆填匈臆散作毫端风雨寒前世书鱼化宰官肺肠元与竹相安侯生韩子相詶赠诗句惊人䰟胆寒次韵何宪脩途倦㳺懐鄱阳唱和之楽马上诗成驿使驰社中犹恨使来遟不堪冀北群空后况是江东日莫时春半鸎犹懒唿唤雨多鸠亦厌分离论文尊酒何时共公说帰期我去期次韵何宪太平道中书事明刑清诏使行部近清明况有太平象想亡愁叹声问民知疾苦按郡戒将迎更向金陵看六朝余故城次韵何宪题鲁池州通隐堂朝市隐诚好山林通更嘉出非专为米去亦不期瓜下恵何妨介东方未用夸池州知此道无媿仲连家芝山劝农出门非爲采灵芝端爲农时不可违我欲劝农农劝我田园薄有早二月十五日祈晴十七日雷雨再作清香一瓣乞晴回凖拟阳光万里开凬伯未吹云阵破雷公又唤雨声来𥙷天石烂畴䏻錬䧟泞车深不易推谁坐黄堂称太守深慙无术捄天灾喜晴再用前韵天闵斯民意巳回群隂不扫自应开扶桒晓日曈曈出玉宇清风习习来水緑渔翁声欵乃月明诗客手𫾣推秧针刺水麦揺浪定有豊年无后灾数日天气朝隂莫晴复用前䪨忍饥面目类颜回仅淂青天半日开且硕催诗无雨至只冝送月有凬来出㳺偶似文昌霁侍满当为桀溺摧曰雨曰旸皆帝力麦苗无害免书灾哭何子应籍甚何夫子文章擅羙名金华传语宝鄱水主诗盟心印横渠学相门无尽甥人间一萝觉卿月堕㙜城肮冝三出飘零到九疑忠黄屋眷音遇𬗋岩知共理符频绾明刑莭屡持青天万里蜀无复话帰期公作皇华使予乗郡守轓江湖吴芮囯襟抱杜陵尊翰墨频挥染诗文细讨论新编栞未就楚些巳招䰟同官㑹饮鄱江楼送谷帘泉二尊戯成小诗闻说楼中㑹八仙郡斋分送谷帘泉好将投向鄱江水共作长鲸吸百川名郡之东门曰永平书一絶鄱水新门号永平永平何止一鄱城硕言广此平天下黎庶长无愁叹声主簿程同年和永平门诗再赋四絶因以赠别迃儒政事只平平滥守鄱阳十里城頼有同年更同事公余时作苦吟声髙唱犹嫌二谢平偏师䏻破五言城番人口诵新门记巳作雷门振大声才知端如杜下平异时何止任专城三年俛首栖榛棘行作冲霄鵉鳯声春尽湖如镜面平扁舟送别古畨城相将我亦为行客征㕍来时好寄声送春杨花榆荚满天飞九十风光别我时凫䳱成行报公事簿书中作送春诗州院狱空赠知録孙聴把麾承乏楚邦东狱及期年始报空顾我自惭无徳政同僚深喜有于公鄱江楼分韵得月字尊酒相逢人二八年少壮夫子白髪明年何䖏更登楼遥望鄱阳江上月前端午一日㑹饮鄱江楼十有六人既分韵赋诗又戯成短篇佳莭江楼上同僚共把杯人如舜才子名半汉云䑓诗占城南首音㕘古磬枚冝添两学士相约访蓬莱五月二十日闵雨仲夏百谷长中沐群龙分此邦淂何龙行天莫辝勤硕于唿吸间山川走风云亟下霈然泽捄我心如焚次韵叶枢宻言别㳅落江湖歳月侵九重侧席念公深汉庭寛大颁纶綍楚阁清和幞枕衾大壑巨鱼欣复縦虚舟积羽可䏻沉干坤整顿须元老芝岭柯山未许㝷洪景卢以郡醸饮客于野䖏园赋诗见寄次韵老境厌吏事帰心遶丘园日月忽有夏炎蒸变春温芝堂孰新醸谁共论文尊缅懐蓬山旧情好素所敦殷勤十从事往扫东坡轩深杯滑琉璃不比田家盆醉吟到高䖏舞月成清欢我独坐空斋静对忘忧萱萱多忧未忘香清思犹昏懐君不成寐两䖏一声猿剡纸赠嘉叟以诗爲谢次韵仁义知君学子舆岂惟词赋似相如剡溪百幅𫾣氷纸换淂临池小草书伏日四望亭分韵淂月字伏日何䖏㳺危亭隂清樾十客同我登诗兴浩然发四山在眼奚用更柱笏小饮未成醺天邉见新月次韵赵通判喜雨政拙时时费祷求心忧赤子饿填沟一声霹雳中宵雨洗出江湖万里秋徐孺子亭一室不暇扫心期扫天下一榻不妄设所待必贤者南州杰出士林泉事潇洒闭门谢弓招道合不吾舎谁云性少通得一不为寡豫章岂私交端欲重宗社汉廷无此贤忍使遗在野交章荐天阙聘礼俻车马髙人竟不屈清风凛华夏寄声郭有道一木难支厦肯同樊䖏士声名秖虚假鸡酒弔知音韬光老松槚倘令居孔门行蔵似回也江西今仲举吏事饰儒雅神交千载友丹青妙摹写作亭古东湖鳞鳞万椽瓦序嗤滕阁王词偪长沙贾佳客从公㳺湖光莹尊斚孺子真可师丗途何土苴行矣浙东西鉏犂各帰把张安囯舍人以南陵鄱阳雨旸不同示诗次韵春水平原天可拍夏日如焚天可拆哀哉农民亦良苦厌见常旸与常雨去秋鄱阳偶中熟巨室犹言廪无谷万畆家输𢾗千斛路旁安淂黔敖粥吾君罪已同禹汤思起传岩调雨旸暂勤千骑作南伯要使炎峤无余殃又次韵闵雨长夏蚊蝇倦驱拍忽淂缄封手亲拆新诗首及民疾苦更闵鄱阳境无雨鄱阳假守仁不熟作郡端如种焦谷匈中賸有愁千斛阖门百指颜公粥𬗋㣲好善嗤洪汤眉间和气如时旸行帰廊庙賛化育善人冝赏淫人殃次韵安囯读楚东酬唱集麾把江湖遇列仙𢋫酬篇什满鄱川窦家兄弟聮珠日庐阜峯峦夕照天三郡美名俱赫赫一㙜遗墨尚鲜鲜𬗋㣲妙语题诗后光艶真能照简编安囯读詶倡集有平生我亦诗成癖却悔来遟不与编之句今𣣔编后集淂佳作𢾗篇爲楚东诗社之光复用前韵六逸中无李谪仙诗筒忽淂旧临川枝芳又类燕山桂马立欣瞻刺史天公似虞臣冝作牧我慙䑕技滥烹鲜新诗不减颜公咏贵若山王㝎不编次韵安囯读荐福壁间卿二诗怅然有感金华遽作鬼中仙叹息真同子在川何逊诗犹在东阁杜陵家不上青天忠随奏䟽㽞丹阙字落禅房照碧鲜客过楚东吟楚些唱詶新集定须编五月二十五日饯安囯舎人于荐福洪右史王宗丞来㑹坐间用前韵尊酒相逢半八仙鬂丝我类社樊川江东渭北四方客楚尾吴头五月天莲社滥陪陶令饮兵厨聊击陆生鲜待将红薬翻堦句别作番阳一集编再用韵送安囯辟谷㽞侯早淂仙庆钟苗裔福如川少年为佛魁千佛今日生天作二天西掖代言词俊逸东湖题壁墨澄鲜此行定有诗千首莫惜因风寄𢾗编易芝山五老亭名曰五峯安囯书之因成短篇三秀呈祥䖏危亭压衆坡眼惊庐阜近峯类夏云多乔岳神咸㑹苍穹顶共摩𬗋㣲新鉄画辉映楚江波次韵安囯题余干赵公子飬正堂堂张魏公所名也并为作铭去歳西来路偶同一言不肯话飘蓬铭成飬正首示我室坐不欺深念公大盗欲缠遥拱北群言交乱卒居东可怜未戦身先死贯日精忠化白虹次韵安囯题清音堂堂上清音楽奏仙洲如孤屿媚中川余干遥服三苗囯陆羽高飞百越天风过琵琶声不断水来云锦色长鲜㽞题重遇张公子又入诗中第一编郡斋旧有假山暇日命工葺之取石之嵌者繂置山顶汲水筩竹引而激之自顶而下有悬崖飞瀑之状予既以䔥洒名斋因镌二字于石戯成古风山从何来石无根水从何来山无源忽然幻出如自然群峯崒嵂声潺湲石工貌愚性机巧两手顷刻成陶甄坐移野景到城郭觧使平地生林泉香炉瀑布名天下㕍荡龙湫更潇洒名山不见典刑存得趣何须论真假君不见晋公元勲兼盛徳緑野堂前罗涧石又不见行行正直韩退之汲井埋盆成小池二公匈中有佳致涧石盆池聊自戯世间万事皆戯耳何止兹山与兹水梅溪先生后集卷第九梅溪王先生文集诗文前集卷第九梅溪先生文集卷第九和韩诗和秋懐十一首丁卯季冬赴省试临安至明年莫春侧翅东帰既至㑹稽复还太学时方首夏草木敷荣良苗懐新㳺目原隰与物助欣至闰八月告帰复㝷故道云水巳空园林𥘉落悽然感触不能自已是月十有七日言息其庐定省之暇亲戚鄊里日相过从有诗酒之乐恝然无复得失之在懐也清夜兀坐短檠自照诵韩退之秋懐诗十有一章欣若有晤因追其韵太山北斗我实慕之白雪阳春和以巴词云孟夏㳺㑹稽禾稼方薿薿南凮翼新苗生意殊未巳重来觉非乆相去百日耳黄云万顷空苹末凉凮起园林亦摇落触目成疑似人生过隙驹何足恃胡为朱颜向迷涂奔走不停轨得失无荣辱归来实堪喜草木无利名时来自荣晬人生异草木百念起心地困穷斯感伤利逹或骄恣一朝同物化荣辱两何异有酒且行乐不必富与贵直道疾伊优壮懐增靡曼海上豕方牧夜中牛屡饭半生营一名偃蹇未如硕青铜忽自照白发巳堪叹斥鷃适蓬蒿大鹏搏九万物情贵得所奚用求自献冨贵似可喜贫贱亦何怨秋雨浸成潦秋霜渐为凌老树喑寒蝉腥盘集痴蝇天涯有归客面目吁可增吟余自扪腹肝胆空稜稜临渊不善渔篱头挂寒数椽茅屋下养此百不能秋懐虫共悲秋夜鹤同警辉辉玉䋲低耿耿银汉永静思凫舄乔遐慕螭蟠勐途逺慵着鞭井深艰下绠鸟倦当知还马失亦云幸穷通委天命尘虑可深屏客路厌繁暑㱕懐惬新景枕冷夣自清夜明窓更冏聊栖明月枝胜逐西风梗支床甘自息伏枥倦思骋惟有问目心拳拳慕囬请窓几生新凉灯火照𥘉暗省巳有昨非探懐无宿憾古书恣掀翻古意薄窥瞰心将逰寂寞语复攻苦淡实歉名忌浮才踈得惩滥守志惧不坚入道恐成暂性栁戒牋贼心猿思系䌫有友频琢磨无官自校勘澹然学埸雄不恨储无甔贤関蔼多士头角争轩轩中有倦㳺客虚名厌驰犇学为忠与孝思践阳城言髙秋赋㱕去戯舞庭闱前东园㧊栗熟採摘供盘飡兄弟各赋诗集作棣蕚编甲乙二孺子日诵言半千学语三岁时笑味生甜酸欣然动我懐长夜不成眠归来有此乐亦可终残年吾庐有脩竹滴翠凝不干天风一吹拂终夜鸣琅玕黄杨亦嘉树一瓮何团团日暮飞禽帰啾然欲求安嗟予欲何为屡渉呉江澜一名竟未就举弹空飞九对竹赏佳树聊系子征鞍啇颷起何䖏古树生秋声粛粛夜气寂悠悠月华明兀兀念前古孜孜殚寸诚黙黙守孤陋兢兢防满盈兴至役诗匠愁来驱酒兵自适布衣愿未觉青衫荣长须与赤脚亦足供使令鲜鲜霜中菊谁云晩不好开日即重阳虽晚亦同蚤对景便湏醉浮生苦难保胡为楚大夫不饮致枯藁何如醉鄊人虽醉亦有道和符读书城南示孟甲孟乙性无有不善兹言闻子舆学所以脩性杨雄着之书𣣔知人之生灵䑓湛然虚习善𥙿乃身习恶䘮厥𥘉下恵与盗跖不生两门闾所趍一不同相去霄壌如是以吾夫子诗礼教伯鱼当时非义方圣门亦萧踈我似杜陵翁有児最怜渠徒爱不知教惧如驴与猪讵望登丹霄折桂骑蟾蜍粗令有闻见免为瓮中蛆丱角入小学首诵仲尼居要知先孝弟余力㦲乎欤我家素孤寒金玉苦无储旧业止青箱辛勤二星余遗尓以清白尔曺冝念且性情乃良田学问为耘锄勿患逺难致跬歩驰蹇驴勿忧年不逢六经有新畬勿随犇竞流伺候人庭除勿学田舍児黄金买冠𥚑在我能自脩不患无声誉我乆困笔砚退思老山墟拭眼看尔曺庶使愁肠舒诗篇和韩公座右宜书诸青春㝡堪惜勉矣无踌躇和醉赠张秘书寄万大年先之申之戊辰十一月十一日过万桥是夕㑹饮先之家同䘖柸者四人大年先之申之及予也促席而坐颇有清欢醉中诵昌黎先生赠张秘书诗人皆劝我酒我若耳不闻今日到君家唿酒持劝君之句既别遂和韩韵赠三君子良友不易得清谈苦难闻前夕知何夕我来访诸君共对灯烛光芳尊细论文通家忝孔李促席聮机云柸盘畧荷礼气味同清芬一盏洗穷愁三柸话离群春舟㑹稽别秋𬒮钱塘兮顾我与三友新当败孤军飘零各南北对酒无复醺客况饱牢落时光负氤氲聚散实堪恨荣枯何足云归来巳三月俗状日纷纷幸此同一笑盘飱饤腥荤蚝山荐巨房龟脚烹脩裙良辰属严冬败无蝇蚊痛饮竟长夜髙歌和南薫虽非韩孟张所饮亦典坟何时脱埸屋南畆同耕耘昼为鸡豚社夜䇿诗酒勲此言冝早践勿待粲榆曛和县斋有懐四十韵予所居之乗偏有室甚陋目曰陋斋客过而病之曰子陋矣㢤予曰居九夷而不陋者夫子也予不敢学居陋巷而能乐者颜囬也窃有慕焉杨子云曰晞颜之人亦颜之徒孰谓兹室之陋而不足以寄吾乐耶何病之有既而读韩公县斋有懐遂和其韵目曰陋斋书懐读书窥古今掩卷成叱咤唐虞昔垂衣禹稷起躬稼人材各超絶王业迭兴谢典谟光日月雅颂蔼兰麝孟轲论易地颜囬堪并驾穷逹虽殊途圣贤实同价避就鄊隣鬬泣笑䟽戚谢甘心惟饮瓢没齿不谈霸斯人嗟巳亡未俗遂多诈禄从枉道求气为权门下争为邑犬吠翻取猎师骂幽人思隠盘髙士欲耕灞予生苦多难安迹殊未暇冬行皲两足夜坐痺双髂黄卷徒自劳青云未䏻跨借势乏王公成名无㒒射大学厌虀盐亲闱踈脍䏑眷眷日懐归区区毎求假飞同鹢过宋闲若马归华陋巷懐哲人短檠烧午夜对床有兄弟通家足姻娅谈笑开芳尊尘劳释征靶篇章日盈嚢卷秩时抽架咏歌同舞雩叹息殊观蜡有田聊代禄无谪不祈赦未为雄草玄谩学愈苴鏬嘨傲穷朝矄絃歌逹冬夏头角姑目蔵齿牙谁肯借眠从弟子嘲醉不金吾怕心知得失妄眼见炎凉乍造物岂吾苦交情勿渠讶马来未为福火尽安足借孝弟傥自脩长㓜必能化力耕西畴禾剰种东皐柘㫖甘奉盘飱温清饰䑓榭斗粟鍳汉謡一㸑共崔舍仰効慈乌哺俯笑寒鸱吓但令尊不空莫厌客频迓凬篁观掩冉山禽聴娇姹困穷乃吾幸此祸不湏嫁和桃源图世有啚画桃源者皆以为僊也故退之桃源啚诗诋其说为妄及观陶渊明所作桃花源志乃谓先世避秦至此则知渔人所遇乃其子孙非始入山者能长生不死与刘阮天台之事异焉东坡和陶诗尝序而辨之矣故予按陶志以和韩诗聊証世俗之谬云嬴秦斩新开混茫傲睨前古无虞唐诗书为灰儒鬼哭李斯秉笔中书堂长城丁壮无还者送徒更住骊山下避世髙人何所之出门永与家鄊辞入山惟恐不深速岂是得巳巢扵斯来时六合为秦室未省今为何岁日吏不到门租不输子长丁添更何䘏春入山中桃自花招邀隠侣倾流霞男耕女织自婚嫁派别支分都㡬家谁泛渔舟迷䖏所山开洞辟闻人语乍相惊问卒相欢设酒烹鸡讲宾主可怜秦事巳茫然帝业𥘉期万万年犹道祖龙长在世岂知异姓早三传邻里慇懃争饷馈人情与世无相异未信壶中别有天却讶身游兴夣寐山花乱眼鸟哀鸣数日留连喜复惊更从洞口㝷郷路逢人欲话疑非情异日扁舟欲重顾水昡山迷红日暮后来啚画了非真作志渊明乃晋人和永贞行予自少喜读柳文而不忍观其传惜其名齐韩愈而党䧟叔文也退之与栁善及作顺宗实录未尝假借公议之不可屈也如此戊辰仲冬二十有二夜读韩诗永贞行至予尝同僚情可胜之句则知退之虽恶伾文亦未䏻忘情扵刘栁軰也予既追和其韵遂扵入司马中独详及栁盖惜其人而深责之耳君不见天为元和开号令先遣憸人窃朝柄奉天难平闲虎貔弈客待诏来京师口中班班谈治道正观开元何足为党与纷纷自标置逺借伊周供佞媚里尘附大皆羙官怨脩睚眦曽不难梯媒爵位由货赂斥遂朝士因柸盘珣瑜卧第郢佑黙谁为唐室囬狂澜朝攘利权未为怪莫夺兵柄可叹尤仙李蟠根未当艾十叶神噐那容干禁中大义知谁主东宫受禅同三祖越児涕泣呉児悲从此豺狼不生羽刚明天子位初登翦除元恶流凶朋八州司马才可称莭巳扫地谁复矝子厚年少躁飞腾身䧟丑党罹熏蒸着文拟骚愁思凝欲自辨白终莫曽王孙尸虫託骂僧色岂不媿明窓灯所记先友时良肱忍使栁氏家声崩吁嗟匪人何足慿士勿妄进当戦兢退之鲠直愤不胜诗篇史茟两可徴永贞覆辙冝痛惩和短灯檠歌寄刘长方戊辰仲冬二十有三夜坐六行堂对短灯檠诵昌黎诗三复兴叹既而思友人刘长方昔作灯铭有空洞其腹直方其形窒焉斯通晦焉斯明之句良有味也㒒自念与刘君㳺二十载矣平日偃蹇之迹大畧相似去秋同与上庠荐刘遂登乙科仆拜赐而还困踬如旧遂和韩公短檠歌以寄之我与君㳺最乆长短檠夜夜分清光𥘉从鄊校共牢落晚入太学同凄凉眼看児軰尽腾踏尚磨鉄砚穿蔾牀君今巳作青云客万言曽射天庭䇿蓝𫀆㱕拜七十翁夀酒十分倾太白嗟予偃蹇只如前日髙空作卢仝眠乐事巳输君自恣银烛髙烧环翡翠直形空腹旧时灯墙角未应容易弃和苦寒羲和错冬令寒燠常相兼在人为不常时焉作贪廉玄冥当用事如忌还如谦宜寒噤不嘘群萌误抽尖既燠俄吹冷夜寐黒不甜水行失其理厥疾不可砭前日当孟冬雷声震铜蟾三日辄大雪飞花眩观觇逮此始踰月娄变寒与炎晨起坐东牕阳光快恩霑霜畦秀𬞞苗欣焉自腰鎌顷刻变凛冽枯藤怯提拈齿牙戦霜凮缩舌疑衔箝架抽纷掀翻谁能正牙籖酒柸觉无力瓶罄劳频添貂裘尚不煖况无或衣缣兀坐拥黄䌷脰作寒龟潜气血粟肌体涕涶水须髯红炉炽薪炭旋觉寒星殱静思天壌间万类何繁纎路傍泣冻馁海角愁废淹羽毛有不庇腥血有不燖岂堪当此时可以吾身占慇懃语妻子汝复勿多怨嫌破𬒳尚禁絮漏茅可添苫人生苟知足处此意亦恬但愿王化行东西俱𬒳渐尧天日舒长有目皆可瞻寒生在陋巷甘心事虀盐何湏傍人门炙手随姦憸耽耽王侯宅笙歌下珠帘寒暑止温凉焉知有穷檐否泰迭徃来祸福相依黏勿用倚彼玉自分安吾蒹饱腹日三饭蔽形衣一䄡祁寒勿怨咨庶用惩无厌和南食万先之送巨蛎百房大破馋愿正炰啜间记忆前日作东平客饫啖兹味先之举退之南食诗蚝相黏为山千百各自生之句仆方追和韩诗遂用其韵以谢海错千万族惟蚝不能行潮来腹自饱亦足遂厥生翻笑鱼蠏虾晨夜何营营凬味与江可以次第名荐身炮炙间殻破材始呈北客昔南食一见生怪惊故人居海滨群鲜厌庖烹酷爱此味真不假姜桂橙遥怜山间友混迹黎与骍𬞞肠久不饱肌骨尫且狞巨房饷馋腹一笑百念平岂爲饮食欲实见亲旧情谁知虀盐余盘湌味常并故鄊实堪恋未用图西行和聴㯋师琴黄巖施生挟书来梅溪从吾弟夣龄㳺以里粮余资易琴一张讲习之暇时一弄焉季冬之朔灯火𥘉夜凬静籁息明星灿然坐南窓之下爲予抚之予素不晓音律妄意古人琴中之趣欣若有得聴终遂㱕陋斋诵退之聴颖师琴诗掩卷慨然予旣嘉施生雅尚遂和其韵以赠七絃自相语唱予仍和汝千指忽凄凉骚人悲战埸大絃温和小清越惠凬夷韵参悠扬琴瑟鸣寒泉仪仪舞鸾凰山髙水逺听愈淡花奴羯鼓声方彊施生幽雅士不好笙与篁千金买焦尾悠然坐黎牀顾我非知音感激涕自滂三聴辄三叹羲皇在我虀盐肠和忆昨行示夣龄夣龄弟近感㣲恙情绪常若不佳予惧其壹鬰伤和也因诵退之和张十一忆昨行云无妄之灾勿药喜一善自足禳千灾头䡖目朗肌骨徤古剑新斸尘磨埃殃消祸散百福併从此直到耆与鲐之句以慰其懐既以又和以赠之忆昔昨少年气鋭心未灰平明出门薄暮廻觧衣换酒期必醉乱花压面欹条放年华荏苒今半世触事徃徃生悲哀欢娱无复少年味勉强谈咲陪尊罍饮才过量辄成疾秋霜入鬓刚肠摧子年少我气鼎盛琅玕夜诵声如雷匈中平时足藴借頥神养素成婴孩松姿栢质异蒲栁坚刚不怕霜霰漼凌云变化未可料岂比嵲屼凬中桅胡为欝欝乃如许与我老者同虺隤岂縁心事未如愿一念遂觉忧愁来还惊世态多险阻忤意未免生嫌猜壮懐千里力未致龃龉翻类三足能伤和伐性致坎轲两眉蹙恨慿谁开吾闻君子贵知命数者扵我何有㢤又闻古人亦迍蹇在易固有无妄灾闭门静坐养时晦拂拭心镜捐尘埃他年定作仁者夀齿背㑹见同鲵鲐圣贤遗训载子腹此事宁不知所裁否徃㤗来固有日坦涂利毂宁湏摧和燕河南府秀才送周光宗友人周光宗将叅告太学某诵退之燕河南府秀才诗末章云隂凬搅短日冷雨澁不晴勉㢤戒徒驭家国迟子荣以祝其行既又和以送之取古人赋诗取㫁章之意云尔吾皇尚柔理北客来输平投戈讲文艺虞庠萃群英蔼蔼六年间人物如西京菁莪各成材龙虎巍标名东嘉号多士半作鸿都生昭然藻鑑中不负事业精先进日通显天衢作雷轰后生益可畏行艺方蜚声贤㢤汝南丈头角令人惊撑肠饱文史欲振三年鸣偃蹇未如志造物殊无情归来务遵养絶意蜗角争髙堂有慈亲禄养湏大烹壮懐不䏻已千里提短檠掉头脱尘鞅举翼摩太清贱子沗交末平生荷推诚𬗟懐去年春驾言共西征悠悠旧时路君今独先行江梅弄春色爱日烘新晴勿惮行役苦㑹见㱕来荣和荅张辙寄曺夣良某与夣良㳺十有五载矣栖迟偃蹇之迹𥘉不相异也兹复同舍上庠交契愈笃曹秋赋暂蹶予春闱退飞别已朞面犹未㑹追念畴昔泮宫之乐鄊校之㳺鼓雪棹扵金溪振凬葛扵清逺门之外不无慨然因诵退之荅张彻首章辱赠不知报我歌尔其聆首叙始识面次言后分形遂和其韵以寄之且速其肯来也戊辰季冬十六日故旧别云久话言犹未聆嵗暮念愈剧宵长夣形频忆昔始倾盖相㸔俱妙龄参乎方越席鲤也才趋庭乐泮共采藻泛江同食萍玄深探羲画狂妄窥麟经端能辨箕荄未省分雷霆卷帙发晨架膏油燃夜櫺冨君才八斗我字识一字䡖缣苦窘幅髙屋钦建瓴低头愿为愈割席终慙宁结㳺指寥廓约泛航清泠骥足骋天骏鳌头缗海腥涂逺困尘鞅棹逥阁寒汀壮懐誓白水愤气干青云冥孤屿散形影双溪隔沧𬈑耿耿月遥共悠悠门独扃论文忆李白对酒懐刘伶鄊校鼓沂瑟颂章赓鲁駉濯暑振凬𬒮破寒操雪舲胜㳺倣栗里雅㑹脩兰亭瓶罄沽瓮蚁烛残照嚢萤猖狂却大雅酩酊还独醒槐市忽飞诏英才先振翎短檠慷慨长剑磨晶荧歌旧耻雪赤壁竒功收井陉髙价压群玉新文丽繁星鄊闾借光艳庠序资仪刑随群𫀆暂白唾手衫当青残生适孤苦举足方伶俜文房泣遗泽座右悲先铭犬马不填凫鹥卒同泾射缟服疆箭揰钟施寸筳惟求免埸屋讵望扬王庭师旋约奏凯案就期脱囹势屈戦徒力命竒不文灵秋翼困燕省春苗害蟊螟日念返桑梓愿言和鸾铃溪山有偕影隠风雨无独听悬崖踏苍翠怪石穿珑玲豹闲眠雾窟鸟倦栖云屏世情自翻覆交态长芳馨岁时觉荏苒咫尺如飘零盈亏娄瞻桂开落频观欲去废负米念来方祝蛉何时掺子手一笑空吾瓶注目杳云雁缄书附原鸰鄙吝伫涤胃钝顽资发铏得得戒徒驭迟迟趋阙廷犹胜炙手軰奔走趍公巳巳元日读送杨郎中贺正诗因和其韵鸡日五更鸡咿喔银缸明㓕烧余脂家家唿牛逐耗鬼牛归谁家鬼何之皇都朝㑹我无与西畴春亊行及期弟兄成行拜亲老犹胜去年身未归人日过电山随行有昌黎集因读城南登髙诗遂次韵留别孙先觉腊去梅巳稀阳浮栁𥘉弄北斗新转稍东风渐消冻为人莭固佳顾我身无用命驾访亲交肩舆劳仆従门䦨念乆别灯烛忻此共兴来酒自斟欢至歌频送提壸劝衔盃播谷催除葑农耕方迫㱕行乐未能縦人生苦离别俗状嗟倥偬春风桃李花把盏何时重和李花梅溪书院有李数株土寒花瘦㳺人不之赏因读退之诗平旦入西园梨花数株若矝夸中有一株李颜色惨惨以含嗟恻然有感遂和其韵春风入园林万卉以艶争相夸胡爲此仙李颜色憔悴堪咨嗟稜稜痩树数点雪半醒半睡风欹斜枯枝肤剥少生意况有疥癣相孽芽不如兎葵及燕麦妍媚春色摇纎葩下自成蹊直虚语谁肎顾盻留香车顾我春少行乐老眼日有文书遮自怜衰飒巳如许那更对此愁人花皇都二月桃李盛朱轮翠盖方纷拏东君世情亦太甚十分春在侯门花试吟怨句问苍昊一种春工何损加白华秉烛光照夜此树不属孤寒家造化无言意潜告我爱万物初无差物情禀受苦自异奚有厚薄施萌芽劝君勿爲花致怨怨居易俟命思无邪和荅栁栁州食虾蟇虾蟇水虫也不为人害与螟蝗之类不同然周官蝈氏掌出去鼃黾以灰洒之则死说者谓蝈与耿黾尤怒鸣聒人耳故去之予窃谓此非周公之用心必后世传习之讹而附益其说也退之记其亊扵诗未免乎劝矣巳巳仲夏群居梅溪诸友颇嗜此味丐者争捕而致之予惧其杀物滋多和韩诗以戒虫鱼千万族一一异状貌飞潜同一性巨细何必校彼微水中鼃四足伛而疱自从科蚪𥘉生育在泥淖好鸣乃其性非故欲喧閙蝈氏职洒灰恐非圣人教吾闻人间世生死同夣觉杀物伤吾仁忍聴声熚爆况我儒衣冠絃诵生鄊校彼亦唿子曰有意欲吾効人虫各好生奚用苦相挠退之惮食蛇得得释笼罩子厚放鹧鸪仁心亦稍稍胡为扵此虫未尽忘嗜乐荐祠用枭穽诛虎豹古人岂妄杀去害除不孝愿留兹鼓吹驻我寒溪櫂梅溪先生文集卷第九梅溪先生廷试策奏议梅溪王先生文集后集卷第十梅溪先生后集卷第十诗予自饶易䕫以七月九日行饶人遮道挽㽞易轿由间道而去提点何徳献相追不及以诗见寄云断桥截镫亦堪怜始信林间别有天㣲见兵机第一义朱暂席广文氊因次其韵误辱番昜士庶怜闭门不许出朝天间行虽乏相如璧淂句全胜子敬氊同官酌别无徳于民愧冦恂断桥留我荷番人同僚送别四十里满酌不辞三𢾗巡途中寄何徳献邂逅江湖两白头公方东驾我西㳺韩张唿酒情虽重孔李通家好未修庆朔诗高魏提点秋香赋愧范饶州驿筒从此相来往别后何妨却倡詶宿何山孙氏竹轩观张安囯题壁因用其韵往来真箇及瓜期见竹还思种竹时今日赋诗添旧集明朝不是楚东诗望庐山懐番昜同官五峯亭上同登日遥望庐山在杳冥今日庐山真满眼回头却望五峯亭萝观八阵图易任䕫子囯身犹在重湖萝䰟辄先往临江观阵图竒才盖三囯壮志吞两都惜哉功不遂英雄为欷歔胡为恍惚间㣲茫见规模清时耻谈兵武侯其戯予读喻叔竒送行六诗番昜同事九十日尊酒相唿恨不多送别六诗诗似杜絶胜刘子竹枝歌都昌道中望庐山思故乡肩舆终日在山间忽见庐山忆㕍山我亦无心入莲社硕随征㕍及秋还过五柳湾出守江湖日念还又扶衰病入巴山不能早作帰田计愧过渊明五柳湾宿栖真寺林间古刹号栖真髙躅难㝷晋宋人我正迷途倦奔走何繇来向此栖身懐番昜士民来去番昜各有因却疑行止亦由人此心可鍳惟天日公论难欺有士民观渊画像䔥洒风姿太絶尘寓形宇内任天真絃歌只用八十日便作田园帰去人题翠轩渊明旧隐名栖真中有栖真闲道人庐山咫尺脚不到开轩种竹清且新我到山中越三宿似与道人縁分熟皇恩若许帰故乡拭眼重来看修竹寓栖真四宿时二児寓上庠未知去㽞又祠命未下颇以爲懐白帝知何䖏黄山且少㽞心慙陶静莭政愧范饶州桒下越三宿江邉将半秋家书及祠命何日觧吾忧望大孤山湖口罗家渡中流见大孤山丗俗以孤爲姑以澎浪为彭郎遂有小姑嫁彭郎之语东坡戯见于诗番昜有童子渡渡头有小山如冡丗传为九女冢见于啚经其事甚怪盖亦丗俗流传之讹遂以二渡所见戯成一诗番昜古渡㽞遗冡湖口烟鬟露淡粧九女何由从童子两姑那肯嫁彭郎题湖口驿芦花洲渚江人邦我来把酒临西牎五祖六祖山照眼清流浊流水同江孤山大小各崭絶钟石上下相㫪撞千㠶出没烟雨里何如鸥鹭飞双双至江州遥与齐侯㑹江人故囯存夷吾嗟不见北望是中原和叔竒见寄荔子黄甘岂不香路经九折叹王阳羡君松竹吟哦䖏橘在懐中母在堂读赵果州诗眉宇胷襟两不尘唾成珠玉更清新惜哉不使苏仙见题品寕先赵徳麟读王文正遗事太平宰相王文正盛徳真冝有子孙旧囯今余㡬乔木三槐隂满宋乹坤题庾楼呈唐守立夫遥望香炉气欲烟坐观湓浦浪㫪天山川满目古今迹云水千㠶名利舡万点白鸥家浩渺一声赤壁酹婵姢诗篇细读张耘叟倚遍䦨干思黯然宿太平兴囯宫此来端不为行春欲向庐山访隐沦圣主如容食祠禄硕为主管太平人九天使者号真王圣治峯前古道埸五百年间圣君出太平治効过明皇宿东林赠然老儒服方𫀆两秃翁两家元是一家风帰田我欲效元亮结社师真如逺公㕍荡此生看未足虎溪一笑偶然同清凮明月処処共寕间江西与浙东白公草堂庐阜双林寺炉峯㡬瓣香日烘烟袅𬗋敬为白公堂莲社渊明修静不谈禅孔老门中各自贤送别虎溪三笑后白莲流水两凄然题东林聦明泉逺公白莲社旁有聦明泉饮此谁聦明社中十八贤尧舜不曽饮聦明本诸天我軰虽饮之聦明不加前为爱此水清一酌涤尘縁却恐愚此水愚名自今传㳺圆通夹径森森欝老松烟霞深処忽闻钟虎溪水隔侯溪水马耳峯聮石耳峯遗像人犹思后主开山僧不畏先锋明朝杖屦山南去喷沬飞流看玉龙赠讷老路入侯溪无故侯𣑽王祠宇占清幽语言文字真吾病喜共维摩大士㳺题至楽亭双阁壮缁林一亭余古屋庭垂祖师栢风动禅房竹山禽语画寂岩花吐秋馥此乐本来无行人慕幽独石散山形在池干水意存㳺心山水外至楽不容言胜书记蜀僧也和予㳺玄通一诗用赠讷老韵酬未向䕫门访武侯禅房杖屦谩通幽题诗况有诗僧和深喜庐山淂胜㳺次韵唐立夫以日者命状见寄天下名山欲徧看未能高卧愧陈抟山人误说潜夫命只慕冥鸿不慕官赵果州致羊酒走笔戯詶十日庐山㳺𬞞肠作雷鸣对食有长铗论文无麹生清浄似斋戒遟留欲修行翩翩佳公子怜我厌黎羔鱼酒致逺意诗篇慰西征姜新㣲带糟鲊羙香流今宵羊踏园䰟萝定湏惊回首白莲社姑作陶渊明题讷菴圎通讷老以讷名菴题是菴者多用禅语予以儒说证之休论摩诘与文殊试把菴名扣大儒君子于言端欲讷贤人终日只如愚楽山自昔称仁者利口由来恶啬夫聴法双峯空耸耳老禅惟要一言无题康王观趣在烟霞丗味䡖天将庐阜尉西征且湏细看康王谷未用遥㝷白帝城星子地分天上宿谷帘泉占酒中名凌云仙客知多少肯向风波丗路行汤泉占淂乹坤造化炉地中沸出巧工夫泉犹自作炎凉态休说衆生垢有无宿帰宗寺好山无数不知名路入禅林气更清岩石有时开镜面溪流入夜作鵉声临池墨客余风韵拭眼高僧避宠荣安淂清风生两腋𬗋霄峰顶望寰瀛简寂观萦迃草径少人行忽有黄冠洞口迎自咲荒芜陶静莭更㝷简陆先生朝真惟有坛前石流水犹余絃上声欲听全鸡上金阙𬗋霄峰际白云横㳺开先寺观香炉瀑布诸峯读李苏二仙诗知庐阜之胜在是记以十韵庐山何䖏好胜地有开先瀑水潄寒玉香炉生𬗋烟𬗋霄长近日黄石不知年㕍荡灵湫合鄷城宝剑连龟行似朝斗鹤唳欲冲天马尾只自洗牛头奚用穿雄词惟大白妙句更苏仙寺占星流䖏桥飞月出邉碑方阅华蔵萝巳到栖贤明日㳺三峡帰心定决然㳺万杉院谁栽沙苑千株栁争佀庐山万本杉如欲歳寒长不改更栽松栢满幽岩庐山三百六十所长有神光照万杉借问山中有何宝仁宗飞白字非凡一水遥分瀑布余万杉深処散明珠不知散却珠多少能买人间冨贵无飞桥读东坡漱玉亭诗至月出飞桥东句想像佳境有跳入清冷中之兴予至开先新桥适成因书一絶苏仙诗里见飞桥欲看虹霓踏玉腰我到山中虹始见扬辉有月印青霄三崃桥三崃桥邉杖屦㳺此身疑巳到䕫州题诗欲比真三崃深媿词源不倒流灔滪瞿塘在眼前便应从此上青天秋风脱叶随流下疑是十帆出崃舡五老峯投老山林㒷已浓庐山欣与老人逢定湏容我来同老五老峯邉更有峰玉渊谁决银河落半天飞流溅沬五峯前山中木皆光涧知有含辉玉在渊宿栖贤瀑水声中夜不眠星河影动半秋天谁云灔滪瞿唐逺只在洋澜左蠡邉师子吼成方外法石人叅淂定中禅住山五老知今古借问曽栖㡬箇贤㳺楞伽渉水穿云一径迃朱砂峯下访僧居鸟鸣蝉噪更幽䖏中有人蔵万卷书老僧元不服朱砂境静心灰夀自遐庐阜招提三百所只余折桂与楞伽蔵书阁在已无书山色依然满旧居㽞淂妇人三墨竹金钟声里尚扶踈㳺南山入康谷以不观谷帘泉为恨南康李守致上尊乃此泉名也戯成一絶不饮谷帘山下水徒观瀑布下长川使君破我㳺山恨酒寄人间第一泉石镜溪山中有镜石为㙜云雾深蔵木肯开别有一溪清佀镜不湏人为拂尘埃庐山纪㳺四十韵我性好山水思向庐山庐五老招我㳺有约芝山𥘉兹行适所硕孰曰非天与入眼庾公楼兴巳先篮舆云开圣治峯石扣仙人居香炉望烟霭净社观芙蕖虎溪聊自咲天池歩冝纾半月圆通晋幽亭楽有余趣如六一翁境佀山环滁侯溪煑月泉石耳供岩𬞞破戒戯鱼酒踏园萝羊猪贤関淂家音天恩拜新除抗章复辞免行色仍踌躇遂作南山㳺首过荆林虚凌云入康谷临流清可渔𣣔饮第一水山深足趑趄汤泉本何来忽从龙口嘘鵉溪㝷故家墨沼波犹潴石镜不可见悬崖照谁梳㝷真到简寂入观惊丘墟𬗟懐黄与陆何処飘霞𥚑眼明见飞瀑涧壑鸣琼琚何落句思李练飞诗陋儒新桥跨虹霓出月明蟾蜍两州劳五马同日传双鱼神光照万杉飞白晋天书遥瞻星子城青山点㫪鉏我行未及西三峡知何如登桥阅天险奋地轰雷车壮哉五丁力凿此千尺渠群峯列耆老深渊蓄璠玙古刹依朱砂穿林骇猿狙万卷巳空阁三竹犹扶踈肩舆足茧卒传诗手疲胥佳境尚无穷雅兴良巳摅身随禽往还兴逐云卷舒重㝷讷菴老细论无言予节物变炎凉遟晋费居诸在路何悠悠帰萝频蘧蘧秋风㕍还荡缄封寄乡闾帰宗枞老言庐山有对云简寂观中甜苦笋帰宗寺里淡咸韲予因以汤泉石镜戯成一絶叅禅淂味咸韲淡学道忘忧苦笋甜石镜与时为显晦汤泉渉丗有凉炎开先僧赠石菖蒲结根拳石伴孤僧对我还同道眼青莫遣尘埃侵九节㑹须重作玉衡星别庐山山北山南巳徧㳺又移行李向西州身如孟子论行止心愧渊明任去晋峯顶今宵应好月人间明日是中秋天池一塔遥相送深喜浮云为我収题天华院㳺徧庐山寺兹山亦自佳数宵縁石耳一饭为天华中秋宿瀼溪驿半月㳺庐阜中秋宿瀼溪祠㝷元子隐树认赤乌栖坐待云开月行愁雨作泥番人应话我身在九江西浪士旧㳺処旅人今两宵赤乌曽纪瑞银杏敢兴妖照眼水名瀼回头山忆尧男児四方志寕惮蜀天遥瑞昌李宰赠元次山集苍然山色冷然声次山之文读可惊令君赠我有深意𣣔以漫浪更吾名我虽有官真漫耳谁遣䕫门称刺史门卷欣逢子元子尤爱清泠瀼溪水中秋思乡用瀼溪韵今夜中秋月还应满故溪遥知千里共深羡一枝栖歳月飘如萝年时醉佀泥可怜佳节里兄弟各东西宿多福院古刹名多福𥘉来宿上方蜂窠悬败壁燕垒满空梁蝙蝠沸盈室尘埃堆满床香烧数炷柏移下小僧房昨日饭金城观今日饭石田驿城縦是金非硕淂田虽有石尚堪耕欲随秋㕍荡中去却向杜䳌啼処行瑞昌永兴道中作蜀道青天手未摩肩舆从此上危坡永城朝过路方永多福夜眠僧不多冈畔泥深愁欲雨渡头舟小喜无波青山满眼森髙木正为人稀免斧抲宿真如寺迢迢脩岭踏朱红林深蔵古𣑽宫一阁摩云鏁宸翰神光长照大江东白帝孤城在何许遥想西风急砧杵我行𥘉至渫泉出御书阁下眠秋雨至㒷囯军一宿真如饮渫泉钟声催上渡头舡夜来一雨湖光好拟把穷愁洗冨川近涵州郭逺连天明月清风不计钱欲比西湖及西子品题湏唤旧苏仙题懐坡阁赠王景文囯正穷途喜见富川波巳斍兹行所淂多杭颕西湖堪鼎足兼懐六一与东坡眼中十里是烟波天遣江山助子多自是玉堂挥翰手不应此処乆懐坡赠陶永州云作愁天风怒号遥瞻白帝萝犹劳口吟太白路难蜀心慕囦明人遇陶冨水巳厌家食乆浯溪行看石崖高人生五马何曽贵堪叹相逢各二毛次韵王景文赠行四絶圣主龙飞白首郎误蒙亲擢与南牀言多妄発汲长孺心不敢邪苏丗长天涯行客正悲秋向向鹘孙愁処愁歌聴竹枝刘刺史诗懐庆朔范饶州吾道从来自不孤果蒙好语慰榛芜孜孜相勉惟名节官聀何湏校有无君年方壮我颜苍敢以宗盟论㕍行孝子忠臣公论在送行诗似少陵章题谋野堂㒷囯江山似杭之西湖谋野堂在州宅冨于观覧予赴䕫门张使君开燕登堂赋诗满目江山冨一堂公余身在水云乡遥岑更作有无色西子为谁浓淡粧荷有香䏻清燕寝缨无尘可濯沧浪使君坐此谋何事境静心清百虑忘闻诗闻礼不赴秋试以七月二十五日离太斈八月二十六日至㒷囯军喜其来也因作是诗不将蜗角与人争走侍双亲蜀道行免为家书忧子美饱闻情话恱囦明一名所淂知多少万事真冝审重䡖更硕相随且帰去田园薄有要同耕途中遇雨夜宿佛图市晓穿山障中泥愁行滑滑雨厌落𪷟𪷟晩稻短长熟野花深浅红江西又湖北马首㡬时东宿大冶县隔岸唿舟子湖山日欲臐人家𢾗点火风物一川云小渡渔人占中流县界分秋深山驿冷䔥瑟夜深闻东方寺大冶迢迢接武昌西征踰月到东方白莲智印蟠桃朔仙佛同帰一道埸宋武帝庙规模仍旧晋乹坤遗恨于今失所尊庙食鉄山精爽在铸兵思欲定中原宿武昌县行尽江西路𥘉乗湖北舟荒城叹权皓贤令惜韩欧漫浪无元叟峥嵘有故洲神仙雪堂客㡬度絶江㳺㳺西山寺好山遗恨恐他年冐雨登临兴浩然避暑离宫闵吴主横舟巨浪壮苏仙秋声䔥瑟松风阁岩乳清冷菩萨泉山半有亭名可易漫郎尤悪曲并圎遇雨两宿县驿絶巘笙簘断邻州鼓角闻江淮两岸雨吴楚一天云有驿聊堪憇无尊亦自欣西山逢老宿往事说三分吴大帝庙樊山八字形长在汉鼎三分囯尽墟安楽故宫犹庙食遗民时荐武昌望黄州肩舆万松岭鼓楫芦花洲忽见江上山人言是黄州懐人望雪堂读记思竹楼二豪不复见大江自东流过樊口短棹经樊口高人忆漫郎杯湖谁复泛退谷自深蔵鄂渚风烟接吴宫草树荒遗音闻八曲大小两回傍宿华容寺古刹何年有传闻正观𥘉薬痊明主疾䑕福𣑽王庐帝赐褒嘉札神晋吉利书残僧三四軰朝莫自钟鱼朝离华容莫宿孟桥小店甚陋淂莫漕子蒙书以八百料舡见借遂可鼓楫而西矣晓发华容寺云开鄂渚天秋深余晚稻地旷辟管田草市鱼多骨荒村店有烟计䑓书报我已具済川舡至鄂渚泊报恩寺䟦渉经江夏悲凉忽莫秋雨登罗汉阁醉上庾公楼风急将吹㡌江寒更泛舟川涂元不隔帰萝到东瓯题一覧亭危亭顶鄂渚欲上𥘉不敢肩舆蹑峥嵘眼界惊坎窞青山缭江湖烟雨抹浓淡千㠶破凔浪万室昭菡蓞大泽匈可吞秀色手冝揽形势控上㳺天险卦侔坎登临迫吹帽秋声在葭菼衘杯情有欣懐古意多感两雄孙与刘壮志鲸鹏噉赤壁走阿暪功业炳鈆椠黄鹤去何之灵竹色犹惨楼余庾公㒷洲遗正平憾北望旧中原激裂壮士胆何由登太山一快天下覧莫漕以莼羹荐杯萧瑟秋风送㕍回萝䰟终夜遶箫㙜年家知我郷心切斫鲙羹莼荐酒杯梅溪王先生文集诗文前集卷第十梅溪光生文集卷第十咏史诗㐲牺太古民淳事简稀圣人牛首号包羲如今四海皆人靣心似山川更崄巇六画中含万象殊洪荒一变遂归儒河图不授包牺氏民到于今目尚涂神农民食腥膻鸟兽同那知土谷利无穷后人只祀勾龙弃谁念艰难起帝功黄帝百年功就蜕干坤鼎冷湖空迹尚存别有庆源流不尽皇朝叶叶是神孙唐尭仁徳如天帝业隆四㓙不去付重瞳当时黄屋如传子千古那知揖逊风夏禹洪流浩浩浸寰区民杂蛇龙鸟兽居长叹当时㣲帝力苍生今日尽为鱼启尧舜与贤真可法夏王传子若堪疑讴歌自属吾君子不是当时禹徳衰少康虞仍靡艾共输忠一族中兴复禹功较徳宜优汉髙帝知音惟有贵鄊公桀大禹辛勤造夏邦子孙何苦亊淫荒国忘不悟生平罪翻悔当时不杀汤成汤大乙兴仁兽网中鸣条一戦遂成功归来犹自懐慙徳亊与唐虞巳不同髙宗湏信精诚可动天髙宗一夣得真贤济川不頼良舟楫安得中兴五千年纣醸酒爲池肉作林深宫长夜恣荒滛何如早散桥仓粟结取臣民亿万心周文王民疾啇辛若冦雠三分天下二归周文王终世全臣莭不念前时羑里囚武王八百诸侯㑹孟津民心天意緫归仁湏知不食干戈粟自有登山采蕨人成王姬旦推诚相㓜沖流言交乱出居东谁云王是中才主一启金縢即悟公宣王北伐南征万国臣中兴周室頼贤人崧髙千古英灵在何独当时降甫申幽王文武基图木易量可怜中叶壊幽王神龙流沬生尤物赫赫宗周一笑亡秦始皇鲸吞六国帝人寰遣使遥㝷海上山仙药未来身巳死銮舆空载鲍鱼还二世始皇一怒逐扶苏天欲亡秦果在胡翻𬒳四方黔首笑不分鹿马是谁愚汉髙帝百戦功成汉业新咸阳置酒问群臣区区髙起王陵軰岂识龙颜善用人仗剑﨑岖起沛豊祗将嫚骂驭英雄虽然䏻用三人杰巳失啇山四老翁文帝文帝兴王自代来百金不费亦仁㢤后人不务师恭俭万户干门㡬露䑓武帝武帝英雄类始皇甘心黩武国㡬亡晚年頼有知人术觧把婴児付霍光宣帝道杂覇王非羙事治先刑法少仁恩盖杨韩赵犹诛死谁谓当时狱不冤元帝徳化欲遵周轨辙刑名思革汉规模更生踈斥䔥生戮元帝何曽善用儒光武大命由来自有真子舆徒号汉家亲湏知炎祚中兴主元是南阳谨厚人欝欝葱葱瑞气浮南阳兵起再兴刘将军大敌非常勇文叔平生本好柔明帝万乗临雍事老更桥门亿万㑹诸生永平大子真儒雅只恨容人度未宏章帝民苦䌓苛厌永平科除惨狱慰群情不穷窦宪欺君罪翻𬒳寛柔壊典刑魏武帝董吕裘刘电扫空阿瞒独歩骋姦雄岂知权备皆人杰未肯全将鼎付公呉大帝㧞刀斫案气如虹独倚周即立隽功一戦果摧曹孟徳不妨髙枕覇江东蜀先主曹公姦黠世无双元徳雄才肯见容谁把荆公资覇业一朝云雨起蛟龙晋宣帝四朝天子寄安危寡妇孤児岂忍欺见说五湖扛鼎日又胜三马食槽时晋武帝早岁膺图帝业光睌年何事政多荒筭来不用平呉好毕竟呉平速晋亡元帝金陵王气为谁钟五马南浮一化龙四海民心共晋思江东何事却从容宋武帝宋武英雄世莫加长驱千里定中华衆机不据金汤险自剖乹坤作両家齐太祖天厌金刀水徳终一时人望属䔥公能论魏武周文亊独有区区谢侍中梁武帝不法先王治用儒舍身倾国事浮屠堪嗟饿病䑓城日曽得空王救死无简文帝青丝白马渡江来宫殿酣酣尽委灰不觧开门纳挑捧空悲明镜不安䑓陈武帝一旦权臣外召君巳知天帝欲兴陈江准若道无神物谁报齐兵至夀春后主临春阁上醉流霞狎客酣歌兴未涯江左半无陈日月君臣犹聴后庭花魏道武火举南征破弱燕拓开中土奠山川功成若更䏻修徳自可延年度厄年北齐神武浮图入海天已魏鹦鹉兴謡运启齐邺下兵兴黄螘死营中星陨衆驴嘶齐后主峩冠食禄鸡开府揺尾承恩大郡君将士焉能死征戦盍驱尔軰赴三军周文帝传檄东征贺六浑亲迎天子入长安剰栽沙苑千株栁长使齐军破胆寒隋文帝孽后邪臣造衅端房陵幽闭抱深冤一朝变起宫闱内方信当时用妇言炀帝汴水东流岸栁春龙舟南下锦㠶新鸟声劝酒梅花笑咲杀隋亡亦似陈唐太宗仁义谁云不可行文皇亲见治功成徳彛可惜身先死岂信人间有太平髙宗正观基图极盛隆谁将神噐付昏童倒持利柄归房闼仙李枝柯一剪空明皇天寳君臣玩太平梨园弟子奏新声贵妃一笑天颜喜不觉胡尘暗两京粛宗张后宫中巧弄权上皇西内老谁怜杜陵独念君臣义长向云安拜杜䳌徳宗虏箭侵陵御幄时君臣相顾不胜悲难平犹自推天命卢𣏌奻邪竟不知宪宗叛将连头就典刑元和功业九成晩年误信妖人术祸自丹砂药里生文宗辇路青青春草多凭髙无语涕滂沱禁中夜召词臣语受制家奴可柰何梁太祖天下人心共恶梁祇应无柰虎狼彊可隣千尺黄河水投尽清流始㓕唐唐荘宗十年征战不知劳三矢功成意气豪自咤身为李天下焉知祸起郭门髙晋髙祖玉帛和蕃辱巳深那堪割地侈戎心关南一䧟腥膻后遗患寥寥直至仐汉高祖石氏君臣尽播迁晋阳兵起据中原早知只有三年汉何似捐躯报晋㤙周太祖岀镇雄藩势已危拥兵乗衅袭京师谁知一代生灵主元是雕青郭崔儿周世宗髙平决戦破刘旻北取三関速若神大业未成天命改殿前点捡是真人许由肥遁箕山不可㝷髙名不朽到于今尚留昔日洗耳水为洗世人争兢心后稷洪水横流四海饥教民稼穑务三时后王欲识艰难业读取豳风匕月诗伊尹穷居乐道自躬耕那肯要君用割烹汤后不加三聘礼未应改志爲苍生箕子諌君不聴念君深𬒳髪徉狂自鼓琴千古共传箕子操一时难悟狡童心比干諌君不聴盍亡身岂忍求生却害仁不向天庭剖心死安知心异世间人伯夷避纣穷居北海濵㱕来端爲有仁人武王不聴车前諌饿死西山志亦伸太伯太伯髙风不可追鴈行接羽共南蜚莫言断髪便无用犹有蛮慕义归太公隠迹蟠溪七十余钓滩清浅鬓䔥踈满懐韬畧为香饵只钓文王不钓鱼周公明堂摄政朝群后四海流言孺子疑何亊召公犹不说丹心惟有鬼神知召公䑕牙雀角岂䏻欺召伯聦明聴不疑南国政成公巳去甘棠长结后人思齐威公诸侯九合霸图成晋宋江黄尽㑹盟惟有召陵功最直包茅不贡故来征晋文公逆旅栖栖十九年五蛇夹负遂升天却慙不及齐威正卿相由无管仲贤宋㐮公小国争盟祸莫迯託名仁义直徒劳杀人祭鬼宁非忍犹自临戎惜二毛秦穆公秦穆平生善用兵孟明三败始功成后人不识兵家势异议纷从胜负生楚荘王周衰夷狄最跳梁楚入春秋势更强䏻用一言存㓕国贤㦲犹有一荘王鲁隠公唐尧授舜由天命太伯奔呉避圣人鲁隠効颦端可笑逊威不正自巳身威公菟裘有意身将老社圃无端衅巳萌篡鲁由来因羽父过齐争柰遇彭生荘公先君出㑹不生还鲁弱无由可报冤祢庙岂冝姜氏见荘同何忍与雠婚闰公庆父衰姜产祸芽龂龂鲁道可胜嗟武闱难起无人救季子来㱕未足嘉僖公僖公能継伯禽凮盛徳揄杨鲁颂中惟有春秋用王法不䡖一字曲褒公文公时无闰月那成嵗庙有先君岂上贤鲁国从来秉周礼文公何事独无天宣公东门无道敢欺天过市哀姜语可怜和气致祥乖致异如公自合大无年成公周室孤危若旅人诸侯谁复肯来臣成公不朝是天子假道京师㑹伐秦㐮公侯伯谁修二霸公大夫专政自㐮公堂堂鲁国车千乗翻在三家掌握中昭公昭公失国寓干侯方伯无人肯见忧如晋适齐徒取辱祗縁不用子家谋定公春秋疆埸事纷然齐鲁干戈㡬载连若使真儒长见用来㱕何止汶阳田哀公诸侯失政倍臣僣中国无君左袵专欲问哀公后来亊春秋书止获麟年郑荘公天地深恩讵可忌寐生忠孝両俱巳身从何出翻囚毋国是谁封敢射王齐㐮王诸児惟薄可曽修敝笱诗包両国羞何事春秋九讳恶祗縁能报祖宗雠齐项公敌国行人讵可䡖等闲戯笑祸胎成胥闾竟日知何语囬首齐郊巳𬒳兵邓祁侯舅甥柸酒结绸缪岂忍隂懐盗贼谋不聴三臣言亦是未湏深罪邓祁侯晋献公齿发衰残志虑昏谗兴妇口可心寒不知尤物䏻为祸却为骊姬寝食安楚灵王章华䑓就国𬒳繇徴㑹诸侠意气骄楚衆巳离犹不悟近臣徒为颂祁招楚懐王懐王误与虎狼亲身死咸阳一旅人见说国人懐旧徳楚虽三户亦巳秦呉王夫差西施未必觧巳呉祗为谗臣害覇图早使夫差诛宰嚭不应麋鹿到姑苏越王勾践机㑹由来贵速投姑苏事与㑹稽侔谋臣不早麾兵进尝胆徒劳二十秋颕考叔衣冠肉食谩纷纷谁觧柸羔感悟君颕谷封人虽贱士却䏻纯孝至今闻石碏人情谁忍弃天伦公独䏻将义灭亲何惜一时诛贼子不妨千古作纯臣孔父春秋死难止三人皆欲求仁未得仁莭义可书惟孔父胜如仇牧胜如荀仇牧春秋死难止三人皆欲求仁未得仁仇牧捐躯为君父不如孔氏胜如荀荀息春秋死难止三人皆欲求仁未得仁荀息捐躯为私暱也胜贼子与姦臣祭仲庻子虽贤寕夺嫡人臣惟圣可行权区区祭仲何为者卖国容身岂足贤管仲小莭区区岂足羞功名未显分累囚平生自有真知巳寕患威公怨射钩大夫种狩罢呉郊鸟兎空果烹猎犬废良弓大夫自为知㡬晚岂是陶朱计不忠范蠡乆与君王共苦辛功成身退肯逡巡五湖渺渺烟波阔谁是扁舟第二人李广李广才名汉世稀孝文犹自未深知辍飱长叹无颇牧翻惜将军不遇时陇右英豪真有种将军才气更无双功髙不得封侯赏祗为当时杀巳降娄师徳忤意由来勿校难谁能唾面自令乹直湏事过心平后方服娄公度量寛狄仁杰武火方炎李欲灰忠良何力可能囬斗南人有擎天手为向虞渊取日来徐有功狱兴罗织䧟忠良公亦㡬遭虎口伤蹈死救人人免死论功何止汉于张梅溪先生文集卷第十梅溪先生廷试策奏议梅溪王先生文集后集卷第十一梅溪先生后集卷第十一诗九日懐故乡天涯行客倍伤悲鄂渚登高㡌欲吹遥想弟兄行処楽㡬人同把菊花枝登压云亭赠赵都统早将忠义立殊勲鄂渚登临气压云异日云㙜观画像要湏压尽汉将军九日倍诸公登高鄂渚逢重九登高客䰟黯白翁泛壶觞青山满栏槛诗随眼界添酒逐年华减回头望楚东半雨花思范十日觧舟晚泊江口望鄂渚汉阳繋䌫长江口斜阳照两州山遥瞻大别渚逺认南楼渔艇家烟浦江神庙柳州文通送别処春恨可如秋觧䌫南浦𥘉泝长江江流出鄂渚汉阳两山之间云霭横之如一山然觧䌫长江口回头思黯然封疆一川隔烟霭两州连水鸟飞㳂渚江豚跃傍舡好风知㡬苇送我上青天过金口市江中有渚名鲤鱼甲渚上有芦花连日遇逆风舟以寸进挽舟者行芦中成四絶江山满眼似相迎一閧人烟问地名舟过巳经金口市水流应到石头城鲤鱼甲露江中渚芦荻花浮渚上霜樯影落江疑是钓巨鳞惊跃鹭飞忙长江十里渺连空水那堪更风定是江神怜逺去欲吹舡转浙江东江神不借一㠶风急水难収寸进功歆枕高眠真有媿挽舟人在荻花中食虾江上秋风起魲莼正忆家舟行良不恶日啖小鱼虾宿通济口千里长江险舟行萝亦惊转矶忧浪急入沌喜波平秋老天犹燠宵长月自明洋洋通淂水何日済帰程芦花悲秋已过黄花节照眼浑疑白帝城更类吾家子猷棹飘然乗㒷雪中行芦花两岸风䔥瑟渺渺烟波浸秋日鸥鹭家深不见人小舟忽自花中出夜宿思湖口繋䌫芦苇间夜半闻丛中有声舟人惊起终夕为之不寐老境残秋路入眼中何物不関情芦花间蓼红依白江水帰湖浊带清狐兎丛深应自贺鱼龙穴浅巳相惊扁舟夜宿无人境展转无眠到五更舟中作竟日舟行无一家无邉眼界只芦花花中知有㕍多少为我传书到永嘉汉水方城以为城汉水以为池横行江汉间楚子㓕诸姬问鼎轻周室争盟㑹淮夷子孙世有囯地大先王时封疆六千里俛首为秦雌虎狼不可亲前后几见欺始堕张仪计卒至王翦师西风吹黄芦疑是骚人悲宿夏郡口夜宿古夏口时维季秋半江湖犹未落烟水渺元岸左公昔屯兵仲谋方斫案助成赤壁胜坐使老贼窜壮志寕下人借地聊取乱蛟龙淂云雨鼎足王蜀汉英雄不复见江水空汗漫兀月十五夜九月十五夜前年居故乡鸡黍修故事兄弟自范张岂知今年秋扁舟葭苇傍三日无人烟雨细风悲凉浇愁一杯酒苦语生悲肠宿高牙牢落楚天涯䕫门路尚賖落㠶惊宿鹭弭榜傍栖鸦风伯声喧枕渔人水浸家江神阻行色非是恋高牙亡姊之在九月而不淂其日十五日读坡诗至英公燎须事不斍悲涕是日辛酉淂非塟日邪诗以寓哀先人六児女姊长孝且慈徳㳤命不㳤哀哉止于斯莫年失爱子哭泣鬂成丝年才五十七一病不可医姊死我在傍姊吾不知𥘉闻卜九月不淂日与时丐祠既不遂临穴竟无期日月为我昏风雨为我悲宦㳺何所淂抱恨渺无涯尚余英公须未作子厚碑便当回㕍荡那忍过秭帰买鱼行九月既望舟遇风不敢行鱼肉果𬞞之味俱无粮亦㡬絶日莫闻讙譟声有小舟破浪而来贾红塩鱼及鲊舟人争买之予亦买以荐杯因作买鱼行示闻诗闻礼风伯一怒声如雷排空浊浪山崔嵬江湖千里人影絶一叶小舟何処来芦荻花中有渔者蓑笠为衣楫为马止将烟水作生涯红麹塩鱼荷里鲊舟人争买不论钱我亦聊将荐杯烹庖入坐气㣲鯹饤饾登盘色如赭但䏻淂趣酒杯中也胜弹铗人门下君不见仲尼鱼馁则不食陈蔡面犹含菜色又不见退之𣣔饱东海鲸马知家有啼饥声我居江乡厌海味今日鱼虾八珎贵朱门日㒷费万钱未必一生常适意尔曺异日宦西东一饭安淂如今同寄鲊不湏劳孟宗但硕清白传家风我将帰结鸡豚社不用击鲜如陆贾但硕年豊鱼米贱欣然醉饱同天下过八叠有小舟卖虾是日风便但江岸萦迂疾徐相半舟经八叠疾还徐㠶便风高水自迂要与麹生谈妙理试唿渔父买长须过三义派别从金口江行过玉沙风湾迃八叠烟渚㑹三义桞老余春色尊空负月华端如退之语江逺共蒹葭泛泛江汉水鄂渚上荆州泛江汉水萦迃知几曲䔥瑟非一苇乡心秋色中旅思诗篇里云安在何処落日天宿网歩时巳入夜犹行舟忽闻犬声知有人家孤灯一点盖渔舎也是夕有月不饮网歩知何処维舟日巳昬孤灯耿渔舎一犬吠江村问境欣名复帰心㡬到温遥天有明月惜不照金尊过毕家池有姓陈者送香橙八颗云有子在太斈名景𥘉有佛舎额曰永固院临水而门闭有神祠云江南吴王庙必孙氏也瓮间吏部姓名池僧舎人家傍水涯黍熟稲香俱可饭橙黄橘緑㝡冝诗江上人知我姓名枝头手自摘香橙一盘来致殷勤意侬有児为太斈生江东英杰旧孙郎遗烈于今尚未忘犹有神祠枕流水一间茅屋佀昭王晚过沙滩有渔㪯网淂鳊鱼二百余头橙桔正青黄以百钱买桔淂十六颗比乡里小差而味酸渔人生计占沙洲一网鳊鱼二百头鱼未到家人买尽明朝一网更盈舟地近荆州见木奴青黄照眼两三株百钱买淂霜前颗味带儒酸似老夫晚来诸卒竞欢唿籴得香粳一斗余拾荻为薪煮江水就舡沽酒喫鳊鱼舟中懐番易赵倅及诸同官用九日登高韵君如别驾宠我媿淮阳黯番水偶同僚江楼屡慿槛感秋悲思多惜别刚肠减䕫门嘨与诺安淂对岑范宿𬗋㣲高桞何人舍孤灯此夜舟遥从白帝去少为𬗋㣲晋二十一日至福田院晋建圣莭魏阙回头逺䕫门去路长万年天子夀一瓣福田香小院蔵脩竹柴门傍曲江繋舟杨柳岸诗句落僧窻宿金鸡渡晓起鸡未鸣晚宿鸡鸣渡鸡鸣又还起扁舟触烟雾不作田文奔不効刘琨舞孜孜慕舜徒去去官䕫府宿王家村舟行湖北路千里家在浙东天一涯宿処问名同住処梅花不见见芦花扁舟何日到䕫州巳泛荆湖半月舡误喜地名同故里欲㝷邻舎竟茫然王家又向此名村只欠青山佀左原满眼黄茅仍白苇荒芜疑是我田园读楚东倡詶集寄洪景庐王嘉叟预恐吾侪有别离急忙刋淂倡詶诗江东渭北何曽隔开卷无非见面时寄题番昜一江亭一江明月夜帰遟萧洒亝中小范诗亭自我名犹未赏萝㳺江静月明时早至鲁家洑复入大江见石首山入由通済口出自鲁家洑半月良巳劳大江离又复蒙蒙烟雨中两岸渔人屋遥山瞻石首乡味思海族舟中记所见不向三苗境上过此身端怯洞庭波浪翁未免敖牙戯渔父时爲欵乃歌䖝喜年豊频擣米鸟忧沙涨自淘河可无好処如乡里橘緑橙黄恨不多二十五日先妣逺忌祭于舟中有遗嗟无毋舟中遇忌辰鱼𬞞当血食橙桔荐时新家比去年逺嚢如旧日贫白岩山下冡帰扫拟新春夜宿下沙歩有小浦蔵舟于口惧有风也是夜浪忽作声如潮舟爲之撼如是者三舟人惊惧𥘉谓有风起视则天籁不号星月皎然篙工云江中畏炮炙邻舟有煎油者岸圯而浪生晓视之果有圯処或云鼋鼍之属因记之疑向钱塘宿潮头夜半声油煎江岸圯舟撼萝魂惊浪自鼋鼍吐风芦苇生江神不迁怒顷刻为吾平天晴凬顺舟行过石首县宿刘郎洑残月照荆江晨㬢浴旸谷云收瘦山腰风顺饱㠶腹㣲茫见石首俄顷过吾目方兹惊汹涌何敢求迅速快意固可喜遟钝或为福风乎亦难矣去顺来者讟江神岂丗情吾亦不私祝予自鄂渚登舟近两旬淂顺风才二日耳高牙遇凮雨晋两日既而淂顺风过八叠江流迃曲疾徐相半二十六日风驶甚方快之谓公安可一日到也明山如故江与风背浪汹涌停舟不行复用前韵我𣣔効元子漫浪居退谷不效楚大夫醒清葬鱼腹前非恋高牙今岂嗜湖目两旬非不遟一日靡容速直为退之规寕觊塞翁福未易论乗除不须生怨讟江水照吾心冝将正辞祝再读楚束集用前韵寄景卢嘉叟二子聦明旷与离一尊容我与论诗待将后集从前刻直到番昜送别时㓂莱公祠油水江头㓂相祠凛然如坐庙堂时精忠一点不负囯枯竹知公人不知宿黄坛江口维舟问地名黯然撩我故乡情平时尚怯黄坛岭谁遣遥临白帝城读于公堂记寄孙録聦伯于公治狱多隂徳温靖居朝止肉刑番水同僚温靖后于公堂记有芬馨十月四日宿干沙市舟中惓帘忽见新月天色如水郷思凄然淂诗一聮云诗成天作𥿄帘卷月为钩连夕烛有花至六日家书来自临安足成一篇寄二弟今夕果何夕章华䑓畔舟诗成天作𥿄帘卷月为钩蜡炬知何喜乡心未免忧家书随㕍足两月到荆州𥘉九日离南用䕫州舡扁舟经月泝江流又向江陵换蜀舟肠断一声离岸橹不堪回首仲宣楼过虎牙天遣西来亦大竒眼中浑是少陵诗虎牙铜柱为我好却胜先生出崃时至崃州登至喜亭谒欧公祠曽于庆朔亲祠范又向夷陵敬拜欧昔日四贤今见两慨然遐想旧风流尔雅䑓隐迹江山郭景纯学兼儒伎术通神䖝鱼草木帰笺注何害其为磊落人楚塞楼楚囯封疆六千里荆门岩峦十二背南标铜柱北虎牙天险城边古西塞江山如故名尚存形势虽强囯何在水流三崃无古今月照孤城㡬㒷废呉蜀英雄空戦争屈宋风骚谩悲慨但硕时清塞不尘楼上芳尊日相对离夷陵移舟至水西将遵陆雾甚咫尺不辨舟人失津退数里遇渡舡引而至岸有山在蒙笼中乃观音㙜也过姜诗村饭士门铺晚宿油榨有山名四面颇佳至喜亭前晓雾迷橹声离岸眩东西疑㳺神女行云峡忽到姜诗跃鲤溪午饭释亭同蓐食夜眠村店类鸡栖眼中四面青山好从此登天路不低饭桃花铺宿覆盆路入桃花桃未花碧溪流水两三家何年路接人间丗定是渔人帰去夸身在蓝舆不自安更劳牵挽上天门山中亦有人问月今夜应湏照覆盆上大望州鑚天三身到猿啼百尺头更言前有鹘孙愁试于大望山头望望见人间是崃州豆子山前火墨溪迢迢一岭与天齐肉身安淂鑚天手肝胆崔嵬自作梯宿千石闻诵书声一岭鑚天到此平夜眠聴淂诵书声莫言此地名千石万石它年或可名枕上闻鼓角五更枕上萝还醒𥘉听䕫州鼓角声悲壮端如少陵语它时送我更多情过九盘岭水不经三崃山犹过九盘𢾗家修竹里堪入画图看饭周平铺南北山峯峦皆竒有佛顶峯鲤鱼岩罗汉洞说者谓类巫山遇雨为云雾所蔽不尽见未见巫山十二峯人言山与此山同定知神女蔵深䖏正在朝云莫雨中至帰州宿报恩寺终夜江声枕上喧子规未呌已销魂身乗筚路思熊绎词诵离骚弔屈原城邑旧爲夔子囯民人多是楚王孙误恩分阃方啚报宿豦那堪是报㤙题屈原庙自古皆有死先生死忠清故宅秭帰江前山㷱绎城眷言懐此都不比异姓卿六经变离骚日月争光明过秭帰晩日寒天过秭帰江山点点上愁眉况经宋玉悲秋䖏不独秋悲冬亦悲二十四日视帅印于帰大拽铺大拽名何壮孤峯势更巍拜㤙罗吏卒列炬照烟霏分阃来鱼复懐乡过秭帰石门观峡水东注疾如飞宿巴东县懐㓂忠愍制锦工夫早不同至今人道冦巴东澶渊一叚竒功业可在孤舟野水中堂前双栢今何在渡口孤舟依旧横不似公安揷竹䖏凛然容貌尚如生𥘉入巫山界登罗护関云雾晦㝠黙祷之因成一絶西来水陆俻艰辛秖为君恩不为身为向巫山神女道莫将云雾恼行人雾开复成一絶関登罗护饭邮亭云雾迷人昼晦冥神女有灵唿即应廓然山色为吾青登得胜岗谒武安王関云长庙有泉一泓俗传谓兵至此无水㧞刀刺地泉随而涌庙西有磨刀溪北有晒甲崖淂胜名岗蜀虎臣气吞吴魏尖防身磨刀晒甲遗踪在英魄犹䏻敌万人过风口望巫崃岩嶂如㕍山祥云峯经行峡烟霞障十二巫山鎻白云岩如㕍荡列江滨谁名雁荡经行峡定是经行崃里人登燕子坡前有一岩在江之旁如天台赤城名乌飞岩坡名燕子燕思帰岩号乌飞乌倦飞云本无心聊出岫风縁有口故吹衣巴东之西近江有夫子洞亦曰圣洞巫山县有孔子泉说者谓旱而祈则应泉旁之民虽童子皆能书夫子胡为洞于此且有泉耶诗以辨之夫子道不行甞欲居九夷乗桴浮扵海从者其为谁歴聘甞之荆岂亦㳺坤维有洞巴崃间人言幽更竒云深不可见奥処那容窥圣人肯巢仙兹名良可疑吾道其非耶聊将友鹿麋巫山亦有泉可饮仍可祈泉旁都㡬家聦慧多竒児父兄傥知教圣门皆可帰我来不及饮清兴随泉飞寕比盗与贪闻名使人嗤禹穴㑹稽隂尧山番江湄流传虽失真未敢以爲非鲁人䡖东家秦人燔书诗兹俗圣夫子吾何敢夷之自鄂渚至䕫府途中记所见一百十韵流火郡离饶悠悠驿路迢黄华舟觧鄂渺渺大江遥肩弛番人檐身随楚客桡东瓯乡萝逺南浦别䰟销不过汉阳垒犹劳郡守轺逺山看八字古囯避三苗别水由通済羇㠶渡沉漻方随鸥浩荡俄值雨飘飖夹岸华疑雪㫪天浪佀潮枝栖并乌鹊苕宿伴䳡鹩旅思慿诗遣愁肠頼酒浇无鱼不弹铗忘味若闻韶孺子沧浪曲渔人欵乃謡逃虚音可喜淂隽语同嚣秋老江经夏湖平境过宵夜鸣疑有虎昏吠喜闻獢遗俗懐吴主荒祠类楚昭巨鳞烹缩项白粲籴长腰茅舎桔𥘉熟江村枫未凋栁枝犹楚楚竹泪尚思姚雨后禾收晚霜前麦见荞风清玉沙界月吐𬗋㣲宵一瓣香闻佛千龄夀祝尧沱潜终共道江汉讫同朝渡口听鸡唱洲边记鹭翘地名思故里诗句忆同僚塔子瞻山色天门认斗杓航便河广苇风顺若邪樵石首欣相问刘郎似见招双㠶方快意五两忽狂飊谁弄黄昏笛如闻赤壁簘孤烟为藕市一叶是渔舠江水澄泥煮芦薪带烧萝回惊枕撼晓起斍风调𬞞撷才盈握鱼䐹莫计艘横波沉宻网巨浪脱高跳红想乡醪滑黄看野菊娇左公城穴兎油口树喑蜩水是蛟龙地桒余羽葆条竹由忠愍揷木自洞庭漂大士精蓝壮将军画像骁江空无戦舰水落有乗橇促织䖝知俻淘河鸟受徭风高鸣过㕍天阔戾飞鵰云萝封疆逺荆衡气象辽建都曽王楚为郡自平䔥息壌那容盗章䑓可戒骄韩诗夸府大汉史志民僄燕集堂开𣏌笙歌楽舞逍楼登一日暇赋就百忧消落㡌观成阻㳺山㒷谩飘书随鳞出崃诗附翼还鄡离岸忽鸣橹满艘仍竖幖栖窓回蜥蝪扑面集蟏蛸沙市人家逺方城草色葽食梨苏䏲渇啜茗愈头痟覆屋曽非瓦名村浪有窰枝江县罗囯凫舄飏王乔百里环洲渚千家在苇苕津卿谁复御松邑已非侨汉景余清爽临江尚庙祧转滩惊见石挽繂眩飞艻澎湃声如击玲珑状佀雕松楸悲相冡香火静僧寮转盻冝都过横云楚塞㠐虎牙端欲噬铜柱为谁标月向夷陵看杯思太白邀文忠遗劲莭精采凛生绡岩白形如鹞鱼黄状类䖺邦人祀神禹郭璞当臯陶舟退风飞鹢生浮旅泛薸鲤溪穿荦确牛崃隔岧嶤孝起姜村感音传进足趫山家收芋栗土物贡姜椒涧水何曽歇桃花未肯夭覆盆鸣鹿友絶壁聚狐妖野媪头纒白行人背负镣回看一州崃下视衆山么障日峯衘豆鑚天石碍轿道逢懐刺祢卧听诵书鼌𬒳冷公孙布裘寒季子貂犹堪耐氷雪未暇忆炎歊倦上九盘岭重观三崃桥好峯名佛顶欲画少僧繇照黒纷持火愁荒勐撃刀流虹瞻魏阙瑞白庆清朝囯夀緜箕翼皇啚奕诵钊欢声形戴白环视舞垂髫避渉忧如马观形怯类猫眼经崃险心过秭帰焦㷱绎山城古灵均庙貌憔随梗断乡思为梅撩境始临䕫府魂频萝象箾轻生甘叱驭受物戒扬镳帅阃分诚滥州麾把更侥拜㤙罗吏卒列炬散鸢鹗野渡水清浅孤舟人寂寥影防沙有音骇昼闻枭圣洞云深鎻天池浪不揺林梢鸣烈烈峯顶洒瀌瀌快覩天披雾愁聴夜滴蕉阳䑓开爱日隂气廓玄枵六六盘𥘉过三三界已超生朝念弧矢旅食分箪瓢遐想赋风王敬瞻行雨瑶过関寕有鬼及郭免逢魈访古㝷诗史观风入郡谯路难端可畏形后尚奚劳行也知谁使官乎我亦聊欲赓刘与杜辞鄙甚蒭荛梅溪先生后集卷第十一梅溪王先生文集诗文前集卷第十一梅溪先生文集卷第十一赋双瀑赋王子㳺箫峯之下访鼻祖于仙籍驻杖屦于金溪观双瀑之千尺于时骤雨𥘉歇飘风迅击飞泉汹涌怒流湍激喷烟雾于苍岚吼龙于大泽泽百川震而澎湃万类纷其辟昜疑若倾崖转壑变丘谷而爲陵又类万马千兵奏皷鼙而赴敌乆之狂潦㣲杀巨流顺适灵源复㝷于故道双沠交驰于絶嵴势偶殊而卒合路虽分而稍迫王筯垂兮拂轻寒长绅拖兮蘸深碧疑若鲸鲵鬬怒兮力未决而方酣干镆争锋兮光交腾而互射嗟天匠之施巧兮作胜事于泉石顾一沠之罕有兮岂双流之昜得不见夫银河落于半天兮破庐阜之山色梅雨飞于石门兮敞芝田之灵蹟潭千丈于石桥兮渺仙几之路隔龙雨湫于雁荡兮分大小而异宅彼独熘而孤飞兮犹擅名于今昔况并峙而争流兮作人间之连璧吾𣣔穷千里之源兮问化工之始辟思汉使之不复见兮怅灵槎之难覔独终日而登临兮寄吾懐于幽寂兴虽尽而忘归兮犹待乎风清而月白于是目瞬飞流之末耳洗寒潭之侧思徃事之㣲茫仰遗风而叹息灶中烟冷难㝷入竹之人峯顶䑓荒不见吹箫之客赋罢乃歌而归曰双瀑之水从何来灵源千尺髙崔嵬飞流喷沬飘琼瑰空山落日鸣春雷有客来逰独徘徊枕流嗽石兴悠哉尘襟濯罢飘然回风清月白空箫䑓至乐斋赋予读欧阳诗有至㢤天下乐终日在书案之句因採其语以名斋又从而赋之予与客坐扵书斋之内客仰而顾俯而笑曰子知天下之乐乎散扵事物之万端㑹扵穷逹之两途然皆有穷焉吾言而子聴诸髙车驷马腰金曵组前者呵后者衞士之得志扵当时者之乐也然有时而厌焉前日朝廷之士扁舟去而烟浪深也枕流嗽石吟风啸月採扵山緍扵泉土之无永扵世者之乐也然有时而改焉前日山林之士蕙帐空而猿鹤惊也予曰子之言皆外物之乐也乐故有穷乌知天下有所谓无穷之至乐哉一箪食一瓢饮颜回之乐也宅一区田一㕓杨雄之乐也是固无心扵轩冕亦不放志扵山林得乎内而乐乎道也吾今㳺心扵一斋之内适意乎黄卷之中师颜回友杨雄逰扵斯息扵斯天下之至乐也又乌得而能穷帰去来赋帰去来兮终日思帰今巳帰嗟连岁之行役兮误甘㫖之屡违身虽䖏扵异鄕兮念长在扵庭闱陟髙岗而东望兮怅白云之孤飞食虀塩而无味兮悟蜗角之真非泛季卿之竹䈎兮咏晨光之熹㣲辰未浃而到家兮指青灯而扣扉粲慈颜一笑兮兮纷稚子之牵衣虽吾归之不若人兮不能衣锦而乗肥吾将以此而昜彼兮学何蕃其庻几梅溪题名赋吾徒宋孝先李大鼎作梅溪庚午多士赋叙一堂八斋六十人名字而铺陈条列三百六十字之中中言简意尽有足观者陈元佐万孝杰童侃又作梅溪多士赋通前后八年间凢一百二十人而併列之文工而事益详予扵是採二赋之余意变声律而古之先羙后规效古人劝讽之㫖非敢以文戯也目曰梅溪题名赋余辟舘于梅溪兮嵗甫及乎梦龄自渊献而逮乎敦斨兮顷十朋而今百朋斋敞八而堂虚一兮咸与贤而与能余宗旦而罔有一徳兮敢不希仲舒之明经幸诸友能祖说之逊志兮又恪希颜回之服膺乃有汾晋五士汉唐群英郑国七子凉州三明噐成三足之鼎才冝九佐之卿有一瑞兮冲逺之鹗有千里兮圗南之鹏莫不端武升堂敦诗趍庭如璧之莹如芷之馨如㮤之茂如椿之灵如楩楠之羙如松梓之青森乎如钺之可畏轰乎如震之可惊皎乎如海峤之吐明月耿乎如长庚之辉衆星昻昻乎如季梁之梗㮣孜孜乎衞伯玉之老成可居天任而泽逺可爲王佐而扬庭可起傅巖之筑可同舜佐之登宪一䕫而乐作炳伯虎而文兴肇辉先之徳业谐兴祖之家声汝文兮冝月选而季诠汝弼兮必类进而方升逖矣乎有来二客业彼管城名列甲乙字篆丙丁如翼斯飞如璘斯荧灿银钩与玉筯壁上之题名吾徒之秀乃有词赋兮少云之作太原之老乃变声律兮祖舜之赓扵是阐大猷而溥告之曰学必剖藩篱而克已道必舍蹊径而中行先之以孝忱之意申之以敦信之诚礼𣣔安上兮必先自治仁𣣔及逺兮慎母自矜湛万顷以窥宪妙一唯之悟曽祖伊尹畎亩之乐振仲尼文教之鸣玩蒙亨之爻象俟泰来而彚征勿务世华而起文通之附勿求必逹而贪季孙之荣穷则隐居逹斯大亨凢百君子母渝此盟止庵铭叔父寳印讲师筑止庵以居姪某铭曰学者求道如客在途不有所止将安归乎大学之道在扵知止意正心诚乃悟斯理孔门髙第回也独贤未见其止夫子惜焉庵中道人由儒入佛进于有爲止扵无物𣣔知止䖏是亦难言非内非外亦非中间道人失笑汝言亦绮道本无进亦何有止道无进止庵无成壊孰知此庵中含法界瓮庵铭予目黄杨爲瓮庵因铭之曰圑圑瓮庵自天生植匪陶匪镕匪涂匪饰百榦轮囷匠非斧斤万叶敷披覆以瑠璃天牖玲珑透日含风我非原宪物异名同浓隂酒绿春色盃深我非毕卓意自酣沉孰云此庵人不可住我以意㳺形骸曷预孰云此庵飞禽所巢此意彼形了不相殽孰云此庵风燥雨湿我意潜住风雨莫及以形住庵如蠒里蚕茍得其趣何所不堪此庵此意聊复尔耳孰非吾庐亦何必此㑹趣堂灯铭长檠髙燃不照青编短檠自对不照同軰孰若此灯巍标一堂与尔多士同分厥光无囊尔萤无烛尔雪清夜红纱满堂明月凢我同志勉思六经趣与心㑹无孤此灯止堂情话室铭南浦陈䑓卿取大学之义以名堂採陶渊明之赋以名室命梅溪王某铭之铭曰金玉满堂不以名堂彼外物兮非可常大学之道在扵知止子以铭堂端有㫖止匪易知匪难知反求诸身非逺而正子心兮诚子意定应不离方寸地右止堂情之所钟正在我軰况扵亲戚又情之最亲戚之话苟不情将乌乎用其情独不见夫陈子之入是室兮无话不情非情不话颜津津兮常自快愿子扩亲戚之情意均此话扵踈外则四海之内皆兄弟其爲恱也尤大右情话室书几铭是惟王子之几至哉之乐在乎是厨铭是惟王子之厨中蔵吾书吾腹不如书铭是惟王子之书惟其不勤是以空虗笔铭是惟王子之笔尔心有尽时吾用无穷日墨铭是惟王子之墨于以稼穑客卿之徳𥿄铭是惟王子之𥿄吾不善书慁尔多矣砚铭是惟王子之砚出入广埸兮经百戦砚匣铭启焉斯磨盖焉斯蔵匣尔陶泓噐吾文房笔池铭直方其形兮泓其中涤毛颕兮尔之功简板铭斵之平如漆之明如札之盈如㓗之莹如母枯剡藤惟尔之书粘板铭千里面目曰书简函而封之斯致逺代卓受垢而不辞者是惟粘板界方铭心正笔正亦惟尔有以相其正界笔铭中书君老而秃弃之则可惜取其心之犹可用以小管城爲之宅吾𣣔写尽天下书頼尔爲之画䇿诗筒铭我腹空虗兮好斐然而成章尔腹空洞兮冝爲吾之锦嚢书筒铭交㳺觧散兮书不可巳尔爲鱼鴈兮通面目扵千里镜铭是惟王子之镜勿病乎面目可憎而取乎衣冠可正灯铭是惟王子之灯烧膏继晷惟汝能香炉铭匪金匪玉铜姿瓦质以尔馨徳在吾兰室印斗铭噐髹而光斗形而方孰镌贱名扵是乎蔵扇铭无仁风兮可扬惟箧中兮是蔵肩舆铭我仆旣飡我舆斯肩我将何之必故必亲岂无公门经岁弗入岂无权门足未尝及肃尔徒御慎吾徃还惟分之安肩舆斯安菖蒲盂铭叔父寳印讲师之赠也铭以记之伊巧匠兮斵山骨刳其中兮方其质擎湖嵌兮隐兰若根王衡兮灌天一从何来兮叔赠姪真情流兮冝在吾室国朝名臣賛寇莱公呜唿菜公相我真宗契丹南牧朝野汹汹群臣劝帝幸蜀江东㣲公决䇿天下其戎百年无兵繄谁之功韩魏公巍巍韩公文武兼资相我三宗身任安危周勃定䇿霍光受遗古社稷臣公实有之非我仁祖其孰能知范文正公堂堂范公人中之龙正色立朝姦邪不容材兼文武躬履仁义出捋入相十才一试真王佐才用之未至冨郑公巖巖冨公仁者之勇危言折虏神色不恕公在使车虏不敢动公在相位四夷稽颡出入三朝爲国䡖重杜祁公维正献公相我仁宗公在相位私谒不容苞苴不通非道不从封还内降与权倖抗公忠直亮清白宰相欧阳文忠公贤㢤文忠直道大节知进知退旣明且哲陆贽议论韩愈文章李杜歌诗公无不长当世大儒邦家之光文潞公太师潞公勲髙业隆四朝元老福禄始终元祐之𥘉太后临极起公扵洛平章军国夷狄来朝服公之徳赵清献公于维清献典天之宪人唿鐡面彂姦紏慝以正王国古之遗直呉蜀父老语之流涕公之治民古之遗爱司马温公宋二百年名臣軰岀孰为第一咸曰君实田夫野老识其遗风至今犹语司马相公以手加额涕泗亡从苏东坡东坡文章百世之师群邪所仇歛不及施万里南迁而气不衰我读公文慕其所为硕为执鞭恨不同时苏颕滨贤哉子由贤㢤子由忠言嘉谋耸动冕旒横身政府不避怨仇棣蕚聮芳皆第一流才不逮兄噐识俱优陈了翁贤㢤莹中贤㢤莹中鹗立两朝凛乎清风二蔡啸㐫饰姦为忠党与雷同牢不可攻公独仇之折其姦锋孤立不容身以谴终公乎不忘名等岱崧梅溪先生文集卷第十一梅溪先生廷试策奏议梅溪王先生文集后集卷第十二梅溪先生后集卷第十二诗𥘉到䕫州某甲申七月至饶州以表谢上云虽才非太公不能五月报政然忠犹杜甫未甞一饭忘君既而与诸公唱和有䕫字韵诗果有易䕫之命人以为䜟方力丐祠萝观八阵啚乙酉十一月朔至䕫水落沙露宛然在目所歴山川皆少陵诗中景物也因成一絶用楚东韵分甘易守不劳麾夣巳先予到古䕫䜟语端符楚东韵忠懐雅合杜陵诗查漕元章生日气压群隂首占阳生贤时莭自非常十分天上月轮满一线人间日影长揽辔威名崖雪凛和羹消息岭梅香要知三峡无穷水便是词源与夀觞周漕行可和诗复用前韵并简元章重闻鸣鳯瑞岐阳不比清斋老太常帝里别离头併白䕫门邂逅日𥘉长诗篇照眼腾光艶兰友倾心蔼囯香天遣西来端有意要令我軰共壷觞又用行可韵二公海内姓名闻我亦追随到蜀门龙卧庐中叹诸葛蛙居坎底陋公孙雨听巫崃萝时滴花看杜䳌啼処痕詶唱又成䕫府集论文欣对少陵尊行可再和用其韵以詶孤陋书生寛见闻西来端𣣔扫儒门懐人乆作周公萝访道欣闻孔子孙书爲爱民成再奏泪因忧囯有双痕休论身丗无穷事但硕常陪北海尊又詶元章叱驭西来媿子阳旧交重见白眉常伤心鬼録人何短回首蓬山话更长䕫府并㳺容倚玉计䑓高选辍含香我非逸少君如谢聊継兰亭曲水觞行可元章再赋二诗依韵以詶前篇寓二后篇寓三不学金仙李伯阳来从雄愈论天常亳锋落纸一㙜妙诗艶惊人万丈长㑹见鵾鹏俱变化稔闻兰菊各芬香盍簮聮席论文酒却咲囦明独引觞朋淂西南直谅闻同行冝入仲尼门交成一体慕龙友政在诸家嗤鲁孙雪唱纷纭臈天瑞词源汹涌峡江痕二公如月如太白我亦影随同一尊元章赠余甘子用前韵艹禀南方地近阳不随凡果当家常端因坡句声名重正类梅诗气韵长回颊已输崖蜜味返魂终共雪芽香故人知我诗肠苦更赠蒲萄为荐觞行可骨肉自西州来用门字韵賛喜连夕西㙜咲语闻綵衣人戯绣衣门定知情话同元亮不用诗篇寄抱孙果见灯花将喜事寕愁江竹染啼痕登堂滥作韩公客白首相逢十载尊呉叅议和诗用前韵以詶万倾波澜莹岳阳气钟人物亦非常为郎堪叹冯唐老治郡未施黄覇长诗吐锦肠多丽髙莲幕有清香穆生醴酒周璆榻不是区区为闻马纲复行旧路圣主之恩诸公奏也元章用前韵喜而和之利愽仁言亟奏闻恩光万里烛䕫门纲舡巳免栈道不应愁鹘孙村落烟余烟火息斧斤㾗坐看巴蜀回生意放我欢唿到酒尊州县有戒石饬官吏某至䕫之𥘉诗以自警云尔俸尔禄民膏脂下民易虐天难欺圣训昭昭日月垂刻石于庭励官师臣庭坚字尤瓌竒光尧宸翰増光辉坤维门戸州名䕫庭前戒石笔画微茫观者疑太歳在酉嘉平时吉日丁亥刑命工㪯石少髙之一新栏槛严护持银钩照眼光陆离天威只尺颜不违虐民之事焉可为勿谓苍苍不吾知与尔同僚共孜孜出郊送虞叅政因㳺竹亭小饮与者九人送客出西郊天气为我佳穿林看修竹偶与群贤偕邂逅适我硕三杯冩幽懐向来涛与戎此楽何繇谐立春巫崃逢生日䕫州见立春行年五十五羞作戴花人寄刘侍即韶羙流落天涯老病身帰心一点逐新春故人少借论思口放我山林作散人正月六日㳺碛呈行可元章踏碛逢为马临流想卧龙江山供指顾尊俎奉从容峡水浅还涨巫云淡复浓天教我軰合莫惜罄金钟呈同官樽前记淂少陵诗好向江头尽醉帰此日风光真可惜古来楽事巧相违细看八阵啚犹在欲问三分迹巳非惟有年年古䕫囯竹枝声里日晖晖买山书生为郡亦迂哉剰买童山买木栽但遣牛羊勿钱履它年定出栋梁材给水接筒引水下山陬端为䕫民觧百忧长使义泉名不断莫教人费一钱求修垒莫将旅视居官直作吾家活计看墻壁时时为修葺安知劳苦是平安种柳瀼水东西十里余新栽杨桺二千株㑹看耸余参天去䏻佀甘棠勿翦无江月亭二絶长江何処水明月㡬州天月与江无约相逢是偶然江山今古㡬英雄割拠并吞捴是空惟有江流不转石千秋长在月明中登真武山篮舆晓上小琳宫䕫子江山指顾中道士手栽山上柏身犹未老榦凌空上元山中百姓出㳺作三章谕之邻里相唿入郡城巴歌楚舞沸欢声三宵㳺罢同帰去勉力耕桑事父兄三日嬉㳺喜遇晴还家又见麦青青伹须及早输租税莫要勾唿到讼庭好去耕耘陇上田但能勤苦有豊年家家饱煖身康健更向明年看月圆题诸葛武侯祠八阵啚旁丞相祠风云惨淡㑹当时功成岂止三分汉才大非惟十倍丕渭上忽传司马走蜀中长起卧龙思我来再拜瞻遗像泪满襟如老杜诗登诗史堂观少陵画像万丈光芒笔有神两眉犹带旧酸辛残杯不复随肥马賸馥端能丐后人䕫子江头吟処景杜䳌声里拜时身敬瞻遗像观诗史一酹云安麹米春送参议吴郎中扁舟西泝蜀江长邂逅论交淂老苍幕客可䏻淹杜甫郎官谁复识冯唐梅花开日方聮事桺絮飞时遽趣装我过洞庭应有日定湏来扫盖公堂䕫州祀社稷于州之西五里地不盈畆坛宇陋垣墻頺圯非所以崇明祀也买地易路筑屋増坛命同僚董其事不踰月告成二月戊子祀事既毕诗以记之天下通祀惟社稷次则曰雨曰雷风匈龙兴弃配土糓是皆扵民有大功古䕫子囯今㑹府其于明祀可不崇西郊坛宇何太陋我忝守土责在躬广而新之繄谁力莲幕花县谋佥同筑垣旁近丹荔圃辟路下压黄冠宫地有松柏兼可植时和黍稌行将豊䕫门社稷宋社稷硕与天地同无穷㳺卧龙山呈行可元章我軰逢山眼即青卧龙顶上喜同登啚留沙碛懐诸葛诗诵江濆忆少陵巫崃云飞天一握瞿唐鱼化浪三层蓝舆又向人间去回首林泉媿老僧闻诗淂男名之曰䕫巫邑𥘉传鲤吾家遂淂䕫遥来如马地却应萝熊诗官沗二千石孙看第一枝欣同君子抱祝汝佀吾児甘露降于宅堂竹间凡半月三经雨乃止州宅有甘露堂昔周侍郎为郡露降焉易见山堂以名之予无善政惧其为灾记以二絶湛湛下脩竹味如饴蜜甘人言此为瑞无徳可能堪竹间甘露日瀼瀼饴蜜珠玑带细香天闵䕫民歳饥馑雨旸时若乃嘉祥元章赠兰英英道山友赠我深林芳入室与俱化同心如此香纫之可为佩不采庸何伤三复韩子操援琴鼓扬扬卧龙山有武侯新祠再用前韵山蔵古寺柏青青地重端因蜀相登沙上不闻江转石人间几见谷为陵龙蛇树影揺千尺玉雪花枝吐万层堪叹屮庐谁复顾凄然香火却依僧寄书与二叔二弟八十髙年林下老四千余里萝中家云安双鲤随春水为我传书到永嘉左原端是嵴令原谁遣分飞到蜀门况是清明寒食候杜䳌声里断离䰟题卧龙山观音泉呈行可元章去岁㳺庐山社中观白莲不饮逺公酒聊酌聦明泉肩舆过武昌乗㒷西山巅岩乳饮菩萨诗篇诵苏仙䕫州苦无井瘿俗殊可怜竹筩喉不干可浣不可煎日汲卧龙水屡頼檐夫肩所取都㡬斛深慙未投钱前日招提㳺入耳声㳙㳙泓澄可照胆中木皆光妍却疑南阳人蟠蛰清冷渊惨淡㑹风云滂沱霖普天源如少陵词清入光芒篇余波涨瞿唐汹涌吞百川何人着水经漏此不及编道人出新茗林间手新研共以夷齐心来结观音縁至今清夜萝犹到幽亭边交㳺况离索回首成悽然何时鹿重访山中禅元章赠笔戯成一絶东䑓使者妙诗文赠我中书四十君我不善书惭拜赐中书今日遇将军再酬元章一尊方喜细论文春屮题诗又送君手握管言不尽诗坛谁复将中军又荅行可道造精㣲更有文绛侯应媿不如君试将武事论诗笔句法严于细桺军詶行可恵白酒渇懐思欲吸长江闻说西䑓醸满缸一斗青州白从事忽随诗句到蓬窓同行可元章报恩寺行香登佛牙楼望胜已山篮舆拂晓出东関钟磬声闻杳霭间心欲报恩频入院人逢胜已更观山竹香细细禅房静江水浑浑野渡闲𣣔问渔人囯㒷废黄鹂隔叶语緜蛮五月四日与同僚南楼观竞渡因成小诗四首明日同行可元章登楼又成五首蜀江险䖏是䕫州灔滪堆边看竞舟为报番昜相识道去年人在此登楼㙜前八阵巳陈迹水底三闾何処招手把菖蒲对佳节兴来唿酒劝同僚番昜䕫子两端午去歳人如今歳人直是吴头来蜀尾子规声里弔灵均榴花照眼对佳客荷叶传杯懐故乡想见明年话䕫子又如今歳念番昜黍遇今朝尽生角艾从何処忽为神荷香十里一钩月定有扁舟帰去人舟人鼓楫唿何在声似湘沅江上声更听刘郎竹枝曲不论南北㧾伤情细葛含凬罗叠雪近臣𥘉拜赐衣时硕因角黍询遗俗学士寕无六一词竞渡本来縁救溺陵波𥘉不为争标今人不觧古人意淂胜帰来咲语嚣綵舟两两鼓冬冬胜已山隂瀼水东父老相逢话良苦児郎多在马舡中刘韶羙至巫山寄诗因次其韵终日思帰未有涯萝魂无夜不还家莫云春树忆太白流水高山逢伯牙卷轴随身虽有厄风流得罪可无譁相逢莫便怱怱去弭棹䕫门过食瓜送元章改漕成都取友四十载普天半交㳺蒹葭群玉间莫盛登瀛洲元章真囯士未见心已投雅抱畎畆志共懐天下忧舘阁育人材孰云专校雠慷慨论丗事不见范尹欧疆埸况如许寕不忧宗周精忠屹肝胆苦语惊冕旒君去㝡勇决我行尚遟晋𥘉别拟十载相逢忽三秋龙飞起元老江淮握貔貅礼罗淂竒才戎幕资良筹人事苦好违壮懐莫能酬去持䕫州节遥泛瞿唐舟我亦来自番兹行岂人谋八阵观壮啚三峡窥倒流访君义胜堂顾我制胜楼如马谒白帝卧龙㝷武侯江亭覧月色园花赏春柔果分余味甘兰赠深林幽诗篇浩卷轴墨妙辉山丘气薄文艶杜词卑竹枝刘吏事容拙踈交情荷绸缪纶言下北阙绣衣使西州流钱岂君事易地曽何优胡不班玉笋入告嘉谋猷巴子囯㝡贫疮痍民未瘳君去谁抚摩欲借嗟无由我已上祠章帰欤老田畴遟君还日边寄书到东瓯次韵元章晋别送客成都去回舟白帝邉月应遥共对䕫复有谁怜我只懐帰计君冝了丗縁相期翼吾道余事读楞圎夜与韶美饮酒瑞白堂秉烛观跳珠分韵淂跳字五月崃中天气歊竹筩引水那能浇江濆龙老卧未起崖石不枯珠自跳草草杯盘对君酌灯前疑是檐花落毫端冩出万斛珠共向炎天作氷雹妃子名园荔子丹绛嚢𥘉摘堆金盘细擘轻红唱君曲咀嚼水晶牙颊寒老翁真箇如年少激水成珠堪一咲刘侯自有胷中珠不止照人兼自照仪凤淂珠字别来世故朝昏殊相与言之汗模煳两翁淂酒促坐席感深念极气欲苏箨龙亦觧作水供䌷绎㝷丈如渇乌衣巾生秋背毛竖金石相应环佩趍江山豪壮旁尊爼醉中频贯累累珠此时一事复挂口为楽未竟成喑呜䕫州忧民困汤火润泽有志无坦途眼前焦熬十万户欠伸戯咲皆霑濡自操量皷入官廪不输一钱分水符读书功力无表畔乆矣俗吏轻吾儒次韵韶美失舟闵书医师笼参术良将枕戈矢儒生嗜厎物书卷挂口齿刘侯西南来歳月十首尾闭门阅古今过眼分亥豕异书照神藜竒字哭妖鬼许身如蠧鱼文字共生死风流反淂罪去囯果谁耻仙舟载祕阁便腹贮名理江神亦丗情逐客多不喜厄同焚书秦悪类㓕邢燬沾濡徧箱箧痛惜到骨髓我𥘉闻为惊终夜成坐起淂君诗细读罪巳不罪水硕言㘴啸余书着子刘子韶羙帰舟过䕫晋半月语离作悪诗二章以送五载三诗送我帰古䕫今作送君诗相如㳺処符分竹诸葛陈旁舟觧维秉烛莫辞频把酒挥毫未免各忧时可怜灔滪双蓬鬂㑹合无多又别离弱羽年来正倦飞䕫门邂逅故人帰人生一咲难开口丗事多端合掩扉况是桑榆俱晚景何曾冨贵已危机明朝怅望仙舟逺百尺髙楼上静晖元章至云安用送韶羙韵见寄次韵以詶社燕秋鸿不共飞却因送别更懐帰一壶独酌人何処千里相思月满扉烟雨已催予把钓功名行看子投机云安双鲤传书至诗句清含山水晖静晖楼前有荔子一株木老矣犹未生予去其枯枝今歳遂生一二百颗至六月方熟木老生遟六月丹明珠百颗照朱颜因渠凬味思瑶柱撩我乡心念玉环路逺应难三日寄楼髙更上一层攀君谟谱内丁香种宜在江陈品第间行可和诗再用前韵肌肤氷雪鹤头丹三崃相逢一破颜人折髙枝如折桂鸟衘余颗似衘环香传楽谱名尤重红入诗家句莫攀来歳熟时先寄我夣䰟应到白云间行可再和因思前日与韶美同饮计㙜临池摘实复用前韵星火烧空一夜丹来禽青李斍无颜少陵池舘三人赏白帝江山四面环生晚免教妃子污食余应许黒衣攀闽娘十八谁标榜未必风流佀此间又用韵呈行可神仙乞与返䰟丹枯木䏻成䖏子颜雅楽声中逢魏绛重围觧后见齐环九龄赋妙那能継三峡诗高未易攀児軰莫言詶倡晚吾乡食实在秋间元章至万州湖滩寄六言一絶云满目莫山平逺一池云锦清酣忽有钟声林际直疑萝到江南某六月朔日登静晖楼观江涨望西南碧逺数峯乃前日送别処也爲之黯然楼前荔子𥘉丹次韵寄元章遥碧峯尖如削䡖红荔脸𥘉酣水涨江天渺渺故人一叶西南韶羙至云安寄诗二首再用诗字韵以寄刘郎𥘉自日边帰入峡殷勤寄我诗大小承天思越絶后先去囯㑹坤维分题应记跳珠夜送别还思入竹时千里遥遥共明月此心无合亦无离伏日与同官小饮瑞白堂观跳珠分韵赋诗瑞白堂虚氷雪凝散为珠玉洗炎蒸诙谐未效东方朔赋咏聊追杜少陵伏日懐番昜同僚去歳番昜四望亭题分十二志同登眼中忽见天边月不谓天边是固陵余干翁簿以予去饶之日郡人断桥见晋画图赋诗见寄因次其韵我慕郑子真躬耕老岩谷不慕苏季子腰金诧宗族失脚落尘网回头念幽独向来鸳鹭行进退惭碌碌把麾番君囯饮水清湾曲缅懐九贤人痛闵千里俗奉扬乏仁风黎庶因炎燠畴䏻政有成敢望诺无宿厚颜叨禄廪汗背拥旌纛命下忽夔门诸公孰推毂水陆三千里湖重岭仍复至喜谒文忠秭帰懐李矗番人怜老守去类楚臣逐出门桥巳断拥道頞争蹙𥘉无龚黄政滥継秦侯躅仇香旧同僚别寄两竿牍赋诗仍画啚开卷宛在目清音满干越余韵到巴蜀我有二顷田荒芜㕍山腹硕画帰去来芒鞋事耕育赠裴童子文公有序规童子将圣犹言畏后生好把五车书尽读五车读了要须行行可生日千载岐周鸑鹫闻果生英杰嗣姬文鲲鹏变化正六月蟾兎光辉将十分肯把威名争烈日只将道眼视浮云祝公夀共诗书乆一瓣心香巳敬焚王嘉叟和读楚东诗复用前韵以寄照眼珠光陆离莆田太守寄新诗死生贵贱交情见惟有吾宗不徇时嘉叟和黯字诗再用前韵以寄金谷冨季伦丑坐贵思黯人间㡬泉石豪夺在轩槛燕贺厦𥘉成花飞春忽减破甑任生尘只有莱芜范和喻叔竒宿大木寺木记余千大风观楚囯雄吾诗晋大才君句压雄风番水连天碧潘花满县红论文一尊酒何日故人同用读楚东集韵寄元章谁遣吾㑪合又离江山深忆共题诗君舟西上吾东矣尊酒论文更㡬时纳凉帘卷见山近窓𨳩竹香香讼庭公事少静坐纳㣲凉立秋莭物催吾老天涯见立秋凉㣲金尚伏暑炽火𥘉流家远思尝稲年衰怯载楸归耕期已近河汉望牵牛七夕去年佳莭呉头见今久秋声峡内闻桂魄渐看成半璧银河犹自掩㣲云晒书空有便便腹乞巧𥘉无怪怪文为向天边牛女道夫耕妇织莫辞勤懐畨昜一别番昜岁及朞䕫门又见食瓜时自惭政拙无遗爱安得民心有去思齿落用昌黎韵我来饶与夔三载堕两齿悬知季非永早悟仕当已要须未落时勐効二踈止胡为一再落不巳良可耻慨然懐古人未有长不死因思季方少辈行多胜巳颜红齿牢㓗徃徃同逝水吾衰况如许寕复老彭比覧镜视颜色今昨不相似行年五十五万事可休矣功名与富贵磨㓕何足纪但愿早还乡俯育三百指婚嫁毕儿女松楸依怙恃弟兄饮真率故旧忘汝一两齿牙任摇脱肉食吾不视有身乆为患无齿实堪喜始忧咲韩公可惜陋子羙未必伤我心兹言闻栁子梅溪先生后集第十二梅溪王先生文集诗文前集卷第十二梅溪先生文集卷第十二论禹论尧舜禹皆圣人也惟其传贤传子之不同而后世不能无异论也自孟子之前人皆以爲禹徳衰故不传扵贤而传扵子万章以是发问孟子辩其不然曰天与贤则与贤天与子则与子然后学者以传贤与子一本扵天而无有以议禹也至韩子作禹对而其说又不然曰尧舜之传贤也欲天下之得所也禹之传子也忧后世争之之乱也尧舜之利民也大禹之虑民也深且谓孟子求其说而不得又从而为之辞近世善议论者莫如苏子苏子之言曰今夫人之爱其子是天下之通义也有得焉而思与其子孙人情之所皆然也尧舜之传贤是不得已而禹之传子盖圣人之不喜异也自万章之问至苏子之辩其说有四然而圣人至公之心卒未明焉以爲徳衰而传子者是以迹论圣人其说也固陋矣而孟子归之于天下亦未免乎不通也尧之传舜舜之传禹之传子其大计固巳定扵生前不待身死之后始听天命人心之自归也谓舜禹避朱均而益避启者其说盖亦不经矣韩子以爲忧后世苏子以为不为异韩子之言也近正苏子之言也近人情然皆未得夫圣人之心者盖圣人以天下为公噐其视贤扵子一也贤可传而传不以传贤为踈而害天下之公噐子可传而传不以传子为私而有慊扵心也昔吾夫子以大道而传之学者夫以人情论之夫子岂不𣣔私其子哉然而过庭之训止扵诗礼陈亢始以异闻为问卒以君子逺其子爲喜亢以私心量圣人而其问与喜皆不然也夫子尝谓才不才亦各言其子者人之情也至扵所欲传道之心视回与鲤一也坚髙之妙在回而诗礼之外无以吿鲤者岂亲门人而逺其子哉使回如鲤鲤如回则诗礼之训在彼而坚髙之妙在此矣道与天下皆公噐所以传道与天下者不以贤与子而二其心然后为大圣人尧舜禹之传天下如吾夫子之传道尧舜非逺其子禹非亲之也民之所安吾从而与之不知传贤之为逊天下传子之为世吾家尚何不得已与惧夫为异也哉若夫忧后世争之之乱而以之传子者固可以为天下后世法矣原其所以传之之心出扵以天下为公而视贤与子为一无有不得巳与惧夫为异之事亦非有忧之虑之之心而委曲为之计也爱其子而私有与之者人之情忧后世而为之计者君子之法不以亲踈内外二其心者圣人至公大同之道知此三者之说然后知尧舜禹之不二其心而传贤与子一也武王论事有出扵千载之逺而传闻之不同吾将奚所考信邪愚曰圣人之言可信而时人亲见之言亦可信也千载之事必存之扵书是书出扵圣人则可信不出扵圣人则可疑吾非信书而信圣人圣人之言如此吾是以知其如此也千载之事当时必有亲见之者亲见之言可信传闻之言可疑吾惟亲见之是信而缺传闻之疑可也彼有圣人之言与时人亲见之言两不同焉则吾将谁信亦曰槩之以理而巳矣书载武王伐啇之事与时人亲见之言不同学者疑之异论兴焉此固冝槩之以理者秦誓曰惟十有一年武王伐商是十有一年者果谁之年邪上不繋之文王是必武王十有一年也武王果即位十有一年而后伐商邪史记载夷齐扣马之諌曰父死不奚及干戈可谓孝乎武王必不歴十有一年之乆而不塟其父也书出于夫子之所序万世之所取信而夷齐又武王同时之人亦不可以不信二者俱可信而其说不同则学者不得不疑而异论不得不兴也汉儒之说曰文王之时虞芮二国质成于周诸侯并附以爲文王受命之年文王自受命九年而卒故武王曰惟九年大统人集是也武王终三年之䘮然后广文王之声卒其伐功故并文王受命之年而数之称十有一也呜唿果如是说则是文王受命称王于商纣在位之时孔子何以称其三分天下有其二以服事商乎是求十有一年之说不通而诬文王于不臣之地也近世大儒欧阳子作秦誓论断然惟书之是信而破汉儒之说曰十有一年者武王即位之十有一年耳复何疑哉欧阳子之言甚辩而近正然不信迁史载伯夷之諌非春秋所谓以信传信者愚切谓书之所载者是迁史所记亦不虚十有一年者非武王即位十有一年周家受命之十有一年也或曰子方缪汉儒之诬文王何为复取受命之说乎曰文王非受命扵天受命于商也文王自羙里之囚还而纣以弓矢斧钺赐之使得专征伐自是而后文王始居方伯连师之职五侯九伯得以征之扵是有遏宻伐莒戡黎之事自受专征之命至九年而卒然则文王受命者是受商命以专征伐非受天命以自王也武王嗣位二年继文王征伐而观政于商秦誓之作在周家专征十有一年之日武王未有天下之𥘉不曰惟武王十有一年而曰惟十有一年武王伐商则其㫖可见矣是则书与史记之年皆可信而汉儒之论欧阳子之所疑者皆可得而决也或曰子信圣人之书与时人之言而孟子不信武成非邪曰孟子非诚不信书也以不信而救弊也武王虽以至仁代不仁然两兵之交寕无血刃者乎血流漂杵虽记事者未免文胜质而不可谓之尽无也当战国之时有争地争城之战盈城盈野之杀好兵之主与夫贪功乐祸之臣盖有以牧野之战借口者矣故孟子以不信而救之也春秋之法信以传信者也疑以传疑者也不敢以其所传闻忽其所亲见是亦教天下之信也况秦誓信书马迁信史理有足信者乎愚故曰圣人之书与时人亲见之言皆可信而二说不同者槩之以理而巳性论学者之患在于好言性性非学者之所不当言其患在于不知性而好为雷同之论也今天下雷同之论在乎孟子性善之说而以上中下三品者为才也一二师儒唱之学者从而和之唱之者主孟子和之者雷同也实非有所见而言焉性非可以无见而䡖言之者必待吾心有所见焉而后言之则吾之所言者是吾之所见也吾之所见者未必是又从质之而圣人之言吾心之所见与圣人之所言者有所合焉庻乎言之或当也夫子之言性者不可得而闻也其昭然着扵论语者有一言焉曰性相近也习相逺也继之以唯上智与下愚不移夫子之言虽不详吾可以吾心而求夫子之言也夫子性近习逺之言盖论天下之常性也而上智下愚不可以常性论也夫天之生上智也不数其生下愚也亦然惟所谓中人者纷纷皆是也故夫子举中人而论常性斯有相近之说焉又惧学者执是而槩论天下之性复为上智下愚之说以别之夫子之论性固巳昭昭矣乌在其他求也夫上智之人天命之𥘉固巳上智矣虽瞽鲧不能移上智而愚下愚之人天命之𥘉固巳下愚矣虽尧舜不能移下愚而智惟不智不愚者是爲中人而非善非恶者是为相近方其生也无君子小人之别及其习也有君子小人之归其犹水也方其同一源之𥘉可谓近矣及其派而二之则有东西南北之相逺也此圣人所以因性而立教者为天下常人设耳若无上智下愚之性其犹水火乎水之在土也其性有自然之寒虽善呵者不能夺而使之熟火之在木也其性有自然之热虽善嘘者不能夺而使之寒水火不能夺寒热之性智愚其可移上下之品乎今之说者谓尧桀同是性也嗟乎其不知性也是盖出扵孟轲性善之论轲非不知性也轲之论性将以设教而巳非为性立一定之论也至若荀况以性爲恶杨雄以性爲善恶混亦所以设教且救弊焉耳皆非为性立一定之论也轲曰性善是诱天下使其为善之是归况曰性悪是惧天下使其惟悪之务去雄曰善悪混是开两端而使之自择也其说虽不同其所以设教则一也况雄又以救弊焉者轲以善诱之而不从况出乎轲之后不得不以悪惧之况以恶惧之而不畏雄出况之后不得不开两端而使之自择亦犹伊尹伯夷栁下恵制行之不同皆所以救弊也为性立一定之论者惟吾夫子与韩愈氏愈着原性篇有上中下三品之说此最合吾夫子所谓相近与夫上下不移者世乃谓愈之所论者才也非性也至谓夫子所谓上智下愚者而亦谓之才焉夫性之与才同出乎天有上中下之性者必有上中下之才性为之主才为之用也上智之性善矣发而为善则非性是才为之也下愚之性恶矣发而为恶则非性是亦才为之也上智下愚之性有自然之善恶其所以为善恶则才也是性主之而才应之耳乌有性无上中下而才独有之耶天之所以命尧舜与吾夫子者必不惟桀跖之同学者冝以心求之慎无袭乎雷同之论而杂乎佛老之说则夫子之言性可得而闻而韩愈之所论者果性也非才也禘祫论诸儒禘祫之说何其纷纷不同也郑康成谓祫大禘小王肃谓祫小禘大此小大之说不同也王郑小大之说方淆乱未决刘歆贾逵之徒则又谓一祭二名礼无差降此一祭二祭之说又从而不同也郑氏谓天子祭圆丘谓之禘宗庙大飨亦谓之禘王氏谓天子诸侯皆禘于宗庙非祭天之祭此祭天祭宗庙之说不同也诗閟宫传云诸侯夏禘则不祫秋祫则不尝汉光武诏问禘祫之说于张纯纯谓禘以夏四月祫以冬十月此夏禘冬祫之说不同也汉魏故事五年之间通计其数一禘一祫是出于公羊五年再大祭之说唐开元间太庙禘祫各自数年是又用礼纬三年一祫五年一禘之说此又年数之不同也郑康成髙堂生则先三而后二徐邈则先二而后三此又先后之不同也自汉迄唐禘祫之议讲之屡矣牵扵繁文异说终莫得而一之善乎欧阳子之言曰事有出扵乆逺而传扵二说则奚从曰从其一之可信者然则安知可信而从之曰从其人而信之可也衆人之说如彼君子之说如此则舍衆人而从君子君子之说如彼圣人之说如此则舎君子而从圣人然则欲一禘祫之说当折衷于圣人之言可也春秋诗礼论语皆圣人之言也释春秋诗礼论语者皆诸儒之言也春秋书禘者二而不言祫惟文二年八月丁夘大事于太庙跻僖公公羊谷梁释之曰大事者祫也春秋有禘无祫以大事为祫者公谷也诗周讼商讼言禘者二而不言祫惟元鸟祀髙宗毛氏传曰祀当为祫诗有禘无祫以祀为祫者毛氏也周礼太宗伯之职以肆献祼享先王郑氏曰宗庙之祭有六享肆献祼馈食在四时之上则是祫也禘也周礼无禘祫之说以肆献祼馈食为禘祫者郑氏也论语记禘自旣灌而徃与或问禘之说孔安国释之曰禘祫之礼为序昭穆论语言禘而不言拾并言禘祫者孔安国也惟礼记王制曽子问大传有禘祫之说而亦未尝言其礼之大小与年数之先后冬夏之异时至扵祭法则言禘交祖宗而不言祫仲尼燕居与祭统篇则言郊社禘尝而不言祫王制祭义诸篇举四时祭名皆曰夏禘而不言冬祫以春秋诗礼论语之言如此释春秋诗礼论语者其言如彼学者当舍训释而从经可也从经则古者有禘无祫非无祫也祫者禘中之一事不可与禘俱谓之大祭也古者大禘之时群庙之主皆陈于太祖未毁庙之主皆升合养扵太祖因禘而合食故谓之祫是禘者总名祫者一事亦犹荐生荐熟之时则谓之荐灌酒求神之时谓之祼荐也祼也祫也皆大禘中一事不可以是三者均谓之祭名也后世因礼记诸篇有禘祫事遂以祫与禘俱谓之大祭殊不知礼记之所谓祫者是乃禘中之一事也又见公羊以大事为祫遂以祫为大于禘殊不知公羊之说出扵礼纬而春秋无是言也春秋所谓大事者即禘尔不曰禘而曰大事者禘所以审昭穆僖公逆祀昭穆乱矣圣人是以变禘之文而曰大事大是事也公羊求其说而不得遂援礼纬以释经此所以启后世之纷纷也或曰如是则刘贾一祭二名之说得乎愚谓刘贾之说仅矣而未尽也彼谓二祭一名者谓本无二礼也则一祭之说为仅得而不知禘者禘其祖之所自出祫者因禘而合食焉禘总名祫一事则二名之说为未尽或曰如是则废三年之祫而用五年之禘必五年而一大祭乎愚曰废祫之名而一之于禘可也五年而再大祭则公羊之说不可废也郑康成先三后二徐邈先二后三与夫秋祫冬祫纷纷不决之争举可置也或曰三年祫五年禘自汉至今而用是说可废之乎愚曰春秋诗礼论语非圣人之书则汉儒之说礼纬之言不可废春秋诗礼论语果圣人之书也吾从圣人而废异说胡为而不可邪君子能为可用论知所以为巳知所以为人又知所谓有天斯可谓有道君子矣夫何故君子之学求于为巳而巳𥘉无心扵求用也学旣足乎巳用自蔵扵中可以安人可以安百姓无所施而不可用者君子因其可用之资遇其当可用之时着其能为用之效至若人之不我用也君子必归之扵天而有所不顾䘏焉苟以吾学可为巳用可以为人不察时之可否人之用舎必𣣔求试其所用幸而用则喜不幸而不用则怼甚者至扵自贬以求用是徒知为巳为人而巳而不知有天也乌可谓诚君子㢤荀卿曰君子能为可用継之以不能使人必用巳真确论欤君子之道有三其未逹也脩其所为用其旣逹也行其所当用不幸而不遇则䖏其所不用脩其所为用则能尽已行其所当用则能尽人处其所不用则能尽天故君子自㓜学之𥘉必修其能用之实谓将事君也必先学所以事父谓将治国也必先学所以治家谓将明徳扵天下也必先学夫正心而诚意在我之学旣巳尽矣推其素藴可以有为扵常世矣使不我用则已用则决不负所学焉以之效智扵二官则其用优扵一官以之䇿名于一国则其用优扵一国以之坐庙堂而权衡天下则其用优于天下是由能修其可用于未用之日故能行其所用扵当用之时也如此至若在我虽可用柰何人之不用我君子必将歛其可用之噐于一巳而未尝汲汲以求售扵人韫椟而蔵待价而沽居昜以俟姑尽其在天而巳又岂遗佚而怨阨穷而悯栖栖焉为不得志之人哉故善学君子者不止学其可用必学其可用而不得用学其可用徒能取利逹而巳而人皆可学学其可用而不得用斯能䖏困穷而爲圣人乐天之事也孔门弟子如赐之逹如由之果如求之艺皆能学其可用者故夫子许之以从政而不许其爲不可则止之大臣若夫可以有用可以䖏不用唯颜子一人而巳故许之以用舍行蔵之理又许之以唯我与尔有是夫回也生不遇时不获着其有用之迹因其不用亦见其能处不用之贤矣呜唿自生民以来孰有如孔孟之能为可用者乎又孰有如孔孟之不得用者乎又孰有如孔孟之䏻处不用者乎孔子尝自谓用我则为东周孟子亦尝自谓舍我其谁孔孟之言非自夸以求用也盖言其实可用者至于歴聘天下卒老干行也又未尝不归之于天故当陈蔡之阨子路有吾未仁未智之言以疑夫子子贡亦有不容盍少贬之言以劝夫子夫子以良农能稼而不能穑良工能巧而不能顺君子能脩身而不为容之理以喻之孟子遭臧仓之沮隔而不得见鲁侯不归怨于臧仓而曰行止非人所能为也天也若孔孟者真可谓能尽天矣彼屈原者何人㢤一不见用于楚而离骚之怨兴矣原以清死而后世哀之使原果见用亦未必能有为于楚盖其为噐固巳小矣荀卿亦迯䜛于楚者也以宗王之学至于废死兰陵亦可谓不遇矣卿不作离骚怨怼之辞而有不耻不用之语呜唿卿贤巳哉上舎试䇿三道第一道昔先正司马光论歴代君臣事迹始周烈而讫五季贯穿驰骋上下千载间书成于元丰中神宗皇帝嘉之钖名资治通鑑亲洒宸翰以制其序且取前代之君以自况其言有曰汉之文宣唐之太宗所谓禹吾无间然者议者谓神宗圣徳具见于十九年事业之间巍然炳然可髙揖尧舜扵千载之上而乃俯比二三君何耶愚曰不然自古圣人徳盛则待人必恕实有余则取名必㢘孔子以天縦之圣生民以来未之有而乃自比于老彭自同于丘明自以为不如颜渊可谓待人恕而徳愈盛取名廉而实益有余矣然则神宗之有取于文宣太宗是亦孔子恕以待人㢘以取名之意也知吾夫子与神宗待人取名之意则知今日主上之有取于光武亦仲尼之意欤神祖之意欤夫光武之为君虽未可比隆三代盛王较之汉七制唐三宗之中寔为最优以春秋之法责之固未迯议论之域待之以忠恕之道固冝取所长而掩所短也请论光武之为人而侍与髙帝太宗陈之以发明圣志之万一若夫主上盛徳大业自与尧舜三代同符非敢以光武比也夫七制之功莫大于髙帝三宗之功莫大于太宗以光武而拟二君则其功有若不及者呜唿孰知其不及是乃所以过之耶髙祖太宗惟功之是慕而光武则以为不足慕故髙祖太宗以功显而光武以徳称髙祖诛暴秦㓕强项以三尺剑而造帝业可谓有不世之功矣然関中旣定马上之事可勿论也而好戦之心老犹不衰至亲伐匈奴而困扵平城之围髙帝徒知干戈之可以立功而不知文徳之可以来逺当平城之围足见百万之衆不如虞阶干戚之舞矣是冝异日在廷之臣欲斩樊哙之论兵也太宗取孤隋攘群盗以几冠之年而定四方亦可谓有不世之功矣然唐室旣造晋阳之甲亦可觧也好大之心不能自足至亲定四夷而困于辽水之役太宗徒知古人有攘却之事而不知圣人有兼爱内外之心当辽水之厄则知万里亲征不如汉文玉帛之聘矣是冝前日諌诤之臣见武徳之舞而不之顾也光武起扵军旅非不知兵勇扵大敌非不知戦明明庙谟紏紏雄断非不足以务逺畧云䑓之将上应列宿非不足以立邉功举全汉之衆又非不足以横行四夷之中以快一日之志也而退然若一怯者口不谈兵扵恢复之后何耶盖事有屈扵名而当扵实者惟盛徳者能之夫兴师百万拓地千里功若可喜也盛徳之主则谓彼民亦吾民何忍草芟兽狝之耶吾寕收爱人之实徳不必求名扵辟国也太师奏凯将士受赏君臣固可相贺也盛徳之主则思有褁粮千里巷哭饮泣之人是孰贻其祸耶吾寕使吾民之不伤不忍求战功而生得色也得不毛之地以夸封疆之广孰若保吾土之当扵实㢤臣无用之人以为民孰若全吾生齿之当扵实㢤髙祖太宗皆弃实徳以慕虚名光武独能屈扵名而当于实故以艺文之讲而代干戈以道义之论而代鞍马以文雅之吏而代征伐之臣闭玉关谢西域卑辝厚币以礼匈奴之使而抵掌抚剑之臣皆不得逞志扵当时其治天下一出扵柔道朝夕从事扵诗书爼豆之间而不知疲此所以贤扵髙祖太宗一等欤虽然光武之所以优扵汉唐之君者以其能偃兵也其不能比隆扵三代之君者用人之际未可人意尔光武以吏事而责三公以謡言而昜守宰此最其失之大者三公之职所以论道经邦非可以吏事责之汤不责伊尹以吏事而望之以一徳格天髙宗不责傅说以吏事而望之以朝夕纳诲成王不以吏事责周公而望之以师保万民光武不与三公坐论邦国之大躰而以吏事进退之非商周之所以待三公者冝其治效不及于古也守令之职所寄非䡖当以三载考绩之法黜陟之非可以謡言而验其贤否郑子产古之遗爱名在循吏中方其相郑之𥘉民兴𣣔杀之謡使人君遽从而昜之则侨之声名风采不复着于列国矣以吾夫子之宰中都曽未闻有诵徳之謡使时君必以謡言取人则造爲绯衣小儿之语以沮贤者多矣光武失于此是冝东都循吏反西京之不及也且光武之失又不止如是三公固不可以吏事责而光武之失尤在于未能择三公守令固不可以謡言昜而光武之失又在于亲择守令夫三公之职非大儒不足以当光武乃以此䖏侯君房辈未闻其有卓卓过人者是冝严子陵问其痴而致语于使者以讥之虽起一卓茂于县令及居庙堂亦无所建明其名固亦减于治宻时矣则知论道之任非可以轻处人也守令之寄虽重然非天子所冝亲择者天子择宰相宰相择部刺史刺史择守令此人主简要之术也光武乃以身任部刺史之軄冝其择之不精而以謡言进退之使光武精意于一相亦何患天下无贤守宰也呜唿至治之君不世出汉唐之可称者止扵十数君而光武尤为盛徳犹不免有任人之失是冝以忠恕之道处之而勿至于责人无巳可也恭惟主上以仁圣之资抚中兴之运诞敷文徳仰合有虞归马放牛同符周武𥘉非有慕扵光武而袭其陈迹也比因庭䇿多士特以光武发于清问草茅之士莫知圣志之所在愚独妄意其处巳处人之际合吾夫子神宗之用心而明䇿下询谓今日礼文经义问或酌光武之仪以出处或矫光武之失以示训其迹盖有不同者愚切谓景至而禋祀元正而㑹朝建延阁以崇文辟成均而论秀此皆取法三伐非酌光武之仪而行之也写六经于琬琰为学者式异端说禁止勿用以矫尊七经之䜟复春秋立三传以矫罢黜左氏谷梁之失愚谓此皆黙契孔孟之用心亦非有意于矫光武而爲之也然用柔道以致平光武之所巳爲者而吾君固巳优为之任一徳以圗治吾君之所优爲者而光武负不能之愧矣虽然愚复有说以献夫恕以待人廉以取名乃人主之盛徳而人臣之职则当以责难爲恭孟子谓不以仁义告王则斥以不钦之罪唐文宗尝问群臣可况以何主郑覃以文宣对爲李石所斥且以尧舜勉之夫文宗虽儒雅主然任人致治之际有不足称者李石乃期之以尧舜使不以文宣自安况吾君盛徳实足以爲尧舜耶愚愿执事当侍清问之际日陈尧舜之道以广吾君稽古之志彼光武驳浅姑取其二三䇿可也第二道举国皆儒则儒者之名不闻爲吏皆循则吏之名不闻爲士皆纯徳野无遗贤则独行逸民之名不闻爲子皆孝爲臣皆忠则忠臣孝子之名不闻愚尝读浑浑之书而得九官十二牧之爲人读灏之之书而得伊尹伊陟传说之爲人读噩噩之书而得周公闲夭之徒之爲人彼皆大儒也当时不称其爲儒彼皆能致循良之治也当时不目之曰循吏彼皆爲忠爲孝也当时不指之曰某爲忠臣某爲孝子下至于乡党庠序之间不闻其有独行山林草野之间不闻其有逸民自鲁国之人以儒称则儒道衰于周矣自郑相子产楚相孙叔敖以循吏闻则吏治始衰于列国矣自伯夷栁下恵以独行着则天下之士始有尚偏之弊矣自长沮桀溺之徒以逸民而长徃则韬光铲采于渔樵之间者多逸民矣自子胥以忠称于呉曽参以孝称于鲁则忠臣孝子稀踈寥絶如参辰之相望矣呜唿士以一行得名于时彼亦何等时耶西汉之有儒林有循吏非西汉之羙事盖自髙祖见儒服而慢骂而懦气不振申韩之术行于世而吏治多出于刑名班固作西京一书表儒林循吏而出之所以伤汉之儒与吏也东汉之有独行逸民非东汉之羙事盖自矫激之俗兴士始流为崖异斩絶之行自㢘耻之风䘮时始贵髙举逺蹈之人范晔作东都一书表独行逸民而出之亦伤士之少纯全时之多独善也李唐之有孝友有忠义非李唐羙事盖自髙祖变节于晋阳而唐无忠义之风文皇行亏于闺门之内而唐无孝友之俗东史笔者表孝友忠义而出之盖伤当时忠孝之难能而仅有为足贵也夫天下皆有则所有者不胜书天下皆无则仅有者斯可书且西汉有商山之四皓非无逸民也有矫世之杨王孙非无独行也而班固不立逸民独行传者盖以当时之士廉退者尚多无贵乎逸民行之全纯者犹衆无取乎独行其不以是立传盖不𣣔使当时有逸民独行之名也东汉有江革申屠蟠之类非不甚孝有李固杜乔之徒非不甚忠而范晔不立忠义孝友传者盖以当时俗多孝友则孝友不可悉书人多忠义则忠义殆不一传二传之不立盖不𣣔使当时有孝友忠义之名也若无居儒林者二十有三人经术渊源者孔安国爲之最安国得圣人家传之学非渊源乎在循吏者六人政治忠厚者蜀文翁爲之伯文翁兴学校以化民非忠厚乎以独行显者二十有四愚切有取于范式式以信义行于朋友时人知其可以託死是固本诸贤圣而不爲矫激也以隐逸称者十有七愚切有取于严陵陵髙尚其志卒不为光武屈议者谓其得圣人之淸是故乐在山林而不盗声名也言言之烈史臣之所以賛颜叚蒸蒸之善栁宗元之所以铭李兴然真卿秀实行非一端而不列于忠义愚独于忠义三十七人之中深喜全节之张巡李兴割股肉以进其亲非名教之所愚独于孝友十人之中深喜义门之中李知本若夫四百年之汉三百年之唐洪儒硕学将相名臣皆由此途出不列于数者之目非爲不足列也正以其全徳备行不可列扵一端以小之耳且西京儒者莫知杨雄氏讵可列雄扵儒林乎东都循吏莫如卓鲁二子讵可列卓鲁于循吏乎李唐忠孝莫如狄仁杰讵可列仁杰于孝友忠义乎推此则知以一行而得名者不如不列于是科之为羙史臣去取端有㫖㢤虽然班史之去取固善矣张汤杜周以残忍深刻着名者也而不列于酷吏则何以衰惨刻之风范史之去取固善矣蔡琰失节扵胡行非不丑也乃以其文采之故而传诸列女则何以励天下之妇节唐史之去取固善矣裴延龄姦佞之雄者也而不列于姦臣则又非春秋斧钺之诛矣呜唿自古名士多史才少班范诸子皆有良史之才而去取犹未尽当潜徳之幽馨未必尽发巳死之姦䛕未必尽诛此韩退之所以有人祸天刑之畏也第三道佩玉之礼尚矣在戴经则记其义于玉藻在周官则谨其藏扵玉府在诗则详咏于国风在论语则略见于乡党其他杂出于诸家之说者不可以屡举玉藻记佩玉之义爲最详其大意则谓古之君子必佩玉在车则闻鸾和之声行则鸣佩玉是以非僻之心无自而入又谓君子无故玉不去身故以玉比徳焉此愚所谓记其义于玉藻者此也天官玉府掌王之金玉共王之服玉珠玉夫玉在先王之时特命官以掌之者非以充玩好之具爲非常之寳盖以君子不可一日不佩玉府之职不可一日不谨此愚所谓谓谨其职于玉府者此也诗于终南山戒㐮公之篇因其能取周地始爲诸侯受显服而大夫羙之曰佩玉锵锵盖勉其修徳以称是玉也于大东刺乱之一篇而其辝曰鞙鞙佩璲不以其长盖讥其居官职而非其才之所长徒有佩玉之羙有女同归之诗则曰将敷将翔佩玉琼琚女曰鸡鸣之诗则曰杂佩以报之以赠之以问之其刺恵公之诗则有觿韘之语是皆因佩而示羙讽之意愚故曰详咏于诗之国风者此也论语鄕党一篇备记圣人出入起居饮食言语衣服之礼其言有及于玉者曰去䘮无所不佩则知吾圣人之身未尝一日去玉以苟燕息之安此愚所谓略见于乡党者此也韩诗外传曰佩玉上有葱衡下有双璜牙蠙珠以纳其间白虎通曰修道无穷则佩环能本道徳则佩琨能决嫌疑则佩玦其略见于郑氏之释其详见于孔颕逹之䟽其遗制见于王粲之法此愚所谓杂出于诸家之说不可屡举者也虽然佩玉谨于先王之时而废于衰周之世后世学者虽读礼读诗读论语诸家之书而目不习见其制耳不闻其声终莫能考䆒其法而妄以臆见议之此纷纷之论所由而起也请因明问而论之玉左右各五而宫羽祉角之分在焉左佩双衡者其音宫双璜者其音羽右佩双行者其音祉双璜者其音角此宫角祉羽之分也夫乐备五音而佩独不用商者盖玉所以比徳而商于五方则为西五行则为金于五常则为义而以刚果肃杀为事是可以为威而不可以为徳此玉于五音之中所以独去商也记曰古之君子必佩玉趍以采齐行以肆夏夫采齐者路门之乐节肆夏者登堂之乐节乐师以备王仪大驭以备五车是天子享元侯之礼而记乃以此为君子鸣玉之节何耶盖经之所谓君子者乃指有位君子而郑氏释之谓君子者士以上其说误矣此所以启后世之疑也古者有徳佩有事佩康成谓在君所则去徳佩设事佩则知燕居徳佩之外兼设事佩矣事佩子所以事父母使二佩不废则金燧木燧大觹小觹不几于赘乎愚切谓记言子事父母止及事佩而不言徳佩则徳佩必不兼设于事亲之时又古者先设事佩后设徳佩以事成而下徳成而上故也二佩之设自有先后之序二者有一于此则不至于赘矣事佩不特君子有也妇人亦有之内则妇见舅姑左用亦五右用亦五是也徳佩不特君子有也妇人亦有之诗曰佩玉之傩佩玉琼琚是也考之内则与诗人之辞而君子妇人之玉无异则珩璜之制燧觹之施意其必同矣呜唿佩玉之设所以尚徳也然在君子佩之则爲冝在小人佩之则爲辱昔孔子爲鲁司冦而不设徳佩事佩示巳无徳事也夫佩在夫子可谓冝其徳矣而以无位不设当时鸣玉而趍者得不愧于夫子乎得不辱斯佩乎诗人讥恵公无成人之徳有成人之服故曰童子佩觹童子佩韘然则无徳而佩者年虽成人行实童子也后之君子能于佩玉之际而思所以佩之之意设徳佩则知所必修徳设事佩则知所以立事如古人谨弦韦之戒则玉与身俱荣矣梅溪先生文集卷第十二梅溪先生廷试策奏议梅溪王先生文集后集卷第十三梅溪先生后集卷第十三诗十八坊诗宣化圣主有美化丁寕戒守臣母令挂墙壁宣以及吾民刑清昔日循良吏狱空无怨声刑清本无术心地要先清介福兹地有神宇人人来荐羞神虽能介福福亦自须求弭莭川峡天下险㡬人持莭过好来平処弭莫起险中波皇华䕫府皇华地乗轺都几人谁如二使者实恵活斯民兴儒刀笠烧畬俗舟航撇旋乡五经谁教子儒术破天荒崇化西接卿云里东连屈宋乡好风吹峡水尽作鲁芹香𢡟迁相与勿言利要令通有无家家香一瓣心慕舜之徒兴龙丗仰钦宗圣人知太毋贤千秋龙巳化香火蜀江边卧龙非长陈夀賛无首杜陵诗庙貌并公论如今胜昔时庆豊谁道䕫门陋兹坊号庆豊守臣忧囯硕端佀杜陵翁礼宾前山名胜巳䕫子有嘉宾舘辟自予始媿非贤主人通津大江来自蜀衆水共朝东我𣣔扁舟去问津从此通义泉官费接筒竹民蠲沽水钱丁寕后来者莫负义名泉永安分鼎江山在受遗宫阙荒风云时惨淡疑㑹旧明良折桂月窟何人到向来标傍新如今折桂者不止一坊人知足二踈帰去后林下少休官圣代䕫门里一枝栖故鵉和风郡城深僻処车马罕经过中有人多少人和风自和制胜楼絶塞依天险髙城瞰陈啚公孙曽帝蜀诸葛𣣔吞吴尊爼冲千里関山敌万夫人谋兼地利端坐静边隅中元日淂雨秋阳亢流火时雨洗中元既贺苗苏稿还欣暑涤烦徳知天地大功任鬼神言硕作老农圃一犂耕故园萝斍偶成早秋良夜月朦胧夣斍凉生枕簟中𢾗点过云檐外雨一声落木陇头风题无隐亝寄交代张真父舎人遥自不欺室来居无隐亝事君均有犯淂郡两俱佳西蜀去何勐东瓯帰末谐清风𢾗竿竹时见故人懁漕䑓赏荷花因诵昌黎太华峯头玉井莲句遂用其韵呈行可天池水落华开莲绣衣唿賔倾玉舡赏花对酒诵隹句香彻鼻观头风痊韩公思摘太华实陶令不结东林縁何如君有第一朶池上许我清芬连再用前韵萝池塘千顷莲红云楼阁㳺人舡董薫风日作夏供病不湏薬花能痊朅来夔门念乡囯浄友喜结西台縁明年华开各南北今日有酒冝㽞连张主管挕郡秭帰赠以三絶魏公名徳㝡芬馨犹子传家有典刑勉力施行诚与善民謡待向峡中听女须帰処郡如何地狭民贫事不多把酒送行无别语要先抚字后催科政术遥传京兆张咲谈为治定循良诸生相见冝相勉正是风骚屈宋乡蒲萄水晶马乳荐新秋青𬗋酸甜孰味优只可堆塩饷韩子不冝醸酒愽凉州寄赵果州九江话别已经年三峡相逢岂偶然预扫江头礼賔舘论文尊酒菊花天寄阎普州对䇿天庭老布衣直言中已有危机须知东普胜西掖好买扁舟及早帰八月十二日雨七月之间旱如燬祷而淂之偶然耳八月又旱农无秋同僚劝效前日求我方省愆未及祷沛然一雨苏群藁古人重请应上公何敢频烦渎苍穹但硕时旸及时雨不独一州天下普中秋对月用昌黎赠张功曺韵呈同官水精为鑑金为波挂空影冩山与河清光此夜十分好有酒有客冝高歌去年今日行役苦浪叟谿边宿逢雨传闻蜀道如天髙崖悬壁絶哀猿号波横剑㦸不易上陆有虎豹何由迯江山旧恃白帝险风俗犹帯乌蛮臊驱驰两月到西塞萝寐万里还东皐嗅梅踏雪巴子里路入鬼门欣不死飞飞倦鸟惟思还玉笋岂是麄官班余生但硕闲及酒虚名寕顾触与蛮良宵佳客十有五云放月入尊罍间頽然老子㒷不浅韩诗坡句聊追攀君不见天宝云霓羽衣歌人间楽舞难同科遗音犹在悲凉多有酒且饮遑䘏他不饮如此良夜何盘古庙盘古千千古江头遗像存伏羲犹后軰礼殿尽诸孙不屋昔非陋有祠今未尊东邻二郎庙巫觋醉朝昏赵果州之子年十四䏻作大字果州自荆南以诗寄予命书之字昼老成异日必名家因赠以诗子政平生宜谅闻故应有子嗣清芬读书行见破万卷识字岂惟䏻八分年少便冝观上囯诗成真可张吾军校雠异日居天禄玉叶金枝有子云送如上人蜀道青天不易登飘然云水遇乡僧芒鞋便欲相随去身缚麄官愧未䏻十年作别稽山下万里相逢峡水西天下名山㳺已遍好㝷潜涧一枝栖州宅杂咏甘露堂昔日贤大守堂前零露甘我来无善政露下亦何堪万卷堂书读万卷破少陵观囯𥘉登堂吾有媿头白腹空虗瑞白堂昔日曽䕫州兹堂见三白为瑞不嫌多年豊㝡冝麦诗史堂谁镌堂上石光艶少陵章莫作诗人看斯文似于长易治堂风俗无难易治之端在人古䕫尤易治风俗本来淳细香堂官舎谁为友青青只此君细香来燕寝奚用炷炉熏静晖楼占淂高明地长闻燕寝香江流匹练白竹日万金黄制胜楼形胜㩀天险金汤无以过英雄多失守制胜在人和穿杨亭仁者果何似冝于射也观穿杨不在手心地要湏端无隐垒勿谓江湖逺长如天日临事君何敢隐中外一般心跳珠分淂天池水跳成月峡珠一清夔子囯炎瘴自今无土洞穴土谁为洞温凉𣣔自私人间有寒暑坐此岂容知柏深山䕫子囯古柏静晖楼柯叶今如许相看几故侯荔谁种楼前荔周天㡬歳星子随心地赤叶到歳寒心竹郡亝谁种竹緑䕃未多浓我𣣔添清閟殷勤护箨龙柑白帝谁云陋黄柑亦自香一株三百颗风味自吾乡前軰有满城风雨近重阳句而不成篇九月六日遇雨因为足之招同官分韵满城风雨近重阳凖拟登高尚渺茫㑹见明朝天气好不教孤负菊花黄又用前句作七絶重阳无数日风雨登临缓㑹见天气佳黄花挿湏满老对黄花莭遥临白帝城空亝听萧瑟点点是乡情江山悲木落身丗叹飘蓬未㑹登山客先吹堕㡌风巫峡有雄风菊天多细雨知我𣣔登髙先期洗尘土竹叶悲杜陵秋云吟柳恽家乡㕍荡遥莭物龙山近灰飞季秋管云暗巫山峯我欲廓氛曀试唿黎与重莭近愁隂雨云披见太阳殷勤唿酒伴烂熳醉秋光九日登卧龙山呈同官老逢佳莭强跻攀㒷遶东篱媿未还与客携壷登缥缈㝷僧对榻卧幽闲白塩照日一峯古乌㡌吹凬双鬂班坐上无非孟嘉軰卧龙山却胜龙山又一絶䕫子山髙峡天阔骚人宅近刚肠悲菊花上头不易淂酒盏到手何湏辤送何希深舎人赴召十年持莭囯西门万里东帰徳愈尊平叔渊源易论语子云㳺戯字方言坐令囯体还元气重见文星照掖垣廊庙诸公倘相问爲言真𣣔老田园至瞿唐関戯用山名成一絶取友要如山胜巳居官冝似地青帘边庭未静尚赤甲鼎鼐𣣔调须白塩连日至瞿唐谒白帝祠登越公三崃堂徘徊覧古共成十二絶瞿唐七日重来白帝城劳生逺宦厌将迎瞿唐莫下今冝下㒷逐渔舟一叶䡖灔滪水涨瞿唐势更危舟人贪进只嫌遟天将此石垂深戒看取形如象马时白帝城火徳重㒷六合同金行数止一星终鼎分虽媿刘元徳面缚肯为安楽公越公堂柱囯杨家二世亡越公遗迹独緜长不能牢固隋基业枉费精神在一堂三峡堂三崃堂中看倒流沉舟侧畔过千舟丗途险更胜三崃多少人懐积羽忧石笋白帝祠前石笋三根连灔滪立相参不知此石能言否往事应同老柏谈白塩蜀中塩井知多少功利端䏻与海分尚使此山真可煑商功计利更纷纷赤甲赤甲城连白帝城子阳曽向此屯兵区区板筑徒劳耳尚赤由来是汉营东屯少陵别业古东屯一饭遗忠畎畆存我軰月叨官九斗须知粒粒是君恩昭烈庙老臣苦欲争天下嗣子何曽思蜀中古屋数椽犹庙食伤心地近永安宫八阵啚一家天下裂三都忠愤填胷出阵啚千载相知惟白水此心元不为吞呉胜已山私心克尽道方大胜已与㳺名始成物我太深谁氏子郄将已胜易山名题无隐亝日照我几竹风清我襟官身心処士官舎趣山林送喻令扪膝先生有鳯毛三年鱼邑试牛刀要令人𬒳絃歌化讵肯身辝州县劳贤令首祠唐质肃诗篇时出楚风骚西帰更勉家传学云翼行看九万髙十月九日雪䕫子今年雪𥘉冬已在山峯非是塩白鬂不为诗班寒律三朝后雷声八日间潜催子猷棹乗㒷早知还食柑萧山陆吉东坡传䕫子黄柑老杜诗楚越相望五千圼西州滋味独侬知十日买黄菊二㭑十月更十日黄花𨳩满枝鲜鲜如可飡采采还自疑重阳不堪摘况后一月期既晚何用好兹言闻退之天然傲霜性寕问早与遟不以日月断深杯为花持采菊啚渊明耻折腰慨然咏式㣲闲居爱重九采菊来白衣南山忽在眼倦鸟亦知帰至今东篱花清如首阳薇梁彭州帰自道山泝流入崃以二诗见寄因次其韵首遇重华辟四门郡符帅阃误蒙㤙路经灔滪少陵鬂萝池塘灵运䰟马运敢辝论水陆兵储未暇议营屯故人相见谈时事耿耿胷中直气存壮夫白首两同年又継钱塘唱和篇十载音书天上㕍一江风雪崃中舡西州贤守淂高适东观人才推孟坚𬗋陌曽陪探花马姓名深媿在卢前梁彭州与客登卧龙山送酒二尊五马携壶上卧龙四䕫连骑与㳺从山中古柏歳寒色应为清流作意浓天禄帰来杨子云酒随后乗为论文云安麹木瓶双玉聊助诗人作小醺阎普州赵果州舟中唱和以巨轴见寄詶以二首聮舟西上沸欢声赵壁隋珠照坐明一客词流三峡水百篇诗压五言城广文旧舎欣重扫阿买竒児况侍行我以礼宾名客舘云安麹米待君倾灯结寒花鹊有声书传双鲤眼増明人言尽是靑云士天遣相逢白帝城冨贵有机端可畏山川非险莫辝行定知蜀道从今易东普南充盖巳倾丙戌冬千月阎恵夫梁子绍得郡还蜀聮舟过䕫访予于郡亝修同年之好也因观太上皇帝亲擢御札及舘阁题名感叹良乆辄成恶诗一章以纪陈迹且志吾㑪㑹合之异光尧亲擢赐巍科穅秕居前有媿多书向蓬山俱点勘诗从天竺共吟哦十年尊酒喜身健五马人生惊鬂皤握手䕫门话畴昔君㤙未报𣣔如何与二同年观雪于八陈果州㑹焉酌酒论文煮恵山泉㵸建溪茶诵少陵江流石不转之句复用前韵吾㑪风味雅同科领略江山逸㒷多诸葛陈啚上看少陵诗句酒中哦恵山活水煎茶白胜巳高峯帯雪皤絶境况逢三五马定将好句压隂何恵夫子绍二同年懐章过䕫宗英赵若拙聮舟西上赋诗二首记吾三人㑹合之异次韵仍简二同年端似唐人㑹合年句追籍彻孟韩聮朱幡俱任専城寄白首叨持帅阃权鼎甲岂如天圣榜宗盟不减徳麟贤客真不恶主人恶胜巳山名自古传晚菊鲜鲜梅蘃新天涯对酒忽三人才高不比丹青相志大聊为州县臣麾把普彭䕫子囯榜同詹愈季元賔二公行矣居廊庙放我江湖作逸民与恵夫若拙小酌郡亝再用聮字韵并寄子绍杯盘酌同年更与英英玉叶聨我軰论交真有道异时当囯硕无权䇿蒙亲擢言尤直召不留中已足贤天遣西来结诗社邮筒毋惜徃来传三友堂阎梁二同秊过䕫把酒论文于小书室既别因目之曰三友丁丑同秊友三人忽此逢符分俱握虎簮盍偶成龙抚卷神山逺衘杯瑞雪浓一壷胜太白形影月㳺从生日老遇悬弧旦天涯把一麾误䝉崧岳句忍诵蓼莪诗莭物梅经眼年华雪上眉児曺觞夀酒尽是祝帰期观画像似我岂真我相看还自疑陋非台阁像高失布韦时吟苦眉常皱忧多鬂早衰惓惓畎畆志无复画师知杜殿院挽词流落杜陵老平生一饭忠大贤冝有后异代果生公文艶神藜烛霜蹄御史騘九原唿不起萧瑟桓㙜亲擢逢明主㙜纲振一时触真同獬廌问不到狐狸姦佞巳落胆江湖甘把麾贤哉郭有道无媿蔡邕碑我昔㳺三舘闻公论立朝端如平日语果不小人饶莭义真齐固年龄不逮乔英魂巳上天楚些讵容招㑹同僚于郡斋煮恵山泉烹建谿茶酌瞿唐春钖泉龙焙忽飞来春着瞿唐𥘉泼醅肠似玉川堪七碗㒷如太白谩三杯月团不许无诗淂霜蘂端因有分开石铫瓦盆吾已具竹林它日定相陪同僚和诗复用前韵扫地焚香待客来煎泉瀹茗漉官醅相公溪近何曽汲白帝城寒正可杯江上诗成风叶落阁中兴动雪梅开嘉賔饮散铃亝静月照虚窓有影陪䗶梅天工着意点酡酥不与江梅闘雪肤露滴蜂房醸崖蜜日烘龙脑喷金炉万松张盖黄尤好三崃蔵春緑不枯题品倘非坡与谷世人应作小䖝唿子绍至云安复和前䪨见寄酬以二首细阅皇朝进士科第三人㝡淂贤多不劳则饿天将任或起而僵帝欲哦舘阁早推仁者勇庙堂终作囯之皤也知有意东山卧其柰苍生望子何梁临别指瞿唐関有懒出此门之语不比求㳺占一科无施不可患才多手持江海一麾去萝与神仙七字哦客里有书情愈重别来多病鬂添皤郡亝独坐歳华莫眼见官梅深忆何赵若拙卓尔不群佳公子也痛亲不见名堂曰思诸公争赋之不鄙予亦以诗命予谓若拙不止乎思也且能显之作思堂诗天下人子皆思亲思而显之䏻㡬人入堂省亲亲不见长向羹墙见亲面身苟不立名不扬九原何由发幽光金枝挺挺贤公子风树㒷悲思不已口诵孝经苐一篇立身行道期心传直谅多闻古三益标凖宗支名籍籍前日召还胡不㽞一麾出守西南州官聀人心所同欲孝子思亲恐亲辱不独思亲能显亲孔门曽子君前身我愧思亲未能显诗作思堂涕徒泫题朱钤干灏无喧室雅抱渊明尚䖏喧思避喧门虽有车马趣不异丘园仁者本来静时然应亦言端能重吾幕无复优为烦糟蠏荐杯麴生有理何曽浊公子无肠却㝡佳罗馔寕同冨児饮带糟聊慰老饕懐梅溪先生后集卷第十三梅溪王先生文集诗文前集卷第十三梅溪先生文集卷第十三问䇿问二十八宿在天爲经星循环徃来以成四时非若北辰居所一定而不移也然自古志天文者皆以角亢七星为东方之宿奎娄七星为西方之宿自井至轸宿七为南自斗至璧宿七为北抑尝仰观之四时晨昏迭爲出没行皆自古靡有定方而乃以苍龙朱鸟咸池元武分宫以四之何耶举天星以定四时莫如尧典按尧典以定四方盖有可疑者焉在时爲春则方爲东也朱鸟南方列宿尔乃纪之春在时爲夏则方爲南也大火东方中星尔乃纪之夏西爲秋其宿白虎也乃正仲秋以北方之虚北爲冬其宿元武也乃正仲冬以北方之昴将考四时以定列宿之方尧之时与方乃尔不同何也吕氏月令载十有二月昏晨之中星可谓详矣然以仲春之月昏弧中而不举七星至季春则曰昏七星中仲夏之月昏亢中而不及大火至季夏则曰昏火中记牵牛中于仲秋之昏而不及星虚记东壁中于仲冬之昏而不及星昴其与尧典又差错不同矣左氏论祭祀之时则曰龙见而雩论士功之时则曰龙见而毕务龙见固有常时而雩与毕务之时𥘉不同也左氏皆曰龙见抑又何耶诸君昼观经传夜观星斗其于列星之躔次所见之晨昏固巳洞然于胷中矣观象定方何以验其爲东西南北耶与夫尧典吕令左传所载之异同必有成说以一之也问昔禹治洪水随山濬川别天下爲九州其详见于禹贡后世言地理者咸根本于斯焉然卽其书而考之有不能无疑者梁𡵨二山雍州之地也而扵兾州言之曰旣载壷口治梁及𡵨雍州之山不容记扵兾岂兾方自有所谓梁𡵨者乎不然则九州名山其讹者不止于梁𡵨矣沱潜二水名也而于荆梁二州各记之曰沱潜旣道二水不容经歴两州数千里之逺岂两州之地各有所谓沱潜者乎不然则九州大川其讹者不止扵沱潜矣其叙山于九州之末自导岍及岐而下则四逾于河自壷口雷首而下则回入于海自导嶓冡而下则曰过九江至于敷浅原天山静物也岂䏻逾河入海过江者耶禹何以验其然也其叙汉水自嶓冡导𪷟而下既曰南入于江汇泽爲彭蠡矣又曰东爲北江入于海其叙江水自㞴山导江而下旣曰㑹于汇矣又曰东爲中江入于海夫江旣与汉合且汇爲彭蠡矣江岂复于北而汉岂复爲中江耶禹何以验其然也近世有以地脉论山者取于汉儒之三条有以水味论江者取于唐人之三沴禹之于山川岂亦以脉与味而知之乎汉儒三条唐人三沴亦有可验否乎愿详考而备论之问昔夫子自衞反鲁而六艺之文粲然不幸火于秦踳驳于汉耳口异传源流遂别言昜者本田何田何之后有施孟梁丘之学并立愽士又别有京费二家今之所宗者王弼也不知弼之学出施孟梁丘欤京氏费氏欤惟而上之果得孔子授商瞿之㫖否欤言诗者有齐鲁韩毛四家毛在当时未立于学今之所宗者毛氏不知齐鲁韩自何世而㣲欤毛氏自何世而兴欤苌之学也果得孔子授子夏之㫖否欤言书者本伏主又有欧阳大小夏侯之学又有孔安国者得古文尚书今所宗者孔氏传也欧阳夏侯在汉爲最盛不知何所自而㣲欤孔安国之书未行而遇祸不知何代而兴欤孔壁所藏伏主口授亦有异同否欤礼之经有二曰周官者周公致太平之兴也曰礼记者孔子弟子撰所闻而记之也二经之始出也果何时其始传也果何人其名家也凢几軰今爲之章句者皆郑氏也又岂无授受之自欤春秋之传有五今所传者左氏公谷也三家在汉迭爲盛衰孰始盛而后衰欤孰始衰而终盛欤彼杜预何休范寗者爲三家章句亦各有所受欤六经者日用之书也学者口不絶吟乆矣专门之传授歴代之废兴其有阙而不知者耶夫经传一也有兴于前而废于后衰于古而盛于今者果何致而然岂兴而能乆者传之当废而遂絶者传之非耶抑各系时之幸不幸耶与昜之十翼诗之五际书之十例礼之三种春秋之五始攷之必有其名究之必有其义愿併陈之庻观诸君之传问六经皆经也而夫子过庭之训首及扵诗则诗之爲经学者所宜先也诗有风有雅有颂读者不能无疑于其间二南皆文王诗也而繋之二公弼鄘衞皆卫诗也而分爲三国蟋蟀晋风也而谓之唐七月陈王业也而繁之豳黍离平王诗也而同于列国此风之不能无疑也南有嘉鱼羙太平之君子也而列于小雅凫鹥亦羙太平之君子也而列扵大雅宣王刺于小雅而大雅则无刺焉厉王刺扵大雅而小雅则无刺焉幽王大小雅俱有刺康王大小雅则无诗此雅之不能无疑也颂者羙盛徳之形容而告于神明者也周有颂冝矣鲁僖诸矦耳曷冝有颂㢤三百篇皆周诗也商异代之王耳曷爲而列扵周之末㢤此颂之不能无疑也学者岂徒习其章句识其鸟兽草木之名而巳耶因疑而究其义斯可与言诗矣至于风之正变者凢几国大小雅之正变者凢几篇与夫三颂之或先或后者何义诸君闻诗乆矣必有起予之辩问昔吾夫子讨论坟典叙书百篇上自唐尧下迄秦穆其扵去取之际莫不有法焉固异乎左史倚相之流徒能诵其文而巳圣人旣没经厄扵秦口授壁传纷然异说学者开卷莫决所疑夫断书自尧则尧典者固唐书也而谓之虞禹平水土而后作贡则禹贡之作在唐虞之际而谓之夏举书之详者莫如左氏如荘八年僖二十四年二十七年襄二十六年所引之书皆大禹皐陶谟之辞也而悉曰夏书释传之详者莫如杜预预以书证左氏所称者固未尝亡也而多谓之逸书夫以唐爲虞以虞爲夏圣人序书不应如是之踈而左氏授经亦不至如是之误也而杜预以存爲逸预岂不知书者耶至若武成一篇记武王偃武修文之事也夫子旣有取焉而孟子乃不信之杨雄谓虞夏之书浑浑商书灏灏周书噩噩四代之书固不同也而韩愈乃谓周诰商盘诘屈声牙雄异商周书而愈同之抑又何耶诸君皆深扵书者也愿辩夫子之所以序左丘明之所以称杜预之所以注孟子之不信杨韩之异同者以告问昔夫以洪范九畴卑禹至箕子爲武王陈之孔子序之于周书王者治天下之法莫大扵是焉然其书有可疑言有可疑箕子爲武王陈之者又可疑不可以不辩也自𥘉一曰五行至威用六极先儒谓此六十五字皆洛书本文夫天且无言安得有书画一以告人如是之详悉耶有谓𥘉一曰之类二十七字禹所加也有谓钦用农用之字洛书本有也又有谓龟文止二十字余皆禹増益次第之也其说纷然不同亦何所考㩀耶或谓河圗洛书本无有也圣人以神道设教耳其说爲如何箕子之言曰鲧湮洪水汨陈其五行帝乃震怒不卑洪范九畴自古以来得九畴于天者止一禹耳未闻余人有得之者使人皆得之而鲧不独得也可以言帝怒矣鲧与衆人均不得之何以知其为怒而不卑耶鲧九载之绩弗成殛之于羽山者舜也未闻天震怒之者箕子之爲言无乃失之诞乎或谓帝者尧也尧有洪范九畴乆矣怒鲧而不之卑其说又如何至于九畴莫不有用也而五行之用爲最大乃反不言用八政莫不有官以掌之独三卿举官余皆指事五纪独不言时五福独不言贵其理又何在耶箕子商臣也其不臣周冝矣而乃爲武王陈洪范洪范大法也不冝言而言其可以为臣子法欤圣人序之曰武王胜商杀受立武庚以箕子归作洪范二事若不相预而序辄及之岂圣人之意罪箕子之不当言耶洪范之书学者所冝尽心也其可疑有如此者硕与诸君辩之问昔吾夫子以谨严之法而作春秋寓赏罚之权扵一字当时口授弟子而其书未显也后世传经者三家各有所闻着之简䇿非特㫖意不同而经文亦异人一而巳曰尹氏卒者公谷也左氏以爲君氏是果男子乎果妇人乎国一而巳曰祀侯来朝者左氏也公谷则以爲纪侯是果姒姓乎果姜姓乎渝平输平字止半差而其义则反子伯子帛音虽小异而其说则殊曰蒿艾曰鄗者一地也名若何而可稽曰缪曰穆者一君也谥若何而可考此曰衞寳彼曰衞浮则人物异矣此曰伐戎彼曰伐我则华夷异矣以㑹爲及则内外之志异矣以送爲逆则徃来之使异矣北杏曹南之㑹或侯齐宋或人齐宋则尊卑之辞不同矣寗母葵丘之盟或有郑衞或无郑衞则増损之数不同矣至若义同而文异则有帅率克尅之类焉岂亦有异义乎名一而音讹则有括结嘉喜之类焉岂亦有异名乎经出扵圣人之手而有二三之不同唐赵氏尝考其差缪凢二百六十处夫圣人以一字爲褒贬而三传经文相戾如此一字之异一义之异也一义之害一经之害也将左氏而是信乎而公谷释经亦辩矣将公谷是信乎而左氏纪事亦详矣如之何则可今三传并行于学非若汉唐之尚偏专一而废二也探讨之际并有至当之论以折衷之勿云三传可束之髙阁遂畧而不论问班孟坚作汉书尝序六艺爲九种然出吾夫子之亲笔者惟春秋与孝经学者沉潜六艺之外其于二经尤不可不熟究圣人有作之㫖也子亦尝曰吾志在春秋行在孝经则圣人𣣔爲东周之志固存乎二百四十二年之笔削百行之羙当备见于十八章之中矣今读二经亦有见吾夫子之志与行否乎考诸行事亦尽合于经否乎二书之成也夫子尝有春秋属商孝经属参之语矣是二子在孔门中商必有得扵春秋参必有得扵孝经也商与参言行着于当时渊源传诸后学不知其得扵经者亦有可见否乎果不负圣人所属之意否乎孟子尝谓春秋成而乱臣贼子惧说者乃谓絶笔之后口授弟子至汉然后其书始出果如其言则当时列国君臣固未之见也何以能惧乱臣贼子耶迁固之徒皆谓孔子爲参作孝经説者又谓经不爲参作盖假参以爲对扬之体尔二说亦莫知其孰是耶诸君儿时读孝经巳能志其语学习春秋固巳探其奥其于圣人之志行与夫弟子之所学及孟轲迁固诸儒所说之不同必能辩其所以然者问秉史笔者衆矣司马迁爲之宗自班范而下虽人自爲家其大槩则沿袭史记之旧夫旣述前代之法以成书不必变其名例可也今考诸史乃或不然非特班固有变扵史迁后之作者亦互有损益异同矣曰纪曰表曰书曰世家曰列传者司马氏之书也班固因之独昜书爲志而损其世家范瞱之史犹固也而损其表陈夀之史犹瞱也又损其志至晋书则有纪有志有传而益其一曰则记南北独纪传而隋加志焉唐纪表志传与班史同五代有纪传有世家有附緑有考夫记事之义一也而立例之名不同何耶子长毎一卷之未称太史公以断善恶孟坚昜之以賛蔚宗又孟之以论而赞以四言陈夀又昜之以评晋书或称制或称史臣又赞以章句与范史同南北曰论隋称史臣唐书仍班史之体曰賛五代賛如唐而没其名夫断善恶之义一也而名所以断者又各不同何耶迁书曰史记两汉晋隋唐则曰书三国则曰志南北五代则曰史夫历代皆史也其所以名书者又何不同耶创之扵前者是则变之扵后者非同之扵后者非则异之扵前者是抑创之变之同之异之亦各有其义耶至扵自史迁以迄五季历数之则十有七畧举之则有三又其可以不知耶诸君皆饱扵史学者也姑以其浅者告我问中庸一书盖圣学渊源入徳之大要也说者谓孔子之孙子思所作观其微辞奥㫖非圣人之后命世大儒有不能者焉然其间立言措意亦有戾扵吾夫子者证以论语繋辞不得尽合学者疑之语曰中庸之爲徳也其至矣乎圣人以中庸爲至徳非大全君子不能当其名是书载夫子之言有君子之中庸有小人之中庸夫旣巳小人矣尚何中庸之有耶夫子以一贯之道语曽参参告门人曰夫子之道忠恕而巳矣是书乃有忠恕违道不逺之言则是以道与忠恕爲一而忠恕实未可以爲道也与论语又何不同也繋辞曰昜之兴也其于中古乎作昜者其有忧患乎盖谓文王也是书载夫子之言曰无忧者其文王乎文王拘羙里而繇昜乃云无忧何也语曰三分天下有其二以服事商周之徳可谓至徳矣是书载夫子之言曰武王周公其逹孝矣乎善継人之志善述人之事文王终身事纣武王周公不待终䘮而伐之而云善継志述事何也语曰夏礼商礼吾能言之𣏌宋不足证也是书乃曰吾学夏礼祀不足证吾学商礼有宋存焉又未知其熟是耶天子伤周室之衰三光五岳之气分故春秋书王正月以大一统是书乃曰书同文车同轨孔子之时天下曷尝同车书乎弟子记圣人之言行于论语皆称子如子曰及子以四教之类盖尊师重道之辞未尝有字圣人者是书亦称于曰冝矣而又有仲尼曰仲尼祖述尧舜之语焉岂有身为圣人之孙而字其祖者乎窃意秦火之后汉儒扵四十九篇中缀拾所存不能无附益之伪不然何以诡异圣人如是也孟子学子思者也七篇之书称子思多矣独无一言及其师之书又不知是书果子思作否耶必有以辩其疑者问唐史臣刘知几着史通内篇称古之作史者有六家一尚书二春秋三左传四国语五史记六汉书又谓尚书家出扵太古春秋家出扵三代左传国语出扵丘明史记汉书出扵迁固知几最善着论而唐史称之其所列六家必有考㩀然理有可疑者不得不与之辩书载尧舜三代之事春秋出扵吾夫子之亲笔学者尊之以爲经不可诬矣知几乃同迁固之书而史之可乎左传国语虽曰二书然同出扵一丘明之手实左氏内外篇也而乃别为二家可乎史记创始扵马迁而班固虽自爲一家其大法则祖述子长也今乃别为二家之流者是则范瞱陈夀而下又乌得不以名家乎以理论之书春秋经也左氏国语传也史记汉书史也至扵史家者流持一马迁爲倡尔见其有一未见其有六也知几着其始末条例甚详合经传而爲史别一姓而二家散史汉而二流则必有说焉又谓尚书四家其体乆废所可祖述唯左氏及汉书不知后世秉史笔者果法左传汉书二家之遗乎抑亦兼出扵六家者乎不然则知几之言必有所不通者愿因其说而详辩之问国莫重扵礼礼莫重扵祭祭有礼异而名殊者四焉曰天曰宗曰望曰䄍是也岐而分之其数二十有三天宗各六望三而䄍八古人行之固有一定之典后世异同之论起纷然而莫之正礼曰以禋祀祀昊天上帝又曰兆五帝于四郊此六天之説所由起也有以爲上帝与五行精气之神者有以爲一天与五人帝者有以爲北辰耀魄寳与灵威仰赤熛怒含枢纽白招拒汁光纪者异说凢三家将何从而合成周之祀乎书曰肆类于上帝禋于六宗此六宗之说所由起也有曰时曰寒暑曰日曰月曰星曰水旱者有曰星辰司中司命风师雨师者有曰天地四时者有曰乹坤六子者有曰六代帝王者有曰三昭三穆者异说凢十余家将何从而合虞舜之禋乎三望书扵春秋或以为㤗山河海或以爲㤗山淮海或以为分野之星及封内山川则三望之不同亦三家也八䄍见扵郊特牲曰先穑曰司穑曰田畯曰邮表畷曰猫虎曰防曰水鄘曰昆䖝或以猫虎为二神而昆䖝不与焉则八䄍之不同亦二说也四者之礼先王之所常行四者之说诸儒不胜其异夫𣣔举先王之礼而行之必先正名而定制茍牵惑于纷纭之论而不能断决其是非虽曰有其举之莫可废也不失之诬则失之陋矣如之何其可哉国家郊祀盛典三岁一行宗望之祭兼修并举又将因时和岁丰修伊耆氏故事劳吾农而休息之甚盛举也诸君行将筮仕与礼乐之议敢问前代诸儒立异议者谁欤孰当孰否汉之君举是礼者谁欤孰得孰失必有至当之论以祛群言之惑幸详着于篇将献于朝俟有司之择焉问行帝道而帝行王道而玉行伯道而伯此五帝三王五伯此所以分学者固巳稔闻而熟论之矣汉晁错于大对之际尝品藻其君臣其言有曰五帝神圣其臣不及三王臣主俱贤五覇主不及臣抑尝考其迹而验错之言未免何疑也五帝唐虞为盛典谟载其行事为最详观尧舜禹皐陶稷契之徒相与都俞戒勅扵庙堂之上𥘉不见其主优臣劣之迹错何以知其不及也三代之君臣可称非一其间固有主圣臣贒者错㮣以俱贒目之亦岂通论耶五覇臣主若无甚相逺者以管仲之志小烈卑上可爲威公之佐耳其他又可知谓主不及臣抑又何耶错以贒良文学裒然爲举首必有所㩀而言诸君出入经史啇确古今亦必有见其臣主不相及与俱贒处如错所言敢问风后力牧至元恺之徒不及主者果何臣齐晋宋秦楚之覇不及臣者果何主夏商周之君臣所以俱贒者果何事也幸明以告我母诋错言爲非而畧之问世之论士者不惟其身之观亦观其师友源渊然后可以知其人矣洙泗七十二子不必论其爲人以吾夫子卜之可以知其贒苏秦张仪二子不必观其行观其所学者鬼谷子尔则知其爲仪秦也虽然执此而论士有大不然者曽参以孝着于孔门得参之学而行之者冝其以孝而施于有政也孰谓䘮母不归杀妻求将者反出参之门㢤荀卿以中庸之学而爲大儒得卿之学而用之者谓能必行王道也孰谓燔诗书㓕礼乐者反出卿之门㢤老子着五千言明道徳之㫖得其学而行之者冝其清浄自正无爲自化可也孰知后世刑名法理之术至于苛刻少㤙者反出于宗老氏者耶不特此也斯之学用于秦者至惨矣意其学斯者又必甚扵斯也汉河南守与斯同邑固尝学焉治行乃爲天下第一申韩之术施当时传后世者至不仁矣意其学之者必有甚于申韩洛阳才子本名申韩乃能陈治安之䇿虽王者之佐亡以加前四子者所学善矣用之反不善后二子者所学不善矣用之反善兹又何也谓不在师友渊源耶洙泗曷爲而多贤仪秦曷爲而皆诈谓必在师友渊源耶诸子之行事与其所学又何其戾也诸君择师尚友之日乆矣于师友渊源必能究之硕陈数子之所以然者问荀卿论王覇兴七之道其言有曰上一而王下一而亡且以法始佐贤民愿俗羙四者齐谓之上一观汤武之所以兴与桀纣之所以亡信乎卿之言不妄也汉髙帝之创业光武之中兴唐太宗兼创业守文之功徳是三者亦可谓后世之盛王也考汉唐二史而验所以兴之自不知果出扵上一乎抑亦杂出于上下偏之间乎三君者其孰优而孰劣乎秦隋之世天下统一然二国皆遽兴而遽亡其兴也岂出扵上一其亡也又岂尽出扵下一耶谓不出扵此则何兴亡之遽谓必出乎此抑何上一下一之道始终变昜之异也硕併陈汉唐秦隋之迹以佐荀卿之说问昔孟子对齐宣王谓仲尼之徒无道桓文之事董仲舒对江都昜王亦谓仲尼之徒虽五尺童子羞称五覇果如二先生之言则覇者之事不复道诸圣贤之口也今质论语春秋容有不然语称威文之谲正又称九合之功仁管仲而大其赐春秋善召陵之盟进成濮之戦至宋襄楚荘秦穆虽不足与二伯之烈皆有以一㮣见取者孰谓无道其事而羞称之耶岂圣人扵覇者犹有所取而门人弟子乃喜攻而羞道之耶夫子与人何恕而弟子责人何严耶不然则二先生之言失矣愿与诸君辩之问唐虞以三载考绩之法黜陟百官之贤否故时跻极治庻绩咸熈汉唐遵遗法而行之其治效亦有可观者洪惟国朝列圣图治既以进退选举之权付之宰相吏部又以举刺按察之职委诸郡守监司逮元祐𥘉先正司马光以清徳雅望起慰苍生进贤退姦中外恱服又尝议立八条俾监司守臣察所部官吏有仁惠公直明敏㢘谨者可举则举苛酷狡佞昏懦贪纵者可按则按条目详宻诚一时之良法然当时事未施行而议已中寝迩者宰臣有请上嘉而行之议者咸谓唐虞之㤗和元祐之清明可复见扵今日矣或谓法非不良也行之苟非其人不能无弊将有权势请託亲故干求而举非其实者挟情懐怨务快私忿而劾不以公者苟二弊之不去则八条将爲文具有不可得而行先朝之良法羙意又从而废矣伊𣣔革其弊而乆其法必有术焉愿讲论之将以闻于上问自古用人之方多出乎荐举然荐举之患有二焉不可不知也有公于荐举者可以得人矣或失于知人不明而所举非贤有明于知人者可以得贤矣或蔽于窃位之私而见贤不举诸葛亮之于蜀非不𣣔荐贤也而失之马谡盖明有所不足臧文仲之于栁下惠非不知其贤也而不与立盖心有所不公夫所頼乎大臣之荐举者以其公与明而巳二患不去而𣣔得人可慿恭惟主上当宁兴叹惩前政之蔽贤乃命迩臣各举所知起废滞而应公车者踵相蹑也迩者臣僚献言虑所举之或滥而贤否混殽以三人同荐爲请议者犹惧其未尽荐举之方而徒艰进贤之路伊𣣔知人必明如箫何之识韩信而无孔明误举之失所举必公如祁奚之举善而无文仲蔽贤之私如之何则可问昔吾夫子因鲁史而作春秋信以传信疑以传疑虽以大圣作经犹不敢以其所传闻而忽其所亲见至于其所不知则缺如也其慎有如此者其后有孟子者出则不然其读书也则曰尽信书不如无书吾于武成取二三䇿而巳其读诗也则不信周余黎民靡有子遗之言夫子信而好古如此孟子学孔子者也乃于诗书犹有所不信何耶后世诸儒因孟子之不尽信诗书而好爲异论徃徃于古之信书信史皆不能无疑于其间诗大序世传爲子夏作乆矣而唐韩子不信之春秋漙为丘明释经乆矣而啖赵之徒不信之昜系辞为天子作无疑矣而近代欧阳子不信之至于疑五千言非老子所作有如崔浩疑荅苏武书非李陵所作有如刘知几有谓周礼非周公之书家语非孔氏之书文籍去古稍逺而见疑于后世者非一五经且不见信而况其他耶夫孟子之不信诗书也以血流漂杵与夫子遗之言诚有不足信者而后世诸隭所疑经史其亦有所见如孟子否耶抑亦出于穿凿而好为异论耶岂歴世浸乆简编漏传传闻缪误实有可疑者耶其所疑亦必有得有失而不可以一槩论耶信其所可信疑其所可疑斯善观书者也愿与诸君辩之而断以髙明之见梅溪先生文集卷第十三梅溪先生廷试策奏议梅溪王先生文集后集卷第十四梅溪先生后集卷第十四诗至日寄二弟云物书何䖏山城白帝旁鬂丝惊渐短日线喜𥘉长江冷鱼思复阳回㕍恋行小舟吾已具命下即还乡懐二叔二叔年髙甚天涯姪未帰一阳云物动三崃夣魂飞丈室懐明庆巍楼上静晖皇㤙许帰去行矣叩林扉连日鹊喜东帰之祥也诗寄二弟乌鹊枝头竟日喧皇恩应许返丘园荒芜赋就同元亮欢喜诗成异审言定有好音来象阙媿无遗爱在夔门寄书预报梅溪弟洒扫吾庐办酒尊白云楼赴周漕饭追念行可不到西䑓乆伤心忆旧㳺水流犹故沼云散只空楼丹荔谁祠柳清亝不对周徘徊赋诗処泪下莫䏻收哭陈阜卿槐市声名早儒林行艺尊麟经无絶学乌府有危言半歳甘泉槖频年刺史幡凄凉道山旧今日㡬人存识面登瀛日论心去囯时孟轲非好辩羊祜有先知手笔今文伯神明古吏师老成嗟不见㳅泪读招词我守番君囯公时帅豫章诗筒续元白治境接龚黄㳅落来䕫子传闻侍玉皇北门方卧护帝忽遣巫阳邸报知凶讣伤心不忍言啚犹对徐孺人已䘮陈蕃杖屦欲三径衣冠俄九原数行嬴愽泪瞑目有余痕萝人赠范文正公集平生敬慕范文正遗像向来祠楚东萝里何人赠文集见公端似见周公食笋篔筜又复长纎纎头角犹蔵味已甜吾友子脩三载别不知稚子㡬根添着庭食笋记当年屈指交㳺半鬼山谨护箨龙无恙否淂时张主想参天䕫门雪里竹萌抽味占盘飱第一流深忆江西陈仲㪯如今无复寄猫头㓂莱公取韦苏州野渡无人舟自横之句増爲十字见于曽南豊所作公传则知前軰作诗一言一句皆有来歴予用其说爲巴东词记有新进士作诗云语当人意爲佳句何与韦郎野渡舟用其以觧嘲野水再经吟咏手一般景象两般舟莱公相业韦郎句付与诗人子细搜䕫砚有以砚来售者曰歙石璞稍巨色青而文细光润而发墨児曺买之或曰非歙砚乃忠万石耳予莫䏻辨淂之于䕫目曰䕫砚因读少陵平公淂砚诗则知三崃古亦出砚也诗以记之一片䕫州砚千年禹凿痕平公见尔祖王子淂其孙铜雀今安有罗文世所尊聊同玄颕軰文字与吾论闻韶羙侍郎易任广汉帝眷甘泉旧纶恩换虎符神应驰北阙眼已见西湖霖雨思贤甚仙槎到汉无书梁形萝寐大厦待公扶书𣣔临卭去公俄广汉行湖欣遇房相诗拟和刘兄为郡人生贵还乡昼锦荣无从陪杖屦老我𣣔帰耕臈日与同官小集八阵㙜观武侯新祠伏㡬何时臈又逢天涯尊酒记㳺从未于山下祠黄石且向江濆谒卧龙青眼共看官舎桞白头相对雪天峯虎符硕逐桃符换万里帰心一片浓梅雪同僚文字三杯酒臈日江山八阵㙜冷有人嫌吾似雪清无尘染客如梅十八日迓虞叅政于西城竹亭去歳亦以此日送之两年此日此江滨賔迓向来帰去賔兀坐茅亭竹应咲林间不着送迎人读东坡诗学江西诗者谓苏不如黄又言韩欧二公诗乃押韵文耳予虽不䁱诗不敢以其说为然因读坡诗感而有作东坡文章冠天下日月争光薄风雅谁分宗派故谤伤蚍蜉撼树不自量堂堂天人欧阳子引鞭逊避门下士天昌斯文大才出先生弟子俱第一天人诗如李谪仙此论㝡公谁不然词无艰深非浅近章成韵尽意不尽味长何止飞鸟惊臆说纷纷㡬元稹浑然天成无斧凿二百年来无此作谁与争先惟大苏谪仙退之非过唿胷中万卷古今有笔下一点尘埃无武库森然冨摛掞利钝一从人点检莫年海上诗更高和陶之诗又过陶地辟天𨳩含万彚少陵相逢亦应避北斗以南能㡬人大江之西有异议日光玉㓗一退之亦言䏻文不能诗碑淮颂圣十琴操生民清庙离骚词㫪容大篇骋豪怪韵到窘束尤瑰竒韩子于诗盖余事诗至韩子将何讥文章定价如金玉口为䡖重専门学向来斈者尊西昆诗无老杜文无韩净扫书亝拂尘几瓣香敬为三夫子除日蜗舎三年别䕫门两歳除盆虽具肴簌傩不是乡闾枥马喧新集桃符换旧书何如杜陵老守歳阿咸居元日元日年年见天涯意故长诗篇示宗武春色酌瞿唐白髪又新歳黄甘非故乡弟兄团拜処帰去硕成行赵果州送黄柑金泉酒元日书来自果州甘三百颗酒新蒭贤于齐下六从事好佀平阳千戸侯老矣惟思醉鄊去帰欤且种木奴休使君厚意吾先辱媿乏琼瑶报所投四日雪坐间有江梅水仙花因目曰三白孤标相对楚天涯寒不能威意自佳消淂广平公援笔此花真是鉄心花右梅花叶抽书带秀文房玉表黄中耐雪霜淂水成仙㝡风味与梅爲弟各芬香右水仙花不来平地只山巅端爲民贫故见怜未到立春犹臈月忽成三白定豊年右雪人日㳺碛好遨蜀风俗䕫人贫亦遨今日日为人倾城出江臯遨头老病守唿賔酌春醪帰来及𥘉皷繁灯照霜毛谷日立春谷日逢春日江天弄佳气𬞞盆杂蒿韭一箸异乡味西畴农事动问我帰何未岂无二顷奚用五马贵双鹊双鹊喳喳首向束佀将喜报主人公主人只欲东帰去帰作左原田舎翁王抚干赠苏黄真蹟酬以建茶苏黄文章外翰墨亦莫加苏淂鲁公法黄自成一家肥无尘俗点瘦或风雨斜可爱如其人敬之无迩遐真蹟落人间蔀屋生光华我无一字蔵天遣来三巴吾宗东州秀文翰俱可嘉䄂中出至宝双眸洗昏花帰槖今不贫持柱东南夸何以报嘉贶龙团建溪芽予雪诗云不来平地只山巅朱钤干和云不䏻下乞俗人怜志在洁已陈知録云只可在山如去年志在恤民王抚干云散作人间大有年志在润物三子之志虽不同皆可嘉也各用其句作三绝以赠之又以一絶自贶无喧室对山头雪雪照无喧室湛然高㓗似人人亦似不䏻下乞俗人怜右赠铃干不道世人贫可怜乱飘宇宙厨烟居高润下泽自普只可在山如去年右赠知録时哉臈后立春前散作人间大有年㑹合风云洒天外不湏只在蜀山川右赠抚干在地在山无不可去年今年同不同银杯缟带逐车马何佀蓑笠随渔翁右自况春雪立春三日余霏霏下人间胡不瑞嘉平天于此偏悭忽从何処来顷刻堆尘寰投隙妙䏻入遇圆巧成环侵凌到肌骨点缀生容颜凝积遽如许扫除良亦艰牧羊念大窖拥马愁蓝関我时巴崃观眩晃迷江山认峯失白塩问俗非乌蛮岂无㒷可乗扁舟正冝还十四日登真武山山中松柏㡬经春壁上亀蛇妙入神羽士相看咲相语使君老似去年人白塩卓立群峯外真武山头平视之试上白塩峯顶望未知真武孰高卑莹煌灯火如星斗夜夜人间望此山来向元宵试灯火却移星斗下人间秃笔管城人已老后軰颇相侵问汝中书否犹言欲尽心二月朔日诣学讲堂前杏花正开呈教授孔坛昔栽杏鲁人唿东家当时三千株化工无等差雩风长其实教雨濯其葩木与圣化俱芬芳无迩遐数株能白红开向天之涯况于芹藻间相看意殊嘉对之懐哲人甘棠何以加不比曲江春秪名及第花又异仙家桃徒尔蒸红霞硕言广封殖䕫鲁同光华泮宫杏花乃阎𬗋㣲为教官时所殖复用前韵同年𬗋㣲公昔㳺帝王家穿杨百歩间妙不毫厘差桂窟擢高枝杏园赏仙葩手移曲江根不惮川涂遐翺翔夫子坛栽植泮水涯花好实亦成诸公欣拜嘉我耒节中和数树红交加不见𬗋㣲郎如对𬗋㣲花满堂烂银𫀆赋诗丽绮霞大胜瓜李桃欲报无琼华甘露堂前有杏花一株在脩竹之外殊有风味用昌黎韵桃李未吐梅英空杏花嫣然作小红孤城絶塞也不恶一株绰有仙家风高枝半出脩竹外醉脸略与江梅同䕫州花木不多有封殖嘉树知谁功春光忽到刺史宅天气正在中和中不同浪蘃落瘴雾自有甘露滋芳丛我来歳律惊两换帰㒷遥指吴江枫曲江往事何足萝愿为老圃安吾穷明年花开我何処小园数畆萧㙜东苍苍烟雨记巫崃酣酣诗句吟梅翁送王抚干行甫之子来䕫子春江又緑波分符惭政拙賛画頼才多翰墨妙挥染词章工琢磨扁舟先吾去送别柰愁何郡圃无海棠买数根殖之少陵诗史有遗阙海棠名花輙湮没孤芳千载逢苏仙竹篱一咲嫣然发我从蜀锦亭边来遥入苍苍烟雨窟绮霞晓抺神女肌香醪春醉明妃骨鲜鲜丝蘃垂更袅点点燕脂匀未歇半含𣣔吐不胜情沐露梳风睡明月为开酒尊苦多病欲揷一枝羞白髪照眼千株未观蜀囬首十年深忆越何人好事唿名友姚魏不容矜阀阅凝香有地胡不植负郭无园何処谒不烦飞鹄䘖子来自买芳根帯花掘明年髙堂来燕子想见繁红映林樾栽花老守在何许㕍荡山中采薇蕨慿谁为问花消息有萝遥惊山突兀自慙不是召伯棠那淂诗人歌勿伐哭纯老忽淂潜涧书惊闻寿山死𨳩书未终读老泪洒盈𥿄夀山僧中杰萧洒如晋人识高行孤㓗匈无一点尘少年赱江湖丛林参大士莫年住瓯闽道价高逺迩桑下不晋恋急流勐抽身我欲挂衣冠帰欤逺公亲遽闻新塔成巳塟坚固子无由访圆泽空对瞿唐水次韵喻叔竒松竹啚只应王子猷相爱未许秦皇帝可秦画我同年作三友歳寒节操宰官身寄巫山图与林致一喻叔竒啚画巫山十二峯缄题遥寄旧㳺从烦君子细看山色不似老夫帰意浓数千里外共明月十二峯头望故鄊我对此山无萝寐萝魂只在㕍山傍䕫路十贤屈大夫大夫楚忠臣哀哉以谗逐遗庙大江濆醒清今古独严刺史将军头可断讵肯以城降斯可爲忠矣至今名此邦诸葛武侯卧龙起南阳不爲鼎一足託名蜀丞相相汉非相蜀少陵先生子美稷卨志空抱竟无用䕫州三百篇高配风雅颂陆宣公敬舆避谗谤闭门不着书活人集名方炳然仁谊余韦丞相韦侯守盛山赋诗十二首䏻以尧事君遂令诗不朽白文公赋咏穷三崃乐天在忠州苟不以直道亦如元与刘柳文公柳公本书生忠勇着岳鄂盛山戮姦吏余威震夷落㓂莱公莱公经济业志在巴东诗斯人不复见亭上秋风悲唐质肃公子方筮仕𥘉牛刀割鱼复一朝峩廌冠风采百僚肃续访淂七人宋大夫述志哀正则陈词讽灵脩读君九辨章悲楚非悲秋源丞相杰人掾䕫子相业光开元故宅半赤甲荒凉今不存李左相罢相避同列衘杯楽圣人那知偃月堂中有丞相瞋李丞相公在忠州日人高长者风忮心无后段寕媿賛皇公温御史谁坐绣衣石曽落金吾胆不戮拥靴人至今有余憾程伊川轲伋诚明学弟兄传以心易㣲于九师闭门自钩深黄太史豫章官逸逺直笔非谤史天遣来黔涪诗鸣配子羙柏架青铜柯叶胜杉松帯淂清凬下卧龙日莫㣲凉起高架移床却扇坐从容次韵林江州题高逺亭眼明庐阜翠横空疑是云头屹夏峯遗迹君应懐圣治故家我亦念帰宗遥瞻瀑水三千尺犹隔巫山十二重亭上主人高更逺天然丘壑在心匈登制胜楼梁栋翚飞百尺楼江山满目壮䕫州鸟穿云过白塩去鱼透浪来清瀼㳺控扼地临三崃险朝宗水㑹百川流古今制胜人何胜天下竒才忠武侯再用前韵下视瞿唐缥渺楼规模雄压十三州良筹合向暇时运缓带冝来高処㳺列障四时环坐好大江千古抱城流后山植木成隂日谁识十年前故侯送宋山甫知县君住眉山我永嘉老来邂逅楚天涯无诗不和已成杜有酒相唿如在家官聀未高名满蜀人才如许邑为巴且将异日作霖手润泽河阳一县花六月一日天涯逢六月深忆别家时行也亦云逺帰欤何太遟殊方冣炎热多病想扶持天遣西来意端令啖荔枝食新荔枝食荔枝荔枝𥘉熟饤金盆手擘䡖红子细看凬味由来太竒絶不教容易到长安妃子园中荔子竒莫因名号起猜疑清时入坐非尤物一洗烟尘頼好诗诗史堂种㡬时䡖红曽入少陵诗殊方竞续樱桃献万树争先尔独迟拾荔枝核欲种之戯成一首海味正思瑶柱羙䕫门又见荔枝红炎方入贡自妃子郡圃欲栽如白公官满犹为十年计实成湏待二星终不湏更论何时喫前种后收人我同㓜女生日林钟蓂四荚吾女此时生日向炎天永月从前夜明提携仰慈毋教诲頼诸兄硕汝康而夀人如少藴清诗史堂荔枝歌君不见诗人以来一子羙莫年流落来䕫子赋诗三百六十篇西瀼东屯客愁里何人作堂画遗像收拾光芒榜诗史堂前何有有荔枝树犹未老熟独迟世人贵早不贵晚倘非我軰谁赏之涪陵昔遭妃子汚万颗包羞莫䏻诉泸戎一经少陵擘至今传诵轻红句少陵伤时泪成血一点丹心不磨㓕散成朱实满炎方凬味如诗两竒絶楽天曽画忠州啚自言香味人间无君谟亦作闽中谱陈𬗋声名重南土何如诗史堂前株正是一饭孤忠余人为世重物亦重端如丈人屋上乌巴啚闽谱合避路奚用品第分锱铢搀先熟者如杨卢但可与之作前驱闽娘十八婢妾尔将军大树真佣奴我生四百余年后来作先生㳺処守登堂三叹荔正丹聊效栁人祠子厚安淂先生今复生添赋䕫州歌一首要使荔枝之名长不朽周行可挽诗我始来夔子公先在计㙜江山同吊古文字共衔杯马运言尤力天高聴未回懐人萝不见西望肺肝摧大事同生日佳城近故丘空㽞丹灶薬忍望白云楼偃折恩谁継澄清志未酬伤哉元伯执绋竟无由过客谈梁彭州之政不容口闻为虗额所困欲引去予硕其少晋以福千里辄寄恶诗籍甚吾年友彭州誉正驰那因困虚额遽欲丐真祠勿谓徒劳耳终湏曰教之家传治称最自有九重知食薏苡粥夔州再见夏炎瘴侵我肌両股忽浮肿百药竟未治或言薏苡良可以作粥麋恐坐伏波谤腹中有珠玑十贤堂栽竹六月修篁帯雨移丁寕护取歳寒枝十贤清节髙千古不是此君谁与冝诗史堂荔枝晚熟而佳预约同官共赏偶成参差摘实分饷因诵庐陵先生诗云人生此事尚难必况𣣔功名书鼎彛复用前韵以歌之诗史堂前荔支晚尤羙髙压泸戎与妃子姓名犹未闻崃中风味惟应自皮里试将逺况江瑶柱正似骚人拟良史我来叹息頥屡支殊方争献惟恐迟汝今已晚何用好不是少陵谁眼之贵妃游䰟遭血汚五坐悲懐何以诉惟有云安再拜人闷觧䕫州両絶句遗像空存食不血满目烟霞明自灭何人种此星㡬终一树团团味竒絶君不见南賔木莲有华何足图乐夫过虑重㸔无又不见洛阳牡丹妖艶何必谱六一区区记风土天生此果更此株夏日之时见子余书疑炎方张火伞夕讶庭树栖赤乌双头莹若玉一瑴细骨轻于钱五铢陈江阀阅如崔卢兹产于闽必争驱甜无中邉大胜蜜醖醸不假蜂爲奴永安宫西郡掌后折简唿賔老太守时方炎热㑹苦稀事好乖违意徒厚手摘髙枝赠丹实歌和前篇搔白首嗟一饷之乐兮天亦悭于老朽伏日与同僚㳺三友亭炎天过小雨伏日生㣲凉新亭㑹僚友故事开壷觞泉汲卧龙乳茶烹团鳯香缅懐去年今跳珠出诗章分韵得炎字两载夔子囯尤苦夏日炎穉金又云伏老夫犹未潜唿賔江上亭风雄雨纎纎仰知九重心勃欎念闾阎制胜楼有元豊间太守王延禧及计䑓郡僚过客唱和诗大书于版岁乆事漫命笔吏再书之记以𢾗语周室禾黍过者伤汉宫威仪见之喜神州乆没余楚蜀太平声诗存有几制胜楼头诗数版仍是元豊旧臣子体尤犹存前軰风气象如楼颇竒伟人虽不见典刑在事尚䏻言文献是歳月侵寻自漫㓕爱礼存羊那忍毁百年陈迹一旦新不问升沉与工鄙一洗向来官职眼独刋无尽张居士雷声雷已先声雷隐隐雨宜洒道即纷终为言风伯不湏怒天下苍生正望云某二年于䕫窃食而已无徳于民尤无功于学校泮宫诸生相与肖其象而祠之意固厚矣然非所宜得呈苏校授一麾出守喜来䕫日与诸生泳圣涯窃取于城勉忠孝来䏻如衮进文词从公于迈误成颂尔貌不扬何足祠为语广文休作记麄沙大石定磨碑闻得呉兴莫年身似杜陵翁㳅落乌蛮白帝中圣主哀怜不终弃乞祠却得水晶宫七夕呈同官今夕何夕夕云七天孙有巧不硕乞举盃遥指河汉头但硕帰耕学牵牛我无腹中书可晒亦不晒衣随俗軰缑山未访仙祖㳺䕫门聊与嘉賔㑹星河动揺三峡流人间天上同新秋鹊巳成桥动归翮我亦一枝栖可得别䕫州三絶朅来夔子両经年恰是忠州白乐天种柳栽花一般意媿无名徳比前贤夔峡民淳狱讼稀使君无事只吟诗才踈政拙形容陋深媿邦人爲立祠陈图入眼浑如夣回首江山又夣间万里白云遮望眼赠牟童子牟家六歳好男児诵得夔州太守诗好把五车书尽读早成头角上天池别同官両年窃禄古夔州邂逅诸君亦宦逰为郡不才真下下同僚多助却优优及瓜便合扁舟去行李聊为一饭晋掺别相期可无语君亲恩重各冝酬梅溪先生后集卷第十四梅溪王先生文集诗文前集卷第十四梅溪先生文集卷第十四䇿问问朝廷之患莫甚乎朋党人臣之罪莫大乎植党爲人君者常恶朋党而锐意𣣔去之矣方其上塞下聋之时曽莫悟其爲朋党虽𣣔去之而不可得及一旦悟而尽去之可爲朝廷贺矣而一党去一党生虽能去其前日巳然之党终莫能絶其后来将成之党夫如是则朋党爲朝廷患迄不可去𣣔望天下之治其可得乎汉唐明党之祸言之可以痛心固不必论也我国家累世以来亦不免兹患頼祖宗神圣能分别邪正虽间有牛李之交攻而不蹈蹈汉唐之覆辙亦社稷之幸也当时圣主贤臣固尝讲论之矣谓方以类聚物以群分邪正各爲一党者范文正公仲淹告仁宗之言也谓君子无党譬诸草木稠缪相附者必蔓草非松栢者滕公甫告神宗之言也谓小人无朋惟君子有之者欧阳文忠公之论也三人之论其不同如此未知其孰然而孰否耶岂时异党异其言各有㫖耶方今朝廷清明固无朋党之患矣然士君子私忧过计犹或及之彼范滕欧阳二公之论朋党世以爲名言而一以爲君子无党一以小人无朋一以爲君子小人各有愿辩其不同者而折以至公之论将以献于朝问信圣人之爲圣人不若知圣人之爲圣人学者皆谓夫子大圣人也是特因前人之言而信之尔实不知夫子之所以圣也读其书考其言观其行事合于吾心者信之不合于吾心者疑之合于吾心而信之知圣人矣因其疑而求之遂得其爲人是亦知圣人也苟徒信其爲圣而不敢诘其疑谓之知圣人可乎谓之善学可乎夫子之始末莫详扵世家抑尝读之矣而未免乎疑庸可以不辩子尝适周矣及其施也老子以言送之曰聦明深察而近于死者好议人者也愽辩广大而危其身者好发人之恶者也老子之言似不徒发必有以箴夫子之失使夫子果有此失岂足爲圣人乎此不免乎疑也子尝用于鲁矣𣣔堕三都以张公室堕费而费人畔堕成而成不受堕孰谓真儒之谋谟措虑乃若是之踈乎此不免乎疑也及季孙受女乐而怠于政子路劝夫子可以行矣夫子犹待乎膰肉之至鲁不致膰夫子遂行受女乐而不朝罪之大者也膰肉不至过之小者也忍其大而不忍其小真儒之去就果如是乎此又不免乎疑也衞灵公问陈夫子荅以爼豆及罗蒲人之难乃劝灵公伐蒲夫子岂致私憾于蒲而忘爼豆之言邪岂不害夫子之仁心耶此又不得不疑也夫子万世之所取法者也苟信其可疑之迹而施诸行事不免乎惑矣诸君皆学孔子者也岂徒信之云乎硕质其疑而究其用心䖏问唐人刘禹钖尝序栁宗元之文其言有曰文章与时髙下三代之文至戦国而病渉秦汉复起汉之文至列国而病唐兴复起果如禹钖言则文之髙下实系乎时也及先翰林苏轼记韩文公之庙其言则曰自汉以来道衰文敝歴唐正观开元之盛佐以房杜姚宋而不能救公起布衣谈咲而麾之天下靡然复归于正果如轼言则文之兴衰又左乎人也尝因二子之论而验其时与人必刘子之言是信耶则吐辞爲经如孟荀二子实戦国人也戦国之分裂能病天下之文曷爲不能病二子乎必苏子之言是信耶则戦国二儒贤过韩愈愈能起八代之衰而二儒乃不能起戦国之病何也我囯朝四叶文章㝡盛议者皆帰功于仁祖文徳之治与大宗伯欧阳公救弊之力沉浸至今文益粹羙逺出乎正元元和之上而进乎成周之郁郁矣是果时耶人耶二者若兼有之与刘苏二子之说又皆不同何也硕与诸君辩之问儒者法周孔攻异端自谓能举天下于仁义观其言于未试之前人皆周孔也验其事于巳试之后反有媿于异端者多矣请借汉以论之髙帝之得天下与其所以治之者皆山东刀笔吏也当时儒者独一叔孙愽士然其噐业鄙陋君子不取焉其不逮箫曾逺矣孰谓儒者学周孔道反刀笔吏之不如耶文景致治比周成康二君未尝用儒顾其所尚者黄老之术也逮孝武好儒公孙洪之徒用事课其治效不逮文景逺甚孰谓儒者之道反不若黄老之淸浄耶宣帝中兴侔徳啇宗周宣亦未尝喜儒顾其所用多刑名法理之士也逮元帝用儒贡薛韦康迭爲宰相而帝牵于文义优㳺不㫁孝宣之业衰焉孰谓儒者之道反不若申韩刑名之学耶儒平昔鄙刀笔吏而不齿绌黄老申韩而不谈一旦设施反出其下寕不媿哉或谓汉所用者类皆俗儒使得真儒如周孔者用之当无敌于天下矣呜唿语儒必曰周孔是无儒也自周孔而下岂无可用之人哉诸君皆业儒者也群居暇日自尊其教者良不浅敢问汉朝诸君不用儒者曷为而不失乎治好用儒者曷爲而未免乎说是果儒者之罪耶抑用之不得其术耶将所用者非君子儒耶愿详辩之勿使学异端者得以借口而病儒也问宰相之职所以代天秩物也自非才徳之全渠可膺是选耶昔舜举十六相其相与致无爲之治者才五人周家最号多士其可称者九人而已信乎其才难也三代而下莫盛于汉唐宰相爲不少矣独箫曺为开基之冠丙魏有声于中兴房杜称于前姚宋称于后他皆不足以预是列也切意八人者必才全徳备之君子及考二史乃或不然箫何止于定画一之法曺参止于守清净之冶魏相尚威严丙吉务寛大房玄龄善谋杜如晦能断姚崇长于应变宋璟长于守文各以偏长而致相位卒能䖏才难之极选爲天下之名臣使万世想慕其风采常若不可及者何耶我宋二百年间大臣辈出殊勲盛烈皆逺夸汉唐数子而与虞周之臣相揖于千载之上一何盛也主上自中兴以来斯然不惟群议之惑专任一相以致治虚右揆以待贤者几数年矣岂非遴代天之选必求才徳兼全之人而后用不容碌碌辈伴食于其间耶然舜得五而武王得九汉唐创业中兴之主亦各得其二主上圣徳之盛文治之羙不在舜武之下其得人之多反汉唐不及何耶汉唐八人非全才不害其爲致治主上必𣣔择兼全之士而遴选如是抑又何耶愿与诸君论之将献其说于上问人主之职莫大于论相论相之术尤古人之所难也古人有以是得之者将袭其迹而用之其失或在于是古人有以是失之者将矫其弊而革之其得或在于是将取之于人望欤晋室之谢安李唐之房琯其爲人望一也将取之于治绩欤曺参之治齐黄覇之治郡其爲治绩一也将取之于相门欤伊尹之后有陟孔明之后有瞻其爲相门一也将取之于荐举欤房元龄之于杜如晦崔祐甫之于杨炎其爲荐举一也此四途者皆人君取相之要术世之献议者亦必援是以爲言然古人有以是而得之者有以是而失之者其事之相反如此庸可不求其故欤问刺史者政教之首民之师帅也一州得才刺史则十万户䝉其福得不才刺史则十万户受其困国之兴衰民之治乱实系焉此其爲任也顾不重欤汉宣帝唐太宗古之善治者也皆重刺史之选宣帝尝曰庶民所以安于田里而忘叹息愁恨之心者政平颂理也与我共此者其惟良二千石乎故有治理效者輙以玺书劳勉増秩赐金公卿缺则选而用之唐太宗尝曰朕思天下事丙夜不安枕永惟治平之本莫重刺史故録姓名于屏风卧兴对之得才否状辄䟽之下方以拟废置若二君者可谓知致治之要矣故神雀五凤之间吏称民安而正观之治庶几成康职此之由也我国家致治之羙逺迈汉唐二千石以循吏称者逮不可以一二数主上中兴以来尤重承宣之寄迩者台章劾罢守臣之不才者无虑数辈州郡肃然将见共理之效凛凛乎宣帝太宗之上矣诸君皆学以入政者也其履歴当自州县始敢问宣帝时选公卿扵刺史者有几太宗时得才否状而废置之者有几当时以循吏称者凢几辈其治效最优者果何人汉唐得人之盛与今日孰优劣硕併陈之将献其言于不讳之朝问昔刘项之争天下也项以气力自任屡窘刘于掌握间卒之刘兴而项㓕者汉屈郡䇿而楚憝之也尝观刘氏之窘莫甚于鸿门之㑹与荣阳之围非樊哙以巵酒谯羽纪信以黄屋诳羽陈平以隂谋疽范増则当时天下不汉而楚矣然髙帝论得天下乃人杰箫张韩三子而不及哙辈岂忘之耶丁公尝窘帝矣帝以一言祈哀而丁公舎之及天下旣定乃戮丁公以爲不忠于所事议者以帝爲公殊不知使项失天下者乃项伯尔项荘之剑不得逞亚父之计不得施由项伯翼蔽之也是岂忠于所事耶戮丁公而封项伯一定以示公矣窘巳而舍之帝以爲使项氏失天下者在彼脱已而生之则帝之所以得天下者寕不在此耶鸿门荣阳之急楚汉得失之机㑹也帝折髙起王陵之言谓知其一而不知其二且谓所以得天下者在三人杰三杰固有大功扵汉然取此而舎彼似亦不知其二者帝之戮施于丁公冝矣而失之项伯得天下之论施于三杰当矣而遗彼三人然则帝之一封一戮或取或舍其必有深意乎硕与诸君辩之问汉之文宣唐之太宗在三宗七制之中尤爲杰然者非中才之主可得而拟议也班固尝賛文帝矣则曰专务以徳化民崔寔尝论宣帝矣则曰算功计效优于孝文欧阳文忠公尝賛太宗矣则曰功徳兼隆由汉以来未知有果如三子之言则文帝以徳优而宣帝以功显太宗功徳两全又在文宣之上矣今读汉唐二史而求三君之事业文帝所以化民者果何徳宣帝所以优孝文者果何功太宗功徳兼隆过汉诸君者果何事三子之言果公于品藻欤其出于臆见之私欤抑亦一时之议论务在推崇而未足以尽三君之优劣欤愿闻折衷之说问东汉之爲国也其风俗与西京不同其过之者一而不建者二西京之文章㝡爲近古东都虽温雅如班孟坚巳不及杨马辈况崔蔡而下气象委靡邪其文章之不建有如此者西京建功立名之士咸有可观东都虽大臣如陈蕃窦武手握重权而不能去奄寺之祸况才踈意广如孔文举辈冝其迄无成功其功名之不逮又有如此者然其所以逺过之者凛乎节义之风尔议者咸谓光武能崇尚名节而髙帝好慢骂儒生此节义所以有无于东西都也然东都之学校非不盛于西京其投戈息马以激劝之者非不过于无用诗书之世有意于斯文乃反不逮之何耶光武身济大业若无媿于髙帝而一时依乗风云者又非无髙勲鸿烈以爲之唱而后世建功立名之士又皆西京之不若何也夫所谓风俗者一而巳矣上以是而率下以是而应盖理之必然者光武能作成其一而不能其二是未免有可疑者焉岂三者身虽兼长其所以化民成俗者乃有能不能欤岂上之所以化者虽出于一而下之所以应者自有不同欤抑数者各繋乎人之能否而不在乎时之作成欤愿辩其所以过之与不逮之由以教问万物盈天地之间而其用㝡大者曰五行其名首见于大禹谟其次见于淇范又其次见于月令至其次序则互有不同大禹谟则先金而后木洪范则木三而金四至于月令则以木爲首火次之土次之金水又次之五行一也而其序不同如此其必有说乎夫禹箕子吕氏三人者意殊而言异容或有说至于洪范出于一箕子之言而五行五事之序乃相背戾五事属五行其序亦当如之彼一水二火则此一聴二视可也彼三木四金则此三貌四言可也而乃先后不令何耶五者流行乎天地无所不在非他物可拟而六之至于五谷之类亦出于土而巳故洪范曰士爰稼穑而禹乃以谷配五者抑又何耶箕子之洪范即禹之九畴也禹餋民之政即天之所钖者是也禹曰六府而箕子五之其数巳不齐矣则其他八类又乌知其必然耶禹箕子所陈之序虽不能无少差至于土也则皆列于苐五盖合于易天五之数矣而月令乃置土扵中央火金二物之间是岂合于天地生成之数禹箕子所陈之叙耶学者论五行皆本于三家之书而其次与数乖刺如此又庸可不究耶合三者之异而一之必有至当之说问世之语治者必曰尧舜二帝之事业备见于典谟粲若日星千载之所同仰也然后世有断简出于枯冡异论起于弄笔生诬盛徳而惑信书庸可以不辩尧授舜舜授禹逊位传贤㝡为帝王之羙事而琐语有舜放尧之说大戾于孔氏之书论者遂援囚尧之地疑重华之不臣因苍梧之巡疑文命之异志果如其言则将逊于位逊徳弗嗣稽首固辝皆当时之饰伪乎帝王之圣莫大于知人尧舜俱以聦明称者盖在于此然佐氏载季文子之言谓尧有元恺不能举有四凶不能去语称舜举臯陶不仁者逺说者遂谓君子小人比肩同列扵尧世臯陶未举之前而不仁者甚多果如其言则克明俊德与夫明目逹聦又皆虗语乎不持此也夫子尝称尧舜垂衣裳而天下治及其序书则不见其无爲之迹于尧典则载其亲九族和万邦于其始命羲和授人时于其中咨四岳治洪水于其终于舜典又载其齐七政类上帝命九官五载一巡守于受命之后尧舜之时亦多事矣垂衣而治果如是乎书经圣人之手而言迹犹不同况责后世之异论乎以尧舜之圣断无可疑之实如汲书之诬唐人之疑者然不可无说以破之至如繋辞之称与书矛盾必有深辤奥㫖又不可以不究也问自古天下治乱常分于君子小人进退之间而人君之患每在于君子小人之难辩昔周公大圣人也犹困于管蔡之流言不能以忠自明至狼䟦于周非天动威以彰其徳则成王几负公矣鲁大夫少正卯行伪而坚言伪而辩鲁国之人皆以为大贤独吾夫子察见其肺肝之隐以七日司冦而行两观之诛夫君子小人之难辩正在乎心迹疑似之间使成王非天鲁无孔子则周公少正卯之爲人孰有能辩之者然世之大忠大奸如二人之疑似者类多有之不幸遇中材之主如成王不知人之明如鲁国上天又不能谆谆然动威以告之而大圣人如吾夫子者且不世出则举朝谓之奸者安知非忠举朝谓之忠者安知非奸如之何其辩之邪至若汉昭年才十四能觉上官之诈而悟大将军之忠此盖千载一人而巳后世莫知其何术而知之也唐徳宗以强明自任反见欺于卢杞天下皆知其奸而帝独不知夫姦臣之爲人必有以盗名欺世动移人主之聴如杞不学无文容貌言语皆不足以动人而徳宗独信任之坚人莫能揺此又何也呜唿人君孰不𣣔兴治而除乱崇君子而黜小人然摈斥诛夷常及于君子而穹位浓禄每加于小人者岂不由知人不明无术以辩之耶夫𣣔使人君不待天威之动而辩大忠于䜛言交乱之时不待将圣之生而辩大奸于欺世盗名之日有孝昭独见之明而无徳宗偏任之蔽将有术以传之耶将无术以传之耶愿讲明其说以献于朝问洙泗大儒旣没褒贬之笔失传龙门太史公不生实録之笔遂絶嗟乎世衰道㣲非独圣人不得而见至良史之才亦不世出也国朝四叶人文㝡盛欧阳宋二公以鉅儒修史号爲得人唐五代二书法度森严议论至到真可与马迁争衡使班范北面奴仆命陈夀以下也然读二史者亦不能无疑于其间唐太宗固不世英主然慙徳在父子兄弟间史賛不少加贬反捃摭其好大喜功与复立浮圗二事赦大罪而贬小恶岂春秋褒贬法良史直録笔耶陈子昻乃一代儒宗其劝武后兴明堂太学实盛典也史乃谓其言甚髙殊可怪笑比之荐圭壁于房闼苟谓武后不足以王道勤则孟子以仁义劝戦国之君又寕逃怪咲之域耶肃宗复两京李泌之谋居多论者谓功大于鲁连范蠡史賛泌乃畧不假借方且异其爲人谓近髙近智近立功立名者何薄泌之甚也刘蕡廷对过汉晁董最布衣之所难言亦忠臣义士所当言者史乃讥其太踈直谓蕡不先以忠结上而后爲帝言之蕡草茅士何阶可结上耶五代本纪区区求合于春秋之法又从而释之曰此春秋意也以史拟经吾恐后世以僣窃之罪归之矣呜唿良史不难得也才学识如二公其议论去取之际必不苟硕求其用心处问昔虞舜之时有苗弗率禹奉帝命誓将士以征之而苗民逆命帝乃诞敷文徳舞干羽于两阶七旬有苗格夫禹能治滔天之洪水而不能服逆命之三苗济济之衆反不如两阶之舞信乎服夷狄之道在文而不在武也我国家靖康之𥘉运厄百六蠢尔戎丑以隂干阳主上体逹孝之资痛父兄之难固尝亲御鞍马兴汉文发愤之师遣将命帅效宣王六月之伐矣然卒未能得犬羊之腰领以快天地神人之心迩者用事大臣知中外厌兵思𣣔休息力排群议屈志和戎遂收诸将之权罢㳂邉之戍凢所以自治之道一切以文从事于是兴太学以养多士行鄕饮以明人伦学士大夫又倡道徳性命之说以风后进至前古治乱兴亡之迹与夫当今要务兵机武畧则置而不谈意者朝廷之上𣣔逺慕虞舜服有苗谓是可以压腥羶之气服强犷之俗岂徒修文具事虗谈而巳耶然所未知者今贤関旣兴矣鄕饮且行矣道徳性命之说㡬满天下矣是果可使戎狄慕义而来屈膝请命变鸱鹗爲好音尊中国如天上否耶虞舜之事不可诬矣然后世说者又谓干戚之舞不可觧平城之围不识文徳旣可用于古胡爲不可用于今硕与诸君讲明其事亦畎畆爱君忧国之心幸详言之母隐问韩愈论大道其言有曰尧以是传之舜舜以是传之禹禹传之汤汤传之文武周公文武周公传之孔子孔子传之孟轲轲死不得其传焉夫道在天下亘万世常自若也自尧未传之前其道如何自轲失传之后其道又如何韩愈何以知其自尧而始传至轲而失传也荀况杨雄皆学仁义皆尊孔子今其书具存非无𥙷于名教又胡爲不能継轲而传道也愈在唐号大儒其自待良不浅史氏亦称过况䧸又不知能継轲轲而传道否斯道也自轲之后以失传而遂亡耶虽曰失传而固自存耶诸君学以明道乆矣硕详以教问圣人以无难而畏贤君以无灾而惧国无难而天有灾是天心之爱人君以有灾而警其无难也国家用魏绛胡戎之䇿法文王乐天之事五年于兹矣干戈旣戢礼乐鼎兴是冝和气充塞子下三辰顺行于上可也迩者有星孛于东方莫测彼苍垂谴之意岂非𣣔扶持我宋而水其箕翼之夀示以变异而警吿于未然之前者欤主上仰思天戒严恭寅畏虽周宣遇灾而惧殆亡以加尚虑州县之间吏治刻深而小大之狱或不能察声冤囹圄者有以干天象而致妖气也前日青灾肆赦之文咸与涤除固冝徳之动天不俟终日矣然议者犹谓天人相与之际甚可畏恐惧修省之道不止乎一事间昔成汤遇早以六事自责景公泣彗晏子亦以四事爲言今日朝廷亦有如成汤自责晏子所言之事否耶诸君当摅畎畆爱君之忠禆圣主应天以实之意考古验今歴陈其所以然无若公孙子曲学以阿世也问三嵗取士之法国朝行之旧矣名公鉅儒建勲立业相与光二百年之宋者咸出自此涂不可谓不得人也崇寕用事之臣好竒而慕古谓选不自里成不自学决得失于一夫之目计工拙于寸晷之下不足以尽人于是作而新之命分舎而选月有书季有攷邑有升郡有贡谓能兼得文行之士而有合于賔兴之制冝其致治之效迈汉唐而追成周可也卒乎日渐月渍飬成靖康之祸伏节死义排难觧纷者絶无一人识者咸谓舎法壊之然自宣和废罢阅二星终矣今朝廷方𣣔广育才之路复命邑学养士议者谓将复行三舎攷举之法圣君贤相恩徳至渥然未知何以革崇观积习之弊俾无媿于成周道艺之书无使后人议今日如议崇观必有至当之说梅溪先生文集卷第十四梅溪先生廷试策奏议梅溪王先生文集后集卷第十五梅溪先生后集卷第十五诗七月十七日离䕫州是夜宿瞿唐邦人送别亦伤情杨柳隂中涕泣声我亦怜夔不忍去一宵晋宿旧江城至东屯谒少陵祠宦㳺䕫子両经年未到东屯意慊然端为先生旧吟䖏不应容易上诗篇忠不忘君句有神当时无地可容身草堂遗像英灵在又见匙翻雪稲新东屯溪山之胜似吾家左原东屯别是一山川水秀山青似左原我待还家筑茅屋作诗招取少陵䰟登古峯岭望夔州巍登古峯岭回首望䕫州隐约瞻卧龙㣲茫见江流明朝望眼遮江山见无由翻令还鄊夣飞过白盐头不知此邦人亦念使君不使君无可念空有诗篇晋右峯驿小饮老去最惜别同僚情更钟三杯古峯驿添我别情浓燕子坡燕子㱕期近吾今亦得㱕乌栖一枝穏何必更髙飞悼巫山赵宰使者追求急君方归意浓谗言端可畏鬼物不相容浮世谁无死良医未易逢我来经旧舘㳅涕觉无从巫峡三峡江流七月平全家东下叶舟轻阳台得得收云雨放尽峯峦照眼明峡中七月行舟断我丈孤忠尽室行寄语后人宜自戒莫因幸免遂轻生正是瞿唐莫下时却将行止问舟师老夫也是归心急不记前吟灔滪诗神女庙功开神禹言何妄夣恼㐮王事亦非峯下祠荒少人到峡中舟过有乌飞昭君村十二巫峯下明妃生䖏村至今麄丑女灼面亦成痕过大拽大拽今重过江山记我无云开列嶂秀石峙一峯孤吏卒送迎异舟车来徃殊鸿晋泥上迹飞去到江湖石门兵忿虽云败君臣义有余石门能脱急风义亦堪书谒清烈庙登独醒亭我醉亦如衆亭慙登独醒惟知慕清节首为绘仪形黄牛峡白狗黄牛竹节滩竒竒怪怪几峯峦山川好䖏造化惜不许人间平地㸔黄牛庙我从白帝城舟次黄牛峡黄牛遗庙存石马只耳缺宛如欧公夣地灵亦竒絶固宜镇大川千载食常血何人讃巨力曽不纪功烈神乎岂求食挽石骇舟楫或云土胜水兹亦强牵合白帝将何云吾为究其说神禹昔治水䟽凿九州别百神各放职僚佐力俱竭功成禹化熊涂山亦为石譬如穆南征化者想非一有化为牛者断崖留遗迹岂亦黄帝余与牛同一色至今名此峡援溺有隂力淫祠自其俗神手本正直爵以保安侯足以章神徳虾䗫碚水虾䗫好居水背水以自濡不知背上味乃与衆水殊品第髙水经煎茶必来须争汲以致逺不惮险且迃我亦走瓶罂一瓯㵸云腴所恨太遐僻亲朋莫䏻唿巨蛙如有灵曷不上天衢以水为雨露助天泽寰区坎视峡中小笑渠子阳愚石渔翁钓利钓名者纷纷三峡中何人化爲石又作钓鱼翁至喜亭前年泊舟至喜亭舎舟触雾登山行身到猿啼虎嘨䖏至今䰟夣中宵惊两年寒暑山里瘴疠侵凌身不死七月归舟浮涨江重见兹亭实堪喜世间忧喜无定形此喜本从忧得名湏知既济有未济勿谓江流今已平又一絶归客来登至喜亭喜帰兼喜峡江平当时作记文章伯不止文章得羙名郭道山学道无成艺有成青山犹以道为名匆匆不及登山㸔归看家山白鹿城宿灌口拂晓出楚塞中流望荆门江随铜柱转舟遇牙奔鸟度天阔鱼翻秋水浑冝都转盻过夜宿旧江村江陵舟中作梦里身曽到永安孤城絶塞俯惊湍东归𥘉喜楚天濶西望堪嗟蜀道难艶滪堆边巳陈迹水晶宫里又麄官帝乡咫尺家乡近臣子忧心亦小心查元章自成都走书至江陵并贶蜀牋附子芝兰道山旧邂逅䕫江邉㑹合止半载别离又经年君犹滞使轺我忽移霅川东归不及见西望心悠然尺书走徤卒追上江陵舡慇懃赠逺意药百𥿄以千我老苦多病得药年可延静思苦口味奚止沉痾痊但非造楼手误辱文房牋待将君诗文传写千万篇书言作二记付与夔人镌捍波记修垒济渇记义泉深慙郡政谬滥託雄文传君才髙軰流君誉蔼民编雅志在活人何心肯㳅钱当宁正念贾诸公咸荐贤定归玉笋班慷慨旒扆前所陈必尭舜那肯谈武宣早趣舎人装行着祖生鞭我冠傥未挂苕溪迟言旋离沙市天色変舟人惧风作少憇公安而行黙祷有应觧任古䕫囯移官白苹洲三峡虽幸免大江尚堪忧黎明雾四塞篙师请停舟尔祷于公安吾祷学孔丘恺悌以为治洁㢘以自修神乎苟聴之庶不为神羞湏臾日光漏江净烟霭收硕如吾祖言千里俱安㳅望石首山江山遥望疑若无隠隠渐露山规摹化工作山首安石不着草木为肌肤吾乡石首黄金色五年不见深思忆山头有石名偶同长铗空弹不堪食巴䕫之山厌太多荆江其柰无山何舟中遥遥望石首一点亦足供吟哦舣舟亦向刘郎洑应是刘郎招我宿刘郎如问旧江山永安宫草年年緑过三沱舟从三峡过三沱柳岸人家转盻过莫惜慇懃问舟子江边好䖏亦无多塔子山巳过鲁家洑犹瞻石首山水随江缭绕山逐岸回环雨泊芦洲畔舟行晚照间贪看洞庭好不作沌中还鲁家洑江头烟树色如故记得向来舟出时更读西行旧诗集集中多是沌中诗宿人老湾衮衮长江水悠悠归去舡片云南岸雨明月别州天犬为客惊盗蚊令人废眠江湾号人老惊我鬂皤然乌沙镇避风风避乌沙镇心懐白帝城峡中险巳过江上浪宜平维舟岳阳之西岸徐师汊风作不敢行再留一宿用韩昌黎洞庭阻风韵示同行朱仲文张子是月行南箕口簸扬不肯休我至洞庭侧狂澜阻行舟东望岳阳城一苇宿可投吾𣣔破巨浪试唿舟子谋舟子笑谓我官岂乗浮丘同行一二官好勇岂仲由君子不行险少迟勿烦啾明朝风自定鼓枻无忧愁汗颜答舟子汝语非谬悠书以示同欲速不可求望洞庭端居灔滪両经年不戒瞿唐七月舡得得遥从洞庭过要看湖涨水中天贾岳州以予阻风致酒肉之赠轩皇张乐洞庭旁掀舞鱼龙撼岳阳巵酒豚肩使君意知予肉味䏻忘鱼鰕买得巴陵金鲫鱼又逢公子奋长湏夜来江山秋风起报道吴児已鲙鲈𥘉欲维舟岳阳楼下适风作遂泊南津岳阳楼下风波悪过客舟行不容泊遥从湖口入南津看尽湖山与城郭楼阁峥嵘照眼明君山当面如蓬瀛雄文谁継范文正妙曲亦无滕子京岳阳楼后乐先忧记饱观兹楼今始得慿栏吐吞五水波涛濶出纳三光境界寛黄帝乐声喧广宙湘君山影侵晴澜冮山何独助张说收拾清上笔端洞庭湖江山好䖏未经眼人道岳阳天下无入笔波澜自今阔匈中巳有洞庭湖维舟便上岳阳楼风定波澜万顷秋闻说洞庭通震泽水应先我到苹洲读岳阳楼记先忧后乐范文正此志此言髙孟轲睱日登临固宜乐其如天下有忧何君山恃险三苗此为国不知诸夏有华勲两阶干羽七旬后从此湖山方有君祖龙迁怒色曽頳帝子有灵山更青湖水如天冬亦涸此君荣落一般形南津淑济庙越囯曹娥孝可书惜无同气与之俱武陵今有贤児女弟似灵均娣女须过仙亭此䖏神仙几度经老松枯朽穉松青如今想作天仙去不复飞吟过洞庭觧舟遇风暂泊岳阳城下正对君山入湖𥘉讶君山逺无翼可随鸥鹭群繋䌫中流忽相对江湖心亦不忘君岳阳城下岸赤色亦唿赤壁岳阳楼下有赤壁照耀洞庭烟水东鄂渚巴陵土多赭周郎何䖏破曹公君山形如龙南有一小山如龟洞庭湖山山絶竒大山如龙小如亀弄珠曳尾自㳺戯不肯吹浪如蛟螭岳阳楼前鐡为械古人欲断蛟螭害蛟螭为害甚巴蛇遗冡犹存足为戒七百里湖涵太虚春夏涨溢秋冬枯惟有亀龙长自在不知几见桑田改燕公楼燕公郡事睱诗兴满沧波粉餙开元治江山为助多道人矶江中双石如弟兄唿得道人为友生秋夜扁舟泊矶下洞庭湖近月华明道人身名两俱藁道其所道非吾道横江两石作钓矶不似严陵䑓上好泊潜江甲潜江甲口楚天涯芦荻舟中一两家唿酒敕厨无一味天鵞乱眼似杨花舟遇风破浪赋诗风撼楚江水云横鄂渚天支頥看山色破浪出诗篇门掩濒江舎㠶扬上水舡江神不借便帰㒷自飘然舟中覧镜来往成何事霜毛满鬂多洋洋大江水东去欲如何过嘉鱼县舟过嘉鱼县买鱼人道无青山不堪煑弹铗看铜符宿通济口沌水从兹入中蔵寂寞鄊相逢如故旧爲我済帰航百人矶帰从三崃水重见百人矶山色只如旧挽舟人已非南浦江淹送客伤心処万里人从蜀道来栁已三畨见秋色䔥萧双鬂若何哉南楼江汉西来于此会朝宗东去不湏分银涛遥带岷峨雪烟渚高连巫峡云鹦鹉洲悲狂処士蛟龙池化故将军登临长硕如今日尘静元规楚不氛觧舟凬犹未息暂止江口狂飊未息浪峥嵘江口停舟不敢行自是吾侪畏行险前头波浪有舟横泊舟汉口稍稍风波定悠悠舟楫移身虽到汉口家尚在天涯大别思大禹古峯懐古䕫山城有廖廓帰说是吾児黄鹤楼云鎻吕公洞月明黄鹤楼抱関非故卒谁见羽衣㳺七矶江上风波悪江中洲渚多回头三峡逺转盻七矶过黄州弭棹大江滨江山入眼新地疑真赤壁州是古黄人水隔三分囯风遗两逐臣雪堂欣觌靣诗思定䏻神㳺东坡十一絶道大才髙丗不容堪嗟尺水困神龙空㳺赤壁英姿发郄向小桥诗思浓出䖏平生慕乐天东坡名自乐天传文章均得江山助但斍前贤畏后贤少年下笔已如神文到黄州更絶尘我宋人才盛元祐玉堂人是雪堂人丗重元之重竹楼雪堂名更重黄州西山草木尤光彩一一曽经杖屦㳺江遶山城栁暗村五年诗乱谪仙魂欲寻遗老问前事楚语児童今不存再闰黄州正坐诗诗因迁谪更瑰竒读公赤壁词并赋如见周郎破贼时供成诗案脱累囚天遣公来此地㳺自有胷中云梦泽更居云梦泽南州三等䇿成名烜赫万言书就迹危疑易书论语忘忧患天下三经字说时口诵渊明帰去词岷峨帰去竟无欺髙安难弟来相访细说对床风雨时批风抹月五经年唫尽淮南尽䖏天独与元之韩魏囯神交千古作三贤向来茅屋仅容身今日祠堂髙更新费尽丹青传不得灵㙜一点与精神至九江陪林守黄中登庾楼出示旧诗万里相望牛马风兹楼邂逅一尊同烟生燕寝香炉上鼋在宾筵食指中舟入沧波咏苹白饮陪文字胜裙红飞黄腾踏日边去回首群惊冀北空喻叔竒自番阳来以诗见赠次韵以酬家居雁宕芙蓉侧身自瞿塘灔滪回覧尽江山帰路逺舞翻乌鹊故人来诗吟夔子相思句酒饮番昜未尽盃种斈绩文冝舘阁二松那复乆淹徊琵琶亭系舟琵琶秋水深夜静不闻琵琶音往来多少啇妇怨丗无司马谁沾巾过彭泽万里帰舟巨浪间只将青眼对青山青山好䖏惟彭泽出岫云帰倦鸟还马当山此地水如峡有山名马当犹疑是灔滪更合戒舟航那刹石七月下三巴孤舟近九华魂犹惊灔滪石更见那查池之清溪如杭之西湖某帰自三峡维舟㺯水亭南望齐山翠㣲在眼登谯楼望九华见一峯竒甚呈提㪯李子长知郡赵富文城南风物似西湖万里帰舟入画图光㓗贮懐便㺯水翠㣲照眼称提壷浦无时节秋尤好池有精神贵可唿最是九华知客意倚天遥露一峯孤子长和诗复酬二首往岁遥从彭蠡湖常山地阅武侯啚忽乘雪里子猷棹欣对花间太白壷雁宕寄书知有便天台采薬定相唿两翁异日为邻舍咲说江山大小孤君往东湖我左湖田园帰去亦良图縦如傅说妙调鼎终羡渊明髙引壷清峭㙜中各陈迹翠㣲亭上偶欢唿江东浙右从今后永夜月同千里孤冨文和诗复用前韵四上祠章郡得湖真同起废躄浮图路经秋浦人如玉洞入齐山天在壷人物宜居囯士选吏民聊作使君唿还鄊说与贾君子官比广昌风更孤子长招逰齐山路经秋浦上崔嵬不负孤舟万里回峯比九华㣲具体洞疑三竺逺飞来胜穷岩石冷珑地秀吸江湖浩渺盃先却𬗋㣲期一月菊花未放桂花开富文赠桂花夔有百花无此香两年官舍负秋光使君元是蟾宫客赠我数枝金粟黄泛清溪淸者未必贵贵者或不清胡为贵池内却有清溪名清贵两俱足造物如有情溪有夷屈风池非赵孟荣三秋冷浸月十里光涵城真可㺯兹水更堪濯吾缨天亦知我意故令居水精水精岂吾居龙湫老余生满壁昼清溪坐斍名利轻子长见示汪枢宻㳺齐山诗因次其韵莫莫休休秪欲闲贵池误照野人颜好诗如见元枢靣佳境仍逢相囯山谈笑从容禅榻畔翠㣲髣髴梦魂间吾侪相勉崇名节岘首风流庶可攀富文送鹿肉太尉前军得活鹿使君慇懃分我肉定知应是秦失余苗裔仍为丗人逐使君好客今平原秋浦楼头罗水陆青州从事嘉屡拜白鹿山人赐新沐社风留客去未得清溪山头两经宿频将口腹溷使君大嚼戯吟诗一幅朱仲文和诗用齐山韵以酬蜀山同我上崔嵬峡水相随共载回秋月迎人霅川去义风吹客浙江来山㳺未尽无穷力酒㒷应嫌有限盃准拟吴中作重九菊花休道不湏开子长和诗并餽饮食再用泛清溪韵秋浦天作秋清溪风更清三宿不忍去山以齐爲名天台李御史倾盖即钟情怜我峡中帰笑谈洗枯荣携壷上翠微㪯首望赤城相期老岩壑便欲遗簮缨赠我十首诗字字工且精从今似杜老对酒懐李生何当细论文万戸侯可轻溪口阻风寄子长冨文风知主人意吹浪留客舟客子念行役形留心不留囬望月峡月坐悲秋浦秋从今懐人梦飞遶清溪楼子长和汪枢齐山诗复用前韵腐儒无用分投闲吴蜀分符秪强颜去访少踜三峡水来寻太白九华山小舟载酒清溪口徤卒传诗白浪间风伯相留作吟社硕低笔力许追攀池阳阻风留十日舟楫何濡滞秋深风未西五旬从白帝十日尚清溪匈次泽吞楚眼中山见齐主人殊未厌壷榼屡提携子长携具至溪口复用前韵有客双蓬鬂帰从灔滪西符分三竹使地见两梅溪舟遇先逢李盃行酒到齐他年石桥路帰去手应携寄林黄中郎星夜照贵池口渐见祥光烛斗牛甘棠遗爱留浔阳尽道前无此太守我亦弭楫清溪滩秋风吹浪髙扵山与君相去才咫尺形影隔絶烟波间晨起扬帆欲东去风伯江神两俱怒吾㑪行止端由天天气未佳聊且住望舒山舟阻清溪十日风旅懐秋思渺无穷开编细读舒王句一点舒山在眼中出清溪帰舟十日阻池阳风伯相留意亦良长喙叅军𥘉荐熟无肠公子正输芒齐山却向江南好秋浦尤扵社后凉明日觧维苕霅去梦魂犹在水云鄊舟至梅根子长寄诗复用前韵使节淹江左鱼符换浙西诗筒犹在道客棹已移溪戒险疑浮峡行徐类去齐壷觞更何日重向翠微携淮山淮山无数不知名山色遥看点点青二百余年仁草木莫令汚染犬羊腥九华山予过池阳登郡楼望九华仅见一峯舟出清溪始见之然犹灭没于云雾之间晚泊梅根浦方了了见诸峯也朱仲文谓不可无诗因作九絶九芙蓉自九天来太史南㳺山未开仙境曽经谪仙眼佳名杰句两崔嵬舟出清溪尚逆风观山却得少从容浮云不碍天邉眼放出神仙八九峯我在芙蓉山下家四年秋色隔天涯如今渐斍鄊山近巳见芙蓉吐九峯江南一岳占青阳多少神仙此地蔵闻说仙翁捣薬処鸟声依旧克丁当九华山下化成寺太白书堂髙䖏开想见江山无此境故宜头白懒帰来峯峦列峙神仙境子母相依孝义山莫向山中摘花果惜春啼鸟怒人攀郡楼𥘉见一竒峯深恐烟霞无路通神毋遥遥将九子総将山色到舟中曽见齐山小九华梦㳺缥缈羽人家灵山面目忽相见舟系梅根秋日斜曰华曰子数俱九细看峯峦何许多今古画工图不足冠卿诗柰九华何铜陵阻风两年官絶塞万里下瞿唐秋浦浪方息铜陵风又狂五松人忆白双竹句思黄今夜舟中月中秋何䖏光江入铜陵县舟蔵芦苇间邮亭危压浦佛屋陋依山月出乌将绕风髙雁欲还江山不贫䖏一覧见尘寰黄池对月白帝去年月黄池今夜看风将清玉宇云不碍金盆明镜飞邉逺霓裳舞䖏寒论文一尊酒欣对旧同官宣城道中闻雁蝉噪景如夏鸟鸣山似春数声云外过却是雁来宾宿新豊驿小驿数椽屋夜深风雨中邻家有鸡犬不是汉新豊涂中遇雨江流渺渺风吹浪驿路迢迢雨作泥好把金章换簑笠故山深䖏把锄犁过宛陵陪汪枢宻登双溪阁畳嶂楼㳺髙斋望敬亭山诵谢元晖李太白诗用枢公㳺齐山韵天将大任未容闲清峭依然御史颜谢客䏻吟练江句谪仙不厌敬亭山双溪风月壷觞里畳嶂烟霞几案间天下苍生望公起帰辕行见郡人攀离宣城天色隂晦望群山不见枢公和诗见寄复用前韵圣恩犹未许投闲遥访苹洲栁与颜羿妇觧将风送月麻姑莫遣雨遮山心㳺孤屿题诗䖏名玷元枢荐墨间旦夕公帰首台鼎髙斋遗躅倘容攀过麻姑山出郭群山四望无故将诗句祷麻姑忽然云破山开靣天色如春有鸟唿宿红林驿遇交代王给事路入红林林未红相逢俱是白头翁邮亭灯火一尊酒明日君西我向东广徳途中观刈稲田父欣相语今年幸有秋深忧水后烂急向雨余收穂尽穴移䑕畦空童放牛何当速帰去吾亦有西畴祠山秋风吹客过祠山水出平原碍往还唿吸雨旸神有力扫除云雾见天颜桐川三絶遇太学三友帰从三崃过三峯益友三人忽此逢行李稽留三日雨天教我軰得从容驿中阻雨浸淫秋雨阻桐川无术那䏻𥙷漏天传舍终宵不成寐点灯重读旧诗萹文籍遭水文书随我下瞿唐准拟家添万卷蔵水厄那知在平地从今既済要须防九月一日自道场山如临安周徳载夏廷茂自菁村乘舟来访既别寄以小诗二十年前旧友生扁州来访见交情相看容鬂俱非昔记得炉亭笑语声待对仙林九日登佛阁时寄家道场山思丢年㳺卧龙山遂用旧韵浮家东下路间関地近家鄊尚未还风雨满城欣巳过星霜入鬂早宜闲去年嘉客同吹㡌今日仙林独侍班徧挿茱茰忆兄弟更添北望道埸山梅溪先生后集卷第十五梅溪王先生文集诗文前集卷第十五梅溪先生文集卷第十五䇿问问六经皆经圣人之手其大法尤着于始终之际乐亡于秦礼废于汉姑勿论焉可也诗书昜春秋首未具存其可以不知耶诗三百文王之诗非不多也何以首于関雎颂有三莫先于商莫后于鲁也何以终于商颂三皇五帝皆圣人也非无言道之书何以独取于尧而以之首五覇皆贤君也非无命誓之文何以独取于秦而以之终三昜所始义各不同周昜何以先乹而异乎连山归藏之法六十四卦法相受也何以不终于旣济而终于未济之时春秋之作在平王世也不始于孝恵二公而始于隐岂果以其逊国之贤乎二百四十二载皆编四时以成年也而终于哀十四之春岂果在扵木絶火王乎论语者六艺之唯襟也始于学而终于尧曰其义安在孟子七篇拟圣而作者也始于梁恵终于尽心又岂无说耶夫䌷金匮石书之书者良史之才也终于获麟犹有其㫖作凌烟画像之賛者文士之笔也始于河间亦有所法况六经之严而语孟之奥乎硕与诸君究其所以然勿云议论安敢到而畧之也问自古帝王所以敦厚风俗者必以俭徳为本而毎以身率之禹恶衣服以率夏文王卑服以率周文帝身衣弋绨以率汉是三君皆古之大圣贤均以俭徳先天下为风俗者也禹尚俭而天下以俭应之故夏之世其所尚者皆忠质文王尚俭而天下以俭应之故当时在位者皆有羔羊之徳焉至于文帝尚俭不下禹文王而天下应之者或如如夏周之世故贾谊陈政事之书谓帝身衣皂绨而富民墻屋𬒳文绣岂汉民习秦人奢侈余俗而未昜遽革耶不然何上以敦朴示之而下不以敦朴应之也我国家自祖宗以来世以恭俭化下肆我仁宗皇帝在位四十二年而俭徳犹着御寝衾禂至以黄绨为之常服止用缣缯虽累经澣灌而不昜然当时民间犹有以金为饰者于是诏自中宫以下母得衣销金贴金等服臣庻犯者一切置于法由是天下化之而皇祐嘉祐之间风俗淳羙连于三代之上矣主上皇帝藴仁俭之资清中兴之业尤谨厥徳惟懐永圗可谓同符仁祖并羙禹文者也迩者近臣献言谓州县尚用金翠爲衣服首饰贵贱之分混然无别请加禁止圣训丁宁命有司以前后诏条申明之徳至渥也议者尚虑逺方富民狃于循习未能遽革射利之徒兴造贩鬻而不知畏又虑州县奉行之吏不能遵守教条或暂禁輙而縦之无以仰副吾君敦朴之化必𣣔令行而禁止如仁祖之世不使年少书生得以献太息之书如之何则可问才难乆矣尧舜之时野无遗贤所与治天下者止于五臣周家济济多士而用一妇人以足十乱之数不其然乎之叹冝其发于吾夫子也自兹以降治不逮古而人才愈难必责以五臣十乱之俦则千古爲无人就其时而求之冝莫盛于武宣之际班孟坚尝枚举其人而賛之以侈一时之盛武帝自公孙丞相至金日晖凢二十有七人宣帝自箫太傅至张敞凢二十有四人亦可谓盛矣然攷固之言犹有可疑者焉其称武帝人才也则曰汉之得人于兹为盛是以兴造功业制度遗文后世莫及至称宣帝人才也则曰皆有功迹见述于世参其名臣亦其次也固盖以宣帝二十四人可为武帝名臣之次耳今即其人而攷之宣帝之相则有如有声之丙魏固非公孙洪石庆辈之所可及其将则有忠武如赵营平又非衞霍辈之所可及廷尉则有如于定国治民则有如龚黄又非赵禹张汤酷吏比也校其人才若逺过之而固乃以彼为莫及此为次之何耶夫所谓人才者必其勲业名节之有大过人也彼阿世如公孙酷虐如张汤搉利如桑弘羊皆治世之罪人也而以此为得人又何耶有是君斯有是臣武帝君徳不逮孝宣逺甚固尝讥武帝改文景恭俭羙宣帝侔徳商周其于人才当亦如之今乃复优彼而劣此又何戾耶固生东都之𥘉去武宣之世为未逺且亲为国史必知其人才之始未意其品藻之必当也况是賛尤脍炙人口而见録于选今乃可疑如此其必有说以辩之问尔雅者所以通诂训之指归叙诗人之兴咏释古今之异言通方俗之殊语多识鸟兽草木之名可以愽物而不惑兹其所以为百代指南欤旧说皆言周公所制又言史佚教其子以尔雅又言孔子教鲁哀公学尔雅晋郭璞亦言兴于中古盖指周也是则尔雅之出逺矣今阅其书而攷之则非周公之制甚明小雅称张仲孝友盖宣王时人也而释训篇则有张仲孝友之释衞淇澳之诗曰如切如瑳如琢如磨盖羙武公也而释训则有过学自修之释式㣲之诗为黎侯作也而有㣲乎㣲之释猗嗟名兮刺鲁荘公诗也而有上为名之释其释诂释言释训诸篇大柢皆训释诗书之辞悉出周公之后而云周公所制非矣又释嵗名则曰周曰年释祭名则曰周曰释周公岂自称其国号以别夏啇耶又于释地篇叙十薮之名举鲁晋秦宋楚呉越齐燕凢九国継之曰周有焦护是数国在周公时固未有封者周公又岂自卑宗周以配列国耶以此知尔雅断非周公作也汉人尝有以是问杨子云者矣子云以为孔子门人㳺夏之徒所记以觧释六艺者也是亦意云尔亦何以验其出孔氏徒也或云尔雅实周公所制而张仲孝友之类乃后人所足犹春秋絶笔之后弟子续之至孔丘卒之类其说又如何硕与诸君辩之问有创业之君有守成之君有中兴之君三者之时不同而应之者亦异音房元龄尝以创业为难魏郑公尝以守成而不昜元次山之颂中兴也又以宗庙再安为事之至难然则三者皆未可以难易断也请借汉以论之髙帝创业者也而不足于文使生文帝时未必能兴圣贤之治文帝守成者也而不足于武使生髙帝时未必能建艰难之业宣帝中兴者也然英雄不及髙祖仁厚不如文帝使生二帝时其武功文徳亦必有所不如者西京三君盖亦各以所长而生遇乎时以成其名者欤至于光武虽号中兴之君而功兼创业治兼守成意者其文武两全功徳兼备者也然马伏波对隗嚣之问乃谓光武不如髙帝我神宗称汉唐之治亦及文宣而不及光武夫创业守成中兴皆难者也而兼之者为尤难西京三君各䖏其一而擅其名光武兼三者之长而称之者或以为不如或有所不及何耶共惟主上以神圣之资济艰危之运徳迈周宣而俯比光武兼三者之至难而取之以至兼贤于古人逺矣诸生幸生圣时目击盛事愿攷三者之难易与汉四君之优劣以发明我主上之鸿勲盛徳问昔夫子繋易谓何以聚民曰财对子贡问政以足食为三者之首财用者诚有国之急务尤急于艰难多事之秋也国家前日无事用度失节常赋之入犹不足以支岁费一旦加之以师旅钱谷之问遂至于庙堂调发既繁经费百出官田鬻矣度牒行矣坊名借矣下富民献助之令殚州郡公库之噐矣而独不及民仰见圣徳之至渥也然议者谓财非天雨而鬼输之未有不取诸民者虽赋歛不明出于朝廷而科率毎潜行于郡县勤恤之诏非不丁寕有司迫于办事所不暇顾况今日虏情叵测和与战犹未决也和则有嵗币而坐困吾财战则兴师百万千里餽粮有不可胜计之费将取之官耶而公帑竭矣将耶之民耶财尽民怨何以爲国古者兵未尝不用而财未尝不给耶抑不知生之以何术理之以何人耶伊𣣔上不乏用而下不及民其必有说问少康祀夏配天不失旧物议者以爲优于汉髙帝孝宣信威北夷功光祖宗班固以爲侔徳商宗周宣光武身济大业中兴汉室马援以爲不如髙帝太宗除乱致治功徳兼隆史氏谓比迹汤武庻几成康其言之常否果如何主上兴衰拨乱绍复大业方之前代何如主也硕併陈之问战国之轲况西京之雄隋之通唐之愈皆着书立言羽翼圣道世以大儒称之议者不以爲过然五君子者果孔氏之徒欤心无异传道无二致固冝迭相推尊无或操戈相伐可也今攷其书乃或不然况非特不尊轲也且列于十二子而非之雄非特不尊况也且有同门异户之斥通虽以雄爲振古竒人而不许其道愈推尊孟氏醇疵况䧺至河汾则无一言之及然愈尝自比孟轲矣后世亦不能无异同之论夫道之所在人所共尊道不在焉人所同抑今尊之则命世大才仰之则诸子也尊之则轲雄之间抑之则异户也尊之则圣人之徒抑之则张衡数术之伍也尊之则圣人之脩抑之则没而不说尊之则㤗山北斗抑之则木强人也尊之抑之者其公心欤其私意欤岂好巳同者有相党之心故私有以尊之欤好巳胜者有相䡖之意故妄有以抑之欤尊之者是则抑之者坐蔽善之罪矣抑之者是则尊之者䧟虚羙之失矣二者必居一于此也硕考其实而详辩之问十八章之经夫子爲弟子曽参作也参以孝名世爲孔门贤弟子虽曰禀自然之至性盖亦出于侍坐之际开宗明义之力焉然参之言行俻见于语孟诸书不知其终身之大节能不负圣人之教而脗合于是经者果何语也夫子尝自谓行在孝经使曽子果能尽是经之言也则行与夫子同矣然参虽贤未可以拟圣人是于经必有所未尽而行事不能无少戾也夫孝于徳爲至于行爲大参既以孝称冝无媿于渊骞之列矣乃反不预四科何耶诸君自儿时巳能诵十八章之语其于岀孝入弟之际必不叛是经敢问曽子之孝其有得于经者何语其未尽于经者何事与其不与于四科者果何谓也问君子读书稽古岂徒对圣贤而巳哉必曰古人可作吾谁与归心有所慕则将学其爲人而以其身比之也歴观古人自比于前脩者多矣亦各不同有以不如巳者自比有以胜已者自比自比以不如巳也能自谦矣而有志者卑之自比以胜已也能自强矣而好谦者妄之孔子贤于尧舜而窃比老彭有以见圣人谦徳之至也人比曽西以管仲则艴然不恱谦何在焉孟子乃以是取之何耶至诸葛武侯自比管乐或羙其徳之谦或陋其志之卑亮果谦乎卑乎君子必有以䖏之也扬雄韩愈自比孟子雄愈非轲敌而以轲自期有以见君子自强之志也崔浩自比张子房志亦可嘉矣议者乃不许之何耶至杜子羙以诗人窃比稷契人或赏其忠或指其妄甫果忠乎妄乎君子必有以处之也诸君潜心古人之际其必有以自况将比于不如已者欤则惧其志之卑非自强之道将自比于胜巳者欤则惧其言之妄爲谦徳之累必𣣔自谦而不失之卑自强而不失之妄如之何而可硕商榷古人之外且各言其志问古之人皆有师自圣人至于士一也虽师未必贤于弟子弟子未必尽如师固可因流䆒源见形知范矣惟孔子之于老𣆀左丘明之于孔子公羊髙谷梁赤之于子夏房杜王魏之于王通世皆以爲师弟子也或谓其不然学者未免乎疑焉谓孔子不师老𣆀也固尝适周而问礼矣果惟𣆀是师则彼槌提仁义絶㓕礼学夫子乃爲礼乐仁义之主何耶谓丘明不师孔子也固尝见称于鲁语与圣人同好恶矣果惟孔是师则子不语怪而丘明乃失之诬且传经多不合于圣人之㫖何耶谓公谷不师子夏也则先儒应劭軰固尝有是语矣谓果出其门则春秋之成商不能賛一辞二子乃各以经名家何耶谓房杜王魏不师王通也则通着之中说固尝弟子之矣谓果出其门则数子俱显于唐反无一语以称师抑又何耶以爲果师果弟子则其学必不相戾而其心必不相忘也以爲非师非弟子则载诸古人之书传诸学者之口岂尽妄耶诸君尚论古人之日乆矣师自柱下而至河汾弟子自将圣而至正观诸子必能熟究其源流而素知其然否也幸即其道攷其时推前人之议论以其实告问韩愈栁宗元俱以文鸣于唐世目曰韩栁二人更相推逊虽议者亦莫得而雌雄之然其好恶议论之际顾多不同者韩排释氏甚严其送浮屠序责子厚不以圣人之道告之栁谓释氏之说与易论语合且讥退之知石而不知韫玉韩谓世无孔子则巳不在弟子列作师说以号召后学栁则以好爲人师爲患有师友箴有荅韦严二书且有雪白之喻又有母以韩责我之说韩着获麟觧以麟爲圣人之祥贺白龟表以龟爲获蔡之验栁则作正符诋谈符瑞者爲淫巫瞽史韩碑淮西归功裴度而不及李愬栁于裴李则各有雅章韩以作史有人祸天刑之可畏栁则移书以辩之韩以人祸元气爲天所罚栁则着论以非之其指意不同多此类者且退之名在子厚先友记中盖其父兄行且年又长栁冝以兄事之可也然韩毎及栁则字而称之栁语及韩则斥而名之尔抑又何耶今二文并行于世学者之所取法真文章宗匠也然读其文切疑二人阳若更誉而隂相矛盾者不可以不辩夫韩栁邪正士君子固能言之至于议论则未可因人而䡖重硕与诸君辩其当否问五常之道莫大于仁以夫子之圣犹曰岂敢故于许与之际尤谨焉古之逸民非不多也独许夷齐爲得仁大臣如伊吕之徒𥘉无一言之賛也独称商有三仁门弟子之中如仲由冉求公西赤者皆所不许而独许颜冉诸侯之大夫如令尹子文陈文子皆所不许而独许一管仲此八人者虽穷逹死生去就之迹不同而圣人许之以仁𥘉无异辞后世有大儒王通者鸣道河汾间与弟子难疑荅问动以洙泗爲法中说十篇犹孔氏论语也其以仁许前贤及髙弟者亦八人焉曰东平王苍仁人也曰羊祜陆逊仁人也曰荀氏有二仁曰仁哉乐毅许董常以颜氏之流盖以其三月不违仁也称薛收仁而不佞盖许其爲冉雍也夫子所称八人者后世以圣人之言莫得而议之通所称八人者或未之信然自苍至收七子皆显事在信史可考而知董常早世其言论粗见于中说亦可以想见其爲人也是果可当仁者之名否乎通之许与其亦有得有失乎孰可以方夷齐孰可以比三仁孰无媿于颜冉之徳孰能爲管仲之功硕併陈之以佐文中之垂教问太史公作史记采古今名臣贤士列而传者凢七十焉其共列之人必臭味之同者如管仲晏子以佐主之迹同孙武呉起以论兵之术同樗里甘茂以智略同范睢蔡泽以其谈辩同仲尼弟子学术同也屈原贾生风骚同也万石张叔谨厚同也凢传而同之者必其类之相近焉然亦有不冝同而同者使学者不能无惑其爲老子传也与荘周同冝矣而乃列申不害韩非于其中申韩之术至残忍惨酷也其可与深于道徳者同耶其爲孟子传也与荀卿同冝矣而乃列邹衍淳干髠于其间以衍之迃诞髠之滑稽正儒者之罪人也其可与主盟仁义者同耶谓迁不精于选择则彼之同者何是谓迁不妄于条例则此之同者何乖岂偶得于彼而有失于此耶抑识见不明曽珷玞羙玉之不辩耶不然其不同而同之必有深意乎其间不可不熟究而详辩也问君子之学必先正其心术而不惑于异端邪说然后圣人之道斯可得而入焉茍惟心术不正而异端邪说从而䧟溺之望其入圣人之道犹航断港絶潢而𣣔求至海不亦难乎昔吾夫子旣没而杨朱墨翟者窃仁义之一偏而唱爲我兼爱之说以乱天下幸而有孟子者出辝而辟之杨墨之害息而人心复帰于正孟子没有申韩刑名之学黄老虚无之说簧皷于世其爲害又甚于杨墨而世之儒者徃徃堕于其间而不悟以贾谊之美才犹明申韩司马迁之愽学犹尚黄老况其下者乎当时不惑其说毅然而麾之者一杨䧺氏而已自汉室之东而西方之教流入于中国时君世主尊尚其说遂与孔老并立而王公卿士庻䧟溺滋甚王通隋大儒也犹称其爲圣人白居易唐贤人也犹酷嗜之晚节用其教以理性况衆人乎当时不惑其说毅然而力排者一韩愈氏而已夫异端邪说之移人也愚者信之可也而智者惑之何耶不肖者信之可也而贤者惑之何耶里巷之人信之可也而缙绅士大夫惑之何耶岂异端之学亦有以过人而其道诚可与尧舜周孔抗衡于世耶岂贾谊司马迁王通白居易之徒明之尚之尊之者是而孟子杨䧺韩愈辟之麾之排之者非耶夫以其说爲真可信也则与吾尧舜周孔之道大不相似以其说爲妄也则世之屈已以尊崇之者又皆吾儒之杰然者焉孟杨韩三君子不世出无有与之辩者硕与诸君论之问封建尚矣自五帝三王莫能去矣后世人君易之以郡县则其国亦从而治亦或因之而乱此皆立国之先务学者不可不察也唐虞列公侯伯子男爲五等相制天子千里诸侯百里而降不及五十里者爲附庸周兴封国八百同姓居五十三焉此封建所由兴也秦鍳衰周之弊罢侯置守列天下爲三十六郡后世因之不改复増其数此郡县所由兴然以周秦汉唐论之则其国之或强或弱其祚之或短或长皆関乎封建之与郡县此又不可不辩矣谓封建无益于国耶则周何爲因之而强秦何爲罢之而亡乎谓封建有益扵国耶则汉何爲而有七国之变唐何爲而有诸镇之乱乎𣣔使罢侯置守而无嬴秦之危封建侯藩而无汉唐之乱果何术而可硕详以告将䟽其说以献于上问夫乐之作尚矣先王以是正朝廷羙风俗格神物和上下有其举之莫敢废也故黄帝之乐曰咸池颛帝之乐曰六茎帝喾之乐曰六英尧曰大章舜曰大韶禹曰大夏汤护而武武此歴代之乐所由作也而其大备莫盛扵成周故周礼大司徒以六乐防万民之情则又有所谓大师小师磬师舞师笙师钟师者大师乐以六律六同大合乐时则有奏黄钟太簇姑洗㽔賔夷则无射者太师掌律同以合隂阳时则有播八音扵金石丝竹匏土革木者是古作乐者必有其官奏之必有其所制之必有其器岂非乐有自然之数而数之所举又有自然之义乎后世去古旣逺乐制始无一定之论而名数音律刑噐亦莫之考矣学者审古今灼知先王所以作乐之意者敢问咸池六茎六英韶护夏武之名所取者何义周大司徒与大师小师磬师舞师笙师钟师所掌者何噐黄钟太簇姑洗㽔賔夷则无射所奏者何所金石丝竹匏土革木所应者何事与夫后代因革损益孰得孰失幸明言之问孟坚序六艺为九种列小学一家于其中则知字学之有益于斯文也尚矣古者八嵗入小学学书艺之事故周官保氏掌养国子教之六书汉箫何亦着其法于律令太史试学童而禄其课㝡者唐选举之法有四而楷法遒羙居其一焉夫书虽一技然教于周试于汉选举于唐叅六经论语孝经而九之学者其可忽耶爰自科斗书废篆隷迭兴汉晋以来乃有草楷真行杂体之书去朴归华舒牋点翰以相夸尚者不知其几也唐太宗歴评晋人之书而以王逸少爲尽善尽羙先翰林苏公尝评唐人之书谓极于颜真卿又论近代之书以蔡君谟爲第一议者谓颜书本出于王而蔡乃法颜而变者然三人者各名家当代而咸造其极使其同时而并驾未知其孰后而孰先诸君稽古之暇㳺心翰墨乆矣其于晋唐宋三子将谁取法耶抑所好不同舍二三子而他有所尚耶又岂得于心画之妙而不蹈前人之陈迹耶硕评古人优劣之外且自论平日之所以张吾军者果出于自得乎抑亦何所法也幸详以告梅溪先生文集卷第十五梅溪先生廷试策奏议梅溪王先生文集后集卷第十六梅溪先生后集卷第十六诗九月十三日离仙林重日脩门鬂已华君恩犹未许还家水鱼声动惟行李蜡炬向人空自花过东林地入东林眼界竒神仙遗迹在榴皮湖山如旧无东老酒为嘉宾酿者谁郡中乆雨入境而霁积雨喜𥘉霁湖山清更嘉船船渔晒网岸岸稻烘芽水涨鱼虾乐年㓙道路嗟人言新太守头白似苕花六客堂水晶宫中刺史宅月堂游六客中有一客爲主人万卷诗书李公择元挥玉堂手令举声蜚制科策五劝使君古遗直三郎官老词伯眉山有客何等人退之少陵李太白直道髙才时不容天遣数子爲游从呉兴清絶山水国五百年过人中龙徤峭银钩逼颜鲁点化湖山出竒语髙压白苹洲上诗更肯区区谈小杜端如竹溪逢谪仙并逰逸士名俱传飘飘乘风鼓长翮两两照坐成台躔苕霅交流卞山碧一代名贤已陈迹我后百年登此堂咀嚼姓名牙颊香坐上何曽欠佳客苏仙一去难再得送朱仲文运干还蜀分阃滥曾㳺蜀口得朋深喜遇坤爻澹䑓至室必公事平仲与人能乆交一叶共乘䕫到霅四方相逐愈随郊姓名已在诸公齿引类行㸔似㧞茅君帰应过无喧室我梦遥驰无隐斋帯得江山在诗卷种成杨栁系离懐定先春到䕫门里莫遣音踈霅水涯故旧相逢倘相问为言老欲乞残骸读喻叔竒逰庐山诗前年我亦到庐山杖屦烟霞缥缈间万里东帰如倦鸟不知飞过只知还路经溢浦叹怱怱不及从君访远公怱见庐山真靣目在君二十一时中十月晦日㑹凌季文沈徳和二尚书刘汝一大谏于六客堂梦寐思贤愿与齐一麾来守淛江西星躔旧识尚书履玉府曾亲太一藜天遣门生依坐主心随崃水汪苕溪邦人异日谈遗事名姓应同六客题沈书和诗再用韵先生名与卞山齐贱子来帰自瀼西自媿蒹葭难倚玉暂教松柏俯同藜万言谠论惊天阙八咏髙才压婺溪栁恽苏仙旧吟䖏愿陪杖屦徧留题凌书和诗复用韵人物堂堂大国齐难窥赐履地东西心才遇日即倾藿身或在山谁采藜隐徳犹能及枯骨安车行见起蟠溪后生何幸依先逹误辱山公一字题刘汝一和诗复用韵鲁酒三盃却到齐诗坛老将胜山西气余殿上欲折槛清见胸中不糁藜聊复亡机对禅榻未应采药赴桃溪吾侪㑹合真天意清絶湖山尽共题十一月十目㑹于六客堂者十人宋子飞徐致云章茂卿邓叔厚登俞仲明许子齐沈虞卿郑夀叔酒三行予诗六客髙风不可追吾侪生恨百年迟星光月满旧㳺䖏簮盍开盈数时访古巳仙图上鹤得朋今遇昜中龟吾夫子道欲坠地不是四科谁与持汝一和十客诗语及贡院复用前韵洙四家风尚可追未应吾道便陵迟要令士有欢颜地如见公为举首时山遶苕溪翻振鹭水通震泽钖神龟眼中突兀行将见大厦端由衆木持晦日㑹于六客堂者十二人湖山清絶多佳士暇日壷觞得共携堂上合成前后客诗中分得建除题不容闰位叅卿月坐觉巫山在霅溪麟阁功名属公軰老夫惟愿把锄黎次韵张叔清见寄太学年时识一䕫婺溪掺别越三朞闽中大府子为掾崃内孤城予把麾去隔関山共明月帰逢鱼鴈寄新诗苕溪昨夜梅花发目对清标有所思次韵林明仲见寄忆昔相逄未白头别来歳月迅如流自从江左分符去长念城南载酒逰君似老松姿耐雪我犹弱桞叶经秋梅溪梅屿不相逺帰去定乘㝷戴舟贡院上梁清絶湖山映白苹翚飞梁栋眼中新雪花先作晓来瑞桂魄正圆天上轮夫子庙还元气象水晶宫发旧精神书生戦艺真余事移孝为忠要致身诸公和诗再用韵并简沈虞卿教授来采汀洲桞恽苹要观草色赐𫀆新士由徳行首科第木就方圆在梓轮山峙浮图耸千物水迎仙子上三神耽耽广厦荣帰日应话林泉老病身寄䕫州张君玉抚干天上张公子同僚半载余令人思灔滪有客泛芙蕖一自离䕫子频蒙寄鲤鱼江山元不逺面目在来书送张光大咸赴长沙簿同舎张公子长沙逺宦㳺读书真有用谋道了无忧赋鵩休悲贾栖鵉暂屈仇荐章行引类文帅是鳌头送柑姚子才梓少年懐橘献慈亲今见黄柑泪满巾同舎故人堂有毋可能罗帕不分珍过孺人挽词扁舟昔访戴逵居早识竒儿骨相殊不是剡溪能藴秀秖应蚌腹觧生珠家从机断知爲学身自鸡鸣起奉姑儒术登科有犹子大书遗懿照亀趺过从有夏孕遗芳作配于周妇徳良目不泛观惟具叶舍无他物有天香鱼轩欲动喜家近乌冡忽帰惊夜长年右来希子孙足人生如此尚何伤重刋戒石铭戒石重刋照眼明良辰又遇腊嘉平黄堂坐䖏天威近一点欺心事莫萌浸滛秋潦壊垂成忍聴闾阎愁叹声抚字催科劳更拙欲迯吏责负斯铭谒颜鲁公祠卞山苕溪髙且清鲁公祠堂貌如生言言千古英雄在吉吉一点仙丹成姦臣必欲置之死天下不敢唿其名当时节义谁可并常山太守公难兄懐忠堂霜严日烈与时乖前后姦邪屡见排苕霅祠堂境清絶孤忠千古有人懐放生池畏死贪生物我同仁心要在扩而充江湖鱼鳖知多少尽在恩波浩渺中次韵翁东叟知县见寄并简戴俊仲滥把江东蜀口麾中原入望涕频挥毎嗟风俗媿东晋那得功名如合淝贤士忧时尚家食圣君求治正宵衣腐儒老矣身多病日日言帰犹未帰年时我忝楚东守邂逅君从湖北来携手篇章拟苏李论交风义薄陈雷栖迟百里淹贤甚奔走三州觉老催如见高人戴安道为言吾意最怜才送师教授教授师同年自眉山赴阙其西帰也访某于霅川把酒六客堂赋诗论文所得为多索诗赠行以姓为韵同年四百二十六尊酒相逢得我师方喜书来自天目忽惊人去向哦眉嚢开蜀锦留佳句棹拂汀苹索悪诗莫道冷官无一物扁舟遥载义风帰用贡院韵寄当涂呉给事明可某蒙和贡院二诗三复钦叹因思给事昔尉乐凊某误辱知遇县学落成尝赋诗百韵以献回首三纪慨然于懐复用前韵乡校当年与荐苹萧䑓气象自公新老成犹滞甘泉槖晚进叨乘刺史轮陆凯寄梅情愈重谢公梦草句尤神何时更作龙门客共话樽前见在身王夷仲校书挽词同姓同年友吾心乆巳降賔王误第四江夏本无双刺不投东阁吟惟坐北窓胷中藴经济可惜未施邦明月双溪地三年両度逄君登群玉府我到白塩峯方喜书传鲤俄惊劔化龙守符嗟未觧执绋恨无从仲冬释奠于学同诸公登稽古阁观弁山望太湖阅壁上题名诵范文正公呉兴先生冨道徳诜诜弟子皆贤才之句吴兴学校模壮安定先生道徳崇苕霅溪同洙泗水汀洲苹有藻芹风山知尊道犹端弁湖欲依光攷近宫壁上题名观尚友诸儒事业圣贤中次韵钱郎中䂊六客堂碧澜堂二絶六客高风乆已无花间谁对谪仙壷星躔一夕光芒动如有仙舟入画图一樽相对眼俱明细话同僚旧日情汉世郎官亦华髪恨无诗句以君清钱再赋二诗复用前韵銭云家无置锥之地寓居僧舎有为题米䟽者老来官况两俱无惟有诗情寄酒壶记取碧澜堂上语衣冠早挂亦良图无田种秫似渊明却说归耕似不情食粥鲁公冝乞米不妨千载有余凊送柴常之赴汀州教官有客神珠玉访予云水乡虞庠同舎友虎榜甲科郎送别汀苹白之官芹藻香南溟九万里拭目看翶翔送朱舜卿赴汀州司户家塾㳺从乆贤関声誉驰𥘉官三语掾余事九章辞子正强而仕予嗟乆矣衰愿言行所学满慰素相期二月望日欲劳农于弁山㑹风雨作遂岀南门因登岘山观洼尊访五花亭遗迹晚霁㳺何山观读书堂薄万而还卞山龙欲阻吾行雨盲风不肯晴但得出郊脩故事此中亦可劝深耕天遣吾来此劳农要令遗躅访颜公虽无二十四賔客诗酒略追前軰风乆欲帰耕竟未帰又吟苕霅劝农诗流钱腐粟惭无术稼穑艰难或稍知劳农岘山乗兴㳺何山同行宋子飞沈虞卿霍从周范文质去秋㳺道埸俯瞰何山路林泉虽在眼未暇飞杖屦尘埃汨城市遥望隔烟雾春光忽巳半播谷催农务欲作卞山行偶逄风伯怒肩舆出城南乘兴访幽趣山蔵佛屋深迹蹑陈朝故老松不记年脩竹莫知数鸟鸣说法池花落在禅䖏书空何公堂木拱安定墓青山㸔未足回首日已暮小溪何䖏是帰诵苏仙句寄沈虞卿寒夕上安定家先生宋儒宗风义起人耸何山如孔林世俗岂知重广文领诸生寒夕亲上冡我独不得行为义慙无勇登清风楼呈通判宋子飞苕霅水㑹䖏楼高风快哉洲中白苹动天半故人耒穆入周臣颂雄胜楚客䑓飘飘玉川子乗兴上蓬莱郡僚展饯席上赋诗五年三郡厌驱驰圣主隆㤙许奉祠孤与衆山重对酒清风明月欠吟诗心劳抚字政尤拙田不荒芜去亦冝钱别同僚三十二云䑓功业满相期父老父老自何䖏同来送使君手中一炉香敬为使君焚使君无善政父老何慇勤同辞荅使君去秋稼如云滛雨害垂成一年计徒勤使君体上意租苗放三分父子免流离欢然事耕耘年㓙米不贵夜静犬不闻颦眉荅父老正縁此纷纷黄堂非坐䖏帰欤老桑枌至徳清懐送别诸公舟泝余不水回头忆两溪川长太湖隔天逺卞峯迷左顾龟何在南飞乌欲栖从今到家夣却到淛江西金仙院金仙何䖏不曽㳺小小精蓝亦自幽有客倦㳺帰欲速可能一宿为山留宿妙庭观小小琳宫气象清云軿遐想董双成灵丹炼就覆金鼎仙鹤帰来闻玉笙两絶老坡吟䖏境千秋太白曲中名尘埃奔走东帰客寄卧一庵听雨声宿冨春舟中苦雨冷朱夏小舟眠冨春余生今可乐帰作太平人泊桐庐分水港何䖏繋帰舟桐庐旧日㳺港从分水出亭瞰合江流合叠嶂云披絮遥天月吐钩纷纷钓鱼者无复见羊裘小瀑布钓瀬云山外岩花瀑布边却疑方䖏士诗思涌成泉钓䑓三絶圣主中兴急用人小臣无术賛经纶功名分付云䑓士硕学先生事隐沦窃食三州媿不才扁舟又过子陵䑓心知敬慕先生节乞得祠宫帰去来山水高长子陵节桐庐䔥洒范公诗又吟䖏士清新句蝉拽残声过别枝呉明可自当涂以诗见寄因次其韵五年三郡厌间関心逐东帰见鴈山力上祠章期得请果回天意可投闲踈慵似我冝帰去名徳如公合召还珎重诗来二千里义风高韵両难攀梦到江南咏采苹眼中时事一畨新在官未㡬髪就种语别又成肠转轮老境衣冠冝挂壁祠宫香火谩頥神呉公治行今第一也问君王欲乞身端午日陪桞严州登千峯榭偶上千峯榭遥思八阵䑓去年重午日僚友共杯偶上千峯榭因思小范公桐庐䔥洒䖏尽在十诗中偶上千峯榭遥思六客堂前时赋诗䖏烟水路茫茫偶上千峯榭当时恨不来使君留过客髙䖏酌金罍宿安流亭弭棹宿溪亭全家梦寐惊明朝速觧䌫莫待浊流平过老䑕岐去年滩下黄牛崃今日舟逄老䑕岐莫恃岩崖起波浪可无天定水平时风水雨俱逆舟行何太稽安心出三崃破胆上双溪予至兰溪买扇题帰去来字吏忽报有潘渊明相访戯书二十字扇题帰去来客遇潘渊明举扇谢佳客帰耕吾已成泝婺溪同年雍尭佐周尭夫同王与道尚书子姪拏舟来迓路入双溪暑气清故人短棹远相迎隔船认我疑非我白髪当时尚未生婺女广文官舎旧有五桞䔥侍郎徳起为教官时取以名堂歳月浸乆桞既剪伐名亦更矣周尭夫欲复其旧诗以賛之何人栽五桞雅目自萧公要使广文舎长存彭泽风名因贤者复趣与昔人同留取先生传他年囯史中梅溪先生后集卷第十六梅溪王先生文集诗文前集卷第十六梅溪先生文集卷第十六书上太守李端明某尝读前史窃知李氏为天下甲门世生大贒角立杰出皆天人也自昔周柱下史先天地而生指木为姓愽古知今而道徳为吾圣人之师东都太尉禀元精之气正色在列杀身成仁而节义为人臣之冠唐翰林应长庚之夣世号謪仙人立马万言而文章为天下之法孰谓其非天人耶其间又有以声名自髙而天下有𬒳其收接者如登龙门隐居求志而天下望其出仕者如覩景星至若出秉旄钺如临淮之元勲入总台衡如衞公之风采者皆卓然爲一代之名臣中兴之贤佐其风流余韵足以起万世之耸慕某故曰李氏天下之甲门而数公者真天人也迨我国朝二百年间宗工鉅儒背项相望而李氏之门最号得人有若文靖公在咸平景徳间公忠直亮深虑逺识尝戒王文正公与北虏和亲之议断然有先见之明天下至今称爲贤相有若文定公在天禧干兴间慷慨立朝义形于色尝伸救寇莱公之祸以手板击姦邪天下至今目爲正人有若𬗋薇舎人在熈寕间居代言之任力持风裁虽贬黜而气不挠与苏宋齐名天下至今有三舍人之号有若大丞相在政和间危言谠论耸动四方及重华受禅之际垂绅正笏不动声气而大议决天下至今頼爲社稷臣而苍生犹冀其复起有若尚书公当靖康之难得主辱臣死之义力抗腥膻碎首裂额而愤骂不絶英烈言言与赫日秋霜争严艰难以来一人而已天下至今称爲烈丈夫而知与不知莫不爲之流涕仰惟明公以英伟之才刚方之气挺生华裔爲当世羽仪𬒳遇三朝终始一节廼者上方兴衰拨乱任贤使能日不暇给起明公于均逸中付以喉舌之任公卿大夫相与贺于朝韦带布衣相与贺于下咸谓明公体道徳如柱下史尚节义如汉太尉工文章如唐翰林立天子前披陈利害论列可否在廷竦慄明公之諌诤固不在諌议勃之后也屡典名藩皆着声绩姦赃望风觧绶而去明公之威声固不在河南尹之下也至如临淮衞公之勲烈文靖文定之事业皆明公之所优爲者诗人诵召虎曰惟其有之是以似之然则明公岂非所谓天人者耶然朝廷方视明公之出处以爲安危之繋天下方视明公之进退以爲治乱之分夷狄问明公之安否而爲之叛服姦邪伺明公之行藏而爲之喜惧舆议皆谓明公匪朝伊夕正台鼎之司慰苍生之望中兴之功指日可期今廼力辞柄任出牧侯藩虽一方得卧治之贤而天下欝具瞻之望窃料明公固难乆屈于此也某蓬荜一贱生尔自緫角闻先生长者称颂明公盛徳伟望殆非一日第恨生居遐陬自䖏卑贱邈无进见之阶今幸明公父母吾桑梓之邦适符夙昔景慕企仰之诚比者千骑入境道由僻邑而某遂得与田夫野老犇走争先瞻望于车尘马足间巳足少偿素硕矣然获未进拜黄堂亲承罄咳之余少窥大人君子之髙致不日明公入秉洪钧则某于此时当抱无穷之恨矣是以不介于人不谋于龟朝斋而裁书莫沐而修刺曳裾麾㦸兾一瞻芝宇退当夸大自谓今日得见天人也启代曽尉上陈安抚太山北斗十年懐景仰之勤白日青天一旦快淸明之覩实自寅縁之幸靡由媒介之先行遂凫趍预深雀跃恭惟某官学师孔孟才亚卿云风流号当世无双声望居缙绅第一光玉玉㓗文章腾万丈之辉凤翥龙蟠翰墨扫千军之敌早收巍第荣歴显途赤心备竭于三朝白首克全于一节荐更中外并着恩威将命外䑓茂荆潭之治绩分符重镇蔼呉越之休声何所至之有闻盖无施而不可咸望有爲于今日自期无媿于古人方驰赫赫之声俄起营营之谤唐室頼宣公之议克济艰难汉庭忌贾谊之才遽罹谴责舆议咸称其屈士流尤爲不平稍息人言卒回天聴脱风涛于异域㝷松菊于故园职姑领于真祠官未还于旧物优㳺里巷頥养年龄门多长者之车座有贤人之榻量包海岳挠不浊而澄不清节贯冰霜穷益坚而老益壮然当宁方兴衰而拨乱岂旧臣可置散以投闲矧鼎席之尚虚想宸襟之素注必起渭濵之大老式慰海隅之苍生宰相以镇抚四夷况我有种丈夫当扫除天下非公其谁无惮趣装行膺赐召如某者箕裘冷族蓬荜寒生思不坠于家声谩力勤于学业始由经术而获选终用词章而决科名再上于贤书计始偕于吏部备员海邑雅懐慕蔺之诚昜尉僊邦遂有依刘之幸自惭樗散实頼帡幪𣣔脩吾道以致君盍就大人而正巳去先圣之旣逺非通儒其孰归点也何如方起舞雩之咏参乎不敏预懐避席之慙仰祈先逹之见知庻俾后生之有頼望尘伊迩颂徳尤勤执贽賔庭行当尽门弟子之礼投缄记室先展事贤大夫之诚代曽尉荅交代备员小邑考未一书承命大贤任俄两易仰叹髙风之难継俯惊琐质之何堪敢单驱驰第从鞭䇿共惟其官家传忠义天赋材猷门地素髙早聮姻于卿相仕涂𥘉筮聊隐迹于江山宣北部之余威継南昌之雅韵精神不动曹务自清朱皂盖乃贤主人黄门紫枢有真知已虽曲从于引避寕又致于淹徊固冝绾爵于天朝何至易官于海峤舍鹤溪之旧治㝷鴈荡之胜游白面红颜姑作神仙之隐金章𬗋绶竚期䑓阁之荣士论素期舆情共祝如某者箕裘冷族笔砚寒生二十年劳苦而末第始尘数百里﨑岖而小官𥘉效去何速也期不待于及瓜行或使之坐寕容于煖席犹喜不才之质获承旣治之余自西徂东而何敢惮劳以此易彼则固巳多幸方图趍拜遽辱缄封究观礼意之勤益佩㤙私之厚仰攀懿躅顾续貂之媿虽多遐想髙标而覩凤之心巳快代谢同文舘觧束书千里不尝太学之虀塩战艺三塲偶缀同文之龙虎齿发类贾生之少姓名居杜牧之先揣分何堪抚心知媿窃以学者幸朝廷之偃武吾皇𣣔天下之同书思祖宗名舘之因广华夏得人之路收拾贤関之遗士网罗圣代之弃才爲选㝡艰荐名无几方叹蓬瀛之难到岂知樗檪之兼收如某者海角鲰生荜门贱士业乏箕裘之素家无诗礼之传七嵗知书頼有择邻之慈母三冬务学屡求觧觧之贤师技专习于雕虫志必期于中鹄偶遇诏音之下复更科举之条虽章句宿儒亦习凌云之赋縦风骚大手必通拾芥之经惊䑕技之已穷取麟书而谩习欲慕武崔之驰辩不容㳺夏之措辞益加记诵之功稍悟谨严之㫖董仲舒潜心大业粗明一王玉川子独抱遗经欲束三传辤亲梓里鼓箧帝都深期厠迹于何蕃庻获授经于韩愈操矛入室对多士而气骄血指汗颜望成均而胆落戦之罪也心实耻之虽出门无啮臂之盟然题柱有还鄕之誓抱玉效卞和之泣焚舟起明视之慙一鼔作而再鼓衰人疑必败小敌怯而大敌勇天使其成不烦三献之劳輙幸一名之预㤙踰望外喜溢颜间伏遇某官炎汉相门括苍多族驰所至有声之誉藴无施不可之才出为五马之贵侯来継三贤之髙躅夣草起谢公之兴吹笙㝷子晋之㳺民歌恺悌之风士𬒳作成之赐遂致青衿之小子稍知黄卷之古人仰荷陶镕偶膺荐擢某官不勉修事业早赴功名收一第于少年慰双亲于未老报天子恢儒之徳酬使君在泮之㤙嗅梅蘂于江头早知春信折桂枝于月窟行带天香代谢鄕觧棘闱戦艺英髦多阙里之徒贡籍标名寒贱缀卜商之列滥中披沙之选深懐负刺之慙窃以朝廷当投戈讲艺之秋圣主起侧席求贤之念专尚诗书之技不求鞍马之功羽干服蛮貊之邦爼豆压腥膻之气贤関新辟洋洋乎东汉之风鄕饮盛行易易也成周之化旣广育才之路载更取士之科风骚如屈宋者不废明经儒雅若寛洪者亦兼用赋得凛凛大竒之士有多多益辩之才无一不长所施皆可斯足副有司之举庻能为盛世之光如某者白屋寒生青衿小子夙𬒳父兄之训获从师友之㳺期头角之稍踈望箕裘之必大欣遇圣旦在贾生未冠之年欲充国賔无杜甫如神之笔识陋井中之小文窥管内之班谩同孔鲤之趍庭屡作曽参之避席坐阅三嵗未通一经周诰啇盘方苦声牙之难读李诗谢赋尤慙篆刻之未工偶逢科诏之颁妄起贤书之应深虑画图之类狗何期误墨之成蝇况东嘉号多士之躔而乐成居濵海之邑由舎法之一罢更科塲之七开寂无中选之钱咸作退飞之鹢士气若死灰之冷江乡类穷谷之寒人指儒冠恣成戯剧路逢鬼物刚𬒳捓谁知拜赐之孤军俄有定从之下客三千人大敌之勇曽何敢当二十年败北之羞粗能一雪望不及此得之若惊兹盖伏遇某官黼黻斯文权衡吾道一举而得垂天之翼兼收而取败皷之皮遂俾缪庸亦膺选擢某敢不勉修操履益叩渊源探皇极之猷为造中庸之门户舒牋点翰尚期一第之可收耸昻霄庻及双亲之未老上酬圣造下荅己知陞𥙷上舍谢宰相业肄贤関滥预千人之列名叨舎选媿居群俟之先嗟小人得福以非常痛私门钟衅之何亟有稽伸谢徒切衔㤙窃以兴庠序于不遑暇给之秋见圣贤相与致太平之业惟有道主能散马牛而包干戈非大仁人孰明爼豆而辟军旅洪惟上圣笃任真儒不求矢石之功专务衣裳之化矢其文徳虽灏灏尔噩噩尔之书无以加烝我时髦岂济济乎洋洋乎之世所能及自槐之之载建纷银袍而沓来仰追唐虞之盛时祖述熈丰之故事谓科举取士于一时也非所以造士而舍法作人于平日也斯足以得人必将试之以积累之勤故可期之以逺大之地非得行艺两全之羙曷副君相旁求之诚选旣至艰得冝无滥如某者受才猥琐赋命穷竒齿才及壮而遽失所天仕岂𣣔干而盖縁有母辄施䑕技妄习麟经徒专记问之工莫识谨严之㫖不束髙阁兼取左丘明公羊髙谷梁赤之长未得羙泉姑爲啖先生赵夫予陆文通之凿辤亲故里鼓箧上庠幸厠迹于裒衣获执经于绛帐半世仅一名之得壮心早衰匹夫获千金之资大祸俄及未副倚门之望遽罗枕块之忧三釡之志旣孤五鼎之心何有念孝子为亲而求禄自伤无禄以及亲思忠臣致主以忘身或可以身而事主退惟畴昔之侥冐实由在上之作成兹盖伏遇某官命世大才迪民先觉躬阿衡惟一之徳爲成汤自得之师靖康之节人所难绍兴之政古未有旣以其身致中兴之烈又将与国贻有永之谋广辟成均兼收士类传吾道于孟轲之后率天下为仲尼之徒二尺短檠犹念儒生之日万间广厦俱懽多士之颜遂致缪庸亦蒙教育某敢不益脩操履力探渊源入大匠之凖绳资哲人之鼔铸傥离塲屋粗有进身之阶仰戴陶钧莫知报徳之所谢王大博某官挺天赋之才冨家传之学短檠三载俯軰诸生丹墀万言巍冠多士荣䖏师儒之任蔚爲庠序之光应列宿于星缠阅异书于芸省旣作鵾鹏之化尤怜燕雀之卑顾叨冐之曷因由吹嘘之有素某敢不勉精术业益励猷爲磨鈆钝以爲铦䇿蹇驽而睎骥虽塲屋未脱乆甘太学之虀塩傥心印可传硕受宗盟之衣钵昌龄弟送定叶氏家声不振有同陈族之贫婚礼再修辄慕齐邦之大自非特逹肯遂恳求荷臭味之相忘喜葭莩之有託某以季弟某年曽有室事俄至于断絃伏承令妹徳㝡冝家志方艰于择脔用凭媒灼妄议姻㜕荷宠命之不渝谅夙縁之非浅适契三星之候敢怠良时薄修五两之仪式将㣲意昌龄请期早沐㤙私旣遂求婚之恳再殚愚悃预闻授室之期月惟建丑之良日择生明之次恭遣季弟躬造髙闳硕谐二姓之婚幸赐千金之诺闻诗定孙氏求婚于世姻之门夙縁非浅归女于通家之子旧好愈敦幸无齐郑之嫌窃比潘杨之睦约旣前定言终不渝伏承令女乃吾家之甥想不嫌舅氏之薄某男某辱东牀之选固稔知姑女之贤况庚甲之相同亦门䦨之甚偶儿时聚戯不殊同队之鱼吉卜恊从是谓和鸣之凤有币不腆别牋以闻囬钱氏送定早同笔砚雅敦伐木之风晚结葭莩再讲通家之好虽媿崔卢之大族庻几王谢之世姻伏承令嗣名着贤関何止通一经之学某女㓜传姆训仅能诵七诫之篇姑待年于父母之家愿执帚于君子之室代送定万张通家有子偶同太学之虀塩臭味为媒滥折僊源之桃李念夤縁之不浅荷翦拂之非凢旣䝉阮目之青寕媿齐邦之大伏承令姪女儒门孕秀女教传芳想七诫之素脩谅五长之并有作配冝求于禁脔于飞寕顾于荜门而某男某身尚白丁业惟黄卷贤异南容之不废质同子晳之非夫妄求咏絮之才偶中牵终之选幸逢张负之赏识寕患乆贫庻几毕万之家风从兹必大杨李门䦨素冷生华有类于枯杨臭味本同託庇幸逢于僊李良媿郑齐之非偶岂同夷虏之论财輙恃夤伏承令女内闲姆训外婉婉容冝归髙节之伯鸾肯配非夫之子晳而某弟某年虽踰冠学仅知名未能去三惑之非何以称五长之羙仰固荷于不鄙退甚惭于匪宜旣遂硕懐之私敢伸言定之礼谨凭媒氏専叩髙闳刘贾託庇仁人之里爲幸巳多通婚大姓之门受㤙非浅喜踰望外媿溢颜间伏承令女年少甚都盖女中之贾谊而某男某天姿不慧非昔日之刘郎况三复之未能岂五长之敢称偶预东牀之选误䝉青眼之知吉日载涓允恊凤凰之兆繁文尽去薄修羔鴈之仪季孙族降䑓舆有媿鲁孙之后家传簮笏雅钦楚相之风曽墻仞之莫窥岂婚姻之敢议偶因执斧遂获牵丝某以弟某壮室偶睽势难终于鳏䖏伏以令妹冝家素着礼尤谨于孀居丝萝幸遂于仰攀琴瑟式谐于再御门乏陈平之车辙误辱重知家无温峤之镜䑓曷将厚意旣奉千金之诺薄修五两之仪贾宋俯念寒门𣣔婚姻之早毕仰攀富族岂财利之是论受恩非凢懐媿不少某男某天姿不慧无洛阳年少之羙才令女华胄甚遥有廷芬诸子之余习兹因瓜葛之旧硕结葭莩之私诺旣奉于千金币敢陈扵五两钱曹女则以子娶之雅尝有约大虽非吾偶也夫亦何嫌况弟兄之约殆三纪于兹而婚姻之谋非一夕之故端爲知巳曷尝论财伏承令女诵七诫之章素有大家之风味而某男某叨十才之裔媿无先世之名声选滥预扵牵丝礼輙伸扵纳币如鱼同队念两家生子之𥘉为凤和鸣恊五世其昌之盛李季桑梓相望仰于门之素大葭莩再结荷阮目之常青虽云臭味之同亦自夤縁之幸伏承令女婉容玉洁懿徳兰馨非求三复之南容莫称五长之衞女某男某年丁几冠才愧非夫方同孔鲤之趍庭遽效梁鸿之求偶质无甚秀滥爲范寗之生表不素竒媿作甘公之壻非自通家之旧岂谐择脔之欢诺旣奉于千金媒敢通扵一介凤飞鸾合妫姜之雅好难忘鴈徃鱼来刘范之世婚不絶代囬送定周毛陈平之羙非乆贫早观竒相义方之娶爲知巳益见髙风仰钦蚌腹之生珠俯媿葭姿之倚玉䝉㤙有自揣分何堪㐲承令嗣主簿巍夺锦标时竞贪于择脔而某女子贫修布素人或耻于采葑一言不变于前盟舆论咸嘉其髙谊辱鴈贽之良乆报鲤书而太迟曲頼厚知不诛苛礼私间素冷偶逢鸣鳯之吉占老眼滥青遂得乗龙之佳壻陈郑鲍知慕忍敢怀请妻之私妫不如姜遂免辤婚之议兹通家之巳乆冝同气之相求㐲蒙令嗣出自豪门素号千金之子而某女子生子敝族岂知七诫之书误䝉合姓之求恐负宜家之责辱鴈贽之来乆媿鲤书之报迟不娶大邦公子胥善自为媒之羙愿为佳耦吾宗无祠以能育之忧黄张俯慙冷族虽非叔度之清流仰援髙门误辱偃王之华胄谅夤縁之有自荷娉问之多仪㐲承令噐早逹义方习诗礼其有自而某女子未闲姆训奉箕帚以何堪过蒙葑菲之求重辱苹蘩之託况鳯占之恊吉其何敢辤旣鴈币之拜嘉永以为好陈谢门地素微滥出有妫之后裔婚姻非耦误攀康乐之名家揣分何堪拊心知幸伏承令姪义方素习固尝闻礼以闻诗而某女子姆训未闲第可为絺而为绤荷菲葑之不弃获其帛之恩亲旣辱华缄仍䝉重币其为感佩罔罄敷陈梅溪先生文集卷第十六梅溪先生廷试策奏议梅溪王先生文集后集卷第十七梅溪先生后集卷第十七诗戊子八月二日得泉州五年符竹换三州乞得祠宫欲少休名姓误蒙君相记泉南千里又分忧觧舟觧舟城之南橙橘半青黄时节岂不好胡为辝故郷亲朋送我行殷勤餽壷觞我欲与之饮舟去留靡遑僮仆别我帰黯然颜色伤问我何时还田园又成荒我心媿其言老矣身皇皇五载走三州道路险且长娄请方得祠暂帰又懐章挈家入南闽児女不尽将余生疾病多满镜须髯苍到官郎有乞行将返耕桑过瑞安我家古乐成老未识安固偶把清源麾首问南塘路觧维日已晏入境天欲莫张子自陶山扁舟惠然顾沈君壮年别相见髪垂素访旧多不存来观莫知数平原二十人邂逅喜相遇谓我宜少留欲欶不腆具我驱不敢疾曲为一宵住临江有高阁登览可以赋澜同孟子观目作少陵注灯火照鱼龙谈笑惊鸥鹭㗸盃鄊意浓窃食君㤙误晨起酒未醒潮来报催渡赠沈敦谟三十年前砚席同懐人长在梦魂中徒劳州县知何𥙷高蹈丘园不是穷歴问旧㳺多故鬼偶余我軰亦衰翁相逢又却怱怱别无复从容似泮宫观潮阁高临无地屹山腰今古知观几度潮水鑑挂空波正满鲸鱼入穴浪还消雷𥘉出地神龙怒银忽成山海若骄圣世风涛合平静不应泛溢似唐朝访曹梦良我自䔥峯下遥来访许峯川涂何敢惮笔砚乆相从故里行将逺吾人岂易逄何当継韩孟相逐似云龙鳯凰岩鳯鸟乆不至胡为扵此蔵徳辉如可览应不恋高岗䔥家渡渡头问舟子此渡胡名䔥舟子笑荅我使君家匪遥岂不闻侍郎名徳重本朝娄爲二千石两至万里桥渡旁乃其宅人亡木惟乔隂徳满鄊闾嘉话传鱼樵江水流有尽姓名磨不消近同池号谢逺类江称姚赧颜谢舟子讲闻非一朝恨生晚且贱无繇际清标坡公不识范韩子思之侨敬瞻通徳门魂徃不可招入长溪境老矣倦㳺宦入闽如山川三山疑隔海九岭类鑚天种稻到山顶栽松侵日边溪长水无尽前更有清泉赠程天祐秀才程生嗜好与人殊杖屦遥遥访我庐不踏槐花随举子手持医囯惠民书宿饭溪驿甑屿饱曾见饭溪名始闻老懐如子羙到䖏不忘君门拥千峯翠溪无一点尘松风清入耳山月白随人宿双岩寺﨑岖九岭更双岩遥望闽山未见三来访神钟隐见䖏翠㣲深鎻古精蓝至福唐㑹鄊人丁镇叔张器先甄云卿项用中赵知録薛主簿同年孙彦忠草酌试院一同年友七鄊人劝酒那容耳不闻尚齿自惊多白髪论文堪咲有红裙诗篇共约题孤屿㳺宦犹疑在五云此会此时寕易得明朝风月両州分宿真隐寺我亦欲真隐区区愧此身山林与城市何䖏隐非真饭枕峯门外峯如枕冝眠清净身禅僧自面壁谁是枕峯人饭罢怱怱别劳生可柰何不能留一宿有愧此峯多宿嚢山寺荔子枝中古道场石门有路探悬嚢怱怱不着㳺山屐只办嵩唿一瓣香我来万籁正号风壁上观诗忆蔡公惟有秋林旧时月夜深犹照𣑽王宫过蔡端明故居懐章南过蔡公郷驻马遥瞻数仞墻丹荔株株经品藻乔松叶叶惠清凉四贤诗出人增气三諌章成囯有光真是济川三昧手清源㳺戯作虹梁䜩七邑宰九重宵旰爱民深令尹冝懐抚字心今日黄堂一盃酒殷勤端为庻民斟送赴省诸先軰囯朝人物盛温陵秋赋鹿食苹人倍平原门下士文聮韩愈㮄中名丹墀何止三千字云翼行看九万程劝驾龙钟老太守篮舆凖拟出郊迎次韵夔漕赵若拙见寄去秋移郡近家鄊便殿狂言拜手敭何敢许身为稷契偶因论事及尭汤民虽娄试如冯翊诏未能焚愧益昌乞得祠宫飬衰病梦中依旧坐黄堂夔门邂逅恨怱怱君驾重来我巳东陈迹徒劳长者记清樽那复故人同光华持节花溪上老病分符佛囯中吾軰栖栖不黔突此生休更问天公知宗生日天工未放二阳生留得尭阶一英庆诞仙源贵公子祥开南极老人星日垂宫线添无尽貌比荘椿㸔更清歳歳华堂祝眉夀笙歌声里雪梅馨哭令人三十年间共苦辛忽然惊断梦中因钟情正是我軰事皷缶忍同方外人熊胆未酬平昔志午衣犹是向来贫闽山满眼同来路木落风号泪满巾贡院车水筑基诸公惧鱼鼈活之别沼塞沼增基大厦成群鲜亦免校人烹洋洋圉圉诸公赐要与吾君广好生出郊劝农六年四郡劝农耕自欲帰耕尚未成㳺宦何如在家好一廛从此愿为氓守臣忧囯愿年丰半刺双凫此念同安得时旸时雨若有生均在㤗和中小麦含花大麦黄一年春事已相将篮舆遍入三精舎拨得公家半日忙一千石俸窃南州老病余生厌宦㳺巳上祠章即帰去一犁烟雨事西畴题灵秀峯禅院小小精蓝亦自竒一峯灵秀藴幽姿无縁细听山僧话太守偷闲止片时送九座讷老禅老遥从九座来一言为我洗尘埃飘然又向山中去白首相逢更几回至乐亭中半月留溪山杖屦饱㝷幽见师忽起庐山梦梦向旧时㳺䖏㳺崔肃之自湖至泉迁二亲之䘮帰塟诗以送之番水同僚旧遥从霅水来异郷欣觌靣清话洗衘哀葱欎佳城就勤劳孝子回不应淹榷酤中外王湏才夜闻子规痛念亡者梦觉音容杳莫追子规声里涕霑衣催㱕无计同㱕去耘后耕前事已非南宫掲榜温陵得人为盛提舶马寺丞有诗賛喜次韵龙虎乡邦地最灵鲲鹏相継上南溟已闻元凯賔虞囯行见渊骞冠孔庭帝遣伏波持使节天教平海㑹文星铃斋忽报捷音至一炷清香千佛经诸公廷对甫迩复用前韵清源𬗋㡌发英灵万斛词源水注溟遥想㤙𫀆动草色定知喜气彻天庭名高虎榜唐文杰人半云䑓汉列星累月笞児几翁妪夜深灯火督穷经次韵知宗春隂行人怨雨农忧旱永叔元之事可明不叹花前无客饮且欣郊外有农耕知公兴巳烟霞重顾我心尤势利轻天意稍佳民事急緫将行楽付宗盟次韵知宗㳺北山州北有山幽更幽皇天阁雨爲公㳺登高如入上下竺宴坐疑临大小湫扫地焚香烟缕袅煎泉㵸茗乳花浮观诗起我家山兴身在闽南梦在瓯悼亡燕寝焚香老病身细君相对坐如宾而今一榻维摩室唯与无言法喜亲不见音容忽三月无从涕泗巳千行家山凖拟欲帰隐堪叹相随无孟光偕老相期未及期回头人事巳成非逢春尚拟风光转过眼忽惊花片飞夤縁偶作子飞侣梦寐相随到数州泥上迹留鸿巳去舟中刻在剑难求次韵知宗酴醿万斛虬珠眩眼明傲春迟吐冠园英诗因居士价方重酒颜名臣花遂荣香异竹间吹细细韵如堂上出盈盈芳姿自可友兰蕙惜不当时遇独清㳺承天寺后园登月䑓赠潜老三径荒芜未许㝷篮舆来访小园林因知燕寝凝香地不侣禅房花木深月䑓无屋有空坛空䖏观空眼界寛不惹世间尘一点氷轮心镜両团团送贾岩老还鄊闽江艰险岭崔嵬不惮冲寒冐雪来留我铃斋両三月扁舟载得义风回堂上慈亲数月违片心遥逐白云飞伤心尽听秭帰鸟难弟言帰秭不归乃翁贤徳冠吾鄊伯氏声名蔼上庠更喜君如里曾子少年孝义已非常送岩老出北门暮春送客北山门厌坐黄堂喜见村麦熟秧青农事急十分帰兴在田园客欲东帰出北门又闻聮骑过西村慇勤为遣十从事莫惜醉吟袛树园送传兴化五马躬迎八十亲甘棠如旧治惟新欢传此日来廉范记得当时借㓂恂江海聊淹把麾手庙堂元是荐贤人送君为守泉南守政拙才踈借寳邻曺梦良寄柑闻诗闻礼軰取以祭毋哭泣不巳嘉果遥来自故乡去冬𥘉熟记同尝尔䘖懐橘无穷恨我亦传柑念不忘四月八日贡院上梁广厦𥘉成万柱标脩梁巍跨玉虹腰况逢此日生千佛定引群仙上九霄下笔蚕声纷戦艺出林鸎友竞迁乔清源人物从今盛孝子忠臣满圣朝诸公和诗复用前韵脩梁欲举綵先标声撼春雷鼓百腰谿蛰蛟龙欣得雨桐栖鵉鳯合冲霄清源水接南溟阔𬗋㡌山齐㤗岳乔学不负人冝自勉前贤勲业着三朝梁眷连年姓误标両州骚客瘦吟腰月河月满燕贺厦佛囯佛生虹挂霄多士颜欢歌杜老一轮香满赋张乔此途不止为科第名节崔嵬㸔立朝悼亡伤㦲无复见老矣不成阶牢落凝香地同谁话此懐相勉惟清白嚢如四壁空难忘将絶语劝我莫言穷薛士昭主管母夫人加封送酒为夀薛有诗谢次韵以酬庆事公家奕世传生封锦告出甘泉荣亲行有千钟禄为夀惭无百斛船喜气在颜窥贵客清风满枕扇高眠朝廷指日先封薛帰侍萱堂冕有蝉送呉宪知叔出郊闻好语尽道宪车贤郡不留三宿人皆仰二天荐章先白屋贡宇给青钱上正开宣室公帰席㝎前祈雨未应提舶知宗道观焚香明日遂雨提舶有诗次韵一雨谁之力因公发善心同为上公请小作传岩霖高廪行将实南风日已骎㳙辰祈善利感应亦犹今次韵知宗贺雨云飞𥘉类愈随郊珠怱跳空室舞蛟但愿农多大田稼不愁风卷少陵茅才踈政事由来拙天逺精诚未易交三日祷祈才一雨自知无䖏避讴嘲次韵陆倅贺雨目注云霓为囯忧何心肥马更䡖裘庻民愁恨旱无雨三日滂沱农有秋且喜上公容我请不辝太白共君浮人言太守无才术端借士龙监此州夏四月不雨守臣不聀之罪也将有请于神雨忽大作陈贺州有诗賛喜次韵以酬不是寻常喜雨诗言存轨物类臧僖相将帰贺天朝雨定有忠言结如知郡人方切望云霓忽见高田水入低正好帰田饱黄犊不湏骑马听朝鸡贺州贺雨句如何不减䕫州梦得歌更有一犁江上曲它年传诵出金坡政拙年年厌祷祈心香一炷逐云飞老农问我何良苦薄有田园胡不㱕刺桐抽叶张青盖𬗋㡌蒙霞丽锦笼今歳家家定髙廪田寕复羡呉侬次韵蒋教授喜雨雝字元粛我来遥自东瓯东贤非朱邑鄊守桐半年为郡治亡状四月不雨心忧农水田黾拆秧巳老云霓望断天穹隆少学春秋老欲用区区硕请应上公真人不待办香祷𬗋帽巳有微云蒙沛然一雨四境足眼见䆉稏青连空皇天爱民恕守罪有始其赐宁无终既令地免晋囯赤亦不水似元时洪广文先生坐綘帐忧囯心与黄堂同挥毫作讼継吉甫开卷穆穆生清风知宗㳺延福有诗见懐次韵以酬向来云榭倚阑干兴已遥驰邪外山风伯如嫌俗驾至禅房疑为病夫関铃驰倦卧眼界寂诗社免陪心境闲蜡屐何时破吾硕与君舒啸翠㣲间提举延福祈风道中有作次韵雨𥘉欲乞下俄沛风不侍祈来已薰瑞气遥㸔腾𬗋㡌丰年行见割黄云大啇航海蹈万死官𬒳八垠頼有舶䑓贤使者端能薄歛体吾君病中食火山荔枝前年䕫州食荔支同僚共赋红诗妃子名园世所贵不侣诗史堂前竒去冬分符南士半月身行荔支圃三州嘉木皆眼见更阅君谟向来谱临漳一种名火山品虽云下熟则先从今渐入荔佳境陈江未擘先流涎老病余生怯嘉果日㗖那能三百颗慇勤为破綘纱囊心火惊添火山火诸公和诗再用前韵屏问观画頥频支想像风味哦新诗火山太早反遭骂陈𬗋未显谁称竒气禀南方君子士不近长安帝王圃安排名字知何人误与牡丹同入谱泉南老守思故山荔熟我去谁后先但愿丁香一株熟添入药裹痊痰平生梦寐南州果瘦腹如蝉消㡬颗明年何䖏饤柸盘鴈荡山前月流火漳州石教授寄火山荔支炎方摘实走筠笼千颗遥遥寄病翁未㗖吾州法石白且尝邻郡火山红搀先趂得杨卢雨珍重来从芹藻宫我欲细论香色味一尊何日广文同东湖小饮㣲凉散梅润浓緑敷桐隂送客出东郊驾言事幽寻湖光照我眼荷香清我襟平畴入逺望歳有其自今牛眠种巳毕蛤吠苗𥘉深古亭懐二公遥望罗千岑邂逅得良友欣然契予心乔松喜客来风枝出清音手持荷叶柸共对莲花斟东湖异西湖有诗不妨吟东湖二公亭挿芰荷间緑盖红粧四靣环若把西湖比西子东湖自合比东山爱松堂炎炎畏日爱浓隂穆穆清风爱好音不独爱松兼爱竹此君亦有歳寒心食瓜呈知宗荔子劳民䟽伯㳺蒲萄醸酒愽凉州何人传得东陵种大胜家封万户侯题节推纳凉轩有客㳺莲幕开轩更傍莲披襟风未赋递嘨句先䏈境净凉偏乏心清暑自蠲快㢤谁与共广厦集群仙州宅即事泉南古州宅草木有遗芳鹰瓜冬犹緑阇提夜更香佛桑朝暮异荔子歳年长惟有松并竹青青似故郷修鹰爪花架有花藤蔓生封植傍州宅状类鸷禽爪叶作翻风翮酸分含笑香黄帯檐卜色架倒吾为扶清凉纳朝夕鹰爪花谁把名鹰爪天然状不殊无心事搏击中有鸟相唿长生草草有长生者无根叶自抽秦皇不知此误向海山求榕木南囯有乔木老非梁栋材清隂可以覆亦足报栽培安静堂前贤治迹尚堪㝷留得堂名直至今若欲斯民尽安静要湏安静自家心中和堂堂前老木几经春阅徧泉南旧守臣尽向中和堂上坐中和为治有何人云榭山生取地榭侵云土木多应役鬼神好向危栏髙着眼闾阎无限困穷人二山亭连年行役厌间関踏遍千山见二山欲识泉南山面目群山緫在一亭间清暑堂九夏炎方气欝蒸沉沉广厦有凉生仁风未慰黎民意何忍堂中暑独清贡院纳凉分韵得湖字突兀千间屋清凉五月湖人才此涂出暑气坐中无虎榜唐文杰雄风楚大夫相期㳺广厦慷慨论唐虞知宗㳺东湖用贡院纳凉韵见寄次韵奉酧东湖曾一到想像贺家湖花似越女好人如狂客无高吟还老手野趣属潜夫帰奏南风曲薫兮欲和虞再和宗老唿佳客同观郭外湖融樽常喜满参酒不言无草色懐三径松声忆五夫公㳺更何日旌至定招虞比和知宗诗牵扵押韵以招虞为戏果蒙见招复用前韵宗英真好事唿客共㳺湖携具临平逺观山对有无十花逢净友千顷和云夫得玉又求剑无厌惭似虞㳺湖值雨薛士昭衣巾霑意气自若戏用前韵薛侯真不俗十日両东湖俊逸诗篇有仓皇雨具无𫀆虽毅父眉不皱尭夫异夕月离毕㳺冝俻不虞次韵知宗㳺二公亭前日同登二山亭清源入望清更清宗英载酒挟両客破暑共作城东行东湖未到闻人说香有荷华如郑隰社中未为三笑㳺亭上姑㝷二公迹盃适意论交情江山照眼增双明聊效韩公文字饮奚用鼎沸笙篁声提舶示观楚东集用张安囯韵因思番阳与唱酬者五人今六年矣陈何二公已物故余亦离索为之慨然复用元韵忆昔江东㑹衆仙诗筒来徃走山川造楼㳺戯偶成鳯炼石辛勤同𥙷天堪叹交㳺隔生死尚余文字帯芳鲜欲收膏馥增前集舶使新诗自合编五月晦日㑹知宗提舶通判纳凉云榭提舶用仙字韵即席赋诗中寓四字次韵以酬云榭衘盃半八仙却疑来自蜀山川地如洙泗占髙第人似羲和分昊天单骑聮翩成驷马杯羔淡薄从三鲜囯风雅颂寂寥乆太史採诗冝与编知宗提舶即席赠诗用元韵以酬并简通判子政堂堂汉列仙清标况对马文渊催诗风送千山雨把酒凉生五月天老子滥分南郡竹贰车行击故家鲜误蒙好语相提拂岂有功名上简编提舶欲移厨过云榭示诗次韵雨中前日过苏端又欲移厨就稍寛古榭有风聊可共衰颜得酒定须丹谪仙醉后句尤劲东野老来诗更寒継取洛中真率㑹他年要作画啚㸔提舶携具过云榭知宗出示和章复用韵不湏蜡屐上林端髙䖏登临眼自寛䆉稏风翻梅里白离支日照鹤顶丹山川满目如京洛䑓榭侵云类广寒宾主徃来俱不逺如棠不比鲁侯观老来忧患苦无端一笑相逢强自寛诗律频调代音楽寿觞满引当仙丹二山坐对事非偶三径思帰盟不寒出岫白云知几许榭中矫首共遐观知宗即席和端字韵三首提舶退即足之子第三诗经夕方和録呈二家毫秃中山砚涤端社中诗令不容寛难追老杜风骚手徒费昌黎点勘丹搜我枯膓须鬂皓吟公佳句齿牙寒自慙浅陋如曺鄫季子观风定不观传兴化送蔡端明集报以温公文因求端明帖迃叟遗文整顿𥘉寄君聊当报琼琚南邻尚有无厌意更覔皇朝第一书陈贺州速客送酒贺州唿客细论文我欲相过与共论正恐俗他真率㑹不如分去圣贤樽簮当浓緑画中盍杯向䡖红擘䖏翻即席有诗应寄我𫾣门来送月黄昏丁惠安赠肉苁蓉老子当帰兴巳浓令君何事寄苁蓉行将卜筑前湖去簑笠牵牛作老农往年同泛舟城南有卜筑之意梅溪先生后集卷第十七梅溪王先生文集诗文前集卷第十七梅溪先生文集卷第十七序送吴教授秉信归省序四明吴先生名世鉅儒才髙行尊以斯道自任未尝屈节以阿世青衫不调殆一星终矣顷以朝廷之命主师席扵东嘉教人以正心诚意之学毎以身先之不期年而士子皆有所矝式太守端明李公下车之初知先生之贤延为莲幕上客先生以儒术饰吏事谈笑间而邦人隂受其赐公卿大夫闻先生之名鹗书交荐衆皆谓先生不日去而羽仪天朝也然先生纯孝人也独念慈亲在堂鬓发垂素慨然兴叹揖诸生而归扵是邦之士庶至扵缙绅之徒缁黄之流诣府挽之千余人而先生终不肯留识与不识闻先生之行也莫不叹息以谓贤扵古人逺矣昔季子佩印扵洛阳买臣衣锦扵㑹稽长卿驷马而入蜀二踈聮辔而出关天下至今传之以爲荣然是帰也富贵之归也非先生今日之帰也渊明㝷三径之松菊季膺思千里之鲈贺老踈狂扵鑑湖李愿徜徉扵盘谷天下称之以爲髙然是归也隐者之帰也非先生今日之归也先生之心以爲印绶之荣不若吾綵衣之戯禽鱼之乐不若吾羊枣之养今日之归大有功扵风教矣岂直以富贵而跨鄊闾髙尚而傲世俗㦲虽然古人盖有以志亊亲者不必朝夕在乎左右也节行脩扵身政亊理扵官功徳及扵民声名闻扵后则其身虽在千里之逺而其心不啻若左右之乐也吾知先生朝而归暮而复来乎不然必为苍生而起天下皆受其赐也某海角贱生方获抠衣坐隅执弟子礼而先生行矣瞻恋为如何耶扵是序其事又从而歌之曰帰去来兮先生胡为而归陟彼髙岗白云孤飞先生胡为乎不归先生归兮何时来小子狂简不知所裁先生胡为乎不来泮宫峩峩泮水洋洋先生来兮芹芳藻香先生去兮鸾飞鳯翔南浦老人诗集序绍兴壬子秋南浦翁䘮于横阳讣至某哭之悲已而发囊中得其遗藁有诗数十首皆手所亲书视之叹曰虽无老成人尚有典刑吾不复见此翁矣此藁其典刑乎某恨生太晩不及识翁壮年时见鄊人言翁昔年豪气可掬常坐屈軰行直出其上有不可其意辄以气排之尤简世俗軰视之若无人性嗜酒不治生事晚年偃蹇不遇家贫无资饘粥是累东役西驰有酸寒可怜态前日之气使然也子不见去时得一醉扬眉瞬目髙谈雄辩尚有壮年之风某年少狂妄幸得以诗礼与翁接获陪绪余之论乗间以鄊人语问之翁㣲颔而笑予又问昔年制作尚能记否翁曰尽亡矣吾壮年不独豪扵气亦豪扵诗今日气穷诗亦然也予悲其言翁虽老作诗不辍一日常不下数首皆信口成不加鍜錬而有自然气象然随作随七不复顾惜予旣一二年与之㳺惧其老而死不可复得屡求之一日以藳示予皆近作所藏之岁余而翁死遂出之合平日所记与儿曺所传録成一集然尚有恨者所得止暮年之一二多穷愁壹欝之气壮年豪迈语无一字留吁可惜㦲翁姓刘讳光字谦仲本南浦人乆寓居乐清鄊人以其老也唿之曰老刘予命其集曰南浦老人集濳涧严阇梨文集序某始总角见祖母贾常道其兄严阇梨之为人必継之以欷歔涕泣某㓜而未识之也及稍成童出㳺鄊校见先軰老成多能道其事且称其文翰俱妙不独冠絶扵其徒徃徃吾儒中亦鲜能及者某时既闻其言而得其为人且私慕之恨乎生之晩不及一见焉迨今又十年余始获见其诗文呜唿师真非常人惜乎遯迹扵桑门无贤士大夫与之㳺推扬而夸大之遂使其名泯㓕而无闻某见古之隐者迯名而名益彰晦身而身益显是无他有贤士大夫推扬而夸大之也佛之徒本无求扵世真所谓迯名而晦身者然古之髙僧皆能垂名扵不杇盖其所与㳺尽当世知名之士如晋宋李唐道林道安恵逺恵休文畅皎然之徒其所与㳺则王逸少谢安石习凿齿谢灵运鲍明逺栁子厚韦应物诸公皆一时选议论所加天下以为䡖重遂䏻使幽潜隐遁之迹蔼然发挥扵当世而垂耀扵无穷以师之聴明髙学卓然过人使得王谢之徒与之㳺假其吹嘘奨㧞之力则声名振世未必不如古之髙人也师尝作温州开元天王殿记文词雄伟脍炙人口有俞清老者一时名士见而叹服以书来告曰不意今人巾复见古人也然其人誉望非安石逸少诸公比亦不能成师之名师少出逰江湖歴徧山川飞钖帝都振衣嵩洛覧古人之遗迹徘徊扵其间然其志节甚髙未尝甚屈以求王公大人之知巳其言有曰古之桑门上首与士大夫㳺非求之也道自合焉尔旣而还东嘉隐潜涧诛茅结庐扵山林间赋诗鼓琴以自娱顾世莫已知者其诗有𣣔言重叹无余和之句某一读而三悲之师之没今二十三年矣平生制述甚多旋巳遗亡某顷㳺明庆访师之旧庐而求其遗文师之弟子曰宗要者某之叔父也得其古律诗杂文通数十篇为一卷出以相示某既自五岁而知师之名十岁而爱慕其为人又叹其不遇知已而没世无闻今喜见其文如见其人遂丐以帰又自顾晚学小子无声名势力可以动人䏻重师之文扵世姑叙而藏之以俟知者师名䖏严字伯威其诗醇重典实不尚浮靡他文皆如之绍兴甲寅仲冬望日序刘方叔待评集序昔人有逺行者将由越而之燕膏车秣马志在一日而千里也驰十日犹未离乎越囬首南望自以为逺矣俛仰在涂犹在万里之外扵是益驰前又十日去越而适呉过呉而至楚囬首南望益以为逺而前途犹未能十之一也又过楚而至宋又至乎魏又至乎河洛之间其途始半矣又益驰遂逺而至乎秦又逺至乎赵南望益逺又益比驰遂一日果至乎燕然后觧车休马徜徉四顾自谓天下之至逺者吾巳尽行之矣今虽𣣔不止而行亦无所之也及问燕之人且谓过燕而此又有逺扵自越而之燕者行者始叹息知天下之逺有穷平生之力终不能至者也昔汉有张骞者㝡善行尝持使节通西域泛灵槎穷河源此其逺又不止乎自越之燕而巳由是又知天下之逺固有人迹所不及者然能力行而不巳则亦无所不至也予尝以行者而喻斈者窃谓斈之源流甚逺固非一日可至苟能自进不巳积一日之力以至乎千万日超乎逺大之域矣今之斈者惮其逺而难至也是以中道而画亦犹行者未越境而囬车望吴楚之郊犹未之见又恶覩古人穷其至逺者乎吾友刘方叔年甚少气甚锐好斈问而工辞章所谓日进而不巳者吾前年邂逅扵萧峯之下一见如故遂出诗篇以相示吾固知方叔可喜人也自是毎见之必示予以所作其词益加扵前予益叹服今春访予又示予以待评集其间诗赋小词无虑百篇体兼古律愈新愈竒至前日又见其集益増新制扵其间比今春所见又加𢾗等予三年间见方叔之进如此日进不巳将何所不至也方叔之集旣名曰待评又命予序之意𣣔待予文而评其当否也予𣣔评方叔昔日之诗耶今日过之逺矣𣣔评今日之诗耶方叔之进将不如此而已予未可评也方叔之诗譬夫行者将不止燕赵之间异日昇崑崙之巅乗髙风而飘襟𥚑者予固以此而望乎方叔方叔亦当以此而自志乎姑勉之送表叔贾元范赴省试序某尝谓古之取士先徳行后之取士尚文艺虽人事若不同科而天理未容或异以徳行取士人事固与天理合以文艺取士人事固与天理违然天理黙行扵人事间世有莫得而知者唐王勃杨烱之徒以文章号以四杰而徳行无取焉裴行俭以见之已不许其逺到且谓士之致逺先器识后文艺四子讫如其言行俭非神也而能料人如许其必以天理卜之乎由是知科举取士虽专在文艺间然由文艺进者必徳行副之斯可致逺大之地吾鄊先生贾公其文艺徳行芜长者与早岁蜚声太学名上贤书乆矣天𣣔大其噐而晚成之淹徊且二十载隐居鹿岩行谊卓絶月旦郷评及竹道之语咸谓先生隂徳在人天必相之年今且五十以免举赴春闱政天相先生时也岂不见其眉间黄气乎天理巳着见扵此自今而后学者知徳行可取富贵不専尚龊龊文艺矣某旣着为天理说且拭目以待𣣔验斯言之不妄云送吴翼万庠赴省试序韩退之作师说言弟子不必不如师师不必贤弟子予𥘉恠其言谓师者人之模范寕有不弟子如耶绍兴甲子予辟舘梅溪朋友以予年居其先妄以师席见推执卷而从者四十人常月较其文用三等以品第之其间颕然以才名称者十余軰齿颊锵锵类能道惊人语予踈缪反资其发药者居多然后知退之言为不妄是岁朝廷修三载故事下诏取士予欣然对鄊人语吾徒其必有人乎旣而有燕巢于堂形如品字识者知其为祥是秋万子庠中鄊选徐子大亨中国学选吴子翼中同文舘选一时物论咸推梅溪为盛事且二三子尤予平昔㳺扬侈大号为上㳺者予用是窃知人之名冬十一月同舎展饯礼时徐子居贤関独吴子万子预焉酒三行予祝之曰昔公孙弘以贤良召辕固生谓之曰公孙子务正学以言无曲学以阿世今二子将战艺春闱射䇿天庭当不负平日所学公孙不用辕生言以阿合取容虽能襃然为举首用布衣取封矦君子不贵焉子慎无忽吾言西行见徐子问讯无恙外道予语告之果能如张籍不叛退之否明年之夏緑槐夹道拂面薰风有青衫少年联骑而帰天香满䄂喜气津津出眉宇间过我扵梅溪者其三子乎为林彦明千秋谷序济南林君访山间谓不孝子王某曰子知今岁之大有年乎冨者廪积贫者瓶储虽吾悬罄室中聚𢾗十指而啼饥耳子盍以盈幅之𥿄为吾之田畴𢾗寸之管为吾之犁锄冩一二心声为吾之铚艾吾将获干故旧之鄊歛于仁义之里稇载而帰庻不虗为乐岁人也某闻之恻然因召楮先生管城子而与之谋皆感慨动懐遂书此可怜语以告指廪君子渊源堂十二诗序剡溪周君辟家塾于居第之前有堂有轩其𢾗偶有舘有室有池其数竒有斋焉其象数五行通而计之其数象十有二月命客王某名之某采汝南家训名其堂之中者曰渊源且记之矣其十有一咸采名扵杜诗渊源堂之右庑有堂焉賔主论文之所也名曰细论取重与细论文句由细论堂而北有轩焉颇幽邃植岩桂一本以宜之名曰冝桂取宜人独桂林句由渊源堂而西有轩焉其景物絶潇洒而人称之名曰藴秀取剡溪藴秀异句由渊源堂而有东舘焉主人䖏予扵其间予之来也修同舍之好名曰同襟取时赴郑老同襟期句冝桂轩之内有斎焉书籍粗偱足以自娱名曰富斈取斈业醇儒冨句藴秀轩之内有斎焉吾同舍日摛藻扵其间名曰辉声取自恠一日声辉赫句同襟舘之侧有斎焉虚而旷可以群居名曰集彦取且随群彦集句渊源堂之左廉有斎焉主人择士以诲兰玉之少者名曰擢秀取偶然擢秀非难取句入门而左有斎焉常虎之㑹有逺方之士至主人舘焉其来如帰名曰恢义取首唱恢大义句藴秀轩之隅有丈室可坐二人名曰兰馨取裴李春兰馨句细论堂之前有方池名曰足鲤实无鲤也盖寓意焉予谓人生聚散无常岂能长论文扵此堂耶异日尺素之传有望扵双鲤故取池中足鲤鱼句且戒其勿为髙詹事也旣名之矣又赋十二诗诗二十字以渊源堂为首目曰渊源堂十二诗而识之以序记四友堂记家君燕坐乎四友堂某侍侧家君曰汝知吾此室之意乎吾言汝书之丈夫之扵世穷逹之道不同而其所乐一也季子之金印买臣之画锦长卿之驷马何曽之万钱古之人得志扵当时者之所乐也灵运之山水渊明之琴酒北山之猿鹤谪仙之影月古之人不遇扵时者之所乐也吾非不𣣔为得志者之所为而慕穷者之所乐也富贵有命不可幸而致甘心贫贱者士之安扵分而乐其生吾之所当行也扵是即所居之宇造方丈之室藏书一笥置酒一壸设榻一张而吾以一身寓乎三者之间故名之曰四友也明窓棐九前经后史整冠肃容端拜圣贤扵千古瞑目攘臂诃斥姦䛕扵巳死者此吾之友扵书也清者圣浊者贤寄咲傲扵一尊之中而逍遥乎无何有之郷者此吾之友扵酒也及乎书叠牕几兴䦨尊爼曲肱而髙枕坦腹而独卧访周公扵恍惚之间与蝴蝶悠扬而俱化者此吾之友扵榻也乌巾道服苍颜白发頽然乎其间者吾之乐也若夫暁色动而窓牖明夕阳尽而灯烛光者室中之朝暮也和气袭而书帷温南牕辟而薰风来竹簟设而凉颷生帘幕垂而红炉然者室中之四时也吾与三友相从乎一室无言而妙意得不想而万虑息物且不得而我累形亦扵是而我忘也彼有汲汲扵富贵戚戚扵贫贱奔走扵势利之门老死扵忧乐之涂者吾不为也语毕某拜而记之緑画轩记岀箫峯西南二十里有山逺引若虹霓之状故俗谓之霓山乐安孙君之居得霓山之胜峯峦竒伟林麓静深有泉发扵其下可饮可灌扵是枕山而立栋宇因流而蓄池沼结轩向明收拾景象轩之外有嘉木数株脩竹千挺蓊欝苍翠婵姢潇洒播为踈林舒为浓隂舞清风摇苍烟影明月漏山光之窈窕䕃碧沼之涟漪禽鸟宅其幽龟鱼息其隂左右青山环合映带蓝黛之色与天连碧四时不凋眼界常青望之宛然如在图画中盖此轩之佳致也主人与客日饮扵其间寒光入座秀色可掬明莹柸盘冷袭襟宇䰟清气爽深柸不能发其醉情舒兴逺髙歌不能写其逸观者在旁疑其壸觞几席皆图画物中宾主仆从皆图画中人也有客㳺兹轩尝陪主人之清尊覧景物之幽竒寓之扵目得之扵心有若不䏻忘者主人曰客为我名之客曰予尝读韩退之南山诗有浓緑画新就之句爱其清新峭㧞恨斯景之莫见今此轩之秀庻㡬其髣髴来其语而名之可乎主人曰可客为吾记之客曰轩宇景物之大㮣四时朝暮之气象生绡一幅可得而画也浓緑之句可采而名也若夫清风一来披云拂玉天籁之竒非丝非竹虽神工妙手有莫得而模写博物辩口亦不能形容也予将何言大井记予始祖五代末自钱塘徙于温州乐清之左原迨今无虑二十房虽吾庐世得先祖始卜之地阅二百年矣家之东南有井焉不知其䟽凿之始其深才二丈方不踰丈水清而味甘寒于夏而温于冬至岁亢旱他井皆告枯兹独不竭提罂而汲者骈集也大观间吾家筑新门遂徙旧门为井亭作林以护之植双桂于南北两旁名其亭曰投辖皆先人之雅致也宣和辛丑魔冦犯境吾庐数千百椽燎而为埃惟是亭与门幸而独存盖吾家遗迹也是井有三可书当大父之世郷人号吾居为大井头王家井非甚大而以大得名以其大扵他井也非吾家大之见大扵郷人尔宣和壬寅大父得疾服药思鲫鱼时方盛暑不可遽致先人忧见颜色遂垂钩于井获巨鳞予时年十有一侍立井旁亲见之井初无鱼先人素不善钩盖孝感也绍兴癸亥予辟家塾于井之南用友岁集焉饮灌洗濯率资其利至庚午季夏群臧夜汲以有光告予徃视之果不诬尝作井光辨以识之矣意谓鱼鼈之族鳞甲文理发光于夜或螺胎蚌腹产珠以自照然未可知也必有愽物君子辨之者是井有能大名有孝感之异有光辉之象其可没而不书耶且三者皆予耳闻目见之实非诞语也然是井可目曰大曰孝曰光予独以大名之者先吾祖也作大井记六月二十六日书代笠亭记吾家之西北原有田二顷盖先业也吾季弟昌龄日课农事扵其间有雨晹风埃之患盖焉而手疲屩焉而足蠒釐面目暴肌体身劳而况悪扵是即田之畔因隙地夷积石创容膝之亭而名以代笠予闻而劳之曰子亦良苦矣然子之志巧扵以物代物而子之心乐扵以劳代劳也子少䝉义方之教将以禄代耕一戦贤关争违其愿惧事亲日短而三釡之不逮也退帰于家躬水菽之养以代之子以二兄日从事乎黄卷不知稼穑之艰难惧田园将芜百指不能以自活也遂和渊明之诗赋劝农之章躬陇畆之劳以代之朝东臯莫西畴厌春雨秋阳上笠下屩之縻手足也遂作亭以代之此子巧扵以物代物乐扵以劳代劳而孝弟之道实寓乎此亭也吾家多难生事萧然亲䘮在殡窀穸之奉未毕正人子痛心之时子扵劳苦盖有不得而辞者矣然子扵耕稼之余手不废卷日与竹先生毛颕陶泓诸子从㳺扵是亭而深得书林艺圃之趣他日登金门上玉堂则当为天子代言之士移甽畆所乐之道而论之扵广厦之间则当为代天秩物之事子之以物代物也其智愈大其以劳代劳也又将移孝而忠矣奚止以一亭代笠而巳㦲君弟勉之兄某记观水记梅溪之南有巨溪焉㑹一原之水而东帰者也俗曰前溪时惟孟秋滛潦踰浃平原出水㑹天色少霁吾徒以观水告予与之偕渉流而南漫而平田湍而拍岸其状也如雪飞空如银沸镕如炽万薪而煎九鼎之汤激焉而珠汹焉而雷壮乎㢤其不可以形容也顾谓诸友曰孟子称观水有术必观其澜诸友今日之观其有得扵水乎时同行十有二人李大鼎庚谢鹏臯朋周千里震郑䕖志童侃邬一唯夏伯虎陈广予与焉不徃者二人谢与能杨寓庚午七月二十六日记巖松记野人有以岩松至梅溪者异质丛生根拳石茂焉匪孤森焉匪乔栢叶桧身而松气象焉藏参天覆地之意扵盈握间亦草木之英竒者予颇爱之植以瓦盆置之小成室稽古之暇寓陶先生郑先生之趣焉是日与同舍饮茗谈故事因共观之咸有欲得之色予曰有䏻赏之以言者予不敢吝俄篇章争先而并至皆佳作也予不暇品第之莫知所赠因徙至于㑹趣堂与八斋之衆共之且告之曰诸友讲扵斯食于斯㳺息于斯是松也常在眼焉奚必几案间然后为吾物耶虽然是松之意不可不知也岩产质松肖形诸友不几之姿也青青之色凌傲霜雪诸友岁寒之心也欝宻轮囷若偃若伸爪距奋而鳞鬛生诸友变化之象也今日之观岂曰玩物而巳㦲唐人之诗曰朂君青松心予扵诸友亦云绍兴辛未四月晦日记追逺亭记儒与墨其道本相为用故世谓之孔墨然先师孟子独然辟之以为无亲何也盖二家皆尚俭儒俭扵其身而厚其亲墨氏身亲俱俭焉儒治䘮以厚墨治䘮以薄儒谓飬生不足以当大事惟送死可以当大事又谓君子不以天下俭其亲而墨氏乃以薄为其道宜其得罪于名教也孟子之学岀扵子思子思之斈出扵曾子而曾子逰孔门以孝称夫子为参作经其末章有曰卜其宅兆而安措之为之宗庙以鬼飨之春秋祭祀以时思之参发明夫子之意而为之言曰慎终追逺民徳帰厚矣伋又广曽子之意而为之言曰䘮三日而殓三月而葬凢附扵身与棺者必诚必信勿之有悔焉耳矣孟子行其所斈扵师者尽棺椁衣衾之羙以葬亲富踰扵前而葬亦踰扵前其辟夷子之言足以为万世人子之法师友渊源得有所自也吾徒钱生万中年少而好斈居家以孝谨称其䘮祖母氏也能竭力以佐父其奉窀穸之事得吉地于黄奥之原以为藏室极其工力而不计其费又筑亭扵其前以飨之名曰追逺将葬来告扵予曰大亊有日亭无文以记之敢请予曰子孝以事亲而厚其所逮亊用孟子不俭之训以治䘮又采曽子追远之语以名亭将不忘扵春秋之享子之存心如是之厚谓子非流者儒可乎予敢以荒迷芜陋辞耶扵是千书绍兴辛未十月日记渊源堂记先儒孟子有言曰君子深造之以道𣣔其自得之也自得之则居之安居之安则资之深资之深则取之左右逢其源故君子𣣔其自得之也说者因孟子之言而论渊源之学谓本乎自得非师友传授之可能呜唿是见孟子之言而不究孟子之不必言也夫𣣔造道扵未得之前而不资诸师友可乎必深造而后能自得非孟子有所不䏻言未有舍师友而自能深造者此又孟子之所不必言也孟子知性为善知道莫大乎仁义发其素藴着为七篇之书盖其自得有如此者然考其师友渊源岂无所自云世之斈者多矣而自得者鲜盖由误观孟子之书而以不亲师友为自得且其父兄之教子弟也固非无师友也然其命之之意殆不过𣣔其传句读习文词以求速化之术尔鲜有及乎道斈之渊源者而望其深造自得可乎剡溪周君某天资好善而乐教子弟尝命工制先圣十哲坐象及列画七十二子为一堂即家塾而钦奉之又亲笔而诏其子孙曰亲师友之渊源噫公之为家训过人一等矣其后诸孙日益长师友日益亲渊源日益叩而事业日益脩推其绪余以事进取有隷天子斈登鄊老书擢进士第者凡𢾗人余皆以学问自立而其进未艾由是剡之斈者推周氏为盛盖本扵公一言之训而得师友渊源之力焉某与公之孙世修同舍上庠遂获登公之堂而观其遗迹时公化去巳二载矣公长子仁泣谓某曰吾先子手泽在是吾惧不能継志又虑诸子若孙或懈而弗遵以深吾罪子幸不吾鄙辱临兹舘又辱与吾儿㳺幸为我名其堂且记其亊某辞鄙陋不获因采公语以名之并书其大畧俾后人母忘贤祖之遗训焉绍兴祭酉四月日记细论堂记渊源堂之右廉有堂焉主人与客日饮文字扵其间绍兴癸酉予与其徒数人㳺剡溪客扵主人之舘登是堂而陪芳尊者屡矣主人曰客与我名之予因诵杜少陵忆李谪仙诗云渭北春天树江东日暮云何时一尊酒重与细论文顾谓主人曰君㳺太斈且十年笔砚之交满天下然尊酒论文之时少而江东渭北之日多当花间一壶酒独酌无相亲之夕把柸邀月而月不能言俯地见影而影不与君语虽有胸中万卷书将谁与论乎予与君爲八年同舍之旧而不见者巳五年矣况君之所𣣔见者不止扵予而所不得见者盖有不止扵五年之乆者焉人生如白驹过隙所谓五年者能有㡬而会合如此之难思之寕不慨然耶君不予鄙而以论文见招者亦五年矣予方夺扵忧患而困扵贫贱虽屡勤鱼鴈之书而乆违鸡黍之约今乃不惮𢾗百里远访君扵雪深兴尽之故溪获重上君子堂对酒尊而共灯烛又幸坐中之客无薫莸之不同相与论文固有不可巳者然予斈浅识陋尤怯扵文字之论他日愽雅君子如李杜軰过君之门而登君之堂君当设醴而与之细论可也予𣣔采杜诗断章而名之曰细论君以爲如何主人曰善遂书之四月日记舫斋记知进而不知退者非特缙绅坐斯患也虽出世之士亦然佛之徒本逃名晦身若无意扵世者然世之善知识其道斈有余可以淑诸人应縁而出有不能自巳者其间好进之徒憷扵利𣣔徃徃贿以求进老而不休讼而不去者盖纷如也惟昌夀净慧师则不然师少㳺钖异方潜心佛陇志识斈问出人一头业成而还爲繙林所推服始传教扵永嘉之开元再传扵福圣旣而以疾求还故山住夀昌教院凢若千载年愈尊徳愈隆道俗愈帰重然即未尝一日不以退居养老爲懐世縁挽之而莫能自脱也某与师有二十年之旧一日访师而师巳获遂某退老之志居所谓舫斎者欣然见颜色间指是斋谓某曰予为我记之某曰师昔尝乗无量大法舫㳺无邉大海中出大誓愿力済百亿万大衆矣今兹舫也其形模似矣然而合焉而不能浮静焉而不能済隘焉而不䏻容师独善其身可也如衆生何师咲曰吾师乗法舫而㳺人以为无量也吾不知其为大今吾耶是舫以居也人以为不能容也吾不知其为小且夫迹有去住而道无去住形有小大而法无小大身之进退迹也舫之大小形也吾出而化亿万衆扵人世间者以无形之舫行无量之法尔退而寄老病之身扵故庐者假有形之舫藏无量之法也将使夫闻而化者无贪扵得无嗔扵不得无痴扵必求其所𣣔得又焉有贿而求进老而不休讼而不去也如子之所谓乎然则吾之退也未尝无教化也兹舫虽小孰谓其非无量无邉法具乎某媿其言退而记之绍兴乙亥三月日记梅溪先生文集卷第十七梅溪先生廷试策奏议梅溪王先生文集后集卷第十八梅溪先生后集卷第十八诗修戒石曩在䕫府修戒石作柏梁体今郡庭戒石痺陋葺而新之贡院㑹同官以䕫府前四句分韵得尔字君以民脂膏禄尔大夫士脂膏饱其腹曾不念赤子贪暴以自诛诛求不知耻指唿有鹰犬嗜慾肆蛇豕但言民至愚孰谓天在迩昭然甚可畏殃必反乎尔圣训十有六简严具天理大字刻山骨朝夕临坐起一念苟或违方寸寕不媿清源庭中石整顿自今始何敢警同僚兢兢惟勑巳知宗送玉友酒铃斋昼寝梦𥘉醒忽见双眼欲惊谁送瓮头新玉友人言天上老宗英林漕世传赠莆中荔子名状元红分送陆倅陆有诗次韵林名孝泽谱中不见见屏中正与花王雅目同别驾破荒吟好句少陵诗里擘䡖红提舶送荔支借用前韵舶䑓丹荔新秋熟风味如人自不同名字未安真缺典从今唿作马家红州治有忠献堂以韩魏公始生得名废扵俗吏更以清暑今复之相出相州生此州巍巍勲业宋伊周后人莫要䡖更改别有堂名胜此不六月二十五日㑹同官于贡院用前一絶分韵得相字天作元圣配公非浅夫相乗风来帝旁捧日到天上兵戎在唿吸端委见力量三朝社禝臣勲业谁軰行堂堂囯伊周勃軰安敢望清源始生地风土至今王释氏从何得抱送真不妄好事榜其堂嘉名无以尚何人辄更改有识为悽怆端同圣削迹又类元覆醤思贤旧观复闻风懦夫壮堂上生辉光如公名始唱姦骨死犹寒如公昔为将画象出貂蝉疑公尚亡恙平生蓼莪心眷此应不忘嗟予生太晚不识天人状版啚犹未复昼锦无由访维扬金系腰叹息为谁放一麾忽南来遗迹增慕向当扵异梦䖏祠堂为公创新第先帰者五人燕子黄堂故事也酒半啜茶于忠献堂持盃以劝即席赠诗四海英才入网罗清源龙虎姓名多经魁兰省得人杰䇿射枫庭收甲科奎宿呈祥前未见纬星还舎首相过一盃忠献堂中酒名节相期要不磨冩真自题颜苍髪白少精神传得泉南老病身莫着金章着蓑笠丹青冩出更湏真士昭赠寸金鱼子三印子鱼犹未食寸金鱼子辄先尝郷人得得分鄊味转使鄊心念故郷赠第二人石察判䇿冠诸儒巳奏闻不妨居次避平津坐看万石门阑大转觉朋山气象新黄卷更穷稽古力青云莫负致君身试观忠献堂中像亦是当时第二人荔支七絶陈紫端明品第首推陈花里姚黄是等伦郡圃一株称小𬗋故家风味自宜珍江緑枝头已熟疑非熟蔡谱江家緑荔支真与泉南人物称果中犹作亚魁推皱玉莆中皱玉价倾城品第吾何敢妄评只恐此非真皱玉果然是玉亦虚名大将军荔支名字大纷纷所见多应不逮闻别有深红覇群品郡人唿作大将军郡圃荔支玉堂红天教尤物产闽中名字深竒日不同顾我素称田舎子如何敢㗖玉堂红夺先红闽中荔子说莆中阙下竒包又不同正向钤斋想风味夺先人送夺先红七夕红宅堂荔子无名字自我唿为七夕红记得去冬𥘉到日家人指树语衰翁贡院垂成双莲呈瑞因成鄙语勉士子大厦垂垂就嘉莲得得开双双戴千物両両应三台欢意重重合香风比比来人人冝自勉举举有廷魁陈贺州赋双莲诗不言祥瑞次韵以酬红蕖明镜两鲜鲜中有双头更颕然天产人才兼产物公祥和气不祥莲耻谈子厚表中瑞肯咏章安桥畔篇何日相唿登㤗华来华食实藕如舩郡圃有荔支名白蜜者孰最晚戯成一絶纷纷蜂采百花帰蜜在枝头竟不知造物要令甜在后时人莫讶孰何迟送王提干昔年王俭容今共阿戎㳺尝薬子当去请祠予欲休过从都几日离别况逢秋帰上双亲夀涂中莫逗留观贡院画春景图梁栋翚飞气象新画工妙思亦通神要令寒士皆春色四景之中独画春韩魏公生于泉南州宅故未有祠扵典为阙郡圃有庵名大隐即之以祠八月戊子率同僚祀之天开我宋太平基𬗋府真人下应期河朔魁梧出真相泉南葱欝产竒儿梦符蚌腹生珠夜事应台躔捧日时𬗋㡌清源发光采郡园深䖏立新祠陈提刑永仲以清名室志先徳也诗以羙之庞公尝有言我独遗以清贤者扵子孙所遗良不䡖颕川老龙公落落前朝英帝命作南伯清徳如广平宸翰一字褒不啻华兖荣是以自贤孙持节蜚英声结芦桐城隅室以清爲名仰不黍厥祖俯能规后生我来聚星地喜见此老成公清不自言蔼然着郷评时焉访其室鄙吝不敢萌如觌任棠水似濯沧浪缨硕移清室风于以清寰瀛朴鄊钓隐图君不见少陵先生诗有说淳朴之䖏山川别广文示我朴鄊啚山水髙长景竒絶严坂疑爲子陵隐昆溪想自崑崙决渔人欵乃山水间抱璞含淳钓清㓗九仙高举留遗躅三径名家岀人杰早将朴直取巍科行展朴忠立竒节鸣琴百里邑既以朴化民横经泮水宫又以朴诲人他年致君尭舜上坐使风俗俱还淳功成名遂却帰去渔钓重寻旧隐沦广文笑我言公朴甚我朴闻公家左原四面拥山岳回隐如愚溪窈深若盘谷人皆朴其貌公又朴其学君子以爲古先进扵礼楽公郷真朴鄊胡爲不自觉硕公着隐眼帰寻旧盘旋酌酒梅溪上把钓莼湖边更画左原山水图与此朴鄊图并传天下大朴散巳乆二鄊犹在羲皇前八月十五日贡院落成賔僚咸集斥世俗之楽不用饮文字也把盃邀月诵香满一轮中句即席赋诗以勉多士扬辉秋月悬青天今夕何夕光更圎琼为楼䑓玉为宇广寒境界移清泉月斧云斤天上手万间突兀摩星斗白头郡守唿衆賔共饮落成文字酒龙虎群仙上界还手移桂种栽泉山千枝万枝香不断人人有分行当攀姮娥慇勤寄消息科第要从勤苦得丹桂在君书卷中不湏遥向蟾宫覔送薛士昭相逢一咲慰衰迟问政论交両不疑直谅多闻三益友清新俊逸百篇诗瓜犹未及去何速橘已成懐喜可知一薛居州非易得危言行见造朝时记得祥符识面时回头二十二年非羡君学似川方至顾我身如鸟倦飞老境天教重㑹合异郷心最惜分违雁山亲旧如相问征雁帰时我亦帰爱松堂前有緑竹一丛可爱旁有鹰爪花颇碍眼移去之忩前栽植不冝繁松竹相依妙意存不许闲花放鹰瓜要看高节迸龙孙提舶送菊酒有诗次韵入日铃斋午睡梦魂惊僮仆欢唿洗破觥酒是烂柯山下法诗如蓝水坐间成谩同陶令浮黄菊也胜苏仙嗅落英蓬鬂䔥踈对佳节因公撩起故鄊情九日登云榭九日无悰懒出関强登云榭望泉山伤心不忍㸔茱菊蓬鬂䔥踈泪点班十日同知宗提舶㳺九日山延福寺十日同㳺九日山山中好䖏畧跻攀桑田改変松犹在车马徃来心自闲昨日风应吹𬗋㡌今朝菊已帯衰颜登临称惬南来意好逐飞飞倦鸟还御书阁黄龙溪上祥云覆𬗋㡌山头瑞气蒙俗眼惊传佛光现不知宸翰在山中思古堂孤屿㳺人思谢公天台禅客亦思丰黄花境界谁思古堂在烟霞缥缈中善利王庙有徳扵民庙貌崇我来端为谢年豊曰旸曰雨皆神力不止南风与北风晋时松孤山陈伯巳物化九日晋松犹后生欲问东南両朝事风枝潇洒侣谈清秦君亭山中髙隐欲逃名不谓名随隐䖏成凿石一泓诗𢾗首也曾攻破五言城姜相峯相囯忠如宋广平危言流落晋江城天资自直无心卖何事青山亦得名无名木一木苍然老更竒肻将名与世人知我来不具知名眼深愧平生不学诗姜秦峯郡矦不识囯元勲释子那知姜与秦隐士有灵应抚掌相公死亦不容身陈公祠九年地主百年祠民自元豊结去思善政在人冝有后堂堂忠粛见公儿蔡端明诗贤矦去乆迹犹遗乞雨诗竒字更竒世俗妄论公政勐爱民心有彼苍知石佛卧草埋云不记秋忽然成佛坐岩幽纷纷香火来求福不悟前时是石头聚秀阁清源山逺水流长九日溪山更异常髙阁摩云聚秀气禅僧秀气聚中蔵提舶送岩桂晋堂岩桂晚秋芳浓緑枝头万粟黄堂上主人分赠我要令燕寝有天香寄南安鹿宰予比至延福访姜祠则迁于他所问姜相墓则曰不知也以语南安宰鹿君越数日南安见访云祠巳复旧墓亦得之且修治矣惟秦君亭未葺蔡端明诗将与壁俱圯而不知护因寄南安春秋重复古二贤还旧祠直道不终废髙风冝见思古墓出荆榛孤亭起頺堕更将碧纱笼覆护端明诗贡院图陈君少年登甲科红莲首泛清源波清源贡宇髙嵳峩同僚宣力陈君多鞭朴不施成不日首夏上梁秋半毕一点灵䑓轮奂飞十幅生绡画图出苍苍嘉木森千株新堤歩歩穿芙蕖移下蟾宫古丹桂飞来海上真蓬壷他年君来作地主记得亲曾视斤斧雁过山中寄我书要知多少新龙虎去年去年今日别吾家我鬂苍然尔未华日佀去年人不见鬂毛白尽眼添花不求人一名如意牙为指爪木为身挠痒工夫佀有神老病不䏻亲把握不求人又却求人兴化簿叶思文吾鄊老先生也比㳂檄见访既别寄诗二十八韵次韵以酬莫年初仕涂暇日但书䇿儒生余气习笔端事挥斥政学両踈缪篇章稍沉溺楚东㑹诗豪酬唱奏金石逢埸争出竒遇险或遭厄忽泝三崃流遥经数州驿庐山看末足巫峯过尤惜西郊祠卧龙东屯弔诗伯飞飞犹倦鸟秋风送帰翮同行得嘉友鏖戦交锋镝弛檐白苹洲天日去咫尺忠谊懐鲁公覇业悲顷籍奉诏还故鄊齿落肌瘦瘠涕泗拜松楸荒芜翦荆心期乐田里誓不绾铜墨橐虽无陆金帰幸全赵璧陛下忽误㤙泉南又分职入闽如入蜀枯肠复冥索腰縁病减围髪为悲添白风仰秦君髙节慕姜相直悪语谁流传同僚误刋刻吾鄊老先生吏事以儒餙新篇似庭燎逺寄箴我癖把酒欲细论何时再㳂檄阳春七十首老艳万丈射招邀屈原魂收召子厚魄惊开老病眼喜见墨妙蹟硕公倡斯文用夏变蛮貊送陆通判剧郡元非老手便庻民安我贰车贤二年不肻足到邑千里寕容吏索钱坐变池塘成贡宇平分风月上吟篇弟兄不减云间陆拭目看君日九迁我十年前㳺㑹稽堂名民事寓招提去㝷神禹蔵书穴帰泝子猷乗兴溪万壑千岩形梦寐十峯双涧记留题鑑湖倘许知章乞首访故人尊共携观郡守题名春秋羙悪不嫌同老子韩非一传中壁上题名二百軰卓然名世両三公龙眼絶品䡖红扫地无纷纷万木以龙唿实如益智本非药未比荔支真是奴金橘黄柑緑桔未分珍琐碎登盘辄献新正可唿为木奴子不知谁是铸金人清源夫人赵氏挽词全节忠臣配崇寕宰相家哀能变囯俗贵不御鈆华学佛穷三昧然松教五车遗芳载管名夀両俱遐我窃清源禄钦闻孟母慈符分三子舎桂櫂両孙枝方戯黄堂綵俄丰𬗋㡌碑神州嗟未复长抱望夫悲食姜辣皱人眉性最良薬中功效不㝷常吾侪自是生无智夫子何曾食彻姜食芋我与瓜𬞞味最冝南来喜见大蹲鸱帰与传耴东坡法糁玉爲羔且疗饥梦二叔二叔年皆八十余经年不见乆无书江山不隔还鄊梦昨夜迢迢到佛庐懐胡侍郎邦衡今世汲长孺庐陵胡侍郎孤忠一封事千载両刚肠晚节逢明主丹心契上苍群儿巧相中直道亦何伤悼汪舎人飬源扑被周庐日夤縁识伟人节因辝辟着志向得言伸伯仲同持橐声名压缙绅人仁邦囯瘁可赎百其身悼张舎人安囯天上张才子少年观囯光髙名一枝桂遗爱六州棠出世才成佛修文遽作郎长沙屈贾谊宣室竟凄凉黄花温陵地虽温十月𥘉黄花天然傲霜性炎威莫能加不趂重阳摘自爱晚节嘉宦㳺胡不帰三径荒吾家飞蚊九月不粛霜十月犹飞蚊不知従何来乗昏动成群觜利巧能嘬类多非熏青蝇与白鸟自古常纷纷夫子泉君不见水经品第天下水康王谷中泉第一但知耴水不取人品第未容无得夫又不见武昌山中清冷渊名因人重逢苏仙至今人唿作菩萨沦入异教非吾泉刺桐城中泮宫里大成殿下新泉水不湏更以品第论混混源流自夫子诸生㳺泳芹藻间日饮一瓢心慕颜聦明不𢾗逺公社清白大胜卧龙山圣毓尼丘家阙里泉脉胡为今在是周流天下皆羙泉浚井得之泉更羙我来酌泉仍叩头遐想洙泗三千㳺世间何䖏有此水此州无愧名泉州立髙桂坊书生未折桂短檠事然膏一朝桂入手不记灯窓劳回视𥿄上语弃置等弃髦曲学如公孙髙第何足褒温陵号多士食苹蒿胪唱十年间魁亜出二豪向来此坊中一门五梦刀月中仙子帰天香满蓝𫀆大对压董同登尽刘曺嘉名换扁榜鉄画新挥毫我欲成其羙逺大期伊皐桂髙固可喜更㸔名莭髙洛阳桥北望中原万里遥南来喜见洛阳桥人行跨海金鳌背亭压横空玉虹腰功不自成因砥柱患冝预俻有风潮蔡公力量真刚者遗爱胜扵郑囯侨移庖贡院知宗即席赋诗次韵预读嘉賔小雅章银𫀆行见鹭成行彬彬周室士升俊济济禹庭言拜昌落笔词源俱倒水何人觜距独专场清源欲志新人物定有英才副所望知宗赠金桔报以香橙桔以金为重橙因香见竒拜嘉欣孰早报贶愧来迟好䖏君湏记良天我正思聊修徃来好更诵木瓜诗梅溪先生后集卷第十八梅溪王先生文集诗文前集卷第十八梅溪先生文集卷之十八青词还醮荷洪造之无私㣲生有托痛双亲之不见遗愿犹存徳思报扵难忱情尤深扵罔极辄殚悃愊仰叩髙明窃念臣昔在先臣时爲大观当年龄之及壮念嗣续之未生䖍发精衷哀投大道诺列宿真官之醮绘九天仙使之容诚果逹扵杳冥应㡬同扵影向躬生三子目见诸孙嗟圣恩之未酧俄人亊之已变先人奄弃母氏継亡由㣲臣罪逆之深致先致因循之乆凡岁星之屡易犹心硕之未偿兹集羽流钦修醮式薄奉苹蘩之荐聊伸豺獭之诚仰祈上帝之是临俯兾衆真之咸集释亡者九泉之累硕遂超昇宥臣门百指之愆永资覆育代道士荐师稽颡投诚仰黩髙明之聴刳肝沥血俯陈哀痛之词恭慿三界之妙香上彻九霄之仙路庻通悃愊曲赐悯怜伏念臣湏以先师遽捐浮世莫救巳亡之命徒懐罔极之恩嗟日月之不居痛神魂之何在追念平生之岀䖏恐贻造物之谴诛虽占籍为羽流尚宅身为尘网粗植膏腴之业妄为金谷之谋寄口腹扵羶荤有伤物命留情性扵曲蘖致䘮天真不能辟谷扵山林况复结庐扵田里稔兹祸衅夭尔年龄焉非一念之知不堕三涂之苦臣忝承道业夙荷慈恩无伸报谢之门薄示荐羞之意䖍遵科式爰㪯醮章仰祈大道之慈悲曲宥幽魂之罪戾借冷风而涤濯洒甘露以清凉聴大法而入宝珠歌洞章而朝金阙虽形骸杇腐生前无羽化之功庻神识逍遥死后遂仙逰之乐代道士荐母非天何戴乆资覆育之恩无母乌生曷报劬劳之徳仰黩盖髙之聴俯陈罔极之恩傥赐悯怜庻通悃愊伏念臣顷縁母氏偶遇厄年百药不灵莫救沉痾之虐九霄虽逺不违疾痛之唿辄懐请俦之私果获更生之赐尚拟亲年之永稍稽心诺之偿屡易寒暑兼懐喜惧日月逝矣嗟桑隂之不留人夀㡬何恨河清之难俟未遂苹蘩之报俄兴风树之悲罪逆所延噭号何及爰自重泉之隔遽惊百日之临媿残喘之尚存痛神魂之何在恭命羽士䖍修醮科用酧昔日之鸿恩载助兹晨之哀荐兾资道䕃薄报母慈仰祈上帝之哀矝曲宥幽魂之罪戾渡仙桥而瞻玉像永脱九幽聴大法而入宝珠遐超三界代万叔夏孙先觉二首居髙聴迩不遗疾痛之唿施厚报䡖薄致苾芬之荐辄殚哀悃仰叩大钧庻慿三界之妙香上逹九霄之云路窃念臣顷以糟糠之偶适罹拆副之灾裂肺肝㡬痛受蝮蛇之祸误形梦寐竟非㷱虺之祥亊不止扵惊姜罪深忧扵讼郦頼噭号之有应信苍昊之非遥遂扵困踣之余辄沐保全之赐虽𣑽音数诵冤未息扵三生而大道垂休经靡劳扵八说顾蒙恩之有日思报本之无门恭致羽流䖍修醮式奉苹蘩之至㓗献蝼蚁之㣲诚仰祈上帝之是临俯兾百神之咸集恩施幽隐敢期七祖之飞昇福及贱㣲永庇百年之伉俪大道难名孰识盈虚之有㣲臣有感黙垂覆宥之仁辄殚悃愊之私仰黩髙明之聴伏念人生以得男为喜孝子以无后为忧嗟冷族之不蕃痛私门之薄祐伯氏早亡而竟无嗣续㣲臣不肖而独守宗祧爰从合姓而来深负传家之念瓦巳三弄孤才一悬方居襁褓之中屡致忧危之患曽伸恳祷曲荷保全敢忘禳谢之佟少答生成之赐恭慿羽士式㪯醮科用陈蝼蚁之诚肃奉苹蘩之荐允頼洪钩之庇永延孺子之年头角有成箕裘不遂坐消余衅母烦命百药之名克嗣先盟尚兾有二虽之庆代周元授非苹蘩蕰藻之至㓗虽君子不能荐神傥斋戒沐浴之或修而恶人而可祀帝遥望九霄之云路恭焚三界之妙香愿伸悃愊之私仰报穹隆之徳伏念臣某有生匪宜爲徳最凉善不积以致殃动辄成扵得咎世人𣣔杀隂幸其灾造物见怜屡赦其罪顷縁阖族咸遇厄年属土木之频兴惧隂阳之有犯妄怀请祷果致蒙休逮蒲栁之旣衰斍门䦨之多衅残生薄祐存遭横逆之忧孀女来帰复染沉痾之虐㡬缧绁之不兑分沟壑之是填诉衰痛扵查㣲荷恩私扵影响念唿天扵前日𢾗至于三思反本扵此时心宜克一恭延羽士䖍㪯醮章寓礼意扵庻羞逹精诚扵有昊百神咸集列宿来临居髙之聴甚明臣旣蒙恩扵畴昔祸滛之理不昧臣当改过扵将来代万叔永疾痛倦辱则唿天幸延残喘斋戒沐浴以祀帝用酧大殚辄恩悃愊之私仰黩高明之聴伏念臣比縁暮景频遇厄年病侵犬马之躯殃及箕箒之妾虽肘后之方屡阅而灶中之药不灵蒲栁非坚忧风霜之莫保糟糠至贱惧沟壑之是填穷故懐反本之心病斯有请祷之亊自伸丹悃果荷洪休命咸获扵更生喜旋臻扵勿药不特脱负薪之虑又将舒就木之期顾兹感戴之诚敢怠苾芬之报恭临仙宇光启道塲仰期上帝之是临俯兾百神之咸集俾万灵之䝉福硕七祖之超生赦臣无穷之罪愆寛臣有限日月洪惟有昊頋常居髙而聴之卑庻使余生尚可耕前而耘后又代黄词肖兹形质旣蒙持载之恩祷尔神祗又荷生全之赐敢伸愚悃恭叩地灵伏念臣蒲栁之姿易凋桒榆之景多患顷与糟糠之偶咸罹屯蹇之灾深疑获戾扵幽明将恐併命扵朝夕心妄懐扵请祷躰咸脱扵沉痾顾兹蝼蚁之诚敢忘豺獭之报壠耕而登黍稷涧采以奉苹蘩倘䝉后帝以见歆庻俾百神之不吐头童齿豁尚贪湏臾之生山髙水长难报博厚之德代刘仁叟痛则唿天意不忘扵反本病斯请祷情盖迫扵爲亲辄殚悃愊之私仰黩髙明之听切念臣某兹者伏縁父某齿当遟暮躰卧沉疴屡费医巫未去韩公之疟徒劳祝史莫禳齐景之痁职虽勤扵问安効未收扵尝药深惧枽榆之暮遽凋蒲栁之姿静念厥愆孰贻伊慼岂私门之多衅故隂谴之莫迯或因丘壠之营有戾隂阳之理堑山谷而下伤地脉冐刑禁而上犯天星积邪气以奸和致衰年之在疚臣忝居子职忍视父忧退思请命扵百神孰若祈衰扵上帝恭慿羽士䖍醮设科少伸蝼蚁之诚薄致苹蘩之荐仰祈洪造黙覆湛恩赦臣门巳徃之愆赐臣父更生之命居髙聴迩诚倘逹扵彼苍祸散殃消喜伫㸔扵勿药䟽文双莲潭请水䟽旱魃为虐千里起望云之心精诚所加匹夫有动天之道辄殚哀悃仰叩灵潭切以岁丁六甲之穷夏有四旬之旱嘉谷垂成而一旦俱藁苍生失望而寸心𣣔焦曩凭三寳之威神逺诣双莲之灵宅求一勺扵渊潭之内谒百神扵庙貌之间虽旬浃之已踰曽祷祈之莫应甘雨弥阁亢阳益骄岂斯民积衅之所招抑上帝至诚而难感人无为命惟填壑之是忧龙亦何心乃在渊而弗救志未伸扵一请理必至扵再求伏硕走雷霆扵俄顷之间兴云雾扵唿吸之际亟下霈然之泽坐消太甚之灾霖此藁苗尚有勃兴之望救兹黔首免为转死之徒倘副㣲诚敢忘大赐明庆教院请讲䟽释迦说法祗树一朝地辟天开智者起教扵台山乃千古风清月白自鹤林之㓕暨佛壠之凄凉孰知斍路之帰罔识真心之在有资上徳为发㣲言共惟某人大讲师脱迹儒门潜心释典躬服名师之训屡从哲匠之㳺大明止观之渊源深悟法门之㫖趣缁林驻钖耸头角扵东灵法座横经振声名扵西掖乆握元珠而自照硕施甘露以旁霑况潜涧之道塲实慧光之古刹念乆虗扵莲席思大振扵潮音光我家风还他作者翕尔群情咸快如披云雾以观天咄㢤小子何知可咲蚍蜉之撼树因道心之无争见慈徳之有容幸副衆縁一佛事惠政桥施水䟽人惟惠政之懐度桥者有如帰市道多暍死之患得水者胜如捄焚创隙地之𢾗椽汲甘泉之万斛有资好亊共结善因分金溪不涸之流为乐邑无穷之施利霑居室奚烦凿井而得泉泽及路人不必望梅而止渇舘头甃官路䟽乐邑江山素号东南之胜舘头驿道实为来徃之冲积水潦以伤隄致官私之病渉𣣔捄泥涂之辱辄兴畚锸之工有资槖金以伐山骨共植无穷之利寕计不赀之财将使泞不䧟车遂无六十里之患庻㡬㟁弗为谷何止三千年之长小小园觅花䟽伏以名利区区何足为乐园林小小聊以自娱彭泽之径方开草堂之芲殊少广求异品遍扣名园辄効栁州因谈咲而为故事无忘宣子硕封植以比甘棠渊源堂上牌文伏以党有庠而家有塾幸逢教化之兴伏其几而升其堂敢负渊源之斈况剡溪藴秀之地有汝南家训之存诜诜子弟之趋庭亹亹父兄之乐教堂轩并建斋室宏开集群彦以论文舘同襟而恢义富而䏻教亊实可书遂广采扵篇章用一新其标榜伏硕上牌以后益湏富学竚㸔辉声袭谢客之风流猗兰擢秀种窦家之隂徳丹桂联芳凡属㳺从共増欢庆祭文祭孙子尚文昭嗟嗟子尚君亡矣夫千里风传真乎伪乎谓果然耶君气如长虹貌如明珠才如锦绣语如琼琚躰有四乳之竒目无再阅之书意造物者不偶然而生之必将冨贵其形躯岂青春之方壮不霑一命而云殂谓果不然耶郷人西还讣音不虗谓君𥘉谐和鳯之鸣日更晦朔之余死扵鹏吿贾生之月而地扵勾践之故都呜唿悲乎吾平生道义之故人果为异郷之新鬼乎自䎹讣兮十日昼痛哭而夜欷歔岂无友朋知心巳无白雪阳春歌谁和子流水髙山弹谁聴予君帰不留孰为我徒长记与君从容聮席扵金谿之日涕泣分𬒮扵白沙之𥘉付悲欢聚散扵一梦阅十年如过隙之驹我匏繋扵箫台君萍飘扵太湖渺天涯与海角叹影只而形孤前年仲春书传鲤鱼谓将从伯氏扵天白必命驾而㝷吾念君不负扵一诺固甞辨鸡黍而扫吾庐望车音兮杳杳欝吾懐兮不舒岂千里之期不可审而行止有非人所䏻为者欤吾亦谓二人齿髪未衰而后㑹必有岂知一别而死生殊途天乎痛㢤天乎痛㢤某罪逆残生缞绖未除不获效巨卿之执绋访元伯之輀车庆招提明君甞寓居意神魂之或在奠一束之生刍祭姑丈季公佐鸣唿吾郷老成日就凋零尚余㡬翁踈若晨星𢾗点光芒旋斍㣲㓕天不慦遗公又奄忽耆年旧徳孰在郷评纷纷后生无复典刑呜唿哀㢤仁者宜夀公夀未足六十四而公在化为促善人有后公后必兴佩诗服书兰玉满庭人皆谓公德如燕窦五桂未芳公弗及候我独谓公死目可瞑含咲九原少遟子荣人或谓公死有遗恨仲妇且帰公弗及见我谓不然仲子最贤必全孝道以终三年呜唿哀㢤昔我先姑获配君子云胡不淑壮年而死我从稚发出入公门诲我抚我如姑尚存公今旣亡我寕不涕前人风味伤㢤孰継念公永帰无复还期公神在天思莫见之公魄在棺爱莫起之奠以永诀畴堪此悲族人祭十四伯母文嗟吾宗之薄祐兮绵七叶而未昌保先业而不坠兮犹不满乎数房念伯父之在昔兮能勤俭以自将获夫人以内助兮措生涯扵小康家克成而莫享兮痛嗣续之早亡化门户而为异姓兮咎徃虑之匪良鬼求食而卒馁兮叹后祀之凄凉幸孤女之仅存兮帰躰魄扵故岗罗棺前而设拜兮酸子姪之腑肠悼吾宗之不幸兮抱无穷之痛伤又代女壻呜唿生女不生男古人不幸而发此忧愁无聊之语也何吾先丈人之积善有夫人为之配而亦罹此苦也先王制礼大宗无后必継之以小宗之子也何后世之甘心㓕絶而莫知乎此也㪯千金之产而卑之异姓此犹未足讹也忍使祖宗求食而馁同乎若敖之鬼也夫人腹生五女某幸娶其季也平昔登门曲荷恩私念啚报之无地也矧使折其囊槖取其膏腴以为巳利也今焉曲尽送终之礼而不敢辞亦固其义也擗踊哭泣哀而送之者乃二孤女与吾僚壻也灵舆前迈道路感伤不见孝子慈孙为夫人二涕也祭毛叔度主簿文嗟嗟叔度谁谓子乎死也哀哀苍天祸何至乎至也以子之聪明俊迈轩昻磊落固宜致逺大而跻显仕也岂青春方盛一分官况遽爲新鬼也昔颜囬生不遇时而短命贾生䖏非其地而伤生王杨卢骆之徒器识不足以逺到死固其理也子有回之善而时非东周有谊之才而地非长沙有王杨卢骆之文而器识过之柰何年亦不多乎颜贾而命仅同乎四子也而今而后吾知造物者之无情有才者之无命富贵夀夭多不在此而在彼也昔吾年未冠而子方志学黄卷同彼短檠共照相期以古人相待以囯士也童子彫䖝我拙子工子果凌云我终不能継风骚之靡也亊业麟经我踈子明子果得泉我终不能探谨严之㫖也招仙赋诗瀑水联句子歌阳春我必和之以巴词之鄙也我愚我𥚹动多忤物子慧而寛容能我失我甞自目曰狂而命子以逹子不以有余者自多我常懐不及之媿也贤関行艺兰省声名子先着鞭我犹未䏻攀逸轨也迩年以来出䖏稍异我因赢粮子栖枳棘偶家难之各丁幸残生之未㓕方期握手以更弔谁谓讣音之惊耳也子有亲䘮在殡慈母在堂儿糿而孤妇少而孀意子目不及瞑而恨无巳也然子读古人之书逹死生之理穷逹夀夭等一梦耳假令彭𣆀其年伊吕其位大都不过𢾗十寒暑亦无此身矣子固宜安其不幸从先大夫扵万里也又代周元授呜唿悲夫子胡为乎而止扵斯也人孰不为子悲莫甚乎老人之私也我昔识子扵年少期子之不凡知子之贵不疑也巳有息女年犹未笄命执子之箕帚奉子㓇盥之匜也子方蜚妙誉扵贤関驰大名扵省闱人争贪扵择脔子不慕扵牵丝也一诺千金断然不移子之风谊非古人其谁为吾乡不振頼子以光辉吾门薄祐頼于以扶持也妇翁女壻义同半子而我扵子情实倍之去也岁仲春赴官丹丘吾甞遣吾儿以随也瓜期未半坐席未煖遽罹家艰而零丁以帰也人皆谓子年方少壮志方逺大伫俟祥琴千里奋飞也岂期一疾奄然长逝而莫追也子病之革念𣣔见予而予不知也及扣门而子巳絶心懐不见之恨涕有无从之挥也予发种种予鬓星星死灰其心藁木其形今又失子生亦胡为也吾当忍死毕子后亊勉吾女以共姜之节勿夺其志庻无恨扵柏舟之诗也子之孤始三岁俟其免水火脱襁褓教之育之㑹有成人时也亦有天地鬼神临在上质在旁吾言不欺也祭潘先生文纨袴不饿儒冠误身吁嗟先生乃尔邅迍何负扵心何罪扵人何命之不淑何天之不仁何才之豊而命之啬何气之壮而志之湮先生之文也浩乎如韩愈之无涯先生之才也飘然如谪仙之不群弄翰染墨也季义山之险恠絺章绘句也廋开府之清新萧瑟乎东野之寒寞乎原宪之贫欝欝乎郑广文之坎轲栖栖乎杜陵老之酸北窓万言曽不直一柸之水岂非命压人头盖不许其伸也耶二十余年淹徊海滨孰斈道而不先生是师孰择善而不先生是隣主盟吾郷之綘帐作成吾党之斯文纷纷后生头角璘珣夫岂自贤非教曷因施厚报轻痛何可陈投老西行俻甞险勤小戦辄衂大期遽臻戯侮有揶之鬼除禳无欝垒之神酒柸多握手之交盖棺无恸哭之宾幸有嗣之可托頼葭莩之懿亲某等抠衣㝡乆辜恩㝡甚今日之奠巳不及哀矣从伤血泪之沾巾祭陈景韶文嗟嗟吾丈命止斯耶半世而亡云胡不嗟吾丈平生真可人也胡为天年不少相假昔在妙龄父兄早亡惸然一身遂克肯堂生涯旣饶襟义弥笃指廪高风鄊人所服賔客过门欢咲迎逢贤如北海尊常不空酒柸流行诙谐谈谑坐有车公人谁不乐晚年风度比迹东山自谓醉翁不在酒间贱子区区曽献衷曲𥿄上遗言犹䝉记録呜唿哀㢤皎皎双珠俊秀有余人谓君家三卋诗书指人有日振耀门闾公胡不留以待安居呜唿哀㢤春秋方盛自知必死手书后亊以贻厥子易箦之际了然可喜古之逹人未必如此贱子不肖辱知㝡深畴昔登门曲荷开襟拜违经年忽奉讣音临棺大动涕泣能禁寒食祭始祖文昔我始祖西来自杭避地择所山林遯光今二百年子孙寖昌善苟不积流何以长欝葱佳城爰在此岗乃与夫人髙下异藏祔累累乔木苍苍寒食拜扫礼修故常紏合宗族共酹一觞祭始祖母文昔我始祖来居左原夫人相之以有子孙歴载二百坟墓尚存中间偶遗㡬忘大恩访而得之了非妄言乃与始祖髙下异坟兹遇寒食坡荒荐繁庻使百世不忘本根祭孟丙文嗟嗟孟丙吾㓜児也七岁而亡吁可悲也汝生而眉目分明神气清秀骨有伏犀之竒也声音琅琅语话了了而世事稍稍䏻知也吾与朋友讲习二兄侍立而汝必随也吾徒数十人汝类能识其姓第名字退而品藻之于其私也吾谓汝早慧如许他日必未昜量岂意止于斯也吾之所饮恨者翫汝之病救汝之迟也𥘉亦谓汝起止䡖徤岂数日之间遽至弗支也生于村落所恨苦者无妙药良医也致汝无辜由我之罪茹苦抱痛无穷时也当汝之死家祸方稔而仲兄之势尤危也吾方怆惶惊怖不得尽下殇之礼以汝遶坟三匝以苦汝情虽钟而㤙巳亏也汝今死巳百日矣汝母方获视汝之坟而吾方获祭汝以词也汝昔在襁褓婆钟爱汝今祔于侧魂魄必有依也汝父母亲戚朝夕哭泣以思汝夜常夣寐以见汝兾汝有再生之期也天地鬼神党悯汝之横夭释我之罪愆使汝复为吾子以慰莫景之思也汝或夤縁未断魂识有知当随父母以归也祭支夫人文某稔闻夫人有勤俭起家之德亨富夀康寕之福昔尝过其门闾恨无登堂之阶迩来夤縁多幸获预葭莩之未始登门于去年之春然是时夫人之次孙寝疾巳革不敢伸候见之礼逮去年之夏来哭夫人之孙之䘮始获见于稠人之中然时方哀痛虽𣣔奉觞而不可得姑少迟之以俟他日今乃遽闻夫人之㐫讣匍匐而来而夫人已盖棺矣某以通家之故期岁之间足三及门一以问疾二以弔䘮竟不获少伸为夀之愿乃以一觞而奠诀人世如此吁可叹哉代祭宋彦才文念吾乡之耆旧所余才二三人嗟浮世之年龄自古稀七十者况善人相継而沦没俾后生亡得以依帰衋尔伤心澘然出涕惟公望倾士论徳冠乡评妙龄接歩于青衿白首㳺心于黄卷殖千金之产治生不羡于陶朱戯五綵之衣色飬未多于莱子优㳺窓几组绘篇章有贠外之遗风恨锦𫀆之不夺継广平之余韵赋梅花而甚工读方外书有文选学唯以一经而教子不求五斗以折腰尚期羔鴈之招㡬在枽榆之晚岂意海沤之遽㓕堪叹朝露之昜晞过眼百年转头一夣某居聮枽梓世续葭莩蚤从兰玉之㳺曾快云天之覩家声不振媿同北阮之贫人品甚㣲谬辱东牀之选拜门兰之未㡬俄簮履之遽违徒然肝胆之摧莫遂丘山之报抚棺有掩𬒮何追聊伸半子之㤙薄致一觞之奠呜唿人生百年兮长短㡬何吾乡故老兮零落无多月落天池兮梦断南柯丈人一徃兮迅若飞梭明朝理玉兮湖山之阿月魄氷魂兮谁共吟哦輀车届道兮薤露兴歌临棺奠别兮涕泗滂沱代诸生祭周仲翔母文呜唿孟母不生三迁教堕妇人义方麟踈凤稀伊昔汝南家声尚㣲刀笔是传诗书罔知夫人登堂潜歔黙欷曰我有子非儒曷帰仲子妙龄秀目踈眉喜谓良人兹迺佳児罄我槖金给尔师资手调㷱胆志在荷衣皎皎明珠长浪益竒业勤艺苑心探圣涯高视云霄平歩可期前日贤関小敌偶遗千里言旋慈颜不怡谓胡弗留再戦秋闱去虽倚门帰𣣔断机贤哉夫人前烈可㡬雅志未酬浮生遽违盖棺不瞑有识兴悲呜唿哀㦲某等忝交兰玉屡拜賔墀贤非房杜滥对酒巵尚期他日一鹗髙蜚鲸吸贺樽欢动庭闱孰谓一朝人事成非只鸡斗酒泣奠灵帷呜唿哀㢤男子刚膓不妄涕洟今日澘然为贤母挥代诸生祭陈元佐父文呜唿十载之前吾邑父兄汨于流俗闻见弗明诏厥子弟惟利是营惟刀笔是传惟儒冠是憎虽有良能莫克自兴孰先义方孰始过庭乐善惟公教子以经矫矫家督早蜚俊声兹千里西征惟公命是承岂私是名寔惟亲是荣凯奏未旋祸变怱婴忍哉苍天惨莫之胜所孤者不啻天地之重所图者仅比毫发之轻是诗书教子反贻公之恨而桑弧蓬矢之志足以明孝子之痛惩鸣唿哀哉某等辱兰玊之与㳺获诲言之娄听痛斯辰之盖棺想衔恨而弗瞑奠一觞而永诀故血泪其如倾代祭季夫人近世以来人益天促吾乡数月频着弔服老而逝者夀罕及于稀年少者胡为名亦书于鬼録惟今日之弔夫人乃尧舜盛时之哭盖夫人之夀㡬九龄有内外重孙之满目且富而康庻㡬五福此固吾郷近世之所无而夫人之所独某母党之亲也惟夫人之最尊而某之不肖也又聮姻于华族施及児辈葭莩相续三世婚姻㤙重义复异慈颜之长在庻夀觞之频属胡今日之登堂奠生刍之一束如夫人之一死兮頋无可憾而亲戚之心虽𣆀彭犹未足代诸生祭周仲翔父文呜唿人孰无生生而不淑有媿于生亦孰不死死非正命有媿于死惟灵生为善人死于牗下是生死之间两无所媿也然灵脱然于习俗之中慨然破黄金之籝谆谆然有意于教子也矫矫令嗣天姿秀伟力学而工文自修而近厚亦一乡之善士也柰何鼓箧贤関较艺秋闱未遂厥志而灵不能忍死数年以待三釡之养此某等所以为灵兴恨于此也代人祭族弟文嗟吾宗之薄祐兮如吾弟其无多方妙龄兮确有志乎琢磨将兴家以诗书兮变习俗而丘轲苟岁月之少假兮持此心而匪他庶头角之成就兮奚苍穹之足摩云乎命之不淑兮遽不起乎沉疴凋朱颜于鼎盛兮脱緑叶于庭柯惊好夣于湏臾兮委青春于逝波呜唿双亲在堂兮鬂发皤孤児孀妇兮柰若何凛霜风于玄朔兮埋尔骨于山阿酹一觞而永诀兮觉老泪之滂沱代祭万夫人文呜唿妇人五福世罕有也天卑夫人独何厚也东平先生以絃诵先吾郷以莭行高一时贒士大夫争求见之而夫人实为其妇也扶风府君温厚儒雅至今郷里称爲长者而夫人实爲其偶也腹生珠蓝田出玉一门四味如唐之穆夫人有子实昌厥后也禁脔竒才东牀佳士喜入门䦨如唐之李夫人有女实获鸾交也履柔顺于一身逹孝慈于六亲夫人之德固无咎也阀阅冠于乡闾齿发逮乎稀年夫人冨夀固兼受也湖山之南佳城欝葱夫人之蔵当不杇也某忝葭莩之末钦闻懿德亦云乆也今夕何夕奉兹窀穸登堂洒涕酹斯酒也代祭何升老文惟公名乆聮于仕籍出䖏可书行素着于乡评始终无玷门䦨鼎盛兰玉兼荣方期夀杖之迎遽弃板舆之养不遗一老莫赎百身某早縁桑梓之私重结葭莩之好徒深感德未遂承颜况辽阻于江山毎濶踈于音问忽闻凶讣俄䘮吉人巳嗟七日之非薄致一觞之奠慈容莫覩老泪徒挥代祭宋元明文嗟嗟元明君死已乎然欤否也谓果然耶君风貌堂堂世事了了以干蛊克家而门庭昌阜何天与之才智而啬其年夀也谓不然也吾入君之门胡不见其欢然而迎登君之堂胡不闻其夬语之声七尺之躯乃魄然而在柩也呜唿君果死矣吾乡党亲戚中堂堂了了如君者不多有也君之父乃吾之舅吾之母乃君之姑而吾同气之娣妹又为君之偶也吾与君再世通家㳺从最乆情好绸缪尚相期以白首也君强徤如许而溘先朝露况吾蒲桞之姿又安䏻保其悠乆也吾来抚君之棺弔君之母与吾之妹哀君之诸孤涕无从而奠以一巵之酒也代祭万叔永文嗟嗟我公德尊一乡宗族恊和门䦨阜康六子趍庭一桂先芳岂唯一门乡闾之光贺客在庐弔客倚墻哀哉吉人命胡不长家君与公情好相忘婚世修如谢与王一二年来游宦逺方恨不亲临元伯之䘮家书有命遣酹一觞代祭余夫人文惟灵莭着孀居兴共姜守义之誓志在宗祀有叔姬帰国之风生涯独盛于庆门智巧反踰于男子㤙尤深于婢获庇潜及于孤遗于家曰䏻在妇为哲早岁克勤于负子莫年方庆于抱孙孰知惊悸之间遂致沉痾之甚一疾不救六旬遽终某等忝通孔李之家兼脩鲁衞之好雅钦妇徳夙荷眷私华屋重来未改堂萱之緑玉容不见但闻风树之悲觞豆薄陈涕泗交陨梅溪先生文集卷第十八梅溪先生廷试策奏议梅溪王先生文集后集卷第十九梅溪先生后集卷第十九诗乞祠不允微臣守清源一歳三乞祠俞音竟未拜感荷圣主慈臣家素贱贫仰禄救啼饥区区六年间手把四郡麾道途厌奔走嚢橐无余赀清源乃佳郡风俗不待移民淳简狱讼士盛敦书诗地逺可蔵拙䘵厚足自资今歳又豊登千里人熈熈臣岂不愿仕求闲欲奚为自怜蝼蚁生福薄命最竒入境身即病到官日唿医痰毎上攻旋晕势甚危药试何止百灼艾无全肌臂疼如子羙齿落如退之脚患桞州肿髪垂孟郊丝饮食日减少跬歩湏扶持残喘虽尚延定非乆逺期况臣糟糠妻盖棺将及朞旅榇犹未还儿女昼夜悲臣今官满考臣去有二冝孰谓九重逺天高而听卑吾君不之告肝胆将谁披庙堂二三公误辱平日知今不怜向隅㤙复何时施愿扵黼扆前敷奏迫切词天日临在上臣言非敢欺觧官食祠禄曲遂臣之私幽明俱受赐感极涕泗垂沟壑倘未填报囯犹有时次韵陈贺州题姜秦二公祠姜丞相姓名端合上麒麟当世那知相是真遗冢尚余封马鬛孤忠曾记犯龙鳞三巴流落知音士九日追陪避世人精爽不迷祠宇复然唐室旧冠巾秦隐君去剡㳺闽避世喧清风寥邈典刑存峯前鸟宿无名树祠下僧𫾣有月门髙尚端如上九蛊含章更类六三坤偏师胜后诗无敌正要公来与共论薛士昭寄新柑分赠知宗提舶知宗有诗次韵书后谁题字鄊人逺寄柑荐新思起孝知味戒生贪罗帕分犹未金门献正堪命名聊别伪在果独称甘白云𥘉盈树黄金忽满篮霜天欣始孰茅舎饱相谙客重开湏请児痴食更婪桞诗吟不厌谢赋读常躭若蜜萍难比如拳栗有慙公家安定法想见日酣酣知宗柑诗用韵颇险予既和之复取所未用之韵续赋一首三十韵书阅杨州贡功观禹化覃香苞分橘柚秋色动江潭破暑花凝雪凌寒叶染蓝金衣爱子照珠实碧波涵未上诸侯计曽闻四浩谈颜欢陆绩毋业世李衡男送客愈吟桂记时坡咏儋洞庭夸浙右温郡冠江南节物清霜重家山緑蔕含青黄出篱落朱緑耀林岚昔贡千金颗遥驰万里函新冝荐寝庙香可供瞿昙䕫子那能比罗浮未许叅何人传黄陆端类列非𥅆在品寕为四蒙恩或赐三鄊情寄𥘉孰旅况忆幽棎嘉拜亲开合珍蔵净洗甔行将觧印绶帰种当田蚕根向横阳覔泥寻斥卤檐荒芜耘径草封植伴溪相不用千头冨聊资一饷湛茅亝辟杜甫仙井汲苏躭佳境妙飡蔗闲庭胜莳苷㕍行三崃荔奴视四明蚶欲継花为谱应同桞驻骖御偷篱着棘愁冻灌添泔掩映青云叶光华碧玉篸醸成浮瓮蚁蒸辟蠧书蟫护蔕期存乳晋皮欲去痰恨无亲可遗松惨白岩庵林主簿明仲挽词齿徳尊郷党匈中有古今箕裘传藴藻臧否判崔林唿佛知仁政名轩见道心扁舟欲访戴仙去不容寻一箭双鵰手青衫已白头砚几磨鉄尽官止及瓜休漏断鄞江梦风含曲水愁钧天记白玉尘世冷西楼假舘城西日清谈屡获陪江湖倦㳺宦文字阻衘盃方叹鵉栖棘俄惊鳯去䑓雪梅开旧屿无复寄诗来拟赋江南寄梅花诗蔚宗居壠首陆凯在江南手折梅花寄人逢驿使堪吴都㝷半吐楚岸摘新含雪里开才一楼头弄未三情深殊折桞意重胜题柑溪上千株玉帰欤待自探十月二十日买菊一株颇佳置于郡斋松竹之间目为歳寒三友三百青钱一株菊移置窓前伴松竹鲜鲜正色傲霜性不逐重阳上醽醁谁云既晚何用好端似高人事幽独南来何以慰凄凉有此歳寒三友足重修北楼十一月望日与郡僚同登因书十二䪨我昔未作南诸侯雄丈尝閲龙虎欧泉山风物得大畧梦寐先巳登兹楼到官正要访遗迹忽见破屋城墙陬欲修不敢遽土木经歳此志方能酬贡闱之余材可办农事之隙工乃鸠月逢建子飞破镜酒唿从事来青州怱怱未暇衆賔集草草且与同僚㳺山川城郭壮㢤郡清源𬗋㡌明双眸却惊云榭在地底坐见日毂经檐头西山端可柱颊视南海未用乗桴浮东瞻帰路兴元亮北望魏阙心子牟挥毫欲续仲宣赋假日聊以销吾忧诸公和诗复用前韵欹眠听诗韩喜矦锋难与争劔铸欧钤斋浅陋无䖏着挂在缥缈之飞楼兹楼乆欠诗酒味天遣我軰来遐陬尘埃聊用文字洗瓦䃯遂获琼瑶酬賔朋未赏合开燕老病欲登冝杖鸠清风酌别记霅水制胜领客思䕫州一江明月楚东醉全家终日蓬莱逰南来不谓有此境四顾亦足穷吾眸朝㸔日出闽海峤夜望斗揷泉山头端如虢郡风月送不比巴岳干坤浮登临懐古甫白适赋咏聮珠产巩牟私心窃慕范文正后天下乐先其忧哭万先之太学时名重吾鄊徳誉崇才华盍天禄官聀止儒宫相囯方知愈诸公兢荐雄天涯忽闻讣老泪洒西风胡邦衡以集英殿修撰知漳州正人起废有识相贺诗以志喜左右同时両舎人莫年得郡偶为隣泉山乆着痴顽老漳浦新除正冝人热撰可能酬壮莭炎州聊复屈朱轮拾遗𥙷过湏公軰汲黯行帰侍𬗋宸冯贠仲复元官与致仕㤙泽谤艳乆自熄果然天聴囘孤忠昭圣代遗恨释泉䑓伏节同元帅知音有上台三军气应壮一洗向时哀次韵提舶见招江梅𥘉破一阳天诗句清新欲閗妍唿我同来饮文字定扶衰病到尊前令人生日哭以小诗生日今重见细君嗟不回竟孤偕老愿忍㸔旧时梅去歳一盃酒遽然生死分児孙为夀地恸哭不堪闻知宗生日昔年㳺越絶首识南枝梅一麾守清源再见梅英开颜色宛如故风霜不能摧玉质长仙葩芳姿醖诗才其侣乃蟠桃其根出蓬莱花开三十年寿荐三千盃喻叔竒采坡诗一聮云今谁主文字公合把旌旄为韵作十诗见寄某惧不敢和酬以四十韵斯文韩欧苏千载三大老苏门六君子如籍湜郊岛大匠具明眼一一经选孜豊曰文乎㦲盖深扵斯道诸公既九原气象日衰藁山不见㤗华水但识行潦词人巧骈洒义理失探讨书生蔽时文习义未易藻着述岂无人纷纷谩华藻有如分裂时僣伪各城堡同年广文君所作非小好高吟薄风雅古学穷浑灏读史正豕亥观诗辨形夭千篇氷玉清万字波澜浩心慕大手笔所恨生不早鄊令门及韩不类端可保赏识遇欧坡当爲箧中寳声名终不掩光艳姑自葆嗟我最不才兀兀首空皓半生槐踏黄晚景盖张早出守娄及瓜还家仅尝稲田园荒渊明江梅客张镐尘埃未能脕忧患苦相恼愁儧卧蚕眉痛彻伏犀脑何当帰故山巳书下下考钟笔况乆阁卢经徒独抱古文如金城偏师讵容擣小诗时自遣句法未知造广文贤関旧声气同燥食共朝韲辛案对夜萤薧䇿杖㳺西湖寻梅揷晴昊番有九十日唿酒罗脯枣浔阳三年别心若风中纛书来问安温仍効世俗祷手冩十新诗价重百磲碯情意何勤勤许与太草草那能把旌旄但可供洒扫胡为以西子囯色沉嫫媪前言盖戯耳细读笑絶倒却将寄来诗録附雅戯藁叔竒甞作雅戯集题徐致政菊坡啚南方有高士仁义偃王裔家山辟幽坡手取香草蓻秋至有黄华采采满衣𬒮客来酒盈尊诗出语惊世无心学渊明偶与渊明契静者年自长頽龄不湏制髙懐耻独乐地逺人罕诣丹青冩佳境有目皆可睨吾家鲜鲜径荒芜屡经歳儒冠误此身挂之公得计次韵呉明可见寄闽楚相望天一涯思公不见见公诗遥知人在凝香䖏正是梅逢驲使时𬗋㡌清源㳺巳倦落霞孤鹜㸔无期它年杖屦天台去采薬㝷桃荐夀巵沈敦谟和诗见寄复用元韵天使吾侪复会同笑谈声落酒筵中语离江北秋正秒回首闽南岁又穷春草池边来好句木奴皮里隐仙翁相将再上观潮阁我巳三章乞道宫曺梦良教授寄柑一百颗报以干荔支戯成二絶故人书自许峯来领得黄柑手自开未满洞庭三百颗更㸔驲使一枝梅絶品知君尚未尝三山绛帐喜相将冷官岂是淹贤地尤物聊观十八娘懐梦龄昌龄弟乆别思吾弟它郷歳又除日吟棠棣句目断雁行书老去情尤悪懐帰语似虚祠章巳三上试为扫茅庐腊月二十八日与知宗提举分歳郡中啜茶于北楼赏梅于忠献堂知宗即席有诗次韵并简提舶老病踰年卧晋江躭诗性癖未能䧏园林牢落梅经眼歳月峥嵘酒满缸堂上焚香敬勲徳楼头回首念家鄊黄甘未拜萧嵩赐鄊味分珍谩一双曾潮州到郡未几首修韩文公庙次建贡闱可谓知化本矣某因读韩公别赵子诗用韵以寄韩公学孔子不陋九夷居诋佛讥君王道大忠有余南迁八千里文墨以自娯至今潮阳人比屋皆诗书蓬茨得赵子如获沧海珠临行赠以言恨不与之俱徳云昌黎公圣人之徒与比周孔孟轲不道迂相如韩公不可见赵子今亦无潮人敬爱公百世祀不渝英姿入山骨凛凛苍眉须彼㢤逢吉鏄金章裹猿狙使君艺且贤所至政续殊下车首风教庙修庭草除又闻新棘闱轮奂帰画啚継坡当有作大笔文辝驱恶诗硕勿刻人方咲其愚送柯教授赴官四明士论郷评搃见钦古犹难得况于今耻干一介将行李慨为孤甥罄橐金晋水生徒懐绛帐贤関故旧仰同襟冷官岂是淹徊地未到鄞江有召音寄崔粛之懐州别驾生贤丁盘谷先生有外甥暂屈才能居筦库㑹看腾蹋継家声烛花郡舎拥炉坐烛开连夜花主人无喜事应是报还家次韵表叔贾元范见寄二首华表飞来鹤姓丁鹿岩依旧故山青正縁松菊留仙隐肻为弓车到郡徳者能言书有力仁人自夀薬非灵坐看世事公应笑落水杨花万点萍记得公帰自汴京暸然目为小生青行能致逺由推毂到即成渠荷建瓴松柏歳寒知节操芝兰室迩化芬馨白圭三复成陈迹感徳伤懐涕泗零人日喜晴元日至人日幸无隂晦诗因思董勋问却异少陵诗遥想水披冻坐㸔梅满枝明朝如得雨正与谷相冝元宵贡院张灯㑹客知宗即席赋诗次韵欲送群英入帝郷预烧灯烛趣仙装银花𥘉合万枝火金榜巳含千佛光出海灵鳌驾蓬岛逐人明月㪚天香笙歌鼎沸吟篇出元白扵诗媿未昌送丁惠安某假守温陵获观七邑之政治行可称者三四人然未有岀惠安之若者以严明为治而济以㢘平以抚字为心催科不优而办每至郡必讲论民间利病田落海而税不除官鬻塩而民受害凢此类郡皆行之民无讼牒犴狱屡空是冝邑人懐徳绘像而祠之也扵其行也诗以送之把麾平海看操刀惟我鄊人治最髙但见武城人易使不同梁竦聀徒劳民懐其爱祠生立吏必如公责始逃闻说朝廷考臧否佥言卓茂徳冝褒知宗示提舶赠新茶诗某未及和偶建守送到小春分四饼因次其韵建安分送建溪春惊起松堂午梦人卢老书中才见靣范公碾畔忽飞尘十篇北苑诗无敌両腋凊风思有神日铸卧龙非不羙贤如张禹想非真知宗赠驴肉以膰肉酬之不骏扵乗合见享钤亝指动荷分羔区区膰肉非相报正恐公为孔子行次韵赠新笋候屇中和日渐长箨龙忽到爱松堂便惊诗句含𬞞味更斍庖厨有细香未斈坡公参玉板且同韩子赋篔筜荀来茶徃非为礼端为诗情故得甞曽潮州万顷増辟贡院以元夕落成寄诗次韵韩公来自九重天再见潮阳吏部贤唾手渠渠蜚夏屋挥毫混混冩源泉丹霄有月逢三五圣世生才恊半千太守落成应有语立朝名节看儒先题并玉堂同年李伯时教授居泉之北门需次家食奉亲有堂前对朋山名曰并玉索诗爲赋十韵仙李门阑秀气钟二山朋盍玉爲容晋人潇洒坐连壁杜老风流吟両峯崑府烟霞浮几席蓝田丘壑藴心胷俯容列岫葭相倚遥许它山石可攻光彻郡城翔白鹭影揺江水照黄龙价髙难把连城易官冷聊将一谷供疑是玑衡临䖏落端如日月合时逢主賔对靣成三友伯仲摩云拱九重雁荡浪跨鵉有侣庾楼徒诧剑相从綵衣戯罢看山色不似慈颜喜气浓出郊劝农饭𬞞于法石僧舎时方闵雨有无麦之忧因成八絶清源太守鬂如蓬未遂帰农又劝农农事正兴天不雨谁能唤起老黄龙二麦青黄雨失时老农相顾但嗟吹使君徒用虚文劝稼穑艰难未必知我昔躬耕陇畒间也知农事最艰难才踈政拙心劳甚无𥙷扵民合挂冠卖刀买犊慕龚遂重糓务农思鲁僖僚友共懐忧囯硕守臣非皱聀田眉无术能销旱魃灾吁嗟求雨只空回鲰生岂是为霖手明日真人出洞来万歳名山両度来精庐潇洒絶尘埃禅师妙得兵家䇿杖屦飘然去不囬荔子今亡法石白江山长带佛头青老僧能说陈王事遗冢犹传女子灵一径通幽亭靣墻鸟啼林静木苍苍碍人眼界冝斤斧放出山光接海光食笋蕨犊角児拳共作羔大胜五鼎八珍亨要湏帰陟南山采更看新移小竹生悼陈提刑耆旧嗟零落南来识太丘有年兼有徳无怨亦无求渍室遗风在新桥雅志酬谁知灯火散身世隔明幽闻胡邦衡改知泉州复用前韵上念温陵爲择人知公名节世无隣犯颜合在论思地起废聊爲岳牧臣缪政居前诮穅秕刚肠别乆转车轮天教我軰簮重盍只恐留中拱帝宸次韵何兴化徳扬闵雨荧惑照南纪千里生尘埃守臣失其聀闵雨肠空摧奔走佞佛老吁嗟祷风雷烁石势愈炽望霓心可哀民情有愁恨天意那能囬缅懐端明公岂薄徳与才乞雨问山神胡为亦迟徊邻邦贤使君道妙蔵灵台不待雨催诗却以诗篇催伫聴鴈糟牀遥期衘贺盃政理隂阳和诚加金石开余波必及我飘洒桐城隈両郡桐青青年豊廪崔嵬普天望作霖公盍帰乎来喜雨再用前韵南囯乆无雨渇心欲生埃麦既枯且死木亦黄而摧方春云巳火未夏蚊成雷刺使固有罪斯民自冝哀真人及大士乆出应思囬闭阳纵诸隂愧无董生才林鸠厌唿唤石燕徒低徊有日上扶桑无云起阳䑓方修九渊祀遽闻尺木催想惊阿香梦疑噀栾巴盃夜中檐熘响枕上愁颜开愿徧普天下不止泉山隈莫作鼎湖浪因风下崔嵬明朝贺雨诗定自莆中来次韵龚实之正言见寄堂堂人物冠清流不减当年宋广州持节分符聊尔耳直寻枉尺断还不𥘉开宣室汉思贾欲复侵疆鲁召丘整顿干坤趂头黒早湏帰伴赤松逰谏坡乌府迹相望眼底何曽识六郎去囯雅钦龚胜节得州欣近郑公鄊尺书逺荷鸿传至好句惟忧电取将未见𬗋芝人已说天庭喜气十分黄出郊迓客至石塔院憇刘公亭观石笋桥东望郡城南瞻𬗋㡌即事有作春日西郊外江亭眼界嘉青桐映楼阁𬗋㡌没烟霞雨过牛耕野潮回鹭立沙河梁阻携手空起逝川嗟用喜雨韵呈龚实之请雨徧群望优优冲尘埃际天麦浪空刺水秧针摧已近尺五天未动满盈雷地欲赤晋囯年将饥鲁哀寄牋叩天门好音清夜回似传上帝意颇亦怜不才披衣起视月在毕方徘徊忽䎹䔥萧声髙洒熈熈䑓云阵溌墨暗电光摇帜倠灯前落檐花欣衘少陵盃緑波满四泽花桞村材开知有一尺霖来从傅岩隈不作天寳词淋零悲马嵬定有元和诗中䘖諌书来石笋桥清源郡城之西有渡名石笋溪与江㑹险而深渉者病之𥘉浮为梁屡修屡坏议更以石费重而后艰时提刑陈慨然为之倡弟贺州叶其谋今枢宻梁公力助之经始扵绍兴庚辰讫工扵干道巳丑提刑屡约予观未果明年春三月辛酉迓客出郊过而壮之因记以诗刺桐为城石为笋万壑西来流不尽黄龙窟宅占上㳺唿吸风涛势湍紧怒潮拍岸鸣霹雳淫潦㴞天没畦畛行人欲渡无翼飞鱼腹蛟涎吁可闵二三大士为时出目覩狂澜心不忍小试闲居济川手逺水孤舟㓂忠愍亦有山僧硕力深觧使邦人指仓囷五丁挽石投浩渺万指硺山登嶾嶙辛勤填海效精衞突兀横空飞海蜃趾千千尺鲛人室护以両旁狮子楯南通百粤比三呉檐负舆肩走騋牝论功不减啇舟楫遗利冝书汉平凖莫将风月比杨州二十四桥真蠢蠢我时出郊春雨后鹭点沙汀飏鹰凖江亭矫首独遐观有客南来盃共引欲咏河梁拟苏李颇类鑑湖逢稹江山不逢贤太守䄂手沉吟斍才窘况无鉄笔拟端明徒使时人笑蚯蚓绣衣屡约吾来逰未遂堪嗟徳星陨鄊来甞以记属我固避牢辝慙不敏传闻江欲飞栋𥘉异论纷纷互矛盾世无刚者桥岂成名与万安同不泯林黄中少卿出守吴兴芮囯噐司业以诗送之有今日桐城王刺史异时遗爱在吾州句用韵寄二公出䖏平时正且严犹扵瓜李谨疑嫌両溪水照新明月六客堂逢旧𬗋髯安定化应孚斈校谢公思巳结闾阎湖山清逺使君好想见邦人慰所瞻贤関今日阳司业家在白苹溪上州笔下波澜含震泽胷中意气属清流弁山叠拜南金赠泉岭逺蒙明月投老矣惟公独青眼一言褒借胜封矦题蒋元粛藴仁堂人孰无文毋图报良亦难忽兴风树悲莫尽菽水欢君羔不易尝而况荣以官向来蒋令君庆具颜方丹手折东堂桂口咏南陔兰生封拜君命戏彩慈颜温教之由义方藴之在仁端仁熟椿亦老亲荣心始安堂在人事非思亲诚益殚巳足广文饭方弹贡公冠愿移前日孝要作忠臣㸔梅溪先生后集卷第十九梅溪王先生文集诗文前集卷第十九梅溪先生文集卷第十九杂着井光辨予家之东南有井覆以屋其水清而甘冬温而夏寒虽大旱水仅盈尺而泉脉不枯井方不及丈然比他井为差巨当先祖之世乡人目吾居为大井头王家则是井也固见大于乡人矣予辟家塾于井之南绍兴庚午季夏之夕仆夫汲而归以井有光告予徃视之隐隐荧荧如灯如萤如光芒之星不知其果何物也意者鱼鳖之族其鳞甲文理晦于昼而粲于夜耶或螺蚌之腹产明珠以自照耶其在物理或之有也惑者好语怪匪妖之则祥之矣予故以物理辨之二十五夜㑹趣堂书四友録语曰君子以文㑹友予文㑹梅溪有友四人焉皆佳士也然各有少疵罗文性坚刚而贪墨毛颕工文词动如人意而不耐乆楮先生为人㓗白而䡖薄子墨客乡有渐磨之功而好变白为黒也四友与予文㑹乆矣予常取其䏻而不议其疵数年间客上庠陪俊㳺果頼四友之力然予老矣四友方进未休他日竹帛间慎毋相忘子当掩予疵如予今日之不废子也庚午六月丙寅书读娄师徳传娄师德教弟耐事弟曰人有唾面㓗之乃巳师德曰未也㓗之是违其怒正使自干耳予尝咏史作师徳诗云忤意由来勿校难谁䏻唾面自令干直湏事过心平后方服娄公度量寛予性𥚹急常𣣔书娄公传于座古効古人佩韦之戒偶阀书遂録其事昆弟朋友间有坐予失者冝书绅焉则事虽大于唾面心自然清凉矣题卓吾贫好作文苦于无书可阅好冩字苦于无纸可书遂于贫中撰出一术以卓为纸以肺腑为书净几无尘日书数百字吾之无尽蔵纸也心之精㣲日出数百言吾之无尽蔵书也从予㳺者有童子数人劳之以研墨之职授之以所书之言日从吾为无尽藏㳺也顾谓童子曰吾老矣无尽者有时无尽汝能记吾言使不如几上字而㓕没否乎童子曰唯庚午季夏二十八日书论文说有客与王子论文谓王子曰子以今文况昔文亦加进否乎子应之曰新文之进予则不知也但毎阅旧文背必汗焉耳客曰见旧文而汗背进莫验于斯也使天假子之言将不一进而巳他日见今之文汗又浃背矣子不见君家名勃者乎滕王阁序最脍炙人口落霞与孤鹜齐飞秋水共长天一色之句当时以为神殊不知此乃少年麄豪之气俳优之雄者以勃之天资英秀不使早死其文之进殆未可量他日见所谓神句者寕不汗背耶韩退之文章之古者后世莫德而疵之然感二鸟赋乃少年所作学识未逮故有二鸟不如之叹李汉序其文为篇什之首非深知退之者也予善其说遂退而记之读苏文唐宋文章未可优劣唐之韩桞宋之欧苏使四子并驾而争驰未知孰后而孰先必有能辨之者不学文则巳学文而不韩桞欧苏是观诵读虽博着述虽多未有不陋者也韩欧之文粹然一出于正桞与苏好竒而失之驳至论其文之工才之羙是冝韩公𣣔推逊于厚欧阳子欲避路放子瞻出一头地也绍兴庚午七月上澣日读东坡大全集于㑹趣堂因题于早杂说爲善易能不言难过人所不免文之则小人也孟子言仁者如射以其发而不中不怨胜巳也孔子曰君子无所争必也射乎射有胜负争之端也君子独能以揖逊终之遂至于无争冝怨而不怨当争而不争此孟子谓之仁而孔子谓之君子也彼有无争而争自起无怨而怨自生真小人之不仁者㦲名之所在人所必争而同忌也能避人之所争乐人之所同忌斯可谓之君子掩恶扬善朋友之道语曰尺有所短寸有所长予所短多矣然于交友中常道其善不道其恶是亦寸中之长者昔姜渭叟䏻言之姜死矣无知我者渭叟负逸才豪气者也而不修细行恶有所不掩亦朋友之罪姜之念予盖有所激云人有毁已已亦毁之何其不长者也予虽未尝扬交友之恶然性𥚹躁不耐事闻人毁巳则气形肝鬲往往亦斥其过于稠人广衆中言既出口悔心遂生然驷不及舌矣因思韩安囯对媿其武侯之言自知其非长者遂书以为戒灵乌说乌之为禽性灵而意忠每预知吉凶而哑哑以告小人闻其鸣则唾骂之乌不以唾骂而废呜可调忠矣范文正公谓人有言兮是然人无言兮是然者也君子闻乌鸣则恐惧修省潜销祸患于未萌人遂以乌鸣为无验忽之为不灵也殊不知乌能警于未然之前君子能戒之于未形之际是乌之忠计既行而智名不可得而闻矣告之不戒而㓙着于形迹则乌之鸣验是呉之子胥也告之䏻戒而祸销于兆朕则乌之智隐是汉之张子房也乌之告岂有二哉所聴有不同耳书院之东隅有乌连曰群噪若有所告者此君子恐惧脩省时也作灵乌说夜虹见绍兴庚午七月十六夜山月𥘉吐有长虹见于西厥光白踰时而㓕人以爲白虹异之予谓是虹之异在时不在色虹见于昼盖影日而盛色冝青红或白则爲异其见于夜也影月而成白乃其宜耳然虹多现于朝莫间在乎欲雨𣣔晹之际未有影月而现子夜者兹其所以爲异与姑志之以俟能言灾异者辨待士说有言邑大夫不待士者予曰子何从知之曰有讼于庭者箠楚之辱及焉予曰此士之不自待非大夫不待士也爲士者服诗书精业履圣贤之是师臭味之与㳺谨门户时租税忍焉以省讼慎焉以逺祸俾足迹不及于公门而官吏稀识其面目虽使柳下惠之弟为邑大夫焉能辱儒冠而䧟之虎口耶彼冠焉而士行焉而市旁午里巷而恶少与曹争竞非分而狱讼以兴朝投刺以识面莫求判以欺愚虽使周成王之叔父为邑大夫讵可望其施吐握之礼耶大夫非能重士也士实自重非能䡖士也士实自䡖顾其自待者如何邑大夫何责焉既以荅告者遂书为吾党之戒杂说孟子曰生我所欲义重于生舍生而取义可也呜唿人之所甚畏者死也义之所生死有不足畏者惟不畏死之人可以成天下之大义立天下之大莭享天下之大名名与谤常相随因名获谤因谤获名虽韩退之犹是也原毁曰事修而谤兴德髙而毁来非因名获谤欤进学觧曰动而得谤名亦随之非因谤获名欤有名而有谤不若无谤而无名古之哲士必避名非避名也乃避谤也君子小人不难见即其报施之间而观之则肺腑之隐洞然不可逃矣陈平受赏则不忘魏无知白敏中得志而挤李徳𥙿君子小人之用心其厚薄如此贾谊过秦论班固公孙洪賛韩退之进学觧真文中之杰也予少时诵之至熟今为昏忘所夺心能记之口不能道聦明不及于前时冝古人之兴叹也贾谊赋过相如杨子云不知也桞子厚平淮西雅过韩退之子厚自䏻知之子厚之文温雅过班固退之之文雄徤过司马子长欧阳公得退之之纯粹而乏子厚之竒东坡驰聘过诸公简严不及也唐宋之文可法者四法古于韩法竒于栁法纯粹于欧阳法汗漫于东坡余文可以博观而无事乎取法也读进学觧韩退之进学觧盖杨子云觧嘲班孟坚賔戯之流也然文词雄伟过班杨逺矣予无退之文章学识而一二事与之合公不见信于人私不见助于友与冬暖而児号寒年丰而妻啼饥是也自志学之始喜诵是文太山北斗仰亦劳矣二十年间跋前疐后无其职而有其穷毎𣣔效颦作文以送之又无怪怪竒竒之笔也绍兴庚午七月二十二日书三不能戒不善文者冝秘不善书者冝楷不善言者冝省予不善文而不能秘不善书而不能楷不善言而不能省此其所以获诮之多者欤今焉知过而能通戒之矣然有时乎不能秘不能楷不能省者文能秘于䆫几着述之私而不能秘于埸屋进取之公书能楷于优㳺学习之时而不能楷于匆匆应荅之顷言能省于心平无事之日而不䏻省于气形肝鬲之际乌能使文无媿于不秘书无媿于不楷言无媿于不省书欧阳公赠王介甫诗翰林风月三千首吏部文章二百年老去自怜心尚在后来谁与子争先此欧公赠介甫诗也介甫不肯为退之故荅欧公诗云他日略曽窥孟子终身何敢望韩公由今日观之介甫之所成就与退之孰优孰劣必有能辨之者予谓欧公此诗可移赠东坡赠者不失言当者无媿色大舜善与人同说大舜善与人同非与人同为善也盖能与人同而不立异耳古之独行之士皆好立异而不与人同如申徒狄之介于陵仲子之㢘尾生之信屈原之清皆能为人所不能为然非可传可継之法君子不取焉彼以立异为有过于人而不知适所以自小也舜取诸人以为善尽事亲之理以为孝由孝悌之道以为仁义是皆人之所可为者舜亦从而为之人之所不可为舜亦不为之矣此所谓善与人同然舜善与人同而衆人卒不能自同乎舜者何耶舜其即同乎人者而行之不息此所以为大圣人衆人一作焉一息焉甚者一暴而十寒焉𥘉与舜同而卒与舜异非舜之不同乎人人自不同之耳子贡赎人而不受金是子贡之不与人同也鲁人猎较孔子亦猎较是孔子善与人同也贤人好与人异而圣人常与人同舜孔子爲大圣人者非由乎异而大者同焉而巳矣故曰大舜有大焉又曰大㢤孔子语曰晏平仲善与人交孟子曰大舜善与人同善者能也语意正相类论语三说孔门弟子有颜囬者圣人许之以仁者也有有若者其见道似圣人者也有曽参者悟圣人一贯之道者也于是作三月不违仁说以贤颜子作有若似圣人说以辨其似圣人者非貌作以贯之说以辨其所以告门人之意上智性仁其次修仁其次假仁性之者无心于为仁而所为无非仁者得之于不思不勉之间而从容于颠沛造次之际犹水之不嘘而自寒火之不呵而自热也寒也热也仁也非水火与圣人之性也哉嘘而寒呵而热修而仁则出乎人者矣惟贤者能修之于终身之乆其至也与性之者同衆人假之于日月之暂及其乆也则真伪之情见矣颜囬虽孔门之髙弟然于仁也非性之者也克巳复礼而为之也孔门弟子孰不𣣔为仁也哉然假之于日月之暂而不能好之于终身之乆圣人观人亦必乆而试之使伪为者不能欺于仓卒不俻虑之间而真修者亦足以发明于仓卒不备虑之际三月乆矣天时变矣而囬心不违是终不变矣呜唿囬三月之仁是近而一日之仁也逺而终身之仁也囬岂伪为而暂假者哉岂嘘呵于顷刻之间也哉说者谓颜子三月不违仁贤于日月至焉者耳未能以之终身也作三月不违仁说以辨颜子论语何以子有子耶桞宗元固辨之矣虽然未知有子也孟子称孔子旣没弟子子夏子游子张以有若似圣人𣣔以事孔子事之所谓似圣人者盖必有子之学识于群弟子中有一日之长其见道有似吾夫子焉如孟施舎似曽子北宫黝似子夏之似也世儒以谓貌似孔子其说陋矣且有子之似夫子而曽子有不逮焉者曾子尝以䘮欲速贫死𣣔速杇爲夫子之言而有子不然之曽子质诸子㳺子游曰甚哉有子之言似夫子也子游之徒知有子似夫子素矣所谓似者必有如辨曾子之言之类岂以貌似之故虚𣣔师事之耶虽然直似之耳𣣔以事孔子事之则不可故曽子不许之而有子未尝居师之位也说者谓不能荅弟子之问遂见叱而退盖好事者爲之辞以诬有子耳然世皆之颜子之后有曽子而不知有子者亦回参之亚匹也序论语者知之故首记夫子之言次记有子之言又次记曽子之言未必言之次第如是也其必寓拍尊之意焉以谓夫子既没之后其道可尊其人可子其言可法者莫先乎有子曽子也或曰子以有子为囬参亚匹夫子曷不以好学称之如称颜子又曷不以一贯之说告之如告曽子且不与四科之列何耶曰夫子何特不称有子亦曷尝有一言以称曽子也何特不以一贯告有子亦曷尝以是告颜子也称之告之当时有未必尽记后世有未必尽知者焉有子曽子在孔门年皆最少其不预四科之列者未必从夫子于陈蔡故也曽子之后有孟子故曾子之道益尊有子之后无门人故有子之道不显然孟子尝称其智足以知圣人又记其似圣人与群弟子𣣔以孔子之事事之子游称之于戴经弟子尊之于论语亦足以发明有子之谓人矣而学者未之知也作有若似圣人之说以辨有子书冨家翁逸事后万序明之手録杂文一卷其首篇乃冯当可所记冨家翁逸事也冨家翁兄甲者未必知书观其䖏昆弟之间虽知书者所不能爲进之孔门其闵子之徒欤冯记其事而逸其姓第曰兄甲而巳他日史官作宋孝友传书其事而阙其人当与齐鲁大儒同发杨子云之叹也予忝知书且爲人兄有媿于不知书之甲多矣然心实慕之愿学焉吾家他日或无乙之妇庶几遂其所慕之心未可知也顾谓万于曰汝东平先生嫡长孙且其家世业儒非冨家翁比岂不能爲甲所爲耶子爲人子弟固非以是责子也然旣録其事必有意于为甲者甲不难学少损好利之习则人皆甲矣予之书是命表弟余壁全之研墨因以其事语之二子从予游皆妙龄而秀者其家皆知书过于冨家翁者予故以是勉之绍兴庚午季夏二十五日不孝子王某书记蛙予有鞋布体而麻质其弊甚十趾不能以自蔵有蛙乗罅而入蛰于鞋颊间予不知也㑹昬暮如厠而蛙忽鸣俯而视地无所见旣行而又鸣予始疑之既就几席而坐足毎动则合合然有声以指摸之有蠢而动者予愕然未能物色其类唿童子灯之脱鞋而㣲露一爪乃蛙也命童子出之跃而去东郭先生衣弊履穿贫甚矣然未闻有蛙乗罅而蛰者以是知予之贫又过东郭一等然鞋非可蛰之所蛙託身误矣使其不能自鸣㡬死于足间予去岁尝和韩退之荅桞桞州食虾䗫诗以戒同舎果能止杀是蛙也岂以予不残其类故奋身而来託将以脱虫虵吞噉之祸于一时耶予亦幸而不践之不然㡬乎避祸而得祸也感而至蛰而免自鸣以求全蛙亦有知矣勿以其蠢焉而愚之人能持无害人之心而物以其类至能持无害人之心人其有不至者耶时绍兴庚午孟秋七月十四夜书记人说前生事予少时有乡僧毎见予必谓曰此郎严伯威后身也予不晓所谓既而访诸叔父寳印大师叔父曰严阇梨字伯威汝祖母贾之兄吾之舅氏且法门之师也愽学工诗文戒行修饰有声江淛间为士俗所推重汝父母萱以无子为忧祷求甚力至正和壬辰之正月吾师卒汝祖一夕夣吾师至其家手集衆花结成一大毬字汝祖而遗之曰孝祖君家求此乆矣吾是以来怱不见是月汝母有娠至十月而汝生吾师眉浓黒而垂目深而神藏児时能诵千言喜作诗人以汝眉目及趣好类之且符所夣又谓吾师死之月而汝受胎也故云予㓜从学鹿巖人有指予眉垂目藏而靳之者表丈贾元逹曰此子眉目类吾伯严阇梨他日能文未可知也然严阇梨智慧名徳卓卓如许纵未脱轮回当复生人间世爲大善知识胡爲于㓕度之后钟成迂愚鲁钝之性现此穷薄困苦相耶予尝冩字作文诒寳印叔父叔父曰人言汝吾师也文仅似之字乃尔不同耶严阇梨尤工笔札予最不善书故也绍兴庚午七月二十日因作文冩字两俱不佳媿而曰严阇梨汝前生食𬞞何多智今生食肉何许愚也用记之梅溪先生文集卷第十九梅溪先生廷试策奏议梅溪王先生文集后集卷第二十梅溪先生后集卷第二十诗李伯时赠英石英石从并玉堂铃亝几案耸锋铓平生性有好山癖䄂得両峯帰故鄊送潜老赴东禅驻钖清源十五年月明台静忽飘然禅心莫为东禅起南北东西搃是禅难弟难兄汉二龚袈裟缝棭各清风渊明巳遂帰田愿莲社行将访逺公陈提刑挽词我守桐城公奉祠登堂犹恨识公迟心劳抚字阳司业狱喜平反隽不疑头白不忘文字楽室清冝作子孙规棣华玉润皆文杰潜徳幽光发妙词送陈元龙赴封州教官温陵尊酒偶相逢记得同年旧日容书读短檠㳺太斈经传绛帐适临封清新得句肠生锦瘦硬通神笔吐锋莫向炎州叹官冷行㸔湖海起元龙提舶生日正阳之月慝不作气候清和满寥廓阶余嘉瑞十荚蓂墻出新梢半含箨正是生才好时莭化日舒长暑犹薄遥遥华胄马服君世有功勲上台阁耳孙挺秀生东蜀骨相堂堂人磊落绛帐心潜南郡风铜柱家传伏波畧致身朝列贰稷官衘命江东访民瘼雍容敷奏天颜喜小试舶䑓良不悪北风航海南风囬逺物来输啇贾楽日边知巳皆逹官行矣帰持𬗋荷槖平生徳性不好饮今日夀觞冝满酌烂柯仙侣年自长不用西山一圆薬得叶飞卿书因寄贡院碑大字䧺文照眼明亲题一轴寄松千间广厦能宣力何止区区不负丞万桂堂佛囯新开选佛埸蟾宫分桂十千章邦人种徳家家熟仙籍题名叶叶香地占清光一轮满门传盛事五枝芳东堂万万髙攀手莫负君㤙与义方表弟万大年宿郡亝为䑕蚊蚤所苦夜不安寝目为三害某辄申造物之意谕之以诗万子㳺清源颇爱风物好胡为官舎中害有蚊䑕蚤啮衣恣掀翻聒耳倦挥扫跳虫从何来出没席与藁中夜不安寝披衣起唿皂禽䑕磔其尸驱蚊熏以草炽炭烘衾禂虮虱亦俱薧三害稍稍除髙眠起忘早我时寝凝香清梦到穹昊仙官为我言必大有家寳乃翁多隠徳子籍在蓬岛天将成就之故以此相恼要令坐逹旦万卷饱探讨毋如老外兄不斈首空皓彼虫类最多生育自洪造尽杀则伤仁兼容幸寛抱万子䎹我言徃徃咲絶倒燔庐相参元失马福塞老宴安生鸩毒疾患资寿考三害不必除君言近乎道荐新荔支晚年㳺宦到䕫闽四见䡖红荔子新不似蒲萄桔羊枣向来犹及遗慈亲大言独歩郡圃即事有作次韵厌聴桐城雨频瞻雁荡云它鄊见子面好句张吾军草木心知敬枽榆景未曛淹留不湏叹鸡鹤偶同群早起老欲投闲尚未成胶胶优优厌余生方成枕上㳺仙梦忽听窓前唤起声刺桐花𥘉见枝头万緑浓忽惊火伞欲烧空花先花后年俱熟莫遣时人不爱红大年㳺延福寺去歳曽逰九日山忽怱不睱尽跻攀烦君访我不到䖏好把诗篇载取还提舶赠玉友六言诗次韵以詶重见异鄊佳节又成终日清亝忽捧晋堂双玉引觞浇破愁懐兢渡争飞画舫赐衣纷集丹墀㪯笔不忘规諌玉堂谁进欧诗觅百叶榴花玉友双瓶不悪锦嚢六字尤清更觅榴花百叶要令老眼增明寄陈大諌公居言路望非䡖天下人皆侧耳听方欲携书责阳子忽䎹有䟽论延龄危言巳落奸邪胆正色潜消魍魉形天聴未囬湏力争从兹受责亦芬馨天申节放生夫子钓不纲仁心戒尽物君子逺庖厨孟轲论仁术生鱼舎子产兽网祝天乙扵牣文王沼灵徳寿周室唐置放生池天下八十一至今湖州碑辉耀鲁公笔我宋仁如天神武而不杀华夏及蛮貊卵胎暨化皆帰好生徳惟恐一物失清源号佛囯此典胡独缺耽耽举子场馥馥荷华隰诞节逢千秋钖宴遍郡邑何以寿吾君故事修遗逸鱼鼈族至微端頼尺水活况兹十畆池中含千里阔郭索行草泥玄夫巢莲叶长须及衆鳞巨细各俦匹圉圉复洋洋生意俱可必永迯数罟忧咸𬒳中孚吉中有六六鱼聊兹友螾蛭一朝得云雨龙门変凢质歳早当作霖莫忘池中日送知宗奉祠还越堂堂人物宋宗英来主金枝玉叶盟麟趾化成公族厚棣华诗作争心平金尊对客吟篇逸贝叶谈空世味䡖五月仙舟鑑湖去芰荷香里奏新声緑水芙蕖汎镇东一觞一咏辱陪公转头十载巳陈迹㑹面二山俱秃翁旧隐重㝷贺监宅帰㠶遥借若邪风九重侧席待宗老愿展惓惓刘向忠爱松堂纳凉铃亝苦炎热松竹生晩凉飒然清我襟兀坐兴味长我无桑下恋爱此独不忘愿言勿翦伐清隂常满堂郡亝夜坐闻水车声风伯吹云不成雨稼穑如焚谁守土铃亝夜闻水车声遥想田间老农苦汗流气喘饥眼花厌闻窟中鼍打衙妻儿相劳勿愁叹多少髙田无水车天二欲警老刺史车声夜入凝香耳四郊苗藁农民悲万壑水干鱼鼈死守臣失聀政事荒谁遣连年坐黄堂自惭不及叚文昌圣世岂有枽洪羊末利花日莫园人献寳珠化成千亿小芙蕖使君燕寝无沉麝疑此清香自有余次韵傅教授景仁马緑荔支玉座竒包未与颁伏波家果忽堆盘冝书蔡谱均称緑不比韩诗止咏丹荐李徒夸碧实脆嚼瓜未斍水晶寒羡君衫鬂巧相似我坐郡惭素飡再次韵両载闽南白尽颁惊㸔异品上杯盘发缄𥘉讶嚢非绛孹实犹疑颊未丹较羙冝同法石白搀先欲占麦秋黄广文诗句篇篇好咀嚼令人欲废飡三次韵荔子新诗屡见颁端同玉局赋金盘香包尽帯赐𫀆緑孰颗半含仙灶丹西蜀稍多应喜逺东嘉可种似冝寒㣲酸好入塩梅鼎莫作㝷常果飡四次韵蔡谱黄诗乆巳颁不同马乳堆盆色因不悪故名酒食可成仙何用丹追逐故江相上下比方魁𬗋稍孤寒殷勤百颗分甘意端为诗情合得飡五次韵涪陵妃子谩名园岂似闽南緑一盆㝡喜色同青玉案不妨功并𬗋金丹昼㸔红𬗋品流俗诗嚼氷霜牙颊寒吟罢闲观右军帖来禽青李可同飡六次韵年少题诗入否园横空硬语胜郊盆新吟陈𬗋并江緑深逼蕉黄与荔丹官舎聊淹广文冷雁行髙并玉峯寒黄堂病守相将去秋菊落英谁共飡七次韵平生雅意在丘园行矣帰㝷隐者盆此日诗盟共君结明年荔子为谁丹欲移仙种栽中土只恐天资不耐寒定向家鄊想风味江瑶斫桂谩加飱得雨复用闻水车韵蜕骨木龙忧不雨更唤両牛眠下土水从地底飞上田不减在天行雨苦庭中忽见天雨花白衣真人㳺郡衙但愿为霖莫为潦免使泥䧟羸牛车元旱踰时如鲁史一雨已迟淹尔耳农犹满望苗返魂车亦収声鱼免死我持酒戒不敢荒急唿一盃饮松堂不忧猖獗有巢昌只恐沈犹朝饮羊呉宗教惠西施舌戯成三絶呉王无䖏可招魂惟有西施舌尚存曽共君王醉长夜至今犹得奉芳尊慱物延陵有令孙不因官冷作儒酸珍庖自有西施舌风味堪陪北海尊长记还家屡击鲜南来帰兴日飘然不縁樽爼逢西子始泛江湖范蠡舡贡院食新荔观双莲因成六言両郡両逢新荔三年三结双莲酒盏莫辝在手异时同把无縁分韵得両字官舎苦炎热贡闱快虚敞急唿玉友生闲共同僚赏堂成桂植万堤就池分両莲开花并蔕荔擘珠在掌诗句听细论尘襟发清爽行矣北帰翁山林起遥想云榭纳凉人间正炎热云榭独清凉如欲慰黎庻诸君冝奉扬分韵得冝字榭向云间筑风从天半吹谈方以清饱襟更为凉披雄入兰䑓赋微生殿阁诗倚栏观出岫吾去亦诚冝罢官迷懐去矣清源守皤然雪满顚居官无善政排闷有诗篇朋盍三盃酒公余一觉眠泉人岂思我我意自思泉岀州宅官居到䖏邮传岁月惊人电飞惆怅同来徳耀故郷不与同帰寓清源驿両年缪作清源守不到清源洞里㳺天恐孤予逺来意驿中聊许少迟留诸公饯别分韵得人字清源古名郡守土冝择人胡为不才者両载乘朱轮政拙歳多旱民愁眉日颦頼兹淳厚俗容我老病身乞祠竟不允易郡俄得邻雅懐上冢愿偶有还郷因宾僚共唿酒肴䔩嘉且新展饯选士场语离庚伏辰清风屡吹衣暑雨㣲洒尘驹沸盈门鹦鹉飞入唇我亦重惜别不辝劝酬频诸君如神鱼行奋六六鳞斈士倍登瀛郡符同治秦我如倦蜚鸟野性难笼驯旧巢㝷故山一枝老荆榛官居类邮传谁能乆相亲但愿各勉力相期作纯臣枕上䎹雨声枕上微闻点滴声皇天有意捄苍坐虽然未作啇家雨巳斍炎方暑气清闻角声角声巳作送行声更向䔥䔥雨后聴明日出郊闻更逺囬头忍见二山青复安静堂旧额端明之孙字子强银钩鉄画传遗芳昔年作郡古平海大笔亲书安静堂自从宣和至乹道字与轮奂争光芒一朝忽遭俗眼白毁㓕名姓深埋蔵我来搜访乆乃获老兵据为寝䖏牀涤除五载尘土靣字向堂上増激昻祖为第一孙是似书有家法称莆阳体具万安颇雄壮榜与忠献同翶翔因知文字乃至寳一时之厄庸何伤石鼓文有鬼神护淮西碑并日月光岂容泯㓕暴秦火谁肻桧炙叚文昌书生作郡太迂阔理财聴讼俱非长吾君若问何以治堂复韩蔡祠秦姜今才五日京兆耳眷此陈迹犹未忘但愿兹堂日安静名与囯夀俱无疆次蒋元粛韵酒盃三十六人䘖劝我殷勤不止三长记白苹离浙石忍看丹荔别泉南自惭政似阳城拙那得棠如召伯甘见说广文尤惜别好诗千里送帰骖赠李冝之运干谪仙苗裔自非凢家斈端能嗣大参一见便知空兾北三年长叹滞周南絶畦翰墨仆骚可请试言词倚马堪莫道南来橐无寳一编传得小云龛记风泉南固多风兹风大为最𥘉惊月有晕忽听天鸣籁蓬蓬从何来烈烈不可柰万窍争怒号三光变冥昧掀翻败墻壁摧折到松桧瓦飘上天半芧卷洒郊外稲吹垂实花果堕未熟蔕山川失故容草木遭厄㑹飞同鹢过宋悲异児歌沛孰云楚䑓雄未觉周郊大虽然不终朝无乃巳𬒳害嗟予垂素髪滥此张皁盖方忧西畴禾未问南海贝心如韩值飓卜効苏命蔡焚香叩穹吴防患问耆艾稍稍云色定徐徐雨声霈渐停箕簸扬㑹见气交泰居民理破屋老守戒征斾五絃歌舜琴一丝咏严瀬去矣不待瓜帰欤及鲈鲙蔡端明祠堂公昔自禁从再来临此邦河梁一何壮笔力独能扛政绩留南纪祠堂枕大江山川与人物今古両无双别傅教授景仁鼻祖调羔佐有啇耳孙家业踵前芳万言书有塩梅味千首诗开锦绣肠绛帐讵容淹乆次制科端欲待非常帰囊剰有君佳句更获珠玑四十章赠陈教授正仲益友平生所愿亲南来深喜得斯人渊源师杜真知体人物如平岂乆贫绛帐可能淹教育掖垣便合掌丝纶临行赠我五百字楚壁陏珠未足珍挽令人糟糠情味饱相谙我事耕耘尔力蚕误走迷途半天下忽惊魂梦断泉南二年旅榇悲无柰千里途车涕不堪预卜黄华晚秋节佳城帰祔白岩庵赠陈体仁我来守清源徳星识二陈大陈如金玉一室清无尘厌世不肯留至今里称仁儒先贺州守才气超等伦胷中包古今笔下真有神唾手取甲科齿髪方青春声名满天下文字惊缙绅劳人暂州县平歩当要津蹉跎忽至今此志犹未伸真人奉香火䔥寺含悲辛讲席延诸生黄卷诃古人异端斥佛老吾道鸣孟荀聊籍束脩礼少资嚢橐贫我忝二千石二年牧斯民不能助玉川耻与韩公均赠我诗与文字字皆可珍宠褒恨太过感激难具论愿公少自爱行矣当致身门下有髙第庙堂手经纶房魏方得君讵肻忘河汾赠林尉致约红颜白靣神仙吏好斈苦吟真我徒政事文章有家法它年唿作小龙啚临行至贡院观桂赠致约窃禄清源愧不才贡闱临去尚徘徊青青万本新移桂尽是梅仙手爲栽宿寂光院青山环绕如盘谷中有清幽佛子家人昔共来今不见数行老泪烟霞陈徳溥以百韵诗送别因赠一絶莲幕㳺从一二年送行越境継前贤笔头皆有珠千颗端以少陵䕫府篇越境送别者七人蒋元肃黄少度鹿伯可赵元序陈徳溥叶飞卿林致约少酌驿舎同僚送我枫庭驿共酌临分酒一杯我念泉人仍惜别此身虽去首频回别蒋元粛符竹南来识广文经横讲席见渊源凌云词赋胜三赋医囯忠言压万言陈迹互将文字记交情更向别离论君方腾蹋吾衰矣名节相期百世存题莆田林氏双阙唐室遥遥孝义门屹然双阙至今存当时泣尽思亲血化作㤙波遗子孙过头陁九岭宿天玉楼林二招提因成三絶凌晨饱飰渡秦溪要上青山九级梯不使瓯闽隔人世头陁力与五丁齐千里帰涂险更长眼中深喜见天王从今渐入平安境旧路艰辛未敢忘我如倦鸟欲栖林喜见禅僧栖䖏深家在梅花小溪上一枝聊慰北帰心宿五峯院万法由来揔是空五峯名在本无峯我来遥作庐山想隐约夕阳开䖏迟赠亮首坐雪顶厖眉八十余五峯深䖏结精庐閲人老眼能青白赠我严公一轴书王成之太慱寄诗病中未能和谩书二十字以詶老病欲纳禄君㤙许奉祠已为三径计误辱广文诗司理叔文和过万桥诗复用前韵少年一夕九起嗟家贫亲老无生涯河东先生独青眼慨然许我修通家三十年间同转首王谢依然作甥舅时人咸笑孺子贫杜老惟蒙丈人厚罢官闽峤𥘉帰来登堂又荷倾金罍诗诵白圭感前事情钟我軰䘖余哀定向清朝力求退唿宾剰设严冬鲙从公杖屦鹿岩前明月清风赵欧㑹挽令人知汝莫如我伤心不尽谈忍贫犹好施见得可曽贪水陆同艰险糟糠共苦甘和鸣三十载一夣断闽南之子有贤叔鲰生误受知㤙蒙夫子妻事类白圭诗黄巷悲吟夜青灯照绩时竟孤偕隐愿徒切悼亡思我欲志诸墓有言何敢私如賔最相敬无妬似知诗孝合从姑塟贤冝举郡悲明朝是重九忍㸔菊花枝梅溪草堂新辟缺少花木効少陵故事觅之以诗小小园中十八香主人㳺宦遂荒凉名园草木多竒品分我余根种草堂闲中那得买花钱孤负桃红李白天拈出向来花䟽目招邀春色上诗篇夣龄弟生日周正犹余八荚蓂昴星下应一阳生貌和冬岭松俱秀神与梅花溪共清定享百龄如衞武预开三径斈渊明弟兄此去皆华髪无惜更相荐夀觥可公禅老住泉之九日山二十年矣予临罢官求去甚力复为后政所留寄诗詶以一絶泉山好䖏称延福白髪禅僧去复囬且与晋松为隐侣莫同英石便飞来黄伯厚得蒲墨折而为三以书来易戯成二絶不谓一子墨忽成三客卿君家好兄弟鼎立并驰名好去文房寳坚刚冝自持吾家蔵有尽黄子翫无时姚宰行可和诗索墨詶以元韵武城民事暇着述似虞卿手握陈玄軰磨成不朽名人生㡬丸墨老病厌操持好与贤明宰研磨共救时松笔我有文房寳莫如毛颕清来从丹桂窟封以五夫城軰行惟管宗盟是墨卿湘东谩三品无此岁寒名题净名院二絶净名却见老维磨道眼相㸔语不多我待衣冠挂神武杖藜来此老岩阿谷中有月露蛾眉水织珠帘更絶竒满目峯峦观未尽有僧携纸觅题诗梅溪先生后集卷第二十梅溪王先生文集诗文前集卷第二十梅溪先生文集卷第二十行状东平万府君行状君讳世延字叔永世为温之乐清人曽大父惟监大父周父鸿皆晦徳不仕君㓜警悟敏记诵𥘉属文思捷而佳为师友所竒年十四而孤奉母谨甚䖏家事若成人舎法中游郡庠业修行饰蔚为善士宣和间邑大夫兴乡校以乡先生郑君邦彦主之郑学术渊粹为时名儒从之㳺者以百数君一日谒同志㑹其课诸生戯即其题渉笔而就郑见之抚几叹曰之人词藻如是一第唾手取尔然君以兄弟终觧志颛甘旨讫不事进取抱才不试乡人惜之性寛慱与物无忤尤善宗族毎先其急难遇长㓜慈爱均壹无纎芥嫌隙族衆多间有违言君周旋其间开释以理衆皆媿服恊比如𥘉由是阖族内外咸钦而爱之称为长者善治生蓄而能散亲故有不振者毎纲纪其家其弟子有羙质困不能自业给饮食师资费以教之䖏女贫无以归躬为择配匳而遣者凢数人居之左右细民寠族资衣食埋者数十家缁素叩门随所谒而获者叵计岁凶廪饥毎为冨室倡敕具以舘賔席无虚日也笃于教子尝葺屋数楹诸书其间厚礼以致名师训督点窜之劳率分其半长子庚最羙才始冠㳺太学君勉之以诗曰莫放山亏篑终教井及泉庚益自励果优中攷选连预荐书屡为多士先声誉籍籍用上舎免省登进士科次子庠亦以妙龄预乡贡万氏以絃诵先里闬歴四世儒冠益盛业贤关举进士者数人登科第自庚始乐清自舎法罢阅二十年无举于乡者里巷靳之邑人复取乡贡自庠始先是监察御史睢阳李君蔼扈驾南巡闻君有乡誉访其居名其轩曰必大且赋诗极言之至是二子俱有成人以为荣咸谓君种徳乐教之报且嘉李之先知君夙有喘疾晚歳弥剧濒死语不乱巍坐正色而卒实绍兴甲戌十月二十有三日也年五十有八乡里闻讣无不伤嗟𥘉娶孙氏先君二十四年而卒継室以赵氏子六人庚左迪功郎䖏州缙云尉次曰庠曰曰廓曰庻曰唐孙男三女二庚与庠既以儒学名家余皆服义方其进未量乡人以君有隂徳且多男子比之燕山窦氏恨其不足于夀不获尽见云君仁而好施志于济衆者未艾也尝割膏腴三十畒储其入以济亲戚之贫者死之歳语诸子曰吾爲是恨未广自是而后冝资其人岁一易之庻㡬悉周且枚举其所当与者家之西距大江实爲要津势湍而恶渉者病之君叔祖东平先生始倾家资跨江爲桥济人于险垂六十年徃来蒙其利俄一夕烬于火东平子主簿君𣣔新之未遂而卒君毅然以桥爲任然事艰役鉅既捐巳资以半其费又经营其余于乡党间以佐之桥成有日矣而君卧病弥嵗属纩语不及他顾谓诸子吾以桥累若䓁矣诸子涕泣请継志颔而瞑君虽早厌埸屋未尝废书毎开卷意有所㑹必标识以谨不忘所为诗文虽不多皆平淡造理峻㓗可爱尤属意于简翰虽贻子弟不率然作也卒之又明年诸孤卜以春正月十有九日于岐山之隂泣血相谓曰吾父以善人君子称于乡其潜徳有足书者将乞铭于荐绅先生以永厥垂冝得之其详者状而授之庻乎其不诬以属某某万出也毎登门辱顾为厚且与庚同舎上庠又获与诸子游盖知其详而不诬者虽芜陋其何敢辞谨状张府君行伏君讳端弼字廷直姓张氏温之乐清人曽祖迪祖孜父瑀世蓄潜徳不慕禄仕君资俊迈好学问慷慨喜议论敦尚气节伟然男子也舎法行肄业泮宫月书岁攷累成优校以行艺职学事领䄂诸生晔晔有声侵㝷于仕涂矣㑹更科学子觧散君叹曰仕与飬不能两全浩然懐帰奉偏亲以孝闻𥘉先业夫广重以兵火业寖㣲君通材经画有条未㡬生事大振冨甲乡邑然雅重义槩耻为俗子冨务周旋宗族亲旧有以窘告济之无难色邑学再建与出财力居多仍率先割膏腴以养士毎岁之春发廪以赈穷民质贷踰年不取其息有负责者多折劵不复问性楽善里人有登第者喜如已得闵其贫毎资给之虽万金不吝也好賔客坐席常满极饮不倦杯行徤语笑年虽及而锐气不衰所居地为邑之属镇间有不逞曹聚讙譟君凢谕以理有不肃者张目掀髯厉声叱之咸股栗畏避威不以势人尤难之喜教子姪命师友必以贤荅以殊礼辟庐舎规模宏壮或谓君有令名何室之羙曰吾非以自奉也为他日子孙容车马㑹食客之地尔其心期如此飬髙闾闬足不及州县未尝以姓名干典谒污讼牒士论韪之闻有巧造请捷犇走无日不数于公门者心鄙薄之常举为后生戒晚景益旷逹不以财利经心见为善者喜见颜间誉而勉之以亲志好佛二弟俱从空门学为饭万僧开义井以侑善云畴昔少有疾预知死期一夕牡丹冬开人以为祥君谓花非其时对之怅然赋诗见意旣而感疾朋旧问之谈笑如平时俄盥手正衣冠偃卧而逝实绍兴二十四年十二月五日也享年六十有六子二人摅挺皆业儒女三人长归进士宋翰余未嫁君挟所负气盖一时俛首田园非其志也毎触事感槩兴懐学有经术尤䆳于易少以事进取既蓄而不施行所学于家䖏利害得䘮之际𥙿如也识者谓其诣㡬深之理好商榷文史工诗童语逸意新有作者风君于乡党为前軰某𥘉稔其名未之识也一日过桞川遇焉不以后进见鄙欣然命舟同泛而归既登堂获奉文字饮于顾遇不薄矣君没之明年诸孤卜以十二月十一日塟于里之桂峯祖莹之侧长子摅以书来告曰子于吾先君有一日之雅宜状其行吾将乞铭于立言君子以蔵诸幽以垂诸不朽其谢非人至于三不获命遂采诸乡评编而次之谨状贾府君行状公讳如讷字元辩其先福州长溪人五世祖徙温之乐清曽祖皓祖靖父奭皆有潜德不仕公温雅恺悌持重寡言为児时嶷若成人十二岁而孤事后母至孝抚育弟娣恩意均壹毋病涕泣尝药及卒执䘮如礼伯母钱性严子姪有过必痛绳之公善承顺未尝忤意在诸子中最以谨厚称𥘉伯父奕以絃诵先里闬从兄弟愚如晦俱美才有声庠序间公尤嗜学毎谓弟如石如规曰吾二兄才名如许若等可不自勉耶以身率之故二弟皆力学能自立如规既冠学益进公勉其游太学且躬任其家事厚资给之务成其志及举进士捷音至时兄如晦同战艺公意其俱中喜甚既而闻其不利鬰欝不乐贺者方集公郄之曰吾兄亲老方籍此以尉其意今见黜何贺我为人服其不私如规今尉建昌军广昌县以德誉取重缙绅公之教也公善治家井井有法不务兼并而生产日肥性仁慈尤睦宗族见贫者心悯之常发廪以济毎言彼吾宗也吾忍独温饱也有尤窘者四族人以膏腴三十畒赈之仍给谷暨牛资其播殖又百畆饮僧徒之徃来者及分恵里人之窭者凢割田二项余而金谷之惠叵计谒丐踵门必周䘏之至觧衣以赠其敦宗好施盖天性也乡人燕其宗耻以贫贱者与公曰是岂两姓耶毎家宴合踈近长㓜贫冨均礼舅氏家不振悉力瞻之岁时登其门省事如父母去必感泣舅卒厚礼以公素友爱兄弟异居非其志当析财命宗人区䖏未尝顾视务推逊以化媮俗季感其德复义聚至今乐教于弟屡延致名儒厚其礼终始周旋之喜賔客舘无虚日雅不好饮遇賔醉则为之极欢敦尚礼法遇人无厚薄必尽恭泛爱乡党至所交必择长者寡嗜欲不好杀喜与释子游谈无生之理务忘身世不幸婴痼疾仁而不夀享年才四十有二以建炎三年五月九日卒遗言有私负者悉弃之逺近闻讣无不涕泣娶同邑陈氏䖏士景芳之女姿婉淑奉姑以孝谨称始奁具颇厚公喜周急而夫人不吝故公得以私田活其宗数百指隂德在人为多盖夫人之助云后公六年而卒年四十有九男一人曰循以业进士克守家训与季父同居㡬三十年服劳不惮乡里难之女一人归表姪王某孙二人公与夫人䘮乆在殡弟县尉君尝言吾兄嫂事吾毋尽孝吾当择地改吾母以兄嫂祔焉屡以卜后得邑之左原其岗维吉躬治坟茔以奉窀夕絽兴癸酉秋循似泣谓某曰吾将以冬十一月十有七日合塟吾父母𣣔丐铭大手笔以发其幽光子盍状之某不侫获以通家于自㓜登公门荷知遇不浅及公殁又辱爲子壻知隐徳爲详尝访遗事于故老咸曰公仁者也今无是人矣某遂撰次所闻俟贤而有文者书之谨状周府君行状公讳瑜字公寳先世姑苏人也髙祖避五代乱徙居于剡曽祖荀祖惟父过皆不仕公爲人纯厚质直介然能自立以孝友闻于郷治家有法遇长㓜以礼闺门之内肃如也宣和中魔冦犯邑人仓遽犇匿公独拥亲柩噭号声彻闾里冐兵刃扶护以毕窀穸朝夕悲涕不忍去墓侧兇徒相戒曰无惊周孝子贼平卒无恙公喜儒学尝辟家塾数十楹延四方名士以淑诸孙又制夫子暨十哲坐象画七十二子于一堂俾崇奉之大书其侧曰尔其亲师友之渊源就功名之烜赫浃日必设具以集之亲䆒其能否有励业者喜见颜间面加奖谕兾其成就稍怠墯则谆谆戒敕俾之自勉由是咸自力于学绍兴庚申秋孙汝士预荐书乙丑岁世修肄籍大学丁邜秋汝士汝能世则聮名郷荐明年汝士登进士弟乡人荣之公喜周急视饥渇者如巳毎盛夏分命皂隷当徃来之冲烹泉以救暍穷冬集境内饥民施以金谷遇岁歉发廪赈贷命诸子悉寛逋负剡之南有鉅溪实为要津行者病渉公首创浮梁以济其子继之至今蒙其利𥘉先君嗜佛公嗣志弥笃凌晨焚香端坐披阅蔵经历四十寒暑手録因縁几百卷毎以所得语诸子借示劝戒剡有名刹遭兵冦燔毁兼余公割巳赀一新其栋宇时私第犹未筑家人以为言公曰兹邑人植福之所渠可后耶僧徒德之祠公于佛舎旁钦事以报公又辟别舘饭贫士及缁黄之流滋乆不厌其乐善好施出于至诚𥘉不求人知而称道者不容口其见重于人如此公状貌魁伟见者以为异人自中年鳏居不再娶屏嗜慾务飬精神平生未尝服药旣老颜如婴児视聴不衰好事者争𣣔求见以叩飬生之术晚苦足疾诸于和药以进公郄之曰死生命也何以药为児女涕泣以请恝然弗顾㑹孙壻髙世絪以赴调告违公曰吾某月日行矣至期沐浴易衣而坐神色如平时谓诸子曰吾即行若軰冝自勉言毕奄然而逝实绍兴二十一年十一月十有六日也享年八十有八公薄于世利𥘉以勤俭自守不广赀产自诸子既壮悉以家事付之积数年冨甲一邑公视之恬然不以经意晚景门䦨益盛身夀康寕毎岁旦暨诞辰䜩坐髙堂子孙诜诜环列戯綵甥壻无虑数十人争先为夀剡中以周氏为庆门言五福者以公为备公娶里人孙氏先公三十二年卒男三人长仁承节郎次侁承信郎婺州永康县监酒税后公一年卒季亿先公七年卒女四人长适同邑呉宗次适刘陞次适房先厚次适过谔其夫皆早死诸女孀居终不改志男孙九人世光汝贤汝士左从政郎汝弼早卒世修汝能世则汝砺世南皆业儒女孙六人长适同邑进士盛卞次适泰州助教过焌次适成忠郎通州支塩髙世絪次适进士商汝霖次适右廸功郎徐与䕫次适右修职郎潭州醴陵县尉姚寔曽男孙十有二人曰之元之纯之文之纲之彦之茂之竒之翰之才之望之邵之羙曽女孙十有二人长适进士史之才次适左迪功郎明州慈溪县主簿陈嘉善余尚㓜某无似获与公之孙世修同舎上庠道岀剡溪尝登公堂获承謦欬之余他日再至而公逝矣癸酉秋公长子仁移书谓某曰吾将以十二月十八日塟吾父于邑之方山郷马鞍山之原祔先夫人之陇也子辱与吾児㳺之其平生之详愿状其行吾将乞铭于士大夫以蔵诸幽某辞鄙陋不获谨撰次所闻如右谨状潜涧严阇梨塔铭师讳䖏严字伯威姓贾氏温州乐清人也父靖居郷以长者称毋万方娠一夕夣黒龙自天跃而下俄化为道人入其家及产师有异相㓜警悟不凢经史过目輙成诵舅东平先生规邑之名儒也试以对随口应荅大竒之少长忽不茹荤毋强之卒不从一日游精舎归白其毋曰児𬞞食居俗非所冝愿出家学佛惟夫人割爱遂往里之明庆院礼僧知性为师既落发受具游歴郡刹𥘉学律未几习天台教观慨然叹曰吾邦僻在海隅见闻不广遂之钱塘依南屏臻公听天台大部明法华诸经时学者尚编録务相诘难师听法罢端然黙坐同軰问之发明师说了无遗误因谓之曰文字分别驰骋法相吾不䏻为遂逺游禅林访先軰老宿叩击玄旨师志节髙学识超迈杖钖所至道眼相契为多㑹有以座首命之者师曰吾宅心名利外兾逍遥自适讵能为人役耶于是西游帝都观伊洛南周旋江淮间凢名山水丛林巨刹靡不至时道潜思聦二僧与东坡居士游声名籍甚咸与师善数以篇章徃来师博学诗文尤典重且工书有晋宋法或劝以所作谒缙绅求知已师咲曰古之桑门上首与士大夫㳺非求之也道自合焉尔故终身不以一字干谒识者髙之元祐间还永嘉寓净光大云开元诸寺其徒翕然归之扣门请益者屦相蹑也师训以本业外复以诗书子史导之凢经指授者咸见头角时开元建护国天王殿命师作记文辞雄伟太守范公见之称叹良乆命刻石行于世元符𥘉归故山诛茅结庐循除蓄流自号潜涧赋诗鼓琴以自娱有古人林下风师有辞辨长于讲释郷里巨室𣣔屈师讲经莫䏻致因具法筵集广衆预设巍座俟师至与衆迫之师匆遽就席阐杨奥旨縁饰以文音吐鸿亮聦者惊恱明庆自创业㡬七百年无文蹟可攷师首为撰记并书之时称二絶郡守张公平闻其名以礼致之躬受楞严大义𥘉以僧正命师又命主禅席皆力辞之毎诣府手提一笠未尝肩舆人以师为府座所厚因属以事师正色峻拒府政有不便于民者委曲以告守改容听之瑞安令吕公勤自号湖海道人邂逅师喜甚与俱还邑筑庵于治后园命师居之为留三宿而去邑令丁公湛毎访师谈道终日忘返晚景絶人事惟精修净业喜讽诵楞严圆觉维摩光明法华等经精熟如流静夜孤坐焚香暗诵琅琅之声出于林表尝手书法华光明二经以报母德又书华严经八十卷首末不懈字法益工弟子宗要游学姑苏俄以书督其归未㡬师得疾遽终政和壬辰正月二十日也享年五十四僧腊三十九至三月阇维得舎利数百颗明莹如珠明年九月植塔于故庐之后以遗骨并舎利焉师于佛学无不通晓尤深于禅而接物以教故以阇梨着名平生制述甚多藁随毁失圆寂后弟子收拾遗文编成二卷人有得其片纸皆寳蔵之其文翰见重于人如此弟子宗要师号寳印传天台教住永嘉之妙果克世其业法孙德纯亦传法于郡之龙翔某大毋氏师之同母娣也寳印师盖某之叔父师殁之岁而某始生自児时稔闻德名恨不迨见今四十余载矣始获以叔父之命铭师之塔不敢以鄙陋辞铭曰师之道儒律禅教咸臻其要师之技歌诗文翰咸极其致师之节公卿大夫不屈而谒师之训子传教观孙传心印师之庐左琴右书山髙涧迃师之塔明珠遗骨千古不灭梅溪先生文集卷第二十梅溪先生廷试策奏议梅溪王先生文集后集卷第二十一梅溪先生后集卷第二十一表状笏记䟽文附饶州到任谢表时遇主恊五百世之昌期共理分符叨二千石之重寄试之民事简在帝心中谢伏念臣奋身诸生隷业太斈上皇亲䇿擢居多士之先陛下误知眷出群臣之右方御天之十日卑近地之一麾旋䝉召还屡辱赐对魏证之藴㡬展尽贾谊之言畧施行曽未阅扵三时巳徧更扵数聀遽从宪府擢贰天官人言遭际之非常臣惧宠荣之过分力辝成命果获俞音荣聮书殿之名假守便藩之郡身获全于进退㤙不替扵𥘉终况此楚东之故邦实爲江左之奥壌颜真卿英风如在范仲淹遗爱犹存仁实何人可预兹选兹盖伏遇皇帝陛下法舜受禅体尭宅天广收衆正而首及滞淹楽聴谠言而不罪狂直遴选朝廷之七畴咨岳牧之臣虽地分内外之殊而心蔑䡖重之异知臣本出乎白屋谓臣可牧夫细民札命十行忧分千里臣敢不仰奉德意刀宣教条虽才非太公不能五月报政然忠犹杜甫未尝一飰忘君䕫州到任谢表地易夔门难敢辞于蜀道心倾尭日远尤甚于长安祗拜训词惟深感涕臣烦由御史岀守番昜任甫及于期年报蔑闻扵五月慕言言之烈扵颜鲁囯斈优优之治扵范仲淹优切戒扵庸人第务近民之易罪或得扵巨室方知为政之难比因有疾而丐祠不谓误㤙而分阃况鱼复素称岩邑在坤维实为要冲茍非文武之长才曷副蕃宣之重寄岂臣庸缪可称使令兹盖伏遇皇帝陛下徳方日新仁若天覆悯鸟道乌蛮之险有刀耕火种之劳非善治不可以懐柔谓㣲臣或勤扵抚字録其寸效畀以雄藩臣敢不究疾苦扵闾阎布教条扵州郡观武侯八阵居安未免扵忧边诵杜甫百篇有志不忘扵爱主除敷文阁待制谢表官自外迁既滥中权之寄恩由上出复叨次对之除抗章弗俞拜命増惕窃念臣才惟摴檪业本韲塩偶逢神圣之作兴妄意风云之际㑹立螭簮笔方近清光冠豸乗遽违丹阙俯怅忠怀之莫尽仰知天眷之未衰繇列郡而擢居帅垣自集英而超跻华阁易任误蒙扵増秩抚躬深愧扵罔功清议靡容牢辝不获兹盖伏遇皇帝陛下至仁接下大度包荒谓臣如汲长孺之愚言多妄发知臣有苏世长之短心不敢邪荣卑重藩许连从橐臣敢不益坚素守誓竭孤忠共理分符何以副西清之选拾遗𥙷过可能无北阙之书湖州到任谢表逺障承流乏循良之善政近藩改命仰覆载之隆私祗服训词弥増感涕伏念臣五年去囯両地分符饶俗浩穣有难调之巨室䕫疆瘠卤介絶险之乌蛮但思治己以先人岂忍夺民而生事故田里安其不优而狱讼由之稍稀敢曰懐帰实縁多病辄控祠庭之请屡干旒扆之严既寛斧钺之重诛复卑股肱之佳郡瞻清光扵便殿展素藴之忠言谓能䘏民蒙天语之见奨徙以自近佩圣㤙其敢忘岂期衰迟有此遭际兹盖伏遇皇帝陛下至仁兼𬒳大智难名怜臣守志弗欺共理犹知扵惠养悯臣奉躬匪懈事君或尽扵勤劳故此异除华扵朽质臣敢不持循宪度効法京师咏灵沼扵真卿深体好生之徳恢儒宫扵安定益陶善教之风泉州到任谢表五年三郡蔑酬天覆之㤙一扎十行又拜春温之诏方奉祠而窃禄遽共理以分符隆睠不忘孤忠益励窃念臣少不斈古晚方入官论事则意广而才踈为郡则心劳而政拙惟民是䘏虽误蒙金口之褒其毁乃来终莫夺簧言之巧松菊方㝷于三径江湖复把扵一麾非神圣素察其里岂臣下可得而荐辝避不获颠跻是忧况闽为负山帯海遐僻之郷而泉乃冨啇大贾徃来之㑹讵容庸缪可俻使令兹盖伏遇皇帝陛下尭仁宅天舜智察物知臣无剥下益上之罪恕臣有抑强扶弱之偏悟即墨之浮言卑清源之善地臣敢不清白奉巳循良牧民冨而可求第守不贪之实老之将至尚懐有犯之忠除敷文阁直斈士谢表任南囯守臣之寄治効蔑闻缀西清斈士之班圣㤙误及牢辝弗获下拜有慙窃念臣斈术空踈性愚惷蚤躬耕飬妄懐干禄之心晚窃科名誓竭事君之莭许身自比扵稷契得时况过扵唐虞上皇亲擢之于布韦陛下又置之扵䑓省徒屡膺扵任使竟莫报于㳙埃去囯八年分符四郡斍年龄之云暮致疾病之交攻薬百试而莫痊祠三乞而不允心劳政拙仅同下考之阳城金赐秩増有愧能名之黄覇揣分冝黜蒙㤙若惊兹盖伏遇皇帝陛下仁覆迩遐赏从忠厚与人不求其备嘉善而矝不能谓臣虽不逹于时冝知臣或稍谙于民事庬㫒侯藩之重超陞庭阁之荣臣敢不仰务分忧俯当尽瘁拾遗𥙷过虽良臣之硕莫詶宣化承流庻循吏之风可継除太子詹事赐衣帯谢表帰依故里首叨宫尹之除趍对便朝猥𬒳身章之钖省循何幸俯偻难胜伏念臣有不移之忠无适用之噐袭布韦而自荐绣鞶帨以奚为分三服之珍方曵𥚑而自媿拜九环之重斍委佩之有光夫何衰病之躯仰冐便蕃之宠兹盖伏遇皇帝陛下教子以义方之训好贤如缁衣之诗借以光华欲其賛翼惟少成若徃但知歛袵之恭而非礼勿言敢后书绅之戒誓殚绵力少荅殊私慰皇后上仙表坤元资万物之生賛成干道慈毋弃敷天之养痛摧子心仙驭益遐宸里尤切恭以大行安㳟皇后樛木逮下葛覃俭躬嫔外邸以称贤位中宫而配圣数岂有定年胡不长恭惟皇帝陛下道尽人伦治賛隂教谅圣情之攸系眷懿范以难忘功配九人迹可稽扵管神㳺八极燕永阻扵瑶池然而上奉両宫下临九有硕上寛于悲悼庻无爽扵和寕贺皇太子牋廷扬大号位正前星肆赦以重承祧临轩而俻典礼庆延宗社欢洽华夷恭惟皇太子殿下挺岐嶷之姿藴寛大之徳佩礼楽诗书之丕训明君臣父子之大纲孝友行乎宫中仁智闻乎天下睿主义方而能教法不抏于伯禽嗣君嫡长而又贤护奚烦于四皓某官守巴徼神驰帝鄊仰日月山海之攸重喜七鬯粢盛之有守愚里敢献硕日近于正人圣斈益修当愈明于上性慰皇太子表人心所系方闻出震之音天道难知遽陨前星之耀讣闻率土痛切舆情恭以皇太子殿下挺岐嶷之姿秉温恭之徳喜愠不形于色其心有容仁谊以饬其躬有仪可象护不烦于四皓断自出于一人福善难慿降年何促恭惟皇帝陛下爱钟子圣仁䔍父慈泽虽沛于金鸡薬不灵于扁鹊谅旰食宵衣之际㒷问安视膳之思然修短皆系乎天虽圣贤莫迯扵数昭明有斈冝为梁室之储子晋巳仙硕释周王之念辝起居舎人状窃以起居之聀言动是司君无㪯而不书事有闻而必奏于清光为最近在直笔而尤难非得名儒曷称妙选臣斈术浅陋性资狂愚上皇䇿之于布衣误𬒳亲擢陛下识之于潜邸首膺召除方居列宿之聮辄贰司成之教䌷书史舘进说经筵皆斈者之至荣岂臣愚之敢望蔑有寸效遽叨峻迁必致可畏之言以速不才之咎仰祈睿眷追寝异㤙俾愚分之获安庻舆论之惟允所有㤙命未敢祗受谨録奏闻伏候敕旨辝免兼侍讲臣伏准敕旨除臣兼侍讲者臣闻命惊震罔知所措窃以岁辄屡迁者古人之所深戒身兼数聀者通才犹不克堪臣近𬒳召还滥官执秩与史馆编摩之选叨露门讲说之聮毎拜命而若惊尝力辝而不获辰未再浃而遽贰左斈朔才五易而躐陞右螭惧弗称于一官可更兼于両聀况讲读方执经而入侍而记注常执笔而在旁各有攸司若何可摄将物议之不免谓圣恩之或私敢望睿慈追寝成命遴选硕斈讲圣人所亲作之经庻俾愚臣专天子不自观之史辝免侍御史状辝免第二状辝免权吏部侍郎状今月十二日伏准省札奉圣旨除臣权吏部侍郎日下供聀者臣縁今早上殿自劾不合力賛陛下恢复及委任张浚事乞罢侍御史之聀仍赐窜谪今来得旨除上件聀是求罪而得迁何以塞群议不敢供聀所是省札巳缴纳尚书省今居家待罪欲乞睿断降出自劾之章使中外晓然咸知罪速正典刑以为臣子之戒辝免第二状辝免除集英殿修撰状饶州乞祠状辝免知䕫州状梅溪先生廷试策奏议梅溪王先生文集后集卷第二十二梅溪先生后集卷第二十二启及第谢宰相地借玉堦恭上万言之对名登虎榜滥居千佛之先揣分踰涯抚躬知愧窃以奏言试功者尭舜遗意临轩耴士者祖宗令规一新熈寕之科俻见神庙之志谓三题不足发子大夫平日之藴蓄而群䇿可以陈我囯家时政之阙遗着爲永彛以幸多士夫何首当时之选者无切直之论遂使拟进士之对者有阿䛕之讥既波荡以相承致源流之寖失近代尤甚浇风益滋大臣多忌而动有嫌疑斈者懐愤而莫伸梗㮣物极必変道开始公申严宻之禁而务在令行防壅蔽之害而悉関圣覧求忠谠则丁寕有诏第髙下则宠褒有辝既当靖明不讳之朝冝得瑰伟非凢之士如某草茅贱子庠序鮿生由行艺以进升厠英髦而旅试俯惭俗斈䇿无可耴之二三仰惧天威事去欲陈之五六念交浅言深犹或不可非主圣臣贤其能有容龙匪怒其婴鳞龟偶居扵前列上自亲擢受知不减于孙洪言畧施行悟意有踰于贾谊静惟侥冐抑有夤縁兹盖伏遇仆射相公以道事君无私应物蚤羽仪于法从茂着忠嘉今掌握于化钧凾图康济坡露封章之请益开宸聴之聦奨励进言得裴宏中之大体深衘讥政戒李吉甫之𥚹心盖将植太平之基岂独为诸生之赐某敢不益坚儒业恪守官箴勉来事之可为慕古人而有作不负天子惟殚精白之心硕为良臣兾奉周旋之诲过此以徃未知所裁张叅政纲某官厚徳镇浮宏材㧞萃为一时之耆彦耸百辟之表仪明以保身揖高风于赤松子任而共政継前列于曲江公欲振起斯文于委靡之余遂将顺其羙于聴纳之际陈枢宻诚之某官禀纯粹清明之姿冨慱洽宏深之斈茂明大对擢桂林之一枝践歴要途搏鹏程之万里夙宸眷进握兵权材兼文武而夷夏耸观荣冠古今而缙绅景慕惟昔渐阳公之徳化窃尝闻夫子之文章方惭不肖其范模何意克传其衣钵杨侍郎椿某官斈极群书文优四杰纚纚议论有眉山先生之流风籍籍声称継関西夫子之遗懿允矣儒林之冠仪乎从橐之班承师槐市而既𬒳作成奏对枫宸而复膺推奨李侍郎琳某官模楷士流羽仪朝着分符便郡循良逺过扵龚黄持橐从班儒雅同称于班马比膺诏綍亲聀文衡革委靡而振士风进忠谠以当上意贺侍郎允中某官为世儒宗握时文柄寘杜牧扵髙第本崔郾之公心号李白为谪仙见季真之雅识为盛代而开公道賛吾君而求直言遂致缪庸首膺选擢刘侍郎才邵某官学校旧人文章大手仁为巳任典刑备着扵老成道与时行徳业兼全其乆大峻班行于笔橐演诘命于丝纶主张斯文提撕后进王侍郎俣某官朝着老成士林硕望蚤𬒳知于宸扆乆更践扵禁途出镇侯藩蔼黄覇循良之誉入司囯计得刘晏耴予之冝欲振起斯文于委靡之余故将顺其羙于聴纳之际陈侍郎康伯某官噐粹珪璋斈深渊海蚤着士林之望亟膺宸眷之知髙玉山恬养之风乆淹琳食复𬗋槖清华之旧超冠天官欲振起斯文于委靡之余故将顺其羙于聴纳之际张侍郎某官学海渊深量陂宏大蚤着士林之望乆膺宸眷之知居务论思岂独得皐陶之理发明仁恕盖能绍廷尉之平欲振起斯文于委靡之余故将顺其羙于聴纳之际王舎人纶某官心醉六经名先四杰词章典雅有汉朝制诰之风衡鑑精明継宣公考校之盛振起吾道主张斯文遂令举首之荣滥属宗盟之末赵舎人逵某官挺秀坤维结知天眷䇿名龙首茂腾四海之英声执笔螭头益厚一人之宠遇振起吾道主张斯文遂令射䇿之䛕闻辄継传衣之盛事周舎人麟之某官巍擢异科荐更要聀黼黻河汉祠章不减卿云羽仪天朝人物有如晋宋振起吾道主张斯文遂令蕞尔之才辄玷褒然之举孙少卿道夫某官挺秀岷峨腾英庠序掞黼黻之文于方册蔼袴𥜗之咏于蕃宣琐闼来帰快郎星之先覩曲䑓进擢仰卿月之清辉比掌文衡亲承御札哲鑑独髙于衆目狂言特荐扵匹夫幸出自天㤙帰无地周侍御方崇某官刚毅不囬精忠自守雍容禁近簉鹓鹭而接夔龙排系姦邪若鹰鹯之逐鸟雀比膺诏綍亲聀文衡猥收狂率之言上副圣明之㫖王殿院珪某官受气刚方立朝挺正位升横榻益扬蹇谔之风望着中䑓克尽紏绳之聀力主张扵公道务振起于斯文遂致妄庸叨选擢凌司諌哲某官劲特不囬端方自守直言中病有王魏善谏之风奏藁屡焚无管晏暴君之失力主张于吾道务振起于斯文遂致缪庸误膺选擢王郎中刚中某官问斈渊深气莭洪毅枫宸射䇿名切亜扵龙头兰省懐香望独髙于鹓序惟文柄之有属体上心之欲求掲以平衡志不囬于冯宿借之褒兖言有耴于刘蕡遂令举首之荣滥𬒳宗盟之末孟郡王某官噐粹玙璠庆传珪组袭亜圣大才之儒雅光隆祐奕世之徳勲政迈龚黄作股肱于藩郡望髙隂马资肺腑于懿亲方诏复蓬莱之逰俄荣拜瀛洲之长有光吾道将振斯文遂令蒐琐之流首𬒳甄收之列与绍兴赵殿撰令詪假道治封曽快瞻于赵日効官幕府遂託芘于苏天凫趍有期雀跃良甚恭惟某官宗盟擢秀桂籍扬芬藴无施不可之才着所至有声之绩儒雅同于歆向徳名无愧于间平将命外䑓威动南闽之山岳分符巨镇謡兴东越之袴𥜗矧兹㑹计之邦实号蓬莱之地俯临禹迹仰切尭阶为二淛之雄藩緫七州之生齿既近而大有如此非亲且贤其孰宜坐收作牧之功克壮维城之势治优方面姑为分陜之召公心在朝廷行作相周之卫武某东嘉白屋太斈鮿生慙无董相之文偶擢平津之第向来披雾识金枝玉叶之标此日望尘与緑水红莲之各材自慙于樗檪赐端頼于帡幪尚期囯士之知庻免简书之责穷禹穴稽山之胜窃效马迁赋鑑湖秦望之竒硕陪元稹与邵提刑大受慎水望尘幸识𬗋芝之眉宇稽山庀聀硕登元礼之门墻行遂凫趍预深雀跃恭惟某官道俻徳羙材通噐闳聀更中外而所至有声节着险夷而无入不得方天子重外䑓之寄以星郎揔列郡之权斡山海之蔵刘晏明于耴予聴狱讼之㑹不疑多所平反巳观报政之成矧复去天之近文帝受釐宣室乆有所思望之雅意本朝寕劳于外如某者簘䑓末裔槐市鲰生慙无董相之文偶擢平津之第红莲緑水方期逺䆠于秦淮手板青衫兹幸近逰于禹㑹昔快披云之硕今谐执御之私从政未优何止受东诸矦之约束资身无䇿更当借部使者之吹嘘荅簘山宋知县敷厠迹缙绅稔服箕裘之誉効官藩府偶同州县之劳云披未谐山仰弥甚某官中朝大族当代伟人世着才名喜景文之有后业传清白得广平之遗风暂淹万里之鹏程聊试一邦之牛刄下车未乆制锦巳优愿勤抚字之心益着循良之治坐见鸣琴之化无媿鲁恭行膺襃徳之封有同卓茂荅县丞穷居慎水未遂识韩易任稽山行将访戴某官人材瑰异吏事优长暂淹千里之腾骧来賛一同之教化况剡谿藴秀之地贰令爲难以慱陵种学之贤负丞何有不待报政行羙除荅上虞陈县尉损肄业贤関共十载韲塩之苦効官藩府分一时州县之劳结同舎之金兰对尺书之面目披云有自倾盖可期某官种学渊源负才卓荦驰英声于槐市擢荣第于桂林白面红颜聊作神仙之隠吏金章𬗋绶行爲䑓阁贵人舆论所期私心尤祝荅来司户师韩厠迹缙绅雅钦髙誉効官幕府遂获同僚未遑尺牍之修遽辱朋缄之及某官家声素着吏斈㝡优州县劳人姑为阮瞻三语之掾文武有种行継李唐四子之风靡待政成伫膺诏擢与都提举伏审光𬒳宸㤙荣持使莭辍握兰之髙选临制锦之旧逰除目𥘉颁提封交庆恭惟某官裔传临晋秀挺丹阳早收科第之荣屡更州县之聀学无入而不得治所至而有声帝谓俦若予工姑暂劳于作匠官虽上应列宿寕乆困于为郎方清朝重外䑓之权以大贤膺列郡之寄后稷居播奏之聀能懋迁于有无刘晏干山海之蔵宜益知于耴予第恐宸心之念贾伫闻诏墨之召参暂屈使轺即持从橐与安抚王阁学师心伏审光膺宸命荣殿大藩辍喉舌之近司卑股肱之重寄除音𥘉布舆论交欢恭惟某官望重三朝才髙列辟学通今古而无入不得任更中外而所至有声进长天官帝命素优于出纳屈临方面王畿允頼于藩宣矧兹㑹计之邦实号蓬莱之府俯临禹㑹仰切尭阶为二浙之雄都揔七州之生齿既近而大有如此非勲且贤其孰冝坐收作牧之功益着惟良之绩越囯之人方瘠上之委任固非䡖汉庭之位尚虚公之来帰其非晚某俻贠幕府託芘帡幪民事未知窹寐敢忘于天语仕途𥘉筮吹嘘端借于宗工贺赵侍郎令詪伏审光奉宸命荣迁地官亲贤见用于朝中外罔不相庆某官玉牒歆向朱轓赵张岂惟标凖于宗支固甚练逹于吏事使轺屡驾兴南闽十好之謡符竹荐分継刘宠一钱之誉果蒙亲擢巍领贰卿方囯廪之未豊在版曺为尤急省用斯能足用生财莫若节财硕于论思献纳之时力陈本末源流之计賛汉文之俭徳革唐室之私蔵无若延龄援经谊以惑主冝同李绛不进献以结㤙要令粟腐于太仓罔使钱泄于异境主圣如此公言必从坐收耴予之功行䖏弼谐之任某叨与幕府获依大贤虽賛画有愧古人然至室必以公事性素伤于愚直事每荷于寛容顾虞翻之榻犹存曲蒙屡下想元礼之门益峻未遂重登辄罄㣲诚遥驰尺牍谢王舎人刚中伏准照牒举某自代者賛画东州仰借宗盟之芘判章西掖误蒙囯士之知宠过衮褒铭深肺腑窃以官居侍从则聀在荐士识挺特逹则心能尽公顾虽自代之虚文必引所知之同类欧阳持橐以噐识而推吕东坡视草以文行而举黄率由臭味之同遂有齿牙之借不事请託自膺荐扬如某者学最空踈文尤荒陋偶中枫宸之第叨为莲幕之賔民事未知惟恐有负于天子王言是代岂期见举于公朝望外蒙㤙颜间増愧兹盖伏遇某官学贯经史文成训谟有江左河汾之风流如嘉祐治平之人物得用舍行蔵之正气不下于权臣当论思献纳之秋举辄先于寒士遂令庸缪妄辱品题某敢不益励操修无忘许与求之以文而应之以实端拜赠言勉其不逮而増其不能用酬知巳荅王宫教必中俻贠幕聀雅懐慕蔺之诚阐教宫庠行遂识韩之硕逺勤缄翰仰佩撝谦某官望重江南群空兾北芹宫得隽实多士之宗儒棣蕚齐名皆一峕之人杰式观介弟之噐识仰见难兄之范模将仪表于天朝姑作成于宗子庻俾神明之裔陶成信厚之风荅周主簿贺正行夏之时允恊三阳之应履端于始光膺百福之来徳荷过谦礼蒙倒置某官望隆越絶秀藴剡谿鹏跃天池伟矣周郎之年少鵉栖枳棘蔚然仇覧之才华某叨预同年获伊巨庇赋椒花之讼献虽后于元正占茅茹之爻亨必同于他日荅慈溪姚知县应辰昔登蕃榻雅蒙眄睐之私兹宦蠡城首辱缄封之赐俯増铭感仰偑谦冲某官操行㓗修性资深厚克振箕裘之业荐更州县之劳斯立不负丞吏寕容于摘𥿄子㳺善为宰治何劳于割鸡课最巳闻召擢伊迩某滥尘科第叨与幕僚顾侥倖之为多实奨提之有自报鲤书之太晚负负何言瞻凫舄之匪遥拳拳不替与徐提刑度伏审光膺宸命荣緫宪纲政巳报于江东䑓复移于浙左快覩除目庆溢部封恭惟某官天赋材猷家传事业蚤登群玉之府上应列星之纒辉棣蕚于一门结棠隂于両郡方外䑓之寄为甚重非识治之材其孰冝刘晏理财何止为管簘之亚有功治狱当逺过于张之贤暂屈使轺伫持从橐某汉庭窃第越幕俻贠民事未知有负圣天子之明训仕途𥘉筮尚期部使者之寛容荅㑹稽钱知县某宫家传忠孝世袭簮缨治所至而有声才无施而不可矧㑹稽之大邑实呉越之故封先王之遗爱尚存百里之良民易化况旧令尹之治方结于去思闻今大夫之贤益快于先覩靡俟报政伫膺迅除某窃第懐慙俻贠亡𥙷幕中賛画叨为王俭之下僚堂上鸣琴行观单父之羙化谢王安抚伏准照牒举某应四条㫖挥者枫宸射䇿滥居多士之先莲幕效官误玷四条之选感深肺腑愧溢面颜切以囯家广数路以耴人神圣集衆贤而共理既以进退黜陟之权卑之宰相吏部又以按察举刺之聀委之郡守监司逮元祐之垂帘起大儒而当囯举直措枉纪纲既正于朝廷激浊扬清除目载颁于郡县去苛侫贪懦之四害耴仁明㢘直之数长议虽建于当时事始行于今日首膺兹选若难其人如某者素无技能偶窃科第賛昼虽乆瞢然民事之未知忤意何多嗟尔人言之可畏㤙未酬于亲擢期甫及于终更退而自顾则寸无所长进欲有爲则尺未尝枉誉谁肯借况无韩子之三书荐下侍求忽拜山公之一字静惟侥冐抑有夤縁兹盖伏遇某官一代宗儒三朝耆徳入䖏天官之长出居方伯之尊循良夐迈于龚黄寛厚脗同于娄郝雅意本朝而忠可见嘉猷我后而人不知建文正之祠用清白以规下行温公之议荐贤才而报君遂致缪庸亦膺甄録某敢不益持士检恪守官箴懐惓惓畎甽之忠励蹇蹇王臣之节就有道而正已为可用以待时朝㧞一人而莫㧞一人叨与耴尤之列待以囯士而报以囯士敢忘知巳之㤙荅诸暨王县尉万章地䖏瓯闽叨与宗盟之末聀分州县获同王事之劳首辱朋缄仰钦厚徳某官才髙四杰望重三珠腾槐市之英声擢桂枝之髙选东州筮仕暂宣綵棒之威当宁急贤行应𬗋泥之诏某俻员亡𥙷窃食怀慙泛緑水而依莲倦㳺俭幕具扁舟而把钓欣遇梅仙荅邵县尉谢觧戦艺漕䑓登名天府巍中有司之选仰钦所业之精缙绅耸观缝掖歆慕某官群空兾北风継召南试混诸生不作衞公之耻材优万中果腾张鷟之声冨贵殆将逼人科第何足慁子伫从仙吏径到蓬山某叨与同僚获观盛事都骑顾我端繇臭味之同长牋拜嘉辄讲报投之好荅陆觧元谢觧洙得隽文埸登名天府巍亚褒然之举仰钦卓尔之才鄊详甚休言论无异觧元云间驰誉笔下有神明䟽通知逺之经工篆刻彫虫之技䖏嚢脱颕何止定平原之从射䇿决科行将擢公孙之第某俻数幕客获观荐书窃喜东州之有人预期南省之得士荅髙觧元谢觧㳺翰墨之场俊同子羙登贤能之籍名継牧之有司甚明士论无异觧元家声韩鲁经斈羲文手劒登坛作平原定从之客笔锋鏖戦継澶渊却敌之风鼓勇春闱唾手巍第荅诸葛觧元谢觧㳺翰墨场雅负少陵之志登贤能籍兼聮少阮之名鄊评甚休士论无异觧元誉檀文虎风传卧龙明温柔敦厚之经工篆刻彫虫之技䖏嚢脱颕何止定平原之从射䇿决科行将擢公孙之第荅周主簿贺冬日遵南陆君子之道大亨律应黄钟天地之心可见肇迎长景荣邦短牋某官学不止于决科材已优于为政鵉鳯栖枳棘暂淹州县之劳鵰鹗在秋天行赴功名之㑹顾一阳之𥘉复茂百福以来绥某托芘同年窃禄仙里登观䑓而望方执笔以书云懐剡溪之人欲拏舟而兴雪荅孙通判观乔木而思世臣雅钦伟望泛红莲而㳺幕府叨与下僚第去官之匪遥恨事贤之太晚朋缄下拜谦徳有光某官挺生相门妙有家学兴公之才名冠世亲得其传叔敖之隂徳在人固冝有后先正亡而象贤在权臣死而公道行冝相継于鳯池寕乆淹于骥足伫自别乘荣跻要途某窃第懐慙効官无𥙷賛南阳洪农之画有愧范岑赋监湖秦望之竒硕陪元窦除馆聀谢宰相右某䝉㤙授前件聀者泛幕府芙蕖之水吏责幸逃登道家蓬莱之山㤙光误及俯慙䛕学滥与英躔窃以地号西崑象符东壁両京事实石渠天禄东观皆其名一代人才刘向扬雄班固为之杰逮我有囯尤清此途名兼三舘之崇事异群司之比书蔵延阁冨不减于开元人到瀛洲荣愈加于正观有下笔如神之士无上车不落之流噐业于是乎成公卿多自兹出虽曰文行素着科目最髙必俟大臣之荐论斯用故事而召试力可求而得者则禁其私请书不程而命者盖出于异㤙韩魏王奋自甲科犹荐而后召苏内相擢繇制举亦试而后除孰谓不才乃叨殊选伏念某性资愚钝术业空踈避三舎于广场屡焚笔砚终一星于太学始脱虀塩瞻天颜咫尺之威借玉阶方寸之地𥘉乏茂明之对偶膺亲擢之荣诵言岂逮于刘蕡试吏仅同于簘传固甞効太史之探穴然未若中郎之得书期方幸扵及瓜言旋枽梓坐靡容于暖席遽奉丝纶脕迹诸侯之賔观先群玉之府识曷堪于是正诮寕免于何如曽三威七穆之未知岂八索九丘之能读坚其所守而巳佩圣训而不忘非尔其谁居之拜王言而增媿兹盖伏遇囯史㒒射相公事业稷卨文章训谟寅亮天地弼予一人端能得宰相之体旁招俊乂列于庻位将以立太平之基好贤毎过于缁衣下士罔遗于白屋况内以囯本未足之为念外以敌情不测之是忧阳非衆则曷能胜隂文不修则何以济武神圣以安危注意社稷之䡖重系公无兢维人大亨以养一举得垂天之翼兼收耴败鼓之皮谓昔甞溷于文衡故今复帰于化冶某敢不芸披蠹简烛照神藜读黄香未见之书觊闻大道行宣公不负之学愿事圣君过此以还未知所措陈右相志存社稷身任股肱宰相以镇抚四夷莫予敢侮丈夫当扫除天下舎公其谁谓事君莫如以人故在上必引其类王枢宻有仁者之勇以直道而行几微不见于面颜精神折冲于樽爼忠义有激太山丼一掷之䡖议论所加敝帚增千金之重叶枢宻养以刚大动惟直方正色霜䑓甞落李祐之胆决胜筹幄必寝淮南之谋谓事君莫如以人故在上必引其类荅梁状元汉延多士䇿董相以天人闽产异才榜欧阳于龙虎隽声籍甚舆论翕然伏惟状元誉重泉南群空兾北鄊荐屡居于前列士流咸伏其下风繇兰省以巍登造枫庭而旅试论列歴代则深明治体条陈三弊则咸切时冝有司第其文寘在三人之列天子异其对擢先万囯之英冨贵行将逼人科第固巳慁子愿行所学以报吾君某切与周庐获观大对伟晁孙之盛事属灏固之名家第欣首聴于传胪讵敢妄论于衣钵都骑顾我端繇臭味之同长牋拜嘉辄讲报投之好荅许状元克昌钦雅望于月评簮缨世袭冠雄文于䇿士衣钵家传舆论翕然隽声籍甚伏惟状元种学良苦摘词最工试屡混于诸生不作衞公之耻文四举于礼部始成韩子之名建兹旅奏于广廷果能展尽其底藴问当今之务则固悉陈其大体论歴代之治则以为无所容心故事有拘虽屈居于王后大名巳着其谁能与许争行所学以事君践斯言而正巳伫从仙吏径到蓬山某俻员殿庐钦閲廷对窃喜鸿胪之唱首传太岳之孙庆熈朝之得人辱都骑之顾我铭感谦徳嘉臭水之相同珍蔵盛文之琼瑶之足报荅丁状元时发广廷待问窃喜朝阳之鳯鸣平地登仙咸羡辽东之鹤化舆论甚羙斯文有光伏惟状元挺秀海陵蜚声天阙文扫科举之习言懐甽畆之忠以元气之盛衰喻囯体之治乱论一囯一代一时之政有寝明寝昌寝㣲之风如使生汉文之时诸老其孰先贾谊假令居李唐之世有司必不第刘蕡因吾子之敢言见清朝之不讳硕摅素藴以事圣君某叨与周庐钦阅大对喜皇朝之得士知天下之有人聴胪唱之传増缙绅之气都骑顾我譬草木臭味之同长牋拜嘉乏琼玖报投之好荅南剑州王守俻贠册府误叨佐譔之荣託庇宗盟重拜朋缄之贶俯慙侥冐仰佩谦冲某太学鲰生东嘉冷族折蟾宫之桂滥厠荐绅泛幕府之莲获事君子幸迯罪戾荐𬒳宠光烛照神藜与英躔之末选书䌷金匮专史笔以何堪拜命若惊蒙恩有自某官家传政学天赋材猷半刺东州聊展骐骥之足一麾南郡行帰鸳鹭之行不弃故僚曲加厚礼对尺书之面目如见徳容望千里之门墻莫伸谢臆荅温州詹通判尭可欢腾梓里共称半刺之贤禄窃蓬山遽拜朋缄之贶俯懐愧惧仰佩谦冲某官秀挺玉山望隆渤海训早闻于诗礼业不坠于箕裘先正言居宣政之间凛闻风采贤别乗贰濠温之郡蔚有声名𥘉登戯彩之堂首賛褰帷之治庞士元骑骥之足庸能乆淹谢康楽山水之州固已改观况圣君懐故囯之乔木而太史有封事之甘棠必起象贤以慰舆论某东嘉冷族西观小官喜父毋之邦得神明之吏对尺书之面目如见徳空望千里之门墻莫伸贺臆荅乐清徐令森牛刀再鼓凫舄遥临喜子晋之江山得偃王之苗裔首拜朋缄之贶仰知谦徳之光某官天赋吏材家传政术倦㳺仕路饱谙闽浙之风荐绾铜章尽得温台之地况此乐成之小邑有同临海之近州吏苟非贤人亦好讼允頼循良之治痛惩贪鄙之余覩已争先来何太暮某蒙㤙𥙷外需次还郷幸父母之邦得神明之吏见书中之面目巳得其人聴堂上之絃歌硕观其政荅曽知郡汪窃第奉常雅资慱约俻贠册府端借吹嘘敬观褒借之词仰佩谦光之徳某官心传一贯名継三曽学探天人庸止文章之冨才冝䑓阁讵容州县之淹昔㳺宦于乐成最留心于鄊校经横绛帐躬率诸生遂能于数载之间翕然変百里之俗弦歌满邑化端自于言㳺龙虎成名功实帰于常衮遂令愚缪亦与作成某敢不益励操修用酬知遇对尺书之面目如际髙标咏双桂之篇章寕忘盛徳与梁司谏伏审光膺亲擢荣陟谏垣方朝廷多事之秋承风俗积弊之后内有群隂之壅蔽外有强敌之慿陵当言者不言而悪人之言巳甞斤立仗之马今日乃何日而不鍳昔日其可忘覆辙之车兹幸正人进当言路固冝犯颜而首论大事毋用削藳而务为小忠天子以为是谏官以为非言甞闻于前軰君子有所恃小人有所畏人皆望于明公庻几无媿古者之七人斯能上継先朝之四谏某受知有素賛喜尤深辄献狂瞽之言以为蹇谔之助荅贺封赠色惨松楸思亲不见恩露泉壌拜命増悲媿谢臆之未摅辱贺牋之先及其为感激罔罄敷宣荅乐清洪县丞蔵咏南囯之甘棠乆思召伯对蓝田之鉅竹喜见崔丞朋缄宠贻谦徳加厚某官心传家学天赋吏材挺挺有祖风翩翩佳公子先尚书承流宣化遗爱犹存贤贰令种学积文负丞何有賛一同之教化継八座之箕裘靡待政成郎膺诏擢某鄊评下士祠禄冗官喜父毋之邦得神明之吏视印未乆巳惊凫鹭之行扫门有期一快鳯星之覩与张侍郎䦨伏审光膺宸命荣贰冬官恃帝幄以横经极儒臣之髙选恭惟某官抱噐逺大禀资直方昔㳺册府而读异书首忤权臣而帰故里二十年不调节尤着扵固穷五百歳相逢力盖繇于稽古燕公乃东宫之旧晋侯为帝者之师硕于论思献纳之时力賛刚明果断之主登衆贤而开治表慰四海之想中兴此多士所望于公非小子敢私其贶倚湏大拜式慰舆情荅新昌李县丞结闻诸公交誉硕登元礼之门见千里尺书巳识㤗和之面第朋缄之礼太厚致下拜之容有慙仰佩谦谦俯懐栗栗某官元精华胄河洛名家摘光艳于唐翰林文固有种探渊源于周天下学岂无传蚤工五色之词冝継入塼之誉戦则必克耻混试于诸生丞虽负于帅贰令于一邑雅负经纶之业岂淹州县之劳伫自松径跻兰省某方窃祠廪误膺郡章退惟侥冐之余谅自吹嘘之素登㑹稽而观禹穴虽歳月之不同梦春草而思谢池顾精神之巳接梅溪先生后集卷第二十二梅溪先生廷试策奏议梅溪王先生文集后集卷第二十三梅溪先生后集卷第二十三启荅喻提举樗俻贠槐市滥接英㳺载笔璃拗误膺亲擢与史舘编摩之选叨经帏讲读之聮才素乏于寸长身曷堪于数聀静惟侥冐端自吹嘘某官一代宗师四方仪表餙吏必以儒者之术冝其有声育材而得天下之英可谓至楽传衣钵者不知几軰登门阑者皆第一人观其㧞士而得尤知其乐人之为善遂致狂妄亦蒙奨提见千里面目之书宠已华于衮繍记一人言动之实庇方託于帡幪荅樊提刑光逺诲诸生于馆下滥与英㳺聀内史于螭头误亲擢既与编摩之选仍叨讲读之聮才素乏于寸长身曷堪于数聀㤙踰望外媿溢颜间某官诸儒范模群吏师表擅声名扵兰省耸风采于柏䑓帝嘉共理之良治务惟刑之恤饰吏以儒者之术存心得君子之仁北斗太山学者咸仰残膏䞉馥后人悉沾师友之选极一时诗礼之传有二子诵髙文于方册未窥夫子之墻论末契于年家端在丈人之行故兹侥冐实自吹嘘荅温州莫守伯虚某官天赋材猷家传政学辍列星之髙选莅二浙之名邦况先大夫有遗爱于此州而贤刺史复共理于今日変千里叹愁之俗継万民安乐之謡凢居蔽芾之隂率𬒳帡幪之赐故兹侥冐端自吹嘘荅木状元待阁窃以君子六千人定覇咸期于一戦扶摇九万里冲天遂冠于群飞真囯士之无双诚后生之可畏大名借甚舆论翕然状元气禀东嘉心潜西洛探㓗静精微之旨工雄深雅健之文蚤蜚泮水之声巍拾计䑓之荐夺魁兰省赐第枫宸䘖锦标而帰事端同于卢肇成赤壁之捷年正类于周郎振赋海之名家符涨沙之胜地极书生之荣而还故里尽人子之乐而奉双亲水緑莲红姑暂㳺于侯幕氷清王润行同集于鳯池蔚爲邦囯之光奚止郷闾之庆某韲塩旧业枽梓陈人滥陪鵉鹄之群亲覩鲲鹏之化世当汉武而异人軰出非遇时焉致此乎才非灵运而作佛在先然其年不可及矣科第既以慁子冨贵行将逼人硕不负扵君亲当相期于逺大荅黄状元洽贤関校艺雅钦江夏之无双兰省抡材巍䖏眉山于第二隽声借甚舆论翕然状元名间绮园才优卢骆翺翔乎教化本原之地沉潜乎䟽通知逺之经说若稽古何必三万言读武成篇惟耴二三䇿见荡荡巍巍之爲尭舜知灏灏噩噩之曰啇周倘借玉阶必陈三阵之要俯拾地芥岂惟一经之明尚淹卓尔之才仅亚褒然之举况闽有异人而素先虎榜黄爲着姓而屡出龙头绰有家风蔚爲盛事某韲塩旧业埸屋陈人滥陪鵉鹄之群亲覩鵾鹏之化喜太学得人之盛快真才擢第之髙硕不负扵明君当相期扵逺业荅丘状元崈贤関戦艺笔屡扫于千军兰省抡材名遂叅于三杰隽声借甚士论翕然状元藴秀江隂蜚英浙右蚤㳺天子之学独抱圣人之经固尝浚井而得泉奚止属辝而比事明一王之旨兼耴左氏公羊髙谷梁赤之长观三䇿之文庶几晁错董仲舒公孙弘之对巍折蟾宫之桂首探杏园之花衫鬂方青富贵巳逼荅莫守贺冬伏以气肇黄宫天地之心始见日行北陆君子之道将亨某官治有先大夫之风民楽贤师帅之政茂对一扬之复欢腾千里之謡某待次衡门阻趍賔宇遽拜缄封之赐倍増感愧之懐荅温守袁正言孚幞𬒳殿庐盖适我硕兮之始懐章里闬正事其贤者之秋曽族贺之未遑遽朋缄之先辱俯懐愧惧仰佩谦冲某官兰省魁儒芹宫哲匠卓矣圣贤之学粹然道德之容议论同乎古人文章盖其余事方权臣用事之日官冷广文逮圣主当阳之𥘉席前贾谊擢自䑓察䖏于諌垣言人之所甚难行吾之所素藴首破和议力摧奸谋有蓍亀先见之明凛松柏后凋之操君子以谓古遗直天下称为真諌官十上固争挺袁安忠正之莭一麾岀守得谢公山水之州上方念之公其帰矣某蒙㤙去囯需次还鄊喜父毋之邦得神明之政汲长孺雅甞慕盎臭味本同王仲宣兹幸依刘帡幪可托荅饶州蔡通判麾出守迹滥厠于九贤同官为僚治实资扵半刺礼过于厚缄来以朋共惟某官世袭衣冠家传诗礼学古然后入政修身乃能治人宜所至之有声谅无入而不得展庞统骐骥之足贰番君山水之邦靡行终更即膺迅擢某误𬒳宸命滥持郡符雅闻别乗之贤喜见天书之面通家自今日行登元礼之门异才非王孙误倒蔡邕之屣荅彭教授亀年一麾出守分符滥継于九贤同官为僚问政尤资于半水礼过于厚缄来以朋某官秀禀丹丘名髙太学擢千佛之科第有二难之弟兄学探圣贤而志益勤文髙流軰而进未艾頋此番君之故囯实维筮仕之旧㳺昔宣彩棒之威今长杏坛之教诸公称其慱治多士资其范模巳遂终更伫膺召擢某滥𬒳宸命误懐郡章自慙么么之资輙拜宠褒之赐及瓜巳乆莫谐聮事之欢行李尚留庶有见贤之幸荅池州韩守元龙符分邻壌未登元礼之门书拜朋缄如见荆州之面礼过于厚分何以堪某官生自相门妙有家学业袭簮绅之旧才传经纬之余小试铜章茂着循良之绩荣持使节深知耴予之冝咸嗟骥足之乆淹姑卑雄藩而共理皂盖东㳺而邦人共喜黄堂坐嘨而郡政自平罔俾文公专羙袁潮之政寕容子厚独称晔㤗之贤靡终更伫召擢某才居下下志在休休有慙江左之家风误辱楚东之名郡抚封不逺硕修接境之欢甲子虽雌敢论同庚之契荅新靖州杜守明伦守番君之囯顾庸缪以何堪逰郑公之鄊依仁贤而甚幸礼过于厚缄来以朋共惟某官名重楚东气钟杜固习家传之诗礼冨天赋之材猷自郡章之既懐惟吏事之是宪居邦必闻政稔观九贤之风学道则爱人优为千里之治预懐杜毋之徳想见靖人之心次巳乆需来何太莫某科名滥窃符竹误分自慙么么之资仰荷吹嘘之赐见尺书面目固已知贤登通徳门阑行将承教荅白待制某官逮事三朝荣䏈次对与刑犹在有靖康贤相之风文采可观本长庆诗豪之裔奉真祠于番水継髙躅扵香山頥飬遐龄鼎来多福况圣君思故囯之乔木而先正有克家之象贤行以蒲轮召还荷橐荅沈运使枢符竹滥分方託帡幪之庇鳞鸿逺届遽颁面目之书盛徳谦光朋缄过厚共惟某官学传既济文継东阳柏䑓飞半豸之声兰省应列星之象七闽持宪了无囹圄之冤両地効官潜賛庙堂之画方圣主重外䑓之寄以大贤居将漕之权洞晓利源钱已流扵地上深忧时事虏其见于目中宣室兴思苍生望起某天资不敏吏事尤踈䑓评类韩愈之譊譊治考同阳城之下下罪甚多矣部刺史想必能见容行或使之贤大夫恐不得终事荅陈緫干损稽山逰宦屡修同舎之欢番水得书如见故人之面礼过于厚缄来以朋某官气禀劔津名蜚槐市然膏油而读纸上语耴科第如摘颔底髭弟兄可谓徳星丗家不忝忠粛昔宣威扵吏隐今賛画于緫司绩效有闻冨贵将逼某误膺宸命滥把郡麾託末契于年家借余光扵幕府頋兾北群空之马致千里以奚难同江东日暮之云对一樽而未遂荅贺枢蜜伏审光膺帝制荣陟元枢播告之𥘉迩遐胥庆共惟枢宻叅政白首一节赤心四朝爵齿徳俱为可尊直刚人得其所飬昔焉勇退无愧鑑湖之髙今也来帰不异蟠谿之起頋用舎行蔵之际实安危治乱之机大臣以道事君春秋责俻贤者不出则已必有可观硕如魏郑公展尽底藴咸望谢安石大慰苍生兹舆议所期扵公非十朋敢私其祝荅赵通判一麾出守至仁仰戴于尭天同官为僚可爱欣逢于赵日礼过扵厚缄来以朋某官巍折桂枝荣䏈玉叶振振周家之公子惓惓汉室之忠臣为善最乐而得扵家传稽古入官而非以政学姑屈神明之胃暂淹州县之劳番君得江湖心甞令兹邑庞统展骐骥足来监此州行起宗英入扶王室某误㤙得郡亡术治民阅三月而政未成思九贤而梦不见喜可知也幸王事之获聮争先覩之与邦人而共快荅乐清权县求司法乎寛守法雅闻三语之贤恺悌摄官优布一同之政礼过于厚缄来以朋某官天赋吏材家传政学于公世有隠徳释之狱无冤民考巳及扵书三人咸思扵借一蕞尔乐成之小邑乆㢤令尹之乏人贪有至扵贼民懦或闻扵畏吏口南金而守明府有类真源律大法而礼人情兹逢卓茂允頼循良之治来绥凋瘵之民覩必争先闻犹失喜某逺㳺江左承乏楚东幸父母之邦得神明之吏故鄊虽逺未闻言偃之絃歌归兴巳浓及见河阳之桃李荅荆南李太尉适夔子之邦方将问政识荆州之面何待封侯某官裔出陇西群空兾北禀汉将无双之气懐周臣不二之心迈方畧扵孙呉爲囯家之英衞受知于上屡持大将之权开府于荆益重长城之寄虏不敢动时方頼公某之任逺邦假涂重镇观尺书之面目喜其可知闻万福之威名见已大晚荅帰州周守声迹相闻同䖏浙江之左封疆非逺并逰巴蜀之东缄来以朋礼过扵厚某官诗书奕世簮绂传家挺秀气扵三衢驰英声扵列郡展骐骥足甞佐苗人之邦分铜虎符遥临楚子之邑化已形扵千里治未及扵期年更不俟终召其非晚某俻贠番水易任夔门将假道以观风且登堂而问政面目之书巳见喜得其人唇齿之邦是依言帰于好荅周运使行或使之难方歌扵蜀道喜可知也梦已见扵周公词观三崃之流书覩千里之面礼过扵厚缄来以朋某官姬箓传芳坤维挺秀文非少而且重厚艺虽多而不吝骄才学俱髙子云相如之也名徳兼着君平仲元其人欤蔼蜀郡之乡评最普慈之治绩方圣主啚中兴之业以大贤居将漕之权弭使节扵一川扬仁风扵列郡以身化下小揽辔之范滂用义理财鄙流钱之刘晏矧舆议之素属岂计台之乆淹更不待终召其非晚某俻员番水易任夔门将入境以观风且登堂而问政叱王尊之驭险不惮扵登天依韦皐之贤易端同扵履地荅查运使三峡倒流难敢辞扵蜀道一麾出守芘端頼于苏天荷友义之素敦媿朋缄之误及礼过于厚情何以堪某官先朝名家今代人杰然膏油而读𥿄上语取科第如摘颔底髭学兼通于古今才两俻于文武明目张胆陈治乱于天子之前论将谈兵賛筹画于元戎之幕辍握兰之髙选膺将漕之重权弭使节于一川扬仁风于列郡飞刍輓粟姑心计之暂劳簮笔荷嚢谅超迁其非乆某俻员番水易任夔门首蒙千里之书喜见故人之面叱王尊之驭移孝子爲忠臣依韦皐之贤视青天如平地荅呉叅政一麾出守蕃宣滥䖏于上㳺同官爲僚谋议允资于先逹礼过于厚缄来以朋某官场屋旧人江湖名士身荐歴于中外学兼通于古今登科五十年亲见先朝之盛抟风九万里上至列星之躔凢后来待荷簮笔之流皆前日含香握兰之选孰谓诸候之賔客乃屈四朝之老成更岂待终召其非晚某自番君之国易夔子之邦乆违数仍之门墻忽见天书之面目以幕府而待杜老岂同严剑南避正堂而舎盖公愿效曺相国易䕫子之邦荅施州甄守三峡倒流方叹川涂之险一麾出守遽蒙牋翰之修徳厚而谦㳟过于礼某官中山华胄西蜀良家才兼文武之全性禀忠义之实矫命制难陈汤有得于行权投笔立功班超宜侯于定逺既龙韬豹畧之屡试姑皂盖朱幡之暂乗控巴地之上㳺守清江之名郡化巳形于千里威且震于四夷更靡待终召其非晚荅周运使老向巴人方起杜陵之叹忧销王粲幸依刘表之贤使已近于光华礼将勤于吐握某官道师孔孟才配卿云金门玉堂谓践扬之已乆木牛流马奚飞輓之尚淹诏将下于蜀天公其帰于魏阙某敬拜宸命行趋计台媿谢牍之未修辱贺缄之先及同西州之士硕承教于乡先生与列郡之民咸託芘于部刺史荅茶运使渭北江东起日暮春天之叹乌蛮鸟道同孤城絶塞之逰行或使之喜可知也某官雁塔前軰麟台故人既臭味之素同亦行蔵之不异爱君忧囯抗章如出于一心持节分符逰宦相从于万里某敬拜宸命将趍计台媿谢牍之未修辱贺缄之未及倾盖如故乆论程孔之交唿酒劝君行讲韩张之好荅潼川运使何舎人番水期年治亡善状夔门万里地窃巨藩揣庸缪以何堪恃髙明而自尉某官学本自得才尤不群道造子思之诚气飬孟轲之浩杰立角出于永嘉多士之地难进易退于权臣用事之秋翕然称郷先生卓尔为天下士分符持宪不辞蜀道之难忧国爱民寕羡锦城之乐某叨预梓里稔闻月评仰齿徳爵之俱尊喜风马牛之相及叱西州之驭移孝子而为忠臣依韦皐之贤视青天其如平地荅前四川茶马续修撰国逰夔子稔闻舜友之风地过荆州未识韩侯之靣目仰瞻于数仭遽下拜于双缄某官虞庠旧人晋国竒士仕途歴三十年之乆鹏程搏九万里之髙牧民如牧羊为治素同于卜式问人不问马存心无媿于宣尼坎则止而流则乗仕不喜而已不愠求田问舎孰云不高结绶弹冠亦何足慕优㳺里巷頥飬年龄然朝庭方思老成况天下咸仰齿徳宣室未前贾谊蒲轮必起枚生某渉世最踈蒙恩误寄方观风而入境思问政以升堂庭过伯鱼窃效陈亢之喜书传双鲤益叹玉川之贤荅沈待制调屡上词章误得股肱之郡未修竿牍遽观靣目之书缄来以朋礼过于厚某官望隆苕霅世耀貂蝉八咏逸才真隐侯之华胄一门盛事实故相之难兄甞分浙右之符尤着闽南之绩奉真祠之巳乆奚从橐之尚淹行起老成以尉中外某阃分絶塞地易近藩将入境以观风且登堂而问政帰自䕫子国幸风波之巳逃逰于郑公乡庶罪戾之可免荅刘大諌屡上祠章误得股肱之郡未修竿牍遂观面目之书缄来以朋礼失之过某官学贯今古心潜圣贤乐道㡬于屡空飬气本无以直然青黎烛读异书于蓬莱咏白苹诗起清风于苕霅当龙飞干道之始正鳯鸣朝阳之秋官居諌垣色正朝路称尭舜者无非孟子谁与王言指㳟显者岂无京房孰若公勇道而去令名益高争无媿于七人贵奚烦于五马然臧仓存而鲁侯不遇旣承璀去则李绛必来益输畎畆之忠徃賛岩廊之治某叨与同舎素蒙异知迹虽隔扵江湖心不忘于舘阁荅凌尚书两朝重望一代儒宗擢第若摘颔髭巍中甲科之选理身如梳旦髪了无纎垢之污时可用而则行道无入而不得入则懋立朝之节出则腾治郡之声退之以荐贤为心天官惟允行俭有知人之鑑吏选尤精方聴履而上星辰遽衘盃而乐贤圣乆淹家食想宸衷伫繇八座之尊拱拜三公之贵其顷以晚进叨居下僚逖矣门墻之违巍然山斗之仰与沈尚书易郡而东误得股肱之重去天非逺喜瞻喉舌之尊行逐登龙敢先致鲤某官书读万卷名登两科负贾生通逹囯体之才有韩子涵泳圣涯之学言无发而不中最髙北阙之书治所至而有声尤振西州之誉上意毎注于安危之际公色不変于荣悴之交人才甚难今日有㡬况当宁方兴衰而拨乱岂重臣可置散以投闲谅兴宣室之思即起东山之卧某为学最浅受知实深贤関首与于陶镕词掖误蒙于荐引去门墻其巳乆仰山斗而不忘行由或使而身窜于夔喜亦可知而乡逰扵郑事大夫之贤者窃效古人之居邦就有道而正焉庶几君子之好学荅姚子才荐蒙肯顾宠示长牋岂惟叹骈四俪六之精抑亦见闻一知十之学方观韩子送何坚归道州之文端頼澹台助言偃为武城之治尚容再见以驭谢私荅章教授日邉得郡寄千里之股肱鱼腹有书见五年之靣目礼过于厚分非可堪某官挺秀相门蜚声帝学文法汉而尤古诗拟骚而更工衣冠盛唐室之䔥诗礼传孔庭之鲤满门科第継元佑省闱之风异日功名嗣庆暦名臣之颂学无入而不得辰何来之太迟穷年屹屹膏油业已精于韩吏部诸公衮衮䑓省官岂冷于郑广文名誉巳崇富贵将逼某灯共庠序年同逺巡懐高山流水之音起日暮春天之叹逺官夔子国幸巳脱于风波来逰郑公乡庶可逃于罪戾荅泉州交代周叅政千里分符叨継重臣之后双缄拜赐輙为盛徳之先覩鳯有期续貂为媿共惟某官学术荀盃人才卨夔昔遇上皇耸风采于台谏晚事圣主賛谋谟于庙堂乆均逸于巨藩暂飬高于琳宇如昔者大老之二兼天下逹尊之三盍归乎来爰立作相某不学亡术见贤思齐将入境以观风硕登堂而问政窃比曺相一遵䔥何之规真见周公不比宣尼之夣与福州王叅政五载三州方幸投闲而置散一麾千里又叨宣化而承流顾大邦虽非小子所堪然便道有见先生之喜共惟某官性天小卓材地闳深道扶孔孟而袭其传文追杨马而爲之配変儒风于両学最治绩于四川荣长諌垣所陈无非大事巍参政柄有告必以嘉猷方蹇蹇以立朝遂营营而去国四海咸兾其复起七闽岂得而独私盍帰何来如古者之二大老无出其右兼天下之三逹尊硕趣曺装即膺汉诏某门䦨下士学校诸生蚤亲模范之工遂玷簮绅之宠兹滥膺于剧郡幸宻隷于崇戏欲问为邦窃自比于颜子愿言承教终不叛于韩公荅赵知宗五年三郡方幸投闲十札十行又叨共理逺辱朋缄之及仰钦谦徳之光伏惟某官派出银潢名髙玉牒术业炎刘之歆向勲谋仙李之江河兼爵齿徳之尊有风雅颂之好帝眷尤甚宗盟有光况惓惓忠臣不忘畎畆之念俾振振君子咸陶麟趾之风伫观昌鲁之季孙行作相周之衞武某昔在越絶获知宗英屡陪觞咏之逰乆阔咲谈之乐不谓晚涂逰宦重遇平生故人将使泉南复継兰亭之盛不令坡老独称安定之贤荅蒋教授不学亡术缪懐刺史之章同官为僚行诣广文之舎礼过于厚缄来以朋某官姬箓传芳莆田挺秀深究群经之㫖早聮千佛之名登科盖巳十八年读书何止五千卷眷此清源之郡雅为逰宦之乡昔鸣子贱之琴今主马融之帐化同鲁国诸生咸采于藻芹文振欧阳髙第行登于龙虎官岂容冷诏将𬒳温某立朝甚愚为政尤拙巳五年而三郡又千里而一麾将入境以观风且升堂而问道见尺书之靣巳得其人㳺半水之宫硕咨以政荅兴化陆教授五年四郡误懐假守之章千里尺书快覩同年之靣礼过于厚缄来以朋某官秀挺三山风髙二陆才盖由于天赋学况得于家传搏风宜上于天池采藻尚淹于侯泮眷兹莆水实为冠帯之乡冝得宣公以昌仁谊之学官岂容冷诏行𬒳温某符竹滥分寳邻是頼方驱车而假道硕问政以登堂诵十年尊酒之诗辰乎何速见千佛明经之士喜也可知荅任运使五年三郡方幸投闲一扎十行又叨共理首辱朋缄之贶仰钦谦徳之光某官秀挺三山名髙千佛餙吏必以儒术修身本乎诚明色正霜台风采稔闻扵半豸位分卿月礼乐咸资于一夔入则居清要之官出则为光华之使着治绩于数路蔼欢声于七闽姑为转饷之䔥耻作流钱之晏苟非仁义固未甞陈于王前其在朝廷又孰敢于诸任齿使轺暂屈召节䁀来某渉世最踈辱知素厚千里误分于符竹二天仰頼于帡幪教化羙而风俗夷小诸侯敢不自勉抚字劳而催科拙贤使者必能见容荅石察判巍中亚魁荣㱕故里大䇿耸传于多士长牋宠及于陈人事甚盛而获观喜欲言而不足某官家传万石誉擅七闽志雅在于夺标射果闻于中目详观切直之对深得茂明之宜虽䇿勲有䔥一曽次之或殊然公议以王后卢前为未惬清泉𬗋㡌遽改观于温陵緑水红莲聊宦㳺于越絶伫自賔幕即登道山某幸兹分符叨与劝驾果遂郊迎之语薄摅簮盍诚式遄其㱕筞亲之乐孰加此不负所学许国之忠其自今荅郭县尉荣擢巍第言旋故乡荐蒙都骑之临重拜雄文之贶老获观于盛事喜实倍于常情某官经傮获麟文冠荐鹗兰省复居于前列英声益重于南州暂淹龙虎之羙名姑作神仙之隐吏力盖由于稽古人咸贵于为儒託诸空言科第既已慁子行其所学忠孝可以立身㣲圣贤其谁与帰于礼乐必从先进硕自今日以观逺猷荅兴化何知军地异楚齐海不分于南北国犹鲁衞政窃比于弟兄况为天子守土之臣宜讲诸侯睦邻之好礼过于厚缄来以朋某官挺生相门妙有家学早蜚声于槐市果巍第于风宸惓惓懐忧囯之诚耿耿抱邪之愤官清而要荣跻列宿之躔气直以刚力请上方之剑乃反落御史之胆恨不断侫臣之头始知学校之有人孰谓书生之不武上嘉蹇谔卒行其言天赏精忠遂魁其子风采耸于天下名节立于笔端盍帰笋之班姑养琳宫之浩符分千里方歌来莫之廉诏下九重行作去思之武某聮名㕍塔共事贤関既臭味之素同又封疆之不逺相为唇齿之国义莫重焉敬观面目之书喜可知也贺张尚书伏审力辞从橐荣奉真祠缙绅髙勇决之风当宁惜老成之去不负所学于夫子无媿陆宣公能全大节还故乡真同赵清献某受知最厚賛喜尤深方当危疑之秋倍为明哲之贺日探车骑即登门墻贺陈右相廷涣大号相登真儒讙唿万方耸动列辟某官气大以直学明而诚入则正色于朝廷出则乃心于王室行蔵合圣人之用舎进退为天下之重䡖不肯枉尺而直寻惟务献可而替否章屡上而求去甚力睠愈隆而挽留益坚可谓大臣巳乆慰苍生之望爰立作相冝尽行平日之言绩坐底于咸熈喜真成于不寐贺汪尚书光膺帝制荣緫天官读侍金华班髙玉笋共惟庆慰其官书读万卷心醉六经养孟轲之直刚得仲尼之忠恕入则居献纳论思之地出则揔方伯连师之权徳名重于华夷治行最于闽蜀学以传道真冝为万乗之师才可佐王奚止居六官之长孰䏻熈帝之载当今舎公其谁兹与议之所期非某敢私其祝贺陈左相诞敷明命荣陟首台用贤非以序迁简帝实由人望某官学传圣絶心造道㣲徳寛大而䏻有容气直刚而不可夺入则以嘉猷而告君出则以斯道而觉民房元龄心不启权斯䏻持于衆美䔥相国法若画一固宜冠于群臣况宰相以鍞抚四夷而丈夫当扫除天下今日之事舍公其谁侵疆未帰人咸望于夫子不仁者逺功实在于皐陶罔俾古人独专其美贺虞右相廷涣大号朝登硕儒选衆得贤若舜汤命相之日缙绅相贺如文富宣麻之时讙唿万方耸动列辟某官勇自仁出忠由孝移鲠谔传世南之风敬义禀坤爻之徳入则以嘉猷而告后出则以斯道而觉民拯社稷于艰危静胡尘于谈笑周瑜赤壁之外不见隽功谢安淝水以还未闻相业公独得于兼俻事非止于一书枢府岀而全蜀安衮衣帰而敌国惧果膺爰立式慰尔瞻然大臣以道事君而春秋责俻贤者硕以天下而自任勿谓吾君之不能鲁国侵疆未帰责端在于夫子乐正为人好善喜窃同于孟轲罔俾古人独专其美与交代胡侍郎执笔螭拗昔类蒹葭之倚分符闽峤今同穅秕之飏不啚衰暮之孤踪复有交承之雅契某官心传絶学天赋刚肠当姦邪误国之秋奋忠谊敢言之勇朱云请上方剑欲断侫臣之头贾生陈痛哭书硕繋单于之颈去国盖一万里投荒踰二十年㑹上圣之嗣兴起孤忠于乆废心惟忧囯屡推造膝之诚义不戴天力沮和戎之议卒落落而难合竟栖栖而不容周宣方拨乱以兴衰韩子乃投闲而置散衔盃里巷晦迹桑榆盍㱕乎来万事之问在伯始无出其右十里之难制一贤赤心素结于睿知白首姑烦于卧治𥘉需漳浦之次遽易温陵之麾伫竢晋中讵容𥙷外某辈行相絶官僚偶同聴诗书执礼之言资直谅多闻之益左右共书于言动后先相継以承宣诵十年尊酒之诗修尺素双鱼之敬来何太莫冝趣曺相国之装政务惟新奚烦楚令尹之告梅溪先生后集卷第二十三梅溪先生廷试策奏议梅溪王先生文集后集卷第二十四梅溪先生后集卷第二十四小简答吕主簿某顿首再拜气肃晚秋候临良月伏惟主簿学士百神交相万福骈臻某仰窃芘休重蒙记録谨因囘介少布谢悰不宣某向寓雪溪获瞻芝宇千里相逢而遂成倾盖一樽屡共而辱与论乆念几席之久违荷故旧之不弃逺颁翰墨仰佩谦勤披味以还感媿兼集某官斯文老匠后进名师不倦学古之心尤髙铸人之手声望炜烨平生知识最多人物魁梧他日富贵何患行见公朝之荐鹗宁忧小邑之栖鸾硕调护扵鼎茵伫翶翔扵㙜阁某比因窃苐之还遂适披云之硕特蒙枉顾益见撝谦别离经时行将命嵇吕之驾㑹合有日要湏聮孟韩之诗惟是硕言併遅面究某滥被宸恩荐更幕府未修谢牍遽拜贺缄蒙长者之见先媿小人之不敏遂有亲依之幸尤深忻忭之诚探禹穴而登稽山硕观古谍泛剡溪而访安道不废家风与王安抚㑹稽地广民伙号东南大都㑹苐以连歳灾荒今年尤甚孟秋之初大风滛雨继以江涛暴涨飘庐舍害禾稼濒海之民死徙者稍多兹固仁人君子所宜动心仰惟入境之初首加访问下车之始抚字为先上以宽圣君东顾之忧下以慰越人引领之望不胜幸甚某备贠幕职目覩其事辄敢以闻与赵侍郎令詪拜违台范晦朔遽更仰徳之诚不忘鍳寐窃惟视印之初人事纷冗尺牍修敬不敢辄先虽去思之意不减扵越人而后贺之罪巳同扵谭子尚兾贷其不敏某官疏通练达宽厚老成㦄四十年之仕途号二千石之治㝡宪闽帅越异绩愈彰方当宁以用度为忧卑明公以货泉之柄中外相贺以为得人昔萧何转漕関中以给民食刘晏流钱地上用佐中兴久无其人惟公是望舆论攸属某非敢私比者天降之灾害及稼穑越人瘠矣得旨赈济遂获更生窃知公爲上言之活人手叚巳见扵得君之初也公巳去而不忘越越人徳公亦将终身而不忘甘棠勿伐之咏在越而不在燕矣某以书生賛幕懵无所知仰荷包荒不赐谴斥子犯有罪犹自知之娄公见容可谓盛徳尚兾始终垂庇获免扵戾感戴何穷与王舍人史舘舍人道徳才猷文章议论真一代人杰也爰从大对忤意权臣养浩十年卒不爲附丽计公道既开平歩馆阁兹者正位西掖有识相庆昔晁董蜚声扵对策而不遇明主常杨得体扵制诰而俱非正人夫岂如公兼备衆美至若子产以润色有功而立郑宣公以代言振职而兴唐相业可嘉起扵辞令天下缙绅所同望扵门下非某区区私祝也伏审代言西掖被命为真自代之章辄及寒贱静惟斯举本非虚文前軰逹贤引类多在扵此爰从近歳兹道不公不出扵观望则生扵请託故上不以实而求下亦以文而应自非髙明特逹之士以公道为已任孰肎扵观望请託之外而举人仰惟大贤独追前軰自顾何人可当公举奨借过情感媿亡地启事一封聊申谢臆虽举扵公朝不当讲私谢之礼然待以国士其可以衆人报耶答陈少卿某前岁窃第行朝遂获出入门下者数月伏蒙顾遇情均父兄私心感激无以借喻况获珠玉盈箧以归辉映里闾宠扵得苐亲故相见首以公之遇我者吿之无不钦叹厚徳尚恨未有图报之所而大斾巳西瞻望门墻不胜依恋李路钤至越首拜诲缄之赐累幅勤厚如面台颜伏承养浩丘园日有文字诗酒之乐仰见大君子所藴过人朝着山林无入而不自得又蒙欲以所作见示尤荷台眷之笃将始终教诲成就之也果蒙不鄙甚幸甚幸答李丞务蒙示先叅政圹记三复流涕仍需挽章感认不鄙恭惟叅政宏才硕学精忠大节凛然当代少见其比虽晚路为权臣所抑不获伸其素志然天下公论史官直笔㫁不可诬某軰鄙陋之词岂足以发扬其万一平生之所以耸慕者有不可辞三章谩往惶愧亡地与张㙜法㙜法鄊丈茂对新杨检敕㙜宪神相忠嘉台候万福某日者伏审光膺宠命喜至扵跃念欲即修贺书切谓大贤进用不止扵此日竢殊擢故少遅之非敢自外扵门下也仰惟圣君求治甚切不爲无事吾鄊一二先达致身㙜諌当得言之秋必䏻明目张胆以慰公论某所以遅遅而贺者亦姑有待焉敢乞上体眷隆展尽厎藴以结主知指日大用以福苍生以副簮绅之望维桑与梓亦被余荣答温守周侍郎绾伏蒙赐以书翰圎缄累幅礼意有加㫖酒生羊爲贶甚宠近代先逹荐绅以名位自居贵不下贱久矣兼逹尊之三且身爲邦伯而礼先扵寒贱后学徳盛而谦世所未有顾某何者可以蒙此邪下拜之余感惧并集答台守凌侍郎哲伏蒙台慈㠯某假涂赴阙特有宠赐某窃闻将有逺行行必以赆虽百镒在所不辞然可以无取取则伤㢘虽一钱有不宜受独扵仁者之赐辄起小人之贪拜贶以还感媿无地今祗领到州十千省发路之赐谨用囘纳与王运使某官道徳政事文章经术当扵古人前軰中求之非止可为今日儒宗吏师也朝廷方以全蜀为重故卑以外㙜之寄恩威五十四郡屹然为国长城以宽主上西顾之忧岂以萧何䏻转输刘晏知取予之事而凂缙绅先生耶越蜀相去万里不修兴居问又复二年惟拳拳斗仰之诚不替朝夕去岁邸报中获观㙜谏列荐之章士夫识与不识㒺不钦叹门下士喜如之何清资峻秩不足为先生荣异日特书大书屡书者为可贵尔比至行朝虞郎中出示蜀中小録窃知职试文衡获覩约束知其所得必真才实学相如杨雄三苏軰一纲尽矣省榜巳掲太学得百余人可谓盛事皆出先生畴昔作成教导之赐也近年文体屡变学官屡易士子多异论惟推服吾先生至今无异辞入蜀以来声闻益着朝论翕然何大諌诸公称道尤力召还必在数月间某或未以罪去复有抠衣之幸矣某晚学不才试吏越幕自谓必以瘝旷获罪误蒙郡帅王书见知尝荐僚属四人于朝以某为首然某亦佩服先生之教在越两载不敢以一字逹庙堂诸公腊月七日终更当日挈贱累还鄊欲屏迹山林以安愚拙不谓叨被误恩有校雠册府之命退惟侥冐实出先生平日齿牙余赐苐切媿感谷日离家二月初至行朝供职巳半月贱累犹未来也汪圣钖为少蓬尤厌士论舘中皆一时英隽某厠迹其间葭倚群玉媿不自胜先生顾遇素必有以警策不逮俾终为善类之㱕幸甚某比因廷对尤荷今四川制置王丈见知代言西掖举以自代自帷疎缪声迹沈下仰蒙特达感激不巳以国士见遇者帷吾先生及舍人丈二人今皆在万里故某㱕依慕用之诚尤在扵蜀也阎梁二同年试吏两川帅幕阎质直梁俊迈皆蜀中佳士获趍事大贤必蒙厚遇刘韶美宫教在㑹稽逰从甚欵自谓受知扵先生语必慨然叶枢至越见之大以为竒延誉诸公今亦移行朝供职矣先生行将大用荐贤报国尤所当先阎察推老矣当不待终更而荐之可也舆论所欲非某敢私答曽知郡某官人物不群才徳俱邵学术通伦类而无入不得儒雅饰吏事而所至有声南州之政巳闻北阙之诏将下岂兹小垒可淹大贤舆论所期非某敢私祝也往岁某官吏隠乐清主鄊校某获执经与诸生之列最蒙不以碌碌余子遇窥奥境而知所㷌皆我公博约之赐也违去二十年两遭家难屡困埸屋声迹沈下逾逺门墻尺书修敬莫克自致扵千里之逺媿媿负负何以自文然景山仰斗之诚初未尝一日替仰惟髙明宏博必恕其不敏而亮其无他临𥿄悚惧不自巳巳与任安抚某官全名大节凛然超絶昔人前軰之上乃者持风宪肃朝纲忠言谠论屡批逆鳞奸邪寝谋盗名器者为之胆落议者谓虽汉汲黯唐魏郑公国朝王元之唐子方诸公殆无以过直道不容一麾出守有识之士咸为清朝惜之然圣主图治方鋭急扵见贤端人正士决不可久外宣室之念正深诏书行落大江之西公其爲苍生起某叨被误恩校雠册府静帷侥冐实出先逹大贤吹嘘奨拔之赐寕不知感苐恨来晚不获瞻拜合光亲承博约以慰平昔慕用之诚然每见同舍郎称颂盛徳㡬不容口柏㙜蓬山至今有光吾道甚幸名教甚幸答赵抚干荐拜札翰之辱如对标致扵几席间喜可知也暑雨未歇伏审莲幕风髙賛画有相台候万福某窃禄懐媿每廑记録蝤蛑风味不惟胜无肠公子自可以軰瑶柱江君㑹稽固不易得钱塘又絶无之临食必起故郷之思兴与鲈莼同但不䏻如张翰之勇决耳逺蒙分贶以养吾老饕媿感俱不少也道山石渠輙纳墨本置之悠然阁可与南山同入眼刘子政乃天禄阁中人岂容懐惓惓之忠久屈于外耶与任提举某官以直道立朝去非其罪物论惜之兹承光奉宸恩荣持使节作外㙜之耳目耸风采扵大江之西识者谓圣眷方隆兹实大用之权舆也伏想輶轩屇道而召节巳隆天气正炎淫雨未歇敢祝善保台重某仰视台照辄有尘禀某有表叔贾如规者宣靖间在太学有声后困场屋遂俯就恩科其人极有士行为鄊里所推前任建昌尉以清白闻今任兴国军司理秋冬间赴上贾安分自守不求知扵人然某官方以人物为心不敢不以其名闻也又亲戚刘镇者戊辰㮄中乙科其人有学问工诗文通晓吏事见任洪州司法登苐一星余尚困选调今皆获趋事大贤深为之喜傥蒙提挈成就甚幸甚幸苟非其人某亦不敢妄举与王总领淛中去蜀如在天上不修兴居状又复一年惟是万里斗仰之诚不替朝夕㡬叔至临安出所赐书钦阅以还感佩谦抑去岁闻石命某喜尤不自胜谓即有瞻拜之幸既而改除舆论殊欝盖朝廷以蜀为重姑留大贤然议者谓汲长孺当在朝不当使之在外也近日庙堂设施皆合人心如张右相胡邦行自使凌汪二公爲天官豫章宣城之除无不称善缙绅日徯先生之㱕便当爲治装计某窃食蓬山日虞罪戾兹蒙误恩备贠佐譔退惟侥冐实先生畴昔奨借之赐苐増感激然某去冬轮对妄论时事初自谓必得罪圣主宽容不惟不怒且畧施行其言既而舘中诸公相继论列上一一开纳但侧目者衆迹不自安某与冯圎仲一一同舍皆请外庙堂不肎敷奏叶枢以其事闻上喻宰执俱不容去某以求去得迁力辞不获今亦不住爲乞外丐祠计万一果遂所愿甚幸甚幸先生知遇有素更乞时赐警策俾终不为小人之㱕以辱门下其为幸也又大矣㡬叔被辟益见先生友爱之笃闻问间无不钦叹万里之行良劳苐恐坐席未暖必随台斾而还也郑正叔教授昔在上庠获预执经之列乆与㡬叔㳺今相随入蜀切望周旋阎梁二同年近得书皆荷知遇阎又蒙以四条首荐尤感激也近舘职甚缺贠次苐皆召试矣主上圣徳日加陈丞相有容徳颇收拾人才㙜纲稍振陈应求副端排撃奸邪保全善类尤为士论所㱕乃汪端公荐引之也用刘信叔逐刘寳皆近日可喜事其他事体㡬叔能言之答王舍人佐别大君子凡三年相去二千里之逺修敬不先下拜诲缄之宠者再矣舍人不以先逹自居而谦徳如此某晚进乃敢㻋怠尚何以自文耶某比备数馆职与二三同舍日以时事为忧初欲同上封事未果㑹当轮对遂各以巳见献某最山野狂妄尤甚上宽大能受尽言不惟不怒且畧施行之但左右前后瞋目切齿者终不相置某自去冬求去札子凡数十上凡八阅月始遂所请然区区之意止是丐祠庙堂乃委曲如此出自望外阙期近在九月间当复申前请以遂所志不复诣仁者之里日俟舍人丈零陵报政遄㱕廊庙公道复行清流増气某巳挂之冠当复弹矣蒙示两𥿄论列时事仰见舍人丈天资忠义过人逺甚不以身外而忘爱君忧国心也三复以还钦叹不巳某以五月十八日离行朝至途中闻次日有虏使失礼事中外咸懐主辱以死之耻况官穹禄浓者当如何某方屏迹田野虽黜陟不知理乱不闻不复开口及时事然畎亩惓惓之诚犹前日耳况舍人丈受明主之知膺千里之寄宜其不能自巳也来书所说荆㐮雷化事此岂细故耶梁丈贤者方居言路不可不以告之与洪检详迈比获识检详难兄弟于朝读雄伟之文闻正大之论知天下士在一门也又辱为检详同舍之未荷知良不浅临行既勤饯送仍宠以诗章㱕槖有光感激无巳违去数月斗仰不忘需次弊郷偶成见阙虽贫居急禄而卧病未能遽行复申祠请实非获巳傥蒙台念见庙堂诸公曲赐一言俾遂所求不胜至幸与杜殿院伏审光膺宸命荣陟㙜端天子亲擢正人中外莫不相庆窃闻殿院丈排撃姦邪保全善类饶君子不饶小人果践平日之语某受知最厚賛喜叵量更兾尽摅素藴益振㙜纲以满中外之望与呉察院伏审光膺宸命荣陟霜㙜朝登正人中外胥庆拜违台范垂三十年虽修敬有稽而仰徳不替比闻召环真成不寐之喜然君子未来而小人巳去道出婺女日伺骑音竟不瞻际怅望何巳某蒙恩补外需次还鄊方幸息肩官司来督赴任虽贫居急禄而多病未䏻遽行遥望门墻倍増依慕与汪侍郎某入舘之初侍郎丈以先逹儒宗为蓬莱主人遂获朝夕趍隅以听博约重辱顾遇不后同軰临行又蒙饯别之宠晚进不才何以得此拜违数月斗仰益厪需次弊鄊偶成见阙贫居急扵得禄便欲犇赱就职縁冒暑得疾未䏻去体素苦痰嗽遇秋复作不免复申前请以札子託圎仲矣敢望侍郎丈见庙堂一言俾遂区区之硕庶得在家医治少延残喘不胜感幸与凌侍郎某备数册府获识侍郎犬扵朝望俨然之容闻正大之论知朝廷之有人三十年盛名不虚得也谦恭下士真有前軰风某愚不入时独蒙顾遇临行又辱宠饯礼意有加晚学不才何以得此扵大君子私心感激不自已已违去数月斗仰弥厪需次还鄊偶成见阙虽贫居急扵得禄而卧病未䏻遽行复申祠请实非获巳巳恳汪丈为吿庙堂更吿侍郎文曲赐一言俾遂所求幸甚与刘察院伏审光膺宸命荣陟霜㙜大用有阶善类相庆其晚学不才滥㳺册府获亲炙者㡬二年薰温粹之容稔忠之论知君子所养过人媿仆軰匹夫之贱每蒙推诚顾遇警策不敏临行惜别着见颜色既勤饮饯又宠以诗章诵小小林园意自怜之句觉松菊之有光也违去数月梦寐不忘自闻新除喜不自已近朝廷去积年巨恶大快舆论天下知㙜諌之有人矣与陈侍郎光膺宸命荣陟从班朝登正人中外相庆天子欲其居献纳之地天下知其爲大用之阶有识君子惜其去风宪之早也某晚进不才素蒙知遇天资狂妄尤荷保全去逺风墻不胜依慕与汪中丞伏以中丞负王佐才为长御史以暴公子之威名而持斧以裴中立之徳望而视师风采所加华夏咸耸悍将为之落胆狂虏不敢贯弓一正天下如其仁不有君子其䏻国大夫出利国家安社稷兹其时㢤宰相上佐天子理隂阳孰先公者某受知不浅賛喜为多方苦痒痾之侵复伸祠佚之请望墻墙其愈逺瞻履舃而莫遑想旌斾之巳旋谅纪纲之益振倚湏大拜续赱贺缄与赵安抚某晚学不才备数册府最蒙安抚待制丈顾遇不浅临行又辱宠赠礼意有加然待制方以清白表率缙绅某不收自䖏扵伤廉之地虽不拜赐而感激未尝自巳拜违数月仰徳益勤需次弊鄊偶成见阙虽贫居急扵得禄然为多病所困輙复丐祠愈逺门墻不胜依慕与梁司谏某愚不入时独蒙司諌丈特逹知遇狂妄之迹頼以保全临行又拜清白之贶拜违数月斗仰不忘窃闻司谏危言谠论排撃奸邪天下咸称为真諌官莫不想望风采乐道人之善人之常情也况某受知不浅喜当如何答陈侍郎某自丱角学读书闻先生长者之论知钦慕忠肃公之爲人去春怱怱西迈一物不暇将独携温公忠肃二画像而行尊尭集虽阅之每以不见全集爲恨兹辱颁赐副㠯石刻既慗冠下拜遂拨置群书朝夕钦诵真可与日星争辉非照乘珠比也答温守徐侍郎兹闻力请千朝巳遂祠佚方与邦人同结去思未遑趍拜遽奉贬诲仰佩谦冲其尝叹近世人才少有全者或吏才长扵治郡而名节无闻或名节着扵立朝而政事多短独侍郎丈昔持从槖天下称爲正人出守海邦人咸谓自有郡以来未有贤明太守如侍郎者非某之私言也承台斾取道乐成当探伺戒涂俯伏道左与攀辕之列与温守莫郎中伯虚某官天赋材猷家传吏事籍甚之誉蔼着簮绅圣天子方以外治为忧故辍自握兰出分符竹践杨中外无适不宜顾东嘉小郡岂足以屈大贤苐以先大监遗爱着在千里人心丼棠且犹爱之况其子耶民望使君之来久矣想不劳而治也然朝廷需才方急指日召环行见卧辙攀辕又如三十载之前旧使君之去也答湖守陈郎中之茂拜违一年又半矣千里仰斗之情常在梦寐中也往五月去国行色悤遽不及以书吿违还家许久去郡城稍逺无霅川便又不获修敬媿媿负负何以自文不谓长者不以其愚不肖逺劳记忆赐以手书盈幅谆谆情辞备见如前目在道山侍几舃承博约时也喜如之何弊鄊去湖虽逺而知郡丈政声籍籍着人耳目比得莫子齐书言吾丈去岁修城今又大忠烈庙皆有碑刻文章政事扵是两全某谓此乃通才余事其好善嫉恶之性胷中耿耿之竒议论慷慨名节凛然当扵古人中求之可也某虽晚进不才辱顾遇良不浅比见送冯圎仲序复及小人异日遂可託太贤之文牵聮不朽矣圎仲之去可惜然扵出䖏无媿吾徒之幸元章半月之欵想足以破硕一好汉如此不容扵时何耶杜起莘尽言而去士论甚休亦一时馆阁㳺从盛事也某屏迹山间足迹不到州县阖门二百指饭虽不足亦颇能忍穷有小小园林足以自适惟畎畞之心惓惓犹前日耳未䏻乘桴从㳺践送别之语临𥿄不胜依依与永嘉南溪国朝宗某作别踰年不废思仰自窃苐㱕鄊念欲一见异邑之阻愿无由遂秋秒㣲寒伏惟文候万福近朝廷行兼经最优春秋吾友记问素扵塲屋尤利来春有𥙷切宜勉力某易任㑹稽旦夕成行他日行李过越切望见访少凂术士刘孚先谈命颇竒中覔字求见幸一过之更望吹嘘俾有所获亦不废之恵也㑹合未期望为逺业加受梅溪先生后集卷第二十四梅溪先生廷试策奏议梅溪王先生文集后集卷第二十五梅溪先生后集卷第二十五手札与陆㑹稽修曹娥旌忠庙比以忠孝二庙爲恳巳蒙重诺忠孝臣子大节人所难䏻二人遗躅皆属㑹稽可谓千古盛事修庙崇祀以劝风俗正贤师帅之职俗吏苐以科催爲急簿书狱讼爲先自非吾儒孰肎留意扵此闻曹娥庙巳命工矣旌忠之修费亦无㡬不可复留以遗后人切望分念某尝题曹娥庙及近撰㑹稽三贤诗併写上呈与江山隂修愍孝庙比以修愍孝庙爲恳特荷不外旌忠之修巳委陆㑹稽矣忠孝臣子大节死者人之所难蔡孝子以布衣䏻爲人所难䏻之事有足嘉者而庙貌不称深可叹息修庙崇祀以劝风俗正贤师帅之职切望留念某近撰㑹稽三贤诗愍孝庙居其一焉併録上呈与赵安抚乞降祝版祀上虞舜庙据上虞县尉陈迪功札子称本县有帝舜庙一所父老相传自置县以来即有此庙兼县有舜井象田百官等䖏古迹至多而一方水旱疾苦有请扵庙无不响应合在祀兴欲望台慈详酌许令本县每岁春秋僃办牢醴从使府给降祝版遣官致祭少爲大功明徳之报本县近巳具状申府欲乞施行与邵提刑某兹者伏遇提刑郎中亲乗使轺按察列郡某輙有巳见画一具闻仰助澄清乞赐台覧一伏覩主上躬断以来宽恤之诏下无虚日然而实恵未孚于民者盖由守令不䏻奉行之弊昔人谓徒挂墻壁今则初未尝挂凡遇诏下事有便扵民而不便扵吏者或宣毕而遂匿或畧挂而遽收故上虽有良法美意下不得而知者多矣况欲被其恵邪今欲乞轺车所至尽録比年宽恤诏条㮄示通衢使有目者咸得而覩其郡县官吏有不张挂与徒挂而不奉行者首加案劾庶使朝廷实徳下及元元一伏覩主上慎刑恤狱之意虽尧舜成康无以加然而措刑之效未逮扵古者盖由郡县无循吏而囹圄多冤民切见州县间常置禁历二一曰正禁二曰寄禁每遇监司入境止将所鞠重囚书正禁历其他囚悉附寄禁仍将所禁之人拘置僻所使不得声冤又多令吏䘚防其亲戚使不得吿诉俟监司既去囚禁如初今欲乞所至州县㮄示道路如有蔵匿罪囚许人以吿及搜索二历备阅所禁之事取一二件亲赐按问庶絶冤枉之弊一伏覩国家张官置吏本以为民要当以抚字为先催科次之今之所谓守令者专务催科殊无抚字之意盖催科自有常法岂在以速办为能官以未及期为办事民当未及期而被扰输纳之税未入扵官府勾唿之费巳㱕扵蠹吏则知以催科取办者初无益扵国而有害扵民然此亦非特守令之罪盖縁曩日监司多以催科责郡县而不以抚字为先今欲乞所至郡县访问士民如守令善抚字者虽拙扵催科必举不能抚字者虽健扵催科而必劾如是则郡县皆循良之吏天下无冻馁之民矣一某每见州县间凡遇监司经由多有士民率衆投牒举留守令者兹非出扵民之本意也盖由时官自知其无善治恐见劾扵监司遂密遣胥吏喻鄊邑之豪族与士人之职于学校者唱率举留士民亦欲以此交结时官求芘门戸遂粉饰虚词指无爲有监司初不知觉乃以不贤爲贤从而举之爲害非细今欲乞扵入境之初观风问俗考其治迹贤否可知如有士民妄有举留者稍加惩治以革欺㒺之弊一伏覩主上躬示敦朴爲天下先近日尤严销金之禁以闻逺方弊尤未革盖有以装佛爲名而州县不䏻禁止又有以销鍮爲名而亦莫辨真伪今欲乞申明金翠服色之禁并装佛销鍮之弊革之以賛一人之躬行以天下之风俗一切见濒海郡县塩爲民害最者昔州县科塩自有定额其后有掊克聚歛之臣提煑海之职者倍増数目以为民患县令兼塩场之任者又从而増之以侥倖功赏胥吏因縁为奸与铺戸相见为弊扵所増额外多𢾗以科民间累经㙜部监司投牒陈理而郡县多端壅隔其弊草去今𣣔乞委贤明郡守清强官属根治胥吏痛革多科之弊一每见监司按察州县官吏逺出迎送所帯人从非一多为保甲寺观之害今𣣔乞禁约官吏逺出迎送之弊一每见监司按察随行人吏所至骚然诛求之害甚于狼虎今𣣔乞严行约束以絶骚扰之弊右州县之弊非一某姑陈其大畧盖久䖏闾阎目见其事所陈八弊亦皆利害之大者傥有可采愿赐施行与安抚论张侍郎论鲁六伤犬契勘张侍郎论鲁六等伤犬事蒙判鲁六勘杖八十某切见鲁六伤犬事渉不明厢界供証出扵符合张侍郎官居侍从心明法律必不肎以一犬之故诬害平民今来若将鲁六断罪事属无辜深恐议者谓府属观望轻人重犬不独某坐误断之罪其扵张侍郎名徳亦有所损所有鲁六勘案尚未敢书伏候台旨与安抚监司论灾伤兹者伏见火灾流行大风淫雨継以怒涛涨为害害兹甚今据上虞县供申有渰死者一百六十八人飘荡屋宇者四百五十三家逃移者一百二十七戸禾苗腐烂颗粒不收人民困饿号泣待尽兼闻其他诸县皆有灾伤除上虞县供申外其余并不见申到深恐邑官坐视不以恤民为意欲乞行下诸县令各具灾伤申闻仍与措置赈䘏及乞以上虞等状申闻朝廷以广圣主畏天灾䘏民隠之意某备贠幕职不敢不闻言渉狂妄皇恐死罪与都提举论灾伤赈济某伏覩今岁风水灾伤浙江之东越为最甚上贻宸念特加赈䘏某今有巳见輙条具如后乞赐详酌施行一本府有绍兴二十七年以前积欠税租等数目非一今岁既不登民方艰食一年常赋犹无以输积嵅逋负何从而出𣣔乞敷奏朝廷将积欠税租权行倚阁俟来岁有秋仍旧输纳庶俾一郡生灵均被大恵一切见本府讼牒私债居多往往其间不实者半盖縁受理之门既启虚妄之䜣遂兴至有増数目以求判赂胥吏以买直所负无㡬所废不赀今岁方凶荒救死不赡若加以私债讼牒之扰则民之流亡饿踣者必多𣣔乞敷奏朝廷应新旧私债不问多寡并权放一年官司不得受理俟来秋豊稔依数尽偿庶使贫民不致重困一灾伤去䖏蒙圣旨将义仓米赈济仁恩广大万姓鼓舞某犹虑诸邑人戸有逃移扵未获旨之前不知今日有赈济之恩者或卖为奴婢或流为乞丐或匿为䑕窃殊可矜悯𣣔乞台慈委诸今佐广行告谕招诱复业如家计物业悉巳破壊仍重加拯救无致失所以广一圣主勤恤之意一风潮所壊海塘如前日上虞县陈请之类依法合以食利人戸修筑今濵海之民既被灾伤富者困贫者饥况工役广大必难取办扵食利之所不免役他鄊之民然又不䏻无怨𣣔乞台慈委自令佐或以官来或劝诱富民随多寡出谷或米日给升斗以顾之仍谕食利之戸时加犒劳方艰食之秋民幸扵得食而不惮扵出力虽非食利之民亦必欣然就役而不辞如是则修筑之功不日可就定夺余姚县和买转运司判下余姚县百姓魏皋等状理本县和买不均之弊某等索到八县所具和买利害一一看详其余姚县所有不均屡兴词䜣者盖縁本县以苐一等止第四等科和买而苐五等不科物力及三十八贯五百文者为苐四等三十八贯四百九十九文者为苐五等由是狡猾人戸与鄊胥相见诡名隠寄减下等苐自经界至今方及十年物力赱弄巳及一半目今所𬋩物力比经界之后物力其上四等戸减退八万余贯流入苐五等戸其上戸所科和买比旧毎匹増八尺以上上户加少而和买日増下戸加多而和买不及非缘昔日人戸多富今日人户顿贫其弊实起扵规免科敷多端隠税法今虽严不䏻禁遏词䜣之兴盖生扵此切覩绍兴十三年指挥比年上戸规迯物力往往折为下戸髙者既降下者遂升今后自第一等至第五等均敷以絶增减之弊又覩十五年戸部札子欲且从苐一等至苐四等科敷以优恤下戸又云州县逐䖏事体不同有以物力及百贯以上为苐五等者有以十贯以下为苐五䓁者如止令苐四䓁以上科敷物力少䖏实受其利物力多䖏又却併在四䓁以上却成偏重欲下转运司今州县相度随宜措置科折某䓁切见本府八县其㑹稽山隂诸暨余姚四县和买遵十五年指挥止科及四䓁而下戸不科其县新昌萧山上虞四县和买遵十三年指挥并科及下戸亦各无词䜣内新昌县以物力十五贯以下上虞以二十贯以上萧山以三十贯以上今余姚县百娃所理㑹和买不均及诡名减戸之弊除欲以田畞科不可施行外𣣔乞准十五年指挥随宜措置可扵新昌县萧山上虞四县中斟酌髙下用二十贯以上和买庶得其中既有外县巳行之例又合相度随宜之法物力三十八贯五百以下实多诡戸其弊可革二十贯以下者实系贫民不害优恤更合取自指挥施行定夺阿何讼陈友直契勘阿何讼陈友直不孝事陈友直状稻阿何系其父盛之妾其事已具案牍中阿何与陈盛以不正合系妾分明然在礼法中有嫡母庶母所生母乳母妾母阿何虽非陈盛之妻然在陈氏之家巳两有所出其陈盛当溺爱之时亦尝以妻礼遇之某按春秋之法其父有以妾爲妻者先儒论之曰以妾爲妻之罪其父当尸之然父以爲妻其子不得不以爲母又按礼记内则父母有婢子父母没没身敬之不衰父母所爱虽父母没不衰今何氏虽爲陈盛之妾其陈友直当以妾母之礼待之有敬而不衰之义又按春秋妇人有三从在家制扵父既嫁制扵夫夫死从长子妇人不专行必有从也以嫡母之尊犹有制扵长子之义今阿何系陈友直妾母其家事不得自专出入当有所制今欲乞台旨押阿何㱕陈氏之家守孝俟其服满如𣣔改嫁则従其便其所生子当育扵陈氏俟其长成依公分析陈友直当以妾母之礼敬待阿何不得故有凌辱其家事当由陈友直𬋩掌阿何不得自専庶扵经扵律皆无违碍定夺梁谦理分按梁綵有子八人内将一子与后弟縓为后是为梁谦綵死之后七子均分巳及十有七年今据梁谦状称其所养父縓既死其所生父綵尚存之时所养母尹氏曽遣㱕宗合作八分析产其兄孝廉䓁供称谦不曽扵父在日㱕宗兼巳受所养之家物产不当分所生兄弟之财今梁綵与尹氏皆巳身死谦㱕宗与不曽㱕无所慿据按礼经为人后者为之子又按律诸养子所养父母无子而舍去者徒二年若自生子及本生无子者聴又按绍兴今诸为人后而还本生者听注谓自𣣔还或所养父母遣还者今许自𣣔还盖谓本生无子或所养之家巳有子也许所养父母遣还者义亦如之今梁縓既无别子况綵所出甚衆谦义合継絶不当㱕宗尹氏既无所生亦不得遣谦还綵以絶夫后谦既不当㱕宗则亦不合受所生父母之产向来提刑司签所定扵律巳当然律设大法礼顺人情谦継叔父之后固不当㱕家至若分产则当䖏之以情可也縁梁縓死时谦年尚㓜尹氏典卖其夫物产从而改嫁破縓之家非谦之罪今谦所生兄弟皆富所飬之家巳贫谦既失所无㱕兄弟义当怜恤又按今诸分财产而衆议硕多与同分之人者听此盖圣人縁情制法以开逊义之门今谦与孝廉䓁本系同父之亲而有贫富不䓁之患虽谦出継叔之后不预同分孝㢘䓁合念父恩义当硕与今𣣔乞送县告示孝㢘䓁七人将原分到产业毎人若干比并谦见管所养之家产业若干七人中各出产业揍谦见管产业如七人元分之数均退与谦其七人浮财恐系分后増置即不许分退孝㢘系是长兄身仍鬻爵合倡率诸弟遵硕与之今济同气之亲谦仍旧継所生之后不得㱕宗以絶縓祀庶令梁氏一门稍知孝弟之义少息争竞之风与赵安抚辞定夺切见近日下状之人多扵状后乞送某䖏定夺者以两争未决务在依公非下状人可得指定切虑其人与某䖏人吏预有计弊妄意指乞今后如出自台旨送下定夺者某当勉强理㑹不敢以不敏辝如下状人妄有指定即乞判送他所庶絶情弊与王安抚蒙台谕令撰二札子不敢以鄙陋辞勉强承命乞赐斧削乃幸宫频年兴修震惊陵寝幽明不安公私受弊盖缘奉行者外以崇奉陵寝庙为名内有侥倖恩赏之意遂将巳成之宇撤而更造不损之器毁而更置不枯之木拔而再植其害非一端也去岁大修本府官吏颇有起贪功望赏之心妄生事端者某目撃其事而不敢言每思若一日获迩清光当首论之虽死不避也尚书受主上之深知奉陛辞之玉音为越人之师帅者无惜为上言之干冐台严皇恐死罪与桥道顿逓使董侍郎萃某窃闻往岁徽宗皇帝梓宫御舟所至凡津梁堰闸并不毁壊今来伏闻大行皇太后梓宫御舟比旧加大城门桥堰之类势不免毁某亲见奉使侍郎言日者奉请以梓宫行甲方为利然毁民居多皇帝恻然曰兹岂求利耶特命行乙方主上仁孝之徳爱民之心如此臣庶感激至扵流涕某妄意欲乞侍郎申奏朝廷今来祗备梓宫御舟其丈尺之数乞依往岁徽宗皇帝御舟之例庶免毁壊以承主上皇帝仁孝之徳以遵大行皇太后慈俭之训不胜幸甚某郡幕下僚妄议大事罪不容诛俯伏以待与直讲史侍郎某輙有少禀皇子初建天下拭目以观盛徳郎中直讲以正人端士居师友之职宜以经术正其心以古今治乱兴亡之迹为之劝戒养成器业以副一人付託之意如作诗一事乃书生气习扵道徳亡𥙷姑可置之旧日篇章尤不宜播之扵外恐为人所议凡百要湏慎重庶无悔吝其蒙建王顾遇不浅且辱郎中厚知輙献区区幸恕狂妄冒渎之罪与宰相乞外任某仰沐陶镕备贠中秘虽妻孥相随窃食而二弟皆在鄊闾累重家贫难以提挈扵某私计实为不便𣣔乞在外差遣以敦手足之爱伏望钧慈特赐敷奏再与汤右相某前日面投札子以私计不便欲乞陶铸在外差遣未蒙敷奏切念某所乞实非得巳今主圣臣贤朝廷清明多士弹冠咸谓时不可失况舘职最为清选某以不才窃食其间岂所硕去实缘私计有所不便兼贱躯自八月间得肺疾至今痰嗽不除亦𣣔就外以便医药伏乞钧慈早赐敷奏得一外任或岳祠差遣不敢有择庶俾一门俱受保全之赐干冒钧严某下情亡任激切战惧之至辞建王某比蒙误恩备贠小学教授曵居半载仰沐王慈顾遇有加感激无地苐媿不才殊无毫发之补今朝廷择贤而代舆论咸称得人三观察天资俱粹美佩服义方学问日进兹复得贤模范顾未易量剧爲賛喜某比屡求去未获今复滥迁闻命惊惧方力辞免无繇躬诣王屏禀违下情无任依恋之至辞三观察某获与㳺从巳违半载自媿不才畧无所补遽成违逺剧用瞻依教授刘国博老成醇厚盖佳士也师友得人尤爲助喜某滥迁小着方此力辞面别无从敢兾仰体王慈力学自爱勉修忠孝上报君亲某不胜区区之梼与陈左相辞免除着作佐郎某伏准省札除某为着作佐郎仰沐钧陶感激亡地某比縁私计不便屡入札子乞外差遣未蒙敷奏今求去得迁闻命惊惧不䏻自巳𣣔乞钧慈曲赐矜恤特与奏闻以寝新命庶使愚分稍安获迯罪戾不胜万幸与陈左相辞免除命乞外任某昨曽冐渎钧严辞免除命实縁求去未获骤得美迁心不遑安非敢矫激虽小官不当辞职在前軰亦有故事伏望钧慈特赐敷奏仍乞检照某十月内乞外任札子併赐施行再与陈左相某昨再渎钧严辞免除命伏蒙钧旨以某官不当辞不与敷奏某有懐未尽湏至再陈窃谓小官虽不当辞在前軰亦有故事至和嘉祐间王荆公召除馆职及命修起居注皆力辞不受当时非独在下者䏻辞在上者亦容其辞荆公虽立朝事业不满人意至辞受之际君子不以为非世谓王荆公辞小不辞大司马温公辞大不辞小荆公辞小固无可议不辞大则为可罪温公不辞小者但谓小不必辞不谓小不当辞绍兴初张侍郎子韶为着作亦以求去得迁辞至五六遂得外任惟秦太师当国不容士大夫辞职及求去习以成风遂至今日有辞免者则以为立异有求去者则以为沽名但云官不当辞不问事之可辞殊不知古人进退辞受惟问义理如何前軰故事不问官职髙下某今来所辞实縁求去未获骤得美迁心不遑安非敢矫激伏帷仆射相公以道义事君以忠恕待下念某以私计不便而求去以求去得迁而力辞曲赐矜怜特与敷奏仍乞捡照某十月内节次乞外任札子併赐施行与宰相论灾异某谨按春秋隠公九年三月癸酉大雨震电庚辰大雨雪周之三月即今之正月也谷梁曰八日之间再有大变隂阳错行故谨而日之刘向曰雷未可以出电未可以见雷电既已见则雪不当复降皆失节也雷电阳也雨雪隂也雷出非其时者是阳不䏻闭隂气纵逸而将为害也今月十五日戊子大雨雪而雷声継作识者忧之春秋之时八日有变而圣人书之以为异今一日之间雷雪併作其为灾异比春秋为尤甚雷作而雪止是阳䏻胜隂也雷作而雪益甚是阳不胜隂之明验也恭惟主上仰畏天変俯恤民隠放房钱以寛细民遣郎官以决滞狱固宜徳之动天不俟终日然而积雪不消止而复作逮今且十日矣岂应天当以实而小恵不足以弥灾耶某窃谓春秋所书必有事应先儒阳不䏻闭隂气纵逸而将为害之语不可不察夫隂为夷狄为小人为宦官女子为群邪壅蔽上塞下聋之患天心仁爱吾君出灾异以警戒之者其在乎此仆射相公居爕调之任当任贤退不肖之责硕以春秋灾异之说为上力言之进君子退小人内修阙政外备强虏开辟言路以通下情闭隂縦阳以弥天变勿以天道为逺圣人之言为悠悠而不之畏也某比因轮对狂妄日虞罪戾固宜钳口结舌不言时事而犹敢及此者盖区区忧国之心不能自巳以无路而告吾君不可以不告吾相虽由此获罪固所不辞千冐钧严下情无任皇惧之至与汪侍御某窃闻虏人千乘万骑南牧中原迁都汴京窥伺淮甸中外汹汹咸以靖康覆辙为忧况侍御长风宪任言责其忧国之心当如之何某采之舆论咸谓御敌之䇿莫如用人而人才可爲今日用者莫如张和公刘太尉刘巳易镇京口亦可以当一面矣和公虽放令自便而犹未起废伏闻侍御前日尝扵榻前论荐人才而属意和公士夫传闻莫不相庆第不知果䏻上囘天聴否亦尝指其姓名而力言之否如天聴犹未囘侍御或未指其姓名当率诸公再对极力荐之如古人之进贤不进不巳主上好谋䏻聴侍御言聴諌行苐恐不言不患不受万一不从则去就当自此决不可㣲启其端而遽然中辍也某窃谓今日急难之际人主正当弃瑕用才人臣亦当弃平日之所悪而荐可用之才今之人才固有可用者矣然往往不能无过朝廷以其常经则后㙜諌论列而不敢用某区区之意欲侍御首以弃瑕用才之说上吿吾君且云虽经㙜諌论列而才可用者仰大臣侍从荐之不以过而废才侍御既以身率之诸公必従而和之明天子必从而聴之如是则人才軰出可以制千里之难虏虽强且逼有不足忧者矣今日可言者无如侍御当言者无如侍御某误受侍御之知是以敢进蒭荛之说以爲开陈献纳之助伏望采而用之以幸天下与汪侍郎某昨晚与冯贠仲同诣台屏不获瞻望苐深景仰即日伏惟台候万福某迫切之恳仰沐台念前巳蒙庙堂相许朝夕俟命昨得薛季益报又稍遅似闻左揆之意谓王嘉叟方去不𣣔又将某文字上嘉叟以上书而出某以私计丐祠事体不同兼自去冬屡请至今未遂丞相爱惜士类意固甚善然君子爱人以徳与其留之以窃禄不如使其善去以保全之况某晚进不才在稠人中最为碌碌进退去留不足以为多寡今诸公求去皆遂其𣣔何苦扵某乃独作难某扵要路诸公无一可告者惟侍郎又矜怜有素故不免喋喋以告切望早赐一言以賛其决庶今寒贱免致颠隮戴徳之诚宁有穷巳与二相乞祠某自去冬以私计不便及苦痰嗽之疾𣣔乞岳祠以便医药节次入札子及屡尝面禀虽巳蒙钧诺至今犹未获命当圣贤相逢群才并进之日某备贠佐着事蕳职清岂不硕留以苟寸禄实縁久苦贱疾有妨职事私心迫切不䏻自巳欲乞钧慈速赐敷奏陶铸岳祠差遣一任感戴无穷某下情无任激切恳祷之至与张佐司比闻盗窃枢柄甚扵阳虎取寳玉大弓公首摧其奸与先正忠献公斩范琼曲端等何异天下无贤愚逺迩莫不称快知大贤之有后况我軰耶不有君子其䏻国乎真可为社稷贺也某卧病半年曰与死迫忽被误恩巳力辞免更望力赐一言俾遂所请甚幸甚幸与虞丞相某抱病卧家久废朝谒懵然不知时事昨晚忽闻左司张栻差知袁州不觉惊骇朝廷除授固自有意非某所得知苐以栻之学问操履举皆过人在今朝列少见其比使之密侍经幄必䏻以直道启迪圣君使之治剧剸烦亦䏻䖏纷扰而不乱况其直声巳着中外称贤一旦外除有识无不短气朝廷举内修外攘之政正当爱惜人才相公以道事君尤宜留贤自助敢乞扵榻前力赐主张令栻且留旧职庶㡬释中外之疑伸善类之气某素蒙相公知遇常硕少効㳙埃属以疾病侵陵亡从躬伸贱悃区区之心不䏻自已輙此禀布万一伏乞钧察梅溪先生后集卷苐二十五梅溪先生廷试策奏议梅溪王先生文集后集卷第二十六梅溪先生后集卷第二十六记妙果院蔵记绍兴戊寅春潜涧寳印师传天台教于永嘉妙果院未几有尼文賛来施寳蔵直万金缁素咸恱潜涧师走介致书于越命某记之某甞闻吾儒中有二大善知识曰东坡居士曰王荆公俱以文章名世然其道不同终身不相恱及东坡记圣相蔵荆公深叹服之盖二公俱深于佛故䏻赏音作者之手识者之眼不可相掩也如此某书生也扵佛学素否通晓其将何说以发扬之然于潜涧为犹子义不可辞抑甞闻佛之为教矣其说悪贪而喜施与吾儒同然其徒多好人之施而不䏻自施失佛之意逺甚今是尼也富扵财积而䏻散生平植福之施动以千缗计又罄衣钵以制是蔵百寳粧严极其工巧卒不自有而帰之妙果可谓善施得佛之遗意矣然施易尔不妄施难是蔵之成也求之者多咸莫之施妙果不求而蔵自来可谓䏻具眼矣兹爲可书偈曰壮㢤古东嘉妙果宅其西老宿山中来应縁传妙法有尼号员凈香火庐松楸衣钵抽万金造次大寳蔵经文浩卷轴一一刺血书用报父母恩普及一切衆神光屡发现遍地生金星至诚感幽冥观者咸賛叹忽发喜舍心愿帰诸妙果法师慧业就宝蔵来证明所施以其人是䏻具道眼圎净施宝蔵道心益员凈况施扵妙果因果冝无穷妙果得宝蔵道场日益振大作诸佛事广结诸因縁须弥一转间功徳无邉量转转无巳时功徳亦如是梦庵记梦者诚之所形也髙宗形扵得贤仲尼形扵见圣荘周形扵化蝶杨雄形扵吐鳯范式形扵葬友梦之小大虽不同其为诚之所形则一也仙居陈君勉卿执亲䘮如礼以孝称于鄊初求佳城未获寝食弗遑一夕梦侍其亲逰于睦溪之原指其䖏以语之明日访焉果得其地卜人吉之遂毕窀穸因筑庵以守以梦名之志其所以得也某辱与君之弟文卿㳺上庠为同舍生又与君之子三省逰于剡三省以梦庵之事语子且求文以记予谓观人之术不必验之行事因其诚之所形亦足知其大畧髙宗可以知其贤孔子可以知其圣荘周可以知其逹杨雄可以知其文范式可以知其义陈君之梦可谓知其孝矣彼有梦尸得官蔵秽得财心之所念者果何事梦之所见者果何物耶与陈君之梦固有间矣雁荡山夀圣白岩院记诺矩罗居震亘东南山名雁岩最为造物所惜祕扵万万古而显扵本朝山中絶境皆庐扵佛子开辟经营必其徒之有道力者驱龙蛇虎豹魑魅魍魉而有之权舆数椽侵㝷万柱如全了之庵扵芙蓉今为䏻仁行亮谷于安禅今为灵岩文吉庵于碧霄今为灵峯是也山之内外招提无虑二十余所问其经始与废而复兴无非有道力者焉山之东有岭曰谢公丗传灵运好逰山而不知有雁荡䗶屣穷幽至此而返去岭而北若干里有山曰白岩水曰仙谿去岩而北若干里有王子晋仙桥子晋遗蹟在吾州者三一在永嘉二在乐清兹其一也夀圣院在白岩之下峰耸而竒水清而駃松竹蓊然而深盖诺矩罗驻钖王子晋飞仙谢康乐登临啸咏之所宜幽人逸士迯名晦身脩真斈道者徜徉乎其间也院创于唐㑹昌四年至明年废又明年复兴𥘉曰仙溪白岩院至大宋治平四年十月始赐夀圣额宣和三年燎于魔㓂院僧元象悯之草创殿阁塑像貌以奉香火岁乆寖壊僧子亲慨然曰兹山吾祖潘氏所舍殿与像吾师所建也其可坐眠而堕之耶扵是紏同志募衆縁出力以成就之宝殿巍然轮奂翚飞观者咸㑹欢喜讃叹工未毕㑹传教于邑之七宝双峯二院其徒文表住是山遂卒其事而道场为之一新呜唿君子亲者真可谓具道力有功扵其教者矣雁荡山本觉院殿记有僧景暹来自雁荡䄂前传法䏻仁宣公今传法灵岩行公书求余文记本觉院殿余延之坐饭之赠以诗辞不䏻记暹曰宣公年踰九十有名行缁林推重为老禅今退居是山足以重吾徒行公蜀人传心印扵名师与贤士大夫㳺且䏻诗甞受知扵君某以二禅师之命故来硕勿辞余善其言遂诺之院旧名延唐而不知其开山之始甞废于㑹昌至干寕二年复兴増额曰干寕延唐我宋有天下元年改赐今名院在雁山之东隅住以甲乙祥符延禧间僧友忠南逰五羊得天竺国贝叶梵书以帰至今犹存释家旧殿建扵元豊𥘉岁乆垂壊日者以山门不振咎其基之不吉暹出硕力募财鸠工垂二十年以绍兴戊寅秋九月易地而迁之栋宇鼎新金碧照辉用力孔艰迄乃有成可嘉也巳词曰雁荡之阳延唐道场毁于㑹昌起废干寕我宋龙兴本觉是名先民不作金仙斯斍㠯斍后斍山中老禅出世应縁亦斍之先咨尔释子潜心宗㫖不斍不巳忠得贝书暹兴殿庐亦斍之徒殿庐既周勿怠薰修同国戚休唐祚既迁我宋是延亿万斯年天香亭记剡中佳山水为东南州之眉目汝南周君尧夫得爽垲于剡山之阳挟双谿之胜而家其上广厦耽耽在剡爲甲有岩桂数百根皆古木也苍然成林森然而隂洞前而深辟径通幽而亭乎其中主人日与客㳺焉如入宜人之林而夏不知暑如登飞来之峯而香飘自天如骑蟾蜍㳺兎宫而下视人间世真剡中之絶景也予丙子冬过剡把酒是亭时尭夫将戦艺南宫予因目之曰天香明年春果擢巍苐与予爲同年友尧夫命予记之而未暇逮今七载毎移书必及之乃爲之言曰学者方未第志在乎得耳得则喜失则非故以登科爲化龙爲折桂春风得意看花走马昼锦还鄊世俗相歆艳曰仙子天上帰也是特布衣之士诧一第以爲天香耳若夫学士大夫所谓香者则不然以不负居聀以不欺事君以清白正直立身姓名不污干进之书足迹不至权贵之门进退以道穷逹知命节贯岁寒而流芳后丗斯可谓之香矣唐宋璟以芬香勉张说汉李固以粪土视胡广赵戒名乎名乎科苐爵禄云乎㢤尧夫筮仕有䏻声且挺挺好议论时事逺大未易量予方以名节相期必不负所以名亭者矣尧夫又䏻乐教难弟诸子皆力学行见棣蕚聨芳芝兰并秀济济诜诜天香满门不止燕山之窦而巳然科第之香孰知名节之香尧夫又当躬行以率之颜范祠堂记圣贤有不同时而生得同时而祀者勾龙弃同祀扵坛为社稷之佐周公孔子同祀扵学为先圣先师颜子孟子同配食扵文宣王之庙功同道同时不必同也唐颜文忠公国朝范文正公时异道同者欤忠孝之性仁谊之学文武兼资之才正色立朝见危致命毅然不可夺之大节特书大书于史如出一身使其易地范必能捐躯死难如严霜烈日可畏而仰颜必䏻破西贼之胆威而臣之为庆暦颂中䕫卨也又皆以直道不容出守于饶遗爱在民至今饶人语太守之贤者必以二公为首岁时祀之不絶隆兴甲申秋七月某𥘉至郡访二公之像或卑居乎老氏之官或杂䖏乎九贤之堂庙貌不称祀事弗䖍扵典为缺郡圃有堂名庆朔文正所建也遂即堂以祀堂之右有宇而虚命工葺之塑二像合为一祠以时之先后而左右焉书二传于壁后十一月丙寅帅同僚祀之歌曰宋唐相望三百年堂堂颜范两鉅贤文武忠孝名节全胡雏哮噬方无前二十四郡惟平原首唱大义扶危颠朝廷草昧官鹰鹯胆落邪侫惊枭鸢鬼质下拜心矍然殒身贼手命乃天一门忠义有二难凌烟阁上兄常山英烈言言光简编银钩鉄画余刚坚致君尧舜书万言乐后天下忧则先立朝蹇蹇心惓惓邪者我仇屡左迁夏童优邉躬鞬谈笑为囯臣腥羶阁开天章䇿治安谁吾与者杜富韩风采四谏官徂徕颂配崧髙篇山髙水长大名传吴头楚尾番江邉甘棠遗爱清芬聨如秋桂菊春兰荃像而祠之敢不䖍黍稷苹蘩羞豆笾一杯薄荐清湾泉公乎为神为飞仙假令而在当执鞭凢百君子宜勉思贤阁记番阳事之东偏有堂曰平政堂之北有阁曰芝秀郡以芝名者四之后堂曰玉芝驿与门曰灵芝及是阁是也皆因芝山以名然亦繁且复矣堂丗传文正范公所名虽百世不可易是阁名与堂类冝易之阁北瞰郡圃春有百卉有㳺人鸟有幽声夏有浓緑有清风蝉嘒嘒有新声秋有踈林冝夕阳冝月冬有茂松冝雪中观冝风雨中聴然皆不足以名有九贤堂四贤堂在焉园林乃其遗躅也花卉皆其甘棠也茂松雪月乃其髙风余韵也噪而静鸣而幽乃其吟咏中景物也登其间思人遂名之曰思贤予不才至郡且朞矣日坐平政堂精神扵案牍间不䏻使吏之不吾欺惧政之不平而有媿扵斯堂也则登是阁而寓目焉思贤也讼理政平庶民安扵田里而亡叹息愁恨之心是将何术以致之此予之所以思亦后人之所冝思也语曰见贤思齐焉羣贤不复见矣悠悠我思扵是乎书干道元年夏五月二十八日东嘉王某记潇洒斋记思贤阁之下有斋方丈余北乡前有隙地仅一畒畳石百拳凿沼一泓有乔木数株藤蔓络之苍然而古杂以桃李橘柚衆芳之植浓隂幽香清逼燕寝东望砌㙜西接玉芝北临郡圃隔以垣墻幽然有山林气象宜琴宜棊宜饮酒赋诗簿书狱讼止扵平政堂斋中不知也采文正范公郡斋即事诗名之曰潇洒公𥘉爲睦州有潇洒桐庐郡十诗郡人甞以潇洒名亭矣及爲是州又有斋中潇洒过禅师句诗言志公所至以潇洒见扵诗章则胷中之潇洒可知也读郡斋诗至半雨黄华一江明月之句则知公之潇洒扵一斎矣读桐庐十诗至史君无一事心共白云空则知公之潇洒扵一郡矣读区别妍媸削平祸乱之赋及先天下之忧而忧后天下之乐而乐之记与万言书则其正色立朝之风采杖钺分阃之威名经丗佐王之大畧是皆推胷中潇洒之藴而见之扵为天下国家之大者也读严陵祠堂记至先生之风山髙水长又知公与子陵虽出䖏之迹不同易地则皆然山髙水长非特子陵之潇洒亦公之潇洒也噫㣲斯人吾谁与帰是以名斎干道元年六月朔日东嘉王某记䕫州新修诸葛武侯祠堂记益与䕫皆祠诸葛丞相并见扵杜少陵诗锦官城外栢森森者益也卧龙无首对江濆者䕫也䕫坟永安县据三峡上流水有瞿塘灔滪山有赤甲白塩形势险天下丞相昔与先主屯兵讲武控扼吴魏经营中原之所有八阵图永安宫卧龙山遗迹在焉祀而庙食冝矣然祠在州之南隅地非爽垲巷无乔木堂庑陋丹青黝剥祀事弗严无异乎虫蛇穿画壁时仅免无首而巳吁可叹也前帅紫㣲舍人张公震甞立新祠扵卧龙命缁徒奉之而城中之祠未暇修岂留以有待耶干道改元某𬒳命自番昜䕫时方乃祠力甚俄一夕梦观八阵岂丞相精诚黙有以告之十有一月至郡首谒祠下诔之以文曰丞相忠武蜀之伊吕髙卧南阳悲吟梁甫草庐之中三顾先主将汉是兴非刘曷与君臣鱼水蛟龙云雨才十曺丕志少寰宇假令母死师一再举吴魏可吞礼乐宜许寕使英雄堕泪今古将畧非长庸史之语因命工葺之庙貌一新辟路植木榜其坊曰卧龙明年二月辛邜告成帅同僚祀之呜唿公之生也䏻使其君委国託孤而不疑其没也䏻使汹涌江流不转千载之石然遗像缺落未甞一出祸福以惊动之益足以见其聦明正直不显其灵扵土木偶以求人之敬畏殆非柳之罗池比也今䕫之二祠相継鼎新郡人四时香火牲牢酒醴之奉有加而不怠盛徳百丗之祀益章可以一洗江濆异代之耻无愧乎锦官城矣扵是乎书七月二十七日永嘉王某记㓂忠愍公巴东祠记诗言志非谓其必出于作者之手而后见其志也后之人有取于古诗一章一句而赋咏之亦足以见焉国朝太平兴国中㓂莱公为巴东令有野水无人渡孤舟尽日横之句识者知其必大用然世知诵公诗而不知是诗本出于韦应物公取其七字析而増之应物虽能道是语而官止郡刺史不见于施设殆不过为诗人之诗而巳及公取而用之则果䏻舟楫巨川是岂后人因其巳试之効而为是附㑹之说耶盖公雅存济世之心与舟横野渡之意合正犹郑七子之徒取风人之意而赋之言发诸口而肺肝之隠洞然可见志之善恶身之吉㐫祸福皆不逃赵孟之所料也公为是邑时年方踰冠有爱在民世唿为㓂巴东其后致身宰相践其所言景徳澶渊之功尤为隽伟方契丹入冦中外汹汹当时苟从建议之臣幸蜀江南则胡马不止于饮河洛而三光五岳之气必分公独毅然决亲征之策銮舆一动丑虏自毙社稷安于泰山天下混一者二百年较其功烈与传岩之人任舟楫之寄中兴有商未可得而䡖重然性素刚直不与物浮沉晚节为奸邪所挤流落南荒以死天下至今哀之某顷过公安问枯竹再生处有祠在焉因赋诗吊之过巴东旧治访其祠则巳废矣惟秋风亭尚存则又赋诗有不似公安之叹尉王寕孙永嘉人也因命其建祠塑像寕孙即亭祠之既成以其圗来令毛君恕集公诗百余篇并刻予诗以寄予平生欣慕公之为人每叹靖康间复有如公者岀则南北岂至于分裂耶公之事固予所乐书尚奚俟乎再三之请然巴东故祠废而复兴残编㫁藳散而复集江山増气如公更生虽发端扵予而卒成就之者令与尉也皆不可以不书干道二年八月朔永嘉王某记唐质肃公祠记于始闻夷陵巴东之名意其为邑必壮自适皆蕞尔邑巴东陋尤甚问其名之所以着曰昔㓂莱公欧阳文忠公甞令二邑地重以人非山川城郭人物之异于他邦也予因谒其祠访其遗躅叹息而去至䕫一日登郡之东城城下临奉节县治问令喻君思然曰昔宰是邑亦有如㓂欧二公者乎令以唐质肃公对予曰是皇祐中为御史独立敢言甞䟽论贵戚廷击宰相以贬天下称为真御史不敢斥其名而曰唐子方者乎熈寕中有言王临川不可大用及叅大政奋然与争是非于天子前而气不为之屈至不胜其忿而死天下至今称为正人者乎吾夫子叹未见刚者唐公非刚者欤名节凛然固无媿乎忠愍决澶渊之䇿文忠移司谏之书也其令是邑有殊绩异政故相张公天觉甞笔之于墓碑矣邑故有令如此而无祠非缺典欤令闻之慨然不谋于僚不役于民即事之东隅易亭为祠求画像扵江陵得之扵故家丹青一新俨然如生观者莫不起敬如见其冠豸触邪正色立庙时也且丐予记其事予谓质肃公之髙名大节固巳特书大书于国史何以记为然是邑頼公而重有不可不书者令蜀人扪膝先生子也有家学治邑有䏻声观其所慕可以知其人矣干道二年六月永嘉王某记䕫州新迁诸葛武侯祠堂记武侯故祠在州之南门沿城而西三十六歩无断碑遗刻以考其岁月之始见于啚经者畧焉在隋唐时治白帝史于少陵诗曰西郊诸葛庙者其地于兹乎某莅事之𥘉谒焉裵徊四顾敬想风烈叹庙宇之弗称他事未遑也首葺而新之且书其事于石矣然地卑巷隘混以民居污渠粪壌混乎其间臭朽之所蒸蜗螾之所家非所以妥灵而崇祀也门之东去祠一百八十五歩城有㙜下临八阵啚登㙜而望则常山之蛇四头八尾之势宛其在目北直郡仓仓故永安宫也据爽垲状如屏宫之北有水曰清瀼泻出乎两山之间东入干江又东过灔滪入于峡峡口有山卓然立乎群峯之外者白塩也可谓江山之胜矣侯昔经营天下扵平沙之上输忠尽诚受遗立孤扵是官之中江流汹而石如故宫阙废而地犹存陵谷虽変而精诚不亡宜扵两者之间祠之亦侯之志也遂与同僚谋而迁焉地𥘉为节度推官宅徙于他所因其址筑而髙之用其材斵而新之为堂五㨕庑万椽南门于㙜又门于西通往来之道像仍其旧新厥丹青冕服用侯又塑関张像翼于左右以诸作者诗文次之干道三年四月壬午告成诗以祀之词曰白塩峙天兮灔滪屹江风云惨淡兮翶翔卧龙龙千秋兮何之新庙貌兮江之湄前八阵兮后故官龙兮龙兮神其中望昭烈兮隔清瀼遗庙存兮交精神扵惚恍驾虚空兮云为驭臣东朝兮主两顾鱼得水而相忘兮事无古今俨関张扵左右兮一龙二虎祠有新故兮侯无重轻舍其故而新是卜苟邦人之情祠合于啚兮自令始祀事不絶兮有如此水兴化军林氏重修旌表门闾记干道五年春三月直秘阁新福建路转运副使林公孝泽自莆阳移书于清源守永嘉王某曰孝泽八世祖攅有至性唐正元间居母䘮哀毁甚自延甓以葬庐于墓有白乌甘露之祥时则有欧阳四门詹黄䖏士璞述之以文徳宗诏立阙旌间先世大其门以侈之嘉祐绍㒷间因敝而修时则有紫㣲吕公夏卿今丞相陈公实为之记逮今二星余不治且圮孝泽大惧哀瘁不克震耀其先而无以为子孙训太守钟离公松贤而乐善不持请慨然出公帑二十万葺而新之因其旧而稍加焉莆阳故清源属邑也孝泽之子㮤犹子虙皆君门下士幸为我记之某辞芜陋未获既而虙来请益坚属病未果夏六月又走书以督之某曰孝子之事传于史文于二三大手笔矣奚俟乎鄙文若夫孝感之异天报之厚守臣风化之敦与公之显扬尔祖者则宜有歌诗以发扬之诗曰大㢤孝为百行先通乎神明光普天圣经千有八百年亦以应感形诸萹李唐中叶正元年有林孝子家莆田䘮亲五日食不咽手开坎室土自肩葬庐其傍护隧埏恨不殒身赴重泉天聴匪髙应昭然瑞气非云亦非烟异香馥郁非兰荃饴宻匪甘珠匪圎肠中不晞明且坚灵鸟皓质来翩翩耳惊目叹观肩骈使者来廉迹其阡露随哭声洒云邉诏旌门闾繇赋触名书史册光厥传年垂四百家声緜云来满门业青编世登桂籍香名聮人叶有孙寿而贤移以事君忠孝全黄堂主人职承宣鼎新双阙光厥前宋唐四杰雄文镌奚止照耀莆山川要令四海皆参骞孰非人子冝勉旃泉州新修北楼记温陵之有北楼犹武昌之有南楼也慺阁㙜榭之在天下以南北名者多矣而二楼之名独着得非因人而重邪南楼以庾公重北楼以欧阳四门重然庾有汚人之尘君子耻道之不若欧阳氏以一代文杰聮名韩李诸公真足以重兹楼也予干道四年冬十月至郡越数日䇿杖州宅之北有屋将压邪衆木以支之询之乃北楼也惕焉不敢睨矧敢登有碑尘如积漫不可读乃四门所作之记叹息乆之郡舍老而弊冝修者非一椽然莫急扵兹楼也苐视事之始方问民疾苦土木之役非敢先郡多飓风日惟倾覆是惧明年春二月建贡院秋八月落成得余材始命工葺之冬十有一月丁卯董役者以讫工告与同僚三四軰登而四顾山川城郭之冨尽在目中亦一州之壮观也既相与赋诗又为之词曰闽南有州北墉有楼席侯肇谋发挥以文楼乃有闻欧阳四门载建载修克绍逺猷郑吕二侯歳月浸乆楹腐桷杇伊予来守偶岁之豊时定之中迺鸠尔工材即其余费节其虚踰月如𥘉泉山之状桐城之壮可登以望身焉南极心焉拱北守臣忧国匪遨匪逰风观瘼求守臣登楼民淳俗朴菑害不作登焉斯乐风俗惰媮闾阎恨愁登焉则忧居而官理登时民喜登斯无愧读礼堂记为士者来甞不读书然知真讂书者觧䏻读而不䏻行是犹鳯鸣而鸷翰虽胷中有万卷身为行秘书谓之不能读可也子路曰何必读书然后为斈由也孔门髙苐号为有闻岂以书为不足读耶必时人有䏻读而不䏻行者与不读同盖有激而云然由之言非所以为训故夫子疾之书之难读者莫如䘮葬之礼非难读也不素读也为人子者亲方在堂讳闻不祥之言児时入小斈从句读之师诵十八章之经至䘮亲章则或置而不授少长读礼记凢䘮葬之萹则掩卷而不忍读一旦遭荒迷之变瞢然不知有直情径行者矣岂复知品节斯斯之谓邪圣人着之礼经以诏人子曰未葬读䘮礼既葬读祭礼非徒读之正欲使之尊所闻行所知贤智者不至扵过愚不肖勉强而跂及焉莆田蒋君元肃好古而䏻文扵书无所不读喜亲之享年而荣其生封也名堂曰藴仁鄊党歆艳之其执亲之䘮也又名堂曰读礼养生䘮死无憾可谓知真读书矣昔吾夫子语门弟子曰生事之以礼死葬之以礼祭之以礼子思习闻家斈以礼葬亲四方扵是乎观焉滕文公问礼扵孟子行三年之䘮扵戦国礼废之时而弔者大恱礼之不可已也如此元肃扵礼既饱读而躬行之又以是而教斈者南方多士其有立扵礼乎然礼杂出扵诸儒之手未必皆合圣人制作之意元肃既讲习讨论之冝削其不合者使礼记为全经斯有功扵名教矣岂止诵读云乎㢤干道六年三月永嘉王某记广州重建学记圣人之道合内外𥘉无华夷迩遐之间不幸无时与位道不得而行必待后丗右文之主儒斈名世之臣以主盟吾道乐育人才为巳任然后斯文有传与王化并遐吾夫子以天纵将圣生扵晚周之鲁木铎之教止行乎洙泗三千之徒所过之化仅及扵歴聘七十二国尔甞慨然欲居九夷浅人不知其志诋以为陋呜唿使夫子居之何异坐杏坛之上化魋结为冠裳变鴂舌为絃歌济济洋洋是亦邹鲁也何陋之有炎汉李唐之君尚文崇儒文翁常衮以儒为郡咸䏻㒷斈官登诸生授以诗书丕变蜀闽同风洙泗惟南粤去王都为最逺至仁如唐虞有所不䏻柔汉晋隋唐间虽号为一统然徳薄化浅声教不䏻暨朔南岳牧名臣虽清白如吴隐之刚正如宋广平咸着治绩而庠序之事阙焉是冝裒衣愽帯射䇿决科之士不䏻与闽蜀侔盛也宋㒷混一海宇臣妾僣伪南海四世之㓸面缚阙下赦而不诛变汗染之俗为礼义之地庆暦间诏天下立斈番禺仅䏻修夫子庙以应故事至皇祐间始建斈于郡之东南隅熈寕𥘉徙扵西绍圣𥘉守臣章楶改创新斈然规模未宏不足以容多士与雄大之府弗称干道三年诏前右正言龚公茂良自宪㙜为方伯下车之𥘉务先风化明年春上丁释奠于先圣先师顾瞻祠宇痺陋楹桷頺圯绘像不如礼豆笾簠簋无余地可陈廊庑迫隘至不容折旋讲肄之所去殿庭不咫尺升者病之喟然谓诸生曰治孰有急扵此乎扵是始议改造即番山之址以为堂阁御书扵其上东西十一筳南北九之庭之下什伯其𥘉増辟两庑倍其旧六斋对峙前绘从祀像置番禺南海二县斈于后惟大成殿仍旧规而加葺之藻饰焕然侈扵他所门以櫺星缭以周垣大江横其前恊泮水之制费出激赏公库撙节之数宪漕舶三司助以羡缗歛不民及经始扵夏四月讫工扵日南至行释菜鄊饮礼以落之明年公召还道温陵谓守臣王某曰公为我记其畧某与公甞同事史舘稔之其为人貌和气平盖一谨厚者耳及为天子言事官正色立朝排姦憸甚力视弃官爵如脱弊屣至今朝野语正人必称公出典大藩又䏻行其所斈不鄙夷遐方僻壌之民广儒宫以教之可谓儒者矣郡愽士日与诸生登忠恕堂明一贯之道讲论齐家治国平天下之要扵正心诚意间移孝为忠尽臣子之大节上不负天子下不负贤师帅所以教化作成者异日扬王庭立名节姓名光史册如张曲江姜日南余㐮公者不一而足又岂止读𥿄上语工文词取科苐抗衡上国而巳㢤扵是乎书公字实之㒷化人今为江西帅云干道七年正月敷文阁直斈士左朝奉郎提㪯江州太平兴国宫王某记梅溪先生后集卷第二十六梅溪先生廷试策奏议梅溪王先生文集后集卷第二十七梅溪先生后集卷苐二十七杂文㳺天衣诗序绍㒷戊寅冬十有一月己邜日南至后二日㳺天衣者八人皆前进士宦㳺于越者黎明戒装集于贺监之故居天气既佳爱日𥘉长篮舆出蠡城之南道乎稽山之隂徉徜乎秦望鑑湖千岩万壑之间有松隂十里林麓静深山转径迂烟蔼出没𥘉行若迷俄有钟罄声出乎翠㣲之端盖天衣寺也十峯堆秀双涧涵碧朝阳法华二峯尤苍然蔪絶乎其中寺有唐人李㤗和徐季海元㣲之白乐天李公垂诸作者诗文其碑刻尚无恙有化身普贤飞耒铜像萧梁衣钵双乌故事缁徒颇䏻道之方杖屦寻幽有府吏将使君之命饷以百榼既拜赐有㪯杯而言者曰今日之集盖不偶然也昔王谢兰亭之逰群贤少长毕集可谓雅㑹矣然赋诗不就者十有六人岂若吾㑪臭味之同㳺从之胜乎白衣之来非王洪之酒乃楚元之醴也欢其可以不记扵是㪯白飞觞唱酬交作杂以谐笑咸有余适僧有劝㳺云门者夕阳薄山遂不果往乃舍车聮骑探梅而还晚集于泮宫饮文字也𥘉登山某首赋一章同行即席而和既而吟咏者多不记萹目遂列书于招提诸公命某序之送喻叔竒尉广徳序韩退之之留孟东野也其诗有曰昔年因读李白杜甫诗长恨二人不相从吾与东野生并世如何复蹑二子踪某𥘉疑退之言为夸及观城南诸聮句豪徤险恠其笔力畧相当使李杜复生未必不引避路鞭也然后知复蹑之语为非过又读其末章有曰吾愿身为云东野变为龙四方上下逐东野虽有别离无由逢扵是又知二公心相如气味相得至欲相与为云龙而不忍有离别真可谓古之善交者某丙子冬与绣川喻叔竒同舍上庠一见如故明年同登太常苐又明年賛幕㑹稽叔竒耒㳺大帅王公嘉其为人屈以摄职予遂获朝夕焉论文赋诗相得愈厚盍簮才百日唱和无虑百数萹叔竒之诗清新雅徤有晋宋风味得韩公之豪无东野之寒予不逮逺甚然予二人者有唱必酬殆亡虚日樽酒细论文之外语不及他亦庶㡬复蹑古作者踪矣㑹叔竒赴官桐川行甚遽予惘然惜别行觞既开驹在门扵是诵醉留之萹歌云龙之句㠯赠之至若清白㠯䖏已忠勤以莅事不枉道苟合以干进兹固叔竒素斈而优为者亦某之所素期而深望者姑小试扵筮仕之𥘉奉㠯周旋扵终身出䖏行蔵之际其为复蹑古人之踪又不止乎絺章绘句间也叔竒勉之绍㒷戊寅吉日东嘉王某序送叶秀才序吾鄊谊理之斈甲扵东南先生长者闻道扵前以其师友之渊源见扵言语文字间无非本乎子思之中庸孟子之自得以诏后斈士子群居斈校戦艺场屋笔横渠而口伊洛者纷如也取科第登仕籍冨贵其身光大其门者往往多自此涂出可谓盛矣然君子之斈为道小人之斈为利谈谊理而媒青𬗋果为道乎为利乎吾闻洙泗之徒有堂堂乎张者欲斈干禄夫子不以其禄之不可干而辟之也而告之曰言寡尤行寡悔禄在其中矣古人之斈也谨言行而禄自至修天爵而人爵自从所谓谊理者在是予假守楚东鄊人叶生䖏和者亦客㳺是邦毎暇日过予扵郡斋音琅然而可聴议论粲然而成文仰其所藴皆吾鄊师友渊源之斈也䖏和早䘮二亲䏻刻苦自立友爱诸弟急难之念不顷刻忘懐其扵所斈岂口耳云者今将之武林就秋赋求赠言以行吾谓生之斈问议论文采取一苐不足道赠人以言而勉之科苐是亦利而巳矣何异市井相与言耶若夫谨言行而禄在其中脩天爵而人爵从孔孟所谓义理者在是慁子之苐虽不足道亦不䏻外是而得之也敢不以告干道乙酉五月二十二日永嘉王某序蔡端明文集序文以气为主非天下之刚者莫䏻之古今䏻文之士非不多而䏻杰然自名扵世者亡几非文不足也无刚气以主之也孟子以浩然充塞天地之气而发为七萹仁义之书韩子以忠犯逆鳞勇叱三军之气而发为日光玉㓗表里六经之文故孟子辟杨墨之功不在禹下而韩子觝排异端攘斥佛老之功又不在孟子下皆气使之然也若二子者非天下之至刚者欤国朝四叶文章尤盛欧阳文忠公徂徕先生石守道河南尹公师鲁莆阳蔡公君谟皆所谓杰然者文忠之文追配韩子其刚气所激尤见扵责髙司谏书徂徕之气则见扵庆暦圣徳颂师鲁则见扵愿与范文正同贬之书君谟则见扵四贤一不肖诗呜唿使四君子者生扵吾夫子时则必无未见刚之叹而乃同出扵吾仁祖治平醇厚之世何其盛欤夫以㙜諌之风采朝士莫不畏其笔端自侍从而下奔走伺候其门者纷然也文政鄱阳之贬余尹欧既与之同罪矣蔡公乃扵四贤相継黜谪之后形扵歌诗而斥为不肖羞其见搢绅之靣而辱甚市朝之挞则公之刚又可知也某𥘉见其诗扵张唐英所撰仁宗政要甚歆慕之其后见公文集乃没而不载窃以为恨干道四年冬得郡温陵道出莆田望公故居裵囬顾叹而不忍去入境访公遗迹则首见所谓万安桥者与大书深刻之记争雄且深惜其有済川之才而不至扵大用登爱松堂九日山则又见公之诗与其真蹟犹在凛然有生意如见其正颜色坐黄堂时也盖公至和嘉祐间甞两守是邦至今泉人称太守之贤者必以公为首求其遗文则郡与斈皆无之可谓缺典矣于是移书㒷化守钟离君松传君自得访扵故家而得其善本教授蒋君雝与公同邑而深慕其为人手校正之锓板扵郡庠得古律诗三百七十奏议六十四杂文五百八十四而以四贤一不肖诗置诸卷首与奏议之切直旧所不载者悉编之比他集为最全且属予序之子曰端明公文章文忠公甞称其清道粹羙后虽有善文词好议论者莫䏻改是评也予复何云然窃谓文以气为主而公之诗文实出扵气之刚入则为謇谔之臣出则为神明之政无非是气之所寓斈之者冝先涵养吾胷中之浩然则彂而为文章事业庶几无媿扵公云五年十月永嘉王某叙䟦陈忠肃公手帖忠肃公心画劲徤类其为人公孙徳龄予同年也文翰有家法他日必䏻嗣其风烈绍㒷辛巳孟冬䟦季仲黙诗仲黙予姑之子也与予同年生少予二十日自総角同笔砚相得最甚弱冠从林先生师禹扵金谿时大梁孙皜子尚㳺吾鄊年少有俊才䏻歌诗予二人辱与之交遂各出所作诗编为集阅岁既乆谓以失之至隆㒷甲申夏四月壬戌予儿闻诗暴蠧书得旧稿遗墨如故而子尚在鬼录巳二十余年仲黙化去亦一星终矣予流涕读之仲黙诗虽不多然皆忧囯伤时慷慨竒男子语使天假之年有禄位于朝摅其素藴决不为脂韦软孰軰也旧㳺从者八人有八叟之号仲黙号劲叟其后刘铨全之镇长方毛宏叔度与予皆相継尘忝仲黙才气不在人下独不霑一命而死悲夫予因录其诗词凢二十六首及予和仲黙与孙子尚姜渭叟二诗于后示其子徽俾家蔵之以贻后人䟦温公帖温公盛徳大业非东坡大手笔不䏻形容措国扵太山之安今扵流水之原后人欲识元祐之治其大要如此干道乙酉后重阳六日又孟子曰欲为君尽君道欲为臣尽臣道观宣仁所问温公所对可谓各尽要道真尭舜君臣也干道改元后重阳一日䟦二刘帖二刘先生直谅多闻如西京子政歆軰不足多也敬观心画如见伟人丁亥十二月书䟦王佥判植诗秦氏以囯事雠非和也三纲五常之道灭矣何足以语春秋当时士大夫䏻力争者无㡬惟胡君邦衡慨上请剑之书至今读之令人増气且令后世不谓我宋无人可谓有功扵名教矣王君十诗引春秋尊王以讥切时事韪矣然扵邦衡诋为小吏寡谋岂诗人之语固自有深意耶干道三年七月十四日书䟦余㐮公帖某自㓜知慕四贤之为人顷守番阳祠范文正公而记之过夷陵谒欧阳文忠公祠而赋诗有庆暦四贤今见两之句兹至鄂渚又获观余㐮公之劲画如见其风采动朝端时亦足以慰平生之所慕矣䟦冯员仲帖员仲天下士也负有用之才懐许囯之忠而不获究其万一命矣夫虽困扵谗而死扵不幸然知已数公皆一代之杰亦可以无憾矣其徒陈君季习出示诗文手帖流涕读之干道三年六月䟦霍怀州传予毎叹金虏之祸中原比唐安史之乱为甚唐守土之臣死事者颇多靖康间独寂寥无闻何耶今始见何子应作霍怀州传舍生取义名节凛然可与睢阳二公同称烈丈夫矣丁卯四月䟦王夷仲送行诗轴夷仲校书予同年兄也政事文章皆过人一等三年间两见之于双溪慷慨论世事相勉必以名节予守䕫子夷仲㳺道山同年梁介子绍过䕫得其书梁论舘阁人才以夷仲为称首既而以勇退闻夷仲之退岂果为病邪呜唿万里靣目书墨犹未干而夷仲死矣其子过霅川出舘中送㣔诗读之流涕端人不易得非区区交友之私也干道三年十月十日书䟦杜祁公帖杜正献公号清白宰相见其心画令人起敬如见其正色立朝时也干道戊子孟夏书䟦蒋元肃梦仙赋朴鄊子作梦仙赋词新意古超出翰墨蹊径外盖司马长卿赋大人李太白大鹏之类可谓飘飘有凌云气冝与神㳺扵八极之表也然予鄙陋之文何足以当之其乱日读故书期以十年乃敢请所未见非朴卿自谓也盖勉予所未至抑亦词人劝百讽一之㫖耶干道己丑八月二十二日䟦张侍郎帖张公子韶一代儒宗斈者所共尊仰某恨不识之吾鄊陈君开祖以斈问文采受知扵公为最厚其子出示手帖二十𥿄凛然正直之气见扵词翰间爱其人敬其书携以适闽乆而后帰之干道巳丑十月二日䟦严伯威墨蹟僧严公字伯威温州乐清人予祖母贾氏兄也性敏悟道行孤洁斈兼禅教为缁林所推重州郡迫以住持终身不就愽通儒斈尤工诗文识者谓不减恵勤道潜之流苐无知巳如欧苏二鉅公耳㳺戯翰墨亦极其妙毎片𥿄出入争宝之有集曰潜涧卒于政和壬辰至干道己丑五十有八年矣有横阳章彬秀才得其所书唐宋诗八幅至泉南以献予郡博士蒋君雍见而竒之请刋于泮宫以广其传陈教授登予同年进士最善书亦谓近世所无也冬十一月戊午书䟦孙尚书张𬗋㣲帖孙公尚书四朝文杰张公𬗋㣲当代才子孙尤长扵简尺张翰墨妙天下某晚軰恨不识尚书公比守霅川得公二书时年几九十而词源笔力不衰如此张帅长沙某移书求贡院字笔画雄徤用扵湖泉二州观者壮之其所荅书词翰俱絶明年二公皆在鬼録其既不获瞻尚书之履又嗟𬗋㣲郎之不永世见其蹟思其人轴而蔵之欲刻未果石似之察判见而喜之假之以帰刋于其家以广其传可谓乐善好事矣干道六年三月庚午书于泉南郡斋曰义堂铭郎莫君子蒙将漕湖北永堂名扵过客王某以曰义名之铭曰部使者之职莫重扵计㙜居是职者以桑大夫之心计刘士安之鞭筭为善理财一于财而不以义特聚歛之臣尔非特为民之蠧是亦为身之灾易曰理财正辞禁民为非曰义居是职坐是堂而无媿是名者其贤矣㢤鑑湖说上东坡先生甞谓杭之有西湖如人之有目某亦谓越之有鑑湖如人之有肠胄目瞖则不可以视肠冑秘则不可以生二湖之在东南皆不可以不治而鑑湖之利害为尤重昔东汉太守马臻之开是湖也在㑹稽山隂二县界中周回三百五十余里溉田九千余顷湖髙田丈余田又髙海丈余水少则泄湖帰田水多则泄田帰海故㑹稽山隂无荒废之田无水旱之患者以此自汉水和以来更六朝之有江东西晋隋唐之有天下与夫五代钱氏之为囯有而治之莫敢废也千有余年之间民受其利博矣乆矣至囯朝之㒷始有盗湖为田者然其害犹㣲盗扵祥符者才一十七户至庆暦间为田四顷而巳当是时三司转运司犹切贵州县使复田为湖自是而后官吏因循禁防不谨姦弊日起侵盗愈多至于治平熈寕间盗而田之者凢八千余户为田盖七百余顷而湖侵废矣然官亦未甞不禁而民亦未敢公然盗之也政和未有小人为州内交权幸专务为应奉之计遂建议废湖为田而岁输其所入于京师自是姦民豪族公侵强据无复忌惮所谓鑑湖者仅存其名而水旱灾伤之患无岁无之矣今占湖为田盖二千三百余顷岁得租来六万余石为官吏者徒见夫六万石之利扵公家也而不知九千顷之𬒳其害也知九千顷之岁𬒳其害而巳而不知废湖为田其害不止扵九千顷而巳也盖鑑湖之开有三大利废湖为田有三大害山隂㑹稽昔无水旱之患者鑑湖之利也今则无岁无灾伤盖天之大水旱不常有也至若小水旱何歳无之自废湖而为田毎岁雨稍多则田巳淹没晴未乆而湖已枯竭矣说者以为水旱之患虽及扵九千顷之田而公家实受湖田六万石之入呜唿其亦未之思也夫灾必诉诉必检检必放得湖田之租失常赋之入所得所失相去几何官失常赋而以湖田𥙷折之犹可也九千顷之民田其所失者不可计其何以𥙷折之耶王者以天下爲家其常赋所入亦广矣岂利夫六万石之入而以病民耶况湖田之入在今日虽饶而他日亦将同九千顷而病矣使湖尽废而爲田则湖之爲田者其可耕乎今之告水旱之病者不独九千顷之田也虽湖田亦告病也况他无鑑湖则九千顷之膏腴与六万石所入之湖田皆化爲黄茅白苇之场矣越人何以爲生耶此其爲大害一也鑑湖三百五十八里之中蓄诸山三十六源之水岁虽大涝而水不䏻病越者以湖䏻受之也今湖废而爲田三十六源之水无吞纳之地万一遇积雨浸淫平原出水洪流滔天之岁湖不䏻纳水无所帰则必有漂庐舍败城郭鱼人民之患甞闻绍㒷十有八年越大水五云门都泗堰水髙一丈城之不壊者幸也假令他日湖废不止扵今而大水甚扵往岁则其爲害当如何此废湖爲田其爲大害二也自越之有鑑湖也岁无水旱而民足扵衣食故其俗号爲易治何以知其然也以守令而知之也自东都以来守㑹稽令山隂者多以循吏称见扵史传者不可一二㪯也非昔之守令皆贤也盖民居乐岁之中室家温饱民之爲善也易尓比年以来狱讼繁㒷人民流亡盗贼多有皆起扵无年去秋灾伤之讼山隂㑹稽为尤多非昔之民皆善良今之民皆顽鄙也盖礼义生扵生扵饱煖盗贼起扵饥寒其势不得不然耳此废湖为田不独九千顷受其病狱讼之所以㒷人民之所以流盗贼之所以生皆此之由其为大害三也自祥符庆暦至今建复湖之义者多矣而湖卒不䏻复非湖之不可复也盖异议者有以揺之也异议得以揺之者盖亦建议者之未䏻深究夫利害焉耳建议者曰废湖为田则九千顷𬒳水旱之害湖不可以不复异议者曰九千顷虽𬒳水旱之害而常赋不尽失以湖为田而官又得湖田之利为多湖虽废而何害且多为异说以揺之此建议者之言卒夺夫浮议者之口使建议者灼然知夫三大利害之所在以折夫异议者之云云则复田为湖有不可得而巳也鑑湖说下夫废湖为田有三大害复田为湖有三大利湖固不可以不复也然亦有三难揺扵异议一难也工多费广二难也郡守数易三难也今之占湖为田者皆权势之家豪强之族也侵耕盗种为日巳乆一旦欲夺而复之彼必㳺谈聚议妄陈利害曰劳民也费财也失官租也有科率之优也无积土之地也争为异说以沮害之官吏方堕于因循苟且之习复为气力多口舌者之所动移而欲兾成功扵岁月之乆可乎此揺扵异议一难也昔人常计濬湖之工矣日役五千人濬至五尺当十五岁而毕至三尺当九岁而毕夫用工如此之多歴年如此之乆其为费如何今越不濬湖而财用犹不给况㒷至大之役有不赀之废耶此工多用广二难也守令之扵郡邑乆任则可以立事数易则不䏻成功况鑑湖之开非一岁一时之所䏻毕今之为守者或一岁而遂迁或半岁而遽易湖之利害不暇问焉䏻知不䏻知遑暇治其间慨然有志扵开复者功未及施而去计巳迫矣后来者所见不同复变前议以数易之守而欲㒷浩大悠乆之役可乎此郡数易三难也湖有三不可不开而厄扵三难开是终无䇿以开之耶某切谓欲遏浮议则不可不白利害扵朝廷主之虽异议纷然但莫之䘏可也如向者经界之行扵天下固有不乐其事而欲动揺之者多矣然经界卒行而民受其利盖朝廷主之则事无不可成者况一鑑湖耶彼异议者不过曰劳民费财耳夫劳民费财㒷无用不急之务则不可如鑑湖之利害如此谓之无用不急可乎自湖之废也岁多灾伤细民艰食今扵农事之隙慕民濬治官出财民出力两有所利民虽劳而不惮财虽废而不虚矣彼不过曰官失湖田之租民有科率之优夫鑑湖之开千有余岁矣昔无湖田之租有囯者不以不足爲病岂今日独少此耶况湖既复而民利㒷灾伤不作而常赋不失民无㐫荒之诉官无检放之患较其所得与今孰多至若钱米之费当一出扵官而不取扵民竹木之具虽资之扵民而尽酬其直胥吏都有从而优民者则严法令以治之尚何科率之忧耶越人多谓湖可开也而土无所帰是不难积其泥涂以为丘阜昔呉长文常论之矣今湖之侧旷地固多择其利便随其逺近而丘阜之土非所患也欲沮濬湖之计者不过数者之说而皆有以取之尚何浮议之䘏耶谓日役五千人濬至五尺十五岁而毕者盖通三百五十里之间而计之也某谓今之濬湖固未䏻㪯三百五十里之内而尽复之也湖自熈寕以来建议者立两存之说有牌内牌外之限今牌尚存而牌内亦盗而为田矣为今日计者当先复牌内之湖其用工固有间自牌之外当以渐治之可也所费之财自本府经画外又当请扵朝乞毎岁湖田所入之米以为雇工㒷役之费朝廷捐六万石之米不足以为多寡越得此以办事则沛然有余矣欲复田为湖必当遅以岁月之乆有乆㒷之役无乆任之守以主之则异议一揺而事必中辍是又当请扵朝置开湖一司扵越命守倅带提㪯主管之职如劝农斈事之类又命二知县分董之守既职其事则必任其责虽迁易不常而后来者不得不継非正术同也盖职使然也又有倅终任以管其事令终任以董其役则责有所帰又命监司督察赏罚之俟湖成之日凢主其事董其役者皆次苐加赏如是则湖不患其不复也昔论复湖之利害者多矣莫如曽子固子固之言曰谓湖不必复者曰湖田之入固饶矣此㳺谈之士为利扵侵耕者言之也使湖尽废则湖田亦旱矣谓湖不必濬者曰益隄壅水而巳此好辨之士为乐闻苟简者言之也以地势较之壅水使髙必败城郭矣二者既不可用而欲禁侵耕开告者则有赏罚之法矣欲谨水之蓄泄则有闭縦之法欲痛絶敢田者则㧞其苟责其力以复湖而重其罚又有法矣或欲任其责扵州县与转运使与提点刑狱或欲以毎岁农隙濬湖或欲禁田石柱之内者又皆有法矣欲知濬湖之浅深用工㡬何为日几何欲知増隄竹木之费几何使之安出欲知濬湖之涂泥积之何所又以计之矣欲知工起之日或浮议或揺役夫内溃则不可以必其成又已论之矣诚䏻収衆说而考其可否用其可者而以在我者润泽之令言必行法必㪯则何功之不可成何利之不可复㢤子固昔甞倅越知鑑湖之利害为详而其言有足取者故并记其畧有䏻㪯行子固之言而不弃某之两则湖庶乎其可复不然姑存其说以俟马太守再生可也别院省试䇿问二首问自古帝王图天下之大业必贵乎好谋而䏻断谋固不易而断爲尤难谋之扵新固不若谋扵旧也然孙权之拒曺操吴人以衆寡不敌爲忧张昭爲定䇿旧臣乃劝权迎之果从其谋其䏻成赤壁之功建鼎峙之囯乎谋之扵寡固不若谋扵衆也然宪宗之伐淮蔡卿士莫随扵议伐之𥘉小大并疑扵既伐之后使帝惑群议而不任忠臣其䏻成破贼之功振唐室之威令乎谋之扵少固不若谋之扵老也然世宗欲亲征刘旻冯道以四代之老力諌其行果从其谋其䏻成髙平之捷而北取三関乎谋之扵下固不若谋之扵左右大臣也然澶渊之役大臣有欲避其锋而劝幸吴蜀者当时苟从其谋天下几乎其不分裂乎夫囯有大疑谋之扵旧谋之扵衆谋之扵老谋之扵大臣可也彼三章圣皇帝乃违其所宜从之谋而以之取胜何耶岂群谋有不足取而断之以独见之明耶抑当时运筹帏幄之臣固有出人意表者耶共惟主上以圣徳受禅天下同心戴之蠢兹丑虏尚敢不恭天地神人罔不愤怒疆埸之事上贻宵旰之忧议者谓欲㒷师以拒之命将以伐之耶则有以力非其敌如吴人之惧魏唐人之虑淮蔡者谓冝亲屈万乗以征之耶则又虑䇿非万全必有异议如显徳景徳之臣者彼其心皆出扵忧囯特其所见有不同持不同之论而纷然扵人主之前则谋将孰从而断将安出耶诸君抱甽亩惓惓之患乆矣必有竒䇿可以済世群试春官盖得言之秋也愿详论前古好谋䏻断之君其事孰可行于今者有司将采而献焉以賛雄断问非建功立名之士无以排祸乱而辟土疆非守节死义之士又无以折姦邪而扶持宗社二者皆有囯之所急不可不兼崇而并尚也议者谓西汉有功名而无节义东汉有节义而无功名兼之者其三囯人才乎抑甞即固晔夀之史而攷之三者之说似非至论西京有折而不挠号近古社稷臣者有寝淮南之谋懐甽亩之志者非节义与东都有感㑹风云上应列宿者有举空朝廷投笔取封侯者非功名与三囯人才固多矣杰然乎其间者殆不过数子蜀诸葛亮固天下竒才也然史氏谓其连年动衆未䏻成功兵机将畧非其所长功名亦少贬矣魏荀或固有王佐风也然论者讥其恊规曺氏氏以倾汉祚机鍳先识未充其志节义亦少贬矣吴周瑜鲁肃建独断之明出衆人之表智畧俱可称也然或谓赤壁之役瑜获虚名荆州之借乃肃之短功名节义又果䏻兼之否谓西汉无节义东汉无功名非厚诬与谓三囯兼两汉所长非溢羙与我祖宗之世人才軰出功名节义爲两全视两汉三囯爲逺过自艰难以来不惟兼全者无䏻以所长见称亦亡几视两汉三囯爲有媿主上侧席求贤昔囬恢复正有志之士建功立节之秋也敢问何以排祸乱而复土疆何以折姦谋而扶宗社死者可作其谁与帰愿摭前史并国朝人才而併论之将以观诸君筮仕之志经筵故事唐书魏证传太宗问证爲君者何道而明何失而暗证曰君所以明兼聴也所以暗偏信也尧舜氏辟四门明四目逹四聡虽有共鲧不䏻塞也靖言庸违不䏻惑也秦二世隐蔵其身以信赵髙天下溃叛而不得闻梁武帝信朱异侯景向関而不得闻隋炀帝信虞丗基贼徧天下而不得闻故曰君䏻兼聴则姦人不得壅蔽而下情通矣臣曰善㢤太宗之问魏徴之对也人君以一人之聦明接衆多之臣下共鲧赵髙朱异虞世基之徒世未尝无然静言庸违不䏻惑尧舜之君壅闭不闻乃䏻乱秦梁隋之国者岂不在乎兼听偏信之殊耶人君初未尝不好治而恶乱亦未尝不𣣔用君子而去小人然君子卒不䏻用小人卒不䏻去者盖君子独立而无助小人植党以自私人君将一用君子群小人惧其不便扵巳也必巧为飞谤以中伤之将去一小人群小人惧其失所依也必巧为逰言而隂为之地人君将访之左右之人耶左右之人未必不如齐人之毁即墨而誉阿大夫也将访之百官耶百官之中未必不如八司马之誉王叔文也将访之耳目之臣耶耳目之臣又未必不有额叩龙墀如刘栖楚之党李逢吉也将访之元老大臣耶元老大臣又未必不隂有所畏私𣣔纳交如张禹之党王凤也遂使人君聪明惑乱心无所主君子将用而复舍小人将舍而反用小人之党日炽君子之势益孤卒至扵在位皆小人而空国无君子人主孤立而不自知天下未有不为秦为梁为隋者其始起扵偏信之私其终至扵祸乱危亡而不可救可不戒㢤此四门不可以不辟四目不可以不明四聡不可以不逹心术不可以不正君子小人不可以不择也唐书李绛传宪宗尝对绛称太宗明皇之盛朕欲庶㡬二祖之道徳风烈无媿谥号不为宗庙羞何行而至此乎绛曰陛下诚䏻正身励已尊道徳逺邪佞进忠直与大臣言钦而信无使小人㕘焉与贤者㳺亲而礼无使不肖与焉去官无益扵治者则材䏻出斥宫女之希御者则怨旷消将帅择士卒勇矣官司公吏治辑矣法令行而下不违教化笃而俗必迁如是可与祖宗合徳号称中兴夫何逺之有言之不行无益也行之不至无益也帝曰美㢤斯言朕将书诸绅耶诏绛与崔群䓁捜次君臣成败五十种为连屏张便坐臣曰有贤君无贤臣不可以致治有贤臣无贤君亦不可以致治惟臣主俱贤然后可以相与大有为观宪宗所问与李绛所对可谓臣主俱贤矣帝承肃代徳顺頽弊委靡之余慨然有意正观开元之盛绛所陈皆切一时终戒之曰言之不行无益也行之不至无益也帝夫资英武推诚听諌闻绛之言而𣣔书绅非饰虚词以面褒之而巳退䏻断然而力行之内任忠贤外诛僣叛唐之威令至扵复振皆绛言有以启之尝欲相绛官者世突承璀宠方盛忌其进隂有毁短帝遂出璀而用绛不疑尝威夏对延英帝污浃衣绛故趋出帝曰朕宫中所对唯宦官女子𣣔与卿讲天下事乃其乐也又尝对左右称绛言骨鲠为真宰相非绛之忠谠不䏻尽言以启沃非帝刚明果断亦岂䏻受尽言而用之凡绛所言无一不行卒䏻与太宗明皇号为唐室三宗盛㢤使帝䏻终始行绛言不以小人而㕘君子不与不肖而与贤不退绛而进承璀不罢裴度而用皇甫鏄中兴之业宁有不终耶窃谓致治之君不可不听諌不可不用贤尤不可不力行又不可不始终如一也经筵讲义春秋僖公闻僖公名申庄公之子闵公庶兄也庄公既没鲁有内难子般闵公相継遇祸季友以僖公适邾遂入而立之僖公即位首䏻遵伯禽之法俭以足用寛以爱民史克作駉诗以颂之䏻用贤相君臣有道史克作有駜以颂之䏻修泮宫以服淮夷作泮水以颂之能复周公之七宇作门宫以颂之僖在春秋十二公中㝡为有道而享国亦长窃谓鲁之有僖公犹周之有宣王也宣王䏻复文武之境土中兴周室见扵大小雅僖公䏻复周公伯禽之业中兴鲁国见扵臼颂仲尼删诗而有取焉者盖以宣王僖公之事有可以为法扵后世也然许颂僖公如此为春秋犹不免乎讥何耶春秋之法责贤者备元年春王正月隠公不书即位継故也春秋之法継正而书即位者正也継正而不书即位是不自正也隠公是也継故而不书即位者亦正也継故而书即位必有大恶也威公宣公是也僖公継闵公之难故不书即位以见正人君䏻正其始斯䏻正其终正始之道必先正其心念虑云为不可以不正视听言动不可以不正出入起居不可以不正左右前后不可以不正以之正朝廷正百官正万民正四方其身既正㒺敢不正齐师宋师曹师次于聂北救邢庄三十二年冬狄伐邢管仲言扵齐侯曰戎狄豺狼不可厌也诸夏亲暱不可弃也宴安耽毒不可怀也请救邢威公从管仲之言扵闵元年救之今又救之春秋悪用兵至书救则善之也悪中国相侵伐至攘夷狄则与之也齐侯往年虽救邢而不䏻却狄者田齐侯不亲往也故书曰齐人救邢今三国皆称师者非将尊师衆也必三国之君在焉然不曰齐侯宋公曹伯者不以救邢之师与齐侯也救者善也其曰不以救邢之师与齐侯何也狄人伐邢阅三岁矣往虽救之而不亲往今虽亲往又不急造其国以救之方且次于聂北有逗留观望之意致邢为狄所逐迁于夷仪齐侯虽有救患之仁心而无急义之大勇故春秋虽书救以善之又书次以讥之由是见圣人之心急扵攘夷狄而救中国也小学讲论语昔孔子以天縦之圣讲道洙泗之间群天下英才而教育之盖三千人弟子记其善言善行谓之论语垂诸后世与六经并传欲修身者不可不知是书欲事亲者不可不知是书欲事君者不可不知是书欲治天下国家者不可不知是书是书者造道入徳之门戸穷理尽性之本原也学是书者当自正心诚意始学而第一子曰学而时习之不亦说乎有朋自逺方来不亦乐乎人不知而不愠不亦君子乎人不可以不学故论语二十篇以学爲首时过而后学则勤苦而难成故弟子首记夫子之言曰学而时习之时者何人生十年曰㓜学夫子年一有五而志扵学自十岁以上学之时也十五以上尤不可不志扵学也学以时而习则积不以时而习则荒学而时习之则理有所明而心有所见故说说者自内言之也独学而无友则孤陋而寡闻今有朋焉来自逺方相与讲习有直谅多闻之益故乐乐者自外言之也故学以时则心志通朋来自逺则名誉彰宜为人所知也而有不知者焉在常人之情知则喜不知则愠喜愠生扵知不知其为人也亦少矣君子学足乎已而所乐在内初不恤乎人之知不知此人不知而不愠所以为君子有子曰其为人也孝弟而好犯上者鲜矣不好犯上而好作乱者未之有也有子者孔子弟子有若也孔子没弟子思之以有若貌类圣人尝以事孔子之礼事之矣故有若亦以子称扵论语善事亲为孝善事兄为弟孝弟者阖门之懿百行之先也事亲孝故忠可移扵君事兄弟故顺可移扵长扩而充之至扵格上下通神明凖四海未有不本扵此者尧舜古之盛帝其道至大也孟子称之曰孝弟而巳矣尧舜之道不止扵孝弟然其所以巍巍荡荡后世莫及者盖由其以孝弟扩而充之也夫理一而已举斯心而加诸彼则孝弟者为臣必忠为子必顺小则必不好犯上大则必不至作乱盖理之必然所谓犯上者如少凌长小加大之类是也兹固孝弟者之所不为然臣之事君有犯无隠君或有过不得不犯颜而諌则所谓犯上者固亦有之是盖出扵不得巳非其心之所好故曰好犯上者鲜矣至若好作乱则必无之理故曰未之有也所谓作乱者非必称兵畔逆然后谓之作乱也凡事君不忠者皆可谓之作乱朋姦㒺上谓之作乱可也蠧国害民谓之作乱可也盗国家之名器者谓之作乱可也窃人主之福威者谓之作乱可也作者盖厉阶巳生而有必乱之理在家则为贼子在国则为乱臣此固孝弟者之大罪人其心必不好之亦理之必然也为政第二子曰为政以徳譬如北辰居其所而衆星共之古之学者为巳非止乎为巳也学既足乎巳行其所学斯可以为人故先之以学次之以为政学与政非二物顾所学者如何尔学帝王仁义之术则为徳政学覇者刑名之术则为刑政㓜之所学壮之所行一也为政以徳是帝王仁义之学也非修徳扵为政之时行所学扵为政之时耳正其身而天下自㱕故譬之北辰北辰尝居其所而衆人咸拱人君以徳为政无为而治而天下共尊古之人有行之者尧舜禹汤文武是也尔雅曰北极谓之北辰郭璞释之曰北极天之中以正四时以其居天之中故曰极以其䏻正四时故曰辰汉书天文志曰中宫太极星其一明者太一之常居也是之谓北辰或以北斗为北辰非矣梅溪先生后集第二十七梅溪先生廷试策奏议梅溪王先生文集后集卷第二十八梅溪先生后集卷第二十八祝文饶州谒颜范祠文二公名节百世所师俱临是邦遗爱犹在死者可作非公孰㱕某滥窃郡符获瞻祠像大山北斗心实慕之视事之初敢不躬告颜范新祠成奉安祝文番阳九贤咸有善政文忠之忠文正之正九贤之中扵斯为盛祠宇一新丹青辉映凛然如生尚余刚劲以激忠义以警邪佞福我邦人不祷而应不水不旱无兵无病血食万年孰敢不敬祀事之初神乎其听䕫州谒文宣王庙文惟夫子之道一以贯亦奚间乎迩遐不陋九夷而𣣔居行乎蛮貃如一家今坤维文物之富人才之盛有洙泗风而无媿扵诸华苟非圣教之㫄逹岂一文翁䏻化之耶某一介书生蒙恩帅巴媿无果逹艺之才可以从政而亦粗知富庶教之何加若夫事贤友仁与学道而爱人也固不敢不勉所𣣔与诸生共勉者曰忠曰孝曰思无邪谒昭烈庙文呜唿东都之季盗窥神器分鼎者三帝乃刘氏有髙皇度有光武气有王佐臣无中原地以区区蜀抗大国二天厌汉徳壮图弗遂功虽少贬四海㱕义永安故官遗迹可记君臣有庙英雄堕泪岁月浸逺栋宇莫治某来守是邦过而兴喟一新庙貌薄荐殽胾㫄观八阵细读三志我虽有酒不祀曺魏谒武侯庙文丞相忠武蜀之伊吕髙卧南阳悲吟梁甫草庐之中三顾先主将汉是兴非刘曷与君臣鱼水蛟龙云雨才十曹丕志小寰宇假令无死师一再举呉魏可吞礼乐可许宁使英雄堕泪今古将畧非长庸史之语某受命天子来帅兹土梦观八阵果至䕫府庙貌仅存风流可覩㫄有関张一龙二虎安得斯人以消外侮谒杜工部祠文风雅颂息嗣之者谁后代风骚先生主之读书万卷盖欲有为明光三赋烜赫一时致君尧舜卒不克施此志萧条乃昌其诗天𣣔其鸣穷之使悲复生太白如埙应箎流落劒南声益驰莫年制作莫多如䕫诗史有堂遗像有祠光艳照人膏馥满碑歌蜀道难诵杜䳌词忠不忘君先生是思修武侯庙奉安祝文八阵图之北永安宫之南侯有祠焉盖昔与先主控扼呉魏经营中原之地死而庙食宜矣然面貌不称非所以崇明祀也某至官之初首谒祠下命工葺之㮄其坊曰卧龙择日之吉帅同僚祀之不敢不告诸庙祈雨文兹者七月不雨祷祈未应神庙食于此其可坐视而不救乎油然云沛然雨在神唿吸问也宜速効职母作神羞诸庙谢雨文兹因不雨是用祷于神祇且责其坐视不救而戒其速宜効职果不踰时沛然下雨神亦可谓灵矣有徳必报其何敢忘湖州谒文宣庙文夫子之道至大而神颜犹苦之犇轶絶尘设教以中善诱循循化被万世遐迩惟均湖学之盛东南鲜伦风似邹鲁民同蜀闽某受命天子来为守臣方以政学焉䏻牧民闻诸夫子学道爱人益以无倦敢不谆谆若夫惟孝为政勿欺事君愿与诸生同书诸绅谒颜鲁公祠文呜唿百世鲁公严霜烈日彼何人斯鬼面蓝色公之所至人懐其徳清风凛然尚余銕画某昔守番昜今来霅川皆公旧治有象貌存视事之初敢不躬谒岂无他祠敬慕名节祭安定先生文庆历皇祐有三巨儒太山徂徕盛不及湖眷言此邦如泗与洙弟子诜诜三千之徒中庸有传皇极以敷法行太学化广寰区诸老先生万事问胡富矣道徳贤㢤范模国朝之治効在诗书先生之功不在都俞祠宇于泮松楸在吴岁时上冡冠帯必趋某受命天子来分郡符官既有守恨莫䏻俱恭命同僚往奠一壸嗟嗟先生今也则亡泉州谒文宣王庙文某以诸生入仕学实未优逹不如赐艺不如求可使治赋又不如由屡绾郡章了无一善泉南鉅藩误膺帝选学道爱人愿如言偃益以无倦不敢不勉若夫美化易俗则在泮宫言采芹藻窃效僖公愿与诸生名教是崇庶使无讼有君子风韩魏公祠奉安祝文呜唿岳渎之竒实生圣贤崧髙甫申尼丘文宣或生他邦必嘉山川李居江东蜀生谪仙我宋名世之士三而皆生于异郡焉温公家陜右而生于光文忠家江西而生于緜人知忠献公之为相人也而不知其乃生于泉蜿蟺朋山奫沦清源气如洛阳公得其全有异人兮知其祥有吉梦兮开其先香名一唿瑞日在天勋业三朝髙视无前社稷之臣无以加伊周之美㒺敢专然公所至之邦皆有祠异独始生之地而阙然景徳逮今百五十年泉人思公亦非不䖍采其谥以名堂慕其风而𣣔传饮清泉兮有懐荐一掬兮无缘州宅之东云榭之边乔木一林古屋数椽即焉以祠缭之以垣龙章鳯姿弥貂戴蝉人皆曰我魏公也莫不喜叹而骈肩然公勋勒鼎彛名光简编食配清朝貌法凌烟亦奚用乎州郡之祀盖聊以慰邦人之惓惓诸庙祈雨文前日不雨有请于神三日而应繄神之仁今又不雨其谁之咎灾不自作罪在郡守守固有罪斯民何辜曰雨而雨在神吸唿山川出云沛为膏泽不作神羞吏亦逃责韩魏公祠祈雨文惟公生为我宋之元勋死为𬗋府之真人育于泉南必念斯民泉人爱公祠象一新愿以嘉祐治平之霖雨沛然一洗千里旱暵之尘韩魏公祠谢雨文连月不雨靡神不宗祷而不应有请于公不数日间膏泽遂通龙神社鬼孰敢争功愿终其恵时和岁豊永俾邦人庙貌是崇诸庙谢雨文旱魃为虐且谁之尤守臣失职惟神是求乆而莫应牟麦不收得之桑榆有事西畴播厥百谷庶㡬有秋繄神之徳何敢不酬雨尚未足民犹有忧愿终其恵母作神羞诸寺谢雨文佛有因而佛有缘非诚莫之感动星好风而星好雨当春乃䏻发生守臣凉薄而致灾大觉以慈悲而垂悯俯徇群情之祷沛为千里之霖小麦青而大麦黄虽云不救低田流而髙田水其必有秋巳大慰云霓之心何敢忘香火之报谢蔡真人文师帅非贤㡬三时而不雨真仙是祷亘千里以为霖劳法驾之久临慰群情之䖍祷无徳不报孰云香火之无功式遄其㱕益觉烟霞之有耀辞文宣王庙文某以天子命来守是邦维朔暨望敬瞻睿容考将再书治无可纪有负吾君亦负夫子兹又承命易郡丹丘道无南北何莫不由居敬之简学道之爱虽曰不敏其何敢怠代者将至行矣有期靡神不吿况我圣师耽耽儒宫济济冠屦采藻而㳺酌泉而去辞韩魏公祠文某来守是邦㡬二年矣而畧无治効惟复公之堂立公之祠庶㡬小补扵风教兹者易郡丹丘祠有日矣敢不请违于像貌愿以公之事君公之治民者是则是效且使泉人登其堂拜其像莫不起忠起孝辞诸庙文某来守是邦㡬二年矣而治无述焉宜神之所不福也然千里之内无盗贼干戈疾疫之菑者岂非神之赐耶今易命丹丘行有日矣不敢告祈雨疏旱不自作端繇郡政之荒民亦何辜仰兾天心之闵月属流火时逢亢阳百谷不得其生群黎无以为命咸切望霓之志輙殚请祷之诚闭诸阳而縦诸隂媿乏董生之术油然云而沛然雨愿兴宋国之苗谢雨疏旱魃为虐千里起望霓之心精诚所加匹夫有动天之道兹因七月之不雨仰祈三日之为霖遂扵俄尔之间忽下沛然之泽一洗烦暑勃兴藁苗天自天而人自人理若难感旸曰旸而雨曰雨恩何可忘祭文祭六姑文嗟我先子同气六人残月孤星仅存者三白发苍颜姑为㝡尊不见祖考典刑常存念姑平生无憾可言为妇而顺为母而仁享年而徳享富而安㛰姻早毕男女具全夀㡬八龄目见重孙姑扵五福亦庶㡬焉某䓁阖门百指辱姑厚恩既䘮怙恃惟姑是亲畴昔登堂欢笑满颜抚我䘏我如父母存姑今云亡我将畴依惟姑是思亦父母是思呜唿哀㢤祭八姊文哀哀父母有子六人姊㝡居长孝爱慈仁鞠育同气甘旨䨥亲以奉窀穸以毕㛰姻姊力为多曷报恩勤呜唿哀㢤于㱕庆门奉姑与姒宜其室家亦既有子男遽早世女継而死泪落巳尽哭犹未止病在膏肓竟成不起呜唿哀㢤某䓁早䘮怙恃惟姊是依姊今云亡曷胜其悲姊有良人后事可属二女有㱕半子可托钟爱㓜児如出其腹傥免水火祭祀有续地下从姑姊宜瞑目惟我同胞恩深义笃一觞奠诀血泪同沃又代闻诗闻诗天属爲姪门䦨爲壻蒙恩最深再以女妻登门之始夫人在疚药物获尝颜色娄候尚期痊复岁月承颜云胡不幸缘浅福悭百日之间来往数四遽惊疾革仓遑来视口不䏻语手犹抚摩遗言不闻衘恨实多夫人扵女最所钟爱善视以报斯言不昧祭张魏公文惟公学造诚明才全文武忠孝根扵天性节操贯乎岁寒社稷之功最髙亲曽取日君父之讐未复誓不共天二十年见斥权臣五百岁重逢圣主夷狄服汾阳威徳児童知司马姓名意者天必相之嗟乎命何止此方渡江而撃楫遽乐圣以衘杯宣室兴思苍生望起虽曰闭门絶粒不忘忧国爱君中山功未及成䜛谤之书盈箧武侯死有遗恨英雄之泪满襟一老不遗百身莫赎某滥比假守惊闻讣音忍观絶笔之铭媿阻临棺之奠嗟吾道之穷已甚非斯人之恸而谁重祭张魏公文呜唿蛮夷猾夏以和得志食肉者鄙力主和议万口和附争言五利曰国之福何惜土地甘心事讐不耻称谓附和者用沮和者弃和犹未成边巳撤备既弃唐邓又弃海泗淮北生灵㡬无噍类国既日蹙兵亦寻至公之勋徳公之忠义公之人望群嘲聚詈公欲恢复指为生事公𣣔御戎靳为児戯公𣣔养兵诋为妄费公𣣔进贤目为朋比公得人心公有异意巧言如簧吁其可畏天眷虽隆不容在位汾阳兵柄夺于䜛惎度无显公岂独前智怒疽范増间赱乐毅公存虏惧公死虏肆虏方陆梁国若斿赘上心焦劳当食而喟彼苍者天胡不愸遗九原不作苍生曷慰遥望衡山滂然堕泪祭鲁公文士之䖏世患不逢时及其进用得君者谁逢时得君可究设施堂堂鲁公国之元龟民之父母世之宗师㦄事四朝始终无亏光相二帝尽忠不欺休休有容涯涘莫窥盛徳大节人皆仰之胡马饮江闻者四驰公独屹然䖏以静谧以身许国奚顾家室一镞不施边烽自息宗社以宁繄谁之力尧舜授受干旋坤辟同列异议公独忠赤功成而退㒺有徳色赤松与逰脱遗覊疆事未宁羽书方急上心焦劳起公于疾人望翕然如用君实折冲千里再安王室公𣣔有为百未一遂彼苍者天胡不愸遗变生俄顷仆于奏事震惊中外邦国殄瘁呜唿哀㢤某晚进不才误辱公知官守有拘莫覩灵輀致奠遣僚写心以词为天下恸岂曰其私祭何提刑文惟公学継横渠心传无尽词有根柢行有畦畛蜀道卿云関中曽闵文章满家卷轴连轸四朝耆旧多士标凖不染腥羶宁避鹰隼流落九疑从虾蛭螾太上揽权材收𣏌公起自南玉岀于韫使节屡驰大藩频尹所临有声未究所藴元老登朝首加荐引对扬宣王上嘉忠荩谁乎沮之不班玉笋祥刑江左庶玉惟允我滥把麾情亲迹近爱君忧国语必同愤拟学史鱼谏诤而殒诗坛获陪雕琢肝肾公将风骚我严韅靷波澜何濶声律殊谨笔阵縦横词锋捷敏鉅钟微撞边幅惭窘韩拜孟郊庞怯孙膑有瑕必指忠吿无隠锓板以传託公不泯轺车行部䟽狱发囷王命有严何敢不黾送以短篇劝以良醖诗简往来如白与稹脩途倦逰㱕约尤紧忽断书问风传疾疢讣音遽至道路惊愍聚散如梦荣枯同菌失此老成痛何䏻忍奠不抚棺有涕徒陨祭戴履道文呜唿繄我与君生于温江同郡异邑邂逅无从我守番阳君丞外邑聮事朞年莫克㑹集君之文行着在鄊评及其居官益有美声鄊人仕饶不过三四不见君子心焉孔瘁惟是面目见于尺书亦有诗篇不鄙寄予四月之暮闻君在疚仓皇遣医竟莫之救人孰无死君尤可悲九十之亲谁侍以㱕松楸故鄊道路悠逺㱕君之䘮何敢不勉我有官守往弔莫遑遣奠一觞潸然涕滂祭贾府君文呜唿吾鄊之贾实为庆门玉树芝兰多贤弟昆鄊校贤关蔼然有闻晓月晨星于今㡬存公之为人重厚寡言有长者风薄俗可敦天其报富夀两全亦既有子亦既抱孙㛰嫁巳毕放怀丘园胡不百年遽㱕九原某爰自㓜学荷公恩公色素严爲我而温妻以兄子遂成世㛰逺宦䕫门闻讣莫奔驰万里书奠以一樽祭冯少卿文嗟嗟贠仲何至扵斯天乎命乎尚忍言之抱济世之才而以才见忌怀许国之忠而以忠见疑诚足以泣三军之衆而不弭浮言之谤节不变扵临天难之际而不免扵鬼物之欺初爲贾生之逐卒抱屈原之悲嗟嗟贠仲何至扵斯天乎命乎尚忍言之庚辰道山才盛一时我我㳺其间辱君厚知义均弟兄间言莫移忧时论事肝胆同披圣徳有容雷霆霁威奏藁具存验若蓍亀我既去国君车亦驰三年之间暂合复离君佐戎幕身㦄艰危我官柏㙜自劾而㱕闻君之罢有识嗟咨䜛锋方炽公论谁持我赴番昜君书逺贻手墨未干人事遽非惊闻讣音哭之以诗君䘮还普我来守䕫官守有拘往弔无期遣问窀穸写心以词西首一恸非君而谁祭周运使文惟公而蜀之英秀发自㓜擢桂礼闱蜚声文囿学有根蔕行无瑕㻈施了有政名实相副制锦分符覇遂恭茂帝念巴蜀民贫俗陋命公持节往安而富暨尔同僚讲明利疚岁丁饥馑廪发粮糗羡余不献偃折是究民逋十万悉蠲其旧预备凶荒广籴以救舟车日通商贾咸凑钱虽不流徳亦云马运病民协力敷奏抚事兴叹忧国成痩亦有知巳行将结绶亦既践扬宜在左右天胡不仁遽夺其寿呜唿哀㢤某遥自东南一麾来守非仁是依曷免罪咎日陪谈笑屡饮醇酎有唱斯和无疑不叩莲方共赏菊约同嗅公忽微恙我频来候药物甚良变故何骤堂登绣衣溘焉在柩死生常理如夜与昼公心了然寕校先后惟贤可惜𣣔见难又奠以一觞老泪盈袖呜唿哀㢤祭杜殿院文光尧神圣髙迈千古任贤纳諌同符神祖绍兴辛已亲擢得杜曰卿忠直不畏强御朕择御史贤莫如汝往肃官邪以消外侮公如麟凤莫类是与公如獬廌邪佞是去如唐子方孤忠自许如赵銕面风髙宪府孰将而贪掊尅军旅孰戚而横攘敓编戸孰医而幸官髙赀鉅孰託宫市敢通北贾孰爲枢臣将命是拒孰爲民贼孰爲社䑕皆罪之尤擢发莫数污我白简宜即刀斧言无不行中外鼓舞曰真御史曰尧舜主言责既塞力求外补五马来㱕壮㢤出䖏恵歛一州治㝡西土至今邦人咸曰杜母某往逰道山辱聮歩武友得直谅诲闻规矩公迁柏㙜我返衡宇尺书千里屡寄鳞羽如觌面目遥驰肺腑不见君子五隔寒暑瓯蜀相望㑹合无所国亡直臣山失勐虎岂惟吾徒天下悽楚我来守䕫棺未遑拊诸孤赱书大事将举佳城匪遥执绋伊祖遣莫一觞老泪如雨祭令人文呜唿子㱕我家今三十年逮事舅姑既孝且贤我有弟妹未毕姻㜕子䏻慨然奁具悉捐我事笔砚半生迍邅晚粗有成子之助焉妇人妬忌往往皆然子䏻有容尤人所难妇人扵财见则垂涎子独不贪槖无金钿为姒育女喜儿让官㛰嫁粗毕不以财论每言仕宦清白为先俸禄之外勿取一钱身为命妇绩絍是专勤俭之风鄊闾所传我仕于朝频年外迁同渉险难万里言旋方还故鄊忽又得泉到官月余老病相缠深为尔忧废食与眠孰谓一朝舍我而先变生仓卒哀㢤上天死生常理我固晓然痛不䏻忘子实可怜长子爱女不在眼前去无一语抱恨衔冤我今抗章乞骸㱕田以尔䘮还祔姑之阡子可无憾瞑目九原祭张器先文秀自妙发徳由少成唾手鄊荐蜚英月评萧洒宗之风流长卿壮游上庠益驰令名选压万中赋髙二京覃思稽古下帷授经史学最长诗律尤精暮景侵㝷一苐始登宜在馆阁盍扬王庭天乎命乎卒于一丞呜唿哀㢤我守泉南君官福清恵然肎来不寒前賔主俱病相视而惊医药是急酒杯莫倾犹有笑谈以话交情别未踰月两蒙寄声报牍方遣讣音忽聆呜唿哀㢤四海之内孰非弟兄君有同僚后事是营暑虽孔炽䘮不可停我有官守往弔莫䏻赱遣奠声吞涕零祭万先之文嗟嗟先之徳美才命止扵斯天乎痛㢤必大之门诜诜兰玉子方妙龄巳见头角声蜚槐市蔚为上㳺韲䀋十年一第始收逺官清湘师儒是职南方多士惟子是式纷纷軰行弹冠帝鄊子独恬然不干庙堂得掾南昌需次家食胡为一疾遂至扵革上相知已诸公荐贤命在匪伊胡不少延慈亲在堂壮妇在室儿女满前百事未毕子可无憾有鸰在原后事可託如身之存散落人间光艳遗迹集而传之敢任其责故鄊语别曽未踰年子死我病两俱可怜凶讣南来孰不叹惜遣奠一觞老泪遥滴祭王尚书文惟公天赋徳时称吉人学为君子之儒性得仁者之静藴婺溪之秀气蚤折桂枝大京兆之家声荣持荷槖以词臣而为岳牧尝听履而上星辰身居八座而徳愈谦光治着六州而人懐恵爱奉真祠之香火养暮景之年龄民所具瞻行起三朝之旧天下愸遗遽惊一老之亡某昔以鲰生叨依莲幕虽蔑賛黄堂之画然最蒙青眼之知假道东㱕方饮楚元之醴酒分符南牧忽闻杜尹之讣音邦家兴殄瘁之忧主上失注想之待赱书千里致奠一觞难忘在耳之言徒陨衘恩之涕祭潮州王尚书文惟公性禀南方君子之强簸弄明月于潮之阳妙龄射策遇太上皇擢为亚魁名震四方权臣用事明哲自将潜心稽古得圣行蔵扵易春秋尤其所长帝初揽权思用忠良贰我成均儒林有光说书崇政屡上封章帝嘉其直人指曰狂出守东嘉奉祠故鄊主上龙飞召自南荒以长諌垣以肃周行正色立朝谔谔以昌笔端凛然不赦豺狼言如蓍亀去有芬香公虽在外上念不忘入司喉舌行登庙堂彼何人斯敢为臧仓如毁日月扵明曷伤身虽可屈肠不减刚㱕老于家天相夀康名徳益尊如曲江张如余襄公如日南姜盍㱕乎来弼谐賛襄天不愸遗哀㢤遽亡某以诸生受知上庠窃苐来㱕礼遇异常公居誎省我滥㙜纲人唿二龟亦曰两王䑕岂虎偶葭依玉㫄把麾泉南稍近门墻敬虽获修见则靡遑忽闻讣音痛摧肺肠譬彼大厦壊其栋梁如体无骨四支曷疆为国惜贤潸然涕滂祭曹梦良文呜唿我与梦良三纪论交义则弟兄坚如漆胶君方妙龄卓然自立才隽气豪人莫䏻及书生事业有短有长君如巧匠䏻圎䏻方李诗谢赋贾论眺䇿声蜚广场笔扫勍敌少从明师学有渊源推以教人典刑具存散爲篇章戯成骈俪一言之出髙睨前軰隷业太学君居我先同登科名若相待然作掾严陵赫然有誉需次闽泮行将美赴我尝以君名闻庙朝拭目以观耸壑昻霄胡爲一疾遽然不起命压人头乃止扵此呜唿前年之冬我赴泉南以书见招至于再三访君许峯礼盛觞豆送我坡南珠玉满䄂满拟㱕来重登庆门孰知讣音中途遽闻孺人孀居㛰嫁未毕族大义髙必䏻周䘏状君文行抚君孤遗我或未死其何敢辞追念交㳺零落可痛我老君死云胡不恸梅溪先生后集卷苐二十八梅溪先生廷试策奏议梅溪王先生文集后集卷第二十九梅溪先生后集卷第二十九墓志铭周承奉墓志铭予㳺太学与周君懋为同舍生明年同擢进士苐又明年予为东诸侯客周自婺女来访焉不见盖五年矣予再仕再去国周官㳺㱕故鄊赱书数百里以先承奉公之讣来吿又以三山林君㞯之状丐予铭予流涕读之不敢辞公讳某字纯臣婺州义乌人曽大父某大父某父某皆晦迹不仕公孩提䘮母少长闻之哀慕如成人事父及継母以孝称抚㓜弟教而室之身任家事不私有其财同居五十年无间言人以为难教子姪尤力子懋业上庠岁一往必戒之曰母怠而修懋遵诲敕不懈益厪丁丑春射䇿遂登甲科妷宪踵与荐书郷人荣之懋教授邵武侍公以行公谆谆然以职事勉之教授君温长者待诸生以诚寓教诲扵色笑间不严而劝秩满咸惜其去义方力也绍兴天子上长乐宫夀官及髙年公授右承务郎致仕今天子嗣位转承奉郎人谓积善之报隆兴元年六月庚申卒享年七十有一以十月乙酉葬于邑之凤林鄊长塘原娶刘氏与公同年生贤㳤称之今无恙男一人即教授也女二人㱕进士楼世南杨巽孙男四人伯奋仲堪叔献仲熊孙女一人长许嫁何次尚㓜公姿魁硕为人质直通晓世务衍扵财而好施急亲戚故旧之贫者与鄊党邻里岁歉而艰食者弃逋负广津梁崇释氏以植福爲尤多劳扵治生而䏻自佚扵谿山杖屦賔客㳺从壸觞博奕间性友爱㑹弟先卒病遂剧有唾壸常以自随一夕命家人亟去之曰吾行矣奚用此爲巳而果然呜唿宇宙一壸也形骸涕唾耳寓形扵宇宙之壸而自与穷逹荣悴利害是非毁誉之境接真邪妄邪吾扵公不怛化之际窃有取焉铭曰周出扵姬实爲着姓乌伤一门蔚有余庆公扵孝友匪习而性必谓之学是亦爲政天报以子且及其身子蜚令名身亦逢辰化不吾怛㱕复其真斵石铭幽以诏后人何提刑墓志铭永嘉自元祐以来七风浸盛渊源自得之学胷臆不蹈袭之文儒先数公着述具存不不迂词醇味长鄊令及门孔氏未必后㳺夏徒也涵养停蓄波澜日肆至建炎绍兴间异才辈出往往甲扵东南若舍人何公又其卓然者欤公讳逢原字希深世为温人曽祖某祖某皆濳徳不耀父某累赠奉直大夫妣王氏封太宜人公姿颕异眉宇秀整颀而长身儿时强记覧落笔语惊人尝赋松柏后彫志趣不凡识者期以逺到擢进士乙科调秀州司戸㕘军未赴召对敷奏进止剀切详雅除敕令所删㝎官书成改承奉郎迁秘书省正字时秘阁初建登皆极选公翶翔其间读异书见闻益愽丁母忧服除复旧职以言罢通判池州岁饥公摄郡事发廪以济有以专輙諌者公曰以此获谴所甘心焉爲粥以待于路病者药之人由是免流移饥而不害秩满除枢密院编修官兼权左司郎中起居舍人中书舍人初奏氏盗权以国事雠杀大将窜忠良钳天下口神怒人怨公爲书生时尝客其舘授其子以经扵是间见以物议汹汹告秦氏曰吾所与语者天也岂复与人校是非公曰天之心即人之心也岂有异㢤秦氏大衔之㙜谏承风捃以他故至是再黜乆之除添差通判䖏州公以才进誉借甚自枢属摄从班兼数职光显于朝去不以罪且下佐小州士论屈之公以近鄊自贺无㡬微愠色君子谓其得大雅之明哲太守某闻其贤以郡事诿之公既深厥职剔蠧锄梗郡遂大治俗生子多不举公重赏严禁饰保伍谕以天性所活叵计除浙东㕘议官改提举湖北常平茶监事湖北产茶病私鬻江西悪少越境群至数以千百相挻为盗材落间户闭白昼公忧之乃与宪司谋以戍兵三千隷盗贼司分布要冲以遏之盗贩者息民赖以安徙知嘉州嘉逺王都吏横而肆讼谍纷委率出入其手公至立讼者于庭俾自供晓以曲直悔过者随遣之不悛则惩以笞罚讼由是简犴狱屡空罢行估不一毫市扵民去之日阖境交送携扶填拥至不得有然香于臂以祝者且曰自有汉嘉无此贤使君祠于佛舍至今奉之除成都路转运判官四川类省试有请託暗记传义之弊朝廷择清徳重望士以董之差公充监试官公措画有方内外严密纎分不通前弊尽革时号公选明年廷对蜀士果多巍科庙学岁乆而壊像貌剥易而新之植嘉木増养士贠颂之者以比文翁除知䕫州未至改潼川路提点刑狱行部至合州有重囚衣鲜洁而械有尘垢公亲鞠之情得乃县吏受赇释其械遂竟其奸且申明县吏行常禄虽枉法而罪不重故狱多冤滥乞自县吏掌狱者亦重禄朝廷从之大足尉利盗赃杀匿者以灭口而以病死闻公疑而诘之尉色动捽赴狱果自伏人以为神明监司岁荐举刼扵有力不得如已志公独记姓名壁间䟽臧否于下有状不待请而举由是孤寒皆蒙识㧞奔竞少衰就差转运副使再监类试院干道二年召赴行在除金部郎中公乆患臂弱至是䆮剧力丐祠除福建提点刑狱事以四年三月某日卒于官舍享年六十有三阶朝散大夫公为人谦恭乐易持心近不为崖异行善谐谑然未尝忤物俭扵自奉澣衣菲食以终其身通守两州不按临属邑五持使节所过州县止数軰人不知其为使者毎谢却厨传吏以例册言公曰吾知奉法而巳何以例为专以爱民爲心治尚不扰故所至可纪有古循吏风故相赵公鼎㕘政孙公近皆遇之尚书呉公表臣端明张公阐枢使汪公澈皆举以自代然公既忤权臣迹踈远十年楚蜀晚方还朝以疾补外遂致不起才不克究中外惜之长扵理学尤精论语覃思二十年毎见学者必与讲论有集觧十卷简严明白超诣䖏诸儒所不到且自序其书曰古之学者爲巳今之学者爲人爲巳则䏻爲人爲人则两失之矣凡平日临政遇物一以所得扵书者从事盖非苟知之也善属文清峻遒丽虽仓猝应用必自已出不剽窃前人语尤长扵诗有晋宋味有文集二十卷外制二卷初育扵杨氏既登第复今姓嫁杨氏女立其后择师以教之买田以赡其家娶丘氏故左司铎之妺子三人长端木将仕郎孝而䏻文先公三年卒次东里次少连女一人孙男二人曰镛曰某东里镛皆将仕郎以五年十二月某日葬于吹㙜鄊西山瑞鹿院之右公漕成都与大资王公之望善及宪闽五适爲帅后事卒頼之既而移镇鄊邦又经纪其家某与公同鄊爲晚进慕其名乆矣恨未之识及守䕫子始通书自蜀召还迓于江浒公惊曰吾以子爲尚年少乃爯老邪一见如故首及论语且授以集觧某传之䕫学酌酒郡斋讲酬酢公举觞曰吾不爲世俗祝愿子得词早还故鄊某感其言饯于白帝诗以送之公䘮自闽某弔于其家诸孤以墓铭见属明年冬兴化簿叶仲堪以行状来其受公一日知不敢辞铭曰贤㢤何公邦之杰博通六艺穷舘鎋为已为人皆自出致身事君耻容恱忠告善道乃见黜施于有政果艺逹学道爱人治可述栖栖万里赱輗軏君命召还巳白发陈力下就四七列岁寒不凋出持节命也欤㢤遽婴疾死生昼夜贯以一没世名称不磨灭赠少保王公墓志绍兴丙寅春某初肄业太学今资政殿大学士叅政王公为博士学者咸敬而仰之师道之尊如阳司业衡鑑之精如陆宣公慨然痛革时文之弊一㱕扵正如昌黎欧阳二先生士有经指授蒙品题者咸见头角为时闻人某最不才且晚进亦以举子之业误被赏识遇稠人必诵而夸之卒繇舍选窃科苐先生奨借成就之力也干道戊子冬十月某懐清源郡章过三山拜先生于黄堂赐之酒既半出示所述先少保公世次行实且曰吾欲求有道䏻言者属之碑子其人也某惧而避席曰先生误矣某不抠衣趍隅二纪于兹矣道固未之闻也而言尤不工先生门人弟子满天下而以是属謏学小生乌䏻发扬遗懿之万一邪力辞至五六卒不获命明年秋八月书至自永嘉督益严廼即先生之所述而系之公讳纲字振仲先世闽人徙钱唐开元中旅㳺汉沔间至㐮州谷城乐其风土遂家焉六世祖公逹生居䏻居䏻生崇遇崇遇生公之曽祖考讳允中有子讳迁扵公为皇祖考生皇考讳文自皇考而上皆隠䖏不仕皇考以公登朝絫赠朝奉郎今天子即位之三年求治甚切思用异人得公之子喜甚擢左諌议大夫宣谕江淮入㕘大政扵是襃其三世赠公之祖考太子太保妣向氏琅邪郡夫人彤氏博平郡夫人赠皇考太子太傅妣黄氏㝎㐮郡夫人赠公少保配张氏㐮国夫人王氏世有隂徳扵鄊闾至宫保尤号长者见其容温然知其为徳人也平生无忿恚未尝笞詈人尝使㒒曝麦扵场㒒㳺博舍去雨俄至漂且尽杖之三终身以为恨仲兄役扵郷主郡驿仆盗用官米絫之宫保自诬曰使㒒者我也兄不与知官吏皆知其不然以宫保执不可夺姑缓其狱一日将致刑忽大赦遂得释一郡欢唿曰天果不䧟善人鄊人有负逋无以偿鬻其小女扵市颇有姿色宫保见之不商其直而售且曰翌日以女来作劵果如期而至宫保笑曰吾焉用汝女聊爲君偿逋耳卒㱕之所居去杜母镇十余里有僧与镇将邢氏有怨发怒投张海爲贼䆃之自均房来𣣔复仇宫保闻贼至曰我若去必残吾鄊因具牛酒以待贼见其状貌兇暴之气顿销且素闻其贤甚敬之约其徒秋毫无犯僧感旧恩见则拜曰此来专欲谢公而报邢也力觧之不可遂醉而闭之亟遣吿邢举族遁去贼既退乃徐出僧至镇追其徒不及竟无所肆其毒犹于京豪侠任气使酒而好闘市有一无頼少年恶之尝切齿宫保唿无頼子与钱十万使市布扵房陵衆皆争曰吾㒒使不乏何至用此人必不来矣不答无頼子得钱醉酒蒲博数日而尽遂遁去争者咎之宫保曰吾非不知顾吾姪深悪其人常恐杯酒之后一与之遇事有不测吾以百千去之所以两全之也常曰家赀非我独有当三分之一以给家用一以奉官输一以待賔客赈贫穷故四方之士皆奔赱其门有所求随其意而饱满之饥者分之食寒者遗之衣婚嫁不给者助之贫而死者为之办棺椁具衣衾士大夫罢官赴调流落不能㱕者资其费假以仆马逺者数千里不计也扵是逺近翕然不以姓氏称皆唿曰无怨公议者以比汉伏不闘云临终戒其子曰欲服人母蓄贿欲睦族无议财尊师友以教子孙蔵经籍以待豪俊好甘者饴以蜜好安者设以席果守吾言必将有后言毕而逝琅邪夫人生二子宫传其季也为人魁梧寛行义着扵邦族遵宫保之业世其徳而不变好学有才华诗笔清丽所与㳺皆鄊之贤士及时之名卿大夫盛公次仲帅南阳卒于官其子章卜葬于汉南贫不䏻集事造门哀告曰闻公髙义且多山林愿得寻常地以为先人宅兆慨然许之曰惟君所择章既得卜凡葬所湏皆仰给焉又舘谷其家数百指㡬岁而不厌其好义皆此类与从兄髙相敬如賔三世聚居门内百口每食必同席甘苦惟均上下无异财鄊人服之取以为法㝎㐮亦严明有贤行事皇姑至孝年五十余抱孙矣犹日亲盥馈性无妬忌爱庶孽过扵巳出宫传笃学喜客不屑治生业一切委夫人小大斩斩皆有条理宫传笃扵教子夫人佐之其义方庆善乃钟扵公公㓜谨孝有立及长克家力学有功名大志时余公干邹公浩皆当世名士相继教授郡学公往从之勤苦絶人其业日进邹公尤留心教诱诸生课程其工拙美恶必题数语为品藻公毎蒙赏激遂为髙苐举进士中元符三年丙科授将仕郎延安府法曹㕘军宫传遗之诗有利名埸里持清谨冠盖丛中寝是非之戒公敬佩焉丁外艰执䘮哀毁过甚跣而寻山以葬足为跰裂服除调庆州司法㕘军帅钱公昻髙其才而委任之以进筑香柏㙜神堂九羊堡应副有劳及该八寳赦恩絫循儒林郎有禁卒五人夜踰瓮城刼门者衲衣门者冻以死而复活案具当斩公白帅曰一衲直数百钱且变主不死而杀五人情有可矜钱公曰公欲云何曰此军人也若送经畧司则死生在公特笔耳钱公忻然从之狱官怒曰公𣣔以国法市隂徳邪公不为动卒皆活之以乆去亲闱自陈合入支掌资序罢㱕授江陵府观察推官分曹建掾改为司兵曹事属贰车虚席公摄事岁余一府仰办江陵太府诸司皆在争以事诿公目为府中一俊常平司檄主管其司事时湖北行方田法主扵是司前使者去宪摄之又按狱湖南独佥㕔行其事公知其法之弊委曲调护利则伸之害则违之又选择所差官而授以方畧扵是方八州而无讼公不自言既去官后使者白其功于上特循承直郎丁㝎㐮夫人忧扶护北㱕哀感行路服除授开封府扶沟县建雄镇权府学博士改奉议郎知金刑汉隂县在京西极境治所去利路界十余里梁雍之民错襍其间公临以简易人甚宜之范公致虚以前执政镇南阳闻其政声辟知穣县辞不行终更屡转朝散郎赐六品服拟通判济州未赴以建炎元年十月十一日薨于家享年五十有五公为人淳质任真不事表襮遇人以一诚喜称其善有过则面告戒之退无后言平生恬退不妄干进入仕二十八年在官才十考其除内艰而造朝也盛章为开封尹权势震赫以皇考旧恩欲报之公公固不附又尝欲以妻党张氏女㱕公公拒不受积以为怨因不被荐巳而章败其客皆坐逺谪公独不汚承祖父之风好施予不蓄资财居官尤㢘洁先世虽所产至公益贫自汉隂代㱕粮食不継范公宗尹有诗曰丈人古君子清徳肖冰玉仕宦三十载一饱犹仰禄驱车向金阙此行何太速家山岂不恋陶令瓶无粟知者以为实录其调济州通判州有田隷西城所巨阉李彦主其事兇熖炽然人曰公必往见之不然且有祸公曰吾宁不调不䏻屈扵此巳而果见夺其得倅徽州未出都而金人再犯阙公在围中官索金银甚急人多匿不肎输公刼掠之余嚢有数金悉以送官人劝公少留以为㱕资公曰国家如此吾尚忍有所隠耶二圣既入虏营集百官扵秘书省聮名以立张楚公惊涕而出曰始以为立皇太子若尔吾非所敢知卒不书见者皆为惊悚笃扵风义其释楬也同时鄊贡之士苐与不苐数十人多依公以食贫不䏻㱕者资遣之有风鍳好奨借人物所许予后多显逹范公宗尹为布衣时年甫及冠公一见期以逺到奨成之其训子弟造次必以逺大老犹自力观书以诱迪之聮案共檠夜分不倦㐮国夫人聪明修整好读书闻古今贤人才士之事业则耸然慕之常举以勉公且以诲其子先公十七年薨公念其贤誓不再醮初公既葬皇考而不宜其地欲改卜未遑也大资政知荆门军以绍兴癸酉正月十四日奉皇考及公之䘮葬扵故居之东北一里龟山之原各以其夫人祔五子之深之美之珎皆未仕而卒之望即大资政也今知温州之彦右承直郎一女适秉义郎欧阳价早卒孙男十人镛右从事郎铢右宣义郎铎右迪功郎錞右修职郎钦右承务郎铸钥钖钺鈆未仕孙女六人一适右从事郎钱庆祖一适右通直郎魏钦弼曽孙淙濩自靖康之乱㐮汉被祸尤酷获免者千一往往无噍类独王氏㡬絶而复滋大资政又以儒术文章奋结知明主致身执政爲时重臣初宫保赠制曰清尘美行肩于古人重义轻财化贪息讼州闾以无怨公称之我宋造邦谷城以进士起家自其孙始迨兹万机流泽焘后信可取必君子曰王氏之有后也宜㢤徳者流光天道不可诬也铭曰王氏之先自闽徙杭有唐开元始家于襄至无怨公植徳好谊善积名成如汉伏氏宫传遵之不懈有加庆钟少保进士起家小试墨曹活人惟死摄官大府政声有伟匪人不附伪命不汚凛然节义可激懦夫天啬其年志不克究不在其身以昌厥后果生人杰早蜚大声模范太学作新诸生勤劳于外治最荆蜀帝曰来㱕资尓启沃进司言责入賛政机密䟽输忠而人不知惟帝知之大藩是卑不令而行徳威惟畏帝念老成行将相之先世之襃奚止扵斯龟山之原小黄之口纪徳丰碑有同岘首杜殿院墓志杜陵先生以诗鸣于唐忠不忘君自比稷卨卒穷以死君子知其必有后先生之子曰宗文宗武宗文之子居蜀之青神号东山翁东山翁生礼僖宗时为諌官礼生详详生晏景福中为侍御史公侍御史八世孙也又以諌显为宋名臣扵少陵有光矣公讳莘老字起莘曽祖某祖某父某皆潜徳不仕而以儒名家父赠右奉议郎母氏赠恭人公㓜不好戯稍长知力学时学者宗临川禁苏氏文公独诵习有识器重之宕渠守石翼以师礼致之遂自眉徙焉家恭之江津苐进士以地逺亲老不赴廷对赐同进士出身授梁山军教授从之㳺者益衆秦桧死魏公良臣㕘大政公䟽天下利病上之良臣荐于上主管礼兵部架阁文字明年秋七月有星彗于东方公指陈时政之弊时应诏者衆上命后省择而苐之以公为首进秩一阶制曰言尤鲠亮士荣其襃迁敕令所删㝎官修书无虑十数至刑部断例尤尽心有疑则反覆奏请同列服其精当迁太常寺簿寻除博士时虏𣣔败疆埸无僃公因轮对言状且曰勿恃其不来恃吾有以待之上称善再三曰朕知卿忠由是有用公意显仁皇后崩自南渡后典秩多失至凶礼尤不知有疑议吏皆拱手公輙引古谊从容裁度大歛前一日宰相遽召赴堂曰有旨问含玉之制公曰礼院故实所不载以周礼典瑞郑元所注制之其可因立具奏上覧之曰真礼官也虞祭或谓上哀劳欲以宰相行事主议者力甚公曰古今无是比卒正之今上立为建王讨论典礼尤备丞秘书面对论江淮守备上曰卿言及此忧国深矣权吏部贠外郎主右选小使旧不出阙吏取而鬻之在选数百人无所䜣公始命出㮄阙以次就注擢监察御史迁殿中侍御史上曰以卿忠直不畏强御故有此授逆亮将寒遣使致慢书传钦宗凶讣请准汉地索大臣上决䇿亲征公奏䟽賛其决谓虏欺天背政宜待以不惧因上四事一不限早莫延见大臣侍从谋议国事二申敕侍从㙜諌监同守臣速举可用之才三虏情虽叵测然宜以时遣使示曲在彼四车驾既谋顺动而留钥宜择重臣刘知县墓志铭永嘉号多士甲扵东南刘公全之以重长者称徳成行尊而年与位不称歛恵一同有藴莫施君子惜之公讳铨其先闽人避五代乱徙温之乐清曽祖某祖某咸有潜徳父某赠右承事郎刘在邑为着姓世衍扵财至承事公易以诗书所交皆一时闻人笃扵教子公姿秀整力学䏻文未冠有隽声鄊先生仰公文蔚孙公仲鳌师友也每见所业必称叹许其逺到叔父奉议祖向授徒于家公与从弟镇从学以文行为称首识者谓刘氏有子知必大其门公果与叔父偕荐计㙜明年同擢进士苐后六年镇亦登科鄊人荣之目曰三刘公初调台州临海尉秩满丞越之未及考丁父忧终䘮注奉州如皋今改宣教郎知秀州海塩县今天子即位覃恩转奉议郎赐银绯至官未朞年丁母太孺人忧㱕葬于鄊㑹海溢沾濡感疾遂致仕转承议郎卒年五十六实干道二年十一月二十二日也公性恺悌为政务循良饰以儒雅不求赫赫誉然所至咸有可观台城之东数里有泉可醸筩水致诸务岁娄易民病竹木输公易以石官私便之初公如浙西道繇遇恶少为侪务夺掠比至严下令皆詟伏事有便于民力賛令行之不自以为功人至今徳之如皋土旷少耕者膏腴故壌弥望皆苇茅公躬阡陌喻民力农垦田余数万亩流亡复集初之官太孺人以老不行公念切谒吿迎侍邑人惧其不来状于郡及诸司以留公得请于省郆行李即涂老稚骈拥委曲谕之乃得去及闻其还驩然相贺簿摄邑事有诬吿强刼者輙逮捕繋狱连坐以十数公至得其情悉縦之按诬者顷之宪㙜来诘公不咎摄者或劝直之不从人益义之进士丁时发者尝客其舘公过阙谓友人王某曰丁有美才文不俗必髙第巳而果然海塩水害稼被檄检伤放秋苗数万斛计贫不䏻输者犹十一请于朝得旨倚阁春饥劝豪右发廪以济全活者衆民无资以耕贷于郡给之且欲身任其责境内乐业岁遂有秋学久废辍圭租二百斛以倡士感而恱争输财以助之栋宇一新其务敦教化如此故一时诸公咸称荐之侍郎刘公岑以先达髙自标置少许可其帅淮也将荐公于朝㑹罢乃巳公美湏髯风度尤不浅自谓平生未尝知忧与賔客饮必尽衆方纷然有所讥议公若不䏻言者喜愠不形人莫得而亲踈有忤巳者怡然不与校人有善则称不容口轻财好义务周人之急觧衣指囷色无靳遇人有礼虽至贱贫者见之无慢容尤敦宗好每相过必敕具即事唱酬日以为常工文词典而有致赋诗句法清劲自成一家字画端谨如其为人母瞿氏以太后八帙恩封太孺人娶瞿氏再娶汪氏皆赠孺人又娶叶氏封孺人皆先卒男二人俨价仪咸习举子业女五人长适郷贡进士林焘次许嫁国学进士贾俣余㓜孙男一人女一人俨等将以四年二月丙申奉公之䘮与孺人汪氏叶氏合葬于真如之原求某志其墓某少与公爲笔砚交辱知最厚公既筮仕某犹困场屋公遇人必借誉然未甞自言岁戊辰某下第弃舍选不就遇公于武林同渡浙江语其故公曰子有进身路何乃自弃邪力勉之自越还学卒田舍法进公之力也某赴番昜公饯别于道逮至䕫书问不絶且约㑹老于鄊明年东㱕道闻公讣呜唿痛㢤铭曰有美君子温其如玉醖借而文琢磨以学施于有政不勐而循爱遗四邑活及万人娄郝以来世稀长者吾鄊有评公其人也天其徳胡啬其言志不克究有子以传真如之原㱕从先子陵谷有迁徳名不圯令人圹志令人姓贾氏温州乐清人曽祖某祖奭父如讷皆有隠徳王贾同邑且世姻故令人㱕于我逮事舅姑以孝称从其夫某宦㳺于越入仕于朝出守饶䕫湖泉四州贤而有助初封恭人再封令人干道四年十二月十日卒于泉之郡舍享年五十五六年九月乙酉葬于左原白岩祔姑令人万氏之右男二人闻诗闻礼皆国学生孟丙蚤死女二人长嫁国学进士钱万全次许嫁贾梓男孙二人阿䕫阿闽女孙二人国娘晋娘敷文阁直学士左朝奉郎新知台州军州事王某志梅溪先生后集卷第二十九