宗范X卍XXX重刻宗范序光绪丙戌岁聿云莫葭灰既动瑞雪盈尺友人杨仁山邮寄是集来吴同参灵虗道人招余往勘余见其格律精严取裁的当不禁踊跃赞叹曰伊菴前辈可谓先得我心矣适有禅客在座略顾册目便不启阅少顷询曰是篇何人所辑巳得正悟否灵虗子答云此公打破漆桶于向上一着亲入密藏深叹禅河氾滥后人无从问津因于太虗空中倏钉箇楔有定据无准则俾人由此契入不致为黑风噩浪吹入罗剎鬼国是亦苦心士也客曰宗门下事如电光石火快便难逢神龙天马尚难彷彿范云乎哉余应之曰然子言诚高矣美矣第徐六担板见尚未圆诚能死尽偷心深入堂奥必不斥此篇为賸语客曰何谓也余曰千七百则公案古人判为烂葛藤但参学之士咸如二祖一言契悟即证无生匪特千七百可聿付祖龙即三藏十二部亦可投之巨浸矣何则脚跟下事本无实法只要灼破面门立地搆取则教网纲宗皆为灵龟迹耳安所谓范乎苟不如是中下之士智劣心浮闻多罗一言半偈如蚊上铁牛及阅古德机缘又复汗牛充栋求其义严旨该可以契入者诚不可得则是集如见角识牛望烟知火循类以求因指见X月较之重溟浩瀚欲渡无筏者不啻霄壤矣客曰范之义敬闻命矣终以贯教其旨云何余曰此更作者不得巳之苦衷也参学得悟如梦里拾金缘无始气习顿难泳永净所谓风停波尚涌理悟念犹侵也若不经大冶洪鑪锻鍊净尽终是说食不饱古虽有眼正不贵行履之说亦祇一期方便况今古相勘岂只日劫百倍如不假弥陀大愿生入莲花国中则他日一阴现依旧落他圈缋故智如永明尚有角虎之喻古来禅德末后归重持名者不可缕指后人千万弗及安可一悟为休漫云我作得主吾愿同参上士既得正悟正好借一句弥陀消归祕密藏中他日与同志诸君上品上升泛驾于七宝池内庶不负伊菴先生纂辑是篇接引后进之苦心也客于是唯唯灵虗子曰真兄可谓语言三昧引人入胜矣盍不将此段因缘载诸简端以为鸿雪之一证乎余应曰诺客退爰笔以为之序赐进士出身赏戴花翎补用知府特授浙江湖州府安吉县知县黔筑悟真居士李宗邺譔X序琴轸失调则改弦而更张之教轨失驭则鉴机而疏通之不疏则运塞而通之道系于变与时转移救弊扶衰斯度生化法之大纲也佛教东流溯汉迄梁学者泥经语而不探心源达摩倡为别传妙心见性成佛之宗而天下景从此一变也然师资授受间心心相印不离文字语言每有以巧见浮心妄为摸拟者马祖复截言句转为机用其接百丈也传有野鸭公案再参一喝三日耳聋逆顺莫测诸方同风不贵就体消停祇重从缘荐取此又一变也今夫觌面示机良马则窥鞭而遄驰井蛙则堕底而无路不开以参究之方将何以䇿鲁钝之进繇是设一话头塞断意根工夫淹熟时至理彰话头原无定则沩山之诘香巖则以父母未生前道一句来勘之死心之诘山谷则以彼此死烧后何处相见勘之雪巖高峰相承则专于无梦想时主人公彻了之细剔精搜深造阃奥三根普被一心洞透更无遗憾此又一变也易云穷则变变则通沿至明清宗师家上堂小参各语机锋X峻峭愈的愈奇而学人模稜揣窃为生死心藐务声名心热依样葫芦擎拳竖指或拂袖便行或礼拜迳退竟不辨彼知有之实虗脱不落草盘桓再三捞搜则其见地清彻基脚坚牢又乌从而印之于此颟顸率许泾渭杂流通者将复为塞此殆乘运而变之一时欤大慧杲云禅备众体若祇爱击石火闪电光谓说义理禅教坏男女岂知波澜不阔生死命根不断则不敢如此四楞着地为人我伊庵先生知其然也编缉宗范一书自参学以竟离垢自利利他叙秩井然括引古德研究熏修各范模则多取婆禅尽力穿透略不覆藏毋论浅根薄质览之均可依行发悟惟须就明眼人印证而巳又以从朝至寝明了意识主事易杂昭灵窠臼专提无梦想时主公语导人入门体会入微匪孟浪郎君作略衲捧读之镜其苦心随喜其普愿谨揭化机变通之理以抉韦编採集之幽衷天下后世其有同调者乎无弃蒭荛证明斯偈偈云死后生前体若何电光石火耳聋多要知无梦无思主磕破酣眠野鸭过道光乙未腊月望东川后学衲诺庵槃谈譔X凡例一彻参中无梦想见闻主依稀解路甚多一友于炮声有触予曰隣家放炮与汝无梦想主何涉便无语故得有见处者或问彼时炮声与现在对谈是同是别或问炮声此际在甚么处或问炮声过后汝正眠无梦时更何处相见此是落草勘验其有以擎拳下喝等机及鼻直眉横等语祇对者尽与扫除要他将当时见处的实道一句如真有印契心有抓着痒筋话方与点睛否则重令参究一纲宗中五家所建宗旨尽足当机勘辨后人毋须重添名相一洞祖过水覩影悟彻后安知不重见云巖彻授宝镜但录中未及叙出耳一示辨中诸祖辩语今依原文摘录未敢擅更然密祖追拂事回生诀载其付法藏公不慎于忍祖前印后辩可以类推至藏忍二祖非寻常禅流可企及勿因辩语率生轻忽一湛祖枕子颂云四大无我心如风箇中谁是主人公廓然扑落原无物始悔从前错用功令补录以便阅者对勘至云门瑞白位中诸祖德隆望重即腹胀吐血身亡与疏山倒疴大慧发毒同关报境毋以意见有殊妄存轩轾一贯教中禅宗顿圆台宗妙圆故知有后兼须融会台宗X宗范卷上菩萨戒弟子钱伊庵编缉稽首释迦尊十方三世佛圣贤诸菩萨摩诃声闻众东西列代祖第一最上乘我依当代匠究心无梦主百日绝后甦管窥豁一隙历参诸开士慈愍予钳鎚佛祖宗教理广搜具薄信浮沈卅五年忽忽死将至深愧负师恩见浅习复厚兼思涉俗辈彼此抱同病知解不敌业腊底空慞恼因兹缉宗范朝夕痛自䇿愿三宝加被见者咸欢喜妙心别传分十章一禅源二彻参三调习四入圣五利人六显喻七机用八纲宗九示辩十贯教原夫佛法东流自汉至梁经教广布修契者代不乏人达摩单以别传妙心直指人人见性成佛毕竟以何为妙心耶故首之以禅源源既定矣学者从何而契妙心循古轨则非参究不可故继之以彻参由参X而悟便与佛祖同一鼻孔然有无始习气未消故申之以调习习消力宏真如深契六祖曰终身不退者定入圣位故表之以入圣如上四章自行稳密然须运同体悲讵可断佛种草故勖之以利人利他中古德有言句机用两路故分别为显喻机用二门显喻在前者初祖接机亦以言显示迨三四传而始转为机用故机用次之法久弊生多诸巧见建立宗旨以护正眼故受之以纲宗公案孔多后来诸尊宿各出手眼以评唱之其间权实示现浅深偏圆不无同中有异然均以成就来学佛知见故广之以示辩如上九章皆禅宗本分草料第与诸经教不可置之不贯故终之以贯教自八至十虽列利人后而自利均须十科广研也予自笑挈挈波波俨似跛足道人满面惭惶说得行不得然利根之士脱能依此撩起便行终身不退现世为人师来生作佛祖当亦今时之第二健儿欤禅源灯录始七佛偈本师传则略採诸经公案次列二十八祖授受因缘遡述源流体裁应尔今则不遑徧叙独指佛生不二别传妙心为禅源此宗旨竖义于达摩流衍于诸祖观初祖接可祖梁武杨衒之诸人均以言句显示乃谓之不立文字教外别传者良以学人滞于经教卒未能印合妙心立地成佛故乘时而来提唱顿宗斯禅之源也妙心者何蠢动含灵皆有X佛性而无始沈沦苦海者不悟此心当体是佛背觉合尘故全圆觉而成无明迷而不返然虽万劫轮回而不动之天真佛性从无迁变别记载初祖祇教可祖外息诸缘内心无喘心如墙壁可以入道二祖种种说心性道理祖总遮其非不为说无念心体可祖忽曰我巳息诸缘祖曰莫不成断灭否可曰不成断灭了了常知故言之不可及祖曰此是诸佛所传心体盖息缘则外境相空无喘则内寻伺绝如墙壁则心行处灭言不及则言语道断了知而无念则寂照同时心境不二迷悟不二生佛不二其恰好处心亦不可得妙亦不可得连不二两字亦不可得不可得亦不可得非心非不心非妙非不妙放尿疴矢嬉笑怒骂莫非妙心体现今姑立以妙心之名而为达摩禅宗之源也须知安心者安此究心者究此悟心者悟此调心者调此入圣者入此利人者利此乃至诸祖之显喻机用纲宗示辩并圆顿诸经论皆不离此心别有所指也在初祖证心之楞伽经则谓之自觉境界自觉圣智自觉则灵光独耀迥脱根尘常寂而照故名为自觉智常照而寂故名为自觉境其余如来藏自心现不生不灭真识均可一一消归故初祖引证心宗可祖凡说法竟每曰此经四传后变成名相悲哉马祖引楞伽云佛语心为宗无门为法门三界惟心一法之所印初祖旁出之慧满师常赍楞伽以为心要如说而行极知悟心之后必须消识功熏X乃今之禅客微特不依经说而行且不知楞伽所说为何语亦不知初祖何以独引此经以证心置之不论不议之列可叹也祇缘此经辞义古奥数传后几致绝响三祖信心铭中标此妙心为玄旨真如法界等名以显之四祖则令人念摩诃般若五祖则兼令人诵金刚般若经六祖闻客诵经至应无所住而生其心遂得开了五祖复征其初悟祖言下大彻启曰一切万法不离自性何期自性本自清净本不生灭本自具足本无动摇何期自性能生万法迨后开堂说法第一会便演摩诃般若波罗蜜法曰此须心行不在口念口念心行心口相应本性是佛离性无别佛摩诃是大心量大如空无有边畔方圆大小青黄嗔喜是非善恶世人妙性本空无有一法可得然莫着空有人空心静坐百无所思自称为大即着无记空此一辈人不可与语善知识世界虗空能含依正万像性空亦如是自性能含万法是大万法在诸人性中若一切善恶尽不取不舍亦不染着心如虗空故曰摩诃用即了了分明应用便知一切一切即一一即一切去来自由心体无滞即是一切般若智皆从自性生不从外入名为真性自用一真一切真口虽说空不修此行似人妄称国王终不可得般若者唐言智慧也一切时处念念不愚常行智慧即般若行一念愚即般若绝一念智即般若生世人口说般若不识真空般若无形相智慧心即是若作如是解X即名般若智波罗密唐言到彼岸解义离生灭着境生灭起名此岸离境无生灭名彼岸悟此法者即般若法修此行者是般若行不修即凡一念修行自身等佛凡夫即佛烦恼即菩提前念迷即凡后念悟即佛前念着境即烦恼后念离境即菩提摩诃般若波罗密最尊最上最第一无住无往亦无来三世诸佛从中出当用大智慧打破五蕴烦恼尘劳如此修行定成佛道变三毒为戒定慧我此法门从一般若生八万四千智慧以人有八万四千尘劳若无尘劳智慧常现不离自性悟此法者即是无念无忆无着不起诳妄用自真如性以智慧观照于一切法不取不舍即是见性成佛若欲入甚深法界及般若三昧者须修般若行持般若金刚经即得见性当知此经功德无量经中赞叹莫能具说此法门为最上乘大智上根人说须知本性自有般若智自用智慧常观照故烦恼尘劳常不能染即是见性善知识内外不住去来自由能除执心通达无碍能修此行与般若经更无差别不悟本性即佛是众生一念悟时众生是佛故知万法尽在自心何不从自心中顿见真如我于忍和尚处一闻便悟顿见本性将此教法流行令学道者顿悟各自观心见性若自不悟须觅大善知识直示正路若起正真观照一剎那妄念俱灭识自本性一悟即至佛地善知识智慧观照内外明彻识自本心若识本心即本解脱即是般若三昧般若三X昧即是无念若见一切法心不染者是为无念用即徧一切处亦不着一切处但净本心使六识出六门于六尘无染来去自由通用无滞即是般若三昧自在解脱名无念行若百不思常令念绝即是法缚边见悟无念法者万法尽通见诸佛境界至佛地得此顿法终身不退者定入圣位然须传授不得匿其正法是知摩诃般若便是初祖的传妙心且知六祖所受五祖心印尽在此篇发挥罄尽无遗苟能细心体会则摩诃般若一句即是绝好话头悟后熏修精密便是绝好调习功夫又何必另觅话头别起炉灶耶然此总在行人之便宜矣又六祖最后开示提唱般若经中一相三昧一行三昧若悟一切处不住相于彼相中不生憎爱取舍不念利益成坏等事安闲恬静虗融淡泊名一相三昧若一切时行住坐卧纯一直心不动道场真成净土名一行三昧人具二三昧依吾行者决获菩提证妙果此二三昧出文殊问般若经正是摩诃般若妙心体相正是诸佛所传无念而常知心体正是楞伽经自觉境界自觉圣智名异而体同也圭峰禅源诠曰若顿悟自心本来清净元无烦恼无漏智性本自具足此心即佛毕竟无异依此修者是最上乘禅亦名一行三昧是一切三昧根本若能念念修习自然渐得百千三昧达摩门下相传者是此禅也法运沿流泯相归性故总以般若印心六祖而后虽立有五家之纲宗千七百则之葛藤X或平实商量或机锋相见乃至尽未来际拈颂代别征判上堂小参秉拂普说千岐万派更无越乎摩诃般若一相三昧之一源矣源乎源乎千山势到岳边止万派声归海上消谓之教外别传也可谓之离教无禅也可谓之不立文字也可谓之无离文字而说解脱也亦可彻参众生妙心本无生灭而无始沈没三界者以未知本体主公安身立命处也知则一念回机便同本得灵光独耀迥脱根尘体露真常即如如佛是则参究以求了知诚学者第一要矣可祖种种说心性初祖祇遮其非可云巳息诸缘初祖复将莫成断灭勘之而后许证此即究心发悟第一则榜样然箇中消息悉以言通至礼拜而记得髓则离言而显机灵用活别行一路矣迨后忏罪竟之印谁缚汝之诘子何姓之问三更入室之谈乃至什么物什么来之征祖祖相授多于文字显示盖以列祖名振当时当机为道心切一语点睛全身担荷了无扭揑纤疑其间故不须多番勘验照用以辩其真伪其旁出诸祖亦祇是临时言接惟六祖接荷泽为用棒始然指授仍不离言诠也马祖于问西来意便打则专以棒接而机用之门大辟矣古德云从文字得力者弱从事上得力者强从缘荐取相应疾就体消停得力迟者是也其时禅风大播千里同风知有后广历诸方丛席如赵州X临济辈指不胜屈然门庭既别曲调难齐不无有浅深纯杂之异矧夫虗妄浮心多诸巧见口头弄滑以紫乱朱在学辈既未能刻苦研穷而专唇舌为师者不得不扫除言句而变机锋全提棒喝塞断咽喉电闪雷轰命丧真露一点再点鼻痛耳聋三打三拳得牛完马智过师而野狐一掌斩勘众而貍奴一刀百千镜交光正中益正十八徧大悟纯兮更纯甚至逆流洞水胜祖强爷尊重己灵呵佛骂祖总冀白璧之无瑕不厌黄金之久煅然而利智上士把得便行钝根阿师茫然莫措于是参寻同辙方便异门圜悟云释迦最后径截省要接最上机虽迦叶二十八祖少示机关多显理致至付授际靡不直面提持如倒剎竿盌水投针达摩破六宗翻转我天尔狗非拟议思量可测洎到梁魏显言教外别传逮曹溪详示宗通说通具正眼大解脱宗师变革通途俾不滞名相不堕理性言说放出活卓卓地脱洒自由妙机遂见棒喝交驰以言遣言以机夺机以毒攻毒以用破用流传七百年来枝分派别各显家风然其归着无出直指人心心地既明无丝毫隔碍脱去胜负彼我是非知见解会透到大休歇安稳之场岂有二致哉要须箇向上根器具高识远见深入阃奥彻底信得及把得住始可堪为种草又云老僧热病死一日黑漫漫地甦醒遂惊生死事发心访道年许只认得昭昭灵灵向四大身中作箇动用佛法上看即有世法上看X即无后白云老师云你总无见处自此全无咬嚼分后问演祖觅心了不可得话演曰你须自参始得者好处别人为汝着力不得参来参去忽因举频唿小玉元无事只要檀郎认得声如桶底脱柏树子麻三斤玄沙错过睦州担板诸公案一一透过黄龙示草堂清风旛话久不契龙曰子见猫捕鼠乎目睛不瞬四足踞地诸根顺向首尾一直拟无不中子诚心无异缘六根自静百不失一师屏去闲缘岁余忽悟龙曰得道非难宏道为难宏道犹在己说法为人难既明后在力行之晦堂问南公曰大事本来如此和尚何得教人看话头为伊搜寻曰若不令汝如此寻究到无用心处自见自肯即埋没汝也晦堂常举拳问唤作拳则触不唤作拳则背唤作甚么真如院方师参瑯琊惟看柏树子话此即单研一句话头一则公案一悟一切悟样式也传至大慧杲极力主张参看一箇话头普说云云门寻常问学者唤作竹篦则触不唤作竹篦则背不得下语不得无语毕竟唤作甚么又恒举狗子语至无字令学者参云经语祖语诸方老宿语千差万别若透得过无字一时透过不用卜度不用註解不用要得分晓不得作有无商量不得作真无之无卜度不用向开口处承当不用向举起处作道理不用堕在空寂处不用将心等悟不用向宗师说处领略不用掉在无事甲里但行住坐卧时时提撕狗子还有佛性也无无提撕得熟口议心X思不及方寸里七上八落如生铁橛没滋味时切莫退志得如此时却是好消息忽然打失布袋不觉抚掌大笑茶里饭里喜时怒时净处秽处妻儿聚头宾客酬酢公私各处都是第一等好做工夫提撕底时节从此禅流无不参一箇话头为入门话头不同以悟为则伹激发得疑情起处便是得力话头麻三斤干矢橛一归何处无字谁字父母未生前死了烧了向甚么处相见无梦无想主人公在甚么处皆可参得天奇瑞则单令人参谁字以其切于日用如行底是谁坐的是谁语底默底是谁闻见嗅触一一复各是谁这要悟底又复是谁处处追着念念提撕忽然磕着便尔瞥地近时禅者多以念佛的是谁为话头由文字而机用由机用而话头一变再变逗会适时此本是置之一处无事不办法门此门一开万古莫易尽未来际当遵行之于中根器难齐受益不等或有宜于全无义味语入手者如麻三斤干矢橛青州布衫等话头是也或有宜似带义路借以追搜仍无罅隙者如未生前本来面目死了烧了甚么处相见无梦无想时主公等话头是也借径不同成功则一然学人发悟多有未能深入堂奥者故曰绝后再甦欺君不得若未到此田地不道全无终未了彻或以在眼曰见在耳曰闻及只这如今谁动口等语强为据证遇有以法离见闻觉知诃之者反以为移易惑人且至有误认昭昭灵灵以为是者此断不可不辨X昔沩山问香巖曰闻汝在先师处问一答十父母未生前道一句来而香巖不能答死心勘山谷云死了烧了向甚么处相见而山谷于此茫然高峰于百年三万六千日反覆元来是这汉领得拖死尸的及至问无梦想主公蚊子上铁牛竟无下嘴处是知高峰若不得雪巖追搜焉有枕子彻悟境界殷鉴不远古今同弊以今时人根论如以奇特等话头苦于茫无入处又恐落无事甲里若只以谁字参取又易于水乳不分夹杂昭灵业识不揣鄙见总觉以无梦无想主人公毕竟在甚么处安身立命一箇话头着倒最为妥当不至生诸异见以日用全是识情用事略不亲切只是有梦有想时明了意识到得睡着明了不行复不作梦直与死人一般所云明了了孤历历圆陀陀光闪闪等光影全粘贴不上断不能认昭昭灵灵亦不敢认此闷绝无知之昏住为是两头截定既易起疑参情结秀只眼迸开自有推门落臼时节故于别则话头发悟者多不脱尽识情惟未生前面目死了烧了甚么处相见及无梦想主公话头透出者必到绝后再甦境界方能彻透向八识上亚一刀然未生前死烧后在世谛尚非现在境犹不及无梦想是现前事仍确与未生烧后无二无别于此覰破便信得未生面目也恁么安身立命烧后主公也恁么安身立命更不疑生疑死心贴贴地此外千万则话头无不迎刃而解但于古德所传淆讹公案如入定X产难野狐托钵类及五家纲宗言句间有未能消归因此等公案或全实相般若或兼文字般若宗旨故耳此在后机锋纲宗内发明至参究之法须将无梦想话头先行划分清楚我醒时时了意识现前流露可仗此明了搪抵到睡着时全体昏闷绝无纤觉竟与世间顽空不殊一毫作不得主我这主公毕竟在甚处安身立命不得向无事甲里躲根不得认此迷闷的顽空便是不得作血脉不断所以能觉强为消通不得谓了无气息却好全体独露穿凿不得举手下喝将醒时知觉运动抵挡不得道这里谁求相见却正好扫除悟迹为极则既一切不得当此时我这主公毕竟在甚处安身愈无理会愈要搜求竖起嵴梁卓起眉毛反覆推寻𢬵此生做箇騃汉工夫紧密刻不放松便有打成一片光景或因此豁然入定人法双忘然参看话头不贵长时定境但可谓之善境界定起后即便如前抖擞精神迸入话头以期发悟为了当或因此话头并归一念外不知境界内不知身心仅只一箇话头耿耿孤悬亦不得认此一念为是此因心光逼紧所现非本心也本先师亦云诸人眠熟不知一切若道那时有本来性又不知一切与死无异若道那时无本来性睡眼忽醒觉知如故还会么不知与死无异眼开觉知如故如是时是箇甚么若不会各体究取私谓参话头之弊岐路有二一说道理二认光影如参无梦想公案忽然心中谓要X人参究不过令断妄念别无奇特又谓既无梦想那得主公更以为虽所参在无梦想而实不在此悟之类各各游思未能悉举此皆落说道理一边次则既无梦想谁求相见或谓心本不动则梦与无梦不二或谓梦与无梦皆幻其非幻者是真种种说心说性总是说道理窠臼所收都不知有悟门或当参情紧急忽觉得本心如红日当空或如孤灯独照或大弥虗空或密入无间或金光闪烁或闇然空寂或见大地平沈或见佛菩萨像或觉得本心非青黄非大小种种一切影事认为本心岂知皆是认光影边所收亦复不是悟门非本心也大慧云默照邪禅自不证悟而以悟为建立为接引之词以悟为落第二头为枝叶边事自既不曾有证悟处亦不信他有证悟者一味以空寂顽然无知为威音那畔空劫巳前事遇善知识与说本分话反以为非此即说道理认光影之辈绝此二途死抱话头不使有第二念分岐一切时单提此无梦想主公一句结成疑团打又打不破舍又舍不得正是得力时切勿放松改辙这便是吞栗棘篷跳金刚圈铜墙铁璧忽然㘞地一声不觉死中得活庆快平生便能与从上佛祖把手并肩同一鼻孔出气雪峰毬道吾笏石巩箭祕魔叉是甚么闲家具到者里方说得有梦无梦不二睡时醒时不二未生与巳生不二未死与死后不二指东瓜画葫芦悬羊头卖狗肉说鹿为马证龟成鼈作家相见你坐X我立勘验初机应时及节逆行顺行天地莫测可谓我为法王于法自在者矣至参究之期自百丈建丛林来倡设禅堂定香立课积代相承功程加密近时中秋加香十月结制半枝行香半枝坐香至正月半解期谓之结冬围炉取煅炼义其中堂头有警䇿有追索有考察首座西堂后堂堂主轮流开示有悟入者入室请益或许或不许许则诸班首各拈言句勘辨不许则令依前再参复因人根浅钝约分本分重关末后使之层层进入必得三关齐透方为了当立法良密矣鄙意当行香时只须大步经行不必过于催逼大事因缘原应各人痛念人命无常誓取一身了办若香板过紧安能心念不分反致打失话头且色力有强弱脚步有大小后面抢前撞肩踏踵甚至颠踣其坐香时遇有昏沈重则令其立参轻则以板点肩亦勿遽以香板重扑恐致心惊血涌犯吐红症或便中表堂激发其惭愧心为孚总之学人不发勇勐大心虽板如雨点亦无济耳谨附录于此乞主法者裁取焉若夫本分重关末后之说大悟有十八徧原未必人人一脚便踏到底然有二三番悟彻者亦有四五六七番始圆悟者更属无定总以彻透为期似不必概定人法双忘离念泯绝处为本分体以从体所发一切诸用为重关更以铁蛇钻入金刚眼等句不受人惑处为末后此虽慈悲之故略设阶级然终当以开首话头使之透顶透底契证否则逼令再X参勿轻许可遂至有颟顸儱侗支离穿凿之流弊可也此是煅炼学人入手要事乞来哲斟酌之至悟后每有悟迹未圆或于五根了彻而意根边犹是未清便觉无念则是动念即乖或上禅牀则契接事便不相应或心中明了一语莫吐种种诸病久久淘汰自能纯熟合轨所谓祇愁不作佛莫愁佛不解语是也昔兜率悦通所见于清素素曰可以入佛不可入魔不见道末后一句始到牢关累日乃印可戒曰洞山文示子者皆正知见子离太早不尽其妙今点破使子得大自在兜率悦谓张无尽曰东林既印可运使有少疑否曰疑德山托钵语悦曰于此疑余安得无疑只如巖头末后句有耶无耶张曰有悦笑归方丈闭门公一夜不稳五更下牀触翻溺器大彻叩门曰捉得贼了悦曰赃在甚处公无语悦曰都运且去来日相见悦乃谓曰参禅只谓命根不断依语生解如是之说公巳深悟然至极微细处不觉不知堕在区宇作颂证之后张无尽得龙安悦末后句语谓洪觉范曰可惜云庵不知此事欲为点破及叙悦末后句未卒此老大怒骂曰此吐血秃丁脱空妄语不得信既见其盛怒更不欲叙之洪笑曰相公但认龙安口传末后句真药现前不能辨也公曰老师果有此意耶洪曰疑则别参公取所藏云庵相赞之佛心才参灵源每挥泪曰此事我见甚分明只是临机吐不出源告以须是大彻方自在未几覩僧读药山採X薪归僧指刀曰鸣剥剥是箇甚么山拔刀作砍势师欣然掴僧一掌冲口曰彻彻大海干枯虗空迸裂四方八面绝遮拦万象森罗齐漏洩此等诸人均有所见祇以未得悟透故有所滞然悟得无梦想主公后前云淆讹公案及五家纲宗或未尽了者祇须提起所悟本分逐一朗照心源细细寻研不经久间自能一一融归自己其有文字不长者当请益通文知识点示亦得荐取夫然后古人陈烂葛藤莫不一线穿却了无疑碍提撕来学不致添人枷锁虽刻苦寻求参数十年话头始得者与乍经一句言下相应明了者悟境无二然既有话头一门后学必当于此入路话头起得疑情者虽皆可参然当以无梦想主公一则入手究取为尽善如人饮水冷煖自知未曾饮者只认着有梦想时识性不经明眼一札曾为浪子偏怜客剌剌不休或有鉴我愚忱者乎盖无梦想主公既得荐取其余公案更无疑惑透不过者至于悟后行住坐卧只须就本分上涵濡渐摩其淆讹诸公案性宗诸经教自能一一时复契合更不得别寻法门惟遇诸善知识须要虗心落草盘桓不得强作解人不受人煅炼得少为足再广参当今老寂尚论古人淘汰尽绝了无遗憾是之谓彻参调习悟门了当彻见圣凡不二迷悟不二生死涅槃不二有情无情不二尽虗空徧法界十方三世诸佛于此X安住尽虗空徧法界三乘六道乃至细大蠢动含灵于此安住我自无始轮回至尽未来际生生死死亦于此安住不特有情于此安住即十方三世微尘国土无情依报亿兆品类亦莫不于此安住天然具足更无剩欠尚有何事不了须修造修补画蛇添足耶中峰云住地无明即是诸佛不动智我不知习气为何物乃欲以佛知见治之良以众生无始既全圆觉成无明今日开悟便全无明成圆觉覰到本地风光诚然如是然在天台教中谓之素身佛判六即中祇是理即佛全无庄严天龙之所忽劣纵令开悟亦但是名字即佛正须由名字而观行而相似而分证上至究竟斯为到家至禅门中极重此理即一念印契立地成佛然众生无始结习轻重不等应须消尽楞严经云理则顿悟乘悟并消事须渐除因次第尽悟心后当知有调习法也初祖九年面壁诏人以行解相应又云不覩恶生嫌不观善勤措不舍智就愚不抛迷就悟此皆调习之说二祖混迹酒肆屠门曰我自调心何关汝事三祖曰不用求真惟须息见心若不异万法一如宗非延促一念万年牛头融问四祖既不许作观境起时如何对治祖云境缘无好丑好丑起于心心若不强名妄情从何起妄情既不起真心任徧知汝伹随心自在无复对待即名常住法身无有变易六祖曰迷时师度悟时自度只合自性自度又答荷泽听法顿中渐悟法渐中顿修行顿中渐X证果渐中顿圭峰答萧相公顿则万行多方焉能一时圆满语云真理即悟而顿圆妄情息之而渐尽顿圆如初生孩子一日肢体巳全渐修如长养成人多年志气方立又答其若悟即同诸佛何不发神通光明之问云识冰是水借阳气以消镕悟凡即真资法力而修习冰消则水流润方呈溉涤之功妄尽则心灵通始发通光之应修心外无别行门傅大士云欲得早成戒心自律心性虽空贪瞋体实莫言心王空无体性心性虽空能凡能圣是故相劝好自防慎剎那造作还自漂沈南岳让云修证则不无马祖云汝等各信自心是佛达摩来此引楞伽佛语心为宗无门为法门印众生心地夫求法者应无所求心外无别佛佛外无别心不取善不舍恶净秽两边俱不依怙达罪性空念念不可得无自性故三界惟心森罗万象一法所印凡所见色皆是见心心不自心因色故有于心所生即名为色知色空故生即不生了此乃可随时着衣吃饭长养圣胎任运过时问如何修道师曰道不属修若言修道修成还坏即同声闻若言不修即同凡夫了得自性本来具足但善恶事上不滞唤作修取善舍恶观空入定即属造作若向外驰求转疏转远但尽三界心量一念妄想即是三界生死根但无一念即除生死根即得法王无上珍宝前中后念念念不相待念念寂灭唤作海印三昧声闻不知圣心本无因果阶级心量妄想修因证果虽X悟却迷若上根领会更不历阶级地位顿悟本性对迷说悟本既无迷悟亦不立众生无量劫常在法性三昧中着衣吃饭言谈六根运用尽是法性不解返源逐相造种种业若能一念返照全体圣心所以道不用修但莫污染有生死心造作趣向皆污染若欲直会平常心是道无造作取舍是非断常凡圣经云非凡夫行非圣贤行是菩萨行只今行住坐卧尽是道即法界建立亦得扫荡亦得尽是妙用非离真有立处立处即真一切法皆佛法诸法即是解脱行住坐卧悉不思议用不尽有为不住无为有为是无为用无为是有为依不住于依故曰如空无所依迷为识悟为智悟自本性一悟永悟如日出不与暗合了心境界妄想即除即是无生法性法性本有有不假修禅不属坐坐即有着若见此理真正合道随缘度日坐起相随戒行增熏积于净业伹能如是何虑不通百丈云汝等先歇诸缘休息万事善恶世出世一切法莫记忆缘念放舍身心令自在心如木石无分别心空无所行慧日自现如云开日出相似但歇一切攀缘贪瞋垢净情尽对五欲八风不动不被见闻觉知惑自然具足神通妙用是解脱人问对境如何得心如木石去师曰诸法本不自言空言色亦不言是非垢净亦无心系缚人但人自虗妄计着作若干解会爱畏但了诸法不自生皆从己一念妄想颠倒取相而有知心与境本不相到当处解脱一一寂灭X当处道场又本性不可名目本不是凡圣垢净空有善恶若垢净心尽不住系缚不住解脱无一切有为无为缚脱心量处于生死其心自在毕竟不与诸虗妄幻尘蕴界生死诸入和合迥然无寄一切不拘往来生死如门开相似人遇种种称意不称意事心无退屈不贪名闻功德利养不为世法滞碍苦乐平怀衣食活命兀兀如愚稍有相应分若广学知解求福智皆生死却被知解境风漂溺生死海里佛是无求人理是无求理求之即乖若着无求无为复同有求有为若能一生心如木石不被五欲八风所漂即生死因断去住自由不为一切有为因果所缚有漏所拘他时还以无因缚为因同事利益以无着心应一切物以无碍慧解一切缚努力勐究取莫待老苦整手脚不得伹随贪爱重处业识所引受生都无自由分问如何得自由分师曰如今得即得对五欲八风不动情无取舍悭嫉贪爱我所情尽垢净俱亡如日月在空不缘而照心心如木石念念如救头然亦如香象渡河截流而过更无疑滞此人天堂地狱所不能摄夫读经教语言皆须消归自己但一切言教祇明如今鉴觉自性但不被有无诸境缚是汝导师能照破有无境是金刚慧即有自由独立分但离一切声色亦离于离亦不住于知解是修行三乘教皆治贪瞋等病今若有贪嗔等先须治之不用求觅义句知解知解属贪贪变成病今但离有无诸法亦离于X离透过三句外自然与佛无差既是佛何愁佛不解语只恐被有无缚不自由以理未立先有福智被福智载去如贱使贵不如先立理若要福智临时作得常叹今所依命不食饥死无水渴死欠一日不生欠一日不死被四大把定不如先达者入火不烧入水不溺要烧溺便烧溺要生即生要死即死去住有自由分如今心如虗空学始有成达摩云心心如木石三祖云兀尔忘缘曹谿云善恶都莫思量马祖云如迷人不辨方所肇公云闭智塞聪独觉冥冥文殊云心如虗空故敬礼无所观甚深脩多罗不闻不受持今但有无诸法都不见闻六根杜塞能与么学方有修行分这箇语苦口逆耳与么作得至第二三生能向无佛处坐大道场成等正觉又云如人见火但莫手触火不烧人祇如今无十句浊心贪心爱心染心瞋心执心住心依心着心取心恋心但是一句各有三句箇箇透过三句但是一切照用任听纵横一切举动语默啼笑尽佛慧于一一境不惑不乱不瞋不喜六根门头刮削併当得净是无事人三句者不住贪染亦不依住不贪染亦无不依住知解是名般若黄檗运云佛与众生唯是一心更无别法此心无始不曾生灭无形相不属有无新旧非长短大小超过一切限量名言踪迹对待当体便是如空无边际不可测惟此心是佛众生着相外求使佛觅佛终不能得不知息念忘尘佛自现前此心众生不减佛不添X六度万行恒沙功德本自具足遇缘即施缘息即寂不信此是佛着相修行皆妄想与道乖此心明净如空无一点相貌动念即乖法体着相无始无着相佛修六度万行即次第无始无次第佛但悟一心更无少法可得此即真佛如虗空日升不曾明日没不曾暗明暗相夺空性不变今不悟此心体着相修行皆恶法供养十方佛不如供一无心道人无心者无一切心也如如之体内如木石不动摇外如虗空不塞碍无能所相貌得失方所趋者不敢入此法恐落空无栖泊处望崖而退恒河沙者珍宝馨香沙不贪粪尿臭秽沙不恶此即无心之心离一切相生佛更无差别但能无心便是究竟若不直下无心累劫不成道被三乘功行拘系不解脱然证有迟疾有闻法一念便得无心者有至十地乃得无心者长短得无心乃住更无可修可证实无所得一念得与十地得功用恰齐只历劫枉辛勤耳祖师西来直指汝心本来是佛心心不异名祖见此顿超三乘诸位问现有种种妄想何以言无曰妄本无体是汝心起若识心是佛心本无妄那得起心更认妄若不动念自然无妄曰妄起时佛在何处曰觉正是佛若无妄觉亦无问今悟时佛在何处曰问从何来觉从何起语默动静声色尽是佛事不可更头上安头但莫生异念山水僧俗天地总不出汝心问若如此何处是菩提曰菩提无是处佛不得众生亦不失菩提但一切众生即X菩提相问云何发菩提心曰菩提无所得汝闻发菩提心将谓学取佛去任三祇修亦只得报化与本源真性佛何涉外求有相佛与汝不相似此本源清净心生佛世界有相无相平等圆明徧照世人不悟只认见闻觉知为心为见觉覆不覩本体但直下无心本体自现然本心不属见闻觉知亦不离见等伹莫于见等上起解亦莫于见等上动念亦莫离见等觅心亦莫舍见等取法不取不着纵横自在无非道场心境双忘乃是真法忘境犹易忘心至难人不敢忘心恐落空无捞摸处不知空本无空只是一真法界问佛空得无明否曰无明是诸佛得道处所以缘起是道场道场者无所得也问无明者为明为暗曰非明非暗明暗是代谢法无明且不明且不暗不明不暗祇自本明人但欲向明不欲向暗不爱无明烦恼分明道佛且不明众生不暗法无明暗故沙门果者从息虑成不从学得古人心利才闻一言便乃绝学所以唤作绝学无为闲道人今只欲多知解翻成壅塞伹消融表里情尽都无依执是无事人我宗门但知息心便休汝伹除却凡情圣境心外更无别佛祖师直指人全体是佛汝今不识执凡圣向外驰求还自迷心百种多知不如无求最第一也道人是无事人无事亦无但无一切心即名无漏每日行住语言但莫着有为法出言瞬目尽同无漏如今禅者皆着一切声色何不心同虗空去如枯木石头寒灰死火X去方少分应伹离有无诸法心如日轮在空光明自然不照而照不是省力底事到此无栖泊处即是行诸佛路便是无所住而生心此是你清净法身名阿耨菩提古人道争似无为实相门一超直入如来地若不会此纵学得多知勤苦草衣木食不识自心尽名邪行今伹学无心久须实得为你力量小不能顿超但三五十年得箇入处自然会去法身从古至今与佛祖一般何处欠少既会是意努力尽今生去出息不保入息告裴相云即心是佛无心是道问圣无心是佛凡无心莫沈空否师云法无凡圣亦无空寂法本不有莫作无见法本不无莫作有见有无情尽宗门中只论息机忘见问心既是佛更修六度万行否师云悟在于心非关六度万行诸度门中佛心第一但无生死烦恼等心即不用菩提等法所以道佛说一切法为度一切心我无一切心何用一切法此意难信达磨来只可师一人密信自心是佛身心俱无是名大道实无一法可得名坐道场道场者只是不起诸见问何者是精进师云身心不起是名第一强牢精进云如何是出三界师云善恶都莫思量当处便出三界今伹无中栖泊即是行诸佛路众生轮回不息者意缘走作心于六道不停致受种种苦今但无心顿息诸缘但除人我憎爱胜负多种妄想性自本来清净即是修菩提法佛等心如顽石无缝罅一切法透不入兀然无着始少分应即此身心是自X由人达摩面壁都不令人有见处只论忘机则佛道隆分别即魔军炽问若无心行此道得否曰无心便是行此道说甚得不得且如瞥起一念便是境若无一念便是境忘心自灭无复可追寻问如何得不落阶级师云终日吃饭未曾咬着一粒米终日行路未曾踏着一片地与么时无人我等相终日不离一切事不被诸境惑名自在人念念不见一切相安然端坐任运不拘名解脱努力努力此门千万人只得三五箇若不将为事受殃有日在故曰着力今生须了却莫教累劫受余殃临济云学者要求真正知见若得正见生死不染去住自由不要求殊胜殊胜自至山僧指示人只要你不受惑要用便用更莫迟疑如今病在不自信被万境回换不自由若歇得念念驰求心便与佛祖不别欲识佛祖么只你面前听法底是人信不及便向外求约山僧见处与佛祖不别今多般用处欠甚么一道神光未曾间歇如是见得祇是一生无事人你要与佛祖不别但莫外求你一念心上清净光是法身佛一念心上无分别光是报身佛一念心上无差别光是化身佛此三种佛即今目前听法底祇为不向外求有此功用你四大色身不解说法听法虗空不解说法听法是你目前历历底一箇形段孤明是这箇解说法听法如是见得便与佛祖不别但一切时更莫间断触目皆是只为情生智隔想变体殊所以轮回受种种苦道流心法无形X通贯十方在眼曰见在耳曰闻本是一精明分为六和合一心既无随处解脱只为驰求心不歇上他古人闲机境若真道人但随缘消旧业要行即行坐即坐无一念希求佛果古云若欲作业求佛佛是生死大兆你但随处作主立处即真境来回换不得纵有五无间业皆解脱大海你欲得生死去住自由即今识取听法的人无形相无根本无住处活泼泼地应是万种施设用处祇是无处所号之为祕密问如何是四种无相境师云一念心疑被地碍一念爱被水溺一念嗔被火烧一念喜被风飘若不被境转处处用境达四大如梦幻只你听法者不是四大能用四大如是见得便乃去住自由佛六通者入色声香味触法六界不被惑皆是空相不能系缚此无依道人虽是五蕴陋质便是地行神通佛现不喜地狱现不怖见诸法空相变即有不变即无三界惟心梦幻空花何劳把捉唯听法底人入火不烧入水不溺入地狱如游园观入饿鬼蓄生而不受报缘何如此无可嫌底法你若爱圣憎凡生死海里沈浮不如休歇无事去巳起者莫续未来者不要放起一念心歇唤作菩提树若念念歇不得便上他无明树入六道披毛带角去你若歇得便是清净身界三界神通变化意生身大珠云心为根本问根本以何法修师云坐禅禅定即得忘念不生为禅坐见本性为定本性者是你无生心坐者对境无心八风不能动得如是定者X虽是凡夫即入佛位此顿悟门无念为宗妄心不起为旨以清净为体以智为用无念者无邪念非无正念念有无善恶苦乐冤亲爱憎皆邪念不念一切惟念菩提名正念菩提不可得菩提无所念无所念者即一切处无心是无所念得无念时自然解脱知二性空即是解脱不空不得解脱名为智二性空即体知二性空解脱名用二性空者不生有无爱憎等也若自了了无心不住一切处者即名了了见本性这不住一切处心者即佛心亦名无生心经云证无生法忍是也未得如是时努力用功功成自会一切处无心即是会但无爱憎心即二性空自然解脱问如何是常不离佛答心无起灭对境寂然一切时毕竟空寂即常不离佛得如是见是为涅槃证无生法忍亦名不二法门亦名一行三昧何故不受爱憎是二性空是无所见即是真如无得之理如论究竟解脱理者只是事来不受一切处无心永寂如空毕竟清净自然解脱一失人身万劫难复努力努力又真如之性亦空亦不空以真如妙体无形相不可得名空然空无体相中具足恒沙之用即无事不应名亦不空如此功业由行为本若不降心而入取证无是处外不染声等内不起妄念名证不作证想名无证亦不作无证想名无无证是名毕竟证僧问南阳忠曰如何用心即得成佛曰无心可用即成佛问无心谁成佛曰无心自成佛成佛亦无心问人持刀取命是X有是无曰是无痛否曰痛亦无问死后生何道曰无死无生亦无道问既得无物自在饥寒所逼若为用心曰饥即食寒即衣问知饥寒应有心师曰汝心作何体段答无体段师云既无体段即本来无心何得言有问逢见虎狼如何用心曰见如不见来如不来彼即无心恶兽不能加害问独脱无心名何物曰唤作无形段金刚大士问有何功德曰一念与金刚相应能灭殑伽沙劫生死重罪得见殑伽沙诸佛其金刚大士功德无量殑伽沙说不尽问如何一念相应曰忆智俱忘即相应问忆智忘谁见诸佛曰忘即无无即佛问无何得唤作佛曰无亦空佛亦空故曰无即佛问既无纤毫可得名为何物还有相似者否曰本无名字无相似者世号无比独尊努力依此修无能破坏者独脱无畏常有恒沙圣贤所护河沙天龙八部所敬河沙善神来护永无障碍何处不得逍遥问若为得成佛去曰佛与众生一时放却当处解脱问作么得相应曰善恶不思自见佛性问心有烦恼否曰烦恼性自离问即心是佛可更修万行否曰诸佛皆具二严岂拨无因果耶南泉曰真理一如潜行密用无人觉知唿为无渗智亦云无渗不可思议等空不动性非生死流妙用自足始与一切行处得自在故曰于诸行处无所而行亦云徧行三昧普现色身用处无踪迹不属见闻觉知真理自通妙用自足大道无形真理无对所以不属见闻觉知如云不闻X闻是大涅槃道只箇物不是闻不闻问不属见闻如何契会曰须会冥契自通亦曰了因非从见闻觉知有见知属缘对物始有者箇灵妙不可思议不是有对故云妙用自通不依傍物所以道通不是依通事须假物方得见所以道非明暗法离有无潜理幽通无人觉知亦云冥会真理非见闻觉知故云息心达本源故号如如佛毕竟无依自在人亦云本果不从生因所生唯从了因所了从上以来祇教人会道更无别求若思量作得道理尽属句义三乘五性义理无不唤作行履处处受用具足即得若论道即不是一向耽着被他识拘亦云贪欲成性所以云佛不会道我自有修行亦云正因了六波罗密空即物拘我不得祖师恐人迷着因果地位故来传法度迷江西老宿云不是心不是佛不是物先虽说即心即佛黄叶止啼之说如今多有唤心依佛智为道是闻觉知俱是道迷头认影设认得亦不是本来头宁作心师不师于心见闻觉知皆因缘照物而有不可常照所以心智俱不是道且大道非明暗法离有无数数不能及如空劫时无佛名无众生名与么时正是道只是无人觉知他数不及他唤作无名大道早属名句了也所以真理一如更无思想才有思想即被阴拘便有众生及佛名佛出世唤三界智人未出世时唤作甚么佛只令人会道体非凡圣唤作还源返本体解大道无量劫六道去来众生为无了因故生贪欲X名为在缠不得自在暂时岐路今既如是会却向里许行履不同前时为了因会本果故了阴界空六波罗密空所以得其自在若不向里许行履如何摧挫得五种贪二种欲佛菩萨具福智二严为了因了六波罗密空体者箇受用所以不存知见始得自在若有知见即属地位便有分剂心量唤作酬因答果佛不得自在今行六波罗密先用了因会本果故了此是方便受用始得自由去住自在无障碍亦云方便勤庄严亦云微妙净法身只是不许分剂心量若无如是心一切行处乃至弹指合掌皆是正因万行皆同无作始得自在所以魔外求我不得唤作无住心亦云无渗智不思议妙用自在故云性海不是觉海觉海涉缘即须对物他便妙如今更别求建立义句觅胜负知解语言言有佛救众生求佛菩提皆贪欲破戒与道悬隔且法身无为不堕诸数法无动摇不依六尘经云佛性是常心是无常所以智不是道心不是佛今且莫唤心作佛莫作见闻觉知会者箇物本无许多名字妙用自通数量管他不得是大解脱所以道人心无住处踪迹不可寻故云无渗智不思议智又云心如枯木始有少分应向那边会了却来这边行履不证凡圣等位实无少法可得但是有因有果尽属无常生灭但会取无量劫来性不变异即是修行妙用而不住便是菩萨行达诸法空妙用自在色身三昧炽然行六波罗密空处处无碍处地狱X如游园观不可道伊不得作用众生无量劫不自了体着于恶欲不得自在受种种苦不自觉知及至今日会取从来性与今日不别无受师曰学般若菩萨如冰稜上行临终一毫凡圣情量纤尘思念不尽随念受生向驴胎马腹托质泥犁镬汤煑煠从前记持见解智慧都卢失却依前为蝼蚁虽是善因而遭恶果且图箇甚么只为贪欲成性二十五有向脚跟下系着无成办期祖师惟传心印得者即不检凡圣愚智直下便尔歇去顿息万缘越生死流设有眷属庄严不求自得一闻千悟得大总持倘不如是祖师来此土非常有损益有益者百千中捞漉一箇半箇堪为法器有损者如前明从他依三乘教修行却得三贤四果有进修分所以云了即业障本来空未了还须偿宿债马祖问石巩曰作么生牧牛答一回入草去蓦鼻拽将回曰子真牧牛长庆安问百丈何者是佛丈曰大似骑牛觅牛问识得后如何丈曰如人骑牛至家曰始终如何保任丈曰如牧牛人执杖视之不令犯苗稼安后云三十年只看一头水牯牛若落路入草便把鼻孔拽转才犯苗稼便鞭挞调伏既久可怜生受人言语如今变作露地白牛常在面前终日露迥迥地趁亦不去汝各有大宝从眼门放光照山河大地耳门放光领一切音响如是六门昼夜常放光明名放光三昧自不识取石头垂语云言语动用没交涉药山曰非言语动用亦没交涉头曰我这X里针札不入药山曰我这里如石上栽花头然之药山曰祖师祇教保护若贪瞋起切须防御莫教掁觝是你欲知枯木石头却须担荷实无枝叶可得然不得绝却语言我今为汝说这箇语显无语底他那箇本来无耳目等貌丹霞云汝须保护一灵之物不是你造作名邈得更说甚荐不荐吾见石头只教切须自保护此事不是你谈话得各有一坐具地更疑甚么你须自看善巧方便慈悲喜舍不从外得不着方寸善巧是文殊方便是普贤你更拟趁逐甚么我此间无道可修无法可证一饮一啄各各有分不用疑虑若识得释迦老凡夫是庞公临终告于相曰但愿空诸所有慎勿实诸所无惟宣师曰凡夫无明二乘执着离此病是曰真修不得勤不得忘勤即近执着忘即落无明此为心要赵州云你被十二时使老僧使得十二时无事衣钵下究理好老僧行脚时除二时粥饭是杂用心此外更无别用心处不如是大远在沩山祐曰道人之心无背无向亦不闭眼塞耳但情不附物即得问顿悟人更修否曰若真悟他自知时修不修是两头语今初心虽悟犹有旷劫习气未顿净须教渠净除现业流识即修也不可别有法教修行趣向从闻入理闻理深妙心自圆明不居惑地纵有百千妙义抑掦当时此乃得座披衣自作活计始得以要言之则实际理地不受一尘万行门中不舍一法若单刀直入则凡圣情尽体露真常理事不X二即如如佛德山曰汝但无事于心无心于事则虗而灵空而妙若毛端言之皆自欺何故毫釐系念三途业因瞥尔情生万劫羁锁圣凡名号总空名殊相劣形皆幻色求之固累厌之又成患只要一切时莫用他声色应是从前行履处一时放却顿脱羁锁一念不生即前后际断无一法可当情仰山问如何是真佛行处沩山曰以思无思之妙反思灵𦦨之无穷思尽还源性相常住事理不二即如如佛僧问洞山价教人行鸟道如何曰不逢一人直须足下无私去直须心心不触物步步无处所常无间断始相应云巖宝镜云臣奉于君子顺于父不顺非孝不奉非辅潜行密用如愚若鲁但能相续名主中主僧问还有不病者么洞山曰有问不病者还看和尚么曰老僧看他有分看时不见有病曹山辞洞问子向甚处去曰不变易处去问不变易处岂有去耶曹曰去亦不变易曹山云若承当处分明即转诸圣向己背后方得自由一切麤重境来皆作得主不论天堂地狱饿鬼畜生但是一切处不移易元是旧时人只不行旧时路若有忻心还成滞着若脱得拣甚么今人爱净洁路此病最难治世间麤重事却轻净洁病最重只如佛味祖味尽为滞着先师云拟心是犯戒得味是破斋佛味祖味才有心便犯若无为无事净洁此乃重无以加也祖师出世只为这箇黧奴白牯修行却快驰觅佛祖菩提涅槃几时休歇成办乎皆是生灭X心不如黧奴与白牯兀兀无知但饥吃草渴饮水若能恁么不愁不成办不见道计较不成是以知有乃能披毛戴角始较些子人人有坐具地佛侵他不得恁么体会修行饶令成佛作祖也只这是便堕三涂地狱也只这是须与他作主始得若作得主即是不变易作不得便变易也问如何免得曰知有即得用免作么但是菩提涅槃烦恼无明等总不要免世间麤重事但知有即得不要免免即同变易去也乃至成祖成佛菩提涅槃此等殃祸为不小因甚如此只为变易若不变易只须触处自由始得云居膺云直似一息不来底人方与那箇相应有少许说话行履分暂时不在如同死人如人常在愁甚么事不办欲知久远只在如今如归家到即是直得顶上光𦦨生亦不是有一毫去不尽即被尘累况更多僧问龙牙古人得箇恁么便休去曰如贼入空室问十二时中如何着力曰如无手人欲行拳始得玄沙备云还识大悟么虗空犹从迷妄幻生何处有三界业今道无尚诳语岂况是有知么无门解脱之门无意道人之意动起生死本静堕昏沈乡动静双泯即落空亡动静双收颟顸佛性必须对境如枯木寒灰临时应用不失其宜镜照诸像不乱光辉十方无影像三界绝行踪不堕往来机不住中间意一段光明未曾昏昧体寂寂常的的不动摇朗然照法尔天真不同修证祇要虗闲不昧作用箇中纤毫不尽即魔眷属直饶X似秋潭月影静夜钟声随扣无亏触波不散犹是生死岸头事道人行处如火销冰终不却成冰步步履空智识不能到动即失宗觉即迷旨语路心行处绝若与么现前更疑何事没栖泊处离去来今本来真净动用更无欠少不悟箇理妄涉尘事染着纵悟则尘境纷纭便拟敛念破除遏捺即落空外道这里本绝尘境无位次悟则纵横不离本际凡圣也无立处动静扬眉是真解脱尘劫事都在目前时人不遇良朋不辨邪正古德云情存圣量犹落法尘己见未忘还同渗漏不可持斋持戒观空入定便当去外道八万劫定不免轮回盖生死根不破出家儿真实明达便同诸佛寂照忘知虗含万像放舍闲缘歇却心识方少许相亲不如是尽被识情带去有甚自由分如今却不如无情木石说法非常真实只是少人能听具这箇真实发明便向六道中同于诸佛净土更惧何生死此一门超凡圣因果毗卢妙庄严世界海超他释迦方便门直下永劫不教有一物与汝作眼见不可由汝用功庄严得盖为识得即大出脱大彻头人莫祇长恋生死爱网被善恶业拘将去无自由分饶汝鍊得身心同虗空到精明湛不摇处不出识阴唤作如急流水妄为恬静尽出轮回不得何似博地凡夫不用一毫功夫便超拔去肯么人如海中坐向人乞水若根钝直须日夜忘疲尽一生去更得人荷挟刻骨究实不妨易得有一般说昭昭灵灵能见能X闻大赚人今问为甚睡时又不昭灵认贼为子是生死根本妄想缘气只因前尘色声等法分别有若无前尘汝此昭灵同于兔角仁者伹识取汝祕密金刚体山河大地十方国土色空明暗及汝身心乃至诸佛成道利生莫非皆承汝圆成威光所现汝有如是奇特当阳出身处何不发明今若不了后入驴胎烧煑去此烦恼业不是一两劫便休直与汝金刚齐寿又云诸人见有险恶大虫刀剑诸事逼汝身命生无限怖如画师自画地狱看了却生怖不是别人与汝为过欲觉此幻惑么但识取汝金刚眼睛若识得不教有纤尘得露现何处更有虎狼刀剑解愶吓汝直至释迦如此伎俩亦觅出头处不得所以道沙门眼把定世界不漏丝发何处更有一物为汝知见何不急究取云门偃云向你道直下无事早埋没也更欲寻言觅解去道转远故知一切有心天地悬隔然得的人道火何曾烧口终日着衣吃饭未曾触着一粒米挂一缕丝此犹是门庭之说须实得恁么始得大静云心念纷飞却将纷飞心究纷飞处究之无处则纷飞之念何存反究究心则能究之心安在又能照智本空所缘境亦寂寂而非寂者盖无知寂之人照而非照者盖无所照之境境智俱寂一性怡然乃还源要道行崇曰欲得相应即如今立地便证根思迟钝日夜究将去忽然覰见更莫以少为足便能究竟乃至淫坊酒肆触净好恶以汝所见覰教尽是此境X界方得圆修翻掷自由慧忠云众生不能解脱者情累耳悟道易明道难但脱情见其道自明明之言信也如禁蛇人信其呪力药力以蛇绾弄揣怀袖中无难未知呪药者怖骇弃去但谛见自心情见便破今千万疑不得用者是未见自心者也园头问梁山家贼难防时如何曰贬向无生国里曰莫是他安身立命处么曰死水不藏龙问如何是活水里龙曰兴波不作浪问忽然倾湫倒岳来时如何梁山走下把住云阇黎莫教打失老僧袈裟角神鼎举洞山曰贪瞋痴太无知赖我今朝识得伊行便打坐便鎚分付心王仔细推无量劫来不解脱问汝三人知不知神鼎不然贪瞋痴实无知十二时中任从伊行即往坐即随分付心王拟何为无量劫来元解脱何须更问知不知法眼益曰见道为眼明道为功便能得大智慧力若未得如此三界可爱底事尽教去尽才有纤毫还未可慈明歌曰牧牛童实快活跣足披衣双角阔横眠牛上向天歌人问如何牛未渴回首看家田阔四方放去休拦遏八面无拘任意游要收只在索头拨小牛儿顺摩捋角力未完难提掇且从放在小平坡虑上高峰四蹄脱日巳高休吃草揑定鼻头无少老一时牵向圈中眠和泥看伊东西倒笑呵呵好不好又将横笛顺风吹震动五湖山海岛倒骑牛脱布袄知音休向途中讨若问牧童何处居鞭指东西无一所奉先引古云聪明不敌生死干慧岂免轮回道X齐述达摩云楞伽可以印心经曰诸法无法体而说惟是心不见于自心而起于分别可谓大慈悲父如实极谈我辈自不领受问见息遂断分别乎师曰非然也如调马马自见其影而不惊以知影从自生出故以是知不断分别亦舍心相也只今目前如实而观不见纤毫问钟鼓本无声如何信师曰如彼声无有作者无有住处毕竟空故诳凡夫耳若鼓声实有钟声俱击应不相参所以玄沙道钟鼓不交参句句无前后若不当体寂灭如何得句句无前后耶蒋山元答王平甫云佛祖无异于人所异者能自护念耳滔天之水源于滥觞清净心中无故动念危乎甚于滔天其可动耶佛祖付授必叮咛曰善自护持问佛法止此乎师云至言不烦顾力行如何耳客来无贵贱寒温外无别语即敛目入定厨库火师啜啖自若食毕无所问师出狂人入寺杀一僧即自刭尸相枕走报交武师归过尸处未甞视登寝危坐职事侧立冀处分师敛目竟不得请去芙蓉楷曰出家者求脱生死休心息念断绝攀缘遇声色如石上栽花见利名如眼中着屑无始来此等不是不曾经历何须苦苦贪恋如今不歇更待何时能尽今时更有何事若得心中无事佛祖犹是冤家一切世事自然冷淡方始那边相应不见隐山至死不肯见人石霜置枯木堂与人坐卧只要死了你心投子使人办米同煑共飨要得省取你事诸宿若无长处如何忍得真净文X云今人多是得箇身心寂灭前后际断一念万年去休去歇去古庙香炉冷湫湫地去便究竟殊不知却被此胜妙境障蔽正知见不现前神通光明不发露或执平常心是道为极则天是天地是地大尽三十小尽廿九此依草附木不知不觉一向迷将去问我手何似佛手便道和尚手我脚何似驴脚便道和尚脚上座生缘便道某州人莫错会须要平常一路为稳当更不敢别移一步不见临济道我这里是活祖师意把来便用立处即真他不说这语得那语不得此盖眼不开百般忌讳直饶与么说当下忽然见得分明也是棺材里瞪眼又云佛法至妙无二伹未至妙则互有长短苟至于妙则悟心人如实知自心究竟本来成佛如实自在安乐如实解脱清净而日用惟用自心自心变化把得便用莫问是非拟心思量不是也不拟心一一天真自在一一如莲花不着水所以迷自心作凡悟自心成佛今多不信自心不悟自心不得自心明妙受用安乐解脱心外妄有禅道妄立奇特妄生取舍纵修行多落外道二乘禅寂断见境界行伟师坐忘夜旦谢绝交游曰道业未办岁月如流大根器如云门赵州犹云我惟粥饭二时是杂用心又云我岂有工夫闲处用矧行伟日劫相倍者讵暇清谈乎死心新示末后句偈曰末后一句子直须心路绝六根门既空万法无生灭于此彻其源不须求解脱平生爱骂人只为长快活灵源清云学X者未脱生死病在偷心未死耳古者言下脱生死效在偷心巳死然非学者自能尔实师家钳鎚妙密也如梁武见侯景不动声色而景之心枯竭无余洪觉范引宗镜录云虽然业即是心既从心生还从心受如何治其业报原答但了无作自然业空所以云若无作恶业一生成佛又曰虽有作业而无作者即是祕密之教又凡作业悉皆自心横计外法还自对治妄取成业若了心不取境境不自生无法牵怀云何成业师释曰炷香供佛心知获福操刀杀戮心知入狱或杀或供一手之功云何业报罪福不同皆自横计有如是事是故从来枉沈生死雷长芭蕉铁转磁石俱无作者而有是力以不取境境亦自寂故如来藏不许有识又引罗什顶佛钵念钵甚大即重下之曰我心有分别故钵有重轻予以知一切随念念未生时量同太虗然今现行分别者万类纷然何故灵验不等是皆心力昧略微劣故也王祥卧冰则鱼跃耿恭拜井则泉冽盖养之专故灵验之应速如响又引灵源曰道人保养如人病须服药药之灵验易见要须忌口乃可不然服药何益死生是大病佛祖言教是良药污染心是杂毒不能忌之生死病无时损也予爱其言追念圆觉经曰末世诸众生心不生虗妄佛说如是人现世即菩萨法句经曰若起精进心是妄非精进但能心不妄精进无有涯妙普曰学道犹如守禁城昼防六贼夜惺惺中军主将能行令不X动干戈定太平圜悟勤曰緜密无间寂照同时岁月悠久打成一片而根本愈牢密密作用诚无出此应当处处全真则触处皆渠剎剎尘尘皆在自大圆镜中愈密愈能转换也云门道直得干坤大地无纤毫过患犹为转句不见一色始是半提更须知有全提时节始得所以德山棒临济喝皆彻证无生透顶透底到大用现前方能全身出没欲人全身担荷外退守文殊普贤大人境界巖头曰他得底人只守闲闲地二六时中无欲无依自然超诸三昧德山亦曰但无事于心于心无事则虗灵寂照此既巳明须当践履但只退步愈退愈明愈不会愈有力量异念才起即勐割断令不相续则智照洞然步步踏实地岂有憎爱违顺拣择于其间哉无明习气旋起旋消悠久无力能扰人也古以牧牛喻诚哉要久长人耳直截省要最是先忘我见使虗静恬和任运腾腾一切法皆无取舍向根根尘尘应时脱然自处孤运独照照体独立物我一如直下彻底无照可立如斩丝一斩一切斩便自会作活计佛见法见尚不令起则尘劳业识自冰消瓦解养得成实如痴兀而峭措佛祖位中收摄不得那肯入驴胎马腹也赵州云千亿箇尽觅作佛汉于中觅作无心底难得香林四十年方一片涌泉四十年尚自走作南泉十八年能作活计古人无不如此密密践履但逢缘遇境无不管带何止此生穷未来际证无量圣身也未是他泊头处但一X味退步切莫作限量也又曰透生死岂是小缘当勐利如救头燃始有少相应参士世智聪明腊月三十不得纤毫力良由最初无正因末后劳而无功古德劝参涅槃堂里禅诚有旨也处生死良不易惟大超证之士奋利根勇勐一径截断则无难此虽由自已根力亦假方便于常时些小境中转得行打彻不存解见凛然全体现成践履将去养得纯熟到缘谢时自然无怖畏只有清虗莹彻无一法当情如悬崖撒手弃舍得无留恋一念万年觅生了不可得岂有死耶古人坐脱立亡行化倒脱能得勇健皆平昔淘汰得净洁香林四十年成一片石霜劝休歇去永嘉云体即无生了本无速盖兢兢岌岌念兹在兹方得无碍自在既舍身后得意生身随自意趣后报皆以理遣不由业牵所谓透脱生死耶报缘未谢于世上有如许参涉交互应须到处使绰绰有余裕始得人生各有缘分不必厌喧求静但中虗外顺虽闹市沸汤亦恬然安稳才有纤毫见剌便打不过也又曰利根一闻千悟不为难要须脚跟牢实谛当彻信把得定作得主一切违顺境界差别因缘打成一片如太虗空无纤毫障隔湛湛虗明无有转变虽百劫千生始终一如方得平稳多见聪明根浮脚浅向言语上认得转变即以世间无可过上及至境界缘生透脱不得因成进退可惜古人直是千魔万难悉甞徧虽七处割截亦不动念一往操心如铁石以至透脱生死X浑不费力岂不是大丈夫超诣也在家菩萨修出家行如火中莲盖名位权势意气卒难调伏况火宅烦扰煎熬除非自已直下明悟本真妙圆到大寂定休歇之场尤能放下廓尔平常彻证无心观一切法如梦幻泡空豁豁地随时消遣将去即与维摩诘傅大士庞居士裴相国杨内翰在家胜士同其正因随已力量转化未悟同入无为无事法性海中则来阎浮一遭不为折本矣又曰近如裴杨之俦投诚放下就宗师决择刬去浮尘知见大彻悟始能超轶与老禅德抗行践履到临合杀结角头自解撒手克证大解脱岂小事哉惟此千劫不坏不移易一切贤圣根本是知宿世亦曾熏炙遇缘而彰然能自检点二六时中学佛法巳是杂用心则去却佛法乃真净界中行履矣但依此一切不杂即纯一洞然无爱憎离取舍亦不分彼我不作得失一切法坦然皆我家不思议处静妙圆明受用之物尔须令此心常时现前不堕昏沈不生聪慧入平等安闲寂静境界那有恶作业缘识情干挠得此本妙光明也祇恐临境界面前都卢忘失依前纷乱则不堪也古之修行亦只以自所证入时中照了截断尘劳教活卓卓地悠久三二十年湻熟超出生死不为难着力在行处不重谈说说得一丈不如行取一尺盖定慧之力回转业缘正要惺惺地勇勐果决千百生中常受用其余古人机缘语句不必要会伹一着分明则着着如此千变万化X岂移变得渠力用哉内心既虗外缘亦寂着衣吃饭本自天真不劳彫琢若或立胜见负我能即祸事切须照管由是可入无我真实平等如如不动不变净妙清凉稳密田地矣志公云不起纤毫修学心无相光中常自在又曰作家宗师唯许人舍知见胸中不留毫发许荡然如太虗空悠久长养纯熟此即本地风光本来面目到此亘古亘今之地脱离生死有甚难也裴相国庞居士直以信得及便得力受用自在曹山道不变易处去去亦不变易盖履践深极到无渗漏之至然后罗笼不住学道之士无丝毫意想堕在尘缘直下心如枯木朽株如大死人无些子气息心心无知念念无住千圣出来移换不得乃可向枯木上生花发大机用兴慈运悲乃无功之功无作之作岂落得失是非哉才留一毫毛则抵捂于生死界自未能度安能度人又云如今照了本心圆融无际色声诸尘那可作对迥迥独脱虗静明妙要须彻底提持勿令浮浅直须高而无上广不可极净躶躶圆垛垛无漏无为千圣依之作根本万有由建立应须斗顿回光令绝形段分明圆证万变千化无改无移谓之金刚王谓之透法身行住坐卧无不透彻物物头头靡有间隔唤作干白露净单明自心不可只么守之守住便落窠臼却须勇勐割断十分弃舍转舍转明转远转近抵死打叠舍却命去始是绝气息人方解向上行履唯已自知知亦不立释迦弥勒文殊X普贤德山临济不敢正眼覰着岂不是奇特事一棒上一喝下一句一言一麤一细若色若香一时透穿方称无心境界养得如婴儿相似纯和沖淡虽在尘劳中尘劳不染虽居净妙处净妙收他不住随性住缘饥餐渴饮善尚不起念恶岂可复为所以道随缘消旧业更不造新殃又云道贵无心禅绝名理唯忘怀泯绝乃可趣向回光内烛脱体通透更不容拟议直下桶底子脱入此大圆寂照胜妙解脱门一了一切了只守闲闲地初不分彼我胜负才有毫芒见剌即痛刬之放教七通八达自由自在长养纯密千圣亦覰不见自己尚似冤家只求得远离不隈傍翛然清静虗而灵寂而照勇勐割断彻底无纤毫挠胸次王老师谓之作活计赵州除粥饭时是杂用心悠久践履使湻熟乃合从上来无心体道密密作用自见工夫到下稍结角头自然如悬崖撒手岂不快哉又云要须最初入作便遇本色人直截根源退步就已以铁石心将从前妄想见解世智辩聪彼我得失一时放却直下如枯木死灰情尽见除豁然契证从上诸圣不移易一丝毫许见得彻此始为入理之门更须教一念万年纯一无杂才有纤毫起灭则落二十五有无出离之期抵死谩生咬教断然后田地稳密圣凡位中收摄不住始是如鸟出笼自休自了处得座披衣真金百鍊举动施为等闲荡荡地根尘生死境智空妙如汤沃雪常自知时更无分外名无心道X人以此自修转开未悟令如是践履岂不为要道哉又曰当未起念百不干怀时圆融无际脱体虗凝一切所为曾无疑间谓之现成本分及至才起一毫头见解欲承当作主宰便落在阴界里被见闻觉知得失是非笼罩半醉半醒一般相似透顶透底直下圆成了无形相不废功用不妨作为语默起倒不是别人稍觉纤毫滞碍悉是妄想直教洒洒落落如太虗空如镜当台如日丽天动静去来不从外得放教自由自在不被法缚不求法脱尽始尽终打成一片何处离佛法外有世法离世法外有佛法是故祖师直指人心金刚般若贵人离相如壮士屈臂不借他力如此省要好长时自退步体究令有箇落着谛实证悟之地即是念念徧参无边无量大善知识又云彻证无心虽万机顿赴岂挠其神千难殊对不干其虑平时如痴兀及临事为物风旋电转无不当机素有所守也如学射久久方中悟则剎那履践功夫须资长远所以悟明之人正要调伏只如诸尘境常流于中窒碍到得底人分上无不虗通全是自家大解脱门终日作为未尝作为了无欣厌亦无倦怠度尽一切而无能所况生厌惰耶苟性质偏枯尤当增益所不能放教圆通以沤和力摄化开权俯仰应接俾高低远近略无差误行常不轻行学忍辱仙遵先佛轨仪成就三十七助道法坚固四摄行到大用现前喧寂一等如下水船不劳篙棹混融含摄圆证普贤行X相乃世世世间大善知识也诸处周旋应变于中虗寂静觉能不被静缚则随所至处皆我活计唯中虗外顺有根本者虽然非理相干伹退步自照只与直下坐断如初不闻不见久久魔业自销尔又曰日久不移易拈弄收放得熟小小境界悉能照破割断不留朕迹至生死际结角罗纹不相参杂湛然不动翛然出离此腊月三十涅槃堂里禅也大慧杲曰十二时中随缘处不得恶念相续或照顾不着起一恶念当急着精彩拽转头来若随他去相续不断非独障道亦谓之无智人嬾安云一回入草蓦鼻拽回制恶念当如嬾安之牧牛则久久自纯熟矣此事许灵利汉担荷若使聪明则无担荷分虽易入而难保盖入处不深力弱也世间尘劳事如钩锁连环不断得省处便省为无始来习得熟若不力争不知不觉日久入得头深腊月三十卒着手脚不办要临终不颠倒今作事处莫教颠倒如今颠倒欲命终不颠倒无是处俗人在火宅中与贪瞋痴为伴作为见闻无非恶业然于中打得彻其力胜出家儿千倍应以宰官身度者即现宰官身说法便是报佛深恩也但念念不要间断莫管得不得便今生未得彻命终亦不被恶业牵于日用中亦不被尘劳困后世出头亦得现成受用今生虽不悟亦种得般若种生生不失人身不落恶趣况心花发明耶又曰往往利根得之不费力生容易心便不修行多被现境夺将去作主宰不得X日久迷而不返道力不胜业力魔得其便定为魔摄临终不得力千万记取理则顿悟乘悟併消事则渐除因次第尽行住坐卧不可忘了其余古人差别言句皆不可为实亦不可为虗久久纯熟自然默契本心不必别求殊胜奇特也又曰刳正性除助因违现业此了事汉无方便修证中真方便真修证也又曰道家以妄想心尚能留形住世况此心全在般若中来生出头随我今生愿力安在般若中现成受用此决定事又答人曰众生颠倒以日用境为实不知全体是梦于中复妄分别以想心系念神识为实梦殊不知正梦中说梦颠倒中又颠倒杲尝问先师但以手指曰住住休妄想杲曰某未睡时佛赞依而行佛诃不敢犯依师及自做零碎所得者惺惺时都得受用及上牀巳作主不得梦金宝则喜梦刀剑恶境则佈念睡着巳作主不得况四大分散始着忙师曰待汝说底许多妄想绝时汝自到寤寐恒一处也初未信寤寐分明两段敢开大口说禅后闻举诸佛出身处薰风自南来去却碍膺物方知梦时便是寤时底寤时便是梦时底佛言寤寐恒一方始自知拈出呈似人不得承问不觉实供来教不是问禅亦非见诘不免以昔所疑吐露愿将老庞语提撕但愿空诸所有慎勿实诸所无先以目前境作梦会然后将梦中移来目前则佛金鼓孔子奠楹决不是梦矣又曰见佛祖如生冤家方少分应如此做工夫日久不着起X心牯牛自调猢狲子自死引经云心不妄想过去法亦不贪着未来事不于现在有所住了达三世悉空寂过去不思量未来不计校现在逆顺不着意又曰逆我意者只须一忍字定省少时便过顺境直是无回避处如磁石与铁不觉合作一处无情尚尔况现行无明全身在里许若无智慧不觉不知被他引入罗网要求出不亦难乎所以入得世间出世无余便是这箇道理近失方便者往往认现行无明为入世间便将出世间法强差排作出世无余之事悲乎除夙有誓愿即时识破作得主不被障引净名佛为增上慢说离淫怒痴为解脱若无上慢淫怒痴性即是解脱若免此过逆顺境无起灭相方可作入得世间出世无余巳上是妙喜昔经历的即今日用只如此修愿趁色力健亦入是三昧又曰善牧牛者索头常在手争得犯苗稼蓦地放却索头鼻孔无捞摸处慈明谓四方放去休拦遏要收只在索头拨未能如是当紧把索头且与顺摩将淹浸工夫熟自然不着用意提防矣急则躁缓则昏懈俱错过普照师修心诀曰空寂之心圣不增凡不减佛祖所以异人者能护念耳凡夫无始至今妄想颠倒无明种习久与性成虽顿悟本寂与佛无殊习卒难断逢逆顺境瞋喜是非炽然起灭若不向般若着力焉能对治无相得到大休歇地如云顿悟虽同佛多生习气深风停波尚涌理现念犹侵杲师曰利根不费力打发便生容易X更不修治日久依前流浪轮回则岂可以一期所悟拨置后修耶故悟后常须照察妄念若起都不随之损之又损以至无为方始究竟牧牛行是也虽有后修因先悟妄念本空心性本净于恶断而无断于善修而无修此乃真修真断故虽备修万行唯以无念为宗曹溪云心地无乱自性定心地无痴自性慧任运寂知遮照无二是顿门双修定慧也然障浓习重观劣心浮无明力大般若力小于善恶境未免被动静互换心不恬淡者不无妄缘遣荡功夫矣如云六根摄境心不随缘谓之定心境俱空鑑照无惑谓之慧若掉举炽盛则先以定门称理摄教心不随缘契乎本寂若昏沈尤多则先以慧门摄法观空照鑑无惑契乎本知以定治乱想以慧治无记动静机亡对治功终则对境遇缘心心契道任运双修方为无事人何故此顿门机有胜劣虽先顿悟烦恼浓厚习气坚重被他昏乱昧却寂知常然者即借对治定慧均调昏乱以及无为虽借对治功暂调习气以先顿悟心性本净烦恼本空虽是渐机所行于悟人分上可谓点铁成金愿研此语更莫狐疑真心直说中判真心息妄云以无心法治妄心非无心体伹心中无物名无心诸师说做无心功夫不同略明十种一曰觉察平常绝念提防念起才生便觉破后念不生觉亦不用妄觉俱忘名无心此息妄也二曰休歇谓不思善恶心起便休遇缘便歇冷湫湫如痴兀方少相应X此休歇妄心也三泯心存境谓一切妄俱息不顾外境但自息心妄心巳息何碍有境即夺人不夺境泯心存境息妄也四泯境存心将内外境悉观为空寂真心独照即夺境不夺人泯境存心息妄也五泯心泯境谓内外心境俱寂即人境俱夺泯心境息妄也六存境存心谓心住心位境住境位心境相对心不取境境不临心各不相到是法住法位世间相常住即人境俱不夺存境存心灭妄也七内外全体谓内身外器一切诸法同真心体湛然虗明无一毫异打成一片此内外全体息妄也八内外全用谓内外身心器界诸法一切动用施为悉观作真心妙用一念才生妙用现前此内外全用息妄也九即体即用谓空寂中灵明体即用灵明中空寂用即体惺惺寂寂是惺惺妄想非寂寂惺惺是寂寂无记非此即体即用息妄也十透出体用谓不分体用四面八方只作一箇大解脱门圆陀陀地体用不分通身打成一片此透出体用灭妄也以上不须全用但得一门功夫成就其妄自灭随根宿习与何法有缘即便习之此休歇妄心法门最要故偏多说其判真心出生死云生死本无妄计为有如人病眼见空中花非实有也今知无生死不能脱者功夫不到也菴婆女问明知生是不生之法为甚被生死转文殊答云其力未充其判真心正助云妄未息时以无心息妄为正以习众善为助真如之法体性空净而有无量烦恼染垢X不以方便种种熏习亦无得净故修一切善行为对治今人自恃天真不习众善恶道尚不能免况脱生死其判真心验功云如牧牛虽调犹不敢放鞭绳直待趁入苗稼中不伤苗稼方敢撒手先将爱境想在面前若起爱憎则未熟不生则熟又遇爱憎境特起心令取爱憎不起是心无碍如露地白牛不伤苗稼也私谓宗门本分事尽在六祖云何期自心本自清净本自具足本不生灭数语牛头融亦云河沙妙德总在心源悉自具足一切烦恼业障本来空寂来哲须知自性天真具足诸法而当处寂灭毕竟无所有离四句绝百非斯为不思议海印无相三昧马祖云非圣贤行非凡夫行是菩萨行不取善不舍恶达罪性空念念不可得无自性故森罗万象一法所印自性本来具足但于善恶事上不滞唤作修道人取善舍恶觌空入定即属造作一念妄想即是三界生死根本但无一念即除生死根本即得法王无上珍宝更不历于阶级地位顿悟本性总无余事祇缘众生无始来病在见诸法为实有其所染执着宿习复有轻重不同故诸祖于了悟后总教人百不知百不会终日永寂如空念念与本分相应久久力量充足本性所具诸定慧神通功德不期发而自发不离此生即得解脱百丈云只今如虗空相似学始有所成临命终时寻旧路行若怕临终慞狂须如今便自由始得黄檗云但离却有无诸法心如日轮常在虗空光X明自然不照而照到此无栖泊处即是行诸佛路是你清净法身为你力量小不能顿超伹得三五十年须得箇入处自然会去祖师直指汝心本是佛心心不异名之为祖善恶都莫思量当处便出三界众生轮回不息生死者意缘走作心于六道不停致受种种苦汝今但学无心如痴人顽石头一切法透汝心不入始相应不起一切心诸缘尽不生即此身心是自由人临济曰现今听法无依道人历历地分明未曾欠少你欲与佛祖不别但如是见心心不异名之活祖诸法无自性亦无生性但有空名名字亦空认他闲名错了也设有皆依变境有箇菩提依涅槃依解脱依境智依菩萨依佛依你向依变中觅什么物你若求佛祖即被佛祖魔缚有求皆苦不如无事如上所引皆悟后调心正行此从圆顿宗中圆空门入若能依而行之即是行解相应更得戒行交熏不逾此生定得深证其疾如风然根器不齐或在家辈不无俗累其有习气浓厚虽得瞥地而昏散贪瞋屡照屡犯不能处处作主必须提起本分见地中此昏散贪瞋是本来空寂否是情迷始有否是起即为起否彻照当体寂灭本分现前昏散诸妄自贴贴地消除矣或尚不能休歇更须痛念多生流浪今生幸得这一着子明白岂可再行随逐堕落苦自呵责一回入草勐与拽回并择其习气最重者先治之以慈治瞋以檀治悭以禅治散以慧治昏以念佛治痴以不净X治淫欲种种法门当询知识研经教以消蔽障重习一消余习随尽百丈云若有贪瞋等病先须治之沙门除贪瞋病不去亦须教渠修禅学慧南泉云若不向里许行履如何摧挫得五种贪二种欲圜悟云遵先佛仪轨成就三十七助道法修心诀中亦令对治定慧均调昏乱于悟人分上是点铁成金至于念念觉照必须努力殷勤空里步尽尽推爷向里头放下又放下二六时与空无捞漉处凝结共鬬长年行坐刻不放松庶疾得一生了办此须各人抚躬自揣如悟后心光脱露处处现前不为爱憎昏散所蔽只须任运保养圣胎便是一员无事道人其或世缘劳重宿习又浓若不抖擞精神种种善巧诃斥调治口口说空步步行有或以为对治是教乘中事宗家儿所不屑为或以为烦恼即菩提遂尔肆意随逐醍醐上味翻成毒药竟不念事须渐除因次第尽之嘱为何语以致干慧不敌业力空花还结空果到腊月底毫无灵验合论引无业师云今解禅道如恒河沙纤尘不尽未免轮回丝念不忘尽从沦坠观其发言嫌他三乘菩萨原其所习不如五戒凡夫临终圣凡情量不尽纤尘丝念未忘轻重五阴向驴胎马腹托质镬汤炉炭煑烧从前记忆见解一时失却依旧再为蝼蚁蚊虻虽是善因而遭恶果此则聚三千大千世界之铁铸不得这一箇大错字入圣X悟心之人自解作活计翻转本体作工夫终日使得十二辰是之为全性起修全修在性其间多生调熟不离当生便证圣位六祖曰终身不退者定入圣位大珠云顿悟人不离此生即得解脱即修时即入佛位修顿悟者不离此生即超三界又云如此功业由行为本若不降心而入取证无有是处自诳诳他彼此俱坠努力努力然禅宗下客但论见性不论禅定解脱在天台教中亦云人解不同有言顿悟即佛无复位次之殊又有师言顿悟初心即究竟圆极寂灭真如有何位次然平等法界尚不论悟不悟孰辨浅深既得论悟不悟何妨论于浅深乃至虽平等法界无说无示而菩萨行位终是炳然宗镜录问一心成佛之道还假历地位修证否答此无住真心实不可修不可证不可得非取果故不可证非着法故不可得非作法故不可修若论地位即在世谛行门亦不失理以无位中论其位次不可起决定有无之执经明十地差别如空中鸟迹若圆融门寂灭真如有何次第若行布门对治习气昇进非无若得直下无心量出虗空之外何用更历阶梯如未顿合无心一念有异者直须以佛知见治之究竟圆融佛果以是知宗门下客断不可偏执一见扫除位次甘堕笼统之病也惟宗门人水到渠成超证十地等妙有不期然而然之理但宗门即生证圣者未可多得初祖面壁九年二祖曰我自调心四祖十四岁入道脇不及席X六祖云悟时自度从上老祖莫不注意熏修未肯罢手何况我辈后学略得一知半解便自为撒手了当以致腊月三十作主不得祇自欺耳皓月供奉问长沙岑天下善知识证三德涅槃也未岑曰大德问果上涅槃因中涅槃曰问果上涅槃岑曰天下善知识未证功未齐于诸圣曰未齐何谓善知识岑曰明见佛性亦名善知识问未审功齐何道名证大涅槃岑曰摩诃般若照解脱甚深法法身寂灭体三一理圆常欲识功齐处此名常寂光曰果上涅槃巳蒙开示如何是因中涅槃岑云大德是须知见地了彻直与佛祖把手同行但得因中涅槃其多生炽然之结习须次第消尽必至见思惑尽方得超出三界按天台教乃藏罗汉位圆教是七信位我宗门人佛亦不作何况其余然无佛无众生正是一尊本然自性天真佛渐摩纯粹麤垢先落忽然到此界内见思先尽永超三界便是圆教七信位人百丈云去住自由黄檗云随意而生圭峰曰中阴所向天上人间随意寄托即是楞伽三种意生身虽教中所判意生身有通狭不同若依三藏法数所引乃通教第三四五地菩萨修三昧得真空寂灭之乐普入佛剎随意无碍名三昧乐正受意生身通教第八地菩萨觉了诸法自性之体如幻化无有以无量神力普入佛剎迅疾如意无碍自在名觉法自性意生身通教第九十地菩萨觉一切法皆是佛法得一身无量身一时普X现如镜中像随诸种类得俱生虽现众像而无作为名种类俱生无行作意生身此三种意生身惟初种三昧乐尚未断尽见思然亦是须陀洹向方能得之大非易事圭峰云惺悟不由情临终能转业谓情中欲作而察理不应即须便止情中不欲作而察理相应即须便作但由是非理不由爱恶情即临命终时业不能系随意自在天上人间也但朝夕所作被情尘所牵即临终被业所率而受生若所作所为由于觉智不由情尘即临终由我自在而受生不由业也当知欲验受生自在不自在但验寻常行心于尘境自由不自由私谓制情顺理密行无间临终念念现前则有之然其力充者方能转业力未充者似亦未能受生均不随业也文殊答庵婆罗未充语此即确证须知未悟之人则贵眼正既悟之后全重行履是为有头有尾若有头无尾古德谓之终是不贵永明四料拣云阴境忽现前瞥尔随他去此中万分危险幸勿恃先入之言不加细察作安心丸也山庵杂录载僧末山既死现梦邹氏託生其友亦梦之既长虽自知前身是僧不喜与僧交痴呆如木石天目山义断崖见高峰得旨既死现梦託生吴兴细民家复为僧名瑞应字宝昙受人礼拜供养无虗日余山庵居天界宝昙在焉察其所为碌碌无异常人间扣以己躬下事但懡㦬而巳二人前身皆非常人胡乃顿忘如是古谓声闻尚昧出胎菩萨犹迷隔阴修行人可X不慎欤又载绝学诚公座下僧习禅有得诚验以三关语其答如鼓应桴早逝生民家父母俱有梦一日父𢹂入山见诚公公问汝前身答我三转语记得否进云试举看既举点首曰是我语诚嘱其父保之他寺僧因求为弟子习鱼山梵吹多得衬施骄奢不法事无不为之诚因立三大愿励学者大凡参禅人于静定中得箇欢喜处乃尘劳暂息慧光少现未为究竟八识田中无明根本尚在喻如石压草去石再青矣戒之云栖法彚记戒禅师后身为苏子瞻青草堂后身为曾鲁公逊长老后身为李侍郎南庵主后身为陈忠肃知藏后身为张文定严首座后身为王龟龄其次则乘禅师为韩氏子敬寺僧为岐王子又其次善师为董司户女海印为朱防御女甚而鴈荡僧为秦氏子桧造诸恶业愚谓大愿大力如灵树生生为僧而云门三作国王遂失神通百世而下如云门者有几况灵树乎为常人为女人为恶人则转展下劣矣即为诸名臣亦非计之得也又载隋梁州沙门慧全徒众中一人颇麤异全素不录忽云得那含果全疾其人径至榻前门闭如故谓全曰师命过当生婆罗门家全曰我一生坐禅何故生彼答师信道未笃外学未绝虽有福业不能超诣今时僧有学老庄者有学举子业经书者有学诗骚词赋者在彼以禅为务但外学未绝尚缘此累道况恣意外学而禅置之罔闻不知其可也又载南岳天台二师俱言以领X众损己一则止证铁轮一则仅登五品愚谓权实非后学所能测且莫问权姑以实论圣师尚尔况凡夫乎彼大言不惭者将超越二师上乎可惧也巳私谓断崖义五祖戒青草堂见地何等超卓其正念亦岂后学所能及然受报辗转隔生难定况其下乎以是知见思未尽者断不超出三界即天上人界随意寄托之说亦须陀洹向果始能之耳或问如子所论则自梁陈迄今凡传灯指月会元以及续灯诸录所载各祖师有几人巳经入圣有几人巳断见思不为三界所缚即如邓隐峰之倒立而化衣皆顺体孚上座之讲涅槃经挥尺一下而去巖头岁之预知大喝一声而逝紫柏老之临刑圜中自在而脱如此等师可决其出三界否又如庞公之枕膝脱洒灵照之我女锋捷张相之掷枕作声杨杰之刻期坐亡此等在家又将作何定论耶答曰此皆未可妄为臆断也宗门下客伹论见性不论禅定解脱无三界可出无众生可度亦不覩恶生嫌亦不观善勤措凡圣不立憎爱两亡临终诸圣来迎也不欣恶境界现也不惧我王库中无如是刀只是一念万年灵光独耀耳然虽如是功熏所及熟脱不等但须返己自勘外纷对五尘而了不迷逐是谓思惑尽相是圆七信位人巳超三界外不对五尘而不起纤欲是谓见惑尽相是圆初信位人此出三界有分若犹未也虽无三界可出而实未出三界虽无众生可度而须方便度尽心内众X生切勿自欺亦不必妄测古德要而言之约分四阶第一等人行解相应见思惑尽或三界贪瞋痴思惑虽未断而见惑巳断此皆谓之入圣之流得意生身随愿度生固无论巳第二等人净沤识尚未净除间复昏动便知见惑未尽而熏修得力寂照现前念念相续始本合一了知自性本自清净本不生灭本自具足见虽未尽愈淘汰愈有力量随缘消旧业更不造新殃惟此一事实余二则非真祇是任运过时毫无纤疑立处即真更不思前算后临命终时也不计校业生意生勘破本分心心不异不变易处去去亦不变异往来生死是依变之境向依变中着迷作么如斯等人随其愿力定得世世出家童真入道有进无退成圣匪遥此是禅宗相传正脉行履也第三等人见地清彻而夙习浓厚贪瞋痴念时时现前虽屡加觉照智弱惑强兼复境缘逼迫二六时中驯伏时少打失时多内照似寂对境仍迷若识惭愧力与之争久久亦能随顺由勉强入自然若功用未足猝遇腊底消息或不得力必须勇勐放下万缘死抱主人翁仗此般若正因愿力强者先牵便得后身童真入道再行参究发悟熏修或出头来一闻千悟此亦见地契证功熏未齐努力透关之行履正脉也倘不如是践履口口说空步步行有提起古人公案纲宗意识卜度拈颂也会勘验也会普说茶话法语也会临命终时业识纷飞干慧不敲业力随业受报未有了X期再出头来知在何日虽本性原无变异而隔世昏暗依然博地凡夫且前世业重堕落三途均未可定古德云虽善因而招恶果思之思之今时此等在家最多出家中亦有之昔日平侍者而今黄秀才我在大阳山看你做出来其或逆行示现此无论巳均非禅宗正传临末稍头一场㦬懡伊谁之咎欤第四等人刻苦参学或发心在晚年未得瞥地而大限巳临或立志在少年而寿命夭促或参请虽多载而未遇作家遽尔时至古德云今生不悟来生参来生不了后世再参抱定一句死话头与之俱没千生万世决定期于了彻而后巳亦须勐勇决定仗此般若正因愿力强者先牵后世受生如愿参禅发悟猫有插血之功虎有起尸之德只须志坚勿疑勿畏此则宗门人未得悟明临终之行履正脉也如上所约自入圣以至未悟尽未来际宗门下客不出四种之中且多在后三四两种内今时之自命禅宗者当如何善自护侍以期一生了当耶利人无上甚深微妙法百千万劫难遭遇若不传法度众生决定无能报恩者宗门客既了悟巳旷观众生同具如来智慧而从迷积迷沈沦苦海了无休日其大慈愍心不期发而自发出于势之不容已内则普心满运外则人天共推其间般若种熟彻底掀翻于诸祖言句纲宗无不一一默契三藏十二部大小经教X无不一一消归接引来辈应不失时昨日定今日不定昨日是今日不是喝下俨如吼师子棒头敲出玉麒麟宗教双融孤撑毒眼逢尊宿勘尊宿逢作家勘作家逢老参勘老参逢新学勘新学逢讲主勘讲主逢士夫勘士夫有时官不容针孤峻处特地孤峻有时私通车马婆和处忒杀婆和看人中毒添把砒礵见人疲眠送箇枕子方其入室普说千言万语而不为费词猝然觌面当机十度九休而不为辜负或剥尽核皮与人下口或抄尽家产逼人纳财解行兼隆头尾两正神用莫测品德纯全伊何人欤非乘愿而再来者欤我思其人实获我心矣次则见地清彻而文字稍有未长于宗门则一线穿却而教理则合辙未圆既未能如六祖之一听便了亦未能如诸祖之取义断章若以三乘十二分教接人自有诸讲主在我者里单提这一着子如靠一座须弥山相似又如马前相扑倒便休参究真实了悟真实践履真实一手擡一手捺机灵句活杀活同时登宝王位倒用横拈据师子牀胡喝瞎棒到处做得白拈贼真不愧为曹溪滴骨儿孙浑身是箇赖皮精也尽算得少林阐提种草其下苦参切究水到渠成摸着老胡脚跟打失瞿昙鼻孔然而河阳新妇子眼目不道全无其如木塔老婆禅机用那能全活此是自救不了之俦岂胜出世为人之任祇以悲心弥切明眼难逢或遇一二有缘但开示其参究轨则逼札工夫剷去种种邪X解引入坦坦正途间有一粒豆爆亦可以空印空古德谓之单片子本分在自己正须常居学地而所印之同流尤须嘱其亲近高贤以期得大自在得大了当不至为七青八黄之辈作虾蟆跳也宗镜录云祖佛正宗才有信处皆可为人先以闻解信入后以无思契同若入信门便登祖位是也如上所说胥在宗师分上分其浅深大约有此三类若就学者论根器千差造就匪一随机设化因地置宜既登宝华王座缁白交参鱼龙杂列或佈漫天之网或垂一缕之丝庶几一雨所施而大小草木咸蒙所润矣其间林林总总初学为多当翦截其知解与一无义味话头使之苦参力究见有话头抱得住者巳得参情结秀必有悟境现前时时提撕俾使疾得相应急不得缓不得一气呵成本光透露此全在师家钳鎚之妙密尔如或前人悠忽从事话头倏在倏忘何能打成一片须当激发其羞耻之心以鞭策其进修之路俾得翻然勃然速见油然沛然而话头紧峭悟机流行也或其人先巳得有话头或全未亲近师家总当令其从参究进路所有看过经论及在前师家所说道理通令抛掷一箇元字脚不留专研此话头朝夕莫放话头不一伹起得疑情者便是有缘不须更换倘有依稀见处随与剷除勿使剁根则枝叶脱落本真觌面自有时至理彰之候但勿轻易许可必须勘得十成稳密肯心自许才是施与点睛之时盖学者终身受X用全在本分清楚与佛祖把手齐肩了无纤疑彻见无死无生无凡无圣生死一如圣凡不二我本来自性天真佛入天堂与落地狱不变异一毫釐许然后到处一一践履将去欢喜烦恼境界来到面前不为摇夺惟此一事实余二则皆非如此保任缜密临末稍头方得受用万勿急于罗笼将就许可误会本分重关末后三关之说且先印以本分再换话头令参重关得重关后再透末后言句学者因此无不廉纤粘滞仿彿依稀甚至师家各私其私均有三关密传一定板印此家许过末后者换一门庭连本分也全未是易地同然以至初学无所滴从其不肯虗心再参者执定前师所许为是甘心作一门外担板汉了此一生其有良心未昧重行究推者陆续将各处零星所得凑成一箇搀前脱后支离的西来祖印一经明眼人追札勘验或在本分处作窠窟或于重关边躲生涯或肆无忌惮乱统抵塞以为得大自在之末后句宗风至今日真有不忍言者各人根器利钝不齐岂能人人一节打通或有二三番或有五六番始得彻了然最重是起手悟门必须谛当清彻宁可绝嗣讵可乱许是则最初为人之要领也学者既经知有之后其般若夙熟者于诸家公案言句自然处处会归毋烦师家点拨间有粘滞消不过之处但令提起本分一一默契此则不妨略以言句消解所谓落草之谈是也或有根器鲁钝参究多年而不能相应X者此终由于话头之不得力总宜逼其苦究穷参自得慧光透发或值病体垂危大命告尽其有志者正可借以参涅槃堂里禅与之撕捱努力透关抱此话头以终再世出头便得悟彻倘有于般若差别岐路逗漏多番一线未达或可放一线道以满其苦参之愿而使临终安稳密行此则又在师家临时之手眼矣或有参情紧而正眼未开忽有似是而非之见剌横梗于中屡拔不脱此必所参话头误成窠臼然终有消不过公案言句必须将消不过之公案言句改作话头再行参究而后其剌可拔正眼可开余先参谁字话头后忽觉得本来人更不外于不动念时明了之识念既不起则言语道断心行亦灭而一切普印寂然不动感而遂通与宗门灵光独耀迥脱根尘但离妄缘即如如佛诸言句以及竖拳下棒诸机用无不印合惟于无梦无想主人公会不过去若非华藏老人大慈手眼令其改参无梦无想主公话头则终身为门外汉所谓庵内人不知庵外事及堂中事作么生等语一律支吾强解那有闻楼梯上笑语声一箇消息窥见枕子落地脚根失之毫釐差以万里寄语来哲切勿自欺自足自满自画而师家作用亦必披根到底方可印证也学者既得知有或经师家所造就或先为他师所印可而本分清楚手眼明白者即将古德誵讹公案及五家纲宗一一拈勘必令其一一消归自己再于如来一乘经论所说一一契X合此真难得种草再须察其习气浓薄示以牧牛功熏刻不放手此牧牛功夫在教家谓之修道位本分清彻在教门谓之见道位此依宗门人判断消解若教门见道大小乘亦不同小乘见道巳登须陀洹果宗门家儿何能及此况圆教初信见道位耶然宗门行履暗与圆教相合行住坐卧四威仪中到处在不变异处行履法华经云佛子住此地即入诸佛位常在于其中经行及坐卧故无有异也宗门有罢参之说谈何容易惟佛一人方可罢参若等觉菩萨犹有一分无明习气不得云罢参何况我辈略有微末知解所云见道岑大虫所谓因中涅槃与教中见道小乘是初果位大远在全仗悟后消识功力使此牯牛东西不犯苗稼偏不附物正不立玄变成露地白牛要之习气轻得一分真性露得一分即牯牛白得一分然不过暂时而伏若真白得一分即圆教初住位破一分无明证一分真如方始说得迨至无明习气破尽直至佛位方得全身露地白牛现前也后辈略有知解者大约终身是调习时惟视其功行紧怠为临终得力与否之左券此过去诸祖及尽未来际宗门人皆然所宜与入室种草深细盘桓者也至于在家缙绅先生及士女流辈其有大志必欲一生了办者其苦参话头搜索逼扎剷截知解如遇话头横生见剌改换消不过公案作为话头𢬵命参究种种轨则与出家儿毫无有异此为最上根器者说知有之X后严守在家戒律万行庄严是佛四众弟子之列亦可接引有缘后辈不为分外但当道士大夫有应酬俗务倥偬那能如禅和一心专办惟心志慕道必欲得最上乘知见兼之出仕省分朝齐暮楚不能与善知识三五载常聚一方既与有缘察其参情结秀知见巳正稍为私通车马放一线道使其得般若之味从此勐加功熏以求其极免致一无所得或至异日遇有别缘全行退失此等手眼于出家中气质弱劣而志真切者亦可依样葫芦斯则全在明眼宗师之作用矣至于平等士女发心参寻在男众则有一家生计之累在女众则有家人挠阻之艰均须格外体恤若能参究苦切而竟未得窥其门户者亦须稍与平实商量知令途路以不负其来意然决须正见正知方与点拨所谓能入佛而不能入魔者则可如晦堂之吾无隐乎尔者则可如西天老祖之识得唤作佛性不识唤作精魂者则可降此则断断未可也古德接人差别眼目各各不同今略引一二则以见大端云尔宗门灯灯相续佛祖慧命攸关乃负荷佛法者第一件事昔首山没汾阳昭师闭关高枕契聪让之曰佛法大事静退小节风穴惧应谶忧宗旨堕灭幸有先师今巳弃世汝有力荷担大法今何时而欲高卧耶昭矍然起握聪手曰非公不闻此语促办装吾行矣然则宗眼圆明者急思肩任佛法尽力为人何可坐视宗风扫地而不为之扶持提唱耶僧问汾X阳如何是接初机句曰汝是行脚僧问如何是辨衲僧句曰西方日出卯问如何是正令行句曰千里特来呈旧面问如何是立干坤句曰北俱卢州长粳米食者无瞋亦无喜昭又曰总将此四转语勘验天下衲僧了也大愚芝曰先师将此验衲僧仔细思量将此四句总被天下衲僧一时勘破妙喜曰诸人要识大愚么三年无改于父之道可谓孝矣伊庵曰今日宗师有将此四语验人者否祖祢不了殃及儿孙显喻佛祖接人有平实商量语所谓以言显无言也其紧要开示巳分见于禅源彻参调习入圣各门然初机发悟处处逢源古德提持片片是锦凡有关启辟悟门指示修功者略于此门节录之世尊示随色摩尼珠五方天各说异色世尊藏珠擡手云此珠作何色天云手中无珠何处有色世尊叹曰吾示世珠便说有青黄等色吾将真珠示便总不知天悉悟梵志擎花两株供佛佛曰放下志放左右手花已佛更诏放下志曰两手皆空更放下甚么佛曰汝当放外六尘内六根中六识一时舍却无可舍处是汝免生死处志悟无生忍异见王问波罗提曰佛性在何处提曰性作用处有八在胎为身处世为人在眼曰见在耳曰闻在鼻嗅香在口谈论在手执捉在足奔运徧现俱该沙界收摄在一微尘识者知是佛性不识唤作精魂古德别云不识是佛性识得是精魂妙X喜云敢问诸人那箇是佛性那箇是精魂初祖安心法门云迷则人逐法解则法逐人解则识摄色迷则色摄识但有心分别计较自心现量者悉是梦若识心寂灭无一切念处名正觉问云何自心现量答见一切法有有不自有心计作有见一切法无无不自无心计作无又若人造一切罪自见法王即得解脱从事得解者力强事中见法者即处处不失念从文字得解者力弱即事即法者深运为跳踉悉不出法界若以法界入法界即痴人凡有施为皆不出法界心心体是法界故问世人种种学问云何不得道答由见己故所以不得道己者我也至人苦不忧乐不喜由不见己故所以不知苦乐由亡己故得至虗无己尚自亡更有何物不忘也问诸法既空阿谁修道答有阿谁须修道若无阿谁即不须修道阿谁者亦我也若无我者逢物不生是非是者我自是而物非是也非者我自非而物非非也即心无心是为通达佛道即物不起见名达道逢物直达知其本原此人慧眼开智者任物不任己即无取舍违顺愚者任己不任物即有取舍违顺不见一物名见道不行一物名行道即一切处无处即作处无作处无作法即见佛若见相时即一切处见鬼取相故堕地狱观法故得解脱若见忆想分别即受镬汤炉炭等事现见生死相若见法界性即见涅槃性无忆想分别即是法界性心非色故非有用而不废故非无又用常空X故非有空而常用故非无可祖云夫谓古异今今异古复离四大更有法身解时即今五阴心是圆净涅槃此心具足万行正称大定四相寂灭夫欲识心定者正坐时知坐是心知有妄起是心知无妄起是心知无内外是心理尽归心心既清净净即本性无外唯一心是智慧相明了无动名自性定三祖云欲知法要心是十二部经根本唯有一乘法一乘者一心是但守一心即心真如门一切法不出自心唯心自知心无形色诸祖只是以心传心达者印可更无别法又曰一切由心邪正在己不思一物即是本心唯智能知更无别行摘三祖信心铭云至道无难唯嫌拣择但莫憎爱洞然明白莫逐有缘勿住空忍前空转变皆由妄见不用求真唯须息见二见不住慎莫追寻才有是非纷然失心一心不生万法无咎系念乖真昏沈不好不好劳神何用疏亲欲取一乘勿恶六尘六尘不恶还同正觉得失是非一时放却心若不异万法一如要急相应唯言不二一念万年万年一念十方智者皆入此宗六祖云因何闻法不自开悟缘邪见障重烦恼根深般若之智亦无大小迷心外见修行觅佛未悟自性即小根若悟顿教不执外修但自心常起正见烦恼尘劳常不能染即见性无相颂云烦恼暗宅中常须生慧日邪来烦恼至正来烦恼除邪正俱不用清净至无余菩提本无性起心即是妄净心在妄中但正无三障正见名X出世邪见名世间邪正尽打却菩提性宛然此颂是顿教悟即剎那间此法门无念为宗无相为体无住为本无住者本性于世间善恶好丑冤亲言说触剌欺争时并将为空不思酬害念念中不思前境若前今后念相续不断名缚于诸法念念不住即无缚此是无住为本外离一切相名无相即法体清净此是无相为体于诸境不染曰无念自念常离诸境不于境上生心若只百物不思念尽除却一念绝即死别处受生大错云何立无念为宗迷人于境上有念便起邪见一切尘劳妄想从此生自性本无一法可得若有所得妄说祸福即是尘劳邪见又云无者无何物念者念何事无者无二相无诸尘劳相念者念真如本性真如是念体念是真如用真如自性起念六根虽有见闻觉知不染万境而真性常自在故经云善能分别诸法相于第一义而不动云何坐禅此法门无障无碍于一切善恶境心念不起名坐明见自性不动名禅何名禅定外离相名禅内不乱名定若着相心即乱离相心即不乱本性自净自定只为见境思境即乱若见诸境心不乱者是真定也于念念自见本性清净自修自行自成佛道示智常云不见一法存无见大似浮云遮日面不存一法守空知犹如太虗生闪电此之知见瞥然兴错认何曾解方便汝当一念自知非自已灵光常显现永嘉觉参遶师三匝振钖而立师曰大德自何方来生大我X慢觉曰生死事大无常迅速师曰何不体取无生了无速乎觉曰体即无生了本无速师曰如是如是觉方礼拜须臾告辞师曰返太速乎觉曰本自非动岂有速耶师曰谁知非动曰仁者自生分别师曰汝甚得无生之意曰无生岂有意耶师曰无意谁当分别曰分别亦非意师曰善哉时谓一宿觉玄䇿告智隍大定曰我师所说妙湛圆寂体用如如五阴本空六尘非有不出不入不定不乱禅性无住离住禅寂禅性无生离生禅想心如虗空亦无虗空之量隍谒六祖师曰诚如所言汝但心如虗空不着空见应用无碍动静无心凡圣情忘能所俱泯性相如如无不定时也师告薛简曰烦恼即菩提若以智慧照破烦恼者是二乘见解明与无明凡夫见二智者了其性无二无二之性即实性实性者凡不减圣不增住烦恼不乱居禅定不寂不断不常不来不去不在中间及内外不生不灭性相如如常住不迁名曰道我说不生不灭者本自无生今亦不灭欲知心要但一切善恶都莫思量自入净心体湛然常寂妙用恒沙偈云有情即解动无情即不动若修不动行同无情不动若觅真不动动上有不动不动是不动无情无佛种善能分别相第一义不动但作如此见即是真如用又曰法性本无生灭去来依此修不失宗旨偈曰兀兀不修善腾腾不造恶寂寂断见闻荡荡心无着吉州思云即言语是汝心此心是实相法身佛X与空齐寿若入三昧门无不是三昧若入无相门总是无相随立之处尽得宗门语言啼笑屈伸俯仰各从性海发故得宗名相好之佛是因果佛即实相佛家用一切时中更无一法可行自是得法不以得更得是以法不知法法不闻法平等即佛佛即平等不以平等更行平等故独一无伴侣迷时迷于悟悟时悟于迷迷还自迷悟还自悟无有一法不从心生不从心灭是以迷悟总在一心南岳思云学者先须通心心得通一切法一时尽通闻说静不生静念即是本自静闻空不取空譬鸟飞空若住空必有堕落患无住为本自性体寂而生其心是照用即寂是自性定即照是自性慧定即慧体慧即定用离定无别慧离慧无别定即定时是慧即慧时是定即定时无有定即慧时无有慧性是如故如灯是光体光是灯用即定慧双修不相去离牛头融绝观论问何者是心答六根所观并是心问心若为答心寂灭心为体为宗为本心性寂灭即定常解寂灭为慧问何者是智答境赴解是智问何者是境答自身心性为境问何者是舒卷答照用为舒心寂灭无去来为卷舒则弥游法界卷则空迹难寻问何者是法界答边表不可得名见法界觉禅师云眼见一切色眼不属一切色是自性解脱缘禅师云如有石寻常坐卧或作佛像畏罪不敢坐是意识自忙乱石中本无罪福安禅师云直心是道直想直用更不观空亦不X求方便经云直视不见直念不想直受不行直说不烦智达师心境颂云境立心便起心空境不生若将心系境心境两俱盲境心各自住心境两俱清悟境心无起迷心境共行若迷心作境心境乱纵横悟境心元静知心境本清知心无境性了境心无形境虗心寂寂心照境泠泠甘泉师云发心入道先须识本心未识者以信为先信者信心是佛无始轮回只是不敢信自心是佛心外无别佛举动施为更是阿谁如是解者一念相应即名佛石头祖云汝心体离断常性非垢净湛然圆满凡圣齐等应用无方三界六道唯是心现水月镜像有生灭耶汝知之无所不备诸圣述言欲显法身本寂同归根耳宗镜云此宗如何相应答向即背近即离一门深入而忘觉知是心中自证法门先德云诸祖共传诸佛清净自觉圣智真如妙心不同世间文字所得曹山云从缘荐得相应疾就体消停得力迟瞥起本来无处所吾师暂说不思议故知诸圣皆用此一念心起时了不可得是真不思议离此决无别无殊胜岂非疾耶问如何即是答是则第二头非则第三首心智路绝现量情消住此之时自然洞鉴问绝却见闻如何觉悟答只谓强觉妄知而能障道唯当脱粘内伏发自灵知根尘既消光明顿发今为昧性拘文者假以言诠方便开示直指出六根现用常住无生灭性与佛无异亲证现知分明无惑今且指见闻二性者当见X时即自性祖曰眼门放光照破山河大地又应眼时若干日万像不能逃影质是知明暗自去来灵光终不昧楞严经佛告匿王汝三岁见河时至年十三其水云何王答如三岁时乃至今六十二无异佛言汝面虽皱而此见精性未尝皱皱者为变不皱非变元无生灭云何于中受汝生死此因国王示疑寄破断见方便分别生灭不生灭二性若不执断常见则皆是实相无生灭即相恒真方称究竟闻性者楞严云譬如人静居十方俱击鼓十处一时闻此则圆真实隔垣听音响遐迩俱可闻五根所不齐是则通真实音声性动静闻中为有无无声号无闻非实闻无性声无既无灭声有亦非生生灭二圆离是则常真实故知声尘自有无闻性非生灭又非唯闻性无生返观声尘亦无生灭以从缘起自体全无如来勅罗睺罗击钟一声问阿难闻不阿难言闻钟歇无声又问闻不答不闻又击问闻不又言闻佛言声消无闻若实无闻闻性已灭钟声更击汝云何知自是声尘或有或无岂闻性为汝有无闻实云无谁知无者如梦中闻舂擣声闻性不昏纵汝形消命光迁谢此性云何消灭乃至若弃生灭守于真常常光现前则汝法眼应时清净云何不成无上知觉是以若了闻性即成正觉斯岂不是因言悟道今依祖教更有一门最为省要所谓无心何者若有心则不安无心则自乐古云莫与心为伴无心心始安若将心作伴动即被X心瞒心生种种法生心灭种种法灭伹得无心境自不现既无对待逆顺何生以迎境生恼以顺境牵爱能令心动不安今若无心坦然无事不了无心之旨虽对治折伏其不安相常现前又无心有二一澄湛令无则是摄念蠲消觉观渐至微细二当体本无则直了无生以一念起处不可得故经云一念初起无有初相是真护念问本自无生妄从何起答为不了本自无心名妄知本无心即妄无所起真无所得问何故有心即妄无心即无妄答以法界性空寂无主宰故有心即有主宰即有分剂无心即无主宰即无分剂无分剂即无生死问为当离心是无心即心得无心答即心得无心问即心是有心云何得无心答不坏心相而无分别问岂不辨知也答即辨知无能所是无心也岂浑无用始是无心如镜照物岂有心耶当知众生恒自无心心体本来常寂常用常寂实性自尔非自有心方始用也只为众生不了自心常寂妄计有心心即成境以即心无心故心恒是理不得心相即是众生不生即理无理故理恒是心不动心相即是佛亦不生圣凡常自平等法界也又无心者不得作有无情见将心作无此即成有若一切处无心如土木又成断灭皆属妄识是以称不思议宗者以有无情见不及故问既不得作有无解如何是正了无心答石虎山前鬬芦花水底沈问众生皆有佛性云何不悟答如水淡味恒然着甘草甜下黄莲X苦心水亦然起妄染则凡冥真空则圣性未尝变异又不觉故不知有以不信故不承当但起无明空成倒想问凡圣皆用一心真性成佛云何见有前后答见虽前后性且不亏众生以无明梦未破觉道力未具则佛性未现法身未圆岂是不具如来藏性问如何是菩提相答约究竟菩提体常冥寂净名云寂灭是菩提离诸相故若以无相之相方便门中不无显示令初发菩提心人分明无惑如云寂照无二为菩提相如镜无心为体鉴照为用合为其相亦即禅宗即体之用是知即用之体恒寂知寂不二为心相问有念即生无念即佛云何圣凡一等答众生虽起念不知念本无念与佛无念等妄堕有念中佛得无念知念本无众生虽现在念中佛知念即无念斯则佛无念与众生无念义同又众生不知念空于念成事似有差别若了念空则苦乐境不执以境从念生心空则境何有既无有境相缚自除能所俱空谁生取着既不取着生死自无圆觉云知是空华即无流转亦无身心受彼生死问即心成佛之宗佛祖本怀如今信不及人谓不现证答若亲见无一人而非佛若不信无一佛而非人迷则常作佛之众生悟则现证众生之佛妄见成差本性恒一问如何是即今之佛答今一念起了不可得无有处所是过去佛过去不有未来亦空是未来佛即今念念不住是现在佛但莫执莫断不取不舍则三际无踪一念圆具十法界X非因果而因果之法如是则念念相应念念成佛凡圣悉等故云了了识心是心是佛欲得早成戒心是律除此心王更无别佛华严论云不如一念缘起无生超彼三乘权学等见问一念成佛只入信门如何得目前了了分明而见答目前无物是真见佛以一切法性寂静故如是通达六根所对无非见自性如如佛矣此名真见道真供养契如理之心无见佛之想了自法性是真供养宝雨经云如理思惟即是供养一切如来谓一切不思惟是真思惟以顿悟一心无法可思量故问云何亲自现证得见自心之佛答若以智求智则成解解背圆宗若起照心照则立境随照失旨皆影事不契斯宗若了真心自然无心合道妙德启口问不二忘言入理显真宗问禅宗云今须知诸佛出身处如何答石牛生象子木女孕婴儿诸佛从中出最初成道时见即便见不在意思人问大梅云神性独立学人不识答谁教汝问又问莫不问者便是答若不是是阿谁如是问问神性非声色师所示神性学人只识得声色不识真性答如大空藏众宝皆具福德人见直捉明月宝珠薄福人见铜铁类非藏中无宝亦非主藏者不与我向汝道性汝只见声色如今扬眉动目弹指謦咳喃喃问答总是此性唤作大道常在目前虽在目前难覩若上根闻便会更不作诸恶唤作一受常寂然中根数数闻说还会下根千万与说元来不会虽记少许如破布里X珠出门还漏却知么问即心即佛祖佛同诠云何不说非心非佛答即心即佛是表诠令亲证自心了了见性非心非佛是遮诠即破执夺情见依通意解妄认之者以心佛了不可得此乃权立顿教泯绝无寄之门言语道断心行处灭亦是一机入路若圆教即此情尽体露之法有遮有表非即非离体用相收理事无碍今时偏重遮非之词不见圆常之理所以祖师云是心是佛如牛有角非心非佛如兔无角并对待强名边事若豁悟本心是非顿息不一向离起绝言见不一向即起执指讥若实亲证自宗尚无能证智心及所证妙理岂况更存知解乎问信入此门还有退否答信有二若正信坚固谛了无疑理观分明乘戒兼急则一生可办谁论退耶若依通之信观力麤浮习重境强遇缘即退乃至但于佛法中种于信心谦下无慢敬顺贤良于诸恶人心常慈愍于胜已者咨受未闻所闻胜法奉行无忘所有虗妄依教蠲除于三菩提道常勤不息夫为人生之道法合如然若不长恶而生何须虑退信烦恼即菩提本来是佛更无所进如在虗空退至何所问既是无言之道绝相之真如何徧引言诠广明行相答非言何以知无言非相何能显无相华严云了法不在言善入无言际而能示言说如响徧世间净名云夫说法者无说无示又云无离文字说解脱斯皆以言显无言矣华严云色身非是佛音声亦复然亦不离声色见佛神X通力金刚经云若见诸相非相即见如来斯皆以相显无相矣问生佛同体何故苦乐有殊答佛性法性自了心源妄想不生不失正念我所心灭即不受生死即究竟常寂灭以寂灭故常乐自归众生迷自性不达本心种种妄想不从正念故即爱憎以爱憎故心器破坏即受生死诸苦自现欲知法要守心第一若人不守心得成佛者无是处引仰山云顿悟自心无相犹若虗空寄根发明即本性具恒沙妙用无别所持无别安立即本地即本土引安国云如梦好恶知牀上安眠全无忧喜即识心见性今闻作佛喜闻入地狱忧不达心性在菩提牀上安眠妄生忧喜引大梅云各自明心达本得本末自至心是本但心不附一切善恶而生即知万法本自如如宗镜释云如六祖道善恶都莫思量自然得入心体湛然常寂妙用恒沙以诸佛是极善边众生是极恶边以善恶收尽一切法故云若不思量全归心体如寒山云万境俱泯迹方见本来人未必须泯只谓众生不达空花起灭不复一心本源故令泯绝若入心体唯是湛然不落断灭自然从体起用用徧恒沙引千顷云十恶五逆法并从如来藏中现本来是佛只谓众生起念奔流至今所以佛令灭意根绝诸分别一念相应便超正觉岂教多知解扰乱身心汝今但绝见闻觉知境上莫生分别随时着衣吃饭平常心是道此法甚难有问夜后无灯时如何答悟道人常光现前有什X么昼夜引云居云世出世均自一念妄心有念即是境见即是心观自一念动即恒沙世界一时动观自一念常定即六道众生悉常定若了一念体即恒沙世界常现自心由迷一心即境智胡越又宗镜录云虽前引后证文广义繁何厌重说如大论云譬摇树果熟者前落未熟者更须后摇又捕鱼前网不尽后网乃得种种因缘重说无咎问如何得契斯旨答境智俱忘如何说契问如是则言思道断心智路绝答此亦强言虽欲隐形而未亡迹问如何得形迹俱忘答本无朕迹如何欲亡问如是则如人饮水冷煖自知当大悟时方合斯旨答此中亦无迷悟合不合道理撒手似君无一物徒劳苦说数千般古德云尽十方世界觅一人为伴不得又云只有一人承绍祖位终无二人若未亲到徒劳神思此法一切凡圣大舍身命处不入此宗皆非究竟问如何践履答教谁践履问莫不成断灭否答尚不得常住云何断灭问乞最后一言答化人问幻士谷响答泉声欲达吾宗旨泥牛水上行欧阳修问高僧临生死谈笑脱去何道致之答定慧力耳问今何无有答古人念念在定临终安得乱今念念散乱临终安得定问云居膺因何佛菩萨不被生死所拘凡夫独萦此苦答于清净性中计有能所即堕生死佛菩萨善知清净性中不落有无即能所不立问即有了不了人答了尚不可得岂有能了人乎汝应念净性中无有凡圣亦无X了不了人凡圣俱是名若随名生解即堕生死若知假名不实即无有当名者此是究竟极处若云我能了彼不能了是大病见有净秽凡圣亦大病作无凡圣解又属拨无因果见有净性可栖止亦大病作不栖止解亦大病然净性中虽无动摇且不坏方便应用及兴慈运悲如是慈悲即今清净性可谓见性成佛矣问大珠如何得大涅槃答不造生死业问如何是生死业答求大涅槃是生死业舍垢取净有证有得及不脱对治门均生死业问如何得解脱答本自无缚何用求解直用直行是无等等黄檗云人多谓境碍心事碍理常欲逃境安心屏事存理不知乃心碍境理碍事但心空境自空理寂事自寂勿倒用心也人多不肯落空不知自心本空愚人除事不除心智者除心不除事赵州问南泉如何是道答平常心是道问还可趋向也无答拟向即乖问不拟争知是道答道不属知不知知是妄觉不知是无记真达不疑之地如太虗廓然岂可强是非耶师悟理僧问赵州学人乍入丛林乞指示师曰吃粥了未答吃了也师云洗钵盂去云门云且道指示无指示若言有赵州向伊道甚么若言无这僧为甚悟去皓月问了即业障本来空师尊可祖为甚却偿债去长沙岑曰大德不识本来空问如何是本空答业障是问如何是业障答本来空是偈曰假有元非有假灭亦非无涅槃偿债义一性更无殊岑唤竺尚X书书应诺岑曰不是本命问不可离却今祇对别有第二主人岑曰唤尚书作至尊得么问恁么总不祇对时莫非主人岑曰非但祇对与不祇对无始劫来是箇生死根本偈曰学道之人不识真只为从来认识神无始劫来生死本痴人唤作本来人妙喜拈曰祇对者既不是却唤甚么作本来人良久云我恁么道且作死马医僧举洞山云兄弟东去西去直须向万里无寸草处去良久云只如无寸草处作么生去石霜问有人下语否答无霜曰何不道出门便是草僧回举洞山洞曰浏阳乃有古佛耶太阳云便不出亦草漫漫地圆通云且道脚跟下一句作么生若道万里无寸草许你见洞山若道出门便是草许你见石霜若道不出亦草漫漫许你见太阳若总道不得许你参见延圣何故惟有好风来席上更无闲语落人间石霜曰初机先须识取头其尾自至疏山问如何是头霜曰直须知有如何是尾答尽却今时问有头无尾答吐得黄金堪作甚么问有尾无头答犹有依倚在问头尾相称答渠不作这箇解会亦未许渠在后僧问九峰如何是头答开眼不觉晓问尾曰不坐万年牀问有头无尾答终是不贵问有尾无头答虽饱无力问头尾相称答儿孙得力室内不知夹山云明不越户穴不栖巢六户不掩四衢无踪学不停午意不立玄竿头丝线从君弄不犯清波意自殊张拙云光明寂照徧河沙凡圣神灵共一家一X念不生全体现六根才动被云遮断除妄想重增病趋向真如亦是邪随顺世缘无挂碍涅槃生死等空花洛浦云末后一句始到牢关锁断要津不通凡圣向道任汝天下乐欣欣我终不肯欲知上流不将佛祖言教贴在额头上如龟负图自取丧身之兆直须劫外明宗莫向言中取则是以石人几似汝也解唱巴歌汝若似石人雪曲应难和云门问密密处为甚么不知有古德答只为密密所以不知有问此人如何亲近答莫向密密处亲近问不向密密处如何答始解亲近门曰诺诺干峰曰法身三种病二种光须一一透过始解归家稳坐须知更有向上一窍在云门出问为甚么庵内人不知庵外事干峰呵呵大笑云曰犹是学人疑处干曰子是甚么心行云曰也要和尚相委干曰直须与么方解稳坐门应诺诺云门曰古宿为慈悲故有落草谈若出草之谈即无与么如仰山问僧近离甚处曰庐山又问曾到五老峰么曰不曾仰曰汝不曾游山此即慈悲之故有落草之谈风穴参南院机锋峻峭南院亦未辨得他次日只寻常问云夏在甚处答与廓侍者过夏院问向你道甚么答始终只教某一向作主院便打推出曰这般纳败阙汉有甚用处穴服膺一日院问南方一棒作么商量答作奇特商量穴却问此间作么商量院拈杖云棒下无生忍临机不见师穴大彻风穴举南院云欲得亲切莫将问来问会么问在X答处答在问处虽然如是有时问不在答处答不在问处汝若拟议老僧在汝脚跟底大凡参学眼目直须临机大用现前勿自拘于小节设使言前荐得犹自滞殻迷封句下精通未免触途狂见应是向来依他作解明昧两岐一切扫却直教如师儿哮吼一声璧立千仞谁敢正眼觑着觑即瞎却渠眼法眼因沙塞井泉问泉眼不通被沙碍道眼不通被甚么碍自代曰被眼碍汾阳昭见老宿七十一人后至首山问百丈卷席意旨首云龙袖拂开全体现昭曰师意如何首曰象王行处绝狐踪昭大悟拜起曰万古碧浑空界月再三捞漉始应知有问见何道理便尔自肯曰正是我放身心处圜悟请益济临四宾主怎生演祖曰也只箇程限是甚么闲事我这里却是马前相扑倒便休演谓悟曰你也尽好只是有些病禅忒多只是寻常说话时多少好有僧问因甚嫌人说禅演曰恶情悰慧球云欲得省要却是山河大地与汝发明其道既常亦能究竟若文殊门入者一切土木瓦砾助汝发机若观音门入者一切音响助汝发机若普贤门入者不动步而到以此三门方便示汝如将一只折箸搅大海水令彼鱼龙知水为命会么茫沖谓圆通旻曰某堕金紫行与此事稍远通唿内翰公诺通曰何远之有公跃然曰乞再垂示通曰此去洪都有四程公伫思通曰见即便见拟思即差公有省吴居厚谒圆通曰前问讷老透赵州X关事如何讷曰且去做官今不觉五十余年通曰曾明得透关事么厚曰未甚洒脱通度扇曰请使扇厚即挥扇通曰有甚不洒脱处厚忽省曰便请末后句通乃挥扇两下厚曰亲切亲切通曰吉獠舌头三千里覩贶问通曰是法非思量分别所能解如何凑泊通曰全身入火聚公曰毕竟如何会通曰蓦直去公沈吟通曰可更吃茶么公曰不必通曰何不恁么会公契旨曰元来太近通曰十万八千公占偈曰不可思议是大火聚便恁么去不离当处通曰咦犹有这箇在公曰乞再示通曰便恁么去铛是铁铸师远举杨岐三脚驴话有道宗师家无固必有问随答作干无事会不见杨岐用处乃至祖师千差万别门庭如何消遣又有只向佛边会却与自己没交涉古人道凡有言句一一须消归自已又作么生又有只作自已会弃却古人用处惟知明自已事古人方便却如何消遣既消遣不下却似抱桥柱洗澡要且放手不得此亦是病又有却去脚多少处会此病最难医也所以他语巧妙处学人卒难摸索才拟心即差也前辈谓之杨岐宗旨须是他屋里人到恁么田地方堪传授这公案直须透顶透底汉方了得直须向威音那畔覰着提起便行捺着便转却向万仞峰头进一步可以坐断天下人舌头今有么如无听一颂三脚驴子弄蹄行直透威音万丈坑云在岭头闲不彻水流㵎底太忙生湖南长老谁解会行人更在青山X外王萧问大随云某有箇见处被人问却开口不得过在甚处随曰过在有箇见处随却问几时到任曰去年八月随曰为甚么道开口不得萧契悟湛堂谓大慧曰我这里禅你一时理会得说也说得拈颂普说也做得只欠这一解在㘞若不得这一解惺惺思量时便有禅才睡着便无了如何敌得生死杲曰正是某甲疑处堂病亟曰有箇勤巴子汝必依之可了汝事后见圜悟举东山水上行语杲呈四十九转语悟不肯悟一日举云天宁即不然若问诸佛出身处但向道薰风自南来殿角生微凉杲豁然悟察杲虽得前后际断动相不生却坐静躶躶处曰不易你到这田地可惜死了不能活不疑言句是为大病不见道悬崖撒手自肯承当绝后再甦欺君不得须知有这箇道理每举有句无句如藤倚树问之杲开口便曰不是饭时杲把箸在手忘下口杲曰这箇道理如狗看热油铛欲䑛䑛不得欲舍舍不得悟曰喻得极好这便是金刚圈栗棘篷也一日杲问和尚曾问五祖祖道甚么悟述祖云描也描不成画也画不就又问树倒藤枯时如何祖云相随来也杲曰我会也杲既大彻反于数禅客有疑悟曰我这里禅如大海你将箇大海倾去始得若将钵盂盛得些是你器量如此能有几箇得到你田地悟语杲云近诸方尽成窠臼我与佛鑑佛眼参禅今佛鑑下有一种作狗子叫鹁鸠鸣取笑人佛眼下有一种覰灯笼指东画X西如眼见鬼一般我这里且无这两般病杲曰击石火闪电光引得无限人弄业识举了便会了岂不是大窠臼悟不觉吐舌乃云休管他我只以契证为期若不契证终不放过杲曰契证即得第恐恁么传将去举了便悟了硬主张击石火闪电光业识茫茫未有了日悟深肯之雪巖云处州书记说这工夫不济事动静二相打作两橛我被说着真箇坐便有这境才拈提放箸都不见了他道参禅须起疑大疑大悟小疑小悟不疑不悟我便提箇干矢橛封了被胁不沾席行坐只是昏散胶扰霎时干净不得净慈七兄弟坐禅有修上座不在数只是独行独坐蒲团坐如铁橛行时挺起嵴梁我要近他说话二年不得我因不倒头昏散辊一团不觉流泪起乡念自此都放下两月后再来参假却得这一放十倍精神元来究明此事不睡也不得须中夜烂睡一觉方有精神一日见修问去年要与你说话只避我他道办道人无翦爪工更与你说话在我末后道今被昏散打併不去他云是你不勐烈须是高着蒲团竖起嵴梁三百六十骨嵴八万四千毛窍併作一箇无字我依他提得转力转见又散到此尽命一提忽见身心俱忘目前如一片银山相似清清三昼夜修问我对云办道他云你唤什么作道不能对转加迷闷首座云你但大开着眼看是什么道理被这一提才上蒲团面前豁然开如地陷一般说似人不得寻修兄便道且喜X且喜我与他柳堤行一转森罗万象向来所厌弃物与无明烦恼昏散元来尽自妙明真如性中流出半月余动相不生可怜不遇大手眼尊宿与我打併不合向者里坐住谓之见地不脱碍正知见于睡着无梦想闻见地又打作两橛寤寐恒一之说又透不过碍在胷中十年后来东天目见一株古柏触着向来所得境界和底一时飏下自此不疑生死不疑佛祖方始见径山老人立处高峰参雪巖方问讯即打出闭门再往令看一话头忽一日问谁与你拖这死尸来声未绝即打不知几偶忆一归何处话疑情顿发三昼夜目不交睫擡头覩演祖真赞云百年三万六千日反覆元来是遮汉打破拖死尸疑见钦问谁拖死尸到这里便喝钦拈棒把住云今日打某甲不得钦曰为甚打不得拂袖便出一日钦问日间浩浩时作得主么答作得主问睡梦中作得主么答作得主又云正睡着无梦想见闻主在甚处无语钦嘱曰从今日去也不要你学佛学法但饥吃饭困打眠才觉来却抖擞精神我这一觉主公毕竟在甚处安身立命自誓云𢬵一生做箇痴獃汉决要这一着子明白越五载同宿友枕堕地作声大悟语学人曰今负一知半解不能了彻者病在甚处只为坐在不疑之地被参徒下一喝不能辨邪正盖从前得处莽卤也直须参到大彻田地明得差别智方能勘辨人杀活人此吃折脚铛饭底工夫做到如二人同时下喝那X有眼那无眼那箇深那箇浅还辨得出么应庵举白云端云悟了须遇人始得若不遇人只是箇无尾巴猢狲才弄出便人笑深信此道者万中无一私谓历祖乘大悲愿出世为人开示言句洵属美不胜收兹门所录重重透发心宗体段大备倘能精细研察尽可借以彻了本来其有欲融会淹贯者更须徧阅古今灯录愈渊博而愈广大者也然须知古德示人千言万语阨其要有二一悟门二保任未悟之先自初学至久参总须以悟门彻契为入手所谓大疑大悟只贵子见地不贵子行履是也既悟后自破参至腊终全在功熏缜密为正行所谓行解相应那边明白了来这边行履是也如以两者相较则悟后工夫当无不自重己灵自庆知有即逢缘懈怠时知抱惭或不至如痴狂辈肆无忌惮依前甘作博地凡夫以辜负唐丧此生知见若未悟前则全在师家钳鎚妙密学人志量宏深不到彻头不肯歇手脱有纤毫消不过处𢬵着十年廿载必求透彻而后休方得只眼孤撑种智深入与佛祖把手同行其于古人千差万别公案机用言句如观掌纹悉洞鉴明了才不枉来阎浮一番是以悟门一着尤为吃紧须看古人参究榜样何等刻苦何等勇勐如大慧在湛堂座下拈提皆会于门头户边消息巳是七穿八达少此一㘞则终不了当必待薰风南来句始剥去一层又必待相随来也句方彻法源底则今时人略有所得顿尔不X疑言句自满足者奚翅万里崖州又如雪巖巳得动相不生了知万象森罗皆妙明性流出而无梦想处打成两橛若非肯自刻苦那有触着古柏彻底打併时节雪巖是过来人便将此药头炙高峰之病盖无梦想见闻之际是昏闷地位明了意识不行全没捞摸处不独雪巖高峰二尊宿透不去大约尽未来际禅客或得见闻觉知光影者于此总必打成两橛其无志气者或强作血脉不断消解或强谓谁求相见理会更不求通彻打併此是古今学人通病若高峰以先得元来遮汉见地巳透拖死尸主更不𢬵此一生做獃汉那得有五载后枕子落地彻悟因缘寄语来哲须知未透此关总是有梦有想时夹杂昭灵业识非真白净主公也且于古德言句中如百丈云灵光独耀独字临济云历历孤明孤字洞山所云三更初夜月明前之初字前字又古所云父母未生前主公安身立命处句死了烧了向甚么处相见句身里出门难句堂中事作么生句庵内人为甚么不知庵外事句种种此类皆是浮面依稀影响支吾消释断断不能彻底万分亲切契证似此廉纤粘滞笼统支离自救不能如何勘验得学人邪正深浅承嗣得佛祖慧命五体投地痛哭顶礼愿与诸来哲具第一等人志气具第一等人刚骨具第一等人勐烈具第一等人眼目平气虗衷我之所悟倘不与无梦想主公安身立命处相应决不肯将就糢煳放过罢手不计X岁月与之苦切撕捱庶几思之思之鬼神通之绝后再甦欺君不得庆快生平证得本分清楚真不愧为少林儿孙此则得得西来老古椎所深望于常寂光中者也宗范卷上宗范X卍XXX宗范卷下菩萨戒弟子钱伊庵编缉机用宾主相逢师资互印各出一只手扶起破沙盆自佛祖递传迄今凡灯录所载何能徧收殆不止万七千则巳也兹则择其尤要者略掇于后兼系诸家拈颂评唱少志一班以备勘验相见轨式虽不免得一漏万之讥或亦同一脔全鼎之味云尔城东老母与佛同生不欲见佛每见便避然回顾东西总皆佛还以手掩面于十指掌中亦是佛雪窦曰他虽是箇老母宛有丈夫之作既知回避稍难不免吞声忍气今不欲见佛则许你切忌以手掩面何故明眼人覰着将谓雪窦教你老婆禅一女近佛坐入三昧文殊云何此女得近佛坐我不得佛令觉女起问之殊遶女三匝鸣指一下乃托至梵天尽神力不能出佛曰X假使百千文殊亦出女定不得下方过四十二恒沙有罔明菩萨能出女定须臾罔明从地涌出鸣指一下女从定出洪觉范引大愚芝问文殊七佛师为甚出不得罔明下方至弹指便能出莫对自代云僧投寺里宿贼打不防家予爱其语偈曰出定只消弹指佛法岂用工夫我今要用便用不管罔明文殊云庵举曰文殊罔明见处有优劣无若无文殊何故出不得今击鼓同到座前与罔明出女定是同是别良久云欲识佛性义当观时节因缘若见得出家事毕解脱安乐喝一喝下座偈曰佛性天真事谁云别有师罔明弹指处女子出禅时不费纤毫力何曾动所思众生总平等日用自多疑妙喜曰一种商量针线工夫郎君子弟禅谓文殊无缘罔明初地有缘下语云冤有头债有主又谓文殊有心罔明无心故出得下语云有心用处还成错无意求时却宛然又道文殊出不得杓柄在女子手里罔明出得如虫御木又云因风纵火又云争柰女子何种种邪解甚者作女入定出定势推一推弹指一下哭苍天数声伏维尚飨拂袖之类冷眼看来惭惶杀人颂曰出得出不得是定非正定文殊与罔明送却穷性命调达谤佛生入地狱佛令阿难问答如三禅天乐又问还求出不答我待世尊来便出难曰佛是三界大师岂有入地狱分答佛既无入地狱分我岂有出地狱分湛堂偈曰可笑提婆达多入捺落十万劫波虽然如三禅天X乐吹布毛还须鸟窠殃崛至长者家值妇产难问何法免崛曰待问佛返白佛曰我从贤圣中来未曾杀生崛疾往妇闻当时分娩径山杲请益湛堂答这话是金矢法不会如金会得如矢问岂无方便答有箇方便只是你不会崛云我乍入道待问世尊未到佛座他生下如何崛持佛语未到他家他巳生下又如何杲茫然后读华严菩萨登七地证无生法忍即得入不动地一切动心境想分别皆息菩萨心佛心菩提心涅槃心尚不起况复起世间心杲豁然堂说方便忽然现前颂曰华阴山前百尺井中有寒泉彻骨冷谁家女子来照影不照其余照斜领伊庵蒙单华藏老人开示于数则公案有滞曾请益女子入定老人作弹指势托至梵天势剷地不会后请益产难老人哂曰甚么难产口里七箇八箇生从此透尽古人言句较湛堂所说方便何等快利真难报之恩也二僧论风旛一曰风动二曰旛动六祖曰不是风旛动仁者心动雪窦云龙头蛇尾好与二十棒孚上座咬齿窦云我与么道也好与二十棒妙喜曰要识孚上座么犀因玩月纹生角要识雪窦么象被雷惊花入牙有人与巴陵作主出来与雪窦相见育王崇颂非风非旛无处着是风是旛无着处撩天俊鹘悉迷踪踞地金毛还失措呵呵呵悟不悟令人却忆谢三郎一丝独钓寒江雨天台韶曰斯乃无上心印合作么会莫道风旛不动汝心妄动莫道不拨风旛就X风旛通取莫道风旛动处是什么有云附物明心不须认物有云色即是空有云应须妙会如是解与祖意有何交涉既不许合如何这里彻悟何法不明岂是今会一则明又不会也僧问马祖离四句绝百非请师直指西来意祖曰我今劳倦不能为说问智藏去问西堂堂曰我今头痛问海兄去问百丈丈曰我到这里却不会僧回举祖曰藏头白海头黑圜悟云有谓之相瞒有道相推过有道三人总识他问头所以不答拍盲将醍醐着毒药这僧将一担蒙懂换箇不安乐劳三尊宿入泥水却被这担板勘破今只管向语上作活计白是明头合黑是暗头合不知古人一句截断意根须向正眼里看始得此事如当人按一口剑拟议则丧身失命要会藏头白海头黑么五祖道封后先生破灶堕不知姓氏嵩岳有庙殿惟一灶祭宰甡命甚多师以杖敲灶三下曰只是泥瓦合成圣从何来灵从何起恁么烹宰物命又打三下灶乃堕落须臾一人衣冠拜曰我灶神久受业报今蒙说法得脱生天持谢师曰是汝本有之性神再礼而没侍者问某久侍不蒙示诲灶神得甚径旨便生天师曰只向道是泥瓦合成会么答不会师曰本有之性为甚不会侍礼拜师曰破也破也堕也堕也安国师曰此子会尽诸法无生难搆伊语脉问未审甚人搆得安曰不知者南阳唤侍者三唤三应师曰将谓吾孤负汝却是汝孤负吾妙喜云三唤话丛X林有一络索惟雪窦见透云国师三唤点即不到喜云灼然侍者三应到即不点喜曰却不恁么谓吾负汝是汝负吾窦曰谩雪窦不得喜曰谁道召众曰好箇谩雪窦不得虽然窦亦谩妙喜不得妙喜亦谩诸人不得诸人亦谩露柱不得玄沙云侍者即会窦云停囚长智喜云两彩一赛云门云作么生是国师负侍处会得也是无端窦云元来不会喜云雪峰道底云又云作么生是侍负国师处粉骨碎身未报得窦云无端无端喜曰垛生招箭法眼云且去别时来窦云谩我不得喜云却是法眼会兴化云一盲引众盲窦云端的瞎喜云亲言出亲口玄觉征云甚处是侍者会处僧云不会争解恁么应觉云汝少会在又云于此见得便识玄沙喜曰惭惶杀人翠巖芝云国师侍者总欠会在喜云犹较些子投子云抑逼人作么窦云垛根汉喜曰理长即就复云唯赵州多口阿师下箇注脚令人疑着州答僧云如暗中书字字虽不成文彩巳彰窦便喝喜曰且道这喝在国师侍者分上赵州分上随一喝云不是命根五色索断如何透得过窦云若有人问雪窦便打也要诸方检点喜曰作贼人心虗窦颂师资会遇喜非轻喜云此语有两负门无事相将草里行喜云普州人送贼负汝负吾人莫问喜云放待冷来看任从天下竞头争喜云只今休去便休去若觅了时无了时复云若求玄妙解会只管理会三唤话那里是国师负那里是侍者负X有恁么交涉鹅王择乳素非鸭类这箇便是国师用剑刃上事南阳睡丹霞问侍者耽源云在否答在即在只是不见客霞云太深远生答莫道上座佛眼也覰不见霞云龙生龙子凤生凤儿师起闻打三十棒趁去震闻云不谬为南阳国师径山䇿云既在为甚不见客见得破非唯知耽落节亦见己出身路虽然如是莫将闲学解埋没祖师心紫璘供奉註经南阳盛一椀水着七粒米椀面安一只箸问是甚么义奉无语师云老僧意尚不会何况佛义沩山果云才见问只云草本不劳拈出踢倒便行饶国师通身是口也无说处百丈上堂有老人曰过去迦叶佛时因参人问大修行人还落因果也无某对不落因果遂五百生堕野狐今请代一转语贵脱狐身师曰不昧因果老大悟礼曰某巳脱住山后乞依亡僧送师令食后送亡僧众聚议师领至后巖以杖挑出死狐火葬黄檗问错对一转语堕五百生狐转转不错合作箇甚么师云近前向汝道檗近前打一掌师笑曰将谓胡须赤更有赤须胡司马头陀举问沩山作么生沩撼门扇三下答太麤生沩曰佛法不是这箇道理僧问径山杲云前百丈不落为甚堕答逢人但恁么举问后百丈不昧为甚脱答逢人但恁么举问或有问师未审向道甚么答向你道逢人但恁么举颂云不落不昧石头土块陌路相逢银山粉碎拍手呵呵笑一场明州有箇憨布袋雪峰云圆师闻举野X狐话一云不昧也未脱得一云不落又何曾堕圆释然因诣积翠庵渡㵎勐省见南公叙其事涕交颐南令熟睡圆起作偈曰不落不昧僧俗本无忌讳丈夫气宇如王争受囊藏被葢一条楖𣗖甚纵横野狐跳入金毛队南助喜百丈问沩山并却咽喉唇吻作么生道沩曰却请和尚道丈曰不辞向汝道恐巳后丧我儿孙又问五峰峰曰和尚也须并却丈曰无人处斫额望汝又问云巖巖曰和尚有也未丈曰丧我儿孙雪窦颂却请和尚道虎头生角出荒草十洲春尽花彫残珊瑚树林日杲杲和尚也并却龙蛇阵上看谋略令人长忆李将军万里秋空飞一鹗和尚有也未金毛师子不据地两两三三旧路行大雄山下空弹指麻谷到章敬遶禅牀三匝振钖一下立敬曰是是雪窦云错又到南泉亦遶三匝卓钖一下立泉曰不是不是雪窦曰错谷曰章敬道是为甚不是泉曰章敬即是是汝不是此风力所转终成败坏雪窦颂此错彼错切忌拈却四海浪平百川潮落大䇿高风十二门门门有路空萧索非萧索作者好求无病药圜悟曰须明两错始得雪窦要提活泼泼处所以如此若皮下有血汉自然不向言中作解有道代麻谷下两错有甚交涉不知古人下语销断要关这边也是那边也是毕竟不在这两头庆藏主云持钖遶禅牀是不是俱错其实亦不在此沩山哲云道是道不是均落麻谷彀中大沩不然忽有人遶牀立但X道未到这里好与三十棒陆亘云肇法师也奇怪解道天地与我同根万物与我同体南泉指牡丹云时人见此花如梦相似陆罔测雪窦颂闻见觉知非一一山河不在镜中观霜天月落夜将半谁共澄潭照影寒圜悟云南泉小睡语雪窦大睡语虽然作梦却作得箇好梦前头说一体这里说不同若道在镜中观方晓了则不离镜处山河大地莫将镜鑑若将镜鑑便为两段只可山是山水是水法住法位世间相常山河不碍眼光且道向甚处观会么到这里向霜天月落夜将半这边与你打迸了也那边你自相度还知雪窦以本分事为人么谁共照影为复自照为复共人照须是绝机绝解方到这境界今也不要澄潭也不待霜天月落即今作么生径山杲云若理上看非但南泉谩陆亘不得亦未摸着他脚跟一毫若事上看非伹陆亘谩南泉不得亦未梦见他汗臭气或道径山说事说理但向他道只在理事上会取颂云天地同根伸一问未曾擡步巳亡家无阴阳地花重发玉本无瑕却有瑕法昌遇与讷首座修花坛举泉话你见似甚么讷云只是一株花遇云与么你也在窠窟里讷云古人意作么生遇云拈砖来讷拈砖了又问遇曰古佛过去久矣两堂争猫南泉云道得救取猫道不得即斩众无对泉斩之赵州归泉举似州脱履顶头上出泉曰子若在即救得又归宗刬草以锄断蛇僧见曰原来是麤行沙门师曰你麤X我麤问如何是麤师竖锄问如何是细师作斩蛇势问与么则依而行师曰依行且置你甚处见我斩蛇来其僧无对真净举此一则公案云赤眼斩蛇道你麤我麤古人见处作么生举拂云今举拂与斩蛇是同是别良久云人人有箇天真佛妙用纵横总不知今日分明齐指出斩蛇举拂更由谁又云南泉归宗有优劣无优劣且置赵州顶鞋出又作么生于此明得德山呵佛骂祖有什么过若不明丹霞烧木佛院主须眉落所以祸福惟人自召喝一喝下座妙喜曰斩蛇斩猫多谓当机妙用又谓大用不存轨则岂是这箇道理具眼者举起便知落处若大法不明打瓦钻龟何时了雪峰问斩猫意德山便打趁出复召云会么答不会德云我恁么老婆心犹自不会盐官尚问觉印斩猫案印曰须是南泉始得诘之尚不能对至僧堂大悟古人道从今去更不疑老和尚舌头信然偈曰须是南泉第一机不知不觉蓦头锥觌面若无青白眼还如感鸟感鸟守空池举未绝印竖拳曰正当恁么时作么生尚掀倒禅牀印遂喝尚曰贼过后张弓圜悟云斩猫话有道提起处便是有道在斩处且得都没交涉他不提起亦匝匝地古人有定干坤底剑且道毕竟是谁斩猫儿只如南泉提起云道得即不斩当时忽有人道得且道南泉斩不斩所以道正令当行十方坐断不在斩不斩处若向情尘意见上讨则孤负南泉但向当锋剑刃上看是有也得无也X得不有不无也得所以道穷则变变则通不解变通只管语上走南泉恁么提起只教人自荐各各自用自知不恁么会卒摸索不着又云子在救得猫真箇恁么不恁么赵州顶鞋出他参活句不参死句须是自己运出家珍方见古人全机大用南泉云唤作如如早是变也今须向异类中行归宗云虽行畜生行不得畜生报师曰孟八郎汉又与么去南泉问道吾名甚么吾曰宗智泉曰智不到处作么生宗吾曰切忌道着泉曰灼然道着即头角生后问智不到处作么生行履吾抽身入堂泉归方丈云巖问吾为何不对吾曰汝不妨灵俐巖却问泉智为甚不对泉曰他却是异类中行不见道智不到处切忌道着直须向异类中行巖亦不会巖后问药山药云子作么生会无对药大笑巖复问如何是异类中行药曰今困倦且待别时巖曰某为此来药云且去巖出吾闻巖不荐咬指血出问巖去问作么生巖曰不与说吾便低头赵州云异即不问如何是类泉以两手拓地州近前踏倒向堂里叫悔悔泉令僧问悔甚么州曰悔不更与两踏南泉语僧夜来好风问甚么风泉曰吹折门前一株松问是甚么松又语一僧夜来好风问甚么风泉曰吹折门前一株松问是甚么松泉云一得一失又赵州到一庵问有么有么主竖拳州曰水浅不是泊船处又到一庵问有么有么主竖起拳州曰能纵能夺能杀能活便作礼圜悟云有道舌头X在赵州口里不知已性命巳属他人若能握向上纲宗与二庵主相见便可以定龙蛇别缁素正好着力还知赵州落处么定山云生死中无佛即无生死夹山云生死中有佛即不畏生死定不肯后见大梅夹问那箇较亲梅曰一亲一疏夹复问梅曰且去别时来夹明日再问梅曰亲者不问问者不亲凌行婆问浮盃尽力道不得的句分付阿谁盃曰浮盃无剩语婆曰未到浮盃不妨疑着盃曰别有长处不妨拈出婆敛手哭云苍天中更加怨苦盃无语婆曰语不知偏正理不识倒邪为人即祸生后僧举似南泉泉曰苦哉浮盃被婆摧折一上婆闻笑云王老师犹少机关在澄一师问婆怎生是南泉少机关婆哭云可悲可痛一罔措婆云会么一合掌立婆曰伎死禅和如麻似粟一举似赵州州曰我若见问教口哑一曰未审怎生问州便打一曰为甚么打某州曰似怎伎死汉不打更待几时婆闻却云赵州合吃婆手中棒后僧举似赵州州哭云可悲可痛婆闻合掌云赵州眼光烁破四天下州令僧问如何是赵州眼婆乃竖起拳僧举似赵州州作偈曰当机觌面提觌面当机疾报汝凌行婆哭声何得失婆以偈答哭声师已晓已晓复谁知当时摩竭令几丧目前机丹霞取木佛烧向火院主呵霞拨灰曰吾烧取舍利主曰木佛何有舍利霞曰既无更取两尊烧主自后须眉堕落保宁勇曰院主须眉落且置丹霞眉毛还在也无X若见得与古佛同参若不见切忌拨无因果真净云丹霞烧木佛院主须眉堕拈杖云不是木佛掷下云谁敢烧你拟即须眉堕不拟又如何高声云行者拈取拄杖天童华曰人说院主起疑以致斯祸不知院主买铁得金一场富贵僧问志璇院主须眉为甚堕志曰一人传虗万人传实曰恁么则不堕也志云两重公案曰不晓再请益志曰筠袁虔吉头上插笔僧问赵州如何是西来意师曰庭前柏树子曰莫将境似人师曰不将境似问如何是西来意答庭前柏树子法眼问光孝曰闻赵州有柏树话是否曰无眼云皆谓有此语何道无答先师实无此语莫谤好径山云道有蹉过觉铁嘴道无又蹉过法眼若道两边都不涉又蹉过赵州直饶总不恁么别有透脱一路入地狱如箭射毕竟如何举拂子云会么喝一喝客问雪窦觉言赵州无此语眼何以肯之显曰宗门抑扬宁有轨则乎韩大伯匿笑去显问韩曰笑知客眼未正颂曰一兔横身当古路苍鹰一见便生擒后来猎犬无灵性空向枯桩旧处寻显结为友后显于雪窦唱道举有问云门树彫叶落时如何门曰体露金风云门答这僧耶为解说耶有宗上座曰待老汉有悟处即说显惊视曰非韩大伯乎曰老汉瞥地也显因乞升座说法赵州问僧曾到此间么曰曾到师云吃茶去又问僧曰不曾到师云吃茶去院主问为甚都叫吃茶去师召院主主诺师曰吃茶去睦州问X僧赵州吃茶意作么生僧云只是一期方便睦曰赵州被你一杓屎便打睦问沙弥你这生弥拜睦亦打僧问弥打你作么答不是我师不打某雪窦云这僧将一杓屎拨他二员古佛若辨得非惟赵睦二州雪屈亦乃翠巖与天下老尊宿无过辨不得到处泼人未了在问狗子有佛性也无赵州曰无问有情皆有佛性狗为甚无赵云伊有业识在又僧问狗有佛性无赵曰有问既有为甚入这皮袋赵曰知而故犯僧问台山路向甚处去婆曰蓦直去僧去婆曰好箇师僧又恁么去后有举似赵州州曰待我去勘过遂问婆台山路向甚么去曰蓦直去州便去婆曰好箇师僧又恁么去州谓僧曰台山婆为汝勘破也曾学士问雪窦曾与清老商量端的有勘破处么窦曰清道甚么曾曰又恁么去也窦云清老且置还知天下衲僧出这婆圈缋不得么曾曰这里别有箇道处赵州若不勘破婆子一生受屈窦曰勘破子也玄觉云赵州去亦恁么道何处是勘破又云非惟被赵州勘破亦被这僧勘破僧问万法归一一归何处赵州曰我在青州作一领布衫重七斤雪窦颂编辟曾经老古锥七斤衫重几人知而今抛向西湖里下载清风付与谁僧问如何是法身夹山曰法道无相问如何是法眼答法眼无瑕道吾不觉失笑曰和尚未有师在乃至请往华亭船子处去船子才见便问住甚么寺夹曰寺即不住住即不似船曰不似似箇X甚么夹曰不是目前法船曰那里学得来夹曰非耳目之所到船曰一句合头语万劫系驴橛船又问垂丝千尺意在深潭离钩三寸子何不道夹拟开口被一桡打落水才上船又拟开口船又打山大悟点头三下船曰竿头丝线从君弄不犯清波意自殊夹问抛纶掷钓如何船曰丝悬绿水浮定有无之意夹曰语带玄而无路舌头谈而不谈船曰钓尽江波金鳞始遇夹乃掩耳船曰如是如是嘱曰汝向去须藏身处没踪迹没踪迹处莫藏身吾在药山只明斯事夹辞行频顾船竖起桡曰汝将谓别有乃覆船入水逝后道吾复遣僧问如何是法身曰法身无相又问如何是法眼夹曰法眼无瑕僧举似吾吾曰这汉此回方彻芙蓉楷曰忽问老僧如何是法身羊便干处卧如何是法眼驴便湿处尿更问作么是法身买帽相头作么是法眼坑坎堆阜夹山学处不明闺阖物舍不得老僧若不当阳显示后学难以知归劝汝不用求真惟须息见诸见若息智鑑洞明会么珠中有火应须信莫向天边问太阳灵云见桃花悟道偈曰三十年来寻劒客几回落叶又抽枝自从一见桃花后直至如今更不疑沩山嘱曰从缘悟达永无退失玄沙拈曰谛当甚谛当敢保老兄未彻在沙问地藏汝作么生会藏云不是桂琛即走杀天下人妙喜云一家有事百家忙颂沙语云打破鬼门关日轮正当午一箭中红心大地无寸土伊庵曾请益华藏老人X答曰即释迦老子也未彻在沩山问仰山甚处去来仰曰田中沩云多少人仰插锹叉手沩曰今日南山大有人刈茅仰拔锹便行玄沙云我若见即踏到锹子僧问插锹意如何镜清云狗衔赦书诸侯避道问沙踏倒如何答不柰船何打破戽斗又问南山刈茅如何清云李靖三兄久经行阵云居钖云且道镜清此一判着不着僧问明招古人意在插锹处叉手处招唤僧僧诺招云还曾梦见仰山么香巖云论此事如人上树口衔树枝脚不踏枝手不攀枝忽有人问西来意不对违所问对他便丧身失命当恁么时作么生虎头招云树上即不问未上树时请道巖呵呵大笑雪窦云树上道即易树下道即难老僧上树也致一问来圜悟云项门具眼底不向对不对处作解未举已知落处若拟议觌面错过或不落二边对不对都不是作么生却得见古人落处僧到石霜举洞山云兄弟东去西去直须向万里无寸草处去良久云只如万里无寸草处作么生去霜曰何不道出门便是草洞闻云浏阳乃有古佛耶太阳延曰直道不出门亦草漫漫地且道合作么生行履良久云莫守寒巖异草青坐却白云终不妙圆通善云且道脚跟下一句作么生若道万里无寸草许你见洞山若道出门便是草许你见石霜若道不出亦草漫漫地许你见太阳若总道不得许你参见延圣何故惟有好风来席上更无闲语落人间大觉问兴化X云你道拄杖头不曾拨着一箇会佛法底凭甚么道理与么道化便喝觉便打化又喝觉又打来日觉曰我直下疑你昨日这两喝化又喝觉又打化再喝觉又打化曰我于三圣处学箇宾主句总被折倒愿与箇安乐法门觉曰这汉来这里纳败缺脱下衲衣痛打一顿化荐得临济吃棒底道理兴化谓克宾曰汝不久为唱导师答不入这保社化曰会了不入不会不入答总不与么化便打曰克宾维那法战不胜罚钱五贯设饭一堂次日又曰克宾不得吃饭即出院云居舜曰大冶精金应无变色兴化令严不是克宾大难承当若汎汎之徒翻转面皮多少时也径山杲曰云居拗曲作直然要作临济儿孙直须翻转面皮始得广道者问云盖智打维那案智下禅牀展两手以舌示之广打一坐具智云此是风力所转又问石霜珠珠云你意作么生广亦打一坐具珠曰好一坐具只是你不知落处又问真净净云你意作么生广亦打一坐具净云他打你亦打广大悟净因颂曰丈夫当断不自断兴化为人彻底汉已后从他眼自开棒了罚钱趁出院洛浦参夹山叉手立夹曰鸡栖凤巢非其同类出去洛曰自远趋风请师一接夹曰目前无阇黎此间无老僧洛便喝夹曰住住云月是同溪山各异截断天下人舌头即不无争教无舌人解语洛伫思夹即打因兹伏膺一日问朝阳已升夜月不现时如何夹曰龙衔海珠游鱼不顾洛大悟X雪峰作饭头饭迟德山托钵下法堂峰曰钟未鸣鼓未响托钵向甚处去德便归方丈峰举似巖头巖曰大小德山未会末后句德闻唤巖问不肯那巖密启其意德乃休明日陞堂与寻常不同巖至僧堂拍掌笑曰且喜老汉会末后句他后人不柰伊何虽然只得三年活德果三年示寂径山杲颂一挝涂毒闻皆丧身在其中总不知八十翁翁入场屋真诚不是小儿嬉僧到雪峰以手托庵门引身出曰是甚么僧亦云是甚么雪低头归庵僧辞到巖头举前话巖曰他道甚么答他无语巖曰当时悔不向伊道末后句若向道人不柰雪老何僧至夏末请益前话巖曰何不早问答未敢容易巖曰雪峰虽与我同条生不与我同条死要识末后句只这是雪窦颂末后句向君说明暗双双底时节同条生也共相知不同条死还殊绝还殊绝黄头碧眼须甄别南北东西归去来夜深同看千巖雪僧问径山杲为甚低头归庵杲曰疑杀天下人又问巖头末后句杲曰若不同牀睡焉知被底穿又问同条生不同条死杲曰杀人须是杀人刀活人须是活人剑保福问与么与么不与么不与么作么生罗山召福福诺罗曰双明亦双暗福后问如何是双明亦双暗答同生亦同死别有僧问福同生亦同死时如何福曰彼此合取狗口僧曰和尚收取口吃饭其僧却问罗山同生亦同死时如何罗曰如牛无角问同生不同死时如何曰如虎带角X问洞山蛇吞虾蟆救则是不救则是洞曰救则双目不睹不救则形影不彰幻寄曰洪州廉使问马祖吃酒肉是不吃是祖曰吃是中丞禄不吃是中丞福人问国一师邮舍刲羊一人救一人不救罪福异乎国曰救者慈悲不救者解脱此三尊宿一人雷轰电扫却堕见渗漏一人珠辉玉润却堕情渗漏一人山高水深却堕语渗漏若能辨出有目如盲若辨不出有口若哑更或道一模脱出无有参差搥胸大哭有日在云门问洞山初曰近离甚处答查渡问夏在甚处答湖南报慈问几时离彼答六月二十五门曰放汝三顿棒初明日问过在甚么处门曰饭袋子江西湖南便恁么去初大悟曰他后向无人烟处不蓄一粒米接待往来尽与伊抽钉拔楔脱却布衫教伊作箇无事衲僧门曰你身如椰子大开得如许大口初礼拜圜悟曰只为云门语好拈他情解便发得洞山悟处如临济被大愚拈他情见便会得彻后僧问如何是佛便道麻三斤看他那里是安排得来祖师门下一覰便见虽然点破纲宗要且意在未疴时明眼汉没窠臼所以巖头道若论战也箇箇立在转处向未疴时一覰便见廓大一路相似灵俐汉疑着处一点便会五祖演曰如牛过窗櫺头角四蹄俱过因甚尾巴过不去高峰妙颂曰等闲放出这牛儿头角分明举似谁若同尾巴尖上会新罗鹞子过多时雪巖举梁武问初祖如何是圣谛第一义答廓然X无圣武曰对朕者谁答不识帝不契祖至魏后武问志公志曰陛下识此人否曰不识志曰此是观音大士传佛心印帝曰当遣使去诏志曰莫道陛下合国人追他也不回初祖与武一挨一拶如两镜相照间不容发无端被志公向明镜上彩画虗空翻成瑕翳武问第一义教有真俗二谛第一义即真谛答廓然无圣且道是为武帝说答他话毕竟廓然无圣理作么生第一义义何所宗兄弟到这里也须着些眼目揣摩始得往往尽道武被祖当面热瞒殊不知武是作家君王到他面前一点也用不着随口便问对朕者谁好兄弟遮一句大亲切祖到这里未免露出本来面目道箇不识武不契又是放开漫天铁网了也后问志公也要此话大行志曰陛下识此人么臂肘不向外曲曰不识达磨元来犹在志云此是观音传佛心宗和声便好一时屏出武曰当遣使诏能纵能夺能杀能活志曰合国人去亦不回若回堪作甚么此是祖师门下第一箇话头颂者拈者古今不知多少未免尽道武蹉过祖诚谓刁刀相似一箭寻常落一鹏更加一箭巳相饶直归少室峰前坐梁主休云更去招是白云端颂多谓落一鵰颂廓然无圣加一箭是颂不识如是识情计较讨什么端和尚也末后二句只寻常俗语凡宗门语不说体便说用不说事便说理若向者两句亲见白云方知一句全体一句全用理事双全白云与祖同帝在杨子江心握手却X在凤凰台上相逢雪窦颂圣谛廓然何当辨的对朕者谁还云不识者四句一时颂了为他才宽又下箇注脚道因兹暗渡江岂免生荆棘两句占了多少田地合国人追不再来千古万古空相忆休相忆清风匝地有何极要紧是者一句透得千七百则许你穿却且道落在什处者里有祖师么唤来与老僧洗脚保宁勇颂炼得通红打一鎚周遭无数火星飞十成好箇金刚钻摊向门前卖与谁四句子却无你下口处无计较处且道落在达磨武帝志公何人分上须是参始得衲亦有颂西来十万路迢迢智鑑当轩影莫逃四海浪平龙睡稳九天云净鹤飞高圜悟云武帝不识与达摩道底是同是别人多错会达磨是答他禅武是相识之识且得没交涉志公恁么问何不一棒打杀免见𣘻煳雪巖举马祖坐禅死水不藏龙让祖问图什么打草惊蛇马云图作佛妄想不少让取甎去磨垂丝千尺马曰作什么上钩了也让曰磨作镜意在深潭马曰甎岂成镜巳是照天照地让云磨甎不成镜坐禅岂成佛露出本来面马云如何即是把定咽喉也让云牛驾车不行打车是打牛是喝云若于此喝下承当去莫问打牛打车和让师手内甎百杂碎直得寒光炯炯洞彻山河让又曰汝学坐禅禅非坐卧佛亦非定相于无住法不应取舍若学坐佛即是杀佛未达其理马闻如饮醍醐古人根利一拨便转今人何不也思量打牛打车毕竟意作X么生当知者便是金刚圈栗棘蓬试咬嚼看等闲咬着方知磨甎真箇成镜坐禅断不成佛颂曰万法俱忘百念灰等闲蓦鼻拽将回镜光一照明如日直得木人心眼开雪巖举百丈再参马祖即日恭惟马竖拂尊候万福丈云即此用离此用强生分别马挂拂旧处依旧孟春犹寒马却问汝后将何为人不可更别有也丈亦竖拂好儿终不使爷钱马云即此用离此用毫发无差丈挂拂旧处总离者里不得马震威一喝丑举止丈大悟直得三日耳聋真箇么往往道喝下大悟不知阿魏无真黄金无假古今老和尚不辨青黄独雪窦较些子道大冶精金应无变色汾阳颂偶因无事侍师前师指绳牀角上悬举放却归本位立分明一喝至今传顺朱填墨不是好手真净颂客情步步随人转有大威光不能见突然一喝双耳聋那咤眼开黄檗面大力量人语默里转却妙喜颂马驹脚下丧家风四海从今信息通烈燄堆中捞得月巍巍独坐大雄峰说道理则不无要见马祖百丈远在兄弟欲承当箇事如奔流疾𦦨眨眼剑去久矣丈才见竖拂便折作两段尤较些子无端问即用离用鼻绳落他手也便被他拖拽至震威一喝却道大悟耳聋三日大屈哉还识羞么山僧路见不平与一颂一喝当头雷电奔人闻说亦闇消魂看来何止聋三日直到如今海岳昏雪巖云山青水绿昼明夜暗皆正法眼藏光头头显露万劫不变坏临济却X道向瞎驴边灭莫是颠倒语么可惜三圣不与他绝尽对道争敢灭却扶起济醉后添盃道忽人问作么道圣也好一喝只是迟三刻致被济太阿到持尽大地人至今亡锋结舌山僧路见不平要为伊刬削济将迁化入地狱有分在吾去世后不得灭正眼圣云怎敢灭巳是扫土也济道忽人问作么道待问即答圣便喝忙作么济云谁知正法眼藏向瞎驴边灭脑后见腮汝等向者里还见临济也无若见正法眼向瞎驴边灭若不见正法眼向瞎驴边灭且道诸譌在甚处保宁勇颂出门把手再叮咛往往事从叮嘱生路远夜长休把火大家吹灭暗中行今义学道路远夜长句是颂向瞎驴灭莫谤保宁好佛鑑颂瞎驴灭却正法眼出得儿孙满大唐须信茫茫远烟浪灼然别有好商量且道商量箇甚么我也有颂杀活纵横得自由悬崖撒手觅冤讐瞎驴灭却正法眼射斗寒光夜不收云巖举南院道诸方只具啐啄同时眼不具啐啄同时用与么话非但屈辱诸方抑亦鼓弄他家男女子啐毋啄正恁么时唤同时用即是唤同时眼即是者僧不辨端由未免上他钩线问如何是同时用被南院向咽喉一捻道作家不啐啄啐啄同时失者僧也会道此犹是学人问处南院翻一箇浪头道你问处作么生僧云失鰕跳不出斗院便打终是老婆心切僧不肯后云门二僧举一云当时南院棒折那冷地不甘僧闻有省八两元来是半斤后往X省觐千里迢迢任去来院巳迁化相见巳了乃访风穴因行不妨掉臂穴问莫是问啐啄同时话底么面目现在僧云是还识羞么穴问当时作么会僧云我当时如在镫影里相似不但当时穴曰汝会也冬爪印子仰山不然诸方只具啐啄同时用不具啐啄同时眼忽问同时眼听颂同时啐啄不同时石火电光犹较迟镫影里行今巳会蹉跎非是落便宜雪巖举洞山有一物上拄天下拄地黑律漆是什么物既是常在动用中为什动用中收不得问泰道过在什么处泰道过在动用中被洞掇退果桌泰得果吃不得吃五祖别泰语道来朝更献楚王看与过在动用中相去多少大沩云诸人还知洞落处么且道落在什处沩道若不知往往作是非得失会自是大沩作者见解沩又道者果子非但泰不得吃尽大地人也不敢正眼覰看覰着则瞎云盖云洞山虽有打破虗空的钳鎚且无补缀底针线杜撰不少盖又云待伊说过在动用中但云请吃果子不劳拈出盖又道泰首座若是箇衲僧吃了也须吐却特地一场愁五祖大沩云盖三人与么说要见洞山大远在山僧别行一路有一物拄天拄地黑律漆拈拄杖常在动用中收不得过在什处卓一下当时若下得者一卓纵尽大地是一枚果子也须粉碎听颂树头金果铁团圞千圣犹难着眼看莫道临机曾掇退当阳托出巳和盘雪巖举风穴云若立一尘家国兴盛野老颦蹙X山河大地不碍眼光不立一尘家国丧亡野老安帖尽大地要觅纤尘不可得于此明得阇黎无分全是老僧三世佛祖齐立下风于此不明老僧即是阇黎尽大地人仰望不及老僧与阇黎亦能悟却天下人亦能迷却天下人人贫智短马瘦毛长要识阇黎么这里是四五百条花柳巷二三千处管絃楼要识老僧么这里是有意气时添意气不风流处也风流只如云门道者里即易那里则难又作么生却须参始得山僧到此巳是口里胶生未免借古人鼻孔别资一路拈杖云即此见闻非见闻无余声色可呈君箇中若了全无事体用何妨分不分如不然更听颂且看双放更双收有底欢声无底愁一切圣贤如电拂大千沙界海中沤雪巖举兴化打中间案又打克宾案且道相去多少辨得便见兴化八万四千毫毛孔孔皆透不然听注脚问四方八面来时如何是甚么人化云打中间的棒折了也僧礼拜徧地是刀鎗化曰昨赴村斋值一阵卒风暴雨向古庙里亸得过七佛以前也未有这箇消息诸人闻举有不甘者么出来对众证据如无听颂阿师昨日赴村斋几被他人一窖埋暴雨卒风回避得也成平地露尸骸高峰举僧问不慕诸圣不重已灵如何香严云万机休罢千圣不𢹂腊月扇子疏山作呕曰是何言欤严云不肯那疏曰是胡来胡现严曰汝莫道得么答道得平地干戈严云试道看疏云须还师资礼始得赤眼X遇着火柴头严乃礼拜问疏曰何不道肯诺不得全草贼大败严云直饶恁么道也须倒疴三十年设使住山无柴烧近水无水吃分明记取棒打石人头嚗嚗论实事后住疏山果如前记二老互相屈辱山僧从头解注还分优劣也无若谓不分因甚倒疴三十年若谓分漏逗在甚处缁素得出非惟截断天下人舌头释迦弥勒与你作奴亦不为差不然更听颂洞彻是非如梦幻转身未免堕深坑须知别有通霄路不许时人造次行中峰举沩山问香严父母未生前试道一句看贼无种相鼓笼严无对不欠一丝毫屡乞说破胡饼里讨甚汁我说底是我底不干汝事将谓将谓元来元来严乃焚弃文字结茅自处错击竹作声有省邪法难扶遥礼沩山面皮厚多少若为我说破何有今日事如何是今日事一击忘所知那里学得来更不假修持远在动容扬古路碍塞杀人不堕悄然机未敢相许处处无踪迹要眼作么声色外威仪莫谤他好诸方达道者那箇是咸言上上机承虗接响所以道向自已胷中流出盖天盖地不是知音徒劳侧耳宝叶源请益虗堂德山末后句若有德焉得不会若无巖又道德未会堂曰问首座诣闲极云值濯足亟进水举叩云掬水浇泼曰有甚末后句源不契见堂堂曰那那我向你道他会得源领旨朱心圆居士云有道源无端被云老浇一杓恶水堂公更向虗空里添箇楔不道不是但洗脚水有甚X滋味湛然澄举鼓山赴闽王请因缘曰雪峰道好只箭射入九重城里去早是抛钩掷钓孚曰待勘过盲龟跛鼈纳败缺了也孚趁至中路归举似峰大似把髻投衙峰云他有语在须知不是好心孚云老冻脓犹有乡情在祇知贪程不觉蹉路峰便休无齿大虫伤人不知痛显圣与么判久参定知雪峰做处若初机切不得向三人分上着脚直须自己有箇活路始得心圆道者公案大慧捉得贼子云门捉得贼魁各具一只眼毕竟事主分上少检点在鼓山若是箇咬人师子待云忽遇三军围绕时如何擘面便与一掌且教孚老颊上彫两行金印将甚面孔见人心圆虽然截直提持还有代孚老原罪底一语在不得错举密云悟举高峰海底泥牛衔月走四句内有一句能纵夺能杀活简校得出参学事毕高峰不妨奇特只是不经简校古南门云简校不妨简校只是无甚奇特南㵎门云高峰坐断狮巖天下人没柰伊何因甚到者里却又忍俊不禁一场败露山僧将老祖陈年骨董倾拨诸人面前还有向箇里着得眼者么靠杖云得行便行得坐便坐大小高峰一状领过不退勇云狗衔镫盏街前去老鼠偷盐咳𠻳归露柱堂前惊破梦开门雪里放乌龟内有一句有权实有照用能纵夺能杀活若简得出许汝买草鞋行脚速道速道僧拟议勇直打出伊庵曰还识得这一句否且道高峰是那一句不退是那一句云门澄问石雨X方曰赵州道狗子无作么生方曰和尚着棋某麤知心圆别云合取屎孔伊庵别曰问他作么门问他道有又作么生圆云但掩鼻而出伊曰太无厌生方矢口颂云家家有幅遮羞布圆曰何不遮却伊曰这是传家之宝放下便能当雨露圆曰何不放下伊曰天晴不肯走直待雨霖头独怪当年老赵州圆曰两重公案伊曰这贼掷却头巾顶却袴圆曰更卖弄在伊曰顶过的草鞋抛在甚处门大喜付以断拂一枝故号断拂圆曰头顶破袴手拏断拂有甚体面伊曰不风流处尽风流磬山修上堂维那拟白椎玉林琇喝住曰待我问了白椎问昔日大唐无禅师今还有么修拈杖作打势曰看棒琇喝修亦喝琇复喝转身云不是狂儿多意气祇因曾透上头关便出修喝一喝琇亦喝遥闻重白椎琇高声云叹死气修举拂语琇云此拂收放自由特付与你琇竟出修乃悬拂牀角琇后有出山意作礼曰师龟毛拂前放之公所一任大众观瞻今思事无一向作偈收之修云偈聻琇拈拂便打修笑曰儿大欺爷琇云不劳赞和连打两拂而退如上所录历祖机用拈颂征别箇箇示人活泼泼地如水上捺葫芦捺着便转指西话东欺胡谩汉千差万别万怪千奇诸来哲如能一一契证消归自己本分便时时见天真之佛处处有出身之途杀活同时透脱自在不为古人誵讹堪作后人眼目斯非今日之禅状元欤X纲宗纲者提挈众目之主脑宗者汇合万流之朝归故拈花微笑我佛之纲宗也拜立得髓初祖之纲宗也六代传衣五家分𦦨孰不奉此纲宗为正脉尽未来际岂可越此拈花拜立之玄旨而别奉纲宗耶今沩仰云门法眼三宗閴寂无传姑置不论若临济家人法照用宾主四喝三玄要及洞家君臣王子内外绍明暗正偏等名祇是当机接众有此施设爪牙而后人崇此以为临济曹洞宗旨末矣今就灯录所载略为集录以存大概俾来哲了然彻照融会贯通微特于自己消识功熏淘汰琢磨深有利益其于接勘后学暗合古人轨则复出自己机杼神出鬼没妙用难思便是临济洞山两尊宿复现世间不亦尽善也夫世尊覩明星悟道古德颂云因星悟道悟罢非星不逐于物不是无情世尊灵山拈花示众迦叶独破颜微笑世尊曰吾有正法眼藏涅槃妙心实相无相微妙法门不立文字教外别传付嘱摩诃迦叶初祖命徒言所得道副曰不执文字不离文字而为道用祖曰得吾皮尼总持云我今所解如见阿閦佛国一见更不再见祖曰得吾肉道育曰四大本空五蕴非有我见处无一法可当情祖曰得吾骨慧可礼拜依位立祖曰得吾髓南岳让谒六祖祖曰何处来答嵩山祖曰什么物什么来经八载乃曰说似一物即不中祖曰还可修证否答修证即不无染污即不X得祖曰只此不污染诸佛之所护念汝既如是吾亦如是汝足下出一马驹踏杀天下人衡岳道一师坐禅让问图甚么一曰图作佛让取甎磨一曰磨甚么让曰磨作镜一曰磨甎岂得成镜让曰坐禅岂得成佛一问如何即是让曰如牛驾车不行打车是打牛是一无对问如何用心即合无相三昧让曰汝学心法如下种我说法要如天泽汝缘合故当见其道问道非色相如何能见让云心地法眼能见乎道无相三昧亦复然矣问有成坏否让曰若以成坏见者非见道也偈曰心地含诸种遇泽悉皆萌三昧花无相何坏复何成野鸭过马祖问是甚么百丈云野鸭飞过去也马扭丈鼻痛失声马曰又道飞过去也丈有省归寮哭同事问马云是伊会也汝自问他同事问丈乃大笑次日祖才升座丈出卷却席祖便下座至方丈问我未曾说话为甚卷席丈曰昨被扭鼻痛今又不痛也马曰汝深明昨日事丈侍马祖视牀角拂子丈曰即此用离此用马问汝向后开两片皮将何为人丈取拂竖起马曰即此用离此用丈挂拂旧处马振威一喝丈直得三日耳聋黄檗参丈问巍巍堂堂从何方来檗曰岭南丈问为何事檗曰不为别事礼拜问从上宗乘如何指示丈良久檗曰不可教后人断绝去也丈曰将谓汝是箇人一日举再参话曰老僧被一喝直得三日耳聋檗不觉吐舌曰今因举得见马祖大机大用然且不识马祖若嗣马祖X巳后丧我儿孙丈曰见与师齐减师半德见过于师方堪传授子甚有超师之见临济问佛法的的大意黄檗便打三度皆然告睦州今且辞去睦告檗曰后生甚奇特巳后为一株大树荫天下人在济辞檗曰参大愚必为汝说济问愚三度被打不知有过无过愚曰檗与么老婆心为汝得彻困更来这里问有过无过济大悟曰元来黄檗佛法无多子愚搊住曰这尿牀鬼子适来道有过无过今却道佛法无多见箇甚么道理速道速道济于愚肋下筑三拳愚拓开曰汝师黄檗非干我事济回檗云这汉来来去去有甚了期济曰只为老婆心切举前话檗曰大愚饶舌待来痛与一顿济曰说甚待来随后便掌檗曰这风颠汉来这里捋虎须济便喝檗唤侍者引颠汉参堂去济后谓普化克符曰我欲于此建立黄檗宗旨且成就我二人珍重下去三日后普化问三日前说甚么济便打克符问打化作么济亦打此是临济一枝历代相承之大纲宗也临济曰有时夺人不夺境有时夺境不夺人有时人境两俱夺有时人境俱不夺克符问夺人不夺境济曰煦日发生铺地锦婴儿垂发白如丝问夺境不夺人济曰王令巳行天下徧将军塞外绝烟尘问人境俱夺济曰并汾绝信独处一方问人境俱不夺济曰王登宝殿野老讴歌诸方目为四料拣济又云中下根来我夺境不除法中上根便境法俱夺上上根便境法人俱夺如出格见解X人来便全体作用不历根器到这里学人着力处不通风石火电光即过拟心即差若眼定动即没交涉有解者不离目前大慧杲云此事决不在言语上若在言语因甚达摩却道单传心印不立文字语言直指人心见性成佛因何不说传玄妙传言语事不获巳说箇心性巳狼借也要拔生死根纵饶念得一藏教唤作运粪入却被障正知见不现只管理会心性禅道枉费精神古人一言半句设箇栗棘蓬教透若英灵者栗棘蓬是甚弄猢狲家具盖你不能一念缘起无生一向在意识边向宗师口讨玄妙却被倒翻筋斗自家本命依旧不知落处当时克符问临济不知那里得此闲言语还会么煦日句是境婴儿句是人符颂曰夺人不夺境缘自带誵譌有甚誵譌拟欲求玄旨思量反责么诬人之罪骊珠光灿烂仙桂影婆娑何不早恁么道觌面无差互还应滞网罗又被风吹别调中大概在骊珠两句上是境思量者人蹉过觌面被语网罗乃存境而夺人王令句夺境将军句存人符颂夺境不夺人寻言何处真也须闲处作提防问禅禅是妄究理理非亲好事不如无日照寒光淡山摇翠色新贫儿思旧债直饶玄会得也是眼中尘自起自倒日照二句是境直饶二句夺了也并汾二句人境两夺符颂人境两俱夺从来正令行巳落第二不论佛与祖那说圣凡情买石得云饶拟犯吹毛剑还如值木盲识法者惧进前求妙会特地斩X精灵前箭犹轻后箭深正令既行不留佛祖如吹毛剑不可犯其锋王登二句符颂人境俱不夺思量意不偏会么是法住法位主宾言不异世间相常住问答理俱全添减一毫不得踏破澄潭月犹有这箇在穿开碧落天劳而无功不能明妙用动着即错沦溺在无缘却依旧处若要分明得但向垂示处看有时夺人不夺境夺境不夺人有时人境两俱夺人境俱不夺恁么便是若理会便不是莫道诸人理会不得妙喜也会不得许你闻不许你会如上解註齐闻齐会了临济意果如是乎若只如是临济宗旨岂到如今若记着一箇元字脚是第一等恶口生死根本也真要参禅百不会虗却心来共你理会临济云我有时先照后用有时先用后照有时照用同时有时照用不同时先照后用有人在先用后照有法在照用同时驱耕夫之牛夺饥人之食敲骨取髓痛下针锥照用不同时有问有答立宾立主合水和泥应机接物若是过量人向未举前撩起便行犹较些子汾阳云先照后用且共汝商量先用后照汝是箇人始得照用同时作么生抵当照用不同时作么生凑泊三山云僧来问甚处人或甚处来先照待伊定动或棒或喝是后用僧来便打便喝先用一法随云还会么汝道是甚么意是先用后照僧来棒喝看他如何承当下语即用即照僧来云汝来也或打一棒看他如何支遣应答再作商量不拘X一格是照用不同时径山杲云有不受瞒的汉来道者里甚么所在说照说用说宾说主拽下椎一顿也怪不得临济云有时一喝如金刚王宝剑有时如踞地师子有时如探竿影草有时一喝不作一喝用作么生会三山云剑言快利难当截断学人情见狮谓不落窠臼一吼羣兽脑裂稍犯便遭爪牙吞噬探竿验学人见地深浅邪正当面欺瞒不作喝用千变万化最玄最妙向者里转得身方见临济用处临济云宾主相见学人拈一胶盆子主不辨境上作模样被学人喝不肯放唤作宾看主师家随学人问处即夺学人被夺不肯放是主看宾学人应一箇境知识辨得抛向坑里是主看主学人披枷带锁知识更与添一重学人欢喜彼此不辨是宾看宾所举辨魔知其邪正宾看主位中符云惯折骊龙头上角学人有鼻孔主看宾位中符云驱耕夺食看临时学人无鼻孔主看主位中云棋逢敌手两家有鼻孔宾看宾位中云盲瞽相逢两家无鼻孔此则与临济全同僧问宾中宾克符曰倚门傍户犹如醉此亦学人无鼻孔问宾中主克符曰目瞽瞳神不出头埋头人不识指学人有鼻孔问主中宾克符曰高提祖印利物带悲此宾字指利物边非师家无鼻孔问主中主克符曰横按镆䥺全正令此主字指师家机用莫测言僧问宾中宾雪窦云满面埃尘此上宾字指用下宾指不能用问宾中主窦云玄沙勐虎主字指能用问主X中宾窦曰月带重轮又曰温故知新此体用双彰也问主中主窦曰大千揑聚此体用双泯与洞家但能相续名主中主合此条宾主师家学家皆可说得天目晦有四宾主辨归示辨中细心参看僧问真佛真法真道临济曰佛者心清净是法者心光明是道者处处无碍净光是三即一皆空名无实山僧见处与佛祖不别若第一句荐得堪与祖佛为师第二句荐堪与人天为师若第三句荐自救不了问第一句济曰三要印开朱点窄未容拟议主宾分问第二句济曰妙解岂容无着问沤和争负截流机问第三句济曰但看棚头弄傀儡抽牵全借里头人乃曰大凡演唱宗乘一句中须具三玄门一玄门须具三要有权有实有照有用汝等诸人作么生会南院问第一句三要语风穴随声便喝问第二句妙解语穴曰未问巳前错问第三句棚头语穴曰明破即不堪院许之神鼎諲曰若问我第一句苍天苍天第二句有什么驴汉第三句近前来向你道才近前便打恁么会也不负西来意佛法不是磨稜合缝底道理直是嫌佛不作嫌法不说方可珍重僧问首山第一句答大用不扬眉棒下须见血问慈悲何在答送出山门外问第二句答不打恁么驴汉问如何接人答如斯争柰何问第三句答解问无人答问对者是谁答莫使外人知问和尚第几句荐得答月落三更穿市过僧问汾阳如何是学人着力处答嘉州打大象问学人X转身处答陜府灌铁牛问学人亲切处答西河弄师子乃曰若人会此三句巳办三玄更有三要语在切须荐取颂云三玄三要事难分得意忘言道易亲一句明明该万象重阳九日菊花新又云汝还会三玄底时节么直须会古人意然后自心明去更得通变自在受用无穷唤作自受用身佛不从他教便识得自家活计问什么活计答两只水牯牛双角无栏卷复曰若要于此明得去直须得三玄旨趣始得受用无碍颂曰第一玄法界广无边森罗及万象总在镜中圆第二玄释尊问阿难多闻随事答应器量方圆第三玄直出古皇前四句百非外闾氏问丰干者箇是三玄颂作么生是三玄旨趣直教决择分明莫妄道曾亲近和尚与我说了诳吓他人吃铁棒有日在又曰一句中须具三玄三要宾主历然所以道粉骨碎身未足酬一句了然超百亿三山来载济宗八棒一触令支玄棒三山云如宗师置一令学人不知避触犯当头支离玄旨师便打是罚棒二接机从正棒宗师接人当打而打谓之从正三靠玄伤正棒学人务奇特靠玄妙反伤正理师打亦罚棒四印顺宗旨棒师示宗旨学人相应师便打是印来机名赏棒五取验虗实棒学人才到或进语便打是验虗实不在赏罚类六盲枷瞎棒不办来机一味乱打此师家过七苦责愚痴棒学人不分晓十分愚痴师叠打他八扫除凡圣棒凡情圣解一并扫除道得道不得皆X打断学人命根乃上上提持用棒最妙者名为正棒玉林琇云第一须发心谛当必专为生死始得第二须工夫谛当参一话头一生不透一生参今生不透来生参第三须悟处谛当不认识神不陷空豁不疑生死不疑古今不强作主宰不以卤莽承当为有力量不以硬差排为不疑不以麤放狂乱为大机大用不以颟顸为透脱无余若竿头宜进而不进言句应参而不参不烦穿凿而穿凿不可抹杀而抹杀入门一蹉深可痛哭第四须师承谛当不蹉过师家相为处否不孤负师脑后深锥否洞明从上纲宗否不施为偏重瞎人眼目否若无真正宗师为之打瞎顶门眼虽有实悟为人则祸生倘己见既偏投师又谬邪毒入心如油入面更或不知认错漫云自肯不受人究竟谓之不被他转此等何足挂齿第五须末后谛当不透末后关而言得大机大用具本分草料鲜不为麤恶狂徒不知有此关于古人参悟与悟后重疑不移前作后指悟为迷者鲜矣谤先圣误后人皆由不知向上一关可不惧乎第六须修道谛当自己觉察是顿悟顿修根器否是果地善知识否打成一片速于香林否不走作过涌泉否现业流识净尽否事事无碍否行解相应名祖试看是何标格第七须为人谛当决要人真参实悟悟后达向上关捩决以见性谓之悟不可于人认识之谬云有省于人向念未生时认妄为真印云有省宁绝嗣勿乱传前六自X错后一错人山僧与么训亦是怜儿不觉丑曹洞宗青原思问六祖当何所务即不落阶级祖问曾作恁么来答圣谛亦不为问落何阶级答圣谛尚不为何阶级之有祖深器之思令石头迁持书让和尚曰速回有箇鈯斧子与汝住山迁至未呈书便问不慕诸圣不重己灵时如何让曰子问太高生何不向下问迁曰宁可永劫受沈沦不从诸圣求解脱让便休迁便回思问书达否迁曰书亦不通信亦不达去日蒙许鈯斧子便请思垂一足迁礼拜云巖晟造药山药问百丈有何言句晟曰有时众立以杖赶散复召众众回首丈曰是甚么药曰今日因子得见海兄晟顿省礼拜洞山价问云巖无情说法甚人得闻巖曰无情得闻问和尚还闻否巖曰我若闻汝即不闻吾说法洞曰某为甚不闻巖竖拂曰还闻否洞曰不闻巖曰我说法汝尚不闻岂况无情说法乎洞曰无情说法该何教典巖曰弥陀经水鸟树林皆念佛念僧洞有省又问百年后有人问还邈得师真否如何祇对巖良久云祇这是洞沈吟巖曰承当箇事大须审细洞犹涉疑后过水覩影大悟偈曰切忌从他觅迢迢与我疏我今独自往处处得逢渠渠今正是我我今不是渠应须与么会方得契如如洞问曹山名甚么曹曰本寂问那箇聻答不名本寂洞深契之授洞上宗旨复问子向甚处去曹曰不变异处去问不变异处岂有去耶答去亦不变异此即洞曹X一宗历祖相承大纲宗也洞作正偏五位颂云正中偏三更初夜月明前莫怪相逢不相识隐隐犹怀旧日嫌古辙云正中偏就初悟此理时立理是正悟是偏三更初夜黑表理然以月明前显黑是黑显时便有明犹理必由悟显理显时却好是悟也天童觉于相逢不相识句着语云虽然同共住到底不知名私谓相逢而仍不相识却好是初悟景象一相识即漏入阴界矣然人往往错过都由于隐隐地总倚旧日明了识为依靠此则虽相逢而全不明了故云犹怀旧日嫌无闻聪问笑巖曰子之父母何在答有则有只是佛眼覰不着某目亦不见若见即非真父母偈曰本来真父母历劫不曾离起坐承他力寒温亦共知相逢不相见相见不相识为问今何在分明举似师是此句註也如以不识作不知解亦可但浅薄矣偏中正失晓老婆逢古镜分明觌面别无真休更迷头犹认影古辙云就见道后用功时立功熏偏理是正失晓老婆表偏古镜表正由奉重力见更亲前但未能造理尚在影象故戒迷头认影正中来无中有路隔尘埃但能不触当今讳也胜前朝断舌才古辙云此位是得法身亦即正位前半分是转功就位后半分是转位就功中间即尊贵位无中正也路偏也隔尘埃以方转身尚未入俗隔也尊不可犯犯即污染须善回互从旁显有语中无语无语中有语故胜断舌才兼中至两刃交锋不须避好手犹如火里X莲宛然自有沖天志古辙云就功位齐彰时立正既来偏偏必兼正作家相见纵夺互用自不伤锋犯手如火莲无损乃他受用三昧是透法身大机大用洞山离三渗漏临济具三玄要俱不出此兼中到不落有无谁敢和人人尽欲分常流折合归来炭里坐古辙云就功位俱隐时立无正偏迹故不落有无及尽今时还源合本故归炭里坐如佛说究竟涅盘义乃自受用三昧虽大用繁兴了无朕迹有谓正中偏作体中发用释偏中正作从用归体释者非是云巖宝镜中如世婴儿五相完具不去不来不起不住婆婆和和有句无句终不得物语未正故古辙引涅槃经云不能起住去来语言名婴儿行如来亦尔如来不着诸法不能来者如来身行无动摇不能去者如来巳到大涅槃不能语者如来为诸众生演说诸法实无所说今以例法中具五位也重离六爻偏正回互叠而为三变尽成五原宗辨谬云以初二为初叠以三四为二叠以五六为三叠以初二爻为初变以二三爻为二变以三四爻为三变以四五爻为四变以五六爻为五变错然则吉不可犯忤古辙云离初九辞错然敬之旡咎言正中尊贵位当错然敬之不可触犯所谓不触当今讳也外寂中摇系驹伏鼠古辙云外观似寂中实摇摇如系驹不忘驰伏鼠偷心在也如虎之缺如马之馵古辙云虎食畜不至耳马立时四足中必一足馵不着地此以例语忌十成也X五位功勋僧问向答吃饭时作么生又曰得力须忘饱休粮更不饥即君视臣也吃饭句谓日用间不可须臾忘却得力二句即圣化无为义洞山颂云圣主由来法帝尧御人以礼曲龙腰有时閙市头边过到处文明贺圣朝问如何奉答背时作么生又曰只知朱紫贵辜负本来人即臣奉君识得背是合尘便知奉是合觉朱紫二句谓当全归白净识勿倚任六识功熏为极则也洞颂净洗浓粧为阿谁子规声里劝人归百花落尽啼无尽更向乱峰深处啼问如何功答放下锄头时作么生又曰撒手端然坐白云深处闲翻转本体作功夫故云功由前把锄奉重今即放锄禾苗任运滋茂端然二句契入正位有无为而治景象洞颂枯木花开劫外春倒骑玉象趁麒麟而今高隐千峰外月皎风清好日辰枯木开花是此位功义月皎风清所谓深处闲也问共功答不得色又曰素粉难沈迹长安不久居古辙云前功是一色诸法俱隐今一色消诸法俱现不复得一色也素粉二句亦指前一色不可久居也洞颂众生诸佛不相侵山自高兮水自深万别千差明底事鹧鸪啼处百花新问功功答不共又曰混然无讳处此外复何求古辙云由前共今则不共圣法亦不可得理事混然无迹造道极致更何求哉此几于不动地无功可言然视妙觉位尚有无功之功在故云洞颂头角才生巳不堪拟心求佛好羞惭迢迢空劫无人识肯向南询X五十三迢迢空劫是甚么境界还知否涌泉欣曰我四十九年尚有时走作若识不尽轮回不出但尽却今时始得成立唤立中功转功就他去亦唤就中功相续大难若不知有啼哭有日在洞曰辨验三种渗漏一见渗漏机不离位堕在毒海明安云谓见滞所知若不转位即在一色二情渗漏滞在向背见处偏枯明安云谓情境不圆滞在向背取舍是识浪流转直须离二边不滞情境三语渗漏究妙失宗机昧终始浊智流转明安曰滞在语句失宗当机暗昧须有语中无语无语中有语始得妙音密圆也问如何行鸟道洞答不逢一人直须足下无私去问莫便是本来面目否答因甚颠倒认奴作郎问本来面目答不行鸟道洞山宾主句洞问龙山如何是主中宾答青山覆白云又问主中主答长年不出户问宾主相去几何答长江水上波问宾主相见有何言说答清风拂白月后洞问僧主人公答现祇对次洞曰认驴前底为自己宾中主尚未明况主中主僧问主中主答自道取问某道祇宾中主如何是主中主答恁么道即易相续也大难古辙载僧问广德义宾中宾答荡子无家计飘零不自知问宾中主答茅户挂珠帘问主中宾答龙楼铺草座问主中主答东宫虽至嫡不面圣尧颜洞山纲要偈一敲唱俱行曰金针双锁备叶路隐全该宝印当风妙重重锦缝开古辙云初句言偏正并用次句言正偏互X挟虽隐而弗显正偏无不全该三句言正中妙挟之印当众生机感四句因机感而五位皆显二金锁玄路偈曰交互明中暗功齐转觉难力穷忘进退金锁网鞔鞔古辙云明喻功暗喻正初借功趋位明中暗次借位明功暗中明至于功位齐彰犹贵功位并转若穷而不转则事理迹未消圣凡情未尽是谓玄路之锁三不堕凡圣偈曰事理俱不涉回照绝幽微背风无巧妙电火烁难追古辙云此明正偏双泯回照非特无迹即幽微亦绝三句谓有当机则巧拙斯形此机感不到之地有何巧拙圣凡哉即兼中到位曹山云正空界本来无物偏色界有万象形正中偏理就事偏中正事入理兼带者冥应众缘不堕诸有非染非净非正非偏故云虗玄大道无着真宗推此位最玄妙僧问君答妙德尊寰宇高明朗太虗问臣答灵枢宏圣道真智利羣生问臣向君答不堕诸异趣凝情望圣容问君视臣答妙容虽不动光烛本无偏问君臣道合答混然无内外和融上下平又曰不欲犯中此吾宗法要偈曰学道先须识自宗莫将真际杂顽空妙明体尽知伤觞力在逢缘不借中出语直教烧不着潜行须与古人同无身有事超岐路无事无身落始终按无身有事即知有功也无事无身即双泯也俍师云此提出宝镜中君臣二字下箇注脚不与洞山五位全合曹山五位图颂此曹所立今依曹列序次黑白圈亦酌立所附之颂诸本不同X今依一本系于圈下期于孚稳而巳君颂浑然藏理事朕兆卒难明威音王未晓弥勒岂惺惺按此若与洞山合应配兼中到位臣颂白衣虽拜相此事不为奇积代簪缨者休言落魄时按与洞合或配兼中至位拜相亦臣非尊贵位即落魄时贫子衣珠俨在故配臣君视臣颂子时当正位明正在君臣未离兜率界乌鸡雪上行臣向君颂皇宫初降日玉兔岂能离未得无功旨人天何太迟皇宫君所居然既降矣即本觉转为始觉不离于明虽奉重终属功而淹留于人天故配臣向君若与洞合上即正中偏此即偏中正圈则当以上黑多下白少为君视臣以上黑少下白多为臣向君似不当以白上黑下倒图为孚君臣道合颂𦦨里寒冰结杨花九月飞泥牛吼水面木马逐风嘶如与洞合配正中来位惟次序不同耳曹山四禁莫行心处路不挂本来衣何须正恁么切忌未生时古辙云心有所趋虽极玄亦偏蔽必须心心无处所方是衲僧行履本来衣指法身法执不忘堕法身边正恁么早不恁么拟之即失认着父母未生前空寂境界乃堕空外道曹山曰夫取正命食者须具三种堕一披毛戴角是类堕二不断声色是随堕三不受食是尊贵堕三山来云披毛带角乃异类中行若有滞落异类中须异类中有出身故类亦须堕拈云虽行畜生行不得畜生报不断声色随声逐色也若不明了落声色中要知声X不自声色不自色声色本无因心假立须声色中有出身路故随亦须堕拈云见色非干色闻声不是声受食是今时事不受食是那边事若执那边落尊贵中须知那边了却来这里行履虗却尊贵位故亦须堕拈云不装珍御服来着破𧟋衫又云滞三者中是堕落义向三中有出身是堕除义若论披毛戴角是类堕三句字面堕落义为是若论曹山须具三种堕之言则堕除义为是如上所註二义兼该大约须明转位始得应时而食不受食害名正命食古辙云大修行人本无所住然亦随处自在如镜含万象岂有滞碍故此堕字乃借义非实义也石霜五位王子诞生云贵裔非常种天生位至尊古颂天然贵胤本非功德合干坤育势隆始末一期无杂种分宫六宅不他宗上和下睦阴阳顺共气连枝器量同欲识诞生王子父鹤腾霄汉出银笼古辙云最初知有如王嫡子初生即得灌顶是诞生位颂中始末句言不杂外绍之功上和句言顺于父银笼是一色超出一色始见尊贵喻之为父也朝生曰白衣为宰辅直指禁庭中颂曰苦学论情世莫羣出来凡事巳超伦诗成五字三冬雪笔落分毫四海云万卷积功彰圣代一心忠孝辅明君盐梅不是生知得金榜何劳显至勋古辙曰祇在外朝居臣位非宫中生也此子全事外绍之功是臣种名王子者所谓外绍王种姓也颂末二句言由学而至终在臣职不登王位何劳有此哉X末生曰寻途方觉贵渐进不知尊颂曰久栖巖穴用功夫草榻柴扉守志孤十载见闻心自委一身冬夏衣缣无澄凝含笑三秋思清苦高名上哲图业就巍科酬极志比来臣相不当途古辙云末生言用功久而成颂首二句专顾本来人也十载句不重见闻一身句不着尘缘澄凝二句言恰神清虗恬淡皆合本意末二句转功就位不立臣位私谓朝生则心心奉重末生则十八界枝末均以久熟而泯然一色化生专指利他边化生曰政威无比况神用莫能俦颂曰傍分帝命为传持万里山河布政威红影日轮凝下界碧油风冷暑炎时高低岂废尊卑奉五袴苏途远近知妙印手持烟塞静当阳那肯露纤机古辙曰傍分帝化转位就功之子颂三句无私照四句清热恼碧油汉太守幢名五袴汉民歌曰廉叔度来何暮昔无繻今五袴言苏民于涂炭也内生曰重帏休胜负金殿卧清风颂曰九重深密复何宣挂敝由来显妙传祇奉一人天地贵从他诸道自分权紫罗帐合君臣隔黄阁帘垂禁制全为汝方隅官属恋遂将黄叶止啼钱古辙曰长在深宫之内功功之极与父无异即理智一如冥合不分之义颂首句言与父合体寂尔无言末二句虽是无为有时应机说法也天童立三一色大功一色者由功力成就犹存功力也正位一色者理境之空寂也今时一色者事境之洁白也天童觉四借一借功明位颂苹末风休夜未央X水天虗碧共秋光月船不犯东西岸须信篙人用意良二借位明功颂六户虗通路不迷太阳影里不当机纵横妙展无私化恰恰行从鸟道归三借借不借借颂识尽甘辛百草头鼻无绳索得优游不知有去成知有始信南泉唤作牛四全超不借借颂霜重风严景寂寥玉关金锁手慵敲寒松尽夜无虗籁老鹤移栖空月巢三山来云借借不借借正中来位虽借借而实无借借体用一如也全超者不住理事玄妙有无体用双忘兼中到也沩仰宗百丈问沩山拨炉有火否沩拨曰无丈拨少火曰汝道无这箇聻沩发悟丈曰善自护持次日作务丈曰将得火来么沩曰将得来拈一柴吹两吹递与丈丈曰如虫御木司马头陀谈沩山之胜丈曰能下语出格当与住持指瓶曰不得唤净瓶唤作甚么华林曰不可唤作木𣔻沩踢倒瓶出丈笑曰第一座输却山子也沩遂往焉沩问仰山是有主沙弥无主沙弥答有主问主在甚处仰从西过东立沩异之仰问如何是真佛住处沩曰以思无思之妙反思灵𦦨之无穷思尽还源性相常住事理不二真佛如如仰顿悟此即沩仰宗相承之大纲宗也摘茶沩谓仰曰祇闻子声不见子形仰撼树沩曰祇得其用仰问如何沩良久仰曰和尚祇得其体沩曰放子三十棒仰曰某棒教谁吃沩曰放子三十棒沩问涅槃经多少是佛说多少是魔说仰曰总魔说沩曰巳后无人柰子何仰曰慧寂即X一期之事行履在甚么处沩曰祇贵子眼正不说子行履沩睡起曰适来得梦为我原看仰取水与师洗面香严来沩曰我一梦寂子原了汝更原看严点茶来沩曰二子见解过于鹙子一僧问讯仰山向东叉手立以目视师仰垂左足僧过西边叉手立仰垂右足僧向中间叉手立仰收双足僧礼拜仰便打僧腾空去僧问仰识字否答随分僧右旋一匝曰是甚字仰地上书十字僧又左旋一匝曰是甚字仰改十作卍僧画相以两字拓如脩罗掌日月势曰是甚字仰画卍相僧作娄至德势仰曰如是如是此诸佛所护念善护持僧礼谢腾空去仰谓道者曰此西天罗汉来探吾道吾以义为汝释此是八种三昧是觉海变为义海体则同然此义合有因有果即时异时总别不离隐身三昧也幻寄曰圆相即拈花吹毛一揆直示全提人天眼目载圆相总六名曰圆相暗机义海字海意语默论有曰牛纵义佛夺义相肯许相见此为举函索葢答以则函葢相称此抱玉求鉴书某字答ㄙ此钩入索续于厶字侧加亻答成宝器相巳成宝器相书土字答土此玄印玄旨相众相不着也是犹市贾私为志验谓入圣位者所建法幢乃如是乎又以三种生为大圆宗旨想生相生流注生此出楞伽经在示辨中解香严本来照颂曰拟心开口隔山河寂寞无言也被诃舒展无穷又无尽卷来绝迹巳成多寂照颂不动如山X万事休澄潭彻底未曾流箇中正念常相续月皎天心云雾收常照颂四威仪内不曾亏今古初无间断时地狱天堂无变异春回杨柳绿如丝仰山临终偈曰一二二三子平目复仰视两口一无舌此是吾宗旨龙潭智颂一二二三子牛字清风起来勘不就人乃争纲纪平目复仰视儿孙还有异未辨箇端倪出门俱失利两口一无舌止止不须说西天僧到来乌龟唤作鼈此是吾宗旨扬声啰啰哩镜智出三生吹到大风止云门宗龙潭信请示心要天皇曰汝擎茶吾接汝行食吾食汝和南吾低头何处不示心要信低头良久皇曰见则便见拟思即差信开解问如何保任答任性逍遥随缘放旷但尽凡心别无圣解德山到龙潭曰久向龙潭及到来潭不见龙又不现潭引身云子亲到龙潭德无语一夕潭曰更深何不下去德出复入云外面黑潭度纸燃与德德拟接潭吹灭德大悟礼拜曰从今更不疑天下老和尚舌头也雪峰问德山从上宗乘学人还有分也无德打一棒曰道甚么峰不会请益德曰我宗无语句实无一法与人峰有省后鳌山阻雪坐禅巖头曰每日牀上坐似七邨土地他时魔昧人家男女在峰点胷曰这里未稳去头曰若实如此据你见处通来是与汝证明不是剷却峰曰闻盐官举色空义得箇入处头曰此去三十年切忌举着峰又云阅洞山过水偈前四句有得头曰若与么自救也未得在峰又X举德山打一棒道甚么处当时如桶底脱相似头喝云从门入者不是家珍峰曰如何即是头曰他后如欲播扬大教一一从自己胸中流出与我葢天葢地去峰大悟曰今日始是鳌山成道僧问如何是触目不会道运足焉知路雪峰曰苍天苍天僧不会问云门门曰三斤麻一疋布僧曰不会门曰更有三尺竹峰闻喜曰我常疑这箇布衲雪峰曰南山有一条鼈鼻蛇汝等切须好看长庆出曰今日堂中大有人丧身失命云门以拄杖撺向师前作怕势真净曰云门拽拄杖撺作怕劳为蛇添足此是云门宗相承大纲宗也云门曰光不透脱有两般病一切处不明面前有物是一三山来云闻声见色随疑转驴粪从他换眼睛此是物上虽不分青黄长短而即认此光为自己之病又透得一切法空隐隐地似有箇物相似亦是光不透脱前是着所边此则着能边之病又云法身亦有两般病得到法身为法执不忘己见犹存坐在法身边是一直饶透得法身去放过即不可仔细检点将来有甚么气息亦是病妙喜曰此是云门据实而论透过法身今人为极致云门反以为病不知透过法身了合作么生到这里如人饮水冷煖自知不着问别人问则祸事也云门一字关问杀父母佛前忏悔杀佛祖甚处忏悔答露问了即业障空二祖是了不了答确不备录云门每见僧则顾即曰鉴僧欲酬则曰咦以为常故曰顾鉴咦密师抽X去顾但颂鉴咦谓之抽顾颂颂曰相见不掦眉君东我亦西红霞穿碧落白日绕须弥觉范曰今儿孙失其旨以怒目直视为不认声色名举处便荐可悲可痛云门曰函葢干坤目机铢两不涉世缘作么生承当自代曰一镞破三关密师离为三句一函葢干坤句二截断众流句三随波逐浪句圜悟曰本真本空一色一味非无妙体洞然明白函葢句也本非解会排叠将来不消一字万机顿息截流句也若许他相见从苗辨地随波句也首山拈函葢句曰普天匝地截流句曰不通凡圣随波句曰有问有答僧问如何是道巴陵鉴曰明眼人落井问吹毛剑答珊瑚枝枝撑着月问提婆宗答银盌里盛雪鉴不作嗣书将三转语上云门门曰他日老僧忌辰只消举此三转语作供足矣云门纲宗颂曰康氏圆形滞不明魔深虗丧击寒冰凤羽展时超碧汉晋锋八博拟何凭是机是对对机迷辟机尘远远尘栖夕日日中谁有挂因底底事隔尘迷丧时光藤林荒图人意滞肌尫咄咄咄力口希禅子呀中眉垂上不见天下不见地塞却咽喉何处出气笑我者多哂我者少按此颂是大悲圆满陀罗尼紫琈集人天眼目中略为解释似觉出自创论法眼宗雪峰将三箇木毬一时抛出玄沙作斫牌势峰曰汝亲在灵山方得如是沙曰也是自家事一日峰辊出木毬沙捉来安旧处玄沙问夹篱处有佛法也无峰撼篱一下X沙曰某不与么峰曰作么生沙曰穿过篾头来玄沙以上根罕遇作纲宗三句曰第一句且自承当现成具足都汝心王所为全成不动智于宗旨犹是明前不明后一味平实分证法身之量若知出格到手便转不堕平怀之见是谓第一句纲宗也不着平常纵夺随宜二理双明不被二边所动妙用现前是谓第二句纲宗也知有大智性相之本通其过量之见应用无方全用全不用方便唤作慈定之门是谓第三句纲宗也罗汉琛侍沙令侍者闭却门问汝作么生出去琛曰唤甚么作门地藏问法眼山河大地与自己是同是别眼曰别藏竖两指眼曰同亦竖两指便起去雪霁辞藏去藏曰寻常说三界惟心指片石曰在心内心外眼曰心内藏曰行脚人着甚么来由安片石在心头眼窘放包求决日呈解藏曰佛法不恁么眼曰某辞穷理绝也藏曰若论佛法一切现成眼大悟此法眼宗相承大纲宗也法眼三界惟心颂曰三界惟心万法惟识惟识惟心眼声耳色色不到耳声何触眼眼色耳声万法成办万法匪缘岂观如幻大地山河谁坚谁变华严六相义颂曰华严六相义同中还有异异若异于同全非诸佛意诸佛意总别何曾有同异男子身中入定时女子身中不留意不留意绝名字万象明明无理事人天眼目云一心约摄诸法得总名能生诸缘成别号法法皆齐为同相随相不等称异门建立境界故称成不X动自位而为坏僧问如何是曹源一滴水眼曰是曹源一滴水韶师闻大了悟白眼眼曰汝向后为国王师韶国师四料拣闻闻三山颂万籁传声无彼无此放开耳门都在里许闻不闻三山颂猿啸鸟吟落花流水是声非声归真亦尔不闻闻三山颂刚到长松下又从幽㵎过蹉跎泉石里逐处演摩诃不闻不闻三山颂四方咸问道觌面不通风小鼾天地老一枕梦周公韶国师宗风颂通玄峰顶不是人间心外无法满目青山上录五家纲宗言句略示门风切勿泥滞师子儿把得便用踏毗卢顶上行一橛头岂为儱侗杂货舖谁道支离者里一也无何有于五家尽从此中出亦奚止于五家也用则与海龙王鬬富不用不值半文钱临机设化应用无方尽未来际请事斯语示辩我佛为一代法王过去诸佛圣贤或为当机或为影响现权现实现正现邪示圆示偏示顺示逆权如观音文殊逆如善星调达邪如长爪殃崛偏如缘觉声闻甚至显为九十五种外道逞其邪智以与佛角俾我佛圆顿正教得以五时显密阐扬流通其人皆不得作实法会宗门诸祖亦然故有时云即心即佛有时云非心非佛有时翠竹尽是真如有时黄花决非般若莫非解粘去缚点归正辙前则有初祖所化六宗继则有历代不同诸判如三玄要则有古塔辈之X偏词三峰辈之拈语而洞下五位前后诸祖评唱不同无梦主公济洞两家拈提各异虽有优劣不齐要皆乘愿示现不有偏者何以显圆不有异者何以显胜来哲须感示现之深心不可萌攻击之快说学无常师主善为师庶几祖印高提妙心彻透云尔汉月藏云粤自威音无象一为千万佛之祖故七佛以双头独结四法交加勒成无文密印饮光二十八代无非以法印心此法之不可灭没也重矣达磨六传后旁出之徒于法偈中钻出理路密处成渗漏马大师拈出一机一境绝尽旁门单提向上故正出为重遂有野狐三撼其门百丈末后一喝从前心法印定于此矣黄檗有三顿痛棒未闻有两顿四顿之旨此临济三玄要所以发明佛祖之祕以简一橛头相似野狐涎为万世法也天童斥曰此汉月以三撼三顿为临济三玄要之据试问若有威音即不可谓无象若无此从甚么人画出又七佛但有偈未见有双头独结又未闻释迦有四法交加既四法交加岂可谓无文密印哉汉月灵芝庵拈花云此法之本本无法也无法岂无本有法也无法而付即有法也法法何法即无法也此有而无无而有不可有无有无不可者也此岂不是汉月于法偈钻出理路配成四法何曾梦见马师一机一境百丈一喝耳聋哉雪窦颂云门对一说末云别别韶阳老人得一橛夫一橛头岂容别有硬与不硬相似与不相似耶汉月加谤X老僧何曾梦见老僧一棒直指一切人本分正单提向上事也藏公五宗原云见绘家图七佛始始于威音王惟大作一相后则七佛各有言诠而偈旨不出圆相也夫威者形之外音者声之外威音王未有出载无考据文字巳前最上事若龙树所现而仰山谓无相三昧然灯巳前是也圆相出西天诸祖七佛偈达摩传来盖有所本甞试原之圆相早具五家宗旨矣天童斥云五宗原岂可以绘家图为原本此汉月揑造抹杀法华经载威音王佛出世事妄说无有唯作一相且仰初无无相三昧之说伹云不离隐身三昧后王常侍寄书作一相沩云千里有箇知音仰云也是俗汉于地上画一中书日字以脚抹之沩大笑可见种种圆相不出隐身三昧脚抹岂非翻前隐身案耶汉月如是妄说妄作一相谓然灯前既然灯前岂可谓圆相出西天诸祖既出西祖皆释迦后以何为然灯前耶又谓圆相早具五家宗旨五家各出一面有正宗先出临济一宗此相抛出直下断人命根者既曰五宗各出一面当以一相开为五面且五面既从一圆相开则当正则俱正偏则俱偏何独临济先出为正宗耶又岂可谓此相全于临济抛出直下断人命根耶此见汉月立一相为五宗原不可据况能原五宗之旨耶汉月云于一中宾主辊辊直入首罗眼中所谓沿流不止一偈者益可笑临济道谁知吾正法眼藏向者瞎驴X边灭却正法眼尚灭况有一相宾主首罗眼等名相遗害后世耶又惟恐执名相为事故以吹毛剑断他名相犹恐执吹毛为事故曰急须磨也然则汉月于本分未彻故不见威音王佛威音者即诸佛一切含灵共禀举目了然不假思议言诠所谓情与无情说法无尽者也若不据五宗悟由为宗旨别立异端为五家宗者则致后世妄造怪异穿凿无根妄诞从汉月始潭吉复作五宗救天童辟妄救曰潭吉谓临济于三段二打后以四料拣明之于是玄要宾主炤用等宗旨立焉可见自迷头惟配合名相凡有三者引为三玄要据如三击三撼等颂百丈酱瓮曰击碓传来三瓮医即兴化拈香亦撦为三数魔魅后昆且三顿棒汉月谓未闻有两顿四顿之旨潭吉又何得谓二打乎唤作棒巳逐块况认三段二打为定式而以四料拣明之乎又引汉月颂七佛偈云无相身心即有无有无两绝密交芦迅雷不及掩双耳梦断遥空月自孤又作此相与所谓不可有无有无不可者皆如彖系以明一之旨不知一巳错更何论所系辞耶祇如梦断遥空不过似闻雷偈默坐公堂心源不动意至一声顶开唤起自家底则与不可有无妄说天地悬隔矣五宗救曰黄梅亦以袈裟遮围六祖征其前悟无住生心大彻以衣钵付之先师谓袈裟缕缕明示法数非苟然也自一条至二十五每条各五各各四长一短开阖X变化默印广大心体圆融行布不滞一偏始尽此心此法之奥非心外别有所谓密付也如六祖菩提本无树偈岂非滞在净处于心法有未圆若此便究竟三鼓入室不应复有大彻则偈旨之偏卢公再出亦当首肯今悟不及此遂谓先师以宗旨定在衣上此正显潭吉不肯深思前据衣缕为示法数谓非苟然后曰宗旨不在衣上自相矫乱汉月诬六祖偈谓断见潭吉改滞净处心法未圆则世尊法本法无法偈亦滞净处未圆耶又迦叶偈法法本来法无法无非法岂非本来无一物何处惹尘埃乎汉月潭吉向本来外说此心此法之奥反斥六祖偈为滞净处未梦见处处真尘尘尽是本来人耳救曰五祖亦未见性语皎然明白后世云故意不许可笑天童云坛经载五祖云吾思汝之见可用恐恶人害汝故不与言后见偈将鞵擦了曰亦未见性众疑息故见五祖时谓弟子念念不离自性与后一切万法不离自性何期自性能生万法等句言虽广略理无二致安可以未见性语为实哉则本来无一物之意全是自性岂离自性外别有一物诬为断见谤着净边恐招谤法过尽未来劫天童云一句语具三玄门一玄门具三要合当三玄九要既不可以三字死配又岂可以三玄要为实而谓自悟三玄要耶临济以上无玄要言不可谓自世尊至临济前断无悟者既有何关三玄要哉觉范虽于两堂同喝宾主历然有见处错以X为三玄三要未免识者笑然有过汝处云细看即是陷虎机岂不征玄要非实法哉救中又道拈提玄要者汾阳慈明觉范不下十数人昭公号中兴今之抹杀宗旨何以称焉汾阳诚老僧二十四祖所以道只须明古人意旨然后自心明去更得变通自在受用无穷唤作自受用身此汾阳旨即临济旨亦老僧据自受用身一棒不作一棒用直指人各各醒自身受用旨汉月谓只得一橛头硬禅老僧辨论无非为佛法故又云潭吉谓汉月真炤无边皆是悟处不过似他而巳不为无见且问潭吉等多少汉月有似他不似他又有箇真他耶又引香严一击忘所知谓真炤属知故仅得似他非真他也此益显未知香严真悟严忘击竹作声之所知正据严全体不假修持而有所以道场古路用酬沩山未生前一句耳老僧据尔我为离一切名相之真炤香严我有一机瞬目视伊非据尔我为真炤乎实上座夜明帘卷无私炤金殿重重显至尊则真炤与尊贵同旨无疑故老僧道似他者举似他也人不禀离名相之真炤则据全体大用断彼名相而悟尔我全体潭吉错认离相离名引洞山呵云认得箇不名不物无是无非底道理正先炤后用有人在者且问离相离名人不禀底人汝作么生销而可谓无有人在耶又云汾阳道会此三句巳辨三玄更有三要语在切须荐取索性道破与临济汝等诸人作么生会一般汾阳虽顺僧问答三X转语恐作实法会故有切在荐取之嘱所谓急须着眼看仙人也又云风穴祖师心印状似铁牛之机去即印住住即印破乃至印泥印水印空不留朕迹老僧云宗门三印不知始何人若到老僧前恁么判一棒打折他驴腰潭吉只据印字纽合三印殊不顾穴全语云祇如不去不住印即是不印即是还有人道得么穴此语正觌面提人下举卢陂不荐至牧主曰当断不断反招其乱穴便下座据是则印空印水印泥愈彰朕迹正所谓当断不断者何曾梦见风穴汗臭气天童与藏公书云汝举百丈不落因果因堕狐身此破本无一物之外道不昧因果此破执身是菩提树为非者汝堕无穷劫无出期本来分上无一物之名可立只因昧故道不落致堕狐耳岂非汝昧之甚者若知极麤一棒落处自不昧矣又云临济道无位真人常在面门出入汉月何不自摸面上有三有一有麤细有人法四相有小法大法大法中大法宾主玄要料拣堂奥花中脉脉袈裟缕缕星树师法柯枝花果乃至我法真子过去再来法密道尊新宗旧旨威音一圈七佛交截双头独结横开竖合河洛理数也无岂非逐名言涂污自家面门乎又云德山托钵峰云托向甚处此峰偶尔成文德闻似言中有响便归正将错就错一似晓他一似相见峰不荐巖头曰未会末后句一似点他一似忍俊不禁德唤头密启便休明日上堂不同头笑曰且喜会虽X然只活三年此头明归方丈洎与德山相见耳汝则谓被徒问着便托归方丈及头言未会末后句唤头问复休去未有巖头强似德山未闻德山輭不中用昧却德巖相见的意皆为宾主相见三峰灯史载藏公立四杀雄云抹杀法中英雄者谓其能以举一为用也验尽法中英雄者谓其能以大机为用也夺尽法中英雄者谓其能以抽爻逊位为用也瞒尽法中英雄者谓其能以前定不满为用也又云麤悟一句一棒便无一法当情然此一棒正是实法系人直须入三玄以销尽出三要以了尽始得一句中三玄三要谓之小法中大法有句无句乃大法中小法两不可缺有句无句又脱卸一重走在顶尖里去三玄又脱卸二玄走在第三玄去三要又脱卸两要走在末后句里去按此言句均似别出意见重添名相录以备考耳华藏证云透尽差别智法如临济玄要宾主照用人境曹洞五位三堕云门三句一字沩仰圆相法眼六相义五家宗旨一一透过而会归德山托钵公案止忘尽法见通身在里许通身又不在里许所谓透尽大法方可骂除大法向威音那边更那边任运过日去又五家临济最妙济又四宾主最妙分六种机用乃祖师中之祖师也此亦创论录以备考三峰开发工夫中云菩萨正禅双照碍双遮双遮碍双照又不妨双遮即双照双照X即双遮四法交加结角如锦文此如来禅结顶处均录以备考指月录载觉范云古塔主误认玄沙三句为三玄但分三玄遗三要沙云真常流注为平等法但以言遣言理遣理死在句下若知出格量则不被心魔使到手便转不坐平常见第一句也古谓句中玄回机转位纵夺随宜广利一切此第二句古谓意中玄大用现前全用不全用此第三句古谓体中玄又荐福古云空劫自己是根今时日用自己是枝三玄法门诸佛以度众生令成佛今言是临济门风误矣汾阳三玄三要事难分总颂三玄得意句玄中玄万象句体中玄重阳句句中玄僧乞标出古云体玄句玄玄玄是佛祖正见随入一玄巳具正见僧问体玄古曰会万物为己三界唯心自心是佛如此等方是正见僧问如何语句因缘是体玄古曰佛指地曰此处宜建梵剎帝释将一草插曰建剎竟水潦被一踏起曰向一毫识得根源此等合头语直明体中玄自无出身路问何言句明出身路古曰僧问维摩手掷大千世界于他方如何甘泉答填沟塞壑僧问一句道尽时如何答百杂碎此等语虽有出身路未得脱洒须知有句中玄透脱一路向上关棙本分事祇对僧问何等是句中玄古曰佛答昨日定今日不定祖答庐陵米作么价餬饼麻三斤类此等句中悟入体玄见解净尽便能与人去钉拔楔然但脱佛法知见见解犹在生死不自在为未悟道故今以X此为极则祖风歇灭若要不涉言句须明玄中玄僧问玄玄古曰如问有言无言世尊良久临济三问三被打方便门为玄极若望上祖初宗即未可僧问三玄见未圆备有何过古曰得体玄未了句玄有佛法知见对答要合三乘具理事道眼未明眼有屑须更悟句玄也若伹悟句玄透得法身反为此知见奴使并无实行有憎爱人我以心外有境未明体玄也学人纵悟一种玄门又须明玄中玄始得平稳僧问三玄法门名既三法门亦三语各各不同如何言一句具三玄要古曰空空法界本自无为随缘应现经云一切诸佛及三菩提法皆从此经出楞严曰一毫端现宝王剎维摩云或为日月天梵王世界主到此境者一法一色皆具含容周徧何疑一语不具三玄要耶问要一语具三玄要意安在古曰诸佛言教出体玄诸祖言教出句玄佛祖心法出玄中玄如巴陵鉴只悟言教未悟道见性问提婆宗答银椀里盛雪问吹毛剑答珊瑚枝枝撑着月问祖教同别答鸡寒上树鸭寒下水云三转语足报云门恩不作忌斋岂可乎觉范曰古误判三玄要为玄沙三句所言一句具玄要临济所立百丈黄檗但名大机大用巖头雪峰伹名陷虎却物古谓非济门风必有据何不明书不然则是臆说三玄则分体句玄三要则不分方呵学者溺知见反引金刚楞严维摩证一语具三玄要非知见乎且教乘既具安用宗门古毁教乘为知见自X宗不通又引知见为证此一失也巴陵真得云门旨所答三语赴来机活句也古毁之二失也分二种自己不知圣人立言之难世尊偈曰真非真恐迷我常不开演立言之难也楞严一攀缘心二识精圆明然犹不间隔其辞虑于一法生二解古剏建两种自己疑误后学三失也觉范曰参同契但易玄要为明暗首标明皎暗注又发扬之在暗则必分上中在明则须明清浊此体玄也本末须归宗等此句玄也谨白参玄人二句道人不遗失时候真报佛恩此意玄也法眼注恨不分三法一味作体玄解失石头意又妙精圆明未曾间断谓之流注真如汾阳所谓一句该万象也神而明之机用脱窠臼有语中无语所谓重阳九日菊花新也三玄之设本遣病贵知其意谓之不失时所谓得意忘言道易亲也古喜论此道然三玄则以言传至三要未容无说自非亲证莫能辨也昙珍曰净名香积品罗什註曰如来说法其要有三一輭善语二刚强语三杂说赞善毁恶杂说也三要本此幻寄曰古分噼古人公案为体玄句玄无论未达临济落处即于一句具玄要文义亦戾甚寂音斥之良是而谓认沙三句为三玄则误与古同盖沙未尝有体句之名两家俱以第三为极则沙第一句尽十方祇是仁者等语巳尽古体玄义音摘数语为句玄复以沙第三句为体玄浅深既倒置强合其所本二强析其所本一原古二种自己意谓体是教极则X句是宗极则尚是今时自己言句边必不涉言句契空劫始谓玄中玄其诃巴陵即指庐陵米价等为句玄未为悟道也殊不知米价即空劫巳具三玄要佛佛相授灯灯相续即此而巳音谓古不识陵活句彼固识为宗乘极则活语直未识即空劫自己之分身与玄中玄无异耳古既不识此则玄中所列世尊良久等又何能窥藩乎于不二法强生二解佛祖无柰渠何矣音又引楞严罪古二种已楞严固有二种根木古肯俛首乎古言空劫是根今时是枝何尝截然二之必以此罪则真心妄心本来识神皆负罪哉音太息立言难不诬也音引参同契责法眼更穿凿昙珍三要乃古流裔咦欲识三玄三要句请看金色笑拈花窥鞭良马今何处高树扶疏映晚霞清雍正间河南睢州惠昙威清人天眼目中列有玄要总颂玄要旨诀玄要决疑均似创论不录私谓临济三玄三要或有所指但既未确判似亦不必苦搜荐福辈所判语岂尽合济意天童谓临济前无玄要语不失为历代大知识良哉是言也天目晦云位中符谓临济属机用接人宾主洞山属功勋本分自处宾主岂济机用外别有所谓本分洞本分外别有所谓机用乎位又云洞兼中至主中宾此洞亦具相见宾主若但言兼至方是宾主余但虗设洞旨岂如是乎位云浮山翠巖克符汾阳语为本分宾主与临济所示无涉位不识宾主落处于看字逐块谓克符汾阳为洞发X应取克符汾阳语俱载洞宾主章岂不以克符答主中主之横按镆鎁全正令句汾阳三头六臂擎天地句俱济宾主牵合理之本体不涉于用是洞主中主不得遂以三头六臂句改答主看主汾阳并无四看问答况主看主是两家相见主中主是主家全主岂可妄改位公反妄谓古德或不曾细心以机用功勋别之不见首山颂识得宾全是主主中宾宾中主更互用无差互宾中宾主中主两家用莫让主把定干坤大作主不容拟议斩全身始得名为主中主首莫也不会错溷题目颂了洞中字宾主么翠巖颂宾中宾出语不相应未谛审思惟骑牛过孟津释曰颂学家眼未明孟津深广便欲骑过宾中主相牵日卓午展拓自无能且历他门户释云颂学家具眼虽是东抛西掷探竿在手且历他门主中宾南越望西秦寒山逢拾得拟议乙卯寅释云颂师家眼观东南意在西北如寒拾相逢呵呵若拟议则乙卯成甲寅乌豆换矣主中主当头坐须怖万里涉流沙谁云佛与祖释云颂师家把定佛祖也无着处白巖谓与济宾主无涉不妨指出按所释颇醒录之晦祖答或问云洞见学者祇认驴前为自己故云宾中主未辨若向空劫前识得便解从偏入正辨得宾中主更须尽却今时无家可坐无世可兴方是主中主然济施设在觌面全提机用即是黄檗处所悟本分洞施设在我渠回互正偏即是垂手接人机用故济只示四看宾主X则四中宾主巳具克家种草举着便知故克符汾阳浮山翠巖语自然如空合空又白巖摘珠中妄改诸大老语如长沙游山归案雪窦颂大地绝纤埃何人眼不开始从芳草去又逐落花回羸鹤翘寒木狂猿啸古台长沙无限意咄晦曰首二句窦将本分道破眼既开是法住法位所以道随芳草逐落花复衬羸鹤二句若作游山会未免髑髅徧野乃云长沙无限意分明欲露长沙面目柰描写不就遂云咄昭觉云大似作梦却醒方知窦颂非言意可测而长沙首座问答处自不错会今白巖妄截去后三句咄一喝如宝器被折半节得不令人咬指乎云门厨库山门案窦颂自照列孤明为君通一线花谢树无影看时谁不见见不见倒骑牛兮入佛殿晦云首二句颂云门厨库句是放一线将人人光明列出来又恐错认复云好事不如无花谢二句谓无厨库光在甚处则花树无所见且道是谁不见来末后倒骑牛二句方知明中有暗暗里有明一段光明初无覆藏得此结束始尽公案好处颂亦意句俱圆今白巖将谁不见谁字作还字截去见不见二语使云门公案好处不尽窦颂意句不圆无知妄诞其过岂细录此以备后鉴然伊庵现缉各章删截古德原文甚多总期简省便览来哲如欲周知切须徧阅销通切勿责其妄改为幸尔剔灯录载紫琈云沩眼二老一主华严一主楞伽故白巖偶言非之此事尚不与教乘合况以华X严六相配法眼宗晦云华严经佛初发心时便成正觉正立地成佛宗乘六相义与三玄五位三句同辙法眼作颂定为宗旨集人天眼目者收宗镜六相义语于法眼宗白巖错会宗镜六相同梦渡河语谓六相教乘尚未极则不可为法眼宗紫仍其谬因略释宗镜云今依因门智照以喻明如舍是总椽等别椽等合作舍名同互望非一名异椽等一多相成名成各住自位本不作名坏此六相义是初地观能入法界之宗位位即佛阶墀宛然重重磨炼本位不动斯则同异具济理事不差因果无亏迷悟全别若论大旨六相还同梦里渡河若论圆修断惑对治习气非无理行相资缺一不可释云未契入法界者且以因门正智比量舍喻观见非一非异之旨初地见道位证出障离垢真如圆融境智故有此观因果登高自迩迷悟后后胜前复以论大旨本始不二之究竟觉拂尽行布迷悟阶级在教中不许因地有此不二之觉惟别传祖祖同证然不二之觉如果圆究竟安住涅槃果海如因中本始不二之觉则理须顿悟乘悟并消事逐渐除因次第尽故曰圆修断惑对治非无永明善说法要以六相立扫自由还与三玄五位同乎异乎初地至七地见道位虽证真如在法界量里未超心境无功用道故如梦渡河若以六相合究竟位六相即无上菩提妄言教尚未极悲夫法眼颂万象明明无理事乃六相深旨见彻禅教皆在里许白X巖以万象之中独露身谓是宗语揭为法眼宗旨无理事颂斥为教乘何异摸象云峰颂成坏总别同异帝网交参六义以帝网喻六相是事事无碍法界白巖载云峰颂又谓六相非教极则岂知云峰旨乎一主楞伽谓镜智三生也沩山云我以镜智为宗要出三种想生相生流注生楞严云想相为尘识情为垢二俱远离则法眼明成无上觉想即能思心相即所思境微细流注俱为尘垢若净尽得自在白巖云至以三种生为沩山宗可笑不知镜智为宗之旨依教僧祇劫满入金刚定成无上菩提异熟识方转成大圆镜智宗门不历阶级顿悟自心即契入镜智之宗李长者达无始无明为大圆镜智与沩语合沩引楞严正镜智为宗之旨若达本忘情赖耶根本识即成镜智根身器界如像想相流注俱成无上知觉真得佛祖心髓沩问妙净明心仰答山河大地非镜智为宗之相生乎沩山原梦以验仰严度水擎茶非镜智为宗之想生乎仰山答僧彼处楼台汝反思的还有许多否及信位即得人位未在语此僧返照能思心无境落比量祇成信解若获亲证现量契入镜智人位显矣此非以想相流注三生令证现量契入镜智之宗乎宗门极则即教极则故沩眼镜智六相为宗旨且重离六爻可为宗旨岂圆顿教诠反不如域中奇耦数乎古辙载洞山宾主句主即正即体即理宾即偏即用即事理之本体不涉用者名主中主X如王居内宫亲从体发用者名主中宾如臣奉命出在用中体名宾中主如閙市里天子用与体乖全未有主名宾中宾如无父之儿与济不同私按作此判亦可但晦公所判该广耳行䇿师云洞宗三叠五变诸师异说当以初二爻初叠三四爻二叠五六爻三叠内卦自受用三昧外卦他受用三昧五变喻显法图列初二爻正中偏二三爻偏中正三四爻正中来四五爻兼中至五六爻兼中到以配五变者是亦与辨谬同长行中以初爻为正中偏二爻偏中正三四爻正中来五爻兼中至六爻兼中到者参差未善又曰内卦自受用初爻文殊根本智当发大心二爻普贤广大行当行大行三爻圆证佛果为成道相当证大果外卦他受用妙觉逆流回入生死海若合祖意不为自了汉作大佛事以三爻是功穷位极之正此是转位就涂之来故合为正中来五爻道后普贤行当裂大网六爻摄用归体为祕密藏入涅槃相合诸祖虗玄无着之宗当归大处利他行满置诸子祕密藏中我亦自住中也至所配初二般若三四法身五六解脱者是自受用无脱他受用无智当以觉自觉满觉他以配三叠也觉范五变以中孚大过巽兑俍亭五变以震巽艮兑均出创论纲要云觉范改兼中至为偏中至未是至是兼的这边才用着兼到是兼的那边和兼也放倒了辨谬曰至者周也以行周沙界为通涂也到者堕也即尊贵堕也私谓偏中X至语醒而意单薄原文既是兼当从原文辨谬云宝镜变尽成五发明涅槃经如来应世五相洞山立五位正偏石霜立五位王子乃法王之子以初位实智名诞生以偏位权智名朝生以圆证佛果最后一生名末生以道后普贤行名化生以功位齐泯心佛众生等同一际名内生所谓诞生王子父即此也有谓此位同出根本智何啻万里或谓化生将军位末生羣臣位朝生宰相子诞生太子乃至内绍外绍诸见均似偏说私谓内生既称王子谓即诞生父恐未尽然若配正偏五位诞生以配正中偏悟门知有朝生配偏中正奉重功勋末生配正中来深入彻证化生配兼中至利物机用内生配兼中到体用双泯颇合亦与石霜颂合九峰谓若不知事极头祇得了事唤作外绍为臣种知向里许承当担荷为内绍须见无承当担荷底人始得同一色借为诞生名王种又内绍灼然有承当荷担亦须得转绍是功绍了非是功转功就位了始唤作人王种外绍全未知有且教渠知有外绍不借别人家里事内绍推爷向里头问孰亲答臣在门内王不出门里绍王种名外绍王种姓绍是功名臣是偏中正绍了转功名君是正中偏古辙云臣在门内王不出门俱指推爷向里头此臣指王子非外臣也内绍只得王名外绍只得王姓必须绍了转功方真王子绍是功指内绍内绍未转亦臣位总是偏以知有是偏中正绍了转功方是王种X名君者以在储君位是正中偏与洞山所立别纲宗云传灯石霜章谓霜为洞山五王子作颂朝生末生是外绍全未知有且教渠知有知有方为内绍然尚须转正中偏配朝生偏中正配末生言向奉未敢言功承当担荷始是功正中来为诞生王种出自创论俍师因全未知有一语作如此配九峰本以绍为偏中正绍了转功为正中偏是偏中正应在前今以正中偏在前配朝生与九峰巳不合又以洞山前二位全未知有与古辙以正中偏为悟门复不合所配诞生亦然须知洞山五位皆属知有正中偏悟门知有时正位一色大功一色今时一色均相应乌得不称内绍与九峰外绍全未知有语断不能强合所云绍为偏中正二语亦与洞之正中偏偏中正稍有不同故偏中正列在前也录以质诸洞宗尊宿再为定判曹山五位以君臣臣向君君视臣君臣道合为次会元指月首白衣次子时次𦦨里次王宫次浑然偈而不分配三山来首王宫配诞生次子时朝生次𦦨里末生次白衣化生次浑然内生辨谬首子时配君视臣诞向次白衣配臣向君朝奉次𦦨里配君末功次王宫配臣化共次浑然配道合内不共古辙依玄鉴图首白衣配正中偏次王宫配偏中正次子时配正中来次𦦨里配兼中至次浑然配兼中到紫琈同诸师各有所见总以纲宗中所依古德列次较妥录俟后定曹山三种堕三山云有堕落堕除二义若论大X阳牯牛类堕不断声色随堕不受食尊贵堕则堕落义曹山须具三种堕则堕除义古辙云大阳与曹山义乖觉范不察收入僧宝传详之幻寄云僧宝传述三堕语遗尊贵智证传以不断声色与随堕分二遗类堕济公独载林间固有所择也大阳直以堕为堕落非曹山旨矣雪窦颂龙牙问翠微临济案云龙牙山里龙无眼死水何曾振古风禅板蒲团不能用祇应分付与卢公是也僧宝传谓窦以瞎龙死水罪之牙闻必笑所判恐未然三峰有十六问启云门湛第一问巖传宝镜若是覩影前事为甚未悟先传堂奥后撄宁答云洞于无情说法处达本犹沈悟迹故临行有末后重拈过水始释述偈以明始末俱尽若大慧复至虎丘打失救产因缘与洞过水顿脱悟后影同天童辟妄救云洞过水覩影大悟前此悟无情说法而不荐祇者是非迷头认影乎私谓洞山过水方大彻则前之未契如如不必讳却云巖必了知洞山定得彻悟佛祖慧命寄在此人先传宝镜亦复何碍且谓宝镜是堂奥事三峰之创论也至撄师引大慧比自谓确据其实未然盖不了产难公案无碍佛知见圜悟所以有公案不必尽会之说而祇者是不荐本分收关然亦暂时岐路耳非全未知有也录俟后定余问非要不载高峰枕子案径山颂一捺捺倒爬不起浑身堕在滥泥里枕子落地笑呵呵咄吃璎珞粥底不是你此颂最亲切云门湛作颂翻之X天童作二颂正之而崆峒复作颂扶湛以拨童童复有判崆峒语最后出复徐一我书今摘复书略录大旨此实宗乘正眼佛祖慧命系焉阅者察之天童云云门颂未尽了义教初发善心中破善后始明善经云若见诸相非相即见如来以配云颂只破善无后明善故某说未尽在后因瑞白谓某有主公在是云所拨某据拨字责瑞云若尔益证云门堕空则云子孙证其堕空至某偈则因云未尽念箇补阙真言曰四大无我无心风箇中无二主人公廓然扑落非他物十方世界现全容乃据主以明善无心风该初善无我该破善半偈巳该三句而现全容谓即见如来也居士将某主为初为无主为次破某伹知法非法对待识神主不知某是超法非法过量主矣百丈以杖赶散复召众云是甚么此是别传单提之旨岂如云无我如风谁是主元无物其子孙死认拨主为超方句若尔药山何故道因子得见海兄而云巖顿省岂药巖亦取法相耶仰山嘱高峰惟为主公安身处峰如网跳出只是旧时人此正依旧山是山水是水故安邦定国也而云云谁是主则茫无主岂得安定某谓岂存四大无我有我心如风者正谓云颂与峰不相当居士云颂只要头脑不差便可两存者先当看仰嘱峰悟的头脑清后看两颂谁当不当论差不差云云谁是主元无物仰嘱主安身处头脑不相当无我如风云云又与峰如网跳出安邦定国头脑不X相当反与相违相破其子孙又死执拨主为超方句分明堕空落外乌得谓头脑不差可两存乎某云无梦无想主何处白汗出身念无起枕子落地笑呵呵伸手元在缩手里四大无我无心风一颂见前直据仰嘱峰悟说念无起正一念无为一念不生也无心风正外息诸缘内心无喘心如墙壁也居士云儿甫下地便知饥知寒能视能听如西祖对异见王者大不然西祖收在一尘即仰无梦想主安身处知是佛性意唤作精魂即居士两知两能也且西祖不说在意曰知知能属意识以为主岂不以意识精魂为佛性又云不管妙容色的伟衣冠的一班尽情叱逐使堂中静悄悄主公灵然自在既到处逢渠何须叱逐方道主灵然自在岂閙乱地主便不在耶要之云门不知主安身处故云谁是主元无物瑞白历然不知主安身处故死认拨主为超方居士不知主安身处故云不可说有说无某直据本分主直是十方全现唯我独尊还信么居士谓穷其差根全在主公与身命岂可列为二致句既十方全现的主岂在身内若认作身命中则身命去主随去此妄身心中那堪认主主别有在居士断然以主与身命为二致则是非都在一致二致间六祖答色身无常法身常云据汝说即色身外别有法身此非居士妄身外别有主主与身命二致现前一班必须叱逐等见乎而祖斥为外道何也南阳问僧返观阴入界处有纤毫可得否X答不见一物可得居士请看有箇妄身心否又问身心外更有物否答身心无外岂有物耶又问汝坏世间相耶答世间相即无相那用更坏阳曰若然即离过请看离身外别有主否可说十方现的主不在身内否现前一班容叱逐否据某正是身心一如身外无余居士正是于一法生二见色身外别有法身是谁差根邪解据六祖国师言居士正是先尼外道执神我断常邪见居士若信某言摸取自家头脑自见某颂所论亲切处无梦无想二句正某于身外别无所证的旨后二句正显峰明得本身主故得安身处西祖在胎等语岂非即人即身即安立义乃居士谓你真箇要将主公向何处安立是某曾将主公安何处立何处乎且仰唯为峰不知主立处特指睡时无梦想见闻识不起时以诘峰正为即人即身即安立的主本自呈露不待识心计度会得则常自作主无识心梦想颠倒故如网中跳出从此安定太平也居士谓岂真要他向睡时讨箇安立处正使他疑无所之了到虗凝湛寂真体安于无安立于无立者则蹉过仰为峰彻困处且依旧认识心梦想边事今问睡着无梦想见闻时可见有虗凝湛寂否此是峰前强作主差根居士认作真体又曰立于无立有甚本据已自堕于莽荡乌知主安立处故必彻见即人即身即安立主全体独露方立无所立耳且自不须用识心殷勤奉出但乘自悟力行自不于身外别作功用X是谓罢业忘功乘自悟力是谓无功之功非莽荡之无功今居士不知主落处谬计妄身外别有箇虗凝湛寂为真体既不到罢业忘功妄言立于无立是梦想颠倒的话某谓收在微尘即无二主公立命义者正恐梦想颠倒于身外别作功用离当人而曰徧现故收在无二处始不被梦想所压杀十方现全容也居士云既十方全现岂在身内不知独不现身岂得云徧某念无起现全容即微而徧徧而不出一微故伸在缩里居士谓岂惟头脑差和身子在他方世界某据浑身一箇主作颂本岂离身别有头脑又十方现岂在他方居士未尝摸着头脑何知两家头脑差不差云昧头脑拨主某据头脑证主意相反岂有俱不差理且是非有无皆心风动起念分别有某本分主不干动念有何是非有无故无心风也峰安邦定国即安立意某据身安立故汗出身念无起也居士何据以为麤莽云颂既非峰安立旨岂有无身命的头脑谓头脑何尝差耶汝引西祖及孩子知能来证巳信主是有复以元无物为头脑不差何也若谓妄身心无主故曰元无物峰此时于妄身心外别认得主悔前作主者误则今不是前何以道只是旧人不改旧行履颂而与相违安得谓不差混判两家俱不差可乎且谓忘了主才是真主古人道欲识佛性因缘时节若至如忘忽忆可见不忘主故常自作主如忘则莽荡无本可据所以暂不在便不堪此是决定X旨所谓那伽常在定无有不定时者某一眼覰定认定抱定故十方全现唯我独尊居士谓断乎无认无抱的主正不知安立处便混说箇无所住为安立处而以认不得为主公此所以头脑不清也无心风岂与四大无我同盖见有我无我有妄有真皆心风无则心如墙壁可以入道云谓如风岂不知其指妄心嫌他不据无二的主而存二见昧峰悟意故直曰无心风救之耳居士谓箇中指妄身妄心那堪认主可见主别有在恐云门亦未肯在凡所有相皆妄谓执着相是初句若见诸相非相破执是次句即见如来谓众生全体如来是三句如法眼谓若见诸相非相即不见如来正见法眼耳即见如来即如来分上说耳居士以认主主却认不得认不得的才是真主配三句此外道矫乱论即配之亦止到次句认不得的是真主依旧取认不得的非相为主若认不得的是有不可作二句是无不可作三句此外道妄计岂可与佛说并耶且真主岂可认不得既认不得何知是真主此不曾亲见暗中摸索若亲见自能直据悟处说何须委曲作惑乱语成甚么直指来惟不曾见混说忘了主真见主常不离主认不得主认不得的是真主且问既不离主又何可忘既忘了主说甚见主说甚真见主既真见主岂可认不得主既认不得主忘了主说甚常不离主此正茫然无主安得成主公义又引子思谓费中自隐不是另藏箇隐发时有未X发不是先悬箇未发未会思旨思谓道费而隐蚤提出主也此正即人即身即安立义费是徧该沙界隐是收在一微造端夫妇伸在缩里察乎天地十方现全容恁么还说得费中有隐么且先儒教人看喜怒哀乐未发前气象居士云不是先悬箇未发则日用与喜怒打辊何曾梦见未发气象要知未发气象必慎其独蚤提出主也永嘉幻身即法身大慧皮袋一灵则身外别有主正合外道神我断常见又维摩观身实相乃谓妄身无主维摩法离见闻觉知乃谓知饥寒是主正相反至玄䇿无师自悟属外道语医三种病一自为悟实未悟必师点破方免自赚一自非不悟余惑未尽不经师煅炼不彻源底一自非不悟不依真师不识为人的旨不堪为则未免丧我儿孙玄䇿深识利害指破且自为悟实未悟者如湛堂向杲曰醒醒时有禅才唾便无如何敌生死大慧是识好恶汉今居士说不得自以为悟抵死不识好恶谓仰山岂真要他向睡时讨安立处岂非湛谓睡着便无之证正不得这一解在所执皆断常见而以证云门则云亦是外道恐云叫枉耳某初判云只言未尽自瑞以拨证则堕空居士以妄身心外别有主则落外既引西祖证而为云解主公离身别有则为身为人六处作用之谓何乃谓全现的主岂在身内又引楞严海沤喻观河见等皆是就机非了义语直至后生灭去来本如来藏妙真如性乃了义耳居士谓极X知净染二途总出如来藏岂烦恼不是菩提无明不是大智然必见主后方得回转大用者则知头脑不清既知净染出藏则现前惟如来藏更不见染净烦恼即菩提无明即大智则不见有烦恼无明于此不识则淫怒痴即戒定慧亦不识乃云理自不差岂非约理推度且问若见淫怒痴不可说即戒定慧不见淫怒痴更说甚即戒定慧以故但认得主不忘主不待奉出回转而主全体独露更有甚么菩提烦恼无明大智淫怒痴戒定慧净染等法故从上只贵觌面提人不以一毫意识措人分上且孩子知能非意识即主公行令请问孩子曾见主否若以不虑不学而知能为非意识则见免悦闻骂怒皆不虑不学是淫怒痴皆良知能是主公又何言回转乎紫玉厉声曰于頔客作汉于变色此亦不虑不学玉曰者便是黑风飘堕鬼国则良知能与黑风鬼国同不虑不学又作么辨而谓知饥寒能听视者便是主乎又云船子语上句交付阿谁不过以谁是主元无物是没踪迹意至藏身身字指甚么云门何甞有身字意岂可单截没踪迹证乎且船子惟恐人以没踪为事不以身为事故云没踪迹处莫藏身此尤身外别无所住之证德山口挂壁上意谓与认不得主同不知更有一人呵呵大笑正枕落笑呵呵无二主之人耳又云召众众回首有箇甚么正要恁么思量是甚么此际更可思量否一任疑着更问如何是药山见海兄及巖X省意指说得明亦教天下后世见居士不说瞎话又瑞谓古人行过于解不知行过解行为邪行解亦邪解沩问涅槃多少魔说案以眼正则行履亦正大慧曰诸方先定后慧非行过解痴定乎者里先慧后定悟了方帖帖地大慧以实悟为见地以帖帖地为行履皆据道所在说瑞谓今时祇贵行履不贵见地分为两义愈见瑞未悟到帖帖地乃赞为切中今时膏盲不思众生膏盲病只为忘了主认不得主故迷倒瑞既拨主巳是病上增病更说不贵见地贵行履误人盲修无出头期居士谓幻身心灭故另有箇非幻不灭诸幻灭尽另有觉心不动等此正离生灭求寂灭外道见又道真主不在妄身心内是有箇真主又有箇妄身心的然二见真无生灭妄有生灭非南阳所诃半生灭半不生灭而何更谓识妄即真同经破妄还真不知见有妄可识真可即及妄可破真可还早巳落二了若认得无二主便全体主矣南阳身心一如下有身外无余句则全收那更分真妄内外诬国师空此身于真心内乎此正执身外有真心故删身外句仍落断常见岂曾梦见身心一如来又净名若行见闻觉知是则见闻觉知非求法也居士翻曰若舍见闻觉知是则无见闻觉知可为求法乎依旧在见闻觉知窠里何曾梦见通达无取舍来又丢开不起凡圣见不作涅槃解单据平等如幻梦判识为妄正以已梦想颠倒方六祖不起不作者为妄也要X之迷悟虽殊皆梦耳故不解六祖平等不起正峰只是旧时人始契国师身心一如旨又疑认者不离见闻抱者不离觉知某认抱身命为主岂更有见闻觉知可着说离不离涅槃婴儿行为最者岂可知能便是西祖对王语身人本非两物六处总不离身诚身外无余旨岂似说箇知饥寒能视听宛有两知能乎宝镜正据五相完具的眼耳鼻舌身为浑然佛性若完具外别有知能属流注意识矣洞山过水偈切忌二句指水中影我今句指洞独往处处二句指影因我有我今句唯指自为独往故恁么方契不然背云巖祇者是矣居士错认逢渠影子作逢渠解惟不认抱身命主人故迷头至此又仰睡时无梦想见闻主在甚处非真要明主公毕竟是甚么意若不能指不唯不会睡着旨要且向身命外别寻主人不免梦想颠倒见闻觉知识阴里反覆也至拖死尸消息居士自未曾悟故不知高峰实未曾悟某曾向历然道峰不过认是者汉反覆之能日间认能见闻夜间认能梦想但于能上加力故能作主耳若果悟拖死尸则死尸有甚见闻觉知与睡着无梦想见闻的身命何别而无对哉不消道箇某拖死尸去也日以死尸身命见闻夜以死尸身命梦想岂不万象中独露身乎又谓无梦想见闻外断别寻不出主则仰只消道睡着无梦想见闻便了因甚更问主在甚处岂不显要他会有梦想与无梦想两不涉的主乎又嘱但只吃X饭打眠岂非指他吃饭的口打眠的身乎才睡觉来岂非指眠觉的身命乎抖擞情神者一觉主在甚处正要他抖擞身命全体精神也总之某绝后再甦说认也得说抱也得居士无本可据说妄也不得说空也不得无非识心测度而巳牧云门曰高峰枕堕悟彻主崆峒闻钟连主不可得乌得同然崆峒无主本云门来径山一捺捺倒颂即身命而主公云门别云四大无我心如风箇中谁是主人公不惟忘自主且忘巖诘主在甚处又忘嘱者一觉主在甚处故颂全不出主公意不惟不识径山主并不识峰浩浩作主之主云既别去浩浩主又不出无梦想主岂不无主堕空天童正曰无二主崆峒拨之不犹云忘自主并忘巖所诘所嘱主欤僧问从来共住不知名自古上贤犹不识但以假名字引导于众生崆峒特拨主名字耳答古贤不识不与昧者同乃识自安立之主凡圣伊不得故曰不识实深识之也所以圣凡皆假名耳然有可破之名有不可破之名妄认之我可破常乐之我不可破主亦犹是云谁是主亦破妄认但一味破昧四大即常乐我童无二主四大当体是常乐我乃天童之确断了义之正宗佛祖实证之本体断不可拨也又问峒颂有主初进步无主末后功有无俱打脱石女撞金钟或当乎答曰峰无言可对虽认箇主未甞实后枕落实悟全体主未甞无既初未甞有末未尝无已觉颟顸复云有无俱打脱不知枕X落彻悟有甚有无情执作是说遣之更曰石女撞金钟不皆赘言了无涉乎问泥牛鬬入海须弥击金钟古说法有此式答诚有之正古人出身句未闻以拨主也峒语似古而非古是脱空语故据正旨泥牛等句更须一一棒过始得峒自谓不惜眉毛颂出童曰却请瑞摸取眉毛试问瑞眉初进步有谓有主初步耶末后向甚处去谓无主末后功耶又眉还曾向道有主无主初进末后有无打脱石女撞钟耶此童婆心即以眉提撕石女撞钟乃向眉外描写词而眉从本安然岂受涂污此则峒眉也会自眉便会自主峒既拨主则无眉此则峒不惟不识主并不识眉为何物何得云不惜颂出耶玉林云瑞白因杜撰长老问甚人拖你死尸来此问话者又是谁错会要识这昭灵拖死尸的问话的瞎做几日道忽然似手一提这边提过那边晓得这拖尸问话的认识为己妄云峰初悟一般颂云有主初进步峰枕落如网跳出乱道峰方脱识空连主没有妄颂无主末后工妄认识神为悟主云有主先成常见亦知古呵又以识空连主没得为究竟谬云末后工又成断见彼亦知未谛当别曰有无俱脱石女撞钟若然峰应有第三番悟又成矫乱外道瑞半夜间一惊悟得主晓得拖尸问话的守箇昭灵故呵常见后打七忽身心脱落连主不可得堕空落断故呵断见又把非有无即有无矫乱见足颂在后可瞒人随问乱答得莫道生死来用X不着一睡去就用不着了甚至云一切习气总自心现无差别使人杀横淫妄靡所不至饱肉谈禅望被魔魅未招报者各各觉察及早忏悔莫待悔无及今瑞巳死魔子离言迷谬狂妄竟敢谤峰上堂所述为开发学人播弄倒横等不可作实法会离言割爱辞亲端的为甚若欲做认识为心外道祇消宗无为教五部六册谬引在眼曰见等语聚众魔说何用冒在宗门夫瑞以晓拖尸问话的识神为主根本既错又着魔境堕无记空跕立佛前半枝香渐渐觉来口中乱云不可住着祇与酒醉病热者昏迷时无主宰失心忘身百事不知打亦不痛许久才醒等耳欲将魔外见谬解宗乘涂污高峰谬改谬配转见不堪峰未堕枕前祗于无梦想打成两橛耳云巖石女起舞与石女撞钟矫乱语大有迳庭莫道你师自註过末后工是颂枕落之悟有无打脱是说参人不可有无上作活计多种外见终不能逃强辨何益又曰中瑞魔辈邪毒善因招恶果者先举湖州一僧一俗言归安有居士福相丰厚英年向道奉戒持斋以淫习重为媿求出生死误入瑞魔网死魔子离言手以晓昭灵识神认拖尸的为悟主然尚知淫妄为非乃瑞云才涉参情便有入路更云一切习气总是自心发现何差别何羁绊教其信得这一着极则无有不是汝无不解脱谬扯万象中独露身来恣其狂妄逐令自负悟道勘验缁流破斋犯戒一切无碍谁知佛法大有X灵验前年七月半身冰冷不能转侧接父兄亲戚集蓦地跃起遮拦不住直至堂前言一菩萨执一轴手卷书其罪状又一天大将军执大铁鎚令一一发露若一字隐瞒则一大鎚嗟乎居士报未到时其不服善音容更甚今魔气正甚辈谁知生死到来更不容伪甘伏死门如实供云第一重罪未得谓得第二鞭拷沙门第三妄刻语录第四破斋犯戒把罪说过乃述苦报说受某等地狱报即做其相说狱相毕云是果报先应受花报说数花报畜类形声毕骤云应先变猪遂作猪鸣奔房中撤卧具眠草中家人以被囊草必去被曰惟草为安慈父痛心仁兄血泪欲救无术而居士说罪状罪相一一清楚父兄令说忏悔二字便懵然不知嗟乎到求忏悔时不能何不于能忏悔时早自知非而至噬脐无及可为今未得为得者殷鑑其兄亲为某说某曰令弟是瑞印的曰固是而与离言更得特请离到家舍弟怒目视之离见形色不好不作声出舍弟厉声曰离言离言三声而终此事湖州咸知我姑就其兄述又一白巖禅人昔参先师跪榻前曰和尚肯印证助和尚成丛林化钱粮被先师深责无颜去末几在弁山付法矣吴逊翁曰白巖见人打一下曰会么要人晓得打的举动的胡乱承当遂印为悟弟妇也被印证近现报了得异症腹胀如萝等魔事甚多满屋皆鬼白日出现乱打乱叫如是现报方死僧俗咸知白巖现报如斯其花报果X报同前居士断然一毫不爽至历然吐血亡现报不一魔辈认识为心未得谓得谤大般若纵无现报入地狱无疑又现报昭然毫不警惕果如何为心乃魔子久默谓伊兄曰令弟招报虽苦见地是好的伊兄曰舍弟见地不好他现报时亲说未得谓得且公子家纵欲者多何如是现报之甚久默尚云令弟祖师关是透的如此魔魅祸岂小哉因知其兄外中毒者甚多况他姓耶其兄又述一人到离言处许三日悟道头一日开示看举手动足的是什么人第二日听其自看第三日谓你今日该承当了你不承当三更来敲我门果然三更敲门承当了问是妇女光天化日下有如是魔精哀哉有居士谓离言师说做几日工夫他点得会的某云点则可点会则要人自会弁山点得会要人承当识神耳居士曰他说举动的为己如西祖在眼曰见等某曰彼是方便示王从八处出现时见性非指见闻觉知为性也执此等语误认则成认识为心外道矣离言开示唐祈远认动作的云我明明说你还不承当唐曰不敢承当看现报样怕了离言云若说那居士不好就不济事了嗟乎地狱非小苦何得邪魅之至瑞开示莫不教承当开口动舌眼见耳闻的为本来隐颐亦被迷曰蒙委曲开示信得极丧心哉然隐颐尚以妄想流注为疑瑞白竟不怕造地狱到底惯以坑陷居士的毒坑陷云汝唤甚作妄想谬解识得不为冤语云曾非别人谬解X是谁起灭语云当知妄想全体是箇自己邪人说正法正法亦成邪故我总提一冀魔辈忏悔二听诸方共辩乃魔子不知负堕地狱岂是等闲误人入地狱岂可儿戏何苦害无限好人入地狱僧问崆峒颂高峰固不合报恩谓峰打破死尸句便实悟何如牧云门曰疑嗣书谓雪巖谁与你拖死尸者指峰全体主也峰覩赞是者汉触发拖死尸是阿谁也魂飞胆丧绝后再苏如放百千斤担者描邈参情极处境象也到南明纳一塌败阙者相见机缘疑嗣书略过不叙也明得公案亦不受瞒及开口又浑日用尚不得自由如欠人债足见前所得未稳也睡着无梦想主在甚处无对此前虽会拖尸主实未悟全体主也峰不自欺发愤疑枕落如网跳出追忆前疑佛祖誵譌差别公案如远客还故乡只是旧时人不改旧行履安邦定国十方坐断者此彻悟向被诘主茫然不知今则觌体现前悟得自己立地处不改行履者未悟时吃饭打眠既悟亦同十方坐断者前有浩浩有睡梦有作主今则全主觌体现前不烦举念徧界不曾藏也若打破拖尸便实悟拌一生痴獃五年发愤图甚么问峰云触发拖死尸句直得虗空粉碎大地平沈物我俱忘如镜照镜野狐狗子布衫出定话验之了了般若妙用信不诬矣非实悟欤答有疑嗣书无梦想透不得之后案知前未底实也问峰上堂何不举末后了手语而举前不了话只如空碎地沈俱忘X镜照有甚不到处答正要汝问峰触发拖尸会处说向人盖勉励人像伊如是体究必有灵验未尝指此为了手为实悟虗空粉碎等话有人道得了事有道得不了事非话有差别为悟有浅深而有了不了据后但会日间主未会无梦想主祇见空碎地沈物我俱忘未悟物我全主也如镜照镜未悟镜来处也会得拖死尸未会死尸故无梦想打作两橛不知落处即疑嗣书云绝后再苏亦参情逼极得箇活路非撒手再苏欺君不得也至枕落地始是撒手自肯再苏时野狐出定话亦随所见之了了解夏后开口又觉心浑则了了何在可知虽云了了不实了了行状载诣南明相见虽则机锋不让不知机锋转语有道得便了事有道得仍不了事不覩大慧未见圜悟时乎然此机锋疑嗣书不叙自知前来做处不实略之空碎地沈亦不叙岂非峰自不将此为究竟欤问峰不能酬无梦想别以见地不脱碍正知见释之类乎答打破拖尸句巳五年为甚无梦想主无可对安有实悟不知主者正见虗而未实何谓之有见地虽喝也喝得袖也拂得机锋转得然会处不确巖不肯放过之峰祇到得睡梦作得主诘无梦主便无对因嘱者一觉主在甚处正欲峰实见主安立处若将拖尸打破为实悟岂不致后辈有彷彿打破拖尸见者便自谓实悟高峰枕落一段话语语应着雪巖前指示的语语翻却前自己作得主的巖全提峰全体之主峰X供通实悟全体之主谓之见地不脱云乎哉见地不脱非正旨也私谓高峰打破拖尸句固与瑞自有主初步之见两殊然不了无梦想主到此是见而未彻报恩亦云对瑞师说谓之大悟彻悟若对后枕子悟境但谓之悟而巳然终以报恩所判未堕枕前于无梦想主打成两橛语却好是峰拖死尸触发分量天目晦有辨牧云门语不录报恩判魔费隐斥狂解亦不录天童判朝宗说云汝引石门炤从上诸圣总具三玄要老僧敢道炤亦无择法眼被济玄要惑济道第一句得与祖佛为师正据本来人为祖佛师故道众生度尽恒沙佛第二句得与人天为师亦据本来人非人天只因不自回机故枉轮回人天第三句得自救不了亦指本来人自不回机故自救不了老僧唯据人贯三句不见三句名言况有三要为印来如问第一句老僧道巳第二句济云三要印开朱点窄据朱点指前人分上首山大用不扬眉棒下须见血初不见彼此之异因问答乃主宾故曰未容拟议主宾分风穴随声便喝据是则不容拟议三要矣既未容拟议则举目了然岂更见佛祖主宾之异三玄要之名哉亦惟据人人本来本具本得故指各各为一句耳问第二句济曰争负截流机非反截上问耶所谓一句截流万机寝削首山亦谓一言截断千江口万仞峰头始得玄南院道赤肉团上壁立万仞皆指赤肉团为玄所以道炤未到本得无择法眼故谓X诸圣皆具三玄要旨耳若悟本得见一切人无不具本得赤肉团之旨岂可以别法加人哉问第三句济云借里头人正唯据本来人所以穴道明破不堪汝谓三要印即真佛真法真道又计第一第二第三句有三门此汝错拟以三玄门配三句及佛法道之三耳故谓第三即本于真佛二即本法一即本道道者佛法双明炤用无碍故谓一与祖佛为师既佛法双明有佛矣可与祖佛为师哉又谓祖即法也分为二句佛为三句且问汝三句中得自救不了佛自救不了耶且不合济云佛心清净是法心光明是道处处无碍净光是汝谓一句中具三玄门即一句具三句权也在宾全正令也既谓权岂全正令未梦见全正令旨又云一句明明该万象此也以汝未明汾阳自为一句菊花正尘尘尽是汾阳以晓人人该万象尘尘尽本来人耳又谓三句只一句三玄只一玄故一玄中具三要言言不离本分实也立主要须圆也且问汝因甚道得意忘言道易亲耶汾阳岂若汝不忘玄要名言翻覆颠倒哉又谓三玄只一玄三要只一要所以云四门通一要一要具三玄临济首山汾阳先三要后三玄实而权也汝莫谤好汝见一要具三玄谓要实玄权且问汝四门着落然后判一要始见不乱说首山云恁么来者是谁一似指地一似验他僧答某甲以名通来者常在途中不离家舍首云莫道是别人隐隐证他僧礼拜可知礼也首云见箇甚X么便礼拜又转验他答今日大似因斋庆赞果知礼也首云适来恁么道速须吐却恐他以言语为己事不据自为实也答也知和尚曲为某甲果见己不可受委曲名言首云后有问向道甚么僧拂袖便出若不出曲为亦虗言矣首召僧又验他僧回首首便喝以喝不作喝验僧云者老贼得牛还马首乃以四门一偈示之只如要须圆之要汝作么释汝谓济立法首偈汾颂先言三要后三玄实而权也济一句语须具三玄门一玄门须具三要汝何所据为一要耶汾三玄三要事难分皆先玄后要首四门通一要据首一要非济汾三要据首四门非临济一句具三玄一玄具三要初法试配得恰好则汝说不谬又云其实元无先后三玄即三要第以三要施之门庭故谓三玄门四门通一汝又作么消又谓总看玄权要实玄用要炤玄宾要主汝既权先实后则权实从人建立来首问来者是谁非炤用同时僧答某甲又非炤用同时皆指人外无别法之实哉乃至首便喝者老贼又非全体炤用同时乎故在宾全正令立主要须圆耳二人问答何甞有玄要二字影子可见四门一要三玄皆名言而汝于名言颠倒妄作妄说首山云速须吐却可有玄要名言落赚汝等何曾像汝云细辨则玄中亦有实有炤有主此宾中主所以立也踞地师子第三句也要中亦有权有用有宾此主中宾所以立探竿影草第二句也玄要齐彰此主中主所以X立金刚宝剑第一句也所以首道把定干坤大作主不容拟议斩全身方得名为主中主非谤首耶既不容拟议斩全身正据全身初不从拟议来首宾主颂曰悟了却从迷里悟汝敢于悟迷无二人分上别以玄要等作一程一程定限惑人岂可谓迷悟从来无差互始知本末至于今今古相承无别路耶又两家用莫让主非临机不见师耶又不容拟议岂非拟执玄要等名言而不据全身以示人耶汝谓棒下无生忍为全宾为三玄临机不见师为全主为三要大不然既不见师则师弟无异各各本具全体平等谁更与汝分宾主玄要况三玄要哉又谓只一句全提者所以三玄要宾主历然不可分即三玄中亦宾主历然不可分第一第二第三三要亦如之如鼎三足或纵或横则鼎不可立老僧只据全体自在谁与你来分纵横哉又云若儱侗则足无准的不可立此三玄要方为一句而难分济云三法混融辨既不得唤作茫茫业识非指儱侗者且问谁向汝道儱侗谤老僧为儱侗耶只逐济名言不顾自全体更问人皆两足而立直饶汝如鼎再生一足只是箇怪物非自辨不得业识众生乎又汝道三玄若可分何以具一句三玄可儱侗何为一句具三玄是知权实双行照用齐彰宾主历然如大火聚非一草一薪火且问般若大智如大火聚拟则燎面门者是多少人共一般若而谓非一草薪哉非谤大般若而何从上以来并无玄X要递授汝谓三玄要非济特创亦非黄檗特创非涂污先圣乎汝谓诸人作么生会者三玄也一句中之宾也权也报汝通玄士也下座者三要也一句中之主也实也棒喝要临时也所以一句有三玄要宾主历然也老僧道棒喝临时只与作么生会一般与下座了没交涉济道向未举前撩起便行故某谓下座以全体独脱抹杀三玄要也岂若汝更分开乱配哉如上所录拣异示正深关宗乘只眼略为撮要用备探寻噫以不立文字之传至于羣兴辨驳语琐词繁得毋伤其巳甚虽然若非彼此搜讨安得历祖公案纲宗言句见地如此毫分缕剖之明晰哉不是山僧逞人我有疑不决直须争万古碧潭空界月再三捞摝始能明来哲其捞漉之毋负从上古德权实示现之婆心也贯教禅是佛心教是佛口佛之心口决不相违古德云禅为教外别传教亦可为禅外别传诚哉斯言也宗镜录以百本经论引证契同广大悉备兹不繁引惟举东土创立讲家所谓天台宗贤首宗唯识宗相沿至今与宗门各树法幢以流衍于无穷者特为疏通其同中异标示其异中同以合贯于我佛一乘之旨俾相得而益彰毋相攻而各是而终以净土指归为宗教两家千稳万当一生成办共由之正路焉其亦庶几也夫唯识一宗装师数传后几于绝响迩时皆台X贤两家兼讲之唯识三十颂中立唯识行位有五其三通达位谓诸菩萨所住见道如实通达颂曰若时于所缘智都无所得尔时住唯识离二取相故谓真见道位于所缘境及无分别智都无所得尔时乃名实住唯识真胜义性即证真如智与真如平等平等俱离能取所取相故此在唯识家谓之真见道位若在天台家是圆教初住位别教初地位破一分无明证一分真如之相方之参禅上士即是荐取本来面目与本分相应然教中乃实证真如是如来应佛成道相禅宗是瞥尔契悟天壤之殊但所悟境相与所证境相了无差别此正生佛不二之心源宗门所谓与诸佛同一鼻孔出气者指此也所谓三界唯心者亦指此也宗门人既相应巳时时任运此境现前消除二取习气或一生乃至数生般若成熟倏与教中实证相埒斯则全在当人功熏之緜密难以豫判然以始合本其疾如风但令般若常现正不必冀其速效而无不速效者较之唯识本宗自初资粮位次加行位至三通达须历僧祇大劫方得证真再进而为四修习位五究竟位统须三阿僧祇乃登佛果其迟速盖不啻天壤矣天台判唯识摄在别教其两家名相圆融行布固可会通然开解起行门庭迥异毋须曲会贤首判唯识摄在始教尚非终顿二教况华严圆教然华严疏钞中徧引唯识故不通唯识者不能演华严宗此则与台家自立专门不须兼他宗者异X也求证唯识性菩萨从发深固大菩提心修六度胜资粮观名言我执二取空入手与宗门一念回机便同本得伹离妄缘即如如佛者大相迳庭不须和会至因明论中立有现比非三量释现量云此中现量谓无分别若有正智于色等义离名种子等现现别转故名现量宗门人每以现量为本分当体然以现根对现境则有能现所现与迥脱根尘灵光独耀宗旨显然不同须知宗乘悟门不是现不落量㘞地一声撞倒这没面目汉方是这一着子独尊正位切勿卤莽认现量为本分也祇如正睡着无梦想见闻时以何为量现箇甚么枕子落地消息是未现起不落量时节佛眼也覰不着岂可说现说量耶总当以唯识见道位亲证真如圆成实性引为契同可尔贤首家以法界为宗分理法界事法界理事无碍法界事事无碍法界禅宗则全摄四法界为悟门即全摄四法界为一本分泯绝四法界全收四法界言语道断心行处灭不可思议天真独露统谓之一真法界不似贤首教之条分缕剖耳故宗门客多喜贤首家经论以其谈说多与宗语相合也贤首判宗为顿如云但一念不生即名为佛顿诠此理不列渐次故名顿教别为一类离念机故即顺禅宗而以华严经所说一位即一切位一切位即一位依普贤法界帝网重重主伴具足立为圆教若如所判禅宗但是顿而非圆不无抑扬之词私谓宗门X谓之由顿而合乎圆则可谓之但顿而全非圆则不可然华严诸祖虽如此判亦许禅宗为圆所摄圭峰云若顿悟自心本来清净元无烦恼无漏智性本自具足此心即佛毕竟无异依此而修者是最上乘禅一行三昧是一切三昧根本若能念念修习自然渐得百千三昧达磨门下相传是此禅也顿同佛体得即成圣疾证菩提又云真理即悟而顿圆妄情息之而渐尽顿圆如初生孩子一日肢体巳全渐修如长养成人多年志气方立当知无漏智性本是具足一行三昧是一切三昧根本及真理即悟而顿圆等语皆是圆宗非仅一念不生离念之顿旨不可妄兴评论至华严家开圆解后谛观事理圆融无碍周徧含容法界处处开十义而要归于契心平等以成止观如云泯同平等者为未了者令了自心若知触物皆心方了心性故梵行品云知一切法即心自性则成就慧身不由他悟既心境如如则平等无碍即心了境界之佛即境见唯心如来心佛重重而本觉性一皆取之不可得则心境两忘照之不可穷则理智交彻註云今人只解即心是佛是心作佛不知即境即佛是境作佛以心收境则心中见佛是境界之佛以境收心则境中见佛是唯心如来心佛重重者置两镜照一佛则一佛像重重双入心境两忘即止理智交彻即观此与台家初心遮照同时相类正是下手修持功熏吃紧之处与宗门知有后任运腾腾伹是X无心于万物何妨万物常围绕实际理地不受一尘佛事门中不舍一法行履相应亦与济宗无依道人历历地孤明洞宗六户不掩四衢无踪同此是一路涅槃门圆宗圆教若合符节所谓常观涅槃行道是也若华严家所演事事无碍法界帝网重重主伴交互果位方能全行印证似非初学所能证入宗门虽云自心本自具足不须开如此解亦毋须起如是观此则与贤首别至于贤首依华严教判立贤圣五十二位阶次井然不同唯识须历三僧祇劫方能成佛清凉有云三生成佛其疾可知宗门虽不明立五十二位而望空点迹决定暗证不可拨无而终身不退定入圣位斯则速证全与相合者也天台家依法华经纯圆独妙于法华经题开立名体宗用教五重玄义而以经中实相为体斯即宗门所悟之本来面目离实相无悟门离实相无本分所谓实境无相无相亦无实智无缘无缘亦绝境虽无相常为智缘智虽无缘常为境发非实非不实非相非不相遮照同时正是宗门恰好正眼但教下依言而显离言而契宗下则全指离言而契一边耳台家判我佛一代五时说法初华严时二阿含时三方等时四般若时五法华时判藏通别圆四教虽不专论宗门而判禅宗为般若时所收带通别二教会归于圆以宗门得意者全合于圆其未得意者或带一别或带通别二开悟有浅深致合教理有纯杂六祖宣演摩诃般若劝诵X金刚般若经即是其证盖以般若部中所谈与宗门祖师指示多合故也台宗自以法华纯圆独妙出前四时外以前四时是对待之圆法华时是绝待之圆立一念三千空假中不思议境起一念三千空假中不思议观观境不二双照双遮因该果海果彻因源佛子住此地即入诸佛位了知心佛众生三无差别祇观己心一念阴境即具凡圣十法界十如假名一千五阴一千国土一千此一念三千法一空一切空一假一切假一中一切中所立境观最为圆妙宗门客事来不受一切处无心与一空一切空合辙不变异处去去亦不变异即与一中一切中合辙唯台家入手观妄不观真贤家入手观真不观妄宗门亦然故宗门与台家多不能会同以台家只观一念妄心具一切法即空即假即中宗门先须灭尽妄心方得真心脱露然无始来未曾离念不独起灭是妄即不起灭时亦无记妄念所摄必待登圆初住破一分无明证一分真如始得真如觌面全彰未登住前皆住地无明妄心耳伹离此住地无明更无处觅取真心故李长者云住地无明即是诸佛不动智然则台家观妄禅宗观真均不外此住地无明是以台家云山外观真却同观妄山中观妄却是观真此对贤宗而说而禅宗可知盖禅宗离妄显真台宗即妄全真而同指此住地无明即诸佛不动智也了此则不必分禅分教分妄分真但认取随缘不变之实相般若心X心不异即是诸佛不动智现前即与诸佛把手同行即是入诸佛位台宗亦判五十二位而一生可望登圆初住位斯与禅门终身不退入圣者同也古来未有不通教乘之大宗师故曰通宗不通教开口便乱道何能接人利物应不失机今略撮录唯识贤首天台三家宗旨与禅门疏其同异和会一贯宗教双通佛祖并印虽不中不远矣然而法运际衰人根多钝勐发大心以了当生死者固不乏人其间三登九上不得遇真正师承即不能得真正知见即或遇正师承得正知见而一知半解未到大彻了手境界腊月到来未免一场㦬懡又或得正知见而习气浓厚世寿短促又或在家二众终岁尘劳未得行解纯熟而一期报终未免半途而废虽正念不失来生乘愿再来定得满其所愿而隔阴可虑怀疑不消夺其正念以致打失者有之今更为斯辈设一径捷千稳万当方便俾人人得以此生超登彼岸则莫如禅净兼修一门矣其未得悟门及未曾参禅专修事一心净土者不复赘论兹所列者唯为参禅巳经知有而力量弱薄不能纯借自力超登圣位见地虽正余习炽然日下孤灯常时失照那能打成一片斯则在家二众此病犹多倘不仗彼佛力加被其能免于临终生悔乎况自古来永明寿祖极力主张立四料拣以为修禅者劝驾其余历代诸祖大事发明而发愿往生乐土者不可胜数载入角虎集可考但宗家儿往往以X唯心净土自性弥陀为指归此则仍是自力薰修不合往生正因一错百错不可不知也往生正因者了知自心本自具足自心实相即是西方常寂光净土自心般若即是西方常寂光弥陀念自心具足之弥陀宝号薰发自心具足之极乐西方今日修持如是因临终决得如是果仗自力之愿山投弥陀之愿海愿愿交契事理圆成腊月三十到来自然有不思议之豫知时至自然有不思议之临终佛现自然有不思议之圣境现前自然有不思议之上品往生斯乃禅净双修之正轨也宗门人那边明白了却来这边行履说箇行履二字便是腊月扇子于本分事了无交涉然却少他不得今即以常持六字洪名为行履念念是始觉念念是本觉念念全本觉作始觉念念泯始觉归本觉本始合一行愿相资带业横超一生成办这柄腊月扇子扇得透体清凉飘飘送我入莲胎禅净双修事理该现世人天标榜就他生佛祖位中来斯非千稳万当至捷至径之方便行履欤私谓吾侪多劫飘荡苦海浮沈今世幸得人身痛惊生死幸投佛门幸闻一乘又知宗门之别传更信横超之净土福智两足美满前程忆我无始劫来人天乐境何处不曾安享阿鼻苦报亿劫当亦备尝今生再不超脱甘入轮回恋恋儿女恩爱津津名利缰绳何无志气没刚骨如是之甚我今普劝发心勐为立志始从参禅入手了知本分淘汰纲宗继则博会教乘融X贯宗门如合水乳毫无纤疑然后合宗教以收归往生净土成己成物上求下化发大心行大行证大果起大化归大处尽未来际有能合如是轨辙者真是古今来第一员无事道人也夫上来所集十门无一门而非参学之要纲无一门而非修持之正辙仰酬佛师难报之恩示兹物我共行之路裒成两卷连缀三年首事于庚寅孟冬之朔旦草就于癸巳季冬之新春自知谬见多悖禅宗愍此苦心冀诸同志聊採愚者之一得毋负苇草之三编云尔伊庵于是合十一心顶礼尽虗空徧法界十方三世常住三宝而作颂曰一花五叶少室禅红雪埋胫开别传嫩桂两株远受记济洞儿孙灯緜緜参情紧峭只眼露鞭扑生受牛驯眠一生入圣只自了菩萨发心利他先落草之谈拈胡饼大机之用𡎺老拳融会纲宗追正脉搜讨辩论汇大权宗说双贯中天日行愿稳趋上品莲吾闻其语人未见五体归投天中天达磨僧伽同加被见闻随喜探斯篇宗范卷下X项子秋蟾云无梦想主公话雪巖以己所中毒毒高峰先生染华藏老人之毒专提此毒毒尽参禅客俾与绝后再甦相应至矣请自隗始皓心向往之矧自研究以逮入䣑合教先生更为之列分十门统摄二利本末大备语云今人未必不如古人焉知来者之不如今是毒也其流衍于无尽际欤归依三宝弟子项皓合十书后