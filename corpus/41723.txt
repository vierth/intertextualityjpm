凡例一朱彝尊原本分星土世纪形胜宫室城市郊京畿侨治边障户版风俗物产杂缀十三门掌列眉分颇称详赡应各仍旧目惟城市门首标京城总纪皇城各卷又各官衙署原本载入城市门国朝官府建置视前代更昭美备又八旗内务府各衙门均属创设谨别立官署一门以原有各条移入新分门目而以现在体制增载于后又城西玉泉香山等处原本俱列入郊门今西郊为御园胜地谨别立苑囿一门用崇规制一神京古迹纷罗流传多舛恭读御制诗文凡订讹纪实诸篇无不折衷至当炳若日星今遵旨凡原文并增载及三抬双抬单抬写者俱顶格原按及新增按语俱低二格凡有圣祖仁皇帝御制诗文世宗宪皇帝御制诗文我皇上御制诗文内有因地作记因事立碑因物成咏者谨分门录载一朱彝尊原本援引该洽而征采既多难免遗漏今将原本所引各仍其旧而以现在援据补入者续编于后凡朱彝尊原引则加一原字于上朱昆田补遗者则加一补字于上其新行添入者则加一增字于上逐条标识以期一目了然一凡朱彝尊原有按语以朱彝尊原按五字标首其现加考证按语则用臣等谨按四字别之一原本各门内有编次参错体例不符如明代坊巷俱入城市门而辽金元坊巷名目乃载入宫室门之类殊未画一俱应详核改正其他应行移改之处尚多谨拟凡自他门移入者俱于各条下用小字注明原在某门今移改字样庶彼此参核较为详密一宫室一门惟辽金故宫在今都城西南故迹已湮祗应胪列旧名以备考证其元明宫室实本朝营建所因自应分晰缕载谨照宫史将今制逐一载入仍加按证明一原本城市门内所列坊巷街衢俱据明张爵所编五城坊巷胡同集叙次但现在五城界址隶属已各不同而坊铺之制亦多更改谨将城市一门悉以现今五城界册为准如原本在中城而今应归入东城原本在南城而今应归入中城者即将原引各条移入现隶本城之下庶考订咸归确实一原本所引各条内如有原书舛误及考据失实应行驳正者谨将现在考证各书增入仍别加按语如本无旧书可据者则将现在情形据实详识一古迹内凡昔有今无如慈仁寺双松之类俱加按注明其有旧在他处今经移置如承光殿玉瓮觉生寺大钟之类则将原引之书载入新移之地其物虽移置而寺庙尚仍其旧者则于寺庙本条内注明今移某处详见某门字样令前后详略互见以资参考一原本寺观现存已废改建重建者均于各本条下注明俾今昔了如指掌一京畿一门原本系按顺天府所属州县次第编排自当各仍其旧惟地方沿革随时异宜其增损分析之处均应考订增入今拟以现今顺天府属地方为准其名山河道有与昔日情形异者俱加按详考至遵化玉田丰润三属今已别为遵化直隶州不隶顺天谨附编京畿卷后一金石碑碣有原本未载者今俱为增辑一原书之末附石鼓考三卷专叙猎碣源流今石鼓现列成均似不应专为标目谨移入官署门国子监条下以归画一一原书取材欲博不无泛滥如因叙兵部官署而兼及于当时谚语因叙国子监而兼及于许衡教法因叙悯忠寺而兼及于谢枋得赐谥本末今拟似此类者俱改用双行小字附存各条之后以为区别庶不致混淆一原本所引昔人诗赋序记之属颇伤繁冗谨拟择其中无用者酌加删汰其有名人着作可资考证而未经采择者亦间为酌增俱用双行小字附入各条之下一书内辽金元人地官名除诗词限于平仄不改外余俱恭照钦定三史语解改正仍依例于初见处注明音义及原作某某今译改字样并于卷末列译语总目用资考证一朱昆田所撰补遗原本俱附于各卷之后谨拟各按门类散入本条之下庶几编次有伦而检阅亦便其有原按语者亦加朱昆田原按以别之一朱彝尊原书有姜宸英徐元文高士奇张鹏冯溥五人序及朱彝尊自序今俱移载卷末其王原书后语原本误置卷首谨一体录次于后钦定日下旧闻考目录御制题词表文职衔凡例目录译语总目卷一星土卷二世纪卷三世纪卷三举正卷四世纪卷四举正卷五形胜卷六形胜卷六举正卷七形胜卷七举正卷八形胜卷九国朝宫室卷十国朝宫室卷十一国朝宫室卷十二国朝宫室卷十三国朝宫室卷十四国朝宫室卷十五国朝宫室卷十六国朝宫室卷十七国朝宫室卷十八国朝宫室卷十九国朝宫室卷二十国朝宫室雍和宫卷二十一国朝宫室西苑一卷二十二国朝宫室西苑二卷二十三国朝宫室西苑三卷二十四国朝宫室西苑四卷二十五国朝宫室西苑五卷二十六国朝宫室西苑六卷二十七国朝宫室西苑七卷二十八国朝宫室西苑八卷二十九宫室辽金卷二十九举正卷二十九节删附记卷三十宫室元一卷三十一宫室元二卷三十一举正卷三十二宫室元三卷三十二举正卷三十二节删卷三十三宫室明一卷三十三举正卷三十四宫室明二卷三十四举正卷三十五宫室明三卷三十五举正卷三十六宫室明四卷三十六举正卷三十六节删卷三十七京城总纪卷三十八京城总纪卷三十九皇城卷四十皇城卷四十举正卷四十一皇城卷四十一举正卷四十二皇城卷四十三城市内城中城一卷四十四城市内城中城二卷四十五城市内城东城一卷四十六城市内城东城二卷四十六举正卷四十七城市内城东城三卷四十八城市内城东城四卷四十八举正卷四十九城市内城南城卷五十城市内城西城一卷五十一城市内城西城二卷五十二城市内城西城三卷五十三城市内城西城四卷五十四城市内城北城卷五十四举正卷五十五城市外城中城卷五十五举正卷五十六城市外城东城卷五十七城市外城南城一卷五十八城市外城南城二卷五十八举正卷五十九城市外城西城一卷六十城市外城西城二卷六十举正卷六十节删卷六十一城市外城北城卷六十二卷六十二举正卷六十三卷六十四卷六十五卷六十六卷六十六举正卷六十七卷六十八卷六十八举正卷六十九卷七十卷七十举正卷七十一卷七十二卷七十三卷七十三举正卷七十四卷七十五卷七十六卷七十七卷七十八卷七十九卷八十卷八十一卷八十二卷八十三卷八十四卷八十五卷八十六卷八十七卷八十八卷八十八举正卷八十九卷八十九举正卷九十卷九十一卷九十二卷九十三卷九十四卷九十四举正卷九十五卷九十六卷九十七卷九十七举正卷九十八卷九十八举正卷九十九卷一百十卷一百十举正卷一百十一卷一百十二卷一百十二举正卷一百十三卷一百十三举正卷一百十四卷一百十四举正卷一百十五卷一百十五举正卷一百十六卷一百十六举正卷一百十七卷一百十八卷一百十九卷一百十九举正卷一百二十卷一百二十举正卷一百二十一卷一百二十二卷一百二十二举正卷一百二十三卷一百二十四卷一百二十四举正卷一百二十五卷一百二十六卷一百二十七卷一百二十七举正卷一百二十八卷一百二十八举正卷一百二十九卷一百二十九举正卷一百三十卷一百三十举正卷一百三十一卷一百三十一举正卷一百三十二卷一百三十二举正卷一百三十三卷一百三十三举正卷一百三十四卷一百三十五卷一百三十五举正卷一百三十六卷一百三十六举正卷一百三十七卷一百三十八卷一百三十八举正卷一百三十九卷一百四十卷一百四十一卷一百四十二卷一百四十二举正卷一百四十三卷一百四十三举正卷一百四十四卷一百四十四举正卷一百四十四原书节删附记卷一百四十五卷一百四十五举正卷一百四十六卷一百四十七卷一百四十八卷一百四十八举正卷一百四十九卷一百五十卷一百五十举正卷一百五十一卷一百五十一举正卷一百五十二卷一百五十三卷一百五十三举正卷一百五十四卷一百五十四举正卷一百五十四原书邉障门节删附记卷一百五十五卷一百五十六卷一百五十七卷一百五十八卷一百五十八举正卷一百五十九卷一百六十臣等谨按自周礼保章氏以星土辨九州之地而后世之言分野者或以中宫斗杓或以二十八宿或以天市垣或以五星至唐一行则又创为山河两戒之说众议纷繁立论各殊按唐杜佑分野议谓以国之分野上酌天象始于周季然其可疑者如周敬王鲁哀公之时吴为越所灭其后六十九年始命韩赵魏为诸侯又十七年三国始分晋地又五十六年越为楚灭当吴未亡时列国尚有数十韩魏赵又未为诸侯自吴灭至分晋凡八十八年时既不同何以预分十二国之躔次乃班固汉书地理志皇甫谧帝王世纪则分区域以配星躔取不同时之十二国强配之实所未审又如房星为宋分野东平须昌寿张属焉然其地在济东属鲁本非宋分又如星纪躔次为吴越分野然星纪在于东北而吴越实在东南至其地分则或多或少鹑首极多鹑火极狭盖甘石之书本由假托后人附会益属支离郑康成有言九州分野之书既亡后世堪舆所言易涉于诞是以星分域汉时已疑之矣朱彝尊原书宗志书之例广为引据列星土于卷首亦沿袭前人之说今仍存其旧本而于征引脱略之处更采诸书以广其未备焉原北斗七星是谓帝车运乎中央而临制四方六曰开阳亦曰应星主木主燕臣等谨按史记隋唐及通志亦作开阳星经及宋天文志作闿阳又按博雅旋为冀州开阳为梁州臣等又按朱彝尊原书所载如斗宫天市垣二十八宿山河两戒五纬诸家之说征引既多叙次未免舛杂今详加厘正分门类叙其灵征则附于卷末云增北斗七星石氏云五主燕隋志六主燕增刘昭后汉书补注璇玑者北极星也玉衡者斗九星也八为幽州按春秋纬二冀州增中宫七星五主土主燕原玉衡第八星主幽州常以五寅日候之原壬燕赵亥燕代增戌赵亥燕臣等谨按淮南子及博雅载戌赵亥燕与汉天文志互异或以其犬牙相错相近之土兼言之也原天市垣二十二星东西列各十一星其东垣南第三星曰燕臣等谨按星经天市图第二星为燕与宋两朝天文志互异增天市垣古歌曰燕连南海尽属宋西歌曰南海与燕为雁行增天市垣二十二星左藩燕原楚南一星曰燕有变动以其国占之增十二国十六星在须女南隋志楚南一星曰燕按今监中图韩东南一星曰燕增天市垣燕一星在楚星南原苍龙七宿有尾有箕氐胸房腹箕所粪也原尾九星如钩苍龙尾箕四星形状如簸箕增西歌曰接心是尾九点曲卓如衣角飘风前箕星有四明相等大口如箕正向西增尾亦为九子星箕亦曰天津一曰天鸡补尾为九子箕为敖客补尾有七星形如蝎尾箕有四星形如牛角补箕尾之间谓之九江口增宋均云尾属后宫场故得兼子子必九者取尾有九星也元命苞云尾九星箕四星为后宫之场也增宋均云箕以簸扬调弄为象又受物有去之来之之象也诗云维南有箕载翕其舌又诗纬云箕为天口主出气是箕有舌象谗言故诗曰哆兮侈兮成是南箕为敖客行请谒也增尾箕尾为析木之津于辰在寅燕之分野尾九星为后宫亦为九子星近心第一星为后妃次三星并为次三嫔末二星为妾箕主八风亦后妃之府也原箕星散为幽州分为燕国原箕尾为燕增星部地名尾箕燕增尾箕幽州增燕故治今上渔阳右北平辽东莫郡幽州也增燕星得尾箕原汉永元铜仪尾十八度开元游仪景祐测验同永元铜仪箕十度景祐测验同开元游仪十一度原尾汉太初历洛下闳所测十八度宋皇祐所测十九度崇宁所测十九度少元授时历郭守敬所测十九度十分箕太初历十一度皇祐所测十度元丰所测十一度崇宁所测十度半授时历所测十度四十分原分度尾十八箕十一四分一增尾十八度箕十一度增尾十星十八度箕四星九度增尾宿一黄道经度十一宫一十度五十四分黄道纬度南一十五度等四箕宿一黄道经度十一宫二十六度五十分黄道纬度南六度五十六分等三增尾宿一赤道经度十一宫六度四十二分赤道纬度南三十六度五十七分箕宿一赤道经度十一宫二十六度二十一分赤道纬度南三十度二十三分臣等谨按历代以来测量恒星分度但就本宿所离推刻未有以黄道赤道为之析其经度之毫发者是以远自汉太初历下至元明司天诸家互有阔狭多寡之殊异我朝圣祖仁皇帝御制历象考成一书用黄赤经纬互推乃得二十八宿度分之准兹载尾箕分星具列其数于下于以仰见天道至精法益详尽蔑以加矣增尾箕康熙壬子年赤道积度尾一十九度九分箕一十度三十六分黄道积度尾一十五度三十六分箕九度二十分原刘向言地分燕地尾箕之分野也自尾四度至斗六度谓之析木之次燕之分也原自尾十度至斗七度百三十五分而终曰析木之次于辰在寅谓之摄提格于律为应钟斗建在亥今燕分野臣等谨按帝王世纪作自尾十度至斗七度汉书作危字误今改正原陈卓谓尾箕燕幽也自尾十至南斗十一费直谓起尾九蔡邕谓起尾四增尾九星去极一百二十七度半箕四星距西北星去极一百二十一度半原自尾十度至南斗十一度为析木于辰在寅燕之分野属幽州陈卓范蠡鬼谷先生张良诸葛亮谯周京房张衡并云尾箕燕幽州上谷入尾一度渔阳入尾三度右北平入尾七度涿郡入尾十六度广阳入箕九度增北京之北平府尾箕分涿通蓟三州皆尾分原尾箕析木津也初尾七度中箕五度终南斗八度原幽州星分尾箕涿州星分尾宿十六度蓟州星分尾宿三度霸州星分箕尾燕州星分尾斗增尾箕析木之次也寅初起尾七度二千七百五十二十一少中箕星五度三百七十六十七终斗八度其分野河间涿郡广阳国及上谷渔阳古之北燕原宛平大兴良乡尾一度通州三河武清尾二度昌平顺义密云怀柔尾三度涿州房山霸州文安尾四度丰润玉田蓟州保定尾五度遵化平谷尾七度增汉书地理志燕地尾箕分野也今蓟州通州南得涿郡之易容城范阳故安涿县良乡及渤海之安次原尾箕星曰析木宫曰人马时曰寅州曰幽原第五尾四足箕四足斗一足在寅岁星位焉其神如弓故曰人马宫增寅为析木燕之分自尾十度至斗十一度原析木谓之津箕斗之间汉津也原析别水木以箕斗之间是天汉之津也原析木之津刘炫谓是天汉即天河也在箕斗二星之间箕在东方木位斗在北方水位分析水木以箕星为隔隔河须津梁以渡故谓此次为析木之津也增天汉起东方箕尾之间谓之天河亦谓之汉津原析木燕之分星幽州之星土也原天汉起东方经尾箕之间谓之汉津原析津本晋蓟县改蓟北县开泰元年更今名以燕分野旅寅为析木之津故臣等谨按分野旅寅本属汉文旧辽史国语解妄摘野旅寅三字为国语依字解释原书误载今删原星度分野十二次东西南北相反者四疑似者七所可据者其惟析木乎其宿尾箕亦艮之维燕可以言东北也原析木为云汉末派山河极焉故其分野自北河末派穷北纪之曲东北负海为析木负海者以其云汉之阴也原大梁析木以负北海其神主于恒山辰星位焉增尾箕析木津也初尾七度中箕五度自渤海九河之北得汉河间涿郡广阳及上谷渔阳尾得云汉之末派龟鱼丽焉箕与南斗相近为辽水之阳增唐占经曰尾东方木宿之末斗北方水宿之初次在其间分析水木故曰析木原古之人有以天河断两界者天犹卵也经星之次环其四周银河之所界者半其余则天市太微位焉故二十八舍其附于河者三之二沿之河以分其势稽紫宫以定其余有条有次故秦虽西而位坤维之鹑首云汉之升两戒之道也吴虽东南而位坤维之星纪云汉之降两戒之终也燕穷北纪之曲故以末派之析木为燕盖星河之流起于井终于箕则南者反北北者反南矣原袁桷司天台祭告尾宿文析木天津燕都所次维昔初基相攸涂塈民用不颇益遐以治灵台考占庸启震悸善言惟从式致芬祀增尾九星十八度在天市垣下河西箕四星七度半增尾箕苍龙之末也直寅增析木之津一名大招一曰汉津原辰星主幽州原辰星水精也原北方黑色其类水其应上为辰星补辰星北方之位黑帝之子增辰星宰相之祥也经一百里亦偏将廷尉象也增广雅云辰星谓之兔星则辰星之别名兔或作增北方水太阴之精主冬日壬癸刑失者罚出辰星增兔七命曰小正辰星天搀安周星细爽能星钩星增兔星凡有七名命者名也小正一也辰星二也天搀三也安周星四也细爽五也能星六也钩星七也增兔五色青圜忧白圜丧赤圜中不平黑圜吉赤角犯我城黄角地之争白角号泣之声增辰星理四时宋均云辰星正四时之法得与北辰同名也增辰星晋灼云常以二月春分见奎娄五月夏至见东井八月秋分见角亢十一月冬至见牵牛出以辰戌入以丑未二旬而入晨候之东方夕候之西方也补辰星一曰能星一曰钩星一曰星一曰鼎星一曰爨星一曰伺星北方黑帝叶光纪之神玄武之宿水之精也增七政第五曰伐水谓辰星也增辰星一曰细极曰爨星曰伺祠增辰星色黑比奎星大小于岁星增辰星谓之钩星兔星原北方辰星水生物布其纪原燕齐之疆候辰星占虚危增辰星曰北方冬水增各星之光如云气者水星之性增辰星主正四时当效于四仲原正月己未小星流百枚以上或西北或正北或东北二夜止六月戊戌晨小流星百枚以上四面行小星者庶民之类流行者移徙之象也后三年吴汉马武徙雁门代郡上谷关西县吏民六万余口置常关居庸关以东以避寇原十月壬申太白昼见在尾历二百余日占曰尾为燕有兵时公孙渊自立为燕王置百官发兵拒守宣帝讨灭之朱彝尊原按陈氏魏志书十月壬申太白昼见乃在明帝至则书秋七月辛卯太白昼见冬十月丁未月犯荧惑以历推之十月既书丁未不应复直壬申当以志为正也原晋惠帝永兴元年七月庚申太白犯角亢经房心历尾箕是年九月王浚杀幽州刺史和演穆帝永和八年六月辛巳日未入有流星大如三斗魁从辰巳上东南行晷度推之在箕斗之间燕分也按占为营首营首之下流血滂沱是后慕容俊僭称大燕攻伐无已原景星见箕尾而慕容德复燕此分野之验也补天宝九载八月五星聚于尾箕燕分也占曰有德则庆无德则殃臣等谨按朱彝尊原书世纪一门征引颇为该博而次序间有淆错谨详加厘订各按时代以类编次其杂引注说诗文各依类附列于下原书义有未尽者则为旁采他书备参考焉原轩辕教熊罴貔貅抃虎以与炎帝战于坂泉之野蚩尤不用帝命增黄帝乃征师诸侯与蚩尤战于涿鹿之野遂擒杀蚩尤而诸侯咸尊轩辕为天子代神农氏原黄帝与蚩尤战于涿鹿之野蚩尤作大雾兵士皆迷于是作指南车以示四方遂擒蚩尤而即帝位故后常建焉原黄帝氏平蚩尤因大雾作指南车饰以文玉其文作蚩尤形车饰以黍尺度高一尺四寸二分下长七寸四分管立木口圆径三寸四分琢玉为人形手常指南足底通圆窍作旋转轴踏于蚩尤之上原黄帝用车战蚩尤用骑战蚩尤作雾黄帝作指南车原黄帝执蚩尤杀之于中冀名之曰绝辔之野原蚩尤庶人之贪者也原涿鹿竿人颡也原帝既杀蚩尤因立台榭原李白北风行烛龙栖寒门光曜犹旦开日月照之何不及此惟有北风号怒天上来燕山雪花大如席片片吹落轩辕台补蚩尤兄弟八十一人并兽身人语铜头铁额食砂石子造五兵仗刀戟大弩威振天下补葛卢之山发而出水金从之蚩尤受而制之以为剑铠矛戟是岁相兼者诸侯九雍狐之山发而出水金从之蚩尤受而制之以为雍狐之戟芮戈是岁相兼者诸侯十二补蚩尤作乱逐帝而居于涿鹿帝参卢弗能征乃帅诸侯委命于有熊于是暨力牧神皇风后邓伯温之徒厉兵称旅熊罴貔貅以为前行雕鹖雁鹯以为旗帜及尤嘬兵涿鹿之山补九黎之君号曰蚩尤补蚩尤天符之神状类不常三代遗器多着其象汉孔氏谓是九黎之君考黄帝灭蚩尤于涿鹿之野乃在北鄙九黎三苗皆南蛮蚩尤九黎非一种也补画本以飞兽有肉翅者谓之蚩尤补蚩尤氏头有角与黄帝斗以角抵人今冀州有乐名蚩尤戏其民两两戴牛角而相抵补炎帝者黄帝同母异父兄弟也各有天下之半黄帝行道而炎帝不听故战于涿鹿之野补黄帝与炎帝争斗涿鹿之野将战筮于巫咸巫咸曰果哉而有咎补蚩尤炎帝之后铜头啖石飞空走险以馗牛皮为鼓九击而止之尤不能飞走遂杀之补帝伐蚩尤玄女为帝制夔牛鼓八十面一震五百里连震三千八百里又为帝制司南车当其前记里鼓车居其右原帝令风后法斗机作指南车补黄帝出师涿鹿以鼓为警卫其曲有十一曰震雷惊二曰勐虎骇三曰鸷鸟击四曰龙媒碟五曰灵夔吼六曰雕鹗争七曰壮士夺志八曰熊罴哮后九曰石荡崖十曰波荡壑并皆有辞今亡考矣补蚩尤帅蝄蜽与黄帝战于涿鹿帝命吹角为龙吟以御之补蚩尤氏强与榆罔争王于涿鹿之阿黄帝使力牧神皇直讨蚩尤氏擒于涿鹿之野使应龙杀之于凶黎之谷谷一作丘补蚩尤出自芊水八肱八趾疏首登九淖以伐空桑黄帝杀之于青丘补蚩尤变幻多方征风召雨吹烟喷雾黄帝师众大迷王母乃命玄女授帝以三宫五音阴阳之略太乙遁甲六壬步斗之术阴符之机灵宝五符五胜之文遂克蚩尤于中冀补蚩尤者炎帝之后故祭蚩尤文云将军敢以牲牢祭尔炎帝之裔蚩尤之神补蚩尤人身牛蹄四目六手涿鹿间往往掘得髑髅如铜铁蚩尤骨也补黄帝百战百战之数未尽闻也与炎帝战于坂泉之野三与蚩尤战于涿鹿之野七十二其大略也臣等谨按朱昆田原引鹖冠子注黄帝百战止七十五考陆佃原注有百战之数未尽闻及大略句不可删今依原注补入补赤帝为火灾黄帝擒之补黄帝之时中黄直为将破杀蚩尤补史记逸周书大戴礼文子所云炎帝赤帝皆谓蚩尤而书传举以为榆罔失之补按史记云诸侯相侵伐蚩尤最为暴则蚩尤非为天子也又管子曰蚩尤受卢山之金而作五兵明非庶人盖诸侯号也补蚩尤古之诸侯其性酷毒故作五虐之刑谓车裂人及烧铜柱使人抱或使人缘之之类也补蚩尤乱在幽州其死在冀补黄帝戮蚩尤迁其民善者于邹屠恶者于有北诗云投畀有北恶可知己增赤帝命蚩尤宇于少昊以临西方蚩尤乃逐帝争于涿鹿之阿增涿鹿之野常有五色云气金枝玉叶止于帝所有葩华之象因有华盖增山海经云黄帝令应龙攻蚩尤蚩尤请风伯雨师以从大风雨黄帝乃下天女曰魃以止雨遂杀蚩尤增帝征蚩尤七十一战不克昼梦金人引领长头元狐之裘云天帝使授符帝寤问诸风伯曰天应也乃于盛水之阳筑坛祭以太牢有玄龟衔符至坛非皮非绨广三尺袤一尺文曰天乙在前太乙在后帝再拜受符乃设九宫置八门布三奇六仪制阴阳遁甲式三门发五将具遂斩蚩尤焉朱昆田原按说蚩尤者不一孔子三朝记大戴礼记以为庶人孔氏小司马氏以为诸侯应劭以为古天子或以为炎帝之后或以为九黎之君或谓杀之于中冀或谓杀之于青丘或谓杀之于凶黎之谷传闻异辞并存焉可也臣等谨按朱昆田并存诸说以备考异似矣但考史记云神农衰诸侯相侵伐神农氏弗能征于是轩辕乃习用干戈以征不享诸侯咸来宾从而蚩尤最为暴莫能伐则谓蚩尤为诸侯者近之原黄帝都于涿鹿增邑于涿鹿之阿增舆地志云涿鹿黄帝初都迁有熊也增黄帝都有熊又迁涿鹿臣等谨按帝王世纪黄帝都涿鹿或以为都涿鹿迁有熊或以为都有熊迁涿鹿今考史记索隐正义皆以为黄帝有熊国君皇甫谧谓有熊今河南新郑路史谓有熊帝之开国舆地广记云都非据此则黄帝初国于有熊而与蚩尤战于涿鹿之野为天子后迁都于涿鹿之阿通志都邑略与史记合似为可据原高阳氏谓之幽陵增颛顼都于帝丘其地北至幽陵原幽陵犹幽州也原帝尧申命和叔宅朔方曰幽都原虞舜以天德嗣尧布功散德制礼朔方幽都来服原北荒有幽都之山补鸿烈解云西北方不周之山曰幽都之门又曰北接幽都南道交趾扬雄甘泉赋云西耀流沙北爌幽都即朔方之幽都也补幽都一曰北幽原流共工于幽州臣等谨按幽州之名始见于此原舜以冀州南北广大分燕地北为幽州因幽都以为名增幽州因幽都山以为名也增舜即位以冀青地广始分冀东恒山之地为并州其东北医无闾之地为幽州原幽州在北幽昧之地也原幽之为言窈也言风出入窈冥敏劲易挠故其气躁也原夏殷省幽并冀原殷人南都河南之亳复舜幽州之名周人又以幽州兼殷之营州原职方氏掌天下之图辨九州之国使同贯利东北曰幽州原燕曰幽州原燕其气深要厥性栗疾故曰幽幽要也原燕宛也北方沙漠平广此地在涿鹿山南宛宛然以为国都也原职方九州无徐梁而有幽并尔雅九州无青梁而有幽营原禹贡九州之名旧矣尔雅九州商之制也职方九州周之制也职方之冀小于禹贡则一分而三也既有冀而又有幽并故幽州多入禹贡之青徐其山医无闾在辽东光武时以辽东属青州后又属幽州非幽州入青乎其泽貕养在长广其浸菑时菑出莱芜地理志以长广属徐州琅琊有莱山非幽之入徐乎原冀在商离而为二故有冀而有幽在周离而为三故有冀又有幽并增周之冀州小于禹贡时冀州以其北有幽州并州故知也增禹别九州有青徐梁而无幽并营是夏制也周礼有青并幽而无徐梁营是周制也此有徐幽营而无青梁并疑是殷制也原武王克殷反商未及下车而封黄帝之后于蓟原武王灭纣封召公于北燕原蓟故燕国召公所封原燕周之分子也原召公奭与周同姓姓姬氏原召公奭周之支族原召公文王庶子原左传富辰言文王之子一十六国无名奭者则召公必非文王之子原黄帝姓姬君奭其后也原召公始封盖在北平无终县以燕山为名后渐强盛乃并蓟徙居之原召公奭始食于召后王封之北燕在今幽州蓟县故城是也原舆地广记云武王封黄帝之后于蓟又封召公于北燕或曰黄帝之后封于蓟者已绝成王更封召公奭于蓟为燕原蓟后改为燕犹唐之为晋荆之为楚原契丹蓟茇如车盖中国无此大者其地名蓟恐其因此增北燕都蓟幽州治朱彝尊原按召公所出众说纷纶当以陆德明为是盖乐记所云封黄帝之后于蓟者即召公也臣等谨按路史国名纪南燕为伯倏国后稷妃南燕吉氏也又有东燕亦伯爵至召公始封之地逼近山戎六国时浸大并渔阳上谷右北平辽东西诸郡地是为北燕盖别于南燕东燕而名之也原齐桓公北伐山戎氏其道过燕燕君逆而出境桓公问管仲曰诸侯相逆固出境乎管仲曰非天子不出境桓公曰然则燕君畏而失礼也寡人不道而使燕君失礼乃割燕君所至之地以与燕君臣等谨按说苑所记齐桓公割地与燕事与史记齐燕两世家所载同而史记以为山戎伐燕燕告急于齐桓公救燕遂伐山戎说苑以为伐山戎道过燕其说不同迎送情事亦小异考春秋鲁庄公三十年齐人伐山戎左氏谷梁二传皆以为救燕则史记所载为得实矣原鲁襄公二十八年夏北燕伯朝于晋原二十有九年秋九月齐高止出奔北燕原昭公三年冬北燕伯款出奔齐增燕简公多嬖宠欲去诸大夫而立其宠人冬燕大夫比以杀公之外嬖公惧奔齐书曰北燕伯款出奔齐罪之也原六年冬齐侯伐北燕增十一月齐侯如晋请伐北燕也晋侯许之十二月齐侯遂伐北燕将纳简公晏子曰不入燕有君矣原七年春王正月暨齐平原癸巳齐侯次于虢燕人行成曰敝邑知罪敢不听命先君之敝器请以谢罪二月戊午盟于濡上燕人归燕姬赂以瑶瓮玉椟斝耳不克而还原昭公十有二年春齐高偃帅师纳北燕伯于阳臣等谨按鲁襄公二十九年齐高止出奔北燕注谓北燕始见经春秋地名考谓其国僻小至简公始见于经考之史记燕世家则燕惠公元年也凡简公事史记皆以为惠公简公后惠公四代与春秋经传殊不相协再考谷梁齐高止出奔北燕传云其曰北燕从史文也注谓以时有直称燕者故知从史文是北燕之名虽自是始见于经而春秋传直称燕者亦不必非北燕如左传鲁庄公十九年卫师燕师伐周十七年郑执燕仲父史记以为燕庄公注家南燕北燕犹分持其说而鲁庄公三十年山戎病燕之为北燕则诸家无异词此可据也原燕王哙专任子之已而让位燕大乱增燕子之专国齐王诱太子平攻子之许为助太子使将军市被围公宫攻子之不克原齐人伐燕取之诸侯将谋救燕孟子曰王速出令反其旄倪止其重器谋于燕众置君而后去之则犹可及止也朱彝尊原按孟子所云重器当即历室之鼎原燕昭王收破燕后即位卑身厚币以招贤者增郭隗曰王必欲致士先从隗始况贤于隗者岂远千里哉于是昭王为隗改筑宫而师事之乐毅自魏往邹衍自齐往剧辛自赵往士争趋燕原邹衍如燕昭王拥篲先驱请列弟子之座而受业筑碣石宫身亲往师之原碣石宫在幽州蓟县西三十里宁台之东原燕昭王伐齐得宝器设祭于宁台原望诸君献书报燕王曰臣奉令击齐长驱至国珠玉财宝车甲珍器尽收入于燕大吕陈于元英故鼎反乎历室齐器设于宁台蓟丘之植植于汶篁臣等谨按历室史记作磨室徐广注曰磨历也集韵磨狼狄切地名与历同纽也原元英历室燕二宫名在幽州蓟县西四里宁台之下补乐毅六月之间下齐国七十余城皆为郡县齐人食邑于燕者二十余君有爵位于蓟者百有余人原燕以河为境以蓟为国袭涿方城残齐平中山原燕九世称侯八世称公十世称王臣等谨按史记燕世家自召公已下九世至惠侯索隐曰并国史先失也自惠侯已下八世至庄公始称公自庄公已下十九世至易王始称王自易王至燕王喜凡七世灭于秦索隐曰燕四十二代有二惠侯二宣侯三桓侯二文侯盖国史微失本谥故重耳今按惠釐宣桓称侯者各一余俱称公二文俱称公正义曰召公封燕后三十六世与六国俱称王风俗通所云殊未详考原秦始皇二十一年王贲攻蓟乃益发卒诣王翦军遂破燕太子军取燕蓟城原秦四十郡幽为上谷郡增秦灭燕以其地为渔阳上谷右北平辽西辽东五郡补二世元年九月韩广为赵略地至蓟自立为燕王原楚汉之际项羽封臧荼为燕王都蓟韩信徇河北荼降汉增项羽分燕为二臧荼为燕王韩广为辽东王原高帝五年秋七月燕王臧荼反原温疥以燕相告燕王荼反封侯原高祖自将击之得燕王臧荼八月立卢绾为燕王臣等谨按臧荼反立卢绾为燕王史记高帝本纪俱作五年十月卢绾传则云七月从击臧荼八月立为燕王纪传自相抵忤至汉书卢绾之立本纪作五年九月异姓诸侯王表作后九月而臧荼之反表作四年九月纪作五年七月亦自互异再考史记月表云八月帝自将诛燕九月虏荼则臧荼之反应在五年七月与汉书本纪合又云后九月燕王卢绾始立与汉书表亦相合则卢绾之立应以月表为正原高帝六年分燕置涿郡十二年绾降匈奴复封皇子建为王建薨吕后诛建子寻又分燕国之地置涿郡及广阳国文帝元年徙琅琊王刘泽于燕传国至孙定国免武帝元狩六年又封皇子旦为王后置十三州改为幽州领郡国十理于此增幽州刺史领涿郡渤海代郡上谷渔阳右北平辽西广阳原燕王旦立三十八年而诛国除原昭帝元凤元年改燕国为广阳郡原水经注言秦始皇灭燕以为广阳郡按史始皇纪三十六郡无广阳之名当以昭帝置者为定原宣帝本始元年更为国以封燕剌王太子建为王领县四都蓟建曾孙嘉王莽时绝臣等谨按汉燕地封王名建者有二一为燕灵王建高帝之子一为广阳顷王建武帝之孙也原涿郡莽曰垣翰属幽州逎曰逎屏范阳曰顺阴良乡曰广阳益昌曰有袟阳乡曰章武西乡曰移风上谷郡莽曰朔调属幽州沮阳曰沮阴昌平曰长昌涿鹿曰抪陆渔阳郡莽曰通路属幽州渔阳曰得渔狐奴曰举符路曰通路亭泉州曰泉调厗奚曰敦德犷平曰平犷滑盐曰匡德广阳国莽曰广有蓟曰伐戎阴乡曰阴顺右北平郡莽曰北顺属幽州俊靡曰俊麻徐无曰北顺亭原更始二年正月光武以王郎新盛乃北徇蓟故广阳王子刘接起兵蓟中以应郎补更始二年春正月公到蓟王郎购公十万户蓟中惊恐言郎使者方至太守以下皆出城迎公见官属议耿弇曰今兵从南方来不可南行上谷太守耿况渔阳太守彭宠公邑人也发此两郡控弦强弩万骑所向无前邯郸不足平也公曰卿言善时公属官尽南方人莫有欲北者公指弇曰是我北道主人也原耿弇从光武北至蓟会中乱光武遂南驰官属各分散弇走昌平与景丹寇恂及渔阳兵合军而南定涿郡遂及光武于广阿光武居邯郸宫弇入造床下请归幽州发兵光武乃拜弇为大将军与吴汉北发幽州十郡兵引而南追尤来大枪五幡于元氏光武军败还壁范阳贼退弇从追至容城小广阳安次连战破之光武还蓟复遣弇与十三将军追贼至潞东及平谷再战遂穷追于右北平无终土垠之间至俊靡而还原铫期从徇蓟时王郎檄书到蓟蓟中起兵应郎光武趣驾出百姓聚观喧唿满道遮路不得行期骑马奋戟瞋目大唿左右曰众皆披靡及至城门门已闭攻之得出原湿水东径广阳县故城北谢承后汉书曰世祖与铫期出蓟至广阳欲南行即此城也谓之小广阳补上既破邯郸诛王郎召邓禹宿夜语曰欲北发幽州突骑诸将谁可使者禹曰吴汉可其人勇鸷有智谋诸将鲜能及者上于是以汉为大将军汉遂斩幽州牧苗曾上以禹为知人补上破贼入渔阳诸将上尊号上不许议曹掾张祉言俗以为燕人愚方定大事反与愚人相守非计也上大笑原光武帝建武二年二月渔阳太守彭宠反攻幽州牧朱浮于蓟三年三月彭宠陷蓟城自立为燕王五年二月彭宠为其苍头所杀渔阳平增朱浮密奏彭宠上征之宠既自疑其妻劝宠无应征今渔阳大郡兵马众多奈何为人所奏而弃此去宠与所亲信吏计议吏皆怨浮劝宠止不应征增彭宠斋独在便室苍头子密等三人因宠卧寐共缚着床又以宠命唿其妻妻入大惊昏夜后解宠手令作记告城门将军云遣子密等至子后兰卿所速开门勿稽留之书成即斩宠及妻头置囊中便持记驰出城因以诣阙封为不义侯原光武封叔父良为广阳王十五年徙王赵省广阳合上谷和帝永元元年复立广阳郡幽州刺史与郡同理增后汉置幽州并因前代理于蓟县增京兆第五永为督军御史使督幽州百官祖饯蔡邕等皆赋诗高彪独作箴邕美其文以为莫尚也增郅寿为冀州刺史时冀部属郡多封诸王宾客放纵类不检节寿案察之无所容贷补北平县界有汉熹平四年幽冀二州以戊子诏书遣冀州从事王球幽州从事张昭郡县分境立石标界具揭石文也原光和中渔阳张纯诱辽西乌丸丘力居等叛劫略蓟中臣等谨按后汉书灵帝纪中平四年张纯始寇幽冀二州与三国志所载互异原张纯自号弥天将军安定王原朝廷以刘虞威信素着恩积北方拜幽州牧虞到蓟罢省屯兵务广恩信纯走出塞虞劝督农植开上谷朝市之利通渔阳盐铁之饶青徐士庶避难归虞者百万余口原是时有四星会于箕尾韩馥称谶云神人将在燕分谓刘虞当代立虞以国有正统非人臣所宜言固辞不许原公孙瓒与虞相忤及袁绍战千界桥军败还蓟原公孙瓒于大城东南筑小城与刘虞相近稍相恨望虞惧瓒为变遂举兵袭瓒补公孙瓒诬刘虞欲称尊号胁殷训诛之于是虞故吏渔阳鲜于辅率其州人及三郡乌桓鲜卑与瓒所置渔阳太守邹丹战于冀北大破之斩丹既而持其众奉王命原公孙瓒部曲放散在外自惧败掘东城门欲走虞兵无部伍不习战又爱民屋敕令勿烧故瓒得放火因以精锐冲突虞众大溃奔居庸城原公孙瓒破禽刘虞尽有幽州之地原建安十八年正月并十四州复为九州原时省幽并州以其郡国并于冀州原魏明帝太和六年封叔父宇为燕王原晋泰始初封文帝子机为燕王机薨无子国除寻改范阳郡曰范阳国分上谷置广宁郡仍隶范阳国改右北平为北平而幽州存焉领郡国七理于涿今范阳县是也增晋太康中改属幽州永嘉后赵改为燕郡仍属幽州永和六年前燕徙都于此其后苻坚慕容垂迭有其地州郡之名如故原王浚领幽州刺史谣曰幽州城门似藏户中有伏尸王彭祖原石勒将图浚引王子春问之对曰幽州谣怪特甚闻者莫不为之寒心浚曾无惧容亡期至矣勒抚几笑曰王彭祖真可擒也于是轻骑袭幽州至蓟叱门者开门先驱牛羊数千头声言上礼实欲填诸街巷使兵不得发勒升其厅事命甲士执浚驿送襄国市斩之原石勒僭号襄国于蓟置幽州于州置燕郡原石勒每破一州必简别衣冠号为君子城洎平幽州擢荀绰裴宪等还襄国经此俗讹为箕子城补石勒从幽州大道滹沱河造浮桥植行榆五十里置行宫补高翔说燕高祖曰自王公浚政错士人失望襁负归公者动以万数今王氏败没而福星见尾箕其兆可见矣晋室虽衰人心未变宜遣贡使江东示有所尊然后仗义声以扫不庭可以有辞于天下高祖深纳焉原鲜卑段辽遣从弟屈雪袭幽州刺史李孟退奔易京石季龙以支雄为龙骧大将军姚弋仲为冠军将军统步骑十万为前锋伐辽众次金台支雄长驱入蓟辽四十余城并降于季龙支雄攻安次斩其部大夫那楼奇辽惧奔密云山季龙遣将军郭泰等追及之战于密云辽单马窜险遣子乞特真送表及名马季龙纳之穆帝永和五年慕容俊僭即燕王位明年率三军南伐出自卢龙次于无终石季龙幽州刺史王午弃城走留其将王他守蓟俊攻陷其城斩他因而都之原慕容俊既即伪位追尊父皝为太祖文皇帝于范阳燕郡构皝庙以护军平熙领将作大匠监造焉原燕国都碣石宫汉为蓟县旧置燕都有桑干水慕容俊都于此也原慕容俊之都蓟县也尝名其宫为碣石故有谓范阳为渤碣间一都会者考其地理正东去海尚隔唐之渔阳北平两郡则姑备美名命之非事实也臣等谨按史记燕昭王筑碣石宫燕国正都蓟丘则宫之名碣石不始于慕容氏也俊特循燕昭之旧宫名耳至或谓范阳为渤碣间一都会乃指禹贡之碣石与史记燕之海上而言所该者广又与碣石宫无涉也程氏禹贡论之说殊支离失据谨附辨于此增慕容俊自和龙至蓟城幽冀之人以为东迁互相惊扰所在屯结其下请讨之俊曰群小以朕东巡故相惑耳今朕既至寻当自定原俊为苻坚所灭坚乱慕容垂得其地州郡之名如故补建节将军徐岩叛驱掠四千余人北至幽州慕容垂敕其将平规曰但固守勿战吾当自讨之规违令拒战为岩所败岩乘胜入蓟掠千余户而去原晋孝武帝太元二十一年八月魏主珪大举伐燕南出马邑逾句注别遣将军封真等从东道出军都袭燕幽州原慕容宝闻魏来伐使慕容会率幽并之众赴中山宝与太子策及慕容农慕容隆等迎会于蓟会迎宝蓟南宝分其兵给农隆幽平之士皆怀会威德不乐去之咸请曰清河王天资神武权略过人臣等与之誓同生死愿陛下与皇太子诸王止驾蓟宫使王统臣等进解京师之围原慕容宝至龙城垂舅兰汗拒之宝南走奔蓟汗复遣迎宝还龙城杀之原魏道武破慕容宝复于蓟立燕郡又于郡理置幽州补魏太祖天兴二年八月范阳人卢溥聚众海滨称使持节征北大将军幽州刺史攻掠郡县杀幽州刺史封沓干十二月诏材官将军和突讨溥三年正月和突生擒溥传送京师掞之补太宗泰常元年徒何部落库傉官斌叛归冯跋骁骑将军延普渡濡水讨击大破之斩斌及跋幽州刺史渔阳公库傉官昌征北将军关内侯库傉官提等首生擒库傉官女生缚送京师幽州平补世祖始光四年正月行幸幽州补延和元年九月徙营丘成周辽东乐浪带方元菟六郡民三万家于幽州开仓以赈之补太延三年二月行幸幽州存恤孤老问民疾苦原孝文帝太和二十三年幽州民王惠定聚众反自称明法皇帝刺史李肃捕斩之增魏任城王元云出为蓟州刺史性善抚绥留心政事甚得下情原宣武帝延昌三年十一月幽州沙门刘僧绍聚众反自号净居国明法王州郡捕斩之原孝明帝孝昌元年八月杜洛周反于上谷二年十一月攻陷幽州武泰元年为葛荣所并孝庄帝永安元年尔朱荣讨葛荣遗党韩楼复据幽州反二年九月大都督侯渊破韩楼于蓟斩之幽州平补孝昌元年八月杜洛周反号年真王南围燕州九月诏左将军幽州刺史常景为行台征虏将军元谭为都督以讨洛周二年正月都督元谭次于军都为洛周所败二月都督李琚次于蓟城之北又为洛周所败琚战没五月燕州刺史崔秉率众弃城南走秋七月洛周遣其别帅曹纥真寇掠幽州常景遣都督于荣邀于粟园大破之斩纥真十有一月洛周攻陷幽州执刺史王延年及行台常景武泰元年春二月洛周为葛荣所并补废帝普泰元年幽州刺史刘灵助起兵于蓟率众次安国城定州刺史侯渊破斩之增幽州治蓟城燕郡领县五蓟广阳良乡军都安城增后魏初增置定相平安瀛东燕沧殷南营九州共领四十三郡原北齐于州置东北道行台原后周改置燕范阳二郡兼立总管府于州原隋开皇三年废燕郡所领五县复属州总管如故增隋开皇三年置幽州总管大业三年废州置郡原炀帝初废总管大业三年罢州以其地并入涿郡增涿郡统县九蓟良乡安次涿固安雍奴昌平怀戎潞原自汉高帝置涿郡而治涿县曹魏改涿郡曰范阳郡隋开皇初废范阳郡大业初并燕范阳置涿郡治蓟而涿县属焉此郡名废置徙治离合之辨也补自晋至隋幽州刺史皆以蓟为治所原大业四年春正月诏发河北诸郡男女百余万开永济渠引沁水南达于河北通涿郡原七年二月帝自将击高丽原七年二月帝自江都行幸涿郡御龙舟渡河入永济渠夏四月车驾至涿郡之临朔宫原炀帝幸涿郡召王远知见于临朔宫帝执弟子礼咨质仙事原蓟县有故隋临朔宫原秋七月发江淮以南民夫及船运黎阳及洛口诸仓米至涿郡舳舻相次千余里原八年春正月四方兵皆集涿郡凡一百一十三万三千八百人号二百万其馈运者倍之宜社于南桑干水上类上帝于临朔宫南祭马祖于蓟城北原九年春正月征天下兵募民为骁果集于涿郡增十年征天下兵伐高丽三月帝如涿郡秋七月高丽遣使请降原大业七年以后初有辽东之役又发丁壮为骁果又送驴马于涿郡又发黄衣牵船沧海又发五谷杂种牛皮铁炭飞挽千里补上谷贼帅王须拔自号漫天王拥众数万人掠幽州中流矢而死其亚将魏刁儿代领其众自号历山飞窦建德袭破之尽并其地增罗艺大业时屡以军功官至虎贲郎将炀帝令受右武卫大将军李景节度督军于北平原帝伐高丽器械资储皆积于涿郡涿郡人物殷阜屯兵数万又临朔宫多珍宝诸贼竞来侵掠留守官虎贲郎将赵什住等不能拒惟云阳罗艺独出战前后破贼甚众什住等阴忌之艺宣言激其众曰吾辈讨贼数有功城中仓库山积制在留守之官莫肯散施以济贫乏将何以劝士众皆愤怨军还郡丞出城候艺艺因执之陈兵而入什住等惧皆听命乃发库物以赐战士开仓廪以赈贫乏杀不同己者艺自称幽州总管补建德使大将军高士兴抗御罗艺兵进围幽州攻之不克退军于笼火城为艺所袭士兴大溃九月建德自帅师围幽州艺出兵与战大破之斩首千二百级艺兵频胜而骄进袭其营建德列阵于营中填堑而出击艺败之建德薄其城不克遂归洺州补罗艺在幽州为窦建德所围告急于高开道乃率二千骑援之建德惧其骁锐于是引去时幽州大饥开道许给之粟艺遣老弱就食开道皆厚遇之艺甚悦不以为虞乃发兵三千人车数百乘驴马千余匹请粟于开道悉留之北连突厥告绝于艺增高开道引兵围北平未下隋守将自度不能支弃城去开道据其地武德元年陷渔阳郡有之有铠马数千众万人自号燕王增武德元年隋将李景守北平郡高开道围之景拔城去开道取其地进陷渔阳郡自立为燕王都于渔阳先是有怀戎沙门高昙晟者因县令设斋士女大集昙晟与其僧徒五十人拥斋众而反杀县令及镇将自称大乘皇帝立尼静宣为耶轮皇后建元为法轮夜遣人招诱开道结为兄弟改封齐王开道以众五千人归之居数月袭杀昙晟悉并其众三年复称燕王增刘黑闼亡将张君立奔于开道与其将张金树潜相连结围开道开道自杀金树杀张君立遂归国开道自初起至灭凡八岁以其地为妫州原张道源抚辑山东谕艺降武德二年乃奉表以地归诏封燕王原唐武德元年改为幽州总管府管幽易平檀燕北燕营辽八州领蓟良乡潞涿固安雍奴安次昌平八县二年又分潞县置元州领一县隶总管四年窦建德平以固安县属北义州六年改总管为大总管管三十九州七年改为大都督府又改涿县为范阳九年改大都督为都督幽易景瀛东盐沧满蠡北义燕营辽平檀元北燕等十七州贞观元年废元州以渔阳潞二县来属又废北义州以固安来属八年又置归义县督幽易燕北燕平檀六州干封五年置无终县如意元年分置武隆县景龙三年分置三河县增万岁通天二年擢张仁愿为肃政台中丞检校幽州都督会突厥默啜入寇攻陷赵定拥众回至幽州仁愿勒兵出城邀击之流矢中手贼亦引退则天遣使劳问赐以医药增薛讷左武卫大将军仁贵子也则天以讷将门使摄左武威卫将军安东道经略寻拜幽州都督兼安东都护久当边政之任累有战功原开元元年幽州置防御大使二年置幽州节度诸州军管内经略镇守大使领幽易平檀妫燕六州治幽州八年幽州节度兼本军州经略大使并节度河北诸军大使增张说明皇初征拜中书令封燕国公俄坐事左转岳州刺史迁右羽林将军兼检校幽州都督原开元十三年升为大都督府十八年割渔阳玉田三河三县置蓟州原幽州节度增领沧蓟二州二十年幽州节度使兼河北采访处置使增领卫相洺贝冀魏深赵恒定邢德博棣营莫十六州及安东都护府二十七年幽州节度使增领河北海运使二十九年幽州节度使领平卢军节度副使治顺化州补开元二十一年张守珪转幽州长史兼御史中丞契丹及奚连年为边患赵含章薛楚玉等前后为幽州长史竟不能拒及守珪到官频出击之每战皆捷契丹别帅李过折斩首领屈刺衙官可突干率众以降守珪因出师次紫蒙川大阅军实宴赏将士二十三年春守珪诣东都献捷会借田礼毕酺宴便为守珪饮至之礼上赋诗以褒美之诏于幽州立碑以纪功赏原天宝元年正月制十节度经略使以备边原更幽州节度使为范阳节度使原范阳节度临制奚契丹统经略威武清夷静塞恒阳北平高阳唐兴横海九军屯幽冀妫檀易恒定莫沧九州之境治幽州兵九万一千四百人原幽州范阳郡有府十四曰吕平涿城德闻潞城乐上清化洪源良乡开福政和停骖柘河良杜咸宁城内有经略军又有纳降军本纳降守捉城故丁零川也西南有安塞军有赫连城有宗王干涧殄寇三镇城石堆车坊蒿城河旁四戍檀州密云郡有威武军万岁通天元年置本渔阳开元十九年更名又有镇远军故黑城川也有三叉城横山城米城有大王北来保要鹿固赤城邀敌石子蒨七镇有临河黄崖二戍蓟州渔阳郡有府二曰渔阳临渠南二百里有静塞军本障塞军开元十九年更名又有雄武军故广汉川也东北九十里有洪水守捉又东北三十里有盐城守捉又东北渡滦河有古卢龙镇又有斗陉镇自古卢龙北经九荆岭受米城张洪隘度石岭至奚王帐六百里又东北行傍吐护真河五百里至奚契丹衙帐又北百里至室韦帐原经略军在幽州城内兵三万人威武军在檀州城内兵万人清夷军在妫州城内兵万人静塞军在蓟州城内兵六千人原天宝三载三月以平卢节度使安禄山兼范阳节度使增七载授安禄山范阳大都督府长史柳城郡太守持节范阳节度增幽州天宝九年改范阳郡属范阳上谷妫州密云归顺渔阳顺义归化八郡原十五载安禄山伪即帝位国曰大燕以范阳为大都署其城东隅私第为潜龙宫原安禄山反于幽州南向京辅白居易歌之以为渔阳鼙鼓动地来渔阳即谓幽州也唐人多言之原禄山父子僭位凡三年而灭至德二载史思明奉十三郡兵八万籍归于朝增至德二载以史思明为归义王范阳节度使原干元元年复为幽州原二年正月史思明僭称大圣周王四月更国号大燕自称应天皇帝号范阳为燕京原史朝义杀思明僭位以伪太常卿李怀仙为范阳节度使怀仙以蓟县为节度院原宝应元年范阳节度使复为幽州节度使及平卢陷又兼卢龙节度使原广德元年李怀仙因中使骆奉仙请降遣兵马使李抱忠将兵镇范阳县史朝义至范阳不得入原史朝义东投广阳郡不受北取潞县渔阳拟投两蕃至榆关怀仙使使招回却至渔阳过从潞县至幽州城东阿婆门外于医无闾神庙中被绞缢死原李怀仙尽以所管来降原闰月李怀仙仍故地为幽州卢龙节度使四月制分河北诸州以幽莫妫檀平蓟为幽州管增李怀仙世事契丹降唐后守营州禄山之叛以裨将从陷河洛史朝义时伪授为燕京留守范阳尹宝应元年朝义奔范阳怀仙诱而擒之斩首来献仆固怀恩荐怀仙可用代宗复授幽州大都督府长史检校侍中幽州卢龙等军节度使与贼将薛蒿田承嗣张忠志等分河朔而帅之文武将吏擅自署置贡赋不入于朝廷虽称藩臣实非王臣也原大历三年朱希彩朱泚泚弟滔共斩怀仙希彩自称留后诏领节度其下李瑗杀之推朱泚为留后泚入朝以滔权知留后遂领节度滔以禄山思明皆起燕俄覆灭恶其名以冀尧所都因号冀僭为王改幽州为范阳府增幽州管郭下西界与蓟分治至建中二年取罗城内废燕州廨署置幽都县在府北一里原建中三年幽州节度复领德棣二州原朱滔死军中推刘怦总军事俄诏为节度副大使怦卒子济嗣节度济病索浆次子总置毒济饮而死兄绲至涿州矫济命杀之即领军政诏嗣节度数见父兄为祟晚年益惨悸请剔发衣浮屠服上疏愿奉朝请且欲割所治为三以幽涿营为一府请张宏靖治之瀛莫为一府卢士玫治之平蓟妫檀为一府薛平治之穆宗欲宠宏靖故全付总地拜总检校司徒兼侍中赐浮屠服号大觉榜其第为佛祠总已自髡祝让节印卒俄幽州乱囚宏靖诏以刘悟为节度使而瀛冀皆附朱克融悟不得入朝廷度幽冀未可复取乃拜克融为幽州卢龙节度使臣等谨按朱彝尊原引新唐书藩镇传不载总父兄为祟晚年惨悸剔发衣浮屠服之事则赐刘总浮屠服句无根今依列传增正原长庆元年幽州节度罢领瀛莫二州置瀛莫节度使二年幽州节度复领瀛莫二州原敬宗初军乱杀克融次子延嗣领留后大将李载义杀而代之敬宗即授卢龙军节度使太和四年为兵马使杨志诚所逐文宗用志诚为留后俄擢节度副大使八年为下所逐推部将史元忠总留后明年为副大使会昌初为偏将陈行泰所杀邀节制未报次将张绛杀行泰武宗用张仲武代之大中初卒子直方袭节度留后俄进副大使举动多不法畏变起奔京师军中以张允伸总后务未几为节度使咸通十二年以疾上节印诏以子简会为副大使而军中推张公素为留后简会出奔诏公素为节度使为李茂勋所袭奔京师茂勋入府众推主州务以闻诏即拜节度使俄以病表子可举代遂领留后进节度使可举死众推李全忠为留后光启元年拜节度使未几卒子匡威领留后进为使李克用伐王镕匡威自将援镕其弟匡筹据城自为留后天子即授为节度使克用攻匡筹下武妫二州败匡筹于居庸关匡筹遁去幽州归克用刘仁恭入城封府库以待克用悦留仁恭守之干宁二年表为卢龙军节度使臣等谨按朱彝尊原书引藩镇传云是年军乱杀克融蒙上条长庆二年为文考之本传是年二字承敬宗初而言乃宝历元年事也今改正补张仲武为幽州大都督府长史回鹘扰边东逼渔阳仲武大破之前后收其侯王贵族千余人降三万人表请于蓟北立纪圣功铭敕李德裕为之文增李德裕论幽州事宜状右臣伏见报伏见幽州雄武军使张仲武已将兵马赴幽州雄武军使令日奏事官吴仲舒到臣宅扶疾与之相见细问雄武只有兵士八百人在此外更有土团子弟五百人臣问兵马至少如何去得仲舒答臣云只系人心归向若人心不从三万人去亦无益据此说即是仲武得幽州人心又云张绛初处置陈行泰之时已曾唤仲武欲让与留务是衙门内一二百人未肯仲武行至昌平县去幽州九十里却令归镇臣又问万一入不得即有何计仲舒云幽州军粮并贮在妫州及向北七镇若万一入未得却于居庸关守险绝其粮道幽州自存立不得伏以陈行泰张绛皆是邀求符节固不可比仲武先布款诚候朝廷指挥因此拔用必能尽节加之恩宠亦似有名缘在假未获面奏谨先密奏伏望留中不出增李德裕进幽州纪圣功碑状奉宣令臣撰述者北狄强悍勇于四夷前代圣王莫能制伏昨者回鹘虽乘危蹙势已内侵豺狼之师尚余十万陛下神圣雄断智出万方震天威以霆声碎獯戎而瓦解武功盛烈高越百王岂比周穆犬戎之征荒服不至汉武马邑之诈群帅无功将垂耿光宜命鸿笔臣学艺荒浅久病衰残纪轩后之功徒知竭思叙唐尧之德终愧难名采其功状稍似摭实今已撰讫谨连进上轻渎宸扆不任惶越谨录奏闻增高思继兄弟以武勇雄于北边为幽州节度使李匡威戍将匡威为其弟匡筹所篡思继等闻晋兵为匡威报仇欣然从之匡筹弃城走李克用以刘仁恭守幽州以其兄为先锋都指挥使思继为中军都指挥使弟某为后军都指挥使高氏兄弟分掌燕兵克用临诀谓仁恭曰思继兄弟势倾一方为燕患者必高氏也宜善为防克用留晋兵千人为仁恭卫而晋兵多犯法思继等数诛杀之克用以责仁恭仁恭以高氏为诉由是晋尽诛思继兄弟仁恭以其兄某之子行珪为牙将而思继子行周年十余岁亦收之帐下稍长补以军职增梁初别为十一国北有燕刘仁恭原仁恭子守光梁开平元年自外将兵入自称卢龙节度使执仁恭而幽之干化元年自号大燕皇帝改元曰应天原幽州刘守光钱面文曰应天元宝背曰万原明年晋遣周德威会镇定兵攻燕原守光遣其将单廷珪出战与德威遇于龙头冈德威奋楇击廷珪坠马生擒置于军门干化三年正月拔燕顺州安远军二月攻檀州刺史陈确以城降三月拔芦台军克古北口李嗣源进攻儒州拔之四月德威进军逼幽州南门刘光睿拔燕平州十月守光率众五千夜出将入檀州德威自涿州引兵邀击大破之守光以百余骑逃归幽州卢龙巡属皆入于晋守光独守幽州求援于契丹契丹以其无信不救十一月晋王自诣幽州单骑抵城下谓守光曰朱温篡逆予本与公合河朔五镇之兵兴复唐祚公谋之不臧乃效彼狂僭是以有今日之役诸军四面攻城克之擒仁恭守光亡去晋王入幽州以周德威为卢龙节度使守光将奔沧州迷失道至燕东之境擒之晋王发幽州仁恭父子皆荷校于露布之下以练纟斥仁恭父子凯歌入于晋阳补刘守光背晋晋兵攻之守光将元行钦牧马山后闻守光且见围即率所牧马赴援而麾下兵叛于道推行钦为幽州留后补时燕城危蹙甲兵亡散刘守光召元行钦行钦部下诸将以守光必败赴召无益乃请行钦为燕帅称留后行钦无如之何谓诸将曰我为帅亦须归幽州众然之原卢龙藩镇二十八易帅历一百四十八年补唐置节度使自幽州始军士立主帅自平卢始节度据故镇自卢龙始其事莫非燕也增后唐为卢龙节度增庄宗初起并州取幽沧补明宗天成三年七月幽州赵德钧败辽于府西增赵德钧幽州人也事刘守光守文为军校庄宗伐燕得之赐姓名曰李绍斌其子延寿本姓刘氏常山人也其父邧为蓚县令刘守文攻破蓚县德钧得延寿并其母种氏而纳之因以延寿为子延寿为人姿质妍柔稍涉书史明宗以女妻之号兴平公主庄明之世德钧镇幽州十余年以延寿故尤见信任至废帝立德钧阴遣人聘德光求立以为帝德光指穹庐前巨石谓德钧使者曰吾已许石郎矣石烂可改也德光至潞州锁德钧父子而去德光母述律见之而问曰汝父子自求为天子何耶德钧惭不能对悉以田宅之籍献之述律问何在曰在幽州述律曰幽州属我矣何献之为明年赵德钧死德光以延寿为燕州节度使封燕王增赵延寿德钧养子为幽州节度使封燕王及改幽州为南京迁留守总山南事会同初帝幸其第加政事令晋人背盟帝亲征延寿为先锋下贝州授魏博节度使封魏王原辽当庄宗明宗时攻陷营平二州及已立晋又得雁门以北幽州节度管内合一十六州乃以幽州为燕京改天显十一年为会同元年更其国号大辽臣等谨按五代史列传云德光立三年改元天显又云改天显十一年为会同元年更其国曰大辽注谓据耶律德光立晋高祖册文称唯天显九年岁次丙申是岁乃晋天福元年推而上之得唐天成三年戊子为天显元年又引辽附录德光与唐明宗同年而立为三年改元之证今考辽史太祖纪天赞四年后即为天显元年以是年二月壬辰改元七月辛巳以后即皇后摄军国事明年冬十一月壬戌太宗即位有司请改元不许其明年即书三年十一年十一月丁酉册石敬瑭为大晋皇帝十三年十一月丙寅改元会同是月晋献幽蓟瀛莫涿檀顺妫儒新武云应朔寰蔚十六州是年即书会同元年是太宗以天显二年即位并未改元至十三年始改元会同也按辽纪干支与五代史注悉合唯辽史以太祖丙戌为天显元年五代史谓德光立三年改元天显则以戊子为天显元年故有十一年与十三年改元会同之异至唐明宗之立在辽太祖天显元年四月计辽太宗之立实后一年余七月盖宋时未见辽国史止据传闻于中国者为言如辽太祖年号五代史皆略不书其不能致详可知也再考辽史太宗纪会同十年正月入汴二月丁巳朔建国号大辽改元大同是辽灭晋始更国号而欧阳修五代史则书更国号于会同元年之下至会同十年改元薛史欧史皆不书而书改晋国曰大辽国与辽史皆不符盖传闻异词耳原安巴坚称帝援立晋名得其所割雁门以北幽州节度管内十六州其地东北有卢龙塞西北有居庸关中国恃此以为限界自十六州既割之后河北尽属平地无险可以拒守矣臣等谨按辽史立晋者辽太宗耶律德光非太祖安巴坚程大昌北边备对称太祖援立晋名得所割地者误也原天显十三年以幽州为南京臣等谨按辽史本纪升幽州为南京在改元会同之后是年即书会同元年地理志仍作天显十三年非增府曰幽都军曰卢龙开泰元年落军额统州六县十一原开泰元年改幽都府为析津府蓟北县为析津县幽都县为宛平县臣等谨按辽史开泰元年改幽都县为宛平县纪志相符而志称宛平县本晋幽都县清类天文分野之书则又谓唐建中元年朱滔立燕都县石晋割地赂辽辽改幽都县统和二十二年改宛平与辽史纪传不符原南京本幽州地自晋割弃建为南京又为燕京析津府置都总管府节制马步军控鹤指挥使都统军司牛栏监军寨石门详衮司南北皮室司勐伊喇司并隶总管府备御宋原幽州宋为化外州安东上都护府领羁縻州十四补宋太祖别置封椿库常密谓近臣曰石晋苟利于己割幽蓟以赂辽使一方之人独限境外朕甚悯之欲俟司库所藏满三五十万即遣使于辽约苟能归我土地民庶即当尽此金帛充其赎直如曰不可朕将散滞财募勇士俾图攻取耳会晏驾不果增太平兴国四年六月以将伐幽蓟遣发京东河北诸州军储庚申帝复自将伐辽庚午次幽州城南驻跸宝光寺壬申命节度使定国宋偓河阳崔彦进彰信刘遇定武孟元哲四面分兵攻城以潘美知幽州行府事七月庚辰知顺州刘廷素来降壬午知蓟州刘守恩来降癸未帝督诸军及辽大战于高梁河败绩甲申班师原永熙既下并州欲乘胜收复蓟门咨于众参知政事赵昌言对曰自此取幽州犹热鏊翻饼耳殿前都指挥使唿延赞争曰书生之言不足尽信此饼难翻永熙竟趋幽燕卷甲而还卒如赞言增帝既灭汉欲乘胜取幽蓟诸将以师罢饷匮不愿行崔翰独曰所当乘者势也不可失者时也取之易帝意遂决原太宗皇帝自并门乘胜直趋幽燕辽甘心沙漠遁矣有钖里郎君裕悦者请得五千骑以尝王师不成退处未晚从之乃骑持一帜由间道邀我归路周环往来昼夜不绝帝疑救兵大至宵归定州补太宗自并幸幽乘辽无备其主方猎遁归牙帐议弃燕蓟以兵守松亭虎北口而已裕悦时为钖里郎君请兵十万救幽州人夜持两炬朝举两旗选精骑三万从他道自官军南席卷而北又先以弱兵五十守幽州望风遁去我师遏之不得及我师已退或劝袭之裕悦曰受命救燕蓟已得之矣不复争利朱昆田原按裕悦之救幽州据王巩所记止请得五千骑若如江休复之言既拥十万师何用人持两炬两旗以为疑兵乎未免自相矛盾矣臣等谨按辽史百官志裕悦班百僚之上位拟三公钖里司掌皇族军政而无郎君之官南北院着帐院及各司局郎君又皆无钖里之名唯太宗纪有宗室钖里郎君之文而与裕悦无涉王巩称钖里郎君裕悦江休复称裕悦为钖里郎君皆误也再考辽史耶律休格传干亨元年宋侵燕南京被围休格代希达将五院军往救遇大敌于高梁河与耶律色珍分左右翼败之休格初为特哩衮后拜裕悦总南面军务时宋人欲止儿啼乃曰裕悦至矣宋人但闻裕悦之名而不详其为官名王氏江氏之书辄误以裕悦为休格之名至以为钖里郎君则尤传闻之谬也增干亨元年春三月诏北院大王希达伊实王萨哈等以兵戍燕己丑汉告宋兵入境丁酉耶律沙等与宋战于白马岭不利冀王迪里及图鲁卜部节度使都敏黄皮室详衮唐古皆死之士卒死伤甚众夏六月刘继元降宋汉亡宋主来侵丁卯北院大王希达统军使萧托果伊实王萨哈击之战于沙河失利己巳宋主围南京秋七月癸未耶律沙等及宋兵战于高梁河少却休格色珍横击大败之宋主仅以身免至涿州窃乘驴车遁去臣等谨按辽景宗干亨元年己卯当宋太宗之太平兴国四年其秋七月高梁河之战癸未甲申宋辽二史干支悉合唯涿州驴车之遁宋史则讳而不书增九月己卯燕王韩匡嗣为都统南府宰相耶律沙为监军特里衮休格南院大王色珍权奚王穆济等各率所部兵南伐冬十月乙丑韩匡嗣与宋兵战于满城败绩辛未太保舒苏与宋兵战于火山败之是冬驻跸南京增干亨二年冬十月辛巳将南伐癸未次南京己亥围瓦桥关十一月庚午朔宋兵夜袭营图鲁卜部节度使萧干及四捷军详衮耶律赫德战却之壬寅休格败宋兵于瓦桥东守将张师引兵出战休格奋击败之戊申宋兵阵于水南休格涉水击破之追至莫州杀伤甚众己酉宋兵复来击之殆尽丙辰班师乙丑还次南京十二月庚午朔休格拜裕悦大飨军士原雍熙三年诏曹彬将幽州行营前军马步水陆之师与潘美等北伐败辽于固安破涿州又与米信破辽于新城战于岐沟关我师败绩增统和元年春正月以裕悦休格为南京留守仍赐南面行营总管印绶命罕都持送休格下车榜以谕燕民壬午涿州刺史安吉奏宋筑城河北诏留守裕悦休格挠之勿令就功增统和四年宋复来侵其将曹彬米信出雄易取岐沟涿州陷固安置屯时北南院奚部兵未至休格力寡不敢出战设伏林莽绝其粮道曹彬等以粮道不继退保白沟月余复至休格以轻兵薄之伺彼蓐食击其离伍单出者且战且却由是南军自救不暇结方阵堑地两边而行军渴乏井漉淖而饮四日始达于涿闻太后军至彬等冒雨而遁太后益以锐卒追及之众悉溃追至易州补辽遣刘六符来求关南十县其书谓太宗并汾之役举无名之师直抵燕蓟王拱辰作报书云既交石岭之锋遂有蓟门之役辽得报继好如初增宣和四年春正月金破辽中京辽主北走二月辽人立燕王淳为帝金遣人来约夹攻命童贯为河北河东路宣抚使屯兵于边以应之且招谕幽燕六月兵败遂诏班师秋七月王黼以耶律淳死复命童贯蔡攸治兵以河阳三城节度使刘延庆为都统制补唐庚谕幽燕檄我国家运启汉符疆包禹迹际天所覆无不统临尽海以还悉皆臣妾措函生于寿域跻寰宇于圣涯惟燕督亢之图得古幽州之域鼓刀屠肆俱怀义烈之风击筑行歌咸有英雄之气向因石晋割陷于辽爰整吊民之旅不违徯后之期复千里之关河拯一方之涂炭傥能舍逆取顺信赏当倍常科录可用之新蠲无名之暴敛庶令陷溺复睹太平原宣和四年九月己卯郭药师以涿州来降以其军八千隶刘延庆为乡导癸未辽萧后遣使纳款称臣臣等谨按宋史徽宗纪九月己卯辽将郭药师等以涿易二州来降九朝编年备要但云以涿州来降未免脱漏原郭药师初以武勇四军荐授殿直从征积前后功擢守涿州忽报易州降宋药师有意归顺时四军萧干闻我军压境遂自燕来涿州药师以为图己乃与张令徽刘舜臣甄五臣龚诜赵瑄韩璧谋叛已决召萧干开宴款密说其归宋谓干必从干怒曰岂可背朝廷耶药师念受荐恩不敢害干干所领军无多虑祸及遽启钥而去药师召所部谕曰天祚失国天下分崩宋天子以好生之德吊民伐罪重兵已下易州此男子取金印大如斗时也众皆响应遂囚监军萧余庆等遣团练使赵鹤寿帅精兵八千铁骑五百一州四县人民奉表来降表曰臣生幽昧之乡未被文明之化常思戴日何啻望霓迩者天祚皇帝怠弃銮舆越在草莽万民无依栖之地五都有板荡之危虽宣宗嗣国旋致奄忽女后摄政尤难抚绥诚天命之有归非人力所能致臣等纵属多难莫生异心盖所居父母之邦不可废臣子之节今将所管押马步军用申恳悃伏愿皇帝特开天地之恩许入风云之会实所愿也非敢望焉宣和四年九月十日原萧后闻常胜军降甚惧召蕃汉百官议曰易州高凤涿州郭药师归宋大金人马已入奉圣州国步艰难宗社将覆今与卿等议去就两国孰可倚者纳款臣属亦无憾也或谓金人方强宜附之或谓辽宋百年信誓可依后曰二说皆是遂遣同中书门下平章事张言尚书都官员外郎张仅使金永昌宫使萧容干文阁待制韩昉使本朝皆奉表称臣萧后表曰辽国太后妾萧氏言盖闻溟海纳行繄众流而毕会太阳舒照岂爝火以犹飞方天下之大同故圣人之有作拊心悼往饮泣陈辞伏念妾先世乘唐晋之季年割燕云之外地暨逢圣运已受齐盟义笃一家誓传百祀孰谓天心改卜国步多艰先王遇板荡之余励复兴之志始历推戴奄致沦殂爰属惸嫠俾续衤龠祀常欲引干戈而自卫与社稷而偕亡伏念生灵罹此涂炭与其蹈执迷之咎曷若为奉上之勤伏遇皇帝陛下四海宅心兆人为命敷文德以柔远奋武烈以训时必将拯救黎元混一区宇仰承严命敢稽归款之诚庶保余生尤荷永绥之惠德兴元年九月十日原郭药师者渤海铁州人辽以为裨将领常胜军药师见辽将亡遂首以涿州来降其下有四将号风官每风五百人常胜军本二千人尔本朝收复之后增至二万其后又增五万原萧容韩昉至雄州童贯蔡攸以其所上表不纳土止纳款麾而去之昉曰纳款即纳土也辽未易图朝廷当思两全无贻后悔乃以萧后表驰奏原赐涿易八州名改燕京为燕山府原改燕京为燕山府又改郡曰广阳节度曰永清军原宣和四年十月刘延庆议入燕之策郭药师进曰辽四军以全师抗我燕山可捣虚而入宜选轻骑由固安渡卢水至安次径赴燕城可得也乃命赵鹤寿等夜半渡河衔枚倍道至三家店驻军次日药师遣甄五臣领常胜军五千人杂郊民夺迎春门以入大军继至阵于悯忠寺原郭药师遣人谕萧后降不从合战至晚不解萧干亟来救或告药师城外尘起必有救兵至诸将皆谓刘延庆遣兵来助登高望之则燕王冢上立四军旗矣四军兵自南门入人皆死斗药师屡败奔门不得出尽弃马缒城而下还者数百骑而已原萧干者本奚人番名库哩布常统辽渤海奚汉儿四色军马故号四军大王原是时偏师虽入燕城大军屯卢沟未动延庆闻燕城复失又琉璃河护粮将王渊亦陷于贼求自遁之计召诸将谕以粮饷不继不即引还久恐生变次日烧营及辎重奔还师大溃增天辅五年十二月萧后既败延庆献捷于金奉表称藩请和国主不许自妫儒二州进兵抵居庸关辽人弃关走时马扩随行国主谓扩曰辽疆土我得十九矣止燕京数州之地留与汝家我与大军三面掩之令汝家俯拾亦不能取是月至居庸关补金既破辽至燕驻军约本朝自取幽州于时童贯蔡攸为宣抚使刘延庆为大将军于卢沟距燕城一舍辽相李俨约降延庆遣锐兵同郭药师先入萧后并四军大王者尚守燕城药师等既入城纵兵四掠无复纪律一夕四军以残卒击王师奔还卢沟大军闻之亦溃金人遂攻燕城原刘延庆既溃阿古达以全师自居庸关入四军大王奉萧后由松亭关遁补萧后闻居庸失险夜半率老幼出城声言札野寨迎敌其实避窜宰相左企弓以下拜辞于门外后谕曰国难至此我亲统大军尽死一战为社稷计胜则再与卿等相见万一失利则誓死于阵前卿等善全合境人民无使滥被残害遂泣下后行五十里金游骑已逼城左企弓集百官共议议未定统军副使萧一信开启夏门放入洛索贝勒军登城遣先被获知宣徽北枢密院事韩秉传令不杀一人催促文武百僚耆老僧道出丹凤门球场内投降阿古达戎服坐万胜殿皆拜服罪萧后行至松亭关议所往达什林牙欲归天祚四军大王萧干欲就奚王府立国于是辽奚军列阵相拒而分矣补阿古达师自居庸关入燕人备仪物迎之补宣和五年二月乙酉朔金遣赵良嗣过卢沟河即焚桥梁次舍补金得辽故大臣皆言南朝自来畏怯又见刘延庆败走左企弓上阿古达诗云君王莫听捐燕议一寸山河一寸金故有败盟之意自南使过卢沟河即焚桥梁原宣和五年夏四月金人来归燕京六州原燕山之地易州西北乃金坡关昌平之西乃居庸关顺州之北乃古北口景州东北乃松亭关平州之东乃渝关凡此数关一夫御之可以当百朝廷之割地若得诸关则燕山之境可保矣然关内之地平滦营三州自后唐为契丹所陷后改平州为辽兴府以营滦二州隶之号为平州路至石晋之初耶律德光又得燕山檀顺景蓟涿易诸郡建燕山为燕京以辖六郡号为燕京路而与平州自成两路朝廷始议割地但云燕云两路而已初谓燕山之路尽得关内之地殊不知关内之平州与燕山异路也由是破辽之后金人复得平州路金既据平州故沃哩布自平州入侵此则当时议割燕云不明地理之误也增朝廷以金人将归燕谋帅臣守之左丞王安中请行王黼赞于帝遂授安中燕山府路宣抚使知燕山府郭药师为检校少保同知府事诏药师入朝礼遇甚厚原王安中罢尚书左丞授庆远军节度使河北燕山府路宣抚使兼知燕山府制曰惟燕山之作屏应析木以奠方念抚绥之维新在阜成之有术云霓之苏大旱爰契群情文武之宪万邦适符予欲特辍政机之要出临朔塞之雄原王安中行上悉出内府金玉器及瓶炉砚几之属毕备使至燕陈于州寝以夸大焉补乙未尚书左丞王安中除少保静难军节度使河北燕山府路宣抚使判燕山府资政殿学士詹度为燕山府安抚使四月庚子童贯蔡攸整军容入燕山府抚定燕城臣等谨按宋史徽宗纪及宰相表皆作宣和五年正月辛酉以王安中为庆远军节度使河北河东宣抚使北盟会编作静难军并遗去河东二字补童贯差姚平仲康随王环等各带人马起发交割燕京次差李嗣本为前军以种师中杨可世为中部遣郭药师领常胜军自新城入固安贯与蔡攸建旌纛鸣鼓吹笙以大军次之嗣本至卢沟桥金人犹驻燕京是日师中等营料石冈可世督嗣本渡河金主与阿克善等卷甲移灶退舍三十里日晡嗣本提兵入城师中可世相继入燕补壬寅金人遣使赍御押地图来宣抚司留燕旬有二日议班师补辛亥童贯蔡攸归以詹度权大帅府度作平燕诗送贯曰长亭春色送英雄满目江山映日红剑戟夜摇杨柳月旌旗晓拂杏花风行时已决平戎策到后须成济世功为报燕山诸将吏太平只在笑谈中补五月甲寅童贯蔡攸班师补金人之来归六州也索米二十万石童贯蔡攸入燕赦两河燕台路初朝廷信赵良嗣等虚辞谓金人归我云中故曲赦并及山后地然实不得山后也补宣和中谋取燕山上皇下其议郑居中独言燕蓟久陷于辽一旦得之恐难守况先朝与辽有誓不宜轻举宰相王黼谓千载一时之机不可失童贯蔡攸欲徼幸立功请从黼议遂以辽旧币致于金既得燕山其岁币与守御赏赐不赀议者谓犹获石田无所用也增幽州宣和间合兵攻辽五年有其地领县九蓟幽都广平潞武清永清安次良乡昌平涿州置县五范阳归义固安新昌新城顺州领县二宾义怀柔补政和初遣使觇国而童贯实行辽之君臣相顾窃笑已有南朝无人之讥北事既兴遂付戎律以仆隶之材当元戎之任节制不明诸将无所禀畏庸懦不武敌师得以凭陵未几副之以蔡攸易之以谭稹其为驽怯又益甚焉于是金知中国之无人矣补七年三月童贯入燕犒军补贯至燕中抚犒郭药师以下常胜军罢王安中升蔡靖为宣抚兼知燕山府原初得燕山以蔡靖为大帅用降将郭药师副之药师每伪出猎动逾旬日与金人通谋靖察其意逆料其必叛屡言于朝李邦彦等专事蒙蔽奏每不达补五月乙巳诏以童贯克复燕山府封广阳郡王补燕地号沃壤用兵既久我得之仅三年曾无斗粟尺帛之助常胜军五万月给人二斛戍兵九千月给人六斗则已十余万斛又有食粮军及诸州官吏不在数也故悉出河朔山东河东之力以应办才一年而诸路皆困矣王黼遂下免夫之令谓燕山之役天下应起夫今免其调发令计口多寡尽出免夫钱违期者斩天下所得免夫钱凡六千二百余万缗以二十万缗应付燕山二千万椿管所余莫知为何用及黼罢后燕山日夕告乏而山东河北盗贼皆起矣补宣和七年十一月丙戌沃哩布自平州起兵侵燕山原宣和七年十二月沃哩布侵燕山郭药师率麾下兵四万又起涿易州兵三万战于潞县药师大败引数骑走至燕山伏壮士于后园擒守臣蔡靖及兵将官降于金燕山诸郡皆陷原药师令儒林郎王枢草降表略云臣素提一旅之师偶遭百六之运大金有难通之路亡辽无可事之君宋主载嘉秦官是与念一饭之恩必报而六尺之躯可捐虽知上帝之是依敢忘困兽之犹斗昔也东征虽雷霆之怒可犯今也北面祈天地之量并容补金太祖天辅元年十二月宋遣登州防御使马政来聘请石晋时陷入辽汉地二年正月遣索多报聘于宋所请之地与宋夹攻得者有之本朝自取不在分割之议三年六月宋遣马政及其子宏来聘四年二月宋遣赵良嗣以书来议燕京西京之地七年正月宋复遣赵良嗣来议燕京西京地答书如初约合攻随得者有之今自我得理应有报良嗣言奉命若得燕京即纳银绢二十万匹绫二万匹以代燕地之租税二月宋复遣赵良嗣来定议加岁币代燕地租税并议画疆遣使置榷场癸卯遣贝勒尼楚赫道喇报聘于宋许以武应朔蔚奉圣归化儒妫等州其余西北一带接连山川及州县不在许与之限戊申诏平州与宋使一同分割所与燕京六州之地三月宋使卢益赵良嗣马宏以誓书来四月复誓书于宋太宗天会三年六月遣李用和等以灭辽告庆于宋十月诏诸将伐宋十二月宗望败宋兵于白河遂取燕山州县补沃哩布侵燕山郭药师叛降率常胜军迎之补宗望至三河破郭药师兵四万五千于白河布希败宋兵三千于古北口郭药师降遂取燕山府补宣和将伐燕用其降人马植之谋由登莱航海以使于金约尽取辽地而分之议既定矣宇文肃愍虚中在西掖昌言开边之非策王黼恶之及童贯蔡攸以宣威建台遂使之参谋意欲溷以同俗且窒其口肃愍上书极谏曰臣闻用兵之道御攻者易攻人者难守城者易攻城者难守者在内而攻者在外在内为主而常逸在外为客而常劳逸者必安劳者必危今宣抚司兵约有六万边鄙可用不过数千辽九大王耶律淳者智略辐辏素得士心国主委任信而不疑今欲亟进兵于燕城之下使辽自西山以轻兵绝吾粮道又自营平以重兵压我营垒我之粮道不继而耶律淳者激励众心坚城自守则我危矣且中国与辽讲和今逾百年向慕本朝一切恭顺今舍恭顺之辽不封殖拯救为我藩篱而远逾海外以为邻国臣恐未有宁息之日也书下三省黼读之大怒摭以他事除集英殿修撰督战益急而北事始不可收拾矣辽又有降将郭药师统其卒曰常胜军怙宠负众渐桀骜不可驯肃愍忧之力言于朝请以恩礼留之京师使尽挈致家属居于赐第缓急有用只以单骑遣行事毕即归以杜后患亦弗听既而金人寒盟药师首叛补宣和七年十二月金人侵边安抚使蔡靖方告急而郭药师叛导敌以陷燕眉山唐重建言开边之谋始于童贯宜诛贯以谢边人庶可缓师宰相不能决补幽州之地沃野千里北限大山重峦复障有渝关居庸松亭金坡古北口前此经营边事与金岁币以买幽蓟五州之地而平滦营三州不与焉是五关我得其三而金得其二也以天下视燕为北门失幽蓟则天下常不安幽燕视五关为襟喉无五关则幽燕不可守五关止得其三纵药师不叛边患终无宁岁也增天会三年尼堪与沃哩布同取燕山留蔡靖守燕增中都路大兴府天会七年析河北为东西路时属河北东路贞元二年更今名县十大兴宛平安次淳阝阴永清宝坻香河昌平武清良乡原废帝筑燕京改名曰永安以析津府为大兴府补岐王亮弑主自立改元天德内使梁汉臣本宋内侍进曰燕京自古霸国虎视中原为万世之基陛下宜修燕京时复巡幸遂纳其言差汉臣充修燕京大内正使孔彦舟为副使自天德四年起至贞元元年毕工以燕京为中都择日迁燕山府补完颜亮杀兄亶而自立明年下诏求言是时上封事者多言会宁僻处一隅官艰于转输民艰于赴诉宜徙居燕山以应天地之中亮深然之即日使官佐张浩右相张通古役天下夫匠百万肖京师之仿佛营都于燕山三年乃成原海陵炀王天德三年三月诏尚书右丞张浩等增广燕城建宫室四月诏迁都燕京有司图上燕城宫室制度营建阴阳五姓所宜海陵曰国家吉凶在德不在地使桀纣居之虽卜美地何益使尧舜居之何用卜为原海陵贞元元年定都以燕乃列国之名不当为京师号遂改为圣都寻改中都增贞元元年二月庚申上自中京如燕京三月辛亥至燕京乙卯以迁都诏中外改元贞元补天德二年七月除大使梁汉臣为右丞相一日宫中燕闲谓汉臣曰朕栽莲二百本俱死何也汉臣曰自古江南为橘江北为枳非种者不能盖地势然也上都地寒惟燕京地暖可栽莲主曰依卿所请择日而迁兵部侍郎何卜年亦曰燕京地广土坚人物蕃息乃礼义之所主曰可迁都上京黄沙之地非帝居也汉臣又曰且未可遽迁待臣为郎主起诸州工役修整内苑然后迁都主从其言时内外臣僚上书多谓上京僻在一偶转漕难而民不便惟燕京乃天地之中宜徙都燕与主意合大喜乃遣左右丞相张浩张通古右丞蔡松年调诸路夫匠筑燕京宫室四年冬燕京新宫成主率文武百官自会宁府迁都于燕贞元元年正月元夕张灯宴丞相以下于燕之新宫赋诗纵饮尽欢而罢臣等谨按大金国志作天德四年迁都于燕考金史帝纪贞元元年二月始迁都大金国志误也原元太祖十年克燕初为燕京路总管大兴府太宗七年置版籍世祖至元元年中书省臣言开平府阙庭所在加号上都燕京分立省部亦乞正名遂改中都其大兴府仍旧四年始于中都之东北置今城而迁都焉九年改大都十九年置留守司补甲戌二月太祖敛兵围中都金主大惧献公主请和太祖许纳之又进金银缯币各万余两匹增至元元年八月刘秉忠请定都于燕主从之诏营城池及宫室仍号为中都原至元二十年崔彧上疏言大都非如上都止备巡幸不应立留守司宜置总管府原至元二十一年置大都路总管府增升总管府为都总管府仍以大兴宛平为附郭原元领大兴府一通蓟涿霸雄易保遂安肃檀顺州十一辛丑年割出雄易保遂安肃五州立顺天路后又省安次县为东安州固安县为固安州淳阝阴县为淳阝州以香河武清二县隶于淳阝以雄易二州并来属遂领涿霸通蓟淳阝雄易檀顺东安固安州十一至元二十三年割出雄易二州属保定今领府一州九臣等谨按元史地理志大都路所属尚有龙庆州即金之缙山县本属上都路延祐三年升缙山为龙庆州领怀来一县隶大都路元混一方舆胜览不载当有脱误原元世祖定大兴府为大都开平府为上都每年四月迤北草青则驾幸上都避暑颁赐于其宗戚马亦就水草八月草将枯则驾回大都虽每岁往来于两都间他无巡狩之事山岳河海惟遣使致祭别无封禅繁缛之礼也原刘太保迁元京北城取居庸关水入城冀稍润其土然不及百年祸变亦作岂地数有限而致然耶补元世祖以北平为大都然安禄山已先称之矣金海陵炀王以北平为燕京然史思明已先称之矣补陶潜咏荆轲曰提剑出燕京盖燕之名京久矣原洪武元年八月大将军信国公徐达副将军鄂国公常遇春偏将军傅友德康茂才薛显等克元都师至齐化门将军尹坚执长刀突阵生擒元金虎符两将元兵辟易遂命将填壕登城而入原诏改元都为北平府设北平行中书省并置燕山大兴永清等六卫隶兵三万命指挥副使孙兴祖华云龙兼北平行省参知政事守之增洪武二年三月置北平等处行中书省治北平府八月置燕山都卫与行中书省同治原二年九月大将军徐达改故元都安贞门为安定门健德门为德胜门是月置大都督分府于北平十月以北平府隶山东臣等谨按明史地理志洪武元年十月以北平府属山东行省二年三月仍改属北平原改湖广行省参政赵耀为北平行省参政耀尝从徐达取元都习知其风土民情边事缓急上命改授北平且俾守护王府宫室耀因奏进工部尚书张允所取北平宫室图上览之令依元旧皇城基改造王府三年七月诏建诸王府工部尚书张允言燕国用元旧内殿上可其奏原洪武四年魏国公徐达驻师北平以沙漠遗民屯田北平府管内之地大兴四十九屯宛平四十一屯良乡二十三屯固安三十七屯通州八屯三河二十六屯淳阝县九屯武清一十五屯蓟州一十屯昌平二十六屯顺义一十屯凡置屯二百五十有四增八年改都卫为北平都指挥使司原九年革行省设承宣布政使司原十三年三月燕王之国原建文元年秋七月燕府靖难兵起夜攻下九门都指挥使马宣巷战不胜走蓟州俞瑱走居庸关都督宋忠帅师次居庸关退保怀来通州卫指挥房胜遵化卫指挥蒋玉密云卫指挥郑亨各以城叛降燕原十月李景隆征兵诸路合五十万引兵渡卢沟桥遂围北平筑九垒于九门又结九营于郑村坝景隆攻丽正门几破城中妇女并乘城掷瓦石景隆令不严骤退北平守益坚原十一月景隆遣都督陈晖领哨骑渡白河燕王率精骑薛禄等逆击之晖败乃率精锐攻一营尽歼之连攻七营遂逼景隆营景隆不能支宵遁原永乐元年正月礼部尚书李至刚等言自昔帝王或起布衣平定天下或由外藩入承大统其于肇迹之地皆有升崇窃见北平布政司实皇上承运兴王之地宜遵太祖高皇帝中都之制立为京都制曰可其以北平为北京原改北平府为顺天府增永乐元年正月建北京于顺天府称为行在二月罢北平布政司以所领直隶北京行部罢北平都指挥使司以所领直隶北京留守行后军都督府顺天府领州五县二十二大兴宛平良乡固安永清东安香河通州三河武清淳阝县宝坻霸州文安大城保定涿州房山昌平州顺义怀柔密云蓟州玉田丰润遵化平谷原四年闰七月淇国公邱福等请建北京宫殿备巡幸原十四年十一月复诏群臣议营建北京先是车驾至自北京工部奏请择日兴工上以营建事重乃命文武群臣复议于是公侯伯五军都督及在京都指挥指挥等官上疏曰臣等窃惟北京山河巩固水甘土厚民俗惇朴物产丰富诚天府之国帝王之都也皇上营建北京为子孙帝王万世之业比年车驾巡狩四海会同人心协和嘉瑞骈集天运维新实兆于此矧河道疏通漕运日广商贾辐辏财货充盈良材巨木已集京师天下军民乐于趋事揆之天时察之人事诚所当为而不可缓伏乞上顺天心下从民望早敕所司兴工营建天下幸甚六部都察院大理寺通政司太常寺等衙门尚书都御史等官复上疏曰伏惟北京圣上龙兴之地北枕居庸西峙太行东连山海南俯中原沃壤千里山川形胜诚帝王万世之都昔太祖高皇帝削平海宇以其地分封陛下诚有待于今日陛下嗣太祖之位即位之初尝升为北京而宫殿未建文武群臣合词奏请已蒙俞允所司抡才川广官民乐于趋事良材大木不劳而集比年圣驾巡狩万国来同民物阜成祯祥协应天意人心昭然可见然陛下重于劳民延缓至今臣等窃惟宗社大计正陛下当为之时况今漕运已通储蓄充溢材用具备军民一心营建之辰天实启之伏乞早赐圣断敕所司择日兴工以成国家悠久之计以副臣民之望上从之增十八年九月诏自明年改京师为南京北京为京师十一月以迁都北京诏天下十二月北京郊庙宫殿成原北京营建凡庙社郊祀坛场宫殿门阙规制悉如南京而高敞壮丽过之复于皇城东南建皇太孙宫东安门外建十五邸通为屋八千三百五十楹自永乐十五年六月兴工至十八年冬告成诏曰开基创业兴王之本为先继体守成经国之宜尤重昔朕皇考太祖高皇帝受天明命建都江左以肇邦基肆朕缵承大统惟怀永图眷兹北京实为都会地势雄伟山川巩固四方万国道里适均惟天意之所属实卜筮之攸同乃仿古制徇舆情立两京置郊社宗庙创建宫室上以绍皇考太祖高皇帝之先志下以开子孙万世之宏规且于巡狩驻守实有便焉爰自营建以来天下军民乐于趋事天人协赞景贶骈臻今工已告成选十九年正月朔旦御奉天殿朝百官诞新治理用致雍熙于戏天地清宁衍宗社万年之福山河绥靖隆古今全盛之基乃命礼部正北京为京师不称行在原洪熙元年三月命诸司在北京者仍加行在二字原正统六年八月浙江宁波府知府郑珞言国家肇建两京合于古制自太宗皇帝定鼎北京以来四圣相承正南面而朝万方四十年于兹矣而诸司文移印章尚仍行在之称名实未当请正名京师其南京诸司宜改曰南京某府某部于理为得是年十一月朔上御奉天殿大赦天下改给两京文武衙门印北京诸衙门去行在二字南京诸衙门增南京二字原北京之为京师不复称行在也盖自正统辛酉始也臣等谨按自辽建南京于幽州金元二代递加增廓明永乐中复营建都城至正统始定居之而当时既弃朵颜三卫塞垣以外皆为瓯脱于控驭之模未免于陋隘也我国家统一函夏定鼎建都会归有极皇上缵承列圣之绪神武布昭声灵有赫塞外诸藩俱为屏翰西蒙北漠咸隶版图而京师实居万国之中四表来同八维奉朔川流云集道里咸均控制宏规实为亘古所未有于以膺景命而巩丕基苞桑永固之业垂庆于亿万斯年矣臣等谨按燕蓟为轩黄建都之地扆山带海形势之雄伟博大甲于天下我朝定鼎于兹巩亿万载丕丕基美矣茂矣朱彝尊原书形胜门搜采诸家论着颇称该洽间有征引未及者今稍为依类增辑系于各条之后原燕东有朝鲜辽东北有林胡楼烦西有云中九原南有滹沱易水民虽不佃作而足于枣栗此所谓天府者也臣等谨按国策谓燕地民不佃作者此盖举当时风俗言之迨其后耕垦相望地无遗利今则皇居建极封畿内外数千里皆成沃壤而辽阳沈阳实为国家邠岐旧疆帝业所基盛哉乎神皋奥区咸庆乐利而登上腴矣原燕亦渤碣之间一都会也南通齐赵东北边上谷至辽东北邻乌桓夫余东绾秽貉朝鲜真番之利原燕之涿蓟富冠海内为天下名都原燕却背沙漠进临易水西至军都东至于辽长蛇带塞险陆相乘也增燕地东有渔阳右北平辽西辽东西有上谷代郡雁门南得涿郡之易容城范阳北新城故安涿县良乡新昌及渤海之安次皆燕分也乐浪元菟亦宜属焉蓟南通齐赵渤碣之间一都会也增东至于海南迫于河西距太行北通榆关雁门增渤碣之间一都会蓟县燕之所都渤即渤海碣即碣石也增冀州舜以其分太大离为幽州为并州程其水土与河南等常重十三其人沈鸷多材力重许可能辛苦自黄帝后帝王多居其地原富弼上仁宗封事云松亭关古北口居庸关为中原险要又河朔士卒精悍与他道不类得其心可以为用失其心则大可以为患安得不留意于此而轻视哉原冀都山脉从云中发来前则黄河环绕泰山耸左为龙华山耸右为虎嵩为前案淮南诸山为第二重案江南五岭诸山为第三重案故古今建都之地莫过于冀所谓无风以散之有水以界之也原南京户口三十万大内壮丽城北有市陆海百货聚于其中僧居佛寺冠于北方锦绣组绮精绝天下膏腴蔬蓏果实稻粱之类靡不毕出而桑柘麻麦羊豕雉兔不问可知水甘土厚石晋末割弃已前其中番汉杂斗胜负不相当既筑城后远望数十里间宛然如带回环缭绕形势雄杰真用武之国也臣等谨按今京师地在辽时称南京金时称中都元时称大都此条所引叶隆礼辽国志指辽之南京而言即燕地也又按朱彝尊原书引辽国志脱去水甘土厚一句与上文文义不顺且与形胜无涉谨依辽国志增正原李清臣议戎策云燕古为濒山多马之国其土莽平宜畜牧耕稼其民翘健便弓矢习骑射乐斗轻死战国时为燕唐为范阳节度夫燕一国也范阳一镇也以一国之力独立几八百年遂与周室终始是其力足以捍边圉也范阳一镇之地宿兵不满数万而奚辽不能辄苦赵魏沧景者其力足以制之也今以天下之力而不胜其劳敝以天下之地而懔懔常为忧其故何也燕国有朝鲜辽东云中九原楼烦易水以为之塞范阳有卢龙古北松亭狐门之要以为之守用力少而塞之易此其能以一国一镇截然中立而不惧也自石晋割幽蓟檀顺妫儒武应寰朔涿蔚赂戎以市天下而营平易亦陷于辽阻固阨塞我皆失之而划沧霸瓦桥信安安肃广信保定常山忻岢岚火山宁化千里平广之地以为界戎马驰突去来如股掌之上此天下之所以不胜劳敝而懔懔常为忧也辽之侵我易我守之益难故时平而屯戍之费不得息辽之觇中国也近中国备辽之处也多故力劳而势益分间有忧国之将不过广塘水而已使土在其外而为沮洳于腹中阏河川泉渎灌庐墓耕牧之地包七州广数百里东起泥沽海口西达边吴淀堆蒲藻鱼蚌生之而粒食皆漕取于内地并西山尚缺百里曾未足限隔戎马而边民丧其业矣譬之千金之家患在藩墙之内不治格斗攘却之具而方施堑阈下以为守识者从而笑之塘水是也原自雄州东际于海多积水辽患之未尝由此路入顺安军西至北平二百里地平广无隔阂每由此入议者以为宜度地形高下因水陆之便建阡陌浚沟洫益树五稼以实边廪而限戎马雍熙后数用兵岐沟君子馆败衄之后河朔之民农桑失业多闲田且戍兵增倍端拱二年以左谏议大夫陈恕右谏议大夫樊知古等经营之恕密奏戍卒皆惰游仰食县官一旦使冬被甲兵春执耒耜恐变生不测营田之议遂寝原知雄州何承矩上言兵家有三阵日月风云天阵也山林水泉地阵也兵车士卒人阵也今用地阵而设险以水泉而设固建为陂塘亘连沧海纵有突骑何惧奔冲今顺安西至西山地虽数军路才百里即有丘陵冈阜亦多川渎泉源倘因而广之制为塘埭则可以戢戎骑息边患矣原辽使刘六符谓贾昌朝曰塘泺何为者耶一苇可杭投棰可平不然决其堤十万土囊遂可得而路矣仁宗以问王拱辰对曰兵事尚诡彼诚有谋不应以语敌此六符夸言耳设险守固先王不废也原飞狐古北之口所谓险阻也幽燕割而险阻之地悉归于辽今之所恃者不过塘泺耳自雄霸以达畿甸平原易野健马疾驰不半月可至一有不备可不为之寒心哉原从沧州取海上路以数千艘出轻兵三万趋平州入符家寨口则咫尺燕蓟矣原宋平燕北群臣表贺有云舜肇十二州始别冀都之壤周建八百国首疏召奭之封当天津析木之交实上谷广阳之胜形胜有金汤之险膏腴号陆海之饶补端拱二年将讨燕蓟诏群臣各言边事宋琪疏上谓径路所趋必若取雄霸直进未免更有阳城之围盖界河之北陂淀坦平北路行师非我所便况军行不离乎辎重敌来莫测其浅深欲望回辕西适山路令大军会于易州循孤山之北涞水以西挟山而行援粮而进涉涿水并大房抵桑干河出安祖寨则东瞰燕城裁及一舍此是周德威收燕之路自易水距此二百余里并是沿山村墅连延溪涧相接采薪汲水我占上游东则林麓平冈非戎马奔冲之地内排枪弩步队实王师备御之方而于山上列白帜以望之戎马之来二十里外可悉数也桑干河水属燕城北隅绕西壁而转大军如至城下于燕丹陵东北横堰此水灌入高梁河高梁岸狭桑水必溢可以驻跸寺东引入郊亭淀三五日弥漫百余里即幽州隔在水南王师可于州北系浮梁以通北路敌骑来援已隔水矣视此孤垒浃旬必克朱昆田原按绎宋惠安疏则桑干河水当日乃在燕城之北今则深谷为陵桑干出山之口不在卢师祠下而在石径山麓矣臣等谨按卢沟河惟下游地平土疏间有迁徙至其上游则西山崖谷为之键束河循山转自西而南以萦带都城明陈全之蓬窗日录谓卢沟为京师之朱雀水此今昔所同之轨迹也至如金口故道考金史河渠志大定十一年虽有自金口疏导至京城北入濠之议而其后迄无成功旋开旋塞迨元郭守敬等复议开金口河后亦不果行盖以卢沟地形水性惟利于西南流设欲强之北行不能也即谓金之旧城址大半在今右安广宁阜成三门外西南隅今昔建制稍有不侔然以地理度之卢沟从西山来亦只略当其西北隅未尝径至城北此条原书所引宋琪疏谓卢沟属燕城北可决之使与高梁合者乃当时宋臣未亲履燕地之言筹策之疏即此可见而朱昆田原按据此直谓当日卢沟在城北沿误滋甚殊不知卢沟河断不能与高梁合且卢师祠与石径山河之出口虽异其为西南流则一也今谨辨证如右又按涞水以西原本误作漆水以西今依宋史改正补胡旦上平燕议曰幽州在北门之外天时地利人事皆在可伐岁之所临其地受福今年初秋至六年镇在燕分从今年为备至来春兴师北兵遇春夏则旃裘皮履羊弓塞马不为用而中原士卒素不能寒往北逢暄筋力勇健以勇健之士驱不用之敌乘福庆之时讨灾殃之城成功立事在于此矣幽州之北皆是山谷通人马者不过十处苟塞断山路余敌在燕与大军相持迁延其时以度春夏敌不能热有退无前臣等谨按此条原本所引宋胡旦平燕议其规画当时兵事语涉夸大今谨删正十余字增幽州东有朝鲜辽东北有楼烦白檀西有云中九原南有滹沱易水天下果实稻粱靡不毕出形势雄杰真用武之国增幽州地濒海皆斥卤沮洳何承矩谓自陶河至泥沽口屈曲数百里天设险阻真地利也增幽州在渤碣之间其地负山带海风气刚劲自古为用武之地增幽州北七百里有榆关关东临海北有兔耳覆舟山山皆斗绝并海东北有路狭仅通车其旁地可耕种唐时置东西狭石渌畴米砖长杨黄花紫蒙白狼等戍以扼辽于此戍兵常自耕食惟衣絮岁给幽州久之皆有田宅养子孙以坚守为己利自唐末幽蓟割据戍兵废散辽因得出陷平营自涿州至幽州百里人迹断绝转饷常以兵护送辽多伏兵于盐沟以击夺之庄宗末赵德钧镇幽州于盐沟置良乡县又于幽州东五十里筑城皆戍以兵又于其东置三河县由是幽蓟之人始得耕牧而输饷可通补幽州之地左环沧海右拥太行北枕居庸南襟河济诚天府之国而太行之山自平阳之绛西来北为居庸东入于海龙飞凤舞绵亘千里重关峻口一可当万独开南面以朝万国非天造此形胜也哉补金世宗将幸金莲川梁襄上疏极谏曰臣闻高城峻池深居邃禁帝王之藩篱也行宫非有高殿广宇城池之固是废其藩篱也燕都地处雄要北倚山险南压区夏若坐堂隍俯视庭宇本地所生人马勇健亡辽虽小止以得燕故能控制南北坐致宋币燕盖京都之首选也况今又有宫阙井邑之繁丽仓府武库之充实百官家属皆处其内非同曩日之陪京也居庸古北松亭榆林等关东西千里山峻相连近在都畿易于据守皇天本以限中外开大金万世之基而设也奈何无事之日越居草莱爱沙碛之微凉忽祖宗之大业此臣所惜也况欲习武不必度关涿易雄保顺蓟之境地广又平且在邦域之中田猎以时谁曰不可伏乞陛下回北辕之车安处中都则宗社无疆之休天下莫大之福也世宗纳之增燕京地广土坚乃礼义之邦原尾箕之墟幽冀之区郁郁葱葱屹乎皇都峙以西山居庸缭以涿易潞沽山川相缪古今不殊原幽燕之地龙蟠虎踞形势雄伟南控江淮北连朔漠驻跸之所非此不可原至元四年正月城京师以为天下本右拥太行左注沧海抚中原正南面枕居庸奠朔方峙万岁山浚太液池派玉泉通金水萦畿带甸负山引河壮哉帝居择此天府原元主中夏虽因其迩于阴山以定都而地形之强实甲天下抚据全盛几将百年一时文章亦颇有奇气未必非山川形胜风气之观感有以助之也原天下山川形胜雄伟壮丽可为京都者莫逾金陵至若地势宽厚关塞险固总握中原之夷旷者又莫过燕蓟虽云长安有崤函之固洛邑为天下之中要之帝王都会为亿万年太平悠久之基莫金陵燕蓟若也原范镇之赋幽州也曰绳直砥平博大爽垲巴图鲁之传幽燕也曰虎踞龙盘形势雄伟以今考之是邦之地左环沧海右拥太行北枕居庸南襟河济形胜甲于天下诚天府之国也究其沿革唐虞则为幽都夏殷皆入冀地周封尧后于蓟封召公于燕正此地也厥后汉曰广阳晋曰范阳宋曰燕山元曰大兴国朝初谓之北平而为燕府龙潜之地寻建为北京而谓之顺天焉臣等谨按宋范镇幽都赋作博大爽垲绳直砥平原书误作形胜爽垲文义俚率盖引博物策会之误也谨依范镇原赋改正又按元史穆唿哩传孙巴图鲁从世祖征伐为先锋世祖在潜邸尝从容语曰今天下稍定我欲劝主上驻跸回鹘以休兵息民何如对曰幽燕之地龙蟠虎踞形势雄伟南控江淮北连朔漠且天子必居中以受四方朝觐大王果欲经营天下驻跸之所非燕不可世祖怃然曰非卿言我几失之及即位卒定都于燕尝曰朕居此以临天下巴图鲁之力也博物策会误以为穆唿哩语今据元史改正原京师形胜甲天下扆山带海有金汤之固原京师负重山面平陆地饶鱼盐谷马果蓏之利又转东南之粟财货骈集天险地利足制诸边汴洛关中江左皆不及也原北京虽号稍东北南与饷远然左沧海右太行风气敦厚长安之下此其最也原洪武初营汴为北京则亦周公意也末年东宫营秦则亦娄敬张良艺祖意也而卒不果岂天将以待燕耶成祖之营燕也当时台谏交口不便主事萧仪言之尤峻岂未识上意所属耶成祖曰北平之迁吾与大臣密计数月而后行彼书生之见岂足以达英雄之略哉原张良谓关中用武之地阻三面而守一面东制诸侯今世都燕亦用武之地亦阻三面以一面制天下前之进无穷后之退有限大非关中之比原京东负山控海负山则泉深而土泽控海则潮淤而壤沃诸州邑泉从地涌一决而通水与田平一引而至如密云县之燕乐庄平谷县之水峪寺龙家务庄三河县之唐会庄顺庆屯地蓟州城北则有黄厓营城西则有白马泉镇国庄城东则有马伸桥夹林河而下城南则有别山铺及夹阴流河而下至于阴流淀疏渠皆田也遵化西南平安城夹运河而下及沙河铺地方又铁厂涌珠湖以下至韭菜沟上素河下素河百余里夹河皆可成田迁安县北徐流营山下涌出五泉合流注桃林河又三里桥涌泉流出澡河又蚕姑庙涌泉成河与澡河相接夹河皆可田之地卢龙县燕河营涌泉成河及营东五泉涌漫四出至张家庄抚宁县西台头营河流亦自燕河营涌泉而来皆可成田丰润县南则大寨及刺榆坨史家河大王庄之地东则榛子岭西则鸦洪桥夹河五十余里皆可田玉田县青庄坞导河可田后湖庄疏河可田三里屯及大泉小泉引泉可田至于濒海自水道沽关黑岩子墩起至开平卫南宋家营之地东西度之百余里南北度之百八十里皆隶丰润其地与吴越濒海之沃区相等昔虞文靖公之议东极辽海南滨青徐濒海皆可田之地今丰润实其中境欲举其议行之兹非其先当致力者乎盖先之京东数处而畿内列郡皆可渐而行也先之畿内而西北之地皆可渐而行也在边陲则先之蓟镇而诸镇皆可渐而行也至于濒海则先之丰润而辽海以东青徐以南皆可渐而行也臣等谨按朱彝尊原书引明徐贞明西北水利议脱去京东京北诸水田之地未免舛略谨依潞水客谭及明史河渠志诸书增正增燕京易州西北乃金坡关即紫荆关昌平之西乃居庸关顺府之西乃古北口景州东北乃松亭关平州之东乃榆关即山海关自后唐属辽金人取之海陵徙都焉元世祖尝问刘秉忠曰今之定都惟上都大都耳何处最佳秉忠曰上都国祚近大都国祚长遂定都燕之计增幽燕自昔称雄左环沧海右拥太行南襟河济北枕居庸苏秦所谓天府百二之国杜牧所谓王不得不可为王之地盖真定以北至于永平关口不下百十而居庸紫荆山海喜峰古北黄花镇险阨尤着会通漕运便利诚万世帝王之都增唐赵德钧为幽州节度使于幽之南六十里城阎沟而戍之又于幽之东五十里城潞县而戍之二城乃幽州之门户也阎沟即今良乡潞县即今通州增京师濒大海秦始皇时起黄腄琅邪之粟转输北河则海运固已通于兹矣杜甫谓渔阳豪侠地击鼓吹笙竽云帆转辽海粳稻来东吴又云幽燕盛用武供给亦劳哉吴门持粟帛泛海凌蓬莱唐时已通吴之粟矣增京东至山海关西至黄花镇为关塞者二百一十二为营堡者四十四为卫二十二为守御所三设分守参将五于蓝河营太平寨马兰峪密云县黄花镇以管摄营堡谓之关设守备都指挥五于山海永平遵化蓟州三河以管摄卫所谓之营设总兵官一员于三屯营以总镇焉关设于外所以防守营立于内所以应援其制可谓密矣此所以控御其形势者也原国家建都燕朔无论山川峙濯险甲寰区而紫荆扼蜚狐之吭居庸拊上谷之背山海掣元菟之肘其因地利而尽人谋可谓千古硕画原汉唐都关中去边几千余里今京师北抵居庸东北抵古北口西南抵紫荆关近者百里远不过三百里尔原汉唐宋皆并建两京汉唐以长安为西京洛阳为东京宋以汴为东京洛为西京其地皆相去不远高皇帝定鼎金陵文皇帝迁都金台则跨江河南北而各为一大都会盖天下财赋出于东南而金陵为其会戎马盛于西北而金台为其枢并建两京用东南之财赋会西北之戎马无敌于天下矣原京师形胜以堪舆家论之玉河之水当直出会南海子从天地坛前转东入潞河方为自然崇文门外闸河宜塞之庶几左臂不断此乃帝王建都万代之计也原北京青龙水为白河出密云南流至通州城白虎水为玉河出玉泉山经大内出都城注通惠河与白河合朱雀水为卢沟河出大同桑干入宛平界出卢沟桥元武水为湿余高梁黄花镇川榆河俱绕京师之北而东与白河合臣等谨按郦道元水经注虽有高梁无上源之说而兹水实承西山玉泉之委输为玉河经流明蒋一葵长安客话谓高梁源发西山者是也乃陈全之蓬窗日录误分玉河高梁为二且以高梁属之京北诸水则全属臆揣为未经身至者之言今谨辨证于此原太行自西来演迤而北绵亘魏晋燕赵之境东极于医无闾重冈叠阜拥护而围绕之不知其几千里也其东则汪洋大海稍北乃古碣石稍南则九河故道浴日月而浸干坤所以界之者又如此其直截而广大也况居直北之地上应天垣之紫微其对面之案以地势度之则泰岱万山之宗正当其前夫天之象以北为极则地之势亦当以北为极易曰艮者东北之卦也万物之所成终而成始也离万物皆相见南方之卦也圣人南面而听天下向明而治孔子曰为政以德譬如北辰居其所而众星共之今之京师居乎艮位成始成终之地介乎震坎之间出乎震而劳乎坎以受万物之所归体乎北极之尊向乎离明之光使万物之广亿兆之多莫不面焉以相见则凡舟车所至人力所通者莫不在于照临之下自古建都之地上得天时下得地势中得人心未有过此者也原京师前挹九河后拱万山正中表宅水随龙下自辛而庚环注皇城绕巽而出天造地设增皇居右胁千山拱护万国朝宗山奥而深土肥而衍梁赵为之腹心宣云乃其肩背左逵远走蓟辽右辅近招并代轾前而轩后居重而驭轻诚郁郁葱葱之盛概矣原京师扆山带海有金汤之固真定以北至于永平关口不下百十而居庸紫荆山海喜峰口古北口黄花镇险阨尤着原北京上应北辰以象天极南面而听天下天险地利甲于关中补自太行山而北不知山所限极处亦如东海不知所穷尽也补宣府大同藩篱也居庸紫荆门户也顺天真定保定等府州县堂室也藩篱密斯门户固门户固斯堂室安补居庸曹王大安黍谷崆峒之山环抱如箕而燕城峙其中其地如掌补大地之脉咸祖昆仑而南北二络最大北络极于幽燕大河至此入海与鸭绿江会东有下沙此山水一大交会也其北崇冈千叠其前坦平千有余里泰山耸于南诚国家万年之基也补京东诸州县地多卑洼沮洳弥望或云可开水田如江南耕耨法岁收自倍而徐尚宝贞明特主其说具在潞水客谭予深是之乃请旨下近京郡县酌量修举以尚宝兼宪职董其事尚宝从河间经始筑堤捍水乃之蓟州招南兵之习农者使画地耕作仍给之饷一时农兵大集垦田以亿计亩收一钟抚臣及司道方次第开报而北人官京师者倡言水田既成则必仿江南起税是嫁祸也乃从中挠之御史王之栋疏请罢役而中官在上左右者多北人争言水田不便上意亦动召予及同官于皇极门面谕以水田当罢予对言高田宜黍麦下田宜粳稻今民间游惰下田皆弃不耕荒芜浸多故议开垦非废已熟之田也上云荒田可开水田不可作予退而上疏极陈利便而上意竟不可回遂切责尚宝以为扰民而初议尽格矣彼中开垦已成收获甚富一闻诏下尽撤毁堤岸斥为闲田垂成之功废于一旦良可惜也补淮南子谓地有九薮燕之昭余祁居一焉薮者聚也王者以聚民蓄国夫燕天下之上游也甸服西北控御东南若建瓴然泰岳峙其南华山环其右前则三案重围后则九河归宿诚四塞之国矣议者以为汉之边在北咸阳去朔方千余里唐之边在西去吐蕃亦千余里今京师关隘近者百里远不过三百里居庸吾之背也紫荆吾之喉也卒有急则搤吾之喉而拊吾之背是殆不然譬之一身焉幽燕天下之元首也牵左则左肘动掣右则右掖奋无事则坐享长河之利以为转输有事则席卷燕赵之兵以为犄角所谓天下之势莫重于燕其以此耶补国家建都北平古为燕国燕自文公以后立于强国之间北迫戎貉内控齐晋又尝帅师驰逐中原千里之外此其为费不少矣苏秦谓燕东有朝鲜辽东北有林胡楼烦西有云中九原南有滹沱易水即今畿内东西所至视昔虽狭而南有渤海巨鹿至于邯郸濮阳盖兼齐赵之地长短相互实亦当之昔者纤悉出于其国而今尽仰给于东南非所以富国息民也往时何承矩耕水田于河北虞集议海田于京东托克托大兴营田西自西山东至迁民镇南起保定河间北抵檀顺皆从佃种水泉陂塘之迹门堰捍筑之方召募教授之法器具工作之资蜃蛤粟米之富可以按成式法往智数岁之后其效立见此与转吴会漕潞渚功相十利相百矣补给事中魏呈润疏曰周礼幽州薮曰豯养其川河泲其浸菑时冀州薮曰扬纡其川漳其浸汾潞盖水泽至沃也国家定鼎于燕用幽冀为畿辅负重山面平陆奥衍之利甲于东南若疏其上源自涓滴传而致之何田不充何漕不裕惟北方不知蓄水听其自旱自雨自盈自涸而莫之均节故潦则遍地巨浸旱则满眼砂砾一遇饥岁比屋倒悬民之凋敝极矣诚于平时举地利而经理之富民不能供役者必转募贫民则窘者得食一利也旱则蓄其流涝则宣其溢则瘠产皆化为沃土二利也水道与田畴相通譬咽喉之气达于肺脏靡所不通漕可速济三利也北地种植既多即粟米刍茭俱将输于天府远可省额外之征近可蠲召买之役四利也原野有沟有防高下成堑盗不敢援弓驰马五利也夫不费太仓之金钱而坐获此五利何惮而不为乎补嘉祐五年五月西上合门使英州刺史郭谘上平燕议曰辽之地自瓦桥关至古北口地狭民少自古北口至京属奚辽自中京至庆州道旁才七百余家盖辽疆土虽广人马至少傥或南牧必率高丽渤海达靼黑水女真室韦等国会战其来既远其粮匮乏臣闻以近待远以逸待劳以饱待饥用兵之善计又闻得敌自至者胜先据便地者佚以臣所见请举庆历之策合众河于塘泊之北界以限戎马然后以景德故事顿兵自守步卒十二万骑卒三万强壮二万岁计粮饷百八十三万六千斛又旁河郡邑可由水运以给保州然后以拒马车三千陷马枪千五百独辕弩三万分选五将臣可以备其一来则战去则勿追幽州粮储既少辽不可久留不半年间当遁沙漠则进兵断古北口塞松亭关传檄幽蓟燕南自定矣增中统二年命平章政事赵璧等率蒙古汉军驻燕京近郊太行一带东至平滦西控关陕应有险阻于附近民内选谙武事者修立堡塞守御增大兴在昔为召公所封地春秋战国时以燕代劲兵抗衡秦楚亦形势得也地气郁积渐盛于金元实始建都于此譬诸天象大兴其薇垣而九州四海其列宿也欤增东枕辽海沃野数千里关山以外直抵盛京气势庞厚文武之丰镐不是过也天津襟带河海运道咽喉转东南之粟以实天庾通州屹为畿辅要地北则居庸耸峙为天下九塞之一悬崖峭壁保障都城雄关叠嶂直接宣府尤重镇也西山秀色甲天下寺则香山碧云水则玉泉海淀而卢沟桥关门立即古之桑干河京邑之涧也畿南皆平野沃壤桑麻榆柳百昌繁殖渐远则瀛海为古河济交汇处水聚溪回若夫万里河山而都城位北南向以收其朝拱之势梯航车马络绎奔赴皆自南而北以奉神京岂非古今第一形胜哉增世宗宪皇帝御制帝京篇磐石占幽蓟金汤固帝京幅员宁有外带砺自堪盟形势河山拱星文气象清休征荷地力瑞应感天成济济匡时器熙熙击壤情溪流穿禁籞霞彩映重城日照朱甍丽尘飞紫陌轻烟花织锦绣莺燕唱升平池暖鱼吹絮兰熏蝶抱英新荷初浥露宿麦晚蒸晴极浦渔舟杳斜阳牧笛横所希均雨泽南亩问春耕臣等谨按皇上御制帝京篇皇都篇各一首已谨载郊南卷内兹不具录增李洧孙大都赋并序昔颂商者其诗曰商邑翼翼四方之极歌周者曰宅是镐京维龟正之盖当国家盛时区宇博大洪威远畅湛恩旁洽斯人归之如众星之拱北极如百川之朝东海故于其作都之地歆艳而咏歌之赋者古诗之流也至班固始赋西都而张衡左思之赋继作自尔循涂蹈辙层见叠出然其词章气象大抵与王治相为高下钦惟国朝体元继天奄有六合凡上仁所未化懋德所未绥者莫不归极献状于王会图上考元象下据都会度其鲜原燕土维宅其规模宏远凛凛乎商周二汉之上夫有盛德大业者必有巨笔鸿文铺张扬厉高映千古以昭无穷然四海泳仁涵和三十载未有仿佛商周之歌二汉之赋者亦一时遗典也臣远方书生猥以词章为业际遇昌辰不能默默辄撰成大都赋一篇窃谓词直致则难尽义互发而后明因笔墨成文托之元光子中书生敷畅其意狂斐僭逾罪当万坐或蒙朝廷第从臣之颂采游童之谣附之下方亦昭代美事云尔其赋曰有元光子与中书生相遇于鸿蒙之野而谈上天下地往古来今之事沿九头循蜚禅通疏仡以至于近代环泰远邠国濮铅祝栗以至于神州叹光霁之时常少而晦暝之时常多分裂之世每数而混一之世每疏中书生摐然抵掌曰幸哉我生之逢吉丁辰也干纪以来是不一姓惟今皇元为最盛四极之内是不一都惟今大都为独隆金匮石室之藏弗可尚已盖闻天无私而棐忱帝有赫而求定嘉忠厚之世积肇朔土而启圣逮乎中统丕受新命治道清静同符乎轩辕好生洽民合揆乎重华豁达大度遹骏乎卯金武功文德允恭乎贞观建国既絜大乎纯干纪元又侔至乎重坤故能握符图而统元一九域而同文物罔暗而不耀化靡逖而弗臻乃度析木之隩区总八方而为本根语其疆埸之广则商周所未睹汉唐所未闻称其都邑之壮则崤函不为雄京雒不为尊也元光子悠然深思曰生言诚善然能举其纲而未能悉其目请更留仆一二其详昔周髀之言天如盖倚而笠欹帝车运乎中央北辰居而不移临制四方下直幽都仰观天文则北乃天之中也维昆仑之结根并河流而东驰历上谷而龙蟠向离明而正基厥土既重厥水惟甘俯察地理则燕乃地之胜也顾瞻干维则崇冈飞舞岑茀郁近掎军都远摽恒岳表以仰峰莲顶之奇擢以玉泉三洞之秀周视巽隅则川隰洄洑案衍澶漫带绕潞沽股浸渤海抱以涞涿滹沱之流潴以雍奴淳阝阴之浸浮游近郊则膴原爽垲野敞博绳直准平宜植宜牧延芳下马淀泊参错三种之蕃既庭且硕四扰之富瘯蠡不疾咨询故俗则风尚朴茂人诧材力范公赋其礼义而声明苏子称其劲勇而沈静伟若巨卿郁若子翼矫若卢元耿若祖逖或市骏以托意或赋鹪而自适或钟音之宏吐或桂枝之茂植想风流之犹存尚余响之未息辨方物则宝坻波素宛平洞煤银铁磁硝琉璃之珍鹑鹜枣栗瓜芡之美梨夸香水桃擅冈子皆川陆之嘉产焉访遗迹则金台之旧址石鼓之断籀东掖之铜马闾城之石兽经山之镌刻卢沟之结构指故城而吊英杰于既往谒古刹而念忠义之不朽皆邦域之胜览焉闰位紫色靡称兹土彼召祀绵于九百亦祇号于侯国维金都称于长乐又未一于区宇盖天运之熙明有时而地宝之呈露有待是以皇元之宅是都也睿哲元览訏谟辰告狭旧制之陋侧相新基而改造面平原之莽苍背群山之缴绕据龙首定龟兆度经纬植臬表诏山虞使抡材命司徒往掌要戒陶人播其埴程匠师致其巧筑崇墉之万雉若缭山之长云浚三五之折沟建十一之通门齐埤堄于翠微倚丽谯于苍旻豁崇期之坦路浮广漠之祥氛车方轨而并进骑衡列而齐奔辔连翩以飙驰轴鞫磕而雷震爰取法于大壮盖重威于帝京揭五云于春路呀万宝于秋方上法微垣屹峙禁城竦五门之高阙拔埃盍而上征扌致斗杓之珝对鹑火之炜煌苍龙夭矫以奋角丹凤葳蕤以扬翎象黄道以启途放紫极而建庭榱题炳乎列宿栋桴凌乎太清抗寥阳而设玉陛轶倒景而居瑱楹扬翠气之郁葱流红采之晶荧道高梁而北汇堰金水而南萦俨银汉之昭回抵阁道而经大陵山万岁之嶙峋冠广寒之峥嵘池太液之浩荡泛龙舟之敖翔酌文质而适宜审丰约而中程左则太庙之崇规遵重屋制堂室之几筵班祖宗之昭穆右则慈闱之尊功侔娲石歌肃雍之章四颂怡愉之载亿既辨方而正位亦列署而建官都省应乎上台枢府协乎魁躔霜台媲乎执法农司符乎天田詹事宣政卫尉之院错峙而鼎列宣徽泉府将作之署棋布而珠连玉堂则两制擅美丹屏则六尚总权艺苑则秘府史局俊林则昭文集贤武备军需兵戎之管奉常胄闱礼乐之原大府都水之分其任章佩利用之布其员医院以精方剂清台以察玑璇拱卫侍卫以严周庐群牧尚牧以阜天闲仓庾积畜之重库藏出纳之烦职崇卑而并举才细大而不捐至于国有脉络邮传是寄为之比赋役之数道路通达关梁修治水无胶舟陆无蹶骑方咫之纸一介之使长驾远抚唿吸如意民有系命馈饷是倚则有畿漕振其纪转粟南州扬帆北海远达朝鲜旁溯辽水阳侯效顺风伯作使灌输天囷硚足可俟京师亿万鼓腹舍哺凿会通之河而川陕豪商吴楚大贾飞帆一苇径抵辇下置屯田之卒而野蔑旷土民弗加赋岁数十万具于畿内往适其市则征宽于关旅悦于途灵钟叩而蒲牢吼操鼓动而元鼍唿榑桑腾景皋门启枢百廛悬旌万货别区匪但迩至亦自远输氀毼貂蓏之温珠瑁香犀之奇锦纨罗鳷之美椒桂砂芷之储瑰绣耀于优坊金璧饬于酒垆伎效梨靬之术工集般输之徒烟尘坌而四合岁月暇而多娱若乃九服修职五等协虑陛陈璧马庭列圭币或以象寄通诚或以鞮译达志东隅浮巨海而贡筐西旅越葱岭而献贽南陬逾炎荒而奉珍朔部历沙漠而勤事孝武不能致之名琛大贝登于内府伯益不能纪之奇禽异兽食于外籞尔乃辟云龙之庭设牲牢之具陈肆夏之享昭湛露之赐肉如坻而俾饱酒如渑而既醉奏韶武及英茎杂兜离与僸佅怀方治其馆舍司仪致其飧积分宝玉而笃九族之亲释榇组而崇三恪之位仁慈合乎太上忠厚越乎前代故得万国之欢心而格二仪之和气于是圣皇睹威德之既畅伟功绩之告成櫜弓戢戈议狱缓刑宽徭减租旌孝卹惸兴崇儒教敦厉农耕迓盈成之福禄基万世之隆平若乃动大驾遵康庄望舒陪夫左驭屏翳导夫前行校尉迅其奔趋虎贲纷其腾骧弭角鋋之威弧佩干将之铦铓锤金吾而朱柲箭楛石而元棚树华旗之婀娜修竿梢乎欃枪綷云盖之淋漓流光闪乎朝阳驾雕轸以金较骖镂钖而玉襄橐驼礧硊而峰兀驯象徙倚而丘行金石轰地而交作幄帟垂天而高张卉树方茂星言北骛稼穑既登乃眷南顾顺二分而转旋度诸侯而游豫所以百姓见羽旄而欢欣万方沐膏泽而疏附于是纵悬蹄扬劲翮海青决云而直上掣驾鹅而献捷韩卢腾山而疾驰捩狡兔而奏获至若简师徒较围猎轹荒徼蹂大漠披灌栵蹴榛棘周阜麓以为扆弥薮泽以为络枿驷绵野金甲耀日林栖之群穴处之族儦儦俟俟纷纷莫莫御弓先张票禽随蹶然后佽飞奋勇田开逞桀长鋋电撝飞镞雹落曾不一瞬已十殚其七八风生原谷尘涨林薄致禽馌兽赐胙命爵盖以昭武节而作偷隋匪曰纵心志而骋般乐猗欤天朝茂矣盛矣盖予尝徘徊乎蓟门之墟泮奂乎瀚海之涘故能涉猎其事若夫国家经制之远宫室规模之密山川风气之悉民俗物产之备诚未能发越其声华铺陈其宏伟审核其根实摹写其情形也中书生躩然而起谓元光子曰子之言诚博而又未知大都之所以为大也夫圣人以中国为一人则由亲及疏犹腹心之于手足以天下为一家则自迩至远犹堂室之于蕃垣岂千里之畿数仞之城曾是以为大乎予今观国光睹时制其城郭不为践华统万之险而众心成城形势坚于金石其宫室不为建章昭阳之侈而四门明达我闼广于八荒遐陬僻壤人熙春台与都城之士女同一娱乐农桑万里犬不夜吠与京畿之风俗同一清肃起视广轮则坳堂杯水九泽渺矣游鳞洋洋我灵沼矣有石卷然列岱嵩矣烟翠倚空我台崇矣丰草缛缛亘荒碛矣刍荛雉免我囿博矣七陌九阡达蛮蔡矣梯山栈谷行道兑矣彼限玉关而界铜柱嘻其隘矣子徒知易涿长波之滉漾其前居庸叠翠之嵯峨其后界河潮汐之喷薄其左西山晴雪之映带其右以为都之观止是矣而不知朱垠乌浒孰非丽正之所包罗旸谷东孰非崇仁之所联络月窟雪山孰非和义之所纲维烛龙冰天孰非安贞健德之所囊括也言既毕元光子如醉而醒如聩而聪如醯鸡之发蒙如河伯之出于渚涯循海而东喜而歌曰于赫圣皇幅员既长跨禹敷土越周职方作京维新万民所望如辐聚毂如桷会杗其土芒芒其山苍苍来格来享予不知其疆中书生倚而和之曰维干统天维地势坤维皇元广宇维至道尊受有以谦尚朴斯淳有礼伊维有义伊藩三辰焞焞百川沄沄其混合四大永以固存臣等谨按元李洧孙大都赋朱彝尊惜其未见今从永乐大典中录出增载可以证元都之方位制度矣补梁本之为鲁王贺建北京表两京肇建创万年磐石之基九译来王恢一统太平之治天人协赞宇宙腾欢陛下道冠古今德同尧舜如天地之大万物涵覆载之中如日月之明八方囿照临之内于是定鼎在兴王之地建都效卜洛之规瞻恒岳而控西山跻居庸而挟滦蓟壮九重于南面运启文明峙双阙于中天高连营室百工和乐而趋事庶民悦豫以子来庆云见五色于瑶阶瑞日焕重轮于帝座吉蠲元旦而登五位式负黼扆以朝百官道里均平山川巩固于此继天出治发政施仁礼乐明备而三阶砥平垂拱无为而四方来贺此所以承天意之所属而致宗社于永安也臣叨守亲藩躬逢盛事纶音诞布允为洛诰定命之书鸿业告成载咏镐京复古之雅原李时勉北京赋惟皇明之受天命也我太祖皇帝首仗义师以平暴乱豪杰景从声振江汉削除僭窃拯民涂炭定鼎金陵抚绥万邦乃眷兹土实惟朔方仿成周之卜洛欲并建而未遑逮我圣上继明重光握干御极一遵旧章仁声洋溢乎遐迩恩泽汪濊于八荒既致治于太平遵皇衢以省方仰先志之未遂度宏规以作京羌经营之伊始遍夷夏其欢腾曰惟北都在冀之域右挟太行左据碣石背叠险兮重关面平原兮广泽宗恒岳其巍巍镇医闾而奕奕冠九州之形势实为天府之国是以轩辕邑之以分州唐尧阶之以为帝扩神化以宜民大勋德之光被郁王气之所钟于今兹而有待也于是仰瞻析木俯测地灵龟筮兆吉天人叶应神祗献珍而山石自出河岳效顺而神木自行民子来兮相续期不日而功成尔乃悬水树臬识景表营方位既正高下既平群力毕举百工并兴建不拔之丕址拓万雉之金城引天泉于西阜环汤池而镜清九衢百廛之通达连甍邃宇之纵横顾壮丽其若此非燕逸而娱情盖所以强干而弱枝居重以御轻展皇仪而朝诸侯遵先规而布仁政者也若乃四郊砥平王道正直视万国之环拱适居中而建极其南则万流宗海平林蔽天揽邯郸巨鹿之广衍貤平畴沃野之绵延溏淤恒卫经其野濡磁来桑汇其前界以大陆广阿之宏壤扼以大茂井陉之连山包络赵卫襟带齐鲁膏腴之地绵亘三千余里而极于黄河伊颍之川其水陆之所产卓荦繁盛盖莫得而计焉其北则叠嶂棨峞层峦蔽亏长城矗乎云表百泉涌乎山隈壮天关而设险守一夫而莫开伟左盘而右顾宛凤舞而龙飞实磅礴而郁积粤拥卫于邦畿包狼山上谷之阻据野狐独石之危掩祖山木叶之离立连白登紫塞之逶迤控边垣而极乎洮河之北镇朔漠而逾乎瀚海之湄其东则潞河通漕控引江淮肥如滦涞灌注萦回连峰片石之隘首阳崆峒之崖固已遐哉邈乎而莫不在乎绥怀环以大海众水所归洪涛巨浪汹涌崔嵬盖不知其几千万里而蛮商番舶帆樯隐天上下不绝而往来又有蓬瀛方壶凤麟聚窟十洲三岛灵异非一流精之阙琼华之室墉城岧峣金台崒嵂紫气丹青景云瞩日灵圄偓佺安期羡门之伦相与从游于其间出入隐现而慌惚瞻帝京其伊迩庶可见其骖鸾驾鹤之仿佛其西则崇山郁翠高挹泰岱北接居庸南首河内奇峰拥关龙门阻隘玉泉垂虹青烟浮黛上嵲兮倚空下蟠据而际海其麓则有浑河汤汤西湖泱泱盐沟琉璃桑干广阳云波泛涌灏溔汪洋一泻千里会流帝乡又有上林禁苑种植畜牧连郊逾畿绿丘弥谷泽渚川汇若大湖瀛海渺弥而相属其中则有奇花珍果嘉树甘木禽兽鱼鳖丰殖繁育飑飑籍籍不可得而尽录固可以因农隙而校田猎选车徒以讲武事乃遵国风稽王制诏期门简将帅乘玉辂拥翠盖出天关而雷轰轹芳郊而云会非所以威戎夸狄娱乐骋意盖将取不孕而除菑害狩无泽而顺杀气谨大易之用于三驱之时验驺虞之仁于一发之际水衡虞人之容与武夫壮士之奋厉皆知夫仁者之为勇而以投石超距之足鄙亦何必殄夷禽兽割鲜野食而以俯仰极乐之为贵也若夫其宫室之制则损益乎黄帝合宫之宜式遵乎太祖贻谋之良居高以临下背阴而面阳奉天凌霄以磊砢谨身镇极而峥嵘华盖穹崇以造天俨特处乎中央上仿象夫天体之圆下效法乎坤德之方两观对峙以岳立五门高矗乎昊苍飞阁兀以奠乎四表琼楼嵬以立于两旁庙社并列左右相当东崇文华重国家之大本西翊武英俨斋居而存诚彤庭玉砌璧槛华廊飞檐下啄丛英高骧辟阊阖其荡荡俨帝居于将将玉户灿华星之炯晃璇题纳明月而辉煌宝珠焜耀于天阙金龙夭矫于虹梁藻井焕发绮窗玲珑建瓴联络复道回冲轶霄汉以上出俯日月而荡胸五采炫映金碧晶荧浮辉扬耀霞彩云红其后则奉先之殿仁寿之宫干清坤宁眇丽穹窿掖庭椒房闺闼闳通其前则郊建圜丘合祭天地山川坛遗恭肃明祀至于五军庶府之司六卿百僚之位严署宇之斋设比馆舍而并置列大明之东西割文武而制异至于京尹赤县之治所王侯贵戚之邸第辟雍成均育贤之地守羽林而掌佽飞者至九十而有四卫莫不井列而棋布各雄壮而伟丽其岩廊之上则有皋夔稷契之伦元凯俊嵒之辈相与赓虞廷之歌谈羲农之际罄补衮之能怀忠贞之志考礼文于大备赞声乐之尽美是以朝无缺政德教渐暨薄海内外钧陶至治幸其有作聿来趋事成此大功忘其劬勚人和既极休征滋至庆云瑞霭之覆于阙庭素乌玄兔之献于丹陛醴泉屡出甘露数坠麒麟驺虞之珍驯狮天马之类纷纭杂灊莫能殚记于以见天眷之益隆而圣德之纯备者也于是正月上日工既讫工爰告成于天地肆绍美于祖宗清心凝虑斋沐肃雍粢盛既洁牲牷既丰芬郁郁以旁达灵缤缤其来降钖嘉贶之穰穰介景福于帝躬将顺应于昌期趾盛美于无穷乃服衮冕御帝座开九重之深宫受万邦之朝贺内侯甸而要荒外殊方而异俗胥近悦而远来纷鼓舞而匍匐方物溢以充庭奓绚灿而骇瞩率蹈舞于阶墀效华封之三祝尔乃浃和会昭景铄铿鲸钟奏雅乐诏光禄以开筵合百辟而燕乐馔珍玉兮芳馨罍琼桨以斟酌联貂蝉兮夹陛杂蛮夷之荒服莫不酣畅而饱德咸颂歌而踊跃越填城而溢郛蔼欢声于寥廓斯可以媲太古之无为庆华胥而蹈栗陆顾皇上之谦抑视至治为未足于是降德音播嘉惠省刑罚薄赋税汰冗浊旌廉史举贤才擢俊嵒发仓廪赈贫匮尊高年而礼有德慎防御而修武备贵爵重赏以厉廉耻厚往薄来以驭四裔盖欲使人知所本士知所励四方万国无一民之失所穷陬僻壤无一物之不遂举陶于春风和煦之中而乐于雍熙泰和之治盖尧舜兢业之心文王敬止之意所以绍鸿业继先志益宏远而有伟故不劳而甚易冠绝乎前古垂休于后世固可必圣子之与神孙益昌盛而无替小臣微陋忝职文字愿赋帝都之盛概扬国美于万祀复为之歌曰煌煌帝都兮逾镐丰阻山带河兮壮以雄天开日明兮王气所钟穹窿造天兮惟帝之宫廓氛祲兮开溟蒙镇夷夏兮宣皇风王道平平兮四方来同愿皇图之巩固历万世兮无穷原金幼孜皇都大一统赋洪惟天朝太祖高皇帝诞膺景命龙飞淮甸既渡大江遂都金陵抚有区夏肇造洪基以开太平万世之业逮我皇上继承大统克绍丕图仁恩诞敷声教洋溢雨旸应期民物阜蕃薄海内外罔不率从而自莅祚以来宵旰拳拳惟思所以继志述事以承太祖高皇帝之意于是效古制肇建两京以为北京实当天下之中阴阳所和寒暑弗爽四方贡赋道里适均且沃壤千里水有九河沧溟之雄山有太行居庸之固玉泉之流经纬于禁之中碣石之壮盘踞乎畿甸之内故其山川之壮观风气之清淑真有以卓冠四方为万国之都会诚帝王子孙万万世太平悠久之基由是敕冬官洎内外文武百执事经营于兹而凡民庶士卒工匠之流莫不骏奔子来趋事赴功罔敢或后遂至天意人心感孚和同灵应叠臻嘉祥屡荐不数年间厥功告成而宫阙府库之宏壮郊庙社稷之严肃朝市民物之巨丽秩乎其有序井乎其具列盖自古先帝王都邑之盛未有逾于此者乃永乐辛丑春正月朔旦皇上御奉天殿大朝海内文武群臣四方蛮夷酋长率皆在庭踊跃鼓舞以为皇都之奇丽若此诚旷古所未见而未有者而所以为皇上万寿之征宗社磐石之固圣子神孙宝祚绵延之庆皆兆于此矣何其盛哉臣幼居禁苑职业文词幸际昌期躬睹盛美谨铺张为赋以彰太平之伟烈且以昭示于无穷其词曰维太祖之受命膺上天之祯符奋布衣于淮右提一剑而长驱乃剪夷于群丑悉荡涤于寰区既渡大江金陵是都虎踞龙蟠兴王之居爰起鸿业肇开皇图振光华于旷古恢万世于宏模繄我圣皇祗膺宝历奉天勤民太祖是式恩覃九围仁周八极雨旸应期民物丰植观四方之清宁乃有念于京邑维此北京太祖所属天造地设灵钟秀毓总交会于阴阳尽灌输于海陆南临巨野东瞰沧溟西有太行之嵲北有居庸之峥嵘泻玉泉之逶迤贯金河而回萦琼岛上耸以盘礴太液下澈而泓澄将继志而述事必于此而经营乃敕群工乃命百职万方子来效勤殚力萃四海之良材伐南山之巨石感恩意之昭孚戒经营而勿亟于是天心协顺灵应弥彰布轮囷之卿云发璀璨之祥光醴泉涌其浩浩甘露下其瀼赫万灵之呵护蔼瑞气于穹苍乃卜良辰乃蠲吉日以相以度以构宫室栋宇崇崇檐楹秩秩以盖以覆陶冶埏埴以绘以图黝垩丹漆焕五采之辉煌作九重之严密天地洞开驰道相连金铺绚日玉柱凌烟星罗棋列璧璨珠联虹飞霞拥龙翔凤骞超凌氛埃壮观宇宙规模恢廓次第毕就奉天屹乎其前谨身俨乎其后惟华盖之在中竦摩空之伟构文华翼其在左武英峙其在右干清并耀于坤宁大善齐辉于仁寿豁千门之云矗敞万户之辐辏至若丹阙巍巍飞观凌空觚棱上耸阁道遥通左祖右社蔚乎穹窿有坛有矰有寝有宫亦有天地以严其崇复有石渠天禄以蓄图书玲珑绮钱照耀文疏悬牙签之万轴列缃帙之纷如宛奎璧之宵映灿藜灯之夜嘘瀛洲文学之士阆苑列仙之儒备顾问于朝夕咸钦仰于圣谟又若大庖光禄列乎西东珍羞骈罗玉食惟丰禁城之下金水溶溶画栋凌云绣柱含风璇题耀日彩桥驾虹雕甍隐映宝殿玲珑太孙所居诸王之宫金枝玉叶照耀层空育德讲学宴适游从若夫御苑逶迤上林深窈有山有泉为台为沼岩谷谽谺云霞萦绕走有奇兽飞有灵鸟乐宽闲以栖息恣回翔以驯扰复有天闲十二骏骨轩昂渥洼神龙之种大宛名驹之良并权奇而雄杰或磊落而腾骧又若廪臾轮囷惟万惟亿丰岁所储累世之积玉粒金稃灵积充溢国用所资人足家给复有武库巍峨戈矛森列旗帜摇云铠甲耀雪凛凛白旄差差黄钺四征不庭以彰九伐奋军声之扬扬振皇威之赫赫又若内帑充刃宝藏纡余奇珍异产海汇河输夜光之璧明月之珠琉璃翡翠玛瑙珊瑚騑琥珀火齐璠玙锦绣迤逦罗绮芬敷又若百司庶府有纲有目文武颉颃为国钧轴太学郡庠之并建琳宫梵宇之森矗列九衢之坦坦引六街而相续闾阎栉比阛阓云簇鳞鳞其瓦盘盘其屋马驰联辔车行击毂纷纭并驱杂灊相逐富商巨贾道路相属百货填委丘积山蓄又若歌楼舞榭艳态浓妆罗袖回雪清声绕梁管弦呕哑狎坐传觞娱青阳之丽景驻白日之飞光维小大之不遗仰制度之毕备斯皆圣智之筹谋实出宸衷之经纬俨气象之一新壮规模于万世屹鸿基之丰隆伟山河之巨丽贻孙子以嘉猷绍先皇之初志迈丰镐之旧规轶汉唐之遗制于是厥功告成庆叶天人乃岁辛丑维孟之春王正之月朔旦良辰圣皇临御大朝群臣内外文武济济彬彬戎狄蛮貊工商士民稽首嵩唿抃舞欢欣筐篚具列方物毕陈以飨以餔洽此皇仁大一统而无外蔼至和于八垠臣忝词垣职叨文字怀眷宠之弥深愧涓埃之无补际千载之良逢幸微生之快睹传盛事于将来奚往牒之足数祝圣寿于万年播皇猷于千古原杨荣皇都大一统赋维皇明之有天下也于赫太祖受命而兴龙飞淮甸风云依乘恢拓四方弗遑经营既渡江左乃都金陵金陵之都王气所钟石城虎踞之险钟山龙蟠之雄伟长江之天堑势百折而流东炯后湖之环绕湛宝镜之涵空状江南之佳丽汇万国之朝宗此其大略也迨于圣王嗣大一统刚健日新聪明天纵囿四海以为家登群贤而致用思继志之所先惟都邑之为重于是天意鉴观人心和同神灵效顺龟筮协从既应天以顺时爰辨方而正位视往圣而独超继高皇之先志乃相乃度载经载营眷兹北京山川炳灵其为形势也西接太行东临碣石巨野亘其南居庸控其北势拔地以峥嵘气摩空而崱屴复有玉泉漫流宛若垂虹金河澄波雪练涵空膏渟黛蓄浩渺冲融包络经纬混混无穷贯天河而为一与瀛海其相通尔其派连析津源分潞水既环抱以萦回亦弥空而清泚来职贡于四方通樯帆于万里至若王畿之内辇毂之间沃野弥望原陆宽闲烟火相接鸡犬相闻宵无警柝外户不关以牧则蕃以种则获以佃以渔以耕以鉴随其所营皆得其乐而其为都也四方道里之适均万国朝觐之所同梯航玉帛为都邑之会阴阳风雨当天地之中爰敕臣庶爰伐材木南浮湖湘西入巴蜀斧披虹霓声撼山谷徂徕之储新甫之蓄楩楠杞梓杉槠柽橚梢横青天根连地轴巨细毕输长短悉录驾云车之百辆振龙骧之万斛纷纭辐凑弥布川陆厥材之良不一而足若乃美石比玉自古所称莹者如圭洁者如琼温者若璐润者若瑛以磨以砻乃坚乃贞铿林振壑驰飙惊霆千夫所攻万里启行山灵助其光华坤后发其精英岂碔砆之敢混实宝玉之争呈若夫坎离播功坤艮合德出于陶冶成于埏埴飞紫焰于半空结祥烟于八极或规以圆或矩以方粲琉璃之一色耀文采于中央或肖形于兽吻或拟质于鸳鸯于是良时载启吉旦既卜臣庶骏奔滃若云矗源源其来登登其筑百堵皆兴万夫相属行若鱼贯立若鳞蹙斧斤挥霍尺度攒簇由是贲育效力公输献奇曰殳曰斨伯与暨倕摅厥巧思运厥神机各效其能以见于为顾小善之并录矧妙伎之或遗群材碨磊以山积巨栋腾跃而翚飞尔乃九门洞开三殿攸建觚棱云耸丹漆霞绚辇路逶迤阁道回转华盖屹立乎中央奉天端拱乎南面其北则有坤宁之域干清之宫璇题耀日宝柱凌空金铺璀璨绮疏玲珑珠玉炫烂锦绣丰茸葳蕤起凤夭矫盘龙千门瑞霭万户春融其南则有午门端门左掖右掖丹阙峙而上耸黄道正而下直豁大明之高张屹正阳之拱挹缭周庐之穹崇蔽重甍之护翼其左则有宗庙之祀以奉祖考仰在天之神灵隆万古之尊号谨岁时之蒸尝荐纯诚于苹藻其右则有社稷之灵以崇祀享泛坛遗之肃清通神祇于肹蚃爰春祈而秋报用昭答于灵贶若夫干清之前门列先后日精月华之对峙景运隆宗之并构谨身翼乎其前仁寿屹乎其右又有奉先之祠大善之殿文楼武楼之特耸左顺右顺之并建若乃震位毓德文华穹窿亦有武英实为斋宫有天财宝藏以贮珍货有大烹光禄以典飧饔宝善在左以翼翼思善居右而崇崇若夫钦安之后珠宫贝阙藻绣交耀雕栊嵲六宫备陈七所在列亲蚕有馆缫丝有室二南咏歌播于篇什辅德相承风化洋溢皇城之外殿宇魁渠有翼有严太孙之居金水之滨瑶阶玉除梁栋巍巍上凌太虚为诸王宫翊卫皇图星罗棋布以临九衢至若文渊之阁秘书之府纂述乎今储蓄乎古汗牛充栋莫知其数牙签迤逦缃帙旁午粲奎壁之上连赫虹霓之夜吐若夫飞阁峨峨实为承天绣楹雾簇画栱星联踞石猊之盘礴竦华表之岿然至若南郊之设特超古制圜丘方丘不岐以二合祀于中父母天地坛分内外二十有四群祀有典百神有位惟我太祖实配上帝乃岁孟春三阳之始吉日斯蠲祀事有备荐以粢盛泛以醴齐豆笾秩秩庭燎晰晰鼓钟戒严銮舆至止俨对越以升中祝蕃禧之攸萃至若山川有坛先农有祀马祖旗纛各以时祭寅畏恪恭罔有弗至若夫稽古建官为民之牧内外相承各率其属至若黄门给事青琐仙班典内庭之封驳近咫尺之天颜复有文翰之林词艺之苑处严密之清禁列英华之妙选优游玉堂之署出入金銮之殿擅瀛洲之美誉承黼扆之清问至若凤池之职尚宝之司掌丝纶于紫诰典符玺于彤闱有宗人以统天潢之派有银台以通喉舌之机若乃六卿分职位跻台鼎赞庙堂之谟谋总藩方之政令至若宪台之任风纪是司诚耳目之所寄实法度之攸施若夫都府有五军政是宣奋貔貅之将士耀霜雪之戈鋋保图舆之按堵扫绝漠之烽烟至若都邑有庠辟雍有学育才于兹以储以擢若夫容台典祀士师明刑锦衣总夫仪卫巡警系于五城鸿胪谨朝谒之礼太仆司监牧之名京畿布列于州郡田野参错于屯营至若奉神有祠报功有庙梵宇琳宫光辉朗耀仓廪之积如坻如京露积红粟陈陈相因铠甲晶荧士卒精锐靡强弗摧靡坚弗碎骅骝骐骥褭骕骦宛冀之骏渥洼之良充于内厩磊落腾骧又有福山后峙秀出云烟实为主星圣寿万年层嶂垒拥奇峰相连鼓钟有楼其高接天势若贯珠万里绵延若乃朝市既成井邑斯列闾阎辐凑阛阓有截豁九达之通衢罗万室之如栉富商巨贾肩摩袂接北通朔漠南极闽越西跨流沙东涉溟渤来百货之纵横杂轮蹄之填咽珠玑烂其辉罗绮灿其腾沓至若青楼并峙绮榭相连妖姬窈窕艳女婵娟秾妆竞倚粉黛争妍引歌喉之宛转回舞袖之蹁跹极酣嬉于暇日穷胜赏于芳年至若太液之池万岁之山澄波潋滟层岫巑岏开阖蔽亏萦带回环竦飞楼于晻暧敞贝阙于岩端门临碧藓之磴桥架玉虹之湾晴光出乎轩槛飞翠洒乎阑干瞻广寒之月殿抚桂树之团团尔其瑶草葱茏琪树幂ャ长松之盘古柏之直修篁烟挺老桧云积瑰伟之姿奇异之植蓊然其阴嫣然其色宛蓬瀛之在兹恍尘凡之遂隔至若上林衍沃灵囿逶迤潴以碧海湛以深池百草绿缛群卉芳菲宽闲薄乎禁平广属乎坤维乐鳞介之游泳纵毛羽之离褷乃有驺虞效祥麒麟表瑞白质黑章麕身牛尾神鹿贡于遐方白象出于南裔倏元兔之继呈忽天马之沓至复有马哈福禄厥兽殊形驼鸡之异白乌之祯奇姿诡态率舞纵横隶首莫纪伯益难名至若地祇协顺天心昭格嘉祥叠臻灵贶蕃钖神木不运而自行祥氛焕发于巨石忽灵蛇之前导现大青于沙碛瑞光煜乎半空卿云缦兮五色醴泉涌兮琼浆甘露湑兮玉液灵芝产于碧山景星见于南极秃千兔以难穷殚百喙而莫悉然而历观前代迄于往古帝王所都难可毕举丰镐之美崤函之固宛洛之奇汾晋之富虽或雄据于一时控驭于中土而于今兹帝都之壮丽又岂可以同年而语哉乃岁庚子告成厥功辛丑正旦方春和融圣皇御寓万方会同百辟卿士肃肃雍雍蛮夷戎狄罔不率从戴白之叟垂髫之童且欣且抃拜舞唿嵩仰祝圣寿万福来崇庆此皇都佳气郁葱扩基图于万世伟壮观于九重真帝王悠久之业据山河表里之雄然而圣天子以六合为家以四溟为池以仁义为干橹以礼乐为藩维不恃险以为固惟在德之所施至和塞乎穹壤恩泽洽乎华夷致九有以宁谧跻万国于雍熙此其所以德侔乎尧舜道合乎轩羲穷天地亘古今而莫能与齐也臣职禁垣叨蒙眷顾谫陋是惭涓埃莫补睹皇都之巨丽壮宏规于往古洁泓颖于长辰陈盛事以为赋又从而为之歌曰翼翼皇都万方之会兮圣德之宏实同覆载兮声教所暨一统无外兮又歌曰皇都翼翼民之所止兮惟皇万寿福禄无已兮圣子神孙宝祚万世兮原胡启先皇都大一统赋若有儒生小臣好古耽文远稽虞夏商周之载籍近阅秦汉唐宋之遗言于是历冀亳而览丰镐睇咸阳而望长安仰东西两京之制于往昔观南北二京之壮于今日载阅淮济载涉河易爰眄太行爰俯碣石顾并营以徬徨履沧蓟而踧踖观于都城则气象宏广即夫山川则形势雄壮其物产之利素丰饶其人民之俗尚义让乃上天之眷命而圣人之化成实在于斯故我朝肇建皇都而天下一统宜在于兹耶方叹慕而未已若惝恍而何之乃有先生长者雍容怡愉邀坐而问曰吾闻登山者必即其崇冈涉海者必测其汪洋今子游观于皇都能举其大纲乎愿闻其说生曰唯唯生虽不敏请陈其概夫四通是交八达所会水走舳舻陆奔辆载星拱万国囊括四海其宫阙则奉天华盖谨身三殿以正位乎外干清坤宁两宫以正位乎内位夫西则武英为晏居之密位夫东则文华为继体之大其尊卑以天地为法象其交构与阴阳相合配骈集夫杞梓之材文彩夫玄黄之缋既观天而穹窿极磐地而磊块民庶咸子来工师呈巧最实所谓华美而不奢泰者也其都城方广万雉宏辟九门建楼设阁通道达关晨钟暮鼓更别漏分士夫林立而商贾云屯者也先生曰此特宫阙城郭之美而已愿更其辞于是生复请曰今之皇都古之冀州伊洛距其前恒岳倚其陬环西山而作城界东海以为沟羁梁雍而络青衮控戎貊而御吴瓯导江淮以共注引河济而北流即金台琼岛之可登望抚太液卢沟之可泳游阻居庸古北以为关则远人震慑辟赵魏齐鲁而成衢则侯甸来朝故宜帝王之都而为万世之良谋此太祖之所以创业而皇上之所以阐皇猷也先生曰此亦山川形胜之概而已愿悉其大于是生复请曰地土肥腴千里夷壤良木冬荣嘉禾夏长松柏桧樟梨栗枣橡成林丛生干霄直上黍稷稻粱桑麻菽粟丰年蔽野畅茂接屋一夫所耕十夫是足一岁所获三岁之蓄于焉充栋而资庙廊供粢盛而具廪禄也又有珍禽异兽则若鹰鹯鸿鹄熊猿雉兔虎豹麋鹿翱翔郊薮驰驱林谷随取而获应捕成触于以备畋猎而具蒐狩供宴飨而资庖肉也先生曰地利之美可以养人而非所以成化者也于是生复请曰方今四海一家万夫同志典文治者咸皋夔稷契之徒任军旅者悉吕召孙吴之类故六卿协衷而五军整砺加之居藩镇者各恭厥职处守令者咸敬乃事是以郡礼乐而邑诗书家和睦而人孝弟农乐耕稼士怀忠义商通货财工精技艺梯航而来襁褓而至也先生曰子知所以化及于人者然犹未推夫所以受命于天者也于是生复请曰阴阳调和四序顺理雨旸以时寒暑应气庆云见乎天醴泉出乎地麒麟贡而凤凰来龙马献而狮子至以及景星甘露之祥芝草嘉禾之瑞白象元兔之奇素乌鹦鹉之异自皇上缵大统基皇图以来莫不骈臻而毕萃于以见上天眷命之隆而帝皇万世之兆基于是也先生曰子知天命之所在然犹未究夫感化天人之大本也于是生乃载拜而复请曰维我皇上圣神文武德合天地道贯今古其继天立极与伏羲轩辕同制度也其化成天下与唐虞尧舜合规矩也其顺天应人与商汤周武协律吕也故宜建宫城以为居保山川而自固因地利之丰盛获天人之顺助为天地之君师作万世之父母尊居天位安享国土言未既先生大笑而语曰斯言尽之可书以为皇都大一统赋原黄佐北京赋粤若稽古帝轩都涿高阳幽陵宅繇北廓尧之为君始于唐而建国周封其后亦于蓟而列爵帝德丕隆莫尚于燕明庭万灵之所朝光被四表之所先夏后治水则夹右碣石召伯分陕则钖山土田所谓王不得则不王而秦汉乃弃置于穷边辽则南京始建而中都大都遂代兴于金元天将俾于有德于是文皇肇建为行在应大兴之显符光黄唐于遐代北平易名以顺天旋坤轴以正干盖此实天府之国乃混一之大都会其地博大以爽垲亘若绳直而砥平倚重险而压函夏屹若坐堂皇而视广庭荡幽并之氛雺揭日月于泰清峨端门以普照合宇宙而大明惟帝降祥匪人弗成假手于至元而豫兆是名矣盖沦胥五百岁夭运剥极而后复析木开津玄冥司柚望医闾以为镇宗恒山以为岳水环绕以为员山雄峙以为幅呙峪丛乎沙渚陂淀注乎旱麓儦儦而牧者五扰之畜穰穰而获者五种之谷朝宗则河济淮海守险则渔阳上谷傥惎谋之不臧奚景命之有仆闻筑黄金之高台思展贤才之骥足求文武以戮力遂永绥乎天禄及至定京师建辰极也县水树臬规元矩黄晷纬冥合龟筮袭祥营缮厘其务司空提其纲命离娄使布绳施隶首之算章枕居庸于紫塞环瀛海于扶桑襟滹沱于清苑拥太行于雒棠广九门以通轨摹八区而辨方地不爱宝天降珍物神木自行山石自出巧倕公输剞劂致紩献俸捐金功成不日阛重城于天陔森飞观之盘蔚长虹带通壑以委蛇万雉冠崇墉而律翙辇道纚属朝着彪分周庐拱卫列应星文长安大逵冠盖缤纷其下九涂簇集贲泬曳发编芒铺若烟云戎匠受役伎艺精勤角隅珥市廛隧孔殷疏櫰映肆散帙典坟鼓箧固多彬彬文雅之士而感慨悲歌者亦任侠而成群于是邸舍填溢履不容旋红尘冥冥幕面肩妁卓女士辎帷高骞明眸玄鬒金翠翩翩当拆笄而易珈亦艳妆而逞妍贵珰要铉子姓童隶僭侈自雄司察反避衣狐白而策乘黄搂姬姜而弃憔悴昏酣睚眦以执仇旦暮椎埋而弗忌京游之士实繁有徒通籍禁闼嘘荣噏枯赂之则升天阶忤之则沦渊垆豺狼昼伏于当道而惟鸑彼稷鼠与城狐至于翱翔四郊走田飞弋斗鸡蹴鞠罔事货殖倏掣金以訾价俄跃马而鸣镝詄皇路于天衢是以奸慝发而亡迹盖圻甸提封会归攸止险其走集守其要鄙兼夏商之职贡奄秦汉之文轨梯航絫乎九译厩置通乎万里其阴则天寿磐固长城崔嵬古北喜峰兰峪黄崖重关叠嶂之概天守以一夫而莫开弹琴鸣乎其崃黄花镇乎其隈大翮越乎汤峪妫川流乎怀来野狐独石之峞棨龙沙瀚海之潆洄揽形势于开平迩龙虎之璜台北征于时而振旅霓旌参簇乎斗魁酌葡萄之玉液旃裘伏而献醅其阳则三桥万柳玉河通惠潮白桑干百泉所会纬以涞易磁濡经以淤溏漳卫掖以大陆封龙擐以井陉无棣襟黄河而带伊颍络齐鲁而苞赵魏登披云以延伫见天津之遐澨东吴输乎粳稻丛云帆以如荠鳞介泳于川湄萑苇纷乎旆旆海陆产乎珍美虽林闾莫能以渊计东郊则有潞河之湾通漕之流控引江淮运集长艘万国冠裳以发以休玉田黍谷蒙绎之罘跨辽沈而逾鸭绿山川罨蔼而相摎嗟燕昭之妄谬迎羽人于丹丘泛延芳于淳阝阴得契丹之莽洲鹅鹜散而海青翥尚余回极之浮浮西郊则有玉泉垂虹西山积雪西海澄波流入皇阙卢师二龙蜚遁潭穴平坡翠微玉华屏列潭分玉渊萧爽皎澈崆峒石经之夭蟜大房孔水之融结越盐沟与刘李乃纵志而舒节过督亢之荒陂悲丹轲之计拙返蓟丘而眺广阳纮齐政而荫禅樾渺西湖之蒲荷绝龙舟之缆橛水天混而光流涵沙禽于镜月尔乃朝阳近郊将台威陀偃武云久讲艺投戈崇文觐路曲接海涯率兹潞渚至于白河直沽湍泻灌溉靡多开凿成堤大有麦禾穰穰岁获富我天家正阳之南苑囿闿拓三海汪洋四序弗涸按鹰有台飞放攸泊狐兔噳々麋鹿濯濯浮饮冲波宛潬漼汋其渊则有文蛤水马朱鳖金龟绝纶巨鲤冲罟奔鲵鮹鮹繁于涿光鳙鳙诡于灵蠵其坪则有云木烟萝森森袅袅堤柳汀芦绵梨火枣梧竦凤条槐舒龙瓜猋至纷披与波浩氵羔其亭皋则有雁鹔鷞有凫鸳鸯水宿万羽丛洑回翔其丛伊何葭苍苍蘼芜珪苡藁本莎香射干陵苕尧韭禹粮芙蕖菁莪兔丝鹿肠其奥圹则多松棕榛栝枫杨楸檖箘簵楩梓梅杏棠棣六驳四照日爌云芾雨风胎并育庶类猿鹤蜚征经息百态上有捕雀垂茑之绵下有吓虎缀球之刺猬初疑趋扑之可及倏已腾跃于无际区弥祝栗界轶垓弓丹翠芚艹敷仰不见空映流溢望潋滟成谼旸不漏景阴不翳风密孕元气昭铺化工鸣嗥互而域别谷籁答而响同虞官待狩玉銮间入扈以羽林骑而璟褶长围渐合羽毛毕集靬距来而韇忘归奭韎韐而佽决拾鞲适脱而戾穹昊绦甫解而勣遐隰于是旃门张华旍扬凝笳鸣叠鼓鼚回纻干起焇烊发矢命中巧于更嬴罥结而震网摇撞扌必而坤轴昂翙翙匿爪而迅攫粦々掀龂以交锵其获如雨割鲜举觞群工沾醉分此手赐朌盖讲武事于农隙而匪游豫于太康尔乃西循宣武越彼金岑草场蕃育舒雁翰音野塘凫藻唼呷浮沉至于阜成苑开上林蓊蔚薆薱蓏果成阴崇桃蕡实乃玉乃金花红青翠香水黑檎朱樱素柰若榴丹椹虎刺班于榅桲苹婆楙于来禽英络其间蝉秒相引亦有嘉蔬绮葱丰本黄芽赤根天花石菌芜菁芸台葵茄姜堇莱菔于夏莼水苏脆于冬笋逆蔹循崖元厉赤脂青蒙白垩金星画眉贞珉类玉可蠙可碑宛平瀛壤陶为琉璃光莹鉴人结甃成曦虽拳石与撮土亦钟淑而怀奇遵西直而北指经得胜与安定憩东直而回眄岿瑜珈之海印集毛群于幽都以谷量其孳孕陋彼周宣之考牧匪直牲牷之肥腯至乎御马之苑惟二十区日闲舆卫岁产龙驹肇昔八骏以靖难迄今七骥之翰如乃有榜葛麻林麒麟并车周郊石固迭献驺虞福禄文逾于吉皇元虎豪胜于黔菟马哈双角垂腰而类獬驼鸡元翎玉翮而异鵌凡致诸福之物有王会之所未图而岁革月化莽为薮区尚存马政之流弊民瘼奚繇而告苏然而始设京辅之屯分自留卫之半起富民以充殷实于以均贫而杜乱于是弛真定广平碱薄之田赋与河北沧滨之盐税而不算时筑云代之墩台岁防河间之水患于万斯年既隆内治而谨外捍矣驭世长策岂非超黄迈唐为百王冠者哉其宫室也辟丹地之焜煌闶天阍以高骧垂若华之景曜俪望舒以相颃晃万叠熻舒褵螭旋鳞萃屹若崇冈抗浮云而上征亘玉绳以齐光正殿则奉天尊严陵霄填极华盖承宇居中俨特谨身联后益邃以侐绵邈丰彤樛罗圾淢重陛云帘花础盘礖四面轩除下甃瑶墄琐窗藻井间金绘饰上规圜以穹窿下矩折而绳直楹绕金龙以甄甍檐腾神凤之翚革缤纷九采之璀璨罨画罘罳之络绎其前则奉天之门常朝是衙鸑聆倜傥岳岳峨峨飞宇建霓栱蒸霞阴虬负楄阳马承阿中奠黄屋镂以金华结台开轩含景敷葩八维像乎紫极四表达于绛河遏绪风于间隙流旭日之灵和阊披四目陛纳九齿明翼等威玉笋攸止嵬琼楼而立两旁文武分而鼓钟峙出掖门之东西棕蓬延而对起曰思善与景运于左右而迤逦云阙翔五凤于璇霄玉桥亘三虹于金水直庐宿卫容裔于前而斜庑矗矗乎其相睥午门之内殿阁嶙峋东有文华苍龙守褷上宪摄提析木之津先圣先师祠礼惟寅启山之碧镂跖藜邱之广轮扈以文渊东观与邻史馆联开雕牖相因册府甲观图书萃珍西有武英金虎环陛象彼觜珣衡石积釭虹梁鲸栋嶻𡺼迢递端居存神修令发制牙璋葆旅猋动雷厉百尔几务罔有停滞左入太庙逌庙街门四孟时享对越骏奔东建斋宫高广端正简朴无华遹萃诚敬宫垣之外东苑是营坦涂豪徼递接南城浚洫婴堞靓深袴窅夹路嘉植攒峰开沼林霏幽坱石濑回缭天然县圃中有壶峤时端阳翠华翔建鸳棚集龙骧击彩球射垂杨帝子王孙金玉交相薄言观者股肱之良劲捷宴藻咏柏梁永乐之世角艺惟常亭台经始宣朝雅制天顺复辟式廓以丽龙德之殿栱桭正中崇仁广智左右相雄彤墀瑶砌璧槛绮栊其门则丹凤在南苍龙在东殿后秀岩翠黛腾空环屹运之团殿耸缥缈之奇峰岩亭旁跱凌云御风玉梁在前追琢玲珑夹以天光云影表以戴鳌飞虹永明佳丽窈窕相通环碧在阴淙淙溶溶锦鳞文禽喁喁噰噰净芳瑞光门阖穹窿跨以翔凤梯霄頫筜别有闲馆嘉乐昭融出入东华是谓南宫凡其金铺朱户莫不掩映乎芳丛圣皇大孝世庙观德易干德以重华列鸿庆与崇质仁以钦天孝以追先二阁并树巍乎焕然浮丹丽紫纳云冠月负扆萃诚达乎天阙协鸿名于大舜终以崇先而昭揭右社街门入祭社稷为民祈报如几如式又有西苑越在子城入自西安出则干宁万岁之山秀拔峥嵘太液之池环抱泓渟虽名由元立天肇明祯然徙宋艮岳延引玉泉则金代之所经营其遵瓮城而陟丹梯也攀承光之金殿纮飞鲸之石梁逾数百武则铁繂丹槛浮游兰浆达琼华岛登广寒殿而超方羊迩而睇之玉蝀金鳌堆云积翠坊表金碧照映松桧远而望之嵩岱并立大河横带俯视江淮一目无际恍若凌倒景而蹑鹏翎入钧天而闻凤吹飘飘霞举岂非快哉梳妆高台已化蔓草而仁智列楹躆山半者亦几经兴废矣介福延和厥门尚存而昭行殿建自先朝者实为大观东有凝和陆离馺騀浦溆烟绵龙舟凤舸西有迎翠遥挹山光林幽鸟悦岑蔚翱翔东北太素草缮垩饰质任自然如植圭璧九岛池北涵碧亭亭丹槛翠牖隐映渊澄缘厓徂东乐成观穞云碓风轮千以春杵承光南浒崇智在兹金盖玉槛旋匝循矶芭蕉园南灌水葳葳曰照和者越红亭辟黄扉而见水田农舍乃知小人之依从南台达西堤过射苑转芳蹊入兔园小山之门而跻焉洞泉九曲金龙注池松萝阴阴居然青谿出园东北瞰池倚壁暨后左门亦置翼室各有平台迢遥靖密武庙于斯阅骑射而吾皇恒以延辅弼轩曰远趣馆曰保和亭则岁寒飞香与拥翠映晖会景与澄波饰为锦芳亭前有沼启闭通池花卉围绕翠芬出于竹阴宝丹藏乎树杪玩芳距凝素以芬蒀临漪偭美金而濙皇营新殿清馥是名芝楣绣栱虹植电衡耀碧霄以閜垂毓华之光晶牡丹红药之属普受和气而嘉生至于园有丹桂绿椒渚有芷蒲蘅杜而鹔鹴天鹅诸栖泊者又莫知其数鬈狮异兽石台铜柱牧放其间匪直斑龙与高兔周文灵囿于焉再睹盖自玄武门外出北上中山势蜿蜒而未穷其下周回百果茏葼出其委翳回眄天池翠岛真蓬莱之在九重也乃立保泰格于元极殿联无逸所重民食亭揭豳风耕籍黍稷仓曰恒裕扉曰宝穑坛祭谷祇五福时钖复有蚕氏之馆采桑之台以备亲蚕缲织剪裁修饰仁寿之宫踏六鳌而造三台嘉禾连颖瓮茧成筐则奉慈闱而进仙杯缇幕叆叇凤车徘徊而神御望清之阁俯清虚而洞开于是见皇心仁孝惬元真而洽沧厓乃若后宫则有奉先之殿次以奉慈禘则太先永言孝思配帝明堂睿宗惟宜夙御景神宝善慎独休明昭融迎祥安福玉金扉祗祗肃肃清宁之宫棕殿以朝后园炫映树玉池瑶干清坤宁两仪成象纯殷宝势阖辟相向房闼内布綷疏外陈六宫旁列爰处妃嫔东则延祺钟粹毓德西则启祥隆禧景仁复道回冲以联络掖庭阿那以深循百子符螽斯之蛰蛰千婴应麟趾之振振碧瓦鳞差朱门雯钦安中黄表仪四极雕栾镂楶蕙楼椒壁髹彤殷乎珠棂芳馨流乎翠帟明珠烛元夜以为昼列钱耀白简而成色居瑶光之壸奥御琼珍之象席铜龙毖节其兴居银钥严坊于昕夕日精承千祥之滋至月华炯百福以翌翌东宫左达鹤禁逶随西内作对燕居惟时黝倏丽娴安乐且绥撤大善而毁佛骨崇圣学以恒缉熙堂有精一执中弗违室有恭默匪道弗思斋有九五天德是祗亭有敬一御箴永贻乃宬皇史以宝芳策今可述而古可稽皇城东南嵩宫宏启长孙所居轩墀戢纮东安巽隅十王有邸差次俪陈皇皇韡韡前星重辉天潢分汜万桷鸾浮千栭凤起迨夫光禄大官六科黄门尚宝之司亦迩东安黄衣有徒洒扫供事仪文玺绶以及枥驷监局之号二十有四银珰珥貂时维阍寺出入绛阙捧拥雕舆遵我纶绋敬慎不渝于时天颜正王道复显巍巍徽穆穆昭景铄绝芽欲龙威元端斋明盛服贯鱼有序六尚分局永巷扆扆皎若承旭出纳精微无远弗烛乃若九门中恢京城之前孔道冯隆其直如弦文皇肇祀合地于天岌集灵坛接以山川制仿留都献岁揭虔坛分四郊吾皇攸建干父坤母南北祼献兄日姊月东赫西烜二至二分受釐钖羡祈谷舞雩亦罔不遍昭明寅畏用德克堪卿云呈绚潏露飞甘六幕清宴百嘉鬯覃穷灵极祉有圆牒所靡谈者矣是以白环碧砮之贡日旅彤庭之琛星聚河清之歌岁登乐府之咏离侏之王化犹洪声之收清响雕题之乐神州若游形之招惠景会同之馆惟见其来乌蛮之驿不闻其懭携旄倪而为家日嬉遨乎市井观治化之元同征边陲之无警尔乃设官分职宅俊陟明长安左右三事九卿文武分闼曹司坒扃玉河东西詹审翰瀛太医列院钦天步星太仆设寺考牧于京鸿胪行人各守典刑督府参以奉常法司联乎贯城五军之外三千奇兵益以神机为三大营简其精锐则立团营十二丕振乎天声然犹偃戈綍修俎豆而乐育胄监之英是以宣后储神矢诗于穆清北望崇文之阁而思天下化成承天之门贝瞻攸聚月朔京尹率见宣谕黄图璀错正厥税赋太仓储粟积墆红蠹督以司徒出纳表扆北控九边是致是附垢玩綦于正德四家盭乎百度镇卒不留屯而折色是需盐商不诣边而转运民部墩台日倾什伍暴露谙达内侵皇赫斯怒尚赖干符助顺坤珍助富边郎万镪赉遍于长城工程百尔惇大而成裕苟徒苦节驾言守素则是绝文字而结绳弃冕綖而冠布也尔乃练时日选车徒万乘出七萃驱祾恩揭殿陵祀之居行宫开阙沙河之徒思先灵之陟降越昌平以北盱精禋毕戒射夫弋钦丕殪封狐抃氓絪至枭獍毕屠银山铁壁阳翠军都星奔电击冀马燕弧田获庖充爰赐大酺乃幸九龙之池籞时闻万岁于寥廓大烹陈鞮鞻作天洒熏皇情乐薄暮言旋军麾动乎朔漠皇不自圣周爰谘谋勋戚鼎辅召尔前旒足食足兵帏幄运筹内帑充乎十库外庾贮乎通州鈲槻刍粟飞挽若流筑外罗郭纾南牧忧冘金墱枚枚雉阇包括崇文竣于宣武黔首乐依光我成祖建旄干以标望不可仰而可俯虽使都卢之巧捷不敢以投足翔鹍之扶摇不得以运羽由此论之策天功以臻成必有非常之元不惜小费乃罔后艰是故衿带周则保御易桢干固则摇拔难渊源深则澜派浃盘根大则奕叶繁盍观诸天乎上掍三光下轮厚坤连珠合璧日发敛而不惮其烦乃能荣百昌于万古铺元气于人寰补余光北京赋夫燕之为都也叠以大行五华之障函以军都汤峪之屏表以岱峄之罘之镇觭以盘龙密云之嶒带以白潞浑源之川鞶以漳卫直沽之津扼居庸以制胜若乘高而建瓴拥燕云以驭夏若坐堂而俯庭挟关中于西阻陋中原于四驰卑齐鲁之东藩迸吴越于南陲固华腴之上土天地之宏畿广六合以为宅极八表而横披封畿四环开地千里略其远形即其近鄙则西巘为壁不下函崤沧海为潢罔论长河银山崇墉北压红罗巨马连淀南迫滹沱敷博爽以中广岿雄拔于周遭龙翔凤舞以自天玉带银山而盘峨层峦拥翠重冈飞丹疌珝虎眺巑岏狻蹲左铬右镡排楯列干则有翠峰紫盖白浮黄花之山蜿蜒蠖曲渼举蛟腾悬崖回赤峭壁流青前昂后轩九折百磴则有分水八盘摘星九庄之岭卧龙有冈弹琴有崃岩栖吕公崖芃菩萨石经有洞孔水时发桃花有峪延朗挂甲呙旋白云谷迷石发则是山间之幻奇幽明之吐握者也浩浩荡荡弥渺无外濆濆浡々跃龙拥怪雾蒸云鳄雄吞介掀岛奔雷汹涌倾沛则有沧溟之海湿余浸溢琉璃回波桑干逸驶易水萦沙丸济入沽玉带淘之则有百会之河百泉成溪玉渊成潭金盏为淀直沽流昙飞放泊浅骆驼港涵车渠之横亢陂之湛则是众水之滀别瑞气之莹含者也海有神鳌巨蝤赑屃蜃横蚌珠拥剑八带甲璟青鲻巨灵驾而往来海若鼓而驰驱奇鳞蜿蜿而变龙含利颬々而化车长鲸负山而若沤修鲵吞航而罔嚅又有鶢鶋鹔鷞环薄于扶桑鸹鸟鴐鹅浮荡于渤海大鹏巨鲲扶摇于云衢轻鸥修鲵漂没于澎湃青骹奋隼以鹰扬白羽纷惊而沉介何风举云摇之匪常而倏忽莫穷其幻怪山有昆駼獑猢巨狿犴犭区狻猊狒猥蛩蛩巨虚文豹隐雾于崖谷白虎啸风而负嵎巛禺々操管于幽峪射干跳伏而避又有猿狖腾捷于林莽飞鼯垂茑而捕雀游裛踆々于盘磴鹰鹘奋翅而莫搏异鸟回翔而择木勐兽陆梁以趋壑易貌分形牢落翚散而惊犭尃河则洲浮鸿雁鹄鶂归凫之鸟渚戏鲖鯸鲿鲤鳣鱮之鱼汀萋萋而兰芷泊蓬茸而苇蒲野则枞栝棕梓紫榆白杨檀楩枫棫赤柏甘棠蓊椮薆薱蔚乎千章其离离者则有真定之梨信都之枣固安之栗清流之稻榛实胡桃花红苹婆海东青翠朱实垂柯其騑騑者则青骢狮子赤汗玉騧骅骝褭驠骐駼騊奔红腾黄拥甲鸣镳其蔚蔚者则石菌天花蔓荆葴莎菅蒯荔芫莔台婆娑王刍怀羊苯瑽弥皋其莹莹者则丹钖元精赭磁水晶紫斑矾绿玉砂铁银元滋素液墨井盐冰蓟门石鼓援桴而若击玉田白璧志柱而难名其间玉泉之流潴为西湖则芰荷十里隐映天光菱花当镜芡实莲房翠浪渺渺锦缆牙樯芙蓉曲岛粳稻凌塘室通鲛女宫浸梵王沙禽水鸟之翔集游鳞唼藻而徜徉宛都邑之瀛洲逼南国之湖湘薮泽之汇别为南海则域兽有垣按鹰有台蔬果蕃芜碧树萦回狐兔之所奔走麋鹿之所騃骀楼烦弯弓而莫发侠客控骑而相猜兕麑惊而伏草凫霡骇而毰毸湫上林于莫数盖视云梦为瓶罍八荒贡赋四通而达其南则南金赤玉珠贝珊瑚骇鸡火齐琳昏昆吾庶土百珍集于天都越罗吴锦三壤之租千艘万舻达于张湾之泸其西则球琳琅玕熊罴织皮砗磲铁氆氇氍毹大宛名马蒟酱蟾酥千轮万毂屯于张掖之郛其东则银貂白狐之裘海豹玄獭之革果下青骢朝鲜弧襜来于蓟门之碛其北则毡裘皮革骏马海青韩卢骆驼貘貉黄鼪度于居庸之陉夫宝土者物宝物者民宝民者国宝国者人故形势强干而匪本赋产外腴而匪真伊都邑之赫奕繇人物之骈臻故古称幽并多感慨豪杰之士有沉鸷文雅之名伯桃并粮而济友刘沈重道而荐朋则友生之风近诸古也纲成却应而相秦蒯彻用信而下齐则宏辩之雄冠于时也晚见而速成者徐乐之说行也遮道而愿留者寇恂之才厚也盖延图形于云台卢植养晦于上谷佐汉于流离者赖张飞之义勇辅晋于丕盈者繇张华之尽鞠卢元隽首于北海宏策制胜于建康则文学筹策之雄莫能方也照邻列名于四杰卢鸿擅芳于二卢则词藻节概之流无以逾也崇文破蜀以兴唐刘蕡正对而落第则武略直言之磊磊者也赵普相宋以平邦遵晦镇边以服远则沉略宏度之卓卓者也吕端处大而不渝世杰临危而罔变则宏亮忠节之耿耿者也他如知古张俭之在辽企先韩昉之仕金天麟天倪之佐元图事揆策各尽其能上观于古下逮于今既强且盛既庶且殷勇者不乏贤者如林强不在势力不在黔得人以实重译奉琛奎壁旅乎箕尾王气浡于析津自靖难于南邦复亲幸而北巡相厥土于天室用改营为紫宸距雄关以四固时高台而陛临于是爰谋厥众佥云其良卜诸龟蓍协兆允臧既幽明之同孚乃筹度乎短长始自南而北伐恢中宇之神州继定都以控朔较殷迁而远猷考庙制之宏伟自文帝以规方商丰约以折中准南都而为量载观其外雉堞掎角珝珝巍巍遍观其中里闾杂沓翼翼翚翚通九门以献々巍万第而依依营宾馆于千方开廛市于九围聚百货于通闼商贾贸而衯裶阛阓设以周旋质剂平而罔违散则卫营星布而闲以钩陈统则府部崃峙而附以兰篸尔乃崇广宇以九筵状巃嵸于不周架长虹于碧水若苍壑之腾虬立天柱以表日峣阊阖以立罘端紫宫而崔嵬架琼阁而云浮筑增城以回截比金墉而相侔龙首齐而涌霤云雀矫而踶甍俯大行而结构凌太虚以峥嵘内则文华罔下于玉堂谨身实陋乎宣室昭和实迈于长年神仙不及于崇智朱鸟匪耀于承光麒麟岂瑞于无逸奉光时勤乎骏奔钦天俨临乎上帝亶敬孝勤肃之煌煌匪倾宫瑶室之为丽于后则阁道穹窿掖庭披璃莹若朝霞之流槛髧若玄云之舒霓栾栌叠旋而锦布壸术幽闼而若迷户万门千永巷重闺倚窈窕而眇然抚珍树而猗猗惟保真于温室乃西南其户楣若蕊宫之璀璨络珠玉而火齐图云物而变化画仙灵而披离又其西则太液涵玉波而荡漾春云绕琼岛而幻奇海屋渠渠而隐舰广寒拥碧而倒垂青馥芬芬而含翠宝月溶溶以献卮锦芳临沚而湛绿玉蝀跨石以饮湄杂芰荷以游泳浑鱼鸟之忘几天子雍穆与时咸和于兹清暑遂即素波飞彩鹢以轻扬垂翟葆而婆娑建羽旗以摇曳恍溯洄于银河或齐枻女或纵棹歌优游容与载咏载哦亶瀛洲之蓬岛奚羡月殿之游遨乃圣王之偕物调玉烛而陶陶又其池之北有万岁之危峰凌霄汉而隐阙烟树霭而苍蒙又其峰之北有海子之汪洪望之若江乡之渺渺涵之乃楼阁之重重是又世外之佳境敻尘宇于罔同者也尔其大则筑四郊以分祀通天地之神明重则建九庙以追远格祖考之精英勤则亭豳风以亲借躬劝稼以叩觪俭则开茧宫以视练临蚕馆以劝嫔要则宬皇史以崇录鉴万世以守盈斯皆修累朝之旷典补周仪而复增破迂儒之沉惑正舛废于再清乃躬修元默夙夜踧踖戒虎贲以清道驱徒卒以除辟乃召宗伯酌仪损益乃谕太常修乐祝册乃命御使省牲视帛以严亵斁乃命郎将列屯布营以森戈戟至日乘玉辇驾苍龙冠通天以崔嵬服元衮而穆雍执苍璧对苍穹奏钧天击圆钟终九成而协律舞八佾而翩空俨天帝之歆降临琼台而冲冲柴既燔而神格乃回銮于紫宫庆大礼之有成谦群僚而融融伊方泽之将事仪少变而齐同既祀四郊乃崇六典当阳春之载熙睹百卉之蔓衍召农官以备耒戒田夫以修畎思无逸之攸重爰命驾以乘辇值冯相之卜吉灵威首于芟剪唿摄提以先驱奔丰隆为后殿介士鸣钲而建钺虎旅冠寔而执戭导被绣之髶髦驸蒲梢而张单万骑云拥而分布千师交戈而横揃于是登龙路植云旗纡皇组佩玉螭青屋列于原野朱旄扬于郊畸田畯欢腾而介驭农正进耜而三推始天田之芒芒忽禾黍以离离酌勤惰而劝钖感万姓而盱嬉咸山唿以鼓舞乃击缶而力耔歌豳风以环驾亶追迈于皇羲观万民之乐业与辅臣而赓歌分春醴以共饮元老沾而若酡铒之杰髽首之豪举和鞮巉之韵而讴靺昧以陶陶相与娱于化日骋硚舞以相高于是皇舆返辔驻于西苑喜蚕事之方殷命后妃而释肙且从事于桑室伺三眠而罔晏天妃先效而亲缫诸嫔肃肃而献茧慕姬姜之俭修脱昭阳之婉燕斯德化于掖庭而礼继于丕显尔乃粢盛亲菑祭服亲织诚已洽于神明胡飨祀而莫即神人协和轨度罔忒举于九重刑于万国一时聿新千载作则既月乃吉辟雍实临释菜先师黉宫实升彻圣像以破谬崇正学以还淳进司成以论道何会裂而统真环经生以拱听信帝王之学与韦布而罔伦既乃静修天室时幸文华开经筵以进讲列学士而搜遐探真腴于简逸测渊海于津涯延辅臣以谘问若宪老而罔加尔其九重拱乎尧舜八座列于皋夔礼行而民革乐备而物怡仁风拂而遐荒溢化日长而幽谷曦天子方崇文默不事武奇诚以宪祖欢以偕时与民睢睢与物熙熙游田射猎之好不骋吞刀吐火之技罔施沙棠木兰之舟弗制鱼龙角抵之戏奚施于是黄河清甘露凝白兔皎皎白雀来庭白鹿呦呦百禄是并德协两仪瑞应千祯圣王罔以为宝而加志于持盈春秋代而弥隆遐迩渥而益蒸既赉赐乎农扈乃劳赏于车从薄五申平三令麾骑士而进弓聊树表而小畋授钲鼓而控骢示以阵形节以军容牙旗分布于鸟云势分鹅鹤而乘风蒲且满彀而不发楼烦挟矢而窥狨上将披鬃而仰视倏鸣镝而堕双鸿遂命解罘弛罟撤队回骑效三驱以成礼不剪羽以穷奇慕太乙之三面怀万物以化齐且归来乎履吉迓滋至之天庥为无为而德湛与黄轩以优游是故仁无不怀德无不柔文教与元风而并翔至化与大造而默游太阶平于八表玉宇涵乎九州亶登三而咸五孰云遐远而莫可以匹俦况九庙郊陵之建匪若阿房之事游观谒陵恭祀之巡匪若上林之纵射猎盖王者之典咸备惟圣人异世而合辙将使焕乎其有章而陋百代于罔轶彼蟋蟀之云何抑龌龊于俭啬由是观之则地胜者居皇圣国实者多贤良兼东西与中都而并较犹未若兹土之无量然则宜奕世之神胤咸作京而坐朝堂者也补盛时泰北京赋巍巍燕都冀州之纮分在尾箕析木之精入燕朝以建上肇丕迹于元轴皇默运以持衡垕潜祈而兆域紫微韬约以含辉太乙翕霅而拱率故望气者踧躇输悃命卜者屏营掩祝盖尝览夫形胜总环瀛之要害抗万垤而建瓴在高辛之逖世已昉号乎幽陵及下迨于轩辕战蚩尤而底平虞夏商汤易称朔方武封尧后以冀为疆召公起燕藩屏用昌自秦汉而郡县历晋唐之云扰实恭待乎宏造邈惟南征鞠旅而践既正厥称邦畿允奠定理条疆分途异县配南都肇北京纳儒臣之恳请设行部之新名易顺天之崇号应大兴之符称于是丕迹闳开前后角掎树疆表袤联环并峙左右起伏矗幄连起建学校新宫囿文武错列辋分辐辏规肖矩仿视南益详街衢巷术宫宇桥梁阛阓市廛翼接鳞翔冢庙庭宇古今萃藏将以献岁躬受方贺肆赦蠲罪苏奸释过忻两都之并错措天下于一家商邑翼而靡颂周京显而匪夸沛遐惠于西埏遂都民之乐康给农器于远路用树植乎农桑载男耕而女织混乐土之相望忻漕运之广济储边峤之积粮贵竹贡而置辅交趾悚其内降伊弦歌而管诵抑济济以跄跄遂因官而论次伟群绩之恢张海宇颠其再辑黎庶被以重光覃疏流于外国咸矫首以来王大岩山唿驺虞麒麟野蚕作茧元兔来驯嘉禾屡穗海宇和平黎庶鞠育欣然如春于是却封禅之请谢金火之丹毁方秘之谲赐兔书之缄集儒臣纂经史诠六经之要道核千古之精理罢沧溟之转运藩郊圻之牧圉因时屡登大敞鳌山宴辅弼以既醉沛酺泽之宏宽制新曲以示藻又大惠乎镪函及乎午日乃游东苑观球作场视射成宴车骑集健櫜韬万柳偃旌旗高赋声诗以纪欢永昭示于帙缥念烽火之未靖久为患乎边城时跳梁而踯躅敢窥觊以横行悯生民之被祸将大肆乎远征严威迅发万舆遄启大漠荒陲开营叠垒迅刺击之勐利乃奏凯歌拥众以旋尘凝警谧威声四埏北斗南瞻清泉神应继统承绪端拱垂裳致海宇之宁谧降渥惠于四方自干清御皇极建九旒临万国鸡人未唱击鼓定时铜符初辟鱼钥扃匙宿卫纷其未散羽衣耸以来齐南象导路代马引逵豹尾在后森列徘徊玉节止肃宝纛示威黄毛绛幡旋绕相随班剑俨其冰雪仪刀凛其錝铮羽葆团以婉转金钺耀以菁葱团扇纷其掩映曲伞屈以从容龙戟列而如迅熊旗绕而纵横大驾将陟武备后列丹陛之驾马步之辇玉辂大辂于于焉簇簇焉云蒸而雾绕者不可仰觌于是司隶称警鸣以条狼凛内外之井然人持冰而沃汤鸿胪传唱万方毕集宗伯捧函嵩唿海溢觉天地之高厚忻日月之朗光见蝉貂之济簇拥环佩之铿锵既伏拜而舞蹈又颉颃而翱翔耸蹁跚而憷惕见万叠之翕张垣墉峻峙匝匼凌兢翚翔穹赫奕华崚嶒耸金被锦图丹见青色忽煜而成紫又霅灼以为黄或熛爌以为赤抑曹显以成光肆罘罳之四绕羌晶之炜煌阶盘旋而自转桥矗抗以回杭庙婉逶而散陟户鸿洞以崇祥石莹明而若琢甃平直共似霜垩烜赫其胜霰粉白其若昜栋蒐耸其上仰梁嵯峨其横当粉海藻以为饰盘龙珠以吐光岂倕般之人巧殆雷电之天工屯紫螭于刻桷盘赤螣于雕楹虹扬眉以指栋鹏矫翼而飞甍绮葩吐乎邃井渥彩烂于疏棂绛霞彩于网户金雀栖乎觚棱俨轶翰而下啄疑轩揭而将腾尔其华盖承宇亘中直连谨身后接邃密靘演午门端门承天大门层列叠拱摐甗峥嵘顺掖之启左右崚嶒东西华角并带同横立琼楼于两旁分文武而各驰错朱彩以掩映筑峻墙以为基列御道以中敞纷左右以为墀列直庐于其外见栟榈之对起蹑玉桥之长虹湛琼楹于金水接万栱之突兀腾重檐而复宇东有文华扈以文渊西有武英嶻嵲腾骞太庙斋宫对联社稷庙街社街绳平砥直隆宗景运月华日精椒房椒风六宫安贞贲庸蒿柱黼帐藻扃叠复道于云表比鳞瓦而建璁讶晨辉之闪霅映旭日以上升于是祝万寿祈帝福永群方泽四国钖冈陵同覆育粉拜舞躬踖肃绘振羽衣扉鞻緌蠙踉跄褵翘同欣大造属虎豹之栏槛见驼犀之罥脚惊麋鹿之餐萃骇麂兔之狂跃仰睐眄而俯兴望翠华之拱翼杂辉煌以奔趋随玎冬而缓曳悚玉笋之嵯峨仰石狮之凛栗陟铜山以踆旬渺金河之滔疾天子方且肃朝觐之仪明赏罚之典大黜陟之公重祖宗之宪严边防置京储督漕运谨市虞罢游宴御讲筵日渊默之燕居岂轻轮之暂旋凡诸可游瞩以备一时之旋驻者莫不扃金钥以鐍封合鱼符而不启恣草木之丛茂任禽鸟之沐徙褷帝凹凸赑屃龈腭樛葛蔚荟苔封蔓络复磴洞岩豁开磊落达道委而暂闲驷马停而不驾玉蝀峙以拱护金鳌崒以孤骞堆云凝而不流积翠高以生寒琼华窅其阒寂承光靘以回环广寒虚其轮囷飞鲸戢以羽翰虽玉泉之萦抱亦流水之空潺蒲苇蒹葭菱藕雕胡鳞游介泳任其自如于是散步环籞观于列署则随长安之左右列文武之职庐表里森其对峙咸拱绕而扶疏拥前后而耸列环玉河之通渠见左右之并置亦远近之联裾仰以法乎周典俯以效乎商模列六卿于左省建五军于右隅院以玉堂为署寺以奉常为胥医药星历太仆鸿胪县随府而远控卫与学而各殊内钤各卫外总诸营绕貔貅之精锐简戈綍之旌置给舍于廊庑带太学于隍闳辟九门之通衢周里坊之四十峙万雉于千层莽纵横而曲直前列其奇后峙以偶左右并联各互为耦镇以重楼压以飞甍叠甃垒以曲槛互栏楯以相通趿蹬宛转睥睨蔽空庐舍巡演濠潢深崇闸洞备其卒急鱼钥司以晨钟抱关察其驰宛胡同贯其四冲乃有九衢往涉舆马肆雄沙堤平以曲折昏晓涌其成丛市肆星罗恣人耽玩桥梁济颠万邦酬券冰蚕作茧雪鼠成丝火浣为布蛟龙织须番绒蜀锦乌连越絺海陆俱腆草蓏咸奇伎艺精工戎裘各宜洒汗则帷幕生飙摩肩则海涛成堑阿气则须柱消冰转目则睨光迅电诚铺集之盛区乃闾阎之美玩珣廓新筑用卫阆闳乃环旋以拱护益永壮乎神京立七门以便出增崔巍以峋宏路蹒蹩以敞遂势陡峻以崚嶒设垒礰以作卫俨电击而雷轰前恢日衍后奠弥阬岂漫作之是玩实贻世以康宁盖尝总而论之迩畿甸远京辅内都邑外荒服虽古昔之攸同惟兹地之独武近则倚昌平以为嵴敞范阳以为胸联山海以为带拥上谷以为屏惟玉河之澄澈贯周回以为经若诸水之蓄泄视高下以流禋百泉涌派而穴漩孔洞元垂于深谷远则据岳镇之中轴匀东西之势雄西以华山为虎东以泰岱为龙南岳南镇益远益隆五岭作案于岭表江河襟带而朝宗展明堂于奥海拱朝拜于群峰以此而较往昔畴堪与之比崇自洪蒙之初辟奠河山以为界天势崇于北极地维虚于南盖引日星以上腾导江河而下派法天明以居高控地维而作带故南北之相望诚控驭之雄概昔姬周之丰镐每侈咏于诗书丰距镐而一水又何有于雄图况嬴秦与刘汉奚敢论乎訏谟若嗣此之鼎建咸分集于一隅虽迭兴于前世诚远让乎雄纡故散如布棋聚如运掌分列省以成疆合连襟而成襁如堂视地类胫走项诚高厚之拮据乃金汤之修攘方舆如此是以足尚若夫土风则禀朴茂之淳资赋劲勇之正性豪杰挺生勋庸克靖朗烈悲歌沉鸷镇静文雅宽舒俶宕平定至于民俗尤为繁富财货充溢四方罕睹以獾獭为轻肥耽韬橐为雄武出则辎帷高搴游则金翠如堵人幕面而障尘士垂绡而避土或睚眦以报仇抑推埋而作旅通名姓于禁中任荣枯于吹诩惟僭侈之是营岂礼法之可阻司察避其昏酣乘骢难其群伍晨斗鸡于广陌暮跃马于深聚蹴扆则千里为群鸣镝则飞成府讵贵榼于要津亦近戚与雄族任侠者履不容旋鼓箧者车不停轴欣冠盖之缤纷总邸舍之填簇节序则时当寅令贺正为始彩燕为簪春盘成俎祠太乙禁火炬春序将遄墓祭成侣逢午散骑置巧陈瓜骋望郊乞巧天娃因阳九而登高为冬朔而设炭欣长至之届临喜阳生于一线迎腊祀灶驱傩设宴看冰池于署官欲蕃育于鹅雁虽旧俗之可传亦真赝之难辨弃衣糜以送穷燎草竹以成荐本度朔以画桃因除虚而设奠若日忌与月恶亦随方而异宜总四时之全气合四方之所奇风霾则尘沙眯睫霖雨则阡陌成泥雪落则皲瘃裂掌冰结则柱矗如旗以台榭为登陟用苑圃为陂池因胡同为环绕庸沙渚为藩篱杂坊市而共处随冠笄而相嬉五陵让其豪侠四姓失其光仪地土山薮厥类实繁扰畜甲于四方果蓏疏其援植虎刺班于榅桲苹婆甘于来禽朱樱素柰香水黑芩桃李梅杏安榴丹椹黄芽赤根石菌天花芜菁莙荙芸苔茄瓜姜芥芦菔水苏韭芽欺江南之莼菜迈南国之鲑虾列于一市山獾海獭原貂隰楚姑略不言用戒登俎惟有人才世所轩轶三代而后七雄为烈二京三国扶刚抗节左羊而后代有其杰乐毅以寸书报燕荆卿以匕首泣血田光以刎颈实交蔡泽以片言取捷河间以被服拟儒中山以闻乐选德神佛方技殆难指陈至于古迹惜多湮沦遗故都于轩辕指孤竹之令闻悲废宫于碣石想宁台于荒荆虽巨公之学所亦蓁莽而沉沦独王郁之钓台犹称名于花村虽有深谷伊谁生黍虽有甫田伊谁种玉徒红螺之吐花空青蛇之应祝变幻无常杂沓难述故自薄海内外纲条目定较如画一整肃严翼天旋地静垂万斯年金瓯罔竞胜周营洛迈汉作京视唐已拓较宋实宏建帝王之全业成创守之令声合天维之四时尽地埏之八瀛盖万世而永宁也朱昆田原按余古峰盛云浦二赋文不足存虑博闻者以为絓漏故节录之补陈敬宗北京赋惟圣皇之建北京也绍高帝之鸿业启龙潜之旧邦廓天地以宏规顺阴阳而向方准四裔以布维揭八表而提纲粲星分于箕宿映黄道之开张壮天险于居庸亘重关于太行会百川于辽海环河岳于封疆拱北辰兮帝居陋巩固于金汤均万国兮会同而适居天下之中央也于是颁纶音建皇极布深恩施广泽捐内帑之金钱出天府之玉帛赉工倕钖匠石欢声传众奔走万国雷动云兴纷纭络绎忻忭踊跃各供厥职遂选材而度物资百神以兴集魁奇挺拔千仞之名材五色五采希世之珍特辇载旁午舟运充斥纷河输而海会肆丘蕴而山积尔乃太史告吉司空奉策鲁班运斤公输削木智者献谋勇者宣力精论巧思悉就经画百堵皆作奋击鼛鼓之弗胜庶民子来咸颂灵台之勿亟岿壮丽于崇朝睹崔嵬于瞬息前朝后市之规既肃肃而严严左庙右社之制复亭亭而翼翼布列有序不爽寸尺妙合化工莫究窥测其正殿则奉天华盖谨身之尊严翊以文楼武楼左阙右阙之嶒宏开千门兮万户带岩廊以回萦台百尺以嶻嵲重三阶以跻登屹中天以层构抗浮云而上征激日景以纳光耀丹碧于紫清观其琼阶瑶砌赤墀彤庭青锁金铺绮窗珠棂镂槛文㮰玉蠙绣楹跱丹凤于阿阁栖金爵于觚棱悬彩虹于修梁跃苍龙于飞甍含灵曜以欲翔望北辰而高兴饰华榱以璧珰缀雕檐兮列星彤霞映棻楣之葩萼薰香郁椒壁之芳馨日华丽文栱之玲珑空彩镂罘罳之晶莹三光临耀五色璀璨壮丽穹窿莫罄名赞凭鸿蒙以特起凌太虚之汗漫岌珝乎云霞之表巍峨乎层汉之半簉天关以益崇炳祥光而增焕目炫转于仰瞻神惝恍于流盼虽使都卢之巧捷不敢以跻扳翔鹍之扶摇不得以鼓翰此诚所谓旷千古之希逢而超万代之奇观者也其前则九门洞开辇路如弦轩轩豁豁坦坦平平望圜丘兮岧峣接灵坛兮山川昭神贶兮景彰扬瑞彩兮云烟启大明兮当中翼长安兮东西森拱卫之严密列周庐之逶迤耀雪霜于戈矛扬鹰隼于旌旗选鹖冠之桓桓精百万兮熊罴维方叔兮召虎蕴谋略兮神奇联金貂与玉蝉纷舄奕而光辉杂冠佩兮趋釭蔚百司兮威仪各摅忠兮献纳亦覃虑而论思天官之明衡鉴司徒之谨度支宗伯之修礼乐司马之整六师秋官之邦刑是慎司空之百工惟时群僚济济各谨攸司大小率职庶绩咸熙其后则有太液之池万岁之山琪树敷荣金芝芳妍翼凤飞兮绝巘波龙鳞兮澄澜耸灵峰于天上流惠泽于人间其右则干清坤宁之宫太乙紫微之所壮皇居于九重肃勾陈兮天府若夫蓬莱方丈之神区阆苑瀛州之仙宇臣实昧于见闻不可得而殚数其左则为文华之殿鹤禁清宫玉叶金枝储副是崇讲道育德惟孝与忠体文王之三朝谨视膳之礼容又其左则有石渠天禄之阁金马玉堂之署济济逢掖峨峨章甫讲说六经之言谈论群书之语斟酌礼乐之文涵泳仁义之府莫不欲笙镛乎治道黼黻乎皇度至若灵囿之所蓄亦杂沓而纷纶麒麟之振振驺虞之霦霦白象之莹洁如雪金猊之威勐如神显灵姿于龙马逞奇文于福鹿绚彩霞于丹凤胚玄兔于苍玉鹦鹉之色维黄素乌之质耀霜纷珍异之炳焕咸献瑞而呈祥他若内藏宝货之充金玉珠贝之富象犀虎豹之雄骅骝骐骥之庶国家富有万国兹固琐琐不足数也其外则都城列兮万雉开十二兮通衢蔚邦畿兮千里比百万兮民居接栋连甍溢郭填郛蔼蔼郁郁密而不疏邑里错分别隧分区四民乐业室家欢娱农务乎耕桑士究乎诗书维工及贾懋迁有无百宝之所充斥百器之所崇积粲金珠兮列肆联珠绮兮阡陌珊瑚琳琅璀璨赫奕飞画栋兮彩甍谒王侯兮第宅填车马于阛阓纷杂沓而络绎喧舞榭与歌楼乐钟鼓兮昕夕载瞻辟雍学宫逶迤穆穆乎宣圣之庙肃肃乎群贤之祠崇祀有典释奠有仪歌棫朴以作人伟髦士之攸宜赞朝廷之礼乐炳道德之光辉于是经营既终厥功告成方青阳兮届辰逢吉旦于元正于时万象维新三光以明丽庆云于璇霄烛祥光于太清皇上服衮衣乘銮辂设警跸陈卤簿翠华葳蕤扬云飘雾洁精诚寡思虑奏雅乐谐韶扆谒郊庙告太祖香芬其上升灵昭昭兮来下眷蚃兮方集绥万福兮纯嘏于是升金根旋太常御正殿开明堂朝百官临万方会诸侯陈玉帛旌淑慝明黜陟然后布德和令行庆施惠钖高年兮上尊进贤达于庶位敦唐虞之道德厚汤武之仁义兴三代之礼乐黜汉唐之功利炳玉烛调元气协重明于日月侔化工于天地使九州八荒含齿戴角之群四方万国怀仁负义之士莫不熙熙皞皞于泰和仁寿之域仰事俯育于渐摩涵照之内此诚所谓恢鸿业于千古开太平于万世际舆图而覆载大一统而无外也是知国家万万年隆盛之庆皇上万万年高厚之寿圣子神孙万万年无穷之祚盖与天地同为悠久也增桑悦北都赋闻北之为都宿属于箕地名幽州神尧之圣域召公之贤邱地势累崇跖跖捄捄膊齐鲁为柶缀赵辽作旒东阬迻回而左达太行巍峞而右遒濎濙无涯峻峭莫俦天合其所人凝其绩筑城伊淢作都伊匹规干准坤以究安宅五门环环千庐扼扼双华嫚嫚丹阙頟頟峙以文武列以顺掖东连宗庙西㠑社稷南薰仁智前经后纬思善翼善左辅右弼奉天前迤龂龂特特若圜倪之无极华盖中莅锵锵沄沄若春盎之可即谨身后拥瑰瑰赫赫若混沌之未划悉勿其桷悉扛其楹剡柱乳楣巨纤创驿欂栌禁楄疏戚刘迸阳栖其正阴止其冥悬鱼惃凛而下垂拒鹊媋单而上腾彼曶々之雄梁伙崇郄而独承群材膺职渠渠乃成游衍之区爰营西苑泓以太液之湠々峙以琼华之々池则汪汪漫衍溔演潭沱裼以江蓠芙蓉点以芳藻绿荷含英吐华馝薰波岛则巉山严岩磊砢岪郁危绷太湖输精武康贡英薄平泉而不即眇艮岳而弗登乃筑崇基殿以广寒古柏十围矮松百盘俯双桥之千柱仰万岁之层峦南墉之中亭馆绵延迷以绮鋺复以粉眢东南其户寒暑攸偏凉登洗髓之域和跻浴沂之天惟南有囿钊钊媞媞台唿名鹰岿絺云齐规以躭垣卫以危梐佳实累杈灌木垂桋幻灵芝之䔄䔄茁紫脱之萋萋蚑息蠕动鸷击犷䞹或并命而比翼或两额而三蹄以至大月一封之驼黄支独角之犀昆明吐金之鸟三佛吞火之鸡天山识乐之帝江哈烈弄球之狻猊亦安薛公之鞠养受毛丘之羁縻环以灵沼划以崇溪水禽渊鱼随方跃栖悉涵负乎恩泽动濡烂而敷祈朱彝尊原按桑悦马斯臧黄器先帅机皆有两都赋因借抄未得俟补录臣等谨按马斯臧黄器先赋俱无考桑悦赋谨遵渊鉴类函所载增入帅机赋据机所撰阳秋馆集增于后增帅机北京赋夫燕山之为国也分野躔乎箕尾禹绩首载于冀州厥赋惟上常山在其左太行逶迤而回障夹右碣石辽海入河而潢漾是故苏秦叹其天府之国杜牧称得此而始王尔乃壮枕三关形胜百二南界青齐包络晋魏古北居庸巉岩虎视迹造阳而包元菟首九关而维地脉窥睨息心狡焉辟易其余小关联比砂碛山形绵亘峻深通冈叠岭原野夷旷缅邈其田可井艮位东北析木天津万物始终之所必因东则冬春之交苍龙出震北象众星之拱辰昔者轩辕氏体元立极擒蚩尤于冀此焉定都访道崆峒国若华胥攀龙髯兮上升堕遗弓而号乌黄云赤龙唐侯之瑞功德参乎天地殂落而天下大寒历数千载而鹤语表异后封于蓟嘉其为神明之胄帝王之首召公分封于燕千八百君绵祀九百而独久原夫燕都黍谷中原极北两汉以来或得或失晋氏渡江此地胥沦慕容拓跋后先窃据李唐混一始归临驭禄山包藏不轨起兵范阳拥众十万豕突鸱张糜沸云扰几于亡唐岂非负隅凭阻士马之精强欤藩镇跋扈河北扰乱王室遂卑樊川以之而兴叹石晋欺孤无君割卢龙十六州以媚人寻反面违盟俘其弱子如搏豕鼠实基祸稔恶神人所愤怒赵宋积衰力不能取耶律内讧完颜欺侮蒙古氏奄有四溟统纪遂绝岂非失此之故欤太祖龙兴濠淮雷驱草昧孕元媪之精系颛顼之裔受命穆清聪明睿智实应河图之瑞岂五百年所可见生民以来未有二天兵起于东南所向无敌席卷中土长驱直北出黎元于涂炭谧四海之群飞贞观于焉而显定悬象既暗而重晖道格上元功清下黩绍神明之正绪雪晋宋之诟辱九边延袤规画周全岂一日忘敌而偷安哉念劳民不可以重困恐运饷之艰难疮痍甫定暂驻跸于建康而息肩匪夸衣绣而恋梓计不得以已也成祖龙章天表珠斗玉衡有命自天受册北平既靖君侧之恶成变通之能神龙岂能甘于豢养大鹏思奋于穹苍风流不足以羁哲后荣色岂可以炫明王习北平之风土直俯视乎建康惕五将之败没鉴江左之覆辙北制南而一统南委驭而幅裂彼偏据而短祚此传舍与置奕匪驰鹜而诎财冀暂劳而永逸肇诒燕之远猷岂宴安之是即奉神考而以志实丕承而善述信顺协于鬼神谟画坚于金石犹惧夫远道襄原疲于馈饷之千里也于焉旦夕图维君臣一体遘会风云俊髦并起陈瑄定策三杨成美宋礼周忱顺职勤事谋匪盈廷断无私智原隰陟降俯仰睇视近山逶迤而出泉泉流相度而分水乘间疏通因势疆理泉重惜而如金闸分布而错绮鲁郊齐区浊河清济沃野亘乎金堤绿树荫于芳址上接河淮下引卫潞始于涓滴继乃布扆达乎京师河名会通吴稻雪拥太仓陈红王委以足边储以充匪残元之漂溺异秦一石而费数钟成祖知其可以动众而兴功也于焉司农度费司空指画使胡宽而经营命输尔乃削墨其余攻木范金伐石设色陶冶抟埴百工匠作莫不竞勤赴功譬云雷兴而蛰虫为之振跃天启其心巨灵作力地产神木山出文石于焉因金元之遗趾乃文乃质仿南都之规模伊淢伊匹坛庙首建层城广屹五门洞辟次第崚嶒万方之所辐辏朝贺之所必经爰有正阳大明向离重光奉天渐高端门将将楼名五凤下临无地冠云飞窗燕雀欲栖而恐坠群鸟朝暮而集翔掖分左右华设西东复道萦纡而靓穆万户赫戏以焜煌饰金碧而非泰杂黝垩以景彰殿则华盖谨身文华武英皇极中极世宗易名青龙蚴蟉于东厢白虎暐跜于西清前后覆荫夷堕周章弹谁中于贲鼓书或惫乎仲将侈非井干俭陋斯干昼亏赫日夜接广寒察之无际视之无端拟天近而地邈信凤翥而龙盘宫则慈孝仁寿干清坤宁大内深秘不可殚称莫不琼窗绣户宝树瑶甍顺阴阳以开阖辨方位而纵横征窈窕于桂阃朝命妇于中闱鸣环曳履共瞻淑姿统理阴教实惟母仪尔乃盛夏含冻沆瀣冰壶降冬负暄温谷乐都乔木千章百仞荫乎周庐荷流香而感鼻莺声杂乎笙竽游烟泛乎兰水冷风薄于绮疏云汉回于梁极虹霓带于棼楣玉女攀星于网户仙娥纳月于璇题西苑特盛爰自世宗殿名无逸亭扁豳风斋居决政务本重农我后好约于焉休憩虽远殿廷罔敢怠废又有金鳌玉蝀御水分沟波光摇漾禁鳷周流鳷鹳唼喋凫霡沈浮芳塘含春曲沼澄秋丝杨被浦香杜盈洲顺时张弛以遨以游乘龙舟而上下疏饱满以夷犹又有南北海子惟水泱泱蕃畜鸟兽泽洽泳翔渊澄不浊品物遂昌义取三驱乐无太康非上林之侈夺岂羽猎之淫荒极北之地四时代序春深则燥土多旸风融气出雉雊莺迁花秾草密夏至则北陆临胸火德靡忒伏阴莫干雷雨满溢秋则大火初流残暑遂去霜露以时凄清顺度冬则沙漠织寒长风负雪层冰峨峨胶劲肤裂虽时过于亏盈然未若东南之偏戾夏霜而冬雷春凋而秋荣也唯燠少而寒多故土密而气厚其人无不杼首箕口高冠长袖骁健武勇沈毅质直背如负钟丰伟颀硕东望永平孤竹风清抗希代之奇节擅百世之令名引壁睨柱之壮寒风易水之歌望诸悲乎昌国思赵泣乎廉颇崔卢则济美文献郦元则隐括山河圣水连湿余而阻关仙台望隐沦而嵯峨出郭门而登眺直凭陵乎宇宙望宫阙乎云浮见山川兮错绣沧海之秋色泱漭陵壑之风气深茂于是乎物力坚好都鄙淡冶烟树连云黍麦被野枣栗称乎苏秦筋角着于尔雅滮池浸香稻而荐御泉源出西山而注泻冀之北土素产良马甡甡纭纭鋋鋋辚辚群饮源藁回食野赭编户成群方春游牝百里之间轮蹄络绎驮铃之声昼夜殷轸引重致远摧锋陷阵虽驽骏之不同然取之而莫尽也至若九剧三条五都之市货物隧分珍玩鳞萃富如武库烂若文肆红尘合沓纷秾繁丽于是五侯贵胃游侠公子子都姣好魋瑕风美黄金作埒歌舞不已斗鸡走马华佩靃靡至乃花朝陌暖月夕波长燕姬赵女靓饰明妆经辇道而媻珊踏河桥而婀枿托宁亲其恣盼驾驱疾以腾蛾尔乃大小九卿仿乎周制门施行马廨联阙雉有要有繁有统有隶铜浑测曜灵台占气铨叙人才筹储国计礼乐刑工展采错事府部诘兵鱼书羽卫台省论思出入禁近职司封驳官称雄俊时惟仲春岁当会计群百郡之廉孝集四海之计吏共高桂玉之名咸庆风云之会乃有翰林清选秘籍探求石渠纪述天禄校雠珥彤书笏盈缣积籀辟雍太学育士成均尊礼先师统一圣真内阁尊崇实惟补衮既备顾问亦师政本咫尺天颜朝夕梐楯腹心帷幄统乎卿尹乃若扶桑晓色金阙曙钟仙掌承露阊阖生风清道若闻于天上鸡人似唱于云中星拱微垣鹭振周雍序列千班快睹宸容载御文华陈说经史堂陛泰交公卿列侍广询民瘼讲求治理景移回辇朝下鸣驺朱轮文茵绎络道周萧欣朱兮结绶田怨窦而倾席大泽并育乎龙蛇深山兼藏乎玉石小大异分清浊殊质巧拙邪正之不同博雅孤陋之非一盖自昔而已然又何怪乎今日也若夫万寿诞辰元会殷礼或有嘉淑或逢庆喜天子乃御正殿负黼扆冠通天佩玉玺广乐翘襟升歌荡耳正位南面垂拱北辰受万国之图籍膺四海之贡珍日月衮旒星辰簪笏水苍佩珩山龙黼黻远迩爻闾左右双阙其余髽首贯胸穴处鼻饮非冠带之伦者莫不栈山航海膜拜匍伏厥角稽首而来宾南绥哀牢北极空峒东至太平西尽太蒙是以珍禽异兽奇物善马自周王会之所载颜师古之所图无不充刃于府厩结辙于象胥也若乃一阳初复天子有事于圜丘于是乃宿斋戒竭精诚崇质朴贵内心躬九献奏八音孤竹之管云和之琴通爟火燎芳薪紫烟游冠青云配太祖迈思文神之出眷宗子歆豆登钖繁祉又如祖陵郁郁王气所钟春雨秋露享祀必躬于是发鲸鱼铿喤镛乘云驾虬龙奉圣母偕六宫陈卤簿盛国容侍从如云旌纷如虹符彩耀辉洪洞朗天神鱼舞河荣光泛川陟降松楸愀然憷惕肃然凄怆独太祖神灵之远栖望桥山而缅然兴想又如校车徒以讲武躬万乘而大阅司马戒期军容具设车霆击炮火虹起奔电驱遗风驶繁弱之弓忘归之矢既分营而列阵亦简力而程能盖所以张皇六师而抚安万灵者也肇考卜而至今何笃庆而浸昌紫气浮乎陵寝祥光烛于庭皇乘利见而定天保敛畴福而祝华封获岂同于宝鸡梦多协乎惟熊天瑞降而地符升景星耀而甘露零十圣济治代光绍明嗟乎地灵人杰气化有常是以颈处险而瘿齿居晋而黄龙龟必灵于河洛鸾凤必鸣于高冈原幽燕之地高光爽垲实为沃壤神京故能奔走六合居重制轻君身以强固主德以清明其视江左风流之地浮薄柔软若瑶楫玉弧不可以涉险而及远也大哉乎皇都允矣黄唐之居四方之极愿主上思祖宗创业之艰难益增修令德以固皇图于万亿原扬雄幽州牧箴荡荡平川惟冀之别北阨幽都戎夏交逼伊昔唐虞实为平陆周末荐臻迫于獯鬻晋溺其陪周使不徂六国擅权燕赵本都东限濊貊羡及东胡强秦北排蒙公域疆大汉初定介狄之荒元戎屡征如风之腾义兵涉漠偃我边萌既定且康复古虞唐盛不可不图衰不可或忘堤溃蚁穴器漏针芒牧臣司幽敢告侍旁原邓林皇都大一统颂天作神京山河巩固圣皇宅之永隆宝祚大明启运定鼎金陵皇上继统再营北京维彼金陵俯临淮甸龙飞渡江洪基肇建维此北京冀域尧封龙潜旧邸王气所钟昔在太祖心存北顾允惟圣王是简是副圣皇文武谟烈祗承聿追来孝聿观厥成岁在丁酉星中营室正于四方元龟告吉工师效力山川献材四方和会庶民子来爰法天经爰因地义断自宸衷率由旧制乃营三殿三殿堂堂乃立九门九门将将乃筑圜丘乃除方泽父天母地于焉昭格乃严庙社乃定市朝规模位置秩焉有条龙楼中兀凤阙前峙禁城万雉邦畿千里乃廊阿阁玉户金铺赫然壮观伟矣宏模府第星罗庐井栉比万象一新两京骈丽岁在辛丑告厥成功元日甲子帝御九重虎卫严宵鸡人报晓雨露颁恩丝纶下诏万国执玉八蛮贡琛天下一统臣民同心洪惟圣皇与天合德营此北京象彼北极维北有极环拱众星维北有京包举八瀛洪惟圣皇德备文武郡县南交衣冠朔土洪惟圣皇治备圣神六合为家一视同仁拜手稽首圣皇万寿与天同长与地同久拜手稽首圣皇万年博厚配地高明配天日月贞明山河带砺圣子神孙本支百世简编有纪金石宜镌臣作颂章永世其传原郝经入燕行南风绿尽燕南草一桁青山翠如扫骊珠昼擘沧海门王气夜寒居庸道鱼龙万里入都会澒洞合沓何扰扰黄金台边布衣客拊髀激叹肝胆裂尘埃满面人不识肮脏偃蹇虹霓结九原唤起燕太子一樽快与浇明月英雄岂以成败论千古志士推奇节荆卿虽云事不就气压咸阳与俱灭何如石晋割燕云唿人作父为人臣偷生一时快一己遂使王气南北分天王几度作降虏祸乱衮衮开其源谁能倒挽析津水与洗当时晋人耻昆仑直上寻田畴漠漠丹霄跨箕尾原宋本燕都诗抛却渔竿沧海边拂衣来看九重天画阑几曲桥如月绿树千门雨似烟南国佳人王幼玉中朝才子杜樊川紫云楼上如渑酒孤负春风二十年绣错繁华遍九衢上林初赋汉西都朱门细婢金条脱紫禁材官玉鹿卢万里星辰开上界四朝冠盖翼皇图东邻白面生纨绮笑杀扬雄卧一区卢沟晓月堕苍烟十二门开日色鲜海上神山无弱水人间平地有钧天宝幢珠珞瞿昙寺豪竹哀丝玳瑁筵春雨如膏三万里尽将嵩唿祝尧年形势全燕拥地灵梯航万国走王城狗屠已仕明天子牛相宁知别太平玄武钩陈腾王气白麟赤雁入新声近来朝报多如雨不见河南召贾生原宋褧诗万户千门气郁葱汉家城阙画图中九关上彻星辰界三市横陈锦绣丛玉碗金杯丞相府珠幢宝刹梵王宫远人纵睹争修贡不用雕戈塞徼通豪杰纷纷白玉京汗颜血指战功名九重见帝多因鬼万里封侯不用兵肥马尘深心独苦鲋鱼波涸事难平西山小隐烟萝暗依旧春犁趁雨耕风物鲜妍饰禁城豪家戚里竞留情花围锦幄清明宴香拥珠楼乞巧棚叱拨马摇金辔具帡幪车扬绣帘旌他年定拟持铅椠细数繁华纪太平流珠声调锦琵琶韦曲池台似馆娃罗袖舞低杨柳月玉笙吹绽牡丹花龙头泻酒红云滟象口吹香绿雾斜却笑西邻蠹书客牙签缃帙费年华原刘崧早春燕城怀旧诗金水河枯禁苑荒东风吹雨入宫墙树头槐子干未落沙际草芽青已黄北口晚阴犹有雪蓟门春早渐无霜城楼隐映山如戟笳鼓萧萧送夕阳宫楼粉暗女垣欹禁苑尘飞辇路移花外断桥支赑屃草间坏壁缀罘罳酒坊当户悬荷叶兵垒缘渠插柳枝不见当年歌舞地空余松柏锁荒祠海内苍生困乱离宫中舞女斗腰肢金渠水暖龙船出彩槛花香翠辇移松树盘空皆偃盖柳枝拂地更垂丝迷楼不独江都恨鸟窜龙沙更可悲原王廷相帝京诗帝京南面俯中原王气千秋涌蓟门渤海东波连肃慎太行西嵴引昆仑九皇天运坤维奠万国星罗北极尊尧舜升平见今日按图形胜不须论原吴国伦燕京篇拟赋燕京胜三都未足夸霸图雄雁塞古戍扼龙沙北谷回阳令西山拥帝家天平恒岳迥地险蓟门赊秦楚惭鸡口侯王属犬牙重城开御气双阙倚明霞芳树华阳馆高台易水涯谈天曾碣石望海即琅琊带甲环三辅梯航走八遐风云森剑佩雨露足桑麻紫陌新丰酒红楼宛洛花轻尘飞白练旭日丽青緺雪色并儿剑星杓汉使槎羽林矜节侠戚里竞纷奢接轸趋长乐扬鞭过狭斜悲歌闻击筑斥堠警鸣笳七校传清跸诸陵望翠华竖儒何寂寞抱影独长嗟原陶望龄帝京篇地轴幽燕壮星辰北极尊向明开帝服面势敞天门天门帝服何雄丽到处烟花夹朱第崔嵬古台黄金筑迢递离宫白玉砌储胥百万护严更十二交衢绕凤城见启北门封将校新开左掖召儒生连艘千里吴陵粟擐甲三营突骑兵旗亭分队起辇路入云平扼车隐隐阗街转流汗穷冬气犹喘说剑相邀过庆卿谈天何处逢驺衍走马东门绣陌新角弓珠弹斗芳春曾持紫绮裁行帐共屑栴檀作远尘七贵豪奢何不有材官导前蹶张后兰锜分将御仗陈椒房自合君恩厚董家小儿元卖珠霍氏大奴公使酒荣华销落须臾事盛满寻常多怨忌但见交游去翟公空传丞相过车骑由来破甑难重炊由来素发难复缁千金处囊意气盛一朝脱手为人欺君看世事共如此独傍悲歌高渐离原徐熥帝京篇文皇定鼎都燕冀三辅黄图夸壮丽九重宫阙何嵯峨百二山河咸拱卫五凤高楼逼太清六龙御宇泰阶平瞳龙晓日升金阙缥缈红云拥玉京玉京金阙倚天开隐隐銮舆复道来云迷翠幰依龙衮露滴金茎泛羽杯平明长乐钟声响九天日月开仙仗豸史台中听晓乌虎贲阶下朝鞭象月照彤墀环佩齐风生青琐旌旗扬高台突兀比章华上苑纡回同博望我家京洛何煌煌山河锦绣轶隋唐反舌文身俱稽颡雕题黑齿尽梯航三载公车计偕吏严乐邹枚乘传至黄纸承恩金马门绿衣赐宴慈恩寺敕赐当街上五花金鞭络绎更堪夸市中春色浓如锦身上宫袍烂似霞妆台舞榭层云里粉白蛾黄兼皓齿怙宠翻令女伴憎承欢却得天颜喜更有中涓美少年朱颜白皙珥貂蝉当筵解唱霓裳曲出直常挥碧玉鞭一代豪华称戚里回天转日谁能比薄暮酣歌阊阖门平明取醉新丰市繁华三五上元灯蜀锦吴绫结作棚任从玉漏催银烛不顾银河转玉绳马上佳人金络索筵前公子玉壶冰悬得华灯灯七宝构成绮阁阁千层中宵露冷罗衣湿姣童两两当筵立夜永宁愁凤脑残宠移岂顾龙阳泣侯家绣柱玉盘龙朝朝鼎食奏歌钟翠翘金凤三千队画阁雕阑十二重绣枕春宵开菡萏罗帏夜月绚芙蓉五侯七贵豪华客油壁香车过柳陌花前调笑片时春百万黄金轻一掷春风日日恣遨游北里南邻乐未休玉颜到处堪回辙珠箔谁家不上钩青钱多买醉红袖暗藏阄投来青玉案费尽锦缠头蹁跹红袖人如玉艳舞娇歌欢不足琥珀深杯醉玉楼珊瑚宝树罗金谷灼灼桃花两颊红娟娟柳叶双眉绿愁萦弱水远重重梦绕巫山高六六王孙公子好游闲往来射猎向西山驱将鹰犬垂鞭去射得狌狸带箭还九衢三市相迤逦车尘白日连天起六郡良家尽锦衣四方贾客多纨绮锦衣纨绮竞豪奢结侠追欢意气赊论交半是萧朱辈托命多于赵李家华堂宴会春风绕一派弦歌声袅袅香气频闻宝鸭熏漏声忘却铜龙晓春来春去自年年听尽笙歌与管弦但知芳草春风满谁识莺花岁序迁自古奢华岂能久转眼红颜成白首往日堂前罗异花于今门外生衰柳世事悠悠未可知桑田沧海须臾期金张许史今何处富贵骄奢空尔为增李攀龙燕京篇燕京豪侠地杯酒为君陈双阙西山下诸陵北海滨蓟门行雨雪黍谷变阳春驺衍初临碣荆轲故入秦黄金来骏马白璧售佳人定鼎从先代千年正紫宸补李益幽州诗征戍在桑干年年蓟水寒殷勤驿西路北去向长安补李源道燕中怀古诗燕王墓上草离离郭隗台前对落晖战国山川秋气壮中原豪杰晓星稀干坤纳纳无人识南北年年有雁飞说与卢沟桥畔柳安排青眼送人归补孟思诗箕尾分星野轩辕肇帝墟燕山蟠王气瀛海带宸居西北饶兵马东南富国储太平兹乐土非梦亦华胥补陈泰朔方歌朔方大野何寥哉悲风惨憺从天来初如巨壑吼阴浪忽似晴空打怒雷严风吹霜石为裂淅沥飞沙砭人骨万里书生二十余匹马来为朔方客朔方之人胆如斗不斗才华斗身手无复悲歌慷慨声犹能使气屠鸡狗凭高仰视太行山山气空蒙紫翠间东西日月自吞吐今古烟云相往还太行势尽西山起凤舞龙蟠耸神伟昨夜燕支雪作团散落飞花汉宫里朔方勐士气凌云白首防边未策勋马上相逢泪如泻嗟我何为朔方野补程旦幽燕行太行亘西天蓟门控东海山川何雄深烈士多慷慨千金重然诺九死志无悔忆昔荆轲子英风赫如在醉挽高渐离悲歌燕市间旁观若无人乃复涕汍澜太子跽避席顷刻不遑安朝送易水歌夕入函谷关秦王殿上走群臣仗下喧把袖志莫遂负剑已丧元立名轻其身报德安足言至今少年者甲骑猎平原结客滹沱阴剽吏长安道杀人若刈麻攫金如粪草鼓钟常达旦终岁常醉饱自视七尺躯焉能牖下老臣等谨按自金明昌中始有燕山八景之目元明以来着咏颇多恭读御制燕山八景诗并叠旧作韵煌煌乎如钟律之载赓星云之相映玉泉趵突一条复邀睿裁厘定袪旧说之传讹表灵渊之觱沸瞻仰奎文足使林泉增色矣第原书中八景散见各门检阅未便今谨总汇合一载入形胜门以便循览而备形胜之大全焉补自宋员外迪以潇湘风景写平远山水八幅一时观者留题目为潇湘八景南渡诗人若陈允平衡仲张槃叔安周密公谨奚袴倬然皆有西湖十景诗而北平旧志载金明昌遗事有燕京八景元人或作为古风或演为小曲所谓八景者居庸叠翠玉泉垂虹太液秋风琼岛春阴蓟门飞雨西山积雪卢沟晓月金台夕照是也至永乐间馆阁诸公相集倡和更蓟门飞雨为蓟门烟树和者相属因而十室之邑三里之城五亩之园以及琳宫梵宇靡不有八景诗矣增御制燕山八景诗琼岛春阴琼华瑶岛郁嵯峨春日轻阴景色多云护凤楼松掩映瑞凝仙掌竹婆娑低临禁苑滋苔藓远带郊畿荫麦禾更向五云最深处好风时送九韶歌太液秋风秋到宸居爽籁生玉湖澄碧画桥横荷风晚送残香气竹露凉敲绿玉声翠合三山连阆苑波涵一镜俨蓬瀛由来禁林泉好行乐还同万物情玉泉垂虹涌湍千丈落垂虹风卷银涛一望中声震林梢趋众壑光浮练影挂长空跳波激石珠丸碎溅沫飞花玉屑红自此恩波流处处公田时雨泽应同西山晴雪银屏重叠湛虚明朗朗峰头对帝京万壑晶光迎晓日千林琼屑映朝晴寒凝涧口泉犹冻冷逼枝头鸟不鸣只有山僧颇自在竹炉茗碗伴高清蓟门烟树苍茫树色望中浮十里轻阴接蓟丘垂柳依依村舍隐新苗漠漠水田稠青葱四合莺留语空翠连天雁远游南望帝京佳气绕五云飞护凤凰楼卢沟晓月兰若霜钟断续鸣卢沟晓月正西横苍烟淡接平芜迥曙色才分远水明傍岸人行闻犬吠蹙波风动见鱼惊车驰马骤长安道何限低徊旅宦情居庸叠翠居庸天险列峰连万里金汤固九边雄峻莫夸三崃险崎岖疑是五丁穿岚拖千岭浮佳气日上群峰吐紫烟盛世只今无战伐投戈戍卒艺山田金台夕照燕台遥望淡烟蒙返照依稀禁籞东是处人家图画里一川风景夕阳中溪头棹响归渔艇牛背箫声过牧童千古望诸留胜迹几回凭吊向西风增干隆十六年御制燕山八景诗叠旧作韵琼岛春阴承光殿之北孤屿瞰临北海相传为辽之琼华岛上多奇石宋艮岳之遗金人辇致于此今为永安寺悦心其便殿也艮岳移来石岌峨千秋遗迹感怀多倚岩松翠龙鳞蔚入牖篁新凤尾娑乐志讵因逢胜赏悦心端为得嘉禾当春最是耕犁急每较阴晴发浩歌太液秋风太液池在西苑中亘长桥列二华表曰金鳌玉蝀北为北海南则瀛台西京赋所称沧池漭沆列瀛洲夹蓬莱者方斯蔑矣微见商曈苹末生镜澜玉蝀影中横非关细雨频传响何事平流忽有声爽入金行阊阖表波连瑶渚台瀛高秋文宴传佳话已觉犁然今昔情玉泉趵突西山泉皆洑流至玉泉山势中豁泉喷跃而出雪涌涛翻济南趵突不是过也向之题八景者目以垂虹失其实矣爰正其名且表为天下第一泉而为之记玉泉昔日此垂虹史笔谁真感慨中不改千秋翻趵突几曾百丈落云空廓池延月溶溶白倒壁飞花淡淡红笑我亦尝传耳食未能免俗且雷同西山晴雪西山峰岭层叠不可殚名因居京城右辅故以西山概焉高寒故易积雪望如削玉今构静宜园于香山辄建标其岭志之久曾胜迹纪春明叠嶂嶙峋信莫京刚喜应时沾快雪便教佳景入新晴寒村烟动依林袅古寺钟清隔院鸣新傍香山构精舍好收积玉煮三清蓟门烟树水经注蓟城西北隅有蓟丘明人长安客话谓在今都城德胜门外土城关即其遗址旁多林木蓊翳苍翠十里轻杨烟霭浮蓟门指点认荒丘青帘贳酒于何少黄土埋人即渐稠牵客未能留远别听鹂谁解作清游梵钟欲醒红尘梦断续常飘云外楼卢沟晓月卢沟河即桑干河水黑曰卢故以名之桥建于金明昌初长二百余步由陆程入京师者必取道于此茅店寒鸡咿喔鸣曙光斜汉欲参横半钩留照三秋淡一蝀分波夹镜明入定衲僧心共印怀程客子影犹惊迩来每踏沟西道触景那忘黯尔情居庸叠翠居庸为九塞之一见于吕览淮南子其迹最古郦道元谓崇墉峻壁山岫层深路才容轨为得其实云断戍颓垣动接连当时徒说固防边洗兵玉垒曾无借守德金城信不穿泉出石鸣常带冷日含峰暖欲生烟鸣鞭阿那羊肠道可较前兹获有田金台夕照黄金台见志乘者有三一在易州都城有其二舆地名胜志云在府东南十六里又有小金台相去一里今朝阳门东南岿然土阜好事者即以实之所传古迹大率类是九龙妙笔写空蒙疑似荒基西或东要在好贤传以久何妨存古托其中豪词赋鹜谁过客博辩方盂任小童遗迹明昌重校检睪然高望想流风臣等谨按燕山八景御制叠旧作韵内厘定玉泉趵突一条永资垂信今敬谨编辑卷内其有节年分咏各题之什兹不具录补胡广北京八景图诗序明昌遗事有燕京八景前代士大夫赋咏往往见于简策圣天子肇建北京为万方会同之都车驾巡狩文学之臣多列扈从翰林侍讲兼左春坊左中允邹缉仲熙曰昔之八景偏于一隅犹且见于歌咏吾辈幸生太平之世为天子侍从臣以所业而从游于此纵观神京郁葱佳丽山川草木衣被云汉昭回之光昔与今又岂可同观哉乌可无赋以播于歌诵众咸曰然遂命曰北京八景间更其题一二仲熙作诗为倡于是继赋者国子祭酒兼翰林侍讲胡俨若思右春坊右庶子兼翰林侍讲杨荣勉仁右春坊右谕德兼翰林侍讲金善幼孜翰林侍讲曾棨子启林环崇璧翰林修撰兼右春坊右赞善梁潜用之翰林修撰王洪希范王英时彦王直行俭中书舍人王绂孟端许翰鸣鹤暨广凡十有三人得诗一百二十四首乃写为图并集诸作置各图之后装为一卷藏于箧笥他时归老优游江村林屋之下展而观之抚其景诵其诗岂无玉堂天上之思与夫生平出处交游之感耶增杨荣题北京八景卷后予尝考天下山川形胜雄伟壮丽可为京都者莫逾于金陵至若地势宽厚关塞险固总据中原之夷旷者又莫过于燕蓟虽云长安有崤函之阻洛邑为天地之中要之帝王都会为亿万年太平悠久之业者莫若金陵燕蓟也昔太祖以金陵龙蟠虎踞长江天堑遂定都焉皇上继承大统又以燕蓟左环沧海右拥太行内跨中原外控朔漠宜为天下都会乃诏建北京及今十有余年车驾凡两巡狩荣叨禄翰林既尝历观金陵之胜今复忝扈从得以遍阅北京山川之概退而与诸僚友讨论莫不称叹以为斯文千载之奇逢也既而翰林学士胡君光大偕侍讲邹君仲熙考求其迹以昔人有燕山八景之作而简策无闻今天下一统建都于兹不可不赋咏以播于无极于是仲熙倡为北京八景之诗光大两和其韵而又序之僚友同赋者凡十三人荣亦厕名其间抑何幸哉窃自幼时尝阅地志考其山川形胜心目为之开明精神为之飞动思欲遨游览观而不可得及今得以循历两京又屡承上命奉使西北由江淮道大梁洛邑逾关中以达玉关之外及两率师出塞北至极漠西抵和林观两京之地王气所钟实为天下形胜之最东西南北道里适均真足以控制万方而为万世磐石之安也兹以北京八景图并诗装潢成卷举足迹所至书于卷末且以诸景所以得名者疏于各题之后诚非欲夸耀于人人将以告夫来者俾有所考则不惟知天下山川形胜之重而又有以知八景所在如目亲睹有若余辈之菲薄叨承国家眷遇之厚乐其职于优游得以歌咏帝都之胜于无穷者皆上赐也然则观于是者岂无感发兴起以自奋于明时者哉姑书此于末简以志岁月云增琼岛在皇城西北苑中下瞰池水环以雉堞地势坡陀叠石为山涘岩磊呵层叠而上石磴阴洞萦纡蔽亏乔松古桧深翳森蔚隐然神仙洞府也谓之大山子山顶有广寒殿殿之四隅各有亭左二亭曰玉虹方壶右二亭曰金露瀛洲山半有三殿中曰仁智东曰介福西曰延和其下太液池前有飞桥以通仪天殿东有石桥以通琼林苑山之上常有云气浮空氤氲五采郁郁纷纷变化翕忽莫测其妙故曰琼岛春云原陈孚琼岛春阴诗一峰亭亭涌寒玉露华不堕瑶草绿朱楼千里星汉间天风吹下笙韶曲万年枝上槲叶满小凤伥伥绕龙管金根晓御翠华来三十六宫碧云暖增明杨荣琼岛春云诗仙岛依微近紫清春光淡荡暖云生乍经树杪和烟湿轻覆花枝过雨晴每日氤氲浮玉殿常时缥缈护金茎从龙处处施甘泽四海讴歌乐治平增明金幼孜琼岛春云诗蓬莱东望近扶桑冉冉春云接下方隔水楼台通御气半空草树发天香花间驻辇霓旌湿海上传书鹤梦长映日龙文还五色殿头常得近清光增太液池在城之右东瞰琼华岛而西北南三面极深广芰荷菱芡舒红卷翠鱼跃鸟浮上下天光真胜境也东南有仪天殿中架长桥以通往来又有土台松桧苍苍然天气清明日光滉漾而波澜涟漪清彻可爱故曰太液晴波臣等谨按元一统志八景内有太液秋波明人亦曰晴波后改为太液秋风仰荷宸章屡经题咏益昭画一矣又按琼岛太液池殿亭制度及名额凡经本朝更定者皆详宫室门西苑条下兹不复缀增明杨荣太液晴波诗太液晴涵一镜开溶溶漾漾自天来光浮雪练明金阙影带晴虹绕玉台苹藻摇风仍荡漾龟鱼向日共徘徊蓬莱咫尺沧溟上瑞气氤氲接上台增明金幼孜太液晴波诗禁苑香风散紫埃晴光漾日自沿洄天光下映银潢净云影遥涵玉鉴开旧日曾随仙仗到几时还载酒船回从知弱水通三岛应有群仙献寿来增玉泉在宛平县西北三十里山有石洞三一在山之西南其下有泉深浅莫测一在山之阳泉自山而出鸣若杂佩色如素练澄泓百顷鉴形万象莫可拟极一在山之根有泉涌出其味甘冽洞门刻玉泉二字山有观音阁又南有石岩名吕公洞其上有金时芙蓉殿废址相传以为章宗避暑处以兹山之泉逶迤曲折蜿蜿然其流若虹故曰玉泉垂虹臣等谨按玉泉垂虹之称盖邹缉杨荣辈相延旧说一时倡和不免耳食之谈恭读御制玉泉山天下第一泉记并经睿裁厘定玉泉趵突之名今谨录卷内增御制玉泉山天下第一泉记水之德在养人其味贵甘其质贵轻然三者正相资质轻者味必甘饮之而蠲疴益寿故辨水者恒于其质之轻重分泉之高下焉尝制银斗较之京师玉泉之水斗重一两塞上伊逊之水亦斗重一两济南珍珠泉斗重一两二厘扬子金山泉斗重一两三厘则较玉泉重二厘或三厘矣至惠山虎跑则各重玉泉四厘平山重六厘清凉山白沙虎丘及西山之碧云寺各重玉泉一分是皆巡跸所至命内侍精量而得者然则更无轻于玉泉之水者乎曰有为何泉曰非泉乃雪水也常收积素而烹之较玉泉斗轻三厘雪水不可恒得则凡出山下而有冽者诚无过京师之玉泉昔陆羽刘伯刍之论或以庐山谷帘为第一或以扬子为第一惠山为第二虽南人享帚之论也然以轻重较之惠山固应让扬子具见古人非臆说而惜其不但未至塞上伊逊并且未至燕京若至此则定以玉泉为天下第一矣近岁疏西海为昆明湖万寿山一带率有名泉溯源会极则玉泉实灵脉之发皇德水之枢纽且质轻而味甘庐山虽未到信有过于扬子之金山者故定名为天下第一泉命将作崇焕神祠以资惠济而为记以勒石夫玉泉固趵突山根荡漾而成一湖者诗人乃比之飞瀑之垂虹即予向日题燕山八景亦何尝不随声云云足见公道在世间诬辞亦在世间籍甚既成雌黄难易泉之于人有德而无怨犹不能免讹议焉则挟德怨以应天下者可以知惧抑亦可以不必惧矣原陈孚玉泉垂虹诗雪波碧拥千崖高落花点点浮寒瑶日斜忽有五采气飞上太空横作桥古寺残钟塔铃语回首前村犹急雨轻绡欲剪一幅秋又逐西风过南浦增明金幼孜玉泉垂虹诗宛宛垂虹引玉泉萦岩出涧净娟娟细通树底映初日遥转湖阴涵远天鱼动翠纹生雨后鸥翻细浪起风前源源自是归沧海添作恩波遍九埏增明杨荣玉泉垂虹诗一派清泠螮蝀悬涵云浴雾自年年声回晓阁鸣清佩影落秋崖湿紫烟石罅转来幽涧里瑶池分出御桥前汪洋长比恩波阔万古东流会百川原西山来自太行连冈叠岫上干云霄挹抱回环争奇献秀值大雪初霁凝华积素若屑琼雕玉千岩万壑宛然图画原西山诸兰若白塔无虑数十与山隈青霭相间流泉满道或注荒池或伏草径或散漫尘沙间春夏之交晴云碧树花香鸟声秋则乱叶飘丹冬则积雪凝素信足赏心而雪景尤胜原陈孚西山积雪诗冻雀无声庭桧响冰花洒檐大如掌平明起视岩壑间插天琼瑶一千丈夕阳微漏光嵯峨倚栏更觉爽气多云间落叶有径否想见樵叟披青蓑原元无名氏西山晴雪折桂令词玉嵯峨高耸神京峭壁排银叠石飞琼地展雄藩天开图画户列围屏分曙色流云有影冻晴光老树无声醉眼空惊樵子归来蓑笠青青增明杨荣西山霁雪诗西山日上雪初晴素壁银屏万叠明高树迎风霏玉屑小桥流水涩琴声恍疑沧海通三岛绝似昆仑见五城但使年年足丰稔桑麻燕雀遂生成增明金幼孜西山霁雪诗海上云收旭景新连峰积雪净如银晴光迥入千门晓淑气先回上谷春瑶树生辉寒已散琼林消冻暖偏匀玉堂相对题诗好移席钩帘坐夕曛增蓟门在旧城西北隅门之外旧有楼馆雕栏画栋凌空缥缈游人行旅往来其中多有赋咏今并废而门犹存二土阜树木蓊然苍苍蔚蔚晴烟拂空四时不改故曰蓟门烟树原陈孚蓟门飞雨诗黑云如鸦涨川谷云涌电跃风折木半天万点卷海来森森映窗如银竹凤城无数笙歌楼珠帘半卷西山秋谁知羁客家万里一灯正拥寒衾愁原杨荣蓟门烟树诗蓟门春雨散浮埃烟树溟蒙霁欲开十里清阴连紫陌半空翠影接金台东风叶暗留莺语落日林深看鸟回记得清明携酒处碧桃花底共徘徊原金幼孜蓟门烟树诗野色苍苍接蓟门淡烟疏树碧氤氲过桥酒幔依稀见附郭人家远近分翠雨落花行处有绿阴鸣鸟坐来闻玉京尽日多佳气缥缈还看映五云臣等谨按蓟门烟树元一统志作蓟门飞雨明杨荣等倡和诗始改烟树陈孚作盖仍其旧也原卢沟本桑干河俗曰浑河在都城西南四十里有石桥横跨二百余步桥上两旁皆石栏雕刻石狮形状奇巧金明昌间所造两崖多旅舍以其密迩京师驿通四海行人使客往来络绎疏星晓月曙景苍然亦一奇也原卢沟晓月为京畿八景之一原陈孚卢沟晓月诗长桥弯弯眠海鲸河水不溅冰峥嵘远鸡数声灯火杳残蟾犹映长庚横道土征车铎声急霜花如钱马鬛湿忽惊沙际金影摇白鸥飞下黄芦立原赵宽题卢沟晓月图诗银河半落长庚明城高万户皆鸡声长桥卧波鳌背耸上有车马萧萧行苍烟淡接平芜迥沙际朦胧见人影举头一望天宇高残月苍苍在西岭增明杨荣卢沟晓月诗河声流月漏声残咫尺西山雾里看远树依稀云影淡疏星寥落曙光寒石桥马迹霜初滑茅屋鸡鸣夜欲阑北上已看京阙近五云深处是金銮增明金幼孜卢沟晓月诗卢沟杳杳出桑干月照河流下石滩茅店鸡声斜汉曙江沙雁叫早霜寒水光微带山烟白野色遥连塞草残千古长桥枕南北忆曾题柱倚阑干增居庸去北京九十里在昌平县西北三十里关之中延袤四十余里两山夹峙一水旁流骑通连驷车行兼辆先入南口过关入北口关中有崃曰弹琴道旁有石曰仙枕两崖峻绝层峦叠翠又有石城横跨东西两山南北设二门敌台十二置军卫以守之淮南子云天下有九塞居庸其一焉南眺临军都亦谓之军都山以兹山苍翠秀丽故曰居庸叠翠原陈孚居庸叠翠诗断崖万仞如削铁鸟飞不度山石裂嵯峨老树无碧柯六月太阴飞急雪寒沙茫茫出关道骆驼夜吼黄云老征鸿一声起长空风吹草低山月小增明杨荣居庸叠翠诗群山耸列势峥嵘日照峰峦积翠明高出烟霞通绝塞低徊城阙拥神京休论函谷双崖险绝胜匡庐九叠横扈从常时经此处坐看天际白云生增明金幼孜居庸叠翠诗嵲天关复几重龙飞凤翥势偏雄千山黛色落平野万里烟光明远空崃口人行春雨外树边鸟度夕阳中北巡记得随鸾驭曾上云间第一峰增金台有三处并在易州易水东南去县三十里者曰大金台今在大兴县境去县东南十六里者曰西金台去县东南一十五里者曰小金台昔燕昭王尊郭隗筑宫而师事之置千金于台上以延天下士遂以得名其后金人慕其好贤之名亦建此台今在旧城内后之游者往往极目于斜阳古木之中徘徊留恋以寄其遐思故曰金台夕照补春秋后语燕昭王曰安得贤士以报齐仇郭隗曰王能筑台于碣石山前尊隗为师天下贤士必自至也王如其言作台以金玉崇之号黄金台述异记台在幽州燕王故城中上谷图经台在易水东南十八里其说不同原林环金台夕照诗高台曾此置黄金人去台空碧草深落日未穷千里望青山遥映半城阴雁将秋色来平野鸦带寒光过远林昭代贤才登用尽不须怀古动长吟增明杨荣金台夕照诗犹携尊酒上金台尚想当时国士来落木千章寒日下长空万里暮云开春风寂寂飞桃李夜雨潇潇瘗草莱却笑一时空买骨只今才骏总龙媒增明金幼孜金台夕照诗迢递高台近日边傥来登览向依然万家禾黍秋风外十里旌旗落照前远郭砧声来杳杳平原归骑去翩翩黄金漫说能招士千载犹传郭隗贤补司马光燕台歌万古苍茫空盛衰燕台贤客姓名谁君看碣石岩中草宁似昭王拥篲时补王恽望黄金台歌君不见孔子修春秋二百四十有二年燕人歃血才一见下逮战国尤茫然惟南声教耻不与苦羡齐鲁多英贤黄金不惜筑此台当时何限郭隗才政缘市骏售其骨云烟转盼龙媒来古称得士国无小甘棠世业如天开悲风萧萧易水暮往事不复令人哀昭王之名传永世黄金高台安在哉臣等谨按从来立国者必首隆庙社之规崇建阙廷之制所以象辰极抚寰区昭诚敬而敷化理典綦巨也洪惟世祖章皇帝定鼎燕京顺治元年肇定大清门名额有若殿庙宫阙制度皆丕振鸿谟因胜国之旧而斟酌损益之声灵赫濯炳耀维新圣祖仁皇帝世宗宪皇帝圣圣相承勤塈茨而施丹雘皇上御极以来绍庭继志凡兹外朝内朝营建缮葺之举道在因时者则必饬所司董治俾敬谨蒇厥事煌煌乎肯构鸿图创垂亿万年之盛轨也今谨编录国朝宫室厘为二十卷列于原书宫室门之前而附录原宫室卷帙于后其有可考辨者仍于原条下一例加按以资互证焉正阳门之内为大清门三阙上为飞檐崇嵴门前地正方绕以石阑左右石狮各一下马石牌各一干隆十九年御制大清门诗我太祖神武明哲创业开基日不暇给而勤于庶政建二木于门俾下情欲达者书之以进法贻百世泽永万年令许投书异缿筒无声听俾下情通古风淳噩非缘袭谤木尧年圣制同臣等谨按大清门御制诗恭载首见之篇余不备录大清门外俗称棋盘街干隆四十年修葺周围石阑以崇体制大清门之内千步廊东西向各百有十间又折而北向各三十四间皆联檐通嵴臣等谨按凡吏兵两部月选官掣签刑部秋审礼部乡会试磨勘俱集于廊房之左右廊房之外东为户部米仓西为工部木仓千步廊东接长安左门西接长安右门门各三阙东西向两门之中南向者天安门五阙上覆重楼九间彤扉三十有六为皇城正门臣等谨按天安门初仍明旧曰承天门顺治八年重建改今名凡宣布覃恩庆典诏书于门楼上设金凤衔而下焉干隆十九年于东西长安门外增筑围墙各设三座门规模尤为闳整皇城四门南即天安北曰地安东曰东安西曰西安天安门前环御河跨石梁七即外金水桥臣等谨按皇城内河流四面环绕其由地安门西步梁桥流入者经景山西门引入环紫禁城是为护城河护城河西面之水自紫禁城西南隅流经天安门外金水桥东南注御河是为外金水河又西阙门下有地沟引城河水经午门前至东阙门外循太庙右垣南流折而东注太庙戟门外筒子河东南合御河此系干隆二十五年奉谕新开水道至其由地安门东步梁桥流入者经东安门内望恩桥流注御河又别为一道也外金水桥前立华表二门之内立华表二东西两庑各二十六间东庑正中为太庙街门西庑正中为社稷街门臣等谨按天安门内西向者为太庙街门东向者为社稷街门端门内西向者为庙右门亦称神厨门东向者为社左门阙左门外西向者为太庙西北门东向者为社稷东北门太庙在阙左南向围垣一重琉璃砖门三间左右门各一戟门五间崇基石阑中三间前后均三出陛中九级左右七级门内外列戟百有二十左右门各三间前后均一出陛各五级前殿十有一间重檐阶三成绕以石阑五出陛一成均四级二成均五级三成中十有一级左右九级东西庑各十有五间阶均八级燎炉二中殿九间后殿九间两庑各十间后殿东庑南燎炉一戟门外石桥五桥北井亭二六角间以朱棂桥南神库五间西向神厨五间东向庙门外之西南奉祀署三间东向左右房各三间垣一重门一北向东南宰牲亭三间前治牲房五间均西向垣一重门一西向井亭一六角间以朱棂西南为太庙街门五间西北为太庙右门三间均西向顺治元年定太庙时飨每岁孟春于正月上旬卜日孟夏孟秋孟冬于朔日行礼孟春时飨如遇祈谷斋戒之期皇帝诣太庙出入导迎乐均设而不作顺治四年定岁除前祫祭大建于二十九日小建于二十八日行礼干隆元年谕国家式崇太庙妥侑列祖神灵岁时祗荐明禋典礼允宜隆备今庙貌崇严而轩棂榱桷久未增饰理应敬谨相视慎重缮修以昭黝垩示新之敬着该部会同内务府详议具奏钦此臣等谨按缮修太庙于干隆四年工竣中殿供奉太祖高皇帝太宗文皇帝世祖章皇帝圣祖仁皇帝世宗宪皇帝列圣列后神位每遇时飨及祫祭之期恭请奉安前殿礼成复送至中殿供奉后殿供奉肇祖原皇帝兴祖直皇帝景祖翼皇帝显祖宣皇帝列圣列后神位每岁祫祭恭请奉安前殿礼成复送至后殿供奉其四孟时飨则遣亲王于后殿行礼大飨前一日乐部设中和韶乐于前殿第一成阶上分左右悬祭日皇帝御祭服乘礼舆出宫内大臣侍卫前引后扈如常仪至太和门阶下降舆乘辇驾发警跸午门严鼓法驾卤簿前导导迎鼓吹设而不作皇帝由太庙街门左门入至外垣南门外神路右降辇赞引太常卿二人恭导皇帝由太庙南门左门入至戟门幄次盥洗赞引太常卿恭导皇帝由戟门左门入升左阶入前殿左门就拜位前北向立典仪官赞乐舞生登歌执事官各共乃职武舞八佾进赞引官奏就位皇帝就拜位立乃迎神司香官各奉香盘进司乐官赞举迎神乐奏贻平之章赞引官恭导皇帝诣太祖高皇帝香案前上香以次诣列圣香案前上香奏复位皇帝复位奏跪拜兴皇帝行三跪九拜礼王公百官均随行礼奠帛爵行初献礼宗室司帛官奉篚司爵官奉爵各诣列圣列后神位前奏敉平之章舞干戚之舞司帛官跪奠帛三叩司爵官立献爵奠正中皆退司祝至祝案前跪三叩奉祝版跪案左乐暂止皇帝跪群臣皆跪司祝读祝毕奉祝版诣太祖神位前跪安于案三叩退乐作皇帝率群臣行三拜礼兴乐止武功之舞退文舞八佾进行亚献礼奏敷平之章舞羽籥之舞司爵官献爵奠于左仪如初献行终献礼奏绍平之章司爵官献爵奠于右仪如亚献乐止文德之舞退太常官赞赐福胙光禄卿二人就东案奉福胙进至太祖位前拱举降立于皇帝拜位之右侍卫二人进立于左皇帝跪左右执事官咸跪右官进福酒皇帝受爵拱举授左官进胙受胙亦如之三拜兴率群臣行三跪九拜礼彻馔奏光平之章彻馔毕太常官跪告礼成于神举还宫乐奏嵒平之章皇帝率群臣行三跪九拜礼有司奉祝次帛次香恭送燎所皇帝转立拜位旁西向候祝帛过复位乐作祝帛燎半奏礼成恭导皇帝由戟门左门出皇帝至外垣南门外神路右升礼舆法驾卤簿前导导迎乐作奏祐平之章午门鸣钟皇帝还宫臣等谨按恭遇时飨大祫圣驾恭诣太庙及还宫仪注干隆三十六年大学士等原奏以上春秋已逾六旬宜稍节劳得专于诚敬奉谕量为更定其稍别于旧仪者乘辇入西北门至太庙北门外御礼轿入左门循东墙行至戟门外东阶下降舆步入左门至幄次迨礼成由戟门左门出升舆如上仪干隆五年御制孟秋时享太庙诗玉斗回旋届指庚金舆夙驾紫鸾鸣矞皇礼乐陈清庙纠缦云霞焕宝楹陟降俨临神鉴赫显承佑启泰阶平礼成肃穆瞻霄汉何限依迟霜露情干隆九年御制孟冬时享太庙礼成述事诗涤志斋三宿精禋举质明奉时修禴祀考乐叶韶韺馨荐忱爰托心忪礼欲成假思不可度颙若有余诚如在音容感孔怀霜露情桥山凝望处忾僾达三京干隆十二年御制孟冬时享太庙礼成有述诗午门鼓响散晨光太室修烝继履霜僾忾心源承一脉躬亲祭典重三王宗潢执事笾旂肃韶乐陈庭磬管将讵止祈年兼卜世绳绳奕祀奉萁芗干隆十三年御制孟冬时享太庙诗元英才节届烝祭以时将太室卿云焕五朝帝烈光追思曷有极一脉永流庆制治惭成泰书年幸告康惕干心久切仪式志宁遑忾僾相通处惟祈我武扬干隆十六年御制孟春时享太庙诗鲁论钦与祭周雅咏于昭太室修精礿王春报始韶瓞瓜绵益衍本木接非遥济济趋三献依依眄九霄僾闻希黻扆显相肃鹓僚启佑鸿规远丕承仰五朝干隆二十二年御制孟冬时享太庙礼成纪事诗吉朔修尝进吉蠲假思仰冀意颙然洋如在上原一脉勿替引之于万年三献礼成八佾舞小春律在五丝弦午门迎送增苏对祖烈今扬西海边干隆二十三年御制孟冬时享太庙述事诗质明徂位展虔思职事天潢式礼仪追远丕绵一脉瓞靖遐耆定万年基不迟废彻回瞻庙有肃冠裳列迓墀昔厕大宛今布露延休孰匪祖威贻干隆二十四年御制岁暮祫祭太庙述事诗璇玑临岁暮太室祫冬烝九庙萃神爽一躬凛继绳瞻羹惜彻馔传火验悬灯幂嵒祥花布天恩倍敬承干隆二十六年御制孟夏有事太庙礼成诗撰日惟中朔协时逮正阳天经钦与祭世德永延昌僾见神容对骏奔宗子襄一湾引金水万叶衍银潢干隆二十七年御制孟冬时享太庙诗午门严左鼓庙享致钦崇思孝奉先切维亲执事同万年福绵奕三献乐冲融僾忾宁常语诚知一脉通干隆三十一年御制孟夏有事太庙述事诗冬鼓肃寅牌午门雨湿街有颙沾泽思无那奉先怀燕翼贻休永瓞支执事皆祭归不作乐雩祀又临斋干隆三十八年御制孟冬时享太庙礼成有述诗斋宿举冬禋躬承追慕申瓣香均致炷清酒惜三陈宗室济跄助明庭礼乐彬告成更颁朔律协海西滨干隆四十年御制岁暮祫祭太庙礼成述事诗或问禘之答不知义最精存诚心果笃出治掌如平源本宗溯祖趋跄弟与兄礼成忻以戚肯俾代而行干隆四十二年御制孟秋时享太庙礼成述悲诗岁月迅如流匆旂届孟秋祔来祭斯始虞后忆从头易吉敢违礼思恩益结忧禘尝具深义夫子必从周又御制孟冬时享太庙诗每岁躬冬享今年倍溯思丰于何敢尔续莫大乎斯久近究情异趋跄以礼持禘尝关治国夫子昔言之干隆四十三年御制孟冬时享太庙礼成有述诗陪京返时驭清庙举冬烝惟切奉先思敢忘开创曾无文六英乐不和太羹镫绳继万年愿惕干一意兢臣等谨按节年时飨祫祭太庙亲诣行礼者俱有御制诗谨绎有关纪述事实者恭载卷内余不备录社稷坛在阙右北向坛制方二成高四尺上成方五丈二成方五丈三尺四出陛皆白石各四级上成筑五色土中黄东青南赤西白北黑土由涿霸二州房山东安二县豫办解部同太常寺验用内矰四面各一门楔阈皆制以石朱扉有棂门外各石柱二矰色亦各如其方矰北门内西北瘗坎二北为拜殿又北为戟门各五间戟门内列戟七十有二均覆黄琉璃崇基三出陛矰外西南神库五间神厨五间井一均东向坛垣周百五十三丈四尺内外丹雘覆黄琉璃北门三间东西南门各一间循垣东北隅东向正门一左右门各一相对阙右门为乘舆躬祭出入之门坛西门外宰牲亭三间东向井一垣一重门一北向西南奉祀署东西各三间垣一重门一东向东遣官房一间南向东南为社稷街门五间东北为社稷左门三间均东向凡祭社稷之礼岁春祈秋报皆以仲月上戊日祭太社太稷之神以后土句龙氏后稷氏配太社位右太稷位左均北向后土句龙氏东位西向后稷氏西位东向祭日銮仪卫陈法驾卤簿于午门外陈金辇于太和门阶下日出前四刻太常卿诣干清门告时皇帝御祭服陈礼舆出宫内大臣侍卫前引后扈如常仪至太和门阶下降舆乘辇驾发警跸午门鸣钟法驾卤簿前导导迎鼓吹设而不作皇帝由阙右门至坛北门外神路右降辇赞引太常卿二人恭导入坛北门右门诣戟门幄次礼部尚书率太常官恭请神位安奉毕太常卿奏请行礼皇帝出幄次盥洗赞引官恭导皇帝至内壝北门外拜位前南向立武舞八佾进赞引官奏就位皇帝就拜位立乃瘗毛血迎神乐奏登平之章赞引官恭导皇帝进内壝北门升坛诣太社位前上香次诣太稷位前上香奏复位皇帝复位赞引官奏跪拜兴皇帝行三跪九拜礼王公百官均随行礼奠玉帛行初献礼司玉帛官奉篚司爵官奉爵各升坛诣太社太稷位前奏茂平之章舞干戚之舞司玉帛官跪奠玉帛三叩司爵官跪献爵奠正中司祝至祝案前跪三叩奉祝版兴升坛稍西跪乐暂止皇帝跪群臣皆跪司祝读祝毕诣太社位前跪安于案三叩退乐作皇帝率群臣行三拜礼兴乐止武功之舞退文舞八佾进行亚献礼奏育平之章舞羽籥之舞司爵官诣神位前跪献爵奠于左仪如初献行终献礼奏敦平之章司爵官跪献爵奠于右仪如亚献乐止文德之舞退太常官赞赐福胙光禄卿二人自坛下西案奉福胙升坛进至神位前拱举降阶出内壝北门立皇帝拜位之右侍卫二人进立于左皇帝跪左右执事官皆跪右官进福酒皇帝受爵拱举授左官进胙受胙亦如之三拜兴率群臣行三跪九拜礼彻馔奏博平之章有司奉方圭退送神奏乐平之章皇帝率群臣行三跪九拜礼有司奉祝次帛次馔次香恭送瘗所皇帝转立拜位旁西向候祝帛过复位乃望瘗奏征平之章恭导皇帝诣望瘗位望瘗奏礼成恭导皇帝由戟门出礼部尚书率太常官恭请神位还御皇帝至坛北门外神路右升礼舆法驾卤簿前导导迎乐作奏祐平之章午门鸣钟皇帝还宫臣等谨按圣驾恭诣社稷坛及还宫仪注干隆三十六年大学士等奏以圣寿周甲晋增而昭事之忱愈贞悠久当略裁缛度益萃精心奉谕更定其稍别于旧仪者有司先设幄次于拜殿内皇帝乘辇由阙右门入东北门至坛北门外御礼轿入左门循戟门东行至拜殿东阶下降舆至幄次迨礼成由幄次至东阶下升舆如上仪干隆六年御制仲春躬祭社稷坛诗秩宗尊百祀敛福钖群黎典重明禋盛心殷望岁齐牲牷陈俎豆南雅奏金鼙六出新飘瑞公田正好犁干隆九年御制仲春上戊恭祭社稷坛诗东陆暾将曙熙春日载阳明禋遵振古崇德佐维皇香雾霏神鼎卿云拥帝觞丝匏方合奏缀兆早成行物备九州贡土分五色方一衷虔致愿庆钖我年康干隆十一年御制秋祭社稷坛诗祈报遵先制虔寅倍已增丰年振古庆神贶信今承祝史辞无忝帝觞露正凝燎烟霏起处晴旭恰东升干隆二十一年御制春祭社稷坛礼成述志诗銮舆凤阙向西旋敬举春祈吉戊涓素积烟融雪以后阳烝脉发社之前于论钟鼓调宫征诞降秠穈藨豆笾更冀厖泚钖昭假献俘指日外矰边干隆二十三年御制仲春社稷坛亲祀诗展币由来例仲春百年右社聿维新鸿功今古垂釐永佐配馨香蚃均处陆什三司后土食艰稼穑立烝民戊朝祭喜戊年值丰楙殷希钖祉申干隆二十四年御制社稷坛祷雨诗敢云久矣惄予心躬祷灵坛重致忱加玉义缘祈芘荫升香敬用伫居歆祝辞请命出衷曲皇乐调和冀答阴五日为期难更缓油云即待霈甘霖干隆二十八年御制仲春祭社稷坛诗春有事巡狩代仪已隔年兹当躬毖祀无任意夔虔五戊遵今古三牲卜吉蠲祝釐怀岁际回忆歉秋连益用增惭德惟祈利大田载芟诵周雅示本见真诠干隆三十三年御制仲春恭祭社稷坛诗蠲吉举禋宗春祈总为农三牲献博硕一意致虔恭问树嗤贤对苴茅罢土封戊年修戊祭丰楙吁重重干隆三十四年御制仲春躬祭社稷坛诗当春举祈祭先月沐优恩祗此诚为瑞其他非所论撰辰应上戊仰德配元坤岁岁躬承祀摅兹敬意存干隆三十八年御制仲春祭社稷坛礼成述事诗春祈秋举报秋每事行蒐以此恒躬祷原非为己求佑民宜稼穑福国遍寰陬伫俟壝门外平番俘献囚干隆四十一年御制仲春祭社稷坛礼成述事诗立社本通礼酌尸非正论戊干迎享合申岁酒浆繁五土色原备三牲博以尊崇朝值甘雨祗惧沐神恩干隆四十二年御制秋仲恭祭社稷坛礼成述事诗每岁春祈奉今年秋报承幸无值二鬴惟有祝三登壝外献功罢坛中奏乐应礼成咏良耜似续念犹兢干隆四十三年御制春祭社稷坛斋居有作去岁阙春祈其阙不可言兹当过小祥大祭躬始安预斋应从吉素衣易旧观惟是庙堂制补衣更百官对之意不怿踟蹰鼻为酸一愧非素心一伤岁月殚守礼岂易云斯即为君难臣等谨按节年祀社稷坛亲诣行礼者俱有御制诗谨绎有关纪述事实者恭载卷内余不备录天安门内两庑之北正中南向者为端门门制与天安门同门之内东西两庑各五间其北东有太庙右门西有社稷左门迤北两庑各四十二间均联檐通嵴为六科垣舍及部院府寺监朝房臣等谨按六科垣舍及部院府寺监朝房分列之制详见官署门朝房北东出者为阙左门西出者为阙右门门北东西庑各三间为王公朝集之所臣等谨按凡九卿会议拣选人员验看月官俱集阙左门下八旗都统会议俱集阙右门下午门为紫禁城正门门前左设嘉量右设日圭御制嘉量铭皇予圣祖建极宪天度律钧钟洞契元声微显阐幽何天衢亨小子缵绪寰区抚临协时月正日同律度量衡制兹法器列于大廷匪作伊述大猷敬承遵钟得度率度量成量为权舆律谐六英猗圣合天天心圣明七政是齐为万世法程如衡无私如权不凝如度节制如量祗平律得环中绍天明命永宝用享子孙绳绳我日斯迈而月斯征中元甲子干隆御铭紫禁城四门南即午门北曰神武东曰东华西曰西华四维角楼各一午门三阙上覆重楼九间南北彤扉各三十有六左右设钟鼓楼明廊翼以两观杰阁四耸左右各一阙西向者曰左掖东向者曰右掖臣等谨按午门为顺治四年建凡文武官出入由左其右门惟宗室王公得行之左右掖门各折而北不常启惟升殿视朝百官各以东西班次由掖门入殿试文武进士鸿胪寺按中式名次引入一名由左二名由右余仿此凡视朝则鸣钟鼓以为节亲祀坛庙出午门则以钟祭享太庙则以鼓如遇凯旋献俘诸大典皇上御午门楼行受俘礼午门之前凡颁朔宣旨及百官常朝俱集于此凡献俘之礼择日皇帝遣官献俘于太庙兵部官率解俘弁兵以白组系俘颈由长安右门天安门右门入至太庙街门外北面立候遣官至皆跪遣官入庙行礼复献俘于社稷坛兵部官仍以俘跪候于社稷街门外遣官诣坛行礼毕兵部官率弁兵解俘出献俘次日行受俘礼于先期工部设御座于午门楼正中至日质明内大臣率侍卫咸采服立两观翼楼阶上护军统领率护军立阶下均佩刀环卫武备院张黄盖于楼檐外銮仪卫设丹陛卤簿于阙下丹墀卤簿于阙左右门南金鼓铙歌于卤簿前乐部和声署设丹陛大乐于卤簿之末王公文武各官分班立均与太和殿大朝礼同兵刑二部尚书侍郎立于右翼丹墀卤簿外兵部官率解俘将校押俘立俟于右翼金鼓外刑部官立于兵部之次礼部堂官诣干清门请驾皇帝御龙袍衮服乘舆出宫午门鸣钟前引后扈如常仪驾至太和门鸣金鼓奏铙歌皇帝升午门楼至檐前降舆升座乐止宣旨大臣二人立于阶下鸿胪官赞排班引解俘将校进至御道西北面立乐作将校行三跪九叩礼毕退立原位受俘兵部官率将校引俘至金鼓下跪兵部尚书跪奏平定某地所获俘囚等谨献阙下宣旨大臣宣制曰所献俘交刑部刑部堂官跪领旨兵部官引俘出金鼓外交刑部官刑部官械俘出施行若得旨赦俘罪宣制释缚俘叩首毕将校引由天安门右门出丹陛大乐作王公百官各就拜位行三跪九叩礼毕乐止礼成鸣金鼓奏铙歌皇帝乘舆还宫干隆二十年御制六月十八日午门受俘诗雷霆申宿令阊阖受新俘讵乃恩全背安能诛竟逋缉凶新附奋宥命旧奸瞿白练陈班末双顽肆市衢快晴天意顺大礼众情愉益切钦心镜永怀巩帝图又御制定北将军班第遣人解达瓦齐至御午门受俘诗鸳瓦缤纷积瑞银受俘军礼举重新丹墀群辟齐肩侍白组名王系颈陈天德好生还贷死海滨多蹇又逢屯刑曹宪典聊迟待指日欧刀剚叛臣干隆二十五年御制御午门受俘馘诗函首霍占来月竁倾心素坦款天阊理官淑问宁须试骠骑穷追实可臧西海永清武大定午门三御典昭详从今更愿无斯事休养吾民共乐康干隆四十一年御制金川平定御午门受俘即事成什畏威赦罪昔己巳背德致俘今丙申真首函呈非或首生人组系是孚人陈仪凯献声灵赫偃武欢腾礼乐彬四沐天恩际时泰盈虚默念倍惶寅臣等谨按受俘献馘之礼行诸午门所以钦鸿贶崇武功也我皇上御极以来威德远扬疆圉式廓粤自乙亥剿平准部一岁而再行斯典其后庚辰底定回疆丙申讨平攒拉促浸皆递举盛仪神人胥洽恭读节年御制受俘诗原委了然仰睹圣天子抚顺锄逆不得已而用兵之至意谨备录卷内以昭盛业焉凡颁朔之礼岁以孟冬一日颁来岁十有二月之朔钦天监官设黄案于午门外正中又设二案于御道左右奉恭进皇帝时宪书于中案奉颁给王公百官时宪书于左右案陈设毕举中案由午门中门入监正监副从至太和门陈于左右阶监正等于丹墀左行三跪九叩礼毕授内务府掌仪司官奉至干清门恭进是日王贝勒贝子公以下文武百官咸朝服集阙下鸿胪寺鸣赞赞排班王贝勒贝子公序立御道上文武百官序立御道左右皆北面东班西上西班东上赞有制众咸跪宣读官西面宣制讫众行三跪九叩礼王公百官皆以次跪领遂颁布于畿甸以前民用干隆五年御制十月朔日颁时宪书诗九瀛咸奉朔四海正同文礼特遵先制时惟授大君令颁悬度地泽被鹭鸳群钦若心恒凛厘工政益勤臣等谨按御制午门颁朔诗恭载首见之篇余不备录外朝之制午门内东西两庑各二十二间皆崇基东庑之中为协和门西庑之中为熙和门门各五间东西向两庑之北正中南向者为太和门九间三门重檐崇基石阑前后陛各三出左右陛各一出门前列铜狮二其南环以金水河跨石梁五即内金水桥臣等谨按午门内东西两庑东为稽察上谕处及内阁诰敕房西为繙书房及起居注公署东南隅为内阁公署西南隅旧为国史馆今为膳房库俱详见官署门内金水桥之水由神武门西地沟引护城河水流入沿西一带经武英殿前至太和门前是为内金水河复流经文渊阁前至三座门从銮驾库巽方出紫禁城太和门左右各一门皆南向左曰昭德右曰贞度门各三间臣等谨按昭德贞度两门庑为侍卫直宿处详见官署门太和门之内东西两庑各三十二间东庑之中为体仁阁西庑之中为弘义阁东庑之北为左翼门西庑之北为右翼门各五间皆东西向臣等谨按体仁阁弘义阁两庑为内府银皮段衣及瓷茶六大库详见官署门太和殿基高二丈殿高十有一丈广十有一间纵五间上为重檐垂嵴正吻二旁吻四前后金扉四十金琐窗十有六殿正中一间设御座殿前为丹陛环以白石阑陛五出各三成列鼎十有八铜龟铜鹤各二日圭嘉量各一丹墀为文武官行礼位范铜为山形镌正从一品至九品清汉文东西各二行行十有八列于御道两旁臣等谨按康熙八年重建太和殿三十四年再建皇帝大朝御焉每岁元旦冬至万寿三大节及国家有大庆典则御殿受贺凡大朝会燕飨命将出师临轩策士及百僚除授谢恩皆御焉其元日筵宴之礼岁不常举惟干隆三年筵宴一次又十五年二十五年三十五年俱以恭遇万寿大庆举行至殿试策士则列试于殿前丹墀恭遇圜丘大祀前一日皇帝于殿内视祝版祈谷常雩大祀亦如之殿内皇上御题额曰建极绥猷联云帝命式于九围兹惟艰哉奈何弗敬天心佑夫一德永言保之遹求厥宁凡大朝之礼元日长至次日万寿圣节皆豫月由部疏请御殿受贺得旨先期戒百执事至日五鼓銮仪使率官校至太和殿前陈法驾卤簿乐部率和声署陈乐悬仪制司郎中奉在京王公百官贺表入殿内陈左楹表案内阁中书奉笔砚陈右楹案上皆退质明鸿胪官引王公暨一二品官入右翼门引三品以下官入左右掖门东班由昭德门西班由贞度门外国使臣从西班咸入就位立礼部堂官二人诣干清门奏请御殿午门鸣钟鼓领侍卫内大臣二人率豹尾班执枪侍卫十人佩刀侍卫十人立于干清门外礼部堂官二人立于干清门阶下前引大臣十人立于太和殿后阶下祗俟导引皇帝乘舆出干清门后扈内大臣二人及御前干清门侍卫从礼部堂官二人恭导由保和殿御中和殿座侍班导从官于殿前行三跪九叩礼不赞礼毕侍班官趋出各就班位立贺兴礼部堂官二人暨十大臣前导后扈如初中和韶乐作皇帝御太和殿升宝座导从官各就位立乐止銮仪卫官进至中阶之右三传鸣鞭阶下三鸣鞭退复位鸣赞官赞排班丹陛大乐作鸿胪官引王公百官各就拜位班齐赞进众进赞跪众跪赞宣表宣表官入殿左门诣表案前奉表出大学士二人同至殿檐下宣表官正中北面跪大学士二人左右跪展表乐暂止宣表官宣讫奉表还于案复位立乐作鸣赞官赞叩兴王公百官行三跪九叩礼毕乐止引退复位立次引外国使臣就拜位乐作赞跪叩兴各行三跪九叩礼毕乐止引退复位立赐群臣坐诸王公由殿左右门入大学士由殿左门入就位内大臣等各就本位立均跪行一叩礼坐赐王公以下文官三品武官二品以上暨外国使臣茶受茶及坐饮毕皆行一叩礼銮仪卫官传鸣鞭如初众皆兴阶下三鸣鞭贺兴中和韶乐作还宫乐止鸿胪官引王公百官各以次退颁诏之礼礼部鸿胪寺官豫设诏案于太和殿内左楹之南及丹陛正中銮仪卫设黄盖云盘于丹墀内龙亭香亭于午门外工部豫设金凤朵云于天安门上堞口正中设宣诏台于东第一楹设黄案于台上奉诏宣诏各官咸朝服恭俟领催耆老咸齐集天安门外金水桥南届时内阁学士奉诏至干清门恭用御宝毕奉至太和殿陈于东案皇帝御殿群臣朝贺行礼毕大学士一人入殿左门诣案奉诏由中门循左闑出至殿檐下授礼部尚书礼部尚书跪受兴由中阶左降至丹陛正中陈于案行一跪三叩礼跪奉诏兴由中阶降置云盘内礼部仪制司官奉云盘张黄盖由中道出太和门文武百官由昭德门贞度门随出诏至午门外礼部官奉云盘设龙亭内銮仪校舁亭前列御仗导引乐作礼部尚书率属随至天安门登城陈诏书于宣诏台案上文武各官于金水桥前按翼序立鸿胪官赞排班文武官按班次北面立领催耆老序立于后宣诏官登台西面立鸿胪官赞有制众皆跪宣诏毕文武各官领催耆老均听赞行三跪九叩礼奉诏官奉诏承以朵云由金凤衔下礼部官祗受仍设龙亭内銮仪校舁行前列黄盖御仗导迎乐作由大清门出至礼部礼部尚书侍郎率属跪迎于仪门陈诏于大堂行三跪九叩礼毕恭镌诏书誊黄颁行天下凡命将之礼皇帝命大将军统帅军旅择吉出师先期临轩授敕印是日銮仪卫陈法驾卤簿大将军率从征诸将咸采服集午门外内阁豫陈敕印于太和殿内东旁黄案皇帝御殿王公百官咸朝服侍班鸿胪官引大将军出左阶升至殿檐下大学士一人奉敕一人奉印出授大将军大将军跪受转授内阁官跪接毕行三跪九叩礼兴随奉敕印官降左阶出太和门中门皇帝还宫至日遣官祗告于奉先殿所司张黄幄于长安左门外设御座皇帝率大将军诣堂子行礼拜纛均如仪礼毕御黄幄升座赐大将军卮酒大将军跪受饮毕属櫜乘马文武大臣承诏饯于郊设祖帐礼兵二部堂官奉茶大将军率从征将士望阙谢恩乃率大军进发既莅营申明军令肃队启行干隆十四年御制季夏视朝诗诘旦奎中夜易阑罘罳曙色上金銮宫悬乐应林钟律拜舞班齐九品官何必舍人称绝唱所希多士副其难漫言例事鸿胪掌拱手垂衣敢自安干隆十七年御制暮春太和殿视朝诗詄荡天门开曙曦彤墀香霭露华滋礼章乐亮诚何有拱手垂衣念在兹百辟都遵博士制七言谁继舍人诗昭容已亵貂榼僭未可明廷赞盛仪干隆二十二年御制冬日视朝诗百寮剑佩集明廷班末陪臣赞谒聆黄道星辰联毕昴小阳节候霭元冥东鹣西鲽谁分域北极南荒一太宁远服迩安心敢肆敬天勤政训聪听干隆二十五年御制太和殿朝会庸作歌晨参昼会肃朝仪正殿春融赤羽旗考夏综周原旧典忧球舞籥迓新禧十年一举宁为数万国来同倍切寅吏治民生廑宵旰问方讵止借斯时祥花瑞叶玉楼栖庆恰占年景福禔耆定不期来默克安和惟是洽群黎漫陈汉殿鱼跳水却听天方凤奏西簪笔谁成元会赋持盈应悉敬弥跻干隆二十六年御制季夏太和殿视朝诗一夜阴晴云未消朝氛敛尽旭光昭或缘敬事蒙天佑虽喜宜农戒意骄恭己奉三钦扆御宅中图治慎衣宵林钟东序声韶乐应月详求律吕调干隆三十一年御制太和殿视朝诗五更微雨鸡鸣止衮衮千官肃侍仪金鼎烟中三殿曙林钟律里八音披升迁毕谢萃朝彦职贡例瞻引海夷蒇事更衣向西苑出城欲趁晓凉宜干隆三十六年御制太和殿视朝诗曈晓阙启芙蓉香拥金炉露气浓礼具以时临黼座乐鸣应月奏林钟敢云会极还归极惟奉天宗与地宗三十六年斯一志遑因日久懈虔恭臣等谨按节年视朝俱有御制诗谨绎有关纪述事实者恭载卷内余不备录干隆十七年御制御殿胪唱有作秋榜原春榜恩科乃特科慈宁欣寿永师济冀材多大对谁忠告旁求此广罗午门开詄荡日丽小春和干隆二十六年御制四月二十五日御殿传胪纪事诗雅化作人祝寿慈金阶胪唱丽晴曦既求真学颁新制亦体常情改近期公举不教存己见明扬还预定其辞西人魁榜西平后可识天心偃武时干隆三十一年御制御殿传胪诗三年一举右文仪未可寻常例视之众对策皆摅所学亲抡颂在不忘规或逢甘雨随金榜且喜微风靖彩旗必有真材济实用殷吾渴念伫于兹干隆四十六年御制御殿传胪六韵龙虎传胪唱太和晓日暾国朝经百载春榜得三元文运风云壮清时礼乐蕃载咨申四义敷奏近千言讵止求端楷所期进谠论王曾如可继违弼我心存臣等谨按节年御制传胪诗谨绎有关纪述事实者恭载卷内余不备录太和殿之后东西两庑各三十间正中南向者为中和殿纵广各三间方檐圆顶金扉琐窗各三十有四南北陛各三出东西陛各一出臣等谨按凡遇三大节皇帝先于中和殿升座内阁内大臣礼部都察院翰林院詹事府各堂官及侍卫执事人员行礼毕然后出御太和殿恭遇方泽大祀及祀太庙社稷之前一日皇帝俱于殿内视祝版亲祭历代帝王庙先师孔子朝日夕月亦如之每岁耕耤则于殿内阅视农器及谷种青箱殿内皇上御题额曰允执厥中联云时乘六龙以御天所其无逸用敷五福而钖极彰厥有常中和殿之后为保和殿九间前陛各三出与太和殿丹陛相属殿后陛三成三出北向殿左右各一门左曰后左右曰后右皆三间南向前后出陛臣等谨按每岁除夕皇帝御保和殿筵宴外藩每科朝考新进士翰林院引入殿内左右列试殿内皇上御题额曰皇建有极联曰祖训昭垂我后嗣子孙尚克钦承有永天心降鉴惟万方臣庶当思容保无疆殿后陛级迤北十余武崇基列陛南向者为干清门乃内朝正门谨详载后卷协和门东出为文华殿后为主敬殿臣等谨按文华殿门五楹南向崇阶三出九级内丹陛与露台相直台左右二出陛各十一级殿制五楹康熙二十二年重建殿内皇上御题额曰缉熙明德联曰道脉相承经籍昭垂千圣绪心源若接羹墙默契百王传屏联云讵为饰其貌还因尊所闻东西配殿各五楹东曰本仁殿西曰集义殿后殿五楹是为主敬殿凡经筵之礼以大学士尚书左都御史侍郎学士詹事充经筵讲官满汉各八人岁由部疏请得旨翰林院列讲官名具奏以满汉各二人分讲经书掌院学士暨直讲官拟篇目撰讲章奏请钦定至日黎明鸿胪官设御案于文华殿御座前南向设讲案于御案之南北向翰林院官奉讲章及进讲副本左书右经各陈于案退记注官四人立西阶下东面满讲官暨侍班之大学士吏部户部礼部尚书侍郎通政使副使詹事少詹事立丹墀左西面汉讲官暨侍班之兵部刑部工部尚书侍郎左都御史左副都御史大理卿少卿立丹墀右东面纠仪给事中御史各二人鸿胪寺鸣赞二人立侍班官稍后东西面均南上如衍圣公入觐恭遇经筵立于东班之首至时礼部堂官诣干清门奏请御经筵皇帝御常服乘舆出宫导引扈卫如常仪由后左门出左翼门至文华殿丹陛上降舆入升座记注官升西阶入立殿内右楹之西鸣赞升立东西檐下赞排班讲官暨侍班官咸就拜位北面立赞跪叩兴行二跪六叩礼毕鸿胪卿东西各一人引讲官暨侍班官分行升自东西阶满讲官由殿左门之右汉讲官由右门之左入立于东西楹之南东侍班官由左门之左西侍班官由右门之右入立于讲官后纠仪官随入立东西隅均东西面北上鸿胪卿退立于殿檐下鸣赞赞进讲满汉直讲官四人出至讲案前东班西上西班东上行一跪三叩礼复位立满讲官一人出就案左北面展讲章进讲四子书毕复位汉讲官一人趋过案左进讲如之皇帝阐发书义宣示臣工讲官暨侍班官跪聆毕兴又满讲官一人趋过案右汉讲官一人出就案右先后进讲经义毕皇帝阐发经义各官跪聆亦如之鸿胪卿引出殿至丹墀各就拜位立鸣赞赞如初行二跪六叩礼毕鸿胪卿引讲官侍班官仍升东西阶入殿内赐坐赐茶仪与常朝同臣等谨按向例经筵由部疏请今每岁皆先期奉特旨举行届期讲臣进讲皇上宣示御论诸臣跪听行礼毕以次引入殿内列坐赐茶自建设文渊阁命于阁内赐茶实稽古之荣遇也康熙二十四年定以大学士尚书左都御史学士詹事由翰林出身者充经筵讲官雍正三年谕自古修己治人之道载在经书帝王御宇膺图咸资典学我圣祖仁皇帝天亶聪明而好古敏求六十余年孜孜不倦朕幼承庭训时习简编自即位以来更欲以研经味道之功为敷政宁人之本顾以亮阴之际未举经筵今八月二十三日为释服之期尔部可择日举行经筵典礼钦此干隆五年谕经筵之设原欲敷宣经旨以献箴规朕观近日所进讲章颂扬之辞多而箴规之义少殊非责难陈善君臣咨儆一堂之意人君临御天下敷政宁人岂能毫无阙失正赖以古证今献可替否庶收经筵进讲之益若颂美过甚不能实践躬行反滋朕心之愧此后务剀切敷陈期有裨于政治学问勿尚铺张溢美之虚文而无当于稽古典学之实义钦此干隆七年谕今日举行经筵典礼礼部据向例以天雨奏请改期朕思魏文侯将出猎而雨左右不欲行文侯曰吾已与虞人期矣岂可无一期会哉乃往身自罢之夫田猎之娱尚不以遇雨失期况经筵大典业经祭告自应举行但执事诸臣例应在丹墀内行礼未免衣冠沾湿着衣雨服列班驾到即入殿进讲讲毕即奏礼成其阶下行礼殿内赐茶诸仪停止嗣后遇雨皆照此例钦此干隆五年御制秋日经筵诗皎日丽中天金风拂细旃右文遵旧制典学重经筵为进邦家彦爰咨经史诠探渊思汲古望道未忘筌制事应惟义执中犹在权心恒期洞洞志每励干干缅想万民上端资百尔贤周行须示我莫漫颂丰年干隆八年御制二月初六日经筵诗风色云容淡沲春广筵鹓侣列华茵欲衡今古惟时叙借澡身心与日新别苑漫传花似绮甫田喜积屑如银自惭致治非三五梦想萧曹房杜臣干隆九年御制仲春经筵诗讲席启文华熙春景物嘉古今学有别天地德无涯内外应非二知行要并加儒臣同坐论不觉日西斜干隆十年御制春季经筵诗棽丽翠鸾临文华广殿深三春开讲幄两序列朝簪立政思民瘼存诚励口箴岂云循典故借以澡身心黼座风扬德霞天旭散阴咨询交泰陛揖让萃儒林道岸繄常企文渊或可寻研精忆良弼孰与下砭针干隆十一年御制仲春经筵诗晴旭曈散曙寒文华广殿会衣冠从来圣道通参赞况复余衷企冶安心所会时原自易学惟行处始知难寄言鱼雅谈经侣谩作崇儒故事观干隆十二年御制仲春经筵诗讲幄启芳春文华紫禁鹓班分列进绨几一编陈治道筹教养躬行勉知仁岂惟遵典故端籍淑心身易简抽经秘从容咨席珍扩充还有待夙夜矢虔寅干隆十四年御制春仲经筵诗瑞日辉春晓不寒特开广殿集衣冠舞干未逮重华德放马何期远服安小往大来成泰运推人尽己具心官申咨鱼雅章缝侣莫作崇儒例事看干隆十七年御制春仲经筵诗间阔经筵意未安东风广厦集儒官不惟勤学因时勖要复存羊俾后观制事期无适莫见知人更念惠怀难春卿仪注百寮式讵道从容礼数宽干隆十八年御制经筵即事诗清晖玉宇宽广殿集衣冠要欲分阴惜宁同旧例看绎思还戒颂切己率知难两论虽言概吾斯意未安干隆二十一年御制仲春经筵诗泉汲灵源蕉剥芽春风又复启文华惜阴所重恒于此隔岁犹嫌忽已赊一日万几天命敕性诚明教圣功加儒冠采服鱼鱼者典学虚文莫漫夸干隆二十三年御制仲春经筵诗书文经训义揄扬鱼雅儒簪晋两行笃志近思研学问思艰图易劭农桑春台共喜时方鬯广厦宁惟例举常周孔吾师游意切推行独惭未云遑干隆二十四年御制仲春经筵诗讲学文华例仲春经书次第几端陈夫干易矣夫坤简成物知焉成己仁绎从知位中理赞参惟仰至诚神漫言故事循礼典修业辉光勉日新干隆二十五年御制仲春经筵诗文华广殿御香芬启迪畴咨大雅群讵止循名欲求实敢因戢武忘崇文飞潜动植堪观化和一慎难总属君略述会心非逞臆躬行惟是勉尊闻干隆二十六年御制仲春经筵诗和凝风日仲春初广殿文华敞碧疏经解传诠阐要道衣宽带博戒虚车人伦物理行仁义异养震为济疾徐讵曰年年遵典故化民成俗目蒿予干隆二十八年御制仲春经筵诗春风东壁启文轩书蕴经微细讨源自是鸿儒曾有诂孔怀赤子未能言咸恒实具干坤体速久惟应天地尊阐绎岂徒修令典钦哉絜矩个中存干隆二十九年御制仲春经筵诗文华春讲集群英精义嘉言与论评四海耕桑因所利万几敕毖省其成讵惟守注毋甚解亦曰尊闻在力行内外交修非二事邻哉思日赞治平干隆三十一年御制春仲经筵诗讲筵又隔一年春翰典文华举令辰缉学讵云循故事乐群相与集诸臣义无适莫惟君子福有敛敷厥庶民御论聊抒心所会斯之未信颂休频干隆三十二年御制仲春经筵诗翰典彬彬举仲春轮番进讲列儒绅诚明尽性斯先觉盛德甄心在日新严若要偕经义守同然无取颂声频撰良喜胜常年者兆启文昌壁值辰干隆三十三年御制仲春经筵诗涂蒦文华新落工讲筵辉焕柍桭红时惟长善春临仲典以兴贤岁举隆絜矩恕忠筹国治敕几兢业亮天工亲裁御论抒心会无取都俞称颂同干隆三十四年御制仲春经筵诗列筵宁祇礼文崇玩味经书义不穷毋自欺惟慎己独勖胥钦乃亮天工君臣要在交相儆心意由来本是同衍圣许教陪讲席龟哉何以继家风干隆三十五年御制春仲经筵诗儒臣广殿共云云何异书斋此乐群明物由行述虞舜养贤以及玩周文两行玉碗分茶味一对金炉袅篆纹勖在闻知致高大讵惟典故取斯勤干隆三十八年御制春仲经筵诗师古仍惟旧典式清书汉语各分曹龙香近护黄帷案鹭序双排彩袖袍好恶同民可不慎酢酬虑善敢从慆讲筵谩拟颂崇学并进知行勉正劳干隆三十九年御制春仲经筵诗朵殿彬彬群彦罗右文大典举春和两题着论宁劳我一例辍为奚示他后获先难诠以独功崇业广解休讹载咨朗诵篇章者颂语漫陈愿琢磨干隆四十年御制二月六日经筵作轻云酿雪仲春和广厦谈经儒彦罗讵曰崇文循典故欲因体道互研磨新民要在于修己惠我还须勿问他殿后文渊将建阁待成四库贮书多干隆四十一年御制春仲经筵诗经年讲席一躬临龙袖儒臣喜盍簪日丽风和春蔼吉周书鲁语义抽寻抚民时切不足志敕己惟怀无逸心后阁文渊新庆洽俾观合有共赓吟干隆四十四年御制春仲经筵诗经筵两岁阙临诸抚帙犹然意戚予况阅大祥应讲习相将精义绎经书先劳劳更期无倦上下下斯光有余着论聊因抒己见盈廷咨尔莫虚誉臣等谨按节年恭逢经筵俱有御制诗谨绎有关纪述事实者恭载卷内余不备录文华殿之东为传心殿中祀皇师帝师王师先圣先师殿之前为景行门臣等谨按传心殿东西设两角门北向者五楹为治牲所南向者三楹为景行门院东井亭一殿五楹其后祝版房三楹神厨三楹再后直房五间殿内祀皇师伏羲氏皇师神农氏皇师轩辕氏帝师陶唐氏帝师有虞氏王师夏禹王王师商汤王王师周文王王师周武王均正位南向先圣周公东位西向先师孔子西位东向每岁皇帝御经筵先遣官祗告惟干隆六年仲春经筵上亲诣传心殿行礼文华殿之后为文渊阁臣等谨按明代置文渊阁其地在内阁之东规制庳陋又所储书帙仅以待诏典籍等官司其事职任既轻散帙多有逮末叶而其制尽废遗址仅有存矣本朝定制以文渊阁为大学士兼衔第仍其名而未议建设之地干隆三十九年命于文华殿后规度方位所宜创建文渊阁用贮四库书籍凡三万六千册复谕令仿宋时三馆秘阁官制自大学士以下置领阁事二员总司典掌提举一员用资管理直阁事六员司典守厘辑之事校理十六员分司注册点验检阅八员随时点阅其阁内收发宿直诸职于内府司员笔帖式内分派掌管煌煌乎馆阁之宏规文明之盛治矣至同时并建者则有圆明园之文源阁避暑山庄之文津阁皆仿浙省范氏天一阁之制崇构而鼎峙焉凡以揽胜蓬山珍储秘籍为伊古以来所未有兹按文渊阁制凡三重上下各六楹层阶两折而上瓦用青绿色阁前甃方池跨石梁一引御河水注之阁东恭立皇上御制文渊阁记碑亭阁内设宝座恭悬御书额曰汇流澄鉴联曰苍萃得殊观象阐先天生一静深知有本理赅太极函三又联曰壁府古含今借以学资主敬纶扉名副实讵惟目仿崇文又联曰插架牙签照今古开编云气吐芳芬皆皇上御书阁后叠石为假山山后垣门一北向门外稍东设直房数楹为直阁诸臣所居恭遇经筵进讲毕圣驾亲临赐茶于殿内自干隆四十一年始遂为定制干隆四十一年六月初一日奉上谕昨四库馆进呈裒集永乐大典散篇内有麟台故事一编为宋待制程俱撰具详当时馆阁之制所载典掌三馆秘阁书籍以执政领阁事又有直秘阁秘阁校理等官颇称赅备方今搜罗遗籍汇为四库全书每辑录奏进联亲披阅厘正特于文华殿后建文渊阁弆之以充策府而昭文治渊海缥缃蔚然称盛第文渊阁国朝虽为大学士兼衔而非职掌在昔并无其地兹既崇构鼎新琅函环列不可不设官兼掌以副其实自宜酌衷宋制设文渊阁领阁事总其成其次为直阁事同司典掌又其次为校理分司注册点验所有阁中书籍按时检曝虽责之内府官属而一切职掌则领阁事以下各任之于内阁翰詹衙门内兼用其每衔应设几员及以何官兼充着大学士会同吏部翰林院定议列名具奏候朕简定令各分职系衔将来即为定额用垂久远至于四库所集多人间未见之书朕勤加采摘非徒广金匮石室之藏将以嘉惠艺林启牖后学公天下之好也惟是镌刻流传仅什之一而抄录储藏者外间仍无由窥睹岂朕右文本意乎翰林原许读中秘书即大臣官员中有嗜古勤学者并许告之所司赴阁观览第不得携取出外致有损失其如何酌定章程并着具议以闻御制文渊阁记国家荷天庥承佑命重熙累洽同轨同文所谓礼乐百年而后兴此其时也而礼乐之兴必借崇儒重道以会其条贯儒兴道匪文莫阐故予搜四库之书非徒博右文之名盖如张子所云为天地立心为生民立命为往圣继绝学为万世开太平胥于是乎系故乃下明诏敕岳牧访名山搜秘简并出天禄之旧藏以及世家之独弆于是浩如渊海委若邱山而总名之曰四库全书盖以古今数千年宇宙数万里其间所有之书虽伙都不出四库之目也乃抡大臣俾总司命翰林使分校虽督继晷之勤仍予十年之暇夫不勤则玩日愒时有所不免而不予之暇则又恐欲速而或失之疏略鲁鱼亥豕因是而生语有之凡事豫则立书之成虽尚需时日而贮书之所则不可不宿构宫禁之中不得其地爰于文华殿后建文渊阁以待之文渊阁之名始于胜朝今则无其处而内阁大学士之兼殿阁衔者尚存其名兹以贮书所为名实适相副而文华殿居其前乃岁时经筵讲学所必临于以枕经葄史镜己牖民后世子孙奉以为家法则予所以继绳祖考觉世之殷心化育民物返古之深意庶在是乎庶在是乎阁之制一如范氏天一阁而其详则见于御园文源阁之记干隆四十一年御制题文渊阁每岁讲筵举研精引席珍文渊宜后峙主敬恰中陈四库庋藏待层楼结构新肇功始昨夏断手逮今春经史子集富图书礼乐彬宁惟资汲古端以励修身巍焕观诚美经营愧亦频纶扉相对处颇觉叶名循干隆四十四年御制经筵毕临文渊阁有作文渊咫尺近文华礼蒇经筵此赐茶新署冰衔协名实待藏四库焕云霞次排虽毕事求核检校宜精期与赊伫迟功成开庆宴木天佳话更堪夸干隆四十七年御制经筵毕文渊阁赐宴以四库全书第一部告成庋阁内用幸翰林院例得近体四律首章即叠去岁诗韵长律昨春示程督迅成膏晷竟前移书多二酉本难究岁始浃旬原弗迟库四群欣瞻有蒇奉三我自凛无私繁于永乐醇于典嘉矣儒臣善副期百年礼乐合兴哉礼乐原从经史来溯此津源渊已得述兹言行德犹该共殷刘向校书志宁数相如献赋材诸子虽曾预董事祗当二宋速宾陪丙申高阁秩干歌今喜书成邺架罗宋辑明修彼有为重熙累洽此无他较其三万犹富矣即此十年讵久么鼓瑟吹笙筐将是庆兹日丽与风和从来举事待时节四库修书未预筹癸巳经营谓迟也壬寅庆落可歌不副吾志矣志诚惬励我为哉为正悠回亿四章吟翰苑即今宴祗一人留臣等谨按文渊阁御制诗谨绎有关纪述事实者恭载卷内余不备录文华殿之后西向为上驷院署臣等谨按上驷院详见官署门上驷院署又北南向为箭亭臣等谨按箭亭广五楹周以檐廊中设宝座宝座东卧碣一恭刊干隆十七年上谕干隆十七年三月二十日上谕曰朕恭阅太宗文皇帝实录内载崇德元年十一月癸丑日上御翔凤楼集诸亲王郡王贝勒固山额真都察院官命弘文院大臣读大金世宗本纪上谕众曰尔等审听之世宗者蒙古汉人诸国声名显着之贤君也故当时后世咸称小尧舜朕披览此书悉其梗概殊觉心往神驰耳目倍加明快不胜叹赏朕思金太祖太宗法度详明可垂久远至熙宗合喇及完颜亮之世尽废之耽于酒色盘乐无度效汉人之陋习世宗即位奋图法祖勤求治理惟恐子孙仍效汉俗预为禁约屡以无忘祖宗为训衣服言语悉遵旧制时时习练骑射以备武功虽垂训如此后世之君渐至懈废忘其骑射至于哀宗社稷倾危国随灭亡乃知凡为君者耽于酒色未有不亡者也先世儒臣巴克什达海库尔禅屡劝朕改满洲衣冠效汉人服饰制度朕不从辄以为朕不纳谏朕设为比喻如我等于此聚集宽衣大袖左佩矢右挟弓忽遇硕翁科罗巴图鲁劳萨挺身突入我等能御之乎若废骑射宽衣大袖待他人割肉而后食与尚左手之人何以异耶朕发此言实为子孙万世之计也在朕身岂有更变之理恐日后子孙忘旧制废骑射以效汉俗故常切此虑耳我国士卒初有几何因娴于骑射所以野战则克攻城则取天下人称我兵曰立则不动摇进则不回顾威名震慑莫与争锋此番往征燕京出边我之兵威竟为尔八大臣所累矣故谕尔等其谨识朕言钦此朕每谨读圣谟不胜钦凛感慕深惟国家开创之时我祖宗躬亲劳瘁勤求治理矩矱相传罔敢渝越以立万世之丕基至于今咸受无疆之福者皆仰遵明训所致也我朝满洲先正遗风自当永远遵循守而勿替是以朕常躬率八旗臣仆行围较猎时时以学习国语熟练骑射操演技勇谆切训诲无非率由旧章期以传之奕祀永绵福祚惟是我皇祖太宗圣训所垂载在实录若非刊刻宣示则累朝相传之家法外庭臣仆何由共悉且自古显谟令典多泐之金石晓谕群工我皇祖太宗之睿圣特申诰诫昭示来兹益当敬勒贞珉永垂法守着于紫禁箭亭御园引见楼及侍卫教场八旗教场各立碑刊刻以昭朕绍述推广至意俾我后世子孙臣庶咸知旧制敬谨遵循学习骑射娴熟国语敦崇淳朴屏去浮华毋或稍有怠惰式克钦承彝训冀亿万世子孙共享无疆之庥焉特谕钦此文华殿东稍北有石桥三过桥有殿宇三所凡大内俱黄琉璃瓦惟此用绿为皇子所居其前为王公文武大臣轮班宿卫直房臣等谨按文华殿东北度石桥为三座门东为鹰房狗房西为御马厩旧地今移厩于上驷院署之南其地皆属之文渊阁矣三座门北殿宇三所是为撷芳殿稍西夹道内为茶膳房库宇其东南一带为花马厩药房等处按鹰房狗房茶膳房花马厩药房各条俱详见官署门文华殿东南为户部内库为銮仪卫銮驾库稍北即东华门门外有下马碑石紫禁城之东门也臣等谨按东华门内稍北为国史馆旧在午门内熙和门西南后移置于此熙和门之西为武英殿规制如文华门前御河环绕石桥三殿前后二重皆贮书籍凡钦定命刊诸书俱于殿左右直房校刻装潢西北有浴德堂为词臣校书直次设总裁统之臣等谨按武英殿五楹殿前丹墀东西陛九级干隆四十年御题门额曰武英东配殿曰凝道西曰焕章后殿曰敬思东北为恒寿斋今为缮校四库全书诸臣直房西北为浴德殿即旧所称修书处也浴堂在其后西为井亭干隆三十九年御制题武英殿聚珍版十韵较辑永乐大典内之散简零编并蒐访天下遗籍不下万余种汇为四库全书择人所罕觏有裨世道人心及足资考镜者剞劂流传嘉惠来学第种类多则付雕非易董武英殿事金简以活字法为请既不滥费枣梨又不久淹岁月用力省而程功速至简且捷考昔沈括笔谈记宋庆历中有毕升为活版以胶泥烧成而陆深金台纪闻则云毗陵人初用铅字视版印尤巧便斯皆活版之权舆顾埏泥体粗熔铅质软俱不及锓木之工致兹刻单字计二十五万余虽数百十种之书悉可取给而校雠之精今更有胜于古所云者第活字版之名不雅驯因以聚珍名之而系以诗稽古搜四库于今突五车开镌思寿世积版或充闾张帖唐院集周文梁代余同为制活字用以印全书精越鹖冠体富过邺架储机圆省雕氏功倍谢钞胥联腋事堪例埏泥法似疏毁铜昔悔彼刊木此惭予既复羡梨枣还教慎鲁鱼成编示来学嘉惠志符初臣等谨按武英殿惟聚珍版蒙御题篇什今恭载卷内余不备录武英殿北为内务府公署为果房为冰窖为造办处臣等谨按内务府公署果房冰窖造办处各条俱详官署门武英殿西为尚衣监其后殿宇二层为皇子所居再西为咸安宫教习八旗大臣子弟肄业处臣等谨按尚衣监咸安宫学详官署门武英殿西咸安宫东夹道内旧时皇子所居者今为清字经馆其北有河流自西北而东南为内金水桥之经流俗称筒子河筒子河东随墙门内为三通馆又东当武英殿之后南向门内为方略馆并详官署门武英殿南为瓷器库为南薰殿干隆十四年诏以内府所藏历代帝后图像尊藏于此臣等谨按瓷器库详官署门南薰殿前卧碣一恭刊御制南薰殿奉藏图像记并御制诗御制南薰殿奉藏图像记内府藏列代帝后图像传自胜国典在有司岁以盛夏曝而庋之扃钥惟谨朕于几暇省阅内库积储敬得展观则装池之以岁久渝脱者已多矣因思我朝崇礼前代建庙京师春秋禋享且为之护陵寝禁樵苏圣贤名臣咸秩祀典凡以笃高山景行之思抒望古兴怀之慕而况流传有自缣素犹新日角珠庭冕旒秀发德容可挹英表如生其奚忍夷诸绘事供几席珍鉴者比爰命工重加装潢自太皞伏羲氏而下帝后图像为轴者六十有八为册者七为卷者三先圣名贤图册五举袭以缇锦尊藏于紫禁西南之南薰殿大学士会同领内务府王大臣等详定位置谨其籍识次第甲乙秩然有章明诸帝玉册庙中所陈当时宝为宗器者也今贮工部外库虑不免散轶附藏殿之西室俾虔视焉既竣事因备纪之勒石前荣以示帝统相承道脉斯在朕之随在尽其诚敬不敢苟且亵越有如此图像自唐宋以下缺十之二三溯而上之存者仅矣时久而易晦幸其存也可弗保持使可及久欤缺者弗复追补远无征也惧失真也以致慎也干隆十四年御制诗朕既藏历代帝后名臣像于南薰殿为文以记之并成是诗写照应非古羲轩谁所传俨兹瞻日角敬与保天全暑雨宁侵幌薰风尚入弦睪然兴景仰筹治勉勤干臣等谨按南薰殿历代帝后名臣像御制诗恭载卷内余不备录武英殿西为御书处凡御书法帖皆于此镌刻稍北西华门门外有下马碑石紫禁城之西门也臣等谨按御书处详官署门干清门广宇五楹中门三陛三出各九级前列金狮二皇帝御门听政则于门下陈设御座黼扆部院以次启事内阁面承谕旨于此凡召对臣工引见庶寮俱由门之右门出入内廷行走之大臣官员俱得由之凡御门听政之礼先期内阁得旨传知各部院官至日黎明咸集俟侍卫传旨宣入乃鱼贯以进皇帝升座记注官由西阶升翰林科道至西阶下咸就位立部院奏事官由东阶升尚书一人奉疏折旋而西余入就位面西跪奉疏者至正中北面进诣黄案前跪恭设于案兴少退趋至左楹转入班跪奏某事毕兴少退循东阶左降其次各班依序进奏如前仪吏部引见各部院属官毕退内阁侍读学士二人升东阶诣案前跪奉奏疏退降阶翰林科道暨侍卫皆退大学士学士升自东阶以次跪御榻之左西面北上记注官进立御榻之右满内阁学士一人奉折本至黄案前北面跪奏每奏一事皇帝降旨大学士学士承旨讫兴由东阶降记注官由西阶降皇帝还宫皆退圣祖仁皇帝御制宫门听政示阁部诸臣诗中书天下本六官庶寮首丝纶委寄隆分职慎所守上相列天阶喉舌管北斗干象方昭垂古来讵虚受轩皇置六相姬文择四友得人邦乃昌此事谅非偶曰予既寡昧欿然谢哲后听政日不遑望道远何有启沃借臣邻匡赞资左右虽云际升平民物岂康阜图终贵谨始治安莫予狃广业惟克勤励精期永久作诗一相勖敬哉庶无负干隆十二年御制御门诗凌晨御内朝咨采接群彦嘉言孰予告庶政惟尔赞稍释望雨愁未惬求治愿周公古元哲犹坐以待旦钦哉与日深敢恃天恩眷干隆十六年御制御门日作敕几咨卿尹宅俊引庶士勤政勉居诸家法匪今始琐禁及林苑一例无二理作所凛书义行健玩易旨御门实旧典孜孜廑治体雨后晓气清殿阁薰风美庶务既裁繁独对亦察迩傍午试豫游观农心为喜闰月不闰节龙舟闹可已干隆二十一年御制御门口号御门六部奏封章进止畴咨不厌详一日万几宁止是要因爱礼亦存羊干隆三十一年御制御门口号折本积黄扉明庭待指挥每因遵典故益切慎几微绥屡心诚慰持盈意敢违如云虞谷贱进退定何依干隆四十三年御制御门日作廿七月中简吉礼御门御殿例无刊敕几以此实政系修典宁其虚数观却有待仪节相预每看背本省郎难临轩降旨惟清语法祖由来见一端臣等谨按节年御门御制诗谨绎有关纪述事实者恭载卷内余不备录又按会典凡恭遇斋戒之日太常寺进铜人陈于干清门扉左干清门之旁左为内左门右为内右门军机大臣南书房翰林内务府大臣官员出入亦得由之墀下东出者为景运门西出者为隆宗门皆五楹门各三内左门之东内右门之西周庐各十二楹东为文武大臣奏事待漏之所西为侍卫房及内务府军机处直舍皆南向其南相对周庐各五东为宗室王公奏事待漏之所西为内繙书房臣等谨按内左门外内右门外南北向各直庐皆干隆十二年建干清门之内为干清宫皇帝召对臣工引见庶寮皆御焉宫广九楹深五楹正中设宝座左右列图史璇衡彝器殿前露台列龟鹤各二晷影嘉量各一宝鼎四中为甬道与干清门相属左右丹陛南出者二东西出者各一东西丹陛之下有文石台二上安设社稷江山金殿臣等谨按干清宫顺治十二年建康熙八年重建宫内恭悬世祖章皇帝御笔额曰正大光明圣祖仁皇帝恭跋云皇考世祖章皇帝御笔正大光明四字结构苍秀超越古今仰见圣神文武精一执中发于挥毫之间光昭日月诚足媲美心传朕罔不时为钦若敬摩勒石垂诸永久为子孙万世法康熙十五年正月吉旦恭跋两楹恭悬圣祖仁皇帝御书联曰表正万邦慎厥身修思永弘敷五典无轻民事惟难北两楹皇上御书联云克宽克仁皇建其有极惟精惟一道积于厥躬圣祖御制干清宫读书记二帝三王之治敻然尚矣后之人兴于千百世之下而欲遐稽往烈以为多闻畜德之资非载籍是赖厥道无由顾载籍极博大而道德之浅深政理之因革小而声名度数采章文物之繁靡弗该也靡弗悉也若徒习其文词侈其浩博而不深考其道法之大原得诸心而致诸用古人之言皆陈迹耳于我何与焉朕自冲龄性耽学问践阼迄今罔自暇逸未明求衣待旦视事讲臣执经群工入奏未尝一日不与相接既退裁决庶务披览章疏有间则书册翰墨之外无他嗜好端居干清宫取六经之书发而读之以求契夫古圣人之心将以致其用而未能也又上下古今盱衡数千载思昔人之所以致其用者而求之乎纪志表传编年纪事之文将以考其用而知其心之所存朝斯夕斯怡然忘倦盖浩乎其未有涯悠然其未有艾也比者海宇乂安国家闲暇而风俗人心未能登进淳良聿臻上理每一念之悯然于怀将以得之于心者而实致诸用焉积晦明阅寒暑展卷吟诵神理渊穆如晤古人夫干为健天得一以清所贵执中而建极也自强不息以希天逊志好学以希圣朕虽不敏讵弗勉旃又圣祖御制宝座五屏风铭惟天聪明惟圣时宪惟臣钦若惟民从乂首出庶物万国咸宁恺悌君子四方为则功崇惟志业广惟勤知人则哲安民则惠皇上御制干清宫五屏风铭予年十二时始解文义每侍皇祖于干清宫得瞻御座后屏风集诸经铭语即知综括治道无遗而为君者必如是然后可谓尽君道也践阼后益用以自励思欲衍绎诸句各为一铭而理精义博日引月长三十六年于兹予亦六旬有一矣昔卫武公作抑戒老而自警也予侍圣母不宜言老而自警之意则不可无夫此集诸经语谁不能成诵然言之易而行之难语云适百里者半九十里苟所行不符乎所言予愧不滋甚哉铭曰自我民听天以为聪自我民视天以为明无曰高高在上惟命不于常奈何弗敬夙夜不遑纯佑惟休惟恤亦无疆粤我列祖宪天惟圣宅中图治敬胜义胜允兹克明佛时仔肩以似以续惟曰欲至于万年予有股肱子有心膂恤小民之依惟予与汝曰惟钦哉厥钦匪从陈善弼邪无私则公至弱而不可胜至愚而不可欺心焉怀保庶其从治厥类有四厥数无万暑雨祁寒曰咨曰怨思艰图易遹求厥宁用顾畏于民岩遹观厥成百姓注耳目一人孩之万几凛旦明一人裁之恶乎危于不知恶乎失于好逸恶乎损招于矜骄人莫不衣食也足之则宁民犹水也澄之则清使菽粟布帛如水火亦其难矣岂可虚诩升平和乐且湛君子之恺平易近民君子之悌君子终日干干体仁长人大都为为君者而言譬如北辰居其所而众星拱之德斯要矣为则者心诚奉之苟失其德孰与为则戒之慎之斯焉惕息在昔文王即康功田功志廑惠鲜受命惟崇诘戎固要黩武非贤以是为功失之天渊曰宵衣岂诚宵衣乎曰旰食岂诚旰食乎即诚宵旰而心不在焉亦得谓之真勤乎君者臣之师乎将以督人而己固可遗乎为君奚难难于知人唐虞已然而况而今忠邪莫辨善恶纷陈貌不易察心更难谌量材授职各有分司广谘博访或称不知在彼则可在我则迟蒿目焦心分忧其谁三代以下治世常稀其故云何安民莫为安民若何莫如惠施惠心弗问元吉易辞又御制宫殿四铭宫殿者所以受之祖考传之子孙建极抚辰以治四海且鸿称煌煌顾名思义常恐羞之共视盘盂几杖日用之物不綦重乎因读韩愈五箴有警仿其体为四铭焉大哉至健纯粹而精昭昭成象荡荡难名四德嬗用六位时乘静专动直资始大生我祖我考奉是丹楹五福敷钖万国咸宁敢恃崇居惴惴矜矜益慎体干惟皇永清万物致养是曰厚坤安贞广大配天为元昔在盛京清宁正寝建极熙鸿贞符义审思媚嗣徽松茂竹苞神罔时恫执豕酌匏广博无疆黄中正位以继以绳惟曰欲至于万世四德何以首无四时何以首春仁者人也要莫大于亲亲刑寡妻以至兄弟民同胞而物吾与皆由此施关痛痒而肫肫然其所包者广是以孔子对门人之问不同而莫非由己之所存人尽宜勉又何况乎为君吾用是居昭仁之殿憷然惟恐有愧乎斯言求全之毁吉德也辩之不已是惑也不虞之誉凶德也居之不疑是惑也知惑不为直言其来知惑而为谀言其滋谀滋悔生直来其亨宜已而辩汝奚为善宜疑而居汝惑奚祛屏乎营乎其思德之所宏乎臣等谨按宫殿四铭恭绎御制序文体制本相连属未便分析编载今谨备录于干清宫卷内至宫殿各条制度仍另详后卷圣祖御制元夜与诸王宴干清宫诗今夕丹帷宴联翩集懿亲传柑宜令节行苇乐芳春香泛红螺重光摇绛蜡新不须歌湛露明月足留人世宗御制恭侍干清宫诗殿阁参差际碧天玉阶秋色静芊绵云开北阙祥光满雨过西山霁色鲜宝座金炉香霭霭彤墀仙掌露涓涓承颜频荷温颜接凛惕趋跄绣扆前皇上御制九日干清宫侍宴恭纪诗绣错仙枝焕彩霞重阳侍宴佩萸华笺分御笔亲标韵席撤皇恩别赐瓜一德赓歌仁寿世太和景象圣人家献诗爵跃追天保宴毕归来日未斜臣等谨按御制九日干清宫侍宴诗载于乐善堂集兹恭录卷内干隆四年御制新正二日召集群臣于干清宫赋柏梁体诗朕既首倡又成七言一章泰交堂陛列鸳联日暖彤墀淑景鲜祇以赓歌鸣喜起非夸宴乐沸丝弦觞浮柏叶添吟兴笔洒琼华映绮筵更庆元正飘六出又增新瑞纪瑶编臣等谨按干清宫筵宴御制诗谨绎有关纪述事实者恭载卷内余不备录又按向例元旦宴诸王于干清宫次日宴群臣自干隆二十四年以后皆于上元后一日赐群臣宴于圆明园惟诸王仍筵宴于干清宫如旧仪干清宫之东为昭仁殿臣等谨按昭仁殿内恭悬皇上御书额曰天禄琳琅联曰风奏南薰调玉轸霞悬东壁灿瑶图殿后西室联曰有秋历览登三辅旰食惟期协九经又联曰独喜惜阴澄静照更因稽古契遐心室之北额曰慎俭德联曰亦曰钦哉贯谟典允惟难矣作君师又联曰琼枝春意足缥帙古香多皆御书又按昭仁殿御制铭已恭载前卷干清宫条内兹不复缀圣祖仁皇帝御制昭仁殿诗雕梁双凤舞画栋六龙飞崇高惟在德壮丽岂为威干隆十二年御制昭仁殿诗干清官之东簃为昭仁殿皇祖在御时日夕寝兴之温室也朕弗敢居焉乃贮天禄琳琅宋元镌本于内时一徘徊曷胜今昔之思芸帷木榻想贻淳圣日常悬丽柍桭六十一年滋惕息百千万世永昭仁好书敢谓承先志新德惟期澡我身檐向周庐列书室每闻占毕达枫宸臣等谨按昭仁殿御制诗恭载首见之篇余不备录干清宫之西为弘德殿臣等谨按弘德殿内恭悬皇上御书额曰奉三无私联曰二典三谟法尧舜之道五风十雨协天地之心殿后额曰太古心皆御书东室阁上恭悬世宗宪皇帝御书联曰惟以一人治天下岂为天下奉一人皇上御书联曰九畴勤省岁万宝协书云阁下联曰得句因新意耽书是宿缘又联曰墨汁润分瑶草绿篆文清带笔花香后室额曰怀永图联曰云霞纷绮丽文物共葳蕤又联曰心爽天宇豁情欣理境融皆御书又按御制弘德殿铭已恭载前卷干清宫条内兹不复缀干隆六年御制弘德殿诗高阁传银箭朝暾散绮疏忧心周蔀屋岂隔九重居臣等谨按弘德殿御制诗恭载首见之篇余不备录干清宫之东庑内直庐三楹臣等谨按内直庐恭悬圣祖御书额曰御茶房内直庐稍南为端凝殿臣等谨按端凝殿恭悬圣祖御书额曰执事圣祖御制端凝殿斋居诗肃肃群籁屏袅袅炉烟舒诹日躬禋祀濯祓临斋居辉辉阁西日流影照绮疏坐久微风来泠然吹衣裾霁心观万象默见天地初感神在至諴宁俟灌鬯余端凝殿南为旧设自鸣钟处臣等谨按旧设自鸣钟处恭悬圣祖御书额曰敬天皇上御书联曰帘萦香篆斋心久座殷钟声问夜遥旧设自鸣钟处又南东出者为日精门门之南为御药房臣等谨按御药房恭悬圣祖御书额曰药房曰寿世御药房南一室奉至圣先师及先贤先儒神位臣等谨按奉至圣先师室恭悬皇上御书额曰与天地参联曰开洙泗心传圣由天纵集唐虞道统德合时中奉至圣先师室转南向北者为上书房皇子皇孙肄业处也臣等谨按上书房恭悬世宗御书联曰立身以至诚为本读书以明理为先皇上御书额曰养正毓德联曰念终始典于学于缉熙单厥心皇上御制上书房恭纪诗己酉冬十一月二十一日皇父御书立身以至诚为本读书以明理为先一联恩赐悬挂书斋以寓训诲至意恭纪文明雅化敷重译咫尺奎章贲玉除妙义只须十四字至言已胜万千书天颜有喜龙鸾动缃案承恩雨露舒从此就将当益奋敢违提训负居诸臣等谨按御制上书房恭纪诗载于乐善堂集兹恭录卷内干隆七年御制壬戌仲冬御门后至上书房因示弘瞻辈诗缃帙芸编散古香经帷旧学重商量忧心未释敕几暇乐志旋生味道长缇室灰飞新景物琐窗日上昔年光吟余改抹前题句未得筌蹄顿两忘臣等谨按上书房御制诗谨绎有关纪述事实者恭载卷内余不备录干清宫西庑向东与端凝殿相对者为懋勤殿臣等谨按懋勤殿恭悬皇上御书额曰基命宥密圣祖仁皇帝冲龄曾读书于此今为懋勤殿翰林侍直处凡图史翰墨之具皆贮焉每岁秋谳时刑科覆奏本上皇上御殿亲阅招册内阁大学士学士及刑部堂官面承谕旨于此圣祖御制懋勤殿读尚书至无逸篇有作诗元化斡四运淑景催芳年干干总万几寸阴惜屡迁绨几散瑶帙阿阁扬炉烟澄怀求至理孔壁存遗编公旦训无逸则古多所宣言念小民依田功稼穑先天命良匪易敬德省厥愆法戒备近王炯炯斧扆前寤寐希古人千祀精意传端居不遑暇三复期勉旃懋勤殿南为批本处臣等谨按批本处恭悬圣祖御书额曰慎几微凡内阁拟票本章俱经本处进呈御览然后票写清文交阁批本处又南西出者为月华门门之南为内奏事房臣等谨按每日内外臣工所进奏章由外奏事诸臣接入于此交内奏事进呈得旨后仍由此交出奏事房转南向北者为南书房臣等谨按南书房为内廷词臣直庐南书房之东为宫殿监等办事处臣等谨按宫殿监等办事处恭悬圣祖御书额曰敬事房昭仁殿之左东出者为龙光门弘德殿之右西出者为凤彩门干清宫后为交泰殿臣等谨按交泰殿渗金圆顶制如中和殿殿内恭悬圣祖御书额曰无为皇上御书联曰恒久咸和迓天休而滋至关雎麟趾立王化之始基殿中设宝座左安铜壶刻漏右安自鸣钟国朝御用宝玺二十有五俱尊藏于殿中皇上御制宝谱序国朝受天命采古制为玺掌以内阁承收以宫殿监正袭以重惸承以髹几设交泰殿中以次左右列当用则内阁请而用之其质有玉有金有旃檀香木玉之品有白有青有碧纽有交龙有盘龙有蹲龙其文自太宗文皇帝以前专用国书既乃兼用古篆其大小自方六寸至二寸一分不一尝考大清会典载御宝二十有九今交泰殿所贮三十有九会典又云宫内所贮者六内库收贮者二十有三今则皆贮交泰殿数与地皆失实至谓皇帝奉天之宝即传国玺两郊大祀及圣节宫中告天青词用之此语尤诞谬大祀遵古礼用祝版署名而不用宝圣节宫中未尝有告天事或道箓祝釐时一行之亦不过偶存其教耳未尝命文臣为青词亦未尝用宝且此玺孰非世世传守而专以一宝为传国玺亦不经盖缘修会典诸臣无宿学卓识复未曾请旨取裁只沿明时内监所书册档承讹袭谬遂至于此甚矣记载之难也且会典所不载者复有受命于天既寿永昌一玺不知何时附藏殿内反置之正中按其词虽类古所传秦玺而篆法拙俗非李斯虫鸟之旧明甚独玉质莹洁如截肪方得黍尺四寸四分厚得方之三以为良玉不易得则信矣若论宝无问非秦玺即真秦玺亦何足贵干隆三年高斌督河时奏进属员浚宝应河所得玉玺古泽可爱文与辍耕录载蔡仲平本颇合朕谓此好事者仿刻所为贮之别殿视为玩好旧器而已夫秦玺煨烬古人论之详矣即使尚存政斯之物何得与本朝传宝同贮于义未当又雍正年故大学士高其位进未刻碧玉宝一文未刻则未成为宝而与诸宝同贮亦未当朕尝论之君人者在德不在宝宝虽重一器耳明等威征信守与车旗章服何异德之不足则山河之险土宇之富拱手而授之他人未有徒恃此区区尺璧足以自固者诚能勤修令德系属人心则言传号涣万里奔走珍非和璧制不龙螭篆不斯籀孰敢不敬信承奉尊为神明故宝器非宝宝于有德古有得前代符宝君臣动色矜耀侈为瑞贶者我太宗文皇帝时获蒙古所传元帝国宝容而纳之初不借以为受命之符由今思之文皇帝之臣服函夏垂统万世在德耶在宝耶不待智者而知之矣善夫唐梁肃之言曰鼎之轻重玺之去来视德之高下位之安危然则人君承祖宗付畀思以永膺斯宝引而勿替其非什袭固守之谓谓夫日新厥德居安虑危凝受皇天大宝命则德足重宝而宝以愈重玺玉自古无定数今交泰殿所贮历年既久纪载失真且有重复者爰加考正排次定为二十有五以符天数并着成谱而叙其大指如此又御制刻漏铭粤昔重黎分司地天迎日揆景举分测辰明时敬授钦若昊干予承百王省岁祈年齐政协纪命彼畴人徼宫戒井斟衡酌权范金规木制兹漏莲玉注金筒水火燥寒协其高卑别以方圆九十六刻成一日焉视彼阳晷明晦无愆较自鸣钟淫巧徒传摄提有纪孟陬用平于以考时寝兴慎旃于以熙绩勤民礼贤业业兢兢俯察仰观器与道偕是验是虔作铭垂诫贻百曾元交泰殿两庑间左出者为景和门右出者为隆福门殿之后为坤宁宫臣等谨按坤宁宫顺治十二年建殿广九楹殿之东暖阁恭悬皇上御书联曰天惟纯佑命俾尔戬谷百禄是荷民其敕懋和绥以多福万国咸宁阁上额曰福德相联曰功德庄严辉宝月薰闻安乐引祥风阁下东室额曰紫垣西室联曰斯干咏松竹天保颂升恒皆御书又按御制坤宁宫铭已恭载前卷干清宫条内兹不复缀干隆十七年御制小除夕坤宁宫作喜气鬯宫寮迎除先颂椒从来称五祀不觉到今宵爆引云车上天临绛节朝诚祈讵私祷六幕愿均调臣等谨按坤宁宫御制诗恭载首见之篇余不备录坤宁宫左为东暖殿右为西暖殿臣等谨按东暖殿西暖殿与昭仁弘德二殿相对俱康熙三十六年建东暖殿之东为永祥门稍北为基化门俱东出西暖殿之西为增瑞门稍北为端则门俱西出坤宁宫之后北向正中为坤宁门门外即御花园左曰琼苑东门右曰琼苑西门臣等谨按御花园内珍石罗布嘉木郁葱又有古柏藤萝皆数百年物干隆九年御制仲春御花园作秾春何处归来早堆秀山前绛雪轩已许游蜂依蕊簇未教新燕傍枝翻周阿玉树斜临榭放熘金波曲抱源渴望甘膏疏宴赏休言树背有丛萱干隆十一年御制咏御花园藤萝诗禁松三百余年久女萝施之因亦寿每携春色见薰风似顾杏桃开笑口或苍或艳虽不伦齐年恰比列仙真窥户小儿发已雪双成绰约犹娇嫔蜂衙蝶阵年年判兔葵燕麦何须叹清和沐雨影亦鲜便入虾须上龙案昼长几暇倚玫除南亩初沾忧虑舒却忆风人善体物匪伊垂之带有余干隆十四年御制御花园古柏行摛藻堂边一株柏根盘厚地枝天八千春秋仅传说厥寿少当四百年御园松柏森森列居然巨擘标苍颜粗皮硉兀心不死倚壁如拍洪崖肩左日右月为两目春草秋花参四禅仙人炼气不炼肉形若藁木神乃全昔者公旦象六爻是为九二见在田又如瑶池会王母赤松子应领群仙韦偃直干不可得而今谁者以神传洪宣承平此曾阅甲申桑海无还丹乔木颇与世臣类作歌讵止斐鸿篇臣等谨按御花园御制诗谨绎有关纪述事实者恭载卷内余不备录御花园正中为天一门臣等谨按天一门前列金麟二天一门北南向为钦安殿臣等谨按钦安殿祀元天上帝殿内恭悬皇上御书额曰统握元枢中顶安渗金宝瓶殿前方亭二钦安殿东稍北叠石为崇山山正中有石洞臣等谨按石洞门颜曰堆秀左侧恭镌皇上御书云根二字崇山巅有亭曰御景亭山之东为摛藻堂臣等谨按摛藻堂向为藏弆秘籍之所以经史子集四部分置干隆三十八年命汇集四库全书复命择其尤精者录为荟要计一万二千册于堂内东西增置书架庋弆仍依四库之序恭悬御书额曰摛藻抒华联曰庭饶芳毯铺生意座有芸编结古欢西室门外联曰左右图书静中涵道妙春秋风月佳处得天和门内额曰宿凤联曰从来多古意可以赋新诗皆御书干隆十四年御制摛藻堂诗文轩构琼苑仙柏荫广宇题额纵自今考迹亦云古芸编贮万卷牙签分四部淡泊以怡情节俭斯贻祜掞毫戒丽妍守器怀神巨卑兹力沟洫无间惟称禹干隆四十三年御制题摛藻堂诗全书收四库荟要稡其精事自己巳兆工今戊戌成于焉适枕葄亦欲励尊行设曰资摛藻犹非识重轻臣等谨按摛藻堂御制诗谨绎有关纪述事实者恭载卷内余不备录摛藻堂东为凝香亭堂前有池池上为浮碧亭亭之南为万春亭再南向西者为绛雪轩臣等谨按绛雪轩前多植海棠轩内恭悬皇上御书额曰视履考祥联曰东壁焕图书琳琅满目西清瞻典册经纬从心右室联曰树将暖旭轻笼牖花与香风并入帘内室联曰花初经雨红犹浅树欲成阴绿渐稠皆御书干隆十五年御制绛雪轩海棠诗丹沙炼就笑颜微开处春巡恰乍归暇日高轩成小立东风绛雪未酣霏评香花国休嫌细选色唐宫不碍肥料量韶光思护惜珠帘四面巧成围干隆三十二年御制绛雪轩诗绛雪百年轩五株峙禁园元霜宝为伴玉宇额犹存岂必芳华对常看逸韵骞培根真是瑞色泽那堪论干隆三十五年御制绛雪轩即景诗御花园赏万几闲滕六飞祥意不悭真瑞喜犹逢腊后虚名何必取兼山鼎瓯烹瀹韵诚惬筐筥扫收事已闲松柏可培海棠否性殊贞脆识其间臣等谨按绛雪轩御制诗谨绎有关纪述事实者恭载卷内余不备录绛雪轩南即琼苑东门臣等谨按琼苑东门详见前钦安殿西稍北为延晖阁臣等谨按延晖阁上恭悬皇上御书额曰凝清室东间联曰雪朗西山送寒色花辉东壁发生馨阁下联曰丽日和风春淡荡花香鸟语物昭苏又联曰锦座凝香花敷春苑丽晴窗挹翠霞带晓屏舒皆御书干隆二十六年御制延晖阁春望诗禁林崇阁枕红墙暇日登临喜载阳北户景山秀堪揖南墀古柏俨成行宫庭基业期恒固帝里枢机协大当累洽百年诚富庶持盈惟是敬为防臣等谨按延晖阁御制诗恭载首见之篇余不备录延晖阁相对为四神祠阁西为位育斋斋西为毓翠亭斋前有池池上为澄瑞亭即亭为斗坛亭南为千秋亭又南为养性斋臣等谨按养性斋东向者七楹南北向相接者各三楹皆有楼楼上正中恭悬圣祖御书额曰飞龙在天左室联曰心迹只今偏爱澹诗情到此合添幽又联曰一室虚生无限白四时不改总常青右室联曰自是林泉多蕴借依然书史得周旋又联曰日永亭台爽且静雨余花木秀而鲜皆圣祖御书楼下正中恭悬皇上御书额曰居敬存诚联曰体道鸢鱼看活泼消闲书史挹菁英又联曰暇当绨几身聊憩景入纱疏意与存北楼下东向额曰悦心颐神联曰古香研道秘新藻发春妍南楼下东向联曰四季风光无尽藏百城古帙有余馨皆御书养性斋南即琼苑西门臣等谨按琼苑西门详见前钦安殿后为承光门北向列金象二左为延和门右为集福门东西向正中为顺贞门其北相对为神武门门外有下马牌石即紫禁城北门也日精门东为东一长街南即内左门中为近光左门北为长宁左门稍北而西即琼苑东门由近光左门而北向西之门凡三曰咸和左门广生左门大成左门咸和左门东相对为景曜门中间南向者曰景仁门门内为景仁宫臣等谨按景仁宫顺治十二年重建前殿恭悬皇上御书额曰赞德宫闱广生左门东相对为履和门中间南向者曰承干门门内为承干宫臣等谨按承干宫顺治十二年重建前殿恭悬皇上御书额曰德成柔顺后殿联曰三秀草呈云彩焕万年枝茂露香凝大成左门东相对为凝瑞门中间南向者曰钟粹门门内为钟粹宫臣等谨按钟粹宫顺治十二年重建前殿恭悬皇上御书额曰淑慎温和联曰篆袅猊炉知日永风清虬漏报春深钟粹宫之东为东二长街南则麟趾门北则千婴门街东与景曜门相对者曰凝祥门再东为昭华门中间南向者曰延禧门门内为延禧宫臣等谨按延禧宫康熙二十五年重建前殿恭悬皇上御书额曰慎赞徽音东二长街之东与履和门相对者曰德阳门再东为仁泽门中间南向者曰永和门门内为永和宫臣等谨按永和宫康熙二十五年重建前殿恭悬皇上御书额曰仪昭淑慎东二长街之东与凝瑞门相对者曰昌祺门再东为衍瑞门中间南向者曰景阳门门内为景阳宫臣等谨按景阳宫康熙二十五年重建前殿恭悬皇上御书额曰柔嘉肃敬后殿联曰古香披拂图书润元气冲融物象和东室联曰生机对物观其妙义府因心获所宁西室联曰蜃窗日朗兰喷雾鸡树风轻玉霭春又联曰书圃礼园无斁好瓯香研净有余欣皆御书其后殿因鉴定内府现藏之宋高宗所书毛诗及马和之所绘图卷合箧弆藏御题额曰学诗堂并御制学诗堂记御制学诗堂记子曰小子何莫学夫诗于伯鱼之过庭也曰不学诗无以言学诗尚矣然学诗者岂以骈四俪六叶声韵练词藻为能尽诗之道哉必于可兴可观可群可怨事父事君之大端深入自得然后蕴诸内则心气和平发诸外则事理通达于是言之文而行之远不读关雎麟趾不能行周官法度是则有天下国家者尤不可不学诗也宋高宗命马和之为毛诗全图自书经以配之间亦有孝宗书岂和之始事于建炎而蒇功于干道阜陵补书以卒成之乎历年既远散失者多其在内府已登诸石渠宝笈书者凡九卷书成之后续得者又八卷而以新证旧乃知向所藏或失之精核者凡五卷夫真者既知其醇则赝者宜去其疵于是萃前后可信为真者都为一笥别藏于景阳宫后殿而名之曰学诗堂后或有所得将以是证之而归其笥焉各卷并为题识书之以传信永世卷之甲乙以风雅颂为次第而不计书经者之前后其已登石渠宝笈今订为讹之五卷则仍其旧亦各为识语书其后夫高孝两朝偏安江介无恢复之志其有愧雅颂大旨多矣则所谓绘图书经亦不过以翰墨娱情而已岂真能学诗者乎诗曰高山仰止景行行止惜乎吾不能揖让于清庙明堂之间也干隆三十六年御制学诗堂诗正月五日重华宫茶宴廷臣及内廷翰林等适新题学诗堂用以联句并成是什东壁图书贮景阳新颜后殿学诗堂缘收赵宋君臣迹企想姬周礼乐场真弆宁夸多乃富赝祛无碍论从详相于有咏仍联席可识不为犹面墙初韶茶宴例重华汲古敦今亦孔嘉六义具存欣有绎一言以蔽曰无邪蚖膏鹤焰嫌频俗琅碗球盘颇近奢商榷莫非风雅颂左厢直拟郑元家臣等谨按学诗堂御制诗恭载首见之篇余不备录景阳宫之东有小长街街南向东直出者为苍震门街东为内库房其北向西者为钦昊门门中向南为天穹门门内为天穹宝殿臣等谨按天穹宝殿祀昊天上帝殿内恭悬皇上御书联曰无言妙化资元始不已神功运穆清千婴门之北有殿宇五所所谓干东五所也日精门长街之南向东为仁祥门再东相对为阳曜门正中为斋宫臣等谨按雍正九年建立斋宫凡南郊北郊及祈谷常雩大祀皇帝致斋于此前殿五楹中设宝座恭悬御书额曰敬天联曰克践厥猷聪听祖考之彝训无斁康事先知稼穑之艰难东暖阁联二一曰天道钦崇永保命万几敕毖屡省成一曰一念纯诚昭格本万缘清静旦明中西暖阁联曰皓月空悬心镜朗妙云拥护智珠圆皆御书后殿恭悬御书额曰孚颙殿又额曰庄敬日强联曰慎独谨几旦明怀帝载思艰图易宵旰念民依东室联曰一编金鉴怀无逸五夜铜签警未央西为寝宫恭悬御书额曰敬止联曰午夜端居钦曰旦寅衷昭事格维馨又联曰洗心宥密钦羲传致德精明禀礼经又联曰吉蠲致敬先三日昭格维诚矢一心皆御书世宗宪皇帝御制冬至斋宫诗晨曦炯炯洁斋宫一缕炉烟散绮栊暖气潜回葭管律早梅先绽玉阶风中孚默契天人理来复明彰造化功漫道书云成故事精禋惟借寸心通凌寒松柏耐严冬带月寒霜度禁钟午夜无眠思戒凛诘朝崇祀务斋恭初阳鼓动开三殿万象昭回映九重嘉节届临生意始虔祈上帝惠吾农干隆三年御制冬至斋居偶阅旧稿志怀静听迢迢宫漏长斋居暂屏万几忙那无诗句娱清景恰有梅梢送冷香案积陈编闲检点志期旧学重商量灰飞子夜调元律又喜天心复一阳干隆七年御制斋宫诗六章章十四句有侐斋宫翼翼沈沈穆穆皇考心圣祖之心丕冒万宇上帝是钦维日南至郊祀孔临迁坐变食在悬无音凝祉受釐俨若帝歆来戒来斋用凛难谌龙塞之山储有良材乃浮于川达帝京不迟爰经爰营载筑载培命彼大匠绳尺是依其柱维楠其桷维柏不文不镂海望所作既底厥法载观其落猗与煌与天辟之宇郁嵂觚棱贝箔珠户枚枚岩岩在干清宫左有丹其楹有青其琐既深以严亦安而妥不敞不轩周庐绵绵曰维亿年利我后人昔在圣祖心斋肃肃考建兹宫匪夸华屋致洁致诚毋疏毋黩律中黄钟一阳始复将事大祀心乎穆穆爰即而斋爰薰而沐瞻仰昊穹以集厥福自古建章万户千门亦有大夏嶊泚成观彼何为兮此则可原匪以富而侈匪以饰而繁制朴而浑居兹敬存有堂则明有室则温我后子孙永保斯孔安永言保之戒彼崇台我宅是宇心乎我思我祖我考廓此丕基我曷承之俾堂构是贻天飨惟诚民归惟慈惟慈惟诚匪以伪为我后子孙尚克念兹干隆八年御制冬至斋宫叠旧韵金翼南飞线晷长骖驔六御趁归忙将陈寅祀虔心璧又领斋居戒意香小往大来堪体验民情物理入筹量八年政教曾何补负扆常怀愧答阳干隆十一年御制祈谷斋居诗黍谷气昭苏邹律春回旋中辛为上日祈谷陈衷渊国家有与立所赖民之天伊古重兹祭承事敢弗虔矧予德滋薄调燮无神权十岁稔鲜书暵涝或连绵遑云政无玼敢谓朝进贤刑罚固已省讵无盆底冤比户纵蠲租富庶何有焉凡此恭默思益觉增惕干斋宫清漏水琴书静且妍朝来布同云玉频俄延何当六出花尺盈三辅田又御制夏至斋居诗北至将临祀清斋此敕躬景量铜望臬暑避玉宸宫浴德藏于密祈年慎厥终敢夸膏泽沛惕息曩时同干隆十二年御制雩祭斋居诗勤民重农功稽典肇雩祭圣训必躬亲频年谨从事北方春旱多率似成常例龙见未届期祈请先小祀南郊步祷时忸怩责躬备去岁蚤邀眷首夏甘霖赐麦无禾则有已是叨明惠今年乃更幸膏泽春常暨孟夏月之朔优渥远迩逮抚时举常雩斋居切虔致受宠宜若惊此理无巨细广殿引薰风罘罳晃新霁慰惧两相萦要矣终年计干隆十七年御制斋宫书事诗致斋广殿昼沈沈绿润庭槐布影深明旦曰临钦敕命雨旸时若祝关心敢忘渴望经畴昔益切冰兢继自今芳草窗前宜静寄晚来又喜作轻阴干隆十九年御制常雩斋居诗旬余逢八斋端居得静便静便心应适而转愁绪繁绪繁云缘何望泽意殷然往来郭门外非不麦芊芊及时施甘膏乃可期饼饘絮云亦屡作率被狂风牵斋无不用敬明禋况祈年望柱占础润遑问春阑珊干隆二十年御制雩祭斋居诗斋宫路寝左大祀乃迁居一岁率三度此心弗改初春霖沾绿野和旭静丹除天贶今年叠持盈益畏予干隆二十二年御制斋居诗鹑首星临次羲车日最长辨方慎水火协纪验柔刚鸡漏报迟箭龙舟罢远塘遄臻缘毖祀讵为度端阳干隆二十四年御制雩祭斋居叠去岁韵又逢斋宿一回思今日多惭是昔时岂似春膏沾去岁正当雨泽叹愆期绸缪预计谷其涌剂酌先商政所宜傥得微诚通帝鉴早施恩澍沐甘滋又御制北郊斋戒进宫诗以我迫愁旱慈怀亦不纾右坛祈霖罢返跸咨兴居迟日北至临大祀躬承诸预期致虔斋复此归彤卢细雨虽略沾霈渥何有乎忆昔承恩命代祭数岁余北方例多旱望泽无岁无尔时廑分忧讵今忧萃予计穷乃返本嗟哉怀始初干隆二十六年御制祈谷斋居即事诗祈谷此致斋偏欣值谷日晴和叶嘉占迁坐孚颙谧鸳瓦积雪铺鸡树韶光栉宝胜扶绮疏不问知元吉新正简几务省躬益精密圣狂一念间应违千里疾重熙固此时保泰如虞失昊贶信有征心存祗无逸干隆二十八年御制斋居即事诗低田甫得种高田已出秧麦有结穗者有才三寸强望雨虽未迫愁乃倍徬徨灾沴洊臻后亟待接青黄雩祭举龙见希霈甘膏滂然非至太甚不敢礼异常心则惭甚焉惠宁吁昊苍干隆三十二年御制祈谷斋居诗上岁虽占三日晴吾方盼雪意殷萦情知春月长才数眼望冬朝过已惊泽欲早沾自我始恩宜下逮验民生篪原彻乐楣悬炬紫禁清宵未解怦干隆三十三年御制辛祭斋居诗民以食为天祈谷重民事幸园奉慈豫还宫凛大祭斋居肃迁坐政简澄心意庶务可暂屏军邮即批示丙夜亦夙兴渴望捷音至干隆三十五年御制夏至斋居诗两朝连两夜时霁复时阴总未沾尺泽越教愁寸心景还因忆昔候实迫于今翘望劳双目丰隆曷惠霖干隆三十六年御制祈谷斋居诗斋必坐居迁仍于左个焉新正政方简首祭意弥虔冬泽虽云被春膏亟欲连同云时聚散颙望又殷然干隆三十七年御制斋居对雪诗昨日同云彻夜浓侵晨密雪洒铜龙乍疑春絮飞宫柳叠见冬花冒禁松霏喜万年介釐祝为慈寿正节虽以斋居不获进祝而恰值祥霙送喜庆洽璇闱尤深额抃致斋一意笃孚颙稠繁天惠何修沐戒满撝擅谦滋励恭干隆三十八年御制斋宫对雪诗夜雪欣闻为夙兴密飘徐洒午犹仍正当斋日慰颙念况值谷辰庆美征飞处凤楼浑欲隐积余鸡树已知增算来三白真如数天眷钦承意倍兢干隆三十九年御制四月朔日斋居诗三春倏已过孟夏又来临所幸沾膏雨无能惜寸阴迁居有常例变食为清心政简虽余暇仍劳盼捷音又御制斋宫夜雪六韵午云蔽金乌夜雪洒铜龙渥泽迎长至殷希慰半冬隔窗想浩浩积阁愿重重不寐消清漏忘言听远钟寝衣身敢适侧席意弥颙难说麦根固艰哉忆在农干隆四十年御制宿斋宫即事诗星惟辰见月惟阳宫漏声迟日正长仍似昨年斯望捷敢云春雨已占祥每因闲暇廑无逸曰奉居诸运有常孰谓值斋方事简书呈四库勘犹忙干隆四十一年御制祈谷斋居诗迁坐居左个大斋异燕时戒辛清口味简政谧神思户换宜春字屏多望捷诗幸哉围贼穴仍急盼红旗干隆四十二年御制祈谷斋居叠去岁旧韵去岁捷希候今年功蒇时无非赖天助益觉凛予思紫阁战图画彤墀斋宿诗事平惟望稔祥正肃青旗又御制斋居诗北至应斋居日长蕴炎暑优霖已过旬晴曦炽轩宇广厦尚郁蒸小民怨如睹曰豫验咎征踟蹰不遑处大田亦需泽又复望甘雨又御制冬至斋居诗嬗代无刻停穷阴阳欲复大祀莫大兹斋居致虔肃明衣例即吉所为祈天福讵缘一己邀实廑万民笃江南及秦西六霙报深沐齐豫晋畿内偏被未优渥以此益颙恩敢谓候非促凡事豫则立汜胜心殷卜干隆四十三年御制祈谷斋居诗首祭重祈辛迁居左个寅农占晴叶谷春复昨成人常服易其素新禧为此民皇州真富庶爆竹达枫宸又御制斋居即事诗去岁遭大故三月三逢雨稍释悯民愁实切思亲苦今年正二月雪泽颇优睹暮春之四日三寸犹沾土其后清明风果应四十五即今望雨切日甚一日数信我忧劳人意合恒凄楚干隆四十四年御制祈谷斋居诗新正哉生魄迁坐居斋宫本是彻悬久而值易服恭为民祈农祥守礼敢从躬自我望雪来忽忽过三冬昨知晋豫沾屡霈复山东奈何畿辅间曾未时霙逢兹当祈年殿大祀对昊穹事简益几敕恩吁增心颙晚宇布春云曷惠六花浓臣等谨按斋宫御制诗谨绎有关纪述祀典者恭载卷内余不备录斋宫之东为毓庆宫前为祥旭门再南为前星门入门为敦本殿臣等谨按敦本殿后即毓庆宫正殿今为诸皇子所居月华门之西为西一长街南即内右门中为近光右门北为长宁右门转东即琼苑西门也由近光右门而北向东之门凡三曰咸和右门广生右门大成右门咸和右门之西相对为纯佑门中间南向者曰永寿门门内为永寿宫臣等谨按顺治十二年重建永寿宫前殿恭悬皇上御书额曰令仪淑德广生右门之西相对为崇禧门中间南向者曰翊坤门门内为翊坤宫臣等谨按顺治十二年重建翊坤宫前殿恭悬皇上御书额曰懿恭婉顺后殿额曰懋端壸教联曰德茂椒涂绵福履教敷兰掖集嘉祥皆御书大成右门之西相对为长泰门中间南向者曰储秀门门内为储秀宫臣等谨按顺治十二年重建储秀宫前殿恭悬皇上御书额曰茂修内治储秀宫之西为西二长街南则螽斯门北则百子门也街西与纯佑门相对者曰嘉祉门再西为启祥门中间南向者亦曰启祥门门内为启祥宫臣等谨按康熙二十二年重建启祥宫前殿恭悬皇上御书额曰勤襄内政崇禧门相对者曰敷华门再西为绥祉门中间南向者曰长春门门内为长春宫臣等谨按康熙二十二年重建长春宫前殿恭悬皇上御书额曰敬修内则后殿额曰德协坤元西室额曰德洽六宫皆御书长春门相对者曰咸宁门再西为永庆门中间南向者曰咸福门门内为咸福宫臣等谨按康熙二十二年重建咸福宫前殿恭悬皇上御书额曰内职钦承联曰敬顺禔躬吉温恭受福宜后殿额曰滋德含嘉联曰天倪超万象神气领三无东室额曰琴德移西室额曰画禅室皆御书百子门之北向为干西五所近东者今为重华宫皇上龙潜时旧邸也宫之前曰重华门门内为崇敬殿臣等谨按殿内恭悬御书额曰乐善堂御制乐善堂记昔乐善堂集中有所谓乐善堂记者盖用此堂之名以名圆明园赐居桃花坞之堂而记亦记彼处之胜与宫中此堂无涉也然彼时之乐善祇数典汉东平王以为亟今斯堂则为重华宫之前殿不可以桃花坞堂之记概之因思东平之乐善原数典于大舜所为乐取于人以为善也兹适为重华宫之前殿则今之乐善祇宜景仰大舜之为而不必更囿于东平之迹矣夫大舜之取诸耕稼陶渔之善世远固不可征而询岳咨牧载在虞书者彰彰可考无非舍己从人与人为善而地平天成庶绩咸熙胥于是乎基之是乃千古帝王之法则而非藩服屏翰者所可相提并论其事体大而责任重也昔之效东平为甚易今之企大舜为綦难是不可无记以朝夕体之心而措诸政也然而其志在是其惭亦在是矣臣等谨按乐善堂之东西暖阁俱供佛像东暖阁内恭悬圣祖仁皇帝御书额曰意叶心香联曰莲花贝叶因心见忍草禅枝到处生西暖阁内恭悬皇上御书额曰吉云持地联曰满字一如心得月梵言半偈舌生莲乐善堂之后为重华宫臣等谨按重华宫东室额曰芝兰室恭悬世宗宪皇帝御书联曰芰荷香绕垂鞭袖杨柳风微弄笛船西室恭悬皇上御书联曰篆袅金炉入座和风初送暖花迎玉佩映阶芳草自生荣干隆八年御制题重华宫旧书室何曾寂寞仲舒帷依旧明窗受暖曦闲却七弦调雁柱汲来六一煮银丝三余乐有陈编伴几暇权无奏牍披仿佛当年吟破腊掞笺搦管恰移时干隆十一年御制春正与诸王及内廷大学士翰林等小宴重华宫联句是日复得诗三首兰殿辛盘迓早春展亲更复洽臣邻从来盛事成佳话况是宗藩与吉人金荔色酣朱乍点玉梅香度粉初皴说之灯夕诗如绘花萼楼前雨露新报道东来风是条鸿龙运斗已旋杓柍桭焕彩春方丽鳷鹊堆银雪未消五色书云光灿烂双葩结焰影招摇庆霄半壁悬西宇景物迎人正复饶初韶应律正光昌亶矣春和聚一堂殷鼎调梅惟傅相汉台赓句有梁王乐调太簇鸣虞磬节煮浮圆胜楚餭同任股肱民社寄勖哉无或负明良干隆十二年御制新春与大学士并内廷翰林等重华宫联句小宴复成近体兴庆宫中翰墨筵每教令日纪韶年情关一德联堂陛乐叶八音调管弦体物漫称诗禁雪抽思应许兴奔泉天街爆竹声砰磕却喜阳和万里宣干隆十三年御制新春奉皇太后重华宫小宴诗纷来鸾凤数无央玉扆金舆拥百祥西望瑶池降王母东迎苍驾莅青皇鱼龙曼衍频陈瑞火树茏葱待熻光七种预挑人日菜万年先进上元觞干隆十五年御制新正重华宫侍皇太后宴诗献春行庆始天家王母斑龙降葆车风到五朝初有验人当七日半非赊华灯光引团圞月椒酒香留泛潋霞邀得慈颜欢顾处上林犹积玉为花干隆十七年御制重华宫小宴大学士及内廷翰林诸臣诗重华文宴集群仙瑞映琼楼霁景鲜民瘼心关既均此天恩额庆合同然闲拈吟管聊酬节笑指春拌又隔年贺监金门重应制致予逸兴益飞遄蓂开十叶应昌辰和会衣冠燕恺申生面齐看戏球兽别裁奚借捉刀人毋相容易一堂乐尚共畴咨四海春嘉夜传柑迟五日冰轮如待再赓频干隆十九年御制新春重华宫侍皇太后宴诗西望瑶池近群迎王母临欢同万方养春始九重深屏缀延年篆笙调太簇音六鳌兰作焰百宝雾成阴入画元朝庆征诗吉字吟瑞霙飘喜气天意即人心干隆二十一年御制立春日雪与大学士及内廷翰林联句重华宫是日复得诗二首条风今日是新春吉色华光霭柍桭茗果雅堪酬盛节杯盘何必亟兹辰悦心甘泽沾三白坚齿生香试五辛同有燮时祈岁责即看京兆出耕人青韶入律喜阳和瑞雪端因兆麦禾散漫烟轻微露日纷敷花发不论科席珍会处那辞屡墨拓镌成无乃多不异股肱交儆意载赓庸作岂妨歌干隆二十四年御制重华宫曲宴于阗回长漠咱巴尔诗朝天兼值预朝正曲宴宜教沐宠荣尔父诚为识时务王臣讵有限裨瀛旧宫小会轻齐史新域来宾愿武成入律东风方凑达春台乐与物咸亨干隆二十五年御制重华宫曲宴御前藩王大臣侍卫及内廷翰苑诸臣即席得句曲宴重华隔许年旰宵惟是廑筹边却欣氾胜占三白况值武成拓八埏嘉与贤藩酬绮节便宣翰苑赋瑶篇尚怀奏凯归来者风雪长途正着鞭干隆三十年御制重华宫曲宴内廷大学士翰林等雪象联句并成二律上元后日例灯筵今岁涓良启翠旃曲宴重华堪数典联吟雪象重题笺诫敦君鉴复臣鉴丰祝申年继酉年小部梨园非水调细听原是征招弦布茵东壁共歌赓恺乐韶年百福迎何必鸾觞浮六醴仍教凫鼎瀹三清图观宝笈旋因赐果饤兰珍侑以行谷日晴和占岁美殷殷同此吁农情干隆三十一年御制重华宫小宴廷臣及内廷翰林等玉盂联句并成二律元会簪裾应翼旦重华翰墨亦频年不妨并举省仪节颇胜三巡徒管弦联咏玉盂看列几赓吟彩笔共题笺时和岁美诚堪庆只觉惕然饶畅然黄屋雪余三白色青宫日上万年枝是予旧学商量处又此初春恺乐时北漠西瀛新雁序南荣东壁昔鸾陂掞毫深意胥知否乃在箴辞非颂辞又御制重华宫对雨诗太室修礿候恰欣雨少间明廷扬士余复见烟丝涣为泽已庆幸知时更缱绻重华予青宫憩息值清宴檐处玉声琤帘际珠光灿有喜共三农昔惟赏书案干隆三十三年御制重华宫集廷臣及内廷翰林等三清茶联句复得诗二首外藩华宴紫光回堂陛重宣翰席开讵是言欢太平数适因余暇共追陪略存禁体倡生面弗许雕文骋颂才雪护麦田茶泛露掞笺得句自蠲埃活水还胜活火烹三清瓯满啜三清爰联翰苑赓新作所喜朝廷多老成雪象欲融金泽曦乌向暖玉楼晴应怡情处偏萦念渴望滇南报捷旌干隆三十五年御制新正重华宫侍皇太后宴即景成什志庆家宴重华例有常承欢首岁肇千祥条风东陆暄初布爱日南陔昼渐长恩谓六旬宽礼数诚惟万寿祝康强瓦鸳积玉山鳌映慈顾应知喜倍庆又御制正月六日重华宫茶宴廷臣及内廷翰林等咏玉瓮联句并成是什天宝物华出有时巨璆成瓮适逢斯讶来西极今传珏莫遣东方古擅词彩胜迎人双燕颉银笺照几七言摛凤楼玉积诚同庆应以敬承敢以嬉一巡三爵古常称茶宴清班闻几曾抽秘不忘箴则可探奇乃觉器相应尺盘升碗奚堪匹笔室墨壶恰得朋莫诩频繁方物贡较于尧掷愧尤增干隆三十六年御制正月二日重华宫恭侍皇太后宴喜成长句月寅年卯日逢辰寿域宏开茂以新大德之征四胥得洪畴曰福一先轮重增绮甲普增岁共庆禧冬预庆春入夕眉蟾虽未上迎阶雪象朗如银干隆三十八年御制新正重华宫侍皇太后宴即事成近体上正令节迓初韶家宴重华继颂椒六十开三子皇帝八旬有二母东朝遍翻古史曾谁比实沐天休用是昭不许外人知小矣万方同乐始宫寮干隆三十九年御制正月二日重华宫侍皇太后宴诗开年日吉复时良明炳还同月德昌西阃雕舆迎绎绎青宫华衮侍煌煌椒蕃岁实扶屏丽梅放春花合殿香圣寿益增心益慕膝前虔祝共天长又御制重华宫茶宴廷臣及内廷翰林用四库全书联句复得诗二首四库辑书焕东壁七言联句聚西清台衡乙乙都抽思检校彬彬亦署名日谷恰欣逢任养月干更适建文明漫言嘉会斯和乐心在金川愿洗兵琅嬛秘籍历增多从事谰言觉太过吏乘书仓屏忌讳稗官杂识概搜罗要拈摛藻先誊缮典数开元广勘磨着作酬他业勤肄施行愧我政如何干隆四十年御制正月二日重华宫侍皇太后宴喜而成什青宫家宴启开年喜领曾元绕座前母子寿登百五十古今瑞越世三千狰狞雪象迎春踞璀璨银花入夕燃扶辇长街寿康返明朝问寝倍欣然又御制重华宫茶宴廷臣及内廷翰林等用天禄琳琅联句是日复成二律甲子琳琅辑天禄因之内殿庋昭仁三旬阅岁编维旧四库于今书荟新体固参差置应别品资检校得求真笑咨迩日抽增者岂乏当时预选人交泰联情聚翰寮重华喜值小年朝聊因应节设芳茗略异开筵咏蓼萧为学立言当顾行敕几食旰与衣宵崇文讵曰崇虚饰复旦卿云莫谩谣干隆四十二年御制正月二日重华宫侍皇太后宴诗瑶池西望降鸾轩慈旨恭迎百子门翼旦开筵循例着万年侍膝祝心存萱帏奕奕延禧永荪砌振振衍庆繁历数古来谁似此益欣益敬吁天恩又御制紫光阁钖宴联句召大学士并成功将佐及内廷翰林等至重华宫茶宴得诗二首春宴今年事倍豪重华循例引词曹蒇功自是资提戟联句何妨有捉刀以絪已从而弇已定乐斯淑以礼斯陶莫教容易看嘉会去岁攻围正尔劳联情贺祚有前闻岂是无端宴乐勤只以茶行弗用酒亦如武偃必修文松撑雪干连冬喜梅放春葩迎午芬咨尔规应过于颂体予惧实胜乎欣臣等谨按重华宫御制诗谨绎有关纪述事实者恭载卷内余不备录重华宫东庑为葆中殿西庑为浴德殿重华宫后为翠云馆臣等谨按葆中殿内额曰古香斋联曰四壁图书饶古色重帘烟篆挹清芬浴德殿内额曰抑斋联曰赏心于此遇即事多所欣翠云馆内联曰古训手披勤每竞寸阴求日益民依心默运常先万姓祝年丰东室额曰养云联曰白雪有古调青山无俗缘东次室额曰长春书屋西室额曰墨池联曰屏展烟鬟云鹤闲看心共远座凝香篆风松静觉韵偏清西次室额曰澄心观道妙干隆三十二年御制长春书屋诗书屋长春到处如长春之义可言诸元为善长功生物人以仁名语启予潜毓当年悦有素起行今日惧违初阳和渐觉回寰宇嘉与吾民共恺舒臣等谨按重华宫内长春书屋御制诗谨绎有关纪述事实者恭载卷内余不备录重华宫之东为漱芳斋臣等谨按漱芳斋内额曰正谊明道东室额二一曰庄敬日强一曰高云情联二一曰清燕凝神天和闲处养从容守正元化静中涵一曰花香鸟语群生乐月霁风清造物心干隆三十九年御制室中联有花香鸟语群生乐月霁风清造物心之句因各成题六韵掖垣通右个地属西清朵殿启重华门临东上欣尔日帖披快雪偶乘批答几闲溯当年榜揭高云长抚琴书意远乃有一联分署兼函乐趣于群生七字重摛直印心原于造物花无情而解笑鸟奚事以能言月了了其入怀风泠泠兮翻帙此万景所以少尽藏之秘而一区斯焉便携取之资也顾言志元从早岁在推寻颜孔之真而尊闻不隔异时岂浮慕羲皇以上爰因耦句更鬯胪吟寓物不留意澄观可会心昔时惟志乐此日切君临映砌花香递隔窗鸟语吟巧簧度逸态清麝护流音宛转含旖旎悠扬效静深春台方詄荡熙性愿林林宝月方当霁惠风复凑清吹云无点翳度籁有腾晶习习如含朗明明似应声一轮正梢上十日不条鸣李辟文非拟程逢道自生流光入窗际忆昔此经横臣等谨按以上二诗为御制漱芳斋东室联语之什今恭录卷内漱芳斋东次室曰静憩轩后为金昭玉粹东室曰随安室臣等谨按静憩轩门上联曰由旧典时式其永无愆思庶政惟和不敢自逸西室联二一曰写诚敬之心礼章乐亮绘恬熙之象日丽风和一曰绿绮琴弹白雪引乌丝绢写黄庭经殿后穿堂额曰稽古右文联曰恭己奉三无澄心待万几堂后东向额曰金昭玉粹联曰瑞景琼楼开锦绣欢声珠阁奏云韶干隆七年御制戏题静憩轩舍是读书舍人非静憩人禽鸣如话旧花舞解怀新艺圃有余乐琴斋无点尘拈题清兴永欲去重逡巡臣等谨按静憩轩御制诗恭载首见之篇余不备录启祥宫之西南向为延庆门门内为延庆殿殿后为广德门门内为抚辰殿臣等谨按抚辰殿内额曰敛福宜民联曰生机对物观其妙义府因心获所宁抚辰殿后为建福宫臣等谨按建福宫干隆五年建恭悬御书额曰不为物先东室联曰交泰三阳肇羲象敛时五福协箕畴西室联曰香蔼绮疏蕙圃敷荣滋湛露风清扣砌芝房擢秀映长春皆御书御制建福宫赋居寰中以御物凛天命兮难谌惧大业之弗胜恒干惕兮小心戒峻宇与雕墙鉴酒池兮肉林愧饥渴其未解遑安逸兮是寻乃者新宫落初玉金铺创名建福义何居乎盖是地也围于宫墙而弗加扩卑于路寝而弗增华畏炎之相逼乃托兴乎清嘉俭不至陋幽而匪遐况在重华之右比之兴庆之宫未费司农之帑何劳庶民之攻经之营之募千夫而齐力如松如竹阅数月而成功于是殿方馺娑宫比骀荡长春长乐披青简而空传太和保和凭采栏而相望千门万户兮笑汉制之太奢茅茨土阶兮钦尧俭之堪尚轩号静怡兮期成性之常存斋名敬胜兮恐举念之或妄亭颜惠风兮欲膏泽之旁敷阁扁延春兮与群生而咸畅触目警心兮守此志而始终居安思危兮常廑怀而筹量尔其文石矗立嘉木丛生罗芝田兮蕙畹来燕驾兮莺鸣披薰风兮思解愠对时雨兮乐向荣观太宇兮调元化育万物兮验农耕又何必焚隋廷之甲煎树汉苑之金茎歌陈宫之玉树听唐曲之新声而始称悦情也哉于时而春览生意而欣欣于时而夏远烦暑而洒洒乃其秋也伟西成之可庆乃其冬也体贞元之凝命载色载笑奉慈闱而承欢来游来歌与良臣而交儆于以承先廑肯构而勿忘于以示后庶斯言之是听重曰洪范有言敛时五福敷钖庶民与时茂育予宅是居心乎肃肃受天之祜匪借田烛建民之极匪侈华屋继绳光烈对越于穆进贤纳谏惩恶旌淑志苟怀安是谓不谷尚慎旃哉永膺天禄干隆八年御制建福宫新春诗禁城景物报和韶初转寅方玉斗杓漏泄春光梅破蕾招摇风信柳拖条池心镜面冰将解墙角银根雪欲消桭拨诗肠量多少新年觉比旧年饶含阳苔色兆根荄胜里宫花斗早梅堂构万年绵福履黄黎九有上春台兰苕翡翠相容与凤阁橑各实枚试看新蟾眉样细分明报道上元来照壁熊丸灿九华祥烟浓作赤城霞土牛新看牵春至彩燕初飞掠晓斜腊雪犹然恋鸳瓦东风全不发绫花愿将建福宫中福钖与寰区万姓家干隆十四年御制建福宫红梨花诗不计香风几度频娇红嫩绿各争新最怜雨后偏饶韵底事春来易怆神叶态花姿刚相称蜂衙蝶阵岂无因一枝佛钵堪清供便欲因之悟六尘干隆十七年御制建福宫对雨诗朝牴复棼丝冥蒙势傍午朝罢此宴息耕犁方待举前墀罗春花润含花下土芳菲袭翰思绰约延清睹喜岂喻近臣慰惟共农父有秋期尚遥无逸以为所干隆四十四年御制建福宫题句初葺建福宫乃在壬戌岁循名及责实其义赋中备亦有引未发则别具深意忆当元二年廿七月守制宫居未园居夏月度两次炎热弗可当少壮禁之易慈围祝万龄然终必有事图兹境清凉结宇颇幽邃庶可逭烦暑以为日后备前岁遭大故畅春虔奉置因循乃园居向意惜未遂慈宁南花园实复同斯例长年孰弗愿筋力难从志缺礼实已多永言志吾愧臣等谨按建福宫御制诗谨绎有关纪述事实者恭载卷内余不备录建福宫后为惠风亭又北为静怡轩臣等谨按静怡轩内额曰与物皆春联曰雨润湘帘苑外青峦飞秀风披锦幕阶前红药翻香静怡轩西室额曰四美具其屏间为御书视听言动思五箴室后联曰墨壶琴荐相先后旧咏新裁自品评又联曰兰殿蔼晴辉炉烟结翠芝宫呈秀采砌草舒芳干隆七年御制静怡轩晚对雨诗不辨凤城漏如闻金琴楣栏涤暑气花木沃芳心延爽试风袂迷归乱晚禽词臣已退食玫陛独清吟干隆三十一年御制静怡轩诗插架有书函与稽夙所耽心怡非外骛神静得深探元化化无迹熙春春未酣棚梅不攻火发却后江南又御制静怡轩梅花诗暮春已过望墀梅开始盛试披群芳谱奚诠花月令设曰南北戒暄寒候殊应审然此更北当无红紫竞况兹桃杏谢节气非不正我为思其故冬月盆椿靓留此斗韶妍欲擅江乡胜干隆三十三年御制静怡轩摘梅诗盆梅开太盛摘使树头稀已喜香盈嗅兼资色绽肥文殊净文榻天女满天衣户外飘飘者疑从手里飞干隆四十四年御制题静怡轩意静则身怡文轩并得之一时兹避暑两岁未言诗纱牖风轻送石阶旭渐移当年结构意孤矣不堪思臣等谨按静怡轩御制诗谨绎有关纪述事实者恭载卷内余不备录静怡轩后为慧曜楼楼西为吉云楼臣等谨按吉云楼内联曰吉云垂大地慈镜照诸天楼下额曰如是室联曰华海澄明性源离色相法铃朗彻觉地了声闻吉云楼西为敬胜斋臣等谨按敬胜斋阁上额曰旰食宵衣联曰看花生意蕊听雨发言泉阁下西室额曰性存联曰致虚涵白室式古凛丹书敬胜斋阁之西额曰德日新联曰牙签披古鉴香篆引澄怀其庭中垣门上东向恭镌御书额曰朝日晖其东山石上恭勒御题曰飞晙干隆二十五年御制敬胜斋诗君道典谟备始终惟一钦丹书爰取义白室此为箴常有图书伴如承师保临凛乎朽索喻逸豫敢萌心臣等谨按敬胜斋御制诗恭载首见之篇余不备录敬胜斋垣西为碧琳馆臣等谨按碧琳馆东向楼上额曰静中趣联曰参得王蒙皴法写将杜甫诗情又联曰与物皆春花木四时呈丽景抗心希古图书万轴引清机又左联曰轩墀绕秀润书史足吟哦右联曰味道研精义随时爱景光楼下联曰素心悦淡泊胜托惟静虚又曰窗意包涵画天容酝酿春干隆十七年御制碧琳馆三首叠石为假山植桧称温树咫尺兰间缥缈蓬壶趣雕绘讵足尚澹泊素所慕可以贮琴书遐心期古遇户外响轻风琅玕奏韶扆佳景足一窗新名恰当可奚事建章宫门户千万伙漏报出花钟篆袅沉檀火后乐惟同民先忧益廑我永言惸独哀岂啻富人哿殷怀周海宇深居敢宴盘寸阴信不假万几焉有闲轻裘念鹑结玉食轸粝餐圣狂别罔克朝夕凛惕干肯堂励方来保此磐石安干隆三十二年御制碧琳馆咏竹诗几个云窗外仙家自有家风敲鸣凤管雪灿镂琼华写色偏宜淡论情好在遐晦翁精理学餐吐也称嘉臣等谨按碧琳馆御制诗谨绎有关纪述事实者恭载卷内余不备录碧琳馆南为妙莲华室臣等谨按妙莲华室内联曰青莲法界本清净白毫相光常满圆又联曰转谛在语言而外悟机得真实之中妙莲华室南为凝晖堂臣等谨按凝晖堂联曰十二灵文传宝炬三千净土荫慈云其南室额曰三友轩干隆十二年御制题三友轩三友之名始宣尼直谅多闻益德资香山取譬琴诗酒放达繄非予所师独有玉局称正见直号植物松竹梅名称义元隐未发我将触类引伸之苍松自具直之性梅传春信谅也宜摐金敲玉时多闻妙喻舍竹其复谁奚待结契霜雪里天然同德声应随寓意于物有奇遇名迹历历琳琅披十八公的云西笔海粟长赋留雄辞君子林称真定论国子博士小篆题更爱梅事合元宋小清秘物传今斯拣金集狐有如是自天合也非人为尝鼎一脔足味道况斟雉膏道可知箧藏书室识宝重窗外延客霜其眉千株一穗翩左右是一是二谁然疑因苏溯孔志未逮高山景仰深长思干隆三十三年御制三友轩诗乔松恒落落新笋已亭亭虽是梅子候无妨通体馨允宜诗着句况有画传形即景思三益堪为砥钖型臣等谨按三友轩御制诗谨绎有关纪述事实者恭载卷内余不备录凝晖堂之前为延春阁北与敬胜斋相对臣等谨按延春阁内南面额曰惠如春联曰瑶阶鹤绕三株树玉宇鸾鸣九子铃又联曰玉砌风清五色祥光连栋宇铜签昼静四时佳气集蓬壶东室门上额曰清华西室门上额曰朗润东次室联曰四序调和怀育物万几清暇爱摊书东面室内额曰洁素履联曰山水之间发清响古今以上多同人右室联曰拂槛露浓晴树湿卷帘风细落花香西面额曰静观自得联曰闲为水竹云山主静得风花雪月权又联曰燕贺莺迁乐意相关禽对语兰芽桂蕊生香不断树交花左室额曰芝田右室额曰兰畹二层楼上额曰澄怀神自适联三一曰吟情远寄青瑶障悟境微参宝篆香一曰春蔼帘栊氤氲观物妙香浮几案潇洒畅天和一曰绿水亭前罗带绕碧山窗外画屏开最上楼额曰俯畅群生延春阁之西门上御题石刻南向者曰含象北向者曰怀芬阁前叠石为山上结亭曰积翠山左右有奇石西曰飞来东曰玉玲珑山之西穿石洞而南洞口恭勒御题曰鹫峰南有静室东向额曰玉壶冰又额曰鉴古联曰湘管摛新会芸编发古香折而南有联曰地学蓬壶心自远身依泉石兴偏幽又联曰奇石尽含千古秀好花长占四时春其上有楼供大士像联曰智珠不断恒河界明镜长悬兜率边又联曰流水如有意高云共此心干隆七年御制延春阁对雪诗天衣叆叇罩寒原诘旦琼霙集瓦鸳望去玉龙犹夭矫舞来银凤正联骞含毫裁句端溪润引火烹茶古鼎温卜麦乐余忧更继谁家茅屋冻鸱蹲干隆三十年御制正月十一日延春阁恭奉皇太后观灯即事诗年年御苑赏花釭兹近南巡启跸幢节卜斋前迎凤驭月先望夕丽天杠兰珍百品罗琼几华烛千行照绮窗高阁延春春信递骈供慈豫啿祺庞干隆三十一年御制延春阁牡丹诗雨中牡丹对春过恰延春得意有多态通身无点尘高松宜作伴群卉那堪伦自爱清香递何须睡鸭陈臣等谨按延春阁御制诗谨绎有关纪述事实者恭载卷内余不备录干隆二十三年御制赋得玉壶冰玉壶愔愔嘉夜长华灯兰焰冰为光箕风毕雨此清暇泼墨摛毫复静忙申申缓箭渴乌水铜瓶芳递梅花蕊轻裘温室不知寒无易由言吾过矣干隆三十四年御制赋得玉壶冰精庐玉壶似内外映空澄岂必买其酒真如在以冰琼葩纷缬瓣瑶岫迥添层漫虑余寒峭蜃窗正可凭臣等谨按玉壶冰御制诗谨绎有关纪述事实者恭载卷内余不备录月华门之西相对者为遵义门门西向南者为养心门中为养心殿臣等谨按养心殿为皇上宵旰寝兴之所凡办理庶政召对引见视干清宫殿内恭悬世宗宪皇帝御书额曰中正仁和宝座屏上皇上御书联曰保泰常钦若调元益懋哉东暖阁内御书圣祖仁皇帝圣训曰天下之治乱休咎皆系于人主之一身一心政令之设必当远虑深谋以防后悔周详筹度计及久长不可为近名邀利之举不可用一己偏执之见采群言以广益合众志以成城始为无偏无党之道孝者百行之原不孝之人断不可用义者万事之本不义之事必不可为孝以立身义以制事无是二者虽君臣父子不能保也又御书世宗宪皇帝圣训曰敬天法祖勤政亲贤爱民择吏除暴安良勿过宽柔勿过严勐同气至亲实为一体诚心友爱休戚相关时闻正言日行正事勿为小人所诱勿为邪说所惑祖宗所遗之宗室宜亲国家所用之贤良宜保自然和气致祥绵宗社万年之庆东暖阁下联曰忧其所可恃惧其所可矜后室门上额曰寄所托联曰汲古得修绠守道无异营又联曰书圃礼园无斁好瓯香研净有余清东室为寝宫西室额曰随安室联曰无不可过去之事有自然相知之人西南室曰明窗西暖阁内恭悬世宗宪皇帝御书额曰勤政亲贤联曰惟以一人治天下岂为天下奉一人御制养心殿铭人心惟危在闲其邪道心惟微在培其芽其闲其培皆所为养操存舍亡毋须臾放有如时雨沃此寸田大公顺应动直静专动匪憧憧静匪寂寂矧其为君更宜干惕一念之善百祀蒙庥一念之恶万姓贻忧养之之方存诚主敬克己复礼外王内圣孰本孰末外由内施任重道远责萃君师朵殿崇崇顾名思义作此铭辞永训后世御制养心殿四箴我皇考圣训曰敬天法祖勤政亲贤事止四端义该万理自古帝王莫不守此以治违此以乱予小子践阼以来平旦庄诵惟日孜孜畏与年长会随时触爰集经书成句衍义缀辞各得十六韵入目警心既因自励亦以昭示来兹皇矣上帝鉴观四方昭假于下赫赫明明惟圣时宪承天而时行终日干干夕惕若无怠无荒畏天之威敕天之命不显亦临俾尔弥尔性惟予一人曷其奈何弗敬敬胜怠者吉义胜欲者从日日新又日新清明在躬无然畔援无然欣羡昭升于上在止于至善先天而天勿违后天而奉天时我不敢知我其夙夜念兹在兹憷惕惟厉安而不忘危于缉熙永言配命弼我丕丕基明明我祖既受帝祉我来自东永清四海之纲之纪惟民所止无忝皇祖奉先思孝作乐崇德肃肃在庙春禘秋尝思其所乐圣有明训如日月之照临式如玉式如金布在方策罔有不钦峻命不易遗大投艰于朕身如亲听命罔不惟德之勤曰仁与义迭用柔刚一张一弛不愆不忘民可近不可下无教逸欲有邦夙兴夜寐其尔典常启佑我后人俾尔炽而昌天行健圣人则之克绥厥猷惟后一日二日万几罔游于逸庶绩咸熙曰予一人昧爽丕显与公卿大夫共饬国典考礼正刑一德无敢不善夙夜匪懈敷政优优惟几惟康斯谋斯猷执事有恪亦又何求百工熙哉我独不敢休纲纪四方维皇作极先之劳之不遑暇食念之哉业广惟勤勤则不匮时乃日新承天之道纯亦不已政贵有恒慎终如始粤若稽古明四目达四聪论道经邦谓之三公三事大夫百辟卿士宣力四方以佐天子惟后非贤不乂其惟吉士寤寐求之任贤勿贰靖共尔位期予于治自朝至于日中昃昼日三接若涉渊水用汝作舟楫臣哉邻哉尚克相予予其敷心腹肾肠出入自尔师虞假以溢我我应受之用劢相我国家迩可远在兹人亦有言惟治乱在庶官所宝惟贤惟一德一心欲至于万年干隆四年御制养心殿古干梅诗为报阳和到九重一枝红绽暗香浓亚盆漫忆辞东峤作友何须倩老松鼻观参来谙断续心机忘处对舂容林椿妙笔林逋句却喜今朝次第逢干隆十年御制养心殿碧桃树诗芳姿拈咏感无端露井依依艳未残九十韶华都过也尚携春色待人看干隆三十一年御制养心殿斋居诗已过立夏节孟夏倏将临曦影下阶去纱纹上牖深昼长余有暇古史绎堪寻好乐真无射惟斯足养心干隆三十四年御制新正养心殿诗内殿兹宵旰寸阴复分阴流年值理纪韶祉迓来临庶绩愿咸熙益慎酌斟三白幸已逢六花兆其谌祈年昔犹昔勤政今斯今敢云此为劳此即是养心又御制养心殿即事诗膏雨频沾洒首夏诚清和日照弗炎腾风送致爽过彤殿岂闲居魁卷阅如何藻缋非所尚敷陈在所罗就此获者搜虑彼失者多吁俊期真材吾宁取揣摩干隆三十六年御制养心殿对雨作晓晴卓午忽生云隐隐雷声自远曌才觉微凉几点落遂催急阵乱丝棼砖铺平磩潦易积瓦滑琉璃瀑早闻曾未逾时势消散只为嗟惜那为欣干隆三十八年御制仲春养心殿诗祈春典学两俱应为是还宫礼敬承依例彤扉弆仙木更当青琐彻华灯闹将半月翻欣静闲敕万几敢忘兢正值金川攻要寨问邮中夜每频兴又御制夏日养心殿斋居诗祭重躬亲每勖予深沉彤殿暑全祛虽然长夏浑忘夏纵不迁居亦肃居风带凉知雨所致他应沾愧此仍虚万几云暇忙犹在点勘新增四库书又御制养心殿对雨诗明始御斋宫兹仍居内殿敕政亦云毕憩躬值清晏未末申之初西北升云片轰砉乍鼓雷煜霅飞电倏忽黯天中急絜落银箭鸳瓦易为熘檐齿喧鸣遍须臾过雨阵朗霄夕阳绚于泽岂辞多农况适亲见虔虔祝时和粥粥承天眷干隆三十九年御制养心殿对雨诗傍申西北又云生倏晦遥闻雷鼓声未甚鸣微鸣以雨其来速去速而晴琉璃滑霤垂泉响平磩坚墀积水明分寸弗成定何益不能为慰祗为怦干隆四十二年御制养心殿晚坐对细雨诗逾月晴既久傍晚雨方细夏云时聚散总未滂沱致往来道途间安行荷天赐然实望虑并方寸两难置大礼今已成一意廑农事待泽亟斯时优霈庶其遂干隆四十三年御制夏日养心殿诗视朝虽常例有如爱礼羊避热而弗行是即怠之方怠则吾岂敢长年益自都城烟火多紫禁围红墙固皆足致炎未若园居良园居且为愧暂热庸何伤薰风来殿阁亦自生微凉近政抚兰亭即景玩词芳干隆四十四年御制养心殿晚坐诗又当冬季还宫候回忆往时意惘然旬日问安从此罢三年如幻忽其迁登秋旸雨多逢若出治刚柔敢用偏廑念豫工尚稽就黄流虔祝顺归川臣等谨按养心殿御制诗谨绎有关纪述事实者恭载卷内余不备录干隆二十九年御制随安室八韵随遇得居安养心左序端检身若不及容膝已为宽志与青年异题斯触处观敢求一己逸实觉万民难为是勤宵旰因之叶燠寒祈年无间意望雨或忘餐骄否泰艰致今非昔所欢循名如责实尔祗三叹干隆八年御制明窗诗冬日诚衰日三余乐岁余晏温浮碧网迟丽度朱疏把卷忘言处含毫得句初太康古有戒俯仰惜居诸臣等谨按养心殿内随安室明窗御制诗皆恭载首见之篇余不备录养心殿西室为三希堂臣等谨按三希堂额为御题有御制三希堂记联曰怀抱观古今深心托毫素并御书御制三希堂记内府秘笈王羲之快雪帖王献之中秋帖近又得王珣伯远帖皆希世之珍也因就养心殿温室易其名曰三希堂以藏之夫人生千载之下而考古论世于千载之上嘉言善行之触于目而会于心者未尝不慨然增慕思与其人揖让进退于其间羲之清风峻节故足尚即献之亦右军之令子也而王珣史称其整颓振靡以廉耻自许彼三人者同族同时为江左风流冠冕今其墨迹经数千百年治乱兴衰存亡离合之余适然会萃于一堂虽丰城之剑合浦之珠无以逾此子墨有灵能不畅然蹈忭而愉快也耶然吾之以三希名堂者亦非仅为藏帖也昔闻之蔡先生名其堂曰二希其言曰士希贤贤希圣圣希天或者谓予不敢希天予之意非若是也尝慕希文希元之为人故曰二希予尝为之记矣但先生所云非不敢希天之意则引而未发予惟周子所云固一贯之道夫人之所当勉者也若必士且希贤既贤而后希圣已圣而后希天则是教人自画终无可至圣贤之时也孟子曰尽其心者知其性也知其性则知天矣人人有尽心知性之责则人人有希圣希天之道此或先生所云非不敢希天之意乎希希文希元而命之曰二希古人托兴名物以志弗忘之意也则吾今日之名此堂谓之为希贤希圣希天之意可慕闻之先生之二希而欲希闻之之希亦可即谓之王氏之帖诚三希也亦可若夫王氏之书法吾又何能赞一辞哉西暖阁后北接后轩三楹东为无倦斋为长春书屋臣等谨按西暖阁夹道门额曰自强不息长春书屋联曰闲寻绮思千花丽静想高岑六义清内室联曰景深孚甲含胎际春在人心物性间又联曰丽日和风春淡荡花香鸟语物昭苏养心殿后为穿堂为二层殿臣等谨按养心殿后穿堂屏门东西各有额曰云流曰风振俱南向向北额曰兰涵春二层殿上北向额曰与物皆春联曰心天之心而宵衣旰食乐民之乐以和性怡情殿之东暖阁门额曰乐天阁内室门联曰仲尼不为已甚者惟帝若是其难之室内额曰攸芋斋联曰情将物外适道与古人期养心殿之前为御膳房臣等谨按御膳房恭悬圣祖御书额曰膳房景运门之东相对为肃诚门入门南向为奉先殿臣等谨按顺治十四年世祖章皇帝以太庙时享孝思未申命稽往制建立奉先殿前殿七楹后殿如之凡朔望荐新岁时展礼及册封诸大典礼先期告祭俱内务府掌仪司领其事干隆四十三年御制七月朔日躬祭奉先殿礼成述事诗年节虽恒叩后殿未曾前殿祭斯陈况经升祔四时阅应似秋尝昨典循恭代亲藩诣太室必躬家庙举精禋礼因义起施殊处只觉悲伤胜敬寅臣等谨按奉先殿御制诗谨绎有关纪述事实者恭载卷内余不备录奉先殿东为夹道即苍震门前直街也街东为宁寿宫臣等谨按宁寿宫建自康熙年间干隆三十六年皇上命重加增葺宫垣南北一百二十七丈有奇东西三十六丈有奇门六正中南向者恭悬御书额曰皇极门东出者曰敛禧门西出者曰钖庆门又西向者曰履顺门曰蹈和门东向者曰保泰门皇极门之内曰宁寿门门内为皇极殿殿庑东出者为凝祺门西出者为昌泽门皇极殿后为宁寿宫宫内东暖阁御书联曰周雅庆攸宁长宜茀禄箕畴征曰寿递演京垓圣祖仁皇帝御制宁寿宫颂天开寿域地会瑶池南极添算北辰降慈螽斯衍庆白鹤来仪躬劳着训福祉永绥恭献长寿敬托腐词皇上御制宁寿宫铭宁咸万国寿先五福宫用题额文叶义淑于赫皇祖奉养慈闱孝惠爰居爱日延晖小子践阼兹历世年设复廿载八旬五臻敬思仁皇卜号康熙六十一载今古诚稀同以为艰敢期过益况值耄耋归政理得遹新是宫以待天庥企予望之愿可如不授终奉懿其礼自殊斟酌损益匪曰侈图殿称皇极重檐建前宫仍其旧为后室焉执承敬神我朝旧制异日迁居礼弗敢废清宁坤宁祖宗所奉朔吉修祀宁寿斯踵虽谢万几宁期九畿始予一人寿同黔黎告我子孙毋逾敬胜是继是承永膺福庆干隆四十一年御制新葺宁寿宫落成于新正二日恭侍皇太后宴敬纪八韵元旦率群辟东朝典礼循翼辰呈曲宴首祚笑言亲宁寿庆成落祯祥邀钖申妃嫔陪肃肃孙子集振振鸠杖全无借兕觥奉有伦高年健太极行乐信天真此日旰宵志他时宴息身期仍斯侍膝永祝万千春又御制经筵罢因至宁寿宫诗讲学勤兹日引年待异时文臣胥宴见荩旅扈追随步辇乘暇耳耆宫遂幸之旧名袭宁寿致政冀期颐居此应无事而今尚有为筹民及律己衍义示忱辞又御制蒙圣母赐膳于宁寿宫喜而成什一韵二首西筰蒇勋绩东朝豫懿怀膳颁八珍列乐奏六英谐调鼎盐梅共采薇将士偕古来多凯宴几见赐思斋母子情牵处忧劳略释怀砌花都色喜檐鸟亦音谐旸雨幸时若孙曾绕膝偕还期就闲此仍复侍萱斋干隆四十三年御制宁寿宫遣怀诗葺治宁寿宫戒奢固非俭以俟归政时老景消荏苒屈指十七年万几仍勤揽即今望雨切深愧诚无感宁遁咏周雅真遁吾何敢常笑宋孝宗图逸非佳范干隆四十四年御制宁寿宫诗斋居有暇夏方长步辇看工亦趁凉率已成之先十五如斯茂矣据中央图临他日颐而养敢懈今时敬不遑一节跂然于意者嫌他铺设为端阳臣等谨按宁寿宫御制诗谨绎有关纪述事实者恭载卷内余不备录宁寿宫后亘以横街其东即保泰门西即蹈和门正中为养性门门内为养性殿殿之东暖阁御书联曰太和道共养纯嘏性弥敦其南牖额曰明窗联曰蜃窗日暖兰喷雾鸡树风轻玉霭春西暖阁之北为仙楼联曰泰符占岁美颐志叶春和又联曰图书采秘蕴钟鼎玩清嘉其西南室额曰长春书屋联曰花鸟引机绪诗书蕴道荄养性殿西宇额曰香雪堂堂两庑壁嵌置敬胜斋石刻干隆四十一年御制养性殿诗养心期有为养性保无欲有为法动直无欲守静淑放弥与退藏一起应一伏伊予居养心勤政恒自勖久而弗肯懈可以盟幽独设诚六十年八旬有五足允宜归大政余日享清福是用构养性一仿养心屋引义为长言如愿未敢卜又御制明窗诗养性明窗异养心惟应六一是知音他年若得遂初愿净几还欣帖背临臣等谨按养性殿明窗御制诗皆恭载首见之篇余不备录养性殿后为乐寿堂额曰与和气游联曰座右图书娱画景庭前松柏蔼春风宝座屏联曰乐同乐而寿同寿智见智而仁见仁楹间联曰土香阶草才苏纽风细盆梅欲放花又联曰动静得其宜取义异他德寿性情随所适循名同我清漪东暖阁联曰乐惟四时适寿与万方同又联曰波含素影澄心镜鱼跃清渊识道机北室联曰景清神谧天常泰水趣山情静可论东宇联曰亭台总是长生境鹤鹿皆成不老仙西暖阁南室联曰智者乐兼仁者寿月真庆共雪真祥西室联曰趣为永哉畅非俗乐惟仁者寄于山又联二一曰夏鼎商彝共左右墨华笔露永鲜新一曰闲披芸简窗前朗静听松风户外敲后厦联曰笼庭水树宜凉影匝砌烟花带露姿阁之上联四一曰鸟吟花笑有余乐月白风清无尽藏一曰智水仁山从体道奇花瑞草总含芬一曰成阴乔木天然爽过雨闲花自在香一曰智仁适会动还静枕葄无非史与书西北阁上联二一曰商鼎周彝自典重槛花苑树相芬芳一曰庭饶芳毯铺生意座有芸编结古欢后厦阁上联曰心触清机亲翰墨目游润景足精神干隆四十一年御制乐寿堂诗寄兴由来在山水绍兴先我篆题铭因名宝额待他日冀叶贞符娱曼龄忧则付人乐则寿存吾顺事没吾宁廿年屈指居斯俟恩许之乎赖昊灵臣等谨按乐寿堂御制诗恭载首见之篇余不备录乐寿堂之西为三友轩楣间额曰胸中常养十分春乐寿堂后为颐和轩轩两庑壁亦嵌置敬胜斋帖石刻正中额曰太和充满联曰景欣孚甲含胎际春在人心物性间又联曰丽日和风春淡荡花香鸟语物昭苏东暖阁之南室额曰随安室联曰庆烟纠缦笼青琐淑景和籞丽紫宸西暖阁之西室联曰随时自适天倪协即事多欣道味涵北室联曰境是天然赢绘画趣含理要入精微西暖阁外亭额曰如亭后厦额曰导和养素联曰静延佳日春常盎茂对祥风景总宜干隆四十一年御制颐和轩诗即渐菟裘构居图豫立那此时仍尽瘁他日拟颐和奢愿谁能息高年彼任磨虽然期廿岁驹隙度羲娥又御制随安室诗廿五前随安读书乐群诚多欢廿五后随安敕几切己为君难期八旬有五归政仍是室也心应宽一日未息肩万几敢惮烦随安随地励斯志欲冀他年无事坐此恣盘桓臣等谨按颐和轩随安室御制诗皆恭载首见之篇余不备录颐和轩后门额二一曰引清风一曰挹明月门内为景祺阁阁东厅宇三楹阶前湖石上刊文峰二字石洞口刊云窦二字山亭额曰翠鬟皆御书干隆四十一年御制文峰诗昨于西山得玲峰树之文源阁既为之歌兹以其副置于景福宫之门名曰文峰而系以诗物有一兮必有偶伯兮叔兮相与友玲峰既峙文源阁文峰讵复藏岩薮贲然肯来树塞门景福宫前镇枢纽是处拟为归政居老谢远游迩斯守皇山较此实卑之却笑犹堪拜米叟巨孔小穴难计数诡棱奇渼自萦纠西山去京无百里车载非关不胫走洞庭湖石最称珍博大似兹能致否宋家花石昔号纲殃民耗物鉴贻后岂如畿内挺秀质弗动声色待近取抑仍絜矩于人材政恐失之目前咎设因文以寓词锋姑俟他年试吟手臣等谨按文峰御制诗恭载首见之篇余不备录养性门至景祺阁是为宁寿宫之中一路保泰门北崇楼三重上额曰畅音阁中额曰导和怡泰下额曰壶天宣豫其北与畅音阁相对者为阅是楼楼下中宇联曰开窗鱼鸟含天趣欹案诗书味道腴东室联曰芝篆薰晨鼎莲檠检夜书西室联曰插架牙签照今古开编芸气吐芬芳又联曰闲情空外寄妙道个中参楼上中宇联曰日长莲漏三阶正春到梅花合殿香楼后东宇联曰澄怀观物真超矣得意忘言亦快哉阁后殿宇前后共四所前殿额曰寻沿书屋干隆四十二年御制寻沿书屋诗寻绎黄家语沿回学海澜用行说云斁有术孟言观讵在工章句要于审委端待当谢机政枕葄沃心安臣等谨按寻沿书屋御制诗恭载首见之篇余不备录后殿之东曰景福门正中南向者为景福宫殿东阁下联曰每闻善事先心喜或见奇书辄手抄皆御书西壁恭悬御制五福颂圣祖御制景福宫颂慈颜懿教祗奉铭箴福祉灵寿遐龄喜深松筠玉树绕砌清音淑德纯嘏萱枝茂林挥毫敬颂永日葵心皇上御制景福宫五福颂宁寿宫后曰景福宫我皇祖奉孝惠皇太后所居也余既豫葺宁寿宫为归政后燕憩之所而景福宫则仿建福宫中静怡轩之制鼎新之轩有屏尝撰五事箴揭之以代铭座斯宫义取颐养实惟五福为宜夫五福世所艳称顾昔人无阐之者爰颂而列诸黼扆第考洪范五福传疏或分诠或递释无所专主余以为寿富康宁及考终命皆受之于天而好德则备之于人玩五皇极之辞曰予攸好德汝则钖之福与此互相发明中庸言位禄名寿必推本于大德足为五福主德之证而正蒙所云德者福之基福者德之致尤深切而着明余故于攸好德之颂详畅厥旨然帝王之福乃天下之公而非一身一家之私其征自与常人异诚如所期信为备福余益惟敬修德以迓天庥而弗敢期其必箕畴凡九极建惟五敛时五福其目未谱于九详焉寿为初祜华封所祝麦邱所语唐尧则辞齐景则喜圣弗圣兮于斯可睹景福之宫肇我皇祖竹苞松茂以养圣母岁久重葺倦勤拟居作此屏扆五当其数衍绎范言颂是曼寿诗引昌黎敢怠永久国君大夫问富答殊有天下者奚问答诸既艰问答其富若无然亦有焉乃在民乎宣尼正对万世帝模省力薄赋犹可勉图时若雨旸屡丰难期是用危惧敢诩尊居又若求材常苦不足艰致者多讵曰金珠菟裘豫营勒此屏辞设诚符望肩卸心娱皇清开国承运奉天宅中建极敷钖八埏兹百余载将万斯绵三圣继承谟烈丕宣藐予小子佛时仔肩治国康宁夕惕朝干爱民祈岁察吏求贤虽有梗化弗致蔓延九州安内万里拓边幸未陨越敢为讆言八旬有五拟兹引年敬之一字用作心传福何由生端在乎德德复在好人我胥棘顾名思义行道有得然殊吉凶原道言忆吉则征善凶必召慝应好其善乐乃无射五福之四赅彼四则皇极敷钖无好必斥作汝用咎禄贤是笃五九相应训君尤亟励以多年子云敬式垂老弗谖蕲告方来践阼之初炷香告天设蒙洪庥历六十年便当归政以授后人岂图逸豫有愿于中于穆皇祖幼龄居尊六十一载化被海壖小子廿五继体乘干敢同祖历耆耋况臻新兹景福爰待即闲存吾顺事横渠铭焉九畴所云五福冀全然未敢必敬俟天恩干隆四十一年御制题景福宫式拟静怡室题仍景福楣琴书无俗韵花木有仙姿雨后润生础春来日下墀缀辞成五颂好德敢忘之臣等谨按景福宫御制诗恭载首见之篇余不备录景福宫正殿后为梵华楼楼稍西为佛日楼楼下御书联曰鸟雀听经皆宿慧风幡说偈自高标自保泰门至佛日楼是为宁寿宫东一路蹈和门内曰衍祺门门内东宇额曰抑斋联曰心田净洗全如水鼻观清芬讵必莲东南隅亭额曰撷芳亭其北额曰矩亭皆御书抑斋后为古华轩轩西亭额曰禊赏亭亭中恭刊御笔临董其昌兰亭记亭北为旭辉庭联曰鼎篆兰烟直窗含旭景新古华轩后为遂初堂额曰养素陶情堂东室门联曰墨斗砚山足遣逸琪花瑶草底须妍室内联曰屏山镜水皆真縡萝月松风合静观干隆四十一年御制遂初堂诗周书称初服勤政要始终楚骚称初服谢政适其躬二语胥宜味放卷用不同书堂额遂初辽待廿年中设果如所愿乐哉叩苍穹臣等谨按遂初堂御制诗恭载首见之篇余不备录东配殿额曰惬志舒怀堂后叠石屏门刊额曰承晖曰挹爽其西为延趣楼东向楼上联曰轩亭喜淳朴瓯砚总清嘉楼外亭额曰耸秀亭北为萃赏楼楼下中宇联曰闲庭不改风还月欹案依然易与诗西室门额曰聚景联曰四围应接真无暇一晌登临属有余又联曰金界楼台思训画碧城鸾鹤义山诗东室联曰高居因见远贞复会旋元楼上中宇之左额曰积芳又额曰延绿西室联曰素壁题诗还自检明窗披帙雅相亲再西佛室联曰便有香风吹左右似闻了义示缘因萃赏楼西连楼六楹为云光楼楼内额曰养和精舍楼下南室联曰四璧图书鉴今古一庭花木验农桑其东佛室门额曰西方极乐世界安养道场联曰一龛古佛钟鱼寂半榻天风衣袂寒室内联曰春鸟有言率和乐上林无树不森沉干隆四十二年御制养和精舍诗和于气为春和于理为仁夫人所宜养最要者为君九宇及万物方寸怀应肫有时或用义由仁施乃纯洁治宁寿宫聊以备倦勤精舍号养和拟议非不伦干惕励此日优游待他辰苟诚得斯憩余年颐此身仁尚可弗居义更何足论养和乃真养图称无事人臣等谨按养和精舍御制诗恭载首见之篇余不备录萃赏楼后圆亭额曰碧螺其北相对南向者为符望阁阁下南门左额曰欣遇右额曰得全门内联曰居中揽外襟怀畅击毂摩肩职植殷又联曰俯临常似披图画得契宛堪悦性灵东门内联曰云卧天窥无不可风清月白致多佳西门内联曰画情八窗纳春意百花舒北门内联曰绿树岩前疏复密白云窗外卷还舒阁上北室联曰清风明月含无尽近景遐观揽莫遗干隆四十一年御制符望阁诗层阁延春肖题楣意有存耄期致勤倦颐养谢尘喧豫葺优游地略惭恭俭门其诚符我望惟静候天恩臣等谨按符望阁御制诗恭载首见之篇余不备录符望阁前垣门东额曰延虚曰惬志西额曰挹秀曰澄怀阁后为倦勤斋斋内阁上联曰信可超绘事于焉悦性灵阁下联曰春秋富佳日松竹葆长年阁西次室联曰动趣都涵澹静机常觉宁又西阁上联曰当春莲漏永坐久蕙烟微阁下联曰经书趣有永翰墨乐无穷干隆四十一年御制倦勤斋诗敬胜依前式倦勤卜后居抚时斯异矣题额故殊诸娱老非关政沃心那废书廿年期此愿未识可能如臣等谨按倦勤斋御制诗恭载首见之篇余不备录倦勤斋西廊外门额曰映寒碧内为竹香馆中宇联曰偶披风送爽恰傍竹延虚又联曰流水今日明月前身又联曰松云清栋牖书契洽郎嬛符望阁西门外为玉粹轩东向其南室额曰得闲室联曰甄性神明境陶情翰墨筵北为佛室联曰禽音仍唱迦陵偈花色全标幻海禅又北为净尘心室联曰洗不期其筝笛耳悦原契此净明心又联曰春物薰馨含慧业名禽宛转入闻思室后门额曰超妙皆御书干隆四十一年御制得闲室诗符望阁西接静室纸窗棐几护松关此时敢自忘无逸他日于斯冀得闲真树生之待葱郁假山峙矣互回环豫成犹以廿年俟亦岂遥哉弹指间又御制净尘心室诗六尘总因心心净尘斯净室云净尘心本末似相梗然亦可得云如身之有影欲求影之无应在身之屏谁解能所忘与入菩提境臣等谨按得闲室净尘心室御制诗皆恭载首见之篇余不备录景福宫之后为兆祥所今为皇子所居西为花园又西即神武门也臣等谨按今新葺规制兆祥所在宁寿宫垣之后国朝宫史所称乃旧制也隆宗门之西为慈宁宫臣等谨按慈宁宫顺治十年建干隆十六年重加修葺东为永康左门西为永康右门正中南向为慈宁门前列金狮二门内正殿恭悬皇上御书额曰宝箓骈禧又额曰庆隆尊养屏联曰兰殿颐和尊备养萱庭集庆寿延禧楹间联曰爱日舒长兰殿春晖凝彩仗慈云环荫萱庭佳气接蓬山殿前东庑门曰徽音左门西庑门曰徽音右门后殿供佛像恭悬圣祖仁皇帝御书额曰万寿无疆皇上御书联曰百八牟尼现庄严宝相三千薝卜闻清净妙香又联曰人天功德三摩地龙象威神两足尊皆御书殿后东庑佛室圣祖御书额曰四星容华慈宁宫左殿宇二层东有门曰慈祥门与启祥门遥对慈宁门之南为长信门臣等谨按长信门又南旧为永安门其左为迎禧门右为览胜门今制惟正南有长庆门圣祖御制慈宁宫问太皇太后安诗定省深宫曙气催承恩献寿捧霞杯晨昏敬睹慈颜豫不尽欢欣踊跃回干隆三十六年御制恭祝皇太后八帙寿颂懿懿慈宁干清宫右历代敦崇以奉文母昔实单檐今易重构申无方养祝无疆寿三大朝礼率群辟公观瞻斯协庆忭攸同熊熊丸丸实实隆隆左平右墄纳陛惟中岁在重光月惟阳复八帙爰开万年永卜五世曾元一堂雍肃曷其有极介祉景福干隆三十七年御制皇太后圣寿节慈宁宫行礼是日雪即事成什值斋庆典例移前节步新叨恩谕宣敬率群公趋凤阙恰逢六出降瑶田瓦沟积索连祥色树杪悬英引瑞烟骈叠天庥何以荷爱民勤政益干干干隆四十二年御制二十五日为圣母诞辰诣慈宁宫瞻拜感成长句志痛依旧慈宁清晓时沾襟肃拜曷胜悲龙春已送元宫闭凤扆空瞻宝殿垂神御罢陈遵昔典杯桊敬抚切今思祝釐昨岁那堪忆一变谁知忽若斯臣等谨按慈宁宫御制诗谨绎有关纪述事实者恭载卷内余不备录慈宁宫花园中为咸若馆臣等谨按慈宁宫花园前宇为咸若馆供佛皇上御书额曰寿国香台联曰证最胜因金界庄严欢喜地赞无量寿宝轮拥护吉祥云馆之左为宝相楼右为吉云楼宝相楼南为含清斋吉云楼南为延寿堂池上为临溪亭咸若馆后楼宇御书额曰慈荫楼慈宁宫之西为寿康门门内为寿康宫臣等谨按寿康宫又南为慈宁右门寿康宫内恭悬皇上御书额曰慈寿凝禧联曰玉琯应阳春祥开南极璇宫呈丽景庆洽西池中殿联曰庆叶瑶图融和开寿域祥呈阆苑熙皞乐康衢东暖阁联曰福集璇图天永钖祥开绮甲日重光又联曰光华呈爱日仁寿遍和风后殿联曰四海为家钦养志万年介祉永承欢又联曰凤集桐花来绛阙鹤衔桃实自丹山西室联曰金盘露满瑶华丽丹粟祥凝鹤算绵又联曰欢心依日永乐志愿春和皆御书干隆四十四年御制正月十四日作寿康神御敢重张却有先时礼佛堂此日拜瞻聊写痛前春景象益增伤上元谁复问佳节两岁忽惊近大祥翟扆绣茵依旧设音容难觅恨茫茫臣等谨按寿康宫御制诗谨绎有关纪述事实者恭载卷内余不备录寿康宫之后为寿安宫臣等谨按寿安宫本咸安宫旧址干隆十六年改建在寿康宫后东西为长街街西为长庚门门内正中南向者为寿安门内为春禧殿殿后为寿安宫正殿恭悬皇上御书额曰长乐春晖又额曰瑶枢纯嘏联四一曰百福屏开庆叶九如宏寿域五云景丽恩敷万象入春台一曰寿国乐舒长韶成九奏安舆承悦豫舞效三唿一曰洪范演畴征备福黄钟肇律叶长生一曰香扆引祥风序符清晏仙壶承爱日景叶升恒东暖阁额曰景晖曰熙春联曰红梅翠竹天然画妙理清机不尽吟又联曰松牖乐春熙既安且吉兰陔宜昼永曰寿而昌东楼下额曰集庆曰宣豫联曰芝栋云霞丽兰陔日月长又联曰宜春苑满恒春树介寿筵开益寿花西暖阁额曰慈釐积庆联曰庆霄辉寿曜仙圃丽春光又联曰钧庭延淑景璇蔼祥风西楼额曰华荫曰金花联曰静里远怀千古事意中常满十分春殿前延楼左右相属中为崇台三层上层额曰庆霄韶扆联曰凤翥辉呈阿阁瑞珠联景绘泰阶符中层额曰曾城广乐联曰图畴递演京垓积律吕环生上下和下层额曰昆阆恒春联曰鸣豫叶云韶颂集九如开寿域祝釐陈彩舞欢联万象谱春台殿后庭中叠石为山东曰福宜斋斋内联曰西池增宝箓南极耀珠躔西曰萱寿堂堂内联曰宝篆长生箓瑶屏集瑞图皆御书干隆二十六年御制寿安宫铭辛未题额匪创伊修慈宁六帙行庆延庥爱日循环干甲载周金穰辛建物盛已逑七帙爰开万寿惟悠合天下养举太古侔琼宫枚枚有桷有桴兰陔叶什梅席称觩鸿仪重举以十为筹则百斯十始而复周慈宁宫之东北即启祥门外夹道其北南向为凝华门门内为雨华阁臣等谨按雨华阁三层俱供佛上层恭悬皇上御题阁额中层额曰普明圆觉联曰青莲法界普清净白毫相光离色空又联曰三身具足根尘外万法齐归愿海中下层额曰智珠心印联曰般若慈源远通华海汇菩提觉路妙转法轮圆又联曰花布妙香霏四种金涂杰阁现诸天又联曰妙果圆成华海同归无尽藏灵因静证珠宫常雨四时花又联曰宝界现庄严云凝华鬘香台开般若雨散曼陀阁内联曰具神通力生欢喜心又联曰善果皆欢喜香云普吉祥又联曰灵鹫风香传妙偈澄潭月皎印真如其西为梵宗楼楼上联曰妙会梵香三界上实参宗印四天中楼下联曰七宝共庄严金光高映四花纷拥卫香雨浓霏皆御书雨华阁后为昭福门门内为宝华殿殿后为香云亭其北为中正殿臣等谨按中正殿恭悬御书额曰然无尽灯联曰妙谛六如超众有善根三藐福群生寿安宫之北为英华门门内为英华殿臣等谨按英华殿庭内方亭恭勒皇上御制诗碑干隆七年御制英华殿菩提树诗何年毕钵罗植兹清虚境径寻有旁枝蟠芝幢影翩翩集佳鸟团团覆金井灵根天所遗嘉荫越以静我闻菩提种物物皆具领此树独擅名无乃非平等举一堪例诸树以无知省干隆二十六年御制英华殿菩提树歌我闻法华调御丈夫成道处乃于伽耶城中菩提树又闻华严海会诸如来一佛一树乃至恒沙数一亦非合恒沙数非离是佛是树皆菩提娑罗贝多阎扶谁则见惟有菩提之树郁葱蔚郁常依佛日生光辉英华之殿耸层甍胜国莫考国初曾以居慈宁思斋太任笃奉佛爰供法像延禧笃祜贻云仍时来瞻礼意肃穆庄严宝轴相好合梵经或云即是北斗之七星贝帙一一名可征菩提七树森列庭是诚不可思议标祥祯枝枝叶叶数无万如斯无万数绳绳继继永世绵皇清又御制英华殿菩提子数珠诗七树恒沙结子多数珠拈百八云何欲因悠久卜皇祚讵是寻常佞佛陀颗颗圆融开意蕊累累联缀振禅柯莲池净业吾无暇静置如闻鸣法螺臣等谨按英华殿御制诗谨绎有关纪述事实者恭载卷内余不备录英华殿之西北有城隍庙臣等谨按英华殿西北之城隍庙雍正四年敕建其祀典则内务府掌仪司司之城隍庙东为祀马神之所又东为神武门神武门之北过桥为景山山前为北上门东门曰山左里门西门曰山右里门门内为景山门入门为绮望楼楼后即景山有峰五臣等谨按北上门左右向北长庑各五十楹其西为教习内务府子弟读书处景山五峰上各有亭中峰亭曰万春左曰观妙又左曰周赏右曰辑芳又右曰富览俱干隆十六年建景山后为寿皇殿臣等谨按寿皇殿旧在景山东北干隆十四年上命移建南临景山中峰殿门外正中南向宝坊一前额曰显承无斁后曰昭假惟馨左右宝坊各一左之前额曰绍闻祗遹后曰继序其皇右之前额曰世德作求后曰旧典时式北为砖城门三门前石狮二门内戟门五楹大殿九室规制仿太庙左右山殿各三楹东西配殿各五楹碑亭井亭各二神厨神库各五殿内敬奉圣祖仁皇帝世宗宪皇帝御容皇上岁时瞻礼于此并自体仁阁恭迎太祖高皇帝太宗文皇帝世祖章皇帝暨列后圣容敬谨尊藏殿内岁朝则展奉合祀肃将祼献以昭诚悫云皇上御制重建寿皇殿碑文予小子既敬循寿皇殿之例建安佑宫于圆明园以奉皇祖皇考神御重垣广墀戟门九室规模略备而岁时朔望来礼寿皇聿瞻殿宇岁久丹蒦弗焕且为室仅三较安佑翻逊巨丽予心歉焉盖寿皇在景山东北本明季游幸之地皇祖常视射较士于此我皇考因以奉神御初未择山向之正偏合釐宫之法度也乃命奉宸发内帑鸠工庀材中峰正午砖城戟门明堂九室一仿太庙而约之盖安佑视寿皇之义寿皇视安佑之制于是宫中苑中皆有献新追永之地可以抒忱可以观德传不云乎歌于斯哭于斯则寿皇实近法宫律安佑为尤重若夫敬奉神御之义则见于安佑宫碑记兹不复述惟述重建本意及兴工始末岁月盖经营于己巳孟春而落成于季冬上浣之吉日云敬作颂曰惟尧巍巍惟舜重华祖考则之不竞不絿仁渐义摩祖考式之宏仁皇仁明宪帝宪小子职之是继是绳曰明曰旦小子恧之天游云殂春露秋霜予心恻之考奉祖御于是寿皇予仍即之制广向正爰经爰营工弗亟之陟降依凭居歆攸宁羹墙得之佑我后嗣绵祀于万匪万亿之观德于兹无然畔援永钦识之干隆十五年御制重修寿皇殿竣是日奉安神御礼成述事六韵是殿向奉皇祖皇考神御为室仅三楹又方向不合规度乃命鸠工庀材量加修建中峰正午及门楹堂室一视安佑宫之制较旧加巨丽焉工既落成谨蠲仲夏之望重安神御于是岁时荐新永展孝思云寿皇圣祖兴居久先帝思亲展孝弘神御妥灵宋遗制衣冠原庙汉诸陵钦承有继馨香荐追远长怀陟降凭子午向山期必正规模合度量为增僾闻忾见千秋永景福鸿禧百世凝观德皇皇惟是凛肯堂切切讵斯能干隆二十三年御制清明日拜谒寿皇殿诗紫殿彤闱神御凭清明肃拜典相仍羹墙有慕何嗟及堂构非遥此敬承旧礼漫传粳粥荐新烟还看柳丝凝那堪子厚书重展指日吾将谒二陵臣等谨按寿皇殿御制诗谨绎有关纪述事实者恭载卷内余不备录寿皇殿后东北曰集祥阁西北曰兴庆阁殿东为永思门门内为永思殿臣等谨按永思殿西暖阁恭悬皇上御书联曰一气感通昭陟降万年嗣服式仪型东暖阁楼上联曰视听思无远天心格有孚皆御书永思殿又东为观德殿臣等谨按观德殿恭悬圣祖御书额曰正大光明联曰琴韵声清松窗滴露依虫响书帷夜永萝壁含风动月华观德殿东为护国忠义庙臣等谨按护国忠义庙范关圣立马像恭悬圣祖御书额曰忠义雍和宫在皇城东北世宗宪皇帝藩邸也登极后命名曰雍和宫宫前宝坊二正中石坊一自是而内甬道绵亘为昭泰门门东西列碑亭中为雍和门门内为天王殿左右环以回廊正中为雍和宫臣等谨按宫之前左右宝坊各一左之前榜曰慈隆宝叶后曰四衢净辟右之前榜曰福衍金沙后曰十地圆通正中石坊一南向额曰寰海尊亲后曰群生仁寿天王殿内额曰现妙明心联曰法镜交光六根成慧日牟尼真净十地起祥云宫内联曰接引群生扬三千大化圆通自在住不二法门又曰法界示能仁福资万有净因臻广慧妙证三摩宫后为永佑殿臣等谨按永佑殿联曰般若慈源觉海原无异派水菩提元路德山相见别峰云永佑殿后为法轮殿左右山殿各三间臣等谨按法轮殿左右山殿西为戒坛干隆四十四年命照热河广安寺戒坛之式改建方坛三层每层各围以石栏用列佛像东为药师坛是年并改建重楼上下各五楹与戒坛相配四十五年八月落成法轮殿额曰恒河筏喻联曰是色是空莲海慈航游六度不生不灭香台慧镜启三明又曰鬘云采护祥轮锦轴光明辉万象龙沼庆贻宝地玉毫圆足聚三花戒坛内额曰律持定慧联曰法会启无边共守真如愿力律宗超最上总持实相因缘东楼上额曰能仁普度联曰宝地遍沾功德润香台恒拥吉祥花楼下额曰慈云应念联曰广一切善缘现庄严相普如是功德发欢喜心法轮殿后为万福阁东为永康阁西为延宁阁阁后为绥成殿臣等谨按万福永康延宁三阁并峙上有阁道相通东向西向则别为配殿也万福阁内额曰缘觉妙谛又曰放大光明南向联曰以不可思议说微妙法具无量由旬作清净身北向联曰说法万恒沙金轮妙转观心一止水华海常涵西向联曰丈六显金身非空非色大千归宝所即境即心东向联曰合大地成形非有为法与众生同体作如是观中层檐前额曰净域慧因下层檐前额曰圆观并应联曰慧日丽璇霄光明万象决云垂玉宇安隐诸方永康阁联曰慧日朗诸天圆辉宝相吉云垂大地净扫尘根延宁阁联曰狮座宝花拈来参妙谛檀林法乳触处领真香御制雍和宫碑文我皇考世宗宪皇帝肇封于雍邸在京师艮维与太学左右相望迨绍缵大统正位宸极爰命旧第曰雍和宫设官置守甍宇垩饰无增于昔示弗忘也越岁乙卯弗吊昊天龙驭上宾攀髯莫逮维时丧仪具展礼当奉移念斯地为皇考藩潜所御攸跻攸宁几三十年神爽凭依倘眷顾是乃即殿宇而饬新之以奉梓宫易覆黄瓦式廓门屏棂星绰楔规制略备洎山陵礼成于此敬安神御岁时展礼至于今十稔予小子绍庭陟降之忱朝夕罔释深惟龙池肇迹之区既非我子孙析圭列邸者所当亵处若旷而置之日久萧寞更不足以宏衍庆泽垂焘于无疆曩我皇考孝敬昭事我皇祖凡临御燕处之适且久者多尊为佛地曰福佑寺则冲龄育德之所也曰恩佑寺则鼎成陟方之次也永怀成宪厥有旧章而稽之往古修真本唐高龙跃之宫慈庆乃渭水庆善之宅宋则祥符钖庆祠号景灵咸因在潜之居实曰神明之隩后先一揆今昔同符是用写境祇林庄严法相香幢宝网夕呗晨钟选高行梵僧居焉以示蠲明至洁也以昭崇奉至严也以介福釐至厚也我皇考向究宗乘涅槃三昧成无上正等正觉施洽万有泽流尘劫帝释能仁现真实相群生托命于是焉在岂特表范容为章净域已哉予小子瞻仰之余间一留止缅忆过庭憷惕兴慕敬勒石以纪系以颂曰于皇皇考禔福无疆奕奕朱邸积庆流长乘六以御兹焉发祥时雍协和圣谟孔彰鼎成于湖神御攸奠陟降在天圣灵式眷忾乎斯闻僾乎斯见超宋景灵迈唐庆善懿彼净觉广树良因澄圆性海般若通津慧灯普照法宝常新敷华玉地转曜金轮矧是丹宫藩封拜赐载寝载兴凝禧集瑞人世香台梵天忉利拥吉祥云开欢喜地标新福界冥契慈缘雁堂集侣鹿苑栖禅香华迎雨珠叶霏烟云车风马歆顾珠筵仰惟圣德昊天罔极以妙明心运大愿力孰为权应孰为真实无去无住历化千亿慈云广荫甘絜长濡入涅槃海系如意珠恒沙大千共味醍醐不可思议浃髓沦肤灼灼灵仪巍巍瑞相言瞻言依徘徊恻怆十地四天鸿恩融畅尽未来际永资慈贶干隆二年御制八月二十三日皇考二周讳辰以禾稼盈畴勉从诸王大臣请未得躬谒泰陵谨于雍和宫行礼中怀耿耿孺慕莫伸洒泪述哀敬成一律凄凄凉露两沾裳每忆音容痛断肠寝殿秋深冠剑肃鼎湖云隔路途长未酬高厚怀终古岂意星霜历大祥去岁几筵犹在望回看雍邸助悲伤干隆九年御制谒雍和宫作僾闻忾见仰圣日于光天瑶宇琳宫表跃龙于兹地宛尔畴昔凄然赋诗翠华来旧地宝相写新莲兴庆当年邸无生曩日禅讵资狮象力如是色空诠结构栖真宇徘徊浴日渊舂音惊电闪芝字尚星悬东壁图书府虚庭霜露边秋风空拂席春鸟不调弦眼底明如幻窗前影复迁式观增惕息欲去重留连独忆趋庭日瞻云意惘然干隆二十九年御制雍和宫瞻礼诗龙池庆邸鹿王筵福佑三千与大千新岁自天霏玉叶延禧特地礼金田无迁便是法云住每至常瞻圣日悬彩胜华灯依旧缀黯然为忆卅年前干隆三十五年御制诣雍和宫礼佛作兴庆当年选佛场初春几暇礼空王六街三市皆珠玉利物宜人大吉祥东壁图书原静好昔时岁月黯神伤六旬兄弟相随逐话到髫年电火光又御制入安定门至雍和宫瞻礼诗邸第吾生长今年忽六旬昔年景频忆先节敬应申砌下花新锦庭前松老鳞缅怀趋训日黯尔独伤神又御制诣雍和宫礼佛叠今岁新正诗韵趋庭每忆少年场邸阙因之叩鹿王法化报身画里相去来今世镜中祥谁知新岁埙篪喜幻作斯时存没伤了识无生还有恨惟应惭愧仰威光臣等谨按雍和宫御制诗谨绎有关纪述事实者恭载卷内余不备录宫之东为书院门三间入门为平安居后有堂堂后为如意室室后正中南向为书院正室臣等谨按平安居额世宗宪皇帝御书殿内皇上御书额曰因寄所托如意室额世宗御书又额曰与天游皇上御书东室为佛堂联曰于澹泊中寻理趣不空色际忘言诠西室内恭悬圣祖仁皇帝御书额曰为善最乐御书联曰情将物外适道与古人期书院正室恭悬世宗御书额曰太和斋又额曰为善最乐联曰种德在宽仁俾昌尔后立身惟忠孝永建乃家皆圣祖御书东寝宫恭悬御书额曰窗含远色西屋门上前曰勤农后曰课织屏间绘耕织图南有山亭恭悬世宗御书额曰翼然亭后殿二重其前恭悬御书额曰静挹化源太和斋之东其南为画舫南向正室曰五福堂臣等谨按斋东画舫后左右回廊相接五福堂额圣祖御书堂内恭悬御书额曰悦目赏心联曰大德曰生到处和风甘雨与民偕乐随时击壤歌衢堂后书室数楹额曰幽偏自怡联曰健行干不息逊志益无疆皆御书太和斋之西为海棠院北有长房更后延楼一所西为斗坛臣等谨按院内额曰香红雨院后书室额曰清晖娱人联曰云山观动静花木验农桑又后室额曰高云情皆御书院西循廊而北有长房一带后有延楼斗坛上恭悬圣祖御书额曰祝龄坛坛东为佛楼楼前有平台其东佛堂三楹宫西后为关帝庙前为观音殿殿内恭悬御书额曰香林宝月西华门之西为西苑榜曰西苑门入门为太液池臣等谨按西苑太液池源出玉泉山从德胜门水关流入汇为巨池周广数里自金盛时即有西苑太液池之称名迹如琼华岛广寒殿诸胜历元迄明苑池之利相沿弗改然以供游憩而已我朝列圣相承励精图治于此引对臣工总理机务或宴赉王公卿士或接见朝正外蕃以及征帅劳旋武科较技例于苑内之惇叙殿涵元殿瀛台紫光阁亲莅举行龙光燕誉赓拜扬休冬月则陈冰嬉习劳行赏以简武事而修国俗云干隆二十三年御制仲春西苑即景诗鸾辂西华祭后移台更服便畴咨还余清暇千官退对韶光一赏宜积素已消檐际雪轻黄欲上柳梢丝听鸿楼上看回雁春色人间许共知干隆四十一年御制幸西苑接见朝正外藩年班回部哈萨克来使及四川土司土舍头人等之初次觐谒者即事得句步辇西华西苑巡匪游图觐远徕臣夹衢左右纷迎接露冕笑言普拊循回部更番久依例内旗紥萨旧称宾土尔扈入朝如雁哈萨克流仰集鳞来享来王来贺节土司土舍土头人抚兹武偃文修世益切盈持泰保寅臣等谨按西苑御制诗谨绎有关纪述事实者恭载卷内余不备录御制冰嬉赋陆行之疾者吾知其为马水行之疾者吾知其为舟为鱼云行之疾者吾知其为鹍鹏雕鹗至于冰则向之族莫不躄躠胶滞滑擦而莫能施其技国俗有冰嬉者护膝以芾牢鞋以韦或底合双齿使啮凌而人不踣焉或荐铁如刀使践冰而步逾疾焉较东坡志林所称更为轻利便捷惜自古无赋者故为赋之其辞云岁暮星穷和叔告冬阴凝北陆律中黄钟景长而土圭可测瑞兆而云物皆同抚序兮群辟殷聘考时兮三农蒇功有厉疾之征鸟鲜求信之蛰虫叫严飙兮栗烈凛肃气兮穹窿于斯时也火井无燠温泉不热何水不凝何波不结阻平川之会海徒望籥潫勒奔崃之倾流惟闻幽咽澌盈九曲谢神禹之剔鬟冻合三山驻王乔之旌节跃鱼之表孝曾传覆鸟之昭祥见说则有镜呈太液璧写龙池占昏危之应宿值颛顼之司时沍而不流兮碍矜鳞之鲤凝而原澈兮疏倒影之梅皓皓皑皑兮映白塔之孤矗溓々泠泠兮隔玉蝀之横欹载取载藏兮顺彼月令以训以赉兮陈我冰嬉爰答岁华率循旧典陈旅集众既雷动而风行结部整行埒春搜而秋狝元冥受律戢水族与波臣蚩尤秉旗乃暴御而祟遣于是戎士凭怒武卒振拳渴思一试遑虑谁先齐撙撙其祼膋兮户陆离以属联骇营营其佖路兮纷偨傂以罗骈袒刘吕之左右兮各殊事以布班倏阴阳之闭阖兮期奏绩以勤宜衣短后膝蔽前靴齿双利鞋刀两儇编伍森列齐队便旋于斯少息以待号令之传焉尔其屯万人于中坚兮属堪舆以壁垒奔八神以周卫兮招丁甲而发指亘长縆以节止兮群总总而切儗驿彩旌以传符兮看纵纵之立俟心无别营目不他视遂乃朱旗撝捷步腾缇衣扬轻武軿耸擢布豗逐壒趟踧沑波流轶猋惊闪如曳电疾若奔星蹂蹈云衢扬挥玉京故其为声也平礚隐訇礌硠激越硡砰殷麟杂沓震叠帟振天枨响匉地臬慑波底之娵隅堕林间之巢鹘元武缩壳而屏气烛龙守珠而闭阙起涌泉会奔物虽天籁之号窍比千钧于一发其为状也似东皇整驾于若木之墟羲帝弭节于扶桑之津应真挂钖以凌虚茅君骖龙以羾天过骥群而骏足抢捍上扶摇而鹏翼图南蠖略回翔演沱纠纷镜大圆而晶晶皛珠万琲而烂烂璘璘交差曼衍历落皴鳞突都卢兮轻趫迅龙骧兮麟振奕六虬兮沛艾御八风兮穆旻首进者却视而小憩继至者错履而蹴跟虞后来之比肩更前往而擢身杰者得帜畴与比伦遗者失志第如逡巡复有革戏其名圆鞠汉家有执机之譬黄帝作练戎之俗武由是习兮其争也君子好谋而成兮如祭则受福申明誓兮众听无哗陈广场兮各司其局乃其冰床驻于琉璃之界豹尾扈于渼沴之隈千官俨立于悬圃万队伫待乎瑶阶历天之旗影捎朵殿照云之盖光趯台殆而容与惄若亶徊执事者中立而不倚争捷者有前而无回珠球一掷虎旅纷来思摘月兮广寒之窟齐趁星兮白榆之街未拂地兮上起忽从空兮下回突神龙之变化蕤翔凤之祇諲垞燕居冉泚鸿猜怡情悦目有如是哉夫其伯仲分甲乙第并前行赏纵后亦逮勇者特旌任者均赐普被曰仁有差曰义则岂啻西苑饰红板之柁温泉设锦鞍之戏而已乎重曰仲尼有言射观德兮安不忘危旧是式兮惟岁之晏以休以息兮一日之乐匪赉曷得兮敬告后人无或逾则兮御制蜡日坐冰床渡太液池志兴破腊风光日日新曲池凝玉净无尘不知待渡霜花冷暖坐冰床过玉津太液人行步玉花金鳌遥望锁烟霞胜游不数琼华岛爱听寒林噪暮鸦臣等谨按御制蜡日坐冰床渡太液池志兴诗载于乐善堂集今恭录卷内干隆七年御制太液池泛舟诗新水一篙深载舟犹力弱偶来弄澄碧沧浪意可乐天空凫雁闲波静鲂鲤跃是时春始半夹岸夭桃灼旋惹东风吹红英贴波落韶华固不牢长歌兴所托干隆十一年御制太液冰嬉十二韵顺时陈国俗择地试雄观号令传河若威仪纪水官光凝元玉浦声咽碎珠滩散处云驰宇纷来雪喷湍端因智独胜奚必力俱殚疾以徐斯疾安其危乃安御风列应让逐日夸无难迅似岩飞电温知犀辟寒超群殊闪作势更媻珊拟议弦催箭形容镜无鸾一时夸夺帜独步早登坛妙义韬钤外凭人着眼看干隆十二年御制太液池泛舟诗玉蝀桥头驻六骢溶溶太液一舟通苑花堤柳添烟景弱苇新蒲茁露丛烟中楼阁座中移雨后风光慰后思忧虑勾消诗数首清和恰似昨年时漭沆澄波叠翠涵天光云影适来参独舂依苇毵毵白远嶂疏眉淡淡岚树沃浓青花发红畴人占节报南风一般西苑经行处却与前朝迥不同干隆二十八年御制液池泛舟三首飞龙蓬岛御风轻畅好液池新水生却是西蒙人不识直云天上坐而行盆梅堤柳争春色岸芷汀兰勒水芳何必其来盼衮衮会看一到去堂堂玉蝀金鳌亘卧虹承光楼阁倒涵空胜朝遗迹春明梦殷监兼存水监中干隆三十三年御制太液池泛舟即景杂咏液池春水恰胜篙浅漾靴文静息涛素艇居然利转动层楼傍岸系龙艘第一名泉远溯津新波暗长拍船唇书云回雁即去雁字柳今人非昔人水面楼台镜里图当年占毕记曾吾庭前菶々萋萋者几换新梧伴旧梧春菜青随冬菜生园欣丰泽重农情即看土脉含香润指日行将此试耕烟光澹澹接波光松色青青柳色黄凫雁翱翔真得所笑他也自托君王过闸还须小步堤犁然水便有高低又看桂棹兰桨荡聊为乘闲快觅题三海何曾五里遥椓人张大笑前朝心无俗便神仙境韩众安期底用招承光台殿郁嵯峨金踬元颠明复磨祇有东厢古松树春来依旧发新柯干隆三十六年御制太液池泛舟诗初生春水绿波清六棹兰舟送以轻不廿日前尔忆拕床曾是碾冰行永安白塔矗岧峣掬手波中若可招冰水设还相较量究欣漾影此为遥黄薰岸柳绿生莎春意舒迟觉渐多漫惜新花犹未发雪英缬树匪梅何苍云缥缈望瀛台分付吟情俟再来登岸合教还紫禁封章应有待批裁干隆四十年御制太液池泛舟诗液沼冰融可泛舟致斋前偶试清游还宫况此为路便监水因他作楫求鱼跃雁回化工畅天光云影静机投鸣榔声里忙登岸为接军书报置邮臣等谨按太液池御制诗谨绎有关纪述事实者恭载卷内余不备录西苑门循池东岸西折临池面北正门曰德昌门门内为勤政殿殿后为仁曜门臣等谨按德昌门内正殿五楹北向恭悬圣祖仁皇帝御书额曰勤政皇上御书联曰常切单心归宥密每怀敕命凛几康干隆七年御制勤政殿对雨诗梅雨频沾欲作霖坐来九夏豁烦襟风花带湿飞残瓣惊鸟冲烟觅远林阶齿暗琴纷作响檐牙细熘乱如斟封章览罢饶清课芸简闲披获我心臣等谨按勤政殿御制诗恭载首见之篇余不备录仁曜门南为翔鸾阁阁后东楼曰祥辉西曰瑞曜由阁而南为涵元门门内东向为庆云殿西向为景星殿正中南向为涵元殿臣等谨按翔鸾阁广七间左右延楼回抱各十九间涵元殿正中恭悬皇上御书额曰天心月胁东室额曰含经味道联曰四面波光动襟袖三山烟霭护壶洲又曰风篁叶韶扆云树蔼蓬壶西室联曰于此间得少佳趣亦足以畅叙幽情皆御书干隆七年御制冬日涵元殿诗插架三千玉帙陈明窗领略小阳春庭虚时听松风古香静还思梅萼新阶草向暄犹织毯液波知暖尚拖银底缘未释中心闷多少茅檐失所人干隆三十八年御制题涵元殿台贻胜国庭树百年枝古殿临中正新题易柍楣瓦阴余积雪帘额煦春曦物物涵元化钦哉茂对时臣等谨按涵元殿御制诗谨绎有关纪述事实者恭载卷内余不备录涵元殿之东为藻韵楼西为绮思楼正北相对为香扆殿臣等谨按藻韵楼绮思楼上下各六楹香扆殿三楹殿之东有室三楹北向额曰溪光树色联曰图画参生动诗书阅古芳北接三楹西向额曰虚舟联曰闲云入窗牖清露滴梧桐又曰心澹水木秀兴幽鱼鸟闲又曰炉香昼静云编展花海春深竹槛清殿之西有室三楹北向额曰水一方北接三楹额曰兰室联曰亭台涵月镜花木畅天机又曰过眼寸阴求日益关心万姓祝年丰干隆二十三年御制赋得虚舟芸斋临太液芝榜署虚舟趣味南华永迹惟胜国留洒然阅今古旷若忘沉浮秋月当窗印春波拍岸柔几曾虑风浪无碍侣凫鸥我有济川意还殷作楫求又御制赋得水一方台三面水书室敞南荣亭接迎薰近池临太液清画如展李赵境即是蓬瀛三复蒹葭什怀贤独泥情干隆二十四年御制香扆殿诗环瀛南面据崇基建置犹传胜国贻金界楼台思训画碧城鸾鹤义山诗茁庭祇合三珠树漾牖宛同百子池未及灯怀淳朴也每因阅古率评时干隆二十九年御制绮思楼诗口过非惟宜戒之有为终不若无为请看万紫千红者大块何曾费绮思干隆三十二年御制兰室口号一窗嫩日正和暄与善人居味古言却笑奉宸太着相国香真个植盈盆干隆四十年御制藻韵楼口号不迥书楼才十笏所饶架有缥缃罗退之木强何妨窄却是因难见巧多臣等谨按虚舟诸处御制诗皆恭载首见之篇余不备录香扆殿后南向曰瀛台东为春明楼西为湛虚楼臣等谨按瀛台为明时南台旧址本朝顺治年间稍加修葺皇上御书额曰瀛台有木变石在春明湛虚两楼之中恭刊御制庚辰题句于上圣祖仁皇帝御制瀛台偶作蝉鸣槐叶绿鱼跃芰荷风太液临斜景参差更不同圣祖御制瀛台诗红阑桥转白苹湾叠石参差积翠间画舸分流帘下水秋花倒影镜中山风微瑶岛归云近日落青霄舞鹤还乘兴欲成兰沼咏偶从机务得余闲圣祖御制夏日瀛台许奏事诸臣网鱼携归诗西苑颇幽邃崇台俯畿甸鲜云荫修廊南薰披广殿水木既周遭卉物亦葱蒨岚光翠欲流林晖清可荐于兹涤烦暑敢曰恣游衍眺远畅阳和居高协灵撰朝来览封事洒洒意忘倦高阁昼漏移彤墀集群彦靖共往汝谐勤劬答予眷姑为池籞游从容任所便投纶锦鬛飞举手纤鳞见委蛇退食心庶几娱式燕世宗宪皇帝御制瀛台泛舟诗春深游上苑鼓柂荡中流波涌方壶岛林开翡翠楼落花飘两岸垂柳拂扁舟此日欢无极君恩被独优暮转西池棹风微锦浪平蜻蜓闲自得鹔鹴递和鸣举网双鳞获停杯四韵成仙山何处访即此是蓬瀛皇上御制瀛台记入西苑门有巨池相传曰太液循东岸南行折而西过木桥邃宇五间为勤政殿自勤政殿南行石堤可数十步阶而升有楼门向北扁曰瀛台门内有殿五间为香扆殿殿南飞阁环拱自殿至阁如履平地忽缘梯而降方知为上下楼楼前有亭临水曰迎薰亭东西奇石古木森列如屏自亭东行过石洞奇峰峭壁祼膋蓊蔚有天然山林之致盖瀛台惟北通一堤其三面皆临太液故自下视之宫室殿宇杂于山林之间如图画所谓海中蓬莱者名曰瀛台岂其意乎御制瀛台观木变石诗异质传何代天然挺一峰谁知三径石本是六朝松苔点犹疑叶云生欲化龙当年吟赏处借尔抚遐踪臣等谨按御制瀛台观木变石诗载于乐善堂集今恭录卷内干隆四年御制二月十三日恭侍皇太后游瀛台纪事诗永康晓辟问安回凤辇晨游重侍陪摇曳晴光看御柳分明春色遍宫梅西山翠映屏风列太液冰融镜面开仰识慈颜多悦豫熙熙万物乐春台干隆六年御制瀛台木变石歌效李长吉体大山穹谷崇且盘山头鹤驻曾栖仙岑峦岖吾扶孱颜金堂玉室相钩连云兴霞蔚吐紫烟含囊灵瑞如陶甄灵林冥冥冠其巅其幽丛杂多桂兰是为天宇宅天男乃有异木镇厚坤蚖芲杜松非其伦蔽亏天日无朝昏为舟十数皆其孙匠石却顾持斧奔水龙喷泉沃厥根啼蛄吊月星漏痕干云负霜枝曲卷灵飗振翅毛羽鲜老桂漫夸吴质眠白榆空足沈郎钱栉栉银云车盖翩挂以双丸绕魄渊寿比散木已有年女夷不敢司厥权付之圆盖全其天支离幻作秦女焉会观木石兹同坛为发为身一体全亭亭杰竖无比肩暖春生玉疑蓝田磷磷烂烂出五源女娲炼石兹尚存傍林插岩绝攀援奇礓讵妨山熘穿五丁不可夺其坚端州石工安足论移来曾受海神鞭五车能上束马牵都下倾城咸厌观方壶蓬岛资盘桓辞山不恋山木繁琼台璇室何丸丸罘罳风叫露掌寒汉唐池馆今依然为薪非火悟火传干隆七年御制瀛台竹木床歌静憩轩中横短床不雕不斫伊谁造竹皮木骨恰相称讵夸华饰夸质老我闻玩物能丧志漆器进谏明至道涓涓之水成江河其流涤器装七宝何如兹床朴且完安置妥贴不欹倒松斋夜静梦周时梧阶昼永摊书好异物不贵凛前训用铭座右期相保干隆十一年御制正月十六日奉皇太后瀛台看烟火即景灯词八首夜珠东望正圆规南极祥光映座垂王母瑶樽斟北斗由来西苑是西池邹阳律里气初旋万岁山前春欲燃簇簇鱼龙纷陆海离离琼玖积银田谁遣微云点太清银蜍为让火蛾明上元此日有余乐宣德当年奚比衡贤王列坐赐酥茶中外熙和久一家百道如虹朝贝阙万条似箭走金蛇云霞锦绣灿瀛台花发何须殷七来百子池边麟卓荦万年枝上凤毰毸玉蝀金鳌亘夜光非烟馥郁袅风香殿前底事金莲彻归第群看相是张火里开花幻岂真轮中转法佛兮人乍从上苑观梅柳叶叶枝枝有脚春瑞叶琼花镂上林东风又复作轻阴诗人漫道妒佳景农父多应比好霖又御制岁在丙寅序行金昊有秋叶庆景物咸和敬稽皇祖时曾举瀛台钖宴之典宗亲咸与爰循旧制集王公宗室等于八月二十七日瀛台宴赏用展周亲因成三律露色烟光霭禁垣昌辰嘉宴会亲藩谷登万宝真成瑞菊先重阳已泛樽拂槛茏葱木有本拍堤汪水宗源何须礼数拘酬酢同是神尧膝上孙雁齿红桥玉影明壶天纵目俨蓬瀛拂招林牖风光美负带烟霞景物清笑语从容伯兮叔献酬交错弟于兄一堂敦睦家人吉却陋山河带砺盟绮疏晴旭丽曈乐事天伦和气融徐进雕槃瓜有瓞繁滋扣砌树连丛情抒共许飞吟管兴洽偏思驻漏筒行苇歌成欣既醉高秋楼阁霭春风又御制是日宴间复成六韵秋烟霭颢空晴旭上宸枫情阔十年久欢殷一日中螽斯歌揖揖燕喜乐融融乍可方观梓何须侍剪桐银潢兼玉叶祖德与宗功圣日高悬处承恩膝下同又御制我皇祖时曾集大小臣工于瀛台宴赏甚盛典也兹因西成丰稔百物蕃昌于八月二十八日赐宴公卿庶僚于瀛台以昭继绳宣豫之意得诗四首并示诸臣其欲赓韵者听陂鹓侣接鸣珂霁宇空澄气色和共喜向筵开早菊多缘纪岁得嘉禾柏梁台畔腾笺集仙萼亭边载笔过缅想虞廷传盛事扬言何以继赓歌镜中楼阁五云稠皎日扬辉素景浮湛露诗成天酒下蓼萧乐作征招流曲江早献千秋鉴梁国还登太液舟三世方明陪御赏从教佳话冠螭头璇霄犹睹晓蟾娟济济冠裳拥庆烟丹粟香中陈桂醑玉山颓处酌琼筵崇牙徐听钧天奏高阁遥闻昼漏传此日含毫多沈宋昆明漫数景龙年茏葱鸡树翠华留相悦君臣共唱酬镐上宴开惟卜昼楼前酺赐正登秋在阴鸣鹤方縻爵乐藻游鱼不避钩试问彬彬玉堂客瀛台然否即瀛洲又御制秋日瀛台集臣工宴赏既仿柏梁体联句复召大臣及内廷翰林等三十八人用唐臣李峤侍宴甘露殿诗为韵依前岁翰苑故事朕成首什及末章群臣以次分赋兰舟玉蝀风珂马金鳌月令日秩威仪文筵盍簪笏皇祖垂芳型元臣会华发旨酒于以柔晚香犹未歇拈诗得李峤成序怀王勃申咨山甫俦其何补衮阙白藏昌百嘉西苑驻重牙翔凤馡香穗游龙卷浪花喜因歌黍稌政可问桑麻水影含桥直山容入座斜杯浮浆是瀣盘进枣如瓜侍宴诗成处还看飞暖霞干隆十二年御制晚秋瀛台即景诗仗马排芳岸游龙达玉津台宛蓬阆香扆重逡巡树态疏添紫波光皎叠银谁云秋色老兰镇涵春绮砌黄花秀虾帘朱鸟晶篆烟徐递馥芸帙静含清岩崃犹飞瀑池亭可泛觥蓼萧游豫处着壁画图成又御制瀛台大理石屏歌直方大幅出岩峦制为屏风陈座端不忘本来具神解林岭犹肖点苍山琉璃罘罳嫌巧脆锦绣纂组徒繁丽岂如山骨坚且朴更不镂斫致刓敝白质青文润以腴高低溪壑天然图倪黄董巨称妙手疏皴淡染终不无廉而弗刿柔岂屈巍然犹是前朝物几经海水复桑田依旧春风更秋月干隆十三年御制雨后瀛台诗朝暾散曙光徂云在空宇陂花木丛太液鸢鱼聚润含草味馨涨益瀑声怒山亭水榭间并辇同舟所孑然成暂来怆尔独延伫景光迅与否瞥眼半年许又御制孟冬上旬于瀛台赐经略大学士傅恒及命往蜀西诸将士食并成是什大清声教暨遐陬岂有来王稽蜀酋黩武开边非我志安良禁暴借卿谋行军吉值初阳复赐食恩同湛露流转瞬明年擒娑虏还教开宴侑封侯干隆十五年御制瀛台小宴外藩诗行庆宜春嘉客来台曲宴例教陪晴开苑树媚韶景雪糁天街净薄埃乐奏雅寅初入律恩颁湛露满浮杯一家中外熙和际保泰孜孜日念哉又御制夏初瀛台即目诗敬举常雩蒇事回仙壶咫尺暂徘徊花含宿雨迎雕辇树张清阴覆曲台水阔凫依宁北去堂深燕贺定南来载赓钖宴传佳话绘壁流连几住回干隆十八年御制人日瀛台即目诗人日率逢斋法宫虔端凝今年已祈谷春雪况被塍令节气始和即事传攀登宴赏例不举丘壑致可凭积素缬珠林喷流泻玉崚一屏丝管闹转觉襟怀澄揽胜新景会勒壁旧题曾新旧信傥然流阴尔为能又御制秋日瀛台即景诗高秋霁景畅登临山色湖光效静深遐想贞观留治迹也教泉石一娱心金碧楼台学峤壶假山松桧绿阴扶涵元殿里天香放胜赏明看画作图丰泽当春忆演犁黄云今幸黍禾齐艰辛稼穑三时望曾未胼胝共兆黎太液波澄镜影空兰舟沿泛韵秋风寻常想像称佳话那似当前体认工琼岛峰峦翠岌峨浮图尊胜漾明波谁教日下传春景可识秋光不让多干隆二十二年御制泛舟至瀛台即景三首玉蝀新修饮练横轻舟直拟达仙京由来太液一池水三海何人浪与名黄头缓着荡兰桡为爱芳荷挹露饶袭袭清香无近远蓬瀛犹在锦云标补植高桐出老枝团阴障暑绿参差墨壶书策三庚静正是当年敬业时干隆二十三年御制新春瀛台诗祭临吉戊返宫垣路便南台小驻轩绮户岁屏犹未彻仙壶春事已堪论柳稊欲展风还弱梅萼如嫌旭乍温逐处题诗宁虑复盘盂几杖意斯存干隆二十四年御制瀛台小宴御前藩王大臣及漠咱巴尔诗运斗屠维单阏回顺时行庆合瀛台千群尚可冰嬉试三接都教春宴陪屏翰何妨厕葱岭欢娱齐说到云来鹄场晴霭因观射示远宁徒好乐哉又御制望瀛台未至诗执豕修宫祀储牛逮借田必躬伊古训清跸以时旋带水盈盈隔凝云漠漠连三壶疑在即宛似望瀛仙干隆二十五年御制人日瀛台即目诗问安长乐哕鸾声佳祉欣占人日晴只以对时怀位育因之取便到蓬瀛岁华见说登台赏国典惟遵彻乐宝月楼头春色好为田一揽万民情又御制瀛台赐宴安集延来使即席得句奉檄犹惭力未宣石旋书捧使来专闭关难学汉光武谒陛何期安集延西苑都称到天上南兰群喜沐恩先仰流嘉彼明于顺三接应申钖赉骈又御制瀛台赐宴拔达山来使即席得句归俘献馘识忠诚贡使随来万里行第一西方足嘉国无双天下此都京俾观礼乐三千盛待赏烟花午夜明重译又须宣象寄筠冲语异逮蒙瀛又御制瀛台曲宴外藩诗仙壶曲宴答韶年旧典惟遵憓愫联北漠户庭真密迩西瀛裘帕许参连兜离歌与任僸舞拔达山将安集延近悦远来宁易易侧身基命益干干又御制瀛台宴拔达山诸部回使诗以纪事远使徕朝宴遣归倾诚怜彼恋依依灯宵刚度韶春丽夜雨欣晴瑞旭辉乍可颁饧联撒荔何妨卉服接丝衣从来曰信大蒙重安尔耕桑永受禨又御制上巳日凯宴成功诸将士诗筵开饮至刚逢祓饮之辰苑启瀛台恰奏蒙瀛之绩于时上公晋斝青郊解甲初还蕃长敷茵黄幄缠头列侍官悬陈百部将回中乐府齐登钖爵遍三巡以阁上图形为次讵因诩挟纩投醪之惠期得抒推心造膝之忱且食刀阗璧偕来包匦宜酬其效顺而紫绮朱提并赉签名合第彼成劳从兹凯宴遐宣足使天堂知乐是用寅承永切毋忘月依光非矜七德升歌爰借八章纪实出劳嘉勋蒇礼旋升平凯宴液池壖辟疆扫逆诚资众助顺成功总赖天策绩林林恩予厚询劳一一命来前宁惟云不重生望只觉回思越悚然日丽风和春未深奖庸备礼有壬林试看偃伯灵台上讵数流觞曲水浔命预绮筵排伯克也陈夷乐奏任禁笑聆蜀技无情者那觉西悲动乃心圆幕高张榆柳垂犒筵喜值禊修时策勋舍爵竟今日鬯武书常允不期谁拟浯溪泐崖颂我歌灵夏出车诗紫光将画凌烟像穆棣同叨干贶贻成功将士锦衣旋日月光辉军气蠲借我虎臣典宿卫笑他杯酒解兵权八旗子弟心如石万祀国朝龙荷天宣看疮瘢犹未愈能无一体恫连柳舒花放正良辰上日前期福履申卸甲韔弓尽凫藻凹睛丰额集鱼鳞千秋难遇太平宴百战归来义勇身独忆储胥宣力者凯回未见惜斯人敦瓜蒸栗允堪怜二万何期竟拓边远愧周王兴六月迟过殷帝克三年依杨霏雪凡经几立帜登弧尽陷坚此日征夫真迩止皇州春满七条弦拔达山人献馘归三军饮至蔼晴晖劳心幸我纾宵旰公道凭伊论是非紫绮朱提颁渥泽前歌后舞迓鸿颁欢来忆不同来者劳爵手持泪暗挥芳节延禧淑气清禊歌声是凯歌声元戎允合躬承衮勇校均教手赐觥借众力兹疆地戒敕予心永奉天行从来悟得受招理虔巩流谦慎捧盈干隆三十二年御制仲春瀛台诗祭罢回銮路转西台仲月晓寒凄池余冰雪春犹浅架列诗书古与稽向以问安过翠跸兹因进讲驻彤闺偷闲偶此寻芳景却是韶光尚有徯干隆三十七年御制瀛台雪景诗密飘细洒夜连晓咨起居余到台望远琼楼弥漠漠积深冰浦浩皑皑座宣卿贰筹几务阵阅驾鹅抡轶材行赏励勤资卒岁岂徒玩景此频来臣等谨按瀛台御制诗谨绎有关纪述事实者恭载卷内余不备录瀛台临水为迎薰亭臣等谨按迎薰亭御书额曰对时育物联曰相于明月清风际只在高山流水间藻韵楼折而东南向者为补桐书屋北向者为随安室臣等谨按补桐书屋东室联曰摩空野鹤养真性绕壑风泉清道心西室联曰清阴欲凌霄汉上远意自在山水间随安室联曰柳阴分绿笼琴几花片飞红入镜屏干隆九年御制补桐书屋作瀛台双桐向所有因循枯一成独树秋夜春朝失侣阴认巢好鸟徘徊去老干吟风似作悲团叶无心菶承露树犹如此人何堪爰命郭橐为补足佳阴依然罨绿窗相得乍喜矧相妒未必人心似树然世间云雨纷新故倚桐无语立斯须仿佛廿年前觅句干隆十年御制四琴诗瀛台补桐书屋所余老桐因循复枯惜其材制为四琴各钖之名而题以诗瀛蓬仙籁弱水汤茫不可极有山三点突焦墨齐人扼腕徒相忆中多不死森森植不为爨下为牖北无弦亦可鸣以默静好天然中绳尺凤嗉玉轸太古式偈演无生仙籁畟比丘得道山叟寂补桐主人余结习枯荣入目迷五色湘江秋碧不解攫睪解琴意七弦挂壁何不可晖十有三丁晨星导和理性图书左湘江夜月来水仙窗映飘萧绿阴锁何须鸣玉觅金儒爱渠亦复周旋我皋禽霜唳招鹤栖桐桐即鹤斫桐肖鹤鹤即桐幻哉今昔今原昔是一是二将无同龙龈凤额浑余事春风秋月何匆匆云海移情补桐时节桐森森因风常作太古音曾不数年邻死灰当前枯菀同陶阴底俟为薪识伟物雷霄裁作冰弦琴成连古有今则无移情讵必云海深棐几高张殿阁凉南风一曲渺予心干隆十一年御制春正幸瀛台曲宴外藩是日因至补桐书屋诗梅放香珠草茁芽果然春色最仙家恰听松竹胜韶管适可琴书悦岁华蜀纸再临春日帖越瓯一试雨前茶驻年要识无常住次第花棂旭影斜干隆十二年御制新春补桐书屋诗嘉宴钖远人翠驻西苑光风柳外摇春色壶中宛徙倚憩书屋俯仰眄云池阳冰渐脆墙阴雪初软嫩莎忽已萌生稊未能绾孤琴何必抚双鹤原堪款几余此静讨逸兴复不浅大哉造化功妙矣韶华转又御制补桐书屋率题温暾晓日一窗红窗下工夫想像中昔日今时犹历历补桐书屋自双桐枯枝早是中琴材新榦扶疏翠影堆净几明窗重得句肯教虚度此频来石门松影郁萧森书室三楹倚碧岑阶下淙淙鸣曲注朱弦不奏亦琴心干隆十四年御制补桐书屋作书屋萧闲砚席清嫩阳堪爱一窗明静中底觉华年近时听街衢爆竹声松门石磴步徘徊五色云中望台最爱庭柯余雪在错疑昨夜绽寒梅每教旧句联新句可识今年即去年忧乐向来何处着惟余省岁念无迁干隆二十一年御制补桐书屋诗诘曲玲珑石径深每来端是称予心新枝萋菶待三月旧树风华在四琴题壁诗成今续昔开函书展昔犹今窗前正作纷糅势却为农祥喜不禁干隆三十五年御制补桐书屋戏题新柯旧树已枝齐突兀庭前叶未萋欲问草衣双立者可同啮缺与王倪臣等谨按补桐书星御制诗谨绎有关纪述事实者恭载卷内余不备录干隆六年御制题瀛台随安室诗随安者取其随所遇而安之义故凡胜地虚庭明窗净几无不以是颜其轩盖借以触目会心云耳书室依林俯碧澜文窗纱绿称遐观庭虚松柏泛清籁坐久衣裳生峭寒触目有怀皆远俗忘言何处不随安炉烟昼永禽鱼适长啸一声天地宽干隆四十年御制随安室诗随安旧书室是处与题名况昔栖迟地如闻占毕声几曾德业进空忆就将情所愧宣尼语三年曷有成臣等谨按随安室御御制诗谨绎有关纪述事实者恭载卷内余不备录补桐书屋又折而东为待月轩臣等谨按待月轩东室联曰写楹常看霞生际对坐宛当月上时又曰半奁绿水菱花对一帧青山画幅横南一间为海神祠北建六方亭于石岩之上颜曰镜光亭绿树环绕浓阴如绘有桑柘一株尤苍古旁临水际构亭于水中为刃鱼亭转石径而南为牝谷干隆二十八年御制刃鱼亭诗池上为亭号刃鱼曲栏屟步偶凭诸陡思大雅灵台什不觉怡然觉愧如干隆三十九年御制待月轩诗太液东临碕岸假山西倚碧嶒素娥自应早见绿字雅合名称谁此依依心迟对其贴贴波澄我惟偶来便去待月于斯未曾又御御制镜光亭诗临水虚亭号镜光微风不动液池沧岸傍人柳非昔树常乃幻知幻是常臣等谨按刃鱼亭诸处御御制诗皆恭载首见之篇余不备录绮思楼西崇台北为长春书屋后室曰漱芳润臣等谨按绮思楼之西山上为台额曰八音克谐长春书屋三楹南向联曰松烟冲翠幄云径绕花源又联曰淡荡青阳盎棼瑞旭舒后门额曰延爽曰导青东室额曰宾凤联曰闲庭不改风还月欹案依然易与诗又曰商鼎周彝自典重槛葩苑树相芬芳西室额曰学林联曰庭饶芳毯铺生意座有芸编结古欢又联曰鸟吟花笑自余乐月白风清无尽藏漱芳润联曰胜地尚传诗句在好山合作画图看又内室联曰悟物思遥托悦心非外求西穿堂联曰地高游目远云敛骋怀宽干隆二十四年御制赋得漱芳润时雨圣门化心源学海通既因倾沥液庶得契鸿蒙座拥琳琅府神游翰墨丛张公辞善颂陆氏义弥崇晰理诚无斁研精转不穷若论亲切句恒在典谟中臣等谨按漱芳润御制诗恭载首见之篇余不备录长春书屋西池亭曰怀抱爽臣等谨按怀抱爽左右山石间有剑石二恭勒皇上御书曰插笏仁曜门东沿堤过昆仑石渡桥桥上有亭曰垂虹又沿堤东南一亭曰俯清泚御制人字柳赋西苑南液池北岸有人字柳者数百年以上物也今秋仆于风命补种之因成是赋忆行春于癸酉赋南苑之双柳叹宾主其莫恒感新旧为非偶归而禁籞偶临池岸闲走若人字柳者有言寓以意而非口曰树有菀枯奚与人世彼补植者已是赝鼎则体物者宁非多事尔时虽心知其非而莫能与之为议也逮今秋之孟月忽终风之落天乍似轰雷耾々而有如熛怒弗止振萚蓬蓬而遇辄摧坚葱菁者亦莫不偃婆娑者安望其全然而葱菁者暂偃而其身复起如故婆娑者难全而连根遂以仆焉爰命奉宸例视海子种仍各根培植而冀其生成合为一树绞缚而无分彼此灵和殿前何异张绪当年上林苑中漫称公孙病已于是两足分立一项挺成俯液池以写影望台而驰情则何异楼阁东风听歌舞于宣德荆凡南国阅纪载于春明者哉乃对人字而歌曰昔议双柳今何若兮使无补种终寂寞兮实固非久名可托兮人字若答而歌曰名实胥幻谁恒在兮成则有坏匪爱实害兮一之为甚岂可再兮干隆十七年御制赋得太液柳人字低临太液池栽培谁辨永宣时居然后老同彭祖未觉先零傲悦之春景青瞳仍望望秋风绿发故丝丝世间松柏翻难并得地延年意可思臣等谨按太液柳御制诗恭载首见之篇余不备录俯清泚稍北曰淑清院臣等谨按淑清院皇上御书额曰水流云在干隆七年御制淑清院见桃花始开泛杯有作琤瑽韵里繁枝斜才苞锦缬迟蒸霞如是色声堪静悟不必能听倩绿芭峭寒尚切披香殿青韶却酿淑清院天公濯垢认三生今朝恰见春风面干隆十五年御制淑清院诗石径度流泉奇探小有天树垂冰作雨砌暖玉生烟屈膝红墙绕渊蜎紫阁连不如深翠处精舍作幽偏臣等谨按淑清院御制诗谨绎有关纪述事实者恭载卷内余不备录淑清院东北有室曰葆光臣等谨按葆光室额为圣祖御书皇上御书联曰天向淡间无碍迥云从闲处有余姿又联曰心触清机亲翰墨目游润景足精神干隆二十三年御制葆光室诗假山阅世如太古穿幽乃造十笏所上有诡石耸云根下有渫泉淙神乳注焉不竭酌不穷两字葆光威凤舞羹墙宛忆神尧年艾蓬谁究蒙庄语臣等谨按葆光室御制诗恭载首见之篇余不备录淑清院左渡桥为韵古堂臣等谨按韵古堂旧为蓬瀛在望干隆己卯平定回部捷音甫至适江右大吏献临江新获周铸钟十一枚皇上考定为钟贮之堂内易名韵古有御制韵古堂记恭录卷内御制韵古堂记韵古堂因何而作也曰用旧堂而易以新名是易也非作也然则因何而易也曰以获古钟贮之斯堂易其名亦可云作也钟之出以临江牧者物色坡陀间掘地而得古钟十一地方大吏以闻传致阙下辨其名知为周时所铸是宜膻芗其事而为之记也堂在淑清院南临液池可望瀛台故旧名曰蓬瀛在望而今易之为韵古也盖自黄帝命伶伦与荣将铸十二钟以和五音是钟之于乐为最古黄钟而下三分损益上下递生黄钟定而八音六律无不定以立均出度纪之以三平之以六成于十二以为万事根本故帝王制礼作乐莫不以是为棘或曰钟大小殊编钟大小同其说如何律钟之说又如何曰八音无非律磬亦律磬琴亦律琴其他诸乐无不皆然独钟云乎哉然金声而玉振之金为始故曰律钟非编之外别有所为律钟也云有律钟者笃古泥而不知音者也钟大小殊而厚薄同编钟大小同而厚薄殊其不同者正所为同也且如排箫长短殊而一孔长箫一器而六孔长箫编钟之说也排箫钟之说也故钟排箫先出而编钟长箫后出此首创质朴椎轮大辂之义也律应十二钟缺其一为补成之以全厥初也聆其声颇不合于今律则以古器经久而移其本音古人论之详也我圣祖心天之心政古之政亲考律吕正齐量无不大当而独未及钟者岂以时将有待故引而未发耶今既得古钟于西师奏凯之时则阐前开后备八音之正撰垂一代之鸿规在此时乎在此时乎故因记韵古堂而申其义如此也干隆二十七年御制韵古堂诗西江出钟东壁稽册府定乐概增今藏器号韵古服尧之服颂尧言不行尧行尧岂然韵古颜堂吾恧旃斯民三代语不刊安得华胥风现前干隆二十八年御制题韵古堂古屋液池边古钟依律编周回十二月隐现几千年讵曰音归正还教阙补前无能致率舞只合此高悬干隆二十九年御制韵古堂诗钟特磬均依古所为西江古器呈遂使笙簧无舛律乃知天地有元声溪堂在篪常含韵春祭聆章正叶平邹孟设如诵服服放勋益切勉行行干隆三十八年御制韵古堂诗钟因以获西江易额溪堂贮六双居易华原吟乐府匪今伊昔古声庞干隆三十九年御制题韵古堂西江古器列南台有暇于斯每一来考羽量宫逊未矣关雎麟趾缅悠哉春音正叶和而盎冰鉴犹呈朗以皑礼乐周官因可溯其间揖让那能陪干隆四十二年御制韵古堂诗堂以贮古钟因之名韵古问钟何由来出自西江土剥蚀岁月深无复辨征羽偶存中郎思步兵犹可睹复古不易哉欲言意先怃臣等谨按韵古堂御制诗谨绎有关纪述事实者恭载卷内余不备录韵古堂左侧有垣门门东为流杯亭臣等谨按垣门石刻圣祖仁皇帝御书流杯亭额曰曲涧浮花皇上御书额曰流水音联曰积素坠枝全作雨悬流落涧半成冰御制过曲涧花香游流杯亭日知阁诸胜诗西苑旷且奥肇自明代作琼华万玉堆太液千夫凿平地起蓬瀛城市而林壑松篁几百年参天秀崖秋深鸿雁鸣春暖桃李灼肃庙求神仙林亭更开拓方士朝扶鸾虚皇夜飞鹤丞相冠莲花将军赤符缚鸡犬倏已升殿宇还如昨盛朝建邦畿旧制因城郭何独废西苑姑亦存其略高居非昔比偶幸行宫若雍正二年夏承恩开讲幕避暑供游息胜迹频探索湛湛芳草青泼泼游鱼跃葱葱梧桐枝烂烂莲花萼或宴水云榭佳景开芳酌或赋迎薰亭妙句随兴落师友得从容昆弟善笑谑是秋猎塞北奇峰峭天削回思此间山宛似日出爝因缘不复至抚景怀佳约时过玉蝀桥波光含漠漠烟际辨楼台松竹纷竿籥弹指十年间何异风鸣铎前日重来游未能穷其乐遥瞩淑清院冻岸不可泊今朝好风景迟日中天爚步自瀛台桥踏冰行硚々干芦寻曲径虚殿开金钥穿云洞户深步石川梁迮乃知洞里天自与寻常各冬深景寂莫翠剩琅玕萚闲坐流杯亭更登日知阁会心濠濮间唿朋嗒然噱其北乃假山巉岩何磊硌攀缘径绝处深涧戏腾踔时我径过之我童犹畏却其上挂瀑布结构俨庐霍飞沫杂冰流玉牙排龂其池乃不冻疑有冯夷托当年观鱼亭尘土生珠箔归鞍适然返聊尔何住着我闻山水缘好者不为恶何必买山钱底须蜡芒前居水中萍兹游林里雀异日得清暇还教度略彴臣等谨按御制过曲涧花香游流杯亭日知阁诸胜诗载于乐善堂集今恭录卷内干隆九年御制题瀛台流杯亭凭栏俯碧流佳景喜相酬素色因心净清音与耳谋仙人捧醇酎春鸟弄箜篌恶旨思前戒盈科悟进修臣等谨按流杯亭御制诗恭载首见之篇余不备录流杯亭北为素尚斋臣等谨按素尚斋联曰花香鸟语无边乐近景遐观取次拈又曰昼永花香醺似醉雨收天色碧于蓝干隆二十一年御制素尚斋诗瀛台金碧辉淑清泉石邃泉石大家四金碧将军二画品有定评奚烦重致议所以临西苑淑清必一至倚岩架朴斫古树围蓊萃迸水流不冰诡峰飞欲坠斋名取山庄敬识圣人意崇情返朴真浇习防浮伪两言契葛亮六策怀贾谊用当座右铭浴德期纯粹干隆二十四年御制素尚斋诗朴斫冠峥嵘云窗幽且明琴书无不备几研有余清春夏秋冬景飞潜动植情于斯设絜矩吾独取匡衡干隆二十五年御制素尚斋小憩诗胪传蒇鸿仪夏凊询慈履于焉返御园更衣取便迩黼芾入山林笑未能免矣雨后峭蒨佳石激声更美书堂栖嵚崎素尚宗尧旨西苑及仙庄何必分彼此怡神既远尘得句亦戒绮士习与文风斯之系深企干隆三十九年御制素尚斋诗曲径称步延朴斋足兴遣素尚我所名山庄实数典塞外彼致易苑中斯逢鲜台金碧辉胜朝遗迹辨欲问录春明二者孰为善臣等谨按素尚斋御制诗谨绎有关纪述事实者恭载卷内余不备录素尚斋西有室曰得静便向南室曰赏修竹廊曰响雪臣等谨按得静便额为皇上御书联曰境诣幽惟却藻缋水澄波处养天真斋东叠石上镌御书曰紫云曰功夺造化赏修竹额为圣祖御书左右廊之北皇上御书额曰响雪联曰庭竹张真画阶泉滴暗琴干隆二十三年御制响雪廊诗曲廊曼接千尺雪淅淅常闻响碎霙体物既堪方静色忘怀雅合晤清声干隆二十七年御制赋得赏修竹诗淑清胜以竹题额眄尧年个个琳琅列声声角征悬四时皆入赏千亩只虚传护径数竿足画窗一帧便古今常有契风月总无边元凯如堪拟吾方意渴贤臣等谨按响雪廊赏修竹御制诗皆恭载首见之篇余不备录响雪廊东南室曰千尺雪臣等谨按千尺雪额为皇上御书室左右门额曰凝华曰流霭联曰书遇会心皆可读泉能蠲虑剧堪听并御书干隆十八年御制千尺雪诗吴下寒山爱佳名热河田盘率仿作松涛泉籁或仿佛路遥岂得常凭托咫尺西苑传春明结构颇具林涧乐四百余年树石古峭蒨信佳究穿凿我书三字题檐端亦有雪花拂檐落揣称终疑未恰当雪后今来一斟酌人之称也徒彼哉天之然兮谁此若干隆十九年御制千尺雪诗借问真佳处端惟心畅时瀑声新雨壮夏日小年迟茗碗原堪瀹缣图偶慢披神游三即一区别亦奚为干隆二十一年御制千尺雪诗新年行乐小蓬瀛泉石天然爱淑清水阁向称千尺雪春朝喜值六花霙迷离上下喷珠玉应答琤琮奏管笙迟却寒山素梅约长宜防误恤民情干隆三十六年御制千尺雪诗玉泉流出注长河迸石引来太液波便是吴中果千尺较兹源远逊犹多飞流洽濈激嶙峋小阁三间对水滨篾鼎茗瓯俱恰当笑终不是味闲人干隆三十八年御制千尺雪诗临泉亭子又新春辋水沦涟冰底循千尺原来出假借积成盈尺喜诚真四图展一却含三宝塔华严类合龛即目今朝生别会孰真孰假个中参干隆四十一年御制千尺雪诗回廊下转接溪斋面对飞流落涧涯想像寒山听雪阁春音春物总相谐千尺雪虽假借名较真雪却有余声设非真者仍堆积假亦倩谁作证明臣等谨按千尺雪御制诗谨绎有关纪述事实者恭载卷内余不备录千尺雪又东为鱼乐亭臣等谨按鱼乐亭中横石恭刊御书曰个中自有玉壶冰干隆二十四年御制鱼乐亭诗禽去绝骇惊涨生任潜跃岂必借濠梁今来识鱼乐臣等谨按鱼乐亭御制诗恭载首见之篇余不备录循池岸而南为日知阁阁后左门东南为春及轩轩左为交芦馆又左为芸斋臣等谨按日知阁建石梁上其下为水闸太液池水从此出达于织女桥阁额为圣祖御书阁内皇上御书额曰漱玉飞珠联曰秋月春风常得句山容水态自成图又联曰境静趣无穷鱼跃鸢飞同活泼水流机不息瀑淙雪净总鲜新皆御书干隆二十三年御制交芦馆诗蜃窗恰对玲珑壁游目通明俯碧湖鸥鹭菰蒲都自在便因相见悟交芦干隆二十四年御制日知阁诗阁据飞淙表璇题号日知机参贤者语情见圣人辞既凛无忘义又如默识时曩予成荟说自审每惭斯又御制春及轩诗山复水之涯苔苏柳已丝熙春及节句触目会心时念彼西畴事廑吾东作思英英常荟蔚膏雨愿如期又御制芸斋诗古芸馡馥小窗明研净瓯闲道趣生曾是少年绩学处只惭两字曰躬行臣等谨按交芦馆诸处御制诗皆恭载首见之篇余不备录芸斋稍南为宾竹室室南为蕉雨轩臣等谨按宾竹室内联曰自是林泉多蕴借依然书史得周旋蕉雨轩联曰春泉石罅淙声细新竹风前弄影娑北室联曰禽鸟杂歌传户外箖箊爽籁下云标干隆二十一年御制宾竹室诗月下檀栾影风前淅飒声箨兮吹汝和夷也圣之清等度真潇洒安排岂墄平便应延入幕底镇傲南荣又御制蕉雨轩诗十笏幽居益洒然轴蕉簪石小庭前临窗恰称听春雨万琲骊珠摐绿天臣等谨按宾竹室蕉雨轩御制诗皆恭载首见之篇余不备录蕉雨轩南曰云绘楼楼西有室曰韵磬又西南为清音阁臣等谨按云绘楼三层北向联曰道堪因契真佳矣画岂能工有是夫又曰众皱峰如能变化太空云与作浮沉清音阁联曰宫商之外有神解律吕以来无是过阁上下与云绘楼通有门曰印月门外东南则船坞也干隆二十五年御制云绘楼诗棣通景物斗韶妍又见鱼鳞皴远天水墨丹青争献技东皇宁许一家专干隆二十六年御制韵磬居诗风水相吞吐磬声出碧粼自成宫与角底辨主和宾似矣彭蠡口居然泗水滨东坡笑李渤盖是特欺人臣等谨按云绘楼韵磬居御制诗皆恭载首见之篇余不备录清音阁沿堤而南为同豫轩臣等谨按同豫轩东室联曰鱼跃鸢飞参物理耕田凿井乐民和内室额曰大圆镜曰小方壶联曰夏屋畅清吟风篁半岭春城通晓望烟树万家西室联曰丽日和风春澹荡花香鸟语物昭苏干隆二十二年御制同豫轩得句因迥为高得轩榭蜃窗俯处见闾阎对时育物恒关切士习民风借验觇春色满皇州入咏后乐以天下同忺心殷保泰戒鸣豫周易分明注福谦干隆二十八年御制同豫轩诗碕岸周遭镜影皑中央金碧焕瀛台东南缀景兹堪憩西北遵王方递来窗俯六街验蕃庶民犹三代慎栽培曰同固可然艰矣言倡斯非益戒哉干隆三十年御制同豫轩诗新旧萃藩封三接不可缺赉与宴并行所以联情悦涓休月之六嘉飨答韶节同豫此临憩紫光待整设轩墀既静佳瓯研亦清洁羲经在棐几玩象观辞说雷出地奋轧抚辰敬斯切干隆三十六年御制同豫轩诗西苑例春宴南池憩晓餐徘徊聊待备吟咏适清欢篆鼎非烟结华灯是昼看豫同中与外家法永绥安臣等谨按同豫轩御制诗谨绎有关纪述事实者恭载卷内余不备录同豫轩后为鉴古堂左为香远右曰静柯臣等谨按鉴古堂皇上御书联曰心触清机亲翰墨目游润景足精神香远室联曰鸢飞鱼跃天机锦秋月春风大块章静柯室联曰会心多野趣契理谢言诠香远室西有静室额曰自在观山下有室额曰鹭涛皆御书干隆二十三年御制鉴古堂诗壁号图书聚筵惟翰墨摊常怀三鉴对宁棘一身安无逸凛明训与稽惬古欢顾名思义处所愧是贞观干隆二十四年御制静柯室诗书室萧然号静柯乔枝窗外自婆娑蓦思庾信方点笔兴寄东阳得几多干隆二十五年御制香远室诗可远观犹不可亲色香一例净无尘山阴镜里如相访仿佛其人是贺循臣等谨按鉴古堂诸处御制诗皆恭载首见之篇余不备录瀛台之南隔池相对者为宝月楼臣等谨按宝月楼干隆戊寅年建与同豫轩茂对斋东西相望北对迎薰亭南临皇城楼上恭悬皇上御书额曰仰观俯察联曰佳兴四时同图呈苑里清光千里共鉴彻池心楼下东室北间额曰错绣曰卷绡联曰云容水态从头会秋月春风取次拈又曰玉宇近高寒栏凭十二庆霄增朗彻界俯三千又曰烟云舒卷揽胜赏松石古淡怡远情南室额曰芳援曰玉萃联曰云敛琳霄目因迥水澄兰沼意俱深又曰写影水中央万川同印澄辉天尺五一镜常悬又曰风物似登瀛景呈瑶岛云山疑罨画影漾金波宝月楼西为茂对斋联曰舒卷天真任岚霭飞沉自得乐禽鱼茂对斋右为涵春室室内额四曰花港曰渌净曰鱼乐曰晚春皆御书斋西为延赏亭御制宝月楼记文有神会落笔可以千言兴有时来待机不妨数岁宝月楼记之作迟速盖有如是宝月楼者介于瀛台南岸适中北对迎薰亭亭与台皆胜国遗址岁时修葺增减无大营造顾液池南岸逼近皇城长以二百丈计阔以四丈许地既狭前朝未置宫室每临台南望嫌其直长鲜屏蔽则命奉宸既景既相约之椓之鸠工戊寅之春落成是岁之秋久欲为记辄以片时来往率即成咏罢辍兹始叙而记之盖是楼之经始也拟以三层既觉太侈则减其一延不过七间袤不过二丈据岸者十之四据池者百之一池不觉其窄岸不觉其长拾级而登布席而坐则云阁琼台诡峰古槐峭蒨巉岩耸翠流丹若三壶之隐现于镜海云天者北眺之胜概也凭窗下视迥出皇城三市五都隐赈纵横贾贸鬻列隧百重华盖珂马剑佩簪缨抚兹繁庶益切保泰与持盈此则南临之所会也于东则紫禁紫微左庙右社规天矩地因上因下授时顺乡玉堂金马惭茅茨于有虞法卑室乎大夏奉此宫室每同汉文恐羞之情也而其西则西山起伏连延朝岚夕霭气象万千春雨霂而农兴秋霜落而林殷是又神臬绣壤下视三都与两京也楼之义无穷而独名之曰宝月者池与月适当其前抑亦有肖乎广寒之庭也夫人之为记者或欣然于所得而予之为记常若自讼是宜已而不已予亦不知其何情也系以辞曰楼之耸惕居高以悚楼之廓坦吾心以乐乐与民同悚励己恭乐不忘悚乐斯益永谓悚匪乐悚不可药摛辞壁间因识意之所存干隆三十三年御制茂对斋诗因迥得高斋俯临见阛阓羲经可观象颜之曰茂对玩辞既呈外保泰亦殷内先王贵因性夫何劳智慧又御制涵春室诗东皇弗偏党物物付以春此室名曰涵其意何所云譬如天地间人乃一粒存心则粒之粒量与天地均以此例吾室含春宁有垠享帚不为私与物常同仁又御制延赏亭诗役情书史亦糟粕契理鸢鱼总道机试问亭中延赏者究于何处获心依干隆二十四年御制题宝月楼诗南岸嫌长因构楼楼临直北望瀛洲一泓水镜呈当面满魄冰轮映举头金掌夜盘流沆瀣玉街晨佩响琳球康家佳句谁能继处上常殷保泰谋干隆二十七年御制宝月楼六韵钧轴青旗转璇玑玉烛调高楼春可望斜汉月恒邀旭霭占多谷露湑咏蓼萧敬思九功叙敢诩八瀛朝彩燕翔屏绮银花压胜韶晚来钩影挂欲钓上元宵干隆三十年御制涵春室诗春节虽迟日春意递新年雪积祥玉花爆腾瑞霭烟宫城近六街市语何喧阗昨岁幸遇丰物价平于前婚嫁率乘时景象熙京廛可遽云返朴通经贵达权干隆三十三年御制宝月楼诗淑气渐和凝高楼拾级登北杓已东转西宇向南凭门户新粘帖街衢早鬻灯团圞三五近眺赏又何曾干隆三十四年御制宝月楼诗冬冰俯北沼春阁出南城宝月昔时记韶年今日迎屏文新茀禄镜影大光明鳞次居回部安西系远情干隆三十七年御制宝月楼诗两层杰阁出城头春色皇州俯满眸素壁彩屏新换帖碧檐银魄始垂钩丹梯那似惠连陟玉斧何须吴质修宝月名楼亦已久几曾玩月一登楼臣等谨按茂对斋诸处御制诗谨绎有关纪述事实者恭载卷内余不备录仁曜门西为结秀亭亭西为丰泽园臣等谨按仁曜门西屋数楹圣祖仁皇帝养蚕处也建亭于桥榜曰结秀又西一水横带稻畦数亩为丰泽园圣祖每亲临劝课农桑世宗宪皇帝岁耕耤田先期演耕于此我皇上举行旧典率循不废仰见圣圣相承勤民务本之至意云干隆二十三年御制结秀亭诗亭临七月验豳风锄雨犁云凭览中环秀当年定远近劭农今古意还同臣等谨按结秀亭御制诗恭载首见之篇余不备录御制丰泽园记西苑宫室皆因元明旧址惟丰泽园为康熙间新建之所自勤政殿西行过小屋数间盖皇祖养蚕处也复西行历稻畦数亩折而北则为丰泽园园内殿宇制度惟朴不尚华丽园后种桑数十株闻之老监云皇祖万几余暇则于此劝课农桑或亲御耒耜逮我皇父缵承丕业敬天法祖世德作求数年以来屡行亲耕之礼皆预演礼于此乃知圣圣同规敦本重农用跻天下于熙皞之盛若瀛台之建于有明飞阁丹楼辉煌金碧较之此园固为美观而极土木之功无益于国计民生识者鄙之行一事而合于天心建一园而合于民情身率先而天下丕变吾于是乎知皇祖皇父之为首出之圣也御制辛亥仲春上幸丰泽园演耕耤礼上躬四推命臣等终亩恭拟应制十韵大地阳和淑景韶潜苏土脉应风条洪钧普扇百昌序大造均舒万物调翠辇临耕旗闪烁金舆载驾玉锼雕行行西苑停銮辂泛泛天池荡画桡帝耒四推膏壤沃皇躬一垡甫田遥先期已见寅恭懋终亩还思教泽饶种布期生连理穗垄开愿长九岐苗追思圣祖观耕地却值吾皇演礼朝丰稔岁功九有遍太和景象万方昭放勋久颂尧功茂协帝重瞻舜德超干隆九年御制丰泽园演耕耤礼诗千亩将临耤三推预习耕脉膏方起动节序过清明礼以勤农重诗因触念成犹思终亩教望岁倍关情干隆十二年御制丰泽园演耕诗霁霭光烟向远低演耕丰泽台西今年却先春三月前日欣沾雨一犁缅想芳型农重也仰承渥泽志钦兮上林太液增新景黛耜青箱凑好题又御制丰泽园嘉谷既获命大学士九卿观之兼成近体八韵我皇祖以农桑为重于瀛台之西别建一园黍高稻下左右区分蚕屋桑畴后先相望验田功而重本计贻训良深皇考年举耤田之礼每先期演耕于此予小子仰圣踪之同揆其敢弗兹当万宝告成之际王畿遍览而旋越我弄田亦登嘉谷对时有喜点笔成章较晴量雨一年中家法廑农圣圣同倬彼公田经舜步钦兹本务对豳风三春于是青箱播九夏曾看玉蓏芃实好实坚欣始遇维穈维芑类皆充茎茎尺穗真希见颗颗圆玑允化工快目稍酬祈国志因心敢懈凛渊衷勤耕时溉兼逢岁山左江南可遍丰鹭序传观休进颂先忧后乐事何穷干隆十四年御制丰泽园演耕诗帝耤耕将举苑卿甸早治多因重稼穑讵祇习威仪沃壤南东矣新犁往复之鸟鸣春欲半蠖屈土全滋农父荷锄立亲藩布种随淰云欣有渰膏泽被无私每以试耕日频思观礼时豳郊宛在目不必咏周诗又御制经略大学士忠勇公傅恒奏凯金川率领诸将士还朝钖宴丰泽园用昭饮至之典即席得长律一首卡撒功成振旅归升平凯宴丽清晖两阶千羽钦虞典六律宫商奏采薇湛露应教颁幕殿甘膏更庆遍春畿持盈保泰咨同德偃武修文凛敕几干隆十七年御制丰泽园演耕诗春暮西园届演耕土膏动处物勾萌勤农知稼承家法漫拟惟循典故行夜雨虽微足浥尘润含烟柳绿丝新西山又见英英吐优泽惟期近远匀太液东风送画船到来京兆奉丝鞭盛仪略较农坛杀汉典由来有弄田农衣农具错综陈意在毋忘农苦辛瞥眼回思成隔岁昨年江国为观民干隆十八年御制丰泽园演耕诗耕耤前辰例演耕无非民事廑躬行仗排上苑春风丽土润新犁时雨晴种布从教付林监耒陈不必命农卿宪皇家法过周制肯播伊予敢懈诚干隆二十一年御制丰泽园诗辘冰床度因临丰泽园试耕还有待问景略堪存竹重琅玕节麦培饼饵根闾阎增富庶未可禁人喧干隆二十三年御制丰泽园演耕作丰泽春犁习良规圣考留那忘随种日忽作教耕秋无逸聪听训知艰慎率猷陇头偶回顾殊似服先畴干隆二十九年御制丰泽园演耕作丰泽真丰泽端因习礼临垡无千亩远润过一犁深往岁逢曾罕三农喜不禁回思播种日重穑教垂今干隆三十一年御制丰泽园演耕作耤礼行将举弄田先习耕仰窥垂制意特寓重农情金耜翻土润青箱播谷精林鸠偏入听唤雨一声声干隆三十二年御制丰泽园诗亭榭各标额总名丰泽园当年廑农圃此日缅文言适以习耕至对斯古屋存何当霈甘雨生意揽前轩臣等谨按丰泽园御制诗谨绎有关纪述事实者恭载卷内余不备录丰泽园门内为惇叙殿臣等谨按惇叙殿旧名崇雅殿干隆壬戌宴王公宗室于此联句赋诗因移崇雅额于别殿易名惇叙殿内额曰睦亲九族联曰彝训念贻谋本支百世仙源长笃庆华萼一堂又曰玉水涵波远琼枝浥露荣皆皇上御书御制惇叙殿柏梁体联句诗序干隆丙寅秋八月式宴王公宗室于瀛台之惇叙殿法皇祖也惟时朕诸叔父列王爵者四人皇弟封王者二人皇子三人宗室王公有爵者三十二人念我群从子侄孙姓之同出自皇祖者或俟封或爵不至与宴之列十年以来未举和会之典亲亲之谊疏焉则亦命入今日之座凡六十有二人其以事故是日未至者复五十余人于戏自黄虞以来有大德者之得其位得其禄得其名寿如我皇祖者其谁耶即子孙之繁衍虽文王不得尚之使目前之振振揖揖我皇祖皇考式临式凭予与诸弟兄子侄孙姓称觞献寿于其间其愉悦鼓舞又当何如欢极而戚固情之所必至也然今日之宴会我皇祖皇考实式临之实式凭之诸伯叔父自当以予言为不谬也则又洒然以怡焉昔汉武帝柏梁之宴同姓者惟梁王武及宗正安国而已其余皆群臣然尚以此留诗唐明皇改集仙殿为集贤吁俊之义尚矣而周亲未与亦阙典也朕今易崇雅为惇叙以纪今日之事复倡为首句以俟众作之成凡今兹之掞藻得句者皆我皇祖皇考遗教之所垂也又何必举金谷之例乎干隆二十一年御制惇叙堂诗惇叙名堂始自予每来欲去且徐徐齐家治国从来重木本水源未可疏琼壁联吟七字在锦筵回首十年余会当岁美还几暇行苇和欢更继初臣等谨按惇叙殿御制诗恭载首见之篇余不备录惇叙殿东为菊香书屋殿后为澄怀堂臣等谨按澄怀堂额为圣祖仁皇帝御书康熙初年词臣尝于此进讲堂内额曰观众妙联曰心田喜色良先玉鼻观真香不数兰东室联曰偶在参天一间凭味道腴菊香书屋联曰庭松不改青葱色盆菊仍霏清净香干隆七年御制澄怀堂诗细草轻莎绿满堂荷风槐雨酿新凉池塘澄彻鸥朋集帘幕萧闲燕子翔四壁图书鉴今古一庭花木验农桑金猊篆袅澄怀永民事艰难子细商干隆二十四年御制澄怀堂诗书堂构丰泽七十有余年佳境春光驻圣人宝额悬席珍常接引义府足周旋讵止羹墙慕绍闻励勉旃干隆二十八年御制菊香书屋诗屋无长物有诗书暂尔盘桓意淡如四季渊明趣具足东篱欲笑尚拘虚臣等谨按澄怀堂菊香书屋御制诗谨绎有关纪述事实者恭载卷内余不备录澄怀堂北有楼榜曰遐瞩楼臣等谨按遐瞩楼上下七楹楼上联曰体物岂缘夸丽藻抚时端借励雄心又曰千叠云峰空外迥三农雨露望中深楼下联曰窗通碧水苍山外人在光风霁月间东室联曰拟景真无尽会心迥不同西室额曰图史自娱联曰点缀云峰留玉宇参差水榭引朱船干隆六年御制遐瞩楼诗宇空千里近楼迥一窗虚坐久尘氛远旷怀寄太初溪田围绿野乐事在桑麻一幅豳风景凭高玩岁华涵元朔气通松桧镜光中南望仙壶景蓬瀛不在东雕甍焕蚪龙飞阁连云汉芸编散古香乐此不知倦林空帷乍卷冰合镜逾明登览非娱目凭观万物情臣等谨按遐瞩楼御制诗恭载首见之篇余不备录丰泽园西有亭曰荷风蕙露与亭相对有门入门为崇雅殿殿后东为静憩轩西为怀远斋后有台其南隔水相对为纯一斋臣等谨按荷风蕙露亭相对有门南面石刻额曰静谷联曰胜赏寄云岩万象总轮奇秀青阴留竹柏四时不改茏葱北面石刻额曰云窦联曰月地云阶别向华林开静境屏山镜水时从芳径探幽踪崇雅殿东室联曰乍雨乍晴春事好宜诗宜画物华殊西室联曰翠合三山连阆苑波涵一镜俨蓬瀛又曰金猊霭入瑶编润玉树花均蔀屋香临水北向有台额曰歌舞升平联曰水中楼阁浮青岛天上笙歌绕碧城纯一斋额为圣祖仁皇帝御书斋内联曰烟景满前供妙墨芳洲随处引清游干隆二十八年御制静憩轩诗假山岁久真山似峭蒨闲房静憩宜消得一年来几度自嫌结构属多为干隆三十二年御制静憩轩诗塔侧文轩小憩迟墨壶琴荐雅相宜风铃替戾松窗外长短声中托静思臣等谨按丰泽园之静憩轩御制诗谨绎有关纪述事实者恭载卷内余不备录干隆二十四年御制纯一斋诗在丰泽园中皇祖御额也过雨乘晨爽游园憩旧斋即今对景日仍昔重农怀绨几披芸简松檐仰古钗两言赅众义未易涉津涯干隆三十七年御制怀远斋诗方寸不为小万里讵云遥何须称芥纳至理原自昭书斋才几楹寰区量可包怀远向所题非为揽景撩百世筹永图兆姓思艰劳循名欲责实吾宁徒游遨臣等谨按纯一斋怀远斋御制诗皆恭载首见之篇余不备录德昌门西有门东向入门循山径而南为春耦斋臣等谨按春耦斋在丰泽园之西斋东室联曰即事既多美托好有常因又曰晓露兰陔外香风禾陇间又曰心淡水木秀兴幽鱼鸟同西室联曰林薄浓阴藏别院汀洲新水涨前津阁上联曰萦洄水抱中和气平远山如蕴借人又曰润浥云霞气真参泉石灵斋后楹恭悬御书额曰云木含秀御制春耦斋记语云周过其历秦不及期班固美其亲亲贤贤固本众建至鄙秦以子弟为匹夫骨肉失藩卫其然岂其然哉夫秦之失贾谊论之详矣辟封建之议则莫过于柳宗元而周之所以过其历后世鲜有发厥旨者盖自后稷公刘世以重农为务惟土物爱知稼穑艰至于文武成康犹是道也立我烝民祈天永命诗书所叹略同一轨国家龙兴东海较之周家艺荏菽乃场疆者固有不同而天下初定礼乐未遑即举祈谷之祭下力田之诏我皇祖建此丰泽园于西苑以劭树艺而较晴雨至于皇考岁举耕耤之典必先演耕于园北弄田以视周家世业肯获者有过无弗及予小子聪听祖考之彝训亦惟是无逸作所民本食天之念拳拳无懈不敢以一己之贵而忽万姓之穷不敢以四方之丰而忘一隅之歉二十一年以来此物此志也园之内有斋兹以春耦名之而阐其说如右石渠宝笈中旧藏唐韩滉五牛图农部尚书蒋溥因进其父故大学士蒋廷钖仿项圣谟摹本继又得项圣谟卷古今名迹一时会合良称艺苑胜事夫服畴力穑牛之资用最巨并贮斋中每一展观如见洪縻缥轭驯扰膏壤间然予知依务本之意所为在此不在彼耳干隆二十二年御制春耦斋诗行春得余暇小憩临春耦举趾彼尚迟于耜吾何有不可无此意以身先黔首华灯悬绮缀丽景罗菱牖所乐讵在兹康年冀施厚又御制春耦斋诗春耦邻丰泽田犁岁演公代耕因展义即目每祈丰旸雨今年若黍禾夏日芃五牛致十五考牧可因通干隆二十四年御制春耦斋诗绿竹丛中诘径幽绮窗玉砌俯澄流每因耕礼于时憩试问农人得此不宝穑绥丰真胜赏墨林契要亦优游斋虽老屋额新署妙迹缘收十五牛干隆二十八年御制春耦斋诗片刻传餐去畅春将问安五牛聊阅古一垡尚余寒农务惟心廑春光举眼看行当试耕候咨尔上林官臣等谨按春耦斋御制诗谨绎有关纪述事实者恭载卷内余不备录云木含秀隔池相对有延楼数十楹榜曰听鸿楼由径南折而东面北为植秀轩臣等谨按听鸿楼上下五十有四楹与春耦斋相对联曰远翠霭晴岚四山图画清风生爽籁万竹笙竿东室联曰烟霞表里因心静天水空门触目新又曰每因物表延遥寄似与天游得静陶又曰风前竹韵金轻戛石罅泉声玉细潺西室额曰神观萧爽联曰镜自远尘皆入咏物含妙理总堪寻植秀轩联曰几群鸾鹤随吟管四面芙蓉入绿纱干隆二十二年御制听鸿楼诗太液轻冰未解池候惟北矣到来迟高楼试可如斯听春色何妨许共知干隆三十一年御制听鸿楼诗延楼俯液池春水恰生时人字传声矣今朝乍听之衡阳来应节塞北去如期目送曾何谓吾惟戒在兹干隆二十二年御制植秀轩诗伏中移竹罢雨后到轩初清听入窗牖疏观映砌除宁惟将俗远兼可学心虚设以菁莪拟育才亦起予干隆三十一年御制植秀轩对竹有会山轩名植秀四面围绿竹试问植物中秀应让谁独竹亦有秋时梢头叶或黄不争众木青节概故异常雨于春夏交南多北艰致补助在人为汲水课浇埭暇即课浇埭园人前致辞权且不宜浇缘埭抽笋时问其故何为水多笋屈曲匪爱实害之郭橐言可复若然云栖林地洳雨且淫何以行鞭时十丈拔森森对曰此实异雨乃天膏赐井寒河或污其水不同致情知此巧言不复斥其非浇竹犹小事戒在莫予违干隆三十五年御制植秀轩诗休夸凤影与龙文雅称敲风而拂云况是卉中君子节可能培植不斯勤臣等谨按听鸿楼植秀轩御制诗谨绎有关纪述事实者恭载卷内余不备录植秀轩折而西为石池度池穿石洞出为虚白室又南有亭曰竹汀亭南为爱翠楼臣等谨按虚白室三楹东向北室联曰景向淡中宜藻缋山从老处见精神南室联曰连林新绿间旧绿入户泉音复鸟音干隆二十二年御制虚白室诗石缝五丁开假山具真理夤缘步仄径虚室壶天里谁谓既狭间旷望莫可揣读我西铭篇颜彼南华子底须辨异同吉祥受止止又御制爱翠楼诗种竹猗猗已作林高楼出竹翠云侵虚窗不碍疏还密诘径何妨静以深岂止坐来满清听每宜望去惬幽襟河阳寄傲非吾事耐可薰风一抚琴干隆二十八年御制爱翠楼诗竹楼枕碧岑四季翠阴森假借黄冈记徘徊君子林由来非覆瓦亦可听鸣琴世虑无能遣民艰每廑心臣等谨按虚白室爱翠楼御制诗谨绎有关纪述事实者恭载卷内余不备录由竹汀折而西为棕亭又由楼南下有佛宇一所臣等谨按佛宇临池北向额曰大圆镜中殿内额曰智珠慧照联曰天花不碍一林落仙草真成四季芳其东稍北有石门门外横刻荟蔚适于幽处合其内横刻含岈每与望中深又外石刻联曰悟物思遥托悦心非外求内石刻联曰芝径缭而曲云林秀以重石门以外即荷风蕙露亭也春耦斋循池西岸而北为紫光阁臣等谨按紫光阁在明武宗时为平台后废台改为紫光阁本朝因之圣祖仁皇帝常于仲秋集三旗侍卫大臣校射复于阁前阅试武进士至今循以为例皇上圣武远扬平定伊犁回部拓地二万余里干隆二十五年上嘉在事诸臣之绩因葺新斯阁图功臣自大学士忠勇公傅恒定边将军一等武毅谋勇公户部尚书兆惠以下一百人于阁内五十人亲为之赞余皆命儒臣拟撰洎四十一年两金川大功告成复命图大学士定西将军一等诚谋英勇公阿桂定边右副将军一等果毅继勇公户部尚书丰昇额等一百人列为前后五十功臣御制前五十功臣赞命儒臣拟撰后五十功臣赞一如平定伊犁回部例宸章巨制后先辉映此诚旷古未有之绩彼麟阁云台不可以同日语者也阁额为御书联曰干羽两阶崇礼乐车书万里集冠裳左右向南壁间恭悬御制平定伊犁及平定回部告成太学碑文左壁为伊犁全图右壁为回部全图东西廊壁恭悬御制平定两金川告成太学碑文及两金川全图并御制报捷凯歌十首阁上尊藏得胜灵纛及俘获军器正中绘平定西陲凯宴图左壁绘西陲献馘图右壁绘平定回部郊劳图联曰天衢翊运风云会策府铭勋日月光圣祖仁皇帝御制秋日紫光阁射碧汉层云敛金风别馆开驺虞宾射礼士马羽林材队引花间入镳分柳外催桓桓心膂寄堪许属车陪皇上御制紫光阁五十功臣像赞西师之役赖天佑乘时运资众力拮挶擘画幸底厥绩固非予一人所敢逆料敢期必也然稍可以谢众论惬深衷者无他则以赏罚信而应机速耳语云目中必熭操刀必割言应机宜速也书曰罪疑惟轻功疑惟重言赏罚宜信也机之来发于无穷之源而应以万变之极盖难言之若夫信赏罚似非难事而亦有所难者则以不能因物付物有所容心于其间耳且罪疑而后从轻若不疑而亦从轻则偷生者何惧焉功不疑而从重其理固当然涉疑而屡从重则冒赏者生心而真功反有向隅者矣是知疑不可也夫不疑而功惟真功赏斯重焉罪惟真罪罪斯必焉则舍命灰躯冒矢石投锋镝之伦孰不劝以惩乎兹者事定功成写诸功臣像于紫光阁朕亲御丹铅各系以赞不过誉不尚藻惟就诸臣实事录之并阐其义如右云台二十有八凌烟阁二十有四而此五十人者则以国家中外一统宣力者众然此犹举其尤赫者若夫斩将搴旗建一绩致一命者亦不忍其泯灭无闻将亦图其形而命儒臣缀辞焉世胄元臣与国休戚早年金川亦建殊绩定策西师惟汝予同侯不战宜居首功济尔哈朗喀喇乌苏两番袭迫均保无虞以智济险以诚感众卓哉崇勋辟我提封元戎率师平定伊犁而何阿逆叛乱乘危变出不期投躯西漠故里榇归痛哉酬酌我怀贤劳命将往代正值黑水猖獗鼠辈以二百众陷万贼中因缘徇节勇济以忠拍马弯弓无敌所向不曾读书如古名将和落霍斯少胜众彼超勇亲王额驸之子古云福将信有其言所遇均吉勇冠军门不宁一勇兼善于谋吉林拔萃特赐封侯彼中宰桑识时早归副帅以往克赞戎机拔身战出不忘本朝云胡不死责备则浇外任封疆内司纶綍俾理储胥经权弗诎殚诚尽智事协予心未同凯宴痛惜曷任惟科尔沁世连姻戚鲁馆承训王廷宜力参赞军务贼营夜侵中创弗退嘉乃忠心准夷之叛奉命在道贼遮中途屡战不挠其志既笃其材亦英盖自髫年教养禁廷渭阳所出紥萨颖材命帅本部宣力龙堆及爱隆阿单骑见虏降哈萨克厥功甚巨土鲁蕃族早年归正命赞军务以识回性知无不言言无不宜其心匪石弗可转移屡受重寄亦屡左迁厉厥意懦策厥材贤白衣白水闻黑水信安众进援爵秩重晋富德入援次唿尔趱行戈壁马不进焉以马济军敌营夜袭同事建绩曰鄂博什世臣知书料善论兵惜弗通语遂弗烛情变起仓卒力战命毕用违其材实予之失椒室懿亲年少志雄谓可造就俾学从戎独出独入既忠且壮屡立宏勋惬予所望阿克敦子性颇捷敏力请从戎宜哉惟允身不胜衣心可干城楚材继出为国之桢率二百人共诣军营临敌而退宁谓忠诚如早闻信何致殒身不前不后失二贤臣其兄徇节其弟忍使欲报兄仇固请不已黑水之挫复以捐身超雪前罪赏延后昆矍铄请行索伦巨擘挽五石弓尚能杀贼如鸷之击不留飞鸟马援来归殊恩荣老宿将行间久矣宣力所董绿旗遵其律则队中独丧是有命焉裹创慰众益廑哀怜爪牙之将用不拘资感予特达效命何辞百战百进义弗旋踵怒则面赤是谓血勇将军黑水先众径渡固营待军实端济布众寡稍挫仓卒周防夺回人马勇且谋长将门杰种拍张抚髀受将军檄力战全归整师再进贾勇陷坚弟巴灵阿尽节躯捐侍卫从征奇功屡立虽贼万众单骑直入陷阵马仆距跃弯弓贼人咋舌称天上雄都尔伯特部中杰骁嘉其心直授职本朝凡与交战义弗返顾师济和阗不孤恩遇旗籍蒙古偏校从军杀贼则奋鹘入鸦群与噶布舒分守和阗保众集事且有谋焉跃马抨弧先锋鏖阵入俄罗斯得阿逆信和阗既定论功策勋衣锦归籍散秩大臣军门统事诸务勤宣亦能力战突将无前入拔达山索逆回馘晓谕殊方是其伟绩奉元戎檄擒达瓦齐后稍观望旋迎我师同大军进被围黑水回部望族居之京邸平伊犁时归顺勤王回部杰出其心允良往谕和阗被围三月共噶布舒全守卓越前无坚对后无返思持槊一唿千贼披靡扬扬英气洸洸伟身与萨拉尔盖同部人于格登山贼据险守率廿四人间道袭后诸贼大溃爰以成功本厄鲁特降顺效忠卫拉从征喑恶咤叱额驸受创卫护以出用赐殊恩用益奋感毕命回城每怀恻惨索伦营总乙亥出师老而益壮颇识戎机厄鲁回部胥闻其名耸身马上如击兔鹰生不知惧战不知退亦不受伤铜额铁背弓可担水箭如鍫铧温侯名布是耶非耶本射生手狼不暇走以之杀贼如探囊取奇功屡建亦因阅历世职崇阶酬其劳绩浑齐潜遁疏防降谪从军赎罪每战必力黑水殒命豁罪论功图像紫光表忠无穷包沁之叛千贼一身赐巴图鲁昉乎斯人后复屡战丧哈萨克始终于是曷胜悼惜哈萨钖拉叫呶称乱趋羊适过以计解难后复从军屡战屡进单马冲突狮子奋迅库车围攻命守要害侦贼来援周防以待贼却乃前鲁前乃却引至大队是鞣是膊厄鲁劫运构衅互戕识时拔出致力疆场首被抡选往拔达山译语晓譬共索馘还捉生以出被回所遮众寡不敌矢尽堪嗟骂贼以死虽死犹生时共事者达什策凌闻战则喜无生有死五易马进终弗却视身不及胆心则乏谋用以冲阵胜五百牛三巴图鲁于中之一要遮色楞忽堕其术不及弯弓白刀挥霍犹斩数人之死弗却烈风扫枯迅其奚难亦赖众杰摧敌攻坚于塔巴台射巴雅尔是其伟绩勇鲜伦比黑水筑栅未毕贼侵蜂屯蚁杂攘攘林林持将军令意气昂藏来往慰众铳殒堪伤狗盗鸡鸣孟尝不弃窃马何害用人之际间道进檄首遴斯人双雄比肩冲出万军骑二骏马纵两神鹘回如瓦雀伏不敢发共紥奇图左旋右抽卒致军信效力独优军檄再发更抡五英驰驿逾月迅至北京舍身报国不可数算举其尤者图形作赞御制平定金川五十功臣像赞金川既平定图功臣像于紫光阁序而赞之一依伊犁回部之例其故其义前序言之详矣兹复何言而不能无言者诚以诸臣宣力摅猷或定策于樽俎之间或冲坚于石矢之队且捐躯尽节者指不胜屈宁忍令泯没无闻而弗寿厥仪表彰厥名声者哉夫用兵盖难言之矣无应机之谋乏识人之鉴而徒俾推毂是借寇兵而赍盗粮也温福之偾军朕深引以为愧而阿桂终能集事朕又略因解嘲至于午夜废寝当食忘餐吁亦劳矣夫无此劳而徒曰有兵有将汝其为我征伐则真穷兵黩武而付其天下之成败于不问者朕弗为也观此序者或谅朕非穷兵黩武之为幸何如之冀何如之而朕之子孙尚以佳兵为戒苟不得已而用之必深体此序之意弗以冒昧行焉则我大清亿万年无疆之休基于是矣前图逮今甫十六载事故过去者即十分之九为之怆然而后生叠奋继前人之光为国家之用林林源源以出因又为之庆矣其两被图形如阿桂之伦岂非德业之光辉人臣之厚幸而较卫霍英鄂之流更为荣遇超越乎西师参赞经历多年兹为巨擘抡掌兵权诚而有谋英弗恃勇集众出奇成勋克巩宜喜弗动定见识机后副西路亲励戎衣逊克尔宗督兵进取国之荩臣勇继乃祖独统一路颇有斩获姻戚少年世承恩泽建绩抒诚是用褒嘉俾司将印永靖筰巴土尔扈特安集边城命入纶阁速定临清金川之役未悉端委书旨承行时亦赞理内地土司事须汉字自始至终勤劳弗替相机拟谕厥功茂焉赐翎写像儒臣孰肩父定复叛子尝愧之是用稽首躬请出师留于左右俾习规画颇有嘉谋协予广益伊犁宣力屡立战功金川参赞仍励勇忠抱病军营弗令奏闻惜竟不起未观成勋射巴雅尔超授侍卫洊至都统参画军计坚碉险寨无不先登勇而有谋封侯实应虎枪随围觉与众殊命往剿贼攘臂以愉阅历既多遂参谋议独当一面亦复集事八旗子弟总属世臣菁莪造就命以从军勇弗搴旗智堪入幕北路赞机时资其略兄终王事至今为恨屡请效力披坚斫阵心源落落胆气堂堂世家英器是予所臧袭父恤职少年老成囊锥脱颖竟善用兵略日旁寨独擅伟勋楚材继出既怜以欣代兄以往继父而奋矜许廑励王臣之荩登碉夺寨那须蒙甲嘉勇钖名世传勋业父是日子非弄命往剿贼尽力无遗金戈铁衣冰山雪窖能入能出敌不敢校忆当国初创业开基宗室王公宣力率师承平袭庆安享荣华董军建勋斯为可嘉中土回人性多拳勇哈其大族每出将种向略趱拉屡举险要中道病殂成功未告西师效勇早着旗常命剿逆番尽力以搘桥渡河夺卡据水用济我师井井有理挟翼虽英御须造父设非其人良材徒苦陷木果木将军偾辕殿后捐躯愧惜难言本非习战遇战即奋恐孤父名伟哉后进功成事定提督郁林攻则壮志守则小心本射生手兽无跳走以之射贼探囊物取冒险屡进志笃且纯受创独重禄养终身有足如镊有手如翼削壁尖峰行无难色领队奋勇屡克碉坚羌儿畏之若雀遇鹯木思工噶跃入贼碉督众鞣膊勇不目逃巴占牵敌俾无遮番人望之弗战辟易奎林深入贼刃将及发矢毙之险中救急同心合力共集大勋写图旌壮惇史流芬喀咱奎林及和隆武绝地被遮余勇犹贾曰阿尔都据险牵贼二人乃出其功尤特跬步皆山面前万仞无着足处攀腾奋迅遂破札古既翘且英人中狮子实称其名率健锐营训练有素节制之师五步六步礌丛中鼓众身先劳而不伐是用称贤堂堂之阵亦借出奇潜行僻路附葛踔巇直越峰顶火攻石碉破二百寨色格功高有贼必战有战必先率我劲旅攻其中坚志不顾身勇能知义噶占进栈丹格建帜功成一将那保无虞争前耻后旧风未渝当噶之战直进身殒使我心恻优恤惟允信勇世家志不愧祖徒以窳痿艰于步武蚕丛鸟道登进则迟据险守要千军不移贼之所恃据碉坚守我之所利栅进取知彼知己正以出奇邀隙攒射善手是资索伦善射其中称最西师建勋紫阁形绘逞其猿臂搜彼蚁封不虞创重叹惜何穷资哩美诺皆树奇绩夺昆色尔攀枝援壁固资众力率先必亲事定酬庸命镇天津甘凉宿将屡立战功以其骁习俾伐蛮賨于巴布里攻其恃固乘雪拔之有如李连环火攻国之雄器率领得人无往不利及至近碉斫门穴孔大唿直入嘉乃独勇沉舟侧畔鼓棹为难受创复进其心审丹似若而人不胜屈指养育八旗报非虚饰承平日久敢恃内安永忆文子厥有名言嘉我诸臣遇兵则奋竭力敌忾世承家训始由偏裨洊至总戎骑墙杀贼受伤捐躬赏延于世为之惜悼季世朱门歌舞以笑父殁王事袭爵为公不忘忠荩力请从戎虽属少年乃如宿将持重戒轻心精胆壮谁谓世家而多纨绔后生可畏不忘祖父是予所嘉是予所怜愿予世臣绵此万年平生若懦战则倍勇虽屡受伤进不旋踵功成事定贼寨火延没于弗值实可嗟焉披坚破锐突将无前众志成城而各力宣威震邛筰拉朽摧枯宜喜已克惜哉捐躯七校护卫无殊众人及至临敌其胆包身地道深入木城超跃遂克勒围厥功允卓每战俱前三遇三克胜彼忠嗣耀武漠北漠北可马此步而攀冰万仞所以为难一大曷支众擎易举嘉我诸臣心同力努人自为战各有所成攻康萨尔直进贼营于战可观人之立志或挺而前或退而避受伤虽多其节弗逾如柏凌冬壮矣丈夫或仰而攻或俯而压仰似鹰抄俯如马蹋么麻骨迹遁鬼蜮魂销追奔逐北处处功高贼之长伎在于善守反而用之栅进取滴博蓬婆威名远服惜哉阵亡于阿穰曲贼之所惧劲弓长箭飞锋猬集对则色变索伦捷手射番最多每据要害其功弗磨黩武岂愿诘戎敢忘因弗得已晓夜徬徨良材总总为国宣猷写图表绩永示千秋干隆四年御制紫光阁阅武举射诗抡材临别苑射策对明廷养士百年久干城九塞宁周弓悬满月羽箭迅流星为问赳桓辈能通黄石经臣等谨按御制紫光阁阅武射诗恭载首见之篇余不备录干隆二十六年御制紫光阁写功臣像及诸战图毕集宴落成爰赋六韵仍叠四章勋标偃伯烟销蒙汜之氛迹炳图形云拥陂之胜时则抡伟绩而系赞先教褒鄂传神逮一善亦胪名乃属邹枚纪实匪诩天经地纬恰符五数之重真逾汉史唐书能觏百贤之萃且聚米状山川阨塞壁间八阵常存而列星占旌纛飞扬碛里参斿尽扫试按升平王会讵惟万里而遥为思宵旰军书何幸五年式集昨者归而饮至行觞趁上巳良辰兹焉落以庆成展席继先庚嘉宴凡在股肱心膂借国家翊运多才应知竹帛旗常承天祖垂庥永靖维亿载绥遐有象已被丹青予一人持满弥殷长镌金石阁就胜朝址图标昭代勋格惭虞帝羽数过汉时云大造无私佑诸臣实尽勤五年劳突将此日幸休军有觉上林表斯干液水濆落成缘戢武钖宴重摛文建置惟旌绩运筹匪诩勋永期纪劳勚宁为赏烟云保大天垂贶开遐予敢勤帑原出内库督未命将军抡武驻冬日庆成临沼濆诘戎求世德宝训揭鸿文伊犁征不战五月已成勋将谓业安石谁知事幻云驱驰常廑远擘画不辞勤最恨库车辙深虞黑水军转旋叨昊縡仍执竟淮濆始末亲筹笔其观勒壁文卫拉劳前烈重华与放勋敢云成不日惟凛望如云载先传柑宴允嘉荷戟勤归春舞干旅洗雨伏波军风嫩中和乐冰酥太液濆赓歌鸳鹭侣可以共论文又御制紫光阁落成钖宴即席得句落成勋阁液池滨广宴都陪宣力人幸际时休颂照烛宜联句亦引垂绅嬉文恬武由来戒保泰持盈一再申旭日春云欣协象祥花滋麦冀沾频又御制尊藏得胜灵纛于紫光阁诗以纪事亭鄣靖金牙威宣载旆燧烽销洱海德表结旌爰开高阁以图形并弆灵斿为守器原夫一麾临阃外弥文不侈祃禨七宿炳坛中壮志初传铙鼓方过祁连而压阵千山风鹤腾声更驱疏属以挥军百部沙虫扫迹昔也缅李程刁斗逊是森罗今焉辉褒鄂弓刀逾其英特彼龙堆邈矣讵惟铜柱齐标而虎纽累然合与金符同谱从此电霜生色匪徒充武库之储还将日下承华庶永隶奉常之掌麟阁图形例紫光大师灵纛并尊藏招遥伊古资神佑功绩从今纪太常信是元戎笃忠悃肯忘群力效疆场持盈知足怀干贶敢复佳兵恃盛强又御制弆藏西师俘获军器于紫光阁诗以志事幕庭收绝域运翊风云台阁应中台图兼将相军储森列旗常已炳尚方阵获便蕃仗械胥登武库甲函青琐得自前驱脱胄之时枪委绿沉出诸后队伏弢之会贯矢讵来肃慎应知贰负先僵佩刀疑压赫连早识温禺久衅扫蚩尤之长彗还带氂缨轰尸逐之锋车曾资铅弹凡此勋铭百战无须漂杵矜奇方当迹着九功用借包戈纪实云尔高阁巍巍表荩忠弆藏俘获类从同戢干櫜矢肆时夏夺铠搴旗借众功信可传神留百世宁称屈指数三雄器书名例太常纪一善吾惟忆莫穷又御制紫光阁曲宴外藩纪事声三作翕如随琴上春温动檿丝中外一家宜恺乐耕桑九服正熙怡紫光佳话从今纪丰泽恩筵合此移戢武毋怠诘戎戒皇清奕叶奉天禧干隆二十七年御制新正紫光阁赐外藩小宴即席得句岁岁名藩贺正入筠冲今益觐光臣元朝式序群公拜曲宴还教三接申勒壁画图思伟绩开筵酒醴款嘉宾唿韩位在侯王上汉室偏夸服远人干隆二十八年御制紫光阁钖宴外藩并各回部即席得句紫阁高黄幕低旧藩新部贺正齐宜颁湛露联疏逖恰看卿云蔚配藜德愧众星拱北极疆逾大夏译东鞮谩询计里为多少拔达克山西更西干隆二十九年御制元正二日紫光阁赐蒙古王公及回部宴即席得句元正才过绮筵排节赐先期为值斋遂试冰嬉千队出旋歌露湛八音谐旧藩已似世臣荩新部胥娴国礼佳紫阁犹然战图绘旌功益切奠遐怀干隆三十五年御制紫光阁赐宴外藩叠去年题句韵正节欣逢天泽行池冰铺雪闪光晶筵开紫阁诸藩侍乐奏彤墀万舞呈巡酒都遵令仪什听歌敢忘敕几情骠蛮归命王师返亦可云然告武成干隆三十六年御制紫光阁赐宴外藩即事有咏外藩轮岁觐新正例有恩筵示惠荣久罢池边张广幕仍因岸侧构层甍六清赐醴迓春祉四壁绘图告武成礼乐虽云聊暨备惕干敢曰此升平干隆三十七年御制紫光阁赐宴外藩即席成什起中和奏乐韺肆筵紫阁午曦明底须九拜遵朝典惟是三巡联众情新附乌孙来北漠旧班雁仆熟西瀛抚兹敢曰能开创益切冰渊惕守成干隆三十八年御制紫光阁曲宴外藩即席得句昆西漠北共朝趋三接联情惠有孚筵列雕盘装粔籹茵连华服逮鐻锅辰良日吉答韶令长治久安怀永图燕语家人宁借译却非吁咈与都俞干隆三十九年御制紫光阁曲宴外藩即席成什层阁紫光太液滨外藩曲宴钖昌辰礼非元会朝仪肃情洽联茵燕语申需雅还同笳吹奏承筐别继列觞陈上正三节宜行庆抚序垂衣倍敬寅干隆四十年御制紫光阁宴外藩即事成什外藩恩宴例初年协洽情宜与众联共庆蚕登稻昌卜合教乐备礼明宣促成宴什榜邻旧将写战图庑展前两纪崇勋借舆力恻然意觉胜欣然干隆四十一年御制紫光阁曲宴外藩即席得句廊展前楹布席宽果然逮绘战图观联情虽合此中外效力那忘彼赳桓将是承筐祗循例及陈凯宴此真欢鐻锅近已习生痘彩服欣看捧爵盘又御制四月廿八日紫光阁凯宴成功诸将士绩宣西僰洗兵波靖金川凯叶南薰钖宴筵开紫阁旋跸举劳还之典昨朝才解征衣御楼受俘获之仪诘旦全陈系组念徼外栈穿冰雪瘁以五年指壁间米聚山川成于百战功宜懋赏允兹晋爵加章实称循名遂尔图形系赞繄此日同堂之恺乐酬诸臣历岁之荩诚酌酒亲颁一釂沾殊非易承筐共拜千缗赉亦奚多抚陈迹以增怀难忘视昔幸后来之继踵益勉从今六章讵曰侈文亿载愿言偃武己巳班师原赦罪丙申宴凯信成功樊崇甫以十年叛莽布奚当六战雄蚕食狼贪终弗改鸡连鲵取孰矜穷五年宵旰劳西顾幸睹酬勋礼乐融郊劳昨还晓受俘礼应凯宴答功肤修仪偃伯斯宜矣夜雨朝晴有是乎紫阁貌图俾绩显金卮手赐按名唿鋋瘢着处恫关切念此何敢耀武吾美诺重征得重易勒围多战信多劳讵予陇蜀无已望念彼孽芽有借薅资哩卡了消雪窟木思西里化冰曹而今都是光明境屯戍相将事挈槔上将归来是近臣国朝家法万年循解兵笑彼一杯酒示泽欣兹满座春夷乐宁须辟僸佅俘歌合此奏童侲鸿勋集矣雨旸若只恐骄生志倍寅紫光阁峙液池边为写战图廊展前幸矣竟如操左券嘉哉所赖掌中权扬威捣险重无借橐剑弢弓合有然五载劬劳信不易一为欢喜一为怜伊犁回部早成勋又勒画图新旧分讵我佳兵不知戢奈其伏莽敢忘勤频思旧绩翻因戚多出翘才继以欣湛露采薇重赋罢益钦保泰敢云云又御制尊藏得胜灵纛于紫光阁诗以纪事师中麾督劘旌军胜壮风云之色徼外绩成偃伯兵销腾日月之光郊台既列拜以告勋紫阁遂尊藏而志武溯自虎符申命壁垒新而一将宣劳因之貔旅同心弓刀利而八旗鼓勇应指挥以破险咸励赳赳桓桓运钤略以出奇仍合堂堂正正艰辛百战先登则蚁聚就歼摩荡七斿并举则鹰扬奋击顾壁间之图画建牙称是英姿振地角之鼓钲展旆知其勇号韬函媲昔与西陲珠饰以交辉櫜戢从今叶北斗玉衡而永定郊台武定叩苍穹陈列灵旒凯礼雄宣力勤劳资众将坐谋筹画赖元戎建时吉气占刚日竖处军祥符胜风例以伊犁及回部尊藏高阁纪成功又御制弆藏所获金川军器于紫光阁并志以诗邛笼刂净深林无伏莽之遗槃木俘来远徼有戢戈之喜指点战图张壁慑我威弧检稽获簿陈庭收其脱帽金巢已抛残重甲嗤犀兕之尚多铅丸惟悬剩空囊识虫沙之早化短锋谁佩漫矜犵党之铦左插何施自敛脱光之影荡两川而兵洗金气全消铸九鼎以勋铭铜标讵比虎皮韬椟连函用志武成凤咮濡毫长律宁夸文具出师宁曰图俘物弆器亦因纪武功具甲蛮刀胥就获搴旗斩将并称雄金川金小穴俱扫白鹿白狼迹岂同那肯事平忘众力惟应泰保慎吾衷干隆四十二年御制紫光阁曲宴即席成什紫阁筵开迓始春每教卜日先于人民安物阜期引翼北溟西戎仰集鳞众土司都欣得所两金川那更侵邻战图左右陈前庑叨沐天庥倍敬寅臣等谨按平定伊犁回部及两金川武功告成铭勋纪事悉仰宸章谨依次胪载至节年钖宴外藩之什谨绎有关纪述事实者恭载卷内余不备录紫光阁后为武成殿臣等谨按武成殿内御题额曰绥邦怀远联曰两阶干羽钦虞典六律宫商奏采薇正中书御制辛巳题句左右壁门张御制开惑论西师诗东西两壁绘西师劳绩诸图两庑各十有五楹石刻御制自乙亥军兴讫己卯成功诗二百二十四首详载御制诗二集中兹不具录御制开惑论夫人情有所弗概于怀者则不能无惑况西师之役决机于午夜之密勿驰檄于绝域之阻阂语言泮不相同风俗敻然各别是安能人人而告之以祛其疑故事以问明理以答晰因仿四子讲德之遗意作开惑论其辞曰有春秋硕儒者是古卑今循规蹈矩喜宽衣博带如鲁诸生厌突梯脂韦若楚公子闻信天主人欲有所缔构挞伐虽不敢面折其非而每退有后语也既而定伊犁俘名王成旧志辟新疆兵不血刃而归马于华山之阳乃造于臻成大夫之席曰唉有是哉有是哉走怀杞人之忧有日矣夫守在四夷其德莫恢佳兵不祥其理莫赅今所见者迥异乎所闻则是秦王不必筑长城而汉武不必悔轮台也曷以启予蒙乎大夫曰子不闻长卿之言乎非常者固常人之所疑也无何阿逆叛群凶应如蜩如螗曰枭曰獍断驿掳牧奋臂以逞一二只行野宿者或致戕其身命于是硕儒复过大夫之闾曰如何如何果不出吾所讶宜亟罢是役祸庶少辑大夫曰子姑俟之于时师重进渠远跳顺者抚逆者剿先是喀尔喀有青滚杂卜者犭票狡佥回之獟也以收都尔伯特四部时曾贾其牛羊用赐新抚乃借以煽惑众喀尔喀且欲私通阿逆之丑虏阿逆既窜罪人斯得喀尔喀众以休以息然彼时将帅之臣追阿逆于哈萨克为其所卖同时准噶尔宰桑之在役者皆习为盗而惯军诈者也见而轻之既罢役则相率为乱欲复其旧制而耻为我臣是和起被欺于辟展兆惠战出于济尔哈朗之所因也硕儒曰吁是盖祸结兵连吾不知何日之息肩矣尔其重整四甄夹攻两路阿逆复自哈萨克窜归适遇我师又仓黄而遁去盖自是哈萨克亦面内归化欲助我以擒阿逆而阿逆乃只身入俄罗斯境穷极伏冥诛之故也豺狼不可以犬豕蓄鸱鸮不可以鸡鸭育是反覆喜乱之徒再存之再不知感且残贼为奸焉是惟剪刈灰灭之而已更不可以仁义化迁乃欲姑息了事者又以为不杀降人夫不杀降人可留降人之马而与之足力以受其愚则大不可满福之遇难以及助二回酋与我抗衡皆此沙拉斯吗唬斯二鄂拓之所构祸也至库车之稽绩实偾辕于逍遥更将申律旗鼓一新遂长驱直入而功垂成于崇朝黑水之守主客众寡之势虽愚者亦知其漂摇以三千余人敌数万众而搜穴得米掘井得泉贼铳着木取铅丸数无万反以击贼无不中贼之酋豪于是两军相合贼乃遁逃及穷追异域驻旅驰檄献馘称臣遂成耆定之功高臻成大夫乃进春秋硕儒而诏之曰两大部落不为不强周二万余里不为不广五年成功不为不速前歌后舞不为不祥子徒见始事之秋选懦畏葸者之腾口是所谓人然亦然人否亦否者也且师旅征伐之于国犹雷霆霜雪之于天非霜雪则万汇烦嚣之气不荡涤非雷霆则四时湮郁之气不鬯宣非师旅征伐则梗我王化者无以慑伏惩创不敢抗干是以诘戎扬烈益当廑于重熙累洽之年也子独不见达瓦齐之懵懵乎设云事慎首祸礼不纳叛是俨然以外夷弑君者为敌国岂不贬我君哉硕儒曰岂谓是哉阳舒阴惨生民大情离忧合欢品物同性绝者不可复属死者不可复生损兵折将无补功成大夫曰吁子所谓执迷而不悟者矣成大事者不顾小谋图大全者宁辞小害示应于近者远有可察托验于显者微或可概且子亦知损兵折将之由乎彼或内怯于心外受人绐决机不审迟疑擿埴而自贻伊悔岂主人之罪哉若夫虎臣罴士折冲宣力马超囊足姚期摄帻渴赏捐躯实不乏人而一闻如是者午夜为之酸心举案为之忘食虽刻木结蒲无以加兹而且赏延后昆太常纪绩如子所云则汉祖唐宗拨乱草创之初宁无一人结缨死绥者哉礼记听磬声则思又何以云乎故非沉机不足以图功非果断不足以定业彼其狼狈相顾潜包祸谋者以螳螂之斧御隆车之辙不自算量何异苇苕之鸋鴂是以王师屡入霆奋席卷如举炎火而焫飞蓬覆汤泉而沃白雪子何不度以全局待以岁月而为是无稽之说哉硕儒曰若仆者乃隙中观斗井里窥天以今日应机底绩论之何妨再迟数年愧矣服矣豁然悚然大夫曰未也子姑听之夫食椹怀音非纳叛臣奖蹙优遇欲集其勋密敕周防先示戚亲操刀必割所戒逡巡子云应机亦非至论三隙可乘未兴大军加征增筭何曾于民凡有水旱无不恤赈运输给价防其蚀侵甘肃岁贼豫免庚辰两部永靖并及其邻哈萨布露枭文身无不内属慕义归仁鸿庸爰建千古未闻若子者所谓菽麦未辨安足以知信天主人哉信天主人乃召大夫硕儒而告之曰若二子者所谓楚既失之齐亦未为得也夫顺天者昌逆天者亡故粤宛犹不逆时气而奉若者岂可恃力而夸张且屡危而屡夷愈变而愈康钲鼓一动遂定二方凿空二万余里蒇事五载已央使畏难而中辍未必不致祸而受殃浮议者方且谓老成之言臧也在易师之上六曰大君有命复之上六曰迷复有眚今得以利用御寇由颐有庆是不亦大幸乎夫获此幸者宜思何以获此幸于昊苍方将矜矜惴惴凛凛皇皇陨越是惧奚暇计之二子之短长也哉干隆二十三年御制西师诗西师历四载王臣久于役谁无室家心而能忘契阔始缘趁机动操刀乃必割终以阻远艰举棋忌屡易欲罢又未能永言志颠末皇祖征朔漠即此厄鲁特三番整六师狼群始窘迫策妄退守巢于以延喙息取馘索贼子惟命无敢逆厥后渐滋饶遂复劫西域终康熙年间盖未止兵革皇考阐前猷思一劳永逸两路命大举帑藏非所惜究因时弗辏胜败互轩轾曰予守成训罢兵事安戢稔知贼所恃其长有二术一曰激我怒劳我众远出彼乃邀近功坐绌我物力一曰窥我边列堠疲戍卒戍久心或懈彼乃逞陵轶知然明告彼以主待其客远兵既罢征远戍亦罢拨近边汝或伺汝远劳竭蹶噶尔丹策凌闻言乃计绌得失故晓然求和使来亟来亦弗之拒厚往示恩泽如是终彼身无事皆宁谧其子曰阿占暴虐莫可诘用是失众心相延为篡夺喇嘛达尔济戕彼位自袭达瓦齐攘之计盖由撒纳绰罗斯汗族达瓦齐一脉阿睦尔撒纳辉特别枝叶时虑众鲜从以此缀旒设终不忘伊犁煽乱事狡谲达瓦齐弗甘兵连祸相结惟时三策凌避祸来投阙撒纳旋亦归宠遇厕班列熟筹如许众杂居喀尔喀如狼入羊群几不遭咥啮就其力请师毋宁授之钺国家全盛时出帑储胥挈曾弗加赋徭更未废赈恤八旗及索伦劲旅多英杰其心尽忠笃其技善撇捩那如杜甫诗惨恻新婚别乙亥我出师一矢曾未发五月大功成庶以慰前烈而何狼子心饱扬去飘瞥留语啖众狙倡乱动戈戟致我二臣捐驿路肆唐突群言益蜩螗无怪懦者怯欲弃巴里坤坚志斥其说整师重讨叛所向复无敌一二畏首尾乃致贼免脱申命事穷追大宛搜三窟于诈应以直残喘命得乞宰桑勤王者见此笑以窃遂生轻我心旋师反又忽计赚我和起奋勇沙场没兆惠全师还则予命往接丁丑重问罪值彼互残杀因缘撒纳归遇我窜仓猝富德蹑其后大宛徕汗血称臣许捕寇寇更逃罗刹或曰不必追或曰不必索或曰捐伊犁筑室谋纷汩北荒守和议冥诛致贼骨伊犁倡乱流大半就擒讫初议众建侯为抚四卫拉二十一昂吉公属抡阀阅是予奉天道好生体造物讵知彼孽深历世不可活以其狙诈类诚如向所画每岁费豢养终亦背恩蔑自伤我脂膏而育彼羽翼不如反之速扫荡今将洁猰貐肆恶流三氏沦亡歇余都尔伯特始终守臣节所以至今存耕牧安职殖其廿一宰桑非诛即病殁不善降百殃此理愈昭晰谓祸乃成福致得每于失幸以免众议孰非鸿佑钖设使司事者惟明更勇决万全尽美善讵有小差跌都大承平久军旅谁经历益因警宴安求全肯过刻先是花门类杂种曰回鹘久属准噶尔供役纳秷秸羁縻其和卓笼络其臣妾我师定伊犁乃得释缧绁我将纵之归抚众许朝谒肉骨生死恩感应久不辍报德乃以怨转面凶谋黠我将所遣使百人遇害剧是皆奉上命守义遭臬兀苟不报其仇何以励忠赤厄鲁今荡平回部余波蕞徒以守坚城未可一时拔贾勇诚易登伤众非所悦中夜披军书万里遥筹策穷荒信安用弦上矢难遏志因继两朝变岂防一切苍灵赖有成浮论宁祛惑开边竟无已自问多惭德但思文子言解嘲守弗悖干隆二十六年御制武成殿作紫光阁后殿因额武成名千载丹青貌五年宵旰情被天恩独厚资众力斯诚那更生余望回思幸以惊臣等谨按御制开惑论西师诗武成殿诗谨绎有关纪述事实者恭载卷内余不备录紫光阁之北为时应宫宫之东向北有门曰福华门臣等谨按时应宫在紫光阁后雍正元年建前殿祀四海四渎诸龙神像东西为钟鼓楼正殿祀顺天佑畿时应龙神之像后殿祀八方龙王神像前殿恭悬世宗宪皇帝御书额曰瑞泽沾和福华门之外即金鳌玉蝀桥也御制时应宫记夫天一生水坎精发祥凝灵聚液流为江海江海乃天地间物之最巨者也江海之有神自三代汉唐以来莫不祠祀惟谨有宋大观四年诏天下五龙神并封王爵龙神之尊自是始厥后春秋牺牲之祀代有常典皇清受天命禋事上帝后土怀柔百神江淮河济五岳四渎之祀载在太常牺帛之数俎豆之器既丰既隆神歆以格雍正二年天子以为龙神之位既尊宜特修宫观以致虔祷乃于西苑内丰泽园北建时应宫所以致诚明神俾雨旸时若稼穑以成者也夏六月霖雨弥旬几至于涝皇父步行往祷其日即晴又明年黄河清百余里此非神人效灵河海清晏之明验乎夫以天子精诚通于神明以之事天飨帝罔不昭格而况于龙神乎信哉诚之能感物也是为记西苑门循池东岸而北为蕉园旧址向北为蕉园门臣等谨按蕉园即芭蕉园一名椒园内有前明崇智殿旧址稍南即万善门圣祖仁皇帝御制中元日蕉园诗中元来太乙新爽下林端水槛临流入风窗卷幔看鱼游迷藻荇鸥戏悦沙滩宇宙无尘翳凉生月一团御制游蕉园诗冰床声里过长湖远岸人行似画图雪覆蕉园松突兀云生古殿路虚无南临太液风铃语北望琼华塔影孤屐齿几番游历处寒林已听噪归乌臣等谨按御制游蕉园诗载于乐善堂集今恭录卷内干隆三十六年御制蕉园诗蕉园书舍对僧寮遗制由来踵胜朝为忆士良传秘诀翻教施彼罢儒僚蕉园向以举人教习小内监读书年满录用而僧舍书馆相对甚不惬意兹因修葺是处爰命移置书舍他所且若辈不过令识字记档案而已内府笔帖式足以教之毋庸儒士训诲遂并罢之臣等谨按蕉园御制诗恭载首见之篇余不备录蕉园门之南稍折而西面南为万善门门内为万善殿臣等谨按万善殿正中恭悬世祖章皇帝御书额曰敬佛皇上御书联曰万象证圆通金轮妙转三乘皈定慧华海长涵又曰了悟彻声闻花拈妙谛净因空色相月印明心皆皇上御书殿后恭悬圣祖御书敬佛二字额圣祖仁皇帝御制上元幸万善殿戏作雪霁寒轻景物鲜上元临幸遇参禅方丈无人般若静天花虚落古松前干隆五年御制中秋日恭侍皇太后万善殿瞻礼随游瀛台诸胜敬成一律金风玉露共徘徊为奉慈游特地来璧月圆时瞻月相壶天深处是天台香飘桂子堆金粟酒献南山作寿杯无限欢欣随辇道人间端的有蓬莱干隆三十五年御制万善殿瞻礼诗液池南北一舟通命棹蕉园为落工松户百年依旧绿梅梁八架换新红金仙本自泯成坏尘世谁为悟色空初正陀罗音礼忏笑予者个未全融又御制万善殿诗古砌犹存柏今园不见蕉正名去书室设色焕禅寮无暇参白业有欣对碧霄精蓝息心处漫与问前朝臣等谨按万善殿御制诗谨绎有关纪述事实者恭载卷内余不备录万善殿后圆盖穹窿为千圣殿东为迎祥馆西为集瑞馆臣等谨按千圣殿中奉千佛塔一高七级正殿东西建楼各三楹南向东曰朗心西曰悦性朗心楼联曰花宫具见严而妙别室还饶静且佳又曰松风谡诗意水月空禅心又曰楼出轻烟横翡翠池生新水彻琉璃悦性楼联曰洗不期其筝笛耳悦原契此净明心又曰耆崛鸟吟都送喜香林花色总无尘迎祥馆集瑞馆在朗心悦性两楼之旁东西结宇各与圆殿相通迎祥馆联曰古树当庭直天花满座馨又曰辨见还参柏征心欲剥蕉集瑞馆联曰尘祛滋意蕊闻复发心香又东配殿之东建大悲坛五楹额曰妙印真如联曰般若示禅修檀薰澄观陀罗参梵韵贝赞精持皆皇上御书万善殿之东为内监学堂臣等谨按万善殿之东院房六间旧为内监学舍后移置他处内恭悬圣祖御书额曰惠迪吉西室额曰敬佛西配殿之后僧寮五间额曰菩提皆圣祖御书万善门西行抵水埠有亭出水中曰水云榭臣等谨按水云榭额为皇上御书中有石碣恭刊御书太液秋风四字为燕山八景之一御制诗已恭载形胜卷内兹不复缀圣祖仁皇帝御制水云榭闻梵声诗水榭周遮集翠苔薰风拂处午云开忽闻梵诵惊残梦疑是金绳觉路来皇上御制水云榭诗云无心出岫水不舍长流云水相连处苍茫数点鸥坐席生烟云石栏俯秋水空明是我心何如漆园史臣等谨按水云榭御制诗载于乐善堂集今恭录卷内水云榭之北有白石长桥东西树坊楔二东曰玉蝀西曰金鳌臣等谨按金鳌玉蝀桥跨太液池以通行人往来桥西红墙夹道两门相对南即福华门北为阳泽门达阐福寺桥东即承光殿桥下洞七中洞南向石刻额曰银潢作界联曰玉宇琼楼天上下方壶圆峤水中央北向石刻额曰紫海回澜联曰绣縠纹开环月珥锦澜漪皱焕霞标干隆十九年御制过玉蝀桥诗明当启跸谒桥山此日清宫夙驾还迤逦蝀桥过玉马涟漪春水漾银湾回翔凫燕心含喜新茁苹蒲意总闲韶景方欣遍融冶轻云又见幂孱颜臣等谨按玉蝀桥御制诗恭载首见之篇余不备录金鳌玉蝀之东有崇台即台址为圆城两掖有门东为昭景西为衍祥中为承光殿臣等谨按承光殿俗名团殿即元时仪天殿旧址周以圆城殿内恭悬皇上御书额曰悬圃风清联曰何处五云多大罗天上飞来三峤秀太液池边又曰风月清华赢四季水天朗彻统三洲又曰悦性适因静会心何必遐干隆十一年御制承光殿古栝行五针为松三针栝名虽稍异皆其侪牙槎数株倚睥睨岁古不识何人栽夭矫落落吟万籁盘郁郁排千钗徒闻金元饰栋宇两人并坐传齐谐瓮城久闭殿阁寂绮榱落色风筝摧珊瑚反挂珠帘断乔柯雪夜乌鸣哀嗟嗟偃蹇凌云姿难辞根干缠蒿莱往来或有寻题者吊古感慨多徘徊琼华遗迹惜就圮况近紫禁城西隈爰葺爰筑命匠人事殊经始攻灵台时向重基驻行跸金鳌蜿蜒空明皆盘桓嘉荫抚寿客真堪弟视竹与梅春朝绿云参天青秋夕碧月流阴皑灵和之柳非伦比沧桑阅尽依然佳沧桑阅尽依然佳呜唿种树之人安在哉又御制承光殿三首三峤飞来秀所钟崇基朵殿抗疏龙虬枝夭矫扶珠缀郁作当时翠影浓曾闻一月日边明尚觉歌声绕绣甍此际倚栏飞逸兴却如云树吊华清遗迹金元一慨然踞盘形胜览全燕空澄何似瀛池水玉蝀秋风五百年干隆十八年御制承光殿诗三推耕耤回途顺临崇殿松枝轻霭低花色明霞绚仪天名久消太液波犹见飞潜禽鱼适暄凉节候变鉴古惕有赫自强励无倦干隆二十年御制承光殿诗朵殿年芳入绮钱崔嵬疑陟阆风巅琪花瑶草神仙地细雨柔风上巳天阴凝琼华遮半塔波涵太液漾轻船登临底识予心慰四野春膏沃甫田干隆二十一年御制承光殿诗曾城十二匪昆仑每凭朱栏兴欲轩白帝素娥留古栝秋风太液自金源暇当绨几身聊憩景入纱疏意与存重构舆梁利行旅新看虹影饮波翻臣等谨按承光殿御制诗谨绎有关纪述事实者恭载卷内余不备录承光殿南有石亭以置元代玉瓮臣等谨按玉瓮径四尺五寸高二尺围圆一丈五尺恭镌皇上御制玉瓮歌于上并刻词臣四十人应制咏玉瓮诗于柱间干隆十年御制玉瓮歌玉有白章随其形刻为鱼兽出没于波涛之状大可贮酒三十余石盖金元旧物也曾置万岁山广寒殿内后在西华门外真武庙中道人作菜瓮见辍耕录及金鳌退食笔记命以千金易之仍置承光殿中而系以诗昔夏有德声教讫九牧贡金来魏阙铸鼎象物备神奸山泽遍逮遗海物化工为鉴敷工心蓝田日暖露山骨工倕缩手不敢斫乃借刚斧来月窟含形内虚象海德葆苞元气洞芒芴骇波涾氵陁回迤涎惊澜灙漭涌瀄汩习坎有孚坤厚载魄渊朝夕轮出没浮黍几粒见三山泰华安能诩昂屹何奇不有怪不储汤汤漻氵葛郁呵驾山之鳌横海鲸天吴象纷恍元螭紫贝朱鳖鼍肥遗蟕蠵蟚蜞蚏赤龙焚蕴修鼋浮苍虬揵鳍海马突鳙赩魜鲲鲕亘鰽鳎鳜珊瑚玳瑁鲛人珠孕珍产瑰宏泱郁用协上下承天庥重逾九鼎光朝黻千秋法物昭灵奇云吐景镇溟渤匪同器宝乃待人方周大训楚梼杌琼斝绣簋吁奇淫商彝晋铎埋蓬蔚琼岛春阴万景全广寒高殿青云拂倒茄下垂红狎猎沉香横泥气蓬勃从臣敬献南山颂樽拟白兽颁章韨存亡蜃市阅荆凡谷陵秦项纷遗仡金露秋风忆桂香凄傍山人煨榾柮五陵年少重金刀谁从兰若寻荒碣惜乎古器就湮灭有如献璧连遭刖刮苔涤垢露光晶天然岂用施靡刂劂波臣水族群猱跜夏奡秦丁难挠抇承光相望接堆云人有怀归物岂不信哉安得如汝寿汉京铜仙应愧艴干隆十四年御制玉瓮为金元旧物嗣沦没古刹中以贮菜齑后购得仍于承光殿前为起一小亭置之并命内廷翰林等各赋一诗即刻于楹柱偶幸承光殿复成是篇几年萧寺伴寒齑仍置承光焕彩霓梦觉金源成故迹声腾玉署艳新题若为巧合延津畔竟得天全露掌西松杪照来千载月夜凉依旧景凄凄臣等谨按承光殿玉瓮御制诗谨绎有关纪述事实者恭载卷内余不备录承光殿后为敬跻堂堂东为古籁堂又东为朵云亭堂西为余清斋臣等谨按古籁堂额曰象昭联曰苍官寿客结好友岸芷汀兰入画图余清斋联曰镜里林花舒艳裔云边楼阁隐神仙斋西室额曰环秀曰涵虚联曰座挹山光兼水态窗延秋月与春风干隆二十五年御制古籁堂诗谡谡拂虚牖泠泠来广筵有声祇金石何物更蹄筌团盖一十丈少言五百年今朝几务简略得久周旋臣等谨按古籁堂御制诗恭载首见之篇余不备录余清斋西为沁香亭其后曰镜澜亭干隆二十六年御制沁香亭诗台亭百步接回廊液沼平陵号沁香甲煎罢烧云锦结果然六月有春光臣等谨按沁香亭御制诗恭载首见之篇余不备录圆城外东为承光左门西为承光右门北为积翠堆云桥臣等谨按圆城北驾石梁南北树坊二南曰积翠北曰堆云过桥即琼华岛永安寺为金源琼华岛踞太液池中奇石叠累皆当时辇致艮岳之遗臣等谨按琼华岛周围计二百七十四丈旧有广寒殿相传为金章宗时李妃妆台遗址元改名万寿山又称万岁山本朝顺治八年立塔建刹称白塔寺今易名永安寺恭绎皇上御制塔山四面记辨方正位了如指掌今谨遵照次第列叙于后干隆十九年御制视事既毕自南台御冰舵凌太液遂至琼华岛登临瞻眺杂咏志赏封事凌晨毕阅披公卿次第接畴咨稚春悦可寻吟眺漫听新歌坐玩时淑清泉石淑而清竹鼎瓷壶事茗烹筛牖嫩阳揽韶秀徘徊真觉称其名冰凝太液镜光皑辘辘舵床坐渡来声杂排门鸣爆竹权舆帝里是春台细霙昨日玉攒团积素峣峰直北看怪底重裘犹觉怯椒园钟梵落高寒承光高殿郁参差玉瓮浇春想昔时只有桧松仍好在东风旭影上罘罳春阴琼岛正堪凭淑景层楣瑞霭凝仙木绮钱增吉兆五风十雨愿休征干隆二十一年御制人日琼华岛诗凝和积素缋嶙峋眺赏真宜七日人故事登临传胜节国朝丝竹戒斯辰清游静寄翻成趣石秀松蕤倍有神即看春阴还酿雪多多益善岂辞频臣等谨按琼华岛御制诗恭载首见之篇余不备录御制题艮岳石诗木凤曾同燕用来一拳独立劫余灰月明仿佛广寒殿勃窣嫦娥白玉台臣等谨按艮岳石御制诗载于乐善堂集今恭录卷内永安寺入门为法轮殿殿后拾级而上左右二亭东曰引胜西曰涤霭亭后各有石东曰昆仑西曰岳云臣等谨按法轮殿五楹内奉释迦佛御书额曰慈云觉海又曰人天调御联曰灵鹫风香传妙偈澄潭月皎印真如又曰青莲法界本清净白毫相光常满圆殿后拾级而上有坊树焉南曰龙光北曰紫照引胜亭内石幢恭刊御制白塔山总记涤霭亭内石幢恭刊御制塔山四面记御制白塔山总记京都于唐为范阳于北宋为燕山辽始称京金元明因之虽城郭宫市建置沿革时或不同而答阳都会居天下之上游俯寰中之北拱诚万载不易之金汤也宫殿屏扆则曰景山西苑作镇则曰白塔山白塔山者金之琼华岛也北平图经载辽时名曰瑶屿或即其地元至元时改为万岁山或曰万寿山至明时则互称之或又谓之大山子本朝曰白塔山者以顺治年间建白塔于山顶然考燕京而咏八景者无不曰琼岛之春阴故予于辛未年题碣山左亦仍其旧所为数典不忘之意耳山四面皆有景惜春明梦余录及日下旧闻所载广寒仁智之殿玉虹金露之亭其方隅曲折未能尽高下窈窕之致使人一览若身步其地而目睹其概盖地既博而境既幽且禁苑森严外人或偶一窥视或得之传闻其不能睹之切而记之详也亦宜兹特界为四面面各有记如柳宗元之钴鉧石城诸作俾因文问景者若亲历其间尝鼎一脔足知全味云尔御制塔山南面记承光殿之北跨太液为桥南北各有坊南曰积翠北曰堆云过堆云坊即永安寺殿曰法轮殿后石磴拾级而升得稍平道左右二亭曰引胜曰涤霭复因回叠石中仍拾级左右各为洞玲珑窈窕刻峭嶊崣各极其致盖即所谓移艮岳者也穿洞而上适与拾级而上者平洞之上左右各有亭覆之曰云依曰意远平处为佛殿前曰正觉后曰普安两厢各有殿东曰圣果西曰宗镜又自永安寺墙之东缘山而升路中有振芳亭再升为慧日亭稍西则顺治年间建塔碑记及雍正年间重修碑记复略升则进普安殿之东廊矣其寺墙之西亦缘山而登半山有亭扁曰蓬壶挹胜再登则为悦心殿偶临塔山理事引见恒于此其后为庆霄楼每逢腊日奉皇太后观冰嬉之所也悦心殿东侧书屋为静憩轩转石屏入墙门则仍普安殿自殿后陟石阶将百磴即山顶白塔建于此塔前琉璃佛殿曰善因考日下旧闻山顶为广寒殿盖即建塔之所山中为仁智殿则今普安佛殿是塔后列刹竿五或谓之转梵经或谓之资了远其下为藏信炮之所八旗军校轮流守之盖国初始定燕京设以防急变者雍正年间复申明其令载在史策其发信炮金牌则藏之大内予因思之比及借此知守其失守已多矣然而睹此知惧凛天命畏民岩戒盛满之志系苞桑之固则信炮之制岂非祖宗之良法美意万世所当慎守者乎御制塔山西面记室之有高下犹山之有曲折水之有波澜故水无波澜不致清山无曲折不致灵室无高下不致情然室不能自为高下故因山以构室者其趣恒佳庆霄楼既据山之高楼西缘廊而降有二道其一向南不数武为一房山盖房中覆湖石成山云历磴以下为蟠青室回廊环其外缘廊北降达山之西凭廊向南俯睇有深渊东则山之西脚而山半腰有亭曰揖山乃从悦心殿西角门而出者其下峭壁插入滉然靓然若龙湫之有神物也波与太液通石桥锁其口桥之南步堤东转可通悦心殿及永安寺前桥之北则琳光殿前为山西总路矣又其一转而北有亭焉曰妙鬘云峰历石磴而下则水精域其下有古井古井向有记辟诸家记载谓引金水河转机运之非及辇土压胜之谬凡山之阴山之麓所为屈注飞流线溪亩池皆绠汲此井以成其势水精域之下为甘露殿又下为琳光殿则就平陆为山西之路转而北为阅古楼楼壁砌三希堂法帖碑版攀梯而登与地平稍北则亩鉴室窗临清池即凿山溪引古井之水也阅古楼后楹平临山溪石桥驾其上度桥有小石亭梁柱皆泐诗过亭含岈崱屴径只容人摄齐而上出岩墙门与庆霄楼后门相望而山西之景略毕御制塔山北面记自阅古楼岩墙门出转而东则邀山亭又东北则酣古堂堂之东室倚石洞循洞而东则写妙石室堂与室之南皆塔山之阴或石壁或茂林森峙不可上而室之东间乃楼也踏梯以降复为洞窈窕窅映若陶穴若嵌旋转光怪不可殚极若是者行数百武向东忽得洞门出则豁然开朗小厂三间曰盘岚精舍而其南则仍石岩陡立然羊肠之径可以跻而上达看画廊廊属山东景兹不复缀自精舍转而北至环碧楼缘飞廊而下则嵌岩室折而西为小山亭额曰一壶天地西扇面房额曰延南薰其盘岚精舍之西由洞门北行数十武亦达扇面房自房而西为小昆丘盖亩鉴室水盈池则伏流不见至丘东始擘岩而出为瀑布沿溪赴壑而归墟于太液之波又西为铜露盘铜仙竦双手承之高可寻尺此不过缀景取露实不若荷叶之易则汉武之事率可知矣又西为得性楼为延佳精舍为抱冲室为邻山书屋名虽殊而因高以降或一间或两架皆随其宛转高下之趣而各与题额又自亩鉴室北墙门而出缘山蹊亦可达此至邻山书屋则就平地廊接道宁斋矣其东乃漪澜堂盖山之北以堂与斋为主室而围堂与斋北临太液延楼六十楹东尽倚晴楼西尽分凉阁有碧照楼远帆阁分峙其间各对堂与斋之中南瞻窣堵北俯沧波颇具金山江天之概故登楼与阁偶有吟咏无不以是为言由漪澜堂而东则莲华室以奉大士及妙法莲华经得名出墙门而南则为塔山东面之境矣若夫各室内或题额或联语率铭意寄兴无关于景概之全斯则不悉载御制塔山东面记因旧置而修饰之谓之沿易新建而创为之谓之革山之南沿者多而建者少山之北革者伙而置者稀然东北泐琼岛春阴之石幢虽出于新建亦实述其旧置由石幢登山径为看画廊其上则交翠庭庭之下廊之侧攀援石洞以出为古遗堂对之者峦影亭自堂蹑梯以下仍依洞以出为见春亭遂循东岸可至半月城前而自交翠庭步岭路至智珠殿者分左右阶而下亦达半月城前盖殿原据城上埤堄即平殿基也过石桥则陟山门而白塔山四面之事备矣白塔建自顺治八年辛卯至于今盖百有二十年矣夫士民之家尚以肯构为言况兹三朝遗迹地居禁苑听其荒废榛秽为弗当然予自辛酉壬戌之间始稍稍有所葺建至于今凡三十年而四面之景始毕成而为之记虽云发内帑以徐为之然而视春明梦余录日下旧闻所载有过之无不及矣知我罪我吾岂能辞哉涤霭亭后由甬道拾级而上左右有方亭二东曰云依西曰意远正中为正觉殿殿后为普安殿臣等谨按云依意远亭下各有石洞其东洞有额曰楞迦窟普安殿内恭悬皇上御书额曰慧根圆相又曰如如不动联曰真谛总涵华海露慈光长仰德山云又曰心镜朗悬空色相智灯长满烛人天普安殿前东为宗镜殿西为圣果殿殿后石磴层跻为善因殿臣等谨按善因殿内供梵铜佛像殿后即白塔也永安寺墙之左缘山而升为振芳亭再升为慧日亭又南穹碑二臣等谨按慧日亭碑一为顺治八年建塔恭纪文一为雍正十一年重修恭纪文今皆附录卷内顺治八年建塔诸臣恭纪碑文恭惟皇上仁孝性成天纵太平之主也亲政以来拳拳以爱养斯民为念是以雨旸时若岁称大有天心眷顾此其明征有西域喇嘛者欲以佛教阴赞皇猷请立塔建寺寿国佑民奉旨果有益于国家生民朕何靳此数万金钱为故赐号为诺木汗建塔于西苑之高阜处庀材鸠工不日告成因命臣等而为之记雍正十一年重修碑文白塔在皇城西北隅创自顺治八年辛卯世祖章皇帝从喇嘛诺木汗所请而俾之驻钖结香讽呗祝釐者也至雍正八年庚戌既经八十余载我皇上念兹塔之建实惟世祖为民祈福之盛心今寰宇又安民物丰阜耕食作息浩荡熙游盖慈云慧日广大愿力固亦有默助焉爰发帑金命官修葺以岁之十二月肇工凡用金钱五万二千有奇阅十一年七月告成饰其颓敝鲜其漫漶岿然宝刹更复旧规黄教缁流骈集交庆用以承世祖创建之志而福庇兆民于无穷也岂独增壮丽于皇都以为耳目之观哉因敬记其岁月而勒之于石永安寺之西山半有亭又西由山麓蹑而上为悦心殿臣等谨按永安寺西亭额曰蓬壶挹胜悦心殿东室联曰员峤晓烟连碧汉曲池春雨念苍生又曰是处畅观颇役目此间釐景足澄心西室额曰静挹古香联曰云端旷奥轩疑画树杪高低圃是悬干隆九年御制悦心殿作永安寺即明之琼华岛也顺治年间建白塔于此别殿构其旁颜曰悦心几余临幸即景成什飞阁流丹切颢空登临纵目兴无穷北凭太液平铺镜南接金鳌侧饮虹冬已半时梅馥馥春将回处日融融摩挲艮岳峰头石千古兴亡一览中干隆二十一年御制悦心殿诗纳远虚窗万景罗往来清憩此为多金仙露下清秋气玉蝀风生太液波自是山林在廊庙不妨黼芾入松萝问予底事心知悦旸雨刚时蔚黍禾干隆二十二年御制夏日悦心殿诗绿树重阴晓露浓崇基朵殿暑安容视朝每廑敕几要驻辇偏怀修己恭琼岛罨图峰崒嵂金鳌夹镜水沄溶适来策骑城西路聊合于斯悦为农干隆二十五年御制坐冰床至悦心殿诗筠冲钖宴有余闲琼岛韶光暖镜间尚可翠鸾轻柁试徐过玉蝀一桥弯冻酥岸觉看波漾春到物知听雁还今日悦心真恰当窗凭积素慰开颜干隆二十八年御制腊日悦心殿侍皇太后膳即景得句年年慈豫奉嘉平更喜琼华雪始晴千里麦欣壅秋本几峰树讶发春荣彩屏节事遐龄祝镜浦冰嬉例赏行此日悦心真是悦然吾岂敢忘持盈干隆二十九年御制腊日悦心殿侍皇太后膳叠去岁诗韵高低四寸雪铺平万岁峦光映座晴一例腊前沾恺泽千林培后毓和荣皑皑玉画中列辘辘冰床镜里行今日慈心真是悦寿筹添拟海山盈干隆三十三年御制悦心殿即事诗乘兴维舟复陟山载临朵殿翠微间春阴恰喜琼华润细浪从披太液潺花木且迟二月景诗书聊伴片时闲悦心漫道于斯悦遥缱军情那解颜干隆三十四年御制新正悦心殿诗三冬频望雪鲜有悦心时春泽今真渥谷朝幸在兹浓云犹作势集霰又先期笑似老农矣何曾苗硕知又御制悦心殿诗南郊承祭罢北淀问安旋是处更衣惯轻舆取路便露浓林似沐夏浅卉犹鲜揽景兹无暇心仪爱日悬又御制悦心殿诗玉塔耸崔巍琼岛围罗列浸映太液光精神堪澡雪冕黻于焉换竹素于焉设展卷恰虞书知人云则哲惟帝其难之得贤心庶悦干隆三十五年御制新正悦心殿诗跃龙邸第炷香还路便因之到渎山树态峰姿濯雪后屏南砚北伴几闲三冬望泽心那悦一晌行春意始跂烟火皇都凭富庶可能此象遍区寰又御制由液池东岸遂至悦心殿漫题三首液池祇是一湖水明季相沿三海分好为张大娱人主仇士良言夙所闻淑清石径出宫墙东岸夤缘二里强琼岛春阴景正好遂登山殿揽烟光山殿岧峣号悦心悦心得不易难谌祈农敕政先忧切卅五年初励至今臣等谨按悦心殿御制诗谨绎有关纪述事实者恭载卷内余不备录悦心殿后为庆霄楼楼后有亭曰撷秀悦心殿之东为静憩轩臣等谨按庆霄楼南向上下各七楹额曰云木含秀联曰得水之情盆鱼有乐领山之趣拳石皆奇又曰延赏亭台皆入画向阳景物又从新静憩轩联曰悦性适因静会心何必遐又曰暇当绨几身聊憩景入纱疏意与存自永安寺门至此为塔山南面之景干隆二十五年御制庆霄楼即目诗堵波高矗杰楼横伊字当前三点成霄是眼华由景庆月如心印任亏盈且迟慧草缘阶茁正喜唐花映座荣绣户悬灯从未赏常年辜负此称名臣等谨按庆霄楼御制诗恭载首见之篇余不备录庆霄楼之西有延廊环抱山石间筑室其中为一房山由房内南间石岩蟠旋而下为蟠青室臣等谨按一房山联曰好山一窗足佳景四时宜又曰翠霏峰四面青罨户千螺干隆二十三年御制赋得一房山架楹玲峰上步磴嵌岩底夤缘陟其巅仍在一房里开窗眄群岭攒簇参席几秀色互映带妙趣无彼此炙毂辨难穷转物理若是又御制蟠青室诗落落庭前千岁松之而蟠屈俨青龙荆凡阅尽元明世依旧参天翠色浓臣等谨按一房山蟠青室御制诗皆恭载首见之篇余不备录庆霄楼之西为揖山亭干隆二十五年御制揖山亭诗亭畔介昂藏博褒貌复苍爱他好风度不是拟元章令人磬折者却自揖山亭可悟漆园论主宾谁定形臣等谨按揖山亭御制诗恭载首见之篇余不备录悦心殿前循山西行有石桥为琳光殿殿后为甘露殿臣等谨按山西石桥南北坊楔各一南向曰涵秀曰濯锦北向曰挹源曰艳雪渡桥有坊坊南向曰芳渌曰舞藻北向曰静游曰纫香甘露殿额曰莲界慈缘联曰不二启津梁同归法海大千空色相自觅心珠撷秀亭之西有亭南向曰妙鬘云峰甘露殿后有殿曰水精域臣等谨按水精域联曰镇留岚气闲庭贮时落钟声下界闻琳光殿之北延楼二十五间左右围抱相合为阅古楼臣等谨按阅古楼额为皇上御题干隆丁卯岁以内府所藏魏晋以下名人墨迹钩摹勒石御定为三希堂法帖三十二卷既成嵌石楼壁中楼后层有额曰翠涌虹流干隆十九年御制阅古楼诗三希堂法帖石刻既成作延楼于琼华岛之西麓嵌石壁间用期贞固因名曰阅古而系以诗宝笈三希萃法珍好公天下寿贞珉楼飞四面开屏障神聚千秋作主宾不杂嬴刘夸博广略存魏晋要精真游丝灯影参元契大块文章沆瀣津干隆二十五年御制题阅古楼诗壁勒千年字架藏四部书每因暇来憩欣与古相于翰墨漱芳润云烟幻卷舒欲询陆司马所阅竟何如干隆三十四年御制阅古楼诗借问延楼何以名三希古迹聚精英阅人阅水徒悲叹欲笑吴中陆士衡臣等谨按阅古楼御制诗谨绎有关纪述事实者恭载卷内余不备录阅古楼后楹平临山池建石亭于上北为亩鉴室臣等谨按阅古楼后楹石亭恭悬皇上御书额曰烟云尽态亩鉴室联曰天光水态披襟袖岸芷汀兰入画图左室联曰山容空外秀波态席前浮右室联曰一泓水镜呈当面满魄冰轮映举头后室联曰镜光呈朗照竽韵发清机皆御书御制古井记白塔永安寺盖就琼华岛故地而建所谓广寒殿玉虹金露之亭皆湮没不可考适有所营葺工人于山之西麓掘地得废井一㼾甃木盘层累鳞裓寻丈以深汋汋有水不瀱以眢巽下坎上合羲经义辘轳绠汲可致山巅乃知辍耕录所称引金水河于山后转机运至山顶者舍近求远妄也明矣不宁惟是所云岛土取自塞外者更妄也当时纵为厌胜或少取塞山之土置此则有之矣岂有凿掘辇致于数千里外以成是山之理意者疏浚液池不能移土于远即就近成此岛耳夫显而易见者尚淆讹至此史氏之耳食影谈任好恶而颠倒是非吁可诧哉井不可幕而杜牧辟之顾谓废井之无水者或致伤人今得此于堙埋土封中不浚可汲导流助景事半功倍故乐从司工之请而存之琼华岛始于金至元时改称万寿山或讹为万岁山兹不具论惟是蕣盘干半千年物而人视之与今之木若砖无以异若夫宣德成化之瓷则人宝之其初岂离土哉物之托质失尺寸而贵贱殊别与夫人之好恶逐目役高下鲜定衡者吾以慨古澄照息其是非焉干隆十九年御制亩鉴室诗阅古楼之北朴室三楹周以步檐后临方塘引古井之水源源不竭视日下春明所载自金水河转机运至山巅者事半功倍矣方塘开一亩朴室得三楣古井新成记春明昔费辞松头浴月影藻面漾风漪幽致今朝别当前冰鉴宜臣等谨按亩鉴室御制诗恭载首见之篇余不备录又按自庆霄楼之西至此为塔山西面之景阅古楼北为漪澜堂臣等谨按漪澜堂据琼岛北麓规制略仿金山五楹北向堂后左右有过山石洞堂内联曰萝径因幽偏得趣云峰含润独超群又曰籁动风满谷波澄月一奁西暖阁联曰四面波光动襟袖三山烟霭护壶洲堂后檐额曰秀写蓬瀛阅古楼岩墙门出转东则邀山亭又东北则酣古堂三楹西向倚石为洞循洞而东有屋三楹前宇后楼额曰写妙石室联曰石缝若无路松巢别有天干隆十八年御制题漪澜堂在琼岛之北麓略仿金山规制为之俯液池瞻穹塔觉水态云容来参几席更不与江天别同异矣胜迹遥思琼岛阴每因余暇一登临云楼高下规浮玉春树参差吐郁金出浪鱼喁披锦縠入松风籁谱瑶琴漪澜匪慕沧浪意舟水民情静会心干隆二十四年御制漪澜堂诗春冰未泮湖春气已昭苏仙木吉祥御绮屏瑞霭扶获金不殊地浮玉宛成图比似新丰市胡宽底借乎干隆二十五年御制漪澜堂诗湖堂北向号漪澜太液秋风正好看月朗雅宜常对镜桂香那借更薰兰金山图画张京国白帝权衡御水官陡忆下河重被潦民艰戚戚倩谁宽干隆二十七年御制雪中漪澜堂诗昨吟琼岛兆佳阴喜罩祥霙塔影森太液漪澜虽迟待金山消息已侵寻千岩素镂玲珑窍万木葩生清净林一咏江天游目句先期浮玉此登临干隆三十八年御制邀山亭口号构亭恰似邀山至坐看山疑亭所邀两下主宾定谁是南华齐物继逍遥干隆三十九年御制酣古堂咏古诗堂中贮古书酣书因酣古酣古讵虚言殷鉴不远夏殷夏亦遥哉金元明近睹尔时万岁山又曰琼华岛山巅广寒殿今已为窣堵择胜或构筑即因其柱础坐堂翻书篇宁不惕然惧惧当思良方方在无逸所臣等谨按漪澜堂诸处御制诗谨绎有关纪述事实者恭载卷内余不备录漪澜堂正中北向有碧照楼长廊六十楹左右环绕俱有楼东尽倚晴楼西尽分凉楼臣等谨按碧照楼门额曰湖天浮玉楼上联曰空明爱天水飞跃任鱼鸢干隆二十四年御制雪后登碧照楼吟望昨已宣传琼岛游诘朝积雪景偏幽即看冰影银揩镜更胜波光碧照楼古木扬猗梅破萼小山焕采玉成邱向来粉壁无题句似为今番清赏留干隆二十七年御制题倚晴楼高楼今岁原初到所喜凭阑恰倚晴云不称闲缘尽敛日虽婪暑已饶晶黍田即渐添黄色梧砌分明递飒声两月愁霖诗句减捻须顿觉掞毫生臣等谨按碧照楼倚晴楼御制诗皆恭载首见之篇余不备录碧照楼之左为远帆阁臣等谨按远帆阁北向与碧照楼分峙阁上联曰水光山色澹容与云帆月舫常留连又曰涌金何事称图画浮玉端知在户庭阁下南向额曰层观上跻东室额曰即事多美联曰云卧天游无不可风清月白致多佳干隆二十五年御制远帆阁诗浮玉楼台似江天入企情虽殊石簰侧亦有布帆横颇觉宜风月而非为利名遥瞻无恙者疑过润州城臣等谨按远帆阁御制诗恭载首见之篇余不备录远帆阁后为道宁斋臣等谨按道宁斋内联曰风自凉经松越峭月原明映水逾清西室联曰静参倪管禽鱼适悦可襟怀翰墨凭阁上联曰石古泉清轩窗爽且静风恬露润花竹秀而鲜干隆十八年御制道宁斋诗仲舒对制策道者治所繇诸葛戒中郎宁静匪外求是皆述公奭至论昭千秋虚斋颜道宁以道宁能不雕绘讵足尚澹泊有余休无益不可作自问殊难酬臣等谨按道宁斋御制诗恭载首见之篇余不备录漪澜堂之右有堂额曰晴栏花韵前有台与堂相对堂右为紫翠房臣等谨按晴栏花韵联曰树将暖旭轻笼牖花与香风并入帘西室额曰壶天东室额曰宜雪紫翠房三楹即顺山房也干隆二十五年御制紫翠房诗漪澜堂畔室假山围蒨峭偨池互罗落嶙峋入窅窱紫翠幻万状朗朗延曦照生色画屏张谁能观徼妙干隆二十八年御制赋得晴栏花韵淡荡风情惠晏温旭色鲜催开无紊候弄影有余妍对埭真佳矣凭栏属偶焉浑成群玉府讵祇养花天香染荀郎袖韵宜谢客编春台予有志宁独锦花然臣等谨按紫翠房晴栏花韵御制诗皆恭载首见之篇余不备录紫翠房之东为莲华室相对有小室额曰真如臣等谨按莲华室内联曰相于明月清风际只在高山流水间真如室内供梵王像联曰黄花翠竹常住相仙露明珠自在心干隆二十三年御制莲华室诗玉芙蓉上置精舍棂样都摹君子花偶至不妨结清习炷香阅妙法莲华臣等谨按莲华室御制诗恭载首见之篇余不备录漪澜堂后石洞出山顶有亭为折扇形额曰延南薰其东上有亭额曰一壶天地臣等谨按延南薰在漪澜堂后亭内联曰五明招得薰风奏七宝修成璧月清一壶天地联曰望宜银汉月清拟玉壶冰干隆二十五年御制赋得一壶天地十笏无余地一壶有别天虚窗足揽结诘径偶延缘寥落四禅表希夷万景全神襟唯妙达俗虑不期蠲领要契元始入微得自然张申如蓦遇那拟问金编臣等谨按一壶天地御制诗恭载首见之篇余不备录一壶天地之东为环碧楼楼前有小石平台臣等谨按环碧楼上下四楹北向楼后接宇三楹南向在石壁之下者为盘岚精舍环碧楼联曰西山翠色生岩腹北渚清涟涨岸隈楼上联曰云敛琳霄目因迥水澄兰沼意俱深盘岚精舍联曰无碍搜奇披谷霭有时延赏爱岩风室内联曰林亭雨过峰峦秀花径风回锦绣香又曰岚飞生翠常疑雨峰有真姿不借春干隆二十一年御制环碧楼诗窈窕回廊宛转通到来层构耸壶中讨源每以初艰致得趣因之转不穷座挹山光将水态窗延秋月与春风凭高望远真空阔正借岩枝护郁葱臣等谨按环碧楼御制诗恭载首见之篇余不备录环碧楼绕廊而下为嵌岩室臣等谨按嵌岩室联曰涧筑松涛相问答峰容波态总氤氲干隆二十一年御制嵌岩室诗林壑入奇观烟云足佳致嵌岩拟陶穴峭蒨饶清釐栋宇既不借藻绘安容试门唯一洞幽席可十笏置俯仰托遥会栖迟得近憩堪蠲五盖累以受万物备纵匪木石居时复有此意臣等谨按嵌岩室御制诗恭载首见之篇余不备录延南薰西渡石桥有亭曰小昆丘亭西南上有平台石柱为铜仙承露臣等谨按承露台后垣额曰碧虚西南小楼三楹额曰得性楼联曰俯临常似披图画得契宛堪悦性灵又曰拂座凉生高栝籁入帘波漾白苹秋楼下额曰延佳精舍联曰满窗松石无非古一屋云烟总是清北小室额曰抱冲室楼之左右翼以山廊历磴而下小宇一间颜曰邻山书屋联曰境因径曲诗情远山为林稀画帧开又曰树色碧无碍山光静有余屋之前即为道宁斋矣自漪澜堂至此为塔山北面之景干隆三十五年御制得性楼诗就迥为高筑小楼蜃窗万景毕来投静观物物契真性云得岂因自外求又御制延佳精舍诗上为得性楼下即延佳舍构屋宁在多其楹本一架揽景致不同会心原互借譬如春气鬯万物含和化斯乃佳之最亦岂资延迓又御制抱冲室诗示谦谢庄赋训虚张华诗二义均切我静室则何知然我处室中夫岂无所思受益玩易象戒盈体书辞十笏亦渊然游息欣相宜又御制邻山书屋诗假山数百余年久久假乌知非故有书屋倚岩不计宽忘筌真似居林薮行将跸驻避暑庄玉岑精舍当凭牖忽然自笑失拘墟真假评量有是否臣等谨按得性楼诸处御制诗皆恭载首见之篇余不备录由白塔东下至山足为智珠殿殿后缘山径折而北为交翠庭臣等谨按智珠殿三楹东向供文殊佛像恭悬皇上御书额曰般若香台联曰塔影迥悬霄汉上佛光常现水云间交翠庭二楹联曰波光入窗淡草色护阶新干隆二十三年御制交翠庭诗择向开庭更向山萦青攒黛锁孱颜春阴琼岛疑迷路只在碧琳天地间臣等谨按交翠庭御制诗恭载首见之篇余不备录交翠庭北回廊环绕而下为看画廊下有石室中涵岩洞洞内供大士像别有小楼臣等谨按洞门上石刻真如二字小楼内联曰天阔云非系波空月自明庭之下廊之侧攀援石洞而出为古遗堂三楹北向联曰秋月春风常得句山容水态自成图对之者为峦影亭门额曰梢云曰霏玉古遗堂下为见春亭又按由看画廊折而东至山麓有石碣恭刊御书琼岛春阴四字为燕山八景之一御制诗章已恭载形胜卷内兹不复缀见春亭在琼岛春阴石碣之南自智珠殿至此为塔山东面之景干隆二十年御制看画廊诗回廊诘曲称看画看者原为画里人步步景移朗朗照故知倪范鲜精神干隆三十五年御制古遗堂诗明之琼华岛元之万岁山篑土自弗移称谓从改删古殿变沧桑今堂枕孱颜而山犹古遗额堂兴偶关后视今犹昔不改者本闲又御制峦影亭诗山阴一笠亭恰与山相向山南液池北流峙景殊状取之无不宜契矣胥增畅山容与水态交映如揖让峦影讶在檐谛视漪澜漾干隆三十四年御制见春亭诗琼岛犹余积素皴波光树色已因循山亭何系人来往八柱依然见此春臣等谨按看画廊诸处御制诗皆恭载首见之篇余不备录承光殿之东与蕉园门相对者为桑园门入门循池东岸而北数百步过陟山门哆门路西有水殿以藏御舟路东门三间西向入门循廊蹑山而北有堂据山巅北向者曰云岫西向者曰崇椒臣等谨按水殿十有一间即船坞也云岫厂联曰风月清华赢四季水天朗澈绕三洲干隆二十四年御制云岫厂诗坐来怪底湿衣襟却见英英出碧岑一缕欲飞何处去定知琼岛作春阴干隆三十一年御制崇椒室诗假山虽积篑亦自有高卑因迥筑书室凭窗堪目驰名之曰崇椒亦何不可为譬如泰岱岩其上空居之拘墟无一是契神那弗宜臣等谨按云岫厂崇椒室御制诗皆恭载首见之篇余不备录崇椒室长廊曲折北下有轩临池曰濠濮间臣等谨按濠濮间额曰壶中云石联曰眄林木清幽会心不远对禽鱼翔泳乐意相关又曰画意诗情景无尽春风秋月趣常殊轩北石梁曲折池面北接石坊坊上石刻横书南向曰山色波光相罨画北向曰汀兰岸芷吐芳馨又石刻联二南向曰日永亭台爽且静雨余花木秀而鲜北向曰蘅皋蔚雨生机满松嶂横云画意迎由石门而北门三楹入门为春雨林塘臣等谨按春雨林塘殿内额曰动静交养联曰烟景入疏帘图书带润波光萦曲岸水木余清东室联曰迥如碧宇吟怀旷闲寄白云幽兴长后轩额曰空水澄鲜联曰雨余山色深于黛风定波光正可人干隆二十五年御制赋得春雨林塘霭霭才弥谷凄凄遂洒春论时真及节称德乃为仁林暗轻烟合塘明细浪皴微寒夫岂碍嘉泽更希均接上连枝杪入虚起蕴沦情知绿野外明日出耕人臣等谨按春雨林塘御制诗恭载首见之篇余不备录池北相对为画舫斋臣等谨按画舫斋额曰竹风梧月东室联曰诗句全从画里得云山常在镜中留又联曰于淡泊中寻理趣不空色际忘言诠又曰常借青山作屏幛由来大块假文章西室门额曰浴德曰汲古联曰布席只疑天上坐凭栏何异镜中游室内联曰云容水态不相厌画意诗情分与投又曰窗近春洲宛尔棹波闻欸乃帘开秋水恍然载月漾空明干隆二十四年御制题画舫斋画舫乘来画舫斋是同是异费安排虚舟若悟南华旨所遇欣之总大佳干隆二十八年御制题画舫斋北岸轻舆复转东偷闲一带揽烟宫春光九十勾消尽逝水如斯昼夜空游不解愁思麦雨坐疑徐进静帆风每当适意多惭面为有民艰默忖中干隆三十三年御制画舫斋诗冰床用异冬夏画舫名自古今爱仿欧阳室趣不学周砥醉吟青雀笑他侈意白鸥底借盟心比似清河张丑相资犹欠书林干隆三十四年御制题画舫斋斋似江南彩画舟坐来轩槛镜光流兰桨桂棹用无借海阔天空兴有投原是不行何碍冻可知常住亦如浮商书十二篇曾读却复难形梦寐求臣等谨按画舫斋御制诗谨绎有关纪述事实者恭载卷内余不备录池上两廊各有室东曰镜香西曰观妙臣等谨按镜香室联曰静与心谋宁有色香生鼻观亦无空又曰露湑花递馥风度水生纹干隆二十五年御制镜香室诗洒然书室俯琳塘鉴古欣披潋滟光净植真成佛土卉风前时散镜中香干隆三十五年御制镜香室诗斋正室则厢原临一池上晓日照芙蓉其香镜中扬露叶珠光擎风葩霞影漾鼻根既已清心所因亦畅设拟对斋展画是周昉障臣等谨按镜香室御制诗谨绎有关纪述事实者恭载卷内余不备录画舫斋左水石间有古槐一柯构亭其间颜曰古柯臣等谨按古柯庭联曰金波长漾中秋月玉镜平分明圣湖庭东廊宇接一小厦额曰绿意廊与古槐相对联曰虽是境蹊略行转果然松竹不寻常廊之北曰得性轩干隆二十四年御制古柯庭诗庭宇老槐下因之名古柯若寻嘉树传当赋角弓歌阅岁三百久成阴数亩多底须向王粲工拙较如何干隆二十五年御制古柯庭诗古槐五百年几度荆凡阅春明迹已邈淳于梦亦歇闲庭构其侧几榻皆清绝树古庭因古偶憩辄怡悦满院绿琼阴一窗黄夹缬顾竹如得朋比榆自多洁壁间逸史画早为传神设臣等谨按古柯庭御制诗谨绎有关纪述事实者恭载卷内余不备录古柯庭后有室西向额曰奥旷臣等谨按奥旷室联曰山参常静云参动跃有潜鱼飞有鸢干隆二十四年御制奥旷室诗月廊通曲奥云牖含虚旷得概既不一会趣亦殊状清音凭暗泉静寄对奇嶂位置信远俗俯仰堪生畅而何每慊然未敢吾心放臣等谨按奥旷室御制诗恭载首见之篇余不备录画舫斋之右池上架石梁构廊其上曲折达于西室曰小玲珑臣等谨按小玲珑室内额曰真趣联曰有怀虚以静无俗窈而深又曰雨后峰姿都渥若风前竹韵特悠然干隆二十四年御制赋得小玲珑洞房通窈窕虚牖纳嶙峋于小偏得趣唯清不受尘光含月淰淰质拟玉璘璘蓦遇苏公买仇池可结邻臣等谨按小玲珑御制诗恭载首见之篇余不备录水殿之北有龙王庙庙后小渠亘之自太液池注水入春雨林塘者也上有桥桥南北坊各一臣等谨按二坊在南者榜曰贮月曰摛锦在北者榜曰轶云曰延春渡桥即蚕坛也先蚕坛在西苑东北隅臣等谨按先蚕坛干隆七年建垣周百六十丈南面稍西正门三楹左右门各一入门为坛一成方四丈高四尺陛四出各十级三面皆树桑柘西北为瘗坎我朝自圣祖仁皇帝设蚕舍于丰泽园之左世宗宪皇帝复建先蚕祠于北郊嗣以北郊无浴蚕所因议建于此坛东为观桑台台前为桑园台后为亲蚕门入门为亲蚕殿臣等谨按观桑台高一尺四寸广一丈四尺陛三出亲蚕殿内恭悬皇上御书额曰葛覃遗意联曰视履六宫基化本授衣万国佐皇猷亲蚕殿后为浴蚕池池北为后殿臣等谨按后殿恭悬皇上御书额曰化先无斁联曰三宫春晓觇鸠雨十亩新阴映鞠衣屏间俱绘蚕织图规制如前殿宫左为蚕妇浴蚕河南北木桥二南桥之东为先蚕神殿北桥之东为蚕所臣等谨按浴蚕河自外垣之北流入由南垣出设闸启闭先蚕神殿西向左右牲亭一井亭一北为神库南为神厨垣左为蚕署三间蚕所亦西向为屋二十有七间由蚕坛沿堤西北为镜清斋臣等谨按镜清斋正门三楹南向俯临太液入门为荷沼沼北为堂五楹斋内额曰不为物先联曰照槛净无尘风来水面开帘光有象月印波心又曰凭观悟有术妙理契无为西壁联曰庭余松竹足消夏架有诗书借讨源东室联曰图书左右怡情久翡翠兰苕浴浪鲜后轩联曰峰姿擢翠入澄照镜影涵虚惬旷怀干隆二十三年御制镜清斋诗临池构屋如临镜那借旃摩亦谢模不示物形妍丑露每因凭切奉三无又御制镜清斋即目诗依依冷节过藏烟咫尺寿皇展谒旋景物虽凭有余慕色空都幻若为缘底须遂过修穹塔拟向知非种福田流水行云何住着犁然澄动会当前臣等谨按镜清斋御制诗谨绎有关纪述事实者恭载卷内余不备录镜清斋之东临池有室为抱素书屋臣等谨按抱素书屋联曰地学蓬瀛尘自远身依泉石兴偏幽干隆二十三年御制题抱素书屋书斋颜抱素潇洒得天然窗画森疏竹阶琴滴暗泉每因悟礼后还与慎几先略识葆光义南华齐物篇干隆三十四年御制抱素书屋诗书屋冰池上真称在玉壶诗宜王氏句画是李家图意足惬怀抱法宁论有无尼山标妙旨津逮祇瞠吾臣等谨按抱素书屋御制诗谨绎有关纪述事实者恭载卷内余不备录抱素书屋东廊下为韵琴斋臣等谨按韵琴斋二楹西向其南接厦临于外额曰碧鲜廊下为过水处也斋内联曰赏心乐事无伦比妙色真声兼占之又曰爽澄兰沼波吹细风渡松林籁泛轻干隆二十三年御制韵琴斋诗调轸拭徽都谢春温廉折自呈惟是角征关意未须云海移情干隆三十四年御制韵琴斋诗阶下引溪水雨后声益壮不鼓而自鸣猿鹤双清畅泠泠溶溶间宜听复宜望石即钟期同泉可伯牙况亦弗言知音此意实高旷臣等谨按韵琴斋御制诗谨绎有关纪述事实者恭载卷内余不备录镜清斋之西有山池石梁筑室其上榜曰画峰室臣等谨按画峰室联曰花香鸟语无边乐水色山光取次拈干隆二十三年御制画峰室诗紫逻青萦户外山画情凭足悦几闲若于艺苑寻名氏只在倪黄伯仲间臣等谨按画峰室御制诗恭载首见之篇余不备录镜清斋之后北临山池上为沁泉廊廊西有岩岩上为枕峦亭干隆二十四年御制沁泉廊诗回回百道泉其上三间屋漾影惟云霞品声定丝竹却忆夏月旱瓶罄罍亦恧今来弄氾光氵稔氵矍清可掬流为太液波潜飞任鱼鹜于此悟探源一足无不足又御制枕峦亭诗小山结构俨三嵏俯视如临大壑着个笠亭嵂崒顶只疑莲朵涌珠宫臣等谨按沁泉廊枕峦亭御制诗皆恭载首见之篇余不备录沁泉廊东有石桥桥北绕池由石磴而上为罨画轩臣等谨按罨画轩东室联曰一室之中观四海千秋以上验平生西室额曰标青干隆二十三年御制罨画轩题句适步读画廊高轩见罨画来凭罨画窗读画隔岸对彼此谁主宾一例供清会景纳春秋佳格突倪黄派想像轩有言却不劳行迈臣等谨按罨画轩御制诗恭载首见之篇余不备录循轩东廊而南有屋两楹北俯清泚榜曰焙茶坞臣等谨按焙茶坞联曰岩泉澄碧生秋色林树萧森带曙霞干隆二十三年御制焙茶坞诗石上泉依松下风竹炉制与惠山同蔡襄不止工其法因事还思善纳忠臣等谨按焙茶坞御制诗恭载首见之篇余不备录镜清斋沿堤西南为西天梵境臣等谨按西天梵境有琉璃牌坊南临太液池南向榜曰华藏界北向榜曰须弥春坊北山门榜曰西天梵境入门为天王殿左右石幢二左刻金刚经右刻药师经殿后为大慈真如殿殿内恭悬皇上御书额曰恒河演乘联曰无住荫慈云葱岭祇林开法界真常扬慧日鹫峰鹿苑在当前又北向联曰日月轮高眄七宝城如依舍卫金银界净涌千华相正现优昙殿后历级而登有大琉璃宝殿殿二层榜曰华严清界联曰七宝同庄金界普成具足相三轮共转玉毫齐放大圆光又曰现法化报身分涌真常莲叶摄闻思修教并拈微妙昙华皆御书殿四面回廊六十七楹四隅各有楼相接西天梵境之西有琉璃墙墙北为真谛门门内为大圆镜智宝殿殿内额曰法界真常联曰欢喜普人天增五福德庄严护龙象现八吉祥殿后有亭曰宝网云亭亭北及左右屋宇四十三楹皆贮四藏经板之所也太液池之北有亭五所谓五龙亭也其北为阐福寺臣等谨按五龙亭中曰龙泽左曰澄祥曰滋香右曰涌瑞曰浮翠亭建水中面临北海亭后石坊二南向额曰性海北向额曰福田阐福寺干隆十一年建入寺门为天王殿殿后额曰宗乘圆镜联曰妙华普观无穷境慧日常悬自在天再后为大佛殿规制仿正定隆兴寺重宇三层上层恭悬御书额曰大雄宝殿中曰极乐世界下曰福田花雨殿内联曰真谛别传趋妙庄严路能仁权应现常清净身又额曰有大威德联曰放百宝无畏光明历劫智珠常朗入三昧甚深微妙诸方心印同圆极乐世界前驾白石桥环流为坊四座南曰证功德水曰现欢喜园北曰法轮高胜曰妙境庄严东曰震旦香林曰神洲宝地西曰仁寿普缘曰安养示谛四面各有方楼一正中为佛殿殿内联曰于万斯年香林沾法雨大千世界福地涌祥云佛殿之北为普庆门入门南北置坊二座南曰大千轮置曰满万昙霏北曰聚诸福德曰现大吉祥左右浮图二中为万佛楼楼三层左树宝幡竿右立石幢恭镌御制庚寅万佛楼瞻礼诗楼下联曰十住引千光佛力不可思议一成该万有我闻如是吉祥中楼联曰香海观皆融法流永汇昙花趺遍结寿世同持楼上额曰华藏恒春联曰龙象护庄严满多宝藏人天洽欢喜遍恒河沙楼之东曰宝积楼西曰鬘辉楼左右各有门东门内为澄性堂堂后方亭曰湛碧亭西达致爽楼北为镜藻轩南为澄碧亭亭北廊曰清约池轩西曰澹吟室西门内构八方亭树石塔镌刻贯休画十六应真像并恭勒御制赞语其上再后有殿额曰真实般若联曰正法眼长明慧灯不灭无漏身自在性海遥通皆御书御制阐福寺碑文太液池之北有亭五翼然临于水裔玉蝀前横琼岛东抱波光塔影沦涟映带亭之北缀以闲馆爽垲轩豁盖仍前明之旧康熙中皇祖临驻西苑常奉太皇太后避暑于此后以其地奉安仙驭几筵遂相沿为内廷迁次之所越干隆七年肇先蚕坛于液池东北隅相距甚迩圣母皇太后以茧馆盛仪宜致蠲洁命改建佛宇朕遵懿旨爰出内帑敕将作葺其旧址略为崇饰宝坊杰竖香刹双标用如幻金刚三昧造大法像高丈六者三倍之而赢具慈愍性有大威神构层檐以覆之珠网璇题金碧照耀冠于禁城诸刹上为慈圣祝釐下为海宇苍生祈祐始事于干隆乙丑三月越明年八月告成因名之曰阐福思自无始劫来生人生物凡诸福德各各具有亦各具足而彼众生芸芸冥冥惟以各得所欲为福未得求得已得求益无有餍足为嗔为忮为丐为敚穷劫相寻辗转缠缚时惟因陀罗秉南面权廓綋恢纲约以皇度驭以禁宪沐以膏泽浸以醇醲敷钖多福于有生众厥有生众善根深固一心信向正知正见屏诸邪杂咸得福庆安乐老寿满所愿欲如其弗祇弗延乃背而驰式抵大戾备诸苦恼亦其自取大悲氏发洪誓愿施无畏力拯诸厄难随声赴感一时普度拔去孽根顿生福慧孽缘净尽福应备臻于其本来了无欠缺要知法王非以己福施彼众生亦非别能于彼众生有所增益凡此诸福众生自有亦各具足能仁慈悲遂得普度古圣帝明王敛福钖福其亦有同于此也耶乃阐其义而说颂言一切有为法不能造诸福能受诸福者皈依法王力譬坐暗室中迷闷不得出忽遇大力人辟门开四牖因得大光明此大光明相非借他目见又如沉巨海飘泊无边底忽遇大慈航脱离恶浊浪及登彼岸已乃适得本来告尔种福因众生性具足迷惑不自知种种成颠倒愿依法王力恒河沙众生乃至未来劫自性悉清净各各受诸福恒河沙众生所受诸福德同一清净性是为福德聚干隆十二年御制阐福寺大佛诗用去岁真定隆兴寺礼大佛诗韵我闻如来超过一切圆觉与声闻天上天下称独尊弟子万二千人俱孰登其堂孰入门三身四智定何有如水印月空写云四十九年未曾说一字文殊大士何乃请再转法轮乃今巍巍荡荡现实相横遍沙界其高杰竖穷苍旻围绕提婆那伽与其眷属各肃肃蹴踏闪多伽耶及诸异类兟纭纭倏忽才凿七窍混沌死异哉千手千眼谁与为疏分忆我去年巡冀野时则十月星乃辰隆兴古寺问象教佛香高阁瞻金神屏息不能一词赞倚阑聊息尘中身归来落成值此寺是一是二徒云云久欲成诗颂相好其如万虑常萦尘穿池曾未聚卫士督工奚用命将军翼然五亭临水裔胜国遗迹今犹存薄伽演梵五乘具慈宁祝釐一念真其旁潇洒筑书室研席清事还堪论徘徊得句赓旧韵所欣俯仰迹成陈粘壁聊复记时日岁惟丁卯月小春臣等谨按阐福寺御制诗恭载首见之篇余不备录御制贯休画十六应真像赞第一阿迎阿机达尊者衣披百衲杖扶一筇梵书贝叶注目横胸阿利咤迦若有所记记则不无而非文字第二阿资答尊者抱膝独坐嗒然若忘心是菩萨貌是鬼王左栴檀涂右利刀割何怨何恩平等解脱第三拔纳拔西尊者闭目岩中入无生忍流水行云事理俱泯聊复尔尔起心则那威音贤劫一瞬而过第四嘎礼嘎尊者𢷾石侧膝于焉以息惟是上人非语非默眉毛拖地以手挽之讵云拣择示此丝丝第五拔杂哩逋答答喇尊者顤枌其面殑其身中有相好孰识此因以经掷地参学事讫佛尚不居而况非佛第六拔哈达喇尊者灌顶丰颐着水田衣七佛说偈都得闻之目穷色空任其蚌鹬趺坐盘陀行脚事毕第七嘎纳嘎巴萨尊者前身饮光后身慧理西竺灵鹫识飞来此芒鞋几两竹杖一根可放下着永住圣因第八嘎纳嘎拔哈喇杂尊者五蕴六识真幻异同竖此一指非彼天龙与木石居毛生手足何不剪之谁剪豕鹿第九拔嘎沽拉尊者轩鼻呴口数珠在手万法皈一一法不受娑罗树下兀然忘形演无声偈有童子听第十喇乎拉尊者亢眉瞪目若有所怒借问佛子怒生何处喜为怒对怒亦喜因画师着笔任其传神第十一租查巴纳答嘎尊者倚槎枒树憩伛偻身谁为触背谁为主宾示其两指以扇拂之捉摸不得拟议即非第十二毕那楂拉拔哈喇杂尊者有台其背有庞其眉经横于膝无虑无思稽首尊者寿复何若侍燃灯筵待弥勒阁第十三巴那塔嘎尊者了一切法参如是经水流石冷风过花馨示囫囵地示光明藏立意扫除是谓理障第十四纳阿噶塞纳尊者晓目突额若鬼臾区见者莫怖大慈真如呿偃仰合掌双手不圣不凡非无非有第十五锅巴嘎尊者扇取祛热衣取蔽寒云无寒热是外道禅热即热中寒离寒里金不复矿冰仍是水第十六阿必达尊者以沉水香炷折脚鼎三藏灵文转弹指顷法尚不住何像可留问谁多事曰此贯休干隆三十五年御制万佛楼成是日瞻礼得句六旬庆延沐慈恩发帑范成两足尊数计万因资众举层看三此建楼香花卜日瞻礼始福德被民愿力存设曰遐龄祈寿算肫诚还以祝徽萱又御制题澄性堂万佛楼旁精舍新渟泓碧水面前陈迎眸何碍风和月澄性都蠲根与尘兜率不殊八功德阿伽全泯万缘因个中本是无一物试问高楼谁主宾又御制湛碧亭诗前后皆带水左右复襟山虽云假施设所喜如天然秋月与春风暮霭还朝烟小亭正对楼平临省跻攀于楼不见亭为在青葱间又御制致爽楼诗墙背夕阳槛倚池漪波翻影上檐楣不须石级重登陟已喜披襟致爽曈又御制镜藻轩诗阶前俯平池朗朗铺镜影镜中写何形交横有藻荇是乃为真乎东坡终幻境又御制清约池诗小池半亩湛虚明澹沲轩前约且清即景偶然题两字非关知否致详评又御制澹吟室诗两间筑精舍咫尺近祇园静纳空和色动标风与幡淡怀惟寂寂吟绪亦源源把笔微嫌处未能戒绮言臣等谨按万佛楼诸处御制诗皆恭载首见之篇余不备录阐福寺东为澄观堂臣等谨按澄观堂内恭悬御书额曰水天清永联曰青未了时山障合白初生处月窗虚堂后有殿额曰寄清净心联曰云移峰影天常静风蹙波纹水不知皆御书干隆二十五年御制澄观堂诗五龙亭久液池堧阐福重修种福田大抵旧闻增日下何妨新额揭檐前春风秋月随时会后乐先忧与物甄澄到无澄观始得心期拟似水同然臣等谨按澄观堂御制诗恭载首见之篇余不备录又按阐福寺之西有门外为通衢即阳泽门道也臣等谨按燕京累朝宫室自辽以前纪载无多惟西苑之太液池琼华岛为金明昌中万宁宫西园遗迹乃当时别馆所在至金时大内以地理揆之当在今广宁右安门外其遗址皆无可考元代宫室考之昭俭录及析津志北京志大内在太液池东隆福兴圣二宫在太液池西今西苑及旁近之大高玄殿光明殿诸处应即其地明永乐间改建宫城又在元大内迤东我朝开国以来宫廷制度不过量为修葺而大概多仍胜朝之旧朱彝尊原书裒集诸家记录颇详足资甄综惟间有舛互者至其类序之中年代先后间多搀越今谨加以厘正余不复繁引云原辽以幽州为南京宫之扁曰永兴曰积庆曰延昌曰彰愍曰长宁曰崇德曰兴圣曰敦睦曰永昌曰延庆曰长春曰太和曰延和殿之扁曰清凉曰元和曰嘉宁堂之扁曰天膳楼之扁曰五花曰五凤曰迎月阁之扁曰干文门之扁曰元和曰南端曰万春曰千秋曰凤凰园曰柳园朱彝尊原按辽以天显三年升东平郡为南京本治辽阳至会同元年始以幽州为南京臣等谨按金史地理志中都有仁政殿又世宗纪仁政殿辽时所建则仁政实辽南京之殿也王士点禁扁于辽宫室缺载仁政殿附识以备考原南京大内在西南隅皇城内有景宗圣宗御容殿殿东曰宣和南曰大内内门曰宣教外三门曰南端左掖右掖门有楼阁球场在其南东为永平馆皇城西门曰显西设而不开北曰子北西城巅有凉殿东北隅有燕角楼原南京宫卫曰弘义宫曰长宁宫曰永兴宫曰积庆宫曰延昌宫曰彰愍宫曰崇德宫曰兴圣宫曰延庆宫曰敦睦宫曰文忠王府各置提辖司臣等谨按据辽史兵卫志南京尚有太和永昌二宫与兴圣延庆等宫同置提辖司旧史失载原太宗会同元年十一月诏升幽州为南京三年四月庚子至燕驾入自拱辰门御元和殿行入阁礼十二月诏燕京皇城西南堞建凉殿统和七年二月幸长春宫十三年正月如长春宫十五年二月朔如长春宫臣等谨按据辽史太宗本纪会同三年四月壬戌御昭庆殿宴南京群臣昭庆殿原书未见今谨附识又按辽史本纪圣宗统和十三年正月壬子幸延芳淀庚午如长春宫又十五年正月庚午幸延芳淀二月丙申朔如长春宫按延芳淀在东京其地与上京之长春宫较近此二条似是指上京之长春宫而言非南京也原书以宫名本同牵连误引耳原辽有二长春宫一在南京一在长春州若五年三月朔幸长春宫赏花钓鱼十二年三月如长春宫观牡丹十七年正月朔如长春宫则非南京之长春宫也臣等谨按辽史本纪圣宗统和十二年三月戊午幸南京壬申如长春宫按戊午距壬申仅十五日不应即至上京之长春宫似应仍指南京而言原景宗保宁五年春正月御五凤楼观灯圣宗统和二十四年八月改南京宫宣教门为元和外三门为南端左掖门为万春右掖门为千秋开泰五年驻跸南京幸内果园宴京民聚观求进士得七十二人命赋诗第其工拙以张昱等一十四人为太子校书郎韩亦士等五十八人为崇文馆校书郎燕民以车驾临幸争以土物来献上赐酺饮至夕六街灯火如昼士庶嬉游上亦微行观之兴宗重熙五年诏修南京宫阙府署九月猎黄花山获熊三十六冬十月幸南京御元和殿以日射三十六熊赋幸燕诗试进士于廷道宗清宁五年十月朔幸南京祭兴宗于嘉宁殿道宗大康五年八月命有司撰太宗神功碑立于南京增干统四年十月己未幸南京十一月乙亥御迎月楼赐贫民钱原金以幽州为中都汴为南京宫之扁曰启庆曰衍庆曰圣寿曰翠微曰庆宁曰景明曰坤宁曰光春曰万宁曰磐宁曰寿康曰仁寿曰隆庆曰寿安曰长春曰建春曰兴德曰庆元曰光兴曰孝宁曰寿圣曰集庆曰坤仪曰会圣苑之扁曰琼林园之扁曰庆乐曰熙春曰同乐曰东明曰东翠院之扁曰蓬莱曰宣徽殿之扁曰长乐曰长生曰浮玉曰仁安曰仁智曰仁政曰保安曰保成曰洪政曰大安曰大庆曰崇庆曰广寒曰广德曰广仁曰琼光曰隆德曰瀛洲曰重光曰厚德曰天兴曰枢光曰光德曰光兴曰集英曰明俊曰熙春曰集贤曰明扬曰庆春曰泰和曰纯和曰庆和曰太和曰德和曰元和曰鱼藻曰德昌曰福宁曰燕寿曰德寿曰福寿曰端仪曰德仪曰徽音曰常武曰扬武曰阅武曰临武曰圣武曰皇武曰文明曰芳明曰承明曰文昭曰干元曰承华曰临芳曰贞元曰宣华曰慈训曰绛霄曰蓬莱曰睿思曰翠霄曰宁福曰紫宸曰奉慈曰涌金曰仪宸曰孝慈曰玉清曰神龙曰丕承曰景祥曰清晖曰辰居亭之扁曰雪香曰琼香曰临漪楼之扁曰嘉福曰嘉瑞曰丹凤曰瑞云曰瑞光阁之扁曰芳华曰景福曰燕昌曰光昭曰清徽曰翠微曰蓬莱曰琼华馆之扁曰会同曰归仁曰同文曰思华曰粲文曰来宁曰来同曰怀德曰肃仪司之扁曰侍仪屿曰瀛屿岛曰琼花池曰龙游曰浮碧门之扁曰宣和曰启夏曰丰宜曰丹凤曰大庆曰承天曰日精曰月华曰左右升平曰左右升龙曰隆德曰严祗曰繁禧曰安泰曰祇肃曰安贞曰南薰曰大兴曰大安曰南顺曰顺阳曰四会曰仁安曰德和曰德昌曰文明曰光兴曰启庆曰明昌曰徽音曰光翼曰宣阳曰光牒曰宣华曰玉华曰应天曰嘉会曰宣曜曰阳春曰施仁曰灏华曰丽泽曰彰义曰景风曰端礼曰通元曰会城曰崇智观之扁曰西凉曰黄兴臣等谨按王士点禁扁所载金代幽州汴京宫殿园亭池馆门观各名据金史本纪及地理志间有与上京东京西京等处名目相同者如皇武光德德元辰居等殿兴德庆元光兴等宫史系之上京保安殿系之西京孝宁宫系之东京景明宫扬武殿在桓州枢光殿在抚州之柔远县长春行宫在滦州之石城县光泰宫在遂州之遂城县凡此之类或当时建置异地同名皆未可定不妨并存以俟考补亮欲都燕遣画工写京师宫室制度阔狭修短尽以授之左相张浩辈按图修之城之四围九里三十步自天津桥之门北曰宣阳门门分三中绘一龙两偏绘一凤用金镀铜实之中门常不开惟车驾出入两边分双只日开两楼曰文曰武自文转东曰来宁馆自武转西曰会同馆二馆皆为本朝使设也正北曰千步廊东西对两廊之半各有偏门向东曰太庙向西曰尚书省通天门观高八丈朱门五饰以金钉东西相去里余又设一门左曰左掖右曰右掖南城之正东曰宣华正西曰玉华北曰拱辰门内殿凡九重殿三十有六门阁倍之正中位曰皇帝正位后曰皇后正位位之东曰内省西曰十六位乃妃嫔所居之地也西出玉华门为同乐园瑶池蓬瀛杏林尽在是原宫城四围凡九里三十步自天津桥之北曰宣阳门内城之南门也中门绘龙两偏绘凤用金钉钉之上有重楼制度宏大三门并立中门惟车驾出入乃开两偏分双只日开一门补天眷元年析津放第于广阳门西一僧寺门上唱名至迁都后命宣阳门上唱名后为定例原泰和四年三月大风毁宣阳门鸱尾原宫城之前廊东西各二百余间分为三节节为一门原循东西御廊北行将至宫城廊即东转又百许间其西亦有三门门中驰道甚阔两旁有沟上植柳廊嵴背覆以青琉璃瓦宫阙门户即纯用之原贞元初海陵迁燕乃增广旧庙奉迁祖宗神主于新都三年十一月奉安于太庙大定十一年十一月郊祀前一日享太庙有司议荐新礼正月鲔二月雁三月韭以卵以葑四月荐冰五月笋蒲羞以含桃六月彘肉小麦仁七月尝雏鸡以黍羞以瓜八月羞以茨以菱以栗九月尝粟与稷羞以枣以梨十月尝麻与稻羞以兔十一月羞以麕十二月羞以鱼补金本无宗庙不修祭祀自平辽后所用执政大臣多汉人往往说天子之孝在尊祖尊祖在建宗庙金主方开悟遂筑室于内之东南隅庙貌虽具制极简略迨亮徙燕乃筑巨阙于南城之南千步廊之东曰太庙标名曰衍庆之宫原端门十一间曰应天之门原应天门内城之正南门也楼高八丈四角皆垛楼瓦皆琉璃金钉朱户五门列焉常扃惟大礼袷享则由之东西相去一里许又各设一门左曰左掖右曰右掖各有武夫守卫城之正东曰宣华门正西曰玉华门殿九重凡三十有六楼阁倍之正中位曰皇帝正位后曰皇后正位位之东曰内省西曰十六位乃妃嫔居之原应天门旧名通天门大定五年更原大定七年四月朔日食伐鼓应天门内九年八月朔日当食以雨不见伐鼓于社用币于应天门内原明昌六年二月震应天门右鸱尾泰和八年四月宋献韩侂胄等首于元帅府五月丁未御应天门备黄麾立仗受之原贞祐元年十二月朔上御应天门诏谕军士原銮驾出宫前一日有司设大驾卤簿于应天门外尚辇进玉辂于应天门内受尊号群臣次于大安门外奉迎册宝至应天门宣赦日于应天门外设香案原门内有左右翔龙门及日华月华门原皇太后册立乘舆至翔龙门原前殿曰大安左右掖门内殿东廊曰敷德门原大定五年六月大安殿楹产芝其色如玉原大定七年正月上服衮冕御大安殿受尊号册宝礼二十七年三月御大安殿受皇太孙册宝原世宗遗诏移梓宫寿安宫章宗诏百官议皆谓当如遗诏移拉里独曰非礼也天子七月而葬同轨毕至其可使万国之臣朝大行于离宫乎上曰朕日夜思之舍正殿而奠于别宫情有所不忍且于礼未安遂殡于大安殿原明昌四年九月朔天寿节御大安殿受朝贺原凡受尊号百官习仪于大安殿庭皇太子册立设御座于大安殿增赵秉文甲子元日大安早朝诗阙角苍龙建斗杓衣冠万国大安朝使臣未入分班立殿陛先升按笏招彩仗中间瞻北极丹墀侧畔听箫韶太初甲子天元朔万岁常瞻玉烛调原大安殿基今为酒家寿安楼臣等谨按寿安楼在燕京金皇城内东华门之西街见析津志原果啰洛纳延诗梦断朝元阁来寻卖酒楼野花迷辇路落叶满宫沟风雨青城暮河山紫塞愁老人头雪白扶杖话幽州原大安殿之东北为东宫原大定七年七月幸东宫视皇太子疾十月敕有司于东宫凉楼前增建殿位孟浩谏曰皇太子虽为储贰宜示以俭德不当与至尊宫室相侔乃罢之原十一月皇太子生日宴群臣于东宫原明昌五年复以隆庆宫为东宫慈训殿为承华殿承华殿者皇太子所居之东宫也臣等谨按金史世宗纪大定二十九年正月名太后宫曰仁寿二月更名隆庆至章宗明昌五年礼官言宜易隆庆宫为东宫慈训殿为承华殿从之原赫舍哩执中以皇太后仪仗迎庄献太子入居东宫原正北列三门中曰粹英为寿康宫母后所居也原贞元三年十月皇太后至中都居寿康宫十一月上朝太后于寿康宫原西曰会通门门北曰承明门又北曰昭庆门东曰集禧门尚书省在其外其东西门左右嘉会门也门有二楼大安殿后门之后也其北曰宣明门则常朝后殿门也北曰仁政门内有仁政殿常朝之所也原由会通门承明门入左嘉会门趋而南至幕次少顷鸣钟钟罢卫士山唿百官里见有曳玉带者五人先出后知为东宫亲王平章令公也顷之入宣明门次仁政门于隔门上面序立三节自东入拜于大毡上上有一品至七品黑漆黄字牌子盖其朝序也一毡可容数百人遍地制成龙凤殿九楹前设露台柱以文绣两廊各三十间中有钟鼓楼廊外垂金漆帘额饰以绣廊之西马有鞲红绣鞍者数匹乃高丽所进殿门外卫士二三百人分两旁立尽戴金花帽锦袍宣明门外直至外廊皆甲士青縚甲居左旗执黄龙红縚甲居右旗执红龙外廊皆银枪左掖门入皆金枪人依一柱以立凡门屋下皆青队执弓矢人数各有差北宫营缮之制初虽取则东都终殚土木之费瓦悉覆以琉璃役兵民一百二十万数年方就原入嘉会门至幕次黑布拂庐侍班有顷入宣明门门内庭中列卫士二百许人贴金双凤幞头围花红锦衫散手立入至仁政殿下团凤大花毡可半庭殿两旁有朵殿朵殿上两高楼曰东西上阁门两廊悉有帘幕中有甲士东西御廊循檐各列甲士东立者红茸甲金缠竿枪黄旗画青龙西立者碧茸甲金缠竿枪白旗画黄龙至殿下皆然惟立于门下者锦袍持弓矢殿两阶杂列仪物幢节之属如道家醮坛威仪之类使人由殿下东行上东阶却转南由露台北行入殿阈谓之栏子金主幞头红袍玉带坐七宝榻背有龙水大屏风四壁帟幕皆红绣龙拱斗皆有绣衣两槛间各有大出香金狮蛮地铺礼佛毯可一殿两旁玉带金鱼或金带者十四五人相对列立遥望前后殿屋崛起甚多制度不经工巧无遗力炀王亮始营此都规摹出于孔彦舟役民八十万兵夫四十万作治数年死者不可胜计金朝北宫营制宫殿其屏扆窗牖皆破汴都辇致于此汴中宫匠有名燕用者制作精巧凡所造下刻其名及用之于燕而名已先兆原天会四年正月始朝日于干元殿天眷二年定朔望朝日仪帝南向拜大定十五年有司上言宜遵古制东向拜十八年帝拜日于仁政殿始行东向之礼原世宗谓宰臣曰宫殿制度苟务华饰必不坚固今仁政殿辽时所建全无华饰但见他处岁岁修完惟此殿如旧以此见虚华无实者不能经久也原贞祐元年闰月拜日于仁政殿臣等谨按明昌四年八月国史院进世宗实录上服袍带御仁政殿降座受之见金史章宗纪原贞元三年十一月宴百官于泰和殿原大定二年正月御泰和殿宴百官宗戚命妇原承安四年五月朔奏事于泰和殿原泰和殿泰和二年更名庆宁殿原泰和四年四月张行信召见于泰和殿臣等谨按金章宗有泰和殿五月牡丹诗见中州集原鱼藻池瑶池殿位贞元元年建有神龙殿又有观会亭又有安仁殿隆德殿临芳殿皇统元年有元和殿原泰和三年五月以重五拜天射柳上三发三中四品以上官侍宴鱼藻殿原大定二年宫人称心等于十六位放火延烧泰和神龙殿原大定二年闰月神龙殿十六位焚延及泰和厚德殿原有司乞罢修神龙殿凉位工役上即日使赵兴祥传诏罢之原大定二十八年三月朔宴于神龙殿诸王公主以次捧觞上寿原泰和二年八月元妃生皇子特哩宴五品以上于神龙殿六品以下宴于东庑下原光英生日宴百官于神龙殿原金史礼志受尊号仪帝服衮冕御元和殿按此当即辽之元和殿非鱼藻池之元和殿也原常武殿广武殿为击球习射之所原金因辽旧俗以重五中元重九日行拜天礼重五于鞠场中元于内殿重九于都城外其制刳木为盘如舟状赤为质画云鹤文为架高五六尺置盘其上荐食物其中聚宗族拜之若至尊则于常武殿筑台为拜天所原大定三年五月以重五幸广乐园射柳皇太子亲王百官皆射胜者赐物有差上复御常武殿赐宴击球自是岁以为常原泰和元年五月击球于临武殿八年十一月御临武殿试护卫原正隆元年二月御宣华门观迎佛原承安四年二月御宣华门观迎佛原凡受尊号导引册宝床由宣华门入原知近侍局副使图克坦张僧遣人召平章已到宣华门外原萧裕执布达出宣华门原拱辰内城正北门也又曰后朝门制度守卫一与宣华玉华等金碧翚飞规模宏丽原崇庆元年七月有风自东来吹帛一段高数十丈飞动如龙坠于拱辰门内原西至玉华门曰同乐园若瑶池蓬瀛柳庄杏村尽在于是补大定十年燕群臣于同乐园之瑶池语及古帝王成败之迹大率以不嗜杀人为本数年休兵民力稍苏独贪残之吏去行朝稍远恐为百姓蠹宜时加稽察知中书省贝勒稽首曰陛下言及此社稷之福也原师拓同乐园诗晴日明华构繁阴荡绿波蓬丘沧海近春色上林多流水时虽逝迁莺暖自歌可怜欢乐地钲鼓散云和原赵秉文同乐园诗春归空苑不成妍柳影毵毵水底天过却清明游客少晚风吹动钓鱼船原京城北离宫有大宁宫大定十九年建后更为寿宁又更为寿安明昌二年更为万宁宫原大定十九年五月幸大宁宫二十年四月大宁宫火原张仅言护作大宁宫引宫左流泉溉田岁获稻万斛原明昌六年五月命减万宁宫陈设九十四所泰和四年四月万宁宫端门灾原舒穆噜明安攻万宁宫克之取富昌丰宜二关臣等谨按金赵秉文有扈跸万宁宫诗见滏水集原琼林苑有横翠殿宁德宫西园有瑶光台又有琼华岛又有瑶光楼皇统元年有宣和门正隆二年有宣华门又有萨哈门补寿宁宫有琼华岛绝顶广寒殿近为黄冠辈所毁原郝经琼华岛赋岁癸丑夏经入于燕五月初吉由万宁故宫登琼华岛徜徉延伫临风肆瞩想见大定之治与有金百年之盛慨然有怀乃作赋焉其辞曰楛矢飞燕辽倾宋奔中夏壮观萃于金源郁天居之宏丽开陆地之海山忽陵飞而阜走见虎踞而龙蟠建瓴水于河朔浩不知其波澜沉沉覃覃旋坤转干赤城紫府幻出尘寰粤惟琼华之一岛突兀乎其间昆仑之颠海风怒掀噼涛头而迸落结水面之青莲岩岩磐磐僵立孱颜嶷如鳌头冠日观而却走伛如鳄背负月窟而横高寒瑶光楼起金碧钩连断霓饮海颉地颃天华阳九州之尘辽海百年之蕴烽涌烟填庆云佳气郁郁芊芊时属清平天下宴然倒淮南之戈而荆楚帖崩统万之角而安西安神武不杀而日趋于平泰信誓既结而无事乎开边明珠白雉不召而麇至蒲梢騄耳无用而复还一人高拱于其上无所为而乐穆清之燕大臣优游于其下无所为而兴礼乐之盛万物钧化而无间四海被泽而不偏风俗既厚纲纪日完财不聚而富刑不用而措政不更张而治士不作聪明而贤民日迁善而不知其所以然而然嶷嶷乎魏孝文骎骎乎汉孝宣宜乎于此乐天下之乐轶迈往而追羲轩收万方之瑰诡尽九土之纤妍纡青云之环佩奏钧天之管弦御长风于绝顶访蓬壶之飞仙开八荒之寿域正一气之陶甄跻斯民于仁寿而君臣与焉挈斯民于遂乐而君臣享焉涵浸醲郁上格于天舒愉粹畅下达于泉济济洋洋殆三十年见始终之全倏九龙之飞去堕神鼎于羽渊宗沉社偾而乃屡迁虽则屡迁竟不能永其传功如是德如是不克负荷一举而弃捐孰为之司而使之然涸金源于汴蔡卧一岛于苍烟悲风射关枯石荒残琼花树死太液池干游子目之而兴叹故老思之而泪潸盖余恩遗烈膏于骨髓着于肺肝虽死而若生虽亡而若存有与析津同沛箕尾共骞者虽曰假山而实德山也彼虐政虐世昏君暴主以万人之力肆一己之欲刳吾干坤秽吾山川虽曰石山而实血山民欲与之俱亡卒聚而歼旃宁不愧于兹焉补王恽燕城书事诗都会盘盘控北陲当年宫阙五云飞峥嵘宝气沉箕尾惨憺阴风贮朔威审势有人观督亢封章无地论王畿荒寒照破龙山月依旧中原半落晖补又西苑怀古和刘怀州韵彩凤箫声彻晓闻宫墙烟柳接龙津月边横吹非清夜镜里琼华总好春行殿基存焦作土踏锥舞歇草留茵野花岂解兴亡恨犹学宫妆一色匀补又同刘怀州过西园怀古作锦摛西苑正隆修大定明昌事宴游海露恩波鳌抃首花翻瑶艳雪迷楼三千歌舞繁华歇一片风烟惨憺愁兴废算来无五纪至今灵沼咏西周补刘景融西园怀古诗琼苑韶华自昔闻杜鹃声里过天津殿空鱼藻山犹碧水涸龙池草自春民乐尚歌身后曲月弯不见舞时茵绛桃谁植宫墙外露湿胭脂恨未匀朱昆田原按四诗皆有感金故宫而作原史学宫词宝带香褠水府仙黄旗彩扇九龙船薰风十里琼华岛一派歌声唱采莲补刘秉忠游琼华岛江城子词琼华昔日贺新成与苍生乐升平西望长山东顾限沧溟翠辇不来人换世天上月自虚盈树分残照水边明雨初晴气还清醉却兴亡惟有酒多情收取晋人腮上泪千载后几新亭原西华潭金之太液池也原朱澜宫词太液芙蓉上下天秋波澹澹白生烟采莲宫女分花了笑把兰篙学刺船原果啰洛纳延诗秋水清无底凉风起绿波锦帆非昨梦玉树忆清歌帝子吹笙绝渔郎把钓多矶头浣纱女犹恐是宫娥原妆台李妃所筑今在昭明观后妃尝与章宗露坐上曰二人土上坐妃应声曰一月日边明上大悦臣等谨按据析津志妆台在金故宫之西寿安酒楼之北原章宗为李宸妃建梳妆台于都城东北隅今禁中琼华岛妆台本金故物也目为辽萧后梳妆楼误原章宗元妃李氏师儿大定末以监户女子入宫是时宫教张建教宫人师儿与诸宫女从之学故事宫教以青纱隔障蔽内外不得面见有问自障内映纱指字以请宫教自障外口说教之诸女子中惟师儿易为领解建不知其谁但识其音声清亮章宗问建女子谁可教者建对曰就中音声清亮者为最章宗以建言求得之宦者梁道誉师儿才美劝章宗纳之章宗好文词妃性慧黠能作字知文义尤善伺候颜色迎合意旨遂大爱幸明昌四年封昭容明年进封淑妃已进封元妃原果啰洛纳延妆台诗废苑莺花尽荒台燕麦生韶华如逝水粉黛忆倾城野菊金钿小秋潭玉镜清谁怜旧时月曾向日边明朱彝尊原按妆台相传俱云辽萧后遗迹易之去金不远其谓李元妃所筑可正其讹原大定元年十二月至中都御贞元殿受群臣朝二年四月宴夏使贞元殿补燕京城内地大半入宫禁百姓绝少其宫阙壮丽延亘阡陌上切霄汉虽秦阿房汉建章不过如是予奉使至燕山朝见之日见金主仪卫华整过于中国其御榻以七宝为饰夹坐有狻猊二高丈余金主亮面黧黑目下视长鬛于贞元殿见其状原自此以后即无贞元殿之称或以海陵年号为嫌而改之也补大定十六年春正月国主御正隆殿受印宝一曰承天休延万亿永无极二曰受命于天既寿永昌三曰天子之宝四曰天子行宝五曰天子信宝六曰皇帝之宝七曰天子神宝八曰御书之宝九曰皇帝恭膺天命之宝十曰天下同文之宝置符宝郎隶门下省大朝会则陈之原承安元年七月天寿节御紫宸殿受贺原大定八年十月进币宴百官于庆和殿原二十五年十月朔宰相以下朝见世宗于庆和殿原十一月立皇太孙赐六品以上宴于庆和殿原大定二十六年皇曾孙生满三月宴于庆和殿赐曾孙金鼎金香合重彩二十端骨都犀吐鹘玉山子兔儿垂头一副名马二匹章宗进玉双驼镇纸玉琵琶拨玉凤驹骨都犀具佩刀衣服一袭世宗御酒欢歌一夜方罢原二十八年十二月上不豫诏皇太孙璟摄政居庆和殿东庑原泰和二年十二月御庆和殿浴皇子原七年正月诏御史大夫崇肃等十有四人同对于庆和殿原召布萨揆赴阙戒以师期宴于庆和殿原宴内族襄于庆和殿上亲举酒饮解所服玉贝佩刀以赐原泰和七年正月诏百官同对于广仁殿原大定十四年四月上御垂拱殿原路铎召对于崇政殿原世宗召皇太子诸王侍食于清辉殿原完颜守道恳求致仕特赐宴于庆春殿原完颜匡朝京师赐宴于天香殿原承安二年六月诏罢瑶光殿工作原大定二十五年十一月宰相入见于香阁既退图克坦克宁请屏左右奏立皇太孙原承安四年三月户部尚书孙铎郎中李仲略国子祭酒赵帆始转对香阁原泰和三年十月右丞布萨揆至自北边丙辰召至香阁慰劳之原八年以吏部尚书贾益谦等十三员分路同本路按察司官一员推排民户物力上召至香阁亲谕之原大定二十九年正月名皇太后宫曰仁寿二月更各隆庆宫原正隆六年六月大风毁承天门鸱尾原大军发大炮击碎西承天门楼原受尊号仪恭谢祖庙还御宣和门原贞元三年登宝昌门观角抵原海陵登宝昌门楼杀昭媛彻伯尔原海陵御宝昌门临轩观试原中都围急诏于东华门置招贤所内外士庶皆得言事原赫舍哩执中命聚薪焚东华门原大安三年十二月大军攻南顺门完颜天骥设拒马于南柳街纵其入以槊御之且纵火烧两行民屋街狭屋倒大军死伤甚众原至宁元年八月唿沙唿杀知大兴府图克坦南平刑部侍郎图克坦穆延于广阳门西原图克坦南平行至广阳门西寓义坊马上与赫舍哩执中相见执中手枪刺杀之原崇庆元年大军至城下一城中乏薪拆绛绡殿翠霄殿琼华阁材分给四城原大定十三年四月上御睿思殿命歌者歌女直词顾谓皇太子诸王曰朕思先朝所行之事未尝暂忘故时听此词亦欲令汝辈知之原海陵登瑞云楼纳凉命杨伯雄赋诗原道陵中秋赏月瑞光楼召赵沨文孺对御赋诗以清字为韵沨诗云秋气平分月正明蕊珠宫阙对蓬瀛已驱急雨销残暑不遣微云点太清帘外轻风飘桂子夜深凉露滴金茎圣朝不奏霓裳曲四海歌讴即乐声道陵读至落句大加赏异手酌金钟以赐且字之曰文孺以此钟赐汝作酒直士林荣之原承安三年春国主幸蓬莱院陈玉器及诸玩好视其款识多宣和物恻然动色宸妃进曰作者未必用用者未必作宣和作此以为陛下用耳宸妃尝与主同辇过御龙桥见石白如雪爱之归白国主于苏山辇至筑岩洞于芳华阁用工二万人牛马七百乘道路相望会是冬赏菊于东明园见屏间画宣和艮岳问内侍余琬对曰宣和帝运东南花石筑艮岳致亡其国先帝命图之以为戒宸妃怒曰宣和之亡不缘此石乃用童贯梁师成故尔盖讥琬也宸妃郑氏南宋华原郡王居中之曾孙原大定七年建社稷坛于中都社为制其外四周为垣南向开一神门门三间内又四周为垣东西南北各开一神门门三间各列二十四戟四隅连饰罘罳无屋于中稍南为坛位令三方广阔一级四陛以五色土各饰其方中央覆以黄土其广五丈高五尺其主用白石下广二尺剡其上形如钟埋其半坛南栽栗以表之近西为稷坛如社坛之制而无石主四矰门各五间两塾三门门列十二戟矰有角楼楼之面皆随方色饰之馔幔四楹在北矰门西北向神厨在西矰门外南向廨在南园墙内东西向有望祭堂三楹在其北雨则于是堂望拜堂之南北各为屋二楹三献及司徒致斋幕次也堂下南北相向有斋舍二十楹外门止一间不施鸱尾祭用春秋二仲月上戊日原天德四年于燕京所建原庙名其宫曰衍庆殿曰圣武门曰崇圣臣等谨按衍庆宫荐含桃见金纪贞元二年原大定十四年十月诏图画功臣二十人于衍庆宫圣武殿左右庑十七年正月诏于衍庆宫圣武殿西建世祖神御殿东建太宗睿宗神御殿原礼官率太庙署官等诣崇圣阁奉世祖御容导太宗御容于圣武殿行礼毕以次奉安于丕承殿睿宗御容奉安于天庆殿原大定二十一年闰月昭祖景祖奉安燕昌阁上肃宗穆宗康宗奉安阁下明肃皇帝奉安崇圣阁下原泰和七年五月幸东园射柳原显宗殡于南园熙春殿世宗至自上京未入国门先至熙春殿致奠原明昌三年幸熙春园原南苑有唐旧碑书贞元十年御史大夫刘怦葬上见之曰苑中不宜有墓以刘頍家本怦后诏赐頍钱三百贯改葬之原明昌元年三月击球于西苑五月拜天于西苑射柳击球原承安二年三月幸西园阅军器原明昌五年四月朔幸北苑臣等谨按金赵秉文有北苑诗见滏水集又金纪是年四月乙卯幸景明宫景明宫名已见前禁扁条下今并识以备参考原六年十二月幸后园阅军器原大定三年五月以重五幸广乐园射柳原大定二十三年正月广乐园灯山焚延及熙春殿臣等谨按金史世宗纪大定二十六年四月己未幸永安宫永安宫名禁扁诸书未载原泰和二年正月幸芳苑观灯原承安元年六月幸环秀亭观稼二年闰月出西横门观稼原大兴有建春宫原承安元年二月幸都南行宫春水三年正月如城南春水名行宫曰建春四年如建春宫上谕点检司曰自蒲河至长河及细河以东朕常所经行官为和买其地命百姓耕之仍免其租税臣等谨按金史章宗纪明昌五年正月丁亥幸城南别宫所谓别宫者即承安时之建春宫也明昌在承安改元之前是时尚未有建春之名故或称别宫或称行宫无定名焉原舒穆噜明安驻军于京南建春宫补端平甲午九月初一日抵燕京守将保喇巴图出迎馆人使于王楫宅堂重九日宴人使女乐俳优毕集十二日同王楫谒宣圣庙即是金密院因就看亡金宫室瓦砾填塞荆棘成林原章宗宫中绝句五云金碧拱朝霞楼阁峥嵘帝子家三十六宫帘尽卷东风无处不杨花补元好问出都作汉宫曾动伯鸾歌事去英雄可奈何但见觚棱上金爵岂知荆棘卧铜驼神仙不到秋风客富贵空悲春梦婆行过卢沟重回首凤城平日五云多历历兴亡败局棋登临疑梦复疑非断霞落日天无尽老树遗台秋更悲沧海忽惊龙穴露广寒犹想凤笙归从教尽刬琼华了留住西山尽泪垂补辽之正殿曰洪武元之正殿曰大明后之国号年号先见于此谁谓非定数也朱昆田原按辽以大安名殿而金以之纪年亦兆之先见者补辽主得其臣所献黄菊赋题其后云昨日得卿黄菊赋细剪金英题作句袖中犹觉有余香冷落西风吹不去元张肯继孟隐括其辞寄蝶恋花曰昨日得卿黄菊赋细剪金英题作多情句冷落西风吹不去袖中犹有余香度沧海尘生秋日暮玉砌雕阑落叶鸣疏雨江总白头心更苦索琴犹写幽兰谱继孟手书于卷予尝见之臣等谨按元代宫室一毁于明徐达改筑都城之初再撤于永乐迁都之岁禁扁仅存其名永乐大典所采元宫室制作一书第详其制其地分方位惟昭俭辍耕二录载之最晰而若清宁睿安九龙等殿缺载者甚多明初萧洵以毁元宫室遍阅内禁为故宫遗录一卷较为该备然其地分方位多与诸书不合大都宫殿考本萧洵之说而推广之尤难借据今谨就朱彝尊原书各条凡与他书纪载异同者略为疏证其有疑者则阙以俟考焉原大都宫之扁曰庆福曰兴殿之扁正曰大明西曰紫檀东曰文思北曰宝云四殿大内前位也延春阁东曰慈福西曰明仁二殿大内后位也清颢门西曰玉德后曰宸庆二殿大内后位也兴圣宫正曰兴圣西曰宝慈东曰嘉德隆福宫正曰光天东曰寿昌西曰嘉禧西位曰文德东位曰睿安万岁山下曰仁智山上曰广寒方壶亭南曰荷叶仁智东北曰介福西北曰延和太液池南圆殿曰仪天延春阁后曰咸宁堂之扁曰芳润曰拱宸亭之扁曰碧芳曰徽清延华阁曰芳碧广寒西南曰玉虹又西南曰瀛洲广寒东南曰金露又东南曰方壶楼之扁兴圣东厢曰凝晖西厢曰延颢东曰骖龙西曰翥凤阁之扁大内后宫正殿曰延春兴圣殿后曰徽仪其北曰延华宣则北门曰奎章门之扁宫城正南曰崇天左曰星拱右曰云从东有东华西有西华北曰厚载大内前宫正门曰大明左曰日精右曰月华西有麟瑞东有凤仪宝云东北向曰嘉庆西北向曰景福大内后宫延春在宝云之后左曰懿范南对嘉庆右曰嘉则南对景福东曰景曜西曰清颢兴圣宫正门曰兴圣左曰明华右曰肃章宣则在延颢之北弘庆在凝晖之北隆福宫正门曰光天左曰崇华右曰膺福青阳在翥凤之北明辉在骖龙之北山曰万岁岩曰翠岩壑曰云龙峰曰丛玉在奎章阁前曰仁寿在万岁山下石曰瑞云曰丹霞洞天曰银汉飞星池曰太液补元建国曰大元取大哉干元之义也建元曰至元取至哉坤元之义也殿曰大明曰咸宁门曰文明曰健德曰云从曰顺承曰安贞曰厚载皆取诸干坤二卦之辞也其建国号诏曰诞膺景命奄四海以宅尊必有美名绍百王而继统肇从隆古匪独我家且唐之为言荡也尧以之而着称虞之为言乐也舜因之而作号驯致禹兴而汤造亦名夏大以殷中世降以还事殊非古虽乘时而有国不以义而制称为秦为汉者盖因初起之地名曰隋曰唐者又即始封之爵邑是皆徇百姓见闻之狃习要一时制作之权宜概以至公得毋少贬我太祖圣武皇帝握干符而起朔土以神武而膺帝图肆振天声大恢土宇舆图之广历古所无顷者耆宿诣庭奏章申请谓既成于大业宜早定夫鸿名在古制以当然于朕心乎何有可建国号曰大元大冶流形于庶品孰名资始之初一人底宁于万邦尤切体仁之要事从因革道协天人于献称义而名固匪为之溢美孚休惟永尚不负于投艰嘉与敷天并隆大号咨尔有众体予至怀至元八年十一月日朱昆田原按元之建国建元以及宫门之名多取易干坤之文顾于二卦之外若屯蒙师剥离困睽革渐升无妄大小过禁群臣笺表不得用用则驳之应回避者凡一百七十九字载诸典章然如仙灵归化泉陵等字皆在所禁而州县名犯此极多不知当日作何回避也原南丽正门内千步廊可七百步建灵星门门建萧墙周回可二十里俗唿红门阑马墙内二十步有河上建白石桥三座名周桥桥四石白龙擎载旁尽高柳郁郁万株远与城内海子西宫相望度桥可二百步为崇天门臣等谨按析津志周桥义或本于诗造舟为梁故曰周桥考之宋金咸以周桥为名据此则周桥之名不始于元也增果啰洛纳延雪霁红门偶成诗雪拥红门没马鞯楼台历历在蓝田风回阙阁瑶华乱水熘觚棱玉箸悬龙管忽闻天上曲霓裳空忆月中仙何当唤起王摩诘乞与人间作画传原宫城周回九里三十步东西四百八十步南北六百十五步高三十五尺砖甃至元八年八月十七日申时动工明年三月十五日讫工分六门正南曰崇天十二间五门东西一百八十七尺深五十五尺高八十五尺左右趓楼二趓楼登门两斜庑十门阙上两观皆三趓楼连趓楼东西庑各五间西趓楼之西有涂金铜幡竿附宫城南面有宿卫直庐凡诸宫门金铺朱户丹楹藻绘彤壁琉璃瓦饰檐嵴增宋褧崇天门唱名诗三月吉日当十三紫雾氤氲阊阖南天子龙飞坐霄汉儒生鹄立耀冠黄麾仗内清风细丹凤楼头晓日酣独爱玉阶阶下草解将袍色染成蓝增萨都拉丁卯及第谢恩崇天门诗禁柳青青白玉桥无端春色上宫袍卿云五彩中天见圣泽千年此日遭虎榜姓名书敕旨羽林冠带竖旌旄承恩朝罢频回首午漏花深紫殿高原车驾出宫凡祭祀前一日所司备仪从内外仗侍祠官两行序立于崇天门外太仆寺控御马立于大明门外车驾还宫驾入崇天门至大明门外降马升舆臣等谨按元史祭祀志仪注节目凡十条朱彝尊原书所引凡祭祀前一日至立于大明门外数语乃第三条车驾还宫之仪驾入崇天门以下十四字乃第十条车驾还宫之仪原书失载出宫还宫字遂致前后牵混文理难解今谨据史志增入并辨正之原至元二十四年田忠良请建太社于庙右原大德元年正月建五福太乙神坛畤原至元三十一年五月祭紫微星于云仙台原云仙台今之望月台原果啰洛纳延诗台殿青冥外团团海月凉隔帘闻凤管秉烛奏霓裳铜爵晨霞眩金盘夕露仙人不复返愁杀海生桑原至元二十八年二月建宫城南面周庐以居宿卫之士原元贞二年十月枢密院臣言昔大朝会时皇城外皆无墙垣故用军环绕以备围宿今墙垣已成南北西三畔皆可置军独御酒库西地窄不能容臣等与丞相鄂勒哲议各城门以蒙古军列卫及于周桥南置戍楼以警昏旦从之原至治元年八月东内皇城建宿卫屋二十五楹命五卫内摘军二百五十人居之以备禁卫原崇天之左曰星拱三间一门东西五十五尺深四十五尺高五十尺崇天之右曰云从制度如星拱东曰东华七间三门东西一百十尺深四十五尺高八十尺西曰西华制度如东华北曰厚载五间一门东西八十七尺深高如西华角楼四据宫城之四隅皆三趓楼琉璃瓦饰檐嵴直崇天门有白玉石桥三虹上分三道中为御道镌百花蟠龙星拱南有御膳亭亭东有拱宸堂盖百官会集之所名曰扫邻东南角楼东差北有生料库库东为柴场夹垣东北隅有羊圈原至正元年九月赐文臣宴于拱宸堂原生料库在学士院南又南为鞍辔库又南为军器库又南为庖人牧人宿卫之室藏珍库在宫垣西南隅制度并如酒室惟多鹿顶半屋三间庖室三间原释来复燕京杂咏秋满龙沙草已霜射雕风急朔云长内官连日无宣唤猎取黄羊进尚方原南角楼南红门外留守司在焉西华南有仪鸾局臣等谨按至元十九年五月乙酉宫城初建东西华左右掖门见元史世祖本纪原留守司在宫城西南角楼之南专掌宫禁工役者原达尔玛除大都留守帝命修七星堂先是修缮必用赤绿金银装饰达尔玛独务朴素令画工图山林景物车驾自上京还入观之乃大喜以手抚壁叹曰有心哉留守也增西华门在延春阁西萧墙外即门也门内有内府诸库鹿苑天闲原至元十一年二月初立仪鸾局掌宫门管钥供帐灯烛原西有鹰房原至大元年二月立鹰坊为仁虞院原至大四年二月罢仁虞院改置鹰坊总管府原国制自御位及诸王皆有钖宝齐盖鹰人也及一天下又设捕猎户俾致鲜食以荐宗庙供天庖齿革羽毛以备用而立制加详地有禁取有时违者罪之冬春之交天子或亲幸近郊纵鹰隼搏击以为游豫之度曰飞放仁庙以谷不熟民困曰朕不飞放且敕诸王位钖宝齐皆不听出原柯九思宫词元戎承命猎郊敕赐新罗白海青得隽归来如奏凯天鹅驰道入宫庭原张昱辇下曲天朝习俗乐从禽为按名鹰出朗阴立马万夫齐指望平空鹅影雪沉沉原大明门在崇天门内大明殿之正门也七间三门东西一百二十尺深四十四尺重檐原大明门旁建掖门绕为长庑中抱丹墀之半左右为文武楼与庑相连原上尊号受朝贺前期二日仪鸾司设大次于大明门外原日精门在大明门左月华门在大明门右皆三间一门臣等谨按元代日精月华门在正殿门左右今制日精月华二门在干清宫左右两庑盖自明以来虽久沿其名而其地则互异也原元正受朝尚引引殿前班皆公服分左右入日精月华门就起居位管旗分立大明门南楹典引引丞相以下皆公服入日精月华门就起居位四品以上赐酒殿上典引引五品以下赐酒于日精月华二门之下册立皇后前期二日仪鸾司设发册宝案于大明殿捧册官由月华门入捧宝官由日精门入补永嘉王振鹏画妙在界画运笔和墨毫分缕析左右高下俯仰曲折方圆平直曲尽其体而神气飞动不为法拘尝为大明宫图以献世称妙绝原大明殿乃登极正旦寿节会朝之正衙也十一间东西二百尺深一百二十尺高九十尺柱廊七间深二百四十尺广四十四尺高五十尺寝室五间东西夹六间后连香阁三间东西一百四十尺深五十尺高七十尺青石花础白玉石圆蠙文石甃地上借重茵丹楹金饰龙绕其上四面朱琐窗藻井间金绘饰燕石重陛朱阑涂金铜飞雕冒中设七宝云龙御榻白盖金缕缛并设后位诸王百寮集赛官侍宴坐床重列左右前置灯漏贮水运机小偶人当时刻捧牌而出木质银裹漆瓮一金云龙蜿绕之高一丈七尺贮酒可五十余石雕象酒卓一长八尺阔七尺二寸玉瓮一玉编磐一巨笙一玉笙玉箜篌咸备于前前悬绣缘朱帘至冬月大殿则黄猫皮壁幛黑貂褥香阁则银鼠皮壁幛黑貂暖帐凡诸宫殿乘舆所临御者皆丹楹朱琐窗间金藻绘设御榻裀褥咸备屋之檐嵴皆饰琉璃瓦原至元十年十月初建正殿寝殿香阁周庑两翼室十一年正月朔宫阙告成帝始御正殿受皇太子诸王百官朝贺十一月起阁南大殿及东西殿原至元十六年秋高兴入朝侍燕大明殿悉献江南所得珍宝原至元十八年二月发侍卫军四千完正殿二十一年正月帝御大明殿右丞相和尔果斯率百官奉玉册玉宝上尊号诸王百官朝贺如朔旦仪原世祖建大内移沙漠莎草于丹墀示子孙无忘草地也原元世祖思创业艰难故所居之地青草植于大内丹墀之前谓之誓俭草原柯九思宫词黑河万里金沙漠世祖深思创业难数尺阑干护青草丹墀留与子孙看原即位上尊号受朝贺升大明殿原仁宗将即位廷臣用皇太后旨行大礼于隆福宫法驾已陈矣张珪言当御大明殿帝悟移仗大明增至治元年三月丁丑御大明殿受缅国使者朝贡原仁宗正位宸极欲用阴阳家言即位光天殿即东宫也王约言于太保齐苏曰正名定分当御大内太保入奏遂即位于大明殿原元正受朝仪大昕侍仪使引导从护尉各服其服入至寝殿前报外办皇帝出阁升辇鸣鞭三侍仪使并通事舍人分左右引擎执护尉噼正斧中行导至大明殿外噼正斧直正门北向立导从倒卷序立惟扇置于篸侍仪使导驾时引进使同内侍官引宫人擎执导从入皇后宫庭报外办皇后出阁升辇引进使引导从导至殿东门外引进使分退押直至垩涂之次引导从倒卷出俟两宫升御榻鸣鞭三噼正斧退立于露阶东司晨报时鸡唱毕尚引引殿前班皆公服分左右入日精月华门就起居位朝毕宴飨殿上预宴之服衣服同制谓之济逊原济逊华言一色衣也济逊宴俗唿曰诈马宴原济逊宴服者贵臣见飨于天子则服之今所赐绛衣是也贯大珠以饰其肩背间膺首服亦如之原元亲王及功臣侍宴者别赐冠衣谓之济逊今仪从所服团花济逊当是也与辍耕录所载制饰不同朱彝尊原案前代未有帝后并临朝者惟元则然周宪王宫词大安楼阁耸云霄列坐三宫御早朝大安阁在上都然则帝巡上都后亦从朝必并御也原噼正斧以苍水玉碾造高二尺有奇广半之遍地文藻粲然或曰自殷时流传至今者如天子登极正旦天寿节御大明殿会朝时则一人执之立于陛下酒海之前盖所以正人不正之意补噼正斧斫苍玉为之长径九寸有奇戚之刃满六寸颏上略龃龉之中坚厚二寸强龙首呀吻刃啮于口作两段吞脑与刃通以柯贯之上以双蟠螭冒其端下以玉束琯承其窍华润致密无微疵可擿真秘宝也天子正衙朝会命冕者执之中立古人纳君于正去邪勿疑之义也原宣和殿所藏殷玉钺长三尺余一段美玉文藻精甚三代之宝也后归于金今入元每大朝会必设于外庭原兴隆笙在大明殿下其制植象管于柔苇以象大匏土鼓二韦橐按其管则簧鸣簨首为二孔雀笙鸣机动则应而舞凡燕会之日此笙一鸣众乐皆作笙止乐亦止原果啰洛纳延宫词千官鹄立五云间玉斧参差拥画阑今日君王西内去安排天仗趣仪鸾原柯九思宫词万里名王尽入朝法宫置酒奏箫韶千官一色真珠袄宝带攒装稳称腰原张昱辇下曲静鞭约闹殿西东颁宴宗王礼数隆中使巡觞宣上旨尽教满酌大金钟原周宪王元宫词雨润风调四海宁丹墀大乐列优伶年年正旦将朝会殿内先观玉海青健儿千队足如飞随从南郊露未晞鼓吹声中春日晓御前咸着只孙衣原柳贯元日朝回书事诗九宾陈仗建朱干六译传声贽白环法部清商初按乐宫闱重翟已趋班雪华遥映龙旗动日色才临凤盖闲万岁玉杯谁刻字忽闻送喜入天颜补王祎兴隆笙颂并序惟世祖皇帝统一函夏功成治定乃肇置大乐以用诸朝廷其器有曰兴隆笙者实上所自作或曰西域之所献而天子加损益焉者也其制为管九十列为十五行每行纵列六管其管下植于匮中而匮后鼓之以鞲自匮足至管端约高五尺仍镂版凤形绘以金采以围管之三面约广三尺加文饰焉凡大朝会则列诸轩陛之间与众乐并奏每用乐工二人一以按管一以鼓鞲以达气出声以叶众音而乐之奏成矣其制之宏巨历古所无诚足以章显功德垂示永世而学士大夫顾未尝摛藻掞辞以形容盛美非阙典欤臣愚不揣微贱辄为之颂虽不敢拟诸时迈执竞桓赉之列盖庶几汉世乐府之遗意焉其词曰巍巍圣元龙兴朔土于皇世皇诞统区宇南诣北燮东宾西旅聿昭圣文丕布神武宝历是膺玉烛爰抚德庞功隆超轶今古乃章功德乃立乐府乃作雅笙厥制为巨谷抡材后夔审矩列管九十如箫斯竖管以匮植匮由鞲鼓鞲动气应手按声吐挹抐擫扌龠牵连络组高五尺余广三尺许黄钟本宫蕤宾叶吕清不过商细不逾羽变声振厉凤韵纡纡妙音之达萧寥容与有如臣子仰事君父巨声之畅雄浑包溥有如圆穹覆冒海寓抑扬合调开阖谐谱唱和章夏扬韶大音斯完神人乐胥王会之辰穆穆帝所天临黼座云映华仙仗既班大乐爰举朱干玉戚崇牙龙虡钟镛琴瑟亦有敔于维兹笙独贯乐部钧天普奏九成咸序四灵毕来百兽率舞陋哉新制哇俚淫蛊箜篌筚篥于律何取侯今之制孰盛敢伍微臣作颂式配有瞽于万斯年仰宪皇祖补无名氏兴隆引龙马负图鸳鸾簉羽后从扬戈前驱负弩平秦下陇收吴定楚握干符抚安中土疆宇大过前古朱昆田原按谨按此曲疑即兴隆笙所奏乐章也原大明殿灯漏之制高丈有七尺架以金为之其曲梁之上中设云珠左日右月云珠之下复悬一珠梁之两端饰以龙首张吻转目可以审平水之缓急中梁之上有戏珠龙二随珠俯仰又可察准水之均调灯球杂以金宝为之内分四层上环布四神旋当日月参辰之所在左转日一周次为龙虎鸟龟之象各居其方依刻跳跃铙鸣以应于内又次周分百刻上列十二辰各执时牌至其时四门通报又一人当门内常以手指其刻数下四隅钟鼓钲铙各一人一刻鸣钟二刻鼓三钲四铙初正皆如是其机发隐于柜中以水激之原郭公守敬于世祖朝进七宝灯漏今大明殿每朝会张设之其中钟鼓皆应时自鸣补洪武元年冬十月碎元水晶宫漏补司天监进元主所制水晶宫漏备极机巧中设二木偶人能按时自击钲鼓上览之谓侍臣曰废万几之务而用心于此所谓作无益害有益也使移此心以治天下何至灭亡命左右碎之原姚燧漏刻钟铭灵台设ね巍以尊元间大吕非其晜挚旷善鼓手自烦宫商良谐等釜盆请无以声以功论一日之中两昕昏一鸣一刻有度存九围一圃折柳樊黔首时作时饔飧日月如是相告敦三辰听命循轨垣四序不忒迭寒暄万物生翕盈干坤何独治历逌此源凝熙帝绩高羲轩积世而运会而元吉金之舌慎莫扪辍响谁其代天言原大明殿后连为柱廓十二楹四周金红琐窗连建后宫广三十步殿半之后有寝宫俗唿为头殿东西相向至冬则自殿外一周皆笼护皮帐夏则黄油绢幕内寝屏幛重复帷幄而后裹以银鼠席地皆编细簟上架深红厚毡后露茸单宫后连抱长庑以通前门以贮妃嫔而每院间必建三楹东西相向为绣榻庑后横亘道以入延春宫丹墀皆植青松即万年枝也置金酒海前后列红莲床其上为延春阁原宝云殿在寝殿后五间东西五十六尺深六十三尺高三十尺凤仪门在东庑中三间一门东西一百尺深六十尺高如其深门之外有庖人之室稍南有酒人之室麟瑞门在西庑中制度如凤仪门之外有内藏库二十所所为七间钟楼又名文楼在凤仪南鼓楼又名武楼在麟瑞南皆五间高七十五尺嘉庆门在后庑宝云殿东景福门在后庑宝云殿西皆三间一门周庑一百二十间高三十五尺四隅角楼四间重檐凡诸宫周庑并用丹楹壁藻绘琉璃瓦饰檐嵴延春门在宝云殿后延春阁之正门也五间三门东西七十七尺重檐臣等谨按昭俭录凤仪麟瑞二门在大明殿东西庑今考陶宗仪辍耕录及元宫阙制度所载相符此条所称凤仪在东庑麟瑞在西庑嘉庆景福在后庑者盖皆指大明殿而言与宝云殿无涉朱彝尊原书征引此条未经分晰附辨于此原成宗崩安西王阿南达谋继大统即位有日李孟曰事急矣不可不早图之仁宗召卜人入筮遇干之睽孟曰筮不违人是为大同时不可以失仁宗喜振袖而起乃共扶上马孟及诸臣皆步从入自延春门收首谋及同恶者送都狱奉御玺北迎武宗原懿范门在延春左嘉则门在延春右皆三间一门延春阁九间东西一百五十尺深九十尺高一百尺三檐重屋柱廊七间广四十五尺深一百四十尺高五十尺寝殿七间东西夹四间后香阁一间东西一百四十尺深七十五尺高如其深重檐文石甃地借花毳裀檐帷咸备白玉石重陛朱阑铜冒楯涂金雕翔其上阁上御榻二柱廊中设小山屏床皆楠木为之而饰以金寝殿楠木御榻东夹紫檀御榻壁皆张素画飞龙舞凤西夹事佛像香阁楠木寝床金缕褥黑貂壁幛原大德十一年十二月命留守司以来岁正月十五日起灯山于大明殿后延春阁前原延祐七年十二月作延春阁后殿原至治三年十二月塑玛哈噶拉佛像于延春阁之徽清亭臣等谨按徽清亭据禁扁注在延华阁昭俭录延华阁在兴圣宫后徽清亭在延华阁后圆亭之东与芳碧亭相对析津志绣女房墙外南墙内是圆殿一直板房前即延华阁西有娑罗树徽清亭据此则徽清亭在延华阁后无疑又考延春阁下为延春宫东为慈福西为明仁后为后宫寝殿香阁又后为清宁宫禁扁昭俭录故宫遗录诸书载之颇详俱无及徽清亭者泰定纪盖讹华作春朱彝尊原书未订其误兹谨辨正如右原帝宴大臣于延春阁特赐达尔玛白鹰以表其贞廉原至正十七年将大赦天下宣欧阳原功赴内府原功久病不能步履丞相传旨肩舆至延春阁下原张翥直延春阁诗蓬莱海上第三山仙掌云间十二槃鸡树烟深殊歈凤楼天近自高寒铜壶传漏声相应紫诏封泥墨未干愿祝君王千万寿坐施雄断济艰难原延春阁后仍为柱廊东有文思小殿西有紫檀小殿臣等谨按文思紫檀二殿辍耕录谓在大明寝殿之东西昭俭录所载与辍耕录同惟萧洵故宫遗录谓在延春阁后与二书不合考禁扁注大明西曰紫檀东曰文思北曰宝云此四殿为大内前位则当以辍耕录为是大都宫殿考盖沿故宫遗录之误也原文思殿在大明寝殿东三间前后轩东西三十五尺深七十二尺原紫檀殿在大明寝殿西制度如文思皆以紫檀香木为之缕花龙涎香间白玉饰壁草色髹绿其皮为地衣原至元二十八年三月发侍卫兵营紫檀殿原至治二年闰月作紫檀殿补高丽忠烈王十八年八月遣郎将秦良弼押咒人巫女如元帝召之也九月帝御紫檀殿引见世子令咒人巫女等入殿执帝手足咒之帝笑补高丽世子如元谒帝便殿问读何书对曰有师儒郑可臣闵渍从行宿卫之暇时从质问孝经论语帝悦命世子引与俱入赐坐问本国世代相传之序理乱之迹风俗之宜听之不倦其后命公卿议征交趾又召与同议二人对称旨于是授可臣翰林学士渍直学士补帝召见世子于紫檀殿可臣从帝使之坐仍命脱笠曰秀才不须编发宜着巾御案前有物大圆小锐色洁而贞高尺有五寸内可受酒数斗云摩诃钵国所献骆驼鸟卵也帝命世子观之仍赐世子及从臣酒命可臣赋诗可臣献诗云有卵大如瓮中藏不老春愿将千岁寿醺及海东人帝嘉之辍赐御羹朱昆田原按高丽世子即忠宣王璋尝构万卷堂于京师者可臣在东国撰千秋金镜录渍增修之曰世代编年节要七卷又撰本国编年纲目四十二卷惜其书不可得见也原至治间燕人史骡儿善琵琶蒙上爱幸上使酒无敢谏者御紫檀殿一日饮骡儿歌殿前欢曲有酒神仙之句上怒叱左右杀之后悔曰骡以酒讽我也原慈福殿又曰东暖殿在寝殿东三间前后轩东西三十五尺深七十二尺原元统二年王结召拜翰林学士中宫命僧尼于慈福殿作佛事已而殿灾结言僧尼亵渎当坐罪原明仁殿又曰西暖殿在寝殿西制度如慈福原上作二小玺一曰明仁殿宝一曰洪禧命杨瑀篆文洪禧璞纯白而龟纽墨色原至正初许有壬进讲明仁殿帝悦赐酒宣文阁中原贡师泰明仁殿进讲诗春日君王出殿迟千官帘外立多时觚棱雪转寒无奈先许儒臣列讲帷黄绫写本奏经筵正是虞书第二篇圣主从容听讲罢许教留在御床边殿前冠佩俨成行玉碗金瓶进早汤自愧平生饭藜藿朝来得食大官羊黄金为带玉为檐剑戟如林卫紫髯也爱儒臣勤讲读向前轻揭虎皮帘奏对归来日已西独骑官马踏春泥行从海子桥边过犹望宫城柳色齐原景耀门在左庑中三间一门高三十尺清颢门在右庑中制度如景耀钟楼在景耀南鼓楼在清颢南各高七十五尺周庑一百七十二间四隅角楼四间玉德殿在清颢外七间东西一百尺深四十九尺高四十尺饰以白玉甃以文石中设佛像原延祐七年十二月铸铜为佛像置玉德殿原东香殿在玉德殿东西香殿在玉德殿西宸庆殿在玉德殿后九间东西一百三十尺深四十尺高如其深中设御榻帘帷裀褥咸备前列朱阑左右辟二红门后山字门三间东更衣殿在宸庆殿东五间高三十尺西更衣殿在宸庆殿西制度如东殿补大德五年嘉兴张枢以官本船浮海至西洋遇其王合赞所遣使臣那怀等如京师遂载之以来那怀等朝贡事毕请仍以枢护送西还丞相哈喇哈斯达尔罕如其请奏授忠显校尉海运副千户佩金符与俱行以八年发京师十一年仍至其登陆处用私钱市其土物白马黑犬琥珀蒲萄酒蕃盐之属以进平章政事察纳等引见于宸庆殿原延春宫后为清宁宫后引抱长庑远连长春宫其中皆以处嬖幸臣等谨按萧洵故宫遗录延春阁又后为清宁宫引抱长庑远连延春宫盖后宫之正殿也禁扁作咸宁注在延春阁后而载清宁宫为上都殿名今考析津志所载游皇城一则云自东华门内经十一室皇后鄂尔多前转首清宁殿后出厚载门据此则大都亦有清宁宫也大都宫殿考盖沿萧洵之说讹宁作寒今谨改订其误原太宗诏学士十八人即长春宫教之俾杨中书惟中督原至正十一年正月京师清宁殿灾焚宝玩万计由宦官薰鼠故也原皇太子常坐清宁殿分布长席列坐西番高丽诸僧原厚载北为御苑外周垣红门十有五内苑红门五御苑红门四此两垣之内也原厚载门乃禁中之苑囿也内有水碾引水自玄武池灌溉种花木自有熟地八顷内有小殿五所上曾执耒耜以耕拟于借田也原隆福殿在大内之西兴圣之前南红门三东西红门宫各一缭以砖垣南红门一东红门一后红门一臣等谨按昭俭录仪天殿西为木桥长百七十尺通兴圣宫之夹垣而隆福宫光天寿昌嘉禧等殿皆在兴圣之前奎章延华等阁在兴圣之后其制度亦如大内其地当并属太液西岸之西孙承泽春明梦余录燕邸因元故宫即今之西苑开朝门于前承泽所谓元故宫者未载其名今考昭俭录假山在隆福宫西严嵩钤山集假山在仁寿宫西仁寿为成祖潜邸据此则春明梦余录所称元故宫当即隆福兴圣诸宫无疑矣原隆福宫左右后三向皆为寝殿殿东有沉香殿长庑环抱增至元三十一年五月改皇太后所居旧太子府为隆福宫原至元三十一年十一月帝朝皇太后于隆福宫上玉册玉宝原郑滁孙陶孙兄弟最号博洽隆福宫以其兄弟前朝士乃制衣亲赐人以为异遇焉原卜天璋迁刑部郎中仁宗召入见以中书刑部印章付之既视事入觐赐酒隆福宫原光天门光天殿正门也五间三门高三十二尺重檐原国史院进先朝实录是日大昕诸司官具公服立于光天门外侍仪使引实录案以入监修国史以下奉随至光天殿前分班立原范梈光天门进三朝实录诗仪鸾簇仗满云端玉钥初开众乐攒三后龙光周典册群臣鹄立汉衣冠炉香着日浮晴霭宫树班春试晓寒千骑前头都不避只传学士拜金銮原崇华门在光天门左膺福门在光天门右各三间一门光天殿七间东西九十八尺深五十五尺高七十尺柱廊七间深九十八尺高五十尺寝殿五间两夹四间东西一百三十尺高五十八尺五寸重檐藻井琐窗文石甃地借花毳裀悬朱帘重陛朱阑涂金雕冒楯正殿缕金云龙樟木御榻从臣坐床重列前两旁寝殿亦设御榻裀褥咸备青阳门在左庑中明晖门在右庑中各三间一门原至正七年三月修光天殿补皇太后命改隆福宫名他学士拟光被赵公孟頫拟光天他学士曰光天二字出陈后主诗不祥公曰帝光天之下出虞书何名不祥于是各书所拟以进卒用光天原翥凤楼在青阳南三门高四十五尺骖龙楼在明晖南制度如翥凤后有牧人宿卫之室寿昌殿又曰东暖殿在寝殿东三间前后轩重檐嘉禧殿又曰西暖殿在寝殿西制度如寿昌中位佛像旁设御榻补延祐五年四月二十七日上御嘉禧殿集贤大学士臣邦宁大司徒臣源进呈农桑图上披览再三问作诗者何人对曰翰林承旨赵孟頫作图者何人对曰诸色人匠提举臣杨叔谦上嘉赏久之人赐文绮一段绢一段补仁宗即位授王寿衍灵妙真常崇教真人召诣阙赐见嘉禧殿固辞不敢称真人延祐甲寅改授宏文辅道粹德真人给银印章视二品陛辞日上御嘉禧殿赐坐与语移时以字称之曰眉叟补赵孟頫宫词二首日照黄金宝殿开雕阑玉砌拥层台一时侍卫回身立天步将临玉斧来殿西小殿号嘉禧玉座中央静不移读罢经书香一炷太平天子政无为原伊噜布哈拜江南行御史台中丞陛辞之日帝御嘉禧殿慰劳之原针线殿在寝殿后周庑一百七十二间四隅角楼四间侍女直庐五所在针线殿后又有侍女室七十二间在直庐后及左右浴室一区在宫垣东北隅文德殿在明晖外又曰楠木殿皆楠木为之三间前后轩一间原泰定元年七月作楠木殿原鹿顶殿五间在睿安东北光天殿西北角楼西后有鹿顶小殿臣等谨按禁扁注光天殿西位为文德东位为睿安今考诸书只详文德而睿安缺载昭俭录鹿顶殿五间在睿安东北光天殿西北角楼西后有鹿顶小殿盖东西二鹿顶也辍耕录脱载睿安东北四字遂混二鹿顶殿为一误矣今谨增入而附辨之原延祐五年二月建鹿顶殿于文德殿后臣等谨按昭俭录光天殿之周庑四隅皆有角楼四间而其西庑中为明晖门门外即文德殿其所载西北角楼西后有鹿顶小殿盖即延祐所建其地正当西位文德殿之后与东位睿安殿后五间相配也元史作文治殿后当是文德之讹又按元史仁宗纪皇庆三年改元延祐是皇庆无五年也朱彝尊原书误作皇庆五年今谨订正原至治二年八月诏画蚕麦图于鹿顶殿壁以时观之原周宪王元宫词鹿顶殿中逢七夕遥瞻牛女列珍羞明朝看巧开金合喜得蛛丝笑未休原香殿在宫垣西北隅三间前轩一间前寝殿三间柱廊三间后寝殿三间东西夹各二间原至元十二年正月二日帝御香殿以大军南征使久不至命杨恭懿筮之原至大元年八月李邦宁以建香殿成赐金五十两银四百五十两原至治元年三月宝集寺金书西番波若经成置大内香殿原文宸库在宫垣西南隅酒房在宫垣东南隅内庖在酒房之北兴圣宫在大内之西北万寿山之正西周以砖垣南辟红门三东西红门各一北红门一南红门外两旁附垣有宿卫直庐凡四十间东西门外各三间南门前夹垣内有省院台百司宫侍直板屋北门外有窨花室五间东夹垣外有宦人之室十七间凌室六间酒房六间南北西门外棋置卫士直宿之舍二十一所所为一间外夹垣东红门三直仪天门吊桥西红门一达徽政院门内差北有鹿顶房二各三间又北有屋二所各三间差南有库一所及屋三间北红门外有临街门一所三间此夹垣之北门也兴圣门兴圣殿之北门也五间三门重檐东西七十四尺明华门在兴圣门左肃章门在兴圣门右各三间一门兴圣殿七间东西一百尺深九十七尺柱廊六间深九十四尺寝殿五间两夹各三间后香阁三间深七十七尺正殿四面悬朱帘琐窗文石甃地借以毳裀中设扆屏榻张白盖帘帷皆锦绣为之诸王百寮宿卫官侍宴坐床重列左右其柱廊寝殿亦各设御榻裀褥咸备白玉石重陛朱阑涂金冒楯覆以白磁瓦碧琉璃饰其檐嵴弘庆门在东庑中宣则门在西庑中各三间一门增兴圣宫丹墀内多桃李原兴圣宫中建小直殿引邃河分流其下甃以白石翼为仙桥四起琐窗而抱彩楼楼后东西为日月殿后又有礼天台高跨殿上少东有流杯亭又少东出便门原至大元年二月建兴圣宫二年五月以通政院使哈喇果勒知枢密院事董建兴圣宫三年十月帝率皇太子诸王群臣朝兴圣宫上皇太后尊号册宝原刘德温监建兴圣宫原天历元年十月帝御兴圣殿齐王伊噜特穆尔等奉上皇帝宝补袁桷兴圣宫上梁文旭日苍龙耸帝京之积翠层霄彩凤流阿阁之霏烟巍成少广之居盛极东朝之礼陛下孝严温清敬谨膳羞谓神游泰初当广郁仪之宇而养以天下益新长乐之宫庶民子来百堵皆作彩宇周遭于禁雉宝华流曳于骖鸾匠石缮完蓍龟告吉举修梁于地上川岳无华成巨构于城中云霞得色敢伸善颂庸赞昌辰原黄清老兴圣殿进史作瑶编初进侍明光日丽龙池昼刻长堤柳染成春水色宫花并入御炉香金壶洒露层阶滑玉碗分冰广殿凉蒙瞍似知天意喜凤笙新奏五云章原马祖常奏对兴圣殿后诗万花簇锦宝帘垂化日舒舒漏下迟马酒金盘流沆瀣凌人玉井出琉璃侍臣橐笔皆鹓凤御士櫜弓尽虎貔他日沧洲应梦想紫宸端御放朝时原至顺二年为雅克特穆尔建第于兴圣宫之西南原皇后鸿吉哩氏后至元二年二月立性节俭不妒忌动以礼法自持第二皇后奇氏素有宠居兴圣西宫帝希幸东内左右以为言后无几微怨望意原宦者朴布哈高丽人皇后奇氏微时与布哈同乡里及选为宫人有宠遂为第二皇后居兴圣宫生皇太子阿裕尔钖哩达喇补李宫人善琵琶至元十九年以良家子入宫得幸比之王昭君至大中入事兴圣宫缘有足疾及得赐归侍母给内俸如故补琵琶形制不同唐裴神符赵璧所弹五弦史盛六弦郑喜子七弦北齐李慅李德忱所造八弦郭侃破西戎得七十二弦琵琶然运拨之工初不系弦之多寡也昔人工此者数吕阿香杨太真段师善本裴兴奴元世祖时有李宫人最善此技揭曼硕袁伯长王继学皆为作诗继学所谓一曲六幺天上谱者当属四弦旧制杨廉夫元宫词云北幸和林幄殿宽句丽女侍倢伃官君王自赋昭君曲敕赐琵琶马上弹按郑仁趾高丽史乐志所载乐品琵琶弦五则倢伃所弹斯五弦矣元制岁责高丽贡美女故张光弼辇下曲云宫衣新尚高丽样方领过腰半臂裁窃疑明初犹沿元制未改此孝陵有权妃长陵有权妃也补袁桷李宫人琵琶行先皇金舆时驻跸李氏琵琶称第一素指推却春风生行云停空驻晴日居庸旧流水浩浩汤汤乱人耳龙冈古松声寂寂历历不足听天鹅夜度孤雁响露鹤唳月哀猿惊鹍弦水晶丝龙柱珊瑚枝愿上千万寿复言长相思广寒殿冷芙蕖秋簇金雕袍香不留望瀛风翻浪波急兴圣宫前敛容立花枝羞啼蝶旋舞别调分明如欲语忆昔从驾三十年宫壶法锦红茸毡驼峰马湩不知数前部声催檀板传长乐昼浓云五色侍宴那嫌头渐白禁柳慈乌飞复为言返哺明当还朝进霞觞辞辇道母子相对犹朱颜君不闻出塞明妃恨难赎请君换谱回乡曲补王士熙李宫人琵琶引琼华春岛百花香太液池边夜色凉一曲六幺天上谱君王曾进紫霞觞一入深宫岁月长承恩曾得侍昭阳檀槽按得新翻曲五色云中落凤凰补揭徯斯李宫人琵琶行茫茫青冢春风里岁岁寒风吹不起传得琵琶马上声古今只有王与李李氏昔在至元中少小辞家来入宫一见世皇称绝艺珠歌翠舞忽如空君王岂为红颜惜自是众人弹不得玉觞未举乐未停一曲便觉千金值广寒殿里月流辉太液池头花发时旧曲未终新解谱新声万变总相宜三十六年如一日长得君王赐颜色形容渐改病相寻独抱琵琶空叹息兴庆宫中爱更深承恩始得遂归心时时尚被宫中召强理琵琶弦上音琵琶调终声转涩堂上慈亲还伫立回看旧赐满床头落花飞絮春风急补天历初政收揽贤能丞相高昌王以都护举陈思谦时年四十矣召见兴圣宫原周宪王元宫词兴圣宫中侍太皇十三初到捧炉香如今白发成衰老四十年如梦一场奇氏家居鸭绿东盛年才得位中宫翰林昨日新裁诏三代蒙恩爵禄崇白酒新豄进玉壶水亭深处暑全无君王笑向奇妃问何似西凉打剌苏原凝晖楼在宏庆南五间东西六十七尺延颢楼在宣则南制度如凝晖嘉德殿在寝殿东三间前后轩各三间重檐宝慈殿在寝殿西制度同嘉德山字门在兴圣宫后延华阁之正门也正一门两夹各一间重檐一门嵴置金宝瓶又独脚门二周阁以红版垣延华阁五间方七十九尺二寸重阿十字嵴白琉璃瓦覆青琉璃瓦饰其檐嵴立金宝瓶丹陛御榻从臣坐床咸具东西殿在延华阁西左右各五间前轩一间圆亭在延华阁后芳碧亭在延华阁后圆亭东三间重檐十字嵴覆以青琉璃瓦饰以绿琉璃瓦嵴置金宝瓶徽清亭在圆亭西制度同芳碧亭浴室在延华阁东南隅东殿后旁有鹿顶井亭二间又有鹿顶房三间辉和尔殿在延华阁右六间旁有窨花半屋八间木香亭在辉和尔殿后东鹿顶殿在延华阁东版垣外正殿五间前轩三间东西六十五尺深三十九尺柱廊二间深二十六尺寝殿三间东西四十八尺前宛转置花朱阑八十五扇殿之傍有鹿顶房三间庖室二间面阳鹿顶房三间妃嫔库房一间缝纫女库房三间红门一鹿顶之制三椽其顶若笥之平故名西鹿顶殿在延华阁西版垣之外制度同东殿东殿之旁有庖室三间好事房二各三间独脚门二红门一妃嫔院四二在东鹿顶殿后二在西鹿顶殿后各正室三间东西夹四间前轩三间后有三椽半屋二间侍女室八十三间半在东妃嫔院左西向半在西妃嫔院右东向室后各有三椽半屋二十五间东鹿顶殿红门外有屋三间鹿顶轩一间后鹿顶房一间庖室一区在凝晖楼后正屋五间前轩一间后披屋三间又有鹿顶房一间鹿顶井亭一间周以土垣前辟红门酒房在宫垣东南隅庖室南正屋五间前鹿顶轩三间南北房各三间西北隅鹿顶房三间红门一土垣四周之学士院在奎章阁后西鹿顶殿之西偏三间原文宗建奎章阁蒐罗中外才俊置其中臣等谨按奎章阁在兴圣殿西庑宣则门北见昭俭录原天历初建奎章阁于西宫兴圣殿之西廊为屋三间以藏物中间诸官入直所北间南向设御座左右列珍玩命群玉内司掌之阁官署衔初名奎章阁隶东宫属官后文宗复位乃升为奎章阁学士院置大学士五员并知经筵事侍书学士二员承制学士二员供奉学士二员并兼经筵官属官则有群玉内司专掌秘玩古物艺文监专掌书籍鉴书博士局专一鉴辨书画授经郎专一训教集赛官大臣子孙艺林库专一收贮书籍广成局专一印行祖宗圣训及国制等书特恩创制象齿小牌五十上书奎章阁三字一面篆字一面蒙古字与辉和尔字分散各官悬佩出入宫门无禁命侍读学士虞集撰记御书刻石阁中今上皇帝改奎章曰宣文补上方向用文学开奎章阁置学士员立艺文监以治书籍设艺林等库任摹印将大修圣贤经传之说以为成书知名之士多见进用自中朝至于外方金石之钖承诏撰作几无虚日补仙居柯九思遇文宗于潜邸及即位置奎章阁特授学士院鉴书博士凡内府所藏法书名画金石鼎彝之器咸命鉴定赐牙章得通籍禁署原文宗亲祀天地社稷宗庙富珠哩翀为礼仪使竣事上天历大庆诗三章帝命藏之奎章阁原文宗在奎章阁有旨取国史阅之左右舁匮以往院长贰无敢言吕思诚在末僚独跪阁下争曰国史纪当代人君善恶自古天子无观阅之者事遂寝补天历初李洞以待制召于是文宗方开奎章阁延天下知名士充学士员洞数进见奏对称旨超迁翰林直学士俄特授奎章阁承制学士洞既为帝所知遇乃着书曰辅治篇以进文宗嘉纳之原文宗开奎章阁作二玺一曰天历之宝一曰奎章阁宝命虞集篆文原天历二年春上肇开奎章阁延登儒流入侍燕闲万几之暇亲洒宸翰书奎章阁记刻置禁中凡墨本悉识以天历之宝或加用奎章阁宝应赐者必阁学士持诣榻前四复奏然后予之补奎章阁壁有宋徽宗画承平殿曲宴图并书自制曲宴记补文宗开奎章阁自写阁记甚有晋人法度云汉昭回非臣庶所能及也补揭徯斯延祐元年以布衣入翰林为国史院编修官天历二年文宗聚勋戚大臣子孙于奎章阁教之命学士院择可为之师者无以易公乃擢公授经阁在兴圣殿西公早作必徒步先诸侍臣而至诸贵游受业者合谋钱为贳马公微闻之乃自置一马寻复鬻之示不欲以己为人累也补揭徯斯在奎章时上览所撰秋官宪典惊曰兹非唐律乎又览所进太平政要四十九章喜而唿其字以示台臣曰此授经郎揭曼硕所进卿等试观之其本尝置御榻侧原天历三年札实入为应奉翰林文宗召对奎章阁原文宗御奎章日学士虞集博士柯九思常侍从以讨论法书名画为事时授经郎揭徯斯亦在列宠眷稍疏因潜着一书曰奎章政要以进原天子在奎章阁有献文石者平直如砥厚不及寸其阳丹碧光彩有云气人物山川屋邑之形状自然天成非工巧所能摹拟其阴漫理紫润可书可镌有敕命臣集记诸而攻材制匡廓植以为屏焉原奎章阁有灵壁石奇绝名世御书其上曰奎章元玉原魏郡宋知古工写竹石有进于明宗者明宗语左右曰此真士大夫之笔天历中为艺文监照磨京师人名其竹为敕赐士大夫竹原朱万初善制墨纯用松烟盖取三百年摧朽之余精英不可泯者用之非常松也天历乙巳开奎章阁选儒臣侍翰墨荣公存初喀喇公子山皆侍阁下以万初墨进大称旨得禄食艺文馆原天子作奎章阁万几之暇观书怡神则恒御焉臣集奉敕铭之曰维皇穆清中正无为翼翼其钦圣性日熙乃辟延阁左图右史匪资燕娱稽古之理经纬有文如日行天爰刻贞玉垂美万年原虞集记天历二年三月作奎章之阁备闲燕之居将以缉熙典学乃置学士俾颂祖宗之成训毋忘创业之艰难而守成之不易也又俾陈夫内圣外王之道兴亡得失之故而以自儆焉其为阁也因便殿之西庑择高明而有容不加饰乎采斫不重劳于土木不过启户牖以顺清燠树庋阁以栖图书而已至于器玩之陈非古制作中法度者不得在列其为处也跬步户庭之间而清严邃密非有朝会祠享时巡之事几无一日而不御于斯于是宰辅有所奏请宥密有所图维争臣有所绳纠侍从有所献替以次入对从容密勿盖终日焉而声色狗马不轨不物者无因而至前矣原马祖常御书奎章阁记赞序皇帝即位之明年开奎章阁布政四方大臣公卿以次进对少间则览古文国书综核古今求其治乱之原以施于天下以戒于群臣乃制奎章阁记俾百官镵诸乐石至顺二年十一月上遣内侍至臣祖常门赐碑本一幅臣既受赐谨斋沐为四言诗以赞于后辞曰皇帝明圣受天之命抚御四海民物遂性物性既遂太和雍熙雨旸咸宜于于施施清燕暇逸不游不田刻文垂训万世是传贱臣荷宠天光临门宝藏私家以遗子孙臣拜稽首惟圣作宪羲画禹畴法天行健有义有文于昭日星岂惟修辞大同于经嗟臣蝼蚁待罪风纪瘝官追罚幸不诃鄙乃重受赐天德何报糜躯衔忠罔极覆焘原黄溍跋御书奎章阁记石刻天历二年春三月上肇开奎章阁延登儒流入侍燕闲冬十月臣多尔济作颂以献至顺二年春正月御制阁记成秋七月某甲子大学士泰禧宗禋使臣阿荣传旨以刻本赐焉臣多尔济抃蹈而退袭藏惟谨以臣溍待罪太史属俾纪其岁月于下方窃闻前侍书学士臣集为臣言皇上以万几之暇亲洒宸翰书奎章阁宝刻置禁中凡墨本悉识以天历之宝或加用奎章阁宝应赐者必阁学士画旨具成稿特诣榻前四复奏然后予之非文学侍从近臣为上所知遇者未尝轻畀臣多尔济当上践阼之初以保宁等处万户召对明仁殿持诏发兵河东陕西寻以前锋迎敌遂巡镇拊安河南山东又被旨督诸将平云南陛辞之日既赐之弓矢及他服用贵珍之物以重其行逮凯旋而复命也顾以辞艺进而特预是赐殊常之恩敻绝前比兹盖时清主圣弛武而隆文示之意向以风厉于四方将使中林兔罝之士莫不鼓舞变化于云汉昭回之下甚盛德也一颦一笑岂虚乎哉臣多尔济以周通之才出入文武动协上意抑可谓不辱君赐矣臣是用备着之若夫天纵圣能心画超诣有非疏贱下愚所得而窥测者不敢赞一辞也原陈旅群玉内司华直题名记天历二年作奎章阁于兴圣殿西于以稽古而怡神焉故凡皇祖宝训暨诸载籍与夫玩好之珍率于是乎在至顺元年置群玉内司以掌之司设监司一员司尉一员亚尉二员佥司二员司丞二员典簿一员又设给使八人司膳四人留守张金界奴作直舍于阁之旁侍书学士虞集扁曰华直监司库库请于上诏臣旅为记原虞集诗禹贡收浮磬尧阶望矞云自天承雨露拔地起絪缊击拊磬音合衡从玉兆分巨鳌三岛力威凤九苞文辨位资干坎为山填幅员固知兴宝藏不假运神斤书帙侵春润香炉借宿薰烟光晴冉冉波影昼沄沄融结由元化登崇荷圣君瑞于龟出洛重若鼎来汾柱立尊王极磐安广帝勋讵云陈秘玩因愿献前闻原萨都拉奎章阁感兴诗奎章三月文书静花落春深锁阁门玉座不移天步远石碑空有御书存增萨都拉奎章阁进皇朝经世大典诗文章天子大一统馆阁词臣日纂修方丈奎光悬秘阁九重春色满龙楼门开玉钥芸香动帘卷金钩砚影浮圣览日长万几暇墨光流出凤池头原杨维桢宫词海内车书浑一时奎章御笔写乌丝朝来中使传宣急南国宫娥拱凤池原周宪王元宫词奎章阁下文章盛太液池边游幸多南国女官能翰墨外间抄得竹枝歌海晏河清罢虎符闲观翰墨足欢娱内中独召王渊画伤得黄筌孔雀图原至正元年改奎章阁为宣文阁艺文监为崇文监时周伯琦为宣文阁授经郎教戚里大臣子弟每进讲辄称旨日日备顾问帝以伯琦工书法命篆宣文阁宝仍题扁宣文阁及摹王羲之所书兰亭序智永所书千文刻石阁中自是累转官皆宣文崇文之间而眷遇益隆矣臣等谨按析津志崇文监在咸宜坊北一小巷内本官署名也原书以系奎章阁之属司故连类采入耳补大臣议罢先朝所置奎章阁学士院及艺文监诸属官喀喇库库进曰民有千金之产犹设家塾延馆客岂富有四海一学房乃不能容耶帝闻而深然之即日改奎章阁为宣文阁艺文监为崇文监存设如初就命库库董治补至正元年制作宣文阁于大明殿之西北万几之暇御阁阅经史以左右儒臣为经筵官日侍讲读补至元庚辰十有一月三日建宣文阁诏周伯琦篆题阁榜及阁宝明年改元至正正月廿日特命为授经郎先是学舍在宫门外隘陋弗称于是有旨以玉德宫之西殿为学宿卫官等二十五人行弟子礼原至正间初改奎章阁为宣文朝臣咸谓必命库库书榜是时周伯琦虽在馆阁精篆书而未为上所知库库日令篆书宣文阁榜十数纸周不识其意一日有旨命库库书宣文阁榜库库言臣所能者真书不古古莫如篆朝廷宣文阁用篆书为得体周伯琦篆书今世无过之者上如其言召伯琦书下笔称旨由是进用前辈临事明于大体引拔人才委曲成就之如此补汪克宽宣文阁赋鳌极立兮时雍四海一人兮车书同作神京于燕蓟贯北辰乎天中懿圣王之御极焕离明以当空复至元之盛治绳神武而丕隆淳风沕穆膏泽涵洪文焰烜赫乎扶桑崦嵫之域仁声驳沓乎濮铅祝栗之封既而干符昭陈坤珍聿钖文德诞敷皇图广辟建杰阁乎中霄屹大明之西北揭宣文之嘉名示弘摹于万亿尔乃准小臬恢鸿基公输献巧匠石殚思陶人运其埏埴玉工效其雕几豫章松柏剪十寻之夭矫金璧银镂致万里之环奇斧斤振铿鍧之韵砻斫极精致之宜四方子来经之营之羌不日而告成俨崔嵬而峞巍观夫岧峣嵯峨崛勿环谲构复桷而重邈希世而特出丽不逾奢俭不及质璇题翠甓缯绫而龙鳞蛟吻踶甍奂翚飞而跂翼绮疏镂列钱之玲珑藻井粲菱荷之绘饰玉榼璧英瀖扆而凌乱随珠明月照耀而恍惚琼户耀孚尹之璀错金铺响连环之复叠棁果而星悬栱衡纵而斗折庋掌扠扌牙而斜据芝栭攒罗而戢曲折要绍而环句层栌佹而岌珝交龙缠楣横飞龙之梁栋双蟠础耸擎天之柱石朱楣结曲而萦回扣砌昌萦而炜雘垣流丹以周缭翠柏樛枝而行立于是圣王驾玉辂张龙旗展乎国容辉乎皇仪望舒陪夫左驭屏翳道夫前驰鸣和鸾之铿锵服衮龙之陆离御斯阁以问道阐经幄之弘规帝幕高悬天颜孔怡列儒绅而进读对黼扆之严威舒缃帙之蟫蠹扩六籍之精微咏仁咀义聆天语于羲昊言温气和陈古道于皋夔殚词臣之忠荩恢圣学之缉熙内府颁奇珍于翠釜上方泻甘醴于玉卮和气春融起天庭之黄色文星环拱映帝座之清辉想夫圣躬听讲之余临眺倚徙接羲娥之耿光纳穹堮于无际东望则延春之阁崔巍峥嵘横绝天半窅邈觚棱西瞰玉德秘殿皓曜月朗渺太液之轻漪涵天光而滉瀁北瞻则万岁之山集嶪崷崒厓洞谽谺草木苍郁南视象魏岝山朱阙巉岩媲黄道之启途列阊阖之九关猗欤休哉卓彼斯阁旷古曷耦奠亿代之基图辟八弦之户牖萃鸿硕以讲劘稽典坟于蝌蚪于以广睿朗之明极乎有截之垓埏廓圣听之聪达乎无垠之宇宙思昔石渠天禄徒以贮简编之糟粕麒麟凌烟只以图羽翼之英雄曷若圣王之制作宣人文于万代致文治于无穷彼弘文馆聚四部之奥博白虎观辨五经之异同又乌足与圣世而比隆也哉乃舞蹈而歌之曰于穆圣皇亶聪明兮云汉昭回照万方兮嘉惠兆人臻羲唐兮杰阁中天讨宪章兮鹓鹭章逢侍帝旁兮载稽典训研籀仓兮治功弥隆追虞唐兮人文宣朗贻亿万世而无疆兮补周伯琦承诏篆题宣文阁榜作诏题宫榜号宣文延阁山储尽典坟自笑虫鱼笺尔雅敢将蛇蚓拟凌云明经重席从今是妙选登瀛在昔闻比屋可封知有日经天纬地属吾君补又奉诏以玉德殿西室为宫学诗学校尊崇盛典扬诏迁玉德殿西廊大官供帐调珍膳内相传宣饮御觞授业惭无师道立明伦喜见国家昌皇风即日还三代杞梓楩楠尽栋梁增周伯琦宣文下直诗亭亭翠柏倚朱阑云母窗扉逼暮寒玉德殿前红杏树数花犹作去年看补金华张枢子长取三国时事撰汉本纪列传附以魏吴载记为续后汉书七十三卷朝廷取其书置宣文阁补多尔济巴勒在经筵采前贤遗言类次为书凡四卷帝览而善之赐名治原通训藏于宣文阁原上得智永千文命近臣摹勒刻置宣文阁中所拓墨本从官之有文学者则识以宣文阁宝而赐之原仁宗尝命管夫人书千字文敕玉工磨玉轴送秘书监装池收藏又命子昂书六体为六卷子雍亦命书一卷且曰令后世知我朝有善书妇人且一家皆能书也补宣文阁勒石拓本皇帝以赐文臣之在左右者浦阳郑深时为授经郎兼经筵译文官故得与焉草书凡三百七十字真书凡三百五十五字原宣文阁旁有秘密堂原张昱辇下曲似将慧日破愚昏白昼如常下钓轩男女倾城求受戒法中秘密不能言原周宪王元宫词安息薰坛建众魔听传秘密计宫娥自从受得毗卢咒日日持珠念那摩补至正九年冬诏以皇子春秋日长宜亲师就傅以知学拜谕德赞善各一员文学二员仍命以翰林学士直学士待制兼其职复置正字司经各二员即兴圣宫西偏故宣文阁改曰端本堂以为肄学之所乃十一月九日皇子始就学其礼皇子坐于皇帝位之右而左向其左设师傅之位论德以下以次左坐而右向复置几其间以奠裕宗皇帝所诵圣典比授经则别设授读位司经正字执经导皇子及谕德以下选为伴读者凡十人补乌古孙良桢为詹事院副詹事每直端本堂进正心诚意之说亲君子远小人之道皇太子嘉纳焉补顺帝开端本堂命皇太子入学以右丞相托克托大司徒雅克布哈知端本堂事而命李好文以翰林学士兼谕德好文取史传及先儒论说关治体协经旨者仿真德秀大学衍义之例为书十一卷名曰端本堂经训要义奉表以进诏付端本堂命太子习焉补皇太子习大书端本堂上命庋其所书记之于籍或以赐近侍宫臣则录所赐人姓名而登载之补王祎端本堂颂兴圣之宫皇帝攸居前殿后阁东西万庐有翼者堂在殿西庑厥堂何为皇子来处维时皇子是为国本以承宗社继体维谨辅养圣功贵早有图犹本在木必培其初皇帝曰嘻汝其就学前谟往训用益汝觉皇子敬恭来处于堂彝文旷典以莫不彰良傅硕师左右挈提吉人正士前导后规仁义之原成败之迹经史在列式受敷绎广厦细旃讽诵从容狗马声色靡接于躬日就月将遹观缉熙朝斯夕斯圣敬并跻前星有光于以增之少海既润于以凝之国本既端国本斯定神器有归祗迓天命干健而正离继而明规重矩叠丕开太平稽诸绵代亦有遐则博望之置承华之辟处有非地厥效乃卑维今端本孰盛与夷巍巍我元叶万年亿历祚延洪系在今日于惟斯堂拥休蓄灵邦家之基永永是征原万岁山在大内西北太液池之阳金人名琼花岛中统三年修缮之至元八年赐今名其山皆叠玲珑石为之峰峦隐映松桧隆郁秀若天成引金水河至其后转机运汲水至山顶出石龙口注方池伏流至仁智殿后有石刻蟠龙昂首喷水仰出然后由东西流入于太液池山前有白玉石桥长二百余尺直仪天殿后桥之北有玲珑石拥木门五门皆为石色内有隙地对立日月石西有石棋枰又有石坐床左右皆有登山之径萦纡万石中洞府出入宛转相迷至一殿一亭各擅一景之妙山之东有石桥长七十六尺阔四十一尺半为石渠以载金水而流于山后以汲于山顶也又东为灵圃奇兽珍禽在焉车驾岁巡上都先宴百官于此浙省参政齐达勒尝云向任留守司都事时闻故老言国家起朔漠日塞上有一山形势雄伟金人望气者谓此山有王气非我之利金人谋欲厌胜之计无所出时国已多事乃求通好入贡既而曰他无所冀愿得某山以镇厌我土耳众皆鄙笑而许之金人乃大发卒凿掘辇运至幽州城北积累成山因开挑海子栽植花木营构宫殿以为游幸之所未几金亡世皇徙都之至元四年兴筑宫城山适在禁中遂赐今名云臣等谨按元万寿山即金之琼华岛陶宗仪辍耕录及元史或称万岁山盖当日相沿互称至谓琼华岛土皆取自塞山未免附会恭读御制古井记并为厘正其误详见国朝宫室卷内原中统四年三月伊克德勒丹请修琼华岛不从至元元年三月修琼华岛原至元十四年五月以蒙古军与汉军相参备都城内外及万寿山宿卫仍以伊苏布哈领宿卫事原至元十七年吴元珪从幸上都受命取御药于大都万岁山元珪乘传未尽一昼夜而至帝奇其速擢枢密都事原二十一年二月立法轮竿于大内万寿山高百尺原刘秉忠搜访旧教坊乐工依律运谱被诸乐歌六月而成音声克谐陈于万寿山便殿原张珪侍宴万寿山赐以玉带原按史自泰定以后作万岁山疑无两地原国朝每宴诸王大臣谓之大聚会是日尽出诸兽于万岁山若虎豹熊象之属一一列置讫然后狮子至身才短小绝类人家所蓄金毛猱狗诸兽见之畏惧俯伏不敢仰视气之相压也如此原武宗大宴万岁山图喇醉起解其腰带掷诸地瞋目谓帝曰尔与我者止此尔原泰定二年六月朔葺万岁山殿四年十二月植万岁山花木八百七十本原文宗居金陵潜邸时命臣房大年画京都万岁山大年辞以未尝至其地上索纸为运笔布画位置令按稿图上大年得藁敬藏之意匠经营格法通整虽积学专工所莫能及原顺帝为英英起采芳馆于琼华岛内癸巳秋乘龙船泛月池上池起浮桥三处每处分三洞洞上结彩为飞楼楼上置女乐桥以木为质饰以锦绣九洞不相直达原果啰洛纳延宫词琼岛岧峣内苑西斓扁绮石甃清漪御床不许红尘到黄幔长教窣地垂原丁鹤年题万岁山玩月图诗金银楼观郁嵯峨琪树风凉秋渐多徙倚危阑倍惆怅月中犹见旧山河原周宪王元宫词瑞气氤氲万岁山碧池一带水潺潺殿旁种得青青豆要识民生稼穑难补释大万岁山诗蜿蜒金翠倚青冥虚谷时传万岁声翠葆参云气湿玉龙鳞甲夜寒生关河拱挹皇居壮宫殿深严圣虑清自愧山林麋鹿性也随鹓鹭到承明原广寒殿在山顶七间东西一百二十尺深六十二尺高五十尺重阿藻井文石甃地四面琐窗板密其里遍缀金红云而蟠龙矫蹇于丹楹之上中有小玉殿内设金嵌玉龙御榻左右列从臣坐床前架黑玉酒瓮一玉有白章随其形刻为鱼兽出没于波涛之状其大可贮酒三十余石又有玉假山一峰玉响铁一悬殿之后有小石笋二内出石龙首以噀所引金水西北有侧室一间臣等谨按元好问遗山集琼华岛绝顶有广寒殿近为黄冠辈所毁据此则广寒殿金末已毁元时重建者也又按此条所称黑玉酒瓮即元史世祖纪所载之大玉海也后在西华门外真武庙中见金鳌退食笔记干隆十年上命移置承光殿前亭内并蒙御制诗章详见国朝宫室卷内补高丽元宗五年九月王至燕都谒帝帝再亲宴冬十月王辞于万寿山殿帝赐骆驼十头补申思佺与倭人谒帝帝大喜赉予甚稠敕令观览宫殿既而又使遍观燕京万寿山玉殿与诸城阙补忠烈王二十三年春正月王与公主世子侍宴万岁山广寒殿补高丽恭愍王遣赞成事李公遂朝元进陈情表公遂奇后外从兄也太子以帝命召公遂上广寒殿指殿额及金玉柱问之公遂对以讽语太子以其言奏帝帝曰朕固知此老贤汝外家唯此一人尔原至元二年十二月渎山大玉海成敕置广寒殿原三年四月五山珍御榻成置琼华岛广寒殿原四年九月作玉殿于广寒殿中原十年三月帝御广寒殿遣摄太尉中书右丞相安图授皇后恭吉哩氏玉册玉宝遣摄太尉同知枢密院事巴延授皇太子真金玉册金宝原今御用监院中有小亭亭内一玉缸色青碧间以黑晕白章体质颇润刻作云涛蛟龙海马诸形第镂刻有痕未经细琢耳口面随其势为高低延袤如荷叶样中有积水外以朱阑障之想即元时广寒殿中物也原徐世隆广寒殿上梁文析木星躔临士马雄强之地琼华仙岛营帝王游豫之宫盖因前代规模便有内都气象金台南峙玉泉西流北襟山势真龙虎之枢东带海涛尽鱼盐之国控河朔上流之上居今日中原之中是宜均贡赋于四方定龟鼎于亿载况朝觐必有接见之所凡宫室本非逸乐而为皇帝功塞两间德光五叶明俊德以亲九族修文德而来远人以至治不世出之英姿举累朝未暇行之令典既严先庙当备行宫念人疲飞挽而尚未全苏虽躬在暴露而不自为苦逮至干戈之载戢始令栋宇之量修壮未央而袭秦风鄙萧相重威之设葺九成而损隋制慕唐皇去泰之心即广寒之废基应清暑之故事敬涓谷旦爰举柏梁敢陈工诵之言庸代子来之咏伏愿上梁之后一人有庆万寿无疆地仪厚配于长秋天位普临于诸夏青宫朱邸煜煜相辉玉叶金枝绵绵不绝鸾台凤阁咸登柱石之臣象郡鸡林永作藩维之守国无挠栋民悉奠居延及鱼鸟之微生亦遂池台之同乐补刘彦昺燕城怀古诗广寒宫殿玉为楼万岁鳌峰压九州番国梵僧青鼠帽天魔宫女彩龙舟钩陈苍阙山南拱太液红桥水北流惟有卢沟沟上月年年鸿雁不胜秋原果啰洛纳延宫词广寒宫殿近瑶池千树长杨绿影齐报道夜来新雨过御沟春水已平堤原周宪王元宫词月宫小殿赏中秋玉宇银蟾素色浮宫里犹思旧风俗鹧鸪长笛序梁州原仁智殿在山之半三间高三十尺金露亭在广寒殿东其制圆九柱高二十四尺尖顶上置琉璃珠亭后有铜幡竿玉虹亭在广寒西制度同金露方壶亭在荷叶殿后高三十尺重屋八面重屋无梯自金露亭前复道登焉又曰线珠亭瀛洲亭在温石浴室后制度同方壶玉虹亭前仍有登重屋复道亦曰线珠亭荷叶殿在方壶前仁智西北三间高三十尺方顶中置琉璃珠温石浴室在瀛洲前仁智西北三间高二十三尺方顶中置涂金宝瓶圜亭又曰胭粉亭在荷叶稍西盖后妃添妆之所也八面原张可久一半儿词花边娇月静妆楼叶底沧波冷翠沟池上好风闲御舟可怜秋一半儿芙蓉一半儿柳原方壶殿右为吕公洞洞上数十步为金露殿由东而上为玉虹殿前有石岩如屋绕层栏登广寒殿内列二十四楹出为露台绕以白石阑道旁有铁竿数丈上置金葫芦三引铁炼以系之乃金章宗所立以镇其下龙潭原介福殿在仁智东差北三间东西四十一尺高二十五尺延和殿在仁智西北制度如介福马湩室在介福前三间牧人之室在延和前三间庖室在马湩前东浴室更衣殿在山东平地三间两夹臣等谨按至元二十一年七月壬申造温石浴室及更衣殿见元史世祖纪原太液池在大内西周回若干里植芙蓉原皇帝御极之初即命两丞相与儒臣一月三进讲于是益优礼讲官既赐酒馔又以高年疲于步趋也命皆得乘舟太液池径西苑以归原己酉仲秋之夜武宗与诸嫔妃泛月于禁苑太液池中月色射波池光映天绿荷含香鱼鸟群集于是画鹢中流莲舟夹持往来便捷帝乃开宴张乐令宫女披罗曳縠前为八展舞歌贺新凉一曲原长春真人浴于东溪越二日天大雷雨太液池岸北水入东湖声闻数里鱼鳖尽去池遂涸而北口高岸亦崩真人叹曰山其摧乎池其涸乎吾将与之俱乎遂卒臣等谨按元世祖曾命邱处机居太液池之万安宫详郊西白云观条下原陈孚太液池诗一镜拭开秋万顷碧天倒浸琉璃影寒飙夜卷雪波去贝阙珠宫黛光冷三千歌棹摇绿烟湿鬟吹压黄金蝉琪树飕飕红鲤跃衮龙正宴瑶池仙原果啰洛纳延宫词太液池头新月生瑶阶最喜晚来晴贵人忽被西宫召骑得骅骝款款行原萨都拉宫词清夜宫车出上阳紫衣小队两三行石阑干外银灯过照见芙蓉叶上霜原王蒙宫词南风吹断采莲歌夜雨新添太液波水殿云廊三十六不知何处月明多朱彝尊原按是诗诸书皆作王蒙独郎氏七修类稿谓是王旬作旬字子宣诗中月明字作晚凉原周宪王元宫词合香殿倚翠峰头太液波澄暑雨收两岸垂杨千百尺荷花深处戏龙舟海子东头暗绿槐碧波新涨浩无涯瑞莲花落巡游少白首宫人扫殿阶原仪天殿在池中圆坻上当万寿山十一楹高三十五尺围七十尺重檐圆盖顶圆台址甃以文石借以花茵中设御榻周辟琐窗东西门各一间西北厕堂一间台西向列甃砖龛以居宿卫之士东为木桥长一百二十尺阔二十二尺通大内之夹垣西为木吊桥长四百七十尺阔如东桥中阙之立柱架梁于二舟以当其空至车驾行幸上都留守官则移舟断桥以禁往来是桥通兴圣宫前之夹垣后有白玉石桥乃万寿山之道也犀山台在仪天殿前水中上植木芍药臣等谨按元仪天殿明更名曰承光甫田集承光殿在太液池上一名圆殿明宫殿额名嘉靖三十一年更名干光本朝仍曰承光殿又按元仪天殿西木吊桥在万寿山之南兴圣宫之东琼华岛之北见析津志犀山台一名犀牛台见图经志书补帝御万岁山圆殿察罕入谢帝曰白云病愈耶帝赐茵以坐顾李孟曰知止不辱今见其人原周宪王元宫词地寒不种芙蓉树土厚宜栽括子松清晓内官唿彩各宫分赐牡丹丛原御苑在隆福宫西后妃多居焉香殿在石假山上三间两夹二间柱廊三间龟头屋三间丹楹琐窗间金藻绘玉石础琉璃瓦殿后有石台山后辟红门门外有侍女之室二所皆南向并列又后直红门并列红门三三门之外有太子鄂尔多荷叶殿二在香殿左右各三间圆殿在山前圆顶上置涂金宝珠重檐后有流杯池池东西流水圆亭二圆殿有庑以连之歇山殿在圆殿前五间柱廊二各三间东西亭二在歇山后左右十字嵴东西水心亭在歇山殿池中直东西亭之南九柱重檐亭之后各有侍女房三所所为三间东房西向西房东向前辟红门三门内立石以屏内外外筑四垣以周之池引金水注焉棕毛殿在假山东偏三间后鹿顶殿三间前启红门立垣以区分之仪鸾局在三红门外西南隅正屋三间东西屋三间前开一门臣等谨按石假山明图经志书称小山子韩雍赐游西苑记称赛蓬莱本朝詹事高士奇金鳌退食笔记谓兔园山在瀛台之西殿曰清虚池边多立奇石曰小蓬莱皆此地也今废原苑西有翠殿又有花亭球阁金殿前有野果名红姑娘外垂绛囊中空如桃子如丹珠苑外重绕长庑庑后出内墙外连海子以接厚载门门上建高阁东百步有观台台旁有雪柳万株原至元二十三年侍御史程文海奉命搜贤江南世祖谕之曰此行必致叶李来李既至京师召见披香殿劳问卿远来良苦赐坐赐宴原至治元年四月造象驾金嵴殿原泰定元年八月作中宫金嵴殿原皇后恭吉哩氏居坤德殿终日端坐未尝妄逾户阈原至正十三年十月撤世祖所立坛殿改建厢宇原十四年四月皇太子徙居宸德殿命有司修葺之原泰定元年十二月新作棕殿成二年闰正月作棕毛殿原释来复燕京杂咏锦貂公子跃龙媒不怕金吾夜漏催阿剌声高檀板急棕毛别殿宴春回原周宪王元宫词棕殿巍巍西内中御筵箫鼓奏薰风诸王驸马咸称寿满酌葡萄献玉钟原棕殿少西出掖门为慈仁殿又后苑中为金殿四外尽植牡丹百余本高可五尺原周宪王元宫词东风吹绽牡丹芽漠漠轻阴护碧纱向晓内园春色重满栏清露湿桃花谷雨天时尚薄寒梨花开谢杏花残内园张盖三宫宴细乐喧阗赏牡丹补至正八年永宁禅师入觐说法于龙光殿朱昆田原按龙光殿辍耕录不载见王氏禁扁又有慈仁慈德二殿注云三殿并巴延鄂尔多考元史太祖后妃有四鄂尔多四十余人世祖鄂尔多四武宗鄂尔多一盖后妃分居之地也原至正二年七月丁亥帝御慈仁殿拂郎国进天马庚寅自龙光殿敕周朗貌以为图壬辰图成翰林学士承旨库库传旨命揭徯斯为赞补丁鹤年题拂郎天马图诗春明立仗气如山顾盼俄空十二闲一去瑶池消息断西风吹影落人间原元肇建内殿制度精巧题头刻螭形以檀香为之螭头向外口中衔珠下垂珠皆五色用彩金丝贯串负柱融滚霞纱为猊怒目张牙有欲动之状瓦滑琉璃与天一色朱砂涂壁务穷一时之丽殿上设水晶帘阶琢龟文绕以曲槛槛与阶皆白玉石为之又有紫檀殿以紫檀香木为之光天玉德七宝瑶光通云凝翠广寒等殿不能一一数也大内有德寿宫兴圣宫翠华宫择胜宫连天楼红鸾殿入霄殿五华殿又有迎凉之所曰清林阁旁上二亭东曰松声西曰竹风又有温室曰春熙堂曰九引台者七夕乞巧之所也曰刺绣亭缉衮堂者冬至候日之所也九龙墀延香亭春时宫女传杯于此拱璧亭又名夜光亭探芳径旁为逍遥市又有集贤台集宝台眺远阁留连馆万年宫并在禁苑原元至正十四年顺帝制龙舟于内苑其船式长一百二十尺高二十尺用水手二十四人皆衣金紫自后宫至前宫山下海子内往来游戏行时龙首眼口爪尾皆动又自制宫漏高六七寸广半之造木为匮藏壶其中运水上下匮上设三圣殿匮腰立玉女捧时刻筹时至辄浮水而上左右二金甲神一悬钟一悬钲夜则神人自能按更而击无分毫差鸣钟钲时狮凤在侧者皆自翔舞匮之东西有日月宫飞仙六人立宫前遇子午时自能耦进度仙桥达三圣殿复退立如前其精巧绝出人意皆前所未有原顺帝荒于游宴以宫女三圣奴妙乐奴文殊奴等一十六人按舞名十六天魔首垂发数辫戴象牙佛冠身披缨络大红销金长短裙金杂袄云肩合袖天衣绶带鞋袜各执噶布喇碗之器内一人执铃杵奏乐又宫女一十一人练槌髻勒帕常服或用唐帽窄衫所奏乐用龙笛头管小鼓筝琵琶笙胡琴响板拍板以宦者察罕岱布哈管领遇宫中赞佛则按舞奏乐宫官授秘密戒者得入余不得预原天魔舞唐时乐王建宫词十六天魔舞袖长不始元末也原张翥宫中舞队词凿海行龙舸凭山起鹄台天池神马出月殿舞鸾来六合妖氛静群生寿域开吾皇乐民乐愿上万年杯十六天魔女分行锦绣围千花织步障百宝帖仙衣回雪纷难定行云不肯归舞心挑转急一一欲空飞白玉雕钗燕黄金凿步莲箫吹凤台女花献蕊宫仙香雾团银烛歌云扑锦筵请将供奉曲同贺太平年原张昱辇下曲西天法曲曼声长璎珞垂衣称艳妆大宴殿中歌舞上华严海会宴君王西方舞女最娉婷玉手昙花满把青舞唱天魔供奉曲君王长在月宫听炉香夹道涌祥风梵辇游城女乐从望拜彩楼唿万岁柘黄袍在半天中原杨维桢诗十六天魔教已成背番莲掌苦嫌生夜深不管排场歇尚向灯前踏影行原释来复燕京杂咏鸭绿微生太液波芙蓉杨柳受风多日长供奉传新谱教舞天魔队子歌原周宪王元宫词背番莲掌舞天魔二八华年赛月娥本是河西参佛曲把来宫苑席前歌按舞婵娟十六人内园乐部每承恩缠头例是宫中赏妙乐文殊锦最新队里惟夸三圣奴清歌妙舞世间无御前供奉蒙深宠赐得西洋塔纳珠原杨子器元宫词练槌髽髻紫头绳金绣云肩翠玉缨学舞天魔才摆队长安又领接番僧补叶之藩天魔诗高戴牙冠翠袖长锦缠珠络艳生香新翻十六天魔舞闲倚三千月殿妆曾是宴安怀鸩毒只缘秘密失苞桑翠华冷落知何处月暗尘昏到应昌原瞿佑天魔舞歌承平日久寰宇泰选伎征歌皆绝代教坊不进胡旋女内庭自试天魔队天魔队子呈新番似佛非佛蛮非蛮司徒初传秘密法世外有乐超人间珍珠缨络黄金缕十六妖娥出禁满围香玉逞腰肢一派歌云随掌股飘飘初似雪回风宛转还同雁遵渚桂香满殿步月妃花雨飞空降天女瑶池日出会蟠桃普陀烟消观鹦鹉新声不与尘俗同绝技颇动君王睹重瞳一笑天颜春赐锦捐金倾内府中书右相内台丞袖无谏章有曲谱天魔舞筵宴开驼峰马乳胡羊胎水晶之盘素鳞出玳瑁之席天鹅抬弹胡琴哈哈回吹胡笳阿牢来群臣竞献葡萄杯山唿万岁声如雷天魔舞不知危高丽女六宫妃西番僧万乘师回纥种类皆台司汉人回避南人疑天魔舞乐极悲察罕死博啰归铁骑骤金刀挥九重城阙烟尘飞一榻之外无可依天魔舞将奈何多藏金叵罗急驾白骆驼阴山之北逃干戈原世祖至元七年以帝师帕克斯巴之言于大明殿御座上置白伞盖一顶用素段泥金书梵字于其上谓镇伏邪魔护安国利自后每岁二月十五日于大殿启建白伞盖佛事与众祓除不祥中书移文枢密院八卫拨伞鼓手一百二十人殿后军甲马五百人抬舁监坛汉关圣神轿军及杂用五百人宣政院所辖宫寺三百六十所掌供应佛像坛面幢幡宝盖车鼓头旗三百六十坛每坛擎执抬舁二十六人钹鼓僧一十二人大都路掌供各色金门大社一百二十队教坊司云和署掌大乐鼓板杖鼓筚篥龙笛琵琶筝七色凡四百人兴和署掌妓女杂扮队戏一百五十人祥和署掌杂把戏男女一百五十人仪凤司掌汉人回回河西三色细乐每色各三队凡三百二十四人凡执役者皆官给铠甲袍服器仗俱以鲜丽整齐为尚珠玉锦绣装束奇巧首尾排列三十余里都城士女聚观礼部官点视诸色队仗刑部官巡绰喧闹枢密院官分守城门而中书省官一员总督视之先二日于西镇国寺迎太子游四门舁高塑像具仪仗入城十四日帝师率梵僧五百人于大明殿内建佛事至十五日恭请伞盖于御座奉置宝舆诸仪卫队仗立于殿前诸色社直暨诸坛面列于崇天门外迎引出宫至庆寿寺具素食食罢起行从西宫门外垣海子南岸入厚载红门由东华门过延春门而西帝及后妃宫主于玉德殿门外搭金嵴吾殿彩楼而观览焉及诸队仗社直送金伞还宫复恭置御榻上帝师僧众作佛事至十六日罢散岁以为常谓之游皇城补袁桷皇城曲堂堂瞿昙生王宫幼年夙悟它心通梵书未睹口已诵底用城阙穷西东净居老人幻竟异故作恐怖生愁容世间习妄了莫喻要以神化开盲聋岁时相仍作游事皇城集队喧憧憧吹螺击鼓杂部伎千优百戏群追从宝车瑰奇耀晴日舞马装辔摇玲珑红衣飘裾火山耸白伞撑空云叶丛王官跪酒头叩地朱轮独坐颜酡烘蚩氓聚观汗挥雨士女簇坐唇摇风人生有身要有患百岁会尽颜谁童西方之国道里通至今生老病死与世同原至元二十七年十二月命帝师西僧递作佛事于万岁山厚载门英宗即位之初作佛事于宝慈殿六月修佛事于万寿山十月作佛事于文德殿十一月作佛事于光天殿十二月铸铜为佛像置玉德殿是月作延春阁后殿修秘密佛事至治元年正月复修佛事于文德殿五月修佛事于大安阁十月修佛事于大内泰定帝即位初修佛事于大明殿泰定元年正月命僧讽西番经于光天殿四月修佛事于寿昌殿六月修黑雅满达噶佛事于水晶殿帝受佛戒于帝师十月命帝师作佛事于延春阁二年二月命西僧作烧坛佛事于延华阁三年二月修佛事厌雷于崇天门七月皇后受雅满达噶戒于水晶殿九月帝师还京修洒净佛事于大明兴圣隆福三宫致和元年三月帝御兴圣殿受无量寿佛戒于帝师天历元年分命诸僧于大明殿延春阁兴圣宫隆福宫万岁山作佛事又命高昌僧作佛事于宝慈殿西僧百人作佛事于徽猷阁二年五月作佛事于玉德殿九月作佛事于大明殿兴圣隆福诸宫至顺元年四月朔命西僧作佛事于仁智殿于是日始至十二月终罢十二月命西僧于兴圣光天宫十六所作佛事二年五月命西僧于万岁山作佛事十月命西僧作佛事于兴圣宫三年七月命僧于铁幡竿修佛事至正七年二月兴圣宫作佛事臣等谨按禁扁载大安阁水晶殿俱在上都元史世祖纪至元二年建大安阁于上都八月十一日上都大安阁成盖拟于大都之正殿元文宗成宗即位皆在大安阁其地并是上都考析津志每年四月驾幸上都至八月内或九月初始还大都泰定纪元年四月幸上都八月至自上都而水晶殿修佛事在六月三年二月幸上都九月始至自上都而受戒水晶殿在七月是知殿属上都与日下无涉朱彝尊原书采缀于此误矣原张昱辇下曲守内番僧日念吽御前酒肉按时供组铃扇鼓诸天乐知在龙宫第几重原张可久阅金经曲水月观音相海云狮子床讲下飞花古树苍凉紫檀小殿香天仙降对骑金凤凰原元甲寅年开科取士九成殿上芝生原至元十三年正月重建穆清阁臣等谨按穆清阁禁扁注在上都析津志至正年间新盖穆清阁与大安相对则是阁属上都无疑朱彝尊原书误入耳原库曰广源曰宝源曰绮源曰赋源曰广贮曰生料曰财用曰辅用曰器备曰收支曰平盈曰寿武曰利器曰广胜曰资乘曰内藏曰左藏曰右藏曰御带曰异珍曰资成曰资用曰法物曰仪从曰中兴武功曰承天宣惠曰广乐曰福宁曰奉宸曰广禧曰藏珍曰文成曰供需曰备用曰尚用曰丰衍曰艺林曰资善曰永需原大德初广源库官售杂物有灵璧小峰长仅六寸高半之玲珑秀润所谓卧沙水道展折胡桃纹皆具于峰之顶有白石正圆莹然如玉徽宗御题八小字于旁曰山高月小水落石出略无雕琢之迹真奇物也原万亿库有旧牌绦七千余条臣等谨按元万亿库有世祖御座见析津志原寿武库副使高昌额森布哈君有异石其大三寸色正碧上有白纹有神人载笠跨驴白气上贯气中双龙摩空而飞原尚食局进御麦面其磨在楼上于楼下设机轴以旋之驴畜之蹂践人役之往来皆不能及且无尘土臭秽所侵乃巧工瞿氏造焉原世祖至元十四年八月诏建太庙于大都十六年八月以江南所获玉爵及坫凡四十九事纳于太庙原至大二年春正月以受尊号谢太庙为亲祀之始原太常请浚太庙庭中井或以岁君所直欲止其役齐履谦曰国家以四海为家岁君岂专在是原少府为诸王昌通建宅于太庙南田忠良往仆其柱少府奏之帝问忠良对曰太庙前岂诸王建宅所耶帝曰卿言是也又奏曰太庙前无驰道非礼也即敕中书辟道臣等谨按元仁宗至治元年诏议增广庙制三年别建大殿于旧庙之前用旧庙为寝殿建大次殿三间于宫城之西北东西棂星门亦南徙见元史祭祀志原门外驰道抵齐化门之通衢臣等谨按元庙制东西南开棂星三门外驰道抵齐化门见元史祭祀志原神御殿旧称影堂所奉祖宗御容皆纹绮局织锦为之原阿尔尼格善画塑及铸金为像凡两京寺观之像皆出其手原庙列圣御容织锦为之图画弗及也原影堂所在世祖帝后大圣寿万安寺裕宗帝后亦在焉顺宗帝后大普庆寺仁宗帝后亦在焉成宗帝后大天寿万宁寺武宗及二后大崇恩福元寺为东西二殿明宗帝后大天源延圣寺英圣帝后大永福寺伊克皇后大护国仁皇寺殿皆制名以冠之世祖曰元寿昭睿顺圣皇后曰睿寿诺尔布皇后曰懿寿裕宗曰明寿成宗曰广寿顺宗曰衍寿武宗曰仁寿文献昭圣皇后曰昭寿仁宗曰文寿英宗曰宣寿明宗曰景寿原至正戊申九月有一饿鸱鸣端明殿上帝命善射者射之终莫能中俄常遇春等统兵至柳林去元京甚近帝召文武百官军民议战守之计迟明会议端明殿及开门忽有二狐自殿上出帝叹且泣曰宫禁严密此物何由至此殆天所以告朕朕其可留哉即命北狩补南丽正门内曰千步廊可七百步建灵星门门建萧墙周回可二十里俗唿红门阑马墙门内数十步许有河河上建白石桥三座名周桥皆啄龙凤祥云明莹如玉桥下有四白石龙擎戴水中甚壮绕桥尽高柳郁郁万株远与内城西宫海子相望度桥可二百步为崇天门门分为五总建阙楼其上翼为回廊低连两观观旁出为十字角楼高下三级两旁各去午门百余步有掖门皆崇高阁内城广可六七里方布四隅隅上皆建十字角楼其左有门为东华右为西华由午门内可数十步为大明门仍旁建掖门绕为长庑中抱丹墀之半左右有文武楼楼与庑相连正中为大明殿殿基高可十尺前为殿陛纳为三级绕以龙凤白石阑阑下每楯压以鳌头虚出阑外四绕于殿殿楹四向皆方柱大可五六尺饰以起花金龙云楹下皆白石龙云花顶高可四尺楹上分间仰为鹿顶斗拱攒顶中盘黄金双龙四面皆绿金红琐窗间贴金铺中设山字玲珑金红屏台台上置金龙床两旁有二毛皮伏虎机动如生殿右连为主廊十二楹四周金红琐窗连建后宫广可三十步深入半之不显楹架四壁高旷通用绢素冒之画以龙凤中设金屏障障后即寝宫深止十尺俗唿为头殿龙床品列为三亦颇浑朴殿前宫东西仍相向为寝宫中仍设金红小屏床上仰皆实如方隅缀以彩云金龙凤通壁皆冒绢素画以金碧山水壁间每有小双扉内贮裳衣前皆金红推窗间贴金花夹以玉板明花油纸外笼黄油绢幕至冬则代以油皮内寝屏障重覆帷幄而裹以银鼠席地皆编细簟上加红黄厚毡重覆茸单至寝处床座每用茵褥必重数叠然后上盖纳奇钖再加金花贴薰异香始邀临幸宫后连抱长庑以通前门前绕金红阑槛尽列花卉以处妃嫔而每院间必建三楹东西向为床壁间亦用绢素冒之画以丹青庑后横亘长道中为延春宫丹墀皆植青松即万年枝也门庑殿制大略如前甃地皆用濬州花板石甃之磨以核桃光彩若镜中置玉台床前设金酒海四列金红小连床其上为延春阁梯级由东隅而升长短凡三折而后登虽至幽暗阑楯皆涂黄金龙云冒以丹青绢素上仰亦皆拱为攒顶中盘金龙四周皆绕金珠琐窗窗外绕护金红阑干凭望至为雄杰宫后仍为主廊后宫寝宫大略如前廊东有文思小殿西有紫檀小殿后东有玉德殿殿楹栱皆贴白玉龙云花片中设白玉金花山字屏台上置玉床又东为宣文殿旁有秘密室西有鹿顶小殿前后散为便门高下分引而入彩阑翠阁间植花卉松桧与别殿异飞甍凡数座又后为清宁宫宫制大略亦如前宫后引抱长庑远连延春宫其中皆以处嬖幸也外护金红阑各植花卉异石又后重绕长庑前虚御道再护雕阑又以处嫔嫱也又后为厚载门上建高阁环以飞桥舞台于前回阑引翼每幸阁上天魔歌舞于台繁吹导之自飞桥而升市人闻之如在霄汉台东百步有观星台台旁有雪柳万株甚雅台西为内浴室有小殿在前由浴室西出内城临海子海广可五六里驾飞桥于海中西渡半起瀛洲圆殿环为石城圈门散作洲岛拱门以便龙舟往来由瀛洲殿后北引长桥上万岁山高可数十丈皆奇石因形势为岩岳前拱石门三座面直瀛洲东临太液池西北皆俯瞰海子由三门分道东西而升下有故殿基金主围棋石台盘山半有方壶殿四通左右之路幽芳翠草纷纷与松桧茂树荫映上下隐然仙岛少西为吕公洞尤为幽邃洞上数十步为金露殿由东而上为玉虹殿殿前有石岩如屋每设宴必温酒其中更衣玉虹金露交驰而绕层阑登广寒殿殿皆绕金珠琐窗缀以金铺内外有一十二楹皆绕刻龙云涂以黄金左右后三面则用香木凿为祥云数千万片拥结于顶仍盘金龙殿有间玉金花玲珑屏台床四列金红连椅前置螺甸酒桌高架金酒海窗外出为露台绕以白石花阑旁有铁竿数丈上置金葫芦三引铁炼以系之乃金章宗所立以镇其下龙潭凭阑四望空阔前瞻瀛洲桥与三宫台殿金碧流辉后顾西山云气与城阙翠华高下而海波迤回天宇低沉欲不谓之清虚之府不可也山左数十步万柳中有浴室前有小殿由殿后左右而入为室凡九皆极明透交为窟穴至迷所出路中穴有盘龙卬首而吐吞一丸于上注以温泉九室交涌香雾从龙口中出奇巧莫辨自瀛洲西渡飞桥上回阑巡红墙而西则为明仁宫沿海子导金水河步邃河南行为西前苑苑前有新殿半临邃河河流引自瀛洲西邃地而绕延华阁阁后达于兴圣宫复邃地西折和后老宫而出抱前苑复东下于海约远三四里龙舟大者长可十丈绕设红彩阑前起龙头机发五窍皆通余船三五亦自奇巧引挽游幸或隐或出已觉忘身况论其他哉新殿后有水晶二圆殿起于水中通用玻璃饰日光回彩宛若水宫中建长桥远引修衢而入嘉禧殿桥旁对立二石高可二丈阔止尺余金彩光芒利锋如斫度桥步万花入懿德殿主廊寝宫亦如前制乃建都之初基也由殿后出掖门皆丛林中起小山高五十丈分东西延缘而升皆叠怪石间植异木杂以幽芳自顶绕注飞泉岩下穴为深洞有飞龙喷雨其中前有盘龙相向举首而吐流泉泉声夹道交走泠然清爽仿佛仙岛山上复为层台回阑邃阁高出空中隐隐遥接广寒殿山后仍为寝宫连长庑庑后西绕邃河东流金水亘长街走东北又绕红墙可二十步许为光天门仍辟左右掖门而绕长庑中为光天殿殿后主廊如前但廊后高起为隆福宫四壁冒以绢素上下画飞龙舞凤极为明旷左右后三面皆为寝宫大略亦如前制宫东有沉香殿西有宝殿长庑四抱与别殿重阑曲折掩映尚多莫名又后为兴圣宫丹墀皆万年枝殿制比大明差小殿东西分道为阁门出绕白石龙凤阑楯阑楯上每柱皆饰翡翠而置黄金雕鸟狮座中建小直殿引金水绕其下甃以白石东西翼为仙桥四起雕窗中抱彩楼皆为凤翅飞檐鹿顶层出极为奇巧楼下东西起日月宫金碧点缀欲象扶桑沧海之势壁间来往多便门出入有莫能穷楼后有礼天台高跨宫上碧瓦飞甍皆非常制盼望上下无不流辉不觉夺目亦不知蓬瀛仙岛又果何似也又少东有流杯亭中有白石床如玉临流小座散列数多刻石为水兽潜跃其旁涂以黄金又皆制水鸟浮杯机动流转而行劝罚必尽欢洽宛然尚在目中绕河沿流金门翠屏回阑小阁多为鹿顶凤翅重檐往往于此临幸又不能悉数而穷其名总引长庑以绕之又少东出便门步邃河上入明仁殿主廊后宫亦如前制后宫为延华阁规制高爽与延春阁相望四向皆临花苑苑东为端本堂上通冒素丝又东有棕毛殿皆用棕毛以代陶瓦少西出掖门为慈仁殿又后苑中有金殿殿楹窗扉皆裹以黄金四外尽植牡丹百余本高可五尺又西有翠殿又有花亭球阁环以绿墙兽闼绿障魫窗左右分布异卉幽芳参差映带而玉床宝座时时如浥流香如见扇影如闻歌声出户外而若度云霄又何异人间天上也金殿前有野果名红姑娘外垂绛囊中空如桃子如丹珠味甘酸可食盈盈绕砌与翠草同芳亦自可爱苑后重绕长庑庑后出内墙东连海子以接厚载门绕长庑中皆宫娥所处之室后宫约千余人掌以阉寺给以日饭又何盛也庚申以荒淫久废朝政洪武元年为诸将叛背捐弃宗庙社稷而逃走依西北盖立彼蒙古之国逾年不为所容思庇翁吉喇特氏鲁王所封之国以求生即应昌府也府有西江焉庚申心知不可为已因泣数行下未几以痢疾崩子阿裕尔钖哩达喇立五日我师奄至阿裕尔钖哩达喇仅以身免二后阿裕尔钖哩达喇妻子及三宫妃嫔扈卫诸将军将帅从官悉俘以还元氏遂灭至是始验当初指望说生涯死在西江月下之谶云臣等谨按萧洵故宫遗录其中多有与诸书不合者如文思紫檀二殿在大明殿东西此云在延春阁后玉德殿在清颢门外清颢为延春西庑之门此云在延春阁后之东仪天殿此作瀛洲殿广寒殿前大玉海此作金酒海仪天殿西渡飞桥为兴圣宫此作明仁宫明仁延春阁之西暖殿也嘉禧殿在光天殿西其东相对者有寿昌殿此云西前苑新殿之后而脱载寿昌延华阁在兴圣宫后此云在明仁后端本堂在兴圣殿西庑即旧奎章阁也此云在苑东大抵萧氏毁元宫室不过得诸一览之余万户千门纷错杂出讵能无少疏误今但仍其旧文而以诸书纪载不同者附识于兹以资互证至其中字句之讹则据王佐格古要论所载元故宫考参校同异为之厘订如右补吴节故宫遗录序故宫遗录者庐陵萧洵之所撰也革命之初任工部郎中奉命随大臣至北平毁元旧都因得遍阅经历凡门阙楼台殿宇之美丽深邃栏楹琐窗屏障金碧之流辉园苑奇花异卉峰石之罗列高下曲折以至广寒秘密之所莫不详具该载一何盛哉近古以来未之有也观此编者如身入千门万户登金马历玉阶高明华丽虽天上之清都海上之蓬瀛犹不足以喻其境也洵因宰湖之长兴将镂诸梓而不果遂传于是邦予因馆于吕山友人高叔正氏出以示予因假而录之以遗好奇之士云洪武丙子花朝日松陵生吴节伯度序朱昆田原按虎溪萧氏故宫遗录一卷绛云楼书目有之王氏格古要论补采入更名大都宫殿考且又删削十之二三非复萧氏之旧兹从余姚黄氏所购山阴祁氏藏本备录之并附吴伯度序于后虎溪因毁故宫特详其形制有心哉是人惜止载宫门以内而大都宫城之制未详遗迹遂不可考览古者未免有余憾也原宋讷壬子秋过元故宫诗离宫别馆树森森秋色荒寒上苑深北塞君臣方驻足中华将帅已离心兴隆有管鸾笙歇噼正无官玉斧沈落日凭高望燕蓟黄金台上棘如林技巧声淫误帝聪万几谁为代天工国中失鹿迷原草城上啼乌落井桐驼鼓声干鸾辂远马酮筵罢革囊空不知金宋为殷鉴漫说东皇历数终禁路随人不忍行临风立马倍伤情千年王室山河壮万里宫车社稷轻金鼎夔龙兴圣殿紫驼部落受降城凭谁为问天魔女唱得陈宫玉树声万国朝宗拜紫宸于今谁望属车尘名闻少室征奇士驿断高丽进美人朝会宝灯沉转漏授时玉历罢颁春街头野服儒冠老曾是花砖视草臣六宫春色一宵残多难何人策治安去国登瀛唐富贵降城执戟汉材官瑶宫有扇捐金雀紫塞无旗卷角端花柳亦知宫女散妆红颦翠簇金銮土木穷奢过楚台披香积翠满蓬莱宫鸦惊月鸡人去戎马腾云虎士来侍从严徐冠盖散燮调杨李栋樑摧燕歌赵舞终朝夕不觉嬉游是祸胎扶运匡时计已差青山重叠故京遮九华宫殿燕王府百辟门庭戍卒家文武衣冠更制度绮罗巷陌失繁华毡车尽载天魔去惟有莺衔上苑花黄叶西风海子桥桥头行客吊前朝凤凰城改佳游歇龙虎台荒王气消十六天魔金屋贮八千霜塞玉鞭遥不知亡国卢沟水依旧东风按海潮郁葱佳气散无踪宫外行人认九重一曲歌残羽衣舞五更妆罢景阳钟云间有阙摧双凤天外无车驾六龙欲访当时泛舟处满池风雨脱芙蓉五云双阙俯人间岁晏天王狩未还鹦鹉认人宫漏断水沉销篆御床闲朝仪无复风云会郊祀空遗日月颜莫向边陲动戎马汉兵已过铁门关滦京南下是中华夜出居庸去路赊何处又栖王谢燕故侯谁种召平瓜九重门辟人骑马万岁山空树集鸦独是天池秋水满西风吹入钓鱼槎仙裳宫袖拥龙舟一夕兵来罢盛游万户千门银烛冷六军百职布袍秋御桥路坏盘龙石金水河成饮马沟日暮胡笳和羌笛舞儿羞见锦缠头万年海岳作金汤一望凄然感恨长禾黍秋风周浴邑山河残照汉咸阳上林春去宫花落金水霜来御柳黄虎卫龙墀人不见戍兵骑马出萧墙汉皇爱舞起龙船锦缆香维御柳烟侍女争开妆镜匣后宫不理败弓弦青油幕乏登坛将金马门空待诏贤惟有广寒西畔柏不知争战翠参天清宁宫殿闭残花尘世回头换物华宝鼎百年归汉室锦帆千古似隋家后宫鸾镜投江渚北狩龙旗没塞沙想见扶苏城上月照人清泪落胡笳瑶台琼室倚清虚佳气潜消谏疏疏帅阃有兵空虎卫经筵无讲逐銮舆侯封一代皇朝爵帝纪千秋太史书斜日五云坊下路老儒骑马重踌躇黼座簪裳列俊髦禁围环佩立仙曹两京台阁公输巧四海泥涂赤子劳端本有书遗鹤禁宣文无客进龙韬拂郎天马空逾海不驾朝元玉辂高事事伤心乱若丝宫前重咏黍离诗百年礼乐承平主一旦干戈丧乱师凤诏用非麟阁老雉门降是羽林儿行人莫上城楼望惟有山河似旧时云霄宫阙锦山川不在穹庐毳幕前萤烛夜游隋苑囿羊车春醉晋婵娟翠华去国三千里玉玺传家四十年今日消沉何处问居庸关外草连天臣等谨按明初燕邸仍西宫之旧当即元之隆福兴圣诸宫遗址在太液池西其后改建都城则燕邸旧宫及太液池东之元旧内并为西苑地而宫城则徙而又东我朝定鼎凡前明弊政刬除务尽宫殿之制概从简朴间有兴葺或仅改易其名今谨就朱彝尊原书各条下略为标识其详已恭载国朝宫室卷内不复缀云原十二年十一月燕府营造讫工绘图以进其制社稷山川二坛在王城门之右王城四门东曰体仁西曰遵义南曰端礼北曰广智门楼廊庑二百七十二间中曰承运殿十一间后为圆殿次曰存心殿各九间承运殿之两庑为左右二殿自存心承运周围两庑至承运门为屋百三十八间殿之后为前中后三宫各九间宫门两厢等室九十九间王城之外周垣四门其南曰灵星余三门同王城门名周垣之内堂库等室一百三十八间凡为宫殿室屋八百一十一间原永乐十四年八月作西宫初上至北京仍御旧宫及是将撤而新之乃命作西宫为视朝之所中为奉天殿殿之侧为左右二殿奉天殿之南为奉天门左右为东西角门奉天门之南为午门午门之南为承天门奉天殿之北有后殿有凉殿暖殿及仁寿景福仁和万春永寿长春等宫十五年六月建郊庙十一月建干清宫臣等谨按明永乐四年诏以明年建北京宫殿十四年八月作北京西宫十一月诏群臣议建北京十八年诏改京师为南京北京为京师十一月以迁都北京诏天下是月北京郊庙宫殿成见明史本纪原永乐十五年鼎建北京宫殿有瑞霭浮空金水桥河冰凝结浮图诸象又庆云呈采团圞如日正当御座中且现五色天花于是大小臣工咸为歌颂有圣德瑞应诗二十卷原文皇将营北京宫殿时有神木出四川马湖山中命礼部尚书建安郑赐赍香帛往答神庥焉臣等谨按明永乐四年分遣大臣采木于四川江西湖广浙江山西所遣往四川之尚书宋礼言有数大木一夕自浮大谷达于江天子以为神名其山曰神木山遣官祠祭见明史本纪原初燕邸因元故宫即今之西苑开朝门于前元人重佛朝门外有大慈恩寺即今之射所东为灰厂中有夹道故皇墙西南一角独缺太宗登极后即故宫建奉天三殿以备巡幸受朝至十五年改建皇城于东去旧宫可一里许悉如金陵之制而宏敞过之原既迁大内东华门之外逼近民居喧嚣之声至彻禁至宣德七年始加恢扩移东华门于河之东迁民居于灰厂西之隙地原皇城外围墙三千二百二十五丈九尺四寸其门凡六曰大明门曰长安左门曰长安右门曰东安门曰西安门曰北安门俗唿曰厚载门仍元旧也墙外红铺七十二登闻鼓院在长安右门外紫禁城内墙南北各二百三十六丈二尺东西各三百二丈九尺五寸其门凡八曰承天门曰端门曰午门即俗所谓五凤楼也东曰左掖门西曰右掖门再东曰东华门再西曰西华门向北曰玄武门墙外红铺三十六臣等谨按明代宫室各门名虽仍沿元旧似俱移置东偏稍加恢扩其登闻鼓院今在西长安门外属通政司详官署门原正德辛巳上入继大统至京城外行殿杨廷和请上由东安门入居文华殿上笺劝进择日登极上从行殿受笺由大明门入日中登极原圣母将至礼部议由东安门入再议由大明左门入张璁曰虽天子必有母也焉可由旁门入乎圣母至由大明中门入原进大明门次为承天之门天街横亘承天门之前其左曰东长安门其右曰西长安门凡国家有大典则启大明门出不则常扃不开每日百官奏进俱从二长安门入守者常数十百人皆禁军也臣等谨按承天门又折而东曰长安左门折而西曰长安右门见明史舆服志原在京法司遇会官审录重囚俱于承天门东西分为四行列坐公侯驸马伯列于东班前行都督等官列于东班后行尚书都御史侍郎等官列于西班前行通政使大理寺佐贰官并六科掌科事给事中列于西班后行臣等谨按明之承天门顺治八年重建改为天安门今秋谳大典仍在天安门外西朝房即刑部三法司值班处也原隆庆戊辰五月考选庶吉士在金水桥南设几北向几上各帖姓名原隆庆五年二月浚金水河原大明门内曰承天之门其内之东一门内则太庙也西一门内则太社太稷也原成化元年三月命工部尚书白圭董造承天门原颁诏例置诏于椟系以绳自承天门缒下原太庙在阙之左永乐十八年建前正殿翼以两庑后寝殿九间间一室主皆南面几席诸器备嘉靖十一年中允廖道南请建九庙上从其议撤故庙祖宗各建专庙合为都宫因旧庙新之太祖居中文皇世庙在太庙东北居六庙上昭穆六庙列太庙左右庙各有殿殿后有寝藏主太庙寝后别有祧寝藏祧主太庙门殿皆南向群庙门东西向内寝殿皆南向十五年十二月九庙成二十年四月雷火八庙灾惟睿庙存因重建太庙复同堂异室之制二十四年七月新庙成正殿九间内贮诸帝后冕旒冠带柜而藏之祭则陈设东西侧间设亲王功臣位前为两庑东西二燎炉东燎列圣亲王祝帛西燎功臣帛南为戟门门之左为神库右为神厨又南为庙门门外东南为宰牲亭南为神宫监西为庙街门正殿后为寝殿九间奉安列圣神主皆南向又为祧庙五间藏祧主皆南向时享于四孟祫于岁除原太庙规制中室太祖高皇帝孝慈高皇后东第一室成祖文皇帝仁孝文皇后西第一室睿宗宪皇帝慈孝献皇后东第二室武宗毅皇帝孝靖毅皇后西第二室世宗肃皇帝孝洁肃皇后东第三室穆宗庄皇帝孝懿庄皇后西第三室神宗显皇帝孝端显皇后东第四室光宗贞皇帝孝元贞皇后西第四室熹宗悊皇帝其祧殿所藏德祖元皇帝后懿祖恒皇帝后熙祖裕皇帝后仁祖淳皇帝后仁宗昭皇帝诚孝昭皇后宣宗章皇帝孝恭章皇后英宗睿皇帝孝庄睿皇后宪宗纯皇帝孝贞纯皇后孝宗敬皇帝孝康敬皇后东庑侑享诸王十五人西庑侑享功臣十七人朱彝尊原按此乃崇祯时太庙规制盖终明之世庙祀皆一帝一后后惟元配原嘉靖四年四月光禄署丞何渊请于太庙内立世室以献皇帝与祖宗同享太庙礼部尚书席书等以为不可有旨集廷臣再议于是吏部尚书廖纪武定侯郭勋给事中杨言御史叶忠等咸谓皇上孝心无穷礼制有限臣等万死不敢以非礼误陛下上曰世室之建自古有之朕膺天命入绍大统皇考百世之室胡为不可遂命大学士费宏石缶太监张佐等即太庙左隙地立庙其前殿后寝一如太庙制定名世庙云已而席书上言择地以称庙所别者出入不与太庙同门位处不与太庙并列祭用次日使敬心不分于所尊庙欲稍远使乐声不闻于列祖尊尊亲亲可两全矣神路宜由阙左门出入何渊复奏当与庙街同门费宏贾咏石缶皆以为不可上不听命由庙街门五年九月世庙成上自观德殿奉献皇帝神主于世庙十一年三月中允廖道南请建九庙十四年正月谕大学士李时等曰世庙迫近河水今拟重建于太庙左方命于太庙东南隙地相度二月初建九庙十五年十一月九庙成十二月奉安太祖列帝后神主十七年六月扬州府通州同知致仕丰坊上疏请建明堂加尊皇考献皇帝庙号称宗以配上帝疏下礼部集议尚书严嵩言明堂圜丘皆以事天今大祀殿在圜丘之北正应古方位明堂秋享之礼即此可行不必更建至于侑享以父配之自汉唐宋诸君莫不皆然钱公辅司马光孙忭所论又主祖宗之有功者今以功德则宜配文皇以亲则宜配献皇帝若称宗之议则未有称宗而不祔太庙者恐皇考在天之灵亦所不安复命集议嵩乃言考秋享成物之旨严父配天之文皇考配享允合周道户部侍郎唐胄上疏力争上留中不发乃设为臣下奏对之辞作明堂或问以示辅臣特黜胄为民上又谕蒿曰国家之兴始于高皇帝而中定艰难则文皇宜同称祖号皇考献皇帝宜荐宗称帝嵩复上议太祖即位仁祖虽自布衣必享天下之祀皇考固独阙焉圣心必有所不安又言文皇帝再造鸿业概以宗称于义未尽尊称为祖圣见允宜嵩奏出群臣无复异议大学士夏言拟太宗为烈祖孝皇帝上定为成祖恭上庙号尊文皇帝为成祖皇考为睿宗献皇帝祔于太庙朱彝尊原按大礼之议张文忠倡之席文襄附和之其初合在廷之诤臣伏阙号哭不能回迨其后建世室配天祔庙两公非不力争亦不能夺何渊丰坊之邪说论世者咎终归于始倡和之人此谓逢君之恶其罪大君子于议礼之际尤不可不慎也原奉先殿在神霄之东殿九室如庙寝制国有太庙以象外朝有奉先殿以象内朝每室一帝一后如太庙寝殿其祔祧迭迁之礼亦如之凡祀方丘朝日夕月册封告祭及忌辰在焉余皆于太庙行之永乐三十五年始作臣等谨按明洪武间以太庙时享未足以展孝思复建奉先殿于宫门内之东成祖迁都北京建如制见明史礼乐志原奉先殿荐新品物正月韭菜生菜荠菜鸡子鸭子二月芥菜苔菜蒌蒿子鹅新冰三月茶笋鲤鱼鹌鹑四月彘猪雉鸡青梅王瓜杏子樱桃白酒五月小麦面沙糖红豆嫩鸡桃子大麦茄子李子来禽蒜苔煮酒六月冬瓜甜瓜西瓜莲蓬七月葡萄枣子鲜菱雪梨芡实八月茭白嫩姜鳜鱼鲜藕粳米粟米穄米芋苗九月鳊鱼小红豆沙糖栗子橙子石榴柿子生酒十月山药蜜活兔柑子橘子米糕豆腐蓼花米糖细糖银鱼子鲚鱼鱼冻十一月荞麦面红豆沙糖甘蔗獐子天鹅鹿雁十二月菠菜鲫鱼白鱼风鲫鱼原奉先殿供养初一日卷煎初二日髓饼初三日沙炉烧饼初四日蓼花初五日羊肉肥面角儿初六日糖沙馅馒头初七日巴茶初八日蜜酥饼初九日肉酥油初十日糖蒸饼十一日荡面烧饼十二日椒盐饼十三日羊肉小馒饺十四日细糖十五日玉茭白十六日千层蒸饼十七日酥皮角儿十八日糖枣糕十九日酪二十日麻腻面二十一日蜂糖糕二十二日芝麻烧饼二十三日卷饼二十四日熝羊蒸卷二十五日雪糕二十六日夹糖饼二十七日两熟鱼二十八日象眼糕二十九日酥油烧饼三十日糖酥饼补旧例北京奉先殿供荐二月子鹅江宁县办解三月鲜笋四月梅子皆南京园户办七月雪梨宣城县解八月茭白南京池户办九月香橙南京园户办十月柑子橘子吴县办十一月甘蔗钱塘仁和二县办解万历九年南京太常寺卿沈节甫以子鹅道远抵京已非子鹅雪梨采自秋前装运色味易变不如在京河间所产议子鹅别派大兴宛平二县雪梨派河间敕下礼部行太常光禄议覆未报二十四年九月南太常寺卿杨时乔请移文应天府取鹅梨价银至京买子鹅河间买梨进献臣等谨按明史礼乐志弘治十七年吏部尚书马文升言南京进鲜船本为奉先殿设挽夫至千人沿途悉索今扬徐旱愿减省以苏民困据此则前明奉先殿供荐亦未免过繁矣原嘉靖六年三月移建观德殿于奉先殿之左改称崇先殿奉安恭穆献皇帝神主臣等谨按嘉靖二年葺奉慈殿为观德殿五年以观德殿窄隘欲别建于奉先殿左尚书赵瓒谓不可不听乃建于奉先殿之东曰崇先殿见明史礼志原孝肃纪皇后甍礼不得祔庙乃于奉先殿右特建奉慈殿别祀之嘉靖十五年并祭于奉先殿罢奉慈享荐原景神殿在太庙东北奉藏列圣御容岁六月六日太常寺吉服诣殿晒晾臣等谨按嘉靖十三年命易承天家庙曰隆庆殿十五年以渠道迁世庙更号曰献皇帝庙遂改旧世庙曰景神殿寝殿曰永孝殿见明史礼志补嘉靖二十三年夏建造九庙大柱石磉取诸西山每石用骡二百头拽二十五日至城臣等谨按明世宗本纪嘉靖二十年四月辛酉九庙灾毁成祖仁宗主二十四年七月以庙建礼成百官表贺亦见明史礼志原崇祯十六年仲夏大雨沾衣如血雷霆通夕不止次日见太庙神主或横或倒诸铜器为雷火所击融而成灰六月二十三夜雷震奉先殿庙嵴鸱吻碎中有剑削拔去不知落在何所庙门玲珑雕刻处皆损坏有龙爪痕太监苏允宁换鸱吻比前减小上不悦降允宁级原崇祯十六年夏一夕大雨霹雳起奉天殿中诘朝视之殿门俱开门前白石为雷火所燔有蟠龙痕门上金铺龙爪印其上爪所着处金皆熔化中官马从龙云原社稷坛在阙之右与太庙对坛制二成四面石阶各三级上咸用五色土随方筑之坛西砌瘗位四面开棂星门西门外西南建神库库南为神厨北门外为拜殿外天门四座西门外为宰牲亭原洪武元年上亲祭大社大稷大社设正位在东配以后土西向大稷设正位在西配以后稷东向各用玉两邸币黑色牲用犊一羊一豕一笾豆各十原居中巍然而向明者午门也钟鼓在焉曰左掖门曰右掖门原午门之内曰皇极门左曰弘政门右曰宣治门旁曰归极门曰会极门皇极门内东曰文昭阁西曰武成阁上曰皇极殿中曰中极殿后曰建极殿所谓三大殿也中极渗金圆顶如穿堂之制建极殿后曰云台门东曰后左门西曰后右门亦名曰平台又东则景运门西则隆宗门中则干清门上则为干清宫崇祯八年八月初四日题敬天法祖牌悬于内东暖阁曰昭仁殿西暖阁曰弘德殿左曰日精门门之北西向曰端凝殿右曰月华门门之北东向曰懋勤殿左小门曰龙光右小门曰凤彩西御憩房万历中更寿安居干清宫后披檐东曰思政轩西曰养德斋中圆顶则交泰殿上则坤宁宫皇后所居坤宁东露顶曰贞德斋西露顶曰养正轩东披檐曰清暇居北围廊曰游艺斋左曰景和门右曰隆福门再北左曰端则门右曰基化门便接琼苑左右门矣此中一路之大略也干清宫门后过日精门之东曰崇仁门稍南则曰奉慈殿万历中改东裕库曰弘孝殿崇先殿改为神霄殿日精门往北曰顺德北门则东一长街也再北向西与龙光门斜对者曰咸和左门向南者曰景仁宫其东则东二长街也南首麟趾门北首千婴门麟趾门之东曰延禧宫曰怡神殿再东曰嘉德左门再东曰苍震门咸和左门之北向西与景和门相对者曰广和左门向南者曰承干宫东宫贵妃所居东二长街之东曰永和宫广和左门之北向西与端则门对者曰大成左门向南者曰钟粹宫皇太子所居前殿曰兴隆宫后殿曰圣哲殿其后小院曰龙德斋东二长街之东曰景阳宫千婴门之北并列者则干东之房五所宫正司六尚局皆在干清宫之东此东一路之大略也干清宫门后过月华门之西曰遵义门向南则养心殿西南则祥宁宫宫前向北者曰无梁殿嘉靖中炼丹药之所月华门之西南者曰隆道阁原名道心阁下曰仁德堂阁东曰忠义室曰仁荡门曰义平门西南则慈宁宫矣月华门往北曰顺德右门则西一长街也再北向东与凤彩门斜对者曰咸和右门南者曰毓德宫原名安乐宫后又改永寿宫则西二长街也北首曰百子门南首螽斯门西曰启祥宫宫内一石坊北曰圣本肇初南曰元德永衍盖兴献帝所生之地再西曰嘉德右门曰隆德殿祀三清神左有容轩右无逸斋配殿左曰春仁右曰秋义再西北曰英华殿有菩提树二株北则北角井再西则咸安宫咸和右门之北向东与兴福门相对者曰广和门南向者曰翊坤宫西宫贵妃所居西二长街之西曰长春宫广和右门与基化相对者曰大成右门向南者曰储秀宫西二长街之西曰咸福宫又后则干西之房五所此西路之大略也坤宁宫所谓中宫也宫后则为后苑钦安殿在焉曰天一之门万春亭千秋亭对育轩清望阁金香亭玉翠亭乐志斋曲流馆四神祠有假山曰堆绣山山上亭曰御景亭东西二池有亭东曰浮碧西曰澄瑞万历十一年毁观化殿垒此东南曰琼苑左门西南曰琼苑右门钦安殿后曰顺贞门即坤宁门也此外则玄武门矣皇极门之东曰会极门门东曰文华殿有精一堂恭默室九五斋殿之后曰玉食馆北曰省愆居殿之口曰崇本门殿之后曰刻漏房铜壶验时之所再后则徽音门曰麟趾门其内则慈庆殿又奉宸宫勖勤宫承华宫昭俭宫麟趾门之东曰关雎左门再西曰元辉殿再北朝南者曰宝善门迤东曰慈庆宫后门门之外曰奉先殿即内太庙也街东则隆祀门其内则外东裕库也又东北并列二门曰履顺蹈和则一号殿仁寿宫之门内有哕鸾宫喈凤宫宫妃养老之处自宝善门亦可通玄武门其中之门则莲花门也皇极门之西曰归极门门西曰武英殿殿西曰大庖曰尚膳监东北曰思善门曰仁智殿西南曰御酒房又北曰慈宁门嘉靖十五年以仁寿宫故址并撤大善殿建慈宁宫过慈宁宫皆内侍直房再北过长庚桥则玄武门矣臣等谨按前明宫室规制本朝多仍其旧有更易其名者如皇极门今改为太和门弘政门今改为昭德门宣治门今改为贞度门会极门今改为协和门归极门今改为熙和门广和左右门今改为广生左门广生右门文昭武成二阁今改为体仁阁弘义阁其宏孝神霄等殿今改建斋宫及毓庆宫详见国朝宫室原顺天主考例不赐宴独南畿二主考辞朝赐宴于阙东松林相传云遵洪武旧制补唐人入朝多侈言花柳之盛五言诗如王维云柳暗百花明春深五凤城杜甫云退朝花底散归院柳边迷又云冉冉柳枝碧娟娟花蕊红戴叔伦云月沉宫漏静雨湿禁花寒窦叔向云宫花一万树不敢举头看七言诗如武平一云黄莺未解林间啭红蕊先从殿里开贾至云千条弱柳垂青琐百啭流莺绕建章岑参云花迎剑佩星初落柳拂旌旗露未干杜甫云香飘合殿春风转花覆千官淑景移钱起云长乐钟声花外尽龙池柳色雨中深皇甫曾云晓色渐分双阙下漏声遥在百花中张籍云宝树楼前分绣幕彩花廊下映朱阑至宋犹然故宣和御制宫词云禁宫春色最妖妍桃李扶疏满眼前又云才过阁门分曲槛弄晴繁蕊丽如妆盖自金元以来始不复种花柳于阙下矣明于午门左右采松叶为棚使百官免立风露之下其制虽善要不若植花柳之为愈也臣等谨按午门外松棚本朝悉裁去补文皇帝御用枪有号带在午门之五凤楼王元美有诗纪之原程文德登五凤楼诗六月六日天晶明九重广内暴干旌金锁朱扉开凤阁禁偶随仙侣行复道岧峣且止俯视恍入青冥里金钟鼍鼓大十围震击元来闻百里紫电清霜森武库高幢大纛纷无数中有神祖手执戈摩挲黯黯生云雾赤缨玉勒间驼鞍岁久神物何媻跚传是文皇渡江日万斛载宝来长安祖宗英谟久不灭辉煌重器遗宫阙千秋万代付神孙张皇庙算恢光烈平生浪说骑凤游吾今真上凤凰楼直须彤管纪胜事天风吹骨寒于秋补华亭沈景阳善卜永乐中驿取至京太宗命于午门上布卦乃问英国公征南事景阳占曰此大胜之兆时正午当得捷音其时果有飞檄至报安南平上大悦赐钞币遣归故里原刑制有创之自明而为前代所未有者廷杖与东西两厂锦衣卫镇抚司狱是已是二者杀人至惨而不丽于法举朝野之命一听于武夫宦竖之手可叹也太祖常与侍臣论待大臣礼太史令刘基曰古者公卿有罪盘水加剑诣请室自裁未尝轻折辱之所以存大臣之体也时侍读学士詹同侍坐因取大戴礼及贾谊疏以进且曰古者刑不上大夫以厉廉耻也必如是君臣之恩礼始可两尽上深然之洪武六年工部尚书王肃坐法当笞太祖曰六卿贵重不宜以细故加辱命以俸赎罪后群臣皆误许赎俸始此然永嘉侯朱亮祖父子皆以鞭死工部尚书夏祥毙杖下故当时上书者犹以大臣有过恶当诛不宜加辱为言宣德三年怒御史严皑方鼎何杰等沉湎酒色久不朝参遂命枷项以徇自此言官有枷项者至正统六年大臣枷项者为行在户部尚书刘中敷侍郎吴玺陈祭酒李时勉是时王振乱政鞭挞公卿殿陛行杖习为故事成化十五年汪直诬陷侍郎马文升都御史牟俸等有诏切责给事中李俊等二十七人御史王濬等二十九人互相容隐不言各廷杖二十正德十四年以谏止南巡杖者舒芬黄巩下百三十人死者陆宸等十一人嘉靖三年群臣争大礼聚哭左顺门帝大怒杖五品以下丰熙等一百三十有四人死者王思等十七人于时裹疮吮血填满犴狴此其最酷者矣嘉靖中年用法益急虽大臣不免笞辱二十三年宣大总督尚书翟鹏蓟州巡抚都御史朱方以撤防太早二十九年总督宣大侍郎郭宗皋巡抚大同副都御史陈燿以寇入大同是年八月刑部侍郎彭黯左都御史屠侨大理寺卿沈良才以议兵部尚书丁汝夔狱迟缓三十一年戎政侍郎蒋应奎左通政唐国相以子弟寄名冒功皆逮杖之鹏死狱中方燿皆毙杖而黯侨良才等杖后即起治事公卿之辱前此所未有也故事凡杖者以绳缚两腕囚服逮赴午门外每入一门门扉随阖至杖所列校百人衣襞衣执木棍林立司礼监宣驾帖讫坐午门西墀下左锦衣卫使坐右其下绯而趋走者数十人须臾缚囚定左右厉声喝喝阁棍则一人持棍出阁于囚股上喝打则行杖杖之三则喝令着实打或伺上意不测曰用心打则囚无生理矣五杖而易一人喝如前每喝环列者群和之喊声动地闻者股栗凡杖以布承囚四人舁之杖毕举布掷诸地几绝者十恒八九刑部尚书林俊遗表谏世宗略曰臣闻古者挞人于朝与众辱之而已非欲坏烂其体肤而致之死也亦非所以待士大夫也成化间臣犹见庭挞三五臣容厚绵底衣以重毡叠巴犹卧褥数月瘀血始消正德时逆瑾用事始令去衣受杖重伤国体致酿末年谏止南巡忠直毙命之惨幸遇新诏收恤士气始回不意诸臣以议体触忤复见此事似非圣世所宜然自此或用微文意揣指谪被逮至因元旦朝贺怒六科给事中张思静等各朝服受杖出四十余年间朝士之毕命阙下者益多于前世矣万历六年以争首辅张居正夺情杖编修赵用贤等五人天下冤之后帝益厌言者疏多留中廷杖寝不用至天启四年司礼监太监王体干奉敕大审复开其端重笞戚臣李承恩以悦魏忠贤因毙主事万燝御史吴裕中于杖下始燝等之被杖也台省争诣阁救止之不得大学士叶向高因疏言以数十年不行之敝政而三见于旬日之间比者万燝已亡林汝翥注文言亦将就毙廷杖之事万万不可再行后以当问者悉付之镇抚司士类受祸其惨更有不忍言者矣补午门廷杖司礼监锦衣卫使分坐左右列校行杖之重轻匪独察二人之语言辨其颜色也黠者每视其足足如箕张则囚可生靴尖一敛则囚无生理矣闻诸恶少年习行杖时先缚草为二人一置砖于中一纸裹其外俱以衣覆之杖置砖者视之若轻徐解而观则砖都裂杖纸裹者视之极重而纸无伤能如是则入选以朝臣之死生恣阉竖武夫之喜怒真可叹息痛恨也原海宁查京尹秉彝为诸生时梦受杖身在暗室中仰见一额悬天上春回四字后任户科给事中上疏论严嵩父子诏廷杖六十谪定边县典史恍忆前梦因作诗云九重天上春回日二十年前梦里身原隆庆元年吏部尚书杨博等上言先朝诸臣以建言廷杖死者若太仆卿杨最编修王思给事中薛宗铠何光裕裴绍张原御史浦鋐曾翀叶经主事周天佐伍瑜臧应奎殷承叙凡十三人应复职赠荫上从之原隆庆二年给事中石星条奏六事上怒其讪上无礼廷杖之上御五凤楼潜察杖者中官戒阍吏毋纳给事从人部郎穆文熙恐以杖毙先以义白缇帅身自掖蔽中官共詈之文熙且詈且掖以出得不死原海盐郑少卿履淳为尚宝司丞隆庆三年疏言今之最急莫如用贤陛下恭默三祀宁曾召问一大臣面质一讲官赏纳一谏士乎得旨杖一百血渍于裤今其子孙尚置于笥中补杨公继盛狱具诏杖一百或以蚺蛇胆遗之谓服之可以御杖继盛曰椒山自有胆何必蚺蛇哉补吉水邹忠介公元标万历初以建言予杖天启初起为总宪年老矣入朝而踬德陵色不怡先太傅文恪公进曰元标在先朝直言受杖至今筋骨犹负痛也上为之改容臣等谨按明史廷杖惟以一时之忤付诸阉竖俾得假威肆毒自王振刘瑾用事后中更数大狱所设东西厂镇抚司锦衣卫罗织惨酷为尤甚朱彝尊原书备录其事以见明之刑政失当阍寺擅权其底于灭亡宜也原献俘之礼先一日设御座于午门楼前楹正中是日早分遣勋臣告于南郊太庙教坊司陈设大乐于御路南东西北向文武各官朝服刑部堂上官及献俘官吉服于御道外东西侍立上常服御皇极门钟声止鸿胪卿请上乘舆乐作内榼戎装拥卫前后排列五凤楼东西两黄盖扈御簥登午门楼正中黄幄升座乐止鸣鞭鸿胪寺卿招唿报捷献俘官宣奏毕锦衣卫堂上官招唿拿俘来将尉引俘至刑部请付所司行刑押俘出群臣称贺礼毕驾兴原上御午楼献俘奏事毕上曰拿去廷臣尚未闻声左右勋戚接者二递为四乃有声又为八为十六渐震为三十二最下则大汉将军三百六十人齐声如轰雷矣原崇祯元年五凤楼前获一黄袱内袭小函一卷题云天启七崇祯十七还有福王一内侍晨检得奏御前思陵传巡视皇城各官究所从来袁槐眉给谏奏曰此事不经何由得至大内且臣等巡视俱各未见而内臣特奏之安知非奸人所为如一追究将来必有造言簧惑圣听者矣上可其奏立命火之原午门内居中向南者曰皇极门即奉天门也左曰弘政门即东角门也考选鸿胪则在此焉右曰宣治门即西角门也西向曰归极门即右顺门也东向曰会极门即左顺门也原奉天门常朝御座后内官持一小扇金黄绢包裹之闻之故老云非扇也其名卓影辟邪永乐间外国所进补奉天门御朝上坐定内使捧香炉上刻山河之形置榻前奏云安定了原常朝旧制每日御皇极门决事御座谓之金台既升座锦衣力士张五伞盖四围扇自东西陛升立座后左右两内使一执盖升立座上一执武备杂二扇立座后正中武备之制一柄三刃而圈以铁线裹以黄罗袱如扇状用则线圈自落而三刃出焉防不虞也原历日之颁太祖定于九月之朔其后改于十一月之朔分赐百官颁行天下继又改十月朔是日御殿比于大朝会一切士民拜于廷者例俱得赐原倪元璐皇极门颁历诗凤阙开彤旭猊炉散紫烟六阶齐度纬七政转玑璇甲历龙躔改寅宾象魏悬明时功在革资始义承干黑帝威初试青皇位早传周官新月令甘氏旧星篇人继羲和后书成蓂荚前庚先三日戒贞下一元旋图箓符垂赤干支德应元兴王惟省岁太史又编年赐出黄星曜披看绿字鲜因知天历数如日起虞渊原皇极门外两庑四十八间除旷八间实四十间东二十间为实录玉牒起居诸馆及东阁会坐公揖在焉西二十间上十间为诸王馆下十间则会典诸馆也定王书堂在西第六间为读书处第五间悬先师孔子画像四配侍侧盖摹吴道子笔也及永王出阁因移定王第四间而永王在第六间原洪熙元年六月上听政于西角门原故事文武群臣朝亲王于奉天门东廊今之皇极门东也原皇极门内居中向南者曰皇极殿即奉天殿也左向西者曰文昭阁即文楼也右向东者曰武成阁即武楼也殿之两旁东曰中左门西曰中右门原奉天殿永乐十五年十一月建臣等谨按明史永乐四年诏以明年建北京宫殿八年七月至北京御奉天殿受朝贺十二年八月至北京御奉天殿受朝贺则十五年之前已两御北京之奉天殿矣盖明祖定大朝会正殿曰奉天永乐时建都遂仍其名至是撤而新之殿制皆自是年更定云原北京奉天殿两壁斗栱间绘真武神像补永乐十八年三殿工毕上召漏刻博士胡卜之布算讫奏曰明年某月某日午时当毁上大怒囚之至期狱卒报午过无火胡服毒死则午正三刻也殿果焚上甚惜之原永乐十九年四月庚子奉天华盖谨身三殿灾原正统五年三月建奉天华盖谨身三殿干清坤宁二宫初太宗皇帝营建宫阙尚多未备三殿成而复灾以奉天门为正朝至是修造之发现役工匠操练官军七万人兴工六年九月三殿两宫成十月赐太监阮安僧保金银丝钞都督同知沈清封修武伯工部尚书吴中加少师太仆少卿冯春杨青俱升工部左侍郎臣等谨按洪熙元年正月御奉天门受朝见明史本纪原嘉靖三十六年四月丙申雷雨大作戌刻火光骤起由奉天殿延烧华盖谨身二殿文武楼奉天左顺右顺及午门外左右廊尽毁原嘉靖三十六年四月十三日奉天等殿门灾是日雷雨大作火光骤起由正殿延烧至午门楼廊俱烬原四月二十七日奉御札先作朝门午楼八月二十七日兴工戊午八月三日大朝等门成奏告太庙原三十七年重建奉天门成更名曰大朝门臣等谨按嘉靖三十六年帝以殿名奉天非题扁所宜用宜更定以答天庥明年重建奉天门更名曰大朝门见明史舆服志补嘉靖丁巳四月三殿二楼十五门俱灾文武大臣会议修建海盐郑公晓时协理戎政率营军三万人打扫火焦郑公曰黄司礼砖瓦木石不必尽数发出如石全者半者一尺以上者各另团围就便堆积白玉石烧成石灰者亦另堆积砖瓦皆然不数日工部欲改修端门外廊房为六科并各朝房午门以里欲修补烧柱墙缺又于谨身殿后干清宫前隆宗景运二门中砌高墙一道拦断内外内监工部议从外运砖运灰运黄土调灰一时起小车五千辆民间骚动公告黄司礼曰午门外堆积旧砖石并石灰无数可尽与工部修端门外廊房其在午门以内者可与内监修理柱空并砌干清宫前墙黄甚喜公又曰修砌必用黄土今工部起车五千辆一时不得集况长安两门承天端门午门止可容军夫出入再加车辆阻塞难行见今大工动作两阙门外多空地可挖黄土用却命军搬焦土填上用黄土盖三尺岂不两便黄曰善公曰午门以里台基坏石移出长安两门甚远今厚载门修砌剥岸若命军搬出右顺门由启明门前下北甚近就以此石作剥岸填堵不须减工部估料但省军士劳力亦可黄又曰善公曰旧例火焦本军搬送琉璃黑窑二厂往回四十里今焦木皆长大不惟皇城诸门难出外面房稠路狭难行难转况今灾变各门内臣小房非毁即拆坏必须修盖方可容身莫若将焦木移出左右顺门外东西宝善思善二门前后并启明长庚两长街听各内臣噼取焦皮作炭木心可用者顺便取去各修私房以皇城内物修皇城内房不出皇城四门亦省财力黄又曰善原己未十月十日三殿兴工庚申四月二日上梁原四十一年九月三殿成改奉天殿曰皇极华盖殿为中极谨身殿为建极文楼曰文昭阁武楼曰武成阁左顺门曰会极右顺门曰归极奉天门曰皇极东角门曰弘政西角门曰宣治诏曰人君建中建极乃叙畴钖福之基臣民会极实钦若从乂之道特崇表正用迪训行臣等谨按明之华盖殿即中极今建为中和殿谨身殿即建极殿今建为保和殿原三殿规制自宣德间再建后诸将作皆莫省其旧而匠官徐杲能以意料量比落成竟不失尺寸原万历二十五年六月戊寅归极门火延烧皇极等殿文昭武成二阁回廊皆烬原天启五年八月戊戌皇极殿竖金柱九月甲寅门工成七年二月己亥迎建极殿金梁乙巳建极殿升梁五月辛未命工部尚书薛凤翔迎中极殿金梁分遣尚书杨梦衮于神木厂孙杰于广渠门崔呈秀于正阳门王之臣于大明门郭允厚于午门周应秋于皇极门行祭告礼己卯中极殿升梁八月乙未中极殿建极殿插剑悬牌三殿开工自天启五年二月二十三日起至七年八月初二日报竣原沈德符天启宫词万方辐辏助雕甍观阙峨峨壮帝京赵鬼不须重诵赋柏梁未烬建章营原京城皇极门且成而金柱明梁非围尺极大者不中时川贵采办在在告困适通惠河道工部郎陆澹园以天津至海两岸平沙葭苇之地有历朝大楠木漂没者悉为搜发至一千有奇其中梁柱围尺者一百五十有七约省金钱二百余万增万历四十三年八月庚戌重建三殿原皇极殿九间中为宝座座旁列镇器座前为帘帘以铜为丝黄绳系之帘下为毡毡尽处设乐殿两壁列大龙橱八相传中贮三代鼎彝橱上皆大理石屏每遇正旦冬至圣寿则御焉先一日尚宝司设宝案于座之东鸿胪寺设表案于殿东中门外主客司设外藩贡方物案于丹陛左右钦天监设定时鼓于文楼上教坊司设中和韶乐于殿内东西设大乐于皇极门内东西俱北向至期锦衣卫陈卤簿仪仗于丹陛丹墀东西设羽扇于殿内东西陈车辂步辇于皇极门丹墀中道北向金吾等卫列甲士军仗于皇极门外午门外丹墀东西旗手卫设金鼓于午门皇极门外御马监设仗马锦衣卫设驯象于文武楼南东西相向钦天监设报时位于丹陛之东鼓初严百官朝服班午门外鼓次严百官次第由左右掖门入诣丹墀序立鸣鞭卷帘鼓三严导驾官前导尚宝司捧宝前行乐作奏飞龙引之曲上衮冕升座外赞排班班齐鞠躬大乐作奏风云会之曲再奏庆皇都之乐三奏喜升平之乐赞搢笏鞠躬舞蹈赞跪唱山唿赞出笏俯伏四拜兴礼毕鸣鞭奏贺圣明之乐驾兴尚宝司捧宝导驾官前导至中和殿驾还宫原太祖初定大朝会正殿曰奉天殿门名亦如之其后文皇营北京遂仍其名毁于火世宗更其名曰皇极而华盖殿则曰中极谨身殿曰建极盖取洪范之义议者以为洪范更有六极字样相同意义不美然上方亲定礼乐薄视百王少忤即获罪无救正者至隆庆初元御史张请改仍太祖旧号时高仪为大宗伯以为皇考所定且遗诏中多所厘正独不及殿名乞存之以表三年无改之义遂不果易按太祖奉天二字实不可易祖训中云皇帝所执大圭上镂奉天法祖四字遇亲王尊行者必手秉此圭始受其拜以至臣下诰敕命中必首云奉天承运皇帝太宗继之一切封拜功臣必曰奉天靖难其次曰奉天翊卫奉天翊运至列圣所封者无论为功勋为恩泽为文武亦必以奉天为号至今不改若皇极建极本属一义而中极尤为无出考完颜氏上京宫殿其正寝名干元殿盖袭唐代旧号至天眷元年改名皇极殿则先有称之者矣原刘效祖诗元会初分庭燎光君王亲御紫霞觞不知五夜春多少白日犹闻蜡炬香原中左门之左小厢房有扁曰德政殿崇祯十五年五月召诸臣入对及午赐宫饼各十五枚原崇祯十五年八月上御朝毕登文昭阁阁在皇极殿东上步下阁御德政殿召五阁臣言文昭阁两旁可建直房朕不时召对及讲读有疑问先生往来亦便翌日遂于阁左右各设直房原皇极殿之北有渗金圆顶者曰中极殿即华盖殿也再北曰建极殿即谨身殿也俱嘉靖四十一年重建工完改名者也殿居中向后高踞三缠白玉石栏干之上者云台门也两旁向后者东曰后左门西曰后右门即云台左右门亦名曰平台也凡朝对阁臣等官或于平台即后左门也臣等谨按明弘治十三年五月召大学士刘健李东阳谢迁于平台议京营将领见孝宗本纪原四川石砫女帅秦良玉帅师勤王召见赐彩币羊酒上制诗旌之曰蜀锦征袍手制成桃花马上请长缨世间不少奇男子谁肯沙场万里行臣等谨按崇祯四年永平四城失守良玉奉诏勤王帝召见平台赋四诗旌其功见明史本传原崇祯十二年九月命大学士杨嗣昌以原官兼兵部尚书督师讨流寇赐尚方剑宴于平台后殿上手觞嗣昌三爵赐以诗原赐杨嗣昌诗云盐梅今暂作干城上将威严细柳营一扫寇氛从此靖还期教养遂民生书用黄色金龙蜡笺厚如指甲长四尺余阔一尺六七寸字大二寸余后一行署云赐督师辅臣嗣昌又一行署云崇祯十二年九月前钤御笔之章引首一宝上方中书一押大体似明德二字合成者钤一表正万邦之宝补崇祯丙子八月十六日上御平台召诸臣入对入班天气晴明全无雨状俄而黄沙蔽天风霆交发怒吼不绝滂沱大雨杂以迷雾原中极殿旧名华盖前即皇极后为建极崇祯辛巳四月召对至弘政门则上已御殿即鱼贯入中左门循殿左垣高下可四十级到中极殿殿左右辟四大门上宝座周围刻金龙形金色璀璨御榻以黄绫衣之入分东西班行礼召对毕上命赐宴坐内榼布席与宴者十三人各一席酌用金莲花杯杯高大如瓶圆可四寸下有三小蒂承之旁有荷柄席各三十余器席前各二花瓶中插莲花光禄署官八人行酒祖制宴群臣多在午门外及文华门外惟郊祀庆成宴三品及学士在皇极殿内而中极自国初赐宴亲王外未有也至正统后坐礼久废今始行之原后左门又北东则景运门也西则隆宗门也又西向南者则仁德门也隆宗门之南东向房一连名协恭堂司礼监太监看文书之所也干清门外左右金狮各一入门丹陛直至干清宫大殿左曰日精门右曰月华门左小门曰龙光右小门曰凤彩神宗御居西暖阁光庙御居东暖阁先帝御居西暖阁今上御居东暖阁宫之左端凝殿尚冠等近侍所司衮冕玉带类贮此右懋勤殿先帝创造地炕恒临御之原正德九年正月干清宫火上自即位以来每岁张灯为乐库贮黄白蜡不足复令所司买补之及是宁王宸濠别为奇巧以献遂令所遣人入宫悬挂皆附着柱壁上复于宫庭中依檐设毡氁而贮火药于中偶勿戒遂延烧宫殿俱尽上犹往豹房省视回顾光焰烛天戏谓左右曰是好一棚大烟火也原正德十六年十一月干清宫成世宗自文华殿入居之四川道监察御史郑本公以上入居新宫上疏曰干清之为宫八年营构一旦落成陛下践祚之初适与期会居安之日正思危之时也上嘉纳之原万历二十四年丙申三月干清坤宁灾二十五年二月重建补干清坤宁两宫再建万历二十四年七月初十日开工至二十六年七月十五日告成两宫之外交泰殿暖殿披房斜廊干清日精月华景和隆福等门及围廊房一百一十间并带造神霄殿东裕库芳玉轩通共用银七十二万补干清坤宁二宫告成需石陈设滇中以奇石四十椟分制佳名以进曰春云出谷曰泰山乔岳曰神龙云雨曰天地交泰各大五尺一寸曰玉韫山光大五尺曰河洛献瑞曰元嶂云收曰江汉朝宗曰奇峰叠出曰海山朝旭各大四尺一寸曰锦云碧汉曰虹临华渚曰雪溪春水曰群峰献秀曰麟趾呈祥曰龙翔凤舞各大四尺曰一碧万顷曰雪岩春霁曰云霞出海各大三尺曰万山春晓曰春山烟雨曰百川霖雨各大三尺五寸曰溪山烟霭大三尺一寸曰寿山福海曰云汉丽天各大三尺六寸曰湖光山色曰函关紫气曰春山烟雨曰卿云绚采曰云霞出海各大三尺五分曰龙飞碧汉大四尺八寸山水人物屏石八块曰山川出云大三尺九寸五分曰烟波春晓大三尺四寸曰白雪春融大三尺三寸曰云龙出海曰槎泛斗牛各大尺五寸曰春云出谷曰海宴河清曰振衣千仞各大二尺九寸时岁己亥三月也原嘉靖十四年秋干清宫左右小殿成上命礼部尚书夏言拟额殿东贮冕弁西藏书史言拟左曰端凝右曰懋勤上悦曰卿所拟取端冕凝旒懋学勤政义甚善遣中使赐言金币臣等谨按春明梦余录日精门北曰端凝月华门北曰懋勤今制端凝殿懋勤殿日精门月华门俱仍旧名原干清宫丹陛下有老虎洞洞背为御街洞中甃石成壁可通往来帝尝于月夕率内侍赌迷藏潜匿其内臣等谨按宫前丹陛下洞道盖侍从之人借以左右往来者而明之末叶乃用为嬉娱之地其兴居无节政令不修甚矣国祚岂能久乎原陈悰诗石梁深处夜迷藏雾露溟蒙护月光捉得御衣旋放手名花飞出袖中香补杨大洪首倡移宫李选侍出居一号殿臣等谨按明史杨涟传载李选侍居干清宫涟力请移宫遂移居仁寿殿据此则一号殿即仁寿殿之别名也原崇祯元年书敬天法祖扁额命司礼监掌印太监高时明悬干清宫大殿两楹书人心惟危道心惟微惟精惟一允执厥中十六字原西暖殿万历七年五月添额名肃雝殿至十一年四月更弘德殿东暖殿万历十一年闰二月添额弘德殿本年四月更昭仁殿臣等谨按元大内东西暖阁为慈福明仁二殿明初东为弘德西为肃雝至万历十一年更名东暖阁曰昭仁西暖阁曰弘德见明史舆服志本朝因之原万历七年四月辅臣张居正进肃雝殿箴上览而纳之命书于御屏十一年四月大学士张四维等进昭仁殿弘德殿箴原干清宫后披檐东思政轩西养德斋崇祯五年四月安扁中圆殿更交泰殿嘉靖十四年七月添额补王钖爵思政轩箴惟皇睿圣光嗣丕基弗宁燕处有俨若思厥思伊何万几一日千里应违谋之几席惟皇立政钦若昊天曰雨曰旸思其或愆惟皇立政宪于烈祖是训是行思绳厥武四海惸婺政是用康一夫不获我视如伤殊方皮卉政是用辑一夫不戒作我蟊贼万方玉食思及锄犁衮服在御思及杼机筐篚之恩用思有式费出无经乃政之慝任思勿贰或蔽其聪去思勿疑或挠其公言逆于耳思或为利言逊于心思或为戾朝以出政则思其终纷更之戒画一之从夕以修令则思其始毋询窾辞毋眩多指是之为思规万世安天命不易为君实难人亦有言日中则昃无疆维休无疆维恤思之思之鬼神通之户牖有箴蒙史诵之原干清宫之北曰交泰殿则皇后所居也有中门向后恒闭而不开原暖阁在干清宫之后凡九间中一间置床三张于房下即以天桥上左一间之下置床三张于上又以天桥下左二间之下间置床三张于下又以天桥上左三间之上间又置床三张于上又以天桥下左四间之下间置床三张于下右四间亦如之天桥即人家楼梯也凡九间有上有下上下共置床二十七张天子随时居寝制度殊异原坤宁宫嘉靖十四年七月添额东露顶安德斋崇祯六年四月更贞德斋西露顶养正轩崇祯七年八月安扁东披檐清暇居北围廊游艺斋俱崇祯五年十月安扁增坤宁宫东披檐清暇居崇祯五年十月二十三日安扁北围廊游艺斋同日安扁补思陵在游艺堂一日忽命中官问词臣曰今市肆交易止言买东西而不及南北何也词臣猝无以对辅臣周延儒曰南方火北方水昏暮叩人之门户求水火无弗与者此不待交易故惟言买东西中官以其言入奏上善之原广运门更坤宁门嘉靖十四年七月添额原坤宁宫左曰永祥门右曰增瑞门俱万历二十五年二月添额臣等谨按今制永祥门增瑞门俱仍旧名原宫人有罪罚提铃每夜自干清门至日精门月华门仍还干清宫前方止高唱天下太平声缓而长与铃声相应原禁中岁除各宫门改易春联及安放绢画钟馗神像像以三尺长素木小屏装之缀铜环悬挂最为精雅原旧例宫中岁首不贴门神殿门外列彩装二状如傀儡以木为之长与人等每岁除则饰以冠笏与人无异崇祯末彩装入夜辄走久之日未落即走内官不敢独行见其来辄引避一老中贵言之原过日精门之东曰崇仁门稍南曰内东裕库曰弘孝殿曰神霄殿日精门往北曰顺德左门原隆庆元年三月更名景云殿曰弘孝殿原弘孝神霄二殿奉安孝烈皇后孝恪皇太后万历三年徙神位于肃皇帝室罢弘孝神霄之祀臣等谨按明世宗孝烈后隆庆时祀弘孝殿穆宗母孝恪皇太后隆庆初祀神霄殿万历三年俱迁祔奉先殿二殿遂罢见明史礼志原苍震门恒闭遇扫雪则开原大内每雪后即于京营内拨三千名入内廷扫雪轮番出入每岁俱然亦有游闲年少代充其役以观禁掖宫殿者又南京旧制有拣花舍人额设五百名盖当年供宗庙荐新及玉食糖餭之用今废久矣五百拣花三千扫雪亦两都佳话也原宫正司六尚局曰尚衣曰尚食曰尚功曰尚服曰尚寝曰尚宫皆在干清宫之东原景仁宫初名长宁宫有惟和从善二亭延祺宫初名长寿宫有集瑞亭永宁宫崇祯五年八月更承干宫东配殿曰贞顺斋西配殿曰明德堂俱崇祯七年八月安扁原田贵妃居承干宫原永和宫初名永安宫咸阳宫更钟粹宫隆庆五年十一月更前殿为兴龙殿后殿为圣哲殿后有小院名龙德斋景阳宫名长阳宫嘉靖十四年五月更名原千婴门之北并列者则干东之房五所原过月华门之西曰遵义门向南者养心殿也向北则司礼监掌印秉笔之直房祖制宫中膳房原在隆道阁后魏忠贤移于怡神殿而以其房为直房养心殿之西南曰祥宁宫宫前向北者曰无梁殿世庙炼丹药之所也月华门西南岿然者隆道阁也原嘉靖四十一年九月改干清宫右小阁名曰道心旁左门曰仁荡右门曰义平原隆庆四年二月命工部于道心阁精一堂临保室旧址重建阁曰隆道堂曰仁德室曰忠义原长乐宫更名毓德宫万历四十四年十一月又更名永寿宫未央宫更名启祥宫臣等谨按万历十八年正月召见大学士申时行等于毓德宫见明史本纪补嘉靖十四年五月建启祥宫侍讲学士廖道南作颂以献上优诏答之宫为献皇帝诞降之地原启祥宫神庙自两宫灾后遂居于此臣等谨按万历三十年召大学士沈一贯于启祥宫命罢矿税见明史本纪原嘉德右门南向为隆德殿供三清玄武诸神神庙时灾天启七年重修原隆德殿即元极宝殿隆庆元年更名崇祯六年更中正殿左有容轩右无逸斋俱扁左配殿曰春仁右配殿曰秋义臣等谨按嘉靖十七年大享上帝于元极宝殿奉睿宗配十八年二月祈谷于元极宝殿见明史本纪原崇祯六年干清宫隆德殿所供神佛像尽移于朝天宫大隆善寺臣等谨按明隆德殿旧制今改建中正殿雨花阁原隆德殿西北曰英华殿以供西番佛像有菩提树二株原英华殿前菩提树两株六月开黄花秋深子落子不从花结与花并发而附于叶之背莹润圆整可作佛珠此树为李太后所植太后上宾神庙上尊号曰九莲菩萨祀慈容于树北之别殿补大内西北隅英华殿前有菩提二树慈圣皇祖母手植也高二尺枝干婆娑下垂着地盛夏开花作黄金色子不于花蒂生而缀于叶背秋深叶下飘扬永巷却叶受子而念珠出焉其颗较南产差小而色黄且间分瓣之线界作白丝名曰多宝珠臣等谨按今寿安宫之北为英华殿亦供奉佛像之所庭中菩提树御制诗恭载国朝宫室卷内原英华殿先名隆禧殿隆庆元年更名崇祯五年撤额原英华殿元旦供年饭素浇头立春供素卷饼春茧卧馒饣殳元夕供果馅茧儿四月八日供大不落夹二百对小不落夹三百对五月五日供粽子四百枚冬至日供素馄饨腊八日供粥料原嘉靖十四年五月更万安宫曰翌坤宫长春宫曰永宁宫寿昌宫曰储秀宫寿安宫曰咸福宫咸熙宫曰咸安宫万历四十三年六月复更永宁宫曰长春宫臣等谨按明咸安宫旧址今在寿康宫后干隆辛未恭建寿安宫详见国朝宫室原袁贵妃居翊坤宫原百子门之北并列者则干西之房五所原出会极门之下曰佑国殿供玄武像其东则内承运库再东曰香库稍北有石碑曰古今通集库以贮古今君臣画像符券典籍岁六月六日曝之臣等谨按佑国殿已废其承运各库在今内阁之东古今通集库似即今银库地石碑不可考古今帝王画像今藏在南薰殿详见国朝宫室原会极门东向南者文华殿也有扁曰学二帝三王治天下大经大法者神庙御笔也绳愆纠谬者小臣杜诗笔也有精一堂恭默室九五斋殿之后曰玉食馆西北曰省愆居其底用木为通透之基高三尺余下不令墙壁至地四围亦不与别处接凡遇灾眚驾居此以示修省殿之西曰崇本门殿之后曰刻漏房铜壶滴漏在此凡八刻水则交一时直殿监宿抱时辰牌赴干清门里换之牌长尺余石青地金字书曰某时途遇者必侧立让行坐者必起立亦敬天时之义也原蔡羽诗千门花柳转枫宸百和香中过辇尘银箭忽从天上落六宫仙子听时辰原正统三年五月书天下文武方面官姓名于文华殿上谕行在吏部兵部臣曰庶官贤不肖难知使淑慝混淆莫辨将孰与为善尔等朝夕在左右朕熟知之在外者或知有未尽先朝尝命书其姓名于武英殿南廊或于奉天门西序以备观览尔等其书中都留守司各都司布政司按察司姓名揭于文华殿候儒臣进讲之暇因以考其人之贤否而加黜陟焉臣等谨按明仁宗即位揭天下三司官姓名于奉天门西序孝宗弘治元年疏文武大臣中外四品以上官姓名揭文华殿壁见明史本纪补文华殿在奉天门之东比诸殿制稍减而特精雅用绿色琉璃瓦左右为两春坊上之便殿所常御者也今用为经筵之所中设御座龙屏南向又设御案于御座之东稍南设讲案于御案之南稍东入殿中门当槛下白石一方纯洁可丈许抬讲案官置案当其北二三尺地始称讲官拜起也殿中金鹤一双东西相向立盘中下有趺架饰以金朱以口衔香香黑色如细烛状外国所贡也其下则以三山小铜屏风障金铜炭炉两展书官各立其下展书官悉从内阁题定兼用坊院每讲四子书展书官从东班出讲经史展书官从西班出进诣御案前跪出沤手香展讲章二太监接手摊满以金尺镇定然后起至此则天颜真咫尺矣凡进讲衣冠带履俱薰香退即以别箧贮之示不敢亵也光禄寺设宴于左顺门之北盖奉天门之东庑也依品级序坐作一行俱面西珍羞良酝二署司赐宴惟经筵最精腆例带从官堂吏及家僮辈携囊榼得以收馂余宴毕出至左顺门之南分班北向叩头谢恩而退原天顺八年始开经筵岁以二八月中旬始四十月下旬止先期于文华殿设金鹤香炉于宝座之南左右各一香炉之东南设御案讲案各一案上置进讲书镇以金尺至期知经筵官勋臣阁学讲官暨九卿鸿胪锦衣指挥使及四品以上写讲章官俱绣金绯袍展书翰林官与侍仪御史给事中俱青绣服大汉将军二十人导驾至左顺门易冠带仍执金瓜侯伯则易金绣蟒衣缀立文华门外宣入将军负东西墙立诸臣行礼毕升陛由殿东西门入序班举御案进上前随举讲案讲官出班立展书官二员出班对立讲官行礼兴东展书官膝行诣御案展四子书讲义讲官进展毕退西展书官展经义仪亦如之讲毕上谕官人吃酒饭各官承旨出拜丹陛下乃诣左顺门宴以官序惟学士序鸿胪及四品以上写讲章之官之右日讲官凡四员日轮二员进讲讲毕宴于文华门外西庑禁中谓之小经筵亦谓之小讲补旧规经筵春讲以二月十二日起五月初二日止秋讲以八月十二日起十月初二日止补经筵初开讲读侍从官皆有白金文绮之赐史成进御亦进秩加赏书成以事故去则不沾恩数如先去不效劳勚偶值书成则得沾恩数故有经筵头修书尾之谚原经筵始开相传每讲毕命中官布金钱于地令讲官拾之以为恩典原经筵进讲在文华前殿日讲在殿后穿廊正字在后殿东阁设一幄次又东一室乃上所游息处原讲殿中范金为二鹤立于左右鹤头各插香二炷补先是文华殿有孔子塑像帝欲从古易以木主灵宝许庄敏公诰乃以所着道统书上之帝悦即撤其旧像立皇帝王师八主南向周孔二主东西向且命公辅九人瞻拜主前谕之曰朕奉先圣先师于此庶起敬慕以逊志于学卿等其罔朕弃仍赐茶及礼神品物原文华殿东室奉伏羲神农轩辕尧舜禹汤文武九圣南面周公孔子左右东西向岁春秋开讲前一日皇帝皮弁服拜跪用羹酒果脯帛行奠告礼补每日讲日初出上到文华殿东房房中供羲农黄帝尧舜禹汤文武九小龛于上左周公右孔子二龛上一拜三叩头中官赞礼是时门未启阁臣讲官立候月台上左阑干边候上行礼毕转后殿方开门上坐殿后川堂司礼监打躬承旨曰先生每来阁臣讲官始分左右鱼贯而入近御案前一拜三叩头不赞礼上坐地平仅高三寸盖略堂陛之严亦以便讲官凭几也每读书讲书与上共一几几上祇书一本朝上讲官凭几倒看手执朱红牙签读某句即以签指讲亦如之时左班中官手执一小架架上有金钱自架左移右有声以计遍数原陆深经筵纪事诗经筵开自祖宗朝按月逢旬第二朝今上春秋偏好学三千年后见神尧编排御览效精诚白本高头手写成句读分明圈点罢隔宵预进讲官名丝鞭声肃退朝官名在经筵略整冠一字班行先出队中臣扶辇下金銮金水河头白玉桥上公宝带侍中貂逡巡小立瞻龙气左顺门高御幄飘文华殿启奉天东滴翠浮青映碧空谭艺讲经频设仗太平天子坐当中百官朝下殿门前仗马双牵七宝鞭黄道正中移步辇侍臣班从赴经筵龙池凤掖蔼朝暾板轿初回转角门听唱官人来进入讲章默默又重温殿陛森排剑戟重金貂玉蟒护真龙司仪起案双双过御榻前头取次供横经几子赭罗裙小对团龙簇绣云抬向御前安稳定黄金镇尺两边分第三厅协两坊官长跪拈书沤手摊幸对天颜刚咫尺礼严不敢举头看行出班东面照西胪声高扬叩头齐参差进讲并平声肩立轮着周书孟子题两行冠珮列金绯供奉诸臣尽绣衣步入殿门同磬折讲官端拱靠南扉师保公孤尽上行元勋立近衮龙旁红云不动炉烟细听讲虞书第几章金鹤飘香瑞霭浓宝炉笼火拥蟠龙未曾暂免经传旨不怕严寒报仲冬绿琉璃殿洞重门黼扆中陈拥至尊传与大官供酒饭两班文武尽承恩白玉阑干与案齐一行肴核尽朝西珍羞良酝俱名品指点开囊嘱小奚恣容沾醉总仙桃黄阁三公共六曹步出顺门俱北面瞻天拜舞不辞劳隔宿薰衣问夜阑斋心转觉副心难不知言语功多少到得君身保治安斋辰服次圣躬劳浅澹垂衣宝座高昨日御批传帖下龙纹重整赭黄袍朱衣司礼下东班风细传言缥缈间暂倚木天西面望圣皇亲飨两宫还原于慎行经筵进讲纪述诗延英别殿倚平台问道恭承步辇来讲席平依丹地转经函近对御筵开凝旒晬穆闻天语委佩从容列上台圣学方隆恩礼茂儒臣长此咏康哉原文华有直殿中书择能者居之原成祖迁都北平其宫殿牌额皆朱孔阳笔孔阳松江人兼善画原天顺二年皇太子出阁读书上召李贤谓曰东宫讲读向在文华殿朕欲避居武英但早晚朝太后不便姑以左廊居太子原故事太子出阁设座于文华殿自嘉靖十五年改易黄瓦仍为主上经筵之所原朱国祚东朝即事殿庭香霭接云平一道炉函夹陛行肃肃讲臣齐鹄立金莲影里唤先生原文华殿孟夏祀灶孟冬祀井补文华殿后扁慈圣太后书六行嵌以丹朱殿内围屏画舆地图原文华殿后东室皇上斋居于此绘正心诚意字悬于西壁绘敬一字揭之门左右楣设御榻东壁下有御屏三曲护焉西室设新榻为斋宿所命工绘汉文止辇受谏图悬之左唐太宗纳魏征十思疏图悬之右原嘉靖十三年九月文华殿后九五斋恭默室讫工命辅臣以诗纪其事于是大学士张孚敬李时各为五言律诗四章上之原恭默室者文华后殿之东九五斋之西室也室北壁绘河图东壁洛书西壁凤鸣朝阳图原夏言恭默室颂维皇作室九五之侧皇钖之名是曰恭默恭默伊何曰惟思道无臭无声至德之妙河有龙马洛有神龟凤凰鸣矣雍雍喈喈按兹三图圣王之瑞以开人文以来帝赉大哉圣心惟恭惟默与天同游懋建皇极补李国恭默室箴序略粤稽虞帝肇统危微洎乎商宗覃思恭默盖恭以为默既不搰乎物交默而能恭斯不沦于枯静于是启文华之后键辟九五之清斋钖之嘉名曰惟恭默斯室也绾合宫府之会参居内外之交贤士大夫渐觉其地远宦官宫妾浸假而情亲劝讲不勤将暴寒之虑易保持不密则咻傅之途分是宜抚玉几而悚心触奎壁而克念者也原支大纶文华殿御书颂粤兹玄黄昉判七政罗错断鳌补石穹规载廓巢风永颓羲埃绵邈惟彼陶唐有此冀方虞舜入禅并曜重光睦族徽典之纪之纲既辑玉帛爰同律历惟时惟几聿修厥德禹乃嗣兴敬承弗忒汤缵禹祀肇修人纪风愆永戒奄甸疆理周王代之如矢如砥三壤经国九畴叙伦周礼周官郁郁其文条分缕析典则斯存昭兹遐躅烂焉汗竹浃深极高民熙物育訏谟懿范永植君鹄于铄我皇侔德昊苍睿思忡忡昧爽靡遑跻唐埒虞肩夏踵殷鉴于有周乃武乃文黼座高敞璇台迥矗凤藻云回龙章电烛法言在御载留神瞩稽古立则日干日惕左右天经张弛民极覆之帱之无怠无斁宝纶辉映干度永正勉勉我皇四方其靖保我奉符式昭灵庆补崇祯十三年三月策试诸贡士于皇极殿上御小辇下平台历殿东陛上导以银香炉一双是年承埏会试中式第二十八名跪第一行对策仰瞻天颜白目微露遍视诸臣传谕须用心作文字作得好还要召对声如洪钟试已读卷官位次甲第进呈传胪前一日果召对于文华殿三百人齐集而传宣召对仅四十人承埏在三甲中不得与也奏对称旨者二十五人胪传后特授二甲进士孙一姚宗衡赵玉森刘瑄严似祖为翰林院检讨周正儒李如璧胡周鼒宣国柱黄云师为给事中陈羽白陈纯德魏景琦冯垣登吴邦臣为各道监察御史董国祥颜浑为吏部主事蔡肱明田有年葛奇祚张经吕阳陈纁卢若腾张朝綖钱志驺为兵部主事旧例二甲进士改庶吉士者散馆日授编修而是年不待教习竟除皆以检讨用又二甲第一名例除礼部主事而是年则以兵部主事用又拔下第举人史惇等一百六十三名廷试贡生吴康侯等百名俱留特用授主事知州推官知县有差其后特用中殉节者进士则陈纯德冯垣登张经陈纁蔡肱明葛奇祚举人则郏县知县李贞佐贡生则户部郎中徐有声立贤无方知人则哲后死者所当备述也臣等谨按明进士题名录崇祯十三年三甲进士高承埏浙江嘉兴人此条所引笔记系承埏自撰纪廷试事者故记文中仅称名而不着其姓氏补中式举人殿试内阁大学士学士等官详定试卷次日同赴文华殿内阁官将第一甲三卷以次进读俟御笔批定出将二甲三甲姓名填写黄榜又次日早同赴华盖殿内阁官进至御座前以次拆卷将姓名籍贯面奏司礼监官授制敕房官填榜毕开写传胪帖子内阁官一员捧榜出至奉天殿授礼部尚书制敕房官将帖子授鸿胪寺官传胪补初读卷用祭酒修撰等官正统中犹与其事其后非执政大臣不得与而去取之柄则在内阁初于殿试之明日即传胪揭榜今制稍宽约以三日内阅卷礼部地专而人众庶得尽心鉴别云原嘉靖十七年作圣济殿于文华殿后以祀先医臣等谨按圣济殿今文渊阁即其旧址原黄谏尝作京师泉品谓玉泉第一文华殿东大庖井第二臣等谨按大庖井在今之传心殿前左侧泉味独甘甲于别井今作亭覆其上原崇祯时中外多事每遣羽流于南城为章醮之举上与后妃密往行礼自文华殿西夹道中往来一日有部僚接本在会极门忽传驾返皇遽避入文华门西直房于窗隙中窥见上乘小辇辇前立两宫娥其次后辇又次田袁二妃辇历历见之不知上亦窥见矣俄使中榼问姓名上复遣谕之至外勿言也原万历二十七年四月建端敬殿原端本宫在东华门内即端敬殿之东前庭甚旷长数十丈左为东华门右为文华门光宗皇帝青宫时所居也天启末懿安张皇后移居于此名慈庆宫其外为徽音门壬午八月懿安移入居仁寿殿因改为端本宫以待东宫大婚宫门前三石桥盖大内西海子之水蜿蜒从此出焉皇太子原居大内钟粹宫在坤宁宫之左既渐长当移居上以慈庆为皇考旧居其后勖勤宫即上旧居也因以居东宫奉迁懿安皇后于仁寿殿前门徽音改前星门内关雎左右门改为麟祥燕翼第二门麟趾改为重晖第三门慈庆改为端本纯禧左右门改为养正体元再入为端本宫中设皇太子座画屏金碧座左右二大镜屏高五尺余镜方而长左右各有连房七间门上各堆纱画忠孝廉节故事左七间即寝宫内有二雕床余皆空洞右七间有雕红宝座及奥室其内有弘仁殿规制曲折与左不同矣又后为穿殿两庑翼然有清正二轩又后则聚宁门今改为凝宁门端本宫至此止矣此后为龙圃门又后为奉宸宫其后有承华门入后则左为勖勤宫右为昭俭宫又后为丽园门臣等谨按端敬殿与端本宫今改建三所为皇子所居补慈庆宫光宗青宫时所居张差梃击处也上为信王时亦居此名勖勤宫崇祯十五年七月更名端本宫补懿安皇后既移宫入上命即所居赐皇太子改名端本宫宫制如常第连房曲室多耳殿列方镜屏二高可数尺原清宁宫本太子所居之宫今皇子既冠皆居于此原万历四十三年五月有妄男子张差持梃入慈庆宫时皇太子移居宫内差入第一门寂无人第二门止两奄人守之一年七十一年六十余为梃所仆遂至殿檐下超级而上韩本用等执之交东华守门指挥朱雄皇太子以闻原武英殿在右顺门之西规制如文华凡斋居及召见大臣于其中后以文华殿近慈宁宫故历朝多居之而武英殿遂不复御崇祯五年三月皇后千秋命妇例当朝贺先十日文书房传谕文武命妇从西安门北安门进西华门赴武英殿行礼甲戌三月再行朝贺礼命妇自西华门外下舆入黎明皇后升殿冠为圆匡冒以翡翠上饰九龙四凤大花十二树小花如大花之数两博鬓十二钿服祎衣深青为带画翠赤质五色十二等素纱中单黻领朱罗縠礻票襈裾蔽膝随衣色以緅为领缘用翟为章三等大带随衣色朱里纰其外上以朱锦下以绿绵钮约用青组玉革带青袜青以金饰宫女服用紫色圆领窄袖偏刺折枝小葵花于上以金圈之珠络缝金束带红裙弓样鞋乌纱帽饰以花帽额缀团珠结珠鬓梳垂珠耳饰命妇花冠钗钿服用翟衣素纱中单黼领朱縠褾襈裾蔽膝随裳色以緅为领缘加文绣重翟为章二等大带随衣色革带用玉犀金乌角不等青袜佩绶入排班立四拜女官宣笺表跪成国夫人入殿内致词命妇皆跪三叩头起立四拜而出辛巳十月皇嫂懿安皇后圣节亦许命妇朝贺原命妇入朝赞行四拜皆下手立拜惟谢赐时一跪叩头耳原思善门外桥西为武英殿命妇朝贺中宫于此殿也朱彝尊原按崇祯七年三月命妇入朝中宫实于武英殿先伯祖母赵淑人与焉是年十月朝懿安皇后于慈宁宫至十年三月复朝中宫于隆道阁刘若愚累臣芜史亦云武英殿命妇朝中宫于此而梦余录则云仁智殿为命妇朝贺中宫之地若愚谓仁智系停梓宫之所则皇后千秋节必不于此受贺可知已补仁孝文皇后召翰林学士解缙黄淮胡广胡俨杨荣杨士奇金幼孜之妻入见柔仪殿劳赐备至原武英有待诏择能画者居之原宋徽宗立书画学书学即今文华直殿中书画学即今武英待诏诸臣然彼时以此立学时有考校今止以中官领之不关艺苑无从稽其殿最故技艺之精远不及古矣原崇祯三年命武英殿中书画历代明君贤臣图书正心诚意箴于屏置文华武英两殿原南薰殿凡遇徽号册封大典阁臣率中书篆写金宝金册御用监必杀鹿一只蒸炰作羹此旧典也逍遥城在归极门之西南今无之矣原仁智殿在武英殿后俗所谓白虎殿是也凡大行皇帝梓宫停于此原仁智殿以处画士一时在院中者人物则蒋子成翎毛则边景昭山水则商喜石锐马轼李在倪端陈暹钟钦礼王谔朱端然皆画家第二流人补宣庙喜绘事一时待诏有谢廷循倪端石锐李在皆有名戴文进入京众工妒之一日在仁智殿呈画文进以得意之笔上进第一幅是秋江独钓图画一红袍人垂钓于水次画家惟红色是难着文进独得古法入妙宣庙阅之廷循从旁奏曰此画甚好但大红是朝廷品官服色却穿此去钓鱼甚失大体宣庙颔之遂挥去其余幅不复视原孝宗尝至仁智殿观钟钦礼作画见其皴噼飞动从背后久立钟不知也既而忽捋其须大唿曰天下老神仙钟遂以敕赐天下老神仙七字刻石作私印原思善门在仁智殿东南臣等谨按仁智殿应在武英殿后旧基已废今之内务府官廨等处是其旧址云补江夏吴伟画山水人物入神品宪宗召至阙下待诏仁智殿有时大醉蓬首垢面曳破皂履踉跄行中官扶掖以见上大笑命作松泉图伟跪翻墨汁信手涂抹而风云惨憺生屏幛间上叹曰真仙笔也伟出入掖庭奴视权贵求画多不与于是权贵人数短之居无何放归南郡孝宗登极复召见命画称旨授锦衣百户赐章曰画状元后称疾归武宗复遣使召之使至未就道中酒死原仁宗即位建弘文馆于思善门外驾尝临幸讲论经史不倦补仁宗建弘文阁于思善门作印章命翰林院学士杨溥掌阁事侍讲王琎佐之亲举印授溥曰朕用卿等于左右非止助益学问亦欲广知民事为理道之助卿等如有建白即以此封识进臣等谨按明洪熙元年正月建弘文阁命儒臣入直杨溥掌阁事见明史仁宗本纪原十月上坐思善门选东宫官原弘文馆在大内之西正统中始革去原慈宁宫在宝宁门北补万历间外方贡绿剌观音一座其高六尺李太后迎供慈宁宫中原嘉德右门之西曰长庚门凡夫匠淘沟及修造或宫人疾故皆开此门出入其外自玄武门迤西可九间自北而南过长庚桥至御酒房后墙曰长连三十九间再前层曰短连三间连玄武门东计之通共五十四间总曰廊下补宝和六店宫中储材物处一宝和二和远三顺宁四福德五福吉六宝延武宗尝扮商估与六店贸易争忿喧诟既罢就宿廊下补御酒坊后墙有街曰长连又一街曰短连总曰廊下家原内法酒总名长春有上用甜苦二色给内阁者以黄票学士以红票原内法酒出大榼造者亦佳但或甘或冽似未得平令人热及好渴不堪醉也原坤宁宫之后则后苑也钦安殿在焉供玄天上帝之所也有鱼池假山奇花异树东南曰琼苑左门西南曰琼苑右门臣等谨按钦安殿御花园今仍旧名详见国朝宫室原成化十二年八月户部尚书兼翰林院学士商辂等言祖宗创为郊祀岁一举行极为慎重迩者传闻皇上于宫北建祠奉祀玉皇取郊祀所用祭服祭品乐舞之具依式制造并新编乐章命内臣习之欲于道家所言神降之日举行祀礼臣等稽之于古未为合礼夫天者至尊无对非他神可比事之之礼宜简而不宜繁可敬而不可黩今乃别立玉皇之祠祀并用南郊之礼乐相去一月之间连行三祭未免诚意不专且郊祀所用执事并乐舞生皆神乐观道士为之刑丧病疾之人一切不预祖宗制礼盖有深意存焉伏望圣明将所建神祠停罢神像送宫观侍奉祭服祭器乐舞之具送太常寺收贮凡内廷一应斋醮悉宜停止疏入上命拆其祠原弘治十一年七月太监李广奏钦安殿设斋醮当用幡竿工部尚书徐贯等谓非祖宗旧制且宫禁之内不宜用此上曰是其勿造原嘉靖二年四月太监崔文等于钦安殿修设醮供请驾拜奏青词给事中张嵩知其左道诬惑请火其书斥其人章下所司朱彝尊原按此乃建醮青词之始也原钦安殿门曰天一之门嘉靖十四年添额有万春亭千秋亭嘉靖十五年添对育轩嘉靖十四年更玉芳轩四神祠有观花殿万历十一年毁之垒石为山中作石门扁曰堆秀山上有亭曰御景东西鱼池池上二亭左曰浮碧右曰澄瑞又有清望阁金香亭玉翠亭乐志斋曲流馆至万历十九年毁补王钖爵乐志斋箴圣人作易次豫于谦喜起之歌始以敕天我皇鉴兹弗懈于位有毖斯斋惟以乐志其乐伊何匪遨匪游其志伊何乐而不流乐有从理亦有从欲安危之机辨之幽独何以辨之惟志之持志一常安志烦则危惟几惟康无逸乃逸君子攸居万年无斁原夏言钦安殿诗钦安殿前修竹园百尺琅玕护紫垣夜夜月明摇凤尾年年春雨长龙孙原钦安殿后曰顺贞门其宫墙外则玄武门每夜更鼓在焉臣等谨按钦安门顺贞门本朝俱仍其旧玄武门即今神武门也原隆庆四年二月建英明阁于禁中原大内后门有丹漆巨梃一支此扉不知几何年矣成化间偶堕地破乃髹竹中藏卷三一为王摩诘画真迹原紫禁城内之河则自玄武门之西从地沟入至廊下南过长庚桥里马房桥由仁智殿西御酒房东武英殿前思善门外归极门外皇极门前会极门北文华殿西而北而东自慈庆宫前之徽音门外蜿蜒而南过东华门里古今通集库南从紫禁城墙下地沟亦自巽方出归护城河或显或隐总一脉也原北中门之南曰寿皇殿曰北果园殿之东曰永寿殿曰观德殿与御马监西门相对者寿皇殿之东门万历中年始开者也殿之南则万岁山俗所云煤山也山之前曰万岁门再南曰北上门左曰北上东门右曰北上西门西可望干明门东可望御马监也再南过北上门则紫禁城之玄武门也臣等谨按寿皇殿北果园即今景山后是也北上诸门今仍旧名云原崇祯癸未九月召对万岁山观德殿出东华门入东上北门绕禁城行夹道皆槐树十步一株折而西则万岁山在望矣复折而北入山左里门上御观德殿皇太子侍立诸臣趋过永寿殿至观德殿阶下上御坐张金字屏书一小赋门外张黄幔对毕赐茶饼有顷驾兴入玄武门诸臣仍出山左里门观德殿在北安门内玄武门外万岁山东麓也山上有土成磴道每重九日驾登山觞焉山北有寿皇殿北果园山南有扁曰万岁门再南曰北上门再南曰玄武门入门即紫禁城大内也山左宽旷为射箭所故名观德山左里门之东即御马监两门相对一带有杆子房北膳房暖阁厂皆西向也永寿殿在观德殿东南相近内多牡丹芍药旁有大石壁立色甚古原万岁山高一十四丈树木蓊郁有毓秀寿春长春玩景集芳会景诸亭原万岁山在子城东北玄武门外为大内之镇山高百余丈周回二里许林木茂密其颠有石刻御座两松覆之山下有亭林木阴翳周回多植奇果名百果园原万岁山嘉树郁葱鹤鹿成群俗称煤山天启甲子六月山椒有五色云灵台占曰景云将降旨行庆贺礼以六科廊灾乃寝原今京师厚载门南逼紫禁城俗所谓煤山者本万岁山其高数十仞众木森然相传其下皆聚石炭以备闭城不虞之用者原崇祯七年九月量万岁山自山顶至山根斜量二十一丈折高一十四丈七尺万岁山左门山右门于万历十八年八月添牌有玩芳亭万历二十八年更玩景亭二十九年再更毓秀亭亭下有寿明洞又有左右毓秀馆长春门长春亭寿皇殿万福阁下曰臻禄堂康永阁下曰聚仙室延宁阁下曰集仙室万福阁东曰观德殿又有永寿门永寿殿观花殿集芳亭会景亭兴隆阁万历四十一年更玩春楼万福阁西曰永安亭永安门干祐阁下曰嘉禾馆干祐门兴庆阁下曰景明馆外为山左里门山右里门原凤翔之麟游有虎臣者慷慨有气节成化末贡入太学适闻万岁山架棕棚以备登眺臣上疏极谏宪庙奇之祭酒费籞不知也惧其贾祸会六堂鸣鼓声罪以锒铛锁之俄官校至宣臣至左顺门中官传旨劳之曰尔言是也棕棚拆卸矣命吏部予七品官籞闻而大惭臣知云南鹗嘉县事卒于官原弘治中太监李广以左道见宠权倾中外戊午岁建毓秀亭于万岁山下既成适小公主患痘广饮以符水遽殇未几清宁宫灾有谓建亭年月不利故有此灾太皇太后怒广惧饮鸩死原嘉靖中禁中有猫微青色惟双眉莹洁名曰霜眉善伺上意凡有唿召或有行幸皆先意前导伺上寝株橛不移上最怜爱之后死敕葬万岁山阴碑曰虬龙冢原欧大任万岁山诗五岳来朝日三山路不迷长杨秦苑北卢橘汉园西珠斗凌空近瑶峰入望齐万年同圣寿何用访丹梯朱彝尊原按宣宗广寒殿记及杨文贞李文达彭文宪叶文庄韩襄毅西苑诸记所称万岁山皆本金元之旧至马仲房始以煤山为万岁山迨万历间揭万岁门于后苑而纪事者往往混二为一盖金元之万岁山在西而明之万岁山在北也原宣宗八年四月二十六日上命勋旧辅导文学之臣游西苑翰林则少傅杨士奇杨荣少詹事王英王直侍读学士李时勉钱习礼时少保黄淮来自退休与焉原杨士奇赐游西苑诗序宣德八年四月上以在廷文武臣日勤职事不遑暇逸特敕公侯伯师傅六卿文学侍从游观西苑偕行凡十有五人自西安门入循太液之东而南观新作之圆殿改作之清暑殿二殿皆皇上奉侍皇太后宴游之所降而登万岁山至广寒殿而仁智介福延和三殿及瀛洲方壶玉虹金露之亭咸得遍造已而中官传奉上命赐黄封之酒御厨之珍爵数行时久未雨忽阴云东来微雨沾席仓庚如簧和鸣不已相与引满劝酬尽醉而出赋诗若干首臣等谨按明广寒殿及仁智介福延和三殿今永安寺即其旧址瀛洲方壶等亭其制已易云原王直记略六月七日陪少师少保及诸学士于太液池上焚三朝实录草本诏许游万岁山观金元遗迹中官引自圆殿后度石桥桥中空二丈许用一大舟实其中以通行者既度入山门门有三中为御路众从左右门入山皆奇石叠成相传金人取宋艮岳石为之至元增饰加结构焉山趾两旁皆有门蹑石级而上至半有三殿中曰仁智左曰延和右曰介福独广寒殿在其顶又有瀛洲方壶玉虹金露四亭在延和介福之后昔皆穷极侈丽今犹有可观者山右之半有废井深不可测中人云下与海通有蛟蛰焉山下一石曰庆云奇峰万变盖艮岳之绝奇者又有康干石康干国名石乃松木入河水浸渍久而成者其木理宛然凡诸殿宇皆仍其旧未尝修治我朝列圣恭俭之德于此可见矣观毕赐宴山下尽醉而归原李贤赐游西苑记天顺己卯首夏月上命中贵人引贤与吏部尚书王翱数人游西苑入苑门即液池蒲苇芰荷翠洁可爱循池东岸北行花香袭人行百步许至椒园中有圆殿金碧掩映四面豁厂曰崇智南有小池金鱼游戏其中西有小亭临水芳木匝之曰玩芳又北行至圆城自两掖洞门而升上有古松三株中有圆殿曰承光西有长桥跨池下过石桥而北山曰万岁怪石参差为门三自东西而入有殿倚山左右立石为峰以次对峙西围皆石磴折而上并列三殿中曰仁智左曰介福右曰延和至其顶有殿当中曰广寒左右四亭在峰之顶曰方壶瀛洲玉虹金露下过东桥转峰而北有殿临池曰凝和二亭临水曰拥翠飞香西隅有殿用草曰太素殿殿后草亭画松竹梅于上曰岁寒门左有轩临水曰远趣轩前草亭曰会景循池西岸南行有屋池水通焉以育禽鸟有亭临水曰映晖又南行有殿临池曰迎翠有亭临水曰澄波东望山峰倒蘸于太液波光之中又西南有小山至则有殿倚山山下有洞洞上有岩横列密孔泉出迸流而下曰水帘水声泠泠然潜入石池龙昂其首口中喷出复潜绕殿前为流觞曲水左右危石盘折为径山畔有殿翼然至其顶一室正中四面帘栊栏槛之外奇峰回互下转山前一殿深静高爽殿前石桥极精巧左右有沼沼中有台台外有木丛高鸟鸣上下至于南台林木阴森过桥而南有殿面水曰昭和门外有亭临岸沙鸥水禽如在镜中臣等谨按太素殿明天顺年间创建今之五龙亭即其旧址水帘石池似在白塔之西岸南台即今瀛台也原韩雍赐游西苑记天顺三年四月赐公卿大臣以次游西苑遂由西华门而西入西苑门即太液池之东南岸也乃折北循岸而行至椒园园内行殿在丛树中殿之北有钓鱼台南有金鱼池又北行至圆殿观灯之所也历阶而登殿之基与睥睨平古松数株其高参天其西以舟作浮桥横亘池面北则万岁山在焉北度石桥登山山在池之中磊石为之山之麓以石为门门内稍高有小殿琴台棋局石床翠屏分布森列峰有最奇者名翠云上刻御制诗沿西坡北上有虎洞吕公洞仙人庵又上有延和有瀛洲有金露皆殿名瀛洲之西汤池之后有万丈井深不可测由金露折而东上绝顶则广寒殿也下至玉虹又下而南至方壶至介福皆与延和诸殿相对峙而方壶瀛洲则左右广寒而奇特者也又下至山之东麓过石桥复折北循岸数百步至九间殿门外系五六小舟稍北有船房苫龙船其中又北行数里至北闸上横小亭钓竿数十线饵具备垂之清流沿池北岸而西复折而南有蓄水禽之所二皆编竹如窗下通活水启扉以观鸟皆翔鸣又南至浮桥西圆殿对岸也复出而南至小教场又西南至小山名赛蓬莱入门有殿殿前一大池中通石桥东西二小阁立水中桥南有娑罗树殿后复有三殿其阶益上益高至顶则与万岁山相望下至第三殿之前蓄水作机瞰其下有水帘洞洞之中作金龙口中喷水水从前殿基下阴渠之内过至于殿前凿石为曲渠复作龙头于其西水至出龙口旋绕而东可以流觞坐久之乃循故道出东南行至小石桥桥上有亭过而上丛坡为南台台有行殿殿之南门外临流作小轩少顷太监邀入殿之东庑赴所赐宴酒既芳冽杯复连引遂大醉折北出西苑门已晡时矣原彭时赐游西苑记西苑在宫垣西中有太液池周十余里池中驾桥梁以通往来桥东为圆台台上为圆殿殿前有古松数株其北即万岁山山皆太湖石堆成上有殿亭六七所最高处广寒殿也池西南又有一山最高处为镜殿乃金元时所作其西南曰南台则宣庙常幸处也原叶盛赐游西苑记天顺三年四月六日有旨赐游西苑先饭于左顺门东北廊讫趋右顺出西华西上西中西苑四门北入椒园至行殿殿枕太液池下瞰如镜出北行至圆殿由东城门入上殿殿前古松极奇怪又置翠屏岩郭公砖木变太湖石从西城门下北至太液历御桥再北至万岁山由西路入山径旁有仙人老虎洞抵绝顶入广寒宫两旁圆亭东曰玉虹西曰金露两亭下次第又各两殿东曰方壶次曰介福西曰瀛洲次曰延和山半坪间有仁智殿旧址自东路出山至九间殿过黄船厂过北闸口行殿又西从湖岸折而南至养牲房所养皆珍禽经虎城至小山子名赛瀛洲前后左右皆有殿中两旁有水阁山顶之殿状如广寒殿前有水出腰垂如珠帘然流至石池西流从石龙口吐出复洑流山下殿前凿石为流觞曲水水折流至东池复南入湖中过桥至南台行殿前有石直阶下亭数十步至水中是为钓矶前所历览皆上游幸所也原嘉靖十五年五月召辅臣李时礼官夏言武定侯郭勋泛舟西苑帝以五日率先朝故事泛舟西苑特召时言勋侍行先命太监韦霦赐以艾虎彩索牙扇等物帝至御龙舟命时言一舟勋一舟自芭蕉园历玉蝀金鳌桥至澄碧亭颁赐御肴又命楫人荡桨近龙舟顾问已而赐宴无逸殿乃还原夏言御舟歌御舟北臣舟南积翠堆云山似玉金鳌玉蝀水如蓝臣舟南御舟北云龙会合良及时鱼水君臣永相得原李默游西内记季夏十六日望西安门舍骑步入过仁寿宫直北隙地初筑亲蚕坛殿用前詹事霍韬议也殿东西北上为永福万春诸宫正南为门者三曰仁寿宫门门外西南数十步筑神祇坛盖仿周礼王社为之直东为帝社坊凡驾临享特驻此坊东北为无逸殿殿南为豳风亭上着豳风图记揭亭中出门南行西望黍菽盈畴赵常侍导而西槐柳多至数围盖辽时物北行松间隐隐见冈阜至则小轩峙其前又前甃石为九曲黄河轩北石假山也顶列铜池六皆贮水池旁多穿孔窦下注洞口洞中为龙势若喷吐前为圜池龙盘其间驾幸则泻铜池从孔窦迸落名水晶帘山上有梳妆楼遗址旧传为辽后游处自桥至此地皆以文砖乳花石杂甃之常侍导出一门循塍而东南见省耕亭额南并稻畦可二十亩中有池方广十丈环置桔槔引池灌焉复导自东小门出则湖堤万柳中也缘堤稍南树益密林端望见昭光殿常侍曰此兔儿山也稍北行常侍别去时夕阳半落湖心波光闪烁荷叶尽舒花皆红白葭苍然有鸟巢其末啾唧出芦苇间湖东列数亭为舣舟处亭外为西苑门殿阙参差可历历指出时已昏黑矣原严嵩赐游西苑诗序泛金海观于广寒山荡舟持楫者皆中使水光荡漾远近亭台隐现金碧交辉若身造瑶池弱水之间补嘉靖十二年四月上幸西苑御宝月亭召张孚敬等同游御清馥殿翠芬亭赐茗酒锦囊诗扇红药花制古乐府五七言绝句各一章命和原嘉靖十三年九月西苑河东亭榭成上亲定额天鹅房北曰飞霭亭迎翠殿前曰浮香亭宝月亭前曰秋辉亭昭和殿前曰澄渊亭后曰台陂临漪亭前曰水云榭西苑门外二亭曰左临海右临海亭北闸口曰涌玉亭河之东曰聚景亭改吕梁洪之亭吕梁前曰舣金亭翠玉馆前曰撷秀亭万岁山后曰玩芳亭臣等谨按明皇史宬东南有门通河俗所谓骑马河也迤东沿河稍北则吕梁洪见芜史嘉靖十三年西苑河东亭榭成亲定额名改吕梁洪之亭曰吕梁见明史舆服志原王九思午日从游西苑应制诗兰宫桂殿翠微中凤辇宸游引上公莺语巧随歌曲细榴花娇映御筵红长秋揆日分丝缕侍女承恩戏角弓鱼藻万年同宴镐甘泉欲赋未能工原文征明秋日再经西苑诗内苑清秋宿露晞盈盈日采动金扉松间翠殿团华盖天外银桥入紫微锦缆稀游青雀暗矞波无际白鸥飞彤墙高柳无人折时见宫中一骑归原西苑池冰既坚以红板作柁床四面低栏亦红色旁仅容一人上坐其中诸榼于两岸用绳及竿前后推引往返数里原上数同中官泛轻舠于西苑手操篙橹去来便捷乙丑端午用绛缯小舟首尾龙形上亲持划同内侍刘思源高永寿溯流俄而风起云雾四塞舟覆二榼溺死太监谭敬急往扶驾出水原陈悰诗琉璃波面浴轻凫艇子飞来若画图认着君王亲荡桨满堤红粉笑相唿风掠轻舟雾不开锦鳞吹裂彩帆摧须臾一片欢声动捧出真龙水面来原崇祯十五年春上游西苑召内阁五府六部都察院锦衣卫诸大臣从先于上舟行礼毕赐馔分舟而游日晡复登上舟谢乃退原西苑门迤南向东曰灰池曰乐成殿曰水碓水磨臣等谨按乐成殿水碓水磨等处后易为无逸殿豳风亭今西苑以东淑清院即因其旧址改建所谓灰池今三座门内沿湖南行百许步东墙上有门内屋三楹犹相沿称灰厂或其旧址也原乐成殿涵碧亭浮玉亭俱万历三十年七月添扁原从芭蕉园南循水过西苑门半里有闸泻池水转北别为小池中设九岛三亭一亭藻井斗角为十二面上贯金宝珠顶内两金龙并降丹槛碧牖尽其侈丽中设一御榻外四面皆梁槛通小朱扉而出名涵碧亭其二亭制少朴梁槛惟东西以达厓际东有乐成殿左右楹各设龙床殿后小室亦设龙榻皆宣皇游历处也殿右有屋设石磨二石碓二下激湍水自动田谷成于此春治故曰乐成原马汝骥诗金堤回北拱宝殿乐西成春急奔湍上梁危驾石行池龙蟠九岛苑鸟下层城帝豫因民事长杨愧颂声原文征明诗太液东来锦浪平芙蓉小殿瞰虚明碧栏蘸影双龙卧绿水浮渠九岛轻漾日金鳞堪引钓拂天翠柳乱闻莺激流静看飞轮转天子无为乐岁成原陈沂涵碧亭诗苑入黄金坞桥回碧树湾龙池观九岛鳌禁觅三山熘转云车急花深月殿闲从来人罕至御榻在中间原河之西曰昭和殿曰紫光阁曰阳德门曰万寿宫曰旋磨台即兔儿山也曰无逸殿曰豳风亭原从乐成殿度桥转南一径过小红亭二百余步林木深茂内有殿曰昭和皆黄屋旁有水田村屋先朝尝于此阅稼原南台在太液池之南上有昭和殿北向踞地颇高俯眺桥南一带景物其门外一亭不止八角柱栱攒合极其精丽北悬一额直书台陂三字降台而下左右廨宇各数十楹不施窗牖又其北滨池一亭额曰涌翠则御驾登龙舟处原马汝骥南台诗灌木晴湖合高花午榭移尧茨原不剪周稼欲先知雨露悬蓬径风云护竹篱九重欢豫地仿佛见龙旗原文征明诗西林迤逦转回塘南去高台对苑墙暖日旌旗春欲动薰风殿阁昼生凉别开水榭亲鱼鸟下见平田熟稻粱圣主一游还一豫居然清禁有江乡原欧大任南台诗西内风烟异南台见水田艰难曾稼穑淳朴自山川农舍朝炊里江乡夕照前谷蚕劳睿藻豳雅定同传原王嘉谟台陂诗春湖泛绿水华林积清樾灵台自孤峙昆池更不竭战鹢随风舞恩鱼向波没借草弄烟虹傍桡采薇蕨岚积龙虎文日漾鼋鼍窟崇俭陋雕墙荒游笑溟渤愿言饮澄波于焉绝天伐臣等谨按瀛台旧为南台一曰台陂明李贤记中所称南台林木阴森是也见金鳌退食笔记原崇祯壬午九月召阁部诸臣入对明德殿出西华门傍西海子北行过椒园折而东逾圆殿度御桥步至明德门外顷之召食明德殿前上坐殿门内外张御幄左右各张黄幕置宴榻十二张对毕诸臣分东西就黄幕下入席席设大花瓶插鸡冠花酌用金葵花杯大如盂花有瓣中心花点甚多四旁刻曰御前钦赐下刻曰万历壬寅年银作局造席各馔盒十五别有肴十器而蔬至二十二器果五品汤酒各三巡宴毕谢恩出上驾已动旋登紫光阁看文书阁甚高敞树阴池影葱翠万状一佳景也即同趋过阁下沿西海行至万寿宫策马过南台越小桥有涵碧亭曲水环之又激水为水碓如江南样下马徘徊久之遂出原张少师孚敬李少保时方少保献夫翟殿学銮于癸巳岁赐游万岁山诸处有春游倡和集戊戌上奉慈宁泛西苑召郭翊公勋李夏二少傅顾少保从后居西苑斋宫四臣与分宜相不时宣召至夜分多寓宿苑内时未有直卢也己亥始赐无逸殿左右厢分居多应制供青词之作今列于后太师郭翊公勋太师朱成公希忠太保崔都尉元太傅仇咸宁鸾邬都尉景和少保方安平承裕太保陆都督炳太保朱都督希孝已上勋武臣少师夏殿学言少傅翟殿学銮少师严殿学嵩少保费尚书寀宫保张阁学治少傅李殿学本少师徐殿学阶欧宗伯德宫保李太宰默宫保王宗伯用宾少保吴宗伯山少傅袁殿学炜宫保严殿学讷少保李殿学春芳少保郭殿学朴尚书高殿学拱诸公前后许乘马出入独严以年老得乘腰舆己亥以八十特赐乘肩舆此希特之典也原蔡羽即事诗金水荷花接绮轩石渠银钥掌中阍西昆学士封麻散斜日犹开左阙门碧鸡朱鹭羽毛鲜小殿芙蓉贴水圆昨夜百花风信急御沟新藻有红泉原王世贞西城宫词新传牌子赐昭容第一仙班雨露浓袋里相公书疏在莫教香汗湿泥封五雷坛上雷一声海子闸口雨纵横祈灵验后催传赏马上朱提玉手擎芙蓉新样紫霞冠细拥珠琲小凤团一片香烟丛里出玉真朝罢簇回銮色色罗衫称体裁铺宫新例一时开菱花小样黄金合昨夜真人进药来两角鸦青双箸红灵犀一点未曾通自缘身作延年药憔悴春风雨露中梨园子弟鬓如霜十部龟兹九部荒妒杀女冠诸侍长大罗天上奏霓裳原欧大任西苑诗日上觚棱照彩斿西宫夜醮火初收沧池波色青门晓长乐钟声碧树秋名岳采芝诸使出中天筑馆万灵游汉家词客头将白汾水年年望御舟原张元凯春日游西苑诗宣室临西苑灵台对耤田宫莺迷绿雨厩马饮清川柳引金堤直松含玉殿圆先皇受釐处寂寞锁春烟原汪文盛西苑诗万年枝上露华清百子池边月色明宫草经秋犹自碧君王御辇不曾行原嘉靖十年上于西苑隙地立帝社帝稷之坛用仲春仲秋次戊日上躬行祈报礼盖以上戊为祖制社稷祭期故抑为次戊内设豳风亭无逸殿其后添设户部尚书或侍郎专督西苑农务又立恒裕仓收其所获以备内殿及世庙荐新先蚕等礼盖又天子私社稷也此古史册所未有自西苑肇兴寻营永寿宫于其地未几而玄极高玄等殿继起以玄极为拜天之所当正朝之奉玄殿以大高玄为内朝之所当正朝之文华殿又建清馥殿为行香之所每建金箓大醮坛则上自躬至焉凡入撰青词诸臣皆附丽其旁即阁臣亦昼夜供事不复至文渊阁盖君臣上下朝真醮斗几三十年与帝社稷相终始至穆宗绍位不特永寿宫为牧场并西苑督农大臣亦裁去矣臣等谨按嘉靖十年采帝耤之义改为帝社帝稷以上戊明日祭后改次戊次戊在望后则仍用上巳春告秋报为定制隆庆元年礼部言帝社稷之名自古所无宜罢从之见明史礼志原西苑农务凡占地五顷有余役农五人老人四人骡夫八人每人日支太仓米三升仍复其身耕畜则从御马监支粮草先是工部盖农舍筑牛宫造仓顺天府岁进谷种比其获也户部以本年所入之数上闻盖自夏言皇后亲蚕之说行于是农桑并举以复邃古神农之政未几亲蚕礼即废而农务则终世宗之世焉补无逸殿三间用砖写刻大字农家忙诗一首并记东西间作沙壁写无逸一篇豳风亭正面用砖写刻大字题豳风诗一首东西两边作沙壁写七月诗原嘉靖十年八月帝御无逸殿之东室曰西苑旧宫是朕文祖所御近修葺告成欲于殿中设皇祖位祭告之祭毕宜以宴落成之又曰无逸之作虽所以劝农而勤学之意亦在其中今用宴以落成之经筵日讲官俱与仍各进讲七月诗无逸书各一篇原嘉靖二十一年上元上御豳风亭赐朱希忠等五臣宴观灯原嘉靖时建无逸殿于西苑翼以豳风亭盖取诗书义以重农务而时率大臣游宴其中又命阁臣李时翟銮辈坐讲豳风七月之诗赏赉加等添设户部堂官专领穑事其后日事玄修即于其地营永寿宫虽设官如故而主上所创春祈秋报大典悉遣官代行撰青词诸臣虽儤直于无逸之旁庐而属车则绝迹不复至其殿惟内直工匠寓居彩画神像并装潢渲染诸猥事而已至甲辰年翟銮坐二子中式被议銮辨疏以日直无逸为辞时上奉道已虔惟称上玄高玄及玄威玄功而銮椎朴尚举故事上大怒褫逐之此后并殿亭旧名无齿及者矣世宗上宾未期月西苑宫殿悉毁惟无逸则至今存至尊于西成时间亦御幸内臣各率其曹作打稻之戏凡播种收获以及野馌农歌征粮诸事无不入御览盖较上耕耤田时尤详云今上甲申乙酉间无逸烬于火辅臣申吴县等奏皇祖作此殿欲后世知稼穑艰难其虑甚远非他游观比宜以时修复上深然之今轮奂尚如新也原打稻之戏驾幸无逸殿钟鼓司扮农夫馌妇及田畯官吏征租纳税等事补嘉靖二十七年七月西苑献瑞谷双穗者七十五本群臣上表贺原樊深驾幸无逸殿命辅臣进讲无逸豳风颂维彼陶唐奄有万方乃命神禹于理于疆爰及成周农桑是忧忠哉元辅克善其谋书记无逸艰难可稽君子所知小人所依诗载豳风农桑不废无衣无褐何以卒岁惟我圣明志切于耕远宗唐帝近比周成驾幸无逸命及元老文武成周农桑是宝何以言之诗书在即何以讲之豳风无逸乃圣乃神乃武乃文功崇惟志业广惟勤克勤于邦克俭于家天心克享其何以加含物化光德合无疆超彼东周嘉靖殷邦原姜应麟无逸殿箴维辟承天日有万几事起于忽患生于微惟彼哲王励精宏化若践春冰若驭泛驾几几公旦远思令猷爰陈无逸入告嘉谋勉勉我皇愿思其义自强不息克勤罔替毋谨大廷而懈深宫既虔厥始必保其终毋谓予明视于无形毋谓予聪听于无声毋谓天与命不易哉毋谓人归民罔常怀小臣进规治道在迩毋怠毋荒夙夜敬止原夏言无逸殿西壁诗睿藻承遗训农歌启圣衷千秋所无逸七月咏豳风帝学诗书在神谋制作同光昭文祖业原上有新宫原严嵩无逸殿直舍和夏少师韵灯火通宵晃禁庐雾窗云阁近宸居瑞烟入坐香浮苑寒色窥帘月到除缑岭乍闻丹凤吹谷城先访赤松书归来未向人间说天语新承燕对余增亲蚕殿在万寿宫西南有斋宫具服殿蚕室茧馆皆如古制按明世宗实录礼部上言皇后出郊亲蚕不便是日召大学士张孚敬令与尚书李时议移之西苑晡时驾幸西苑召二臣至太液池使中官操舟渡之入见于旧仁寿宫上曰朕惟农桑重务欲于宫前建土谷坛宫后为蚕坛以时省观卿等视其可否二臣趋出视地驾转昭和殿期二臣于此昭和殿即今瀛台也原国初无亲蚕礼嘉靖九年敕礼部曰耕桑重事古者帝亲耕后亲蚕以劝天下自今岁始朕亲耕皇后亲蚕其具仪以闻于是大学士张璁等请于安定门外建先蚕坛准先农坛制旁设采桑坛仿耤田制其别殿如南郊斋制少减其数即斋旁起蚕房为浴蚕所皇后采桑三条后三宫夫人采五条列侯九卿夫人采九条仍择民妇受桑浴蚕于内以终事诏如议行詹事府詹事霍韬言皇后出难越宿且郊外别建蚕室则宫嫔命妇未见蚕事势难久行乞择近地便户部亦言安定门外水源不通无浴蚕所初礼部议于皇城内西苑中有太液琼岛之水且唐制亦在苑中宋亦于宫中从礼部议便上命筑亲蚕坛于安定门外十年三月改筑坛于西苑仁寿宫侧坛高二尺六寸四出陛广六尺四寸东为采桑坛方一丈四尺高二尺四寸三出陛铺甃如坛制台之左右树以桑东为具服殿北为蚕室又为从室以居蚕妇设蚕官署于宫左置蚕官令一员丞二员择内臣谨恪者为之十四年皇后亲蚕于内苑原嘉靖十年三月建土谷祗先蚕坛于西苑名曰土谷坛曰帝社帝稷召大学士张孚敬尚书李时至太液池使中官操舟济之入见于旧仁寿宫赐酒馔出御制西苑视谷祗先蚕坛位赋手授孚敬曰朕偶有所作卿等和之孚敬请上手书并装成帙名曰咏和录原嘉靖九年三月皇后亲蚕点差采桑命妇一十七人会昌侯孙果妻顾氏玉田伯蒋荣妻黄氏靖远伯王瑾妻韦氏宣城伯卫錞妻张氏成山伯王洪妻周氏兵部尚书李成勋妻袁氏礼部尚书文渊阁大学士翟銮妻刘氏户部尚书梁材妻杨氏礼部尚书李时妻何氏刑部尚书许赞妻李氏都察院副都御史汪鋐妻程氏礼部左侍郎严嵩妻欧阳氏刑部左侍郎闻渊妻方氏工部右侍郎苏民妻王氏通政使司通政使张妻杨氏国子监祭酒许诰妻陈氏翰林院学士顾鼎臣妻朱氏原嘉靖间更定祀典遂行皇后亲蚕礼当时俱咎夏贵溪逢迎上意御史冯恩至谓后亲蚕于郊不可示后世然夏说未可非也周礼天官内宰中春诏后率内外命妇始祭蚕于北郊汉礼仪志皇后祀先蚕以中牢文帝景帝元帝俱诏皇后亲蚕魏黄初中依周记置坛于北郊晋与高齐俱置高坛皇后亲祭俱躬蚕后周因之隋置坛宫北三里皇后以太牢祭唐置坛在长安宫西苑中贞观显庆先天干元间皇后亲蚕皆先有事于先蚕坛仪具开元礼宋用高齐制后亲享先蚕贵妃亚献昭仪终献其神则祠天驷星次则黄帝元妃西陵氏汉加菀蓏妇人寓氏公主后又益以蚕女马头娘之属要皆有所本嘉靖之制虽未尽合古然农桑并举固帝王所重也臣等谨按明时先蚕在西苑仁寿宫侧已废皇上御极之七年命于西苑东北隅丰泽园左建先蚕坛其浴蚕河自外垣北流入由南垣出详见国朝宫室原皇甫汸蚕室成诗蚕馆开周典鸾舆扈汉仪棘墙春窈窕桑沼昼涟漪茧献夫人日衣明上帝时娥苗御王母玉佩降瑶池原周祚西内诗凤辇朝阳合鸾舆大内通圣朝兴礼乐行殿接蚕宫原夏言西苑诗龙池西畔苑墙横碧树朱庭晓望明岁岁君王深驻辇百花香里看春耕北郊已复亲蚕礼内苑仍开献茧宫缫出素丝方玉雪织成元衮炫山龙昭和殿枕兔儿山春日曾留圣主欢翠盖龙驹出西苑霜毫玉管赋祇坛西苑门前渡彩舲龙池烟水涨冥冥碧山故绕承光殿绿树新藏宝月亭原金海桥之东北岿然若山者曰广寒殿俗云辽后梳妆楼也河上有干祐阁俗云北台是也高八丈一尺广十七丈天启二年毁平之就其地为嘉乐殿其门曰延景门其西则内教场也稍南有坊曰祥桥其东则北闸口也原琼岛在太液池中从承光殿北度梁至岛有岩洞窈窅磴道纡折皆叠石为之其巅古殿结构翔起周回绮牖玉槛重阶而上榜曰广寒之殿相传辽太后梳妆台今栏槛残坏内金刻云物犹弥覆榱栋间下布以文石旁一榻亦前朝物殿前旧有四亭曰瀛洲方壶玉虹金露今惟遗址耳臣等谨按梳妆台金章宗为李宸妃建谓辽后者讹其详已见辽金宫室门原琼花岛在内苑之北自山麓至巅百三十余步周二十余丈皆叠石而成者石磴阴洞古桧乔松萦纡荫郁隐然仙府也顶有广寒殿四隅各有亭左曰玉虹曰方壶右曰金露曰瀛洲山半有三殿中曰仁智东曰介福西曰延和下临太液池山上常有云气浮空絪缊五彩变化莫测原琼花岛土取自塞外辍耕录西轩客谭可稽也石移自艮岳明宣宗广寒记可证也臣等谨按琼岛土取自塞外御制古井记已正其诬详国朝宫室及元宫室卷内原谢铎琼华岛诗蓬海分明在眼中暖云高捧玉芙蓉春阴欲下清虚殿朝彩先浮最上峰瑶管声中迷去鹤金根影里护飞龙夜来雨过知多少试向南郊问老农原黄佐入琼华岛寻辽后妆楼青梧飘素秋烟霜异昏旦所忻天地肃适意山水玩眇默循玉阙威迟度金涧长虹浮大川积翠横天半瑶甍拂台斗绮窗瞰云汉风起云嵯峨日耀树零乱昔闻青娥妆今见碧草蔓采蓬无缓歌握兰有遗叹淋池翔玉凫芳洲宿朱雁蹇予及朋好羡尔游波澜缅怀岩桂丛徘徊岁将晏原文征明琼华岛诗海上三山拥翠鬟天宫遥在碧云端古来漫说瑶台迥人事宁知玉宇寒落日芙蓉烟袅袅秋风桂树露团团胜游寂寞前朝事谁见吹箫驾彩鸾补梳妆台在太液池东小山上一名琼华岛即今白塔寺址也原皇城北苑中有广寒殿瓦甓已坏榱桷犹存相传以为辽萧后梳妆楼成祖定鼎燕京命勿毁以垂鉴戒至万历七年五月忽自倾圮其梁上有金钱百二十文盖镇物也上以四文赐予其文曰至元通宝按至元乃元世祖纪年则殿创于元世祖时非辽时物矣原永乐七年三月车驾至北京命学士胡广谕德杨荣金幼孜修撰王英等从游万岁山原金幼孜和胡学士春日陪驾游万岁山诗凤辇游仙岛春残花尚浓龙纹蟠玉砌莺语度瑶宫香雾浮高树祥云丽碧空五城双阙外宛在画图中珝临丹阙迢遥跨紫台龙香浮日动凤盖拂云来叠参差出层厓隐映开幽情不可极临眺重徘徊原胡俨次韵胡学士陪驾游万岁山诗凤辇宸游日祥云夹道红香风传别殿飞翠绕行宫径转千岩合波回一镜空忽看鸾鹤起声在半天中阁道云为幄仙山玉作台更无凡迹到只有异香来柳拂金舆度花迎宝扇开太平多乐事扈从得徘徊原王洪和胡学士从游万岁山诗飞旆临丹壑鸣镳陟紫台日边双凤下云里六龙来宝殿临空敞矞筵就水开共夸青琐客陪宴柏梁回原宣德三年上奉皇太后游西苑上亲掖太后舆上万岁山奉觞上寿太后悦酌酒饮上且曰今天下无事吾母子得同此乐皆天与祖宗之赐也天下百姓皆天与祖宗之赤子为人君但能保安百姓使不至于饥寒则吾母子斯乐可永远矣原宣德三年三月上命尚书蹇义内阁学士杨士奇杨荣等十有八人同游万岁山许乘马将从者二人登山周览复赐登御舟泛太液池中官舟网鱼有旨人赐御酿玉醅一瓯饮既复命乘马游小山原杨荣泛太液池作太液春波暖承恩泛彩舟轻盈兰棹发荡漾玉虹流帘影移宫树茶香出御瓯此中多胜境况是从宸游原宣德七年七月上登万岁山坐广寒殿召翰林儒臣传命周览都畿山川形势既毕上曰兹山兹宇元顺帝所日宴游者也岂不可感侍臣叩首曰殷之迹周之监也原宣宗章皇帝御制广寒殿记万岁山在宫城西北隅皆奇石积叠以成巉峭峻削盘回起伏或陡绝如壑或嵌岩如屋左右二道宛转而上步蹑屡息乃造其巅而飞楼复阁广亭危榭东西拱向俯仰辉映不可殚纪最高者为广寒殿轶云霞纳日月高明闿爽北枕居庸东挹沧海西挟太行嵩岱并立乎前大河横带乎中俯视江淮一目无际寰中之胜概天下之伟观莫加于此矣永乐中朕侍皇祖太宗文皇帝万几之暇燕游于此天颜悦怿顾兹山而谕朕曰此宋之艮岳也宋之不振以是金不戒而徙于兹元又不戒而加侈焉睹其处思其人夏书所为儆峻宇雕墙也吾时游焉未尝不有儆于中昔唐九成宫太宗亦因隋之旧去其汰侈而不改作时资宴游以存监省汝将来有国家天下之任政务余闲或一登此则近而思吾之言远不忘圣贤之明训则国家生民无穷之福矣朕拜稽受命书不云乎皇祖有训诗不云乎仪刑文王肆嗣位以来凡事天爱民一体皇祖之心敬而行之洞洞属属罔间夙夜比登兹山顾视殿宇岁久而陁遂命工修葺永念皇祖俨如在上敬以所受大训笔而勒诸石以自省亦以昭示我子孙于亿万年原八年四月上谓杨士奇杨荣曰朕于宫中所在皆置书籍楮笔今修葺广寒清暑二殿及琼华岛欲于各处皆置书籍卿二人可于馆阁中择能书者取五经四书及说苑之类每书录数本分贮其中以备观览原杨士奇从游西苑诗广寒宫殿属天家晚从宸游驻翠华琼液总颁仙掌露金支皆插御筵花棹穿萍藻波间雪旗撝芙蓉水上霞身世直超人境外玉盘亲捧枣如瓜原皇甫汸广寒宫登眺诗宝阁凌霄建珠窗映日开月临疑桂宇露洒即铜台山悉图崤入池犹象汉回倚妆花屡发窥舞鸟能来倾国元因色劳民岂但财地随元运改栋与美人摧殷监良非远秦宫亦可哀圣朝留故迹皇览实休哉原李都城杂咏西宫白日静波流小殿玲珑夹御沟花树重重春烂漫游人偷上洗妆楼原王世贞宫词传唿京兆进春牛百戏鱼龙曼衍游杂沓香车看不见好登辽后洗妆楼原干佑阁建自明万历年间在太液池之北高八丈一尺广十七丈磴道三分三合而上倒影入水波光荡漾如水晶宫阙天启时毁之即其处为嘉乐殿其门曰延景门再西则亲军内教场也原干佑阁宫中谓之北台高八丈余广一十七丈磴道三分三合而上俯临闾井繁猥毕见钦天监言风水不利议毁之天启元年十一月十三日工部疏请得旨时吾乡高工部道素初授虞衡司主事于次日始督坼北台适禁中有洼池公请兼领筑填即以所毁台基积土补之事半工倍省费甚多此事本在元年而刘氏芜史谓是二年事误也原万历二十九年六月新筑大内干德殿御史林道楠董其工至三十年四月道楠上言三殿两宫高不过一十二丈今台高八丈一尺加以殿宇又复数丈其势反出宫殿之上禁中岂宜有此不报原万历三十三年八月更干德殿为干德阁天启元年八月毁之四年五月添建嘉豫殿原太液西堤出兔园东北台高数丈中作团顶小殿用黄瓦左右各四楹接栋稍下瓦皆碧南北垂接斜廊悬级而降面若城壁下临射苑背设门牖下瞰池有驰道可以走马乃武皇所筑阅射之地臣等谨按明武宗所筑阅射之地名曰平台后废见金鳌退食笔记原马汝骥平台诗曲台通太液复道肃钩陈虎旅归营久龙光绕禁新柏梁闲日月蓬阁接天人汉帝崇文化赓歌奉紫宸原陈沂平台诗海气生华蜃天光落彩虹穹阶曾帝陟飞观有仙通燕士何年召周民不日攻禁西伤旧事七校指离宫原北闸口亭嘉靖十三年六月更涌玉亭二十二年三月更汇玉渚西龙渊亭万历三十年七月建会景亭嘉靖二十二年三月更龙泽亭万历三十年七月更龙湫亭臣等谨按北闸口亭基即今北海之东隅蚕坛以北近皇城墙为积水潭进水处原嘉靖二十二年四月新作雷霆洪应殿成原雷霆洪应之殿有坛城轰雷轩啸风室嘘雪室灵雨室耀电室清一斋宝渊门灵安堂精馨堂驭仙次辅国堂演妙堂八圣居俱嘉靖二十二年三月悬额臣等谨按今紫禁城西有昭显庙即其旧基原上召礼部尚书夏言于无逸殿谕之曰西海子以午日奉两宫游宴止行望祀宜特建祠宇言退疏言海子出源西山绕出瓮山后汇为七里泺东入都城潴为积水潭南出玉河入大通河转漕亦赖其利比之五祀其功较大礼宜特祀请于闸口涌玉亭后隙地建祠诏可原嘉靖十五年建金海神祠于大内西苑涌泉亭以祀宣灵宏济之神水府之神司舟之神二十二年改名宏济神祠原金海祠以仲春仲秋上壬日用事遣太常卿行三献礼祝辞曰粤稽琼源其来旧矣自彼玉泉之委发兹太液之流润泽禁垣功亦彰矣兹惟仲敬修时祀用报灵贶神其流福以惠我生民尚享原夏言苑中寓直记事诗涌玉亭前夜泛舟碧荷香静雨初收遥看北岸红烟里水殿珠帘尽上钩原天顺四年九月新作西苑殿宇轩馆成苑中旧有太液池池上有蓬莱山山巅有广寒殿金所筑也西南有小山亦建殿于其上规制尤巧元所筑也上命即太液池东西作行殿三池东向西者曰凝和池西向东对蓬莱山者曰迎翠池西南向者以草缮之而饰以垩曰太素其门各如殿名有亭六曰飞香拥翠澄波岁寒会景映辉轩一曰远趣馆一曰保和工成上临幸召文武大臣从游欢赏竟日原嘉靖癸卯夏四月新作雩殿成其地汇以金海带以琼山规构闳伟地位肃严前为雩祷之坛后为太素殿以奉祖宗列圣神御斋馆列峙临海为亭曰龙泽曰龙湫东为宏济祠经始昨秋至是而告成焉原太素殿前有溥惠门嘉靖四十三年七月更殿名为寿源旁有正心斋持敬斋后有岁寒亭嘉靖二十二年三月更五龙亭五亭中曰龙潭左曰澄祥曰滋香右曰涌瑞曰浮翠二坊南曰福渚北曰寿岳三洞上隆寿中玉华下仙游其素左素右二门天启七年六月塞之三洞天启元年毁原会景亭南有屋数连通池水以育禽鸟旧名天鹅房有亭曰映辉曰澄碧凝和殿在池东西向有二亭临水曰涌翠曰飞香迎翠殿在池西东向临水有亭曰澄波明嘉靖时更建浮香宝月二亭原映辉亭嘉靖二十二年四月更腾波亭三十五年五月更滋祥亭万历三十年七月更香津亭澄碧亭嘉靖二十三年六月更飞霭亭三十年五月更涌福亭万历三十年七月更腾波亭凝和殿嘉靖二十三年六月更惠熙殿四十三年三月更元熙殿会景亭嘉靖二十二年三月更龙泽亭万历三十年七月更龙湫亭迎翠殿即承华殿浮香亭嘉靖十三年五月建三十年六月更芙蓉亭宝月亭嘉靖十一年三月移建延年殿嘉靖四十三年三月建原嘉靖四十三年三月元熙延年殿成四月以元熙承华宝月三殿亭工完赐工部尚书雷礼等银币原北闸口东岸曰船屋冬藏龙舟之所原琼华岛东北过堰有水殿二一藏龙舟一藏凤舸舟首尾刻龙凤形上结楼台以金饰之又一浦藏武皇所造乌龙船岸际有丛竹荫屋浦外二亭横出水面原自琼华岛东麓过石桥由陟山门折而北循岸数百步有水殿二深十六间藏龙舟凤舸原方船制长十丈九尺阔二丈九尺五寸为方形嘉靖十七年于禁苑成造以备御用置坞居之龙凤船肖龙凤形饰以五彩置坞二处居之采莲船三系司苑局于西湖采鲜所用者原马汝骥诗凤殿临瑶水龙舟锁白云楼台疑上汉箫鼓忆横汾池岂昆明凿波犹太液分昔年浮万里兰桂咏缤纷原文征明诗别殿阴阴水窦连汉家帝子有楼船兰桡桂楫会千里锦缆牙樯忆往年汾水秋风空落日隋堤杨柳漫青烟今皇别有同民乐不遣青龙漾碧川原欧大任龙舟浦诗箫鼓中流发秋风散浦烟淋池新乐府汾水旧楼船赏胜观涛日游非习战年甘泉思扈从回首濯龙川原承光殿砖砌如城墙以磴道分上之上有楼阁古松此干明门西也曰御河桥即金海桥桥之东岸再南曰五雷殿即椒园也亦名蕉园再南则西苑门矣原承光殿在太液池上围以瓮城殿构环转如盖一名圆殿中有古栝数百年物也原承光殿一名圆殿在太液池东围以瓮城池有大石桥二其一跨海子东西曰金鳌玉蝀其一跨琼华岛之南曰堆云积翠而圆殿则介其南殿前有古桧一株传为金时遗植苍劲夭矫若虬龙之空真有神物呵护之者臣等谨按承光殿古栝皇上有御制古栝行恭载国朝宫室卷内原承光殿嘉靖三十一年更干光殿原琼花岛之东南曰圆殿即承光殿有古松三株原廖道南承光殿诗承光临太液长日水云封桥带流虹渚门迎积翠峰楣间学士草坛畔大夫松宝藏来渊海时瞻紫气浓原文征明诗小苑平临太液池金铺约户锁盘螭云中帝座飞华盖城上钩陈绕翠旗紫气曾回双凤辇青松犹有万年枝从来清跸深严处开尽碧桃人未知原太液池在西苑中南北亘四里东西二百余步东瞰琼华岛东南有仪天殿殿前老桧一株盘回若偃盖原太液池在子城西干明门外周遭凡数里其源自玉泉山合西北诸水流入都城德胜门汇为积水潭亦名海子至北安门水关流入西苑人唿西海子补周美为尚书郎封君就养京师秩满受封父子相随奉天门谢恩内侍引入禁苑遍观渐台太液之胜饷以内珍曰封君谢恩者盖少况年盈八十健爽如此者乎掖送出长安门而别朱昆田原按登科考周美苏州昆山人中嘉靖二十三年秦鸣雷榜进士原永乐十五年十一月壬申金水河及太液池冰凝具楼阁龙凤花卉之状上赐群臣观之原宣德八年三月少保黄淮辞归上宴饯之于西苑太液池亲洒宸翰制诗送之仍赐金织衣一袭原明宣宗章皇帝御制诗天香早折仙桂枝笔花五彩开凤池蓬莱之仙直奎壁近侍九重天咫尺永乐圣人临御初鞠躬稽首陈嘉谟仁宗监国文华殿左右谋猷共群彦朕承大宝君万方相与共理资贤良倾心写情任旧老而卿引疾先还乡五历星霜复相见霜鬓萧萧秋满面是时朝旭光升紫殿明相对清言良慰情留之累月未尽意归心又欲东南征太液清泠涵碧藻杨柳芙蓉相映好凫霡鹔弄晴波紫雾红云拂琼岛芳肴在俎酒在壶工歌鹿鸣续白驹君臣大义士所重心虽廷阙身江湖雁荡峰高高不极中有谢公旧游迹采芝劚苓可长年应在天南忆天北原胡广陪驾至太液池作玉砌临无地飞甍上有天微风斜舞燕高柳拂鸣蝉岸草茸茸细池荷个个圆孰知丹禁里别有好林泉原金幼孜和胡学士秋日陪驾游太液池作远水含秋色飞霞映晚天折荷惊白露倚树听玄蝉翠合三山近波涵一镜圆子云才更好独步赋甘泉原西内海子中有斗牛即虬螭之类遇阴雨作云雾常蜿蜒道旁及金鳌玉蝀之上世皇斋居西内宫女过见惊仆宫监以闻上曰此宜处山后何为在此骇人乎是夜闻跋浪跳掷之声旦视之湖冰破裂一道已徙去矣原薛蕙宫词荷花簇锦柳垂丝一片丹青太液池御榻独留清暑殿宫娥空唱采莲词原蒋山卿宫词十里湖光引玉泉仙娥遥上钓鱼船最怜一种天然色并向中流采白莲原严嵩赐太液乘舟诗兰舟演漾水云空花叶田田岛屿风棹入琼波最深处玉楼金殿影西东原承光殿南从朱扉循东水浒半里崇闼广砌中一殿碧瓦穹窿如盖又贯以黄金双龙顶缨络悬缀雕栊绮窗朱楹玉槛八面旋匝曰崇智殿殿后一亭金饰北瞰池水转西至临漪亭又一小石梁出水中有亭八面内外皆水云钓鱼台殿前牡丹数十株名芭蕉园原芭蕉园在太液池东崇台复殿古木珍石参错其中又有小山曲水实录成于此焚稿原实录成择日进呈焚稿于芭蕉园园在太液池东崇垣复殿古木珍石参错其间又有小山曲水则焚稿之处也原芭蕉园有宫眷法从人等至此下马二石碑当是世宗设醮时所立原五雷殿左迎祥馆右集瑞馆万历二十九三月添扁原夏言临漪亭诗绿树阴阴翠殿寒临漪亭上倚阑干谁知凤阁龙楼里亦有青山碧水看原陈沂芭蕉园诗雨后芭蕉苑春深杨柳宫绮云悬碧盖萦雾闭雕笼辇路回天上歌台出水中忽闻人语笑沙畔起惊鸿原马汝骥诗辇道山楼直宫园水殿低碧荷香槛出红药晚阶齐钓石蛟龙隐歌台鸟雀啼翠华当日幸花木五云迷原廖道南芭蕉园诗旖旎芭蕉色缤纷满御园午阴便鹿梦春雨罢蜂喧绿借芙蓉润青交薜荔翻词林曾献颂此日重承恩原文征明诗小山盘折翠含岈松桂阴阴辇道斜草长兰亭迷曲水雨深桃洞自飘花紫云依旧围黄屋青鸟还应识翠华知是史臣焚草地文光隐隐结红霞原薛蕙西阙遇雨诗窈窕西清内参差水殿连归云向平乐飞雨集甘泉明月裁班女回风唱丽娟龙池初望幸来往木兰船臣等谨按四方会极厥惟京师国家宅都燕蓟威德之盛声灵之远超前古而立隆至于宫阙制度用式观瞻则悉仍前明之旧第略加修饰而已今谨于城市门综举本朝都城之制附以原书列代建置为京城总纪二卷皇城为四卷内城外城凡衢市之分隶五城者并据今制以次胪载于后增京城周四十里高三丈五尺五寸门九南曰正阳南之左曰崇文南之右曰宣武北之东曰安定北之西曰德胜东之北曰东直东之南曰朝阳西之北曰西直西之南曰阜成明永乐七年为北京城十九年乃拓其城本朝鼎建以来修整壮丽其九门之名则仍旧焉外城包京城南面转抱东西角楼计长二十八里高二丈亦曰外罗城门七南曰永定曰左安曰右安东曰广渠西曰广宁在东西隅而北向者东曰东便西曰西便增顺治元年世祖章皇帝定鼎燕京分列八旗拱卫皇居镶黄居安定门内正黄居德胜门内并在北方正白居东直门内镶白居朝阳门内并在东方正红居西直门内镶红居阜成门内并在西方正蓝居崇文门内镶蓝居宣武门内并在南方盖八旗方位相胜之义以之行师则整齐纪律以之建国则巩固屏藩诚振古以来所未有者也增雍正三年六月十三日八旗都统前锋统领护军统领等公同将拟定八旗形胜并分住地方分析缮列增镶黄满洲蒙古汉军三旗各按参领自鼓楼向东至新桥自新桥大街北口城根向南至府学胡同东口系与正白旗接界满洲官兵自鼓楼向东循大街至经厂为头参领之十七佐领居址自经厂循交道口转南至棉花胡同东口为二参领之十七佐领居址自南锣鼓巷北口至南口南锣鼓巷两边之鼓楼院方砖厂真武庙鱼儿胡同福祥寺帽儿胡同炒豆胡同棉花胡同兵马司前圆恩寺后圆恩寺局儿胡同为三参领之十八佐领居址自交道口大街向东循新桥转南至香儿胡同东口为四参领之十七佐领居址自香儿胡同东口向南至府学胡同马将军胡同钱局周围为五参领之十七佐领居址蒙古官兵自交道口大街向北至安定门为头参领之十四佐领居址自北锣鼓巷南口至北口北锣鼓巷两边所有之倒钞胡同经厂粉子亭谢家胡同伽蓝殿法通寺净土寺豆腐池儿胡同高古庵郎家胡同碾儿胡同为二参领之十四佐领居址汉军官兵自新桥大街向北至方家胡同为头参领之十佐领居址自方家胡同向北至城根为二参领之十一佐领居址国子监前后头条胡同二条胡同三条胡同方家胡同国子监大沟巷萧家胡同此七条胡同为三参领之十一佐领居址柏林寺前所有之鼓哨胡同草厂王大人胡同柏林寺此四条胡同为四参领之十一佐领居址自北小街南口至城根胡椒圈之周围手帕胡同羊馆胡同针线胡同宽街此四条胡同为五参领之十佐领居址增正白满洲蒙古汉军三旗与镶黄旗接界之处系自府学胡同东口向南各按参领至四牌楼豹房胡同东口与镶白旗接界之处由皇城根至东大城根满洲官兵自镶黄旗接界处之棉花胡同东口循大街向南至大佛寺西北角为头参领之十七佐领居址自大佛寺西北角向南至豹房胡同西口为二参领之十六佐领居址皇城东边所有之宽街草厂胡同取灯胡同晾谷厂弓弦胡同双塔胡同此六胡同为三参领之十六佐领居址两大街所有之铁狮子胡同贾家胡同汪芝麻胡同魏家胡同十景花园马大人胡同墙儿胡同大佛寺胡同羊尾巴胡同山老儿胡同喇叭营此十一胡同为四参领之十六佐领居址自马市口向东至四牌楼隆福寺周围所有之细小胡同为五参领之十六佐领居址蒙古官兵自府学胡同东口循大街至五条胡同为头参领之十五佐领居址自五条胡同至四牌楼为二参领之十四佐领居址汉军官兵自新桥大街至东直门为头参领之十佐领居址北新仓海运仓兴平仓南新仓旧太仓富新仓此六仓门相近为二参领之十佐领居址自东直门南小街北宋姑娘胡同口袋胡同慧照寺王家胡同船板胡同板桥胡同此六胡同为三参领之十一佐领居址北新桥大街六条胡同七条胡同八条胡同九条胡同十条胡同此五胡同为四参领之九佐领居址北小街头条胡同二条胡同三条胡同四条胡同五条胡同此五条胡同为五参领之九佐领居址增镶白满洲蒙古汉军三旗与正白旗接界之外系自豹房胡同向南至单牌楼与正蓝旗接界之处由皇城根向东至大城根满洲官兵自正白旗接界处由东长胡同东口循大街向南至院府胡同东口为头参领之十七佐领居址自院府胡同东口至长安街牌楼为二参领之十六佐领居址东长安大街两边所有之翠花胡同东长胡同奶子府胡同烧酒胡同钖蜡胡同菜厂胡同院府胡同梯子胡同口袋胡同理藩院后胡同此十胡同为三参领之十八佐领居址自长安街牌楼向东至单牌楼为四参领之十七佐领居址自灯市口大街西口东至四牌楼大街向南两大街之间所有椿树胡同金银胡同煤炸胡同帅府胡同头条胡同二条胡同此八胡同为五参领之十七佐领居址蒙古官兵自四牌楼向南循大街至堂子胡同为头参领之十二佐领居址自堂子胡同向南至单牌楼为二参领之十二佐领居址汉军官兵自四牌楼向东至小街为头参领之五佐领居址自小街至朝阳门为二参领之四佐领居址禄米仓周围至哑巴胡同方家胡同为三参领之四佐领居址小家子史家胡同干面胡同小哑巴胡同此四胡同为四参领之四佐领居址羊尾巴胡同堂子胡同史大人胡同羊仪宾胡同总把胡同此五胡同为五参领之五佐领居址增正蓝满洲蒙古汉军三旗与镶白旗接界之处系自单牌楼至崇文门由金水楼向东至大城根满洲官兵自镶白旗接界处由长安街牌楼向西进东长安门至金水桥为头参领之十六佐领居址自新街口南口至北口为二参领之十七佐领居址自宗人府向南户部周围至中御河桥为三参领之十七佐领居址自中御河桥至洪厂胡同北口为四参领之十七佐领居址自洪厂胡同口向北至长安街为五参领之十七佐领居址蒙古官兵自单牌楼至崇文门为头参领之十五佐领居址自江米巷东口到洪厂胡同为二参领之十四佐领居址汉军官兵自单牌楼观音寺胡同向东至举场西门为头参领之六佐领居址自羊肉胡同西口向东至水磨胡同为二参领之七佐领居址自表背胡同西口至东口为三参领之五佐领居址自苏州胡同西口东至马皮厂北口为四参领之六佐领居址自船板胡同西口向东至马皮厂南口为五参领之七佐领居址增正黄满洲蒙古汉军三旗自鼓楼向西至新街口大街北口城根向南至马状元胡同西口与正红旗接满洲官兵自鼓楼大街向西北药王庙南口至大城根为头参领之十九佐领居址自北药王庙街南口向西循大街至八调湾南口为二参领之十九佐领居址自八调湾南口循大街至德胜门转南至德胜桥为三参领之十八佐领居址自鼓楼斜街循银锭街向西李广桥至德胜桥大街为四参领之十八佐领居址自松树街北口至南药王庙为五参领之十八佐领居址蒙古官兵自松树街南口向西至德胜桥转北至宏善寺西口为头参领之十二佐领居址自宏善寺胡同西口至德胜桥为二参领之十二佐领居址汉军官兵自护国寺街至棉花胡同南口罗圈胡同西口为头参领之十佐领居址自西口连棉花胡同廊房胡同草厂胡同为二参领之十佐领居址自蒋家房东口至西口为三参领之十一佐领居址自新街口向北至四条胡同东口为四参领之十佐领居址自四条胡同东口至城根及铜井为五参领之九佐领居址增正红满洲蒙古汉军三旗与正黄旗接界之处系自马状元胡同东口与镶红旗接界之处由皇城根向西至大城根满洲官兵自西直门大街曹公观之东至新街口转南至石老娘胡同东口为头参领之十二佐领居址自石老娘胡同东口向南至四牌楼转东至马市东口为二参领之十六佐领居址皇城西边所有之马状元胡同太平仓胡同毛家湾胡同红罗厂胡同拐捧胡同此五胡同为三参领之十五佐领居址自四牌楼大街西边所有之驴肉胡同帅府胡同报子胡同臭皮胡同石老娘胡同此五胡同为四参领之十二佐领居址四牌楼大街西边所有之卫衣胡同太平侯胡同五王侯胡同车儿胡同石碑胡同宝禅寺胡同帽儿胡同宫衣库胡同此八胡同为五参领之十四佐领居址蒙古官兵自西直门大街南边所有之草厂胡同柳巷胡同观音寺胡同陈线胡同大觉寺胡同此五胡同为头参领之十一佐领居址自大觉寺胡同向南坚厂翊教寺祖家街栅栏胡同东观音寺胡同椿树胡同苦水井此七胡同为二参领之十一佐领居址汉军官兵自阜成门循大街至宫门口为头参领之四佐领居址自宫门口向东至马石桥为二参领之四佐领居址马石桥北边所有之苏罗卜胡同回子营为三参领之四佐领居址自回子营向北至茶叶胡同翠花街为四参领之四佐领居址自宫门口向北至葡萄园东口为五参领之三佐领居址增镶红满洲蒙古汉军三旗与正红旗接界之处系自羊肉胡同向南至单牌楼与镶蓝旗接界之处由皇城根向西至大城根满洲官兵自与正红旗接界处之四牌楼大街向南至单牌楼转东至长安街牌楼为头参领之十三佐领居址西安门大街南边所有之板场胡同廊房胡同酱房胡同小酱房胡同东斜街细米胡同此六胡同为二参领之十七佐领居址自细米胡同向南馓子胡同狗尾巴胡同背阴胡同太仆寺街李阁老胡同此五胡同为三参领之十七佐领居址自李阁老胡同向南东夹道东岳庙岱北寺小东岳庙演象所官磨房此六胡同为四参领之十八佐领居址馓子胡同向南堂子胡同石虎胡同蜈蚣卫胡同油房胡同茶叶胡同西夹道正沟胡同此七胡同为五参领之十七佐领居址蒙古官兵以四牌楼大街西边所有之粉子胡同后泥洼十八半截丰盛胡同此四胡同为头参领之十佐领居址自丰盛胡同向北之兵马司胡同燕儿胡同砖塔胡同羊肉胡同此四胡同为二参领之十二佐领居址汉军官兵以四牌楼大街西边所有之白庙胡同半壁街此二胡同为头参领之二佐领居址自白庙胡同向北车子胡同榆钱胡同沈篦子胡同千张胡同此四胡同为二参领之六佐领居址自千张胡同向南打磨厂半圈高井口袋胡同此四胡同为三参领之四佐领居址自口袋胡同向南施饭寺皮裤子胡同东夹道胡同此三胡同为四参领之六佐领居址自东夹道胡同向南白庙胡同刑部街此二胡同为五参领之四佐领居址增镶蓝满洲蒙古汉军三旗与镶红旗接界之处系自单牌楼至宣武门金水桥向西至大城根满洲官兵自与镶红旗接界处之长安街牌楼向东进西长安门金水桥为头参领之十八佐领居址自江米巷向北至长安门大街中府左府四眼井周围为二参领之十八佐领居址自河漕沿向东至石牌胡同文昌阁拴马桩马神庙胡同此四胡同为三参领之十八佐领居址自狮子口向东由皮市南口转北至扫帚胡同西口为四参领之十七佐领居址自西单牌楼向南由绒线胡同转东至河漕沿六部口抽屉胡同关帝庙胡同牛肉湾此六胡同为五参领之十七佐领居址蒙古官兵自宣武门至绒线胡同西口油房胡同南拴马桩翠花胡同枣树街此四胡同为头参领之十三佐领居址中街半壁街前细瓦厂新帘子胡同旧帘子胡同此五胡同为二参领之十二佐领居址汉军官兵自西单牌楼西边之抱子街东口至西口为头参领之五个半佐领居址自手帕胡同东口至西口为二参领之四佐领居址自铁匠胡同东口至西口为三参领之四佐领居址自石驸马大街东口向西至棕毛胡同为四参领之五佐领居址自头发胡同东口向西至臭水河为五参领之四佐领居址原南京析津府城方三十六里崇三丈衡广一丈五尺敌楼战橹具八门东曰安东迎春南曰开阳丹凤西曰显西清普北曰通天拱辰大内在西南隅坊市廨舍寺观盖不胜书其外有居庸松亭榆林之关古北之口桑干河高梁河石子河大安山燕山中有瑶屿臣等谨按辽金城池旧址与今四至不同而实为都邑迭增之所自原书有散见宫室门者今悉移载卷内原度卢沟河六十里至幽州号燕京子城就罗郭西南为之正南曰启夏门内有元和殿东曰宣和城中坊闬皆有楼南门外有裕悦王廨为宴集之所门外永平馆旧名碣石馆清和后易之南即桑干河朱彝尊原按辽史皇族表有裕悦希达裕悦赫噜裕悦斡裕悦休格裕悦罗卜科裕悦果实裕悦乌珍国语解裕悦贵官无所职其位居南北大王上臣等谨按辽史无清和年号惟圣宗尝改元统和王曾封事所云清和疑即统和之讹也永平馆当在今城南遗址已不可考原太宗以燕城北有市百物山偫命有司治其征原永平馆在府南一十里一名碣石馆辽朝士宴集之所增辽开泰元年始号为燕京海陵贞元元年定都号为中都天德三年始图上燕城宫阙制度三月命张浩等增广燕城城之门制十有二东曰施仁宣曜阳春南曰景风丰宜端礼西曰丽泽灏华彰义北曰会城通玄崇智改门曰清怡曰光泰浩等取真定府潭园材木营造宫室及凉位十六补贞元四年金主亮率文武百官幸燕遂以燕为中都府曰大兴定京邑焉都城之门十二每一面分三门一正两偏其正门两旁又皆设两门正门常不开惟车驾出入余悉由旁两门焉其门十二各有标名东曰宣曜曰施仁曰阳春西曰灏华曰丽泽曰彰义南曰丰宜曰景风曰端礼北曰通玄曰会城曰崇智内城门左掖右掖宣阳又在外焉外墨书粉地内则金书朱地皆故礼部尚书王兢书原都城门围凡七十五里城门十二每一面分三门其正门两旁又设两门正东曰宣曜阳春施仁正西曰灏华丽泽彰义正南曰丰宜景风端礼正北曰通玄会城崇智此四城十二门也朱彝尊原按金史城门十三北有四门一曰光泰当以史为正臣等谨按大金国志金图经皆言京都城门十二金史独于北面多光泰一门析津志亦作十二门而又别出清怡光泰二门考北平图经谓奉先坊在旧城通玄门内而析津志又谓在南城清怡门内二名错见疑清怡即通玄之别称而光泰或亦会城崇智之别称欤增天德三年海陵意欲徙都于燕上书者咸言上京临潢府僻在一隅官艰于转漕民难于赴诉不如都燕以应天地之中言与意合乃命左右丞相张浩张通左丞蔡松年调诸路民夫筑燕京制度如汴诏曰燕本列国之名今立京师不当称燕京改号中都以析津府为大兴府增金朝筑燕城用涿州土人置一筐左右手排立定自涿至燕传递空筐出实筐入人止土一畚不日成之原燕展筑南城系金海陵天德二年见蔡无可大觉寺碑原正隆四年二月修中都城原初忠献王尼堪有志都燕因辽人宫阙于内城外筑四城每城各三里前后各一门楼橹池堑一如边城每城之内立仓廒甲仗库各穿复道与内城通时陈王乌舍将军韩常洛索皆笑其过计忠献曰百年间当以吾言为信及海陵炀王定都既营宫室欲撤其城翟天祺曰忠献开国元勋措置必有说乃止原燕山府城周围二十七里楼台高四十尺楼计九百一十座池堑三重城开八门臣等谨按据此条燕京旧城周二十七里至金天德三年展筑三里见析津志所引金蔡珪大觉寺记合计之共周三十里此皆指都城言之至大金国志所称周七十五里者则指外郛而言犹今外城之制也又按辽金故都在今都城南面元代尚有遗址当时多谓之南城而称新都为北城自明嘉靖间兴筑外罗城故迹遂渐湮废其四至已不可辨今即前人志乘文集碑刻所记准以现在地面参稽互审如悯忠寺昊天寺在今宣武门南与广宁门相近而元人皆称为南城古迹又今城外白云观西南有广恩寺即辽金奉福寺距西便门尚远而金泰和中曹谦碑记谓寺在都城内又金天王寺即今天宁寺在广宁门外稍北而元一统志谓在旧城延庆坊内又今琉璃厂在正阳门外而近得辽时墓碑称其地为燕京东门外之海王村又今黑窑厂在永定门内先农坛西而其地有辽寿昌中慈智大师石幢亦称为京东又图经志书载都土地庙在旧城通玄门内路西通玄乃金都城北门而都土地庙今在宣武门外西南土地庙斜街由是观之则辽金故都当在今外城迤西以至郊外之地其东北隅约当与今都城西南隅相接又考元王恽中堂事记载中统元年赴开平三月五日发燕京宿通玄北郭六日午憩海店距京城廿里海店即今海淀据恽所言以道里核计则金时外郛七十五里之方位不难约略而知矣原南城在今城西南唐幽州藩镇城及辽金故都城也隋之天宁寺旧在城中今在城外矣悯忠寺有唐景福元年重藏舍利记其铭曰大燕城内地东南隅有悯忠寺门临康衢悯忠寺旧在城中东南今在城外西南僻境矣朱彝尊原按隋唐之幽州洪业寺在城内唐之幽州悯忠寺在城东南隅辽之南京因之康熙辛酉西安门内有中官治宅掘地误发古墓中有瓦炉一瓦罂一墓石二方广各一尺二寸一刻卞氏墓志四字环列十二辰相皆兽首人身一刻志铭而书作志志题曰大唐故濮阳卞氏墓志志文曰贞元十五年岁次己卯七月癸卯朔夫人寝疾卒于幽州蓟县蓟北坊以其年权窆于幽州幽都东北五里礼贤乡之平原是今之西安门去唐幽州城东北五里而遥矣金拓南城时妆台在城之东北至于元之中都则今德胜安定东直三门外皆城中地而白马庙琼华岛妆台太液池柴市悯忠寺大悲阁咸在南城迨徐宁又改筑缩其北五里废光熙肃清二门规制差隘永乐中重拓南城然悯忠寺大悲阁仍限门外盖都城凡数徙坊市变置代有不同阅绛云楼书目有皇元建都记及萧洵有故宫遗录二编惜燔于火今博访未得金元之遗迹遂多湮灭而无征矣臣等谨按朱彝尊原按称琼华岛太液池在南城者乃指金时周七十五里之外城非金都三十里之内城也元至元间改建都城去都东北三里则指金之内城东北若外城之琼岛液池元人即于此营建大内并未尝全弃其地析津志及元李洧孙大都赋记载甚明详见后条原王恽复隍谣南城嚣嚣足污秽既建神都风土美燕人重迁朽厥载睿意作新思有泚一朝诏徙殊井疆九陌香生通戚里炀城密迩不刬去适足囊奸养狐虺城复池隍莫叹嗟一废一兴固常理今年戊子冬十月天气未寒无雨雪禁军指顾旧筑空郊遂坦夷无壅隔寂寞千门草棘荒他年空有铜驼说我诗虽小亦王风庶配商盘歌帝哲朱彝尊原按元史地理志至元四年始于中都之东北置今城而迁都焉世祖本纪至元二十年六月发军修定大都城而王秋涧诗则云今年戊子冬十月是至元二十五年矣与史不合原刘崧燕城杂诗南城土垣故不塌西宫渠水自相通野芦花似杨花白蕊木叶如枫叶红菜根磊磊红萝卜草子崭崭白蒺藜东蓟直通齐化外南城更在顺承西原入丰宜门过龙津桥桥分三道通用夺玉石扶阑上琢为婴儿状极工巧原龙津桥在燕山宣阳门外以玉石为之引西山水灌其下原范成大诗燕石扶阑玉雪堆柳塘南北抱城回西山剩放龙津水留待官军饮马来原大定元年十一月固云以军至中都同知留守璋请至府议事固云疑璋有谋乃阳许诺排节仗若将往者遂骑从出施仁门驻兵通州见世宗于三河原泰和八年八月有虎至阳春门外驾出射获之原泰和六年诏建昭烈武成王庙于阙廷之右丽泽门内原郝经义勇武安王庙碑郡国州县乡邑闾井皆有王庙夏五月十有三日秋九月十有三日则大为祈赛整仗盛仪旌甲旗鼓长刀赤骥俨如王生千载之下景向若是况汉季之遗民乎原元好问梁园春词双凤箫声隔彩霞宫莺催赏玉溪花谁怜丽泽门边柳瘦倚东风望翠华原燕城西南门曰端礼有大定末刘无党所撰左丞唐古安礼碑云尹大兴时迎午休吏燕雀语堂下人不知有官府原赫舍哩执中分其军为三军由彰义门入自将一军由通玄门入原大安三年二月通玄门重关折九月蒙古兵至中都十月遣泰州刺史珠赫哷果勒齐屯通玄门外至宁元年五月起唿沙唿复为右副元帅领武卫军二千人屯通玄门外八月唿沙唿自通玄门入妃嫔皆束装至通玄门臣等谨按朱彝尊原书宫室卷内取史传之文有涉及金城门名者广加采摭以资博览而于建置故迹无关谨改附城市总卷内用备故实后仿此增旧城中西南西北二隅坊门之名四十有二西开阳坊南开远坊北开远坊清平坊美俗坊广源坊广乐坊西曲河坊宜中坊南永平坊北永平坊北揖楼坊南揖楼坊西县西坊棠阴坊蓟宾坊永乐坊西甘泉坊东甘泉坊衣锦坊延庆坊广阳坊显忠坊归厚坊常宁坊常清坊西孝慈坊东孝慈坊玉田坊定功坊辛市坊会仙坊时和坊奉先坊富义坊来远坊通乐坊亲仁坊招商坊余庆坊郁邻坊通和坊东南东北二隅旧坊门之名二十东曲河坊东开阳坊咸宁坊东县西坊石幢前坊铜马坊南蓟宁坊北蓟宁坊啄木坊康乐坊齐礼坊为美坊南卢龙坊北卢龙坊安仁坊铁牛坊敬客坊南春台坊北春台坊仙露坊臣等谨按此条乃具录金时都城内各坊之名其方位界至岁久已就湮没今以析津志元一统志五城坊巷胡同集所载寺院基址现存者参互考之则归义废寺在今彰义门大街北当为时和坊都土地庙在今土地庙斜街当为奉先坊天王寺即今天宁寺在广宁门外当为延庆坊又宣武门外菜市西尝发地得仙露寺舍利石匣当为仙露坊又宣北坊之昊天寺当为棠阴坊竹林寺当为显忠坊紫金寺当为北开远坊大约皆在宣武广宁二门之间其余则多不可考矣原金自天德以后始有南北郊之制大定明昌其礼浸备南郊坛在丰宜门外圆坛三成成十二陛矰墙三匝四面各三门斋宫东北府库在南坛矰皆以赤土圬之北郊方丘在通玄门外方坛三成四正陛方矰三周四面亦三门朝日坛曰大明在施仁门外之东南门坛之制皆同方丘夕月坛曰夜明在彰义门外之西北掘地圬之为坛其中常以冬至日合祀昊天上帝皇地祇于圜丘夏至日祭皇地祇于方丘春分朝日秋分夕月原明昌五年为坛于景风门外东南岁以立春后丑日祀风师又为坛于端礼门外西南以立夏后申日祀雨师是日祭雷师于位下原明昌六年章宗未有子尚书省臣奏行高之祀乃筑坛于景风门外东南端地与圜丘东南相望岁以春分日祀青帝伏羲氏女娲氏位坛上南向西上姜原简狄位于坛之第二层东向北上前一日布神位省牲器陈御弓矢韣于上下神位之右其斋戒奠玉币进熟皆如大祀仪原入宣阳门由驰道西南入会同馆原会同馆燕山客馆也辽已有之原燕宾馆燕山城外馆补使至燕京寓于来远驿泛使则居远驿焉补宋淳熙中范至能使北孝宗令口奏金主谓河南乃宋朝陵寝所在愿归侵地宰相力以为未可至能遂自为一书述圣语至金庭纳之袖中既跪进国书伏地不起时金主乃葛王也性宽慈传宣问使人何故不起至能徐出袖中书奏曰臣来时大宋皇帝别有圣旨难载国书令臣口奏臣今谨以书述书既上殿中观者皆失色至能犹伏地再传宣曰书辞已见使人可就馆至能再拜而退金之群臣或不平议羁留使人而金主不可至能将回又奏曰口奏之事乞于国书中明报仍先宣示庶使臣不堕欺罔之罪金主许之报书云口奏之事殊骇观听事须详处邦乃孚休既还上嘉其不辱命由是超擢至于大用至能在燕京会同馆守吏微言有羁留之议乃赋诗曰万里孤臣致命秋此身何止一浮沤提携汉节同生死休问羝羊解乳不补淳熙十五年二月遗留礼信使颜师鲁高震至燕京燕宾馆宴毕入来宁馆盖泛使之馆也补宋人与辽金南北通问各设国信使使至俱置客省司四方馆使引进有官押燕有伴其后使事不一于即位上尊号生辰正旦则遣使贺于国恤则遣使告哀吊国信奠进遗留礼物又有告庆谕成报聘报谢报谕祈请申请详问等目大半多用词臣北有燕宾馆南有班荆馆至燕京则许游悯忠庆寿诸刹至临安则伴使偕往天竺烧香次冷泉亭唿猿洞而归当时纪行之书存于今者王曾上契丹事富弼奉使录许亢宗奉使行程录洪皓松漠纪闻范成大揽辔录周厓北辕录仅寥寥数卷而已其宫阙制度犹可借以考证外如路振乘轺录宋敏求入蕃录范镇使北录刘敞使北语录江德藻聘北道里记沈括使辽图抄李罕使辽见闻录寇瑊奉使录王曙戴斗奉使录王晋使范连鹏举宣和使金录何铸奉使杂录雍尧佐隆兴奉使审议录张棣讲和事迹韩元吉金国生辰语录姚宪干道奉行录余嵘使燕录楼钥北行日录富轼奉使语录多轶不传又若赵良嗣燕云奉使录马扩茆斋自叙沈括南归录郑望之靖康奉使录李若水山西军前奉使录傅雩建炎通问录范仲熊北纪晁公忞金人败盟记虽散见于北盟会编而未必全至若皇华录南北欢盟录南北对镜图南北国信记议盟记接伴语录北朝国信语录贺正人使例使北录靖康要盟录绍兴通和录讲和录开禧通和特书通问本末诸书仅留其目并作者姓氏皆佚矣原范成大燕宾馆诗九日朝天种落欢也将佳节劝盘餐苦寒不似东篱下雪满西山把菊看原吴激题燕山驿壁风流子词书剑忆游梁当时事底处不堪伤念兰苕嫩叶向吴南浦杏花微雨窥宋东墙凤城外燕随金步障丝惹紫游缰曲水古今禁烟前后暮云楼阁春草池塘回首断人肠年芳但如雾镜发已成霜独有蚁尊陶写蝶梦悠扬听出塞琵琶风沙淅沥寄书鸿雁烟月微茫不似海门潮信犹到浔阳增金海陵徙都大兴宣宗奔汴元世祖改为燕京路今旧南城是也至元四年始定鼎于中都之北三里筑城围六十里九年改为大都原京城方六十里里二百四十步分十一门原城之正南曰丽正左曰文明右曰顺承正东曰崇仁东之南曰齐化东之北曰光熙正西曰和义西之南曰平则西之北曰肃清北之西曰健德北之东曰安贞增九年二月改号大都迁居民以实之建钟鼓楼于城中增世祖筑城已周乃于文明门外向东五里立苇场收苇以蓑城每岁收百万以苇排编自下砌上恐致摧塌累朝因之至文宗有警用谏者言因废此苇止供内厨之需每岁役市民修补至元间朱张进言自备己资以砖石包裹内外城墙因时宰言乃废至今西城角上亦略用砖而已至元十八年奉旨挑掘城濠添包城门一重臣等谨按据析津志所言则元时都城乃用土筑盖至明初改筑时始加以砖甓也增崇天门正南出周桥灵星三门外分三道中千步廊街出丽正门门有三正中惟车驾行幸郊坛则开西一门亦不开止东一门以通车马往来臣等谨按元时都城本广六十里明初徐达营建北平乃减其东西迤北之半故今德胜门外土城关一带高阜联属皆元代北城故址也至城南一面史传不言有所更改然考元一统志析津志皆谓至元城京师有司定基正直庆寿寺海云可庵二师塔敕命远三十步许环而筑之庆寿寺今为双塔寺二塔屹然尚存在西长安街之北距宣武门几及二里由是核之则今都城南面亦与元时旧基不甚相合盖明初既缩其北面故又稍廓其南面耳补至元三年城大都张宏略佐其父柔为筑宫城总管十三年城成赐内帑金釦玳瑁卮增世皇建都之时问于刘太保秉忠定大内方向秉忠以丽正门外第三桥南一树为向以对上制可遂封为独树将军赐以金牌每元会圣节及元宵三夕于树身悬挂诸色花灯于上高低照耀远望若火龙补张宪二月八日游皇城回观走马歌春风压城紫燕飞绣鞍宝勒生光辉软草青青平似镜花雨满巾风满衣潜蛟双绾玉抱肚朱鬛分光散红雾金龙五爪蟠彩袍满背真珠撒秋露生猿俊健双臂长左脚拨镫右蹴缰铜铙四扇绕十指玉声珠碎金琅榼黄蛇下饮电掣地锦鹰打兔起复坠袖云突兀鞍面空银瓮驼囊两边缒西宫彩楼高插天凤凰缭绕排神仙玉皇拍栏误一笑不觉四蹄如迸烟神驹长鸣背凝血郎君转面醉眼缬天恩剪下五色云打鼓归来汗如雪补黎絺皇庆初元入都城作天象分明散晓霞故令骑马入京华云开阊阖三千丈雾暗楼台百万家寒尽宫花初着蕊春深官柳已藏鸦太平景物今如此始信皇图福未涯原元张中丞养浩归田类稿有登悯忠寺阁诗注北三十里为大内虞文靖集作杨襄敏碑云至元十一年始大城京师于大兴故城之北中为天子之宫庙社朝市各以其位而贵戚功臣悉受分地以为第宅然则元之大内在今地坛之右矣当时李顾渊白献燕都赋宁海李洧孙有大都赋惜皆佚不传也臣等谨按此条引元张养浩登悯忠寺阁诗注谓阁北三十里为元大内与析津志北京志及元李洧孙大都赋所纪皆不合此三十里当是三里之讹耳据唐景福中重藏舍利记燕城东南隅为悯忠寺又北京志至元四年始定鼎于中都之东北三里夫中都本唐旧城辽金展拓不过数里见金蔡珪大觉寺记当时悯忠寺之在城东南如故也元都城周六十里以围三径一衡之城中南北相直应二十里加以新旧都城相去三里则悯忠寺距元之安贞门不过二十三里焉有大内而转远隔三十里者乎且元大内在太液池东为金万宁宫苑地此外更别无大内李洧孙赋曰揭五云于春路迓万宝于秋方则崇天门外东西坊也曰山万岁之嶙峋冠广寒之峥嵘池太液之浩荡则指琼华岛也曰丽正之所包罗崇仁之所联络和义之所纲维安贞健德之所囊括则指都城各门也合城坊门囿以观则元大内即近液池益信而揆以悯忠阁北三里约略相符矣李洧孙赋彝尊未之见今从永乐大典内录出已载形胜门兹不复载增左右警巡二院领大都在城坊市至元二十五年省部照依大都总管府讲究分定街道坊门翰林院拟定名号增坊名元五十以大衍之数成之名皆切近乃翰林院侍书学士虞集伯生所立外有数坊为大都路教授时所立增福田坊坊有梵刹取福田之义以名阜财坊坊近库藏取虞舜南风歌阜民财之义以名金城坊取圣人有金城金城有坚固久安之义以名玉铉坊按周易鼎玉铉大吉以坊近中书省取此义以名保大坊按传曰武有七德保大定功以坊近枢密院取此义以名灵椿坊取燕山窦十郎灵椿一株老之诗以名丹桂坊取燕山窦十郎教子故事丹桂五枝芳之义以名明时坊地近太史院取周易革卦君子治历明时之义以名凤池坊地近海子在旧省前取凤凰池之义以名安富坊取孟子安富尊荣之义以名怀远坊取左传怀远以德之义以名太平坊取天下太平之义以名大同坊取四方会同之义以名文德坊按尚书诞敷文德取此义以名金台坊按燕昭王筑黄金台以礼贤士取此义以名穆清坊地近太庙取毛诗于穆清庙之义以名五福坊坊在中地取洪范五福之义以名泰亨坊地在东北寅方取泰卦吉亨之义以名八政坊地近万斯仓八作司取洪范八政食货为先之义以名时雍坊取尚书黎民于变时雍之义以名干宁坊地在西北干位取周易干卦万国咸宁之义以名咸宁坊取尚书野无遗贤万国咸宁之义以名同乐坊取孟子与民同乐之义以名寿域坊取杜诗八荒开寿域之义以名宜民坊取毛诗宜民宜人之义以名析津坊燕地分野上应析木之津地近海子故取析津为名康衢坊取尧时老人击壤康衢之义以名进贤坊取贤才并进之义以名嘉会坊坊在南方南方属礼取周易嘉会之义以名平在坊坊在北方取尚书平在朔易之义以名和宁坊取周易保合太和万国咸宁之义以名智乐坊地近流水取智者乐水之义以名邻德坊取论语德不孤必有邻之义以名有庆坊按尚书一人有庆兆民赖之取其义以名清远坊地在西北隅取远方清宁之义以名日中坊地当市中取日中为市之义以名寅宾坊在正东取尚书寅宾出日之义以名西成坊在正西取尚书平秩西成之义以名由义坊西方属义故居仁坊地在东市东属仁取孟子居仁由义之言分为东西坊名睦亲坊地近诸王府取尚书以亲九族九族既睦之义以名仁寿坊地近御药院取仁者寿之义以名万宝坊大内前右千步廊坊门在西属秋取万宝秋成之义以名豫顺坊按周易豫卦豫顺以动利建侯行师取此义以名甘棠坊按燕地乃周召公所封诗人美召公之政有甘棠篇取此义以名五云坊大内前左千步廊坊门在东与万宝对立取唐诗五云多处是三台之义湛露坊按毛诗湛露为钖宴群臣沾恩如湛露坊近官酒库取此义以名乐善坊地近诸王府取汉东平王为善最乐之义以名澄清坊地近御史台取澄清天下之义以名增福田坊在西白塔寺阜财坊在顺承门内金玉局巷口金城坊在平则门内玉铉坊在中书省前相近保大坊在枢府北灵椿坊在都府北丹桂坊在灵椿北明时坊在太史院东凤池坊在斜街北安富坊在顺承门羊角市怀远坊地在西北隅太平坊大同坊增里仁坊在钟楼西北发祥坊在永钖坊西发祥坊西北大街砖斗拱扁溥光最为年远三相公寺前善利坊乐道坊好德坊招贤坊在翰林院西北善俗坊在健德门昭回坊都府南居贤坊国学东监官多居之鸣玉坊在羊市之北展亲坊惠文坊草市桥西请茶坊海子桥北训礼坊咸宜坊顺承门里倒钞库北思诚坊东皇华坊明照坊与上相对蓬莱坊天师宫前南薰坊光禄寺东甘棠坊迁善坊可封坊在健德门丰储坊在西仓西臣等谨按析津志所载里仁坊以下诸名不列虞集五十坊名之内其名或起元末未可知也增市三斜街市在日中坊羊角市在鸣玉坊咸宜坊旧枢密院角市在南薰明照二坊增街制自南以至于北谓之经自东至西谓之纬大街二十四步阔小街十二步阔三百八十四火巷二十九弄通弄通二字本方言增长街千步廊街丁字街十字街钟楼街半边街棋盘街五门街三叉街此二街在南城增米市面市钟楼前十字街西南角羊市马市牛市骆驼市驴骡市已上七处市俱在羊角市一带其杂货并在十市口北有柴草市此地若集市近年俱于此街西为贸易所段子市在钟楼街西南皮帽市同上菜市丽正门三桥哈达门丁字街菜市和义门外帽子市钟楼穷汉市一在钟楼后为最一在文明门外市桥一在顺承门城南街边一在丽正门西一在顺承门里草塔儿鹁鸽市在喜云楼下鹅鸭市在钟楼西珠子市钟楼前街西第一巷省东市在检校司门前墙下文籍市在省前东街纸札市省前靴市在翰林院东就卖底皮西甸皮诸靴材都出在一处车市齐化门十字街东拱木市城西猪市文明门外一里鱼市文明门外桥南一里草市门门有之舒噜市一巷皆卖金银珍珠宝贝在钟楼前柴炭市集市一顺承门外一钟楼一千斯仓一枢密院人市在羊角市至今楼子尚存此是至元间后有司禁约姑存此以为鉴戒煤市修文坊前南城市穷汉市在大悲阁东南巷内蒸饼市大悲阁后胭粉市披云楼南果市和义门外顺承门外安贞门外铁器市钟楼后臣等谨按元时都城坊巷街市见于析津志北平图经者颇详皆朱彝尊所未采然旧规虽在而遗迹多湮今以其尚可考证者散入五城各条之下取其名之汇列者备录于此以为参稽之助焉原至元五年十月敕二分二至及圣诞节日祭星于司天台原先农之祀始自至元九年武宗至大三年从大司农请建农蚕二坛原至元七年大司农请于立春后丑日祭风师于东北郊立夏后申日祭雷雨师于西南郊延祐五年乃即二郊定立坛矰之制原顺帝鄂勒哲胡土克皇后京城大饥后出金银粟帛命资政院使朴布哈于京都十一门置冢葬死者遗骼十余万增旧土城一座周围六十里克复后以城围太广乃减其东西迤北之半创包砖甓周围四十里其东南西三面各高三丈有余上阔二丈北面高四丈有奇阔五丈濠池各深阔不等深至一丈有奇阔至十八丈有奇城为门九南三门正南曰丽正左曰文明右曰顺承北二门左曰安定右曰德胜东二门东南曰齐化东北曰崇仁西二门西南曰平则西北曰和义各门仍建月城外门十座原洪武初改大都路为北平府缩其城之北五里废东西之北光熙肃清二门其九门俱仍旧原大将军徐达命指挥华云龙经理故元都新筑城垣南北取径直东西长一千八百九十丈又令指挥张焕计度故元皇城周围一千二百六丈又令指挥叶国珍计度南城周围凡五千三百二十八丈南城故金时旧基也增坊三十三五云坊保大坊南薰坊澄清坊皇华坊贤良坊明时坊仁寿坊思诚坊明照坊蓬莱坊湛露坊昭回坊靖恭坊金台坊灵椿坊教忠居贤坊寅宾坊崇教坊已上二十坊属大兴县万宝坊时雍坊阜财坊金城坊咸宜坊安富坊鸣玉坊太平坊丰储坊发祥坊日中坊西城坊已上十三坊属宛平县臣等谨按此明初未建都以前北平府时所设规制也增永乐四年闰七月建北京宫殿修城垣十九年正月告成城周四十五里门九正南曰丽正正统初改曰正阳南之左曰文明后曰崇文南之右曰顺承后曰宣武东之南曰齐化后曰朝阳东之北曰东直西之南曰平则后曰阜成西之北曰彰仪后曰西直北之东曰安定北之西曰德胜嘉靖三十二年筑重城包京城之南长二十八里门七补永乐中定都北京建筑京城周围四十里为九门南曰丽正文明顺承东曰齐化东直西曰平则西直北曰安定德胜正统初更名丽正为正阳文明为崇文顺承为宣武齐化为朝阳平则为阜成余四门仍旧城南一面长一千二百九十五丈九尺三寸北二千二百三十二丈四尺五寸东一千七百八十六丈九尺三寸西一千五百六十四丈五尺二寸高三丈五尺五寸垛口五尺八寸基厚六丈二尺顶收五丈嘉靖二十三年筑重城包京城南一面转抱东西角楼止长二十八里为七门南曰永定左安右安东曰广渠东便西曰广宁西便城南一面长二千四百五十四丈四尺七寸东一千八十五丈一尺西一千九十三丈二尺各高二丈垛口四尺基厚一丈顶收一丈四尺四十二年增修各门瓮城臣等谨按国朝都城之制一因明旧其各门名亦俱仍之诚以皇极用建九宇会归永固金汤无事名称之更易尔原永乐十七年十一月拓北京南城计二千七百余丈原宣德九年七月命都督佥事王彧以五军神机营官军及民夫修北京城垣原正统元年十月命太监阮安都督同知沈清少保工部尚书吴中率军夫数万人修建京师九门城楼初京城因元之旧永乐中虽略加改葺然月城楼铺之制多未备至是始命修之原命下之初工部侍郎蔡信飏言于众曰役大非征十八万人不可材木诸费称是上遂命太监阮安董其役取京师聚操之卒万余停操而用之厚其饩廪均其劳逸材木工费一出公府之所有有司不预百姓不知而岁中告成原阮安交趾人一名阿留刻有营建记原四年四月修造京师门楼城濠桥闸完正阳门正楼一月城中左右楼各一崇文宣武朝阳阜成东直西直安定德胜八门各正楼一月城楼一各门外立牌楼城四隅立角楼又深其濠两崖悉甃以砖石九门旧有木桥今悉撤之易以石两桥之间各有水闸濠水自城西北隅环城而东历九桥九闸从城东南隅流出大通桥而去自正统二年正月兴工至是始毕焕然金汤巩固足以耸万年之瞻矣原京师城垣其外旧固以砖石内惟土筑遇雨辄颓正统十年六月命太监阮安成国公朱勇修武伯沈荣尚书王侍郎王祐督工甓之原岳正天眷六章美营建也天眷皇明诞命高祖俯监万方定都江浒如龙斯蟠如虎斯踞以朝以会以享以祀逖矣厥谟钦于世世天眷皇明亦启文祖为厥孙谋聿又胥宇碣石之西太行之东有严厥宫四海是同惟帝即阼夙夜顾諟神既受职民亦茂祉乃继乃述乃经乃营戢此土功为万国宗乃召大臣出任予重曰若尔总曰若尔董役夫总总工师纵纵鼛鼓鹥人心悀悀有赫朝堂有翼庙廷琐琐公府忽偕兴士方耕矣女方筬矣曾不惊矣奏功成矣匪臣之功匪民之力匪民之力维帝之德帝曰匪予文祖之志天相文祖烂其营室原陈政正统癸亥管建纪成诗昭代承平日车书万国同迩遐歌至德民物囿淳风土宇今何广京师昔所崇龙飞乘大运鸠聚役群工郢也操斨斧垂哉主断砻经营来子庶奄忽见神功日月光三殿干坤辟两宫巍峨齐景亳辉赫过岐丰帝业垂无极人心仰建中赋诗纪成绩三祝效唿嵩原成化十二年八月定西侯蒋琬上言太祖皇帝肇基南京京城之外复筑土城以护居民诚万世不拔之基也今北京止有内城而无外城正统己巳之变额森长驱直入城下众庶奔窜内无所容前事可鉴也且承平日久聚众益繁思为忧患之防须及丰亨之日况西北一带前代旧址犹存若行劝募之令加以工罚之徒计其成功不日可待廷议谓筑城之役宜俟军民息肩之日举行报可原嘉靖二十一年掌都察院毛伯温等言宜筑外城二十九年命筑正阳崇文宣武三关厢外城既而停止三十二年给事中朱伯辰言城外居民繁伙不宜无以圉之臣尝履行四郊咸有土城故址环绕如规周可百二十余里若仍其旧贯增卑补薄培缺续断可事半而功倍乃命相度兴工臣等谨按金都外郛在今城西南凡七十五里元徙而东北凡六十里共应周一百三十五里今考明朱伯辰仅云百二十余里则所缩者约十五里准以围三径一南北相直约缩五里此五里即金元城界交会互入之处金之外城包入元城内者约有五里从可推也原闰月丙辰兵部尚书聂豹等言相度京城外四面宜筑外城约七十余里得旨允行乙丑建京师外城兴工敕谕陈圭陆炳许论提督工程四月上又虑工费重大成功不易以问严嵩等嵩等乃自诣工所视之还言宜先筑南面俟财力裕时再因地计度以成四面之制于是嵩会圭等议覆前此度地画图原为四周之制所以南面横阔凡二十里今既止筑一面第用十二三里便当收结庶不虚费财力今拟将见筑正南一面城基东折转北接城东南角西折转北接城西南角可以克期完报报允原张四维京师新建外城记上临御之三十二年廷臣有请筑京师外城者参之佥论靡有异同天子乃命重臣相视原隰量度广袤计工定赋较程刻日于是京兆授徒司徒计赋司马献旅司空鸠役总以勋臣察以台谏与夫庶司百职罔不祗严乃遂画地分工授规作则制缘旧址土取沃壤寮藩输镪以赞工庶民子来而趋事曾未阅岁而大功告成崇庳有度瘠厚有级缭以深隍覆以砖植门垣矗立橹楼相望巍乎焕矣帝居之壮观也夫易垂设险守国之文诗有未雨桑土之训帝王城郭之制岂以劳民所以固圉宅师以隆王者居重之威以奠下民安土之业以绝奸究觊觎之念此固圣人因时之政不得不然者尔原嘉靖四十一年尚书雷礼请永定等七门添筑瓮城东西便门垛口濠池当崇甃深浚上善其言补天启元年十月给事中魏大中报京城浚濠工竣东便门迤北员外郎何玉成监浚一百四十丈张时俊监浚一百五十三丈主事刘鳞长监浚一百六十一丈主事张杰监浚一百五十五丈主事张泰阶监浚一百四十五丈朝阳门迤北主事吴时亮监浚五百九十四丈东直门迤北转西主事陆之祺监浚五百九十六丈安定门主事曾樱监浚门东四百三十丈门西一百十六丈安定门迤西主事刘鳞长监浚二百六十丈主事韦国贤监浚一百七十丈员外郎陆化熙监浚二百三十九丈德胜门迤西主事刘存慧监浚六百十九丈西北角楼迤南员外郎赵赞化监浚一百七十七丈西直门迤南主事张时俊监浚一百九十三丈主事杨师孔监浚四百六丈八尺阜成门迤南主事张杰监浚三百丈主事张泰阶监浚二百八十丈员外郎赵赞化监浚二百五十三丈西便门至正阳门主事李养德监浚一千一百二十丈八尺一寸正阳门至崇文门郎中吴叔度监浚四百九十五丈崇文门至东便门郎中吴叔度监浚四百九十二丈重城员外郎林寀监浚五千一百五十丈原天启元年十月浚京城九门及重城濠成监工科道魏大中等因言濠之源出玉泉山经高梁桥抵都城西北而派为二一循城之左而东而南一循城之右而南而东宜按旧闸为地形高下次第布之未可以丈尺概也德胜门外之水南入关周行大内出玉河近且北淤南壅而嘉靖所筑重城地势既高有掘未及泉而止者宜清其源审其势疏其脉达其支以总会于大通桥又须理葺诸闸节宣蓄泄以壮金汤之固疏下工部原京师虽设顺天府两县而地方分属五城每城有坊中城曰南薰坊澄清坊仁寿坊明照坊保泰坊大时雍坊小时雍坊安福坊积庆坊东城曰明时坊黄华坊思诚坊居贤坊朝阳坊南城曰正东坊正西坊正南坊宣南坊宣北坊崇南坊崇北坊西城曰阜财坊金城坊鸣玉坊朝天坊河漕西坊关外坊北城曰崇教坊昭回坊靖恭坊灵椿坊发祥坊金台坊教忠坊日中坊关外坊每城设御史巡视所辖有兵马指挥使司设都指挥副都指挥知事后改兵马指挥使设指挥副指挥革知事增吏目昔宋以四厢都指挥巡警京城神宗置勾当左右厢公事民间谓之都厢元设巡警院分领坊市民事即今巡城察院也原嘉靖中生员李时飏监生张岑各疏请举郊之祀张璁以为言乃设台于永安门北震方以夏言充祈祠醮坛监礼使原郊坛设于震方皇城东永安门之北台用木正位昊天上帝配位皇考献皇帝西向高设于坛下西向上位于坛下北向后妃位七于坛南数十丈外北向用帷弓韣弓矢如后妃嫔之数质明上祭服后礼服妃嫔各服其服至坛上就位后以下帷中就位上行礼毕分献太常官俱退女官导皇后以下至高神位前跪女官取弓矢以次授皇后以下受讫纳于弓韣臣等谨按皇城之内前明悉为禁地民间不得出入我朝建极宅中四聪悉达东安西安地安三门以内紫禁城以外牵车列阓集止齐民稽之古昔前朝后市规制允符今谨编为皇城四卷又朱彝尊原本综列各条未分衢路先后考孙承泽春明梦余录自地安门内分东西两路编次较为明晰兹仿其体例将朱彝尊原书及补增各条均按地核实分路叙次以资考订云增皇城在京城中周十八里有奇缭墙袤三千三百四丈有奇正南曰大清门少北曰长安左门曰长安右门东曰东安门西曰西安门正北曰地安门大清门之内曰天安门天安门之内曰端门端门之内左曰阙左门右曰阙右门臣等谨按国家定鼎燕京宫殿之外环以紫禁城紫禁城外重以皇城甃以砖朱涂之上覆黄琉璃瓦城四门正南门于顺治元年上大清门牌额天安门为皇城正门明曰承天门顺治八年重修工成改定今名地安门明曰北安门亦顺治九年改定增皇城广袤三千六百五十六丈五尺高一丈八尺下广六尺上广五尺二寸原旧制皇城外红铺七十二座铺设官军十人夜巡铜铃七十有八贮长安右门初更遣军人一一摇振环城巡警历西安北安东安三门俱会长安左门而止每十铃以兵部火牌一面后复造木牌五十六面付五门验发铃收铃之数原东西长安门通五府各部总门京师市井人谓之孔圣门有识者曰拱宸然亦非也本名公生门原正统元年六月作公生门于长安左右门外之南原成化二年六月疏通东西公生门至大明门沟渠各二百一十五丈东安门至南墙角沟渠二百二十五丈原唐宋禁中亦许乘马今制自两长安门东西华门外过者皆下马虽相臣亦然原自北安门里街东曰黄瓦东门门之东街南曰尚衣监街北曰司设监再东曰酒醋面局曰内织染局有外厂在朝阳门外又有蓝靛厂在都城西皆本局之外署也曰皮房纸房曰针工局曰巾帽局其后临河有梓潼庙曰火药局即兵仗局之军器库也原尚衣监制造皇帝皇太子亲王衮冕袍服司设监成造各宫篾簟蒲席棕荐及各宫进用龙床顶架帐幔轿椅铺陈衣包盖袱花毯地毡围幕油袱雨伞等物铺设宫殿龙帘走索席梯原初永乐间北征获羊万余令顺天府所属州县分牧岁办羊毛价银轮司设监供用谓之长生羊毛弘治间府尹黄杰言岁久羊已无存民犹输纳甚苦已得旨除豁司设监寻复以前令为言上曰羊亡毛存是无名之征也其悉除之增司设监掌印太监一员里外监把总二员典簿掌司写字无定员掌卤簿仪仪帏幕诸事尚衣监掌印太监一员管理佥书掌司监工无定员掌御用冠冕袍服及屦靴袜之事增酒醋局掌印太监一员管理佥书掌司监工无定员掌宫内食用酒醋糖酱面豆诸物与御酒房不相统辖原织染局于朝阳门外种蓝打造靛青炼染大红丝纱罗经纬合用矿子石灰于马鞍山厂烧造增内织染局掌印太监一员管理佥书掌司监工无定员掌染造御用及宫内应用缎匹城西蓝靛厂为此局外署原内官监巾帽局掌造内府冠帽设大使一人副使二人针工局掌造内府衣服设大使一人副使一人织染局掌织染缎匹设大使一人副使一人颜料局掌烧造银朱等项颜料设大使一人原针工局缝制王府册封赏赐等项衣服内官内史长随小火者三年一次给与冬衣六年一次给与铺盖原泰昌元年十二月工部题给针工局年例冬衣计两京中使长随共九千口一十五名折冬衣八万一千五百九十四两增针工局掌印太监一员管理佥书掌司监工无定员掌造宫中衣服增巾帽局掌印太监一员管理佥书掌司监工无定员掌宫内使帽靴驸马冠靴及藩王之国诸旗尉帽靴臣等谨按黄瓦门之名见于大佛堂碑刻今俗唿为东西黄华门盖字音之讹也尚衣监司设监今废考东黄瓦门之东迤南有玉皇庙即尚衣监旧廨庙中有本朝雍正三年重修碑记迤北曰慈慧殿以慈慧寺得名也寺中有碑二一模煳不可读惟篆额司设监三字尚可辨一我朝康熙间重修碑记碑文止言明宫监以梵宇为私廨而不着司设之名稍东南为帘子库有真武庙稍东为织染局有华严寺寺碑皆有司设监名芜史谓司设监在黄瓦门街北信矣酒醋织染等局今俱废而各胡同仍存其名酒醋局胡同内兴隆寺有炉一上铸酒醋面局佛堂供奉字内织染局胡同内有华严寺寺内有弘治嘉靖二次重修织染局佛道堂碑记针工局巾帽局两胡同与内织染局毗连皆在玉河南火药局在玉河北临河有伽蓝寺前殿祀关帝后殿祀毗卢佛有钟一上铸火药局字又西为火神庙而无梓潼庙皮房纸房今俱无可考蓝靛厂详郊门原北安门内街东曰安乐堂内官有疾者徙此臣等谨按春明梦余录云安乐堂在地安门内街东芜史作街西误今堂额虽存并非内监养病之所又按羊房夹道亦有安乐堂乃明孝宗诞生之地明史谓之西内详本条下原再东稍南曰内府供用库原供用库岁办木柴木炭苘麻荆条猫竹白麻榆槐松柏木版运送石灰城砖增内府供用库掌印太监一员总理管理掌司写字监工无定员掌宫内及山陵等处内官食米及御用黄蜡白蜡沉香等香凡油蜡等库俱属之旧制各库设官同八局增供用库凡浙江湖广四川福建江西广东山东河南等布政司直隶苏松常镇宁太安庆庐凤淮扬等府岁解黄白蜡芽叶茶并苏松常三府解到白熟糙粳糯米俱送本库收臣等谨按今酒醋局南蜡库胡同五圣祠内有磬一上铸内府供用库五圣祠供奉等字稍南地仍名内府库即芜史所称内府供用库无疑原番经厂内官遇万寿元旦等节于英华殿作佛事卒事之日一人扮韦驼抱杵面北立余披璎珞鸣锣鼓吹海螺诸乐器赞唱经咒至夜五方设佛会立五色伞数十人鱼贯行其间有所谓九连环者其行逾疾至九连环变则体迅若飞鸟观者目眩矣天启辛酉后奉旨以宫人为之原宫中各长街设有路灯以石为座铜为楼铜丝为门壁每日晚内府库监灌油然灯以便巡行曰番经厂念习西方梵呗经凡有佛事本厂内官易番僧帽衣红袍黄领黄护腰一日或三昼夜原汉经厂念习释家诸品经僧伽帽袈裟缁色衣与僧人同惟不剃发耳佛事毕仍易内臣服色臣等谨按明番经厂汉经厂今为嵩祝法渊智珠三寺考嵩祝寺东廊下有铜钟一铸番经厂字西廊下有铜云板一铸汉经厂字又法渊寺有张居正撰番经厂碑记云番经厂与汉经厂并列是可据也增嵩祝寺在三眼井之东臣等谨按嵩祝寺大殿额曰妙明宗镜后楼额曰慧灯普照联曰碧砌瑶阶春色丽琪花芝草日华鲜西侧联曰夜梵闻三界朝香彻九天皆皇上御书增法渊寺在嵩祝寺东寺有铜鼎一高六尺有咫增智珠寺在嵩祝寺西臣等谨按智珠寺前殿额曰宝网光音联曰香云遍覆真如界皓月常明自在天后殿额曰现清净身联曰金粟神光照妙应香林净域证虚明皆皇上御书增张居正番经厂记番经来自乌思藏即今喇嘛教达摩目为旁支曲窦者也成祖文皇帝贻书西天大宝法王廷致法尊尚师等取其经缮写以传虽贝文梵字不与华同而其义在戒贪恶杀宏忍广济则所谓海潮一音醍醐同味者也厂在禁内东偏与汉经并列岁久亦渐圮矣穆宗庄皇帝尝出帑金命司礼监修葺今上登大宝复以慈圣皇太后之命命终其事经始隆庆壬申至八月而告成事因为文镵于石垂诸久远焉万历元年四月八日建极殿大学士张居正撰臣等谨按朱彝尊原本凡引碑文注云吉金贞石志非实有其书也今新增各条事归核实采诸书者注某书碑板则书某人某碑我朝鼎建者谨就本事直书不从彝尊之例后仿此原司苑局进用蔬菜俱有竹篮筐盒装盛合用物料增司苑局掌印太监一员管理佥书掌司监工无定员掌蔬菜瓜果原钟鼓司陈御前杂戏削木为傀儡高二尺余肖蛮王军士男女之像有臀无足下安卯栒用竹板承之注水方木池以钖为箱支以木凳用纱围其下取鱼虾萍藻践浮水面中官隐纱围中将人物用竹片托浮水上谓之水嬉其以杂剧故事及痴儿呆女市井驵侩之状约有百回每四十余人各以两旗引之登场谓之过锦皆钟鼓司承应原内官诸署指钟鼓司为东衙门贱而不居原钟鼓司掌印太监一员佥书司房学艺官无定员掌管出朝钟鼓及内乐传奇过锦打稻诸杂戏臣等谨按司苑局今已无可考矣钟鼓司废现今嵩祝寺东北有钟鼓司胡同内有钟鼓寺当即其地原再南曰新房曰都知监曰司礼监门之内稍南有松树者内书堂也原都知监掌印太监一员佥书掌司长随奉御无定员旧掌各监行移关知勘合之事后惟随驾前导警跸原司礼监每年成造上用兔香狸山羊毛鼠尾笔徽墨杂墨印造上用经书制敕云龙等笺洒金粉蜡等纸精微勘合文簿经书画匣屏风画轴楣杆纸扇及成造龙床应用猫竹松木螺甸青碌川漆严漆金箔圆藤木柴等料煳饰宫殿屏风窗格绫纱纸札补司礼监每年成造上用并进宫兔毛笔共二万九千九百余枝补朝廷用笔每月十四三十日两次进御各二十管冬用绫裹管里衬以绵春用紫罗至夏秋用象牙水晶玳瑁等皆内府临时发出制造弘治中吴兴笔工造笔进御有细刻小标记云笔匠施阿牛孝宗鄙其名易名曰施文用至今犹然增司礼监提督太监一员掌印太监一员秉笔太监随堂太监书籍名画等库掌司内书堂掌司六科廊掌司典簿无定员提督掌督理皇城内一应仪礼刑名及钤束长随当差听事各役关防门禁催督供应等事掌印掌理内外章奏及御前勘合秉笔随堂掌章奏文书照阁票批朱掌司各掌所司典簿典记奏章诸出纳号簿臣等谨按都知监今无考司礼监今为吉安所原大学士陈山离间赵邸上疏薄之命解内阁机务教内侍开席于文华殿东庑至景泰中选小内侍七人俾中允倪谦吕原教之亦于文华殿东庑天顺后于内府书堂专命翰林官往教遂为定制原翰林官内府供职日给光禄黄封内膳有常制承命内馆教书者则两给之原凡教内书堂用史官四员赴书堂日诸生约四十余人于承天门外迎接师于西版房易吉服肃而入故事新任者设饭于端门内相所饭讫自左由会极门转东河边到内书堂北书堂祀孔子师入四拜书堂南亦祀孔子师入只揖不拜新旧师东西序立旧者居东交拜讫诸生拜于堂下到内书堂列坐设宴宴毕由厚载门出原内书堂教授读书自学士陈山始以后词臣任之奉旨收入官人选年十岁上下者二三百人拨内书堂读书本监提督总其纲掌司分其劳择日拜孔子请词林诸公从长安右门入北安门出后则由北安门出入每学生一名各具白蜡手帕龙挂香以为束脩原内书堂西向约十余间其南一室奉先圣其北一室亦奉先圣于南则拜于北则揖不知何义原正德八年十二月重造司礼监书堂以毁于火也补翰林教小内官在书堂中有四五百人学士五人轮五日一转至日背书批仿责罚常二百余人轻者留衣而杖重者褫衣露体则发他处责之或十人或十五人一行跪以次受责臣等谨按明自宣宗始设内书堂选词臣课读小内监使通文墨掌章奏得与外廷往来致启阉竖干政之渐贻谋不善遂酿成一代厉阶我朝宫府肃清内监不得干预政事正本澄源超迈前古向惟万善殿派汉教习一员课读年幼内监十余人干隆三十四年复奉上谕以内监之设止备使令无取深通文义派内务府笔帖式一员教令粗识文字将汉教习永远停止法禁明而防制密洵足为万世不易之良法矣原诸司最贵重者曰司礼监次内官御用司设御马诸监惜薪司曰近侍牌子曰掌刑于外职最雄者曰提督东西厂曰提督十二团营五军营曰南京守备曰两广总镇及各处镇守增御前近侍曰干清宫管事督理御用诸事曰打卯牌子掌随朝捧剑俱位居司礼东厂提督守备之次曰御前牌子曰暖殿曰管柜子曰赞礼曰答应长随曰富差听事曰马尚冠尚衣尚屦皆近侍也原又南曰尚膳监御马监向东者曰北花房曰印绶监曰中书房曰蹴圆亭原新房之北则司礼监也新房之南则御马监也臣等谨按新房今无考司礼监之南御马监之北有高房胡同或即其地原御马监合造晾马绳索马槽马桩桶杓绳刷原朱宁本云南猡猡成化间太监钱能守云南时见宁狡黠以为奴能死遂窜名腾骧卫为勇士执役御马监武宗常至监试马因宁应对敏给执控闲习遂获进用不三四年宠极位盛迄至杀身云原万历时有进无角二黑牛者养之御马监内增御马监掌印监督提督太监各一员腾骧四卫营各设监官掌司典簿写字马等员象房有掌司等员增宣德间令御马监象马牛羊草分派两直隶山东河南山西陕西诸府州地亩内征纳增马神庙在马神庙街臣等谨按马神庙即明御马监马神旧祠也庙基旧在街之稍北干隆二十年移建今庙有碑庙殿旧额曰明霞馆圣祖仁皇帝御书庙内大钟一上有正德十年铸御马监马神庙供奉十三字小钟一上有敕建马王庙康熙四十二年造十二字殿前大炉一上有康熙四十六年造御马监马神庙供献十五字殿内小炉十五皆有康熙丁亥造御马监马神庙供奉字迤南为御马圈其地盖仍明旧也原御马监厅事之南曰里草栏草场监之南向西者曰杆子房曰北膳房曰暖阁厂曰南膳房曰明器厂曰混堂司曰内东厂永乐十八年始置提督太监一员关防一颗文曰钦差总督东厂官校办事太监关防天启四年避御讳改铸官校曰官旗万历初冯保奏建扁曰朝廷腹心有钦给密封牙章一枚应封奏者以此钤封臣等谨按今御马圈南地名银闸有真武庙即明御马监里草栏旧址也庙内有天启三年碑记可考又南为骑河楼庙儿胡同旧名暖阁厂内有关帝庙庙有钟二一铸暖阁厂关帝庙字一铸暖阁厂关帝庙康熙四十九年孟秋虔造字至南北膳房考春明梦余录万历二十八年拆去盖造观心殿修补干运殿其杆子房明器厂混堂司今无考原东厂置自永乐十八年其衙门无设官主之者司礼监秉笔太监一人司属隶役悉取给于锦衣卫故各员役升转皆在卫而太监乃司礼监堂上官秩最尊有去留而无升转其衔曰钦差总督东厂官旗办事司礼监秉笔太监凡掌司礼监者号曰宗主督东厂者号曰督主或宗与督合一人领之有掌刑千户一员以锦衣卫千户充之有加指挥至都督者又理刑百户一员或曰贴刑二人共坐理事熹宗时尝赐东厂刑官过肩狮子服有加宫保府臣者矣其爪牙司文移者曰掌班写字房管事房办事房以十二支分十二伙头目一人曰挡头外人称之曰伙长专司缉察各伙分数人动刑曰刑上每伙挡头下有番子数人名曰干事的专持人阴事或缙绅私札交际礼或言语可质证者密白于挡头得一事挡头先捐金予之事曰起数予之金曰买起数挡头随同番役于所犯之家左右寺庙空所名曰打桩挡头设座番子直入所犯之家执犯者非刑拷掠一曰干榨酒一曰搬罾儿或以细竹鞭筋其酷十倍官刑每月旦分遣办事人于各衙门及各城门守定名曰坐记以衙门所行事必小幅纸开报名曰打事件事件到东华门虽深夜司门者从门隙中传入顷刻到掌厂即时达至尊矣原掌厂内直房有钦赐牙印一方凡打进事件奏闻者用此印钤直至御前盖得比辅臣之文渊阁印亦僭紊极矣原唐末两枢密使及左右中尉柄事禁中与宰相表里号为中贵亦称内大臣枢密即今司礼中尉即今东厂也原隆庆中刑科给事中舒化疏朝廷设立厂卫原以捕盗防奸细非以察百官也驾驭百官乃天子之权而奏核诸司责在台谏朝廷自有公论今以暗访之权归诸厂卫万一人非正直事出冤诬是非颠倒殃及善良非盛世所宜有也上命付司知之原崇祯十五年正月上谕东厂太监王德化曰朝廷设东厂缉事期于摘发大奸若纠剔细微文纲苛察非所以安全之也今后非谋反逆伦权豪捍法者勿问补京师东厂者掌巡逻兵校之地也弘治癸丑五月忽风大作地陷约深二三丈广亦如之增提督东厂掌印太监一员掌班领班司房无定员贴刑二员掌刺缉刑狱之事旧选各监中一人提督后专用司礼秉笔第二人或第三人为之其贴刑官则用锦衣卫千百户为之凡内官司礼监掌印权如外庭元辅掌东厂权如总宪秉笔随堂视众辅各设私臣掌家掌班司房等员臣等谨按内东厂为明季弊薮我朝定鼎廓清禁掖东厂地名久就废没以芜史春明梦余录叙次考之当与暖阁厂胡同骑河楼相近原景泰六年四月增建御花房原天启中有龙见北花房之小河长尺许色黄碧有爪无鳞其地近宋缙直房缙护以红锦盛金合中奏进奉旨送赴黑龙潭臣等谨按北花房春明梦余录作百花房印绶监中书房蹴圆亭今俱无考增宣仁庙在紫禁城外东北隅暖阁厂西北池子臣等谨按宣仁庙雍正六年敕建以祀风神有世宗宪皇帝御书协和昭泰额增凝和庙在宣仁庙南臣等谨按凝和庙雍正八年敕建以祀云神有世宗宪皇帝御书兴泽昭彩额原内承运库在东下马门其职掌库藏在宫内者曰东裕库曰宝藏库皆谓之里库其会极门宝善门迤东一带及南城磁器等库则俱谓之外库过外马房余宅数区所谓河边者也增内承运库掌应用荷叶钖锣钖铫茶瓶汁瓶罐铛等物原内承运库以藏银绢除岁用外其余皆入内女官库增内承运库掌印太监一员近侍佥书太监十员掌司写字监工无定员掌大内库藏凡金银及诸宝货总隶之增承运库凡浙江江西湖广山西四川等布政司直隶苏松常镇庐凤淮扬徽宁池太安庆等府滁徐广德等州岁解绢匹并阔生绢翠毛皮俱送本库收增正统二年令各处解到秋粮折银赴部出给长单关填勘合送内府承运库收贮原熹宗在位七年帑藏悬罄尝将累朝所铸银瓮银碗尊鼎重器输银作局倾销充饷故饷银多有银作局三字者此人所共见也甲申春廷臣请动内帑夫内帑惟承运库耳钱粮解承运库者工一曰金花一曰轻赍金花银所以供后妃金花及宦官宫妾赏赉轻赍银以为勋戚及京卫武臣俸禄随进随出非如唐德宗私库聚而不散者比野史乃谓城破大内尚有积金十余库不知十余库何名承运库外有甲乙等十库贮方物者也天财库贮钱者也古今通集库贮书画符券诰命者也东裕库贮珍宝者也外东库亦贮方物无金银也库尽此矣城破惟东裕库珍宝存耳安有所谓十余库积金而纷纷谓上不轻发内帑岂不冤哉臣等谨按春明梦余录内承运库外马房在御马监南俱无考惟河边今有骡圈或即其地原过东上北门东中门曰弹子房曰学医读书处曰光禄寺曰篦头房曰东安里门过桥则东安门也臣等谨按光禄寺在今东安门内街北尚仍旧制详官署门东安里门今存余俱无考原内市在禁城之左过光禄寺入内门自御马监以至西海子一带皆是每月初四十四二十四三日俱设场贸易闻之内使云此三日例令内中贱役辇粪秽出宫弃之以故各门俱启因之陈列器物借以博易焉臣等谨按内市今无考原光禄卿赵健以携僧入东安门被纠夺俸三月神庙末年禁网疏阔游人得直穷西苑矣补北京皇城四面巡更诸铺周流传警每夜内发大铃从东华门出至厚载门收一一交递尽七十二枚天明矣补内皇城周围共四十铺每铺旗军十名昼夜看守铜铃二十有八每夜起更时分从右阙门第一铺发铃军提一铃摇至第二铺相续传递至左阙门第一铺止次日将铃仍送右阙门第一铺收贮外皇城周围七十二铺每铺守卫旗军亦十名昼夜看守旧有铜铃七十八个弘治十年失其二止存七十有六每夜从西长安门第一铺发铃相续传递至东长安门第一铺止又内皇城四门每夜派走更官午门左右阙门二员东华玄武门各二员司礼监置簿兵部用印起更时各赍原领令牌及簿如左阙门官赴东华门东华门官赴右阙门每更各于簿上交互用印以备查核原中官初入选进东华门门内有桥曰皇恩桥谓从此即受皇恩也俗唿曰忘恩桥以中官既富贵必仇其所生盖耻之也原天启元年正月诏选净身男子三千人时民间求选者至二万余人以兵科给事中尹同皋奏再收一千五百人原张世则诗宦寺多怙势天朝建置明诸曹分监局众职有规程上级无三品中涓仅百名北军权不与君侧恶常清原区大相诗闻道貂榼设由来为扫除先朝停镇守近日典方舆贡采山川竭征求井邑虚明明皇祖训宫府义何如原永乐十一年五月癸未端午节车驾幸东苑观击球射柳听文武群臣四夷朝使及在京耆老聚观分击球官为两朋驸马都尉广平侯袁容领左朋宁阳侯陈懋领右朋自皇太孙而下诸王大臣以次击射皇太孙击射连发皆中上喜命儒臣赋诗赐群臣宴及钞帛有差原永乐十四年端午节上御东苑观击球射柳原王直端午忆去年从幸东苑击球射柳赐诗赐宴诗千门晴日散祥烟东苑宸游忆去年玉辇乍移双阙外彩球低度百花前云开山色浮仙仗风送莺声绕御筵今日独醒还北望何时重咏柏梁篇原宣德三年七月召尚书蹇义夏原吉杨士奇杨荣同游东苑夹路皆嘉树前至一殿金碧焜燿其后瑶台玉砌奇石森耸环植花卉引泉为方池池上玉龙盈丈喷水下注殿后亦有石龙吐水相应池南台高数尺殿前有二石左如龙翔右若凤舞奇巧天成上御殿中语义等曰此旁有草舍一区乃朕致斋之所卿等盍往遍观于是中官引至一小殿梁栋椽桷皆以山木为之不加斫削覆之以草四面阑楯亦然少西有路纡回入荆扉则有河石甃之河南有小桥覆以草亭左右复有草亭东西相望枕桥而渡其下皆水游鱼刃跃中为小殿有东西斋有轩以为弹琴读书之所悉以草覆之四围编竹篱篱下皆蔬茹匏瓜之类观毕上临河命举网得鱼数尾命中官具酒馔赐鱼羹既而召至前赐以金帛绦环玉钩等物又赐宴于东庑被旨令各尽醉而归臣等谨按东苑久废考其地当在今东华门外之东南景泰间英宗居之称曰小南城盖东苑中之一区耳复辟后又增置三路宫殿因统谓之南城云原东上南门之东曰重华宫犹干清宫之制有两长街西则有宜春等宫重华宫之东曰洪庆宫供番佛之所也又东则内承运库再东则崇质宫俗云黑瓦殿是也景泰间英庙所居再南则皇史宬藏太祖以来御笔实录每年六月六日奏知晒晾司礼太监董其事左右小门曰历左门历右门再东则追先阁钦天阁勒世庙钦天颁于碑再南则御作也臣等谨按明英宗北还居崇质宫谓之小南城考今缎匹库库神庙有本朝雍正九年重修庙碑云缎匹库为户部分司建在内东华门外小南城名里新库则里新库亦小南城地也东南为国初所建普胜寺寺前沿河尚有城墙旧址西南为皇史宬去菖蒲河牛郎桥不远临河有地名大院子应即御作也库北为今普度寺即南城旧宫遗址庙东地名瓷器库巷口石狮二临河巷有南北两汊内有黑琉璃瓦房盖即库房未毁者又按芜史内承运库在东下马门其职掌库藏在宫内者谓之里库其会极门宝善门迤东一带及南城瓷器等库谓之外库明史职官志止载内承运库而不列外库名似瓷器等外库均隶内承运库故明史但以承运库该之耳原南内在禁垣内之巽隅亦有首门二门以及两掖门即景泰时锢英宗处所称小南城者是也二门内亦有前后两殿具体而微旁有两庑所以奉太上者止此矣其他离宫以及圆殿石桥皆复辟后天顺间所增饰者非初制也增景泰八年景帝不豫石亨张等谋迎上皇夜至有贞家闻之大喜曰须令南城知此意曰阴达之矣辛巳夜诸人复会有贞所时有边警有贞令诡言备非常勒兵入大内亨掌门钥夜四更开长安门纳之时天色晦冥亨皆惶惑有贞大言事必济既薄南城门锢毁墙以入上皇灯下独出问故有贞等俯伏请登位乃唿进舆兵士惶惧不能举有贞率诸人助挽以行星月忽开朗上皇各问诸人姓名至东华门门者拒弗内上皇曰朕太上皇帝也遂反走升奉天门景帝明当视朝群臣待漏阙下忽闻殿中唿噪声方惊愕俄诸门毕启有贞出号于众曰太上皇帝复位矣趣入贺补夺门兵士薄南宫门铁锢牢密扣不应徐公有贞命取巨木架悬之数十人举以击门又令勇士逾垣入与外合兵毁墉墉坏门启入见太上合声称陛下登位上迟疑公疾唿兵士举舆兵士惊颤不能举公自挽以前掖上登舆公又自挽之上顾问公卿为谁公对曰都御史臣徐有贞上命公前导密迩属车既升奉天殿公犹在车前失退武士击公一椎上叱止黼座在殿隅公往推之至中上升座天浸明上又顾公曰此事卿为之耶朕失遇卿矣补英宗在南城一日饥甚索酒食光禄官弗与濬县人张泽以吏办事光禄寺曰晋怀愍宋徽钦天所弃也上北狩而还天有意乎若复立而诛无礼光禄其首矣乃潜以酒食进英宗识之后复位光禄官皆得罪即日拜泽为光禄卿原南城在大内东南英宗北狩还居之其中翔凤等殿石阑干景皇帝方建隆福寺内官悉取去又伐四围树木英皇甚不乐既复辟下内官陈谨等于狱寻增置各殿为离宫者五大门西向中门及殿南向每宫殿后一小池跨以桥池之前后为石坛者四植以栝松最后一殿供佛甚奇古左右回廊与后殿相接盖仿大内式为之原南城中路曰永聚门曰观心殿曰昭祥门曰端拱之门曰昭德门曰重华门曰广爱门曰咸熙门曰重华殿曰中圆殿曰肃雍门曰康和门曰后殿曰丽春门曰清和阁曰迎春馆曰圆殿其东长街曰广顺门曰中和门曰景华门曰宣明门曰景明门曰洪庆门曰洪庆殿曰后殿曰膳房曰库曰景和门其西长街曰兴善门曰丽景门曰长春门曰清华门曰宁福宫曰延福宫曰嘉福宫曰高明门曰明德宫曰永春宫曰永宁宫曰宜春宫曰延嘉宫曰延春宫曰御前作河东有崇德殿即回龙观有玩芳亭有集祥门有桂香馆有翠玉馆有浮金馆有撷秀亭有聚景亭有吕梁洪有左右漾金亭有含和殿有澄辉阁有秋香馆臣等谨按朱彝尊原书所引宫殿额名与春明梦余录俱同惟永聚门春明梦余录作永泰为小异耳今门阁宫殿亭馆俱无存其曰库者即今磁器库地原初上在南内悦其幽静既复位数幸焉因增置殿宇其正殿曰龙德左右曰崇仁曰广智其门南曰丹凤东曰苍龙正殿之后凿石为桥桥南北表以牌楼曰飞虹曰戴鳌左右有亭曰天光曰云影其后垒石为山曰秀岩山上平中为圆殿曰干运其东西有亭曰凌云曰御风其后殿曰永明门曰佳丽又其后为圆殿一引水环之曰环碧其门曰静芳曰瑞光别有馆曰嘉乐曰昭融有阁跨河曰澄辉皆极华丽天顺三年十一月工成杂植四方所贡奇花异木于其中每春暖花开命中贵陪内阁儒臣赏宴原天顺三年己卯七月赐游南城中有宫殿楼阁十余所是秋新作行殿东为苍龙门南为丹凤门中为龙德殿左右曰崇仁广智殿之北有桥桥皆白石雕水族于其上南北有飞虹戴鳌二牌坊东西有天光云影二亭又北叠石为山曰秀岩山上有圆殿曰干运其东西二亭曰凌云御风山后为佳丽门又后为永明殿最后为圆亭引流水绕之曰环碧移植花木青翠蔚然如夙艺者工既毕遂命同学士李贤吕原往观焉原吴伯与内南城纪略自东华门进至丽春门凡里余经宏庆殿历皇史宬门至龙德殿隙地皆种瓜蔬注水负瓮宛若村舍过此则飞虹桥石刻罴虎禽鸟状传为西洋僧载而来桥之南北柱石题曰戴鳌曰飞虹有洞嵌石壁壁上刻秀岩二字石磴数十级有方丘焉最上为干运殿古松大柏覆之补正德中南城金鱼日食蒸饼白面二十斤原嘉靖十二年夏四月乙酉帝御南城环碧殿阅马马有玉麟飞白玉骢照夜璧银河练瑶池骏飞白凡七召辅臣张孚敬李时方献夫翟銮俟重华殿已而召入环碧赐茗饮共阅马又命至嘉乐馆观花木帝乘玉麟飞青盖至重华殿进孚敬等于左室赐酒食蟒龙飞鱼服帝制古乐府七言律各二章示孚敬等命各和以献臣等谨按玉麟飞以下共六马原书作七似有脱漏或七字为传写之讹补嘉靖辛卯上游幸南城演马召诸辅臣环碧殿赐宴亲洒宸翰特命赓歌又剪红芍药敕簪于首又赐宝扇宫锦徘徊于翠芬亭宝月亭间自醉学士歌而后君臣同游未有如此之盛者原朱维京度飞虹侨诗鲸海遥涵一水长清波深处石为梁平铺碧甃连驰道倒泻银河入苑墙晴绿乍添垂柳色春流时泛落花香微茫迥隔蓬莱岛不放飞尘入建章原陶从政诗中官三宝下西洋载得仙桥白玉梁甲翼迎风浑欲动睛珠触日更生光原龚用卿干运殿诗团团小殿古阴斜石槛玲珑映水花翠辇不来金锁合绿杨深处有啼鸦原廖道南南内翔凤楼诗南内依鳌极中天起凤台锦屏霞外出碣石海东来嘉树晴相映名花昼自开宣皇会览眺玉几五云回补又澄晖阁诗层台凌碧落盘石蹑丹梯卷幔西山入凭栏北斗齐朝霞浮藻栱夕景挂璇题独立高寒处微茫思欲迷补又紫芝轩诗后皇游息处尚有紫芝轩珍果垂枝熟琪花接叶繁晴云团翠盖丽景照彤垣翻忆东方朔挥毫金马门等谨按龙德殿诸处在今南池子西南旧蹟俱废其地犹有名飞龙桥者盖即飞虹桥遗址龙虹音近而沿讹耳原嘉靖十三年秋七月命建皇史宬于重华殿西欲置金匮石室其中也勅各馆诸臣重书九庙寳训实录藏之复于钦天阁建石镌钦天记颂追先阁建石纪祖德诗已而宴儒臣于谨身殿等谨按钦天阁追先阁久废诗颂石刻亦无考原皇史宬藏寳训实录处也按宬与盛同义荘子以匡宬矢説文曰宬屋所容受也然殿宇命名于斯仅见耳增皇史宬在重华殿西建于嘉靖十三年门额以史为㕜以成为宬左右小门曰历以龙为皆上自制字而手书也中贮列朝实录及宝训每一帝开局纂修告成正本贮此实录中诸可传诵宣布者曰宝训宬中四周上下俱用石甃中具二十台永陵定陵各占二台等谨按史宬二字燕都游览志作史宬谓宬与盛同义春明梦余录谓以史为㕜以成为宬嘉靖自制字也今作史宬历门额今无攷増永乐中命解缙纂集类书为文献大成嫌其未备乃命姚广孝重修永乐五年十一月告成凡二万二千二百一十一卷各以韵为类赐名永乐大典副本贮皇史宬等谨按嘉靖十三年始建皇史宬永乐大典成于永乐五年云副本贮皇史宬者就其后存贮之地而言也等谨按皇史宬仍明旧制在南城南尊藏本朝实录玉牒内有碑二一恭刊御制恭瞻皇史宬诗一恭刊御制恭送实录至盛京诗其旧存明实录移贮内阁书籍库增干隆十五年御制恭瞻皇史宬诗五代神谟秘典垂崇宬扄钥壮鸿规兰台令史无惭笔纶阁元臣有职司百世聪听钦寳训万年永茂衍宗枝瑶函金匮前朝制殷鉴兢兢念在兹等谨按皇史宬御制诗恭载首见之篇余不备录原皇史宬之西过观心殿射箭处稍南则嘉乐馆也其北曰丹鳯门门列金狮二内有正殿曰龙德左右亦有配殿正殿之后则飞虹桥也桥以石为之凿龙鱼水族于石传自西域得之原桥南北有坊二曰飞虹戴鳌姜立纲所书也桥北有山山下有洞额曰秀巖以磴道分而上之其高高在上者干运殿也左右亭各一曰凌云御风界以小石藤萝花卉若墻壁焉原嘉靖四年五月礼部尚书席书等上言皇考既为天子之父当祭以天子之礼但观德殿在禁严之地各官不得陪祀太常不得行礼当于太庙之东南城之北或东别立一庙得㫖礼工二部会同司礼监内阁领钦天监官相度太庙右边地狭不堪建造随于庙东切近处所南城稍北环碧殿地方自御前作后墻起至永明殿静芳门里南北深五十丈东西濶二十丈与午门甚近太庙后隔一沟合于本址建造新庙六月诏兴工原嘉靖四十四年六月作玉芝宫名宫门曰芝祥前门曰寳庆后寝曰大德殿等谨按玉芝宫久废以大礼集义所记地界考之当在南池子西北今之门神库或即其地欤増普度寺在里新库北等谨按普度寺旧名玛哈噶喇庙康熙三十三年建干隆四十年修四十一年赐名曰普度寺大殿额曰慈济殿殿内额曰觉海慈航皆皇上御书寺内殿基高敞去地丈余国初为睿亲王府相传即南城旧宫后改今寺左为黒䕶法佛殿内藏铠甲弓矢皆睿亲王旧物也増普胜寺在里新库东南等谨按国初建三大寺普胜其一也寺地为明南城旧址顺治八年勅建东有内翰林国史院大学士寗完我撰碑西有干隆九年工部侍郎励宗万撰重修碑四十一年复修原自皇史宬东南有门通河河上有涌福阁俗所谓骑马河是也迤东沿河稍北则吕梁洪东安桥再北有亭居桥上曰涵碧又北则回龙观止焉其殿曰崇德者是也是河也从北安门外文昌宫迤东步粮桥入经皮房内织染局巾帽局御马监东东安门桥下至长安左门外迤东之玉河桥出焉等谨按涌福阁诸处今俱废以河与桥证之则普胜寺东北有马鞍桥当即骑马河旧址河东今为南箭亭北有平桥在东安桥南当即吕梁洪漾金亭旧址东安桥北又有桥桥上遗石础二相传有楼骑河今桥西街尚名骑河楼则芜史所云有亭居桥上曰涵碧者也又北今为北箭亭崇德殿旧基应在其地云钦定日下旧闻考卷四十杂缀原平江伯陈睿好饮凉酒京师谣曰平江不饮热酒怕火筛弘治庚申火筛兵势颇张孝庙遣平江御之临轩挂印平江畏怯失措跌而失印孝庙不乐寻竟以逗留削爵増明玉熙宫承应有御前王留子杂剧王留见元曲是善撒科所云打牙诨匹者或曰天启六年有钟鼓司佥书王进朝绰号王瘤子善抹脸诙谐瘤子即留子原天启中都下造有天鉴录㸃将录崔呈秀密以付魏忠贤遂流入宫禁按籍以罪录中诸人至崇祯年枚卜阁臣一时大僚及台谏相搆不休其不得与会推者因造为二十四气之目以摇惑中外其曰二十四气者杀气吴甡棍气孙晋戾气金光宸阴气章正宸妖气吴昌时淫气倪元璐瘴气王钖衮时气黄景昉羶气马嘉植贼气杨枝起晦气王士镕霸气倪仁桢疝气周仲琏粪气房之骐痰气沈维炳毒气姚思孝逆气贺王盛臭气房可壮望气吴伟业杂气冯元飇浊气袁恺油气徐汧秽气瞿式耜尸气钱元悫各有诨号中间贤不肖叅杂其指为淫气逆气油气秽气者其后皆死国难天鉴㸃将二录传抄者衆故不具录录此以备野史之阙云原崔子忠青蚓工图绘为絶技有人欲得其画者强之不可得山斋佛壁则往往有焉董文敏公谓其人文画皆非近世所常见原京师瞽者李近楼籍锦衣千户善琵琶能左右手弹新声古曲无不絶妙平生羁愁哀怨及人已胸中事皆于鸣弦铁拨发之令人发上指泪交下忽作鱼山梵呗冷然孤僧云水复作苏台围猎凄然百兽鸣嗥有言瞽者习琵琶穿被作二孔寒夜舒手出其中时时弄拨故㡬于神若此原阎子明善围碁下子十余便知胜负所在终日对局令次第冄布不差一子隆万间为京师第一次者为方生某象棋则有张京局将半即悬定㡬十着后当用某着取胜他如王国用之吹箫刘善初之撃鼓苏宣之投壶皆号一时絶技原京都人以都城内外所有作对偶其最可破颜者如臭水塘对香山寺奶子府对勇士营王姑菴对韦公寺珍珠酒对琥珀糖单牌楼对双塔寺象棋饼对骨牌糕碁盘街对幡竿寺金山寺对玉河桥六科廊对四夷馆文官果对孩儿茶打秋风对撞太岁白靴校尉对红盔将军诚意高香对细心坚烛细皮薄脆对多肉馄饨椿树饺儿对桃花烧卖天理肥皂对地道药材香水混堂对醽醪酒馆麻姑双料酒对玟瑰灌香糖旧柴炭外厰对新莲子衚衕奇味薏米酒对絶顶松萝茶京城内外巡捕营对礼部南北会同馆秉笔司礼佥书太监对带刀散骑勲卫舍人补韩秀实涿州人与商喜惟吉齐名画人物亦佳尤善画马补陈复启鸿号坦坦居士燕山人长于画山水松竹皆有矩度亦精写照弟后启先诗文书画与兄齐名补宝应陶成字懋学画花鸟人物最工中式赴南宫试二月五日语其壻朱升之曰闻张家湾某氏丁香盛开子其従我游乎升之曰去试仅三日公无往成不许明旦升之他避成买舆径去醉主人家五日及榜发升之登第其乡人醵钱为贺曰公女壻㨗矣幸为我辈作图成曰善即举笔画丁香一本尤妙絶补宛平刘副使效祖仲修以才见抑罢归寄情词曲小令可入元人之室如沈醉东风云东华路尘沙滚滚玉河桥车马纷纷官高休羡荣命蹇须安分靠青山紧闭柴门间把英雄细讨论能㡬个到头安稳又一阕云门巷外旋栽杨柳池塘中新浴沙鸥半湾水绕村㡬朶云生岫爱村居景致风流间啜卢仝茗一瓯醉翁意何须在酒朝天子云景阳宫晓钟鸣珂巷玉骢总是南柯梦生来无分紫泥封机巧成何用捉雾拿云攀龙附鳯这心肠无半种拄一条瘦笻引一个小僮沿村疃瞧耕种又一阕云喜碧山日亲把银鱼早焚销缴了功名分轺车鸠杖鹿皮巾也不让黄金印晩景无多前程休问趂明时自在隐寻㡬个故人团坐在荜门尝则把阴晴论入小山乐府中不能辨也昭陵尝遣中使索其题册唿曰念庵念庵副使别字也因赋诗云更生双鬓已萧骚敢谓文章擅彩毫过误偶承明主问因缘不是郁轮袍补燕人薛论道有林石逸兴十卷皆杂曲也其玉抱肚云神仙无分且藏身烟村水村看白鸥撞破残霞靠青山界断红尘清风明月共三人去住悠悠一片云又一阕云凄凉时候聴征鸿萧萧过楼映疎帘明月泠泠走空阶落叶飕飕教人肠断泪交流屈指归期又半秋律以元音亦称舍作问之都中故老蔑有知其姓氏者矣补上虞倪公元璐为祭酒时与温辅体仁忤将请告惠安郑仰田者善拆字遇于官人席上初未通名取骰子中以绯饰四者予卜郑曰京官四品而掌印者惟祭酒尔公其祭酒倪公耶公颔之曰公必与当事忤姓名中带骨字者其人也盖骰子骨所成而四面稜角不能刓圆以是知不合也又曰公意欲图归乎必得请矣骰体方类口四亦类口乃回字也后果然补天顺间锦衣卫都指挥门达怙宠骄横凡忤之者辄嗾觇卒潜致其罪逮捕考掠由是权倾一时言者结舌其同僚袁彬质直不屈乃诬以重情拷掠成狱内外冤之莫或敢发京城有杨埙者戍伍之余夫也素不识彬而为之上疏曰正统十四年车驾北狩从臣奔散逃生惟袁彬一人持校尉之役乃能保䕶圣躬备尝艰苦及驾还复辟授职酬劳公论称当今者无人奏劾卒然付狱拷掠备至罪定而后附律法司虽知其枉不敢辨明陷彬于死虽止一夫但伤公论人不自安乞以彬等御前审录庶得明白击登闻鼓以进仍赴卫狱达因是欲尽去异已者乃缓埙死使诬大学士李贤指使埙佯诺之达遂以闻命中贵三法司鞫于午门前埙乃直述所言皆出于已于贤无预达计不行而彬犹降黜居第尽毁未㡬英宗升遐言者劾达罪举埙事为证达谪死南丹彬得复旧职代达总卫事埙字景和父为漆工宣德间尝遣人至倭国传泥金画漆之法以归埙遂习之而自出已意以五色金钿并施天真烂然倭人见之亦齚指称叹以为不可及成化初修英宗实録称为义士云原内官同法司录囚始于正统六年凡大审录内监奉㫖出则赍勅张黄盖骑导于大理寺内为三尺坛中坐尚书都察院大理寺以次左右列坐御史郎中下捧牍立唯诺趋走惟谨三法司视成案有所出入若轻重俱目视太监太监意所不欲不敢忤也内监经奉命审录者死则于暮寝画壁南面坐旁列法司及御史刑部郎引囚鞠躬聴命状悉图之示后世以为荣观焉补正德中锦衣卫千户顺天李雄征西阵殁遗孤五人子二曰承祖曰亚奴女三曰桂英曰玉英曰桃英诸子皆前妻所产惟亚奴后妻焦氏生焦欲图亲儿继袭雄死令承祖往战塲寻父骸骨觊其陷于非命而承祖竟抱骨以归焦乃鸩死承祖支解而埋之又以桂英鬻豪家为婢玉英颇知典籍年十六伶仃穷迫作送春诗云柴门寂寂锁残春满地榆钱不疗贫云髩霞裳伴泥土野花何似一愁人又作别燕诗云新巢泥满旧巢欹泥满疎帘欲掩迟愁对呢喃终一别画堂依旧主人非焦指诗词谓有外通等情俾舅焦榕执送锦衣卫诬以姦淫不孝拟凌迟嘉靖四年夏差太监审录罪囚凡有事枉人冤许行陈奏于是玉英具本托其姝桃英赍奏讼冤有㫖命三法司会勘焦氏论斩玉英着锦衣卫选良才作配焉玉英疏畧云臣年十二遇皇上嗣位偏选才人府尹以臣应选礼部悯臣孤弱未谙侍御发臣宁家臣年十六伶仃无倚是以滥形吟咏感诸身心寄诸笔札盖有不得已而为言者柰何母恩虽广弗察臣衷但玩诗词以为外通拿送锦衣卫本官昧审事理诬臣姦淫不孝问拟剐罪臣在狱日久有欺臣孤弱而兴不良之心者臣抚膺大恸狱中莫不惊惶臣素不才隣里何无纠举乃以数句之诗寻风捉影陷臣死罪臣之死固无憾十岁之弟毒药鸩死肢解埋弃果何罪乎臣母之罪臣不敢言凯风有诗臣当自责陛下俯察臣情将臣诗句付有司委勘有无淫姦实情推详臣父之心尽在不言之表则臣亡父母之灵亦可慰于地下矣其辞亦甚委曲周尽虽载之国史列女传无媿也补会稽王冕北上燕蓟纵观居庸古北之胜主秘书卿达兼善家写梅花张座间题诗云疎花箇箇团冰雪𦍑笛吹他不下来见者皆齰舌补京师北城有王翁者年七十余无子买一妾年甚艾翁死遗言令改适而妾矢志不移翁瞑即不食日夕号恸卒缢死万历间事也补正统中在朝每宴享廷中陈五兽近陛之东西二兽东麒麟身似鹿灰色微有文颈特长待将二丈望之如植竿其首亦大㮣如羊颇丑非所云麕身鳯肩有许文彩也右驺虞亦与传记所称不同补明崇祯五年十一月长至羣臣朝毕思陵步至殿前近白石扶阑閲诸王府所进马拔神骏者四匹画其状命阁臣撰名以进其一曰太平騟緑色有紫㸃其三曰玉龙媒曰吉良乘曰璇台骏皆白马也于是阁试以天闲四骏歌为题有老中官云等谨按以上各条皆叙明时杂事原序古地志九邱之所述土训诵训之所传不可得而闻矣禹贡于帝都不书疆界其首列冀州仅两言尔而已见尊京师示王者无外之意此书之体例也商颂称亳都曰景员惟河景山河大河员言大河之旋绕于山文仅四言而山之高大水之萦回形势之雄壮险固俱粲若指掌此立言之法也文王治岐及丰二南所咏多在江沱汝汉之间无一言及于岐丰王俗者举逺可以见近也盖诗书之言约而该其㫖微而显而志有地理为史家者流义取详覈辞取典赡有不必然者余考自古帝王建都之地多且久莫如关中今则燕京而已关中自汉黄图外若葛洪薛寘萧贲之所纪无虑数十家独唐韦述譔西京记宋宋敏求演之以为长安志十卷最称淹博若燕剏都于辽历金元及明迄今七百余年其名虽燕旧而西自恒山滹沱易水以属之邯郸为赵地西南漳卫为魏及邢卫之境东南自大河附之海为齐接壤盖奄有数国之封畧故其所录不得不广而故典缺如蒐辑者尤难之友人秀水朱君竹垞检讨居京师久乃博采经史子集㡬千卷及游览所至所访闻于遗贤故老者集之为日下旧闻分为一十三门总其卷至四十有二则所谓详覈而典赡者矣又间以己意辨论其是非援据精确辞雅义畅前此未有书也盖自郡国寰宇之有记至元始编为大一统志明踵而修之其所载者天文分野户口赋额山川城郭宫室坊市津梁庙寺陵墓之名数与夫各郡邑之人物土宜亦云记其大凡而已若夫历代迁徙沿革之不同风俗好尚图史金石彞器渊沈土埋山铭冢刻之剥蚀残脱而仅存者人妖物𤯝虞初之所志灵异之所录禽兽草木诡形殊品非此书不备也诚能仿其例于十三布政司志各配以一书行之志为之经此为之纬识大识小兼罗并收学者一开卷而坐见六合之内穷古今之变岂不甚快惜乎竹垞已老而作者之不易得也是编摭拾止于前代轶事然观其所述非徒以侈浩博已也其于世运隆替君臣谋议政治民风得失之故了然矣法戒之实不在是欤其以翼经而补史之所不及者尤作书之深意不可以无察也慈谿姜宸英譔余兄弟祇命充一统志总裁官因得遍閲天下郡邑所上志书其间舛错漏脱不可胜举以是知地理之难言若崔后渠之彰德府志康对山之武功县志志诚未易才也因叹京师古之建国金元以来旧都其沿革徙复历年滋久不仅立乎所见以指所传闻矣刘氏帝京景物畧一书漫无考据徒掠取前譌足成已谬流播鄙俗识者病之冀博雅君子起而有作一洗其秽亡何而余友朱竹垞馆文有日下旧闻之辑甫期月而书具竹垞于书无所不读其才亦无所不通而尤闳览能强识长于考据其书名曰旧闻乃其採摭故书于前人本文一字无有损益而注其出处曰某书所谓信以传信疑以传疑盖其慎也其间间出已意按断则有云疑作某者有云当以某为是者有云某书记载与某书不合而不敢定其为孰是者夫亦深疾夫刘氏之专且固而于考据之功犹谦让未遑居欤其自序言所钞羣书凡千六百余种余伯兄藏书稍多悉出相示其他残编断碣搜考殆尽从来着述家所钞未有若此之富者也而犹欿然不足以皇元建都记北平志诸书不得见为憾甚矣夫着述之不可轻言而地理为尤难也然而读书愈多则愈以为尠闻寡见而畏后生之嗤㸃此其所以为不妄作也竹垞之博雅上掩乎康崔笔亦过之京大师衆取多用弘以视彰德武功所谓诸侯之事不足观也已崑山徐元文书往代都会记载之书莫着于汉之三辅黄图与西京杂记葛稚川称其家有刘子骏汉书百本班孟坚铺叙两京最为该练盖多资取于子骏也然孟坚亦有不录者稚川集而藏之名曰西京杂记其中事实与班少有异同今所传且失其半三辅黄图既不知作者何人又为中兴书目崇文总目所不载程氏以有唐县名辨其非汉书他如关中洛阳帝都东都诸记与两京新记京师录长安志或存或亡乃若金陵记蜀都记江左编建康录临安邺城诸书皆偏安无足取重吴自牧之梦梁录孟元老之东京梦华录则又从䘮乱后追述旧事尤为琐屑燕京自辽金元明定都于此宜有纪载而着述无闻往者刘同入有帝京景物畧採取多缺未合大雅论者有盆花盎草之讥予自束发来京师凡城市巷陌旗亭茶社无不观近畿之山川寺观无不游人家之园圃亭榭与前代之废馆荒台无不过而问焉每一流憩俯仰低徊动辄忘返尝思我朝当声名文物之盛据天下形势之雄控制中外遐迩向化梯航万邦时集都下欲着燕京一书垂示永久补前人所未逮顾旅食鲜暇继复叨直禁近早夜惕厉足不出重闉者十二年不但不能为此书视向时登览逰历之地且可望而不可即矣岁癸亥与同年友竹垞偕侍直庐每言及此慨焉兴叹弹指五年竹垞日下旧闻之书成详载山川宫室城市郊垧畿辅边障户版风俗物产遐收彚集可以资掌故备採览使有班孟坚者出当必取之为史家之一助也竹垞博极羣书昼则历郊野摩碑碣问父老断字巵言悉经掌录夕则篝灯散帙驰骋古今务使闻见两无所憾而后愉快故其书大无不该细无不析竹垞犹未敢自居于作者曰吾述旧闻而已竹垞遭际盛时优游纂纪成不杇之业副在名山视三辅黄图西京杂记诸书益又逺胜之矣钱塘高士奇序秀水朱竹垞以史官入直南书房既被谪留居都下以京师辽金元明历代建都于是不有以纪之虑旧闻之放失也廼采抚羣书自六经以至百家二氏自国史家集以至海外之载纪自百千卷以至残碑坏碣断楮零墨靡不搜录成四十有二卷题曰日下旧闻三主人方假归竹垞饮饯于郊启箧读之作而曰猗与伟与纪述之备其蔑有遗憾也夫竹垞曰否否燕之有春秋见于墨子幽都之有记有图经见于隋志幽州古今人物之有志见于唐书辽有燕北会要金则疆域有图元则建都有纪其外着录有若熊自得之燕京志刘崧之北平志北平事迹戚不磷郭造卿之燕史其少者或数卷多或至数百卷是皆燕志也而未之见焉乌得无憾譬诸寻河者不得其源而徒取夫穷渎细流也主人曰不然水之发源而注乎尾闾也并千七百一川而为河观河者不期臻乎星宿也纳万川而为海观海者不期极乎归墟也子之闳览既已靡奇不有靡怪不储岂必尽收㘭堂瀱汋之水而注之川乎在昔燕有驺子列中国名山大川通谷禽兽水土所殖物类所珍因而推之及海外其言以为九州之类名曰赤县赤县之畿从冀州而起今之京师亦陶唐氏之冀方也竹垞网罗旧闻既始于此试推而及于九州之广合成一书不亦大愉快事也哉觞酒既行慺慺而别因书其言以为序丹徒张鹏昔汉娄敬言形势首关中次三齐而他不与焉金源梁襄则以燕为京都之选首其地左沧海右大行后倚关塞南面而临区夏壮哉度越东西秦逺矣历年既久市㕓古迹渐多游京师者寻览名胜发为歌诗匪掌故奚由哉朱子竹垞博极经史述而不作辑为日下旧闻闻者闻之于昔也非一人独撰之书也乃广其义例首星土世统次形胜次宫室次城市次郊垧京畿侨治附焉又次边障户版风俗物产而终之以杂缀及石鼓考共四十二卷上自轩辕下迄明季所采辑经史与稗官家言计千六百有奇其经纬宏逺备矣后有作者蔑以加矣曩岁在己未上召海内文学之士试阙下时予承乏政府读竹垞卷叹为奇絶同时五十人皆拔置禁林而竹垞独供奉内庭未㡬罢去乃僦居古藤书屋风雨一编青灯永夕人见其萧然阖户疑有牢愁羁旅之思不知其搜拾旧闻订讹辨误与古人角胜于楮墨间也竹垞在翰苑着有瀛洲道古录一书宜并出问世使官词林者知职守之所在累朝礼下之典亦与有助焉予退处田间老而废学得此二编以送余年庶㡬京师旧游历历在目亦可以消玉堂天上之感也已益都冯溥序朱彞尊自序今之京师范镇以为地博大以爽垲绳直砥平梁襄则谓北倚山险南压区夏王业根本京都之选首粤自轩辕氏邑于涿鹿之阿周以蓟封其后北燕都之慕容燕又都之迨至辽曰南京金曰中都元曰大都明曰北京皇朝因之以统万国宫殿井邑之繁丽仓廪府库之充实诗所云四方之极者也考唐之幽州其址半在新城之西金展其南元拓其东北洎徐武宁定北平毁故都城缩而小之以昊天悯忠延寿竹林仙露诸寺皆限于城外则其所毁不独光熙安贞二门而已及嘉靖筑新城之数寺者复围于郭内而梁园以左南极于魏村东至于神木之厰则又曩郊外之地也若夫元之宫阙以地度之当在今安定门北明初即南城故宫以建燕邸而非因大都之旧盖宫室城市基凡数易至琳宫梵舍之建置沿其旧者十一更额者十九故老沦亡遗书散佚历年愈久陈迹愈不可得而寻矣彞尊谪居无事捃拾载籍及金石遗文会粹之分一十三门曰星土曰世纪曰形势曰宫室曰城市曰郊垧曰京畿曰侨治曰边障曰户版曰风俗曰物产曰杂缀而以石鼓考终焉合四十有二卷刑部尚书崑山徐公见之谓其可传乃捐资俾锓木计草创于丙寅之夏录成于丁卯之秋开雕于冬迄戊辰九月而竣中间渗漏随览随悔复命儿子昆田以剰义补其阙遗附于各卷之末所抄羣书凡千四百余种虑观者莫究其始必分注于下非以侈摭采之博也昔卫正叔尝纂礼记集説矣其言病世儒勦取前人之説以为已出而曰他人着书惟恐不出于已予此编惟恐不出于人彞尊不敏窃取正叔之义至旁及稗官小説百家二氏之书或有未足尽信者世之君子毋以择焉不精罪我斯幸矣原跋记十三四时先君对客谭京华旧事征据昇平文献合之览覩亹亹尽悉原尝侍左右蒙稚无识不及笔注斯语荏苒岁月积久遗忘时岁乙丑天下贡士入成均原亦在选中蹑屩都下约畧前闻都不省记间能追忆一二则三十年来风景视昔又复小异矣比数从秀水朱先生逰先生方键户着述荟萃京邑典故勒成一书名曰日下旧闻时从座上抽览一二帧则向日绪言显显在目如觉思梦忽得故处洒然心快先生自罢供奉僦屋宣武门外目夕坐卧一室藤牀竹几架上藏书万轴围列左右先生目不停披手不絶书又时时延访遗老质问逸事或摹拓残碑碣攀崖附涧侧足重茧不惮困凡閲书一千三百余种再历寒暑而书成总四十二卷其采辑考辨可谓勤且瘁矣原学文于先生尝闻为学由博而入归诸洁净精微乃臻极至基始之难莫如考据若夫论世辨物必要诸琐屑不如是不能极其情状识其归趋尔矣是书之辑虽止考据之一端然传诸学者殆亦博文之别流掌故之小乘也原喜觏其成承先生命遂述数语于后青浦王原谨书钦定日下旧闻考卷一百六十御制题词御制日下旧闻考题词二首重考彛尊书以成七言权当序而行名因日下荀文若蹟逮春眀孙北平罣漏岂无补所阙淆讹时有校从精百年熙皞繁文物似胜三都及两亰曾赋皇都与帝都若兹形胜古今无金迁元复其久矣眀筑清脩滋盛乎御苑法宫诚富此返淳还檏益殷吾论成知过渊衷写更励聪听奕叶图董诰奉𠡠敬书职衔总裁于敏中经筵讲官大子太保东阁大学士兼刑部事务英亷和珅经筵讲官大子少保户部尚书梁国治经筵讲官礼部尚书德保内阁学士兼礼部侍郎今任工部尚书刘墉原任刑部侍郎钱汝诚督办福隆安刑部尚书兼管顺天府府尹事胡季堂蒋赐棨原任顺天府府尹改授光禄寺卿刘纯炜总纂宗人府府丞今提督浙江学政窦光鼐原任编修朱筠日讲起居注官文渊阁校理翰林院侍读张焘监察御史许寳善纂修编修提督贵州学政潘曾起编修蔡廷衡编修吴钖麒编修关槐编修陆伯焜监察御史今任工科掌印给事中戈源户部主事孔继涵原任户部员外郎陞贵州粮驿道德隆原任刑部郎中宋调元校录候选州同任兆鲸进士候选知县赵大溎进士候选知县单可璂进士候选知县赵雯举人候选内阁中书叶元符举人候选知县李传爕誊录兼校录举人候选知县顾超誊录中书科中书丁嘉候选布政使经歴陆光洙候选塩大使唐懋修候选布政使经歴邝振南候选县丞吴曙澐候选县丞秦泰候选州同池大经候选州同陶闻溥候选州同汪人瑞举人候选知县叶庭和候选县丞陆昌曾候选县丞黄珩候选县丞董光骥表文经筵讲官太子太保东阁大学士兼管刑部尚书事署翰林院掌院学士英廉等奉勅编纂日下旧闻考成书谨奉上进者伏以辰居星拱经天曜帝座之垣皇极畴敷括地志神畿之府考山川而陈风俗承平统一车书彰文物而纪声明首善先详辇毂盖九州赤县尽圣朝无外之规模而三辅黄图为王者宅中之都会正体裁于竹素博闻资广见重研考掌故于芸缃旧帙待新编益焕瞻云就日近光石室之书索献征文数典壮金台之色广轮式廓载籍增辉等诚欢诚忭稽首顿首上言窃惟星分析木垣市开躔地访空桐戴匡映极涿鹿陈云师之战指南而轩帝成都烛龙曜日御之乡宅朔则陶唐命职禹乘四载首冀方而畿甸宜尊商宅五邦近亳邑而幽并遂合周室下车之始封钖蓟丘姬宗列爵以来强推燕国召棠勿剪以分藩邹黍生温而吹律上谷列三边之郡创始嬴秦广阳筑万载之宫迹荒炎汉幕南庭启僭名铜马之门代北兵精威壮卢龙之塞九万人唐军瀛莫节镇沿隋十六州晋割燕云版章隘宋耶律会同之世始建城隍金源天德之时增修宫室迨元大都之设尚尊总管之名迄明继世以还遂正京师之号盖其神皋形胜天府膏腴扼四塞以居中处上游而驭远郁钟王气龙盘凤舞之祥俯视侯封棋布星罗之势万斛转东南之粟财赋遥输九关控西北之边威棱远慑右太行而左碣石前沧海而后居庸固已雄视秦州基恢洛邑千百国朝宗之盛简编宜有成书亿万年祚世之长纪载端资博考然而丛编少确古籍多湮燕国春秋第传名于墨子幽都图志空着目于隋书管讵窥天转滋疑于耳食锥宁指地徒自牖于面墙从未有功成巍焕识大而识小无遗治洽荡平同轨与同文并盛如今日者也钦惟皇帝陛下天亶干行日升离照平泰阶而光宅星云河岳之珍符正鼎位以凝基风雨阴阳之和会绍衣缵绪扩缔构于龙兴握纽恢纮奠纲维于鳌纪雁臣绝塞款关而觐展来庭象译殊方辟地而屯开列障礼乐际百年之会民物阜昌图书集四库之成圣明述作志籍重修一统山庄更上塞成编舆经详定九畿镐邑则留都备辑惟向明首出天中之景命方新而典学余闲日下之传闻订旧史臣手录彝尊着有专书家学踵成昆田补其剩简谓其功勤摭拾如胶百衲之琴嘉其力费爬梳似集千狐之腋别一十三门之鳞次思茹古以涵今采千六百种于毫端快枕经而葄史雄关绝嶂策屐登临名刹高台按图指索认籀文于甫草最详同马攻车剔碑版于荒苔尽访吉金贞石道古瀛洲之暇藤屋芸曝书长水之乡笛渔削稿然而称名失实不无误宝康瓠爱博难专未免见遗荆璞语洪纤之条贯挂漏滋多况方位之迁移参差互出景物载刘侗之略岁月都非街衢仍张爵之编阓阛已改千钧玉瓮久归别殿之储万石金钟屡易精蓝之制每旧存而新轶慈仁则寺少双松或昔晦而今彰希宪则堂寻万柳成均猎碣何容别立专门武库星谣讵足登诸大雅况复羲文轩箓宜扬纠缦之天章松栋云窗应载辉煌之睿藻游豫园林之胜不宜列以郊清严府寺之曹未可厕诸城市此则拘墟多陋握铅椠而难工胪采虽繁究瑜瑕之不掩者也我皇上特命廷重釐旧志俾蒐罗于故实用审定夫曩篇体制须严在先明其条例折衷至当悉仰荷夫纶言发山经水志以考详合晷景星图而细勘九重轮奂全登宫史之编三馆研摩译准国书之字志壶天于上苑文沼灵台详廨宇于诸司槐厅棘院通都九市十三门则毂击星街神策五营廿四旗则翼分卦位若夫郊坛庙社学校农桑敬天法祖之念钦若常昭体国经野之谟釐然具在一代之典章制度扬景铄而颂文明兆民之旧德先畴乐清宁而浴膏泽彼葛洪之杂记未有闻焉即应劭之旧仪方斯蔑矣而且万几游艺疑事必稽乙览披函谰言务正访遗踪于琼岛何关塞外之山辟迂论于金河试证井华之水名更八景泉岂垂虹派演万源河知号凤音随误读辨传疑于裂帛之湖地袭佳名笑附会于钓璜之渚鹰台唿处荒基莫指仁虞鹫岭飞来示像谁闻天竺凡此千秋传信订讹悉秉夫圣裁更以万象陶熔即事多形于睿咏敷陈据典敬登首见之篇考核研精许附下方之案等识惭测海才愧研京朵殿云霞幸趋跄于禁近斗城霄汉瞻壮丽于宸居承诏命而兢惶愧见闻之固陋发箧浩如烟海难期竟委穷源操觚宽以岁时敢曰事增文减州居部次半仍旧贯之辞类别区分两补新题之目尾躔龙而宿曜荣光上动星文骨市骏而风雄古迹远追世纪河山襟带金汤之形势长留轩陛堂皇栋宇之经营毕具分九衢而雄万雉骈阗百货之场远六遂而近四郊环拥五云之气千里封圻斥衍惟民乐止于京畿一时官守羁縻在昔沿名于侨治边障则险由天设榆塞松关版图则齿验生繁歌衢舞巷风仍淳朴渐摩被德化之成物自蕃昌华实擅上腴之利至若琐文轶事终杂缀而别附存疑加以创例新裁增苑囿而更添官署总其成数十五类囊括斯全视彼原书卌二卷帙赢过半浸菑时而泽豯养职方之纪地加详环裨海而首神州驺衍之谈天孰据灿罗胸之典故应资作赋之才胜指掌之舆图用备洽闻之助春满皇州景象天上恩多人依帝里光华长安日近建铜圭而纪盛思总括乎九经九纬之全仰轩镜以高悬备多识于一物一名之细伏愿奎照权衡天言弁冕颁垂秘阁采风陈诵训之书嘉惠艺林润色佐论都之笔从此拱神京之百二自合梯航玉帛以偕徕弼成服者五千直统侯甸要荒而莫外太平寰宇金瓯增白阜之图广内承明玉府焕丹函之秘等无任瞻天仰圣感激屏营之至谨奉日下旧闻考一百六十卷目录一卷随表恭进以闻御批干隆四十八年二月初五日奉㫖知道了钦此署名干隆四十七年月日大学士英亷领侍卫内大臣尚书和珅尚书梁国治尚书德保