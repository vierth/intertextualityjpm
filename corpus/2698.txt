静修先生文集静修先生文集目録刘君梦吉天资卓轶早岁读书属文落笔惊人既又涵浸义理充广问学故声名益大以肆裕宗皇帝方毓德青宫闻其贤以赞善大夫召至京师未几辞以亲老归养居数岁朝廷尊仰徳谊拜集贤学士又以疾辞踰年遂不起春秋才四十有二缙绅惜之门生裒集诗文得数百篇右辖张公子有笃故旧之义且哀其无后将锓木传需仆为序仆与君同侍从春坊相从非一日尝以事过保定君适居母忧衰绖中留连愿接为半日留颇讶君形体癯瘁须发颁白意其哀毁而然不谓一别遽成永诀其怅惘为何如也若夫君之辞章闲婉冲澹清壮顿挫理融而旨逺备作者之体自当传之不朽庸何序为姑述梗概如此君讳因梦吉其字自号静修云东平李谦序静修先生文集目録卷之一辞白云五言古诗韩魏公祠仙台黄金台经古城冯瀛王吟诗台张燕公读书堂龙潭名饮山亭西山池上劝饮女萝生松枝有大如天地孤云杂着集晨起书事偶书游天城游源泉㑹饮山中玉溪精庐隐仙谷游云水菴题歳寒亭泛舟西溪喜雨雪花酒种松咏梅白莲玉簪琼花图八月十七日望白马篇翟节妇诗卷之二五言古诗郭翁诗友善堂诗送文子周使江西九日登洪崖游龙宫独酌寄宋生三月二十二日同仲韫饮北溪蜀葵寓意有怀行家园药畦种芋登圣泉菴秋晚豋西山沙沟二咏漱霞巖飞泉亭九日携诸生登西山六华峯书堂谷晏坐寓意呉山夜雪图重游北溪燕歌行月下独酌代来使答渊明四皓严光答乐天问李伯坚宣慰荆南幽禽送刘校书回李从事北上送郝仲常游北岳植榴学东坡小圃五咏枸𣏌地黄甘菊薯蓣黄精卷之三和陶和九日闲居和归田园居和乞食和连雨独饮和移居和还旧居和九月九日和饮酒和有㑹而作和拟古和杂诗和咏贫士和咏二䟽和咏三良和咏荆轲和读山海经卷之四七言古诗桃源行明妃曲塞翁行武当野老歌感秋饮后西山登荆轲山薛稷双鹤㓜安濯足图采菊图归去来图雪翠轩山中饮山亭雨后巫山图李贺醉吟后赋赤壁图陈氏庄采石图金太子允㳟唐人马宋理宗书宫扇续十二辰诗渡白沟登鎭州龙兴寺阁过易州登西楼疡医刘茂之诗卷乙亥十月往平定奔外舅郭判官䘮早发土门宿故关书所见范寛雪山荆南送橘食笋送寇长卿同知岳州卷之五七言古诗三月三日许天祥置酒东城饮仲诚椰瓢熈明殿古墨元章论书帖霸陵图友人送枳木丸送徐生还鄂明河秋夕图赵生水墨虎美人仲诚家藏张蔡公石女剪制香奁絶巧持以求予诗金太子允㳟墨竹阿寅百晬盠吾王翁画像张元帅寳刀山行见马耳峯雪浪石王君奉命赈济彰德过予求诗同仲实南湖赏莲醉中走笔明逺堂赏莲醉赋玉簪缉熈殿砚宋徽宗赐周准人马图雪翠轩观太宁火南溪行烟霞观云巢松白鴈行宋高宗题李唐秋江图卷之六杂言观雷溪游郎山挂书牛角图浙江潮图清江曲先天漆砚诗示孙谐半丗宿田家卷之七五言律诗除夕晚上易台登武阳郷郡南楼怀古蒲城道中夏夜重游源泉张氏别墅书堂旅夜生日虞帝庙竒村道中城南有客早行白菊水亭夏日野兴秋望杂诗早发濡上偶书重渡滹沱恒山楼登鎭州阳和门辛巳中秋旅亭独坐文章一身周邵上塜送东海相士寄答祖丈赠答徐生忆金坡道院过唐水望尧山哭张之杰宋道人八十诗哀郭劝农寒夜阅窦氏名方感范女郷人王母九十哀徐生眼医诗卷禇母节孝诗卷寄彦通頥斋张先生挽卷山中忆故人何太夫人寿送尹宰梦採松脂及甘菊鹦鹉过奉先种杞移甘菊採野苣食苽白秋日张监院过酒令观药炉自戏旅夜送友生名医张国纲挽卷送成判官卢学士按察江东郭判官按察广右杨子忠緫管福州登保府市阁乌古论显之母夫人挽章刘仲文挽章簜尊宋祕监索赋寄子东太守示张源宣慰孙公庆七十诗嘉甫从亲王鎭怀孟卷之八七言律诗春隂秋日有感多病日午偶成湖上十月朔展省后登古城有感道士孙伯英故居过郷县西方古故居登雄州城楼梦先陇宿玉泉村外家西园李花入山晩眺山中月夕恶鸟五月二十三日登楼晓出西塘良辰南楼野亭㑹饮浅酌梦鎭州潭园过鎭州井陉淮隂侯庙读汉高帝纪易台秋夕大风有感盆池水灯方镜西䆫有怀记梦卷帘偶作高亭放歌自适老岸丗上几叶万古老大山石人生夏日即事冬日午䆫马酒平昔冬日次人韵中秋人情次韵答张梦符侍郎卷之九七言律诗有客雨夜现前上冢桃花菊夏日幽居夏日饮山亭午睡新晴醉梨送人官浙西九日客至赠赵丈八十诗九月晦日过鎭州宿赵徴士皇极道菴寄张之杰黄精地黄合酿名以地仙酒席上分赋二杯张氏西园示彩麟除夕秋郊蔷薇酒送董巨济寻亲贾氏溪堂望易京七月九日往雄州水门菴答或者以所註孙子见示溪光亭看雨避暑玉溪山饮江汉白郷先生汉韩太传婴墓玉柱双清香对菊西湖玉乳峯积雨溪光亭小憇都山刘丈九十诗卷秋夜悯旱过徐桥宿龙宫过东安赵宋先茔秋夜洪元宫哭王之才编修张仲贤宣慰淮东过予山中临别赠诗白海青城楼待雨憇谒山寺唐张忠孝山亭故基武阳故台次韵答范阳郭生登武遂北城卷之十七言律诗定兴文庙枯杏复花其尹求诗訾相士诗卷寄彦通癸酉大雨次人韵次韵答河间赵君玉寄次韵答王之才付阿山诵水北道馆与客㑹饮野亭晨坐野兴郭太守提举松江新秋放歌双清堂遗址反垂柳短吟玉簪爆栗示有寄宿郷僧致公房哭申也秋霖赠韩道人海南鸟赠司马道士春日游山㑹饮北山次韵答赵君玉登中山北城题赠郄道人诗卷暮春山游新历千户乔侯挽卷宿华阳台饮闻鸡台留题山房西山雅㑹次韵悯雨宿赵山人房有怀有怀楼上白蒲何太夫人生日次韵刘尚书尊号礼成贫士故人见访山中涞阳李丈九十夀登高有感送人官呉中孙沁州哀挽卷之十一五言絶句明珠穴滴水龛石潭春日愼独毁誉偶书梦中作观化四皓图石鼎聮句图白乐天琵琶行图百蝶图子期听琴图梦题村舎壁上村居杂诗屏上草虫螳螂蜗牛蝼蛄螽斯饮山亭杂花卉牡丹芍药蔷薇萱草夜合酴醾木槿蜀葵看雪絶句出花商方爵盆池偶书筭盘吕洞賔画像鴈图史处士挽章饮山亭独坐偶成溪桥歩月图题山水扇头卷之十二七言絶句腊尽读史评试笔山中客夜抱阳南轩喜雨书事九日九饮山行铜雀瓦砚春晓以杖画雪偶成仙人图春暮讲学而首章讲八佾首章讲周而不比章讲人之生也直章骄吝讲求仁得仁章一元新居今月採柏图採药尧民图豳风图观梅有感山家溪上偶书西郊夏日早秋春尽寒食道中行药有感故园寒食山家宿山寺感事废园记梦己卯九月二十八日梦过先妣墓得诗觉而忘其第三句因足成之己卯元日庚辰元日下山戏判游山诗卷漫记草亭睡起寒食出郭即事卷之十三七言絶句冬晓可菴许田弃瓢图癸酉书事米元章云烟叠嶂图宋理宗南楼风月横披题枯木怪石图探春酬写眞者梦中题吟风亭壁题秋景扇头月下金太子允㳟墨竹游饮山亭宿山村里社图曽点扇头燕居图理西斋成幽人图郭氏家山图书李渤聮德高蹈图秋山平逺图郭熈山水卷忆饮山亭昼睡客来啼鸟郝生知林州谢处士载月图送琴客还池州早起大暑絶句偶书山泉即事睡起田孝子诗卷朱孝子割股诗卷鼔城龙湫读史偶书云山晩景图书田舎壁煑茶龟莲图祖愚菴家藏画册二败荷野鸭风柳牧牛读史漫记梅雀扇头春云出谷横披见梅狂生名吾山亭宿洪崖观絶句北䆫看雪秋烟叠嶂图次人韵卷之十四七言絶句书事登楼絶句雪岭遇雨写眞诗卷漫题颜曽杂诗梁甫吟偶读漫记道境感兴画猿山行遇雨华山图邯郸欹枕图天命夜坐即席赋灯花瓶声霜落山寺早起落花答友人见寄中山道中次人望雨韵李伯时马中秋无月答问目执其两端章高卧图孙尚书家山水卷对棊夷皓闻角题宋理宗诗卷后勉斋憃斋跋遗山墨迹题崔氏雪竹海棠二轩王君愿纵私属诗卷陶母剪发横披王治中请蠲免回题孙氏永慕图贺廉侯举次儿子寄杨晋州万寿宫馆舎陈雄州止善堂诗卷朱君挽章踈斋李临城哀挽长卿儿子百晬卷之十五乐府水调歌头念奴娇玉漏迟鹊桥仙木兰花菩萨蛮清平乐人月圎太常引风中柳西江月南卿子朝中措临江仙喜迁莺卷之十六碑中顺大夫彰德路緫管浑源孙公先茔碑铭泽州长官叚公墓碑铭怀孟万户刘公先茔碑铭大元明威将军后卫亲军緫管李公先茔碑铭大元故正议大夫礼部尚书王公神道碑铭清苑尹耶律公遗爱碑卷之十七墓表孝子田君墓表洛水李君墓表处士寇君墓表墓铭武强尉孙君墓铭易水太守郭君墓铭郭君夫人墓志铭新安王生墓铭卷之十八记驯䑕记椟蓍记麟斋记辋川图记退斋记饕餮古器记何氏二鹤记归云菴记高林重修孔子庙记游高氏园记种德亭记鹤菴记卷之十九序赵徴士集註隂符经序内经类编序篆隷偏傍正譌序庄周梦蝶图序送郝季常知颍州序送翟判官序送张仲贤宣慰淮东序静华君张氏墨竹诗序赐杖诗序都山老人九十诗序寿史翁百歳诗序廉公恵更名序古里氏名字序徐生哀挽序田景延写眞诗序中祀释奠仪序李公勉复𥘉名序卷之二十说唯诺说唯诺后说张濳名说憃斋说遂𥘉亭说道贵堂说皇甫巽字说王景勉名字说少中李公名字说嘉氏子字说铭王孝女旌门铭友松轩铭赞神农画像赞王允中眞赞退翁眞赞郭安道眞赞书画像自警祝文己卯春释菜先圣文告峨山龙湫文祭文祭杨待制文祭参知政事王彦才文祭张御史文祭郷丈王利甫文哀辞玉田杨先生哀辞卷之二十一书上宰相书答田尚书书答何尚书书与王经畧书答张推官书答王判官书䟽王治中请赵君玉䟽请赵敎授就师席䟽灵阳观鸠粮䟽杂着节彖武遂杨翁遗事书示疡医读薬书杂记二条叙节妇贾韩卷二十二题跋书太极图后书康节诗后跋怀素藏眞律公二帖墨本后书王维集后书高允图后跋鲁公祭季明姪文眞蹟后书王子端草书后题娄生平钑摸本后书辽金以来诸人辞翰后跋朱文公杰然直方二帖眞蹟后静修先生文集目録终静修先生文集静修先生文集卷第一静修先生文集卷之一辞白云白云凝情兮佩月光白露结彩兮明幽芳衆星皎皎兮水波不扬渺予思之若遇兮耿在目而不忘音容着兮形无方肃予中立兮四无旁子无归去兮山高水长白云高飞兮杳不可㝷灵风长往兮声不在乎幽林皎月东生兮忽西沉玄鹤何逝兮遗之音予思未及兮实怀我心儵万里兮捐所歆旷同游兮启云襟子无归来兮山幽水深五言古诗韩魏公祠定州古北门作鎭多英竒如何郡学傍独有魏公碑干坤极厚大运动物不知堂堂宋三朝斡旋公似之惟公玄黙闲泰山巳四维天宇公之祠元气非公谁郡人一何愚而于公欲私大者且勿论绪余犹丗师千年阅古堂谁歌郑国诗裴徊老柏前目送秋鹤飞悠悠五色云怅望今何归仙台碣石来海际西南奄全燕中有学仙台燕平欲升天燕平骨巳朽遗台犹相传虽复生靑松歳乆摧爲烟极目望海波不见三山巓三山巨鳌簪山人虮蝨然使无不足论信有亦可怜大块如洪鑪金石能乆坚天地㑹有尽何物爲神仙空山无笙鹤落日下饥鸢今古非一台浩叹秋风前黄金台燕山不改色易水无新声谁知数尺台中有万古情区区后丗人犹爱黄金名黄金亦何物能爲贤重轻德辉照九仞凤鸟才一鸣伊谁腐䑕弃坐见饥鸢争周道日东渐二老皆西行养民以致贤王业自此成黄金与山平不救兵纵横落日下荒台山水有余清经古城我行常山尾高城堕吾前按辔览形势依依见全燕易水开前襟飞狐连右肩遥想豪杰场抚已增慨然薪人过我傍一笑如相怜指城前问予攷古今几年沉思未及答行歌入苍烟冯瀛王吟诗台林壑少佳色风雷有清秋爲问北山灵吟台何乆留时危亦常事人生足良谋不有拨乱功当乘浮海舟飘飘扶摇子脱屣云台游毎闻一朝革尚作数日愁朝廷乃自乐山林爲谁忧视彼昻昻驹柰此汎汎鸥四维旣不张三纲遂横流坐令蚩蚩民谓兹圣与俦蚩蚩尚可恕儒臣岂无尤不有欧马笔孰能回万牛太行千里来潇洒横中州今朝此登临孤怀涨巖幽何当剷叠嶂一洗他山羞张燕公读书堂隂壁下寒泉阳崖隐深洞想像张幽州当年此絃诵遐情纳方寸灏露警宵梦旣有眞积功岂无致时用不然起絶学犹当垂后綂济济唐开元儒臣相伯仲文虽数燕许名不并姚宋遂令百丗下烟霞抱余痛㝷幽纵歩贪怀古清歌送缅思白鹿翁眼中见连栋兹山有道气㑹遇或天纵聊以永今朝白云不可种盘磴脱交䕃平坛得高岑高岑不可攀哀湍激幽音穷源岂不得爽气来骎骎灵润发山骨沮洳下崖隂爲问石上苔妙理谁曾㝷干坤有干溢此水无古今下有灵物栖倒影毛发森东州旱连歳唿龙动云林顾此百丈潭岂无三日霖爲霖此虽能鞭策由天心日暮碧云合空山深复深名饮山亭饮人不饮酒千载谁与期頼有此山色我杯时一持西郊逺市井林亭对山晖主人知爱客酿酒无虚时佳客麟凤然人亦难致之君亭有吾山招饮当不辞西山西山澹无姿中有羲皇前翻思太古人事业何不传三坟亦何罪丗逺成灰烟纷纷后来人暮死争朝妍勲名史一䇿学术文千篇古人岂不然后有无穷年惟余方寸心天地相后先池上今朝好风日出门何所之西城得山多一水扬清漪溪翁指水言此货天下竒不有硙百区犹当稻如坻拟从陶朱公断取高阳池累累九洲谷隐隐千石陂食鱼素无望观水今有期所期徧区域不见贫者饥劝饮同类天地中相亲理所宜前后亿万年而我生此时前子旣不及后孰能待之同时四海内徧识将无期所识旣无几赏心又当谁政有赏心人㑹遇亦复希当其㑹遇时岂无事相违今朝好风色不饮君何辞女萝生松枝女萝生松枝不及松生年松枝摧爲薪岂知山石坚谁云高山云曾见天地先人生朝露尔岂止蜉蝣然荡荡山海图悠悠皇极元其间何物无何事无推迁事有古今希逹观如寒暄君今不逺游自苦良可怜有大如天地有大如天地日夜长干干有小如蝼蚁营营谁使然我亦形蹟中岂得独安闲万物相爲用错综盈两闲如身百骸具少一爲不完有形无虚生岂予独赘偏森然气分内旣有不可镌蝮蛇谁宥之生生亦能延安有人道尊堙灭独不传干干以爲师余者一听天孤云孤云生几时冉冉何所适岂无崑华高路逺嗟独力徘徊天中央明月爲颜色下有幽栖士歳晏倚青壁朝饮涧下泉暮拂松间石相对澹忘情倒影寒潭碧杂着二首人生岂不劳终古谓之然孰是都不营早起暮归眠过足非所钦躬耕非所叹但使愿无违甘以辞华轩正尔不可得在已何怨天自古有黔娄被服常不完荣叟老带索饥寒况当年何以称我情頼古多此贤善恶苟不应鬼神昧茫然是非茍相形行止千万端丗路廓悠悠聊且慿化迁居常待其尽任眞无所先诗书塞座外弱子戏我前亲戚共一处余粮宿中田促席延故老斗酒散襟颜聊以永今朝百丗谁当传晨起书事苍星彗明河三月丽朱方两月忽散落一月留中央下有五星连西近东少张仰面东北隅流星坠彩芒谁令月有瘿飘摇及吾䆫湏㬰日东生有星环四旁一星当日中伫视摇晶光自北忽西旋老阳巳榆桑西北云一丝翠晕扬清芳嫰云生碧藓得句声琅琅俄见云有鱼其大丈许长火绳纷绕之昻然欲飞扬唿友与共观此境巳茫茫灵枢梦爲病周官梦爲祥寤言札诸闼庸俟知者详偶书开眼昭昭天无形有痛痒斯人亦安忍斵䘮甘自枉裩中蝨一啮其死随翻掌乃知天人间感应如影响游天城迳逺涧随曲崖深山渐少居然翠一城四壁立如扫天设限仙凡云生失昏晓平生万事懒登临即轻矫山灵知信息风烟乆倾倒顾瞻困能仰汎应习称好端居得萧寂逺眺碍孤峭乃知方寸间别有万物表未湏凌絶顶胷次青巳了游源泉丛祠鬰苍翠万古藏清幽泠然石上足不逐苍波流长风索我御欲举仍迟留白云何山来相对亦悠悠㑹饮山中鸣禽变𥘉节白云思高山笑拊苍然石爲谢区中縁举盃属何人四顾心茫然云烟互呑吐巖壑如相先人间此幻境过眼成千年山家有酒令饮外可无言玉溪精庐居然山四頽危槛俯晴春川气生不极翠润流衣巾林隂起薄暮酒色生微醺歌声忽落谷惊归欲飞云隐仙谷山川含太古风气如未开中有幽栖人日暮斸苍苔吾胷素羲皇人丗不可谐此地复何地怳若春登台山扃掩对峙石径迷萦回桑麻连水竹屋宇依山崖燕南避丗謡千古知我怀横渠百丗师一区竟相乖知音得元老龙门有遗斋贱子孤旅人念此良悠哉于丗岂有望居山亦无媒举杯对山灵欲去仍徘徊他年要胜迹此驾当招来游云水菴乘春奋幽濳观化登丘山哀淙闻逺壑息驾思云关恳石密松桂结屋深茅管生烟纷漠漠激流散潺潺山石浮寿色涧木荣欢颜览物有眞意抚节惊循环悠然千载情俨若磐石间眷焉欲晤语古人何当还题歳寒亭西州有佳士种松秋水垠歳寒得所师铭斋岂徒云要知松柏心亦愿濯南薰交枝鬰葱蒨喜与万木群当此摇落中劲节独排云虽得后凋知歳寒非所欣泛舟西溪万山倒苍浪一叶凌嵳峩嵳峩爲飞舞翠影如婆娑轻隂散雨足净緑生圎波人间碧海幻老眼青铜磨风云几千古办此雨一蓑溪南有幽人鼔棹前山阿烟深渺无处月色浮松萝喜雨壬申秋大水一雨乃孤注九年锱寸积曽未办朝露陂塘此何日还我沧洲趣夜来云𥘉作期待一如故旣闻渐成阵尚谓行且住甫寸惊巳狂及犁叹无数平明报三尺感激泪将雨玄功亦雄哉回旋易指顾唿酒欲鲸吞哦诗有神助区区喜与忧岂爲一饱虑雪花酒古人重甘泽雨雪名所居何如千里白敛之寄一壷神物与造化醖酿同机枢梦中闻酒熟天花巳纷如况复吟风亭兴来操百觚天地无余春山泽岂全臞何当一洒之丰年徧寰区収藏有竒功六月天爲鑪冰壷连水鑑千载谁与俱林间有清风此酒不可无种松万牛来丘山大厦高崔嵬当年谁苦心遗此千歳材手持百松子与之备倾頽殷勤嘱造物爲护荒山隈今来见豪末喜溢苍烟堆十年望根立百年排风雷自此千万年再见明堂开东家十年计戢戢千头栽岂不早有望求此良悠哉咏梅燕南旧无梅寒花爲谁芳月色隐清艶幽香竟难藏寸心警残雪孤根待朝阳只有横斜参万里同昏黄白莲水花离风尘素质更深静灏露凝幽香皎月散清景谁并絶丗姿澹然水中影青房生苦心秋风逼凉冷安得同爱人共此良夜永玉簪堂隂秋气集幽花独清新临风玉一簪含情待何人含情不自展未展情更眞徘徊明月光泛泛如相亲因之欲有託风鬟渺氷轮琼花图淮海秀琼枝独立映千古遥知办此初坤灵心亦苦平生劳梦想江烟隔南浦春风不相待回首巳焦土画图今见之依稀春带雨芳心纷巳碎仙葩聚如语瑶台旧高寒人间此何所翩翩风袂轻幽香暗相许八月十七日望前日中秋节今宵月方圎人间欢赏竟此际吾独观吾观意有在高歌问青天苍苍非正色而况此婵姢去我当逺近相值果正偏径圎知几许附丽或空悬旣疑九扇如复昧左右旋有食定何物中黒胡爲然何当凌倒景迫视如弄丸一祛万古惑如生天地先吾观意在此余光何足怜白马白马谁家子翩翩秋隼飞袖中老蛟鸣走击秦㑹之事去欲名留自言臣姓施二十从军行三十始来归矫首望八荒功业无可爲将身弭大患报效或在兹岂不知非分常恐负所期非干复雠怨不爲酬恩私伟哉八尺躯胆志丗所希惜此博浪气不遇黄石师代天出威福国柄谁当持匹夫赫斯怒时事亦堪悲翟节妇诗昔金源氏之南迁也河朔土崩天理荡然人纪爲之大扰谁复维持之者而易之西山乃有妇人曰翟氏年二十余其夫从军死于所事出入兵刃往复数百里昼伏夜行以其尸归负土而葬之旣葬自以早寡无子遭时如此思以义自完乃自决于墓侧隣里救而复苏终始一节今八十余年矣夫人心之极有丗变之所不能夺者于此亦可以见之予闻之爲作是诗俾其外孙田磐刻之石或百丗之下有望燕山而歌予诗者使翟之风节凛然如在亦庶几乎呉人河女之章焉兵尘浩无际烈士难自全妇人无九首志欲不二天燕山翟氏女旣嫁夫防边一朝闻死事健妇增慨然生有如此夫早寡非所怜求尸白刃中负土家山前事去哀益深义尽身可捐无儿欲何爲所依惟黄泉郷隣救引决烈日丹衷悬谁办节孝翁重赋睢阳贤我昨过其郷山水犹清妍闻风发如竹飘萧动踈烟千年吟诗台峩峩太宁巓爲招冯太师和我节妇篇静修先生文集卷之一静修先生文集静修先生文集卷第二静修先生文集卷之二五言古诗郭翁诗翁名恩本相人少爲轮扁业乱后流寓保定年今近九十矣早与其兄相失后闻其居河南老无所依翁乃三往迎之及至奉事惟谨与同寝处翁家贫素无仆御其兄卧病翁亲爲浣涤厠㡏其兄临终甞以遗骸归祔爲託而翁亦极力以成其志郡中诸老人与翁年相若游相好者数数爲予道翁行事如此予感叹不巳爲作是诗佳木交清隂欣然动人意况闻翁之风能不有生气此翁少有兄干戈郷县异哀鸣念覊孤相思劳梦寐自誓毕此生复尔欢聚遂千里三往返竟扶蓝舆至夜雨一方床春风满天地家无十歳僮百役一身寄效儿浣厠㡏代妇理中馈生忘惸独忧死免道路弃关河隔故丘走送徇归志大义今巳全初心始无愧翁本不识书所知惟艺事作诗美翁贤亦以警士类友善堂诗送文子周使江西我昔客鎭州东隣友善堂一别今十年主人发如霜百年翰林铭许与声琅琅愧昔知君浅喜今窥汪洋暂㑹复逺别江山怀豫章举目见良朋胷中非故郷但忧兵乱余民气恐不扬人生贵树立事业在此方九日登洪崖卑居不见秋登高自谁始清狂未免俗谨厚亦复尔山光故相迎百歩翠可倚屈指数胜游兹山居食指高絶让龙门平敞亦专美群山渺波鳞天𨳩见洪水列岳眞情尘遐瞰小千里却恐行路人视予旋磨蚁解衣林表坐烂摘葡萄紫甘浆来逡巡毛骨脱泥滓胜境得眞赏泉石逈如洗况有幽栖人㗳然空隐几相对巳忘言一笑云林喜回首暮烟深高歌望吾子游龙宫翠涧如生烟石瀬欲无雪纵目失平地仰面犹清樾时节未高春生意方谋泄随时乆闭藏与物今超越兹游岂人力胜境殆天设拊石看栖龙髣髴仇池穴闻说如桃源自此有深絶拂衣径欲往不见当年辙独立驭长风哀歌山石裂独酌青山澹无梦相忆无由来毎当西北风旷然开我怀爲从山中至对之举吾杯主人有佳客此门容勿开寄宋生西南吾楚泽吞三江五湖眼中此尤物不可一日无有客报浑一胷次如还珠望极不可到逸兴风飘𥚑家人笑挽之恐遂凌空虚寄声游宦子归与江山俱闭门望云涛屋梁霜月孤西陵断巴蜀南云渺苍梧径圎一千里杯酒纳有余新诗想潇洒爽气余清臞明朝凾丈中坐对江陵图三月二十二日同仲韫饮北溪丗纷谢巳乆怳若隔今昨惟余北山云可爱不可却时当持诗往报复亦不恶百年何将军山林未寂寞北溪擅佳名春服亦成约颇闻张氏宅池馆自䟽凿不湏弔鹅池且喜余巖壑春风觉我来佳色动丛薄烟霏效竒供乍喜复可愕顾盻不睱给迟回迷所託清泉㑹人意爱弄入杯杓觞流水故迟歌发声仍作野蔌旋充盘举网闻鱼跃生徒展余敬賔友杂善谑图画沂上翁意象洼尊酌苍苔笑仰天微风荡云幕禽鸟过我鸣似语翁正乐大笑昔人愚所见未脱畧后来亦尘迹俯仰语成错人心妙无际崑崙复磅礴一元贯万古普遍无郛郭雅意不可言商歌满寥廓蜀葵蜀葵落秋子巳能成小丛如何同枝花隐隐才含红一气有先后万物谁穷通伊谁叹迟暮来此尊酒同寓意万物冻欲折中有天地春一元贯万古生意谁能屯但苦未充满此心终难伸秋风鬓毛改卓尔颜家贫有怀朝咏小招辞暮歌白头吟出门何所适欲语谁同心岂无平生交颜色非眞金目送西南鸿令人思子深思子不可置谁从怀好音年意惜已往进脩徴来今行家园药畦极览力不任近㝷情亦亲勤人良可愧生物庸非仁氛杂没畦隔洗去如游尘激流不知小因风亦生鳞羊乳生气少灵厖渺无闻牛嬭颇肥泽老马或当神薯区才数本腊粥思及隣庭前席许地可望济病身茫茫天宇闲此意难重陈种芋借地斸深区西隣计巳成虽无范阳种尚爱君子名粪壤豆箕烂南风緑云平欲知子有孙当验叶与茎饥肠日有望歳晩分杯羮朱筑学圃亭先着种芋经欲持巳试验尽令郷社行登圣泉菴缓辔指西山振䇿凌崇丘临风一回首扰扰令人愁苍石负崛﨑碧草借芳幽长林泛余霁初节成高秋端居气始平頽然渐神游举目欣所期叩心思欲酬爲问石上松千年爲谁留飘飘巢居子歳晩同归休秋晚登西山十日罢琴诵超摇慕飞仙天风何许来吹我苍崖巅谁知此絶境秋华亦芳鲜采采泛清尊山容变春妍只应城中人遥知弄云烟若见孤鸿来可咏悠然篇沙沟二咏漱霞巖丹霞凌日观余津浩难收苍凉苏病骨醉晕浮巖幽万象春意融頽然得归休扰扰路傍子无劳歌逺游飞泉亭崦嵫多灵草秋空掩飞泉胷中玉芙蕖满意清泠渊火食困烦鬰下顾心茫然何当分一杯洒落齐州烟九月携诸生登西山九月秋服成童冠从我游万古清沂春重结西山秋白云归青岑狂澜落沧洲永嘨来长风爽籁生巖幽清商失揺落生气浮林丘门生顾我言乐矣行归休风𬒮尚飘然此意浩难收六华峯入山採灵芝濯足东涧濵白云不可招丹霞有余津长风忽絶顶悠哉凌翠氛举手问浮丗此子今何人书堂谷晏坐上负青天壁下引碧涧滋中有晏坐石日夕忘吾归永怀幽栖人千载谁与期人间九瀛海莾苍天所围黄尘重如雾举手下欲挥白云如可招愿作双鹤飞寓意愁隂翳阳景超然慕逺游天风忽吹衣命驾崑崙丘氷壷洗秋露霁月霜空流平生多故人回首生离忧丗路苦崄巇㳺子天一方况是靑春深桃李争芬芳相媒有百鸟巧韵无丝簧客行虽云乐归哉非故乡呉山夜雪图江南无寒歳一雪今几时呉山岂无春画此寒巖姿壮哉万里流下废东南驰胷中谩长风俯仰今古非谁能小海唱爲和大江词重游北溪苍黄澹野色草树含清晖林居隐葱蒨晴岚散霏微归云有眞意鸣禽发天机胜处必深㑹轻觞岂虚挥山泉来何从北望空依依燕歌行蓟门来悲风易水生寒波云物何改色游子唱燕歌燕歌在何处盘欎西山阿武阳燕下都歳晚独经过青丘遥相连风雨堕嵳峩七十齐郡邑百二秦山河学术有管乐道义无丘轲蚩蚩鱼肉民谁与休干戈往事已如此后来复如何割地更石郎曲终哀思多月下独酌佳月静可饮一天明水寒余光泛不极徘徊尊俎间但觉凉露下不知清夜阑醉眠吾有兴君当下西山代来使答渊明何时发天目山中云出时出山山更佳草木非所知公田幸有秫何问菊与薇一笑领此意翁岂爲酒归四皓智脱暴秦网义动英主颜湏眉不得见犹思见南山毎当西去鸿目极天际还马迁歌采薇託名夷齐间孰谓紫芝曲能形此心闲图哉山林藁搏也或可班安得六黄鹄五老相追攀一笑三千古浩荡观人寰留侯在汉廷四老在南山不知高祖意但欲太子安一读鸿鹄歌令人心胆寒高飞横四海牝鸡生羽翰孺子诚可敎从容济时艰平生无遗策此举良可叹出处今误我惜哉不早还何必赤松子商洛非人间严光文叔虽天子因陵位愈尊爲陵成高节此亦天子恩两星映千古精爽如尚存有此谨厚者可赠狂奴眞巢由本不经怪妄徒拟伦中庸乆芜没矫激非天民惟余仁义语至今凛若新想像富春石崔嵬犹起人答乐天问二气日交感变态何纷纭清浊与厚薄赋予定难均丗运如四时类聚仍群分升沉予夺间今古亦难伦天道自悠逺百年寓此身未来不可见旣往有未闻愚者或贵寿贤者或贱屯龙亢岂无悔蠖屈岂不伸君自不知此何云诘羲文邈哉开辟初造化惟隂阳错然入形化一受不可忘稻粱固爲爱豺狼非故殃物理本对待生气常相将孔圣岂无后暴秦不可长鬼神祸福机昭昭亦可量桃啮李树死城焚池鱼伤外来非我取生意自洋洋君何不思此徒欲问穹苍乐天种香草有艾同根株锄漑两相妨题诗问何如恨君计巳晩草草种树初根荄不早辨使与茎叶俱锄根固相伤茎叶犹可除臭叶日以除香茎日以苏区区彼微根仅有知无余虽霑灌漑恩生意巳渐踈君今尚未决歳晚益难图李伯坚宣慰荆南李公伯坚㓜以丗家子入事北安王来典保定盖爲王守分地也安静乐易屈巳下士郡甞被水灾力请于朝多所蠲复郡人頼之爲郡五年王朝京师有司被王敎宜奏公宣慰一道至元二十七年二月十五日诏下当往荆湖保府诸公赋诗爲赠郡人刘因爲之序荆南壮哉郡作鎭多英竒三年廉相国千古甘棠诗闻公相国客荆人恐来迟公来何所望望如相国慈有子父乃显观臣王可知荣亲与报主勉力在此时幽禽幽禽初出谷其声何熈熈但知春可鸣浑忘蛰冻时天生复天杀恩怨敢自私寥寥古人心丗逺今谁知送刘校书回祁阳尧故国淳朴余山川每见祁阳人心如对尧年而况贤宗盟乆矣相周旋今年护我归青山照华顚处我旣以礼赠君可无言言动戒在戏当诵东铭篇李从事北上在昔爲赵客君方掾鎭州前年从事保状爲郷人留今闻当上计适值将南游区区四五年足迹无少休穷逹虽云异飘泊同覊愁送郝仲常游北岳太茂玄都閟他山拱万灵风霆凛神化河海尽襟形昴毕空留影幽并未了青追封王制变僣祀丗尘腥礼乐心虽切烟霞骨有铭长怀七十戸爲我谢仙扃植榴植榴将食实三年不见花日夕灌漑劳物情自可嗟今朝两相忘静緑清且佳三叹咏此意不觉芳隂斜学东坡小圃五咏枸杞仙苗𬒳城郭闻之𣏌国人始疑制名𥘉义与荆杨钧逺慙勾漏令空望黄河滨常山古灵润烟霞流余津青荑发丹乳厚饷谢我神丗人厌肥腻思与雅澹亲客来荐𬞞茗用以华吾贫方书自有本疑信未敢眞偶思青城山山人寿且淳手持羲皇书念此区中民地黄山行多上药地贱名亦辱村民夸善染功能竟谁録仙翁种艺法隐处未成卜旅居容小试膏土课深斸顷筐如有秋灵液光润屋俯鑑盆影中华发巳思緑九醖谢清泉邻墻挹余馥朝阳发苍凉与丗解酲毒元气乆潇索内热纷相逐黄鹤慿寄声山中酒方熟甘菊金行发黄素风露饶甘馨政使非上药犹当充前庭对花论陶诗持诗问渊明帝郷不可期安用制頽龄忍饥啖松柏直以奴仆轻东坡岂忘此空腹嚼落英采采还自笑君今何所营无病不服薬邵子有深情寿夭付天公欧阳差失平吾心在蠲疾持此报两生薯蓣玉延事韬养朽壤深以密短楥受柔条葱欎护风日贫居之肉味劳生苦羸疾松声汎緑畦梦闻石鼎溢初疑汤饼滑乍见晴云出和饮宜杏酪煎糜缕崖蜜饷隣报炊芋留客代煨栗入薬疑自擐留种戒勿失竒人分常薄计用今六七灵物闻善化愼勿轻呵叱黄精黄精晚得名丹家贵失草籍借仙经中参木避华藻名高有物忌榛莾几摧倒春风入沟畹英翘忽已好感子灌漑恩糜身钖难老岂无难老愿所愿在探讨丗变阅无穷干端见更造此志理难遂敛之寄襟抱释尔任重忧岁晩共一饱静修先生文集卷之二静修先生文集静修先生文集卷第三静修先生文集卷之三和陶集和九日闲居深居忘晦朔好事惟侯生偶因菊酒至喜闻佳节名香醪泛寥廓醉境还空明青天凛危㡌浩空秋秋声缅怀长沙孙生气流千龄干坤一东篱南山乆巳倾回看声利徒仅比秋花荣抚时感遗事可见万古情兴诗此三复淹留岂无成和归田园居少小不解事谈笑论居山爲问五柳陶㘽培几何年安得十畒宅背山复临渊东隣汉隂圃西家鹿门田前通仇池路后接桃源间熈熈小国乐梦想羲皇前石上无禾生灿烂空白烟营营区中民扰扰风中顚未论无田归归田谁独闲迂哉仲长统论说徒纷然商颜高在秦天马脱覊鞅东陵高在汉云鸿渺遐想超然秦汉外当年谁长往毎读渊明诗最爱桃源长北望徐无山幽栖亦深广空和归田吟商声振林莾块坐生理薄出门交友稀田翁偶招饮意惬澹忘归游秦惊避灶过宋须微衣永谢门外屦从翁不相违鲁甸五十畒箪瓢足自娯颜生未全贫贫在首阳墟商颜遇狂秦䔥然眞隐居箕山彼何爲结巢松一株富贵岂不好有时贫不如在卷非不足当舒岂有余谁持三径资笑我囊空虚佣书易斗米吾田亦非无吾宗古清白耕牧巨河曲虽非公卿门纡朱相接足陵谷变浮云家丗如残局举目遗安斋先训炳如烛区区寸章心依然抱朝旭和乞食好廉中无实触事或发之万钟忘义理一箪形色辞吾贫乆自信笑听沟壑来偶闻啼饥子低眉问残杯儿啼尚云可最愧南陔诗岂无乞贷念惭非动时才人理谅多阙清规亦徒贻和连雨独饮吾心物无竞未醉巳頽然干坤万万古坐我春风间弱女亦何知挽衣唿我仙窥人檐鸟喜共舞风雩天举觞属羲皇身在太古先忽遇弄丸翁见责乆不还一笑了无间今夕是何年遥遥望白云欲辩巳忘言和移居二首十年寓兹邑浑家如泛宅言念息吾庐頽然在斯夕床头四子书补闲薪水役寒𬞞挂庭柯风叶满麄席藩垣护清贫箪瓢阅今昔珍重颜乐功先贤重剖析躬耕力不任闭户传书诗资生岂师道舎此无所之今年谷翔贵自笑还自思安居逢歳歉乘除动天时强颜慰妻孥一饱在来兹雪好炊饼大占年不吾欺和还旧居巨河西北来浩浩东溟归河边两榆柳游子无穷悲树老我何堪物是人巳非隣翁醉相劳自云鬼録遗早晚见先公问尔今何依岂无磊磊功使下地下推吞声谢隣翁读书志未衰持此报吾亲余事手一挥和九月九日九月闭物初孤阳困无交园木眩霜红岂解忧风凋物外风雩春气横湖海高举手谢浮丗凝睇思层霄挥觞送秋节哀此造物劳倾河泻万象随手如沃焦崇高笑山斗未能出钧陶况复草间虫区区寒露朝和饮酒尊罍上玄酒此意谁得之人道何所本乃在羲皇时颇爱陶渊明寓情常在兹子倡我爲和乐矣夫何疑有问所乐何欲赠不可持醉翁意自乐非酒亦非山頽然气坤适酒功差可言谓此不在酒得饱忘丰年君知太和味方得酒中传阮生本嗜狂欺丗仍不情酒中苟有道当与丗同名何爲戒儿子不作大先生良心于此发慨想令人惊士生道䘮后美才多无成草木望子成岂忧霜露飞禽鸟忘身劳但恐饥雏悲生意塞两间干坤果何依我旣生其中此理湏同归喜见儿女长不虑歳月衰虽爲旷士羞理在庶无违山人有静癖苦厌一瓢喧奈何衆窍号万木随风偏我常渉千里险易由関山今古一长途遇险焉得还哀歌叹安归夷皓无此言茫茫开辟初我祖竟谁是于今万万古家居几成毁往者旣巳然未来亦必尔何以写我心哀泉鸣緑绮生备万人气乃号人中英以此推衆类可见美恶情隂偶小故多阳竒屹无倾谁将春雷具散作秋虫鸣旣知治常少莫叹才虚生凝氷得火力鬰鬰阳春姿宁灭不肯寒阳火如松枝诗家有醇醪酿此松中竒一饮尽千山枯株彼何爲所以东坡翁偃蹇不可覊黄河万古浊勐势三峯开客持一寸胶澄清动高怀飞驾探崑崙尚恐志易乖嘱我乘浮槎径往天地栖就引明河清爲洗崑崙泥相看泪如雨千年苦难谐何当御元化摆落人丗迷下览浊与清瞬息千百廻十年小学师一屋荒城隅饥寒吾自可畜养无一途亦愧县吏劳催徴费驰驱平生御穷气沮䘮恐无余长歌以自振贫贱固易居士穷失常业治生谁有道身闲心自劳齿壮发先老客从东方来温言慰枯藁生事仰小园分我瓜菜好指授种艺方如获连城寳他年买溪田共住青林表此身与丗味怳若不同时惟余云山供有来不径辞时当持诗往报复礼在兹有客向我言于道未无疑不爲物所役乃受烟霞欺闻此忽自失一笑姑置之执价韩伯休混迹在人境百钱严君平阅丗心独醒我无腾化术凌虚振衣领又无辟谷方终年酌清颍㑹湏学严韩遗风相焕炳吾宗几中表访我时一至自吾居此菴才得同两醉逆数百年间相㑹能几次毎㑹不尽欢亲情安足贵所欢在亲情杯水亦多味器饮代洼尊巢居化安宅凡今佚乐恩孰非圣神迹况彼耕战徒勤力有千百乞我一身闲坐看山云白内省吾何功停觞时自惜四时有代谢寒暑皆常经二气有交感美悪皆天成天旣使之然人力难变更区区扶阳心伐鼔逹天庭干坤固未坏杞人巳哀呜虽知无所济安敢遂忘情诸生聚观史掩卷慕高风兀如逺游仙独居无事中盛衰阅无常倚伏谁能通天方卵高鸟地巳产良弓人生皆乐事忧患谁当得人皆生盛时衰丗将尽惑水性但知下安能择通塞不见纥千雀贪生如乐国古今同此天相看无显黙人生䘮乱丗无君欲谁仕沧海一横流飘荡岂由己弱肉强之食敢以凌暴耻优游今安居驩然接隣里曲直有官刑高下有人纪贫羸谁我欺田庐安所止举酒贺生民帝力眞可恃人君天下师垂衣贵清眞羲皇立民极坐见风俗淳有德岂无位万古汤盘新师道嗟独行此风自周秦独行尚云可谁以儒自尘有名即有对况乃一行勤圣人人道尔岂止儒当亲儒虽百行一致逺非迷津矧伊末丗下空有儒冠巾何当正斯名遥酹千载人和有㑹而作今歳旱米贵而枣价独贱贫者少济以黍食之其费可减粒食之半且人之与物贵贱亦适相当盖亦分焉而已因有所感而和此诗农家多委积渊明犹苦饥况我营日夕凶歳安得肥衾裯一饱计何暇谋寒衣经过米麦市自顾还自悲彼求与此有相直成一非尚頼枣价廉殆若天所遗惟人有贵贱物各以类归小儿法取小浅语眞吾师和拟古欎欎歳寒松濯濯春风柳与君定交心金石不坚乆君衰我不改重是平生友相期乆自醉中情有醇酒义在同一家何地分胜负彼此无百年几许相爱厚持刀断流水纎瑕固无有客从关洛来高论听未终连称古英杰秉国或从戎建立天地极蔚爲盖丗雄功成脱弊屣飘然籋遗风生丗此不恶君何守贱穷急唿酌醇酒延客无何中同游非所思所思天一隅有问所思谁意尽言不舒古今犹旦暮四海同一庐怳忽精灵通似见与我居揽衣欲从之寒月照平芜茫然不知处叹息将焉如朝游易水侧歩上燕台荒燕王好神仙不见金银堂江山古神器海色围苍茫哀哉王风頽日化争夺埸救丗岂无人赍志归北邙抚此重长叹青山忽轩昻唿酒乐今朝往事置一方遥知盖棺后亦起千载伤依依月光缺荧魄恒独完清光如素丝长怀缀君冠形虽隔万里咫尺皆君颜望君君不来十年不开关岂无黄金赠借以青锦端爱惜明月珠肯爲黄雀弹庭前秋柏实月夜栖孤鸾君甞寸心苦中有千歳寒河流高拍天沇水洑在兹自伤困无力乘彼朝宗时颜色变泾渭风味存渑淄愿君深识察期君不相疑此情良可怜感慨赠以辞辞云丹山鸟千载多苦思身游九霄上不受尘丗欺忍饥待竹实浩荡今何之歌爲灵凤謡乱以勐虎诗西山有佳气草木含清和道逢方瞳翁援琴爲我歌音声一何希一唱三叹多问翁和此谁指我蟠桃华所望在千年君今将柰何翩翩谁家子慷慨歌逺游忽记少年日勐志隘九州何物能动人有此歳月流君心海无底亦使成高丘赠君一卷书其传自衰周读此当自悟扰扰将焉求巖巖牛山木乆矣困樵採望望深涧芝无人香不改一叶振江潭轻波欲逹海幽明理一贯影响不相待愿天诱臣衷所求惟寡悔和杂诗日食百马刍足有万里尘乃知一骏骨可百驽骀身生汝天已艰天复无私亲安肯养一物侵夺空四隣长饥汝自取况值秋霜晨难生复难长愁絶艺兰人胷中无全山横侧变峯岭不及灵椿秋遂谓长春景只见柏参天岂知根独冷井蛙见自小夏虫年不永天人互偿贷千年如响影廓哉神道逺瞬息苦驰骋平生逺游心观物有深静昼长夜乃短百刻君自量赢余虽可致君看蜜蜂房董生论齿角三䇿奏未央乐天喻花实妙理通隂阳稠薄只升米听尔宜饥肠好事理艰阻人情多畏豫芝兰种不生鸾鸿动高翥遂令好贤心难亲恐易去巢燕不待招庭花免忧虑所以末丗下凡百古不如皎皎千里驹背爲场苗住求贤非吾分切巳在何处平生取友志持此当警惧因观倚伏机亦爱柱下老时危不易度逊黙庶自保不见春花树隆冬抱枯燥生意敛根柢发泄敢独早圣德实天生自信耿中抱犹存悄悄心庸人安足道㓜安返郷郡知音得程喜有问平生心但说临流事干坤魏山阳史笔凛生意物外此天民与魏偶相值澹然渉丗情月闲云目驶我作安化箴韦絃不湏置太玄岂无知不觉丗运迫爲问莾大夫何如成都陌扶摇得眞易长卧山云白中有安乐窝气吐宇宙窄消长灿以密彼主我爲客问子居何方环中有眞宅朝耕隆中田暮採成都桑平生澹泊志丑女同糟糠爱此眞丈夫忘我厨无粮当年靓修铭团茅鸡距阳回头十五载尘迹徒自伤山居乆岑寂主静岂无方安得无极翁酌我上池觞燕南可避丗逸兴生云端安得百里封一邑不改迁絃诵和寒流沟涂映晴巅思此良自苦穷耕望盘湌愿从八吟翁同结一井縁买山不用诗探囊谩千篇西山霍原宅古蹟犹可稽重吟豆田謡愁云落崩崖鲁酒邯郸围抚事伤人怀林宗自高士此丗淹亦弥一闻孺子语西风草离披知几在明哲何事绁尘覊君观括囊戒无盈庶无亏我游深意寺郎山古清凉兴妖如米贼乘时起陆梁不见重华帝所居亦成郷干坤师道废春阳变秋霜抚事三太息欲语意何长和咏贫士陶翁本强族田园犹可依我惟一畒宅贮此明月辉翁复隐于酒丗外㝠鸿飞我性如延年与衆不同归孤危正自念谁复虑寒饥努力歳云暮勿取贤者悲王风与运頽一轾不再轩消中正有长冬温见瓜园人才气所钟亦如熖后烟寥寥洙泗心千载谁共研龙门有遗歌三叹诵微言意长日月短持此託后贤渊明老解事抚丗如素琴似人犹可爱况乃怀好音郷闾谁尽贤招饮亦相㝷岂有江州牧旣来不同斟仲尼每讳鲁邦君诚可钦史笔自好异谁求贤者心木石能受唾岂独相国娄视唾若如雨𥚹人亦不酬无心乃直道矫情实庄周身外不爲我祖禓吾何忧伯夷视四海愿人皆我俦吾谓下恵隘此说君试求饮酒不爲忧立善非有干偶读形神诗大笑陶长官伤生遂委运一如咽止湌参回岂不乐履薄心常寒天运安敢委天威不违颜庄生虽旷逹与道不相关物外有幽人阅丗如飞篷浮名不可近造物难爲工西京二百年借借楚两龚岂知老父观才与薫膏同爲问老父谁身隐名不通偶逢荷莜者欣然欲徃从生类各有宜风气异九州易地必衰焠盖因不同俦水物困平陆清鱼死浊流麟亡回旣夭时也跖无忧天亦无柰何自献敢望酬寄语陶渊明虽贫当进修所似俚媪谈浮图汗漫恐不巳身心归晏如鳯鸟乆不至思君惨别颜中心藏竹实烱烱空千年千年何所往云在丹穴山何当一唿来徴尔无稽言翩翩三危鸟爲我使崑丘闻有西天母灵化苦难俦愿清黄河源一洗万里流吾生岂无志所居非上游潇湘帝子宅缥缈乘隂阳欲往从之游风波道阻长秋风动环佩星汉摇晶光月明江水白万里同昏黄重华去已乆身丗私自怜皇灵与天极苍梧渺何山晴空倚翠壁白云淡无言愁心似湘水犹望有归年梦登日观峯高抚扶桑木手持最上枝传与甘渊谷一笑天惊白苍凉出新浴何方积九隂区区尚龙烛累累玉膏实泠泠琪树隂鸾鳯自歌舞瑟瑟风动林风林奏何乐賔天有遗音君何坎井念永负琅园心明星捧玉液太华参天长仙掌一挥谢此乐殊非常矫首望夸父饥渴无余粮奔竞竟何得归哉此中央水物自一隅亦复具飞走乃知造化工错综无欠负茫茫山海间形类靡不有此亦何可穷一览置肘后遥酹楚江骚清愁浩如海蹈袭此何人兴寄果安在岂期紫阳出夸谩莫追悔五臧今九丘除去尚奚待流观山海图渊明有深旨抚心含无疆观形易生死异丗有同神此境若亲履何以发吾欢浊酒眞可恃扶踈穷巷隂回车想高士厌闻丗上语相约扶桑止读君孟夏诗千载如见尔开襟受好风试学陶夫子陶令自高士葛侯亦竒才中州乱巳成翩然复南来三游领坡意厌丗多惊猜不妨成四老雅兴更悠哉和咏二䟽委质义有归乞骸老当去岂无恋阙心难忘首丘趣在礼此常典末丗成高举汉廷多公卿图画两䟽传至今秦中吟感叹东门路目覩霍将军功高擅恩顾一朝产危机千载损英誉仲翁幸及年安肯婴丗务圣主赐臣金奉养行所素造物佚我老余龄今自悟田园付子孙身后复无虑神交㝠漠中乐境尚森着和咏三良江山错如绣死与弊屣遗安用亲爱人共此丘土微秦人多尚气宜与儿女私乃亦如当途区区恋衣帷因伤秦政恶三叹王纲亏殉人巳可诛而况收良归坐令百夫特含恨与丗违秖应墓前柏直榦千年稀遥知作俑戒爲感诗人悲重吟黄鸟章涙下霑人衣和咏荆轲两儿戏邯郸六国朝秦嬴秦王鸷鸟姿得饱肯顾卿燕丹一何浅结客报咸京当时势已危竒谋不及行政使无此举宁免系颈缨如丹不足论丗岂无豪英天方事除扫孰御狂飈声我欲论成败高歌唿贾生干坤有大义迅若雷霆惊堂堂九国师谁定讨罪名一战固未晩何爲割边庭区区六孱王山东但空城孟荀岂无术乗时失经营今虽圣者作不救乱巳成酒酣发羽奏乱我怀古情和读山海经寰区厌迫隘思见旷以踈四壁画诸天爱此金仙庐丹青焕神迹胜读谈天书乃知屈子怀託兴青虬车回首千百丗朝露栖园𬞞归来诵陶诗复与山经俱山经何静修先生文集卷之三静修先生文集静修先生文集卷第四静修先生文集卷之四七言古诗桃源行六王扫地阿房起桃源与秦分一水小国寡民君所怜赋役多慙负天子天家正朔不得知手种桃枝辨四时遗风百丗尚不泯俗无君长人熈熈渔舟载入人间丗却悔桃花露踪迹曾闻父老说秦强不信而今解亡国画图曾识武陵溪飞鸿灭没天之西但恨于今又千载不闻再有渔人迷明妃曲初闻丹青写明眸明妃私喜六宫羞再闻北使选絶色六宫无虑明妃愁妾身只有愁可必万里今从汉宫出悔不别君未识时免使君心怜玉质君心有忧在逺方但恨妾身是女郎飞鸿不解琵琶语秪带离愁归故乡故郷休嗟妾薄命此身虽死君恩重来时无数后宫花明日飘零成底用宫花无用妾如何传去哀絃幽思多君王要听新声谱爲谱高皇勐士歌塞翁行塞翁少小垄上锄塞翁老来能捕鱼宋家昔日塞翁行屯田校尉功不如西山瀛海接千里长城又见开长渠要将一水限南北笑杀当年刘六符天敎陂泽养鴈鹜留与金人赋子虚我来郷国览风土髣髴檛鼔笛呜呜胷中云梦忽巳失酒酣怀古皆平芜昔年阻水羣盗居塞翁子孙杀欲无至今遗老向人泣前宋监边无逺图武当野老歌南阳武当天下稀峯峦巧避山自迷青天飞鸟不可度但见万壑空烟霏山不知人从太古白云飞来天作主旌旗明灭汉阳津几阅东西互夷虏老人住此今百年自言三丗絶人烟往事不闻宣政后初心欲返羲皇前脯鹿爲粮豹爲席竹树苍苍歳寒国天分地拆保无忧怪见北风山鬼泣一声白鴈巳成擒回望丹梯泪满襟传与桃源休避丗武陵不似武当深感秋湘絃悠悠阻清音驾车欲往洛水深白榆一叶警河汉万里碧霄中夜心玉鸾翩翩纷翠羽髣髴机丝隔烟雾琼枝难得芳华年惟恐流光两迟暮河傍有星名牵牛此星旣出令人愁明朝再见明河影巳隔人间万古秋饮后日光射雨明珠玑怒气鬰作垂天蜺天浆海波吸巳竭倒影径入黄金巵金巵一倾天宇闲天公愁吐胷中竒海风掀举催月出吹落酒面浮明辉琼枝瑞露千万斛肝肠萧萧清欲饥金宫银阙此何处夜半梦落崑崙西眼中之人素所期赤霜爲袍丹霞衣明星煌煌何太速碧霄怅望白云低西山西山龙蟠几千里力尽西风吹不起夜来赤脚踏苍鳞一着神鞭上箕尾天风泠泠清人肌醉抱明月人间归嫦娥洒泪不敢语银河鼔浪霑人衣寄谢君平莫饶舌袖中此物无人知登荆轲山两山巉巉补天色中有万斛江声哀人言此地荆轲馆尚余废垒山之隈太子西来函关开谁信生儿爲祸胎笔头断取江山去巳觉全燕如死灰马迁尚侠非史才渊明愤丗伤幽怀春秋盗例乆不举紫阳老笔生风雷遗台古树空崔嵬平芜落日寒烟堆纷纷此丗亦良苦今古燕秦经几回忧来径欲浮蓬莱安得鲁连同一杯碣石东头唤羡门六鳌载我三山来薛稷双鹤胎禽寥廓非人境只许清江见寒影书家笔头垂露姿一变凌云更修整前鹤忘机如易驯后鹤昂藏不可羣二鹤相看如有语松下磐石少此人㓜安濯足图汉家无复云台功生平不识大耳公眼中天意镜中语此身只有扁舟东关东诸公亦英雄百年能办山阳封归来老柏号秋风丗事悠悠七十翁干坤故物两足在霜海浮云空复空无刀可断华太尉有死不爲丕太中丹靑白㡌凛氷雪高山目送冥飞鸿爲问苏家好兄弟万古北海谁眞龙采菊图天门折翼不再举䄂手四海横流前长星饮汝一杯酒留我万古羲皇天庙堂衮衮宋元勲争信东篱有晋臣南山果识悠然处不惜寒香持赠君归去来图渊明豪气昔未除翶翔八表凌天衢归来荒径手自锄草中恐生刘寄奴中年欲与夷皓俱晚节乐地归唐虞平生磊磊一物无停云怀人早所图有酒今与庞通沽眼中之人不可唿哀歌抚卷声呜鸣雪翠轩西山万古靑未了黛緑鬟云巳倾倒岂知太虚忽生白怳如厚夜今复晓紫阳僊翁见本根白波开天余浩渺胸中盘屈此高寒曾梦肝肠倚天表苍崖飞来天出巧爲护烟岚翠如扫万缕塞烟吹不举静秀依依见姢好此时先生一开轩平生壁立今玉削脚底游尘软更红黒头扰扰谁爲雄临风回首三太息安得置此氷壷中西山秀色千万重一顾可洗浮云空遥望飞泉驾逺壑中有一路开双松人间风日不到处来访轩中雪翠翁山中山中望塔倚天表今得全山如立草不知天地视全山何如一粒江湖渺平生老眼如层挮昨日所爲今儿嬉神功天巧秪如此人力区区能几尔丗间壮观徒纷纭尧舜事业犹浮云饮山亭雨后山如翠浪经雨涨开轩似坐扁舟上西风爲我吹拍天要驾云帆恣吾往太行一千年一青才遇先生醉眼醒却笑刘伶糟曲底岂知身亦属螟蛉巫山图朔风卷地声如雷西南想见巫山摧江南图籍二百年一炬尽作江陵灰不知此图何所得眼中十二犹崔嵬猿声髣髴余山哀行云欲行行复回神宫缥缈望不极乘风御气无九垓区区云梦蹄涔尔岂知更有阳云台李贺醉吟图赤虬翩翩渺无闻望之不见矧可亲浮丗浮名等浊溷眼中扰扰投诗人心肝未了人间春尨眉尚作哦诗颦太平瑞物不易得昌黎先生掌中珍北风萧萧吹野麟千年泪雨埋青云干坤清气老不死舟凤再来须见君后赋赤壁图公无渡河归去来周郎䄂里藏风雷老狐千年快一击金眸玉瓜不凡才先生平生两赋耳江山华髪心悠哉只今画里风月笛尚有老骥嘶风哀眼中惊波不西归玄鹤夜半从天廻曹刘闲气今何处船头好在白云堆陈氏庄陈氏园林千户封晴楼水阁围春风翠华当年此驻跸太平天子长杨宫浮云南去繁华歇回首梁园亦灰灭渊明乱后独归来欲传龙山想愁絶今我独行㝷故基前日家僮白发垂相看不用吞声哭试赋宗周黍离离采石图何年凿江倚青壁乞与中原作南北天公老眼如看画万里才堪论咫尺蛾眉亭中愁欲滴曾见江南几亡国百年回首又戈船可怜辛苦矶头石江头老父说当年夜卷长风晓无迹古人衮衮去不返江水悠悠来无极只今莫道昔人非未必山川似旧时龙蟠虎踞有时歇月白风清无尽期古人看画论兵机我今看画诗自竒平生曾有金陵梦似记扁舟月下归金太子允㳟唐人马道人神骏心所怜天人龙种画亦然房星流光忽当眼径欲揽辔秋风前汉家金粟几苍烟江都笔势犹翩翩东丹猎骑自豪贵风气惜有辽东偏天人秀发长白山画图省识开元年金源马坊全盛日四十万匹如秦州天敎劫火留此幅玉花浮动青连钱英灵无复汗石马悲鸣眞似泣金僊只今回首望甘泉汾水繁华鴈影边竒探竟随辙迹尽兀坐宛在骅骝先人间若有穆天子我诗当作祁招篇宋理宗书宫扇杭州宫扇二好事者得之燕市一画雪夜泛舟一画二色菊理宗题其背有兴尽爲期及晚节寒香之句诸公赋诗子亦同作天津月明啼杜䳌梁园春色凝寒烟伤心莫说靖康前呉山又到繁华年繁华几时春已换千秋万古合欢扇铜雀香销见墨㾗秋去秋来几恩怨一声白鴈更西风冠盖散爲烟雾空百钱韈锦天留在胎祸要鍳骊山宫当时梦里金银阙百杯楼前无六月琼枝秀发后庭春珠帘晴卷天门雪櫂歌一曲白云秋不觉金人泪暗流干坤几度靑城月扇影无情也解愁五云回首燕山北燕山雪花大如席雪花漫漫氷峩峩大风起兮柰尔何续十二辰诗饥鸢吓䑕惊不起牛背高眠有如此江山虎踞千里来才办荆州兎穴尔鱼龙人海浩无涯幻境等是杯中蛇马耳秋风去无迹羊肠蜀道早还家何必高门沐猴舞豚穽鸡栖皆乐土柴门狗吠报邻翁约买神猪谢春雨渡白沟东北天高连海屿太行蟠蟠如怒虎一声霜鴈界河秋感慨孤怀几千古只知南北限长江谁割鸿沟来此处三关南下望风云万里长风见高举莱公洒落近雄才一显德千年亦英主谋臣史臣强解事枉着渠头汚吾鼓十年鐡砚自庸奴五载儿皇安足数当时一失渝关路便觉烟云非我土更从晩唐望沙陀自此横流穿一缕谁知江北杜䳌来正见海东靑鸟去渔阳挝鼓鸣地中鹧鸪飞满梁园树黄云白草西楼暮木叶山头几风雨只应漠漠黄龙府北似愁冈更愁苦天敎遗垒说向人冻雨顽云结凄楚古称幽燕多义烈鸣咽泉声泻余怒仰天大笑东风来云放残阳指归渡登鎭州龙兴寺阁太行鳞甲揺晴空层楼一夕蟠白虹天光物色惊改观少微今在青云中𥘉疑平地立梯磴清风西北天门通又疑三山浮海至载我欲去扶桑东雯华寳树忽当眼拍肩爱此金僊翁金僊一梦一千载腾掷变化天无功万象绕口恣喷吐坐令四海皆盲聋千池万沼尽明月长天一碧无遗踪我生玄感非象识此眼此臂将安庸海岳神光埋禹鼎人间诡态何由穷金天月窟尔郷国玉毫万丈湏弥峯一杯径欲唿与语爲我返驾随西风堂堂全赵思一豁江山落落吾心胷中原左界此重鎭形势髣髴余兵冲歌舞遗台土花碧旗帜西山霜叶红干坤割裂万万古鸟鸢蝼蚁谁爲雄滹水悠悠自东注落日渺渺明孤鸿过易州登西楼秋色压山山欲摧西楼正有诗人来悲歌感慨聊一发万古抑欎今崔嵬宁山爲有瀛王台顽痴至今如死灰幽燕劲气老益壮北山飞翠来吾杯疡医刘茂之诗卷錬心如石补天缺鍊心如泥补地裂白蟇正饱丹鳯饥心能竹实亦能鐡干坤疮痍今几年谁家药笼金石坚千金此方不一试云山注目秋风前乙亥十月往平定奔外舅郭判官䘮早发土门宿故关书所见风烟全赵平如掌失脚山城犹梦想土门一缕汉时天万古行人爲谁仰指似勍敌谈笑中爲状羸仆忍寒强当年鼔角如可闻急着清吟和林响逺山宛欲来相迎近山留人屹相向或从井底忽登天倚伏已能先想像平生爱山眞恶䜟今日果爲山所网昨朝爽翠拥脩眉最恨高楼负清赏壮怀鬰鬰闷欲絶安得凌风恣吾往天敎石顶放一头駃若骅骝脱覊鞅山灵努力出竒供只恐先生驾虚枉万壑霜松动悲啸极目云烟埋莾苍北门形胜护中原办与姦雄增技痒太行横絶半九州留在平原几尘坱何人爲我起六丁嵳峩尽堕天宇朗千年再挽神禹功恍若鸿流开四象范寛雪山老寛胷次无墨汁经营惨淡寒生湏秦川名山古壮哉况复玉立千尺孤安得晨光满东壁试看龙烛崑崙墟赤尘澒洞天爲炉一丘一壑眞吾庐眼中人物谁氷壷荆南送橘江淮草木少生意今日佳果来何竒枯苗一漑自此见入手即有甘棠诗眼中风露潇湘姿渺我幽林千树思只恐江声撼吾枕相看坐对寒更迟食笋梦廻齿颊风潇骚幽姿不许霜松高南来苍玉不盈束已觉饮兴翻云涛诗家胷次自宜此尚嫌烟火湏烹炰想像南风吹万竹箨龙正恐称冤号石盆养鱼心自苦仰羡鸜鹆云间巢眼中歳旱土不膏长鑱后虑山无毛退食归来北䆫梦山巅朱凤声嗷嗷送寇长卿同知岳州闻君得官岳楼去我梦巳落江湖濵天下先忧付公等江山之乐当平分荆湖一城百战得存抚安得人人君岳阳父老宜相贺君是荆州旧幕賔静修先生文集卷之四静修先生文集静修先生文集卷第五静修先生文集卷之五七言古诗三月三日许天祥置酒东城都门气习豪翩翩此君尊俎今宛然春色今年迟半月留待怱怱过寒节临流雅唱㝷旧盟青眼青天对今夕横桥绮服丽人天苍苔坐我羲皇前花枝华发两如许天意时情一杯举安石起舞元龙歌苍生我竟如渠何饮仲诚椰瓢君家瓠落无所容江湖谁办平生胷海南佳气乆郁塞灔滪似喜今相逢前年对酒面发红今年对酒气如虹江山万古骚人国跬歩便与华胥通河间古儒病我拘闻我一饮喜气浓平生得意南湖张此意颇与河间同太古洼尊老无底一朝倾倒何由供醉郷千年有此客鸟歌蝶舞春𪷟𪷟醉翁之意不在酒宛如琴意非丝桐太和风景无酩酊洛阳楼阁高玲珑泠然僊驭一杯水眼中渺渺无极翁西家伯伦瞽且聋东家醉死王无功酒中醒境渠未识氷壷秋月崑崙峰举杯唤月来胷中人间白日浮云空五岭山高云几重朱崖灭没南飞鸿玄鹤翩翩渺何许操瓢径访眉山翁熈明殿古墨江南赐姓功臣李吾州奚生墨工尔江南赭尽呉山松吾州老树揺晴空君王弄墨熈明殿不觉江头度白鴈刼火犹解爱庭珪吹送山家易水西松风含哀生砚滴似诉优游解亡国只今谁有哀江南寳气不受鹅溪缣早晚扁舟适呉越爲君挥洒天门雪元章论书帖曹家豪勐见丗变寥寥钟鼎今几尘古人胷次无滞迹意外萧散余天眞爱书爱画即欲死狂絶俗絶无此人臭秽功名皆一戏渠言夸矣君勿闻霸陵图霸陵平生有诗境黄阁何物爲清风郑五自知非相才猕猴枉画凌烟中作佣莫作诗家佣百爲淡苦谁汝供古人星露尚有戒况是风雪来无穷襄江明日蒲萄暖斜风细雨船头转门前暮雪吾不知坐上春风人未逺友人送枳术丸心胷未试黄昏汤无食何用求㯽榔书生但苦汤饼睡巴椒惨惨无䑕肠旧闻易水僊翁术緑荷包饭圎枳术南州故人持送我但欠黄云数千斛笑抚青囊时一鼓健啖何由酬此腹送徐生还鄂江夏徐生东湖故家庚申北渡客燕赵十七年而宋亡其子姪书来迎之而还盖前人所谓黄鹤归来疑城郭之犹是浮云一去惜人代之俱非者也诸公赋诗以道其行命容城刘某序而倡云燕山送客归南州兴来每恨无扁舟君归爲我谢江汉思君不见令人愁千里风烟想潇洒一代英雄成古丘当年才气鹦鹉洲拊掌笑杀黄鹤楼黄鹤归来哀江头江山依旧人悠悠浮云万古恣変灭眼中扰扰何时休紫阳僊人歌逺游飞蚊起灭三千秋爲君挥手崑崙头明河秋夕图明河澹澹纵复横行云悠悠度踈星凤媒不来乌夜惊琼枝玉佩迟所託画中隐隐闻机声秋来秋去今犹古此恨不随天宇青崑崙西头风浪平办我一舟莲叶轻浩歌中流击明月九原唤起严君平人间此水何时清赵生水墨虎南山鬰鬰烟雾蒙北山落日薄幽丛先生眼花臂犹健闻虎有眞心愈雄声絃寄目黄芦东人言此是高堂中仰天大笑出门去时危惨淡来悲风美人美人姢姢秋水隔烟雾深沉蒙玉质目逐晴波去不归遥山只有行云碧碧云日暮心悠哉䆫前一夜梅花开平生自信心如鐡一寸相思一寸灰仲诚家藏张蔡公石女翦制香奁絶巧持以求予诗静华墨君天下竒陵川僊人爲赋之遗山野史夸慧女万古春风蝴蝶辞岂知此巧复絶代夜月静拂天孙丝夣云丝雨有形外郢斤庖刃无心时蔡公凛凛褒鄂姿诸郎画㦸清香诗香奁秀发亦余事诗人饥眼省见稀㪣门青灯烂红碧布衾惊走恶睡儿破屋犹疑翠鲸怒短褐谁怜紫凤移东家健妇把锄犂西家处女负薪归哀哀正念诛求苦对此无言空泪垂金太子允㳟墨竹黒龙江头气鬰葱武元射龙江水中江声怒号乆不泻破墨挥洒余神功天人与竹皆眞龙墨竹以来凡马空人间只有墨君堂何曽夣到琼华宫瑶光楼前月如练倒影自有河山雄金源大定始全盛时以汉文当丗宗兴陵爲父明昌子乐事孰与东宫同文采不随焦土尽风节直与幽兰崇百年图籍有萧相一代英雄惟蔡公一䇿书纷纷少颜色空山夜哭遗山翁我亦飘零感白发哀歌对此吟双蓬秋声潇潇来晩风极目海角天无穷阿寅百晬南湖风鍳不多可诗中惊见阿寅名朝来抱来聚星亭神涵秋色啼古声都山张氏丗有贤断崖近得唐碑铭乃翁寂寞老穷经阿敬健笔敌中勍循还无间岂终晦开物有期湏一鸣老夫自任河汾教先与虚席待此生蠡吾王翁画像蠡吾王翁丗爲农家多蓄粟金源贞祐𥘉宣宗南渡河朔大饥翁于是发之全活者甚衆时郷豪在所皆自树慕义者咸欲推翁爲首翁不许挈家避地扶沟余二十年而汴亡天下萧然荡爲丘墟翁家独无恙而归子孙读书不求禄仕三丗皆以寿终殆不偶然也翁之曾孙天辅求予叙翁之行义于其画像谓庶其能闻之名士大夫而有以发潜德之幽光也北门翠屏雷破山毕逋头白五马迁干坤运㑹到血肉有欲脱之谁飞僊河朔诸州尤可怜有饥以来无此年郷闾嗷嗷翁哺之翁囷有底心无边诸豪推倡彼亦义乱丗性命翁能全敎子读书不求官归来素发家山前天理不随陵谷变坐看老树生苍烟只今图画对翁像回首兵尘一慨然谁能生死太平日白石共煑西山泉张元帅寳刀土不产金人气雄眞人握鐡开鸿蒙不知此刀何所得风云余烈来霜锋将军声名今蔡公酒酣过我歌弓持刀对翁两竒絶眼中已觉南海空木波江声浩无穷朝砻夕淬天有工回鹘健児觑天巧前身鐡精非凡庸紫烟熖熖天爲红纹秀发青美蓉寳环揺落初开封四座如着清水中天山积雪聚铓锷寒色直欲朱崖通摩挲神物三太息此行善保千年功山行见马耳峯近山豪士少覊检酒浇不下胷崔嵬逺山静女亦闲雅尚恨少有伤春怀乱山米聚争拱揖武卒侍婢皆凡材天知老眼不受尘路转忽覩双峯开双峯何年耸双耳叱之不动烦风雷今朝向我效神骏翠色欲逐神鞭来浮丗浮名酒一杯我欲驾此观蓬莱只恐日暮三山上黄尘回首令人哀雪浪石邵家水陆说影像一物自可涵无垠沧浪僊人歌感应石中固有此理存老坡胷中如此几磈磊湏得银河喷嘲嵩唾华天不嗔武夷赫怒张吾军偶从北海得生气竹石也爱风姿新我来正当秋雨霁一盃冥漠玄都门小珰好事如先臣坐令平地石生根渠家児戏解亡囯作诗一笑君应闻王君奉命赈济彰德过予求诗十年监官穷到骨一簿武邑如登天巧宦纷纷日九迁白发青衫独可怜昨朝读君阜民篇善察物情亦巳贤南郡饥民想更苦以君赈济非偶然驿传星驰乃尔急何暇载酒扬雄玄茅容问稼当有语野夫忧国愿丰年同仲实南湖赏莲醉中走笔湓江绀寒风露凉安得置我濂溪堂音尘缥缈芙蓉裳百年得此南湖张举杯人胜景亦胜有莲以来无此香莲香随酒来诗肠得句惊起幽禽翔幽禽随人作殢态意欲和我风雩狂人间一味清到骨两足暂付吾沧浪螟蛉蜾臝卿且去醉眼太华云间苍明逺堂赏莲醉赋画堂香逺凝清秋宛如坐我南湖舟主人爱客情亦重谓我无语花应羞荷香绕笔诗自健满𥿄巳觉清江流平生老气回万牛爲君倾倒元龙楼举杯唤起谢安石我醉不省苍生忧玉簪春色醉人人未醒谁怜月露秋零丁昭阳日影巧相避寸心未减寒泠泠只应得我一顾足爲君小醉秋风亭莲兄君子菊弟隐何地处君君意肯玉簪玉簪谁与簪苍苔踈雨秋欲深缉熈殿砚使君持送缉熈砚捷音才到山中人四十三年如电抹此砚曽经秋复春寂寞经筵劝讲臣诗酒宫中楽亊新文章只数中天月万卷何曽笔有神宋徽宗赐周凖人马图笔底金鞍有䔥爽谁云不博降王长汴梁门外若云屯画本相看应自赏十载青衣梦故都经营惨淡欲何如只除金粟唿风鸟曾见昭陵鐡马趋雪翠轩观太宁火吾家雪翠天下白银河无风月无色天关不闭寒峥嵘箕尾晶英冻欲拆帝遣六丁下取将勅赐铭轩换金碧初如紫电蟠青云飞下人间作坚壁渐如扶桑六龙出万缕丹霞吹海立何人办作女娲氏补天重炼苍苍石阳能兼隂今可知祝融若并玄㝠国正敎芜秽洗欲空谁爲千年栋梁惜杀机如火出至微熖熖宁知有今夕轩中高卧刘更生愿借余光照方册方册有道出黄虞今古煌煌天与极火耕明日千万斛酒瓮巳闻春雨滴不妨一饮尽郡山醉晕春生半天赤南溪行老人耕牧南溪南南溪草浅牛所贪大孙携书小携酒青蓑爲席树爲菴以书敎孙仍自读隔溪遥听声諵諵牛眠树隂孙劝酒老人未醉意巳酣老人气高躯干小面狭于髯森若杉年周甲子辰又浃丗故十率八九谙早岁精勤传丗业口诵太素手弄苷以艺发身宁乆屈安车徴起诏使监入爲天子侍从臣龙沙万里尝陪骖鼎湖白云望不极招之归来山有岚身出夣关渉觉境人间万有皆空凾侍从之名不复记老人自署南溪衘唿儿来前双玉立曰我爱汝择所堪自我中年学读书方寸若有神明鉴活人之功岂不美一有不中中或慙青囊祕封不再展尘迹从此乃一芟读书力田两交进囷有所收心有涵开此乐国自我始继而大之在汝男我今巳成齐変鲁汝等当爲青出蓝东北一舎容城翁今年卧病家山巖其室虽迩人甚逺汝粮自褁簦汝檐雪中欵叚来扣门仆僮汗流扶酒甔侑尊有物随土产厥包杂进鸭与䳺饮剧谈发不自禁四邻惊走来窥探先生静黙如土钟扣之愈大声愈韽今朝音吐泻河汉老人者谁开其缄斥之令去不复语兴亡万古手与谈空钩意钓不在棋澹然相对如禅龛老人思家不可留二儿扶归杖几叅腊醅开时鱼可脍相约载酒游溪潭烟霞观云巢松盘柯盘屈今几时龙挛虎跛森英姿道人眼中无可怪一巢见饷吾何疑我所思兮颍与箕秋声䔥䔥吹送之清风一枝云一席松中之乐天不知灵台方十有君节虚籁万古絃吾诗岁晚相期君与我笑拊吾髯尽此巵白鴈行北风初起易水寒北风再起吹江干北风三吹白鴈来寒气直薄朱崖山干坤噫气三百年一风扫地无留残万里江湖想潇伫看春水鴈来还宋高宗题李唐秋江图秋江吞天云拍水涛借西风扶不起断云分雨入江村回首龙沙几千里澹菴老笔揺江声髣髴阿唐惨澹情千秋万古青山恨不见归舟一叶横静修先生文集卷之五静修先生文集静修先生文集卷第六静修先生文集卷之六杂言观雷溪飞狐天下嵴老气盘五回三江泻天怒合爲一水东南来此势不杀令人愁石门喜见西山开未补青天裂谁凿浑沌胎竒声勐状万万古山根几许犹崔嵬两山倒倾澜百丈逢顚崖先声动毛发余爽开襟怀𥘉疑万壑转奔石意像髣髴坤轴摧又疑鼔角鸣地中百歩未到仍徘徊荒祠下石磴骇目何雄哉春风不到太古雪今日乃得胷中雷穿石谁能穷窟宅流沫势欲浮蓬莱平生芥蔕今寒灰两耳到骨无纎埃郦元笔头天下水石头之竒犹见推乃知兹游亦竒絶快弄素霓喷琼瑰东崖一片石坐拂千年苔爲招郎山君共卷长鲸杯江妃爲檛灵鼔催赤鯶跃出银山堆先生醉来泉洒面狂歌一和湍声哀游郎山昨日山东州马耳索御凌风嘶今日军市中不觉巳落山之西山之面背一无异不待风烟变化神巳迷危关度雪岭乱石通荒蹊林间小草不识风日自太古我行终日仰羡木杪幽禽啼但见雨色来云物䬃以凄忽然长啸得石顶痛快如御骏马蹄万里来长风五色开晴霓长劒倚天立皎洁莹䴙鹈平地㧞起不倾侧物外想有神物提诗家旧品嵩少同画图省见巫山低谁令九华名独与八桂齐千态万状天不知敢以两目穷端倪骞腾谁避若飞隼侧瞰何屈如怒猊千年落穷边烟草寒萋萋若非郦亭书生此乡国物色谁省曾分题干坤至寳㑹有待岂有江山如此不着幽人栖颇闻山中人云间时闻犬与鸡只疑名山别有灵境在不许尘丗穷攀跻不是先生南游有成约径欲共把白云犂九疑窥衡湘禹穴探㑹稽玉井烂赏金芙蕖日观倒卷青玻瓈风烟回首莫潇洒南游凖拟相招携挂书牛角图长安江都搏手空台司光禄谁雌雄大事旣去乃尔耳渠头不斫将安容喑呜千年楚重瞳将军视之犹楚公挂书牛角亦偶尔史臣比拟良未同青青泽中蒲秀色自凌空可怜徐包徒学术皆凡庸君不见羣儿驱羊竟何功晋阳桃李亦秋风缑山图画有如此何如长作多牛翁浙江潮图山人懒絶梦亦然鼎如万牛不可迁谁信画工笔头有神力扁舟一夜江声寒觉来千里雪漫漫中有数点青蛾闲人间天门壮观巳如此岂知大块喘息四海如鼻端海中僊人氷雪颜吸风御气非人寰试问涛头何当还爲我寄声三神山我欲乘兴游其间清江曲清江芙蕖玉可怜岸花汀草自年年来鸿去燕不相识晓露无声香暗泣江楼缥缈如花人望之见之不可亲无恨晴云锦树新愁眉只向遥山颦遥山一千里长在愁眉底镜里繁华过眼空遥山铸向青铜中遥山遥复遥芙蕖霜早凋明日愁眉爲谁扫月白江清天未晓先天漆砚诗予近得漆砚二刘丈茂之所惠者象璧水而先天八卦周焉予遂名以别之且赋诗以答茂之云扬雄乆寂寞载酒谁相过今夕是何夕烛花吐熖浮烟萝天开气机动起舞独婆娑晨光满壁佳气集客来怪我衰颜酡袖中隐隐天根雷欲出不出神所诃砚漆未爲贵形古天森罗夜月碧落影秋风寰海波茫茫两仪根日月东西柯环中方寸地乐境涵天和弄丸恣游戏观物供研磨平生犀韦编退笔如山阿成都墨池自尚玄刘歆酱瓿空作魔今朝得此天所戏令人一叹三摩挲扶揺子安乐老气鬰鬰却日戈鞭霆裂月未消歇百年光景空蹉跎冥漠神交怳犹在松风入墨如吟哦东南泽国尾闾泻西北仰看青山多青山天齐石可磨安得六丁爲我隳嵯峨我欲万牛老笔廻江河先生兴来不奈何爲君醉草太古沧浪歌示孙谐龙山古壮哉欎欎盘烟岚一读元子诗泠然玉泉甘江山胜境要佳客而我不到应怀惭雷家髯翁虎耽眈刘氏性理穷河南百年乔木动秋色篮舆谁与供竒探崑山出美玉楚国多楩楠孙郎复贵种良璞须深涵勾萌愼培养云霄看巖巖野夫老矣一何拙平生只有归休堪传经访道可无愧爲我早办龙山菴静修先生文集卷之六静修先生文集静修先生文集卷第七静修先生文集卷之七五言律诗除夕百岁三分一初心谩慨然空囊难避节青镜不藏年静阅无穷丗闲观已定天履端思后日四鼔未成眠晚上易台遗台连废垒落日展遥岑海岳天东北燕辽丗古今毎当多感慨直欲罢登临莫更留尘迹千年不易禁登武阳朝游樊子馆晚上武阳城潮接沧溟近山从碣石生㫁虹云淡白返照雨踈明且莫悲吟发樵歌已怆情郷郡南楼怀古南比丗更迭江山人重轻澶渊出师诏显德受降城遗恨几时尽寸心千载生区区蓼花咏痴计欲何成蒲城道中学馆三年梦西山此日行人生两屐足丗累一蓑轻别涧水流合㫁林烟补平谁能分半壑相与结巖耕夏夜院静复夜静幽人丗虑轻是非容勿辨忧宠莫多惊万树鸟飞月千家犬吠声梦回无一事惟有纸䆫明重游源泉人丗自人丗翛然物外身沧浪来照影白㡌恐生尘题壁云封石攀花鸟护春今年风景别开卷觉诗陈张氏别墅恶木推不去好山招未来岂无平旷地当有妙高台芳草趂隂坐杂花随意开东南村落近试与问新醅书堂旅夜少小抱孤苦飘零重此行迂踈从我好忧戚頼天成夙志存无几覊怀触又生寸心同弱草歳晚怯霜清淹留巳半载去住意何深月色一千里愁人方寸心秋声助揺落生理叹浮沉松桂清霜满哀歌动故林丈室不自扫寸心徒尔豪丗途仍险阻风物故䔥骚皓月霜洗净明河天放高空庭一片石独坐首频搔生日四十举児子明珠掌上稀圭璋蒙养正朱蜜病防微春露有时降孤云何处飞悲欢共今夕余涕不胜挥虞帝庙淫祀徧区宇空山余帝宫皇灵有天在像设与人同身丗千年后尘埃百感中清泉分一酌毛骨润南风四顾莾何际威灵俨若临山川尚淳朴天地自高深凤鸟千年叹簘韶三月音玄功乆无复徒抱致君心竒村道中此日西塘路乘闲作胜游深深栁成巷脉脉稻分沟白石长含雨黄花不受秋移居新有意试就野人谋城南山人懒到骨一出动经秋欲赴城南约如营海外游岸容收潦尽村色带烟留禾黍歳将晚农家犹未休有客有客谈稼穑对人增感伤自言二顷业不博半年粮宿麦得春旱晚田经早霜无功一杯粥俯首汗如浆早行曙色警初动物情无乆闲薄凌护頽岸落月淡空山残梦失逆旅少休期守关㝷常午䆫雨拥被听珊珊白菊僊草尚孤洁东篱芳未芳精神浑是露气势巳无霜夜月藏不得晩风吹又香天敎陶靖节素发与交光水亭夏日孤亭耿独坐一碧澹凝秋氛杂市声逺空明云影留伤时仍磊磊对镜即休休几欲解维去干坤无钓舟野兴乘兴闲登眺归来昼掩扉静中见春意动处识天机大节始终论全才今古稀平生有旧约常恐寸心违莽莽榛芜路蚩蚩鱼肉民干坤几逐鹿今古一伤麟眼底人间丗胷中物外春江山满花桞无负百年身秋望病骨秋偏早单衣露亦寒微云生水际暝色起林端地逈月迟下楼高山易残轻风吹欲举醉䄂拂层峦杂诗尧山唐故国淳朴带遗踪种果收奴力开田享素封採收多上药景仰近神峯梦寐驱黄犊巖居一老农闻昔蜚狐口竒兵入擣虚人才九州外天道百年余草木皆成骑衣冠尽化鱼遗民心胆破讳说战争初冀北高寒境英灵海岳全斯文若程邵家丗亦幽燕祀典今谁举遗经㑹有传吾郷此盛事瞻仰在他年关岭通山后风謡採路傍地寒人好寿草浅畜宜羊用水如奴婢从川贮米粮西风如有约乘兴即吾郷何事招提好山深马可驱松巢低映㡌竹熘细通厨霜粟千封户云屏四画图冠巾如用我白鹿起规模巖居访高道少日在风尘回首话前事低眉厌此身江山资寇盗田畒化荆榛领取天伦重无君愁杀人水绕千山合云藏数畒荒初㝷香有阵渐入翠成行豚穽依危石牛蹊带小塘团茅奄如画可惜是逃亡早发濡上寒出防优逸诗情非浩然烟浓山失色云重雪连天坯户僊游上氷髯老境前别家忘再宿桑海问何年偶书扰扰推迁里谁知不偶然要从人力外推见事机先青白天公眼低昂造物权俗情谩悲喜倚伏有他年宿田家偶到田家宿欢迎如遇仙杯盘陈户侧妻子拜灯前青白眼谁静炎凉情易偏岂知人丗外还有野夫怜半丗半丗恒栖託孤生备险艰寡言非藴蓄𥚹性类清闲生计朝霞上交情暮雨间柴门本无客幽僻况长关重渡滹沱遥临滹水岸回望土门关秋色巉巖上川形拱抱间分疆人自隘设险地谁悭欲问前朝渡江鸥故意闲恒山楼万岭尊恒岳遗台枕后潭仰高慙对坐哭险负竒探影落沧溟北云开斗柄南山灵怜野客今夕费烟岚登鎭州阳和门百尺市门起重过爲暂停毫分秋物色米聚赵襟形北望云开岳东行气犯星慿拦天宇在人事听浮萍辛巳中秋旅亭独坐分光隂太盛无力掩沧溟大块供微黒高天失旧青兴从愁外发秋向露边零点数山河影依稀见草亭文章文章费余力齿发愧初心璞有连城璧精非百鍊金静中天地我闲里去来今鸟散炉薫尽长歌激暮隂一身一身能换骨毛发散冲融气变精醇后人生感化中朝阳方杲杲春意正𪷟𪷟百载唐虞德方成比屋功周邵百年周与邵积学欲何期径路寛平处襟怀洒落时风流无尽藏光景有余师辜负灵台境图书重一披上塜过家来上冢顾影念孤踪春露欢迎失寒泉感激浓千金一毛发十梦九音容不惜从黄壤多慙未了胷送东海相士青镜云千变红颜酒一巵忘言三日雅观化百年期烈火谁当救神游亦自竒海山如见问聊举送君诗寄答祖丈先友从游地雍容几杖尊秋风太古观春日乐郊园妙理欲自得高情谁与论别离空六载期待负知言赠答徐生三年不窥牖城府有山深于道无少得多君肯见临一杯上池饮千古水仙音爲子终宵话相期劳寸心忆金坡道院平昔多游览兹游不易忘沟涂春脉脉松石晚苍苍有客爱山谷无家名草堂金坡从此号聊着永相望过唐水望尧山神化大无外名山能几峯威颜浑咫尺天日尚雍容蒲坂堪饥死重华有旧踪三谟读未老于此卜巢松哭张之杰义许同生死夺君何遽然无人共清夜有泪葬黄泉苦疾求予祷遗孤託我怜伤心墓头字旌孝看他年宋道人八十诗卷往事枕中记新编柱下言知音有铜狄逸史访金源春露霑濡际秋阳想像存𥘉逢疑梦寐埀泪拜桓温哀郭劝农才命不相偶如君良可嗟半生在人下一死更天涯三岁同君里前年过我家相望已尘迹零落旧烟霞寒夜肝胆了无寐襟怀谁与同更长头可白烛暗火逾红砚滴氷生瘿星流气吐虹林鸦先我起鸣噪竟何功阅窦氏名方人从大节论士向絶无求献可有先见老泉多逺忧方书空物齐耆旧尽山丘矫首候斜日䆫中倦鸟投感范女房望呉中范衣冠相国孙风流犹李白樵㸑巳陈云感事哀龙种慕名重虎贲干坤厌更迭谁与救纷纷郷人王母九十九十青瞳母寒温白发孙桑田阅沧海冠帔记金源案上春风橘阶前雪色萱移家就隣舎种𣏌易阳村哀徐生去歳登高句霜风秋几多东篱成恶䜟西郭动悲歌天道怜渠在吾文柰尓何送君红树下风叶尚吟哦眼医诗卷火景元中暗月光徒外明每当天抺漆未便目无睛暗自何年有明从底处生若知当告我心事在蟾精禇母节孝诗卷寂寞吾乡国才难妇愈贤题评惭我后旌表听人先艰苦𥘉心尽安荣老境偏幽濳天有待留看百来年寄彦通吾子今应健山人老已痴迷藏高着眼兴废大观棊感遇浑非昔忘怀若有思絃歌吾旧隐寂寞暮春时頥斋张先生挽卷耆旧晨星尽公亡益可嗟先人曾共学稚子与通家白日明心素青山点鬓华封龙余爽气谁与酹烟霞山中忆故人故人南郡去消息乆无闻瑶草止堪种白云谁共分屋梁惊落月鹏翼赋垂云歳暮一尊酒高歌如见君何太夫人寿近亲犹致敬结友合升堂薄俗随迁变淳风堕渺茫吾人当复古此日得称觞髙咏灵椿句燕山暮色苍去歳称觞后今朝重过庭将军不好武宅相旧明经拙宦供行乐忠臣见典刑北堂多竹石歳晩亦青青送尹宰百里衡山县千年陆宰名隣封今见此郷校可无评俎豆欲成趣絃歌渐有声涞阳吾旧隐闻去亦关情梦採松脂及甘菊栖迟负松菊梦寐得甘馨隐逸喜同臭流膏味独青人谁借三径天欲制頽龄毛骨清犹在枕边霜露零鹦鹉风雨房栊暗犹疑陇树昏无愁縁得食有梦想高翻巧语谁自脱深怜未是恩人情多好异渠岂不能言过奉先閠辽承宋统此志亦雄哉置县名犹在因山势已摧百年元魏史千古汝南哀华表鹤应有悲风海上来种𣏌法出千金要畦容一席分灌苗身巳健採实梦先勤白棘慿谁办灵厖秪自闻知音九节杖惟有华山云移甘菊移晚戒前歳植根先此秋亲甞杖屦遍严课仆童忧小蘂终年计新荑一饱谋区区叹莎棘陆子谩多愁採野苣粪壤自肥腻雨苗絶丗纷炊余香更美甘出苦难分冝酪法新得轻身方乆闻野人聊自享未敢献吾君食苽白採食陂塘利分甘野老心杯盘收浩渺苹藻避清深命婢即能识招隣亦见临吾郷希此味咀嚼有呉音秋日山人乆不出今朝天气清秋光浓可掬草色翠相迎扪蝨暮山碧敲门新笋生归来重回首佳处未忘情张监院过有客敲门乆山人与鹤归论文翻草本换酒当蓑衣暂㑹还成别相欢且莫违明朝诵佳句此望漫依依酒令觞至欲何语令严当谨闻茅容惟问稼李白只论文且喜无多客母辞过半醺故人知此老举白解浮君观药炉自戏无病不服药此怀清更嘉欧阳或有道韩子岂无瑕羸疾嗟子乆名方信彼夸回头谢鸡犬何日是仙家地髓服仙草黄精失採花徴永遍亲友炊㸑罄樵车屡败从人笑偶成容我夸侧闻僮仆语辛若是仙家旅夜欹枕寂无寐沉思坐不禁静中天地我闲里去来令磊磊平生事休休今夜心何方有边戍云外急清砧送友生无人慰幽独之子罢登临野鹤笼中态翔鸿天外音吾儒关丗运晚节见初心有问山间事白云今更深名医张国纲挽卷良医不出户眞隐要逃名宿草今如此春风宛若生一囊三丗药两子万籝金平昔忧多病怀贤倍有情送成判官释菜成郷约从君此例新欢游浑几日离索又残春相爱求诗切临行枉驾频几年人事絶送子爲情亲卢斈士按察江东不废蒭荛贱狂言试一听品题停月旦言动律东铭饮少得眞乐吟多损性灵青灯四书外澹泊养遐龄郭判官按察广右谢病三公掾分司五岭南桂山天下秀宪府百僚叅夜泊防风浪晨征避瘴岚遥知慈母念先汝过湘潭愓子忠緫管福州燕赵多豪杰杨侯气自竒风流犹丗胄开爽亦天资尊俎论交地江山送别时闽中有佳政聊用慰相思登保府市阁十载鸡泉隐今朝市阁晴民谣混诸国里号带军营瀛海依依见尧山隐隐横怀仙与思古独立若爲情乌古论显之母夫人挽章冠帔金源旧门閳戚里荣鹤悲人丗短铜泣露盘轻往事惊波去新坟宿草生乌啼原上树霜月有余清刘仲文挽章仲文名郁祈州蒲隂人少从事毫府军谢病归杜门不出以春秋左氏学爲业所居里名黄台因以爲号后仕京师爲将仕郎年六十余命酌赋诗而终子允今爲太常奉礼郎楚塞十年役黄台一室春从军有何乐学道不知贫生子爲名士居郷称善人死生无所恨今古一丘尘送成从事易水河梁梦回头巳十春相逢惊我老送别向君频求赠攀前例将诗认故人故山松菊在归去未全贫张察院分司临安余杭古佳䴡御史重分司甘旨足爲养江山能助诗梅花春早晚潮候月盈亏紏按先从此隂阳恐失宜簜尊宋祕监索赋南国有竒竹天然成酒尊来因交趾使价重祕书门含蓄中谁似坚贞节尚存盘盂古人意观象可忘言寄子东太守一夕西山客十年往事非黄尘惊我老青眼似君稀别浦秋容静离亭草色微殷勤重寄谢后㑹不应违示张源堂高余庆在道重鲁斋传洗眼名家后惊心大学年白头负风鍳青佩见时贤明日鹿门隐须君拜我前宣慰孙公庆七十诗至元二十七年冬与处士张君察院张君提举郭君都事张君饮教授赵君所工匠提举孙谦继至察院曰是家古丗官也将甲氏四丗矣今其翁正议公阶是爲宣慰使历事四朝登秩二品有子若孙皆佩金紫开岁七十尚跃马不衰惟爵与齿实一郷之望凡所与游礼冝往庆在吾辈庆冝有诗于是约各爲诗一首言韵古律不拘旣成俾诸孙捧觞歌以献寿公宜每篇爲尽一觞不辞十二月二十九日樵菴序爲仁存丗职得寿见隂功家产千金厚官衘二品隆子孙皆贵显饮啖尚豪雄五福谁全备吾郷有此公嘉甫从亲王鎭怀孟兹游眞可乐兎苑更枌揄孝悌燕南选文章郝氏徒早年多急难晚节足欢娱寄语贤児姪诗书是逺图静修先生文集卷之七静修先生文集静修先生文集卷第八静修先生文集卷之八七言律诗春隂澹澹春云暖更轻一身酒力若云生无人也笑乐所使未醉先休气始平时雨霑祜或有蘖微风着物不闻声人生日用本无事闲倚西䆫候晚晴秋日有感自恐规模日蹙然毎便孤坐静无边仰观俯察无多地往古来今共此天或知或愚能几里一呜一止又千年南山正在悠然处目送孤鸿手絶絃多病多病年来放尽慵一龛坚定避深冬欲忘言处饮先醉不得意时山故浓只许国人知我陋无妨高论笑吾庸西巖近有灵芝种爲谢白云着意封日午日午云轻草色苏出门杖屦自徐徐干坤俯仰窥难见花柳青红画不如静处规模惟厌小动时文理却嫌踈眼前光景无穷态注尽濂溪太极图偶成一语未能分付时难言方信到真知道参天地用何小心有羲皇生岂迟后丗直湏要扬子百年即我是钟期折花笑对沧浪影不觉东风就手吹湖上湖上幽居事事幽卧看书卷坐埀钩晴䆫闲是长年国暑簟静爲无热丘心逺何妨在人境室虚元自有天游家人大笑询生理报我西风咫尺秋十月朔展省后登古城有感手线西风失弊衣高城烟树挂斜晖徘徊飞鸟不忍去荡漾沧波如欲归几爲霜来惊露往每因物是见人非诗书未办郷邻化道德𥘉心恐易违道士孙伯英容城故居伯英名邦杰丗爲县之贵族遗山元公爲作墓铭称其游太学所与交皆天下名士气甚高见金丗已乱天下事无可爲思得肆志方外以耗壮心而老歳月遂爲黄冠师以终葬亳之太清宫侧时年五十一因儿时甞见先君子録其家丗文行之美以示郷人今过其居感而赋诗政敎才气敌希夷冠帔翻然亦未宜谁办胡寅论鸿客只除坡老识安期可怜乔木空秋色惟有青山似旧时欲传先贤问遗事故园猿鹤不胜悲过郷县西方古故居古金大定间人甞举进士不第遂归独居一室置琴书其侧不妄与人交县令佐公服候门亦以逊辞谢遣之有田数十畒食其所获如菽熟惟食菽郷人好事者欲以米易之不听曰是天所食者不可易也监察御史按行郡邑闻其行止之不报其爲人盖亦近于圣学之所谓狷史家之所谓独行者欤先父每举以律乡人之贪鄙者故郷人至今能道之古死无后其丘陇已爲樵牧区今过其居亦莽焉荆棘中矣不觉感叹夫发潜德而纪先贤实后生之责也顾力未能焉姑题诗以纪先父之训云名姓初闻自过庭山田力食老穷经郷闾月旦归公论耆宿风流尚典刑感事重吟凫绎集怀贤谁筑聘君亭还家游子悲千种念旧思亲泪最青登雄州城楼古戍寒云接渺茫故郷游子动悲凉江山自古有佳客烟雨爲谁留太行野色分将愁外緑物华呈出夜来霜海门何处秋声急极目沧波空夕阳梦先陇望望东阡见松桂孤云爲我且踟躇十年一梦等闲过四海此身何虑无千丈春晖空寸草万山明月只啼乌旧家三径今谁主羡杀河汾有弊庐宿玉泉村怪见清晖逼晚襟太行眉宇未消沉徘徊终日不忍去寂寞高盟如可㝷欲向孤云问踪迹只应老树记登临栖迟零落如今此泪尽韦斋刻印心外家西园李花无边晴雪映柴扉梦里繁华又一非人与丘山属零落天敎草树记芳菲每因寒节来相访重爲余香不忍归里社他年有成约结菴终拟号春晖入山草露蛛丝晓日明乱虫秋意有先声屈盘未转坡陀尽苍翠忽从怀抱生一径峯回失南北两山云近异隂晴天公若㑹登临意可信伤心画得成晚眺巖姿浓淡似吾诗云点青山学鬓丝老树遗台秋最早斜阳流水鸟偏迟无人能解此时意如我曾来前古谁本爲登临解陶写岂知揺落更堪悲山中月夕满怀幽思自萧䔥沉对空山夜正遥四壁晴秋霜着色一天明水月生潮歌传巖谷声豪宕酒泛星河影动揺醉里似闻猿鹤语百年人境有今宵恶鸟山中夜夜闻恶鸟恶鸟声中似诉渠气运变迁皆以类隂阳对待不相无形声如此谁怜我天地𥘉生已有子能办春风长白日愿将花柳付提壷五月二十三日登城楼独倚危栏数鬓毛一帘轻燕晚凉高云移山影乱初定雨带风声来渐豪物外此天才一幕人间何事不秋毫逺游未尽平生兴几欲狂歌续楚骚晓出西塘塘水随人缓歩行哀湍激石故轻清太行秾秀霜洗浄全赵规模天凿成偶爲登临发悲咏忽从毛发散秋声殷勤莫尽尊中酒留到青山佳处倾良辰莫遣闲愁负此身莺花逐日是良辰干坤苛痒元关我土木衣冠亦象人大德岂容轻録怨小疵休废更求醇此中空洞浑无物万紫千红緫属春南楼登临秋思动郷关展尽晴波落照间叹老自非縁白发爱闲元不爲青山几经分合丗良苦不管兴亡天自闲初拟慿栏浩歌发壮怀空与白鸥还野亭㑹饮列坐平分草色匀四围天设翠屏新不可一日无此客安得四时长是春野鹤自成难进状江鸥不作近前嗔鸟声似向花枝说好箇羲皇向上人曵杖萧然一幅巾山夫野老解相亲横身物内谁爲我赋象天中彼亦人细数平生无此㑹不来一醉负今春举杯自寿复自笑万壑烟霞吾岂贫行乐人生当及辰今朝光景爲谁新林隂薄薄微露日花气溶溶暖着人春色十分看欲尽鸟声千种听难眞东风就手吹残酒无限青山动翠鳞浅酌浅酌微吟意自眞新诗改罢酒微醺流莺暗逐春光老独鹤濳惊夜景分共见白驹如晚景岂知苍狗是浮云无边风月谁无分只恐灵台未属君梦鎭州潭园昨夜分明是鎭州溪潭先子旧曾游魂来千里太行碧梦觉满庭烟水秋古淡园林无限意登临今昔几人愁当年猿鹤应无恙争信书郎漫白头过鎭州太行迎马苍苍两岸滩声带夕阳霜与秋容增古淡树因烟景恣微茫阅人岁月眞无谓得意江山差自强曾记城南旧时路十年回首尽堪伤井陉淮隂侯庙饥僮羸马倦重游万将分兵此坐筹灭项岂知秦尚在夺齐便觉汉无忧英彭一体谁遗类绛灌诸孙自列侯爱杀鹿泉泉下水乱山百折只东流许身良犬笑君痴怏怏难胜巳自危知数相推难免死才名如此岂无疑两年藩鎭眞犹假十载君臣喜又悲最恨当时萧相国直敎三族到全夷读汉高帝纪礼乐经秦扫地空遗民洗眼续王风规模自袭挟书律举错惟推约法功鲁国两生心独逺新城三老义谁同只知才到萧曹尽可信高皇是沛公易台望中孤鸟入消沉云带离愁结暮隂万国河山有燕赵百年风气尚辽金物华暗与秋光老杯酒不随人意深无限霜松动巖壑天敎揺落助清吟秋夕大风有感坤舆闻说若行舟乘此眞堪万里游大块气豪知寡和黄䌷坐稳觉无求䆫间小草根自贺云外高松声亦愁明日西山想清瘦天敎老眼看晴秋盆池自惭眼孔一盆多奈此无边风月何莫道浑非九云梦不妨能着百东坡斡旋在手天随转虚静如心景自过谁弄扁舟诧呉越爲言吾老怯风波水灯南湖新緑破春容一炬才分万炬同共说金膏能有景岂知隂火解生红鱼龙水乐三更后星汉仙槎一色中唤起东坡看清晓向来碧海又青铜方镜当年玉斧落何方隂魄谁敎拟大阳翻起坤舆看鳌背借来心镜发天藏衣冠严肃知无愧肝胆轮囷觉有芒四海风尘竞白日託身分我鑑中凉西䆫洛水秦山梦寐前风流陈邵两癯僊中峯太华五千仞皇极一元十万年厮役阅来归旧隐迷藏画出称高眠人间此意今谁㑹卧看西䆫生暮烟有怀飘飘遗丗觉身轻尚友千年凛若生瑞日祥云程伯子氷壷秋月李延平浮尘沧海人事换晴雪太行眉宇清倚杖归来北䆫下一樽浊酒爲谁倾记梦至元戊寅十一月二十四日梦十余老翁衣冠甚伟以章䟽荐子童中署予爲金文山人而见称之语甚多旣觉惟记松栢歳寒桑榆晚景之句而毎句之下又各忘其六字遂以诗记之梦中说梦巳成痴更拟从翁问所疑松栢歳寒应有谓桑榆晚景欲何爲名书丹阙非吾望家在金文不自知果有僊山隔尘土先生亦欲住仇池卷帘卷帘云树散微明淡似幽人百虑轻眞宰雕亦良苦洪炉消铄似无情空巖月出人境失灏露秋严山气生欲写天机谁领㑹西风吹作棹歌声偶作爲贪风月重登临感慨幽怀不易禁静里形神君与我眼中兴废古犹今区区此丗眞何物落落平生只寸心间道江湖好烟水飞鸿灭没有遗音高亭高亭云锦绕清流便是吾家太乙舟山影酒揺千叠翠雨声䆫纳一天秋襟怀洒落境长胜云影空明天共游笑向白鸥问尘丗几人曾信有沧洲放歌未湏鹏翼赋垂云老眼水壷亦自新碧落银河见高举红尘白日属何人累累坐阅秋风客扰扰空悲地上臣左挽浮丘一杯酒吾言夸矣不湏嗔自适乆矣黄尘絶往还惟余风月到柴关清霜烈日从渠畏野鹤孤云觉自闲天上银河连碧落人间秋色对南山高吟大醉尧夫老只有豪夸不易删老岸老岸隂隂云树清紫门寂寂緑苔生空明万象随月出水墨四山因雨成千古心期破茅屋百年人事短灯檠道人不是悲秋客听尽踈蛩夜夜声丗上丗上悠悠尽自争眼中隐隐放敎平飞蝇触鼻人争怒落叶临头我漫惊旣有阳秋暗消长何湏青白太分明蒺藜原上青霜重辛苦十年跣足行几叶几叶踈桐万斛秋四山清露一䆫幽人能知足随处乐心若忘机百虑休事物阅来如有悟囊箱空惯巳无羞醉中曾听家人语老子年来不解愁万古万古遗编未寂寥一䆫风露晩萧骚有时陶令羲黄上何物元龙湖海豪鼷䑕千钧宜自惜蟾蜍寸鐡亦徒劳年来点检人间事问舎求田计最高老大老大情怀随处乐幽闲气味逐时添平生长物不入室一日百钱辄下帘题品云山宁有讳收罗风月不妨廉客来恐说闲兴废茶罢唿碁信手拈山石山石那容玉独坚人生磨灭殆天怜画蛇最戒足无用书马常忧尾不全谁见虎须眞可捋自惭鸡肋岂胜拳误人每笑娄师德不领春生未唾前人生人生底用费闲思物理通来尽我师冻雀犹能乐生处秋花元不厌开时齐姜必娶终无偶秦越未生宁乏医若道求安湏待足百年何日可伸眉夏日即事迂踈争笑近清狂多病筋骸可预防乆乏园𬞞因种药不留䆫纸爲抄方闲从鸟雀分晴昼静与蛩螀共晚凉莫道幽人好标置北䆫自古有羲黄冬日砂瓶豆粥土床烟中有幽人意漫然元晦居山岂怀土仲尼微服即知天闲中作计饱爲上书外论交睡最贤小子应门当拜客病夫便静乞相怜午䆫终歳柴荆掩寂寥物情多忌恐难逃家居关白惟求省应物寒温亦惮劳陈只知炊饼大元龙新厌卧床高午䆫叶影风成阵病拥䌷衾气尚豪马酒汉家挏马岂无传力尽皮囊味始全胷次沃焦常八九眼中騋牝少三千百杯谁有神驹气一幕何分勅勒天彼酪犹能奴命茗南风到此更凄然平昔平昔襟期镜屡看而今渉丗愿高年自怜不唾青城地共笑仍忧杞国天履影无伤犹不忍吹虀虽误亦当然人间万事思空遍依旧西䆫理㫁编冬日迂踈懒散百无能半似田翁半似僧制薬就围煨芋火检方聊趂剥麻灯自知豪爽今无复共道痴顚旧不曾闲倚南䆫贪覔蝨敲门人怪不时应次人韵乐天方识淡中甜安土无妨着处黏道在市朝皆可隐机忘鸥鸟亦无嫌䆫虚不碍山云度树老惯经秋气严丗上闲愁浑几许而今青镜满霜髯中秋天借无云雨借清月边凉露滴无声只知老子兴不浅谁信太虚白亦生四海谁当共人影寸心直拟配高明干坤元有氷壷在回首红尘意未平人情人情云雨九疑山丗路风涛八节滩共说长安如日近岂知蜀道比天难浮航莫笑腰舟渡坎井终当系木观㑹取登高有良法此身何地不平寛次韵答张梦符侍郎癯然一榻卧成㾗多病人踈自古云执别三年犹念我开缄千里若逢君家声旧仰辽东鹤才望今称冀北群每忆琴尊前日雅几回搔首赋停云静修先生文集卷之八静修先生文集静修先生文集卷第九静修先生文集卷之九七言律诗有客门前有客通名姓一别十年记忆无鬓髪俱惊各衰白行藏巳渉几荣枯急唿满酌辞醅软聊用亲甞𥙷饭麄深感故来兼乆候送归虽病不湏扶雨夜梦觉唿童问几更未譍先作不平鸣山深六月有秋意夜静满城惟雨声四海虚名此身愧百年浮丗寸心惊谁敎檐熘如愁思欲断还连直到明现前万事除无取现前此身随处可周旋居南怀北岂安土巳夏愿春非乐天谁谓包涵心有外我知弥满道无偏洞观今古平平在賸尽区区智与权上冢郷隣见戏说儿童日日相邀社酒红故国无家仍是客病躯未老错唿翁里胥验帖徴游户县长闻名谒下风欲向溪南访乔木不禁烟雨正空𪷟桃花菊东篱元不是天台谁挽春风到酒杯丹药有灵能换种黄花从此不湏开已经晚节霜才识不是寒香蝶亦猜老眼渊明不今古几回春去复秋来夏日幽居隐几青山意独长回看人丗易炎凉㘽培得力江陵橘薄悪伤心陆氏庄莫就一时论绛灌要从千载到羲黄人间何处莵裘好拟问希夷买睡郷闭门终歳澹无求云雨人情亦可忧斗酒难酬满车望杯羮直结杀身雠平生几緉谩多苦一日百钱姑少休山鸟不鸣林影静卧看蛛网罥蜉蝣夏日饮山亭借住郊园旧有縁緑隂清昼静中便空钩意钓鱼亦乐高枕卧游山自前露引松香来酒盏雨催花气润吟笺人来毎问农桑事攷证床头种树篇午睡闲中何事不清妍鸟恋花隂伴昼眠䆫外雨晴山有晕枕边风息树无絃面前多放寛平地方寸严临咫尺天万古羲皇有余意不妨分我百来年新晴小雨新晴草色苏家园生理未全踈埋盆欲学鱼千里试地先㘽芋一区时与老农谈稼穑不因闲客罢琴书干坤妙处无人㑹卧看墻隂雀哺雏醉梨白雪春香洗未残玄霜谁遗冻成团漆封圎颗盘增滑蜜和浓浆齿避寒緑蚁从今忘病渴金花无地着余酸快人风味依然在莫作㝷常软熟看送人官浙西江海十年几战酣劫灰飞尽到耕𧖟乱离文物想犹在凋弊徴科恐未堪眼底兴亡即今古胷中形胜欠东南因君渐有扁舟兴伫待清风洗瘴岚九日客至有人车马访柴桑怪见寒花满意黄莫对青山谈丗事试将华发照沧浪渊明不与白莲社程子犹怜緑野堂他日燕南话耆旧此回风味亦难忘赠赵丈八十诗赵丈字泽民金义宗初年应律科中天下第一授商州知法㝷除左部检法迁新息令北渡客顺天中统初擢爲左三部司正致仕景州判官爲人乐易寡黙甞与先人同应眞定宣抚司辟召故予以父执事之今年八十余里人好事者荣其寿诸公爲赋诗而求予倡焉律学专门自可疑更从报施论心期干戈留在三章法松菊归来两鬓丝再拜通家惟此老百年渉丗亦吾师平生办作耆英序惭愧胷中寿域碑九月晦日过鎭州宿赵徴士黄极道菴惨酷姦讹祸丗亲翕张无复见眞淳藏来龟六终留殻调中狙三巳自尘符药眞能度衰俗渔樵却恐有幽人摩挲石刻皆名笔庭下寒花不似春寄张之杰便拟庭闱捧檄过直湏随俗苦扬波一瓢有乐谁云细三釡无欢亦谩多战国遗风余管乐南朝清议尚王何见人时様知吾拙独诵沧浪太古歌黄精地黄合酿名以地僊酒僊家名品对嵳峩谁信幽人用物多酒面白云招我在杯中华发奈君何西山秀气斸欲尽易水寒声酿亦和未望天行望千歳举觞当和紫阳歌席上分赋二杯陇鸟回头意若何刳肠欲我鑑红螺微茫山色诗㾗在灔滪滩声饮兴多圣处巳分糟与蟹醉来惟见酒成波千年醒杀江鱼腹应恨生身向汨罗希夷尊俎永相忘混沌凿开见此觞金橘有天容逸老青田无地避余香云中招饮留仙掌物外㝷眞得醉郷试向峨眉问啼鸟人间红雨几斜阳张氏西园水府生烟晚更苍翠隂含雨暗生凉人间岂有赤松子天上应无緑野堂一日平原惊客散千年郭隗又台荒谁敎老树夕阳在留与慿栏遣兴长示彩鳞相思拟话百年情灯火直湏几彻明继志未论班氏史隆师何用郑公名人门忠孝宁无责学术渊源先有盟欲寄君诗仍感泣野夫能有几门生除夕莫道春风室罄悬试看孤影伴頽然浮云往事空千変清镜明朝又一年头上无绳系白日胷中有石补青天几时能了西山约六角黄牛二顷田秋郊行过青林径欲还谁家茅屋在林间云初涌出半含雨风渐吹开微露山丗味甞来知懒贵物华老尽觉秋闲天敎胜境爲诗敌未许幽人稳闭关蔷薇酒颜色酴醾茉莉香琉璃到手㑹湏甞一盃沧海泡成幻万古花菴醉有郷凉冷併收天水碧轻醇犹带女眞黄锦囊尽贮春风在别是僊家不老方送董巨济㝷亲花绕东邻竹马鞭春随西舎板舆肩白云尚在栖迟地彩服俄惊喜惧年樵爨定知生处楽儿孙多向老来怜阿翁别后还家梦比拟思亲恐未偏贾氏溪堂澹澹春波逺更宜丘山华屋緫成非来今往古年华在厚地高天人力微丗上红尘无此客杯中明月有清晖燕南盛事君湏记曾爲东湖尽醉归望易京乱山西下鬰岧嶤还我燕南避丗謡天作高秋何索寞云生故垒自飘萧谁敎神器归羣盗只见金人泣本朝莫怪风雷有余怒田畴英烈未全消七月九日往雄州秋声浩簜动晴云感慨悲歌气尚存洒落规模余显德承平文物记金源生存华屋今焦土忠孝遗风自一门白髪相逢几人在苍烟乔木易黄昏水门菴池烟林影澹无姿物外高寒两石矶云水流行宁有迹干坤俯仰自相依波涵晴景动犹静鸟恋幽人去复归回首尘縁吾未了灵风且莫故吹衣答或者以所註孙子见示学术兵农岂尽无规模如此亦区区权书不免增多口霸论谁教混一途亲手申韩如果有许身管乐未全诬千秋万古中庸在留与横渠作后图谁遣欧阳笔有神微词端不赦尧臣樵夫见笑宁无愧童子羞称亦可人但得躬耕全性命犹胜偏霸在风尘蒭荛一语宜深听楼上元龙且莫嗔溪光亭看雨万山齐拥白烟来木杪先声失怒雷海岳奔崩换毛骨干坤收敛入肧胎龙公所藴有如此尘丗一清何壮哉坐看神功空束手夕阳华发对苍苔避暑玉溪山风露撩人尽力清也应知我到禅扃秋声满谷有生气山意带烟成逺形皎月欲升天失色白云𥘉出树留青他年若访经行处合有先生避暑亭饮江汉白高亭饮兴动江山爲卷滩声入坐间糟麴眞能酿沧海鱼龙直恐尽神姦襄流谩说葡萄暖僊国曾分玉液悭闻道兵尘埋楚甸一杯谁与洗愁颜郷先生汉韩太傅婴墓章句区区老益坚百年轲死巳无传四诗今併毛公废三䇿聊存董相贤祀典曾闻郷社在荒坟重爲里人怜絃歌燕赵今谁见高咏周南独慨然玉柱双清香二气元从太极分浮云起灭见来眞白虹贯日豪华散砥柱中流意象新方寸有灵涵大块头颅无物隔苍旻蓝田万里烟生玉禾办晴䆫半穂春对菊迂踈不办一身谋鬓发空添四海忧画本流民今复见诗家逃屋爲谁留黄茅安得千间厦白布空歌万里裘政有南风曲中意可能独醉菊花秋西湖水窦深藏十畒烟卖书直欲买鱼船数椽破屋巳自足四海虚名良可怜醉后不知清露下兴来拟共白鸥眠濂溪谩有当年志老去而今只爱莲玉乳峯乱山如拥欲争先惟许孤峯入马鞭旧见劒光曽犯斗谁敎箭筈亦通天只应絶顶千年石中有齐州九点烟安得凌风乘此去东游沧海看桑田积雨万象何爲入杳㝠悬知物外自高明前年忧旱有今歳半月闭门如一生捧日谩劳中夜梦补天谁识寸心诚隂云政使高千丈坐受鱼头恐未平溪光亭小憇寻凉随水到溪亭十里緑隂慙鸟声自惜筋骸恒丗故岂知风露巳秋清白云似与山争秀落日放敎川尽平六月农家犹赤地登临舒啸若爲情都山刘丈九十诗卷感事还悲负米身此生无复九龄亲干戈谁共知年喜天地独全爱日眞只拟商颜亦秦土岂期唐水尚尧民胷中寿域平生在开卷题诗觉有神秋夜巳喜山深称野情每慙无物慰诸生书贪日课不时睡鸡爲诵声长早鸣病后端居信张咏静中未发有延平谁知今日絶絃意却恐人间知此声悯旱农父看云泪亦干灵湫谁信欲生烟万金良药汗犹出一寸丹心天可旋未便无食思乐土不禁忧国愿丰年爲占河汉中宵起独对残灯理断编过徐桥老岸石栏曙色分只疑身是入山云十年往事不回顾百里清泉如可闻人丗谁敎有长路坤灵终亦化尘氛兴亡更遣陂塘在几欲悲歌酒未醺宿龙宫拟欲题诗赠白云且倾浊酒洗尘氛闲将谈笑论当丗却喜称唿是隐君天柱旧曾分户帖神林今又有移文夜深长铗悲歌罢此曲山灵恐未闻过东安赵宋先茔五李风烟惨昼霾渠儿有志亦雄哉累朝禅䇿皆虚器千古黄袍又厉阶文物汉唐今巳尽史编南北更堪哀荒坟一品知何处犹遣石麟草半埋秋夜坐困沉思强起行虚庭凉露下无声爲尔寂寂人莫笑不肯碌碌君何成万古兴亡天亦老百年身丗夜难明情知不爲学仙去也欲蓬瀛寄此生洪元宫树边平野接晴霞脚底清江走白沙方外道人留客住门前尘丗倩山遮自惭烂赏无多暇更有行第二家烟雨两陂皆古木兴来便作上天槎哭王之才编脩草草离觞记去年谁知此别是终天传虽成癖今安用史未爲荣应自怜四坐高谈宛犹在一经白发竟无传交朋日与来书少不过西州亦泫然张仲贤宣慰淮东过子山中临别赠诗庸见定交之意云昨夜相逢终夕话今朝送别百年情丗縁尽付禅心在官况併随诗境清此日救焚犹有望他年勇退岂无盟知君苦爱希夷老莫厌山深不寄声白海青扶余玉爪旧曾闻青鸟犹霑海气昏掌上风标有如此眼中神骏更怜君平芜未洒头鹅血春水谁开猎骑门过应昏鸦莫回首霜拳高兴在空云城楼待雨雨入江楼势欲吞雷轰何止语难闻未忧彼岸将爲壑只恐吾山尽化云风伯爲谁能却敌物华依旧叹如焚百年人事今如此勐拍栏干怨夕曛憇谒山寺石田霜落晩箫骚一径禅扃亦自高九万里风安税驾三千丗界等秋毫山哀似苦天相罩秋老不禁诗大豪西望双龙有高隐结菴终拟近林臯唐张忠孝山亭故墓断碑藩鎭记当时杯酒谈兵少牧之山色何曾间今昔人才初不限华夷水波风起心犹壮木杪秋生鬓已知莫更候云台上望武阳禾黍亦离离武阳故台仁义徒令此舌存辙环初不救纷纷天公欲爲秦汉计野色更无燕赵分满眼兵尘余故垒一声樵唱入秋云拟乘碣石观沧海易水东流去不闻次韵答范阳郭生黙坐谁窥乐境深无絃初不用知音曲肱睡起亦何事弄月归来徒自吟多愧寄书勤访道未嫌倾盖即论心西山百里平如案欲认东州烟雨侵登武遂北城神州英气鬰高寒臂断争敎不再连千古伤心有开运几人临死问幽燕平生卧榻今如此百万私钱亦可怜咫尺白沟已南北区区铜马爲谁坚静修先生文集卷之九静修先生文集静修先生文集卷第十静修先生文集卷之十七言律诗定兴文庙枯杏复花其尹求诗手泽天敎蘖存穷郷枯朽亦霑恩敢将吾道论荣悴且喜甘棠见子孙但使儒林有根柢㑹看寒谷变春温题诗当作诸公唱百里东州又故园訾相士诗卷形声感物即天成善恶因心有相生人事百年随反覆天容一日几隂晴仆夫茗捥何妨共厮役王门未可轻不向訾家洲上醉胷中风鍳恐难平寄彦通青刍白饭思依然灯火山亭暮雨前不意相思浑百里直敎一别动经年乆甘分席樵夫下敢望过门长者先自是烟霞爱招客可无佳句助清妍癸酉大雨次人韵黒风吹海入天瓢谁信银河直下潮浑沌只疑还太古规模应欲复唐尧衣冠半夜方孤坐尘溷千年共一漂且喜开帘见白日不湏陇畒问秋苗次韵答河间赵君玉见寄出门纷扰互相侵常使幽人懒病深前月借书来水北去年採药到城隂黄精巳倩徐生斸苍术新敎石老㝷只有烟霞肯賖借无人曾送买山金次韵答王之才见寄潇潇霜叶打䆫踈耿耿寒灯伴独居郷议谩评康节僻后贤方识子云书诗成已破三缄戒臂稳因思九折初明日相望在何处青山佳处即吾庐付阿山诵十畒荒田不自耕半空楼观几时成人因遇困方言命我爲求竒反䘮名此去要知灯是火向来空指鴈爲羮新诗铭在山童口百过高歌告乃兄水北道馆㑹从气朗看春朝始信兰亭水石遥物外壷公能避丗山中巢父不知尧波间明月随吾取松上白云如见招晓䇿重来有成约无妨谈易对渔樵与客㑹饮野亭遥岑一碧淡相依野态行云意共迟多病留侯宁复伟长身诸葛但如痴相思千里尊酒尽永啸一声山鸟悲风䄂翩翩此何处青林西北雨来时晨坐共笑龛中坐巳痴环堂灯火诵声迟人才兴替丗所系瓶水温凉天可知荖健每因多病后一寒偏怯欲明时三年马队成何事采菊南山旧有期野兴得意江山入酒樽干坤英气未沉沦莫思丗事兼身事不薄今人爱古人明月清风无尽藏野花啼鸟一般春客来惟说烟霞好只恐先生醉后嗔郭太守提举松江蔡公声望动江东应识头颅肖外翁陵谷初经新化日莼鲈不似旧秋风看云正要忘忧计避瘴无如寡欲功万里呉松慿寄语并刀明日试胷中新秋俗物何甞扰病怀怜渠孤愤若爲开人生如此亦安用野鹤翩然去不回万古青天留月在几声白鴈送秋来西城无限峯峦好拟对一峯倾一杯放歌莫道人生能几何金银宫阙亦无多垂杨流水轻风里碧落银河暮雨过天地此身眞逆旅云山到处是行九原唤起尧夫老我举一杯君试歌双清堂遗址心逺由来地自偏若分心迹巳非贤结庐人境元无害跨鹤杨州更两全石顶经龛有随处山中学馆竟何年马头果要爲初祖拟问西嵓借一廛反垂柳短吟偃蹇高松雪漫飞最怜憔悴緑杨枝青丝曾识莺声软黄叶俄惊马足迟有分只偷春色早无心要结歳寒知不应再得东风力更与行人管别离玉簪花中氷雪避秋阳月底隂隂锁暗香玉痩每忧和露滴心清惟恨有丝长且留宛转围沉水莫遣聮翩入粉囊只许幽人太相似苍苔踈雨北䆫凉爆栗山家爱客夜留连奋发惊闻一栗先凿窍谁言无浑沌弄九今喜得天全香甘合用金瓯选冷淡那容玉版禅回首燕秦几陵谷眠中繁富竟何年示有寄南隣新脍北隣醅莫忘莲湖旧钓台根柢自宜留故土熖中眞见有寒灰短长无就相形看消息当从旣往推遥想西城共登眺水光山色亦悠哉宿郷僧致公房倦客归来借夕眠偶因相敬识君贤常勤有酒沽陶令每愧无衣谢大顚谓畅墨名聊汎应论周隂助岂诚然平生亲切冠巾语欲发还休亦可怜哭申也悲来思汝不可置挥泪问予何所悲青欲出蓝今遽尔白能受采复谁期粥杯屡进知君笃药褁亲甞岂我欺从此陈编只独理不堪灯火夜凉时秋霖春旱泥仓恐谩传谁从积雨得丰年麻衣有垢供秋藓土锉无文换暁烟果爲松薪禁明月眞敎斥卤变桑田胷中几许晴霓在四海霖䨙独慨然赠韩道人积学输翁气禀眞胷中鹏赋自凌云灵砂换骨知何物道箓降心亦谩云铜泣露盘经几见鹤言华表竟谁闻风流大父承平事頼有当年李少君海南鸟越鸟羣飞朔漠濵气机千古见眞纯纥干风景今如此故国园林亦暮春精卫有情衘太华杜䳌无血到天津声声解堕金铜泪未信呉儿是木人赠司马道士仙界清凉亦陆沉风流儒素渺难㝷白云自解留佳客青帔端能烁壮心知已未论鹏鸟赋移人先听水仙琴野人近有南来兴乞我菴前十畒隂春日游山川气迎晴澹作春泉声招客浩如神随时俯仰有鱼鸟乘兴往来无主賔碧水白鸥心共往浮云苍狗态谁真平生经济程夫子年少看山意巳亲㑹饮北山相逢相饮莫相违往事纷纷何足悲别后几经沧海浅归来岂止昔人非此山变灭终如我后㑹登临知与谁今古区区等如此不湏辛苦叹斜晖次韵答赵君玉万古西山翠不収一菴今在白云头开轩招月澹相对倚杖听泉清可收巳喜凌空有高兴岂知卧病阻同游南湖灯火十年梦旧好何时得重修登中山北城黄金一夕冷如刘项萧然恐未眞丗事恶盈应有数天心拨乱岂无人陵迁谷変横流地卵复巢倾死节臣毛发诸孙生气在九原精爽禀犹新题赠㕁道人诗卷开卷烟霞着莫人紫芝瑶草一方樽法筵古礼存三代野服遗风见一㾗唐水尧山犹乐国葛洪张果有仙村何时辇母东隣了老妇烹茶自应门暮春山游万山傍绕翠争新两涧平分月有隣木抄柴关如看画松隂苔径欲凝尘浮云柳絮人间丗流水桃花物外春杯酒狂歌极浩荡野烟晴树望中匀新历山家历日年年有林鸟园花报四时建戊预求㝷药月逢辰要及种瓜期胷中尧典二三䇿梦里豳风第一诗余韵千年宛如在晴䆫卷卷不胜悲千户乔侯挽卷拱木秋声尚凛然平生郷国愧幽燕千家聚落郎山砦四海牢笼勅勤天龙虎风云空一梦关河形势记当年重侯累将应湏念创立艰难亦可怜宿华阳台石径盘盘拥乱霞云间鸡犬是谁家空山月出人境失髙树露凉秋气加蜀道青天休种杞武陵流水谩㝷花太行东北三千里尽借晴岚染鬓华饮闻鸡䑓出门人事厌纷纷春色三分巳二分十歩离山九回顾一杯到手百无闻苍茫天地有如此磊落古今何独君欲向荒台问遗迹水明沙浦只行云留题山房灵风缥缈竹花飞怪石参荖树影齐壷里有天藏日月杯中无海饮虹蜺松生天古鹤应识路入白云山尽低万里黄尘一回首微茫烟水意悽迷西山雅㑹山色旧无今日浓雅期新得与君同胷怀霁月千年后樽俎春风一月中静里干坤无彼此眼前花柳各青红高情乆已忘琴了谁管残阳送去鸿次韵闵雨已酉凶丰不偶然今年千里土生烟梦游乐国毎嫌觉望见僊云犹酷怜必竟蛟龙思得雨何劳虮蝨谩唿天山人万虑消磨尽惟有忧农阻静便宿赵山人房有怀书劎南游气吐蜺归来华髪首难低江山应识千年鹤豪杰空慙半夜鸡物外有天藏太古人间何地种丹荑相思日暮一杯酒望断碧云何处栖有怀百年身丗付秋毫万里云霄有羽毛楼上诗成山欲动眼中人去气谁豪崔嵬自可兄唿石憔悴直湏仆命骚樽酒论文复何日西风迢逓暮鸿高楼上楼观参荖接大荒五云分我白云郷卧之地上太行小来自帝傍春梦长灏露明河气萧瑟黄尘落日烟苍茫清风帘外问何容玄鹤飞鸣天一方白沟寳符藏山自可攻儿孙谁是出羣雄幽燕不照中天月丰沛空歌海内风赵晋元无四方志澶渊堪笑百年功白沟移向江淮去止罪宣和恐未平何太夫人生日夜夜东隣有香火高门因得百年心蟠桃结实丗谁见隆栋骇人根自深经卷病余犹早起丝车老去亦亲临乆知吾友闲居意惟愿慈颜事不侵次韵刘尚书尊号礼成万姓瞻天仰泰阶老人星见五云开混同直拟千年论积累元从百丗来含哺岂能逃帝力有根无不待春雷举头日近长安逺葵藿倾心即寿杯贫士贫士出门多掣肘闻君几次谩徘徊不思学馆三年旧肯爲山翁百里来乆倚通家畧賔主新知不饮罢尊罍殷勤莫厌通宵话听说天明即欲回故人见访山中客子畏人常简出病来庭户益荒芜多时畧阙通书问逺路遥慙送药湏扫地预占灯烬喜敲门遥认草亭孤故人知我无供给故着看山慰野夫涞阳李丈九十寿九十余年何限事向人惟指鬓毛霜偶因饮酒惊迟醉不信看书託健忘还拜嗔扶縁敬客近游多歩爲居郷自惭犊子顚狂在丗故艰难未备甞登高有感踈烟晴晓散轻寒秋色满林霜气闲今古消沉几白日干坤洒落一青山半生心苦头先老两姊坟荒泪未还瞬息西风解千里慿高聊爲送余潸送人官呉中天彻藩篱要混通古来佳丽数呉中送君如对秋风起恨我不随江水东五瘴可防郷土异孤云湏念母心同画图留取风烟看莫趂并刀一剪空孙沁州哀挽惊看哀诔爲君伤一面十年不易忘秦府旧称天下选燕人元有北方强平生豪气余丘土寤寐神交只月梁闻说条陈有遗草承家洗眼看髯郎静修先生文集卷之十静修先生文集静修先生文集卷第十一静修先生文集卷之十一五言絶句明珠穴珠从何处来秀与天地生涵藴几千古得此风雷声山从何时裂珠去谁当还余光烂犹在照我方寸间滴水龛肤寸遍天下至静涵氤氲因看石滴水窥见未生云石潭清不见羣鱼暗不藏毒怪观物得吾师终日欲相对春日游丝困无力欲起重悠扬芳草落花满相思春昼长愼独一叶下秋水微波去不停望中犹隐隐直欲到沧溟毁誉子贱波及鲁犂牛不累骍寸心仁厚处万物自生成偶书意当极快处心有不平时少忍容无害欲言当再思梦中作溪童望水满日夜愁不巳虽非鸥鹭身亦有相関意观化风雨何方来唿童出门望归报是羣蜂声在庭花上四皓图虽恋紫芝美难忘帝力深驱驰恨臣老高尚岂𥘉心石鼎聮句图玩丗如一鼎姓名谁得闻仙翁应自笑知我有邹忻白乐天琵琶行图冀马嘶寒风逐臣念郷国江浦闻哀絃长吟望西北百蝶图芳蝶具百种幽花散红翠道人观物心一一见春意子期听琴图琴瑟自吾事何求人赏音絶絃眞俗论不是古人心梦题村舎壁上村居有何乐所乐人眞淳回看城市中居此胜买邻村居杂诗隣翁走相报隔䆫唿我起数日不见山今朝翠如洗黄昏雨气浓喜色满南畒谁知一夜风吹放门前柳独立偶怀古临风还自伤一声樵唱起回首暮山苍削树题诗句画沙知酒筹他年成故事萧散更风流芳茵皆可借缓歩即吾车乘兴三杯酒随行一䇿书屏上草虫螳螂逢物即能产其滋乃尔蕃不知何所积拟欲问干坤蜗牛背上穹庐好问虫谁汝施始知天地内栋宇匪人爲蝼蛄后利前还澁隂阳体叚分不湏观兎尾即此见羲文螽斯阳施隂专受精醇物始眞虫鱼宁解此聊用比振振饮山亭杂花卉牡丹丗变日以文花卉亦应尔悬知太古时其美未如此芍药宜致美人赠服之良有功分形虽异种气类暗相通蔷薇色染女眞黄露凝天水碧花间日月长朝暮阅两国萱草丹鳯忽飞来喜色满朝露何以称此花白头戏婴孺夜合消忿縁无毒合昏如识时韦絃千古意百绕惜芳枝酴醾勿剪架上花不是畏多刺得䕃难忘枝曽向花隂醉木槿巳拆暮虽落未荣朝又花生生如道体堪玩不堪嗟蜀葵且勿论倾阳色香尤可喜人情轻所多共爱姚黄美看雪雪花不择地随风恣飘荡数片如有情飞落梅梢上絶句溪童出门望鸥鹭满空下江水澹无情尽是忘机者出花下石緑珠井炙面昭君村坐令宜花地亦复愁移根商方爵商爵旣云古那堪形更竒不宜燕市酒雅称野夫诗盆池有月湛秋影无风生小波澄心一相对今夜兴如何偶书累累山下冢渺渺岭头云歳晚不归去笙鹤应望君昨日宋人苗今日牛山木寄语芒芒人管取牛羊牧筭盘不作瓮商舞休停饼氏歌执筹仍蔽簏辛苦欲如何吕洞賔画像微茫洞庭晓萧洒崑崙秋海蟾生碧天相从何处游鴈图梦回烟水寒鸿鴈惊不起道人心乆闲相忘有如此史处士挽章平昔未相识几回曽寄声今朝闻谢丗便有故人情饮山亭独坐野性静成癖幽居懒似高青山卧床下初不厌人豪爱玩不能去山晴云卷舒敲门者谁子聊复忍斯湏偶成梦回闻雨声忽觉是风叶问予何以知仰见梁间月溪桥歩月图山中有幽人独歩溪桥月莫问兴如何披图亦清絶题山水扇头山近雨难暗楼高秋易寒慿谁暮云表添我倚栏干两山环合一水中有老木叅天不着幽人草合谁收无限风烟静修先生文集卷之十一静修先生文集静修先生文集卷第十二静修先生文集卷之十二七言絶句腊尽小雪初晴腊尽时无穷梅柳怨开迟人间不觉春来早只有吾家布𬒳知读史评记録纷纷巳失眞语言轻重在词臣若将字字论心术恐有无边受屈人试笔得意好花开易落恼人芳草烧还生乱多治少君知否隂偶阳竒理自明眼花不见羲之俗口快争言杜甫村我欲凿山藏此笔高情千古约重论山中客夜鞍马南州五日程岂知物外有茅亭尘埃暑困人如醉月露夜凉天亦醒抱阳南轩下瞰悬崖老木稠轻风毛发散凉秋苍苔白石梦𥘉觉霁月踈云天欲流喜雨书事拍手儿童笑不休笑君前日爲谁忧天公自有甘霖在未管渠侬浪白头一笑黄河一度清自縁无物尽欢情今朝乆旱雨三尺消得山人酒满倾坐占庭蚁战余酣一饱无功益自慙但见人人厌粱肉野夫方觉荠苗甘雨晴物物自生春喜气浮空似有纹吾亦干坤物中一相看草树共欣欣爲验隂晴看漏星要知踈宻候檐声夜来还却当时睡不脱蓑衣直到明前日南湖枕白云蛙声每厌静中闻今朝便觉笙歌上爲是多年不听君九日九饮一饮君听第一歌谁从此际见天和醉郷开物工夫宻春意空蒙尚未多二饮重赓第二歌春风毛发欲婆娑寸心又到欣然处莫怪山人语渐多三饮山人笑且歌羲皇相去巳无多举杯爲向诸君道自此光隂柰乐何四饮湏听第四歌山人未醉觉颜酡嘱君轻摘黄花露滴向杯心生小波五饮𥘉喧四座歌黄花满意入红螺人间此乐知无复鱼鸟闻声亦泰和六饮相将醉境过令严斟浅欲如何秋香正满黄花蕚宜与南山细拊摩七饮人惊饮量多儿童休唱接篱歌青天一㡌千年在只恐西风不奈何八饮人惊饮量过剧谈不记竟云何杯中正有春风在无奈䔥䔥落叶多九饮苍巖借碧蓑江山揺落奈吾何干坤闭物肧胎宻中有山人第九歌山行西崦人家竹映溪山深雨暗到来迟行穷谷口水才见流尽巖花春不知铜雀瓦砚诸侯负汉巳堪怜直笔何爲亦魏编却爱曹瞒台上瓦至今犹属建安年春晓要看东风气象新登临何处不㝷春今朝烟雨细如雾生意空蒙画得眞以杖画雪偶成玉华银色浩无瑕方寸居然得故家云重风轻晴不快暮寒觉比晓来加仙人图千古谁传海上山坐令人主厌尘寰蓬莱果有神仙在应悔虚名落丗间云海苍茫去复还人间此日是何年平生惯见秋风客只许汾阳㑹窅然怅望皇坟寂寞中何从事迹得崆峒可怜千古称黄老谁识当年立极功春暮病余身丗澹无情但觉春来暖渐生送客出门花已谢问知昨日是清明讲学而首章有乐如从天外来春风过处百花开政敎万木夜殭立何害孤根暖独廻人将知我亦何从天在吾家度量中此语误人君勿信我心无愠本冲融讲八佾首章以刀伤肌手自危割余痛切不胜悲心同义理元无间彼此俱看未忍时生意条然不遂春根株盘曲欲轮囷向前枝叶顽然了自此干坤属不仁讲周而不比章义理胷中好恶眞初非由己与由人混然生意流行在惟有枯荄不受春讲人之生也直章朝纲一紊国风沉人道方乖鬼境侵生理本直冝细玩蓍龟千古在人心骄吝昨日深山兴未阑今朝二女共高寒施施便解骄妻妾乞态当从此际看讲求仁得仁章山下食薇老兴便荆南採药此心全干坤月惨烟愁外留我羲皇万古天荆棘埋香死不禁清泉芳径惬幽㝷移花旋看新生意方识西山忍饿心一元万古堂堂共一元欲于何处覔天根试从开闭中间看始觉干元独自尊新居雪拥闲门尽未除小斋人道似禅居年来日历无多事只有求方与借书万事休关百病身书囊药褁最相亲年来爱与渔樵话恐有无心失位人今月今月柴关几客来拟从屐齿数莓苔求文道士花前至载酒门生雨后廻採栢图翠袖重将栢子薰一般心苦爲思君思君不爲山中苦爲说山中有白云採药黄精着雨宜深斸栢子经霜可烂收莫道幽人浑懒散一年忙处是深秋尧民图分得尧天一握多百年安乐邵家情知弄月吟风手不扣南山白石歌风气初开理渐融画图犹见帝无功意长丗短成何事谁及干坤再日中平生喜作许东隣百过摩挲画本昏闻说诗人多感慨且休持送郑监门臯夔遗像凛犹存更比凌烟意气眞但使尊前有如此不惭只作许东隣豳风图画里春风在眼前诗中雅意若爲传慿谁更諎絃歌了细味周家八百年惟愿将身入画中野人何敢梦周公一区共买横渠上尽有新诗续正风採诗千古要观风十室谁言九室空寄语当年长乐老回头无忘聂夷中观梅有感东风吹落战尘沙梦想西湖处士家只恐江南春意减此心元不爲梅花山家马蹄踏水乱明霞醉袖迎风受落花怪见溪童出门望鹊声先我到山家溪上坐乆苍苔如见侵携笻随水就轻隂松风似厌滩声小云影旋移山色深偶书蜜割旧脾花又发泥生新两燕方还一瓢有分吾自足万物劳生谁独闲西郊偶因访客出西城一色寒芜满意平行过溪桥甞脚力招来野老问山名夏日庭户无人緑满苔廵檐绕砌菜花开酒醒梦觉日将午蜂学逺山风雨来早秋昨朝一叶见秋生今日千巖万壑清欲借西风苏病骨暂来石上听松声春尽草合垂帘昼掩扉客来如我出门稀鸟鸣澹与人相对花落方知春巳归寒食道中簪花楚楚归宁女荷锸纷纷上塜人万古人心生意在又随桃李一畨春行药有感未言先叹少知者有客每忧无可人偶到阶前见芳草干坤何物不归春故园寒食清明酒熟老人醉拜扫归来壮士耕此是吾家旧寒食只今惟有故郷情山家孟氏养亲惟小园董生有吏索租钱留诗自愧非韩杜聊记林宗识子贤宿山寺四面云山消百忧一方禅榻有眞游月明梦觉不知夜雨过风生浑是秋感事高天厚地古今同共在人形视息中四海堂堂皆汉土谁知流泪在金铜废园路傍双石立崔嵬曾见游人几往来想得当年全盛日好山横处尽楼台记梦眼中天变暗星文脚底雷轰震寝门领取天公仁爱意此心存处更存存己卯九月卄八日梦过先妣墓得诗觉而忘其第三句因足成之只应老母心酸处还似孤儿泪尽时留在此身成底事回头二十四年悲己卯元日西湖泣血夜将分感激无如此念眞四十头颅今日数悠悠歳月属何人文庙秋风黙坐时慨然千古入沉思许身尚省𥘉心在道德而今竟似谁庚辰元日九龄风骨渺翩翩解道沉河触泰山还使当年见今日也应拍手笑痴顽曾记西湖酒一巵干坤和气入新词六年未尽氷霜怨又到春风满面时下山峻岭重冈尽意登要收风景入高明下山却向山头望始觉从前险处行翠霞腾晕紫成堆收拾云烟酒一杯想见浮岚在眉宇人人却道看山廻十载烟霞望我深岂期今日恣登临此行知有诗多少还尽山灵未了心戏判游山诗卷不解烟霞调戏君强将诗思与山亲苦吟共道西游乐林鸟巖花恐笑人心境无边万象新直湏泉石离风尘区区䓁爲纷华役未分膏肓是逹人登高有法莫相诬絶壑悬崖不信渠十歩回头五歩坐䆫间眉黛笑君愚漫记梦觉关头梦已空此时方识乐无穷便将富贵浮云比恐落华歆一掷中醉知避客犹存礼死不忘骸尚有身一自坡仙生一转浮虚十倍晋朝人安乐名有眞赏打乖非是要安身坡仙便道学喑哑负杀园中独乐人天幕高悬两部蛙水光山色照黄家忘情未便眞忘得忆竹栽芦强自夸我自无行便是藏更将何物要韬光东臯幸有牛溪在却向长安说醉乡百钱破釡发长叹一局羸棋爲解颜扰扰自无安脚处几人打透利名关应物何甞累我眞禅家怖死强忘身昨朝一读雍行録却笑当年堕甑人草亭睡起万里干坤一草亭澹然相对静仪刑酿成碧酒客难得生出白云山更青寒食出郭衣冠不似逸人高容貌初无逹士骄醉里骑牛过山北傍人不信是渔樵即事晒罢空庭药褁收闭门无睡却梳头过云几点黄昏雨分与虫声半霎秋静修先生文集卷之十二静修先生文集静修先生文集卷第十三静修先生文集卷之十三七言絶句冬晓歳寒心事在蒲团清晓开帘试一观木稼乍迎红日影依稀学似杏花残可菴莫道无衣不可身更从裘葛辨冬春恶恶不可恶恶可等秤无星恐误人许由弃瓢图人间极目尽洪波谁引南风入浩歌两耳区区无着处一瓢孰与万机多尧天万古大无邻何地容君作外臣莫占箕山最深处后来恐有避秦人癸酉书事娇儿索栗一钱空怪见家人不忍中我不怨天贫贱我吾儿自合享吾穷米元章云烟叠嶂图笔势或传是阿章短屏山影露微茫苦心只办云烟好不救人唿作米狂烟影天机灭没边谁从毫末出清妍画家也有清谈弊到处南华一㗳然宋理宗南楼风月横披试听隂山勅勒歌朔风悲壮动山河南楼烟月无多景缓歩微吟奈尔何物理兴衰不可常每从气韵见文章谁知万古中天月只办南楼一夜凉题枯木怪石图物有常形最奈看看时容易画时难竒峰怪木惊人眼谁信丹青解热谩探春道边残雪护頽墻墻外柔条露浅黄春意虽微巳堪惜轻寒休近柳梢傍酬写眞者目觉形骸已枯藁何从眉宇尚豪英知君惯画麒麟像乍写山翁似手生梦中题吟风亭壁方荣不拆寒爲虐已谢重开两借恩一种是花元一异多由天气少由根题秋景扇头岚光苍翠山逺近木叶青黄霜重轻万里晴秋天着色不曾惨淡入经营月下桂华凉冷渺风鬟灏露一天秋意闲不记醉中唿李白傍人笑道是人间金太子允㳟墨竹墨竹犹堪验一班金源文物见当年博山烟暖春闱静却笑承干嗜好偏手泽明昌秘阁收当年缇袭爲谁留露盘流尽金人泪应恨翔鸾不解愁游饮山亭十年种木望成隂及至成隂碍山色几欲斫去心所怜安得高台数千尺山翁一去不复返亭下幽花空自开惭愧茅檐双燕子飞鸣犹喜故人来宿山村石边流水自萦纡树杪闲云恣卷舒长怪西山无爽气只应少我一茅庐里社图赋薄徭轻复有秋天恩帝力爲谁优老盆醉杀村夫子尽道今年好社头乱后疲民气未苏荒烟破屋半榛芜平生心事羲皇上回首相看是画图曾点扇头晋楚英雄管晏才当时眞眼向谁开狂生携着鲁儿子独向舞雩风下来独向舞雩风下来坐忘门外欲生苔归时过着颜家巷说与城南花正开燕居图伊川门外雪盈尺茂叔䆫前草不除共识唐虞垂拱意春风元在仲尼居理西斋成朔风裂地雪漫空办向西斋作蛰虫有客敲门慿寄语高谈方对紫阳翁幽人图无媒径路草潇潇山鬼脩篁梦转遥手捻幽香意何逺爲谁终日面岧嶤涧响无心和考槃云容有意近长安野猿窥破中宵梦却恐山灵不易谩郭氏家山图鹿门烟影接隆中翁媪通家社酒红只有山童最神骏旧曾床下拜庞公书李渤聮德高蹈图方寸无穷皦皦天岂惟毛发要归全临终一听曾元语愈叹黔娄有妇贤天意行藏我自知区区猿鹤亦何爲室无莱妇君休恨免使狂歌诮仲尼江湖魏阙有心期莫怪先生起太迟寄谢移书韩博士山妻元不解啼饥诸生课罢弄烟霞纺绩乘闲爲煑茶白鹿高风有谁继草堂贫女晦菴家万里江鸥不易驯百年我爱隐居秦归来匹妇休相笑老眼眞能混丗尘秋山平逺图南山千古一悠然误落关仝笔意边急着新诗欲收领巳从惨淡失天全郭熈山水卷巖姿秋意淡无弦烟影天机灭没边更着山翁掩书坐只应人境两翛然忆饮山亭但得酒同张野饮犹胜事对阮生论他年乞我园亭住便唤西畴下潠村昼睡丗事悠悠莫漫惊直消鼻息几雷鸣高松似㑹幽人意也学齁齁枕上声客来老懒相逢口倦开山城无酒慰徘徊家僮使惯知人意豫设棋枰待客来啼鸟几日春隂几日晴唤来山鸟话平生杜䳌解道渊明语只少鹧鸪相和鸣郝生知林州到处云山是我诗不愁无物慰相思只从隆虑烟霞色领取幽人笑傲姿谢处士载月图扁舟西子五湖过谢客西风两鬓皤一种清江明月底慿君试问夜如何送琴客还池州江左衣冠自昔闻紫阳遗学竟谁眞抱琴爲向山中听林下寒栖恐有人谪僊胷次九芙蓉又落人间劫火中浦思山哀天不管爲絃吾曲和松风过手春风不见㾗曲中悲壮宛犹闻明朝无限空山夜月白风清觉少君人物翩翩美少年不应心事只挥絃书中明理琴中趣更有归鸿目外天日暮江东有所思未湏千里寄吾诗但看西北浮云尽是我倚楼闲望时早起饥䑕号多似诉愁破囊空惯巳无羞闲来点检幽居事鶗鴂声中又一秋大暑絶句青天只恐还鍊石白日何曾赦覆盆未挽银河下尘丗欲携赤县上崑崙偶书车轮有角丗无用马足若方人可㝷万沼千池随分在只除明月解同心山泉寒熘泠泠尔许清米狂误拜石爲兄拔山卷地今谁手夜夜南䆫听此声即事云白天青浩不收雨晴山色欲无秋淡烟衰草关何事落日江波空自愁睡起晚醉城南不记回虚檐高枕借苍苔酒醒凉意潇潇在应是前山送雨来田孝子诗卷比屋春风梦寐前门闾旌孝见今年山林未觉浑无望试手田家第一篇朱孝子割股诗卷救本戕肢亦可怜粉身争忍欲崩天诗书明日良心在应对疮㾗一泫然便律韩文恐太偏狂童十歳亦堪怜偶从德色耰锄看重爲朱郎赋此篇鼓城龙湫池龙闻说卧南州一祷曽分一郡忧四海苍生望霖两千年谁更传巖求读史中才随丗就功名恰似焦桐㸑下鸣到底中郎惟两耳人间多少不平声偶书平生积学连城璧万古虚名衆口金午睡觉来门巷静雨晴风细鸽笙鸣云山晩景图天机浓淡出巖姿梦境风云入壮思画里青山照白发行藏浑似倚楼时书田舎壁里胥初过期无事营幕迟来望有年隣舎借醅留客宿土床分席枕瓜眠煑茶细声蚯蚓发银瓶已觉春雷齿颊生举似玉川应有语无絃琴亦是沽名龟莲图龟约莲香上翠盘四灵长向画中看题诗记我千年恨风月无声洛水寒祖愚菴家藏画册败荷野鸭画里潇湘自要秋诗家野鸭谩多愁试看翠减红销处好称江清月冷舟风柳牧牛逺意升平画不胜牛边烟树渺层层前头恐有桃林路百唤溪童不解譍读史漫记眼底权姦汉室空伯喈文举亦才雄王畿庙号关何事却在区区论建中梅雀扇头月影波光澹有春秋风草草最愁人慿君欲寄调羮信恐被枝头冻雀嗔春云出谷横披笔底天机几许深云容直欲见无心苦心只许诗人㑹不爲题诗亦未㝷见梅朔漠梅花到眼中一枝无限是春风江湖烟雨三千里谁识干坤造化工狂生放旷无端更自神豪夸欺丗语谁眞如何老阮无情甚不愿儿郎作大人名吾山亭平生心事与山亲不忍称唿作此君亭自属君山属我四时风景要平分宿洪崖观云山不受壮心降无限西风撼客䆫应是夜深知月出却收风雨入清江絶句今朝客爲求文至昨日隣嫌借米移木枕质钱多旧帖看囊不必要新诗北䆫看雪背山楼起人唿俗踏雪诗成奴骂狂不俗不狂高枕上烂银堆里数峯苍秋烟叠嶂图不传者死不亡存灭没天机尚有㾗曾向烟霏见眞态依然犹是画家魂次人韵花落归根恐未眞又从硕果强㝷春玄都观里桃千树谁是前身与后身桃花结子更生孙千树玄都作好春若遇禅家说生死桃根拈与㸑头薪静修先生文集卷之十三静修先生文集静修先生文集卷第十四静修先生文集卷之十四七言絶句书事当年一线魏瓠穿直到横流破国年草满金陵谁种下天津桥畔听啼䳌卧榻而今又属谁江南回首见旌旗路人遥指降王道好似周家七歳儿朱张遗学有经纶不是清谈误丗人白首归来㑹同馆儒冠争看宋师臣风节南朝苦不伸泝流直要到崑崙丗宗一死千年欠此是黄河最上源唱彻芙蓉花正开新声又听採茶哀秋风叶落踏歌起已觉江南席卷来登楼絶句倚遍栏干十二楼卷舒风景入兵筹南山自古爲勍敌秋色终当让一头雪岭遇雨天爲西游饷我晴野花林鸟效平生今朝雪岭𥘉逢雨应是郎山戴㡌迎写眞诗卷龙祠岳庙尽冠巾雨露何关土木身不是二程穷物理谁从一发辨天眞彼此相悬一发边圣贤庙貌几十年周郊自有圜丘在莫道金人便是天共说云雷起画龙声容谁道影堂空含煳若信俗儒论巳落三家僣礼中漫题干坤未觉化机停丗态能逃醉里醒共见白云又苍狗岂知蜾臝即螟蛉颜曾阳光浩荡敛秋容隂景深沉暖渐融万古颜曽留意象洪炉春满圣门风剪氷成雪旧知氷搏雪成氷见未曽到底春风同一贯要从此地识颜曾杂诗老兎雏鸡自有春氷壷澈底照来眞驴鸣必竟渠皆听解识天机得几人水花庭草思悠然风月濂溪有正传二十四年程主簿已知随柳过前川天敎观物作闲人不是偷安故隐沦要识邵家风月兴一般花鸟华山春寒气常侵一半春诗家道体说来眞不敎暁入雄鸡口谁唤南䆫打睡人汤鼎石坛老眼亲隂阳谁见屈中伸年来併识颜家乐十月天敎荠麦春梁甫吟功名且就汉庭多比竟曹瞒累我何汶上千年英气在有人梁甫正高歌偶读漫记恍惚天光散乱风向前一蹴是虚空麒麟正要黄金锁收入箪瓢博约中眞乐攻心不奈何南华风景偶经过怜君日暮不归去直到倚门犹自歌道境道境相看满面春平生心事数来眞南山正在悠然处未肯回头错应人感兴江山心境尽风神弧矢襟期记此身说与求田田舎叟遨游何必故郷春优游千古祸成胎冷雨踈烟拨不开却喜夷吾成霸业又思汉武亦英材天理胷中霁欲流黄浮眉宇酒浮瓯生香似见花交树引得游蜂舞不休霜落江湖水太清巖巖山色欲秋争争如一觉南䆫睡门外春风草自荣功名借口爲苍生唐汉英风未易轻千载兴亡舒卷了区区勲业亦何成断简残编絶赏音谁从百鍊见眞金龙门千古遗歌后更觉良工独苦心按劒无人诛武后斵捾终恨贷朱梁一杯爽气迎秋隼何处云山是致堂画猿万古空山只月明画中依约晓猿鸣幽人未去湏深听一出丗间无此声山行遇雨无边暮雨暗前山天意人情岂偶然衡岳自能哀吏部嵩高元不识伊川华山图水墨惊看太华苍梦中十载果难忘三峰虽乞希夷了应许刘郎典睡郷邯郸欹枕图不见当年梦虎公无端幻术眩愚聋区区政有僊凢异未便壷中胜枕中天命天命无私义理公此身承奉有余㳟人心可信难尽合亲令何由敢勇从夜坐即席分赋灯花瓶声眉间正有喜千丈眼底才消灯一花我自无忧安得喜不湏开向野人家万丈潮头落晚江一瓶收拾入秋䆫宫商不在人间丗鼻息雷鸣未肯降霜落霜落清江一叶秋觉来明月满江楼酒醒人散夜将半花上鸟啼空自愁山寺早起松䆫一夜逺潮生断送幽人睡失明梦觉不知春巳去半帘红雨落无声落花光景花中自一天精神楚楚照芳筵朝开暮落君休笑还似人间几百年答友人见寄两首新诗寄草堂一诗曾许卜隣墻白云巳领归来约只恐山灵不解忘中山道中不许花开一日先征鞍过处及芳妍只应春随山翁出野杏溪桃怅望边次人望雨韵五月良田种不成蓬蒿无雨亦青青䄂中凖有天瓢在自是今年梦易醒李伯时马足不能行气自驰天机深处几人知丗间无物能形此除我南䆫兀坐时中秋无月鎭日暗明此夜隂如何天意异人心一声长啸浮云尽快意金杯莫浅斟答问目执其两端章不是黄河且勿论只从河水覔通津西至崑崙东至海从头一一认来眞高卧图万里青山卧平地丗间何物是元龙无人语与刘玄德君在青山第几重孙尚书家山水卷扁舟老树傍苍崖好似今秋雪岭廻试问黄尘山下渡几人曾爲看山来诸公乆矣笑吾贪是处云山欲结菴只有皇卿解赀助画山湏画静修龛画图题品代移文寄谢神川老使君欲乞龙山恐孤絶南州隆虑且平分对碁直钓风流又素琴也应似我对碁心道人本是忘机者信手拈来意自深夷皓万古人心自有尧直敎夷皓怨难消慿谁移去安归叹换作康衢击壤謡闻角人间无物比悠扬谁遣一声随夜长余哀到晓无㝷处吹作南湖十里霜题宋理宗诗卷后已未天王自出师眼前兴废想当时临江洒酒男儿事谁向深宫正赋诗雨中闲云溪不在灯火幽䆫拟对谈十年不到二龙潭白云欲作山前雨应报高僧不在菴送新安田尹扁舟屡访南溪老惊见田侯拜下风一遇盖公能北面爱君心与古人同勉斋万径千歧各自分北辕适越亦徒勤勉斋究竟将何勉不认途眞恐误君惷斋莫倚惷愚遂自踈保身湏要畏刑书头边旣有儒冠在谁爲斋名赦得渠跋遗山墨蹟晚生恨不识遗山每诵歌诗必慨然遗墨数篇君惜取注家叅校有他年题崔氏雪竹海棠二轩崔氏溪亭竹树新分题爲我报诗人而今别有春风在玉立诸孙鹤发亲王君愿纵私属诗卷共赋人形覆载间忍敎牛马与同栏人情比比王褒约毁劵如君亦自难陶母剪发横披剪发英明子可知披图三叹泪双垂阿娘襟量如陶母争信痴儿到老痴王治中请蠲免回都南连歳水爲灾输輓区区亦可哀惊见流民行复止传闻昨日治中来题孙氏永慕图游宦恐忘丘陇念披图如对白云孤平生画卷看多少最爱孙家永摹图贺廉侯举次儿子相国当年病且贫乘除天理暗中存青青后乐堂前树又见廉泉第二孙寄杨晋州曾是吾郷旧幕官秋风碧水记红莲而今却忆当时事回首惊看二十年南州选举数三杨中统衣冠半在亡明日朝廷访耆旧不应白首尚爲郎万寿宫馆舎来时残雪点征衣落尽庭花尚未归梦里不知身是病春衫归路马如飞陈雄州止善堂诗卷乆𬒳邦君抚养慈野人无路识风姿愿将明日甘棠咏用续诸公止善诗朱君挽章送葬曾求薤露辞一家风树衆人悲十年不废当时念笃孝如君亦我师踈斋漫浪随时听自更要从僻汎到无名踈斋未便常爲主月旦明朝有后评眼前万事先天图人力那容巧有余看尽四傍文理密环中空阔却如𥘉题树上才脱蓑衣㬠网回芒鞋随意趂苍苔忽闻人语还私笑林外谁唿学士来赠狂道士得意云山是处过逢人对酒即高歌丗人休笑狂夫恶却恐狂夫笑汝多李临城哀挽赵郡经过二十春临城名姓旧曾闻惊看哀诔伤存殁怅望恒山日暮云长卿儿子阿延百晬老年生子吾何愿所愿常推欲及人但愿无灾保家外一生长作太平民和子新诗亦解狂诗中名姓莫相忘通家㑹有西山约各喜譍门共父长静修先生文集卷之十四静修先生文集静修先生文集卷第十五静修先生文集卷之十五乐府水调歌头一诺与金重一笑对河清风花不遇眞赏终古未全平前日青春归去今日尊前笑语春意满西城花鸟喜相对賔主眼俱明平生事千古意两忘情醉眠卿且去我扶我有门生䆫下烟江白鸟䆫外浮云苍狗未肯便寒盟从此洛阳社莫厌小车行念奴娇广寒宫殿想幽深不觉升沉圎缺天上人间心共逺如在琼楼玉阙厚地微茫高天凉冷此际红尘歇翠阴髙枕併教毛骨清澈爲问此丗从来几人吟望转首俱湮灭虮虱区区尤可笑几许肝肠如鐡八表神游一槎高汎逸兴方超絶嫦娥留待桂花且莫开彻二中原形势东南壮梦里谯城秋色万水千山收拾就一片空梁落月烟雨松楸风尘泪眼滴尽青青血平生不信人间更有离别旧约把臂燕南乘槎天上曾对河山说前日后期今日近怅望转添愁絶双阙红云三江白浪应负肝肠鐡旧游新恨一时都付长铗王漏迟故园平似掌人生何必武陵溪上三尺蓑衣遮断红尘千丈不学东山高卧也不似鹿门长往君试望逺山颦处白云无恙自唱一曲渔歌觉无复当年缺壶悲壮老境羲皇换尽平生豪爽天设四时佳兴要留待幽人清赏花又放满意一篙春浪鹊桥僊纥干生处几时飞去欲去𬒳天留住野人得饱更无求满意一犂春雨田家作苦浊醪酿黍准备歳时歌舞不妨分我一豚蹄更试听今秋社鼔二悠悠万古茫茫天字自笑平生豪举元龙尽意卧床高浑占得乹坤几许公家租赋私家鸡黍学种东皐烟雨有时抱膝看青山却不是长吟梁甫木兰花未开常探花开未又恐开时风雨至花开风雨不相妨说甚不来花下醉百年枉作千年计今日不知明日事春风欲劝座中人一片落红当眼坠二西山不似庞公傲城府有楼山便到欲将华髪染晴岚千里青青浓可扫人言华髪因愁早劝我消愁惟酒好夜来一饮尽千钟今日醒来依旧老三锦云十里川妃供一棹晚凉风欵送只愁无处着清香满载月明船巳重氷壷水鑑元空洞天意似嫌红翠拥併敎风露入吟尊不惜秋光浑减动菩萨蛮吾郷先友今谁健西隣王老时相见每见忆先公音容在眼中今朝故人子爲寿无多事惟愿歳长丰年年社酒同二种花人去花应道花枝正好人先老一笑问花枝花枝得几时人生行乐耳今古都如此急欲醉莓苔前村酒未来三元龙未减当年气唿山卧向高楼底今日到山村青山故意昏商歌聊一振千里浮云尽老子气犹豪山灵未可骄四水围山影红围翠翠围红影山围水西近小桥溪溪桥小近西隐人谁与问问与谁人隐孤鹤对言无无言对鹤孤清平乐山翁醉也欲返黄茅舎醉里忽闻留我者说道群花未谢脱巾就挂松龛觉来酒兴方酣欲借白云爲笔淋漓洒遍晴岚二青松偃蹇不受春风管松下幽人心自逺惊怪人间日短微茫云海蓬莱千年一度春来争信门前桃李年年花落花开三青天仰面卧看浮云卷苍狗白衣千万变都𬒳幽人窥见偶然梦到华胥觉来花影扶踈䆫下鲁论谁诵唿来共咏风雩四雨晴箫鼔四野欢声举平昔饮山今饮雨来就老农歌舞半生负郭无田寸心万国丰年谁识山翁乐处野花啼鸟欣然五棊声清美盘薄青松底门外行人遥指似好箇烂柯僊子输嬴都付欣然兴阑依旧高眠山鸟山花相语翁心不在棊边人月圎自从谢病修花史天意不容闲今年新授平章风月检校云山门前报道麴生来谒子墨相看先生正尔天张翠幕山拥云鬟二茫茫大块洪炉里何物不寒灰古今多少荒烟废垒老树遗台太行如砺黄河如带等是尘埃不湏更叹花开花落春去春来太常引男儿勲业古来难叹人丗几千般一梦觉邯郸好看得浮生等闲红尘尽处白云堆里高卧对青山风味似陈抟休错北当年谢安二临流相唤百东坡君试舞我当歌不乐欲如何看白发今年渐多青天白日斜风细雨尽付一渔蓑天地作行把万物都名太和三㝠鸿有意避云罗问何处是行窝今古一渔蓑收揽了闲人最多求田问舎君休笑我两鬓巳成皤髀肉尽消磨浑换得功名几何风中柳我本渔樵不是白驹空谷对西山悠然自足北䆫踈竹南䆫丛菊爱村居数间茅屋风烟草屩满意一川平緑问前溪今朝酒熟幽禽歌曲清泉琴筑欲归来故人留宿西江月留在平生落落休嗟丗事滔滔青云底柱本来高立向頽波更好一片花飞春减可堪万点红飘江花江月可怜宵莫赋招魂便了二看竹何湏问主㝷村遥认松萝小车到处是行门外云山属我张叟腊醅藏乆王家红药开多相留一醉意如何老子掀髯曰可南郷子方寸足留耕大胜良田万顷平隂理不随陵谷变分明霜落西山满意青十载董生行鸡犬升平画不成终日相看天与我高情身外浮云自古轻二䆫下络车声䆫外儿童课六经自种墙东新菜荚青青随分杯盘老㓜情千古董生行鸡犬升平画不成应笑刘家刘老子无能纵饮狂歌不治生朝中措金张家丗费貂蝉七叶侍中冠若就诗家攀例生儿合唤添官慿谁寄语廉泉父老斗酒相欢今歳孙枝新长甘棠消息平安临江僊四海荆州吾所爱虎贲谁似中郎小孙今拟唤甘棠添官前有例簪笏看堆床明日乃公归旧隐后园乔木苍苍青衫竹马鴈成行当年廉孟子应有读书堂二行色怱怱縁底事山阳梅信相催梅花香底有新醅南州今楽土得意即衔杯君见太行慿寄语云间苍壁崔嵬平生遮眼厌黄埃高楼吾有兴无惜送青来喜迁莺春风满面是胷中春意与春相见不醉醄然无人也笑况是一年清宴宁儿挽䰅学语㸑妇举杯重劝道惟愿贫常圎聚老常康健二十七年丗事经千变今是昨非春恩花柳消尽氷霜残怨门外晓寒犹浅门上垂帘休卷灯花软酒香浓趂歌舞试轻轻嚥静修先生文集卷之十五静修先生文集静修先生文集卷第十六静修先生文集卷之十六碑中顺大夫彰德路緫管浑源孙公先茔碑铭中统元年今天子即位草昧一革古制寖复及至元改元则建官立法几于备矣独御史台未立于是今彰德緫管孙公公亮慨然以爲言不报五年以言者益衆始立之故首以公爲监察御史屡有所弹举天子以硬目之㝷出签山东东西道提刑按察司事台荐其所行知大体迁山北辽东道副使旣而有今命焉子始识公于鎭州于其言论风㫖巳得其所谓良御史者及其子拱与子交则又得其出处之详者如此然于其名位赫着子孙蕃衍则疑其必有发之者而尚未及知也一日公使拱持书抵子曰先公以末丗之孤裔奋然爲起家之始祖使公亮軰得有所沿袭凡以予曾大父及大父勤德利物之所致以隐不仕今巳不可得而攷其迹矣而先公则资沉鸷豪宕重然诺好施予年十六七巳有志于功名值金真祐之変即欲应募爲兵其亲或难之因逃去谒西京师谋年以骁勇得近幸时金主南迁谋年帅欲有所奔问而难其人公感激请行见金主于眞定得报归往复二千里甫七日及西京内附国朝所置守帅马侯熟其胆略表授义军千户㝷复董平山府甲工从军潞州之役力出其伯父成族兄公政于俘虏鳯翔之役太宗诏从臣分诛居民违者以军法论辄叹曰诚能脱衆人死实不爱一身况主上见问必有以对而未必死邪遂尽匿已所分者河南之役汴旣降仍不听居民自出日饿死不可计遂请于大帅速不歹以浑源名族如御史雷氏同知均州樊氏张具瞻马正卿王仲贤土禄杨玉者数十家而出且护而归之郷里先夫人杜氏亦严正有法平山府有妄告工人变者皆力爲营救之頼以全活者甚衆此皆见之太常许君靖所録行实及郷先贤之所撰纪而先茔下棺之碑则无以铭之惟有以待乎子之言以信于后人也按孙氏丗爲州之横山人公之曽大父某娶何氏四子庆祐庆文庆元禄和庆文则公之大父也娶赵氏有妇德二子威平平早丗威即公之考也夙巧慧少出入战陈毎患丗之甲胄不坚寿其妇兄杜伸则考工记所谓燕人能爲凾者因密得其法且能创蹄筋翎根别爲之太宗亲射之不少贯宠以金符故其从征邠干诸州也见其攻拔不避矢石帝劳之曰汝纵不自爱独不爲甲胃惜乎又命诸将衣其所进甲目之曰汝等熟所爱重诸将各以意对帝皆不之许曰能扞蔽尓以与我国家立功名者非此人之甲邪顾无以之对者何也复以锦衣钖之前后所领平山安平诸工人皆俘虏之余殆少生意数爲表给衣廪子女以劝之诸工人至今感之如父母年若干终于平阳河南怀州顺天诸路工匠都緫管帝闻爲嗟恨乆之杜氏年八十八下及五丗孙疾公率其子拱擏振等诸孙谦谐谊等以问见公佩金虎符拱擏皆佩金符曰吾家起寒微今一门贵盛但当竭忠勤以报国家尔言竟卒呜唿当大变故夫人之与气运而升降者以人视之非必尽有所以致之者而其予夺之间又未必尽得其平也疑若一出于偶然而巳抑不知人之所见者以一丗爲终始固不能如天之所见者之乆且逺也予固知孙氏之有以发之者也然而公未老事业尚未旣而拱有才气谦旣以能丗其业而奏隷东宫而谐亦颕悟予他日又可以攷其浅深厚薄于此也铭曰昔龙之山有晦而沦必孙氏之先盖有嗟其屈者谓天道之或愆今晔其华贲及丘原亦有嗟者谓赋予之或偏彼嗟者愚不究其终而不探其源孰驭龙山游万物巅渺下视乎神川歴百丗而循一环不轾不轩而得夫造物者之权玄鐡符握黄金色寒翠屏雷列瀚海云翻有物荡尽再造坤干有恻天心莫救其然孰其庇之孰其翼之于此时而保全乘此时而腾骞孰其诱之孰其相之人皆嗜杀我独愓焉惟山西之名御史曰雷黙与刘云郁乎相辉一代人门惟将作君武臣桓桓有子如公复与雷刘之子而騘马聮翩相彼根株有此蔓延穷天地物极天地年又安有不定之天夏虫疑水孰大其观后之嗟者示此铭言泽州长官叚公墓碑铭公讳直字正卿姓叚氏丗爲泽州晋城人少英伟有识虑甲戌之秋南北分裂河北河东山东郡县尽废兵凶相仍寇贼充斥公乃奋然兴起率郷党族属爲约束相聚以自守及天子命太师以王爵领诸将兵来畧地豪杰并应公遂以衆归之事定论功行赏分土传丗一如古封建法公起泽应得泽遂佩黄金符爲州长官卄余年方天下初集国家以泽冲隘别置守兵乆之山民不胜其横往往自弃爲群盗公上言愿罢守兵请身任诸隘保其无虞朝廷从之群盗遂息公见泽民避兵多未复乃借其舎业于其亲戚隣人户末约曰俟主还与之户如故分出赋如业是以民多还集且户额少而丁业优故赋轻而易足兵后屡饥其还民无产者复不能自生公爲出粟食之不使流散时新法藏亡甚严郷民不一一晓知泽当诸军往来之冲病俘多亡留民家者若以藏论借没从坐保伍爲空公乃豫爲符劵爲官使收养以俟诸军物色者后凡留俘家皆得以不藏释州民𬒳俘他郡者公多爲购得之兵死暴露者公必爲收瘗之当大变之余兵气未巳生意未复而泽风翕然巳爲乐土矣公又大修庙学堂筵斋庑庖㕑惟备仍割负郭良田千畒购书万卷以给之州人李俊民在金时以明经爲举首后国朝亦𬒳累徴赐号庄靖先生盖有道之士也是时方避地河南隐约自处公迎而师之凡泽之名士散在四方者亦必百方招延必至而后巳故不五六年州之学徒通经预选者百卄有二人时今上在濳邸有以公兴学礼士闻者嘉之特命提举本州学校事未拜而公卒年六十五子绍隆嗣后卅五年绍隆遣其子倪从事李蕡持公行状及庄靖所作州学记造某所蕡赞倪代绍隆拜曰请先生铭先公予按传记𥘉泽俗淳朴民不知学至宋治平中明道程先生爲晋城三年诸郷皆立校暇时亲至爲正儿童所读书句读择其秀异者爲置学舎粮具而亲教之去邑才十余年服儒服者已数百人由是尽宋与金泽恒号称多士故公虽不学起行间然其生长见闻必有起其趋向者故当用武之际独能以立学爲先敦劝修举使前贤数百年之遗风不遂废坠谓倪乃祖用是当铭倪应曰诺谨拜铭之赐公考讳顺妣赵氏夫人衞氏张氏马氏李氏子男四绍隆今以迁转法行加武略将军移知葭州国初凡守亲王分地者一子当备宿卫绍先宿卫王府绍祖早卒绍宗未仕女一适裴氏孙男六倪仪信杰佐仁女四长早卒次适何氏郭氏李氏卒于甲寅六月三月而葬葬建兴郷沙城里先茔公平生朝京师一朝王二王宠钖甚渥初太师承制封拜时授潞州元帅府右监军云铭曰天荒泽方庸试程氏邦家几时春风百丗生爲后民爲幸巳多矧嗣守土公如幸何以富以敎循序兼尽公焉取斯承此余润公生闵劳谓乐斯骄阅其堂中皤然盖公公生用武谓如貔虎迹其嬉游泮水优柔鲁城絃歌不以兵坏旣安旣宁宜尔多頼不逺公阡大刻铭诗于乎泽人勿替尔思怀孟万户刘公先茔碑铭至元十一年诏大丞相伯颜领诸将兵伐宋有志之士咸喜乘此际㑹思效计勇以自奋是时今怀孟万户刘公潭以丗袭上百户摄行千户事将七百人属今尚书古丞史公格由西道进是年渡江以攻下一堡生得将二人攻沙市先登加忠显校尉迁緫把明年以攻下十余堡生得将一人攻潭州先登加昭信校尉明年以略定㧕賔邕三州生得将一人攻静江先登赐银符加武畧将军爲眞千户明年以攻下鬰林化二州畧定廉钦高雷四州生得安抚使二人将四人加武德将军明年以从平章政事阿里海牙过海略定琼州降大将六人赐金符加宣武将军迁緫管守琼州又以略定万安军攻下黎洞一百卄所降大将三人赐虎符加显武将军明年又以略定吉阳昌化二军诸洞寨加明威将军爲万户兼安抚使鎭海招讨使守琼凡九年以民夷旣定来朝京师遂加广威将军授今职移鎭严州国朝兵制尚质其将帅皆以所统户数名故有百千万户三等其符节有金银虎符亦三等又于百千之间置緫把千万之间置緫管以爲迁拜旌赏之渐其许佩符节子孙袭职二事则惟将帅得之故将帅在今爲美官而至佩虎符爲万户则又爲最贵矣公自以阶袭至此过家上冢图报光泽以近丗多刻石先茔叙先丗名迹如古先庙碑者乃再拜以事状来请按显曾祖考讳德安隐居不仕妣张氏杨氏显祖考祁阳府君讳寳姿榦竒伟气略过人当金主贞祐弃河朔徙都汴时有张甫者据信安武仙者据眞定皆爲金守易定之间大爲所扰而蔡国张公柔开府满城凡州县来归者皆承制封拜令各城守相爲应援以御敌乃以祁州爲祁阳府令左副元帅贾公辅行帅府祁阳以府君爲行府右监军仙军甞攻深泽新乐二县府君将兵往救大败仙军二县之人頼以安全后仙将柴姓者袭取冀州府君从张贾二公往救之时天大雪深三尺与柴军遇张公䧟雪马倒爲柴所逼府君以一矢毙之柴军遂溃而张公获免上府君功授宣武将军祁阳府通判再迁緫管后以年老致仕优游郷里享年若干妣李氏杨氏姜氏显考蒲隂府君讳丗鼎以䕃补蒲隂尉后以良家子从军特授上百户戍亳甞以主帅命将五千人摄帅府事攻荆山身先士卒不避矢石竟被创而废享年若干妣齐氏张氏三丗皆葬祁州蒲隂之北乡百长原其宗支别有图列碑隂铭曰自比而南天开元基辽渐燕垂金奠淮夷厌分裂邪孰撤藩篱白鴈一举横絶天池彼瘴海兮藏鲸鲸巨鬛如城兮尾如旗安得壮士兮驱而守之矫惟刘公熊罴虎貔奋髯一唿黎山爲摧强黎是雠罢民之依被祥云瑞日固爲可喜不有风霆孰行天威方挽强是頼而一字奚施我闻琼人刘公之思相彼甘棠根株在兹乃今燕赵如唐山西或一矢毙敌赴主将之难或百战致命合荆山之围盖三丗受射而后出益竒语彼琼人有来京师道出于祁黄蕉丹茘当一酹刘公先茔之碑大元明威将军后卫亲军緫管李公先茔碑铭至元十七年丞相伯颜以旧所领诸将中四人见皇太子曰此皆臣收江南时渡江水战攻城畧地爲国家尽力命臣所亲见者是时天下事听皇太子处置乃命四人者母外补可使将侍卫亲军仍赐食殿中今致仕后卫緫管清苑李公其一也公便骑射材趫过人虽自㓜以宦家子从军爲将校然毎喜与士大夫游且其居近予故闻其勲爵行事也习壬戌宪宗南征将兵隷史忠武公至巴州能却敌攻诸栅先登至崇庆卒遇敌江崃夺战舰中统元年今上北征复将兵隷忠武至吉河三年李璮叛将兵隷张勇烈公围济南日夜与贼战获贼衆十余人明年诏河南统军略地荆南将勇敢分攻坚栅多所克拔九年围襄阳十一年丞相伐宋爲衙前将至鄂州部所将引战舰入江至郢州夜夺浮桥攻沙阳新城二栅先登渡江将勇敢水军首与敌遇取旗夺战舰甲仗旣渡能尽却所当守岸兵复入江顺流追奔至白虎山明年取眞州能退敌焚其舟时敌将夏贵水军陈巢湖势不可犯能破其坚夺旗鼓战舰取常州将勇敢先登拔其城又畧定苏秀二州此其功宪宗时中书右丞阔公子清牒爲百户中统二年壐书迁緫把钖以银符至元十一年军职例加散官授敦武校尉十三年迁武畧将军钖以金符爲千户十五年加武德将军再加宣武将军爲緫管十七年迁明威将军爲后卫亲军緫管后例减緫管复爲千户凡六𬒳玺书再授符节宪宗南征时诏赏白金一铤北征时今上赏锦衣一袭围济南时亲王爲大将者赏白金半铤渡江时丞相赏马一疋白金一铤此其爵赏下济南出误爲贼所污者数十人死拜卫率让其同列先巳最后补此其行车公知予习闻是谓予曰凡此皆借先丗今思报效而先茔近在县之临水里考品制得树碑愿列先丗各行使子孙知仁祐今日者有所自皇考讳义大元开国时从杨甲立栅保南甲爲李丙所害乃慨然以义动衆共杀丙以复所事雠其衆遂推爲长后大帅山赤丹略地燕南乃以衆归之朝廷赐以玺书金符俾就领其衆爲权府如古留后天下旣定乃浮沉里社年八十二终请书是爲铭予按司马迁自序多及巳盖史家变例故公勲爵亦宜附见以荣先丗公讳仁祐字安卿男一人曰元袭公职女一人嫁签行枢密院事王公之子守铭曰吁其好还卧榻不容白鴈载飞于彬益雄有翼而从咸第其功南至于江淮北至于沙漠东至于青齐西至于巴庸惟公生平预折四冲当酹以告其先曰畴昔生男不愧矢蓬留后复雠天亦义之报不在躬彼栾幽业龟螭而丰铭以贲之庸寿厥封大元故正议大夫礼部尚书王公神道碑铭公本东莱王氏其大父曰温娶周氏生永福多才有逺识见金末乱避地徙燕慕陶朱公爲人用其道以富天下旣定遂列名庄圣皇太后封邑籍中后被敎主管都城课税比五品京官实爲宛平王氏始祖娶某氏生公中统𥘉选良家子入侍东宫公甫弱冠仪观甚伟气宇粹然太保刘公秉忠见而器之引以与选服勤守恪渐致近密有诏皇太子裁决天下事凡时政所急民瘼所系知无不言是时宫职未备而汤沐分邑地广事繁当有攸属乃拜公正议大夫工部尚书行本位下随路民匠都緫管及诏立东宫官属爲家丞盖令署帝郷贵臣故以公爲贰又别置储用司掌货币出纳以公廉悉特令兼之前后所莅咸以精饬事治获嘉奖后以病辞职不许辞不巳逾年乃许仍令食禄如故复上言旣不事事而食禄臣心诚所未安又不许面陈其不可至于再三方许至元二十六年皇孙出鎭怀孟天子重其事选及侍东宫旧臣老成练逹者护之以行公乃行陛辞天子目之良乆以爲得人营幕所在军政肃然未几召还二十八年天子更易大臣一新时政诏求才可用而乆不仕者群臣咸举公拜礼部尚书复以病辞皇太子妃召问曰人皆欲进卿独求退何也对曰臣见宫庭旧人如臣等軰十去八九臣蒙恩最厚愿留侍皇孙备宿卫更直实不忍去闻者莫不嗟劝明年薨问疾给葬故事毕举旣葬詹事张九思曰公从事东宫三十余年小心愼黙无少玷阙而其辞受去就之间风义凛然有可激励后丗者不可不书其神道冝有碑碑宜得刘某铭其孤鹏持集贤直学士赵孟頫所撰行状来请公予所知资孝友爲人诚实乐易读书务躬行不徒事章句其居家敎子抚孤婺恤宗族秩然有序铭固无愧公讳倚字辅臣其夫人张氏蓟州节度使滋之女九思姊也内助成家其子男二人鹏爲长朝列大夫异样緫管府緫管秩视九卿鹄读书未仕女三人长适鹰坊緫管韩某之子某次适集贤学士刘愻之子庶次适夫人之族子谨其孙男一人遂𥘉女一人㓜其寿五十三其薨之日正月戊申其葬之日二月甲申其所葬在卢师山下铭曰正从惟一是爲臣则伟公得依确乎不移初仕东朝曰勤汝嘉允惟帝卿来视予家身方病休心未职免鹤驾仙游鸾声未逺帝曰予孙往藩于怀畴咨家老作传惟谐还归几时乃卿于里难忘本初臣心安此呜唿忠哉兹惟公墟吉实铭之过者勿驱清苑尹耶律公遗爱碑至元九年五月以工部主事耶律公伯坚爲清苑尹后四年八月用台荐擢同知恩州事公字寿之桓州人气豪爽有幽燕侠士风其接人虽一无所失而中有裁鑑乐与当丗名士游虽贫乏至典衣延致不少解有御错纵才昔或荐公规措关陜川蜀财赋诏可之公至爲条件利病䟽画出纳事治而物安识者称其能性明决宪司及府有滞狱必檄公乎之公能不以刑得其情而讼者亦以公所理无冤爲政不事表襮而民知爱不任刑罚而民知畏作事必爲逺计使人得以守其成法而不即坏乱其处巳御下则欲与者避其廉受罚者思其公其爲清苑也安肃苦徐水之害诉于大农欲以人力夺水之故道道而东之东则县之境也其地形有不能遂其迅激之性者而水必终反其故道而其沮洳波荡坏民田几千顷彼之害旣不得而除而重以其害贻我畚锸巳兴民睨视之莫知计所出公爲图地形指陈利害要农官及郡侯与俱行视以止之县之西塘水利漑民田甚广有力者以硙夺之而民无诉所公至爲断理以每歳漑田之余月分之硙仍闻省部着爲定制县居南北冲每歳爲亲王大官治供帐于县西以十月成至明年复撤而新之吏得媒糵其事而至歳费不赀公以一废舘舎移其所不足分俸禄以继之舘成而是役絶县西南卫村多古斥堠沟堑时伏盗其间公爲堕其高堙其下而夺其穴焉盗于是息县旧杂民居而县之塩法息钱例当巳有公曰是钱在我不必有公廨在县不可无遂割之以起廨凡连年和买之不降其直者公至白之执政尽降之凡府之赋县有不均者公辄曰宁得罪于上而不敢得罪于下必有争辩得其平而后巳移恩之明年恩人巳刻石颂公又明年清苑之耆老故吏亦思公不忘以予与公有一日之雅介吾友赵安之请予纪公之遗爱予亦乐以循吏爲天下劝而又喜邑人能被公之化而不忘其旧官长之贤故次第其民之所以謡公者而爲之诗庶其传之採官以存一邑之风且爲他日太史氏之传循吏者以张本焉鸣唿使邑人歌之野足以爲农劝歌之邑足以爲吏劝歌之道路闻之恩人又足以致夺公之私怨公早历台阁人望其通显可立致旣而独从外𥙷今又老且病将不能复与功名㑹此在人不能无少难者而公处之裕如使恩人间而歌之以寿公则其沉滞之思虽不待有所慰而后忘而其及人之乐则或因此而长之也其辞曰我行东野有田离离燥焉膏腴彼邻不知持以囓水孰恤我饥惟耶律公出言若堤夺田于水障水以归西塘之陂无水旱虞非陂得歳食我惟渠水匪附势奚舍我趋望公之来使我心休公浚以理渠来舒舒公实水来公实水去田虽我田实公钖与我之德公非惟水故有势非水微公孰御县官渠渠公力所支昔有丝棼今皆画旗闻公车音吏戒勿嬉旂来扬扬有宫以息彼安其宫我安斯室车不知服子不知力彼盗之穴南据丘隅公行视之荷锸与俱昔路斯棘化而通途夺田与我夺时与我以耕以穑于以饱我食惟公食持以劳公公曰归止饱尔羸癃公堂宴深孰公不容天乃私恩夺公于东惟彼东人相戒以化无劳我公我思我公神其相之惟寿康公俾公其来之静修先生文集卷之十六静修先生文集静修先生文集卷第十七静修先生文集卷之十七墓表孝子田君墓表鸣唿天地至大万物至衆而人与一物于其间其爲形至微也自天地未生之初极天地旣坏之后前瞻后察浩乎其无穷人与百年于其间其爲时无几也其形虽㣲而有可以参天地者存焉其时虽无几而有可以与天地相终始者存焉故君子当平居无事之时于其一身之微百年之顷必愼守而深惜惟恐其或伤而失之实非有以贪夫生也亦将以全夫此而巳矣又其当大变处大节其所以参天地者以之而立其所以与天地相终始者以之而行而回视夫百年之顷一身之微曾何足爲轻重于其间哉然其所以参天地而与之相终始者皆天理人心之所不容巳而人之所以生者也于此而全焉一死之余其生气流行于天地万物之间者凛千载而自若也使其舎此而爲区区歳月筋骸之计而禽视鸟息于天地间而其心固巳死矣而其所不容已者或时发焉则自视其身亦有不若死之爲愈者是欲全其生而实未甞生欲免一死而继以百千万死呜唿可胜哀也哉先人尝手録金源贞祐以来致死于其所天者十余人而武臣战卒及闾巷草野之人爲多而予毎览之未甞不始焉而惭愓若不自容中焉而感激爲之泣下终则毛骨竦然若有所振励者故爲之访诸故老揆诸小说攷其姓里增补而详记之惟恐其事之不传也近复得清苑孝子田君焉贞祐元年十二月十有七日保州䧟尽驱居民出而君及其父与焉是夕下令老者杀卒闻命以杀爲嬉未及君之父者十余人而君乃恻然欲代其父死遂潜往伏其父于下以两手据地俛而延颈以待之卒举火未暇省阅君项脑中两刀而死夜及半幸复苏后二日令再下无老㓜尽杀时君巳以艺𬒳选而行次安肃矣闻其父死谓人曰我当逃归葬吾父遂归求父尸而得之负以渉河水伤胫至血出发母塜下尸而塞之乃还而衆不之觉也呜唿此其所以爲孝子者欤其子道章资高爽喜读书而遗山元公陵川郝公皆尝爲诗文以美之雅善予一日状其父之孝行访予于易水之上且曰古者孝友虽庶人得书于史官而先人之孝行若是生无一命之旌而死遂无一言之託以传不朽爲先人子者亦何以自立于丗今谋所以表夫墓惟先生实哀之言巳泣数行下呜唿予尚忍不铭君也哉君讳喜丗爲保之清苑人其仕至佩金符其寿四十三其卒则歳乙未闰七月考彦妣乔母兄嘉其所娶实望族韩有妇德乡里称爲韩孝妇其寿八十六男女三道昭道章裴氏女寅孙五温良㳟俭让曾孙四元亚季德昌铭曰呜唿蹈斧钺而致死犹渊氷之归全其死者藐焉此身之微其全者浩乎此心之天有累虽丘匪丘者存有圎虽石匪石惟文百丗之下有旌古而励俗者必名此曰孝子之原过者其式之孰独匪人洺水李君墓表君讳守通字彦诚姓李氏其先中山人五丗祖从太宋靖国间仕至朝散大夫因宦游至洺水爱其风土衍沃而占籍焉遂爲洺水人高祖恵明中武举官武翼大夫同知鄜州节度使曾祖智静避靖康之乱隐居不仕祖德迁娶刘氏生君之考道元读书有立志动止以礼年五十即断家事关白就太一翁受道箓开别第以居娶张氏生二子长曰守进君其次子也君资乐易与物无忤喜施予善谈论能言汉唐五季事历历如数目前君旣故家且有才具故素爲州郡所推择及金人南徙囯朝迁诸州工人实燕京而邢洺者即举君授符而緫之后以将作如制数䝉宠赉已而不乐曰是身可役役于是邪遂委符归郷里歳时㑹耆老故人相与娯乐享年九十以至元九年十月二十有八日无疾而逝葬武道鎭先茔娶景州处士刘从直之女妇道母仪郷邑以为法先君二十年年五十八卒生男子三人长全福季全安皆早丗中子曰全祐女子一人适千户任某𥘉东瀛先生䔥錬师公弼有重名所与游皆当丗名士今上在濳邸屡以安车徴之至则待以客礼其前后条对惟及治道而所荐举亦皆天下之选盖竒特之士厌于丗故而以方外自隐者也君以全祐㓜有羸疾不任婚宦乃命弃家师事之今以斈识清修先赐号观妙大师再加纯一眞人深爲上及皇太子之所眷顾焉二十五年春纯一遣使持君丗次行事请于予曰予家自朝散公起家两丗贵显后渐卑下爰至先考方图逺绍先业㝷又弃去而以乐终今全祐老矣虽两被玺书而奉祠宫观之秩甚隆复不能追及先丗又旁无支属可以后吾亲者思所以慰吾亲惟有旌纪丘陇之一路耳平昔愿交吾子凡以是故今敢以是累吾子吾子其母辞呜唿吾纯一託迹玄虚旣老而能不忘其亲虽其天彞之秉自不容巳然予于是益信东瀛爲竒特之士而其门人之所观感而得之者固如是乃爲叙其始终且系之辞以识吾纯一之悲焉曰天开兮地辟惟寅兮生人寅之所生兮有吾之先几亿万传兮延及此身如根而榦兮如干而枝前旣有承兮后当有滋惕焉伤哉兮而息于斯禀丗短长兮厥𥘉不齐不滑以人兮乃天之爲稽伯阳之所崇兮曰生与慈彼绵绵其不辍兮由叚干而胶西物与道以爲体兮今舎此其孰依惟纯一之超诣兮知反本之当悲渺黄鹤之翩翩兮过故墟而徘徊抚长楸而太息兮勤金石以告哀处士冦君墓表君冦氏讳靖字唐臣祖禹父曽耕于中山安喜陉号质行家君始力斈爲士当金迁国汴梁河朔内附一军分戍鎭定间开府屈君爲掾时约法未定刑赏惟意君所论一如平丗师出将吏额士卒输虏获爲常君独不取惟受田募十户爲屯以食汴梁旣破衣冠内徙者大爲歉所苦君见之必尽力以恤天下旣定中书令耶律楚材奏䟽遣使分诸道设科选士中者复其家终身择䟽通者补郡县详议君旣中选仍署之县君曰向从事纷纷中思济人且自全耳今兵已戢获奉先人遗体守坟墓足矣尚复仕邪乃谢去隐居敎授安勤乐俭日爲琴数弄读易一编即所居自号松溪翁其子三爲关洛州郡恒得以佳山水恱亲篮舆孙拥琴尊僮随徜徉嘨咏超然物外自乐也君安重善下澹然无縁饰重以经渉丗故斈易见消长理故一意事内于凢得䘮欣戚不乆留中甞偶爲浮薄軰所陵侮旁观者怒欲前击君止之曰彼智不及相知故然是宜哀矜家有私口二三君叹曰物理有代谢是旣服勤我乆子孙宜不忍更隷之也悉毁劵释去年八十以至元甲戌秋九月三日无疾而终葬先茔东北以其配蒲水魏氏祔子男二长元亨㓜失明精于术数次元德早以文学名天下相国廉希宪荐事今上濳邸从征江南自眞定宣抚司谘议历怀孟京兆判官迁知陜州再加同知岳州緫管转同知京畿都漕运使改燕南河北提刑按察副使今擢爲两浙都转运使爲政廉易姚左丞枢杨参政果王承旨磐皆作诗以美之女一嫁同里着姓甄氏孙男六曰某某女三皆嫁仕族因及拜君床下甞与闻其平生重以其子请宜铭以表君曰阅衰或兴象消息也感彼更迭无终极也宁开灵台爲乐国也早勤耋歌时所职也彼蜚冲天伸此屈也有繁孙枝本惟一也体君所学铭以易也墓铭武强尉孙君墓铭戊申夏六月丁巳武强尉孙君以疾卒临卒䟽其子继贤等曰吾以先丗泽生有四幸若等可勿忘金崇庆末河朔大乱凡二十余年数千里间人民杀戮几尽其存者以户口计千百不一余而吾与存焉一幸也其存焉者又多转徙南北寒饥路隅甚至髠钳黥灼于臧获之间者皆是也而吾未甞去坟墓且获尉郷县焉二幸也当其扰攘时侵陵逼夺无复纪序而吾四妺一弟俾皆以礼婚嫁今皆成家若与丗不相与者三幸也平居非强宗丗乱受陵暴自其分尔而吾乃爲郷人所推遂得挺身树栅保千余家凡族党姻戚皆頼以安全四幸也吾挟是以没上有以承先人下有以遗若等无恨矣后卒十日附葬范原之先茔后葬三十有八年继贤始状其爵里且诵所遗言请予铭予按君讳善眞定武强人祖泰父成皆业农稸粟甞遇歳凶贷饥者不责偿歳癸酉我师畧河间君始以所保栅附大城以降得赐官修武校尉佩银符后以功迁忠翊金亡始罢诸鎭兵令各封赏有功者遂署本县尉以终娶李氏周氏张氏子男四人长即继贤奉训大夫知深州次继勲行军百户继忠本县诸军奥鲁长官继贞都元帅府知事独继忠爲张氏子余皆周出也周年今九十康宁女四人皆适令族孙男九人弼承信校尉行军千户佩银符辅行军百户余尚㓜铭三章章八句天开洪炉若有所试彼纷枯荄秪以滋炽谓天不仁此独何存吁此何希彼独尔繁纷如仆僵君身堂堂荡焉崩离君闾熈熈吾幸所资一栅之力微有相之区区何及凉风至止缯纩不储哀哀履霜儿寒何需有兴吾诗孰不欷歔匪有所兴一尉奚书易州太守郭君墓铭金贞祐主南渡而元军北还是时河朔爲墟荡然无统强焉弱陵衆焉寡暴孰得而控制之故其遗民自相吞噬殆尽间有豪杰之资者则天必诱其衷使聚其郷邻保其险阻示以纪律使不相犯以相守望卒之事定而后复业凡今所存非其人则其人之子孙也呜唿盖亦无几矣而向之所谓豪杰者后皆眞拥雄城而爲大官其子孙或沿袭取将相凡其宗族故旧与同事者亦皆布列在位享富贵之乐而其所頼以存及其子孙则爲之臣民而服其役出租赋而禄之彼亦非幸也盖天以是报其功人以是报其力仅适其平而巳易之蔡国张公柔则当时开壁于易山诸砦者君其女兄子也君讳弘敬字仲礼易之定兴人曾祖安仁祖仪皆业农考彦成以醇谨勤力爲蔡公所倚任甞摄行元帅事君性警敏美姿容读书善射蔡公器之复以女妻焉丁未授束鹿长庚戌迁易州太守壬子改完州易人以善政请于是复爲易州时官制未立诸侯得自辟署曰长曰太守皆从一时之制云以甲寅三月十日卒以是月二十一日葬于河内之兆子男一人奉议大夫谦即夫人张氏出也后三十年谦泣涕来请曰谦不幸早孤今思所以报吾亲欲得先生长者一言以铭其墓託以不朽庶几少慰人子之心乃拜旣许又拜予迫于礼文谨且备而终铭之铭曰生物爲心乃厌其蕃自㳙㳙而洪河洪河滔滔沃之焦山曾不思造物之艰难顾兹方惨而有忻茁然硕果孰靳天心可观史氏命凡胡甚不仁斩首曰级书多是勤抑不知取赏于一时之所私事者乃所以受罚于千万丗公共之天孰不知忌此而独使道家爲知言易山峩峩昔谁壁门易山之民今谁子孙爲斯人之婿也爲斯人之子也爲易州者固宜斯人兹实其坟郭君夫人张氏墓志铭夫人讳文婉字丽卿姓张氏蔡国武康公柔之子年十有五嫁郭氏是爲故摄行元帅事彦成之妇故易州太守弘敬之妻今奉议大夫谦之母也夫人之母毛氏金大兴尹王翛然之外孙贤而好礼故夫人生而有仪则时蔡公开国燕赵间隐然古方伯如郭氏皆所自署者夫人旣嫁能抑抑敬戒其舅姑夫子上下咸曰宜嫁十有五年而夫亡夫人复能以礼自将纲纪家政内而养老抚孤使䘮祭婚宦皆以时外而事母夫人病尽忧至三刲股肉以进痈溃则亲爲吮之无难色又三十年以至元二十一年五月二十三日以疾卒春秋六十以后五月一日合祔于河内夫氏之墓谦以状如右请铭夫铭葬非古也妇人綂于夫者特铭则尤爲非虽然有则举之古今人子之心所同然者以是则爲宜且瘗之将志其藏非以表白也虽妇人亦宜铭曰观法于坤隂敎之师婉彼夫人秉是壸彞于赫公族莫敢我夷姑得而妇夫得而妻及兹孤惸毅然有守哀哀良人母恤尔后姑曰予妇儿曰予母属曰予主以左以右盛忘其贵忧安其勤士难其兼妇乃有人宜寿以乐钧其报施亏之又亏孰主张是彼将有特自献其天其天维何河内之原得从以藏魄没其宁幽文象德匪事着明新安王生墓铭新安王纲居母䘮以哀毁致疾继而其父病作而纲竟以忧终其师容城先生爲铭其墓其辞曰礼之未制也人或径情人之未知也礼有失平生制礼之后爲学礼之人不俯就之而夭祸是婴如九原之可作将声言以责生虽然出继有嗣终养有兄生没其宁事有过厚薄俗可惊吾当作铭静修先生文集卷之十七静修先生文集静修先生文集卷第十八静修先生文集卷之十八记驯䑕记心之机一动而气亦随之迫火而汗近氷而慄物之气能动人也惟物之遇夫人之气也亦然䑕善畏人者也一日静坐有䑕焉出入怀中若不知予之爲人者熟视之而亦不见其爲善畏人者予因思先君子甞与客㑹饮于易水上而群蜂近人凡扑而却之者皆受螫而先君子独不动而蜂亦不迫焉盖人之气不暴于外则物之来不激之而去其来也如相忘物之去不激之而来其去也亦如相忘盖安静慈祥之气与物无竞而物亦莫之撄也平吾之心也易吾之气也万物之来不但一蜂䑕而巳也虽然持是说以往而不知所以致谨焉则不流于庄周列御冦之不㳟而不巳也至元七年十一月三日记椟蓍记蓍之在椟也寂然不动道之体立所谓易有太极者也及受命而出也感而遂通神之用行所谓是生两仪两仪生四象四象生八卦八卦定吉凶吉凶生大业者也犹之图也不用五与十不用云者无极也而五与十则太极也犹之易也㓗静精微㓗静云者无极也而精微则太极也知此则知夫椟中之蓍以一而具五十无用而无所不用谓之无则有谓之实则虚也而其数之流行于天地万物之间者则亦隂阳竒偶而巳矣故自挂扐之竒而十二之则阳竒而进之不及夫偶者爲少隂隂偶而退之不及夫竒者爲少阳而四之则三四五六合夫画竒全偶半合夫数而画亦于是焉合其多少则合其位之阳少而隂多故有自一进一而爲偶自偶退一而爲竒之象也自过揲之䇿而十二之阳竒而退之不及夫偶者爲少隂隂偶而进之不及夫竒者爲少阳而四之则六七八九合夫数竒三偶二合夫画而数亦于是焉合其多少则合其数之阳实而隂虚故有自一虚中而爲偶自二实中而爲竒之象也盖挂扐之竒径一而过揲之竒围三而挂扐过揲之偶钧用半也故分挂扐过揲而横观之则以隂爲基而消长有渐分四象而纵观之则亦以隂爲平而低昻有渐其十二之则自右一而二自左二而三其四之则自右三而六自左六而九如水之流行触东而复西其消长则其自然之沦漪其判合则其盈科而后进者也此皆自夫一行邵子之说而得之知此则知夫误推一行三变八卦之象谓隂阳老少不在乎过揲者爲昧乎体用之相因而误推邵子去三用九之文谓七八九六不在乎挂扐者又昧乎源委之分也由此而极其竒偶之变以位则阳一而隂二也以数则天三而地两也𥘉变之径一而围三以爲竒者三而得之是以老阳少隂之数多也后二变之围四用半以爲偶者二而得之是以少阳老隂之数少也分隂分阳则𥘉一变皆竒而后二变皆偶也迭隂迭阳则去挂一𥘉一变皆偶而后二变皆竒又如毕中和天地人之说也其变也自一生二二生四而又四之四生八八生十六而言则画卦之象也自四乘而十六十六乘而六十四则重卦之数也故𥘉变而得两仪之象者二画卦之数也再变而得四象之象者四画卦之数也三变而得八卦之象者六画卦之数也自两仪之隂阳而言其用数则干兊离震皆十二而巽坎艮坤皆四也自八卦之隂阳而合其体数则干坎艮震三十二而巽离坤兊三十二也自二老二少之隂阳而言其饶乏之数则又如四象之七八九六也六变而得四象之画则毎位之静变往来得十画卦之数也又二画则緫其数矣其数也皆静者爲多变者爲少而一爻变者居中其静与变皆老隂爲多老阳爲少而二少居中积画成卦则毎卦之静变往来得十五画卦之数也又三画则緫其数矣其数也亦皆静极者爲至多而变极者爲至少而又一爻二爻进退于其间其静与变则皆坤爲至多干爲至少而三男三女进退于其间因而重之则毎卦之静变往来得三十画卦之数也又六画则緫其数矣其进退多少皆与八卦之例同也此皆自欧阳子七八常多九六常少之一言而推之与夫后二变不挂不知其爲隂而使二老之数与成卦同二少之数与二老同而参差益甚其初一变必钧不知其爲阳而于干坤六子之率勉强求合乃若四十九蓍而虚一与五十蓍虚一而挂二者固有间矣此以蓍求卦者也若夫以卦而求变也则自夫交易巳成之体爲变易应时之用由两仪而上自纾而促八卦循环而其序不乱以逺御近以下统上而皆有文之可㝷也以变而求占也则自静极而左之一二三四五自动极而右之一二三四五极自用其极而一则专其一居两端而分属焉二则分其爻居次两端而分属焉动则上爻重而静则下爻重也三则分其卦居中自爲两端而分属焉前则本卦重而后则之卦重也动中用静静中用动静多主贞动多主悔而皆有例之可推也然自此而极言之则以六甲纳之其卦之序不乱也以互取之其序有渐而亦不乱也以伏求之其序亦有渐而不乱也以丗位反图而推之则一而二二而四四而八八而十六进退有序逆顺以类而不乱也以䇿数即图而考之则在两仪而一消长在四象而二消长在八卦而四消长在十六而八消长在三十二而十六消长故长中八消消中八长皆震爲巽之消而坤爲干之消巽爲坤之长而干爲震之长而不乱也以揲变之数应图而推之则其多少又合乎一一爲干八八爲坤以少爲息以多爲消而亦不乱也是则按图画卦揲蓍求卦莫不脗合矣然而朱子犹以大衍爲不自然于河图而变揲之左可以形右卦画之下可以形上者又以爲短于龟也其三索之说则一行有成说旣取之于本义后复以爲不必然而卦之隂阳之竒耦画与位合则大传有明文旣着之筮说而不明言于启蒙是又恐后人求之过巧而毎遗恨不能致古人之详者也若以竒䇿之数合之圎图之画则四十八一卦之画也其竒之十二即干之隂而策之三十六即其阳也三十六自九进而得之也九阳也三十六亦阳也全阳也其竒之二十即兊离之隂也而䇿之二十八即其阳也二十八自七进而得之也七阳也二十八隂也阳合于隂也其竒之二十四则坤所去之半也而策则所用之二十四隂也二十四自六进而得之也六隂也二十四亦隂也全隂也其竒之十六即艮坎自上所去之十六也而策之三十二即其所用之半并上所余之八隂也三十二自八进而得之也八隂也三十二阳也隂合于阳也其震巽之不用则犹干之不用隂坤之不用阳也其竒䇿之八方数之变也挂扐之六圎数之变也此邵子之说也然前之竒䇿之所当隂不若阳之齐后之六八之所应圎不若方之备是必有深意也第未能攷而知之又不知朱子之意以爲如何此因椟蓍而记之至元十年春二月吉日椟成记麟斋记编修王之才治春秋而专门左氏者也甞有取于获麟之义名其所居之室曰麟斋而请予记之夫获麟仲尼作春秋所书之一事尔而春秋之义非居所系于此者欧阳氏固已言之于前矣然春秋之时仲尼实天理元气之所在而与浊乱之气数相爲消长于当时如麟者则我之气类也其来也固非偶然而来也然而斯气之在当丗者盖无几焉在彼之气足以害之在此之气不足以养之由麟可以卜我之盛衰由我可以卜丗运之盛衰而圣人固不能恝然于其获也谓之致麟可也谓之感麟亦可也皆理之所不无者虽然圣人之作春秋因天道人事自成之文从而文之其义皆因事而寓焉安可曲爲一定之说也虽然子旣有取于麟则吾不得嘿嘿于麟矣夫麟之所以爲麟者乃天地之所以生而人之所以能爲天地之心者也在春秋则圣人所赏之善也在易则圣人所指之阳也而人之所未甞一日无者也苟自吾身之麟而致之则凡害人者如长蛇如封豕如饕餮如梼杌莫不消铄荡涤于魑魅之域而天下振振皆吾气湛行之地矣今圣人虽不得尽其所致于当时然其所以扶此抑彼者而斯麟固已麟于万丗矣子之读春秋者予知子将思有以麟夫一斋而已也虽然予于圣人剥庐闭关之戒见圣人之拳拳于此乃叹鳯鸟之不至伤鲁麟之致获之心也呜唿麟乎又当以圣人之心爲心而自麟其麟也夫年月日记辋川图记是图唐宋金源诸画谱皆有评识者谓惟李伯时山庄可以比之盖维平生得意画也癸酉之春予得观之唐史曁维集之所谓竹馆柳浪等皆可攷其一人与之对谈或汎舟者疑裴迪也江山雄胜草木润秀使人裴回抚卷而忘掩浩然有结庐终焉之想而不知秦之非吾土也物之移人观者如是而彼方以是自嬉者固宜疲精极思而不知其劳也呜唿古人于艺也适意玩情而巳矣若画则非如书计乐舞之可爲脩已治人之资则又所不暇而不屑爲者魏晋以来虽或爲之然而如阎立本者已知所以自耻矣维以清才位通显而天下复以高人目之彼方偃然以前身画师自居其人品已不足道然使其移绘一水一石一草一木之精致而思所以文其身则亦不至于䧟贼而不死苟免而不耻其紊乱错逆如是之甚也岂其自负者固止于此而不知丗有大节将处已于名臣乎斯亦不足议者子特以当时朝廷之所以享盛名而豪贵之所以虚左而迎亲王之所以师友而待者则能诗能画背主事贼之维軰也如颜太师之守孤城倡大义忠诚盖一丗遗烈振万古则不知其作何状其时事可知矣后丗论者喜言文章以气爲主又喜言境因人胜故朱子谓维诗虽清雅亦萎弱少气骨程子谓緑野堂宜爲后人所存若王维庄虽取而有之可也呜唿人之大节一亏百事涂地凡可以爲百丗之甘棠者而人皆得以刍狗之彼将以文艺高逸自名者亦当以此自反也予以他日之经行或有可以按之以攷夫俯仰间巳有古今之异者欲如韩文公画记以谱其次第之大槩而未暇姑书此于后庶几士大夫不以此自负而亦不复重此而向之所谓豪贵王公或亦有所感而知所趋向焉三月望日记退斋记老氏其知道之体乎道之体本静出物而不出于物制物而不爲物所制以一制万变而不变者也以理之相对势之相㝷数之相爲流易者而观之则凡事物之肖夫道之体者皆洒然而无所累变通而不可穷也彼老氏则实见夫此者吾亦有取于老氏之见夫此也虽然惟其窃是以济其术而自利则有以害夫吾之义也下将以上也后将以先也止将以富也俭将以广也哀将以胜也慈将以勇也不足将以无损也不敢将以求活也无私将以成其私也不大将以全其大也柔弱将以不爲物所胜也不自贵将以贵也无以生将以生也知洼必盈于是乎洼知弊必新于是乎弊知少必得于是乎少知朴素之可以文于是乎爲朴素知谿谷之可以受于是乎爲谿谷知皦之势必汚盈之势必溢锐之势必折于是乎爲婴儿爲处子爲昏闷晦寂曰忿曰武曰争曰伐曰矜凡物得以病之者皆阉焉而不出知而示之愚辩而示之讷巧而示之拙雄而示之雌荣而示之辱虽出一言而不令尽其言事则未极而先止也故开物之所始成物之所终皆捭焉而不与而置巳于可以先可以后可以上可以下可以进退可以左右之地方始而逆其终未入而图其出据㑹而要其归阅衅而收其利而又使人不见其迹焉虽天地之相盪相生相使相形相倚相伏之不可测者亦莫不在其术中而况于人乎故欲亲而不得亲欲踈而不得踈欲贵而不得贵欲贱而不得贱欲利而不得利欲害而不得害其关键槖籥不可窥而知其机纽本根不可索而得其恍惚杳㝠不可以形象而搏执也呜唿挟是术以往则莫不以一身之利害而节量天下之休戚其终必至于误国而害民然而特立于万物之表而不受其责焉而彼方以孔孟之时义程朱之名理自居不疑而人亦莫知夺之也中山滕君仲礼早以学行知名而爲人则慷慨有才节者也以退名其所居之室旣以宁失于有所不爲戒在于无妄之往自铭矣而又请予文以记之予固知仲礼之不爲老氏之退者然亦岂眞失于有所不爲者也夫有所不爲者蔽焉而不知举变焉而不知通固滞焉而不知所以化而其终亦至于误国而害民然要之则知不足而巳矣而人亦得而责之而彼亦无所逃其责焉非如爲老氏者之以术欺丗而以术自免也予喜仲礼之退而又欲其愼其所以退也故极言二者之失至元丙子八月旣望容城刘某记饕餮古器记金台田景延蓄一铜器若古尊彞其象拱泉而垂腹臝其面而坐则人焉河东元裕之爲之攷定其爲古器无疑而谓其象则饕餮也景延遂以刘敞吕大临例而图之欲以张博古之本焉而且请予记之呜唿人之于古器物也强其所不可知而欲知之则爲博物之增惑也舎其所不可知而特慕其古焉则爲玩物之丧志也爲增惑爲丧志皆非知好古者也舎其所不可知者而求其所可知者则古人之所以爲戒者在我矣因其所可慕者而思其大可慕者则古人之所以爲古人者自此而得矣求知是知也求慕是慕也则人之于古器物也固有可爲致知之一明德之端者矣夫如是则吾惟恐景延之不好古器然亦恐景延终将不好也至元丁丑十月朔容城刘某记何氏二鹤记户部尚书何仲韫鎭姑孰时所畜鹤有雌雄不杂处者两凡鹤之𬒳畜者多不卵而其雌卵二他虽卵而不生而二卵皆生他虽或生亦不长息而死今卵而生者巳翩然二鹤矣南州士大夫名以瑞鹤而请其说于子天人天地之心也心固可以帅夫气而物则气之所爲也故物有自我而变者而鹤何瑞之有焉苟我之积于中而发于外者莫不蔼然慈祥则彼物之浮沉于吾气之中者虽万物失所而独全其生虽气类暴悍而独顺其性故猫有相乳者鸡有哺狗者夫物固不得而自知之也今何氏之鹤能有别复卵而育也在仲韫必有以使之然者虽然自物而推之人自家而推之国吾之志所得而帅吾之气所得而育者二鹤而巳乎至元十六年九月朔容城刘某记归云菴记易有郷曰凌云郷有道菴曰归云郷民刘用之所作也用家有田千余畒水硙二区白金二千两性薄于自奉而喜施予乃并其居筑老子祠祠侧爲环堵十余客有学老氏之静者延而居之凡衣食皆给焉使得一意于学而无事相往来如是者二十年其田财费以尽而用亡矣客亦散矣今但有奉祠者数人而巳呜唿用亦勤矣哉盖闻燕山窦氏之风而兴起者惜其智力止及于此而巳也昔予游西山过其郷而裴徊者乆焉见其山水雄胜云烟竒丽慨想一时賔主之乐不觉有飘然遗丗泠然长往之志也至元丙戌用之女夫邓渊拜予请纪石以旌其事子问用他所行曰甞收癃老十余人养之家终身焉又通疡医以药授病者不责偿问用时环堵客曰往往以道术知名亦有𬒳徴车赐眞人文师号者问今奉祠谁曰丈人时客崔徴士之徒也问筑祠始末曰今五十年矣问祠所里名曰沈也余于是念畴昔之经行伤有志之不就取老氏之旨爲归云之章授今奉祠者俾歌之以爲歩虚之变焉惟灵居兮大无隣旋一气兮凝云忽乘之兮下览思明示兮德之门相彼髦士兮尚不称老况干之尊兮有严其昊孰守虚柔兮恒处子道眷兹人兮与俱命白云兮前驱渺何方兮故域云遥遥兮踟蹰是年三月望日容城刘某记高林重修孔子庙记安肃高林里距吾居五十里闻有孔子庙枉道而拜焉询其创始复兴之由里之耆老刘祯等言庙起于五代之际乆乃废毁金大定间郷先生孙直卿率里中豪族卢刘田三氏始修葺之迄今至元庚辰圯坏几尽祯刘氏孙也复率卢氏子孙共継先志经营于其年之春逮明年秋庙貌旣尊乃兴祭器以祀事告成且爲郷约春秋释奠之礼俾可以继里人自以非学者而祀先圣恐踰礼制请就质焉予按礼释奠于先圣先师谓学诗书礼乐者各以所习业而祭其先师也孔子岂诗书礼乐专门之师邪旣非诗书礼乐专门之师岂学官所得而私者邪诗书礼乐之官且不得而私又岂后丗俗儒记诵词章者之所得而私也礼饮食必祭祭先造饮食者也盖以吾之所以享此者斯人之力也孔子立人道者也今吾之所以爲人君君臣臣父父子子而不沦胥于禽兽之域者其谁之力欤于一饮食而知报其力于此而不知所以报焉惑矣诸君其勉行事无懈祯等曰诺且请书其辞于石併记歳月之始末云又明年秋九月晦日容城刘某记游高氏园记园依保城东北隅周垣东就城隐映静深分布秾秀保旧多名园近皆废毁今爲郡人所观赏者惟是予暇日游焉甚乐园之堂其最高敞者尚书张梦符题爲翠锦或者指之谓予曰此贵家某氏之楼也今甫四五十年耳巳撤而爲是矣嘻人其愚哉非不见之复爲是也奚益予闻之大以爲不然夫天地之理生生不息而巳矣凡所有生虽天地亦不能使之乆存也若天地之心见其不能使之乆存也而遂不复生焉则生理从而息矣成毁也代谢也理势相因而然也人非不知其然也而爲之不巳者气机使之焉耳若前人虑其不能乆存也而遂不爲之后人创前人之不能乆有也而亦不复爲之如是则天地之间化爲草莾灰烬之区也乆矣若与我安得兹游之乐乎天地之间凡人力之所爲皆气机之所使旣成而毁毁而复新亦生生不息之理耳安用叹邪予旣晓或者复私记其说至元辛卯四月望日记种德亭记赵郡王允中其先太夫人所居之堂而郧城先生名以善庆且爲之记允中别筑亭爲游息之所而寓轩先生题爲种德求予记之予闻或有疑夫善庆种德之意若重出者盖不知二公命名之意其脉络所属有賔主之分焉堂之名自我泝而上之也而我爲承其庆者也亭之名自我沿而下之也而我爲有所种者也就夫种以譬之如去歳之所种所以给夫今歳之用也而来歳之用所以仰夫今歳之种也一不种焉则其用也从而穷矣今允中之所以承其庆者旣有所自而其实亦见于堂之记矣其后人之所以承于我者必将自允中而出之予甞因是而求允中之心三爲廉使未甞不以赈恤罢民平反冤狱爲事使河南时奏罢鎭南郎将爲民害者一人力出良家误爲豪右所臧获者百余口此虽皆人所不敢爲者然未足以知允中也至于陈请省台严江浙鬻子之禁上书天子论国家储副之重使河南而哀江浙守一官而忧天下此可以见其心之忠诚恻怛之至也由是而观之允中固不愧斯序之名而斯亭也其将复爲子孙善庆之堂矣二名相因当反复无穷又何患其意之重出也邪至元壬辰八月望日容城刘某记鹤菴记或贽大经鹤二畜庭中遂名其菴鹤一日问予曰子知我鹤名菴也何哉予曰此在我而不在鹤夫乐水者吾见其知之周流同于水也乐山者吾见其仁之重厚同于山也大经之机警高亮游心闲逺发爲文章清雄婉丽可以鸣一时而传后丗此非同于鹤者乎故闻其声见其形欣然而恱非鹤可恱也我之同于鹤者使之然也大经曰予之于鹤非但恱之而巳也子其爲我更思之予乃顾鹤而叹曰谓大经爲厌丗俗之卑隘不可与处思欲高举逺览而与此游邪则其心狭矣谓大经爲以巳之轩昻超卓势利不可得而覊縻之姑引此以自况邪则其心矜矣狭与矜大经不伪也然则名菴之意果安出邪予观古人之敎凡接于耳目心思之间者莫不因观感以比德託兴喻以示戒是以能收万物而涵其理以独灵如黄鸟之章孰不赋之而圣人则曰于止知其所止夫斯鹤之唿之不来长鸣下趋亦常事耳而子瞻乃叹其爲难进易退盖亦黄鸟之遗意也由此而推之其游于隂知养也感夜半识时也鸣则闻于天飞则一举千里有本也其动也节其鸣也律用和也月白风清徘徊伫立玩此数者于缟衣玄裳之外宁无起予者乎名菴之意或出于此大经曰得之矣至元壬辰冬十月望日刘某记静修先生文集卷之十八静修先生文集静修先生文集卷第十九静修先生文集卷之十九序赵徴士集註隂符经序予读隂符经观天之道执天之行矣尽矣此言其体之自天而人者也天有五贼见之者昌即观天之道也五贼在心施行于天宇宙在乎手万化生乎身即执天之行也此言其用之自人而天者也天性人也人心机也立天之道以定人也此则言圣人之兼体用以天道立人极者也天发杀机龙蛇起陆则非天性矣人发杀机天地反覆则爲人心矣天人合发万化定基则又立天之道以定人者也夫苟不以道定焉则天人判而二以道定焉则天人合而一二之则机过而相悖一之则机定而化行化行则天地位万物育而君臣父子各得乎天理而止其所矣性有巧拙可以伏藏九窍之邪在乎三要可以动静此希天希圣之功而所谓执天道见天贼立天道合天人者其本皆出乎此也盖九窍之邪未除则不能静而常动若以三要爲害而絶之则又一于静而不动也惟知夫九窍之邪在乎三要克其邪而反其初则可以动静矣其所谓动静者即朱子之所谓动未甞离静而静非不动者也其天人合发万化定基则动而未甞离静者也而杀机则动之过者也火生于木祸发必尅姦生于国时动必溃知之修鍊谓之圣人夫火克姦溃以其大者而言之则龙蛇起陆天地反覆之谓也以其小者而言之则九窍之邪也知之修錬以其大者而言之则立天之道以定人之谓也以其小者而言之则伏藏动静也此其言之自相发明若无所容夫说者而中山赵徴士才卿之集註近百家几数万言其志亦勤而学亦博矣陵川郝侍读旣爲序之复因外舅郭公请一言于予予谓经之出处意义则前人巳尽之而其广衍推称则郝序又无遗者若兵家及养生家之说予又未暇熟读而悉知之特疑蔡氏中篇所引民可使由之不可使知之之说若非正学之语而有害夫道者岂蔡氏早年之说邪赵君必能攷夫此故书以问之至元八年四月望日容城刘某书内经类编序近丗医有易州张氏学其于书虽无所不攷然自汉而下则惟以张机王叔和孙思邈钱乙爲得其传其用药则本七方十剂而操纵之其爲法自非暴卒必先以养胃气爲本而不治病也识者以爲近古而东垣李明之则得张氏之学者而其论着治验略见遗山集中鎭人罗谦甫甞从之学一日过予言先师甞敎予曰夫古虽有方而方则有所自出也钧脚气也而有南北之异南多下湿而其疰则经之所谓水清湿与湿从下受者也孙氏知其然故其方施之南人则多愈若夫北地高寒而人亦病是则以其嗜酮乳而且以饮多饮速爲能故也此则经之所谓饮发于中跗瘇于下与谷入多而气少湿居下者也我知其然故我方之施于此犹孙方施之于南也子爲我分经病证而类之则庶知方之所自出矣予自承命凡三脱藁而先师三毁之研摩订定三年而后成名曰内经类编敢望吾子序夫内经十六卷素问外九卷不经见且勿论姑以素问言之则程邵两夫子皆以谓战国书矣然自甲乙以来则又非战国之旧矣自朱墨以来则又非甲乙之旧矣而今之所传则又非战国之旧矣苟不于其所谓全书者观其文而察其理焉则未有识其眞是而贯通之者今先生之爲此也疑特令学者之熟于此而后㑹于彼焉耳苟爲不然则不若戒学者之从事于古方而学者苟不能然则不若从事古方者之爲愈也罗亦以爲然予闻李死今三十年罗祠而事之如平生薄俗中而能若是是可序年月日刘某序篆隷偏傍正譌序小学之废尚矣后丗以书学爲小学者岂以书古之小学六艺之一乎夫古之小学果专于艺而巳乎而其艺果止于书而巳乎而今之所谓书学者又果古人之所谓小学者乎夫古人之于书也点画顚末方圜曲直一出于法象之自然非可以容一毫人力于其间者而㓜学之士盖欲即此而知其事物义类之所在因其形而求其声焉而巳矣是皆天理人事之所当爲非有一毫慕外爲人之私也若夫后丗则虞有不知其姓而颜有不知其名顚倒侧媚惟妍而巳矣而况于学者乎呜唿丗变降矣虽一艺之微亦莫不然可胜叹哉予今敎授余二十年每欲令𥘉学者移临摸法书之功而求知夫偏傍之所以相生篆隷之所以相因分六书爲类而以次习之顾力有未暇者焉今田君景延纂集凡隷书之形虽相近而篆实不同如奉泰奏秦春者爲一书非惟使爲篆者不以隷而误而亦使爲隷者知以篆爲本真有用之书也名曰篆隷偏傍正譌而请予序之予因伤古道之不复叹予志之不就而喜景延之勤笃也故爲之书至元丙子八月旣望序庄周梦蝶图序周寓言梦爲胡蝶予不知何所谓也说者以爲齐物意者以蝶也周也皆幻也幻则无适而不可也无适而不可者乃其所以爲齐也谓之齐谓之无适而不可固也然周乌足以知之周之学纵横之变也盖失志于当时而欲求全于乱丗然其才高意广有不能自巳者是以见夫天地如是之大也古今如是之逺也圣贤之功业如是之广且盛也而巳以渺焉之身横于纷纷万物间无几时也复以是非可否绳于外得䘮寿夭困于内而不知义命以处之思以诧夫家人时俗而爲朝夕苟安之计而不可得姑浑沦空洞举事物而纳之幻或庶几焉得以猖狂恣肆于其间以妄自表于天地万物之外也以是观之虽所谓幻者亦未必眞见其爲幻也幻且不知又恶知夫吾之所谓齐也又恶知夫吾之所谓无适而不可也吾之所谓齐也吾之所谓无适而不可也有道以爲之主焉故大行而不加穷居而不损随时变易遇物赋形安往而不齐安往而不可也此吾之所谓齐与可者必循序穷理而后可以言之周则不然一举而纳事物于幻而谓窈㝠恍惚中自有所谓道者存焉噫卤莾厌烦者孰不乐其易而爲之得罪于名敎失志于当时者孰不利其说而趋之在正始熈宁之徒固不足道而丗之所谓大儒一遇困折而姑籍其说以自遣者亦时有之要之皆不知义命而巳矣虽然周巳矣其遗说亦其梦中之一栩栩也吾从而辩之冝无与于周矣然以周观之则不若休之以夭均故即其图而戏之曰图汝者画辩汝者书书与画无知也图汝者之心及吾之辩汝之心未发无有也旣发亦无有也以其无所知无所有者而观之安有彼是旣无彼是安有是非周而有知则必曰吾恶乎知之使读者作色于前发笑于后乃所以齐之也图周者臯落杨内翰而序图者刘某继序而题咏者京师之才大夫也送郝季常知颕州序名家之子弟处天下之至易而亦处天下之至不易苟能勉焉自立而少异于衆人则皆得因縁冯借以立事功苟爲不然在他人未必遽得贬斥而巳爲清訍所不容矣季常于其兄使宋之二年请介行人以问罪遣之而宋人不纳后十年又请焉下大臣㑹议以爲不可明年又请焉不得巳复遣之至建康而还几死者凡十数其事虽无成而其可与有爲者于此亦可以见之旧甞从一授诗书又知其爲有志者今其将爲州于颕也载米与币而过予以别且请予有以告之予无以告子也子行矣予固巳言之矣勉其所以处天下之至易愼其所以处天下之至不易者而已矣予无以告子也容城刘某序送翟判官序予昔闻翟氏之先人有隐德于人其事甚悉存之于心有日矣特未有以信之者也渡江之役而良佐与焉自江淮抵闽越触炎热瘴疠遂病不起时气运方厄而南北之人病死相籍奄然一息孰能胜之人固不望其生巳亦不复以生理自念矣及还则郷里虽惊其至然形容非昔而生气若夺识者尚忧之后二年予居山中忽报云新除江州路判官来访出应则隐然昔之良佐也凡事有智数之所不能测者必有一定之天存乎其间昔予所闻于是乎有以信之矣良佐好善喜读书今将爲政矣其思夫天人之际虽反覆变乱之极以人胜天以文灭质而气失其平其所谓一定之理者固未甞有毫发僭差以负于我则其政必有异于人者矣子行矣予将观子矣登庐山泛九江裴徊于濂溪白鹿之间以致其高山景行之意而良佐见轻舟凌波隐见垂纶长啸鼔枻而歌如太康之渔父者其必我也送张仲贤宣慰淮东序东南富山水之竒秀而限于南北不得周游而历览之使人恒鬰鬰不乐而若有所失自宋亡百五十年之分裂一日复合凡东南名胜之迹一目万里而惟其所欲焉此固不屑屑于当丗以观物自娯者之所乐得也方天下无事事有纲纪士以才能自负者每以无以自异于中人而不得尽其所有者以自叹今沿江南北皆我所新有民不习静而多变有弊以革有害以除此亦有志于当丗以有爲爲事者之所乐得也尧山张仲贤出金源名族少甞爲刀笔吏武安乐舜咨道之令斈乃能丗其儒作诗文有逺意颇喜读内典于丗味虽甚薄而其可以有爲与其所欲有爲者则磊磊固在自省掾出参山东眞定诸幕入而爲京官复出而同知宣德虽皆有能声然视其所存则百不一二施今宣慰淮东则其所也将行也而访予山中予闻其有是行也而东呉西楚宛然吾扁舟之上矣故吾与仲贤之意向虽殊而得其所乐则一乃举觞引满各尽平生旣而复与之盟曰今公与予固乐矣然未眞得其乐也或秋风春水我将图南公与贤州牧郊迎于淮海之间予因访淮东之父老及公之僚佐得公之所施设于是以大白寿公而公乃指顾江山之胜槩者以酬我于是时予二人之乐又将不止此而巳也仲贤曰然谓旣有盟不可不载之辞故书以赠其行容城刘某序静华君张氏墨竹诗序古之男女各有学其所学亦各有次第而莫不以德行爲本如男子之所谓六艺女子之所谓妇工虽皆其所当能而必用之者亦各居其末焉然其所谓艺与工者乃内外之职男女之功各有常分者也盖不惟不敢相越而知之亦有不暇者焉是以诗书六艺之文妇学不得而与之诗书六艺且不得而与之而况后丗之所谓书札绘画虽男子亦所不暇者而妇人又安得而与之哉使其天资之美有不待学而能之者亦但当自寓而巳至于借是以求知而传永乆则爲外事明矣又暇屑屑于是邪静华君张氏蔡武康之女嫁爲乔氏妻而金源名士王翛然元裕之皆其外氏之亲表故其家学遗泽蔚有风范而君之贞静端㓗其气类之合又有与竹同一天者故素善墨竹而元郝诸公见之因爲诗赋以比其德君皆不与知也而乔氏集成一卷请予序之将併刻之石焉昔欧阳永叔作五代史叙王凝妻于杂传之中朱文公删定楚辞録胡笳于反骚之后盖不无望于后丗之爲士者矣予因歌黄鲁直咏姨母李夫人墨竹人间俗气一点无健妇果胜大丈夫之句乃慨然爲书之读者亦当知予之书君者不在此而在彼併叙男女之学古今之变庶其又有知所趋向者焉至元辛巳二月旣望容城刘某序赐杖诗序至元二十九年春上赐侍卫都指挥使王公庆端西土所贡雕玉杖公旣捧以拜天下闻之作诗而美之者五十余首公分爲三卷命某爲序某曰夫古人自授田百畒含哺鼓腹以至于列土分封万钟千驷凡上之所以赐下者宜随其分位而无不足焉盖其职然也非有所爲而赐也自力田以租至于御金革而理庶务凡下之所以勤上者宜随其分位而无不尽焉亦其职然也非有所爲而勤也上之人若曰是可以鼓舞之也是可以驾御之也以是而赐焉其下亦曰私恵之可怀也厚赏之可致也以是而勤焉则不惟非所以爲君臣之义而其更相责望之间一有不至则其职从而亏矣后丗君臣之不终也其以此与然则臣之于君之赐也冝如何哉曰敬之而巳矣荣之而巳矣如古人之正席先甞乘服以拜者是也某旧闻公甞被锦衣貂裘之赐惟于廵卫钖宴则服之及退则袭而藏之惟谨盖知是礼也今其于杖也其所以敬而荣之者亦必有以处之矣此则诗人巳畧言之若夫圣上以如天之仁推赤心于天下必不以一杖之故遽图责报于臣下而公之平昔以忠勤着闻盖出于性分之所固有而行其职分之所当爲必不以一杖之故然后加勉于国家此虽诗人之所共知而其言则未有及之者也敢以是爲序而𥙷其阙云明年二月望日刘某谨序都山老人九十诗序庆都之山有老人焉姓刘氏少值兵乱未甞一日去郷里而兵亦不犯之今年九十尚无恙子孙满前田园如故而老人不知其老也燕赵诸公作诗而寿公者甚多其子式集爲一卷将时讽咏之以侑捧觞之乐焉复请予书其事而序之予读而窃有感之者金源贞祐迄于壬辰河之南北兵凶相仍生意殆尽而先儒所谓天下萧然洪水之祸盖不至此者惟是时足以当之夫天地气运坏乱若是而人物生乎是气之申者乃所谓命也将何术以逃之哉而老人居南北之冲乃若与丗变不相与者岂气禀之异虽天地之运亦不得而夺之邪抑存之深而积之乆者有以胜之邪或偶然也是固不可得而知之矣然而此老人之所以自寿者也夫人子之所以寿夫亲如恱其心志而安其起居时其寒温而节其饮食者又非一也今老人九十而康强由是而登上寿一歩武之间耳式其勉之子欲我序九十诗而巳乎年月日容城刘某序寿史翁百歳诗序翁年九十六百歳举盈数也翁保定祁人有子今爲郡从事从事先爲宰府掾请出求爲郷郡以翁故也尹以下闻从事有亲年及百拥车骑持酒肉造翁爲寿敬老也亲賔佐也夫人生满百举丗无几唐人称九十爲人瑞况百歳乎汉官仪三老五更取男女全具者盖以男女全具爲可贵也宋故事民百歳男子官妇人封仕而父母年九十官封如民百歳盖以有子而仕爲尤可贵也今翁旣百歳又有子而仕仕而又爲郷郡其爲人所歌咏之也宜哉至元辛卯二月望日樵菴序廉公恵更名序故相廉公嗣子公恵旧名孚以其于兄弟之名字形取类爲不合也盖甞请于公而未及更今虽巳孤而意恒若有阙焉者遂谋于予而更之曰怡而以告诸家庙焉盖亦礼之变也而其取名之义则有取于兄弟雍睦之义也盖公之临终也以诸子恪恂等皆㓜而公恵独长恳恳目诸子而属之也今其设心以爲旣以一名字形于兄弟不合且必求其合焉而后巳而其取义则又专在于兄弟之义也以是而日警省焉先训之不忘也其庶几乎至元戊子十月旣望容城刘某序古里氏名字序呉景𥘉请予制其子名自叙其爲女眞人其子石伦爲金大将爲金死本姓古里氏以女眞诸姓今各就其近似者易从中国姓故古里氏例称呉已数丗矣予闻之大以爲不可夫姓氏乃先丗有所受而传之子孙其脉络截然有不敢毫髪乱者今非有所禁而自絶本根附于他裔顾乃因仍苟且徇于流俗而不恤彼儿子之名何所不可而反以爲问乎今先爲正其姓然后名其子承字之延伯盖示其不忘所天而且有所贻也如是则古里氏其将爲着姓矣后丗子孙虽欲改之其可得乎呜唿承也其勉听之哉至元庚寅重九日牧溪翁序徐生哀挽序至元十二年秋九月徐生景巖卒其疾革也泣谓予曰养未终学未成卄六年而死亦虚生也欲吾子一言于石庶其不朽以少慰焉幸终平昔之爱而无遗死者之恨其遗言于父祐及其故人徐子怿亦然呜唿以生之明敏而未冠能文章旣长而讲学不辍夫岂不知其爲学初不爲不朽计而所以不朽者又不在夫人之一言而人之一言果可以託以不朽者又不必区区之石也今其哀恳如是岂其气方英锐迈往之际而天遽然折夺之其中有不能自巳者乎即此而观其所志使天假之年或有以致夫眞不可朽者亦未可知也欲勒铭表墓或分有未宜乃叙生之才志有如此者率同志爲辞以哀之亦庶几乎与人有终之义焉明年正月旣望容城刘某序田景延写眞诗序清苑田景延善写眞不惟极其形似併与东坡所谓意思朱文公所谓风神气韵之天者而得之夫画形似可以力求而意思与天者必至于形似之极而后可以心㑹焉非形似之外又有所谓意思与天者也亦下学而上逹也予甞题一画卷云烟影天机灭没边谁从毫末出清妍画家也有清谈弊到处南华一㗳然此又可谓学景延不至者之戒也至元十二年三月望日容城刘某书中祀释奠仪序堂寝之制非古也像设之仪非古也而释奠之礼独从古焉未免有情文相戾者如神不地坐而簠簋前陈神不面东而拜或西向此皆先儒所欲爲之修明而未睱者也虽然以今观之其所谓情文相戾者学者亦不复尽见之矣而况先儒之所欲修明而未暇者乎安肃刘仲祥集诸家释奠仪以成是书施于今之学者不爲无益然向之所谓情文相戻与夫先儒所欲修明而未睱者学者亦不可不知也至元戊子八月望日刘某序李公勉复初名序天之授予曰人焉而巳矣凡配人而称其美如贤人善人之类虽其高下之品不同要其所指称也各有限皆不足以尽人之大也如天也人或称之曰上天者言其崇高也或称之曰神天者则言其变化也皆不能有以相兼也若止曰天而巳则其天之全体爲尽见也惟人也亦然今人有人称之曰子贤人也子善人也则必欣然而恱称之曰子则将怫然不恱盖不知天之授予曰人者之爲大也苟知之将终身汲汲望有以少及乎人之称而未能而向之所以欣然而恱者亦将陋之而不屑矣无极李公勉㓜名授亲所命也及冠而字则巳孤矣嫌授㓜名也而更曰䇿今也公勉知其所当勉者在乎天之所授也即㓜名而称之终身古人之道也已孤则其名又所不忍更也于是慨然因祭以告其亲而复乎初呜唿公勉其有志也邪其不苟也邪吾知其必能思其名而勉之矣因其请也告以是说年月日汎翁序静修先生文集卷之十九静修先生文集静修先生文集卷第二十静修先生文集卷之二十说唯诺说唯㳟于诺何也曰各有所施也唿之则其音必内故唯以趋赴之若取物而奉之也命之则其声必外故诺以承受之若与物而受之也失其所施则文理从而乱矣岂但是乎凡物无无对者无无隂阳者而声亦然其意象之清浊阖辟亦莫不合也姑以进退存亡吉凶消长体之则可见矣此天机之所发而礼乐之所由生虽天地亦不知其所以然者岂但人乎物之声亦然岂但声乎凡形色气味皆然也而况古今之时变事物之伦理圣人何甞加损于其间哉虽然妙此理而宰此事者心焉而巳矣必尽夫心也然后声爲律而身爲度苟爲不然几何其不爲无适非道之道作用是性之性也唯诺后说天之声清而上地之声浊而下形感而声出焉理于是乎在来之声必来去之声必去事感而声出焉理亦于是乎在初无心曰天地去来也至于一草一木其声亦必象其形曰树有植立之象焉曰枝有散殊之象焉至于曰鹅曰鸭曰鸡曰雀曰鸦之类则又因其声而声焉者也鶂鶂所以恊鹅也喈喈所以恊鸡也言语生于有声之后而其理具于有声之前有声之后则古今方域日益不同人惟见其不同而不知其同也知其同则知吾之所以说唯诺者不但说唯诺也授坐而立授立而跪龃龉于其形也当唯而诺当诺而唯龃龉于其声也圣人之所以制礼者非诚有制也特知之焉尔张濳名说张氏子从予学旣长而更㓜名予命之以濳曰濳乎吾语汝濳夫人之家或未振而有振之者必卓越非常之人也人而未自振思所以振之非挺拔特立蹇蹇自负者不能也尓之家卑而未显尓之质柔而愿予又濳尓也又欲尓之濳也惑矣虽然尓独不见夫天地之凛然者乎此潜之象也刚健之𥘉君子自强之始也跃也飞也自潜而来也以儒新而家以道立而身汝之濳也不然浑浑沦沦混于常人以终其身顾尓自能之予又何敎焉仰又有一说我将终敎之大矣而后小之潜也明矣而后晦之潜也不大而小不明而晦固冝也亦曰予潜自欺也濳乎无负尓名憃斋说近丗士大夫多以顽钝推鲁人所不足之称以自号彼其人未必眞有是也亦非故爲是谦託而然也盖必有所取焉耳然其所取之义有二焉盖或病夫便儇皎厉之去道甚速也思欲自矫以近本实于是不得巳而取之而其意若曰与其失于彼也宁失于是此其设心于义爲无所失也或爲老庄氏之说者则不然以爲天下古今必如是而后可以无营而近道保啬而自全也此则择而取之非不得巳也而其意则将以自利而巳使前之说行亦不过人人尚质而于丗固不爲无益也若不幸而此说一炽则天下之人皆将苟简避事而其爲害庸有旣乎呜唿一事之间心术之微其义利之分有如此者不可不之察也安肃刘仲祥明敏愽物专门礼学以憃名其斋盖将以自矫而非以自利也故予旣爲题其扁复以是说列其左刘某书遂初亭说君子立心之初曰爲善而不爲恶曰爲君子而不爲小人如是而巳苟爲善也爲君子也则其初心遂矣夫道无时而不有无处而不在也故欲爲善爲君子盖无时无处而不可而吾之初心亦无时无处而不得其遂也若曰吾之初心将出以及物也苟时命不吾与焉则终身不得其遂矣如是则是道偏在乎出而处也无所可爲者矣若曰吾之初心欲处而适已也苟时命不吾释焉则亦终身不得其遂矣如是则是道偏在乎处而出也无所可爲者矣道果如是乎哉詹事张公子有予知其心爲最深盖乐爲善而惟恐其不爲君子者也今筑亭名以遂初而其心乃在乎闲适而诸公爲诗文以题咏之者以子有朝望甚重才业甚备又皆责其心当在乎匡济皆不可也夫义当闲适时在匡济皆吾所当必爲者然其立心则不可谓必得是也而后爲遂苟其心如此则是心境本无外而自拘于一隅道体本周遍而自滞于一偏其爲累也甚矣子有其以吾言思之乆之必有得也至元壬辰重九日刘某书道贵堂说邵康节诗虽无官自高岂无道自贵非以道对官而言也但言道不以此爲有无尔若以爲对则其浅狭急迫非惟不知道之所以爲道而慕外之私亦必有不可胜言者矣河间李生摭邵氏诗名堂曰道贵求其说于予故云皇甫巽字说朱子谓周子之所谓刚柔即易之两仪而各加以善恶则易之四象也以隂阳之大分言之阳爲刚爲君子隂爲柔爲小人刚宜善于柔也以刚而善则固善矣以刚而恶则不若柔善之爲愈也是君子小人之分不系乎刚柔而系乎刚柔之善恶而巳矣刚之善阳之阳也柔之善隂之阳也然刚柔虽各有善恶而其所谓善者皆阳所谓恶者皆隂是刚柔之善恶又不系乎刚柔而系乎隂阳而巳矣盖勐也隘也彊梁也隂之惨属焉慈也顺也巽也阳之舒属焉爲隂之属在阳亦爲恶爲阳之属在隂亦爲善此圣人之所以拳拳于阳而扶之人之所以尊夫阳而贵之者也皇甫安国名其子曰巽盖亦就其气禀之偏于刚者而救之也旣长误以予爲郷先生以巽执贽来见而欲予有以字而敎之予字之以伯阳曰巽乎汝刚也亦思夫所谓阳焉汝柔也亦思夫所谓阳焉刚柔惟汝之所适也阳之是趋则予之所望焉王景勉名字说故人王利夫请制其子名王氏居丗与予外家邻予外祖杨公字勉之实王氏之郷先生也以之名其子孰云不可遂名之曰景勉勉者将以力行也可字之以履而以文配称焉曰文履至元已卯二月癸未容城刘某书少中李公名字说公之先契丹氏之族也其氏李则逺有端绪而碑志存焉名则国语译云鐡也公见国朝诸贵族多因官若名以氏又有从而字之者自以氏李则旣有所承而名字尚未称其心若有阙焉遂以爲请予名以而字之伯坚盖存其初名又本其所自出而就以爲劝焉耳至元庚寅二月吉日容城刘某书嘉氏子字说名人所称者故多示谦字因名而生义人所称者故多致尊美之意焉若曰子曰彦曰卿之类固无自称之理也后丗不之察每毎错乱故有于称唿之间或不顺者今嘉氏子名淳可字士眞盖因名而生以致尊美之意也至元已丑冬至日牧溪翁书铭王孝女旌门铭女家容城西以母䘮感念遂不嫁终身州上其行御史按实礼部令旌表之内翰卢公署其门曰孝女王氏县人刘某铭曰孰不娶终身曰鲁山之元道州之阳史名卓行何谓非平常二子且然于一女子复奚责望卢公表之何用以戒荒友松轩铭緫帅史侯子明种松私第因以友松名其堂之轩友人涿郡卢处道爲请铭铭曰孰赋逺游泰𥘉爲邻孰广絶交麋鹿爲群彼其薄丗栖心物外丗固未薄汝薄巳大矧侯贵游于侯何负乃今翻然亦松与友植物之英象斯人贤象则与之而况其眞寛裕乐易孰求此心我将持松责侯来今凛乎风霜巍乎明堂彼实有之予灵敢忘赞神农画像赞天初生民粒食已成如人育子湩与俱生于赫炎皇継天而已圣德神功止于如此王允中眞赞齿未老鬓胡爲而白邪隐然含四海之忧鬓巳衰颜胡爲而壮邪凛然横千仭之秋竹实丹心砥柱中流百折而必东寸折而不柔其履危犯分几祸一身固可爲戒然视循黙苟容贻害当丗者宁不优邪退翁眞赞廊庙之姿山林之思惟所谓天下之士故能爲学者所师奚藏诸用而昌于辞有德有言宁卒不施迫而视之非吾退翁而谁郭安道眞赞衣冠自同于郷人而文章名天下言论若无所臧否而风鍳析秋毫安处下僚而人不见其屈力辞两命而人不忌其高我相英华得其根苗盖于此眉睫之间又见其所以肖夫先君子之捐金购书挥觞结客以倜傥起家爲幽并之豪者也书画像自警所以承先丗之统者如是其孤所以当衆人之望者如是其虚呜唿危乎不有以持之其何以居祝文已卯春释菜先圣文圣代天言明告万丗寥寥方册孰传圣言天启圣心程朱将命堙晦浚辟聋聦瞽明谓当后人承此遗泽孰云剽盗资我而文肆然多歧孰㑹其一徒爲瞻仰有恻此心因早躁狂若将有志中实脆屈未立巳頽揆厥无成实由贪懦时驰意去凛不自容顾念初心怳焉如失今此辟馆惟我之求讲学有徒进修有地研穷参订亦复有书于古遗言于今学者尚有禆益少慰此心但惧悠悠复循前轨惟神启迪实有临之告峨山龙湫文呜唿一邦之望有峩惟山山之精深聚而渊泉山川惟形有神栖之云雷雨露神实司之今是邦之凶旱极矣岂神之灵坐视而不恤哉盖雨旸之数出于天非神之所得而专也雨旸之咎由于人非神之所得而释也是以使神涵蓄灵润虽欲发之而不得也虽然山川之神受命于天而主佑下民者也今欲佑之而不得矣则当爲之请命于天昭昭在上安有不从由是言之神虽欲无责乌得而无责也且小民至愚穷且极矣而无所归诚则惟淫昏之鬼是求夫淫昏之鬼乃神之所当屏黜而下民之衷亦神之所当诱相也今气运巳穷矣穷则必通或天降之雨则小民必归功于淫昏之鬼而惑信愈笃孰能禁之今是邦之大夫致祷于神则是祷其所当祷矣旣祷其所当祷而当祷之神能随其祷而应之以雨使旣足而又周浃焉庶小民之愚知天地之间自有名山大川之正神实能阖辟隂阳而神妙造化而境内吏民之所当敬修其坛壝㓗其牲币而事之而向之所谓淫昏之鬼者眞不足信矣如是则人情丗敎或自此而变之则神之恵又不但一雨而已矣如其不然则是云雷之泽神其不司之旱干之虐神实不恤之天命之职可怠而旷之惑邪之俗可助而成之又何望焉又何望焉敢告祭文祭杨待制文堂堂文献金之儒宗得见嗣子如及音容况我先人出文献门旣丗有契义当公亲緫角拜公鸡泉之濵期与莫当凛乎此身后公重来我方南还德孤道否茕茕在艰拜书于公义重公颜别五六年移居西湖吾道日穷交道日踈问疾忧贫两辱公书爱我如斯死别终天不及执绋犹当渍绵矫首东望奈此臞然缄辞寓哀公其鉴焉祭参知政事王彦才文维至元二十一年歳次甲申十一月乙亥朔越二十日甲午容城刘某谨以茶果之奠致告于故参知政事王公之灵在公晚年嗣续维重方将庆公公巳告病问疾之举旦夕治装公谢勿来公巳云亡孰知此行施行公䘮昔公之西予寓易城百里送公爲公逺行今公此去终天永诀敢不扶疾送公于穴恩礼未酬音容窈然谨此区区公其鉴焉呜唿哀哉尚飨祭张御史文维至元二十八年歳次辛卯八月乙丑朔承德郎右赞善大夫容城刘某谨以清酌之奠致祭于亡友故监察御史张君仲实之灵呜唿精勤之志俊逸之才博洽之斈清谨之节巳矣巳矣哀哉哀哉尚飨祭郷丈王利夫文维谨以清酌之奠致祭于郷丈王公利夫之灵郷中亲旧所存惟公谓当百年今复已矣孤子之际忧患之余所遇皆伤矧兹永诀呜唿哀哉哀辞玉田杨先生哀辞予平生所与往还通问讯者皆有日録而以时考之庶其有自警者焉昔者有自京师至者曰玉田杨先生甞问子动静于我又曰甞问子言貌于我或又曰先生谓予过此必识子是以来若是者无虚歳至有素疾予如仇雠而挤毁百至一及先生之门则必幡然亲爱予亦不知何以得此于先生也后得先生手䟽访故人遗文行实而先人与焉予始疑先生之所以拳拳于予者或以先人故思欲一见以其报知而先生殁矣后五年至元丙子其子遇始与予㑹其雅相敬爱犹先生又二年遇谓予曰先人爱子者子爲辞以哀先人莫子宜予固幸其得以遂予哀故不辞先生讳时煦字春卿仙翁雍伯之后甞爲兴文署丞㓜颕悟质厚制行不爲崖岸性喜客家虽贫而延致接纳无虚日隐居敎授余二十年名公贵人往往出其门者筑一室环种以竹名之曰庸斋或爲图其象爲野服萧然先生顾而乐之名以庸斋自适先生之病革也诀其门人李生曰予平生无媿于丗言竟怡然而逝其所学与其所行盖可见矣而丗特以好客称之非知先生者遇今爲史院编修官孙肯堂亦好学其辞曰漓浇兮孰可淳赋敦厖兮公其人扬尓波兮一我存矫独立兮与物春物来纳兮吾浑沦气𬒳物兮吾氤氲彼巖巖兮骇絶伦嗟离物兮危尓身彼悠悠兮逐丗纷孰有渭兮不泾浑庸可常兮德有隣微先生兮吾谁与亲静修先生文集卷之二十静修先生文集静修先生文集卷第二十一静修先生文集卷之二十一书上宰相书九月二十八日因再拜因自㓜读书接闻大人君子之余论虽他无所得至如君臣之义一节自谓见之甚明其大义且勿论姑以日用近事言之凡吾人之所以得安居而暇食以遂其生聚之乐者是谁之力欤皆君上之赐也是以凡我有生之民或给力役或出智能亦必各有以自效焉此理势之必然亘万古而不可易而庄周氏所谓无所逃于天地之间者也因生四十三年未甞效尺寸之力以报国家养育生成之德而恩命连至因尚敢偃蹇不出贪高尚之名以自媚以负我国家知遇之恩而得罪于圣门中庸之敎也哉且因之立心自㓜及长未甞一日敢爲崖岸卓絶甚高难继之行平昔交友苟有一日之雅者皆知因之此心也但或者得之传闻不求其实止于踪迹之近似者观之是以有高人隐士之目惟合下亦知因之未甞以此自居也请得一一言之向者先储皇以赞善之命来召即与使者俱行再奉旨令敎学亦即时应命后以老母中风请还家省视不幸弥留竟遭忧制遂不复出初岂有意于不仕邪今圣天子选用贤良一新时政虽前日隐晦之人亦将出而仕矣况因平昔非隐晦者邪况加以不次之宠处之以优崇之地邪是以形留意往命与心违病卧空斋惶恐待罪因素有羸疾自去年䘮子忧患之余继以痁疟历夏及秋后虽平复然精神气血巳非旧矣不意今歳五月二十八日疟疾复作至七月初二日蒸发旧积腹痛如刺下血不巳至八月初偶起一念自叹旁无期功之亲家无纪纲之仆恐一旦身先朝露必至累人遂遣人于容城先人墓侧修营一舎傥病势不退当居处其中以待尽遣人之际未免感伤由是病势益増饮食极减至二十一日使者持恩命至因初闻之惶怖无地不知所措徐而思之窃谓供职虽未能扶病而行而恩命则不敢不扶病而拜因又虑若稍渉迟疑则不惟臣子之心有所不安而踪迹高峻巳不近于人情矣是以即目拜受留使者候病势稍退与之俱行迁延至今服疗百至畧无一效乃请使者先行仍令学生李道恒纳上铺马圣旨待病退自备气力以行望合下俯加矜悯曲爲保全因实踈逺微贱之臣与帷幄诸公不同其进与退苦非难处之事惟合下始终成就之因再拜答田尚书书某再拜复礼意恳到至于再三虽不敢当亦所不敢拒者然势有不能者三今不免一一焉近有人自郷中来水几啮先墓尚頼相去甚近时有展省而谋所以迁避之方必三歳而后可庶几焉一也家堂垂老有所生女子在赵州亦欲时一相见若逺去则往复极不易矣二也外舅郭判官平生受知最重今在平定卧疾十月间巳一往省视临别垂泪云比死幸得一相见近其子书来云变肿而利医者云利不利于是证也拙妇闻之殆难爲怀欲遂俱往视之则山路﨑岖往复千里而势有不能殆不免某复作一行也三也有此二者而遂舎之将以敎人而先失此虽公亦所不与也可往则一来即往诚不敢虚譌以要人之再三公若不亮察虽百往复亦止此而巳矣某再拜答何尚书书某再拜复辱䟽礼意甚厚实非所敢当也然易之风土素所慕爱而公之才器则又所愿交而未得者也又平生甞苦无书读每思欲馆于藏书之家而肆其检阅而今之藏书复孰有如公之多者是三者盖十年之所欲求而不得者今一朝不求而併得之且公出贵家而能不忘子孙敎养之计求之古人亦不多见而某又何暇辞但事绪卒不能絶六七月之交当再议之某再拜与王经畧书八月二十八日刘某再拜以生平知已有五年之别且还自数千里外欵叚下泽奉候起居角中私第从容觞咏爲数日留以道前日西山连榻南州并辔之好实初心也故自四月初始闻有归意访问迄今无虚月及至则腹痛连绵不止而不能径往南望依依徒增怅恨仲实来仍闻执事脚气作不知近日复何如谨专人奉问续当亲往未闲秋严惟顺时以道自爱不宣某再拜经畧恩公执事答张推官书某顿首启自获与仲实交甞窃闻家丗昆季之美而执事恬退之节乐易之风虽未之识固巳若亲承其敎五月间彦通来闻秩满家居而仆方私或以事至府则庶得一见焉及仲实至则纸墨等物遽蒙先施之辱矣且许以北行则取道于此而将枉驾焉感慰不自胜然思其所以得此岂仲实诸人甞以不肖欺执事也比当面叙姑此驰谢八月二十八日某再拜推官先軰执事答王判官书某顿首复緫判执事向居保府窃闻才名风节之余向慕而愿交之者有日矣然公宦游南北而仆复闭门痴坐踪迹蹉跌是以十年之间仅望见风采一二于稠人中竟未甞接杯酒殷勤之欢以道其相与之意及来山中交道日狭故人日踈凡郷曲之贤平昔之愿交而未得者日往来于心其相与之意故在忽八月九日领四月间见寄诗其赋叙平实而兴寄高逺辞旨精严而风格古雅其平日磊磊自负与夫期待之辱又槩见于言意之表读之不觉惊喜向之愿交而相与者自此敢少进于前矣特恨浮沉乆而得之睌和答难而报谢迟故谨专人先此驰复比良晤秋严惟顺时以道自爱不宣八月二十七日某再拜䟽王治中请赵君玉䟽道人游于内形骸无癈疾之嫌老者近于亲饮食有忠养之戒惟其布帛之文不爲野所以耆艾而信可以师伏惟提学先生经明行修年高德邵人惜士安之苦节天留凿齿之半躯某蚤失师传今劳王事每慙将逼于晚景但欲常闻于善言避堂寝以舎盖公固不敢当礼贤之僣载酒肴而过扬子庶几能伸问字之勤厨传巳修薰沐而待谨䟽请赵敎授就师席䟽伏以爲州郡立师乆着朝廷之令式选生徒入学屡颁台宪之条章共兴激励之心爰得依归之所㳟惟先生蚤亲有道晩举力田以公论所归膺师儒之选某等幸居是郡得预诸生敬备束脩愿行见先生之礼特新讲肆望不虚郷国之勤谨䟽灵阳观鸠粮䟽奉爲本院见阙道粮谨投一乡上善共加补助者窃以力田固清修之本收功有丰歉之殊终歳徒劳连年失望驩虞里巷共歌乐土之有秋寂寞斋厨实望仁人之移粟谨䟽杂着节彖涣先隂而后阳也自一隂一阳而二隂二阳也故爲涣爲涣散也节先阳而后隂也自二阳二隂而一阳一隂也故爲节焉节止也以卦之象而言之泽所以限水水遇泽而止皆节之义也以卦之德而言之方说而遇险险而以说行之又皆节之义也夫事物之有限而止者节也而节亦一事物也独无所谓有限而止者乎知节而不知节其节焉于彼虽爲节于节则爲不节也此则节而至于苦者也在物皆有自然之节也若因其节而节焉犹支之有节分之有叚亦风行于水自然披离之爲涣而巳若节而至于苦则非自然之节矣凡卦之所谓亨与贞者其亨与贞皆同而所以爲亨与贞则异涣即亨也亨在事先节有亨之道而已亨在事后然易无无贞而亨者犹物之无无隂之阳也亨在事先者其卦以亨爲主而守之以贞亨在事后者其卦以贞爲主庶几其有亨也在涣其辞有聚涣之象焉在节其辞有苦节之戒焉涣非必涣也节非必节也未节则思所以节焉巳节则思戒其所以苦节者焉动乆而以静节之静久而以动节之皆所以爲节也知此则知其所谓亨与贞者亦随所遇而变也友人筮遇节当以彖辞占故爲言其义例之大畧焉武遂杨翁遗事翁与予外家通谱牒一丗矣昭穆则舅父也八十歳余每一过予辄自喜数日而谓有所得也好闻邵氏恶盈语每告之一二必手録而藏之甞谓予曰予视丗俗惟予与山西一石丈者其所爲颇当吾子意冝吾子之不见合于人也畧能道予家数丗事毎援之以爲其朋友予孙之戒临终遗其子孙者无他语惟及予戒其子孙令从予学而巳翁旧甞与予言者自西山来武遂渉百里途一日意甚速访捷径于人视所常往来当早至中途遇人夺骑补驲传乃走避之乃反迂于所常往来者尓后思之事莫不然遂不敢求捷又云某人者拥高官以南予谓其人不免后果如予言盖治行时予见谋利之具以知之又云昔年二十余遇保州钞骑身巳十余创即伏而死矣其一人复抽刀由背及腹刺至地而去是时岂意复生于天地之间六十年余也以此知生死非人所能爲也又云保州屠城惟匠者免予冐入匠中如予者亦甚衆或欲精择能否其一人黙语之曰能挟锯即匠也拔人于生挤人于死惟所择事遂巳而凡冐入匠中者皆頼以生当时恨不知其人之姓名若此等语毎语次必一二及之予亦乐闻而不厌其言之屡也性喜饮醉即微笑好谈佛书亦颇能知其微处呜唿亲旧日益尽予日益孤感念知已不觉涕零遂书此示其子孙使知翁之言行如是其令不忘予家之好云翁字吉甫忘其名至元十六年正月十六日书于吟风亭书示疡医周礼疡医凡疗疡以五毒攻之以五气养之以五药疗之以五味节之五毒疑即医师所聚毒药凡五药之有毒者非谓一方五药而可以尽攻诸疡也攻与疗所以去其疾也养与节所以扶其本也盖攻则必养之疗则必节之攻视疗加急养视节加密理势然也郑氏释五毒以黄堥置石胆丹砂雄黄礜石慈石其中烧之三日三夜其烟上着以鸡羽取之以祝创恶肉破骨则尽出宋杨文公见杨嵎验之果如郑所云此盖古方五毒药之一尓若即以是爲五毒则不惟圣人之言不如是之狭而执兼与下文五气五药五味之言亦不类矣予又恐以杨之偶中而致人之不中也贾氏䟽又以五药爲五毒则郑旣失经之意而贾又失郑之意也东坡甞论学儒不但费纸而正俚语之非唐庚论陶隐居注本草与昜之说非知言者盖儒术之大无对非可与医并言者也然衆技校之则李明之常言苏沈良方犹唐宋类诗盖言不能诗者之集诗犹不知方者之集方也一诗之不善诚不过费纸而巳一方之不善则其祸有不可胜言矣友人爲医者求予书其医疡也故云读药书漫记二条人秉是气以爲五藏百骸之身者形实相孚而气亦流通其声色气味之接乎人之口鼻耳目者虽若汎然然其在我而同其类者固巳脗焉而相合异其类者固巳怫然而相戾虽其人之身亦不得而自知也如饮药者以枯木腐骨荡爲虀粉相错合以饮之而亦各随其气类而之焉盖其源一也故先儒谓酸木味木根立地中似骨故骨以酸养之金味辛金之缠合异物似筋故筋以辛养之咸水也似脉苦火也似气甘土也似肉其形固巳与类矣而其气安得不与之流通也推而言之其吉凶之于善恶亦类也天生此一丗人而一丗事固能办也盖亦足乎已而无待于外也岭南多毒而有金蛇白药以治毒湖南多气而有姜橘茱萸以治气鱼鳖螺蚬治湿气而生于水麝香羚羊治石毒而生于山盖不能有以胜彼之气则不能生于其气之中而物之与是气俱生者夫固必使有用于是气也犹朱子谓天将降乱必生弭乱之人以拟其后以此观之丗固无无用之人人固无不可处之丗也叙节妇贾韩韩氏中山治中贾公之子增顺妻也其先眞定获鹿人父某金末甞代上党张公爲潞州帅后归国移鎭彰德西道㑹有告其与金烜山武公通问讯者遂系狱行唐当天下草昧非强宗豪族不能自保其室家况当衰谢罪累之余其强凌豪夺孰复能御之者时韩氏年巳十五姿色复过人独能以礼适名族其风节巳可想见矣二十七增顺死贾之族党有欲嫁之者韩氏以死拒之其兄知沁州事某怜其少寡欲迎归之韩氏恐其将嫁已也凡五往复终不许及年四十则曰吾老矣吾兄必不强我也方一往焉韩氏出衣缨复移天于大家其生长见闻宜不知勤俭劳苦爲何物也及增顺死家无以爲生童稚嗷嗷待哺于前韩氏即斥去脂泽其服饰虽山野农家之所不堪者韩氏处之若素也复慨然以勤力自任毎日以麻二束自课剥而绩之尽焉而后寝其事舅姑接夫子御妾媵待亲戚则又郷闾以爲模范者其婿郭赓屡爲予言之始爲叙其大畧庶有如安定胡翼之者闻将着之贤恵録云静修先生文集卷之二十一静修先生文集静修先生文集卷第二十二静修先生文集卷之二十二题跋书太极图后太极图朱子发谓周子得于穆伯长而胡仁仲因之遂亦以谓穆特周子学之一师陆子静因之遂亦以朱録爲有考而潘志之不足据也盖胡氏兄弟于希夷不能无少讥议是以谓周子爲非止爲种穆之学者陆氏兄弟以希夷爲老氏之学而欲其当谬加无极之责而有所顾籍于周子也然其实则穆死于明道元年而周子时年十四矣是朱氏胡氏陆氏不惟不攷乎潘志之过而又不考乎此之过也然始也朱子见潘志知图爲周子所自作而非有所也于干道己丑巳序于通书之后矣后八年记书堂则亦曰不繇师传黙契道体实天之所卑也又十年因见张咏事有隂阳之语与图说意颇合以咏学于希夷者也故谓是说之传固有端绪至于先生然后得之于心无所不贯于是始爲此图以发其祕尔又八年而爲图书註释则复爲莫或知其师传之所自盖前之爲说者乃复疑而未定矣岂亦不攷乎此故其爲说之不决于一也而或又谓周子与胡宿邵古同事润州一浮屠而传其易书此盖与谓邵氏之学因其母旧爲某氏妾藏其亡夫遗书以归邵氏者同爲浅薄不根之说也然而周子邵子之学先天太极之图虽不敢必其所传之出于一而其理则未甞不一而其理之出于河图者则又未甞不一也夫河图之中宫则先天图之所谓无极所谓太极所谓道与心者也先天图之所谓无极所谓太极所谓道与心者即太极图之所谓无极而太极所谓太极本无极所谓人之所以最灵者也河图之东北阳之二生数统夫隂之二成数则先天图之左方震一离兊二干三者也先天图之左方震一离兊二干三者即太极图之左方阳动者也其兊离之爲阳中之隂即阳动中之爲隂静之根者也河图之西南隂之二生数统夫阳之二成数则先天图之右方巽四坎艮五坤六者也先天之右方巽四坎艮五坤六者即太极图之右方隂静者也其坎艮之爲隂中之动者即隂静中之爲阳动之根者也河图之竒偶即先天太极图之所谓隂阳而凡阳皆干凡隂皆坤也河图先天太极图之左方皆离之象也右方皆坎之象也是以河图水火居南北之极先天图坎离列左右之门太极图阳变隂合而即生水火也至元丙子八月望日书书康节诗后物齐也齐之则不齐矣犹之东西也东自东而西自西固不齐也然东人之西则西人之东也是曰东亦可曰西亦可则是未始不齐也然东西之形旣立指其西而谓之曰东则爲东者必将起而争之而不齐者出矣不齐之则物将自齐而平矣东也西矣吾立于中而制其东西焉如是则谓之无所着可也一有所着则不东而西矣谓之无所着可乎彼空将无所着也一倚于空独非着乎此程子深有取于邵子之言也然彼爲其说者曰是不足以破吾说也吾曰齐固未甞齐夫物也吾曰空固未甞着夫空也噫悠谬辗转愈遁而愈无实矣跋怀素藏眞律公二帖墨本后颜鲁公自其九丗祖腾之至公以能书名天下者凡十人而頵頍不与焉其渊源巳如此而其父巳传法于殷仲容而公又㑹意于张长史今见怀素此帖所云则知公之讲习于师友者又如此呜唿书一艺也必欲其精而犹如是矧其大者乎帖后有文潞公吕汲公赵懿简刘忠肃诸公元祐四年跋语是年潞公以元老平章军国事方辞去不得而汲公爲宰相懿简公爲枢密忠肃公爲御史吁亦盛矣哉后游师雄刻此帖于长安则八年九月也宣仁后实以是月崩而明年巳非元祐矣宋之治乱于此焉分又所以发予之叹也此虽一帖而有可鉴者二故併书于后以待览者云至元丁丑七月己亥容城刘某书书王维集后维与郑䖍同以能诗与画名当丗后又同事贼贼平复同以画得苟免死而郑相如者固甞言虔当汚伪官然复云愿守节可免夫仁义礼智天道固有所谓命者而其义之于君臣有不能尽者彼善术者或于其气运之间有可以推而知之者然其曰守节则可免则是有性焉而巳矣陈图南谓种放晚节当不逮初谓敬愼则不失亦此意也是彼爲术者固亦必以人事爲主而不专于数矣因表而出之于此云书高允图后人之制行近于当理者多矣欲必其制行之初眞见义理之当然而断然无一毫人欲之私者则未易知也然攷其平生则心术之微亦有不可得而掩者矣如高允忠情之直亮盖其生质之本然其设心处事必非善爲侥倖委曲之人也如劝翟黒子有罪首实亦以义理之当然尔而作史者遽继之以庶或见原之语则所谓首实者乃所以爲侥倖之资也至于史事不欺则又以谓恐负翟黒子故则允之所以爲是非以义理之当然第以此尔此皆史臣不明义理而于遣辞之际轻爲增损往往使人忠亮之心不洒然于天地间非止允一端而巳读史者不可不知也跋鲁公祭季明姪文眞蹟后季明与卢逖同时遇害也今公所谓仁兄爱我俾尓传言者不应居逖之后也果先之则潜告之举自忠节发而史爲遗误矣且公于其父之庙碑自叙距师古爲四丗与忠节爲同祖而新史乃以公爲师古五丗从孙与忠节爲同五丗祖不应公自叙亦如撰欧阳璀碑之有误也旧史自以之推爲公与忠节之五伐祖以忠节爲公之从父兄矣不知新史何所据而改之而汪应辰于公传辩师古五丗之误于忠节传不辩其同五丗之误亦可谓攷之不精矣是以知欧阳永叔不敢以新唐书丗系列传爲正者不特张许孔氏而曾子固所谓史误者又不特李白传而巳也至元丁丑八月癸亥日容城刘某书书王子端草书后子端振衣起辽海后学一变争竒新黄山惊叹竹谿泣钟鼎骚雅濳精神黙翁语也雪溪僊人诗骨清画笔尚余诗典刑声光旧塞天壤破议论今着儿曹轻遗山语也二公之言必有能辨之者东坡谓书至于颜柳而钟王之法益微诗至于李杜而魏晋以来高风絶尘亦少衰矣朱文公亦以爲然而黙翁盖知此者是以不取于子端也安得如黙翁者而与之论书至元十五年正月二十三日书题娄生平钑模本后银工娄生平钑墨本前人题志莫不以爲天下之絶巧也夫以人心之灵有可以参天地而赞化育者存苟专力于一艺其精密神功亦何不至此固无足怪焉予所感者自污尊抔饮而有器皿自器皿而有文饰自文饰而有如此至有如此者攷其丗尚未逺也而来者无穷焉将止于如此而巳邪将变而益以文邪抑亦将反古人创物适用正大淳厚之制也题辽金以来诸人辞翰后辽诰勅一卷金正隆词人制作附今姚窦诸人跋语一卷予观之谓辽金迄今自北而南渐以大其文物之变也亦然刘某题跋朱文公杰然直方二帖眞蹟后先生杰然直方二帖郝奉使得之仪眞予观其词旨笔势则跨越古今开阖宇宙荆公实不足以当之而其頽然其顺浩然其归方康节检束之时盖亦无有也书法自汉魏而下坏于晋宋极于黄米此先生千古絶絃之论观者以此意求之或有感焉而于以读先生之书而得其心则视凡丗俗之所爲学者皆在百尺楼下矣又岂但书法而巳乎至元丁丑八月壬戌容城刘某书静修先生文集卷之二十二终