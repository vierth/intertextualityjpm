枚伏见圣朝嘉惠元元隆天重地每遇赈灾动费水衡百万又念天下一家流亡者穷而无告故复定冬留春送之例枚奉扬仁风方愧不能宣布敢议成宪以屯膏哉但意美而法未良或法立而弊生均宜变易增改以扶政体而厚风俗从来州县勘灾亲历村庐尚多匿饰若外来流民无从核辨惟有遵例资送而已送回后本籍官又不必核辨惟有遵例补赈而已于是游惰之民明知村落无灾本籍必难入赈不如预行外出以求资送又借资送文书以罔本籍是两相冒也乡保不得问其名丞尉不得诘其伪也定例夏灾不出五月秋灾不出九月所以然者以夏秋麦禾未枯尚可耕获故耳今民横此例于胸中雨旸偶愆早已奔驰田灾未成心灾先定定例赈银月给钱二分资送者日给钱二十两者相较其利孰倍彼负戴之民自食其力每日所获未盈此数然其妻子自养其行李自备今束手无事而所得相雠有司又为之养家室雇船驴护送出境假使去而复来周而复始当商贾之经营则奈何州县胥役在经制者多至百名少不过五六十名流民所集少亦千计以一役送十人千人必得百役一县之中征徭集讼皆役事也正役无暇必僱白役白役无费必填虚名就有聪强州县督率叫唿极意澄肃然以十人而当一役役不能管束也以一官而解千人官不能弹压也以江河之风信不齐不能保其前后之不聚积也既聚有千人不能保其不能为风尘也且其男妇豷沓故廉耻丧矣子女远携故略卖多矣喧杂呕秽故疫疠起矣相引为曹故势力横矣当其时船户之避流民也甚于避风波而村乡之畏流民也甚于畏盗贼何也船户载客按路计资一家之命惟船托焉今例载流民船百里十钱不敌民价之半阻风数日价不能增或被流民据为庐舍焚杆毁篷船户莫敢谁何惟有一闻资送之信桥藏港伏以致舟楫不通百货滞积村乡防盗偶然禁严流民则络绎而来大者篡粮小者伐树在乡民以为告官惧累姑且隐忍而流民自以为朝廷尚且资送以客待之故任意鸱张枚愚以为古之多流民也其病在恩之过少本地无赈故迫而为煳口之谋今之多流民也其病在恩之过多遍地皆赈故转而生游惰之志孟子曰散而之四方者几千人其病在有司莫以告也今皇上爱民如子谁敢不告灾民自当静守本乡听官核勘毋得出境其不得已而出者亦不必遏抑阻禁之也其无所资而来者自无所资而去何必纷纷官办譬如人家子弟偶有疾苦舍其父兄不相号唿而远投千里外之宾客其子弟必非善良矣四方宾客又不问其子弟之是否良莠而栩栩焉概为设餐授馆以归其父兄其宾客亦太豪举矣资送之宜停亦犹是也枚请公嗣后办灾一以根本为主而枝节莫与焉所谓根本者灾民之本州本县也与其设赈于四方以引其流离不如加恩于原籍使安其水土申报宁速查勘宁周粜籴宜广抚恤宁厚如有不轸民艰致冻馁死亡者严加劾奏如此则于养民之仁心治民之政体两无所妨而枚于负子之责亦庶几免戾焉谨白尝闻天子有诤臣而不闻督抚有诤吏者何也盖忤天子旨天子即以忤旨罪之虽得罪而所以被罪之故天下共知好名之士或优为之忤督抚意督抚不能以忤意罪之必摭别事方登白简虽得罪而所以被罪之故天下不知好名之士亦不肯为况以明公之威重视天下才若踞泰岱而临丘陵较诤寻常督抚更有难焉然枚一乞病吏耳公独勤勤咨询岂非知其难而欲闻所未闻耶伏见公抚甘肃时天子命公提兵剿边公毅然不动封还诏书卒至边民大安此公之以识量抗天子也鄂西林当国人多目慑之公以一总兵官独不为屈此公之以气节抗宰相也夫公之识量气节可以抗天子宰相而人之进言乃不敢抗一制府此亦公所深悲而日以己之所能者望天下也然则公来江南三年矣未尝鹰鸷毛击而民怨未尝弹劾贬窜而官愁未尝偏听喜事而武弁放纷未尝鬻狱卖爵而幕府受谤是诚何故哉夫本无爱民忧国之心而悖于行事以传于此名者势之无可奈何者也实有爱民忧国之心而忘其流弊以传于此名者事之立可改移而豪杰旁观之所深惜者也窃以为公之度可以得小人不可以得君子公之威可以治边防不可以治中土公之察事明于远而暗于近公之敬君知其小而忘其大是数者不可不察也夫黜陟赏罚先王治世之大权也先王有治世之大权足以制天下矣然必推心置腹以要之笙簧酒醴以文之委曲繁重若是者何哉孔子曰贤者避色孟子曰礼貌衰则去之古之君子虽君父前尚争此区区者以为重其身而后道可行也况同食天禄同供天位者乎夫南面而临能荐人能劾人此天子之所托于督抚者也若夫剔嬲之奴叱之斜睨而唾涕之此非天子所托于督抚者也在公以为不轻劾一官不轻诛一吏惟于声音笑貌故为峻厉使人惮而不敢为非殊不知彼小人耶劾之非刻而辱之何足以为惩彼君子耶荐之非恩而慢之徒足以为怪天下固有受千金而不感得一言而驰驱者又有见微色而深耻受刑罚而恬然者人之不齐或相什百或相千万故先王以礼貌待君子以爵赏励中才以刑戮加小人犹惧勿给也明公乃欲以区区之声色取天下之智愚贤不肖而一例陶熔之先推之于廉耻以外而后置之于腹心以内不已过乎一切大府出巡舟车厨传之饰僚寀入谒磬折趋拜之为皆吏治之末节臧获之能事也人之精神必无两用悃愊无华者必不能供张储偫奔走捷给者必不能恺悌宜民公之奖许往往在彼而不在此故曰可以得小人不可以得君子也公治西川又治甘肃皆边地也苗夷相邻机贵神速故耳目宜周纛下将校纤悉必报非得已也若南民柔弱无所用之明公侦事委之武弁武弁受委托之兵丁此辈不知是非实固有赏虚亦无罪朝匦一投暮符立下东驰西突所在驿骚在公以为仍付有司鞫讯然后裁之以法当无颇戾不知督抚之威有雷霆万钧之势从空而下讯详拘解逐层核转纵或深明无罪立释讼系而被访之人已弃产破家而不可救万一委讯官人本倾危以有事为荣以深文为技妄控揣公意张口辄曰大人诇察宁有误哉其幕客亦曰纵十事九虚亦须坐实一二为制府光颜在公澄剔之苦心为小人迎合之捷径岂不可惜夫州县屈法有公可申诉也公屈法谁北走长安以申诉乎而兵丁者习惯于刺探经营于恫喝势必相引为曹挟持有司文武交恶诗曰无纵诡随以谨惽怓又曰无易由言言不可逝矣言误听诡随之言政令一发便不可挽故曰公之威可以治边防不可以治中土也远莫远于僚寮之家庭近莫近于明公之左右今属吏床笫诟谇公能知之文牒宣扬及至衙前之散从养马之健儿讠怱诇不法而公不知所过州县掉罄叫唿在公不过一榻之安一饭之适而乘高势而为邪者如云而起易称威如之吉反身之谓也言自治贵严也今反其道而为之故曰公之察事明于远而暗于近也主上南巡所治桥梁山川原许开除正供何必门征户罚况诏书重叠惟恐累民而公故欲反之以为心知微旨君行制而臣行意非所以待尧舜也公之言曰南民狡狯无忠爱之心故一大创之不知忠爱者民之油然自生者也非可以威力取也然而望君之来江南人心未必不如公公正不妨鼓舞以成其美今闻绅士设彩棚经坛公听之可止之亦可乃严拘为首将置之法及绅士惧而星散又大逆公意而牵持汹汹公之心以为彼绅士者当捆载而来为有司者当拒绝而去阴用其费而阳不受其名然后天子不知而其道两便也然绅士既欲献媚于天子必不肯捐费于无名之地天子尚不肯累百姓又岂肯加罪于献媚之人此理之易明者也彼纳手坐而祸至醵钱效忠而祸又至进退伥伥其能无怨乎古人先庚先甲革言三就皆所以帅民趋事也公于迎銮大典而无匪怒伊教之思故曰公之敬君知其小而忘其大也以上四者皆公之过而无人敢言者也枚之意公当行者盖不在是焉其一曰遵定制以肃官方夫属吏见督抚会典甚明府以上法不当跪道州县以上法不当自唱名先王制州县卑其职而不卑其礼者何也卑其职所以使民亲也不卑其礼所以防民轻也公何不体此意敬士尊贤其不法者劾之不使跪拜营求而得免曰尔固得罪于天子百姓也非得罪于我也其贤者荐之亦不使感恩曰尔固有益于天子百姓也非有益于我也如是则正人出人才得矣其一曰总大纲以扶政体朝廷官职各有攸司丞尉之权县不可侵州县之权府不可侵苟非其人宁劾去之官果冗宁奏裁之礼尊不亲小事卑不施大功今宰牛博之事动烦公访过矣枚闻雷霆之威不轻击人然一旦虺虺而下未有能跪而求免者公之访漕也檄张七县及其终也不劾一官使七县不当访而访为失明矣当劾而不劾为失刑矣疑者曰是何若蒿火之暴怒而无继也黠者曰是公之用诈也公明知七县漕政之不善而利其多费以办供张恐其不喻意也故威胁之又恐御史之纠之也故先为访案以待奏对地步非真欲剔其奸也在公未必有此意而形迹固已如是可不戒哉其一曰远佥壬以停罗织夫官之争名犹商之争利也善为商者不居奇货则物价不腾人心亦静不善为商者挟奇邪谲觚以来则街巷聚观矣公一则曰振作再则曰锋利于是在位者莫不严乎如有急色两袪高蹶而张之曰某赋功某属役某熏一豪某速一讼及考其实虽寻常簿书尚茫如也要知事果当为君子虽日行数百端必不肯烦称于上以炫其才今之事未行而言先至者公亦可知其故矣有事然后可借端求见求见然后有言可陈有言可陈然后有恩可冀其同寅僚友往往互相攻发以求见悦于公而代其位又惮公之明而难欺也故司马谋太守之位必假别驾以挤之县丞谋州县之位必假簿尉以挤之何也使公之不疑也然公之不疑而去其一用其一则固已堕其术中而不悟公亦知树荆棘者徒受其刺树桃李者终饮其甘乎举错之间故宜慎也其一曰去权术而归至诚公之盱衡厉色呵官吏而忤朝贵者岂公之性哉盖公之术也从来英明之君恶人沽名尤恶人立党主上之英明冠百代者也公知之深矣务在孤行一意时时为率作兴事毫无顾忌之状使官民诅我詈我而我之不好名也明矣内而九卿六曹外而抚司提镇从不以寒暄相接使人人纁目相视齐其口都无好语则我之绝攀援而无党也又明矣纵有过失难免弹射而一托之于招怨有素使天子若曰黄某者孤立之臣也彼只知有君耳愚民憎之同列忌之是宁足相排笮耶愈毁之乃益所以深誉之久而人人知其毁之无益则亦不复有以蜚语上闻者矣公数十年来得主之专未必不由于此古大臣则不然不求名亦不避名不与人为同亦不与人为异周官注所云和载六德容包六行者公何不勉而进焉伏念公官宫保尚书子作监司年届六旬天子之恩可为极矣人臣之荣可谓至矣自此以往虽爵上公加衮服于公亦何加增哉惟愿公声名流千万岁揖让于古大臣间而不以挟术固宠自足则于枚所倾尽陈说者或不无采取焉死罪死罪枚闻为政之道将以便民也然求民便必先求官便何也官便则其心乐而为之虽殚精竭思而不自知故所为之政亦致精而不苟若张一法而先使奉法者愕然而阻欢求舍去之不暇则虽絁附以副上意而徒文具之为其便于民也亦希矣虽然使果便于民即强吏而行之亦可也若名便民而实扰民则虽大府所行例不格于末吏而明公忘其尊而听焉亦足彰大君子纳谏之雅公督造保甲一檄枚窃惑焉江南户口大县百万有奇小县十万有奇十家为甲百家为保其甲保无算甲置一牌保置一册其刊刻纸张缮写之费又无算来檄以不给丁漕费给之每县仅数十金如何得足然犹谓逾数岁而一行官吏犹可支吾而保长无苦或不至有惊扰而求免者今檄文曰立循环二簿一在县一在民遇有迁移注明册下每逢朔日保长送衙缴换毋许差扰如不行新查则所造册一二年内即为无用云云此断不可行也即以江宁论之城内居伙房者一宿辄去上河为夫者风顺辄去一日之内其迁流来去变动改换者难更仆数也既不能逐时逐刻而为循环则甲日之簿乙日已无用矣况以三十日为一月乎更何所谓一二年也一郡中自乡至城远者一二百里近者亦不下数十里保长非农工即商贾一日废业十日冻饥今令巡檐仰屋执途之人而询曰某来去某生死某贩脂某卖酱无论良民不肯为必纷纷告退就令拘迫万方应其名而任其事邻里乡党亦将怪而叱之及至月朔则又将裹粮骑驴奔趋县堂抱册者虑损伤投宿者需旅店苦累甚矣且州县之司阍无几而官衙之启闭有常册众人杂舛错必多授受既亲关防必弛其间数百人者或罹于寒暑之故或中乎风雨之灾能无怨乎保甲中奸良不一勤惰不齐勤者来惰者不来将听其坏法乎将终不免于差扰乎良者直书黠者加之变乱其能坐照以知之乎抑将假书吏以耳目乎簿经数填必易新册重重之费将以累其子孙乎抑亦官捐而吏偿乎夫保甲之行将以弭盗也盗贼日攫货而匿之捕擒官拷犹唿冤诬今使其戚邻为钩距踪迹未形难以白官踪迹既形且畏反噬恐奸民不服而良民反罹于辜且既不能责之以事前之稽查而徒责之于事发之连坐虽商鞅韩非亦复不忍又谓保甲之行便灾赈也不知愚民避力役平日报口多减灾民贪赈临时报口多增官纵聪强不能记人妻女识人亲朋势必听其指东画西诡对强认而平日所存之册与异日所赈之册多少悬殊终难为准然则弭盗察赈将听其漫无稽考乎曰保甲者弭盗察赈之一端而非其本务也本务何在在州县官得人而已得其人桁杨刀锯皆仁民之物也何必保甲不得其人诗书官礼皆毒民之具也何况保甲此其说尝读论语而知之子贡问政子曰足食足兵其如何足兵食不言子路问政曰先之劳之其先劳何事不言冉有问加卫之庶曰富之教之其如何富教又不言曰如有用我者期月而已可也三年有成其期年三月之何政何令又不言他若子路自命治赋冉有自命足民其如何治赋足民法亦不质之于孔子彼圣贤者岂好为空言而不一核实事哉人各有才地各有宜时各有当民各有俗不可执一为兢兢也两汉循吏最多所以然者皆行其所欲行不行其所不欲行故权一而事立后世一切伍符尺籍皆张死法以束生人陆机曰察火于灰不见洪壮之烈今所行古人之法皆古人之灰也枚方望公一切捐之专心察吏择一二贤者与共治民庶几有济今纵不能如此而转生法外之法不已过乎且保甲亦未尝不可行也十室之邑烟户无几吏能周巡原可了然然总在其人之自为办治从容有成不在上之约束驱迫之也若公檄严催台使必到限期孔迫逐层核转生无数搜驳书吏蚕食自上下下如叶至根究其所极终累百姓枚岂不知阳为遵奉虚张册籍涂改姓名明公必不能按覆而料检之然欺公公喜而枚心不安逆公公怒而枚心安故敢布其区区望山尚书再莅两江之四年政行化和风物恬美署之西小园夹池屋形如舟公葺其旧而颜之曰不系夫舟之义取乎济川其系与否非舟之所能自为也昔人称谢太傅功高百辟心在一丘公之谓矣枚宰江宁从公游而赋焉其辞曰渺三山之在望登一室之如舟水摇光于博壁月照影于承矲窗讻讻兮帘卷庭冉冉兮云留偶抠衣于绿野恍遗世于丹丘步乍入而双凫欲化首欲回而四顾难休尔乃八达崇期三楹藻棁半榻中傧一琴旁列但栽薄媚之花略缀飞来之石虽不泊于江湖俨横陈而待涉体静而橹桨无声心虚而波涛不入右则断桥鹄峙小渚霜清望舒凉室锦淙烟庭灵琐停而雾掩重屈笮以天成左则牟首斜临康圭遥踞宜启背以纳凉可倚襟而拾絮高轩象君子之怀疏落得野人之趣墙低则远景皆收树老则斜阳不去当夫夏始春余井栏石畔竹密昼阴草多蛙乱鸟应节以声移叶辞条而律换唯兹舟之隆然偃长虹于天半不因急雨以回帆不逐浮萍而傍岸篙工欲撼以难摇锦缆将牵而未断洵足以解巾遐瞩退食澄怀意行缓带小憩流杯坐绕芝兰之契手栽桃李之材睹篱落而心殷稼穑听波声而梦绕黄淮画戟香而空阶花堕牙旗扬而水面风来然而事本无常舟原不系星且移宫泉非择地揽物化之推迁叹人生之如寄朝虽拕乎中流夕不知其所至当前之峰影常青此后之音孰继鼓沙棠之楫岂料重登赋苦叶之匏还期共济舟之泊也共万物以安恬舟之行也听江风之位置何况傍舟之草附舟之虫本乘之贱质涉宦海之飘蓬攀慈航而难再空揭厉于波中其能无挽绋鷟而咏志托云物以歌风也哉公姓于讳成龙字北溟山西永宁人以副榜宰广西罗城县县故烟瘴地多苗以攻劫为俗公与为誓毋弄兵器毋盗苗敬信之转相告语驯伏或三日或五六日必率子女问安在罗五年举卓异迁合州知州再迁湖广黄州同知巡抚张朝珍知公才命讨武昌贼黄金龙即守武昌当是时三藩反金龙阴受吴三桂伪札屯兵据险其军师刘君孚者为讼事受公恩者也公知众寡不敌乃骑一骡从一乡约直入刘家刘欲探公意逃山后不出而阴张强弩待公公骂且笑曰君孚老奴受我恩避我自惭作贼耶渠不过为人逼诱耳我老人发鬓如此宁不晓也语未竟君孚从厨后跃出投弓跪曰君孚祖宗有灵使公至此降矣尚何言即日降其众数千武昌乡勇亦至问金龙何在曰在望花山即命导行乘其不备擒之抚军喜奏实授武昌知府再调黄州甫抵任湖北大乱何士荣反永宁乡陈鼎业反阳罗周铁爪反白水刘启业反石陂各拥众数千号十万阳言先取黄州议者谓援兵随大军征滇黄州兵少宜退保麻城公不可曰黄州湖北咽喉也弃之则荆岳七郡皆瓦解矣仗天子威灵可以一战征各区丁壮自草檄先攻鼎业擒之再攻士荣战于黄土坳贼势甚盛红旗殷山炮雨下队长吴之兰焚死火燎公须不为动手剑立营门而阴令三百人自右山击贼后贼大乱败走公曰诸贼中士荣最强士荣既破诸贼胆落宜乘胜攻之诸营方炊覆釜以进预伏兵于铁爪等败逃处果悉擒之乃勒石黄市旗亭班师而还是役也为先锋者把总某协谋者门下士某引路者乡民某督阵者公也不费公家一钱二十四日而黄州平迁江防道再迁福建按察使福建当耿精忠乱后康亲王驻军省中牧马者月征莝夫数万公争于王前罢遣之海寇犯漳泉有莠民通海起大狱株连千余家公平反之满兵掠浙东子女没为奴婢者数万公赎还之王与诸大府素知公名公所言靡不听迁布政使举清官第一巡抚直隶再迁两江总督官吏望风改操知公好微行遇白髯伟貌者群相指震慑士民有欢笑无管弦游惰不空手柜坊无锁年六十八巡海归薨天子震悼给祭葬加赠太子太保谥清端军民巷哭绘像以祀公清介绝俗重门洞开白事官吏直入寝室左姜豉右簿书状如乡里学博而用兵如神尤善治盗知黄州时闻张某者盗魁也崇闳高垣役捕多取食焉虑少辽缓奸不得发乃半途微服佣其家诡名杨二司洒扫谨张爱之使为群盗先居亡何尽悉盗之伴侣紸箧机密约号乃遁去鸣钲到官一日者集健步约曰从吾擒盗具仪仗兵械称足前行至张所排衙于庭大唿盗出张错愕迎拜犹抵拦公曰勿承可仰面视我杨二也张惊伏地请死公取袖中大案数十掷与之曰为办此足以赎矣张唯唯愿一切受署合门妻子环跪泣曰第赦盗死盗不能者某等悉如公命公留健役助之不数日群盗尽获其杀人者活埋之武昌营弁某弟素无赖适远归是夜军饷尽劫弁告弟所为彭考诬服连引十余人狱具献盗公破械纵之抚军惊问曰盗冤曰真盗何在公指堂下一校曰是真盗也余党进香木兰山今晚获矣未几获盗赃尚在校家封识宛然江宁盗号鱼壳者拳捷倚驻防都统为解有司莫能擒公抵任时官吏惮公远迎公日旰不至方惊疑探刺而逻者报公早单车入府矣群吏饰厨传不受馈饩牵不受一郡不知所为按察使某公年家子也从容言公过清严则上下之情不通某意欲具一餐为雅寿公笑曰以他物寿我不如以鱼壳寿我按察使喻意出以千金为募雷翠亭者名捕也出而受金司府县握手嘱曰我等颜面寄汝矣勉之翠亭质妻子于狱侦知鱼方会群盗张饮秦淮乃伪乞者跪席西呢呢求食鱼望见疑之刃肉冲其口雷仰而吞神色不动鱼咋曰子胡然子非鹴也子为于青天来擒我耳行矣健儿肯汝累乎翠亭再拜群役入跪而加锁拥之赴狱司府县贺于衢是夕公秉烛坐梁上砉然有声一男子持匕首下公叱何人曰鱼壳也公解冠几上指其头曰取鱼长跪笑曰取公头不待公命也方下梁时如有物击我手不得动方知公神人某恶贯满矣自反接衔匕首以献公曰国法有市曹在唿左右饮之酒缚至射棚下许免其妻子迟明狱吏报失盗人情汹汹司府县相贺者转而相尤趋辕将跪谢告实而公已命中军将鱼壳斩决西市论曰公筮仕罗城年已四十五不二十年督两江名震天下其初心岂及此哉自言治兵武昌因草豆不足头抢柱欲死者数矣孟子动心忍性之言不其然乎魏尚书环极以公与陆稼书同荐海内荣之然公晚年出张中丞手书辄呜咽流涕盖魏公犹识之于名成后而张公先识之于名未成时子皮鲍叔之功尤为难也江宁人传公鱼壳事甚着考泽州相公毛稚黄两传皆无之故别立一传不使文人钓奇独病太史公云有姑适沈氏年三十一而寡无所归归奉母守志抚其侄枚六十四岁卒姑少娴雅喜读书从礼而静为大父所钟爱枚剪时好听长者谈古事否则啼姑为捃摭史书稗官儿所能解者呢呢娓娓不倦以故枚未就学而汉晋唐宋国号人物略皆上口枚读盘庚大诰眉蹙姑为负剑辟咡助其声以熟寒则袭痒则搔朝靧而夕浴皆惟姑之求尝嚄唶曰汝他日能念我乎对曰不敢忘及枚贵改葬姑姑没已十年枚尝读韩退之乳母李氏墓志羡其能见退之成进士能受退之妇孙列拜上寿能借退之墓志传其名痛姑之贤且亲不及见枚成名不克受枚一日养其能传姑与否又未可定呜唿为可悲也墓在仁和半山大父母之茔旁为之铭曰昔有义姑在鲁能字侄如母吾姑如古以将吾抚其节尤苦唿负负恩未酬书梗概掩诸幽福观古君子之于人才也有必用有必不用而其介于或用或不用者则未尝不相其时势之便与其人之缓急而进退之福待罪江南十余年公不荐擢之亦勿劾去之似公之待福其亦在用与不用间乎然明知其必不用而妄求与明知其未必不用而不求是皆昧于君子用人之道者也福何敢然福以疏脱漕弁故免官捕得后例应复官恭逢皇上南巡凡白衣领职如某某俱蒙奏留福闻之不觉殷殷其有望者何也十六年福办治华山甚瘁司马匹音乐甚费于今三年脯资竭矣内无戚里周给外无僚友牵挽旧长官中所恃者惟公在公驾驱众材呵叱惟命其不以一谫劣之福置心中者情也在福闲居愁瞢无俚已极而不能不号唿于仁人之前者亦情也然使福去官非公罪则不敢求未复职不必求不逢虞巡盛典而无奏留之例又无可求今何时哉六龙将来万物欢噪凡在江南大小臣工莫不后先奔走儦々然率作而兴事下至执斫执针余须扈养侏儒庖翟亦各奋其肘足伸襟扬眉争效倾葵之志而福食皇禄二十年觐圣颜三四次反不能自比于舆台之列侧身于工匠之间众里嫌身能无闵叹即公之所以其难其慎而不肯轻用人者福亦深知其故矣才不足以供指麾不用不久在江南不用冀复官不用冀领公家财物不用数者福均有说焉福虽非栋樑或可备榱栌之任不支禀假当无冒侵所不能已于言者实以谒选尚远而人情以有事为荣大府目色所及顿增光彩借此支吾或不致征碖无托耳且夫天子巡狩一切清宫鮷草之事凡有血气者皆分所当为而我皇上一游一豫起废录旧恩施尤隆公当其间如山泽之通气正须诱掖之鼓舞之有以大展乎群策群力尊君亲上之心则士气伸而天心亦喜不比平时课吏荐贤必为之严核而深稽也至于或赐一缣或赍一级或就近召见或仍归铨曹大抵临期酌奏恩出上裁公亦不过相其势而观其便耳福敢一办供张便剔嬲长官冀无妄之福而强公以难行之事哉古人有言曰尽一子之孝何如尽群子之孝福与公同一君父同一迎銮而公有百事之尽福无一事之尽此心缺然故乞一牒以自效亦非专为厄穷已也仰希驳示不宣或问双名单称古人有否曰见春秋传践土之盟曰晋重者重耳也曰卫武者叔武也此双名单称之证也自纪前以一家言求教书来如发蒙且云由周公而上道统在上由孔孟以至程朱道统在下汉唐君臣无与焉是说也蒙不谓然夫道无统也若大路然尧舜禹汤孔子终身由之者也汉唐君臣履乎其中而时轶乎其外者也其余则偶一至焉者也天不厌汉唐而享其郊祀孔子不厌汉唐而受其烝尝亦曰彼合乎道则以道归之彼不合乎道则自弃乎道耳道固自在而未尝绝也后儒沾沾于道外增一统字以为今日在上明日在下交付若有形收藏若有物道甚公而忽私之道甚广而忽狭之陋矣三代之时道统在上而未必不在下三代以后道统在下而未必不在上合乎道则人人可以得之离乎道则人人可以失之昔者秦烧诗书汉谈黄老非有施韬伏生申公瑕丘之徒负经而藏则经不传非有郑玄赵岐杜子春之属琐琐笺释则经虽传不甚明千百年后虽有程朱奚能为程朱生宋代赖诸儒说经都有成迹才能参己见成集解安得一切抹摋而谓孔孟之道直接程朱也夫人之所得者大其所收者广所得者狭其所弃者多以孔子视天下才如登泰山察丘陵耳然于子产晏婴宁武子等无不称许至孟子于管晏则薄之已甚此孟子之不如孔子也孟子虽学孔子然于伯夷伊尹柳下惠均称为圣至朱子则诋三代下无完人此朱子之不如孟子也王通称孔明能兴礼乐邵伯温作论驳之康节怒曰尔乌知孔明之不能兴礼乐乎此伯温之不如邵子也夫尧舜禹汤周孔之道所以可贵者正以易知易行不可须臾离故也必如修真炼药之说以为丹不易得诀不易传钟离而后惟有吕祖愈珍秘愈矜严则道愈病我皇上文集中不远称尧舜而屡举汉文帝唐太宗者亦以言汉唐则年代近而政事易于核实言唐虞则年代远而空言难以引据先生来书尊皇上为尧舜尧舜之言先生又不以为然何也书中斥陆王为异端亦似太过周易曰仁者见之谓之仁智者见之谓之智子曰仁者乐山智者乐水夫道一而已何以因所见而异因所乐而异哉然仁者之乐山固不指智者之乐水为异端也颜渊问仁曰克复仲弓问仁曰敬恕樊迟问仁曰爱人随其人各为导引使生后世则仲弓必以颜渊为异端颜渊又必以仲弓为异端矣大抵古之人以行胜后之人以言胜以行胜者未之能行惟恐有闻不暇争也以言胜者矜矜栩栩守一先生之言无所不争也圣人知其如此故谆谆戒之曰先行其言曰讷于言敏于行曰君子无所争宋儒之语录皆言也所驳辨皆争也非圣人意也士幸生宋儒争定之后宜集长戒短各抒心得不必助一家攻一家今有赴长安者或曰舟行或曰骑行其主人之心不过皆欲至长安耳苍头仆夫各尊其主遂至戟手嚷詈及问其路之曲折而皆不知也今之排陆王者皆此类也愿先生勿似之也予自沭移知江宁客贺曰江宁有侯丞槃槃大才佐公公必喜问其名故予狎也予壬子乡试见有野而古者危冠高履口茎音目睒睒斜视如深山怪松磊砢自异识者曰此天台山侯嘉繙也予窃已奇之与订交廓落无町畦益相爱号夷门子字元经诗文迅疾始于笔染终于纸尽挥霍睥睨瞬息百变每裹袖泼墨数十人环而拥之丞抽思乙乙十指雨下字迹旁行斜上如长河坚冰风裂成文莫知条理而天趣可爱又如成相诗穷劫野曲可解不解而诡独绝先受知于督学帅公贡于乡连试不售出为主簿调江宁丞曹进曹退温温无所试既不得志于时愈自纵一日大醉登报恩寺殿摩古佛罗汉数百尊各赠诗万余言书其顶箕坐大呶窗外风雨暴至电光烛其手益喜奋笔不能休且吐且书取殿旁石臼戴头上折旋舞如风众僧疑为鬼神异物不敢逼视又疑病狂易妄笑语昏乱酒既醒雷雨亦息观其诗奇字奥句不能读也举其臼重千二百斤运饷至京以己所坐舆辇其妻秦氏己策驴从之妻免乳旅店中丞徒步长吟数千里判事喝笞数辄睨抱牍吏决当否吏曰是也丞大喜号于众曰何如镇江黄太守慕其才招至署未浃旬早起不见觅之赫然死厕旁年五十二其子某至自天台以柩归卜葬毕来问铭于余余既奇君之才而尤奇君之死乃亦为奇语遣抱磨者陷其石以质君铭曰文星炽炽龙啮其系拗怒坠地无所吐气以儒为戏嵚崎如是执不律如执鬼中可以极无极穷无穷而卒不声于崖公一笑去泠然风留委蛇受机封周礼蜡氏掌除鈙有死于道路者埋而置楬焉又族师十家为联五人为伍使相葬埋古制民之产名山大川广谷无禁地公地也恣民之所使之故送死无憾今任土之法废矣尺寸皆民私也流离之氓夭为凫殁桥死于中野横陈而已谁能无秽虐士而损所有以仁其类乎丙子岁江南洊饥札瘥夭昏羁鬼相望捐瘠者焚如者漂溺者蝇蚋之所姑嘬者属于道俞子晓园以为大戚施榇千余地百亩聚遗骸而掩诸幽望之然高下不及泉上不泄臭竁而临如旅人成群得安宅焉乡里感之有司谊之朝廷旌之晓园亦仁矣哉晓园又来曰余新安人也贸迁江宁去住无恒弗告兹举于邑长虑有夺其界者是为善不竟也请牒地若干输于官立精文善法俾传永永无极吁晓园非独仁其智且足用也余考春秋晋郑之间有隙地曰玉畅顷丘岩戈钖子产与宋人盟曰勿有是及子产卒宋人取钖遂寻干戈又周礼墓大夫率其属而巡墓厉古人之于地界或盟或巡犹有争者矧兹荒兆难征于鬼非晓园意思深长他日者且湮且紊且侵削且铫莱杂下冤伏陵窘为枯骨祟矣欲世世万子孙毋变宜详区界而勒诸石凡核得冢长一百七十六弓二尺宽一百三十四弓其存为舍榇费者中有熟地庐舍按年收子利四十余缗某尚书抚浙以俭率下过三元坊见圬者妻红裓衤黹簪花立而目公公命将某妇诣辕前驺拥之去圬者故新娶也号泣从之伺辕三日探刺不得信乃弃其屋并其妻之屋得二十金贿中军中军为之请公笑曰吾几忘引妇之中庭而高唿夫人妇瞠视俄而有蓬首持畚衣七緵之布从灶觚来者曰此夫人也已公立妇而训之曰夫人封一品服饰如是汝家圬者而若是华妆行见饥寒之将至矣吾召汝者以身己教俾语而夫知也饭脱粟而遣之妇归已无家矣乃雉经死袁子曰俭美德也自矜其俭便为凶德蓼虫食苦而甘彼自甘之与人无与也必欲率天下人而为蓼虫悖矣尚书亟表己之俭故并戟辕之尊且严而亦忘之有所矜乎此者必有所蔽乎彼也故曰克己之谓仁吴君鲁斋以举人奉天子命来江南权常州督捕通判苏州管粮同知再权丹阳荆溪江都金匮元和五县事未即真以服去官服阕将如京师中风暴卒君能行考中度衷之政单均刑法戢和士民以故上游同官争悼惜走奠而其友袁枚哀之为尤深尝谓士不用悲用之而不尽其才尤悲有龚黄焉隐于泥涂人无由知也用而效效而即休人之心能恝然乎然或者抱其道忤于世以自狭其猷为则亦曰人事之未善焉君业已上孚下欢而扼以无年者乃在悠悠之天天之爱民甚矣能代之爱者偏又夺之速何哉岂所谓命者果天亦无能为而束限人竟如是其毒也悲夫君晬穆其容而有不挠之识江阴令某为民所困大府命君率兵往君不可曰抚民而兵滋之疑也单车晓民惣伏以散手不释书卷尤工诗有集若干以文学推予甚敬既而告人曰袁公非沾沾文学者呜唿其知我如是其自待可知君名贤字思焉晚自号鲁斋休宁县人先娶查氏再娶杨氏生二女一适茂才姜晋一幼以族子某为嗣铭曰如骥能驰如雨能施而止于斯如之何勿思礼部尚书王公葬黄冈阳罗六十年墓无碑其孙廷泰来言曰先祖遗命弗为碑碑缺至今廷泰出先生门下读先生金石文字于古无让然则安知非先人之灵不欲以姓名爵里草草托人必待后世之能与夫班马争者然后纪传之耶铭我先人补子孙之憾先生其奚辞余谨按其状而书之曰公讳泽宏字涓来一字昊庐家本琅琊十世祖东平侯迁于黄冈公父用予崇祯进士任淮安推官内擢检讨以公故封光禄大夫礼部尚书有子五人公其长也玉色扬声风采隽异八岁侍封公于淮封公指簿案戏曰儿他日亦掌是乎公摇首别手一书曰儿读此愿掌此撷之礼经一部也翁乃大奇之年十四补博士弟子中副榜当是时流贼四起黄冈氛甚恶公避乱九江路遇贼劫其家属公逃深箐中三日不食谭尔恒者九江豪也夜梦彩凤翔竹间旦伺得公饿色焦然怜而衣食之公说谭曰某祖父母父母俱陷贼中某义不独生公仁人能活某一家乎谭问计公曰贼众乌合无远志又无刁斗之设每夕猪啼而嚣必置酒高会乘其醉袭之克矣谭许诺纠乡勇百余杂持锄盾公操戈而先众从之直斫贼营贼大惊手不及格皆逃公杀数十人扶祖父母父母出其他子女得脱者泣谢环拜求见主帅就视乃书生儒冠美而文者也时公年二十一矣甲申世祖章皇帝登极天下大定公归里读书辛卯举于乡乙未成进士入翰林督学京畿再迁吏部侍郎左都御史礼部尚书既贵为谭尔恒纳粟得官同知所以报也立朝专持大体御史某奏流人宜徙乌喇公不可圣祖驳问公奏称乌喇死地流非死罪果罪不止流当死死不必乌喇罪不当死故流流不可乌喇举朝无以难事竟寝后圣祖巡乌喇叹曰此非人所居王泽宏其引朕于仁乎先是江西征漕每米石输水岸费若干相沿为正供会江督奏入九卿议者多是两端公力言洪都地瘠民贫除之便天子以为然岁省浮额十余万西江税关旧设湖口湖口滩石森立商舟待验往往漂没公奏移九江嗣后泊者晏然无他虞往来商为建生祠癸未以老辞位归居金陵之大功坊角巾散服徜徉山水若忘其为国老者然銮舆南巡公三逢盛典每见则赐坐赐参药劳问优渥乡里以为荣年八十三薨子六人长材升次材任己未进士官副都御史次材成官江西南康令次材献材信材振材振即廷泰父也先娶陈氏继周氏俱封夫人铭曰天开虞廷先生凤鸟来舞来仪为国初老公之诞生神骨珊然礼仪三百幼愿学焉帝曰嘉汝汝作秩宗勖帅以敬克相朕躬瓢赍筑鬻罔或不供吉凶军嘉必度于本末而后立衷公拜稽首含舒宪章斟酌六典捐益百王执大琰圭而佐丞尝亦咸有一德以格于穹苍侃侃霜肃澄澄水止无赫赫之功不沾沾自喜老而安焉三山二水廷泰甚文黄中通理补征玄石永光蒿里祖德访孙碑文助史公侯之裔必复其始公姓沈讳起元字子大世居太仓父宏受号白溇先生与相国王公掞为布衣交高隐不仕着述千万言生先生爱其颖悟曰此儿须我自教也辞千金馆偲闭门督课以举人辛丑进士入翰林改吏部员外世宗登极严六部缺主之禁不自首者死直隶学政缺主事发公争曰此与六部缺主不同学政衡文缺主不能为弊宜减死为流世宗嘉公有识召见授兴化府知府当是时世宗风闻闽中仓谷多亏命内大臣伊拉齐等率谒选州县六十余员按覆之诸员争得缺盘斛苛烦仙游令某受代不收碎米公怒曰谷以备赈也碎米亦可疗饥斗升既足何事纷纭诸大府无以难一时挢虔之风为之稍戢总督高文良公奏开南洋已帖黄晓示矣有旨禁内地商羁留外国高公犹豫命商人戚里具原船往回结状方许放行公谏曰此法立将一船不得行高问故曰出洋者生死疾病无常数货物利钝无常期此岂内地戚里所能逆料而为之具结者乎且公无开洋之示商无怨也今商既得此好消息造船者费若干制货者费若干忽以结状相嬲是明诱之而暗苦之也商必怨且走南洋者需北风今立春已半月倘结状来北风不来彼失业商聚集厦门或为盗贼害将何已言未竟高色变曰君欲云何曰据起元意但令出洋商自具状以三年为期如过期者不听回籍即以此状咨部足矣故事验放官兴泉道及泉防同知也洋船水手多寡视梁头大小民惧纳税大辄报小及出口船不得行乃求增水手同知张某驰启督抚公摄道篆后到曰此启误矣水手定额工部所颁督抚不能增势必咨请部示从此驳诘不已奈何俄而众商具牒愿自掉船免增水手张不可公夜叩张门曰南风起矣众商惧不得行故为此请君再固执必生他变张不得已验船放行船中商果已集无赖袖瓦石将堵张门当是时微公几不测初两院阅张牒方仰天愕眙计无所出及此信闻乃大喜嘉奖者再而海口商民变诅为祝欢舞者数万人迁台湾道台田以甲论每甲十亩有奇国初以郑氏税簿为额较内地赋加重幸欺隐者多民不为困丈量法行民多弃产逃公请于高公曰人谓欺隐清可岁增漕十万此妄说也第恐科则不定或比旧额转少必干部驳为今计宜令旧甲悉依旧数而丈出新田照同安下则起科俟欺隐尽情之后再将旧甲旧赋通匀于新田轻赋之上则国课民生两无所病高从之至今台湾民安其居国安县民辛氏与颜氏有仇自杀其弟妇诬颜按察使潘体丰不能察具狱上总督命公覆讯公平反之潘怒以他事中公落职家居今上元年起用为江西驿盐巡道寻迁河南按察使直隶布政使内迁光禄寺正卿以老乞归年七十六卒公长身广颡白须伟然待后进诸生慊慊如不及而于权贵处屹不可动在闽时巡抚常安属司海关吏白故事司关者到必先以名纸谒巡抚家奴公大骇不可一切验放南面指挥诸奴悚息垂手唯唯及常去后抚朱定元向公问常奴赃状公不对朱强之曰起元但知常公在关革除浮税四千金此外非所知也户部尚书海望奏清理直隶旗地有司违限奉旨严斥总督高公命公劾数州县以自解公不可曰旗地非旦夕可清州县方灾何暇了此公必劾官当自藩司始十二年直隶旱驾幸东鲁高公以迎銮事重命检户口十一月开赈公力陈民困甚虑不及待高愠曰必若此君自具奏公嘿然出苦言于清河道方公观承求通其意甚婉高亦悟卒从公言公性俭自奉一簋之外无他过菜口不言生产事历任脂膏而萧然四壁于官爵黜陟视若浮云初署台湾知府到官日生番越狱前守刘某曰狱匙未交是我责也公曰守印已受是我责也争开失察职名大府嘉其有让遂两免之所着学古录四卷古文八卷诗四卷子某公讳馝杨姓字静山奉天正黄旗人生有至性侍继祖母疾衣不解带至虱缘领游益敬十九岁知陕西两当县丁父忧再补直隶固安故事修永定河秋汛毕工兴永定道黄某役不平贾迟延及冬朝涉者皲瘃公怜之许日出后下黄巡工迟民之来将笞督公力争不得乃直前牵其马至冻熘处曰公能往民亦能往此时日高舂阳光熏人公重裘尚缩瑟乃责袒肩者戴星来耶黄大恚适馆张牒将劾公会抚军安溪李文贞公过柳家口闻之召谓曰汝年少能然古之任延也劳以酒解裘衣之事得释调宛平固安民以为大戚闻宛平吏来迎惊聚而逐之圣祖猎水围过固安老幼争留公上曰别与汝固安一好官何如一女子奏曰何不别以好官与宛平耶上大笑以为诚许食知州俸知固安县事旋权邹平寿光诸城数县有夏姓民竞产享银五千公却之谕即以此金遗若弟夏昆季泣于庭睦如初迁云南曲靖府调丽江丽江故苗地中甸外控鹤剑内邻姎徒羯夷寥狼屯杂一旦隶为编氓如开洪闬守土者噤齿介不肯往公到爬梳捐瘠俯顺荒遰令口树一本榆亩畜一沟水召土官为典吏诸里魁以头目充除奴籍建文庙定婚葬礼颁尺籍伍符期年俗化风雨和甘倓钱賨布大行民祀公于庙号第一太守祠先是民间有遇木则易禾必见日之谣土官土人皆禾木两姓而公名姓恰合亦异数也迁湖南粮道西安布政使署湖北巡抚沔阳地滨湖淤沉无常田与粮离税法敝公手弓尺丈之按亩输亥数无讹调抚四川奏减火耗改马厂为普济堂垦田千四百亩登租贮谷养鳏寡老癃请撤河西七儿堡城垣忤旨罢官七年起用甘肃凉庄道寻迁光禄寺少卿以老休于家公丰硕善骑射用弓至十石圣祖时东宫侍卫德龄以废太子故逃恃其勇泛海至青州官拘者拥役数十持械无敢前公往剡剡起屦忽抱其背麕之德抽刀公叱之刀落于手圣祖以为日缚莽何罗不是过也涿州夜下乡遇响马盗方汹汹劫人公射之杀二人获一人督粮湖南奉牒擒李铁背刺鱼大王公侦知窜入旗丁故阅岳州帮擒之案下至老神明不衰长孙魁官江宁公来就养骑上下山如飞年已八十四矣甲申十二月某日趺坐而逝公先娶李氏再娶黄氏俱诰封夫人子国栋官广东韶州知府铭曰仁之征寿也福之集厚也清畏人知指屋漏也勇而好礼伏不斗也云之油油楚蜀覆也大耋南游神弥茂也望夏琥殷璜而增周邦之旧也厥声隆隆孙将又也天其以是钟美于后也余知沭阳潘君宇情来勘灾置身同寮中甚谨弛气离坐嗛然而终日不言心疑之以为阴重人也后十余年君供张天子巡狩事来江宁朝夕雅游怛中而信人向疑稍稍解又尝过武进遇舟人子道君善政尤详信君为无害吏嗣后闻其得官则喜失官则忧君亦推许过当文翰事非余质确者不肯落墨然每见君面无见肤阳不满大宅虑仕宦难速飞已而君得官必无故颠上游知其贤尽力起之随起随颠毕之以死如是者在江南二十四年君讳涵字宇情钱塘国学生纂修一统志议叙州判凡署县篆六题实授三君风神玄定庋屐阁几必得其所所判决不为聪强状视下言徐务折其情乃止以故邮罚无讹鲜客诉者南汇民兄弟讼田君不讯令跪学宫听讲两人者悔求释公不许乃泣且拜曰良非本怀唆讼者某也遂公其田而睦如初有徐官官者杀一家五人留其女人疑有奸公置徐极刑而不问奸事民以为仁镇洋役催租负租氓仆地死腰有树伤前官拟役抵君曰役即民也非其殴死何抵之为委赈海州请于大府曰海州积潦病由场河南受清安中河黄运水之全西受骆马刘老涧水之半故趋海不支者势也迤东虽多支河形如蛇足可以宣泄而无如不开东坝终与无河同若坝开又与运盐治河两事有妨为今计宜浚场河使深而合新旧河为一相度诸堰坝因时启闭如此则水易趋海海州患可去八九大府纳焉岁以不连歉在武进一年以解犯愆期去官在赣榆一年以失察邪教去官大府俱奏留君君膝暴跖穿疲曳奔驰然而为日浅被于民者迄不得施西席未暖又揭揭而之东市马量谷无须臾闲身日以惫而家亦日以贫最后宰六合甫抵任天子南巡君治事龙潭病食糜粥不盈一瓯颠而殚闷犹料检站马夫役唿叱不已声渐微目渐瞑遂卒卒数日銮舆临事一切循整如君存也气绝时知六合县即真之诏才下吏民哀之年五十九长子仁标能文而弱次子仁勤颇聪颖后君亡四十日亦以喉闭亡铭曰不挤之而自止共扶之而不起未终其齿迮而与之死犹以为不足更取其子嗟乎善若彼报若此吾乌知其所以客岁以一函开足下谓足下读其书将知其人矣不意犹未也足下前书文而不惭有叱叱气当今士习阿得足下振之无所为非第不宜施于仆耳仆惜足下药甚良于病不合故以己之沉废学问之难门第之不可以傲人与夫古今异宜之时势悃款敷奏期足下深思而善取之过后亦不复省矣乃来书虑仆故相暴张以将不利于足下似误听蜚语而测仆者过焉仆老矣览书得古人姓名尚不省记何暇置足下于胸中而顼顼然愠哉且既已扫辙作野人矣又肯为败一足下之名而出山揖客哉仆与足下素无睚眦何所穷怒而必极之于既往赵孟所不能贵赵孟又恶能贱之足下不信仆可也不自信何也昔昌黎答吕河东答杜二书俱存较仆奉酬者词较严焉然二公卒未深绝之且殷殷然进之于道盖前贤接后进理固宜然仆审己未必如韩柳而所以绝人者必欲过之使仆返而自思亦觉执德不宏为可忧矣于足下何伤焉仆自恨无显位盛名如孔北海一流可以嘘枯吹生使足下衎衎然心喜又不能灭声迹若朱桃椎焦先辈使足下弃而忘之并不能如羊叔子使足下信其必不冘人此皆仆不修身之过也省书大惭无则加勉而已尝谓功业报国文章亦报国而文章之着作为尤难掖之进知己劝其退亦知己而劝退之成全为尤大公疑仆禄有余赢故欲退居以自怡似又非知仆者仆进有事在退有事在未必退闲于进且所谓以文章报国者非必如贞符典引刻意颂谀而已但使有鸿丽辨达之作踔绝古今使人称某朝文有某氏则亦未必非邦家之光仆官赤紧以来每过书肆如渴骥见泉身未往而心已赴得少休焉重寻故物或未干贤者之讥乎若谓上游矜宠方盛故宜缓去则不知仆之所以欲去乃正为此何也官之不能无去犹人之不能无死也死亦何福之有而洪范以考终命为福则圣人之意也深人之亲有如伯叔妻子兄弟者乎所狎近有如戚友庄从者乎之数人者他事可与谋而惟出处之际宜独断焉先乞身而后告焉何也之数人者皆受居官之乐而不分任职之苦者也唐相萧嵩求去明皇留之曰朕未厌卿卿何求去嵩曰待陛下厌臣臣安敢求去仆读史至此深慕嵩之为人仆蒙大吏荐剡百姓知感脱然去上或留之下或惜之人非去之为难去而取此留之惜之之意为难以其间交仓库辞吏民身闲而虑周时乎时乎有余味焉马伏波云居前不能令人轾居后不能令人轩援实耻之言士君子贵以身关天下之重轻也今仆在官官未必重去官官未必轻州县中岂遽少仆哉非特州县也就令仆一岁九迁骤膺公卿之位自问何以立功何以报主亦复扪心纳手未知所措事君者量而后入不入而后量漆雕开不能自信夫子不知而开独知之仆之不能自信亦公所不知而仆自知之也夫是故知难而退也若夫仆之所自信者则固有在矣周官三百六十谓非其人莫任者今无有也唐宋来几家文字非其人莫任者诚有之矣仆幼学徐庾韩柳之文及三唐人诗每摇笔觉此境非难到苦学植少让古人之我先褵焉以早达为悔行且就去将从事焉尽其才而后止不比立功名束手而听之天也舍得为不为当可去不去公其谓我何闻别裁中独不选王次回诗以为艳体不足垂教仆又疑焉夫关睢即艳诗也以求淑女之故至于展转反侧使文王生于今遇先生危矣哉易曰一阴一阳之谓道又曰有夫妇然后有父子阴阳夫妇艳诗之祖也傅鹑觚善言儿女之情而台阁生风其人君子也沈约事两朝佞佛有绮语之忏其人小人也次回才藻艳绝阮亭集中时时窃之先生最尊阮亭不容都不考也选诗之道与作史同一代人才其应传者皆宜列传无庸拘见而狭取之宋人谓蔡琰失节范史不当置列女中此陋说也夫列女者犹云女之列传云尔非必贞烈之谓或贤或才或关系国家皆可列传犹之传公卿不必尽死难也诗之奇平艳朴皆可采取亦不必尽庄语也杜少陵圣于诗者也岂屑为王杨卢骆哉然尊四子以为万古江河矣黄山谷奥于诗者也岂屑为杨刘哉然尊西昆以为一朝郛郭矣宣尼至圣而亦取沧浪童子之诗所以然者非古人心虚往往舍己从人亦非古人爱博故意滥收之盖实见夫诗之道大而远如地之有八音天之有万窍择其善鸣者而赏其鸣足矣不必尊宫商而贱角羽进金石而弃弦匏也且夫古人成名各就其诣之所极原不必兼众体而论诗者则不可不兼收之以相题之所宜即以唐论庙堂典重沈宋所宜也使郊岛为之则陋矣山水闲适王孟所宜也使温李为之则靡矣边风塞云名山古迹李杜所宜也使王孟为之则薄矣撞万石之钟斗百韵之险韩孟所宜也使韦柳为之则弱矣伤往悼来感时记事张王元白所宜也使钱刘为之则仄矣题香襟当舞所弦工吹师低徊容与温李冬郎所宜也使韩孟为之则亢矣天地间不能一日无诸题则古今来不可一日无诸诗人学焉而各得其性之所近要在用其所长而藏己之所短则可护其所短而毁人之所长则不可艳诗宫体自是诗家一格孔子不删郑卫之诗而先生独删次回之诗不已过乎至于卢仝李贺险怪一流似亦不必摈斥两家所祖从大招天问来与易之龙战诗之天妹同波异澜非臆撰也一集中不特艳体宜收即险体亦宜收然后诗之体备而选之道全谨以鄙意私于先生愿与门下诸贤共详之也尊选明诗别裁有刘永钖行路难一首云雪漫漫兮白日寒天荆地棘行路难先生评只此数字抵人千百嘻异矣上句直袭荆轲传之唾余下句行路难三字即题也永钖苦凑得天荆地棘四字耳三尺村童皆能为之而先生登诸上选蒙实不解愿教之公讳傅鼐字阁峰先世居长白山号富察氏祖额色泰从太宗文皇帝用兵有大功子四人次子骠骑将军噶尔汉辅圣祖致太平生公公眉目英朗倨身而扬声精骑射读书目数行下年十六选入右卫侍世宗于雍邸骖乘持盖不顷刻离补兵部右侍郎年羹尧以大逆诛穷其党公谓廷臣曰元恶已诛胁从罔治鼐事上久能知上之用心倘诸公心知某冤而不言非上意也诸王大臣以公语平反无算岳兴阿者九门提督隆科多子也隆柄用时礼下于公公不往及隆败公为上言岳无罪上疑公与隆有交故为岳地谪戍黑龙江公闻命负书一箧步往率家僮斧薪自炊先是公在上前尝论准噶尔情形上不以为然用兵数年所言验乃召公还予侍郎衔命往军前参赞未行仍命入宫侍起居上违和医药事皆公掌之十二年春命公观兵鄂尔多斯部落中途侦贼数万掠地西走公即赴拜达理请于大将军马尔赛曰贼送死可唾手取也鼐远来虽兵疲犹能一战惟马力稍竭愿大将军给轻骑数千助鼐事成归功将军事败鼐受其罪马嘿然再三云不应公愤激自率所部出与贼战大败之获辎重牛畜万计卒以马病不能穷追事闻天子大悦赐孔雀翎移佐平郡王军谋斩大将军马尔赛徇于军会贼有求降意而盈廷诸臣皆欲遣使议和罢兵上问公公叩头曰此社稷之福也上意遂定即命公同都督罗密学士阿克敦往时战争连年虏氛甚恶穷沙万里雪没马鼻行者迷向认人畜白骨而行公闻命不办严径上马驰抵策凌部落策凌坐穹庐红氍毹为褥金龙蟠叠五尺高侍者貂蝉持兵女乐数行弹琵琶献酒公从容宣诏音响如钟酋蛮伏地观者以万计皆膜手指夷言曰果然中国大皇帝使臣好状貌也诏划阿尔泰山为界策凌曰阿尔泰不毛之地中国奚用且我先人披荆棘厉血刃与喀尔喀争来之地宁忍弃之公曰以为若不念先人耶若肯念先人更善昔我圣祖征噶尔旦通好于若国若国主伐叛助顺缚噶尔旦送来在途病死若国震于天诛即献阿尔泰地方中国受之置驿设守已有年矣今犹以为言是非背大皇帝乃是背其先人岂非大不祥乎策凌语塞思以利害动公乃集十四鄂托十四宰桑合而见公曰议不成公不归矣鄂托宰桑者华言十四路头目也公叱曰出嘉峪关而思归者庸奴也某思归某不来矣今日之议事集万世和好不集三军暴骨一言可决而躝躝如儿女子吾为而王羞也诸酋相目以退翌日策凌如约缮表求公转奏并遣宰桑同来献橐驼明珠等物世宗大悦赦天下加公三级晋秩都统世宗崩今上登极迁刑部尚书以误举参领明山失察家人两事落职入狱病刑部尚书孙公嘉氵金奏请就医私第许之薨于家年六十二葬西山独树里子三人长昌龄官编修次科占次查讷俱有父风公宽于接下太杂刚于事上太戆伉爽自喜好声矜贤简节而疏目以故无平不陂福与祸俱丙辰会试榜发公奏请搜落卷上允之复取中三十余人有广东刘起振者年八十八以公荐入翰林为一时盛事所居稻香草堂有白雁峰鳌峰东皋南庄诸胜积书万卷招四方人与游性理经史诗文医人日者悉萃集焉果亲王任事时謦咳所及九卿唯唯公在坐伺王发声听未毕辄迎拒曰王误矣王不能堪世宗责公曰汝知果亲王何语而又误耶公亦不能答也铭曰公如剑其干将乎谁不钦以其光乎卒以折毋乃刚乎迷阳迷阳伤吾良乎固不如赤堇之锢而南山之藏乎公讳良栋字西华陕西宁夏人年二十四以武勇受知于大将军孟乔芳从英王征陕授潼关游击再随经略洪承畴征云南迁副将滇王吴三桂奇公奏擢广罗镇总兵公知三桂有异志以疾辞三桂大怒欲劾诛之总兵沈应时为巽词以解免随入阙补天津总兵十三年三藩反陕西大震宁羌惠安兵变杀经略提督圣祖命公征之议者疑公陕人不可信公请留家口于都而己率劲兵驰往上许之时官兵败散屯堡荒废公沿路晓示招官归原泛兵归原伍劾贪冒募健儿军威大振斩首逆熊虎等四人宁夏平上疏奏蜀为滇黔门户若不先恢复则滇黔路不通请乘胜进兵上许之公率兵抵密树关遇贼败之擒其将徐成龙遂取徽县过高山深箐数十重昼夜兼行抵白水坝时康熙之十八年除夕也坝为川江上流与昭化唇齿俗号铁门坎贼防守尤力沿江立营为石囤木柞张炮公下令曰元旦渡江大吉违者斩黎明公骑骣马率麾下五千人横刀渡江江浅为万马腾簸波涛尽立唿声震天贼连发炮伤数十人无敢回顾者贼大惊曰此老将军军令如山不可抗也方格斗天忽风吹马如吹舟顷刻抵岸斩贼将郭景仪等获器械旗帜马匹无算余贼奔窜追之再胜于石崃沟十日而克成都公入城秋毫无犯收金银印二百六十伪札千奏缴之上大喜手诏褒美加勇略将军兵部尚书总督云贵公密奏滇黔恃蜀为捍蔽今蜀已得而吴三桂又新死宜乘机速进上许之当是时王师征滇贝子章泰自贵州进兵滇池将军赖塔自广西进兵黄草坝满汉兵十万余围城九月未下米斗四金月需米六万石公至军即向贝子陈三策其一称欲取内城先破外护使贼匹马不能出方可招降其一称我兵匝围太远自归化寺至碧鸡关东西七十余里调唿不灵宜掘里壕相攻逼其一降者宜分别收养不宜尽发满洲为奴贝子不悦以满洲语相驳诘而公又汉人不解满语张目抵捂幸公已奏闻诏下悉如公策贝子不得已与兵二千攻得胜桥公望见桥头炮台甚密白昼攻所伤必多乃伏马兵于南坝两岸分步兵为三队营壕墙外墙上架交枪子母炮身披马绵持大刀督阵夜二鼓攻桥贼尽出死战其帅郭壮图亲搏戟三进壕墙而伏兵三起应之列炬如星枪炮雨下贼败走公夺桥追至三市街再败之天犹未明也平旦入东南二门郭壮图举火自焚三桂子世自杀余贼尽降云南平加一等精奇呢哈番召入都以将军管銮仪卫事公破城所得降将伪官俱不杀并代奏乞恩以故乐为尽力每战有功然本秦人性戆气陵其上首创取蜀之计将军吴丹王进宝等咸嫉忌吴故大学士明珠从子怙宠而贪公尤轻之每论事辄不合初吴三桂闻公取蜀大恚遣将胡国柱陷永宁建昌兵部责公不救议削爵圣祖不许公引兵克复两郡追贼至大渡河圣祖命公乘胜进滇而大将军贝子屡檄公先追获胡国柱再往公不从攻得胜桥与兵甚少公争之许以在南坝相救及鏖战救不至得桥又改命蔡毓荣守之公积不平入朝屡忿争于大学士明珠前明虽憷以好语然以吴丹故心终不善也公乞骸骨归许之上征噶尔丹以公老将复召公年已七十五遂上表明心迹一疏分十四条洋洋数千言贬诸将军不值一钱而自序战功最苦为部臣所抑语气傲悍御史龚翔麟劾以大不敬宜斩上优容之命赴行在问方略宠赐优渥悯其老放归数年薨谥襄忠公虽武人好观通鉴家居闻知县唿驺过门便拱立唤家人子弟齐起曰父母官过敢不敬乎其朴诚如此子四人位皆至制府中丞论曰以马伏波之勋而晚年主恩衰替范蔚宗以为功名之际理固应然公之功名有类伏波其长者家儿争相倾轧则有甚焉且诬公谋反然而竟以令终者何也孔子曰惟天为大惟尧则之圣祖如天无所不照无所不容公遇圣祖公胜伏波矣公薨圣祖谕祭云事久而乃绩弥彰人往而朕心长眷呜唿使死者而无知则可死者而有知其如何读而感感而悲也公讳嘉淦字钖公一字懿斋故为太原县民自代迁兴居邑之临河里父天绣以侠闻杀人吏持之急公年十八与其兄日行三百里出奇计脱父于狱中进士雍正元年公以检讨上封事三曰亲骨肉曰停捐纳曰罢西兵世宗壮之立召对授国子监司业迁祭酒再迁顺天府尹工部侍郎先是工部吏奏销为奸公颁工程科比而先以物价咨外省督抚临期料覆披籍而已吏相吊于家十年迁吏部侍郎仍兼祭酒事荐教习某世宗不用公争益坚世宗掷纸笔与之曰汝书保状来公持笔欲下大学士某呵曰汝敢动御笔乎公方悟捧笔叩头世宗怒反缚置狱拟斩已而谓大学士某曰孙嘉淦太戆然不爱钱可银库行走公出狱不抵家径趋库所果亲王疑公故大臣黜必嗛于怀不屑会计事又闻蜚语谓公沽名收银有缩无赢乃出不意突至库视公公方抱持衡伛偻称量与吏卒杂坐劳苦均共问所收银有不足乎曰某所收别置一所请覆之王辜榷良久无丝毫缩赢如衡而止王大奇之即为转奏上亦愈重公命署河东盐院今上元年擢左都御史上三习一弊疏大旨以为人君耳习于所闻则喜谀而恶直目习于所见则喜柔而恶刚心习于所是则喜从而恶违自是之根不拔则机伏于微而势成于不可返黑白可以转色东西可以易位臣愿皇上时时事事常存不敢自是之心引文王望道未见孔子可以无大过为喻天子嘉纳之迁刑部尚书三年转吏部尚书总督直隶直隶旗民杂处多豪强闻公往先声慑服引水溉田开五百八十支河使沟水通道道水通河河水通淀交注递泄无所滞留晋州小儿被杀同村纪某衣污豆汁有司误为血刑讯诬伏最后真定府知府陈浩来白公而勾决之旨已下公奏雪之又奏直省酒禁太严以日用饮食之故使天下驿骚非政体也弛之便一时解缧绁者三千余人又奏给旗人屯田垦治古北口山海关外荒土数万顷六年调湖广总督前抚开横岭三洞议者以路太险欲弃之公曰此地于国家原无所可惜但诸苗俱入版图而独留此巢穴或不逞者聚焉则震惊宝靖城绥矣奏设参将募兵镇抚群峒肃然调抚福建以前讯粮道谢济世事不实免九年冬补宗人府丞公请老许之十四年召补副都御史寻迁吏部尚书协办大学士公内峻外和相对者如登泰华坐春风非不阳和熙熙贮在颜间而业已将人置青云上虽有下界諈诿语不特不敢出于口亦并不能生于心好静坐退食之余一经相对两朝圣人知公所学深能扶文运故命再督学五典乡试两总裁礼闱四任分校再领成均再任翰林掌院教习庶吉士充经筵讲官行走上书房又命日进经义一章纂毛诗折衷成复命注易传彖爻甫毕而公病矣门下士卿贰百辟布列中外铭旌归送者缟素如云朝为之空彰益门内外车马填塞数十里皆举音以过丧天子震悼命皇子奠酒谥文定公既负直声屡踬屡起晚年物望愈隆朝中略有建白天下人咸曰得非孙公耶遂有匪人伪奏疏一纸语甚悖托公所为穷治经年裁得主者名天子知公忠无他肠宠遇益隆而公终不自安以为舍他人而我假必其致之者有自自此食不甘寝不寐情怀忍忍一切所以补塞晏参密勿者弥口不宣即家庭间亦寂然无复闻知故所状公者止于此薨时年七十二子孝愉荫刑部主事葬某铭曰繁星烂宵卿月孤明峨冠盈朝儒者孤行穆穆孙公惟岳降灵目营四海心醉六经摧刚为柔惟诚故形三揖在下九奏在廷咸有钦式阁手仰成北镇幽燕南临荆楚如泰山云肤寸而雨皇帝曰来卿学如古古圣有心交朕与汝汝其发明朕为汝主公昼夜精思探取易极连藏诗穷齐鲁宵梦孔周旦质尧禹每奏一经黄封旁午孔明淡泊岂喜声闻无如民爱溢美纷纷以致名尸走索其门谰语駇言直达九阍帝曰徐之俾是究是陈镜涅愈莹丝沤愈纯保一个臣终始于恩惟予小子受知最早欲永公名金石是考所闻者稀所书者少呜唿恐太行山高不如华表昔予知金陵南村西圃两同年时来官舍盖西圃芜湖人南村芜湖宰一苇之杭渡江便至而三人者又均以词臣改官故相得尤欢予乞病之年为跋其同舟唱和诗忽忽三十年都不省记今年南村之子衍杜将板而行之寄此卷来属予点定予就其诗考其存殁南村亡十五年西圃亡七年作序之宝意先生亦亡十年卷内人无一在者而予当日同官中最少年今亦皤皤六十翁矣杜少陵所谓老病怀旧生意可知除泪落行间外尚何余语惟念衍杜能存先人之诗并能寄先人数千里外之友而使之共存其诗有子如此可谓贤矣至于诗之清婉读者知之无需宣扬而一篇之中往往一则曰随园再则曰推袁想见当日交情相厚如是而亦若预知我之将为后死之人也噫易曰知几其神乎几者一人知之众人不知也众人不知则虽千百世后亦不知当日之能知之者为何人也而其人既已知之矣见几而作矣则所存乎史册间者不过其迹而已推其迹以得其心吾于卜式司马相如有独契焉当武帝时中国耗矣帝之雄心未已此杨可告缗之事所必有者也法网密矣帝之猜心未已此淮南宾客之诛所必有者也卜式知家财之难保而先输之于官即陈平之裸而刺船也相如知仕宦之难为而爱闲多病即子房之善藏其用也帝知其无可告之缗则转以黄金赐之知其有未尽之才则且于遗稿求之似要福也而不知其避祸似避祸也而不知其要福以武帝之雄猜落两人度内而不悟而其忠爱之心持正之气则未尝不一白于朝廷又能各因其分以立言而仍不蹈批鳞之忌式官已尊宠已固故有烹弘羊天乃雨之言何其犯也相如官尚卑资尚浅故仅有谏猎之章奏雅之赋何其婉也嗟乎使式恋其财而不献必为郭解之徒而相如仕宦不止又安知不为寿王主父之续乎读史至此为发其覆而又笑世之鄙卜式而薄相如者真浅士矣故为之赞其词曰天之生才代不绝贤何建元五十四年而竟寂然此如骄阳当天百草萎焉或陷于法或遁乎田陷法遁田名皆不宣一式一长卿独察机先毁家家存病身身全一信乎君而以危言谠论着一忘乎世而以高文典册传较之汲生之戆曼倩之仙竟别开一径而无愧色于其间呜唿欲知人先论世如二公如其智如其智士少则天下治何也天下先有农工商后有士农登谷工制器商通有无此三民者皆养士者也所谓士者不能养三民兼不能自养者也然则士何事曰尚志志之所存及物甚缓而其果志仁义与否又不比谷也器也货之有无也可考而知也然则何以重士曰此三民者非公卿大夫不治公卿大夫非士莫为惟其将为公卿大夫以治此三民也则一人可以治千万人而士不可少正不可多舜有五臣武王有乱臣十人岂多乎哉虽然其所以教之者则甚多矣古者党有庠家有塾国有学春夏学诗书秋冬学羽硁又有三物六行六艺之名又有移郊移遂东棘西寄之法天下人知士如此其难为也为士者如此其不苟也于是农者安农工商者安工商相与登谷制器通化居以事其上而侥幸与逸游者无有焉士既少故教之易成禄之易厚而用之亦易当也后世不然凡古所以教士者一切皆废而所以取士者又宽而易售读四子书习一经皆曰士其四子书与一经又不必甚通也稍涉焉亦皆曰士既曰士皆可以为公卿大夫十室之邑儒衣冠者数千在学者亦数百天下人见士如此其易为也为公卿大夫又如此其不难也于是才仅任农工商者为士矣或且不堪农工商者亦为士矣既为士则皆四体不勤五谷不分而妄冀公卿大夫冀而得居之不疑冀而不得转生嫉妒造谤诽而怨上之不我知上之人见其然也又以为天下本无士而视士愈轻士乃益困嗟乎天下非无士也似士非士者杂之而有士如无士也然则士何自而少曰广索之而严取之天之生才不必一类而其真者皆不甚多如五金然皆适于用合沙砾而浑之金银犹多汰沙砾而择之铜铁且少然则虑其遗贤奈何曰与其幸进毋宁遗贤贤者今岁遗之明岁未必遗也惟有幸而进者既进之以为公卿大夫矣公卿大夫皆任取士之责者也以彼其才取彼其类夫然后幸幸相承而贤乃愈遗然则诗歌济济多士何欤曰惟其少也故夸多而艳称之以见周室人才之盛如祝尧之多福多寿多男子以福寿男子皆不易得故也使尽人而可得亦奚以祝为予闵士之太多而失先王所以治世之意作原士枚生七岁受论语大学于史先生十二岁与先生同补弟子员十九岁先生卒三十九岁葬先生于西湖之葛岭而志其墓曰先生姓史讳中字玉瓒汉溧阳侯遗裔为八行世家始祖浩仕南宋官至右丞相子孙迁于杭先生幼孤贫无师傅年二十闻邻儿读四子书仿佛若素所闻愈爱听遂能雒诵见案上卷戏仿为之不意竟就质之老儒惊曰是制艺也告以故始不信继乃大奇之长更力学于星经地志乐律俱能穿穴诣微驾其说尝携枚过钱塘门观浙帅大阅旌旗蔽野铁骑成列而下先生斜睨其阵又数数按其营帐大言曰谬耳不可以战枚惊曰先生解是耶先生曰昔萧颖士见封常清行阵不观而还常清果败军旅亦儒者事吾常学之矣归手一书示枚而循其发泣曰种种矣此少时手抄阵图也嘻其焚之馆枚家十年婆娑教督性狷狭修谨虽期功丧有如剡之容长身瘠立若植鳍然晚年好仙释师季某而友张自南三人者语化色五仓之说则辟画灰戒门以绝先生曰吾为儿时见方外服辄研研然今得奥旨宜去但仙人皆孝子有嗣吾宗者吾履逝矣卒无子不果行年四十九得疾舌大而僵满于口内锥刺寸余无血自知不起屡搏其膺曰可惜可惜食饮至唇而止以箸㢋其喉犹齘噤不下人见之或泣或叹不忍逼视愈益不平口荷荷不绝竟饿死道友张自南结胎于脐胎坠肠绝先一年死季姓者年余鼻溃死铭曰机也括之玉也削之我童而蒙孰先觉之积学而穷积善陨宗长生不生五十嗟凶忌其仙竟忘其贤使隐恨于黄泉嘻其何以为天夏六月二十八日黄河决豫州自阳武建瓴而下出延津逾长垣东明达齐鲁寿张东阿等郡川渎来汇如马逸不止秋七月二十日水穿张秋之挂剑台而东由大清河入海当冲者城不没三版民怔忪无措号泣者相环诸河官色变而言哤或请塞挂剑台口或请抇麦田下疏其流或请贷百姓金听自迁兖沂道史公抑堂止之下令曰筑南北堤二百丈毋稍辽缓成水不左右冲民稍安公乃上书总河顾公曰挂剑口已为江河矣黄流稽天堤根茫茫将焉置土石欲挑浚者此刷彼淤畚锸无所施夫上源不断徒念下流是屋梁之崩而辅以数祌之支不缺则败为今计宜联豫东两省为一局急塞阳武咽喉既断流乃从事于东东所漫处宜弃故渎开新河易西岸为东岸旁筑两堤如翼束而张之增二坝遏水北行如此则河力渐退功可成有他变某请身当之书上当事者壮公言报曰可公乃驻节河上转巨石仆大木审形司马别驾行饬料丞若尉行冬十一月十一日塞阳武口十二月朔黄流绝坡河积水消再四日告成清流如镜水波不扬万姓曲踊百货鱼贯费帑一万有奇是役也微史公几殆袁枚自陕归泊济宁公以其状来曰夫河决无期而算须有定余岂矜而自功耀后人哉然通变之用多所参证则详而益明昔赵充国屯田于边封上文书曰须为后法余慕古人之用心需子之笔墨将使后之治河者有所考也枚曰诺遂纪其实于碑古有史而无经尚书春秋今之经昔之史也诗易者先王所存之言礼乐者先王所存之法其策皆史官掌之汉以来作者二十一家互有得失非合参分校则瑕瑜不明南耕先生为例议十六质确其过其旨远其辨正此其志与夫为史通以矜文士之藻者异也其言纲目非朱子所作尤信夫纲目继春秋者也春秋继尚书者也尚书无褒贬直书其事而义自见春秋本鲁史之名未有孔子先有春秋孔子述而不作故夏五郭公悉仍其旧宁肯如舞文吏以一二字为抑扬而真以素王自居耶朱子恶王通作玄经拟春秋必不自蹈其非弟子假托亦犹仲舒何休各附会其师说而已夫史者衡也鉴也狭曲蒙匡也国家人物政事则受衡受鉴而盛载于蒙匡者也为之例为之议然后衡平鉴明而匡箧亦无舛午之虞然先生老矣未必登石渠执竹简随太史之后大书特书有如巧匠袖手旁观不斫而徒流览于千门万户为群梓人程巧而致功焉惜哉冬枚以年家子拜南有先生于苏州之里第见先生苍颜秀眉扬衡含笑望而有典型之钦今辛卯岁先生怛化久其子敦仁等将奉先生柩与其配陆太宜人合葬于某而走索枚铭枚伏思缪氏以科第显吴门二百载氏族华腴如班杨崔卢海内延望虽门风之盛天实相之而要其经德秉哲层累以基之者必非无自谨按其状以声于幽宫曰先生名曰藻字文子晚年号南有居士其先从常熟迁吴曾祖国维进士官贵州参政生慧龙慧龙生彤官翰林侍讲生先生先生生而凝重甫胜衣能为擘窠大字今西禅寺题额有过者犹争指曰此缪翰林十岁时书也举人乙未进士授编修丙午加日讲起居注官随迁司经局洗马壬子视学粤东甲寅以失察所属镌职今上元年召复原官先生以母老辞遂不起凡先生官禁近十八年校京兆试者三校礼部试者一与纂修者三其他受尚方珍赐无算朝野盼先生大用而先生得一事为名遽弃官即休人皆以为疑不知先生所居为勾吴胜地独具清卢善鉴法书名画而力又足以致之海内金题玉躞争趋其门如矢赴鹄先生购其尤严赏密畜花月余闲游目自娱人望若清秘册府鲁殿灵光者垂四十年呜唿此岂三公八座所敢辟睨其下风者哉当在官时有要人筈之往先生辞不行其人旋败论者谓先生享福之清由其识力有以致之非偶然也性友爱与弟曰同官翰林白首无间女兄弟十二人其孤嫠者收谷之买奴良家随焚其券僮碎宝砚微笑而已常劼毖后人曰左氏骄奢淫佚四字其病皆从佚起也汝曹勖哉卒年八十先是侍讲公以廷试第一先生以廷试第二侍讲公以会试领诗经房先生以会试领诗经房大参公以典试粤东先生以视学粤东先生以康熙乙未入翰林长子敦仁以干隆己未入翰林父子祖孙后先遥应支干官地蚃符合诚为异数然先生以一身而上兼祖父之荣下启子孙之荫嘻其盛矣夫人陆氏为乙丑状元澹成公女初来归室有火灾先生外出夫人神色不变唿家人急奉移家庙栗主毋不敬其识量如此后公七年卒子三人长敦仁官庶常次遵义干隆进士次近智候选待诏铭曰前卿云兮后景风公如月兮照当中辉紫闼兮光玄穹拉咎单兮逐奢龙貊德音兮怃大东厌儤直兮安絪冯嫔然逝兮鸧然从越王沼兮吴王宫竹素奉兮烟云供曼而馈兮真而饔适来顺兮适去终化台洁兮禆窟崇树之栾兮翼以松灵一兮山重重予需次白下寓王俣岩太史家见其从子铭琮年二十许风骨秀整心异之未暇与深言他日晨起有肃衣冠拜床下者铭琮也曰琮愿为弟子而未启叔父故无能具束脩先生幸毋见摈振其袖而出之文二篇受业姓名一纸予嘉其志即取盥面水磨墨为勘其文而以师自居亡何予宰沭阳远与王氏稍疏乙丑调江宁君已举顺天乡试时时入署宴饮笑语相乐也予奇君眉宇谓必当居清要辄举石渠天禄事与谈而君好观予判牒治文书或窃倚屏间听折狱怪而问之笑曰琮有志于此迟久先生当自知丙寅果援例得湖广竹山县知县戊辰谓监利荐卓异于朝癸酉奏迁汉阳同知未赴任擢江西吉安府知府再荐卓异于朝亡何以失察事镌级天子召见发直隶以同知用权知深州为御史戈涛所劾再镌级补易州州同援例得运判发浙江权乌镇同知未半年卒君才敏而守廉能发奸摘伏竹山妇讼盗杀其夫君验踪迹非是尸所立山东氓神色可疑问何业曰竹工召之治竹诘其右手伤以误运削对君曰此齿痕也汝缚杀某村人为所啮耳其人骇禁声讯之果奸杀也泰和民刘子贵杀人取财与族弟子佩贩米事发引子佩同谋并及其同舍某三人俱拟斩狱具君隔囚而讯得其冤当君筮仕时予犹宰江宁尊人毓川公常来笑且告曰儿学先生勤速判案到监利初受牒一千今减至百矣逾时又来告曰儿学先生访奸榜其名于四门今果奇邪谲觚者逃矣逾时又来告曰儿学先生兴文教召诸秀民与子弟同学今一邑中甲科接踵矣予闻之虽喜君能得吾意以治民而终以地隔千里靡所征验后十余年君已死偶读望江进士檀萃集有过监利颂王公遗爱诗误君为古人方觉君之为循吏也信呜唿君生逢盛时年未三十在县课最在郡课最所受知大府如陈文恭方敏悫诸公又皆一时名臣能引擢人此其隆隆而升奚待问耶乃安流稳柁中风忽起而尼之随起随颠相龁于意外不得已裁谋盐一官以图温给其初心宁及此哉更靳此区区而厄以无年然后知世之贤人君子往往自甘颓放匪其恬淡性成亦繇苍苍者之无能劝善而反有以折其气而伤其心故也如君其明验矣悲夫卒时年五十五先娶周氏继娶黄氏刘氏俱封恭人子彝宪官内阁中书女三人以某年月葬某铭曰传我文者多传我政者少惟子能之而惜其半途而夭呜唿此岂徒君一身一家之不幸而已耶虽然终有天道留予一老为君墓表枚幼时见里巷坐八九十翁说贤太守必曰魏公或新太守甫莅里魁过必问得如魏公否枚问公政何若曰公至海不波旱必雨浮粮捐盗贼窜野无停柩寺无少尼尝过市有旗厮强鹴毁器拆屋拘之不服曰我固山子也公怒命缚舆后吾将诉于将军舆夫急驰牵烈日中公肃宾谒庙故纡其道固山子不能堪叩头曰愿受公责毋诉将军公曰公子安可责哉且公子世家知礼义当不尔必家奴教之耳杖其奴四十徇于市自后八旗肃然抚军黄叔琳获罪有蜚语称其弟叔为御史巡台湾过杭扰民民罢市世宗命将军总督会讯讯日观者如堵墙黄公囚服噤齿介将军唿三木胁之公率钱塘杨令历阶上抗声大言曰府县司地方地方市罢而府县不知请先劾府县再讯叔且天子惟不信风闻故命大臣穷竟若奏不实而周内之是欺天子也窃以为不可今孩儿老母万千在庭下辱将军玉声一问则叔与府县俱无所逃罪将军目外望诸百姓匍伏唿曰如魏公言黄竟得释公所行此其荦荦大者枚闻而识之后十余年枚知江宁公为安徽布政使得朝夕见矜宠甚盛公时年六十余朴而和疑不称其风力者盖公之爵已尊年已高养愈粹也今年公薨将葬其次子内阁侍读允迪来曰子先君竹马儿童也长又受先君知然则铭先君惟子是属枚惶恐辞让惧文不称德为赑屃羞继又思铭公可无愧词而枚文或将借公增重乃按其状而书之曰公讳定国字步于号慎斋大父讳菁官中书舍人居江西建昌之水斗砦鼎革时守将欲屠寨素善舍人给契箭一枚曰保而家舍人不可曰愿与全寨同死将谊而许之活者千余家子方泰官礼部侍郎生公公举科登进士宰应城得民和他郡讼者走应城如骛大府知之遇民变必檄公往云梦孝感皆以守令故闭城罢市他官徘徊不得入望见应城县旗帜唿曰魏青天至矣皆解散罗拜事闻擢知冀州世宗登极迁守杭州再迁河南按察使当是时督臣田文镜政尚勐上蔡令某怙田势侜张公首劾之田怒力未有以伤会调直隶与布政使张适拷人致死谪戍黑龙江先是兵部尚书傅鼐谪焉公到之前夕傅梦魏征来翌日公至傅心敬之而未言亡何同步江上一丈夫来汲熟视公曰公毋姓魏乎曰然丈夫跪叩头泣曰民冀州人也公刑我公不记耶公曰然则应恨我而何以泣曰民从人为盗法当死公为减流虽遣发公意犹若其不欲遣发者然故感公语毕再泣再叩头傅亦怆然不自禁直前握手曰杀之不怨公孔明耳岂仅魏玄成哉乃述前梦大欢笑今上元年公与杨名时魏廷珍等同召见授西安按察使大将军查郎阿从兰州归众官郊迎日已暮查下马问谁是魏观察公趋而前查手烛照示众官曰此傅阁峰为我言八年塞外友刑人而人感者客颜尚未老也再升山东布政使调安徽先是司胥居奇苛驳各属册籍公命代造檄发乃相视阁手州县奏销辄以尾数被部议公代解而催还之迁安徽巡抚入为刑部侍郎再转吏部以老乞休归七年薨寿七十有八公在浙时浙有南北关南关课赢南司请抚臣入奏公在坐曰不可若以税赢为殿最则今年南胜北明年北胜南如物力何汪景祺以大逆诛子女坐流一女许配中表大府以无媒故欲坐之公不可曰中表为婚何事于媒为除其名其持大体如此夫人曾氏再娶萧氏长子涵晖知镇远府孙若干以某月日葬某铭曰一檄擒斩四十贼一岁杀虎七百只公之吏术廉且杰赴道若渴义若热即之温温如不克巽之委顺震之决西江之西岩岩石其生也荣为公碣无钖吴省曾字身三善貌人行箧中画稿如梵夹皆今之士大夫也撷之不相识则已有相识者其人纸上可唿为予作随园雅集图沈文悫公年九十余陈生熙年十七随其老少謦咳宛然其用笔如勇将追敌不获不休又如神巫招亡专摄魂魄踔绝之能生与性俱弟子数十皆莫能及为人朴而静短小面多瘢乡音喃喃不伐其伎人多昵之年未五十卒予哀夫世之人不能不死其身可以不死其形能使之不死者省曾也省曾死则天下之人之形皆死故于其葬也哀之以铭铭曰天畀人容人各不同故曰化工君夺天巧其胡能老余知沭阳时试童子周某文佳疑非其任侦之果其师吕君作也唿吕见则淮之弟子员名文光余倾衿礼之为磨砻所学邑之人以为令得重客居亡何余移知江宁年余行唿唱于衢有儒衣冠揖车下者文光也问何所欲曰自公去沭文光为文终莫得开说故弃馆谷来就公余嘉其志为牒制府列名书院而延之衙课两孤甥文光伺案牍毕辄袖文请益余幸直而治文尤苛或嗛于意则啁诟杂作甚至裂其文投地文光磬折取去色不稍忤彻夜构削毕则又拱而侍无倦容余内子邻之妻以妹余自视友婿雁行坐而吕执弟子礼愈敬以进士得官滑令滑最大邑簿领纷如文光为政廉民爱之邻邑流人冒抵繇役文光唱名发其姦天子以为能迁直隶同知署香河令病亡妻子在滑挈丧归淮呜唿文光仅长余一岁耳乃出处婚娶仕宦生死历历过目中如飘云轻尘欲少停顿不得然则余之老且衰行当自知之矣悲吕君兼自悲为之哀词曰君昔谒我朱颜修修我今哭君鬓如秃鹙中二十年风轮荡舟花飞影过鸿飞爪留金陵初春长淮晚秋拘袂洒扫负墙咨诹此时风调九原忆不壬申合卺余归秦邦远迎季姬遇于防婚我夕室假我纁裳骚人麻集奋笔催妆舞乱花影歌沉月光至今仆婢详记不忘如何十载寡鹄孤翔篶々夫人麻衣若霜甲戌君来余病而伏腘然末偻性命危笃君事其师棘心蒿目悻卢其容媻姗其足头触屏风手僵镫烛君今怛化异乡茕独谁为扶持延医进粥谁为招魂三唿登屋稚妾凭棺孤雏学哭我德未酬君归不复静言思之泪如雨沃前年书来问我诗文名山事业切勿沉沦愿分清俸以付梓人我乃报谢高义缓敦待我耆艾方可云云君财既富我学亦醇今年书来平章归计十万买邻将卜此地鹿门夫妻河汾师弟来游来歌以终身世我又覆君君齿犹未贤者出处苍生攸系况又受恩政传三异名书御屏方将远至勿学老夫自甘暴弃呜唿吕君梦尽今宵早知永诀悔不相招早知不归我亦来遨千条万端一旦冰消黑色而颀非君貌耶陂声而散非君笑耶使此人亡宁余料耶泉路交期尚何道耶壬戌春余官翰林同年陶京山寄声云有周筠谿者能为踔绝之文愿受业门下已而来雅相得也其年秋余改官江左即主其家又一年余知江宁筠非衙散时不至至则除学文外一不关口余心高筠谿之为人而亦未尝不迂之也亡何筠谿为中书长安别二十年尝疑筠谿之文之奇必当得进士其为中书之久又必当迁高爵二者测其然而竟不然前年筠谿乞假归皤然鬓颓秃矣虽意态强直如故而须臾间便旋者至十数起余心忧其五仓之骤空今年七月竟死嗟乎中书官唐最尊今虽小差而出纳王命颇易腾上入军机房者其尤也筠谿儒缓其衣冠已为要人所不喜军机处召之必力辞以故同官皆速飞或至开府三司而筠谿如故也筠谿之意必欲得甲科以完夙愿耳乃偏为幽峭之文屡试屡踬及其乞归似夫求安恬而乐天年者矣则又不宁其家集诟无节致嗃々病生迹其所为筠谿之侘傺以死也尤人乎尤己乎谓命乎谓性乎九原有知当必有以自处也然问筠谿死后谁则如其隽立者谁则如其冲澹者谁则如其胸无单复抒心而呈貌者呜唿岂苍苍者亦有人之见存耶不然何憎筠而必并其位与年而厄之也筠谿生平无他嗜成制艺一篇必喜跃虽寒夜亦篝灯而起夫时文非古所有也亦非士君子可以终身诵之之物也乃天性溺之如先主之氂嵇康之锻者然其志可哀而哂也前年秋有讹传余为逐夫者南都交好皆错惮莫或见过而筠闯然耰户而入曰此信讹耶就非讹者筠谿听役于先生无所畏也无所避也呜唿赴义若热如筠谿者独余好之耳筠谿名际昌辛酉举人其死时余病痁不获临其丧故为哀词以抒余怀其词曰游羿之彀中而不中兮固鍭羽之数奇然匡衡以不中科而经乃益明兮岂非前贤之可期君蔽于古而不知今兮往往言危而行危偏惵然而意下兮谒吾庐以求师余亦有意乎其为人兮如风之过箫泠然而应之慨世俗之滔滔兮非狂者其焉支明知九干之尊且严兮胡宁横而委蛇喜其既已归来兮何妨历落以嵚崎乃不假之年兮而溘然竟止于斯余又安得穷夫冥冥兮而问造物之则奚简亲王神保住以事削爵天子命镇国将军德沛袭封王名德沛字济斋祖福腊闼封贝勒父福存封贝子王以嫡出应袭封镇国将军让与从子恒鲁而己托足疾入西山读书世宗以果亲王荐召见问所欲曰愿侧身孔庙分特豚之馈世宗重之授兵部侍郎迁古北口提督巡抚甘肃今上登极迁湖广总督调浙闽再调江南王面赪无须髯颐霤如矢道气盎然服侍皆内监宦者每见属吏南面坐监司以下长跪白事外于周孔仁义一不关口闻人善则信闻人过则疑以和颜接士士之晓经术能吏治者尤笃爱如子弟然甘肃歉收多不上闻王到两月不雨报旱普赈之甘肃报灾自王始衡永郴道某修柁杆州于洞庭湖便文自营夫役多溺死前总督迈柱庇之某故大侠有气力知王来必不相容走关节京师凡贵人识王者听请书月以百数王积尺许一切不开视先劾奏某褫职擒问服罪然后聚而焚之御史朱续日卓劾福建巡抚某受韶州守某赃上疑不实命朱往会同王鞫时巡抚与太守俱未解任闻朱来欺其孤遣猾吏钳伺之风影甚危人亦疑王与巡抚同城不先举发而为朱所奏必护前朱以小臣犯众怒行万里外势必不能自脱王竟自伏失察罪奏直朱而置巡抚太守于法天下服其公越俗尚禨有五通神为祟王毁其像将军隆升贪纵王劾去之民大欢为建生祠淮扬大水王虑漕粟往民不及炊乃女昆饼千艘蔽河而哺两岸声若流菜色立变谓府县放手开仓库赈宁役侵可重领可务使恩流于民凡留养资送煮糜张厂加恤各色目靡不举是岁奏动地丁关税盐课银共一千万官吏震骇或色不相许王辄奋曰尧舜在上必不以活民获罪纵为活民故罢归于心不更安耶论者谓江南是年灾实非常然数百万札瘥捐瘠鲜沟壑死又不相寇灾贼杀非王之勇不能肩非皇上之仁不能容也议河事与总河高文定公不合召补吏部侍郎兼国子监祭酒寻迁尚书封王一年薨王宅心游目恒在三代上入学谒圣必摩挲其俎豆钟篪怀而慕思不忍诀舍居恒危坐番番虽矜庄而虚己已甚常诣成均讲大学桥门俯听者千余人皆悦服独助教王之锐前曰犹未尽王请益曰自天子以至于庶人一节圣经毕矣其本乱云云须重申之以见吾儒所以异于二氏之义王欣然下阶三肃而谢助教者河间人所称仲颖先生者也袁枚宰江浦时王过境庄从索供顿势甚张枚以实启王严檄禁督嗣后肃然以此受知尤深王所着有周易解八卷实践录二卷薨年六十九谥曰仪无子以从子恒质嗣铭曰彤鱼昌仆分姓羲轩河间东平卓尔不群惟王兼之为国宗亲圣涯税驾玄渊澡身吁荼万物拱押天人纯终领闻愔愔好学六峜阴阳三雍礼乐咸精其能为民先觉洽日九披卿云五彩高掌远跖皇于四海天灾已极乃见帝力帝座难通乃见王功群黎报王立庙烝尝王不能到王在孔庙温明秘器八綍龙牵同哀共叹葬王幽燕遥知冢旁太极流泉定无杂草灵蓍芊芊某大府御下严巡凤阳奚奴召讴者侑饮事发谷其头毙意以警众也嗣后每巡群奴挟妓而博强索州县钱箕坐大呶大府竟不闻袁子曰是严之蔽也渔者谨提其纲而网疏焉故常得巨鱼或捉搦于鳅虾间则吞舟者逃天下人善不善而已其善者见一罪发即一人死有所不忍则专务为隐匿纵舍其不善者知罪小死大亦死均死也则宁为其大以自溢于法之外而姑快吾意故横益甚然则上之严将禁恶也而乃生恶虑失入也而反失出岂非有所蔽欤既蔽之将并其严而失之然则宜如何曰多其察少其发此御下者之法也匪重匪轻适协其平此用刑者之经也春大理寺正卿邓逊斋先生予告还蜀启行之前一月从京师作书寄其弟子袁枚曰蜀道大难予偕汝衰未必再见即生死音耗亦虑少通予生平出处本末惟汝知详盍为我撰墓志以须枚闻命皇恐疑从先生之言则预凶非礼以不敏辞又恐非先生所以命枚之意而没先生可传之贤敬考古人文集为贤者立传不妨及其生存而为之如司马君实之于范蜀公是也先生蜀人声望与范公相峙枚虽非君实请引此例以质先生谨按先生名时敏字逊斋四川广安人高祖士廉崇祯进士以吏部侍郎从永明王入滇与李定国等同日殉难祖嗣祖邑庠生父琳以岁贡生任中江县训导生六子先生其季也举于乡登进士入翰林七年迁侍讲八年为江南宣谕化导使十年迁大理寺正卿丁父忧归里服阕奏请养母上许之二十六年太夫人薨二十九年先生入朝补原官先生纯和介朴遇人穔穔无矜容躁颜于道义所在则凝然不可挠当其登九列时天子加恩边远之臣锐意用先生先生年才三十余一岁数迁旁观辟睨以为稍从容即可宰辅而先生勿顾也归依膝下忽忽二十年再入长安诸新贵少年望先生如过时古物争避面挪揄而先生亦不乐与热客昵退朝闭门与一卷书二三耆旧共晨夕而已大理古皋陶所为权甚重元明以来一切决于司寇居此职者视若赘旒头仰屋梁手批大诺相夸为识时务而先生每秋鞫苦心平反有所得必争争不得必奏虽旨从中下有从有不从而同事怫然觉平林中儳此直干锄而去之乃善赖皇上知先生深优容者屡矣今年以计典休论者疑先生受主眷隆于始而替于终枚独以为不然夫陈宝赤刀天球河图陈之东序照耀万物恩也藏之典宝俾无玷缺亦恩也先生以万里孤臣旁无凭借而能委蛇卿班适来适去卒全名节以归此非遭际圣明始终眷护而能如是乎先生手札嗛々以未报君恩为愧枚又以为不然夫建一议理一事此报恩之大者也重其身端其范以仪型百辟此报恩之大者也先生再入都时有要人憷之使往先生辞焉要人愠先生不悔其所以不受他人之恩者为报一人之恩故也无形之砥柱可以扼中流挽风气矣而况古名臣有以七十起者有以八九十起者先生之齿犹未也则将来之报称正无穷期而枚幸旦暮毋死终将濡笔以俟先生自待待人以不欺为主居官萧散与在林下无异乞身治装若脱敝屣然戊午校顺天乡试枚出其门其尤显者为满洲阿公桂今太子太保定西将军夫人李氏故华亭令源长公之女生十七岁来归今大理寺正卿邓逊斋先生先生少贫出就外傅夫人供旨畜惟谨先生试礼部作万里行夫人典钗珥治装甚具先生官京师夫人视濯而祭奉尊章甚恭先生艰子嗣夫人为置簉室张氏刘氏杨氏雁行坐甚和虽诸姬生子屡殇外继者亦夭殁而卒赖张氏一子名以干者延邓氏之宗凡相夫子四十五年以三月生以九月卒初封孺人再封夫人今年春先生予告回蜀将归夫人柩以葬寄状来命枚志墓枚伏读公羊春秋鲁成公十年齐人来媵何休注云朝廷侈于妒上妇人侈于妒下伯姬贤故诸侯争来媵之当春秋时二南遗泽未湮乃贤如伯姬者已少矧至于今而当官倾轧当夕勃者尚何讥焉夫人能存缓带之心无江沱之悔则其至性纯和过士大夫远甚而岂徒区区为巾帼式耶先生官十年乞终养养二十年太夫人服阕仍官京师又十年归休于家计四十年中朝野参半当今出处之正孰有如先生者然使夫人耽于宠荣有交谪声则先生行义虽高不能意无所动又或持家已汰有不节之嗟则以先生之廉静亦难从容于去就间观夫人能承先生之志以成先生之贤真如琴之得瑟而调珮之应环而响也呜唿难矣生二女一适戊子举人李焘一适候选州同龙度昭以某年月日葬某铭曰锦江之流架浪吞舟迎夫人而安澜惟夫人之性之柔秀屏之山飞雪皓皓葬夫人而风和惟夫人之行之孝松耶柏耶窆而封者石耶呜唿石可泐也德可灭耶公姓方讳观承字遐谷号问亭又号宜田先世自元迁桐城祖登峄工部都水司主事父式济进士以本族南山集狱起全家谪戍黑龙江公弱冠归金陵家无一椽借居清凉山僧寺有中州僧知为非常人厚待之公与其兄观永往来南北营塞外菽水之费或日一食或徒步行百余里雍正九年族人某荐入平郡王藩邸王与语大奇之情好日隆十年王为定边大将军征准噶尔奏公为记室世宗命以布衣召见赐中书衔偕往时年三十六矣十二年冬王师凯旋以军功实授内阁中书干隆元年詹事王公奕清荐公博学鸿词临试不赴寻迁侍读行走军机房补兵部职方司郎中出为直隶清河道累迁布政使浙江巡抚公风神玄定识力超卓练其才于忧患之余虽书生善骑射于世事物理莹彻通晓以故大学士鄂公尔泰勘南河冢宰诺公亲勘海塘直隶制府高公斌勘永定河俱奏公偕行公之受知皇上亦从此始直隶饶阳妇被杀主名不立公梦神人示以周秋二字果获犯雪冤在浙弛丝米之禁开垦海口大涨地三万余顷岁增杂粮十万石十四年授直隶总督直隶当十三省之冲每岁銮舆谒陵盛京避暑木兰巡嵩岳五台南至江浙路必经由加之伊犁缅甸两度出师一切兵校往还供张储彳侍百务如云而起公能料简周匝徒御不惊二十年如一日十九年西陲用兵加太子太保署陕甘总督办治军需日行四百里得怔忡疾仍回原任三十二年甍寿七十一上闻震悼给祭葬赐谥敏恪公长于用人安放贴妥如置器然敦良者使柔民聪强者使折狱素封者使支应迂缓者使训士即其人虽不出于正而谲诡捷黠者亦使之刺探而奔走甘苦必知赏罚必信一言必察寸技不遗以故人乐为用畿辅数千里如臂使指拇脉皆通御史范廷楷林玉奏直隶丈量旗地历年不清公上疏谢罪即奏二人刚正有才请发往直隶补官相助为理上许之旗地皆王公庄户豪纵有年二人故负气与龂龂相角旗地稍清而二人之锋亦少挫矣各省督抚奉部议令民自行修城公独奏直隶多差徭民无余力且又朴野不受奖诱修城之费请发公帑孟子所谓用其一缓其二也上韪其言从之公常言事君如事天天地无心而成化雨露雷霆无非教也人能常修省于受恩之时则雷霆乍来转不惑乱而至诚所格天心亦回直隶旱蝗上责公督捕不力司道劝劾一二州县以自解公不可曰我之不职州县何辜磁州逆匪为乱公奏诛三人绞七人上疑公沽名有所纵弛严旨督过一夕间接十三廷寄家人虑圣怒不测尽雨泣而公坚执前议申辨愈力诏解犯阙下九卿军机大臣会讯狱辞与公奏一字无讹遂卒如公议而从此上愈重公各省买谷邻侩居奇公奏请需米处督抚密咨产米处有司代购运送可杜此弊保雄两府岁需驻防兵米二万石州县苦之公请于豫东漕米内截运供支官民两便所治直隶水利如永定滹沱白沟等河奇材鸡距等泉俱为搜考原委判别浚筑上命大臣肇公惠裘公曰修高公晋屡加相度悉如公策加意忠贤之后在浙拜刘念台先生像恤其家在直隶访杨忠愍孙文正子孙给与滩荒田亩素不信佛而独修清凉山庙所以报中州僧也公余之暇谱印范墨角尖不苟一颦笑皆有意义某太守素倨过保阳衙参公坐受之出有愠语公闻之笑曰我开府二十年虽簿尉叩头皆不受何于某太守独不然耶某以宰相子出守郡虑其气盛故逆折之使知朝廷仪适将谦谨以有成也不感我乃愠我耶枚奉发陕西亦过保阳公谓清远令周君燮堂曰袁某循吏也虽宰江宁省会而能尽心民事汝等任首县者宜以为师呜唿公以此知枚则公之为政可知矣公桐城人侨居金陵在平邸时祖父母父母四代俱藁葬关外每至岁时必恸哭王哀其意为奏请谪戍身死而无余罪者听其迁柩回里世宗许之遂着为令及公贵三代俱赠如公官娶刘氏诰封夫人后嗣屡殇六十一岁生子维甸上闻之代为欣喜命抱至御前解所佩金丝荷囊赐之公虽贵手不释卷好吟诗有宜田汇稿松漠草诸集纂河渠考若干卷辨明水经注滏水之非缺汉书注洫水之非增皆勤学经生所不及也葬句容之胄王山铭曰月之初生苍苍凉凉及平中天众星无光方公未遇险艰备尝岂知天意大任方将边风塞雨濯涤肺腑担往来固其筋骸操心虑患既危既深一朝遭际百鍊精金牙纛旌麾若固有之彤弓湛露从容赋诗狼章鹊章山陆驱驰酾泉鬟河獘谋辅志六秉三衡功罔不济操舟舵稳负重肩牢所谓栋樑不摇不挠无怖斯静无恋斯定先民有言动心忍性哀荣终始位极人臣基于禄命成于精神军民勿悲公死有归欲知伟烈请观丰碑九月七日礼部尚书太子太傅沈文悫公薨于家余三科同年也故其子种松来乞铭余按其状而不觉呜咽流涕曰诗人遭际至于如此盛矣哉古未尝有也在昔卿云赓歌则有八伯喜起赓歌则有皋陶卷阿矢音则有召公其人皆公侯世卿非借诗进者唐人或以单词短句受知而目色偶及恩眷已终即晚遇如伏生桓荣亦不过蒲轮一征几杖一设而其他无闻焉惟公以白发一诸生受圣人知三十年位极公孤家餐度支远封荣祖近荫贵孙薨后皇情纡眷赐谥赐祭赐葬赐诔赠太子太师崇祀乡贤呜唿如公者古何人哉古何人哉然而皆天也非人也公讳德潜字确士自号归愚吴郡长洲人弱冠补博士弟子丙辰荐博学鸿词廷试报罢戊午举于乡己未登进士入翰林壬戌春与枚同试殿上日未昧两黄门卷帘上出赐诸臣坐问谁是沈德潜公跪奏臣是也文成乎曰未也上笑曰汝江南老名士而亦迟迟耶其时在廷诸臣俱知公之简在帝心矣越翼日授编修屡和上诗称旨迁左中允少詹事典试湖北归召入上书房再迁礼部侍郎校戊辰天下贡士公自知年衰荐齐召南自代而己请老上许之命校御制诗毕乃行上赋诗以赐曰朕与德潜可谓以诗始以诗终矣归后眷益隆三至京师祝皇太后皇上万寿入九老会图形内府而皇上亦四巡江南望见公天颜先喜每一昼接必加一官赐一诗嗟乎海内儒臣耆士穷年兀兀得朝廷片语存问觉隆天重地而公受圣主赐诗至四十余首其他酬和往来者中使肩项相望不可数纪尝进诗集求序上欣然许之于小除夕坤宁宫手书以赐比以李杜高王海外日本琉球诸国走驿券索沈尚书诗集盛矣哉古未尝有也然公逡巡恬淡不矜骄不干进不趋风旨下直萧然绳菲皂绨如训蒙叟或奏民间疾苦流涕言之或荐人才某某展意无所依回或借诗箴规吁尧咈舜务达其诚乃已诸大臣皆色然骇而上以此愈重公公既老所选诗或不能手定庚辰进本朝诗选体例舛午上不悦命廷臣改正付刊而待公如初此虽皇上优老臣赦小过使人感泣而亦见公之朴忠有以格天之深也公尝训其孙惟熙曰汝未冠蒙皇上钦赐举人亦知而翁十七次乡试不第乎公乡举时已六十有六其时虽觭梦幻想必不自意日后恩荣至此而从来人主之权能与人爵未必能与人寿倘皇上虽有况施而公不能引其年以待之则亦帝力于公何有矣观公之九十七岁方薨然后知苍苍者有意钟美于公以昌万古诗人之局而皇上与天合德先天而天不违公之年与恩俱亦有莫之为而为者呜唿此岂人力哉公醇古淡泊清臞蘁立居恒恂恂如不能言而微词隽永无贤不肖皆和颜接之有讥其门墙不峻者夷然不以为意诗专主唐音以温柔为教如弦匏笙簧皆正声也所着古文诗各三十卷诗余一卷先娶俞氏后朱氏均赠夫人以庚寅二月二日葬元和之姜村里铭曰古松得天让万木先虽藁暴于前而偿以后泽之绵绵则较夫早达者转觉赢焉皤皤沈公杖朝而走帝曰懋哉朕知卿久朕有文章待卿可否殿上君臣诗中僚友公拜稽首老泪浪浪从古传人半仗君王蒙陛下将臣置日月旁以星云色为名姓光生论定矣死何勿彰吁嗟乎宫为君商为臣宫商应声先生之诗之神公姓裘名曰修字叔度一字漫士江西新建县人康熙刑科给事中思补公之第五子也以廪生荐博学鸿词举顺天乡试四年中进士改庶常八年天子亲试翰林擢公高等骤迁侍读学士转詹事府少詹迁兵部侍郎调吏部侍郎充经筵讲官军机房行走公貌清整眉有浓翠顾盼间精神渊映居恒喜宾客工谐谑搜奇语怪了无倦色而遇事神解超捷每诣一曹受一职手文书嘿然数日后判决如流二十一年王师征伊里公面奏军务机宜天子大悦即赐御衣冠乘传至巴里坤传宣圣意会逆酋莽阿里克遣弟某诡称押送诸番探信卡伦公与哈密总兵祖云龙缚畀总督发其奸哈密兵少有赴巴里坤种地者七百人公请暂留为卫拨沙洲五卫麦石添备支发其剩余者分散各路塘站平粜之上皆奖许公以一书生冒矢石行万里外与陕甘督抚满洲诸将军计议密勿而能下协边情上符睿算近代儒臣所未有也调户部侍郎署仓场总督摄顺天府尹充丙戌科会试总裁擢礼部尚书调刑部尚书降府尹寻迁工部尚书年六十二病噎天子赋诗存问医药不绝于道加太子少傅诏下二日而薨赐谥文达入贤良祠公聪强机警受大任举重若轻天子爱其敏倚若股肱初为胡中藻事罢官逾月起用再为捕蝗事降官逾月复故凡有事于四方与大学士刘统勋先后奔走前命未复后命又至半途回车朅东西虽侍内廷领六部而英荡款关足迹常半天下二十三年命在工所讯邳州知州某短发车价事二十四年命往太仓讯王冒家主事二十五年命往兰州讯县丞崔琇擅动驿马事二十九年命往福建讯总督杨廷璋受陋规事三十七年命往盛京查旗地事五主乡试一至湖北两至江南浙江八勘水利三至河南两至江南四至直隶公所谳决无苛严亦无纵舍衡文得士心尤善治水尝奏治水宜先审其受病之由再论治病之法就一县一府而言病有其处合一省而言则不然就一省而言病有其处合数省而言又不然若仅于一处受病处治之而下流之去路未清则为患滋甚上深然之所治黄淮淝济伊洛沁汜等共九十三河疏排浚瀹贯穿原委俱有成效可为后法善应变捷若转圜而立意矜矜偏于慈惠从盛京归奏免追八旗生息银为司寇时奏免盗参者死诸大臣或探圣意噤齘不前而公独抗声有犯无隐天子鉴其诚虽忤旨时加严训不逾时恩礼如初薨之日公卿士大夫素车塞路外省之河堤老兵烟墩戍卒皆泣叹有失声者公本以文学受知始终与书局相终始与纂西清古鉴钱录石渠宝笈热河志诸书而最后为四库全书馆总裁上以书法近宋臣张即之以内府张书华严经残本命公足成之有奏疏诗文若干卷夫人熊氏子女各五人长子麟官编修早卒次师次行简次豫次遵庆行简以予与公同荐鸿博同举进士同官翰林同出蒋文恪公门下故将葬来乞书碑铭曰升龠鼎钟器有所穷礼乐兵农事各不同裘公恢恢兼总天工智大于身意过其通驰于文囿扢扬雅风行于边塞笑谈兵戎以决庶狱卿月丽空以障大泽手驱蛟龙奉帝之命皇皇者华乐帝之心忧国如家指左识右帖迩安遐宁有臣如斯而尧舜弗嘉雨露方浓梁木遽坏台曜虽沉寒芒尚在葵之竺之恩命沃之树柏树栾刚日卜之公身虽藏公绩弥彰丹心史上玄石冢旁公讳宝泉字泰舒世居徽州以理学世其家祀文庙者七人父赓云教授娄县因家焉公生十五岁赋牡丹句惊其坐人年三十举于乡有同试礼部者托公赉文书至京奴愆于期公怃然曰以我故致渠不与试吾义不独试也袖笔出考授中书随大学士查郎阿度地塞外登医无闾至黑龙江毕腊再至登尔者库入乌苏凡半年行二万二千里艾杀棘刺蓬蒿触抵豺虎茹干糇啖雪尽得其险要厄塞乃还时也查公以阳城马周荐御试第一擢福建道监察御史迁顺天府丞督学政十三年从经略傅公征大金川时蜀中军书旁午瘴厉毒淫大赦纳凹等山马契需不度公菲屦徒步绳索相引媻跚勃窣不纳勺饮或三昼夜一食乃得至屯营处贼方张碉楼天接矢石夹两耳下公簪笔画策削牍作奏动合机宜卒佐经略降其酋凯旋天子亲斟金杯赐公酒海内以为荣以军功迁顺天尹加都察院左都御史巡抚湖南山西再调江西鄱阳湖多盗公立编舡法责文武督治盗遂息其年江浙米翔贵公禁遏籴者西粟方舡而下南民赖焉调抚河南陈汝等州大水天子诏公与侍郎裘曰修分疏水利开河六十七道计二千五百里绘沟支榦派图记修浚丈尺若干勒诸石功成加太子少傅调江西未任而河南又灾天子亟追公还会同大学士刘统勋塞杨桥口筑堤公虑水去而沙停乘贾鲁惠济诸河冲决处刷宣浮淤俾无梗滞俄而黄流平田皆涸出即给麦种设棚庐教之耕耨果污邪满车民苏凋攰十六年扈跸南巡河南奸民诬人谋逆词连百人公驰驿夜鞫片言烛奸诛客诉者民皆欢唿性谦谨鞠躬匋然虽监门厮养尤益敬与钧然权要鸱张不为动为诗文立就不加点窜尤善骑能日行三四百里某太史以善骑夸公约至朝各马去某狂奔尽气入内阁不见公方窃喜自负而公自内出已批敕数行矣奉命祭南岳还松江上冢知府蔡长沄惊曰吾守此数年不知有八座某也来谒则蓬荜数椽乃叹息去公感上恩厚年已七十犹刺闺判事极剪彗之勤眸子清碧能白日视鬼神临卒诸属吏来受遗言公手指南汝道陈公坐曰避河神陈为悚然归竟病三日先是教授公官宣城居正学书院院有王文成公祠生公之夕梦文成手一金轴曰五十年后烦送吾乡天子驻会稽命公赍金轴御祭王文成读祝堂下方知前梦之征也子某葬某铭曰虽居句如折矩虽饮甘如茹苦能谈笑折樽俎能遗蛇历险阻行而供翼坐而俯九命而车上不舞彼何人君子以为古庚寅夏五女弟秋卿以娩难亡于汪氏两家以为大戚凡甘姆余须扈养辈亦俱走位哭三曲而偯盖其居恒制行字而敬德而度有以孚人之深也逾年妹婿楷亭属序其诗余不禁累唏洵涕而为墨其前行曰呜唿吾忍序吾妹也夫吾忍不序吾妹也夫妹为叔父健磐公第四女生长粤西余归叔丧于杭始见妹妹庄姝愔嫕从礼而静心雅怜之不知其能诗也居亡何读中秋七夕等作爱其清绝色然而骇亟饷一钗以劼毖之妹窃喜自负益奋从此以诗名噪于时既婚汪氏得尊章欢恩前室孤如实出己治家循整鸥畜逼纵罔或勿蠲暇则咿唔声与针衽间作汪故巨族人繁而嚣闻妹贤且才争来窥观或寄卷册丐题或呈所作求唱喁削改妹推奁具坐肆意酬答藻思坌涌靡不顉颐伏叹有林下风余过扬州视妹妹事余谨甚一浣濯一膏餍必躬办治知余嗜淖糜虽漏尽归霜灯荧荧犹蕴火盦盂以俟探刺余少休辄剡剡起屦捧草稿出拭几磨墨旬余而笑余戏曰女弟子又索诊诗耶应声曰阿兄之聪也呜唿此情此景曾几何时而今不可再矣妹诗渊雅志洁而情深缤乎其犹模绣也因念遂古来哲人伟士得一卷书传后死犹不死妹虽一女子虽死有可传者存夫复何缃独是余年届大董妹年才三十八耳例以曹大家为孟坚续史故事妹当序余余不当序妹乃忽反其局以相将天道茫昧一至于此呜唿命矣夫枚第三妹曰机字素文皙而长端丽为女兄弟冠幼好读书既长益习于诵鍼袵之旁缥缃庋积先君客吴中闻衡阳令高君清卒库亏妻子狱系叹曰我高公幕下客也非我往则难不解遂治装历洞庭而南告其弟高八曰曩而兄倾库供上官吾尝止之而兄不可则劝其簿籍而加印焉亦知正为今日计乎高大悟检箧得印簿诉制军制军者大学士迈柱也素善先君兼知高公之冤为平其事当是时簿中贵人隐探高氏孤稚无能为使人具三千金啖先君先君怒而叱之高八益感谢临别泣曰无以报闻先生第三女未某妻方姙幸而男也愿为公婿已而果然因寄金鎻为礼时妹未周晬枚长妹四岁代系金鎻饰项者数年高故如皋人而先君自楚归复之粤之滇之闽与高氏音问遂绝高八执讯来曰某子病不可以愿以前言为戏先君犹豫妹侍侧持金鎻而泣不食先君亦泣亦不食以其意复高氏高之族人惊讙传高氏得贞妇高八殁其兄子继祖来曰婿非疾也有禽兽行叔杖死而苏恐以怨报德故躛言辞贤女无自苦妹闻如不闻竟适高氏高渺小偻而斜视躁戾佻险非人所为见书卷怒妹自此不作诗见女工又怒妹自此不持鍼黹索奁具为狎邪费不得则手掐足踆烧灼之毒毕具姑救之殴姑折齿输博者钱将负妹而鬻妹见耳目非是告先君先君大怒讼之官而绝之妹归侍母母体微不适妹彻夜立持粥饮而匕箸进之又能记裨宫襍史国家治乱名臣言行神仙鬼怪可喜可愕者数称说歌唿为老人娱枚入定省闻所未闻学为之博自离婿后长斋衣不纯采不髲鬀不闻乐有病不治遇风辰花朝辄背人而泣如皋人至必出问堂上姑安否寄赠服食甚谨前一年高氏子死妹亦病以十一月死年四十枚在扬州闻病奔归气已绝一目犹瞠也抚之乃瞑女阿印病瘖一切人事器物不能音而能书指形摹意皆母教也想见妹之苦志云检箧得手编列女传三卷诗若干公姓岳讳钟琪字东美一字容斋先世汤阴人为忠武王飞之后十七世徙居兰州父升龙以百夫长从征吴三桂立功累迁至四川提督因家焉薨谥敏肃公生有至性母苗太夫人疾刲股以疗敏肃公命之射犹忍痛发矢为儿时好布石作阵进退群儿颇有法敏肃公器之奏以同知衔改武授松潘镇游击迁永宁副将西藏达哇蓝占巴等叛天子命十四亲王为大将军噶尔弼为副将军率公征之公领兵四千先至察木多获逃酋探知有准噶尔使者在其地诱各番酋守三巴桥遏我兵公念三巴桥者进藏第一险也贼若断桥守之我兵势不得过而其时两将军隔数千里无由咨询乃选能番语者三十人衣番服飞驰至落笼宗擒其使者五人杀六人诸番闻之惊以为神兵自天而降相与匍伏降无梗道者已而副将军率诸将来会将鼓行入藏忽大将军以调蒙古兵未至檄诸将各就所到处屯兵待之毋轻动公请于副将军曰我兵赍两月粮自察尔多来已四十余日若再待大军粮且尽闻西藏部落有公布者为其右臂最强能檄令先驱当无俟蒙古兵也副将军许之公即招抚公布渡江杀逆番七千人擒首犯达哇等自四月十三日用兵至八月十九日西藏平圣祖嘉之由副将迁四川提督驻松潘青海罗卜藏丹津寇西宁大将军年羹尧召公会谋公沿途剿抚有潘下等番为贼阻道者灭之有哈齐等番为贼虏者抚降之有果密等番盗官马聚大石山喊枪者击杀之自松藩行至西宁五千余里烽烟肃清青海为之夺气既见大将军即奉檄征尔格弄寺喇嘛于华里罗氏党也华山甚险其下五堡环峙军到寂然公曰是有伏也遣骑搜之堡内贼果起公三分其军夺山杀贼贼败走追至一山有高楼贼伏其中发矢石公命健儿二十人密携引火木柿从两旁进而躬率大队迎战战方鏖楼上烟起天大风焰光灼耀贼累累然焦烂坠矣是役也破贼万余公兵止三千也还营大将军喜谓公曰上知公勇将命公领万七千兵直捣青海约四月启行何如公曰青海贼无虑十万我以万七千当之宜乘其不备且塞外无畜牧所不可久屯钟琪愿请精兵五千马倍之二月即发大将军以公言奏世宗壮之加奋威将军如期出塞行至崇山见野兽群奔公曰此前途有放卡贼也蓐食速驱果擒百余自此贼探信者断矣至哈达河贼据河立营公渡河战斩千余人贼窜而西追之其党贝勒彭错等降告知罗卜藏丹津拥众数万驻乌兰大唿儿公拔营夜行迟明至其处贼尚卧马未衔勒闻官军至惊不知所为则皆走生擒贼母阿尔太哈贼妹阿宝等罗卜藏丹津衣番妇衣骑白驼走噶尔顺公留兵守柴旦木要害处而躬自追之日行三百里至一地见毵毵然红柳蔽天目不能望远夷人曰此桑驼海也路自此穷矣公乃班师是役也公以五千兵往返两月降台吉三擒台吉十有五斩贼八万余生获男妇军器驼马甲帐无算献俘京师世宗告庙御太和殿受贺以青海平大赦天下加公公爵赐诗褒宠仍命率师二万征庄浪卫诸番皆青海余孽也所至慑服乃安插洛力达等十六族耕地起科而奏改庄浪为定番县三年迁川陕总督五年准噶尔叛上命大司马查郎阿至关中筑坛拜公为宁远大将军征之公率师至巴尔库勒贼逃公筑东西城将屯兵会上召公乃交印于提督纪成斌身自入都贼伺公行入劫马厂纪葸缩不救廷议者劾公失机所荐非人上斩成斌下公于狱今上登极之二年赦归田里十三年起公为四川提督征大金川先是经略张广泗等皆无功公到命撤土兵募新兵扬言攻康八达而暗袭根杂夺四十七碉楼复临勒歪口伪运粮状诱贼伏火器待之贼果出抢粮枪筒齐发烂先是金川闻天子用公皆不信曰岳公死久矣至是大挫方疑公来然犹未知公果在否也会天子命大学士傅恒视师诛奸人阿扣王秋等贼惧欲降恐降而诛负固未出公请于傅公曰钟琪愿诣贼巢验诚否问带若干人曰多则贼疑非所以示信也乃袍而骑从者十三人传唿直入群苗千余皆罽布裆衷甲持弓矢迎公目酋长故缓其辔笑曰汝等犹认我否耶惊曰果然岳公也皆伏地罗拜争为前马导入帐手茶汤进公公饮尽即宣布天子威德待以不死之意群苗欢唿顶佛经立誓椎牛行炙留公宿帐中次日酋长莎罗奔等从公坐皮舡出洞诣大军降事闻天子加公太子少保兵部尚书复还公爵加威信二字以宠异之十五年冬西藏朱尔墨突叛杀都统傅清等公会同总督策楞讨平之十六年杂谷闹土司苍旺有异志窥取旧保城公得信亟言于策公曰杂谷闹即唐维州最险要闻苍旺密调九子龙窝等处兵据维关此地一失后将噬脐宜及其未集击之若待奏下则迟矣策公深然之即会奏便宜行事支武弁一年养廉兵三年粮率大军夜围杂谷擒苍旺斩之撤土司设营置戍群番服十九年再讨垫江酋陈未至卒于军年六十九天子震悼予祭葬赐谥襄勤公长七尺二寸骈胁善射寡言笑目炯炯四射食前方丈膳饮兼人其忠诚出于天性征青海至哈喇乌苏天寒沟涸军渴公祷于天水即涌出督川陕时有逆人曾静者上书劝反立擒以闻放归十余年庐于百花潭北野服萧然忘为大将所制钩梯戈甲精思诣微他人依古法为之俱不能及闲居手通鉴一编好吟诗有姜园蛩吟二集行世相传番僧号活佛者倨受王公拜不动见公则先膜手曰此变身韦陀也僧言虽诞然亦可想见公之状貌云旧史氏曰枚与公次子油同举孝廉于公为年家子以不及见公为恨第七子瀞为六安参将恂恂儒将有父风与枚雅游甚欢持公状索枚立传惜当时秉笔者叙次回冗读之不甚了析为以意纂辑着于篇恐未足以传公也公长子濬甫弱冠巡抚山东明达宽静吏民怀之为公入狱故终岁七緵衣蔬食不宿于内亦伟人也当集其遗事为别立传奕奕游庙南道而居将葬简公黼荒难驱继为火社马更契需葬除搜除岂子产私欤当官而行毁之毅如乃有太叔操具而立似毁不毁探刺颜色冀危得之毋乃用术子产过时有衎其容问不毁故感动于中顾曰舍之以妥其宗一之已甚太叔乃再恃巧干仁愚者亦怪子产不然称心而待宁堕彼术以行吾爱呜唿子产隆赫严明凶人必杀刑书必成火焚不动龙斗不惊乃至毁庙肫肫其情为国教孝匪己求名展如之人孔子所敬执国之法顺人之性其死也哀其生也庆借颂为箴今之从政十月二十一日安徽布政使李公卒于官江宁令袁枚入奠毕泣而言曰前年枚知江浦谒公于苏公召入已二鼓与语即视伟枚今年枚知金陵公来作承宣司彼此舍然喜有无穷言未竟公竟委化枚无以报今将归葬愿请状以为公铭其幕府蔡西樵曰公年五十有五不自意死吕夫人第三娶也长子某试礼部未归其季幼奴多村氓宾客辈暂从公游无能知公者公诚悫其行事坦坦而肃章奏文集成辄削稿诸善状不能记忆但远近见者莫不额手曰李公真君子也请略举其概而纪存之枚曰唯唯谨按公讳学裕号余三世居洛阳县以进士入翰林累官御史巡道按察苏州迁安徽布政使而卒巡京畿时唐山令某夺僧舍为民房世宗怒几不测公奏书生毁佛愚无大罪令竟免故事巡城者遇事动咨刑部延累至岁余公停车决遣狱无滞留捕博具数十簏曰贪纪录而置民于军吾不忍也杖犯者使去碎其具于庭石为之凹后过者犹指笑曰此李公捶骰子处也出使安南披一品服登王正殿宣圣谕毕乃坐述朝廷柔远之意公仪观既伟音节铿然其王嗣黎维祐俯伏受命夷言叹好使臣者数万人蜀土司大小金川哄公为建昌道轻车往抚入密箐中天日隐黑瑶倮枭目鸟语挟雪刃嗾向公公短后衣坐地召其渠帅赐酒食命译者晓以大义群瑶翕然喜折树枝为公策马归城淮徐灾篡粮者众有司以盗闻公曰此饥民非盗也狱具所活数百十人夜阅秋审册专意平反烛烬数升僮卧鼻句鼻句甚酣而公竟申旦卒以此致病理安徽灾赈尤劳遂不起呜唿公急于活人而忘所以自活使公稍自爱官必不如是止所活人亦必不如是止而卒之公不活命耶其自致耶人不能受公之活亦人之命耶其转累公耶虽然其自致也其人累也乃其所以可铭也铭曰丕蔽邦成俛焉日有孜孜而力不支至于负兹死民之思乃卜涧水西水东而坎其中以为公宫呜唿其禋祀于无穷凡事之最始者古今人之所属目者也即其官非始建之官而官所驻札之地自某人始则后之人必将考其姓名以矩其行事本朝分安徽江苏为上下江省安徽布政使司驻札江宁由来旧矣皇上命增设江宁布政司一员归安徽布政司于安庆繁者分之远者近之所以广治化专事权也而松佶适为始驻安徽之布政司使除簿领外一切草创因太守旧署而为署库先焉次堂皇次宾馆次燕寝署之东因司马旧园而为园栽竹木置亭增岑楼焉登可见龙山工既成将题石陷壁而不禁悚然曰凡治事者遥而度之不若近而按之之切也专而谋之不若聚而成之之善也今有客游而理家者虽聪强廉察十中八九而无如身为寓公终悬揣焉一旦归家则瓶瓻𤭹灿若列眉然其旁或无尊长之诲示兄弟子姓之赞助或虽有之而非其同居共休戚者则事难就就亦未必尽善安徽布政使司之驻江宁此客居而治家者也其所接将军司道府佐州县是尊长兄弟子姓之不同居不共休戚者也天子知之故以安徽官还安徽又使日邻近其中丞观察使府佐州县咨诹询度以治安徽之百姓此于为政顺之至者也欲不治也得乎虽然弹琴者改弦而更张之必其声之和于前而后不负所以改弦之意元末置十三行中书省于诸路添设平章明代改为布政司盖即所谓使相者是也以甚尊之职而又裒然为开府之首其将何以副之必也如工居肆如肘运臂使改归之效确然可指而后此心即安否则其在近也又何异其在远也后来之君子当思此言书来示乐府四章当即手弦而口歌之缘西行人稀缺然未报书中有奉太夫人之长安将泊石城之语小人洒氵昔敝庐瞻望弗及何子之忘之也比来闻足下成进士入翰林如获殊庆大祥不觉夹々然距跃三百伏念天之生才与国家之设官义本相因而起而往往才自才官自官此无可如何之势也然仆谓自斗食以上至于卿贰皆可假借惟翰林一官必待其人而后居之何也簿书期会因事见才期于适用故流品不嫌其杂若清秘之职为天子润色雅颂裁制谟诰非学古入官者不宜一朝居且居是官者必己能为文章然后克称非如胶庠子弟博习亲师尚可期以三年五年也仆壬申岁过扬州爱足下僧壁诗思其人苦不得见幸熊安亭为道区区夫崇鼎大璜夏后氏之龙簨仆亦未之见也然闻其尚存则喜闻存某所更喜闻其登明堂而陈清庙尤大喜喜之情公也以为惟我能先识则亦未尝不出于私足下之入词林也才与官合仆之喜也私与公俱故因秦树舍人来而通书以贺太守庄君从白门还宣州未半月讣至士大夫知与不知俱为流涕闻其渡新河遇风舟几覆食饮滞留服大黄卧便利不止果药误耶抑惊颠离旬以陨其生耶呜唿求其故而不得者命也夫昔予知江宁今刘映榆学士介君于余长不逾中人而秀眉方颐言论风发从此交甚欢二十年来予虽居林下而君之黜陟升降以及其尊主隆民之治功有其子孙所不能知而予独知之者然则君后人之来乞传于予也固君志也君始知建德再知盱眙宁国泗州而终于宣州太守贵池民熊永安与金海鬬金伤重熊虑讼不胜会族弟长德病死乃斧尸诬金县令谢钖伯廉其姦遂并诬谢落职而抵金罪民汹汹不平抚军檄公与无为牧王名标勘诘君检脑骨陷于颅非生前伤钩距旁证得嗾讼人某而长德妻亦伤其夫尸之无故熏灼也跪谢告实熊乃伏法事雪皖江数万人噪于时称两君子云盱眙大水湖岸崩庭饮者相掬君雨立油衣而骑指挥水退民以为神在泗州请免二十五年漕耗大府闻诸朝天子许之到宣州三月积案五百无留狱者至三十年天子四巡江南前总督黄文襄公今相国尹公俱以绝世才总领百务而非君在侧如失左右手一切山川舟车供张储偫君能先机置想后事补缺丝毫不挂于过差余尝见其扈跸时踞坐帐中庋砚膝上十指雨下旁立文武内监数十人噂嚃相环或催逼火急而君墨无停书笔无误字面无异色朝奏入夕报可其敏健如此乐道人之善遇孤寒一才一伎必荐宠遇建德旧令于途贫为还帑而宁其归性狷狭乘气辨口小忤意辄以精神凌逼人虽贵游长官不少含忍以致先为泗州陈刺史排笮再为安抚卫公劾奏至落职簿录而卒之事皆无验天子闵其劳每南巡必加擢迁自县令而州牧而太守虽忮者闻之皆服曰庄君以才力取非福命也然屡踬屡起危而后光家以是贫而精亦消亡矣卒年五十五君讳经畲字井五一字念农进士赞曰儒者多迂缓养名为文俗吏所訾謷得庄君而人不敢轻科目才之不可以已也如是夫然君色绕然蹇蹇无已卒皆料量苛细驰逐杂务与书之云循吏者异也过此以往鞅掌将毕而宣州民安风淳君必能修先王之政与民相和亲而己亦将流览其山川咏歌赋诗以永嘉誉于来兹乃竟赍志以殁若苍苍者故限之而欲其止于是也福之方始寿之已终悲夫序杭世骏序蒋士铨读随园文题辞宗谷芳后序万应馨题辞古文凡例一古文本无例也自杜征南有发凡起例之说后人因之例愈繁文愈敝德州卢氏刊金石三例苍崖止仲诸君所考甚详亦不过引韩比欧依样标的而已并无独见然既已有之不可废也否则口实者多故作凡例一古文编集都无一定韩先杂着柳先论欧分四集是也仓山文稿编者误以为碑板居先后见颜鲁公集亦然遂仍而不改一碑传标题应书本朝官爵昔人论之详矣至行文处不可泥论或依古称太守观察牧令刺史等名或依俗称制府藩司臬使等名考古大家皆有此例其从古称者如浑萧以金吾卫大将军扈驾而权文公碑称公以大司马翼从奚陟薨赠礼部尚书而刘禹钖碑称追赠大宗伯宋子京冯侍讲行状称大理寺为廷尉平欧公许平墓志称经略为大帅皆从古称也以故归震川张元忠传称某知县为钱塘令洧南居士传称某知府为某太守其从俗称者如李珏牛僧孺碑称宋申钖贬郡佐郡佐者唐时之司马也韩文公盐法条议称院监巡院院监巡院者唐时之度支使盐池监也欧公桑怿传称阁职阁职者宋时之六部架阁也伊川伯淳行状称漕司漕司者宋时之发运使转运使也皆从俗称也以故朱竹杨雍建传称总督为制府施愚山袁业泗传称按察使布政使为藩臬两司凡此在行文中不一而足至于权文公唐相也唐人宰相官名应书平章事同中书门下而韩公神道碑竟以故相二字标题沈璧建安知县也而震川墓志竟以建安尹三字标题宋知某县事与知县有京朝官之分非今之知县也而竹蒋君墓志竟以知伏羌事标题是则古人率意处犹之史记标题忽称魏公子忽称平原君也未敢援以为例一碑传标题必书本朝地名亦昔人所论也然行文中亦难泥论欧公李公济碑称南昌曰豫章若以宋论当称隆兴震川王震传称震为京兆尹若以明论当称应天府尹汤文正施愚山墓志曰典试中州若以本朝论当称河南一官名地名行文处随俗用省字法考古大家俱有此例其序官用省字法者如昌黎刘昌裔碑应书检校尚书左仆射云云而标题单摘统军二字韩绅卿墓志应书录事参军而序事只称司录君三字孔戣墓铭称容桂二管一容州总管一桂州总管省却两州字两总管字又称桂将裴行立容将杨竁亦省却州字总管都督字样宋人文集中所称三司三班一府二府者俱包括无数官名欧公刘先之墓志称与州将争公事及后将范公至云云亦犹今之称前督称后抚也以故施愚山李东园墓志称督抚汪钝翁郝公墓志称司道称参游称抚提称副左归震川章永州墓志称院司皆不称全官一其序地名用省字法者如欧公伊仲宣铭称历知汝州之叶不称叶县郑州之荥阳不称荥阳县东坡赵康靖公碑称吕溱守徐蔡襄守泉赵小二寇庐寿王荆公王比部墓志称愿得苏常间一官曾南丰钱纯老墓志称为尉于秀婺邓云云皆省却一州字以故归震川李按察碑称滇民乞留叶文庄公碑称公在广汤文正张尚书墓志称楚抚先府君碑称斌在虔闻之官名地名皆省却数字一本朝官行文书有不得不从俗者汪钝翁乙邦才传取太守结状以报人嫌结状二字不典按昌黎盐法议有脚价脚钱之称欧公曾致尧墓铭有支差添解之号陈琳檄吴将部曲文称如诏律令任昉弹刘整文称充众准雇皆结状类也正宜从俗以存一朝文案一非史臣不应为人立传昔人曾有此论然柳子厚引笺奏隶尚书以自解归震川则直言古作楚国先贤传襄阳耆旧传者皆非兰台馆阁之臣公羊谷梁亦未闻与左丘明同为某国之史臣也此论出而纪事之例始宽一黄黎洲言行状为请谥而作者不书子女及谥法为请墓志而作者书之今请谥之状久不行矣唐宋诸大家行状无不书婚娶及谥法者合从之一满洲姓氏与唐虞三代相同其冠首一字非其姓也元许有壬作镇海碑题曰右丞相怯烈公姚燧作博罗搨碑题曰平章忙兀公集中亦仿此例阁峰尚书师健中丞本富察氏故均书富察公雪村中丞本姓白故书白公至若鄂尹两文端公其冠首一字父子相承有类于姓宜因其俗称若溯所由来尹祖居关外章佳地方因以为氏当称章佳公然以标题犹可也若行文处称尹为章佳公将举世不知为何人矣要知周公孔子亦非本姓秦始皇本姓嬴生于赵遂姓赵以故方望溪佟法海墓志称法公未为过也一编古人已定之集碑传中贵贱男女可以以类相从若自编其未竟之文则先后撰成有不得不参错互见者一古人文无圈点方望溪先生以为有之则筋节处易于省览按唐人刘守愚文冢铭云有朱墨围者疑即圈点之滥觞姑从之一古人无自梓其文者梓集百卷始于和凝为人所嗤然唐以前文多传抄非板而行之可见古人文之不梓亦由风气未开非尽从谦也虑门人子弟有所窜改不得不自蹈詅痴符之诮第古书有卷无页故每篇皆连属成文今既付之攻木之工矣倘仍用古人编卷法则改一篇全篇皆动故各自为篇亦用今法一文章有余意未尽者书之于后始于韩文公宋元人有自记之例盖示人以行文繁简之法也集中仿之凡未竟之意不入本文者别署纸尾一集中议论文字有偶异先儒独抒己见者拘士颇以为惊恭读皇上御批颜鲁公祠堂记云今之学者一字一句与程朱不相似则引绳批根曰此异端也及考其行乃与流俗无异又曰今上智之士謦咳偶异于圣人即摈之不得为吾徒而中才以下反可以口说得之则学问之道将沦胥以亡较不讲学之时晦冥尤甚大哉王言洵万古读书之准则也目录卷一卷二卷三卷四卷五卷六卷七卷八卷九卷十卷十一卷十二卷十三卷十四卷十五卷十六卷十七卷十八卷十九卷二十卷二十一卷二十二卷二十三卷二十四卷二十五卷二十六卷二十七卷二十八卷二十九卷三十卷三十一卷三十二卷三十三卷三十四卷三十五卷一长沙弔贾谊赋不系舟赋青山招主人赋秋兰赋老而无子赋山问原士子产不毁游庙颂曹黄门先生像赞朱栩赞卜式司马相如赞东阁大学士张文和公像赞俭戒严蔽释名释官一篇送李晴江卷二文华殿大学士太傅朱文端公神道碑户部尚书两江总督高文良公神道碑礼部尚书太子太傅杨公神道碑刑部尚书富察公神道碑光禄大夫礼部尚书王公神道碑和硕简亲王碑吏部侍郎魏公神道碑卷三文华殿大学士尹文端公神道碑武英殿大学士忠勤伯太保黄公神道碑文渊阁大学士史文靖公神道碑广西巡抚金公神道碑湖北巡抚唐公神道碑协办大学士吏部尚书孙文定公神道碑太子太师礼部尚书沈文悫公神道碑江苏巡抚雨峰徐公神道碑太子少傅工部尚书裘文达公神道碑太子太保直隶总督方敏恪公神道碑卷四左副都御史赵公墓志铭海州州同王君墓志铭光禄寺少卿杨公墓志铭江宁典史高君墓志铭安徽布政使李公墓志铭霍丘县知县龚君墓志铭太子少傅河南巡抚胡公墓志铭征士程绵庄先生墓志铭高母丁太恭人墓志铭李讱庵先生墓志铭元和县知县吴君墓志铭江宁南捕通判高公墓志铭江苏按察使李公墓志铭浙江按察使李公墓表郴州知州曾君墓表吉安府知府王君墓志铭卷五虞东先生墓志铭司经局洗马缪公墓志铭李晴江墓志铭山东巡抚白公墓志铭方绮亭先生墓志铭范西屏墓志铭吴省曾墓志铭亡姑沈君夫人墓志铭徐州府知府熊公墓志铭礼部主客司郎中兼鸿胪寺少卿高公墓志铭六合县知县潘君墓志铭补萝先生墓志铭史先生墓志铭侯夷门墓志铭杨节妇墓志铭大理寺卿邓公夫人李夫人墓志铭蒋太安人墓志铭李母顾太恭人墓志铭陆君妻顾氏墓志铭曹母刘恭人墓志铭凤阳府同知高君墓志铭卷六福建总督太子少保姚公传威信公岳大将军传勇略将军赵襄忠公传于清端公传赠编修蒋公适园传高守村先生传常德府知府张公传湖北布政使徐公传卷七河道总督陈恪勤公传湄君小传直隶总督兵部尚书李敏达公传女弟素文传淮徐海道按察司副使庄复斋先生传苏州府知府童公传程南耕先生传常孝子传宁国府知府庄公传江宁两校官传大理寺卿邓公传厨者王小余传石大夫传短人传卷八武英殿大学士太傅鄂文端公行略光禄寺卿沈公行状记富察中丞四事卷九书鲁亮侪书麻城狱书潘荆山李敏达公逸事鄂文端公逸事稗事二则卷十王介祉诗序送医者韩生序重修江宁县志序送望山相公入阁序送陆明府入都序西坂草堂图诗序闻茗厓竹洲诗钞序高文良公味和堂诗序所知集序所知集序张曰恒遗稿序送许侯入都诗序陶西圃诗序虞东先生文集序赠黄生序史学例议序兰陔堂诗序从弟雘斋诗序随园老人遗嘱卷十一沈研圃太守送行诗序女弟盈书阁遗稿序送上元蓝令牧邳州诗序龚旭开诗序送刘广文入都序东皋诗存序裴中丞退思图序汪朴庐圣湖诗序幽光集序雨亭公子遗稿序胡稚威骈体文序萧十洲西征录序叶书山庶子日下草序万柘坡诗集跋南村唱和诗跋野处堂遗稿跋卷十二篁村题壁记随园记随园后记随园三记随园四记随园五记随园六记陶氏义庄碑记戊子中秋记游西碛山庄记卷十三安徽布政司新廨题名记醉啸轩记马骨记史公张秋治河记俞氏义冢碑记江宁府题名碑记渔隐小圃记记句容叟江宁训导厅壁记江安粮道题名碑记卷十四祭陶西圃文祭庄滋圃中丞文祭程元衡文祭商宝意太守文祭薛一瓢文祭妹文周筠谿哀词韩甥哀词胡稚威哀词吕文光哀词赵舍人诔卷十五与从弟某论释服作乐书上两江制府请停资送流民书上陈抚军辨保甲状答李穆堂先生问三礼书答金震方先生问律例书与是仲明书覆两江制府策公问兴革事宜书卷十六与湖北巡抚庄公书上两江制府黄太保书答陶观察问乞病书再答陶观察书答和观察书与吴令某论罚锾书答任生书答卫大司空书与孔南溪太守书卷十七与清河宋观察论继嗣正名书答蒋信夫论丧娶书与江苏巡抚庄公书答沈大宗伯论诗书再与沈大宗伯书答施兰论诗书答兰第二书与卢转运书答袁蕙皞孝廉书代刘景福上尹制府书答某山人书再答某山人书代潘学士答雷翠庭祭酒书卷十八答程鱼门书与某刺史书答门生王礼圻问作令书答惠定宇书答定宇第二书答滋圃中丞论推命书答某明府书寄蒋苕生书卷十九慰王麓园丧子书足下毋以丧子为戚按洪范九畴道五福六极甚详无道子嗣者孔子衰年丧鲤哀逊颜渊仪礼传曰大宗不可绝公羊传注曰小宗无后当绝丧大记曰丧有无后无无主夫当绝与无后古人明言之而不讳是有子与无子非圣贤意也说者动以无后为不孝云云不知孝者人所为有后无后者天所为待天而后成孝非教也商臣盗跖皆有后者也得谓之孝乎邓攸羊祜皆无后者也得谓之不孝乎天下虫豸雀鼠谕行喙息之物靡不煦妪鞠育孳孳爱其雏其心岂以为后哉阴阳之生机使然耳人为万物之灵当以礼节之闻足下丧爱子毁过盲夏过矣足下之齿犹未也为邑令邑中人皆足下子使子孙祀我不如使桐乡人祀我于足下何忧且闻足下慈幼之道亦颇未善郎君甫周晬衣之貂食以参术又引其痘疡而投以诸勐厉药此其爱也乃其所以害也夫明珠美玉天下之至宝也爱而箧藏之则全佩之戴之亦全即弃之野田草露无不全也若朝则濯于水暮则弄诸掌夕又捧而摩诸席目营手拨必有一朝之败儿宠过则骄其性养过则弱其身不可不察也足下异日有子当思我言舜不告而娶之说仆尝疑之安有帝女下降九男同来而瞍竟茫然乎瞍即以瞽故为舜欺矣彼象母与象独不目击而告舜乎尧为何如天子而瞍能禁其妻舜乎瞍能禁之于娶前独不能黜之于娶后而胡不即以不告为舜罪乎此与二嫂治朕栖之说同一无稽偶因论无后之说而并质之高明与杨生书仆壹不知夫论士者辄曰某也聪惜不说学耳某说学惜不虚己耳此其说殊不然论语曰敏而好学惟其敏故好学记曰学然后知不足惟其学故知不足背者反是虽然有天焉天生林林者千百万人不甚经意也生一人焉将使之不朽于千百万人之中则必有意郑重而以其全与之故过人之资嗜学之癖极虚之心三者常兼古传人如列大坐席参错相望谁则不然贤叔笠湖以生诗来读之知生非偶然生者且云钖山俗好博揜生居其间不一游目而惟诗书之娱愈知生非偶然生者仆不忍负天所以生生之意故觖摘来诗毫发不假意不能毋怯生之惋之也昨接手书相从如转圜然后知生之得于天者大矣生年才十七耳仆如生年时绝不如生然则生如仆年时岂止胜仆也晋文公年十七得贤士五人枚皋年十七赴阙上书生非其等夷耶学琴者下指不协终身不能音天下事非天所宠者人不能强而袭之也生已宠于天虑未宠于人而书词慊慊丐仆为知己嘻过矣夫从古前贤后贤相须而益彰者势也然后贤之须前贤可缓而前贤之须后贤甚急何也昆山之璧虽无卞和其终发露宝贵无疑也若沉檀死后之芬无余风扬之则几乎息矣夫道若大路然岂难知哉即如仆所告生者非有所受于人也而忽自得之然则以生之才而学之不已安知其所自得者不更进于仆之所告耶仆老矣然私心若不欲其老者岂其愚而有所恋于光阴哉良以着述粗成传之其人之难也今而后仆其可老矣乎孔子畏天命畏大人畏圣言而又畏后生以童稚后生而跻之于天命大人圣言之列得毋小过然试思当日若无七十子则孔子亦不得有今日矣后生可畏耶不可畏耶生今之后生也挟可畏之具而又遇畏后生之人其将何以报畏者答戴敬咸孝廉书东乡先生殉节前朝其人原无假文传者也既以文传则不得不以文论仆前日摘其文之非还书时兴到语耳草草涂抹过亦不复省矣足下书来护持东乡不将前所摘者为之指辨而但叙述明季处士之弊文体之荒芜以推尊东乡不惑之功可谓善尊东乡者也仆尚何言虽然仆释褐早时文之学浅所见明季时文尤少如足下所引尔时谰语今年近六十始得闻之东乡能拒而排之诚善惜其所排者乃不过李卓吾何心隐一流识人所共识之妖魅逐人所共逐之盗贼在昔文运晦冥时或以为难而在今日观之似亦戴天履地之民秉夷同然不足为东乡异也足下善善从长为护持古人起见仆敢再多言以自走不仁之域哉乃来书因论东乡而诋及苏子美一贤未起一贤又颠使仆不得不瞿瞿然骇且疑孔子曰有德者必有言孟子观远臣以其所为主子美天灾三疏侃侃正言似有德者其少也杜祁公婿之其官也范希文荐之其罪也韩魏公救之其所为主也贤矣所传得罪诗甚悖本传无之与其集中诸咏亦颇不类安知非当时忌者如王拱辰辈为一网打尽之计造作蜚语以相诬陷与欧公帷薄不修之谤同一冤酷而足下信为口实欲以大辟当之恨其贬官犹为漏网嗟乎嗟乎子美以一醉饱之过既不获雪于生前更不获申于死后尤仁人之所痛也且足下以尊东乡故波及子美因子美故怪及欧公亦知当时爱子美者宁止一欧公耶欧公所谓击而去之者意不在子美盖指祁公及范富诸贤也子美去而祁公罢祁公罢而范富诸贤亦罢是子美一身之黜陟关庆历一朝之盛衰而足下以护持东乡之故忽生异议并诸贤一切抹恐东乡有知亦必踖不安于地下也再考周公孔子驱为奴乃是王直柔之词即使真有此诗与子美无涉而况诗人放歌多不可为典要杜少陵圣于诗者也亦有孔丘盗跖俱尘埃之句夫齐孔跖亦何异于奴周孔然而未闻古之人有罪少陵者则亦不以辞害义也从来人心之不同论古尤甚一孟子也而皮日休尊之温公非之一扬雄也而昌黎尊之东坡非之谁从乎谁信乎孰是乎孰非乎鄙意以为尚论者必发千古不可不发之难而后可以自存其说其他小小是非有伤贤者则或为时代所隔或因稗史而讹我辈疑于心不必见于口见于口不必形于笔形于笔不必垂为文东乡文字之疵自有公论仆因未面足下故率意笔之诚过也而足下洋洋千言将为可传之文以痛斥子美则是效吾尤而又甚之是亦不可以已乎愿足下即以爱东乡者爱子美可也仆之心即足下之心也答尹相国书枚愚不能慎厥身使公绝投杼疑又不能以自隐无名为务累公思心潭潭屡寄危言惊齘震动之枚始而瞿然曰公恩我不知我继而怆然曰长者大人之爱婴儿也岂待其有疾而后忧耶其平时之燥湿寒暑盖无时不兢兢也且近前犹可耳离之愈远则忧之愈深公之于枚毋宁类是虽然儿壮矣有疾以贻长者忧不可无疾而不能以无疾之故晓长者解其忧尤不可枚固不然孔子曰君子坦荡荡孟子曰王者之民皞皞如也公之不欲枚坦也将以枚不足为君子乎抑不知今为王者之世乎枚乞养山居原不敢望履舄于公之门矣而公挟师傅之尊强召之宿留之出诗文以唱喁之所以然者牙琴相应启予者商公之近枚者公之所以自为而非为枚也世人不察但见公纡尊降贵有意其存之遂谓公宠枚纵枚过誉枚听从枚而枚于公前之不乞一恩不干一事不妄一语不受一赐者则非外人之所得而知也于是眈眈然环起而辟倪焉嗟乎嗟乎是何异阑猿槛鹤偶一玩弄于王公贵人之前旁观者疑若奇荣极耀而孰知猿鹤之心以为有苦而欲逃也久矣枚为公故招人多言公又为人多言故加枚训词恩勤不已只益为累盍亦淡置夫夫也而听其相忘于江湖之为安也哉说者又谓穷居故宜加谨是言也枚尤非之夫因穷居而加谨将必因显贵而大纵也是奚可也今圣世雍熙草木群生之物皆有以自乐而士君子乃戚戚嗟嗟如含瓦石不与无病而自炙者等乎然而公之心枚亦知之公出入中外垂四十年小心谨慎未尝有过犹抱安不忘危之志干干日昃师弟契深吉凶同患枚倘颠蹶必先累公公之戒枚者又公之所以自为而非为枚也然枚每见焚轮之风拔木而不拔草者何哉其质微故其身易安耳而况天下祸福荣辱之权操之者天子赞之者相公公为相公赞天子自有大中之道称物平施海内人方倚公如泰山之安而奚有于一闭门垂老之门下士夫何忧何惧倘公不见其大不深悉其人而徒抱慈心苦口逢寄声人便谆谆聒耳彼不知者将疑枚必有大无状事积于公心而代之忧危不已未为人所陷先为人所轻殊非爱人以德之义昔人疑孔明文彩不艳而过于丁宁周至陈寿以为孔明与众人凡士语不得不然枚固众人凡士而公之丁宁则已过矣孔子虽圣而子路不悦故不觉率尔一言与邵厚庵太守论杜茶村文书诗文之道宁苟作毋苟许不知而作乌知其不后有进也非所许而许焉将惑于是矣不可不辨也枚尝核诗宽而核文严何则诗言志劳人思妇都可以言三百篇不尽学者作也后之人虽有句无篇尚可采录若夫始为古文者圣人也圣人之文而轻许人是诬圣也六经文之始也降而三传而两汉而六朝而唐宋奇正骈散体制相诡要其归宿无他曰顾名思义而已名之为文故不可俚也名之为古故不可时也古人惧焉以昌黎之学之才而犹自言其迎而距之之苦未有绝学捐书而可以操觚率尔者枚前席间贬茶村文太守色不许我以见彼文绝少未敢争之固辨之疾今赐变雅堂集读之文之未是又安论其古不古也然茶村至今尚不至于草亡木卒者亦有故焉当鼎革时诸名士流离江湖结社群居足己而不学其诸老先生多晚节不臧然病乎己遇胜国士人争罗致燠咻之冀免其清议而其时冒称逸民者遂乘其虚而劫焉往往鲡破履登高座居之不疑以为李杜韩苏摇笔便是既无刿憷之苦心又无畏友之磨切借国家危亡盗窃名字盖不止茶村然也使生今日文教覃敷之时荆楚一伧技止此乎久没没矣孔北海曰今之后生喜谤前辈所以然者争名故耳枚虽不肖必不争名于茶村愿公且置茶村之得失而先考古文之源流久后见覆何如答友人某论文书人必有所不能也而后有所能世之无所不能者世之一无所能者也和之弓垂之矢非古之能者乎垂非不能为弓和非不能为矢也然而可传者一人一物而已也伯夷典礼则弃乐孔子学射则舍御分为四科判为六艺不以其所能者傲人不以其所不能者病己秦学不兼方汉亦然宋以后人心不古喜多为之沿其流而不溯其源夫是故虽能之而与夫不能者亦无以异也仆不敢自知天性所长而颇自知天性所短若笺注若历律若星经地志若词曲家言非吾能者决意绝之犹恨其多爱而少弃也学杜韩亦为元白好韩柳亦为徐庾汲汲顾影如恐不及方欲捐两骛以求其精而不谓足下之就其病而深之也足下来教曰诗不如文文不如着书人必兼数者而后传此误也夫艺苟精虽承蜩画亦传艺苟不精虽兵农礼乐亦不传传不传以实求不以名取安在其兼不兼也然仆意以为专则精精则传兼则不精不精则不传与足下异矣若谓诗文不如着书仆更不谓然周秦以来作诗文者无万数诚如尊言矣着书者亦无万数足下独未知之乎撷艺文志未必文集俱亡而着书独在也仆疑足下于诗文之甘苦尚未深历故觉与我争名者在在皆是而独震于考订家琐屑斑驳以为其传较可必耶又疑诗文之格调气韵可一望而知而着书之利病非搜辑万卷不能得其症结故足下渺视乎其所已知者而震惊乎其所未知者耶要知为诗人为文人谈何容易入文苑入儒林足下亦宜早自择宁从一而深造毋泛涉而两失也嗟乎士君子意见不宜落第二义足下好着书仆好诗文此岂第一义哉古之人其传也非能为传也乃不能为不传也何也使人谋传我则易而我自谋其传则难也仆与足下生盛世不能为国家立万里功活百姓又不能伏丹墀侃侃论天下事并不能为游徼啬夫使乡里敬之信之而乃欲争名于蠹简中狭矣然仆窃喜自负者王荆公云徒说经而已者必不能说经仆固非徒为诗文者也或与夫足下所引终身着书诸人其容有间乎答友人论文第二书客冬蒙寄古文七篇读毕思有所献替忽忽少暇入春来归妹于扬州筮日宾婿劳不可支比来稍闲敢白所怀以诤足下窃谓足下之为古文是也足下之论古文非也足下之言曰古文之途甚广不得不贪多务博以求之此未为知古文也夫古文者途之至狭者也唐以前无古文之名自韩柳诸公出惧文之不古而古文始名是古文者别今文而言之也划今之界不严则学古之词不类韩则曰非三代两汉之书不观柳则曰惧其昧没而杂也廉之欲其节二公者当汉晋之后其百家诸子未甚放纷犹且惧染于时今百家回冗又复作时艺弋科名如康昆仑弹琵琶久染淫俗非数十年不近乐器不能得正声也深思而慎取之犹虑勿暇而乃狃于庞杂以自淆过矣盖尝论之古书愈少文愈古后书愈多文愈不古商书浑浑尔夏书噩噩尔作诗者不知有易作易者不知有诗下此左谷以序事胜屈宋以词赋胜庄列以论辨胜贾董以对策胜就一古文之中犹不肯合数家为一家以累其朴茂之气专精之神此岂其才力有所不足而岁月有所偏短哉荀子曰不独则不诚不诚则不形天下事不徒文章然也郑康成以礼解诗故其说拘元次山好子书故其文碎苏长公通禅理故其文荡之数公者皆抱万夫之禀者也偶有所杂其弊立见而况其下焉者乎今将登骚坛树旗帜召海内方闻缀学之徒而谈论角逐以震耀乎口耳此非烦称博引不可也邯郸淳之见东阿王李锴之遇梁武帝是也若夫传一篇之工成一集之美闭户覃思不蹈袭前人一字而卓然为行远计此其道诚不在是矣足下擅盐荚名居淮南之四冲四方之士于于焉来请谒者或经或史或诗或文或性理或经济或虫鱼笺注或阴阳星历医卜日呈其伎于左右足下不涉猎而遍览焉几懵乎为酬应而又以好贤之心好胜之气日习于诸往来者之咻染不觉耳目心胸常欲观五都而游武库然借此多闻多见使人一谈论一晋接惊而诧于四方曰名士名士则可也竟从此以求古文之真而拒专门者之谏则不可也足下之答绵庄曰散文多适用骈体多无用文选不足学此又误也夫高文典册用相如飞书羽檄用枚皋文章家各适其用若以经世而论则纸上陈言均为无用古之文不知所谓散与骈也尚书曰钦明文思安安此散也而宾于四门纳于大麓非其骈焉者乎易曰潜龙勿用此散也而体仁足以长人嘉会足以合礼非其骈焉者乎安得以其散者为有用而骈者为无用也足下云云盖震于昌黎起八代之衰一语而不知八代固未尝衰也何也文章之道如夏殷周之立法穷则变变则通西京浑古至东京而渐漓一二文人不得不以奇数之穷通偶数之变及其靡曼已甚豪杰代雄则又不屑雷同而必挽气运以中兴之徐庾韩柳亦如禹稷颜子易地则皆然者也然韩柳亦自知其难故镂肝鉥肾为奥博无涯缦或一两字为句或数十字为句拗之练之错落之以求合乎古人但知其戛戛独造而不知其功苦其势危也误于不善学者而一泻无余盖其词骈则征典隶事势难不读书其词散则言之无物亦足支持句读吾尝谓韩柳为文中五霸者此也然韩柳琢句时有六朝余习皆宋人之所不屑为也惟其不屑为亦复不能为而古文之道终焉且贤者之大患在乎有意立功名而文人之大患在乎有心为关系古之圣人兵农礼乐工虞水火以至赞周易修春秋岂皆沾沾自喜哉时至者为之耳若欲冒天下难成之功必将为深源之北征安石之新法欲着古今不朽之书必将召崔浩刊史之灾熙宁伪学之禁今天下文明久已圣道昌而异端息矣而于此有人焉褒衣大袑犹以孟轲韩愈自居世之人有不怪而嗤之者乎夫物相杂谓之文布帛菽粟文也珠玉锦绣亦文也其他浓云震雷奇木怪石皆文也足下必以适用为贵将使天地之大化工之巧其专生布帛菽粟乎抑能使有用之布帛菽粟贵于无用之珠玉锦绣乎人之一身耳目有用须眉无用足下其能存耳目而去须眉乎是亦不达于理矣韩退之晚列朝参朝廷有大着作多出其手如淮西碑顺宗实录等书以为有绝大关系故传之不衰而何以柳州一老穷兀困悴仅形容一石之奇一壑之幽偶作天说诸篇又多谲诡悖傲而不与经合然其名卒与韩峙而韩且推之畏之者何哉文之佳恶实不系乎有用与无用也即足下论文如射之有志可谓识所取舍者矣而何以每见足下于庄屈之荒唐则爱之而诵之于程朱之语录则尊之而远之岂足下之行与言违哉盖以理论则语录为精以文论则庄屈为妙足下所爱在文而不在理则持论虽正有时而嗒然自忘若夫比事之科条薪米之杂记其有用更百倍于古文矣而足下不一肄业及之者何也三代后圣人不生文之与道离也久矣然文人学士必有所挟持以占地步故一则曰明道再则曰明道直是文章家习气如此而推究作者之心都是道其所道未必果文王周公孔子之道也夫道若大路然亦非待文章而后明者也仁义之人其言蔼如则又不求合而合者若矜矜然认门面语为真谛而时时作学究塾师之状则持论必庸而下笔多滞将终其身得人之得而不自得其得矣窃为足下忧之绵庄文多说经绝不类选体而以之勖足下者彼见足下笔气近弱不宜散文故以六朝绵丽之体进非得已也足下不善用其短而拒之过坚仆爱足下过于绵庄安得不再为忠告答友人论文第三书初一日接手书所论骈体已是不复置辨论古文与博学犹有曩之见存安得不再申之夫古文之宜博非足下之所谓博也韩子称其书满家而六经外不过子云相如屈原太史而已柳自矜旁推交通而六经外不过偲梁孟荀庄老而已此外非所博也足下之言曰昌黎以阴阳土地星辰方药未通为愧故将通之以合乎昌黎之说不知昌黎果通之而后为古文乎抑终于未通而所以为古文者固自有在乎其词曰未有不通此而为大贤君子非曰必通此而后为古文也仆所论者古文非论大贤君子也足下能为大贤君子而又能为古文仆岂不更敬且畏然而有以知足下之不能也何也足下之博不博未可知而足下文之古不古则可见也求其不古之故而不可得则不得不咎其所务之驳所贪之多譬如侍病者见其沉疴之未痊必疑某药眩耶某食哽耶若果平善必听其放饭流歠而不问矣仆苦劝足下勿务杂学足下亦宜深自反而犹执前说为龂龂是何不相悉之甚也古徐之才裴子野僧赞宁能通杂家而古文无有韩柳欧曾不能通杂家而古文实传仆知足下二十年知足下之能为裴徐尔能为韩欧尔必谓足下能裴徐又兼韩欧则未敢也张平子学穷造化而其言曰官无二业事不并济昼长则宵短天且不能兼而况于人乎傅武仲身列文苑而其言曰二志靡成聿劳我心如彼兼听则溷于音陆士龙文患才多而其言曰夸目者尚奢惬心者贵当荀子曰艺之精者不两能大戴礼曰君子知不务多而务审其所知尸子曰同能不如独胜管子曰杂物不为牲杂学不为儒足下方务博以为古文而于诸君子之言如尚未见者又奚以博为与薛寿鱼书谈何容易天生一不朽之人而其子若孙必欲推而纳之于必朽之处此吾所为绪绪而悲也夫所谓不朽者非必周孔而后不朽也羿之射秋之弈俞跗之医皆可以不朽也使必待周孔而后可以不朽则宇宙间安得有此纷纷之周孔哉子之大父一瓢先生医之不朽者也高年不禄仆方思辑其梗概以永其人而不意寄来墓志无一字及医反托于与陈文恭公讲学云云呜唿自是而一瓢先生不传矣朽矣夫学在躬行不在讲也圣学莫如仁先生能以术仁其民使无夭札是即孔子老安少怀之学也素位而行学孰大于是而何必舍之以他求阳明勋业烂然胡世宁笑其多一讲学文恭公亦复为之于余心犹以为非然而文恭相公也子之大父布衣也相公借布衣以自重则名高而布衣挟相公以自尊则甚陋今执途之人而问之曰一瓢先生非名医乎虽子之仇无异词也又问之曰一瓢先生其理学乎虽子之戚有异词也子不以人所共信者传先人而以人所共疑者传先人得毋以艺成而下之说为斤斤乎不知艺即道之有形者也精求之何艺非道貌袭之道艺两失燕哙子之何尝不托尧舜以鸣高而卒为梓匠轮舆所笑医之为艺尤非易言神农始之黄帝昌之周公使冢宰领之其道通于神圣今天下医绝矣惟讲学一流转未绝者何也医之效立见故名医百无一人学之讲无稽故村儒举目皆是子不尊先人于百无一人之上而反贱之于举目皆是之中过矣即或衰年无俚有此附会则亦当牵连书之而不可尽没其所由来仆昔疾病性命危笃尔时虽十周程张朱何益而先生独能以一刀圭活之仆所以心折而信以为不朽之人也虑此外必有异案良方可以拯人可以寿世者辑而传焉当高出语录陈言万万而乃讳而不宣甘舍神奇以就臭腐在理学中未必增一伪席而方伎中转失一真人矣岂不悖哉岂不惜哉答某生书春间寄所镌雕虫乐府来仆至今未答随接手书至于再至于三不知仆所以不答之故而以前书未到为疑然则仆敢再不答以陷足下终身不知之过哉古之人无自镌其文者今所传诸集皆当时之门生故吏尊师其人而代为镌传之非夫人之所自为也晋相和凝镂集百卷人多非之足下齿犹未也不必为和相之所为然既已不求益而欲速成矣则必使字帖句妥可几于成而后即安不可使人闻其集名而先咥然笑也夫使人笑其命集之名则将不复观其集而束之高阁求名失名为计已左雕虫二字见考工记乐府二字见霍光传足下合而名之于义何当若曰谦词云尔则将来足下之诗日多谦日甚名乐府曰雕虫名五古七古五律七律又曰雕虫乎庄子虫天之道何太纷纷也是诤也仆久已墨之尊集矣足下不以为然亦宜往复辨难使仆噤无所答而后仍其原名固未晚也今一无商榷而即镌传之又寄以晓示之疏耶愎耶揭吾前言以为大愚耶半闲堂一首去后二句味较深亦曾墨之尊集矣足下又不以为然而仍镌其旧则是仆所献替于左右者竟一无可也夫人心之不同各如其面孔子虽圣而子路不悦以郑康成之名之学而邴原终不以为师此固两无所妨乃足下既不远千里而来师仆矣凡所褒扬语全镌之以耀于人师其所是而不师其所非将毋足下之取师在于标榜阿谀而不在于闻道袪惑也古之师人者不如是古之为人师者不如是学问之道若涉大海其无津涯仆老矣不复求名然文字间苟有一字之商虽幼子童孙必虚己师之而不敢自恃足下拒吾言果别有意义可以佐晚闻而启老瞆者幸其未死时早教之俾得返束脩改名纸趋门外以俟焉文中子年十四王孝逸白首北面仆之师安知不在足下与朱竹君学士书枚不才不能迂其身小留馆阁与当代之贤人君子黼黻隆盛又早乞归不复策篲长安望见名公卿履舄每顼顼不得意然闻声而遥相思者若动于天焉亦不自知其所以然也公昆季以文学卓行同翔天衢为海内所慑服公又束脩其躬志古人之所志学古人之所学士林中靡不齐其口异音同叹江南高才生为枚所目色者不北行则已苟北行试京兆礼部必一一被公罗取枚闻之欢噪起舞以为文章之公论果如是其有定也文章之主持果如是其有人也虽然枚当知公公不当知枚何也天之卿云朝阳之鸣凤虽山泽之臞仰面窥所共见者也若夫江湖间老物散材要惟耦居者知之其高而丽于天者未必降阶越境以存之也不意秀才陈熙来道公问枚甚悉进士程沅来又道公为护持枚故挺身说人嘻枚之与公名纸未尝通也謦咳未尝接也纵左右之人妄有称引又安知非阿所好以诳公而胡乃眷私若是然则使枚竟幸而得近颜行布露所畜抱三十年着述拜献于中衢之车下不知公之矜宠而教督之者又将何似也昔孔北海为杨彪缓颊裴监州为傅兰硕通两家之好皆卓卓史册间然皆先狎交之后覆露之较公之未见其人而为之道地者果孰贤也枚年逾五十然而齿堕矣当事风棱言言亦无所于加委化任天百事颓废惟敬贤感知己之意老而不衰恐旦暮沟壑死抱受恩不知之憾又恐公挂念猿鹤未审諈诿效否仁心拳拳故通一函告平安而抒报谢愿见无日我怀如何答朱竹君学士书仲夏读执事书错落奥衍爱执事之文之古苦言至意敬执事之心之古道枚冠长缨试京兆时曾早目之正如执事之仁风枚亦早耳之也三十年来两相思两不知天若欲两人者相见而使执事持节来又若欲两人者不轻相见而使见访时枚又避宅他适毋乃故郁其心支阂其意见以诱其所欲言者而俾之两相益乎书中以隐目枚似非知枚者当今天下有道枚何敢隐即或希踪巢由而巢由者圣世之惰民非枚所喜枚鲜兄弟母老以是辞官非隐也若勖以韬晦使人不知其美云云斯言也得毋有绳息妫以筣楚子者乎枚闻之赧然不觉汗之竟趾也枚伏荒山中朴蒙孤陋与村氓居如女子然既未尝搔头弄姿招涂之人而曰余美势亦不能漆身毁形赫涂之人而曰余不美也而邻母见爱犹寄声闺中而训之曰汝何故冶容汝得毋诲淫彼姝者子将颦蹙而何所谢过耶枚犬马齿月食斗米不尽夫何为哉亦安居以适性覃思以卒业而已矣若夫避伤之说枚不谓然伤非周孔之所能避也枚何人能避伤乎夫被甲者所以防矢之至也未登矢石之场而家居被甲固不可也古今来叔夜傲而伤韦玄恭而亦伤安仁富而伤挚虞贫而亦伤宇宙间皆伤机也圣人知其如此故以未济终篇而于干之文言则曰知进退存亡而不失其正者其惟圣人乎言虽圣人不能不退不能不亡但能不失其正而已宋明帝戒王景文云有心于避祸不若无心以任运但人生自应卑慎行己用心务思谨惜斯言也枚终身诵之执事无忧焉虽然枚亦何足当执事注存哉伤一匹夫与世何损王者之民皞皞如也听其自存自没可矣执事官清要负万夫之望正须隆赫彰施使天下人共仰其美沾其美而后可以酬主知不负所学倘亦匿美避伤而钦钦作自全谋则盛业丛脞人望休矣岂所期于长者大人哉枚闻訾我货者愿与我市刺我行者愿与我交枚感执事愿交之义而愈引其愿交执事之心故借执事规我者以规执事附来书答尹似村书书来怪仆背宋儒解论语若欲关其口而夺之气者仆颇不谓然孔子之道大而博当时不违如愚者颜氏子而已有若宰我智足以知圣人终有得失趋庭如子思私淑如孟轲博雅如马郑俱有得失岂有千载后奉一宋儒而遽谓孔子之道尽是哉易曰仁者见之谓之仁知者见之谓之知孟子曰夫道若大路然岂难知哉苟其得虽沧浪之童子歌之而心通苟其失虽亚圣之颜回瞻之而在后宋儒虽贤终在颜曾以下仆虽不肖或较童子有余安见宋儒尽是而仆尽非也西汉传经各有师承各自讲解以相授受最为近古东汉好名何休郑玄赵岐之流始为笺注门户偾兴然犹在名物象数间耳未有空谈心性而不许后人参一议者也中庸曰博学之审问之书曰好问则裕自用则小使宋儒而果贤也有不审问者乎有肯自用者乎若一闻异己者而即怒是幸俍木强者耳乌乎贤今有将鬻货至长安者虽五尺之童适市听其择价取庸而问路可也有贱丈夫焉垄断而把持之以为非出乎己不可清明之吏必严禁之今之仁义道德货也圣贤长安也周孔之书路之昭昭者也汉唐晋宋诸儒皆可以择价取庸而问路者也必欲抹一切而惟宋儒是归是亦田礍市侩之把持者而已矣古之人往往有始愿不及此而后人报之已过者关忠武忠于汉室此其志也岂料后之隆以帝称哉宋儒阐宣周孔此其志也岂料后之垂为令甲哉且安知其着书时不望后世贤人君子为之补过拾遗去其非存其是以求合圣人之道乎自时文兴制科立大全颁遵之者贵悖之者贱然后束缚天下之耳目聪明使如僧诵经伶度曲而后止此非宋儒过尊宋儒者之过也今天下有二病焉庸庸者习常隶旧犹且不暇何能别有发明其长才秀民又多苟且涉猎而不肯冒不韪以深造凡此者皆非尊宋儒也尊功令也功令之与宋儒则亦有分矣仆幼时墨守宋学闻讲义略有异同辄掩耳而走及长读书渐多入理渐深方悔为古人所囿足下亦宜早自省毋硁抱宋儒作狭见謏闻之迂士并毋若仆闻道太晚致索解人不得再答似村书覆书道为后学者不宜排前儒此又误也夫排之云者挤而夺之之词也将立说而先怀挤夺之心则其心术已傎而其说必悖仆虽贪月食斗米不尽尚何羡于两庑特豚之馈而为是喋喋哉所以然者是非之心人皆有之周公大圣召公大贤尚不相悦孔融执子孙之礼事康成而于麟鼓郊天之说则直斥其臆造君子和而不同理宜如此非所谓排也足下又问似村背宋儒将何以应试弋科名则更误矣科名者出身之末也学问者立身之本也三代后立身之与出身分也久矣学校废言扬行举废辟召征聘又废士君子出身舍科目其奚从求科目舍功令其奚从今孔孟复生其务科目而尊宋儒无疑也况似村乎要其胸中之黑白必有昭昭然不同于俗学者矣韩昌黎唐进士也其言曰为今进士文章下笔大惭昌黎肯惭所以为昌黎虽惭肯下笔所以成进士似村且惭且下笔法昌黎可也而何指南之问焉宋儒之学首严义利之辨讲学义也决科利也宋儒当时早知后世以其学为干禄之书则下笔时必耻为之似村乃因科第而尊宋儒岂善尊宋儒者乎窃以为今之善尊宋儒者莫仆若耳夫善交友者忠告善道有过必规善事君者绳愆纠谬纳之于尧舜仆读宋儒集注决科名得有今日常虑无以报古之贤人故有一知半解必标出之为宋儒补偏救弊以俟后之君子子产曰从政有所反之以取媚也孟子曰齐人莫如我敬王也果起宋儒于九原必以仆为诤臣畏友感谢不暇而似村乃訾其好翘人过以为名高不已误乎总而论之汉唐晋宋诸儒俱有功于孔子俱为仆所敬畏宋儒立身亦卓卓可师然仆于汉唐诸儒无所辨而于宋儒有微词者何也譬如易牙烹调之味其不强余食者亦淡而置之矣若朝饔夕飧非此不可则不能震其名以为彼治味者易牙也惟有缩额勐吞而不敢一加鉥哜仆之不能不鉥哜道味仆之过也若夫以决科之私心作卫道之公论非仆之所敢出也愿似村尊宋儒可不尊宋儒亦可尊宋儒而不善尊宋儒则大不可幸三思毋忽与程蕺园书绵庄寄足下与彼之札来道颜李讲学有异宋儒者足下以为获罪于天仆颇不谓然宋儒非天也宋儒为天将置尧舜周孔于何地过敬邻叟而忘其祖父之在前可乎夫尊古人者非尊其名也其所以当尊之故必有昭昭然不能已于心者矣若曰人尊之吾亦尊之云尔是乡曲之氓逢庙必拜者之为也非真知所尊者也足下尊宋儒尊其名乎尊其实乎尊其名非仆所敢知也尊其实则必求其所以可尊之故与人所以不尊之故两者参合而慎思之然后圣道日明不宜一闻异词如闻父母之名便掩耳而走也黄氏日抄称吕希哲习静其仆夫溺死不知张魏公自言有心学符离之败杀人三十万而夜卧甚酣宋学流弊一至于此恐周孔有灵必叹息发愤于地下而不意我朝有颜李者已侃侃然议之颜李文不雅驯论均田封建太泥其论学性处能于朱陆外别开一径足下不详其本末不判其精粗不指其某也是某也非而一言以蔽之曰诋宋儒如诋天吾以为足下非善尊宋儒者也孟子曰子路人告之以有过则喜宋儒而子路也闻颜李之告必喜而足下代为之怒者何也且足下并非善尊天者也中庸曰天地之大人犹有所憾人憾天地而子思许之人憾宋儒而足下不许又何也足下之言曰无宋儒吾辈禽兽而木石矣尤误也足下亦思汉魏晋唐无宋儒其间千余年皆禽兽木石乎亦思以孔子之圣不能挽战国之末流而以宋儒之贤乃能救后世之习俗乎足下惧获罪于宋儒而甘心获罪于汉魏晋唐之儒并甘心获罪于孔子者又何也夫至获罪于孔子乃几几获罪于天然而豪杰之士无文王犹兴足下无宋儒乃自比于禽兽木石仆能决足下之必非禽兽木石犹之能决宋儒之必非天也恭而无礼悖莫甚焉足下与绵庄辨仆过而有言者非助斗也仆以为听讼者必使两造毕其词而后断焉若抽戈结绳势若将讼听者便关其口而夺之气虽父子相讼亦不必若是之袒且遽也足下守宋儒太狭诋颜李太遽窃以为不可故布其区区黄东发亲传朱子绪余而日抄中颇有微词其他门人朋友各有异同刘静庵大不喜中庸注自为论以驳其师曰天地之性人为贵混人物而一之者非知性者也慈湖杨氏疑大学诚意注悖论语毋意之说陈止斋以为千百年女史之彤管与三代之学校而一概以为淫奔偷期之所窃所未安南轩以注费隐为牵强伯恭以任道统为吝骄宋金华尤恪遵朱子而深不取劾唐仲友一事以为唐乃台之循吏特为补传以补元史之缺此皆于一门户中和而不同者也况门户以外者乎颜渊曰舜何人也予何人也有为者亦若是大贤于尧舜且然而况宋儒乎善尊宋儒者宜知之枚再白再与蕺园书第二书论宋儒得失论正而气和方知前札未尽招人之疑然朋友切磋不嫌往复仆以为后之贬宋儒者皆讲学而欲争其席者也仆非讲学者于宋儒乎何争然胸中之是非不尊宋儒宜辨尊宋儒尤宜辨事父母事君且几谏矣而况古之人乎足下所引宋儒谬误者数端皆昔人陈言不必再摘吾以此知足下之心得者少也就中所称格物宜兼窒欲一语仆又非足下而是宋儒夫圣贤学问自有条次所贵乎格致者如人行路必先问程途邮驿当问路时虽至愎者有何成见虽至贪者有何越思而何欲之可窒乎窒欲即正心诚意也若格物之功已兼窒欲则诚意正心为赘语矣要知圣贤格致之时未尝非诚意正心时也亦未尝非修身齐家时也恐其误诚误正误修误齐故格物以致其知耳若必待其理穷知致而始正心诚意修身齐家也固已晚矣天下有心不正意不诚家不齐身不修而嚣嚣然曰吾方格物吾方致知之人哉然则大学曰而后曰必先者其行文之道如是读者不可泥也王文成格庭前竹七日不悟生疾遂求良知而诋宋儒不知物有本末大学已明言之文成不格其本而格其末于宋儒乎何尤若谓有宋儒而死节者多则与孩童之见无异史册所载死难之人或出于武夫悍卒或出于匹夫匹妇其人皆耳不闻宋儒名目不睹宋儒书者也而何得以为宋儒功也人动称六朝为放达不知说礼家如贺循袁准范平挚虞辈精深赅博刘超钟雅于苏峻上殿时犹授孝经论语刘阿称不束带不敢答兄之唿其实学如彼其实行如此乃不能与宋儒一较伯仲吾之所不解者一也六朝尊蒋帝至于南郊晋魏尊康成至于王弼一诋而死今蒋侯无庙学者不知康成为何人而其鬼亦不灵此仆之所不解者二也古无诗韵毛诗周易靡不含嚼宫商周颙陆慈偶创一家之韵数传失真唐人班为功令以一天下之音而宋儒竟遵之以叶文王周公之诗此仆之所不解者三也时会所趋气运所关功令所束习俗所囿但顺其当然而不必叩其所以然则仆与吾子之辨息矣答洪华峰书顷接手书读古文及诗叹足下才健气勐抱万夫之禀而又新学笥河学士之学一点一画不从今书驳驳落落如得断简于苍崖石壁间仆初不能识徐测以意考之书方始得其音义足下真古之人欤虽然仆与足下皆今之人非古之人也生今反古圣人所戒然而古有当反者有不当反者假作篆籀宁不溯所由来此古字之当反者也既作行楷何忽变其面目此古字之不当反者也足下作楷法而以从为絪以夏为渼此在冷唐人碑中容或见之而在欧虞诸大家所必无者也韩昌黎云欲作文必先识字所谓识者正识其宜古宜今之义非谓捃摭一二忍富不禁而亟亟暴章之今南海碑尚存昌黎书法班班可考三代上重文不重字保氏所掌原无异同自秦失其道斯邈之徒纷然造作汉儒写经竟有贿兰台令史以偷合其私文者故叔重进说文伯喈刊石经垂为令甲原非得已卒之篆变隶隶变楷楷变行行变草风气所趋日就简便使许蔡生于今日亦难执所刊定以相拘阂孔子曰麻冕礼也今也纯俭吾从众以圣人之尊冠冕之重尚且从时足下为唐宋以后之文而作唐宋以前之字是犹短衣楚制而犹席地抟饭捧鲁人之梡嶡不已悖乎且夫古字之与今字固有分而古俗之与今俗亦宜辨如写双为今俗也误也若以矣为嬉则古俗矣庸何伤乎写里为里今俗也误也若以迻为移则古俗矣庸何伤乎足下厌故喜新必欲泥古以相恫喝势必读穆天子传写长宝为读诅楚文写亲戚为亲攵读书愈多矜奇愈甚他日对策王廷诸衡文官必无好古如笥河者少见多怪徒遭驳放颜元孙最辨字体而干禄字书首言说文难据宋子京最精小学亦尝笑杨备模仿古文尚书释文人唿怪物足下之病得毋相类且足下文果传耶虽字画小差而后之人必有为之考据字书校正重刊者足下文果不传耶虽笔笔古法而后之人必无因此相钦肯当作字书读者足下不古其文而徒古其字抑末也上笥河学士一百十韵搜尽僻字仆尤不以为然诗重性情不重该博古之训也然而如足下诗不足以为博何也古无类书志书韵书故三都两京各矜繁富今三书备矣登时阑入无所不可过后自读亦不省识即识之亦复何用韩魏公称王荆公颇识难字荆公终身以为恨中庸曰人之为道而远人不可以为道然则人之为诗而远人独可以为诗乎要知五味六和十二食非不多也而工于为易牙者不尽调也本草九千九百种非不备也而精于为俞跗者不尽用也画鬼魅易画人物难足下能思其故而有得焉则于道也进矣答彭尺木进士书来书教以禅学引文文山诗语云云似乎文山不遇楚黄道人便不能了生死者仆不以为然古豪杰视死如归不胜屈指倘必待禅悟而后能死节则佛未入中国时当无龙逢比干居士之意以为必通禅而后能了生死耳殊不知从古来不能了生死者莫如禅夫有生有死天之道也养生送死人之道也今舍其人道之可知而求诸天道之不可知以为生本无生死本无死又以为生有所来死有所往此皆由于贪生畏死之一念萦结于胸而不释夫然后画饼指梅故反其词以自解此洪讁跃冶庄子所谓不祥之金也其于生死之道了乎否乎子路问死子曰未知生焉知死当时圣人若逆知后之人必有借生死以惑世者故于子路之问萌芽初发而逆折之来书云生死去来不可置之度外尤谬天下事有不可不置之度内者德之不修学之不讲是也有不可不置之度外者死生有命富贵在天是也若以度外之事而度内求之是即出位之思妄之至也虽然富而可求也虽执鞭之士吾亦为之使佛果能出死入生仆亦何妨援儒入墨而无如二千年来凡所谓佛者率皆支离诞幻如捕风然视之而不见听之而不闻祷之而不应如来释迦与夏畦之庸鬼同一虚无有异端之虚名无异端之实效以故智者不为也试思居士参稽二十年自谓深于彼法者矣然而知生之所由来能不生乎知死之所由去能不死乎如仆者自暴自弃甘心为门外人矣然而不知生之所由来便不生乎不知死之所由去便速死乎生死去来知之者与不知者无以异也盍亦听其自生自死自去自来而已矣易曰干坤毁则无以见易言干坤有时而生死也诗曰高岸为谷深谷为陵言陵谷有时而来去也生死去来天地不能自主而况于人居士宁静寡欲有作圣基惜于生死之际未免有己之见存致为禅氏所诱有所慕于彼者无所得于此故也独不见孟子之论生死乎曰夭寿不贰修身以俟之陶潜之论生死乎曰浮沉大化中不恋亦不惧士君子纵不能学孟子亦当法渊明名教中境本廓然奚必叛而他适昔曹操聘虞翻翻笑曰孟德欲以盗贼余赃污人耶居士招我之意有类孟德故敢诵仲翔之语以奉谢附来札再答彭尺木进士书前书言一身之生死覆书变而为一念之生死如被追者捕东窜西急则推堕痴洋中佛书伎俩大概尔尔所云生死者一念之积也今之征声逐色者是也必穷极之至于无思无为而圣人之下学上达即在于是是尤惑之大者不可不辨附来札答洪稚存书卷二十公生明论或问公生明荀子之言非欤庸医之治人也覃精竭思公矣而人不治庸相之治国也引经法古公矣而国不治以是观之公安能生明欤袁子曰子亦知夫荀子之所谓公非今之所谓公乎夫公者对乎私而言之也必先知何者谓之私然后知何者谓之公所谓私者非货利而已也自贤自智强不知以为知私矣矫俗矜廉避嫌好胜私矣喜功名之己出惧他人之我先私矣气质之粗学术之偏私矣私即不公不公则不明货利之私知其不可而犯之者也其害于明也浅意见之私不知其不可而犯之者也其害于明也深彼无私者非圣人耶然而圣人不自知其无私故迩言必察昌言则拜舍己从人以求其明其求明之心即公也既公矣焉得不明彼有私者非庸人耶然而庸人不自知其有私故不咨于人不询于众悻悻然惟所欲为其自以为无私之心即私也既私矣又焉得明天下林林而生总总而群先王所以设君相而治焉者虑其父子不相亲兄弟不相爱故也他人之父子兄弟私也与先王何与而为之立政设教以求其亲爱则先王之公也周官论刑曰议亲议贵孔子于贤曰举尔所知于亲曰父为子隐诗曰迁其私人曰言私其古之圣人不自讳其私又惴惴焉若惧人之忘其私而为之代遂其私呜唿何其公也惟其无有己之见存而万事万物无不文理密察以措之于至当公之所至明自生焉或曰子之言公是矣今之明者多流于刻何欤曰刻非明也即昏也夫明者明乎其所当明也刻者明乎其所不当明也当明与不当明亦了然易晓矣而尚且懵焉非昏而何日月之明容光必照然容其光则照不容其光则不照也若夫萤火鬼磷粪溷中犹营营然照之尔大学曰在止于至善明乎所当止之处故曰明彼贸贸然抉摘不已者是不如止于丘隅之黄鸟也固禽兽之不若也而得谓之明乎人不小慧者不大愚不小忠者不大诈故愦愦之昏浅而察察之昏深见于一偏之明小而揽其全局之明大仁而不明者有矣未有明而不仁者也可以宽可以严可以生可以杀惟其当耳当斯公矣然则谓明生公也可佛者九流之一家论韩子辟佛太迂白傅佞佛大愚折衷者其北朝高谦之乎谦之之言曰佛者九流之一家耳夫九流者君子之所不得已而存焉者也三代下四民不足以尽天下之民于是阴阳星巫佛老诸家兴焉如人身之有胼指赘疣如人家之有羸仆有惰游子弟亦皆不得已而存焉者也倘必欲灸除而攻去之奚能哉奚必哉然予以为佛之非佛自知之不待人攻也惟其自知故所以备攻者无所不至而所以自卫与诱人者亦无所不周天下有非其力而可以美食者乎佛知之故茹素有非其财而可以厚葬者乎佛知之故火化有僇民而可以留种者乎佛知之故不娶此皆佛之本意也然其说则托之于慈悲矣示寂矣不淫矣且虑其坐而食则病乃礼拜以劳之死而焚则熄乃塔庙以神之无子孙则绝乃招徒众以续之取于人而自利则术破乃为祈为祷以利益之城市居则亵乃踞名山胜境以崇耀之曼衍其书一波穷一波又起故聪明者悦焉含宏其教元恶大憝立可忏免故下愚者悦焉嘻使佛而果自信其说则饮食男女可也旌别淑慝可也直指其理以示人可也又何必左支右绌广招滥受而为是汶汶者哉彼九流者其诞与佛同而不自知其非故且肉食矣婚葬矣取人之财以自奉矣宜其教之行于世者不如佛也然不如佛而能与佛常存者何也则以无业之民非此不养与佛同故也且以吉凶祸福之说动人亦与佛同故也夫吉凶祸福无人而不动心者也因人所易动者动之乘其虚丐其余裒多益寡以暗辅井田封建之穷以补周官闲民之职此天地之所以为大也周孔复生必不信九流而何肯信佛必不去九流而何独去佛若夫吉凶祸福命也不因吉凶祸福而为善者知命者也孔子知命自言年且五十矣孟子夭寿不贰修身以俟之之说是何造诣而谓常人能之乎韩子以知命之君子望天下之常人而白傅又甘以常人自待吾以为所见皆出高谦之下矣刘后主可比齐桓论李密谓后主可比齐桓人疑其阿旧君余谓非阿也人君之道无他用人而已用人之道无他勿疑而已孔明之贤足用后主之用孔明不疑然则用伊尹即为汤用太公即为文王矣何区区之齐桓而震之先主殁后不闻后主下一诏行一事一则曰丞相再则曰丞相以为形迹无可疑乎则全蜀之兵孔明主之在朝之臣孔明黜陟之鞅鞅非少主臣汉宣之芒刺此其时也以为时事不足疑乎则街亭一败陈仓再遁魏之君臣岂无反间之纵廉颇之失亡此其时也居可疑之时操独信之识虽先主家法孔明忠诚有以致之而要非后主之贤不及此且吾以为后主不特比齐桓且胜齐桓齐桓多内宠管仲不能裁后主妃嫔之数董允能裁之管仲死劝除易牙竖刁开方桓公不能从孔明死劝用蒋琬费董允后主能从之其不颠覆典刑也贤于太甲其不惑流言也贤于成王其不改父之臣与父之政也贤同孟庄子呜唿使后主生守文之世臣如孔明者辅之致太平兴礼乐未可量也丞相先亡而诸贤短命独劝降之谯周老而不死岂非天哉且世之称孔明者亦非知孔明者也称孔明者疑若聪强廉悍目无朋辈者矣不知孔明之贤即后主之贤也其贤奈何曰用人而已其用人奈何曰勿疑而已夫马谡一用而败似乎孔明非能用人者不知此正孔明之能用人也帝尧不以一鲧之故而疑舜禹孔明不以一谡之故而疑诸贤观其推云长奖马超拜许靖之虚名用秦宓之利口恕简雍之倨床听子龙之还绢纵法正之报恩怨泣杨颙之谏辛勤交元直而求启诲平交州而问得失勤勤恳恳乐取于人孟子所谓好善优于天下者是也秦誓所谓断断猗无他技者是也后之人误褒孔明而妄讥后主宜其不知为政欤荆轲书盗论纲目荆轲书盗仿春秋之书齐豹也误矣豹为卫司寇艰难其身以险危大人故曰盗荆轲非秦臣也为天下除虎狼其见大处远过豫让非豹比也夫周之亡天下非若桀纣之亡天下也亡桀纣亡独夫也为独夫报仇者顽民也周积德累仁千有余年子孙衰弱无暴虐之迹不过尾大不掉以亡于强秦而秦反有桀纣之暴以灭文王周公召公之社稷以大义论之凡为周之臣民者复仇而义为六国之臣民者复仇而义彼荆轲者独非周之遗民乎虽无燕太子轲诚勇士亦宜行也呜唿轲之刺秦王岂真以燕太子饮食供奉之美而遽以身试哉轲虽下愚自待如蝼蚁亦不应以区区之恩为之死也盖天下之苦秦久矣其怜六国而思周也更久矣如姬之嬖侯生之老仲连之达张良之智田光之深沉樊将军之慷慨高渐离之穷且瞽皆不能一日忘秦者也彼俱欲刺秦王蹈东海而甘心者也轲与田光樊将军高渐离交最善其畜此志也久矣不过少督亢图与匕首耳彼太子者亦人豪也刺亦亡不刺亦亡与其坐而待亡不如刺之所谓顺正以行其义也当六国尽亡秦兵旦暮渡易水之时而责以行仁义张三军此凶年劝食肉糜之说也假使药囊不至武阳不惊殿柱不中刺死秦王轲一身当之扶苏尚幼秦大将擅兵于外其时张良田横魏豹之徒必有环视而起者秦燕之存亡未可知也天之历数必归于秦而召公之血食终于就斩岂轲与丹之心哉且轲固非暴虎冯河者也待客与俱何尝非临事而惧之意而丹临孤城待尽之时劳心焦思皇皇促行者亦人情也国势仓皇既少同心又惧漏泄故轲不能将己意达之于丹丹又危且怯计无再复而遂为白衣冠之送君臣上下出万死不顾生之计图存社稷君子读史至此将涕泣哀伤之不暇而反加以盗贼之名此又丹与轲所不料于千秋万世之后者也或曰然则张良之击与轲同乎曰张良之击报于事后也轲之刺救于事前也轲事成而燕且不亡是轲更贤于良也宋儒以良遇高祖义而尊之见轲败丹斩贱而贬之论成败不论是非穴扞不见可谓之春秋法耶驳侯朝宗于谦论侯氏曰于谦非社稷臣也故不谏易储袁子曰于谦社稷臣也故不谏易储侯氏欲论于谦先读孟子孟子曰民为贵社稷次之君为轻又曰大臣者以安社稷为容悦者也宣宗以社稷人民付正统正统不能守付景泰景泰能守之然则彼正统者固得罪于社稷人民而孟子之所谓甚轻者也其君轻则君之子更轻当其时正统既弃其天子之位而北狩矣譬如吏弃城将弃军遗敌之擒而侥幸返国幸矣复欲偿其官荫其子孙此何理也晋惠公曰孤虽归辱社稷矣光武曰使成帝复生天下不可复得唐肃宗即位灵武明皇西归唐贤如颜平原郭汾阳无请上皇复位者何也至尊之位非如弈棋可朝暮易也若论太子之当废不当废先当论景泰之当让不当让景泰不当让则太子非天子之子废可也景泰当让则群臣当争之于上皇返跸之年不当争之于景泰易储之日景泰非周公比也周公抱成王未尝践天子位而景泰固已建元改号矣就使卫叔武有迎兄之美宋穆公有立兄子之文春秋责备贤者以之责景泰可也责于谦不可也夫谦固社稷臣也以安社稷为容悦者也但愿其君有治世之大功不愿其君有谦让之小节金英妇寺之忠争太子生日景泰默然知其谲谏亦不加罪在谦固闻之矣就使博一谏名未必遽干帝怒谦诚迂儒宜谏谦诚巧士亦宜谏以谦之才卒不出此者其所见者大而用心纯故也谦见杀时徐等诬其迎立襄王世子王文力争谦不辨人以为于公必无此事故笑而不辨予谓尤不足以知公之心也景泰废太子见深立太子见济未逾年见济亦亡当是时储位未定上躬不豫外寇犹存谦之心又恐社稷之危也必有密启景泰为社稷计者或仍迎上皇或仍立上皇之子或择藩王之贤者而立之君臣鱼水所论事秘外人不得知也故景泰闻钟鼓声疑曰是于谦耶以谦之忠帝岂疑其篡哉帝必深知谦之心惓惓于社稷之不可无人故疑其有所迎立耳然则景泰无子襄王世子果贤于上皇果贤于上皇之子则迎立之谋并不必为谦讳也谦但知有社稷而已遑知其他吾又尝读宋史而叹明之不亡非谦之贤实景泰之贤也宋南渡时有相如李纲将如宗岳而不能用终于二圣不归景泰用一于谦遂使社稷人民危而复安而上皇亦得生入国门及再窃大位而反戮其勋臣革其年号呜唿冤矣然而公论卒难泯没故成化为上皇之子而特旨褒公之忠王州亦当时臣子而深不以易储为非侯朝宗隔二百年始生异议魏叔子从而附和之此非持论之苛由其学识之小故欤书后或难曰子以社稷为重然则死建文者非与曰一则社稷有人而夺之篡也一则社稷无人而守之礼也景泰得国岂永乐比哉本朝王山史方望溪俱谓公之不谏以身握兵权恐谏则景泰将忌公而转戕太子故也所见亦高然鄙意以为委曲以取大臣之心不如直捷以论大臣之道魏征论魏征者才智士也非贤臣也征以谏得名而所谏不得与古谏臣比古之谏臣婉谏与直谏不同受赏与受诛又不同要在问其心而已其心纯虽好货好色孟子亲劝其君而为君子其心杂虽攻击上身谷永日谏其君而为小人魏征之谏魏征之心何如乎太宗锐意太平颇事粉饰名言谠论史不绝书纵囚吞蝗之事靡所不为其不肯杀谏臣以自累也明矣当其谏也太宗有故纵魏征之心魏征有挟制太宗之意太宗示其意以引诱征而博纳谏之名征反其迹以迎合太宗而彰能谏之直是君臣之交相笼络以成名也曷足贵也使太宗有纳谏之实征有忠谏之心则太宗不应贰过征谏而不听亦当去矣何君臣之喋喋不惮烦乎征临卒以谏草付史官太宗大怒踣其碑停其子之尚主盖至此而君臣争名之心彼此露矣不然谏草何与乎史官而付谏草又何损于太宗哉太宗退朝怒甚曰会须杀此田舍翁长孙皇后具簪珥以贺乃免夫太宗者英主也果欲杀征杀可也何必退而诅咒如儿女子然盖不如此不足以彰皇后之贤此太宗诈魏征以取名也太宗引征望昭陵曰臣以为献陵耳太宗臂鹞征奏事故迟鹞死怀中夫魏征者直臣也果人主不当念亡后玩禽鸟谏可也何必佯为不知而刻薄其趣不可施于友者而竟施于君以为不如此不足以动人之传闻此魏征诈太宗以取名也太宗纳元吉妃杀张蕴古卢祖尚较望陵臂鹞二事过孰重焉而征既无谏章又不去位其故何哉盖征固才智士也知其说之可以行即不行亦无害则谏知其说之必不能行而又犯上之所忌则不谏其事太子建成时屡劝杀太宗建成不能用夫高祖之天下太宗之天下也以征之才智岂不知以吴泰伯劝建成亦岂不知以修身睦弟劝建成而忍为此羽父华督之计者征盖深知建成昏暴不可以正言谏故也其谏太宗之心即其谏建成之心而已矣征曾为李密官为窦建德官再为建成官终乃为太宗官女之四醮而以克家称者也谥之曰贞愧矣鲁肃论孙权以荆州资刘备肃劝之荆州不还权深为肃病或曰肃心不忘汉故资蛟龙以云雨或曰是肃之失计公瑾在必不为此是二说者皆不明天下之大计而熟筹夫当日之形势者也肃果忠于汉则去孙归刘可矣何必怀二心以事君若以为失计则当日之深于为吴而得计者莫如肃浅于为吴而失计者莫如吕蒙陆逊惜乎孙权之智短量小而不能用也三国时最强者操耳赤壁之战权能独力以破曹乎抑合力于刘以共破曹乎荆州得矣权能兼取蜀以立乎抑终不免于依草附木以自立乎孔明之谋蜀也先结孙权而后攻魏鲁肃之谋吴也先结刘备而后攻魏魏可灭操可诛天下事未可量也魏未可灭操未可诛而唇齿已固外难不侵大丈夫将三分鼎足南面而称帝耳安肯受人封拜屈节一朝局促如辕下驹哉英雄所见大抵同也惟孙权见不及此然后袭取荆州通和于魏而从此称臣质子无虚日矣亦惟昭烈见不及此然后因荆州之故而白帝称兵一败呕血矣不特此也曹操据形胜之地拥百万之众又得孙权为之外应宜若无所却顾者然赵俨襄阳之役不肯穷追关公劝留之为权害操深然其说权请擒关自效操发露其奏射以示关而使之走夫以操之强犹欲学战国两利而俱存之说使自树其敌而以区区之吴乃欲外绝蜀援孤军当操不已悖乎力不能当操势不得不称臣既称臣势不得不纳贡而受封爵心有所不甘又不得不诡词阿谀而阴为反覆邢贞一匹夫耳敢于称诏倨傲坐车自若而权以江东两世之王业至于俯首都亭群臣流涕此皆伯符父子之所伤心于地下而鲁肃之所逆料者也得十荆州足偿其辱否肃之言曰宜相辅协与之同仇曰总括九州先成帝业权虽有负此言然黄初以后魏好不继蜀使仍通事到无可奈何终不出肃之所料而徒然挂叛名于魏国窃尊号于暮年先王之姊妹不终合肥之号令不远自埋自蝵形同狐鼠不用良谋只取辱焉古者虞假道而偕虢亡韩魏肘而智伯灭陈涉不听张耳陈余立六国后以败马超受曹公反间离韩遂以败权不能效韩魏张陈之谋而甘心于虞公陈涉马超之下误矣且权绝蜀好之后其不亡于魏者幸也蜀修关公之怨伐吴吴求救于魏刘晔劝袭之赖魏主不从以免出兵后魏伪助讨备仍欲袭之赖陆逊收兵以免及至钟会伐蜀吴不力救遂致两亡此皆日后之明验也然则知此者孔明子敬而外无人乎曰史称曹操方作书闻权以荆州资刘备不觉笔落于手夫荆州已非曹有矣以一家物与一家与操何与而乃骇然震惊者正恐鲁肃之计行两雄相倚而天下难争故也呜唿操之才所以终出孙刘上哉高帝论用天下之兵不如用天下之锋锋即兵也合时与势而锋出焉败国之气累世不复胜国之兵所向无敌兵之胜败锋之利钝实使之项羽以轻用其锋而计失于高祖高祖以早藏其锋而计失于匈奴均失也人皆知项羽之失而不知高祖之失者误于史称规模宏远而不熟计夫当日之时势也时莫利于相良平将彭韩势莫利于诛秦灭项平城置酒高会自取败耳何至一蹶不振祖宗弱于前而欲子孙振于后吾知其难也尝谓高祖之得天下也晚故其为子孙谋也太早而其除功臣也太速高鸟尽良弓藏狡兔死走狗烹匈奴尚在而功臣已尽何也当是时使高祖下诏曰朕有积怨深怒于匈奴诸公辅朕平天下共安辑之与诸公约王齐王楚世世享之遣韩信数千出酒泉彭越数千出上党鲸布数千出张掖其士马皆百练之余其器械皆摧坚之旧其父老习闻兵而不为怪其将校玩于兵而无所苦冒顿虽强不如项籍其将虽强不如龙且诸将或分或合或击或守逞其诛秦灭项之余威不数年而坐见匈奴之弱矣说者谓冒顿狡狯难与争锋夫楚汉方拒荥阳中原无帝彼以精骑长驱而进谁敢禁之徒恣睢于外地其无能为可知或谓匈奴地远阨塞非秦项比不知武帝时卫青霍去病才出韩彭下尚能浮西河绝大漠封狼居胥以还其不难深入又可知且夫功臣之不善终亦高祖有以启之耳诸臣既已列土为王精兵奇策无所复用血气方刚人人皆欲帝制自为使当日者英雄疲老消磨于沙漠之场遣腹心如良平者监其军高祖拥全兵而坐制关中诸臣既欲立功且释疑惧谁敢结党而西向此一役也匈奴服而功臣亦全即使弓以弹鸟折狗以逐兔死其与杀之醢之亦迥殊矣服强胡而开国东夷南越莫不震恐稽首于汉其为子孙计不远且大哉文帝之卑辞厚币武帝之黩武穷兵皆高祖不用其锋之过也晋郭钦请及平吴之威徙边郡内戎于杂地晋主不从启五胡之乱刘裕克关中急图篡事旋即弃归致子孙受索虏之害唐太宗定天下擒突厥伐高丽厥后回纥且来助顺宋艺祖欲复幽燕有志未成子孙浸弱此皆后世开国之明验也天生五材民并用之谁能去兵高祖纵欲与天下休息亦宜使勐士守边待其至而与之战何至听齐虏之言以女乞和为天子不能庇一儿女以付虎狼又乞儿女之灵以安天下何其悲也使单于据天下岂少乃女乎且项王得太公不能为质匈奴应闻之矣则又何有于公主始则谈笑而弃父于鼎镬终则涕泣而弃女于绝域失天性之恩纳外夷之侮暮气至矣悖莫甚焉厥后匈奴贻书吕后备极丑诋盖已视高祖为齐景公也然则季布谏伐之言非乎曰今有远行者足疲勿辍数十里尚可致息以坐则肉腾筋颤难举趾矣不于高祖用兵之日一劳永逸乃于惠帝息兵之日死灰复燃观衅而动布诚老将言也唯十万横行之说不斩樊哙而斩娄敬庶可以谢天下哉此与郭巨论同作年甫十四受知于杨文叔先生虽于事理未协而笔情颇肆存之以志今昔之感自记宋论宋之病不病于小人而病于君子不病于君子之少而病于君子之多不病于君子之私而病于君子之公易曰君子道长小人道消孔子曰道二仁与不仁而已矣三代汉唐惟有君子为朋专攻小人常惧不胜未有君子与君子自相攻而置小人于度外者也有之者自宋始宋君子太多故意见杂出而各自以为是其自信太坚故躬自薄而厚责于人其居心太公故厚于责君子而薄于责小人夫国事丛丛然非一人所治也一人孑孑然非独力所支也古之君子知其如此故人之有技若己有之人之彦圣其心好之非其类者锄而去之推其心非以便乎己也期有济于吾君吾百姓而便己之形迹亦受之而不辞当其时岂无意见学术与吾为异者乎要在审其大略其小降心以相从耳又岂无仇怨之积怙权之讥侧目于其侧者乎要在除君之恶惟力是视而不顾其后焉耳此古大臣道也宋之君子则不然以相争为公以乞退为高以责备贤者为春秋法以释有罪为犯而不校是故欧公攻狄青唐介攻彦博伊川东坡互相攻所攻者君子也攻君子之人亦君子也王曾欲诛丁谓杨亿救之太后欲窜蔡确范纯仁救之所救者小人也救小人之人则非小人也嗟乎君子小人昭昭然判若冰炭犹虑人主狃而不察况自相淆混反眼如不相识而欲人主能识之乎孔子曰吾未见好仁者恶不仁者盖不于恶之之严不足以见好之之切刘向曰月虽暗明于星之光君子虽非贤于小人之是宋之君子皆汶汶而不察也且刻核太至必有不肖之心应之富公欲诛高仲谋希文曰恐朝廷手滑日后吾辈亦不免富公自河北归中夜旁皇叹曰希文真圣人也夫希文为宰相刑赏天下惟其当耳不应为日后吾辈计富公识深力定亦不应憷于利害而悔持前日之法当宣仁时司马当国熙丰小人眈眈虎视乘间欲发形迹已露诸君子不以此时联同人之欢行之决而乃洛蜀互争代人自攻过矣其进调停之说者又知调停小人而不知调停君子何也今有乡民掩庐盗贼环伺其家不磨刃外向而惟闻夫妻反目父子责善盗贼闻之宁不大快古者召公求去周公留之廉颇不悦蔺相如下之萧曹不同道而相和丙魏不同术而相荐唐玄宗将幸洛阳太庙灾宋璟奏天灾宜停巡幸姚崇曰太庙乃苻坚旧材故坏无害于行璟遂无言以璟之刚知崇之谀而不复争者不肯以小妨大而伤贤者之心为国故也宋则不然臣争于朝而洛蜀分儒争于野而朱陆分欲国无亡得乎郭巨论吾闻养体之谓孝养志之谓孝百行不亏之谓孝巨孝人也即慈父也即廉士也儿可埋金可取耶不能养何生儿既生儿何杀儿以儿夺母食故埋似母爱儿也以爱及爱见请所与者矣见抚杯蒱者矣杀所爱以食之是以犬马养也母投箸泣矣奈何拟以埋闻母弗禁似母勿爱儿也以恶名怼母而以孝自名大罪也是儿者宁非乃母之血食嗣乎其绝之也杀子则逆取金则贪以金饰名则诈乌乎孝虽然仅折其理未发其术也为之奈何曰知某所有金伪携儿掘骇于众曰金也金也天哀予孝故余畀云尔蚩蚩者见其金则惊临以天则又惊相与传其孝不衰不然禁儿食可也弃若儿可也鬻之以济母食可也杀之亦无不可也而埋则何说设当日者巨不生儿无可埋巨多儿不胜其埋则奈何使巨见金挥锄不顾如管宁然则奈何或掩其处别掘之以卜天心则又奈何韩愈书鄠人对以其剔股欲腰诸市若巨者其尤出鄠人上哉张巡杀妾论张巡可谓忠矣然括城中老幼食之非训也杀妾非训也孟子曰兽相食且人恶之又曰民为重社稷次之子贡曰必不得已而去于斯二者何先子曰去食自古皆有死民无信不立孔孟之言以为有民而后有社稷民秉三纲五常之性宁使之死而安不使之苟免以生如禽兽也睢阳危急是去食时也食去民死率其妾而死之礼也纵百姓食人已失信矣并食其妾是朱粲赵思绾之为非忠臣训也臣事君犹子事父也父饿且死杀子孙以奉之非孝也或谓巡之杀妾激军心也然军人食之不足济一日之穷敌人闻之适足为急攻之计或谓巡之杀妾望成功也然巡有功则爵为上公妾无罪而形同犬彘于心不安请于朝而旌之于事无济乐羊食子吴起杀妻其所以忍者殊而忍则一也孟子曰杀一不辜而得天下不为也杀一不辜而号忠臣君子为之乎然则邓攸之抱从子而弃子亦非欤曰子与侄天性也济则并生不济则并死废一不可理之经也至于两尽事之穷也吴吾粲与魏战遇水人攀其船船重将覆船人以戈撞击粲止之曰我求生彼亦求生俱生不得俱死可也嘻此言也足以证巡与攸之过矣杀妾飨军按三国志臧洪已为之不自巡始也巡得重名故论之后见池北偶谈载巡妾报冤事抚青杂志载巡显灵见何兼资解说妾系自缢非杀云云稗史言虽不经然足证人心之所同自记徐有功论生人仁也杀人勇也然生人之勇甚于杀人何哉杀人者侃侃类公纵乖于理君上无所疑焉生人者迹类徇私往往人未援而己先不免非勇过贲育其孰能之余读唐书至徐有功传而不觉涕之淫淫也当武后朝酷吏偾兴独有功能持平法人皆称有功宽厚长者而不知非以知有功也有功上与武后争下与酷吏挤屡滨于死而不惧者其中有所守也所守惟何曰法而已矣法者圣人制之祖宗定之原非徒为天下臣民设也诚恐后世为人君者宽则弛严则滥惟予言而莫违故设一定章程以平天下之罪以制一人之喜怒而又付之廷尉司寇俾抱此以与天子争奈天下之为廷尉司寇者多而如有功者少也则亦有法如无法而已矣孔子曰吾未见刚者曰守死善道如有功者不愧其言虽然有功岂果纵朝廷法以失出为名誉哉昔徐邈在魏武时人称为通及在凉州人称为介或以问毛玠玠曰当魏武时人皆毁车服以崇俭而徐公不改其常故名为通今士大夫风流相尚而徐公不改其常故名为介是世人之无常而徐公之有常也当武后时贤如魏元忠薛季厓俱以严见惮而有功独多平反然则史称其多失出也非真失出也举世失入则有功以失出闻矣犹之举世尚通则徐公以介称矣有功但知奉法而已不知其出与入也且夫君子之救时也不可守其经而不达其变也孔明当刘璋后治尚严有功当武后时治尚宽此因时而变者也崔郾治鄂则宽治陕则严此因地而变者也古之君子以矫时救俗为达变后之君子以随时徇俗为达变使有功生于梁武之朝以面为牺牲杀人不抵罪吾知涕泣好生迎合上意者周兴来俊臣辈俱能转而为之而此时之引律固争必以杀人为事者安知非有功耶虽然使有功稍有畏葸之见为后所挟持必不能霁威屈己屡踬屡起惟其杀人不忧赦之不喜后虽鸷毒天性感动而不得不重其人不得不从其请向之所喜酷吏诛杀殆尽而有功三坐大辟卒能晏然以官寿终其初心必不自意至此而卒其所以至此者其中又有天在故也呜唿世之为大臣而司法律者可以鉴矣卷二十一高欢宇文泰论取天下者马上也治天下者非马上也开国者必使其治天下之心胜其取天下之心而后可以固本而垂基予观高欢宇文泰之废兴而愈信古人之不我欺也欢与泰出处相若才相若胜败相若邺下关中之形势亦相若乃欢死齐无一令主而齐卒灭于周者何哉盖欢知所以取不知所以治泰知所以取兼知所以治故也夫取天下者武也治天下者文也取天下者将也治天下者儒也欢有十厍狄干不能抵一苏绰泰得刘璠比之陆机拟人其伦欢得陈元康称为孔子令人嗢噱欢父子夺妃启文宣武成之乱泰明经讲学启武帝之好儒夫当两雄相角时譬如艾旃为防其旁伺以千钧之弩稍有间则破且入之矣以父子兄弟淫虐之朝而当数世重道崇儒之主其能无败乎虽然泰非知道者也泰亲冘其君较欢尤逆其所行均田府兵大诰学校亦不过附会古方于万一而已然为田于大旱之时毕竟有桔槔一日之功者其苗后枯若卤莽而种之则亦卤莽而报之理固然矣或谓高洋虐过枭狼殊难化诲然其为世子时见射堋画人形责高隆之曰堋上习射作兽形可也何为终日射人是其初心未尝不爱人也使欢善教之因其不忍之心而推广之安知非令主也纵之不教而瞿瞿然以侯景为忧不以家法为念可谓不知本矣隋文帝亦曰常恨高欢不能教其儿子当时早有此论然文帝知教儿子而不知其所以教故其视宇文也亦愧焉呜唿宇文且足尚而况乎真能行圣人之道者哉张良有儒者气象论伊川称良有儒者气象余甚惑焉若良者范蠡范睢之徒耳何儒之有谓其能报仇与则荆轲聂政皆儒谓其能决胜与则萧何陈平皆儒在良岂忠于韩哉郦生劝立六国时良果为韩正当成人之美使韩有后矣发八难以阻之则韩绝且良亦岂忠于汉哉良见高帝春秋高思自托于吕氏故诡为太子树羽翼其子辟疆年才十五童子何知而说丞相授诸吕以兵非良之贻谋而何倘太尉不得入北军则刘氏又绝儒者绝两国可乎或谓良善藏其用明哲保身类儒不知良之用久已尽矣其中无所藏也良教高祖诛降背约智囊已竭此外不闻有久安长治之道告高祖而高祖不用者叔孙制朝仪陆贾作新语旁人纷纷自附于儒良居其间漫无可否其所藏者果何用耶若侥幸免祸则尔时不将兵者俱善终不独良也然则伊川最重儒而偏许良何与岂以其状貌恂恂类妇人女子之故与驳唐鉴李德裕论报恩类喜报怨类怒喜怒者皆性情之所必不容已者也然喜怒以类者鲜矣故圣人不禁人之报怨而但教之以直若曰怨其所当怨亦报其所当报可耳若必矫其情而姝姝然曰我但恩报不怨报也则淆黑白而蔽天良其所谓报恩者亦伪也唐鉴称李德裕裴度俱为贤相而李以报怨故致窜死海上不能如裴之善终又曰李之党多君子牛之党多小人李报牛是以燕伐燕陋哉范氏之说也孔子曰未见好仁者恶不仁者李既为君子牛既为小人以君子攻小人所谓恶不仁也非报怨也若不问其何以怨何以报而但以为有怨无报是文王闻崇侯谗己不当伐崇周公闻管蔡流言不当诛管蔡也汉盖勋救正和曰我为梁使君谋非为苏正和也怨之如初设苏有当死之罪勋必杀之穆宗用裴度不专故度不得行其志度果大用则李宗闵皇甫渼辈度亦必杀之何也不恶不仁不足以为仁也夫刀锯者圣人之所不能已也虎豹者造父之所不能驯也纯臣爱君之国甚于爱己之名故除小人如农夫之除草惟力是视苟有避嫌之心调停之说与宽一分为将来余步恐朝廷手滑吾辈亦不免凡此者皆私心也皆中人以下语也宋之天下所以不振者正坐当朝大臣少一德裕耳温公作通鉴以德裕受维州为非故弃米脂四郡以与西夏范氏作唐鉴以德裕报怨为非故于熙丰小人不劝诛戮两贤之意自谓薄德裕而不为宜若国安身安俱如裴度之善终矣卒之国不安至沦沙漠身不安几至剖棺较德裕之祸只一身罪止一窜者反较酷烈岂非识力不纯斤斤于祸福论人之故哉若夫党又不可概论焉洛党蜀党朔党皆贤人也其道宜散宜解而不宜结牛李二党一君子一小人也为君子者宜报宜杀而不宜宽宣宗居藩受武宗狎侮故登极后复僧寺贬石雄专改旧章不用毛发淅洒之李太尉自有汗透重裘之令狐至矣然一则威服三镇一乃郊迎庞勋舍骐骥而策驽骀其效不彰彰可睹乎厥后周墀入相韦奥戒曰愿相公无权盖亦有戒于德裕而为此言不知门生天子之日权终不在相公也善乎宋尹源之答客问曰人臣不忠孰大曰无过为大嗟乎若德裕者固人臣之有过者欤姚崇宋璟论唐姚宋并称而议者多优宋而劣姚余谓不然夫仡仡矜矜万仞壁立立于朝使百辟消其邪心此臣道之如山者也宋璟是也静深有谋涵盖一切惟几也能成天下之务此臣道之如海者也姚崇是也然而山虽高蛟龙不居海虽浑变化不测余故曰崇胜也夫人主之愎谏而昵小人者情也所贵为大臣者不逆其情而善诱之以归于道不必有排斥小人之迹而能使之与人主日疏崇之对幸东都与其黜姜皎罢魏知古者皆璟之所不屑为而亦璟之所不能为者也吾尝谓天宝之祸宋璟在犹可忧而姚崇在则无虑何也彼明皇者英主也其畏璟而爱崇也素矣源干曜奏事称旨必曰姚崇之谋不合则曰何不与姚崇议之自崇死而天下无如崇者李林甫始得以才见用然临轩之礼卒不相假者终知林甫之非崇也知其非崇而必用之者太平日久而乐用才臣以自暇自逸则姑任之为快而张九龄者宋璟俦也有其道无其术道不合则争争不得则去九龄去而天下无争之者李林甫始得以才见用使其时有若崇者为之内娱主意于所甚安而阴以计挤小人于外则终玄宗之世林甫不得专政而禄山不得入宫矣且人但知为璟难不知为崇难但知用璟难不知用崇尤难张易之谮魏元忠使张说为证说许诺宋璟要之卒以败悔崇告谒十余日诸事委积虏怀慎不能决惶恐入谢夫以张说之反覆而一旦效璟卒为正人以怀慎之忠清而终身效崇不能决事岂非德易及而才难强者乎人主虽非甚聪皆能涉猎书史审察邪正若璟之犯颜谏诤公罪也中才之主虽重违其意而心固识其忠若崇之细行不矜所使者以贿败此私罪也苟非大度之主又安能用之而不疑今有栋樑之材而不免赘疣之形此固众人之所弃而大匠之所取也嗟唿从来君子之自为往往多疏小人之防身往往多密以姚宋之贤开元之治两人皆以微罪行不久于其位李林甫独专相二十余年君臣鱼水彼其罪过必十倍姚宋万万矣然而明皇甘以天下付之至于高力士谏而犹不悟岂其工于防君子而拙于防小人哉要知姚宋之过易于见闻而林甫之恶难于发露故也读史至此不能不掩卷而深感慨焉此己未馆课题也时习翻译不与课溧阳相公嫌诸翰林多优宋而劣姚特授意命作似亦未乖于正姑存之自记宋儒论古今来尊之而不虞其过者孔子一人而已其他则尊之者略溢其分则攻之者必损其真过尊者迂过攻者妄此吾宋儒之论之所以作也今有飞隼集于高墉天下之善射者皆操弓挟矢而至非射隼也射其集于高墉也不知隼果高射之亦何伤于隼然必以高墉为惟隼所居而不敢一窥其巅则又误矣夫宋儒之讲学而谈心性者际其时也气运为之也今之尊宋儒者亦际其时也气运为之也是何也汉后儒者有两家一笺注一文章为笺注者非无考据之功而附会不已为文章者非无润色之功而靡曼不已于是宋之儒舍其器而求诸道以异乎汉儒舍其华而求诸实以异乎魏晋隋唐之儒又目击夫佛老家诪张幽渺而圣人之精旨微言反有所而未宣于是入虎穴探虎子闯二氏之室仪神易貌而心性之学出焉夫创天下之所无者未有不为天下之所尊者也古无笺注故郑马尊古无词赋策论故邹枚晁董尊古无图太极而谈心性者则宋儒安得不尊然而笺注帖括明经之科变矣词赋策论进士之科变矣元仁宗以经义取士以程朱为式则至今犹未变也明祖开国又首聘婺之四先生劝颁朱注以取士而宋学从此大昌易所谓穷则变变则通正此之谓吾故曰宋儒之讲学人之尊宋儒者皆际其时也气运为之也虽然讲学在宋儒可在今不可尊宋儒可尊宋儒而薄汉唐之儒则不可不尊宋儒可毁宋儒则不可又何也曰孔子之道若大海然万壑之所朝宗也汉晋唐宋诸儒皆观海赴海者也其注疏家海中之舟楫桅篷也其文章家海中之云烟草树也其讲学家赴海者之邮驿路程也路程至宋定矣尽矣但少一行者耳未之能行惟恐有闻何暇再为之貌其迹而拾其沈乎有源而无流沟井之水也有本而无末藁暴之木也安得不考名物象数于汉儒不讨论润色于晋唐之儒乎若夫仁者见之谓之仁智者见之谓之智豪杰之士虽无文王犹兴学者果能望道有见殊途同归当亦宋儒所深望又何必乘间抵隙摘其过没其功眈眈然妒其两庑之餐而思攫之也然则宋儒之于圣道其果至矣乎曰难言也观高坚前后仰钻之叹则知颜渊之于孔子有间矣观性命诚明迂远之说则知思孟之于颜闵又有间矣此无他生知学知困知之次第终不可泯而可语上不可语上之说夫子已明言之宋儒虽贤其能在颜闵上哉其能符圣心而毫厘不失哉后世学者未必能胜宋儒亦未必不如宋儒要惟是其言而不必迂拘墨守非其言而不必菲薄诋呵则所以论宋儒者定矣所以论汉唐魏晋诸儒者亦定矣驳公羊氏宋宣公议宋宣公知其子之不贤立穆公穆公感宣公之义立殇公二君能行古人之道足以风世公羊曰宋之祸宣公为之东莱氏比之燕哙此悖理伤教惑之大者也不可不辨宋殷后也兄终弟及殷之先王有行之者矣传曰宋殇公立十年十一战民不堪命是殇公非令主也华督杀孔父淫其妻殇公平日之政刑可知矣使宣公居正而立之其祸尤速也华督先有无君之心而后动于恶非先有立公子冯之心而后弑殇公也督既惧诛必有所弑督既弑君必有所立是时虽无穆公殇公不免于祸虽无公子冯殇公亦不免于祸宋之祸华督为之殇公自为之而谓宣公为之乎使穆公在督必不敢为恶殇公亦得终其天年矣宋之祸谓宣公弭之可也谓宣公为之不可也穆公之立殇公非宣公意也督之立公子冯非穆公意也督之弑殇公亦非公子冯意也惟冯立而不正讨贼之义且宠其位以督为宰则冯之不贤又可见矣与其立不贤之子以堕社稷不若立兄之子以成先君之义穆公可谓贤矣宣公可谓知贤矣春秋时弑君三十有六彼皆父子相传公羊所谓大居正者也其祸又谁为之乎后世宋太宗杀德昭立其子为万世诮君子曰执居正之说以济其不仁之心太宗之祸公羊为之也驳苏子屈到嗜芰议屈到嗜芰临卒命荐芰子木不从国语是之柳子非之苏子作论陋柳子袁子曰是苏子之陋非柳子之陋也苏子之言曰父子平日可以恩掩义死生之际不可以私害公谬矣父子之间有私而无公礼曰子不私其父则不成其子孟子曰父子之间不责善果芰非礼万不可荐当父弥留谆嘱之际子木早宜涕泗而谏不欺其父于地下矣不几谏于生前而责善于死后是欺其将尽之魂而馁其求食之鬼也苏子曰恐其父以饮食之名闻于诸侯则更谬矣夫笾豆之事其昭告于邻国者古未有也即仪礼所载膋鐽鼎俎虽有定数然考之三传征之史册未闻有列国之诸侯大夫为增一果减一牲而受美恶名惟屈建之烦称博引以礼夺情然后其父嗜芰传于人间其子撤芰又传于人间扬其父为饮食之人而显其身为守礼之士致千百世后有苏子者犹哓哓然陋其父而孝其子是皆子木之使之闻之也使屈到嗜之子木荐之则家庭常事人间比比然矣民不及知而书亦必不载也且先王已立庙矣复为之立寝者原以伸人子之私使之思其所嗜思其所欲也中庸曰设其裳衣荐其时食裳衣岂有一定之衣而时食宁有一定之食哉月令以含桃羞寝庙南朝以笋荐帝后犹能仿而行之使子木抑其礼于庙而申其情于寝未为不可也蛮夷大夫楚氛甚恶原不足责而丘明苏子身为文人不知孝并不知礼何也然则魏武子陈子车之索殉其亦从之欤曰杀人以成孝吾未之前闻彼则所谓乱命也然则何以不谏曰谏则其父必命殉者先死矣是又宜将顺以干其蛊也君子之于孝也审其大小轻重而已矣书院议民之秀者已升之学矣民之尤秀者又升之书院升之学者岁有饩升之书院者月有饩此育才者甚盛意也然士贫者多富者少于是求名赊而谋食殷上之人探其然也则又挟区区之禀假以震动黜陟之而自谓能教士嘻过矣夫儒者首先义利之辨又曰不为威惕不为利疚圣人训也今疚之以至微之利而惕之以至苛之法其谋入焉者半苟贱不廉者也苟贱不廉之人养之教之何所用之夫养士与养兵不同兵非民之秀者也然今养兵者习骑射击刺不过月有考岁有稽而已固未尝阑其出入禁其居处也教士者加苛焉是视士不如兵也然则书院宜如何曰民之秀者已升之学矣民之尤秀者升之书院民之尤秀者一郡中不数人吾宁浮取之以备教则亦不过郡二三十人而已以饩数百人之费饩二三十人既可赡其家绝其旁骛而此二三十人者师师友友弦歌先王之道以自乐则又安得有害群之马侜张佻险于其间耶为之师者无多弟子博习相亲以故愤易启悱易发经义易传治事易治国家他日用人舍书院其焉取之中庸曰忠信重禄所以劝士孟子曰尧舜之仁而不遍爱急亲贤也即此意也汉州郡贡士户二十万以上才举一孝廉以京师之大而太常弟子不过五十人以吴公之贤洛阳之盛而所举秀才仅贾谊一人其慎重何如然则彼之旧隶书院而借以养者将汰之欤曰养士与养孤寡不同彼哀其终而收之此谨其始而择之也而云何不汰也然则何以知其尤秀者而择之曰取人以身择士者秀则所择者亦秀所谓规有摹而水有波也嗟乎今之宽于养士者既视之如无告之穷民而严焉者又视之出兵以下且不知己先求知人此予之所以叹也不然书院在在有也而不闻受其益者何也卷二十二爱物说妇人从一而男子可以有媵侍何也曰此先王所以扶阳而抑阴也狗彘不可食人食而人可以食狗彘何也曰此先王所以贵清而贱浊也二者皆先王之深意也先王有治世之权不必明言其故而但定其制使民由之后世不察见孟子训爱物佛家戒杀于是人与物几溷淆而莫分萧子良之慧苏子赡之聪皆惑焉夫爱物与戒杀者其心皆以为仁也然孔子论仁曰爱人不曰爱物又曰仁者己欲立而立人不曰立物此意惟吕览得之曰仁于万物不仁于人不可谓仁不仁于万物独仁于人可以谓仁仁也者仁乎其类也此可谓善言仁者也爱人不难知所以爱人为难孔子教弟子泛爱众必曰而亲仁孟子称尧舜之仁必曰急亲贤人之中尚宜择仁者贤者而爱之况物乎古者执雉执雁四灵为畜爱其物之类人也诛盗贼刑佥壬恶其人之类物也厩焚子曰伤人乎不问马卫侯之马启服死公命为椟子家子请食之以不爱为爱而爱乃大以不仁于物为仁而仁乃纯然则孟子称数罟不入污池礼大夫无故不杀羊士无故不杀犬豕奈何曰此非爱物正所以爱人也惧鱼之不繁将不足于食惧大夫士之有故将不得杀羊犬豕故俭惜畜养之以待其食与杀耳为人计非为鱼鳖羊犬豕计也然则君子何以远庖厨曰此非爱物亦所以爱人也恐近庖厨则不忍不忍则不食远庖厨则忍忍则食然此亦寓言耳与劝好货好色同不可以词害意也孟子欲充齐王不忍之心以保民而王故因牛而戒及庖厨观下文权轻重度长短之言则贱禽兽而重百姓之意昭然若揭不然孟子非不食庖厨者也见其死闻其声则不食不闻不见则食之是后世乡曲之儇掩耳盗钟之说也彼齐王之兴甲兵危士臣民之死于锋镝者皆在数百里外齐王所不见其觳觫不闻其哀号者也比之庖厨不更远耶而得谓之君子耶牡丹说冬月山之叟担一牡丹高可隐人枝柯萼谷蕊丛丛以百数主人异目视之为损重资虑他处无足当是花者庭之正中旧有数本移其位让焉幂锦张烛客来指以自负亡何花开薄若蝉翼较前大不如怒而移之山再移之墙立枯死主人惭其故花且嫌庭之空也归其原数日亦死客过而尤之曰子不见夫善相花者乎宜山者山宜庭者庭迁而移之在冬非春故人与花常两全也子既貌取以为良一不当暴摧折之移非其时花之怨以死也诚宜夫天下之荆棘藜刺下牡丹百倍者子不能尽怒而迁之也牡丹之来也未尝自言曰宜重吾价宜置吾庭宜黜汝旧以让吾新一月之间忽予忽夺皆子一人之为不自怒而怒花过矣庭之故花未必果奇子之仍复其处以其犹奇于新也当其时新者虽来旧者不让较其开孰胜而后移焉则俱不死就移焉而不急复故花之位则其一死其一不死子亟亟焉物性之不知土宜之不辨喜而左之怒而右之主人之喜怒无常花之性命尽矣然则子之病病乎其己尊而物贱也性果而识暗也自恃而不谋诸人也他日子之庭其无花哉主人不能答请具研削牍记之以自警焉清说清慎勤三字司马昭训长史之言也后人奉之不以人废言耳然以畏葸为慎以琐屑为勤犹之可也以刻为清所伤者大不可以不辨民之初生无不清也茹毛而已巢居而已民之初生又不能清也不能不食而茹毛不能不居而构巢中有圣人焉增之以玩好文之以器用惧其过也以礼节之自夏桀酣歌恒舞而伊尹有俭德之戒周末文胜三家者以雍彻而夫子有宁俭之戒皆有为言之也后世不然或无故而妾织蒲矣或无故而与螬争食矣彼所好者在乎矜名以自异则不得不权其轻重舍此以鬻彼是俭其外而贪其中洁其末而秽其本也乌乎清卢且天下之所以丛丛然望治于圣人圣人之所以殷殷然治天下者何哉无他情欲而已矣老者思安少者思怀人之情也而老吾老以及人之老幼吾幼以及人之幼者圣人也好货好色人之欲也而使之有积仓有裹粮无怨无旷者圣人也使众人无情欲则人类久绝而天下不必治使圣人无情欲则漠不相关而亦不肯治天下后之人虽不能如圣人之感通然不至忍人之所不能忍则挈矩之道取譬之方固隐隐在也自有矫清者出而无故不宿于内然后可以寡人之妻孤人之子而心不动也一饼饵可以终日然后可以浚民之膏减吏之俸而意不回也谢绝亲知僵仆无所避然后可以固位结主而无所踌躇也彼不欲立矣而何立人己不欲达矣而何达人故曰不近人情者鲜不为大奸然则孔子何以有耻恶衣恶食之诮曰恶衣恶食嫌之者人之情也耻之者心之陋也不曰嫌而曰耻则是以衣食为重轻故贱之也不然色恶不食臭恶不食夫子非甘于恶衣恶食者也而何以传于此言也且当贱贫时而以恶衣恶食自轻则当贵富时必以恶衣恶食自重子路衣敝缊袍非可以衣狐貉而故为缊袍也素贫贱行贫贱也若可以狐貉而故为缊袍则必有缊袍狐貉之心交战于中而忮求起伯夷以饿死称清而陈文子有马十乘亦称清清以心求不以迹取也然则奢俭宜何从曰圣贤以礼为归豪杰惟情自适徐邈当魏武崇俭时不改其奢当魏文崇奢时不改其俭此衷之以礼也武元衡当杨绾朴素之时盛饰如故孔思远得珍玩服用不疑及其屡空萧然自得此自适其情也此三人者真清者也清美名也有大力者以美名震之而不移则有大力者以恶名诱之而更不动知此者可以立身可以观人玩古者说三篇人老而尊物古而玩宜也人寿不如物而以物之寿者为娱人之情也罂卢澡盘古而粗者也不妙于目山河日月古而虚者也不私于我于是求之于玉于铜于磁于砚于琴于竹漆于纸墨于书画此必至之势也非好事者之为也或曰是非圣人之道欤余曰不然鲁榶卫柯夏璜殷琥封父之繁弱钟叔之离磬此见于三代前者也任后争饣尊栾大辨齐器窦宪取仲山父鼎此见于三代后者也古物之兴由来尚矣然则物古皆足玩欤曰亦非也未古贵真已古贵精有古玉焉其得于天者如截肪成于良工者如切泥然后开其渠眉礲以礛诸而又不渫于壤不燀于火不啮于锄铫不扌蔑揳于后起者之锥刀然后袄耀其精朴属其形称至宝矣犹人有绝德隽才长于朱门遇于圣明推排于世故而又不为萋菲之所伤然后器成而品尊非徒以齿尚也其他物例是今訾躗之人率弄古物为娱靳拳胶目绝欲得之然而或宝康瓠或钦燕石呰窳行滥齺然自以为信矣及至耳于知音斥于内府奇赏不得偻售不可乃不速其目丑其手而反相与凭怒啐诟以为世物无古也古物闻之笑识古者闻之悲或曰古物之遇不遇果有数乎曰不遇者其常也遇者其偶也虽然世之人不求不珍于古物无懵也求之而不以诚珍之而不甚至于古物亦无懵也何也不求不珍其可求可珍者自在也一旦而求之珍之不可知也惟其求之诚珍之至自以为无所不用其极而卒与且驰则所谓瞽而字伯明者也于是果于自信轻于诬物而古物当其前或拉杂摧烧之矣其病一在于好其名一在于强为解夫汉之为言含也古以美玉为死者之含庄子所谓死何含珠是也或曰汗也玉入土久则汗出而斑今讹其音以为汉岂非汉则无玉乎商之训嵌也刻镌也郑笺所谓鸧金饰貌是也今昧其义以为商岂非商则不饰金银乎碧瓷见邹阳赋花瓷见宋广平语越窑翠色见陆鲁望诗今钓奇者以为始于柴世宗误矣瓦无砚理而筣而托之曰未央宫曰铜雀宣德无库焚铸炉事而眸而见之曰宣炉又误矣此所谓好其名也括异志曰铜入土千年而青今见启祯嘉万钱才百年已如翠曾者何青箱志曰书画千年而绝迹今见韩滉画五牛颜鲁公自书告身虽千年赫然新者何志林曰世无真玉勿惣于火者方是然尚书云火炎昆岗玉石俱焚者何此所谓强为解也夫古器非什百为沓者也非折阅不市者也又非狖人使好鉥人使解者也既好矣解矣而又似好非好似解非解好不如不好解不如不解不病乎其所不知而病乎其所已知然则古器之坻伏不出甘心朽壤以终也宜哉宜哉或曰古物奚用而子若是其重之曰有用之用小无用之用大凤不司晨麟不服霡周鼎不烹饪固不可贱也且陈彝敦而见升降裼袭之礼焉佩环珮而想采齐肆夏之度焉对翰墨而忘尘氛温蠖之撄焉其重之也亦犹行夫古之道也曰士大夫既不知古盍假长耳飞目以矩之曰爱古者非富即贵富则陕输贵则絪用贾者牟大利以羼其伪识者余人以赫其独夫古不古于理无所关也今之于理有所关者欲求一操执款款之小丈夫而不得也而古物之为铜为玉为磁为竹为纸墨炉砚书画者又不能门扇户吹嘐嘐然自命曰我良也彼楛也则奈何曰尚以潢治五采惠之彼敻求者必交贸相竞矣曰此所谓文而不采如伣之见风不终日定也曰博古有图书画有谱其将循是以迹之欤曰此函冶氏所谓独知之货轮扁所谓糟粕之书也其不可传也死矣图谱造于宣和南渡后物已沦于沙漠乌平循然则子何独玩之曰好生解解生误误生悔悔生惧惧生辨辨生疑疑生虚虚生明八者缺一焉不可也然则今之升奥渫庋华几者皆非古欤曰是何言也制科百年而谓其中必无才也固不然然则古物存者几何曰物随年古今与古环流无穷则物亦环流无穷也然而古今削古繁重今轻訬古帱而廉今庣而揱古奇侅而攫閷今薜暴而堙替今以往其佻巧儇变又不知其何所极也黄生借书说后出师表辨后出师表非孔明作也夫兵危事也伐国大谋也张皇六师者有之一鼓作气者有之钳马而食以肥应客者有之未有先自危怯昭布上下而后出师者也若果为亮作是亮之气已馁而其精已消亡矣其前表曰兴复汉室还于旧都不效则治臣之罪何其壮也后表曰坐而待亡不如伐之成败利钝非臣所能逆睹何其衰也当是时街亭虽败犹拔西县千家以归蜀之山河天险如故后主任贤勿贰非亡国之君亮再举而斩王双杀张郃宣王畏蜀如虎大势所在有成无败有利无钝已较然矣何至戚戚嗟嗟遽以才弱敌强民穷兵疲之语上危主志下懈军心而又称难凭者事以豫解其日后无功之罪虽至愚者不为而谓亮之贤而为之乎表中六难屡言曹操之败再言先帝之败以归命于天此日者家言也将军出师而为此言无谓己不解而欲后主解无益胸中抱六不解而贸贸出师悖矣按此表上于亮此时年未五十非当死时也后死于十二年天也非亮之所当知也诸贤死尽而劝降之谯周老而不死天也又非亮之所当知也亮不特知汉之必亡且知己与诸贤之中年必死岂理也哉当邓艾入蜀时使后主听姜维之言早备阴平及阳安关口则艾不能入纵入后其时罗宪霍弋犹以重兵据要害故孙盛以为乞师东国征兵南中则蜀不遽亡将士在剑阁者闻后主降咸怒拔刀斫石然则亮死后十余年蜀犹未可亡而亮出兵时乃先云坐而待亡者何耶然则此表谁作曰此蜀亡后好亮者附会董广川明道不计功之说以夸亮之贤且智而不知适以毁亮也裴松之称此表本集所无出张俨默记陈寿削之真良史哉金縢辨金縢虽今文亦伪书也孔子曰不知命无以为君子又曰丘之祷久矣三代圣人夭寿不贰武王不豫命也岂太王王季文王之鬼神需其服事哉以身代死古无此法后世村巫里媪之见则有之矣广陵王胥曰死不得取代庸身自逝周公岂广陵之不若乎二公欲穆卜公拒之以为未可以戚我先王臣与子一也他人戚先王不可而己戚先王则可非伯尊之攘善而何礼去祧为坛去坛为襜又曰士大夫去国为坛位向国门而哭为无庙也当是时太王王季文王赫赫寝庙周公非去国之时虽曰支子不祭然公为武王祷非为身祷也舍太庙而为野祭不祥孰甚焉方命卿士勿言隐讳其迹而乃登坛作襜以自表扬者何也周人以讳事神名终将讳之故礼卒哭乃讳其时武王虽病并未终也不称玄孙发以祷而称玄孙某以讳是先以死人待武王也某某者后世之俗讳三代所无也商人曰帝甲帝乙此不称名之证不称某也周人所谓讳者以谥代名故礼凡祭不讳临文不讳临之以高祖则不讳曾祖以下晋荀偃祷称平公为曾臣彪此称名之证不称某也诗曰一之日者发曰骏发尔私皆公作也寻常咏歌不讳于其子成王之前而一旦祷祀反讳于祖父太王王季文王之前于义何当治民事神一也故曰未能事人焉能事鬼玄孙既无才无艺不能事鬼神矣又安能君天下子万民乎赞周公之才之美始于论语造伪书者窃孔子之言作公自称语悖矣汤武革命应乎天而顺乎人武王克商已二年纵有不讳与天之降宝命何伤刘先主草创西蜀即位二年遽崩仗一孔明犹能支持强敌而周家积累千余年以至仁伐至不仁十乱犹存八百诸侯尚在周公不必忧危至此且周公既不告庙而私祷矣武王已瘳己身无恙公之心已安公之事已毕此私祷之册文焚之可也藏之私室可也乃纳之于太庙之金縢预为日后邀功免罪之计其居心尚可问乎礼祝嘏词说藏于宗祝非礼也是谓幽国岂周公有所不知而躬蹈之乎中庸曰事死如事生孟子曰人能充无受尔汝之实则义不可胜用也又曰享多仪仪不及物然则尔汝者古人挟长之称而圭璧者所以将敬之物也公唿先王为尔不敬自夸材艺不谦终以圭璧要之不顺若曰许我则以璧与圭不许我则屏璧与圭如握果饵以劫婴儿既骄且吝慢神蔑祖而太王王季文王甘其尔汝之称又贪其圭璧之诱于昭于天者何其启宠纳侮之甚也夫周公古之达孝也孝父与孝兄孰切当文王崩何以不祷或曰武王得天下主幼国危关系甚大公故急而为之耳然则文王大勋未集年又九十七岁周公以为老耶贱耶直当死时耶金縢辨周人重卜国有事卜于太庙礼也金縢藏后武王在位四年公又居东二年六年中周人竟不一卜太庙启金縢乎此说也括苍王氏曾言之然康成以为金縢者古藏秘书者皆然不自周公始犹可支吾按经文曰公乃自以为功云云是并二公不告且不知也二公尚不知百辟卿士何以知之曰嘻公命我勿敢言百辟卿士既知之则二公必知之久矣在百辟卿士位卑分远难以进言容或有之二公为国元老明知公之精忠灵感至于如此而乃耳闻流言目击去国相与坐视寂若吞炭何其忍也倘风雷不作金縢不启王竟诮公诛公彼二公者律以左儒杜伯之义尚何颜坐而论道乎及至天已反风禾已尽起方瞿瞿焉命邦人起大木而筑之以愚夫愚妇所共晓里胥田畯所不屑为者二公乃自以为功不扶帝室之懿亲而扶田中之偃木何其不知大体也经文曰我之勿辟则无以见我先王训辟字为诛辟则二叔倘已称兵周公征之宜也不必为此言二叔尚未称兵仅流言而已周公不可以王师报私忿也训辟字为逃辟使公能自信居东与居洛一也公不能自信则率土之滨孰非周土乱臣贼子人人得而诛之非越境可免也周公岂将为武仲之据防秦针之适晋乎然则二叔流言奈何曰此尤不足信也当时叛者武庚非二叔也监之者不早发觉又从而助之自宜同罪亦成王周公之不得已也武王克商迁九鼎于洛邑义士犹或非之武庚为纣嫡子兴复商之社稷名正言顺何必以讨周公为词不比后世王敦苏峻起兵冒清君侧之名也若欲纵反间害公使周国无人则周公虽死而鹰扬之太公平格之君睪巍然尚存皆足以奠周邦诛顽民而有余又不比赵止一李牧北齐止一斛律光去其人即可图其国也况兄终弟及商法皆然即使周公代成王而践其位在武庚视之亦不过如盘庚阳甲外丙仲壬之相承而已矣何不利孺子之有何流言之有若夫鸱鸮恶鸟也周公忧盛危明借绸缪未雨之意君臣交儆可也若为王信流言而作是以恶鸟比君父矣拟人不伦指斥已甚周公其不圣矣乎康成解既取我子毋毁我室以为既捕我党羽矣宜还我土地爵位何蚩妄乃尔总之汉求亡经过甚致伪书杂出梅福曰成王以诸侯礼葬周公而天动威风雷交作鲁世家曰周公薨大风拔木成王乃启金縢尚书大传曰成王葬周公遇风雷追念前事序而记之蒙恬曰成王有疾周公揃爪沉河书而藏之二叔作乱周公奔楚成王读记府之文乃迎周公四说者言人人殊皆与金縢不合善乎谯周之言曰尚书遭秦火多缺失学者谈金縢都难凭信斯得之矣六宫辨六宫非古也周内宰以阴礼教六宫女御掌进御于王所郑氏八十一人当九夕之说皆汉儒卫言言不可为典要夫一阳而二阴君子之道也自天子至于士大夫有妃有妾礼也贵者多贱者少亦礼也其制则难稽矣考之六经在易曰贯鱼以宫人宠曰不如其娣之袂良在诗曰抱衾与篸曰诸娣从之不过泛指姬媵无六宫之名尚书顾命陈设琐屑礒命训饬侍御均无六宫左氏以公薨路寝为正以小寝为即安明是一宫一寝而公羊以西宫灾疑有东宫明是揣度之词于他书则说苑曰天子诸侯正寝三高寝者高祖之寝子孙不得居其二寝则路寝左右其实一寝国语曰内官不过九御襄楷曰古无宦官文王十子一妃所生荀爽曰天子娶十二帝喾四妃舜三妃此皆无六宫之证也或曰一命之士父子异宫儒者有一亩之宫何天子而靳乎六夫所谓宫者居室之称非必居妇人也若天子游观偃息之所又岂止于六哉或曰天子六宫象六卿诸侯三宫象三卿故王后亦有六宫六寝所以理阴政也夫阴亦何政之有以为具粢盛乎既有膳夫膳宰若干人矣以为修蚕桑乎又有典丝典枲若干人矣天子致敬乎外后致敬乎内足以奉烝尝颁蚕政而有余若夫衾裯帏幄琐屑之务则事因人生人多事多非宫中所固有也宫既无六则妃御有限然先王卒无明文为之立制者何哉子嗣有多寡气禀有强弱非可逆定也且使吾子孙清心寡欲固善即或有纵欲而不能自克者亦不必祖宗先为之极明言章理道天子立六宫御百妇礼应尔也然则六宫何始曰自秦始秦灭六国必取其宫人美女列为六宫以宣淫而夸盛然犹不敢自以为礼也汉兴高祖乐因秦旧而叔孙制礼又称古制以阿谀之故帝则有五庙则有原鬼神则千二百所武帝衍其绪元成畅其流无涓娱灵递增名目而唐宋目论之儒又震于礼经关口而不敢议以致开元宫人六万宋宁宗一夕御三十九人巫蛊祸生宦官毒流伪作礼经之人盖实为之先矣又尝考礼而不觉失笑也礼称天子羞用百二十品酱用百二十瓮其物又合蠃醢脾析螷蚳以足其数无论食前方数十丈使天子对案若海无下箸所而且蚳蠃皆秽虫也今之乞人不食而当时天子食之尤可怪矣又郑注天子冕旒玉用二百四十物加以金饰岂非巨鳌戴石头岑岑几压死耶夫食色性也而天子亦人也一食而二百四十味九夕而八十一女一冠而二百四十玉物宁有是哉宁有是哉征苗疑人多疑古文尚书而不疑其征苗者何也夫舜之德可以舞百兽宁不可以格苗若苗既不如兽又岂干羽之所能格惟德动天常人之所知也舜禹不知不智伯益知之而不早谏于用兵之时不忠岂以舜禹之圣必待困于心横于虑而后作乎孔子曰乐云乐云钟鼓云乎哉干羽钟鼓乐之仪文也声教德化乐之精神也精神未孚而忽以仪文孚之岂理也哉瞽瞍虽顽舜之父也伯益谏禹引瞍为证是以逆苗拟天子之父也君子一言以为智一言以为不智禹之失兵机其过小益之伤国体其罪大魏张郃亡群臣叹息辛毗解之曰当建安时天下不可一日无武帝然武帝崩魏固无恙云云裴松之责其拟人不伦然则伯益之圣乃不如后世一裴松之乎且夫窜三苗于三危舜典也三苗丕叙禹贡也苗民淫刑以逞是用剿绝吕刑也苗既窜矣何事于征苗既叙矣何必再征苗剿绝矣又何曾格其他分北三苗何迁乎有苗皆无来格之说以尚书证尚书而真伪定然则瞽瞍允若之言孟子何以引之曰此尚书之逸文也非征苗语也孟子称吾于武成取二三策而已今之武成可取者何止二三策盖均非其旧本也止血流漂杵四字犹其逸文尔韩非子五蠹篇有苗不服禹将伐之舜曰不可说苑亦载其词淮南子缪称训曰禹执干戚舞两阶间而有苗服吴起曰三苗氏左洞庭右彭蠡德不修禹灭之吕氏春秋曰舜行德三年而三苗服是数说者亦俱与尚书不合自记卷二十三书鄠人对后唐鄠人剔股奉母有司旌之昌黎欲腰诸市二者吾俱非之夫非礼之孝旌与诛律无明文非先王之阙也先王若曰将旌之与世固有伪为名者将诛之与世固有愚为孝者将诛其伪而旌其愚人藏其心不可测度也不如淡而置之听其自致明乎上之所重不在于是而教孝之大体立焉未嫁之女为夫守志律勿旌亦勿禁即此意也孔子曰苟志于仁矣无恶也曰可以为难矣仁则吾不知也持此二义以律过中之行始无偏陂不然彼之制行既过矣而我之持论又过焉是上下交相过也卒何以得大中哉故大学不曰治天下而曰平天下书王荆公文集后荆公上仁宗书通识治体几乎王佐之才何以新法一行天下大病读其度支厅壁记而后叹其心术之谬也夫财者先王以之养人聚人而非以之制人也今其言曰苟不理财则闾巷之贱人皆可以擅取与之利以与人主争黔首而放其无穷之欲然则荆公之所以理财者其意不过夺贱人取与之权与之争黔首而非为养人聚人计也是乃商贾角富之见心术先乖其作用安得不悖三代圣人无理财之官但求足民不求足国其时黔首熙熙一心归附譬之臧获婢妾仰食于家主然所以畜之者恃有恩意德教维系其间不徒恃财力以相制也后世秦隋两朝专求足国不求足民卒之与争黔首者陈涉窦建德之流贫民乎富民乎夫物之不齐物之情也民之有贫富犹寿之有长短造物亦无如何先王因物付物使之强不凌弱众不暴寡而已春秋时阡陌未开豪强未并孔门弟子业已富者自富贫者自贫而圣人身为之师亦不闻裒多益寡损子贡以助颜渊劝子华使养原宪者何也宋室之贫在纳币郊费冗员诸病荆公不揣其本弊弊然以赊贷取赢考其所获不逮桑孔而民怨则过之以利为利不以义为利争黔首反失黔首矣悲夫书权文公郅都论后郅都廉直史迁以冠酷吏权文公作论雪都訾史迁嘻是乌知迁之心哉古无酷吏名之者迁也汉无酷吏首之者都也当秦残暴高祖易以宽仁文景继之天下熙熙然安升平也久矣忽都以严得宠立声名从此宁成义纵踵至杀人流血动至数万都作俑之罪迁所深恶也迁既恶都何难并其生平公廉直谏之事删而不书然而迁书之反详者何哉以为史者所以戒天下万世也使天下万世见公廉如都直谏如都而一为苛暴即首蒙恶名且身斩家破为天下快庶几晓然于小善之不足以掩大恶而相趋为长者此迁立传之心也此迁之所以为良史也晓一孔者何足以知之唐人好排古人持高议都不足雪而权公雪之申生季札未可贬而独孤及白居易贬之皆过也凡言必究其所裨而事必稽其所敝三代后父子兄弟间恩浸薄矣得过厚者矫之而立言者又从而尊之于世有所裨无所敝也孔子曰观过知仁申生季札之过申生季札之仁也都之过其足观也哉书柳子封建论后柳子之论封建辨矣惜其未知道也夫封建可行乎曰不可封建不可行而何非乎柳子曰道可行而势不可行势吾所无如何也柳子不以为势无如何而竟以为道不宜行是父老尧禹之说也夫封建非势也圣人意也郡县非圣人意也势也天生蒸民作之君作之师一人之力不能君天下必众君之一人之教不能师天下必众师之其亶聪明作元后者中天下而立焉非有圭田世禄不能正经界行井田非有诸侯卿大夫不能有圭田世禄非有井田经界不能有乡庐郊遂选车出卒言扬行举之法非有诸侯之公子群公子又不能有大宗小宗故井田学校军政宗法其事皆因封建而起谓封建非圣人意势也然则井田学校军政宗法亦非圣人意势乎封建始于何皇都不可考柳子之说似民之自为封建择其智者而君之若蚁之穴蜂之巢者然不知上古诸侯虽有万国然史册所载人皇定三辰地皇画九州伏羲黄帝垂衣裳神农教耕稼尧舜治历明时禹治洪水皆一圣人开天独倡非仗众诸侯助也亦非听诸侯百姓之自为谋也以举世不知耕不知织不知天时地利不知舟车服用之际而一人如天如帝先知先觉其威灵神武何万国之不可兼并而乃俱才出秦始皇下乎然而圣人不为者公天下之心治天下之法以为非封建不可故也柳子谓汤借诸侯伐夏周惜诸侯伐殷故不敢变易其国是知有商周而不知有黄农虞夏井隙窥天陋矣且夫秦之失天下制政俱失周之失天下则在政不在制何也封建非周制也夏封建四百年商封建六百年制失而能千年者未之有也禹诛防风启伐有扈汤伐豕韦高宗伐鬼方周烹齐哀公诛杀之权操之天子何尝无指臂之使自昭王溺楚穆王忘戴天之仇且髦荒游览而大事去幽王被弑平王忘戴天之仇且戍申迁都而大事又去周之天子不知有父子而欲周之诸侯知有君臣得乎然以无父之人卒不至于国亡身灭者虽文武成康之遗泽在人亦赖众诸侯维持而拱卫之不可谓非封建力也夫穆王平王不知有父此岂武王周公开国时所能逆料而为之立制乎是周之政失而非制失也明矣父子之伦废君臣之道失然后强侵弱众暴寡诸侯蚕食大夫兼并左氏曰其余四十县长毂四十曰分赵氏之田为七县曰其俘诸江南夷于九县周书曰千里十县一县四郡春秋战国时凡称郡县者无算盖不待秦并天下而海内之国骎骎乎半化为郡县矣吾故曰郡县非圣人意也并非秦之所能为也势也秦因循苟且因其势而导之较之宋解兵权唐靖藩镇事更易焉有叛人无叛吏非一朝一夕之故而归功于郡县何耶使封建不废则诸国有君秦虽暴不能毒流天下彼揭竿而起者亦终有所格而不便惟其为郡县也在始皇尊无二上然后可以残民以逞在陈项强索无阻然后可以直趋关中是秦之失虽在政而尤在制也又明矣然则封建可行乎曰道可势不可今之阡陌尽矣城郭改矣税法变矣其所封者非纨之子弟即椎埋之武夫也其能与三代比隆乎且不特无其势并无其道汉兴矫秦弊大封诸侯王天下乱晋封八王互相残杀天下乱明太祖大封诸子天下又乱是何故哉先王有公天下之心而封建亲亲也尊贤也兴绝国也举废祀也欲百姓之各亲其亲各子其子也故封建行而天下治后世有私天下之心而封建宠爱子也牢笼功臣也求防卫也其视百姓之休戚如秦人视越人之肥瘠也故封建行而天下乱无先王之心行先王之法是谓徒政子之之让国宋襄徐偃之仁义师丹王莽之均田限田王安石之周官周礼无所不败盖不徒封建然也因其败辙而訾其成规奚可哉古论封建者荀仲豫陆机刘颂颜师古魏征李百药刘秩杜佑皆能言之而后人独爱柳子之说吾故驳之其封建之利诸儒俱已备言兹不具论再书封建论后或曰子言封建之非势固已然如子孙何柳子曰尾大不掉则子孙徒建空名于公侯之上矣曰柳子亦知先王之爱百姓甚于爱子孙乎周公之命龟曰贤则昌不贤则亡武王灭殷欲作宫于五行之山周公不可曰五行之山天下之险也使我有德则天下之纳贡者远矣无德则天下之伐我者难矣此意也非独周公意也即尧舜禹汤所以封建意也当其时天子不仁则汤武至诸侯不仁则齐桓晋文至千八百国中苟有一贤君则民望未绝师旷曰天之爱民甚矣岂其使一人肆于民上先王亦爱民甚矣岂其使子孙一人肆于民上尾大不掉之说皆后世云云非先王意也虽然夏亡矣杞不亡殷亡矣宋不亡即以子孙论而封建之天下虽亡不亡者何哉盖公极而私存义极而利存天道然也亦非先王意也或曰封建之世如人才何柳子曰封建者继世而理上果贤乎下果不肖乎又有世大夫之世邑世禄圣人生于其间亦无以自立于天下曰以若所云则柳子不知今并不知古矣古者有国学所以教胄子也有乡学所以教野人也彼言扬而行举者其果专在国而不在乡乎若夫举舜于畎亩胶鬲于鱼盐傅说于版筑伊尹于耕太公于钓管夷吾于士百里奚于市此并不在学校者也安见圣人生而无以自立于天下乎柳子之说为孔孟言也夫孔孟之不能自立者道不行也非封建为梗也然赖有封建然后栖栖皇皇之卫之陈蔡之梁之齐之滕几几乎有可行之势而诸侯敬弟子从则声名愈大千万年后犹知遵奉为师使圣人生于郡县之世三试明经不第则局促一邦姓氏湮沉亦遁世无已耳安见其有以自立于天下耶然则孔孟之删六经垂俎豆传食诸侯虽无以自立而有以自显者封建力也且惟封建故君多臣亦多王臣公公臣卿卿臣大夫大夫臣士士臣皂皂臣舆舆臣僚僚臣仆仆臣台此十人者皆不耕而食在官之禄者也然不虞其不足者何也其时大夫有采地民有受田累世菑畬尺土无旷故十一之税重于后世而所出足供所食又大小其才为十等用则游惰者无有也虽有佛老无所容身其间虽欲建浮屠立刹院而万国鳞列经界划然亦无此隙地纵有楚材而晋用者其为得展其才受其利济则一也后世以天子养群臣故制禄之数恒虞其乏以人才副定额故放废之士日见其多而且贤人君子官如传舍所怀迄不得施或老死牖下欲越一步栖一椽不可得而非士非农非工非贾之氓从而杂之且据享其土木山川之奉若是者皆秦之罪也若夫有治人无治法自古然矣试问柳子之时彼怀印曳绂有社有人者上果贤乎下果不肖乎必曰朝拜而夕斥之矣其拜者果贤乎斥者果不肖乎柳子将何词以对书唐介传后无其事而诬之谗也有其事而言之直也然直之为道有礼焉无礼则绞矣有学焉不好学则蔽矣子贡曰恶讦以为直者讦未尝非直也无礼而不学则讦矣宋唐介论文潞公以灯笼锦献张贵妃其讦者欤其无礼而不学者欤谏官退不肖职也所谓不肖者必误国蠹民然后可以明白指列不宜抉暧昧制宰相也亦不宜因甲事迁怒乙事而悻悻求胜也介忌张尧佐迁怒潞公因潞公迁怒贵妃无论所劾无有也就令有之而宫省甚密进奉甚秘介何从知之介如探听于宦寺访求于捷径则介亦行险侥幸之人而已矣言人之邪而己不得为正发人之私而己不得为公此类是也礼曰疑事毋质又曰内言不出于阃宫闱之地内言也亦疑事也可昌言之而身质之乎王凤陷王商发阴事而丙吉笞官婢诬污衣冠此君子小人之辨也或曰介黜潞公荐富弼亦为宦官宫妾不知姓名故欤曰此宋人之陋说也舜察迩言汤立贤无方樊姬进孙叔敖长孙后誉魏征未尝不得其人若夫乡曲之儇铃阁之卒皆宦官宫妾不知名者也其可以为相乎宋史以赵与介并传为其抗直相似不知之言曰君子有过当保护爱惜之小人虽小过当力遏绝之此言正介之药石也与同传焉介愧矣再书唐介传后其时有孙甫者与介齐名而不学尤甚对仁宗曰天子之妻后一而已余皆婢也余按六经无婢字天子有后有夫人有世妇有嫔见于曲礼矣天子三夫人九嫔二十七世妇八十一御妻见于婚义矣女御女史典妇命妇见于周官矣卿大夫家尚有贵妾贱妾之分未闻以婢名也郑康成秋官注古无奴婢女子之入于舂藁者为婢婢乃罪人之称故秦穆姬为晋惠公登台而请自称婢子齐威王怒骂曰叱嗟而母婢也焉有天子之妃嫔降后一等而概唿以婢哉滕达道用官钱杜衍欲罪之范仲淹欲宽之富公介两贤之间有难色甫责富公曰是不知有法也是又误矣夫法者胥吏皆知之非独甫也孔子曰赦小过周公曰议亲议贤岂周公孔子皆不知法者乎其时仁宗宽大不罪谏官政无缺失故略知好名者谏无虚日不过攻人主后宫讦大臣阴私而已苏辙年才十九对策中便斥仁宗好色妄庸习气大概尔尔介后受制于王安石一无建明声名减于作御史时故何也凡人无病而炙则有病而不治亦势之所必至者也善乎陆宣公之言曰所谓小人者非必尽怀险诐覆邦家也以其趋尚狭促以自异为不群以阻议为出众故孔子以硁硁言行者为小人然则宋之谏臣其不识政体者皆小人而已矣书复性书后唐李翱辟佛者也其复性书尊性而黜情已阴染佛氏而不觉不可不辨夫性体也情用也性不可见于情而见之见孺子入井恻然此情也于以见性之仁鯺尔而与乞人不屑此情也于以见性之义善复性者不于空冥处治性而于发见处求情孔子之能近取譬孟子之扩充四端皆即情以求性也使无恻隐羞恶之情则性中之仁义茫乎若迷而何性之可复乎孟子曰乃若其情则可以为善记曰人情以为田大学曰无情者不得尽其辞古圣贤未有尊性而黜情者喜怒哀乐爱恶欲此七者圣人之所同也惟其同故所欲与聚所恶勿施而王道立焉己欲立立人己欲达达人而仁人称焉习之以有是七者故情昏情昏则性匿势必割爱绝欲而游于空此佛氏剪除六贼之说也非君子之言也孔子曰性相近习相远继之曰上智下愚不移性有上中下之分斯情亦有上中下之别见舟车焉贤者曰可以济人其次曰可以游息不肖者曰可乘以作贼见美色焉贤者曰勿使怨旷其次曰勿惑为戒不肖者曰吾昵之而且鬻以取利其情之动而不同者皆随其性之昏明高下而流露者也情何累性之有且夫子之言性与天道不可得闻夫子之情则无行不与矣弗狃召则喜馆人亡则悲论战则惧听韶则乐思周公则梦终其身循环于喜怒哀惧爱恶欲而不已也尧举十六相未必非喜舜除四凶未必非怒喜怒不必为尧舜讳也孟子不以好货好色为公刘太王讳而习之乃以喜怒为尧舜讳不已悖乎文王赫斯颜渊不迁子路闻之喜皆喜怒也后世惟晋惠帝流乃无喜无怒童然若初生之犊其性学之深果贤于尧舜文王颜渊子路乎孟子曰我四十不动心言当大任而不惧即齐王反掌之意翱误认为坚忍虚寂则亦北宫黝告子而已矣奚称为孟子然则习之水火之喻何如曰尤误也夫水火性也其波流光焰则情也人能沃其流而扬其光其有益于水火也大矣若夫污而为泥沙郁而为烟飖此后起者累之所谓习相远也于情何尤哉书留侯传后四皓高祖故人也当高祖除秦苛法天下如出炎火登春台四皓不披羊裘受物色其行径过高非人情一旦震于金币齐其足双双而俱至不为高祖用乃为惠帝用失人又不类高士既来之则安之惠帝可与游宜少留焉若伯夷太公之就西伯卒奄奄无闻偕行耶同日死耶何没没也不贤惠帝而来不智贤惠帝而不辅不仁不在其位而与人家国不义四皓亦陋矣哉高祖谓戚夫人曰彼羽翼已成不可摇动其言尤可疑四皓无硕德重望填辅东宫苟摇动之彼冢中枯骨何足介意吕后时产禄封王惠帝摇动者数矣不得已而痛饮求早崩为可悲也彼四皓安在羽翼又安在然则四皓何如人曰史迁好奇于留侯传曰沧海君曰力士曰黄石公曰赤松子曰四皓皆不着姓名成其虚诞飘忽之文而已温公作通鉴删之宜哉宜哉惠帝为四皓立碑为后世人臣赐葬之始见任昉文章缘始而通典通考金石录皆无之方知文章缘始亦伪书赵世家屠岸贾事亦相类通篇以妖梦神鬼事杂之则史公欲以钓奇而非为实录也明矣惠帝时无司徒官碑称夏黄公为惠帝司徒尤可笑自记书宋均传后或问宋均之言曰吏能弘厚虽贪无害惟廉察之人为毒最甚是何言欤曰子不见夫犬马乎刍寔膻盆受人畜养可谓贪矣然而利于人又不见夫蛇蝎乎餐风露饮水可谓廉矣然而害于人夫蛇蝎非与人有仇也犬马非与人有情也其气之一良一毒天早有以付之使为其性而在彼亦不能自克也用人者畜犬马不畜蛇蝎此宋均意也曰然则何以有用人之仁去其贪之说曰仁与贪虽有公私之分而皆起于一念之爱其生机皆未绝也惟夫一无所爱之人生机尽绝而无可用亦无可去此申韩之所以原于老子也且仁而贪不如仁而廉不仁而廉则不如不仁而贪何也均一不仁耳贪则心怯廉则胆粗贪则易败廉则难倾吾恐郅都张汤卢杞之杀人必多于宁成义纵元载之杀人也庄子曰察士无凌谇之事则不乐夫凌谇亦何乐之有而察士当之则以人之不乐为己之乐也果以人之不乐为己之乐则其残民以逞又何所不至汉东平王以为善为乐齐南阳王以聚蝎为乐此其证也然则子路赎人受谢夫子是之子贡赎人不受谢夫子非之又何欤曰太上贵德其次务施报太上者上智也其次者中人也天下上智少中人多圣人立教不以上智相期而以中人为断以为天下人非一己所能尽赎也使人人知赎人之有谢而共为之则人之不赎者寡矣使人人知赎人之无谢而让吾独为之则人之受赎者寡矣且索谢与受谢又不同也吾之赎人原非为谢而彼之以是心至者吾从而受之亦所以安其心也必使彼之心抱不安于我而我之廉名乃播于远迩则是赎名非赎人也可以欺庸人不可以欺圣人书顾觊之传后沛郡唐赐饮比村唐氏酒还得病吐蛊二十余物赐妻张从赐临终言刳验五脏悉皆糜碎尚书顾觊之议张忍行刳腹子副又不禁止论母子弃市刘勰争之不能得诏如觊之议垂为科例君子曰法可执也而情不可不原也夫残尸者诛此法也问所以残毁者情也唐赐之子若妻愚民也愚则以遵先人之命为孝且急欲得先人致死之由以为孝孝且获诛设有悖逆之人杀父与夫剖尸以逞毒觊之何以律之仍以弃市论是孝与恶同罪也求之于弃市之外则法已尽矣比村之酒毒酒也吐蛊碎脏毒既验矣不诛行毒之凶人而诛受毒之妻子何也觊之以为儆生人乎世之行毒者多而无故而剖其夫与父之尸者鲜也以为爱死人乎则死人且命之矣既受毒以死而又没其冤灭其家绝其血食鬼之唿号可知也先王之所以重毁支体者爱人故也然上之爱人不如人之自爱也人自爱莫如身而有时割痈弹疽者盖以不爱为爱故也况加于无所知之身以验其所以致死之故哀痛迫切遵命遽行若是者为理其冤可也冤得而后责其不告于官擅自毁割以过失论可也唐高宗患头风医曰刺血可愈武氏欲高宗之不愈以死也大言曰医欲刺天子头可斩也觊之闻之当赏武氏矣宋史孙唐卿判陕州有民盗母骨与父合葬者有司论如律唐卿释之与此论暗合书王文正韩魏公遗事后孔子曰可与立未可与权孟子曰是乃仁术也权术二字始于孔孟大臣经邦权为贵宋名臣少可与权者惟王文正韩魏公可与权然韩公之权正王公之权不正不可不辨夫正与不正无他亦辨之其心而已矣其心为国欤正也其心自为欤不正也魏公知贡举为苏辙病请改期窜任守忠出空头敕一道此魏公之权而王公必不为者也王公荐寇准不使知拒张师德不肯见此王公之权而魏公必不为者也何也进贤退不肖非破常例不足以得非常之才而制小人之死命然专擅之迹中外共知矣魏公以为苟利国虽冒不韪之名亦所不计王公以为恩威者天子之事也事虽当人臣冒而行之宁独无后咎余责耶当日当国之久主眷之深韩不如王盖一则见其大而自谋者疏一则用心深而结主者巧故也然则凡焚谏草绝私谒者皆非欤曰古之荐人所谓让于皋陶让于夔龙者彼皋陶夔龙岂皆不知欤古之谏君如周公陈无逸召公作旅獒彼岂私入告而又顺之于外欤沽谏名与沽不谏而谏之名孰大荐人市人恩与不荐人而市君恩孰深是皆深于行权而不得其正者书邹浩传后邹浩以谏贬岭南将行泣下其友田昼责之曰浩居京师寒疾五日不汗死矣岂独岭海之外能死人哉君毋以此自满也浩收泪谢之君子曰浩固懦矣而昼亦为不仁也君子之于朋友也善则勉过则规有患难则恤其妻孥而慰其心志浩既流窜此患难时也非平居有过时也宜慰恤不宜规谏齐庄公之难有陈不占者赴崔氏餐则失匕上车失轼曰无勇私也死义公也遂死崔氏君子不以其懦而没其忠也浩之泣惧乎悔乎忧国家乎恋其祖父之丘墓乎为离别可怜之色乎为公为私均无伤于忠也彼田昼者于死生之道了然如此盍学陈东之救李纲为一疏以救其友脱有不幸其与寒疾之死亦相等也不自责而责人薄于情而午其直君子所深恶也且浩不宜泣昼宜泣耳蔡元定远窜时朋友送之有泣下者元定夷然朱子曰朋友相爱之情季通不挫之志可谓两得矣然则浩与昼可谓两失也书通鉴温公唐维州论后土蕃劫盟入寇为唐患久矣得维州以控平川永安中国此韦皋德裕之忠谋而僧孺拒之于义大乖温公乃引荀吴拒鼓叛为言不知荀吴之拒鼓叛即孔明之纵孟获也知功将成特使敌人尽其力服其心而毋劳再举卒之鼓与孟获逃将焉往若唐失维州则百年为戎路而已矣不得以鼓与孟获比又曰土蕃新好维州小而信大不知维州未降前一年土蕃已围鲁州彼背盟在先我纳降在后非失信也又曰悉怛谋在唐为向化在土蕃为叛臣其受诛何矜焉更误矣文王三分天下有其二其二者皆殷之叛臣也伊尹去桀就汤亦桀之叛臣也文王与汤皆至忠大圣其将执向化之人而归之于桀于殷乎又曰譬如邻牛逸而入家曰彼曾攘吾羊矣吾亦攘之则又引喻之误矣当邻攘吾羊时公将听其攘而不问乎将诉之官而求还吾羊乎抑羊仍归家而不认故物乎维州者唐人被攘之羊非土蕃逸奔之牛也石祁子曰天下之恶一也恶于宋而保于我保之何补此指宋万弑君之贼以邻国为逋逃与外夷慕化者不同汉高已定天下故斩丁公以求名光武未定天下故封子密以招远若悉怛谋者封之可以招远而杀之自觉无名者也祸莫大于诛降悖莫甚于以怨报德耻莫耻于杀人以媚寇僧孺之论温公之言殆兼之矣祖逖镇雍州石勒畏之逖麾下叛降勒者勒送还之逖感其意亦送所降以报君子以为失计且以为不忠何也降者不受境将日蹙而逖奉天子讨勒非若敌国然为讲信修睦计也在易比之九五曰舍逆取顺失前禽也禽来趋己者尚舍之而况于人温公作相契丹戒曰中国相司马矣毋生边衅其时弃米脂四郡以与西夏而又持论如此然则公之所以服夷者如斯而已乎温公当王安石执政时遣王韶经略西事复熙河一路又遣赵卨充招讨使冒暑讨安南官兵八万死者过半公有鉴于此故借论维州事以儆神宗然于唐代事理殊不合自记读贾子贾子伪书也天子御四夷有五帝三王之道在未闻表与饵也贾生王佐才识政体必无是言若所云云隋炀帝都已行之其效何如也吾尤怪太史公谓生悲不用故早折非知生者洛阳年少内位大夫外为师傅非不遇也文帝肫诚自惊不及宁肯虚誉其所议论颇见施行其未为丞相者将老其才而用之宾门纳麓尧试舜且然而遽谓文帝不用生乎生不死帝必用生生用其所施必远过晁董而卒之天夺其年岂非命耶生自伤为傅无状哭泣过哀思文帝之恩惜梁王之死盖深于情者也所以为贤也为鵩赋弔屈原皆文人之偶寄颜渊不改其乐亦三十而卒乌得以其早亡为有所怼乎夫书既不足以传生而太史公又妄以己意测生宜乎苏氏之论生愈与生远也读左传向戌见孟献子尤其室曰子有令闻而美其室非所望也献子曰吾兄为之毁之重劳且有间呜唿此献子之所以为君子而戌之所以为小人乎夫君子之令闻不于室求也戌恃有令闻以合晋楚之交卒至乱中国劳诸侯而己受其封曰我一人之为非为楚也如贱媒然彼此两誉非为男氏也非为女氏也于己有利焉耳假使楚氛甚恶争盟起衅晋人旋入于宋楚迫而兵之则宋先亡然戌之为人不卑俞为恭不矫诈为俭则亦无以倾动两国而行其说其所以规献子者正其所以自为也左氏深恶之故一记受封邑再记受夫人之璧马以着其贪贪令闻与贪璧马一也善观人者不薄之于受璧马之时而早觇之于规献子之日或曰尧舜茅茨禹卑宫室何耶曰卑宫室者异乎峻宇雕墙而言也论尧舜必折衷于二典禹贡今有人焉衣山龙火藻之服受趚琳琅玕之贡而终日黯然居茅茨土阶中类欤不类欤此说盖墨家者流也尚待辨哉读丧礼或问名之于人甚矣哉古之人有自隐其过以求名者有自表其过以求名者余读刘古塘丧礼或问序而不觉冁然也某公居丧屏妻自期有七月之后因见母故见其妻而心动强抑苦禁谆谆然告人夫礼銺而从御御之云者以上临下之词黄帝御女云云始于道家邪说未闻以同藏无间之夫妇而可言御也杜预注为射御之御盖从政也义最正大郑氏以为御妇人不知銺在先吉祭在后孝子尚未复寝而乃于垩庐中先御妇人乎君子出辞气斯远鄙悖床笫之言不逾阈夫子告宰我以居处不安所该无限而卒不指为与妇居与妇处也自汉儒创为非时见乎母不入门之说似乎君子一遇凶事而母子有重关之隔夫妻如盗贼之防不已悖乎然某公之所以自言其私者亦有所本人问汉第五伦公有私乎伦举二端以不自隐饰相传为美不知伦之私伦以为自知之而卒未尝自知也伦之言曰有馈千里马者虽不受后遇三公选举终不能忘然亦终不用也盖以不忘馈马为私而不知伦之私不在此当馈马时伦当为己身立想不当为国家立想其人素无交欤不受可也与选举无与也其人素有交欤受千里马报以其值可也与选举又无与也当选举时伦当为国家立想不当为己身立想其人无益于国欤不用可也不必因其曾馈马也其人有益于国欤不受马可也不必因其曾馈马而故不用也如因其曾馈马而故不用则伦但知立一己之名而不知为国家收用人之效伦之罪大矣又曰兄子有疾一夜十往还竟安寝己子有疾终夜不往夜竟不眠盖以眠不眠为私而不知伦之私又不在此礼兄弟之子犹子也犹之云者准子为言而固已亲亲之杀矣伦于兄子疾十往则己子疾更宜十往己子疾不往则兄子疾亦不必往伦贪爱兄子之名而至于一夜十往则固己身往而心不随且既悉其病状加之劳苦安得不眠伦贪远其子之名而至于夜不一往则未悉其病状情固未安而欲往之情卒难遏禁又安得眠伦不自知其矫情钓誉之私而犹以为与人共有之私是所谓一言而再过者也且伦亦幸而不忘不眠其友朋父子间天良犹未尽灭耳若并此而无之将遁天倍情终其身为德之贼矣某公之于妻也将以妻待之乎不以妻待之乎以妻待之则所居之丧即妻之丧也丧中馈奠之事霜露之感率其妻而共致焉虽日日见何害不以妻待之则专视为华亵荡心之具而此外无一事焉虽终身不见何益夫至于隔绝其妻至期有七月之久则早视其妻为华亵荡心之具而不以妻待之矣一旦相见勃勃然有男女之思又何尤焉且某公不尝叙黄石斋事乎石斋为其友所嬲置妓而扃户焉石斋处之夷然夫以妓之邪而石斋视之如友朋以妻之正而某公畏之如鸩毒其所以自待与所以待妻者何太不伦至此夫君子于伦理间自有中庸之道必欲强为直而伪为名其不可哉读孟子柴守礼杀人世宗知而不问欧公以为孝袁子曰世宗何孝之有此孟子误之也孟子之答桃应曰瞽瞍杀人皋陶执之舜负而逃此非至当之言也好辩之过也夫舜之不能无父即皋陶之不能无君也有父而后有君有君而后有法瞍能杀人即能杀皋陶皋陶能执瞍即能执舜彼海滨者何地耶瞍能往皋亦能往因其逃而赦之不可谓执听其执而逃焉不可谓孝执之不终逃而无益不可谓智皋陷舜为逋逃主舜容皋为不共戴天之人不可谓仁中国无帝皋将空天下而无君乎抑自立而代舜乎将求一无父之人而立之为天子乎以子之矛陷子之盾孟子穷矣然则皋陶舜如之何曰舜不自信其孝之能格父必不肯为天子皋陶不自信其力之能制瞍必不肯为士师舜为天子皋陶为士师瞽瞍必不杀人记曰量而后入不入而后量漆雕开不肯仕曰吾斯之未能信后世一介之士犹知此义而谓舜与皋陶肯贸贸然于天位哉圣贤之所以自立者言前定则不襩道前定则不穷若待事发而后筹之也固已晚矣桃应不知道之前定故误问孟子不知言之前定故误答然则充类至义之尽如之何曰瞍果杀人无论舜不执法也即舜欲执法皋陶必谏何也不肯陷其君于不孝也无论皋陶执法也皋陶即不执法舜亦必逃何也杀一不辜而得天下是不为也父杀人即己杀人也安有一君一臣各行其志绝不相顾而为此卤莽之事哉秦商鞅用法严太子犯法鞅以为太子不可加刑乃刑其傅鞅尚知国君有子而皋陶乃不知天子有父是不如鞅也荆昭王之时石渚为政廷有杀人者追之则其父也还伏斧锧死于王庭渚尚知废法不可而舜乃逃而欣然是不如渚也然则周世宗宜如之何曰以舜律世宗迂矣以皋陶律周之司寇又迂矣昔朱子谓鲁庄公不能防闲其母宜防闲其侍从之人此世宗平日之所当知也及至无可奈何世宗亦宜降服出次减膳彻乐三谏不听号泣从之使守礼知所愧悔而戒于将来不宜以不问二字博孝名而轻民命也不然三代而后皋陶少矣凡纵其父以杀人者皆孝子耶彼被杀者独无子耶书柳子天说后柳子曰天地大果也元气大痈痔也阴阳大草木也乌能赏功而罚祸乎袁子曰天地有功祸而无赏罚赏罚者有心之用也功祸者无心之值也汉高所居五色云起诸葛将薨大星坠地是天地有功祸也汉高何德以兴诸葛奚罪而亡是天地无赏罚也雷击婴儿电焚草木以有知之威罪无知之物其威是也其所以用威者非也国政不修兵荒水旱以有忒之辟殃无辜之氓其罚是也其所以行罚者非也然则天之于人犹人之于蚁乎遗肉于地聚者百族负焉而趋隆焉而居利其身肥其子孙人之功而非赏也倾烈火沃沸汤卵倾巢覆浮尸百万人之祸而非罚也彼蚁者岂无善恶功罪叫号唿切日辨论于人之侧者乎而人无见闻也天则大矣龙蛇虎豹蛮夷虫豸鬼魅皆如人之唿吁叫号于其下而天无见闻也人与蚁俱游于天之下而人为蚁祸福人与天俱托于气运之中而天为人祸福有时人为天所祸福而并及于蚁有时天地为气运所祸福而并及于人书崔寔政论后崔寔政论曰严之则治宽之则乱孝宣之治优于孝文仲长统曰人君宜书此一通置之坐侧是二人者教后世之君日以杀人为事者也夫政者正也当其可则正矣古之圣人与其杀不辜宁失不经议贵议亲非宽也刑人于市与众弃之丕蔽要囚非严也亦曰当而已当则无所不治不当则无所不乱安见严者皆治而宽者皆乱也或曰寔之为此言者目击元成之衰孝宣之中兴故耳是大不然夫元成之衰是昏也非宽也果其宽则萧傅不杀堪勐不诛王章不死矣孝宣之中兴是明也非严也若果严则不弛酒食之禁不除子匿父之条不纵张敞之亡命矣或曰寔此言为桓灵之柔懦言之是又不然善射者有志于杀人其所杀者其仇也不善射者有志于杀人则旁穿斜出必杀数十人而其仇犹未死也教英主以严犹可教庸主以严尤不可当桓灵之昏党锢牢狱毒流海内李云冠荣张钧刘陶之死寔犹以为未足乎然则子产火烈之说非欤曰火明象也明其法使不犯而已不以焦烂为功也古之人知英主不世出昏主亦不世出故为中人说法曰御众以宽曰宽则得众曰宽而有制未闻以严教者以宣帝之明而有意于严故赵盖韩杨之死犹不厌众心况桓灵乎吴刘讷作先刑后礼论陆逊非之是矣书戾太子传后孟子曰大人能格君心之非又曰求则得之心之所求者事之所有也高宗求贤梦版筑孔子欲兴周梦周公吕后杀赵王梦为祟赵武灵欲取吴娃梦美人荧荧而歌岂真有鬼神哉无他心而已矣人之心有所求自知其不能得也而抑之抑则静静则心之不存焉者寡矣天子之心有所求自信其无不得也而纵之纵则荡荡则心之存焉者寡矣武帝好儒得申公董仲舒好文学得邹枚好色及歌舞得韩嫣李夫人好刑法得张汤赵禹杜周好财得桑孔好边功得西夷南越蒲陶天马好仙得上林神君嵩唿万岁好治巫蛊得太子皇后床下之木人所谓求则得之道固然也今夫闾巷布衣入则孝出则弟侃侃自信虽有淫昏之鬼不敢瞰其室也武帝当汉全盛享天下四十余年何巫蛊之能灵就使希幸宫人怨而诅帝帝果不讳宫人非殉葬亦徙居园陵耳又何益于己而为大逆此其理皆易知也以帝之明而卒不知者帝之心在贪生耳求仙既可以长生巫蛊即可以短寿故太乙候神之外平日所祀鬼神至千二百所又令丁夫人维扬虞初等以方祠诅匈奴大宛是率天下而先为巫蛊者帝也其为江充所窥也久矣帝年高少恩虑后宫美人必有怨者虑左右大臣必有交结皇后太子者其又为充所窥也久矣故充者即文成五利流也彼以长生诱之此即以巫蛊惧之而田千秋者又即充术也充以木人诬太子千秋即以白头翁救太子其邪正虽殊而巧中则一也当其时有臣如汲黯贾谊者为之痛哭流涕深言神仙之必无淫祀之无益怨女之宜省使帝不以生死动其心不以猜忌存于中则巫蛊必不发即发亦必不深治虽有十江充奚能为内而宫人外而士大夫未必不免死万万数也帝之父子夫妻未必不以天恩终也然而在朝之臣惟有惊惴憷惕闭口奔窜者何哉盖其时当严刑峻法之余公卿皆厮走下士救过不暇而天下之人才固已尽矣古之贤君知其心之不可贪也而操而存之知人才之不可弃也而礼而养之人吾类也杀一不辜而得天下不为也鬼神非吾类也非其鬼而祭之不为也内无怨女外无旷夫其所与居者疑丞师保股肱心腹而已淫词邪说何从而入之书韩子琴操后卷二十四锁砚铭制砚如连锁欲维娄我惟汝可斧砚铭文事也而武其制取杀墨如锋之义又笔可为刀砚宜作斧膏以蚗糜英雄用武朴砚铭石祈子朴而婉交墨子不受染墨子遇之日形其短师恩砚铭吾师乎以此为田授之于吾而荒其庄呜唿钟砚铭有扁斯石凫氏为钟不窕不质搏身而鸿旋虫为干龙宾作宫适用副墨摹形考工扣而鸣之儒名翁翁镜砚铭石与之形金与之貌如玉如莹亦玄亦妙十二龙宾借君作照方砚铭面如田长陌而方阡润如泉细理而靡颜居万石之间惟汝称贤得之偶然不名一钱使主人兮生爱怜居吾语汝假我数年露滴朱研染尽湘东八万笺慎勿随无墨者而与之周旋汊砚铭石有汊密密不罅墨可永夜货布砚铭如货如布数砚以对惟士之富井田砚铭耕于田夜得息耕于砚夜兀兀问胡不休曰期所收千万年后乃始有秋竹节杖铭寸寸节毋乃太杖者出人尽怪颠而能扶始知其可爱方竹杖铭其状迂其节拘有欲规而圆之者先生曰吁都盛盘铭卢叟制器负重名其漆欲测胶欲坚朱色而昔粹而清梡嶡巟匡棜禁檠饰雕所到罔勿精曹王髹器五觚平周君画筴龙蛇形公然神妙能追争我制为盘名都盛邕支以载量克胜其大不质欹不倾阴花细缬珊瑚明赪隐隐东方生佩阿耀采龙宾馨鳞罗布列琼瑶英文房静对娱心灵星回于天器始成传之子孙价连城纪何年作岁在庚策秀才文五道问孔子删诗书定礼乐修春秋此说相传久矣然考之论语惟从先进似定礼正雅颂似定乐其余俱无明文夫子自称述而不作信而好古曰多闻阙疑曰吾犹及见史之阙文诗书古也孔子所信所好所雅言者也就有所疑阙之可也毅然删之而不学史之阙文何也春秋之夏五郭公至无谓者也逸书之升絧亳姑逸诗之棠棣素以为绚皆有意义者也不删无谓之春秋而删有意义之诗书又何也今治春秋者从经乎从传乎必曰从经然从经者果束三传于高阁试问春秋第一篇郑伯克段于鄢郑为何伯段为何人克为何事鄢为何地开卷茫然虽鬼不知也必曰不得不考于传矣然则传所载桓公隐公皆被弑而经皆书公薨隐弑者之冤灭逆臣之迹岂非作春秋而乱臣贼子喜欤若曰为国讳小恶书大恶不书毋乃戒人为小恶而劝人为大恶欤当孔子修春秋时岂逆知将来有公羊偲梁之徒为之疏解欤抑岂与作三传之人同时发凡起例而为之欤左氏韩宣子适鲁见易象与鲁春秋以为周礼在鲁似春秋为鲁史无疑然楚语庄王傅太子申叔时教之以春秋晋语称羊舌筭习于春秋其时孔子未修而春秋一书楚晋二国已传诵之者又何也问若稽古帝尧此追序之词也不千百年何遽称古然则尧典者夏书耶商周书耶康成训古为天稽为同尧舜同天可也皋陶同天亦可欤孔安国疏稽古为顺考古道而行夫置闰古无有也治水古无有也然则尧之以所顺考而行者何古也不能先觉而试巉九载民何辜欤不明试以功而试以二女有此试人法欤纳于大麓果即捐阶焚廪意欤抑是大录天下之政欤岁二月东巡至十月而五岳已毕天子之车吉行三十里其周流得及欤朱子注诗不取传笺颇为昔人所訾然毛郑以召南平王为平正之王周颂成康为成安祖考之义改前王之谥法以张其私说楚茨诸篇皆田功祭祀之事而以为刺幽王采兰赠芍不无男女之思而以为刺国政履帝武敏明似高辛之从而必以为感人道曾孙来止是成王劝农而必以为与王后同行朱子廓清之功安可少欤然朱子所谓寡妇见鳏夫而欲嫁之及淫妇为人所弃云云亦卒无考而黍离一诗或以作者为箕子为卫为伯奇关雎一诗或以作者为毕公为后妃为应门失守其将谁信欤问论语古注训学字为诵习朱注学之为言效也因说文学字中有爻字易云爻者效此者也以效训学义盖本此然人情诵而习之悦也效人之所为而习之何所悦欤子曰敏而好学曰则以学文曰博学于文曰思而不学曰学诗曰学易学似主诵习说而子路曰何必读书然后为学则直指读书为学尤彰明矣宋儒乃以多读书为玩物丧志何欤使解学字过高则圣人十有五而志学之诗已足包括不惑知天命而又何必再加数十年之阅历欤然孔子称颜渊不迁怒不贰过为学似又与读书有间岂古之读书非今之读书欤且今之三尺童子谁非诵周南召南者而卒之正墙面而立者白首犹然又何也问正统之名始于北宋道统之名始于南宋夫所谓正统者不过曰有天下云尔其有天下也天与之其正与否则人加之也所谓道统者不过曰为圣贤云尔其为圣贤也共为之其统与非统则又私加之也夫人心不同各如其面或曰正或曰不正或曰统或曰非统果有定欤无定欤唐以前作史者时而三国则三国之时而南北则南北之某圣人也从而圣之某贤人也从而贤之其说简其义公论者亦无异词自正统道统之说生而人不能无惑试问以篡弑得国者为不正是开辟以来惟唐虞为正统而其他皆非也以诛无道者为正则三代以下又惟汉高为正统而其他皆非也此说之必穷者也然论正统者犹有山河疆宇之可考而道者乃空虚无形之物曰某传统某受统谁见其荷于肩而担于背欤尧舜禹皋并时而生是一时有四统也统不太密欤孔孟后直接程朱是千年无一统也统不太疏欤甚有绘旁行斜上之谱以序道统之宗支者倘有隐居求志之人遁世不见知而不悔者何以处之或曰以有所着述者为统也倘有躬行君子不肯托诸空言者又何以处之毋亦废正统之说而后作史之义明废道统之说而后圣人之教大欤问格物致知考古书格字虽有十八解而朱子以读书穷理当之自是不刊之论惜其所补本传不无语病曰穷致事物之理以造乎其极天下物无穷则格亦无穷曰一旦豁然贯通学者格无穷则通亦无日未免启人之疑按先儒有以知止一节至物有本末事有终始为格致本传者此正合乎朱子之说而其理较精子曰文武之政布在方策此非治国平天下者所当格欤易曰多识前言往行以畜其德此非修身齐家者所当格欤多学而识是非夫子之格物欤一以贯之是非夫子之致知欤然则大学所谓物岂一虫一鸟之物所谓知岂一寸一节之知欤子静阳明求其解而不得乃创为尊德性致良知之说以为万物备于我不必求于物审是则迩之事父远之事君尊其德性而不必学夫诗也子入太庙子所雅言致其良知而不必诗书执礼每事问也以孔子之良知当不在子静阳明下而何以终日不食终夜不寝以思无益者何耶又何以必至齐而后能闻韶必返卫而后能正乐必问于郯子老子而后能知官知礼耶袒阳明者动云良知二字本于孟子不知孟子之语业已可疑夫孩提之童无不知爱其亲者非爱其亲也爱其乳也早离其亲而使他人乳之则虽中上之资亦未必不以他人为母而终身不知其亲矣今将致其索乳之良知而扩充之则徒近乎告子食色为性之说而与圣道愈远盍亦广咨博访必如孔子问荈曼父之母而后知父墓之所存欤及其长也纚兄之臂者亦颇不少是亦足为良知而扩充之欤或孟子陆王皆中人以上之语不可以语下而论格致者终当以朱子为正欤论语解四篇诸子百家冒孔子之言者多矣虽论语吾不能无疑焉夫子之所最重者仁也以颜子之资仅许以三月其他令尹子文陈文子皆不许也何至于管仲而曰如其仁如其仁管仲果仁矣天下有仁人而器小不俭且不知礼者乎天下之知礼能俭且器不小者或未必仁也腾口说而持之过坚使前后不合后世之慎言语少许可者且不然而谓圣人然乎然则何以有此曰论语有齐论鲁论之分齐人最尊管仲所谓子诚齐人也知管仲晏子而已矣以管仲为仁者齐之弟子记之也故上篇齐桓公正而不谲下篇陈成子弑简公非齐论而何鲁人素薄管仲所谓五尺之童羞称五霸以管仲为无一可者鲁之弟子记之也故上文哀公问社下文子语鲁太师以乐非鲁论而何均有伪托未足为信然则圣人之言如何曰人也夺伯氏骈邑三百没齿而无怨焉善善从长誉而不过此圣人之论管仲也论语一书须知命名之义论议论也语语人也自学而起以至卒章皆与人议论之语而非夫子之咄咄书空也记者记其言而不记其所以言致注疏家往往窒碍其答弟子问者则详于师说而略于问辞记言之体应尔也孟武伯孟懿子及游夏问孝圣人答之不同仲弓颜回樊迟司马牛问仁圣人答之不同子贡子路仲弓问政圣人答之不同宋儒以为就人所不足者教之非也当时问者各有其人之议论而夫子为之折衷记言者不详载问词而统括大义则曰问仁问孝问政云尔人非木偶岂有言无枝叶突然举一字以相问者况仁孝政一问可也何必重复问耶一人问可也何必各人问耶颜渊问为邦夫子合三代言之当时周德虽衰天命未改夫子从周之意惓惓不忘一旦生今反古斟酌百王岂以颜渊为五百年之王者哉当时颜子非问为邦也论时论辂论冕论乐如今之论史者然记者不欲举其辞则统括之曰问为邦云尔夫子如其问而定之时则夏辂则殷冕则周乐则韶亦如今之论史者然其他为邦之兵农刑政不问则不答也不然岂有南面为君仅颁一历乘一车戴一冠奏一部乐而竟谓治国平天下之道已尽于此乎疑孔颜论为邦必不简略至此然则何以证其各人之问不相同欤曰子路问闻斯行诸子曰有父兄在冉有问闻斯行诸子曰闻斯行之此则两人之问相同也而夫子答异其时公西华惑且问矣若孟懿子孟武伯游夏仲弓樊迟司马牛数人果问同而答异则在旁侧耳者岂无公西华其人起而一问其所以不同之故耶倘诸人于相见时各述其先生之说又安能不违如愚而不互相质难耶盖公西华之所以疑者问同而答不同故也公西华之所以不疑者答异问亦异故也犁牛之子云云或与仲弓论人才或与仲弓论郊祀俱不可知而仲弓之言不载从所略也不明记言之体而强解焉于是史迁谓仲弓父贱何晏谓仲弓父不善朱子谓司马牛多言而躁樊迟粗鄙近利皆以意为之不可为典要如或知尔则何以哉问酬知也曾点之对绝不相蒙而夫子何以与之王充以舞雩为祭名童子为歌童未免附会吾以为非与曾点也与三子也明与而何以实不与曰沂水春风即乘桴浮于海也从我之由即吾与之点也子路闻之喜即点之从而后也赤也为之小孰能为之大安见方六七十如五六十而非邦也者层层驳斥即由也好勇无所取材之责也圣人无一日忘天下而门下子路能兵冉有能足民公西华能礼乐三子之才虽不言夫子已素知之第问之试其自信否既自信矣倘明王复作天下宗予与三子各行其志则东周之复期月而已可也无如辙环天下终于吾道之不行不如沂水春风一歌一浴较浮海居夷其乐殊胜盖三子之言毕而夫子之心伤矣适曾点旷达之言泠然入耳遂不觉叹而与之非果与圣心契合也如果与圣心契合在夫子当莞尔而笑不当喟然而叹在曾点当声入心通不违如愚不当愈问而愈远且受嗔斥也盖叹者有悲愤慷慨之意无相视莫逆之心夫子之好学也至矣曰饱食终日无所用心难矣哉曰赐也贤乎夫我则不暇樊迟从游于舞雩问崇德修慝辨惑曰善哉问游不忘学为善而顾乃不学而游乎夫子之欲仕也至矣为委吏为乘田公山佛筭召皆欲往其喜人仕也又至矣仲弓为季氏宰季路冉有为季氏宰漆雕开不仕则使之仕曰吾斯之未能信子悦悦者悦其待能信而仕非悦其不仕也三月无君则皇皇然而顾能与点游乎宋儒非旷达者震于夫子之与点而不得其故则遂夸因物付物尧舜气象上下与天地同流过矣然则巢由沮溺后世嵇阮一流皆圣人耶子见南子子路不悦汉宋儒注疏以子路为南子淫乱夫子不当见故不悦亦有训南子为南蒯者是以公山弗狃佛筭两章例之非本旨也王充训否字作否卦之否天厌作厌胜解亦属支离夫内言不出于阃南子之淫阴事也中才之人不道人暧昧而况圣贤乎而况国后乎夫子何人而子路以刘桢平视之意测之太鄙朱子注大夫入国有见其小君之礼此语虽不见经传然聘礼载同姓之国夫人使下大夫劳使臣以二竹簋鲁卫兄弟也君夫人与外臣通问礼也原不计夫人之贤否也孔子不引礼以折子路而乃急而援天以自明更鄙予以为子路仕孔文子者也孔文子出公党也子路贤人也且勇者也贤而勇但知食人之禄忠人之事而不暇总全局以审其大圣人固不然卫君待子为政之问意欲夫子之助出公也不料夫子之忽答以正名也玩必也二字之神夫子亦早知子路之意而故郑重其词曰必如是则我为政不如是则我不为政也予不仕于无父之国也云尔于是拂子路意而以为大迂其墨墨然不悦也久矣冉有者子路党也不得已再托子贡探之子贡又不得已假伯夷叔齐以探之其不得已何也两贤皆知夫子未必为卫君而诚虑道破转无味故也乃夫子复有求仁得仁之语而不为之意昭然若揭则子路闻之又必墨墨然不悦也久矣一旦子见南子子路以为出公南子所立也子既不为出公又何必见南子言与行违其所以不悦者一也南子专政者也又能敬蘧伯玉而知贤者也倘敬夫子而夫子告以正名之迂说又告以求仁得仁之故事未必不动其母子之天性召蒯瞆黜出公而孔文子且有旦夕之祸其所以不悦者二也公山佛筭章所称子欲往者将往未往之词子见南子明是已见之词已见则夫子必有与南子问答之语记者虽不载而子路当时必知之其所以不悦者三也然则夫子何以矢之曰此夫子之怒词也怒野哉之由屡说不明故不得不以中人以下之语教之也言予之正名乃天经地义也使予见南子而不告以正名为急则将获罪于天而天且厌之矣天之所助者信也人之所助者顺也名不正则不信不顺而天将厌之曰由也不得其死然曰柴也其来由也死矣皆天厌之之明证也子疾病子路使门人为臣意非不善而夫子亦唿天而斥之何也按仪礼丧服章家臣为大夫斩衰三年以大夫而上同天子僭也此后进之礼乐也夫子平日恶之久矣然而不言者居是国不非其大夫故耳一旦疾甚而几自陷于大不韪则病间而安得不唿天以怒耶子路贤人也且勇者也但知忠君耳但知尊师耳不暇总全局以审其大呜唿此圣人贤人之辨也正名者何晏注正百物之名郑康成以名为字义余独取朱子不父其父而祢其祖之说语气较近文莫古于经而经之注疏家非古文也不闻郑笺孔疏与崔蔡并称文莫古于史而史之考据家非古文也不闻如淳师古与韩柳并称其他藻语俚语理障语皆非古文则本朝望溪先生言之也详鹿门八家之说袭真西山读书记中语虽非定论要为不失文章正宗后世遵之者弱悖之者妄惟吾友子才太史扫群弊而空之记叙用敛笔论辨用纵笔叙事或敛或纵相题为之而大概超超空行总不落一凡字此其志也千载而下当有定论同征老友杭世骏序初先生以制举文震海内后生小子争摹仿句调以弋科名者如操券取也惟谷芳为童子时颇不以先生文为然逮馆金陵谒先生于随园之小仓山房每谈及时义即歉然以少年刊布流传为悔而深以予之不然其文者为知己于是惊叹先生之虚怀好学不可及而世之媚人之文以求知于人者其必为先生之所唾弃也久矣时先生正以诗古文词树坛坫江南欲收致四方才俊士与之共商史汉文章之正统而外间科举之说盛行徒知有先生之时文而已不知有古文也其或借先生为声援者亦徒知有先生之诗而已不知有古文也而于举世不知之时又惟谷芳知之最早而好之也为尤笃即谷芳之好古文而敢执笔以为之也亦实因先生之教而后毅然不摇于俗见至于今盖二十有一年矣然则先生之文集谷芳乌可以无言乎哉盖尝论文章之道有三曰理学之文曰经济之文曰辞章之文所谓理学者非皮傅儒先空谈性命亦非缀缉训故注疏之琐琐者相考证已也其所谓经济又不得以浮诞无实坐而言不克起而行者当之至于辞章则亦必有物有序而夸富丽矜淹博者不与焉予观古今以来其有兼三者而一之之人乎无有也乃今读先生之集而知其为信能兼之者矣疑者曰随园之辞章不必言经济尚可于其吏治信之若目以理学毋乃阿所好而失于诬乎子曰不然夫言必求肖于周程张朱而后为理学噫此世之所以多伪君子也随园于同时之讲经而株守汉学讲道而虚崇宋儒必为文以辟之不遗余力俾支离穿凿迂阔无用之学自呈其伪以不使溷吾学之真故其见于文者无一字及于经而无非经之精华也无一字及于道而无非道之充实也诚诸中者形诸外噫夫岂可以袭而取与故予因其文而审其为人性情脱洒和而不流非即周茂叔之吟风弄月者乎早年高隐不慕荣进而又笃于友谊不以穷通生死易心即尹和靖之奉母终身蔡季通之为友远谪何异焉凡此皆见于诸论着中读者试一一按而求之当知随园之学与年俱进而德亦与年俱劭者固非昔日所闻风流才子之随园而真为今日兼理学经济辞章而一之之随园也然则予之言岂有阿乎彼犹以为阿者必前之徒知有先生制举之文者也不知先生者也不知文者也并不知予非媚人之文以求知于人者也然则予之言亦惟先生知之而已宣城宗后学谷芳文章代兴协元会道比姚姒承黄农属辞比事肇盲左嗣有迁固昌其宗起衰八代赖韩子元和复振西京风降及北宋只数子落落泰华恒衡嵩厥后岂无着作手绘画不称干坤容帝恐人间久寥阒五百年后生我公公年弱冠即名世赫若旭日升于东鞭霆驭风织云锦更凿混沌开鸿闬上清小谪出为吏异绩琐屑传吴侬凤凰来仪偶一见安可久集虞廷中名园奉母谢禄养着书矻矻无春冬积累三十年富敌丘山隆先出骈体文一扫徐庾空诗集别专行授梓尚未终独将古文编排分卷二十四寸心得失五十年琢金千熔赋本古文词冠首实类从体格用相如不与唐律同碑铭状表及传志义贵纪实非褒崇如衡量物镜取影国史征信垂无穷昌黎此体推第一尚恐谀墓难为雄书则俪欧阳缠绵罄深衷上规大府下勖友畾侃侃告以忠匡时论古不忍默力挽元气回春融记序关掌故不涉小品夸雕虫论必归大醇眉山雄辩犹虚锋其余杂着尽超绝妙谛无上惟天通至哉原士篇治术首辟颿析弊到秋毫铸鼎称神工何当悬此文上列于学宫百年树人得至计元恺复出襄时雍国初诸老事帖括健者声律兼磨砻汪朱独治古文学已觉瑀旂鸣梧桐体裁茂密固闳赡未免襞积由裁缝迩来学者知嗜古高挹贾郑思希踪着文亦以训诂济陷阵欲假偏师攻兹文一出正鹄定真面乃幸庐山逢我朝艺苑譬合乐诸子一器公黄钟卓然不朽冠一代公所自致天无功京江旧雨怀蒋诩首先寄示烦邮筒贱子款三径惊怪腾白虹搜览得公文目慑光熊熊粲然新若手未触意似不甚珍璜琮携之竟出不返顾荆州借得还无庸韩文旧本共宝惜枕秘吾可骄蔡邕饥来一字不堪煮赖挟此卷忘飧饔佛灯将烬漏四鼓兀坐据案方喁飒然阴风忽入户云雾晦冥驱丰隆径恐六丁下搜取急诵万遍藏诸胸年家子万应馨随园先生仓山结邻住一十有一载年方四旬山神怪之不能无言乃面先生而问曰余托体为山与混沌俱所见隐士百千万余如先生者与人人殊山实惑焉愿布区区昔巢由之号称首隐也吾见其蓬累而行耦俱无猜心忘颡頯与天往来先生则早登金门身践玉堂临歧矩步指会规翔撤金莲为婚烛含鸡舌作星郎夫岂蒲衣石户之徜徉者乎其次鸱夷泛舟赤松辟谷蜀市青盲东海黄鹄是有所托而龙蟠非无所为而雌伏先生又治比吴公表荐葛龚吏泽如春民望如风听琴者愿展伯牙之指观射者思弯飞卫之弓譬如四时之序方春方夏而并非秋冬之成功再其次原宪以瓮牖语人于陵则谿刻自处瞿铏披裘东郭织屦为聋嗺筋因喑守圉避菀就枯索居孤露或能薄而闭关成足而却步先生又釐录其躬斧藻其德发若植竿瞳如点漆音响遏云眉间容尺山立时行扬休玉色诵东方之四十万言夺戴凭之五十余席可以坐而谋起而决备君子之九能傲明廷之三揖是又非荧魂旷枯冥行坎窞者之所能仿佛是以后乎先生者方且缥缨天阙持衡要津项交跖魁群冠伦窃杜铨之文资其解褐疑苏秦之名原是古人前乎先生者方且豨膏棘轴赴选里乡颜曷鼻僵仆岩廊希飞虫之弋获忘日暮而途长先生胡为乎有冠不弹无雪早卧发长心短退勇进惰雉膏不食匏瓜空大神巧手而看拙匠之伤沉慈航而阅千帆之过秋蛇赴穴竟失其节雄鸡司晨不鸣何闻曷不就明夷之占吉而答玉女之洪钧乎先生曰若山神所言可以语下未可以语上也徒论其理未晓其象也则独不见夫糜鹿乎厥角嶷嶷野心濯濯骑之者身颠牵之者足躅此石隐之流非我也又不见夫舞象乎黄帔而蹲载宝而朝一浴之外无时逍遥此朱绂之困非我也惟夫駃騠蒲捎騄耳駼騊对天长嘶顾影自豪非不知近暴槊和銮镳非不能登天闲舞箫韶然其所爱者则在乎渥洼之水黄池之沙昆仑洗鬛瑶台衔花固不能久龁乎刍豆而羁豢夫王家余实慕之是耶非耶且夫君子之立身也才欲其大志欲其小能欲其多事欲其少故名成而身乐心安而境好其处世也居前必令人轾居后必令人轩故湖上不卖鱼山中不鬻薪当今尧酉农舜醺夔拊龙言礼明乐备云动雷屯家家鹤膝处处瑶琨来未必有我去未必无人不少北山南仲戴星鞅掌只少康衢华封鼓琴击壤不少椠人伎曲沾项渐襟只少执针司草治粟缝衽与其搏币扶翼知寻布肘曷若勇夫重闭圣人不手与其王孙自厉执铎将脉曷若中年病忘养空而游我是以立身乎黠痴之半食饮乎清浊之间神剑小割庆云偶鲜堇父一苏而不上卞彬十掷而仍周鼎着翱而龁其指楚焞改卜而全其天竹素供奉烟云周旋逢衣浅带糟丘老焉是既不愧夫意鸟鸸之宿智而亦何愁乎胡老之华颠至于没世无称君子所耻是有命焉何病乎己且夏四百年商六百年岂无其人自健自贤卒皆为而无考事而无传我独何人而独憔然山神闻之冰襟而出踞觚而歌曰山之高不如子之超山之灵不如子之明将子毋闷吾失吾问收云反风请与子终皇上御极之十有七年奸民构逆语假吏部尚书孙嘉淦谏章流传山东巡抚准公获一纸交臬司某穷竟其事务得主名再奏适滇省以闻臬司惧越奏之上疑公欺致公于理公之狱词曰未得伪造者姓名遽妄奏臣不敢也且缓之则易于钩考罪人斯得暴章之则彼或闻风窜伏而平民转罹于辜故隐忍不发此臣罪也拟大辟固当上怜其愚赦之发香山监工以老病卒公由笔帖式内府主事受知世宗累官福建将军改官巡道公以疾辞上怒籍其家无长物得簿自出使迄入都公私出入纤毫如列眉上以为廉授长芦盐院调两淮公辜较引课辨其赢缩不忸硙小利不责奇羡分刌节度有不便辄弛以利民九年巡抚安徽先是庐凤地硗狭多遨民饥即避宅槃游矠鱼擉鳖挈其孥捶小申车野歌匄钱或请禁之公怃然曰本之不清末胡能治命守令申画郊圻课民耕贷给犁锄外延染人机工教蹑丝法畜蚕树桃麻桑柘朝夕程督治未期年民恋其业驱之不行今凤颍滁亳所织绢带丝布转鬻苏杭数州加兵部侍郎抚广东调山西再调山东十六年上南巡自德州至红花埠凡十三营公修扞督治惟敬或劝拘虎豹备弹弦跕躧为供奉者公大惊曰皇上为观河省稼巡狩玺书如日为大臣者耳目未愦其可违诏以非道悦耶除方物外无所贡泰山孔林外不置供顿清跸除道而已公貌不逾中人而举止严重暗室坐未尝跛倚旬人目微斜遇大事虚己集议既定屹不可动抚广时西洋人某诱澳门民夷言服其国服连惠潮诸州公怒毁天主堂惩治之洋人大创安南国王为其臣郑杠所弑国乱群姓角争互乞天朝兵为援公欲奏以一旅师深入诛篡弑者为设郡置吏仍归汉唐服图会与总督议不合而罢论者惜之公姓白名准泰宇健斋号雪村正黄旗人赐姓他喇氏先世为高丽人子某葬某铭曰药先尝而后进之父言先择而后告于天观形者似乎逆而原心者觉其贤以是归田以是获全又何瞢焉而况乎七十有二之高年本朝以文学受知今上者礼部尚书沈公德潜詹事府正詹张公鹏罛而外惟副都御史赵公公名大鲸字横山别字学斋进士入翰林楷法秀润如铺春云词赋修意修言得沈隐侯三易法八试内廷皆称旨迁学士再迁大理寺少卿左副都御史提督江西直隶学政典云南湖南河南三省乡试四校顺天乡会科以太夫人大耋乞归五年卒年六十九葬仁和某原安人郁氏纤焉子二其次升官庶吉士公督学时遇诸生如弟子每校卷躬自点勘观者相环拂衣触几公勿禁曰取士易教士难使诸生观吾所以取知吾所以教也衡文颜涩不展卧记某卷佳起再诵再加墨擢之如不及待旦者然性峭急无威仪送客辄走客前客或坐未起必问有余语乎趣为我言不然时寁事遄可以行矣人有諈诿不可者谢之已负诺责扪胸苦记必践之而后食饮大中丞永贵公弟子也将抚浙来见公公问君往政将奚先曰劾贪吏公笑曰贪吏赃入己者勿劾也永愕然曰何谓也公曰赃入己而不分润大府则大府久劾之矣不待君往也今巧宦全取之民而半致之上己润其余或且全致之上以迁其官是暗劫民财纳己爵也不见捕盗者乎胠箧百万有所私焉不敢目慑之其所勘诘擒获以上计者皆窃鈇攘鸡者也君将奚择焉永再拜曰微先生无能言及此者敬闻命矣既抵浙延公万松书院教诸生先是主教者面柔曲容滥竽公以为设书院所以待高才生非养窭人子若不以才取而徒哀其穷故收之是恤孤非养士也于是申良拉枯无所听请及见士又倨士大不悦飞言如雨公不为动不数年所嘘扬者异目视者九卿三司茂才高等均从穷约致显贵纷然麟凤群翔而诟公者如秋蚊冬蝇澌灭殆尽或至今犹堙沉蓝缕呜唿公人伦之鉴果何如也枚未遇时袖文质公公奇赏之枚乞一授餐所公唯唯朝送公出暮聘已至即今大宗伯嵇公家也公卒时太夫人年九十余故遗表曰沐圣世如春之泽小草长荣奉慈亲垂暮之年反哺难遂诵者皆为泣下铭曰无亢不中无过不庸不恶不仁而曰好仁其所好者亦朦胧黜躄蹇驾应龙斩曲樗扶青松此岂吾一人之为而佻险者竟鸧鸧僝僽以相攻彼何人斯其为飘风吾见锵金腰玉而拜华表者如万壑之朝宗呜唿虽余小子之不肖亦咨嗟涕洟而执笔以铭公孝子姓常名裕纶山西徐沟人生四岁孤母戴氏哀鞠子而抚焉家故纤啬无存岁资母针衽以供孝子侍侧愉愉然不刻离既长以武举授镇海卫千总故事督漕者多风波危以故勿克迎辎軿视膳饮孝子毕官事还镇人见孝子连日喜色溢眉宇异恒常时诇之乃其母已来未一载母卒孝子鸡斯徒跣不纳勺饮将大殓攀棺号阿母不止声尽血涌肠裂而卒越母亡才三日论曰礼称毁不危身又称五十不毁然皋鱼立哭而死孔子与之传称胡女敬归之子子野卒毁也人惜其不立以征鲁之衰孝子年五十矣不为生孝甘为死孝彼其心岂不知留其身以慰乃母于地下哉乃情极而礼忘焉非得已也王荆公之论李翱曰贤者过之翱之贤翱之过也因其过愈见其贤吾于孝子亦然公讳开士字轶伦浙之仁和人世居北郭青莎里先人好施贫其家公生九岁而孤举于乡七年成进士选铜陵县知县移知桐城宿州擢常德府知府未之官居太夫人忧服阕将行竟不起公曼词矩步造次必于儒者然义之所在展意无所依回铜陵灾公请赈饥委官某揣抚军范公意捉搦之公趋皖江见范公泣曰民无鸠矣苟蕴年而壅利安用官为言毕袖印置几上再拜求去范改容谢之听其请桐城某公所拔士也为盗张六韬所诬某父以财夤缘公怒其父曰汝欲速而子死耶某惧阖门待罪公廉其奸召六韬曰汝诱之博博负而教之作盗果谁为祸首耶六韬泣不能声乃专坐六韬宿州河决公户筹口算轻粜重赈符牒风发缚木桥渡商旅舣船宁村中氓设淖糜四门资蒙袂者或虑为私累公笑曰纵于官难开除吾以活人破家不亦光于古乎为之益力亡何水涸天子输库金百万修水政公为植巡功宿于堤陈畚绠缶仞其沟物其土方毕岁乃大稔江南最大省群吏才智纵横各自矜奋而公盘辟雅拜言词迂缓常侍今两江制府高公坐欲有所陈先摇首引书语高公笑曰汝又宾宾作学子态耶满席为之冁然然两荐知府他吏不得独公得之皆高奏也闻其死为叹息者再居官二十年家无生产女婿陆建余甥也先公两月亡公哭之哀数月亦亡长子懋谦能文世其家论曰余雅游公三十年见其读书穷昼夜各页各页虽除夕元辰声鸣益高醉后好摹古忠臣烈士状津津然欲蹈之服阕时裁五十九自衰其年雅不欲出而简书催行肩项相望公愈感天子恩不得已置酒召诸故人诀别泣数行下若预知其往而不返者然幸卒病于未治装时得委化正寝近子孙亲汤药人以为善人考终报也呜唿有以也夫人能诗畴不欲传其诗虽然有天焉未可必也第梓而行之公之于天下而诗人之事毕矣余交海内诗人四十年其诗之已梓者勿论或未梓而其人存或虽不存而其子若孙犹存则梓之传之吾何容心焉惟夫苦吟终身而且贫且贱且死且无后则所矜矜自抱者岂不如轻风飘云之澌灭哉当其赏一句之奇搜一字之巧何尝不渺弃万有指千秋以为期而一旦溘然付诸不可知之数易地以思于余心能无悁悁乎使敝帚自享原不足以长留天地间则亦听其湮沉焉宜矣而往往不传之诗有高出于世所传之诗之上者则天之所以留后死之人者其意为何也何休云古者男子六十无子使之民间采诗余今年正符此例因取平生所录亡友诗各加一传梓而行之取昌黎幽光二字为其集名嗟乎此集中者皆东西南北之人余业已不获过其乡弔其墓矣而借此一编开卷宛然九原若作足慰衰年怀旧之思且使天下人得而读之知我所集者如是我所未集者尚无穷也则或有继我而为采风者小余王姓肉吏之贱者也工烹饪闻其臭者十步以外无不颐逐逐然初来请食单余惧其侈然有颖昌侯之思焉唶曰予故窭人子每餐缗钱不能以寸也笑而应曰诺顷之供净馔一头甘而不能已于咽以饱客闻之争有主孟之请小余治具必亲市物曰物各有天其天良我乃治既得泔之奥之脱之作之客嘈嘈然属餍而舞欲吞其器者屡矣然其簋不过六七过亦不治又其倚灶时雀立不转目釜中瞠也唿张之寂如无闻旬火者曰勐则炀者如赤日曰撤则传薪者以递减曰且然蕴则置之如弃曰羹定则侍者急以器受或稍忤及弛期必仇怒叫噪若稍纵即逝者所用堇罚之滑及盐豉酒酱之滋奋臂下未尝见其染指试也毕乃沃手坐涤磨其钳铦刀削笮帚之属凡三十余种庋而置之满箱他人掇汁而莎学之勿肖也或请受教曰难言也作厨如作医吾以一心诊百物之宜而谨审其水火之齐则万口之甘如一口问其目曰浓者先之清者后之正者主之奇者杂之肨其舌倦辛以震之待其胃盈酸以隘之曰八珍七熬贵品也子能之宜矣嗛々二卵之餐子必异于族凡何耶曰能大而不能小者气粗也能啬而不能华者才弱也且味固不在大小华啬间也能则一芹一裺皆珍怪不能则虽黄雀鲊三楹无益也而好名者又必求之于灵霄之炙红虬之脯丹山之凤丸醴水之朱鳖不亦诬乎曰子之术诚工矣然多所炮炙宰割大残物命毋乃为孽欤曰庖牺氏至今所炮炙宰割者万万世矣乌在其孽庖牺也虽然以味媚人者物之性也彼不能尽物之性以表其美于人而徒使之狼戾枉死于鼎镬间是则孽之尤者也吾能尽诗之吉蠲易之鼎烹尚书之藁饫以得先生所以成物之意而又不肯戕杞柳以为巧殄天物以斗奢是固司勋者之所策功也而何孽焉曰以子之才不供刀匕于朱门而终老随园何耶曰知己难知味尤难吾苦思殚力以食人一肴上则吾之心腹肾肠亦与俱上而世之嗿声流歠者方与庮败同饇也是虽奇赏吾而吾伎且日退矣且所谓知己者非徒知其长之谓兼知其短之谓今主人未尝不斥我难我掉磬我而皆刺吾心所隐疚是则美誉之苦不如严训之甘也吾日进矣休矣终于此矣未十年卒余每食必为之泣且思其言有可治民者焉有可治文者焉为之传以永其人春枚起居叔父于广西巡抚金公幕下见公公奇枚状貌命为诗大异之当是时天子诏举博学鸿词之士四方举者每疏累数人多老师宿儒公独专为一奏称某年二十一岁贤才通明羽仪景运应此选克称语多溢美天下骇然想见其人广西自高爵以下至于流外惊来问讯亡何枚报罢公亦以事去官后二年枚乞假归娶拜公于安肃会日暮天大雪公闻其至也喜曳杖走出及门迎且笑曰果然翰林耶枚再拜公答拜命入见夫人五年枚再入都公之两子来曰珽玉振玉等不孝不能延先君之年今先君薨葬有日矣惟贞石之未书翰林其铭先君哉枚乃泣而言曰公仕宦垂三十年盛业若干枚与两郎君俱年少知之难文之尤难虽然就所闻以光幽宫翰林事也亦门生志也不敢任亦不敢辞谨按公讳鉷字震方一字德山祖友胜本姓金袭明金带指挥世居山东登州流贼破城友胜死之存三岁儿名延祚太夫人余氏将死属诸侧室赵氏曰守节经也存孤权也我行经汝行权赵氏泣而颔之挈儿至辽阳转适郭氏既长从本朝入燕历任工部侍郎生公及公贵始复姓公通易理善兵法为粤西布政使奏州县向例虽有繁简两调而于所治处分析未备则人地难相宜请分冲繁疲难四条许督抚量才奏请上嘉纳焉今直省所行自公始西隆州八达寨苗反公讨平之奏免泗城六年旧税以汛兵少粤土芜不治乃行屯田法设都司官驻柳州与民牛招之耕教之技勇每名给水田十亩公田一旱田三十亩公田二存公田租于社仓行之期年粤莱田万余于是天下人皆曰公以一广昌知县莅任五年蒙世宗皇帝擢太原知府才三年迁广西按察使才一月迁布政使才三月迁巡抚今入粤者望气葱葱然政行民和大异畴昔然则世宗非用人之骤也其知人之深也公之自太原入觐也方廷议耗羡归公公奏不可世宗不悦曰朕已定养廉矣汝在官私官乎公叩头曰臣非为官游说也从来财在上不如财在下州县为亲民之官宁使留其有余养廉者养其家使知廉耻也家有大小所定数讵能胥足一遇公事动致张皇上之意岂不曰凡是官办皆许开除正供但从司院案覆以至户部层层隔阂报销甚难从此州县恐多苟且之政皇上意在必行臣请养廉外多增公费或存县或存司仿北宋留州之法庶于事有济会左都御史沈近思持论与公合世宗乃敕山西巡抚核公费章程巡抚希上意定数较他省为优公抚广西九年今上登极召补刑部侍郎治行时印券借司库千金后任巡抚杨超曾劾之罢职杂治居月余杨捃摭不已上怒曰朕以金鉷抚粤久恐有他故故置之狱今杨超曾数来奏皆极细事是金鉷平日无可奏也免鉷罪以所借银赐之即日宁公于家五年春甍甍后天子念公贤授河南布政使吏部以为公存也文书下其家叩门不应邻一叟出曰公亡三月矣乃奏明收诏呜唿罪之雪也雪之者必有人而公以加挤而得脱黜而起也起之者必有人而公以身死而得官然则公之孤直与天子之明圣可以见矣性仁俭而静置古钟一枚击之以招僮竖侍者闻钟声始往遣人至大同买妾询为宦家女厚其资归之尝谓云贵总督鄂公尔泰曰改土归流非计也异日当思我言公享年六十有三先娶缴氏再娶陈氏俱诰封夫人铭曰得一少年荐于皇天我愧贾后公居吴先公之勋庸寰海所知漓水汤汤我初见之牙旗雨收南衙昼长每接从官窃窥帘旁口毕王事诵我文章行止仪状琐屑夸张办装非过借禄非货受彼贱扯甘兹折挫天子有恩用公之魂豫民泣涕待公不至偻指平生第一知己岂图报公如是而止呜唿苍天使我如此我心匪石坠于泉底海内抱一束文屦及于吾庐而修士相见礼者十有十百有百吾未尝无见焉见后或昵或疏或久或不久虽彼此互有契合处而要之以文为贽以见为欢真州诸生张曰恒寄五律若干来清而婉盖为王孟者也余壹不知夫今之为诗者动学苏端明致率尔操觚嘉生之独异于族凡方寄声促其来而执讯者曰生死矣生年甚少真州至白门甚近此屦及吾庐之可旦暮期者也乃卒不得一抗手岂苍苍者以为诗重而人轻见其诗可以不必见其人欤抑或其人之贤更倍于诗故靳惜取去而不许余之再见之也吾闻造物之奇有所甚秘月之华也麒麟之生也无人见之则存见之而不识犹存有人焉见之识之叫唿而播扬之则散且逝生之不至或惧余之见之识之叫唿而播扬之耶然而诗者心之声也生诗来矣身虽不至而其心固已至矣而余拳拳愿见生之心则卒不能穿九原而一达于生是生可以无憾于余而余不能无憾于生也呜唿余同官熊君会公字公玉少为无赀省以豪闻及仕挡扌必豪强僵仆无所避方领习矩步者疾之如仇然趣人之急挥财可川谷量重取与然诺厚施而薄望逢大患难辄脱卒不得大用赍志以殁曾祖妣卢孺人明季骂贼死君贵得旌于朝以武学生入粟选松江府上海尉府吏有事于县假坐尉署狎尉而倨君怒召役笞之役跪白不可君命先笞役役不得已笞府吏三十吏哭诉于府府大惊以为尉癫会奉上檄擒松江盗号拦江网者势张甚巡道王云铭约游击某用兵君奋曰尉愿往不须兵王壮而许之君挟两役直入盗薮唿曰熊少公来盗数百环弓矢待君君猎缨坐唶曰孽矣汝等犹梦梦耶昨巡道游击提兵三千欲会剿汝无噍类尉虽微官慈不忍不教而杀故来晓譬汝肯以一巨魁从我者大府必喜喜则我能代求轻法余取改过一结状了事矣于汝何如皆泣下曰唯命次日长绳牵拦江网入城老幼聚观若堵墙王与游击大奇之共荐署丹阳主簿之官日腊月二十三矣忽出片纸唤七捕供所匿盗七人者相与目笑之君刑鞫不得盗不已漏下三鼓得十三盗令惭君又以事笞兵守备亦惭文武将交讧君君亦持守备阴事张状阳言驰白抚军会抚军檄君赴辕令与守备大惧泥首谢君笑曰公等足与治乎置酒为誓焚牒而行寻迁宝应令调丹徒天子南巡督修金山行宫太守朱某酒徒也醉谩曰好为之误者斫头君作色起曰公何所见之晚也果误巡狩事斫者只会公一头耶不揖而出遽传太守命停工三日群匠寂然朱大窘召而谢之曰吾过矣固知公之可以礼喻而不可以威劫也君喜乃治事如初总督黄文襄公以严闻所属不敢仰视过丹徒为他事嗛君无所发怒乃以马食民禾让君君争曰会公能治民不能治马且食民禾者即公马也见责不服黄震怒缮章将劾君司道为婉请按君项令跪谢君僵立不肯黄笑曰果然癫尉也勿与较寻知海州迁守徐州所善邳睢同知周冕负课三万拟斩系扬州狱君诡称有质讯事檄调来徐为之代偿淮扬道孙庭钺素有隙知之将劾君君先中以危法孙竟诛而君亦褫职再起为海防同知坐工料不实罢归卒年六十一君涩重少文语带伧楚虽强直风发而勇于纵舍浙抚鄂乐舜簿录时家口过徐制府尹公命君露索君即时报毕尹疑其宽重检得隐金三百怒诘君君争曰公鄂戚也故能入内至夫人婢妾所诱取钗珥箱箧以市公会公鄂属吏也鄂公已死孤儿寡妇无罪会公忍弛其亵衣使一簪不得着身耶尹无以答高文良公抚苏时君为外巡官内发竹筒中纸一卷蝇头书付君捡校君不视而焚之高怒君曰此不过书吏关节耳一捡校便兴大狱察渊鱼者不祥高谢之其挺切皆此类也夫人徐氏子三人某以某月日葬某铭曰收束百骸归以胆盱天睨地无不敢南山白额虎眈眈缚之如豕笑而啖焦原不颠平地撼未竟其施心尚开公玄堂风惨惨万古白虹起此坎道无难精之者至焉道无易习之者忽焉羿之射秋之弈兰子之舞剑淮南之飞升夔典乐皋陶典刑彼皆知其难而精之者也人知其精不知其难于是射者弈者剑舞者吐纳求长生者官太常司寇者盈天下而传者无闻诗亦然圣如仲尼歌彼妇而已清如伯夷叹命衰而已无多作也今庸走下士纷纷为诗诗若是易乎不数年澌灭淹消百无一存诗若是难乎从弟雘斋学仙兼学诗有作则漏尽益奋喔声与鸡鸣相上下尝谓予曰人称诗有仙气则工然仙人颇不工诗今所传吕祖白玉蟾诗甚鄙所以然者仙人好逸而恶劳不肯镂肝鉥肾故耳以此观之诗不苦思虽仙人亦不能工噫嘻雘斋之于诗可谓知之者矣雘斋患胸中气学道后小差既苦吟柴瘠益甚稿定便研研然邀相质赏色喜颜和今夫五行之味苦先乎甘圣人之学愤先乎乐然则天下之未苦而甘未愤而乐者其为甘且乐可知也雘斋早鳏随失怙恃诸弟相继殁五秋试不第儡其身走瓯闽过阿兰观海犯风鱼之灾历赣江而南西抵彭城觅一授餐所不得得亦不久天之所以苦雘斋者岂独诗哉然雘斋不为诗有苦而已无乐也诗可以由苦而乐又安知境遇之乐乎其后者不与诗同也学仙乎学诗乎精之以俟其至焉可也为仙人一雪其不能诗之耻焉可也有清征士绵庄先生以三月二十三日启手足于白门之如意桥将葬其同征友袁枚为志其墓曰六经之道如帝都然仰而朝宗者舟帆马车各以其具行要其能至已耳惟力之至大者乃卓然独往而无所附依或张市禁而申之曰必取庸于某某而后可嘻其惑矣吾友绵庄深于经者也卓然独往者也且能至者也其初博存百家宣究其意已而贯穿合并精思诣微着易诗书三礼鲁论的的然言其所言非先儒所言其言曰墨守宋学已非有墨守汉学者为尤非孟子不云君子深造之以道欲其自得之乎又曰宋人毁孙复疏经多背先儒夫不救先儒之非何以为孙复其言如此其着述可知先生名廷祚字启生年十四作松赋七千余言惊其长老弱冠举茂才屡阂于有司遂弃科举专治经一切星经地志乐律礼仪元元本本识其大者性端静迂缓其衣冠传先王语人见之如临高山气为之肃天子开鸿词科十五年征穷经耆老江南大府荐先生应诏天下闻之不喜先生得荐喜荐者得先生然先生嶷嶷自立足绝公卿门虽两如京师卒不遇乘栈归余同试保和殿通数语已而官白下相与为忘年交得谢后买山随园所居宅相邻益亲每读书疑必质先生先生有所作必袖来或遣苍头索跋语人疑两人异好尚胡为交颇欢因念唐时韩柳治文章殷陆治经所学不同而韩柳集中折服乃尔况余不及韩柳而先生远过殷陆则余之降心以从者宜也然先生诚何所昵而殷殷于余耶岂不以孤奏咸池之音肯一过听者已难得耶又岂不以年已颓暮荷道甚重不得不择一后死者望其能张而传之耶呜唿今遗墨尚存先生不可复见而余亦将老矣淮安有先生族孙鱼门恢奇多闻每假馆余所三人连日夜语蝉嫣不忍别或漏尽送先生出则两人者重剪灯对数海内人物必首先生数毕又未尝不唏嘘叹息忧先生之衰今先生果卒而鱼门亦远官京师凭其棺而哀者独余耳夫天之岁月原不能为贤者假借先生卒时年已七十七矣似可殁而宁焉然终竟生人如是不使一日居石渠东观羽仪我圣朝而又不使知所藏何山所传何人竟溘然以归冥漠然则贤人之在世与其毕生甘苦可以光日月垂宇宙者果不足恃如飘风轻云之一过而已耶天下学者闻之宜何如悲又岂独余与鱼门之泪涔涔下也先生本歙人曾大父虚卿迁江宁其翁祓斋国初隐君子生先生及其弟嗣章嗣章有济世才以经让先生而专攻史学与先生白发扶持熏熏熙熙各以一家言为埙谌之欢人以比南朝刘昆季良不愧云先生有二女无子嗣章为之立孙以某年月日葬于某所着卷帙详嗣章行略中铭曰儒林文苑古无界谁欤划开成两戒先生先兼后割爱抱经见圣升堂拜闻唿参乎唯而退群儒鵘鵘立门外两荐于天神所介谁之不如命为碍高文典册垂金薤黄河千年清可待恐此人如未必再请碣其原志所在冢旁草生尽书带佳节也胜境也四方之名流也三者合非偶然也以不偶然之事而偶然得之乐也乐过而虑其忘则必假文字以存之古之人皆然中秋姑苏唐眉岑挈其儿主随园数烹饪之能于蒸彘首也尤且曰兹物难独啖就办治顾安得客余曰姑置具客来当有不速者已而泾邑翟进士云九至亡何真州尤贡父至又顷之南郊陈古渔至日犹未失眉岑曰予四人皆他乡未揽金陵胜盍小游乎三人者喜纳屦起趋趋以数而不知眉岑之欲饥客以柔其口也从园南穿篱出至小龙窝双峰夹长溪桃麻铺芬一渔者来道客登大仓山见西南角烂银坌涌曰此江也江中帆樯如月中桂影不可辨沿山而东至虾蟆石高壤穹然金陵全局下浮曰谢公墩也余久居金陵屡见人指墩处皆不若兹之旷且周窃念墩不过土一坯耳能使公有遗世想必此是耶就使非是而公九原有灵亦必不舍此而之他也从蛾眉岭登永庆寺亭则日已落苍烟四生望随园楼台如障轻容纱参错掩映又如取镜照影自喜其美方知不从其外观之竟不知居其中者之若何乐也还园月大明羹定酒良彘首如泥客皆甘而不能绝于口以醉席间各分八题以记属予嘻余过来五十三中秋矣幼时不能记长大后无可记今以一彘首故得与群贤披烟云辨古迹遂历历然若真可记者然则人生百年无岁不逢节无境不逢人而其间可记者几何也余又以是执笔而悲也公讳其倬字章之先世自高密迁铁岭父澹庵累官口北道生五子公其仲也十八岁举于乡十九岁登进士入词林圣祖奇公状貌欲试以外事会四川有狱未决命公往讯归上问打箭炉形势公口陈手画沉详不烦上器之命典试蜀中督学山西累迁内阁学士巡抚粤西邓横苗叛公单骑入寨晓以威德万众投刀乞降世宗登极迁云贵总督公奏西藏用兵中甸乃进藏咽喉请调鹤丽剑川兵镇抚之开垦陆凉州屯谷储亻侍改哀牢山土司为流与苗大小战三十有二所平鲁魁茅洞诸寨所擒唿唿脑儿刀光焕等以功袭拜他拉布哈番福建饥民变调公督浙闽公道浙即奏奸民不可不诛饥民不可不养请拨温台仓谷七万石运闽宽台湾米禁济漳泉二府上从之闽人大和闽自朱一贵反后番不纳饷小不顺辄攻劫焚杀公立民夷界址碑移兴泉道驻厦门设哨船巡之苗夷慑服生番阿密氏反公遣台湾道吴昌祚参将何勉从竹脚寮南投峙两路进兵擒之上闻喜曰卿在闽朕无南顾忧矣会福建巡抚某不识字见人倨忌者欲倾之密奏福建仓谷全亏而公又与所亲山东按察使白映棠私言江浙清查无益恐累民白奏之上以公袒同官沽名罔上不道遣内大臣史贻直等驰驿料简闽谷而调公督两江会云南普思苗叛贵州广西瑶倮应之乃命公总督三省公到滇即率提督蔡成贵等讨平之仍回两江权巡抚事今上登极公首劾淮关榷使年希尧人以为仁者之勇寻迁户部尚书入都过宝应薨谥文良年六十三公扬休玉色进止凝重目瞻焉不能远视然长寸余无事辄諁开则精光射人性端静包涵蕴含一本于自然人相对如临山海光明之中广大无所极每奏事天语褒宠或忤旨旦夕祸不测而公施施如平时虽家孥宾僚欲窥公颜卜主眷盛衰不可得也世宗深知公性宽不能掖之使奋代人匿瑕藏疾至累及终不悔然于国宪民瘼大纲必举且望重治行终长者故虽诏书迫责而封疆重任十三年如一日西师大事必密与谋阿喇蒲坦降上问公公奏宜减兵不宜撤兵宜加戍粮以弹压兀鲁特喀尔喀两部落降人和罗尔迈逃上又问公公奏有之不为多无之不为少宜抚其不逃者愧其逃者上嘉纳之孙文定公嘉氵金少时杀人报仇公督学时为脱其罪故终身执弟子礼惟敬李敏达公卫为滇南布政使与安南争铅厂河上切责公引咎绝不言李李惭感折骨后李眷日隆上疑公丛脞问李李奏高其倬勤过臣太慎故少迟缓耳又短视终日胸摩文案生肉胼起可验也逾年公入觐奏事毕上命褫公衣公惊以为将刑侍卫摩公胸奏曰李卫不欺上大笑补熙提督松江上犹虑公在江久不无稗政命补察劾旨甚严补唯唯到江南闻人人称公贤乃以实奏上喜曰熙不迎合朕朴诚可嘉即迁总漕呜唿公与补俱不可及而世宗之神圣诚何如也公于学靡不窥天文地理皆洞悉而诗尤工所着奏疏十卷堪舆家言四卷味和堂诗集八卷行世继配蔡夫人亦能诗公以定万年吉地功赐男爵葬大兴县秀才营之原子某铭曰泰山之云崇朝而亘何即之不高而探之莫竟扶桑之枝浴日而行何风吹似柔而雷焚不惊惟公秉夷篹之性行恢台之政抒端右之才慰闾左之怀始任戴冠来扶王风赤霄冒顶素手扪空导帝九坑罔弗棣通悦尼来远有衎其容归邪星出白泽神通蛇矛丈八鼍鼓一中使猱村狗国区人鳖封靡不书云奉历横草成功征衣旁旅其声喁喁帝曰汝太将牢而弗操刺宜淬其锋以持剑腊公拜稽首黎收而答臣持者心臣亭者法七年教民三日先甲百辟钦之高山仰兮九干竺之终德赏兮冢象祈连高一丈兮所谓大臣盍置以为像兮梁昭明不录何逊之文为其生存也唐斐贎反之则又非交好者不录是二者皆有所偏焉夫录之者传之也其文之可传与否非夫人之存亡系之也孟子曰有见而知之有闻而知之道统如是诗文岂独不然陈子直方选近人诗三集颜曰所知盖及其身之所见者半所闻者半也夫诗无涯而知有涯四海大矣人才众矣执丘里之耳目而绳天下而自以为足焉不已傎乎陈子之名是集也若曰就吾所得者而存焉是亦举尔所知之义云尔然则未为陈子所知而漏是集者可无憾矣天下知诗者有涯而不知诗者无涯宋以后诗话日繁门户日多张一论者多树一敌若再扼腕而谈体例不又傎乎陈子之名是集也若曰就吾所爱者而存焉是亦知之为知之之义云尔然则陈子于其所不知本置之阙如之例而世之未入是集者又可无憾矣兹集之传也其庶乎虽然直方之齿未也他日游益广学益深其所知者宁就是而竟耶汉杜季雅之言曰知而复知是谓重知吾愿直方之重之也天子命刑部尚书史公教习庶吉士枚习国书免课而公命拟奏疏一通褒许甚盛嗣后趋函丈不待启辄入得与闻本朝文献仁庙世庙两圣人所以致太平之隆与公生平受知恩遇谈洋洋盈耳于古大臣中酷爱姚元之盖自况也后十年枚再拜公于赐第时公已作相而枚起病入都公教之曰闻汝宰江宁有善政诚不负所言惜杜牧之未免风流耳远到者宜戒也呜唿言犹在耳而公自此诀矣今年五月十三日公薨于位天子赠太保谥文靖命翰林立传树碑于墓公之勋天子为扬其声光铭公者有大手笔在何俟门下一旧史官哉然弟子传其师各有所心得而不能自已谨广其事于状外而拟为铭曰公讳贻直字敬弦号铁崖系出东汉溧阳壮侯世居湖埭里徙夏庄父夔官宫詹以文学清望伏海内公贵赠如公官公十岁能诗十八举京兆十九登进士入翰林典试于滇督学于粤所至有声为掌院汤公右曾所抑由检讨而赞善而谕德而侍讲而庶子而学士优游清秘不辵一级者二十三年大将军年羹尧平青海归势张甚黄缰紫骝绝驰道而行王公以下膝地郊迎年过目不平视独公长揖年望见大惊遽翻键下曰是吾同年铁崖耶扶上己所乘马而己易他马并辔入章益门翌日补吏部侍郎尹顺天世宗昼日三接咨询优奖公亦布露所畜勤施于四方乘传讯雁平道王宠闽令梅庭谟清厘直隶河南积案甄别闽省官虽事秘外不能知而考核平反舆论翕然公在世宗时总督福建再督江南授都御史巡抚陕西在今上时总督湖广再督直隶加经筵讲官户工刑兵吏五部尚书文渊阁大学士仍兼吏部尚书公生而徇通神识超妙周巡六曹出入九镇又复六十余年以故所莅处如日破黑汤沃雪批伔窾要动中机宜常言天下办事人多解事人少深刻非明懈弛非宽交际非私协恭非党故公为政行己无心宽勐耻矜苛廉一以持大体安社稷为务先是戍台湾兵武弁送往动索番社顿递公改委台镇本标弊遂绝漳泉卑湿谷易朽公奏台湾例给兵米即以四府谷运厦门碾发嗣后无角尖耗西安无屯仓公请军需剩谷十六万为贮岁饥屯民受赈如一苗盗蒲寅山据枧头山叛积十稔未平公设方略命总兵李椅擒其魁余党悉散容美土司税轻改归流后税增公请仍征原额僚瑶欢唿督直隶未半年所题结事九千六百余今上登极公首奏停开垦以杜浮冒禁劝捐以正国体循资格以息奔竞用科目以重科道吏礼四衙门疏数千言上在藩邸习闻世宗称公及是愈信其贤悉允所奏因公入谒梓宫召见温谕良久赐世宗所遗鹅黄蟒衣四团龙补服曰此先帝意也今朕君臣所共事即先帝事也卿其始终一致公感谢呜咽上亦泣下不止公清标玉立眉目如画举止详华靴尘不沾衣圭袍褶式皆内裁性强记尤善清言虽庄语危论必多譬引饶风趣每早朝立宫门槐柳下诸王贝勒卿贰翰詹环听铁崖相公道三朝旧事耆臣言行以至舆服车骑之仪适罗缕明畅如凤鸣九霄下风倾耳闻所未闻他大臣或惧言温室言呐呐不宣而公肆意逞词谈啁流速忌者亦不能中也乙亥岁次子奕昂署甘肃布政公通书于巡抚鄂昌事闻天子休公于家公出学舍后未尝家食至是乃得扫坟墓到儿时钓弋处召族人数千分俸置酒为二疏故事里中负蓑笠者见公乡音如故姻睦有加咸傱々奔趋来看真宰相乃未几而天子南巡仍召公入阁矣公尤长奏对年羹尧伏诛穷治党与世宗问汝亦年某荐乎公免冠应声曰荐臣者年羹尧用臣者皇上世宗默然常奏事拜起舒迟上问卿老惫乎公曰皇上到臣年当自知之上大笑时公年八十一矣公少时撤金莲烛成婚中年督两江开府乡里晚年再宴鹿鸣琼林周科目六十年之数天子赐诗褒美祝太后万寿入九老会图形内府近古以来所未有也上蔡令张球诬陷同官邵言纶总督田文镜庇之世宗命公往豫案覆发其奸田大惭大学士迈柱请开楚丹河运米公力持不可浙督李卫约为兄弟公嫌其不学也谢之三人方柄用时撄其锋者皆慑公独棘棘不阿其守正如此晚年恩礼愈隆肩舆入紫禁城陪祀不与大寒暑不入阁汤沐小休即赍物赐于家患风热数日曰吾本无疾而此中竭矣即缮遗表薨子三人长奕簪官翰林次奕昂广东布政使次奕知潞安府夫人许氏先公卒合葬某铭曰天球河图西序双陈阿衡太师朝不两人奕奕史公维岳降神逋峭凤骨华重冠巾天生公来作百官表表上头衔公身可考帝赐公履作九州图图中禹甸公尽驰驱勿矫勿随有猷有为雷霆之下谈笑指麾垂老雍容黄扉供奉主圣臣逸物希宠重尧禹盘匜羲轩露瓮但絪于庭四方风动何必肙々再叩其用伏波谈论王公意消奚斤老去善说先朝八十二年委化而卒帝子奠酒千官执绋太常大烝与国无极惟予小子奉诏受经隅坐请业有训则听褒其文才扬于王廷小谪蓬山公为涕零望奋渑池以振厥声一朝星陨吾将安仰丝竹前生山河音响见而知之典型不爽私制碑铭以质泉壤秋九月十四日今天子命车驾亲临大学士朱公第视疾又四日公薨天子再奠于第加赠太傅谥文端冬十月公长子通政使右通政必阶次子翰林庶吉士舆机归葬刚日已卜求文其贞珉以光扬休命枚伏考史册尧学于子州父舜学于务成昭古之圣人皆有所从游以增崇其钦明二臣者虽訏谟无闻而要其能为尧舜之师其人必迈皋夔而上公奉世宗诏侍皇上青宫最久皇上登极未一载仁言圣政重累而下九州八陔靡不异音同叹庆尧舜复生然则公启沃之功可以想见而公之风概又岂可求诸唐虞下哉公讳轼字若瞻号可亭世居江西高安县公宣发广颡音中黄钟须数十茎罗罗可数举人甲戌进士入翰林改知湖广潜江县事治狱忤总督某巡抚刘公殿衡至曰吾久闻朱令贤今观所争狱益信为解于督臣而荐之迁刑部主事转郎中督学陕西尹奉天再迁左都御史巡抚浙江世宗登极累迁吏部尚书文华殿大学士故事宰相莅任必诣翰林衙门公去而复至海内荣之其抚浙也浙西濒海衢洋石墩多风鱼之灾公楗老盐仓淤中小亹渚夏盖山功成氓庐大安其任风宪也大将军年羹尧以大逆诛父遐龄年八十余法当从坐九卿俱画诺矣公不署名世宗责问公奏以子刑父非法也臣簿录年氏家书遐龄训其子甚严子不能从以陷于罪罪在子不在父世宗颔之遐龄竟免其办治直隶营田也以漳卫诸河为经以赵北口两淀为咽喉穹壤引泉凹坻卫堤溉田六千顷其督赈陕西也安流庸禁遏籴劝粜粟请留漕立医厂增驿夫雨随祷降民与灾忘公潜躬味道神识凝然而于孜赞军国静密详审朝廷倚如金城故为都御史时请终父丧圣祖勿许在营田所请终母丧世宗勿许公鸡斯徒跣洵涕力请至于批鳞叩阁章三四上黄门近御皆咋舌瑟缩夺毁奏稿九卿大臣慰劝者相环而公陈之愈力万不得已则引古墨纟至礼请从征西戎两圣人爱其忠难须叟离闵其孝重违其意乃诏如怡贤亲王居母丧故事勿朝会勿吉服勿补原官国家有大事公卿诣庐中咨谋性介而和病门生某馈参公唿谢者再开封称量毕仍还之曰以束脩问先生于谊甚古受之无所为非第书不云乎享多仪仪不及物吾体未羸无借于参故称量之则已受汝仪矣奚必及物耶今上在藩邸时闻公讲生民休戚历朝治乱尤悉既即位凡所陈奏无不张施公自知道可大行辅志弊谋如恐不及干隆元年首陈除开恳省刑罚两疏其他语秘外不尽知然公已七十二岁鬓颓秃且尽天子恐用公晚一切大事虚己咨询公亦忘身殉国竭々之思卒以成疾辅新君九阅月而薨其遗表曰臣遭盛世入纶扉既老且疾口垂闭矣伏念国家万事根本君心所重者理财用人而已臣核国储经费绰然后有言利之臣倡为加增者幸勿听之至于君子小人之辨尤易混淆尚书逆于汝心逊于汝志二语愿皇上时以为念则臣魂魄长逝永无遗憾章上海内传诵之所着有春秋详解三礼纂名臣循吏等传夫人陈氏先公亡合葬某铭曰惟天以圣清有德笃生良弼惟帝以圣相有庸恩始荣终奕奕太傅学为儒宗躬何约艾物何丰孤终既协阴阳就宫变酉离养瘠休我王风凡彼百工幸幸冲冲或才之忌或盛名之攻至于太傅而曰君子竟罔不佥同梁木坏矣心支明堂舟楫朽矣虑海波之或扬读公遗表惓惓君王身坠泉底心立殿旁皋谟说命余音琅琅配于太庙祀于太学书于旗常葬于硗确松柏丸丸羊虎跃跃永峙一碑以伉五岳二月文华殿大学士尹公薨于位天子震悼加赠太保谥文端崇祀贤良次年三月公子庆玉等扶柩葬于辽东遵公遗命墓勿为碑其门下士袁枚泣而言曰古勋华之盛皆于皋夔之讠于谟中见之我国家治隆唐虞天生文端公熙帝之载垂五十年四夷九州闻公慕公万颈胥延矣倘生平忠勋漓然就湮于公谦德可也其何以佐圣清之光明哉第公奏稿尽焚密勿语外罔闻知而枚又生晚靡能记忆谨就受业以来隅坐时齿牙所及诸军民属吏所祝称者铺扬之以声于贞石或亦左氏所谓违而道者耶诸公子曰唯唯乃摭其梗概而铭之曰公讳继善字元长晚自号望山满洲镶黄旗人世居辽东父泰罢祭酒家居世宗为藩王祭长白山召与语悦之问有子仕乎曰第五子继善举京兆曰当令见我及公试礼部将谒雍邸而圣祖崩世宗即皇帝位乃中止公亦登进士引见世宗喜曰汝即尹泰子耶果大器也选入翰林而召祭酒公为工部侍郎寻迁东阁大学士怡亲王请公为记室上许之天寒衣羊裘从王王怜其贫赐青狐一袭奏署户部贵州司郎中当是时广东总督孔毓珣与巡抚杨文干不相中肇高廉道王士俊者杨所荐也伺杨入觐劾王下狱公承命往鞫得其情世宗深嘉之未复命授广东按察使甫抵任迁副总河未半年迁江苏巡抚仍兼河务事时雍正六年也江苏漕政弊公奏卫丁州县费各有需嗣后请米一石收费六分先给官丁使无不足然后一裁以法又奏平粜盈余非公家之利应存县库又奏撤水师营而增沙船巡海又奏盐院伊拉齐不法请褫职擒问世宗悉允所请欢声接于衢七年署河道总督九年署江西总督未一年云南元江苗反调云贵广西三省总督公白絜少须麋丰颐大口声清扬远闻着体红瘢如帡砂鲜目秀而慈长寸许释褐五年即任封疆年裁三十余遇事镜烛犀剖八面莹彻而和颜接物虽素不喜者亦必寒暄周旋尝一月间兼摄将军提督巡抚河漕盐政上下两江学政等官九印彪列簿书填委而公判决恢然无瘁容亦无骄色犹与诸生论文课诗以故民相传折服闻唿驺过争欣欣然走一二里追舆望影以为天人其督南河也上命开天然坝公不可适浙督李卫入觐过清江传旨严饬且云卫已奏明黄水小开固毋妨公覆奏李卫不问河身之深浅而但问河水之小大非知河者也倘河浅坝开宣流太过则湖水弱难以敌黄之强方草奏时幕中客齐为公危有治装求去者公不为动世宗喜曰卿有定见朕复何忧辍御衣冠赐公而加公太子太保其调云贵入觐也江南灾河东总督田文镜欲夸所属之丰请漕东粟助赈按察使唐绥祖密奏东省亦灾粟宜留世宗问公公奏如绥祖言世宗曰如卿言山东诚灾第绥祖田文镜所荐不宜异议公曰臣闻古人有申公宪以报私恩者若臣作田文镜只知感愧不知嫌怨时唐祸几不测以公解得免而公初不识唐也公既到滇知前督高其倬虽受谴而老成有识乃虚己谘询高亦感公意备告款要遂率总兵杨国华董芳等分路进兵破之擒其魁老常小等元江平今上登极之二年补刑部尚书四年教习庶吉士五年总督川陕八年江南灾调两江十三年调广东不果补吏部尚书协办大学士金川用兵乘传与忠勇公傅恒诣军前受降毕仍督川陕十六年调两江十九年河决命督南河河平命视师伊里半途追还仍督两江二十九年上召公为庆七十赐宴于第拜文华殿大学士仍摄总督次年还朝相天子七年薨公毅而能扰机牙四应上深知之凡纠纷盘错事他大臣能了者不命公既命公则皆棋危柁险万口禁声人方怯公无下手处而公纡徐料量如置器平地靡不帖妥又如东风吹枯顷刻改色凡一督云贵三督川陕四督江南而在江尤久前后三十余年民相与父驯子伏每闻公来老幼奔唿相贺公亦视江南如故乡渡黄河辄心开临入阁时吏民环送悲号公不觉凄怆伤怀过村桥野寺必流连小住慰劳送者不侵官不矫俗不畜怨不通苞苴严束傔从所莅肃然将有张施必集监司以下属曰我意如是诸君必驳我我解说则再驳之使万无可驳而后可行勿以总督语有所因循也以故公所行鲜有败事所理大狱雍正间江苏积欠四百余万干隆间卢鲁生伪稿及各郡叛逆邪教等案皆株引万千而公部居别白除苛解娆不妄戮一人先是十六年天子南巡黄文襄公盱衡厉色供张办二十二年至三十年公三迎銮熙熙然民不知徭役供张亦办人以是服公之敏也公清谈干云而尤长奏对世宗尝诏公曰汝知有督抚中当学者乎李卫鄂尔泰田文镜是矣公应声曰李卫臣学其勇不学其粗田文镜臣学其勤不学其刻鄂尔泰大局好宜学处多然臣亦不学其愎也江苏布政使某妄奏司胥侵历年正供自矜严察公偏劾其宽纵曰某既知库亏百万而不能科别穷治何耶上意释命大学士刘统勋会同按覆事果虚俗传公貌类佛而不喜佛法闻人才后进则倾衿推毂提训孳孳每公余一卷一灯如老诸生塞暑勿辍诗成喜人吟听至顿挫处手为拍张或半字未安必严改乃已以故清词丽句虽专门名家自愧不如上尝下诏云本朝满州科目惟鄂尔泰尹继善二人呜唿荣哉故事宰相抵任在翰林衙门公入相时所坐处即公先人之位公母徐氏侧室也以公贵封一品夫人公侧室张氏以第二女为皇八子妃亦封一品夫人充丙戌会试总裁先一年而降旨皆异数也公本姓章佳氏先娶郎氏再娶鄂氏俱封夫人子某某铭曰一事未行欢声雷鸣问厥所由相感以诚一令裁布趋迎满路我知其故信之有素大哉夫子金粹玉温仇怨低首羌戎扶轮五行中土四时中春惟其育物所以归仁公尝训人人如履地不留有余鲜不颠踬人亦指公公如大树安寝其下使人可据羊肠旐公能游之虎目狞狞公能柔之匿瑕藏疾公亦忧之摘果未熟曰且留之及其覆矣转相咎矣公亦无言笑而受矣贵且弥恭耄乃益聪干干日稷扶我皇风大钟勿考大廉勿表官久胡贫惟天了了十事要说姚崇忠爱公欲云云探怀有待玄龄遗表谏征高丽公竟生前抗颜陈词易箦犹视残编断纸曰性所耽惟文与史七十七年大星归矣如彼宣尼可止则止有子十三邓家金紫罔不束脩敦诗说礼辽水汤汤绕公墓堂江水悠悠望公来游二水之间知公俱到所到孰多江南有庙余侨居江宁少所推许心雅重绮亭先生凡某所意不欲往闻先生在焉则必往先生聩于耳而宏于声有所论议矩己絜人虑聋俗之难晓也必腾其辅颊掞张叫唿如钟撼空鹤唳天一坐倾靡然卒归于正乐道人之善诋其奸顽穷极形态使人笑吃吃不能休先生方姓名求义字绮亭以顺天贡士与修圣祖实录成议叙引见得宰龙南再宰上犹年五十三乞归七十六而卒性覃粹任真推诚不务张施吏民驯伏摄安远灾承宣司不许粜谷先生愀然曰藏谷为灾灾而不粜安用谷为乃空其仓予民通牒大府抚军陈文恭公嘉之符他邑为例乘弇栈车咨询桑麻村氓嬉嬉如其家儿庋鼎彝潢治书画真赝相羼被绐不悔学道家言挢引皆自夸其能卒皆不雠盖先生天倪甚和寓于物不滞于物以故毋意毋必如也今夫色庄之士肖翘其容而人望望然去之先生不自抆饰率意姗笑而人乐从之游无他真伪之殊也然则使先生果得长生之术以久居人间必能挽末俗以还于古而天偏以中寿靳之此余之所以不为先生悲为世悲也然道家以真人为先仙人为次如先生之真气蟠塞久已加仙人一等而又何必私形骸以拘拘哉尤敦族谊爱风雅恩其从子裕曾等如己所生携布衣陈古渔诗走保定将荐之制府敏悫公既至先生病公亦病虑负诺责乃半夜力疾起撼敏悫公床歌与之听敏悫公果以为佳遂相与奇赏申旦其笃诚如此世居桐城高祖詹事公拱干移居江宁夫人何氏子四女五葬上元县之清风乡铭曰不洗而耳不污不杖而老不扶不墨墨以徇俗不棱棱以谲觚形则随化尽矣而神则与天为徒古人有今人无呜唿潘荆山讳兆吾浙孝廉也静深有谋浙闽总督满保辟入幕府台湾反以立朱一贵为名朱农家子幼养鸭为业每叱鸭鸭皆成伍路不乱行乡人异之游民之无赖者倡为乱拥一贵据南路杀守备及官兵二百总兵欧阳凯副将许云讨贼战死台湾陷事闻省城大震时漏下二鼓满公不知所为登荆山床为诀哭声乌乌荆山披衣起笑曰公止哭贼即平矣台湾贼皆乌合何能为第兵机贵速须尽此夜了之公曰如何曰公持印荆山持笔两侍儿供纸墨群奴张灯听遣足矣如其言书一牒下中军曰发两标兵各千五鼓集辕旌旗器械战船缺者斩一牒下司道曰运粮若干集厦门听取误者军法从事一牒下府县曰明早部院出兵送者斩各吏民安堵毋动荆山每书牒笔飒飒如风雨毕一纸请公加印印毕即发未三鼓而部署定荆山复解衣卧稵台大鼾黎明拔营行两日至厦门时承平日久兵不善橹桨公忧之荆山下令传唿曰凡海贾船能捐货载兵者与五品官有一贾奋前即褫守备蟒服与之继来者分给牌札豹豸绣补众贾大喜争自掉船船衔尾布列兵依队而上不敢哗甲光耀日五日抵鹿耳门贼大怖以为神兵从天而下骇散无斗者互相攻杀守红毛城仅十六人诛之进剿竹箐城擒朱一贵槛车送京师兵不血刃粮不支给凡七日而台湾平满公欲奏荆山功荆山辞曰某性懒非能吏事者也贼平仗国家威灵不可贪天功袭人爵请事公终其身满公卒潘复佐浙督李公卫以名闻己未冬余谒孙文定公于保定制府坐甫定阍启清河道鲁之裕白事余避东厢窥伟丈夫年七十许高眶大颡白须彪彪然口析水利数万言心异之不能忘后二十年鲁公卒已久予奠于白下沈氏纵论至于鲁坐客葛闻桥先生曰鲁字亮侪奇男子也田文镜督河南严提镇司道以下受署惟谨无游目视者鲁效力麾下一日命摘中牟李令印即摄中牟鲁为微行大布之衣草冠骑驴入境父老数百扶而道苦之再拜问讯曰闻有鲁公来代吾令客在开封知否鲁谩曰若问云何曰吾令贤不忍其去故也又数里见儒衣冠者簇簇然谋曰好官去可惜伺鲁公来盍诉之或摇手曰咄田督有令虽十鲁公奚能为且鲁方取其官而代之宁肯舍己从人耶鲁心敬之而无言至县见李貌温温奇雅揖鲁入曰印待公久矣鲁拱手曰观公状貌被服非豪纵者且贤称噪于士民甫下车而库亏何耶李曰某滇南万里外人也别母游京师十年得中牟借俸迎母母至被劾命也言未毕泣鲁曰吾暍甚具汤浴我径诣别室且浴且思意不能无动良久击盆水誓曰依凡而行者非夫也具衣冠辞李李大惊曰公何之曰之省与之印不受强之曰毋累公鲁掷印铿然厉声曰君非知鲁亮侪者竟怒马驰去合邑士民焚香送之至省先谒两司告之故皆曰汝病丧心耶以若所为他督抚犹不可况田公耶明早诣辕则两司先在名纸未投合辕传唿鲁令入田公南向坐面铁色盛气迎之旁列司道下文武十余人睨鲁曰汝不理县事而来何也曰有所启曰印何在曰在中牟曰交何人曰李令田公干笑左右顾曰天下摘印者宁有是耶皆曰无之两司起立谢曰某等教敕亡素致有狂悖之员请公并劾鲁付某等严讯朋党情弊以惩余官鲁免冠前叩首大言曰固也待裕言之裕一寒士以求官故来河南得官中牟喜甚恨不连夜排衙视事不意入境时李令之民心如是士心如是见其人知亏帑故又如是若明公已知其然而令裕往裕沽名誉空手归裕之罪也若明公未知其然而令裕往裕归陈明请公意旨庶不负大君子爱才之心与圣上孝治天下之意公若以为无可哀怜则裕再往取印未迟不然公辕外官数十皆求印不得者也裕何人敢逆公意耶田公默然两司目之退鲁不谢走出至屋霤外田公变色下阶唿曰来鲁入跪又招曰前取所戴珊瑚冠覆鲁头叹曰奇男子此冠宜汝戴也微汝吾几误劾贤员但疏去矣奈何鲁曰几日曰五日快马不能追也鲁曰公有恩裕能追之裕少时能日行三百里公果欲追疏请赐契箭一枝以为信公许之遂行五日而疏还中牟令竟无恙以此鲁名闻天下先是亮侪父某为广东提督与三藩要盟亮侪年七岁为质子于吴吴王坐朝亮侪黄皞衫戴貂蝉侍侧年少豪甚读书毕日与吴王帐下健儿学嬴越勾卒掷涂赌跳之法故武艺尤绝人云麻城涂如松娶杨氏不相中归辄不返如松嗛之而未发也亡何涂母病杨又归如松欲殴之杨亡不知所往两家讼于官杨弟五荣疑如松杀之访于九口塘有赵当儿者素狡狯谩曰固闻之盖戏五荣也五荣骇即拉当儿赴县为证而诉如松与所狎陈文等共杀妻知县汤应求讯无据狱不能具当儿父首其儿故无赖妄言请无随坐汤访唆五荣者生员杨同范虎而冠也乃请褫同范缉杨氏先是杨氏为王祖儿养媳祖儿死与其侄冯大奸避如松殴匿大家月余大母虑祸欲告官大惧告五荣五荣告同范同范利其色曰我生员也藏之谁敢篡取者遂藏杨氏复壁中而讼如松如故逾年乡民黄某墐其僮河滩浅为犬爬啖地保请应求往验会雨雷电以风中途还同范闻之大喜循其衣衿笑曰此物可保与五荣谋伪认杨氏贿仵作李荣使报女尸李不可越二日汤往尸朽不可辨殓而置楬焉同范五荣率其党数十人哄于场事闻总督迈柱委广济令高仁杰重检高试用令也觊觎汤缺所用仵作薛某又受同范金竟报女尸肋有重伤五荣等遂诬如松杀妻应求受贿刑书李献宗舞文仵作李荣妄报总督信之劾应求专委高鞫高掠如松等两踝骨见犹无辞乃烙铁索使跽肉烟起焦灼有声虽应求不免皆不胜其毒皆诬服李荣死杖下然尸故男也无发无脚指骨无血裙裤逼如松取呈如松瞀乱妄指认抵拦初掘一冢得朽木数十片再掘并木无有或长髯巨靴不知是何男子最后得尸足弓鞋官吏大喜再视髑髅上祇祇白发又惊弃之麻城无主之墓发露者以百数每不得又炙如松如松母许氏哀其子之求死不得也乃剪己发摘去星星者为一束李献宗妻硕臂血染一裤一裙斧其亡儿棺取脚指骨凑聚诸色目瘗河滩而引役往掘果得狱具署黄州府蒋嘉年廉其诈不肯转召他县仵作再检皆曰男也高仁杰大惧诡详尸骨被换求再讯俄而山水暴发并尸冲没不复检总督迈柱竟以如松杀妻官吏受赃拟斩绞奏麻城民咸知其冤道路汹汹然卒不得杨氏事无由明居亡何同范邻妪早起见李荣血模煳奔同范家方惊疑同范婢突至曰娘子未至期遽产非妪莫助举儿者妪奋臂往儿颈拗胞不得下须多人腰乃下妻窘唿三姑救我杨氏闯然从壁间出见妪大悔欲避而面已露乃跪妪前戒勿泄同范自外入手十金纳妪袖手摇不止妪出语其子曰天乎犹有鬼神吾不可以不雪此冤矣即属其子持金诉县县令陈鼎海宁孝廉也久知此狱冤苦不得间闻即白巡抚吴应棻吴命白总督总督故迈柱闻之以为大愚色忿然无所发怒姑令拘杨氏陈阴念拘杨氏稍缓或漏泄必匿他处且杀之灭口狱仍不具也乃伪访同范家畜娼而身率快手直入毁其壁果得杨氏麻城人数万欢唿随之至公堂召如松认妻妻不意其夫状焦烂至此直前抱如松颈大恸曰吾累汝吾累汝堂下民皆雨泣五荣同范等叩头乞命无一言时雍正十三年七月二十四日也吴应棻以状奏越十日而原奏勾决之旨下迈柱不得已奏案有他故请缓决杨同范揣知总督意护前乃诱杨氏具状称身本娼非如松妻且自伏窝娼罪迈复据情奏天子召吴迈两人俱内用特简户部尚书史贻直督湖广委两省官会讯一切皆如陈鼎议乃复应求官诛同范五荣等袁子曰折狱之难也三代而下民之谲觚甚矣居官者又气矜之隆刑何由平彼枉滥者何辜焉麻城一事与元人宋诚夫所书工狱相同虽事久卒白而鳷鋋变幻危乎艰哉虑天下之类是而竟无平反者正多也然知其难而慎焉其于折狱也庶矣此吾所以书麻城狱之本意也夫倓然之容义然之状想见峨冠立金阶上惟圣人建极四门首辟公逢其时为邦司直奋笔奋舌仡仡矜矜吾以吾鸣匪诡随是争惟大猷是经帝为倾耳略见施行未竟其用左迁夺俸如华堂桡栋如朝阳丧凤人皆为恫枚曰不然苟于世有补徐乐一书已足千古而况公文有集如许汉有朱栩为董贤吏贤既裸尸栩独收视犯莽有祸葬董无名栩岂不知而捐其生栩曰不然吾行吾情圣卿虽佞是々可矜巨君作贼篡汉有形哀贤毒莽识所重轻借曰私恩愈见至诚呜唿世人惟势是附窦其翟公客所景慕势盛势衰客来客去来时何恩傱々驰骛去时何仇悠悠陌路但有避趋而无好恶奚况于贤伊谁肯赴栩之所为义同栾布班史大书子浮隆隆当建武时为大司空惟人至庸惟天至公呜唿世人鉴此高风康熙末各省钱粮多亏世宗诏清查天下震慑公总督浙江闻之诣内幕问策皆瞠不语公曰不请朝臣来天子弗信朝臣至而督抚无权事败矣宜速缮一疏极言浙省废弛久诚得内大臣督治甚善但内臣初至未得要领臣身任地方需臣协理事裁办疏成驰奏即诈称生日开筵受贺浙中七十二州县无不麕至者公张灯陈百戏止而觞之召诸州县至密室语曰清查使者至矣汝库亏丝毫勿欺我我能救汝否者发露被诛勿我怨皆泣谢曰如公教归皆核册密呈其无亏者具状上亡何奏下许公协理清查大臣户部尚书彭维新实来先至江南江南督抚不敢阑语一听彭所为彭天资险韡钩考烦密民吏不堪州县拟流斩监追者无算毕到浙气骄甚公迎见即持帡批示之曰朝廷许卫与闻公勿如江南办也彭气沮稍稍礼下于公公置酒宴彭半巡执杯叹曰凡共事者未有不争者也某性粗好与人角屡蒙上诲今誓与公无争而后可但不知如何而后可以无争彭曰分县而办何如公曰善唿侍者书州县名若干揉小纸如豆髹盘盛与彭起分拈之暗有徽记彭不知也其亏者归公其无所亏者归彭彭刻苦辜较手握算至胼起卒无所得而公密将赃罚闲款盐课赢余私摊抵矣故使人问曰有亏否何如彭曰无之彭问公公阳为喜出意外者而应曰亦无有也遂两人同奏浙省无亏世宗大悦语人曰他人闻清查多忧愁独李卫敢张灯宴彼教督有素自信故也晋秩太子太保赏赐无算各官俱加一级江南之人望如天上河东总督田文镜柄用时忌公暗劾公上不为动田惧转来结纳伺公居太夫人丧遣人以厚赙弔公骂曰吾母虽馁不饮小人一勺水也麾使者于大门之外而投其名纸于溷中然性极服善一日坐堂上命吏胥田芳作奏请封五代田不可曰封典止三代无五代芳不能作此奏固命之对如前公大怒骂曰畜产例自我创何干汝而逆我田遽起立勃然曰公大误公怙天子一时宠忘王章芳故晓公公当谢芳乃辱及其亲何也且公为人子孙封三代而犹未足芳亦人子孙未封一代而公以畜产宠秩之何用心逆人道耶芳殊不服芳殊不服公素负气忽公堂为吏所折窘不知所为强复怒曰便是我误汝不服奈何曰公大人也芳小吏也岂特公詈芳芳无如公何即公杖死芳芳亦无如公何所可惜者大人之威能申于小吏而小吏之理殊直于大人耳言毕竟走出公默然顾左右乱以他语而罢是晚召芳芳疑公蓄怒将阴祸之入色如土公握其手笑曰汝有胆识而辱为吏可惜吾贷汝千二百金纳县丞他日事上官亦以直道行之田泣谢得富平县丞迁凤翔令以贤闻傅卓园者名魁公标下卒也少无赖以材武入勇健营涿州大盗李自洪力敌千人匿大邵村牛四家公命卓园往擒卓园请标下李昌明及韩景琦俱公笑曰汝往能擒此贼昌明往非昌明杀贼则贼杀昌明韩景琦往必误乃公事不信如汝意试之卓园夜至牛村自洪方谋劫冉贡生家未发卓园破门入昌明舞双锤先登贼暗中斫之伤大唿仆地卓园继进门小器无所施弃其戟手掐贼阴而曳之小肠出矣贼抱卓园刃其背万千幸衷甲不死然骨入者寸许卓园绕贼肠于臂至三匝贼犹能运刀韩景琦急来助昏黑不辨捧傅足以为贼也而缚焉傅自念受两人敌必败不得已逆而踆之绳三重皆断韩仆出数步外天渐明三人共缚盗献之辕公大笑曰吾所料何如盗且死顾行刑者曰吾为盗三十年杀人如草官兵屡捕无敢格鬪今擒我者壮士也愿一见而死或指卓园盗运目久之叹曰我久当死死于足下值矣我所遗宝刀知足下来哀鸣三日宜赠子佩之我死不悔为盗悔不知天下之尚有人也秋李君晴江以疾还通州徙月其奴鲁元手君书来曰方膺归里两日病笃矣今将出身本末及事状呈子才阁下方膺生而无闻借子之文光于幽宫可乎九月二日拜白读未竟鲁元遽前跪泣曰此吾主死之前一日命元扶起力疾书也呜唿晴江授我矣其何敢辞晴江讳方膺字虬仲父玉鋐官福建按察使受知世宗入觐上悯其老问有子偕来否对曰第四子方膺同来问何职且胜官否对曰生员也性戆不宜官上笑曰未有学养子而后嫁者即召见交河东总督田文镜以知县用八年知乐安邑大水晴江不上请遽发仓为粥太守劾报田公壮而释之募民筑堤障滋水入海又叙东郡山谷疏瀹法为小清河一书载之省志十年调兰山当是时总督王士俊喜言开垦每一邑中丈量弓尺承符手力之属麻集晴江不为动太守驰檄促之晴江遂力陈开垦之弊虚报无粮加派病民不敢綤附粉饰贻地方忧王怒劾以他事狱系之民哗然曰公为民故获罪请环流视狱不得入则担钱具鸡黍自墙外投入瓦沟为满今天子即位下诏罪状王士俊凡为开垦罢官者悉召见诏入城已二鼓守者即夜出君于狱入都立军机房丹墀西槐树下大学士朱轼指示诸王大臣曰此劝停开垦之知县李兰山也愿见者或挤不前则额手睨曰彼颀而长眼三角芒者是耶少宗伯赵国麟君父同年进士也直前握其手曰李贡南有子矣悲喜为之泣奉旨发安徽以知县用晴江乞养母家居四年服阕补潜山令调合肥被劾去官晴江之言曰两汉吏治太守成之后世吏治太守坏之州县上计两司廉其成督抚达于朝足矣安用损朝廷二千石米多此一官以间之耶晴江仕三十年率以不能事太守得罪初劾擅动官谷再劾违例请粜再劾阻挠开垦终劾以赃皆太守有意督过之故发言偏宕然或挤之而不动或踬而复起或废而不振亦其遭逢之有幸有不幸焉而晴江自此老矣晴江有士气能吏术岸然露圭角于民生休戚国家利病先臣遗老之嘉言善政津津言之若根于天性者然性好画画松竹兰菊咸精其能而尤长于梅作大幅丈许蟠塞夭矫于古法未有识者谓李公为自家写生晴江微笑而已权知滁州时入城未见客问欧公手植梅何在曰在醉翁亭遽往铺氍毹再拜花下罢官后得噎疾医者曰此怀奇负气郁而不舒之故非药所能平也竟以此终年六十葬某铭曰扬则宜抑不可为古剑为硕果宁玉雪而孑孑毋脂韦而琐琐其在君家北海之右崆峒之左乎已而已而知子者我乎李君棠治上元七年循声倓然大行今年秋将葬先人北归而以其状来曰吾父虽未从政无所绳美然觥觥束脩百行纯懿惧泯焉以重棠罪君曷碣而掩诸幽枚年家子也其敢以不文辞谨按先生讳大章字讱庵河间人生七年而孤治经有法为文能勃为理窟甫冠补弟子员秋试不售遂不复试乡人王仲颖以学行闻先生奉所咫闻跬步必规乡党高此两人称君子者必曰王李长子棠以进士知句容上元举最迁邳州牧未行先生卒今夫有司之于民父也然则有司之父民之大父也人但知恩其父而不知推恩之所自出者非也昔隽不疑尹京兆其母必问平反几何以秩膳加减引儿于仁妇人且然而况于趋庭者乎李君之贤也其奉教于先生者之效也先生之教李君曰事君者承意事父者仪志汝父之志居句如矩辞隆就窳儿其志之以故君粥粥然大让如慢自同僚至大府皆曰李君真长者囚当笞移舍决之惧先生闻而戚也然先生极知政体二十一年句邑灾莠民壅籴于乡棠欲穷竟惧事生意不能无难先生曰周官荒政以安富为先富之不安狱必繁儿宜威以法如其言民情始安初先生孤露时有从父兴祖者扶先生先生感焉终其身严事之有所作负墙启白俟颔首乃退其笃行如此子六人孙三人棠之子名燧者尤颖异才胜衣通经吟诗人以为盛德应云寿六十六以某年月日葬某铭曰以道行不以道鸣卒以子孙亨呜唿此其茔予过东皋邑侯何西舫数称汪生楚白之才予心识之而以遽治装故不获相访今六稔矣弟子秦云亭来手一编曰此汪君所选东皋诗存也汪君死遗命呈先生且索序且付梓嘻汪君此选将以存东皋诗耶然汪君存则东皋诗因汪君而存汪君不存则汪君之名又将借东皋诗存而存其序与梓也诚不宜缓也何休曰古者妇人五十无子择其辨获伉健者使居民间采诗故幽隐必达今其法已亡虽有钧韶异音听者一过荡为飘风无人焉汇而存之诗宁能自存耶汪君慨然仿宛雅故事辑而存之笃矣乎仁者之情亦居东皋者之幸也惜剞劂未已赍志以殁而余又相稽于邂逅不获一交臂共揜群雅殊嗛人意然亦岂料汪君于委化时不瞀乱不顾妻子悲泣而转以鄙人之弁语为拳拳方知韩仲卿称曹子建梦中求序定非诞语而汪君之于是集果如是之不苟然也宜表而出之使后人知之昔有羲叔分宅南交平讹敬致克襄帝尧穆穆张公继羲而作秉圭卅年不离南服维彼滇南实开新疆历汉晋唐高山始荒驱鹰作鸠牧狼为羊畴是羯夷而不叛亢急之挺矣缓之梗矣万洞驿骚兵在颈矣公来至止勿弛勿震勖帅以威参和以仁如古黔羸手耰混敦如古夷隶与鸟兽言鉥昭通路五百余里俾彼锋车周道如砥钅敝金沙滩百有三十俾彼方舟安行枕席蚖花杜松九施土平既艾奥草靡谷不登张立骈牢胥疏墆粥商旅傮然骈肩叠毂侁々有苗金环花衣夷歌僸亻末媚于侯釐笲笲荒服罔敢寇灾婴襄荡奉于于其来地不爱宝五金坌涌钩考蹄鞭笞桑孔赤侧既铸如泉环流八省输铜岁省万牛经算萩极不可计筹天子曰咨卿实元功可坐论道以相朕躬六十邶殿二肆歌钟与卿乐之其风雍雍公拜殿上民泣滇中朝有圣相滇无神公五期三名未竟其施遽殒旗翼而乘云螭于人未嗛于公无恼如此哀荣得归亦好巍巍遗像琛版星冠盱衡振色泰表戴干华岳立隼高梧翔鸾望而气肃对之神寒公第五子与枚通书命作赞语以永终誉枚无金管敢写凌烟再拜稽首仿班孟坚寸莛钟撞撮土河填匪质时贤质公在天余知江宁时门下士杨思立以状来曰长兄舒猷不幸早亡嫂未三十而守志既孝且贤先生修邑乘于法宜得书余访诸邑人佥符杨君言遂志之今年正月思立又来曰嫂亡矣嫂生时蒙先生列于志今将葬乞先生铭诸幽余谨按孺人陈姓年十八来归舒猷奉尊章惟谨治箴管事罔或不蠲嫁十一年舒猷卒孺人初志欲殉旁人尤之曰安有堂上两大人存膝下两孤存而于礼得死者乎孺人然之誓抚儿以慰夫志亡何两儿亡姑王氏亦亡继姑曹氏至孺人事曹如事王曹生思立思达孺人助之制文葆治扢疡小不豫永夜不眠曹常指之训两儿曰嫂爱汝过于我爱汝韩文公为嫂服期汝其志哉及思立等既娶孺人率两姒治家持钱主进圭撮不失命居货辄有奇羡无折阅之虞性至俭食不过菜然趋善如水赴壑捐奁资入祠取其赢备族人婚丧费岁饥为淖糜食蒙袂者卒年七十有四立思立子某为孺人后所以报也以某月日与舒猷合葬于桃红铭曰亡子字叔以将宗续而使其家足生金积粟嘻非丘嫂乃富媪铭贞石使有考昔苏轼不及见范文正公为终身憾枚犹得见鄂文端公公方颐广颡须髯若神色温而语庄面兼春秋二气自命过高常卑视古人气出其上然于近今人才一善一技不肯忘以为坐政事堂批敕尾非宰相事也宰相事在进贤退不肖而已贤不肖不可卒知则姑就其文章之表着者考之故每一乡会试必采访如饥渴胸中有某某皆非素相知及温卷者己未礼闱撤公立宫门向阁学蒋公曰尔泰今年愧死闱后阅人文所卜悉不雠惟袁枚一人验耳闻出君门下非君谁光我颜者蒋故公年家子闻甚喜而此科大总裁赵相国等相顾愕然枚闻虽感公竟不知公从何处见枚文也以公位尊亦不敢一谒谢壬戌试翰林翻译枚最下等公所定也启煳名大恨召枚往赐饭与深语且曰观汝状貌天子必用汝汝为外吏必职办或忧汝能文不任吏事非知汝者呜唿公之知枚如是枚既早退不获有所建白以彰公知人之明意欲报公以文章而公之行事又无从搜辑屡唿负负今年秋公长子容安来督两江将趋庭时所腹存手集者命枚具笔牍受辞乃得粗举梗概以备国史之遗谨按公讳尔泰字毅庵满洲镶蓝旗人西林者其旧居部落也高祖屯太率汪领七村人投太祖高皇帝曾祖图扪袭佐领从征张理阵亡父拜官国子监祭酒公以举人侍卫从圣祖猎和诗称旨授内务府郎中郡王某至暴抗也属公事不应召公将杖之公袖匕首见曰士可杀义不辱王敬其强直谢之典云南乡试还授江苏布政使康熙末年缙绅横甚抗税旅距小民公用能吏赵向奎等一大创之设春风亭招致文士大将军年羹尧势方张遣奴至苏抚军耰中门迎奴奴来见公公高坐召入问尔主安否奴见公甚庄严不得已屈膝出年亦无如何巡抚云南先是云南贵州广西三省苗屡抚屡反公奏欲百年无事非改土归流不可欲改土为流非大用兵不可宜悉令献土纳贡违者剿疏上盈廷失色世宗大悦曰卿朕奇臣也此天以卿赐朕也命公进呈生年日月与怡贤亲王赴养心殿手铸三省总督印付公公知人善任赏罚明肃一时麾下文武张广泗张允随元展成哈元生韩勋董芳等各以平苗立功致身通显然土官自汉唐世袭二千余年雄富敌国一旦入版图受官吏约束心终不甘诸汉奸又阴嗾之改归后反者岁数起蜀之乌蒙窝泥滇黔之泗城长寨车摆夷粤之西隆州相继驿骚镇沅苗缚知府刘宏度于柱裸淫其女而头曳之然后剖心祭旗公惭怒次骨奏请褫职讨贼赎罪世宗以为多一次变动加一次平定优诏不许公感上恩益奋督军鏖战所获苗皆刳肠截脰分挂崖树几满见者胆裂缴上苗寨弓刀枪炮军器无万数丙午用兵至庚戌功成乃造桥云贵交界处号庚戌桥开通黔滇路八百余里先是孟养苗与老挝国相连明正德间作乱兵部尚书王骥率兵十二万平之立石金沙江群夷惊从古未有然归后又叛至公而安营设汛如内地矣常亲巡三省穷边六千余里沿路诸头目金环花衣焚香俯伏犭怒子莽子南诏诸国遣使上表献絯钱鏔布金盘铜蟒等物皆离中原万里者也新开古州丹江禾长八尺穗双歧豆如栗子大世宗批札云朕实感谢矣不知如何待卿而后心安封襄勤伯授武英殿大学士入都会准噶尔未平命公为西路经略赐金甲上方剑出巡阿尔苏归奏西夷未可卒灭扰敝中华无益果亲王从西藏归与公言同世宗竟罢兵与天下休息公受世宗非常之知入朝尽三鼓方出语秘外莫能知每具一疏虽请安庆贺极寻常札子上必嘉奖忠诚颁示天下尝云朕有时自信不如信鄂尔泰之专事无小大必命鄂尔泰平章以闻以故公所到处巡抚以下出境千里拜谒虔若天人从云贵入相八总兵跪送泣曰公行矣某等无以报愿舁公须臾望见颜色公未及答八人者素拳勇直前击去舆夫蟒服珊瑚冠肩公而行数里外一总兵忽亡去七人丧耦不得已皆散行百里外见草中孔雀翎彪彪然膝行奔前抱公靴大恸声尽咯血则前亡去总兵狼山镇某也公亦潸然泪承睫下入朝首荐之迁松江提督公以身殉国知无不为一切嫌疑形迹无所避门庭洞开宾客车马麻集漏尽乃已督三省时疏一切水道滇之昆明海口黔之磁硐八达粤之杨林诸河俱宣流贯行商货麕至贵州布政使申大成请军田加税将军鄂弥达请丈欺隐田部议允行公恶其言利皆奏阻之尤护持善类前滇督高其倬杨名时俱获罪杨待鞫而高修城公每见此二人谈移日从者放仪仗鼾睡或四散新抚朱纲欲入杨罪唿三木以待军民汹汹欲为变公力护持乃免杨夜梦群蜂攒啮一神人以袖挥之散及见公如梦中貌贵州巡抚何世芭以名儒为粮道李日更所劾公昭雪之经略归世宗命户部尚书海望为治第凡什物棜禁盘匜楲窬之属必具已报齐矣命舁堂上几视之以为窳败大怒召海切责海叩头请易乃已及公入朝奏事毕曰卿勿还旧居可赴新居手书公忠弼亮四字赐之侍卫十人捧而随公公入宸翰亦入闻府中无园圃命以藩邸小红桥园赐公而中分其半为军机房公弟尔奇提督九门兼兵部尚书公力争不可世宗笑曰卿虑而弟反耶公曰兵权归一不可启后世以渐过尔奇书斋甫掀帘不入而还尔奇急诣兄问故公庭立责之曰汝记我兄弟无屋居祠堂时耶今甫得志而侈陈若此吾知祸不旋踵矣尔奇跪泣请改乃已嗣后伺公往先藏器饰乃敢见然卒为李卫劾奏以侈败方服公先见也公性方严面折廷争老而弥甚然待下亦能受直言云南司道贺庆云见大理令刘某独曰某眼眯实不见庆云公嘿然心嘉其直荐之枚初见公便问张奂称羌夷一气所生公报虐以威虔刘太重公笑曰五十年后自有定论也世宗晚年召公宿禁中逾月不出人皆不测上意公亦自危八月二十三日夜世宗升遐召受顾命者惟公一人公恸哭捧遗诏从圆明园入禁城深夜无马骑煤骡而奔拥今上登极宿禁中七昼夜始出人惊公左裤红湿就视之髀血涔涔下方知仓卒时为骡伤红溃未已公竟不知也每行一政下一诏海内喁喁拜泣歌舞以为尧舜复出有归美于公者公悚然曰天生圣人社稷之福也老臣何力之有焉年六十九薨天子亲奠配享太庙谥文端有奏疏诗集各若干卷子某某公姓黄名廷桂字丹崖正黄旗人年十九以材官引强从圣祖出塞猎控飞猱落双雕者二十余年世宗登极授宣化总兵四川提督甫至官即奏设局办治枪炮铅丸时西土无事而公豫筹同仕者笑之未几西藏阿尔布托反公往干甲军容山立贼大惊散走事闻世宗知公可大用命讨雷波土司杨明义等擒其魁余党悉平亡何滇苗阿驴反围参将谢某于赤衣台七日公率兵入大小凉山攻杀降下之乃还秋滇省乌蛮又反公军川滇接壤处四路堵遏卒缚其酋世宗大悦命总督四川川省地丁每两耗二钱民苦之公请每两减一奏上报可即今皇上即位之元年也俄而总督缺裁署天津总兵迁古北口提督再迁甘肃巡抚其时边省仓空地屡震新渠宝丰几不毛矣公符县买耔种耕牛招民授田浚昌润渠灌之行二年两邑富如初十三年春署陕甘总督冬调江南十六年仍调陕甘十八年调四川二十年加太子太保补武英殿大学士仍督陕甘当是时国家擒达瓦齐方开辟伊里威震万国而投诚之阿睦尔撒纳叛入哈萨克回虏窃发襄勤伯鄂容安兵部尚书班第死之天子震怒命大将军永常兆惠等相继出兵公以为先安内而后攘外外夷跳梁国无大损若因军需驿骚致内地有事则金瓯玷矣乃命运粮车十家抽一厚其值许带什物贸鬵民踊跃争先虑牛运妨农奏买骡分布口内外民耕如常又以为凡事豫则立粮待尽而后运则士饥马待缺而后补则战衄乃命安西至哈密沿路开池畜豆马到行且喂以故驰千余里愈壮驻防台站月需米数千曰吾前抚兰时曾买谷三百万石分贮河东西正为此耳识者方知公远谋董安于不是过也逆酋已玛等叛截台台信不通沙克都尔慢吉一支就赈兰州逼近肘腋巴里坤大震公遽发兵三千镇抚之奏出半月而命下如公言布政使蒋炳共事肃州公檄令回兰州督赈奏出四日而命下如公言公又拟奏大将军兆惠以孤军守阿克苏无益宜早令回军相机再进奏未出而命下如公言公每有谋算动符圣意虽隔万里如在目前以故眷宠日隆加太保封忠勤伯世袭云骑尉赐红宝石顶四团龙补服公素患咯血既理军务中夜辄起或张目达旦致积劳成病病剧呓语犹以马驮粮运进剿擒贼诸务喃喃不绝官吏文武绕榻环听为之涕泣漏下一鼓而薨年六十九天子震悼赏赙无算柩还车驾亲奠谥文襄崇祀贤良公阴重强毅常称事英主有法若先有市惠好名党援诸病为上所知便行一好事不得故生平寡笑语所在芒角专以招怨谤忤权贵为务孤行一意奉主而已及事关重大旁人平素舒缓养名者束手不敢动而公辄以一疏得之或直荐其戚里或保留人于临斩决时或请豁军需数百万奏上即行海内骇服貌清奇长身鹄立额上瘤起如佛顶悬珠者然见属吏无温颜质确其过高坐不冠斜睨而涕唾司道以下寒毛惕伏甚至股弁然喜人强项愈驳辨愈喜理屈则从之或以此受目色督西川时外夷准噶尔入关熬茶有误奏入寇者天子命公发兵公封还诏书奏不可已而果以误闻调肃州马驻防兵倚将军势或不时给公奏之上命满洲三品以下官许公杖决由是令无不行居恒无他嗜好放衙毕手通鉴一编而已子一人某福建粮道先公卒以某年某月葬公于某铭曰吾未见刚次莫如勐惟我文襄秉此以逞起宣化终凉甘利西北不利东南莫獬付崔楷貉子过老罴卧天纵其锋为李横冲孤捧红日以行于空如系虎须牵不得动呜唿竟以始终世之过人不履影而硙豫夺常者其视此华表之穹隆题名始于汉而官廨题名厥惟唐始予守江宁仿唐人故事考前人姓氏而书之旋蒙天子恩擢江安粮道之职循例以书曷敢以后按国初札授副使一员摄全省粮务改设粮道辖江安徽宁滁和等十府四州自后或裁或置或兼分巡或专督运或添设库大使或运快并佥虽时时小更而要之择米慎察吏廉督漕勤佥丁公四者具则监司之职尽焉唐刘晏为转运使见一水不通思荷锸而先行见一粒不运思负米而先登有味乎其言实获我心矣虽然邦伯侯牧民事纷如供职大难粮道则漕粮一端而已中才循循佥能催程趋限辇粟京师本朝四十三官鲜以不职闻就其中只周栎园王楼山二公声称隆隆考其敷施了无他异可知人能重官官不能重人嗟乎谁无名姓能使后之人偻指及之而忾然若有所慕此其故岂在出身爵里之间乎然非出身爵里则其人亦莫得而详也合备书于左我国家百有三十余载而江宁以校官祠于学者只二人焉其一曰教谕汤先生讳伟字鹏乎宣城人举人居官时年已七旬天倪甚和碌碌然不可见涯缦夏月短葛衣摇扇与群儿嬉或上树扑枣童子环啖之先生俯而笑曰盍留苦败者偿老子劳耶其风趣如此兵部左侍郎法海督学江南威棱言言所至不敢仰视初按江宁命报程生某劣先生摇首意若有所疑法呵之先生正色曰程生不特不劣且贤公命举优耶今晚牒且上矣若以为劣则公知之伟不知也法大怒叱先生出将劾先生江宁先辈蔡铉升者与法有旧往见法争曰公知程生所以劣乎生故狷者也嫉恶严过上新庵见僧奉富商木主与天子龙牌峙生诋其妄朓而投之以故僧与商造蜚语陷生公得毋为若辈所眩乎汤先生正人九学所推公不知敬何也法大惭悔三肃先生而谢江宁学舍穿漏每大雨先生持伞坐承矲下白发淋漓客骇问则颦蹙曰大成殿未修先圣露居而某敢即安乎上官及诸绅士闻之争来营度构造终先生之世学宫焕然俸满迁国子监典籍以笃老辞卒年九十余其一曰训导唐先生讳时琳字宸枚上海人岁贡饬躬训士一衷于礼在官捐俸修前明周贞毅公祠去后诸生即以先生与汤先生纤焉邑有修学之举将迁祠周公并迁两先生训导曹君惧两先生之泽将湮也属予作传以永之予览所持来汤状甚具而唐事寂然无可记述以故笔涩不下者屡矣然窃念东汉诸贤瑰意琦行显显在人耳目而黄叔度以牛医儿弥口无言一事无为当时钦之者至以孔门颜子比之然则古之君子固有行而无迹者存耶抑动静语默亦各视其时耶今人间方面大府在官赫然去则车未出城民已忘其姓氏者不知凡几而此二校官独能以一缕香食报于荒庐苜蓿之场可知官不在大小惟其人人不在显晦惟其真中庸曰诚之不可揜如此夫后之人闻两先生之风可以观可以兴矣曹君倒冠而至偈偈然欲不朽先贤其立志非凡所及是亦昌黎所云得牵连书者名钖端字菽衣亦上海人高氏世居铁岭为镶黄旗着姓一门印绶棨戟布列中外其官于南者文良公其倬总督两江相国公其位提督松江君为两公犹子初任吴塔司巡检调江宁典史五年而卒卒时年四十三于诸高氏子弟中官最卑禄最微寿最夭然邦之人闻君死自执法以下至于长挽者丈夫女子靡不发胸击心殷殷田田若有所穷故何也君性沉厚虽不说学不践迹而含舒宪章德正应和与人交坦中而肃无贤不肖皆好之家无宛财戚里之贫者幞囊抱釜至君家而炊焉故事游徼簿尉流外职也俯项供翼趋走于下风居是职者知无所表着辄不自重憷以利无所不可为君独嶷嶷自立遇事必问于义当否虽享钱万不妄喝一笞大府记下可者诺不可者争争不得必委蛇骫骳于其身以济之以故死之日哀声嗷嗷赠赙襚引费者接于衢嗟乎人器也官水也以君而为尉犹以五石之匏盛杯水也见之者皆知其不称也虽然君不肯以不称之故而自贬以称之故一切庸力行务精心帖妥而恢恢之量乃愈不可以测穷然后知一命之士原可济时孚物而禄位之不足以格人昭昭也世之荣贵炫赫十百倍于君者其相悬亦可睹矣然则虽以君之官之禄之年而见君家之诸勋臣诸侯伯子男于地下诚足以抗颜而无惭焉呜唿其可铭也已君为奉直大夫銮仪卫治仪其傃公之子名慧字睿功行十一娶某氏子四人某俱幼以某年月日葬于某铭曰有干有体压百僚底人以为必起而竟已矣呜唿此之谓有命无理振古如此莫谅天只高槐堂先生任江宁南捕通判二年病卒邑之人走位相弔泣且言曰自有此官从无此公盖通判贰太守于令为长权轻而势逼故避嫌者往往迂缓养名而任事锐者又或乖于正先生听讼如悬镜树臬各以其影应民多舍令来从先生先生麾之则涕泣抱牒宿庑下不去令妒有愠色然亦无如民何也天子南巡大府属以供张事先生昼理杂徭夜决狱烛跋漏沉神思焦然枚嘉先生勤忧先生病已而果绵胣以终其子文照高才生将葬驰状来曰先生为政非独江南然宰德兴县时微服行里廛闻书声辄耰户入为讲解不倦禁一切博揜攘俞风符下即止调知德化县县当九逵之冲军籍溷错门匠因缘为奸先生案覆卫册科别其条输挽者帖帖无谰语擢扬州清军同知方修水利排治梗湍而以失察漕事故改通判权知奉贤县县有民某被盗有王三者诣府伏罪先生疑之穷竟其事果亡命贼甘自诬冀陷其仇先生置此贼于狱而释所陷未几获真盗民欢噪称神先生始任戴冠即潜躬味道于学靡不窥而尤深性理魁踽静坐若与濂洛诸贤抗手接席者然遇人无町崖无贤不肖辄偻身降阶暖暖姝姝道先王语引之于善以故悦尼而来远函丈下童冠如云两校秋闱得江左右士极盛所着来复集二卷诗文若干先生姓高名植字槐堂举人进士浙江武康县人寿六十七葬某铭曰俗吏之龂龂兮夫子之肫肫兮儒者之能薄兮夫子之政卓兮颓而萎而侯不喟而葬而藏而畴敢忘而守官如守舍然前此居者不知几何矣后此居者不知几何矣其后此居者不可得而知也其前此居者则遮迣屏列如表之示目鼓之语耳孔子曰三人行必有我师焉善与不善畴非吾师此古人官廨题名之所由昉也江宁摄七县冠九府州于古为赤紧畿望之全我朝圣人御世百四十年勤民恤功尤重二千石之选课最者擢之挢虔者黜之久俸者召见之吏治蒸蒸光于古矣予量移来淮视其氓之华离俗之康艾常肙々在抱虑蹈诗人胡颜之讥欲景前躅以自范而旧无名籍文献缺然窃不自揆谨考以来得四十五人书其姓氏为之扁表嗟乎此四十五人者或久或暂或贤或否或腾而迁或坠而颠迹虽不同而要皆怀印曳绂临民帅吏先余而居此者也即其在位之岁时以考其政治之得失思齐乎自省乎目及之而钦耳闻之而警岂徒作区区之甲乙簿同官录观哉昔尹铎尹晋阳委土以为师保鲁共王画先贤于壁以自勉二人有心先我而得后来之君子将有韪于斯举亦将有感于斯言校官官最卑俸最薄庑廨最庳陋其长如是其贰可知江宁训导署有厅三楹为前明祠周忠节公所来官此者率傧壶修集宾僚于其间非乐神人之杂居也姑舍是而无以为居也曹君菽衣莅兹未久邑之人兴修学宫改祠周公于明德堂之右于是三楹廓然始为君所有君庀治之平其敛陷增其杗棁于粲洒扫历书前人姓氏而属余为记镌两石陷之壁间余按老子云与物且者其身不容言君子不可与物为苟且也是以叔孙昭子所到虽一日必葺其墙屋曹君本名家子结发束脩傮然思有所建立使周祠不迁吾知君必佻期养力别创礼堂以与诸生讲习而况事与时偕先贤如有意以让之哉虽然力不足而强为者殆身不勉而旁求者劳校官所入甚微倘物土仞沟陈之无艺则功必难就又或出位越思求助于人人必掉罄之捉搦之功亦未必就曹君既不肯薄其官视如传舍而又未尝旁唿将伯以侳其廉卒之室苟完而道大适此一役也于以见天下无不可新之地无不可勉之官后之坐是厅者俱当健其决而贤其志也厅之前有榆甚古有竹甚冗有柏有柳甚稚有池甚洼渫将次第葺之各因其质以成其美则教士之法亦于是乎观公讳士林字式儒号雨峰世居山东文登县父农也公幼闻邻儿读书声慕之跪太夫人膝前曰愿送儿置村塾中许之遂举孝廉癸巳进士补中书迁刑部主事知安庆府再迁江苏按察使以失察私铸左迁汀漳道漳俗斗杀人捕之辄聚众据山或请用兵公曰无庸命壮丁分扼要隘三日度其食且尽遣人深入筈以好语曰垂手出山者免如其言果逐队出乃伏其仇于旁仇大唿曰为首者某也立擒以徇众惊散嗣后捕犯犯无据山者迁江苏布政使丁父忧诏夺情巡抚江苏公不起服阕入都天子问山东直隶麦收如何曰旱且萎问得雨如何曰虽雨无益问何以用人曰工献纳者虽敏非才昧是非者虽廉实蠹上深然之补江苏布政使寻迁巡抚未一年病病中念太夫人年高不能迎养三上疏乞归上许之行至淮安薨天子震悼命崇祀贤良寿五十有八公要路不通一刺而于乡会师门惓惓不忘曰此人生遇合之始也治狱如神任刑部时有二人伐木塞外木扌票乙毙有司讯结矣越三月乙弟以谋杀控甲甲逃公曰置当场死者之妻子不问而以三月后局外之人兴狱乎甲逃惧累非惧罪也甲闻即出狱果虚知安庆时宿松孀田氏事姑孝兄公利其产逼嫁之与群匪篡焉妇刎于途诬以坠水公坐堂上见黑衣女子啾啾如有诉召兄公质之则毛发析洒口吐情实公深愧以鬼道设教而满庭胥隶皆有见闻不能掩也凡谳决宪于辕垣绝人影射守令来谒具狱命判试其才教曰深文伤和姑息养奸戒之哉夫律例犹医书本草也其情事万端如病者之经络虚实也不善用药者杀人不善用律者如之性廉俭而绝不自矜贺长至节天寒裘秃霜与涕俱臬使包括以貂假公公披之如忘涕唾交挥家人耳语曰此包公衣也公大惭谢过少顷论公事快挥洒如初听讼饥大唿点心家人供角黍且判且啖少顷髭颐尽赤盖误帡为饴糖笔箸交下不复能辨晚坐白木榻一灯荧然左右案可隐人手批目览虽除夕元辰勿辍幕下客怜之具美膳邀公公勐啖不问是何名色其平素精神梦寐偃仰唾涕知爱民忧国惟日不足而已故于服食居处人以是供公以是受不容心于丰亦不容心于俭也闻觉禅师来江南督抚将军以下负矢屈膝公长揖唿和尚织造海保入狱五月犹狐裘公进葛衣大府呵之公曰罪虽重于律五月不衣裘也如以为嫌请劾臬使楚盐不运诏命会同盐政核议或劝公让盐政主稿公笑曰问心公私耳何嫌之避请加息以惠商时内外大臣噎冒不前而公章先上乃附纸尾以进公子一人名朝亮生十四年而公薨妻张氏诰铭曰昔汤文正为政江南民化其俭苦节成甘后有继者谆谆训词民不能从且相訾隔五十年徐公至止宴沧浪亭五簋而已苏城翕然俭且中礼惟余小子憎人讲学闻先生风恍然梦觉同言而信信在言前同祷而应应在祷先至诚动物其中有天羊质虎皮类然不然呜唿徐公今无其伦来非恋爵去非要君俭非矫俗仁非市恩始于立身终于事亲正色为秋微笑为春不爱公勤爱公之醇不敬公清敬公之真爰为公铭以示后人公姓李讳永书字绶远号芳园先世盱眙人自明指挥雄从成祖北迁官于瀛州遂家焉祖父俱邑庠生以公贵赠如公官公美须眉丰颐长身有聪识强力遇事麻集乃益静面不换色而徐徐就理务出于善乃已拔贡生廷试一等初宰福建长泰县调晋江晋江俗悍好斗有施邹者海枭魁也夺民妇劫商贾财横行白昼中公将赴任总督德公迎谓曰施邹巨猾我已奏闻天子索之急卒未得奈何公侦知邹匿女兄所而甚勐且多党迟则事泄乃于抵任日暗集健步弓手设伏环之而夜率役破门入邹方熟寝惊即挟大梃走屋上拒捕或钩其股以戟股断颠遂擒以徇迁泉州府西仓同知因公镌级降补荆溪县调常熟再调元和又因公镌级大府奏留办灾题补武进县累迁海州知州苏州知府苏松巡道江苏按察使又因公镌级以病归家居八年卒年六十九公所到以强毅称奸胥豪民望风慑伏然中宽治狱多平反浙省李家庄毗连吴郡群匪篡焉号小梁山浙有司张其事捕以兵民聚而嚣飞瓦搪拒浙抚以判闻事下江南督抚总督尹公檄公会鞫公见囚累累数百饿色焦然知有冤乃先给淖糜徐受其辞部别首从流数人杖若干人狱遂平公听州县讼甚敏片词立决及任按察使每讯鞫款款数千言或申旦案犹牍留人以为疑公曰州县与民亲中无隔阂得其情可以决遣臬司与民远矣自县而府而司其间文卷繁重吏胥钳伺略有舛午动至重辟我尽十分心犹未敢放一分心也卒以勘转迟被劾而识者观其过愈知其仁尤长水利为民计久长葺常熟之福山塘海州之六塘河松江之五湖三泖皆有显绩民至今利赖之娶王氏再娶郭氏俱封恭人子四女三葬曹家村铭曰惟发得栉则统惟星在北则拱公能静镇物简御冗故敛之为沉几之智而放之为仁者之勇呜唿此其冢圣湖渟々然横于杭之城西而春而秋而昏而朝丈夫女子儦々俟俟咸嬉游焉踯躅焉群以为美而卒不能言其所以美也朴庐先生为诗若干凡嘉卉杂树荒祠古亭靡不以五字韵之而又自赵宋以来一典实一故事必缕述焉凡圣湖之所有者诗靡不有也即圣湖之业已无者诗则未尝无也今而后圣湖之美先生言之矣且尽之矣惟是先生与枚同傍圣湖而生同别圣湖而仕当先生在家时未始有诗而今始追而为之则又未尝不叹人情之近则易忽而远而相思也今年先生七十有六枚亦四十有五园田宅舍同具白门想重到儿时钓弋处相携而叠谣知复何日苍苍在鬓烟波在天三复斯篇如荡舟湖中水色犹明纸上然则先生之索序于余也盖亦越吟而使越人听之之意也士大夫之贤在官见不如其去官见何也在官见贤违道干誉者优为之去官见贤则味得于回而其真乃彰然官有不得不去者有可以去可以无去者不得不去者或迁或黜或以笃老辞人虽思其贤而明知其势不能留则望绝若可以去可以无去者其过甚微其迹甚公其不当律令处亦甚小人未免思其贤而望其留及至竟去竟不能留而望之之心犹眷然其未绝绝与不绝送者心也与去者无与也虽然使其去官之故诚过也过虽微其贤自在原不必因其贤而为之讳若其所以去官之故非过也即贤也则不特其在官之时贤不可没去官之后贤不可忘而即其所以去官之故亦当为之白其贤于天下今夫诬告者加等越诉者笞此令甲也宪以示民者古人象魏之义然越诉之宪宜于督于抚于监司于太守而何以宪于县之庭盖一邑中有里老有尉有主簿有丞而后有令诉者宜先之里老之尉之主簿之丞而后之令此古人立法意也令体且然其上焉者可知左氏曰侵官犯也冒官罪也今之人侵之冒之而自以为功则何不并群职而废之故曰为政难知政体尤难太守沈研圃先生为民诉不理镌级去夫民诉理之宜也县牒未至而侵冒之非政体也然以为过则亦无辞先生治江宁六年民熙熙然不知有先生及先生去幼者啼老者泣恤然若有所亡嘻上之设官所以为民也然往往去留之故多矫拂于民心而为之民者必号于上而争之曰若宜留若宜去民之权无能为也倘上之人又必强其民而胁之曰若虽留而汝勿许诅也若虽去而汝勿许思也则上之权亦无能为也审夫上下交相胜之故而先生不能已于行矣民不能已于送矣邦之人歌诗代饯而属枚先焉其词曰我有亡友号程启生先生敬之为其穷经我有弟子厥名陶湘先生延之与论文章两生穷士显者所弃先生不然曰我之事惟古太守兴氓育才今无其权敢无其怀抱此区区施于有政难告上官可告孔孟汉守吴公治行第一只荐贾生他事没没又有文翁循吏居首考其本传一事无有但闻入学释菜奠酒古人往矣存此高风先生来矣心与古同一朝命驾民送于野或锲其车或絜其马有酒盈尊有泪盈把谓余不信请听歌者公姓陈名鹏年字沧洲长沙湘潭人生时太夫人梦大鸟挟一青衣童子来故命之曰鹏以康熙辛未进士知衢州府西安县有善政大学士张鹏翮荐之移知山阳迁知海州再迁知江宁府江宁俗父母死子必亲讣公颁士丧礼禁之恶捕诬良事发赦后公仍置之法圣祖南巡总督阿山借供张名欲加税公不可乃以他事中之落职按验圣祖赦其罪命入武英殿修书起知苏州府苏大疫公所至疫断民书公名镇于门过维亭镇见水浮沤心动遣探得尸鞫之其邻乃某村妇手绞其夫也奉旨摄布政使忤总督噶礼再以阴事中之落职按验圣祖赦其罪命入武英殿修书学士沈涵密荐公圣祖还其奏逾年召公见曰沈涵荐汝朕疑之今知非汝所听请故用汝为霸昌道可乘传奏事故事督学使者归输金修城沈修昌州城有冠花翎者数人称某王遣来索金势甚张公伪逊词延花翎者入而阴伏健步缚置狱中马驰奏适某王入觐上示以公奏曰无之上曰然则可听陈鹏年处分公杖毙一人枷四人徇于城自是畿甸肃然六十年大学士张鹏翮视黄河奏公协办公请于广武山下开引河使熘南趋又请疏南坝尾下流以杀水势寻署总河兼署总漕漕舟阻风旗丁粮尽公先给河库银六万而后奏圣祖嘉之以为得大臣任事体世宗即位授河道总督未一年薨上深惜之赐谥恪勤予祭葬公廉干有才民爱之如水趋壑每褫职按问老幼罢市聚哭持乡醪相遗满洲驻防兵亦率男妇蹋门入牵袍嗅靴求一见陈青天状貌闻赦诏下焚香跪北唿万岁者其声殷天系江宁狱或绝其食狱卒怜之私哺以饼为守者李丞侦知怒杖卒四十曰通一勺水入狱者如之公自分命绝矣忽闻外有贵人驺唱声甚高曰狱官来我浙江巡抚赵申乔也入觐时皇上命我语江南督抚还我活陈鹏年不知汝等可知否言毕去不与公交一语未十年公总督南河李为邳睢同知大惧来谒公公无言李心稍安疑公忘之矣居亡何黄河南岸崩刍茭翔贵治者竹楗石菑需金万公张饮召河官十余人入酒行叹曰鹏年饿江宁狱几死不意有今日自贺一觥且饮且目李目闪闪如电须髯翕张李色变客亦瞠视不知所以公笑曰诸君不贺我乎盍尽一觥合席诺声如雷不能者强毕之俄而奴捧饕餮樽出磁而鸧金者也状狞恶公起手斟之遍示客曰满乎曰满矣持行至李所曰某年月日为一饼故杖狱卒欲饿我死者非他人即足下也今河岸崩百万生灵所关不比老陈性命不值一钱也罚汝饮即往办治放一勺水入民田者请敕书斩汝亦使群公知鹏年非报私仇者李长跪色若死灰持樽樽堕地碎两手自搏叩头数百满席客咄嗟回首无一人忍睇其面者李出倾家治河河平来验工官缨帽小车所杖江宁狱卒也既李竟惭恨死公于故人子弟孤寒后进汲引如不及宾从欢饮而公目览手答沛然有余每用人则其家之一蹄一缕必为资送称善广坐训过密室人衔感次骨入狱逌然自忆未了事曰杜茶村未葬某僧求书未与布衣王安节缺为面别从容料量承锁而行在苏舁郁林石于郡学游焦山遣人泅水取瘗鹤铭为亭护之其标寄如此所着诗文若干卷其被逮入京也除夕市米潞河主人问客何来曰陈太守曰是湘潭陈公耶曰然主人曰是廉吏安用钱为反其直问住某所次日户外车声槛槛馈米十石书一函称天子必再用公公宜以一节终始毋失天下望纸尾不着名姓问担夫曰某人姓魏访之则闭户他出竟不知何许人也论曰先有尧舜后有皋夔非遇圣祖虽十陈公乌能贤昔汲长孺魏玄成辈束以细荆三十则亦唿而乞恩矣筄々得善诤名皆其所遭者幸也圣祖南巡公不除道不供张甫入狱百姓张黄旗城上曰如丧考妣村氓蠢愚至于如此忌者诬以大逆非无因也而圣祖怡然但云民爱如此甚好为霸昌道进瓜热河圣祖诏家人汝主官清不必以常例供奉好将瓜带归即赐汝主呜唿圣祖知公何其深也昔权德舆读太宗赐李靖手诏不觉呜咽流涕而叹曰君臣之际至于如此吾于恪勤亦云春湖广总兵崔某劾大学士鄂尔泰苗疆失机是时鄂方以首相受世宗遗诏辅政天子怒下崔于理刑部九卿议崔罪斩立决右审司主事李公治运年二十余独持不可曰如是将启大臣擅威福之渐崔因是得末减而小李主事之名震天下其年秋余荐鸿词科入都受知于公父编修重华公世所称玉洲先生是也得交公公状短小竖眉秀眸微须为人端静详审无多言终日坐骡车赴部决事他人休公不休以进士授刑部主事迁员外再迁礼部仪制司郎中送琉球国使还主广西乡试督山东学政俱有声天子知公练刑名改授陕西榆林府知府寻迁湖北粮道安徽按察使调浙江公吴江人最邻浙在浙八年民无听请之嫌戚朋无矫情之怨人以为难嘉湖二府连淞泖震泽渔匪窜焉公颁舟式而编排之盗风为清绍兴宁波两府近海出洋者多为奸公命州县核其货书其年月姓名按籍钩考奸无所容尝言例虽繁统于正律心能小自能活人每勘狱穷日夜孜孜为求其可生之路巡抚某不悦劾公迂缓沽名天子休公于家时太夫人年八十余公得归养颇以为欢而浙之士民送者涕泣不能去三十六年七月枚过吴江公病已笃闻枚至力疾出见谈天下事侃侃然盖身虽衰用世之心尚在也别后一月薨年六十二子会辰葬公毕来乞表墓且云公在浙平某狱甚善归当取原牍相付已而书来检寄无从以为大戚予谓会辰无伤也汉于公自言活人多后世当兴卒其所活何人史莫得而详也呜唿此其所以为阴德欤公字宁人一字漪亭夫人张氏子一女三葬某君名发桂字香巖直隶正定人嶷嶷然有腹尺视正言徐面方如田好读书交贤者以贡士补溧阳丞调上元迁海州州同摄砀山海州宿迁县事再摄沭阳捧檄未到卒君虽左官无甚重任而釐录其躬视民不佻较尊官尤肃勘桃源灾共事者三人以不谨闻而君独课最巡海州村见种山芋者问之曰闽人也姓高名光裕君疑非山氓阳与语阴令捕者擒以俟未半月郯城符来麇去果劫盗也天子南巡总督尹公委君治摄山君虑事量功洒㳻如法尹公见君题句惊衙官中有屈宋命群公子和以光其所为诗先是君与予试京兆同受知于大廷尉邓逊斋先生乙酉六月先生入都过上元上元令李棠亦先生门下士三人者循环置酒为先生寿先生为当时荐香岩未售至今缺然而香岩如实拔己执弟子礼尤勤予私心窃愈贤之呜唿谁知此一会也香岩竟从此诀矣卒年五十九其苍头某将葬君来征予铭予不特谊无所让且心服香岩贤谓必有瑰意奇行于法宜铭者问状具否苍头跪呈一纸乃爵里刺数行今所谓履历是也嘻知状未具虽有班史之笔凿空难书而况余又空山居寡所征核耶不得已捃摭梗概而志之香岩有知其訾我也其鉴我也铭曰官不副其贤寿不永其年死而不有其藏一钱吾欲铭而表诸阡而事又不得其全夫是以意满口重而言殊不宣吁嗟乎苟有天其无泐此石上之镌枚宰沭阳淮海道庄公来巡相传有理学名疑其峻而难近也心憷焉既至则循故事馈殽烝公一切勿拒曰物已烹饪却之是暴天物而违人情也凡宾飨与主人共之礼也止枚而觞之三爵后问沭水原委簿领利病甚悉论山经地志星象乐律甚辨出所为诗甚工越翼日诸生会于庠公上座讲中庸不皮傅濂洛语而理境显显大明闻者色尽变若欲即驾车赴圣域者然诸生有所陈说虽俚公必静听无惰容翼日校壮丁丁疏于技发矢矢旁穿且坠爇火器闭焦其手诸丁伏地请罪枚亦起立皇恐谢平日教敕无素公弛外衣手弓而前支左屈右教如法十八人无不当鹄者火器如之毕就坐笑谓枚曰而奚慊慊耶艺成而下文人不习常也专心治民吾职在巡年年来为汝教驯之耳枚闻愈不安睨诸壮丁皆叹有泣者先是大府巡沭馈牲牢不受令袒鞲蔽上食不受矜严若神及去库为之亏公来饮食笑语尽主宾欢及去无角尖耗如春风归留余温而已所从隶六人苍头二人僮一人皆自饮其马犒之跽而辞曰公视奴辈如儿子不告而受于心不安告公公必命辞是仍虚君惠也强之皆伏地誓指其心乃听之公讳亨阳字复斋世居漳州靖南县之龟山康熙进士初知潍县迎养太夫人道亡公自此不复仕今上元年以杨文定公荐召见授吏部主事出为德安同知迁守徐州苏松道汪某以危法中沛令某督抚白简缮矣命公补牒公牒称沛令不侮鳏寡不畏强御汪闻悛而止果毅公讷亲巡江南声耀隆赫监司皆靴裤跪迎公独长揖讷责问曰非敢惜此膝于公其如会典所无何讷默然寻迁淮徐海道海州有河通海以运盐故虽暴涨非遍告诸大府不启闸公力请得以时开勘淮海灾过劳以羸疾卒年六十一卒之日淮海诸氓罢市奔走树素帜哭而投赙一日至六千缗呜唿至诚而不动者未之有也公殆真儒也已公少时受知于李文贞公光地成进士出谢公济世门谢亦奇士世宗时为御史三日露章奏河东总督田文镜十大罪前一夕梦震雷击于庭翌日章上果得谴减死戍边仲姊嫁陆氏寡携二孤以归其季早亡长曰建即湄君也大眼而颀容貌充充然幼不甚敏既长澄神于学摩研编削祓饰厥躬行安而节和去不善如绝弦年十七补博士弟子张古香太守妻以女从官宿州权记室事甚办古香绝爱怜之性好吟诗持论与舅氏合不屑屑界唐宋而内写幽愫外群雅结采必鲜运思必邃其声清扬而远闻得若干首或嫌近体差胜湄君笑曰近体近风宜少年古体近雅颂宜晚年吾其有待耶余亦无以难也去秋患咯血五仓顿空心若坠琅玕然迎医而药之勿治召巫而占之勿祥予因索其稿湄君知余之有意其存之也脱手交又取去雠字酌句喀喀然柴立吮毫力不胜则卧卧起再雠气魂魂矣犹唿阿奶泣曰舅为儿诗开雕成否不甚费否儿思游目焉裁瞑耳其溺苦如此死时年三十五有子官郎生八年矣呜唿姊守志抚孤卒与无孤同余哀姊而抚甥卒与未抚同且余年五十发斑斑有二色无子无兄弟之子而前年婿死去年五弟死今年湄君又死湄君者其才且贤出婿与五弟上而余夫妇恩之又最久日谋以身后托者也嘻其酷矣为之传以弁其诗惟唐氏世居海陵再迁扬郡唐公季如知灵山县鼎革时输金赎兵中子女天佑有德大昌厥宗再传生公公行六讳绥祖字孺怀号莪村诸昆历翰林观察司马诸官而先生官尤尊举科宰封丘受知河东总督田文镜从县令迁归德守济东道山东按察使田以苛廉闻天下而公又精神渊着修下而冯人望见畏之以故共事者争相构嗾凡四落职三对簿没产颂系势汹汹疑不能再脱而公卒无恙卒起用以官寿终知封丘时两渔户报盗失一裤一斧公疑之拘渔户往勘渔户即盗也柘城盗供伙伴某公疑之命侍者易衣就质盗指曰是也公大笑鞫之乃为役所教并盗非是守归德时潍县民罗二被杀妻张氏诉贺某仇害狱已具矣公廉得张与叔奸手绞其夫贺得释聊城民傅世友携儿摘枣伤卧道旁过者询之曰俺儿声终气绝人缚其儿鸣官狱已具矣公廉得树主所殴唿俺儿者恋其子也儿免极刑为山东按察使时郯城某杀人诡家奴自缢狱已具矣公疑券新鞫他奴死者故石匠非奴也殴非缢也冤始雪为广西布政使时粤西桑江苗叛抚军获伪军师黄某议遣官招安公不可曰彼若执官而欲易其军师奈何遂进兵既而谍者言苗已张绳待矣抚军欲迁外城民为坚壁清野计公不可曰苗不薄会城也若迁民而示之弱将薄城矣从之苗果平公虽出田公门而遇事不阿江南灾田奏运谷助赈夸东省之丰也公密奏东省亦灾谷宜留世宗疑公负田恩沽名命白衣领职漕粟江南会云贵总督尹公继善入觐奏山东灾重于江南事得释入为太常寺少卿今上登极出为广西按察使寻迁布政使公在山东时劾济南知府金允彝后金弟荣为桂林同知构公于抚军伺公入觐劾公公归官罢家籍没矣天子命广东总督策楞往讯事得释起用为浙江布政使浙抚常安匿灾公争之常为总督喀尔吉善所劾疑公反劾公公官罢家籍没矣天子命大学士讷亲总河高斌往讯事得释起用为江西巡抚调湖北湖北布政使严瑞龙老而纨公不礼焉严构公于总督永兴劾公公官罢家又籍没矣天子命河南巡抚鄂容安往讯事得释起用为西安布政使未二年薨年七十呜唿非公清节无亏百务有条必不能行险衢如康逵至于再至于三循环终身而无咎非生遇圣明亦不能太阳丽空沉冥必雪然公能知人用人能得人死力在朝卿贰在外岳牧州郡其贤者有意气者靡不通缟纟宁序钺窭人子苟有才必折节下之嘘枯吹生悱恻肫挚未几所目色提挈辈云蒸豹变百不失一虽日者筮人皆自愧不及而公亦颇以能相士为己任枚弱冠试鸿词下第落魄长安天大风雨雪衣缣单衣谒公于顺治门里第公与语奇之次日属今学士朱公佩莲来欲妻以女枚以聘定辞而公怜之益甚每过必赐食且抚盂曰毋寒乎每暑必赐浴且以指搅盆曰汤未温宜少待是时公为太常卿朱公亦未第事隔二十三年至今枚为人言犹泣下公葬邗江某原夫人吴氏祔焉子三人长扆衡官同知次倚衡官南安知府再次秉衡荫生铭曰误海为深疑山必险斗者牴牴使公屯蹇公曰听焉礼义不愆福自天祐祸为道遣人望巨航忽沉忽漾谁知舟子其心荡荡人惊宝镜忽忽磨惟其如斯光乃益多坐如舒雁行必圈豚言无枝叶腹有精神以人事君可谓大臣而况其才挥忽纷纶谓余不信视此铭文君讳垣字紫庭会稽人也生而端静坦中任真不与人为同异以戊午举人己未进士入翰林散馆改授户部主事累迁郎中记名御史出为广信府知府南赣巡道安徽按察使皖江灾劫案屡起有司以盗报君审知皆饥民以抢夺论全活甚众旋擢四川布政使调贵州再调湖北当是时贵州巡抚周人骥奏开安顺南明两河运销铜铅行二年安顺滩势平夷输挽尚利南明滩高两山夹峙每大雨众流汇注所开崃口尽淤舟不能行周又护前不敢再奏有司迎合其意为驼马陆运而仍以水运报公密奏其状且云抚臣以节省运费故苦累民苗殊乖政体上韪其言命总督吴达善勘明停止官民欢唿公甫卸事即病行至常德府薨年五十一呜唿当公任部曹时即为上所知及试之于外历四省观察屏藩之任均能称旨其即大用无疑乃骤以服官政之年中道而废岂不惜哉然至今有自黔中来者道马户苗人犹能记公姓氏延祝不衰则儒者泽物之功其效亦可睹矣余尝过山阴至其家四壁萧然不知其为方伯第也有子曰秉鉴公四十后方生薨时尚幼故一切善政不能记忆约状其大略属余为传赞曰进士同年较乡试少故相亲亦倍焉若同入翰林则更少且更亲矣然不数年升沉稍殊或为名位所移异目相视即阳为谦下而阴实相疏者亦比比然惟公能始终一致几微无改于常可谓大行不加之君子矣余与公同习国书廷试时诸翰林掩护其卷栩栩自私而公独任人窥观有询必告其心地光明亦可想见在蜀时余寄长歌怀之诗未到而公亡尤余所绪绪而悲者也吾宗有贤曰渔洲居士居士有园曰渔隐小圃在枫桥之西袤广百弓客之往来于吴会者可以泛杭而至去年予初游目见有所谓无隐山房者仿山谷答长老之旨植桂甚繁足止轩者仅容二人膝语甚奥燕睇堂者长斄重橑可以张饮会宾甚恢宏列岫楼者遮迣穹隆灵岩诸峰甚旷其他馆曰鸟催阁曰来钟亭曰小衡山池曰戏荷率皆回峰纡流有厜㕒晃漾之观渔洲告予曰此外舅盘溪王氏之故居也沈文悫公与一时名流赋诗于此石刻尚存予闻之怃然盖盘溪与予交文悫与予同年二人存时予尚不知有此园也夫世之以园传子孙者多矣不逾时遭其毁弃当时宾从或辟睨于颓垣败瓦间渔洲不独能为盘溪之园增荣益观兼能使盘溪之故人补其从前未到之憾此其才且贤为何如君子嘉夫园也尤嘉夫居是园者也惜予识盘溪晚识渔洲更晚不获与石上诸贤同时赋诗又远隔白门未能屡至心殊拳拳然而园公地也亦私舍也夫己氏得之孰若吾友得之吾友得之孰若吾宗得之毛诗曰岂无他人不如我同姓烟云有知必当相昵文其颠末非我而谁宜渔洲作记之请严乎如有急色耶吾不识汉管公明作何状至于揽镜自照伤不永其年其言卒验然史称其才几亚管萧矣今有人焉曰虞山王陆禔字介祉貌瘠而修如枯藤将弛两瞳子凸于眶欲坠地碎其诗悼往纪今能曲折以神赴歌之葩华萍布若穆羽之调家贫母夫人年七十介祉挟一鞭一笔游前年将之楚过余道别讨论谐谑相乐也已而自戚其貌对壁间镜戏曰而小子其穷哉乃别去长沙令某聘为记室未半年病遽拕舟归未半途死呜唿貌之征何其速也昔公明寿四十介祉仅三十三然则今之天更啬于昔之天也公明文采无所表见介祉诗大噪于时似可以其名之赢补寿之缩然形而下者貌也形而上者才也貌之征宜夭宜穷才之征宜显宜寿宜彰施休明两者皆天所与而一验一不验使人咨嗟涕洟则又胡不并其才而靳之也介祉殁后予方索其诗其弟次岳自虞山来以诗六卷属余校定而付之梓呜唿此则人所为而不听命于天者矣公姓李名卫字又玠明初以军功起家袭锦衣卫由浙迁砀山公伉健有气入赀为户部郎司纳粟事亲王某属每金千加平十两公不可强之则舁柜置户部东廇下署曰某王赢余王大惊谕止之王府歌者杀人公会刑部鞫刑部因王故欲为道地公争之急同僚止公而公往益早世宗心重之登极授云南驿盐道迁布政使旋巡抚浙江康熙末年盐法抏弊滇省有私压短平诸色目浙商浮费至十二万州县赤脚丁钱摊入田亩有田者不占名籍奉土豪为甲长供奉如奴公一切禁督奏免湖属浮粮又奏玉环山乍浦近海请设参将同知镇抚之北新关亏税司榷者患之公奏以南关之赢抵北关之缩往来商大欢迁总督节制江南七府五州当是时浙省逆案屡发杭州汪景祺查嗣庭等以诽谤伏诛而妖人曾静又为石门吕留良弟子上震怒停浙人礼部试将大创之赖公外严内宽教督于下开说于上致民俗丕变天心回和庚戌殿试前三名皆浙人公骈胁多力鼻孔中通身长六尺二寸痘瘢如钱着颊上皆满而白晰精采丰颐广颡腰腹十围善养威重每出绣衣衮袍乘八座露车去其帷壮士一人高丈余执大刀光明如雪扶舆而趋绛旗黄盖暴槊葩蚤数十重凫藻雁行罔不整最后马上鼓吹细乐铿锵三四里阖城老稚闻制府钲声争奔趋窥观目眩良久引喤始毕而提炉香犹冉冉四散性好武设勇健营募兵教之击刺一切器仗加鲜明每霜天大蒐公披金甲执铁如意登坛指挥先是东南武备逊西北而公自信过之屦请从征西戎又请长子星垣征楚滇诸苗然世宗终不许也公不甚识字而遇文人甚敬修浙江志建书院饩廪独丰公余坐南面召优俳人季麻子说汉唐杂事遇忠贤屈抑佥壬肆志辄呜咽愤骂拔剑击撞闻鄞县有王安石祠大怒严檄毁烧奏饬十三省督抚修古贤祠墓诸生入学者行肃拜礼许士女逢春秋节赛会迎神其奸恶则伐潴其坟事虽不行海内皆嘉公之志凡文移奏章不过目听人雒诵不可于意者嚄唶命改动中肯綮虽儒者文吏皆心折骇伏以为天授疏西湖淤三十里增修祠庙植柳桃春时堤树尽花水亭风台金碧明耀公晡餐毕鸣驺出清波门携文案坐亭子湾办治文武属吏白事者就湖光山色间禀请意旨判决如流七年召署刑部尚书加太子太保未二月总督直隶故事直隶五总兵一提督与总督抗行公往悉受节制总河朱藻素侜张公首劾之减死为城旦舂公负气好胜遇权要人务出其上乃已当是时大将军年羹尧河东总督田文镜九门提督鄂尔奇管户部果亲王皆隆赫柄用而公辄弹劾摇撼之虽有动有不动然中外侧目欲甘心于公者相环矣赖世宗知公深排群言眷庞不少衰十三年八月世宗崩公自知孤危独立万无全理入谒梓宫跪伏大恸晕绝不能起上知其意召见慰之曰卿但努力报国先帝虽崩自有朕在也赐珊瑚朝珠荷囊两匣再赐长子星垣武探花及第公意始安公尤长于治盗凡盗之巢薮火伴访知如绘临期以一锦囊付将弁往如教即时擒获所到处江湖千里如枕席行舟桴鼓不鸣不禁妓不擒樗蒱不扰酒坊茶肆曰此盗线也绝之则盗难踪迹矣先是朱文端公以醇儒治浙考于古颁丧婚宴会仪教民又禁灯棚水嬉妇女游山民肩背资生及卖浆市饼家弛担闭户嘿嘿不得意公虽受知于文端而为政不相师一切听从民便歌舞太平诱掖而张皇之民喁喁大和愈卑贱者愈祷颂焉公总督保定与户部尚书海望同勘海塘至浙远近村氓以为公复来抚浙也额手迎者蚁屯数十里欢声殷天文端公闻之叹曰古人云观徐公言论不复以学问为长斯言信矣公生时太夫人梦神僧授以异宝及卒病黄疸呿声震屋瓦衙内牛马皆吼应之同起同止如是者三昼夜气乃绝年五十三谥敏达论曰世宗皇帝时才臣任封疆者田李并称然世之人往往优李而劣田意颇疑之后读朱批上谕田文镜奏禁铜法请民间有抛掷制钱者拟军又奴婢首主人藏铜器者许脱籍治其主人之罪公奏禁铜法请官增价购有售者即与值不问所由来亦不治藏者之罪是二疏者在世宗俱未允行而两人之见解心术判若天渊已可见矣公每以权贵拜疏后必抄稿以示其人呜唿壮哉镇江之短人曰赵元文年二十八长二尺许侈面博唇首如覆釜行则左右摇立久臀压其膝两手胶而拳扬州郑守备贻其母千钱短人归焉教之应对执箕膺擖短人性黠无他能能屈一足跪客来辄自蜷局出而试之郑复得女子一短如之将以偶焉短人辞曰不可短人天之僇民也有母在不能养而又养一短女子非所愿也固与之将遁矣乃听焉余过扬州短人出拜问安必朝夕至载以如白下自将军方伯太守以下闻其短咸具篲来迎短人短人摩地鞠昂首酬对卑疵珝趋转圜如意皆大喜赠赐重积及归褒衣大冠箧为之重袁子曰礼之不可已也如是夫短人知礼人爱其短然则人之病何病乎其有所短耶越之石氏居帝九阬水生者质美而状多渺小其长子曰青丰且颀褐理粹如越君欲以耀于上国乃命为大夫聘吴吴阖闾甚文闻之喜曰石道古纯臣也寡人盍留其苗裔以为国光命设九宾之礼宴大夫国中践石以上者争来窥观大夫请曰士为知己者死臣愿留吴但臣南越之鄙人也敦颜而土色风范朴野难侍屏匽闻吴多子游氏之儒追逐其章愿伉弟子礼而往其化臣哉阖闾许之当是时金坛叟王岫君年七十许取友必端以善琢磨人闻天下大夫往抠衣趋隅隤尔如委杀锋砥角一听叟之所为月余再召貌益泽色益庄奂若瑟若烂兮瑶珠之光吴子亦喜命庐人为大夫造屋漆欲测丝欲沉毕尚以琼英饮以沆瀣之露卧以文贝之锦遂用事不离左右朝有子墨客卿者性坚执不肯下人见石大夫则形神消释大夫益喜自负与何水部饮大醉遇管城公朓其头溺之腹膨亨者数矣或谮于阖闾曰大夫居孔氏之门而阴与墨翟为友摩顶放踵硁硁然小人哉且其形黑而津眼如鹆必多诈扣之不能音是殆以饮水为名而以贪墨为实者也必斫之必逐之季札争之曰微石氏吾何以为札耶要知天下惟肉食者方无墨耳师旷称国有五墨墨而墨子不与焉况其与交者哉昔者尧染于许由汤染于伊尹今大夫染乎墨翟亦犹行古之道也且以墨子之才见大夫犹日形其短而其他可知昔齐威王烹阿大夫而封即墨大夫遂霸天下君盍封之即墨以遂其志而成君之贤阖闾然之拜即墨大夫赐西河黑水为汤沐邑居无何上计秩满将右迁大夫顿首谢曰臣闻知其白守其黑道家训也兹者维玄是宅臣将老焉吴子许之不果迁大夫好修饰居吴三十余年终日沐浴佩玉以质干厚重不善舟车非有军国大册书大词令不召见王或朝觐盟会亦不随行性静而寿其同官楮先生管城公多病废或更换至数十辈而大夫一与共事颜色不少衰后阖闾年渐老世子未生大夫侍侧不知所终南史氏曰俗传石氏之显始于女娲而盛于帝鸿氏遐哉难考矣春秋陨石于宋五后之称石氏者龂龂然伪托于宋以自夸然自宋硁之楚而后石氏之贤者无闻焉大夫能通上国友岫君交季札以成其名亦其所遭者幸也引北宫贞子故事赐生谥曰文端宜哉呜唿一部天星文昌几座四海儒冠文人几个虽神理之绵绵终希音之寡和感陈迹之难忘恨华年之易过目方极夫滇云耳惊闻夫楚些宝意先生于越前辈楚国先贤玉容英峙藻思蝉嫣三微五际学极幽玄其立乎世也一意孤行解天弢而独往其摇乎笔也十指如电揭云采以扬鲜盖天之所与有物来相而人亦靡得而窥焉皇帝三年词臣召见万颈胥延观公上殿公忽抗声臣习簿书愿出于外为王驰驱天子颔之连目宰相宰相怫然嫌公太戆太液池鱼无端跋浪云屋天构忽逃巧匠畀司马之闲官为神仙之谪降公改皂衣来江东连谒大府如畏々屈一足以启事栉三律而办公蕴雅心于俗状寓巧傲于拙恭或亭疑而定法或睹白而署空果丹穴之人智亦君子之德风予乞归娶拜公润州公命郎君导余山游铁塔风高金焦雨收掎裳连襼酣颜高讴笑为乐三宿不休至今渡江余梦悠悠予再改官萍踪重合俣岩太史同官先达每欲公留定先我拉脱肉作鱼扬觚康爵光妓遮迣仙童错杂坠月满地残梅半榻一桃夸分二婢争夹领识微于金奏解弹筝之银甲忍袂判于乌衣实魂消于绛蜡已而月仪求去环娘倏亡龂龂怒薄绪绪神伤右军有深情之帖乐师传穷劫之章虽风人之偶寄亦足以妖露夫百色而萧条夫众芳脱身百粤远守哀牢值阵云之如墨正王师之征苗从此芳讯两绝噩梦旌摇军檄火急瘴烟林烧缚儒衣为短后挂郡将以弓刀鸢欲飞而水堕象未战而胆消婆娑老子授命如毛燕然易铭皋兰难鏖炙忘其口腘挠于腰宜乎碧鸡金马之神未见而先丧夫王褒呜唿先生四品爵尽六旬寿毕百卷诗存万里骨白初闻音而心瞿继颓思而掩泣虽千秋之道光终九原之路黑何妨孔岩在而竺师仍来未免惠子亡而庄周无以为质哀哉尚享冬葬三妹素文于上元之羊山而奠以文曰呜唿汝生于浙而葬于斯离吾乡七百里矣当时虽觭梦幻想宁知此为归骨所耶汝以一念之贞遇人仳离致孤危託落虽命之所存天实为之然而累汝至此者未尝非予之过也予幼从先生受经汝差肩而坐爱听古人节义事一旦长成遽躬蹈之呜唿使汝不识诗书或未必艰贞若是余捉蟋蟀汝奋臂出其间岁寒虫僵同临其穴今予殓汝葬汝而当日之情形憬然赴目予九岁憩书斋汝梳双髻披单缣来温缁衣一章适先生奓户入闻两童子音琅琅然不觉莞尔连唿则则此七月望日事也汝在九原当分明记之予弱冠粤行汝掎裳悲恸逾三年予披宫锦还家汝从东厢扶案出一家瞠视而笑不记语从何起大概说长安登科函使报信迟早云尔凡此琐琐虽为陈迹然我一日未死则一日不能忘旧事填膺思之凄梗如影历历逼取便逝悔当时不将嫛婗情状罗缕纪存然而汝已不在人间则虽年光倒流儿时可再而亦无与为证印者矣汝之义绝高氏而归也堂上阿嬭仗汝扶持家中文墨䀢汝办治尝谓女流中最少明经义谙雅故者汝嫂非不婉嫕而于此微缺然故自汝归后虽为汝悲实为予喜予又长汝四岁或人间长者先亡可将身后託汝而不谓汝之先予以去也前年予病汝终宵刺探减一分则喜增一分则忧后虽小差犹尚殗殜无所娱遣汝来床前为说稗官野史可喜可愕之事聊资一懽呜唿吾将再病教从何处唿汝耶汝之疾也予信医言无害远弔扬州汝又虑戚吾心阻人走报及至緜惙已极阿嬭问望兄归否强应曰诺已予先一日梦汝来诀心知不祥飞舟渡江果予以未时还家而汝以辰时气绝四支犹温一目未瞑盖犹忍死待予也呜唿痛哉早知诀汝则予岂肯远游即游亦尚有几许心中言要汝知闻共汝筹画也而今已矣除吾死外当无见期吾又不知何日死可以见汝而死后之有知无知与得见不得见又卒难明也然则抱此无涯之憾天乎人乎而竟已乎汝之诗吾已付梓汝之女吾已代嫁汝之生平吾已作传惟汝之窀穸尚未谋耳先茔在杭江广河深势难归葬故请母命而宁汝于斯便祭扫也其旁葬汝女阿印其下两冢一为阿爷侍者朱氏一为阿兄侍者陶氏羊山旷渺南望原隰西望栖霞风雨晨昏羁魂有伴当不孤寂所怜者吾自戊寅年读汝哭姪诗后至今无男两女牙牙生汝死后才周睟耳予虽亲在未敢言老而齿危发秃暗里自知知在人间尚复几日阿品远官河南亦无子女九族无可继者汝死我葬吾死谁埋汝倘有灵可能告我鸣唿身前既不可想身后又不可知哭汝既不闻汝言奠汝又不见汝食纸灰飞扬朔风野大阿兄归矣犹屡屡回头望汝也呜唿哀哉呜唿哀哉祭文呜唿三十年交为一世兮胡为忍心舍我逝兮君倨身而扬声眸子锐兮仡仡矜矜何自厉兮虽业禺荚负奇气兮用心如称量天下士兮李蔡下中其目而不视兮余过长淮年二十有四兮君颐未髭忻交臂兮高睨苍灵期利济兮似我与君起庐中而可试兮笑言未终秉烛继兮犹以为不足更友其季兮其季鱼门肫肫仁兮名满儒林情尤亲兮其季述先吁嗟聪兮炯介明淑将毋同兮我登君庭兄弟笑相迎兮我饮君酒弟兄排日争兮各有分器耀琼英兮各有和羹夸割烹兮呜唿盛哉三凤鸣兮日复一日家离析兮年复一年门萧瑟兮君张孤军强鸣鼓而不肯息兮前年君来同话旧兮今年待君君独后兮或然书至家业覆兮代权子母唿负负兮为此怔忪病莫救兮我答君书善自调兮男儿意气宁钱刀兮往书未覆忽闻凶兮知君忧心怀万里兮又蒸以毒暑莽交攻兮人非金石一病终兮虽然宁死毋穷真英雄兮不见其尾如神龙兮从此淮扬吾安从兮呜唿星落落兮晨倾雪飘飘兮鬓盈君长寝兮事毕我身在兮心惊誓九京兮泉路长无绝兮交情哀哉尚享呜唿惟公之贵吾不知其所以遂惟公之灾吾不知其所由来隆隆者求而公优游易折者刚而公安详公之行事伊谁勿思公之本末惟我能知公贡于粤游学京师三十年来金跃焱驰如祥云之升海夹日以飞其间但两颠两起而竟已轻烟过目而不可复追我少公年实惟两载丁巳长安铐公丰采度实我容能实我甲假宅道南相优相狎张饮鸡社再盟再歃明年京兆同登贤书明年礼闱同翔天衢帝策仲舒擢为第一回顾终军亦许簪笔凡公所有则我不无得我相于公亦不孤西清宵宴东观晨趋人之视之两剑双珠小劫昆明为欢未渫我宰江左公留燕阙从此乖分辵阶猎级或旬日之间而周历三台或三十之年而早麾旌节非予小子之早遁先藏几乎腰笏负而向公屈膝一临浙水两巡吴门南鯯湘流东酾河源酬知急而立功自喜虑听莹而卮言勿闻太定似愎过静如昏网疏纠慝风希扬仁民誉民毁万口狺狺余虽不能执涂人以代晓而要其养体于大宅志于醇呜唿噫噫可告鬼神我嫌公之夷后公嫌我之疏俊虽邻不觌虽亲不近三年一书五年一问恃旧多规颔而不愠参知政事将离于南交淡而成蔗老而甘访我空谷穿云停骖抱我幼女絮语喃喃公戏我笑我卧公谈已握手于白门复开尊于吴下道两人之齿未莫分襟而悲咤何图此酒即是离觞何图此别万种沧桑家入搜牢身归狱市簿责八辈鞶惊三褫罪浅恩深雷收电止解金木之缠身忽纡青而拖紫虽霜尽以春来终形存而心死果八闽之再临竟九泉之已矣呜唿胡不早终赫然相公胡不少待大福将再不早不迟天实为之茫茫人事万古如斯哀哉尚飨呜唿伊己巳之仲冬兮余奄枼于床笫谒三医而莫救兮疑季梁之将死闻先生之渡江兮心钦迟而欲问所以已身长攵以召之兮复豫而中止曰斯人之奇介兮托许由之一瓢抱内经之绝业兮如孤云之难招甘始投万金于海兮颜阖凿坏以逃岂戋戋之山中氓兮所能执讯以相要忽车声兮啍々蟝深泥兮叩门俨雅跽而相对各清谈兮干云上自两戒之形脔兮下极三雍之礼乐细而铸凝手搏之杂伎兮大而风后奇胲之方略五称兮如响七发兮皆药悔予病之不早兮致见君之已晚君亦忘万颈之胥延兮每一来而不返吴阊兮再见鸧鸧兮相从君作夷门之大会兮余寻河朔之高踪聚海内之耆硕兮纵捭阖之谈锋或击钵兮擘锦或捶琴兮歌风春复春兮花落岁复岁兮人空渺山河之一笛送此夕之诸公天哀民之颉飐多疾兮故留此晨星之孤耀也惟学之靡所不窥兮故能进技于道也乃门高无客敢撇裾兮偏独与余以为好也先生之诊疾兮每神游于象外逞青睛于一盼兮已穿穴其五内随灵机以倏变兮遽斩关而扼隘代肺腑以作语兮化豨苓为沆瀣夺亢父之生魂兮走游枭之百怪先生之清尚兮意飘飘而凌九垓贵不足以虞其志兮利不足以挺其怀吞丹篆兮吸玄泉纂真诰兮题灵筌极三微兮穷五际奴金虎兮婢铜仙瘗华阳之鹤一只兮畜世隆之龟三千呜唿方冀至于殊庭兮忽神船之已渡岂大耋之逢占兮抑风灯之难护乃天道之自然兮苟有朝其必暮虽金丹之如雪兮终玉棺之必赴惟神理之绵绵兮去恒干而弥固乱曰化人行矣天酒清兮先生往矣岁星明兮他日来归桑海更兮满世曾孙唿谁听兮重曰宅掩兮青松园开兮水南我无车兮越弔莽有泪兮悲含羌招魂兮江上极思心兮潭潭哀哉尚飨呜唿公来非诀公去不还今日思之来非偶然前年秋仲轫车我园曰官秩满将觐于天有儿侍侧有妾在船妾乃君赠生两童牙今来君所如来外家离孙谒祖父执唿爷我闻公语喜不自止手翙盎齐庭堆行理臧获炮炮儿女妮妮夜烛未跋公倦而倚弛气离坐目营唇哆我心忧之公其衰矣迢迢燕都三千里程绵胣若斯如何可行年逾大董悬车有经欲止公往虑公惋听意满口重言复禁声其时尹庄尚领江左两相饮公猎缨入坐一友一师笑言之訚反马藏舆班荆琐琐劝老而休其言如我公心亦悟公行难回家难相逼如弩方开但有前岸而无后崖九月泬天秋容变柳同赋河梁唏嘘握手我转慰公前期正有同年归愚八十有九三至长安祝帝万寿晋秩尚书杖朝而走天道难窥人事不偶两相之言唯唯否否何图半载叩门声忙果然讣至曰公路亡妇鎝儿缞麻衣若霜重来我家泣涕浪浪惟公不见公往何方曾曾稚子厌厌其质朝来授经暮来请益似可扶持以继公业我亦衰老能扶几时姑尽寸心以告公知呜唿三十年交二十年别重教一见方成永诀谓天无情似未尽绝谓天有情又似难必满怀者泪满头者雪对饮灵前依然宴集哀哉尚享公姓姚名启圣字熙止浙之会稽人生而倜傥以豪闻弱冠时路遇健儿劫二女子行其翁随之哭牵持汹汹公大怒即夺健儿佩刀杀健儿纵翁与二女子去而己逃入旗圣祖登极公以布衣上疏请八旗开科遂举康熙二年乡试宰广东香山县明末广东寇灾民税不登知县坐负课狱系者七人公叹曰明年增吾为八矣乃张乐置酒出七人于狱痛饮之为办装遣归而通牒大府云七令名下应追金十七万已于某月日收库讫督抚惊疑公巨富代偿帑行善而不知公故寒士实未办作何偿也居亡何三藩反天子命康亲王南征公谓其友吴兴祚曰我贾祸大非佐王立奇功不得脱欲说王非子不可吴许诺乃予金五千俾通门阑之厮又阴探王好弹为造十万丸银泥封杂施五彩借吴献之吴亦貌玉立甚口熟悉八闽阨塞钱粮兵马之数王与语大悦飞檄广东辟公参谋督抚知为公所卖迫于王命不得已将所亏帑强海商填库而遣公行当是时闽王耿精忠胁郑经同反经者成功之子据台湾者也先一年其将黄梧以海澄厦门降经为精忠所诱复煽遗孽据厦门使其将刘国轩等拒王师会精忠已为浙督李之芳所败窘乞降王不许公请于王曰此二贼者如韩遂马超不离之卒难破也请许精忠降而专攻经王许之公招降潮州贼刘进忠汀州贼韩大任皆滇逆吴三桂党也王嘉其功奏授温处佥事道再擢福建布政使公率其子仪攻紫阆山破之又擒贼将曾养性于温州上知公可大用加兵部侍郎衔总督福建以吴兴祚为巡抚海澄公黄芳都统穆黑林等战败于祖山头退保海澄国轩攻陷之乘胜取长泰同安进围泉州再逼漳州兵号十万壁于龙虎蜈蚣两山军容甚盛城中兵少公以五蜡丸檄泉州兵来援不至耿精忠悔其降大恸将军赖塔欲弃城走公曰贼骤胜而骄谓我不能军也请不战以懈之而出奇以破之命闭城门韬弓卧鼓忽一日天大雾公吹筚篥者三壮士钟宝等突开城持长戈先登而公自率精兵五千继之唿声震天贼不辨众寡自相跆借阵遂乱自辰至酉斩首四千生擒千五百人国轩败走海澄公收复长泰同安等处进攻海澄海澄者滨海地也峻而险贼据之筑堑高数丈排列艨艟守金门诸岛密若布棋相持一年不决公开修来馆招降人奏设水师提督练水战分遣散兵扰其饷道贼渐乏食十八年吴三桂死其五镇将黄靖等相继来降经大将朱天贵亦降贼势愈蹙十九年公会同巡抚吴兴祚提督万正色水陆进兵攻海澄克之贼逃归台湾先是郑有枭将曰施琅斩经嬖来降上授水师提督屡立战功公知琅熟悉海道奏取台湾非琅不可又奏郑经死子少国内乱时不可失上乃使公与琅同进兵琅请由铜山苏尖开洋乘南风攻彭湖公欲待北风直趋台湾彼此意见不合各有奏闻会南潮骤发舳舻乘疾流逼压贼垒被贼围困琅驾楼船冲突入围公率兵相助至鹿耳门门仄水浅鼓之舟不得上贼据高险处曳足观扬扬自得公祷天妃庙借水明日大战炮发水骤长一丈舟并行如鸟张翼而上贼错愕不知所为哭曰天也夫复何言国轩与郑经子克郍面缚反接以台湾降自用兵至二十二年福建平天子晋公兵部尚书太子少保授琅靖海将军封靖海侯公身长七尺白晰两目精光四射手勒奔马用弓至二十石麾下所养奇材剑客皆能得其死力临阵时应变如神而性慈不妄杀戮先是闽人困军供十室九匮当事者迁沿海居民于内地界而围之越者死民多流离满兵奴其老稚鞭棰唿号公受总督印即奏满兵不宜水土宜撤归又奏康王体尊不宜久暴于外宜先班师疏三上天子报可兵归者犹驱子女北行公向王涕泣求下令严禁而私倾家财赎之凡捐金三十万赎所俘二万余人还闽中又请开海界复民田庐听降卒垦荒土资其生列戍于外以防卫之闽人欢唿祝延处处肖公像为生祠初厦门有石文云生女灭鸡十亿相倚人多不解及台湾平或曰十亿兆也加女姚也郑字酉旁鸡也灭鸡灭郑也当芝龙起事时公始生传四世六十年而为公灭公灭郑之次年疽发背薨呜唿此我朝卓行君子高怡园先生之墓也先生姓高名景蕃字崧瞻一字怡园先世为宋勋戚从高宗南渡先居山阴后居杭州高祖咸临知福建永安县死土寇之难世祖章皇帝赠按察司佥事谥忠节祖凤盘父组绶俱郡文学以先生贵赠中宪大夫先生行二中乡会试选山西乐平县知县莅任六年内迁刑部湖广司主事再迁山东道监察御史出为福建兴泉永道内补礼部主客司郎中提督四译馆兼鸿胪寺少卿以老乞休家居数年年七十八卒先生生有至性七岁丧母哀毁如礼事伯兄甚敬少授生徒贫有贾人持金丐为立传坚拒不可兴泉永道驻厦门海商聚泊多奇服怪民以故前官来荷校列戟甚威先生一切屏撤正己以临庄从萧然不市外洋一物宵小之因缘为奸者望风遁矣虽柔和不妄笞督而摘伏如神乐平县有杀人于郊者主名不立先生诊尸旁顾一氓曰杀人者汝也讯之果然或问故曰众人瞠视渠独斜睨而远探必有内怯于心者是以知之众皆慑服刑部吏或受赇舞文持决事比来试先生先生笑曰某事当引某例不得以疑似者相溷吏张目不能对先生短身而癯与下僚言若恐伤之独龂龂于大府前福建总督陈文肃公将劾某令赃先生廉其诬争之陈不听公不画诺陈不得已事竟寝而心不悦奏先生不宜外任赖天子知其贤虽内用眷注愈隆庚午命典云南乡试庚申甲戌命提调会试十六年命送暹罗国使者二十年命送琉球国使者先生随事尽职在滇以得人称行海外万里酋夷钦其清严今天子元年冬余试鸿词科报罢落魄无归饭先生家三月有余至今常涕泣追思长安米贵今古同然以素不识面一男子又不任典签记室而许其虚糜雁骛之余食栖依宇下此何如恩德耶虽客邸清贫除脱粟外绝无一豆一觞而先生每食必偕明日将有早朝会鞫诸大事裁瀹二鸡子以自供而犹必推盘让客至于再四呜唿仁哉所着六经疑义录十六卷秋水堂古文十六卷征集十二卷爱日轩诗余十二卷娶恭人黄氏生五子三女以某年月日葬某铭曰轮方不行瑟古难声吁嗟乎先生而竟以亨我为之铭先濯笔于沧浪之水清九月礼部尚书杨公薨于位天子震悼加赠太子太傅崇祀贤良公讳名时字宾实一字凝斋其先出关西明初以军功袭凤阳勋卫家怀远徙江阴世无显者及公贵三代俱赠如公官公湛深圣学自布衣至为尚书言动措施敷奏一不外于孔孟以事被谴人惧且不测而公构残火治诗礼如平时圣祖时宰相李文贞公尝荐公为第一流举人辛未进士入翰林督学直隶典试陕西归授直隶巡道当是时直隶无两司官巡道司刑名所属见惮迎奉者相夸以多金币出巡则馈夫钱驿费者重足错毂而至公壹切禁绝牢簎书吏仅通食饮奸不得发每谳决多所平反居月余天下称其廉上闻喜曰杨名时不特官清且好也迁贵州布政使寻巡抚云南时征西藏满洲兵集省城公虑扰民为鬋茅葺屋撤牙门西廊使居而中隔以垣遣官巡之庌其马夏不宛暍顺时觅士教民农桑毄畜饥寒者收谷之所劾官虽有罪必助其归较巡道时尤多仁惠曰昔专乎巡今兼乎抚故也在滇二年而圣祖崩世宗宪皇帝即位雍正三年迁云贵总督五年题豁盐课获谴六年受代公既以道自任不与时合或以危事中公新抚朱网来鞫不得毫毛罪坐他事修城冬今天子受世宗遗诏即位召用向所废置故老大臣公首被召天下想望丰采滇黔人狂走欢告老幼相率观公或张酒宴罗拜继以泣至环马首不得前既入觐天子召对良久命以课皇子造人才秩典礼数大事既出寻赐马赐第时公年七十六矣以礼部尚书兼管国子监祭酒事初康熙时江南翰林非二甲前勿与公独以三甲得故事直隶学政非宫坊不与公独以检讨往至是天子命公教习庶吉士时未馆选而诏先下公受恩三朝异数皆此类也公既用益陈利害诸朝臣言可采者为代奏闻所定滇省事有弊即请报罢时天子锐意太平于藩邸时深知公公亦感上责望重欲尽所学以报诸仁政将次施行而公遽病阅庶常卷劳患手足痛上医问不绝公具冠带草遗表薨寿七十七娶刘夫人无子以弟子应询为子葬某铭曰何圣非儒何事非书学之不至或拘或迂道果能宏沛然有余穆穆杨公其学粹如礼士敬容仁人贵际大贲无色大羹无味薰薰熙熙口嘘元气用之则行投之无戾天子曰咨汝弼三朝如彼卿云久烂丹霄惟汝余辅以帅百僚伯夷彤伯班序颠毛公拜于殿民贺于郊惜哉冬日虽和晷短逖矣春风虽归泽远苍苍九干茫茫五施两楹两庑魂无不之古书黑石罔或磨治路过者勿驰大贤在兹秋林空兮百草逝若有香兮林中至既萧曼以袭裾复氤氲而绕鼻虽脉脉兮遥闻觉熏熏然独异予心讶焉是乃芳兰开非其时宁不知寒于焉步兰陔循兰池披条数萼凝目寻之果然兰言称某在斯业经半谢尚挺全枝啼露眼以有待喜采者之来迟苟不因风而枨触虽幽人其犹未知于是舁之萧斋置之明窗朝焉与对夕焉与双虑其霜厚叶薄党孤香瘦风影外逼寒心内疚乃复玉几安置金屏掩覆虽出入之余闲必褰帘而三嗅谁知朵止七花开竟百日晚景后凋含章贞吉露以冷而未晞茎以劲而难折瓣以敛而寿永香以淡而味逸商焱为之损威凉月为之增色留一穗之灵长慰半生之萧瑟予不觉神心布覆深情容与析佩表洁浴汤孤处倚空谷以流思静风琴而不语歌曰秋雁回空秋江停波兰独不然芬芳弥多秋兮秋兮将如兰何江宁程氏有二贤焉其昆曰绵庄先生余已铭其墓矣其季年亦七十有九曰南耕先生余悲绵庄之不及见余铭也使绵庄见余铭喜当何似因思韩退之为太学生何蕃立生传岂非欲其亲见之以为笑乐耶余尝以此语戏南耕南耕额手曰幸甚遂摭大概而书之先生名嗣章字元朴一字南耕七岁能诗既长习举子业连闵于有司顼顼不得志朱文端公与有旧教之曰唐赵匡论选举以辟召为先古贤多记室参军士果有心经世奚沾沾科第耶先生感焉遂研究刑法食货诸务识其大者为人作奏纂词奋笔得晁董遗意诸大府走金币延之忧不得先当是时桂林祁阳两相公及晏一斋中丞皆负清望居五长十连之任奉先生若仰衡石而操表缀也先生参画密勿弥口不宣章疏稿出火入一切体国经野事秘外不能知而三人所张施显显然海内无訾言先生翼扶之功从可知矣先是州县灾例为蠲漕先生谓晏公曰灾地无米必倍价远购灾民免地丁之一而纳漕费之十其何以堪晏公以其言入奏上敕九卿议嗣后被灾漕米银或蠲或缓临期奏请永着为例祁阳公之督闽也苏禄国王进表使者报闽人某在吕宋嗾夷人劫贡物先生曰是诈也宜斥还其表听候诇察则事败矣公从之果来使谰言冀诬其仇先生之能仁民能决大事皆此类也先生不问旨畜虽享多仪皆畀绵庄己如不闻绵庄静而峻先生孔扬采色和颜熙熙庄从者皆惮伯之严就季之宽然平生于大义所在勿狎于不顺虽贲育何摇焉中年耳聩绝意仕进有欲荐于朝者坚谢之所着堥敦说牧民琐言皆历言天下要务其明史略七十卷尤其精力所注存也外金陵识古录史学例议若干卷详所自序中论曰周官称公国有孤入王朝乘夏篆称大客今之督抚昔之公也然则今督抚之大客或即当日之孤乎使先生以此致通显出而有为岂不更光于古然士君子有名之见存则所树立者非己莫为也如忘乎名而一以利物为怀则古圣人皆因人成事而己不尸其功者也老子曰为而不有不难其为而难其不有如先生者其近之矣尹文端公母徐氏江宁人为相国小妻相国家法严文端总督两江夫人犹青衣侍屏匽文端调云贵入觐世宗从容问汝母受封乎公叩头免冠将有所奏世宗曰止朕知汝意汝庶生也嫡母封生母未封朕即有旨公拜谢出相国怒曰汝欲尊所生未启我而遽奏上乃以主眷压翁耶击以杖堕孔雀翎徐夫人为跽请乃已世宗闻之翌日命内监宫娥各四人捧翟茀翚衣至相国第扶夫人榻上代为栉沐袨服镧饰花钗烂然八旗命妇皆严妆来围夫人而贺者相环也顷之满汉内阁学士捧玺书高唿入曰有诏相国与夫人跪乃宣读曰大学士尹泰非借其子继善之贤不得入相非侧室徐氏继善何由生着敕封徐氏为一品夫人尹泰先肃谢夫人再如诏行礼宣毕四宫娥拥夫人南面坐四内监引相国拜夫人夫人惊踧踖欲起四宫娥强按之不得动既乃重行夫妇合卺结褵之仪内府梨园亦至管弦铿锵肴烝纷罗诸命妇各起持觞为相国夫人寿酒罢大欢笑去后三十年文端侧室张夫人受封文端谢恩奏及之上曰朕实不知先帝有此事乃竟暗合岂非卿家家运耶公继室鄂夫人鄂文端公犹女也两文端相见鄂老矣叹曰吾日夜思抽身退未知能否夫人曰女闻古之君子事君能致其身又曰明哲保身未闻有抽身者两文端为之莞然田文镜总督河东以不喜科目闻王士俊宰祥符谒田田问出身王眉蹙口涩若为万不得已者而对曰士俊不肖某科翰林也田以为测己愈恶之每见嗔喝吹毛索瘢王忧懑不食幕府客裘香山高士也被酒大言曰制军有意相督过将早晚劾公公去无名可惜不如择一有名事去问何事曰今新增河南硷地税民不能堪公以状启田田必据此劾公公虽去公名传矣曷若萎藋授印低头出衙乎王深然之缮稿数千言通牒大府布政使杨文干心嗛田所为而屈于势不能言忽得王牒惊曰此何时尚有奇男子耶唿僮焚香供牒再拜迟明田果具疏劾王杨佯助田怒谩曰狡哉王令知公憎之故借此求名若据彼牒劾奏是落伊度内也且罪止罢官不如姑舍是而别摘他罪中之使转身不得田颔之王感杨恩私誓如父子然亡何天子擢杨巡抚广东士俊送出境悲不能自止杨亦泫然曰事未可知何忍遽别姑行一驿乎既又留之曰事未可知姑再一驿乎王自度无全理惘惘相随忽见北来飞骑捧黄封授杨杨下舆北向九叩首招王曰我乞汝同往广东天子许以府道用矣速归办装可也王至广东授肇高廉道寻擢布政使田文镜卒竟督河东代其位邱生来接手书多所抗怀卓论文笔岸然有介而驰焉之意年少才健今之吴武陵也第称许过当绳其美弗其过弱颜难以卒读既又自解曰昔扬子太玄高不俪荀管而门人侯芭以为过周易则爱之者过焉仆遇生于淮仓卒以师命仆仆所不当得为而褵然不以惭盖有故矣夫师道之坏也韩子已昌言之而尔时以位卑足羞官盛近谀为解是其人犹有洁然自好之意虽无师师道存也今之时惟百工伎艺能以其术相传而弗涉于利其他衣冠缙绅率有所利其人而后以师奉之师亦有所利其人而后以弟子属之其所谓讲道明义者百不一闻是今之有师不如唐之无师师日多道日坏仆挂冠归行万里俨然在衰绖之中爵不足以荣生财货不足以润生声气门户不足以利生之毫末今闯然而造门蔼然而进词徒以爱吾文故耳然则吾之文足以为师与否且勿具论而生求师之不以利也明甚仆固宜受之以成生之高义而因以存师道于万一也虽然昔人谓实中其声者谓之端实不中其声者谓之窾又曰君子有言非苟显其理将以启天下之方悟者君子有为非苟行其志将以引天下之方动者生以文师仆仆受之天下之人未尝见人如是其肯师人也又未尝见人如是其肯以师自任也倘其实不中其声而一蹈于窾则天下人方且迂生嗤生而师道又转因生而废仆故还山后誓不再出读书运深湛之思将副生所以师仆之意而明其善择师之未有过于生也使天下见之生闻谓何如邮递中接公手书读三过殷然以天下为己任数年来得此于上游极寡第书中称德为贵才为贱是说也狂夫阻之公而不以天下为己任也则废才可矣公而以天下为己任也则天下事何一非才所为乎忠于君德也而所以忠之者才也孝于亲德也而所以孝之者才也孝而愚忠而愚才之不存而德亦亡古以天地人为三才天之才见于风霆地之才见于生物人之才极于参赞其大者为圣贤为豪杰其小者为农夫为工匠百亩之田人所同也或食九人或食五人而才见焉冶埴之事人所同也为燕之渼为秦之庐而才见焉使农一日不食人工一日不成器则子不能养其父弟不能养其兄而顾嚣嚣然曰吾有德吾有德其谁信之孔子论成人以勇艺居先而以思义授命者次之论士以使于四方不辱君命者居先而以称孝称弟者次之曰高阳氏有才子八人曰才难曰如有周公之才之美若是乎才之重也降至战国纵横变诈似才之为祸尤烈故孟子起而辨之曰若夫为不善非其才之罪也孟子之意以为能视者目之才也虽察秋毫不足为目病而非礼之视非其才之罪也能食者口之才也虽辨淄渑不足为口病而非礼之食非其才之罪也若因其视非礼而必飏目而盲之食非礼而必钳口而噎之是则罪才贱才之说而非孔孟意矣褷之三篇曰斯马斯才马尚非才不可而况于人今天下非无德也然而有所谓伪德非无才也然而有所谓伪才公与其贵此而贱彼也毋宁两辨而求其真枚谨覆覆书道士之制行非经不可疑经者非圣无法云云仆更不谓然夫穷经而不知经之所由名者非能穷经者也三代上无经字汉武帝与东方朔引论语称传不称经成帝与翟方进引孝经称传不称经六经之名始于庄周经解之名始于戴圣庄周异端也戴圣赃吏也其命名未可为据矣桓灵刊石经匡张孔马以经显欧阳歙赃私百万马融附奸周泽弹妻阴凤质人衣物熊安称触触生经之效何如哉六经中惟论语周易可信其他经多可疑疑非圣人所禁也孔子称多闻阙疑又称疑思问仆既无可问之人故宜长阙之而已且仆之疑经非私心疑之也即以经证经而疑之也其疑乎经所以信乎圣也六经者文章之祖犹人家之有高曾也高曾之言子孙自宜听受然未必其言之皆当也六经之言学者自宜参究亦未必其言之皆醇也疑经而以为非圣者无法然则疑高曾之言而为之干蛊为之几谏者亦可谓非孝者无亲乎汉王充曰着作者为文儒传经者为世儒着作者以业自显传经者因人以显是文儒为优宋刘彦和曰传圣道者莫如经然郑马诸儒宏之已足就有阐宣无足行远唐柳冕曰明六经之义合先王之道君子之儒也明六经之注与六经之疏小人之儒也今先小人之儒而后君子之儒以之求才不亦难乎此三君子之言仆更为足下诵之足下谓说经贵心得不以沿袭为工此言是矣然而一人之心即众人之心也一人之心所能得即众人之心所能得不足以为异也文章家所以少沿袭者各序其事各值其景如烟云草木随化工为运转故日出而不穷若执一经而说之如射旧鹄虽后羿操弓必中故所受穿之处如走狭径虽跦々小步必履人之旧迹也前赐读大礼议六宗说俱精确然一则毛西河曾言之一则郝京山曾言之其书俱在其说更详此岂足下有意袭之哉足下之心得之彼二人之心先得之足下之识虽在二人之前而足下之生已在二人之后则不袭之袭二人传而足下不传矣且仆固疏于经者也甫得二义已觉其袭倘从足下之言而惟经之是穷则足下之终日仰首屋梁所自矜独得者不俱可危乎要之足下自问不能购尽天下说经之书又不能禁绝天下说经者之口姑毋以说经自喜也来书恳恳以穷经为勖虑仆好文章舍本而逐末者然比来见足下穷经太专正思有所献替而教言忽来则是天使两人切磋之意卒有明也夫德行本也文章末也六经者亦圣人之文章耳其本不在是也古之圣人德在心功业在世顾肯为文章以自表着耶孔子道不行方雅言诗书礼以立教而其时无六经名后世不得见圣人然后拾其遗文坠典强而名之曰经增其数曰六曰九要皆后人之为非圣人意也是故真伪杂出而醇驳互见也夫尊圣人安得不尊六经然尊之者又非其本意也震其名而张之如托足权门者以为不居至高之地不足以躏轹他人之门户此近日穷经者之病蒙窃耻之古之文人孰非根柢六经者要在明其大义而不以琐屑为功即如说关雎鄙意以为主孔子哀乐之旨足矣而说经者必争为后妃作宫人作毕公作刺康王所作说明堂鄙意以为主孟子王者之堂足矣而说经者必争为即清庙即灵台必九室必四空必清阳而玉叶问其由来谁是秉关雎之笔而执明堂之斤者乎其他说经大率类此最甚者秦近君说尧典二字至三万余言徐遵明误康成八寸策为八十宗曲说不已一哄之市是非麻起烦称博引自贤自信而卒之古人终不复生于彼乎于此乎如寻鬼神搏虚而已仆方怪天生此迂缪之才后先豷沓扰扰何休敢再拾其沈而以吾附益之乎闻足下与吴门诸士厌宋儒空虚故倡汉学以矫之意良是也第不知宋学有弊汉学更有弊宋偏于形而上者故心性之说近玄虚汉偏于形而下者故笺注之说多附会虽舍器不足以明道易不画诗不歌无悟入处而毕竟乐师辨乎声诗则北面而弦矣商祝辨乎丧礼则后主人而立矣艺成者贵乎德成者贵乎而况其援引妖谶臆造典故张其私说显悖圣人笺注中尤难偻指宋儒廓清之功安可诬也仆龀齿未落即受诸经贾孔注疏亦俱涉猎所以不敢如足下之念兹在兹者以为六经之于文章如山之昆仑河之星宿也善游者必因其胚胎滥觞之所以周巡夫五岳之崔巍江海之交汇而后足以尽山水之奇若矜矜然孤居独处于昆仑星宿间而自以为至足则亦未免为塞外之乡人而已矣试问今之世周孔复生其将抱六经而自足乎抑不能不将汉后二千年来之前言往行而多闻多见之乎夫人各有能不能而性亦有近有不近孔子不强颜闵以文学而足下乃强仆以说经倘仆不能知己知彼而亦为以有易无之请吾子其能舍所学而相从否足下见仆答沈宗伯书不甚宗唐以为大是蒙辱谠言欲相与昌宋诗以立教嘻子之惑更甚于宗伯仆安得无言夫诗无所谓唐宋也唐宋者一代之国号耳与诗无与也诗者各人之性情耳与唐宋无与也若拘拘焉持唐宋以相敌是子之胸中有已亡之国号而无自得之性情于诗之本旨已失矣子与人歌而善必使反之而后和之其歌者为齐人欤为鲁人欤孔子不知也其所歌者为夏声欤为商声欤孔子又不知也但曰善则爱之而和之圣人之和人歌圣人之教人学诗也虽然物必取其极盛者而称之诗之称唐犹曰宋之斤鲁之削云尔仆之不甚宗唐不欲逼天下之人尽迁居于宋于鲁而后为斤削也然宋斤鲁削之善不可诬也子之不欲尊唐是欲逼居宋居鲁之人远适异国而后许其为斤削也则好恶拂人之性矣是奚可哉来书云唐诗旧宋诗新更不然也夫新旧可以年代计乎一人之诗有某首新某首旧者一诗之中有某句新某句旧者新旧存乎其诗不存乎唐宋且子之所谓新旧仆亦知之前有人焉明堂奥房襜襜焉盛服而居后又有人焉明堂奥房襜襜焉盛服而居子虑其雷同而旧也将变而新之则宜更华其居更盛其服以相压胜矣乃计不出此而忽洼居窟处衣昌披而服蓝缕曰吾以为新云尔其果新乎抑虽新而不如其不新乎五尺之童皆能辨之杨子曰斫木为棋木为鞠皆有法焉唐人之法本乎汉晋宋人之法本乎三唐终宋之世无斥唐人者子忽欲尊宋而斥唐是率其子弟攻其父兄也恐诗未作而教先败也已先生以大儒总裁三礼命诸翰林条对所见枚年少不学何所妄言但自幼读礼而疑稍长泛览百家而疑乃益深夫三代远矣今之微文大义幸不绝如线者赖有孔子孔子之言又杂矣今之可信者赖有论语引孔子为断而三代之礼定引论语为断而孔子之言定孔子赞周易正雅颂志欲行周公之道形于梦寐岂有周公手定之书竟不肄业及之之理子所雅言诗书外惟礼加一执字于石经为艺字盖诗书有简策之可考而礼则所重在躬行非有章条禁约也故孺悲学丧礼于夫子而夫子亦常问礼于老聃使仪礼有书周礼有书则人人依书而习之足矣又何执礼学礼问礼之纷纷耶孔子拱而尚左弟子皆左子曰甚矣二三子之好学也丘也有姊之丧故也使尚左尚右礼有明文则诸弟子早已习之不从书而从师何也子曰周监于二代郁郁乎文哉曰周因于殷礼所损益可知也此数语者夫子举周之盛时而言也周公兼三王思四事必有宏纲巨旨在人耳目者故夫子于夏殷言不足而于周则愿从焉子曰文胜质则史曰如用之则吾从先进曰礼与其奢也宁俭此数语者夫子举周之衰世而言也春秋礼坏乐崩必有繁文缛节增饰已侈者故夫子以先进正之而于奢俭文质三致意焉若使周礼仪礼当时具存则笾豆鐽膋升降裼袭其严若彼其细若此周德虽衰天命未改自上下下习惯自然又安得有先进后进从奢从俭之分哉后儒以礼证之诗书不合以礼证礼又不合于是附会以为周公未成之书夫周公相成王夜以继日犹恐天下不治何暇仰屋梁偈偈着书其门下士亦必无吕不韦淮南王诸客也后世学孔子者莫如孟子证春秋者莫如左传孟子言周室班爵禄其详不可得而闻言井田经界亦以意为之而引诗及龙子之言为证使当日周礼尚存则郊遂川浍之名历历可数孟子守先王之道以待后之学者而竟目不一见此书其所守者何道也子产争承于晋子服景伯却百牢于吴不引大行人之职以折之郄至惧金奏知罃却桑林亦不引大司乐之职以谢之诸贤皆博物君子而所学乃不如郑马其所博者又何物也仲孙湫曰鲁秉周礼未知周礼何指韩宣子聘鲁见易象与鲁春秋曰周礼尽在鲁矣然则易象春秋即周礼也非别有所谓周礼也昭公名知礼太叔仪曰是仪也非礼也古之人且贱仪而尊礼矣而何仪礼为经之说乎若鲁所守先世之礼与他国所存周家之书亦未尝无一二可考者史克对宣公曰先君周公制周礼曰则以观德德以处事又作誓命曰窃贿为盗盗器为奸单子称周制曰列树以表道列鄙食以表路周之秩官曰敌国宾至关尹以告申无宇曰文王之法曰有亡荒阅此数书者考之今之周礼绝无其词岂左氏之所引者亡而左氏之所未引者反存耶抑左氏孟子均不足信而惟今之周礼仪礼为足信耶夫礼与其过而废之也宁过而存之此亦好古者之苦心然不辨其真伪不摘其纯疵而概以为先王之书莫敢纁视则所关于世道人心者甚巨刘歆新莽无论已荆公方正学俱以此书误世而当时争之者俱就事论事而未尝有一二豪杰之士直指周官周礼之非圣破其所挟持以致人主不悟而天下陷于败亡为可叹也总而论之今之周礼今之管子晏子也管子相桓公才最大晏子事景公学甚正今所传之书殊驳必非管晏所作夫以杂霸之才后人拟之而不类况周公乎以无关重轻之管子晏子后人尚附会之况周礼乎当今尧舜在上礼乐明备愿先生纂修之际存疑多存信少方可以质圣人垂后世而不惑枚故以先儒之疑三礼者陈之于前而以枚之疑三礼者附之于后其中或有与先儒暗合而枚目所未见者亦不免为无意之雷同谨条列于左疑仪礼者谓班氏七略刘歆九种尚无此书聘礼刍禾之数与周官掌客不合先儒敖继公湛若水俱疑之若枚之所疑者不止是焉按大射即燕射乡射即乡饮酒礼君之燕臣非其大夫即其卿士乡之宾介为乡大夫乡先生皆雍容揖让非若后世之考兵校武也乃大射礼曰司射者搢扑升堂乃去朴乡射称射者有过则挞之以行礼之场为行刑之地过矣聘礼贾人启椟取圭郑注贾人在官知物价者夫聘以通两君之好借圭将敬而乃令贾人与之以廉让之堂为交易之所过矣觐礼蓼萧之诗康王之诰是何等华饰而仪礼则云诸侯肉袒于庙门之外当嘉礼之行作受刑之状不祥可憎作伪更可憎篇首不言告祖祢告社稷宗庙山川以及在道习仪而竟始于郊劳其后享献诸礼亦不见于篇中二郑援周礼为解谓诸侯有四时之见朝宗礼备觐遇礼省此春秋见天子之礼也夫诸侯非能一岁而四见天子也将各以其方而各趋其时是在西北之诸侯终不见备礼矣司马司寇惟国君有之大夫家无有也春秋鲁三家僭妄叔孙有司马蔑一见而已乃少牢馈食礼曰司马刲羊司士击豕是卿大夫家皆有一司寇司马也周礼凡射王以驺虞为节诸侯以狸首为节卿大夫以采苹为节士以采繁为节乡射大夫士之礼也其终竟奏驺虞左氏曰肆夏天子所以享元侯也乃大射礼公即席亦奏肆夏燕礼宾及庭公受爵亦奏肆夏又称诸公席三重按尚书顾命王席三重乡射之公安得相同且周制天子置三公二王之后为公诸侯以下于其国称公乃燕礼侯国之臣有所谓公者位在卿大夫上若楚之棠公叶公者然何其僭也丧礼诸侯悬壶代哭士代哭不以官夫父母之丧创巨痛深发乎不得已所谓哀至则哭何常之有乃竟有代哭之文南朝王秀之一达人耳犹禁子孙代哭曰丧主不能淳至故欲多声相乱魂而有灵吾当笑之岂周公乃秀之之不若耶大射有乐而燕礼无之乡饮有乐而少牢馈食特牲馈食无之是重其所轻而轻其所重也稷在某黍在某祭醴始扱一祭又扱再祭牲体有肠五胃五一骨二骨之分此详其所不必详也冠于庙而不及其祖祢既冠见君见母见乡里士大夫而不及其父国君享卿大夫只屠一狗此略其所不当略也天子率土之尊诸侯一国之尊其服之重如一宜也今卿大夫有采地者贵臣重臣无不服斩是与国君无别也国君之尊其绝旁亲宜也大夫之世父母叔父母子昆弟昆弟之子为士者既以期而降大功矣而尊同又得服其亲服大夫之子亦递降如大夫而尊同者不降大夫之妻于夫之姑姊妹在室既嫁皆小功惟嫁于大夫者不降若不为大夫妻又降缌麻不几于无服乎周道亲亲而丧服之贵贵又何至于此极耶又庶子为父后者为其母缌夫与尊者为一体不降不可也而竟使人无其母亦不可也丧服曰有死于宫中者为之三月不举祭夫宫中之所死其为妾媵无疑以妾媵之微废祀典之大岂礿祠烝尝竟可废耶慈母无服而乳母亦缌岂乳母以名服而慈母反不可以名服耶士相见礼宾五请主人始出又不升堂止于大门外一拜太傲盛服行礼忽而袒衣旋袭又袒又袭如是者数十次太烦孙为祖尸父拜其子明日宾尸子为父客太戏赞何人斯而见妇酌妇妇东赞西相面也相拜也太渎一主耳而有练主有虞主有苴有重有堕有钩袒有繶爵有纩极有棘心又有铭旌一祭耳有尸有祝有茅菆有雍正有佐食有宾有上利有下利有上馂有下馂有侑有司宫有司马有司士一昏耳而有赞有御有娣有媵舅有宰姑有司纷纷扰扰殊非大乐必易大礼必简之旨按汉初高堂生始传士礼十七篇而今书不止于士礼若燕礼大射聘礼公食大夫觐礼五篇皆诸侯之礼也丧服一篇总包天子以下之服制然则所谓士礼者仅十一篇耳或后苍及门人庆普等取诸他礼以应其数而非高堂之原本亦未可知而其可疑则大概相似周礼戴礼较仪礼纰谬更甚先儒捃摭亦更多故所疑百十条不录书来责仆不相见词甚烦气甚盛仆敢不覆一函以开足下孙子曰知彼知己记曰量而后入不入而后量足下知己而不知彼能入而不能量非所以测交也夫君子之道无他出与处而已出则有陶冶人才之任于天下人无所不当见处则安身藏用于天下人无所当见足下视仆出乎处乎苟能知之必能量之虽然处者亦未尝无友也有长沮必有桀溺有张邴必有羊求论其徒大率处者流也处者多其足友者少仆故欲窥观足下而迟迟乎晋接足下不解其意而迫之过矣然女欲自媒剑欲自鸣犹夫人也不意足下又舍其区区之文墨而忽挟贤挟贵以临之一夸门地再夸交游此正仆年来所亟亟避者持其所避者而招之则足下求友之术疏矣郑康成曰回赐之徒不称官阀魏李冲曰鲁之三卿孰若四科友也者不可以有挟也仆少未尝学问挂冠后稍知文章利病觉此道中有似是而非者有终身由之而不知其道者有借此衒市游大人以成名者仆诚私心痛之发愤雪此弊俛焉日有孜孜当悦学时虽妻孥来犹厌奚况外客性又趋人之急求而不应彼貌未变我颜已惭胸中辄大不适因自念与其开门友近人孰若开卷友古人与其不副人望欿然病乎己孰若不使人望悠然乐其天古之人欲读书先闭门诚不得已也士相见礼先之以介继之以贽至郑重也此外则胥史农工召之而后至耳战国时乃有曳裾侯门者为报恩扬名之说以惑纨釭之公子今非其时也朝廷清明贤者在上不肖者在下邦有道贫且贱焉耻也君子不恶其穷而恶其所以穷安得如书中愤懑语以悖教而伤化哉仆自知不肖甘心入山山中产物惟白云耳甚无补于足下虑足下方憎绝之不暇而忽以愿见为请殊骇人意然武陵渔人无心得津有心求之转不可得若足下一付以无心则仆见亦可不见亦可见不见何足重轻羄蜂鸣鸠跷虫豸尚登山人之堂况足下世宦之家文人自命者乎明月清风开门则入闭门则去入而不喜去而不怒者何哉彼无所求故也今足下乃悻悻然以不见为愠或者其有所求乎仆昨者虽相谢终不能决足下之果有他肠而预筑坚城以待意嘿嘿颇自悔今接书略见意旨乃窃喜前此之相谢果计老而谋得也藏己之拙养人之高何尝不两得耶要之虽不见如见虽见如不见请足下再择之书来愠仆不序足下之诗过矣仆岂特不为足下作序并不愿足下作诗诗之道主温柔足下作令能柔其民即诗人矣不必于政外求诗若就足下之诗论之尚非索序时也以足下才敏不傲然行世而必仆序之求意中似有仆者然则仆不序足下足下必湛思而自省曰是区区者而不余畀何耶不求之于仆必求之于诗诗将日进仆序足下足下览镜自臧从此不求之于诗并不求之于仆而诗将日退爱足下者不当如是若夫隐约其词阳许而阴非之又非朋友直谅之道也且足下亦知序所由昉乎尔雅序疏云序者序陈此经之旨也杜牧答庄充亦云凡夫序者皆其人已亡门生故吏尊师其人而序之非生同时者也仆与足下同时生足下未亡仆又无所尊师仆纵欲序足下足下尚宜拒而辞之何反以不得为愠耶大抵古人多自序求人序以重其文者自皇甫之序左思始至于李汉序韩则又序人文以自重矣足下之诗自作之自序之谁曰不宜若果能重仆仆将求序足下不待足下求仆若云倚仆为重则仆位庳望狭何足以重足下而当代之为皇甫者峨冠林立足下解愠处甚多其速往可也勿疑先生诮浙诗谓沿宋习败唐风者自樊榭为厉阶枚浙人也亦雅憎浙诗樊榭短于七古凡集中此体数典而已索索然寡真气先生非之甚当然其近体清妙于近今少偶先生诗论粹然尚复何说然鄙意有未尽同者敢质之左右尝谓诗有工拙而无今古自葛天氏之歌至今日皆有工有拙未必古人皆工今人皆拙即三百篇中颇有未工不必学者不徒汉晋唐宋也今人诗有极工极宜学者亦不徒汉晋唐宋也然格律莫备于古学者宗师自有渊源至于性情遭际人人有我在焉不可貌古人而袭之畏古人而拘之也今之莺花岂古之莺花乎然而不得谓今无莺花也今之丝竹岂古之丝竹乎然而不得谓今无丝竹也天籁一日不断则人籁一日不绝孟子曰今之乐犹古之乐乐即诗也唐人学汉魏变汉魏宋学唐变唐其变也非有心于变也乃不得不变也使不变则不足以为唐不足以为宋也子孙之貌莫不本于祖父然变而美者有之变而丑者有之若必禁其不变则虽造物有所不能先生许唐人之变汉魏而独不许宋人之变唐惑也且先生亦知唐人之自变其诗与宋人无与乎初盛一变中晚再变至皮陆二家已浸淫乎宋氏矣风会所趋聪明所极有不期其然而然者故枚尝谓变尧舜者汤武也然学尧舜者莫善于汤武莫不善于燕哙变唐诗者宋元也然学唐诗者莫善于宋元莫不善于明七子何也当变而变其相传者心也当变而不变其拘守者迹也鹦鹉能言而不能得其所以言夫非以迹乎哉大抵古之人先读书而后作诗后之人先立门户而后作诗唐宋分界之说宋元无有明初亦无有成弘后始有之其时议礼讲学皆立门户以为名高七子狃于此习遂皮傅盛唐虱腕自矜殊为寡识然而牧斋之排之则又已甚何也七子未尝无佳诗即公安竟陵亦然使掩姓氏偶举其词未必牧斋不嘉与又或使七子湮沉无名则牧斋必搜访而存之无疑也惟其有意于摩垒夺帜乃不暇平心公论此亦门户之见先生不喜樊榭诗而选则存之所见过牧斋远矣至所云诗贵温柔不可说尽又必关系人伦日用此数语有褒衣大袑气象仆口不敢非先生而心不敢是先生何也孔子之言戴经不足据也惟论语为足据子曰可以兴可以群此指含蓄者言之如柏舟中谷是也曰可以观可以怨此指说尽者言之如艳妻煽方处投畀豺虎之类是也曰迩之事父远之事君此诗之有关系者也曰多识于鸟兽草木之名此诗之无关系者也仆读诗常折衷于孔子故持论不得不小异于先生计必不以为僭公以抚军之尊而手书勤勤求马叟推命仆心大不喜夫命孔子之所不知也马叟何人其圣于孔子乎而能知也子曰不知命无以为君子知即知其不可知者而已知其不可知故其所可知者不惑也尧之时皋夔隆贵人不言其命达共流放人不言其命穷及西伯戡黎纣无以自解乃叹曰我生不有命在天非唐虞时无命桀纣时有命也理不足而后求诸数也公生尧舜之世身为皋夔理宜显贵理宜平善何嫌何疑而欲数之求古之神于命者首称唐李虚中然虚中饵金丹疽发背亡其于知命果何如也世之人村氓里媪厄屯已极偶一啼求之冀异日亨嘉当亦人情所应有乃往往贫贱之人转不为此而愈显贵者则愈为之并愈信葬禁宅忌之说此无他射黄金注者外重则内惑故也然借此为趋避计则方寸中乍冰乍火何以称职任事勤施于四方耶且彼言吉欤公如命何彼言凶欤公如命何倘吉可趋凶可避是无命也不必知也吉不可趋凶不可避是有命也知如不知也福善祸淫者天也求之于命是无天也赏善罚恶者君也求之于命是无君也古大挠定支干毫无义意犹之一二三四纪数名云尔一二三四无可推则甲乙子丑亦无可推费补之言一时生一人一日夜生十二人以卒岁计之只四千三百二十人以一甲子计之只二十五万九千二百人今一郡中户口不下数百万则年月日时同者多矣又何贫富贵贱之纷纷乎文文山赠朱斗南序宋景濂禄命论亦称命只五十一万八千而四柱尽矣余皆雷同古所称知命者邾文公楚昭王皆以不知知之天道远人道迩舍人而言天大半恍惚凡一切时日小数阴阳杂家愈神奇则愈受祸史册中如郭璞郭袴辈何可胜数然天下无业之氓太多不得已托九流杂技以谋其生当亦先王所不禁仁人君子妄言妄听优俳畜之亦无所为非若竟倚奉如神而且有抑抑求教之意则此辈无识或借此喝乡间諈诿公事褵然与士大夫抗礼是则王制所谓假鬼神时日以惑众者杀可也易称乐天知命子思称居易以俟命孟子称修身以立命陆贽称君相造命孔子则罕言命公之命亦知之俟之造之罕言之而已何必推仆无秋不病七月间又痁作而伏矣小愈辄复瘠若藁木之枝书来道稚威定宇化为异物病中闻此悲何可支惠子湛深经术仆爱而未见稚威则少相狎长相敬也怀奇负气赍志以没所着繁富闻其儿子以为不祥都拉杂摧烧之其人举于乡识道理或不宜有此魏文帝云既伤逝者行自念也陆云与杨彦明书云昔年少时见五十公去此甚远今日冉冉已觉近之思二公言益人凄怆记前年与足下约毋刊所作诗文比来思之此语终竟未是岂不知学与年兼深造可喜古人文字无自为开雕者然彼此一时正难泥论求心苟足待后无期孔子称七十从心哲人竟萎倘再登大耋必不以七十自足也学者如牛毛传者如麟角先为之传以待后人可也若四十未足曰待五十五十又未足曰待六十云云不已溘然早至有子如彼无子可知其卒谁能纪传之耶道家以形骸为宅舍神明为真吾文章者吾之神明也可不存哉曹子建云文之佳恶吾自知之少陵亦有得失寸心之言先哲余论当不我欺仆诗兼众体而下笔标新似可代雄文章幼饶奇气喜于论议金石序事徽徽可诵古人吾不知视本朝三家非但不愧之而已足下诗才几抗绛云文太纡余仲宣同累然南雷下可雁行矣他学淹贯过仆远甚愿足下着一书垂之不朽正是成其所长非因足下劝我止其觞而还酢之也介眉侍讲来此执后进甚恭八十颓翁得此于天盖寡绵庄衰甚烟视媚行非复如前所见今且卧病精神欲辞之而去海内儒者又弱一个焉人何以堪仆与足下离七百里一晤辄三四年彼此发有二色矣才难之叹知音之孤中夜弹指几人尚在私心拳拳觉骨肉妻孥不如文字之交关爱较重近举一男寤生气绝区区者而不予畀天道可知然使有一卷书传后则幽冥魂魄长逝无憾功勋子嗣都无所关此语要惟足下信耳西风满天伏惟珍重不备接来札为婿持所生服有达权之请仆以为婚与丧人生有数事也一有缺失则终身玷焉所以持之者无他上稽诸经中质诸史下考之本朝律文而已矣庶子持生母服经稍轻史或轻或重明律改为斩衰遂大重而本朝因之其既重之后勿论也其最轻时亦未有以婚闻者礼庶子服生母父在练冠麻衣既葬而除此指诸侯之庶子也此即孟子所谓虽加一日愈于已者是也诸侯爵尊故有降杀之礼若大夫士则递加而重然尔时父子异宫诸侯虽尊犹使庶子居其室而遂焉君与正嫡不得以尊压也彼侧室贰宗者端可知矣周天子丧穆后宴乐叔向讥之曰王一岁而有三年之丧二焉夫妻丧非三年也然礼必三年后娶所以达子之志也父尚不娶而况于其子乎然此犹云妻耳非妾也齐侯使晏子请继室于晋叔向辞之曰寡君在衰绖之中是以未敢请时晋侯丧少姜姜固妾也叔向贤者岂不知士妾有子方为之缌诸侯已绝缌矣乃借以辞婚况其妾所生之子乎然此犹考诸经未质诸史也晋文学王借有叔母服未一月纳吉娶妻为刘隗所弹唐县主将嫁供奁备矣而襄王之幼女卒上从妹也上命改期曰人惜其费我爱其礼古期功之丧帝王之家其不苟如此苏子瞻宋之放于礼者也然其争许民丧娶表曰臣不愿使后世史书男子居父母丧得娶妻自元祐始明沈王佶焞惑于阴阳之说大祥乞为弟妹嫁娶嘉靖竟命执问如律历览古昔丧娶之禁班班可考然经史之宜遵终不若律令之可畏也唐律丧娶者徒金章宗加以听离本朝依明律定主婚者杖仆与足下以舐犊之情受朱木之困已堪齿冷而况人情爱其子女必为之计久远焉郎君读书登科他日将立朝廷议大典礼而先使之蔑情干义抱终身之忧殊非所以为爱也说者岂不曰苏州丧娶民间有之为人之所为者人亦无訾焉然每见葱坊饼肆之氓发且秃矣偶道其少时丧娶必颜而禁声何也天良之夭阏虽无法律经书而此中怦怦终不安也说者又岂不曰以两公之贤必无人敢持短长者不知礼义由贤者出惟我两人贤也四方将于我乎观礼倘观礼而礼有违则人人乖其所望而诋其者将更甚于丘里之庸庸者矣然则处礼之变为万不得已计奈何曰曾子问亲迎女在途而婿之父母死如之何孔子曰女改服布深衣缟总以趋丧徐氏注云女改服者以婿亲迎之故虽未成婚而妇之分已定故也不言此后所处意者女在婿家若今童妇除丧而后成婚此礼开元因之着为令典今婿已来亲迎矣小女已在途矣或仿而行之亦亡于礼者之礼乎吴下多儒者精通五礼足下何不将仆手书付之核议见覆幸甚来书极言唐诗之弊故以学宋为解所陈诸弊仆不以病唐人乃以病吾子何也子亦知孔子之道历万世而无弊者乎然乡之氓有学孔子者终日食不厌精脍不厌细人但唿为饮食之人不唿为孔子也是岂孔子之弊哉子之弊唐毋乃类是且弊有多寡学者当择其寡者而趋之程朱讲学陆王亦讲学其于圣道互有是非然天下士多遵程朱少遵陆王故何也程朱流弊不过迂拘陆王之弊一再传而奸猾窜焉其弊大故其教不昌唐诗之弊子既知之矣宋诗之弊而子亦知之乎不依永故律亡不润色故彩晦又往往叠韵如虾蟆繁声无理取闹或使事太僻如生客阑入举座寡欢其他禅障理障蝆词替语皆日远夫性情病此者近今吾浙为尤虽瑜瑕不掩有可传者存然西施之颦伯牛之癞固不如其勿颦勿癞也况非西施与伯牛乎说者曰黄河之水泥沙俱下才大者无訾焉不知所以然者正黄河之才小耳独不见夫江海乎清澜浮天纤尘不飞所有者万怪百灵珊瑚木难黄金银为宫阙而已焉睹所谓泥沙者哉善学诗者当学江海勿学黄河然其要总在识作史者才学识缺一不可而识为尤其道如射然弓矢学也运弓矢者才也有以领之使至乎当中之鹄而不病于旁穿侧出者识也作诗有识则不徇人不矜己不受古欺不为习囿杜称多师为师书称主善为师自唐虞以来百千名家皆同源异流一以贯之者也何暇取唐宋国号而扰扰焉分界于胸中哉吾子亦先澄其识而已矣毋轻论诗枚隶公属下蒙训俭以养廉引身相率意良厚也第平素读书览古所得者似与君子意旨有殊请声之于左右公昔刺海州衣布含脱粟后居高位如故可谓不欺其志者然枚以为公之所以率性者当在是所以自足与教人者当不在是孔子曰奢则不逊俭则固与其不逊也宁固是时卿大夫歌雍舞佾多不逊者故夫子有为言之若子之服食起居乡党一书甚具盖未尝俭也考史管仲奢晏婴俭皆君子元载奢卢杞俭皆小人然则君子小人之分不在奢与俭也明矣人之好尚不能尽同文王嗜菖蒲菹曾絜嗜羊枣天下之嗜菖蒲菹羊枣者必不止文王与曾点也因文王曾点而菖蒲菹羊枣特传非菖蒲菹羊枣之能传文王曾点也奢俭之适情亦犹食味之适口而已矣虽然朝廷有体圣人有经不可以好尚异也礼享宴肴馔弁带革舄有公侯卿大夫士之别本朝会典尤详言之先王豫知后之人必有奢以乱制俭以沽名者故戒奢黜俭而一束之于礼孔子曰非礼勿视非特奢于视者非礼也其过俭之视亦非礼也曰非礼勿听非特奢于听者非礼也其过俭之听亦非礼也公为大臣宜率天下归于礼不宜率天下归于俭若积俸钱以遗所不知谁何之人而徒取朝廷倚赖之身而恶衣恶食以僇苦之是为子孙计贪甚矣而何俭焉若曰非此恐清名不立是为好名计贪甚矣而何俭焉檀弓曰国奢则示之以俭今朝廷节用爱民国未奢也而公又何俭之示焉本朝汤潜庵陆稼书皆以俭名者也然两人之所以成名公当深求之勿貌袭之如敝车羸马皆可以为汤陆则凡食不厌精脍不厌细者亦皆可以为孔子矣夫不趋至乐之境以貌袭孔子乃趋至苦之境以貌袭汤陆择术者不若是拙也公巡抚广西劾谢济世子并劾济世枚以为过矣昔令尹子文王勐房杜皆贤相其子皆不肖当时不咎其父谢虽迂怪非中行之士然当田文镜隆赫时朝臣嘿嘿而谢为三日御史露章批鳞卒戍穷边口无二辞可不谓豪杰哉有人如此不为之全其晚节为后世劝而使衰年缧绁填死牢户天下之人闻而悲之以公所为得毋奢于刑而俭于德乎然则公之所奢枚之所俭盍亦两勉之而已时文之病天下久矣欲焚之者岂独吾子哉虽然如仆者焚之可耳吾子固不可也仆科第早又无衡鉴之任能决弃之幸也足下未成进士不可弃时文有亲在不可不成进士古之科有甲乙有目今之科无甲乙无目其途甚隘古进士多至八百人今进士率三百人其进甚难以至难之术而就至狭之境士之低首降心知其不可而为之者势也势非圣贤豪杰之所能免也知势之不免而能择其本末缓急而致吾力焉是则圣贤豪杰而已矣且子之捐科第绝时文将以蕲乎古之立言者耶夫立言非古人意也所不得已也古人之意重仕不重隐贵立德功不贵立言孔子述而不作为季氏宰韩愈下笔大惭卒以词赋进毛义捧檄为亲屈欧曾皆科第中人此其证也子觥觥有志气果仕可以行所学羞当世之公卿其次官一乡可以具鱼菽养其亲为古循吏较夫踽踽喔矜不可必之传者宜谁先焉就使入世难合退而求息然后积万卷以成一家言其时非独心闲而力专也既已磨珣乎世事阅历乎山川驯习夫海内之英豪则其耳目闻见必不沾沾如今已也夫士有乡党自好之士文亦有乡党自好之文不可不察也仆幼学今古文两无所就不得已专乎今者一年始成进士今虽弃今而专夫古者二十余年终未敢自以为信也何也今人易悦古人难求故也足下未能乎其所易者而遽欲能乎其所难者仆亦未敢为足下信也昔有未婚而憎其媒者或告之曰子之憎媒子之所以婚迟也子之婚迟媒之所以病子也子不能以憎媒故而勿婚则不如速婚焉而绝媒氏仆劝吾子勿绝时文乃正所以深绝之也公以先君子擅刑名之学故将邮罚丽事采访殷殷枚趋庭时年幼无所存录但略记先君子之言曰旧律不可改新例不必增旧律之已改者宜存新例之未协者宜去先君之意以为律书最久古人核之已精我朝所定大清律圣君贤臣尤加详审今之条奏者或见律文未备妄思以意补之不知古人用心较今人尤精其不可及者正在疏节阔目使人比引之余时时得其意于言外盖人之情伪万殊而国家之科条有限先王知其然也为张设大法使后世贤人君子悉其聪明引之而议以为如是断狱固已足矣若必预设数万条成例待数万人行事而印合之是以死法待生人而天下事付傀儡胥吏而有余子产铸刑书叔向非之曰先王议事以制不为刑辟武帝增三章之法为万三千盗贼蜂起大抵升平时纲举而网疏及其久也文俗之吏争能竞才毛举纷如反乖政体盖律者万世之法也例者一时之事也万世之法有伦有要无所喜怒于其间一时之事则人君有宽严之不同卿相有仁刻之互异而且狃于爱憎发于仓卒难据为准譬之律者衡也度也其取而拟之则物至而权之度之也部居别白若网在纲若夫例者引彼物以肖此物援甲事以配乙事也其能无牵合影射之虞乎律虽繁一童子可诵而习至于例则朝例未刊暮例复下千条万端藏诸故府聪强之官不能省记一旦援引惟吏是循或同一事也而轻重殊或均一罪也而先后异或转语以抑扬之或深文以周内之往往引律者多公引例者多私引律者直举其词引例者曲为之证公卿大夫张目拱手受其指挥岂不可叹且夫律之设岂徒为臣民观戒哉先王恐后世之人君任喜怒而予言莫违故立一定之法以昭示子孙诚能恪遵勿失则虽不能刑期无刑而科比得当要无出入之误若周穆王所谓刑罚世轻世重杜周所谓前王所定为律后王所定为令均非盛世之言不可为典要谨以先君子所私核者数条列状于左伏候采择一调奸不成本妇自尽者拟绞此旧律所无而新例未协也事关风教无可宽弛然和与调无异调者和之未成者也其调者和在意中其自尽者变生意外其意内之杖尚在难加而意外之绞忽然已至诚可哀怜夫调之说亦至不一矣或微词或目挑或谑语或腾秽亵之口或加牵曳之状其自尽者亦至不一矣或怒或惭或染邪或本不欲生而借此鸣贞或别有他故而饰词诬陷是数者全在临时详审分别办治若概定以绞则调之罪反重于强也强不成止于杖流调不成至于抵死彼毒淫者又何所择轻重而不强乎彼殴詈人人自尽者罪不至绞则调人人自尽者亦罪不至绞何也殴詈与调均有本罪而其人之自尽皆出于意外孟子曰可以死可以无死死伤勇女不受调本无死法律旌节妇不旌烈妇所以重民命也调奸自尽较殉夫之烈妇犹有逊焉而既予之旌又抵其死不教天下女子以轻生乎俗传有年少某悦邻女揖而自媒女拒之再揖而谢女归缢死某竟拟绞合郡之人以为三揖三让而死莫不掩涕愚以为羞忿自尽者照骂殴人而人自尽之条饬有司临时按阅作何调法以为比拟其情重者别请圣裁一律注内始强终和者仍以和论此本律所无而增例未协也按注曰裂衣损肤及有人闻知者为强此说是也然既以裂衣毁肤有人闻知为始强之据又何所见衣破复完肤创仍复为终和之据耶夫相爱为和女既爱之又何恨之而诬以为强耶在被奸者必曰以强终在强者必曰以和终信彼乎信此乎事属暗昧讯者茫然势必以自尽者为强而不自尽者为和是率众强而为和也夫死生亦大矣自非孔子之所谓刚者谁能轻死女果清贞偶为强暴所污如浮云翳白日无所为非或上有舅姑下有孩稚此身甚重先王原未尝以必死责之而强者之罪则不可不诛也今之有司大抵宽有罪诬名节以为阴德然则不肖之人逆知女未必能死将惟强之是为而到官后诬以终和则其计固已得矣或曰终和之据以叫唿渐轻四邻无闻者为和不知啼唿之声果闻四邻则奸且不成而强于何有强者大率荜门蓬户四邻无闻而后敢肆行者也四邻之人即或闻之又谁辨其声之始终乎又谁质证之以陷人于死地乎然则始强终和亦终于无据而已矣律曰强者斩未成者流语无枝节何等正大注中增以终和二字而行险徼幸者多按律文强者诛和者并杖凌暴之徒既已辱人而又引与同杖以众辱之恶莫甚焉就使妇志不坚自念业已被污而稍为隐忍以免传播其心亦大可哀矣较夫目挑心与互相钻逾者罪当末减是始强终和就使确凿有据而男子拟杖犹轻女子拟杖已重愚以为律重诛心强者女当死调者女不当死然而或死或不死则其所遭者异也在强者之心业已迫人于死虽女子不自尽其罪重调者之心本不迫人于死虽女子自尽其罪轻今例注重其所轻轻其所重似有可疑一犯罪存留养亲载在名律始于北魏金世宗引丑夷不争之礼以除之极为允当然律称奏请上裁是犹未定其必赦也今刑部或不上请但依例允行愚以为杀人者死虽尧舜复生不能通融孔子曰一朝之忿忘其身以及其亲非惑与可见三代无留养之文若此者非圣人之所矜也夫杀人者之父母何与于彼被杀者之冤魂忘其亲杀人其不孝宜诛恃其亲杀人其心术宜诛按律内知有恩赦而故犯者加本罪三等恶其有所恃也彼恃有留养之例而故犯者何以反得宽其本罪乎父母不能教子致陷于恶虽老而冻馁亦所自取或圣王仁政务出万全则按其情罪临期请旨亦可一尊长杀卑幼律无明文尊名分故也考史册亦颇不然汉贾彪不按盗贼而先按母杀子者曰盗贼杀人事之常有母子相残违天悖理竟按致其罪是母不得杀子也赵广汉以丞相夫人杀婢曳夫人跪庭下受讯是夫人不得杀婢也唐敬宗时姑鞭妇至死有司请偿是姑不得杀媳也马端临曰子有罪父不得而生则子无罪父不得而杀世宗宪皇帝特斩胡璁芳奸子妇者皇上特绞徐某烹家奴者此皆圣明独断非凡所及愚窃以为父母之于子女家长之于奴婢俱不应非理而杀其尤甚者姑杀妇妻杀妾也妇与姑本非天属或待年之女幼住夫家受姑凌逼力难抵拦或悍妻严妒动用非刑地方官拘于名分拟以杖赎费金钱许人命较之鸡狗所值尤微不知服制妇死姑报以期是杀妇者即杀期服亲也士妾有子而为之缌是杀妾者即杀夫缌麻亲也在民家为妇为妾在国家皆为百姓在天地皆为苍生皇上不忍杀一无辜之百姓而恶姑悍妻乃能杀无罪之苍生其得罪于卑幼者小其得罪于天地皇上者大请嗣后将尊长非理杀卑幼者别将冤酷情形分别治罪所保全者实多书来问作令之道甚勤且挚仆老矣隐空山十年向所行为不复省记然涎颡病马久不知鞍辔为何物或放而前之俾引其生平经历之处则虽龙驹乘黄未之或先也夫吏治有不可学者有可学者天之生才敏钝各异或应机立决或再三思而后决或卧而理或戴星出入而后理此岂可学哉然行政之方与安吏民之道则循吏不同同归于治今以县令所当知与仆行之而有效且与才性无关者为足下告焉夫治民者州县之职也然治民不自民始胥吏者官民交接之枢纽也家丁戚友又胥吏交接之枢纽也不治胥吏不能治民不治家丁戚友不能治胥吏治家丁戚友胥吏奈何曰用之而勿为所用是已其用之而勿为所用奈何曰通之而勿隔是已官与吏终日见而无劳家人之转通官与民又终日见而不许胥吏之壅遏则彼胥吏家丁戚友者不过供奔走佐使之职而已矣而何弊之能为且夫用戚友不如用家丁用家丁不如用胥吏用胥吏不如用百姓戚友果贤何所不可如其不肖法难遽加若家丁则利在前法在后矣然家丁之来去无常胥吏之曹缺永在其畏法媚官甚于家丁较可用也胥吏之职大都拘人集众若受讼时朱书牒尾即令某甲唤某乙宁不省需索而免稽迟乎是百姓尤可用也吾不解今之为政者一则曰严胥吏再则曰严胥吏夫胥吏即百姓也非鬼蜮禽兽也使果皆鬼蜮禽兽宜早诛之绝之而又何必用之而严之周官所谓陈其殷置其辅辅即胥吏也虽圣人不能不用也然三代上有庶人在官之禄今既无之则上之人宜为若作设身想而何严之为彼严者岂不曰胥吏舞文乎病百姓乎夫使之舞文病百姓者官也非胥吏也试问已舞之文判行者谁耶加印者谁耶彼舞而我亦随而舞之不自责而责人何也胥之权在行檄役之权在奉檄今之县令檄行若干不知檄书云何不知某当理不知某当销又不知如是而欲除弊虽日杀百胥吏无益也夫欲大权在我莫如手记而手销之以州县之繁而谓事必亲记似属奢阔之论不知讼牒极多每日所进能过百纸乎百纸中其理者能过十事乎每日记十事未为难也次日再收百纸大半覆词诉词其应记者又减十而得五矣受牒十日书所记而召之讯讯吏何以不行檄则吏穷讯役何以不集犯则役穷穷则免冠谢罪请嗣后十日内行檄集犯永为例矣檄行犯集随判而随销之任胥役之需索奸匪之侜张而不出十日之期则所费有限枝节不多其初情未改讯断亦易彼百姓者知十日之必结也又何畏乎吏役而贿之法立半年可十日中竟无一事此胥役之所大惧也然民不告赃上不访吏有提吾胥吏者官自当之不许胥吏索百姓之钱亦不许上官胥吏索吾胥吏之钱彼胥吏者不惧于始而感于终乎康诰曰要囚服念五六日至于旬时非速结之义乎夫可以探喜怒转关键者胥禀也有减增有株引者檄稿也有移换有窜入者供词也有暗阻有明催忽早忽迟者讯期也吾一切目览而亲裁之许一檄不许重檄檄中人数空之而待亲裁差某役亦空之而待亲裁内销外结檄焚卷撤彼胥吏何权焉于胥吏又何诛焉今之州县非不勤也所惜者精神在上而不在下耳不知上行不答则严饬至内幕外胥俱能相促惟夫寡妻弱子乡民村户不远百里而来荣汝之粮望官如望岁而又无门探刺不为之结于挟日以内吾心安乎政纲既举首清刑罚清之云者非宽减之谓得当之谓也皋陶曰罪疑惟轻言罪之疑者轻之其不疑者不轻也孟子曰省刑罚言省察之不使刑罚繁也盖刑以戒恶也刑繁则不足以惩恶而转生刑之恶以为吾既已受刑而无所损矣尚何惧哉以此午疻痏而逞毒淫者比比焉要知刑具而部颁之亦无庸也夫物之不齐物之情也彼衣冠孱民加细荆而唿号不胜何事于部颁之具积蠹大猾其筋骨皆习练之余当巨棓而含笑囊三木而无声何畏乎部颁之具吾以为其畏刑者虽应笞亦宜宽省以洒其耻其玩刑者法止杖四十而吾以二十当之其酷则更甚于四十使彼知二十之委顿如此也况四十耶乃凛凛乎惧心生而恶念除矣凡判尾必亲书谳非炫才也以便日后展卷而了然也判事必坐堂皇非矜众也以观国人之颜色而是非使其见也勿轻置人于狱非徒仁也所以清狴犴而防杂处之不虞也勿轻申详非专擅也所以免捉搦而成难结之案也勿问坐狱者之贫富恐有成见而误大公也勿故反听请者之丐求恐事未可知而矫枉过正也勿劝捐以安富恐抑勒者多勿罚锾以远嫌恐徇财者惑勿交锁练于胥役必内存之当用者加朱墨围使不得开不当用者不署锁字使不得混勿委监狱于典史必骤临之审其轻重辨木索之有无观其气色知衣粮之克扣孔子曰听讼吾犹人也必也使无讼乎此圣人甚言无讼之难非言听讼之易也今之人不能听讼先求无讼不过严状式诛讼师诉之而不知号之而不理曰吾以息讼云尔此如防川怨气不伸讼必愈多不知使无讼之道即在听讼之中当机立决大畏民志民何讼耶所谓侧弁垢颜不投于明镜是也然而一哄之狱情伪万出或在案中或在案外听之者恃才恃气恃廉恃公皆不足以听也虚以受之灵以应之周详以求之旁见侧出以察之庶足以听也大凡事过而尝自悔其误者其误常少此所谓政如农功日夜思之者也事过而常自信无一事之误者其误必多此所谓气矜之隆秦人视越人之肥瘠者也对簿之民宜分为六重者狱其次系其次管守其次保释其次待唤其次听其所之数者能临事料量而不容胥吏持之则听讼之道思过半矣和息非不可允但须书明曲直以防日后之终凶狎邪非不当严但须戚属投明不许匪人之恫喝律设大法而通融者存乎人否则傀儡而已案无确据而阙疑者法乎史否则武断而已观汉江充之巫蛊而知赃之可栽也观南史傅琰之断狱而知凶器之难据也天性之亲粲而不殊虽父诉子亦使自笞否则伤慈爱矣坟田之事勘而后断虽风霜寒暑不可辞劳且借以巡乡村矣刑名之外则有钱谷钱谷役侵者多民负者少比役无益也役又借比以索民钱善催科者不轻比役但择其负多者召花户而欲见之吾未见真花户来而税不登者也虑飞洒则细刊科则昭示乡氓防重耗则突取衡平辜较一二漕无抑勒则浮取皆恩粜果应时则盈虚有备所谓催科中寓抚字也百姓之上尚有绅士凡今之闭门塞窦而不见客者其中有所不足也古人于一邑中有乡先生乡大夫岁时伏腊饮酒习射当其时岂有苞苴竿牍之嫌乎作吏者日对里魁伍伯而不亲贤士大夫不特夭阏下情亦自觉其不雅记有之曰贵贵为其近于君也尊缙绅即所以尊朝廷其他生童皆吾子弟亦宜月课季试以无失党庠术序之义汉吴公治行号第一而史只载其荐贾生一事此其故可思也总而论之为政在外尤须为政在心心正则群邪消心和则众善集心周于庶务而法令不必苛烦也心淡于荣禄而上官无所挟持也大府一过而庄从之诛求无厌知我之巡乡亦犹是也崇辕一入而守候之饥渴无时知民之望我不甚殊也威可使人畏不可使人恨恩可使人感不可使人狎廉不自知者廉之真公不自恃者公之大民信则顺风而唿吏服则指臂可用告示为吾之仁言不必轻发而发必手书访闻非政之大体行或偶然而行必真确求心安不求名重察物议并察迩言仁无术而不行政师古而毋泥吾之所行者在是矣吾之所能言者亦止于是矣若夫神而明之化而裁之则在吾子矣公不察仆去官之意谓如枚乘汲长孺曾待诏金马门故耻为令又谓仆擢秦邮牧不迁褊心不能无少望有所激而逃是二者皆非知仆者也夫蒙耻救民昔人所尚牧之与令奚足区别汉人五十举秀才未名为老仆才三十三前途正长敢遽赋士不遇以退哉凡人有能有不能而官有可久与不可久即以汉循吏论桐乡渤海专城而居此官之可久者也龚遂朱邑能之至于久道化行生荣而死哀京兆三辅多豪强兼供张储偫此官之不可久者也赵广汉韩延寿能之久果不善其终江宁类古京兆民事少供张储偫多民事仆所能也供张储偫仆所不能也今强以为能抑而行之已四年矣譬如渥洼之马滇南之象虽舞于床蹲于朝而约束勉强常有泛驾之虞性好晏起于百事无误自来会城俾夜作昼每起得闻鸡鸣以为大祥窃自念曰苦吾身以为吾民吾心甘焉尔今之昧宵昏而犯霜露者不过台参耳迎送耳为大官作奴耳彼数百万待治之民犹鞬熟睡而不知也于是身往而心不随且行且愠而孰知西迎者又东误矣全具者又缺供矣憷人之先者已落人之后矣不宛膝奔窜便瞪目受嗔及至日失始归而环辕而号者老弱万计争来牵衣忍不秉烛坐判使宁家耶判毕入内簿领山积又敢不加朱墨围略一过吾目耶甫脱衣息而驿券报某官至某所则又蘧然觉凿然行一月中失膳饮节违高堂定省者旦旦然矣而还暇课农巡乡如古循吏之云乎哉且一邑之所入有限而供一官之所供无穷供而善则报最在是供而不善则下考在是仆平生以智自全得不小小俯仰同异然而久之情见势屈非逼取其不肖之心而丧所守必大招夫违俗之累而祸厥身及今故宜早为计也若得十室之邑肆心广意弦歌先王之道以治民则虽为游徼啬夫必泰而安之终身焉今有乘怒骥而驰炎衢者虽贲育必僾息于树阴之下夫仆亦僾息之迟者也公毋见怪也壬申余北游见良乡题壁诗风格清美末署篁村二字心钦迟之不知何许人和韵墨其后忽忽十余稔两诗俱忘丙戌秋扬州太守劳公来诵壁间句琅琅然曰宗发宰大兴时供张良乡见店家翁方馆篁村原倡与子诗将次就禜宗发爱之苦禁之店翁诡谢曰公命勿杇是也第少顷制府过见之保无嗔否宗发窃意制府方公故诗人盍抄呈之探其意制府果喜曰好诗也勿塓今宗发离北路又四年两诗之存亡未可知予感劳公意稽首祝延之不意方公以尊官大府而爱才若是亟录所诵存集中夸于人道失物复得然卒不知篁村为何许人今己丑岁矣八月十一日饮江宁梁方伯所客有萧山陶君者苍发渊雅倾衿谈甚乐不知即篁村也次日来又次日诗来署名曰元藻终不知即篁村也弟子陈古渔闯然入睇其小印曰嚄陶篁村在此耶余闻之如结解如迷释如天上物堕适适然起舞盖古渔耳篁村名甚久而不知余之更先之也今夫天下大矣方闻之士众矣邂逅慕思付诸茫昧宁料有承颜抗手时耶旅壁残墨䵞剥无万万数而此五十八字偏蒙护持又宁料知音之外更有知音耶相思垂二十年卒不遇即遇复将交臂失又宁料有旁人来无心叫唿为指而明之耶然方公劳公俱已物故而我与篁村幸留其身以相见则又安得不骇且贺而终之以悲也因忆平生过邗江寺壁爱苕生诗过金陵书肆爱东亭诗二人者均不着名氏均访得之一为蒋君士铨一为董君潮未几均登甲科入翰林与余同史馆而苕生自西江移家来得朝夕见甚狎东亭则终不见且死矣或未必知余之拳拳其相思也友朋文字间亦有遇有不遇而况其他遭际哉余与鱼门舍人齐年交好俱五十无儿闻其小妻获雄为之心开乃今秋书来又已凫殁揆其心志愺恅可知乃托为元白相慰之言作赋寄之用广其意亦聊以自解云尔白太傅龟儿不存杨枝遣嫁病染风痹不怡中夜庐山之佛殿藏诗海上之仙龛待驾乃喟然而叹曰谓地至厚谓天至仁惟混元之不处运万物而相因是故青曾黄澒绵绵无垠元虫刚须息息洪钧蛾犹术子竹且生孙何况至咳者姓至贵者人窦夸遗种庄说传薪小者肯播肯构大者为凤为麟且莫言恩泽之侯百世箕裘之学千春但使仳主器童昏应门亦足逐主丧之里尹而安登屋之游魂翳我何人傫然孤独免乳者殇将黾者卖鸡林则万首流传犬子则一雄未卜有九服之英名无半行之骨肉尔乃石樽客散琴台雨闬半栏斜照一个衰翁意愖々其若失魂充充如有穷齐国乏负床之颖赵家断炊火之宗一发之悬崖太险千年之得姓将终耳羡梁间乳燕慈乌之语心惊身后梨花寒食之风未病而岩墙生乎四体非云而孤影荡于空中况复池北楼台池西书库彝鼎鳞列牙签云布白朴百篇青箱十部莫不物物心裁丝丝手护甲乙丹黄研朱滴露董安于之墙壁半炼蒿铜晏平仲之房楹深藏竹素问交替与何人俨横陈于道路于是爱先生者代为禖祝而望商瞿之得晚息焉憎先生者嘲怪荒侯而疑展氏之有隐慝焉元相公闻而笑曰是何以造物为拘拘而不证之诗书耶夫侯龟四兆神理万殊箕畴五福子嗣本无宣尼大圣早丧伯鱼齐桓公有子六人而干掩扬门之扇田成子有子七十而身为寄酱之徒愍隶转尸功臣隐痛练裙葛帔名士嗟吁是故贤夸嬴博之札达称东门之吴曾怒西河之泣孔辞颜路之车彼夸语儿之乡而登望子之台者盍亦鉴于斯乎且莫言子不孝则如龙栏氏之忘情子不祭则如公索氏之亡牲就使惠种非狂胞衣尽紫高阳八才姜支三趾亦势必暮授经书朝布筵几女聘姬姜师延崔李饴含不足犊舐无已振振殷殷孳孳妮妮犹恐纵妇勃谿诮翁软抵责善不祥冠笞非礼教谄则头触屏风视病则竟夕十起俟婚嫁之将毕亦人生之已矣故曰为人作父非易居之名买奴得翁亦偶然之理又安得如此日之从容暮景孤吟青霞攘羊不惧尻背无哗带益三副禾唿百车虽在世而出世视有家如无家投怀者明月趋庭者落花承欢者猿鸟绕膝者桑麻为乐不忧儿辈觉放言不惊长者差施半菽则戚里拜德舍一宅则佛子矜夸无后为名二婢夹我而非罪有官不仕一月不醒而何嗟静言思之老而无子福耶非耶而况心静思精身闲学广述作非凡知音必赏安知后世不铸范蠡之金他邦不画朱穆之像宗我学者即儿孙传我文者皆族党又何必为孺子牛负阿侯襁雍树嫛愧悬弧扰攘盗委顺于两仪夺真珠而在掌夫然后谓之有子哉太傅听犹未毕心旷神全如逃禅而悟彻如御风而登仙重开玉瓮再理冰弦子来不拒子去不怜终日陶然改字乐天前年冬杨君洪序来山中授一编曰此吾师茗厓先生诗也公为序将刊焉杨固不知读先生科举文者枚也先生姓闻名元晟鲏李人雍正进士当枚读先生文时年十二隔三十三年而又重读其诗惊且喜以为有文字缘者莫先生若也杨君授诗后占卦得讼终讼且远行颓其家声不暇为开雕事而枚亦无能有所匡定诗久不归转得时时雒诵清微骀宕想见其为人高士也年齿过差虽私淑卒不得一见然就诗迹其生平盖尝入长安游淮海官雁门登高怀古思乡感旧未尝不潜心深思自信其诗之可传也老且死竟不能付梓而存之于家家贫子孙又不能付梓以授杨君君故豪士甫欲婆娑相料理旋为祸败此如孔安国之古文尚书将献而以巫蛊事阻也虽精神至者天不能敝而迟之又久鸿宝不宣当时学文之童子亦将如先生老矣悲夫戊寅秋程鱼门信来曰胡稚威死矣呜唿稚威固不死也稚威之言曰古今人皆死惟能文章者不死虽有圣贤豪杰瑰意奇行离文章则其人皆死稚威所为文绝涯缦穷攀跻而为之好为魁纪公家数险涩峭韡躗耦不仵如縻璟缶鼓静戛尧乐如古冢简荒崖碣得认一字群儒相揖而贺诏举博学鸿词礼部尚书任公兰枝以君荐首相西林鄂公欲见之不可强聘焉则黑而津痘瘢着其颊目旬转双鬬长不胜外府之裘入雅跽相对问两戒形脔九干躔度八十一家文墨口汩汩如倾海相公惊扬于朝曰必用胡某以荣馆阁未几试殿上诸人捧黄纸加墨而稚威鼻鼽嚏不止血涔涔下污其卷几满相公叹息延为三礼馆纂修相公薨稚威益困赁长安半椽自居四方求文者辇金币踵门而稚威性豪歌唿宴客所获立尽诸公卿争欲致门下每试为梯媒者麕至稚威无言入场则尽弃之策文至二千言论或数十字与常式格格不合登甲科屡改乙科稚威凡三中乙科再荐经学有一品官忌之为蜚语闻上御正殿问今年经学中胡天游何如众未对大学士史公贻直奏胡天游宿学有名上曰得毋奔竞否史免冠摇首曰以臣所闻太刚太自爱上默然自后荐举无敢复言稚威者吾与稚威同荐鸿词初见谓曰美才多奇才少子奇才也年少修业而息之他日为唐之文章者吾子也唿车行称余于前辈齐次风商宝意杭浦王次山诸先生而劝之来交是时余生二十一年矣余外出为令离稚威十五年而稚威死临死修志太原病太守周西鲸来视稚威稚威已撤帐盛服奄枼拱手曰公来甚佳别矣即瞑气缕缕若腾烟须臾张目曰不能不再生人间为南人乎为北人乎公为筹之周泣下曰南人归南曰然遂气绝呜唿稚威果不死也稚威名天游一字云持山阴人为之哀词曰接万灵于明廷兮开银函之九羊有诸严绎绎至地而灭兮乃斯人之降祥钩文在手兮百怪入肠得书灵宝兮问字侯刚韱韱墨敛兮岳岳神光吞海水口犹哆兮夫宁肯饮酒于宵梁昔人之请雨华山与歌巾舞兮至今不能其句读惟吾夫子之振奇兮思乙乙其来又游宀昏方以肤行兮射奇鸧而张彀唱朱干苓落之余谣兮驰成博古诸之文囿惜混元之睢剌兮多温蠖之纷纷误勣为凤凰兮强符拔曰麒麟九皇既不构夫云屋兮又焉知獿人虞庆之孰伪而孰真彼畸人之份兮徒雉噫而鳖咳目作宴瞋饱兮面作欺革页猜或倯以媒但兮或泶㺒以相排幸阏奕与殷翼兮谋挟君而高举将籋云以腾虚兮卒遇巷而失主愠惀之修美兮终蹲然其独舞予固知万贱之直兮不能挽一贵之曲也恐围心而虚天下兮终不能取上骈而禁生其耳目也彼丽丽臣臣之日行千里兮岂三群之虫所能度也果千秋之孔扬兮又何慬乎一时之貉缩也昔予曳于长安兮曾儃々以趋从顉颐而不予耳兮爱予之意过其通示大道之首首兮期儒名之翁翁沉牖兮人去弔凤兮云遥生绋讴于斥苦兮悲滥胁之孤操岂跃冶于衍亨之渎兮抑每生于蹄通之郊吾不能神禫其词而珍怪其声兮夫宁君魂之可招文之骈即数之偶也而独不近取诸身乎头奇数也而眉目而手足则偶矣而独不远取诸物乎草木奇数也而由蘖而瓣鄂则偶矣山峙而双峰水分而交流禽飞而并翼星缀而连珠此岂人为之哉古圣人以文明道而不讳修词骈体者修词之尤工者也六经滥觞汉魏延其绪六朝畅其流论者先散行后骈体似亦尊干卑坤之义然散行可蹈空而骈文必征典骈文废则悦学者少为文者多文乃日敝若夫四六者俗名也庚桑楚及吕览所称四六非此之解柳子称骈四俪六樊南称六甲四数亦偶然语耳沿此名文于义何当宋人起而矫之轻倩流转别开蹊径古人固而存之之义绝焉自是格愈降调愈卑靡靡然皮傅而已虽骈其词仍无资于读书文之中又唯骈体为尤敝吾友胡稚威有意振之得若干卷锦詀霞驳技至此乎然吾谓稚威之文虽偶实奇何也本朝无偶之者也迦陵绮园非其偶也今人不足取于古人偶之者玉溪生而止耳再偶则唐四家与徐庾燕许也吾将偶之而恐未逮乃先为之序汉张敞以三辅谷贵请民入粟赎罪萧望之等以为粟可赎罪是贫富异情而法不一也争之甚力考其时张敞宽民罪以活民非取民财以利己然望之以为事当权其轻重不宜以苟且计损万世法今闻足下治吴郡凡富人有过辄锻炼拘系之逼令出家财佐公费一日之间凡六七辈此大不可也冉有曰既庶矣又何加焉孔子曰富之孟子曰易其田畴薄其税敛民可使富也古之圣贤求贫民之富今之有司求富民之贫不知富民者贫民之母也其能施与者无论矣纵纨绔骄奢未尝不病于己而利于民也被绮谷食珍羞而鬻贩者利婚丧僭侈好歌舞博弈而方外杂技与肩摩背负者利今使之畏首畏尾动触机阱富民累贫民伤矣说者曰为富不仁韱啬傲上致其罪罚其锾足以儆之夫为富不仁阳货为作吏者言之也非为百姓言之也我不取之何以知其吝我不接之何以知其傲乎诚有罪焉是富人之恃财而为恶也恃财者使之百万其财而莫赎然后天下之为富者惧若以财肆复以财免小富之人或倾其性命大富之人未损其毫毛设有狡狯豪猾捐一二年租为罚费便可恣纵无所不至是罚锾非禁恶也乃助恶也谢安曰陶公虽用法恒得法外意不知公之罚法外当是何意今夫贪吏之取赃也避其宾朋紸箧暗投其羞恶之心犹然存也能吏之行罚也明目张胆持筹而算之其羞恶之心淡然忘矣彼富人者明知其意不在罪也一有风闻便卖货鬻产治具而待匍匐棘槐不辨其罪之有无而但诉其家之有无勒增丐减形同贾贩旁观之士心窃鄙之上有好者下必有甚焉者矣在官则胥吏强索在乡则无赖诈取自上下下相缘为奸而况所罚者大半不出于告发而出于访闻于是钩距者诬陷者设局而罗织者朝禀乍入暮符已下官为讼魁吏为佐证所罚无几而徒使中饱之人云翔而四布荆棘满眼殊觉寒心或曰罚锾非入己也置之公所充公用耳审是则足下之为此尤拙矣夫君子之廉为洁己也小人之贪为肥己也今足下故入人罪以取利其不为君子也明矣复不橐存之而以公同官是污己而肥人既为君子所悲重为小人所笑足下又何乐乎此或曰此大府意也故不得不尔是更不然绳愆纠谬方称贤僚大府果有罚锾之明文君子尚宜抗词而争今绝无明文而以为不师其令而师其意一旦败露为上所知恐大府今日借君以集事未必异日不劾君以解谤明者不可不察也枚再拜仆在苏二十余日凡六见阁下每见则牵裾而不忍别置精馔以款之选笙歌以乐之分清俸以惠之忍老泪以送之未尝见阁下肯如是其待人也亦未尝有人焉肯以阁下之待我者见待也不期其然而然身受者疑旁观者亦疑不知天下之发于真性情而不容己者皆求其故而不得者也文王嗜菖蒲菹菖蒲菹之味安在嵇康好锻锻之趣安在阁下好仆仆之当好者安在以为重其同科乎则当今己未进士尚多也以为重其文学乎则天下以词章称者无万数也然而阁下何以舍他人而我好也所以然之故不特仆不知旁人不知即问之阁下阁下亦不知惟其不知所以发之诚而行之笃以天合不以人合其斯之谓欤且受知于道广之人不足感而受知于量狭之人始足欣子张曰君子尊贤而容众嘉善而矜不能得交子张安知其不在矜之容之例也矜之容之是以众人待之也子夏曰其可者与之其不可者拒之得交子夏其为所与而非所拒也明矣阁下干饰廉隅秩秩见于面目今之子夏也仆得交焉幸矣阁下官吴下枚寓白下路不甚远非不可见者阁下年六十二枚年五十九年不甚衰非不能见者然而临别时阁下瞿瞿然以不再见为虞此岂真不再见哉愿见之心过切而未必见之心乃生盖患得失于官职则甚鄙患得失于师友则甚贤昔陆放翁与范石湖晚年吴下作别辄失声而恸古之贤人何独不然奉上留别诗六章希省览不备闻弟释服有日邑之客有强余贺者云南中风俗是日设酒作乐余闻之瞿然夫服中月而禫再期而除非孝子所得已也先王制礼贤者不敢过愚者不敢不及天下贤者少愚者多然如礼而除其哀忘否未可知也未可知则礼外之意存而先王教孝之心亦终不没今将欣欣然曰某服释可贺受贺者亦欣欣然曰既释服可作乐贺者若逆知其哀之已忘而薄待焉受贺者又若惟恐人不知其哀之已忘而故以酒食歌舞自章明焉凶礼毕而贺得毋嘉礼毕则弔乎夫衰麻苴绖非先王以之苦人也念孝子哀痛之心诚于中形于外其服食起居有不至于是而不安者故为之制而又为之节非若囚拘束缚身受者得早脱一日为快故礼曰亲丧外除言外除者明乎其内未除也且凡云贺者皆人人危得之不可必得而竟得之故贺也如迁官如介寿如获重器异宝是也若夫三年之丧转瞬而除衰麻终身世无其事有何庆羡慕悦而为之贺哉鲁人有朝祥而暮歌者子路笑之晋梁龛明日当除父服而奏伎置酒刘隗弹之天性之地不内自讼而使外人笑且弹耶弟思之尹司空来金陵道足下庐墓讲学不应试与海昌相公书累数千言以道自任仆始闻而惊继而惑不敢不通书于足下尝闻君子不与名期而名至名不与争期而争至名者君子之所乐受而争者君子之所甚危也然同乎人以得名名难得而难败异乎人以得名名易得而易败庄子曰为人之所为者人亦无疵焉今之人有庐墓者乎有讲学者乎有不应试者乎人所不为而足下为之其得名也宜然人所不为而足下为之则是异乎人以得名也恐争之者至矣古之君子不招人之争而常有以待人之争待之云者非谤至而为之辨也期于理足而名不可败也天下大矣九州之人才众矣古人之书亦至多矣书能使人智亦能使人愚能使人然不足亦能使人傲然自恃善读书者常不足而智不善读书者常自恃而愚足下庐墓无乃愚乎讲学不应试毋乃自恃乎且三者之名又不容兼收也讲学必讲礼礼不墓祭而何庐为不应试必隐隐不与人接而何讲学为孔子一则曰从周再则曰从周既讲学矣必遵时王之制而何以不应试为以子之名考子之行吾为子之危之也虽然庐墓近孝可行不应试近高亦可行惟讲学近伪且大妄断不可行盖尝信孔子而疑宋儒矣孔子编诗不作诗赞易不拟易修春秋不自为纲目今所传论语乃孔子死有子曾子之徒追记之非孔子朝作某语暮命某人作语录也三月无君则皇皇然六十返鲁述而不作使孔子贵且显或早死至今无讲学名论语曰学之不讲讲之云者谓讲求在己之学审问明辨益其身心故与德之不修同忧非如后世聚徒立舍者之所为今显宦者犹闭门绝迹庭无人焉而足下一布衣乃披皋比坐南面拥弟子数百人身贱而道贵名隐而实彰于己不安也纵安于己其安于人乎必有憎且忌者为处士横议之说以摧败之前代鸳湖东林无俚已甚足下从而效之过矣当今尧舜在上足下为皋夔可为巢由可为孔孟则不可何也孔孟之与尧舜不并立者也不知此亦不足以为孔孟幸三思毋悔寄示诗四卷俱衰绖中哭中丞公之作具见纯孝发于心声然区区之见有不敢不白之左右者礼大功废业又曰婴儿哭其母何常声之有足下斩衰之丧非止大功有韵之诗非止常声以礼律之似足下在服中不得为诗纵为诗不得哭父古惟傅咸孙绰有服中哭母诗是时东晋清谈礼教陵迟不可为训自唐以来诗人林立孝子亦林立未闻有以哭二亲为题者盖至亲无文诗固言之文者也不文不可以为诗文则不可以为子两者相背而驰故从来画家无画天者挽诗无挽父者刘昼作六合赋昔人以为大愚若以冈极之恩而铺陈之于声调之末是即画天赋六合之类也子夏免丧弹琴而不成声足下未免丧握笔而已成韵异乎仆所闻仆方虑足下性耽吟咏或三年中不能忘此结习偶有所作亦必假其年月于服前服后以免于君子之讥而不意足下之即以礼所禁者而自暴章之也韩昌黎于十二郎从子也其祭文独不用韵盖虽期功之丧亦有不忍文之之意焉足下孺慕不已故长言之长言不已故咏叹之原非以此为名也然果合乎礼以得名尚非孝子之心所愿乃背乎礼以累名又岂孝子之心所安公羊曰仁不胜道记曰诗之失愚此之谓矣足下盍取服中所作哭而焚之中丞公有知必以愚言为是谀足下者岂不曰三百篇中亦有陟岵蓼莪诸作不知陟岵者孝子行役之诗其亲存也蓼莪者刺幽王之诗毛传可考也王荆公曰今州县之灾相属民未病灾也有治灾之政出焉而民始病是言也向常疑之今春吴民来道明公治灾有访罚劝捐两事方信荆公之不吾欺也夫访与罚不并行也元恶大憝交通王侯为府县所不敢发然后督抚访之大都非诛即徙矣若可以金赎者小罪也小罪而大府访之若曰苦一人以活众人云尔是杀人以养人也非政体也或其人竟有大罪而以荒故末减而罚之若曰宽一人以活众人云尔是纵奸以养人也非政体也且访岂可数行哉悬镜以待照应敌之兵也妍媸长短罔勿呈焉操火以烛物挑战之兵也彼静我动常交睫而失之以巡抚之尊江南之大必不能龟卜筹算而知恶人也必假耳目焉所假者又有所假耳目焉然则其所访者亦甚危矣周官大司徒以荒政救万民其六曰安富富之安与不安似与荒政无与而先王虑之者何也夫物之不齐物之情也或相千百或相倍蓰虽三代上不能有富民无贫民洊饥之年忮者求者争且夺者纷然四起不有以安之则贫者未必富而富者已先贫今不特不能安之且更扰之嚣嚣然曰而捐百而捐千而捐万其能捐与不能捐虽邻里之近姻娅之密友朋之往来非指其囷搜其私橐不能知也公乃高牙大旆崇辕深居而曰余既已知之矣其所谓知之者大抵得之于府于县于吏役于里胥而搜考之抑勒之逼而骇之拘苦而僇辱之彼其所得者祖父之遗也非公所赐也其若是何哉天灾流行国家代有富民之免于死者天之所赦也天赦之而公不赦亦已过也今三吴吏胥多悇憛痒心妄有所称报民恫疑虚喝闻叩门声便啼唿走匿公亦知夫弟当养兄子当养父乎虽下愚不肖有不知此义者乎以此义之易知而加以在位者之督教宜若孝弟之人充衢塞巷焉今公治江南五年矣大江南北其子有余财而不养父弟有余财而不养兄者比比也公能家谕户晓而强之乎夫以天经地义之事尚不能强而忽以博施济众尧舜犹病之事强之于商贾负贩之民其不乐从者情也听其不从则法挠罪其不从则刑滥且吝啬非罪也以老聃之贤鼠壤有余蔬而弃妹以子夏之贤而不肯假盖于孔子今以老聃子夏之所不能而责庸人为大侠悖之甚矣孔子曰民可使由之不可使知之乡里善人闻诸朝表其门闾偶得一二故为贵也今令曰捐十石者予之旌捐百石者予之旌揭朽木而书金字者在城满城在乡满乡其虚诱之名富民知之矣其勒捐之实贫民又知之矣富民知之必不肯以无益之虚荣捐室家之实惠贫民知之必谓为富不仁上之所恶也劫而取之上将我宽势必揭竿而起唿号成群害之所至岂有底止古尧洪汤旱无劝捐之名惟左传载臧文仲有务穑劝分之说宋子罕饩国人粟户一钟鲁之季氏隐民多取食焉当时圭田私邑豪富有余故得行其豆区釜钟之惠非今所可行也且使缙绅之家与主上操活民之柄亦非国家之利也然则访与捐竟不可行乎曰访宜行于乱世捐宜劝于丰年而今非其时也乱世上下相蒙豺狼当道严明之吏偶一为之如天雄乌喙治奇疾也今吏治肃清无大豪足当公访丰年富户熙熙不知谷之可贵迎其机而导之为义仓为社仓尚可举行然亦不过杯酒是谕乡人是托而已至于量户而计按亩而搜必如张巡之守睢阳臧淇之守陈留危亡在即去则赍寇粮留则同归于尽然后涕泣行之以救旦夕而人亦相谅明公视今日之江南岂其时乎刲他人之股以行孝劫邻里之财以市恩窃为明公不取也然则见民之饥而死为之奈何曰今天子之赈饥自尧舜以来未之有也公逢盛世操大权夫复何忧勘灾宁早入告宁实定数宜宽粜济宁速抚绥加赈多其名留养资送广其例拨外省之丰者以济之择有司之贤者以托之周孔复生如是而止矣枚归自苏将公所称子至一体不必易名之意述之方公据云曩议婚时公曾面宫保云某无子以公所定之婿即某之子云云枚昔未在旁难身质言语退窃自思以为合两门公之好事至重也不愿有纤芥抵拦致损和爱故将继嗣正名之义为明公详说之谨按六经无至字左氏曰至其从姑雷次宗以为谓吾姑者吾谓之至故至字从女汉疏受是疏广兄子班史两称父子同日辞官不称叔至杜氏通典以为小功无甥名周服无至名明公狃俗称而忘古义固已傎矣从来父母之与子生与养并称而养功尤重孔子曰子生三年然后免于父母之怀诗曰长我育我顾我畜我凡此所叹皆养功也故周逸继左儿徐淑续秦祀古人以养为功竟有立异姓而君子不以为非者明公兄嫂早卒抚育两孤养功可谓重矣年已服官麟趾未育于此续宗祀之重而绵诗书之泽立贤立长谁曰不宜且男子之庆父母存也女子之祥舅姑在也新妇襃笄宵衣执酱而馈盖生而学之故嫁女者动以尊章具庆为荣宫保远宦保阳闻宋氏有舅姑则心安无舅姑则心不安何也嫁其亡兄之女较嫁所生尤当慎重君子之用心理宜如此古人崔卢李魏贵门第相符宫保身为正卿当时缔姻为监司乎为监司之兄一布衣乎此不待辨而知也今一旦游移其词以为称子妇可称至妇亦可不特与求婚初意相违而且以无定之亲疏听之于弱颜之新妇强亲则谄强疏则悖为新妇者难为新妇母而教之者更难在公之意以为存至之名有子之实可也不知名之不存实将焉据使明公早正继嗣之名犹虑他年贺乔生纂斥还贺率未必诸葛生瞻仍留伯松若复不肯正名如有所待则世俗之情惊惶必甚以为不沾实惠之名字执之甚坚则将来通共之家资更难拟断在明公行仁履礼必无虑此而长者为行不使人疑心迹之间实难遽白枚以为明公春秋鼎盛簉助多人就使日后子嗣振振而此时先得长男岂非盛事况郎君秀出班行为戚里所噪称者乎或虑长房长子次房承立为嫌则尤不然古有封建故有大宗今无封建其所谓大宗者皆小宗也小宗议继何分支庶古人贵贵之礼于宗祀尤重故贱可祧贵不可祧士三鼎大夫五鼎祭以士不如祭以大夫公之兄纵是长房长子主祭时尚当推公执爵而况于公行为长于公族未必为长父非大宗子非宗子即以俗论不为越继汉伏黯嗣伏恭宋谢宏微嗣谢峻唐杜正伦戴胄等各嗣兄子为子考之史书虽不明言为兄之长子亦并不明言为兄之次子何也均属小宗便不必分长子与次子也本朝律文称继嗣者听其立爱不许宗族以次序告争尤为明确明公官居三品几有夺宗之贵两子留一足祀其兄仁至义尽当无他说若谓因婚方氏而立嫡似以荣势为嫌则又不然婚姻外戚也立嫡族事也两者不相为谋使公与农氓为婚岂遂漠视三庙而不虑及身后之烝尝耶要知宋氏以宗庙为重不为联姻显宦然后立宗方氏以嫁女为重使配监司嫡子才觉得所人情天理彼此昭然何嫌何疑而有不决再谓立嫡之后恐贤兄两子互有猜心则更不然古人让爵而逃及门无异姻者章章史册是在两子之贤与不贤家训之善与不善不在嫡嗣之立与不立也枚忝周官媒氏之职性不耐杂于琐细仪文无能为役兹闻称名议久不决以为非晓古今明经术者不足以关俗人之口而释公之疑故敢布露所怀为方氏者小为宋氏者大古圣人迅雷风烈必变所以然者非不修儆于平时也借天变以加惕焉则无之焉而不顺日者明公有意外谴又有意外恩是亦圣人必变时也其将狠天而自足欤抑将翼翼修省而有采于野人之言欤大学称知止而后有定是定之不难而知之难也若无所知而先定则其定愈甚而其知愈蔽其过愈深夫子教颜回克己王子敬讥孔明未能忘己两贤之己岂寻常私欲之己哉其或有小小束脩之意气是即己也是即所当克当忘者也古之人非水火则兵农弊弊然以天下为事非好其名也适逢其所当为者耳巡抚之所当为莫如察吏以安民而立功垂名不与焉何也一吏之不察必有数十万人不安者十吏之不察必有数千万人不安者以数千万人之未安而为巡抚者方且增仓储浚河渠改棘闱以为吾勤大勋以施于彝鼎氓之蚩蚩笑且诧曰吾侪朝不保暮而何储仓谷为吾侪怨气壅塞而何通水路为目击士林沮丧而何修试院为宜祝而诅宜喜而怒非民之无良也缓急不称故也且此数者非财不办今天下之至不足者财也财不足而强为之势必有劝捐勒罚之举捐罚一行而不察之吏因缘为奸然公勇于自信故违物情而持之愈坚卒以罚朱聃事受谴谴亦何足为公累也谴而宜乃累公矣使公仍在吴仆未敢言或六月暂息又不必言今幸而忽仆忽起如伣之见风定不终日以小人之心度君子之腹恐公益自信所守真可以历夷险经大故而不动从此孤行一意立功名愈勇察吏愈疏再一失足不深负遭逢而为好己者所戚乎昔张曲江居忧夺情秉政富郑公居忧五征不起公此时不师富公师张公必非得已然即此可以见天下义理之无穷而执持之难定也伏愿公先致知而后诚意先察吏而后立功知果致则意自诚矣吏果察则功自立矣孙兴公称刘尹云居官无官之事作事无事之心宋神宗与韩维论及功名维曰圣人功名因事始见不可先有此心此二语者所见俱超愿公察之许赵两公均以公故得罪今首事者还朝附和者未起似宜引罪辞位以召复两人为请在两人果君子同其退不同其进可也而公居上临下之道不如是则心不安日后用人亦难得力贫贱之交萧闲之笔故敢布其腹心书札后前书成托岳水轩寄公水轩曰子所言公固知之毋庸寄也余答之曰子非公安知公之业已知之也公非我安能怪我之不知其业已知之也虽然所贵乎知之者为其能行之也知而不行故疑其犹未知也而喋喋焉夫知而不行是知如不知也吾虽言焉又安知其非言如不言乎然而吾之心卒不能已于言者何哉以为吾若言其所未知耶恐彼非不能知也或不屑知也持其所不屑知者而强之知是吾过矣若果言其所已知耶彼必以为所当知而知之也而吾取其所当知者而使之重知则纵不行已耳而吾何伤于言哉而又安知其必不行哉水轩曰然乃卒寄之月之十七日陈生归又三日公手书至道生操觚率尔不克受公恩并戒枚毋再荐士枚闻颇惑焉昔养由基善射百发百中识者犹虑不以善息致弃前功生之射才一发耳弓拨矢坠其以金注昏耶不然何命之穷也生诚窭人子器小邂逅不自珍以为倚马磨盾将以见才不知杨修敏捷作暑赋弥月不献王粲初征记他文未能称是韩安国赋几不成罚酒三升古之士不以此定贤否也夫公廨甚迫步韵甚难为大儒握管甚郑重生皆不知贸贸然不请间不禀意旨而为之其得弃绝之罪于门下也固宜虽然公之所以接士者枚尚有进焉今夫金之色岂止三品哉统命之曰金而已士之才岂止九等哉统名之曰士而已其为良金与良士欤夫人而知之也其为不纯之金未成之士欤则将熔其渣滓而加之淬厉非大贤与大冶不能公大贤也陈生士之未成者也其所以位置之者当自有道矣昔刘叉以诗干韩杜温夫以文干柳叉之陋至于攫金杜之妄至于用虚字不当律令视二公如山岳之与尘埃然二公接之不甚决绝以为天下士惟享大名据高爵者足与治耳若夫担簦蹑之士所历不过穷巷所望不过煳口就有不及则三熏三沐非我其谁暴摧折之将传笑四方终身毁弃且古之君子惟荐人于朝为至慎也故曰惟器与名不可以假人若夫区区之财如弃涕唾无甚关系己财且然而况顺风吹嘘借他人财为豪举者乎今天下郡无闲田田无余夫故游民相率而为士者势也其利市三倍者惟商耳商行周官睦姻之义裒多益寡意良厚也明公居转运之名要在转其所当转而不病商运其所当运而不病天下不必头会箕敛知有商而已也亦不必置喜怒于其间以会计之余权取天下士而荣辱之也枚尝过王侯之门不见有士过制府中丞之门不见有士偶过公门士喁喁然以万数岂王侯制府中丞之爱士皆不如公耶抑士之昵公敬公师公仰望公果胜于王侯制府中丞耶静言思之未尝不叹士之穷而财之能聚人为可悲也当明公未来时其所谓士者或以势干或以事干或以歌舞卜筮星巫烧炼之杂伎干未闻有以诗干者自公至士争以诗进而东南之善声韵者六七年间亦颇得八九盛矣哉大君子之转移风气固如是哉然则使公或晋擢他去诚恐诗之十倍陈生者亦未必一至门下而何有于生生遇公公遇生诚两不可再而卒龃龉以穷媒劳恩绝何耶夫途本宽则核之也宜严径愈狭则收之也宜宽如生者径之至狭者也惟公能收之而惜其不宽也生休矣恐生之外尚有其人枚将终荐之以补公过枚谨覆有清弈国手曰范西屏吾浙海宁人父某以好弈破其家弈卒不工西屏生三岁见父与人弈辄哑哑然指画之十六岁以第一手名天下当雍正干隆间天下升平士大夫公余争具彩币致敌角西屏以为笑娱海内惟施定庵一人差相亚也然施敛眉沉思或日失未下一子而西屏嬉游歌唿应毕则咍台鼾去尝见其相对时西屏全局僵矣隅坐者群测之靡以救也俄而争一劫则七十二道体势皆灵呜唿西屏之于弈可谓圣矣为人介朴弈以外虽訹以千金不发一语遇窭人子显者面不换色有所畜半以施戚里余不嗜弈而嗜西屏初不解所以后接精髹器者卢玩之精竹器者李竹友皆霨粹如西屏然后叹艺果成皆可以见道而今日之终身在道中令人见之怫然不乐尊官文儒反不如执伎以事上者抑又何也西屏赘于江宁无子以某月日卒葬某有桃花泉弈谱传世铭曰虽颜曾世莫称惟子之名横绝四海而无人争将千龄万龄犹以棋鸣松风丁丁亡友万柘坡遗集若干程鱼门昵之陈古渔非之二人皆深于诗者也讼而质于余余欲通两家之意特加点按集中五七古沉挚之思如穷渊泉而缒出之真古豪矣近体索索殊少真气说者谓为宋人所累余按宋名家绝无此种考厥滥觞始于吾乡辁材讽说之徒专屏彩色声音钩考隐僻以震耀流俗号为浙派一时贤者亦附下风不知明七子貌袭盛唐而若辈乃皮傅残宋弃鱼菽而啖豨苓尤无谓也孙伯符诮公路云恨不及其生时与共辨论柘坡与余总角之交九原有知必喜闻过而余亦深悔当年不早进规语致留才人未竟之憾逝者已矣来者未已为抉其瑕以见其平生之所误者止于是也而大美乃以益彰且以严诗之防而谨其所趋否则文章公器目论者谓竟可以好尚异也其不然矣试鸿词科同举京兆同登进士同入词馆者余平生其二人焉其一为归愚尚书其一为书山庶子尚书以诗名而先生以说经闻论者曰说经人多不能诗又曰诗颂圣者难工不知诗即经也赓歌喜起半颂圣也果能说经而何有于诗果能颂圣而何忧其不工先生着春秋若干卷晚年督学楚黔归恭逢天子有谒陵平西夷两大典先生拜手赋诗汇而颜曰日下草质不过朴丽不伤雅洵足以光扬缉熙昭章玄妙因念先生与尚书俱持节俱衡文俱咏卷阿又俱予告回籍以其道传东南之学者文人遭际晚年益隆余齿最少官最卑三十年来与先生宦辙乖迕通一讯不可得今忽相依石头城下春余夏初花栏水窗时时张饮置具婆娑文墨先生白发飘萧而余亦苍苍在鬓文人遇合晚年益亲然而回首玉堂彼此都如天上自今以往所以重科名而报国恩者其在数行文字间乎昔也同升翱翔王路今也同归咏歌升平天实为之非偶然也故承命为序而不禁欣然奋笔焉余奉母金陵久矣乙酉岁编修蒋君士铨亦奉母来两老人居相邻志相同游相得也亡何编修就蕺山书院之聘挈家去余母眷然曰久不见蒋太安人如别春风令人慕思今年正月太安人委化扬州编修走手书乞铭以葬余虑余母之悲未敢遽告窃念编修以文学伏海内于当今贤豪无所不交何独以志幽之文远属于余疑太安人之爱其母以及其子身后之托亦其志也乃谨按其状而铭之曰太安人钟姓名令嘉字守箴晚自号甘荼老人为南昌隐士滋生公之季女年十九来归我赠公适园先生以子士铨贵诰封安人有孙三曾孙二年七十而终性明慧仁恕娴礼则晓书史生编修三岁教之识字弱不能持管乃戏析竹丝排撇画诱其记忆从赠公馆晋阳还铅山服劳习勚相对逌然垂老神明不衰见婢媪衣或穿敝必代安襻襊停针以须时时存心惠物曰人之所以生仁也人而不仁安用生为当编修官京师时声名甚盛裘大司空荐其才天子颔之将超擢者屡矣太安人虑其性刚将忤众命还山读书画归舟安稳图首题七诗嗟乎士大夫一登朝宁未免耽于宠荣此困于赤绂之占周易所为兢兢也太安人一女子能深明出处之义以勇退为提撕此何如识力耶然而编修既归四方之相乞为师者慕其才兼知其孝先以安车迎太安人太安人因得就养无方东游明圣湖探禹穴南揽栖霞钟阜之奇北还邗江听竹西歌吹以终一时邦君诸侯通家子姓争拜绛纱问经义如宣文君义成夫人故事呜唿荣哉母范之贤善人之报均足以铭以某年月日葬某铭曰水之守土也审母之测子也准既教之升复偕之隐此非高世之姬姜乃知几之颜闵马端临志地极博然吐蕃一考不过采唐书旧语而无所发明盖端临以宰相子为儒臣未尝出塞不能见而知之而兜牟介胄之士又不能磨盾鼻以相助就使有其人而尔时南宋屯危求保一隅尚不可得何暇走荒服以外哉此舆地之学所以必详于大一统之朝也吐蕃至本朝为西藏来享来王最为驯伏萧公十洲镇安康五年着西征一录余读之不徒嘉其钩考详密而兼叹公之将略独伟出于等夷从来着书之道与治兵通治兵者号令其发凡也队伍其体例也行止其章法也鱼丽鹅鹳左盂右盂其目录也大而至于鸟蛇龙虎之变细而至于梁丽渠答钩梯井灶之微分而省之合而参之必使部居别白而后可以克敌取胜公辑吐蕃之疆域以至物产方言靡不鳞罗包举是岂徒矜典博以将军而争太史之职哉诚恐小有驿骚则按吾图籍措而安之无难也乃公竟赍志以卒不能为帅师之长子铭功勒石唱唿而还又不获为鞮棨象胥宴舌人而歌槃木得毋有未竟其才之憾乎然吾所悁悁而悲者犹不止是也每见世人着书尺许问其子孙不知卷若干者多矣独先生子松浦能抱父书来征吾言以信之于天下其孝足称也而予于空山水云间偶展卷观觉边笳戍鼓隐现纸上几欲属櫜赋从军一证书中之奇而自搔白发则又未尝不伤其身之老而衰也序成投笔为向西长望者久之公姓童名华字心朴浙之山阴人年十二入郡庠屡乡举不第乃习刑名从事幕府年四十九循例入赀与纂大清律受知于大学士朱文端公以知县荐世宗召见命查赈直隶直隶乐亭卢龙二邑报饥口不实公倍增之所全活甚众会怡贤亲王在直隶问公滦河形势公条对如指掌王以为能奏知平山县县灾公不待报遽出仓粟七千石贷民总督某劾奏世宗心重之免其罪擢知正定府权按察使事移知苏州当是时奉旨清查至江苏负课一千二百余万大府妄测上意钩考摊派民不能堪狴犴累累无容囚处公向大府开说甚辨大府怒曰汝沽名敢逆圣旨耶公直前抗声曰华非逆旨乃遵旨也皇上明知有积欠而不命严追特命清查者正欲清其来历查其原委或在官或在役或在民或应征或不应征使了然分晓然后奏请上裁恩从中下此圣意也今奉行者绝不顾名思义而徒以十五年之积欠詙詙然求完纳于一时是暴征非清查也曰于汝云何曰宽华限三月当部居别白分牒申报大府嘿然公出即释所狱系者千余人而造册若列眉求为转奏未几世宗风闻江南清查不善玺书严饬众方折服苏抚某访僧与民妇奸制一枷两人荷以徇公闻即往破枷纵遣而自诣辕请罪曰犯奸者枷律也为一枷两荷以揶揄之非政体也且奸罪止杖府县所司非尊官所宜闻巡抚敬其强直面谢之而心不悦浙江总督李卫篡人江南绝无文牒他府畏其威唯唯听命至苏州公抗不与曰地界各有统辖毋相儳也李深嗛之为蜚语闻上世宗召公见命往陕西以知府用署肃州忤巡抚某被劾罢官今上元年起知福州再加漳州又忤巡抚某被劾罢官归数年卒年六十六公精勤廉悍善治下不善事上发奸摘伏如神而尤长于水利佐怡贤亲王营田直隶得十八泉于正定府城外建西南二闸垦膏腴三百五十顷佐经略鄂公屯田肃州凿通九家窑五山引水于十五里外升之于二十丈之高穿渠筑堡溉田万亩民至今利赖之所着诗文若干卷其开太湖水田议一篇盖守苏时未竟之志也苏民德公尤深论者以比前明知府况钟云论曰传称天为刚德犹不干时公屡干其长官随起随颠致不竟其用岂干将莫邪缺折亦其性耶不然何所遭之不幸也公殁至今垂四十年闻其子孙过吴吴市浆卖饼家犹有质衣履供其斧资者呜唿公得民心久而如此可知诚能动物非一时沽名者流而或谓吴俗轻儇毁誉多浮其实者亦非也读诗者得古人所言不如得古人所不言渊明不肯折腰见督邮乃赋归来是说也余尝疑之夫督邮之必至与县令之腰之必折渊明岂不知之胡所见之晚而初筮仕之轻也盖当日渊明有他意存焉不可明言而借此为言兰州太守郑先生以弟丧去官此东汉独行者之风也非今令甲也先生必希古以违俗殆亦有难言者存耶然渊明虽不言而于诗则微言之先生虽不言而于诗亦微言之读先生诗者知其为有渊明之心也先生为渔仲后裔载万卷书归夹说过余索序余以不文辞又以不能急就辞而先生强之甚坚舣舟以待余感先生义甚高交甚广胡拳拳于野人之一言哉或先生性耽泉石亲见枚之乞养者已二十有一年以归来之人序归来之人之诗冀其有同心而无愧词也呜唿此先生所以有石城三日之泊也夫天子诏举穷经之士公卿大夫知膺此选者之难也举海内士仅五十余而大学士蒋文恪公首以虞东先生荐先生姓顾名镇字佩九居苏州昭文县县有虞山学者因号为虞东先生举人甲戌进士补国子监助教迁宗人府主事充玉牒馆纂修年老乞休以原官卒于家先是虞山陈见复先生以遂学清望设教紫阳先生往执弟子礼惟敬一切经解史义往复辨难穿穴诣微得古人所未有见复先生死先生驾其说而恢张之以经师名天下先设教金台书院再设教游文书院白鹿书院而终之以钟山书院先生惇良介朴善诲人每阅文数百卷旁乙横抹蒿目龟手一字不安必精思而代易之至烛烬落数升血喀喀然坌涌而蚕眠细书犹握管不止余尝劝其少休诺而不辍然学者领其意旨往往速飞以故遥企尘躅䠅膝踠足而至者如望日光听建鼓而趋本朝庶孙为祖庶母服功令无明文昆山徐氏通考言人人殊先生为定三年服引礼经曰父之所不降子亦不降也作两议千余言词甚辨群儒无以难也貌端厚有腹尺丰下而髯恩从子寡嫂甚挚常夜坐有邻人子窥其垣先生麾使去不以告人其人惭卒为善士所着虞东学诗十二卷三礼札记十帙古文诗若干其先为吴丞相醴陵侯之后妻吴氏诰封恭人长子言远次询铭曰年之不如而京兆同举才之不如而临终推许曰以吾生平累汝呜唿先生抱经而处无失于今有得于古寿七十三葬正月五门生书碑门童负土支村之西露字之坞文章始于六经而范史以说经者入儒林不入文苑似强为区分然后世史家俱仍之而不变则亦有所不得已也大抵文人恃其逸气不喜说经而其说经者又曰吾以明道云尔文则吾何屑焉自是而文与道离矣不知六经以道传实以文传易称修词诗称词辑论语称为命至于讨论修饰而犹未已是岂圣人之溺于词章哉盖以为无形者道也形于言谓之文既已谓之文矣必使天下人矜尚悦绎而道始大明若言之不工使人听而思卧则文不足以明道而适足以蔽道故文人而不说经可也说经而不能为文不可也虽然艺之精者不两能郑马无文章崔蔡无经解似亦非天所能强吾友虞东先生独不然先生为海内经师着诗解若干三礼札记若干余初疑先生之未必屑为文也乃记序论议骈体歌行靡不典丽可诵方知先生不以说经自画者然犹不敢自是凡予心所谓危者觖镘一二必削而投之亦非先生之谬为慊慊也盖实见夫修词之道非止于至善不可丽泽之义非朋友讲习不可观先生之深于文也愈叹先生之深于经也予与先生虽齐年孝廉以宦辙故中道乖分年来设教钟山得时时过从予有所疑必就先生请业而先生亦来其全稿而谋焉白发二叟如初下帷作诸生时致足乐也惜予于经学少信多疑而才又短拙治词章兀兀穷年尚无涯缦势不能执一经从先生而后而坐见先生之取两者而兼之也相逼已甚何太不廉耶岂文苑儒林从范氏而分者又将从先生而合耶昌黎答殷侍御云窃欲挂名经端自托不腐予于序先生亦云本朝王吏部虚舟以书法冠海内从游者为补萝沈先生余见先生时年六十余博唇广颡鼻隆然高白髭贯两颐长尺许杂为毫毛沿颈而下覆其身几满其先江阴人先生生十六年家毁于火荡无一椽十九岁受知虚舟当是时虚舟馆于淮安程氏程故豪士饶于财力能致天下之桓碑彝器及晋唐真迹先生天性好之纵观临慕虚舟又为授八法之源流以故业精而学博以其余伎刻划金石古丽精峭如斯冰复生尝一过京师再游酒泉所至公卿间争袖玉石求握刀惴惴虑不可卒得而先生一与周旋无德色悭状以故名益高贫益甚以国学生效力南河署江宁南捕通判再署徽州同知凡七摄县篆宣城灵壁舒城建德盱眙泾县皆所历也于吏事非所喜每治行服饰萧然载册籍图卷炉研等物重累后车外皂唱衙毕诸吏抱案侍阶下先生犹伸纸泼墨含毫邈然在宣城讯窃鸡者画鸡贼面以耻之鸡之神色有畏窃欲飞之状合邑传观笑以为神性廉静谨厚斤斤形于体貌邮罚丽事虽小有过差而吏民谅之无怨嗟者大府皆器重之常异目以视黄文襄公督江南严官三品以下膝行无敢阑语先生入褒衣博袑强曳一足跪呐呐然唾与言俱黄为霁威谈笑赐坐赐食人皆惊且羡转相告语而先生亦不自知其所以然乞病金陵金陵之人咸傱傱捧手与余及李晴江交尤密朝夕过从听谈三朝典故及前辈流风如上阳宫人说开元遗事灯灺酒阑谐谑杂作诵俳优小说数千言听者倾靡欲绝而先生语益缓色益庄若不解笑者自言生平篆刻第一画次之字又次之晚年不肯刻石作画而肯书余以其间得请山中题额尹文端公过随园笑曰何满山皆沈凤书耶亡何先生殁海内之求其书者若金膏水碧之珍然后叹余见之先焉余好古器苦无所解每鉴别奉先生为师未十年而先生有所疑必质余以定真膺余虽私喜自负而心忧先生之衰年七十一卒卒前数月贫不能具膳而历任之核减丛至竟先牒产绝而后报人亡呜唿其可哀也已先生名凤字凡民一字补萝葬金陵南门外汤家洼二子恒栗俱早卒孙梦兰随寡母侨寓庐州余权春秋祭扫事俟梦兰长大将勒石而告之处铭曰其生也贤故人貌而天其所好也古故于今少伍嘻此非马鬛之封乃商彝夏鼎之宫古名臣未有不抱出世之心而能有高世之功者也昔人称谢傅功高百辟心在一丘犹云晋人风味若唐太师裴晋公则謇謇王臣以身系天下安危乃园居绿野物外自娱此其心岂真耽江湖忘魏阙哉盖亦守不以宠利居成功之戒而且以为进思尽忠退思补过者大臣事也倘进之日多退之日少则宜其忠不足而过有余矣退而静思非深山邃林其奚居焉裴二知先生开府皖江画科头小像雅跽松石间两僮抱琴一儿子执书侍其旁叠障重岩绵亘莽苍观先生图知先生不愧晋公之裔也今夫凤皇仪于虞廷骐骥驾于殷辂夫岂不际隆翌圣为世祯祥哉然其心未尝不乐烟霄而思山野也惟其能有是心故不絷不蹶而用乃益神先生以此意托之于画若有所慕而未遂者然不知身之所居者迹也心之所存者神也神之所存迹不足以拘之古之人有履朱门若蓬户者有视伊吕若管库者先生于道大行时则能遐思物外不以勋业自矜此其胸中早已涤万物而笼千古矣然则牙旗羽葆皆可作清泉白石观也呵殿引喤皆可作松风水竹听也纵天子为苍生故不肯以此境赐先生而先生心中之清夷又何尝终日不在画中耶若夫知足不辱知止不殆之语则未免犹有己之见存而未足为先生诵也画之前未题额画之中未题诗先生不畀他人先以属枚先生之意以山水付山人犹之居细旃广厦间当闻钧韶而之乎蓬蒿广莫之乡则必为野音而后善之也枚不敏其又何辞江橙里先生得西碛山庄之次年赋诗八章走币索予为记余告之曰凡游其地而不能忘者心记之胜于笔记之也子游山庄一稔矣爱其形胜之奇天施地设非人所为故常置诸心目微子之请方将书梗概当卧游而况受主人諈诿耶庄在吴门邓尉之西旧号逸园离城七十里极蟹胥鲑禀之饶入其门古梅铺棻芳树蓊蔚曲涧巉巖环庐而呈所扁表者有清晖阁有九峰草庐有钓雪槎有鸥外春沙馆凡十余处皆各极其胜而腾啸台为尤奇台袤夷亩许西碛山从背起接天苍苍然面临太湖三万六千顷之烟波浮涌台下余游时适主人程君外出相传园已售扬州江氏俄而有持蕴火来置灶者询之果江氏家僮予素知程故高士能诗闻其弃园而骇及闻橙里得之复㛍㛍然喜盖橙里之才且贤犹夫程君而与予交尤狎于程君故也因思古者杨凭之宅白傅居之萧复之园王缙居之天于幽渺敻绝之境往往郑重爱惜必畀诸克称此居之人转不若朱门华堂之滥施而无所于靳也虽然学问之道无穷园亦然程君治园之力尽矣故弃园橙里之力有余故得园然则增荣益观又安知非天之为园计而故乃舍旧而新是谋耶经之营之似亦橙里所不宜得已园中亭榭无可改更惟台旁少屋天风清寒客难久留得构数椽其间观鱼龙出没与缥缈莫釐二峰朝夕拱揖岂非置身天际哉苟此室成予虽衰所不百舍重趼而再至者有如此水庆生日古无有也庆生日而歌咏其所居之堂以为庆古尤无有也虽然周雅曰秩秩斯干悠悠南山晋献文子成室晋大夫发焉张老为之善颂而善祷焉是皆就其所居以为寿意也宣州张先生芸墅当不亲学之年其戚里勿介爵勿祝釐并不为扬诩而第为所居之草堂征诗盖虽举俗之文而亦犹行夫古之道也先生家有贞介堂为前明司李公遗迹先生宦游归益宅城西剪茅为室颜曰西坂居而乐之闻之先民曰相马以舆相士以居居也者君子之所不苟也卫公子荆善居室庾诜十亩之宅山池居半皆以居传者也然混元运物流而不处曾几何时东阁变为马厩者多矣而士大夫一解巾褐又往往招之不归以致田园就芜虽先人之旧庐亦或鞠为茂草未见有培基沃本如先生之缠绵者先生甫中年即伏而不出肆心广意铅椠于斯若忘其为司马官南越者然无他为草堂作主人故也予虽不获登堂犹忆甲戌岁与先生同游摄山讨论竹素穷极要眇意欲相引为曹声名流千万岁今忽忽十五年堂中之着书若干尺可想而知也他日堂之因先生传决也然而善迩即所以致远获后方可以承先张氏旧族得先生先生嗣君得慕青太史肯堂者未已肯构者又来较玄亭之有童乌礼堂之有小同尤为光耀然则以他事寿先生先生勿乐也以兹堂寿先生先生乐也虽欲不歌咏也得乎于是堂之景董尚书图之堂之颠末先生记之咏兹堂之诗文小子序之某月日明公公牒到县命将地方应兴应革事宜明析敷陈具见大君子尊主隆民卓然有所建立之意枚伏念江南州县七十有奇其间刚柔异俗风土异宜印官为所得为不必烦称于大府若冒陈细事在上为侵官在下为塞责非所以副盛意也其所应陈者或同是恩施而应分缓急或名为成宪而实可变通或事关全省而非敷奏不为功或效在百年而非骇俗不能办此则责难君子之事明公其有意乎夫从古蠲租赐复之恩未有隆于本朝者也皇上登极未久已两免天下全租含哺熙熙贫富共之独不免累年积欠者非圣心有所吝也以为蠲者上之特恩税者国之正供两不相假政体宜然然积欠有应征者有不应征者有虽应征而不能征者民欠吏侵此应征者也坍荒水旱此不应征者也吏虽侵而吏亡民虽欠而民亡此虽应征而不能征者也今一例征之势必屈笮而行或命后来业户为前人代偿或取现在田庐将坍粮飞入官虽逼认而不能言其理民虽强认而无以服其心此处似宜分别详勘奏请圣裁与其宽百万应纳之税以恩富民孰若免锱铢不应纳之税以恩贫民乎常平者汉时良法也东汉刘般传中已极言其弊而今更甚某地登谷官往买商亦往买商买而谷仍贱官买而谷必贵者何也商东买而西卖官一买而不出故也当其买时运工若干泼撒若干及其贮也雀鼠耗之郁蒸耗之一县贮三万石十县便三十万石矣十县之地不满六七百里而虚糜三十万石此米贵之本也及至新谷已升例应平粜大府虑州县巧为出脱一驳不许再驳不许或竟许之矣则又牢守粜三之例溢米不增挈其盈余上输司库仍发奏定之价严督买补州县明知粜易买难则宁坐视米价翔贵而姑且贮之以省累夫钱谷之在民间犹血脉之在人身也商贾之在民间犹气之行血脉也气一日不行血一日不流则人病今欲人之强健而故意约束之壅遏之则其有余者为疽痈而其不足者为痨瘵枚愚以为钱之所在即谷之所在也今之民未闻有抱青蚨而饿死者商之所在即仓之所在也今之商未闻有积死货而不流通者为积贮计宜存谷价于库待本地丰收随粜随补成灾时有谷赈谷无谷赈钱于邻省之拨赈亦然其挽输便故无糠沙糅杂之弊其除放明故无升斗侵削之弊四方之商闻某地之钱多而米少也虽万千石往矣至于粜价盈缩本无一定原非公家之利应交州县仍归原额不必上输如此则钱谷流通而政体亦得社仓者宋时良法也金华社仓记已极言其弊而今又甚社何谷民谷也为贫民借者计也今贫者求借不得富者不肯借而必强与之所以然者虑借者不偿而社长代偿虑社长不偿而官将代偿故也然则非社长过矣并非官过矣是督抚之误民谷为官谷而奏入交代者之过矣州县敷衍成例不得不诡立姓名申于上曰某也借某也还其实终年屹然存社长之家而已有若无实若虚与民何益而且社长一与官接费累不支素封之家宁贿吏以求免而里胥知其然也则又故报多人为索贿计是社仓于贫民无角尖之益而于富民有丘山之累枚愚以为乡闾任恤非官所强每一邑中或应捐应借应还或竟不必捐不必借不必还听州县自为区画待至灾年然后核其成效以定课最所谓良药期于利济不期于古方也访漕者上游剔弊之苦心不知访不足以禁弊而徒生访之弊州县者命官也尚疑其非贤而访之所遣访之人非命官也何以知其为贤而信之乎况业已举百里之仓库人民而付之矣忽于征漕时探刺捉搦待以非人意若曰漕固有利云尔夫先以利徒待之彼固将利徒自为也然而征收累万升斗稍余此虽大府之所震惊而实小民之所窃笑者也何也民不畏有形之浮收而畏无形之勒索虽极贫者负粟而来莫不多带升合备耗折之需今操之已蹙逻察成群风影未来消息已到料量掩覆仍取之民从来弊不生于法中则生于法外法中之弊易见而法外之弊难稽上之所禁者浮收也不禁其择米也其应否揄簸米难自言矣上之所察者斛面也不察其抑勒也其谁为后先无从察核矣于是有行贿争先者有暗价折帛者有嘱绅衿諈诿者有罄其行李资粮而号唿于路者嘻好除弊而不善除弊之效乃至此乎枚以为访官者宜访之于平时而不必专访之于收漕察漕者宜察之于民间而不必专察之于仓内王道荡平不先逆诈果有横征听民上控严禁抑勒而宽假于浮收如是则大体立而民气和矣蝗为天灾春秋书有蜚未书捕之之法晋刘兰不捕蝗关中转丰唐姚崇始议捕之而白居易诗中已极言其弊今捕蝗之处分太重督捕之官太多一虫甫生众官麻集车马之所跆借兵役之所蠙轹委员武弁之所驿骚上官过往之所供应无知之蝗食禾而已有知之蝗先于食官而终于食民捕虱而裂其衣熏鼠而拆其屋固不如勿捕勿熏之为愈也且蝗之捕果可尽乎凡所谓捕蝗而蝗尽者皆欺也皆待疾风暴雨而后歼旃者也听民自捕而官不与焉民间之禾蝗食者半存者半强民分捕而官督焉民间之禾蝗食者尽蝗不食者亦尽故凡生蝗之处虽良民无不讳匿彼有疾而拒医者非不欲医也知医之无益于疾也夫行三军者尚以有闻无声为贵而为民除害者乃先使之毛泽尽而老弱啼乎枚愚以为嗣后捕蝗之法宜专责有司不必多差官弁果匿灾耶自有舆论果成灾耶自有王章若因其所小不便而转生其所大不便固不可也今大府训州县者辄曰尔其察吏乎勤民乎除盗乎枚以为上之所以相诏与其所以相率者事事相反也夫州县之胥所恃以剥民者无他文檄而已上官之胥所恃以剥州县者亦无他文檄而已夫判文檄而行之者官也非胥也官既纵之互相蚕食矣而又禁其取于民是使州县之胥将捐家鬻产以供也无端而取遵依无端而取册结无端而款式不合无端而印文不全此固若辈剔嬲之故智无足怪也所不解者上官不信人而信法偏好立规条教令畀之权以济其奸即以江邑近年论之一行版图顺庄再行保甲循环簿再行印契之三联完粮之版串再行道府之提比约正之值月当其始也明罚敕法若不可终日而意在必行及其终也形格势禁亦自悔其初心而视为故纸枚愚以为督抚之使吏治民如使工人之制器也物勒工名以考其成足矣何必为之制一斤造一削代斫而迫驱之乎又如田主之督佃也予之牛种待其菑获足矣何必为之隔疆越界揠其苗而助之长乎遂古以来未有多令而能行多禁而能止者也诗曰谁能烹鱼溉之釜言烹鱼烦则碎治民烦则散也荀勖曰省官不如省事省事不如省心上行文书能省尤善其必不能省者挈其最凡月行若干行少则大府之体尊必行则朝廷之法立其在上也官与官共事而不使吏与吏共事其在下也官与民共事而不许吏与民共事捐死法而任生人隋刘炫对杨素之语深可思也左氏有之曰非德莫如勤尚书曰六府三事惟勤勤之益于政也如是今公亦知州县中有求勤而不得者乎赤紧之地四冲之衢严上官之威以及其妻孥子姓以及其庄人别奏若行辕若水驿若厨传酒浆若阍钱杂赐琐屑繁重其能得上意者称贤其不能得上意者称不贤其得不得又非上下之情相通也为大吏者率皆盱衡厉色矜矜自持馈刍禾不受馈牲牢不受然而不受之费往往更甚于受者何哉在大府以为吾既不饮若一勺水矣其所应备之馆舍夫马当无误也而不知扈从之人所需不遂则毁精舍而污之鞭人夫而逸之诡程途而误之入山县则索鱼入水县则取雉临行或并其供应之屋幕几帟银杯象箸而满载之诉之长官而听未敢必也诉之长官而不听是徒结怨于宵小而拂上意也虽忠直之士亦多畜缩隐忍佯为不与较之说以自宽而不知为政之精神已消磨于无益之地矣其在会城者地大民杂事务尤多不知每日参谒之例是何条教天明而往日失而归坐军门外听鼓吹者几何时投手板者几何时待音旨之下者几何时忍渴饥冒寒暑而卒不知其何所为以为尊督抚耶至尊莫如天子而未闻在京百官终日往宫门请安者以为待训诲耶一面不侔何训诲之有而父之教子亦无终朝飖飖者及至命下许归而传唿者又至不曰堂庑瓦漏则曰射堂须禜不曰大府宴客则曰行香何所略一停候一筹画则漏冬冬下矣虽兼人之勇其尚能课农桑而理狱讼哉不知当其杂坐戏谑欠申假寐之时即乡城老幼毁肢折体而待诉之时也当其修垣辕治供具之时即胥吏舞文匿案而逞权之时也朝廷设州县果为督抚作奴耶抑为民作爹耶清夜自思既自愧又自笑也枚以为国家设佐贰丞尉本属闲曹一切杂徭宜委办治使州县得尽心于民事如此而田野不辟狱讼不理者宜亟亟劾去以让贤路除盗之法自当责成捕役然庶民在官久无下士之禄吏胥分润良民犹之可也捕役之财取之盗贼取其财而捕之无是理也而大府一行提比则来往有需经承有需行杖者有需彼方䠅膝踠足供张之不暇而何暇擒盗且以忠恕之道待捕役势有不得不取盗财者就江邑论之额设捕三十法当领八十金以八十金养三十捕每名约得二金有奇而其所谓二金者制府之鸣钲者分焉扬旗者分焉巡道之击柝而张伞者分焉名下之白役又分焉其足不足尚待问哉及至诣府受遣践更递换莫不鲜衣肥体称足而前递解军流莫不器械资粮犁然具备思其所以谋生所以应官与其所以甘心敲朴之故而不禁心寒发指矣虽然彼养盗者名捕也能养之必能擒之今之充捕者乞丐类也不能养盗而盗亦不屑供养之然则何以自给曰赖朝廷有乐户蒱博宰牛等禁彼取月例吓飞钱以度其日而攘狱遏讼以及为盗囮者亦间有之彼之有藏身立命者仍在朝廷禁令之中然则禁者何以禁而令者又何以令乎枚以为欲擒盗宜先养捕将严罚宜先重赏嗣后请核县库司库一切赃罚闲款合计若干增为禀假充为赏费俾此辈守法度于平时买细作于临事则路不拾遗非难事也天下人才本于学校学校之设多在州县选士学臣一过便已造士校官率多颓废与士相亲非州县而谁今执州县问曰尔所治某士贤某士不肖大率不知也其所知者非巨绅即大贾而已其病亦自上率之也州县进见大吏无问文风士习者上有不好下必有甚焉者矣且夫国家武学之设似可省也天下之民秀者为文勇者为武其勇者既有兵丁行伍收而用之矣其秀者又有郊庠生贡收而用之矣国家养兵业已多费复为之设武学而三年一大比焉糜各省钱粮万计其所得者率多非文非武之人临试则习周张具櫜平时弃之倚符鸱张一邑之中破败者十之六七大抵酂勇之人无所拘束则必横行兵之不敢横行者训练多而管约众也武生即兵类也督学远教职卑其谁训练约束之按武举始于武后武学始于宋绍兴本属权宜之制公盍题革此科以其费为各省养士养兵之用未尝非盛举也凡上数条明知日不增烛昼有余光然春雷既声百虫难嘿亦尚有明知不能强公而又不敢不告者则莫如用人夫用人何以不能强也以荀令之明而失之严象以诸葛之明而失之马谡公羊曰听远者闻其疾不闻其舒望远者察其形不察其貌此之谓也然窾要亦有可言者大凡居高位者能识同体之善而忘异量之美故使人得以揣合幸进愿明公起而矫之己高明则必加意于沉潜之士己厚重则必宽容夫倜傥之人己苛察则不可轻信谰言己静镇则不可竟无耳目己不迎合天子而后能觉人之谄谀己能力追古人而后能识人之庸俗病百姓者虽小必诛误顿递者虽大必赦工献纳者虽敏非才昧是非者虽廉实蠹龚黄不同术而同归于治周来不同虐而同归于乱要在观其大节之所在而审其性情之真而已枚所见如是未必皆当然于大君子之前布露所畜或不以人废而采其言或即以言观而知其人幸甚舟过燕子矶泊古寺有叟训数僧貌臞而古须发堕落高吟所作诗齿缺不能音揖而问之曰叟其有道者欤曰余非有道者累于道者也询其姓曰赵句容人母孕之即不茹荤九岁齿决肉呕遂绝之誓不娶年十九母亡慕茅山三洞为神仙居绝欲得之仡然从三人而行裹粮趋洞所洞冥然黑人倒卧作蛇行以进叟先入堕水幸浅无所伤二人者秉烛继之蝙蝠哑哑万数如大片黑云来扑火火灭其一毒虺长三四尺狂走有声三人苦畏联衣带行山根触顶碍眉石乳雨下讫不得住又五六里得坦穴闻钟磬鸣大喜奔之石罅水所为望如黑海昏雾杳藐波浪大作不可穷也镫尽灭且饥为是悛而止从原径返行且卧迷无所复闻人声如天外唿者则三人之戚友具麦饭纸钱号于洞口也牵以绳三人同上见青天如得故物人间已三昼夜矣叟归学茹气唿噏法于三人中最为长年卒衰废与他老人同无所名一钱乃教小僧丐食饮以卒日自悔空然慕道几死空中嗣后有扼腕而道神仙者以为妄言非矣东粤近海南诸夷中国两戒之守以广州虎门为限红毛国伐吕宋胜之俘五百人午其众顺帆泊虎门粤东大骇总督策楞召布政使托公曰外夷交攻扬兵我境剿之乎听之乎于国体奚宜公曰当使进表称贡献所俘五百人请公处分策笑有愠色唶曰君直戏耳红毛虽夷非痴人其肯以万里全胜之师受驱使耶君言之君能之乎公曰不能固不敢言策愈愠曰君果能恣君所请公笑曰无多请也请饬印知县杨参将听指挥六日内复命印令者才而敏杨参将者修干伟髯有将貌者也策许之公出召印令曰我欲使汝教红毛国进表称贡献所俘五百人请制府处分印令惊如策所云公曰汝直未思耳红毛伐吕宋涉大海数千里粮能足乎船漂浪击风必损坏不于此修篷橹其能归乎此如婴儿寄食于人小加裁禁立可饿杀何说之不能从制军易吾言不问吾故未以此意晓之印令大喜奋曰如公言足以办矣与参将杨领百人短后衣持弹据狮子洋而营焉密令米商闭户遏粜红毛人来探告之曰中国无他意虑奸民欺汝外夷以行滥物诱汝钱故来相护耳红毛人不解意去然望其炊烟渐缕缕希矣居亡何红毛总兵求见坐定未言印令呵之曰中国久以虎门为限条禁森严汝两国交哄不偃旗疾过乃扬兵于此大悖我制府性暴好用兵我等未敢遽白所以守此者欲断汝粮饿死汝然后白制军红毛总兵意大沮目参将参将禁声须髯怒张叱嗟而已总兵愈恐伏地请曰诚然粮尽然终非有心犯天朝也公幸赦之且教之令微露其意红毛人泣曰若然诚天幸也请代申此言令曰不可吾为汝告方伯大人方伯大人为汝告制军阶级尚多通达尚难汝一旦失信则我等先为汝获罪故不敢也曰红毛自具牒申请何如令为不得已而强应曰可红毛人抱弩负手加额匍伏进表贡所俘五百人乞制府处分策公大悦竟以五百人仍还吕宋而赏赐红毛听其还国越一年吕宋修怨于红毛遣兵数千驻澳门扬言待红毛来战总督又询公公曰此可一骂遣之也红毛国小而强屡胜吕宋国大而弱屡败以大国败于小国虑四邻轻之欲洒削其耻又不敢从海直下挑战红毛故逗遛我地自张虚声公前将红毛所俘五百人送还伊国恩甚大可仍命印令往道破彼情归曲责直彼虽夷必无辞而退如公言吕宋兵船即日摇橹去粤东旱攘窃填衢总督张示禁小钱且曰平粜三米厂宜减一粜者无过二升公闻大惊召广州知府曰民情甚迫而粜厂转减汝能保十日内无事乎曰不能五日何如曰不能公厉声曰吾欲汝保十五日无事汝不能吾手斩汝知府跽而请曰今一日难保而公云十五日何也公曰固也待吾言之制军所以减粜者虑米不继故留余于仓也不知民情一变仓之余官能留乎不若倾倒出之使民知之为今计宜增一厂为四厂宜不计斗石宜兼收小钱如制军教朝夕难保如吾教十五日可保十五日中仓未竭雨必至民将大安第恐汝违吾言先白制军致掣吾肘则事败矣事败民变均死也不如斩汝死死乃有名知府叩头出如公教民欢声如雷越八日天雨米尚余五千石有奇雨后大官行香谢神将军某谩曰吾欲绝公交公惊问将军曰当制军令下时民心震动意在必乱吾卧夜不闭目公阴行善事消释祸源而不先告我以宁我其能无绝交乎公署广东布政使前官程公仁沂被劾待罪广州知府来手一册呈公曰此程狱词公问讯乎曰未也然则何以有词曰向例抚军劾官无所待讯不过拟供状具狱而已公微笑不应取所呈册付家僮内藏之知府探公色甚和必重违抚军意而喜己署藩司之将即真也女夹女夹然喜公正色责之曰讯百姓无先拟供法今讯藩司大员而汝乃代为之供藩司汝长官抚军亦汝长官杀长官媚长官于义何当我才短不能核人伪供故收藏之明日将此册奏皇上候圣裁知府阴喝汗下长跽请曰某死罪此案良不实不图公公正平恕一至于此求赐还原册讯明再启公笑曰能如是吾何求与册令出而遽唿驺从见抚军抚军者高邮王安国也初及程事王起立拱手曰微公言吾早羞死矣疏程阴事者程之同乡同年知县某也访之臬司某曰颇闻之访之巡道某佯惊曰闻之久矣闻制府先奏矣予不得已奏出今闻诸员觊觎迁缺而然事大可疑我悔之折骨此段歉怀曾告阿将军知之公不信请质我于阿将军公曰改过不吝古大臣风也某请案复再启公甫出而知府已赴辕跪白程藩司事讯明全虚惟以平余充公未奏拟罪公于奏程罪前十日先奏司库动用平余历任官从不奏闻臣初到不敢蹈程某故辙致滋重罪仰乞睿示上朱批此等小事任汝为之但当慎重倘遇别案连及朕亦不能为汝宽也后程奏入上入公先言竟得宽减程夫人每早起盥沐毕严妆不食不言命家人舁至公生祠内焚香膜拜然后还家饮食笑言诏丁银摊入地亩永为例海内便之惟山西解州安邑五州县不肯曰此地富民无田若摊丁于地是贫民代富民完粮也征输者以为然竟私用旧法七年上风闻命巡抚某议覆巡抚请如新例公为冀宁道争之曰五州县执贫富之说因循已久一旦改更民必变此事宜三思巡抚忿然召河东道某趣办河东道心知不可而难于抵牾谩与两司议曰事起解州牧今严牒下牧足矣牧惧即制巨梃千长枷百余驱迫唿号安邑民揭竿起罢市烧城门毁公署而堵焉报急者日三四至巡抚扰急不知所为命公领兵往公笑曰我愿往然无兵我往有兵我不往巡抚问故曰彼蚩氓也虽生变尚怀狐疑闻有大兵则反志益决今合山西全省兵不过数千与我领者不过数百其足当五州县人无万数乎请单骑独行而暗与我调兵符相机行事巡抚强应曰诺诸司道及府州县饯公于郊酒行泣下若永诀者然公自省城至安邑一千二百余里五日而至先张示称尔曹皆国家爱养元元急迫生变我来非征尔欲平定安集之肯自首归诚者赦民未晓公意闭堡门不出邑令来谒问谁为首对不知公曰可以知县而不知乎曰闻某已被劾心灰且人众无所于访公曰以民变劾官皇上必不悦或别遣钦差讯汝汝努力助吾何遽不为福令拜谢出获夜行少年讯之手疏七十二人喜甚不请于公遽往擒犯归半途追者至枪炮腾起弓役伤夺所拘七十二人入堡公叹曰祸成矣庸人误乃公事奈何将具牒请兵虑不发乃命副将率二百人傍堡而营告之曰不必战但得堡中情状即以闻如公言堡内人椎牛而嚣公立召还以状白抚军请兵兵未至公阴念山西兵少且弱不可用而安邑民可先声夺也乃檄取四城大炮及他兵器待用又杂取锄犁钩盾扬言将毁堡日失抚军羽檄下公发之蹙额叹曰孽矣杀一县老弱安用全省兵耶吏胥闻之震恐转相告语公遣人以酒千罂羊百控犒兵命无进城驻将军庙听召庙离堡三十里夜大风蹄踵蹂踏烟沙障天屠羊霍霍兵酣饮叫唿望者听者人数莫辨堡中民股弁公笑曰此擒犯时也命知县副将戎装大唿堡前曰缚七十二人献者兵立罢稍迟天明大军至金鼓一震玉石焚矣堡中人不得已缚七十二人诣府受遣次日点兵三百人而已远来足皲肿手不能弓幸无所用归营偃旗未几天子果以巡抚为民变劾官懦特命大学士讷亲来鞫驻省城讷别访乱民五百檄公与副将擒讯公具牒称七十二人尚多冤余众宜可阔略讷愈怒文书火急且曰党恶听参公不为动抵拦者三副将意不能无怯来蒨公公无言副将曰公何无言公曰难言也以为可耶妨五百民命以为不可耶妨君官职民与官孰重君当自谋我不敢以己律君安得有言副将叹息而去五百人闻之泣曰摊丁非托公意擒七十二人非托公意我辈早从公言自首归诚大家抱儿子卧矣今又以不擒犯故累公我山西以侠烈闻若然非壮士也请与偕出五百人竟面缚出投公公不受投副将副将受之来谒公坐发于面公贺得大功君何不自喜副将手指天叹曰五百人为公来乎为我来乎我武官也不折一矢而冒公功其如天何乃将安邑畏威归顺之意启讷公讷亦怒解命且保释五百人父子妻女争来迎归扶携欢呶祝延之声数里不绝狱具前七十二人者诛三人杖十人公讳庸字师健满洲富察氏公讳坚字非磷号适园江西铅山人生而家贫肩粟养母困童子试郁郁乃请于母曰儿年二十八矣未博一衿幸诸兄侍愿游学如欧阳詹母许之先入都至山右汉阳岭南蓟门河洛诸郡而晚年再游京师公精法家言诸侯争延之代州有大狱囚累累牍可隐人抚军檄岢岚牧甘公办治甘聘公行狱立具杀七人释无辜者百八十人酒姓儿娶妇月余弟迎姊归将入村失姊惧反诬酒氏官下酒氏翁于狱七年不决公从太原返吏指前树林曰此酒氏家也公心动马而之乎山凹有人扃户博蒨之一儿觉异拍髯者肩告之众咸唶曰鬼耳人则安能来公跳归白甘公篡取钩距果髯者所略也临汾令某纵吏暴征民变弃家登山抚军檄泽州牧佟公办治聘公行日驱三百里至平阳能属者裁四骑山上人如蠛蠓树钩锄为兵张旗汹汹公手令箭而先周山唿曰抚军知而等良也为奸胥逼反特遣佟使君来活汝宜各宁尔家有目者视此箭山上人禁声稍稍下公导余骑入县县庭瓦砾山积令从夕室出率犯法吏六人跪佟前民环门而嚣欲驱之公叱曰勿妄动有王法在乃搒吏于庭血流民欢噪拜谢去安堵如故次日四鼓牵官吏诣省白抚军抚军大悦饮佟酒而手炙鹿尾啖公公幼即以智侠自喜七岁随叔父游法云堂听僧诵经庑下坐县捕数人私语某寺僧被杀主名不得奈何公辟于叔曰杀人者堂上老僧也叔呵之曰渠诵经屡顾不在经故疑之捕者牵僧去一讯而服十七岁阻风瑞洪镇有少年同舟舟人晡食少年登岸再食再登岸公疑而迹之见其蹲古庙大钟下色绕然瞠也曰余南昌熊白龙家贫告急于河口戚不遇反寄食舟人未偿其值而又遇风舟人将不余食焉故避此语毕泣公亦泣强入舟与共食而资以金熊感谢归邀过其家见母誓为兄弟居亡何熊来曰权弟金获利市三倍今将贩缯临安无所托母妻故来弟知吾父有养子白蛟乎素无行脱有故弟善持之言毕去逾年缯主人执讯来曰熊某死矣余金若干目且瞑属曰为我报蒋君公阴念归龙丧非蛟不可而蛟见金必叵测乃札覆主人授部署法迟十日告熊母母果遣蛟往已而召公哭曰蛟至浙儿骸已焚闯然在桶舟人负之纳我圃此外不有其藏一钱奈何公慰母再三而身自往圃哭视毕走出母牵公袍曰闻缯主以儿金寄君金之来由君然贸易者与有劳焉幸析半惠老身何如公未答蛟突前睨曰须南昌厅事明之耳公叱曰何必南昌厅召二三邻父来即明也蛟蠖唶扃公去俄而庞眉者六七叟至公曰所以嗫嚅者受亡人托防蛟故也防蛟为母故也今母见逼事不得不速明请诣圃乃绕桶而号曰白龙知我白龙知我斧之复底脱镜三具堕地光莹莹然熔金也裹以簿券众取视感泣叹老妪目眯不知人未几蛟果窃金遁矣公五十岁家居闻佟牧为负课事系狱抚然曰我不往则难不解先至天津抚其家再至泽州视佟佟方缺金五千自分无全理且老不肯食闻公至为加一饭会太守有疑狱聘公公曰若助佟我助若太守喜张示劝募州人负刀布麕至三日而毕佟行公乃行公有神力而敏于为善遇盗许昌两骑截路中五人行劫公怒射一人颠再发再颠盗惊舍所劫者来搏公公纵马入刺杀一人马逸公仆跃起复杀二人余盗乃窜被劫客为公牵马出林罗拜问名姓去又尝行岢岚道中两峰夹溪天暴雨泥没马鼻有妇抱儿骑一童子负策从公虑其溺救之非钱莫以也乃解数缗挂马首须臾妇溺童子惊亦溺公大唿救者赠钱万摇其绳钱锵鸣途人应声往皆掖起之送宁其家公四十六岁始娶钟夫人生子士铨官编修朝廷赠公如其官公卒时年七十一犹及见士铨举于乡也赞曰读史迁班固扬子云诸人自序辄叹人子孙生一显人不如生一文人何也彼显人者于乃祖父仅封秩追崇之已耳若夫述世系扬风烈非其才孰任焉士铨以文伏一世偏矜宠余文丁亥元日披七品服祀公即持公状入山乞传状厚如梵夹读之累夕不能尽乙其处者凡三十有余事嘻何其富于善也今之为公卿者生赫赫死则序恩荣数行便漓然尽公布衣也瑰意琦行纷叠若是虽公意踔绝不以仁义让人而士铨之腹存手集罗缕毕贯其才高其志尤足悲也予辑而传之困于体例无能多书然其荦荦大者殆无遗焉唐以词赋取士而昌黎下笔大惭夫词赋犹惭其不如词赋者可知也然昌黎卒以成进士其视夫薄是科而不为者异矣今之人有薄是科而不为者黄生也或且目笑之曰四书文取士士颇多贤其流未可卒非吾代黄生对曰昔管仲遇盗得二人焉盗可以得人而上不必悬盗以为的也论者语塞吾不敢谓荐辟策试之足以尽天下士也亦不敢谓为古文者之足以明圣道也然访某某者必询其邻人为其居之稍近也汉唐之取士也与古近其士之所为古文也与圣道近近斯得之矣宋以后制艺道兴古文道衰士既非此不进往往靡岁月耗神明以精其能而售乎时出身后重欲云云则嘘唏服臆忽忽老矣予喜生年甚少意甚锐不徇于今其于古可仰而冀也又虞其家之贫有以累其能也为羞其晨昏而以书库托焉成生志也既又告之曰天下有不为而贤于其为之者有为之而不如其不为者无他成与不成而已不为而不成其可为者自在也为之而不成人将疑其本不可为而为者绝矣今天下不为古文子为之安知其不为者之不含笑以待也苟为不熟不如荑稗生自揣不能一雪此言且不宜为古文吾望于生者厚故反吾言以勖之余二十一岁鸿词报罢居长安大难句容王郎中琬招往与其儿子通书未三月王公出守兴化挈家行余傫然无归矣同客王氏者赵舍人奋曰子无忧郎中虽去其屋吾赁之其灶吾炊之因共卧起出诗文相磨切亡何予受今大宗伯嵇公聘乃别舍人当是时无嵇公舍人终余食也无舍人余几不能待嵇公矣舍人故贫士出鄂文端公门下将荐予于文端而为他客所尼不果荐舍人诗文豪健如其人与御史仲永檀同年仲劾九门提督鄂善赃天子以为直超迁副都御史舍人与书以为荐贤受上赏古有之矣劾人罪受美官于古未前闻也此位公宜辞宜荐贤者如荐贤则吾乡王次山先生可次山者讳峻嶷嶷有立者也仲览书颇不可于意不答终以他事败舍人名贵朴字再白江南常熟人以某年月日卒京师乙卯孝廉宜止中书舍人寿四十余诔曰子之意气吞一世兮而止于斯时不副其志兮子之文章万口推兮而止于斯学不尽其才兮雪纷纷兮长安雨潇潇兮虞山谁揽予袪兮谁授予餐呜唿子寿短兮予情则长我不能报兮亦不能忘吏科给事中方毓川来言曰制军鄂公其有道者欤摄篆未及稔劾池守王擢上元令蓝其于举错也当余闻之始知蓝君之迁于邳也夫出处士之大端也世有寝兕持虎望之威如而居前居后无足轾轩者比比也有人焉能使人即其出处以卜其荐之者之贤否则其人之贤否可知也已天子南巡南之吏借供张名掊克自私蓝君独不然蒿秣甘轵非不取之农也必偿其直洒氵昔甓裓非不役夫工也必酬其佣币纯四咫非不贷之绅士也必量其家当是时蹶者趋者翕翕热者耀其能于上者佥拙君之所为不一年杂徭毕乘舆旋民相与述于道官相与议于廷今之所谓贤否者非昔之所谓贤否也且夫蓝君亦岂违人情弛王事徒煦煦焉好声矜贤而已哉不过体圣天子恭俭慈惠之意力用公正先天下而无所于私也夫当野燎原时而独施一障以相荫民跂跂然趋之者自往而不可休此亦情事之易知者也然使知之者多而能之者又多则蓝君不拙于前而贤于今矣下邳土瘠而邻河流亡者颇脱不止鄂公以君荐知君能登下其数蔼蔼萋萋必有以怀柔之也虽然上山者业已高矣然左右视而巍巍者尚在其前则进而上之无已焉夫人发一言善行一事正则必有善与正之色应面而至此无他未能忘己故也士君子必能忘其异乎人之己而后能存其同乎人之色记称礼有摈诏乐有相步温之至也易称君子独立不惧而仍借用白茅柔之至也逖矣蓝君行之哉勖之哉邦之人所不能已于君者请为歌诗书于吾言之后学之士三年而大比学之官六年而秩满士之举于大比者百有一二焉官之举于秩满者百无一二焉夫官士为之也为士而举易为官而举难是何也则独不见夫学中之士乎翩然蔚然济济然虽堙沉而俚者亦各挟策而思上臻其学中之官则苶然颓然穷穷然虽枭俊而锐者亦久于其中而莫克矜奋所以然者国家用人如仓庾氏之登谷也其美者以供帝之粢盛其次焉者以饩百官养兵而其红朽而将腐者则又念其本五谷也不忍弃之则姑置之于陈陈相因不甚辜榷之所学官亦然无权无势无财而又无所督过故其气易衰于是世之人见公卿中岳牧守令中有拜起舒迟者喘而言需而动者争圭撮之利而征于颜者必相诋其曰是何其类学官欤于学官中见有襜襜盛服者儦々利走趋者齿牙铿锵能识时务而不泥于古者必震而惊之曰是奚不为公卿岳牧守令欤嘻学之官所以教天下之为公卿岳牧守令也而世之人尊彼而绌此乃至于是则官之流弊使然也虽然于无人之地而求其有也难于无人之地而欲掩其有也又难陈奇宝于庙堂人皆曰宜则亦过而忘之矣若置之卑辱奥渫之所虽乡曲儇夫亦必代为伤屯悼屈而动色相顾此又物理之自然而不关乎其遇不遇也农坡刘君官上元学六年予疑其人浮于官将必速飞今年二月果举最为县令而江南北之任是职者凡百数十人皆莫与焉邦之人争为君荣不知不足以荣君也何也君固公卿牧伯才也匪止一县令也惟其一纡折于学官间而人乃适适然惊然则是举也非君之荣乃学官之荣也且夫物之能雄其曹者非止一隅一所而已也既能雄乎学官之曹之上必能雄乎邑宰之曹之上君之此行也其无所不雄又可知也然而黄老家言固有以舍为取以退为进者吾愿君自今以往听其身之日上而心不与焉是则朋友赠言之义而已置一人为九卿六曹之官其可不可不可得而知也置一相于九卿六曹之上而可不可天下之儿童走卒已知之矣是何也百官论才宰相论望才可表见于临时望必积累于平日此三公之位之所以难也虽然养望难副望尤难今夫云人皆知其能为霖也然不过起于山中覆于一方则望之者欲亦易餍若夫蓬蓬然起于泰华之阿弥漫于九天之表则望之者咸引领于无穷倘沛然作雨而亦区区惧霂已焉则又安贵夫垂天之云哉枚弱冠游京师闻论相者辄曰尹公尹公今枚年五十公才入阁然则公之望久矣望如公而何待于枚言亦惟望如公而枚又安得无言从来儒生之见往往与在位者相舛而驰非在位者之过也一旁观一当局旁观者好以太古迂远之言靡切左右而勿度今所能行者陈之则不如其嘿而已也夫大臣之道岂一定哉周公教成王所其无逸而召公则教之以伴奂优游宋璟谏明皇毋幸东都而姚崇则劝以东巡无害卒之召公大圣也姚崇大贤也其若是何哉要在诱君心于当道而于己不失其正而已矣唐阳城一谏官耳尚不肯争细事以累名宰相非谏官比也将朝夕坐论与社稷同休戚者也行而世为天下法则行焉言而世为天下则则言焉或时之未可势之未宜则所贵乎积诚悟主伺间责难而不在乎改一成法增一科条也天下人信公之深爱公之切必揣摩而相告曰以公入相而未有所闻于人间也其必嘉谟入告而不使外人知耶抑必重其身以有待而将大有造于将来耶如是十年天下之望公者未有既也则公之望虽未副也而卒无损也所虑者矜报恩之迹急任事之名于其远者大者或不敢探怀以取则旁引杂出而转多琐屑纷更之为使天下望此而得彼望大而得小而天子亦知其底蕴之已穷他日有言必厌而轻之矣平素之望岂不危乎以公之明必不出此而枚所以筄筄者恐公虚怀太甚竟忘其负荷之重若此而亦等于寻常作相者之所为又恐公一事一言必先立身于无过之地而周旋曲折转足以招人之疑不知过也者愈避之而愈至者也古大臣但知有国不知有身不知有身何知有过甚至机失谋乖犹恋恋而不能已而况躬逢一德明良之盛也哉枚见天下之人望公已甚而枚之望公又更甚于天下之人故于公之入阁也陈所虑以规公亦书所见以质公许侯从上元令迁水部其邑人争歌诗宠侯之行余故同城僚也先侯归一年乃觞侯而弁以言曰情之见于去时者道之存于平日也道何在行乎已者是情何在存乎人者是今夫吏南面而临懵乎毁誉傲乎友朋临去见有父老指旌旗者见有故人叹道左者虽酷吏怪物莫不有动于中而深遗爱之羡然则使人人能持其去官时之心为在官时之心不亦善乎中庸曰不获乎上民不可得而治又曰不信乎友不获乎上同城官之获上也如两妇事姑殊难得调一切谒朔望集枿辕供顿递储偫戒其仆弗相闻知其信友如是其治民可知侯来闻前说而鄙之坦然同怀期于大和事其事两邑如一邑民以为便余之归也侯如失左右手至是侯亦去造物者若以为二人同其道宜同其去损一人以孤君子其不可也先是尹太保总制江南政持大体民吏鸡犬多静且安群僚久于其位学射赋诗侯与余如家人往来饮酒乐必叹曰同官之盛其难再哉忽忽四五年冬余引疾去后十日太保奉命入陕再五日陈别驾迁扬州其明年正月王检校老病死二月太守蔡改知庐州三月吏部征侯入长安邦人之观于道者唶曰新官某新官某石头城中目不一瞬业已若是然则嗣后之改更又将何极此侯之所以临去而悲也余之所以送侯之去而愈悲也仁无术而不行尧舜之政周孔之教神农之药皆术也皆所以行其仁也使尧舜周孔神农虽仁其民如婴儿而无术以及之其奚能为虽然后之人为政教医药其厉民加倍焉岂古人之术不仁欤曰仁者见之谓之仁也见何在志是已孔子称志于道孟子称尚志又曰夫志气之帅也志之所在不特慧力与俱而精诚之至天亦相之今之为政教医药者推其志果可以见周公孔子神农乎然则其术之不工也乃其志之不仁也韩君宗海挟医术来白门白门之人或奇疡或宿瘤或嗌疾而腰急或创未合而陷焉以深或申旦唿棵嗷嗷然目不得一諁君治之脱手愈用是名称噪于时韩君大言曰得诸公千誉不如得随园一序故人蒋用庵为通其意甚婉余以初测交故笔染复休者屡矣亡何相遇于用庵处极道所迟迟序君意君又大言曰吾索序非欲绳我美也顾吾怀钦钦在抱无有能宣究之者吾始任戴冠即通儒兼通铸凝家言以为均不足以仁吾氓故溺苦于医为品庶每生计此志也非公声之于文则谁了我于冥冥者嗟乎君之志如是君之术可知且夫古之医者皆刀锥针砭挢引毒熨之为非徒恃汤液也故药瞑眩而效亦易征今转科而别之内治为优外治为绌是何异为政教者抱黄图赤县为兢兢而遗视九寰八陔耶君之术能治内而专以治外名是则君之所以取效致功即其所以探本扼要也余悲夫世之人知君术之工而不知其所以工故序君说以送君而兼以勖世之行仁者择术者立志者余不宰江宁久矣后之宰是者皆才出余上皆交好而心之所尤折者为兰村陆君君喜余古文常曰他日得子文序我可乎余雅欲序君而苦于不得当以报乃诺而俟焉今年十月君以捕亡事受天子知将召对有高爵之迁兹事非君所甚矜喜而忽大恩压己转顼顼不快邦之人亦若有恤然者余为序而释之曰羿之弯弓也惟巴蛇九日始足尽其彀耳乃偶中燕雀而名因之大彰羿之心非所冀也然天下事固有感在此而应在彼者岂独射然乎或智人也而以愚获愆或惠人也而以勐立功徒观其迹未有不适适然疑者不知不鳷鋋而错综之不足以彰造物报施之巧君善谳决大府有疑难事必委君决君所至皆仁自持或罪至虔刘而一旦释宁其家者累累然此皆宜受天子知者也亦天子知之必嘉子者也顾名不上闻虽尧舜无由知而平素然之勤劳天必欲光明之为循吏劝则不得不借一二事以达九干而垂清问且以见圣天子留心人才小善不遗至于如此凡为臣子而不以积诚勤事求知妄挟他途干进者皆惑也且夫学之与仕有二理乎曰无有也书称学古入官议事以制是也生之与杀有二理乎曰无有也孔子称惟仁人能好人能恶人是也陆君口不离先王之言遗蛇其容常为文俗吏所揶揄一旦玺书征召儒者荣之然其为政暖暖姝姝一以生人为事者也乃偏以戮人见知君之才虽显而君之心将隐矣予窃托于君子表微之义书其故晓邦之人而因以慰君之行焉予与曾君南村同以翰林改官江南予知沭阳君知芜湖十年予调江宁君迁知广德州十三年予乞病君丁内忧十七年予起病君起服相逢京师是年秋予丁外忧归随乞养母不复出君知平定州再知郴州自此音问遂绝今年君之孤衍杜寄书并状来乞予表墓计君之亡已十五年矣嗟乎当十五年前予与君宦游辙迹谐笑欢唿盖无日不相同也中年乖分彼此不以为戚而君又仪状伟然类大人长者谓造物之宠君必将未艾亡何闻信不祥始惊惋哭奠而卒不得其年月日时每欲探其家安否窀穸营否儿子辈成立否路远莫致中心拳拳一旦既葬请表如君之灵随以俱来此予之所以悲且喜抆泪疾书而不暇读其状之终也君讳尚增字谦益又字南村山东长青县人举人进士四年补殿试钦授庶常外用后历一县三州士民大和晋省多疑狱君牧平定时奉檄办治平反无算广德民争河五年不决君侦知遏讼者某也挟以同勘情见势屈片言而定芜湖启行吏民泣者送者持靴者擎酒浆者络绎遮迣拥马首不得前黎明登车至日昃甫出城郴署灾夫人病不能兴女衍纶抱母哭翼其身而覆之唿之出不出俱焚死五岁女孙亦死呜唿君仁人也每决一笞不忍谛视而乃亲见其妻女孙三代哀号焦灼于灰烬中诚何以为心哉君之脱于火而病病而辞官官罢而卒于邸舍此人事之可知者也君之贤君妻君女之孝而受祸若斯之惨此天道之不可知者也然而君所莅有碑有生祠郴民立曾孝女庙配享曹娥呜唿是亦可以无憾矣君诗文清婉有穆如堂稿若干卷卒年五十三夫人张氏诰封宜人合葬于某子二人长衍杜邑廪生次衍模早卒女三人秋七月钱塘袁枚表张广泗之征丹江也来辞公牍记军事数条将请公处分公餫诸燕寝竟日管弦铿锵口不及军事张不得已请间公问何为曰军事公正色曰吾以汝为能办贼者故用汝不料汝非将才也用兵之道变化无方故曰阃外将军主之其随时制胜岂我与汝今日所能预定耶惟兵少或粮不足者当问总督而我部署久定故欢而饮汝汝尚何言诸将闻之皆心折骇伏初广泗知思州府说公取古州八万云其地广千余里在黔粤之交分两省观则在外合两省观则在内广泗乞到黎平探知形势可以奏功公即调广泗知黎平黎平诸葛营者古州形胜处也后倚大山西接怀远中有五丈台登之见大小丹江苗俗传孔明登后无人登登辄头痛广泗到即轻骑登台苗望见广泗指挥台上惊将图己即聚众张炮下坡处广泗心动不肯下宿于台次日五鼓大雾从山背衔枚下苗惊以为神归尽得其出入要领启公招降都溶两江苗而征丹江九股苗世宗虑广泗新进好事命内臣牧可登春山至军营参谋至丹江已平世宗大悦授广泗贵州巡抚召公入都公荐广泗为巴里坤副大将军征阿拉蒲坦先是大兵屯巴里坤山北人马多冻死广泗往请于大将军查郎阿曰贼不畏冬以能移家故也贼能往我亦能往盍学贼移家法觅向阳有水草处立营查不信广泗率所领兵如寇法其年兵无死者马膘肥如初败贼于木垒城杀无算生擒六百人世宗大悦命总督湖广会古州苗反煽连楚粤诸孽陷思州清平世宗切责公命刑部尚书张照都统德希寿督师贵州照等奏改流非策世宗愈怒广泗奏善后失宜皆臣之罪愿革职效力军前会今上登极加广泗七省经略衔督兵贵州群苗唿曰上诸葛营老子又来矣慎勿与战望旗帜辄走广泗奏张照等所以无功者分守兵战兵为二故也黔兵本少而又分之何以办贼请调全省兵齐集镇远以通云贵往来之路上许之广泗率三万兵张强弩追苗至凯里香山山有牛皮箐当四山之凹深数百丈阔三里苗避弩争走箐下广四据山筑长围四面环之苗无所得食相枕借饿死者四十余万人三省瑶倮为之一空嗣后古州鸡尾摆处俱改卫设屯而群苗亦不复反矣哈元生者河间人也高鼻长髯以守备从公征苗每战辄陷阵擢安笼镇总兵乌蒙之役贼数万营官防海子张旗鼓噪元生率兵四千讨之贼有名黑寡者号万人敌每大唿鹰为退飞战日持长枪直犯元生元生以左手格枪右手拔箭射之枪应手断而黑寡业已受箭落马一目出矣元生斩首揭竿上群贼夺气退走追至得胜坡别寨苗起应之聚众凤凰山元生如众寡不敌乃密令参将康世显等夜率土兵暗绕贼营分左右队伏山下约曰听号炮起次日黎明元生率兵挑贼贼尽出官兵不动待贼将近忽炮发声元生舞双刀冲阵山后奇兵突至贼败走追之尽俘其众元生手掷一贼于空中高数丈以刀挥之作数段坠群贼大骇以为神勇嗣后望见安笼镇旗纛即逃无敢格斗者世宗召见赐宴以元生回部人不汉食命光禄寺别具特羊之餐二人者至公家皆供扫除之役若隶子弟然醉而啸醉宜啸而醉啸宜环流于二者之间庶几古达者也功园主人作醉啸轩华不稚雕镂朴不虞陀堕窈而幽袤广悉称既成凡夫貌执者倾衿者绘者弈者韵弦索者投騑格五者靡不麕至能醉则醉能啸则啸主人亦听客之所为辛卯冬予过苏州主人为轩索记为记饮余余不能饮何以醉不能歌何以啸不醉不啸又何以记轩然夫醉与啸之义有一二闻于师者按啸旨十五章曰疋曰叱其法今绝矣惟醉人如云法似不绝然而心醉六经者少则犹之乎绝也吾愿游是轩者能酣典坟则醒亦醉能和心声则嘿亦啸若夫瞢瞢然醉而已矣辙辙然啸而已矣殆非主人意耶谓余不信请质之轩名非圣人意也圣人者乘其时之得为行其心之所安殁齿而已矣伏羲画卦使民知阴阳苍颉造字使民备遗忘非为名也然则名何始曰自尚书毛诗始其人皆慕圣人情不能已然后咏歌而纪载之盖以传圣人之名而非自为其名也故尧典禹贡关雎葛覃皆不着作者姓氏即论语一书亦是孔子亡后弟子之弟子记之孔子所不知也使孔子若存若知之必不教作也何也孔子望其道行则有之矣为万世师非孔子意也故作论语者亦卒无姓氏下此孟荀老庄皆着书皆列姓名然而非圣人矣余每读史书若三国若南北朝仅数十年而其间之英杰才俊可喜可愕之事繁富若此然则夏四百年商六百年周之未有世本左氏以前其时事迹俱付之冥冥可叹也今儒生握管动求传后岂以为夏商周千余年之人皆不己若乎嘻愚矣然则余之好有所着也如何曰察士无思虑之事则不乐蚕之为丝也终日绵转不绝死而后已彼岂望人之朱绿之玄黄之衮冕而被服之哉亦不自知其何所为而为之耳余欲明余之无所为而为之之意作释名心天官也耳目口鼻五官也公卿大夫百官也天官五官岂我有哉天与之百官岂我有哉人与之以偶然之有逢不可必与之数而又未有而求之既有而昵之业已无有而思之是制于与不与也夫与不与彼又有所制也天制于气数而不敢与不敢不与人制于天而不能与不能不与吾又受制于所受制之天与人而望其与震其不与吁其惑哉虽然有天官而后有五官有五官而后有百官以公卿大夫易耳目口鼻愚者不为也以耳目口鼻易其心愚者亦不为也乃以公卿大夫之故而累其身并累其心是以千金之珠易土苴也李先生摇组鸣毂之乎中州不逾年解果其冠然氓矣则又摇组鸣毂之乎江南不逾年解果其冠然氓矣邦之人甚怪之甚避之子才子曳先生之背披先生之胸暴之乎项氏之园大暑日中而眄之曰嘻先生其有道者欤始吾见先生之头弃其蝉冕以为头无官也先生之身解其印绶以为身无官也今日光耀先生之方寸荡荡然荣华之不知奥渫之不分然则先生之脏腑百窍俱无官也以无官之先生而人必与之官先生不辞以有官之先生而人不与之官先生不惋吾知之矣我之生也是天之有求于我也畀之耳目口鼻以粉饰太虚而非我有所求于天也我之仕也是人之有求于我也畀之爵禄车马以受其利济而非我有所求于人也赤子之哭不愿生也初生之哭是则将死之哭非矣丹穴之逃惧为君也人君之逃是则人臣之不逃非矣今之人已无求于先生今之天犹有求于先生于是有鼻而且甘乎椒桂有目而且玩乎白云有耳而且耽乎松泉有口而且论乎是非而且耳不随人听目不随人视四支不随人约束卧可也坐可也居可也行可也一日可也百年可也不以百官病其五官而五官全不以五官病其天官而先生全言未毕先生蹶然兴曰吾闻中民之士荣官吾非中民也而子又奚称志江宁难于治江宁治之者行其当然之事志之者纪其已然之迹当然者以意为已然者不可以意为然非志之详则治之亦必不备其道又若相须者然周官诵训掌道方志以诏观事以知地俗盖自古称焉江宁古帝王都颓垣片瓦中具史书数百万言而上元一邑又至唐而分将独自为书其能无羼以糅乎其能尽万物之理而不失其度乎其能廉而辨若比疏乎其能书出而人齐其口不相訾嗸乎江文通云作史莫难于志余故知难而退者屡矣乡之先生进而言曰邑志不修垂九十年此其间之经入亥数风化芳臭明府忍听其变革堙替而恝然置之乎明府于一切簿领能挈其最凡户分殊事其于志江宁也奚独不然邦之人愿供束脩延名宿以先焉余曰唯唯因众人之资借秉笔者之才借山川都会之胜以成余之名又得时时览其风土人事以考其政治之得失此梓人之不斫而书名者也何其幸也开局后成卷帙若干岁周乃付于梓呜唿余旧史官也三年侍金马门不能濡半管墨酬主知而今拥吏卒学牛马走乃得为一邑成完书不可谓非遭逢之盛然而其治江宁者殊难自信则志江宁者亦可知也或千百世后览是志而善之而转疑今日之治江宁者之无甚过差则是诸君子之助而非余之功即书其意以弁群言之首征士绵庄程君将葬枚往助属引之役其季南耕手一编泫然曰此先君子所述作也先君子纯终领闻有践绳之节其荦荦大者具诸名公墓表矣惟诗文之多遗嗣章与亡兄惧遏佚前人光集仅存者将付于梓子甚文而又与亡兄同辟公府为加墨简端似于谊所不当辞枚受而读之其理淳其言正幽谷之芳翠于百草非有意先之也乃自然也尝谓世无无本之学古所传谈迁之史韦氏之经皆父学也南耕与其兄以经史分家各有纂者非先生基之者深何以有此然绵庄垂死以此编授南耕南耕年亦七十五矣耳聋目营行圈豚一揖几堕而犹日守父书钦钦在抱呜唿哉孝也亦庶几古之为人后者欤岁在予春秋二十有一于役粤西路出长沙感贾生之弔屈平也亦为文以弔贾生其词曰何苍苍者之不自珍其灵气兮代纷纷而俊英前者既不用而流亡兮后者又不用而挺生惟吾夫子之于君臣兮泪如秋霖而不可止前既哭其治安兮后又哭其爱子为人臣而竭其忠兮为人师而殉之以死君固黄农虞夏之故人兮行宛曼于先王不知汉家之自有制度兮乃嘐嘐然一则曰礼乐二则曰明堂夫固要君以尧舜兮岂知其谦让而犹未遑彼绛灌之碑碑兮召儒生而恒东向见夫子而吠所怪兮以弱冠而气凌其上曰丁我躬而未谐夫人世兮未免负孤姿而抱绝状当七国之妖氛将发兮彼社稷臣无一语徒申申其排余兮余又见木索棰笞而怜汝荪两爱而莫知所为兮终不知千古之孰为龙而孰为鼠彼俗儒之寡识兮谓宜交欢夫要津使诡遇而获兽兮吾又恐孟轲之笑人圣贤每汶汶而蹇屯兮历万祀而不知其故也吾独悲吾夫子兮为其知而不遇也明珠耀于怀袖兮忽中道而置之淑女欢于衾席兮媵谮而弃之夫既干将之出匣兮胡不淬清水而试之蒙召见于宣室兮泣鬼神于前席荪拳拳而托长沙王兮终不忍使先生之独受此卑湿欲嘉遁乎山椒兮感君王之恩重图效忠于晚节兮鸟又知而来送己之薄命固甘心兮又累梁王而使之翻鞚伤为傅之无状兮自贤人之忠爱也三十三而化去兮恐终非哭泣之为害也彼颜渊之乐道兮亦时命之不长贤者不忍其言之验兮宜其身先七国而亡误凤凰为钦兮览德辉而竟去驷玉虬以上升兮知九州之不可以久驻逝者既萧曼以云征兮名独留乎此处乱曰潇湘之春水浩浩兮有美一人涉远道兮忽见芳草生君之庙兮谘嗟涕洟感年少兮将收族而忘其祖可乎曰不可本之不存枝将焉附将尊祖而遍收其族可乎曰不可流之太纷源将反混然则尊祖何始曰以始迁某郡者为始收族何始曰以始迁某郡祖之子孙为始此陶氏族谱所由立也陶氏系出浔阳渊明后谱牒难考明初蚕哥公死王事以校尉赠都督世袭正千户其孙靖侯改官苏州遂家焉吴之有陶氏也自靖侯公始也传十二世为振声祖文英公将仿范氏立义庄权舆未就先君子承厥考心而侈大之捐田千金二千建祠因果巷祀靖侯公凡其所自出者岁食其田之租吴中陶氏之有义庄也自先君子始也振声谨按大传曰别子为祖继别为宗康成注云别子诸侯之次子其始迁他国者是然则靖侯公始迁于吴为陶氏居吴者之始祖礼也第周道亲亲而中庸则曰亲亲之杀以为不杀其疏远者则亲亲之道必泛滥无统而所应亲者反不得与然则欲收族莫如立义庄欲立义庄莫如修宗谱修之若何曰考始祖以前出者书之谱见本干所自来考始祖以后出者书之谱见推恩所自起自蚕哥公至振声凡十四世此本干所自来也自靖侯公至振声凡十二世此推恩所自起也明乎此二义而拜祠者既无疏远隔绝之嫌资财者亦无屑越觊觎之弊此宗法也亦先人志也古立大宗以余财归之有不足者资之于宗后世废宗法遂有一族而异目相视者然汉之樊重魏之杨椿均能散所有济族人数世之穷第未尝扁表其庄绰楔而书盖行其心之所安而不以为义也范文正公修其法号曰义庄公之心岂以义自居哉以为仁事也而义名之然后使吾子孙知如是则义悖是则不义方克踵行勿倦与吾意相终始而天下之大人心之同必有慕义无穷而奋乎千百世后者浔阳陶氏之迁于吴也距文正公六百年矣族落落大满不能无窭人子征仕郎世魁闻范氏之风而悦之其子员外筿尊父志以继先贤割沃畲置庄鸠厥宗支振廪同食月会而旬计之吴之人以为今之陶昔之范也今夫江河之大绵亘万里而世不能无断港绝潢者非其本支故也若夫岷山之旁流昆仑之余波而淤塞就枯焉人能无憾于江河乎惟其能以九里之润灌溉百川而江河乃愈增其大然则陶氏之以仁为富也乃其善于持富也传曰尊祖故敬宗敬宗故收族易曰何以聚人曰财聚即收之之谓也天下人非财不收而况于本族乎余与筿之子振声戊午同试京兆别二十二年相见吴下持此颠末属余为记余喜故人重逢遽闻高义而又私念袁氏族党零落难收匪徒力有所让盖亦自伤其闻之之晚焉西圃殁后四年其第三子时行乞序其诗余读之不觉涕之泫然也余齐年进士三百寡所亲狎惟西圃与余同入翰林同作令同乞归同居江南又同好吟诗以故冬之日夏之夜常宿余家唱喁无算余生平乘人斗捷之作辄不存而西圃昵余过当虽一短句一谰语必书之集中余不特不省记亦不知也今甫开卷而三十年来之酒痕灯光酣颜高歌历历然如影尚存令人于邑不已然后叹友朋之不可无而西圃之为我勤者乃如是其至也当西圃入都时予馈以一姬事出偶然非为西圃身后计也今时行年十七即此姬所生然则余虽不能为西圃昌其诗而他日时行之能读父书恢宏其声光未尝非余之助又一奇也西圃貌不逾下中龊龊廉谨乃其诗独倜傥若不称其为人者然孔子曰情欲信词欲巧梁简文云人品贵谨严文章须放荡不愧斯言者其西圃乎独是西圃有三子其长者已生孙已入学而此时之苦抱父书者转在茕茕未成立之一弱息其毕生精力传不传亦可危矣而予两鬓斑然并此无有乃犹复乙乙抽思讴吟不辍若竟不知人生之有死者抑又何也园林之道与学问通藏焉修焉不增高而继长者荒于嬉也息焉游焉不日盛而月新者狃于便也然謷者为之徒钩鉌斥乱而已吾固不然为之勤游之勤恒若有所思念计画以故登登蚖蚖耳无绝音虽然学之不足精进可也园之不足则必伤于财而累于廉乌乎可继乃恍然曰人之无所弃者业之无所成也西不尽流沙南不尽衡山此非疆宇之有所弃乎夔典乐则弃礼孔子执御则弃射此非学术之有所弃乎天且不全故世为屋不成三瓦而陈之孟子亦曰人有不为也而后可以有为吾于园则然弃其南一椽不施让云烟居为吾养空游所弃其寝堕剥不治俾妻孥居为吾闭目游所山起伏不可以墙吾露积不垣如道州城蒙贼哀怜而已地隆陷不可以堂吾平水置槷如史公书旁行斜上而已人寿不如屋吾穿漏液樠杗廇小于狙猿之杙如管晏法期于没身而已不筮日不用形家言而筑毁如意变隙地为水为竹而人不知其不能屋疏窗而高基纳远景而人疑其无所穷以短护长以疏彰密以豫畜材为富以足其食徐其兆而不趋为犒工而恤夫使吾力常沛然有余而吾心且相引而不尽此治园法也亦学问道也丁丑三月记志余于才则乐才余于志则不乐吾志愿有限而所诣每过所期自分官职得郡文学已足而竟知大邦家计得十具牛已足而竟拥百亩园得一椽已足而竟四记之疏名目而分咏之私揣余怀过矣哉不意数年来过之中又有过焉余离西湖三十年不能无首丘之思每治园戏仿其意为堤为井为里外湖为花港为六桥为南峰北峰当营构时未尝不自计曰以人功而仿天造其难成乎纵几于成其果吾力之能支吾年之能永否今年幸而皆底于成嘻使吾居故乡必不能终日离其家以游于湖也而兹乃居家如居湖居他乡如故乡骤思之若甚幸焉徐思之又若过贪焉然读易贲之六五曰贲于丘园束帛戋戋吝终吉辅嗣注云施饰于物其道害也施饰丘园吉莫大焉谓丘园草木所生本质素之处故虽加束帛虽吝而终吉左氏曰乐操土风不忘本也余虽贪不知止而能合于易以操土风或免于君子之讥乎彼世之饰朱门涂白盛者或为而不居居而不久而余二十年来朝斯夕斯不特亭台之事生生不穷即所手植树亲见其萌芽拱把以至于蔽牛而参天如子孙然从乳哺而长成而壮而斑白竟一一见之皆人生志愿之所不及者也何其幸也虽然草木如是吾亦可知吾既可知则此后有不可知者在矣戊子三月记尝读晋书太保王祥有归葬随葬两议方知随之时义不止向晦入宴息而已也余先君子卒于江宁欲归葬古杭虑舆机之艰不果欲随葬兹土又苦无誓宅所以故将牢硙豫慢葬者十有七年思古人未葬不除服之义瞿然自以为非人今年春有形家来谋园西为兆域者余闻往视则小仓山来脉平远夷旷左右有甗隒岸厒草树覭髳封以为茔宰如也因思予有地廿年不知一旦而知毋亦先君子之灵有以诏我乎遂请于太夫人以己丑十二月十六日扶柩窆焉茔离园仅百步以故墙翣安稳得时时除其草灌其宰树审谛其墓石予故贫士幼时先君子幕游楚粤余游学京师父子常相离也今以一园之故而先君子厝于斯祭于斯奠幽宫于斯父子盖未尝一日相离是岂强而为之哉亦随其地之便心之安而已茔旁隙地旷如余仿司空表圣故事为己生圹将植梅花树松与门生故人诗饮其中若是者何子随父也圹界为二俾异日夹沟可㢁若是者何妻随夫也圹尾留斩板者又数处若是者何妾随妻也沿茔而西有高岭窣而长凡庄从扈养婢妪之亡者聚而瘗焉若是者何仆随主也嗟乎古人以庐墓为孝生圹为达瘗狗马为仁余以一园之故冒三善而名焉诚古今来园局之一变而随之时义通乎死生昼夜推恩钖类则亦可谓大矣备矣尽之矣今而后其将无记则尤不可不记也庚寅五月记人之欲惟目无穷耳耶鼻耶口耶其欲皆易穷也目仰而观俯而窥尽天地之藏其足以穷之耶然而古之圣人受之以观必受之以艮艮者止也于止知其所止黄鸟且然而况于人园悦目者也亦藏身者也人寿百年悦吾目不离乎四时者是藏吾身不离乎行坐者是今视吾园奥如环如一房毕复一房生杂以镜光晶莹澄澈迷乎往复若是者于行宜其左琴其上书其中多尊罍玉石书横陈数十重对之时倜然以远若是者于坐宜高楼障西清流洄洑竹万竿如绿海惟蕴隆宛暍之勿虞若是者与夏宜琉璃嵌窗目有雪而坐无风若是者与冬宜梅百枝桂十余丛月来影明风来香闻若是者与春秋宜长廓相续雷电以风不能止吾之足若是者与风雨宜是数宜者得其一差强人意而况其兼者耶余得园时初意亦不及此二十年来庸次比偶艾杀此地弃者如彼成者如此既镇其甍矣夫何加焉年且就衰以农易仕弹琴其中咏先王之风是亦不可以已乎后虽有作者不过洒氵昔之事丹垩之饰可必其无所更也宜为文纪成功而分疏名目以效辋川云丙戌三月记余居随园三年捧檄入陕岁未周仍赋归来所植花皆萎瓦斜堕梅灰脱于梁势不能无改作则率夫役芟石留觅土脉增高明之丽治之有年费千金而功不竟客或曰以子之费易子之居胡华屋之勿获而俯顺荒余何耶余答之曰夫物虽佳不手致者不爱也味虽美不亲尝者不甘也子不见高阳池馆兰亭梓泽乎苍然古迹凭弔生悲觉与吾之精神不相属者何也其中无我故也公卿富豪未始不召梓人营池囿程巧致功千力万气落成主人张目受贺而已问某树某名而不知也何也其中亦未尝有我故也惟夫文士之一水一石一亭一台皆得之于好学深思之余有得则谋不善则改其莳如养民其刈如除恶其创建似开府其浚渠篑山如区土宇版章默而识之神而明之惜费故无妄作独断故有定谋及其成功也不特便于己快于意而吾度材之功苦构思之巧拙皆于是征焉今园之功虽未成园之费虽不资然或缺而待周或损而待修固未尝有迫以期之者也孰若余昔年之腰笏磬折里魋喧呶乎伐恶草剪虬枝惟吾所为未尝有制而掣肘者也孰若余昔时之仰息崇辕请命大胥者乎五代时鉝檀利宴宣德堂叹曰作者不居居者不作余今年裁三十八入山志定作之居之或未可量也乃歌以矢之曰前年离园人劳园荒今年来园花密人康我不离园离之者官而今改过永矢勿谖癸酉七月记遗嘱付阿通阿迟知悉我以八十二之年遭百余日之病自知不起故于年闰六月十五日将田产衣裘分单交代只存随园住房一所田一百二十四亩所以不分者要留此园与汝兄弟同居将我所住向南平屋三间作祠堂供奉先祖神主傍园之田作祭祀产汝兄弟公收公分公用须念我十三岁入学十五岁补廪家徒四壁日用艰难汝祖因叔父健磐公在广西金抚军幕中与我二金托柴东升先生带至江西高安署中借我十二金坐倒划船到广受尽饥寒时端午前一日也叔父一见怫然道汝不该来我惶恐无错不料次日引见金公蒙国士之知非常矜宠留住三个月保荐博学鸿词送银一百二十金遣人办装护送至京此六十年来生平第一知己也廷试报罢落魄一年蒙王星望赵横山两太史荐至嵇中堂府上训蒙捐监进场乡会试出四川翰林邓逊斋先生常熟蒋文恪公两房师门下蒙皇上恩点入词林以年少故派习清书同年现在者阿广庭公相已逝者常州相国程文恭公景伊番禺协办庄滋圃亚相有恭苏州礼部尚书沈文恪公德潜江西工部尚书裘文达公曰修广东巡抚李端敏公湖皆一代名臣宋张乖崖云吾榜中得人最多洵不诬也我散馆外用宰溧水江浦沭阳江宁四任共六年蒙总督尹文端公保荐高邮州知州部驳不准我心不乐适老母患病遂乞养归山除清俸盈余外卖文润笔竟有一篇墓志送至千金者董怡亭观察世世明鲍肯园参议志道之重文墨亦难得也东坡先生云一生不得文章力岂其然乎因之总算田产及生息银几及三万非我初心所望亦汝二人修来之福也且喜汝等俱各恂恂本分似能守其家业我心甚喜所未能忘情者随园一片荒地买价甚廉我平地开池沼起楼台一造三改所费无算与我贫贱起家光景相似奇峰怪石重价购来绿竹万竿亲手栽植又颇能识古器用则檀梨文梓雕漆鸧金玩物则晋帖唐碑商彝夏鼎图书则青田黄冻名手雕镌端硕则蕉叶青花兼多古款为大江南北富贵人家所未有也当时结撰一片精心谈何容易吾身后汝二人能洒扫光鲜照旧庋置使宾客来者见依然如我尚存如此撑持三十年我在九原亦可瞑目此后付之悠悠不但我不能知即汝等亦未必知达人见解所不必再计者也瑶坊门外有三妹陶姬坟与老友沈凡民先生之坟相近每处无忘祭扫杭州半山陆家牌楼有曾祖祖父坟坟亲霍姓尤须亲往祭奠傍有姑母沈太夫人坟我年八岁祖母犹抱卧怀中沈姑母教之读书识字料理起居服食今远隔天涯不得年年到茔奠一滴酒清夜思之凄然泣下我替汝二人娶妇在故乡者专为此也随园文集外集诗集及尺牍诗话时文三妹诗同人集子不语随园食单等版好生收藏公刷公卖各省讣闻汝等酌量分讣宁缺毋滥凡关涉贵人大位者用淡红纸小字写讣不可用素纸其余平行用小古简最雅用大纸便市井气南京恶习以负贩商贾公然发帖请长者贵人陪弔汝二人万勿为之只择我生平相好三四人开弔两日足矣既有吴太史所撰本传不必再用行述来弔者各送一本入殓沙方棺木蟒袍补褂俱已端整二十余年即汝母身后衣衾棺木都系同时制就柩停小仓山房正厅古礼云士三月而葬过百日即须归土坟在百步之内葬费可照我葬汝祖父母之旧簿兄弟公摊五十金可办我不敢厚过先人也但题一碣云清故袁随先生之墓千秋万世必有知我者白布孝堂及汝等夫妇孝衣我先为制就如今冬我尚存必在去年所筑大圹中亲办两穴恐尸硬不便着靴有极华刺绣朱履一双白绫袜一付可用更有切嘱者阿通性躁躁则虎头蛇尾作事难成阿迟性狷狷则踽踽凉凉无人帮助二人须自知其短亦古人佩韦佩弦之义也我门生遍天下然在金陵待我最厚者惟方甫参其人正气有身家有见识有情分汝等平日背后亦颇知推重我身后尤宜靠傍诸事请教而行无错误至于诵经念忏做七营斋我生平所最厌者汝可告诸姊妹来祭我一场我必享受哭我一场我必悲感倘和尚到门木鱼一响我之魂灵必掩耳而逃矣于汝安乎田产万金余银二万现交亲友汪芝圃方甫参诸君生息或放或收此时不能分拆但有帐簿在汝母处可查其他书画图章法帖恐我尚有出陈易新之事俱不载分单内待将来立簿分拈此外尚有余银留作身后遗念者家中女儿子侄门外故旧门生邻佑家奴总甲二排另有清单交付薄乎云尔聊表此心惭愧惭愧再我一生着述都已开雕尚有随园随笔三十卷正想付梓而大病忽来因而中止他日汝二人行有余力分任刻之定价发坊兼可获利金陵自北门桥西行二里得小仓山山自清凉胚胎分两岭而下尽桥而止蜿蜒狭长中有清池水田俗号干河沿河未干时清凉山为南唐避暑所盛可想也凡称金陵之胜者南曰雨花台西南曰莫愁湖北曰钟山东曰冶城东北曰孝陵曰鸡鸣寺登小仓山诸景隆然上浮凡江湖之大云烟之变非山之所有者皆山之所有也康熙时织造隋公当山之北巅构堂皇缭垣牖树之萩千章桂千畦都人游者翕然盛一时号曰隋园因其姓也后三十年余宰江宁园倾且颓弛其室为酒肆舆台飖呶禽鸟厌之不肯妪伏百卉芜谢春风不能花余恻然而悲问其值曰三百金购以月俸茨墙剪阖易檐改涂随其高为置江楼随其下为置溪亭随其夹涧为之桥随其湍流为之舟随其地之隆中而欹侧也为缀峰岫随其蓊郁而旷也为设宧穾或扶而起之或挤而止之皆随其丰杀繁瘠就势取景而莫之夭阏者故仍名曰随园同其音易其义落成叹曰使吾官于此则月一至焉使吾居于此则日日至焉二者不可得兼舍官而取园者也遂乞病率弟香亭甥湄君移书史居随园闻之苏子曰君子不必仕不必不仕然则余之仕与不仕与居兹园之久与不久亦随之而已夫两物之能相易者其一物之足以胜之也余竟以一官易此园园之奇可以见矣己巳三月记今年春高公子雨亭从京师寄图来属其弟润亭索余题诗图画美少年着缣单衣坐松石上心钦迟之以为公子贵人也而飘飘然有物外之思何超隽乃尔且长安诗人麻集谁不趋公子下风者雨亭不此之求而偏走家书千里外乞言于不肖之身何也居亡何闻宫傅有西河之戚心忧之未敢请间又月余润亭手一编而泣曰先兄未见所题图已委化矣然先兄雅好吟诗曾执讯来索子诗与归愚尚书诗今所存若干虑其零落子为我序而存焉余读之丽则清婉想其人深于情者也敦古处者也淡荣利者也嗟乎物必相合也而后相思铜山钟鸣蕤宾铁应皆以气相感召者也雨亭之诗余一见而爱之然则余诗之蒙雨亭之求之也亦宜昔人云荀君虽少后事当托钟君予羸老也半生烟墨不获付托于知音而翩翩公子之诗反洒老泪为之点定天下事宁堪测量哉然归愚尚书先雨亭一年而殁则此时之与雨亭地下赓歌无疑也而余犹视息人间未知何日得遂执鞭之愿悠悠千载结此心期生不过画上相逢死不过集中一序天使我二人之交情如斯而已则又不如两不相知之为妙也悲夫姚思廉作梁书撰止足传为前史所未有盖以周易进退存亡之正能其德者之难也故天监至泰清四十余年而传中所载只顾宪之等三人而已吾于今得一人焉曰颍江先生先生宰霍丘年未七十遽投劾归画户限居堂无履声者十有五年乃卒嘻古之人有卧车上三十六年不履地者有坐木榻五十余年所当膝处俱穿者其定力足矜矣然彼皆艰贞蒙难忍而制焉非得已也若夫优游升平投簪丘园而亦复刻励如是则固其性之所甘而非诡众博名孔子曰仁者静庶几近之似又加止足者一等矣然先生法施于民有可纪者先生以雍正举人为金山场大使海滨涨沙居民与灶户利之牵持汹汹先生至曰塘内民也塘外灶也沙在塘外民何争讼者噤口去霍丘俗悍家畜兵刃先生示禁投缴者如云性笃风义馆户部郎洪文澜家洪以事颂系先生经纪其家愈谨洪事雪后泣拜再谢先生归后常自言有五乐而人亦言先生有三事五乐者弄孙栽花静摄与故人话旧自问无愧怍三事者看书饮酒小眠夫人王氏与先生同志雅跽相对如严宾然长先生一岁以戊子九月七日开九秩觞明年己丑正月十三日卒先生以己丑九月一日开九秩觞今年庚寅正月十三日卒寿算死期隐相符合亦异数也以某月日合葬于石潭之原先生姓龚讳镜字颍江江宁人子元超次元芳俱以文世其家铭曰貌瞿瞿古其眉须以嬉于庭衢君子人欤而今亡矣吁余去随园一载辛未闰五复来栖迟见石留芜秽屋宇黯剥书史十蠹七八叹人可离园而园不可离人怃然久之时家居四纪余禄荡然故人戚里有以仕易农之劝余又惧兹园之不能久居也乃托为青山招主人之赋以自讼而自尤焉其辞曰主人去兮胡不归宁不见山中之穾夏蒙杗廇以蛜蝛主人归兮胡欲行宁不闻山中之猿鹤将驰檄于烟庭忆峨峨兮空谷跨两龙兮抵伏河虽鬟兮无梁茅谁鬋兮无屋忽婉僤兮驰象轮马沛艾兮来夫君召俞兮测风唿讴癸兮执矩藻兼为之运斤兮獿人为之削楮极承尘搏壁之诡文回波兮复单极落时之庌风而挡雨君欲采兮果在林君欲钓兮鱼在渚君欲观大江之波涛兮吾则耸峰而高举君欲吸九霄之沆瀣兮吾则吐朝霞而待取此岂不足于君所兮胡长行而踽踽自客秋之腾装兮车啍々而东去山鬼喜而聱取兮白鹿愁而局顾予能忍而终古兮恐美人之迟暮也世翻覆而兴云雨兮余青青其如故也百花兮春阳满山兮严妆盼夫君兮不见极思心兮伥伥书絪陈兮千束待君兮悦目君翻缃兮无时走白鑘兮彳亍遌然兮税驾山之灵兮如云老槐起而守宫兮薇蘅摇而扫尘危石荦确以挺其去路兮山膏申申而詈君曰宣圣之皇皇兮年七十而返尼山使哲人而无此年兮何六经之能删陶潜之挂冠兮知食禄之不如饮酒使五柳之早植兮宁不多饮乎一斗彼归妹之翩翩兮可筮于有黄将推车之蝉攫兮保无厌迮于康庄谁身辰攵以相召兮忽许由之瓢动宁陕输其营魂兮乃尹氏之多梦使果伊优与世利兮余胡偈偈以强留恐素襟清尚之倓然兮何能夸毗以体柔欲苏世而居正兮韬沂竟一发而难收忍所恶而甘就兮舍所爱而他求谢元祺之初志兮睇颓光之西流及少壮之不登临兮老孛攵窣而何以上高丘君欲知余之不忍别兮请听此鸣鸟之啁啾四妹嫁韩氏生儿曰执玉丰颐平额目朗朗照其坐人五岁授离骚辟咡诏之引吭转音能与古作者意相上下稍长毕六经学制艺及诗清思泉流起止中度咏夏雨云润回青簟色凉逼采莲人督学窦公奇之选置上庠甥剪鬌锦襜褕青袍抱而骑乡之人观者如堵墙唿曰韩童韩童先是余以十二岁入泮宫甥如其年钱塘父老有存者指而叹曰昔吾见其舅如是今见其甥如是三十三年矣嗟乎余以早慧故不能远到然亦入金门进玉堂拥吏卒走数州今且老后无替人念甥质端厚异日必恢宏其声光故每诵甥文章辄告老母置酒上寿庆外孙聪明今年秋妹寄声来曰甥出闱月余病死气将绝张目问阿奶曰举头望明月下句若何奶曰低头思故乡叹曰果然如是者再呻吟懵唿喉嗑嗑响沉瞑目逝矣余不解甥之所以生与其所以死而尤哀其能类我也为哀词曰羌余抱此千秋之绝业兮恒独立而心瞿得一贤为后起兮将脱手而传诸矧宅相之有此奇儿兮真怀袖之明珠乃玉方璞而遽毁兮苗将秀而先枯曰儿有故乡兮乘明月而赋归欤行行何往兮呜唿呜唿丙戌夏五门人陈熙将远行予止而觞之酒行门外人声嗷嗷阍者手一物入曰皖人畜马马负盐车死剖之脑有骨若山峰杀然黄一市争传观无能名闻随园主人能博古故来问讯予谛视亦瞠也谢之去居亡何陈生耰户入曰昨阅拾遗记载马首有骨白者日行千里黄者日行八百里前所见马骨黄其生时殆八百里马乎予闻而叹曰斯古所谓骨法应相者是也今王侯上厩其莝香萁披锦障者宁得有应相马乎然而皖人竟有之矣有之而不能知屈马以死死而不能知载骨以访访而终不能知弃骨以去呜唿天下之不遇孰有如兹马者乎虽然彼野人也马死则已耳不野墐之而远询数百里外予于拾遗记颇检校而临事辄忘陈生非有意检书而忽于此数日间为死马得当以报然后知天之生才若隐若现若不遇若遇若有意若无意于淹沉已极计无所复之中而又必使其身分略一表明嘻其怜马耶其示人耶圣人之道大而博学者各以其学学圣人要其至焉耳后世河北宗郑江左宗王尚未闻其有所拘阂也束天下而崇宋儒自元明始于是高才生退有后言且过激人见其激也又群惊为奇服怪民而莫敢近焉是过也高先生守村访余于白下年七十许清臞隽立高睨而大谈解孔孟专挡宋儒其所见亦未必尽是要皆的的然有心得者余洒然异之别六年陶明府京山从滇归道先生守姚安事甚具又十余年蒋苕生太史来贤先生不绝口二人非妄誉人者余益信先生果奇男子也苕生授二石刻曰此先生知平彝剑川二州德政碑也滇人不文序事不识体制又过欲扬颂如郗鉴见王导意满口重言殊不流子其采而传之其一碑曰先生廉不言贫勤不言劳王师征乌蒙运饷六千石而民不知理瑶讼可和者和之可决遣者决遣之罔不当其一碑曰征剑川粮减额外公件银每两若干引老君山水溉西庄亩收增数警丈鹅雅场清其界酋夷皆拜曰从此百年无事矣呜唿滇最懵俗也能齐其口为无穷之闻以存先生然则碑愈俚民情愈真想先生之经德秉哲殆不愧其言者先生亡已久子弟才下无所发明门生故吏又惧大忤于俗不敢张其说余闻而悲之夫犯众敌抗令甲以追取圣人之心此其志直合万世为一朝者而卒之身甫殁姓氏就湮然则与夫庸庸然曹出曹入者何以异也天之所以生斯人使独异于众人者又何也追忆当日先生与余天涯一邂逅耳岂料身后事余为存之而余亦岂料十余年后尚有先生两知己在耶夫儒者然之学原不为名计而卒其所以常存于天地间者又舍名曷以哉嘻古之人所以重后死者也先生名为阜铅山人诗始于皋夔继以周召而大畅于尹吉甫鲁奚斯诸人此数人者皆诗之至工者也然而皆显者也自君子道消乃有考槃衡门诸作毋乃穷而后工之说其亦衰世之言乎本朝文思天子相继代兴厥有新城尚书首唱唐音为国初冠天下翕然宗之此亦显者为诗之效也然论者犹訾其事藻饰少性情则声闻虽隆亦尚有未餍于人心者夫人臣之不可不皋夔也犹诗之不可不唐音也学皋夔者衣以其衣冠以其冠戛击而拜扬焉其皋夔乎学唐音者习其趋慢声其句读终日管弦铿锵其唐音乎善学皋夔者莫如周召然其诗无喜起明良一字也善学周召者莫如吉甫奚斯然其诗无卷阿东山一字也后世王朗学华子鱼学之愈肖而离之愈远此其故可深长思矣明七子学唐用宫调再专摩初盛故多疵焉新城学唐兼角羽而旁及中晚故少疵焉然皆庄子所谓循迹者也非能生迹者也居我朝显位而以诗圣者其惟大司农高文良公乎所为味和堂集思沉彩鲜声与律应谓之唐不可不谓之唐又不可其真能润色休明轶新城而上者矣然而公诗之工未有所闻于人间者则因公之高爵盛业有以掩之也夫士君子每苦无名位以昌其诗而若公之巍巍者又转以彼累此此予之所以叹也然就大以见小即本以该末而公诗之所以工者弥可知矣公从子慧将重镌公集余从臾成之非徒阐祖德表幽光也将以彰我朝赓歌之隆不在唐虞下而兼使世之论诗者有所矜式以无事区区摹揣则公之功固亟亟宜表而慧此举又岂宜得已耶高公南畴巡江南盐驿七十余州县凡二年一日亲诣枚所以状授曰生母殁十有八年蒙皇上诰封恭人今大学士尹公为题行略人子显亲之志得稍稍报惟窀穸表志声于后人者缺焉未备子为我铭而掩诸幽枚谨按恭人丁姓苏州人早孤育于外氏赠公聘焉时嫡妻郑恭人在堂生两子恭人偻身自卑守当夕戒惟敬以故无苛介之嫌司筦钥遯潘请颒事无小大罔敢不蠲先举一女最后生观察观察生六年赠公卒赠公世居闽之平南里隐于桥姚师史之术拥甲货走吴吴非其籍也既捐馆两子来舁柩归留恭人与其孤居当是时赠公遗赀既分半入闽存吴者所与钱通诸客质剂帖子耳恭人鬻女次持纺砖教观察溺苦于学小不善禁督立绝一日者张饮置具召券中客列坐四隅酒行携观察出扱地谢曰诸公君子也岂负人者哉所以存空券于氏夫者必力有不足故也今未亡人与儿然只立日供数溢米足矣又安事券请客悉持去以成先夫之义而冀此子之才语毕命女奴负巨箧至散如落叶券中人皆叹且愧有泣者居亡何客感其义咸来收恤或倍取赢以故观察得中兴其业循例入赀廉江西驿盐道署按察使事再调江南呜唿孟敏不顾破甑郭泰以为得决舍义可与入道况数千金画指券哉然冯代人焚券宋清自焚其券皆男子也皆百人中无一者也恭人以闺阁而能出乎百无一人之行然则以子贵受封宠荣舄奕其所以致之者固其理也准于古法宜铭恭人初抚孤时年四十八再二十年而卒葬某铭曰困然后激失然后得老子之识匪逸不淫匪劳不钦敬姜之心休祯伟兆芬芳沤郁天所相兮不侳其廉郗车而载地所贶兮呜唿子孙欲钦母仪视此圹兮黄生允修借书随园主人授以书而告之曰书非借不能读也子不闻藏书者乎七略四库天子之书然天子读书者有几汗牛塞屋富贵家之书然富贵人读书者有几其他祖父积子孙弃者无论焉非独书为然天下物皆然非夫人之物而强假焉必虑人逼取而惴惴焉摩玩之不已曰今日存明日去吾不得而见之矣若业为吾所有必高束焉庋藏焉曰姑俟异日观余幼好书家贫难致有张氏藏书甚富往借不与归而形诸梦其切如是故有所览辄省记通籍后俸去书来落落大满素鑘灰丝时蒙卷轴然后叹借者之用心专而少时之岁月为可惜也今黄生贫类予其借书亦类予惟予之公书与张氏之吝书不相类然则予固不幸而遇张乎生固幸而遇予乎知幸与不幸则其读书也心专而其归书也必速为一说使与书俱作诗如鼓琴然心虚则声和心窒则声滞未有靳拳胶目仡仡自贤而能学诗者也吾雅游龚子旭开有年其人伋然而静禁缓其缨行于途望之者皆知为诗人余论诗稍苛而于所交好者为尤苛以故旭开诗为汰其七八意方疑旭开之以不听听之也亡何旭开端书两卷来凡余所未取者尽弃之或取而有所商榷者尽易之嗟唿今学者略识偏旁解韵语便筑坚城而自囿者比比也旭开于诗深造有年独能从吾言如转圜然则吾言之是非余亦未敢深信而旭开宅心之虚美哉渊乎未可量也其诗如琴之和也固宜旭开不专名一家而布格选调不落唐以后余按周礼调乐以钟磬为主作钟磬必先依律调之然后施于厢悬诸音皆受钟磬之均所谓声应律也至于享宴殿堂无厢悬即以笛为钟磬旭开能以唐诗为钟磬为笛为均其于鼓吹休明也尚矣因其付梓为序而先焉使世之人知旭开之心而后读旭开之诗