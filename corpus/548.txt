古经解钩沉钦定四库全书经部七古经解钩沉五经总义类提要等谨案古经解钩沉三十卷国朝余萧客撰萧客字仲林长洲人是编採録唐以前诸儒训诂首为叙録一卷次周易一卷尚书三卷毛诗一卷周礼一卷仪礼二卷礼记四卷左传七卷公羊传一卷糓梁传一卷孝经一卷论语一卷孟子二卷尔雅三卷共三十卷而叙録周易左传均各分子卷实则三十三卷也自宋学大行唐以前训诂之传率遭掊撃其书亦日就散亡沿及明人説经者遂凭臆空谈或荡轶于规矩之外国朝儒术昌明士敦实学复仰逢我皇上稽古右文诏校刋十三经注疏颁行天下风教观摩凡着述之家争奋发而求及于古萧客是书其一也其叙録备述先儒名氏爵里及所着义训其书尚存者不载或名存而其説不传者亦不载余则自诸家经解所引旁及史传类书凡唐以前之旧説有片语单词可考者悉着其目虽有人名而无书名有书名而无人名者亦登之又以传从经钩稽排比一一各着其所出之书并仿资暇集龙龛手镜之例兼着其书之卷第以示有征又经文同异皆以北宋精本叅校正前明监板之讹缺自序谓创始于己夘成藁于壬午昼夜手録几于在目青盲而后成帙其用力亦云勤矣考山井鼎七经孟子考文梁皇侃论语义疏日本尚有全帙又唐史征周易口诀义今永乐大典亦尚有其文是书列皇氏书于佚亡而史氏书亦复未採葢海外之本仅得诸传闻而天禄之珍久藏于清秘非下里寒儒力所能睹也然经生耳目之所及者则捃摭亦可谓备矣干隆四十四年四月恭校上总纂官纪昀陆钖熊孙士毅总校官陆费墀古经解钩沉卷一上钦定四库全书古经解钩沉卷一止长洲余萧客撰序録前序古之人耕且养三年而通一艺三十而五经立故汉晋古注入申部者唯毛苌王弼杜预不兼他经孔安国二何郭璞则尚书公羊论语尔雅外各兼一范寗谷梁外兼二郑玄毛诗三礼外兼五其在一经之中注外复有他书及总羣经而有作若郑玄六艺论之类皆不与本注悉数独以玉海九经旧目较元明刋行注本其幸者传不传参半其不幸者传其一不传其二然隋唐三志注者百数十家今存者十家为书十有三然则其一得传已非不幸讲疏义疏盛于六朝今则唐唯四人得传贾孔为盛然公彦三礼疏中之礼记颕达周易疏外之玄谈已不复见其自宋明帝周易而下刘焯刘炫书春秋以前有録无书复非注之可比盖毛诗笺传一经或有二家南北旧疏九经至无一种当时得失未可强同遗事余文零落可悯暇日因读注疏摘其所引并李鼎祚周易集解二十七家旧説益以史传稗官百家杂注及太平御览册府元龟诸巨编所载凡涉经义具有成书今所不传尽玉海而止罔不毕取仍注所出其不注者周易则出李鼎祚集解尚书以下即出本经注疏逺自周室迄于唐代凡得三十卷其间多寡亦微有凖绳辞条丰蔚则撮其精英一二仅存则随条辄録名曰古经解钩沉言古以别于现行刋本言经解不言注疏以并包异同钩沉则借晋杨方五经钩沉之名而义不必借昔王应麟集郑玄周易注两有刋本其集郑玄古文尚书古文论语贾逵服䖍古文春秋三书秘钞仅有存者传闻华亭一士大夫家独有尚书间关求借终莫得见今既徧检羣籍知于厚斋所集纵不悉全或当得其七八至于十之二三访求补入亦无伤焉羣经次第畧依经典释文超孟子于尔雅前者唐宋书目孟子本入丙部玉海始列在九经而释文本老子庄子在尔雅前今谓孟庄同时州次部居理合相代每条先后则依先儒世次不以所出之书为断诸书屡见则事从其朔盈庭聚讼则彼我兼通窥豹则管亦一斑集狐则裘非一腋与夫存者杂而观之扶衰絶揽体要质当世表微君子匡不逮焉后序已卯杪秋萧客从事钩沉载寒暑易尚书古注旁搜畧徧而周易五卷既削稿其后得交朱太学文游学博思精所藏宋元精本率前日所未见及所求而不得若王应麟集郑玄尚书注之类莫不毕具传本往还一瓻无费越一岁辛巳遂下榻滋兰精舍丹铅朝夕乐不为疲至于左目几成青盲而钩沉得信而有征于先儒言匪面命之言提其耳焉壬午二月目疾甚百方自疗四月未尽复转入虚损头不得俯不得回顾行不得盘旋回顾盘旋眩晕耳鸣辄通夕不止人夀河清半须药物尚可惧吴祐汗青之责同子建论文之书要之皓首非今日之论哉昔兰台歴载二十汉志弗成西乡受诏期月注文精密故知练三都者十年研两京以一纪大率作辍用兼旁杂人事萧客摈絶交游五年专力穷则腴代樵苏愁则娱同丝竹上慙食时期月之敏下非两京三都之精然蜜蜂以兼采为味秋菊则落英可餐绘事以衆色成文濉涣则余波未絶周易二十二家集解序上三国志注表二书所言有庶几之合壬午夏五扶疾缮写八月书二十九卷毕先以己卯十月作前序是岁九月作后序及録并前序为序録第一卷许慎説文目在卷末京房注易録入正卷汉魏旧章宋元儒者所弗屑然司马文正类篇一从许氏目在卷之十五至于録居一卷则自陆元朗经典释文以后无闻焉今之所集先儒姓氏及所撰书名僻者近半缺而不论则读者茫如随条附见则繁而寡要不得不别为一卷畧述源流非敢自命古人造作同异饰诗书以惊愚买名声于天下者也本名古注疏钩沉文游曰疏以命名始吴陆玑其作注下之注始刘宋张该不若经解之目本后苍曲台记义虽不同新旧唐书已相承分类遂定今名前序曰古经解钩沉者亦今所追改也前序体例今不尽同者具出于例欲见撰集本意故复并存不必櫽括绳墨尽与本书合也例汉人宋人説经殊旨鸿沟东西大约在李唐限断然卢仝啖赵春秋开弃传之宗王弼何晏易象有空文之注逓相祖述宋学要亦本自西京董仲舒东京马融今集散失尽取唐前非欲独宗汉学实存稽古之思王伯厚处宋诸儒末独能好古易尚书论语则集郑玄注诗则集齐鲁韩三家春秋则集贾逵服䖍今祖述其意旁及诸经下尽隋唐旧注质伯厚独集汉注初心不无牴牾要亦孔门各言尔志之义赵宋初叶注疏尊为科律渡江至元半为诸儒集矢其间所引复是注疏唾余大率在不论不议之列故萧客初稿以各经注疏周易集解所载旧注为主后因何晏孔颕达李鼎祚征引繁多更以注疏集解未载者为主其客主之辨诸书则每见辄録注疏集解则但备一家及精义要言什一二而已旧注散见他经疏中仍为尽数分摘盖不在本经便与诸书无异至陆德明释文本为经典作音故其所载先儒诸音今不传者亦每人存一二则其涉旧注注疏所未及者择善而从録其强半陆淳春秋三书专为啖赵之学两家之卷帙虽亡三书之採摭畧备今録其折衷三传理趣明者近数十条唯此二陆不同诸书尽録之例旧注初见备载姓氏书名再见以下独载书名此定法也其或先儒着书异人同名如刘向雷氏并有五经要义及诸书援引不称作者姓氏不能定其谁何则虽初见独出书名或一人数书如贾逵于春秋有左氏长经章句左氏解诂左氏经传朱墨列三家经本训诂其可分属者或从诸书指实或从文句排比其疑不能决则虽屡见独载人名其不立书名独称注解及音者再见以下配姓以相别一经之内复有姓同则少见者称名如孝经注王肃多王献之一见则献之称名王肃称姓孟子注刘熙多刘向一见则刘向称名刘熙称姓其从诸书元引称人称书者则又不以初见再见为例每条下注所出书名非独则古称先兼欲读者便于覆对然一书卷帙多或盈千若不注出某卷几与不注所出书同今自诸书两卷以上便为分别注出其体自唐李匡义资暇集辽僧行均龙龛手鑑巳见资暇中卷曰礼记第十八卷开元礼第七十六龙龛注鑇字云在中阿含经第五十五卷注憻字云出阿差末经第三卷故程大昌攷古编引通鑑演繁露引通典两用其法然则王应麟集郑氏易引书注卷盖非独创各经本文一以注疏本为正其先儒旧本字或异同分注经文各字之下参读后注便知某本作某某本有某字无某字至义门学士红豆侍读以唐石经及宋椠本校补校改涂乙颇多夫唐石宋刋流传既尠其间同异便属沉沦今摘其切于学者闻见标以异字异句脱文诸目直书经句不作旁注盖据唐宋旧刻正有明两雝本之误又此集摘句附注初非全写经文老成典型知无复改窜经字之嫌也九经注疏其书尚存于体不当入集然缺文讹字非得两宋精本不可是正如礼记疏义门先生见南宋刋本已缺落数十处故就传是楼校北宋本经月始出其后吴门流传一北宋本朱太学楷字孔林比对精善今择疏中讹不可意校缺不可文句从朱校本补正百数十条不敢谓识庐山真面庶几为读礼疏者一挹西山朝爽校补缺误率用宋椠惟赵岐孟子章指毛斧季扆曾见章丘李氏所藏北宋蜀大字章句本赵氏篇叙从此校出而斧季手校注疏不言章指出自蜀本惠松崖先生亦仅从旴郡重刋廖氏本校録非世綵堂元本然章指旧在各章章句之末今本混入疏中零落大半前辈或疑孙宣公疏里有疏不知孙疏首述章指末乃覆疏初非自疏前疏今若必俟宋本则孙疏二十八卷之疑终无可解故从两家所校急为补入萧客少无过人之性中复贫病相兼三十以后居然濩落此集虽麄立规条然病中涂抹易稿再三其间或旧註失收或前后倒置或本非散失误行採入不能保无一二牴牾然亦有明知其误如崔寔有四民月令无礼记月令注而白帖指为注月令谷梁有麋信注无庾信注而太平御览两三处并作庾注司马彪有续汉书郡国志无礼记注而太平寰宇记指为注礼记若此之类凭臆改定则恐实有其书弃而不録则恐贻讥挂漏承讹袭谬受教大方虽非阙疑抑亦慎言之体録古经解姓氏书目周子夏易传三卷二卷六卷四卷文苑英华七百六十六诗序诗攷一魏文侯孝经传齐民要术引孟仲子诗论汉申公鲁诗鲁训韩婴韩诗内传四卷诗叙辕固齐诗齐诗传孟喜易章句二篇十卷八卷后苍齐诗汉书注三十戴德丧服变除一卷丧服记戴圣石渠礼论四卷礼义礼议礼议奏三十八篇欧阳高尚书章句三十一卷施讐易章句二篇淮南王安九师道训二篇董仲舒公羊治狱十六篇春秋决事十卷春秋决狱春秋断狱五卷孔安国尚书音释文一诗序古文孝经传一卷古论语传夏侯胜夏侯建尚书章句各二十九卷尚书解故二十九篇京房易章句十二卷十卷严彭祖严氏春秋颜安乐公羊严氏记十一篇颜氏春秋尹更始汝南人议郎谷梁章句十五卷张禹孝经安昌侯説一篇刘向周易系辞义二卷尚书五行传记十一卷春秋説五经要义五卷孟子注许商尚书五行传记一篇刘歆洪范五行传左氏章句尔雅注三卷冯氏严氏春秋章句侯苞韩诗翼要十卷郑兴周礼解诂春秋条例郑衆建初六年以左冯翊为大司农八年卒周礼解诂春秋条例左氏章句贾徽左氏条例二十一篇贾逵欧阳大小夏侯尚书古文同异三卷古文尚书训周礼解诂春秋三家经本训诂十二卷左氏长经章句二十卷三十卷左氏解诂三十卷左氏传义左氏长义三十事东汉㑹要十三四十事包咸永平五年以左中郎将为大鸿胪八年卒论语章句卫宏古文尚书训旨毛诗传薛汉韩诗章句二十二卷景鸾字汉伯梓潼人月令章句同上周氏论语章句樊光京兆人中散大夫尔雅注六卷三卷李巡汝南人中黄门尔雅注三卷阮谌侍中三礼图十卷许慎五经异义十卷五经通义许淑字惠卿魏郡人左传注张衡周官训诂马融易传九卷注一卷章句十卷易音尚书注十一卷毛诗注十卷毛诗传丧服经传注一卷周礼注十二卷周官传礼传礼记注三传异同説左传注孝经注论语训説崔寔月令注延笃左氏注何休左氏膏肓十卷谷梁废疾三卷公羊墨守十四卷公羊文谥例公羊音训困学记闻引论语注刘熙孟子注七卷颍容左氏条例五万余言释例十卷七卷卢植礼记注二十卷十卷礼记解诂礼记音服䖍左氏传解谊二十一卷三十卷训解左氏传音一卷音隐一卷左氏膏肓释痾十卷五卷春秋成长説九卷成长义七卷荀爽易传易注十一卷章句十卷礼传春秋条例刘表易注十卷章句五卷宋衷易注十卷郑玄易注十二卷九卷十卷尚书注九卷尚书音丧服变除一卷三礼图三礼音各一卷左传注文苑英华引左传音鍼左氏膏肓发公羊墨守起谷梁废疾六艺论一卷驳五经异义孝经注同上论语注十卷九卷论语篇目弟子论语孔子弟子目録一卷尔雅注魏髙贵乡公左氏音三卷刘桢毛诗义问十卷九卷陈羣论语义説王基毛诗驳一卷五卷王肃周易注十卷隋书三十二尚书注十一卷十卷毛诗注二十卷毛诗义驳八卷杂义驳毛诗问难二卷毛诗音周礼注十二卷丧服经传注一卷丧服要记一卷礼记注三十卷礼记音一卷左传注三十卷孝经解一卷论语义説注十卷董遇弘农人字季直大司农周易注十卷易音左传章句三十卷左氏朱墨别异周生烈炖煌人姓周生名烈字文逢本姓唐博士侍中字文逸论语义説论语义例糜信字南山东海人乐平太守释文一春秋説要十卷春秋要一卷谷梁传注十二卷谷梁音孙炎乐安人征秘书监不就字叔然字叔言周易例春秋例周礼注礼记注二十九卷三十卷尔雅注三卷七卷六卷二卷尔雅音义音一卷王弼论语释疑三卷论语音何晏周易私记二十卷周易讲疏十三卷并册府元龟六百五论语音嵇康左氏音三卷古经解钩沉卷一上钦定四库全书古经解钩沉卷一下长洲余萧客撰序録下吴虞翻周易注十卷九卷陆绩周易述十三卷注十五卷射慈字孝宗彭城人吴志注十四丧服变除图五卷姚信字德祐吴兴人太常卿周易注十二卷十巻薛综述郑氏礼五宗图韦昭毛诗答杂问七卷孝经解赞一卷鲁论解徐整字文操豫章人太常卿毛诗谱畅谱三卷晋谯周丧服集图论语注十卷五经然否论五卷向秀易义杜预丧服要集二卷要记要集议三巻春秋长厯春秋释例十五卷左传音三巻束晳五经通论衞瓘字伯玉河东安邑人侍中论语注八卷集注六巻十卷裴秀禹贡地域图十八篇刘兆字延世济南东平人春秋调人七万余言公羊注京相璠裴秀客春秋土地名三卷卢钦字子若范阳人尚书仆射公羊序司马彪礼记注邹湛周易统畧论三巻刘寔字子真平原人春秋条例十一卷二十卷缪播字宣则兰陵人中书令论语旨序三卷二卷论语音杨乂字玄舒汝南人司徒左长史易卦序论一卷陈劭字节良东海襄贲人陈留内史周礼论周官论评十二卷周官礼异同评杨方字公向髙梁太守晋书六十八五经钩沉十卷钩深孔晁五经博士尚书义问三卷谷梁传指训五卷隋书三十二刘逵侍中丧服要记二卷袁凖给事中丧服经传注一卷丧服传孙毓字休朗北海人长沙太守毛诗异同评十卷左传义注十八卷二十八卷左传贾服异同畧五卷栾肇字永初太山人尚书郎释文一论语释疑十卷论语义论语释论语驳二卷三卷江熙字太和兖州别驾公谷二传评三卷论语集解十二卷十卷韩康伯易音黄颖南海人广州儒林从事周易注四卷十卷张轨易义十卷干寳周易注十卷周易爻义一卷周易玄品二卷易音周礼注十二卷十三卷周礼音春秋左氏义左氏函传义十五卷左氏承传义春秋义函传十六卷王廙字世将琅邪临沂人王敦用为荆州刺史周易注三卷十二卷十卷贺循丧服要记十卷葛洪丧服变除一卷郭璞毛诗拾遗一卷尔雅音一卷音义音畧二卷尔雅图赞二卷图谱李轨江夏人祠部郎中周易音一卷尚书音周礼音一卷仪礼音一卷礼记音二卷左传音三卷公羊音一卷谷梁音李充字弘度中书侍郎论语集注十卷论语释论语音刘智丧服释疑通典引张璠安定人着作郎周易注八卷集解十二卷十卷周易畧论一卷李颙字长林江夏人本郡太守尚书集解十一卷集注十卷尚书新释二卷尚书要畧二卷谢沉字行思㑹稽山隂人着作郎尚书注十五卷十三卷孔伦字敬序㑹稽人庐陵太守丧服经传集注徐干字文祚东莞人给事中谷梁传注十三卷徐邈字仙民东莞姑幕人骁骑将军谷梁传义十卷五经音十巻薄叔元问谷梁义二巻范寗尚书注十卷谷梁传例一卷谷梁音答薄氏谷梁驳孙绰论语集注十卷蔡谟毛诗疑字议丧服谱一巻谢万孝经集解一卷谢道韫论语赞王愆期字门子河东人散骑常侍公羊经传注十二卷十三卷范宣字宣子陈留人礼记音二卷礼论难袁宏孝经説桓玄周易系辞注二卷殷仲文孝经注十巻蜀范长生涪陵丹舆人李雄丞相自称蜀才易注十卷北凉刘昞字彦明炖煌人蒙逊克酒泉拜为秘书郎中周易注宋戴颙月令章句十二卷雷次宗诗序义二卷丧服经传畧注一巻周续之诗序义毛诗音颜氏家训引荀柔之颍川颍隂人奉朝请周易系辞注二巻易音荀昶字茂祖中书郎孝经集解何承天礼论三百巻三百七卷徐爰字长玉琅邪人大中大夫易音毛诗音音义礼记音二卷任预太尉参军礼论条牒十卷崔凯丧服驳丧服难问六卷庾蔚之字季随员外散骑常侍丧服要记注十卷五卷礼记义疏贺道养贺玚伯祖春秋序注一卷后魏崔浩周易注十卷刘芳字伯文彭城人侍中诗义疏诗义荃毛诗笺音义证十卷常爽字仕明河内温人六经畧注卫冀隆辽西人国子博士难杜氏春秋六十三事秦道静乐陵人释卫氏难杜南齐刘瓛字子珪沛国相人彭城郡丞周易干坤义一卷九卷周易注周易系辞义疏二卷毛诗序义疏一卷孝经説顾欢字景怡吴兴盐官人南史七十五一字元平周易系辞注王俭丧服古今集记三卷隋书三十二丘季彬尚书仪曹郎礼统六卷梁武帝周易讲疏三十五卷周易文句义疏二十卷周易开题论序十卷文言义易大义二十卷二十一卷易大义疑问二十卷易音孝经义疏十八卷论语音简文帝毛诗十五国风义二十卷元帝左传音伏曼容字公仪平昌安丘人临海太守周易注八卷褚仲都天监中歴五经博士周易讲疏十六卷崔灵恩清河武城人桂州刺史毛诗集注二十四卷二十二卷周礼集注四十卷二十卷三礼义宗四十七卷三十卷春秋经传解六卷左氏传立义十卷春秋申先儒传论十卷左氏条例十卷何胤毛诗隐义十卷礼记隐义二十卷贺玚字德琏㑹稽山隂人步兵校尉领五经博士礼记新义疏二十卷礼论要钞一百卷周舍䕶军汝南人礼疑义五十卷五十二卷皇侃吴郡人国子助教礼记讲疏五十卷四十八卷讲説礼记义疏九十九卷论语义十卷义疏论语音孝经义疏三卷贺述礼统十二卷严植之中抚军记室参军孝经注陈周弘正字思行汝南安城人尚书右仆射周易讲疏十六卷张讥字直言河南武城人国子博士周易义三十卷讲疏戚衮字公文盐官人梁江州刺史陈大建十三年卒周礼音沈文阿字国衞吴兴武康人国子博士春秋义疏春秋左氏经传义畧二十五卷二十七巻三十巻王元规字正范太原晋阳人陈尚书祠部郎隋秦王府东阁祭酒左传音三巻施干博士尔雅音谢峤国子祭酒尔雅音顾野王孟子释尔雅音后周沈重字子厚吴兴武康人露门博士毛诗音二卷周礼音一卷礼记音二卷樊深字文深河东猗氏人开府仪同三司七经异同説三卷七经论七经义经畧论并目录三十一卷义纲二十九卷义纲畧论并目録三十卷义纲畧卫元嵩成都人赐爵持节蜀郡公三易异同论熊安生字植之长乐阜城人露门学博士礼记义疏三十卷四十卷庾信谷梁传注隋何妥字栖凤西城人国子祭酒周易讲疏十三卷三卷顾彪字仲文余杭人秘书学士尚书疏二十卷李孟悊仪礼章疏刘焯尚书正义夏侯伏朗三礼图十二卷刘炫毛诗述义四十卷述议春秋攻昧十卷十二卷春秋述议四十卷三十七卷三十卷春秋规过三卷千文孝经述议五卷述义辛彦之陇西人洛州刺史五经异义北史八十二魏真克鉅鹿人孝经训注同上唐江灌字德源陈尚书令至武德中为隋州司马记三尔雅赞二卷陆德明周易文句义疏二十四卷易疏十五卷二十卷孔颖达毛诗谱魏征周易义六卷裴瑜尔雅注五卷尔雅音崔憬周易探玄僧一行易纂丁公着苏州人孟子音手音一巻啖助春秋集传春秋例统春秋集注赵匡春秋集传损益五经辨惑説施士丏太学博士毛诗説王隐周易要削三卷张鑑苏州人中书侍郎平章事三礼图十二卷九卷孟子音义三卷陆淳春秋集注二十卷韩愈论语注十卷卢仝春秋摘微四卷一卷李瑾试左武卫兵曹春秋指掌十五卷指掌图按通考引刘轲韶右人慕孟轲为文故以名焉字希仁元和末进士卒于洛州刺史三传指要十五卷成伯玙中山人礼记外传四卷十卷陆善经孟子注七卷苏鹗周易开玄闗一卷东乡助朝散大夫守江陵少尹周易物象释疑一卷张辕周易启元赵汝楳筮宗引李翺易铨三卷七卷陆希声吴人相昭宗易传二卷十卷六卷十三卷春秋通例三巻陈岳吉州庐陵人钟传江西从事春秋折衷论三十卷时代无考陈铨丧服注聂氏周礼音刘昌宗尚书音毛诗音周礼音一卷仪礼音一卷礼记音五卷左传音姚规周易注七卷崔觐周易注十三卷周易统例十卷傅氏周易注十三卷十四巻卢氏周易注十卷舒援毛诗义疏二十巻谢氏礼记音义隐一卷雷氏五经要义五卷邯郸绰五经析疑二十八卷三十卷綦母邃孟子注九卷苏寛春秋义疏闵因公羊序戴宏公羊序梁氏丧服集説王恺冲周易注十卷贺述礼统十三卷梁正三礼图韦辉光毛诗问郑氏月令笺姓氏无考诗传荀子引褚少孙补史记引説苑引论衡引易大传汉书引鲁诗説二十八卷礼服传丧服文传鲁诗传何休公羊解诂引吴仁杰两汉刋误补遗引月令篇名月令记尚书诂训谷梁序春秋古地春秋谷梁説舍人尔雅注二巻汉武帝时待诏尚书内传论语隐义注三巻礼记音义隐七巻丧服条例五经释例齐诗内传毛诗草虫经初学记引埤雅引春秋地名春秋井田记后汉书注引春秋文义通典引礼记传春秋大传毛诗题纲毛诗义注五经义五经析疑驳论语隐义尔雅注书名无考贾谊文莹湘山野录引服䖍释文引延笃蔡景君侯果庄氏刘知几以上易刘蕡书张敷郑坤刘氏南公礼记彭汪春秋正义引左氏董仲舒戴氏公羊刘向缪协范寗释文引颜延之梁武帝释文引论语目钩沉一一下二二下三四五六七八九十十一十二十三十四十五十六十七十八十九二十二十一二十一下二十二二十三二十四二十五二十六二十七二十八二十九三十古经解钩沉卷一下古经解钩沉卷二上钦定四库全书古经解钩沉巻二上长洲余萧客撰周易上五经晋太宁元年撰钩经传之沉义着论难以起滞杨方五经钩沉序六经传称立天之道曰隂与阳立地之道曰柔与刚立人之道曰仁与义然则仁义者人之性也经典者身之文也皆以陶铸神情启悟耳目未有不由学而能成其器不由习而能利其业是故季路勇士也服道以成忠烈之概寗越庸夫也讲艺以全髙尚之节盖所由者习也所因者本也本立而道生身文而徳备焉昔者先王之训天下也莫不导以诗书教以礼乐移其风俗和其人民故恭俭庄敬而不烦者教深于礼也广博易良而不奢者教深于乐也温柔敦厚而不愚者教深于诗也疏通知逺而不诬者教深于书也洁凈精微而不贼者教深于易也属辞比事而不乱者教深于春秋也夫乐以和神诗以正言礼以明体书以广德春秋以断事五常之道相须而备而易为之源故曰易不可见见则干坤几乎息矣由是言之六经者先王之遗烈圣人之盛事也安可不游心寓目习性文身哉顷因暇日属意艺林畧撰所闻讨论其本名曰六经畧注以训门徒焉常爽六经畧注序周易序国家西平河右炖煌张湛金城宗钦武威段承根三人皆儒者并有儁才见称于西州每与余论易余以左氏传卦解之遂相劝为注故因退朝之余暇而为之解焉崔浩注序炖煌张堪金城宋钦武威段根同五代祖晋官至礼部侍郎学兼天人尝着八卦论为世所传遭乱遗坠而编简尚有存者鹗乃畧演其旨于此苏鹗开玄关序易以干象龙以马明坤随事义而取象是故春秋传辞多因物象而六十四卦三百八十四爻之文触类而长洎甲子以六十为运而卦则六十四为周六十四而参六十合九百六十年为一元纪助今採于注疏未释后学滞懵者摽出目为周易释疑属象比事约辞伸理云尔东乡助物象释疑序总康成辅嗣辈所説曰要削者言撮其要也王隐要削序予干符初任右拾遗岁莫端居梦在大河阳旷野数百里有三人偃卧东首长各数丈有告者曰上伏羲中文王下孔子也三圣皆无言意中甚愕寤而震悸伏而思之河与天通图之自来三圣衡列干之象也天道无言示人以象天将以易道畀予乎由是考覈少小以来所集诸家註説贯以自得之理着易传十篇传上经为第一下经为第二所以列彖象之微辞测卦爻之奥义第三篇演文言之纯粹以显圣人之赜第四篇伸系辞之微意以彰易道之神第五篇原作易之始述列卦之序第六篇释説卦之义辨反对之相资第七篇穷画卦象之由生蓍竒耦之极第八篇明权舆律吕之本制作礼乐之原第九通天下之理第十成天下之务陆希声传序今年四十有七已及圣人之年于是作易传以授门人崔彻王赞之徒复自为注同解易者谓生生之德有易简之义不易者言天地定位不可相易变易者谓生生之道变而相续崔觐注干元亨利贞始万物为元遂万物为亨益万物为利不私万物为贞魏徴义初九阳在初称初九去初之二称九二则初复七隂在初称初六去初之二称六二则初复八矣陆绩述位始故称初阳重故称九干寳爻义潜龙爻辞周公所作马融传文王作爻辞崔憬探玄利见大人圣人在位谓之大人向秀义终日干干承干行干故曰干干荀爽注在渊渊谓初九甲子龙之所由升也干宝注用九总六爻纯九之义刘巘干坤义疏见羣龙无首吉爻皆体干羣龙之象舜既受禅禹与稷契咎繇之属并在朝郑注见衆圣人无自尊之意则可以统御羣才矣陆传六位天地四时也六爻效彼而作侯果时乘六龙天子驾六孟喜章句天行健天体不健能行之德健也犹如地体不顺承弱之势顺也何妥疏天德不可为首也纯阳天德万物之始莫能先之不可为首先之者凶随之者吉宋衷注文言曰干坤为门户文説干坤六十二卦皆放焉姚信注文言是文王所制梁武帝以干坤德大故特文饰以为文言庄氏体仁体生也郑注水流湿火就燥水之性润万物而退下火之性炎盛而升上王肃注云从龙风从虎龙举而景云属虎啸而谷风兴同犹言龙从云虎从风也张璠集解圣人作作起也马传而万物覩五动成离日出照物皆相见虞翻注坤先迷后得主利坤臣道也妻道也后而不先先则迷失道矣故曰先迷隂以阳为主当后而顺之则利卢氏注西南得朋东北丧朋西南隂类故得朋东北阳类故丧朋王肃注万物资生自无出有曰生刘瓛义生得性之始也刘瓛注直方大直也方也地之性此爻得中气而在地上自然之性广生万物故生动直而且方郑注黄裳如舜试天子周公摄政同龙战于野圣人喻龙君子喻蛇同为其嫌于无阳也故称龙焉慊读如羣公溓之慊古书传作立心与水相近读者失之故作慊溓杂也隂谓此上六也阳谓今消息用事干也上六为蛇得干气杂似龙同天玄而地黄隂阳交战故血玄黄王凯冲注屯天造草昧草草创也昧爽也郑注草昧微物董遇章句君子以经纶经纶匡济也黄颕注盘桓旋也马传班如谓相牵不进也子夏传以从禽也从子用翻黄颕音泣血涟如体坎为血伏离为目互艮为手掩目流血泣之象也九家蒙蒙亨蒙者蒙蒙物初生形是其未开着之名也人幼稚曰童亨者阳也郑注匪我求童蒙互体震而得中嘉㑹礼通阳自动其中德于地道之上万物应之而萌芽生教授之师取象焉修道艺于其室而童蒙者求为之弟子非已乎求之也同初筮告再三渎渎则不告弟子初问则告之以事义不思其三隅相况以反解而筮者此勤师而功寡学者之灾也渎筮则不复告欲令思而得之亦所以利义而干事同险而止蒙险而止山也险而动泉也动静皆蒙险杨乂卦序论用説桎梏木在手曰桎在足曰梏郑注顺以㢲也顺者心不违也㢲者外迹相卑下也虞注需利涉大川大川大难也能以信而待故可利涉褚疏宴乐宴安也干注宴乌衍翻李轨音需于沙沙接水者郑注惕中吉中丁仲翻马融音归而逋坎为隐伏逋逃之象物象释疑三百户小国之下大夫采地方一成其定税三百家故三百户也郑注或钖之鞶带鞶带佩鞶之带同三褫之三拖三加之也同师丈人吉丈之言长能御衆衆有朝正人之德以法度为人之长吉而无咎谓天子诸侯主军者同王三钖命钖音赐徐邈音有命命所受天命也郑注比盈缶爻辰在未上值东井井之水人所汲用缶同终来有他非应称他也子夏传比之匪人二四虽近情不相得又柔谄非已所亲故曰匪人魏义外比之内比之者以专其应为比外比之者以非其应为比陆传显比王用三驱失前禽王因天下显习兵于蒐狩焉郑注王者习兵于蒐狩驱禽而射之三则已法军礼也失前禽者谓禽在前来者不逆而射之旁去又不射唯背走者顺而射之不中则已是其所以失之用兵之法亦如之降者不杀奔者不御皆为敌不敌已加以仁恩养威之道同履履虎尾夫鸟游旷泽之地而比翮者万羣虎居繁林之薮而接豪者千数五经钩深不咥人噬啮也郑注履道坦坦二变震为大涂故曰坦道虞注泰拔茅茹茅音苗郑音茹牵引也邹湛统畧论以其彚彚古伟字美也傅氏注包荒荒虚也五虚无阳二上包之翟玄义帝乙归妹以祉元吉易有周人五号帝天称一也王美称二也天子爵号三也大君者兴盛行异四也大人者圣人徳备五也孟章句五爻辰在未春为阳中万物以生生育者嫁娶之贵仲春之月嫁娶男女之礼福禄大吉郑注以柔在上帝乙妹之象下应于二下嫁之象陆传城复于隍隍壑也郑注否休否休美也郑注系于苞桑苞植也同同人柔得位得中而应乎干此本夬卦九二升上上六降二蜀才注同人于门门者出入之正道不由斯道则为咎陆传同人于宗吝今春秋公羊説鲁昭公娶于吴为同姓也谓之吴孟子春秋左氏説孟子非小君也不成其丧不当讥又按易曰同人于宗吝言同姓相娶吝道也即犯诛絶之罪言五属之内禽兽行乃当絶五经异义天子诸侯后夫人无子不出郑注升其髙陵三居下体之上故谓之陵刘瓛义大有互体有兑兑为泽位在秋也干则施生泽则流润离则长茂秋则成收大富有也姚规注公用亨于天子初九为元士九二为大夫九三为诸侯孙炎例匪其彭彭亨盛满貌干注谦地中有山谦谦之为道降已升人山本地上今居地中降体之义刘表章句卑以自牧也牧养也郑注豫雷出地奋豫奋动也雷动于地上而万物豫也同先王以作乐崇德外传曰三王之乐可得闻乎施犨章句殷荐之上帝上帝天帝也郑注旧唐书二十一朋盍簪簪祖咸翻王肃音捷疾也陆传㝠豫㝠深也王廙注随震动兑説内动之以德外説之以言则天下之民慕其行而随从之故谓之随也郑注蛊蛊惑乱也万事从惑而起故以蛊为事也案尚书大传云乃命五史以书五帝之蛊事然为训者正以太古之时无为无事也今言蛊者是卦之惑乱也时既渐浇物情惑乱故事业因之而起惑矣伏曼容注临观盥而不荐有孚颙若诸侯贡士于天子乡大夫贡士于其君必以礼賔之唯主人盥而献賔賔盥而酢主人设荐俎则弟子也郑注盥手酌鬯祭之始荐进熟祭之末灌鬯之时诚敬内充齐庄之容颙颙外见则与祭者皆观感而化矣陆传观天之神道诬神者殃及三世大传噬嗑九四四体离隂位骨之象王肃注得金矢金矢所以获野禽故食之反得金矢君子于味必思其毒于利必备其难同贲离为日日天文艮为石石地文也天文在下地文在上天地之文交相而成贲贲然也郑注天文也天地以节气相交天文也陆希声山下有火贲山下有火文相照也夫山之为体层峯峻岭峭崄参差直置其形已如雕饰复加火照弥见文章贲之象也王廙注皤如六四㢲爻也有应于九九欲自饰以适初既进退未定故皤如也郑注白马翰如谓九三位在辰得㢲气为白马翰犹干也见六四适初未定欲干而有之同贲于丘园束帛戋戋束帛五匹贾谊服䖍并文莹湘山野録下失位无应隐处丘园盖蒙闇之人道徳弥明必有束帛之聘也王肃注戋戋礼之多也薛虞记剥无不利无不利事非无所不利也陆传小人剥庐小人傲狠当剥彻卢舍而去之也郑注复七日来复建戌之月以阳气既尽建亥之月纯隂用事至建子之月阳气始生隔此纯隂一卦卦主六日七分举其成数言之而云七日来复同先王以至日闭关商旅不行后不省方夏至隂气动未达故寝兵鼓不设政事所以助养隂气也易曰先王以至日闭关后不省方以此助之五经通义冬至所以寝兵鼓商旅不行君不听政事同以冬至阳气萌生隂阳交精始成万物气微在下不可动洩王者承天理物故率天下静而不扰也同无祗悔祗病也郑注祗音祈韩康伯音祗大也侯果祗适也陆传中行独复度中而行四独应初郑注无妄此所谓四阳二隂非大壮则遯来虞注其匪正有眚不利有攸往妄之言望人所望宜正行必有所望行而无所望是失其正何可往也郑注大畜不家食吉养贤也自九三至上九有颐象居外是不家食吉而养贤郑注曰闲舆卫曰犹言也刘氏豮豕之牙豮豕之去势者陆传何天之衢艮为手手上肩也干为首首肩之间荷物处干为天艮为径路天衢象也郑注何音荷梁武帝音颐颐大过与诸卦不同大过从颐来六爻皆相变故卦有反合爻有升降所以明天人之理焉故征象㑹意必本于此陆希声虎视眈耽兑为虎马传艮为虎虞注大有庆也君以得人为庆郑注大过老夫得其女妻以丈夫年过娶二十之女老妇年过嫁于三十之男皆得其子同习坎自冬至初中孚用事一月之策九六七八是为三十而卦以地六候以天五五六相成消息一变十有二变而岁复初坎离震兑二十四气次主一爻其初则二至二分也坎以隂包阳故自北正微阳动于下升而未达极于二月凝涸之气消坎运终焉春分出于震始据万物之元为主于内则羣隂化而从之极于南正而丰火之变穷震功究焉离以阳包隂故自南正微隂生于地下积而未章至于八月文明之质衰离运终焉仲秋隂形于兑始循万物之末为主于内羣阳降而承之极于北正而天泽之施穷兑功究焉故阳七之静始于坎阳九之动始于震隂八之静始于离隂六之动始于兑故四象之变皆兼六爻而中节之应备矣孟章句一行大衍厯上脱一坎字任守一甘棠正义险且枕枕险碍险害之貌陆传樽酒簋贰用缶六四上承九五又互体在震上天子大臣以王命出㑹诸侯尊于簋副设玄酒而用缶也郑注爻辰在丑丑上值斗可以斟之象斗上有建星建星之形似簋贰副也建星上有弁星弁星之形又如缶同系用徽纆寘于丛棘徽纆索也马传三纠绳曰徽二纠绳曰纆陆德明文句义疏三股曰徽两股曰纆刘子玄离黄离元吉离南方之卦离为火土託位焉土色黄火之子喻子有明德能附丽于父之道文王之子发旦是也郑注文王太子发是也慎成其业故吉矣同不鼓缶而歌则大耋之嗟艮爻也位近丑丑上值弁星弁星似缶诗云坎其击缶则乐器亦有缶同大耋谓年余七十同死如杀人之刑弃如流宥之刑同出涕沱若出勑类翻王嗣宗音古经解钩沉巻二上钦定四库全书古经解钩沉卷二下长洲余萧客撰周易下咸亦不处也㢲为处女男下女故不处也虞注滕口説也媵送也虞注恒不恒其德㢲为进退不恒其德之象郑注遯何灾也何河可翻褚仲都音肥遯无不利遯而能肥吉孰大焉淮南九师道训遯而能飞同家人无攸遂二为隂爻得正于内五阳爻也得正于外犹妇人自修正于内丈夫修正于外无攸遂言妇人无敢自遂也郑注从子从夫无所遂志魏义在中馈中馈酒食也郑注爻体离又互体坎火位在下水在上餁之象也馈食也故云在中馈也同暌后説之弧説音税虞翻音弧作壶是陆传解而百果草木皆甲拆木硕曰果皆读如人倦之解解谓拆唿皮曰甲根曰宅宅居也郑注损二簋可用享离为日日圆㢲为木木器象同木器圆簋象同或益之十朋之龟元龟直二十大贝双贝曰朋探玄益王用享于帝享许庚翻王廙音夬刚长乃终也自古小人在上最为难去盖得位得权而势不能摇夺以四凶尚歴尧至舜而后能去尝玩易之夬夫一隂在上五阳并进以刚决柔宜若易然然爻辞俱险而肆盖小人在上故繇曰刚长乃终是也李翺诠苋陆夬夬苋陆木根草茎刚下柔上也子夏传苋陆兽名夬有兑兑为羊也孟章句苋陆一名商陆马传一名章陆同苋苋菜也陆当陆也宋注苋蒉同苋蒉也陆商也虞注苋萁也同苋説也苋读夫子莞尔而笑之莞睦和睦也同前人以苋陆当陆为二草陆之为叶差坚于苋苋根小陆根大董章句姤天地相遇坤出于离与干相遇故万物皆相见荀注以杞杞苟杞张氏萃一握握读为夫三为屋之屋郑注六二引吉无咎六二与九五相应俱履贞正引由迎也为吉所迎何咎之有王肃注旧唐书一百赍咨赍将也翻徐音升允升进也施犨章句王用亨于岐山升之六二柔以时升太王之德随之上六天下悦随文王之德太王在岐直曰岐山武王在镐故曰西山陆传困臀困于株木坎于木为坚多心株木之象陆传困于酒食朱绂方来二据初辰在未未为土此二为大夫有地之象未上值天厨酒食象困于酒食者采地薄不足已用也郑注劓刖五以刚中处位能去小人以救困者也上六鼻之象六三足之象皆掩刚者故刑而去之陆传困于赤绂朱深曰赤郑注井井以不变更为义周弘正义井谷射鲋九二坎爻也坎为水上直鱼生一艮爻也艮为山山下有井必因谷水所生鱼无大鱼但多鲋鱼耳言微小也郑注上直㢲同鲋小鱼王肃注井渫谓已浚渫也犹臣修正其身以事君郑注渫者浚治去泥浊也向义为我心恻可为恻然伤道未行也张集解可用汲言我道可汲而用也京房章句革水火相息息灭也马传革言三就武王尅商反商政一就也释囚封墓二就也散财发粟三就也探玄鼎牛羊豕三鼎形同以足为异荀注鼎颠趾利出否得妾以其子无咎颠踣也趾足也无事曰趾陈设曰足爻体㢲为股初爻在股之下足象也足所以承正鼎也初隂爻而柔与干同体以否正承干干为君以喻君夫人事君若失正礼踣其为足之道情无怨则当以和义出之然如否者嫁于天子虽失礼无出道废逺之而已若其无子不废逺之后尊如故其犯六出则废之逺之子废坤为顺又为子母牛今在后妃之旁侧妾之例也有顺德子必贤贤而立以为世子又何咎也郑注覆公餗其形渥餗健也马传餗谓糜也同餗菜也郑注糁谓之餗震为足竹萌曰笋笋者餗之为菜也是八珍之食同餗美馔鼐三足三公象若三公倾覆王之美道屋中形之同金铉喻明道能举君之官职也同震震为雷雷者动物之气也雷之发声犹人君出政教以动国中之人郑注震来虩虩虩蝇虎始在穴中跳跃而出象人心之恐动也陆传震惊百里不丧匕鬯惊之言惊戒也郑注雷发声于百里古者诸侯象诸侯出教令能警戒国内则守其宗庙社稷为之祭主不忘其匕鬯人君于祭匕牲体荐鬯而已其余不亲为也同出可以守宗庙社稷以为祭主也在有灵而尊者莫若于天有灵而贵者莫若于王有声而威者莫若于雷有政而严者莫若于侯是以天子当干诸侯用震地不过一同雷不过百里政行百里则匕鬯亦不丧祭祀国家大事不丧宗庙安矣处则诸侯执其政出则长子掌其祀王肃注不拯其随抍举也马传厉熏心熏灼其心王肃注渐鸿渐于干干谓大水之旁故停水处郑注衎衎寛饶之貌王肃注归妹以须须才智之称郑注屈原之姊名女须同屈原之妹同在天文织女为贵须女为贱陆传女承筐宗庙之礼主妇奉筐米郑注丰日中则昃月盈则食言皆有休已无常盛同虽旬无咎初修礼上朝四四以匹敌恩厚待之虽留十日不为咎郑注丰其蔀蔀茂盛周匝之义陆传见沬沬音妹王肃音沬者斗槩谓斗之辅星斗以象大臣槩以象家臣陆传折其右肱三艮爻艮为手互体为㢲㢲又为进退手而便于进退右肱也郑注旅旅琐琐斯其所取灾琐琐犹小小爻体互艮艮小石小小之象三为聘客初与二其介也介当以笃实之人为之而用小人琐琐然客主人为言不能辞曰非礼不能对曰非礼毎者不能以礼行之则其所以得罪郑注得其资斧齐斧盖黄钺斧也张轨义涣涣汗其大号王者出令不可复返喻如身中汗出不可反也王肃注中孚中孚为阳贞于十一月子小过为隂贞于六月未郑注两㢲对合外实中虚荀注豚鱼吉三辰在亥亥为豕爻失正故变而从小名言豚耳四辰在丑丑为鼈蟹鼈蟹鱼之微者爻得正故变而从大名言鱼耳三体兑兑为泽四上值天渊二五皆坎爻坎为水二侵泽则豚利五亦以水灌渊则鱼利豚鱼以喻小民也而为明君贤臣恩意所供养故吉郑注虞吉有它不燕燕安也有应于四宜从之而诚信未通未能及物故自守则吉而有他不燕陆传小过有飞鸟之象焉中孚柔在内而刚在外有鸟实之象今变为小过则刚在内而柔在外有飞鸟之象同既济东邻杀牛不如西邻之禴祭互体为坎也又互体为离离为日坎为月日出东方东邻象也月出西方西邻象也郑注系辞上动静有常雷风也郑注方以类聚物以羣分谓水火也同在地成形植物动物也马传草木鸟兽郑注山川羣物王肃注谓山川等王廙注相盪盪动也桓玄系辞注一寒一暑寒暑和合以成岁也五经通义冬至阳动于下推隂而上之故大寒于上夏至隂动于下互体为坎也又互体为离离为日坎为月日出东方东邻象也月出西方西邻象也郑注系辞上动静有常雷风也郑注方以类聚物以羣分谓水火也同在地成形植物动物也马传草木鸟兽郑注山川羣物王肃注谓山川等王廙注相盪盪动也桓玄系辞注一寒一暑寒暑和合以成岁也五经通义冬至阳动于下推隂而上之故大寒于上夏至隂动于下与春夏生物秋冬终物相似同而知知音智荀柔之系辞音明僧绍繋辞音至矣哉至极也刘瓛注言行君子之枢机枢户枢也机弩牙也户枢之发或明或闇弩牙之发或中或否以譬言语之发有荣有辱郑注冶容谓饰其容而见于外曰冶郑注大衍之数五十其用四十有九易有太极北辰是也太极生两仪两仪生日月日月生四时四时生五行五行生十有二月十有二月生二十四气北辰居中不动其余四十有九转运而用也马传天地之数五十有五者以五行炁通于万物故减五大衍又减一故用四十九郑注挂一以象三揲之以四以象四时归竒于扐以象闰扐别也荀柔之系辞注初揲先扐右手一着于左小指间以倣人第二揲复于左手取一蓍扐于左手无名指间以象闰张辕启元初揲挂一次两揲不挂揲左手不揲右手但以右手之蓍足满左手之余初揲余一余二足满五余三余四足满九次两揲余一余二足满四余三余四足满八为九为六者各八为七为八者名二十四同此所以成变化老阳变成少隂老隂变成少阳启元凡三百六十阳爻三十六隂爻二十四三爻一百二十曰三百者举大槩也虞注错综其数错交也综理事也王肃注圣人之所以极深而研几也研喻思虑郑注天一地二天三地四天五地六天七地八天九地十天一生水于北地二生火于南天三生木于东地四生金于西天五生土于中阳无耦隂无配未得相成地六成水于北与天一并天七成火于南与地二并地八成木于东与天三并天九成金于西与地四并地十成土于中与天五并也大衍之数五十有五五行各气并气并而减五惟有五十以五十之数不可以为七八九六卜筮之占以用之故更减其一故四十有九也同天三配艮天五配坎天七配震天九配干地二配兑地十配离地八配㢲地六配坤不取天一地四者此数八卦之外探玄蓍之德圆而神蓍形圆而可以立变化之数故谓之神郑注圣人以此洗心洗尽也刘瓛系辞义疏洗悉殄翻刘瓛音易有太极极中之道淳和未分之道也郑注是生两仪天地也王肃注莫大乎蓍龟蓍之言耆龟之言久龟千岁而灵蓍百年而神以其长久故能辨吉凶也刘向易有四象布六于北方以象水布八于东方以象木布九于西方以象金布七于南方以象火郑注系辞下何以守位持一不惑曰守郑注于是始作八卦虙羲作十言之教曰干坤震㢲坎离艮兑消息无文字谓之易六艺论作十言之敎以厚君民之别同易穷则变变则通夫尚质则人淳人淳则俗朴朴之失其弊也惷尚文则人和人和则俗顺顺之失其弊也谄谄则变之以质惷则变之以文亦犹寛以济勐勐以济寛此圣人之用心也岂徒苟相反背而妄有述作焉斯文质相化之理也卫元嵩三易异同论黄帝尧舜垂衣裳而天下治金天高阳髙辛遵黄帝之道无所改作故不述郑注始去羽毛同其服皆玄上纁下土托位南方南方色赤黄而兼赤故为纁也同盖取诸干坤天色玄地色黄故玄以为衣黄以为裳象天在上地在下同重门击柝以待暴客盖取诸豫豫坤下震上九四体震又互体有艮艮为门震日所出亦为门重门象艮又为手㢲爻也应在四皆木也手持二木也手持二木以相敲是为击柝击柝为守备警戒也四又互体为坎坎为盗五离爻为甲胄戈兵盗为持兵是暴客也又以其卦为豫有守备则不可自逸同丧期无数诸侯在千里内皆奔丧千里外不奔丧若同姓千里外犹奔丧亲亲也易下邳传甘容説易之以书契以书书木边言其事刻其木谓之书契郑注书之于木刻其侧为契各持其一后以相考合同君子知微知彰君子知微谓幽昧知章谓明显也失名注益长裕而不设设大也周礼考工记中其茎设其后郑注当文王与纣之事邪据此言以易文王所作断可知矣同鬼谋谓谋卜筮于庙门同説卦昔者圣人之作易也易者隂阳之象天地之所变化政教之所生自人皇初起六艺论谓伏牺文王也郑注穷理尽性以至于命言穷其义尽人之情性以至于命吉凶所定同万物皆致养焉地气含养使有秀实也同神也者妙万物而为言者也共成万物不可得而分故合谓之神同兑为羊其畜好刚卤同兑为口上开似口同故称乎母取含养也陆述为瘠马凡骨为阳肉为隂郑注为龙龙读为尨取日出时色杂也同为旉大布延笃华之通名铺为华皃谓之王肃注为大涂国中三道曰涂震上值房心涂而大者取房有三涂焉郑注大涂万物所出王廙注为寡发宣发取四月靡草死发在人体犹靡草在地郑注为鼈为蟹骨在外同为径路田间之道曰径路艮为之者取山间兎鹿之蹊郑注物始故为径路王廙注为黔喙之属取其为山兽郑注为刚卤取金之刚不生也刚卤之地不生物朱仰之为羊羊女使郑注此阳谓为养无家女行赁炊爨今时有之贱于妾也同羔女使虞注序卦屯者物之始生也物之始生故屯难卢氏饮食必有讼孟喜序卦曰隂阳养万物必讼而成之君臣养万民亦讼而成之僧一行易纂主器者莫若长子谓父退居田里不能备祭宗庙长子当亲视涤濯鼎俎郑注古经解钩沉卷二下古经解钩沉卷三钦定四库全书古经解钩沈巻三长洲余萧客撰尚书上尚书序伏生老不能正言言不可晓使其女传言教错齐人语多与颍川异错所不知凡十二三畧以其意属读而已卫宏大誓后得按其文似若浅露又春秋引泰誓曰民之所欲天必従之国语引泰誓曰朕梦协朕卜袭于休祥戎商必克孟子引泰誓曰我武惟扬侵于之疆则取于凶残我伐用张于汤有光孙卿引泰誓曰独夫纣礼记引泰誓曰予克纣非予武惟朕文考无罪纣克予非朕文考有罪惟予小子无良今之泰誓皆无此言吾见书传多矣所引泰誓而不在泰誓者甚衆不复悉记畧引五事以明之亦可知已马融传序虞夏书二十篇商书四十篇周书四十篇郑玄序赞后又亡其一篇故五十七郑玄赞解孔子求书得黄帝玄孙帝魁之书迄秦穆公凡三千二百四十篇断逺取近定可以为世法百二十篇以百二篇为尚书十八篇为中候郑玄论尧典曰若稽古帝尧尧顺考古道而行之贾逵训王注稽古同天言尧同于天也郑玄注稽同也古天也同曰放勲尧名马传放如字郑玄音光被四表格于上下言尧德光耀及四海之外至于天地所谓大人与天地合其德与日月齐其明郑注克明峻徳挚立九年而唐侯德盛因禅位焉卫宏训㫖以亲九族九族谓父族四母族三妻族二夏侯欧阳九族乃异姓有亲属者欧阳父族四者五属之内一也父之女昆弟适人者及其子二也已之女昆弟适人者及其子三也已之女子适人及其子四也母族三者母之父族一也母之母族二也母之女昆弟适人者及其子三也妻族二者妻之父族一也妻之母族二也夏侯九族者従髙祖至玄孙凡九皆同姓古尚书説平章百姓辨别也章明也郑注辨明也同百姓羣臣之父子兄弟同乃命羲和髙辛之世命重为南正司天犂为火正司地尧育重犂之后羲氏和氏之子贤者使掌旧职天地之官亦纪于近命以民事其时官名盖曰稷司徒郑注钦若昊天羲氏掌天官和氏掌地官四子掌四时马传日中日中宵中昼夜各五十刻马传日中宵中者日见之漏与不见者齐郑注星鸟鹑火之方同日永日长昼漏六十刻马传日长者日见之漏五十五刻于四时最长也郑注星火大火之属同鸟兽希革夏时鸟兽毛疏皮见同宅西西者陇西之西今人谓之兑山同寅饯纳日浅在演切马融音星虚玄武中虚宿郑注鸟兽毛毨毨理也毛更生整理同日短昼漏四十刻马传四十五刻郑注星昴昴白虎中宿同厥民隩奥内也同以闰月定四时成嵗以闰月推四时使启闭分至不失其常着之用成嵗厯将以授民时且记时事同共工水官名同尧未时羲和之子皆死庶绩多阙而官废当此之时驩兜共工更相廌举同四岳尧既分隂阳为四时命羲仲和仲羲叔和叔等为之官又主方岳之事是为四岳同羲和子死分四岳为八伯同八伯皆王官惟驩兜共工放齐四人而已其余四人无文可知同异哉异音怡孔安国音试可乃已尧意不能明鲧是以试用王注往钦哉尧虽独明于上衆多不达于下故不得不副倒悬之望以供一切之求耳李颙注汝能庸命㢲朕位言汝诸侯之中有能顺事用天命者入处我位统治天子之事者乎郑注于妫汭水所出曰汭马传水所入曰汭同妫汭虞地名王注慎徽五典五教也盖试以司徒之职郑注宾于四门四门穆穆四门四方之门诸侯羣臣朝者舜宾迎之皆有美徳也马传三载宾四门之后三年也郑注上日朔日马传受终于文祖文祖天也天为文万物之祖马传文祖者五府之大名犹周之明堂郑注在璇玑玉衡璇美玉也机浑天仪可转旋故曰机衡其中横筩以璇为机以玉为衡盖贵天象也马传其转运者为机其持正者为衡皆以玉为之郑注璇为衡玑者转也衡者平也若今浑天矣王者所以正天文之器范寗注以齐七政七政者北斗七星也各有所主第一曰主日第二曰主月法第三曰命火谓荧惑也第四曰煞土谓填星也第五曰伐水谓辰星也第六曰危木谓嵗星也第七曰剽金谓太白也日月五星各异故曰七政马传七政者日月五星也以机衡视其行度以观天意郑注肆类于上帝以类祭天者以事类祭之夏侯欧阳説非时祭天谓之类古尚书説礼祭上帝于圜㐀郑注肆绥也王注禋于六宗六宗上不及天下不及地旁不及四时在六者之间助隂阳变化欧阳和伯夏侯建陈经详解谓日宗月宗星宗岱宗海宗河宗贾逵训谓日月星辰泰山河海马传天地春夏秋冬同六宗天地神之尊者谓天宗三地宗三日月属隂阳宗北辰为星宗岱为山宗河为水宗海为泽宗祀天则天文従祀祀地则地理従祀古尚书説北辰为皋宗同六宗干坤六子孔晁义问考观衆议各有説难郑氏证据最详是以附之范注徧于羣神若丘陵坟衍郑注辑五瑞揖敛也五瑞公侯伯子男所执以为瑞信也尧将禅舜使羣牧敛之使舜亲往班之马传嵗二月舜受终后五年之二月同建卯之月郑注东廵狩廵俞伦切徐邈音廵养纯切同柴考绩燎也郑注祭山曰燔柴范注望秩于山川遍以尊卑次秩祭之郑注五岳视三公四渎视诸侯其余小者或视卿大夫或视伯子男矣秩次也同协时月正日协正四时之月数及日名备有缺误同其节气晦朔恐诸侯有不同故因廵守而合正之同同律度量衡律音律度丈尺量斗斛衡斤两也郑注称上曰衡同修五礼吉凶军宾嘉马传公侯伯子男朝聘之礼郑注五玉五等诸侯之瑞圭璧也范注三帛三孤所执马传髙阳氏后用赤缯髙辛氏后用黒缯其余诸侯皆用白缯郑注受瑞玉者以帛受之周礼改之为缫同二生卿执羔大夫执雁范注一死雉士所执马传贽总谓上所执之以为贽范注如五器五器上五玉五玉礼终则还之三帛以下不还马传如者以物相授与之言授贽之器有五卿大夫上士中士下士也器各异饰饰未闻所用也周礼改之饰羔鴈饰雉执之而已皆去器郑注如乃箇切郑音格于艺祖艺祢也马传用特毎归用特郑注羣后四朝廵守之年诸侯朝于方岳之下其间四年四方诸侯分来朝于京师嵗徧同肇十有二州禹平水土置九州舜以冀州北广大分置并州燕齐辽逺分燕置幽州分齐为营州于是为十二州马传濬川更为之定界濬水害同象以典刑言咎繇制五常之刑无犯之者但有其象无其人也马传流宥五刑流放宥寛也一曰幼小二曰老耄三曰惷愚同谓君不尽刑杀宥之以逺方王肃鞭作官刑为辨治官事者为刑马传扑作教刑为教官为刑郑注金作赎刑金黄金也意善功恶使出金赎罪坐不戒慎者马传正刑五加之流宥鞭扑赎刑此之谓九刑郑注眚灾肆赦眚灾为人作患害者也过失虽有害则赦之同怙终贼刑怙其姦邪终身以为残贼则用刑之同于幽州北裔马传于崇山南裔同窜三苗于三危三苗国名缙云氏之后为诸侯盖饕餮同三危西裔同殛鲧于羽山殛诛也羽山东裔同禹治水既毕乃流四凶郑注月正夏而上皆寅正王注辟四门卿士之职使为已出政教于天下言四门者亦因卿之私朝在国门鲁有东门襄仲宋有桐门右师是后之取法于前也郑注有能奋庸奋明庸功也马传熙帝之载载事也王注伯禹作司空初尧冬官为共工舜举禹治水尧知其有圣德必成功故改名司空以官名宠异之非常官也至禹登百揆之任舍司空之职为共工与虞故曰垂作共工益作朕虞是也郑注俞然其举得其人郑注汝往哉汝往居此官不聴其所让同黎民阻饥汝后稷播时百谷阻读曰俎阻厄也时读曰莳始者洪水时衆民厄于饥汝居稷官种莳五谷以救活之郑注五品父母兄弟子也同五常也王注敬敷五教五品之教马传寇贼强聚为寇杀人为贼郑注姦轨由内为姦起外为轨同汝作士狱官之长马传五服三就三就谓大罪陈诸原野次罪于市朝同族适甸师氏既服五刑当就三处同五流有宅五宅三居谓在八议君不忍刑宥之以逺五等之差亦有三等之居大罪投四裔次九州之外次中国之外同宅读曰咤惩刈之器谓五刑之流皆有器惩刈五咤者是五种之器谓桎一梏二拲三郑注惟明克允当明其罪能使信服之马传畴若予工谓主百工之官同汝共工为司空共理百工之事马传司空兼理百工之事同畴若予上下上谓原下为隰同汝作朕虞虞掌山泽之官名同有能典朕三礼天神地祗人鬼之礼同天事地事人事之礼郑注汝作秩宗主次秩尊卑同教胄子胄子国子也王注歌永言歌所以长言诗之意马传郑注声依永声之曲折又依长言郑注律和声声中律乃为和也同神人以和祖考来格羣后德让其一隅也同百兽率舞百兽服不氏所养者也率舞言音和也同朕堲谗説殄行震惊朕师所谓色取仁而行违是惊动我之衆臣使之疑惑同汝二十有二人稷契臯陶皆居官久有成功但述而美之无所复敕禹及垂已下皆初命凡六人与上十二牧四岳凡二十二人马传皆格于文祖时所敕命也郑注分北三苗北犹别也同徴庸徴庸三十谓歴试三十年同三十在位歴试三载其一在徴庸之年其余二载与摄位二十八年凡三十嵗王注臯陶谟惇叙九族庶明励翼庶衆也厉作也叙次序也序九族而亲之以衆明作羽翼之亲也郑注迩可逺在兹此政由近可以及逺同惟帝其难之尧实不以此为难今云难者俯同流俗之称也顾彪正义何忧乎驩兜何迁乎有苗何畏乎巧言令色孔壬禹为父隐故言不及鲧郑注夙夜浚明浚大也马传亮采亮信采事也同五服十二也九也七也五也三也郑注天聪明自我民聪明天之所谓聪明有德者由民也言天所善恶与民同同曰赞赞襄哉襄因也刘焯正义濬畎浍距川畎浍田间沟也郑注浍所以通水于川也同庶艰食鲜食禹复与稷教民种泽物菜蔬难厄之食授以水之衆鱻食谓鱼鼈也同烝民乃粒万邦作乂乂养也衆民乃复粒食万邦作相养之礼同安汝止安汝之所止无妄动动则扰民同天其申命用休天将重命汝以美应谓符瑞也同予欲左右有民汝翼我欲左右助民汝当翼成我也马传作㑹㑹读为缋谓画也郑注缋读为绘同宗彞虎也马传郑注宗庙之中郁尊同絺读为绣谓刺也同读为紩同读为黹同画与紩皆有六画以为绘施之于衣紩以为绣施之于裳同黹紩也紩以为绣也同以五采彰施于五色采施曰色未用谓之采已用谓之色同在治忽以出纳五言曶者臣见君所秉书思对命者也君亦有焉以出内政教于五官同出纳政教五言同朋淫于家朋淫淫门内同惟荒度土功荒奄也同弼成五服至于五千敷土既毕广辅五服而成之至于面各五千里四面相距为万里同州十有二师每一师领百国州十有二师则毎州千二百国畿外八州总九千六百国其余四百国在畿内同禹㑹诸侯于涂山执玉帛者万国同禹朝诸侯于㑹稽同外薄四海薄补各芳夫二切郑音薄蒲各翻徐邈音戞击鸣球戞栎也栎击鸣球已下数器鸣球即玉磬也郑注搏拊以韦为之装之以康所以节乐同以咏谓歌诗也同虞宾在位谓舜以为宾即二王后丹朱也同下管鼗鼓谓舜庙堂下之乐故言下同合止柷敔柷状如漆筩而有椎合乐之时投椎其中而撞之同敔状如伏虎背有刻以物擽之所以止乐同笙镛以间东方之乐谓之笙笙生也东方生长之方故名乐为笙也西方之乐谓之镛庸功也西方物熟有成功亦谓之颂颂亦是颂其成也以间者堂上堂下间代而作同鸟兽跄跄奏百人之乐致玄鹤之舞内传箫韶九成鳯凰来仪乐备作谓之成箫韶作九备而鳯凰乃来仪止巢乘匹郑注予击石拊石百兽率舞䕫语舜云磬有大小予击大石磬拊小石磬则感百兽相率而舞同庶尹允谐尹正也允信也言乐之所感使衆正之官信得其谐和同念哉使羣臣念帝之戒同乃赓载歌赓皆行翻刘昌宗音禹贡图书之説由来尚矣自古立象垂制而赖其用三代置其官国史掌厥职暨汉屠咸阳丞相萧何尽收秦之图籍今秘书既无古之地图又无萧何所得惟有汉氏舆地及括地诸杂图各不设分率又不考凖望亦不备载名山大川虽有麤形皆不精审不可依据或荒外迂诞之言不合事实于义无取大晋龙兴混一六合以清宇宙始于庸蜀罙入其阻文皇帝乃命有司撰访吴蜀地图蜀土既定六军所经地域逺近山川险易征路迂直校騐图记罔或有差今上考禹贡山海川流原隰陂泽古之九州及今之十六州郡国县邑疆界乡陬及古国盟㑹旧名水陆径路为地图十八篇制图之体有六焉一曰分率所以辨广轮之度也二曰凖望所以正彼此之体也三曰道里所以定所由之数也四曰髙下五曰方邪六曰迂直此三者各因地而制宜所以校夷险之异也有图象而无分率则无以审逺近之差有分率而无凖望虽得之于一隅必失之于他方有凖望而无道里则施于山海絶隔之地不能以相通有道里而无髙下方邪迂直之校则径路之数必与逺近之实相违失凖望之正矣故以六者参而攷之然逺近之实定于分率彼此之实定于道里度数之实定于髙下方邪迂直之算故虽有峻山鉅海之隔絶域殊方之回登降诡曲之因皆可得举而定者凖望之法既正则曲直逺近无所隐其形也裴秀禹贡地域图序郑樵通志禹敷土敷分也马传奠髙山大川定其差秩祀礼所视同冀州两河间曰冀州郑注既载事谓作徒役也不书其界者时帝都之使若广大然同壶口地理志壶口山在河东北屈县东南同治梁梁山在左冯翼夏阳同及岐岐山在右扶风美阳西北同至于岳阳大原之南同怀县属河内同至于衡漳漳水横流入河郑注漳水在上党沽县大黾谷东北至安平阜城入河同惟上上错一井上上出九夫税上中出八夫税上下出七夫税中上出六夫税中中出五夫税中下出四夫税下上出三夫税下中出二夫税下下出一夫税郑注恒卫地理志恒水出恒山卫水在灵夀郑注大陆泽名在鉅鹿北同古经解钩沈巻三古经解钩沉卷四钦定四库全书古经解钩沈巻四长洲余萧客撰尚书中禹贡济河惟兖州在此两河间郑注东南据济西北距河王注九河既道河水自上至此流盛而地平无岸故能分为九以衰其势壅塞故通利之也郑注雷夏既泽灉沮㑹同雍水沮水相触而合入此泽中地理志曰雷泽在济隂城阳同桑土既蚕其地尤宜蚕桑故以名之今濮水之上地有桑间者同厥赋贞作十有三载乃同贞正也治此州正作不休十三年乃有赋与八州同言功难也其赋下下郑注浮于济漯漯水出东郡东武阳同海岱惟青州东自海西至岱同既畧用功少曰畧马传潍淄其道地理志潍水出琅邪淄水出泰山莱芜县原山郑注海滨广斥斥谓地盐卤同海物惟错海物海鱼也鱼种类尤杂同岱畎丝枲畎音耿刘音浮于汶地理志汶水出泰山莱芜县原山西南入济郑注海岱及淮惟徐州徐州界又东至淮水同淮沂其乂沂水出沂山同地理志沂水出泰山盖县同䝉羽其艺䝉羽二山名大野在山阳鉅野北名鉅野泽同东原地名今东平郡同赤埴坟埴黏土也同炽赤也同戠音志谢沈注惟土五色所以为大社之封郑注王者取五色土为大社封四方诸侯各割其方色王者覆四方也王注羽畎羽山之谷郑注峄阳峄山今在下邳西葛峄山也同泗滨泗水出济隂乗氏同蠙珠蠙音牝刘音玄纎缟纎细也祭服之材尚细郑注淮海惟扬州扬州界自淮而南至海以东同彭蠡既猪地理志彭蠡泽在豫章彭泽西同南方谓都为猪同阳鸟攸居阳鸟鸿雁之属随阳气南北同三江既入左合汉为北江㑹彭蠡为南江岷江在其中则为中江同江自彭蠡分为三既入者入海也同篠簜篠箭簜大竹也同惟涂泥涂泥渐洳也马传惟金三品铜三色也郑注金银铜也同王注织贝贝锦名诗云成是贝锦凡织者先染其丝而织之即成矣郑注厥包橘柚包橘柚乃三物同包普胶切郑音钖贡有钖则贡之或时乏则不贡钖所以柔金也郑注沿于江海均读曰沿沿顺水行也同荆及衡阳惟荆州荆州界自荆山南至衡山之南同九江孔殷地理志九江在寻阳南皆东合为大江同九江者庐外之寻阳山谿分枝㪚出而合于大江者也同庐江寻阳间九小谿入江同杶榦栝柏四木名郑注柏叶松身曰栝同惟箘簵栝箘簵聆风也郑注箘竹聆风楛木类此州中生聆风与楛者衆多同三邦厎贡厥名言箘簵楛三国所致贡其名善也马传包匦菁茅匦纒结也菁青茅有毛刺者给宗庙缩酒重之故包裹又纒结也郑注菁蔓菁也同今辰州卢溪县包茅山出三嵴茅刘蕡荆河惟豫州豫州界自荆山而北至河郑注荣波既猪沇水溢出河为泽今塞为平地荥阳民犹谓其处为荥泽同都音猪郑音下土坟垆豫州地有三等下者坟垆也马传豫州地青同垆疏也郑注华阳黒水惟梁州梁州界自华山之南至于黒水同三危山黒水出其南同岷嶓地理志岷山在蜀郡煎氐道嶓冢山在汉阳西同潜潜水禹疏通为西汉水同蔡蒙皆在汉嘉县同璆黄金之美者谓之璆同镂刚鐡可以刻镂也同西倾因桓是来治西倾山惟因桓水是来言无余道也马传地理志西倾山在陇西临洮郑注织皮谓西戎之国也西倾雍州之山也雍戎二野之间人有事于京师者道当由此州而来桓是陇坂名其道盘桓旋曲而上故名曰桓是今其下民谓是坂曲为盘也同逾于沔或谓汉为沔同黒水西河惟雍州州界自黒水而东至于西河同弱水既西衆水皆东此独西流同泾属渭汭泾水渭水发源皆㡬二千里然而泾小渭大属于渭而入于河地理志云泾水出今安定泾阳西幵头山东南至京兆陵阳行千六百里入渭即泾水入渭也同终南惇物地理志皆在右扶风武功同至于猪野地理志都野在武威名曰休屠泽同三危既宅三危山在鸟鼠西南与岐山相连同惟球琳璆美玉玲美石同琅玕珠也同织皮衣皮之人居崑崙析支渠搜三山皆在西戎同崑崙在临羌西马传王注别有崑崙之山非河所出郑注析支在河关西马传王注西戎西域也王注导岍导岍为北条西倾为中条嶓冢为南条马传地理志岍在右扶风郑注导岍为隂列西倾为次隂列嶓冡为次阳列岷山为正阳列同至于太岳今河东彘县霍太山是也同厎柱按地説河水贯厎柱触阏流今世所谓砥柱者盖乃阏流也砥柱当在西河未详也同朱圉地理志曰在汉阳南同至于太华地理志太华山在弘农华隂南同熊耳外方熊耳在卢氏东外方在颍川嵩髙山同属豫州同桐柏山在南阳平氏东南同至于陪尾陪尾在江夏安陵东北若横尾者同至于荆山地理志荆山在南郡临沮同内方章山同地理志在竟陵名立章山同至于大别在庐江安丰县同导弱水弱水出张掖同至于合黎余波入于流沙合黎流沙是地名马传王注地理志流沙居延西北名居延泽地记曰弱水西流入合黎山腹余波入于流沙通于南海郑注导黒水地理志益州滇池有黒水祠而不记此山水所在同至于三危三危在鸟鼠之西而南当岷山又在积石之西南当黒水祠黒水出其南脇同导河积石北条行河中条行渭洛济淮南条行江汉马传王注至于大伾大伾地喉也沇出伾际矣郑注北过降水至于大陆地説云大河东北流过绛水千里至大陆为地腹如志之言大陆在鉅鹿地理志曰水在安平信都鉅鹿与信都相去不容此数也水土之名变易世失其处见降水则以为绛水故依而废读或作绛字非也今河内北共山淇水共水出焉东至魏郡黎阳入河近所谓降水也降读当如郕降于齐师之降盖周时国于地者恶言降故改云共耳又今河所従去大陆逺矣馆陶北屯氏河其故道与同降水在信都南同同为逆河下尾合曰逆河言相逆受也同嶓冢导漾东流为汉地理志瀁水出陇西氐道至武都为汉至江夏为夏水郑注汉氏释淮水改秩汉水为四渎以其国所氏裴秀禹贡地域图又东为沧浪之水沧浪夏水即汉河别流马传过三澨三澨水名马传郑注在江夏竟陵之界同东滙泽滙囘也同东别为沱此沱尾入江不于江出同又东至于澧醴水名马传王注醴陵名也大阜曰陵长沙有醴陵县郑注导沇水东流为济入于河泆为荥地理志沇水出河东东垣王屋山东至河内武德入河泆为荥同东出于陶丘北陶丘在济隂定陶西北同导渭自鸟鼠同穴鸟鼠之山有鸟焉与鼠飞行而处又有止而同穴之山焉同地説曰鸟鼠山同穴之枝干也同鸟名鵌似而黄黒鼠同家鼠而短尾穿穴共处鼠内而鸟外同庶土交正厎慎财赋衆土美恶及髙下得其正矣亦致其贡篚慎奉其财物之税皆法定制而入之也同咸则三壤三壤上中下各三等也同成赋中邦中即九州也同钖土姓天子建其国诸侯胙之土赐之姓命之氏同祗台德先不距朕行其敬悦天子之德既先又不距违我天子政教所行同五百里甸服百里赋纳总甸服之外毎百里为差所纳总铚秸粟米者是甸服之外特为此数其侯服之外毎言三百二百里者还就其服之内别为名耳非是服外更有其地也贾训马传毎言五百里一服者是尧旧服毎服之外更言三百里二百里者是禹所弼之残数也尧之五服服五百里耳禹平水土之后毎服更以五百里辅之郑注甸服尧制赋其田使入谷禹弼其外百里者赋入总谓入刈禾也同纳铚秷断去藳也同四百里粟五百里米逺弥轻也同采采事也各受王事者马传蔡蔡法也受王者刑法而已同荒服政教荒忽因其故俗而治之同王注蛮蛮慢也礼简怠慢来不距去不禁马传流流行无城郭常居处同甘誓大战于甘甘有扈氏南郊地名马传乃召六卿六卿者六军之将郑注六事之人周礼六军皆命卿则三代同矣同威侮五行五行四时盛德所行之政也威侮暴逆之同怠弃三正天地人之正道同左车左同右车右同戮于社社必树之以木周礼司徒职曰班社而树之各以土地所生尚书逸篇曰大社惟松东社惟柏南社惟梓西社惟栗北社惟槐五经要义胤征序胤往征之胤臣名郑注汤誓非台小子台我也马传予其大赉汝赉赐也郑注夏社序欲迁其社牺牲既成粢盛既洁祭以其时而旱暵水溢则变置社稷当汤伐桀之时旱致灾明法以荐而犹旱至七年故汤迁社而以周弃代之欲迁勾龙以无可继之者于是故止同明居序咎单作明居咎单汤司空也明居民之法马传伊训肆命徂后序太甲元年殷家犹质踰月即改元年以明世异不待正月为首顾正义肆命陈政教所当为也郑注徂后言汤之法度同太甲序伊尹放诸桐地名也有王离宫焉同咸有一德序伊尹作咸有一德言君臣皆有一德王注咸乂序共生于朝两手搤曰拱郑注作咸乂艾治也马传原命序原命原臣名命原以禹汤之道我所修也同祖乙序祖乙圯于耿祖乙去相居耿为水所圯毁修德以御之不敢徙也郑注祖乙去朝居耿同盘庚上将治亳殷治于亳之殷地商家自此徙而改号曰殷同不昬作劳昬勉也同兹予大享于先王大享烝尝同盘庚中予迓续乃命于天御音讶徐音盘庚下绥爰有衆爰于也安隐于其衆也郑注髙宗肜日升鼎耳而雊鼎三公象也同西伯戡黎殷始咎周咎恶也同纣闻文王断虞芮之讼后又三伐皆胜始畏而恶之拘于羑里同周人乘黎乘胜也同纣得㪚宜生等献寳而释文王文王释而伐黎同西伯文王为雍州之伯南兼荆梁在西故曰西伯同元龟大龟也长尺二寸马传不有康食王暴虐于民使不得安食郑注不虞天性逆乱隂阳不度天性同不廸率典傲很明德不修法教同㣲子我祖汤也马传于下下下世也同卿士师师非度非但小人学为姦宄卿士巳下转相师效为非法度同凡有辜罪乃罔恒获羣臣皆有是罪其爵禄又无常得之者言屡相攻夺郑注越至于今越于也于是至矣马传我其发出狂发起也纣祸败如此我其起作出往也郑注吾家耄卿大夫称家马传今尔无指告予颠隮隮犹坠也恐颠坠于非义当如之何同无意告我也是㣲子求教诲也王注若之何其其语助也齐鲁之间声如姬礼记曰何居郑注父师若曰少师不答志在必死同乃攘窃神祗之牺牷牲牺纯毛牷体完具同泰誓序惟十有一年十有一年本文王受命而数之是年入戊午蔀四十嵗矣同作泰誓三篇泰誓近非本经王注牧誓战于牧野牧野纣南都地名郑注纣近郊三十里名牧同冢君冢大也马传昬弃厥肆祀弗答肆祭名答问也郑注昬弃厥遗王父母弟王父母弟祖父母之族必言母弟举亲者言之也同不愆于六步七步乃止齐焉始前就敌六步七步当止齐正行列同不愆于四伐五伐六伐七伐乃止齐焉伐谓击刺也及兵相接少者四伐多者五伐又当止齐正行列也同尚桓桓威武貌同如虎如貔如熊如罴螭勐兽也欧阳説其威当如兽之将攫搏也郑注弗迓克奔以役西土御彊御谓彊暴也克杀也不得暴杀纣师之奔走者当以为周之役也同御五所切徐音尔所弗朂所言且也郑注武成序往伐归兽兽如售翻徐音洪范以箕子归箕国名子爵马传箕子纣之诸父同郑注王注帝乃震怒不畀洪范九畴帝天也天以鲧如是乃震动其威怒不与天道大法九类郑注威用六极言天所以畏惧人用六极马传一曰水二曰火三曰木四曰金五曰土此数本诸隂阳所生之次郑注木曰曲直木兵者名曰木丁洪范五行传金曰从革金之性从人而更可消铄马传土爰稼穑种之曰稼敛之曰穑王注言曰从发言当使可从马传思曰睿睿通也同睿通于政事郑注恭作肃肃敬也内曰恭外曰敬刘向洪范五行传记许商洪范五行传记君貌恭则臣礼肃郑注从作乂出令而从所以为治马传明作晢哲知也洪范五行传聪作谋上聪则下进其谋马传祀洪祀大祀也阳曰神隂曰灵举国相率而行顺四时之序无令过差刘向洪范五行传江逌疏司空掌营城郭主空土以居民马传司寇主诛寇害马传宾掌诸侯朝觐之官郑注师掌军旅之官同日夏至影一尺五寸八分刘向洪范传冬至一丈三尺一寸四分春秋二分景七尺三寸六分同日者照明之大表光景之大纪羣阳之精衆贵之象也故曰日出而天下光明日入而天下晦冥此其効也同星辰彗者去秽布新者也同星二十八宿辰日月之所㑹也马传星五星也郑注厯数厯记始于颛顼上元太始阏䝉摄提格之嵗毕陬之月朔日已巳立春七曜俱在营室五度洪范传厯民间亦有黄帝诸厯不如史官记之明也刘向洪范五纪论古经解钩沈巻四古经解钩沉卷五钦定四库全书古经解钩沈卷五长洲余萧客撰尚书下洪范敛时五福用敷钖厥庶民当敛是五福之道用布与衆民马传惟时厥庶民于汝极以其能敛是五福故衆民于汝取中正以归心也同钖汝保极又钖汝以守中之道郑注汝则念之当思念其行有所趣舍也马传而畏髙明髙明显宠者不枉法畏之同使羞其行而邦其昌使进其行任之以政则国为之昌王注其作汝用咎其动作为女用恶谓为天子结怨于民郑注无有作好好私好也马传无党党朋党郑注无反无侧反反道侧倾侧也马传㑹其有极谓君也当㑹聚有中之人以为臣也郑注归其有极谓臣也同曰皇极之敷言王者尽极行之使臣下布陈其言马传是彛是训于帝其训是大中而常行之用是教训于天下于天为顺也同凡厥庶民极之敷言言尽极敷陈其言于上也同是训是行以近天子之光民纳言于上而得中者则顺而行之近犹益也顺行民言所以益天子之光曰天子作民父母以为天下王政教务中民善是用所以为民父母而为天下所归徃同正直中平之人郑注二曰刚克三曰柔克克能也刚而能柔柔而能刚寛勐相济以成治立功同刚则强柔则弱此陷于灭亡之道非能也同沈潜刚克沈隂也潜伏也马传髙明柔克髙明君子亦以德怀也同惟辟作福辟君也同作福専爵赏也郑注作威専刑罚也同惟辟玉食玉食美食不言王者关诸侯也马传玉食备珍美也郑注此凡君抑臣之言也同择建立卜筮人乃命卜筮将立卜筮人乃先命名兆卦而分别之兆卦之名凡七龟用五易用二审此道者乃立之也同曰雨兆之体气如雨然同曰霁如雨止之云气在上者也同济才礼切郑音兆之光明如雨止郑注曰䝉雾者气不释郁㝠㝠也同曰蟊者气不泽郁㝠也同雺声近䝉同䝉亡钩翻徐音蟊音茂刘音曰驿古文作悌今文为圛贾逵古文同异圛者色泽光明郑注曰克如祲气之色相犯也同曰贞内卦曰贞正也同曰悔外卦曰悔悔之言晦晦终也同卜五占用二衍忒卜五占之用谓雨济圛雾克也二衍貣谓贞悔也卦象多变故言衍貣同立时人作卜筮立是能分别兆卦之名者以为卜筮人同三人占则従二人之言卜筮各三人大卜掌三兆三易同従其多者蓍龟之道幽深难明慎之深同卿士逆吉此三者皆従多故为吉同作内吉作外凶此逆者多以故举事于境内则吉境外则凶同龟筮共违于人此禽兽草木之久而能知吉凶也洪范五行传用作凶龟筮皆与人谋相违人虽三从犹不可以举事郑注曰雨曰旸曰燠曰寒曰风雨木气也春而施生故木气为雨旸金气也秋物成而坚故金气为旸燠火气也寒水气也风土气也凡气非风不行犹金木水火非土不处故知土气为风同恒旸若时即有口痾刘向洪范五行传説文七下时则有毛虫之孽刘歆洪范传恒燠若时则有羽虫之孽同恒寒若时则有介虫之孽谓蝗属也同恒风若时则有蠃虫之孽谓螟属也同曰王省惟嵗言王者所省职如嵗兼四时也马传星有好风星有好雨箕星好风毕星好雨同中央土气为风东方木气为雨箕属东方木木克土土为妃尚妃之所好故好风西方金气为隂尅东方木木为妃毕属西方尚妃之所好故好雨郑注土十为木八妻木八为金九妻同日月之行则有冬有夏日有中道月有九行洪范传一行大衍厯四时之间合于黄道也郑注月之从星不言日者日之从星不可见同九五福此数本诸其尤者福是人之所欲以尤欲为先极是人之所恶以尤所不欲者为先以下縁人意轻重为次耳同攸好德人皆有好德也同考终命考成也终性命谓皆生佼好以至老也同凶短折未齓曰凶未冠曰短未婚曰折同弱愚懦不壮毅曰弱同分器序班宗彛宗彞宗庙樽也同作分器着王之命及受物同旅巢命序巢伯来朝巢伯南方诸侯世一见者同芮伯周同姓在畿内同金縢凡藏秘书藏之于匮必以金缄其表同穆卜二公欲就文王庙卜同未可以戚我先王戚忧也未可忧怖我先王也同植璧植音置郑音史乃册祝䇿周公所祝谓简书也祝者读此简书以告三王郑注是有丕子之责于天丕读曰负同乃命于帝庭敷佑四方武王受命于天帝之庭布其道以佑助四方马传无坠天之降寳命宝犹神也郑注亦永有依归有所依归为宗庙之主也同归俟尔命待汝命武王当愈我当死也马传王翼曰乃瘳文王十五生武王九十七而终终时武王八十三矣于文王受命为七年后六年伐纣后二年有疾疾瘳后二年崩崩时年九十三矣周公以武王崩后三年出五年秋反而居摄四年作康诰五年作召诰七年作洛诰伐纣至此十六年也作康诰时成王年十八洛诰时年二十一也即政时年二十二也然则成王以文王终明年生也郑注文王十五而生武王九十七而终时受命九年武王八十三矣十三年伐纣明年有疾时年八十八矣九十三而崩以冬十二月其明年称元年周公摄政遭流言作大诰而东征二年克殷杀管蔡三年而归制礼作乐出入四年至六年而成七年营洛邑作康诰召诰洛诰致政成王然则文王崩之年成王已三嵗武王八十而后有成王武王崩时成王已十三周公摄政七年致政成王年二十王注武王既丧文王崩后明年生成王则武王崩时成王年十嵗服丧三年毕成王年十二明年将践祚周公欲代之摄政羣叔流言周公辟之居东都时成王年十三也居东二年成王收捕周公之族党时成王年十四也明年秋大熟遭雷风之变时周公居东三年成王年十五迎周公反而居摄之元年也居摄四年封康叔作康诰是成王年十八也故书传云天子太子十八称孟侯居摄七年成王年二十一也明年成王即政年二十二也郑注罗璧识遗三古文尚书説武王崩成王年十三推武王以庚辰嵗崩谯周五经然否论周公居东二年诗序三年而归此言居东二年其错何也曰书言其罪人斯得之年诗言其归之年也王注周公以壬午嵗出居东癸未嵗返五经然否论则罪人斯得罪人周公之属与知摄者周公出皆奔二年尽为成王所得郑注谓之罪人史书成王意也同于后于二年后也同公乃为诗以贻王名之曰鸱鸮怡悦也周公伤其属党无罪将死恐其刑滥又破其家而不敢正言故作鸱鸮之诗以贻王今豳风鸱鸮也同王亦未敢诮公成王疑周公意未解今又为罪人言欲让之推其恩亲故未敢同秋谓周公出二年之后明年秋也同王与大夫尽弁古文尚书説武王崩时成王年十三后年管蔡作乱周公东辟之王与大夫尽弁以启金縢之书时成王年十四言弁明知已冠矣五经异义成王是丧冠同天子诸侯十二而冠成王此年十五于礼已冠而爵弁者承天变故降服也郑注礼公冠记周公冠成王命史作祝辞告是除丧冠也周公未反成王冠弁开金縢之书时十六矣是成王十五周公冠之而后出也许慎五经异义云丧冠也者恐失矣按礼天子之年近则十二逺则十五必冠矣五经然否论乃问诸史问审然否郑注以泣伤周公忠孝如是而无知之者同其新迎新迎改先时之心更自新以迎周公同礼亦宜之亦宜褒有德也王注反风风还反也马传尽起而筑之禾为木所偃者起其木拾其下禾乃无所亡失也同大诰王若曰王谓周公居摄命大事则权称王也郑注称成王命故称王王注宁王受命曰宁王承平曰平王郑注厥考翼其肯曰予有后弗弃基其父敬职之人其肯曰我有后子孙不废弃我基业乎同㣲子之命序成王既黜殷命黜殷命谓杀武庚也同命㣲子启代殷后㣲采地名武王投之于宋因命之封为宋公代殷后承汤祀同归禾序异亩同颕二苗同为一穗同康诰成王既伐管叔蔡叔不言霍叔盖赦之也同封康叔康国名在千里之畿内既灭管蔡更封为卫侯王注哉生魄谓月三日始生兆朏名曰魄马传作新大邑于东国洛岐镐之域处五岳之外周公为其于政不均故东行于洛邑合诸侯谋作天子之居郑注四方民大和㑹四方民闻之同心来㑹乐即功作効其力焉是时周公居摄四年也同以修隆平已至同今民将在祗遹乃文考遹述也马传酒诰成王若曰戒成康叔以慎酒成就人之道故曰成卫宏训㫖贾逵训于妹邦妹邦者纣都所处其民尤化纣嗜酒今禄父见诛康叔为其连属之监郑注矧太史友内史友太史内史掌记言记行同梓材戕败人宥戕残也马传郑注无胥戕无胥虐无相残贼无相暴虐同召诰欲宅洛邑使召公先相宅欲择土中建王国使召公在前视所居者王与周公将自后往也同惟二月既朢二月三月当为一月二月不云正月者盖待治定制礼乃正言正月故也同王朝步自周则至于丰周镐京也丰文王庙所在朝者举事上朝将即土中易都大事故告文王武王庙马传步行也堂下谓之步丰镐异邑而言步者告武王庙即行不以逺为父恭也郑注其自时中乂王者受命创始建国立都必居中土所以总天地之和据隂阳之正均统四方以制万国者也五经要义洛诰予惟乙卯朝至于洛师我以乙卯日至于洛邑之衆观召公所卜之处皆可长久居民使服田相食郑注我又卜瀍水东瀍水东既成名曰成周今洛阳县是也召公所卜处名曰王城今河南县是同王肇称殷礼犹用殷礼者至成王即位乃用周礼同迓衡迓牛据切郑音亦未克敉公功敉安也郑注承保乃文祖文祖者周曰明堂以称文王同越乃光烈考武王烈威也同考朕昭子刑乃单文祖德成我所用明子之法度者乃尽明堂之德明堂者祭五帝太皥之处为用其法度也周公制礼六典就其法度而损益用之同烝祭嵗嵗成王元年正月朔日也同文王骍牛一武王骍牛一用二特牛祫祭文武于文王庙同逸祝册使逸读所作册祝之书告神同惟告周公其后告神周公宜立后谓封伯禽同惟七年文王受赤雀武王俯取白鱼皆七年同多士迁殷顽民此皆士也周谓之顽民同无逸不敢荒宁知民之劳苦不敢荒废自安也马传旧劳于外爰暨小人武丁为太子时其父小乙使行役有所劳苦于外与小人从事知小人艰难劳苦也同乃或亮隂楣谓之梁闇庐也郑注言乃雍驩喜悦也言乃喜悦则臣民望其言久矣同其在祖甲武丁子帝甲也马传郑注汤孙太甲王注旧为小人祖甲有兄祖庚而祖甲贤武丁欲立之祖甲以王废长立少不义逃亡民间故曰不义惟王久为小人也马传肆祖甲之享国先中宗后祖甲先盛德后有过也王注文王受命惟中身中身谓中年受命谓受殷王嗣立之命郑注君奭召公不悦召公以周公既摄政致太平功配文武不宜复列在臣位以为周公苟贪宠也马传我道惟宁王德延周公谓文王为宁王成王亦谓武王为宁王郑注时则有若伊尹伊尹名挚汤以为阿衡至太甲改曰保衡阿衡保衡皆公官同格于皇天皇天北极大帝同格于上帝道至于上帝谓奉天时也马传上帝太㣲中其统也郑注巫咸殷巫也马传率惟兹有陈保乂有殷循此数臣有陈列之功安治有殷也王注亦惟有若虢叔有若闳夭有若散宜生有若泰颠有若南宫括诗传説有疏附奔走先后御侮之人而曰文王有四臣以受命此之谓不及吕望太师也教文王以大德谦不自比焉郑注耉造德不降我则鸣鸟不闻矧曰其有能格耉老也造成也老成德之人不降志与我并在位则鸣鸟之声不得闻况乃曰有能德格于天者乎言必无也同成王政序遂践奄践读曰翦翦灭也同将蒲姑序成王既践奄将迁其君于蒲姑薄姑齐地马传奄既灭矣其君佞人不可复故欲徙之于齐地使服于大国郑注多方天惟五年须夏之子孙夏之言暇天觊纣能改故待暇其终至五年欲使复传子孙五年者文王八年至十三年也同尔曷不夹介夹音协徐音立政三亳坂尹汤旧都之民服文王者分为三邑郑注其长居险故云坂尹盖东成皋南轘辕西降谷也同君陈序分正东郊成周成周在近郊五十里同周之近郊五十里今河南洛阳相去则然同顾命临终出命故谓之顾顾将去之意也同芮伯芮伯亦为宗伯同彤伯姒姓之国其余五国王注毕公毕公入为司马郑注毛公文王庶子王注出缀衣于庭连缀小敛大敛之衣庭中郑注王崩成王二十八年崩同敷重篾席篾席蒻平盖蒲席也王注敷重笋席笋箁箬马传笋笞篛同笋篛同竹子为席徐音大训大训者礼法先王礼教即虞书典谟郑注大玉华山之球同天球雍州所供之玉色如天者三者皆璞未见琢治故不以器名之同河图图出于河帝王圣者之所受同垂之竹矢胤也和也垂也皆古人造此物者之名同大辂玉辂同缀辂赘次次在玉辂后谓玉路之贰同先辂在左塾之前先路象路门侧之堂谓之塾谓在路门内之西北面与玉路相对同次辂在右塾之前次路象路之贰与玉路之贰相对在门内之东北面同奉同瑁同者大同天下马传铜天子副玺失名诂训毕公率东方诸侯代周公为东伯王注王若曰摄政六年颁度量制其礼乐成王即位乃始用之郑注吕刑惟吕命书説云周穆王以甫侯为相同耄荒秏音耄郑音夺攘矫䖍有因而盗曰攘挢䖍谓挠扰春秋传䖍刘我边垂谓刼夺人物以相挠扰也郑注苗民弗用灵苗民谓九黎之君也九黎之君于少昊衰而弃善道上效蚩尢重刑必变九黎言苗民者有苗九黎之后颛顼代少昊诛九黎分流其子孙为居于西裔者三苗至髙辛氏之衰又复九黎之君恶尧兴又诛之尧末又在朝舜时又窜之后王深恶此族三生凶恶故着其氏而谓之民民者㝠也言未见仁道同尧末禹摄位又三诛之同越兹丽刑并制越于也丽施也于此施刑并制其无罪同皇帝孔子曰天子之德感天地动八方以化合神者称皇德合天者称帝德合仁义者称王樊文深七经义纲告尔祥刑详审察之也郑注在今尔安百姓何择非人训以安百姓之道当何所选择乎非当选择贤人乎王注其罪惟均以此五过出入人罪与犯法者等马传倍差倍二百为四百锾也差者又加四百之三分一凡五百三十三三分一也同千锾所出金鐡也死罪出三百七十五斤用财少尔郑注文侯之命王若曰父义和王顺曰父能以义和我诸侯马传昭升于上敷闻在下昭明也上谓天下谓人同亦惟先正先正先臣谓公卿大夫也郑注费誓东郊不开音开徐音马牛其风风走逸郑注无敢寇攘寇刼取也同因其亡失曰攘同汝则有大刑大刑死刑马传鲁人三郊三遂邑外曰郊郊外曰隧不言四者东郊畱守故言三也王注峙乃桢榦桢榦皆筑具桢在前榦在两旁马传秦誓其心休休焉休休寛容貌郑注古经解钩沈巻五古经解钩沉卷六钦定四库全书古经解钩沉卷六长洲余萧客撰毛诗上毛诗序垂世立教孔安国序解诗弦歌讽谕之声也郑玄六艺论自书契之兴朴畧尚质面称不为谄目諌不为谤君臣之接如朋友然在于恳诚而已斯道稍衰姦伪以生上下相犯及其制礼尊君卑臣君道刚严臣道柔顺于是箴諌者希情志不通故作诗者以诵其美而讥其过同子夏授高行子高行子授薛仓子薛仓子授帛妙子帛妙子授河间大毛公为故训传授赵人小毛公徐整毛诗谱畅周南召南其地在南郡南阳之间韩婴叙房中之乐弦歌周南召南而不用钟磬之节王肃注闗雎周衰所作齐诗康王政衰之诗同后夫人鸡鸣珮玉去君所周康王后不然故诗人叹而伤之鲁诗刺时也韩诗序风风也动物曰风託音曰讽刘瓛序义用物感物则谓之讽崔灵恩集註故政得失正齐人之得失周续之序义雅夫风雅者体同而由我化物则谓之风物由我正则谓之雅考之礼教其归不殊也同关关雎鸠闗雎贞洁慎匹故人君退朝入于私宫后妃御见有度应门击柝鼓人上堂退反宴处体安志明今时大人内倾于色贤人见其萌故咏闗雎説淑女正容仪以刺时薛氏韩诗章句在河之洲雎鸠以声相求必于河之洲隐蔽无人之处同窈窕淑女盈其欲而不愆其徳其诚可比于金石其声可内于宗庙诗传淑女奉顺坤徳成其纪纲韩诗窈窕专贞貌薛章句善心曰窈善容曰窕王肃注不嫉妬嫉音自徐邈音左右流之左右音佐佑郑玄音如字王肃申毛钟鼓乐之度应门击柝鼓人上堂退反宴处体安志明今时大人内倾于色贤人见其萌故咏闗雎説淑女正容仪以刺时薛氏韩诗章句在河之洲雎鸠以声相求必于河之洲隐蔽无人之处同窈窕淑女盈其欲而不愆其徳其诚可比于金石其声可内于宗庙诗传淑女奉顺坤徳成其纪纲韩诗窈窕专贞貌薛章句善心曰窈善容曰窕王肃注不嫉妬嫉音自徐邈音左右流之左右音佐佑郑玄音如字王肃申毛钟鼓乐之罍大夫器也同我姑酌彼兕觥二升曰觥韩诗传四升曰㯘韩诗云何吁矣云词也薛章句螽斯羽螽斯名蜙蝑一名舂黍似蝗而小青色长股而鸣喻后妃之性不妬忌子孙衆多毛诗题纲㛰姻以时春秋二百四十年鲁女出嫁夫人来归大夫逆女天王娶后自正月至十二月悉不以得时失时为贬褒何限于仲春季秋以相非哉夫春秋举秋毫之善贬纎介之恶故春狩于郎书时礼也夏城中丘书不时也此人间小事犹书得时失时况㛰姻人伦端始礼之大者不讥得时失时不善者耶若㛰姻季秋期尽仲春则隐二年冬十月夏之八月未及季秋伯姬归于纪周之季春夏之正月也桓九年春季姜归于京师庄二十五年六月夏之四月也已过仲春伯姬归于纪或出盛时之前或在期尽之后而经无贬文三传不讥何哉凡诗人之兴取义繁广或举譬类或称所见不必皆可以定时候也又按桃夭篇序美㛰姻以时葢谓盛壮之时而非日月之时故灼灼其华喻以盛壮非谓嫁娶当用桃夭之月其次章云其叶蓁蓁有蕡其实之子于归此岂在仲春之月乎又标梅三章注曰夏之向晚迨氷未泮正月以前草虫喓喓末秋之时或言嫁娶或羙男女及时然咏各异矣周礼以仲春会男女之无夫家者葢一切相配合之时而非常人之节曲礼曰男女非有行媒不相知名故日月以告君斋戒以告鬼神若万人必在仲春则其日月有常不得前却何复日月以告君乎夫冠㛰笄嫁男女之节冠以二十为限而无春秋之期笄以嫁而设不以日月为断何独嫁娶当系于时月乎王肃云㛰姻始于季秋止于仲春不言春不可以嫁也而马昭多引春秋之证以为反诗于难错矣两家俱失义皆不通通年聴㛰葢古正礼也束晳五经通论公侯干城干户旦切郑音施于中逵中馗馗中九交之道也薛章句芣苢伤夫有恶疾也韩诗自闗雎至芣苢后妃房中之乐王注采采芣苢芣苢木名实似李韩诗直曰车前瞿曰芣苢韩诗传芣苢泽泻也芣苢臭恶之菜诗人伤其君子有恶疾人道不通求已不得发愤而作以事兴芣苢虽臭恶乎我犹采采而不已者以兴君子虽有恶疾我犹守而不离去也薛章句芣苢实似李食之宜子出于西戎衞宏传王注远国异物非周妇人所得采王基驳汉广悦人也韩诗序汉有游女郑交甫遵彼汉臯台下遇二女与言曰愿请子之珮二女与交甫交甫受而懐之超然而去十歩循探之即亡矣回顾二女亦即亡矣韩诗内传汉女所弄珠如荆鸡卵同郑交甫逢二女鬾服韩诗传郑交甫过汉臯遇二女妖服珮两珠韩诗游女汉神也薛章句不可求思言汉神时见不可求而得之同江之永矣漾长也同汝坟辞家也韩诗思亲之诗同惄如调饥饥而又饥饥之甚也王肃注鲂鱼赪尾赪赤也言鲂鱼劳则尾赤君子劳苦则颜色变薛章句如燬纣作炮烙之刑韩诗父母孔迩孔甚也迩近也以父母甚迫近饥寒之忧为此禄仕薛章句冬至架之架音稼刘音山夹水曰涧夹音颊周续音宗室牖下奥即牖下王注甘棠自陜以东者周公主之自陜以西者召公主之召公述职当桑蚕之时不欲变民事故不入邑中舍于甘棠之下而聴断焉陜间之人皆得其所是故后世思而歌咏之诗传召伯所茇茇草舍也夫召伯聴男女之讼不堇烦劳百姓止舍甘棠之下而聴断焉刘芳义勿拜拜言人心之拜小低屈也上言勿剪终言勿拜明召伯渐远人思不忘也毛注拜犹伐非也施士丏説拜如人之拜同行露命伊尹歌晨露韩诗厌浥行露和气津凝为露从地生也五经通义厌衣亷切沈重音义室家不足夫行露之人许嫁矣然而未徃也见一物不具一礼不备守节贞理守死不徃君子以为得妇道之宜故举而传之扬而歌之以絶无道之求防污道之行乎诗传羔羊之皮小者曰羔大者曰羊薛章句素丝素喻洁白丝喻屈柔同古者以素丝饰裘郭璞拾遗五紽紽数名也薛章句委蛇诗人贤仕为大夫者言其徳能称有洁白之性屈柔之行进退有度数也薛章句迨其吉矣迨愿也韩诗诗攷一迨顾也同江有渚水一溢而为渚薛章句壹发发读如废徐音驺虞驺虞为天子掌鸟兽官齐诗章句诗攷三韩诗传鲁诗传古有梁驺梁驺天子猎之田曲也鲁诗传梁驺者天子之田也同今诗韩鲁説古毛诗説驺虞义兽白虎黑文食自死之肉不食生物人君有至信之徳则应之周南终麟趾召南终驺虞俱称嗟叹之皆兽名谨按古山海经邹书云驺虞兽説与毛诗同五经异义驺虞或作吾刘芳义疏邶鄘衞南谓之鄘鄘在纣都之西王肃义駮栢舟衞宣姜自誓所作韩诗凄其以风阴阳散为风风气无根也五经通义燕燕衞定姜归其娣送之而作韩诗定姜归其妇同远送于南南尼心切沈音先君之思以朂寡人畜孝也献公无礼于定姜定姜作诗言献公当思先君定公以孝于寡人鲁诗经典释文十三不述术法也薛章句终风且暴终风西风也韩诗时风又且暴使己思益隆薛章句跲也跲渠业翻孙辅音孙毓音曀噎其阴㙪㙪天阴尘也韩诗章句寐焉不寤爰居自爰居而下三章衞人从军者与其室家诀别之辞王肃注尔雅云飞曰雌雄刺衞宣公也雄雉于飞雉耿介之鸟也薛章句迨冰未泮古者霜降逆女冰泮杀止韩诗传黾勉同心宻勿僶俛也韩诗贾用不售一钱之物举卖百何时当售也韩诗方将万舞万大舞也同执辔如组辔是御者所执者也不得以辔为勒且旧语云马勒不云辔以勒为辔者葢是北人避石勒名也今南人皆云马勒而以鞚为辔反覆推之此为明证又诗称执辔如组又曰六辔在手以所为辔审矣今俗儒仍以辔为勒而曽无寤者刘芳笺音义证饮饯于祢送行饮酒曰饯薛章句静女其姝静贞也韩诗搔首踟蹰踟蹰踯躅也薛章句贻我彤管古者后夫人必有女史彤管之法后妃羣妾以礼御于君所女史书其环以进退之生子月辰以金环退之当御者着于左手既御着于右手左手阳也以当就君故着左手右手阴也御而复故五经要义女史彤管法如国史主记后夫人之过人君有柱下史后有女史外内各有官也刘芳义疏新台有洒修旧曰新马融注不殄殄徙典翻毛苌音得此戚施戚施蟾蜍就喻丑恶薛章句中冓之言冓夜也鲁诗晋灼汉书注星言夙驾星精也韩诗星晴也同蝃蝀刺奔女也韩诗序蝃蝀在东邪色乘阳韩诗夫妇失礼则虹气盛有赤色在上者阴乘阳气也刘桢义问何以予之譬犹练丝染之蓝则青染之朱则赤诗传尤之尤非也薛章句绿竹猗猗篇筑韩诗篇竹同篇竹同会弁如星弁高五寸前后玉饰五经通义绿竹如箦箦积也绿䓯盛如积也薛君韩诗注考槃在阿地下而黄曰干韩诗章句能不我甲甲音狎徐邈音伯兮朅兮邦之杰兮朅桀挺也疾驱貎韩诗执殳亡国之社以戒诸侯人之戒在于桃殳韩诗传步卒五兵戈殳车㦸酋矛矢樊支渊七经义纲格论焉得谖草諠草忘忧也薛章句忘爱也同王黍离伯封作韩诗衞宣公之子寿闵其兄伋之且见害作忧思之诗黍离之诗是也齐诗彼黍离离彼稷之苗离离黍貎也诗人求亡不得忧懑不识于物视彼黍离离然忧甚之时又以为稷之苗乃自知忧之甚也韩诗君子陶陶陶畅也薛章句蒲蒲栁蒲草之声不与戍许相协笺为长孙毓同异有蓷蓷益母韩诗雉罹于罿施罗于车上曰罿韩诗緜緜葛藟在河之浒葛藟一名燕薁藤好生河浒边得水润而长喻王九族蒙王恩惠以育子孙今王无泽于族人不如葛藟生河浒边也题纲将其来施施将如字王肃申毛郑两骖左右騑骖薛章句抑释掤忌掤椟丸葢也马注掤所以覆矢也谓箭筒葢义问左旋右抽中军作好国君及元率戎车将在中央当鼓御者在左勇力之士执戈在后五经要义三英英谓古者以素丝英饰裘即上素丝五紽也郭璞拾遗掺执子之袪兮袪去也薛章句昧旦昬闇也日明也日入后漏三刻为昬日出前漏三刻为明五经要义杂佩以赠之佩玉上有葱衡下有双璜冲牙蠙珠以纳其间韩诗传有女同车今论説郑国之为俗有溱洧之水男女聚会讴歌相感故曰郑声淫左传説烦手淫声谓之郑声者言烦手踯躅之声使淫过矣谨按郑诗二十一篇説妇人者十九矣故郑声淫也五经异义东门之坛东门之栗有践家室栗木名言东门之外栗树之下有善人可与成为室家也韩诗靖善也同靖乐也薛章句子宁不嗣音诒寄也曾不寄问也韩诗聊乐我员魂神也薛章句出其闉阇阇止舍翻徐音野有蔓草国多兵役男女怨旷于是女感伤而思男故出游于洧之外託采芬香之草而为婬妷之行时草始生而云蔓者女情急欲以促时也韦昭问答清扬婉兮青静也薛章句零露瀼瀼瀼音囊徐音方涣涣兮洹洹盛貎韩诗注三月桃花水时韩诗方秉蕳兮郑国之俗三月上巳之溱洧两水之上招魂续魄秉兰草拂不祥韩诗蕳莲也同秉执也蕳兰也当此盛流之时衆士与衆女方执兰拂除邪恶韩诗注祓除岁秽同祓除气秽同秉兰水上同祓除氛秽韩诗且徃观乎诗人愿与所説者俱徃也薛注赠之以芍药勺药离草同补传七齐鸡鸣谗人也韩诗説人也韩诗章句苍蝇之声鸡远鸣蝇声相似薛章句子之还兮还茂昌三者皆地名也崔集注从两肩兮兽三岁曰肩薛君传东方之日兮诗人言所説者颜色盛美如东方之日薛章句在我闼兮门屏之间曰闼韩诗衡从其亩东西耕曰横南北耕曰由同维莠骄骄甫田维莠今何草答曰今之狗尾也问答其鱼唯唯遗遗言不能制也韩诗舞则选兮言其舞则应雅乐也薛章句魏我歌且謡有章曲曰歌无章句曰謡韩诗章句陟彼岵兮山无草木曰岵所以言陟彼岵兮无可怙也以其无草木故以譬之施士丏説有县貆兮貉子曰貆貆状与貉类异世人皆名貆义问不素餐兮何谓素餐素者质人但有质朴无治民之材名曰素餐尸禄者颇有所知善恶不言黙然不语苟欲得禄而已譬若尸矣薛章句河水清且沦猗从流而风曰沦同唐蟋蟀在堂蟋蟀食蝇而化成义问蟋蟀今促织也一名蜻蛚椘谓之蟋蟀或谓之蛬南楚谓之王孙刘芳义筌岁聿其莫聿辞也薛章句日月其除除音住毛音除式朱翻郑音役车其休古者必有命民有能敬长怜孤取舍好让者命于其君然后乗饰车骈马未得命者不得乘车乘车皆有罚故其民虽有钱财侈物而无礼义功徳即无所用其钱财侈物故其民皆兴仁义而贱不争贵强不凌弱衆不暴寡是唐虞之所以象典刑而民莫敢犯也韩诗何不日鼓瑟天子食日举乐诸侯不释县大夫士日琴瑟鲁诗传素衣朱绣绡绮属鲁诗绣当为绡绡绮刘芳义疏蕃衍盈升古者为升上径一寸下径六分其深八分崔集注朋比也比必履翻孙毓申毛生于道周周右也韩诗秦四马既闲闲大也谓闲然大也薛章句驾我骐馵驾两马者王肃注温其如玉玉有五徳温润而泽有似于智鋭而不害有似于仁抑而不挠有似于义有瑕于内必见于外有似于信垂之如坠有似于礼五经通义白露为霜寒气凝以为霜霜从地升五经通义终南何有终南山长安南山也一名太一五经要义在扶风武功县同鴥彼晨风晨风今之鹞义问隰有六駮言六据所见言之王肃注琼瑰玉珮佩者服用之称珮者玉器之名称其服用则字从人名其器则字从玉蔡谟疑字义陈衡门之下横一木作门而上无屋谓之衡门义问歌以讯之诗者思也辞也发虑在心谓之思言见其懐抱者也在辞为诗在乐为歌其本一也故云作好歌以讯之梁简文帝十五国风义心焉惕惕悦人也韩诗僚兮僚音了郑音且俨㜝重颐也韩诗薛君注桧郐在豫州外方之北北邻于虢郐荣之南左济右洛居阳郑两水之间食溱洧焉刘稹周武王封祝融之后于济洛河颕之间为桧子王注匪风发兮匪车偈兮是非古之风也发发者是非古之车也揭揭者葢伤之也韩诗説曹维鹈在梁梁人取鱼梁也言鹈自合求鱼不合于人梁上取其鱼譬之人自无善事攘人之美者如鹈在人梁上焉施士丏説韩集註二十四其子七兮鸤鸠之所以养七子者一心也君子之所以理万物者一仪也诗传古经解钩沉卷六古经解钩沉卷七钦定四库全书古经解钩沉卷七长洲余萧客撰毛诗下豳褐毛布也贱者之所服也今罽亦用为之韦辉光问三之日于耜三月之时可预取耒耜修缮之韩诗四之日举趾至四月始可举足而耕也同条桑条音超沈音义七月鸣鵙五月鸣鵙王肃谓古五字如七因讹为之崔集注于貉狐之类貉貒貍也义问貉子似貍同凿冰冲冲冰者穷谷阴气所聚不洩则结而为伏阴韩诗鸱鸮鸱鸮鸋鴂鸟名也鸱鸮所以爱养其子者适以病之爱怜养其子者谓坚固其窠巢病之者谓不知託于大树茂枝反敷之苇䓟风至䓟折巢覆有子则死有卵则破是其病也同予手拮据口足为事曰拮据韩诗蟏蛸长脚蜘蛛也义同小蜘蛛长脚者俗唿为之喜子义筌鹳鸣于垤鹳水鸟巢处知风穴处知雨天将雨而蚁出壅土鹳鸟见之长鸣而喜韩诗皇驳其马彤白杂毛曰驳刘芳义证亲结其缡缡带也薛章句九罭之鱼九罭取鰕芘也同狼䟦其胡老狼项下有袋求食满腹向前行乃触之退后又自踏践上㚄其尾进退有患故诗以况䟦前㚄后毛诗草虫经小雅呦呦鹿鸣鹿饮食则皆鸣相召志不相忌也草虫经吹笙夫笙者法万物始生导达阴阳之气故有长短黄钟之始象法鳯凰邯郸绰五经折疑承筐是将承受也薛章句常棣夫栘燕兄弟也闵管蔡之失道也韩诗序伐木伐木废朋友之道缺劳者歌其事同饥者歌食劳者歌事韩诗相彼鸟矣鸟微物也薛章句如月之恒恒古恒翻沈音义象弭毛云弭弓反末以象骨为之葢俗説之误也拾遗左传曰左执鞭弭弭者弓之别名谓以象牙为弓今西方有以犀角及鹿角为弓者同杨栁依依依依盛貎薛章句南山有台台一名夫须莎草也言山生台及莎自荫喻人君得贤以自尊也题纲和鸾雍雍鸾在衡和在轼前韩内传和设轼者也鸾设衡者也鲁训升车则马动马动则鸾鸣鸾鸣则和应韩诗传在轼曰和在轭曰鸾韩诗厌厌夜饮愔愔和悦之貎薛章句菁菁者莪蓁蓁盛貎韩诗薛注元戎十乘以先启行元戎大戎谓兵车也车有大戎十乘谓车缦轮马被甲衡扼之上尽有剑㦸名曰䧟军之车所以冒突先启敌家之行伍也韩婴章句元老元长也韩诗东有甫草圃博也有博大茂草也韩诗薛君注甫博也薛君传驾言行狩春曰畋夏曰獀秋曰狝冬曰狩天子抗大绥诸侯小绥羣小献禽其下天子亲射之于门夫田猎因以讲道习武简兵也韩内传四牡奕奕奕奕盛貎薛章句儦儦俟俟趋曰行曰騃薛章句至于矜寡矜棘冰翻徐音各顽翻同在彼空谷穹谷深谷也薛章句君子攸芋芋火吾切郑音如矢斯棘朸木理也韩诗朸隅也同乃生男子太子生以桑弧蓬矢六射上下四方韩内传男子生以桑弓蓬矢六射上下四方明当有事天地四方也同载衣之裼裼示之方也韩诗翼要蹙蹙靡所骋骋驰也薛章句视天梦梦梦莫藤切沈音义又窘阴雨窘迫也韩诗章句十月之交五际卯酉午戌亥也阴阳终始际会之岁于此则有变改之政也齐诗内传孟康汉书注不用其行三光考灵曜书云日道出于列宿之外万有余里谓五星则差在其内何谓与日同乘黄道驳五经异义于何不臧月食非常也比之日食犹常也日食则不臧矣诗传雨无正雨无极正大夫刺幽王也韩诗序雨无政无衆也韩婴章句沦胥以铺薰帅也鲁诗熏帅也胥相也痡病也言此无罪之人而使有罪者相率而病之是其大甚韩诗谋犹回遹回邪僻也薛章句曰父母且且音苟且之且郑音跃跃毚兎遇犬获之趯趯徃来貎获得也言趯趯之毚兎谓狡兎数徃来逃匿其迹有时遇犬得之韩婴章句吹篪篪以竹为之六孔有底五经要义出此三物天子诸侯以牛豕大夫以犬庶人以鸡韩诗哆兮侈兮侈兮哆兮説文作鉹兮哆兮鉹曲也一曰鬵鼎崔集注投畀有北孔子为鲁司冦时诛少正夘谓佞道已行乱国政也佞道未行章明逺之而已韩内传将恐将辞也薛章句佻佻公子佻徒高翻沈音义佻音劳同终日七襄襄反也薛章句东有启明西有长庚太白晨出东方为启明昬见西方为长庚韩诗不可以挹酒浆言不得其人也施士丏説挹㪺也㪺容四升何胤隐义四月叹征役也韩诗乱离瘼矣瘼散也薛章句或不知呌号号唿到翻徐音鼓钟昭王之时作韩诗笙磬同音磬立秋之乐也五经要义以南南如周南之南刘炫述议以享享许亮翻徐音苾芬孝祀馥香貎也薛章句此有不敛穧不敛筥筥音穧崔集注君子宜之君子者无所不宜也诗传有莺其羽或説有莺工羽言虽小鸟其莺然有文章失名义注先集维霰霰英也韩诗霰霙也薛注徳音来括括约束也薛章句宾之初筵卫武公饮酒悔过也韩诗左右秩秩言賔客初就筵之时賔主秩秩然俱谨敬也同以祈尔爵一章为大射崔集註以奏尔时二章为燕射同威仪反反反蒲板切郑音曰既醉止賔既醉止不知其为恶也韩诗及黼黼音补徐音绋纚维之纚系也韩诗母教猱升木猱狝猴也楚人谓之沐猴草虫经猱乃豆切沈音义匪伊卷之卷其言切沈音义中心藏之藏音臧郑音白华菅兮白茅束兮白华野菅草也其性柔刃堪用取此白华而将白茅束之喻申后被褒姒所代恶人蒙善好人见弃也题纲緜蛮黄鸟緜蛮文貎韩诗薛君注大雅俔天之妹磬譬也韩诗会甲也经传训诂未有以会为甲者同异评緜緜瓜瓞瓞小瓜韩诗自土漆沮言公刘自狄而来居杜与漆沮之地齐诗周原膴膴周原者岐山阳地属杜阳地形险阻而原田肥美杜阳汉县扶风有杜阳山山北有杜阳谷孔颕逹谱乃立冢土冢土太社也王肃解大社也同瑟彼玉瓒䘏音瑟郑音鱼跃于渊鱼喜乐则踊跃于泉中薛章句神罔时恫无是痛伤其所为者自大伯王季太伯见王季生文王知天命之有在去而适吴太王没而不反王注诞先登于岸诞信也薛章句侵阮徂共阮徂共皆国名鲁诗我陵我阿四平曰陵薛章句曲景曰阿韩诗经始灵台灵台以望气明堂以布政辟廱以养老教学三者不同五经通义天子有三台灵台以观天文时台以观四时施化囿台以观鸟兽鱼鼈诸侯卑不得观天文无台但有时台囿台也五经异义于牣鱼跃文王圣徳上及飞鸟下及鱼鼈薛章句于乐辟廱天子立辟廱者何所以行礼乐宣徳化教导天下之人使为士君子养三老事五更与诸侯行礼之处也五经通义蒙瞍奏公无珠子曰蒙珠子具而无见曰瞍薛章句皇王维辟师臣者帝交友受臣者王臣臣者霸鲁臣者亡韩内传时维姜嫄姜姓原字韩诗章句以弗无子王者十嵗七祭天地仲春后妃郊高禖亦祭天地也五经通义三单相袭也止居则妇女在内老弱次之强壮在外言自有备也述毛鳯凰于飞雄曰鳯雌曰凰其雏为鸑鷟草虫经天不湎尔以酒夫饮之礼不脱屦而即序者谓之礼跣而上坐者谓之宴能饮者饮之不能饮者已谓之醧齐颜色均衆寡谓之沉闭门不出者谓之湎故君子可以宴可以醧不可以沉不可以湎韩诗齐颜色均衆寡谓之流闭门不出客谓之湎薛章句抑衞武公刺王室亦以自戒韩诗翼要衞武公行年九十有五犹使人日诵是诗而不离于其侧同不雠雠承呪切郑音于乎小子呜叹辞也薛章句涤涤山川汤时大旱使人祷于山川韩诗传君亲之南郊以六事谢过自责曰政不一与民失职与宫室荣与妇谒盛与苞苴行与谗夫倡与同宫室崇与同旱魃为虐传曰魃天旱鬼也笺曰旱气生魃天有常神人死为鬼不审旱气生魃奈何答曰魃鬼人形眼在顶上天生此物则将旱天欲为灾何所不生而云有常神者耶韦曜问仲山甫徂齐封于齐韩诗邓展汉书注韩侯受命诸侯世子三年丧毕上受爵命于天子所以名之为世子何言欲其世世不絶也韩内传上受爵命于天子乃归即位何明爵天子有也臣无自爵之义同干不庭芳干正也谓以其议非而正之薛章句王钖韩侯诸侯有徳天子钖之韩诗炰鼈炰甫九翻徐音溥彼韩城今涿郡方城县有韩侯城王注燕师所完燕北燕国同釐尔圭瓒釐音赉徐邈音自召祖命予小子使尔继召公之后受命者必以其祖命之诗传内讧讧古红切郑音周颂清庙颂言成也一章成篇宜列徳故登歌清庙一章也诗传于穆不已大哉天命之无极而美周之礼也孟仲子论假以溢我溢音谥毛音郑音徐邈音肇禋禋音烟徐音无封靡于尔邦靡好也薛章句彼徂矣岐有夷之行岐道虽僻而人不逺韩诗传徂徃也夷易也行道也彼百姓归文王者皆曰岐有易道可徃归矣易道谓仁义之道而易行故岐道险阻而人不难薛传以此订大王文王之道订直丁翻沈音义昊天有成命天神之大者曰昊天上帝其佐曰五帝五经通义薄言震之莫不震叠振犹奋也薛章句薄辞也莫无也震动也叠应也美成王能奋舒文武之道而行之则天下无不动而应其政教薛传执竞武王执服也韩诗钟鼓喤喤喤音宏徐音贻我来牟大麦也薛章句播厥百谷谷类非一故言百也薛章句振鹭于飞于彼西雝鹭洁白之鸟西雍文王之雍也言文王之时辟雍学士皆洁白之人也薛章句多稌稌勑古翻徐音文武维后禘取毁庙之主皆升合食于太庙韩内传书克昌厥后昌文王名此祭文王之诗也周人以讳事神不应犯讳当音处亮翻旧音亦右文母妇人以随从为义夫贵于朝妇贵于室故得蒙夫之谥五经通义鞗革有鸧鸧鸹胎生孔子渡江见而异之韩内传孔子渡江见之异衆莫能名孔子尝闻河上人歌曰鸹兮鹘兮逆毛衰兮一身九尾长兮鸧鸹也韩诗自求辛螫羣臣无肯牵引扶助我则自得辛螫之毒同异评拚飞维鸟翻飞貎薛章句俶载南亩俶始也载事也言用我之利始事于南亩也王注有椒其馨椒子肖切徐音百室盈止王者藏于天下诸侯藏于百姓韩诗丝衣其紑载弁俅俅灵星为立尸故云丝衣其会弁俅俅传言王者祭灵星公尸所服之衣也五经通义自堂徂基明堂在南方七里之郊韩诗説鼐鼎及鼒鼐小鼎鲁诗説酌勺之笑切刘昌宗音鲁颂有驒驒白马黑髦韩诗思乐泮水水圆如璧诸侯曰泮宫者半于天子宫也明尊卑有差所化少也失名训泮水者泮之言半也天子曰辟雍谓以土雍水外员如辟故曰辟雍义取四方来观者平均耳泮宫水雍其半葢东西门以南通水北无水也五经通义閟宫是禖宫也孟仲子论泰山巖巖泰山五岳之长羣神之主故独封泰山告平于天报神功也五经通义奚斯所作是诗公子奚斯所作韩诗薛君传奚斯鲁公子言其新庙奕奕然盛也薛章句孔曼且硕曼长也同商颂商颂亦羙襄公韩诗章句广川书䟦三嗟嗟烈祖殷中宗周成宣王皆以时毁鲁诗説亦有和羮铏羮有菜盐豉其中菜为其形象可食因以铏为名刘桢问天命玄鸟降而生商汤之先为契无父而生契母与姊妹浴于玄丘水有燕衔卵堕之契母得故含之误吞之遂生契诗传奄有九有九域九州也薛章句大禘也王者诸侯所以三年以祫五年以禘何三年一闰天道小偹故三年一祫祫皆取未迁庙主合食太祖庙中五嵗再闰天道大偹故五嵗一禘禘者禘也取已迁庙主合食太祖庙中五经通义至于汤齐汤为天子十三年年百嵗而崩葬于徴今扶风徴陌是也韩内传为下国骏厖骏骊马也齐诗厖母项切徐音陟彼景山文王创基至鲁僖间商颂不在数矣孔子删诗时录此五章岂无意哉商邑翼翼四方之极我有嘉客亦不夷怿岂能忘哉景山商坟墓之所在也商邑之大岂无贤材哉松栢芃芃在于斵而迁之方斵而敬承之以用之尔松柏小材有挺而整布衆楹大材有闲而静别既各得施则寝成而孔安矣拱成羣材而任以成国则人君高拱仰成矣是绸缪牖户之义也六萟论是断取松与柏薛章句古经解钩沉卷七古经解钩沉卷八钦定四库全书古经解钩沉卷八长洲余萧客撰周礼周礼序至六十为武都守郡小事少乃述平生之志着易尚书诗礼传皆讫唯念前业未毕者唯周官年六十有六目瞑意倦自力补之谓之周官传也马融传欲省学者两读故具载本文而就经为注同戴徳删古礼二百四篇为八十五篇谓之大戴礼戴圣删大戴礼为四十九篇是为小戴礼后汉马融卢植考诸家同异附戴圣篇章去其繁重及所叙畧而行于世即今之礼记是也郑玄亦依卢马之本为注焉陈卲周礼论序解书序言成王既黜殷命还归在丰作周官则此周官也郑衆解诂夫百王不同各置官礼为禅让相传者亦不得不改但所以改者少非禅让之世者变易必多以革人视聴所以禅让不改多者以禅让道同人未为弊故不改者多非禅让之世须变人情故必多改故王者之兴必有改官之礼此周礼所兴之意也崔灵恩周官是后人附益赵匡五经辨惑説天官冢宰自颛顼以来命南正重司天火正黎司地故重黎之后世掌天地官号曰羲和唐尧受之方置天地四时之官命羲和之后使复旧职而掌天地之事又分命羲仲羲叔和仲和叔使主四时为六卿之任及其末年舜摄百揆改地官为司徒秋官为士冬官为司空春官为秩宗故尚书曰乃命羲和钦若昊天分命和仲和叔等使主四时之事又云百姓不亲五品不逊契为司徒敬敷五教地官之事也臯繇作士五刑有服秋官之任也禹作司空以平水土冬官之职也伯夷为秩宗典朕三礼此春官之所司也崔灵恩辨方谓别东西南北之名以表阴阳也干寳注正位谓君南面当阳臣北面即阴居后于北宫以体太阴居太子于东宫以位少阳之类同体国体形体同乃立天官冢宰济其清浊和其刚柔而纳之中和曰宰同奄于验切刘昌宗音司会凡言司者总其领也凡言师者训其徒也凡言职者主其业也凡言衡者平其政也凡言掌者主其事也凡言氏者世其官也凡言人者终其身也不氏不人权其材也通权其材者既云不世又不终身随其材而权暂用也干注治邦国国天子诸侯所理也邦疆国之境同赋贡赋上之所求于下贡下之所纳于上同饬化八材八材骨曰切象曰磋玉曰琢石曰磨木曰刻金曰镂革曰剥羽曰析郑衆解诂珠曰切象曰磋同薮薮宜作叟干注正月之吉周正建子之月吉朔日也同文苑英设其参参三公也同及纳亨纳亨纳牲将告杀谓向祭之辰也同亨普孟翻刘音凡宫之纠禁若御史中丞干注则专达达决也同辟名者不当也同郑司农读火絶之读音豆徐音授祭祭五行六阴之神与人起居干注青州之蟹胥胥音泰刘音胥音素同蝼音漏干寳音而耕耨王籍古之王者贵为天子富有四海而必私置籍葢其义有三焉一曰以奉宗庙亲致其孝也二曰以训于百姓在勤勤则不匮也三曰闻之子孙躬知稼穑之难难无违也干注共萧茅萧字或为莤莤读为缩束茅立之祭前沃酒其上酒渗下去若神饮之故谓之缩郑兴解诂以时簎鱼簎七迹切沈重音蜃蝤类干注共蠯蠯蚌也杜子春注膴膺肉郑衆解诂胖肉同糗饵糗饵者或屑而蒸之与枣豆之味同食干注麋臡麋骭髓醢郑衆解诂麋肝同佩玉凡玉珮上有双衡衡长五寸博一寸下有双璜璜径三寸冲牙蠙珠以纳其间上下为衡半璧为璜璜中横以冲牙以苍珠为瑀三礼图牀笫笫阻引切徐音设其鹄四尺曰正正五重鹄在其内而方二尺贾逵解诂教六宫后正寝在前五小寝在后郑衆解诂而生穜稑之种穜晚秔稻之属稑陵谷黍稷之属干注袆衣从王祭先王则服之崔灵恩二礼义宗揄狄从王祭先公则服之同阙狄飨诸侯则服之同文苑英华七百六十王后三翟数皆十二诸侯夫人三公而下夫人雉数如命数崔灵恩鞠衣以采桑则服之同展衣以礼见王及见宾客则服之同縁衣燕居则服之王后无助祭天地故自先王以下后不助祭天地四岳故无助祭天地四望之服同衣翣栁之属翣以竹为之高二尺四寸广三尺衣以白布柄长五尺葬时今人执之于柩车傍也三礼图所谓髲髢髢音地刘音髢音也同为赤舄屦复下曰舄三礼图絇谓之拘救音句刘音音拘同拘音句同地官司徒乡大夫六乡大夫则冢宰以下贾逵解诂遗人遗音维郑衆音音遂徐音毎门下士二人如今门候干注掌节节长尺二寸秦汉以下改为旌之形义宗设其社稷之壝社主用石以地产最实欤崔灵恩宜鳞物音鳞刘音音鳞同谓之地中地中洛阳马融注乃建王国焉王国东都王城今河南县同其食者四之一诸子诸男食者四之一郑衆解诂诸男食者四之一同服事服事谓为公家服事者同服谓公家之事也同不恤之刑恤谓相忧同谓相爱同共茅蒩蒩侧鱼翻杜子春音以雷鼓雷鼓六面郑衆解诂以灵鼓灵鼓四面同以路鼓路鼓两面同以晋鼓晋鼓大而短贾逵解诂以金錞去地一尺灌之以水又以其器盛水于下以芒当心跪注以手震芒其声如雷干注以金铎铎今之铃其匡铜为之木舌为木铎金舌为金铎三礼图展牲若今夕牲干注读如㽦㽦原隰之㽦㽦常纯翻聂氏音掌以媺诏王媺媺道告王以善道马传以三徳徳行内外之称在心为徳施之为行同至徳以为道本至徳者中徳也以至道天命之谓性率性之谓道失中庸则无以至道故曰以为道本同孝徳以知逆恶教以孝徳使知逆恶之不可为也同友行教以朋友之行使择益友同以事师长师徳所不如也长老者同以道道六艺同九数今有夕桀同掌司万民之难难谓相与为仇同总读为儳儳才鍳切徐音皆金也汉之铜虎符则其制也干注以英荡辅之英刻书也荡竹萌也刻而书其所使之事以助三节之信同帅六遂之役六遂为十五万家絙千里之地贾逵解诂赤缇用羊缇他奚翻李轨音春官宗伯镈师镈大钟孙炎注祀昊天上帝周公祭天用太公为尸石渠礼论建华冠祀天地五郊八佾舞人之所服也三礼图以疈辜罢铺逼切郑衆音以肆献祼享先王五采方山冠各以其采名为冠礼庙天子八佾乐五行舞人所服三礼图春见曰朝夏见曰宗秋见曰觐冬见曰遇一方四分之或朝春或觐秋或宗夏或遇冬藩屛之臣不可虚方俱行故分趋四时助祭也贾逵解诂在东方者朝春在南方者宗夏在西方者觐秋在北方者遇冬马传时见曰会殷见曰同古者诸侯朝天子四时礼外有时会殷同之法殷同者十二年王不巡狩则六服诸侯各当方面来赴四时见王也殷衆也四方诸侯衆来见王义宗以苍璧礼天璧径九寸郑玄三礼图苍璧所以礼天其长尺有二寸葢法天之十二时义宗冬至日祭天于圜丘玉用其苍璧牲用玉色乐用夹钟为宫乐作六变同以黄琮礼地黄琮无好阮谌三礼图黄琮所以礼地其长一尺以法地数义宗以白琥白琥以玉长九寸广五寸刻伏虎形高三寸郑图享大鬼大鬼谓先王也古周礼説兆五帝于四郊东郊木帝太皥八里南郊火帝炎帝七里西郊金帝少皥九里北郊水帝颛顼六里中兆黄帝之位并南郊之季故云兆五帝于四郊也贾逵解诂禜门雩祈雨之祭禜止雨之祭每禜于城门义宗筵国賔国賔二王后马传变几变几变更其质谓有饰也郑衆解诂变更其几谓无饰同以朝日天子以春分朝日秋分夕月马传四圭有邸象四方物之初生以璧为邸者取其初生之圆匝也崔灵恩两圭有邸以祀地旅四望社稷同四望其玉葢同也以珪鋭首象土生物同牙璋以起军旅若今铜虎节发兵也郑衆解诂则鷩冕鷩冕王祭先公及卿之服天子九旒用玉二百十六侯伯服以助祭七旒用玉八十三礼图则毳冕毳冕天子七旒用玉百六十八子男服以助祭用玉五十同则希冕冕天子五旒用玉百二十孤卿服以助祭四旒用玉三十二同则玄冕玄冕王祭羣小祀及视朝服天子四旒用玉三十二诸侯服以祭其宗庙三旒用玉十八同公之服公卿大夫助祭之日所着之服降王一等悉与王同义宗长孙无忌冕服议孤之服自希冕而下天子孤及卿皆六命则同絺冕之服三章小章则画六上公及王之三公二王之后二伯九州之牧侯伯王之同姓封为侯伯者服之以助王祭社张鑑三礼图乃奏黄钟歌大吕奏黄钟者用黄钟为调歌大吕者用大吕为调奏者谓堂下四悬歌者谓堂上所歌义宗凡六乐者六乐十二调崔灵恩圜钟夹钟也贾逵解诂应钟也马传黄钟不言商商为臣王者自谓故着其实而去其名若曰有天地人物无徳以主之谦以自牧也干注孤竹之管管如箎六孔贾逵解诂六变六变者舞六终八变八终九变九终义宗高声䃂䃂钟病声杜注击编钟凡钟十六枚同为一簨簴为编钟特悬者谓之镈三礼图掌教龡竽竽二十六簧郑衆解诂三十六簧同雅竽簧上下各六三礼图箫雅箫长尺四寸二十四彄颂箫长尺二寸十六彄三礼图无底者谓之洞箫同掌土鼓土鼓以瓦为匡杜注以毛土为匡同大师宜于社尔雅曰起大事动大衆必先有事乎社马传先告后土用牡币亲告以牲有奠故也使祝史用币王肃注吉则用牲凶则用币同掌胜国邑之社稷之祝号所讨国所封邑由立社稷马传而舞雩雩坛在已地阮图抱天时抱式以知天时郑衆解诂五帝之书五典五帝之常道也张衡解诂龙勒龙音尨戚衮音重翟后从王祭先王先公所乘也义宗厌翟后从王享诸侯所乘同安车后宫中朝夕见于王所乘也同皆有容葢客为幨车山东谓之裳帏郑衆解诂山东谓之帷裳同翟车后求桑所乘义宗辇车对轝曰辇干注后游宴所乘也义宗鸣铃和鸾皆以金为铃干注夏官司马大仆若汉侍中干注以九伐之灋伐扶废切刘音五正十尺曰侯四尺曰鹄二尺曰正四寸曰质马注掌王之五冕冕以三十升布漆而为之广八寸长尺六寸前圜后方前下后高有俯伏之形故谓之冕欲人之位弥高而志弥下故以名焉三礼图会五采弁缝十二梁正三礼图韦弁王及诸侯兵服也三礼圗献矢箙箙今谓之步义干注矰矢缴系短矢谓之矰马注云瞢瞢谟蓬切李音弦蒲蒲颇五切郑玄音河内曰冀州在东河之西西河之东南河之北马传秋官司寇条狼氏今卒辟车之属干注象胥若今鸿胪同外朝之灋礼司徒府中有百官朝会殿天子与丞相决大事是外朝之存者干注劓罪劓刑法木胜土决其皮革也贺述礼説刖罪膑刑法金胜木去其节目也同以诏夜士夜士今都候之属干注而比其追胥者追追萃切刘音掌射国中之夭鸟鸱鸮恶声之鸟也马传若不见其鸟兽兽虎狼㘁鸣也同十有二嵗王巡狩南国取岁星一周天道之备数崔灵恩冬官考工记坐而论道谓之王公天子立三公曰太师太傅太保无官属与王同职故曰坐而论道谓之三公古周礼説以为贤贤胡甸切郑衆音孤旌枉矢以象弧也枉矢象妖星非其义也枉盖应为枉直谓枉矢于弧干注为削削偃曲却刃马传用将将音阳郑衆音股为二股广三寸长尺三寸半三礼圗髺垦薜暴薜蒲驳切郑玄音为笋虡笋虡两头并为龙以衔组阮圗则一豆矣豆当为斗马传细则校校古饱切郑玄音以为晋围晋音箭郑衆音左祖右社社稷在右宗庙在左马传五室周制五室东为木室南火西金北水土在其中三礼图古经解钩沉卷八古经解钩沉卷九钦定四库全书古经解钩沉卷九长洲余萧客撰仪礼上仪礼汉兴高堂生得礼十七篇后孔子壁中得古文礼五十七篇其十七篇与前同而字多异六萟论士冠礼筮于庙门王彪之以为礼冠自卜日不必以三元也何承天礼论主人戒賔主人不敢自专请賔其成也亦谓人之父耻自成其子故请賔也石渠礼议为期于庙门之外冠者人道之始也嘉事之善也是以圣王重之必行乎庙同设洗洗高三尺口径一尺五寸足径三尺中身小疏中士以铁为之大夫以上铜为之诸侯白金饰天子黄金饰三礼旧图爵弁服爵弁士助君祭服之色无爵头无旒礼图士服以祭其庙三礼图皮弁服以白鹿皮为冠礼图缁布冠太古冠布齐则缁之后以为冠冠之始也今武冠则其遗象三礼图笄士以骨大夫以象阮谌三礼图有篚篚以竹为之长三尺广一尺深六寸足高三寸如今小车筌旧图实勺勺五升口径六寸曲中博三寸长三寸柄长二尺四寸漆赤中柄末亦丹旧圗赞者盥于洗西盥盘口径二尺一寸受二斗漆赤中同服玄冠玄冠朝服戴圣曰玄冠委貎也朝服布上素下缁帛带素韦韠石渠礼论今文扄为铉铉音关刘昌宗音冬皮屦礼夏冠用葛履冬冠用皮履明无定时也礼论委貎委貎与弁皆天子始冠之冠李孟悊章疏乡饮酒礼笙入笙有雅簧十三上六下七二礼图乡射礼东北面告于主人乡射请告主人乐不告者何也戴圣曰请射告主人者賔主俱当射也夫乐主所以乐賔也故不告于主人石渠礼议命弟子设丰制度云射罚爵之丰作人形丰国名其君坐酒亡国戴杆以为戒旧图蒲筵士蒲筵长七尺广三尺三寸无纯三礼图则皮树中皮树人面兽形张鑑图燕礼罍水在东罍刻木为之礼图两方壶方壶受一斛腹圆口足皆方旧图两圆壶圆壶受一斛腹方口足皆圆同大射仪乐人宿县于阼阶东宣帝甘露三年三月黄门侍郎临奏曰乡射合乐大射不乐何也戴圣曰乡射至而合乐者质也大射人君之礼仪多故不可乐也闻人通汉曰乡射合乐者人礼也所以合和百姓也大射不合乐者诸侯之礼也韦玄成曰乡人本无乐故合乐嵗时所以合和百姓以同其意也至诸侯当有乐传曰诸侯不释悬明用无时也君臣朝廷当有之矣必须合乐而后合故不云合乐也时公卿以玄成议是石渠礼议聘礼有司筵几于室中几长五尺高尺二寸广二尺阮图米八筐筐受五斛旧图公食大夫礼小臣具盘匜受一斗流长六寸漆赤中诸侯以象饰天子以黄金梁正三礼图宰夫设铏四于豆西铏鼎受一斗两耳三足高三寸有葢士以鐡为之大夫以上铜为之诸侯饰以白金天子饰以黄金旧图觐礼天子设斧依于户牖之间扆从广八尺画斧文于其上今之屏风也郑玄三礼图魏书九十方明者诸侯会天子则以方明为主觐礼之明未也其形四方六面上玄下黄东青南赤西白北黒方明者也下四方神明之象也五经通议用槐为之旧图丧服王始起改正朔易服色殊徽号异器械别衣服也丧服文传斩衰麻之有蕡者也蕡者实枲麻之有子者其色麄恶故用之马融丧服经传注菅菲也菲草屦杜预丧服要集朝一溢米二十两曰溢为米一升二十四分升之一射慈丧服变除满手曰溢刘逵丧服要记袁凖丧服经传注剪屏柱楣子为父三日既葬草屦内纳庐则柱楣剪屏屏者庐前屏也其庐所为之屏也而更作外鄣以为之作庐先横一木长樑着地因立细木于上以曲就东墉以草被之既葬则剪去此草之拍地以短柱柱起此横梁之着地谓之柱楣楣一名梁既举此梁乃得于庐外作鄣但下用泥之诸侯始作庐者便有屏而未泥之既葬乃泥之既柱起梁又立小鄣以辟风凶事转轻葛洪丧服变除父斩衰三年之服始有父之丧笄纚徒跣扱上衽交手哭踊无数恻怛痛疾既袭三称服白布深衣十五升数章甫冠白麻屦无絇孙为祖父后者上通于高祖自天子达于士与子为父同戴徳丧服变除天子至尊也天下所尊马注君臣为君笄纚不徒跣戴徳变除不笄纚郑玄丧服变除至尊也一国所尊马注父为长子以其为五代之嫡也石渠礼论自天子达于士不笄纚不徒跣不食粥戴徳变除诸侯为天子父为长子为次于内郑玄变除为五世长子服斩也同刘芳疏正体于上又乃将所传重也体者嫡嫡相承也正为体在长子之上上正于高祖体重其正故服三年马注父子一体也而长嫡独正故曰体既为正体又将传重兼有二义乃加其服自非亲正兼之情体俱隆岂有凌天地混尊亲也雷注庻子不得为长子三年不继祖也庻子贱为长子服其服不得随父服三年故言不继祖也马注为人后者但言为人后者文似不足下章有为人后者为其父母此文当言为人后者为所后之父今阙此五字者以所后者或为祖父或为高曾繁文不可备设言一以包二则凡诸所后皆备于其中也雷注受重者受人宗庙之重故三年马注妻为夫言夫则可知举妻者殊妾之文也王肃丧服经传注言妻以明其齐所以称夫也雷注夫至尊也妇人夫天故曰至尊马注以父服服之故曰至尊孔伦丧服经传集注妾为君降于女君故不敢称夫称为君者同于人臣也陈铨丧服经传注言妾以见其接所以乃称君也雷注君至尊也妾贱事夫如君故至尊也马注子嫁反在父母之室为犯七出还在父母之家同嫌已嫁而反与在室不同故明之遭丧未练而出则三年既练而出则已未练而反则周既练而反则遂之王注不言女子子者上女子也复言子者欲见其外义已尽子道复弘也雷注齐衰三年疏衰疏以名缞轻乎斩也斩不同数麄可知也王注牡麻绖右本在上在上指右故曰右本马注右本在上者为母本于阴而统外也孔注麻本从左来加右之上也陈注藨蒯之菲也藨蒯草名同父卒则为母父卒无所复屈故得伸重服三年也马注慈母父在为慈母则条不见谯周丧服集图母为长子不在斩衰章者以子当服母齐衰也马注父之所不降母亦不敢降也父之重长以居正嫡之胤当为先祖之主故也母亦以此义而加崇焉夫父之服长以其仰述祖祢堂构斯荷母亦以承夫嗣业三从是寄父尚不以大夫之严降祖祢之主母亦安敢以妇人之尊降所天之嫡故曰父之所不降母亦不敢降以父况母明父有屈体母宜无嫌如旧説妻从服则当云夫所不降妻亦不敢降今言父母者岂非自子而言也雷注齐衰周屈也屈者子自屈于父故周而除母服也父至尊子不敢伸母服三年马注妻至亲也与已共承宗庙所以至亲同不直云至亲而言妻者明其齐礼判合之亲以别至极之称而言雷注出妻之子为母不直言为出母嫌妾子及前妻之子为之服子服出母之义敌系夫而言同出妻之子为母及父卒继母嫁从为之服报此皆为庻子耳为父后者皆不服也传云与尊者为体不敢服其私亲此不独为出母重为继母发继母嫁已随则为之服继母私也为父后者亦不敢服也崔凯父卒继母嫁从为之服报继母为己父三年丧毕嫁后夫重成母道故随为之服继母不终己父三年丧则不服也马注从乎继寄育乃为之服王注从子继寄育同从乎继母而寄育同为庐当就继母之家若远不得徃者则别为异室亦有庐变除垔室及禫如亲子亦报也子周不言报者凡经中之文悉报也射慈丧服图凡言报者继母报亦如此雷注祖父母世人或有出后大宗者还其为祖父周与女子子出适不降其祖同义凯以为女子出适人有归宗之义父卒继母嫁从为之服报此皆为庻子耳为父后者皆不服也传云与尊者为体不敢服其私亲此不独为出母重为继母发继母嫁已随则为之服继母私也为父后者亦不敢服也崔凯父卒继母嫁从为之服报继母为己父三年丧毕嫁后夫重成母道故随为之服继母不终己父三年丧则不服也马注从乎继寄育乃为之服王注从子继寄育同从乎继母而寄育同为庐当就继母之家若远不得徃者则别为异室亦有庐变除垔室及禫如亲子亦报也子周不言报者凡经中之文悉报也射慈丧服图凡言报者继母报亦如此雷注祖父母世人或有出后大宗者还其为祖父周与女子子出适不降其祖同义凯以为女子出适人有归宗之义昆弟之子男女同陈注父之所不降大夫为衆子大功嫡子周同为人后者为其父母报据无所厌屈则周为轻言报者明子于彼则名判于此故推之于无尊逺之以报服女虽受族于人犹在父子之名故得加尊而降之雷注世人有出为大宗后还为其父母周其子从服大功者凯以为经文为人后者为其父母周为其兄弟降一等此指为后者身也不及其子则当以其父所后之家还计其亲踈为服纪耳崔凯丧服驳不贰斩也为大宗后当为大宗斩还为小宗周故曰不贰斩也马注大宗者尊之统也大宗为尊者之正宗故后之也陈注适子不得后大宗大宗无后族无庻子已有一适子当絶父祀以后大宗不戴圣云大宗不可絶言嫡子不为后者不得先庻耳族无庻子则当絶父以后大宗闻人通汉云大宗有絶子不絶其父宣帝制曰圣议是也石渠礼议为其父母昆弟之为父后者妇人以适人降故服父母周为昆弟之为父后者亦为之周也马注必有归宗曰小宗归宗者归父母之宗也昆弟之为父后者曰小宗马注嫌所宗者唯大宗故曰小宗明各自宗其为父后者也王注与之适人问夫死妻稚子㓜与之适人子后何服韦玄成对与出妻子同服周石渠礼义无大功之亲凡收养之故母与之俱行适人马注妻不敢与焉不敢与知之也同未尝同居则不为异居谓已自有宗庙不随母适人初不同居何异居之有同异居者昔尝同今不同也夫有大功之亲同财者也子有大功不可以随母彼有大功不可以专财也陈注为夫之君夫为君服三年妻从夫降一等故服周马注姑姊妹女子子适人无主者姑姊妹报按檀弓曰姑姊妹之薄也葢有受我而厚之者今无祭主者是无子无夫则无受我而厚之者也既无受我之厚则我不得降其本情故哀发于无主而服于天伦也今之不降既縁亡者之茕独又因报身之无屈二途俱伸彼此兼遂故父母兄弟在室姊妹咸得反服也惟出适者自以义结他族事杀本宗受我之厚夺已亦深至乃爱敬兼及者犹抑斩以为周况余人乎虽则家庭莫主兄弟絶嗣无后之痛路人所悲而深心徒结至服无反良由既曰外志成事无两降故也降由已之身出不计前人应降与不应也所谓反服者反于昆弟伯叔耳若无主服周昆弟大功则是过于昆弟也岂所谓反服哉问者曰女子云出适者不得为无主服周斯则然矣敢问两无主得交相反服不由已身人今哀已不可无报若两俱无主义无先服则无服安得交相为周雷注为君之父母妻长子父母长子君服斩故臣从降服一等周也妻则小君服母之义故周也同妾为女君今抑妾使同妇尊女君使同姑女君于妾不得同姑之降妇不降则应报所以不报者欲伸圣人抑妾之㫖若复报之则并后之诚意无所徴故报之则违抑妾之义降之则有舅姑之嫌故使都无服无重嫌之责雷注从服也从夫而为之服也从服降一等故夫服三年妻服周也马注报之也伯母叔母报之马注从于夫者宜服大功今乃周者报之陈注公妾大夫之妾公诸侯也马注嫌二妾从于君尊以降其子故明之所嫌者尊故降不言士妾也雷注妾不得体君为其子得遂也夫人与君同体以尊降其子也公子与君同体以厌其亲也妾无夫人之尊故不降其子无公子之厌故得遂其亲也而事邻于体君迹几于不遂故每以不体得遂为言也同女子子为祖父母不言女孙言女子子者妇质者亲亲故系父言之出入服同故不言在室适人也马注不敢降其祖也言虽已嫁犹不敢降陈注妇人归宗故不敢降其祖也孔注姑姊妹女子子无主者士为姑姊妹女子子适人无主者齐衰周射慈图唯子不报戴圣以为唯子不报者言命妇不得降故以大夫之子为文唯子不报者言犹断周不得申其服也宣帝制曰为父母周是也石渠礼议姑姊妹本大功今以无主为之周故亦报已以周女子子亦大功今以无主为之周女子子今为父母周今虽具报自其本服故曰唯子不报王注以报之为言二服如一父母为女子子适人无主者周女子子适人亦为父母周与报相乱故经别具非报也雷注大夫不敢降其祖与适也尊祖重嫡自尊者始也故不敢降马注以及士妾其间有卿大夫妾故言以及同得为其父母遂也以妾卑贱不得体君又嫌君之尊不得服其父母故传明之陈注齐衰三月寄公为所寓既来受其惠宜敬其所託故与衆人同雷注丈夫妇人为宗子宗子之母妻言一族男女皆为宗子母与妻马注此谓族人无复五属者反为其宗子服也王注尊祖故敬宗明祖已殁也无由施于尊祖因敬宗以致尊祖之心雷注为旧君君之母妻身既反昔服亦同人葢谦远之情居身之道也然恩既内结实异余人故爰及母妻也同仕焉而已者也仕焉者凡仕者而已者致仕也陈注庻人为国君衆人为国君服齐衰三月也马注大夫在外其妻长子为旧国君戴圣曰大夫在外者三諌不从而去君不絶其禄位使其嫡子奉其宗庙言长子者重长子也承宗庙宜以长子为文萧太傅曰长子者先祖之遗体也大夫在外不得亲祭故以重者为文宣帝制曰以在故言长子石渠礼议继父不同居者女子子适人者为继父服齐衰三月不分别同居异居戴徳丧服记女子子适人者服继父与不同居者服同梁氏集説曾祖父母高曾祖母与祖母俱存其卑者先亡则当厌屈否昔鲁穆姜在而成公夫人薨春秋书曰葬我小君齐姜旧説云妻随夫而成尊姑不厌妇妇人不主祭已承先君之正体无疑于服重也刘智释疑小功者兄弟之服也祖父周则曾祖大功而传以小功为説者服本以周为正父则倍之故再周祖亦如焉故服周曾祖恩轻加所不及正当小功故传曰以小功言之耳传言小功者兄弟之服是据祖父言之从祖祖父从祖父昆弟此三者其亲皆从祖父而来也而已为之小功从祖昆弟同与己为兄弟之族而从祖父与己父为从父兄弟者也从祖祖父则与己祖父为兄弟故曰小功者兄弟之服也不敢以祖父兄弟小功之服服祖父之尊者故曰不敢以兄弟之服服至尊王注大夫不敢降其宗也五属孙虽为大夫不敢降宗子者故服齐衰三月马注言其以道去君而犹末絶也经前已有旧君今复有此旧君传所以知前经有仕焉而已后经是待放未去者葢以兼服小君知恩有深浅也仕焉而退君臣道足恩义既施恩及母妻今被放而去名义尽矣若君不能扫其宗庙则但不为戎首而已以其复末絶故得同于人庻适足以反服于君不获及其亲也雷注如衆人为衆者如衆人也陈注大夫不敢降其祖也尊祖故不降马注其成人成人谓十五以上许嫁未行者也同不敢降其祖也以祖名曾明妇人虽为天王后不降其祖宗也同古经解钩沉卷九古经解钩沉卷十钦定四库全书古经解钩沈卷十长洲余萧客撰仪礼下丧服大功子子生三月则父名之于祖庙礼服传年十九至十六为长殇按孔子家语曰男子十六而成童女子十四而化育此成人之大例也人成有早晚又按左氏传曰国君十五而生子冠而生子礼也然则十五十六可以为成人矣女七嵗男八嵗而堕齿此堕齿之大例以是而处殇之义则七嵗至九嵗宜为下殇十嵗至十二宜为中殇十三至十五宜为长殇合古十六成人十五生子之义十九以下四嵗之差传所记言非经典也二十而冠三十而娶是无不冠不娶之限耳若必三十则舜适为得礼矣奚为称鳏哉袁准传女子未许嫁十九犹为殇射慈图孙夐奏以日易月以哭之日易服之月王注叔父之长殇中殇卒哭之后则得与寻常大功同于大功之末可以身自冠嫁所以然者虽本期年但降在大功其服稍伸故得冠嫁也庾蔚之丧服要记注公为适子之长殇中殇大夫为适子之长殇中殇重嫡也大夫亦重嫡故皆不降服大功也马注缨绖长殇以成人其绖有缨同大功已上以绳为绖之缨也王注不缨绖中殇贱礼畧其绖无缨也马注长中殇唯以绖有缨无缨为异耳陈注为人后者为其昆弟昆弟在周而降之以所后为亲也马注庶孙自非嫡孙一人皆为庶孙也陈注不降其适也重嫡故不降之为服也马注妇为舅姑服周舅姑为妇宜服大功而庶妇小功者以尊降之也此为妇大功故传释不降陈注为衆昆弟适人降其昆弟故大功也马注此言昆弟非父后者也陈注姪嫁姑为嫁姪服也俱出也马注从服也从夫为之服降一等同凡从服皆降一等陈注子谓庶子也皆周也大夫尊降士故服大功也马注尊同则得服其亲服尊同者亦为大夫服周也同公之庶昆弟大夫之庶子为母言庶者诸侯异母兄弟也庶子大夫妾子也诸侯贵妾子又在为母周父没伸服三年大夫贵妾子父在为母周贱妾子父在为母大功所从大夫而降也同父之所不服其子亦不敢服故大夫不服其妾妾子为母大功也丧服条例先君余尊之所厌公羊传曰国君以国为体是以其人虽亡其国犹存故许有余尊以厌降之雷注则从乎大夫而降也谓父在者陈注为夫之昆弟之妇人子适人者在室者周适人者降大功也马注妇人者夫之昆弟之子妇也子者夫之昆弟之女子子适人者也此是二人皆服大功先儒皆以妇人子为一人此既不殊且夫昆弟之子妇复见何许耶陈注女子子嫁者未嫁者合大夫之妾为君之庶子女子子嫁者未嫁者言大夫之妾为此三人同服马注大夫大夫之妻大夫之子公之昆弟为姑姊妹女子子嫁于大夫者此上四人者各为其姑姊妹女子子嫁于大夫者服也在室大功嫁于大夫大功尊同也同君为姑姊妹女子子嫁于国君者君诸侯也为姑姊妹女子子嫁于国君者服也不言诸国者闗天子元士卿大夫也上但言君者欲闗天子卿大夫嫁女诸侯皆为大功也同尊同则得服其亲服诸侯絶周姑姊妹在室无服也嫁于国君者尊与已同故服周亲服同繐衰七月繐衰裳繐衰七月之服戴变除牡麻绖绖带从大功制度小功言澡麻是言牡麻知从大功也马注诸侯之大夫诸侯大夫以时接见天子故服今诸侯大夫臣亦有时接见于诸侯不圣对曰诸侯大夫臣无接见诸侯义诸侯有时使臣奉贺乃非常也不得为接见至于大夫有年献于君君不见亦非接见也侍郎臣临待诏闻人通汉等皆以为有接见义石渠礼议小功叔父之下殇适孙之下殇昆弟之下殇大夫庶子为适昆弟之下殇为姑姊妹女子子之下殇本皆周服下殇降二等故小功也马注婴儿无知然于其父母之丧则以缞抱之其余亲八嵗则制服矣七年曰悼过此有罪则入于刑必致之于礼故在下殇之年为之制服按小功章昆弟之殇服昆弟之下殇是已下殇之年则行服也刘智释疑为人后者为其昆弟从父昆弟之长殇成人服大功也长殇降一等故小功马注为夫之叔父之长殇成人大功长殇降一等同夫之昆弟之子女子子之下殇伯叔父母为之服也成人在周下殇降二等故服小功也同妻为夫之昆弟之子女子子与夫同陈注大夫公之昆弟大夫之子为其昆弟庶子姑姊妹女子子之长殇大夫以尊降公之昆弟以尊厌大夫子以父尊厌各降在大功长殇复降一等故服小功也大夫无昆弟之殇此言殇者闗有罪若畏厌溺当殇服之马注大夫之妾为庶子之长殇除嫡子一人其余皆庶子也男女有成人同在大功长殇降一等故小功也不言君者殇贱见妾亦得子之也同从祖祖父母曾祖之子祖之昆弟也正服小功同从祖父母报从祖祖父之子是父之从父昆弟也云报者恩轻欲见两相为服同从祖昆弟俱曾祖孙也于已为再从昆弟同出曾祖故言从祖昆弟正服小功同从祖父之子陈注从父姊妹伯叔父之女马注孙适人者祖为女孙适人者降一等故小功同为人后者为其姊妹适人者在室者齐衰周适人大功以为大宗后疎之降二等故小功也不言姑者明降一体不降姑也同累降也姑不见者同可知也犹为人后者为昆弟而不载伯父同降不嫌陈注以尊加也本亲缌以母所至尊加服小功故曰以尊加马注从母丈夫妇人报母之姊妹也言丈夫妇人者异姓无出入降皆以丈夫妇人成人之名名之也同以名加也外祖从母其亲皆缌也以尊名加故小功也同夫二亲恩等而中表服异君子类族辩物本以性分为判故外亲之服不过于缌于义虽当求情未惬苟㣲有可因则加以伸心外祖有尊从母有名故皆得因此加以小功也舅情同二人而名理阙无因故有心而不获遂也然情不止于缌亦以见于慈母矣至于余人虽有尊名而不得加者服当其义情无不足也雷注娣姒妇兄弟之妻相名也长稚自相为服不言长者妇人无所専以夫为长幼不自以年齿也妻虽小犹随夫为长也先娣后姒者明其尊敬也马注报姑报姪妇也言妇者庙见成妇乃相为服同弟长也按左氏传曰鲁之穆姜晋子容之母皆有稚妇为娣妇长妇为姒妇今据传文与左氏正合宜即而按之王注大夫大夫之子公之昆弟为从父昆弟庶孙姑姊妹女子子适士者谓上三人各自为其从父昆弟庻孙姑姊妹女子子适士者服也从父昆弟庻孙正亲大功也以尊隆故服小功姑姊妹女子子适人大功适士降一等故服小功也马注大夫之妾为庶子适人者嫡夫人庶子也在室大功出适降一等故服小功同适士降一等王注庶妇庶子妇也舅姑为之服马注君母之父母从母君母者母之所君事者从母者君母之姊妹也妾为之服小功也自降外祖服缌麻外无二统者同君母不在则不服从君母为亲服也君母亡无所服复厌则不为其亲服也自得伸其外祖小功也同君子子为庶母慈已者为慈养已者为小功同君子子者大夫之美称也陈注慈母之子不服慈母之党妇人不从夫而服慈姑小功服无从故也贺循要记非徒子不从母而服其党孙又不从父而服其慈母庾蔚之要记注贵人之子也贵人者嫡夫人也子以庶母慈养已加一等小功也为父贱妾服缌父没之后贵贱妾皆小功也马注贵人者公卿大夫也谓贵人之子父没之后行士礼为庶母缌也有慈养已者乃加服小功陈注大夫不服凡妾父所不服子亦不敢服又安得为庶母缌者大夫惟服姪娣今所服者将姪娣之庶母雷注缌麻族祖父母族祖父祖之从父昆弟也亦高祖之孙马注族父母族父从祖昆弟之亲也同庶孙之妇祖父母为嫡孙之妇小功庶孙降一等故缌也同庶孙之中殇祖为孙成人大功长殇降一等中下殇降二等故服缌也言中则有下文不备疎者畧耳同此见大夫为孙服之异也士为庶孙大功则大夫为之小功降而小功者则殇中从上故举中以见之王注从祖姑姊妹适人者于已再从在室小功适人降一等故缌也马注从祖父从祖昆弟之长殇成人服小功长殇降一等故缌也中下殇无服故不见也同从父昆弟姪之下殇降二等故服缌同夫之叔父之中殇下殇妻为之服也成人在大功中下殇降二等同本服与从父昆弟同陈注从母之长殇成人小功长殇降一等马注与尊者为一体不敢服其私亲也承父之体四时祭祀不敢伸私亲服废尊者之祭故无缌也同则为之三月不举祭縁先人在时哀伤臣仆有死宫中者为缺一时不举祭因是服缌也同士为庶母以有母名为之服缌同为五服之凡不称其人者皆士也若有天子诸侯下及庶人则指其称位未有言士为者此独言士何乎盖大夫以上庶母无服庶人无妾则无庶母为庶母唯士而已故诡常例以着唯独一人也雷注贵臣君为贵臣妾服也天子贵公诸侯贵卿大夫贵室老马注天子诸侯皆为贵臣妾服三月礼统贵妾谓姪娣马注适夫人为八妾服三月八妾为夫人服与舅姑同礼统天子贵妾三夫人诸侯大夫贵妾姪娣陈注乳母问曰大夫降乳母耶闻人通汉对曰乳母所以不降者报义之服故不降石渠礼义士为乳母服马注谓母死莫养亲取乳活之者故服之报功也梁集説以名服也以其乳养于已有母名马注从母昆弟姊妹子相为服也同以名服也以从母有母名以子有昆弟名同甥甥从其母而服已缌故报之同壻壻从女来为己服缌故报之以缌也同从服也壻从妻而服缌也同舅之子姑之子为舅之子服今之中外兄弟也同从服也从其母来服舅之子缌同夫之姑姊妹之长殇成人服小功长殇降一等缌中下殇无服礼三十乃娶而夫之姊殇者闗有畏厌溺者同未二十而娶故有姊殇然矣夫虽未二十则成人陈注盖为违礼早娶者制孔注夫之诸祖父母报所服者四其报者二曾祖正小功故妻服缌不报也从祖祖父旁尊故报也马注君母之昆弟妾子为嫡夫人昆弟服也君母卒则不服同从服也从母在为之服同昆弟之孙之长殇成人小功长殇降一等同则生缌之亲焉娣姒以同室相亲生以縁缌之服同记公子为其母练冠天子诸侯之庶昆弟与大夫之庶子为其母大功九月哭泣饮食思慕犹三年戴变除令不以十一升布为冠恐入正服也而得用练虽重已在周外非复正服故可着亦名为本重也同注为其妻縓冠葛绖带天子诸侯之庶子为其妻轻故縓冠葛带马注皆既葬除之无日月数同宗子孤为殇言孤何也闻人通汉曰孤者师傅曰因殇而见孤也男二十冠而不为殇亦不为孤故因殇而见之戴圣曰凡为宗子者无父乃得为宗子然为人后者父虽在得为宗子故称孤圣又问通汉曰因殇而见孤冠则不为孤者曲礼曰孤子当室冠衣不纯采此孤而言冠何也对曰孝子未曾忘亲有父母无父母衣服辄异记曰父母在冠衣不纯素父母没冠衣不纯采故言孤孤者别衣服也圣又曰则子无父母年且百嵗犹称孤不断何乎通汉对曰二十冠而不为孤父母之丧年虽老犹称孤石渠礼议改葬缌制缌麻具而葬葬而降为子为父妻妾为君臣为君孙为祖后也无遣奠之礼其余亲皆弔服戴变除棺有弛坏将亡尸棺故制改葬棺物败者设之如初其奠如大敛时不制斩者礼已终也从墓之墓事已而除不必三月唯三年者服缌周以下无服马注本有三年之服者道有远近或有艰故既葬而除不得待有三月之限王注改葬斩衰礼言缌者谓缌亲以上皆反服也蔡谟谱童子唯当室缌童子当室谓十五至十九为父后持宗庙之重者其服深衣不裳其余与成人同礼不为未成人制服者为用心不能一也其能服者亦不禁衰绖不以制度唯其所能胜戴变除士丧礼竹笏士笏饰以象骨大夫饰以鱼须三礼图夏葛屦冬白屦复下曰舄单下曰履夏葛冬皮礼图其色各随裳色三礼图既夕取铬始死葬铭凡卿大夫士各以其官妇人则以姓行杜预丧服要记迁于祖将祖纳轜车贺循丧服要记稾车稾居号切郑玄音特牲馈食礼棜在其南棜长四尺广二尺四寸深五寸画青云气蓤苕华饰旧图实二爵二觚四觯一角一散爵一升觚二升觯三升角四升散五升旧説少牢馈食礼牲北首东上二王后则自用其牲崔灵恩主妇被钖衣二王后夫人各以本国盛服侯伯夫人则服褕狄子男及三公大夫夫人阙狄同祝先尸从二王后各得行其先王之礼尸各服其君之服尸君夫人入皆作乐殷人先乐降神后酌郁鬯以献尸方伯之祭同服冕行九献之法不得同二王后食前六献食后三当食前四至酳为五更行四献为九也王之兄弟封为侯伯时祭则尸坐南面主在东面侯伯则行七献之礼子男则行五献皆依其命数凡五等之爵自祭皆用玄冕未赐圭瓒者不以郁鬯直以酒灌神也凡诸侯灌用黄目为上齐则献象以下尸如君服以入奏肆夏君与夫人灌各一献然后迎牲丽于碑鸾刀启其血毛以授祝祝入诏于室及杀始行朝践之事尸南面主在西东面取膟膋燎于炉炭入诏神于室夫人酌盎齐以献尸为三献至荐熟先以羮告设馔于堂后迎尸于奥君妥尸酌清以献为四献至酳五献酬酢至七献礼成同有司彻覆二疏匕于其上疏匕亦形如饭以棘为之长二尺四寸叶长八寸博三寸其柄叶通疏皆丹漆之旧图古经解钩沈卷十古经解钩沉卷十一钦定四库全书古经解钩沈卷十一长洲余萧客撰礼记一礼记礼者序尊卑之制崇敬让之节也郑玄六艺论曲礼上名曰曲礼者以其篇记五礼之事吉凶军賔嘉即五礼之目也吉礼者祭祀郊庙社稷之事是也凶礼者丧纪之説年谷不登大夫去国之事也賔礼者贡献朝聘之礼是也军礼者始黄帝与蚩尤战于涿鹿之野嘉礼者好㑹之事也起自伏羲以俪皮焉始制嫁娶其后有冠乡饮酒乡射食耆老王燕族人之事是也但前代象天其礼质而畧后代法地其事烦而文唐虞之际五礼明备周公所制文物极矣成伯玙外传敖不可长长直良翻马融音卢植音王肃音是以君子君上位子下民王肃注二十曰弱冠戴圣云男子阳也阳成于隂石渠礼论偶数起于二终于二十隂数之偶也故二十而冠谓小成也石渠礼议三十曰壮有室三十盛壮可以取女卢植注百年寿者百二十过此不死为失归祅怪外传若今小车也汉世驾一马而坐乘也庾蔚义疏视日蚤莫日者实也形体光实人君之象礼统醯音海徐邈音谓酳也酳饭毕荡口也音义隐隐义操量鼔乐浪人唿容十二石者为鼓何胤隠义十二斛同受珠玉者珠母者大珠在中小珠环之樊文渊七经义笥息理翻沈重音知生者弔知死者伤弔生曰唁弔死曰弔生谓之唁何非为丧之位哭泣之事但嗟叹以言故谓之唁弔死谓之弔何素有恩礼无服属但致哀伤故谓之弔礼统此卿大夫之辱也独为大夫之辱不云士辱者但大夫官尊入则与君同谋出则身为将帅故多垒独为大夫之辱地施也论也应变施化审论不误也礼统卒哭乃讳周人以讳事神名终将讳之始死哀遽故卒哭乃令讳王注大夫有名恶石字误当云大夫有名恶知者昭七年卫侯恶卒谷梁传云昭七年有卫齐恶今卫侯恶何为君臣同名也君子不夺人名不夺人亲所名也重其所以来也是名恶非齐恶熊安义疏入门而问讳邻国之君犹吾君也卢注仆展軨軨辖头也同车辖头靼也同曲礼下则裼古者着裘于内而以缯衣覆之乃加以朝服会之时袒其朝服见裘里裼衣谓之裼裼之言露可见之辞所以示美呈好而为饰五经要义则袭加以朝服谓之袭袒谓之裼同御覧六百九十四三世世岁也万物以岁为世卢注王注立之主人君既葬之后日中虞祭即作木主以存神庙主用木者木者木落归本有如之义天子庙主长尺二寸诸侯一尺四向有孔子相通葬后孝子心目无所覩故用以主其神也外传大宰夫黄帝之九牧倡教即周之六卿分职以倡九牧也同曾孙某侯某天子诸侯事曾祖已上皆称曾孙荀爽礼传言谥曰类谓类象其行言于天子以求谥也王肃天子祭天地天之为言镇也神也珍也施生为本运转精神功效列陈其道可珍重也礼统天之为言陈也同呉棫韵补一大夫曰卒春秋説题辞曰大夫曰卒精耀终也卒之为言絶于邦也五经通义士曰不禄不禄为言削名章也同在牀曰尸尸之为言矢也陈也礼统死寇曰兵兵死也王肃诸侯圭诸侯太子非天子所命者有列会之事则执皮帛继子男之下外传卿羔大夫鴈王者朝臣诸侯之朝臣非南面之尊地不成国不比玉故不执玉孤卿执皮币卿执羔大夫执鴈同士雉士执雉雉性刚介死节夏执干雉余三时皆执死雉同匹工商执鸡庶人执鹜同枣栗妇人初见舅姑执榛栗枣脩执挚币非礼也同檀弓上舍其孙而立其子公羊説云质家立世子弟文家立世子子五经异义心丧三年心制终二十七月王俭丧服古今集记有宿草而不哭焉谓过周不复哭王肃谓于一岁之内如闻朋友之丧或经过朋友之墓及事故须哭如此则哭焉若期之外则不哭也张敷不知其墓无此事注记者谬王注墙载棺车箱也卢注夏后氏尚黒三微三正也言十一月阳气始施万物动于黄泉之下微而未着其色皆赤赤者阳气故周以天正为岁色尚赤夜半为朔十二月万物始牙色白白者隂气故殷以地正为岁色尚白鸡鸣为朔十三月万物始逹其色皆黑人得加工以展其业夏以人正为岁色尚黒平旦为朔故曰三微王者奉而成之各法其一以改正朔也易干凿度曰三微而成着三着而体成当此之时天地交万物通也三礼义宗周人尚赤若以书传中候文依三正记推之则三皇五帝之所尚可得而知也以周人代殷用天正而尚赤殷人代夏用地正而尚白夏以人正代舜而尚黒则知虞氏之王当用天正而尚赤陶唐氏当用地正而尚白高辛氏当用人正而尚黒高阳氏当用天正而尚赤少皥氏当用地正而尚白黄帝当用人正而尚黒炎帝当用天正而尚赤共工氏当用地正而尚白太皥氏当用人正而尚黒也同华而睆睆漆也孙炎注鲁妇人之髽而弔也髽者妇人有丧者髽去纚而紒曰髽有布髽有麻髽髽拆开散之名也外传尔母从从从音崇郑玄音从音总同纵徂聪切刘昌宗音畏畏者兵刃所杀卢注犯法狱死谓之畏尔雅曰畏刑者也王肃师吾哭诸寝有父道故于所寝哭之卢注裼裘而弔大夫弔于大夫始死而往朝服裼裘如吉时也当敛之时而至则皮弁服皮弁之服以袭裘也主人成服而往则皮弁绖而加裼衰也大夫于士有朋友之恩乃得弁绖贺循丧服要记绖也者实也绖者实也表其有丧蹙之情实也丧服衰之与绖因象平常之时冠带吉㓙相变也有首绖有腰绖有绞带斩衰首绖围九寸向下皆五分去一用为腰绖则七寸五分齐衰首绖七寸五分之一腰绖五寸八分大功首绖五寸八分腰绖四寸六分小功首绖三寸七分缌首绖三寸七分腰绖二寸九分外传子游曰其大功乎子游为近是卢注母嫁则外祖父母无服所谓絶族无施服也唯母之身有服所谓亲者属也异父同母昆弟不应有施此谓与继父同居为继父周故其子大功也礼无明文是以子游疑而答也王肃我未之前闻也未闻有服也卢注鲁人则为之齐衰齐衰非也游夏不亲问夫子是以疑也礼家推以当在小功以母亲极于小功同练中衣凡祭服先加明衣次加中衣冬则次加袍夏则用葛次加祭服若朝衣亦先以明衣次加中衣冬则次加裘裘上加裼衣裼衣之上加朝衣皇疏虽缌必往亲骨肉也射慈丧服变除圗虽邻不往疏无亲也同四重凡棺之重数从内数向外如席之重也外传水兕革棺兕革棺一棺三寸一名椑棺又名榇同上公同水牛皮侯伯已下去水兕同杝棺一杝棺二厚八寸同梓棺二属棺三其厚四寸大棺四厚六寸属棺大棺皆用梓也同卿大夫唯属棺大棺士不言重同檀弓下子显古者名字相配显当作韅卢注重未立主之礼也王肃愠纡粉翻庾蔚之音弁绖小记曰诸侯弔必皮弁钖衰则此弁绖之衰亦是弔服也郑坤谓为俑者不仁俑偶人也有面目机发似于生人以此而葬殆将于殉故曰不仁也礼记传为旧君反服老疾三谏去者为旧君服齐王肃丧服要记贺循丧服要记夹羡道羡车道音义隐杜蒉杜同都切刘昌宗音请谥于君君卫灵公也卢注请所以易其名者无谥则当书名故易其名也同生事毕而鬼事始已丧朝夕奠尙生事之虞而立尸卒哭讳新是为以生道事之毕矣复以鬼道始事之也已者辞也一説生事毕从生至死也鬼事始已者从死至卒哭也同宰夫于周礼为下大夫小宰之副也大丧小丧掌小官之戒令帅执事而理之大丧君小官属官也戒令即所谓舍故而讳新之属同执木铎钤也以木为舌王肃舍故故谓五庙毁者同自寝门至于库门振木铎从寝门至库门也寝门之内新君所处库门之内庙所在也卢注百官所在也库门宫外门王肃使子贡问之王制大国三卿鲁已有孟叔季三卿为政而更有臧氏及孔子并为司冦则皆小司冦也崔灵恩三公古周礼説天子无爵三公无官冒号于天何爵之有参职于天子何官之有五经异义天子五年一巡守唐虞五载一巡故周语云尧临民以五义宗岁二月溥天之下莫非王土封建诸侯各守天子之地故巡行之夏殷五载一巡狩周制十二年一巡狩皆在仲月以至岳下燔柴告天巡狩之年四方诸侯先令岳之下以侯见考其制度以齐同有善恶以黜陟之外传至于岱宗宗长也言为羣岳之长五经通义东岳所以谓之岱者代谢之义阳春用事除故生新万物更生相代之义义宗至于南岳南岳谓之霍霍者䕶也言阳气用事盛夏之时䕶养万物故以为称同归唐虞五载巡狩一岳二十年方徧四岳周则四十八年矣若一出四岳皆徧且阙四时祭享唐虞衡山为南岳周氏霍山为南岳其制吉行五十里若以二月到东岳五月到南岳八月到西岳十一月到北岳路程辽远固不必及此知每至一岳即归斯义为长也同赐弓矢卢矢长三尺三礼圗然后为学诸侯为学之法但一堂之上不为五室唯南向为之置立之处一如时王之法贵尚是同崔灵恩辟廱教化天下也礼统頖宫诸侯不得观四方故缺东以南半天子之学故曰頖宫五经通义天子七庙或四庙周舍礼疑义晋太常贺循云庙以容主为限无拘常数何承天礼论三昭三穆先王居中以昭穆为左右阮忱礼圗谓通文武若无文武亲不过四卢注卢观议与大祖之庙而七尊者尊统上卑者尊统下故天子七庙诸侯五庙其有殊功异徳非太祖而不毁不在七庙之数王注诸侯五庙诸侯止开南门礼圗祭因国之在其地公侯祭百辟自卿已下不过其族夫鬼神之所及非其族类则绍其国位百辟者百君先有功徳于人者今在其位故报之五经异义司徒今尚书夏侯欧阳説天子三公一曰司徒二曰司马三曰司空九卿二十七大夫八十一元士凡百二十在天为山川古周礼説天子立三公曰太师太傅太保无官属与王同职故曰坐而论道谓之三公又立三少以为之副曰少师少傅少保是为三孤冢宰司徒宗伯司马司寇司空是为六卿之属大夫士庶人凡在官者凡万二千石案周公为傅召公为保太公为师无为司徒司空文知师保傅三公官名也五帝三王不同物此周之制也五经异义移之郊天子四郊有学去王都五十里王注不屏于南北帝王世纪南北万三千三百六十八里东西九千三百二里汉地既然古亦应尔幅广狭夹音洽郑音于上庠米廪虞氏之庠也礼传将徙于诸侯据仕者从大夫家出仕诸侯虞氏自诸侯来徙家从诸侯退仕大夫同少而无父者谓之孤老而无子者谓之独老而无妻者谓之鳏老而无夫者谓之寡无妻曰鳏无夫曰寡无子曰独无父曰孤此通言耳四十无妻不为鳏三十无夫不为寡有室无父不为孤壮而无子不为独圣人深意先王制礼忧民之极则以老少年齿为限也外传月令因天时制人事天子发号施令祀神受职每月异礼故谓之月令所以顺隂阳奉四时効气物行王政也月令篇名周公所作蔡邕月令章句王注孟春之月天之道隂阳各有少太是生四时少阳为春太阳为夏少隂为秋太隂为冬也蔡章句参中中星当中而不中日行迟也未当中而中日行疾也章句甲乙大挠探五行之情占斗纲所建于星始作甲乙以名日谓之干作子丑以名日谓之枝枝干相配以成六旬同句芒五行之官也木正曰句芒者物始生皆勾曲而芒角因用为官名义宗角闻角声无不恻隐而慈者邯郸绰五经折疑律中大蔟凡律皆围九分径三寸月令郑氏笺上古圣人始镕金以铸钟以应正月至十二月之声乃截竹为管谓之律声之清浊以律管长短定之蔡章句孟春月则太簇为宫姑洗为商蕤賔为角南吕为徴应钟为羽大吕为变宫夷则为变徴他月倣此同律率也声之管也中应也太簇钟名上古本隂阳别风声审清浊不可以文载口传也故铸金作钟以正十二月之声然后以効升降之气而钟不可用乃截竹为管曰律为清浊之率也正月之律与太簇相中也言出于钟乃置深室葭莩为灰以实其端其月气既至则灰飞管通古以钟律齐其声后人不能则数以正其度度正则音亦正矣钟以斤两尺寸所容受升之数为法律亦以寸分大小长短为法故也黄钟之管长九寸孔径三分围九分其余皆稍短唯大小围数无增减以度量者可以文载口传与衆共知然不如耳决之明也同八东方有木三土五故数八同獭祭鱼獭毛虫西方白虎之属水居而杀鱼者也同载青旂有铃曰旂卢注以立春孟春以立春为节惊蛰为中中必正其月节不必正其月据孟春之惊蛰在十六日以后立春在正月惊蛰在十五日以前立春在往年十二月章句周天三百六十五度四分度之一分为十二次日月之所躔也地有十二分王侯之国也每次三十二度三十三分之十四日至其初为节至其中为中气自危十度至壁八度谓之豕韦之次立春惊蛰居之卫之分野同以迎春于东郊迎春者礼太皥勾芒之神也于东郊就其位也邑外为郊去邑八里内因木数也周礼建国之神位兆五帝于四郊以青珪礼东方以赤璋礼南方以白琥礼西方以玄璜礼北方皆有牲币各放其方之色乐奏太簇歌青阳冕执干戚舞云翘育命所以尊收时和也蔡章句东郊八里郊也卢注宿日所在蔡章句离月所歴同乃以元日日干也有事于天用日同元善也郊天阳也故以日卢注日甲至癸也同乃择元辰辰支也有事于地用辰蔡章句辰子至亥也卢注借田隂也故以辰同躬耕帝籍天子籍田千亩以供上帝之粢盛借人力以成其功故曰帝籍蔡章句帝天也籍耕也春秋传曰鄅人籍稻故知籍为耕也卢注天子三推三公五推卿诸侯九推天子耕籍一发九推耒周礼二耜为耦一耜之伐广尺深尺伐发也天子及三公坐而论道参五职事故三公以五为数即诸侯当究成天子之职事故以九为数伐皆三者礼以三为文同善相丘陵坂险原隰土地所宜丘陵原隰坂险总而曰地蔡章句色别曰土同天气天有纯阳积刚运转无穷其体运行包地之外天左旋出地上而西入地下而东其绕北极七十度常见不伏同入学三王教化之宫总名为学五经通义习舞乐容曰舞有俯仰张翕行缀长短之制蔡章句天子省风以作乐舞所以节八音而行八风天子八佾诸侯六佾大夫四佾佾列也每佾八人每服冕而执戚同则水潦为败太隂新休少阳尚微而行冬令以导水气故水潦至而败生物也同大挚挚折伤同首种不入太隂干时雨雪而霜故伤首种同麦以秋种故谓之首种入收也春为沍寒所伤故至夏麦不成同古经解钩沈卷十一古经解钩沉卷十二钦定四库全书古经解钩沈卷十二长洲余萧客撰礼记二月令始雨水自壁八度至胃一度谓之降娄之次雨水春分居之鲁之分野蔡章句玄鸟至至之日以大牢祀于髙禖髙尊也禖祀也吉事先见之象也盖为人所祈子孙之祀玄鸟感阳而至其来主为字乳蕃滋故重其至日因以用事契母简狄盖以玄鸟至日有事髙禖而生契焉故诗曰天命玄鸟降而生商同玄鸟至时阴阳中万物生故于是以三牲请子于髙禖之神居明显之处故谓之髙因其求子故谓之禖以为古者有媒氏之官因以为神卢注髙禖先王子孙之祀也五经要义后妃帅九嫔御后妃将嫔御皆㑹于髙禖以祈孕姓蔡章句乃礼天子所御天子所御谓后妃已下至御妾孕姓有萌芽者也同带以弓韣韣弓衣同授以弓矢于髙禖之前饮以醴酒带以弓矢于髙禖之前弓矢者男子之事也同日夜分昼有五十刻夜有五十刻马融注毋竭川泽衆流注海曰川蔡章句习乐乐声曰歌同律中姑洗以姑洗为角南吕为羽则微浊也同桐始华木之后华者也同虹始见虹螮蝀也隂阳交接之气着于形色者也雄曰虹䳄曰蜺蜺常依隂云而昼见于日冲无云不见大隂亦不见率以日西见于东方故诗云螮蝀在于东蜺常在于旁四时长有之唯雄虹见藏有月同夫隂阳不和婚姻失序即生此气同乃荐鞠衣祭在明堂王权贺玚乃告舟备具备谓楫櫂绵绳维引之具蔡章句天子始乘舟荐鲔于寝庙阳气和暖鲔鱼时至将取以荐寝庙故因是乘舟禊于名川也论语暮春浴乎沂洎上及下古有此礼今三月上已祓于水滨盖出此也同毕掩飞禽曰罼同鸣鸠拂其羽鹘鸠也鸠先是时鸣故称鸣鸠拂犹搏也阳气所感故搏羽同戴胜降于桑以动民事也同审五库之量审者审所用多少也一曰车库二曰兵库三曰祭器库四曰乐库五曰宴器库蔡章句革去毛曰革犀兕水牛之属以为甲楯鼔鞞蔡章句乃合累牛累力追切郑音季春自胃一度至毕六度谓之大梁之次清明谷雨居之赵之分野蔡章句则天多沈隂隂者密云也沉者云之重也蔡章句孟夏之月夏谓南者南任也义宗祝融火正曰祝融者祝甚也融明也言夏时物气甚明也同征闻征声无不善养而好施者也五经通义七南方有火二土五故数七蔡章句苦菜秀苦荬菜同不荣而实谓之秀同天子居明堂左个明堂者所以明天气统万物明堂上通于天象日辰故下十二宫象日辰也水环四周言王者动作法天地徳广及四海方此水也月令记或以为明堂者文王庙礼论以立夏自毕六度至井十度立夏小满居之晋之分野蔡章句四月立夏为节夏大也至此之时物已长大故以为名小满为中者物之生长小得并满义宗以迎夏于南郊迎夏者礼炎帝祝融神也于南郊七里因火数也圭用赤牲币各倣其色乐奏中宫歌朱明其他皆如孟春也蔡章句南郊七里郊也卢注命太尉太尉卿官蔡章句麦秋至百谷各以其初生为春熟为秋故麦以孟夏为秋同宋本御览二十一陈元靓岁时广记二断薄刑立秋乃施鞭扑马融注则蝗虫螽类乳于土中深埋其卵江东谓之蚱蜢善害田穉蔡章句蝗音横范宣音日在东井日在牵牛则寒在东井则暑牵牛宿外逺人故寒东井宿内近人故温五经通义牵牛外宿东井内宿同小暑至自柳三度至张十二度谓之鹑火之次小暑大暑居之周之分野蔡章句六月小暑为节者此以相形为名形大暑故谓之小暑六月之初暑气未极故以小为名大暑为中者自十一月一阳爻生从地而出至此之时方始上彻阳气併出地上大暑既极故大暑为中义宗螳蜋生虫名食蝉杀虫蔡章句鵙始鸣鵙伯劳伯劳赵应时而鸣为隂候也同均琴凡絃之缓急为清浊琴紧其絃则清慢则浊同琴第一絃为宫次絃为商次为角征次为羽次为少宫次为少商三礼图管形长尺围寸有孔无底蔡章句其器今亡同箫编竹有底同长则浊短则清以蜜腊实其底而増减之则和管而成音定无所复调当与琴瑟相参同以蜜腊实其底同大者二十三管小者十六管同竾箎竹也六孔有距横吹之同羞以含桃含桃樱汝桃也闗闗在境所以察出御入同日长至自井十度至柳三度谓之鹑首之次芒种夏至居之秦之分野同夏至之为极有三意焉昼漏极长去极极近晷景极短同五月芒种为节者言时可以种有芒之谷夏至为中者至有三义一以明阳气之至极二以助隂气之始至三以明日之北至故谓之至义宗可以处台榭所以制灵台何以尊天重民备灾御害豫防未然也夫王者尝承顺天地御节隂阳也夏所以为清台何明明相承太平相续故为清台殷为神台周为灵台何质者具天而王夫者称神文者具地而王地者称灵是其尚也礼统则雹冻伤谷雨凝曰雹同以祠宗庙社稷之灵稷秋夏乃熟歴四时备隂阳谷之贵者章句蟋蟀居壁蟋蟀虫名螽斯莎鸡之类世谓之蜻蛚同中央土中郊五里之郊也卢注五里因土数王注官闻宫声无不温雅而和之五经通义中霤复穴皆开其上取明故雨霤之是以因名中室为中霤也庾蔚庚辛庚更也辛新也言物皆改更而新也义宗商闻商声无不断割而亡事也五经折疑九西方有金四土五故数九蔡章句白露降露者隂液也同寒蝉鸣鸣则天凉同以立秋自张十二度至轸六度谓之鹑尾之次立秋处暑居之楚之分野同七月立秋秋之言揫缩之意隂意出地始杀万物故以秋为节名义宗以迎秋于西郊西郊九里郊卢注迎秋者礼少皥蓐收之神于西郊九里因金数也圭用白琥牲币各倣其色乐奏夷则歌白藏其他如孟夏之礼蔡章句盲风至秦人谓蓼风为盲风同秦人谓之蓼花风同养衰老五更当为五叟叟长老之称也其字似更书有转误嫂字女傍叟今皆以为更矣同三老国老也五更庶老也同冠带有常冠首饰也同日夜分自轸六度至亢八度谓之寿星之次白露秋分居之郑之分野同爵入大水凡鸟生于水同鞠有黄花鞠草名也有者非所有也黄华者土气之所成也季秋草木皆成非荣华之时也故言菊有明他无有也同于神仓谷藏曰仓米藏曰廪同霜始降自亢八度至尾四度谓之大火之次寒露霜降居之宋之分野同九月寒露为节者九月之时露气转冷故谓之寒露节霜降为中露变为霜故以霜降为中义宗习吹习吹笙所以通气也管箫竽笙皆以吹鸣者也蔡章句大飨帝九月大飨帝于明堂之中孝经云宗祀文王于明堂是也义宗以习五戎寄戎事之教于田猎武事不可空设必有以诫故寄教于田猎闲肄五兵天子诸侯无事而不田为不敬田不以礼为暴天物周礼司马以旌致民平列阵如战之阵王执路鼓诸侯执贲鼓军将执晋鼔师帅执提旅师执鼙卒长执铙两司马执铎公司马执镯以教坐作进退疾徐疏数之节士卒听声视旗随而前却故曰师之耳目在我旗鼓春教振旅以蒐田夏教茇舍以苗田秋教治兵以狝田冬教大阅以狩田春夏示行礼取禽供事而已秋者教时田猎之正其礼盛章句执弓挟矢以猎亲执弓以猎所以教兆民载战事也四时闲习以救无辜以伐有罪所以强兵保民安不忘危也同猎捷也言以捷取之同天子乃以犬尝稻十月获稻人君尝其先熟故在季秋九月熟者谓之半夏稻同孟冬之月冬终也万物于是终也同壬癸壬任也癸揆也言万物更任生于黄泉皆有法度也义宗介介者甲也谓龟蟹之属蔡章句六北方有水一土五故数六同行共工之子曰修好逺游舟车所至足迹所达靡不穷览故祀以为祖神礼传以立冬自尾四度至斗六度谓之析木之次燕之分野蔡章句十月立冬为节者冬终也立冬之时万物终成为节名小雪为中者气数转寒雨变成雪故以小雪为节义宗以迎冬于北郊北郊六里郊也卢注迎冬者礼颛顼玄㝠之神也于北郊六里水数圭用玄牲币各倣其色乐奏应钟歌玄英其他如立秋礼蔡章句命太史衅龟筴大卜官各以牲祠龟筴涂以牲血谓之衅同无有不敛十月农人事毕五谷既登家家储蓄乃顺时令崔实注修键门键闗牡也所以止扉或谓之剡移蔡章句黄朝于天宗天宗六宗之神卢注腊先祖五祀周木徳汉火徳各以其五行之王日为祖其休废日为腊也火王午木王卯水王子金王酉而腊各用其弃日如魏土行土衰于辰故魏腊用辰晋金行金衰于丑故晋腊用丑五运相承莫不皆然外传角力如汉家乘之引阈蹋踘之类卢注饬死事死逃亡皇疏日短至自斗六度至须女二度谓之星纪之次大雪冬至居之越之分野蔡章句冬至之为极有三意焉昼漏极短去极极逺晷景极长极者至而还之辞也同十一月大雪为节者形于小雪为大雪时雪转甚故以大雪名节冬至中者亦有三义一者隂极之至二者阳气始至三者日南至义宗芸始生荔挺出荔似挺蔡章句荔马薤同以其俱香草故应阳气而出皇疏氛雾㝠㝠雾从地汁五经通义雉雊雷在地中雉性精刚故独知之应而鸣也蔡章句大难所以逐衰而迎新卢注日行北方之宿北方太隂恐为所折故命有司大傩所以扶阳抑隂也章句方相氏之官歳有三时率领羣隷驱索厉疾之气于宫室之中亦攘送之义也天以一气化万物及常各行其徳除气留滞则伤后时谓之不和而疾疫兴焉大傩者贵贱至于邑至皆得骏疾命国傩者但于国城中行之耳外传月穷于纪纪还复故厯章句星回于天天官五兽中有大角轩辕麒麟之位蔡章句天官五兽之于五事也左有苍龙大辰之貎右有白虎大梁之文前有朱雀鹑火之体后有玄武龟蛇之质同出土牛是月之㑹建丑丑为牛寒将极故出其物类形象以示送达之且以升阳也同季冬自须女二度至危十度谓之玄枵之次小寒大寒居之齐之分野同十二月小寒为节者亦形于大寒故谓之小言时寒气犹未是极也大寒为中者上形于小故谓之大义宗曽子问祝声三祝之又翻徐音而祭于祢本父当成之不能成故已冠而祭之若成之矣卢注而后飨冠者饮宾也同兄弟饮冠者身王注天子巡守天下广大四方隠僻南面之君多行威福恐其不奉天子之制度故有巡守亦忧民之至也外传以迁庙主行唯载新迁一室之主皇疏或曰卿大夫士有主不答曰按公羊説卿大夫非有土之君不祫享昭穆故无主大夫束帛依神士结茅为主五经异义少牢馈食大夫祭礼也束帛依神特牲馈食士祭礼也结茅为丛驳五经异义与祫祭于祖禘祫谓之殷祭祫大而禘小春秋之经有禘而无祫毁庙无时祭但五年有二殷祭耳神主入庙先为一禘明年春禘而又祫外传与其兵东方用㦸南方用矛西方用弩北方用楯中央用鼔隠义称天以诔之大臣吉服之南郊告天还素服称天而谥之五经通义宗子为殇而死庶子弗为后也殇无为人父之道宗族无子但主其丧不为后也卢注遂舆机而往舆犹抗也机者以木为之状如牀无脚及輄箦也先用一绳直于中央系着两头之杩又别取一绳系一边材横钩中央直绳报还钩绳往还取弔两边悉然而后以尸置于绳上抗举以往园中临敛时当堲周之上先缩除直绳则两边交钩之绳悉各离解而尸从机中央零落入于堲周中故曰舆机而往也涂迩故也涂路也迩近也若成人墓逺则以棺衣棺于宫中此下殇葬于园是路去家甚近故先用机举近往园中而后棺敛故曰涂迩故也土周堲周也案檀弓云夏后氏之堲周葬中殇故知土周是堲周也周人以夏后氏之堲周葬下殇于园中檀弓云中殇下殇此直云葬下殇土周葬于园者以经云下殇故指下殇为言檀弓所言据士及庶人也若诸侯长中殇适者车三乘下殇车一乘既有遣车即不得堲周舆机而葬也诸侯庶长殇中殇车一乘则宗子亦不用堲周舆机而葬其下殇则舆机其大夫之适长殇中殇遣车一乘亦不舆机下殇无遣则舆机也然则王之适庶长中下殇皆有遣车并不舆机士及庶人适庶皆无遣车则中下殇并皆舆机故熊氏云若无遣车中从下殇其长殇既无遣车年又长大不可与下殇同盖棺敛于宫中载棺而往之墓从成人也今墓逺则其葬也如之何问下殇葬墓有旐否徐邈荅曰旐以题柩耳无不有旐礼论御览五百文今谓曽子见时世礼变皆棺敛下殇于宫中而葬之于墓与成人同隆今既逺不复用舆机于尸为当用人抗与棺而往墓为当用车载棺而往墓耶问其葬仪故云如之何昔者史佚有子而死下殇也此记失礼所由之人史佚周初良史武王周公成王时臣也有子下殇而死墓逺史佚欲不葬于园而载尸往墓及棺而葬之其墓稍逺犹豫未定成王时贤史也史佚文王武王时臣故国语称访于辛尹尚书称逸祝册是也但下殇之丧非成人之要故史佚犹有不知何以不棺敛于宫中见史佚欲依下殇礼而不棺敛于宫中而欲车载往墓犹豫未定故劝之令棺敛于宫中如成人也吾敢乎哉言吾虽欲如此犹不敢恐达礼者所讥畏知礼也是畏周公也不欲直指召公言于周公言犹问也史佚既畏周公故召公为谘问于周公述其事状以决之者岂不可周公闻召公之问故荅云岂岂者怪拒之辞先怪拒之又云不可不可是不许之辞史佚行之召公述周公曰岂不可之辞以语史佚不达其指犹言周公岂不可是许之之辞故行棺敛宫中之礼也下殇用棺衣棺自史佚始也更据失礼所由也然此云棺衣棺于宫中自史佚为始明昔非唯于宫中不棺亦不衣也而不言于宫中者畧从可知也古经解钩沈卷十二古经解钩沉卷十三钦定四库全书古经解钩沈卷十三长洲余萧客撰礼记三文王世子凡学世子凡诸侯之子入学之法亦以十年而出就外傅学书计入学之时祭先圣先师释奠之法如王子之事崔灵恩春夏学干戈秋冬学羽籥四事之中有文有武故得分之义宗则以其丧服之精麤丧服以麤为精故郑注杂记云臣为君三升半微细焉则属于麤是知斩为精齐为麤皇疏公族其有死罪则磬于甸人公族诸侯同族也磬丽系也郊外曰甸去天子城百里内也不与国人同虑兄弟故系于甸人卢注为之变如其伦之丧变饮食终其月如其等之丧也同遂设三老五更选三公老者为三老卿大夫之中老者为五更亦参五之也卢注汉初或云三老荅天子拜遭王莽之乱法度残缺汉中兴定仪礼羣臣欲令三老荅拜城门校尉董钧驳曰养三老所以教事父之道也若荅拜是使天子荅子拜也诏从钧仪谯周论之曰礼尸服上服犹以非亲之故荅子拜士见异国君亦荅拜是皆不得视犹子也谯周五经然否论州里于邑音冀皇侃音礼运典于蜡宾三代名腊夏曰嘉平殷曰清祀周曰大蜡总谓之腊五经要义我欲观夏道观此夏礼堪成与否征成也征验之义故为成及其死也升屋而号前文云燔黍捭豚谓中古之时次云及其死也似还论中古之死但中古神农未有宫室上栋下宇及在五帝以来此及其死也而云升屋则非神农时也故熊氏云及其死也以为五帝时或为三王时皇氏以为及其死也还论中古时未有宫室既云未有宫室则总是五帝之前则居营窟营累其土而为窟地髙则穴于地地下则窟于地上谓于地上累土而为窟则居橧巢谓橧聚其薪以为巢未有火化则唯为伏牺之前以上文中古神农有火故也茹其毛虽食鸟兽之肉若不能饱者则茹食其毛以助饱也若汉时苏武以雪杂羊毛而食之是其类也衣其羽皮太古之时未有布帛食兽肉而衣其皮先知蔽前而未知蔽后五经要义然后修火之利谓神农也火利言修者火利先有用之简少至神农更修益使多故云修知者以世本云燧人出火案六萟论云燧人在伏牺之前凡六纪九十一代广雅云一纪二十六万七千年六纪计百六十万二千年也隂阳之交圣人之生必资于隂阳隂阳之理即圣人所尽但尽隂阳之理而玄照之本自见此谓不求于自知而理尽自然知者五经钩沈还相为宫也十二月三管流转用事卢注五管同龟神龟之象上圆法天下方法地背上有盘法丘山玄文交错以成列宿五光昭若玄锦文运转应四时长尺二寸明吉凶不言而信礼统分而为天地天地者元气之所生万物之祖也同万物之所自同皆在郊棷棷祖外切徐音礼器天子之席五重天子祫席五重此文是也禘则宜四重也时祭三重司几筵职是也受神酢席亦然祭天则蒲越稾鞂郊特牲云是也自天地以外日月山川五祀则鬼神之祭单席是也熊疏天子冕朱緑藻十有二旒冕制奈何礼器曰冕冠长六寸广八寸员前冕缁布在上五采组十二冕夏殷之冕如周制矣其旒色异夏冕黑白赤组旒殷冕黒黄青组旒五经义夫奥者老妇之祭也颛顼有子曰黎为祝融火正也祀以为灶神五经异义故经礼三百曲礼三千其致一也故经礼三百曲礼三千者既设礼大小随于万体不可不备故周公制礼遂有三千三百之多也其致一也者致至也一诚也虽三千三百之多而行之者皆须至诚故云一也若损大益小揜显之微皆其至诚也未有入室而不由户者室犹礼也户犹诚也入室必由户行礼必由诚故云未有入室而不由户行礼不由诚者言皆由诚也有所竭情尽慎致其敬而诚若此经覆明上以少小下素为贵之义有所竭情尽慎致其敬而诚若者谓所以少小下素为贵者当求诸于内有所求竭已情尽其戒慎致其恭敬而行至诚和顺有美而文而诚若此一经明多大髙文为贵之义有美而文者谓有威仪之美而文章显着言内行诚顺则以少小下素求诸内也外行诚顺则以多大髙文章之外也周旅酬六尸毁庙无尸但有主也王注必先有事于配林配林小山林麓配泰山者也谓诸侯不郊天泰山巡省所考五岳之宗故有事将祀之先即其渐天子则否矣泰山庙在博县卢注因名山升中于天封泰山告太平升中和之气于天也同自周以前封者皆封土为坛至秦皇汉武皆用石捡崔灵恩郊特牲存二代之后二王之后不考功有诛无絶五经通义孔子朝服立于阼大夫朝服以祭故用祭服以依神庾疏社祭土今人谓社神为公社位上公非地祗也五经异义五行之主能吐生百谷者也王注荅隂之义也隂气北向故君南向以荅之同以达天地之气也谓无屋卢注家主中霤诸主祭以土地为本也中霤其神后土即勾龙也既祀于社又祀中霤同迎长日之至也夏正在冬至后卢注郊之用辛也辛之为言自新洁也同王者所以祭天何王者父事天母事地故以子道也祭日以丁与辛何丁者反覆丁宁也辛者自克辛也五经通义天子大蜡八蜡祭用少牢行一献之礼崔灵恩飨农先农立坛于田所祠之其制度如社之坛五经要义醆酒涗于清汁献涗于醆酒五齐三酒皆供祭祀之用五齐尊而三酒卑所以名齐者酒人和合分剂之名也一曰泛齐二曰醴齐三曰盎齐一名醆酒四曰醍齐五曰陈齐一名澄酒三酒者列于堂下臣下相酌酬酢之用一曰事酒一名醳酒酌饮有事二曰昔酒三曰清酒外传内则縏袠袠刺也刺袠而为縏囊故云縏袠熊疏牟堥土釜也今以木为器象土釜之形隠义水共王及后与世子食后所进之六饮水居其上其次曰浆三曰醴四曰凉五曰醴六曰酏外传芝栭芝木芝也卢注尔雅翼十芝水芝也同芝木也同无华而实者名栭皆芝属王注无华叶而生者曰芝栭庾疏芝木椹栭软枣贺疏若将将当为䍧䍧牝羊也饵筋腱也腱筋之大者礼记隠隠义玉藻而朝日朝日以立春之日卢注皮弁皮弁冠前后玉饰五经通义玄端以祭端当为冕玄冕祭服之下也其祭先君亦裨冕矣孙注史进象笏笏者臣见于君以书思对命五经要义笏所以记事防忽忘同天子搢珽天子笏曰珽珽直无所屈也五经异义五经要义玄冠朱组缨诸侯朝服之玄冠士之玄端之玄冠诸侯之冠弁此三冠与周天子委皃形制相同张镒三礼图唯君有黼裘以誓省诸侯黼裘以誓田杂羔狐为黼文也五经要义大裘大裘不覆反本以质也同君衣狐白裘天子狐白诸侯狐黄大夫狐苍士羔皇疏羔裘凡六冕之裘皆黒羔裘也故司服云祭昊天大裘而冕以下冕皆不云裘是皆用羔裘也刘氏大夫以鱼须文竹以鱼须及文竹为笏卢注文眉贫切刘音用文竹及鱼班也崔疏及鱼须同及鱼颁同以鱼须饰文竹之边隠义以鱼颁同其中博三寸博二寸礼图韠舜之所制裳前之蔽也五经要义肩革带有章印则于革帯佩之阮图于大夫所有公讳无私讳但为公家讳不得为私家讳也卢注谓士与大夫言有音字同巳祖祢名字皆不得讳辟敬大夫故不重敬庾氏庙中不讳不讳新君厌于祖祢也卢注教学临文不讳教诗书典籍教训也临文谓礼文也诗书执礼皆雅言故不讳礼执文行事故言文也同有冲牙冲居中央牙是两边之璜皇疏立容徳徳音置徐音盖如有所置物于前也同明堂位朝诸侯于明堂之位明堂即太庙也天子太庙上可以望气故谓之灵台中可以序昭穆故谓之太庙圆之以水似璧故谓之辟廱古法皆同一处近世殊异分为三耳卢注明堂古者天子布政之宫在国南十里之内七里之外黄帝享百神于明庭是也唐虞为五府夏谓太庙为世室殷人谓路寝为重屋周人谓五府为明堂夏后氏一堂殷人为五室南面三阶五室者象地载五行也五行生于四明故每室四达一室八窻周人有圆屋九月大享五帝于明堂心为天子明堂或以明独以一室外传脯鬼侯邺西有九侯城盖鬼侯国是司马彪注九与鬼声相近庾氏朱干玉戚冕而舞大武王者乐有先后各尚其徳也以文得之衣绣衣持羽毛而舞五经通义以武得之先武乐持朱干玉戚而舞同朱干玉戚所以增威武也戚斧干楯也玉取其徳干取其仁明当尚徳行仁以断斩也同牺象犠尊饰以牛象尊饰以象于尊腹之上画为牛象之形阮图叔之离磬无句叔之别名皇疏丧服小记斩衰凡言斩衰者以六寸之布广四寸为衰帖于心前剪而不缉也外传齐衰齐之言齐也同男子免而妇人髽男子妇人皆吉屦无絇其服皆白布深衣郑玄丧服变除注祖父卒父死未殡而祖父死服祖以周既殡而祖父死三年此谓嫡子为父后者也父未殡服祖以周者父尸尚在人子之义未可以代重也贺循丧服要记庶子不为长子斩不继祖典祢故也此但别庶子而下言不继祖者谓庶子身不继祢故其长子为不继祖合而言之也谯周五经然否论刘智丧服释疑庶子父虽没犹不为长子三年以已不继祖也贺循丧服要记言不继祖与祢欲明死者之父不继祖与祢非据死者之身庾氏妾从女君而出则不为女君之子服谓俱有过而出女君为其子服嫌妾当从服故言不也卢注非属从故不服王注再期之丧三年周丧歳数没闰射慈丧服变除图九月七月之丧九月以下数闰同三年而后葬者必再祭谓逢变三年后乃葬者虞祔后必行小祥大祥祭也卢注不同时而除丧不同者异月也谓葬后一月练后一月大祥也除重服宜有渐间一月若异时矣故言不同时者但不同月耳王注生不及祖父母诸父昆弟而父税丧已则否谓父客他所子生服竟乃归父追服子生所不见恩浅不追服也卢注谓父与祖离隔子生之时祖父母已死故曰生不及祖父母若至长大父税服已则不服也诸父伯叔也昆弟诸父之昆弟也王注降而在缌小功者则税之凡屈不得服者皆有心丧之礼小功以下不税服乃无心丧耳刘智丧服释疑妾为君之长子与女君同与女君丧长子俱三年卢注夫为人后者其妻为舅姑大功从夫而服不论识前舅姑与否熊疏男子冠而不为殇妇人笄而不为殇女年十五笄卢注男子㓜娶必冠女子㓜嫁必笄礼之则从成人不为殇谯周丧服图唯主丧者不除或问萧太傅久而不葬唯主丧者不除今则或十年葬主丧者除不荅曰所谓主丧者独谓子耳虽过期不葬子义不可以除石渠礼论其下子孙皆不除也以主丧为正耳余亲者以麻各终其月数除矣卢注其余以麻终月数者除丧则已萧太傅云以麻终月数者以其未葬除无文节故不变其服为稍轻也已除丧服未葬者皆至葬反服庶人为国君亦如之宣帝制曰㑹葬服丧衣是也石渠礼议诸侯弔必皮弁钖衰夫王弔三公及三孤弁绖钖衰弔六卿弁绖钖衰弔大夫弁绖疑衰弔士弁绖缌衰弔畿内诸侯弁绖缌衰谢兹丧服图大传王者禘其祖之所自出以其祖配之夏正郊天者王者各祭所出帝于南郊即大传所谓王者禘其祖之所自出以其祖配之是也义宗殊徽号徽章也号所以书之于绥若夏则书其号为夏也卢注徽谓旌旗斿也王注别子为祖继别为宗天子之子称王子王子封诸侯若鲁卫是也诸侯之子称公子公子还自仕食采于其国为卿大夫若鲁公子季友者是也则子孙自立此公子之庙谓之别子为祖则嫡嫡相承作大宗百代不絶薛综述郑氏礼五宗图继祢者为小宗大宗之庶子则皆为小宗小宗有四五代而迁已身庶也宗祢宗已父庶也宗祖宗已祖庶也宗曽祖宗已曽祖庶也宗髙祖宗已髙祖庶也则迁而唯宗大宗耳同有小宗而无大宗者谓君无嫡弟以庶弟为小宗王注谓君之诸弟同庶者君命庶长为衆庶之宗则名小宗则服大功九月者是也范宣礼论难母妻则无服女公子服宗亦与男同谢徽丧服要记注有大宗而无小宗者谓大宗一子无小宗王注谓君有同母弟命以为宗则羣庶昆弟宗之则名大宗服齐衰九月者是也礼论难母弟虽贵诸弟亦不敢服既为宗主则齐衰九月其母则小君也其妻齐衰三月如大宗也以母弟之贵故也谢徽丧服要记注有无宗谓君一身也王注谓公子唯已而已则上不敢宗君下无昆弟宗已者是也礼论难亦莫之宗者谓君有一弟为宗无宗之者也王注为其士大夫之庶者宗其士大夫之适者公子之宗道也其士大夫之嫡者此为诸侯别子之后也或母弟之子孙或庶弟之子孙位为大夫者各祖别子为始祖各宗其嫡为大宗嫌庶子小宗之后犹不得为嫡故通称嫡以明后代皆应同正也曹述初集解少仪不斥人不斥主人南公不翣也翣扇也卢注虽热不敢摇扇也同则拥矢尊者委四矢于地一一取以投卑者不敢委于地悉执之也隠义加夫襓依广雅夫襓木剑衣谓以木为剑衣者若今刀㯼熊疏兎为宛脾宛于月翻郑音学记足以謏闻謏所六切徐音其必由学乎学者觉也人生也皆禀五常之正性故圣人脩道以教之使其发学不失其性也外传家有塾三王教化之宫总名为学夏为学校校之言教也殷为庠周为序周家人兼用之故乡为庠里为序家为塾五经通义大学始教天子诸侯皆有大学小学大学在西有虞氏之学曰庠亦谓之米廪夏曰序殷曰瞽宗周曰辟雍外传强而弗抑强其良翻沈重音师尚父西面王在宾位师尚父主位故西面王庭之位若寻常师徒之教则师东面弟子西面与此异也皇疏乐记物使之然也物事也谓哀乐喜怒和敬之事感人而动见于声王注噍以杀噍音樵徐音宫为君居中总四方王注商为臣秋义断同角为民春物并生各以区别民之象也同征为事夏物盛故事多同羽为物冬物聚故为物同清庙之瑟于清庙中所鼓之瑟王注画疏之使声迟也瑟两头有孔画疏之疏通也使两头孔相连而通孔小则声急孔大则声迟故云使声迟也熊疏而俎腥鱼其牛羊之俎至荐熟之时皆烹之而熟荐腥鱼则始末不烹故云而俎腥鱼也同有遗音者矣未尽音之极王注物至知知然后好恶形焉事至以智知之然后情之好恶见同好恶无节于内知诱于外不能反躬天理灭矣内无定节智为物所诱于外情从之动而失其天性同人为之节以人为之节言得其中也同人为犹为人也言为人作法节也庾疏则流流遁不能自还王注则离离析而不亲同大乐与天地同和乐贵和而上质五经通义故事与时并有其时然后得立其事王注名与功偕有功然后得受其名同论伦无患言能合道论中伦理而无患也同则此所与民同也自天子至民人皆贵礼之和乐之和以事鬼神先祖也同功成作乐所以禁奢侈涤邪志通中和也乐者所以象徳表功因事之宜五经通义不相沿乐五帝三皇乐所以不同何乐以象徳有优劣故不同同居鬼品处人鬼之志孙注天地官矣各得其位也王注乐着大始着明也明大始谓法天也同而礼居成物成物谓地也居亦谓法也同古经解钩沈卷十三古经解钩沉卷十四钦定四库全书古经解钩沈卷十四长洲余萧客撰礼记四乐记以歌南风南风育养民之诗也王注其舞行缀逺逺以象民行之劳同其舞行缀短近以象民行之逸同大章按五行钩命决云伏羲乐为立基神农乐为下谋祝融乐为祝续熊疏章明也民乐尧徳大明故名乐曰大明皇疏咸池备矣黄帝乐所以为咸池者何咸皆也施也黄帝时道皆施于民五经通义包容浸润行化皆然故曰备矣王注夏受命而王者六乐焉以大一乐天以咸池乐地以肆夏乐人以大夏乐四时以大濩乐五行神明以大武乐六律各象其性分而为之制以乐其先祖五经通义以法治也作乐所以法其治行也王注善则行象徳矣君行善即臣下之行皆象君之徳同粗厉勐起奋末广贲之音作粗厉亢厉勐起发扬奋末浸疾广贲广大之也王注劲正经法也孙注肉好古音之洪美王注言音之洪润同涤滥之音作涤放盪滥僭差也同以绳徳厚绳法也法其徳厚薄也同律大小之称作乐器大小称十二律孙注广则容姦其音广大则容姦伪王注狭则思欲其狭者使人思利欲也同从以箫管箫编竹为之长尺有五寸五经通义奋至徳之光天地之道也孙注动四时之和四时之化也同以着万物之理着犹诚也同清明象天广大象地终始象四时周还象风雨清明广大终始周旋皆乐之节奏容仪发动也王注五色成文而不乱五色者五行之音谓宫商角征羽之声和合成文不乱也而云五色因五行之色别广以明义也崔氏八风从律而不姦八风者八卦之风八风以时至则隂阳变化之道成万物各以时育生之五经通义百度得数而有常至乐之极能使然耳王注三歩以见方舞武乐三步为一节者以见伐道也同奋疾而不拔舞虽奋疾而不失节若树木得疾风而不拔同独乐其志不厌其道乐能使仁人独乐其志不厌倦其道也同乐音岳庾音乐乐其所自生作乐者縁民所乐于已之徳若舜之民乐其绍尧也周之民乐其伐纣而作韶武也孙注而礼反其所自始制礼者本已所由得民心殷尚质周尚文是也同不殈殈音溢范音则乐之道归焉耳乐和隂阳故归此也孙注乐师辨乎声诗但能别声诗不知其义故北面而弦王注治乱以相整其乱行节之以相孙注相辅相也王注讯疾以雅赴敌迅疾趋之以雅孙注姦声以滥姦声淫使人不能自止王注及优侏儒俳优短人也同燕女燕女欢悦趋数音促速而数变也孙注椌干主立冬隂阳终始故圣人象天以制柷形法使死者不恨生者不怨乐记圗铿以立号钟声髙故以立号王注石声磬硁声果劲同钟声为兑石声为干崔氏丝声哀丝声为离同竹声滥滥会诸音王注竹声为震崔氏鼓鼙之声讙鼓鞞为坎同夫武之备戒之已乆班固作汉书髙帝四年作武徳之乐又云高帝庙中奏武徳文始註云舜之韶舞名秦始皇二十六年改名五行舞註云五行木周舞高帝六年改名文始五行之舞案此知有改乐之法也任预礼论条牒发扬蹈厉之已蚤厉疾也备戒已乆至其发作又疾也王注及时事也欲令之事各及时同致右宪左右膝至地左膝去地也同声淫及商声深淫贪商同非武音也言武王不获已为天下除残非贪商同则既闻命矣闻命谓言是孙注夫乐者象成者也象成而为乐王注总干而山立总持干盾山立不动同大公之志也志在鹰扬同武乱皆坐武乱武之治也皆坐以象安民无事也同而南诛纣已而南同而南国是疆有南国以为疆界同而分周公左召公右分陜东西而治同复缀以崇以象尊崇天子同以象尊崇天地同天子夹振之而驷伐振威武也四伐者伐四方与纣同恶者一击一刺为一伐也同分夹而进事蚤济也分部而并进者欲事早成同建櫜所以能櫜弓矢而不用者将率之士力也故建以为诸侯谓之建櫜也同而郊射郊有学宫可以习礼也同左射貍首貍之取物则伏下其头然后必得言射亦必中如貍之取物矣旧解则易直子谅之心易平易直正直子谅爱信也王注故徳煇徳煇明惠也孙注理发诸外理言行也同故礼主其减谦自谦损也王注乐主其盈盈充气志也同礼减而进礼自减损所以修徳进业同乐盈而反乐充气志而反本也同反谓曲终还更始也孙注故礼有报报谓礼尚往来以劝进之同以进为报王注杂记上寡君不禄闻人通汉问云记曰君赴于佗国之君曰不禄夫人曰寡小君不禄大夫士或言卒死皆不能明戴圣对曰君死未葬曰不禄既葬曰薨又问尸服卒者之上服士曰不禄言卒何也圣又曰夫尸者所以象神也其言卒而不言不禄者通贵贱尸之义也通汉对曰尸象神也故服其服士曰不禄讳辞也孝子讳死曰卒石渠礼议布衰以三升半布为衰长六寸广四寸缀于衣前当胸上后又有负版长一尺六寸广四寸皇疏不反服所适尊卑同反服旧君王注杂记下祥因其故服玄衣黄裳戴徳丧服变除王父母兄弟世父叔父姑姊妹子与父同讳王父母之兄弟伯父叔父姑姊妹皆父之所讳也王注与从祖昆弟同名则讳同名同从祖昆弟所讳之名也从祖昆弟之父小功之亲也于礼不讳妻名重则讳之同已虽小功既卒哭可以冠已大功卒哭可以冠孙注正月日至可以有事于上帝正者冬至之日祭昊天上帝于圜丘诸侯不祭天外传丧大记复人之精气曰魂形体谓之魄合隂阳二气而生也形劳则神逝死则难复生也孝子之心不能忍也故升屋而招其魂神也神智无涯也鬼者复于上也气絶而收其神使反复于体也外传皆升自东荣荣音营郑衆刘音始卒始弔朝玄端之服也皮弁绖素弁而加环绖也始死而往朝服者主人未变宾未可以变也贺循丧服要记祭法禘黄帝禘者祭名禘者帝也事尊明禘故曰禘卢注禘者谛也同燔柴于泰坛凡祭天神各有二玉一以礼神一则燔之礼神者讫事却收祀神者与牲俱燎义宗埋少牢于泰昭祭时也王莽时刘歆孔昭以为易震㢲等六子之卦为六宗汉武即位依虞书禋于六宗礼用大社至魏明帝时诏令王肃议六宗取家语宰我问六宗孔子所宗者六埋少牢于大昭祭时相近于坎坛祭寒暑王宫祭日夜明祭月幽禜祭星雩禜祭水旱礼论尚书禋于六宗禋有三义禋者烟也洁也精也禋者燔柴升烟于天以气闻达洁取净洁以表无秽之理精者取祭者精懃之意六宗之神先儒所释义各不同义虽不同亦各有通孔光刘歆谓六宗者干坤之六子取水火雷风川泽能生万物故禋祀以报谓之六宗马昭难云凡八卦者所以生育万物若祭卦便因祭八卦岂但祭六明非六卦也意谓刘孔之意所以但六者以子不能成父之业故生物之功由于六子合据成功而报故舎干坤而不祭也郑云宗者星辰司中司命风师雨师此谓六宗也王肃难云星则五纬之星合为一位辰则十二月之会次又合为一位名实不相副也司中司命文昌第五第四星而别为两位文昌之星独分为二五纬之星所主各异合而为一于义不安寻郑本意以五星十二次各共成功故各合为一司中司命所司有一不其成功故分为二王肃六宗亦以四时其成嵗功得合为之一宗郑以十二次五星各其成嵗则何以不得各合为一王此难无通义也义宗祭寒暑也祭六宗之礼寒暑有往来之期可退则祭禳却之命退应至而不至则祭求之命至故春则送寒而迎暑秋则送暑而迎寒义宗祭日也王者所以因郊祭日月星辰风伯雨师山川何以为皆有功于民故祭之也皆天地之则神从官也縁天地之意亦欲及之故嵗一祭之礼日出于南门外礼月四渎于北门外礼山川丘陵于西门外礼风伯雨师于东门外礼各即其位也以示明之其祭之奈何乎曰祭日者悬祭月者毁祭风者明祭雨者布祭山川者沈各象其貌也五经通义逺庙为祧将祧而去之故曰祧五经异义有二祧谓文武卢植説文祧者五世六世之祖王注去祧为坛去坛为墠皆藏于祖庙五经异义享尝乃止诸侯立五庙又两庙降于天子不月祭也王肃大夫立三庙天子之大夫卢注曰王考庙大夫无祖考庙唯别子为宗者有祖考庙然有祖考庙者无皇考庙也王肃官师中下士也同大社天子大社王社诸侯国社侯社制度奈何曰社皆有垣无屋树其中以木有木者土主生万物万物莫善于木故树木也五经通义北史四十二五经通议有木者主土生万物五经通义社者五土之神也稷者百谷之神也天子为天下之人立社为太社坛方五丈诸侯为境内之民立社曰国社地之势有礼生物各随所宜九州之人各居其土食有利者各报祭之籍田之后则告五谷五谷既登又报功也国以民为大人以食为大故建国君民先命立社也地广谷多不可徧祭故于国城之内立坛祭之貌之也日用甲尊之也惟天子祭天地诸侯社稷而已外传王社籍田中为千畆报功也五经通义置社州长职曰以嵗时祭祀州社是二千五百家为社也驳五经异义今之里社是也王注中霤七祀中之五门戸灶行中霤即勾芒等五官之神配食者勾芒食于水祝融食于火该食于金修及玄㝠食于水勾龙食于土马融注泰厉如周杜伯鬼有所归乃不为厉王注如周社同故祀以为稷稷坛在社西俱北乡并列同营共门任预礼论条牒祭义天子为籍千亩天子籍田千亩孟冬启蛰既郊之后率公卿大夫而亲耕焉所以先百姓而致孝敬五经通义籍蹈也言亲自蹈履于田而耕之五经要义籍者借也天子耕千亩但三推发耒三岱而止借民力治之所耕之谷藏之神仓以供事天地宗庙神祗人鬼之用也天子以身先天下以建寅之日而郊郊而后耕郊用辛日而耕用亥日享先农而后籍田外传祀乎明堂祭用纯漆俎瓦樽文于郊质于庙止一献周舍礼疑义右社稷而左宗庙文家右社稷左宗庙何文家握地而王地道长乆得事宗庙以有社稷故右之也质家左社稷右宗庙社皆有坛者饰也五经通义祭统出田邑月令所记非一王之制凡称古者无逺近之限未知夏封诸侯何代之典秋祭田邑夏乎殷乎而王据月令以非祭统郑宗祭统而疑月令无乃俱未通哉莫若通以三代説两氏而不俱一也束晳五经通论孔子闲居天降时雨雨者辅时生养均遍故谓之雨礼统山川出云云者运气布恩普也同坊记故堂上观乎室祭祀之时在堂上者观望在室之人以取法沈重义疏不下渔色渔色谓渔人取鱼中网者皆取之譬如取美色中意者皆取之若渔人求鱼故云渔色诸侯当外取不得下向国中取卿大夫士之女妇人疾问之不问其疾谓不问其疾所委曲若问其委曲嫌似媚故不丁宁但问増损而已恐事之违也谓恐此女人于昬事乖违中庸鲜能知味也张华辨酢师旷知薪符郎为青州刺史善能知味食鸡知栖半露食鵞知其黑白失名异义追王大王王季太王王季之父也美大故号之王季文王之父也太王实始翦商王季绥和文王懐保王业所兴故追王也三妣亦同尊其号卢注所以序昭穆也祭有昭穆所以别父子逺近长幼亲疎之序而无乱也礼统或生而知之生而知之者上也问曰孰生而知之乎答曰圣人二仪既判悬象列晖八风有序四气错御览日月而达隂阳之数消摇八节俯仰玄黄弥纶天地之体穷竟有生之机瞻天为师用醒已心故曰生知不亦审乎五经钩沈斯昭昭之多昭昭狭小之貌一卷石之多卷音权李轨音苦逺切范宜音货财殖焉皆合少成多自小致大纯亦不已此一节明至诚不已则能从微至着从小至大礼仪三百周礼有三百六十官威仪三千卽仪礼行事之威仪故曰苟不至徳至道不凝焉古语先有其文今夫子既言三百三千待其贤人始行故引古语证之苟诚也不非也苟诚非至徳之人则圣人至极之道不可成也俗本不作非也故君子尊徳性此一经明君子欲行圣人之道当须勤学前经明圣人性之至诚此经明贤人学而至诚也尊敬此圣人道徳之性自然至诚也表记先王谥以尊名有徳则谥善无徳则谥恶故虽君臣可同五经通义谥者死后之称累生时之行而谥之生有善行死有善谥所以劝善戒恶也谥之言列其所行身虽死名常存故谓谥也同缁衣公孙尼子所作刘献问丧当室则免而杖矣董子当室谓年十五以上若世子生则杖故曾子问云子衰杖成子礼是也戴徳服问如外宗之为君也外宗外女之嫁于卿大夫者也为君服周王注间传期而小祥小祥中衣黄为里縓为领袖縁縓者红之多黄者也葛洪丧服变除祥者吉也故衰裳无负版及心前衰崔凯要绖不除去首绖同又期而大祥二十五月大祥祭主人夕为期朝服缟冠讫祭而受以布深衣十五升外无哭者谓哀至入即位而哭也杜预丧服要集有事其缕无事其布曰缌凡言有事其缕者先加灰钖治其麻缕为布则不治外传投壶矢以柘若棘毋去其皮矢大七分或言去其皮节旧説或以棘取无节同注疏本注字此亦正篇之后记者之言也儒行儒者濡也以先王之道能濡其身儒有席上之珍以待聘席犹铺陈也铺陈往古尧舜之善道以待见问也大问曰聘大学明堂灵台辟雍大学同实异名卢注牛弘议通志学制有二一云制与明堂同体五室四堂在一基之上四方堂则以其方名学中央堂谓之大学二云凡三学之法有四郊及国中在东郊曰东学并方名之在国中谓之大学崔灵恩听讼吾犹人也必也使无讼乎无情者不得尽其辞大畏民志听讼吾犹人也必也使无讼乎者是夫子之辞无情者不得尽其辞大畏民志是记者释夫子无讼之事然能使无讼则是异于人也而云吾犹人者谓聴之时备两造吾听与人无殊故云吾犹人也但用意精诚求其情伪所以使无讼也此谓知本意为行本既精诚其意是晓知其本人之其所亲爱而辟焉之其所贱恶而辟焉之其所畏敬而辟焉之其所哀矜而辟焉之其所敖惰而辟焉时谓观射父昭奚恤也知有观射父昭奚恤者案战国义云楚王筑坛昭奚恤等立于坛上楚王指之谓秦使曰此寡人之寳故知有昭奚恤等也谓贤为宝者案史记云引之者证为君长能保爱善人为宝也若有一个臣㫁㫁兮此秦穆公誓辞云羣臣若有一耿介之臣断断然诚实专一谨悫兮是语辞古文尚书为猗言有一介之臣其心断断猗猗然专一孟献子曰此一经明治国家不可务于积财若务于积财即是小人之行非君上之道不畜聚敛之臣言卿大夫之家不畜聚敛之臣使赋税什一之外徴求采邑之物也故论语云百乘之家是也宁有盗臣以盗臣但害财聚敛之臣则害义也冠义冠者礼之始也冠嘉礼也冠者首服既加而后人道备故君子重之以为礼之始矣五经要义玄端玄端上士则玄裳昬义和于室人室人谓女妐女叔乡饮酒义圣也圣之言生也以生物言之则谓之圣射义故天子之大射畿外诸侯以下宾射其侯无文约大射诸侯既同天子张三侯则宾射亦同天子用五正三正二正之侯其乡大夫射亦用三正二正之侯丧服四制三月而沐小祥祭则栉稍自饰崔凯古经解钩沈卷十四古经解钩沉卷十五钦定四库全书古经解钩沈卷十五长洲余萧客撰春秋左传一春秋序孔子览史记就是非之公素王之法贾逵序书称朞三百六旬有六日以闰月定四时成嵗允釐百工庶绩咸熙是以天子必置日官诸侯必置日御世修其业以考其术举全数而言故曰六日其实五日四分之一日日行一度而月日行十三度十九分度之有畸日官当会集此之迟疾以考成晦朔错综以设闰月闰月无中气而北斗邪指两辰之间所以异于他月也积此以相通四时八节无违乃得成歳其微密至矣得其精微以合天道事叙而不悖故传曰闰以正时时以作事事以厚生生民之道于是乎在然隂阳之运随动而差差而不已遂与厯错故仲尼丘明毎于朔闰发文盖矫正得失因以宣明厯数也桓十七年日食得朔而史阙其日单书朔僖十五年日食而史阙朔与日故传因其得失并起时史之谬兼以明其余日食或厯失其正也庄二十五年经书六月辛未朔日有食之鼓用牲于社周之六月夏之四月所谓正阳之月也而时厯误实是七月之朔非六月故传云非常也唯正月之朔慝未作日有食之于是乎有用币于社伐鼓于朝此非用币伐鼓常月因变而起厯误也文十五年经文皆同而更复发传曰非礼明前传欲以审正阳之月后传发例欲以明诸侯之礼也此乃圣贤之微㫖先儒所未喻也昭十七年夏六月日有食之而平子言非正阳之月以诬一朝近于指鹿为马故传曰不君君且因以明此月为得天正也刘子骏造三统厯以修春秋春秋日食有甲乙者三十四而三统厯唯一食厯术比诸家既最疎又六千余嵗辄益一日凡嵗当累日为次而无故益之此不可行之甚者班固前代名儒而谓之最密非徒班固也自古以来诸论春秋者多述谬诸或造家术或用黄帝以来诸厯以推经传朔日皆不得谐合日食于朔此乃天验经传又书其朔日可谓得天而刘贾诸儒説皆以为月二日或三日公违圣人明文其蔽在于守一元不与天消息也余感春秋之事尝着厯论极言厯之通理其大指曰天行不息日月星辰各运其舎皆动物也物动则不一虽行度大量可得而限累日为月以新故相序不得不有毫毛之差此自然理也故春秋日有频月而食者旷年不食者理不得一而算守恒数故厯无不有差失也始失于毫毛而尚未可觉积而成多以失弦朢朔晦则不得不改宪以从之书所谓钦若昊天厯象日月星辰易所谓治厯明时言当顺天以求合非为合以验天者也推此论之春秋二百余年其治厯变通多矣虽数术絶灭还寻经传微㫖大量可知时之违谬则经传有验学者固当曲循经传月日日之食以考朔晦也以推时验而皆不然各据其学以推春秋此无异度已之迹而欲削他人之足也余为厯论之后至咸宁中善算李修夏显依论体为术名干度厯表上朝廷其术合日行四分之数而微增月行用三百嵗改宪之意二元相推七十余嵗承以强弱强弱之差盖少而适足以逺通盈缩时尚书及史官以干度与太始厯参校古今记注干度厯殊胜今其术具存时又并考古今十厯以验春秋知三统厯之最疏也今具列其时得失之数又据经传微㫖证据及失闰㫖考日辰朔晦以相发明为经传长厯诸经传证据及失闰时文字谬误皆甄发之虽未必其得天盖春秋当时之厯也学者览焉杜预长厯如周官有调人私怨之官刘兆调人序惜乎微言乆絶通儒不作遗文所存三传而已传已互失经㫖注又不尽传意春秋之义几乎泯灭唯圣作则譬如泉源苟涉其流无不善利在人贤者得其深者其次得其浅者若文义隠密是虚设大训谁能通之故春秋之文简易如天地焉其理着明如日月焉但先儒各守一传不肯相通互相弹射仇讐不若诡辞迂説附㑹本学鳞杂米聚难见易滞益令后人不识宗本因注迷经因疏迷注党于所习其俗若此老氏曰大道甚夷而人好径信矣故知三传分流其源则同择善而从且过半矣归乎允当亦何常师今公羊谷梁二传殆絶习左氏者皆遗经存传谈其事迹翫其文彩如览史籍不复知有春秋微㫖呜唿买椟还珠岂足怪哉余辄考覈三传舎短取长又集前贤注释亦以愚意裨补阙漏商榷得失研精宣畅期于浃洽尼父之志庶几可见疑殆则阙以俟君子谓之春秋集传集注又撮其纲目撰为统例三卷以辅集传通经意焉所以剪除荆棘平易道路令趋孔门之士方轨康衢免涉于险难也啖助集传集注序解春秋者国史所记人君动作之事左史所记为春秋右史所记为尚书郑玄六萟论春秋者救时之弊革礼之薄何以明之前志曰夏政忠忠之弊野殷人承之以敬敬之弊鬼周人承之以文文之弊僿救僿莫若以忠复当从夏政夫文者忠之末也设教于本其弊犹末设教于末弊将若何武王周公承殷之弊不得已而用之周公既没莫知改作故其頺弊甚于二代以至东周王纲废絶人伦大壊夫子伤之曰虞夏之道寡怨于民殷周之道不胜其弊又曰后代虽有作者虞帝不可及已盖言唐虞淳化难行于季末夏之忠道当变而致焉是故春秋以权辅正以诚㫁礼正以忠道原情为本不拘浮名不尚狷介从宜救乱因时黜陟或贵非礼勿动或贵贞而不谅进退抑扬去华居实故曰救周之弊革礼之薄也古人曰殷变夏周变殷春秋变周又言三王之道如循环太史公亦言闻诸董生曰春秋上明三王之道公羊亦言乐尧舜之道以俟后圣是知春秋参用二帝三王之法以夏为本不全守周典礼必然矣啖集传春秋因史制经以明王道其指大要二端而已兴常典也着权制也故凡郊庙丧纪朝聘蒐狩昬取皆违礼则讥之是兴常典也非常之事典礼所不及则裁之圣心以定褒贬所以穷精理也精理者非权无以及之故曰可与适道未可与立可与立未可与权是以游夏之徒不能赞一辞赵匡集传三传先儒以春秋之有三传若天之有三光刘轲三传指要序左传故错举以为所记之名也春贵阳之始秋取隂之初贺道养春秋序注旧史遗文言遗者旧史已没策书遗留此盖春秋新意分变例新意以为二事刘寔春秋序注则西周之美可寻成王虽暂至洛邑还归镐京及幽王灭于西周平王东迁洛邑因谓洛邑为东周谓镐京为西周隐公谥法云隠拂不成曰隠杜预释例幽厉虽衰雅未为风逮平王之东人习余化苟有善恶当以周法正之故㫁自平王之季以隠公为始所以拯薄勉善救周之弊革礼之失啖助春秋统例传以声子声子之谥非礼也服䖍注为鲁夫人有文在手为鲁疑不得若此刘炫是以隠公立而奉之隠公摄立为君奉桓为太子郑泉春秋条例隠立桓为太子奉以为君贾逵解诂并宋本误字隠公继室之子当嗣世经春王正月公羊以鲁隠公为受命王黜周为二王后名不正则言不顺言不顺则事不成今隠公人臣而虚称以王周天子见在上而黜公侯是非臣名而言顺也如此何以笑子路率尔何以为忠信何以为事上何以诲人何以为法何以全身贾逵左氏传义春秋所以重一统者四海九州同风共贯正王道之大范也廼以月次正正次王王次春春次年年次元斯五者编年纪事之纲领也故书王以统之在乎尊天子卑诸侯正升黜垂劝惩作一王法为万代规俾其礼乐征伐不专于诸侯也故用隠之元统平之春存平之正得不书乎王欤苟曰周书始命之王则二年复书何王必不然也平王明矣斯公羊之短左氏谷梁得其实矣陈岳春秋折衷公及邾仪父名重于字故君父之前自名朋友之接自字杜例仪父亦名也鲁季孙行父晋荀林父亦以父为名赵集传郑伯郑姬姓周厉王子宣王母弟桓公友之后也杜预春秋世族谱周厉王母弟桓公友之后同幽王无道友徙其人于虢郐之间遂有其地同克段于鄢若云郑段出奔则郑伯但有逐弟之名而无杀弟之志啖集传鄢当作邬郑地也在缑氏县西南至十一年乃属周左氏曰王取邬刘蒍䢴之田于郑是也传写误为鄢字杜注云今颕川鄢陵误甚矣按从京至邬非逺又是郑地段所以有兵衆故曰克若逺走至鄢陵已出境则无复兵衆何得云克又传曰自鄢出奔共卽自邬过河向共城为便路若已南行至鄢陵即不当奔共也赵集传郑在荥阳宛陵县西南河南郡有宛陵县又有新郑县于汉则宛陵新郑各自为县天王畿内称王诸夏称天王贾逵春秋三家经训诂来归惠公仲子之赗仲子惠公之母啖集传惠公仲子圣辞也虚仝春秋摘微传不书即位鲁十二公国史尽书即位仲尼修之乃有所不书颜氏春秋颍容释例恩深不忍则传言不称恩浅可忍则传言不书刘歆贾逵颍容制郑地京相璠春秋土地名请京京郑都邑贾逵过百雉百雉为长三百丈方五百歩古春秋左氏説雉长三丈马融春秋三家同异王肃注韩诗説五堵为雉左氏説三堵为雉一雉之墙长三丈五经异义古周礼説天子城高七雉隅髙九雉公之城髙五雉隅高七雉侯伯之城髙三雉隅髙五雉都城之城髙皆如子男之城高同或云周亦九里城则公七里侯伯五里子男三里驳五经异义天子之城髙九仞公侯七仞伯五仭子男三仭五经异义出奔共共国名贾逵于城颍郑城同不及黄泉天玄地黄泉注地中故曰黄泉服虔为颍谷封人颍谷郑地贾逵士踰月士礼三月而葬今左氏云踰月于义左氏为短膏肓礼人君之丧殡葬皆数来月来日士殡葬皆数死月死日尊卑相下之差数故士大夫俱三月其实不同箴膏肓改葬惠公改备礼也贾逵公弗临葬嗣君之事公弗临言无恩礼曰改葬缌也同葬故有阙言是以礼阙故同经莒人入向克内曰入陆希声春秋通例郑人伐卫声罪致讨曰伐同经宋公和卒凡诸侯同盟名于载书朝㑹名于要约聘告名于简牍故于卒赴可知而纪也非此则否示详慎也赵集傅盟于石门石门齐地今济北卢县故城西南六十里有故石门去水三百歩京相璠春秋土地名传为平王卿士卿士之有事者六卿也贾逵王子狐周平王之子同取温之麦温周地名苏氏邑也同潢污不洩谓之污服虔得臣之妹得臣齐世子名居东宫同石碏卫上卿贾逵经遇于清今济北东阿东北四十里有故清亭即春秋所谓清者也土地名会宋公陈侯蔡人卫人伐郑卫使宋为主使大夫将故叙卫于陈蔡下服䖍于濮濮陈地贾逵服虔传将修先君之怨于郑隠二年郑人伐卫是也同以除君害公子冯将为君之害同阻兵阻训恃也以赋赋兵也以田赋出兵故谓之赋服虔使右宰丑右宰丑卫大夫同经于棠棠鲁地陈鱼而观之贾逵棠在鲁部内云本宋地盖鲁宋之界上也杜例卫师入城东郡廪丘县南三十里有故郕都土地名考仲子之宫考者成室之名赵集传传天子用八天子八八服注诸侯用六诸侯六八同大夫四大夫四八同士二士二八同而行八风按乐纬云坎主冬至乐用管艮主立春乐用埙震主春分乐用鼔巽主立夏乐用笙离主夏至乐用絃坤主立秋乐用磬兑主秋分乐用钟干主立冬乐用柷敔此八方之音沈文阿义疏叔父诸侯称同姓大夫长曰伯父少曰叔父服注经滕侯卒滕国春秋后七世为秦所灭滕自叔绣以下至公丘二十一世释例经遇于垂今济隂句阳县小城阳东五里有故垂亭土地名近许之田别有许邑邑自名许非由近许国始名为许刘炫规杜传先配而后祖祖祖道之祭应先为祖道然后配合今乃先为配合而后乃为祖道之祭郑玄注大夫以上无问舅姑在否皆三月见祖庙之后乃始成昬故讥郑公子忽先为配匹乃见祖庙贾逵服䖍因生以赐姓炎帝姓姜太皥之所赐也黄帝姓姬炎帝之所赐也故尧赐伯夷姓曰姜赐禹姓曰姒赐契姓曰子赐稷姓曰姬着在书传驳五经异义经于防在琅邪华县东南诸侯以字公之母弟则以长幼为氏贵适统伯仲叔季是也庶公子则以配氏为字尊公族展氏臧氏是也服䖍经十有一年十盈则更始以竒从盈数故言有也干宝函义公薨周公归政就臣位乃死何得记崩隠公见死于君位不称薨云何箴膏传争长先登授玉服注周之宗盟宗盟尊盟贾逵同宗之盟服䖍宗伯属官掌作盟诅之载辞故曰宗盟孙毓义注同宗之盟则无与异姓何论先后孙毓贾服异同畧异姓为后若王官之伯主盟则异姓为后其余则否也杜例于郲今荥阳东四十里有故釐城土地名向或云河内轵西有地名向今无杜例河内轵西有向而无城疑为苏田土地名隤河内修武县北有故隤城实中今世俗谓之皮垣方四百步实中高八丈际陂北隔水一十五里俗所谓兰丘也方二百步西一十里又有一丘际山世谓之勅丘形状相类疑即古攒茅也同使营莵裘莵裘鲁邑营莵裘以作宫室欲居之以终老也服䖍钟巫祭名也贾逵馆于寪氏馆舎也寪氏鲁大夫服䖍桓公传宋华父督戴公之孙服䖍目逆目者极视睛不转也同美而艶古者大夫皆乗车其妻固当乗之不可在路而见其貌盖以旧言孔父义形于色故误以为女色之色也啖集传经取郜大鼎于宋郜鼎之名犹如和氏之璧封父之繁弱之类啖集传传十一战一战郑围其东门二战取其禾三战取邾四战邾郑伐宋入其郛五战伐郑围长葛六战郑以王命伐宋七战鲁败宋师于菅八战宋卫入郑九战伐戴十战郑入宋十一战郑伯以虢师大败宋贾逵是以清庙肃然清静谓之清庙同大路总名也如今驾驷高车矣尊卑俱乗之其朱饰有差服䖍越席结括草以为席同不缘也王肃鞶厉鞶大带服氏钖鸾和铃鸾在镳和在衡同三辰旂旗三辰谓日月星旂旗九旂之总名同迁九鼎于雒邑今河南有鼎中观同师服晋大夫贾逵士有隷子弟士卑自以其子弟为仆隷禄不足以及宗是其有隷子弟也服注侵陉庭之田陉庭翼南鄙邑名贾逵经公子翚如齐逆女公子翚公子遂叔孙侨如为君逆夫人皆以非礼书翚遂公子而行㛰礼尤不可也啖集传传韩万曲沃桓叔之子庄伯弟贾逵晋为大夫以韩为氏服䖍经公狩于郎四时之田其事各殊其名亦异春以閲武择材故以蒐为称夏以为苗除害故以苗为名秋则顺天时以杀物故以狝为义冬则狩禽兽以习兽故以狩为目以为微事不谨则大事不立故毎慎于微而王徳全矣赵集传传书时礼也以时合礼知地非礼也经春正月甲戌甲戌下当记陈佗作乱之事今传脱之赵集传齐侯郑伯如纪自此适彼曰如蔡人卫人陈人言人者时陈乱无君则三国皆大夫也故称人服䖍大雩言大雩者别于山川之雩贾逵夏祭天名也雩逺也逺为百谷求膏雨也服注传旝动而鼓旝发石车也失名説启蛰而郊一説郊祀天祈农事雩祭山川而祈雨也服注鲁祭天以孟月祭宗庙以仲月同龙见而雩龙角亢也谓四月昬龙星体见万物始盛待雨而大故雩祭以求雨也同经大閲简车马于庙也贾注子同生不称太子者书始生贾注庄公生当乙亥之嵗建申之月春秋长厯传侵随随姬姓贾注接以太牢接者子初生接见于父服䖍公问名于申繻申繻鲁大夫贾逵宋以武公废司空武公名司空废为司城服注古经解钩沈卷十五古经解钩沉卷十六钦定四库全书古经解钩沈卷十六长洲余萧客撰春秋左传二桓公传名贱之也传曰要结外援好事邻国以卫社稷又云服于有礼社稷之卫谷邓在南地属衡岳以越弃疆楚逺朝恶人卒至灭亡故书名以贱之杜驳论先儒自谓一凖丘明之传今僻陋之语传本无一文杜何所凖冯知其僻陋传又称莒之辞陋而经无贬文谷邓僻陋何以书名此杜义不通卫冀隆难杜氏春秋经春正月己夘烝案周礼四时之祭皆用四仲之月此正月则夏之仲冬何为不得烝而云过时也又传无过时之文明知直为再烝而渎也秦道静释卫氏难杜凡郊祀各有其时苟得其时则国之常礼国之常礼则不书之于册也夫所书者或志其过时或刺其失礼皆非徒然故启蛰则郊之时也龙见则雩之时也始杀则尝之时也闭蛰则烝之时也周以建子为嵗首夏以建寅为嵗首夫启蛰者则夏之春周之夏也龙见者则夏之夏周之秋也始杀者则夏之秋周之冬也闭蛰者则夏之冬周之春也春秋用周正以建子为嵗首书正月烝则夏闭蛰而烝得其时矣既得其时则是国之常礼其何以书之书之者为五月复烝也五月复烝一则失其时二则失其礼正月烝正也五月烝不正也书其正以讥其不正左氏谓非过时而书得其㫖公羊讥亟近之谷梁谓冬事春兴逺矣陈岳春秋折衷遂逆王后于纪先儒争此义郑康成据毛诗义以文王亲迎为证据文王乃非天子不可为证考之大体固无自逆之道问曰夫子对哀公云为天地社稷宗庙之主非谓天子乎答曰鲁有郊天祀地之礼故云尔何得言天子之礼乎赵集传经曹伯使其世子射姑来朝桓公子庄公射姑服䖍传賔之以上卿礼也曹伯有故使其太子摄而朝曲礼曰诸侯之嫡子摄其君未誓于天子则以皮帛继子男诸侯之上卿之礼也上卿出入三积食三牢一享一食宴之也同初献初献酒如献爵乐奏乐奏人上堂也同而叹太子叹而哀乐也同施父鲁大夫同经宋人执郑祭仲公羊祭仲之权是也若令臣子得行则闭君臣之道贾逵长义执大夫例称人通例郑忽出奔卫忽太子也兄也正也突公子也弟也非正也忽既立则祭仲之君以君臣之义颠则扶之危则持之力不足则死之又知突在宋非㑹非聘为宋所诱其无谋甚矣往而被执不能死节归立厉公折衷传君多内宠言庶子有宠者多服䖍宋雍氏雍氏黄帝之孙姞姓之后为宋大夫贾逵有宠于宋庄公为宋正卿故曰有宠服䖍经宋人以齐人蔡人卫人陈人伐郑不用我师而用彼师曰以赵集传经入于栎栎郑大都服䖍传雍纠郑大夫贾逵杀檀伯檀伯郑守栎大夫服䖍传构急子构㑹其过恶同使盗待诸莘莘卫东地同经夏五月若登台而不视朔则书时不书月若视朔而不登台则书月不书时若虽无事视朔登台则空书时月贾注服注葬蔡桓侯桓卒而季归无臣子之辞也蔡侯无子以弟承位羣臣无废主社稷不乏祀故传称蔡人嘉之非贬所也杞伯称子传为三发蔡侯有贬传亦宜説史书谬误疑有阙文许淑注蔡子贤请谥于王王之策书曰某侯夫子从而书之以讥当时之僭称公者赵集传陆淳集传蔡季自陈归于蔡蔡季义而后取非如当时之归者或谋杀或夺正或本非当立国人不顺惟蔡季入继之善美而字之陆淳集传传天子有日官诸侯有日御日官日御典厯数者也服注居卿是居卿者使卿居其官以主之重厯数也同传通焉傍淫曰通服䖍师于首止首止近卫之地同逆郑子郑子昭公弟子仪也同而立王子克庄王弟子仪贾逵辛伯周大夫同庄公经夫人孙于齐桓公之薨至是年三月期而小祥公忧思少杀念及于母以其罪重不可以反之故书孙于齐耳其实先在于齐本未归也贾逵服䖍盖鲁桓公之丧自齐来服䖍单伯送王姬天子嫁女秦汉以来使三公主之故唿公主也李瑾春秋指掌碎玉筑王姬之馆圣人修述惟重其礼法得其宜则书以是之非其宜则书以刺之有循常而书者有变文而书者循常而书如战伐灾异之类是也变文而书如君氏卒大去其国之类是也循常而书者史册之旧文也变文而书者圣人之新意也筑于外是书庄公变礼得其宜圣人变文示其法也何天子之女下嫁于诸侯则同于诸侯之礼而天子使姬伯遗王子于齐以鲁为主公与齐襄有不同天之讐文公方在谅闇不宜行吉礼于庙以齐之强以王之尊大义难距廼筑馆于外上不失尊周之仪中不失敬齐之体下不失居丧之节左氏谷梁得其㫖公羊之误折衷王使荣叔来钖桓公命春秋公羊谷梁説王使荣叔钖鲁桓公命追钖死者非礼也死者功可追而钖如有罪又可追而刑耶五经异义齐师迁纪郱鄑郚直取其地不取其民故云迁不云取苏寛义疏传文姜出故也文姜通于兄齐襄与杀公而不反父杀母出隠痛深讳服注絶不为亲夫人有与杀桓之罪絶不为亲得尊父之义善庄公思大义絶有罪故曰礼也同纪侯大去其国失国而曰大去何也纪侯贤而无罪怙力者并之故力不足者君子不咎之也不曰出奔所以䕶纪恶齐也不书灭不絶其祀也赵集传传除道梁溠溠侧嫁翻高贵乡公音于汉汭汉出武都沮县经襄阳至江夏阳安县入江杜例经齐人来归卫俘宝或作字与俘相似经星陨如雨为奔流者衆如雨之多自汉已来史籍频有诗曰有女如云李陵曰谋臣如雨皆言多尔三传不达此理故悉穿凿啖集传传使连称管至父皆齐大夫贾逵戍葵丘齐西五十里有葵丘地土地名瓜时七月服䖍及瓜谓后年瓜时同在公宫为妾在宫同使间公候公之间隙王肃齐侯游于姑棼姑棼齐地贾逵遂田于贝丘贝丘在博昌土地名公子彭生也公见彘从者乃见彭生鬼改形为豕也服䖍立而啼啼唿也同管夷吾管仲穆王后杜例虐于雍廪雍林渠丘大夫贾逵经战于干时今乐安博昌县南界有时水西通济其上源出盘阳北至髙苑下有干时中无水土地名不称公战公败讳之败绩义在桓十年来战论中明矣第评书及而已凡公自伐曰公伐某国如庄九年公伐齐纳子纠遣大夫伐则曰某伐某国如隠二年无骇帅师入极是也若公不与谋则曰㑹某师伐某国如桓十六年公㑹宋书伐郑公与谋则曰公及某师伐某国如宣四年公及齐侯平莒及郑莒人不肯公伐莒取向败绩第曰及如僖二十二年及邾人战于升陉或使微者不列于春秋亦苐曰及桓十七年及齐师战于奚斯书及者是败绩讳之明矣杜得其㫖折衷浚洙洙水在鲁城北浚深之为齐备土地名传于生窦生窦鲁地句窦贾逵及堂阜鲁北境同治于高傒齐正卿高敬仲也同公使弔焉问凶曰弔同射南宫长万南宫氏万名宋卿同传于蒙泽宋泽名也同羣公子奔萧公子御説奔亳萧亳宋邑服䖍亳在梁国蒙泽县北薄城中有汤冢凡三亳也杜例使妇人饮之酒宋万多力勇不可执故先使妇人诱而饮之酒醉而缚之服䖍皆醢之醢肉酱同经齐人灭遂隧在蛇丘东北十里土地名冬公㑹齐侯盟公谷以桓盟不书日谓齐桓公信着于诸侯桓盟皆不日究其微旨殊不然春秋书内事或系日或系月或系时内事系日如书卒葬嫁娶大灾异内事系月如书烝尝雩望是也内事系时如书蒐狩土功是也外事第从赴告而已盟㑹外事也赴以日则书日斯桓之盟不日者不赴以日也苟曰桓盟不日桓方伯之际亦有书日者桓既卒之后复有不书日者方伯之际书日则庄二十二年防之盟二十三年扈之盟闵元年姑落之盟僖元年葵丘之盟是也既卒之后不书日则僖二十八年温之盟二十九年翟泉之盟文二年垂陇之盟宣七年黑壤之盟成十八年虚朾之盟是也聊举大者以明之则知盟㑹不以月为义例定矣斯左氏得其实公谷皆误折衷传及大陵颍川临颍县东北二十五里有故臣陵亭古大陵也土地名经㑹齐侯左氏谷梁无公字阙文也折衷经郑詹自齐逃来凡言逃者皆谓义当留而窃去者也通例经于济西济水自鉅野至济北土地名传有蜮为灾也短狐南方盛暑所生其状如鼈古无今有含沙射入人皮中其疮如疥徧身濩濩蜮蜮故曰灾服䖍传乐及徧舞徧舞皆舞六代之乐贾逵经肆大眚肆放也啖集传赵集传及齐高徯盟于防书髙徯罪之也此言凡公与大夫盟但称某人者言非其罪也齐恃霸主强使卿与公盟故特书之以示讥赵集传公如齐纳币凡㛰姻合礼者皆不书啖集传传羇旅之臣羇寄旅客也贾逵翘翘车乗翘翘逺貌服䖍使为工政掌百工贾逵臣卜其昼臣享君必卜示敬慎也服䖍有妫之后舜居西域本曰妫汭颖容释例五世其昌并于正卿言完后五世与卿并列服䖍莫之与京京大也贾逵遇观之否坤下㢲上观坤下干上否同观爻在六四变而之否同在其子孙或取爻象或取互体成子得政君子之人当记其忠之善者刘炫义疏士蒍晋大夫贾逵经大夫宗妇觌宗妇同姓大夫之妇同经伯姬归于杞凡内女归嫁为夫人则书但云归而不云逆者知自来逆常事不书啖集传公子友如陈庶弟不得称弟而母弟得称公子秦伯之弟鍼适晋女叔齐曰秦公子必归杜例传嘉之故不名凡升绌之体唯在爵氏名字而已朝聘之使苟循常礼无升绌名氏如卫侯使甯俞来聘苟有可嘉字以贵之如齐仲孙来虽天子之使苟可嘉亦嘉之可绌亦无所避如天王使南季来聘故字之宰咺归故贬名之左谓结陈好嘉之得其㫖折衷非常也凡书灾异多矣大则日月之责小则水旱之灾夫阳正之月隂气未作不宜侵阳苟月掩日则臣掩君之象是以伐鼓用币正阳既过则一隂生为灾轻也故日食不伐鼓用币矣得礼之正也如水旱之灾则国之常不系于君臣逆顺故但书记其为灾而已斯伐鼓用币者讥非其常也左得其旨同鼓用牲于社天子之国有泰社东方青南方赤西方白北方黒上方黄故将封于东方者取青土封于南者取赤土封于西者取白土封于北者取黑土各取其方土裹以白茅封以为社此始受封于天子者此之谓主土主土者立社以奉之也春秋大传天子社广五丈诸侯半之春秋文义公子友如陈庶弟不得称弟而母弟得称公子杜例传非常也感精符云立推度以正阳日食则鼓用牲于社朱丝营社鸣鼓胁之左氏云用牲非常明左氏説非夫子春秋于义为短膏肓用牲者不宜用春秋之通例此䜟説正阳朱丝鸣鼓岂説用牲之义也䜟用牲于社者取经完句耳箴膏肓乃城聚聚晋邑贾逵经筑郿公羊传谓之微在东平寿张县西北三十里有故微乡鲁邑也土地名微子国同臧孙辰告籴于齐无庭实也服注传郑人将奔桐丘今圗无而桐丘城见存西南去许昌故城可三十五里土地名经齐人降鄣章纪遗邑刘歆章句经公薨于路寝君必终于正寝以就公卿也大位奸之窥也危病邪之伺也若蔽于隠是使小人女子得行其志也赵集传传临党氏党氏鲁大夫任姓贾逵见孟任党氏女同割臂盟公割其臂以与公盟服䖍圉人荦圉人掌养马者荦其名也同能投盖于稷门能投千钧之重过门之上也同酖之酖鸟一名运日鸟同成季奔陈季友内知庆父之情力不能诛故避其难出奔同闵公经齐仲孙来存邻国之美者莫过于仲孙高子陆质集传传以灭耿灭霍灭魏三国皆姬姓服䖍魏在晋之蒲坂同分之都城邑有先君之主曰都同而位以卿谓将下军贾逵先为之极言其禄位极尽于此服䖍为呉太伯太伯知天命在王季奔吴不反王肃犹有令名与其及也虽去犹可有令名何与其坐而及祸同卜偃晋掌卜大夫郭偃贾逵万盈数也魏大名也数从一至万为满魏喻巍巍高大也服䖍天启之矣以魏赏毕万是为天开其福同遇屯之比震下坎上屯坤下坎上比屯初九变之比贾逵辛廖晋大夫同经吉禘于庄公禘者逓也审禘昭穆迁主逓位孙居王父之䖏同禘王者之大祭也王者既立始祖之庙又推始祖所自出之帝祀之于始祖之庙而以始祖配之也赵集传传于渭汭队谓汭也服䖍汭入也王注夺卜齮田卜齮鲁大夫贾逵于武闱宫中门谓之闱同间于两社两社者周社亳社也两社之间朝延执政之臣所在同并史记注字宗庙社稷在雉门之外分左右厢也鹤有乗轩者车有藩曰轩服䖍齐人使昭伯烝于宣姜昭伯卫宣公之长庶伋之兄宣姜宣公夫人惠公之母服䖍鱼轩鱼兽名同里克晋卿李季贾逵以朝夕视君膳者也厨膳饮食服䖍有守则从有代太子守则从同抚军助君抚循军士同君与国政之所图也国政正卿贾逵君其舎之舎之置申生勿使将兵服䖍不对里克不对同教之以军旅将下军贾逵无惧弗得立不得立已服䖍公衣之偏衣偏衣偏裻之衣偏异色驳不纯裻在中左右各异故曰偏衣同佩之金玦以金为玦也同闻成季之繇繇抽也抽出吉凶也同卫文公大布之衣戴公卒在于此年同古经解钩沈卷十六古经解钩沉卷十七钦定四库全书古经解钩沈卷十七长洲余萧客撰春秋左传三僖公传汶上之田及费汶阳鄪鲁二邑贾逵经城楚丘楚丘卫城同冬十月不雨凡经时不雨告庙则书赵集传灭下阳夏阳虢邑也在太阳东三十里城南服注传请以屈产之乘产生也服虔假道于虞以伐虢虞在晋南虢在虞南贾逵伐鄍三门鄍晋别都服注经徐人取舒舒有五名舒庸舒龙舒鸠舒城其实一也释例传荡公荡摇也贾逵经蔡溃民逃其上曰渎同传唯是风马牛风放也牝牡相诱曰风同昔召康公召公奭服䖍五侯九伯五等诸侯九州之伯贾注服注女实征之太公为王官之伯掌司马职以九伐之法征讨邦国故得征之服䖍东至于海西至于河南至于穆陵北至于无棣是皆太公始受封土地疆境所至也同旧説无棣在辽西孤竹县土地名尔贡包茅不入包茅菁茅包匦之也以供祭祀贾逵昭王南征而不复周昭王南巡狩涉汉未济船解而溺昭王王室讳之不以赴诸侯不知故桓公以为辞责问楚也服䖍方城以为城汉水以为池方城山在汉南同皆楚之隘塞同死王事谓朝天子以命用师贾逵于是有以衮敛衮敛上公九命服衮也同卜之不吉筮之吉国之大事先筮后卜筮凶则止不卜崔灵恩大子祭于曲沃齐姜庙所在服䖍传遂登观台人君入太庙视朔天子曰灵台诸侯曰观台在明堂之中同狐裘蒙茸蒙茸以言乱貌同一国三公吾谁适从三公言君二公子将敌故不知所从同披斩其袪袪袂也同㑹王大子郑惠王以惠后故将废大子郑而立王子带故齐桓帅诸侯㑹王大子以定其位同辅车相依辅上颔车也与牙相依同虢仲虢叔叔同母仲异母三传异同説民不易物惟徳繄物繄发声也言黍稷牲玉不易无徳荐之则不见享有德则言飨言物为有徳用也服注童謡云兼而志之以为鍳戒均服振振袀服黑服也服䖍而修虞祀虞所祭祀命祀也同传使贾华晋右行大夫贾逵郑所以不时城也先王之制诸侯无故不造城造城则攻其所造司马法曰产城攻其所产是也刘炫传子华由是得罪于郑郑伯罪之也服䖍经禘于大庙用致夫人夫人者时君之妻尔且声姜更无书至处故知因其至特设禘礼以为荣观故变文讥之尔赵集传传不薨于寝寝谓小寝服䖍不殡于庙庙谓殡宫鬼神所在谓之庙同经宋子凡诸侯在丧而出以丧行者称子以吉行者称爵志恶之浅深也赵集传诸侯盟于葵丘葵丘地名今邺西台是也春秋古地耋老七十曰耋服注㔻郑晋大夫贾逵故以三公子之徒三公子申生重耳夷吾同及高梁高梁晋地服䖍公谓公孙枝秦大夫公孙子桑同传周公忌父周卿士贾逵狐突适下国晋所灭国以为下邑服䖍余得请于帝矣帝天帝请罚有罪同敝于韩弊败也韩晋韩原贾逵自郢郢于政切刘昌宗音传诸侯城卫楚丘之郛不单言卫而言卫楚丘者见楚丘未有郛也若节春秋节时也贾逵春秋聘享之节王肃陪臣敢辞陪重也诸侯之臣于天子故曰陪臣服䖍舅氏言伯舅之使贾逵传谓百里秦大夫服䖍自雍及绛雍秦国都绛晋国都贾逵传虢射惠公舅服䖍不孙孙顺同步扬御戎家仆徒为右二子晋大夫同辂秦伯辂迎也同火焚其旗震为龙龙为诸侯旗离之震故火焚其旗也服䖍馈七牢焉诸侯饔饩七牢牛一羊一豕一为一牢也贾逵传风也风起于逺至宋都高而疾故鹢逢风却退同齐有乱君将得诸侯而不终石山岳之物齐太岳之胤而五石陨宋象齐桓卒而五公子作乱宋将得诸侯而治五公子之乱鹢退不成之象后六年霸业退也鹢水鸟阳中之隂象君臣之讼阋也同传圉圉人掌养马臣之贱者服䖍妾不聘曰妾同好内内妇言也同宋华子宋华氏之女子姓贾逵雍巫雍人名巫易牙字同因内宠以杀羣吏内宠如夫人者六人羣吏诸大夫也服䖍经用之经文上言㑹盟下言用之縁盟用之同于牲也赵集传传乃沟公宫沟堑也贾逵经新作南门言新有故木言作有新木刘章句言新有故在言作有新在同传滑人滑姬姓之国贾逵经执宋公以伐宋聨诸侯之㑹书之明与楚国共执之宋既服诸侯复盟于薄以释之则共执之义显矣折衷传须句须朐一国二城两名盖迁都须昌朐是其本土地名传寡君之使婢子曲礼曰世妇以下自称婢子婢子妇人之卑称服䖍富辰周大夫同君未知战刺襄公不度徳不量力考异邮襄公大辱师败于泓徒信不知权谲之谋不足以交邻国定逺疆也此是讥师败也公羊不讥违考异邮矣箴膏肓传以讨其不与盟于齐也十九年诸侯盟于齐以无忘桓公之徳宋襄公欲行霸道不与盟故伐之服注策名委质古者始仕必先书其名于策委死之质于君然后为臣示必死节于君也同司空季子胥臣臼季也同出于五鹿五鹿卫地贾逵今卫国县西北三十里有五鹿地土地名二十乗八十匹贾逵姜氏杀之恐孝公怒故杀之以灭口服䖍其辟君三舎司马法从遯不过三舎三舎九十里也贾逵传入桑泉取臼衰桑泉臼衰并在解东南土地名军于郇郇国在解县东郇瑕氏之墟也服䖍解县西北有郇城杜例朝于武宫文公之祖武公庙贾逵逆夫人嬴氏缪公女服䖍上下相蒙蒙欺也同以绵上绵上晋地贾逵且旌善人旌表也同王使伯服游孙伯二子周大夫同而不与厉公爵也惠王以后之鞶鑑与郑厉公而独与虢公王爵服注又怨襄王之与卫滑也滑小国近郑世世服从而更违叛郑师伐之聴命后自愬于王王以与卫同弔二叔之不咸二叔管蔡郑条例贾注夏殷之叔世三传异同説雍今河内出山阳西有故雍城土地名毕汉兴博物洽闻着述之士前有司马迁扬雄刘歆后有郑衆贾逵班固近即马融郑玄其所着作违义之正者迁尤多间畧举一两事以言之史记不识毕公文王之子而言与周同姓扬雄着法言不识六十四卦云所从来尚矣颍容例䢴今野王西北三十里有故䢴城䢴台是也今故城当太行南路道出其中汉武帝封李夀为侯国土地名有故䢴城同召穆公王卿士服注召康公十六世孙同甘昭公有故甘城在河南城西二十五里土地名今河南河南县有甘水北入洛同及坎埳巩东地名坎埳在洞水东同得罪于母之宠子带经纳顿子于顿不复言归归纳不须两见公㑹卫子明不失子道服䖍传遇黄帝战于坂泉之兆坂泉地名同次于阳樊阳樊周地阳邑名也同樊仲山之所居故名阳樊同杀之于隰城隰城在懐县西南土地名晋于是始启南阳南阳晋地自朝歌以北至中山为东阳朝歌以南至轵为南阳三传异同説经至酅酅齐地折衷公以楚师伐齐诸称以皆小以大下以上非其宜也许淑传䕫子不祀祝融与鬻熊䕫楚态渠之孙熊挚之后䕫在巫山之阳秭归乡服䖍秭归归乡同鬻熊子早卒杜例传作三军始复成国之礼半周军也王肃让于栾枝栾賔之孙贾逵经晋侯侵曹晋侯伐卫曷为不言遂非因曹而伐卫异乎侵蔡而伐楚也赵集传战于城濮城濮卫地贾逵盟于践土践土郑地名在河内同天王狩于河阳河阳温也同服䖍传还自南河济南河济南之东南流河也服䖍于襄牛卫地同非敢必有功也愿以间执谗慝之口子玉非敢求有大功但欲执蒍贾谗慝之口谓子玉过三百乗不能入也同使宛春楚大夫贾逵作王宫于践土既败楚师襄王自往临践土赐命晋侯晋侯闻而为之作宫服䖍驷介驷马被甲也同徒兵步卒也同及王子虎周大夫贾逵赐之大辂之服大辂金辂同彤弓一彤矢伯弓矢千彤弓赤黑弓也诸侯赐弓矢然后征伐同矢千则弓十服注秬鬯一卣秬黑黍鬯香酒所以降神卣器名诸侯赐珪瓒然后为鬯贾逵虎贲天子之卒曰虎贲同稽首首至地同于王庭王庭是践土者服䖍自为琼弁玉缨谓马饰同盟于宛濮卫地也土地名作三行辟天子六军故谓之三行服䖍经介葛卢来不庙受故不言朝啖集传传其音云问之而信言八律之音聴鸟兽之鸣则知其嗜欲生死可知伯益明是术故尧舜使掌朕虞贾注服注传行李之往来本多作理训之为吏瑕今河东解县西南五里有故瑕城土地名郑公子兰出奔晋郑逐羣公子故奔晋服䖍许之晋善兰不忘本国故也同使待命于东待命于郑东同飨没昌歜昌歜昌本之菹同盐虎形尅形同经四卜郊天子以冬至祭上帝又以夏之孟春祈谷于上帝礼曰祈郊故谓之郊鲁以周公之故特得以孟春祈谷于上帝亦谓之郊啖集传犹三望三望分野星国中山川贾注服䖍传四卜郊天子郊以夏正上旬之日鲁之卜三正下旬之日箴膏盲传饩牵腥曰饩服注死曰饩同子墨衰绖墨变凶贾逵遂墨以葬文公非礼也服䖍及箕箕城在阳邑南水北即阳邑县故城也土地名过冀平阳皮氏县东北有冀亭杜例今河东皮氏县有冀亭古之冀国所都也土地名敛而葬之郐城之下郐城古郐国之虚服注特祀于主谓在寝同烝尝禘于庙三年丧毕遭烝尝则行祭皆于庙焉同文公传楚国之举举立也贾逵忍人也言忍为不义服䖍又欲立王子职职商臣庶弟贾逵能事诸乎若立职子能事之服䖍经盟于垂陇垂陇郑地今荥阳县东二十里有故陇城即此是也土地名传不登于明堂布政之宫故称明堂明堂盛儿也五经异义明堂祖庙服注告朔行政谓之明堂五经释例明堂太庙凡有八名其体一也颍容例凡有七名同礼也僖公母成风主㛰得权时之礼箴膏盲传取王官及郊皆晋地不能有服䖍封殽尸封识之贾逵举人之周也周备也服䖍经夫人风氏薨父为长子三年衆子期明无二适也女君卒继摄其事耳不得复立为夫人驳五经异义传围邧新城新城秦邑新所作城服䖍经王使荣叔归含且赗王归含赗二事而已宰咺又赗而不含不至全无所讥传忽诸诸辞服䖍栾贞子霍伯栾贞子栾枝也霍伯先且居也贾逵传以子车氏之三子子车秦大夫氏也服䖍为殉杀人以葬璇环其左右曰殉同晋人以难故晋国数有患难同辰嬴嬖于二君辰嬴懐嬴也二君懐公文公同班在九人班次也同何震之有震威也贾逵传秦康公康公秦穆公太子罃晋出也服䖍无卫卫从兵也同故有吕却之难吕甥却芮欲焚公宫也同穆嬴襄公夫人同将焉寘此寘置也同此太子同此子也才吾受子之赐如子善为教诲此子使之有贤才知人君之道也则吾受子之赐赐犹惠同不才吾唯子之怨才而受赐美其教也不才怨子恶其教不至也同恐其教导不至王肃言犹在耳君没未乆其言声言气尚在耳服䖍皆患穆嬴言诸大夫患穆嬴之言以君顾命之言责巳也同且畏逼畏逼迫无置公一云畏他公子相逼迫也同古经解钩沈卷十七古经解钩沉卷十八钦定四库全书古经解钩沈卷十八长洲余萧客撰春秋左传四文公传使解扬晋大夫服䖍皆复之一人不得言皆知司城官属悉与来奔还悉皆复也经叔仲彭生叔仲惠伯服䖍于承筐今陈留襄邑西三十里有故承筐城土地名传楚子伐麇麇当阳也颖容例宋白续通典富父终甥鲁大夫服䖍摏其喉摏犹冲同于子驹之门子驹鲁郭门名同以命宣伯贾逵宣伯叔孙得臣子乔如也得臣获乔如以名其子使后世旌识其功服䖍宋武公之世武公周平王时在春秋前二十五年同齐王子成父齐大夫贾逵于周首之北门今济北所治卢子城故齐周首邑也土地名卫人获其季弟简如获与乔如同时服䖍自安于夫钟自安犹处也夫钟邑名同国人弗徇循顺也同经子叔姬卒时君之女故曰子以别非先君之女赵集传战于河曲河曲晋地服䖍及郓琅邪姑幕县南四十里员亭故鲁郓邑世变其字非也土地名传郕人立君改立君不问天子也服䖍大子以夫钟与郕邽来奔郕邽亦邑名也一曰郕邦之家宝圭太子窃之而自安于夫钟国人以为不顺故郕伯卒而更立君太子以其国宝与地夫钟来奔也同寡君敢辞玉初聘之时其意欲致与主国但主国谦退礼终还之取羁马晋邑服䖍赵有侧室曰穿穿别为邯郸氏赵旃赵胜邯郸午是其后也若使轻者肆焉肆突言使轻鋭之兵往驱突晋军失名注交绥绥却也旧説经自正月不雨至于秋七月圣人之文苟异于常则必有旨常文者史册之旧文也异于常者笔削之微旨也斯文异于常矣凡旱之为灾多系于夏如竟夏不雨则为灾矣故书旱之常文曰夏大旱是竟夏不雨书为灾也有旨之文则弗然如僖三年书正月不雨夏四月不雨六月雨是旱不竟夏书不为灾也不曰不为灾异第书六月雨则不为灾可知矣斯书自十二月不雨至于七月歴四时而言之又夏在其中则为灾可知矣故不复曰大旱苟亦曰夏大雨则嫌聨春冬之不雨苟备书歴四时不雨而更曰大旱则嫌文之繁斯圣人之旨书旱明矣如书螽蝝有蜮有蜚不曰为灾而灾可知也三家俱失其旨折衷得其旨折衷太室屋坏太庙太室之上屋也服注太室太庙之上屋也同传能贱而有耻能处贱又且知耻言不可污辱同乃使魏寿余魏讐余晋之魏邑大夫同策马檛檛邹华翻王元规春秋音卜迁于峄峄山在邹县北绎邑之所依为名也土地名赋载驰之四章载驰五章属鄘风许夫人闵卫灭戴公失国欲驰驱而唁之故作以自痛国小力不能救礼妇人父母既没不得宁兄弟于是许人不嘉故赋二章以喻思不逺也许人尤之遂赋三章以卒章非许人不听遂赋四章言我遂往无我有尤也服注经有星孛孛音渤稽康音弗克纳言失之于初而得之于末也愈乎遂也赵集传传史佚周成王太史服注传襄夫人周襄王之姊王姬也同而不可鲍不肯也同传鹿死不择音鹿得美草呦呦相唿至于困迫将死不暇复择善音急之至也同于邥垂邥垂在髙都南同河南新城县北有邥垂亭杜例经秦伯罃卒谷梁传曰秦伯偃三家经同异传而使歜仆仆御也贾逵襄仲公子遂服䖍在九刑不忘正刑一加之以八议贾注服注谓之八恺恺和也贾注谓之八元元善也同使主后土君治九土之宜王肃昔帝鸿氏黄帝也贾逵有不才子其苗裔讙兜也同少皥氏金天氏帝号服䖍谓之穷竒谓共工氏也其行穷而好竒同谓之梼杌梼杌凶顽无匹之貌谓鲧也贾逵缙云氏姜姓也炎帝之苗裔当黄帝时在缙云之官同投诸四裔四裔之地去王城四千里同以御螭魅螭山神兽形或曰如虎而噉虎或曰魅人面兽身而四足贾注服注螭魅人面兽身四足好惑人山林异气所生以为人害服䖍遂出武穆之族出逐也贾逵宣公传尊夫人也书曰公子公命何以加尊乎不称公子夫人何以尊乎盖左氏不知有一事再见者卒名之义故妄为此説啖集传遇于北林北林郑南地服䖍今荥阳苑陵县有故林乡在新郑北故曰北林也土地名传狂狡辂郑人狂狡近于古道膏盲狂狡临敌拘于小仁忘在军之礼讥之义合于谶箴膏盲倒㦸矢絶于弦不可追止㦸执在手制之在人邯郸五经折疑驳文马文貍文也贾逵画马也王肃于思白头貌服䖍以雕墙雕画也贾逵胹熊蹯不熟蹯熊掌其肉难熟服䖍使鉏麑鉏麑晋力士贾逵田于首山首山在蒲坂华山之北河曲之中三传异同説宦三年矣宦官学士也服䖍宦学也同不告而退不望报同为法受恶闻义则服同以为公族公族大夫服䖍为旄车之族軞车戎车之倅同传观兵于周疆观兵陈兵于周也同劳楚子以郊劳礼迎之也同贡金九牧使九州之牧贡金同铸鼎象物象所图物着之于鼎贾逵螭魅罔两魁怪物罔两木石之怪服䖍载祀载辞也祀年也商曰祀贾逵于郏鄏郏山名鄏地邑也土地名燕姞姞南燕姓贾逵与已兰兰香名同而祖也伯儵南燕祖同以是为而子以是兰也为汝子之名王肃传公子宋与子家二子郑卿贾逵子公之食指第二指服䖍俗所谓啑盐指也同师于漳澨澨杜预曰水际及边地名也土地名经盟于辰陵颍川长平有故辰亭同传使封人封人司徒之属官失名注申叔时楚大夫贾逵书有礼也若以纳乱臣为有礼孰为非礼啖集传经同盟于清丘在今东郡濮阳县东南三十里传卜临于大宫临哭也贾逵且巷出车陈于街巷示虽困不降必欲战也同守碑者埤城也同入自皇门皇门郑城门同郑伯肉袒牵羊示服为臣隷也同孤不天不为天所祐同其俘诸江南江水出汶山升迁县岷山经南郡江夏至广陵入海杜例潘尫楚大夫师叔字也贾逵子良郑公子同内姓选于亲外姓选于旧于亲内选贤于旧内选贤坎变为兑是法败坎变为兑是为水不流水不流则为法不行分为二广广有一卒左右广各十五乘百人为卒言广有一卒为乘也服䖍卒偏之两五十人曰偏二十五人曰两广既有一卒为承承有偏偏有两故曰卒偏之两同掉鞅掉女教切徐邈音脱扃扃横木校轮间服注经宋人及楚人平春秋襄公与楚争伯故相攻伐至斯方已宋楚皆大国非有内外也非有升降也虽曰楚非中国自入春秋久矣凡书盟㑹战伐皆与中国等公羊意谓曷以人宋而不人楚苟人之则宜俱人之苟国之则宜俱国之稽其体例凡盟㑹战伐君在不称君而称人则贬也大夫在不称大夫而称人亦贬也苟非战伐盟㑹苐书其国则一称君一称臣是为升绌一曰大夫一曰人亦为升绌苟非此例则以国敌国人不为升绌矧宋楚之平亦何所绌欤圣人以其不系升绌苟曰宋人及楚楚平则为文之繁故简而书之斯左氏谷梁得其实公羊之误折衷初税亩人年三十受田百亩以食五口五口为一户父母妻子也公田十亩庐舍五亩成田一顷十五亩八家而九顷二十亩共为一井庐舍在内贵人也公田次之重公也私田在外贱私也井田之义一曰无洩地气二曰无费一家三曰同风俗四曰合巧拙五曰通货财因井为市交易而退故称市井也春秋井田记一曰无泄天时地气同蝝生蝝蝗子董仲舒蚍蜉子刘歆幸其冬生不为物害按此类生讫便为灾如蚕而食叶也但为秋中之螽未息冬又生子重重为灾故书赵集传传伯宗晋大夫贾逵髙下犹屈伸也失名注含垢含忍也垢耻也同登诸楼车楼车所以窥望敌军兵法所谓云梯也服䖍无霣陨坠也同而夺黎氏地黎侯之国同尔用而先人之治命传庶有豸乎鸠丈尒切徐音公孙归父襄仲之子服䖍传以失大援者仲也夫援助也仲杀适立庶国政无常隣国非之是失大援助也同成公经作丘甲司马法云九夫为井四井为邑四邑为丘马一匹服注司马法云四邑为丘有戎马一匹牛三头是曰匹马丘牛四丘为甸甸六十四井出长毂一乘马四匹牛十二头甲士三人步卒七十二人戈楯具备谓之乘马同谷梁谓士农工商为一丘今丘作甲是使四人皆作甲以为非正为见之浅欤公羊谓四丘为甸甸出甲士三人今乃使一丘之地出甲士斯近之亦未尽其旨噫苟如是二説则必书曰丘出甲必不曰作丘甲也究其旨谓之丘甲者丘则赋之本名加之以甲则赋之总号非独为出甲矣周礼九夫为井四井为邑四邑为丘丘出戎马一疋牛三头斯赋则鲁赋之本名也四丘为甸甸六十四井出长车一乘戎马四疋牛十二头甲士三人步卒七十二人此甸所赋今使丘出之故曰丘甲左氏谓讥重敛得其旨折衷经战于鞌鞌齐地名同公及楚人公与外大夫盟例不书公而此书之讥公弃晋从楚也赵集传传请曲县诸侯轩县阙南方形如车舆失名注请八百乘六万人贾逵师至于靡笄之下靡笄山名同旦辟左右逢丑父齐大夫贾逵将及华泉华不注山下泉水也土地名击马陉马陉齐地贾逵马陵一作马陉同必以萧同叔子萧附庸子姓同尽东其亩欲令齐陇亩东行服䖍使为邢大夫邢晋邑贾逵传晋作六军初作六军僭王也同野馈曰餫俱是在野皆以野言之鲁人自鞌之功至今无患鞌在二年今始立武宫故云传沃饶而近盬土平有溉曰沃盐盬也服䖍浍出平阳绛县西入汾释例传使为行人于吴行人掌国賔客之礼籍以待四方之使賔大客受小国之币辞服䖍经晋侯使韩穿来言汶阳之田归之于齐汶阳者本鲁之田而齐取之成二年鞌之战齐师败绩齐使国佐于晋纪献玉石与地以和之晋使齐归我汶阳之田至斯齐晋未有衅隙齐复求汶阳于晋晋复使我还齐苟曰使我使归之则必书曰晋侯使韩穿来归汶阳之田于齐矣而曰来言汶阳之田非胁之明矣穷其旨是和好之言使我徐徐自归于齐不使齐鲁复有怨隙然考其情不无临制听其言则宛且逊圣人为鲁故不书其情而书其言斯左氏谷梁得其实公羊之误折衷宋公使公孙寿来纳币不称主人母命不通故称使妇人无外事服注传异姓则否诸侯直云备酒浆何得有异姓在其中箴膏盲传南冠楚冠也贾逵经乃不郊不郊则是免牲也其文虽殊其旨无异折衷传膏之下释者为膏规仕经宋公卫侯宋公卫侯先君未葬而称爵讥其不称子贾注服注传受脤于社左氏説脤社祭之肉盛之以蜃宗庙之肉名曰膰五经异义使吕相晋大夫贾逵戮力戮音留稽康音又欲阙剪我公室正义曰阙为缺损剪为灭削言欲损害晋之公室不佞佞才也不才者自谦之辞服注宜言寡人称君误也吕相虽奉君命兼有已语规杜传称族左氏以豹违命故贬之而去族箴膏盲传晋三郄郄锜郄犫郄至贾逵经战于鄢陵鄢陵郑之东南地也服䖍于沙随在梁国宁陵县北沙阳亭是也杜例曹伯归自京师曹伯不名自京师故也此言诸侯在他国者则是失地之君故反国则名之今曹伯在京师王不黜之则是不失国故不名也啖集传传至于鸣鴈鸣鴈在雍丘县西北杜例蹲甲蹲才丸切郑玄音有韎韦之跗注跗谓足跗注属也袴而属于跗贾注服注敢告不宁楚王云无乃伤乎恐其伤也答云敢告不宁告其身不伤耳魏犫云不有宁也以伤为宁此与魏犫相似规杜及瑕瑕楚地土地名古经解钩沉卷十八古经解钩沉卷十九钦定四库全书古经解钩沉卷十九长洲余萧客撰春秋左传五成公经同盟于柯陵不重言诸侯见尹子单子与盟通例用郊犹用币于社因史之文也指掌碎玉壬申十一月丁亥朔六日壬辰长歴六日壬申同传士燮卒昔周公之隆天不出妖地不出孽隂阳和调灾害不生武王有疾周公植璧珪愿以身代武王疾愈周公不夭由此言之死不可请偶自天禄欲尽矣非果死左氏以为果死因着其事以为信然于义左氏为短膏盲师于汝上汝出汝阳县大盂山至汝隂褒信县入睢杜例梦涉洹洹出汲郡林虑县东北至信成入张甲河同不敢占也声伯恶琼瑰赠死之物故畏而不言服䖍公游于匠丽氏匠丽氏公外嬖大夫在翼者贾逵传于清原中牟县西有清阳亭杜释地襄公传于洧上洧水名服䖍经六月庚辰郑伯睔卒书于六月经误长歴遂城虎牢不书取许其城也赵集传传帅组甲以组缀甲贾注服注礼书百十六以组为甲三传异同説被练练为甲里卑者所服马融注当时君子诸言君子论议往事多自丘明自言託之君子此传君子谓子重亡多于获楚人以君子之言咎责子重不得为后世君子于耏外今临淄唯有澅水西北入沛即地理志曰如水矣耏如声相似土地名乱行行陈也贾逵传金奏肆夏之三肆遂也夏大也言遂于大位谓王位也恃其射也羿之先祖世为先王射官故帝赐羿弓矢使司射贾逵灭斟灌及斟寻氏斟灌斟寻夏同姓也夏后相依斟灌而国故曰灭夏后相也同官箴王阙每官各为箴辞以戒王若箴之疗疾故名箴焉言官箴者各以其官所掌而为箴辞武不可重重犹大也言武事不可大任服䖍传同盟故也用同盟之礼盖继好之义也杜例传尊晋侯也尊晋侯则季孙亦不当书但言㑹而已且鲁君与他国大夫㑹例皆书人何独尊晋侯乎啖集传刑器刑书恐其为火所焚当是国之所重必非刑人之器故以刑器为刑书也居商丘商丘地名服注阏伯居商丘祀大火杜例相土因之相土契之孙因之者代阏伯之后居商丘汤以为号服䖍遇艮之八爻在初六九三六四六五上九惟六二不变连山归藏之占以不变者为主失名注次于隂口参南曰隂口者水口也同冠而生子人君礼十二而冠贾注服注春秋左氏传説岁星为年纪十二而一周于天天道备故人君子十二可以冠自夏殷天子皆十二而冠五经异义以金石之乐节之公冠记无乐春秋传説君冠必以金石之乐节之谨案人君饭有举乐而云冠无乐非礼义也五经异义以先君之祧曾祖之庙曰祧服注冠于成公之庙成公卫曽祖故以祧为曽祖庙时不冠于卫之始祖非以巳庙故也同经㑹吴于柤柤宋地今彭城偪阳县西北有柤水沟去偪阳八十里土地名传其将不免乎免脱也言将不脱罪祸不以寿终也服䖍尔车多非礼也传西济于济隧济燧郑地土地名司慎司盟二司天神司盟司慎不敬者盟司察盟者是为天之司盟也失名注歌钟二肆周礼钟磬皆编悬之二八十六而在一簴谓之堵磬一堵谓之肆春秋传曰歌钟二肆此之谓也五经要义赐魏绛汉家郡守行大夫礼鼎俎笾豆工歌县服䖍春秋左氏膏盲释痾大夫士无乐小胥云大夫判县士特县者小胥所云娱身之乐及治人之乐则有之也故乡饮酒有工歌之乐是也説题辞云无乐者谓无祭祀之乐故特牲少牢无乐箴膏盲九合诸侯九合一谓㑹于戚二㑹城棣救陈三㑹于鄢四㑹于邢丘五同盟于戏六㑹于柤七戍郑虎牢八同盟于亳城北九㑹于萧鱼服䖍传师于杨梁宋地矣今睢阳东南三十里有故杨梁今曰阳亭也俗名之曰縁城非矣西北去梁国八十里土地名且拜士鲂之辱礼也按大国使聘即须自往拜之是公无宁岁也而言礼也一何谬乎赵集传传曹宣公之卒也宣公曹伯庐也以鲁成公十三年㑹诸侯伐秦卒于师服䖍不义曹君曹君公子负刍也负刍在国闻宣公卒杀太子而自立故曰不义之也同将立子臧子臧负刍庶兄同义嗣也义宜也嫡子嗣国得礼之宜王肃戒孙文子寗惠子食孙文子林父也寗惠子寗殖也勅戒二子欲共宴食服䖍皆服而朝皆服朝衣待命同日旰旰晏也同从之从公于囿同如戚戚孙文子邑同师曹乐人贾逵鄄人执之执追公徒者公如鄄故鄄人为公执之服䖍射两钩钩车轭也两轭叉马颈者同行归于周万民所望逸诗也都人士首章有之同传富卖玉得富同传战于湛坂昆阳县北有蒲城蒲城北有湛水土地名传唁之弔生曰唁服注以生见获故唁之也同传御诸平隂平隂齐地名在济北卢县故城西南十里土地名堑防门平隂城南有长城东至海西至济河道所由名防门去平隂三里齐侯堑防门即此也其水引济故渎尚存同广里今防门北有光里齐人言广音与光同同登巫山巫山在平隂东北同右回梅山回户贿切徐音吾骤歌北风又歌南风北风夹钟无射以北南风姑洗南吕以南失名注多死声南律气不至故死声多失名注经自漷水薛县漷水首受蕃县西注山阳阳陆土地名城武城今泰山南武城县有澹台子羽冢县人也同传如百谷之仰膏雨焉正义曰谷之种类多言百举成数也颜懿姬无子其姪鬷声姬兄子曰姪懿姬所从也颜鬷皆其母姓声懿谥也传家从后言之故举谥也服䖍诸子诸子妾生子氏同仲子戎子二子宋女属诸戎子戎子子牙养母也同许之齐侯许之同废常不祥立嫡为常立而废之为不祥也同间诸侯难间犯为光已列于诸侯难成同列于诸侯矣数从诸侯征伐㑹盟同是专黜诸侯专独也光従于诸侯列于盟不可黜也同而以难犯不祥也以难成之事犯不善同遂东太子光徙之东垂贾逵微逆光微隐匿也服䖍疾病而立之疾困也而立为太子同卫奔髙唐济南祝柯县西北有援城有高唐城春秋时齐邑杜例本平原县也土地名王追赐之大路卿以上所乘车皆曰大路诗云彼路斯何君子之车此大夫之车称路也王制卿为大夫箴膏盲问守备焉以无备告揖之乃登问卫之守髙唐者卫无恩信故令守者以无备告齐侯善其言故揖之乃命士卒登城彭仲传彭仲传齐侯以卫告诚揖而礼之欲生之也卫志于战死故不顺齐侯之揖而还登城服䖍孔成子卫卿孔烝鉏同经邾庶其以漆闾丘来奔凡以邑来奔叛也不言叛为内讳也受叛臣非也故讳以示讥也啖集传传虽贱必书重地也按不命之卿接于鲁者悉书名郑宛莒庆秦术之类是也赵集传出诸轘辕缑氏县东南有轘辕关道路险隘凡十二曲将去复还故曰轘辕失名注识其枚数十八年传云以枚数阖枚谓马檛以马枚数门扇之板此云识其枚数枚谓门扇之板传焉用圣人説左氏传者曰春秋之志非圣人孰能修之言夫子圣人乃能修之御叔谓臧武仲为圣人是非独孔子膏盲武仲者述圣人之道鲁人称之曰圣今使如晋过御叔御叔不説学见武仲而雨行傲之云焉用圣人为左氏传载之者非御叔不説学不谓武仲圣与孔子同箴膏盲经入于曲沃栾盈潜入曲沃乃率曲沃之甲以入晋都后言入于曲沃谓其败而后入传礼为邻国阙邻国尚为之阙乐况甥舅之国乎服注纳诸曲沃栾盈之邑贾逵启左翼曰启同胠右翼曰胠同取朝歌晋邑同入孟门登太行孟门太行皆晋山隘同封少水晋地土地名少水今沁水也同为马正马正家司马贾逵闵子马鲁大夫闵马父同药石也石砭石也服䖍南史五十九传齐棠公之妻棠公齐棠邑大夫贾逵间公伺公间隙服䖍公拊楹而歌公以姜氏为不知已在外故歌以命之也同不能听命言不能亲听公命同近于公宫崔杼之宫近公宫淫者或诈称公同晏子立于崔氏之门外闻难而来贾逵则亡之谓以公义为社稷死亡也如是者臣亦随之死亡服䖍非其私暱谁敢任之言君自以已之私欲取死亡之祸则私近之臣所当任也同舍之得民置之所以得人心同执简古文篆书一简八字同四翣翣以木为筐广三尺高二尺四寸下车七乘上公饔饩九牢遣车九乘服注以备三恪三恪尊于诸侯卑于二王之后驳异义井堙木刋堙塞刋削也服䖍度山林山林之地九夫为度九度而当一井也贾注鸠薮泽薮泽之地九夫为鸠八鸠而当一井也同辨京陵京陵之地九夫为辨七辨而当一井也同表淳卤淳卤之地九夫为表六表而当一井也同数疆潦疆潦之地九夫为数五数而当一井也同规偃猪偃猪之地九夫为规四规而当一井也同町原防原防之地九夫为町三町而当一井也同牧隰臯隰臯之地九夫为牧二牧而当一井同井衍沃衍沃之地亩百为夫九夫为井同齐人城郏西城梁门枯水处世谓之死谷颍容春秋条例公㑹晋赵武凡公与他国卿盟则耻之㑹则不耻故蜀之㑹书楚公子婴齐澶渊之㑹书郑良霄左氏言澶渊之㑹赵武不书尊公也若如此良霄何不尊公乎啖集传时㑹者非赵武别是未命之大夫而左氏曲解之啖助春秋集注宋芮司徒宋大夫服䖍赤而毛其身色赤而生毛也同共姬之妾恭姬宋伯姬也同平公入夕视夕也平公恭姬子同而视之尤尤过也意悦之视之过久同纳诸御纳诸平公之御同嬖生佐公嬖弃而生佐佐立为宋元公同恶而婉太子座美而狠婉婉顺也佐貌恶心顺太子貌美而心狠狠戾不从教同合左师向戌同寺人惠墙伊戾为太子内师寺人宋阉士惠墙皆发声实为伊戾名以公寺人为太子内师掌内官同过宋楚客过宋同夫不恶女乎夫谓太子伊戾无宠于太子故曰夫不恶汝同莫共其内言我内师也当为内师供内使同加书征之以书为之征验也书盟书也同欲速速病也欲病代公得位同则信有焉有盟也同问诸夫人夫人佐母弃也同固闻之固久也久闻太子欲为乱同闻之闻太子与佐期日中同聒而与之语聒讙也欲使失朝于佐同乃缢经书宋公杀其世子痤平公用伊戾之谮听夫人左师之言世子无罪而死故称宋公杀罪之也同涉于汜汜城周襄王居之故曰襄城也今置关于其下土地名袭卫羊角卫邑也今东郡廪丘县南有羊角城同遂袭我髙鱼今鲁邑也今廪丘东北有故髙鱼城俗谓之交鱼城谓羊角为角逐城同经豹及诸侯之大夫既不驰请又不辞会杜例豹之不氏自为先目后凡啖集传传仲尼使举是礼也以为多文辞以其多文辞故特举而用之后世谓之孔氏聘辞以孔氏有其辞故传不复载也服䖍牀笫之言箦谓之笫服䖍以诬道蔽诸侯弊踣也服注董遇章句王注毙踣也服注蔽踣也同蔽谓以诬人之道掩诸侯也董章句王注于崔济南东朝阳县西北有崔氏城杜例告卢蒲嫳嫳齐大夫庆封之属贾逵传与庆舍政舍庆封之子也生传其职政与子服䖍武王有乱十人古经解钩沉巻十九古经解钩沉卷二十钦定四库全书古经解钩沉卷二十长洲余萧客撰春秋左传六襄公经城𣏌夫伯主之于诸侯虽曰先姬姓而后异姓然于正救之道第同盟而共尊王室则异姓亦无碍矣苟不同盟而不尊王室则姬姓亦有嫌焉如城邢城楚丘城縁陵皆伯主帅诸侯而城矣齐桓公城縁陵得非迁𣏌耶奚齐桓公城𣏌而无词晋平城杞而异论故圣人以常文而书之无讥无刺非昇非绌也公羊谷梁俱不足取左氏以杞无事而晋以外族之故帅诸侯而城之载郑子太叔与卫太叔仪之言曰不恤宗周之阙而夏肄是屏所谓广记当时之事然于经之传斯得其实矣折衷传不尚取之不尚尚也尚当取女叔侯杀之服䖍请观于周乐周乐鲁所受四代之乐同始基之矣言始造王基也王肃犹未也未有雅颂之成功贾逵渊乎渊深也同吾闻卫康叔武公之德如是康叔遭管叔蔡叔之难武公罹幽王褒姒之忧故曰康叔武公之德如是同为之歌王王室当在雅衰微而列在风故国人犹尊之称王犹春秋之王人也服䖍其周之东乎平王东迁雒邑同为之歌郑郑风东郑是贾逵郑东郑古桧国之地服䖍其细已甚民弗堪也其风细弱已其摄于大国之间亡逺虑持久之风故曰民弗堪将先亡也同泱泱乎大风也哉泱泱舒缓深逺有太和之意其诗风刺辞约而义微体疎而不切故曰大风同表东海者言为东海之表式同国未可量也国之兴衰世数长短未可量也服䖍荡乎乐而不淫荡然无忧自乐而不荒淫也贾逵此之谓夏声秦仲始有车马礼乐之好侍御之臣戎车四牡田狩之事其孙襄仲列为秦伯故有蒹葭苍苍之歌终南之诗追録先人车邻四驖小戎之歌与诸夏同风故曰夏声服䖍大而婉其志大直而有曲体归中和贾逵险而易行以德辅此则明主也中庸之德难成而易行故曰以德辅此则明主也同自郐以下无讥焉郐以下及曹风其国小无所刺讥服䖍为之歌小雅自鹿鸣至菁菁者莪道文武修小政定大乱致太平乐且有仪是为正小雅同怨而不言非不能言畏罪咎也王肃为之歌大雅陈文王之德武王之功自文王以下至凫鹥是为正大雅服䖍为之歌颂哀公十一年孔子自卫反鲁然后乐正雅颂各得其所距此六十二岁当时雅颂未定而云为之歌小雅大雅颂者传家据已定録之服注至矣哉言道备至也贾逵迁而不淫迁徙也文王徙丰武王居镐服䖍见舞象箾南籥者象文王之乐武象也箾舞曲也南籥以籥舞也贾逵象文王之乐舞象也箾舞曲也言天下乐削去无道服注犹有憾憾恨也恨不及巳以伐纣而致太平也同见舞大武者周公所作武王乐贾逵周用六代之礼乐故有云门咸池大韶大夏大濩大武也鲁受四代之礼乐故不舞云门咸池示有降杀也颍容释例见舞韶濩者韶濩殷成汤乐大䕶也贾逵圣人之弘也弘大也同而犹有惭德圣人之难也慙于始伐而无圣佐故曰圣人之难服䖍见舞大夏者夏禹之乐贾逵勤而不德禹勤其身以治水土也服䖍见舞韶箾者有虞氏之乐大韶也同德至矣哉至帝王之道极于韶也尽善尽美也同如天之无不帱也焘覆也贾逵若有他乐吾不敢请已周用六代之乐鲁受四代下周二等故不舞其二季札知之故曰有他乐吾不敢请服䖍子速纳邑与政入邑与政职于公不与国家之事同慎之以礼礼所以经国家利社稷也同闻钟声焉孙文子鼓钟作乐同辩而不德必加于戮辩若鬭辩也夫以辩争不以德居之必加于刑戮也同夫子获罪于君夫子孙文子也获罪出献公以戚畔也贾逵犹燕之巢于幕上言至危王肃君又在殡卫君献公棺在殡未葬贾逵终身不聴琴瑟闻义而改也琴瑟不听而况于钟鼓乎服䖍晋国其萃于三族乎言晋国之祚将集于三家同好直直不能曲挠以从衆同传齐归之子齐谥服䖍无则立长无母弟则立庶子之长同犹有童心言无成人之志而有童子之心同展舆因国人以攻莒子其文当曰展舆因国人之攻莒子而后来传写误为以字尔赵集传昭公传告于庄共之庙庄谓楚庄王围之祖共王围之父服䖍两于前伍于后专为右角参为左角偏为前拒司马法云五十乘为两百二十乘为伍八十一乘为专二十九乘为参二十五乘为偏彼皆凖车数多少以为别名此传去车用卒而有此名则此名不以车数为别也服䖍居于旷林旷大也贾逵后帝不臧后帝尧也臧善也同于商丘在漳南同主辰辰大火主祀也服䖍商人是因商人契之先殷之世祖相土封阏伯之故地因其故国而代之同于大夏在汾浍之间贾逵主参主祀参星同唐人是因唐人谓陶唐之胤刘累事夏孔甲封于大夏因实沈之国子孙服事夏商也同梦帝谓已帝天也已武王也同故参为晋星晋主祀参参为晋星同曰昧为玄㝠师玄㝠水官也师长也昧为水官之长服䖍生允格台骀兄弟也同台骀能业其官修昧之职同宣汾洮宣犹通也贾逵汾洮二水名同障大泽障陂障其水也服䖍以处大原大原汾水名同帝用嘉之帝颛顼同沈姒蓐黄四国台骀之后贾逵而灭之矣灭四国于是乎禜之禜为营攒用弊也服䖍淫声郑重之音使人淫过许慎五经通义郑重其手而音淫过服注隂阳风雨晦明也风东方雨西方隂中央晦北方明南方唯天阳不变贾逵服䖍问应为后之辞焉问来赴者同甲辰朔祭人君用孟月人臣用仲月同传且告为政而来见礼也按霸国正卿无有适诸国告为政之理前后为政者多矣何不来乎赵集传宣子誉之誉游也宣子游其树下夏谚曰一游一誉为诸侯度服䖍使郊劳近郊三十里同传火中寒暑乃退火大火星也季冬十二月平旦正中在南方大寒退季夏六月黄昏火星中天暑退是火为寒暑之候事也同而三老工老商老农老同谗鼎之铭谗鼎疾谗之鼎明堂位所云崇鼎是也一云谗地名禹铸九鼎于甘谗之地故曰谗鼎服虔经大雨雹谷梁作大雨雪三家经同异传三涂涂道也太行轘辕崤黾同山名土地名山在陆浑县南杜例传无雹虽有不为灾正义曰无雹谓无害物之雹虽有依时小雹不与物为灾也日在北陆陆道也北陆言在谓十二月日在危一度服注西陆朝觌不言在则不在昴谓二月在娄四度谓春分时奎娄晨见东方而出冰是公始用之同而出之春分之中奎始晨见东方蛰虫出矣故以是时出之给賔客丧祭之用同朝之禄位谓大夫以上同以享司寒司寒司隂之神玄㝠也将藏冰致寒气故祀其神同火出于夏为三月于商为四月于周为五月同成有岐阳之蒐岐阳岐山之阳贾逵康有酆宫之朝酆宫成王庙所在服䖍为仍之㑹有缗仍缗国名贾逵为黎之蒐黎国子姓服䖍以落之衅以豭豚为落同传叔孙氏臣其子弟大率半属于公半属于已明而未融融高也服䖍劳诸索氏京县有大索亭小索亭大小索氏兄弟居之故有大小之号土地名于雩娄楚之东邑服䖍经公如楚赐以大屈之弓春秋大传叔孙婼婼音释徐音传梦襄公祖祖道者行祭为道路祈也五经要义好以大屈大屈宝金可以为剑一曰大屈弓名鲁连书曰楚子享鲁侯于章华与之大曲之弓既而悔之大屈殆所谓大曲之弓服䖍化为黄熊鮌之所化是能鼈也若是熊兽何以能入羽渊梁主余敢忘髙圉亚圉髙圉亚圉周人所报而不立庙三传异同説曰孔丘仲尼时年三十五贾注圣人之后也圣人谓商汤服䖍而灭于宋孔子六代祖孔父嘉为宋华督所杀其子奔鲁也同弗父何宋愍公世子厉公之兄同以有宋而受厉公以有宋言愍公之适嗣当有宋国而让与弟厉公同及正考父弗父何之曽孙同佐戴武宣三人皆宋君也贾逵三命上卿同一命而偻再命而伛三命而俯偻伛俯皆恭敬之貌服䖍俯恭于伛伛恭于偻贾逵循墻而走言不敢安行也同若不当世谓若弗父何殷汤之后而不继世为宋君也王肃岁时日月星辰是谓也岁星之神也左行于地十二岁而一周时四时也日十日也月十二月也星二十八宿也辰十二辰也是为六物也服䖍传石言于晋魏榆魏晋邑榆州里名也同陈颛顼之族也陈祖虞舜舜出颛顼同且陈氏得政于齐而后陈卒亡物莫能两盛贾逵自幕至于瞽瞍无违命幕舜之先郑衆例幕舜后虞思也至于瞽瞍无闻违天命以废絶者贾逵传辰在子卯五行子卯自刑郑衆春秋注桀以乙卯日死纣以甲子日亡故以为戒贾逵如齐殷聘殷中也自襄二十年叔老聘于齐至今积二十一年聘齐故中复盛聘服注经十有二月无冬刺不登台视气贾逵服䖍传请断三尺焉断三尺使至于较大夫旗至较服注视民不佻示民不偷薄同传攸乎攸以久切徐音求鼎以为分有功德受分器服䖍筚路柴车素木辂也同蓝缕言衣敝坏其蒌蓝蓝然同跋涉山川草行曰跋水行曰涉同唯是桃弧棘矢所以御其灾言楚地山林无所出同齐王舅也齐吕伋成王之舅同昔我皇祖伯父昆吾陆终氏六子长曰昆吾少曰季连季连楚之祖故谓昆吾为伯父也同旧许是宅昆吾曾居许地同析父楚大夫贾逵是能读三坟三皇之书坟大也言三皇之大道同玉海三十张平子説三坟三礼礼为人防尔雅曰坟大防也书曰谁能典朕三礼延笃注八索素王之法贾逵孔子作春秋素王之法也同经楚公子弃疾杀公子比卫杀州吁齐杀无知皆书曰人讨比不称人何也弃疾以图位而杀比其罪钧也故不可称人啖集传传以听国人听国人欲为谁服䖍将欲入鄢鄢楚别都同再奸王命断王旌执人于章华之宫同获其五帅五帅荡侯潘子司马督嚣尹午陵尹喜同乃使为卜尹卜尹卜师大夫官贾逵乃与巴姬共王妾同跨之两足各跨璧一边服䖍同恶相求如市贾焉谓国人同恶相求者如市贾之人求利也同无与同好谁与同恶言无党于内当与谁共同好恶同无衅而动言灵王尚在而妄动取国故谓无谋同私欲不违不以私欲违民心同齐桓晋文皆庶子而出奔同有莒卫齐桓出奔莒自莒先入卫人助之贾逵有国髙国子髙子皆齐之正卿服䖍从善如流言其入有齐宋秦楚齐以女妻之宋赠之马楚享以九献秦送内之同有栾郄狐先四姓晋大夫同惠怀弃民皆弃民不恤服䖍间朝以讲礼朝天子之法贾逵服注朝霸主之法崔灵恩郑伯男也郑伯爵在男畿贾逵及中人今中山望都里二十里有故中人城土地名传围鼓白狄之别也下曲阳有鼓聚故鼓子国也同传不亦鋭乎正义曰説文云鋭芒也锋芒尖故为细小言得利小也传故为云师而云名黄帝以云名官盖春官为青云氏夏官为缙云氏秋官为白云氏冬官为黑云氏中官为黄云氏服䖍故为火师而火名炎帝以火名官春官为大火夏官为鹑火秋官为西火冬官为北火中官为中火同自颛顼以来自少皥以上天子之号以其德百官之号以其征自颛顼以来天下之号以其地百官之纪以其事服注颛顼者颛犹专顼犹愉幼少而王以致太平常自愉俭嗛约自小之意故两字为谥五经通义而命以民事春官为木正夏官为火正秋官为金正冬官为水正中官为土正髙辛氏因之服注路史后纪注九涉自棘津棘津犹孟津也同及汉天汉水也或曰天河贾逵解传登大廷氏之库大廷氏古亡国之名在黄帝前其处髙显服注弗良及也良能也服䖍巡羣屏摄束茅以为屏蔽祭神之处草易然故巡行之郑衆传费无极楚大夫服䖍若大城城父城父楚北境邑同城父周襄王居之因名襄城土地名传彼将有他志欲取国服䖍乃见鱄设诸焉鱄诸吴勇士贾逵賔将掫谓行夜贾注服注齐侯疥疥音该梁元帝音聊摄以东聊城悬东北三十里有故摄城土地名田于沛今临淄有澅水西北入沛即班志所谓如水同七音黄钟之均黄钟为宫大族为商姑洗为角林钟为征南吕为羽应钟为变宫蕤賔为变征一悬十九钟十二悬二百二十八钟八十四律服注古之遗爱也爱惠也贾逵传豹则关矣正义曰关乌环反本又作弯古经解钩沉巻二十古经解钩沉卷二十一上钦定四库全书古经解钩沉卷二十一上长洲余萧客撰春秋左传七上昭公传王子朝景王之长庶子贾逵次于皇訾城北三里有黄亭土地名鄩肹伐皇今巩洛渡北有鄩谷水东入洛谓之下鄩故有上鄩下鄩之名亦谓之北鄩于是有南鄩北鄩之称矣又有鄩城盖周大夫鄩肹之旧邑同敬王勐母弟贾逵取前城前读为泉周地也服䖍今洛阳西南五十里伊阙外前亭土地名传在泽邑周地贾逵戊辰晦此时史随其日而存之杜例南宫极王子朝之卿士失名注今西王之大臣子朝居王城故谓之西王同东王敬王居狄泉狄泉在王城之东故曰东王同传及钟离州来西邑同经有鸜鹆来巢鸜音权稽康音上辛大雩季辛又雩春秋不书常祭其或书之各有旨或为过时而书或非礼而书唯书雩数矣以多为过时斯书上辛之雩非为过时也非为非礼也是正雩之时也何者龙见而雩雩用夏夏之仲月斯书周之七月则夏之仲月也故曰正雩之时常祭不书正雩得非常祭欤曷以书之书之者为季辛又雩也亦犹书正月烝五月复烝正月正也五月烝不正也书其正以讥其不正斯上辛雩正也季辛又雩旱甚也书其正以明其旱是复雩也左氏得其旨谷梁谓有继之词近之公羊谓聚衆以逐季氏逺矣折衷传民有好恶喜怒哀乐生于六气好生于阳恶生于隂喜生于风怒生于雨哀生于晦乐生于明服注师已鲁大夫贾逵吾闻文成之世鲁文公成公同介其鸡介甲为鸡着甲郑衆仪礼疏十六擣芥子播其鸡羽可以坌郈氏鸡目服䖍为之金距金距以金踏距服注平子怒怒其不下已同益宫于郈氏侵郈氏之宫地以自益同臧昭伯之从弟昭伯臧孙赐也贾逵拘臧氏老老臧氏家之大臣服䖍请以五乘亡言五乘自省约以出同逆孟懿子仲孙何忌贾逵执冰冰犊丸盖同服䖍请致千社二十五家为一社千社二万五千家也贾逵传申丰从女贾申丰女贾鲁大夫同粟五千庾十六斗为庾五千庾八万斗同然据有异焉异犹怪也服䖍守阙塞南山伊阙是也同伊阙在洛阳西南五十里土地名欲立子西平王之长庶子宜申服䖍太子壬弱即昭王也其年幼弱同王子建实聘之谓夫人故太子建聘之同是乱国而恶君王也废而不立是谓乱国迫恶君王也同国有外援谓太子宜秦之外孙同不可黩也黩易也秦为任外援不可易同王后无适则择立长年钧以德德钧以卜春秋之义三代异建适媵别贵贱有姪娣以广亲疎立适以长不以贤立子以贵不以长王后无适明尊之敬之义无所卜筮不以贤者人状难别嫌有所私故絶其怨望防其觊觎今如左氏言云年钧以德德钧以卜君之所贤人必从之岂复有卜隐桓之祸皆由此兴乃曰古制不亦谬哉又大夫不世如并为公卿通计嗣之礼左氏为短膏盲立适固以长矣无适而立子固以贵矣今言无适则择立长谓贵均如立长王不得立爱之法年均则㑹羣臣羣吏万民而询之有司以序进而问大衆之中非君所能掩是王不得立爱之法也礼有询立君示义在此休之言谬失春秋与礼之义矣箴膏盲若长均贵均何以别之故须卜礼有询立君卜立君是有卜也箴膏盲诸侯释位以间王政言诸侯释其私政而佐王室服䖍其谁有此乎景公自恐德薄不能久享齐国故曰谁有此也同传使公子掩余公子烛庸二公子并寿梦子春秋世族谱以观诸侯察强弱服䖍遇于穷今安丰有穷水北入淮土地名及沙汭楚东地同不索何获不索当何时得也服䖍季子虽至聘晋还至王肃母老子弱是无若我何专诸託其母子于光也服䖍犹言我无若是何同专诸言王母老子弱王肃我尔身也言我身犹尔身同铍交于胷交专诸匈也贾逵以待天命待其天命之终服䖍复命哭墓复命于僚哭其墓也同复位而待复本位待光命同传生女黰黑髪美为鬒服注名曰玄妻诗云鬒髪如云其言美长而玄以髪美故名玄妻同为梗阳大夫梗阳晋邑也今太原晋阳县南六十里榆次界有梗阳地土地名比于文王此作唯此文王不可以文王之徳还自比文王故知比于文王可以比于上代文德之王也刘炫心能制义曰度心能制事使得其宜言善揆度事也服䖍德正应和曰莫在巳为德施行为音发号施令天下皆应和之言皆莫然无讙譁也同照临四方曰明豫见安危也同教诲不倦曰长教诲人以善不懈倦言善长以道德也同慈和徧服曰顺上爱下曰慈和中和也为上而爱下行之以中和天下徧服从而顺之同择善而从之曰比比方损益古今之宜而从之同经纬天地曰文德能经纬顺从天地之道故曰文同其大宗讼者之大宗失名注谓阎没女寛二子晋大夫魏子之属同召之召二大夫食同或赐二小人酒小人二子自谓同不夕食昨饮酒醉故不夕食同愿以小人之腹为君子之心属厌而已属足也小人腹饥则恐食之不足厌饱则恐亡君子居尊官食重禄而不知足故愿以其腹为君子之心同传称主君大夫称主比公于大夫故称主君服䖍故国有豢龙氏有御龙氏豢养也谷食曰豢贾逵御亦养服䖍其后有刘累后刘累之为诸侯者夏后赐之姓同既而使求之惧夏后既飨而又使求致龙不能得而惧也贾逵遂济穷桑穷桑颛顼所居服䖍经黑肱以滥来奔公羊五分之然后受之邾娄本附庸三十里耳而言五分之为六里国也服䖍成长义传季孙练冠麻衣跣行示忧慼王肃十二月辛亥朔日有食之是夜也赵简子梦童子臝而转以歌楚之先颛顼之子老童童子楚象行歌象楚走哭服注晋诸侯之霸与楚同盟赵简子为执政之卿逺将伐同盟日食之应故梦发赵简子同六年及此月也吴其入郢乎是岁岁在析木后六年在大梁大梁水宗十一月日在星纪为吴国分姬姓日日在星纪星纪之分姬姓吴也楚衰则吴得志吴世世与楚怨楚走去其国故曰吴其入郢吴属水水数十十月水位故曰六年及此月也同终亦弗克有谪而食故知吴终亦不克同入郢必以庚辰后六年定四年十一月闰余十七闰在四月后其十一月晦庚辰吴入郢在立冬后复此月也同日月在辰尾十二月辛亥日㑹月于龙尾而食庚午日初有谪故曰庚辰一曰日月在辰尾尾为亡臣是岁吴始用子胥之谋以伐楚故天垂象同庚午之日日始有谪火胜金故弗克午火庚金也火当胜金而反有谪故为不克同传不及四十年越其有吴乎史墨知不及四十年越有吴者以其岁星十二年一周天存亡之数不过三纪三者天地人之数故岁星三周星纪至玄枵哀二十二年越灭吴至此三十八年同越得岁而吴伐之必受其凶岁星在星纪吴越之分野蔡复之岁岁在大梁距此十九年昭十五年有事于武宫之岁龙度天门龙岁星也天门在戌吴岁越过故使今年越得岁龙东方宿天德之贵神其在所之国兵必昌向之以兵则凶吴越同次吴先举兵故凶也或岁星在越分中故云得岁同定公经春王春秋诸公即位之岁有书即位者有不书即位者然皆备五始以谨其始唯定公即位第书定元年春王而不书正月三家以是之互苟曰昭无正终故定无正始则隐无正终桓曷以书正始桓庄僖闵亦然奚皆书之故其旨昭公三十二年十二月薨于干侯定公正月不即位者丧未归也至六月癸亥公之丧至是月癸巳公方书即位所以不书正月公即位六月也杜得其旨折衷戊辰公即位凡公即位皆于朔日故不书日定公待昭公丧至既殡而即位故书日啖集传立炀宫炀公伯禽之子季氏祷而立其宫也郑玄注子等四庙议传有两肃爽马骕骦鸟也马似之三传异同説肃霜色如霜纨贾逵肃爽鴈也其羽如练髙首而修颈马似之天下稀有故子常欲之同两汉刋误补经战于柏举柏举汉东地土地名传君行师从卿行旅从谓㑹同服䖍将长蔡于卫载书使蔡在卫上同以大路金路也贾逵少帛杂帛也同綪筏大赤也同斾名郑衆旃旌通帛为旃析羽为旌贾逵大吕钟名同无始乱无为乱始同王奔郧郧楚县服䖍杀吾父父蔓成然同以王奔随随楚与国同与申包胥友楚大夫王孙包胥同传而自稷稷楚地贾逵传于是乎迁郢于鄀鄀楚邑服䖍负黍在颍川阳城西南二十七里世谓之黄城也土地名传阳关鲁邑服䖍经三月公至自侵齐还至不月为曹伯卒月贾逵从祀先公自僖公以来昭穆皆逆服䖍传吾志其目也志中其目是非其诚诈以自矜同传而衣貍制貍制貍裘也同传于祝其实夹谷东海郡祝其县同地二名同且牺象飨礼之牺尊象尊也同嘉乐钟鼓之乐也同传将堕三都三家之邑入及公侧人有入及公之台侧同命申句须乐颀鲁大夫同公敛处父成宰同古经解钩沉卷二十一上钦定四库全书古经解钩沉卷二十一下长洲余萧客撰春秋左传七下定公经筑蛇渊囿今济北有蛇丘城城下有水鲁囿也俗谓之浊须水误矣土地名晋赵鞅入于晋阳赵简子居晋阳至成公居邯郸颍容条例晋太卤太原太夏太墟晋阳太康六名其实一也春秋地名传归我卫贡五百家吾舍诸晋阳往年赵鞅围卫卫人恐惧故贡五百家鞅置之邯郸又欲更徙于晋阳服䖍告其父兄午之请父兄及邯郸中长老同经于越败吴于檇李檇李越地贾逵㒞里越地同今吴郡嘉兴县李城杜例传使死士死罪人贾逵欲以死报恩者郑衆为夫人南子南子宋女贾逵谓戏阳速戏阳速太子家臣同经辛亥郊凡郊祀卜牛礼也卜郊非礼也何者牛可改郊不可改也牛苟不吉则改之苟有伤则改之郊必其时也先亦非礼也过亦非礼也以不卜者不可改也苟卜必书之何者刺其非礼也苟过时必书之何者亦刺其非礼也公羊谓三卜遇吉所以五月郊设三卜胡不书之如成十年书五卜襄七年书三卜郊襄十一年书四卜郊而第书辛亥郊欤斯误矣稽其旨上书鼷䑕食郊牛牛死改卜牛书五月辛亥郊书改卜牛正也书五月郊不正也是刺不时而非礼明矣左氏谷梁得其旨公羊之短折衷齐侯卫侯次于蘧挐欲救宋盖恤邻也贾逵姒氏卒哀公母定姒卒时子未踰年虽行丧礼不可加于子故书卒子既未成君故不称夫人也啖集传哀公传于夫椒越地同以行成求成也服䖍昔有过浇过国名也贾逵杀斟灌以伐斟鄩地理志北海有斟县故斟寻国禹后西北去灌亭九十里土地名斟寻去斟亭七里同相启之孙服䖍后缗缗有仍之姓贾逵归于有仍有仍国名后缗之家同生少康焉少康后缗遗腹子服䖍为仍牧正牧正牧官之长同肃而邑诸纶纶虞邑贾逵一成六十里为成同一旅五百人为旅同以收夏衆抚其官职因此基业稍收取夏遗民余衆抚修夏之故官宪典服䖍配天以鮌配天同不失旧物物职也贾逵传子南仆仆御也贾逵郢不足以辱社稷郢自谓已无德不足立以汚辱社稷服䖍八人衰绖衰绖为若从卫来迎太子也同登铁上铁丘名也土地名传命藏象魏象魏阙也法令悬之朝谓其书为象魏服䖍其桓僖乎桓僖当毁而鲁事非礼之庙故孔子闻有火灾知其加桓僖也同经亳社灾公羊曰薄社也三家经同异传袭梁及霍梁霍周南鄙也服注霍阳山在周平城东南土地名将通于少习少习楚通上洛阸道也同传齐燕姬生子不成燕姬齐景公嫡夫人昭七年燕人所归不成未冠也服注诸子鬻姒之子荼诸子诸公子鬻姒景公妾也淳于人所纳女荼安孺子同恐其为大子也为子为太子也荼少故恐立之同长矣未有太子若之何言君长未有太子一旦不讳当若之何欲早立长也同二三子间于忧虞则有疾疢亦姑谋乐何忧于无君言二三子当国家间暇无忧虞惟恐疾疢在其间今无疾疚何为不自谋自乐何忧无君乎同使国惠子髙昭子国惠子国景之子国夏也昭子髙姬之子髙张同寘羣公子于莱寘置莱齐东鄙邑欲使逺齐同景公死乎不与埋三军之事乎不与谋莱人见五公子逺迁鄙邑不得与景公葬埋之事及国三军之谋故愍而歌同师乎师乎何党之乎师衆也党所也言公子徒衆何所适也同传晏圉晏婴之子贾逵闭涂不通外使也服䖍逆越女之子越女昭王妾同三代命祀祭不越望谓所受王命祀其国中山川为望同于骀骀齐邑贾逵传不过十二周礼王合诸侯享礼十有二牢上公九牢侯伯七牢子男五牢同端委玄端之衣委貌之冠王肃立于社宫社宫中有室屋者郑衆社宫社也服䖍乃背晋而奸宋以小加大贾逵经及阐阐在冈县北杜例冈县西四十里有阐亭土地名传三日哭于军门之外诸侯相临之礼服䖍侵及赖赖齐邑服䖍传犹获石田也石田不可耕王肃其有颠越不共则劓殄无遗育颠陨也越坠也颠越无道则割絶无遗也服䖍于鲍氏鲍氏齐大夫同使赐之属镂属镂剑名同鸟则择木鸟喻巳木以喻所之国同经于櫜臯櫜臯地名同传请寻盟寻温也贾注寻之言重也服注亦可寒也寒歇也亦可寒而歇之同传王恶其闻也恶其闻诸侯贾逵自刭七人以絶口服䖍乃先晋人外传曰吴先歃晋亚之先叙晋晋有信又所以外吴贾逵经西狩获麟视明礼修则麒麟至服注思睿信立白虎扰言从乂成则神龟在沼听聪知政而名川出龙貌恭礼仁则鳯凰来仪同麟中央土兽土为信信礼之子修其母致其子同传于大野薮名鲁田圃之常处盖今鉅野是也同叔孙氏之车子鉏商车子微者也鉏商名也同以为不祥麟非时所常见故怪之以为不祥同曰麟也然后取之仲尼名之曰麟然后鲁人乃取之明麟为仲尼至也同阚止子我也贾逵诸御鞅齐大夫也同子我夕陈逆杀人逢之子我将往夕有事于君而逢逆之杀人也服䖍陈氏方睦陈常方欲谋有齐国故和其宗族同使疾而遗之潘沐使陈逆诈病而遗也同子我盟诸陈于陈宗子我见陈逆得生出而恐为陈氏所怨故与盟而请和也陈宗宗长之家同陈豹陈氏族也贾逵使公孙齐大夫也同我逺于陈氏矣言与陈氏宗疎逺也服䖍且其违者不从子我者同彼得君弗先必祸子彼谓阚止也子谓陈常也同子行舍于公宫止于公宫为陈氏作内间也同四乘如公成子兄弟八人二人共乘故曰四乘同出逆之遂入闭门成子兄弟见子我出遂突入反闭门子我不得复入同侍人御之阉竖以兵御陈氏同子行杀侍人舍于公宫故得杀之同公与妇人饮酒于檀台当陈氏入时饮酒于此台同成子迁诸寝欲徙公令居寝也同太史子余齐大夫同将出出奔也同攻闱与大门宫中之门曰闱大门公门同适丰丘陈氏邑贾逵杀诸郭关齐闗名服䖍将杀大陆子方子方子我党大夫东郭贾也同于舒州陈氏邑也贾逵传舍于孔氏之外圃圃园同二人蒙衣而乘二人谓良夫太子蒙衣为妇人之服以巾蒙其头而共乘也同孔氏之老栾宁问之家臣称老问其姓名同称姻妾㛰姻家妾同适伯姬氏适伯姬所居服䖍杖戈而先先至孔悝所同介舆豭从之介被甲也舆豭豚欲以盟贾逵遂劫以登台于卫台上召卫羣臣服䖍使告季子季路为孔氏邑宰故告之同召获驾乘车召获卫大夫驾乘车不驾兵车也言无距父之意同行爵食炙栾寗使召季路乃行爵食炙同奉卫侯辄召获奉卫侯同遇子羔将出子羔卫大夫髙柴孔子弟子也将出奔贾逵弗及不践其难是时辄以出不及事不当践其难子羔言不及以为子路欲死国也郑衆言家臣忧不及国不得践履其难贾逵食焉不辟其难言食悝之禄欲救悝之难此明其不死国也服䖍公孙敢卫大夫同无入为也言辄已出无为复入同必或继之必有继续其后攻太子王肃下石乞盂黡敌子路二子蒯瞶之臣敌当也服䖍冠不免不使冠在地同传称一人非名也天子自谓一人非诸侯所当名同为白公白邑名楚邑大夫皆称公同如髙府髙府府名贾逵以如昭夫人之宫昭王夫人惠王母越女也服䖍传国子实执齐柄秉权柄同如鱼竀尾鱼劳则尾赤以喻蒯瞶淫纵郑衆立公子起起灵公子服䖍传居甬东越东鄙甬江东也贾逵传盟于平阳宣八年平阳东平阳也泰山有平阳县此年平阳西平阳也髙平南有平阳县土地名属孤子属㑹也孤子死事者之子失名注设乘车两马大夫车服也一曰两饰同系五邑焉加之五邑也同隰之役在哀二十三年同多间间隙也贾逵公游于陵坂陵坂地名服䖍古经解钩沉卷二十一下古经解钩沉卷二十二钦定四库全书古经解钩沈卷二十二长洲余萧客撰春秋公羊传公羊序子夏传公羊髙髙传其子平平传其子地地传其子敢敢传其子夀至汉景时夀乃与弟子胡母子都着以竹帛其后传董仲舒以公羊显于朝戴宏序戴玄传序孔子自因鲁史记而修春秋制素王之道卢钦序昔孔子受端门之命制春秋之义使子夏等十四人求周史记得一百十二国宝书九月经立闵因叙解孔子将修春秋与左丘明乘如周观书于周史归而修春秋之经丘明为之传共为表里严氏春秋治公羊者胡母生董仲舒董仲舒弟子嬴公嬴公弟子阴丰刘向王彦郑玄六艺论序多随二创公羊先师说公羊义不着反与公羊为一创贾逵縁隙奋笔夺之与公羊为二创旧疏隠公经春王正月此春秋五始三科九㫖七等六辅二类之义以矫枉拨乱为受命品道之端正徳之纪也何休文谥例五始者元年春王正月公即位是也七等者州国氏人名字子是也六辅者公辅天子卿辅公大夫辅卿士辅大夫京师辅君诸夏辅京师是也二类者人事与灾异是也同传君之始年也君者臣之天也何休墨守为桓立也隠为摄位周公为摄政虽俱相幼君摄位与摄政异也郑玄发墨守褒之也仪父附庸之君非有勤王之善纵其自通于大国亦自利尔有何可嘉而字褒之乎赵匡春秋集传经郑伯桓公国在宗周畿内武公迁居东周畿内发墨守天王惠公三年平王东迁何休音训入庙称祢祢字示傍尔言虽可入庙是神示犹是最近于已故曰祢旧说传何以不日公谷多以日月为例或以书日为美或以为恶夫美恶在于事迹见其文足以知其褒贬日月之例复何为哉假如书曰春正月叛逆与言甲子之日叛逆又何差异乎故知皆穿凿妄说也啖集传传讥世卿今春秋公羊谷梁说卿大夫世位则权并一姓谓周尹氏齐崔氏也而古文春秋左氏说卿大夫皆得世禄传曰官族易曰食旧德谓食父故禄也尚书曰世选尔劳予不絶尔善诗云惟周之士不显奕世论语曰兴灭国继絶世国谓诸侯世谓卿大夫也五经异义传将尊师少称将卫孙良夫伐将咎如是也将卑师少称人按前后称人以围者凡十五若将卑师少何能围国赵集传自陜而东者周公主之自陜而西者召公主之王者已有州伯所以复设二伯何欲使绌职也三嵗一闰天道小备故二伯绌职也何以为二伯乎曰以三公在外称伯东西分为二所以称伯何欲抑之也三公臣之最尊者也又以王命行天下为其威故抑之也明有所屈伯也五经异义传讳获也明郑独擅获诸侯桓公传宋始以不义得之故谓之郜鼎不应得故正之传苗毛也明当毛物取未懐任者传言雩则旱见雩祭名尔旱乃灾也以雩言旱非举重之义赵集传传则因用是往逆矣公羊说天子至庶人皆亲迎左氏说王者至尊无敌体之义不亲迎五经异义经十有一月卫侯朔出奔齐大国书奔皆悉书月春秋例庄公传其言次于郎何国内兵不当书传春秋为贤者讳公羊云春秋为贤者讳为尊者讳谷梁云为尊者讳耻为亲者讳疾为贤者讳过旧说隠讳也乃隠其恶耳若隠其恶何名为直笔乎盖讳避之也避其名而逊其辞以示尊敬也犹鲁讳具敖以乡名山非为隠讳言鲁无此山也但讳为避则近春秋之义也今言他人之遇屯否罪戾死丧耻辱则正言之至于所尊所敬则婉顺言之此盖是人情常理春秋讳避之道亦尔公夫人见杀及鲁师败不书不可斥言也公则以不地见杀夫人则以齐人以尸归见杀师败则书战而已举例而见意凡恶事必须书者则避辞言之犹公夫人奔则曰逊杀大夫曰刺之类是也啖助春秋集传徒葬于齐尔徒为齐侯所葬传荆者何州名也荆楚一物义能相发吴扬异训故不得州名也戴氏国不若民按诸侯无称氏之例赵集传氏不若人按春秋无氏独行之例唯崔氏出奔尹氏卒自是讥世卿不同常例同摽辟也辟捐也刘兆经纳币纳币即纳徴礼曰主人受币经陈侯使女叔来聘礼七十虽庶人主字而礼之传有子则庙未踰年君有子则书葬立庙无子则不书葬恩无所録也左氏说云臣之奉君悉心奉恩不得縁君父有子则为立庙无子则废也或议曰许君按礼云臣不殇君子不殇父无子而不为立庙是背义弃礼罪之大者也五经异义未踰年君者鲁子般子恶是也皆不称公书卒弗谥不成于君也庙者当序于昭穆不成于君则何庙之立凡无庙者为坛祭之近汉诸幼少之帝尚皆不庙祭而祭于陵云罪之重者此何故不罪殇者十九向下未踰年之君未必未冠引殇欲以何明也驳五经异义闵公传曷为外之据俱出奔还也传未可以称宫庙也禘者本王者之大祭诸侯不得行之成王以特尊周公令鲁行耳闵二年遂僭用于庄庙故经书以讥之公羊云其言庄公何未可以称宫庙也必若不合于宫庙行禘而今行之则当明书以示讥不应隠避也自縁不配文王故斥言庄公以明之尔赵集传僖公经宋子诸侯未踰年出朝㑹与不出㑹何春秋公羊说云诸侯未踰年不出境在国中称子以王事出亦称子非王事而出㑹同安父位不称子郑伯伐许未踰年以本爵讥不子也左氏说诸侯未踰年在国内称子以王事出则称爵诎于王事不敢伸其私恩郑伯伐许是也春秋不得以家事辞王事诸侯藩卫之臣虽未踰年以王事称爵是也五经异义昔武王卒父业旣除丧出至孟津之上犹称太子者是为孝也今未除丧而出称爵是与武王义反矣春秋僖九年春三月丁丑宋公御说卒夏公㑹宰周公齐侯宋子卫侯郑伯许男曹伯于葵丘宋子即未踰年君也出与天子大夫㑹是非王事而非子耶驳五经异义传晦者何冥也晦者晦朔之晦尔据十六年戊申朔陨石于宋五成十六年甲午晦晋楚战于鄢陵并书晦朔则知古史之体应合书日而遇晦朔必书之以为厯数之证赵集传经鄫人㑹盟于邾娄传未侵曹则其言侵曹何致其意也圣人立教犹云不逆诈岂未行其事而先致其意乎赵集传归之于者罪已定矣归于者罪未定也归于与归之于其义一也或传写衍缩不烦妄释同传祭天公羊说祭天无尸左氏说晋祀夏郊以董伯为尸虞夏传云舜入唐郊以丹朱为尸是祭天有尸也鲁郊祀曰祝延帝尸从左氏之说也五经异义传必于殽之嵚巖嵚音钦徐邈音匹马只轮无反者车皆不还故不得易轮辙董仲舒文公传藏主也正庙之主各藏太室西壁之中迁庙之主于太祖太室北壁之中冯君严氏春秋章句通典四十八洪适隷字常所当奉事也传口实也天子以球兼之非礼也据礼含赗襚止一人公谷反云讥一人兼行二礼殊乖礼意也据礼含赗襚止一人兼行尔若每事须一人则罄王朝之臣不足以充丧礼之使也赵集传经葬我小君成风母以子贵庶子为君母为夫人薨卒赴告皆以成礼不行妾母之制夫人成风是也春秋条例妾母之子为君子得尊其母为夫人按春秋公羊说妾子立为君母得称夫人故上堂称妾屈于嫡下堂称夫人尊行国家则士庶起为人君母亦不得称夫人父母者子之天也子不得爵命父母至于妾子为君爵其母者以妾本接事尊者有所因也谷梁说僖公立妾母成风为夫人入宗庙是子而爵母也以妾为妻非礼也古春秋左氏说成风得立为夫人母以子贵谨按尚书舜为天子瞽叟为士明起于匹庶者子不得爵父母也至于鲁僖公本妾子尊成风为小君经无讥文公羊左氏义是也五经异义礼丧服父为长子三年以将传重故也衆子则为之周明无二嫡也女君卒贵妾继室摄其事耳不得复立夫人鲁僖公妾母为夫人者乃縁庄夫人哀姜有杀子般闵公之罪应贬故也近汉吕后杀戚夫人及庶子赵王不仁废不得配食文帝更尊其母薄后非其比耶妾子立者得尊其母礼未之有也驳五经异义传大其弗克纳也此乃讥其不量事而劳师尔闻义能止差能补过何足大之哉赵集传传笋将而来也笋音峻何休音训经冬公子遂如齐宣公传为其双双而俱至者与双双之鸟一身二首尾有雌雄随便而偶常不离散故以喻焉旧说经公至自㑹经公如齐诸侯有妾母丧得出朝㑹不春秋公羊说妾子为诸侯不敢以妾母之丧废事天子大国出朝㑹礼也鲁宣公如齐有妾母之丧经书善之左氏说云妻子为君当尊其母有三年之丧而出朝㑹非礼也故讥鲁宣公按礼妾母无服贵妾子不立而他妾子立者也不敢以卑废事尊者礼也即妾子为君义如左氏五经异义丧服缌麻庶子为后为其母此义自天子至庶人固不得三年鲁襄公所以得尊其妾母敬嬴为夫人者以夫人姜氏大归齐不反故也因是言妾子立母卒得为之三年于礼为通乎其服之间出朝㑹无王事与郑伯伐许何异驳五经异义传杅不穿杅是衧字若今食帒矣旧说而佚晋冦为其欲壊楚善行以求上人成公传逮于袁娄一言使四国大夫汲汲追与之盟传河上之山也经冬十月传公孙婴齐则曷谓之仲婴齐为兄后也二传不知时有叔肹子公孙婴齐故此称仲以别之义故妄说尔啖集传臧宣叔者传郊用正月上辛鲁郊博卜春三月襄公传盖欲立其出也主书者善之经公至自㑹例不当书致书致者深讳使若公与上㑹不与下灭经春王三月经春王正月公至自㑹月者危公前疆随漷有邾娄地又受其叛臣邑而今与㑹不于上㑹月者与日食同月不得复见传贤者不名夫褒而字之但为有殊异之美者非谓贤者常不名啖集传传贤也夫人无爵故无谥或曰夫人有谥夫人一国之母修闺门之内则下以化之故设谥章其善恶公羊曰葬宋共姬称其谥贤之也卿大夫妻命妇也无谥者以贱也妾无谥亦以卑贱无所能与犹士卑小不得谥也五经通义昭公经楚人执徐子传匿嫡之名也嫡子生不以名令于四方择勇勐者而立之传不与诸侯専封也此本是列国今改过复其所耳何名専封赵集传传若曰因诸者然即博物志云周曰囹圄齐曰因诸是也旧说传西周也自号西周主经秋八月明年叔倪出㑹传以逐季氏也雩但礼官与女巫而已何足攻季氏乎啖集传辰为臣去辰则逐季氏意明矣经公围成入即如定公当致也定公经立炀宫孝子祭祀虽致其诚信与其忠敬而已不求其为而祝尸嘏主人曰皇尸命工祝承致多福无疆于女孝孙来女孝孙使女受禄于天宜稼于田眉夀万年勿替引之若此祭祀内尽已心外亦有祈福之义也发墨守传记异也时独杀菽而不念父定公为昭公弟而谓昭公为父者臣子一例故也旧疏传曷为不言诸侯归之离至不可得而序若实如此则但不列序何不言诸侯归粟于蔡若诸侯归之而云尔则鲁自归之如何为文乎赵集传传五堵而雉诸儒皆以为雉长三丈堵长一丈疑五误为三王愆期注传曼也哀公传丧以闰数也谓丧服大功以下诸丧当以闰月为数传有麏而角者君猎得麑使大夫持以归大夫道见其母随而鸣感而纵之君愠议罪未定君病恐死欲托孤幼乃觉之大夫其仁乎遇麑以恩况人乎乃释之以为子傅于议何如董仲舒春秋决狱麇麞也刘兆反袂拭面夫子素案图録知庶圣刘季当代周所见异辞从襄二十一年以后孔子生讫即为所见之世颜安乐吉经解钩沈卷二十二古经解钩沉卷二十三钦定四库全书古经解钩沈巻二十三长洲余萧客撰春秋谷梁传谷梁序成帝时议立三传博士巴郡胥君安独驳左传不祖圣人春秋谷梁传序夫子感隠桓之事为作春秋振王道于无王徐邈序解左氏善于礼公羊善于谶谷梁善于经郑玄六萟论谷梁与孝公同时麋信注序鼓芳风以扇游尘正乐为芳风淫乐为游尘乐可以降天神出地祇故云芳风淫乐鬼神不享君子不聴故曰游尘旧解隠公传不正夫逊者君臣之大节也苟不失其正则圣人必重之春秋必韪之谷梁谓非正岂㣲㫖欤隠之逊非徒为威盖成先君归仲子之意春秋实尼父之日月也日月之垂昭昭然非逊君之贤君曷以居其首哉居斯之首与居诸史之首则正创业之主斯之首则圣特笔之以冠十二公矣始定易非干象无以冠之七十传非夷齐无以冠之三千子非颜闵无以冠之又春秋正威母之丧不正隠母之丧威母书夫人薨隠母书君氏卒斯皆正隠让之明言而圣人崇谦逊之风戒僭乱之俗成王化之本也左氏公羊得其实谷梁之短矣陈岳春秋折衷经天王使宰咺来归惠公仲子之赗天子于诸侯含之赗之诸侯于卿大夫如天子于诸侯诸侯于士如天子于诸侯臣襚之赗之天子于二王之后含为先襚则次之赗为后诸侯相于如天子于二王后平王新有幽王之乱迁于成周欲崇礼于诸侯原情免之若无事而晚者去来以讥之荣叔是也郑玄释废疾传贝玉曰含大夫当五诸侯当七天子当九旧说寰内诸侯天子以千里为寰尹更始章句传入者内弗受也按侵伐围灭皆用兵之事安有彼国愿受之乎赵匡春秋集传夫人薨不地此说非也假如夫人归宁死于外岂得云不地乎同传外壤壤音伤旧音传苞人民殴牛马曰侵斩树木壊宫室曰伐廐焚孔子曰伤人乎不问马今谷梁以苞人民为轻斩树木壊宫室为重是理道之不通也何休废疾苞人民殴牛马兵去则可以归还其为壊宫室斩树木则树木断不复生宫室壊不复成为毒害更重也释废疾传聘诸侯非正也周礼云天子时聘以结诸侯之好人君亦有聘士之礼谷梁曰聘诸侯非正也言天子不当聘诸侯殊误矣啖助春秋集传所侠也所者侠之氏尹更始注传不正其乘败人而深为利安有彼不败而能取其邑乎假如兵不败我直取得其邑则无罪乎赵集传桓公经春王春秋上下无王者凡一百有八桓无王者见不奉王法余公无王者为不书正月不得书王桓初即位者已见治故书王以示义范甯例春秋嵗首必书王者圣人大一统也书王必次春书正必次王谓春者天之所为也正者王之所为也王禀于春正禀于王以载行事以立纲纪纲纪立而后条贯举条贯举而后褒贬作褒贬作而后君君臣臣父父子子之道定是以凡书王皆用周之班厯或失不班厯则不书以明上尊天子下卑诸侯以正王道也苟不班厯而不书正则并正去之虽是月有事第书其事而无其正何者王旣不书正将奚附局班厯而书王则併正在焉虽是无事亦书空正月以纪之何者王旣书之正宜在焉自始正末无毫釐之差谷梁公羊无辞左氏得其实折衷郑伯以璧假许田郑以祊不足当许田故复加璧麋信传孔氏父字谥也孔字父美称也孔氏之先皆以字连父故有弗父金父若孔为氏岂世世改乎又春秋时名嘉者多字孔是其证也啖集传传谨言而退谷梁云善其约言而退按㑹遇亦并不盟皆是约言而退何得独异其文赵集传传夏曰苗运斗枢曰夏不田谷梁有夏田于义为短废疾四时皆田夏殷之礼诗云之子于苗选徒嚣嚣夏田明矣孔子虽有圣德不敢显然改先王之法以教授于世若其所欲改其阴书于纬藏之以传后王谷梁四时田者近孔子故也公羊正当六国之亡谶纬见读而传为三时田作传有先后虽异不足以㫁谷梁也嵗三田谓以三事为田释废疾传为之中者归之也按王后者天下之母不同于诸侯自合书之不闗鲁为之媒乃书也赵集传言使非正也礼诸侯嫡誓于天子摄其君则下其君一等未誓则以玉帛继子男此为同急王命也至于相朝非急㑹今曹伯有不朝鲁未为有阙命使世子摄朝言非礼之政庾信注以内内鲁同内失正曹伯失正言二者俱失之同则是放命也放违也言世子违命而止是当不义则争之庾信注传正终生之卒也曹伯亢诸侯之礼使世子行朝故于卒示讥范甯答薄氏驳来战者前定之战也此说非也言来者责三国不当来尔言战者讳败之常也赵集传经公㑹宋公于夫钟童音钟麋信音传以为唯未易灾之余而尝可也志不敬也唯以未易灾之余而尝然后可志也用火焚之余以祭宗庙非人子所以尽其心力不敬之大也郑嗣传地而后伐疑辞也按谋伐之初岂有不懐疑者疑者心中之事何由知之今据经文因成㑹礼而后行伐尔辞意甚明无他义也赵集传传薨称公举上也诸侯虽五等臣子皆曰公从髙称也生时皆然何用解薨啖集传庄公传无来钖命钖命者旌功德之由苟钖之非礼也谷梁曰礼有受命无来钖命此説非也按秦汉以后郡县天下天子益尊不比三代犹就郡国加守相爵秩何得无钖命乎盖不知讥其赏无功而遂妄为义也赵集传传妇人既嫁不踰竟若然则父母存岂得絶其归宁乎同传刺释怨也凡战伐盟㑹苟君臣不敌则必耻之矧其狩乎狩者非大于战伐盟㑹也战伐盟㑹者不得已而为之狩者在我而已苟公自狩于境内则为人事也越境与齐狩则非人事也旣非人事则必齐侯召公同狩公不肯自与齐之微者狩也苟是与㣲者狩则必为鲁讳当书及齐人狩于禚不曰公矣如文二年书及晋处父盟也噫人齐侯者盖刺公也刺其非王事而与不同天之讐狩斯谷梁近之左氏公羊俱误折衷传称名贵之也王人者卑者之称也当直称王人而已今以其能奉天子之命救卫而拒诸侯故加名以贵之僖八年公㑹王人齐侯是卑者之常称徐干注经恒星不见天戒若曰勿使大夫世官将令専事暝晦公室卑矣刘向春秋说传逃义曰逃凡言逃者皆谓义当留而窃去也故谷梁云逃义曰逃君臣同辞逃者匹夫之事也赵集传传为嫌天子之葬也谷梁曰为嫌天子不许之葬按当时天子微弱鲁肯畏之乎若实有畏王之心则自赦以除母罪岂为得礼且鲁庄未尝有怨齐之心葬母肯有所忌赦自赦尔葬自葬尔事不相闗同传朝于庙正也于外非正也若于国中而不于庙乃为非礼若于境外如何求庙乎且诸侯朝于四岳之下亦岂得求庙乎同传赤盖郭公也赤若是诸侯不能治国舍而归曹应谓之奔何以诡例言归乎薄叔玄驳经大无麦禾水旱当书不书水旱而曰大无麦禾者土气不养稼穑不成刘向说传以大及小也此但言先后次第破甚者先之或近边者亦先之何必小大乎啖集传闵公传谥所以成德也成谓定其德之优劣徐邈注僖公传侵蔡而蔡溃以桓公为知所侵也霸主当以讨罪正邪为心岂以易侵而遂侵乎又凡春秋书侵伐皆罪之也不可妄加褒饰赵集传传言及恶宋也战言及者所以别客主直与不直河曲之战两不直故去及今宋言及明直在宋非所以恶宋也即言及为恶是河曲之战为两善乎及谷梁以为河曲之战不言及略之也自相反矣废疾经大旱春秋凡书二十四旱考异邮说云分为四部各有义焉释废疾经大雨雹雹者阴胁阳之象霰者阳胁阴之符也春秋谷梁说传未可杀而杀举重也未可杀而杀谓定元年杀菽者此说非也定元年草不死唯菽死故纪其灾也且今百草未死豆苗先枯即知豆易凋不得云举重也赵集传文公传其不言氏何也贬之也凡夫人加氏字便于言尔今旣曰妇姜故不要言氏无他义也啖集传传而含已晚唯论诸侯自相于经地震阳气伏于阴下见迫于阴故不能升以至地动孔晁指训秦人来归僖公成风之襚以其殽败兵无休时君子原情不责晚也释废疾传女子十五而许嫁女子十五许嫁笄尹章句传犹茀也茀扶愦翻李轨音茀扶勿翻徐邈音宣公传华元虽获不病矣按军败身获而云不病此说非也但縁师先败绩身乃见获依次第书之有何褒贬乎若欲褒贬之乃责其不身先士卒尔何得云善也晋侯夷吾之见获为马陷泞中师实不败各依事实而言无烦曲说赵集传经牛死宣公区霿昏乱故天不飨其祀刘向说经有事于太庙禘而云有事者虽为卿佐卒张本而书有事其实当时有用七月而禘因宣公六月而禘得礼故变文言有事春秋因事变文见其得正也释废疾传使不得其君臣之道二人与君昏淫传古者什一又受田十亩传是亦奔父也成公传作为也言新则兼作也传详其事贤伯姬也按春秋褒贬当事而书未有别纪闲事以为褒也赵集传经遂㑹晋侯齐侯经筑鹿囿天子囿方百里公侯十里徐邈注襄公传非立异姓以莅祭祀此盖昭四年经云取鄫以为若今实灭之不合如此所以云立异姓也按吕今灭鄫以为附庸后鲁取得之何妨书取鄫乎且定六年郑灭许哀元年许复见于经则鄫之灭而再见亦何足怪若鄫人实取外孙为国嗣罪自在鄫非莒之过则经文又当如梁亡之类而言鄫亡不当书灭赵匡集传传见以如㑹卒也此说非也几诸侯卒皆书名若言郑伯如㑹髠原卒于鄵则不成文辞也故云尔吴子谒伐楚门于巢卒书名于伐楚之上亦同此义同经围邰台音台范甯音昭公传王父名子也君不聴臣易名者欲使人重父命也父受名于王父王父卒则称王父之命名之经陈侯之弟招杀陈世子偃师招成公子姬师襄公子所谓悼太子者也哀公爱其世子留托之招哀公有疾招杀太子姬师而立留庾信注传曰乡陈公子招招发于十年矣同尽具亲谓称公子又称弟招先君之公子今君之母弟也同恶也恶哀公使招至于杀之同御轚者轚絓也刘兆轚继也同闵之也传君命无所不通宗庙大事大夫卒小事以理言之应待祭毕又礼记称卫侯曰栁庄者非寡人之臣也社稷之臣也如其卒虽当祭必告据此足明常礼不告啖集传传齐谓之綦綦连併也刘兆楚谓之踂踂聚合不解也同卫谓之絷絷如见絷纠也同定公传毛泽未尽人力未竭未可以雩也雩者以祈雨也若待毛泽尽人力竭虽雨何救哉盖传以日月为例故有此分别啖集传传一事而再㑹经楚囊瓦出奔郑知见伐由巳故惧而出奔传非国不言围经滕子来㑹葬曹滕二莒世属服事我范答薄氏二邾同传乃急辞也按凡称乃缓辞也不得云急赵集传哀公传此该郊之变而道之也子不志三月卜郊传非正也春秋常赋不书苟书之必讥其重敛也复书用田赋可知其害人矣谓作者不宜作谓用者不宜用皆圣人之㣲文也自作丘甲之后已破十一之税矣田赋军赋本通出马一匹牛三头今别为田明矣杜氏谷梁得其㫖折衷古经解钩沈巻二十三古经解钩沉卷二十四钦定四库全书古经解钩沈巻二十四长洲余萧客撰孝经孝经序仆避难于南城山栖迟巖石之下念昔先人余暇迷失子之志而注孝经郑氏注序孝经者三才之经纬五行之纲纪孝为百行之首经者不易之称郑氏序春秋有吕国而无甫侯同以郑为主荀昶集解序解孔子以六艺题目不同指意殊别恐道离散后世莫知根源故作孝经以总㑹之郑玄六萟论叙孝经云玄又为之注同开宗明义章开宗及纪孝行丧亲等三章通于贵贱皇侃义疏仲尼居居静而思道也孔安国注仲者中也尼者和也言孔子有中和之德故曰仲尼张禹说刘瓛说凥凥讲堂也郑玄注居闲居也王肃注丘聚尼和梁武帝讲疏先王禹三王最先者郑玄注有至德至德孝悌也同孝为之至也王注要道礼乐也郑注孝为道之要王注穷理之至以一管衆为要殷仲文注曽子避席曰炫谓孔子自作孝经本非曽参请业而对也刘炫述义夫孝徳之本也人之行莫大于孝故为德本韦昭注疏一无念尔祖无念无忘也郑玄注天子章不敢恶于人博爱也魏真克训注卿大夫章张官设府谓之卿大夫郑玄注非先王之法服法服谓日月星辰山龙华虫藻大粉米黼黻絺绣同天子服日月星辰诸侯服山龙华虫卿大夫服藻火士服粉米同士章资于事父资者人之行也同故以孝事君则忠上云君父敬同则忠孝不得有异言以至孝之心事君必忠也严植之说庶人章子曰因天之道民春以力耕夏以镪耘秋以收敛魏文侯脱衣就功暴其肌体朝暮从事露髪涂足少而习之其心安焉孔注因地之利分别五土视其高下若髙田宜黍稷下田宜稻麦丘陵坂险宜种枣栗郑玄注宜种桑栗同孝无终始而患不及者言为人无终始者谓孝行有终始也患不及者谓用心忧不足也能行如此之善曽子所以称难谢万注三才章因天之明孝治章昔者昔古也郑注而况于公侯伯子男乎诸侯五年一朝天子天子亦五年一巡狩孝经注不敢侮于鳏寡丈夫六十无妻曰鳏妇人五十无夫曰寡郑注圣治章以配天配天于南郊祀之王肃宗祀文王于明堂大学者中学明堂之位也魏文侯孝经传大学中学也庠言养也所以养隽德也舜命䕫曰汝典乐以教胄子胄子国子也同明堂在国之阳孝经传颜师古议明堂上圆下方梁武帝义疏魏书八十四以配上帝帝亦天也孔安国传上帝太乙之神在紫微宫天之最尊者马融传上帝天也王注上帝天之别名也神无二主故异其处避后稷也郑玄注其仪不忒忒差也郑玄注纪孝行章祭则致其严斋戒沐浴明发不寐郑注五刑章五刑之属三千而罪莫大于不孝不孝之罪圣人恶之云在三千条外谢安袁宏说王献之广至德章非家至而日见之也非门到戸至而见之郑玄注天子有争臣七人七人谓三公及前疑后承左辅右弼同丧亲章礼无容言不文礼无容触地无容言不文不为文饰郑注毁不灭性毁瘠羸瘦孝子有之郑玄注陈其簠簋而哀慼之簠簋祭器受一斗二升方曰簠圆曰簋盛黍稷稻粱器陈奠素器而不见亲故哀慼也郑注卜其宅兆宅墓穴也兆茔域也葬事大故卜之同为之宗庙以鬼享之宗尊也庙貌也亲虽亡没事之若生为立宫室四时祭之若见鬼神之容貌孝经注春秋祭祀四时变易物有成熟将欲食之故荐先祖念之若生不忘亲也郑玄注古经解钩沈巻二十四古经解钩沉卷二十五钦定四库全书古经解钩沈巻二十五长洲余萧客撰论语论语序易诗书礼乐春秋策皆尺二寸孝经谦半之论语八寸策者三分居一又谦焉郑玄序赞卫灵公问陈于孔子孔子对曰俎豆之事则尝闻之军旅之事未之学也德则大矣比德中庸斯言之善莫不归宗者乖本妙极令终嗟我懐矣兴言攸同孔子曰民之于仁也甚于水火水火吾见蹈而死者矣未见蹈仁而死者也谢道韫论语赞学而子曰学而时习之子者男子之通称谓孔子也马融古论语训说凡学有三时一身中时学记云发然后禁则扞格而不胜时过然后学则勤苦而难成故内则云十年出就外傅居宿于外学书计十有三年学乐诵诗舞勺十五成童舞象是也二年中时王制云春秋教以礼乐冬夏教以诗书郑玄云春夏阳也诗乐者声声亦阳也秋冬隂也书礼者事事亦隂也互言之者皆以其术相成又文王世子云春诵夏弦秋学礼冬读书郑玄云诵谓歌乐也弦谓以丝播时阳用事则学之以声隂用事则学之以事因时顺气初功易也三日中时学记云故君子之于学也藏焉修焉息焉游焉是日日所习也皇侃义疏不亦说乎说深而乐浅谯周注而不愠愠怨也郑玄注有子曰弟子有若孔安国训解鲁人郑玄论语篇目弟子与朋友交同门曰朋同志曰友郑注周礼疏十四道千乘之国道犹治也包咸章句司马法云井十为通通十为成成方十里出革车一乘郑注子夏曰子夏温国卜商篇目弟子信近于义言可复也其言可反覆故曰近义马说恭近于礼逺耻辱也恭不合礼非礼也以其能逺耻辱故曰近于礼也包章句马训说未若贫而乐道如切如磋如琢如磨切磋琢磨以成寳器郑注为政一言以蔽之蔽塞也郑注道之以徳六徳谓智仁圣义中和同孟懿子庆父辀称死时人为之讳故曰孟氏同樊迟御樊迟齐人篇目弟子父母唯其疾之忧言孝子不妄为非唯疾病然后使父母忧马说至于犬马皆能有养犬以守御马以待劳皆养人者包章句色难言和颜悦色为难也郑注先生馔食余曰馂同温故而知新可以为师矣温寻也寻绎故者又知新者可以为师矣孔解君子周而不比忠信为周阿党为比郑注诲汝知之乎诲犹教也孔解子张学干禄颛孙师阳城人篇目弟子言寡尤行寡悔禄在其中矣言行如此虽不得禄得禄之道郑注或谓孔子曰或之言有也同或云言有人不显其名而畧称为或同大车无輗小车无軏大车为柏车小车为羊车同虽百世可知也物类相招势数相生其变有常故可预知马说八佾与其易也易简郑注子谓冉有曰冉有鲁人篇目弟子素以为绚兮成章曰绚郑注绘事后素素用绘同禘自既灌而往者禘祭之礼自血腥始同吾不与祭如不祭孔子或出或病不自亲祭使摄者为之不致肃敬于心与不祭之同同子贡欲去告朔之饩羊诸侯告朔以羊则天子特牛与同诗疏十哀而不伤哀世夫妇不得此人不为减伤其爱同哀公问社于宰我主田主谓社也同宰我鲁人篇目弟子始作谓金奏郑注绎如也绎调达之貌同未尽善也谓未致太平同里仁里仁为美里者民之所居郑注知者利仁知仁为美故利而行之王肃义说颠沛必于是颠沛僵仆也马说无适也无莫也莫音慕郑玄音适莫犹厚薄也范甯君子怀徳怀思也孔解何有言不难也同如礼何言不能用礼也同忠恕而巳矣忠以事上恕以接下本一而已惟其人也事君数数谓速数之数包章句数世角翻何晏音色具翻梁武帝音公冶长子谓公冶长公冶长名芝字子长范甯字子芝同子谓南容邦有道不废南容南宫縚鲁人不废言见用孔解瑚琏也黍稷器夏曰瑚殷曰琏郑注读书杂钞一雍也鲁人篇目弟子子使漆雕开仕漆雕姓开名子若其字也仕仕于朝也孔解乘桴桴编竹木大曰栰小曰桴郑注无所取材适用曰材好勇过我用故曰无所取栾肇释疑可使治其赋也赋鲁论作傅梁武帝赤也鲁人篇目弟子孰愈愈犹胜也郑注宰予昼寝寝卧息也同资暇集上昼当作画字言其绘画寝室故夫子叹朽木不可雕粪土之墙不可圬梁武帝申枨盖孔子弟子申续郑注夫子之言性与天道不可得而闻也性者人之所受以生也天道者元亨日新之道深㣲故不可得而闻也孔解性谓人受血气以生有贤愚吉凶天道七政变动之占也郑注敏而好学敏行之疾也孔解臧文仲居蔡山节藻梲节栭也刻之为山梲梁上楹也画以藻文蔡谓国君之守龟出蔡因以为名焉山节藻梲皆非文仲所当有之郑注未知但闻其忠事未知其仁也孔解吾党之小子狂简斐然成章简略也同吾党之小子于大道妄作穿凿以成文章同十室之邑必有忠信如丘者焉不如丘之好学也焉犹安也言小室之邑虽小必有忠信如丘者也安不如我之好学也言亦不如我之好学也卫瓘集注焉于䖍翻卫瓘音雍也仲弓问子桑伯子子桑秦大夫郑注原思为之宰鲁人篇目弟子九百九百斗孔解季氏使闵子骞闵子骞鲁人篇目弟子伯牛有疾伯牛鲁人同一箪食箪笥也郑注一瓢饮瓢瓠也孔解贤哉回也非大贤乐道不能若此故以称之卫瓘注女为君子儒无为小人儒君子儒将以明道小人儒则矜其名何休注行不由径步道曰迳郑注则野野人粗略同文质彬彬彬彬文质相半之貌孔解人之生也直始生之性皆正直郑注君子可逝也不可陷也陷陷入于井也孔解逝往也言君子可使往视之耳不肯自投从之包章句高丽本集解三夫子矢之矢誓也郑注缪播论语旨序矢陈也夫子为子路陈天命也蔡谟予所否者否备鄙翻王弼音李克音方有翻缪播音天厌之见南子者时不获已犹文王之拘羑里也天厌之者言我之否屈乃天命所厌也栾释疑可谓仁之方也已方犹道也郑注述而窃比于我老彭老耼周之太史郑注彭彭咸也同自行束修以上谓年十五以上同用之则行舍之则藏惟我与尔有是夫用已而后行不假隠以自高不屈道以要名时人无知其实者惟我与尔有是行栾释疑则谁与与音余皇侃音子在齐闻韶三月不知肉味孔子在齐闻习韶乐之盛美故忘于肉味也周氏章句周生烈义说文选注十八三月作音字韩愈注饭蔬食蔬食菜食皇侃疏子不语怪力乱神或无益于教化或所不忍言孔解力不由理斯怪力也神不由正斯乱神也怪力乱神有与于邪无益于教故不言也李充集注陈司败问昭公司败人名齐大夫郑注揖巫马期而进之巫马期鲁人篇目弟子正唯弟子不能学也正如所言弟子犹不能学况仁圣乎包章句病谓疾益困也郑注子路请祷祷请也包章句丘之祷乆矣明素恭肃于鬼神且顺子路之言也郑注泰伯泰伯泰者善大之称伯者长也周太王之元子故曰泰伯范甯三以天下让泰伯少弟季歴生文王昌有圣徳泰伯知其必有天下故欲传位于季歴以太王病託採药于呉越不反太王薨而季歴立一让也季歴薨而文王立二让也文王薨而武王立遂有天下三让也江熙释则绞绞刺也壬说启予足启予手父母全而生之亦当全而归之论语注可以託六尺之孤六尺之孤年十五以下郑注民可使由之不可使知之民㝠也其见人道逺同由从也言王者设教务使人从之若皆知其本末则愚者或轻而不行同不至于谷谷禄也孙绰注不易得也易音亦孙绰音予有乱十人乱理也理官者十人孔解十人谓文母周公太公召公毕公荣公太颠闳夭散宜生南宫括郑注而致美乎黻冕黻祭服之衣冕其冠也同子罕与仁寡能及之故希言包章句达巷党人曰巷党党名也郑注毋意毋必毋固毋我不任意无専必无固行无有其身壬说我叩其两端两端末也郑注瞻之在前忽焉在后恍惚不可得而形容包章句吾未见好徳如好色者也使好徳如好色则弃邪而反正矣李充注未成一篑篑土笼也郑注秀而不实者莠草似稷无实韦昭鲁论解可与适道未可与立可与立未可与权虽能之道未必能有所立虽有所立未必能权量轻重孔解唐棣之华唐棣棣也同乡党恂恂如也恂恂恭愼貌郑注踧踖如也踧踖敬恭貌同过位谓入门右北面君揖之位同屏气屏除也孔解红紫不以为亵服红紫间色不正䙝服私居服也䙝服不用则正服可知同䙝衣袍襗也郑注缁衣羔裘诸侯视朝之服同亦卿大夫士祭于君之服同其服缁布衣而素裳缁带素韠同卿大夫朝服亦羔裘唯豹袪与君异耳同素衣麑裘诸侯视朝之服其臣则青豻褎绞衣为裼同视朔之服同长一身有半今小卧被同非帷裳必杀之帷裳谓朝祭之服其制正幅如帷非帷裳者谓深衣削其幅缝齐倍要同玄冠玄冠委貌诸侯视朝之服同必朝服而朝朝服皮弁服同食不厌精食麄则误人生疾故调和不厌精洁也皇疏食饐而餲谓经久味恶如干鱼肉久而味恶也同鱼馁鱼败曰馁孔解不时不食不时非朝夕日中时一日之中三时食郑注不使胜食气食谓他馔皇疏不撤姜食齐禁荤物姜辛而不臭故不去孔解乡人傩十二月命方相氏索室中驱疫鬼郑注傩却之也以苇矢射之谯周注廏焚廏公廏也王弼释疑入大庙为君助祭也郑注居不客式负版者版谓邦国籍也负之者贱隷人也郑注必变敬天之怒孔解山梁雌雉孔子山行见一雌雉食其梁粟同子路共之非本意不苟食故三嗅而作周氏先进先进于礼乐先进谓仕也包章句谓学也郑注则吾从先进将移风易俗归之纯素先进犹近古风故从之也包章句皆不及门也皆不及仕进之门而失其所郑注人不间于其父母昆弟之言言闵子骞为人上事父母下顺兄弟动静尽善故人不得有非间之言也陈羣义说若由也不得其死然卫蒯聩乱子路兴师往有孤黯者当师曰子欲入耶曰然黯从城上下麻绳钩子路半城问曰为师耶为君耶曰在君为君在师为师黯因投之折其左股不死黯开城欲杀之子路目如明星之光曜黯不能前谓曰畏子之目愿覆之子路以衣袂覆目黯遂杀之论语隠义柴也鲁人篇目弟子卫人同论笃是与君子者乎色庄者乎论笃是口无择言君子是身无择行色庄者不恶而严孔解且知方也方常也郑注洛乎沂风乎舞雩沂水出沂山同沂水在鲁城南雩坛在其上同颜渊请问其目欲知其要郑注举臯陶臯陶为士师号曰庭坚同子路必世而后仁周道至美武王伐纣至成王乃致太平由承殷纣敝化之后故也郑注冉子退朝朝于季氏之私朝同谓冉有从季氏自鲁君之朝而退也周氏吾党有直躬者直人名弓郑注叶公见圣人之训动有隠讳故举直躬江熙集解狂者进取仰法古制不顾时俗是进取一概之义郑注人而无恒不可以作巫医言巫医不能治无恒之人同不占而已矣无恒之人易所不占同朋友切切偲偲兄弟怡怡切切劝竞貌怡怡谦顺貌同宪问可以为难矣仁则吾不知也四者行之难未足以为仁郑注危言危行危犹高也同危行言孙据时高言高行者皆见危同夺伯氏骈邑三百三百家齐下大夫之制同卞庄子之勇卞庄子秦大夫郑注霸诸侯天子衰诸侯兴故曰霸霸把也言把持王者之政教同何以报徳徳谓恩惠也同下学而上达下学人事上知天命同吾力犹能肆诸市朝大夫于朝士于市公伯寮是士止应云肆诸市连言朝耳同作者七人矣伯夷叔齐虞仲辟世者荷莜长沮桀溺辟地者栁下惠少连辟色者荷蒉楚狂接舆辟言者七当为十字之误也同七人伯夷叔齐虞仲夷逸朱张栁下惠少连栾释疑子路宿于石门晨门曰石门鲁城外门也晨门主晨夜开闭者郑注深则厉由膝以上为厉同高宗谅隂谅闇谓凶庐也同原壤孔子幼少之旧故同卫灵公在陈絶粮粻粮也郑注斯滥矣滥窃也同知栁下惠之贤栁下惠鲁大夫展禽食采栁下谥曰惠同动之不以礼夫知及以得其失也荡仁守以静其失也寛庄莅以威其失也勐故必须礼然后和之以礼制知则精而不荡以礼辅仁则温而不寛以礼御庄则威而不勐故安上治民莫善于礼李充注知以通其变仁以安其性庄以安其慢礼以安其情化民之善必备此四者颜延之固相师之道也相扶工郑注季氏自诸侯出亦谓幽王之后也郑注平王东迁政始微弱同四世矣文子武子悼子平子同狎大人狎惯忽之言惯见而忽也同大人谓天子诸侯为政教者同阳货阳货欲见孔子阳货名虎字货孔解归孔子豚豚豕之小者同子路不说夫子岂实之公山佛肸乎欲往之意以示无系以观门人之意子路见形而不及道故闻乘桴而喜闻之公山而不说升堂而不入室安得圣人之趣江熙解吾其为东周乎兴周道于东方故曰东周孔解据时东周郑注吾岂匏瓜也哉焉能系而不食不得如不食之物系滞一处孔解我非匏瓜焉能系而不食者冀往仕而得禄郑注予也有三年之爱于其父母乎尔时礼坏乐崩三年不行宰我大惧其往以为圣人无微旨以戒将来故假时人之谓启愤于夫子义在屈已以明道也缪协君子有勇而无义为乱既称君子不职为乱阶也其于赴患致命而不知正顾义者则亦陷于为乱而受不义之责李充注恶讦以为直者发人之私曰讦孔觧微子殷有三仁焉三人行异而同仁其忧乱宁民孔解箕子比干不忍去皆是同姓之臣者亲属之恩君虽无道不忍去之也然君臣义合道终不行虽同姓有去之理故微子去与箕子比干同称三仁郑注吾老矣不能用也圣道难行故言老不能用孔解孔子下下堂出门也郑注滔滔者悠悠者周流之貌孔解史记注四十七天下有道丘不与易也言凡天下有道者己皆不与易也己大而人小故也同子路从而后孔子至蔡解于客舍人夜有取孔子一只屐去盗者寘屐于受盗家孔子屐长一尺四寸与凡人屐异论语隠义注论语隠义以杖荷莜莜草器名包章句朱张字子弓荀卿以比孔子王弼注言其行与孔子同故不论也同放言放置也置不复言世务包章句我则异于是不为夷齐之清不为惠连之屈故曰异于是也郑注大师挚适齐师挚以下周平时人同亚饭干适楚三饭缭适蔡四饭缺适秦亚饭三饭四饭皆举食之乐同故旧无大故大故谓恶逆之事同周有八士宣王时刘向马融训说周公相成王时所生郑注子张虽小道小道如今诸子书也郑注恐泥泥谓滞陷不通同其不改父之臣与父之政谓在谅阴之中父臣及父政虽有不善者不忍改也马说尧曰天之厯数在尔躬谓有图録之名郑注敢用玄牡敢昭告于皇皇后帝帝太微五帝同用玄牡者为舜命禹事于时总告五方之帝莫适用用皇天大帝之牲同帝臣不蔽桀居帝臣之位罪过不可隠蔽包章句简在帝心简阅在天心言天简阅其善恶也郑注古经解钩沈卷二十五古经解钩沉卷二十六钦定四库全书古经解钩沈巻二十六长洲余萧客撰孟子上孟子孟子篇叙者言孟子七篇所以相次叙之意也孟子以为圣王之盛惟有尧舜尧舜之道仁义为上故以梁惠王问利国对以仁义为首篇也仁义根心然后可以大行其政故次以公孙丑问管晏之政答以曾西之所羞也政莫美于反古之道滕文公乐反古故次以文公为世子始有从善思礼之心也奉礼之谓明明莫甚于离娄故次以离娄之明也明者当明其行行莫大于孝故次以万章问舜往于田号泣也孝道之本在于情性故次以告子论情性也情性在内而主于心故次以尽心也尽已之心与天通道道之极者也是以终于尽心也篇所以七者天以七纪璇玑运度七政分离圣以布曜故法之也章所以二百六十有一者三时之日数也不敢比易当期之数故取其三时三时者成歳之要时故法之也三万四千六百八十五字者可以行五常之道施七政之纪故法五七之数而不敢盈也文章多少拟其大数不必适等犹诗三百五篇而论曰诗三百也章有大小分章赋篇篇趣五千以卒其文无所取法犹论四百八十六章章次大小各当其事亦无所法也盖所以佐明六艺之文义崇宣先圣之指务王制拂邪之隠括立德立言之程式也洋洋浩浩具存乎斯文矣题辞即序也赵生尚义故不谓之序而谓之题辞也张镒音释梁惠王叟长老之称依皓首之言刘熙注何必曰利言治国之道明当以仁义为名然后上下和亲君臣集穆天经地义不易之道故以建篇立始也岂能独乐哉言圣王之德与民其乐恩及鸟兽则忻戴其上大平化兴无道之君衆怨神怒则国灭祀絶不得保守其所乐也数罟数音朔丁公着音张镒音莩有梅韩诗也丁音释斯天下之民至焉言王化之本在于使民养生丧死之用备足然后导之以礼义责已矜穷则斯民集矣如之何其使斯民饥而死也言王者为政之道生民为首以政杀人人君之咎犹以白刃疾之甚也王请勿疑言以百里行仁天下归之以政伤民民乐其亡以梃服强仁与不仁也沛然谁能御之言定天下者一道而已不贪杀人人则归之是故文王视民如伤此之谓也王若隠其无罪隠度也刘注为长者折枝折枝若今之按摩也同折草树枝陆善经注未之有也言典籍攸载帝王道纯桓文之事谲正相纷拨乱反正圣意弗珍故曰后世无传未闻仁不施人犹称成德衅钟易牲民不被泽王请尝试欲践其迹答以反本惟是为要此盖孟子不屈道之言也则王矣言人君田猎以时钟鼓有节发政行仁民乐其事则王道之阶在于此矣故曰天时不如地利地利不如人和矣不亦宜乎言讥王广囿专利严刑陷民也民惟恐王之不好勇也言圣人乐天贤者知时仁必有勇勇以讨乱而不为暴则百姓安之吾欲观于转附朝舞㵲水名出南阳恐悞㵲为儛顾野王释睊睊胥谗睊睊侧目视貌言睊睊然怒目相嫉而相谗也张音释好君也言与天下同忧者不为慢游之乐不循肆溢之行是以文王不敢盘于游田也于王何有言夫子恂恂然善诱人诱人以进于善也齐王好货好色孟子推以公刘大王所谓责难于君谓之恭者也王顾左右而言他言君臣上下各勤其任无惰其职乃安其身也然后可以为民父母言人君进贤退恶翔而后集有世贤臣称曰旧国则四方瞻仰之以为则矣未闻弑君也言孟子云纣以崇恶失其尊名不得以君臣论之欲以深寤齐王垂戒于后也则何以异于教玉人彫琢玉哉言任贤使能不违其学则功成而不堕屈人之是从已之非则人不成道玉不成圭善恶之致可不察哉亦运而已矣言征伐之道当顺民心民心悦则天意得天意得然后乃可以取人之国也反其旄倪老也丁音释则犹可及止也言伐恶养善无贪其富以小王大夫将何惧也邹与鲁闹闹构也构兵以鬭也刘注死其长矣言上恤其下下赴其难恶出于已害及其身如影响自然也则是可为也言事无礼之国不若得民心与之守死善道也彊为善而巳矣言君子之道正已任天彊暴之来非已所招谓穷则独善其身者君请择于斯二者言太王去邠权也效死而守业义也义权不并故曰择而处之也焉能使予不遇哉言谗邪构贤贤者归天不尤人也公孙丑夫子当路于齐当仕路也綦母邃注惟此时为然言德流之速过于置邮君子得时大行其道是以吕望覩文王而陈王图管晏虽勤犹为曾西所羞也无是馁也言以道义配之则能充塞无是馁也陆注则具体而微体者四肢股脚也具体者皆微者也皆具圣人之体微小耳体以喻德也刘注未有盛于孔子也言义以行勇则不动心养气顺道无效宋人圣人量时贤者道偏是以孟子究言情理而归之学孔子也此之谓也言王者任德霸者兼力力服心服优劣不同故曰逺人不服修文德以怀之此之谓也言国必修政君必行仁祸福由已不专在天言当防患于未乱也未之有也言修古之道邻国之民以为父母行今之政自已之民不得而子是故衆夫扰扰非所常有命曰天吏明天所使也不足以事父母言人之行当内求诸已以演大四端充广其道上以匡君下以荣身也反求诸已而已矣言各治其术术有善恶祸福之来随行而作耻为人役不若居仁治术之忌勿为矢人也故君子莫大乎与人为善言大圣之君由采善于人故曰计及下者无遗策举及衆者无废功也君子不由也言伯夷柳下惠古之大贤犹有所阙介者必偏中和为贵纯圣能然君子所由尧舜是尊战必胜矣言民和为贵贵于天地故曰得乎丘民为天子也而况不为管仲者乎言人君以尊德乐义为贤君子以守道不回为志而可以货取乎言取与之道必得其礼于其可也虽少不辞义之无处兼金不顾此则寡人之罪也言人臣以道事君否则奉身以退诗云彼君子兮不素餐兮言不尸其禄也岂不绰绰然有余裕哉言执职者劣借道者优是以臧武仲雨行而不息段干木偃寝而式闾予何言哉言治道不合者不相与言王驩之操与孟子殊君子处时危行言逊故不尤之但不与言至于公行之丧以礼为解也君子不以天下俭其亲言孝必尽心匪礼之踰论语曰生事之以礼死葬之以礼可谓孝矣何为劝之哉言诛不义者必须圣贤礼乐征伐自天子出王道之正也又从为之辞言圣人亲亲不文其过小人顺非以谄其上也有私龙㫁焉㫁如字或读如㫁割之㫁非也张音龙㫁谓冈垄㫁而髙者陆注自此贱丈夫始矣言君子正身行道道之不行命也不为利回创业可继是以君子以龙㫁之人为恶戒也宿于昼画齐西南近邑音获刘注长者絶子乎言惟贤能安贤智能知微以愚喻智道之所以乖也士诚小人也言大德洋洋介士察察贤者志其大者不贤者志其小者此之谓也吾何为不豫哉言圣贤兴作与天消息天非人不因人非天不成非我志也言禄以食功志以率事无事而食其禄君子不由也滕文公厥疾不瘳言人当上则圣人秉仁行义髙山景行庻几不倦论语曰力行近仁盖不虚云弔者大悦言事莫当于奉礼孝莫大于哀恸从善如流文公之谓也周人百亩而彻家耕百亩彻取十亩以为赋也刘熙注则在君与子矣言尊贤师智采人之善善之至也修学校劝礼义勅民事正经界钧井田赋什一则为国之大本也捆犹叩㧻也㧻击也丁音释是率天下而路也路与露同丁音释张音释秋阳以暴之周之秋于夏为盛阳地綦母邃注恶能治国家言神农务本教于凡民许行蔽道同之君臣陈相倍师降于幽谷不理万情谓之敦朴是以孟子博陈尧舜上下之叙以匡之也盖归反虆梩而掩之虆土笼也梩土轝也丁音释命之矣言圣人縁情制礼奉终墨子尚同质而违中以直正枉怃然改容盖其理也为之诡遇横而射之曰诡遇刘注诡计以要禽也陆注未有能直人者也言修礼守正非招不往枉道富贵君子不许是以诸侯虽有善其辞命伯夷不屑就也景春曰景春孟子时人为纵横之术者刘注此之谓大丈夫言以道匡君非礼不运称大丈夫阿意用谋善战务胜事虽有刚心归柔顺故云妾妇以况仪衍媒妁之言谓媒氏酌二姓之可否故谓之媒妁也丁音释与钻穴隙之类也言君子务仕思播其道达义行仁待礼而动苟容干禄踰墻之女人之所贱故弗为也食功也言百工食力以禄养贤修仁尚义国之所尊移风易俗其功可珍虽食诸侯不为素餐何畏焉言修德无小暴慢无强是故夏商之末民思汤武虽欲不王末由也已独如宋王何言自非圣人在所变化故谚曰白沙在湼不染自黒蓬生麻中不扶自直言辅之者衆也病于夏畦今俗以二十五亩为小畦五十亩为大畦刘熙注可知已矣言道异不谋迫斯强之段泄已甚矙亡得宜正巳直行不纳于邪赧然不接伤若夏畦也何待来年言从善改非坐而待旦知而为之罪重于故譬犹攘鸡多少同盗变恶自新速然后可也驱蛇龙而放之菹泽生草言蒩綦母邃注知我者其惟春秋乎罪我者其惟春秋乎知者行尧舜之道者也罪者在王公之位见贬絶者刘注圣人之徒也言夫忧世拨乱勤以济之义以匡之是故禹稷骈踬周公仰思仲尼皇皇墨突不及污圣贤若是岂得不辩也陈仲子齐一介士也刘熙注螬食实者过半矣螬虫也李实有虫食之过半言仲子目无见也同彼身织屦妻辟纑以易之也仲子自织屦妻纺纑以易食也缉续其麻曰辟练丝曰纑也同盖禄万钟盖音盍丁音张音蚓而后充其操者也言圣人之道亲亲尚和志士之操耿介特立可以激浊不可常法是以孟子喻以丘蚓比诸巨擘也离娄黄帝亡其玄珠案庄子以玄珠喻玄妙至道耳非实亡其珠也丁音释谓之贼言虽有巧智犹须法度国由先王礼义为上不仁在位播越其恶诬君不谏故谓之贼则上下相须而道化行也此之谓也言法则尧舜以为规矩鍳戒桀纣避逺危殆名谥一定千载而不可改也而强酒言仁所以安莫若为仁恶而弗去患必在身自上达下其道一焉自求多福言行有不得于人一求诸身责已之道也改行饬躬福则至矣家之本在身言天下国家各依其本本正则立本倾则踣虽曰常言必须敬慎也故沛然德教溢乎四海言天下倾心思慕向善巨室不罪咸以为表德之流行可以充四海也逝不以濯言遭衰逢乱屈服强大据国行仁天下莫敌虽有亿万无德不亲执热须濯明不可违仁也此之谓也言人之安危皆由于已先自毁伐人乃攻讨甚于天孽敬慎而已如临深渊战战恐慄也此之谓也言水性趋下民乐归仁桀纣之敺使就其君三年之艾蓄而可得一时欲仁犹将沈溺所以明鍳戒也哀哉言旷仁舍义自暴弃之道也而天下平言亲亲敬长近取诸已则迩而易也未有能动者也言事上得君乃可临民信友悦亲本在于身是以曾子三省大雅矜矜以诚为贵也必为政于天下矣言养老尊贤国之上务文王勤之二老逺至父来子从天之顺道七年为政以勉诸侯欲使庶几于行善也次之言聚敛富君弃于孔子冉求行之同闻鸣鼓以战杀人土食人肉罪不容死以为大戮重人命之至也人焉廋哉言目为神候精之所在存而察之善恶不隠知人之道斯为审矣恭俭岂可以声音笑貎为哉言人君恭俭率下移风人臣恭俭明其亷忠侮夺之恶何由干之而错其心子欲手援天下乎言权时之宜嫂溺援手君子大行拯世以道道之指也则不祥莫大焉言父子至亲相责离恩易子而教相成以仁教之义也可也言上孝养志下孝养体曾孙事亲可谓至矣孟子言之欲令后人则曾子也而国定矣言小人为政不足闲非贤臣正君使握道机君正国定下不邪侈将何闲也有求全之毁言不虞获誉不可为戒求全受毁未足惩咎君子正行不由斯二者也无责耳矣言言出于身驷不及舌不惟其责则易之矣在好为人师言君子好谋而成临事而惧时然后言畏失言地故曰师哉师哉童子之命不慎则有患矣克有罪言尊师重道敬贤事长人之大纲乐正子好善故孟子讥之责贤者备也而以餔啜也言学优则仕仕以行道否则隠逸免寘穷处餔啜浮沈君子不与是以孟子咨嗟乐正子也君子以为犹告也言量其轻重无后不可是以大圣受尧二女夫三不孝蔽者所闇至于大圣卓然匪疑所以垂法也手之舞之言仁义之本在于孝弟孝弟之至通于神明况于歌舞不能自知盖有诸中形于外也此之谓大孝言以天下之贵富为不若得意于亲故能怀协顽嚚底豫而欣天下化之父子加亲故称盛德者必百世祀无与比崇也其揆一也言圣人殊世而合其道地虽不比由通一轨故可以为百王法也徒杠成杠方桥也张音释日亦不足矣言重民之道平政为首人君由天天不家抚是故子产渡人孟子不取也有故而去谓有他故不得不行或避怨仇者也綦母邃注何服之有言君臣之道以义为表以恩为里表里相应犹若影响旧君之服盖有所兴风谕宣王劝以仁也则士可以徙言君子见几而作故赵杀鸣犊孔子临河而不济也君义莫不义言君以仁义率衆孰不顺焉上为下效也大人弗为言礼义人之所以折中履其正者乃可为中是以大人不行疑礼其间不能以寸言父兄已贤子弟既顽教而不改乃归自然而后可以有为言贵廉贱耻乃有不为不为非义义乃可申当如后患何言好言人恶殆非君子故曰不忮不求何用不臧仲尼不为已甚者言论语曰疾之已甚乱也故孟子讥踰墻距门者也惟义所在言大人之行行其重者不信不果所求合义不失其赤子之心者也言人之所爱莫过赤子视民则然民懐之矣大人之行不过是也可以当大事言养生竭力人情所勉哀死送终行之髙者事不违礼可谓难矣故谓之大事故君子欲其自得之也言学必根源如性自得物来能名事来不惑君子好之朝益暮习道所以臻也将以反説约也言广寻道义详説其事要约至义还反于朴説之美者也未之有也言五霸服人三王服心其服一也功则不同上论尧舜其是违乎蔽贤者当之言进贤受上赏蔽贤蒙显戮故谓之不祥也君子耻之言有本不竭无本则涸虚声过实君子耻之是以仲尼川上曰逝者如斯非行仁义也言人与禽兽俱含天气就利避害其间不希衆人皆然君子则否圣人超絶识仁义之生于已矣武王不泄迩案注云泄狎也案媟训狎今注以泄训狎借声训耳丁音释坐以待旦言周公能思三王之道以辅成王太平之隆礼乐之备盖由此也晋之乘晋名春秋为乘者取其善恶无不载丁音楚之梼杌楚谓春秋为梼杌者在记恶而兴善也同则丘窃取之矣言诗可以言咏颂太平时无所咏春秋乃兴假史记之文孔子正之以匡邪也予私淑诸人也言五世一体上下通流君子小人斩各有时企以髙山跌以陷污是以孟子恨不及乎仲尼也古经解钩沈卷二十六古经解钩沉卷二十七钦定四库全书古经解钩沉巻二十七长洲余萧客撰孟子下离娄死伤勇言廉恵勇人之髙行也丧此三名则士病诸故设斯科以进能者也发乘矢而后反言求交取友必得其人得善以全养凶获患是故子濯济难夷羿以残可以鍳也则可以祀上帝言貌好行恶西子冒臭丑人絜服供事上帝明当修饰惟义为常也可坐而致也言能修性守故天道可知妄智改常必与道乖性命之旨也不亦异乎言循礼而动不合时人阿意事贵胁肩所尊俗之情也是以万物皆流而金石独止则君子不患矣言君子责已小人不改比之禽兽不足难矣蹈仁行礼不患其患惟不若舜可以忧也虽闭户可也言上贤之士得圣一槩颜子之心有同禹稷时行则行时止则止失其节则惑矣是则章子巳矣言匡章得罪出妻屏子上不得养下以责己衆曰不孝其实则否是以孟子礼貌之也易地则皆然言臣当营君师有余裕二人处义非殊者也是故孟子纪之而得其同尧舜与人同耳言人以道殊贤愚体别头员足方善恶如一储子之言齐王之不达也其良人出妇人称夫曰良人刘注几希矣言小人茍得谓不见知君子观之与正道乖妻妻妾犹羞况于国人着以为戒耻之甚焉万章予于大舜见之矣言夫孝百行之本无物以先之虽富有天下而不能取悦于其父母莫有可也孝道明着则六合归仁矣出舜以权谋自免亦大圣有神人之助也刘注奚伪焉言仁圣所存者舍小从大达权之义不告而娶守正道也此之谓也言恳诚于内者则外发于事仁人之心也象为无道极矣友于之性忘其悖逆况其仁贤乎是为父不得而子也言孝莫大于严父而尊之矣行莫过于烝烝执子之政也此圣人之执道无有加焉舜避尧之子于南河之南南河九河之最在南者刘注夫然后之中国帝王所都为中故曰中国同此之谓也言徳合于天则天爵妇之行归于仁则天下与之天命不常此之谓也十有七年舜崩若此则舜格于文祖三年之后摄禹使得祭祀焉刘注禹避舜之子于箕山之隂今颍川阳城是也同益避禹之子于箕山之隂嵩髙之北同并史记注一其义一也言笃志于仁则四海宅心守正不足则圣位莫继丹朱商均是也是以圣人孜孜于仁徳也朕载自亳言贤达之理世务也推正以济时物守巳直行不枉道而取容期于益治而已矣何以为孔子言君子大居正以礼进退屈伸达节不违贞信故孟子辨之正其大义也而谓贤者为之乎言君子时行则行时舍则舍故能显君明道不为茍合而违正也非尔力也言圣人由力力有常也贤者由巧巧可増也仲尼天髙故不可阶他人丘陵丘陵由可踰所谓小同而大异者也其禄以是为差言圣人制禄上下差叙贵有常尊贱有等威诸侯僭越灭籍从私孟子畧记言其大纲以答北宫子之问其义一也言匹夫友贤下之以徳王公友贤授之以爵大圣之行千载为法者也公养之仕也言圣人忧民乐行其道苟善辞命不忍逆距不合则去亦不淹久盖仲尼行止之节也耻也言国有道则能者取卿相国无道则圣人居乘田量时安卑不受言责独善其身之道也故曰王公之尊贤者也言知贤之道举之为上养之为次不举不养贤恶肯归是以孟子上陈尧舜之大法下刺缪公之不弘也而以其官召之也言君子之志志于行道不得其礼亦不苟往于礼之可伊尹三聘而后就汤道之未洽沮溺耦耕接舆佯狂岂可见也是尚友也言好髙慕逺君子之道虽各有伦乐其崇茂是以仲尼曰毋友不如己者髙山仰止景行行止则去言国须贤臣必择忠良亲近贵戚或遭殃祸伊发有莘为殷兴道故云成汤立贤无方也告子犹桮桊也桮桊屈木为之也张音释方言曰海岱之间谓盌为桊丁音释必子之言夫言养性长义任天自然残木为器变而后成告子道偏见有不纯仁内义外违人之端孟子拂之不假以言也搏而跃之搏以手击水张音释其性亦犹是也言人之欲善犹水好下迫势激跃失其素真是以守正性者为君子随曲拂者为小人也白羽之白也犹白雪之白白雪之白犹白玉之白与曰然孟子以为白羽之性轻白雪之性消白玉之性坚虽俱白其性不同问告子以为三白之性同刘注犹人之性与言物虽有性性各殊异惟人之性与善俱生赤子入井以发其诚告子一之知其麤矣孟子精之是在其中亦有外与言事虽在外行其事者皆发于中明仁义由内所以晓告子之惑也亦在外也言凡人随形不本其源贤者逹情知所以然季子信之犹若告于公都受命然后乃理故好是懿徳言天之生人皆有善性引而趋之善恶异衢髙卞相悬贤愚舛殊寻其本者乃能一诸播种而耰之耰壅苗根也丁音释犹刍豢之恱我口言人禀性俱有好憎耳目口心所恱者同或为君子或为小人犹麰麦不齐雨露使然也孟子言是所以朂而进之牛山之木南小山曰牛山孟子注有梏亡之矣梏谓悔吝利害也言利害之乱其性犹桎梏之刑其身故喻之丁音释惟心之谓与言秉心持正使邪不干犹止斧斤不伐牛山山则木茂人则称仁也非然也言奕为小数不精不能一人善之十人恶之虽竭其道何由智哉诗云济济多士文王以宁此之谓也此之谓失其本心言舍生取义义之大者也箪食万钟用有轻重纵彼纳此盖违其本凡人皆然君子则否所以殊也求其放心而已矣言由路求心为得其本追逐鸡狗务其末也学以求之详矣此之谓不知类也言舍大恶小不知其要忧指忘心不乡于道是以君子恶之也弗思甚也言莫知养身而养树木失事违务不得所急所以诚未达者也则口腹岂适为尺寸之肤哉言养其行治其正俱用智力善恶相厉是以君子居处思义饮食思礼也此为大人而巳矣言天与人性先立其大心官思之邪不乖越故谓之大人也终亦必亡而已矣言古修天爵自乐之也今要人爵以诱时也得人弃天道之忌也惑以招亡小人事也所以不愿人之文绣也言所贵在身人不知求膏梁文绣已之所优赵孟所贵何能比之是以君子贫而乐也亦终必亡而已矣言为仁不至不反诸已谓水胜火熄而后已不仁之甚终必亡矣为道不卒无益于贤也亦在乎熟之而已矣言功毁几成人在慎终五谷不熟美稗是胜是以为仁必其成也亦必以规矩言事各有本道有所隆彀张规矩以喻为仁学不为仁犹是二教失其法而行之也而搂其处子搂牵也刘向注刘熙注则将搂之乎言临事量宜权其轻重以礼为先食色为后若有偏殊从其大者屋庐子未达故譬搂紾也有余师言天下大道人并由之病于不为不患不能是以曹交请学孟子辞焉盖诗三百一言以蔽之髙叟之为诗也为犹解説也丁音释尚或墐之墐路旁冢也同五十而慕言生之膝下一体而分喘息唿吸气通于亲当亲而疎怨慕号天是以小弁之怨未足为愆也何必曰利言上之所欲下以为俗俗化于善久而致平俗化于恶久而致倾是以君子创业慎其所以为名也储子得之平陆言君子交接动不违礼享见之仪亢答不差是以孟子或见或否各以其宜也衆人固不识也言见几而作不俟终日孔子将行冕不及税庸人不识课以功实淳于虽辨终亦屈服正者胜也掊克在位掊深也丁音释今之诸侯之罪人也言王道寖衰转为罪人孟子伤之是以博思古法匡时君也志于仁而已言招携懐逺贵以徳礼既其用兵庙胜为上战胜为下明贱战也不能一朝居也言善为国者必藏于民贼民以往其余何观变俗移风非乐不化以乱济民不知其善也大桀小桀也言先王典礼万世可遵什一供贡下富上尊吾子过矣言君子除害普为人也白圭壑隣亦以狭矣是故贤者志其大者逺者也恶乎执言论语曰自古皆有死民无信不立重信之至也訑訑吐禾切盖言辞不正欺罔于人自夸大之貌张音释此字音他又逹可切説文云欺也字作者音怡自足其智不嗜善言之貌今诸本皆作訑即不合注意当借读为丁音释可得乎言好善从人圣人一槩禹闻谠言答之而拜訑訑吐之善人亦逝善去恶来道若合符诗曰雨雪瀌瀌见晛聿消此之谓也免死而巳矣言士虽正道亦有量宜聴言为上礼貌次之困而免死斯为下矣备此三科亦无疑也然后知生于忧患而死于安乐也言忧患者以生全安乐者得死亡也陆注言圣贤困穷天坚其志次贤感激乃奋其虑凡人佚乐以丧知能贤愚之叙也是亦教诲之而已矣言学而见贱耻之大者激而厉之能者以改教诲之方或折或引同归殊涂成之而已尽心所以立命也言尽心竭性足以承天殀夀祸福秉心不违立命之道惟是为珍非正命也言人必趋命贵受其正巖墙之疑君子逺之求在外者也言为仁由己富贵在天故孔子曰如不可求从吾所好求仁莫近焉言每必以诚恕已而行乐在其中仁之至也衆也言人有仁端达之为道凡夫用之不知其为宝也无耻也言耻身无分独无所耻斯必逺辱不为忧矣何若人有言不慕大人何能有耻是以隰朋愧不及黄帝佐齐桓以有勲颜渊慕虞舜仲尼叹庶几云而况得而臣之乎言王公尊贤以贵下贱之义也乐道忘势不以富贵动心之分也各从所尚则义不亏矣达则兼善天下言内定常满嚣嚣无忧可出可处故云以游修身立世贱不失道达善天下乃用其宝句践好游未得其要孟子言之然后乃喻虽无文王犹兴言小人待化乃不辟邪君子特立不为俗移故称豪杰自兴也则过人逺矣言人情富盛莫不骄矜若能欿然谓不如人非但免过卓絶乎凡也不怨杀者言劳人欲以佚之杀人欲以生之则民无怨也夫君子所过者化所存者神言君子所过人者在于政化存其身者在于神明陆注岂曰小补之哉言王政浩浩与天地同道霸者徳小民人速覩是以贤者志其大者也善教得民心言明法审令民趋君命崇寛务化民爱君徳故曰移风易俗莫善于乐在襁褓襁博物志曰织缕为之广八寸长一尺二寸以负小儿于背上声类曰褓者小儿被子也丁音释达之天下也言天性良能仁义是也达之天下恕乎己也沛然莫之能御也言圣人潜隐辟若神龙亦能飞天亦能小同舜之谓也如此而已矣言己所不欲勿施于人仲尼之道也故达言孤孽自危故能显达膏粱难正多用沉溺是故在上不骄以戒诸侯也而物正者也言容悦凡臣社稷股肱天民行道大人正身凡此四科优劣之差而王天下不与存焉言保亲之养兄弟无他诚不媿天育养英才贤人能之乐过万乗孟子重焉一章再云也盎于背如负之于背陆注四体不言而喻言临莅天下君国子民君子之乐尚不与存仁义内充身体履方四支不言蟠辟用张心邪意溺进退无容于是之际知其不同也此之谓也言王政普大教其常业各养其老使不冻馁二老闻之归身自託衆鸟不罗翔凤来集亦斯类也而民焉有不仁者乎言教民之道富而节用畜积有余焉有不仁故曰仓廪实知礼节也不达言弘大明者无不照包圣道者成其仁是故贤者志大宜为君子利与善之间也言好善从舜好利从跖明明求之常若不足君子小人各一趋也子莫执中言子等无执中陆注举一而废百也言杨墨放荡子莫执一圣人量时不取此术孔子行止唯义所在不为忧矣言饥不妄食忍情抑欲贱不失道不为苟求能无心害夫将何忧不以三公易其介介操也刘注宋本文选指言栁下恵不恭用志大也无可无否以贱为贵也犹为弃井也言为仁由已必在究之九轫而辍无益成功论之一篑义与此同恶知其非有也言仁在性体其次假借用而不己实何以易在其勉之也无伊尹之志则篡也言忧国忘家意在出身志在宁君放恶摄政伊周有焉凡人志异则生篡心也孰大于是言君子正己以立于世世美其道君臣是贵所过者化何素餐之谓也大人之事备矣言人当尚志志于善也善之所由仁与义也欲使王子无过差也奚可哉言事有轻重行有小大以大包小可也以小信大未之闻也犹弃敝蹝也屣草屦可履刘注乐而忘天下言奉法承天政不可枉大孝荣父遗弃天下虞舜之道趋舍若此孟子之言揆圣意也夫非尽人之子与言人性皆同居使之异君子居仁小人处利譬犹王子殊于衆品也居相似也言舆服器用人用不殊尊贵居之志气以舒是以居仁由义盎然内优胸中正者眸子不瞀也爱而不敬兽畜之也似人畜禽兽但爱而不能敬也刘注君子不可虚拘言取人之道必以恭敬恭敬贵实虚则不应实者谓敬爱也然后可以践形言体徳正容大人所履有表无里谓之柚梓是以圣人乃堪践形也而弗为者也言礼断三年孝者欲益富贵怠厌思减其日君子正言不可阿情丑欲朞之故譬以紾兄徐徐也有达财者达财周恤之一本作才説云以有善才就开其性理也陆注君子之所以教也言爱人之术莫善五者养育英才君子所珍圣所不倦其惟诲人乎变其彀率率循也谓彀张其弩又当循其射道令必中于表丁音释率法也陆注跃如也跃如心愿中也同能者从之当勤求也同并音指言曲髙和寡道大难追然而履正者不枉执徳者不回故曰人能弘道丑欲下之非也未闻以道殉乎人者也言穷达巻舒屈伸异变变流从化守者所慎故曰金石独止不殉人也滕更有二焉言学尚虚已师诲贵平是以滕更恃二孟子弗应其退速言赏僭及滛刑滥及善不僭不滥诗人所纪是以季文三思何后之有仁民而爱物言君子布徳各有所施事得其宜故谓之义也是之谓不知务言振裘持领正罗维纲君子百行先务其崇是尧舜亲贤大化以隆道为要也及其所爱也言发政施仁一国被恩好战轻民灾及所亲着此魏王以戒人君也虎贲三千人先儒言如勐虎之奔丁音释额角屖厥地额即额字屖音西义与栖迟同息也久也字从尸下辛或作犀牛字误也同不能使人巧言规矩之法喻若典礼人不志仁虽诵宪籍不能以善善人修道公输守绳政成器美惟度是应得其理也被袗衣袗衣之美者陆注貉稽曰貉貊鹤二音既是人性当音鹤纂文曰俗人姓也丁音释既入其苙苙栏也圈也同是以言餂之也注云餂取也今案字书及诸书并无此餂字郭璞方言注云音忝谓挑取物也其字从金今此字从食与方言不同盖传写误也学者宜详同然而无有乎尔则亦无有乎尔孟子意自以当之邹鲁相隣故曰近圣人之居无乎尔有乎尔疑之也此意以况絶笔于获麟也陆注古经解钩沉巻二十七古经解钩沉卷二十八钦定四库全书古经解钩沉卷二十八长洲余萧客撰尔雅上尔雅依六书八体撮诸家注未尽之义勒成五巻并音一卷裴瑜注序释诂胎大才翻孙炎音宏周礼云其声大而宏樊光注坟诗云有贲其首同冢封之大也舍人注箌陟孝翻郭璞音都角翻顾野王音昄蒲板翻沈旋音蒲满翻施干音晊之日翻旧音祥福之善也李巡注漠心之谋也舍人注典礼之常也孙注黄发齯齿鲐背耉老黄发老人发白复黄也李注鲐背老人气衰皮肤消瘠背若鲐鱼也舍人注黄发发落更生者孙注耉面冻梨色如浮垢同谑浪笑敖戏谑也谑戏谑也浪意萌也笑心乐也敖意舒也戏笑邪戏也谑笑之貌也舍人注仇相求之匹同妃嫓也诗云天立厥妃某注崇充也威大充盛舍人注宷也寀七代翻李巡音七在翻樊光音昬夙夜之强也孙注余卑谦之身也舍人注舒迟之身也孙注餤甘之进也尔雅注介介者相助之义如人之左右手故以介为左右也孙注泯没之尽李注殱衆之尽也舍人注蒐所救切施音荒虚也周礼云野荒民散则削之某注痡瘏虺頽玄黄痡人疲不能行之病瘏马疲不能进之病孙注虺隤马退不能升之病也同玄黄马更黄色之病同瘉劳病也尔雅注癙畏之病也孙注疫病同肄习事之劳也同惄忘而不得之思也舍人注祓祓除之福孙注禋絜敬之祭也同噊事之危也尔雅註亶诗云俾尔亶厚某注食食言之伪孙注话政之善言也舍人注善之言也孙注遻见也心不欲见而见曰遻尔雅注匿藏之微也舍人注柔安也诗云怀柔百神某注毗刘暴乐也毗刘爆烁之意也木枝稀疎不均为爆烁舍人注桢翰桢正也筑墻所立两木也同翰所以当墻两边障土者同圉垂也圉拒边垂也同圉国之四垂也孙注尘陈居之久久则生尘矣同间代也间厠之代也同间下瞎切施音馌饟馈也馌野之馈也孙注饟自家之野也舍人注栖迟行步之息也同呬息也诗云民之攸塈某注算数也释数之曰算舍人注乱义之治也同治之理也孙注溢慎也溢行之慎舍人注诗云假以溢我慎也某注任似可任之佞也孙注珍享献也献珍物曰珍献食物曰享舍人注俘取也囚敌曰俘伐执之曰取李注枿余也枿藁木之余也同即尼也即犹今也尼者近也孙注暱近也昵亲近也同释言斯析之离孙注驲遽传也驲尊者之传也舍人注传车驿马孙注荒大之奄也孙注恀恃事自恀也尔雅注臞瘦也舍人注忒也忒变杂不一孙注饙馏蒸之曰饙均之曰馏同将送也将行之送也同佻偷也佻偷薄之偷李注偷苟且孙注啜丑芮切施音恺弟发也闿明发行舍人注李注孙注畯农夫也农夫田官也孙注漠漠然清貌樊注诿邕危切谢峤音庇庥廕也庇蔽也庥依止也舍人注僾唈也心唈也孙注祺祥也祺福之祥也舍人注诗云维周之祯某注琛宝也美宝曰琛舍人注茅明也明朗也茅昧之明也同诗云高朗令终樊注坎律铨也坎卦水也水性平律亦平铨亦平也同㝠窈也㝠深闇之窈也孙注诗云哕哕其㝠某注氂罽也氂谓毛罽也舍人注毛氂为罽孙注煁烓也煁烓灶也舍人注烘燎也烘以火燎也舍人注庶侈也庶衆也侈多也舍人注庶丰多也孙注樊藩也樊囿之藩孙注舫泭也方木置水中为柎栰也同洵均也洵徧之均也李注诗云其下侯旬某注懠怒也懠怒声舍人注惄饥也惄宿不食之饥也李注里邑也里居之邑也同苞稹也物丛生曰苞齐人名曰稹孙注宜肴也宜饮酒之肴也李注绹绞也绹绳之绞也同䟦躐也疐跲也䟦前行曰躐跲却顿曰疐李注烝尘也烝物久之尘孙注饫私也饫非公朝私饮酒也同孺属也孺骨肉相亲属也李注窕间也跳者跃之间舍人注踣也前覆曰踣李注阇台也积土如阇所以望祥气孙注仆也前覆曰仆同弇盖也弇覆盖亦覆之义同燬火也燬一音火李寻宵阳气消也舍人注逓迭也逓者更迭间厠相代之义李注逭逃也行相避逃谓之逭亦行不相逢也樊注干扞也干盾所以自蔽扞孙注刖也断足曰刖李注启跪也启小跪也同腼姡也腼擅也一曰面貌也谓自专擅之貌舍人注腼人面姡然也李注鬻糜也淖糜孙注翿纛也翿舞者所持纛也李注纛舞者所持羽也孙注隍壑也隍城池也壑沟也舍人注隍城池壑也李注芼搴也芼搴皆择菜也同搴犹㧞也某注狃复也狃能屈伸曰复李注狃忲前复为也孙注班赋也班谓布与也同缗纶也皆绳名同释训明明斤斤察也明明言其明甚舍人注明明性理之察也孙注斤斤精详之察也李注斤斤谨慎之察也孙注矫矫得胜之勇也舍人注济济多士之容止也孙注委委佗佗美也寛容之美也李注祎祎者心之美舍人注委委行之美佗佗长之美孙注诗云祎祎它它如山如河顾野王媞媞媞媞行歩之安也孙注简简降福之大也李注赫赫跃跃迅也诗云濯濯厥灵樊注赫赫显着之迅孙注墫墫舞貌舍人注梦梦訰訰乱也烦懑乱也顾野王荡荡法度废坏之僻孙注居居究究恶也居居不狎习之恶李注究究穷极人之恶孙注佌佌琐琐小也佌佌形容小貌舍人注琐琐计谋褊浅之貌同惨惨忧怒之愠也李注慱慱粗兖切郭音郝郝耕也释释犹霍霍解散之意舍人注緜緜穮也緜緜言详宻也孙注溞溞淅也烰烰烝也溞溞淅米声烰烰烝之气孙注峩峩祭也峩峩奉璋之貌舍人注锽锽乐也穰穰福也喤喤钟鼓之乐也穰穰衆多之貌也舍人注诗云降福穰穰某注子子孙孙引无极也子孙长行美道引无极也舍人注蔼蔼萋萋臣尽力也蔼蔼贤士之貌萋萋梧桐之貌舍人注言衆臣竭力则地竭其化梧桐盛也孙注哀哀音依裴瑜音臯臯琄琄刺素食也臯臯不治之貌舍人注无德而空食禄也某注琄户茗切郭音宪宪洩洩制灋则也皆恶党为制法则也李注厉王方虐谄臣并为制作法令孙注谑谑謞謞皆盛烈貌舍人注翕翕訿訿莫供职也君闇蔽臣子莫亲其职李注甹夆掣曳也谓相掣曳入于恶也孙注朔北方也朔尽也北方万物尽故言朔也舍人注万物尽于北方苏而复生故言北方李注饎酒食也得酒食则喜欢也孙注骭疡为微肿足为尰皆水溼之疾也孙注是刈是濩濩煑之也是刈刈取之是濩煑治之舍人注煑葛以为絺绤以煑之于濩故曰濩煑非训濩为煑孙注美女为媛君子之援助然同美士为彦国有美士为人所言道也舍人注其虚其徐威仪容止也虚徐威仪谦退也孙注之子者是子也之子者论五方之言是子也李注襢裼肉袒也脱衣见体曰肉袒同袒去裼衣孙注徒渉也无舟而渡水曰徒渉李注论语疏七徒搏也无兵空手搏之舍人注论语疏七籧篨口柔也籧篨巧言也同巧言好辞以口饶人是谓口柔李注籧篨之疾不能俯口柔之人视人颜色常亦不伏因以名云孙注戚施靣柔也令色诱人舍人注戚施和颜悦色以诱人是谓面柔也李注戚施之疾不能仰靣柔之人常俯似之因以名云孙注夸毗体柔也诗云无为夸毗樊注屈已卑身求得于人曰体柔李注婆娑舞也婆娑盘僻舞也同舞者之容婆娑然孙注緎羔裘之缝也緎缝之界域同殿屎呻也人愁苦呻吟之声也同释亲父之姊妹为姑春秋传云姑姊妹樊注姑之言古尊老之名也孙注母之晜弟为舅舅之言旧尊长之称同妻之姊妹同出为姨同出俱巳嫁也同女子谓姊妹之夫为私私无正亲之言同女子同出同出谓俱嫁事一夫也同释宫宫谓之室室谓之宫所以古今通语明实同而两名李注牖户之间谓之扆谓牖之东户之西为扆同其内谓之家谓门以内也同东西墻谓之序殿东西堂序尊卑处舍人注堂东西墻所以别序内外也孙注西北隅谓之屋漏当室之日光所漏入也同古者彻屋西北厞以炊浴汲者讫而复之古谓之屋漏也舍人注东北隅谓之宧日侧之明孙注东北阳气始起万物所养故谓之宧舍人注东南隅谓之㝔东南万物生蛰虫必出无不由户突舍人注柣谓之阈门限也孙注枨谓之楔谓梱上两旁木李注枢谓之椳门戸扇枢开可依蔽为根也孙注墻谓之墉谓垣墻也李注镘谓之杇镘一名杇涂工作具也李注涂一名杇涂土之作具也同樴谓之杙杙谓橜也同阇谓之台台积土为之所以观望同有木者谓之榭台上有屋谓之榭同榭但有堂也孙注鸡栖于弋为桀凿垣而栖为埘别鸡所栖之名寒乡凿墻为鸡作栖曰埘李注其上楹谓之梲梁上侏儒柱孙注开谓之槉朱儒下小方木舍人注栭谓之楶栭今欂栌也李注欂栌一名节皆谓斗栱也同桷谓之榱齐鲁名桷周人名榱沈旋集注檐谓之樀谓室梠周人谓之梠齐人谓之檐谓承檐行材孙注门屏之间谓之宁正门内两塾间曰宁李注正门外同门内屏外人君视朝所宁立处也孙注屏谓之树以垣当门蔽为树舍人注恒当门自蔽名曰树李注閍谓之门祊故庙中门名也同诗云祝祭于祊谓庙门也孙注谓庙门外同正门谓之应门宫中南向大门应门也李注观谓之阙宫门双阙者旧悬法象使民观之处因谓之阙孙注宫中之门谓之闱其小者谓之闺小闺谓之合皆门户大小之异李注衖门谓之闳衖头门也李注门侧之堂夹门堂也孙注瓴甋谓之甓瓴甋一名甓李注宫中衖谓之壸巷舍间道也孙注庙中路谓之唐唐庙中路名李注诗云中唐有甓孙注三达谓之剧旁旁出岐多故曰剧同四达谓之衢四达各有所至曰衢李注交通四出孙注五达谓之康康乐也交会乐道也同六达谓之庄庄盛也道烦盛同七达谓之剧骖三道交复有一岐出者同八达谓之崇期崇多也多道会期于此同室有东西厢曰庙谓宗庙殿有东西小堂也李注夹室前堂孙注无室曰榭但有大殿无室名曰榭李注古经解钩沉巻二十八古经解钩沉卷二十九钦定四库全书古经解钩沉卷二十九长洲余萧客撰尔雅中释器盎谓之缶缶瓦器孙注康瓠谓之甈大瓠瓢也李注斪斸谓之定斪斸鉏也一名定舍人注锄也李注九罭鱼罔也鱼所入有九囊也孙注嫠妇之笱谓之罶罶曲梁也其功易故谓之寡妇之笱同篧谓之罩篧编细竹以为罩捕鱼也李注槮谓之涔以米投水中养鱼为涔也舍人注鸟罟谓之罗鸟飞张网以罗之李注兎罟谓之置兎自作径路张置捕之也同舍人注彘罟谓之羉彘刚恶龁人故张网以罗之也舍人注覆车也覆车是两辕网孙注大版谓之业业所以饰栒刻版捷业如锯齿也同绳之谓之缩之绳束筑板谓之缩同卣鬯之罇也李注小罍谓之坎酒罇也孙注黼领谓之襮绣刺黼文以褗领同衣背谓之襟衣背衣领之襟李注襟交领也孙注执衽谓之袺持衣上衽同扱衽谓之襭扱衣上衽于带李注衣蔽前衣蔽膝也同妇人之袆袆帨巾也孙注舆革前谓之鞎后谓之笰谓舆前以革为车饰曰鞎茀车后户名也李注竹前谓之御竹前谓编竹当车前以拥蔽名之曰御御止也同御以簟为车饰也孙注肉曰脱之肉去其骨曰脱李注鱼曰斮之斮砍也樊注作之鱼骨小无所去李注肉谓之醢以肉作酱曰醢李注圜弇上谓之鼒鼎敛上而小口者孙注鬵鉹也关东人谓甑为鬵凉州人谓甑为鉹同一羽谓之箴盖误同凡物数无不从一为始以尔雅不失周官未为得也郭璞音义木谓之虡虡栒之植所以悬钟磬也孙注白盖谓之苫编菅茅以覆屋曰苫李注白盖茅苫也孙注金镞以金为箭镞李注弓有缘者谓之弓无缘者谓之弭骨饰两头曰弓不以骨饰两头曰弭同缘谓缴束而漆之弭谓不以缴束骨饰两头者也孙注肉倍好邉肉大其孔小也李注好倍肉其孔大邉肉小也同肉好若一谓之环其孔及邉肉大小适等曰环同三染谓之纁三染其色巳成为绛纁绛一名也李注青谓之葱黑谓之黝黝青黒葱则青之异色孙注箦谓之笫牀也孙注卣中尊也罇彝为上罍为卣居中也同释乐宫中也居中央畅四方唱始施生为四声纲也刘歆商章也物成熟可章度也同角触也物触地而出戴芒角也同徴祉也物盛大而繁祉也同羽宇也物聚藏宇覆之也同大瑟谓之洒音之布告如埽洒孙注音之变布如洒出同大琴谓之离声留离同大笙谓之巢小者谓之和大笙音声衆而髙也小者音相和也舍人注巢髙大和小笙孙注大篪谓之沂大篪其声悲沂锵然也诗云仲氏吹篪也舍人注篪声悲沂悲也李注大钟谓之镛大钟音声大镛大也同镛深长之声孙注大管谓之簥其中谓之篞小者谓之篎大管声髙大故曰簥者髙也中者声相宻故曰篞篞宻也小者声音清妙也舍人注其中谓之仲小者谓之箹仲其声适仲吕也小者形声细小曰箹也同徒击鼓谓之咢声惊咢也孙注释天穹苍苍天也古诗人质仰观天形穹隆而髙其色苍苍故曰穹苍李注春为苍天春万物始生其色苍苍故曰苍天同夏为昊天夏万物盛壮其气昊大故曰昊天同秋为旻天秋万物成熟皆有文章故曰旻天同冬为上天冬隂气在上万物伏藏故曰上天同冬天藏物物伏于下天清于上孙注夏为朱明夏气赤而光明同夏为长嬴万物各发生长也李注谷不熟为饥谷不成熟曰饥同蔬不熟为馑可食之菜皆不熟为馑同仍饥为荐连嵗不熟曰荐同太歳在寅曰摄提格言万物乘阳起故曰摄提格格起也同在卯曰单阏阳气推万物而起故曰单阏单尽也阏止也同在辰曰执徐伏蛰之物皆敦舒而出故曰执徐执蛰徐舒也同在午曰敦牂敦盛牂壮也言万物盛壮孙注在未曰协洽阳气欲化万物故曰协和洽合也李注在申曰涒滩涒滩物吐秀倾垂之貌也同在酉曰作噩作咢皆物芒枝起之貌同在戌曰阉茂万物皆蔽冒故曰阉蔽茂冒也孙注在亥曰大渊献渊深也大献万物于深谓盖藏之于外耳同在子曰困敦困敦混沌也言万物初萌混沌于黄泉之下也同在丑曰赤奋若言阳气奋迅若顺也李注载歳也载一歳莫不覆载也同载始也孙注载取万物终而更始同夏曰歳商曰祀周曰年唐虞曰载各自纪事尧舜三代示不相袭也李注四时一终曰歳取歳星行一次也孙注祀取四时祭祀一讫也同年取禾谷一熟同三月为寎寎况病切孙音丘咏切郭音四月为余四月万物皆生枝叶故曰余余舒也李注物之枝叶敷舒孙注九月为玄九月万物草尽隂气侵寒其色皆黒李注物衰而色玄也孙注十月为阳纯隂用事嫌于无阳故以名之同南风谓之凯风南风长养万物万物喜乐故曰凯风凯乐李注东风谓之谷风谷之言谷谷生也谷风生长之风隂阳不和即风雨无节故隂阳和乃谷风至孙注焚轮谓之頽扶摇谓之猋焚轮暴风从上来降谓之頽頽下也扶摇暴风从下升上故曰焱焱上也李注回风从上下曰頽回风从下上曰焱孙注回风为飘旋风也一曰飘别二名李注日出而风为暴隂云不兴而大风暴起孙注风而雨土为霾大风扬尘从上下也同隂而风为曀云风曀日光同小雨谓之霡霂冰雪俱下李注天根氐也角亢下系于氐若木之有根孙注大驷房也龙为天马故房四星谓之天驷同大辰房心尾也大辰苍龙宿之体最为明故曰房心尾也李注大火谓之大辰大火苍龙宿之心以候四时故曰大辰同龙星明者以为时候故曰大辰孙注大火心也在中最明故时候主焉同析木谓之津箕斗之间汉津也析别水木以箕斗之间是天汉之津也同北陆陆中也北方之宿中也同营室谓之定定正也同天下作宫室者皆以营室中为正同娵觜之口营室东壁也娵觜玄武宿也营室东壁北方宿名李注娵觜之叹则口开方营室东壁四方似口故因名云孙注降娄奎娄也䧏下也奎为沟渎故称降也同大梁昴也昴毕之间日月五星出入要道若津梁也同浊谓之毕噣隂气浊起阳气必止故曰毕毕止也李注掩兎之毕或唿为浊因名星孙注喙谓之栁喙朱鸟之口栁其星聚也同北极谓之北辰北极天心居北方正四时谓之北辰李注天皇北辰耀魄寳郑注北极天之中以正四时谓之北辰孙注何鼔谓之牵牛何鼔之旗十二星在牵牛北或名为河鼔亦名为牵牛也同明星谓之启明晨出东方髙三丈命曰明晨昬见西方髙三舍命曰太白同春祭曰祠夏祭曰礿秋祭曰尝冬祭曰烝祠之言食礿新菜可汋尝尝新谷烝进品物也同祭地曰瘗薶祭地以玉埋地中瘗亦埋也李注瘗者翳也旣祭翳藏地中孙注祭山曰庪县祭山以黄玉及璧以庪置几上遥遥而眡之若县故曰庪县李注埋于山足曰庪埋于山上曰县孙注祭川曰浮沉置祭于水中或浮或沉故曰浮沉同祭星曰布既祭布散于地位似星辰布列同祭风曰磔祭风以牲头蹄及皮破之以祭故曰磔李注旣祭披磔其牲以风散之孙注禘大祭也禘五年大祭也同绎又祭也明日复祭李注祭之明日寻绎复祭孙注冬猎为狩冬围狩而取禽李注火田为狩放火烧草守其下风李注孙注起大事大事兵也孙注必先有事乎社而后出谓之宜有事祭也宜求见祐也孙注出为治兵尚威武也入为振旅反尊卑也出则幼贱在前贵勇力也入则尊老在前复常法也同维以缕维持以缕不欲其曳也同缁黑缯也同继旐曰斾帛续旐末亦长寻诗云帛斾英英是也同注旄首曰旌旄牛尾着干首李注析五采羽注旄上也其下亦有旒縿孙注有铃曰旂有铃以铃着旐端李注铃在旂上旂者画龙孙注错革鸟曰旟以革为之置于旐端李注错置也革急也言画急疾之鸟于旒周官所谓鸟隼为旟者矣孙注画急疾之鸟于縿同因章曰旃因其缯色以为旗章不画之同释地两河间曰冀州两河间其性气相近故曰冀州冀近也李注河南曰豫州河南其气着宻厥性安舒故曰豫豫舒也同言禀中和之气性理安舒同其气安舒厥性寛豫同自东河至西河之南曰豫州孙注河西曰雝州其气蔽壅受性急凶故曰雝雝壅塞也李注汉南曰荆州荆州其气燥刚禀性彊梁故曰荆荆彊也同江南曰扬州江南其气惨劲厥性轻扬故曰扬州同其气燥劲同自江南至海也孙注济河间曰兖州济河间其气专质厥性信谨故曰兖州兖信也李注济东曰徐州济东至海其气寛舒禀性安徐徐舒也同燕曰幽州燕其气深要厥性僄疾故曰幽幽要也同齐曰营州齐其气清舒受性平均故曰营营平也今为青州同自岱东至海孙注九州此盖殷制同晋有大陆今鉅鹿县北广阿泽也同十薮薮泽之别名也李注梁莫大于湨梁湨水出河内轵县东南至温入河音义梁小桥也孙注有崑崙虚之璆琳琅玕焉璆琳美玉李注孙注西方有比肩兽焉与卬卬岠虚比为卬卬岠虚啮甘草即有难卬卬岠虚负而走其名谓之蟨卬卬岠虚能走蟨知美草即若惊难者卬卬岠虚便负蟨而走故曰比肩兽李注卬卬岠虚状如马前足鹿后足兎前髙不得食而善走蟨前足鼠后足兎善求食走则倒故啮甘草则仰食卬卬岠虚卬卬岠虚负以走孙注中有枝首蛇焉蛇有枝首者名曰率然同郊外谓之田田敕也谓敇列种谷之处李注下溼曰隰下溼谓土地窊下但当名为隰同常沮洳名为隰也同广平曰原谓土地寛博而平正名之曰原同高平曰陆大陆曰阜大阜曰陵髙平谓土地丰正名为陆土地独高大名曰阜最大名为陵同可食者曰原可食者谓有井田也陵阿山田可种谷者亦曰原孙注陂者曰坂陂者谓高峰山陂李注田一歳曰菑二歳曰新田三歳曰畬菑始杀草也孙注菑始菑杀其草木新田新成柔田也畬舒缓同岠齐州以南戴日为丹穴自中州以南日光所照故曰丹穴舍人注释丘丘一成之形象也孙注一成为敦丘形如覆敦敦器似盂同再成为陶丘再成其形再重也李注形如累两盂孙注如乘者形如车乘李注絶高谓之京丘之高大者曰京同为之人力所作也孙注非人为之丘谓非人力所为自然生为丘李注地性自然也孙注水出其左营丘今齐有营丘淄水过其南及东孙注前高旄丘谓前高后卑下李注偏高阿丘谓丘邉高同宛中宛丘中央下李注孙注如亩亩丘谓丘如田亩田亩丘也李注方百歩也孙注隈水曲中也孙注厓内为隩外为隈内曲里也外曲表也同厓内近水为隩李注毕堂墙堂墙名厓似堂墙曰毕同坟大防坟谓厓岸状如坟墓名大防也同谓隄也孙注涘为厓涘一名厓同释山河南华河西岳河东岱河北恒江南衡华西岳华山也岱东岳泰山也恒北岳恒山也衡南岳衡山也李注岳雍州鎭有吴岳山孙注再成英一成岯山再重曰英一重曰岯李注山大而髙崧髙大曰崧同山嵴冈冈长山之嵴也孙注冢谓山巅也同重甗隒隒坂也李注山基有重岸也孙注小山别大山鲜别不相连也孙注石戴土谓之崔嵬石山上有土者同土戴石为砠土山上有石者孙注山夹水涧山间有水李注山西曰夕阳山东曰朝阳山西暮乃见日故曰夕阳山东朝乃见日故曰朝阳李注梁山晋望也晋国所望祭也孙注释水川渎绮错涣澜流带潜润旁通经营华外殊出同归混之东㑹郭璞讃氿泉穴出穴出仄出也水泉从旁出名曰氿氿侧出李注汶为灛灛溢也李注江为沱江益出流为沱同沱水自蜀郡都水县湔山与江别而更流郭音义大波为澜小波为沦直波为径分别水大小曲直之名李注水草交为湄水草木交合也舍人注济有深渉济渡也李注掲者掲衣也以衣渉水为厉水深则厉水浅则掲衣渡也不解衣而渡水曰厉同揭褰衣裳也以衣渉水濡裈也孙注绋也繂竹为索所以维持舟者李注繂大索也孙注缡緌也舟止系之于树木戾竹为大索同天子造舟比其船而渡李注经典释文十九比舟为梁孙注天子并七船郭璞圗诸侯维舟中央左右相维持曰维舟李注维连四舟孙注维持使不动摇也尔雅音义诸侯四郭图大夫方舟併两舩曰方舟李注士特舟一舟同庶人乗泭併木以渡别尊卑同水注川曰谿注谿曰谷水出于山入于川曰谿同水相属曰谷同逆流而上曰泝洄顺流而下曰泝游逆渡者逆流也顺渡者顺流也孙注正絶流曰乱横渡也孙注水中可居者曰洲四方皆有水中央独可居李注人所为为潏人力水为居止舍人注河出崑崙虚崑崙山名虚山下地也李注崑崙三层号曰天柱实惟河源水之灵府郭璞图讃色白河水始出其色白也李注白者西方之色也孙注所渠并千七百一川色黄水流而分交错相穿故曰川也李注所受渠多转流溷浊故色黄孙注百里一小曲千里一曲一直水势小曲乃大直也故曰小曲水隂节每一曲一直通无极也故曰千里一曲一直李注徒骇禹䟽九河以徒衆起故曰徒骇同禹疏九河此河功难衆惧不成故曰徒骇孙注太史禹大使徒衆通其水道故曰太史李注马頬河势上狭下广状如马颊也同覆鬴胡苏覆釜水中多渚徃徃而处形如覆釜故苏其水下流故曰胡苏同胡苏水流多散胡苏然孙注简大也河水深而大也李注絜言河水多山石治之苦絜絜苦也同水多约絜孙注钩盘言河水曲如钩屈折如盘也李注水曲如钩折如人股故曰钩股同水曲如钩流盘桓不直前也孙注鬲津河水狭小可鬲以为津也李注水多阨狭可鬲以为津而横渡孙注古经解钩沉卷二十九古经解钩沉卷三十钦定四库全书古经解钩沉卷三十长洲余萧客撰尔雅下释草蒚山蒜帝登蒚山遭莸芋草毒将死得蒜乃囓之解毒乃收植之能杀虫鱼之毒摄诸腥羶孙炎椵木槿榇木槿别二名可食或唿为日及亦云王蒸其花朝生暮落某注与草同气故在草中樊注菉王刍菉一名王刍舍人注一物二名李注菉鹿蓐也某注蘩皤蒿白蒿孙注蒿菣荆楚之间谓蒿为菣同蔚牡菣蔚一名牡菣舍人注江湖间曰菣某注䑕莞诗云下莞上簟樊注葝䑕尾葝巨盈切孙音可染皂孙注大荠荠有小故言大荠舍人注瓠栖瓣栖瓠中瓣也孙注茹芦茅蒐一名蒨可以染绛孙注果臝之实栝楼栝楼子名也李注齐人谓之天瓜孙注荼杏花如荼可耕白沙舍人注萑蓷蓷臭秽即茺蔚也刘歆注臭秽草也李注稷粟也舍人注孙注秫粘粟也同卉草凡百草一名卉舍人注笋竹萌竹初生曰萌生谓之笋孙注初生竹谓之笋同簜竹竹节相去一丈曰簜李注竹濶节者曰簜孙注莪萝莪一名萝舍人注菲芴葍类也孙注芴音物孙音瓞瓝其绍瓞瓞名瓝小瓜也绍继谓瓞子汉中小瓜曰瓞舍人注瓞小瓜子如瓝其本子小绍先岁之瓜曰瓞孙注诗云绵绵瓜瓞同虋赤苗芑白苗是伯夷叔齐所食首阳草也舍人注别米赤白苗也同秬黒黍黒黍一名秬李注台夫须台一名夫须舍人注荍蚍衃荍一名蚍衃同小草多花少叶叶又翘起谢氏须葑苁须一名葑孙注一名葑苁同蘮挐窃衣似芹江河间食之实如麦两两相合有毛着人衣其华着人衣故曰窃衣同莞苻蓠本草云白蒲一名苻蓠楚谓之莞舍人注荷芙蕖其茎茄其叶蕸其本蔤其华菡萏其实莲其根藕其中的的中薏皆分别莲华实茎叶之名的莲实薏中心苦者也李注芙蕖其总名也别名芙蓉同菡萏莲花也同诗云有蒲与荷樊注黂枲实黂麻子孙注贯衆一名贯渠同苹蓱苹一名蓱舍人注藚牛脣别二名李注蘜菊名日精布华玄月仙客是寻薄採薄捊尔雅圗讃唐蒙女萝女萝兎丝唐蒙名女萝女萝又名兎丝舍人注别三名孙注茥蒛葐青州曰茥同莩麻母莩苴麻盛子者同瓝九叶九枚共一茎舍人注藒车藒去例切谢峤音中馗菌闻雷即生俗唿地菌白如脂可食亦名地蕈北丁馗厨江东人今唿土菌可食者孙炎黄华蔈白华茇别华色之名舍人注苕华色异名者孙注薇垂水水濵生故曰垂水顾野王蒙玉女蒙唐也一名兎丝一名玉女孙注蕨鼈蕨一名鼈舍人注稂童梁稂一名童梁舍人注购蔏蒌购一名蔏蒌同萧荻荻一名萧李注苌楚一名铫弋舍人注葭华蒹薕葭芦菼薍其萌虇葭一名华舍人注诗云彼茁者葭菼初生葸骍色海滨曰薍樊注分别苇类之异名李注芦薍共为一草同葭芦苇初生同芦薍二草孙注卷斾草㧞心不死卷施之草㧞心不死屈平嘉之讽咏以比取类虽迩兴有逺㫖郭璞赞木谓之华草谓之荣不荣而实者谓之秀荣而不实者谓之英分别异名以晓人李注释木槄山榎山榎一名槄李注诗云有条有梅条槄也孙注栲山樗栲一名山樗舍人注梅柟荆州曰梅扬州曰柟孙注杻檍杻一名檍舍人注栭江淮之间唿小栗为栭舍人注杜甘棠白者为棠赤者为杜为甘棠为赤棠同椐樻肿节可作杖樊注孙注河桞谓河傍赤茎小杨也某注杞枸檵即今枸杞也孙注楰䑕梓䑕梓一名楰李注枫欇欇欇欇生江上有寄生枝髙三四尺生毛一名枫子天旱以泥泥之即雨孙炎广韵一欇木生江上有寄枝高三四丈孙注栎其实捄栎实名捄也舍人注栎实橡也孙注有捄彚自裹也同壶枣枣形上小下大似瓠故曰壶枣同朴枣也尔雅注説文六上朴属丛生谓之枹孙注彚榇来薪采薪即薪榇梧者朴枹者榇者其理也朴者相追附也彚者茎也如竹箭一读曰枹也榇名采薪又名即薪舍人注诗云薪是获薪荆州曰柞木采木诗人不晓薪意言薪谓身即薪伐之也樊注采薪一名彚榇言即薪谓二薪也李注薪一名彚榇孙注叶昼聂宵炕聂合也同炕张也同顾野王大而皵楸小而皵榎树老而皮麤皵者为楸小少也树小而皮麤皵者为榎樊注老乃皮麆一皵者为楸孙注椅梓梓一名椅舍人注桋赤栜白者栜桋名赤栜也同白色为栜其色虽异为名同江河间栜可作鞍某注瘣木苻娄蕡蔼诗云譬彼瘣木疾用无枝苻娄者尫伛内病磈磊无枝也樊注苻娄一名瘣木无枝木也李注苻娄属下句舍人注桑㸤有葚栀桑树一半有葚半无葚名栀也樊注榆白枌榆白者名枌孙注唐棣栘唐棣一名栘舍人注朴心朴一名心孙注朴槲也有心能溼江河间以作柱某注立死菑毙者翳以当死害生曰菑毙死也李注棤思债切谢音椒榝丑莍榝茱萸也椒茱萸皆有捄捄实也李注桃李丑核桃李之实类皆有核孙注桃曰胆之胆汁取其美者同枣李曰疐之疐之去柢也同木族生族丛也同释虫蜚蠦蜰蜚蠦一名蜰舍人注李注蜩宫中小青蝉也孙注虫之精洁可贵惟蝉郭璞赞蜋蜩螗蜩皆蝉也方语不同三辅以西为蜩梁宋以东谓蜩为蝘楚地谓之蟪蛄楚词云蟪蛄鸣兮啾啾是也舍人注自蜩螗以下皆分别五方之语而名不同也李注蜋五色具孙注蚻蜻蜻小蝉也青青者舍人注鸣蚻蚻者某注方言云有文者谓之螓孙注蝎蛣蝎木虫也同蜉蝣渠略蜉蝣一名渠略南阳以东曰蜉蝣梁宋之间曰渠略舍人注是粪中虫隂雨而为之樊注粪中蝎虫同夏小正云蜉蝣渠略也朝生而暮死孙注不过蟷蠰今之螳蜋舍人注蟷蠰螳蜋一名不过孙注蝝蝮蜪蝮蜪一名蝝蝝蝗子也李注蝮蒲沃切郭音蟋蟀蛬蛬一名蟋蟀蟋蟀蜻也李注谓蛚蜻也刘劭注梁国谓之蛬孙注蛗螽蠜草䘇负蠜蜤螽蜙蝑蟿螽螇蚸土螽蠰谿皆分别蝗子异方之语也李注蜙蝑今所谓舂黍也舍人注蛾罗罗即是雄蛾即是雌孙炎正义螒天鸡即莎鸡也一名酸鸡李注小虫黒身赤头一名莎鸡孙注樊注螝蛹螝即是雄蛹即是雌孙炎正义蚬缢女小黒虫赤头三辅谓之缢女此虫多自缢死同蚍蜉即大螘也小者即名螘也舍人注蟦蛴螬蝤蛴蝎蛴螬谓之蟦蛴闗东谓之蝤蛴梁益之间谓之蝎孙注伊威委黍蟏蛸长踦伊威名委黍蟏蛸名长踦舍人注螟蛉桑虫桑上小青虫也文学注衔泥竹壁及器物作房生子如粟米乃捕取草上蜘蛛满中仍塞中以俟其子为粮已破变为已子之説矣陶弘景注蝎桑蠧蝎木中虫也李注即蛣也孙注荧火即照夜有火虫也舍人注萤火夜飞腹下如火故曰即照李注蠓蠛蠓此虫微细羣飞孙注强丑捋以口捋其翅李注孙注螟食禾心为螟言其姦㝠㝠难知也李注蟘食禾叶者言假贷无厌故曰蟘也同诗疏十四贼食禾节者言其贪狼故曰贼也李注蟊食禾根者言其税取万民财货故云蟊也同此四种虫皆蝗也实不同故分释之文学注皆政贪所致因以为名孙注释鱼鰋鲇鰋鲇一鱼孙注鳢鲩鳢名鲩舍人注鳢鲩一鱼孙注鲨鮀鲨石鮀也舍人注鳛鮂鳛寻也寻习其泥厌其清水孙炎正义鲲鱼子凡鱼之子总名鲲也李注鱊鮬鮬贫悲切施干音鳟鳟好独行孙炎正义科斗蟾诸子也樊注孙注蟾诸虾䗫也李注鼈三足能龟三足贲皆四足今三足故记之樊注蚹蠃负螺而行因以名之孙正义贝水中虫也舍人注余蚳黄白文余泉白黄文余蚳贝甲黄为质白为文彩余泉贝甲以白为质黄为文彩李注蝾螈蜥蜴蜥蜴蝘蜓蝘蜓守宫也别四名也孙注蝮虺博三寸首大如擘蝮一名虺江淮以南曰蝮江淮以北曰虺李注江淮以南谓虺为蝮广三寸头如拇指有牙最毒孙注擘薄歴翻刘昌宗音释鸟佳其鳺鴀佳一名鳺鴀今楚鸠也舍人注春秋云祝鸠氏司徒祝鸠即佳其夫不孝故为司徒樊注某注鶌鸠鹘鸼鶌鸠一名鹘鸼今之班鸠也舍人注春秋云鹘鸠氏司事春来冬去樊注鹘鸼一名鸣鸠月令云鸣鸠拂其羽是也孙注鸤鸠鴶鵴春秋云司鸠氏司空心平均故为司空樊注鸱鸠一名戴胜李注方言云鸤鸠自闗而东谓之戴胜孙注布谷类也谢氏鴡鸠王鴡王鴡一名鴡鸠李注鸧麋鸹是九头鸟裴瑜注舒鴈鵞野曰鴈家曰鵞李注在野舒翼飞逺者为鵞孙注舒凫鹜凫家鸭名也鹜野鸭名也舍人注李注在野舒飞远者为凫某注鹈洿泽鹈一名洿泽舍人注鶨䳢老鳸鴳鶨一名䳢老鳸一名鳸鳸雀也舍人注李注孙注春秋云九扈为九农正九扈者春扈夏扈秋扈冬扈棘扈行扈宵扈桑扈老扈注老扈鷃鷃趣民收麦令不得晏起者也舍人注樊注桑鳸窃脂窃脂一名桑扈李注为蚕驱雀者也舍人注樊注桃虫鹪其雌鴱桃虫名鹪其雌名鴱舍人注鹎鶋楚乌孙注鴽牟母鴽䳺一名牟母李注母作无舍人注谓䳺也某注巂周燕燕鳦巂周名燕燕又名鳦舍人注别三名孙注巂周燕别名同鸱鸮一名鸋鴂舍人注爰居海鸟也李注似鳯凰樊注春鳸鳻鶞夏鳸窃玄秋鳸窃蓝冬鳸窃黄春扈分循相五土之宜趣民耕种者也夏扈窃玄趣民耘苗者也秋扈窃蓝趣民収敛者也冬扈窃黄趣民盖藏者也舍人注樊注鳻鶞言分循也樊注诸扈别春夏秋冬四时之名李注棘鳸窃丹行鳸唶唶宵鳸啧啧棘扈窃丹为果驱鸟者也行扈唶唶昼为民驱鸟者也宵扈啧啧夜为农驱兽者也舍人注樊注唶唶啧啧鸟声貌也李注鶭泽虞鸤鸠或谓纺泽虞其别名也常在泽中见人报鸣不去有象主守之官因名之孙注鹩鹑其雄鶛牝痺别雌雄异方之言鹑一名鹩李注皇黄鸟皇名黄鸟舍人注翠鹬青羽出交州樊注其羽可以饰物李注晨风鹯晨风一名鹯鹯挚鸟舍人注鹰鶆鸠来鸠爽鸠也春秋曰爽鸠氏司寇鹰挚故为司寇樊注鹣鹣比翼鸟有一翅一目相得乃飞故曰鹣鹣也李注鵹黄一名楚雀同一名仓庚某注鷩雉丹雉也少皥氏以鸟名官丹鸟氏司闭以立秋来立冬去入水为蜃周礼王享先公服鷩冕樊注鸐山雉其羽可持而舞同伊洛而南素质五彩皆备成章曰翚素质五彩备具文章鲜明曰翚李注翚雉白质五采为文也孙注南方曰南方曰翟雉攻金之工也樊注东方曰鶅东方曰鶅雉搏埴之工也同北方曰鵗北方曰鵗雉攻皮之工也同西方曰鷷释四方之雉名也舍人注西方曰鷷雉攻木之工也樊注鸟䑕同穴其鸟为鵌其䑕为鼵鵌鼵鸟䑕之名共处一穴天性然也李注鹰隼丑其飞也翚谓隼鹞之属翚翚其飞疾羽声也舍人注亢鸟咙亢鸟高飞也咙咙财可见也舍人注亢星鸟也咙咙亢鸟之颈也樊注鵙伯劳也伯劳一名鵙李注春秋云伯赵氏司至伯赵鵙也以夏至来冬至去樊注释兽牝麎诗云瞻彼中原其庆孔有某注狼牡貛牝狼其子獥絶有力迅狼牡名貛牝名狼其子名獥舍人注迅疾也孙注所寝橧豕所寝草名为橧舍人注猪卧处名橧李注临淮之间谓野猪所寝为橧某注四蹢皆白蹢蹄也孙注熊虎丑其子狗熊虎之类其子名狗李注貔白狐其子豰貔名白狐其子名豰舍人注罴如熊黄白文罴如熊色黄白也同书云如熊如罴则熊似豕之兽即今之所谓熊是孙注䝟貐兽中最大龙头马尾虎爪长四尺善走以人为食遇有道君隠藏无道君出食人矣孙炎驨如马一角不角者骐驨如马而有一角不角者名骐舍人注兕似牛兕牛千斤某注狒狒如人被发迅走食人狒狒怪兽被发握竹获人则笑脣蔽其目终乃号咷反为我戮郭璞赞猱母猴也孙注鼸䑕鼱鼩䑕李注鼸者颊里也孙注鼷䑕即鼱鼩也李注有螫毒如䑕狼孙注鼩䑕鼱鼩䑕一名鼷䑕李注鼣䑕其鸣如犬也舍人注鼫䑕一五技䑕孙注释畜騉蹄趼善陞甗騉者其蹄正坚而平似研也李注山岭曰甗孙注騉駼枝蹄趼騉駼者外国之名枝蹄者枝足也舍人注后右足白骧左白馵后右足白曰骧左足白曰馵樊注駵马駵赤色也孙注的颡的白也颡额也额有白毛今之戴星马也舍人注回毛在膺宜乘俗唿之官府马伯乐相马法旋毛在腹下如乳者千里马樊注駵白驳黄白皇駵赤色名曰驳也黄白色名曰皇也駵马名白马舍人注诗云皇驳其马孙注青骊駽青骊马今名駽马也舍人注色青黒之间孙注青骊驎驒色有浅深似鱼鳞也同繁鬛鬛马騣也舍人注隂白杂毛骃今之泥骢也舍人注骃者目下白也樊注隂浅黒也孙注彤白杂毛騢赤白杂毛今赭马名騢舍人注一目白瞷二目白鱼一目白曰瞷两目白为鱼同宗庙齐毫祭于宗庙当加谨敬取其同色也李注戎事齐力戎事谓兵革战伐之事当齐其力以载干戈之属某注田猎齐足田猎取牲于园囿之中追飞逐走取其疾而已舍人注角一俯一仰觭倾角曰觭樊注黒脣犉黄牛黒脣曰犉某注古经解钩沉卷三十