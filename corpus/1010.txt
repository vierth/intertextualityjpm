宝庆四明志钦定四库全书史部十一宝庆四明志地理类三提要等谨案寳庆四明志二十一巻四明续志十二巻宋罗濬撰濬庐陵人官赣州録事㕘军文献通考作罗璇盖𫝊写误也先是干道中知明州张津始纂辑四明图经而搜採未偹寳庆二年焕章阁学士通议大夫知庆元府兼沿海制置使庐陵胡榘复命校官方万里因图经旧本重加増订如唐刺史韩察之移州城唐及五代郡守姓名多据碑刻史传补入其事未竟会万里赴调中辍濬与榘同里适游四明遂属之编定凡一百五十日而书成前十一巻为郡志分叙郡叙山叙水叙产叙赋叙兵叙人叙祠叙遗九门各门又分立四十六子目第十二巻以下则为鄞奉化慈谿定海昌国象山各县志毎县俱自为门目不与郡志相混葢当时明州虽建府号而不置倚郭之县故州与县各领疆土如今直𨽻州之体故与他郡不同也宋史艺文志仅有张津图经十二巻及四明风俗赋一巻不载是书惟陈振孙书録解题载之其巻数与此本相合盖犹从宋椠抄存者志中所列职官科第名姓及他事蹟或下及咸淳距寳庆三四十年盖后人已有所补益非尽罗濬之旧然但逐条缀附而体例未更故叙述谨严不失古法元袁桷延祐四明志亦据为蓝本多所採用焉续志十二巻则开庆元年庆元府学教授梅应发添差通判镇江府刘钖所撰共分子目三十有七其自序称续志之作所以志大使丞相履斋先生吴公三年治鄞之政绩其已作而述者不复志故所述多吴潜在官事实而山川疆域已详于旧志者则槩未之及是因一人而别修一郡之志名为舆图实则家传于着作之体殊乖然案宋史吴潜传载潜以右丞相罢为观文殿大学士寻授沿海制置大使判庆元府至官条其军民久逺之计告于政府奏皆行之又积钱百十七万三千八百有竒代民输帛前后所蠲五百四十九万一千七百有竒是潜莅鄞以后宦绩颇有可观二人所述尚不尽出于谀颂至潜所着文集世久无传后人掇拾丛残编为遗藁亦殊伤阙略此志载潜吟藁二巻共古今体诗二百九首诗余二巻共词一百三十巻皆世所未覩虽其词不必尽工而名臣着作借以获存固亦足资援据故今仍与罗濬书并録存焉干隆四十六年九月恭校上总纂官纪昀陆钖熊孙士毅总校官陆费墀宝庆四明志钦定四库全书寳庆四明志巻一宋罗濬撰郡志一叙郡上㳂革表㳂革论庆元府禹贡扬州之域秦会稽郡句章鄞鄮三县地也初夏后禹东巡狩至大越朝诸侯上苗山大会计更名其山曰会稽崩而葬焉少康封庶子无余于其地以奉庙祀是为越国句章鄞鄮隷焉邑采未着名也歴商及周二十余世至勾践结怨于吴吴击之败保会稽使大夫种行成吴复封之地广百里东至于鄞既返国坐卧仰胆拊循士民期以报吴卒灭之欲置吴王甬东君百家则今昌国是已由是境土大拓号称霸王七世至无疆为楚所灭楚尽取故吴地至浙江江之东南越子孙尚分有之秦灭楚降越君置会稽郡句章鄞鄮始建县汉初刘贾刘濞更王则县隷荆吴吴国除乃复𨽻会稽郡顺帝永建四年分浙江以北置吴郡而句章鄞鄮𨽻会稽自若也三国鼎峙孙氏首据会稽畧平江东间命功曹或丞行会稽太守事每以萧何闗中之任属之歴晋宋齐梁陈会稽或为国或为郡而三县未有更革隋开皇九年始併余姚鄞鄮入句章隷会稽郡大业初隷越州三年复隷会稽郡唐武徳四年析句章置姚州鄞州七年废姚州入余姚八年废鄞州为鄮县并隷越州开元二十六年七月十三日从採访使齐澣之请以鄮县置明州盖扬州之山镇曰会稽而四明山乃会稽之别此州所以得名也天寳元年正月二十日改余姚郡至徳二年十二月十五日复为明州大抵郡曰太守州曰刺史名异实同刺史之权非复如汉之部刺史置州之时名郡曰奉化则以备封爵又非太守所称郡也州治鄮县古鄮县在阿育王山之西鄮山之东自鄞州废为鄮县乃在今州治非古鄮治矣长庆元年刺史韩察欲移州城以白浙东观察使薛戎戎上言明州北临鄞江地形卑隘请移明州于鄮县置而以州旧城近南高处置县从之州初置时领县四曰鄮曰翁山曰奉化曰慈溪要不出秦三县之境虽郡号余姚而余姚县则仍隷越州广徳二年益以象山县大歴六年省翁山海壖旧置望海镇元和十四年从薛戎言不隷明州钱镠奄有吴越以明州为节镇置望海军又更望海镇曰静海镇寻置望海县梁之开平三年也未㡬改县曰定海鄮县亦改为鄞汉干祐二年钱俶命其弟亿判明州圣宋受命建隆元年陞为奉国军授亿为节度使开寳八年又命俶子惟治领之太平兴国二年吴越王纳土归图籍十有三州而明居其一朝廷改授惟治镇国军节度使自是始用文臣为知州熙宁六年析鄞东之海中洲富都等三乡剏立昌国县而明之属县凡六矣在唐为上郡大观元年始陞为望曽任监司郎官卿少以上乃得调守重之也髙宗皇帝驻跸吴会明婺俱为要郡而明州控扼海道绍兴三年置㳂海制置使以镇之然置罢犹不常隆兴元年始为定制从臣以上知州皆领使职散官知州则兼㳂海制置司公事温台明越其属也国初有以知州兼管内观察使者中兴以来有兼管内安抚使者有兼两浙东路兵马钤辖者特一时权宜奉国军节度使又兼观察处置等使吴越纳土之后率遥领政和以来又置承宣使皆非知州所带衔也宁宗皇帝在藩邸领明州观察使既登寳位先改元之年十一月二十四日降㫖陞州为府以所以改元者名之曰庆元而守曰知军府事凡支郡必有总会自汉分十三部以刺史察郡句章鄞鄮隷会稽郡则属扬州宋齐以来或属东扬州隋初改吴州总管既而复置扬州刺史唐或属越州总管或属都督或属江南道最后浙东观察使实领明越诸州以属江南东道採访使钱氏称王则明为吴越属州国朝诸监司废置不常今有转运使有提㸃刑狱有提举常平茶盐而安抚使治越州为浙东㑹府自宣和二年始也境土东至海岸一百四里自海岸二百五十里方出海洋至石马山凡两潮约六百里为本州之界西至本州界一百二十里以慈溪县之西金川乡桐下浦为界自界首至绍兴府一百九十五里南至本州界一百四十六里以奉化县南松林乡栅墟岭为界自界首至台州二百四十里北至海岸六十二里自海岸至苏州洋二百二十里其分界处系大海即无地里相距自界首至平江府一千五百里东南到海岸一百十二里自海岸汎大海八百三十八里至海中锯门山为本州之界西南到本州界一百三十六里以奉化县松林乡杉木岭为界自界首至台州宁海县七十里东北到海岸七十二里自海岸汎大海一千二十八里为本州之界西北到本州界一百五里以慈溪县鸣鹤乡双河为界自界首至绍兴府二百五十五里本州在东京之东南以九域志考之至东京一千六百八十里今自本州迎恩驿挨排沿路经过州县驿程至东京都亭驿实计二千五百二十八里二百四十有五步分野周礼保章氏以星土辨九州之地所封封域皆有分星以视吉凶班固志地理谓吴地斗分壄既以会稽为吴分矣又云粤地牵牛婺女之分壄其君禹后少康之庶子封于会稽后汉志曰自斗十一度至婺女七度一名须女曰星纪之次于辰为丑吴越分壄晋天文志曰自南斗十二度至须女七度为星纪于辰为丑吴越分属扬州大抵越与吴同壤故论封域者率总言之汉永嘉中岁星荧惑太白聚牛女之间识者以为吴越之分其后孙䇿孙权实有江左晋太元间苻坚将入冦石越对曰今岁在吴分天道不顺已而坚果败去及陈叔寳将亡有星孛于牵牛若以此考之牛女之分吴越固同之矣然按左传昭公三十二年夏吴伐越史墨曰不及四十年越其有吴乎越得岁而吴伐之必受其凶是越之与呉又自有异分也晋志又曰会稽入牛一度春秋元命包曰牵牛流为扬州分为越国虞翻曰会稽上应牵牛之宿当少阳之位明为会稽之东部亦应牵牛之宿者欤风俗舆地广记曰淮海惟扬州人性轻扬而尚鬼好祀会稽志曰其民勤于身俭于家奉祭祀力沟洫有禹之遗风焉汉地理志曰呉粤之君皆好勇故其民至今好用劒轻死易发宋书史臣曰会土带海傍湖良畴数十万顷膏腴上地亩直一金鄠杜之间不能比也隋地理志曰会稽数郡川泽沃衍有海陆之饶珍异所聚故商贾并凑其人君子尚礼庸庶淳龎故风俗澄清而道教隆洽亦其风气所尚也孙䇿命虞翻以功曹为吾萧何守会稽晋元帝亦谓诸葛恢曰今之会稽昔之闗中其富实槩可知矣明得会稽郡之三县三面际海带江汇湖土地沃衍视昔有加古鄮县乃取贸易之义居民喜游贩鱼盐颇易抵冒而镇之以静亦易为治南通闽广东接倭人北距髙丽商舶往来物货丰溢出定海有蛟门虎蹲天设之险实一要会也髙宗驻跸吴山明为甸畿孝宗命元子保釐礼俗日盛家诗户书科第取数既多且间占首选衣冠文物甲于东南记曰广谷大川异制民生其间异俗俗诚异也转移之则繋乎人尔濒海多飓风南越志云飓者具四方之风也常以五六月发未至时鸡犬为之不鸣岭表録云秋夏间有晕如虹者谓之飓母必有飃风小坡苏过叔党赋云断霓饮海而北指赤云夹日而南翔此飓之渐也发则排户破牖殒瓦擗屋礧击巨石揉拔乔木势翻浡澥响振坤轴鼓千尺之清澜翻百仞之陵谷济之以雨尤为可畏禾已花实而值之则阖境絶穂俗之所当备也有土此有守宰制之权教化之枢于是乎属既列郡之㳂革及境土分野风俗宜以守次之郡守唐秦舜昌吕延之裴儆崔殷王密赵李长王沐任侗韩察应彪李文孺于季友张次宗李敬方殷僧辩李休古李伉崔琪刘文羊僎钟季文黄晟五代沈承业钱铧钱元㺷钱鑺钱元珦仰诠阚燔钱亿国朝钱亿钱惟治王素徐休复赵易知钱象先陈矜孙扶丘崇元陈充胡旦凌景阳鲍当徐继宗丁顾年王膺苏耆范讽康孝基刘绰李夷庚燕肃曾会刘赓张交李照林殆庶徐起张弇席平李制鲍亚之钱延年陆轸王周范思道沈扶孙沔安稹吕昌龄沈同齐廓鲍轲钱公辅郎玘李思道俞昌年苗振王罕赵諴李綎李定曾巩王诲马珫王汾韩宗道李萃李闶王子渊张脩刘淑吕温卿姚勔王子韶刘珵叶涛韦骧陆傅王资深叶棣吕昌龄彭休白同钱景逢宋康年陆傅檀宗旦蔡肇李图南吕淙周秩周邦彦毛友楼异李友闻蒋彞蒋猷赵亿魏宪李弼孺李友闻苏携金受沈晦张汝舟刘洪道向子忞吴懋陈戬陆长民李承造郭仲荀仇悆周纲潘良贵仇悆梁汝嘉莫将秦棣徐琛曹泳韩琎李庄王会李㳘方滋王俣姜师仲赵善继张偁沈该韩仲通赵子潚赵伯圭张津赵伯圭皇子魏王范成大赵益谢师稷杨獬赵师䕫耿秉延玺岳甫林栗程大昌林枅虞俦高䕫朱恮何澹林大中李大性吴琚郑兴裔俞丰陈杞赵不迹李沐黄由赵彦逾李景和赵善坚傅伯成俞烈鲁幵程准王介程覃韩元礼俞建章良朋赵师嵒齐硕胡榘郑损牛大年游九功王定赵与陈晐赵善湘赵以夫余天钖陈垲黄壮猷赵纶颜颐仲章大醇马天骥蔡节赵与懽赵汝暨厉文翁陈昉吴潜余晦姚希得厉文翁马天骥李曾伯叶梦鼎谢予强范东叟洪焘刘黻寳庆四明志巻一宝庆四明志钦定四库全书寳庆四明志巻二宋罗濬撰郡志二叙郡中营室先宗庙制服先祭服作器先祭器教敬也有土有守矣宜以祀典之大者次之社稷社为司土之神勾龙配之稷为司稼之神弃配之不屋而坛受天阳也风雨雷师附焉唐天寳三载诏社稷升为大祀四载诏风伯雨师升入中祀风伯坛置社之东雨师坛置社之西各稍北三数十步卑小于社坛风伯用立春后丑祀雨师用立夏后申祀五载诏逐州祭雨师宜以雷师同坛共牲别置祭器国朝用此制大观元年议礼局以国家祈报社稷用法服郡邑用常服非是诏以衣服制度颁之使州郡自制政和六年江东提举沈延嗣奏州县社稷坛壝皆不如法乞按式作图镂板颁下仍于坛壝之外别为大墙围之外建一门常加封锁于斋聴立石刋刻増立法制守令上之三日躬诣坛按图修治从之诏立州县社稷风雨雷师坛之式颁图于天下府社稷坛在子城西南一里斋宫在坛之北旧遇祠祭率假器服于学宫嘉定六年提刑程覃摄守器服始备籍藏于有司寳庆二年守胡榘重修坛壝斋宫淳祐六年夏制帅集撰龙溪颜公頥仲谓郡之祀典社稷为重坛壝芜圮斋宫倾欹殊失崇祀之意乃授通判府事张公琥以经画成规卜吉鼎造又谓门迳狭陋编户污杂复造木为梁取道通衢以便斋宫往来尚严洁也祭器酒罇四罍洗各二爵一十二笾三十二豆三十二俎一十六簠一十六簋一十六篚三祝板四神位牌四冠冕三青𤣥衣三朱裳三白中单三朱芾三大带绶三革带三佩三绯袜三鞋三城隍古者诸侯既立社稷又为国立五祀曰司命曰中霤曰国门曰国行曰公厉郑氏谓国门为城门则今之城隍是也社稷为一州境土最尊之神城隍为一城境土最尊之神聘礼使者必释币于门而后行可谓重矣府城隍庙在子城西南五十步梁贞明二年刺史沈承业建俗传神姓纪名信汉髙帝死事之臣也嘉定九年两浙转运司备摄守程覃奏赐庙额曰灵佑嘉定十三年火守俞建重建太守民之师帅也岂曰道之以政齐之以刑而已化民成俗其必由学而洪范八政则以祀先司徒故祀典之后学校次之学校唐州县皆有学开元二十六年明始置州学宜随州立矣寳应广徳间州燬于袁晁之乱王密谓裴儆殿邦而茨塾兴岂兵革抢攘之后姑以茨屋为学乎贞元四年守王沐始建夫子庙太和七年守于季友以开元襃封文宣王册文刻之石圣朝天禧二年李夷庚移学于子城之东北一里半建炎兵燬先圣殿岿然独存治平中所铸铁香炉及殿之前后古柏六皆无恙前韶州司户曹事林暐郡人也首捐金钱数十万草创黉宇绍兴七年守仇悆成之直殿之后为明伦堂翼以两庑东庑之东斋曰上达曰广誉曰造道西庑之西斋曰登贤曰成已曰时升三门之外会于一门以出于是讲肄有所矣十九年徐守琛即明伦堂之后建稽古堂亦旧址也堂之上旧有五经阁阁毁经亡髙宗皇帝累颁御书经史乃崇奉于新堂之上则曰御书阁二十七年守姜师仲重修七年所建守张津干道三年重修六年守赵伯圭又修之久益圮淳熙十三年岳甫守郡周粹中领校官协谋改贯郡捐钱二百万乡之达尊尚书汪大猷侍郎史弥大劝激士类鸠材効功自阁之外堂庑重门皆为一新增置成徳斋于上达之后越二年林士衡继周董职又彻新其六斋创冷斋于稽古堂之西嘉定十六年守赵师嵒复修御书阁且捐缗钱七百修诸斋宝庆改元校官方万里犹以泮桥湢室公厨未新为恨谒之守倅摄守齐硕给缗钱千石米百倅蔡范亦以舶务之赢助缗钱如州家之数今守胡榘又给缗钱一千黉宇轮奂遂甲东州郡之先进杨公适杜公醇王公致楼公郁王公説以义理之学淑士风者也忠肃陈公瓘始摄郡倅晚着尊尧集于此以忠节着闻天下者也清敏丰公稷侍郎高公闶侍郎林公保尚书汪公大猷皆此邦之显者也郡守李公夷庚仇公悆赵公伯圭岳公甫程公覃赵公师嵒校官周公粹中皆有功于儒宫者也士咸宗之故列祠焉嘉熙间奉㫖升濂溪横渠明道伊川晦菴诸先生从祀先圣淳祐五年冬制帅集撰龙溪颜公颐仲祠南轩张宣公东莱吕成公象山陆文安公于明伦堂之左复以郡人有得三先生之传者曰广平舒公璘定川端宪沈公焕慈湖文元杨公简絜斋正献袁公燮列祠于堂之右祭器牺尊三象尊三罍二洗二笾八十六豆八十六簠五十二簋五十二爵九十一俎七十祝板坫三篚四右嘉定七年摄守程覃置牺尊三象尊三龙勺八爵十九罍二洗二俎三十四笾五十篚三豆五十簠十六簋十六祝坫三尊坫六爵坫十九右绍定六年教授陈松龙遵绍熙颁降朱文公仪式制造祭服七副冕冠七顶朱履鞋七两青𤣥衣七领白中单七领大带绶七条朱芾七段纁裳七腰腰带七条袱七条箱子七片右嘉定七年摄守程覃置御书中庸篇一轴周官书一轴文宣王赞一轴乐毅论一轴孝经一轴羊祜传一轴周易三轴尚书三轴毛诗四轴论语二轴孟子五轴春秋五轴春秋五轴春秋五轴法帖十轴宣圣七十二贤赞像三轴乐章一轴学记一轴损斋记一轴右绍兴以来累次颁降损斋记一轴奖谕沈该御笔一轴右守臣沈该恭藏神宗皇帝赐台官滕元发手诏一轴徽宗皇帝御览龙徳太乙宫诗一轴戒约士风手诏一轴赐忠勇李寳一轴禁约苞苴手诏一轴廷尉手诏一轴损斋记二轴玉堂一轴右守臣赵伯圭恭藏幸学手诏一轴不许折苗手诏一轴右皇子魏王恭藏临帖五册诏书一轴右守臣赵师䕫恭藏寳庆训敕士风诏书一轴右守臣胡榘恭藏赐书经一百一十五部计五百八十一册史七十九部计一千三百四十三册子一十五部计四十五册文集一百七十一部计一千二百五十册杂书九十五部计七百二十八册御书临帖五册宸翰诏书一轴右皇子魏王判州藏书四千九十二册一十五轴淳熙七年有㫖就赐明州于是守臣范成大奉藏于九经堂之西偏继又恐典司弗䖍乃奉藏于御书阁列为十厨嘉定十七年校官臣徐介㸃检略有散失其所存者如此官书经四十二部计一百六十七册史四十部计五百七十九册子一十四部计二十九册文集三十七部计一百五十九册杂书一十一部计一百一十九册右元管旧数川本石经书籍一十四部计一百一册右嘉定六年摄守程覃置六经正义正本通鑑史记两汉唐书诸史提要八朝言行録大事记各七部右嘉定六年摄守程覃置分七斋各一部书板四明尊尧集一百板了斋先生亲笔二十板通鑑要览五百五十板洪范讲义四十五板崔宫教文集四百三十八板分毫韵畧二百四十板文公大学章句一十八板文公中庸章句一十六板太极图解一十七板西铭解一十一板近思録一百八十板续近思録一百五十板己丑廷对二十板传习録一百六十五板明学编类文公释奠礼三十三板文公小学书二百板陈忠肃公言行録三十板北谿先生字义一百十五板礼诗二十八板谕俗编五十二板四明续志三百三十幅班马字类二百五十幅读书法二百三十板性理字训三十板濓洛论语六十八板问梅小槀八十板四明续志四十五板济民庄始末四十五板射圃熙宁中行三舍法武学附选有圃以习射舍法罢武学废圃亦废淳熙元年孝宗皇帝颁射义于天下皇子魏王判州三年冬度地筑圃于学宫之前凡六亩四十一歩三分三釐五毫有亭曰观徳校官虞汝翼记于石嘉定三年亭之南北建屋二十三间收僦居之租寳庆二年校官方万里恐地久寖失彊界计其丈尺埋石以识之绍定四年教授陈松龙申府复故址建墙宇规抚为之一新大丞相申国郑公清之题扁表揭嘉熙三年乡帅资政殿学士赵善湘属教授黄一震依式砻石植三表揭于仪门钱粮鄞县田二千九百八十亩二十三步湖田六百六十六方计七万四百亩有奇地八十三亩三十八步有奇河涂地二百一十三亩三角一步水池一亩四十步山一万一千七十二亩五十四步半奉化县田四百一十三亩一角五十七步地六亩一角山一百八十九亩二角三十二步慈溪县田六百七亩一角七步半地二角一十三步山八十三亩三角一十四步定海县田池地山共三百一十二亩三角三十二步有奇右除本学旧业外系累任守仇悆秦棣李景和程准程覃齐硕胡榘相继拨到没官物产或辍钱买置昌国县石弄山砂岸右皇子魏恵宪王奏请拨赐令本学自择砂主秀山砂岸右拘入徐荣等物产以上岁收白米七百四十七硕八斗七升三合八勺湖田糙米一千六百二石一斗五升九合谷二千二百一十五硕二斗七升九合九勺河涂钱二百二十贯五百九十一文租地钱一百二十贯五百六十三文四明山租钱二百八十贯文石弄山砂岸租钱五千二百贯文秀山砂岸租钱二百贯文东安乡屋钱日掠三十九文石弄山砂岸及续拨到诸处砂岸淳祐六年制帅集撰颜公颐仲申省并在外官民户砂岸一例蠲除弛利予民使当地民船团结保伍各以保䕶乡井为念仍截拨钱嵗偿府学养士元额及昌国县官俸省札附于下方府学石弄山砂岸石坛砂岸秀山砂岸虾辣砂岸鲎涂砂岸大嵩砂岸淳祐六年制帅集撰颜公颐仲申省蠲除仍截拨府库钱三万七百七十九贯四百文十七界分作上下半年偿学养士元额永为定例昌国县砂岸淳祐六年制帅集撰颜公颐仲申省蠲除仍截拨版帐钱四千余贯充县官俸料钱乡饮酒礼旧俗以岁之元日或冬至太守率乡之士大夫释菜于先圣先师而后会拜堂上长幼有序登降有仪摈介有数倣古乡饮礼建炎学燬礼废绍兴七年学重建守仇悆复举故事益以酒三行后三年仇公复来置田百有六亩支其费又三年郡人林保为比部郎闻于朝遂取其式颁行天下行虽不久犹聴州县从便故明州行之如初而仇公所置田移以养士酒礼遂辍干道中秘阁张津守郡至拨没官之产以补之王伯庠记诸石产段刻于碑隂嘉定七年提刑程覃摄守礼行尤盛且辍楮劵二千缗附定海水军库岁责称贷之息侑费厥后岁虽会拜无复旧典寳庆三年冬十二月尚书胡榘守郡议行礼于人日括赢钱止八百缗郡出七百缗助之贰车蔡范助百缗乡人厉氏助五十缗户部尚书郎何炳董之日会耆俊参订同异润色绵蕞六邑风动驩愿齿列凡一千五百余人昔者升歌合乐之仪未皇蒐举于是依鹿鸣等诗之声节以合止献筹交错古意顿还淳祐六年制帅集撰龙溪颜公颐仲蒐举旧典增造礼器以人日行礼盍簪酬酢者三千余人资政殿大学士正奉大夫陈公卓首賔席仪文视前弥焕为费五万四千七百七十贯有奇出于府帑礼成制帅赋诗大夫士赓和盈帙水田三百一亩一角一十九步七分山一百九十二畆三角四十六步半地八十亩二角二十步屋二十间半七厦一舍外赁屋九间一舍以上石刻元载岁收谷五百二十九硕七斗一升八合拘没史侁冒占徐和东屋基系楼店务地坐落鄞县武康乡开明坊日收赁钱一百二十文足寳庆三年管催数鄞县租谷二百二十一硕七十五升三合五勺租钱一十二贯二百一文奉化县租谷二十六硕昌国县吉祥院折谷钱二百二十贯文定海县水军库官会二千贯文收息二分大约一岁收四百贯文贡举宣和罢舍法复科举三岁一试解一十二名绍兴二十六年兼西北流寓通解一十四名旧无贡院士亦不过数百率寓试于行衙又于府学西妙音院院为之废建炎元年移其额于定海四年燬于兵士寓试于谯楼之上或于开元寺试者日衆干道五年守张津始即妙音院废地建院以容之糜金钱一千万东西重廊凡一百四十楹立聴事于其北位考官于其后执事之舍悉备其后又不足以容有司每借府学之冷斋以居嘉定六年提刑程覃摄守葺治之南増屋数十间作封弥誊録所又于学地立墙以障之限隔始严绍定元年守胡榘重修誊録屋圮重建教授聴事学之东南续增贡举额端平元年被㫖増解额一十四名通前共二十八名寳庆四明志巻二宝庆四明志钦定四库全书寳庆四明志巻三宋罗濬撰郡志三叙郡下城郭罗城周回二千五百二十七丈计一十八里奉化江自南来限其东慈溪江自西来限其北西与南皆它山之水环之唐末刺史黄晟所筑皇朝寳庆二年守胡榘重修四城门凡十西曰望京门南曰甬水门南东曰鄞江门东曰灵桥门曰来安门曰东渡门东北曰渔浦门北曰盐仓门曰达信门北西曰郑堰门坊巷古者州闾乡党莫不有名如阙党东里之类后世犹有称其乡曰郑公榜其门曰通德者唐制百戸为里五里为乡四家为隣四隣为保在城邑为坊田野为村坊之名葢昉乎此街衢巷陌官为之制宜也此邦生齿既繁侵冒滋多甚至梁水而楹跨衢而宇往来间阻舆马尤病绍定元年正月东北厢火救焚者束手无措既而掘视古沟率在居民卧室之内人知广其屋宅而不知自为不利守胡榘以闻于省令下禁塞水衕者食喉气喉两碶桥浦不许立屋凡街衢巷陌经火者悉从釐正而并渠之人以湫隘为词犹戸捐以数尺之池东南厢锦勲坊握兰坊清润坊连桂坊余庆坊重桂坊兴亷坊进贤坊吉祥坊康乐坊锦乐坊廸教坊积善坊状元坊东北厢千嵗坊安平坊阜财坊开明坊拱星坊富荣坊广慧坊泰和坊宣化坊西南厢纯孝坊美禄坊迎鳯坊问俗坊史君坊衆乐坊释褐状元坊行春坊灵应坊符桂坊昼锦坊振名坊顺成坊缓带坊恵政坊西北厢宜秋坊寿宁坊崇孝坊永济坊恤仁坊广仁坊朝士坊修文坊影泉坊儒行坊朝桂坊状元坊状元坊防虞石水步朝拜上马亭后一所新排桥北一所景福寺街东一所锦勲坊东一所制府两司仓场库务并局院坊园等府都仓常平仓糯米仓支盐仓甲仗库军资库制置使司平籴仓制置使司平籴本钱库制置使司犒赏库激赏解库制置使司平籴南仓醅酒库常平库公使库东醋库西醋库都税务市舶务都酒务比较务赡军务香泉库教场物料场合同场造船场制置司和剂药局作院省马院雪窨养济院安济坊漏泽园公宇子城奉国军门宣诏亭颁春亭子城东门子城西门庆元府门仪门设㕔戒石亭茶酒亭制置司签㕔庆元府签㕔横舟进思堂平易堂羔羊斋狮子门治事㕔锦堂公生明清暑镇海楼句章道院仁斋友山亭鄮山堂九经堂梅庄占春亭桃蹊可憇亭射亭桃源洞更恭亭传觞亭春风堂双瑞楼夫容堂清心堂明秀楼甬东道院茅亭熙春亭真瑞堂夹芳亭步廊百花台佳趣亭集春亭容与亭及𤓰亭喜雨楼肃宾亭红莲阁衆乐堂涵虚馆隠德堂竹洲广生堂三江亭十洲之一官僚佐官唐刺史有别驾又曰长史又曰上佐又曰司马即汉治中之任方镇权重则佐贰益卑屈故杜子美有云治中实弃捐艺祖有天下首置诸州通判以朝官以上充实使督察方镇当时谓之监州典郡者至有欲求无通判处太平既久其权稍削然兵民钱糓戸口赋役狱讼聴断之事可否裁决与守臣通签书施行亦或谓之同判委任葢不轻也中兴以来明州通判多至三员魏王在镇以长史司马易其职淳熙七年依旧嘉定元年省添差则止二员通判东㕔通判西㕔职曹官皇朝因唐制两使各置判官推官一节度置掌书记观察置支使为幕职官録事司戸司理司法叅军各一为曹官幕职官掌助理郡政凡书记支使不得并置有出身即为书记无出身即为支使録事掌判院庶务纠诸曹稽通司戸掌户籍赋税仓库受纳司理掌狱讼鞠勘之事司法掌议法断刑诸州为录事诸府为司録大观二年诏诸州依开封府制分曹建掾改判官为司録叅军推官为户曹叅军録事改士曹兼仪曹叅军司理改左治狱叅军司戸改右治狱叅军司法改议刑叅军政和二年以左右治狱叅军名称非古古有六曹掾名可以复置于是司録叅军外有士曹户曹仪曹兵曹刑曹工曹六叅军且各有掾视州次第事繁简增减员数三年又以叅军起于行军用武非安平无事之称改为司録事司士曹事司户曹事司仪曹事司兵曹事司刑曹事司工曹事建炎元年诏州司録依旧为签书节度判官㕔公事曹掾官依旧为节度观察军事推官支使掌书记録事司戸司理司法叅军大观四年河北路都转运提㸃刑狱司言准令诸録事叅军不得差出今来既州院并罢其録事叅军惟是总察诸案稽违等事不治刑狱伏乞许令逐司差出干当事务诏依诸路依此建炎以来复置州院録叅管干节度判官节度推官节度掌书记观察判官观察推官观察支使録事叅军司戸叅军司理叅军司法叅军制置司官绍兴二年五月以左朝奉大夫中书门下省检正诸房公事仇悆充集英殿修撰福建两浙淮东㳂海制置使叙位依发运使例所有本司属官亦依发运司属官条例置司平江之许浦镇七月吕颐浩言朝廷近置㳂海制置司最为得䇿然敌舟从海道北来抛大洋至洋山三孤宜山岱山猎港岑江直至定海县此海道一也系浙东路若自通泰州南沙北沙转入东签料角黄牛垜头放洋至洋山㳂海岸南来至青龙港又㳂海岸转徘徊头至金山入海盐县澉浦镇黄湾头直至临安府江岸此海道二也系浙西路万一有警制置一司必不能照应两路事宜乞令仇悆管浙西淮南路别差一员管浙东福建路从之三年六月罢司见在定海县船令明州守臣兼总领叅谋叅议并罢属官人吏等裁减数目九月命侍卫亲军步军都指挥使武泰军节度使主管殿前司公事郭仲荀为检校少保知明州兼㳂海制置使以绍兴府温台明州为地分属官叅谋叅议主管机宜文字书写机宜文字各一员干办公事凖备差遣各四员海道干当使臣八员六年置副使八年以浙东安抚使知绍兴府兼使司十年仍旧十一年罢隆兴元年复置司敷文阁学士赵子潚首被㫖知明州兼沿海制置使奏仍以绍兴府温台明州为地分所部州县军兵将官廵尉及本地内应有屯泊官兵并将聴节制前所差官属员多今乞裁减止置叅议官书写机宜文字干办公事凖备差遣各一员海道干当使臣四员依安抚司属官例破请给得㫖依叅议书写机宜文字干办公事凖备差遣干当使臣兵官国朝置总管钤辖司掌总治军旅屯戍营防守御之政令凡将兵𨽻属者训练教閲赏罚之事皆掌焉总管副总管武臣以诸司使以上充文臣以两省五品以上充一州即为兵马总管一路即为马步军总管路分都监掌本路禁旅屯戍邉防训练之政令州府以下都监皆掌其本城屯驻兵甲训练差使之事资浅者为监押要郡又有驻泊兵马都监廵检司有㳂邉溪洞都廵检或蕃汉都廵检或数州数县管界或一州一县廵检掌训治甲兵廵逻州邑擒捕盗贼事又有刀鱼船战棹廵检沿江河淮海置捉贼廵检及廵马递铺廵捉私茶盐各视其名分以修举职业皆掌廵逻几察之事州总管中罢建炎元年改诸路路分钤辖为副总管路分都监为副钤辖其请给人从序位等并依旧钤辖都监例三年路分钤辖路分都监并如故五年诏两浙东西江南东西荆湖南北福建广南东路各分置路分总管文臣以安抚使为都总管兼领兵民事武臣为副则主兵而已绍兴三年中书舍人赵思诚言祖宗朝兵马都监监押大州不过三员小州止一员今一州之中至有六七人职事不修类多骚扰乞今后惟忠义勲劳之后朝廷特加优䘏者许添差外余更不添差诏吏部除宗室外具诸路添差过员数并元差因依申尚书省葢旧制路分钤辖都监驻治添差都监等专用武艺出身累立战功或随龙或行门出职人而添差都监监押除宗室外不泛与也副总管元于绍兴府驻札隆兴元年添差副总管郭吉驻札明州干道中除武臣提刑与副总管较位序不协副总管遂移驻明州浙东路副总管路分驻泊兵马都监添差兵马都监兵马都监添差兵马监押兵马监押押队凖备差使指使五员右禁军厢军官绍兴庆元府台州都廵检使大嵩廵检海内廵检指使管界廵检鲒﨑廵检公塘廵检三姑廵检指使岱山廵检指使鸣鹤廵检右上军官务镇官市舶务文一员都税务武一员都酒务武一员比较务文一员赡军文二员林村酒务武一员下庄酒务武一员小溪酒税共武一员奉化酒税共武一员慈溪酒税共武一员象山监酒武一员定海监税武一员石碶寳幢二税务共武一员鲒﨑监镇文一员仓库局院官苗米仓文一员甲仗库武一员作院武二员添差武二员医官翰林祗候驻治一员盐官国朝旧有支盐场官不系在州县者并令兼管烟火公事绍圣二年勅许决本场亭戸等鬭讼公事不得过小杖十三政和四年建议者谓就场支盐多有搭带于是逐州置仓置支盐官二员其盐场并改作买纳盐场添差监官并押袋官建炎二年兵部尚书卢益奏诸州盐仓官吏投夫无虑百余人每一仓数纲一纲官吏与夫兵梢之费又不知几㳂途偷盗罪赏至严犹不能禁至般发稽留支请不继客人积压资次动至数月前建议者谓逐州置仓以防私予之弊窃恐其弊今在诸场而又在诸仓也诏令逐州盐仓官前去就场支发三年依旧州仓支盐四年复许就场支盐每场差监官一员于盐仓官或押袋官内选差其余押袋官权行减罢寻有㫖不系差充支盐押袋官除无兼职之人权罢外有兼管催煎押袋官且令依旧专一监催亭戸煎炼自是州仓置罢不常官亦随之绍兴二十五年勅盐场买纳官衔兼带催煎觉察盗贩二十七年尚书省言昨户部申请罢淮浙路诸州支盐仓各就场支拨今访闻其间场分迂逺客人艰于般请及诸场竞相増加斤数轻重不等二十八年诏浙东路复置州仓诸场官或一员或二员率视剧易为増损庆元府凡十三场并𨽻提盐司趂办课利而廪给仰本府长亭杜渎置场台州亦本府支官俸鸣鹤芦花龙头长山四场官旧或差武臣寳庆二年提盐司余铸申乞于文资内选辟得㫖依支盐仓文武各一员大嵩场武一员玉泉玉女二场各武一员清泉场监盐押袋文武各一员龙头穿山长山三场各文一员昌国监文武各一员岱山场监盐押袋武二员东江髙南亭二场各武一员芦花场文一员鸣鹤场文二员长亭场文一员杜渎场武一员造船官国朝皇祐中温明各有造船场大观二年以造船场并归明州买木场并归温州于是明州有船场官二员温州有买木官二员并差武臣政和元年明州复置造船买木二场官各一员仍选差文臣二年为明州无木植併就温州打造将明州船场兵级及买木监官前去温州勾当七年守楼异以应办三韩嵗使船请依旧移船场于明州以便工役寻又归温州宣和七年两浙运司乞移明温州船场并就镇江府奏辟监官二员内一员兼管买木未几又乞移于秀州通恵镇存留船场官外省罢从之中兴以来复置监官于明州监官文一员驿铺迎恩驿绍兴四年勅江浙州军置斥堠铺专差铺兵传送文字今府界内铺凡十七兵一百一十二人象山昌国率乗海潮往来府县故不置铺城西铺景安铺西渡铺西门铺甲山铺渔溪铺右西路砾社铺北渡铺南渡铺奉化铺双溪铺固海铺右南路桃花铺清水铺西门铺右北路河头铺芦浦铺右东路寳庆四明志巻三宝庆四明志钦定四库全书寳庆四明志巻四宋罗濬撰郡志四叙山四明山府西南六十里绵亘明越台三郡之境周回八百里二百八十峯峯峯相次上拟于莽苍中顶五峯状如莲花疑近星斗唐末有髙士谢遗尘隠于是山之南雷尝至吴中谓陆龟蒙曰吾山有峯最髙四穴在峯上每天宇澄霁望之如户牖相传谓之石窻故兹山名曰四明山中有云二十里不絶民皆家云之南北每往来谓之过云有鹿亭有樊榭有潺湲洞木实有青櫺子味极甘而坚不可卒破有猿谓之鞠侯于是龟蒙与友人皮日休各赋诗九篇传于世若仗钖山石楼山松巖山蜜巖山雷峯山大雷山峒山烽火楼山鸡笼山鼈山西山皆四明山之支派也山在郡跨鄞奉化慈溪三县初名明州以此故载郡志其支派之显特者分见诸县骠骑山镇府之北金峨峙其南东直天童太白旁睨鄮峯玉几西南四明诸山尤秀拔此山之大势也镇明岭府治前一里三十步本一丘阜天禧中李夷庚为守精地理之学以土增之上有佛亭嘉定十三年火次年市民重建观音殿绍定元年守胡榘书镇明岭及圜通道场叙水水海环府境东北迤于南潮入城之东北各有候初一日十六日子末午末平初二日十七日丑初未初平初三日十八日丑正未正平初四日十九日丑末未末平初五日二十日寅初申初平初六日二十一日寅正申正平初七日二十二日夘初酉初平初八日二十三日夘正酉正平初九日二十四日夘末酉末平初十日二十五日辰初戌初平十一日二十六日辰正戌正平十二日二十七日辰末戌末平十三日二十八日已初亥初平十四日二十九日巳正亥正平十五日三十日巳末亥末平慈溪江源于绍兴余姚之太平山至丈亭而分一贯邑中一环邑前其西北诸山之水未至县五里滙于彭山堰有斗门以泄于江二江皆东来至西渡复合亘府城之北入于海随潮上下奉化江源于四明之镇亭山出县之恵政桥下与诸溪水㑹而南来亘府城之东然后北与慈溪江㑹而入海随潮上下颜公渠自桃花渡而东迄定海西市绵亘六十里元港久湮田畴失溉舟楫不通民旅病之前此帅守非不兴念率以役艰费伙而辍淳祐六年秋九月制帅集撰龙溪颜公颐仲因农隙鸠工牓示通衢民聴惟睦才越三旬而六十里故河尽复广五丈深丈二尺役工二十三万九千有竒总费五十五万七千缗有竒置碶闸三跨桥六鄞令赵希茝定海令刘仲襄慈溪令季镛各因渠之所𨽻而董其役倅郡张公琥总之铢粒皆仰于官纎毫无扰于民又虞嵗深泥淤思为久利再拨缗钱二万贯剏修河局正将一员主之而勾稽则责之鄞与定海二丞公之为民虑周矣民便其利而颂其德因刻石曰颜公渠日月二湖皆源于四明山一自它山堰经仲夏堰入于南门一自大雷经广德湖入于西门潴为二湖在城西南隅南隅曰日湖又曰细湖又曰小江湖又曰竞渡湖久湮仅如污泽独西隅存焉曰月湖又曰西湖其从三百五十丈其衡四十丈周围七百三十丈有竒中有桥二絶湖而过汀洲岛屿凡十曰栁汀曰雪汀曰芳草洲曰芙蓉洲曰菊花洲曰月岛曰松岛曰花屿曰竹屿曰烟屿亭台院阁随方面势四时之景不同而士女游赏特盛于春夏飞葢成隂画船漾影殆无虚日湖之支派缭绕城市往往家映修渠人酌清泚又引之于州北隅凿两池以停之滛潦泛溢则城之东北隅有食喉气喉二碶以洩于江亦一胜也葢四明山之旁衆山萃焉雨盛则涧壑交㑹出为漫流无以潴之其涸可立而待非特民渇于饮而江纳海潮以之灌溉田皆斥卤耕稼废矣唐开元中鄮令王元暐视地髙下伐木斵石横巨流而约之浚湖以受其入溉田八百顷民德王令立祠堰旁太和六年刺史于季友又筑仲夏堰水利益博国朝建隆间它山堰损若不可收康宪钱公亿跪请于神増筑全固熙宁乙夘虞大宁为鄞令元祐癸酉刘纯父为明守渠圮湖堙因其旧而修之建中靖国改元之夏秋不雨湖大涸郡以其事属监船场唐意意由南门道渠上凡八十有五里抵它山堰见水多酾洩乃尽塞支流稍浚上源以其土第第增堰水渐引以北独距城十数里地赤裂深才尺余人谓水无可行之理矣意即王令之祠祷焉一昔水辄薄城下不数日湖流漫然越一嵗复涸签幕张必强鄞令龚行脩又厯视旧堰修之益卑以髙易土以石冶铁以固之水遂通行嘉定七年提刑程覃摄守谓奔湍流沙沙壅水滞乃势之常嵗不一浚治之厥后力益艰捐缗钱千有二百置田四十亩委乡之强干者掌其租入嵗给役夫之费督以邑丞意则善矣而行之者实具文十四年泉使魏岘以乡郡为念请于朝得祠牒十委里人曰朱曰王按渠堰碶闸之废湮者重加修筑若程所置田嵗程日耗而渠不浚丞亦莫知职之在我也绍定元年守胡榘始拘其租于官重有司之责且闻诸朝禁居民立屋以塞气喉食喉二碶者浚导必时隄防必谨启闭必如式一邦之大利也后之人毋忽清澜池直奉国军门之南钱恭恵王尝浚之以为救焚备守李夷庚又浚之以其土益镇明岭府池鄮山堂之前后各一梁公泉鄮山堂前方池之外绍兴十二年守梁汝嘉建亭其上今亭废井存昌黎泉公使库造酒所绍兴末年守韩仲通建亭其上故名义井十所东北厢五鄞县前坐北大街一拱星坊巷口大街一泰和坊河下一宣化坊魏家巷一庙巷一东南厢一车桥下南巷西北厢二能仁寺前一䘏仁坊佛阁下一西南厢二府院前一五通堂巷口一桥梁日月湖之水酾为支流可濯可湘可载可㳂徒杠舆梁政所宜举人繁屋比则家自为之矣创置嵗月载旧经者不敢废今増创过倍姑识其大者嵗月不暇究也西南厢清澜桥四明桥憧憧桥湖心石桥清洞桥葱行桥迎鳯桥锦照桥仓桥福明桥新桥锦里桥廨院桥右旧经所载君奢桥酒务桥衆乐桥竹行桥章耆巷桥永安桥四柱桥木栏桥韩家桥牢家桥文博桥汪运使桥昼锦桥禇家桥宣家桥感圣寺桥周家桥普照桥东南厢市心桥吴栏桥奉化桥水月桥洗马桥泥桥车桥行香桥採莲桥狮子桥新牌桥右旧经所载塔下桥破石桥古石桥小江桥丘家桥兴教桥贺都监桥戚家桥明州桥南寺后桥黄家桥行宫桥砖桥石桥史学士桥王家桥陆家宅桥史府桥石桥林家桥马家庄桥王家桥袁尚书桥孙家石桥马家石桥马家庄石桥马家石桥吴家桥新门里石桥汪家木桥黄鉴桥西北厢迎恩桥虹桥河利桥惠政桥永济桥董孝桥府东门桥府西门桥阮家桥鉴桥西上桥东上桥石碶桥右旧经所载盐仓桥贡院桥府后桥中上桥顶戴桥祝都桥林鲚鱼桥方家桥杨家桥乌黯桥府社坛桥东北厢千嵗桥皇封桥开明桥积善桥生姜桥盐蛤桥右旧经所载萧家桥回途桥余庆桥瑯琊桥做絮桥团桥都税院桥张家桥四港桥市舶司后桥葛家桥洗麸桥洞桥泰和坊桥隠仙桥柴家桥广慧桥津渡东渡即桃花渡罗城东门外往定海昌国路北渡甬水门南二十五里往奉化路葢奉化有南渡故以此为北也西渡望京门西二十里往慈溪路江东西塘路海道至昌国县乘西南风不待潮径至舟山头登岸风不顺泊大小谢港口或大小茅山候潮回方行至象山县一泊乌﨑头再泊方门三泊陈山渡头步至县一十五里叙产五谷熟而人民育地产莫贵于此明之谷有早禾有中禾有晚禾早禾以立秋成中禾以处暑成中最富早次之晚禾以八月成视早益罕矣其品曰早黄曰晚青曰矮白曰大白曰细白曰大赤曰占城曰金城曰糤曰赤糤曰乌糤曰九里香曰赤转稻曰冷水红曰早糯曰黄糯曰白糯曰丁香糯曰赤糯曰鼠牙糯曰虎皮糯曰麻糯曰杭州糯曰九日糯曰青秆糯粟豆麻麦种无不宜一嵗之入非不足赡一邦之民也而大家多闭粜小民率仰米浙西浙西歉则上下皇皇劝分之令不行州郡至取米于广以救荒市区斗为钱数百而陈陈相因待价者自若必有仁人君子而后能倡义以正斯俗若夫水族之富濒海皆然而亦有荒有熟韩文公记南海庙以厌鱼蟹为称美言政所格也明迩日畿人趋都㑹海虽熟而珍竒所出迨不如所聚惟有力者能得之产不异于他邦者不必尽数取其异者纪焉布帛之品俗不甚事蚕桑纺绩故布帛皆贵于他郡惟奉化絁密而轻如蝉翼独异他地象山苎布最细曰女儿布其尤细者也草之品席三白巻柏莼苔紫菜海藻果之品杨梅榧凫茨青櫺子羽之品频伽水族之品鲈鱼石首鱼䲅鱼春鱼鮸鱼鲳鯸鯋鱼比目鱼带鱼鳗华脐鱼鲟鳇鱼乌贼章巨䱥鱼箭鱼鮆鱼银鱼鱼白鱼梅鱼火鱼短鱼魟鱼地青鱼竹夹鱼肋鱼马鲛鱼鲻鱼鱼吹沙鱼泥鱼箬鱼黄滑鱼吐哺鱼阑胡鱼蝤蛑蠞螃蟹彭越蚌海月鰕鲎蛤淡菜蛎房䗯江珧螺车螯蛤蜊蛏子蚶子龟脚蚬肘子沙噀寳庆四明志巻四宝庆四明志钦定四库全书寳庆四明志巻五宋罗濬撰郡志五叙赋上明州在唐嵗贡犹及淡菜蚶蛤之属自海抵京师道役凡四十三万人孔戣元稹相继奏罢之钱氏奄有吴越内事奢侈外事贡献下至鸡鱼卵鷇必家至而户取鞭笞日繁民不堪命皇朝尽削钱氏白配之目官赋顿轻而身丁钱犹未悉除考覈户口莫盛于天禧少耗于元丰而复盛于干道开禧尽蠲身丁钱户口益滋而考覈不必详矣虽然所蠲之细未救所歛之多夫岂得巳者以古㑹稽三县之地为今大藩量入为出亦既戞戞支移折变之法经画措置之方官与民必相体其庶几乎戸口太宗皇帝朝主一万八百七十八户客一万六千八百三户天禧中主总一十万四千七百二十五户计二十五万六千五百七十六口客总三万一千三百四十七户计七万四千四百一十三口元丰中主五万七千八百七十四户客五万七千三百三十四户政和六年主总九万四千五百七十四户计二十一万三千七百九十一口客总二万九千一百一十八户计五万一千七百五十四口干道四年主一十万四千七百二十五户计二十五万六千五百七十六口客三万一千三百四十七户计七万四千四百一十三口夏税正税绢二万七千三百六十匹二丈九尺三寸九分九釐䌷六千九百七十七匹二丈六寸六分八釐绵一十三万七千九百四十三两七钱四分一釐和买绢三万五百六匹䌷九千九百匹旧志成于干道五年载正税绢八千二百九匹和买绢二万二千四百二十七匹认发临安府和买绢八千七十九匹准衣绢二千七百匹总为绢四万一千四百一十五匹正税䌷四百二十二匹和买䌷九千九百匹准衣䌷三千三百匹总为䌷一万三千六百二十二匹正税绵一十一万两今以准衣及认发临安府和买通在数内为绢五万七千八百六十六匹二丈九尺三寸九分九釐䌷一万六千八百七十七匹二丈六寸六分八釐绵一十三万七千九百四十三两七钱四分一釐加于旧者多矣折变折帛钱正税绢三千二百七十三匹每匹折钱七贯文计二万二千九百一十一贯文䌷二千九百七十八匹每匹折钱七贯文计二万八百四十六贯文绵五万五千两每两折钱四百文计二万二千贯文和买绢九千一百五十二匹每匹折钱六贯五百文计五万九千四百八十八贯文䌷七千九百二十匹每匹折钱六贯五百文计五万一千四百八十贯文折麦绢四百二十一匹一丈五寸五分䌷一百三十九匹八尺三寸五分绵三千八十二两八分五釐以上三项通折正麦二千四百四硕九斗三升三勺义仓麦二百四十硕四斗九升三合三抄亭户折盐绢五百六十一匹一丈三尺五分五釐䌷一百七十九匹三丈四尺一寸三分绵三千一百六十七两二钱九分二釐蠲免定海县绢一百六匹实催本色绢四万四千三百五十三匹五尺九寸九分四釐又系昌国县续増围田及余县亏䌷増绢之数计増二十六匹八尺四寸七分八釐今实催四万四千三百七十九匹一丈四尺二寸七分二釐䌷五千六百六十匹二丈六尺一寸八分八釐亏一匹七尺八寸三分八釐入绢额今实催五千六百五十九匹一丈八尺三寸五分绵七万六千六百九十三两五钱九分九釐秋税苗米正额一十一万二千六百九十七硕三斗二升三合七勺折变糯九千五百四十八硕二斗四升八合折除苗米九千七百一十二硕八斗七升三合亭户折盐二千五百九十八硕一斗九升二合实催本色一十万五百五十硕八斗八升三合七勺酒国初有都酒务官既自𣙜亦许民般酤又募民能分其利即官给要契许酤于二十里外而嵗输其直今坊场课利钱是也时酒课尽入系省州用仰足于此庆厯二年祠部员外郎王琪请増酒价以其钱起发上供利端始开熙宁元丰以后买扑名钱入于常平酒价荐増又悉桩管州益苦匮乃増收买扑净利钱而诸库并复设明州祖额在城及奉化慈溪定海小溪五务嵗为钱止八万三千一百五十四贯而巳熙宁十年祖额之外买扑钱又计二万五千四百七十九贯有竒绍兴元年创比较务六年创户部赡军库展转増价曩由漕司桩管移用者尽入经总制司而其它分𨽻名色益多凡卖到钱例留五分有竒循环充本四分有竒分𨽻诸司今分𨽻既多留本率不及四分分之余又有赡军起发七分酒息钱酒之余又有糟酵钱取糟醸醋则纳糟本钱而又纳醋息钱此邦籴买视它州独贵傥善措置嵗收本钱已幸否则併与本钱失之惟分𨽻起发之额不可亏尔都酒比较赡军三省务本柄钱五万八千四十贯八百九十八文糯米九千六百八十五硕三斗六升五合每硕钱三贯九百九十文计三万八千六百四十四贯六百七文曲麦二千二百八十八硕三斗九升八合七勺每硕三贯六百文计八千二百三十八贯二百三十六文夫食物料等钱一万一千一百五十八贯五十五文造曲七百三十九贯九十文造生煑酒六千七百九十五贯九百五十文袋䌷一百五匹每匹四贯文计四百二十贯文篐缸打灶二百贯文官吏茶汤赁屋夫直年计放刀品尝饶赏糜费酒様轻空渗漏监官般家从物等三千三贯一十五文收息钱六万二千九贯六百九文诸司六万四百六十二贯二百三十二文本府一千五百四十七贯三百七十七文糟钱醋息钱慈溪奉化小溪三务𨽻省场本柄钱一万三千一百七十二贯七百六十七文糯米二千三十五硕二斗三升每硕价钱三贯九百九十文计八千一百二十贯五百六十八文曲麦四百八十五硕四斗四升六合五勺每硕价钱三贯六百文计一千七百四十七贯六百七文夫食物料钱三千三百一贯二百五十八文造曲一百四十贯一文造生煑酒一千五百二十五贯九百八十七文袋䌷二十六匹四丈一尺每匹价钱四贯文计钱一百七贯四百一十四文篐缸打灶四百三贯五百二十七文官吏廵脚夫食糜费轻空渗漏一千一百二十七贯六百六十三文收息钱一万六千四百七十贯二百九十九文诸司一万八千六百五十五贯五百六十文本府亏本柄钱二千一百八十五贯二百六十一文填纳诸司生煑酒糟四百四十一贯一百二十四文经总制司一百一十贯二百五十八文移用司五十三贯五百一十六文本府二百八十六贯三百五十文定海务𨽻省场水军库抱认浄息一万九千三百一十贯文诸司一万四千六百八十三贯四百七十六文本府四千六百三十一贯九百八十八文林村下庄象山三务𨽻籴买场本柄钱一万六千二百二十二贯五百五文糯米三千一十二硕二斗二升三合二勺每硕价钱三贯九百九十文计九千八百七十五贯五百三十文曲麦五百九十七硕四斗二升四合八勺每硕价钱三贯六百文计二千一百五十贯七百二十九文夫食物料四千一百九十六贯二百四十六文造曲一百五十九贯七百八十七文造生煑酒一千六百八十七贯八百一十八文袋䌷三十四匹九尺每匹价钱四贯计一百三十六贯七百四十八文篐缸打灶三百六十七贯三百二十九文官吏巡脚夫食糜费轻空渗漏一千八百四十四贯五百六十四文收息钱一万六千三百七贯九百四文诸司九千二百二十三贯八百六文本府七千八十四贯九十九文诸县人户买扑坊场钱三万一千五百七十一贯九百六十五文常平司二万五千九百一十六贯一百四十九文本府五千六百五十五贯八百十六文奉化定海象山三县醋息钱一千二百贯文香泉库人户抱认浄息钱六万九千贯文西门库一万四千七百四十一贯六百三十三文江东库一万一千三百八十七贯三百三十三文盐仓门库九千五百五十六贯三百三十三文东渡门库八千一十三贯一百三十三文鄞江门库七千四百三十五贯二百六十八文南门库七千四百三十五贯二百六十八文新门库六千九百五贯文北门库三千五百二十六贯三十二文慈福库醅酒库商税嵗有丰歉物有盛衰出其途者有衆寡故征歛亦有盈缩庆元司征尤视海舶之至否税额不可豫定姑以中数记之放免解鱼蚶蛤鰕等及本府所产生果萝卜芋子税钱因依附见于下分𨽻则例商税钱一百贯文本府共得四十八贯四百六十二文诸司共得五十一贯五百三十八文正钱七十六贯九百二十三文一分钱七贯六百九十二文归总制司九分钱六十九贯二百三十一文又十分之六分四十一贯五百三十九文归系省四分二十七贯六百九十二文归籴本司増收二十三贯七十七文三分六贯九百二十三文归军期七分一十六贯一百五十四文归总制司头子钱五贯六百文诸司五贯四百五文经制二贯八百五文总制二贯文移用司五百五十文提刑司公使五十文本府公使一百九十五文都税院额三万五千六百六十二贯四百七十五文诸司一万九千二百九十六贯三百九十一文本府一万六千三百六十六贯八十四文诸门引铺一万九百一十二贯五文西门引铺一千七百二十六贯六百七十三文南门引铺二千六百三十六贯六百六十七文沈店引铺二千一百九十七贯五十六文宋招桥引铺九百六十贯六百五十七文望春桥引铺七百四十八贯七百四十二文江东引铺二千六百四十二贯二百一十文诸司五千九百四贯三百一十文本府五千七贯六百九十五文奉化慈溪定海小溪石碶寳幢澥浦七税场四万五百三十贯文诸司二万一千一百七十贯八百二十三文本府一万九千三百五十九贯一百七十七文又自嘉定六年以来澥浦场添认本府钱三百五十贯文实共收一万九千七百九贯一百七十七文鄞县旧有大嵩横溪两税场奉化县旧有公塘白杜两税场嵗共计额钱五千六百余贯并系人户买扑认纳官司既逺征歛无度重为民害庆元四年守郑兴裔申朝省废罢寳庆四明志巻五宝庆四明志钦定四库全书寳庆四明志巻六宋罗濬撰郡志六叙赋下市舶汉扬州交州之域东南际海海外杂国时候风潮贾舶交至唐有市舶使揔其征皇朝因之置务于浙于闽于广浙务初置杭州淳化元年徙明州六年复故咸平二年杭明二州各置务其后又增置于秀州温州江隂军在浙者凡五务光宗皇帝嗣服之初禁贾舶至澉浦则杭务废宁宗皇帝更化之后禁贾舶泊江隂及温秀州则三郡之务又废凡中国之贾髙丽与日本诸蕃之至中国者惟庆元得受而遣焉初以知州为使通判为判官既而知州领使如劝农之制通判兼监而罢判官之名元丰三年令转运兼提举大观元年专置提举官三年罢之领以常平司而通判主管焉政和三年再置提举建炎元年再罢归之于转运使二年复置干道三年乃竟罢之而委知通知县监官同行检视转运司提督寳庆三年尚书胡榘守郡捐币以属通判蔡范重建市舶务且记之谓凡官府之治无非理吾地也而此则以徕逺人凡法度之修无非齐吾民也而此则以观四国惟清其心如水之澄公其手如衡之平昭其见如烛之明而又济之以能勤行之以近恕则观感之余彼当自化鲸波万里如履坦途襍货瑰寳将日陈于斯庭而帑藏无一之不充矣先是尚书尝请于朝示招诱优䘏之意严收支综覈之法札子附见于下髙句丽国在唐及五代皆有𫝊本扶余别种以髙为氏今其王曰王氏王氏之先曰建髙丽大族也髙氏政衰国人以建贤共立为君长后唐长兴三年称知国事请命于明宗乃拜建元莵州都督充大义军使封髙丽王建卒子武立武卒子昭立皇朝建隆三年遣使来朝赐以功臣之号仍加食邑开寳九年昭卒子伷立遣使请命复钖旧封自是世袭每请封爵修职贡或臣于契丹则职贡阙大中祥符七年王询大破契丹请正朔于皇朝朝议难之止赐封册大抵来不拒去不追间遣使加恩不以为中国重轻也熈宁二年前福建路转运使罗拯言据泉州商人黄慎所具状慎尝以商至髙丽髙丽舍之礼賔省见其情意欣慕圣化兼云祖弥以来贡奉朝廷天圣遣使之后久违述职便欲遣人与慎同至恐非仪例未敢发遣兼得礼賔省文字具在乞详酌行时拯已除发运使诏拯谕慎许之髙丽欲因慎由泉州路入贡诏就明润州发来自是王徽王运王熈修职贡尤谨朝廷遣使亦宻往来率道于明来乘南风去乘北风风便不逾五日即抵岸明州始困供顿元祐二年髙丽僧义天至明州上䟽乞徧厯丛林传法受道有诏朝奉郎杨杰馆伴所至呉中诸刹迎饯如王臣礼惟金山僧了元床坐受其大展谓杨曰义天亦贵国僧尔丛林规绳不可易朝廷闻之以了元知大体苏文忠轼有送杨杰诗云三韩王子西求法凿齿弥天两勍敌过江风急浪如山寄语舟人好看客政和七年郡人楼异除知随州陛辞建议于明置髙丽司曰来逺局创二巨航百画舫以应办三韩嵗使且请垦州之广徳湖为田收嵗租以足用既对改知明州复请移温之船场于明以便工役创髙丽使行馆今寳奎精舍即其地也金国既盛髙丽乃禀金正朔绍兴三十二年纲首徐徳荣至明州言本国欲遣贺使有旨令守臣韩仲通许之殿中侍御史呉芾言髙丽与金人接壤为其所役绍兴丙寅常使金稚圭入贡至明州朝廷惧其为间亟遣之回方两国交兵徳荣之情可疑今若许之使其果来则惧有意外之虞万一不至即取笑于夷狄乃诏止之孝宗皇帝朝始复通使嘉定十七年髙丽乃弃金正朔以甲子纪年厯法与中国等其宗庙社稷城邑州闾官称冠服率髣髴中国曰乐浪府者昔新罗也是为东京曰金州者昔百济也曰镐州者昔平壤也是为西京地多大山深谷而少平衍俗不敢有私田畧如丘井之制随官吏民兵秩序髙下而授之国母王妃世子王女而下皆有汤沐田每一百五十步为一结民年八嵗投状射田结数有差国官以下兵吏士工无事则服田惟戍邉则给米地宜黄粱黑黍寒粟胡麻二麦其米有粳而无糯粒大而味甘中国贾人至其地风候逆或二三嵗不可返因室焉返则禁其妻若子不得従再至有室如初本府与其礼賔省以文牒相酬酢皆贾舶通之襍货具于左细色银子人参麝香红花茯苓蜡麤色大布小布毛丝布䌷松子松花栗枣肉榛子榧子杏仁细辛山茱萸白附子芜荑甘草防风牛膝白术逺志茯苓姜黄香油紫菜螺头螺钿皮角翎毛虎皮漆青器铜器双瞰刀蓆合蕈日本即倭国地极东近日所出最宜木率数嵗成围俗善造五色牋销金为阑或为花中国所不逮也多以写佛经铜器尤精于中国贾舶乘东北风至襍货具于左细色金子砂金珠子药珠水银鹿茸茯苓麤色硫黄螺头合蕈松板杉板罗板海南占城西平泉广州船细色麝香笺香沉香丁香檀香山西香龙涎香降真香茴香没药胡椒㯽榔荜澄茄紫矿画黄蜡鱼皮麤色暂香速香香脂生香麤香黄熟香鸡骨香斩剉香青桂头香藿香鞋靣香乌里香㫁白香包袋香水盘头红荳荜拨良姜益智子缩砂蓬莪术三赖子海桐皮桂皮大腹子丁香皮桂花姜黄黄芦木鳖子茱萸香柿磕藤子琼菜相思子大风油京皮石兰皮兽皮苎麻生苎布木锦布吉布吉贝花驴鞭钗藤白藤赤藤藤棒藤篾窊木射木苏木椰子花梨木水牛皮牛角螺殻蚜螺条铁生铁外化蕃船细色银子鬼谷珠朱砂珊瑚琥珀玳瑁象牙沉香笺香丁香龙涎香苏合香黄熟香檀香阿香乌里香金颜香上生香天竺香安息香木香亚湿香速香乳香降真香麝香加路香茴香脑子木札脑白笃耨黑笃耨蔷薇水白荳蔲芦荟没药没石子㯽榔胡椒鹏砂阿魏腽肭脐藤黄紫矿犀角葫芦瓢红花蜡麤色生香修割香香纒札麤香暂香香头斩剉香香脂杂香卢甘石窊木射木茶木苏木射檀木椰子赤藤白藤皮角皮丝簟牙契正限五千四百二十六贯七百九十六文诸司四千七百三贯七百六十六文本府七百二十三贯三十文放限七万二千四贯八百五十七文诸司三万七千六百二十一贯六百一十七文本府三万四千三百八十三贯二百四十文杂赋免役钱两科共计七万七千九百二十一贯四百八十四文六县截支吏役钱三万四千七百九十三贯七百一十六文本府八千一百六十三贯七十六文经緫制司钱三万一千七百五十一贯七百四十八文官戸不减半钱二千八百八十三贯九百二十文奉化慈溪昌国三县头子钱三百二十九贯二十四文茶租钱一千九百九贯五百五十文水脚钱八千九百贯文昌国县砂岸钱四千余贯文楼店务钱约二千贯文鄞定海慈溪河涂租堰钱三千三贯七百八十文鄞定海慈溪城基房廊钱二百三十一贯二百四十文截补身丁钱七千贯文僧道免丁钱一万一百一十六贯六百文河渡钱一千八百五十八贯四百三十九文鄞县桃花渡每界额钱三千四百二十五贯有竒定海江南渡每界额钱一千三十七贯有竒淳祐六年冬制帅集撰颜公頥仲以两渡为往来民旅之害申朝省拨府帑代输常平司免拘渡钱以便民仍籍定民船轮载人收二钱省札付于下方湖田初髙丽使朝贡每道于明供亿繁伙政和七年郡人楼异因陛辞赴随州请垦广徳湖为田收嵗租以足用有旨改知明州俾经理之明年湖田成及髙丽罢使嵗起发上供自水军驻札定海江东两寨朝廷科拨专充粮米糙米四万六千二百七硕六升五合四勺职田咸平二年七月宰相张齐贤与三馆秘阁参定职田之制两京大藩府四十顷次藩三十五顷防团州三十顷中上刺史州二十顷下州及军监十五顷边逺小州上县十顷中县八顷下县七顷为三十等转运副使许于管内给十顷其诸州给外刹者许均给兵马都监监押寨主釐务官录事参军判司等其顷亩多少比类通判幕职之数以官庄及逺年逃田充悉免税及差徭所得租课均分如乡原例州县长吏给十之五自余差给诏従之天圣七年言者谓职田有无不均吏或不良往往多取以残细民诏晏殊等参议遂停罢官收其入以所直均给未即行九年二月上閲天下所上狱多以贿败者诏复故庆厯三年九月参政范仲淹等以有无多寡不同乞行均给乃更定田限藩府二十顷节镇十五顷余州十顷通判六顷判官四顷幕职官三顷县令万户以上六顷簿尉给半五千戸以上令五顷簿尉二顷五十亩不满五千戸又杀之无田或顷亩不足且不可耕者三年内检括官荒田并戸絶地土及五年以上逃田充靖康元年诏在州见任官职田权借一年变易轻货输内藏库建炎元年五月诏罢住职田令提刑司收桩具数申省绍兴三年七月勅选人七阶以旧禄比今物价恐不能赡给其家可将无职田选人并亲民小使臣每员月支茶汤钱一十贯内职田不及此数者补足自此选人小使臣有茶汤钱之制而职田或给或收隆兴元年六月权借一年干道元年七月权拘三年今本州公租存者仅如左方米五千四百八硕官员宗室诸军俸料旧来支十七界旧㑹淳祐五年七月制帅集撰颜公頥仲并支十八界新㑹嵗增钱七十六万四千六百六十贯常平仓淳化二年诏置常平仓嵗熟增价籴嵗歉减价粜用赈贫民本李悝平籴之法其后以收没官田租入或卖屋地坊场河渡以其钱籴入或州县寛剰钱米入凡老疾贫丐者圄梏者流徙者率以是济之本府素无桩积朝廷间拨降度牒籴米赈济随籴随支无定额义仓康定二年置绍兴六年緫制司申明大观指挥每硕纳一斗至今民户纳正苖米一硕即纳义仓米一斗一斗即纳一升本隋社仓之法使民举粒米狼戾之赢以备水旱者也故着令惟许赈给不得它用县遇灾伤当职官体量自第四等以下阙食戸给散若放税及七分以上通第三等给并预申提举审度行讫奏绍兴七年户部侍郎王俣奏常平六事其二曰封桩义仓斛米故义仓米率附常平仓制置使司平籴仓国朝沿唐旧州县各置常平义仓所以备水旱救凶荒也然常平置使自专一司州县发敛皆禀命焉虽河内有饥民不容以便宜従事此制置司所以自创平籴仓盖有以也然必以制司名仓者州郡不得以支移他司无与也制置知府祕撰陈公垲有见于此淳祐二年正月开藩二月即疏闻于朝乞俟本府支衣大閲后凡省库公库才有所积即取拨令项桩管委两通判专掌此钱为平籴本未及期年积劵已及八十五万复申请于朝乞免解前政任内借拨农寺十八界㑹子三万贯准省札行下畧云闻陈制置见议剏平籴仓以利民要得此钱以充籴本捐此以助四明利民之事従申销豁十八界一准十七界五展计十五万劵凑及百万之数大要欲籴米谷各二万斛米籴于呉谷籴于鄞数或不及桩留余劵以俟续籴度地城西得醋库余基不足则买民田给官镪易邻寺之荒畦凡建屋二十六间曰㕔曰泊水曰中门曰大门各三曰仓十四分为六厫以丰年亦有髙廪名扁大门曰制置使司平籴之仓四周以墙三面环水前后有水步鸠工于四月丁卯迄事于十月甲子提督措置营造则通判尤煓添差通判赵体要路分傅端倘役水军而给劵物和买而给钱无一字文移下诸邑故不扰而办仓有提督于制司属官选监仓于本府职曹选门官则差水军将佐月各添给嵗以正月委官覈实城内外之合籴者济者给厯以二月初籴济年丰谷贱则不须举行又有新陈相易之法米粜则钱在钱出则米归制帅交承则登载帐册上其数于朝每嵗六月一申嵗终再申亦如之详见制置司干办公事林元晋所编规约附以仓图记则观文殿大学士郑申公作帅守陈公又自作平籴铭铭曰千斛在市物价自平其平伊何持衡有人愿嵗常丰谷石钱五此仓之设姑备先具三年春公以大理卿召未行易镇呉门又念籴价虽平而寒窭之民在所当济久之必亏籴本遂再捐三十万为赈济之助悉以闻于上制置使司平籴南仓仓以南名别西仓也西仓已储粟二万一千余硕淳祐四年制帅殿撰赵公纶以官地两易延庆寺西蔬圃建南仓储五年六月以后续添之数规橅视西仓益闳详见提督官司户黄缙所具条约缁徒规复蔬圃外台遣属僚诣郡审处制帅集撰颜公頥仲力主为民之议而前政成规迄以无挠舆论韪之桩积仓淳祐四年制帅殿撰赵公纶拨钱五十二万三千贯籴米一万九千五百硕有零剏此仓附平籴南仓敖新桩积仓淳祐年制帅集撰颜公頥仲剏已籴到米一万硕有竒附省仓西仓暑往字敖朝廷窠名银一千两圣节五百两大礼年分五百两绢一万四千五十七匹夏税和买四千八百五十七匹嵗币八千二百匹圣节五百匹大礼年分解发左藏库五百匹䌷二千七百二十四匹绵一万八千五十三两绫二十匹盐钞纸七万九千三百幅钱折帛钱一十七万六千七百二十五贯文无额上供钱三千九百九十贯文御膳羊钱五千五百九十五贯七百四十四文供给钱八百贯文起发七分酒息钱一万五千三百九十六贯一百八十五文籴本钱四万三千八百贯文僧道免丁钱一万一百一十六贯六百文经緫制钱正额钱二十一万五千三百七贯九百三十文经制九万四百五十四贯八百五十文緫制一十万五千三百二十二贯二十八文添收头子五千二百一十三贯三百六十九文增收勘合二千五百四十五贯六百二十五文改拨牙契七千四百二十六贯五百五十一文无额四千三百四十五贯五百七文右本府嵗于军资库拨钱六万五千一百九十八贯付通判㕔余钱并系通判㕔于六县及仓库场务自行拘催然常催不及额内水军官兵宣限劵食春冬衣钱共一十五万七千八百二贯文及韶王府香火官茶汤俸料钱史越忠定王府宣借人春冬衣钱并就截文尚且不足余经緫制钱五万缗解发赴戸部每无可解本府不免于交承钱内兑借应副通判㕔起发次年于合拨仓场库务钱内消还消未足而又借致本府交承钱常挂欠五六万缗积习巳久弊不可革守尚书胡榘尝申省乞减下本府嵗所解戸部经緫制五万缗以寛州郡朝廷下戸部勘当戸部难其请不报内藏库钱一万三千贯文左藏库钱坊场七分寛剰钱一万二千九百六十六贯一百六十六文坊场五分净利钱八千三百二十七贯五百六十八文官戸不减半役钱二千八百六十九贯八文圣节折银价钱八百二十五贯文大礼年分折银价钱一千三百二十贯文减省人吏雇钱一千六百二十二贯文在京官员雇钱二百二十五贯文监司窠名转运司钱三万四千一十四贯六百八十八文月解通计二万六千贯文移用降本七千贯文殿步司马草三千贯文重华宫糯米二千贯文御酒库糯米二千贯文寛余耗剰米五百贯文行下支拨官吏茶汤食钱及杂支等钱五百一十四贯六百八十八文提刑司圣节抛降银二百五十两计八百二十五贯文赃赏钱二百贯文常平司应内藏左藏库钱并𨽻常平司盐课崇宁三年始行钞法罢两浙淮南官般官卖盐听客人铺戸任便兴贩先于𣙜货务入纳钞引钱二十四贯省别于主管司纳窠名钱请盐一袋三百斤本府旧止七场开禧以来又创建七场二场置台州支发不行乃拨𨽻本府鸣鹤运盐又𨽻本府于是官吏始繁矣守胡榘请于朝乞従福州例置厯拘收出剰敖底所卖盐货支官吏俸给札子附见于下旧七场管额盐五万一千九百二十袋九硕九升六合三勺昌国监额一万二十六袋一石九斗九升二合五抄岱山场额一万四千六十袋一硕一斗东江场额一万二十六袋一硕一斗九升六合二勺五抄玉泉场额五千二百二十袋大嵩场额二千六百八十袋五硕六斗四合清泉场额四千九百八袋长亭场额五千袋创建七场管额盐二万三百三袋六硕龙头场额一千八百七十七袋二硕穿山场额三千袋髙南亭场额三千六百袋杜渎场额四千一百六十六袋四硕玉女溪场一千六十袋长山场额三千袋芦花场额三千六百袋窠名官钱贴纳钱每袋六贯三百六十文二分钱㑹各半盐本钱四贯八百文发下诸场买盐雇船水脚钱四百一十文充诸场运盐船梢水脚贴收水脚钱一百三十八文上下半年解发𣙜货务袋本钱二百三十八文充支造袋局蓆本钱袋本剰钱六十二文上下半年解发𣙜货务三分钱二百五十文四季解发封桩库别纳袋息钱四百四十文专充官吏食钱封头物料钱一文三分做造盐袋封头封头钱九分月解提盐司杂收钱二十文月解提盐司盐仓凡遇支遣每贯除头子钱四十文五分经緫制司三十三文提盐司七文五分客请封桩私盐每袋收三百五十文袋本钱三百文充私盐赏钱五十文寳庆四明志巻六宝庆四明志钦定四库全书寳庆四明志巻七宋罗濬撰郡志七叙兵制置司水军绍兴二年制置始置司所统兵驻札定海防托海道十一年兵随司罢三十一年金人渝盟入境明州城下复屯殿司水军二千人隆兴元年海冦朱百五等猖獗戸部侍郎赵子潚复带沿海制置使知明州就领殿司军二千人收捕二年冦平所屯兵朝廷节次起发前去子潚奏明州宻迩行都水陆控扼事体非轻乞存留拣中禁军未起发人又乞招置水军一千人仍奏陞水军统领郑广为统制存留听明州使唤自是明州驻兵为额三千干道七年差林文充统制仍将本官自福州带来水手一千拨付兵额始有四千其后分二百人随一训练官于州城外江东寨驻札统兵官有统制有统领又有正将副将准备将各三员兵四千人曰军义兵曰吐浑兵离为二十二队分𨽻于三将都副拨发都壕寨训练官以次领之不入队者俟阙填补拣汰者不系帐老病而无家者为孤贫有官阶者加请给而不入队不系帐与孤贫者皆有月给名籍登降廪给厚薄兵财司以时勾稽并器甲船具枚数之季月必闻于枢宻院神前石衕三姑宜山马迹闗岙海驴礁及海洋南北中间昼夜巡徼三日一报枢宻院及尚书省平江府许浦水军与定海水军月差将官巡海互至书厯嘉定三年㫖也三姑岑江烈港海内白峯五寨土军亦听水军统制节制嵗自十月朔巡检指使同将佐领土军二百五十人水军五十人于三姑山卓望三月朔乃止嘉定七年従摄守程覃请也定海水军朝廷既拨湖田米及经緫制钱给之每嵗枢宻院又札下转运司支降官㑹二千贯支散口累重大钱初置司有犒赏库后随司罢重置司日有库无钱开禧元年封桩库支降官㑹四千贯充循环库卒贫而病者贷之毋得取息物故勿追所贷嘉定四年摄守程覃拨盗赃银易钱六千七百九十五贯七十五文省于江东置库继而本钱亏陷拨给定海水军库今水军併酒库息月解钱三百八十贯九百一十文省支给官吏犹未足也统兵官统制统领正将三员副将三员准备将三员正兵二十二队緫有二十名色分𨽻于三将训练官二十人押队四十四人拥队四十四人引战教头二十二人旗头一百三十二人牌手一百七十一人刀手七百七十一人枪手四百六十八人弓箭手五百五十六人弩手八百六十人角匠二十二人金手二十三人鼓手六十一人准备带甲旗头四十四人梢矴旗头二十二人队司二十二人梢工六十六人矴手三百三十人押火二十二人火头一百九十八人不入队今六百人有竒不系帐今五十人有竒孤贫今一百九十人有竒寨屋五千六百九十三间定海五千三百九十三间江东三百间房廊六百三十三间专系统制司收赁钱以修军器定海五百五十三间江东八十间禁军厢军国初收天下劲卒列营京畿南征北伐率従中遣故惟三司卒称禁军州郡止有厢军镇守厢乃藩镇旧名如曰左右厢曰第几厢盖部分之别尔三边屯戍卒或升禁军重之也嘉祐置威果指挥而后大郡有禁军元丰升雄节指挥而后禁军满天下二军初皆更戍在浙者或戍广在江者或戍浙欲其习险阻忘顾恋也禁军惰怯则降为厢军厢军得力则升为禁军遴选尤精阙额虽州郡自募京师实分遣壮卒为募士之准谓之兵様其后易以木梃木架而兵様不至熈宁初诏江淮荆湖两浙福建等路州军料拣强壮团结教閲常留在州备御盗贼于是罢更戍创额招置渐多大观元年御笔帅府望郡各别屯兵每二年更互出戍然终亦不行建炎以来遂废绍兴六年厢禁军阙额二分住招方熈宁团结时巳有𨽻将不𨽻将教閲不教閲之分循习既久教閲益具文变通之术必有所待禁军五指挥额二千三百三十人今一千四百九十人威果三十指挥额五百一十人今三百七十七人威果五十五指挥额四百人今二百一十一人雄节指挥额五百一十人今四百八十七人威胜指挥额五百一十人今二百二十八人全捷指挥额四百人今一百八十七人厢军九指挥除两指挥无额外七指挥额二千二百七十七人今一千二百九十九人崇节二十八指挥额四百四十一人今二百八十一人崇节二十九指挥额三百八十人今一百五十五人崇节三十指挥额三百八十人今一百二十六人壮城指挥额二百人今一百九十三人都作院指挥额四百八十人今四十六人船场指挥额四百人今一百七十九人清务指挥剰员指挥无额今一百五十六人宁节指挥无额今五十二人土军皇祐勅杭秀温台明五州界管辖盐场地分巡检巡茶盐使臣兵级并差本城兵士一年一替熈宁九年臣僚奏巡尉职皆捕盗而县尉所获常多巡检常少盖尉司弓手皆土人耳目谙习巡检下乃攅杂客军又不许差出缉捉欲乞应巡检下兵级依旧额许招置土军就巡检廨宇左右置营诸处不得抽差遇有盗贼许依弓手例差出缉捉有旨令着作郎熊皋往淮南两浙路相度时浙东巡检一十八处依元额招置兵级将校一千六百三十人元丰三年或言诸巡检下兵级皆杂攅厢禁军或屯驻客军其间多西北人与本地分不相谙委差到年嵗稍能辨认道路山川人物又迫替移至于海道亦不惯习使之相敌终无必胜之理请令招置土军以一半招收新人一半许厢禁军旧人投填庶几新旧相兼习熟使唤有旨令巡检下土军尽招置土兵不得輙差团结军兵赴巡检下元祐二年或言招置土兵嵗月既久间多亲戚邻里故相遮庇乃勅诸路巡检下土兵以元额之半轮差禁军半年一替将校节级准此其现今数多处候有阙差禁军填崇宁二年臣寮复言禁军所至往往望替期又不谙习彼处道里宜依元丰法一槩招土兵以代之八月诏两浙东路巡检下人兵依旧法招置土兵宣和五年两浙转运提刑司相度本路巡检额管军兵自来如系招置处即依旧额招置所有差拨厢禁军处乞一百人以下全招置土兵一百人以上招土兵一半余一半差拨禁军绍兴五年勅两浙沿江海州县巡检下土军自军兴后多是阙额今蕃贼盘泊淮南切要沿江海州县土军缓急使唤可令守贰专意措置招填足旧额外更添招二分不得将以前诸军分拨到人兵充数干道七年勅沿江海州军诸寨巡检下土军更令增招九寨额一千七百人今一千三百六十三人浙东寨额一百二十人今七十七人大嵩寨额二百人今一百七十六人鸣鹤寨额九十人今七十三人公塘寨额九十人今六十八人管界寨额一百二十人今一百一十七人海内寨额二百四十人今一百五十人三姑寨额六百三十八人今五百四十人岱山寨额一百二十人今一百五人鲒﨑寨额五十人今五十七人淳祐六年三月枢宻院行下条目一禁兵船出洋虚批巡厯一令沿海列寨掎角勦冦一修沿海三十寨战舰一修沿海土兵寨屋従制帅集撰颜公頥仲请也寳庆四明志巻七宝庆四明志钦定四库全书寳庆四明志巻八宋罗濬撰郡志八叙人上明山之东三垂际海清淑之气于是乎穷毓竒孕秀显诸人者宜也然衣冠文物至我朝而始盛气之所钟亦有待而发欤先贤事迹上夏黄公鄞人避暴秦匿山中汉髙帝求之不得帝嬖戚夫人欲废太子立夫人子赵王如意大臣以死争不听太子用张良言以礼迎公公与东园公绮里季甪里先生偕至帝宴太子侍四人従年皆八十余须眉皓白衣冠甚伟上怪问何为者四人前对各言姓名上迺惊曰吾求公避逃我今何自従吾儿游四人曰陛下轻士善骂臣等义不辱今闻太子仁孝恭敬爱士莫不延颈愿为太子死者故来上曰烦公幸卒调䕶太子四人为夀已趋去上目送之召戚夫人指视曰我欲易之彼四人为之辅羽翼已成难动矣吕氏真乃主矣戚夫人泣涕上曰为我楚舞吾为若楚歌歌曰鸿鹄髙飞一举千里羽翼已就横絶四海横絶四海又可奈何虽有矰缴尚安所施戚夫人歔欷流涕上起去罢酒竟不易太子者此四人力也后太子立是为恵帝张齐芳骠骑将军意之子隐于慈溪之骠骑山人皆贤之遂以其父之官名其山董黯字叔达仲舒六世孙也事母孝母疾嗜句章溪水逺不能常致黯遂筑室溪濵板舆就养厥疾乃痊比邻王寄之母以风寄寄忌之伺黯出辱其母黯恨入骨母死恸罙切枕戈不言一日斩寄首以祭母自白于官奏闻和帝诏释其罪且旌异行召拜郎官不就由是以慈名溪以董孝名乡呉虞翻称之云尽心色养丧致其哀单身林野鸟兽归怀怨亲之辱白日报雠海内闻名昭然光着今子城东南有庙旧志谓即其故居则黯本鄮人也虞翻谓为句章人据其徙居慈溪言之任光字景昇鄮人为县主簿时海贼作孽令朱嘉将吏人出战为贼所射伤贼突嘉前光以身障蔽力战死嘉获免还邑出俸厚葬之郑云梁宏皆句章人俱为主簿笃终始之义州里称之一云云字仲兴学韩诗公羊春秋为主簿后以刘隽事狱死郡以状闻旌表门闾任奕句章人为御史中丞朱育称其为文章之士立言粲盛今有任子十巻见艺林王脩句章人仕顺帝时为扬州従事军变杀厯阳太守伊曜脩誓衆奔入贼营取曜尸葬之人服其义阚泽字徳润好学居贫无资常为人佣书以供纸笔所写既毕诵读亦遍察孝亷除钱唐长迁栁令孙权为骠骑将军辟补西曹掾及称尊号以为尚书嘉禾中为中书令五年拜太子太傅领中书如故泽以经传文多难得尽用乃斟酌诸家刋约礼文及诸注説为制行出入及见賔仪又着干象厯注以正时日每朝廷大议经典所疑輙咨访之以儒学勤劳封都乡侯诸官司欲增重科防以检御臣下泽每曰宜依礼律其和而有正皆此类虞翻称之曰阚生矫杰盖蜀之扬雄又曰阚子儒术徳行亦今之仲舒也六年冬卒权痛惜感悼食不进者数日三国志本传指为㑹稽山隂人按今慈溪县之普济寺乃泽旧居峯曰阚峯湖曰徳润湖山水犹识其姓字则泽为句章人可知晋虞喜字仲宁少立操行博学好古郡察孝亷州举秀才司徒辟公车徴拜博士皆不就太宁中又以博士徴复下诏徴辞疾咸和末诏公卿举贤良方正直言之士太常华恒举喜㑹国有军事咸康初内史何充上䟽曰臣闻二八举而四门穆十乱用而天下安伏见前贤良虞喜天挺贞素高尚邈世束脩立徳皓首不倦旁综广探博闻强识宜使蒲轮纡衡以旌殊操诏曰浔阳翟汤㑹稽虞喜守道躭学操拟古人往虽徴命而不降屈政道须贤宜纳诸廊庙其并以散骑常侍徴又不起有司议祧庙不能决朝廷遣使就谘访焉晋书本传曰㑹稽余姚人然喜所居乃句章之南山世目其山曰大隠见夏侯曾先地志今属慈溪诸虞墓亦多在慈溪是时慈溪地乃句章县亦𨽻㑹稽郡而与余姚接境故史槩曰㑹稽余姚云张无择句章人性笃孝父仕唐任袁州司马卒于神龙初归葬县之虎胛山无择负土营葬结庐于墓七日絶浆三年不栉醴泉出芝草生其后官至中散大夫终和州刺史至今庙食慈溪贺知章字季真性旷夷善谈説与族姑子陆象先善象先尝谓人曰一日不见季真则鄙吝生矣唐证圣初擢进士超拔羣类科累迁太常博士开元十三年迁礼部侍郎兼集贤院学士寻迁太子右庶子充侍读申王薨诏选挽郎廕子诉知章取舍不平徙工部肃宗为太子迁賔客授祕书监晚节尤诞放遨嬉里巷自号四明狂客及祕书外监每醉辄属辞笔不停书咸有可观善草𨽻好事者具笔砚従之意有所惬不复拒才十数字世传以为寳天寳初梦游帝居数日寤乃请为道士还乡里诏许之以宅为千秋观而居又求周宫湖数顷为放生池有诏赐镜湖剡川一曲既行帝赐诗皇太子百官饯送擢其子僧子为㑹稽郡司马赐绯鱼使侍养㓜子亦听为道士卒年八十六肃宗干元初以雅旧赠礼部尚书唐书本传所载如此然今鄞县句章乡小溪之马湖有洗马池故迹世传以为贺监旧宅相距三里曰贺家湾其地贺姓甚多而贫掘土得碑石率弃之今其㫁石存而可识者曰㑹稽郡贺与府君六字而已耆老谓贺监始居此后乃徙剡川也徐浩自称四明山人唐干元二年进广孝经十巻授校书郎又有书谱一巻古迹记一巻孙郃奉化人四明才名记云孙郃博学髙才唐末授左拾遗净恵院即其故宅载于旧志唐文粹有古意效陈拾遗有哭𤣥英方干先生诗有卜世论春秋无贤臣论皆郃之作也其逺孙曰沔字元规皇朝天禧三年中进士第为人明敏果敢有材厯官至监察御史里行景祐元年庄献太后服未除而礼官请用冬至日册后沔奏请俟祥禫上封者李安世方下吏沔又言始天子躬亲政事而孔道辅范仲淹皆以言事谪去令在位无敢言者天下不知安世狂诞又谓以言得罪窃为陛下惜之数日出知潭州衡山县沔既行自惟忠愤未尽申复上书曰天下之势常患久安而不知其坏也比嵗以来水旱荐至嵗饥民愁陛下得恃以为安乎去秋以圣躬弗豫双日既不御殿又无汉唐非时延对之事臣窃计之一嵗之中加之给休是率废三分日之一也欲万务之举其何由哉今深宫之中左右皆用事宦人私谒寖盛内宠并兴恐非所以隆徳业养夀命之原也于是又贬永州监酒其后厯知处州楚州召为左正言时元昊叛有请以五路进兵者沔以为天下承平日久人不知战今不思内修备以待之乃欲尽敺精兵深入狂虏之境虏即据前险守后阨使我师不得还则闗中之势不得不危此可为全计乎其后屡以言忤大臣出提㸃两浙刑狱及陜西兵不利天子思沔言以为陜西转运使就除环庆路经畧安抚使知庆州徙渭州复徙庆州徙陜州改河东都转运使复知庆州元昊死子且幼国人未和诸将欲因而伐之沔独奏曰中国以信义示夷狄奈何伐人之丧也于是诏有司趣行封册之礼明年除知益州道中罹母忧顷之特起知永兴军不行沔先世徙寓㑹稽至是服阕除陜西都转运使沔未欲逺去坟墓乞知明州许之杜正献公衍遗之诗云四明山水饶灵粹唐有希韩敻出伦又见贤侯光乃祖暂还仁里庇斯民时皇祐三年也属山东盗起徙知徐州至则捕羣盗尽诛之四年广源蛮举兵陷邕州进攻广州公适徙秦州入见语及南事仁宗曰二府以南事不足忧也沔曰贼技与中国殊而去巢穴逺鬭其势未易当又盛夏瘅热官军往必不利岂得不忧也沔行明日蒋偕军以败闻即召沔还为湖南江西路安抚使得以便宜従事寻徙为广南东西路安抚使仍以枢宻副使狄青为宣抚使冦平沔还迁给事中仁宗解所御寳带赐之请知杭州行至南京召为枢宻副使其年契丹使来请观太庙乐沔建议折之曰庙乐皆歌咏祖宗功徳能留与吾祭乃可观使者乃巳张贵妃薨治丧皇仪殿葬曰山陵谥曰恭徳沔极陈不可遂罢山陵改谥温成既而命读谥册沔曰此册臣沔读则可枢宻副使读则不可为同列者所忌请罢除知杭州寻知青州并州沔在杭日治姦僧猾民不少贷怨谤纷起至是以御史弹奏责宁国军节度副使复光禄卿分司南京寻知濠州请老以礼部侍郎致仕筑居于明有诗曰新治甬上居闲逸安暮齿英宗皇帝即位迁戸部治平二年羌人数出冦诏沔知河中府既入觐改知庆州庆人相贺曰昔我公来前后五年羌人未尝敢犯吾境今边事适起不意老幼之复见公也居数月境内大安明年徙延州道病薨谥威敏年七十一杨适字韩道慈溪人明律厯晓兵法隠居大隠山以文学行义闻于乡里人皆不敢道其姓名以先生目之仁宗皇帝访天下遗逸知州事鲍轲以名闻赐粟帛嘉祐六年知州事钱公辅又表奏适髙节授将仕郎试太学助教州遣従事躬捧诏书具袍笏舆従以礼起之辞不受年七十余没葬大隠山县令林叔豹为立碑祠于学杜醇慈溪人经明行修不求闻达庆厯中县令林肇一新乡校请公为之师不可王文公安石再为林作师説以勉之至今与杨公适并祠于县学楼郁字子文志操髙厉学以穷理为先庆厯中诏郡国立学其不置教授员者听州里推择公首应选郡人翕然师尊之俞公充丰公稷袁公毂舒公亶皆执经焉荆国公王安石宰鄞以书致之曰足下学行笃美信于士友某所仰叹登皇祐五年进士第调庐江主簿丁母忧自叹禄不及亲絶仕进意以大理评事终于家有遗集三十巻子常光孙异弁五世孙锷鈜钥镛鑛六世孙汶淮浟七世孙采皆取世科异字试可常子也政和七年守乡郡废广徳湖为田造舟舰供三韩使甚称上意令因任睦冦猖獗备御有方人皆徳之积官至朝议大夫赠太师封楚国公钥字大防异孙也少警敏书一再读能记诵词章雅赡隆兴初元擢进士第明年又中教官选后用大臣荐入朝稍迁太常博士时搢绅间好恶各异钥厯陈后汉党锢唐朋党元符党籍之弊谓事之初生若不足较横流不止害不可言孝宗曰卿惧为党耶唐世人主谓去河北贼易去朝廷朋党难朕尝笑之特主听不聪尔光宗嗣位钥以知温州满奏事留中厯考功郎立左螭登西掖禁中或私请上曰楼舍人朕亦惮之不如且已宁宗新御极内外制钥独当之迁给事中以平日素论正太祖东向之位知合门事韩侂胄弄权有萌芽吏部侍郎彭龟年除职与郡钥与林大中合词论奏龟年旧学也伉直敢论事其可去乎乞留之经筵命侂胄以外祠上批龟年已是优异侂胄初无过尤钥再奏若以为优异则侂胄之转承宣使非优异乎若谓初无过尤则龟年乃出于爱君之诚心不顾身以进忠言岂为过乎但直臣去国自此恐无敢为陛下出力论事者侂胄衔之三日迁天官实夺封駮之权也赵忠定公汝愚被诬去国台谏昌言定鼎乘龙之梦钥曰赵公尝梦孝宗召对取御炉金汤瓶授之曰朕之用卿如此谓之定鼎可乎又尝梦立班见白龙升天居无何上以衰服登寳位谓之乘龙可乎如台谏所言是欲覆人家族尔钥亲闻于赵不可诬也闻者汗下钥遂决去居闲十有三载褫职者再甘心焉侂胄欲笼络之风使自通钥不为动更化初以翰林学士召迁吏部尚书遂签书同知枢宻院事参知政事以年乞身薨谥宣献其平日游息之地曰攻媿斋故自号攻媿主人有文集一百二十巻钥之兄曰钖字予善以材敏称父任补官初调秀州戸掾㑹镇江有军校诉于朝自言久掌军用列校贷钱以万计知其将诉欲杀以灭口脱身而来追者蹑后出此门则死矣庙堂骇之奏得旨勅漕臣择郡县吏鞫之许以棘寺推狱行时二漕使胡昉吕正已合词以钖应选钖请械军校以随途中时与语钩得其情至则索证左军校具服诬状三日而竣事棘寺吏跽请曰事体甚重今遽巳后当悔钖曰我不知观望惟尽其情而已既还白庙堂疑其速验军校无遁辞奏闻孝宗嘉叹良久除监左藏库都门迁勅令所删定官上记平镇江狱事迁太府丞改丞大理吏曰是为初官能决诏狱者不可欺也连治数大狱皆平允以便亲乞补外知严州丁父忧毁卒钥之长子字质夫仕至屯田郎中死之日囊无余金文行皆能世其家楼氏世居奉化继徙于鄞有义庄以赡族一倣范文正公之成规异之子璹字夀玉所创也王说字应求鄞人以其学教授乡里余三十年熈宁九年以特恩补将仕郎为州长史无田以食无桑麻以衣怡然自得没门人舒亶铭之先是有王致亦州闾所师至今郡庠以与杨公适杜公醇楼公郁并祠谓之五先生云説之弟该字藴之登庆厯六年进士第王安石宰鄞时与之友善以诗章相唱酬与兄齐声仕不偶官舍傍有嘉木叶长可尺许每得一诗取叶书之既没归橐萧然惟脱叶甚富遗藁十巻长子瓘字元圭登元丰五年进士第喜藏书以文称珩字彦楚説第五子也十九嵗入太学大观三年登进士第仕至宗正少卿年八十卒有考经传异同论三巻臆説五巻时政更张议四巻字学摭要二巻杂言三巻和杜诗一百七十一篇勲字上达説之孙也以太学上舍生登政和八年进士第髙宗东巡命为鄞宰徙提举广南市舶以亷称终朝散郎正已字正之勲长子也勲与妻薛氏俱没官所羣贾念其清苦裒金钱二百万为赙正已不受以叔祖珩任为丰城主簿连帅张澄俾对易理曹时相姻党王鈇家豫章冢舍亡瑞香花与一富民有他憾因诬之帅讽理曹文致其罪正已直之忤帅意称疾寻医以归孝宗闻之既践阼诏以不畏彊御节槩可嘉自泰州海陵县召对改合入官淳熈初访求亷吏参政叶衡举正已辞赙事以闻召对上语辅臣曰王正已望之俨然即之甚温史忠定王浩再相论朋党事上曰叶衡既去人以王正已为其党朕固留之虽衡所引其人自贤则知朕不以朋党待臣下也正已凡四典郡六为部使者终太府卿祕阁修撰致仕年七十八卒髙宗山陵竣事尝进圣徳孝感记上曰卿文似韩愈巳宣付史馆有文集二十巻嘉定初被旨缴纳国史院正功字承父以父任补官终朝请大夫广西提刑正民字经父以叔祖遗泽补官终奉直大夫知安庆府皆正已弟俱有亷名周师厚鄞人皇祐五年登进士第厯荆湖北路农田水利差役事时朝廷方议役书本路纷更未定且有欲为搊甲法者师厚具论四方风俗盗贼婚田狱讼簿书繁简之所以不同则役有劳逸轻重宜亦不可以一朝廷以为是下其説行之辰沅两州初复版圗县官念所以偹邉且欲歳发常平粟师厚谓溪獠啸聚无常而常平之入有限不可继宜乘事始择旷土使戍卒且耕且守亦古法也天子然其策子锷字兼彦中元丰二年乙科调桐城尉既而曰古者学而后入仕未闻以政学也曩时口耳剽习特以取科目尔士当以治心修身为本本立则事不足治于是官期至不赴经史百家之书无不读读必究其指归着而为言必期有用旁至兵刑小学天文地理博极淹该时潞公文彦博韩公富弼温公司马光与其舅氏蜀公范镇皆聚洛下锷每造诣讲贯上书论边事厯陈永乐覆败之由神宗嘉之籍姓名于中书国子祭酒丰稷给事中范祖禹以学官贤良荐厯官自濠州戸曹以至提㸃江淮荆浙福建等路坑冶铸钱公事为政皆有纲要居漕幕则着㑹计录振领圗宰县则着日成月要嵗㑹集守郡则着承宣集閲其书可以知其政矣党议兴名在籍中又以言边事忤时宰所向浩然有归志弟铢中崇宁二年进士第仕未老亦退休相与徜徉山水间唱酬成编绍兴初朝廷牵复党人特转中大夫将用之而老矣有奏议表启杂文二十巻明天集一巻六甲竒书一巻尚书汪大猷差次之别承宣集为一巻制序以冠其首尊之曰鄞江先生文集陈辅字安国五世祖自福州徙居象山父大雅工诗好为义事辅七嵗诵书百巻家贫力学夜不寝置足水中以警寐登嘉祐二年进士第知武康县教民以大竹络石筑海塘始免水患知安吉县救饥活流民以千计将代邑民诣郡及使者借留使者才之命摄华亭俾求前令张若济罪辅不愿使者怒徙摄夀昌守请于使者复还安吉后倅扬州穿渠龟山南径洪泽以避淮波民便之管勾成都转运司文字知卭州丞相吕公大防范公纯仁欲用之㑹以疾卒俞充字公达鄞人登嘉祐四年进士第熈宁三年五月以着作郎编修中书条例累迁都捡正集贤殿修撰都提举市易司及在京诸司库务宰臣王珪知上欲伐夏国元丰元年八月奏充为右正言天章阁待制知庆州环庆路经畧安抚使环州有田与夏国相错委而荒之充檄所部以时耕种虏不敢犯属羌山夷啸聚背叛充授第二将张守约以筹算且招且讨有亡入夏国者三百戸充又遣守约耀兵塞上夏人亟归亡者条上劝赏买马之法骑马顿增庆兵素玩恩充绳以法军始肃然屡上取灵武之章四年六月暴卒髙遵裕代之西师乃困充有奏议五巻边説二巻藏于家伟字仲寛充之叔父也元祐初为南劒州之顺昌令邑民生子多不举伟乃集耆老谕之以理且申约束曰孕者登籍邑人悔悟率以伟字名其子部使者闻于朝降诏奖谕进秩再任且许出粟以赈其蓐卧而贫者伟益恳恻宣谕朝廷好生之意数年间赖以活者万余人邑士廖峣为徳政碑黄裳作邑中步云阁亦纪其政绩以循吏许之丰稷字相之鄞人弱冠登嘉祐四年进士第厯襄城谷城令韩维曾巩相继守襄竒之荐于朝是时兵部侍郎叶康为光化令亦有名维尝曰丰叶二令它日必皆清近襄阳人歌之曰叶光化丰谷城清如水平如衡元丰元年安焘使髙丽辟为书状官还循两资三年自封丘县除监察御史里行王安礼除翰林学士上数称之稷言安礼性行淫僻师言鄙之擢在词禁将何以训多士仪四方乞寝成命其弹劾不避权要类如此五年除吏部员外郎时安礼为尚书右丞稷乞避安礼従之元祐二年自成都府路提刑召为工部员外郎以胡宗愈王觌荐除殿中侍御史寻迁左司谏三年亲王有令成都府路走马承受官造锦地衣者稷白御史中丞胡宗愈请率僚属言之宗愈未决稷即独奏劾谓二圣以节俭化天下而近属奢侈僭靡如此官吏辄承奉宜皆纠正其罪监察御史赵㞦时与稷同进对退谓稷曰闻君言使㞦汗流浃背给事中赵君钖曰谏官如是天下必太平矣不数日稷徙国子司业厯起居舍人中书舍人太常少卿国子祭酒兼侍讲刑部侍郎以集贤院学士知颍州移广州过阙留拜吏部侍郎丐出累典大藩徽宗皇帝即位韩忠彦言丰稷可作谏议元符三年四月拜左谏议大夫随迁御史中丞七月与殿中侍御史陈师钖同奏章惇当国七年窃持威柄祸福天下勇于害贤敢于杀人临大变订大事包藏隂谋发为异议祖宗付陛下震之上帝命陛下诛之九月又连疏言翰林学士承旨蔡京资政殿学士知江宁府蔡卞兄弟同恶迷国误朝卞虽去位尚窃峻职玷名邦京偃然在职日夜交结内侍戚里以冀大用京好大喜功鋭于改作若果大用天下治乱自此分矣祖宗基业自此隳矣陛下去卞不早既去又不能正典刑以明罪恶京以此窥陛下故敢愚弄朝廷玩侮国章臣恐天下有识之人豪杰之士皆解体矣既而稷登对极论邓洵武向宗良为京幽党隂为游扬进列要路大为国害又上疏论近习怀唐书上殿为上读仇士良传方读数行上曰巳谕稷为不闻者读毕乃止十月曾布将拜相稷谓台属布以内侍进交通诡祕盍共论之章未上徙工部尚书寻兼侍读建中靖国元年正月权礼部尚书崇宁元年五月追贬司马光吕公着等曾布言丰稷助元祐之人诋毁先政可见朋比出知越州改明州九月责授道州别驾台州安置其后叙复提举亳州太清宫以薨谥清敏袁毂字容直一字公济举进士一试于开封两试于乡皆第一嘉祐六年中第博贯羣书擅名词藻厯知邵武军通判杭州其为开封举首也苏文忠公轼实为之亚及贰郡而蘓公为守相得益驩唱酬篇什甚富移知处州终朝奉大夫赠光禄大夫有文集七十巻纂通题一百巻子灼曾孙章𤣥孙燮洽六代孙肃甫商七代孙衡世科相踵甫嘉定甲戌廷对为进士第一灼字子烈仕于朝为光禄寺丞军器少监出知婺州有武臣曹宗者时相蔡京之戚党也武㫁乡曲灼械之狱死焉坐是贬秩起知随州宣和末召为仓部郎面对力劝上清心省事安不忘危言甚切直黜知泗州终朝议大夫燮字和叙少游太学以舍选中淳熈八年进士第调江隂尉召赴都堂审察不就庆元初擢太学正时论击道学之党一斥十余年寻改秩通判贑州嘉定更化召为宗正簿枢宻院编修官太常丞兼权考功郎出知江州提举江西常平茶盐入为都官员外郎厯学馆兼国史实录院陞礼部侍郎兼侍读其在太学日延诸生训以语孟大旨在经筵従班每竭诚意广忠益宁宗皇帝常嘉纳之修髙宗寳训既进读有旨复专修孝宗寳训垂成而去国差知温州力辞以焕章阁学士致仕遗奏闻赠龙图阁学士光禄大夫舒亶字信道慈溪人生而魁梧博闻强记为文不立藁登治平二年进士第授台州临海县尉县负山濒海其民慓悍盗夺成俗有使酒逐其叔之妻者至亶前命执之不服即㫁其首以令投檄而去留诗云一锋不㫁姦兇首千古焉知将相材丞相王安石闻而异之欲召用㑹丁父忧服阕乃除审官西院主簿従秦凤等路提㸃刑狱郑民宪相度熈河营田民宪言其宣力最多乞以减年磨勘回授之特改奉礼郎提举两浙常平熈宁八年十一月入为太子中允权监察御史里行元丰二年七月论知湖州苏轼上谢表讥切时事并上其印诗三巻时御史中丞李定御史何正臣亦攻轼诏罢轼任逮赴御史狱十二月狱成轼责授检校水部员外郎黄州团练使本州安置亶又言张方平司马光范镇钱藻陈襄曾巩孙觉李常刘攽刘挚等收受轼讥讽朝廷文字各罚铜二十斤亶为县尉坐废时张商英为御史言其材可用得改官及亶知谏院商英为中书检正以其壻王为之所业属亶亶并其手简缴进自以职在言路不受干请也四年自侍御史知杂事除知制诰兼判国子监累迁试给事中直学士院御史中丞六年以论奏尚书省录目事坐废绍圣元年三月复通直郎管勾洞霄宫崇宁元年正月起知南康军时方开边蛮冦扰辰七月除亶直龙圗阁知荆南府荆湖北路都钤辖辰州故黔中郡厯汉唐皆建郡县至五代始弃不通然亦有内属者熈宁元丰开复沅诚而元祐中又弃之自是猺人恃险难制亶图上地形募施黔土人分七路遣将授以方略斩贼首併其徒党三千余级俘数百人破洞百余遂分叙浦辰溪龙潭为三以忠顺首领主之既奏功朝廷又诏亶兴复诚州乃进屯沅州兵未压境而渠阳五溪降胡耳西道最为僻逺至是亦请命天子为之告庙肆赦改诚州为靖州亶复计议筑屯沅之洪江分兵江之南建若水丰山贯堡三寨靖州跨大江在飞山之东猺人出入多以为障蔽亶乃选形胜得飞山福纯坡建新城最为扼要二年朝廷遣使抚问除龙圗阁待制卒于军年六十三赠龙圗阁学士有手编元丰圣训三巻文集百巻姚孶字舜徒慈溪人登熈宁九年进士第厯尉掾为鼎之桃源宰施泽于民深郡将武人怙威凌其属孶不为屈茍利于民必求直乃巳旁郡诉讼不得其平率丐于部使者付孶决之兴修庠序士劝于学乡有虎祷于社谕以文越三日虎仆于社旁奏课为天下第一部使者举学行优异材能显着以应元符之诏赐对称旨除提举成都府路常平等事陛辞上以久任桃源有爱民之心奖之孶退谒丞相论蜀利疚乞以义仓之储收养鳏寡老疾死给衣衾敛瘗贫困有子不举官给乳媪丞相奏行丁家艰服阕提举湖南常平等事上谕之曰朕施实徳于民立居养院安济坊漏泽园卿向有言故复命卿易使浙部徙江东转运副使除直龙圗阁知䕫州兴学校劭农桑有古循吏风卒于官䕫民罢市聚哭讣闻桃源民倾赀命缁黄即生祠为祈福焉翁升字南仲慈溪人力学有志气少従安定胡先生受易旨入太学中元丰五年进士第出仕恪守官箴济以亷谨当路才之元符上书言事切中时病用事者方主党禁锢贤士大夫籍升名于初等自是沉于选调建炎初党禁解将召用之而山林之志已不可夺矣升自奉简薄而勇于急人睦亲䘏孤平粜振乏乡人敬之至今犹讳升斗之字曰方斗云俞䕫象山人魁岸脩伟昼渔而夜读书登元丰五年进士第舒公亶平辰沅冦奏䕫筹画为幕府第一终建徳宰子观能字大任绍兴初应诏诣阙上书特授徳安府录参登十二年进士第时二圣尚狩沙漠九重旰食观能裒古今君臣孝弟数十事曰孝弟类鉴上之有旨召审察授江隂军教授改秩而卒子茂系字唐英登干道二年进士第临政以平允称终和州通判蒋猷字仲逺丹阳人中元丰八年进士第徽宗朝为御史中丞兼侍读论今羣臣无他能惟善候伺人主意承望大臣为向背者谓之才此风不可长人言近侍祠禁中见路寝尚仍旧瓦木涂塈皆故暗愿推广圣心每如此以保盈成先是内侍省乞不𨽻六察猷駮正之寻按刘友端等皆降官范之才奉使淮南还言滁水有鼎发民畎水凿山以出之猷劾其妄投之才千里外又言东南应奉花石器用之物愿一切罢之广东转运使徐惕以虚名羡财进奉后苑请重寘之法上不従乞罢迁兵部尚书改工部陞吏部以言者罢宣和四年自祠宫起知明州以不乐应奉事到官数日复丐祠七年以刑部尚书召兼资善堂翊善北骑至京师钦宗受内禅上皇东巡童贯緫兵扈従上贬贯环卫窜池州恐忤上皇意猷持诏往泣告上皇乃宣诏童贯趋贬所上皇还京师迁兵部尚书靖康元年奉祠建炎三年避地于明明年薨赠特进显谟阁直学士葬于鄞其后遂为鄞人陈禾字秀实鄞人元祐初试国子监擢第一居太学有声中元符三年进士甲科初调郓州司法平反甚多部使者列荐于朝滁潍州州学教授讲明经术大变其俗后由婺州教授入为太学正迁辟雍博士徽宗闻其才召对称旨特与改秩擢监察御史迁殿院随事献言上愈嘉其忠直命为左正言童贯始侵预朝政禾曰此国家安危之本抗䟽力陈汉唐之祸不可不戒惟陛下留意于未然论列既久日晚上拂衣而起曰朕饥矣禾褰挽上衣泣奏曰愿陛下少留容臣罄竭愚衷上为少留禾曰此曹今日受富贵之利陛下他日受危亡之祸孰为轻重愿陛下择之上衣裾脱落曰正言碎朕衣矣禾奏曰陛下不惜碎衣臣岂惜碎首以报陛下其言激切上为之变色且曰卿能如此朕复何忧内侍请止易衣上止之曰留以旌直节继而贯等譛行遂罹废斥后坐与忠肃公陈瓘交游流落江湖着书立言以垂世有论语孟子易春秋四经解行于世其文集藏于家禾父谧字康公博学教子有法嘉祐八年登第子曦绍兴八年又登第兄秉以八行举政和八年登第世喜藏书谧之亡舒中丞亶作挽章有曰尘埃满匣空鸣剑风雨归舟只载书曦复为藏书记以告其后俾勿坠素业孝宗朝史忠定王浩以禾四经解进玉音嘉叹攽之祕馆特官其孙正已宁宗更化之初崇奖忠节风厉四方孙镇江府通判立已有请于朝特赠中大夫谥文介张宏字公度鄞人元祐二年举经明行修仕至礼部郎中厯守建昌军泰州泽州尝筑慈溪县蓝溪洪庄保之堰埭民至今赖之宏六世祖次宗唐㑹昌中为明州刺史四世祖仁皓为兵马钤辖使庙食于奉化茅山曰武恵四大王者是也刘渭象山保徳村人家业农奋志为学邻里哂之不顾也登元祐六年进士第授荆门军长林令厯官至西京留台其读书堂遗踪尚存父老传以为美谈遵字继道渭之族也博学强记尤精于经术受业者不逺千里多所成就绍兴甲子已夘兼经取士父子皆以诗举该特恩授文学子俣字硕翁总角日诵千言为文操笔立就登绍兴三十年进士第改秩知华亭县邑版赋窄率贷诸豪民由是挠政前令少善去侯谒台府愿寛假三月乃治酒政损闗征不三月课入自倍逋赋以偿平易近民而决事若神豪猾敛手并海有秦山盐铁港三堰不治被旨督作蚤夜露处䕶田六万亩守以图奏孝宗大悦亟加褒赏倅绍兴府帅王希吕使者朱熹雅敬之委以诸暨萧山荒政活民十万知兴国军陛辞乞免萧山废田之税以时省缮华亭海堰禁逻兵胥吏扰沿海民船事皆施行改知岳州东宫引见守臣论常平乏储欲卖官田为籴本及宫陵祭礼等事光宗见其仪矩雍容音吐明畅注目首肯悉为奏可至郡覈四邑常赋外免其板帐凿空者如马草钱之类其目凡八嵗减一万一千有竒奏定为令除广东仓时四明大饥诏移粟五万斛浮海赈之乡邦赖以济南海驿道至真阳达凌江多穷荒复岭乃改辟大道八百里置六舖筑七庵募人居之无复蛇虎暴客之害命南雄梅循等州作丛冢瘗暴骨封州冦余郡计不立请废为县乃减其漕计蠲其宿逋代其助赏银数请着为令州遂不废兼漕大奚山冦甚张帅司摧锋军与贼遇奏豫发福州水军为之防诏従之卒赖其用迁福建宪莆田两囚共殴一人死争下手重轻经七推厯数年未决被旨往鞫之以为两人本谋共殴非谋共杀夜黑安能自知下手先后而孰能辨之奏俱免死除直祕阁召除尚书吏部郎中卒所至有遗爱民皆立生祠事之闻讣相与聚泣或作佛事以报为人风格清整笃于孝友居官为人所难忠实若与神契董作华亭水不可食祷于眢井而泉溢赈荒谒曹娥祠衆舟胶而巳独济怀安虎暴祷南台神一夕去衆皆异之自号益斋陈摅字君益鄞人绍圣间宰南劒之将乐敦崇学校奖进士类政尚恺悌先是邑民家举一子富室不过二子余悉弃之摅至谕以天性申以令甲犯者穷治自兹民无不举子矣男陈其名女陈其氏者皆然也后卒于官邑人思慕祠而祀之遇旱祷雨辄应以至邻境淫雨亢阳乞灵祠下咸遂所祈部使者以其有功于民乃请于朝钖旌福庙额徐立之字植夫登州人年二十五登绍圣初元进士甲科靖康之变以百司扈驾南幸丞相吕頥浩最知遇之及秦桧当国丐祠居鄞徜徉里闬三十年积官至朝议大夫年踰八秩手不释巻卒累赠开府仪同三司子子寅字恊恭以任补官中法科为福建路检法审覆囚牍累百驳正死罪七十九人厯大理官干道四年除知无为军陛辞奏两淮地有余而人不足臣尝因鞫勘归正人公事以情问之皆以为饥寒所迫不得已而为此若得官备耕具使治淮上荒田以餬其口何苦犯法淮上牛亦艰得乞招归正人营田免其牛税彼必欣然従事畎亩农隙閲以武事备边之至计也孝宗大悦差往淮南楚州相视措置明年归奏除大理正命知扬州莫蒙恊力施行屯田事措置淮东山水寨及民兵緫首子寅往来相视六年正月自兼权驾部郎为真四月差知高邮军兼领扬楚高邮旴𣅿四郡措置官田俄改知泰州七年四月除提举淮东茶盐常平措置官田如故淳熈元年召除工部郎依旧措置官庄再迁大理少卿三年六月论罢起为淮南运判运副厯扬州楚州修筑髙邮兴化寳应县石闼斗门函管隄岸䕶民田三千七百余顷绍熈三年知台州革秋苗伪钞去军士虚籍𣙜酤征税大率従寛而版曹比较上供以台为优宁海邑庠久废买田五百亩以振之蠲民戸积逋十余万五年除广东提刑次年卒官王次翁字庆曾其先济南人景祐五年仁庙临轩策士其祖异中首选已而视程文有摩改处特降第五名次翁克世其业齐鲁之士多従之号两河先生崇宁二年以易魁礼部别院辟廱初建又以诗书易三经就试俱第一除辟廱正时梁师成用事荐士多至华要号隠相一日命与次翁友者潜携文巻以去既而来谓子文达天听矣将处以台阁次翁笑语之曰文间适中其讳幸取易之友亟取以授併与友絶师成衔之出知道州徙容州政事一以阳城元结为法作漫轩思元堂而甘棠之爱在焉绍兴初自广西运判召对论定规模圗中兴等事忤时议丐祠寓金华六年吕頥浩帅长沙辟参谋遽乞休致贫特甚潘良贵访之闻败帏之下运筹声视之乃推元元数耳尚书吕祉荐于朝七年有旨落致仕八年召为郎中累迁中书舍人刘光世除使相欲任子文秩次翁执奏缴还之上曰王次翁词婉而理直论事者不当尔耶従槖阙员三省以王鉌林待聘及次翁名进上曰王次翁文章似王安石徳行似司马光遂除工侍四蜀阙帅宰执以次翁张焘拟奏上曰王次翁经术人也不可逺去朝廷于是焘帅成都而中外知次翁将大用矣十年除御史中丞首言和战本一事靖康以来领兵之将方动而排之使收议和之使欲行而阻之复止一进一却致此艰难权今之宜虽以和为名而实不可忘战备上嘉纳之朝廷差李泗为江内巡检宣抚司不受乃以所亲丁俊为之次翁言一巡检不足论然法令沮于下而不知朝廷之尊寖不可长遂覈正之上曰天下之事当谨其小小之不图积习寖久将有大于此者王次翁所论深明国体即颁示诸将都统制唿延通因内教出不逊语次翁乞斩通以肃军列一时骄将闻之震詟上劳之曰卿有李勉之风矣七月拜参知政事十二年扈从太母回銮金使邀金无厌次翁显絶之而宻令提举事务者随冝以给金人惮其刚严人谓知体上议遣使报谢次翁请行明年竣事力丐退政除资政殿学士提举洞霄宫来居鄞之西湖盗尝罄其室或请白有司笑止之曰冻馁使然耳何尤上闻之赐银绢各千十四年致仕十九年薨被旨䕶葬清凉山孝庙即位诏赠太师有两河集易説春秋旨义元元通数等书藏于家三子伯庠绍兴二年进士试教官中第一为淳熈侍御史有直声伯序绍兴五年进士第五人仕宗正丞伯廱以朝议大夫致仕陆寘字元法其先㑹稽人曾祖轸尚书左丞佃之子也庆厯中知明州叔𫝊建中靖国及大观中两知明州従兄长民宣和中知明州寘尝为明州录事崇宁中奉行安济居养漏泽有劳秩满就除通判其后为淮南江浙荆湖发运判官建炎间卜居鄞之梅谿奉祠垂三十年工诗喜篆𨽻手抄经史洎释老书亲加籖校数百巻子孙甚蕃内任丞郎外任守倅遂着籍为鄞人陈之翰处士鄞人陈忠肃公瓘志其墓云字宪之居西湖少有志操治经求大旨为文不蹈袭时语三上礼部不中因不复应举归求其志大观二年徽宗皇帝诏举遗逸鄞之贤士大夫闻而相与语曰此可以得宪之矣州及部使者用衆论荐于朝天子官之知公行实而善朝廷之得士者非特鄞之贤士大夫而已林暐字公着鄞人尝任迪功郎韶州司戸曹事恂恂孝谨轻财好施大观间忠肃公陈瓘寓居于鄞暐独厚之虽其徙谪他所问遗常不絶建炎四年州燬于兵暐未暇葺舍宇首捐钱数十万理学宫且辍田半顷为养士费太守以风郡人黉宇始渐仍旧贯王庭秀字颖彦先世居鄞父徙慈溪庭秀与黄庭坚杨时之徒游従其为学旁搜逺绍不茍趋时好造诣深逺操植坚正发于文辞深茂宏达以其绪余従事科举政和二年登上舍第既改秩以侍御史李光荐为御史台检法官在宣和靖康建炎间进言于朝皆发于忠义自察院迁殿中台纲益振出知筠州召为吏部员外郎擢左司郎官迁检正与宰相议多龃龉以直祕阁奉祠而归长子璧生而颖异不凡七嵗日诵千言一过辄不忘以宣和六年丙科登第少年气鋭负才宏硕方勇赴功名之㑹悉焚前所为举子文披閲羣籍无不淹该适朝廷方复博学宏词科首冠其选天不假年终于一待次通判士论惜之汪思温字汝直鄞人父洙以春秋之学知名政和二年思温由太学上舍中乙科既改秩知余姚县髙宗登极提举江西茶盐厯郎曹出知衢湖二州入为太府少卿知临安府迁两浙计度转运副使复还太府绍兴二十七年致仕积官至左朝议大夫爵文安县开国男余姚濒海有堤久而圮思温修复之并海田免水患者六十里烛溪湖二斗门髙下不等东西争利思温相地冝彻而平之灌溉均五乡钱唐渡舟人冒利捆载而行半渡弭檝邀利暴风猝至举舟尽溺操舟者独无恙思温曰若不戮此軰杀人未艾也悉捕繋论杀之更造大舰十数每一舰受若干人制号如其数以五采别异之置吏监渡给号登舟即过数而号与舟不类皆不受人给直有定例除十之一以备缮舟自是人不病涉䟽龙山河复旧闸启闭出纳如外沙之制舟檝皆便之乡有义庄以给仕族亲丧之不能举孤女之不能嫁者自思温割田倡之也年八十一终子大猷字仲嘉既补官复中绍兴十五年进士乙科干道元年以大宗正丞兼吏部尚书郎又兼戸部右曹轮对孝宗谓辅臣曰䟽通详雅有议论今日有用之材也权刑部侍郎取建炎以后续降指挥二万余条删其繁重定其当否编为条册上嘉赏之同列以彊盗率不处死无所惩艾请依太祖旧法赃满三贯者皆斩大猷曰太上与民更始非以刃杀人者一切贷死已议为法六项犯者依死处㫁非此而但得财惟再犯者死可谓寛严得中矣此辈知有可生之路但志得财所全尚多若不分首従虽不杀伤悉皆抵死则凡得财鲜不及三贯者此法既立未必能禁其为盗彼先以死自处则被盗者将无噍类为盗者无复全人究其极而计之死者益衆矣同列请取案例大猷以见定一案闻奏用六项法则死者十七人用见行法则才四人若如旧法则百七人俱死遂従其议借吏部尚书为六年贺金国正旦国信使郊礼行充卤簿使除敷文阁待制奉祠起知泉州进直学士知隆兴府茶冦赖文正起湖北大猷遣副緫管贾和仲讨之和仲轻敌败事大猷自劾再命落职南康军居住至四年自便渐复职绍兴二年致仕庆元五年进敷文阁学士六年薨年八十一方贬谪时或风使通权贵书不听南康之行亲故恐其婴抱大猷揖之曰使某年近六十以恩科得官今赴星子一尉岂不为我贺其旷达类此三子仲曰立中登嘉定甲戍科为太府少卿知徽州卒林保字庇民鄞人登政和二年上舍第两従广西帅辟主管机宜文字时方郡县蛮境将士率俘平民冒赏保覈正之全活为多歴官知兴国军改提举两浙广南市舶皆不拜家居十余年安贫着书尝评论夏少康迄唐肃宗得失号中兴龟鑑上之髙宗皇帝勅书褒荅绍兴七年上命左司谏陈公辅荐可备台諌者公辅奏保问学渊源持论不阿操守可观丞相秦桧隔之止除提举江东常平茶盐九年入为国子监丞迁比部郎建议正大成殿武成殿十位侑坐之礼自是享武成王始不废牲牢修定明州乡饮酒礼奏闻颁行天下累迁权吏部侍郎假本曹尚书充十五年贺金国正旦使初显仁皇太后南归沿涂应奉权增顿次自后南北修聘往来辄循其例又有请起两淮税者保使回具言淮民凋敝状顿既复旧税议亦格冬引疾以敷文阁待制奉祠十九年卒年七十一累赠特进有文集三十巻孙祖洽字元礼以任补官由盐官县入为干办诸军审计司每言理财在节用正其圗籍窒其渗漏不必趣迫其民财用自足尝取绍兴干道淳熈用度多寡之数比拟参定四方无虞之时反增于戎马未息之日条具为书未及上因知武冈军陛辞奏曰当今百度修明惟财赋不足上轸宵旰之忧推原其故皆由用度日增孝宗慨然曰诚如卿言诏取索以闻戸部隔不行时论惜之自武冈除常州上谓宰执曰此人善治财赋任满进财赋本末上曰人皆谓常州财赋不足今林祖洽巳及八分以上遂除司农丞其后提㸃六路坑冶緫领湖广江西京西财赋除湖南运判入为中书门下省检正诸房公事兼国用司同参计官陞司农卿緫领淮东财赋自太平州除权戸部侍郎嘉定二年再为淮东緫领四年正月除戸部侍郎厯知建康府婺州皆振其职六年以焕章阁待制奉祠十一年陞寳文阁致仕卒年七十九朱翌字新仲政和八年赐同上舍出身厯官至中书舍人南渡以来建太学载韩厥于祀典皆翌发之徽宗皇帝实录翌所纂也在朝敢言事尝奏论信外国太坚待金使太厚排衆论太切姑息诸将太深待大臣太严立志太弱忤权臣意一斥十四年起知严州宁国平江府撙节浮费积缗钱四十万于平江高宗皇帝视师江上后守献之有诏嘉奖自祠宫起知太平潭泉三州皆不赴年七十干道三年卒累赠少师翌世家安庆府怀宁县晚卜居于鄞有灊山文集四十巻薛朋龟字彦益登政和八年进士第厯官监登闻检院兼权工部郎又兼权吏部知兴国军奉祠除知衡州未上而卒子居实字去华守莆阳更新学宫提举福建路常平茶盐救荒有绩自祠宫召对除仓部外郎陞郎中厯淮西漕使淮东帅阃卒于扬州子扬祖字元振厯官知漳州召为大理丞迁刑部郎中以疾请外得池州丐祠以卒漳旧有土城髙不过五尺扬祖以修筑请于朝未之行也及为郎面对申言此州当闽广往来之冲而城壁不立往时沈师窃发以无备故可为覆车之戒乞以臣任内桩积钱趣办宁宗乃诏守臣赵汝譡经画如其言漳人頼之曹粹中字纯老定海人中宣和六年进士丙科为庄简公李光壻光与闻绍兴国论丞相秦桧欲一识粹中粹中时待次无为校官曰吾已有差遣见丞相何为退谓其妻曰吾观而父与秉权者势不两立岂久居此者由是仕不偶自号放斋以着书为乐桧死方以举主脱选调有诗説三十巻行于世夏承字元茂鄞人以太学上舍免省中崇宁五年第靖康间任开封少尹北骑犯阙大尹徐秉哲散文牓根括皇族冀以免死承奋身力争潜令诸厢毁弃文牓放散苛留之人绍兴二年臣寮疏列其事国事方殷未及褒表隆兴初有旨承系忠义之人送史馆编录姓名特赠三官二年赠左朝议大夫蒋璯字季庄晚居慈溪宣和间鄙王氏之学耻赴科举闭门穷经不事干谒亦不妄与人接髙侍郎闶居鄞城一嵗率数次访其家相对小室昼夜讲论告去则送之数里或问闶曰蒋君不多与人周旋而独厚于公公亦惓惓于彼愿闻其故闶曰某终嵗读书偶有疑而未判与阙而未知者每积至数十辄一扣之无不迎刃而解蒋之所长他人未必尽知也况有行义乎卞大亨字嘉甫泰州人初由乡举入太学升舍有声靖康间携二子走行在丞相范宗尹以遗逸荐绍兴中隠居象山之钱唐特恩调怀宁簿无仕进意手植万松婆娑成隂行吟其间自号松隠居士好左氏传迁固史耽老杜诗喜怒哀乐一寓于诗素习养生导引术医药占算尤极其妙解衣推食赈䘏饥寒手制药饵恵利甚博着松隠集二十巻尚书类数二十巻改注杜诗三十巻传信方一百巻子圜字子车亦有声太学号卞夫子登绍兴三十年第授扬州倅卒寳庆四明志巻八宝庆四明志钦定四库全书寳庆四明志巻九宋罗濬撰郡志九叙人中先贤事迹下张邵字才彦歴阳人建炎二年使金国誓不辱命拘絷于宻州柞山寨土牢者半年刘豫逼以伪命不从又囚繋东平府狱踰嵗转徙燕北饥寒濒死移书挞揽告以天意人心向背之所在又寓书阿卢五以勤兵逺战非金人之利绍兴十三年始得归与时宰忤投闲于鄞没𦵏桃源乡乌石山子孝曽字主叔以大理少卿没于中山府姪孝祥字安国生鄞县方广院之僧房绍兴二十四年为进士第一终显谟阁学士孝伯字伯子隆兴元年进士终参知政事髙闶字抑崇唐宰相智周后世家广陵髙祖賛襄始居鄞闶幼颖悟不凡八嵗诵经史通其义或问得时则驾出何书闶曰非史记老子𫝊乎客惊异之谓其父钦臣曰此儿当兴君门户弱冠入辟雍继升太学初课试文格尚对偶闶特变为古文一时文格遂复元丰元祐之旧建炎初中上舎优等绍兴改元赐进士第释褐诸公方欲荐引丁内外忧服阕执政交章称闶议论简正明于治体可居经筵劝讲之地五年令内殿引见改左承奉郎除正字论荐举之弊与天下之势最急者在机会又请止赐新进士中庸篇而儒行篇虽间与圣人意合实出汉儒杂记非圣人格言乞勿赐又请预严水战之备皆䝉聴纳后摄礼部外郎因上殿奏事论及和气上曰朕见士大夫议论以为轻徭薄赋安民心寛民力可以召和闶曰臣以为此召和气之一事耳而其本乃在人君有以感之心正则气正气正则天地之和气应矣上是其説后自浙东参谋除国子司业引见奏曰陛下复兴太学此帝王盛徳事上曰太学兴复欲得学问渊源徳行纯正者为师表故命卿因言臣在京师见太学辟雍皆有御书阁今当依祖宗例建阁以藏御书愿时洒宸翰加惠多士上许之其任司成论事为最详兼权中书起居二舎人迺除礼部侍郎以忤秦桧意出为筠州遂请挂冠居乡每对士大夫惟举前言往行可师法者未尝及时政得失人物臧否泛观经史诸子百家而絶意荣进不戚戚于阨穷年五十七终史浩字真翁鄞人祖父诏以孝友睦婣任恤中和之行举于朝不就浩少卓荦有大志敏悟絶人力学至忘饥渇寒暑叔父木优于学浩以为师朝夕质问疑义反覆切到读书一经目终身不忘自经史百家至浮图老子之书靡不通贯年四十登绍兴十五年进士第为余姚尉有黠贼聚党剽刼出没不常监司名捕之六年弗获浩设计擒其魁党九人诣县令怪其不言亲获浩曰捕盗职也彼戮而我受赏吾心安乎令叹曰处心如此其不待举主改官必矣任满诣行在时仲父才为右谏议大夫给事中林一飞来致宰相秦桧意言已留国子监书库官拟令姪矣浩白仲父曰秦似难与同处且浩以省试前十名于法令当受教官可不安分乎明年桧薨又明年仲父罢签书枢宻院事又明年浩以中书舎人吴秉信荐自温州教授召为太学正再迁国子博士轮对髙宗皇帝器之温颜访问浩乃言曰小臣敢冒万死毕愚忠闻两郡王皆聪明臣谓宜取其最贤者寖别异之以繋人望上颔首两王者普安王及恩平王璩也上方遴选辅翼之人遂迁祕书郎间三日命兼二王府教授大臣奏王府教授必召对乃除上曰朕已见其人矣浩常力勉二王以孝每诣府讲书普安王必召三王子入合侧聴上书兰亭序二本赐二王批其后曰依此进五百本浩曰此赵鞅书训戒之辞之意也谓二王君父之命不可不敬从数日问普安王曰见书浩曰能溢其数尤见顺承之意又以问恩平王曰未暇浩惊曰郡王朝参之外何日非暇而至违命乎已而普安王书七百本上之璩卒无进一日上赐二王宫女各十人浩又谓二王曰是皆平日供事上前者以庶母之礼礼之不亦善乎月余浩问普安王曰如教授言又问恩平王不应上寻召诸宫人入具言普安王加礼如此恩平王无不昵之者上由是益贤普安王诏立为皇子封建王以浩为司封员外郎建王府直讲建王以内知客龙大渊曽觌善饮酒多置酒㑹之浩因讲周官酒正曰周官一书大抵于财无不㑹者独于膳羞曰惟王及后世子不㑹及酒则曰惟王及后不㑹不言世子葢世子之饮亦在所㑹也何者酒所以为礼亦所以为祸世子奉君则当忠奉亲则当孝茍以狂药动荡其心于忠孝能勿愆乎彼方求其主鬯以奉宗庙元良以正四方酒正于此安得不节之以数而㑹之于嵗终也建王瞿然起曰谨受教自此节饮大渊觌由是衔怒上以浩辅导皇子裨益良多特迁宗正少卿完颜亮侵淮上议亲征建王上奏请将兵为前驱浩方疾作闻之惊超亟具衣冠趋府取左氏春秋里克论申生及汉书四皓论孝惠将兵事为建王读之且举唐肃宗事言艰难之时父子岂可跬步相舍建王大感悟即使草奏痛咎前失又以札子上皇后上大喜语大臣曰史浩真王府官也未㡬亮死上幸江上视师建王从行浩与之俱驾还建王为太子浩迁起居郎兼太子右庶子髙宗寻下内禅诏孝宗践阼四日迁浩中书舎人又六日兼侍读上问今设施何先浩对莫如保固边鄙收拾人才顷秦桧辅政妬贤嫉能所废黜多名士今以礼召之士气必伸而得其用治斯举矣张浚已召张焘辛次膺皆执政材也上从之浩又言周葵任古胡铨张戒王十朋请悉召之寻迁浩翰林学士张浚以召至浚位特进爵和国公上将以为江淮宣抚使拜少保浩曰浚名重当世久为秦桧所抑既大用之恩礼宜加厚乃进少𫝊升魏国公于是上有经略中原之意浩草浚制云诵宣王任贤使能之诗朕喜得将明之助鉴光武略地屠城之戒公宜以安集为先意欲令先固边疆无浪战也上语浩中外臣僚朕不能徧识卿疏其所长以待选用浩疏三十四人后上每有除授皆于是乎取多至宰相执政侍从岳飞忤秦椿死于棘寺藁𦵏墙角浩请追复元官以礼改𦵏録用其后又奏赵鼎李光前朝望臣以无罪窜贬而卒请尽复职名且官厥后上悉从之浩参知政事上皇使内侍召至赐食谕曰卿在皇帝潜藩备殚忠力皇帝孝爱卿辅导之功也今得卿为辅弼吾亦安心又曰卿皇帝亲臣凡事宜直前规正不可回忌尚书户部员外郎冯方见浩曰上命修玉津园浩即坐作奏恐损恭俭之徳上即批赐已令临安府不得修造方犹在坐共叹上从谏之美方曰以方所见此等小事且放过无害恐久必厌倦浩曰人君一嚬一笑繋天下休戚子必待天下进花石如宣政间乎浩则不然若信吾説无小无大不贰此心茍不见信一旦逐去予心无憾矣江淮沿邉诸郡竞招诱山东人皆髙其官爵厚其钱粟以来之朝廷竟日为之换授官资拨给禄赐无巳时浩上奏大略谓汤文得天下之心非谓天下之民先归汤文之国也使民先归其国则七十里之亳百里之丰何以容四方之人而亳与丰之地方且疲于赡养日益穷蹙又何暇修文徳以格逺人哉今北兵日为姦谋以挠我日纵流民以困我沿边守臣由之不知日以招来为事自去冬用兵以来归正之官已满五百皆髙官大爵动欲添差现阙归正之民不知其数皆竭民膏血惟恐廪之不至骎骎不已布满东南蚕食既多国用益乏已来者不获优恤必有悔心方来者待之茍薄必有怨心终亦何所济今説者必曰不如是不足以繋中原人心夫内修政事教化既明风俗既厚百姓家给人足使彼之士民愿立于朝愿为之氓而不可得然后一旦兴师恢复土宇皆为王臣则其心乃大悦如汤之后来其苏武王之一怒而安也茍吾之政化未施财力先屈国尚未可保安能繋中原之心乎臣闻弃实而务名舍近而谋逺见利而忘害此三者天下之大弊古今之至戒也夫自淮泗之北燕赵以南幅员万里皆我故疆乗中原爱戴之心一举而取之天下孰敢以为非今既未能乃区区招集逋逃之人以为繋中原人心此臣所谓弃实而务名一弊也自去嵗北兵扰乱之后两淮荡然驱逐杀戮不可胜计恸哭之声至今未巳此皆当如饥渇如焚溺日夜图之者今未见大有措画而庙堂之上率尝以大半日力整㑹归正人宣抚司沿边诸军帅司州郡又可知矣此臣所谓舎近而谋逺二弊也北人初来扶老携幼莫不皆言去虎狼归父母呜咽流涕以手加额不知者观之真若可喜然廪给禄赏少不厌其无涯之心则怨詈并作未必不刺取国事归报敌境况其间往往本心有为间探而来者此臣所谓见利而忘害三弊也愿陛下宻饬沿边守臣其有至者谕以久逺之计曰国家议战与和皆为汝辈久此陷没欲图拯济若为战计则他日得我故地汝皆吾民又何必舎坟墓弃亲戚而来若为和计则干戈既戢汝等无战争徭役之苦四海一家往来无碍朝廷亦岂遂忘汝等宜各安本土以俟议定则彼将无所怨而敌闻之亦知我国有人矣自是葺藩篱保形势寛民力以固邦本募勇士以益军籍政修而教兴国富而兵彊机㑹之来岂有穷巳一举而得中原大开明堂受朝贺此成汤文王已试之明效也浩之在翰林也议于瓜洲宣化采石为城坞堡塞以防敌骑冲突置军人妻女于坞中屯战舰其下使事急有势援贼不得遽窥大江既参政事复伸前説且为转般仓上以冯方为提举修筑之浩又议开运渠自瓜洲通扬州自采石通和州皆以其土积北旁植榆栁以障敌骑他日可以运粮又议于沿江淮及上游荆襄久任守臣以山水寨总首为兵官各扞御一郡凡有要害併力设险以守之各举所亲之有材勇者以为异日用且徙其家城中以仆御为防守不假有司资粮惟每嵗春秋大閲厚加赏赐仍许以他日有警止守一州不必出境临战庶㡬固守藩篱藩篱既固乃遣王师攻讨四出为掎角之势首尾相应则我诸军出战如蛟龙乗虚空而上茍不如欲则退居所筑城堡如九重之渊上深然之命方就治其事既而张浚辟方为督府参议官事遂寝浚奏请进兵取山东浩兼知枢宻院力陈不可事少止隆兴元年正月拜尚书右仆射同中书门下平章事兼枢宻使浚以枢宻使都督江淮军马复有山东之请浩以兵力未盛民力未苏财力未足遽舎内以事外未见其利宜徐召张浚来议上从之四月浚至乙亥与陈康伯及浩俱在上前浚请上即日降诏幸建康上顾康伯康伯无语乃顾浩浩曰万乗一动有名则可以臣观之其动有三一曰亲征二曰劳军三曰移跸臣谓今日皆未可也名曰亲征则敌必以大军应我无故而招致数十万人寇边何以应之谓之劳军则用度当如上皇时上皇曩嵗之行帑藏耗费郡县供亿诸司诸军往来馈遗葢费緍钱数百千万姑计内藏一库所出已千四百万緍他可知已今复为是六军闻之必喜茍所赐不能尽如前日之数必皆怨望是可已而不已者若曰移跸其于进取固为顺便第在今日则又有未安者更须熟议上不悦曰移跸只是移跸又复何议浩曰未审陛下自与六宫往亦奉上皇以俱若奉上皇则建康未有徳夀行宫又未知上皇行止之意若何臣料上皇未必肯行也上皇不行陛下安得与六宫往傥陛下自行乃是亲征非移跸也若今亲征俟有功乃回乎不待有功而即归乎必俟有功功不可必则卒未有回銮之期茍无功而还则与上皇视师之行无以异亦复何益以是思之三者皆未可也抑臣闻之古人不以贼遗君父今必俟上临陈乃能成功安用都督哉况留上皇于此而陛下逺适千里之外不得朝夕侍左右敌以一骑犯淮则此间骚然少有奔窜上皇能不动心乎陛下父子慈孝如此今日岂可跬步相离上始悟谓浚曰都督姑先临边俟有功绪朕何敢惮行今未须下诏浚曰陛下当以马上成功岂可懐安以失事机浩曰今日陛下事体与汉祖以匹夫创业之时不同既退浚问何谓不同浩曰汉髙帝崛起草野以图帝业得之则为天子失之则为匹夫何顾借之有上皇以祖宗二百年天下授之上当出万全岂可尝试而图徼倖欲为汉髙轻易之举一有蹉跌悔何及哉间六日浚奏欲取山东浩问浚曰不知江上之兵今有㡬何曰二十万浩曰以㡬人守江淮以㡬人之山东浚曰留其半以其半行浩曰陆行乎舟行乎浚曰用舟浩曰若舍舟遵陆必弃其舟茍不弃舟须兵守之当㡬人乎浚曰一二万浩曰因粮于敌乎使人运粮乎浚曰运粮浩曰舟既不可弃运粮之人复当㡬何浚曰一二万浩曰如是则攻伐之师止六万人敌必不以为恐且淄青齐郓等州虽尽取之未伤于敌敌若犯两淮荆襄为牵制则江上之危如累卵矣都督是时在山东乎在江上乎警急应援所用何人若无其人则虽留十万之衆亦无益也明日复奏对未决又明日浚奏督府乏用浩问顷日何以取办浚曰第取之民间如燕山钱免夫钱之类皆旧例也可令长吏谕之尔曹不捐财助边敌至皆为所有不如以与国家还以保庇尔民民见利害岂得不从康伯与浩同奏曰必欲取于民臣等皆当丐退上知不可乃给空名告身五百俾之鬻爵自是连日奏对一日浩与浚对坐待漏院幕次康伯以病告不至浩谓浚曰今日鋭意欲用兵岂非以祖宗大雠未复必欲一举空朔庭以洗中外积年之愤然而医人之国当观其时审其势方今上新即位内政未立而遽动干戈于边鄙则财用必竭人心易摇是徒慕复雠之名初无其实也莫若先为不可胜以待敌之可胜浚曰此言良是但浚老矣浩曰晋灭吴杜预之功也而当时归功于羊太傅以叔子立规模而元凯成其功也相公若为后人立规模使后人借是以有成则亦相公之功何必身自为之及奏对浚不复言边事寻内引朝辞乃力请于上曰臣早间再与史浩议其意已不可回恐失机㑹惟陛下英㫁上由是不由三省枢宻院径以金书牌自命诸将出兵外廷莫之知也浚乃还建康上一日谓浩曰兵当以义为先今朕为二圣不共戴天之雠而举义莫大于此者当无不克浩曰为此举兵谁不曰义然以臣愚见当更兼徳与力言之譬有人焉邻家侵夺其先人之田庐为子若孙义固当复然彼得之者益富我失之益弱而吾之徳既未盛力又不彊茍欲取之不惟无成恐复有损尔泰誓有云同力度徳同徳度义葢力同始可度徳徳同始可度义左传谓犯五不韪而伐人为丧师之宜实以不度徳不量力为首然则又焉能克哉故虽文王犹曰大邦畏力小邦懐徳况其余乎今彼于徳义固不足力则有余故败盟犯顺如此我若以不共戴天之故不暇益厥徳不待壮其力而冒昧以往誓不俱生此匹夫之报仇也五月戊戌浩得邵宏渊状言准御前金字牌奉圣㫖择日进兵谨具知禀事大惊始知是月甲午师巳渡淮矣以示康伯曰国之大事在祀与戎今出兵巳数日吾人俱以宰相兼枢宻事而不得与闻将焉用相乃见上求罢政力请再三不从先是龙大渊曽觌积怒于浩金安节周必大又缴其知合门事词头二人皆浩所荐大渊觌愈憾浩以情告上始有允意问曰丞相每言不可用兵兵固不可用乎对曰非不可也乃未可耳自绍兴和戎天下咸谓假和以为战计耳然日观朝廷之上凡所施为有制礼作乐文饰太平之事无枕戈尝胆图报大雠之心二十年间苟且度日内外宴安上下逸乐遂成徒和矣将何以上回天意下感人心乎今陛下新立奈何亦无所施设遽欲成不世之大功于一旦哉臣料今日之师必不克也上黙然浩乃拜辞而退又三上表乃除观文殿大学士知绍兴府又辞得提举洞霄宫浩罢十有四日符离失利大军十三万人一夕奔溃死者不可胜数资粮器械委弃殆尽六月浚上表自劾上哀痛之降诏罪巳浩上表张浚忠义有余今此小挫出于不度彼已然其心惓惓忠于为国古人不以一𤯝掩大徳陛下若抆拭用之责其后效自此必详谛熟审不敢妄𤼵也干道四年除浩知绍兴府六年丐祠丁太夫人忧八年判福州淳熈元年丐祠四年召为侍读上在位寖久多閲士大夫论奏往往熟烂疎漏少当上心者近习窥指益毁儒生因劝上以右武浩独深言其不可于是进读三朝寳训一日读至太祖皇帝开寳五年命侯陟董淳周渭刘商英往京东京西四路相度田稼检察公事四人者小臣皆儒士故太祖特举而用之浩因奏曰五代惟専用武朝无儒者故相尚为威虐败乱接踵及太祖皇帝英武开国独降意屈于儒士夫二帝三王之道固不寄于长枪大剑之人必讲于圆冠方屦之士自战国秦汉圣人之道不𫝊而治道益卑千有余年然后道术复明文治熈洽实我太祖崇儒重道之力上自是不复有厌薄儒者之意矣开府仪同三司曽觌郑藻辈颇为缙绅所指目遂渐兴朋党之説浩极论姦邪欲陷正人不为朋党之説则无以尽逐之人主于聴纳之际不可不察上大悟党论遂沮浩常言吾无以报国独知荐贤耳在经筵援故枢宻直学士陈襄为讲官荐士故事举石陈仲谔汪义端石斗文沈铢等皆疎逺下士上皆召用之五年三月拜右丞相故事大臣毎进拟得㫖退即批付诸曹施行自龚茂良罢政曽觌言其进熟多挟私以脱取上㫖上乃令以所得㫖审奏事多留滞浩曰此非祖宗旧规是明示天下以不信大臣尔大臣不足用何不退斥而直为此形迹也上然之免审奏于是四方士大夫待除授求见者八百人浩日见百客八日而毕不两月八百人皆去十月枢宻院以殿前司军籍阙请使自招人三千以充之由是诸军竞掠人于市人皆奔窜行都骚然被掠者往往㫁指以示不可用㑹百官以㑹庆节诣明庆寺祝夀市人遮道言者数千浩奏已掠者请悉纵遣衆乃散而北闗之郊掠人犹未已军人秦忠杨忠因聚衆擅入民家刼取财物民既争护又有夺军人旗桿者得之送大理寺明日上命军中勿复招人棘寺迎合枢宻院意以为市人陆庆童者非被掠而助百姓谢三六敺军人十一月上欲以秦忠杨忠陆庆童皆从军法处斩浩曰诸军掠人而夺其财故至于閧则起此衅者军人也固当以军法施行若陆庆童者特抵拒之人耳可同罚乎况百姓自有常刑岂可一旦律之以军法必欲重其罪流之其犹庶㡬也上大怒不可浩曰陛下惟恐诸军有怨言故必欲两平其罪以安其心不思百姓不得其平其出怨言亦可畏也陈胜吴广言等死死国可乎此岂军人语上变色震怒厉声曰如是则以朕比秦二世也浩曰自古百姓怨其君者非一如时日曷丧予及汝皆亡岂特秦二世为然上拂袖起入径降㫖宻院施行浩力求去位复以醴泉观使兼侍读其后有言陆庆童之寃者上亦悟曰史浩当时力争朕不用其言甚悔之八年八月罢侍读辞归上燕之内殿浩因言时务八事又露章荐鄞县主簿薛叔似等十五人十年八月以太保魏国公致仕浩再罢相在经帷尝书车攻诗序陈述孟轲乗势待时之説以賛恢复之图又书唐太宗语治安中国而四夷自服岂非上䇿复陈其説愿以治安中国为本则复中原如运诸掌既归有示以张浚行状者浩曰此心天实知之主上实知之不恤后世之无闻也光宗即位进位太师绍兴五年薨谥文惠宁宗即位追封㑹稽郡王以其子弥逺实賛更化又两追封越王更谥忠定配享孝宗庙庭长子弥大字方叔登干道五年进士第贤肖其父终礼部侍郎次弥正字端叔终浙东提刑今丞相弥逺字同叔寳文阁学士弥坚字固叔其第三第四子也木字继道与荐书贡辟廱建炎三年金人至木载其姑姉妹凡五族百余口逃于海倾资给之悉免于难平阳县主簿王敏着隂骘记浩为立石其后取科第登仕版骎骎方盛云魏杞字南夫自焦山徙居于鄞以祖鉌致仕恩补官中绍兴十二年第知常州晋陵宣州泾县皆有能声歴官至宗正少卿隆兴初金人声言南牧而意在寻盟丞相汤思退荐杞有専对材假礼部尚书充使杞母向氏既老勉以尽节行次盱眙金遣赵秀恭等于境上往复啇㩁杞于言辞称谓凡闗国体者必致毫釐之辨未㡬北兵数十万骤至杞竟护礼物舡抵髙邮金复索信使面议杞复奉命北行北兵胁之于道不为动比至朔庭乃絶供具以困之杞慷慨陈义卒定和议正敌国之礼嵗币损五之一干道元年使还除起居舎人累迁给事中陈居仁论幸臣曽觌龙大渊怙宠孝宗曰只为文臣太胜要当扶而正之又奏圣虑甚至但又不可过恐复致偏胜摄礼部郎中尝奏论台阁冝多用明习典故之士上曰知名之士试举一二居仁奏如周必大洪迈久在禁林不在臣言李焘莫济岂应弃之侯国上欣纳丐外得徽州还朝入对上褒谕曰新安之政甚好从臣台谏屡为朕言除户部右曹迁枢宻检详诸房公事歴左右司中书门下省检正诸房公事淳熈十一年借吏部尚书贺金国生辰还除起居郎明年兼权中书舎人察官奏旅榇之殡寺院及十年无子孙祭省者许自与焚爇居仁缴纳请増为二十年必经涉郡邑为之勘验得实方许埋𦵏仍标识以待其家寻访上大悦从之曰台谏给舎多成一律如此方见和而不同前郊祀四日为真奏论上有恩惠而小民不与名为寛逋负足以惠顽民耳名为赦有罪足以惠姦民尔愿尽放天下五等户身丁四等户一半从之一日面对谓陛下亲细故而忽逺犹事末节而紊大体愿深思汉明帝黄老养性之言俯从唐刘洎多记多言之谏举纲要以御臣下省智虑以頥精神上嘉之次日语辅臣居仁之言甚忠卿等相与持守簿书细故可省即省不必繁琐自今亦当少降指挥中书务清方是朝廷之体卿等熟复其言可也尝兼直学士院上临朝曰官欲择人信非虚语向来中书或用三人今内外制独陈居仁当之略不见其难十五年丁内艰去国服阕歴知鄂州建宁府镇江府福州凡典五郡皆有惠政庆元三年召赴行在疾作以华文阁直学士奉祠而归卒今中书舎人卓其子也赵粹中字叔达世家宻州诸城父左朝散大夫濬始居㑹稽卒𦵏于鄞遂为鄞人粹中与弟大猷同登绍兴二十四年进士第歴官至太常寺主簿进恢复机宻十论制狄权鑑四十巻富强要䇿十巻给舎看详云学问渊源议论详确迁太府丞累迁吏部侍郎出知池州湖州奉祠年六十四卒先是孝宗皇帝在位之十三年粹中谓庙议未定考三代六经之制旁引汉魏晋唐之规参订本朝名臣奏议萃而成编上之谓太祖当居第一之室永为不祧之祖太宗当居第二之室永为不祧之宗遇祫享当奉太祖居中东向昭穆旁列未果行遗表犹曰推艺祖肇造之功早正东向之位念中原沈沦之久无忘北伐之功后八年定庙议如其制始发之者粹中也有文集十巻奏议二巻梅堂杂志五巻史评五巻子竴字立之六嵗而孤事所生母孝以父遗泽补官授永丰主簿改南康户曹毎恨禄不及亲期至皆不赴该庆寳登极恩不愿循转安恬养素笃志好古诸子百家之书无不淹贯文章自成一家家俭约而䘏孤赈贫无吝色郡守胡榘雅敬之合郡人之辞闻于朝乞旌擢以厉风俗寳庆三年十一月有㫖特循一资竟不受年四十七终赵彦逾字徳老登绍兴三十年进士第仕至工部尚书晚以资政殿大学士典乡郡召除提举万夀观兼侍读进观文殿学士以年乞身开禧三年薨年七十八累赠太师吉国公郑锷字刚中自福州徙鄞躬孝友之行该贯羣经旁通子史百家文备衆体尤以词赋得名开门授徒来者云委登绍兴三十年进士第仕至屯田郎官宁宗在英邸兼小学教授尝进劝戒元龟后特加赠且官其子沅扬王休字子美象山人肄业蓬莱山僧庵中至雪积其背而不自觉登干道二年进士第为黄巖尉锄治姦豪人称铁面少府歴知洋州金州除利路转运判官成都路宪漕二使以户部郎为湖广总领入朝累迁至礼部侍郎以华文阁待制致仕在金州创西津浮梁平鬼愁滩罢茶场鬻茶引分西城汉隂平利三邑纲马损均敷之数在利路举行荒政修栈阁由益昌至大安军二千余间在成都伐石为眉山堰汉嘉西门石梁所至民徳之今工部尚书烨其子也李子列奉化人官修武郎才智卓絶慷慨好义建炎三年冬金兵至明年正月已未破明州诸县悉遭焚燬子列率义勇援兵社夫凡一千一百八十四人拒敌庚申乙丑丁亥三战于泉口招贤等路敌不敢进奉化独全敌去兵罢犒给之费余万缗皆子列身任之事定虚张功伐冒赏者甚衆子列独不言士大夫常诵其事蔡文懿公幼学云渡江之初帅守弃城者相踵也而子列独以身捍一邑然则安危之势岂不以其人哉推是而言士之抱负愈伟则功名之所及愈大观子列之事亦可以兴起矣敌方盛时有王从侍二亲避地南来闻义勇所聚投之衆见其北音以为姦细将杀焉子列察其士族曰无害善良问知其为三槐家益善遇之从后知信州每语人微子列吾家无噍类矣子列事亲孝父尝庆夀百客皆集壻刘氏独不至问之则以逋租三数百万繋有司子列即如数载钱输官取壻以归其宏略类如此今其家资产不逮前而显达骎骎元白其孙以称以制其曽孙也沈焕字叔晦世家定海后徙鄞年二十四举于乡补国子监为选首居太学不茍同毎语人曰天子学校当隆师亲友循规蹈矩以倡郡国慕临川陆九龄之贤从而学焉干道五年省试第二调官歴余姚尉扬州教授八年召为太学録以昔所躬行者淑诸人蚤暮延见学者孜孜诲诱长贰同僚忌其立异㑹充殿试考官唱名日序立庭下孝宗伟其仪观遣内侍问姓名衆滋忌之或劝其姑营职道未可行也焕曰道与职二乎适私试发䇿引孟子立乎人之本朝而道不行耻也言路以为讪已请黜之在职才八旬得髙邮军教授而去后充浙东帅属髙宗山陵充修奉官移书御史请明示丧纪本意使贵近哀戚之心生则茇舎菲食自安不烦弹劾而须索絶矣于是治并縁为姦者追偿率歛者支费顿减嵗旱常平使者分择官属振䘏焕得上虞余姚二县无复流殍诸司交荐十五年用尝格改宣教郎知徽州婺源县三省类荐书以闻上犹简记特许升擢遂通判舒州归徯官期益笃为已之学奉亲孝自疑性刚大书戴记深爱和气愉色婉容于寝室其存心养性率类此史忠定王浩创义田于㑹稽凡仕族有亲丧之不能举孤女之不能嫁者佽助有差焕白王率好义者行之乡里得田数百畆月増嵗益遂为无穷之利虽病犹不废书拳拳以人才国事为念年五十三卒周文忠公必大闻之曰追思立朝不能推贤扬善予愧叔晦益者三友叔晦不予愧也昔曽子论𢎞毅之士仁为已任死而后已孟子谓明善以诚身诚身以悦亲悦亲以信于友乃获于上若吾叔晦所谓任重道逺诚其身以获乎上者非耶序而铭之忠定王悼之尤切一时名贤亲炙其言行者多志之以𫝊世称之曰沈先生有文集五巻嘉定十六年宁宗官其子省曽今天子即位追赠朝奉大夫直华文阁谥曰端宪焕之祖子霖字泽夫贡辟廱调惠州博罗县主簿无仕进意号逍遥翁父铢任承务郎签书镇东军节度判官㕔公事俱以明经为乡里师表铢尝问道于焦先生义方之训尤严故诸子皆修饬有闻少子炳字季文年未四十弃去场屋师象山陆九渊务穷性理赵忠定公汝愚以遗逸举之史忠定王浩使子弟师之固穷终其身杨简字敬仲慈溪人登干道五年进士第慕象山陆九渊九渊长二嵗简师事之自为一家之学施之政事人笑其迀而自信益笃赵忠定公汝愚去国狡者造无端语文致其罪国子祭酒李祥抗章辩之简时为博士请列札不许遂上书言昨者危急变骇不可具道军民将溃社稷将倾陛下所亲见汝愚冒万死易危为安人情妥定汝愚之忠陛下所深知不必深辩臣为祭酒属日以义训诸生若见利忘义畏害忘义臣耻之亦斥去嘉定元年召除祕书郎累迁将作少监出知温州以驾部外郎召歴将作监丐祠累加寳谟阁学士寳庆二年薨简居徳润湖滨以湖在慈邑易名慈湖宗其学者不称其官皆称曰慈湖先生淳祐壬寅秋郡守陈垲出公帑钱六十万米二十斛命邑令曹邰建祠于学得隙地成徳堂右为堂三间泊水过廊各三间像设有严为慈湖之学者有乡校肄业士论韪之髙元之字端叔韩武烈王裔其父始着籍于鄞元之少贫借书以读凡天文地理稗官小説隂阳方技之书靡不究极佛氏大藏经五千巻读再过尤邃于春秋采诸儒所长凡三百余家删㑹为一书间出巳意号义宗専务明经自三𫝊而下不尽可工文苦吟尝谓离骚之学㡬亡为九篇曰愍畸志曰臣薄才曰惜来日曰感回波曰力敶曰危衷曰悲婵娟曰古诵曰绎思读者叹其精深悲其志事亲孝浣濯炊爨必躬教授乡里置田不半顷割十畆遗亲党轻财如此父𦵏奉化之察㢘结庐墓侧在万竹间着万竹先生𫝊五上春官特恩不就年五十六庆元三年卒宣献公楼钥铭之有义宗一百五十巻易论诗説论语后汉歴志解各一巻扬子发挥三巻诗三千杂着五百号荼甘甲乙藁藏于家舒璘字元质旧字元六世祖居明之奉化父黻登绍兴庚辰进士第终通直郎璘弱冠捧乡书入太学时张宣公官中都璘每请益有所开警继与兄琥弟琪从象山陆文安公游琥琪顿有省悟璘则曰吾非能一蹴而入其域也吾惟朝于斯夕于斯刻苦磨厉改过迁善日有新功亦可以弗畔云尔朱文公及吕成公兄弟相与讲切㫖意合同尝徒步之金华谒文安公中途寓书于家曰敝牀疏席总是佳趣栉风沐雨反为美境其所养可知干道八年以上舎赐第两授郡学官不赴继为江西漕属或忌璘所学望风心议及与璘处了无疑间分教新安士习顿革是邦大比诗久不预宾送而学㡬无𫝊璘作诗礼讲解家𫝊人习自是其学浸盛丞相留公正谓璘为当今第一教官尚书汪公逵为司业首欲荐璘或谓璘举员巳足逵曰吾职当举教官舎新安将谁先卒剡荐之璘虽受知于人未尝徇俗称门生暨宰平阳邑大事殷酬应亹亹尝曰䝉杂而着时郡政颇苛及璘以民病告辞严义正守为改容秩满授宜州倅致仕卒年六十有四璘姿禀粹和学术正大尝自言渊源所自曰南轩开端象山洗涤老杨先生琢磨璘融㑹诸公之学且乐于教人尝曰师道尊严璘不如叔晦若启迪后进则璘不敢多逊嘉定初朝廷革文弊选前辈程文以范后学璘文实冠编首正献袁公燮谓璘笃实不欺无毫发矫伪文元杨公简谓璘不失圣门忠信之主本宣献楼公钥谓璘之于人如熈然之阳春其为诸公钦服如此徽学有祠而祠于乡者惟奉川淳祐五年冬制帅集撰龙溪颜公頥仲访璘遗像迺合端宪文元正献三公祠于泮水是为四先生祠烈女冀国夫人叶氏父家慈溪归鄞邑史简年二十五而寡四壁萧然有弱子幼女未㡬子又丧夫人日夜抱幼女泣曰天乎天乎夫何使我至此极耶尚冀幸遗腹生男子庶㡬有託果如所欲于是毅然有不可夺之志或谓夫人曰生事窘甚一襁褓之子遽可保乎夫人曰固也非不知可以再嫁而再嫁者非女所宜宁死耳非所愿也况吾熟视儿眉目精爽异日当起家万一不育而终无所依吾岂不安于命哉恶衣菲食杜门自守俾女组绩教子读书人不堪其忧夫人葢自若也逮其子长勉从乡先生游夫人每戒之曰纵观圣贤之书而操笔作语为士者孰不能要当慕古人行已为贵尔其子愈自刻励遂以问学徳业为士大夫称道夫人年弥髙资产寖饶衍而益务俭约待妯娌和而有礼御仆妾严而有恩赒人之急无吝惜鞠养遗女凡数人使各得所归年八十六政和八年卒子名诏字升之以孝友睦婣任恤忠和之行举于朝不就孙才曽孙浩五世孙弥大弥逺弥忠弥悆弥逊弥谨弥忞弥应弥巩六世孙巖之嵩之佺之皆登进士第才终签书枢宻院浩终右丞相弥逺今为右丞相其余位侍从卿监任监司郡守者方盛而未艾人皆谓夫人守义积善之报以孙曽赠典凡十八封至冀国安人邵氏名道沖字用之武经郎林延龄之室家定海母朱氏方娠梦丹云金篆在霄汉间生而敏慧未齓知书少长观汉书资治通鑑至成诵归于林姑嫠居亡爱子斥匳具营丧𦵏无靳色姑疾经年医禬备至人称其孝延龄仕不进一闲十三年邵安之觞咏琴奕以相娱从宦四方览西湖荆溪秦淮之胜及亲宾往还随事赋长短句脱略脂粉气习殊无滞思又喜繙内典手书法华圆觉金刚等经閲𫝊灯録有所省辄賛以偈颂子谦㑹稡所作成编藏于家孝行韩退之作鄠人对以毁伤肢体为害义而待制仇公悆守四明録杨庆之事其説曰匹夫单人身隔草莽轨训之理未宏汲引之徒多阙而乃行成于内倩𤼵自天使稍知诗书礼义之説推其所存出身事主临难伏节死义岂减介之推安金藏哉葢退之所责谓不可以训世而仇公则嘉其心耳今得如杨庆者又五人童女之孝亦出天性故附见焉杨庆鄞人父病贫不能召医迺剔股肉啖之良巳其后父母每病辄以为常自绍圣至宣和刲肝割乳以为馈亲者凡五最后母病不能食庆取右乳焚之以灰和药进焉入口遂差久之乳复生如故毎胜日辄以笋舆载其母行数十里祷于阿育王山佛祠年六十余视聴聪明负担行逺如四十许人宣和三年守楼异尝以其事闻于朝不报姑名其坊曰崇孝绍兴七年守仇悆申前请十二年有㫖旌表门闾蠲免赋税绍熈初守林栗为一新其门台孙之翰字文举慈溪金川乡之鸡鸣山人少志乎学母疾革刲体取肝为粥以进越夕母如醉自醒乃底于宁守赵伯圭将闻于朝文举曰本心救亲他无所觊守不夺其志年六十六卒于嘉泰二年𦵏五磊山张超昌国县状元桥东人家鬻素食为业超自幼孝年十九父荣患气疾寖笃医药祷禳俱无效超乃对佛炷香刲脇取肝煮粥以进不踰日父病愈实干道二年十二月二十六日也守赵伯圭举杨庆例命县厚加优恤赵师夔岳甫皆尝申赏赉焉其后父母以夀终𦵏富都乡第六都之虞家岙嘉泰四年令葛洪援赦令与免一切科赋徭役仍封植其父母墓禁採樵者吴璇定海人父璋以邉功补副尉璋妻宋氏病璇刲股疗之而愈年九十三乃终璇与妻杨氏更病男安礼安时皆刲股以进安礼疗其母且至再焉璇七十九乃终杨氏尚在年八十九矣前守李沐以闻于朝嘉泰三年有旨长吏常切存䘏府命县令王百揆建崈孝门以旌之后令商逸卿赵汝重修童八娘鄞之通逺乡建岙人居小溪朱氏崇孝庵之侧一日虎㘅其祖母女手曳虎尾祈以身代虎为释祖母㘅女以去时侍郎林栗侍亲官于此目击兹事既而来守以闻于朝未报而奉祠去僊释朱棣字彦诚鄞人初本江南士子靖康初携家逃难伏林莽冒谿谷行抵明越之界万山嵯峨望一石室壁立千仞规舎其中忽有老父曰此圣公巖也神人居之上每有金皷声且毒蛇勐兽守其窟乌可往棣不顾曰吾止平地而遇寇必无幸者匿此中未必犯于是弃担持糒沿崖鱼贯而进居旬有五日絶无可怖者而冈岭秀出泉石清洗真僊者所居殆忘其归望巖窦数有异光心颇疑之因梯竹以上得一黒匣缄鐍甚圄一剑横其外启之中有书与印言役鬼治病之术冦退奉之以去设坛而事之自是役鬼物如反掌最异者能追魂胗脉人有病妻则胗其夫父则胗其子有祟则以法治之无祟吞符亦安合沙郑瓉尝伺其作法往观焉见其据案而坐运指于袖噀水于口以桃茢麾使而鬼物自至讯鞫论报若官府然问曰此何法也棣曰非法也周天大数也大衍斫为成变化而行鬼神也夫天地日月五星列宿与夫山川草木飞潜动植之属不逃乎是况于人乎况于鬼神乎儒者知成变化之数而行鬼神之数未之知也成变化者数之方也行鬼神者数之圆也棣妻戴氏姙幼子神降于奉化张氏家言上帝使续棣法某日则生戴亦梦一道士颡有珠曰上帝使为而子代天行法俄入于怀如期不血而生皮发指甲犹三易其名曰定郑瓉摭其实记之葢干道七年也僧本如明州人姓林住台州白莲院号神照大师卒梦所居梁木尽坏体闻异香人见云端有一衲子比𦵏发函如生爪发俱长矣塔近地一日生莲花赵清献公抃为作行业记僧奉真鄞人善医熈宁中名闻东都沈存中笔谈载其一事云天章阁待制许元为江淮发运使奏课于京师时欲入对而其子疾亟瞑而不食惙惙欲逾宿矣使奉真视之曰脾已絶不可治死在明日元曰观其疾势固知不可救今方有事须陛对能延数日之期否奉真曰如此似可诸脏皆已衰唯肝脏独过脾为肝所胜其气先絶一脏絶则死若急㵼肝气令肝气衰则脾少缓可延三日过此无术也乃投之药至晚遂能张目稍稍复啜粥明日渐苏而能食元极喜奉真笑曰此不足喜肝气暂舒耳无能为也越三日果卒奉真之为医也其胗视之妙不差铢分沈公不妄许可其所録如此则奉真殆和缓之流亚欤奉真号善济其法𫝊之元觉元觉𫝊之法琮及了初皆能续其焰驰声一时相𫝊葢三世活人无虑千百数侍郎髙闶尝跋沈公笔谈后亦叙其𫝊受之大略云颠僧明州人不得其名佯狂颇言人灾福王君仪年弱冠寓陆佃门下力学工文至忘寝食一日颠僧来託宿佃曰王秀才虽设榻不曽睡可就歇息明日僧夙兴见君仪犹挟䇿牕下一灯荧然睥而言曰若要官须四十九嵗君仪闻之颇不怿其后累应书不偶直至年四十八又梦颠僧笑而谓曰明年做官矣时颠僧迁化已久而来年又非唱第之年君仪叵测明年佃入与大政首荐君仪遂除湖州教授君仪尝谓予念欲游四明求僧遗事为作𫝊以报之而未能僧普交鄞县之万龄乡毕氏子也幼颖悟未冠从释初往钱塘南屏山聴天台教观因修懴悔佛事遇道人于途问曰师之懴罪为自懴耶为懴他耶若自懴罪罪从何来若懴他罪他罪非汝乌能懴之交不能对归语南屏亦不能决遂愤然辞去乃造泐潭泐潭知其为法器见入门即诃之拟问则杖之交不敢复进一日忽唿曰我有古人公案要与商量何不自室中来交拟进泐潭喝之交豁然有省即以偈呈曰有人问我解何宗一喝须教两耳聋满杓黄虀饱喫了生涯只在钵盂中自是机辩迅发学徒争归之归隐天童山八年偶寺阙主僧郡僚邀之甚力交不得遁居之宣和六年三月二日沐浴留偈辞衆而逝后七日开龛如生阇维获五色舎利交修持清苦履行孤洁嗣法者三十余人皆能𫝊交之道而阐扬于时忠肃公陈瓘尝賛之曰拶破黄龙第四闗世人犹问生縁法有塔铭中书舎人黄龟年撰僧法忠鄞县之万龄乡姚氏子也母初梦神僧託宿于家觉而有孕既生两足有文若篆书之木字父母竒之生不茹荤七嵗依州之崇教院道英和尚出家博识强记出乎天性诸部经论黙究其义或笑其憨而试之以隐奥辩驳澜翻旨趣超卓咸以忠虎子名之将歴访诸方有挽而止之者曰达磨之门真吾所行之地子休矣乃参天童交和尚交见而喜曰子吾宗之法器也俾往谒雪峯需和尚后抵舒州龙门佛眼和尚佛眼称之曰将知他日葢天葢地老朽之所不及忠掩耳而去自是耆徳改观而语句大播丛林游南岳卜筑于妙髙峯下庵之左有石如卧牛榜其居曰牧菴述宗教正心论十巻补寒山诗三百篇元谈渔父并行于世葢已自利而利他也藩帅争邀致之复住南木雪葢公安二圣大沩黄龙凡六处禅学辐凑奔走如市随其根器方便接诱最后在黄龙遗嘱徒衆并书颂曰六十六年游梦幻中浩歌归去撒手长空咄跏趺而逝𦵏寺东之香源洞平日持一木斧以垂接人于是同瘗焉号曰聨光之塔僧正觉姓李氏隰州人年十一得度十四受戒具十八游方至汝州香山成枯木一见器重之复造丹霞淳禅师忽有悟入向公子諲请住泗州普照寺向时漕淮南尝梦僧导至一古寺金其榜曰隰州及觉至问其里曰隰州也悟所梦大敬之自此七坐道场名振丛林建炎三年应请住天童未㡬北兵犯明境内诸寺皆散遣云游觉独曰明日敌至寺将一空幸其尚为我有可不与衆共之乎已而敌至登塔岭以望若有所见遂歛兵而退秋毫无所犯人皆叹以为神助天童衆旧不满二百觉之来其徒争凑如飞走之宗麟鳯乃踰千二百主事者以粮不继告觉曰人各有口非汝忧言未既阍人报嘉禾钱氏船粟千斛及门矣绍兴八年被㫖住灵隐寻复还旧山二十七年十月六日示寂𦵏东谷塔诏谥宏智禅师塔曰妙光参政周公葵铭之觉善为文初若不经意下笔即成中书舎人潘公良贵请铭大用菴亲书之石曰与三祖信心铭相先后矣有语録真賛诸集𫝊其徒僧智连字文秀姓杜氏鄞之龙山人赐号觉云法师年十八受戒具时目为僧中鳯雏从圆照授天台教义徙从智涌顿悟圆宗年三十为延庆第一座始开讲席辩才宏放落落风生四衆耸服更主五刹类皆碎于兵烬之余卒化瓦砾为寳所在延庆十年施利山积一毫不以自奉其所创立云栋雪嵴杰然城隅望之如帝释天宫然毎曰此有为功徳耳要当洪宣祖道张大法门故虽事兴建而讲贯不休一时名胜多乐与游丞相史越忠定王尝与剧谈见其贯穿禅律纚纚不倦惊曰师禅律并通连曰冰泮雪消同一水耳又问华严般若似过于繁荅曰支离所以为简易也于是肃然敬异之相与往来尤厚丞相沈公该来镇谓可表正一方纪纲诸刹遂处以僧职革易宿弊徐而不暴沙弥受戒费省什九至今徳之隆兴癸未十二月十八日示寂𦵏城南祖塔之侧参政楼公钥时为永嘉学官评之曰师之所存心大而行宻体卑而道尊恭而不劳博而不杂寂用之涯不可测也僧宗杲赐号佛日大师自称妙喜菴绍兴辛酉忤秦桧勒返初服窜南中丙子桧死被㫖北归还其僧械乃受请住育王参学之人数常千百丛林之盛无与为比常募縁及捐衣盂合缗钱十万筑海塘创涂田以养其徒号般若庄至今赖之其住世行业接物机縁有语録塔碑在此不备载僧徳光姓彭氏临江军新喻县人生而骨相竒厖伏犀贯脑袁州木平山妙应大师伯华者善相谓此子他时空门栋梁也绍兴辛酉大慧南迁光年二十一望见曰此古佛吾安得事之后二年出家徧参诸禅研究宗㫖一日见饶州天宁应庵昙华送化主颂曰此真临济种草亟往依之虽箭锋相直然碍膺未决丙子嵗闻大慧住阿育王山喜曰縁法在兹矣已而果大彻慧示以賛曰有徳必有光其光无间隔名实要相称非青黄赤白慧归径山光奉事益䖍遇其説法坐不争执笔抄録光一歴耳根终身不忘有问辄举其慧解葢天资也自号拙庵曰吾平生多得拙力慧入寂光分座仰山后佳台州鸿福光孝二寺孝宗皇帝雅闻其名淳熈三年春诏开堂灵隐遣中使赐香是冬诏入观堂留五昼夜数问佛法大意光敷奏直截上大悦赐号佛照禅师赠以御颂明年再对进宗门直指以都下劳应接丐闲山林是年夏上用仁宗待怀琏故事亦以育王处之逮移御重华趣令入觐漏下十刻乃退绍兴四年改涖径山光力辞孝宗曰欲时相见耳庆元元年许还育王归老东庵嘉定三年三月十三日示寂赐谥普慧宗觉大禅师塔名圜鑑丞相周益公必大为之铭余事参见阿育王山广利寺条中嗣法者遍满四方而师瑞最着法平字元衡姓氏嘉禾人初受席即参妙喜师为书记后居天童时号平书记工文能诗孙尚书觌朱郎中希真皆许可之受请住象山延寿院复自芦山移仗钖文号怡云野人尝以偈呈史越忠定王王酬其偈有云团团璧月印寒潭时有清风埽碧岚照见山人方隐几洒然无物自沈酣又云白鹭栖烟一㸃明皎然压倒语全清莫言后代无人继仗钖行将擅此名编修陆游尤重之寄诗云放翁久矣无此客闯户皃童皆动色寒泉不食人暍死素绠银瓶我心恻千金易得一士难晚途淹泊眼愈寒岂知一旦乃见子杰语豪笔无僧酸门前清谿天作底细细风吹縠纹起倚阑一笑谁得知爱子数诗如此水江湖安得常相从浩歌相蹋卧短蓬功名渠自有人了留我镜中双颊红又寄怡云诗云东华软尘飞扑帽黄金络马人看好渠侬胷中谁得知畏祸忧谗鬓先老举世输与平元衡青山白云过一生出门曳杖便千里白云不约常同行长安归来雪没屦剧谈未竟还东去到山分我一片云併遣春风吹好句有语録集藁二巻留山中僧寳昙字少云姓许氏蜀嘉定龙游人幼从乡先生授五经习章句业已而弃家舍须发从一时经论老师游挈包来南从大惠于育王径山又从东林卐庵蒋山应庵遂出世住四明仗钖山归蜀𦵏亲又往无为寺复来明太师史越忠定王深敬之筑橘洲使居焉工文辞有橘洲集十巻行丛林始为蜀士时师慕东坡后游东南敬山谷故文章简古髙妙有前辈风又倣太史法着大光明藏以西方七佛为纪达磨以降诸祖师则𫝊之未絶笔故不𫝊然每自谓于第一义谛心有得人谓我以文词鸣是未知我者庆元三年四月二十日辞世临行颂曰平生洒洒落落末后哆哆啝啝殷勤覔一把火莫教辜负澄波僧师瑞姓谢氏九江人周嵗试晬独拈金刚经族亲异之十嵗胆气逸羣不受世羁勒遂出家十五黙诵法华经不脱一字一日语耆年云谤斯经者获罪如是未审经在何处耆年惊叹二十一薙发受具徧参诸宿遂入拙庵徳光之室受请住舒州兴化寺光送以偈曰直截全提向上机从教佛祖浪头低如今已是难藏掩三脚驴儿解㺯蹄迁浮山投子学徒云集光自育王应径山请难其继被旨以瑞补其处在育王九年槌拂之下常六千指法席之盛不减拙庵嘉泰六年蜕院居西塔时拙庵居东塔四方访道者交武于其父子间拙庵顺寂瑞复住投子者七年又住华藏未㡬还西塔徳腊既髙务谢絶学者掩扉静坐而衲子蚁慕户外之屦常满嘉定十六年八月二十二日忽书偈曰大地无寸土秀巖大事毕大事毕摩诃般若波罗蜜谢衆而逝秀巖其自号也𦵏乌石山妙智塔之左添差镇江通判楼昉铭之且叙曰惟临济之道宏矣六𫝊至杨歧而始分杨歧四𫝊至佛日而始大至拙庵而愈盛而瑞继之三百年间杨歧正脉流通布濩拙庵与瑞之功为多云寳庆四明志巻九宝庆四明志钦定四库全书寳庆四明志巻十宋罗濬撰郡志十叙人下进士端拱二年陈尧叟牓杨説淳化三年孙何牓李泳咸平五年王曽牓许铉景徳二年李迪牓郎简卢慎微张合大中祥符五年徐奭牓王周葛源大中祥符八年蔡齐牓沈偕许恽天圣五年王尧臣牓李奕虞协天圣八年王拱辰牓朱公绰施渥景祐元年张唐卿牓许敏寳元元年吕溱牓王异庆厯二年杨寘牓沈起申屠㑹周造庆厯六年贾黯牓陈诜冯准王该周处厚李抚辰俞翺皇祐元年冯京牓杜谘郭暨皇祐五年郑獬牓卢隐陈詥楼郁陈誴项睎葛良嗣周师厚嘉祐二年章衡牓刘仲渊于鋭陈辅嘉祐四年刘煇牓俞充朱长文丰稷嘉祐六年王俊民牓童于项瞻袁毂嘉祐八年许将牓葛藴冯硕陈谧栁诏治平二年彭汝砺牓楼常舒亶熈宁三年叶祖洽牓王王夬冯景熈宁六年余中牓俞伟韦着熈宁九年徐铎牓陈伯彊姚孳杜屺楼光元丰二年时彦牓吴矜周锷元丰五年黄裳牓江炳翁升俞夔丰安常陈撝王瓘元丰八年焦蹈牓楼异元祐三年李常宁牓吴正平姚希陈摅张宏王光祖元祐六年马涓榜童韠袁灼刘渭元祐九年毕渐榜俞胡斡化绍圣四年何昌言榜蒋冯泾童韫茹开元符三年李釡榜陈禾陈抍郭扩实冯轸楼弁崇宁二年霍端友榜周铢王次翁崇宁五年蔡薿榜冯滋蒋珫冯子济夏承汪思齐曹贯顾文大观三年贾安宅榜王珩胡旦吴升蒋安义政和二年莫俦榜汪思温王庭秀张邦彦林保林霔政和五年何㮚榜楼航政和八年嘉王榜林孝雍陈时举陈秉姚持桂舟陈宗翰吴秉义汪廷彦史才薛朋龟王勲宣和元年上舎释褐楼玮宣和三年何涣榜王琥何泾杨正权吴秉信宣和六年沈晦榜王璧曹粹中林孝友建炎二年李易榜张嗣良于闶绍兴元年上舎释褐髙闶绍兴二年张九成榜王玮于庭式王伯庠薛靖史纯臣周广誉绍兴五年汪应辰榜王伯序石师能史师雄郑若谷赵扩临髙安世刘涛绍兴八年黄公度榜吴邦杰蒋楰陈曦余遇蔡毅绍兴十二年陈诚之榜魏杞丰至姚孚俞观能姜涛楮棣绍兴十五年刘章榜汪大猷史浩张济周维莫冠卿王瀹林大节髙誾绍兴十八年王佐榜沈中立童大定绍兴二十一年赵逵榜方天保陈居仁裴定吴化鹏张逊任三杰绍兴二十七年王十朋榜方南强赵彦弼赵公迁绍兴三十年梁克家榜楼锷楼鈜卞圜髙文虎叶时王明𤼵赵彦逾赵师岘赵师章郑锷刘俱沈元宪莫堂隆兴元年木待问榜李唐卿李霖郑若容赵善待楼钥张良臣林圭冯纬文汪大辩林頥张孝伯干道二年萧国梁榜赵师正施纯仁杨王休俞茂系干道五年郑侨榜杨简王时㑹沈焕袁章史弥大赵善纁王时叙戴樟干道八年黄定榜范榘卢子材王煇陈纪韩永徳舒璘赵伯省舒烈淳熈二年詹骙榜赵彦通赵渭夫赵师信赵彦逺淳熈五年姚颕榜姚颕黄豹王镐苏养直郑瓉淳熈八年黄由榜袁燮赵汝胜赵师晨淳熈十一年卫泾榜髙文善髙似孙赵汝逵赵汝述赵善讃淳熈十四年王容榜史弥逺赵师晃姚师臯袁韶史弥宗罗仲舒赵希言赵汝遇赵师俌赵希㻶李震吴振史弥悆绍熈元年余复榜邉恢叶澄赵瑺夫丰有俊诸葛安节赵崇复赵崇衡林惟孝刘致一陈车林珪周焯绍熈四年陈亮榜杨琛楼昉楼镛赵师旻赵崇徳应傃姜光厉思明陈从姜柄赵筠夫臧植蒋经刘垕童居善葛容王洙庆元二年邹应龙榜张虙史弥逊赵汝笈赵汝适赵善湘姚师虎张珩叶子髙赵时穆楼汶董仁泽郑褎之章禹圭孙逢吉赵师侊赵师宜赵汝法赵师适赵彦枢桂万荣袁洽冯理屠明𤼵王休蒋岘冯自彊武举钟元达潘伯恭卢元吉庆元五年曽从龙榜袁肃史弥谨刘叔向臧格皇甫晔王暨汪文中姜㸂赵善潼王大醇赵崇衎赵汝稠赵崇佋王埏陈槩嘉泰二年傅行简榜傅行简缪师臯林惟忠施琮杨琮胡鑑嘉泰二年武学释褐范良辅嘉泰三年两优释褐宣缯开禧元年毛自知榜汪之彊赵彦杉郭九思李以制袁汝寛徐愿赵与龙赵希扬林宗一嘉定元年郑自诚榜王宗道郭徳畅王埜赵汝惮范楷薛师㸃张起巖胡刚中刘厚南董仁声陈公益李诜伯吴晞甫武举周师鋭榜童䝉正林㟽榜胡光陈良彪榜胡应时嘉定四年赵建大榜任龠俞畴赵时慥赵希舍楼淮冯宋兴陈谊黄定赵希赵希瑑程士龙汪了翁武举王国定杜霆林拱嘉定七年袁甫榜袁甫赵师籛余元廙戴杰丰翔史弥应史弥忞范光叶英赵时恪赵唯夫赵渘夫赵纹夫汪立中赵时择孙枝赵时益李森叶奭赵希璬赵与懽赵与昭孙起予嘉定十年吴潜榜方季仁李元白李以称刘着郑清之赵汝捍陈顿髙奎林挺赵汝櫄史弥巩庄镇任灼然楼采郑次申赵涖夫赵师籀赵璂夫赵师箎赵汝抦赵汝榟赵希畣史岩之赵希敞赵璛夫赵时濚汪之秀陈伯鼎翁逢龙葛逢武举朱嗣宗榜陈寅嘉定十三年刘渭榜诸葛十朋赵希镒赵时墂庄同孙赵侵夫赵希洽赵与仕赵希逾沈中父史嵩之罗叔韶蒋兴孝陈目赵希羊宋炳徐敏功董子焱王之经陈协嘉定十四年两优释褐何大圭嘉定十五年国学以庆寳恩上舎释褐汪之道嘉定十六年蒋重珍榜丰芑臧元圭李诲伯应㒡臧元僧贝自成袁商王撝余天钖潘景华舒泳之杨梦龙楼鑛史佺之赵师简赵逢龙楼昞武举杜幼节榜臧元庆王甲嘉定十七年上舎释褐邵明仲庄端孙任褎然陈簵宝庆二年王会龙榜孙因孙梦观赵希洺赵希㵾赵师葑赵汝桂赵时范王希声刘楝赵希逸郑士颕赵汝赵崇侜臧元坚楼浟舒瀛王文贯袁衡刘炳陈篚赵汝楳赵崇佾赵希埵赵汝期赵希绹赵淢夫赵希驭赵希璱赵希伺赵㵄夫赵希瑈赵希㒟赵汝㨀赵夫赵与熖萧壵冯基刘希辰夏元吉蒋规赵若搢王梦次黄桂王兴叔沈晟武举杨必髙榜何武伯绍定二年黄朴榜张霆振赵希丰茝史望之王龙荣杨埴林簿赵汝湒姚元哲冯履道赵希鐩赵崇侪赵崇㬎史及之臧元士赵崇侇李词伯杨何宗琰徐灼周时举陈董亨复王棠陈笥董淮刘圭沈叔简王与直邉之裕汪煇武举焦焕炎榜张时举何濬绍定四年庆夀上舍释褐严畏叶成子沈煇绍定五年徐元杰榜何徳新陆壑髙指曹巽赵汝榗陈埜任严桂去疾桂钖孙王得一孙愿质赵希羔赵时悟邉之基董仁森吴颙王侣道宋自彊赵汝岿戴埙陈大方汪之埜宋拱之韩应祥林一之张璹楼宋洎潘景孟刘燧林虙王与义叶龙友冯容楼泋徐应和楼濓臧梦祥楼瀚顾铨黄锷楼瀈邉之问薛师𫝊顾槱武举林梦新榜臧元龟鲁英楼㭉端平二年吴叔告榜汪之林史越翁赵崇瞹夏嚞张自明髙衡孙周福孙汪汲髙深赵希囿袁铉陈梦举楼昭汪龙友楼㴶余柟张槃王奎王子槐沈一举方肃陈刘煇臧棐楼梲吴惟助邬文伯楼橰武举朱熠榜王大用徐用之何自明嘉熈二年周坦榜戴埴章士元应文炳魏峻陈大震赵崇滁赵崇儋黄演史本之刘炤林爽邦张玘汪之邵林宗称刘刘熺林公玉赵希釜赵若灊贝良金楼条黄应春李淦贝斗南楼滓陈䇿黄千之陈了翁陆爚林震陆㸃陆埏陆熊陆采陆晢甫楼侃楼柎武举刘必成榜蒋崌淳祐元年徐俨夫榜王汉英王应麟陆合潘泉史能之王真钖蒋兴永赵汝檀史胄之方震龙孙洙戴进之赵琩夫王轰王履正赵汝赵若璁汪元春蒋觐罗明复周梦李杨宗卿丘达可罗叔晟方端贝斗山张自彊张庆祖何日新任节张自东刘栻淳祐四年留梦炎榜余东戴鑫孙梦发卢壵黄应春安刘赵希愃赵汝李以益袁陈肖孙萧文㑹孙豹俞舜申张正国张钦淳祐七年张渊微榜王霆瑞赵崇王珪何垓张自期楼洌赵孟墅赵崇骕袁采黄知崇蒋晓吴龙朋楼楳张槱之郑士胄朱祐之邬秀寔楼滮蒋觌贝良臣周岳王应龙应逢子袁符楼椲舒济世缪应符张堂胡时中徐日宣姜煇楼枝翁归仁赵希墫吴尚深武举章梦飞榜汤大全戴元质淳祐十年方逢辰榜沈𤼵史俊卿林潜周坦陈若水林禹玉朱端方胡发赵与臻赵与杨景山赵若惠髙桂袁壵虞逢午戴杰王耒林煟沈士龙洪翌洪翚杨垕蒋梦符杨兴伯桂本寳祐元年姚勉榜陆逵舒梦庚孙獬孙胡咸中黄翔龙马元演李应龙史有之赵时戴得之臧元孙单徳旗贾万全孙震孙钱保舒渚王安道王自然林霆陈翥杨璧林峻陈谏王艮汪奎汪翔龙袁士复蒋峒施泰孙舒漳虞逢酉林灼寳祐四年文天祥榜王应鳯赵若棋罗雷𤼵黄震刘应老赵崇回赵必聪陈着章霆瑞卓云舒杭杜梦冠杨应霆夏巳震史即之李国寳余梅叟郑士洪张应埜楼世仁陈鼎李以秉李璛林一枝徐汝周刘南强史常之冯懋杨垧开庆元年周震炎榜王复蒋世杰张兴祖胡从义张源孙真孙赵与㫙赵必衢张龙应张霆龙章介甫俞道明萧楠卢天祐史介之李以兴楼极胡机楼森圭张罗季禹李以圭于巽王寳之蒋縯王桂𤼵郑大津桂壮孙博学宏词王壁经明行修张宏八行陈秉史诏教官楼钥缪师臯范光童子桂赉孙应翔孙遗逸陈之翰千定特㫖沈省曾衣冠盛事四世宰执史才姪浩子弥逺从姪嵩之父子宰相史浩子弥逺父子御史王次翁子伯庠父子侍从杨王休子煜袁燮子甫魏豹文子峻父子西掖陈居仁子卓父子殿帅冯湛子榯父子同榜孙枝子起予李元白子以称张霆龙子源祖孙侍从林保孙祖洽祖孙甲科王异孙伯序兄弟侍从史弥大弟弥坚史宅之弟宇之兄弟同榜王时㑹弟时叙赵汝述弟汝逵史弥忠弟弥悆赵师适弟师侊史弥应弟弥忞赵汝櫄弟汝榟赵琪夫弟璛夫赵崇侇弟崇侪舅甥三学士汪大猷甥陈居仁楼钥典乡郡黄晟孙沔王周楼异赵彦逾赵善湘余天钖建乡节郑清之省元博行简陈埙状元姚颕傅行简袁甫释褐状元宣何大圭武举状元胡应时寳庆四明志巻十宝庆四明志钦定四库全书寳庆四明志巻十一宋罗濬撰郡志十一叙祠圣王之制祭祀也法施于民则祀之以死勤事则祀之以劳定国则祀之能御大灾则祀之能捍大患则祀之后世俗或因其所畏慕释老氏各奉其所祖祠宇繁矣推建置之义而反其忠信诚悫之心其可乎神庙灵应庙即鲍郎祠也旧曰永泰王庙北距子城二里半接舆地志云鲍郎名葢后汉鄮邑人为县吏县尝俾捧牒入京留家酣饮踰月不行县方诘责巳而得报章果上达既死𦵏三十年忽梦谓妻曰吾当更生盍开吾冢妻疑不信再梦如初乃发棺其尸俨然如生第无气息耳冥器完洁若日用者棺之四旁灯然不灭膏亦不销郡人聚观咸怪神之为立祠宇梁大通间奴贼名益诞唱诱羣盗有衆三千号奴抄兵寇㑹稽永嘉临海海盐并海郡邑咸被其害官军累邀击不胜贼势益张定襄侯萧祗为刺史神忽见形因巫语祗愿助讨贼祗乃设帷帐迎神置于谯门形虽隐而言与人接越三日告去语祗曰当以八月十三日破贼奴抄果以是日至余姚舟胶于江衆陷于淖溃溃如醉官军悉絷缚之若拾遗然祗奏其异武帝遣増大祠宇日以益盛唐圣厯二年县令栁惠古徙祠于县㑹昌中刺史张次宗记其事皇朝崇宁二年尚书丰稷奏明州鲍君永泰王庙额犯哲宗皇帝陵名乞改为灵应勑如请政和八年守楼异以雨𤾉时若有祷辄应奏请王爵加惠济王宣和四年守李友闻因睦寇窃发惊扰邻邑境内安全繄王之功奏请加封于是加威烈二字六年侍郎路允迪使髙丽蹈海无虞奏请再加忠嘉二字建炎四年车驾巡幸勑加广灵二字今称忠嘉威烈惠济广灵王纯徳庙东汉孝子董君祠也西北距子城五十五步唐大厯十二年立刺史崔殷记徐浩书君名黯其孝行已见叙人今祠宇即其故宅先是其母塑像在南郭外草堂中康宪钱公亿因访问而知之迺迎归孝子庙且具其事请于朝勑赐纯徳征君之庙徐浩所书碑石不存今碑签判韩嚞所重刻也五龙堂唐刺史李伉以天夀院天井嵗旱祷雨必应有金线蜥蜴出而赴感乃即开元宫建五龙堂俾郡人咸便香火且为记以着灵异其略曰在天莫如龙龙之徳佐天地养万物百谷赖以生四海所共尊者也社祭土稷祈谷国之重典也既立坛以享其神矣则龙之灵翔风洒雨泽枯藁滋稼穑可不严奠酹之所哉余受命牧明人四月戾止六月大旱俾吏具香酒敬祈于五龙之神有蜥蜴状者跃入杯中饮酒复出縁器上顾吏久之跳踯而去吏未返雨已大注由是生植茂遂阖邑丰衍思所以崇祀事荅神休者迺建宇爽垲依方塑像以时荐飨谓之五龙祠堂云时咸通六年季秋之末也皇朝干道四年守张津以旧宇庳隘乃移创于报恩光孝观之申地观即开元宫也佽飞庙子城北一里二百步盐仓之西昔有碑今亡故神之姓氏邑里无𫝊焉淮南子云荆有佽非得寳剑于干遂还反渡江中流暴风扬波两蛟夹绕其舟佽非谓枻船者曰尝有如此者而得活乎曰未尝见也于是佽非瞋目勃然攘臂拔剑曰武士可以仁义説也不可刼而夺之此江中之腐肉朽骨弃剑而巳余又奚爱焉赴江刺蛟遂断其头舟中人尽活荆爵为执圭孔子闻之曰夫善战腐肉朽骨弃剑者佽非之谓乎按皇朝建隆中鄞令金翊纂异记谓唐武徳时以此郡为鄞州至开元中改鄞为明郡名奉化城号甬东地名句章军号佽飞考此则佽飞庙者盖出于当时之军号而军必有将之者往往有功于人故人为之祠云大观之初本州所编九域志乃引淮南子所谓荆有佽非不知淮南子之非实非是之非非飞走之飞今庙新榜遂称荆佽飞侯岂非好事者附㑹其説而増以荆字欤大人堂子城内府治北射圃中俗唿神曰阚相公事之甚谨大读如驮大人者尊称之祠也然莫知本始吴越王时有近臣曰阚燔谪守于此初甚怏怏既至则悦谓居内不如守郡之乐未㡬诛死未知所祀即其神否又有阚泽三国时为吴太子太傅今慈溪普济寺乃其故宅鄞与慈溪接土人祀之亦未可知髙闶撰记直指为节度使钱亿特意之尔至循旧经之説谓郡治鄮县寳应后乃移治鄞尤为无据燎及观守臣胡榘重建圣祖殿改扁金字牌翼以两庑䕶以屏墙朝拜如初灵星门亦复其旧报恩光孝观子城东南八十步本唐开元二十六年所置开元宫也后尝改为崇夀宫皇朝崇宁二年有㫖改崇宁万夀政和元年改天宁万夀绍兴十三年二月改今额寺院禅院三万夀院子城东南一里在唐为慧灯院咸通十三年史君周景遇舍廨宇以建仍舍田以充常住闻诸朝而赐额皇朝开寳八年重建大平兴国七年改崇夀政和八年四月改广慧専充启建祝圣道场建炎四年火于兵重建嘉定十三年再火又重建或谓慧字从彗从心于星皆火䜟也为寺额不利郡为闻于朝绍定元年正月十三日有㫖赐今额是日东北厢火环寺皆延燎而寺独存人咸异之本寺常住田一千四百五畆山一百一十畆报恩光孝寺子城西百步在唐为国宁寺大中五年置皇朝崇宁二年诏改崇宁万夀禅寺遇天宁节赐紫衣度牒各一道政和元年八月七日勑改天宁万夀绍兴七年改报恩广孝禅寺是年又改今额専一充追崇徽宗皇帝道场有铁塔建隆间康宪钱公亿所建又有深沙神初自奉化之岳林寺编舟载至太平兴国寺继徙至本寺之西廊葢工人王百艺极雕刻之巧而为之者尝见光明雀鼠俱莫敢近建炎间寺燬于兵而深沙神之屋岿然独存瞻奉者愈加敬也常住田二千一百五十九畆山二百六十畆吉祥院鄞县东南一里一百步晋天福五年建六年以释天院为名皇朝大平兴国八年改赐今额嘉定十三年火重建常住见置教院四延庆寺子城南三里周广顺三年建曰报恩院皇朝至道中僧知礼行学俱髙真宗皇帝遣使加礼大中祥符三年改院名延庆天禧元年赐礼紫衣寻又赐法智太师内翰杨亿都尉李遵晶称论之力也大守李夷庚尤推重之礼尝结十僧为懴悔佛事约三年共焚身以诸公言止住持四十余年乃逝曽㑹守郡时礼夜梦神谕之日翼日丞相来巳而㑹之子公亮至礼以告洎公亮大拜请于朝置田辟舎大启法席僧图其像祠焉元丰中礼曽孙中立世其教比丘介然来依道场修浄土之法募縁结屋六十余间中建寳阁立丈六弥陁之身夹以观音势至环为十有六室各两间外列三圣之像内为禅观之所初然手二指誓以必成元符三年落成又然三指以増浄誓忠肃公陈瓘记之绍兴十四年有㫖赐教额寺之大悲阁有辟支佛舌舎利并普贤菩萨像皆礼所立嘉定十三年僧以像小欲修之剖其脏书云动此者水火为灾未㡬寺火像灭今丞相鲁国公重建常住田二千二百一十畆山无寳云院子城西南二里旧号𫝊教院皇朝开寳元年建大平兴国七年改赐今额先是有僧义通自三韩来振誉中国漕使顾承徽舎宅为义通𫝊道所乞额寳云昭其祥也继为史越王府功徳寺嘉定十三年火重建常住田五百三十一畆山无白衣广仁院子城西旧号浄居报仁院唐长兴元年七月建清泰二年十月为浄居院续因祈祷灵应复加报仁二字皇朝治平元年十一月十三日赐今额初节度使钱公亿廨宇之梁见白光纹脉有观音相乃代以他木而以梁木刻观音寘于寺故俗号白衣观音院有青莲阁守周邦彦捐金命住持僧子元建也建炎四年燬于兵寺今重建而阁亡周守记刻亦不存矣常住田五十畆山无兴圣院子城西四里旧号墙西院唐咸通十年建皇朝大中祥符八年赐今额本尼院也经建炎兵火未能复其旧今为僧房屋十余间常住无十方律院六广福水陆院子城西南三里半旧号水陆冥道院俗谓之湖心寺皇朝治平中建熈宁改夀圣院绍兴三十二年以犯太上皇帝尊号改赐今额系十方𫝊律讲去处被㫖充祝圣夀放生池道场干道初守赵伯圭建广生堂待制朱翌记之常住田三百五十二畆山无开元寺鄞县南二里唐开元二十八年建以纪年名㑹昌五年毁佛祠此寺例废大中初刺史李敬方有请于朝复开元寺乃即国宁寺旧址建焉寺西南髙原有棠隂亭郡守殷僧辩废亭以其材増建千佛殿寺之三门亮阇梨建亮号月山能文善谈论道行髙洁邦人敬之日閲藏经积施利以成此殿有维摩问疾相东庑有梵王帝释四天门正行道变相天神天男天女歌乐形相皆协音律以画艺极精妙呉越画中寳也其乐葢霓裳羽衣曲调云尝有广利大师𧦬光者住此寺工草书及画词辩过人昭宗闻其名召至阙讲论俾之画龙面赐紫衣尝画黑龙于寺之壁亦竒观也寺有二碑其一李苹文其一陶祥校书文韩择木书文有不肯去观音先是大中十三年日本国僧惠谔诣五台山欲礼至中台精舎覩观音貌像端雅喜生颜间乃就恳求愿迎归其国寺衆从之谔即肩舁至此以之登舟而像重不可举率同行贾客尽力舁之乃克胜及过昌国之梅岑山涛怒风飞舟人惧甚谔夜梦一胡僧谓之曰汝但安吾此山必令便风相送谔泣而告衆以梦咸惊异相与诛茒缚室敬置其像而去因唿为不肯去观音其后开元僧道载复梦观音欲归此寺乃创建殿宇迎而奉之邦人祈祷辄应亦号瑞应观音唐长史韦绚尝纪其事皇朝太平兴国中重饰旧殿目曰五台观音院以其来自五台山故也骆登吴矜皆有记寺之天王堂前有乔桧尤竒怪康宪钱公亿为之赋诗寺又有子院六曰经院曰白莲院曰法华院曰戒坛院曰三学院曰摩诃庵嘉定十三年火废为民居惟五台戒坛重建常住田二百五十畆山无太平兴国寺鄞县西南一里半在唐为太平兴庆寺开元二十八年建皇朝太平兴国八年改赐今额寺有子院三曰浴院曰经藏院曰教院惟浴院为十方山主余皆甲乙住持先是福明桥侧水中有泗洲像时见景光好事者没水求之长尺许因加严饰崇奉于寺嘉定十三年火民多占居教院重建今为十方住持常住田五十畆山无经藏院即太平兴国子院嘉定十三年火徙建于旧寺之东偏本甲乙住持今为十方常住田一百八十畆山无景福院子城南二里半旧号水陆莲花院皇朝建隆二年建大中祥符三年改赐今额常住田五十畆山无能仁罗汉院鄞县西半里在唐为干符寺寻废咸通八年复建名药师院后文为承天寺皇朝政和七年六月五日御笔赐今额寺有子院二曰法华教院曰罗汉律院今能仁法华废为民居惟罗汉院在常住田五十畆山无甲乙律院六圣功院子城西南四里半本崇教院也周显徳元年建真宗皇帝诏内侍裴愈访名山圣迹寺院恭藏太宗皇帝石刻御书于是本院奉赐五十巻轴明年因愈奏改赐今额常住田二十五畆山无广福院子城西南一里半旧号罗汉院汉干祐二年建皇朝太平兴国九年赐今额嘉定十三年火重建常住田二百八十畆山无东夀昌院子城东南一里唐清泰二年僧子麟禅师往髙丽日本百济诸国𫝊持天台教法髙丽国王遣使李仁旭辈送还明州钱氏因赎徐藴乡园地建院以安其衆晋天福七年吴越国王命以为保安院皇朝治平元年赐永安院大观二年八月以犯宣祖陵名赐今额嘉定十三年火重建绍定元年再火常住田一十六畆山无崇教院子城西南二里半唐干符元年建皇朝大中祥符元年赐今额常住田二十二畆山无兴法院子城东南二里旧号境清院唐咸通二年建皇朝大中祥符元年赐今额嘉定十三年火半为民居常住田二百六十畆山无保安院绍兴间有僧师韵卓庵修道于此继或讦其私置庵毁地夺于有力者淳熈中史忠定王请东湖上水废寺额畀之韵之弟姪曰师璨清俊募縁赎地重建常住无废院六景徳寺子城东南二里旧号鄞江院唐清泰元年建皇朝大中祥符元年赐今额寺有教院在西偏嘉定十三年火废为民居西夀昌院子城南一里半东夀昌之下院也嘉定十三年火废为民居天封院鄞县南一里半旧号天封塔院汉干祐五年建皇朝大中祥符三年改赐今额寺有僧伽塔建炎间燬于兵绍兴十四年太守莫将重建葢僧徳华募縁而成之也嘉定十三年火废为民居大中祥符寺子城南一里半旧号崇福寺周广顺元年建皇朝端拱中僧从信以精琴阮至京师太宗皇帝召见赐食赉金帛钖号三惠大师信奉藏所得御书御批于寺大中祥符元年赐今额寺有教院轮藏嘉定十三年火废为民居能仁观音院县西南二里半旧号报慈院院濒西湖本节度使钱公亿舍宅为之成于皇朝太平兴国年中院记谓面枕平湖门横緑野为四明望蓝也观音圣像以诸香衆寳庄严瑞应甚衆初赐承天院额宣和例改能仁院建炎兵火之变观音先期託梦僧人亟移郊外净严院仅免回禄后复迎归凡有恳求无不成格嘉定中有㫖以其地赐今丞相史鲁公移其额于大慈山药师院在太平兴国寺之右嘉定十三年火废为民居尼院五戒香十方寺子城西南二里半旧号白檀寺唐大中元年建皇朝大中祥符元年赐今额嘉定十三年火重建普照院子城西南二里半旧号福明院唐咸通三年建皇朝大中祥符元年赐今额嘉定十三年火重建兴教院子城东南二里旧号新居禅院梁贞明二年建皇朝大中祥符元年赐今额嘉定十三年火重建奉圣院子城东南二里旧号浄居禅院唐天祐二年建皇朝大中祥符元年赐今额嘉定十三年火废为民居普宁院旧为庵舎嘉定十三年赐额叙遗一郡之事昈别区分欲举其凡知其目也凡目所不该纪载所不及其可遗乎掇拾而次第之故曰叙遗车驾巡幸建炎三年十一月乙巳朔二十五日已已车驾发越州次钱清堰吕頥浩奏敌人以骑兵取胜今若车驾乗海舟以避敌北骑必不能袭江浙地热彼亦不能久留俟其退去复还二浙彼入我出彼出我入此兵家之竒也上沈吟久之曰此事可行卿等熟议来日召侍从台谏至都堂参议可否庚午頥浩晚朝奏事上曰航海之事朕昨夕熟思之断在必行卿等速寻船遂决䇿趋四明十二月巳夘车驾幸明州驻跸州治提领海船张公裕奏已得千舟上甚喜壬午定议航海执政请每舟载六十卫士人不得过两口卫士皆曰我有父母有妻子不知两者如何去留诉于主管禁卫入内内侍省都知陈宥宥不能决宰相吕頥浩入朝卫士张寳等百余人遮道问以欲乗海舟何往因出语不逊頥浩诘之曰班直平日教閲何尝有两箭上贴今日之事谁为国家死战者衆欲杀頥浩参知政事范宗尹曰此岂可以口舌争引其裾入殿门门闭衆不得入上以御笔抚谕人情稍定遂山唿于殿门外上宻谕宰执曰此辈欲沮大事朕今夕伏中军甲士五百人于后苑卿等翼日率中军入捕为首者诛之頥浩退宻谕中军统制辛企宗及亲军将姚端令隂为之备癸未执政早朝命御营使司参议官刘洪道部兵在宫门防变而中军及姚端已整龊于行军门外二府引中军入遇直宿兵卫皆擒之其徒惊溃或升屋或踰墙遁走上自便殿御介胄引伏兵出弯弓手发二矢中二人坠于屋下其衆骇惧悉就擒上命吕頥浩至都堂诘为首者以奏其余皆囚之甲申诛张寳等十七人于明州市陈宥责汝州团练副使潭州安置除行门外其衆降𨽻诸军戊子朝奉郎知明州张汝舟为中书门下省检正诸房公事宜州观察使张思正为浙东马步军副总管屯明州徽猷阁待制御营使司参议官刘洪道知明州已丑夜谍报敌逼临安知越州李邺奏至旦大雨羣臣入朝至殿门有㫖放朝惟执政入对上于袍袖中出邺奏示之既退上自州治乗马出东渡门登楼船宰执皆从诏止亲兵三千人自随百官有司随便寓浙东诸郡时上既废诸班直独神武中军辛永宗有衆数千而御营使吕頥浩之亲兵将姚瑞衆最盛上皆优遇之晚朝二府登舟奏事参知政事范宗尹曰敌骑虽百万必不能追袭可以免祸矣上曰惟断乃成此事是也庚寅从官以次行吏部侍郎郑望之以疾辞不至给事中兼权直学士院汪藻以不便海舶请陆行以从许之于是扈从汎海者宰执外惟御史中丞赵鼎右谏议大夫富直柔权户部侍郎叶份中书舎人李正民綦崇礼太常少卿陈戬六人而昕夕宻卫于舟中者御营都统辛企宗兄弟而已留者有兵火之虞去者有风涛之患皆面无人色辛夘御舟次定海县有传敌使至者上不欲令朝行在即遣参知政事范宗尹还明州俟之留御史中丞赵鼎给事中兼直学士院汪藻参议军事且令宗尹尽䕶诸将壬辰宗尹等至明州乃卢伸等自和州来所携国书语极不逊宗尹遂不奏癸已御舟次昌国县范宗尹闻临安陷复还见上于舟中丙申浙东制置使张俊自越州引兵至明州已无舟可载奏乞海舟上赐俊手书许以捍敌成功当封王爵俊纳侠士刘相如之䇿遂留掲榜通衢劝谕迎敌士皆思奋俊军士颇事掳掠城中居民少遂出城以清野为名环城三十里皆遭焚刼戊戌金人陷越州已亥奏至行在乃议移舟之温台以避之庚子御舟发昌国县先是金分兵犯余姚知县事李颖士募乡兵数千列旗帜以捍御把隘官陈彦助之敌既不知地势又不测兵之多寡为彷徨不敢进者一昼夜繇是上得以登舟航海辛丑御舟舣白峯寺癸夘张俊与金人战败之先是敌遣兵追袭乗舆至城下俊遣统制官刘寳与战兵少却其将党用丘横死之统制官杨沂中田师中统领官赵宻皆殊死战主管殿前司公事李质率所部以舟师来助知州事刘洪道率州兵射其旁大破之杀数千人四年正月甲辰朔大风御舟碇海中乙巳御舟次台州港口是日午西风忽起敌乗之犯明州张俊与刘洪道坐城楼上遣兵掩击杀伤大半敌奔北堕田间或坠水俊急令收兵夜敌拔寨去屯余姚且请济师于完颜宗弼丙午御舟次章安镇张俊令明州西城外民居尽爇之其意欲赴行在也庚戌金帅乌珠引衆再犯明州张俊御之于髙桥战数合虑其济师遂託以上㫖扈从辛亥尽将其衆入台州城中居民去者十七八有士人率衆扣刘洪道马首愿留以御贼洪道曰予数克敌若等毋虑丙辰夜洪道悉府实微服而遁与副总管张思正引所部奔天童山所过尽撤其桥民不得济死者数千人哀号震天城中惟崇节马军与恶少仅千人以酒官李木将之已未金人破明州先是敌益兵而来驻广徳湖旧寨前遣老弱妇女运瓦砾填堑次夕植砲架十余对西门是日以数砲碎城楼守者奔散而出城遂陷敌引兵入显谟阁直学士提举建隆观郑亿年避冦山间为所执甲子御舟次温州港口丙寅移次馆头先是金人自明州引兵攻定海县破之遂以舟师絶洋犯昌国县欲袭御舟至碕头风雨大作和州防御使枢宻院提领海舟张公裕引大舶击败之敌乃去上引舟而南与敌人才隔一日辛未汪藻言金人为患今已五年陛下以万乗之尊而伥然未知税驾之所者由将帅无人而御之未得其术也如刘光世韩世忠张俊王燮之徒身为大将论其官则兼两镇之重视执政之班有韩琦文彦博所不敢当者论其家则金帛充盈锦衣肉食舆台厮养皆得以功赏补官平时飞扬跋扈不循朝廷法度所至掳掠甚于敌衆陛下不得而问正以防秋之时责其死力尔张俊明州仅能少抗奈何敌未退数里间而引兵先遁是投明州一城生灵而陛下再有馆头之行者张俊使之也二月乙亥车驾幸温州江心寺驻跸丙子敌因明州引兵还临安初敌既破明州遣人聴命于完颜宗弼且云搜山检海已毕宗弼曰如扬州例敌遂焚其城惟东南角数佛寺与僻巷居民偶有存者城之始破也守者奔凑东南缒城而出或浮木渡江生死相半而逃村落者与贼遇由是遍州之境深山穷谷平时人迹不到处皆为敌人搜剔杀掠不可胜数既去以修职郎蒋安义知明州进武校尉张大任同知明州事安义本越州剡县人大观三年冒明州贯登第以赃败敌首至辄投拜尽籍土着寄居姓名以告故敌人喜之且授以两浙转运司印一纽甲申慈溪县令林叔豹引乡兵入明州执蒋安义夺其印敌人十余在开元寺皆病不能前者叔豹并诛之丙戌刘洪道自台州还屯奉化县其麾下精卒暴横市肆邑人蒋琏夜集数千人之岳林寺围洪道将杀之县丞白彦奎劝洪道流其殴人之卒衆乃定洪道复入城斸民家窖藏之物得四万缗以献州人怨之是日金人自临安退兵庚寅车驾幸温州驻跸州治三月辛酉车驾发温州辛未御舟次定海县县为金人所焚上恻然曰朕为民父母不能保民使至如此四月知明州刘洪道罢贬秩二等依旧充御营使司参賛军事以降授宣教郎直祕阁向子忞知明州甲戌御舟至明州之城外乙亥发明州癸未车驾驻跸越州戊戌出米七千斛赐明州民居为敌所焚者五月癸夘中书门下省检正诸房公事张汝舟特迁一官初上过明州汝舟应奉简俭粗能给足至台州而守臣晁汝为储峙丰备论者以为扰民上曰第以简俭褒汝舟则好恶自明故有是命乡人义田太师史忠定王镇㑹稽日捐公帑之金市田数百畆名曰义田凡仕族有亲丧之不能举与孤女之不能嫁者以其租入差给之既闲居里闬端宪沈公焕请曰吾乡义风素着相赒相䘏不待甚富者能之而求者日衆后难继也举㑹稽近比行于此其可乎王韪其言乃与沈及少师汪公暨其子尚书大猷合辞以倡好义者于是或捐已产或输财以经费积田渐多郡大守相继辍在官之田若钱今丞相史鲁公又捐禇劵附益之嵗得谷斛六百米半之买地作屋十五楹于郡之望京门里扁曰义田庄俾乡之贤有力者掌焉仕族亲丧之不能举者给三十缗孤女之不能嫁者给五十缗其亲属若邻里以闻于郡郡覈实俾主者行之非二者勿与先后缓急闲从权宜而郡守与主者皆不得私焉始自绍熈初元于今四十载义田之増置未巳也忠定王之言曰是田之设非止济人之急抑以崇亷耻之风将使从官者清白自持为士者専意学业人人知身后有所恃不汩丧素节斯其惠大矣参政楼公钥记之乡人且绘王及少师汪公端宪沈公之像于庄所祠焉其田畆之数分给之规有文籍在纪异金庭客咸通中自剡溪金庭路由林岭间将抵明州行三二十里忽迷失旧路怱怱而行日已将暮莫知栖息之所因遇一道士荷锄问津焉道士曰此去人家稍逺无寓宿之所不嫌弊陋宿于吾庐可也引及其家则林径幽邃山谷沖寂既憩庑下久之烹野蔬苗食之顷有扣其门者童子报云隐云观请来日斋洎晓道士去约童子曰善祗奉客客因问隐云观置来㡬年去此观逺近荅曰自古有此观去此五百里常隐云中世人不见故以为名客惊曰五百甚逺尊师何时当还答曰尊师往来亦顷刻耳俄而道士复归欲留客久住客方有乡闗之念恳辞而出乃遣童子示其旧路行三二里失向来所在及问嵗月已三四年矣寻即复往再访其踪无能知其处所孔祐隐四明山尝见山谷中有数百斛钱视如瓦石不异采樵者竞取入手即成砂砾泮水池清澜池春蛙皆不鸣俗云守李夷庚以术禁之泮水蛙鸣境内必出伦魁四明四絶景絶而诗亦絶也它山堰诗唐亮阇黎作截断寒流曡石基海潮从此作回期行人自老青山路涧急水声无絶时定海正觉寺清风轩诗王亘作或云王旦海风拍枕灯初暗山雨打窻人正寒料得此轩秋更好怒涛推月上阑干慈溪龙虎轩诗盛次仲作一松偃蹇苍龙蟠一石巉巖怒虎踞漫来题作龙虎轩便恐风云卷将去奉化寳化石巖花鳯樊主簿作山僧取巧蟠真丛九苞占尽千葩红倚阑精采欲飞动百鸟不敢啼春风存古文宣王庙记文宣王册请立文宣王册牒皆唐碑移城记唐推官韩杍材撰李斯小篆二裴刺史徳政碑李阳冰篆王刺史徳政碑李舟撰颜真卿书李阳冰篆额董孝子碑徐浩书今皆亡矣寳庆四明志巻十一宝庆四明志钦定四库全书宝庆四明志巻十二宋罗濬撰鄞县志巻一叙县沿革论鄞县古越地之东境国语曰呉更封越东至于鄞呉越春秋谓越有赤堇山故加邑爲鄞秦置㑹稽郡鄞与句章鄮均爲属县汉成帝阳朔元年徙东部都尉治鄞或有冦害复徙句章新莽改鄞曰谨后汉复旧名今奉化县东五十里有广福院旧名鄞城院初鄞县治也慈谿县南十五里句余山之东有城山初句章县治也鄞县东三小里阿育王山之西鄮山之东有古鄮城初鄮县治也隋开皇九年併鄞鄮入句章县唐武德四年废句章县析置鄞州八年废鄞州爲鄮县𨽻越州小江湖在南二里广德湖在西十二里仲夏堰在西南四十里当时县治乃今州治非古鄮治矣开元二十六年即鄮县置明州鄮爲附郭县长庆元年刺史韩察请于朝以县治爲州治而于旧州城近南高处置县元和中定爲上县五代时更县名鄞皇朝爲望县凡十八乡淳化元年分万龄爲二乡曰老界曰手界熙宁中割灵巖大丘海晏富都安期蓬莱六乡𨽻定海昌国今十三乡其封域乃古鄮及句章之东南区而古鄞境则爲奉化象山县地矣境土东至县界三十五里以阳堂乡育王寺山陇东河头铺爲界自界首至定海县三十五里西至县界三十里以桃源乡潘㠗岭爲界自界首至慈谿县三十里南至县界五十一里以鄞塘乡傅霸河爲界自界首至奉化县三十五里北至县界一十五里以老界乡陈渡铺桥爲界自界首至定海县五十里东南到县界九十里以丰乐乡金城山岭爲界自界首至奉化县六十里西南到县界一百七十四里以通逺乡梅山岭爲界自界首至绍兴府余姚县一百二十里东北到县界四十一里以老界乡禇浦堰爲界自界首至定海县三十五里西北到县界三十五里以清道乡西渡江心爲界自界首至慈谿县一十五里县令题名燬于金人续刻自建炎四年始先是莫得而详举所可考者书之王脩王君照王叔通柳惠古陆南金储仙舟王元暐金翊王王安石张峋黄颂虞大宁李延世段藻曹骘龚行脩王勲徐注张汝説顾汝美梅执仁张庭高尧明张颕程纬王煜周升亨宋应周额李柄杨布呉子康赵彦弼姚祐周价汪柔孙介宗石昼问姚愈赵善玘呉泰初王子鳯傅公弼钟元鼎徐抚辰周之瑞蒋谊赵师雍钱显祖李寿朋李约颜耆仲张公弼赵崇嵒薛师武赵与㤂钱木之赵时诂谢琳徐献子赵与谏陈元桂赵希茝朱浦薛社稷坛壝县南二里城隍邑附府故行礼亦附于府城隍学校唐元和九年学建于县之东皇朝崇宁二年移县西南成于大观三年建炎四年燬于兵嘉定十三年邑簿吕康年有请今丞相史鲁公念县学久废非宜命守俞建相地择所旧址隘且不利闻于上以宝云寺西不𨽻将威果指挥废营更之地凡一十五亩二角四十五步郡及常平使者喻珪各给楮劵千缗里之士大夫助四千一百缗俾郡人如臯簿王机董役于是先圣始有殿越数年未竣事宝庆二年尚书胡榘守郡捐缗钱七百八十六有竒楮劵一千八百贰车蔡范辍市舶之赢千缗里士之助又五百缗乃克有成直殿后爲讲堂从祀分列于殿之前斋舎门庑庖湢各有攸处明年仲秋释奠行礼扁其堂曰养正四斋在东序曰观善曰辨志在西序曰习説曰敬业学租素寡学废以𨽻郡庠既建学复归于县士率喜充郡弟子员入县学必求列职尚书谓无生员而有职掌非朝廷养士意也且郡既有学则县宜爲小学故以此意名斋堂选里之未成童父兄贫而不能教者十三岁以上爲一等十二岁以下爲一等岁养二十员命郡学职二员各以所业训之增给月俸废学基建官舎三余悉爲民居釐正其疆界月收钱十缗有竒绍定元年尚书复拨所籍慈谿县沈时举水田八十一亩二十七步地九亩一十步半以益其租御书宝庆训勅士风诏书二轴钱粮田六百三十四亩二角三十五步租城郭旧经云在府子城之东二百八十步城周回四百四十步其实非有城郭特县治之基周回若此尔坊巷见郡志仓库务场等仓库小溪酒务下庄酒务林村酒务黄姑林酒务小溪税场石碶税场宝幢税场大嵩盐场公宇勅书楼宣诏亭颁春亭㕔堂狱昼帘堂寛赋堂清心堂经纶阁读书堂退轩琴堂鱼熙亭仰高亭西亭官僚丞主簿尉大嵩寨巡检一员大嵩盐场监官一员下庄酒务监官一员林村黄姑林酒务监官二员石碶宝幢二税务监官共一员小溪酒税监官共一员驿铺驿城西铺景安铺右西路砾社铺右南路桃花铺右北路叙山四明山县西南六十里并跨慈谿奉化之境已载郡志大雷山之西曰孔㠗属县境有所谓三十六河虽名河而无水俯而听之则水声潺潺人谓四明山之伏流也金峨山县南八十里州之按山也太白山县东六十里视诸山爲最高其颠有龙池云气蓊勃生扵水靣不絶若丽日晴霄澄澈如镜或风振林木落叶纷纷过之无堕池中者每风雨时雷电多从山顶生天童山有支径可登此峯顶邦人旱暵必祷焉每有灵物变见雨随以至或曰山以太白星得名又曰近有小白岭故此爲大白非太也天童山县东六十里晋永康中僧义兴庐山间有童子来给薪水久乃辞去曰吾太白一辰上帝遣侍左右言讫不见太白天童之名昉扵此山前有玲珑巖石多嵌虚支径透其絶顶景象尤胜鄮山县东三十里高二百八十丈按十道四蕃志云以海人持货贸易扵此故名县居鄮山之隂乃加邑爲鄮阿育王山在鄮山之东高数百仞阿育王见灵建寺其下因以名山寺有径路可上山腰有佛左足迹入石二寸余峯顶有极目亭望海中山如丘垤然玉几山阿育王山之前自寺视之横陈如几大梅山县东南七十里盖梅子真旧隐也山中有石洞仙井药炉丹灶遗迹犹存山顶有大梅木其上则伐爲㑹稽禹祠之梁其下则爲它山堰之梁禹祠之梁张僧繇图龙于其上夜或风雨飞入镜湖与龙鬭后人见梁上水淋漓而萍藻满焉始骇异之乃以铁索锁扵柱而它山堰之梁长三丈许去岸数丈岁久不朽大水不漂或有刀坠而误伤之者血出不已灌顶山县西南七十里通逺乡其山直上二十里方至絶顶有普泽禅院岁纳学租近年有欲採铁于此者朝㫖禁之札子附扵下方它山即善政侯爲堰之地水南沿流皆山至是始有一山在水北因两山相对堰得以成以其无山相接故谓之它山天井山在通逺乡神龙所居有三井焉一嵓突然而出者下瞰百仞之渊地仅容侧足縁萝可行如此者数十步至下井井之旁石皆光洁如龙物常行久而熟之之状又行三里至中井益险又三里至上井则难矣旱暵祈请得蜥蝪或蛇蠏之类自山下望之奕奕有光雨辄应每欲雨则云雾先兴扵此山山有龙王堂张良臣记响巖县东南五十五里句章乡巖石壁立下浸江水水北作声则巖中答之故曰响巖有影如佛像故又名佛影巖天寒有鸬鹚数百爲羣集扵巖上故又名鸬鹚巖北巖县南五十里句章乡巖中可容百人暑月清凉有频伽鸟巢其中鳯山县西南七十里通逺乡石曰山县西南五十里光同乡山坡有石圆而匾濶可二丈中有穴似臼世传葛仙翁炼丹之所傍有二足迹世谓之仙迹山下溪潭深逈杳不知其底有鱼如舟或见则必作隂雨或有见龙首枕于山麓潭上者僊隠山与此山相连魏文节公杞作碧溪庵于其上芝山县南五十里光同乡西石山县南六十五里通逺乡出石东石山一名稽山县东三十里出石姜山县南三十里平原中崛起有石洞三其一最大曰后巖中可坐数十人洞后又有一小洞上有小穴形圆如月可仰窥天里人像神祠于巖中后分其祀于山前巖下号前巖庙茆山县南五十里与姜山对峙厉山县东三十五里阳堂山俗曰青山县东四十九里舆地志云此山四靣悬絶下有鲍郎庙即鲍君生所居也银山县西南四十五里地名小溪尝产银故名钖山县西南五十里尝产钖故名大含山县东南三十里白鹤山望春山皆在广徳湖陶公山在东钱湖山下多朱姓居之世传陶朱公尝隠扵此有钓鱼矶在焉宝庆三年守胡榘建烟波馆天镜亭扵其上隠学山在东钱湖其下有栖真寺放生池二灵山在东钱湖有张王行祠梨花山月波山百步尖山皆在东钱湖大慈山在东钱湖下水墺今丞相史鲁公葬母夫人之地以此着名圣女山管公山皆在县西珠山跘跨山佛陇山阮山朱长山皆在县东东山黄山金文山五峯山皆在县东南建㠗山在县西南四十五里旧志载亶洲山在县东四十五里按十道四蕃志云亶洲有虞喜塜晋屡召不至死葬扵此东方朔十洲记云山有不死之草赤茎緑叶人死三日以草覆之即活按呉志黄龙二年春正月魏遣将军衞温诸葛直将甲士万人浮海求夷洲及亶洲亶洲在海中汉武洞穴记言秦始皇帝遣方士徐福将童男童女数千人入海求蓬莱神山及仙药止洲不还世相承有数万家其上人民时有至㑹稽货布㑹稽东县人海行亦有遭风飘至洲者所在絶逺卒不可得至故卫温等但得夷洲数千人还今谓亶洲山去县四十五里实无此山世传今日本国即此洲然未知是否也又载鸡鸣山云山有石井上有铜瓶着石有大石鸡云从浮梁上飞来今犹鸣应扶桑晓太平寰宇记载动石山云有坚石高五六丈下有小石支之暴风雨则其石自动山行者闻隆隆之声又载灵山云山有石鼓临涧若鸣则野雉翔鸣故曰灵山今境内皆无之叙水水奉化江南来互其东慈溪江西来互其北会而入海率随潮上下广徳湖县西十二里旧名鸎脰湖唐大厯八年县令储仙舟加修治之功而更以今名贞元元年刺史任侗浚而广之灌溉甚博皇朝屡频于废不果政和七年卒废爲田检正王庭秀着水利説大卿王正已着废湖辩利害颠末甚详附见扵下东钱湖县东二十五里一名万金湖以其爲利重也在唐曰西湖盖鄮县未徙时湖在县治之西也天宝三年县令陆南金开广之皇朝屡濬治周回八十里受七十二溪之流四岸凡七堰曰钱堰曰大堰曰莫技堰曰高湫堰曰栗木堰曰平湖堰曰梅湖堰水入则蓄雨不时则启闸而放之鄞定海七乡之田资其灌溉茭葑莼蒲荷芡滋蔓不除湖辄堙淳熙四年皇子魏王镇州请于朝大浚之然当时所除茭葑未出湖堤既复填淤嘉定七年提刑程覃摄守捐缗钱置田收租欲岁给濬治之费朝廷许其尽复旧址而后来有司奉行不䖍田租侵移他用湖益湮宝庆二年尚书胡榘守郡请于朝得度牒百道米一万五千石又濬之十月命水军畨上迭休且募七乡之食水利者助役各给劵食祁寒辍工明年春夏之交役再举农不使妨耕兵不使妨閲基渔戸徐毕之十月七日告成诏劳功有差尚书犹惧其无以继也奏以赢钱二万八千三百四十七缗有竒增置田亩合旧谷石俾赢三千令翔鳯乡长顾泳之主之分渔戸五百人爲四隅人岁给谷六石随茭葑之生则絶其种立管隅一人管队二十人以辖之府县丞以时督察有㫖悉如请仍命提举常平司董其事即陶山立烟波馆天镜亭郡人宝文阁学士史弥坚记自此不薙葑者十六年几无湖矣淳祐壬寅冬制守陈垲因岁稔农隙命制干林元晋佥判石孝广行买葑之䇿不差兵不调夫随舟大小葑多寡听其求售交葑给钱各有司存初至数百人已而棹舟求粮至者日千余可见逺近乐趋向也淘湖所收率以佐郡家支遣至此方全爲淘湖之用渠堰碶闸它山堰县西南五十里先是四明山水注于江与海潮接咸不可食不可溉田唐太和中鄮令王公元暐始叠石爲堰于两山间阔四十二丈级三十有六冶铁灌之渠与江截爲二渠流入城市缭乡村以漕以灌其利甚博故堤防濬导岁以爲常提刑程覃摄守买田取租以给经费详载郡志仲夏堰县西南四十里唐太和元年刺史于季友于四明山下开凿河渠引山水流入诸港置堰蓄之溉田数千顷西渡堰县西二十里北渡堰县南二十五里北清堰县西北二里长塘堰县南二十五里江河夹岸爲塘袤百余丈俗唿爲百丈堰当风潮之冲御河流之洄以故累败役户坐是荡产者什七八里士董堂相地势谓河洄本爲溉塘下之田然不可与水争地乃以田易邓桥广福院田凿爲渠环之以接旧河之洄使仍可溉塘下之田于河洄邻江之地各捐半里许于其外爲堰二以杀水势旧塘遂坚壮民病始苏至今赖之上河堰下河堰县南三十里乃鄞塘乡姜山之前上下河之堤也上河则白杜横溪山源注之与东钱湖水通下河则铜盆浦有堰常浦进林有碶碶通奉化江潮雨涝则江潮接之二河涨水相迎故堰善败行者居者皆谓二堰各迁八十余丈则依山之麓易于隄防且得白杜黄溪之源回环旧河可溉田五六百亩而得常稔亦无妨他乡水利居人欲徙未能也炉头堰铜盆浦堰郑家堰道士堰林家堰倪家堰邵家堰兰浦堰浑水闸行春碶积渎碶乌金碶句章乡镇甲又名上水碶嘉定辛巳刺使魏岘申朝省降度牒再修回江东西两碶回江西碶萧臯碶贝则碶欤碶东周碶古塘碶樟木碶练木碶史家碶鹊巢碶茅针碶荻埭碶右堰碶举其潴水之大者其余不及尽纪沿江皆堰一壊则渠水泄而海潮入皆所当谨也江东碶闸县东城外半里淳祐二年祕阁修撰陈垲守郡日据士民白札子本府江东米行河旧有碶闸随时启闭内通东湖水脉外障大江潮汛沿河两岸各有古来石磡四五十年以来两岸居民节次跨河造棚污秽窒塞如沟渠然水无所洩气息薫蒸过者揜鼻近嵗余家桥夹家桥低塌河靣舟不可通不惟有妨民旅运载兼父老流传谓此河通塞于四明风水最有闗系乞行开濬复还古蹟仍乞增高两桥以通舟楫本府遂具申沿海制置使司差委路分权帐前水军统领傅端尚修武本府司决冯喜孙迪功同共相视告示侵占古河起造浮棚之家日下自行除坼斟酌多寡阁支官钱俵散㝷据所委官申并已坼除浮棚取见元来石磡讫本司遂差拨水军开濬河道般去瓦砾撤障蔽以见天日之清明荡污秽以通江湖之脉络邦人无不称快于是重修浦口疏水二闸改造浦东桥澄波桥各增高二尺于浦口桥北创置淘河闸官舎三小间差下釐务使臣一员专一监临启闭每月添给官㑹壹拾贯又江东寨拨水军二名役使每月各添支官㑹叄贯文又置钩锄锹䦆之属具载板榜再差官打量自浦口桥河道南北两岸阔狭丈尺从制置使司置立石碑闸官舎内久逺叅照开具下项浦口桥下浦口闸外浦东桥下澄波桥下米行桥下疏水闸里胡家桥下真君庙桥下真君庙桥东至栖心寺桥一带并系大河以上自浦口桥打量至真君庙桥河道东西通长二百丈三尺七寸并系浙尺保丰碶县北城外半里西管支港受它山林村两路之水满则洩之江若行春积渎乌金石塘诸碶皆所以洩西管水也行春积渎乌金相距不过数里惟石塘碶回环而北三十里间无一碶可以洩水每遇霖潦往往汇于城下返借城中三喉𫝊送三喉穴城爲水道仅通一线所洩能几此保丰碶之不可不复也先是淳祐辛丑余叅政天钖典乡郡已有意经营不便者憷以风水之説明年郡守陈垲讲究水利邦人具言保丰兴废闗千里丰歉即拉西倅尤煓南煓赵体要路分傅端尚佥判石孝广知县谢琳亲至地所相攸乃知故基爲碶旁居民李沈二家冒占爲屋爲蔬畦下其事于都㕔索两家契据元无所凭但云祖父以来相承有此具伏侵冒于是亲督壕寨引绳度地碶所不用者捐以予之且厚所犒然此地本楼店务所有元非二家之物询之耆老俗讹爲宝峯意当日借此碶之利则丰年可保第图志不载不知废在何时今始正名已申朝省照㑹爲闸两间立石柱三造板桥于浦口以便行往是役也物听匠石承揽先给本钱工以水军别廪生劵民不知而事巳集标识岁月见于双柱石扁大石桥碶县东城外一里童育两山之水本自此入江岁久湮塞亦图志之所不载淳祐二年郡守陈垲亲访古蹟得断石沙碛中此地良是遂即桥下作平水石堰而于浦口置闸立桥内可以洩水外可以捍潮碶闸之设必启闭得宜则涝有所洩旱有所潴水常爲吾之利其或当启而闭当闭而启则害亦如之四明前此水患甚至民居沈灶早稼生虫者无他惜水太过诸碶不尽放故也淳祐二年夏淫雨不止雨月余人人皆忧无可救疗一饱壊于垂成矣郡守陈垲谓旱涝丰歉在天者固不可必若人事所当修岂容不尽其力遂置平水尺朝夕度水增减以爲启闭地形高下不等水之深浅亦然大槩郡城河滨之水常以三尺爲平余可类推过平以上则当洩中间数夕暴雨水骤长至四尺有竒守夜听雨声日视水则时当启闸率分遣官吏四出斟酌尺寸爲放水分数亦或尽板一决城中三喉昼夜使之通流是年虽积潦谷粟蔬果一无所伤岁以稔告所以然者常年放水田氓告之都保都保告之县县告之郡往复行移动是旬日水之溢者已壑稻之浸者已芽今州郡一闻雨骤水汎不待都保县道申到放闸之人已遣行矣防患未然所宜书以示后回沙闸初剏于淳祐二年秋其地则它山堰之呉家桥也庆元三靣皆江潮汐上下一郡七乡以饮以溉者它山之水而已其源自越之姚虞剡歴分水岭石坛龚村大小皎至它山号大溪自堰而下爲江堰之上旁爲小溪分注七乡入于城今日月湖运河门治池沼渟涵如璧萦纡如带者皆是水也大小溪而上夹岸皆沙雨则与水俱下江以堰限沙不能越故併聚于小溪水爲不流井泉斥卤农田失溉民甚苦之岁至三四淘费缗钱数万已复壅塞如初脱遇暴涨沙自西岸入其壅尤甚堰上下级皆三十六其上沙没尽下不没者五六知府制置秘撰少卿陈公垲来访民瘼知沙爲害一日率僚属亲往以求其䇿顾谓制幕林君元晋曰西岸广袤虽未易图由小溪而入者尚可施人力与其淘于既积不若遏于未至水轻清居上沙重浊居下将建闸小溪之冲水溢则闭平则启沙溢于外去之差易未几溪上寓公新庐陵魏守岘书来述乡氓意与公合稽于衆卜于善政侯又合议乃决因属魏使总其事新进士安君刘佐之文移书拟属之林君秋毫无扰庀役六十日无日不晴讫役始雨溪谷之民观者如堵闸三间版皆七中间常留一版俾上可通舟水涸则去东西闸常留两版余分置看守人许亚一等家水泛则不拘早夜集衆力急下版相水高下版随以增减常令水自上入溪沙隔于外水平去版通舟如故闸外沙积稍多即仰措置水利刘湜等申府切待支钱米差官吏前去雇人监淘旧有淘沙田岁收六十余石寄桩常平仓董工使臣刘湜家小溪素筦它山水利今责以措置除制司月支十七界官㑹十五千外更月给米一斛许亚一等兄弟子姪八人居闸旁应募司启闭月共给米一斛如有更替则改畀承替人已约束守闸人不许启闸时邀求舟人钱物除水溢下版外平时不许多留闸版故妨船筏往来安顿闸版之家不许作践移用损失再照它山堰爲乡民曹家船筏自堰下江致损堰石最爲利害自祕撰陈公下车立赏五百千禁戢无敢犯者已再申严有违此令许诸色人陈告即先支上项赏钱仍许执留船筏就行给付凡前项合约束之事并载石碑植于闸所闸记林君所撰云桥梁东津浮桥庆丰桥新石桥澄波桥浦东桥张赟桥白鹘桥七里店桥盛店桥回㯠桥回江碶石桥张村石桥颜桥飜石桥邓桥马湖桥高桥小溪江桥仲夏桥北渡桥赵家桥林村市盘桥流花桥洞桥沈店桥望春桥高桥夏家桥周卖鱼桥卖蓆桥大河桥拗水桥宋招桥朱家桥横石桥鄮山桥盛店港石桥河渡桃花渡西江渡铜盆畨石渡俞公李家渡周苏渡宝庆四明志巻十二宝庆四明志钦定四库全书宝庆四明志巻十三宋罗濬撰鄞县志巻二叙赋乡村武康乡在府城下管小江里东安乡在府城下管白檀里清道乡在县西管里一村二横山里高桥村沈店村万龄老界乡在县东管里一村二赤城里盛店村尚书村万龄手界乡在县东南管里一村二赤城里张村邓桥村光同乡在县南管里一村二清林里北渡村栎社村桃源乡在县西管里一村二石马里黄姑林村林村鄞塘乡在县南管里一村二姜山里姜山村铜盆浦村阳堂乡在县东管里一村二太白里宝幢村东呉村翔鳯乡在县东南管里一村一沧门里𨼆学村丰乐乡在县东南管里一村二石柱里干坑村故干村通逺乡在县西南管里一村一李洪里环村句章乡在县南管里一村二夕阳里高桥村市中村镇市小溪镇横溪市林村市甬东市下庄市东呉市小白市韩岭市下水市田亩田七十四万六千二十九亩二角二十九步地一十四万九千五亩五十七步山九十万二千六十四亩三角四十七步户口戸四万一千六百一十七口六万五千六百九十四坊郭两乡戸五千三百二十一口九千二百八十三外一十一乡戸三万六千二百九十六口五万六千四百一十一夏税绢二万四百四十二匹一丈九尺一寸七分正税一万六百二十五匹一丈九尺一寸七分和买九千八百一十七匹䌷六千二百八十六匹一丈三尺七寸一分正税二千七百六十三匹一丈三尺七寸一分和买三千五百二十三匹绵四万九千八百一十两一钱三分七釐折变折帛钱绢四千一百七十七匹计钱二万七千七百六十六贯五百文正税一千二百三十二匹计钱八千六百二十四贯文和买二千九百四十五匹计钱一万九千一百四十二贯五百文䌷三千九百六十匹计钱二万六千三百一十贯五百文正税一千一百四十一匹计钱七千九百八十七贯文和买二千八百一十九匹计钱一万八千三百二十三贯五百文绵二万五百五十五两计钱八千二百二十二贯文折麦绢二百六十匹一丈三尺䌷七十六匹二丈四尺五寸绵一千三百八十四两一钱九分通科麦一千四百八十六石七斗七升八合八勺一抄正一千三百五十一石六斗一升七合一勺义仓一百三十五石一斗六升一合七勺一抄亭戸折盐绢二十二匹䌷二尺八寸八分实催本色绢一万五千九百九十二匹二丈三尺五寸七分䌷二千二百四十九匹二丈四尺五寸绵二万七千九百一十两四分四釐秋税苗米四万三千一百二十一石八升二合八勺折变糯米四千六百四十一石九斗七升折苖四千七百二十一石九斗五升四合亭戸折盐五十八石九斗四升一合实催本色三万八千三百四十石一斗八升七合八勺酒小溪务系省场本柄钱三千六百一十一贯六百八十文糯米五百五十石每石三贯九百九十文计二千一百九十四贯五百文曲麦一百三十石三斗九升六合五勺每石三贯六百文计四百六十九贯四百二十七文夫食物料钱九百四十七贯七百五十三文造曲三十七贯六百六文造生煮酒四百七贯七百九十文袋䌷七匹四丈七尺每匹四贯文计三十一贯九百一十五文箍缸打灶一百五十一贯二百二十六文官吏巡脚夫食糜费轻空渗漏三百一十九贯二百一十六文收息钱四千二百四十七贯一百七十文诸司四千一百八贯三百三十八文经总制司二千六百四十三贯一百八十八文籴本司九百三十五贯四百七十四文移用司五百二十九贯六百七十六文本府一百三十八贯八百三十二文糟钱一百一十一贯八百八十八文诸司三十六贯七百九十六文经总制司二十四贯八百九十八文移用司一十一贯八百九十八文本府七十五贯九十二文林村务系籴买场本柄钱八千一百三十四贯八十五文糯米一千二百七十八石每石三贯九百九十文计五千九十九贯二百二十文曲麦二百九十八石一斗五升六合六勺每石三贯六百文计一千七十三贯三百六十四文夫食物料钱一千九百六十一贯五百一文造曲七十九贯七百六十九文造生煮酒八百七十二贯七百二十一文袋䌷一十六匹三丈每匹四贯文计六十六贯五百文箍缸打灶一百五十五贯六百八十九文官吏巡脚夫食糜费轻空渗漏七百八十六贯八百二十二文收息钱五千三百九十三贯五百文诸司三千四百四十二贯二百九十一文经总制七百二十贯文移用九十贯四百六十六文正名寛剰一千五百一十一贯八百七十七文五分净利七百七十贯四百六十文籴本三百四十九贯四百八十八文本府一千九百五十一贯二百九文糟钱二百八十三贯九百四十文纳本府下庄务系籴买场本柄钱五千一百八十五贯七百六十三文糯米七百七十一石五斗八升一合八勺每石三贯九百九十文计三千七十八贯六百一十一文曲麦一百八十一石八斗六升四合二勺每石三贯六百文计六百五十四贯七百一十一文夫食物料钱一千四百五十二贯四百四十一文造曲四十八贯六百五十三文造生煮酒五百三十八贯八百七十五文袋䌷九匹二丈七尺每匹四贯文计三十八贯二百四十九文箍缸打灶一百五十一贯六百四十文官吏巡脚夫食糜费轻空渗漏六百七十五贯二十四文收息钱三千二十三贯九百九十一文诸司一千七百一十三贯三十八文经总制四百五十五贯七百文移用三十三贯四百六十二文正名寛剰七百二十九贯三百五十四文五分净利三百三十九贯二百四十文籴本一百五十五贯二百八十二文本府一千三百一十贯九百五十三文糟钱一百六十四贯六百二十文纳本府人户买扑坊场二十九处韩奥坊天童坊东呉坊下水坊屯埭坊大嵩坊冨浦坊盐场坊馆江坊上水坊韩岭坊隠学坊单步坊平水坊青山坊张村坊邓桥坊郑湾坊道陈坊横溪坊张濠坊板弄坊甲村坊鄞塘坊石支坊善训坊新塘坊大狄坊茆山坊岁额净息钱四千七百一十七贯四百九十七文常平司三千六百二十一贯三百八十一文本府一千九十六贯一百一十六文商税小溪场岁额钱一千三百贯文诸司六百六十九贯九百九十五文经总制三百九贯九百九十七文籴本三百五十九贯九百九十八文本府六百三十贯五文内除诸司合得头子钱三十三贯四百九文实收五百九十六贯五百九十六文石碶场岁额钱三千八百贯文诸司一千九百五十八贯四百四十四文经总制九百六贯一百四十六文籴本一千五十二贯二百九十八文本府一千八百四十一贯五百五十六文内除诸司合得头子钱九十六贯九百五十文实收一千七百四十四贯六百六文宝幢场岁额钱一千八百贯文诸司九百二十七贯六百八十五文经总制四百二十九贯二百三十文籴本四百九十八贯四百五十五文本府八百七十二贯三百一十五文内除诸司合得头子钱四十六贯二百四十文实收八百二十六贯七十五文横溪大嵩二税场庆元四年守郑兴裔奏罢详见郡志杂赋免役钱两料共二万四千八百二十五贯八百三十文县吏支六千四百五十贯九百三十八文本府四千八百八十四贯文经总制司一万二千四百九十贯七百六十四文官户不减半一千贯一百二十八文茶租钱二百三十九贯八十五文水脚钱一千五百五十七贯四百七十五文河涂钱一千一百一十四贯八百四十八文租堰钱六百八十七贯一百八十文房廊钱二十一贯四十八文河渡钱四百六十七贯一十三文盐大嵩场额二千六百八十袋五石六斗四合叙兵弓手尉司八十五人土军大嵩寨二百人叙人叙祠神庙东岳行宫县东三十二里阿育王山相近忠嘉威烈惠济广灵王行庙城外甬东厢即鲍郎庙也又有显迹庙在县东南三十里青山下乃鲍王冢墓之所鬼谷先生祠在县之东六十里太白山南沧㠗水帘洞幽深閴寂人迹罕到夏侯曾先地志云鬼谷子庙三靣连山前有清溪之水泉源不竭山崖重叠云雾蔽亏晋郭璞曾到有㳺山诗曰清溪千余仞中有一道士云生梁栋间风吹忩牖里借问此阿谁云是鬼谷子即此祠也又有一祠在县东三十里渊灵庙阿育王山广利寺环庙有圣井七自东晋时已着灵异中井有二鳗其一金线自脑逹于尾其一每现光耀折花引之则双红蟹或二虾前导而后出焉钱武肃王以岁旱命九华长老十善大徳与国中所谓五叔太尉者同迎置钱唐之南塔寺山间凿石爲井立亭其上以傚圣井而鄮山井中二鳗游泳自若井前有亭榜曰应现康宪钱公尝爲旱用紫罗帕布井中蟹先入灵鳗后随以银缸贮沙泉养之置道场中复有天花散漫之瑞僧统赞宁尝着护塔灵鳗菩萨传邦人祷雨必应之皇朝元祐元年赐额干道二年守赵伯圭祷雨有应知鄞县事李柄记于石或云又有二井在山絶顶险峻不可至灵波庙县西广德湖望春山即白龙祠也白龙王庙县西二十里灵波之别庙也石㠗庙县西四十里㠗有灵鳗能兴云雨力施庙县西南四十里秋浦庙县西南三十五里敖浦庙县南十里遗德庙县西南四十里它山堰旁唐大和中鄮令王元暐筑堰扞水入小江湖灌溉甚博民徳而祠之葑善政侯皇朝咸平四年庙重修苏爲记之干道四年七月八日赐额县宰杨布书守张津所立也嘉泽庙东钱湖青山下唐天宝中令陆南金皇朝天禧中守李夷庚皆濬湖兴利民德之故合祠焉水潦旱蝗有祷必应嘉定二年有㫖赐庙额李侯又有祠堂在天童山景德禅寺千佛阁之东丰惠庙广德湖之望春山政和七年楼异守乡郡垦湖爲田人爲立祠其孙钥参知政事追封太师嘉定二年府以士民之请上于朝十一月二十一日有㫖赐庙额札送参政府宫观蓬莱观县西广德湖之望春山先是白龙祠之侧有道堂立郡守楼异生祠有道士奉香火绍兴十三年请象山废观爲额寿圣观阿育王山前大观间道士梁守清始建东岳行宫嘉泰元年道士胡抱一请绍兴府余姚县广福废观改今额云涛观它山堰旁嘉定十二年赐额显忠旌德观清修悟真观太清悟真成道宫并在大慈山今丞相史鲁公母齐越国夫人葬于山中有㫖赐额创建爲功德所寺院禅院二十二阿育王山广利寺县东三十里晋义熙元年建梁武帝赐阿育王额皇朝大中祥符元年赐名广利大觉禅师懐琏居之法席鼎盛名闻天下皇祐二年懐琏入居东京净因禅院仁宗皇帝召对化成殿因赐食禁中授以御制释典颂十四篇并提纲语句治平三年英宗皇帝内降札子许归本寺熙宁三年迺建宸奎阁奉藏所赐御书轴五十有五扇三且被㫖岁度僧一人知杭州苏轼撰阁记谓古之人君号知佛者必曰汉明梁武其徒常以借口然汉明以察爲明梁武以弱爲仁皆縁名失实去佛逺甚仁宗皇帝未尝广度僧尼侈寺院干戈斧质未尝有所私贷而天下归仁焉此所谓得佛心法者古今一人而已高宗皇帝访求祖宗宸翰僧净昙以所藏来上上赏其巻轴之丰䕶持有道深嘉苏轼所记念宸奎之阁且虚复以赐之命置田一千二百五十亩食其徒时绍兴三年也僧德光旧居灵隠孝宗皇帝尝召对洎来尸院事以所赐金成高宗皇帝圣意岁收新谷五千石淳熙七年十一月三日复被㫖召对便殿问佛法大意御书圣语及御制颂及妙胜之殿四大字以赐之钖号佛照禅师放还山九年复召对绍熙庚戌癸丑两召对重华宫宁宗皇帝又御书孤云及六殊胜地及佛照庵字赐僧道权于是宸奎所藏益富矣寺有释迦如来真身舎利塔内有一角金钟舎利在焉高宗皇帝御书赐号曰佛顶光明之塔淳熙二年尝宣取至禁庭至今岁爲礼塔㑹遐迩毕集寺之东北半山间有佛左足迹入石二寸余距寺一二里传者谓迦叶佛之迹循佛迹而上有东塔院即刘萨诃所礼舎利塔涌出之处西塔院去寺五十步其塔唐明皇时建也寺东二里有无相庵本大慧禅师宗杲退归之地隆兴二年僧宗靖舍貂珰而披田相衣奏请得庵额皇子恭王爲之书本寺常住田三千八百九十五亩山一万二千五十亩天童山景德寺县东六十里晋永康中僧义兴诛茅縳屋山间有童子来给薪水后既有衆遂辞去曰吾太白一辰上帝以师笃道行遣侍左右语讫不见故称义兴者曰太白禅师寺经兵火唐开元二十年僧法璇按图记披榛莽得故迹建精舎于山麓之东祕书省正字万齐融造多赛塔于西南隅峭拔数仞至德中僧宗弼徙寺于太白峯下干元初相国第五琦奏以天童玲珑巖爲寺名继而僧清闲创建食堂咸通十年更寺名曰天寿皇朝景德四年赐今额绍兴初宏智禅师正觉彻寺而新之层楼杰阁倍蓰于前淳熙五年孝宗皇帝亲洒宸翰书太白名山赐僧了朴十六年僧懐敞来主寺欲改建千佛阁摹画甚广先是日本国僧荣西从敞游辄辞归致百围之木泛鲸波以至经始于绍熙四年之季秋歴三载始就梵宇宏丽遂甲东南寺之侧有虎跑泉相传谓旧苦无水虎蹴地而泉乃涌出寺之前古松夹道二十里大中祥符间僧子凝所植也本寺常住田三千二百八十四亩山一万八千九百五十亩大梅山护圣院县东南七十里梁贞元中法常禅师始诛茅结庵开成元年建寺名曰上禅定㑹昌废大中复建名观音禅院柳公权书其额皇朝大中祥符元年赐今额干兴元年僧道宁重建院大梅山汉梅子真旧隠也法常禅师者襄阳人姓郑氏幼从师于荆州玉泉寺初参大寂禅师问如何是佛大寂云即心是佛法常即大悟去而结庵此山适盐官㑹下有一僧入山採拄杖迷路至庵所问曰和尚在此山多少时法常曰秪见四山青又黄又问出山路向什么处去法常曰随流去僧归告盐官盐官令僧邀之法常作偈曰摧残枯木倚寒林几度逢春不变心樵客遇之犹不顾郢人那得苦追㝷大寂闻法常住山乃令一僧到问云和尚见马师得箇什么便住此山法常云马师向我道即心是佛我便向这里住僧云马师近日佛法又别法常云作么生别僧云近日又道非心非佛法常云这老汉惑乱人未有了日任汝非心非佛我秪管即心即佛其僧回举似马祖祖云大衆梅子熟也法常又有诗云一池荷叶衣无尽几树松花食有余刚被世人知住处更移茅舎入深居今寺中有梅熟堂有荷衣沼见存常住田一百七十二亩山二万五千四十亩大梅山保福院县东南七十里唐贞元十二年建号北兰院大中元年改报国仙居院皇朝大中祥符三年赐今额与护圣禅院同踞一山也淳熙十六年僧行源重建适斋汪大猷记常住田七百二十五亩山二万五千四十二亩仗钖山延胜院县西南一百二十里唐龙纪元年建皇朝宝元二年赐额常住田五百五十六亩山三万二千亩金娥山真相院县东南八十里旧号罗汉院唐大厯元年建皇朝治平元年赐今额常住田三百三十二亩山四千二百二十亩金文山惠照院县东南七十里旧号金文懴院唐干宁二年建皇朝治平元年赐今额常住田二百七十亩山二千三百三十亩五峯山崇福院县东南五十里旧号五峯院晋天福六年建皇朝大中祥符三年赐额常住田二百七十亩山六百八十亩东山福昌院县东南四十里旧号东山安国院唐大顺二年建皇朝政和元年赐今额常住田四百三十五亩山一千一百二十亩跘跨山崇果院县东五十五里晋开运二年建皇朝大中祥符三年赐额常住田一百八十六亩山一千一百二十亩普净院县西南七十里旧号顶峯庵皇朝建隆二年建大中祥符三年赐今额常住田二百九亩山二千四百一十亩四明院县南二十五里旧号鄞水院唐天复元年建皇朝大中祥符元年赐今额常住田二百八十九亩山无白云延祥院县东南八十里皇朝干德五年建大中祥符三年赐额常住田六十亩山四千四百四亩法忍院县西南六十里旧号定光院唐咸通元年建皇朝治平二年赐今额常住田二百亩山二千一百亩西延庆院县南四十里旧号永福院唐中和六年建常住田一百一十亩山无接待彰圣院常住无翠巖山移忠资福寺县西南七十里旧号翠巖境明院唐干宁元年建皇朝大中祥符元年赐名宝积禅院嘉泰四年张参政府请院爲功德寺赐今额常住田一千一百二十九亩山二千二百九十六亩报忠福善院县西南七十里旧号峒山院唐光启二年建皇朝大中祥符元年赐名彰圣本甲乙徒弟院干道四年改充十方禅院踞峒山东南支衆峯环合状若芙蓉嘉定二年楼参政府请爲功德院赐今额常住田三百四十二亩山九千八百亩佛陇山积庆显亲院县东六十里唐咸通十三年建皇朝治平元年赐名保安庆元六年充恭淑皇后宅齐王府功德院常住田二百八十亩山一千二十七亩报国院常住田二十亩山无教忠报国寺大慈山史丞相府功德寺妙智院大慈山史丞相府功德院教院二十四资教院县西四十里旧号广徳院周显德元年建皇朝治平元年赐今额常住田三百六十五亩山九百一十六亩悟真院县东南五十里汉干祐二年建皇朝治平元年赐额常住田二百二十二亩山四百四亩栖真寺县南六十里隠学山唐建中二年建号隠学寺皇朝大中祥符元年赐今额寺有放生池见碑记田二百一亩山六百八十一亩惠光院县西南四十里唐咸通八年建名小江皇朝大中祥符三年赐今额院尝有妖僧塑神像纳老乌于其腹以术呪之使爲祸福于人而邀利民之有灾患者不祷其神则不宁干道中守张津知之追妖僧至庭下具得姦状遣吏剖其像果有死乌杖其僧而逐之民以安息常住田一百三十亩山无治平院县南三十里后唐清泰二年建名保丰皇朝治平元年赐今额常住田二百九十亩山无广寿寺县东五里周广顺元年建号崇宁院皇朝庆厯七年赐今额常住田八十七亩山无广严院县东四里旧号华严院晋开运元年建皇朝治平二年赐今额常住田一百二十亩山无布金院县西南三十里皇朝宝元二年建治平二年赐额常住田一百七十三亩山无海惠院县南一十里旧号广利以院之祖师广利大师得名皇朝治平二年赐今额田一百五十六亩山无兴教院县南五十里旧号小溪兴福院唐咸通八年建皇朝治平九年赐今额常住田六十六亩山无普和院县东南五十五里汉干祐二年建名灵影皇朝庆厯七年赐今额常住田九十九亩山无圆通院县南三十五里唐天祐十年建名东林皇朝治平二年赐今额田一百八十三亩山无邓桥广福院县东南二十里皇朝天圣四年赐名寿圣绍兴三十二年改赐今额田一百二亩山无普安院县南五十里梁干化二年建名茆山皇朝治平元年赐今额田一百九亩山无明心院县南三十五里晋天福五年建名厉山皇朝治平二年赐今额常住田一百一十亩山无慧灯院县东南二十五里旧号朱村院皇朝建隆二年建治平二年改赐今额常住田一百一十三亩山无福圣院县东南四十里旧号东山塔院皇朝干徳四年建治平元年改赐今额常住田七十九亩山二百三十四亩清修院县西南八十里旧号清凉院皇朝干德二年建大中祥符元年赐今额常住田八十三亩山二千亩普照院县南七里旧号明福院皇朝干德二年建治平二年改赐今额常住田八十七亩山无辩利寺皇朝端拱中建今爲史丞相府功德寺常住田八十亩山三百五亩慈悲普济寺东钱湖月波山下淳熙五年史越王请额建置常住田一百亩山二十亩普光院常住田二十亩山一百五十亩教忠报国院常住田五十亩山一百亩宝华寺大慈山史丞相府功德寺十方律院宝严院县西南五十五里旧号孝义院唐元和十二年建皇朝大中祥符六年赐今额常住田二百二十亩山八百亩广修院县东六十五里晋天福五年建皇朝大中祥符元年赐额常住田一百三十亩山一千二百亩菩提广福院县东南八十五里唐干符六年建皇朝大中祥符三年赐额常住田四十六亩山三千亩禅巖院县西南八十里梁贞明元年建常住田五十四亩山无慈云院县南三十里汉干祐二年建名李浦皇朝治平二年赐今额常住田六十六亩山无法云院县东七里皇朝干德六年建号甬东浴院治平二年赐今额常住田一百八十亩山无多福院县东五里皇朝干德三年建治平元年赐今额常住田三十二亩山无悟空院大慈山史丞相府功徳院甲乙律院三十六崇寿寺县东五里旧号东律禅院唐大中十二年分宁令任景求舎宅建请心镜大师居之师姓朱既居于此㑹剡冦裘甫转掠四明有衆数万纵兵入寺师燕坐禅定神色不动贼衆愕眙悔过作礼倒戈而退咸通二年冦平郡奏其事请以栖心名寺旌师之德宰相裴休卷帛书扁七年师化谓其弟子曰后三年当焚我窆于天童山忽一日异香发闻弟子相谓曰师有遗言今三载矣异香其启我乎乃发龛茶毗之俨然如生获舎利数千颗丹翠交辉勅谥心境塔名寿相天童亦有舎利塔焉刺史崔琪状其行于碑皇朝大中祥符元年赐今寺额政和八年四月七日御笔以有常住庄产寺院改建神霄玉清万寿宫州以寺充焉久之复旧田一百七十亩山无延福院县东南二十里唐大中十三年建名天王皇朝治平元年赐今额院有天王像堂之前有灵鳗井遇岁旱祈雨辄应常住田三百八十三亩山无资圣院县东北一里半旧号渔浦门外院皇朝太平兴国二年建天禧四年赐今额常住田五十亩山无宝林院县南三十五里旧号报国西林院晋开运三年建皇朝治平元年赐今额常住田八十八亩山无延寿王广福院县东南六十里旧号延寿王院晋天福二年建皇朝熙宁元年增寿圣二字绍兴三十二年改今额常住田二百六十二亩山三千一百二十一亩禅寂院县东南三十五里皇朝雍熙二年建治平元年赐额常住田一百九十九亩山三百二十亩尊教院县东南四十里晋天福三年建名慧日皇朝治平元年赐今额常住田八十八亩山三百八亩能仁院县西南十里皇朝干德中建号东安院咸平六年改承天院政和七年五月御笔改今额俗唿爲南承天常住田二百六十七亩山无圣寿寺县西南六十里唐咸通五年建皇朝太平兴国三年赐今额常住田三百六十七亩山无法慈院县西南七十里旧号鳯山院唐咸通七年建皇朝治平二年赐今额常住田八十亩山无崇法院县南五里旧号焚化院皇朝干德五年建大中祥符三年赐今额常住田一百二十九亩山无大悲院县东十五里旧爲金莲庵上桥林氏所建存留院也院有千手眼大悲观音像常住田六十七亩山无天寿院县西南六十里旧号天井院皇朝建隆元年建治平元年改赐今额按周铢天寿院记云四明山西南诸峯惟灌顶定光爲最高傍有瀑布㵼于两山万叠之间其下有三井泓然澄深清澈见底是爲天井岁旱祷于井随求而应有金线蜥蜴之状出而赴感兴云雷霈甘泽爲一方千里之惠而年谷用登初僧有道凝者来自福唐建屋百楹于井上乡人遂以天寿院名之丐于朝而得赐额也常住田二百三十亩山一千亩惠安院县东四十里晋天福三年建皇朝大中祥符三年赐额常住田三百九十八亩山一千七百亩普宁院县西南五十里旧号天王院唐咸通十三年建皇朝大中祥符三年赐今额常住田一百亩山无空相院县西南七十里旧号四明保安院晋开运二年建皇朝治平二年赐今额常住田七十亩山无方广院县西南五十里旧号泗州院唐咸通十一年建皇朝治平二年赐今额常住田一百七亩山无国宁寺县西十五里皇朝大观二年建赐额常住田四十亩山无妙智院县西南七十里旧号观音庵汉干祐二年建皇朝治平元年赐今额常住田一百亩山无慈福院县东三十里旧号盛店保安院周显徳二年建皇朝治平元年赐今额常住田一百一十亩山无慈恩院县西南九十里旧号小溪松巖院晋天福九年建皇朝治平二年十月赐今额常住田一十四亩山七十亩翠巖山宝积院县西南七十里干道三年赐额常住田九十九亩山无明觉院县东六十里旧号明堂院唐宝正二年建皇朝治平元年赐今额寺有在在堂直龙图阁舒亶记常住田九十四亩山九百八十亩普光院县东四十五里旧号光化院晋开运二年建皇朝治平元年赐今额常住田二百二十亩山二百九十六亩净衆院县东二十里旧号斋堂院皇朝开宝二年建治平二年改赐今额常住田六十二亩山无珠山净土院县东六十五里晋天福元年建号珠山院皇朝治平元年赐今额常住田一百二十亩山二千八百亩阮山广福院县东九十里汉干祐二年建号阮庵皇朝熙宁二年正月赐寿圣院额绍兴三十二年改今额常住田七十亩山二千亩多宝院县东南八十里旧号管江院皇朝开宝元年建治平二年改赐今额僧则交慈溪方氏子也始生遇相者曰此儿出家则成道长入多宝院师若旻大智照公照公讲于钱塘祥符东院师与其徒六人服勤左右学益通号六罗汉凡有咨承大智可之遂传其要归住多宝训讲如大智告学者戒以不犯爲本律以持守爲功念念常存净土立至忠肃陈公瓘与相好超然心契晚辟谷不食趺坐而逝天大暑数日不掩龛色不变也建塔院之西山敷文阁待制龙舒朱翌爲铭常住田八十五亩山六十八亩法庆院县东南八十里旧号宝庆院唐干宁元年建皇朝大中祥符元年赐今额常住田三百五十亩山三千八亩云龙院常住田一十亩山无保安院常住无教慈资福寺县西南六十里唐光化四年建名广学皇朝大中祥符元年改名资寿后爲宣参政府功德寺赐今额常住田三百一十亩山无雷峯院宣参政府功德院常住田一百五十亩山一千亩胜像院史越府功德院大中祥符寺县东五十里晋天福三年建名西溪皇朝治平三年赐名法宝嘉定中史尚书请爲功德寺十七年改今额常住田一百七十亩山三百亩天福院县西南八十里皇朝治平中建叙遗存古古鄮县在县东三十里鄮山之东太平寰宇记云汉光武爲贼所败有奴耕于田而藏之获免后议赏光武问奴欲何官奴云欲得鄮县令故俗号鄮县爲官奴县又十道四蕃志云宋武微时避吏于此与人奴善奴名桂藏匿既乆爲吏所逼逐适值桂在田以土覆之得免后立官奴城以报之掘土筑城之地名官奴池太平寰宇记以爲光武于史无所据今按宋书孙恩破上虞时刘裕尝戍句章疑其爲宋武也崜亭自剡至此溪滩碛高险行客往来皆此装束齐仆射张稷曾生子于此乃名崜东海海上有野人名庚定子旧説云昔从徐福入海亡匿姓名自号庚定子土人谓之白水郎脂泽悉用鱼膏衣服兼资绢布字讹亦谓之卢定子也管公明先生墓在县西四十里圣女山盖父老相传云然无碑碣可考唐刺史黄晟墓与其母高阳郡太君齐氏其妻颍川县君钟氏墓俱在隠学山梁山伯祝英台墓县西十里接待院之后有庙存焉二人少尝同学比及三年而山伯初不知英台之爲女也以同学而同葬见十道四蕃志所载旧志称曰义妇冢然祝英台女而非妇也陈国冢郡国志鄮山有陈国冢一名鴈栖墓昔国爲日南太守死有双鴈随柩而归栖墓上三年然后去鄞女墓城南崇法院之西北王荆公安石宰鄞时生女周晬而殁葬于此将行别以诗云年登三十已衰翁满眼离伤秖自攻今泛扁舟来诀汝此生踪迹各西东宝庆四明志巻十三宝庆四明志钦定四库全书宝庆四明志巻十四宋罗濬撰奉化县志巻一叙县沿革论奉化县本秦会稽郡鄞县地汉志谓鄞有镇亭鲒埼亭皆在焉今县东五十里有鄞城山下有广福院旧曰鄞城院即古鄞县治所也隋废鄞鄮二县入句章唐初析句章置鄞州寻废为鄮县𨽻越州古鄞地乃併属于鄮开元二十六年析鄮县置奉化𨽻明州是时州曰明郡曰奉化又以郡名名县贞元间为上县凡十九乡皇朝景徳三年始併为八乡九域志为望县境土东西一百七十里南北一百五里东至鄞县界七十里以藤岭并道陈岭为界自界首鄞县五十里西至绍兴府嵊县界一百里以陆照岭为界自界首至嵊县一百四十里南至台州宁海县界六十里以栅虚岭为界自界首至宁海县六十五里北至鄞县界四十五里以北渡大江为界自界首至鄞县三十五里东南到象山县界以鄞港中流白石山南港为界陆路并折海计五百七十里自界首至象山县二百四十五里西南到台州宁海县界五十里以杉木岭为界自界首至宁海县七十里东北到鄞县界六十里以金峨岭为界自界首至鄞县八十四里西北到绍兴府嵊县界一百二十里以箬坑岭为界自界首至嵊县一百三十里风俗右山左海土狭人稠日以垦辟为事凡山巅水湄有可耕者累石堑土髙寻丈而延袤数百尺不以为劳仰事俯育仅仅无余人窘于财亦惮于为非富家大族皆训子弟以诗书故其俗以儒素相先不务骄奢士之贫者虽储无担石而衣冠楚楚亦不至于垢弊大抵受性刚直任气尚义吏胥则转为顽悍甚于他邑濒海小民业网罟舟楫之利出没波涛间变化如神习使然也县令赵察李宗申于房王泌裴士尧盛穆仲秦辨之周池周因荣彞张汝揖刘清臣陈泰初汤穆黄韶中向士俊刘士宠朱㮤李邦宪向士迈郭忠顺谢峻魏庭珙蔡揆赵希仁叶仲翺苏祁郭徳麟张燧傅伯益胡恭宋晋之蔡几赵汝杰钱光祖赵彦绾陈梅叜冯多福孙显懿黄庑赵希观赵约陈元晋娄绍聃社稷坛旧在县南皇朝元祐六年令秦辨之徙置县西南二百余步城隍庙在县西五十步唐咸通六年令李宗申建学校唐建夫子庙于县东北三百步皇朝景祐中令于房废石夫人庙以增学宫治平三年令裴士尧迁于县东五十步久而圮令周因重建相隂阳之宜去旧址二十步而少西王礼记之乃宣和初元也未几舍法罢学寖弛建炎间燬于兵绍兴九年令荣彝重建久复圮庆元二年永嘉宋晋之为令欲改创力未给邑士汪伋与其弟份奉令意彻大成殿及门庑而新之益宏且坚更立先圣先师十哲之像从祀分列两庑于是乡之好学者相继效力直殿之后作堂曰彞训东西四斋曰养正曰达材曰成徳曰升俊东斋之侧有堂主文衡者居之西斋之侧有舍司学职者居之又西为射圃三门之左为咏归亭右则廪廥在焉墨池直门之外汪氏兄弟浚而广之方正清深黉宇辉映始壮旧观嘉定七年令冯多福又筑尚友亭于射圃之后每辍俸以养士且劝率乡之贤有力者出产为永业今此产遂供偕计续食之费而士之徳冯令不忘也邑之先进楼公郁王公説士皆师之故并冯令祠焉学之更新攻媿楼钥记之尚友堂成丞周勉记之祭器二百三十六件祭服三副御书宝庆训勅士风御笔二轴钱粮米二十七石二斗七升三合谷三百六十石三斗七升四合租钱七十六贯八百二十四文义廪谷六百八石九斗八升五合麦五石三斗七升租钱七十六贯七百四十文城郭县城周环六百四十八丈坊巷双桂坊状元坊仓库务场等仓库酒税务教场居养院安济坊漏泽园公宇县楼门县㕔仁平斋龙溪道院恕堂镇东楼官僚丞主簿尉监酒及税共一员公塘巡检鲒埼镇监官鲒埼寨巡检驿铺剡源驿龙津馆登陆馆县铺南渡铺北渡铺双溪铺固海铺叙山四明山连会稽接天台跨慈溪鄞及县境详载郡志丹小山县西五十里四明山之南属剡源乡之三石村上有二洞洞如广厦中可容五六十人有深穴可容人身昔有入者行几半日闻水声如雷而返水涓涓岩罅间其流迹皆赤色下有龙湫民筑亭于其下为旱暵雩祷之所有巖窦风从其窦出常飈飈有声夏絶无暑冬则凛凛不可近俗号风洞按云笈七籖云四明洞天治丹山赤水在会稽上虞县四明山旧属会稽郡而丹山去上虞不一二十里云笈七籖所志葢以洞天旧所属故云然桃花坑山县西五十里四明山之上二十里云之南也山巖壁立数仞延袤数百尺巖色红白相间隠映出没状如桃花之初发故以名之四山环绕宛如盘谷中有平田数百亩昔太白禅师纳交孤竹君之裔飞钖于此择其地而居之留偈云昔是神仙窟今为长者居定须攀月桂宜教子孙书嗣王伯圭来守此邦因太白偈访其后乃得竺君汝舟者览山川之胜叹先贤之裔嘉奖形诸尺牍端宪沈公焕志其事蔵竺氏家毛巅岭县西六十里四明山之南接大小晦﨑岖涧谷行者艰阻绍熙初有毛居士者凿崖以便民旅之往来竺君大本题其崖曰凿破巖崖砥様平要令民旅得通行为君题作毛巅岭留取毛巅千古名镇亭山县西南一百里汉地理志云鄞有镇亭其原来自四明山由西北而南踰剡诸山而至镇亭西界于越南入于天台故其乡为连山其巅盘结数峯髙入苍莽旁有龙潭即显济龙王庙也详见叙祠东坑岭县西南六十里北为蓬岛南为石楼西为察亷冈界千松林连山二乡之间其道西通婺女北通会稽南入天台东归四明奉化为邑西北多山而此岭又为衆山之最髙者萦纡鸟道盘曲羊肠足且不可驻况负戴者乎里有义士屠师禹尽甃以石西九百五十丈东八百九十丈人甚徳之蓬岛山县西南四十里其原来自四明山重冈复岭缭绕緜亘自剡之西南至于镇亭由镇亭之东北是为蓬岛肥厚雄壮不露峯角兀然独冠诸山北为安巖之翠峯南为石楼之赤巖过松木岭入于天台即四明记云南嗣天台北通越是也临其巅俯视数百里之外沧海微茫烟林萦带城邑聚落了然在目崇宁间有尼结庐于其肩号曰师姑坪今其故堦遗井瓦砾塼石犹存山之侧为后莱山谷间有龙湫为乡邑雩祷之所阆风刘次髙有诗云轧轧肩舆过翠微路经蓬岛锁烟霏雨从半岭巖窝出云在行人脚下飞徐无巖在雪窦之西相距十五里重崖峭壁数百仞瀑布飞下冬夏不絶巖之下有神龙所宅俗𫝊为如浮巖以巖浮涧谷上故名上为鞠侯巖有三大字刋于石王时会有诗云絶壑搀空云与平横飞寒瀑万年声杖藜平过人间险独向千山顶上行安巖县西南三十里来自四明山有寺旧名四明院有二巖虚悬絶涧中有大龟圆广三尺许出入则风雨随作其背镌云安巖山灵龟或到浙右诸州故镌以志之后因洪流湍激陷死巖下今留其殻为寺中交割翠峯县西南三十里为安巖山华严禅院之案山此峯髙入苍莽冠絶诸峯古木蓊荟下临大池寺之东偏有亭曰览秀对之如画屏环列童公岭县西南六十里西为杉木岭东为墟岭道通宁海为台州之界首建炎间聚乡民立寨以䇿应墟墟岭县南六十里为台明之界建炎间立寨于此聚乡民守戍官差将领以监之号南来第一寨今其遗迹皆在西通童公岭东控鲒埼海道是亦一要冲也新岭乃忠义一乡往来邑治之路旧无此路新开五六十年岭峻而长絶顶为中道有天然石磴盘石上有天然石污尊泉出甚冽抔饮止满一人之欲行者以次饮而未尝竭率谓无此则人皆道暍云天门山县南六十里鲒埼亭之东岸大海海外列障排空有两山对峙髙入苍莽南亚于海俗号引头门北连栖凤栖真诸山而入于大洋按地理志会稽鄞县东南有天门水入于海有越天门山陶𢎞景真诰云天门在鄞县之南宁海之北半亚于海鄞县旧治奉化故云然梅山县南二十五里东为登山有僧庐曰禅寂为寿禅师道场南为鸣鴈管管之上峯峦竒秀乡之显仕丘壠多藏焉山之西号丁令威俗传令威尝化鹤止此有丹井在其旁一勺之泉常随海潮上下父老传以为海眼攻媿楼公钥有诗云峯头丹井随潮信松下禅床旧祖闗葢纪此也北则环以犬溪其山四断兀立衆山之中或谓汉之梅福尝游此因得名今其山之下每遇大雷雨则出小石圆如梅子剖之亦有核其名又或因此也上有龙湫为乡邑雩祷之所回峯洞县东南十五里吴郎山县东南一十里鄞城山县东五十里古鄞城在其下故名谢家洞县东二十五里其洞虚圆虽炎歊之月凛然犹寒其下如广厦可容百余人俗𫝊有大白蛇蔵其间隠见不常左有一峯曰福堆山右即笔架峯也笔架峯县之下郝村其峯崒屼宛如笔架之状云雾兴则必雨有一龙祠名祭山燕巖在江口塔山之上社后燕子穴于其间因以得名南山县东五里东为栲栳山西为龙潭山其山四断邑之举子尝以此山之鸣验科甲之髙下初一鸣而王国定为武举之鼎魁再一鸣而何大圭以两优解褐里语所𫝊不可谓之无验其上为南山寺临其巅有轩曰广莫登临眺望山川城邑千里之外了然在目故攻媿楼钥有诗云广莫乗风隘九州乱山无数㸃平畴一千里外在吾目二十年来无此游地下山髙俱厯厯鸢飞鱼跃两悠悠昌黎费尽南山句旷望还应似此不汉城山县东北十五里其山顶平广可容数千人无荆榛丛林其堡垒之状厯厯可睹斸土者或得古兵器世传汉王避难之处又云刘暠屯兵之处然汉髙祖光武及五代刘暠皆未尝至此旧志以西汉建元三年严助发会稽兵围东瓯元鼎六年韩説出句章击东瓯领汉兵驻此故得名然严助韩説击东瓯皆浮海此山去海几百里何由于此驻兵按此山与霸王山相对上有擂鼓巖葢五代间乡聚民兵屯驻自相雄长而为是称耳不必强求以合其名也新妇巖县西北五里累石而成肖像稍类人夏侯曾先地志云西北临溪水其石五色望之颇似花钿新妇首饰故曰新妇巖今西北实无溪石亦无五色即所封昭徳夫人者也铜山在县西北十五里按唐志云奉化析鄮置有铜此山葢以所产名也俗𫝊昔有樵夫入山满目皆金宝意欲拾取之儵有神人杖劒而出皇骇奔走顷之旋顾悉不见矣旧志载赤苋山在县东北二十里夏侯曾先地志云亭头有赤苋山上有盘石可坐千人秦始皇遣徐福求访神仙尝至此或云昔有赤苋仙人尝居此山因以名焉今考县境无此山叙水水镇亭水县东南三里其泉源来自越之诸山絶顶汇为镇亭潭径三丈上圆下广不以旱暵而枯莫测其深去县九十里世𫝊与海相通其流过栢溪经牢巖出西溪由緑荷滩入惠政桥下绕连山松林奉化长寿四乡凡七十二堰溉田甚博接大江之流北至鄞入海赵河县北二十五里唐元和十二年县令赵察开溉长寿民田凡八百余顷邑人徳之因以名河湖县北一十五里寺后湖县北五里隠潭县西北五十里潭居两巖之下两巖相抗壁立数百仞仰以窥天仅如数尺瀑泉如练循崖而落水寒石洁耸人毛骨每遇亢旱祷其潭有小蛇出没旋应如响皇朝尝遣中使投金龙玉简于潭以祈灵贶皇祐中杜説记之白鱼潭县西北二十里灵泉县西二十里日岭下宝林院泉源一穴不以大旱而枯不以大浸而溢下䕃万家其深无底俗传谓之海眼灵济泉旧名包家泉县西南一里俗传昔有牧童澣衣于泉得巨鳗持归脔为九段烹之釡中良久不见急往泉所视之而鳗成九节复游泉中邑人皆灵之皇朝元丰七年令向宗谔开浚其泉䟽于石窦深不盈尺不为水旱而盈涸嵗旱祷之所谓九节鳗者出现则甘泽立应宣和中令周因植亭其上榜曰灵济有碑纪其异鱼潭县西南四十里蓬岛后莱山谷间南与石楼山乌潭相望东为东山玉沙井北直安巖山白巖窝皆旱暵雩祷之所潭径二丈余深广如之其流萦绕于松林金溪二乡溉田甚博出于富灞港与镇亭水合而入于江国朝祥符间有渔者沿流掷钓至潭所俄有鱼随钩而上五色斓斑而有二翼渔者骇然急弃于潭归语乡人人未之信翌日有红光烛天人犹疑之会嵗大旱乡人合道释巫觋鸣铙槌鼓以迎之俄有小鳗如线跃立于巖壁间随取道而归未出山而雨大至嵗则大熟于是乡之父老相率为建祠宇立龙王像自是台明之祷者不逺数百里骈集淳熙间嵗甚旱乡人三沐三薰一步一拜以礼之周日夜而后至潭所黎明未得所请忽有大蛇红质黑斑两目如金其光烁烁周回以视人人益惊惧蜿蜒厯于巖罅间截水上流食顷投于渊而莫知所在是嵗虽赤地千里而此乡独䝉其利嵗得下熟蟜潭县南三十里幽栏潭县东南一十五里马岭泉县东三十里白杜河县东三十里唐元和十四年县令赵察开溉金溪民田凡四百余顷新妇湖县东五里耀碑潭县东一里俗传有贤宰政清则其流澄清透缾泉耀碑潭之东其水蓄之以甆器而水透器外故以为名有痼疾者饮之即愈清甘泉县城内虽遇久旱不涸色清甘因以得名令冯多福尝记之渠堰碶闸莼湖塘小闸县北七里砂堰碶县北一十五里进林小闸县北二十里大马碶县北二十里刘大河碶县北二十五里皇朝熙宁间邑人王元章之祖出力创建其后寖废建炎二年元章有请于县重修焉朴木碶县北二十三里下塘碶县北三十里吴山碶县北三十里吴家碶县北三十里崑山碶县北三十里大欧碶县北五十五里常浦碶在北渡之南距县三十五里界于鄞县两县三乡所仰之水利也进林碶县东北长寿金溪两乡通溉鄞之鄞塘民田数千顷皇朝绍兴十三年重修资国碶县南五里普平港口闸县南一十五里王庄碶县南二十里新溪碶县东十五里考到碶县东二十里湖芝碶县东二十里钱堰碶县东二十五里桥梁县桥庆登桥新桥东市石桥新妇湖桥惠政桥下霍桥光徳桥广济桥常浦桥津渡东宿渡袁村渡北渡南渡宦江渡施家渡叙产土产已见郡志布帛之品惟此邑之絁轻细而密非他邑所能及若星屿之江鲒埼之蝤蛑双屿之班虾袁村之鱼鲊里港之鲈鱼霍鼠之香螺横山之吹沙鱼雪窦之榧子城西之杨梅泉溪之燕笋公塘之柿栗杖钖之山芥沙堰之薯药皆其特异者也宝庆四明志巻十四宝庆四明志钦定四库全书宝庆四明志巻十五宋罗濬撰奉化县志巻二叙赋乡村奉化乡县北管里二村四广平管镇亭里明化村长汀村茗山村龙潭村长寿乡县东北管里二村三松贤管奉国里长㐌村进林村新屯村金溪乡县东北管里二村四履信管白杜里石桥村溪东村亭山村白杜村松林乡县东南管里二村三鸣鴈管石门里落阐村双溪村固海村连山乡县南管里一村二黄甘里县南村晦溪村剡源乡县西管里一村四嵩溪里三石村小晦村陆照村公塘村禽孝乡县西北管里二村四灵泉管白石里日岭下村广㠗村新建村雪窦村忠义乡县东南管里二村二栖凤管太青里东西山村曹村镇市公塘镇鲒埼镇泉口市白杜市南渡市袁村市户口主二万九千九百九十七户计五万三千八百二十一口客二千六百九十五户计六千七百口夏税绢一万一千八百八十九匹三丈五尺六寸二分正税四千七百二十七匹三丈五尺六寸二分和买七千一百六十二匹䌷四千二百三十三匹四尺七寸正税一千一百六十三匹四尺七寸和买三千七十匹绵三万二千四百八十五两一钱六分折变折帛钱绢二千七百七匹计钱一万七千八百七十四贯五百文正税五百五十八匹每匹七贯文计钱三千九百六贯文和买二千一百四十九匹每匹六贯五百文计钱一万三千九百六十八贯五百文䌷二千七百六十四匹计钱一万九千五百二十贯文正税五百八匹每匹七贯文计钱三千五百五十六贯文和买二千四百五十六匹每匹六贯五百文计钱一万五千九百六十四贯文绵一万二千一百二两每两四百文计钱四千八百四十贯八百文折麦绢四十四匹一丈四尺二寸五分䌷二十九匹一尺三寸五分绵一千一百七十四两八分七釐五毫三项通科麦五百一十六硕六㪷一升一合一勺二杪正四百六十九硕六㪷四升六合五勺义仓四十六硕九㪷六升四合六勺五杪实𣙜本色绢九千一百三十八匹二丈一尺三寸八分䌷一千二百四十匹三尺三寸五分绵一万九千二百九两七分二釐五毫秋税苗米一万六千二百五硕四斗二升四合折变糯米一千七百四十四硕三斗七升五合折苗米一千七百七十四硕四十五升实𣙜本色一万四千四百六十一硕四升九合酒省场本柄钱四千七百八十九贯一十九文糯米七百五十一硕四升每硕价钱三贯九百九十文计二千九百九十六贯六百五十文曲麦一百七十七硕一㪷每硕价钱三贯六百文计六百三十七贯五百六十文夫食物料钱一千一百五十四贯八百九文造曲五十一贯七十五文造生煑酒五百五十一贯三百五十一文袋䌷九匹三丈每匹四贯文计三十八贯四百九十九文箍缸打灶一百三十二贯三百一文官吏巡脚夫食糜费轻空渗漏三百八十一贯五百八十三文收息钱六千三十七贯一百五十三文诸司七千七百二十五贯九百四十五文经总制司三千六百五贯七百七十八文籴本司三千三百五十九贯九百三十五文移用司七百六十贯二百三十二文本府亏本柄钱一千六百八十八贯七百九十二文填纳诸司糟钱一百六十五贯八百四十六文诸司六十九贯八十四文经总制司四十九贯八百三十四文移用司一十九贯二百五十文本府九十六贯七百六十二文人户买扑酒坊二十五所公塘坊唐㠗坊溪口坊泉口坊﨑山坊浦口坊钱堰坊碛坊东宿坊江口坊桐照坊南渡坊鲒埼坊连山坊降阻坊七山坊傅霸坊白杜坊下霍坊北渡坊吴山坊松林坊唐头坊择村坊官江坊净息钱二千三百二十七贯六百四十七文常平司一千五百九十八贯一百六十七文本府七百二十九贯四百八十文商税嵗额钱一千八百贯文诸司九百二十七贯六百八十四文经总制司四百二十九贯二百二十六文籴本司四百九十八贯四百五十八文本府八百七十二贯三百一十六文于内除豁诸司头子钱四十六贯一百九十一文实收八百二十六贯一百二十五文公塘白杜二税场庆元四年守郑兴裔奏罢杂赋免役钱两料共一万五千五百九十六贯六百九十二文县吏支六千七百一十八贯四十四文本府一千六百五十九贯六百八文经总制司六千四百六十四贯四百二十四文官户不减半六百二贯六百一十六文提举司头子钱一百五十二贯文茶租钱四百四十九贯七百三十九文水脚钱一千五十五贯八百八十二文醋息钱七百八十贯文河渡钱二百三十贯八十七文叙兵弓手县尉司八十四人土军公塘寨额九十人今六十八人鲒埼寨五十人元系浙东都巡检寨拨𨽻叙人叙祠神庙天齐仁圣帝殿县东北四里虚白观后诚惠庙县东北三百步庙之上有山曰日岭岭有怪石髙七八丈宛如妇人之状十道四蕃志所谓奉化新妇巖者是已自唐以来始植庙宇曰贞固夫人之庙按古庙碑云庙虽不在祀典葢古老相承之久民率服衆矣凡有祷请如影响焉皇朝景祐中县令于房废以增学区学徙邑人复请建祠宇元丰五年县令盛穆仲尝记其祷请之验于碑隂宣和四年赐今额绍兴二十一年诏赐号昭徳夫人诰词云朕閲舆图之籍知日岭之山有石肖人而能钖人之福水旱盗贼之祷应如响荅心甚异焉岂烈妇贞女一念坚固先天地而常存形寓于石使人观感而化者可百世祀乎维神闻于有唐赐庙号于我国家朕今涣明恩宠以徽称从民欲也其侈神休荅斯民所以告朕之意显佑庙县南鲒埼镇神仇氏创始于唐祷之辄应绍兴末隂相校尉王刚乗舰败金于采石嘉定初民虑艰食神招商人米舟踵至人甚异之始谢散骑捐地立祠死配食焉久而圯裔孙彦琼廷俊裒衆力复新之三年计台列其灵乃赐庙额参政楼公钥记其事十七年十二月告封灵惠侯词云鲒埼有亭志自汉世民业生聚独盛于今尔神庙食此方衆所依怙曩縁捍患已钖嘉名兹复览于奏封俾肇开于侯爵尚歆茂典益着灵休佽飞庙县北市门下一里即府佽飞之别庙也宫观虚白观县东北四里唐昭宗时赐额观有三清像制度精巧老君像袖中有一蛇长数尺洁白如雪隠现不常寺院禅院二十三雪窦山资圣寺县西北五十里旧名瀑布寺唐光启中置大中末为贼裘甫所毁咸通八年重建改为瀑布观音禅院皇朝咸平三年赐今额常住田一千七百八十七亩山七千三百亩雪窦山属祀典南有隠潭东有石苍潭前有含珠林千丈巖瀑布上下有亭三曰飞雪曰妙峯曰潄玉丹碧照烂飞檐鳞鳞蔚在青嶂间晨霞暮霭遮露万状尤为胜槩至道年中有僧守能云游寺中出淳化四年太宗皇帝所赐石刻御书二部四十有一卷在本寺蔵院奉蔵具数列于左真书秘蔵诠二十卷逍遥咏十一卷怀感诗四卷幽隠诗四卷回向文诗一卷佛赋一首大中岳林寺县东北五里旧名崇福院梁大同二年置在大溪西唐相李绅为书院额废于会昌中大中三年闲旷禅师复建于溪东皇朝大中祥符八年赐今额常住田一千三百八十二亩山九十一亩寺乃布袋和尚化现之处唐末有僧形裁腲脮蹙额膰腹常以杖荷布囊随处偃卧时号长汀子布袋师毎卧雪中体不霑濡或示人以祸福随语即应天将雨则着湿草屦涂中骤行或亢阳则曵髙齿木履植膝而卧于桥上梁贞明二年于寺之东廊端坐磐石説偈曰弥勒真弥勒分身千百亿时时示时人时人自不识偈毕即示寂葬寺之西南二里其塔亭曰弥勒庵后有人于它州见和尚提只舄而行者及发棺视之惟只舄存焉水旱祈祷灵应如响元符元年赐号定应大师三年有见祥光于弥勒菴侧者掘土得所遗钖杖净瓶邑人建阁藏之并所书偈坐石至今犹存崇宁三年赐阁名崈宁遇天宁节度僧一人先是皇祐中仁宗皇帝召寺僧文岳禅师入禁中累赐御制诗偈并御札今蔵崇宁阁其数列于左飞白书佛法二字赐文岳禅师飞白书佛字赐文岳禅师御注文岳禅师墨书环像颂一首御注文岳禅师所进颂一首御注文岳禅师回旧居院颂一首胎蔵教念诵仪三䇿印本安巖山华严院县南五十里旧名四明院汉干祐三年置皇朝天圣中居照禅师迁入山数里庆厯三年改今额胜槩颇多人号小雪窦常住田三百二十九亩山一千一百二十亩清凉院县东九十里朱梁龙平二年茅将军舍宅为之吴越王钱氏给额曰归顺皇朝治平中赐今额常住田一百六十亩山九百六十二亩距院五里有茅岭以茅君所居故名其下民犹有以茅佾为一户籍者院之殿宇所覆皆古瓦上有已已茅号四字茅君祠在院东庑水旱疾疫祷无不验绍兴已巳勅塟王参政于其山人谓已已之应灵隠院县西七十里唐天祐二年改今额常住田一百六十一亩山三千一百四十六亩解空院县东八十里唐长兴元年置名泰靖皇朝治平二年改今额常住田二百二十八亩山三百九十亩妙峯山护国院县西十五里唐中和元年有神人现遂置寺以天王名之皇朝治平二年改今额常住田一百四十三亩山九十五亩圆觉院县西南八十里唐咸通九年置名西峯皇朝治平二年改今额常住田一百七十一亩山七百五十三亩九峯山灵鹫院县东六十里旧名明霸院皇朝开宝八年置在山外庆厯中僧象先迁入山五里对九峯建立而增广之治平二年改今额常住田二百三十亩山六千七百六十七亩栖真院县东七十里晋天福八年置名栖凤皇朝治平二年改今额常住田二百七十亩山三百九十四亩兴化院县东七十里唐长兴元年置名墅市皇朝治平二年改今额常住田一百二亩山一百三十亩清福院县东七十里晋天福八年置名太清皇朝治平二年改今额常住田一百一十亩山二百三十亩离相院县东九十里唐干符二年置名福庆皇朝治平二年改今额常住田一百一十亩山二百五十亩资福院县西三十里唐咸通八年置名法会皇朝大中祥符八年改今额常住田九十三亩山四百一十九畆上雪窦山奉慈院县西六十里唐咸通八年置名奉国皇朝治平二年改今额常住田三百四十畆山五百三十二亩资国院县西南五里旧名䕶国院唐元和十四年置皇朝治平二年改今额有人迹印石上指文皆具世𫝊为佛迹常住田一百一十七亩山九百三十亩安隠院县西一百里唐咸通十一年置名圣寿皇朝治平二年改今额常住田二百二十一亩山八千九百亩净慈院县西六十里唐干符六年置名仁王皇朝治平二年改今额常住田二百九亩山一百七十八畆法喜院县西五十里唐咸通九年置名永泰皇朝治平二年改今额常住田七十五亩山二百八十九亩证道院县西七十里唐光启二年置名灵桥皇朝治平二年赐今额常住田七十亩山四千二百八十亩寺西登山半里有龙湫为乡民雩祷之所南百步有巖穴深不可测习习风生寒气袭人曰风谷谷下泉流寒甚于冰曰冰鑑路转萦回巉巖虎踞前有方丈之地足可憩息曰振衣巖又数步列嶂前横晚霞舒锦如对画屏曰宜晚摄裳而升渐入平夷多景所聚有堂曰藴秀端宪沈公焕摭少陵剡溪藴秀异之句名之又筑清心亭于冰鑑之左临渊叠矶垂钓牓曰桐庐古意渭水遗风云无为院县东一百里唐天祐三年置名松奥皇朝治平二年改今额常住田一百六亩山一百三十六亩显亲崇福院县西三十里唐光启三年置名上山皇朝治平二年改名常乐其后魏丞相请为香火院改今名常住田一百亩山一百三十亩移孝忠报院县西北三十五里王参政功徳院皇朝绍兴十八年赐今额常住田三十六亩山无教院二十三慈氏院县南三里唐天祐二年置名宝化皇朝治平二年改今额常住田一百五十四亩山五十亩瑞相院县东南二十里唐大中四年置名云峯皇朝治平二年改今额常住田一百二十亩山四百一十五亩演教院县西十里后唐清泰二年置名鹿苑皇朝治平二年改今额常住田九十五亩山二百七十五亩禅悦院县北二十里旧名保安皇朝开宝二年置治平二年改今额常住田九十五亩山无宝林院县西北三十里唐干宁二年置名栖林皇朝治平二年改今额常住田一百一十七亩山无永固院县西南五十里唐光启二年置名三石皇朝天圣十年改今额常住田一百二十亩山一千一百亩金地院县西南三十里唐大中元年置名福庆皇朝治平二年改今额常住田六十亩山无福圣院县东二十里唐大中四年置名龙光皇朝治平二年改今额常住田五十七亩山无登岱院县西三十里唐咸通五年置皇朝治平二年赐今额常住田二百亩山七百亩普明院县南十五里唐大中元年置名观音皇朝治平二年改今额常住田四十六亩山无明化院县东十里旧名建城唐宝厯二年置光化中改名建宁梁开成中改名善因皇朝大中祥符元年改今额常住田六十三亩山无清莲院县西南五十里后唐清泰二年建号灵峯皇朝治平二年赐今额本甲乙住持久而圯皇子魏王申请为十方祝圣道场以传天台宗教由是内外栋宇革故一新惟留旧殿古佛右偏有轮藏及诸天像极精巧常住田四十六亩山一百九十六亩福海院县东五十里唐咸通九年置名兴福皇朝治平二年改今额常住田二十六亩山无上乗院县西南五十里唐咸通九年置名干符皇朝治平二年改今额常住田六十六亩山无法昌院县北二十五里旧名石芝皇朝开宝元年置治平二年改今额常住田一百一亩山无净明院县北二十里唐龙纪元年置名唐湾皇朝大中祥符元年改今额常住田三十三亩山无宣密院县东九十里晋开运二年置名桐照皇朝治平二年改今额常住田四十五亩山无鄞城山广福院县东五十里唐景福元年置后唐清泰初吴越钱氏给额曰鄞城皇朝治平元年改寿圣绍兴三十二年改今额常住田九十三亩山五十亩惠日院县西二十里晋天福五年置名慈林皇朝治平二年改今额常住田二十六亩山二百五十亩法海院县东南十里晋天福元年置名龙潭皇朝治平二年改今额常住田四十三亩山二百五十亩院下有潭广数亩父老相传有白龙宅其渊遇旱暵祈祷多应常浦院常住田一十五亩山无普慧院常住田五十亩山无安住院常住田五十八亩山四百亩十方律院四大云院县东三十里唐咸通二年置名石佛皇朝治平二年改今额常住田三十六亩山一百六十亩垂鸿院县北二十里梁大同元年置名宴坐皇朝大中祥符元年改今额常住田一百二十三亩山无瑞峯院县东南十里唐咸通五年置名吴峯皇朝治平二年改今额常住田九十五亩山三百五十亩仁济院常住田一百三十亩山无甲乙律院二十二广福院县南五十里晋开运三年置名云葢庵皇朝熙宁中赐额寿圣绍兴三十二年改今额常住田一百四十亩山一千三百五十亩悟空院县南四十里唐大中七年置名安海皇朝治平二年改今额常住田一百四十二亩山无广化院县西北三里唐大中二年置名正化皇朝治平元年改今额常住田三十三亩山四百三十三亩慈光院县西北二十里旧名龙池唐文徳二年置皇朝治平二年改今额常住田六十四亩山二百六十亩兴圣院县东二十五里唐咸通十年置常住田八十六亩山七十九亩崇胜院县南五十里唐天成三年置名固海皇朝治平二年改今额常住田二十六亩山一百亩尊胜院县南四十里唐光启元年置名延恩皇朝治平二年改今额常住田一百亩山五百三十六亩禅寂院县南四十里周广顺二年置名登山皇朝治平二年改今额常住田一百一十亩山五百三十二亩广法院县西南七十里旧名灵龟皇朝太平兴国七年置治平二年改今额常住田九十七亩山三百四十六亩大智院县西七十里唐咸通十一年置皇朝大中祥符二年赐今额常住田一百七十五亩山四百四十三亩定明院县西南六十里唐大中二年置名镇国皇朝治平二年改今额常住田七十九亩山六百亩龙华院县西八十里唐咸通六年置名凝光皇朝治平二年改今额常住田一百二十二亩山六百七十亩慈觉院县北二十里晋天福五年置名兴福皇朝治平二年改今额常住田一百五十一亩山一百四十亩净业院县北二十五里梁贞明二年置名塔巖皇朝治平二年改今额常住田八十亩山一百二亩净隠院县东北一十里晋天福五年置名名山皇朝治平二年改今额常住田二十七亩山七十九亩惠照院县西北二十里唐咸通十年置名铜山皇朝治平元年改今额常住田三十五亩山无护教院县西北二十里唐干符二年置名湖山皇朝治平二年改今额常住田二百一十二亩山一百九十九亩广教院县东二十里唐咸通十年置名灵迹皇朝治平二年改今额常住田一百一亩山四百六十三亩告城院县东半里旧名光教院皇朝开宝七年置大中祥符三年改今额常住田一百七十亩山无净名院县东北十里梁干化二年置名安宁皇朝治平三年改今额常住田一百亩山无广济院县北二十五里皇朝建隆二年僧师悟造广济桥于大江之侧而院与桥同置大中祥符元年赐今额常住田六十三亩山无净惠院县东北四里周显徳四年置皇朝天圣三年赐今额世𫝊孙拾遗郃之故宅也常住田一百五十三亩山无报国院县南二十里晋天福二年置皇朝治平二年赐今额尼院一普惠院县东北四里半旧名永平唐咸通十年置十三年赐今额叙遗纪异梨洲县西一百里即四明山之西峯按四明山记云晋时溪边沙上忽生棃实时孙兴公及兄承公同游至涧侧得梨数枚左右环视莫见其迹意以为僊物也故号梨洲其上山麓有胡桃夭蓼按十道四蕃志即刘纲与夫人升僊处金钟墩县东一十里大溪之间其墩絶小树木颇茂虽山泉奔突而墩无所损或𫝊昔钱氏载大金钟过此沈焉涨沙成墩金钟今在墩之下厯数百载不为水所盪降渚昔有星霣于海濵化为石其形圆而光洁转徙不常故名其地曰降渚今俗唿为降阻非也天篆县西南六十里其山来自镇亭峭壁四合溪流贯其中中有盘石石上隠起字画如篆刻为溪流所渰旱涸时熟视之若成四句而不可辨识为何等语俗𫝊以为天篆俗志云昔董氏有女未筓刺绣南牕下二燕巢其上其女日予之饭编竹以䕶其巢女无机心燕无猜意朝往暮返至于哺育其子成羽翼而去明年复来其女爱字之如初凡厯三嵗而燕去女死又明年二燕复来飞遶户牖间悲鸣上下经二日不已女之父母告之曰汝非寻女子邪女已死冢在屋之侧俄而二燕去越三日不归翁媪往视女墓则二燕伏死于冢上邑人异之故名其乡曰禽孝存古奉国军节度使钱亿墓在县西北三里宝庆四明志卷十五宝庆四明志钦定四库全书寳庆四明志卷十六宋罗濬撰慈溪县志第一叙县㳂革论慈溪县秦汉以来地属句章隋开皇九年併余姚鄞鄮三县入句章唐武徳四年析句章置姚州鄞州八年废鄞州为鄮县则慈溪实鄮封内地也开元二十六年析鄮县置慈溪溪因邑人董黯孝养其母而得名又因以名县按唐崔殷撰董孝子庙记云黯后汉人孝行着于乡邑和帝召拜郎中不起厥后世为名族故以董孝名乡慈溪名县贞元中为上县二十一乡皇朝併为五乡九域志亦为上县境土东西一百里南北九十里东至定海县界六十里以梅林泾及双桥鸬鹚浦为界西至绍兴府余姚县界八十里以桐下湖从浦至大江为界南至鄞县界三十里以钟乳山及潘屿岭孤儿岗为界北至秀州海盐县界六十里以大海岸中桑屿并黄牛山为界东南到鄞县界一十五里以西渡江心为界界首至本府三十五里东北到定海县界六十里以鴈门岭为界西南到绍兴府余姚县界一百里以杨溪村及髙嵓并石门山为界西北到绍兴府余姚县界八十里以上林乡为界风俗邑有董孝之遗风人知孝爱乐循理旧矣皇朝以来杨公适杜公醇又以行义为之师表自是文物益盛王荆公安石有云慈溪小邑无珍产滛货以来四方㳺贩之民田桑之美有以自足无水旱之忧也无㳺贩之民故其俗一而不杂有以自足故其人畏刑而易治所见之士亦多美茂易成也县令题名始于太平兴国在唐得七人以冠其首房琯周颂阎信美张涛周曜宋革栁寛李昭文张颖聂惟宁刘昭裔张若讷段守忠张守璇龎遵古甯直张汝珪耿防姜成范胡孝恭王淑林济牟经孙知古虞肃王利用李永王永昌林肇韩鑑张直言㳺烈陈章林汴于存汪汲李世卿李友闻盛次仲沈諲崔熙余廙张伋吴最陈衡石沔王师中黄杞唐昌期方巨川孙寘许之才黄涛陈云沈时升林叔豹周方祗向季仲林公定赵不匮毕瑛张光陈良翰李彭年张敦实姚应辰钟确钱万中蒋蒧吴翼夫陈夀彭求承祖郑昌言莫洸唐仲温徐衮蒋鹗葛郢唐仲展栁恂朱堂栁说石次翁赵希观张义和温肤公俞昌言边烈赵崇遂虞诜周符毕諌留晞祖叶汝明张约之王致逺吴溥曹邰季镛卫枅陈灼陈桂社稷坛在县西南一百步皇朝建炎二年令林叔豹始建斋宫久而圯绍兴二十一年令陈良翰重建嘉定八年令俞昌言重修城隍庙在县西四十步县学学旧在县西四十步皇朝雍熙元年令李昭文建先圣殿居其中端拱元年令张颖记庆厯八年令林肇徙建于县治之东南一里鄞县宰王公安石记之贻书招邑之宿学杜醇为诸生师建炎四年金人至学燬绍兴十二年令毕瑛草创殿宇斋舎久而弗支淳熙四年节度推官宋南强摄邑以劝里士陈公达首倡义大成殿轮奂一新斋舎门庑庖湢次第成于后政之手而率先之者宋也八年令唐仲温始落其成讲堂旧曰尊道至是改曰成徳堂之后有直舎曰横经四斋曰本仁曰明义曰约礼曰崇智庆元元年令朱堂于泮池外建墻门六扉左日右月开禧二年漕檄尉施子升重修尚书楼公钥记淳祐二年郡守秘撰陈公垲发钱米下县委令曹邰为慈湖杨先生简剏祠堂于成徳堂之右祠成令以告于郡于是朝奉郎主管建康府崇禧观天台郑霖作记先生之姪愉书丹邑人朝奉大夫直寳章阁桂万荣书盖祭器一百九十六件祭服三副钱粮田三百九十二亩一角二十二步地二十八亩二角四步山六亩二角六步嵗收米一百八十二硕九㪷二升五合谷一百一十三硕九㪷租钱四十七贯三十文赁钱日收一百一十二文城郭县城周回五百六十丈坊巷兴贤坊状元坊烝贤坊崇孝坊仓库务场等县仓诸色官钱库酒税务鸣鹤盐场教场居养院安济坊漏泽园公宇县门中门县听县堂明恕堂县狱清清阁环碧亭拥青轩揽秀亭丽泽亭䝉亭濯缨亭迎麾亭承流亭官僚丞主簿尉监酒税监鸣鹤盐场鸣鹤寨廵检驿铺凫矶驿丈亭舘西门铺西渡铺甲山铺渔溪铺叙山四明山自越地跨县境以至于鄞详见郡志塔山县东南三里隂阳家谓县之青龙山大寳山县西南二里隂阳家谓县之白虎山山南有泉极清甘名大宝泉句余山县西南二十五里句章余姚在此山之东西盖因山以名县也山海经云此山多金钖少草木戍溪山县西南三十五里晋孙恩卢循据岭表作乱繇海道入冦刘牢之御之屯兵于此故其山以戍为名也东澄山县西南三十五里五马山县西南六十里三女山县西南六十里耆老相传云昔有三女浴于江次忽为霆撃化为三峰亭亭相望因以名之大隠山县南三十里夏侯曾先地志云大隠山口南入天台北峰为四明东足乃谢康乐炼药之所也晋虞喜三召不就遁迹此山因以为名三过山县南十五里山势孤峻下临江濵潮水萦回舟人理棹尝倦于经过虽一过犹三过焉故以为名也鼈子山县南五里山形似鼈抱子山县东南十里山势宛转盘泊如龙虵抱子之状横山县东南十里骠骑山县东三十里㑹稽典録云汉世祖时张意为骠骑将军其子齐芳歴中书郎尝隠于此故以为名俗唿为马鞍山乃州之后坐山也阚峰县东北二里吴太子太傅阚泽居其下取其姓以名之香山旧名大蓬山又名达蓬山县东北三十五里山峰有巖髙四五丈状如削成有石穴深三丈其巖有三佛迹或云上多香草故以为名又云秦始皇至此欲自此入蓬山故号达蓬桑㠗山县北六十五里东向山县北六十里黄牛山县北六十里筭屿山县北六十里若㠗山县北六十里浪港山县北六十里石塘山县北四十五里向头山县西北八十里海濵亦名西龙尾东望伏龙山与龙头迩龙头以东属定海龙尾以西属余姚各有海塘塘每为潮所损二山扞潮其中涨涂渐与山相接古有海塘闸柱屹然中存今尽为渔盐之地已成畎亩者禾黍菽麦弥望昔以海邑之冲欲于此置寨屯兵㝷以舟楫难于出入故寝鸣鹤山县西北六十里耆老相传云昔有鹤栖于此山一旦飞鸣冲天而去渔溪山县西北五十里五磊山县西北三十五里上有五峰磊磊相比如聚米所成人谓五磊云兴则雨常以为候朱墓山县西六十里宋台州刺史朱夔𦵏此山埋马山县西六十里夏侯曾先地志云秦始皇逰海至此马毙埋之故以为名雨㣲山县西五十五里旧名龙山上有云气即降雨泽邑人常以此为候或云本是雨徴山避庙讳故改征为㣲夜飞山县西四十五里其山生甘草仙药耆老相𫝊云此山自蜀夜飞而来蜀客见而识之因以为名凤凰山县西四十五里丈亭之东其形如凤与龙山对峙龟子山县西四十里山形似龟城门山县西三十里宋城门校尉㑹稽从事陈咏𦵏此山因以为名虎胛山县西三十里山形耸踞如虎胛隋大业中尝令凿山西南㫁迹犹存凤巖山县西三十里山形似凤仙鸡山县西二十五里夏侯曾先地志云上有石并石床又有铜瓶皆非人力所能举旁有石鸡俗云是扶桑鸡飞下因以为名赭山县西八里土色正赤故曰赭山叙水水慈谿县南三十里与大隠山接本曰大隠溪里有董黯生后汉时性笃孝母寝疾好饮此溪水毎思之恐不常得黯遂筑室溪濵板舆就养厥疾乃痊因名溪曰慈溪后乃以名县江源于绍兴余姚之太平山东来至丈亭乃分为二大江由咸池歴西渡经府治之北入海小江贯县申出东郭至西渡又与大江㑹率随潮进退大江乘潮多风险故舟行每由小江文溪县东北十五里受衆山之水色清有文故以为名溪上有小市舟行通定海渔溪县西四十五里旧説有清潭虚涧竹木连绕清澄彻底鳞介不能潜其形渔者利之故名蓝溪县西南六十里自发源流出江际夹岸藤萝色深可染因以名之普济湖县东北一里唐开元令房琯开凿之以溉民田吴太子太傅阚泽徳润居之谓之徳润湖近嵗寳谟阁学士杨简敬仲居之谓之慈湖花墅湖县东南一十里古有小塘潴水唐正元十年刺史任侗劝民修筑灌溉田畴中有小墅春花明媚多于衆山故名湖多鱼及莼菱并湖之人资以为利姜湖县东南十里本姜氏舍田一顷以为湖民资灌溉孙湖县东南一十五里西屿乡溉田颇多或谓湖多香荪故名荪湖讹而为孙杜湖县西北六十里古有湖趾唐刺史任侗重加浚筑鸣鹤一乡之田仰灌溉俗号第二重天皇朝庆元初主簿周常募衆开筑湖岸修治碶闸为利尤博着作郎倪思记之白洋湖在鸣鹤乡唐景龙中余姚县令张辟强修筑鸡鸣湖在金川乡昔又谓之仙鸡湖任侗修筑今废为田云湖在金川乡任侗修筑今废为田凤凰湖在金川乡今废永明湖县西二里今废大寳泉县西二里永明寺西山下水性轻清味甘色白宜烹茶大旱不涸新昌石麟之尝铭其异代郡毕仲笋篆书字画竒古为时所重永昌潭旧名黄茂潭县西南四十里至道宫之上唐天寳二年明皇遣使投金龙宻以朱笔记其左肋继而雨降明皇目覩行雨龙左肋下有朱画及有大寳永昌四字谓臣寮曰此四明山所投之龙暨使回奏投潭之始即泛出黑漆木板尺余有金书大寳永昌四字遂赐宫名大寳潭名永昌潭之北五里有狮子潭祷雨必应上有石屋一所有狮子足迹并仙人药臼潭下有石台三层髙数丈乡名石台以此湍水巖潭在石台乡溪上近白巖院曩因旱祷雨未获有老父坐水濵石上语行人曰曷不于此祈请令张义和亟祷之得小蛇以归雨随至其后县家祷祈多应遂建龙王祠有记北雪潭县之徳门乡去县三十里乌石潭县之西屿乡去县十里白龙潭县东南七里花墅湖上水出山石间天井潭县西北二十里以上诸潭皆祷雨灵应之所渠堰碶闸金墪堰沈忠堰前庄堰茆风堰风林堰方盈堰新堰丁堰齐拱堰唐支堰王沙堰里溪堰里溪闸倪家堰梅林堰李家浦堰猪栏堰清林堰浦堰大杜湖堰虞庄堰詹家堰胡卿堰小杜湖堰祝家浦堰塘头堰李溪闸潴文溪香山之水以溉民田隳废嵗久绍熙四年通判陈耆夀邑簿胡大猷募民重建为利甚博尚书汪大猷记之右徳门乡彭山闸彭山堰县之西北有水出羣山间迤而东来未至县五里所抵彭山而入于江濒江有闸潴水以备旱霖潦则泄之嵗久闸废水无所蓄潮入河淤淳熙十三年主簿赵汝积劝率郷人凡田于西者亩出钱三百彻故闸址悉以石为之长十有一㝷广四㝷中濶丈有二尺扁以层版使便启闭西乡之田受利既博复修斗门比旧基有加焉通下流贯邑中因旧河而浚之广一丈五尺深七丈中广二丈六尺深如之舟楫通行邑下之田亦资灌溉横山堰梨木堰抱子闸胡家港闸上下南洋闸虞氏白洋堰沈家堰门家堰孔家堰岑径堰徐家堰戴家堰枝浦堰徐洋闸砖窑堰马家堰洪家堰坛林堰陈童堰梁家桥堰茅砧碶右西屿乡沈婆闸沈婆堰麻车闸石闸谢家堰薛家堰新河堰朱童堰桩浦堰邵径堰应堰葛塔堰金家堰蚬浦堰东堰则水新堰余家堰廊墅堰鸟山堰张押直堰洪家堰周家堰杨家堰牛栏堰沈家堰施虎庙堰沈家渡堰牛栏堰茶浦堰蔡家堰朴木闸茭径堰洪庄堰下洋西堰戴家堰右石台乡西闸新界堰右金川乡古窑闸双河塘鸣鹤乡与余姚之上林乡同一河上林之水泛溢则流入鸣鹤每年苦涝干道九年里人曹闶捐钱二千缗倡率乡豪益以二千缗创建双河界塘六百余丈自是截㫁西流鸣鹤之田遂为膏腴大理渠县南五里通积水灌髙乡之田戴邻堰元在花墅湖海塘石碶闸濵海为塘以御风潮雨水泛溢则决之于海既决复塞民费且劳皇朝嘉祐二年县令㳺烈尉成立率民为闸潴泄以时民得耕稼自是一乡无复水旱之患右鸣鹤乡桥梁騘马桥徳星桥无择桥开禧桥鲍约桥王子桥津渡黄墓渡李溪渡青林渡任家渡鹳浦渡赭山渡沈家渡丈亭渡吴翁渡蜀山渡东南渡城山渡车廏渡叙产寳庆四明志卷十六宝庆四明志钦定四库全书寳庆四明志卷十七宋罗濬撰慈溪县志第二叙赋乡村西屿乡县东南管里三村二上牛里石刺里安仁里飞凫村徳星村金川乡县西管里四村三云山里太平里大川里求贤里太平村招义村千金村石台乡县南管里二村二望江里孝顺里句余村光徳村徳门乡县东管里二村二清水里黄山里鄞水村鴈门村鸣鹤乡县西北管里一村一小山里西村镇市丈亭镇门溪市大隠市黄墓市蓝溪市车厩市渔溪市田亩旧额四十六万九千一百五十八亩二十九步户口主客户通计大小口一十五万六千三百八十夏税绢一万七百一十六匹一丈五尺六寸五分六釐正税五千一百七十二匹一丈五尺六寸五分六釐和买五千五百四十四匹䌷二千六百八十三匹二丈八尺六寸八分正税一千二百九十七匹二丈八尺六寸八分和买一千三百八十六匹绵二万六百七十二两三钱七分四釐折变折帛钱绢二千三百一十匹计钱一万五千三百三十八贯五百文正税六百四十七匹每匹七贯文计四千五百二十九贯文和买一千六百六十三匹每匹六贯五百文计一万八百九贯五百文䌷一千六百八十二匹计钱一万一千二百一十九贯五百文正税五百七十三匹每匹七贯文计四千一十一贯文和买一千一百九匹毎匹六贯五百文计七千二百八贯五百文绵八千四百三十两毎两四百文计钱三千三百七十二贯文折麦绢一百一十六匹二丈三尺三寸䌷三十三匹二丈二尺五寸绵五百二十三两八钱七釐五毫以上三项通折麦六百四十二硕三升三合四勺正五百八十三硕六㪷六升六合七勺义仓五十八硕三㪷六升六合七勺亭户折盐绢二百一十四匹三丈二尺二寸五分九釐䌷七十二匹八尺八寸二分五釐绵一千八十八两九釐实催本色绢八千七十五匹一丈四尺八寸八分䌷八百九十五匹二丈二尺五寸绵一万六百三十两五钱五分九釐五毫秋税苗米二万四千五百六十八硕九㪷五升七合三勺折变糯米二千六百三十六硕九㪷五升三合折苗米二千六百八十二硕四㪷一升七合亭户折盐九百九十六硕七㪷四升三合实催本色二万八百八十九硕七㪷九升七合三勺酒省场本柄钱四千七百七十二贯六十八文糯米七百三十四硕一㪷九升毎硕价钱三贯九百九十文计二千九百二十九贯四百一十八文面麦一百七十七硕九㪷五升每硕价钱三贯六百文计六百四十贯六百二十文夫食物料钱一千二百二贯三十文造曲五十一贯三百二十文造生煮酒五百六十六贯八百四十六文袋䌷九匹一丈二尺毎匹四贯文计三十七贯文篐缸打灶一百二十贯文官吏巡脚夫食糜费轻空渗漏四百二十六贯八百六十四文收息钱六千一百八十五贯九百七十六文诸司六千八百二千一贯二百七十七文经总制司三千五百五十二贯四百九十二文籴本司二千六百二十四贯九百七十五文移用司六百四十三贯八百一十文本府亏本柄钱六百三十五贯三百一文填纳诸司糟钱一百六十三贯三百九十文诸司四十八贯八百九十四文经总制司二十六贯五百二十六文移用司二十二贯三百六十八文本府一百一十四贯四百九十六文人户买扑酒坊三十一所大隠坊车厩坊招义坊渔溪坊蓝溪坊鸣鹤坊鴈门坊黄墓坊芦山坊卢慈坊贵胜坊黄杨坊芦江坊栅浦坊相奥坊施奥坊石步坊蜀山坊圣井坊杜湖坊杜郭坊下洋坊徐都桥坊浦口坊石桥店鑱头店郭宅店屿山店狄奥店江邉店庄径店浄息钱四千八百五十九贯二百二十七文常平司三千七百九十五贯四百九十九文本府一千六十三贯七百二十八文商税嵗额钱二千七百贯文诸司一千三百九十一贯五百二十七文经总制司六百四十三贯八百三十九文籴本司七百四十七贯六百八十八文本府一千二百八贯四百七十三文于内除豁诸司头子钱六十四贯四百四十八文实收一千二百四十四贯二十五文杂赋免役钱两料共一万二千一百三十贯九百三十二文县吏支五千七百二十六贯一百九十六文本府八百七十二贯四文经总制司四千八百贯文官户不减半七百三十二贯七百三十二文茶租钱四百一十九贯五百一十九文水脚钱七百四十八贯二百五十文租堰钱三十贯文房廊钱五十贯六十四文河渡钱六百五十六贯七百九十九文职田米一千四百三十五硕叙兵弓手县尉司额八十人今七十六人土军鸣鹤巡检司额九十人今七十三人叙人叙祠神庙灵应庙县东一里即鲍郎庙也事迹见郡志民既神之故所在祠之董孝纯徳君庙县东北一里慈溪因孝子得名而旧无祠宇附祀于城隍皇朝建炎间县令林叔豹即灵应庙之西建祠堂迁其像而祀之有题跋刋于孝子碑隂祠宇尚卑陋绍兴三十二年郡户曹董邻摄邑遂于普济寺之西建庙久而圮庆元二年令朱堂增修帅同寮与邑之士夫上已重阳行三献之礼里士毕集祀罢饮福于普济寺至今不替尚书楼钥记之张孝子祠孝子讳无择唐人事父至孝父死𦵏县之金川乡虎胛山庐于墓侧朝夕哀慕七日絶浆三年不栉感芝草醴泉之瑞其后仕至中散大夫终和州刺史白乐天志其墓皇朝嘉定十四年邑人请于县立祠宇于纯徳董君庙侧春秋配享着作郎张虙记灵感庙在县西北七十里地名向头山皇朝建炎四年勑封灵应侯东西五圣庙一在县东南一里一在县西南一里东岳行宫在清道观之西去邑三里骠骑将军庙在县东南二十五里㑹稽典录云汉世祖时张意为骠骑将军后隠于山遂立庙以祀之祠山张王行祠在永明寺开禧初县尉施子升始建殿宇寳庆二年令周符尉庄镐募衆増广从屋水旱疾疫邑人必祷焉宫观清道观县东南三里唐天寳八年建后废皇朝绍兴三十年道士叶景虚重建又于其右建东岳行宫尚书楼钥扁其入观之路曰列僊㳺馆大隠山至道宫县西南四十里下有龙潭唐天寳二年遣使投金龙祷雨泛出黒漆木板有金书大寳永昌四字雨随应乃赐潭名永昌建观潭上名大寳地卑湿皇朝大中祥符间一夕疾风大雨拔木𤼵屋观屋忽运于溪南髙爽处人号神运殿治平二年赐今额世𫝊为葛仙翁谢康乐修炼之所宫侧有药臼石台皆仙迹也寳庆元年道士董成真具其事闻于朝有㫖命祠官典领且给降楮劵三清殿圣寳阁钟楼方丈厨库廊庑皆一新之仍创亭三间少卿江立中扁以环碧其大隠山则楼宣献公旧扁也府仍给据与免和役非泛科敷崇夀宫县西北五十里属鸣鹤乡定海县东海王庙守香火道士尝请崇夀为其观额此宫遂改天宁观又改天宁万夀观后有㫖东海王庙观改为渊徳观绍兴元年道士王太素陈乞于朝复旧额寺院禅院六香山智度寺县东三十五里山旧名达蓬以其自此可达蓬莱真应大师惟实道场也惟实姓汤生于唐开元十二年从善慧禅师出家学道复从宗本禅师受㣲㫖天寳十四年振钖至县之若㠗山夜梦神人告曰达蓬名山可居翌日得其处石壁间隠然有佛迹遂结庵焉寳应元年海寇袁晁散掠浙东数百人突庵暴侮实据石瞑坐贼舁巨石塞其洞口实喑呜作声以一掌举之贼惊顾辟易实谕以善信各礼谢而去广徳二年实乃即山麓开基建寺大厯八年刺史裴儆奏圣迹在石巖谷流香乞以香山为寺额诏从之贞元二年十二月实趺坐而逝𦵏寺之巽隅咸通十四年有途人负漆器五百入寺曰汤和尚于浙西丐縁先遣至此和尚濯足溪邉随至矣衆趋出迎惟见草迳濡迹直抵坟塔遗履在傍发塔视之髭发秀长神色如生奉以归寺干宁三年有睦州陈氏至曰幼子久撄沉疾值汤僧得更生约十六年还解于此升堂见僧像愕然自是水旱疾疫无嗣续者争来祷晋天福七年吴越王赐号常寂大师钱亿为州牧迎致府廷以针刺其肤飞血如线亿大悔谢欲致城中之兴国寺举者莫前遂遣还山后有尼为削髭发未释刀似有壊相始加漆饰彩绘皇朝天圣元年赐寺额元丰三年守王诲以祷雨有验闻于朝更常寂之号曰真应常住田一千二百三十二亩山二千一百亩芦山普光院县西南二十五里唐干元元年置皇朝治平二年赐额大观间中书侍郎刘逵记本院轮藏云清㤗开基元丰革律绵歴绍圣三世禅居其山堆青拥翠秀拔鹤洲岛渚之上物情万状皆出其中此亦一方佳景也谓之清㤗开基则在唐必废而复兴矣常住田五百一十亩山六百三十九亩定水寺县西北五十里近鸣鹤山唐干元二年建名清泉世以为虞世南故宅皇朝改今额绍兴七年更为禅刹寺有泉甘寒宜煎茗暑月汲之久停不腐有大藏经殿唐京兆韩杍材记常住田九百七十亩山六百三十九亩五磊普济院县西北三十里旧名灵山禅院唐文徳中令頵禅师建皇朝大中祥符初改赐今额知吉州太和县林肇记常住田二百六十四亩山七百四十亩石门山饶益院县西南六十里唐景福二年置曰石门旧以石门山得名皇朝治平元年改赐今额常住田八十七亩山二千六百亩凤巖寺县西四十里金川乡唐开成元年建皇朝隆兴初主僧宗晓刺血书大般若经六百卷翰林学士冯楫题跋常住田三十亩山五亩教院十一定香院县西六十里晋天福八年置名太平皇朝治平二年八月改赐今额常住田八十七亩山一百三十四亩寳严院永明寺之北皇朝景祐中建号天台教院鄞宰虞大宁记嘉定十年主僧如理陈于朝赐今额常住田一百三十五亩山无赭山清果院县西南十里周显徳六年置名赭山皇朝治平二年改赐今额常住田二百二十五亩山四十二亩云湖庆安院县西北一十五里周显徳四年置名保安皇朝治平元年改赐今额常住田三百亩山二百二十七亩院本以湖得名今湖废矣院之前有古松夹道绵亘数里望之如云其一最巨而竒蜿蜒如龙飞偃如盖临池上院之后有流泉潺湲出于深山穷谷中僧用巨竹连筒引行数里入香积厨以供用其流滙于松下石池溢而出于谿龙图阁学士舒亶有诗曰门前屏障绕潺湲付与林僧夜定还松盖作云连十里竹龙行雨出千山白公香火莲开后谢氏池塘草碧间我亦凤凰台上客图闲却笑未能闲其后邑长沈时升有造舟之役睥睨兹松将斤斧焉里士文学冯輗作诗曰寒松一干老苍苍古寺门前嵗月长匠伯偶图舟楫利禅翁方患斧斤伤得全此日同齐栎勿剪他年比召棠可但与公期久逺相将俱列大夫行且述舒公诗以遗沈松赖以不伐僧遂併二诗刋于石五峰山广福院县西北三十里旧名五峰院唐元和元年置皇朝大中祥符元年改赐今额常住田七十亩山七百四十一亩禅于山吉祥院县西南四十里晋天福八年置曰禅于院皇朝治平二年八月改赐今额常住田二十三亩山一百四十亩云溪广福院县西南三十里唐光化元年置名夀圣隠士杨适尝记之绍兴三十二年改赐今额常住田六十亩山三十三亩补陁院县东北十里唐大中六年置名大中观音院皇朝治平二年八月改赐今额常住田四十四亩山二百六亩普济院县东北一里本普济律院之子院也皇朝嘉祐中建僧宗正记今为十方教院常住田五十亩山无白巖院县西南六十里皇朝干徳四年置天圣中赐今额常住田一十四亩山无妙应院县东徳门乡皇朝治平四年置有观音殿建炎兵乱独免于火绍熙四年僧悟諲増屋三十楹右宣教郎主管台州崇道观朱习记本甲乙住持嘉定中改为十方教院久寖圯寳庆三年僧文㑹重修宣教郎新特改差知婺州浦江县李知退记院常住田一百六十七亩山无十方律院六三峰山广福院县西南七十里唐㑹昌元年置曰三峰院皇朝熙宁元年改为夀圣绍兴三十二年改赐今额常住田二百二十六亩山五千三百七十亩院有智交律师塔黄州教授曹粹中铭华严院普济寺之西南隅皇朝端拱二年建吏部郎中陈时举记宣和初改为十方禅院绍兴二十年本州保奏赐今额复为律院常住田一百二十亩山无佛迹寳严院县东北四十里唐天寳元年置曰佛迹院以山有佛迹而得名皇朝治平元年十一月改赐今额常住田一百一十亩山八百四十亩资国广福院县西南六十里唐咸通五年建名资国院皇朝熙宁元年十二月改名夀圣绍兴三十二年改赐今额常住田四十亩山二十五亩院有藏殿頥庵居士刘应时记后寺僧元实兴建佛殿三门僧堂慈川逸民刘叔温记吉祥广福院县东一十里唐文徳二年置名吉祥皇朝治平二年八月改赐今额常住田一十三亩山一百八十一亩灵龟山福源院县西六十里旧名永安唐广明元年建皇朝寳元二年改赐今额景祐二年县尉宋縯记院之东南有基法师骨舎利石塔内翰杨亿尝为真賛中丞舒亶㳺此寺有诗云一桥云借路双沼月分秋后更禅刹今改为律院常住田二百一十七亩山一百五十亩甲乙律院十六永明寺县西二里唐仪凤二年邑大夫吕珂舍宅为之元号禅林院髙宗赐名大寳院天寳中改为大寳寺㑹昌中废毁皇朝大中祥符元年改赐今额常住田二百四十亩山无唐李华撰左谿碑铭云明州大寳寺僧道源纯得醍醐饱左谿之道味道源乃此寺名僧也寺有亭曰四香县令盛次仲为赋四絶普济寺县东北一里本吴太子太傅都乡侯阚泽书堂后舍为寺歴代毁废唐大中二年县令李楚臣复立为徳润院以泽字徳润故取名之干符中勑赐应天徳润寺僧文义大师清晏铭于石皇朝大中祥符元年改赐今额常住田二百五十一亩山无寺有僧遂端诵法华经昼夜不辍唐咸通十二年趺坐而逝口出青莲华七茎既窆二十余年塜间屡有光发衆开视之形质如生即迎真身归院加以漆饰装严而奉之左街僧録賛宁为之传觉林院县西六十里唐景福二年置名保徳皇朝治平二年改赐今额镇东军节度推官项晞记常住田三十四亩山一百二十三亩金绳院县西四十里唐天祐中慧孜法通二僧以古华严址剏之后唐清泰二年钱氏名以护国皇朝大中祥符中改赐今额观察推官闗杞记院有韶国师所得隋文帝感应舎利一颗主僧徳昇建甎浮图于院前以奉藏之常住田一百五十三亩山一千七亩金僊院县西北七十里唐干元二年置名福林皇朝治平二年八月改赐今额有藏殿蜀僧寳昙记常住田一十六亩山一百六十四亩度门院县西六十里唐广明元年置曰西峰以西峰山得名皇朝治平二年八月改赐今额常住田无山一百八十亩证心院县西五十里晋天福七年置名新庆皇朝治平二年改赐今额辽西项𫝊记常住田一百六十四亩山三百八十八亩甘露院县西南六十里唐开元二十八年置曰上福龙山以山名名之皇朝治平二年八月改赐今额沙门遵式铭于石常住田一百三十四亩山一百九十四亩定慧院县西南六十里晋开运二年置名支山皇朝治平元年改赐今额常住田二十五亩山一百八十亩法莲院县东南一十五里旧名莲花吴越寳正二年置皇朝治平元年改赐今额常住田六十亩山五十亩白龙慈化院县东南十里五代汉干祐中僧师𧦬结宇于此日诵法华经尝有白龙矫首室外皇朝建隆二年置院因号白龙治平元年改赐今额常住田四十亩山无精进院县东三十里旧名灵山保国唐广明元年置皇朝治平元年改赐今额定林院县东二十五里旧名峰山院晋天福二年惟实禅师开基皇朝天圣五年改赐今额贡士邵賔旸记常住田八十二亩山一百亩妙峰院县之石台乡皇朝建中靖国年中置常住田五十亩山一百四十亩广济院常住无寳庆院县之青村渡旧曰青村庵嘉定十五年赐今额越二年改元适与寺额合废院一太平院县西太平村唐天复二年置僧居遂记尼院一永夀尼院县北二十里嘉定初移赐今额叙遗存古古句章县在今县南十五里面江为邑城基尚存故老相𫝊曰城山旁有城山渡西去二十五里有句余山又有句余村郭璞谓句余山在余姚北句章南二县因以为名其实山在余姚东句章西旧经载古句章城在鄞县南六十里今鄞县西南有句章乡然按汉书地理志句章渠水东入海则所谓城山渡即其渠也晋刘裕东讨孙恩实戍句章毎战陷阵贼乃退还浃口是时孙恩泛海出没御之当据要冲而今句章乡乃在山间必非戍守之地郷名句章特以其地素𨽻句章县故尔句旧读为勾今读为章句之句太平村在县西六十里届绍兴府余姚县一百里按唐欧阳询艺文类聚山部载太平山云孔臯㑹稽记曰余姚县南百里有太平山山形似繖四角各生一种木木不杂姚江源出太平山东至浃江入海齐孔稚珪逰太平山诗曰石险天貌分林交日容阙隂涧落春荣寒巖留夏雪晋孙绰太平山铭曰嵬峩太平峻踰华霍秀岭樊緼竒峰挺崿上干翠霞下笼丹壑有士㝠逰默往寄託肃形枯林映心幽漠亦既见止涣焉融滞悬栋翠㣲飞宇云际重峦蹇产回溪萦带被以青松洒以素濑流风伫芳翔云停霭因其地有太平山故以名村焉千人坛在县西南十五里髙数仞其上可容千人耆老相传云昔秦始皇东逰㑹稽登山望秩以求神仙至此见羣峰连延东入于海乃令方士徐福立坛祈祷因以为名后汉鄞县令王脩墓在县西十里事迹见郡志叙人晋虞瑶墓在五马山县西南六十里虞氏谱云瑶博学强识当时所称累迁至伏波将军晋虞胄墓在横山县东南十里虞氏谱云胄好学不怠仕至散骑常侍尝居此山死因𦵏焉至今人唿为常侍墓宋朱夔墓在朱墓山县西六十里宋书云朱夔字秀整吴人也州举秀才歴中书郎转台州刺史有林壑之志卜居此山死因𦵏焉梁虞荔墓在鸣鹤山县西北六十里梁书云荔㑹稽上虞人也以博识闻举宏词累迁中庶子卒于官归𦵏此山梁虞孜墓在东澄山县西南三十五里孜举秀才累迁至散骑常侍着内典要三十卷梁建威将军虞骜墓在渔溪山县西北五十里梁东海太守虞野人墓在戍溪山县西南三十五里隋金紫光禄大夫陈咏墓在城门山县西南十三里隋书云咏字休宁仕为懐安令迁城门校尉㑹稽从事属隋初多故因留𦵏此遂以名山唐张孝子父司马墓在虎胛山县西三十里事迹见郡志叙人旧志载晋虞喜墓在亶洲山县东北四十五里今县无此山详见鄞志叙山寳庆四明志卷十七宝庆四明志钦定四库全书寳庆四明志卷十八宋罗濬撰定海县志第一叙县㳂革论定海县东南北三方距海中央㣲隆形如伏龟秦㑹稽郡句章县地也晋安帝时孙恩冦上虞刘裕戍句章出战贼退还浃口即今县之大小浃是已隋开皇九年併余姚鄞鄮入句章唐武徳四年析句章置鄞州八年废鄞州为鄮县则今定海地乃为鄮县之望海镇元和十四年浙东观察使薛戎奏弃望海镇不属明州从之钱镠奄有吴越复以𨽻明州更名静海镇㝷置望海县梁开平三年也未几改曰定海鄮亦改为鄞皇朝熙宁十年割鄞县之海晏灵巖太丘三乡𨽻本县元丰元年割本县之金塘乡𨽻昌国定为上县凡七乡境土东西二百九十里南北二百五十七里东至昌国县界以本县崇丘乡青山屿接海面号鲛门山为界县东至海岸三里自海岸至鲛门山约半潮折三十七里计四十里自界首至昌国县约一潮计二百里西至鄞县界五十里以本县清泉乡西陈渡浦桥北为界自界首至鄞县一十五里南至鄞县界三十五里以本县灵巖乡河头铺育王山壠为界自界首至鄞县三十五里北至本县岸二里即是海面直连至平江府海洋为界但以潮下行舟约一潮折二百二十里其分界处系大海东南到本县海晏乡乌﨑山海洋为界计一百一十里本县至海洋一百五里自海岸至乌﨑山五里其分界处系大海西南到鄞县界三十五里以本县崇丘乡褚浦堰东为界自界首至鄞县三十五里西北到慈溪县界一百二十里以本县灵绪乡东墟步为界自界首至慈溪县三十里东北到本县岸二里即是大海直接至昌国县界以潮下行舟约半潮至昌国县金塘乡折一百五十里自金塘至昌国县二百里风俗带江濒海之地蛮舶之贾于明明舟之贩于他郡率由此出入鲛门虎蹲可以缆谓之泊潮县御前水军云屯数千灶人物阜繁鱼盐富衍士习相承皆诗书礼义之训而山谷之民耕桑乐业有老死不识县邑者俗多醇厚云县令董文质姚中和李齐梁雄张又𤣥尹文化张巽冯琏王穆王曙刘谨杨峄王臯阮昌龄吕仲竒李杭李宋卿桑衍杨文友张士宗栾沂张革吴昭允王淳乔文睿王正民成元吉刘伸赵拯徐沆马元康袁穆马用姚程章隠之郑洙李孝杰谭昉郑谔富随李茂立李公绰陈湜崔稹裴士谔朱敏功练定周瑊钱洵直盖士宣赵士香张辅之王徐禋尤绚张逸陈抃叶安节王大亮林正江少虞张澭盖大渊诸葛行敏郑僖章汝翼苏徳秀叶珏毛亶吕晋夫赵沔郭镇林椿吕柔中葛世显潘旦胡杰沈畤唐铨刘嗣忠陈公亮杨克忠苏光庭钱孜曾梁唐叔翰赵鈛夫陈造韩永徳秦泽徐杲王百揆商逸卿赵竒夫崔端学蒋纶钱宪邦赵珌夫施廷臣赵汝陈纉社稷坛在县西一里开禧元年令商逸卿修城隍庙在县东南七十步梁贞明二年建学校皇朝雍熙二年主簿李齐始建先圣殿于县东二十步至道元年令冯琏増修崇宁中诏天下行三舎法因増广为学宫建炎四年燬于兵绍兴八年令章汝翼改建于县东北半里庆元元年令韩永徳重建大成殿歴三令始备讲堂曰明伦久亦圯嘉泰四年令商逸卿撤新之邑人胡大任黄君中益地以拓学区嘉定四年令崔端学乃创立四斋曰育英曰养贤曰升俊曰达材米有廪祭有库叠石为泮水桥设重门于桥之外㦸门内新列两庑八年摄守程覃捐缗钱四百委主簿摄县事戴栩于明伦堂之前护以仪门后立直舎三间辟小学斋曰求益环泮水之岸皆甃之十二年赵珌夫宰邑相继拨官产以埤学租旧租之湮没者覈实而附于石养士始仅足矣商与崔之所建皆商实记之祭器商逸卿修祭服阙御书绍兴御书寳庆训敕士风御笔二轴官书史记两汉书唐书右开禧元年令商逸卿置通鑑要览右嘉定四年令崔端学置钱粮米五百九硕九㪷九升八合谷五十四硕五㪷租钱六十贯文城郭县城周环四百五十丈濠三百余丈世传钱氏开邑时置坊菴通利坊乘安坊景福坊荣桂坊淑孝坊富徳坊亨济坊柔逺坊栖凤坊孝行坊和丰坊保定坊善庆坊上安坊清晏坊洪化坊僊桂坊神秀坊寳山坊仓库务场等仓库酒税务澥浦税场清泉盐场龙头盐场穿山盐场长山盐场居养院安济坊漏泽园公宇县听静安门迎恩门海光阁清辉轩永赖亭海晏亭航济亭柔逺亭迎麾亭官僚丞主簿尉监酒监税海内东寨巡检海内西寨巡检白峰巡检水陆管界巡检清泉监盐龙头监盐穿山监盐长山监盐驿铺济川馆西门铺清水铺河头铺芦浦铺叙山候涛山县东北八里一名招寳山耆旧相传山下有蚌生明珠往来波涛之间渔人或得之即光耀逼人骇浪继作舟不可行投之乃止巾子山县东北八里与候涛山形势相控为潮水出入之障蔽邑无水患者两山之力非二山障蔽不可为邑矣金鸡山候涛山外海口世𫝊山内有金鸡正镇海门鲛门山县东四十里一名嘉门其山环锁海口出鲛门则大洋也虎蹲山县东二里屹立海口象形而名之㳺山县东二里海中印山县东一里梓䕃山县东一里统制冯柄夷而筑之上建屏山堂竹㠗山县东南一十二里青㠗山县东南一十五里乐家屿山县东南二十五里芦山县东南石湫浦鬼屿山县东南石莲湾好事者易名寳屿山小三山县东南四十五里启霞山县东南七十里栢香巖启霞山下紫石头山县东南八十里以石色得名云雩山县东南八十里瑞巖山县东南九十里山有十二峰皇朝大中祥符五年有芝草生于青松峰之下守臣康孝基奏奉勑奖谕云和气所蒸灵苗载育时惟珍物着厥祥经省览贡陈良增嘉媿想宜知悉诏碑具存大蓬山县东南一百里乌﨑山县东南一百一十里大榭山小榭山县东南一百二十里盘㠗山县南七十里水绕太白山隂而出凡三十六盘灵巖山县南四十里陈山县南三十五里饭鍫山县南三十里奥山去县十五里下有泗洲堂长山县南十五里南山县南十里东山县南十里与南山对峙龙山县西南三十五里形势如龙慈㠗山县西南九十里耆老相传左慈尝隠此山故以为名筭屿山县西七十里新妇山县西北六十里石坛山县西北七十五里其山有石如坛伏龙山县西北八十里一名箬山其山跨东海西海之门宛若龙头龙尾之形又若龙赴海之状因名伏龙山内有刺史门石坛乳井产槵子木水产紫菜独胜他所着名伏龙菜饼叙水水海环县之东南北山势盘旋潮泥积淤善经理之皆可为田稍失隄防风潮冲击则平田髙岸悉为水乡淳熙十年令唐叔翰与水军统制王彦举统领董珍申府闻于朝支降钱米傚钱塘江例叠石甃塘岸六百二丈五尺嘉定十五年接连增甃五百二十丈盖府荐有请朝廷续赐费也其工役县尹施廷臣水军统制陈文分董之塘有峻坡捍御甚固本县又准行下于石塘尽处再筑土塘三百六十丈以续之有永赖海晏二亭临石塘之上经始之难后来者不可忽大浃江县南一里与鄞江通小浃江县南一十五里富都湖县南五十五里又曰万金湖周环三十里溉民田二百余顷彭城湖县南四十五里溉民田一百余顷夏侯曽先地志云墻下湖周环一十里即此湖也杨溪县南三十五里章家溪县南三十里新妇潭县南十五里有娘娘祠石湫县东南三十里水源出太白王荆公经行记所谓下灵巖浮石湫之壑是也郑瓉黄中有诗云一水玻瓈似苕霅羣山爼豆胜方壶华家滙县东南二十五里石莲湾县东南三十五里朱家浦县东南四十里槎浦县东三十里东泉池在县东泉有二脉其东之脉咸其西之脉甘甘泉常盈虽遇旱暵不耗竭咸者多涸有时而出味未尝杂皇朝嘉祐三年令郑洙以石甃四旁其广二十余丈其长居广之半其深得长四之一邑人至今䝉其利凤浦湖县北七十里沈窖湖县北一百里溉民田数百顷清水浦县西三十里渠堰碶闸通山碶县东南海晏郷一百里庆厯七年荆国王公安石宰鄞县时凿山为之张监碶县西五里石湫碶县南三十五里黄满堰县南十五里太博堰县南三十里坉埭堰县南三十里杨木堰桥梁善庆桥嘉定桥曹家桥市西桥通利桥双桥小浃江桥和尚桥大明洋桥卫家桥双纤桥童家桥蒋博桥石湫市桥四柱桥师姑桥呈圣桥撞山桥三石桥孔浦桥骆駞桥澥浦桥石桥津渡大浃渡小浃渡东江渡朱家渡胡家渡芦浦渡叙产寳庆四明志巻十八宝庆四明志钦定四库全书寳庆四明志巻十九宋罗濬撰定海县志第二叙赋乡村清泉东乡县西管里一村三上湖里山下村黄泥堰村金川村清泉西乡县西管里一村三光政里梢木村鸬鹚村孔浦村灵绪乡县西北管里一村五达礼里庄北村桥北村伏龙村筋竹村东墟步村崇丘乡县南管里一村四长陈里泥湾村小浃村樟桐村韩㠗村灵巖乡县南管里一村三金泉里樱豆村河头村嘉溪村太丘乡县东南管里二村四富都里石湫里富都村栗湖村亭子堰村小榭村海晏乡县东南管里一村九太宁里小门村紫石村太平村太明村马婆村芦江村大涂村小涂村大榭村镇市澥浦镇县西北六十里城西市县西五里江南市县东南七里石湫市县东南三十里田亩田三十五万六千七百五十亩三角河涂不与户口主一万七千四百七十一户计四万九千九百五十一口客一千六百四十八户计六千五百四十一口夏税绢九千五百三十一匹九尺八寸三分正税四千七百八十二匹九尺八寸三分和买四千七百四十九匹䌷二千三百二十九匹二丈七尺九寸八分正税一千一百三十一匹二丈七尺九寸八分和买一千一百九十八匹绵一万八千六百六十一两四钱六分折变折帛钱绢二千二十二匹计钱一万三千四百四十一贯五百文正税五百九十七匹毎匹折钱七贯文计四千一百七十九贯文和买一千四百二十五匹每匹折钱六贯五百文计九千二百六十二贯五百文䌷一千四百五十五匹计钱九千七百六贯文正税四百九十七匹每匹折钱七贯文计三千四百七十九贯文和买九百五十八匹毎匹折钱六贯五百文计六千二百二十七贯文绵七千三百九十两每两折钱四百文计二千九百五十六贯文亭户折盐绢一百七十二匹二丈一尺三寸一分䌷六十一匹二丈五尺六寸一分绵五百九十二两九钱一分蠲免清泉乡下户绢一百六匹实催本色绢七千二百三十匹三丈八寸九分䌷八百一十三匹绵一万六百七十八两五钱五分秋税苗米二万一千六百一十五硕五㪷五升折变糯米五百二十五硕折苗米五百三十四硕五升二合亭户折盐米九百六十七硕三㪷四合实催本色二万一百一十四硕二㪷一升四合酒水军库抱认省务浄息嵗额一万九千三百一十贯文诸司一万四千六百八十三贯四百七十六文本府四千六百三十一贯九百八十八文醋息钱一百八十贯文人户买扑酒坊一十六所凤浦坊沈窖湖坊青屿坊长山坊灵绪坊贾奥坊芦江坊小榭坊慈奥坊清水浦坊石湫坊澥浦坊骆駞坊栗湖坊莆陈坊梢村坊嵗额浄息钱八千一百九十七贯五十五文常平司六千七百一十八贯一百五十一文本府一千四百七十八贯九百四文商税嵗额钱二万七千六百贯文诸司一万四千二百二十四贯四百八十八文经总制司六千五百八十一贯四百九十六文籴本司七千六百四十二贯九百九十二文本府一万三千三百七十五贯五百一十二文内豁除诸司头子钱七百一十贯一百二十七文实收一万二千六百六十五贯三百八十五文杂赋免役钱两料共一万八百五十二贯四百四十八文县吏支四千九百九十五贯四百一十二文本府四百七十二贯文经总制司五千五十二贯四百八文官户不减半二百二十七贯六百四文提举司头子钱一百五贯二十四文茶租钱五百八十九贯九百二十三文水脚钱六百五十二贯五百八十七文租堰钱四十四贯五百八文租渡钱五百四十一贯三百六十八文房廊钱一十九贯八十文城基钱一百四十一贯四十八文河渡钱二百二十三贯七百四十文职田米额六百一十七硕九㪷八升一合二勺盐清泉场嵗额四千九百八袋龙头场嵗额一千八百七十七袋二硕穿山场嵗额三千袋长山场嵗额三千袋叙兵水军御前军驻札定海凡四千人营在县后五里统制衙在县东一里本末巳见郡志兹不复详弓手县尉司额六十五名土军水陆管界寨额一百二十人今一百七十人海内寨额二百四十人今一百五十人叙人叙祠神庙东海助顺孚圣广徳威济王庙在县东北五里皇朝元丰元年左諌议大夫安焘起居舎人陈睦奉使髙丽还十一月请建庙勑封渊圣广徳王崇宁二年赐额崇圣宫大观四年加封助顺二字仍建风雨二神殿于左右宣和五年又加显灵二字封风神曰宁顺侯雨神曰宁济侯且拨赐官田五顷皆因髙丽使回奏请也庙碑知制诰邓润甫撰知明州王诲书建炎四年车驾幸海道二月十日有㫖改封助顺祐圣渊徳显灵王庙燬于兵绍兴二年重建干道五年九月二十四日勑赐今封四海神于祀典甚尊国朝淳化二年因秘书监李至言祀东海广徳王于莱州南渡以来莱州道絶干道诰书加东海二字于封爵之上正祀典也每嵗春秋及郊祀告报必降祝文书嗣皇帝某谨遣臣某官某昭告于某神非常祀比矣初赐宫额本以奉神嵗度道士俾主香火宣和五年道士乃请渊徳观额绍兴重建遂祀神于廊庑以观为主而神附之甚失朝廷崇奉之意㑹道士告观庑将圯郡为闻于朝寳庆三年守胡榘以飓风勐雨交作又举唐孔戣荐飨南海故事申请专置庙宇得祠牒一十有五郡増给缗钱且劝率士夫民旅助之统制司辍濒海房廊十五间之址拓筑海涂面东迎洋立殿三间翼以夹室风雨神列殿前之东西拜谒有庭献官有位门闬髙宏拱䕶严翼时绍定元年也东岳行宫县东北五里直招寳山下皇朝绍兴八年建助海显灵侯庙县西五里侯姓孔象山县童翁浦人行第七志操刚烈为乡里所惮咸不敢斥其名侯死有富都监巡吏刘賛梦侯告曰上帝録吾平生之善命为此境神姓名已籍于水府而吾尸泛滥沙浦君能收而穸之且创数楹俾有栖託必为民利賛访其尸果如所梦乃即所居地𦵏而祠之钱氏有吴越静海镇将以排筏航海惊涛危甚梦侯许以㝠祐顺风而济既归乃立庙于镇兵部侍郎皮光业记之皇朝建炎中车驾幸海道赐号显灵洋山庙县东北五里山在昌国县之东北海中唐大中间黄洽记其庙以为隋炀帝建炎四年车驾幸海道加封其二妃曰惠曰顺夫人曰明徳此别庙也是年燬于兵绍兴五年重建忠嘉威烈惠济广灵王庙县西北三百步皇朝宣和五年方腊之乱郡邑岌岌赖神助得免邑人于是请立庙后燬于兵绍兴六年重建昭利庙县东北五里宣和五年侍郎路允迪给事傅墨卿出使髙丽涉海有祷由是建庙燬于兵绍兴五年重建觉海威显侯庙县南一十里旧号山仙庙建炎中车驾幸海道赐今额开禧二年令商逸卿修建新阁且记之陈山忠应侯庙县南一十五里旧号相公庙建炎中车驾幸海道赐封云雩三公庙县东南八十里与鄞县境接庙不知所自始其神冕而九旒垂黈纩被山龙黼黻为旱祷辄应主簿永嘉戴栩记之谓谷梁氏所谓应乎上公而通乎隂阳者也宫观渊徳观县东北五里皇朝元丰元年始建渊圣广徳王庙委道士奉香火崇宁二年户部侍郎刘逵给事中吴栻使髙丽回奏嵗度道士一名三年诏天下建天宁万夀观以本州崇夀宫改置四年知县事徐禋因请其额寘本庙宣和五年改今额寺院禅院七开善院县东南九十里唐景福二年置名瑞巖皇朝治平二年改今额常住田一千九百六十亩山八千二百七十八亩灵巖山教旌院县南四十里唐广明年中置皇朝大中祥符元年赐今额常住田九百二十一亩山二千八百九十六亩崇梵院县东南七十里唐天复元年置名启霞皇朝寳元元年改今额常住田三百二十六亩山四千八百七十亩明慧院县东南七十里唐干宁三年置名保安皇朝治平元年改今额常住田二百二十八亩山三百四十亩资圣院县东南六十里唐大顺二年置名资福皇朝治平元年改今额常住田二百三十亩山九十亩本觉院县东南一百二十里旧名弥勒周显徳六年置皇朝治平二年改今额常住田一百八十五亩山三百六十亩妙胜院县西三十里后唐清泰年中置名永安皇朝治平元年改今额常住田五百亩山无教院六正觉院县西北六十四里周广顺元年置名回峰皇朝治平二年改今额常住田二百四十四亩山九十亩永宁院县西十五里旧名宁波晋天福中置皇朝治平元年改今额常住田六百六十亩山无观音院县东北一里皇朝皇祐中建常住田二百一十二亩山无妙音院县西二里皇朝元丰年中置建炎元年徙本州妙音院额以为额常住田二百七亩山无觉海院县南一十三里唐㑹昌二年置名清海皇朝大中祥符元年改今额常住田三百七十二亩山二百二十五亩幽栖院常住田六十二亩山无十方律院五浄居院县南二十里唐干宁元年置名龙明皇朝治平元年改今额常住田三百五十八亩山七百亩寺之青林山旧有鳗井久而湮嘉泰中旱令商逸卿访故迹而祷之即获甘霔商信之笃政成抔土以往后守南剑因旱取土置水祈而得鳗遂雨岂至诚所感固如是耶惠寂院县南七十五里晋开运年中置名芦浦菴皇朝治平元年改今额常住田一百一十九亩山二百八十亩息云院常住田一十亩山无广福院县西北八十里伏龙山间旧名咸通伏龙禅院唐咸通三年置皇朝熙宁中改夀圣绍兴三十二年改今额寺有一井冬夏常温应潮増减名海眼泉常住田二百六十亩山一千六百四十八亩泗洲院县南三十里后唐清泰四年有石佛因水自山流下僧清立因立精舎常住田三十一亩山无甲乙律院十三寂照院县南九十里梁贞明中置名保安皇朝治平二年改今额常住田一百六十二亩山七百三十四亩真修院县南一百里唐大顺三年置名门浦报恩皇朝治平元年改今额常住田五十三亩山七百一十四亩总持院县东北一里唐干宁三年置名䕶境皇朝大中祥符元年改今额常住田六百二亩山无崇法院县西一十五里旧名回向院皇朝建隆三年置治平元年改今额常住田三百三十二亩山无慈济院常住田四十三亩山一百亩灵峰院县南四十里周广顺元年置名保安皇朝治平元年改今额常住田二百三十亩山七百八亩浄严院县南三十里汉干祐二年置名练盆皇朝治平元年改今额常住田一百三十亩山一百五十一亩兴善院县南五十里唐天成二年置名保安皇朝治平二年改今额常住田六十亩山无慈化院常住无显教院常住无能仁院常住无崇先院常住无永福院常住无叙遗车驾巡幸纪异碁子泙在候涛山半山之间有小沙滩其下通海出石碁子人欲取之先以白米或黒豆撒其中翼日得碁子各随其色南四十里有壶山土常赤世传葛仙翁錬丹之处淳祐二年夏六月县产粟一茎双穂者三四穗者一前所未见时添倅赵体要沿檄至县得之以遗郡守陈垲邦人皆以为丰年之瑞守图其状掲之郡斋以騐邦人之言存古虞世南墓在澥浦镇灵绪乡山北寳庆四明志巻十九宝庆四明志钦定四库全书宝庆四明志巻二十宋罗濬撰昌国县志全叙县㳂革论昌国县在唐为翁山县秦汉时地属㑹稽郡句章县初越勾践灭呉获夫差王欲使居甬东君百家杜预云句章县东海中洲即此是也隋开皇九年併余姚鄞鄮入句章唐武徳四年析句章置鄞州八年废鄞州为鄮县则昌国地属鄮开元二十六年置明州析鄮县置翁山大厯六年废于袁晁之乱五代时改鄮为鄞则地又属鄞皇朝端拱二年置为盐场有廵检同监熙宁六年用部使者言蓬莱安期富都三乡与县隔海乃诏置尉以主鬬讼盗贼之事已而创县赐今名盖丞相王安石尝宰鄞悯其剧故分之元丰元年益以定海县之金塘乡为下县绍兴十三年户部员外郎沈麟编类民籍户计万余而丁口再倍诏陞为望县县居海心北控登莱海宻东捍三韩日本始创时轺车有按部者骇于风潮遂罢巡厯境土东西五百里南北三百里西南至州驿三百五里旧志云然然海靣际天本不可以里计也东五潮至西庄石马山与高丽国分界南五潮至隆屿与象山县分界西一潮至交门山与定海县分界北五潮至大碛山与平江府分界东南三潮至韮山与象山县分界西南二潮至三山与定海县分界东北五潮至神前壁下与海州分界西北三潮至滩山与秀州分界风俗海岛之地俗多醇厚鱼盐虽富而亦轻财巖谷之民有老死不识城郭者自熙宁创邑至绍熙癸丑百有二十载而应傃登进士第诗书文物寖盛矣县令张懿文张节张如晦陈逺韩晦孙遹徐嘉言张前胡喆王稽中韩昼叶邦翰朱思王存之白仲赒霍朝李瑺张钧詹嗣庆韦能问赵善训卢胜非王阮钱棣宋清卿汤涓应振富琡葛洪芮徳言王正卿钱闻逺江煇郑伯谦闻韶赵大忠沈刚孙詹仁泽社稷坛在县西南一百步嘉定末年令赵大忠修城隍惠应庙县南城内世𫝊庙神茹侯本邑人今茹侯村其所居也英烈忠毅生有殊绩没而人祠之建炎四年车驾巡幸赐今额学校熙宁八年令张懿文初建学于县东一百步中为大成殿元丰八年令张节记于石元祐七年簿尉顾复经又徙而东四十步崇宁中废士附籍于邻邑政和六年令张如晦重建主簿詹之纲记淳熙十六年令王阮徙于县南之芙蓉洲嘉泰开禧间令葛洪建讲堂曰申义攻媿楼公钥书其匾而记之置田养士学校始具体矣祭器一百六十七件祭服三副御书寳庆训敕士风御笔二轴官书经史子集一十八部计一百六十九册钱粮水田五百六十亩二角二十五步山地屋基竹九百一十三亩一角四十三步岁収米一百九十七石二㪷租钱三百二十七贯七百八十四文城郭县城周广五里城巷惠应坊旌孝坊聨桂坊仓库场务等济民仓库正监盐场东江盐场岱山盐场高南亭盐场芦花盐场居养院安济院漏泽园公宇县㕔宣诏亭鳌峙亭浮香亭斸云亭亷泉亭冰壶亭待潮亭恩波亭大生堂官僚主簿尉三姑都巡检指使两员岱山巡检西监监盐二员东江监盐武一员岱山监盐押袋武二员高南亭监盐武一员芦花监盐文一员驿铺依憩馆舟山馆问湖亭铺叙山翁山一名翁洲县东三十里徐偃王所居也今城址犹存抱朴子论古僊者之药以登名山为上而以海中大岛屿若㑹稽之东翁洲之类者次之干道间耕者于其下得铜鼎一无足而有耳耳亦不穿中可容斗余而底之埃墨犹在以归进士陈节谓炼丹之遗器补陁洛迦山在东海中佛书所谓海岸孤絶处也一名梅岑山或谓梅福炼丹于此山因以名有善财巖潮音洞洞乃观音大士化现之地唐大中年西域僧来即洞中燔尽十指亲覩观音与説妙法授以七色宝石灵迹始着海舶候风于山下谓之放洋曕礼唯谨名公亦多游之绍兴初给事中黄龟年为之赞十八年史越王以余姚尉摄昌国盐监三月望偕鄱阳程休甫由沈家门汎舟风帆俄顷而至诘旦诣洞寂无所覩炷香烹茗但椀靣浮花而已晡时再徃一僧指巖顶有窦可以下瞰公扳縁而上忽见金色身照曜洞府眉目了然程所覩亦同唯公更见双齿如玉雪天将暮有一长僧来访云将自某官厯清要至为大师又云公是一好结果底文潞公他时作宰相官家要用兵切须力谏后二十年当与公相㑹于越遂告去送之出门不知所在干道戊子以故相鎭越一夕典客报有道人称养素先生言旧与丞相接熟不肯通刺疾唿欲入谒亟命延之貌粹神清谭论锋起索纸数幅大书云黒头潞相重添万里之风光碧眼胡僧曾共一宵之清话遽掷笔不揖而行公大骇遍遣兵吏㝷覔不复见追忆补陁之故始悟长身僧及此道人皆大士现身也淳熙已酉公正位太师自道本末云尔洞前嵂崒嵌嵚措足无地僧徳韶凿石甃桥六年始成祷谒者便之嘉定七年宁宗皇帝亲洒宸翰为匾曰大士桥东霍山在东北环以大海世传徐福至此山有石碁盘修竹环之风枝扫拂常无纎尘若有使之者又相传以为僊而旧志所谓虎豹龙蛇人不可到者妄也桃花山在东南世传安期生炼丹之所尝以醉墨洒石成桃花纹山因以名马迹山在东北安期生洞在焉石弄山在东北山石玲珑故以名西兰山大若山柽岸山浡涂山石山滕岙山窄峉山小竿山大竿山兰山崑斗山麻隩山蛟山登部山黄公山马秦山黄砂山徐公山双屿山石珠山东勾曲山石马山石牛山隩山兰山浪港山深水山莆隩山蛇山竹山洋山东兰山元霍山西枯山东晓山东枯山桑子山石蜀山东朐山川石山北壁山西须山须皓山落华山青䦒山大碛山东乳山东岱山西朐山大洋山弔屿山回峯山西良山长涂山三姑山滩山长白山西岱山正䇿山呉农山如岸山横子山册子山西桑山嘉门山晓峯山小茆山三山大茆山砂罗山外有藿山黄石鸡鸣东豸西豸碓砧大板洋横马乳宜山汐屿烈表五屿虎头方横白踏大桑云屿青屯黄屯龟鼈丁兴黄隆杨岸昼栲门小碛黄罗门大小板緑狮大小镯庙址等山皆海中有名者人迹所罕到姑附于后叙水水海环四方县若洲岛然放生池在南芙蓉洲也东龙潭在东当延福万寿之中有龙祠焉凡祷先此洩潭在东北三十六里潭据山腰深浅不可测宣和中旱簿尉刘佖投以诗曰未跃天衢卧寂寥碧潭流溢海山腰埋藏头角虽多日皷动风雷在一朝既若有心成变化岂能无意泽枯焦神踪许为苍生起愿击上九霄诗沈而雨时人异焉岑江潭在西小岑江上遇祷而应蜥蝪必出惠泉井在北一里深二丈端拱二年所凿也大旱不枯间有白蛇出现井之灵也富都湖在东北八十里旧名万金周广三十里今皆为田潴水之所挟甚而泉涌其间旱车辐凑未尝少减桥梁监桥晓峯桥状元桥津渡舟山竿缆金塘叙产郡志已详所未载者岝峉山之艾叶肥大如本草所述兰山之兰緑叶紫茎如楚骚所云二种各盈山特地险逺难致黄山谷云海岸孤陁洛伽山译者所谓小白花山予疑此即山矾不然何以观音老人坚坐而不去也今洛伽山无山矾乃有一种花如瑞香而色白香之清冽似之皆其异者也海族则岱山之鲎酱独珍他所虽有之味皆不及此叙赋乡村富都乡距县半里总九都管里二村二徳行里皷吹里甬东村茹侯村安期乡县东南海中一百里总三都管里一村三三山里桃花村马秦村扶桑村金塘乡在县西南海中一百里总四都管里一村二湖上里大奥村冽港村蓬莱乡在县东北海中二百五十里总五都管里一村三岱岸里岱山村朐山村北界村鎭市岱山鎭户口主七千六百六十五户计二万三千一十四口客五千八百七十六户计一万八千四百八十八口夏税绢二千五百五十八疋三丈一寸二分正税九百六十四疋三丈一寸二分和买一千五百九十四疋䌷六百二十五疋三丈九尺六寸七分正税二百四十五疋三丈九尺六寸七分和买三百八十疋绵一万七百二十二两六钱二分折变折帛钱绢五百八十六疋计钱三千八百六十三贯文正税一百八疋每疋七贯文计七百五十六贯文和买四百七十八疋毎疋六贯五百文计三千一百七贯文䌷三百九十七疋计二千六百二十七贯文正税九十三疋毎疋七贯文计六百五十一贯文和买三百四疋毎疋六贯五百文计一千九百七十六贯文绵四千二百二十一两每两四百文计一千六百八十八贯四百文亭户折盐绢一百一十五疋二丈九尺二寸䌷三十四疋一丈四尺九寸绵一千二百三十二两二钱实催本色绢一千八百七十三疋三尺四寸䌷一百九十四疋绵五千二百六十九两四钱二分秋税苖米三千六百八十九石一㪷三升三勺折变亭户折盐四百四十四石五㪷二合实催本色三千二百四十四石六㪷二升八合三勺酒人户买扑酒坊一十五所翁山坊白泉坊大芦坊翁浦坊马秦坊崑斗坊中界坊防海坊岱山坊北界坊岑江坊小砂坊厉岙坊册子坊金塘坊岁额净息钱一万九百二十七贯一百八十八文常平司九千七百九十四贯四百文本府一千一百三十二贯七百八十八文商税砂岸税钱四千贯文杂赋免役钱两料共六千八百贯三百八文县吏支五千七百三十四贯六百九十二文本府一百九十一贯四百六十四文经总制司七百七十二贯八百二十四文官户不减半二十九贯三百二十八文头子钱七十二贯文茶租钱一十三贯五百文水脚钱二百四贯四百六十文职田米五百一十四石一㪷三升二合七勺盐正监额一万二十六袋一石一㪷九升二合五杪岱山场额一万四千六十袋一石一㪷东江场额一万二十六袋一石九㪷九升六合二勺五杪高南亭场额三千六百袋芦花场额三千六百袋叙兵弓手尉司额七十三名土军三姑寨额六百三十八人今五百四十人岱山寨额一百二十人今一百五人叙人叙祠神庙黄公祠在东海中晋天福三年建旧圗经虽有之其实未详按晋贾充问㑹稽于夏统统曰其人循循有大禹之遗风太伯之义逊严光之抗志黄公之高节而㑹稽典録亦称人材则有黄公洁已暴秦之世然则四皓之一也至西京杂记乃曰东海人黄公少能幻制蛇虎尝佩赤金刀及老饮酒过度有白虎见于东海黄公以赤刀厌之术不行为虎所食故张平子西京赋曰东海黄公赤刀奥祝冀厌白虎卒不能救挟邪作蛊于是不售按据不同今两存之岱山庙在北海中其神名稜姓陈氏字长威庐江襄安人隋大业中航海击流求国俘斩颇衆事见隋史庙以端拱二年建号陈将军庙绍兴十七年重修进士施知微记朐山亦有祠烈港庙东北海中广徳军广惠庙也绍兴二十年都巡检使李全建教授高誾记徐偃王庙在东地名翁浦俗唿为城隍头十道四蕃志云徐偃王城翁洲以居其址今存按史载偃王之败北走彭城武原东山下以死疑非此海中而韩文公为衢州庙碑乃记或者之言曰偃王之逃战不之彭城之越城之隅弃玉几研于㑹稽之水则十道四蕃志或可信矣洋山庙东北海中唐大中四年建黄洽记云海贾有见羽卫森列空中者自称隋炀帝神游此山俾立祠宇建炎四年车驾幸海道以炀帝不可加封特封其二妃为惠妃顺妃夫人为明徳夫人勅藏于庙近方刻石知衢州袁甫记宫观道隆观县南本东岳庙宣和二年赐观额守臣楼异所请也寺院禅院十九峯山吉祥院县北六十里唐开元中高僧惠超居是山香栢巖草衣木食遂开此山其巖高峻不可到时闻钟磬声而已汉干祐二年号曰崇福皇朝治平元年赐今名熙宁中始建轮藏其神灵甚邑人有祷必归焉建炎初给事中黄龟年施辟支佛牙长四寸阔一寸舎利盈缀时见五色绍兴十八年主僧法宁建大阁藏之刻石以记常住田一千五百六十六畆山三千七百七十九畆普慈院县北五里旧名观音唐大中十四年建皇朝治平元年赐今额世传东晋韶高僧隐于此常住田九百一十八畆山三千一百二十畆万寿院县东北三十里旧名永福皇朝建隆元年建治平元年赐今额常住田九百六十畆山八千六百六十畆保宁院县东南海中旧名保安晋天福元年建皇朝治平二年赐今额常住田一百四十九畆山一千二百二十九畆祖印院县东北海中旧名蓬莱晋天福五年建皇朝治平二年赐今额常住田二百八十畆山一千二百九畆延福院县东四十里旧名罗汉唐光化二年僧法融建皇朝大中祥符元年赐今额淳熙十四年更律为禅从守臣岳甫请也常住田六百三十五畆山三千三百八十畆梅岑山观音宝陁寺在东海中梁正明二年建因山为名寺以观音着灵使高丽者必祷焉皇朝元丰三年有㫖令改建赐名宝陁且许岁度僧一人从内殿承㫖王舜封请也绍兴元年郡请于朝革律为禅嘉定七年宁宗皇帝御书圜通宝殿四大字赐之且给降缗钱一万俾新祠宇常住田五百六十七畆山一千六百七畆廻峯院县西皇朝建隆元年建常住田九百四畆山一千一百二十一畆兴善院县西三十里后唐大成二年建名小善皇朝治平元年赐今额常住田四百四畆山一千二百六十三畆广福院常住田四百二十四畆山九百九十八畆教院六超果院县东海中旧名资福晋天福二年建皇朝治平二年赐今额常住田三百七十二畆山二百二十五畆化城院县西海中旧名罗汉干祐元年建皇朝治平二年赐今额常住田五十畆山一百八十畆资福院县东北海中晋天福八年建常住田三十三畆山无华云寺县东北海中旧名香兰周显徳七年建皇朝治平元年改赐空王建炎三年再赐今额常住田一百三十畆山四百四十畆封崇院县东海中旧名资福又名资国周广顺元年建皇朝大中祥符三年赐今额常住田一百六十七畆山五百一十二畆接待观音院常住田五畆山无十方律院潭石广福院县东南海中旧名崇寿皇朝端拱二年建熙宁元年赐名寿圣绍兴三十二年改赐今名常住田五十八畆山一百八十七畆甲乙律院六翠罗院常住田一百八十一畆山三百九十畆隆教院县东北四十里汉干祐二年建名降钱皇朝大中祥符三年赐今额常住田三百六十一畆山一百六十一畆保安院县东北海中汉干祐二年建常住田九十八畆山一百七十畆梵慧院县西海中唐咸通中建汉干祐二年立名寿圣皇朝开宝二年改赐超果治平二年再赐今额有佛殿记临川晏复撰常住田三百畆山一百三十畆普济院县西海中旧名山门汉干祐元年建皇朝治平二年赐今额常住田八十五畆山一百一十畆普明院县西北海中古泗洲堂也窣堵波二以铁为之世传阿育王所铸钱氏忠懿王寘之于此皇朝大中祥符中赐院额绍兴十八年僧昙解侈大之高丽入贡候风于此叙遗纪变乌石塘三一在焉秦㠗一在下塘头千歩砂一在桃花㠗昔皆大洋也百年之间或巻砂以为堤或推石以为塘中成膏腴不以人力然则海变桑田非虚言也存古安期先生洞在马秦山世传安期生隐于此因以名乡焉查浦在东夏侯曾先地志云呉伐越次查浦深入至此宜勾践不能忘也皷吹峯在翁浦中其山之隂曰战洋曰马㠗其对即偃王祠也世传孙恩之窜亦在此按恩自其叔泰以罪诛即窜海岛史虽不指岛名以地考之隆安四年夏四月寇浃口入余姚五年二月丙子又自浃口攻句章及沪渎海盐之败自浃口复窜于海浃口盖今定海昌国之间虎蹲交门之侧也迹其出没皆由于是则其巢穴容有在此者矣今之遗址为偃王为恩未可知也河古城去县七八里世传始于此筑城建邑以土轻移就鎭鳌今城基尚存宝庆四明志巻二十宝庆四明志钦定四库全书宝庆四明志巻二十一宋罗濬撰象山县志全叙县㳂革论象山县在秦汉时为㑹稽郡鄞县地晋析临海县之北与鄞县之安北乡置宁海县属临海郡隋开皇九年废鄞入句章属㑹稽郡废宁海入临海属永嘉郡唐武徳四年析句章置鄞州析临海置宁海县七年省宁海入章安县属台州八年废鄞州为鄮县属越州永昌元年复置宁海神龙二年析宁海及鄮置象山县属台州开元二十六年置明州于鄮县广徳二年以象山属明州海曲有山形如象故曰象山县始置时监察御史崔皎奏于山之东麓彭姥村立县治以山名名之三陲皆海惟西南有路通宁海县贞元中为中县有五乡皇朝景徳三年併为三乡九域志为下县境土东西二百里南北二百五里县治西北距府城驿三百七十一里东至鄞县界八十里以东殊山为界西至台州宁海县一百里以磕苍山嵴为界南至台州宁县界一百九十里以秋卢门海港为界北至鄞县界一十五里以屿山为界东南到海六十里西南到台州宁海县界一百十五里以渔溪海港磕苍山嵴为界东北到鄞县界四十里以鄞港及中流及翁山为界西北到奉化县界二百四十五里以鄞港中白石山为界风俗土狭而人尚俭讼稀而赋易办宦游者谓之海东道院士夫安于恬退庸庶勤于耕垦少蚕织多渔盐无巨室无巨商淳厚有古之遗风焉县令杨𢎞正陈握李士龙樵居实阎道化宋去华杨逢奖李显朱照何肃胡昼司空禧张陶董京朱文郁赵可及李士宁邢譔郭昭华杜宏杨圭质寗轲陈良慎晏东方觐季符任永徳张积郎泂魏中师张仲羲顾方陈玠林旦江朴黄颜杜调滕宝臣程渐苏澣叶授彭育章允文丁执文裴公冕祝粹王劭徐敏求朱戬李崌李丞江翃翁范钱墌彭洵王冶周柲赵举之毛柽宋砥王莘马希哲左邵谢徽慎知柔沈元寿俞光疑范嗣蠡晏解胡琦叶榆禇伯起张安中高子莫苏森许知新蒋鹗徐榕王椿胡榘李孟传朱光朝唐士列赵善与沈球韩元礼赵潭夫张拭周褎然施季豹袁一之王怿汪贤举赵崇贺赵善㬜王度赵希鲁季齐愈李仁明曹泳毛遇顺社稷坛在县西二百步治平中令林旦修城隍庙在县西南二百四十步唐神龙二年建学校至圣文宣王庙与学同建于唐㑹昌六年在县东南一百步前乡贡三𫝊王闗记皇朝嘉祐中令顾方修缮讲肄尤盛刻前记于石治平中令林旦重修建炎兵燬隆兴元年令胡琦重建且记之久而圯讲堂四斋以及门庑庆元六年令韩元礼所更新也大成殿嘉定十一年令赵善㬜所更新也殿成校书郎张虙记之昌国簿赵希鲁以十六年来摄邑事创亭曰攀桂祭器祭服御书宝庆训敕士风御笔二轴钱粮谷二百八十二石四㪷租钱二十七贯四百文海涂税钱一百五十贯三百五十文城郭县城周围一百五十歩治平中令林旦筑河水环之东门曰登瀛西门曰登台坊巷蓬莱坊明伦坊袭庆坊三瑞坊遗爱坊兴孝坊緑野坊裕民坊聨桂坊晏清坊凤跃坊太平坊闻弦坊应眞坊丛桂坊望僊坊崇仁坊拱星坊兴文坊仓库务场等仓义廪库酒务教场玉泉盐场玉女盐场居养院安济坊漏泽园公宇县楼门宣诏亭班春亭勅书楼㕔堂㕔轩西㕔三瑞堂东㕔待贤亭迎麾亭无量寿亭緑野馆观澜亭应眞亭濯缨亭灌木亭升浮亭照香亭香风亭三友堂更好亭芥庵竹篱茅舎月台桃岭望稔楼涤尘亭又名东谷泉亭方壶亭圆峤亭官僚主簿尉监酒玉泉监盐玉女溪监盐东门寨巡检驿铺蓬莱驿西谿驿应眞馆陈山驿后倚驿亭西砂岭驿亭铺叙山象山县北半里山形如象因以名焉山腰有水曰象潭唐干符二年鳯凰翔于山之巅故又名鳯跃峯玉几山县南十五里县治对之为案山炼丹山又名蓬莱山县西一里衆山隐映圆秀其巅平夷有丹灶及炼丹亭址陶隐居尝炼丹于此更上有峯巍然号大炼丹海上望之层峦杰嶂如画邑人逢春登览号为胜槩其侧有僊掌巖掌迹隐然皷吹山县东八里其峯崒然孤峻天将雨云雾先起有声轰轰如皷吹鸣僊迹巖县东十五里地名杉木长七尺许广三尺指跟了然巖洞濶于屋数间洞内有石佛像颇多洞前之石平夷濶三丈许成五彩文有石狮子如羊犬蹲踞圆巖上圣孃山县南十里世传昔有一女在山上隐见若神南巖又曰千头巖县南五十里三巖参天如列笋而中者尤峻㧞道士巖县南五十里叠石高数十丈特立路旁冠貎俨然宛类道士东门山汉书地理志所谓天门山也高二百丈周围二十五里两峯对峙其状如门濶一百五十余歩下有横石如阃潮退湍泻惟风平浪息乗舟可渡蕃舶商船必经从之潮未平或有风涛则蚁聚泊舟山下此海道之冲要也瓦山状如瓦因以为名巖上有僊迹长尺余版场坑山巖上有僊迹长尺三寸深半寸师孃奥山旧有农人垦地获一古钟三蕚山有三峯四时秀润及春杂树奇花交相辉映尤为绮丽可观于绾山世传古有渔人于绾常渔于山之下后卒于此因以为名东西涛山四面大水环绕风涛喧吼未尝暂息人迹罕至焉担子山状如曲担阳大屿山秋卢门山大门山石坛山佛头巖县东南二十五里巖甚陡峻髙可十余丈上如佛首中断如蜂腰岌然欲摇动又谓之摇巖环巖逺近皆薝卜花遇夏花开弥望如雪香闻十余里锯门山县东南二十五里其山两崖对峙中断如门因以为名面现山与县相望山尤髙耸无他山间隔望之峯峦毕现因以为名大睦山秋闬山韮山大薤山鸡笼山县西南五里圆秀望之如鸡笼山麓有白鹤庙南史雷次宗𫝊云次宗笃志好学尤明三礼毛诗隐退不受徴辟宋元嘉十五年徴至都开馆于鸡笼山聚徒教授置生百余人即此山也伍师山县西南四十里上有白龙潭旧有五僧修道于上台明屿县西南海中两山相对一台山一明山此台明分界之所马鞍山始皇时望气者云南海有五色气遂𤼵卒千人凿以断山之冈阜今其山两头起峯形如马鞍因以为名双泉山其上有二穴出泉味皆甘美可饮过舟常汲之东殊山天印巖县西七里大岙其巖如六花印化气巖县西三十里又号䝉顶山每于夏月炎旱之时居民辄于此山验之见有少云气自巖窦出不久必雨西殊山县西海中金鸡岭县东北二十五里岭上小大之石皆有鸡爪距迹珠巖山县东北三十里世𫝊蕃舶自海中望见此山常有寳气因航海至山中㝷之不获而去半巖又有古桧一株盘郁纠结状甚竒怪人莫能取或𫝊常出白垩郑行山县西北十里山尤髙耸竒峰危岫不可具状其中产灵草佳茗世𫝊旧有郑行结庵于上因以为名新罗岙山县北七里耆旧相𫝊新罗国人尝泊舟于此叙水水海环三陲东南皆大洋北则巨港东曰钱塘南曰大睦西南曰东门皆蕃舶闽船之所经从自钱塘而北则定海自东门而南则台温此大洋也其北港则陈山渡舟之往来东达于洋西距鲒埼由陈山渡一潮至方门再潮至乌埼三城可至府城下放生池县南百步白马湖县东南十里初县之东塘山有王气凿之有白马飞入湖中因以为名旧河在县之南合三十六涧灌上洋田六万畆十里流于朝宗碶又五里西至灵长碶瑞龙河千有余丈在县之东千文河在县之西二河皆淳熙五年令许知新创开以灌下洋之田龙洞县东南二十五里锯门山之趾也世传五龙聚㑹之所洞瞰巨海中如石屋濶数丈每岁上巳邑人俟潮汛退檥舟入洞观之巖花石乳缤纷悬坠下有白黒碁子石布于沙碛更入四五丈巖回洞深汹涌澎湃寒隂凛然不可进矣天将大雨水如雷鸣声闻十余里岁旱投以朱书铁简则雨立应东摄潭县西七十里层峯峭壁扪罗而登有小瀑布流下于潭为岁旱祷得鹤龟则雨随车至鹤龟其甲尺许觜如鹦鹉尾长八九寸鳞甲炯然白龙潭县南三十里伍师山巅为旱祷雨多应清潭县西南十里山木隂翳上有石霤注水于潭石壁多菖蒲主簿陈震尝为旱祷甫下山而雨作涌泉潭县西南十五里潭清浅人谓龙穴亢旱则斩鹅祭之铙鼓方鸣泉即涌出或有得云母石于潭侧者瀑布泉县西南四十里泉泻于灵巖之上飞流溅沫迨百余丈有猿藏巖中时出没于瀑布之间邓仁宪亷布吴説诸公尝有题咏相传巖端生竒花枯桧仍有舟船矴石之迹双窦又名巨穴潭县东南二十里有二穴深不可测其水随潮升降下通龙洞玊泉县东北三十里广福院前泉深三尺味甘色白烹茶为胜立夏后则泉溢立秋后则泉涸有怪松偃蹇覆于上海眼县西南五里白鹤庙前虽旱不枯金蛤潭县东三十五里珠巖之巅其潭晴雨皆涸特沙碛耳上有石壁遇旱祷之则有水如珠从石壁中迸出须㬰盈潭游鳞蜿蜒中有金蛤唿之有声应则雨山东靣之潭为大金蛤平石潭县西南二十五里白蟹潭县西南三十五里金松潭县南二十五里大门潭县南八十里青峯潭县西南二十五里绍兴间主簿袁逵祷雨随应碶闸朝宗碶县南十里绍兴七年县令宋砥修处州録事叅军亷布记隆兴元年主簿赵彦逾重修置寨屋于其侧每岁官差僧行居之眎水旱以为启闭轮人户兼管且修其碶板灵长碶县西南十五里其地势稍高常筑而不泄非暴涨则不启理川碶县南十五里㑹源碶县东南十七里乆废邑人以水暴涨朝宗灵长二碶泄之不及且于隂阳家风水有妨诉县乞用此碶嘉定十二年县令赵善㬜为造石碶以代朝宗启闭朝宗既筑水大至则听其从碶闸上泄之桥梁县东桥县西桥县市桥中路桥保徳桥惠政桥支桥大桥汤家后门桥东谿桥下林谿桥陈雅洋桥大谿桥津渡陈山渡袁村渡姜屿渡湖头渡白查渡叙产土产已载郡志畜之品有白羊府所以供御者于邑取之花之品有红木樨最竒邑士史本初得此种因接本献阙下高宗皇帝雅爱之曽画为扇靣御制诗题其上以赐从臣荣薿诗曰月宫移就日宫栽引得轻红入靣来好向烟霄承雨露丹心一一为君开复古殿又题曰秋入幽巖桂影团香深粟粟照林丹应随王母瑶池晓染得朝霞下广寒自是四方争求之岁接数百本史氏以此昌其家今惟邑境所植者色深而香烈移之四方则色香少损此地气然也叙赋乡村政实乡负郭管里一保十二美政里乌石保白石保弦歌保保徳岙考坑保延寿岙陈山保下史保黄谿保西砂保淡港保姜屿保归仁乡县南十五里管里一保十崇仁里九顷保马江保东谿保青部保后门保周岙保松岙保管谿保西溪保马岙保游仙乡县东七里管里一保十和顺里竺山保柘溪保钱仓保夹屿保东村保朱溪保涂雌保雀溪保赤坎保大徐保镇市象山镇弦歌市田畆民田一十三万一千九百二十畆二角户口主户九千七百五十六口二万八千九百二十八客户三千六百二十四口一万四千八百九十二夏税绢二千七百二十七疋三丈九尺三釐正税一千八十七疋三丈九尺三釐和买一千六百四十疋䌷七百一十八疋二丈六尺正税三百七十五疋二丈六尺和买三百四十三疋绵五千五百九十二两折变折帛钱绢六百二十三疋计钱四千一百一十五贯正税一百三十一疋每疋七贯文计九百一十七贯文和买四百九十二疋每疋六贯五百文计三千一百九十八贯文䌷四百四十疋计钱二千九百四十三贯文正税一百六十六疋每疋七贯文计一千一百六十二贯文和买二百七十四疋每疋六贯五百文计一千七百八十一贯文绵二千三百二两每两四百文计九百二十贯八百文亭户折盐绢三十六疋二十三分六釐䌷一十一疋二丈一尺九寸一分五釐绵二百五十四两一钱七分三釐实催本色绢二千六十九疋二尺八寸五分二釐䌷二百六十七疋绵三千三十五两八钱二分七釐秋税苖米三千四百九十七石一㪷五升九合三勺折变亭户折盐一百三十石七㪷二合实催本色三千三百六十六石四㪷五升七合三勺洒象山务系籴买场本柄钱二千九百二贯六百五十八文糯米九百六十二石六㪷四升一合四勺从例递年每石豁除价钱二贯六百五十文计一千六百九十贯六百九十九文曲麦一百一十七石四㪷四合每石价钱三贯六百文计四百二十二贯六百五十四文夫食物料钱七百八十二贯三百五文造曲三十一贯三百六十五文造生煮酒二百七十六贯二百二十二文袋䌷八疋每疋四贯文计三十二贯文箍缸打灶六十贯文官吏巡脚夫食糜费轻空渗漏赁坊基等三百八十二贯七百一十八文収息钱七千八百九十贯四百一十三文诸司四千六十八贯四百七十七文经总制司五百八十五贯四百八十六文移用司三十六贯五百七十八文正名寛剰一千八百九十七贯五百五十文五分净利九百一十四贯七百九十三文籴本司六百三十四贯七十文本府六千七百二十四贯五百九十四文糟钱一百九十一贯一百七十二文纳本府醋息钱六十贯文纳本府人户买扑酒坊五所东溪坊西溪坊西砂坊东村坊青部坊岁额净息钱五百四十三贯三百五十一文常平司三百八十八贯五百五十一文本府一百五十四贯八百文商税淳熙四年有㫖续置砂岸并除罢庆元二年陈景愈于爵谿赤坎后陈东门等处剏置税皃县令赵善与以扰民白府罢之提刑李大性摄府与除免所抱之钱嘉定二年杨圭冒置分布樊益樊昌等为海次爪牙郑宥等诉之主簿赵善瀚厯陈其害五年守王介申朝廷除罢毁其五都团屋版榜示民宝庆元年胡逊柳椿假府第买鱼鲜之名私置鱼团郑宥等又有词仓使齐硕摄府杖其人而罢之杂赋免役钱两料共七千七百一十五贯二百七十四文县吏支五千一百六十八贯四百三十四文本府八十四贯文经总制二千一百七十一贯三百二十八文官户不减半二百九十一贯五百一十二文茶租钱一百九十七贯七百八十四文水脚钱一百九十九贯四百七十一文河渡钱二百八十贯八百文职田米一百七十七石一㪷二合知县一百八石五㪷一升四合主簿三十一石六合县尉二十九石二升司户七㪷奉化县丞七石八㪷六升二合盐玉泉场额五千二百二十袋玉女场额一千六十袋叙兵弓手尉司额八十名叙人叙祠神庙东岳行宫县西南二百五十歩栖霞观之侧大观中建主山昭应庙县西北一百四十歩旧名圆峯按唐㑹昌中王关撰文宣王庙记有云自圆峯祠厯城隍庙则此祠其来尚矣或以为县主山形圆因名之一日午自其旧祠飞片瓦止于今庙之基邑人姜臯因迁焉境内尝岁饥濒海窘籴忽有乗大舟抵岸者出告邑人曰昨日中流有扁舟载酒果招吾米者自云居县西山下既徃访之乃庙也覩神像惊愕且拜即平价尽粜衆頼以济建炎四年金兵至海盗乗之猖獗由昌国至白峯将抵邑境邑方戒严海民忽报隂雾陡变中有丹檝旗帜甲兵冲突出港风雹大作贼舟沈溺遁去刘帅大兵至邑先徃西溪屯驻后军使臣冉进未发欲于簿㕔阁下纵火为乱帅恍惚一急足告变验之果然乃斩冉等于庙侧是岁有㫖赐昭应庙额水旱疾疫有祷必应逺迩争奉香火每岁以六月七日为生辰㑹累封灵泽孚佑昭贶显济侯沖应眞人祠县西南二百五十歩蓬莱山之下透瓶泉之北与栖霞观同建眞人姓陶讳𢎞景旧封贞白王钦若灵验记云梁朝眞人修药于蓬莱观自写眞于东壁有居观侧者晨起必望观曕礼常贩于天台一旦随舟渡海将及县歩飓风大作舟欲倾没同舟六七十人见一道士乗云隐约黄色光芒中以羽扇约风曰陶眞人相救毋怖畏言讫风息既济其人引同党至观见眞人像如舟中所覩遂相率修饰观宇以答焉治平中袁广渊又记云祥符元年京师营昭应宫自永嘉抡巨材浮海至邑之南风涛㡬溺舟人于空中见道士谓曰吾象山蓬莱观陶眞人也且救汝须㬰安济庆厯中道士郑日㣲更造殿宇而壁间所写眞遂泯其徒尝以缣素摹留副本有诚祷者则幅巾黄服隐然现壁间淳熙末令王椿为旱祷像现而雨上其事于朝赐今封普济庙县东南三十五里旧曰锯门庙祚圣庙本东门庙在县南一百里世称其神曰天门都督按天门山在南海中而接宁海之东境故号东门下有石阃潮汐冲撞最为湍险舟舶徃来必致祷焉唐贞观间有㑹稽贩客曰金林数经从荐牲醴惟谨舟行每得所欲一日祭毕误持胙肉去解缆行十余里欻然逆风复漂至庙下不得前舟人恐甚乃悟所误亟还置加祈谢即反风安流而济永徽间㑹稽又有工人曰蔡藏自泉州造佛像囘获缗钱数百祀祷少懈舟发数里而覆惟篙师仅免是知庙之建置乆矣谓之天门都督者尊之如方伯也皇朝建炎四年赐今额白鹤庙县城内神姓赵名炳字公阿东阳人能为越方事见东汉书方术徐登传没于章安台州人祠之甚谨象山旧为台属邑故亦祠焉祈祷輙应嘉祐六年令陈玠铭于石顾长官祠在县城内长官名方字正夫丹阳人皇朝皇祐登进士第再调明之象山令视事日召邑人父老询民间利害及境内士民善者召而劝之恶者谕而戒之又建学舎率子弟之秀者教之亲为讲解诱掖使进于善逾年民大化服俄而方病邑民率钱诣塔庙祈祷者千人方竟不起百里之内号泣思恋如失父母相与立祠以时祀之丹阳钱君倚毘陵胡完夫皆记其事刻石祠中士大夫以诗颂追美者不可胜纪事见皇朝类苑今祠有碑见存上饶何籕撰宫观栖霞观县西南二百五十歩蓬莱山之下旧名蓬莱观秦徐福梁陶𢎞景皆隐迹于此隋大业元年废唐天寳十三年台州刺史袁仲宣复置大中元年令杨𢎞正告于明州刺史李敬方重修孙谏卿记皇朝治平二年改赐今额淳熙末道士迁其观于山之西嘉定十三年道士张大原于旧址重建寺院禅院九鳯跃山等慈院县西北一里旧名鳯跃院宋元嘉二年置皇朝治平二年改赐今额方预譔释迦殿记县令季齐愈撰僧堂记常住田三百一十八畆山二百七十畆瑞云峯延寿院县北七里旧名龙寿院汉干祐二年置王説记皇朝治平二年改赐今额常住田九百一十四畆山二百七十畆智门院县西二十五里旧名保安院周显徳四年置皇朝治平二年改赐今额常住田六百七十四畆山二千二百四十四畆常乐院县东北三十里唐干宁中刺史黄晟建皇朝干德二年赐号庆宝院乆而圯嘉祐八年易为十方僧道相文应重修治平二年改赐今额庐江县主簿楼郁撰十方记常住田五百三十一畆山九百四十畆太平广福寺县西南五十里皇朝建隆三年置熙宁元年赐额俞观能撰佛记常住田四百五十三畆山一千五百七十畆蓬莱山广福院县西南三十里旧名蓬莱院汉干祐元年置皇朝熙宁元年改名寿圣权婺州永康县刘渭记绍兴三十二年改赐今额常住田四百八畆山一千三百九畆䕶境广福院县东北二十里皇朝建隆二年置熙宁元年加赐寿圣二字绍兴三十二年改赐今额常住田二百畆山三百九十六畆灵巖广福院县西南四十里皇朝太平兴国二年僧智瑫建进士俞让记熙宁元年加赐寿圣二字绍兴三十二年改赐今额常住田八十五畆山六百一十畆仙巖院常住田九十九畆山一百一十二畆教院三宝梵院县东北一百三十歩旧名东禅院皇朝建隆二年置治平二年改赐今额常住田一百五十六畆山一百七十九畆广福保宁院县西南二十里旧名保宁院周显徳五年置皇朝熙宁元年加赐寿圣二字绍兴三十二年改赐今额常住田一百七十七畆山无玉泉广福院县东北二十里皇朝干徳二年置熙宁元年加赐寿圣二字绍兴三十二年改赐今额常住田三百一畆山一千四十三畆甲乙律院四普明院县南十五里梁天监元年置名涌泉皇朝治平二年改赐今额御史台检法官王庭秀撰方丈记常住田四百四十五畆山一百一十五畆瑞龙广福院县东南十五里皇朝干徳四年置熙宁元年加赐寿圣二字绍兴三十二年改赐今额常住田六百四畆山二千畆新安院县南八十里周广顺三年置常住田五百三十三畆山一千八百畆伍师院县西南三十里周广顺三年置常住田三十五畆山二百畆叙遗纪异淳熙三年县之西山陇中有麦一茎两岐令高子莫献于郡皇子魏王圗上于朝孝宗皇帝御札褒美魏王有诗刋于石嘉定十四年中元日云现于县西山之上五彩间错光华灿然父老惊叹目所未覩邑令赵善㬜绘以为圗好事者形之歌咏自是五谷屡丰存古孔侯墓县之童翁浦侯姓孔行第七失其名即此浦人也性刚志烈茍不茍合乡里敬而惮之唐咸通中有富都巡吏刘赞梦侯告曰予平生以忠义处世今死矣上帝録吾之善姓名已籍水府眞録然吾尸犹泛滥于沙浦间子能収而穸之且创数楹俾吾有栖託必为民利赞访得尸果如所梦乃歛葬于此立祠以祀之今定海县有助海侯庙兵部侍郎皮光业记即侯也宝庆四明志巻二十一四明续志原序四明志作于干道述于寳庆详矣然则何续乎所以志大使丞相履斋先生吴公三年治鄞民政兵防士习军食兴革补废大纲小纪也其已作而述者不复志昔人谓旧相出镇者多不以民事为意惟向文简大耐官职勤于政事所至着称公不均其逸而先其难过于文简数等矣又谓冦莱公所至多游宴张文定傥荡任情获盗纵遣公慨念海道东达青齐御侮弭盗之方周防曲至世人未必尽知也若夫切切畎亩盻盻雨晴一游一咏可以观焉故併载之于后以诏来者盖公之学达于体用自身而家家而国国而天下有本者固如是也岂规规然求度越于冦张二公哉虽然鄞犹故鄞也昔何为而匮今何为而丰昔何为而荡无纪纲今何为而粗知理法览者必有得于是编之外开庆元年中秋日门生迪功郎庆元府府学教授梅应发奉议郎添差沿海制置大使司主管几宜文字新添差通判镇江府刘钖序宝庆四明志钦定四库全书四明续志巻一宋梅应发刘钖同撰庆元府额宁宗皇帝登大寳以明为龙藩陞庆元府自参政何公立扁后至寳祐二年中更水火屡撤去久而未立四年九月大使丞相吴公出镇兴废补缺至五年四月始援笔书之八法端严九鼎镇重自是郡境清谧无复曩嵗非时之警邦人朝暮瞻戴殆与四明山川辉映无极云増秩因任寳祐五年正月初六日御笔吴潜特与转一官职任依旧制门下朕修我有夏以诞保受命每嵗孟春则大计羣吏矧臣作股肱耳目之旧而时若州牧侯伯之贤是有衮衣越在外服对三阳之泰长敷大号以涣观文殿大学士宣奉大夫沿海制置大使判庆元军府事兼管内劝农使金陵郡开国公食邑五千百户食实封一千百戸吴潜方厚秉彛中和迪行潄六艺之芳润则资之深诩万物而发扬其徳可大顷焉相朕咨以奋庸若盐梅之和羮期于予治以薫莸之共器不溃于成敛而经济之谋重我蕃宣之寄鄮山嵂嵂欣草木之向荣沧海洋洋妥波涛而不当治象甫颁之日正士夫更始之初膺贡受图曩侍春王三朝之㑹承流宣化今为东方诸侯之先时而飏之民之表也虽玺书增秩非所以待大臣而民功曰庸其可无于懋赏爰峻禄臣之品申陪井邑之封于戏王职如岁兼四时朕方体元工之运冢宰阜民倡九牧尔尚新治理之功益懋乃猷祇若予训可特授光禄大夫依前观文殿大学士沿海制置大使判庆元军府事兼管内劝农使金陵郡开国公食邑五千百户食实封一千百户主者施行寳祐六年九月初五日御笔吴潜分阃四明已书再考郡纲振饬海道肃清特与转行一官令再任学士院日下降制制勑门下命颛征而赐履夙嘉表海之风考成绩以陟明式循咨岳之典睠予良弼久镇辅藩进律以旌显庸勉㽞而仍旧服肆加宠数诞布恩言观文殿大学士光禄大夫沿海制置大使判庆元府军事兼管内劝农使金陵郡开国公食邑五千四百户食实封一千五百戸吴潜敬义不孤忠忱合一以格物之明而行之以絜矩之恕以冯河之毅而恢之以包荒之𢎞其在庙堂而忧惟以社稷为悦邪嫉九龄之正佞憎陆䞇之贤菉竹猗猗居有琢磨之益赤舄几几不改硕肤之常比烦戎乗之行肯为苍生而起弼廪青社犹在中书琦典相州克勤民事亷顽立懦抑暴锄骄吏士畏若神明旄倪爱如父母风行海道福流京师固尝渇想于仪刑亦既深知其治行惟长吏数易则政斁而百姓熟习则教孚遮道而留冦恂盍从羣望増秩而褒黄霸昭示懋功频烦玺书之荣赫奕银青之信益食多邑陪赋真畬于戏公着起尹河南雅得均出处之谊王曽再莅全魏谅能服中外之心以上宰任方伯见谓优为以真儒用天下常懐未尽式敬有土益逺乃猷可特授银青光禄大夫依前观文殿大学士沿海制置大使判庆元府兼管内劝农使金陵郡开国公加食邑五百户主者施行开庆元年八月十七日再疏乞归田里奉御笔吴潜三年海阃备竭勤劳屡疏丐归高节可尚可依旧观文殿大学士判宁国府特进封崇国公令学士院日下降制制门下朕仪图魁徳易镇价藩公师而表海邦久颛斧钺之寄将相而典乡国式华衮绣之行肆申钖于恩徽以懋奖其风节敷时制綍谂我廷绅观文殿大学士银青光禄大夫沿海制置大使判庆元军府事兼管内劝农使金陵郡开国公食邑五千九百户食实封一千七百户吴潜识诣几深气含刚大实地践履得家庭学问之醇平生经纶发圣贤事业之懿宁皇之所敷遗眇躬之所倚毗端委庙堂纳君于道燕居乡党垂世以书顷徃保釐重烦夹辅独尽心于政廪有勤民之风不动色而威雅得驭军之体以格物之明聴讼以絜矩之道生财溟渤澄波京师䝉润闵劳三载正惓惓归士之情勤施四方顾恳恳明农之请夫元老之出处甚重乃羣工之视聴攸关卿犹尽瘁以鞠躬谁不闻风而展力爰从古鄮就畀宛陵若王曾以厚徳守青莫涯其量若䝉正以重望尹洛未尽其才用疏崇国之封加峻上公之爵仍冠邃职併衍真畬于戏国家大经莫重君臣之谊贤哲高致每懐父母之邦天之未坠于斯文儒者不忘于当世体于睠注逺乃猷为可依前观文殿大学士银青光禄大夫判宁国府特进封崇国公加食邑五百户食实封二百户主者施行学校世之言郡泮者必曰一漳二明盖漳以财计之丰裕言明以舎舘之宏伟言也巍堂脩庑广序环炉槐竹森森气象严整旧额生徒一百八十人其后比屋诗礼冠葢如云春秋鼓箧者率三数千童丱执经者亦以百计着録寖倍而帑庾则不差多于昔大使丞相吴公加恵序庠笃意教养正讲席以阐理学新仪门以肃宫墻且谓学供月繁庖膳不足始自寳祐五年四月十五日除本府元日拨一百贯外更于大府每日増给钱一百二十贯以助公厨之费六年秋公又欲革并縁弊复俾分斋造食官给天平秤俾八斋仆𨽻各以时直取于市而贩者益相安矣又尝出所辑孔孟格言及钧制存悔斋箴凡二百余轴徧恵前庑以下鸾旂戾止匪怒伊教一话一言闻者书绅凡学计不续支移那辍有请必俞诸生生感公之徳于是相与肖公之像为石室之祠云讲义王子垫问曰士何事孟子曰尚志曰何谓尚志曰仁义而已矣记礼者曰在官言官在府言府在朝言朝其在学校则与友言所以为士何如夫灵于物而为人秀于人而为士则士之所以得名者非徒曰儒其衣冠而已士必有事尚志为先志必有尚仁义为先何谓事如农工商之各専一业也何谓尚如尚徳尚贤主乎此而不变也何谓志如水之注东马之首燕必求其至也何谓仁义如木之有根根之有榦培之则生戕之则死也故仁之为义固宏阔矣而切近而言则无一念之非为仁圣贤之所谓钦止所谓存诚所谓谨独皆所以全仁之本体而为心之则也义之为义亦固宏阔矣而切近而言则无一动之非为义圣贤之所谓制事所谓方外所谓处物皆所以彰义之大用而为身之则也自其无一念之非而心纯乎仁则仁熟矣推而不可胜用则薫陶万化生育万物皆仁之积也自其无一动之非而身纯乎义则义集矣推而至于不可胜用则裁制万化轨范万物皆义之积也仁曰居则入乎此而无他出也义曰由则出乎此而无他入也然仁莫难于居以心之难牧也夫人试反之于心终日思虑能为易之藏乎能为书之闲乎能为鲁论之省乎能为孟子之收乎若其未然则憧憧徃来莫知其乡必有贼仁者矣是必戒惧于不睹不闻之际存养于夜气旦气之间微觉过差旋即悔悟如去症痞而后元气无壅塞也如剪荆棘而后嘉禾可茂长也由一念之正而为百念之皆正斯谓之志于仁矣孟子曰仁人心也孔子曰君子无终食之间违仁造次必于是颠沛必于是此之谓也义莫难于由以身之难检也夫人试反之于身平日践履能为原宪之藜藿穷阎而不处非道之宫室乎能为子路之衣敝緼袍而不被非道之文绣乎能为颜子之箪食瓢饮而不食非道之膏粱乎能为澹台灭明之行不由径而不践非道之户阈乎若其未也则颠倒冥行莫知所届必有贼义者矣是必决择于取舎疑似之际精审于利善毫釐之间少有过差旋即修治如乗安车惟恐其渉险峻也如驭良驷惟恐其趋狭邪也自一动之谨而为凡动之皆谨斯谓之志于义矣孟子曰义人路也孔子曰无适也无莫也义之与比此之谓也潜尝因是而观之孔子矣吾十有五而志于学此孔子立志之关键也故三十而立则其理凝四十而不惑则其理通五十而知天命则其理贯六十而耳顺则其理彻七十而从心所欲不踰距则其理化陟降上下与天为徒此夫子之始于为士终于为圣人也愿闻子之志此夫子行志之规模也故老者安之则凡天下之人其生先乎我者皆父兄之类朋友信之则凡天下之人其生齐乎我者皆交游之类少者懐之则凡天下之人其生后乎我者皆子弟之类痒疴疾痛与人为徒此夫子之始乎为士终乎为大人也又尝因是而观之诸子矣乗肥马衣轻裘与朋友共敝之而无憾千乗之国摄乎大国之间加之以师旅因之以饥馑由也为之比及三年可使有勇且知方也子路之志也方六七十如五六十求也为之比及三年可使足民冉求之志也宗庙之事如㑹同端章甫愿为小相焉公西赤之志也三子之志决非常人之志矣犹有待于外者也有待于外不可自必也暮春者春服既成冠者五六人童子六七人浴乎沂风乎舞雩咏而归曾㸃之志也无伐善无施劳颜子之志也无所待于外者也无所待于外可以自必也故从而为之说曰天生四民虽各有事然农有俭丰工有售否商有通滞皆有制于天与人者惟士之所事则求之我而已天与人不能制也求之我而天与人不能制未有不获者也而曾农工商之不若何哉其患在于无志而已志茍至焉非仁不处也举而措之即义之不违则也非义不蹈也遡而穷之即仁之不违则也强毅肃括人以为义而不知其为仁之刚温良慈让人以为仁而不知其为义之和仁义道合二五妙凝包四端总百行之人也用之乡党则乡党化用之邦国则邦国化用之天下则天下化岂不尊荣贵美而不负其所谓灵于物而秀于人之责哉今当至日方阳明用事之始在复之初爻为克已复礼之候二爻为取友辅仁之端皆有切于学者进修之实敢以是为诸友勉抑夫子于复而賛颜氏子曰有不善未尝不知知之未尝复行未尝不知仁也未尝复行义也并以是为诸友证𫝊曰昂昂若千里之驹乎泛泛若水中之凫与波上下偷以全其躯乎立志与不立志之譬也惟诸友所从或曰孟子既以安宅正路喻仁义矣而又曰仁之实事亲是也义之实从兄是也何欤盖仁有爱之理而事亲爱之本也孩提之童无不知爱其亲者此即是赤子之心赤子之心即本体之心本体之心不失未有不仁者也安宅孰大于是义有敬之理而从兄敬之本也传曰敬徳之聚也能敬其兄未有不能敬其身能敬其身而陷溺其身于不义者未之有也正路孰大于是或又曰孟子既以安宅正路喻仁义矣而又曰杀一无罪非仁也非其有而取之非义也何欤盖仁之至者蝼蚁不践而不仁者至于嗜杀而不厌由自贼其心始义之至者一介不取而不义之至者虽乞墦之不羞由自贼其身始惟忍贼仁最甚惟贪贼义最甚孟子精㣲之㫖又当以是求之惟是潜困不知学老已至矣幸守是邦是邦多先觉之贤诸友耳濡目染声感气应必自有得于天爵之贵潜之木舌何能发明特以郡文学与庠序之士不鄙其固陋俾暂尸鸣道之席敬诵所闻以求是正虽其间不敢背先儒之说亦不敢尽袭先儒之说徃来诘难不无望于同志云考亭夫子以师道淑天下所到之郡必为诸生讲说义理所以开人心而扶世教者𢎞矣履斋先生绍家学之亲传续考亭之正脉载道而来师表东海迺者阳复之旦从诸生请下临泮宫讲孟子士尚志一章以恵后学推本仁义理明意彻环堂而聴者以千计前乎未有之盛事也用存分教是邦何幸领衿佩而亲炙焉退而思之孔子曰士志于道孟子曰士尚志履斋先生曰士必有事尚志为先志必有尚仁义为先孟子所以𤼵明孔子之格言履斋所以推原孟子之奥旨圣贤先后卫道之心千载犹一日也盍亦锓梓于学以夀其传谂于衆曰唯时寳祐丙辰长至日门生廸功郎特改差充庆元府府学教授胡用存谨书生祠记鄞股肱郡北直登莱东极岛卉湍鲸大浸斯衿斯吭卓为吾国天险麾钺右诸阃匪硕臣曷称厥选寳祐丙辰秋圣天子诏相国履斋先生吴公起命巻赐封履使以大称昉于兹曰判府事则自魏王后未之有也公至镇之日簿书丝如吏胥糜如民萎盗纷官眊士肆垢翫秕蠧非甚有纪公曰嘻剔扶苏醒是不难盍亦知所先后政不教徒政耳化民成俗其必由学乎龙象第一义下车序庠茷茷其旂几几其舄登国人子弟于堂首诲之以孟轲氏士尚志之㫖反覆数百言谓士必以尚志为事志必以仁义为先盖以履诸身者淑诸人也华颠穉齿圜泮林者几千人殆犹过洞庭而聆咸池虚徃实归家诵人习不惟峩冠襜裙者知所以䇿励勐进虽乔朴之氓亦与知焉公忘势下士一利病必咨于学一然否必占于学凡可以恵元元者以次寝行之削斛入之取盈者廪穷民之颠连者撙费补解蠲数百万王赋之积逋者摧强植弱濯痍熈寒朞月间恩溶泽濊黎庶凫藻至和洋溢薫为丰年巷歌涂謡皆知公仁谊既效先是学庖靡盈捽茹其癯亷取之市公于是嵗増助膳緍四万三千有竒且复砂租緍余三万肇利鬯美垂百世不朽至于捐万八千楮继粟周亟又不与焉游于校者不特饱仁义且饱膏粱矣诸生叶谋诹吉绘𫝊像峙狄碑作新祠于东荣所以洁心香示皈敬也事竣郡文学应发进诸生而告之曰吾道一脉邹鲁其源千载而下星奎水洛至考亭而日以演迤先生之学受之正肃公正肃公之学得之考亭四书其是学之根柢仁义其四书之纲领乎先生以此学魁天下相天子航世于安流栋国于乔岳奚止忠献一部论语前日之金声玉振诸生亦既闻之继自今昕稷嚅哜辰刻体践以身心而不以口耳则不负仁义不负先生不负孔孟考亭矣先生行且归政事堂诸生趋锵夀祠下参倚之见岂徒衮绣冕佩而已哉佥曰唯请鑱诸石龙集丁己仲秋朔门生廸功郎庆元府府学教授梅应发记并书赡学砂岸皇子魏王判四明日尝拨砂岸入学养士淳祐间尝蠲之就本府支钱代偿寳祐五年正月大使丞相吴公奏请复归于学继而争佃之讼纷如凖制札仍拨归制司却于砂岸局照元额发钱养士六年五月以砂首烦扰复奏请弛以予民却于翁山十五酒坊嵗趂到酒息钱内拨还府学具见奏篇石衕山年纳二万六千七百八十六贯文秀山年纳二千五百贯文鰕年纳一千一百贯文大嵩年纳一千七百八十五贯七百文双岙年纳八百单三贯五百文淫口年纳七百贯文石坛年纳一千五百贯文沙角头年纳一千贯文鲎涂年纳三百单三贯五百五十文穿山团届年纳一千贯文増拨养士田产大使丞相既日増緍钱以丰庖膳矣且复拨没官田产归之学益以广乐育之盛心焉増拨数目疏于后寳祐五年十二月钧札拨下朱莹男朱祐没官田昌国县蓬莱乡一都二都水田一十五亩地一十五亩开庆元年八月钧札拨下汪登道没官田产昌国县宜山山田地共九千七百三十一亩山熟地二千一百九十二亩山坑田四亩三角三十歩石山七千五百三十四亩四十五歩涂田共六百一十亩三角二十三歩已耕种田五十五亩已开垦未种田五十二亩未开垦田二百七十三亩三角二十三歩未曾就海涂田三百亩水田四亩三角八月钧札又拨下县吏郑新鄞县老界乡没官水田二甲田三亩三角七步半三甲田六亩三十五步八月钧札又拨下鄞县邵宗武诡寄董垕陈八一没官田董垕水田七亩一角六歩陈八一水田三亩二角八月钧札又拨下卫源卫溥没官田定海县灵巖乡田共三十一亩科举神臯之东鄞为节府融深结秀钟灵孕杰前修辈出遗风曼衍巍科舄奕史不絶书大比贡英实符云台四七之数寳祐六年下宾兴诏大使丞相吴公以龙首黄扉之贵身劝为之驾七月二十四日钧判唐人有所谓泥金帖子者乃士人中第归报其家者也蜀郡有髣而用之于秋赋者号曰金花榜子眎领荐人数预行制造遇举送官下院拆号即㩦以自随仍带㨗子甲头入院遇拆一名则旋书填户贯三代姓名于金花榜子之上授之甲头甲头即就贡院金口授之㨗子之徒方许鸣铃走报遇金花榜子到日方为正报纵有漏洩预报之人其领荐人不请收接本府今为二浙衣冠人物最盛之地当傚而行之一可以还前古之风流二可以为乡党之美观三可以杜㨗子之纷扰仍从本府于当时每请举人一员特送三百贯以助犒㨗之费其钱先令项桩留公使库或当使以二考替移则后来者不妨成此一段美事其金花榜子以木为之高一尺五寸阔六寸以緑为质遍地以金花围饰様具于后以今日吉辰批出以八月初三日吉辰制造以九月十一日吉辰粧饰又一项举送之时于常例外制司酒息钱内各特送五百券以助观光之行所以敬贤书而尊国体也是歳增葺贡闱焕然翚跂凡数四迂赤舄㸃视之有司职考艺者馆谷有礼其至如归列郡鲜及掲晓之日搀洩者絶迹冦攘者革心分报诸邑道路无壅金花之榜甫前犒㨗之餽踵至未几谨考覆以旌实才隆饯赆以将厚意情文醲郁士气振扬佥曰魁下三台为东道主此吾邦独有之天也郡人莫不以为荣焉城郭明濒海为州罗城周围凡二千五百二十七丈四面阻水其东北则㑹三江之险以逹于海重门击柝之防视他郡宜尤密比歳纪纲不饬郡人有凭城而楼观者巡徼之途塞焉甚而败阙不理跬歩可越诸门倾欹穿漏凛欲压仆大使丞相吴公之分镇也请于上得密旨俾以法令从事芟夷荆榛复仍城壁旧贯阙者补圮者植低者薄者崇且益迺剙巡铺寘卒以逻三年修筑之役共费钱六万九千六百二十贯米一百七十石一斗七升而雉堞焕如矣开庆元年夏遂鼎创望京郑堰下缷三门城楼棼楣壮伟榱桷业峨以至甬水灵桥东渡三门悉缮治之楼橹粲然万目易视凡工役土木之费复为钱九万九千八百贯米三百六十七石北门曰下缷旧以鹾舟缷载于此命名甚鄙且在仓后迂僻今迁近东造袋之侧比昔疏通轩豁乃更新扁曰义和西北郑堰门名亦浅俗大使丞相既于门外新立永丰碶而是门适成因名曰永丰门西门旧曰望京今亦更为朝京云西子城门楼郡自谯楼入子城其重门曰庆元府楼前有街横出是为府东西门其上两楼对峙巍巍翼翼西楼久不葺且坏寳祐五年四月大使丞相亟命船场赵与陛易新之盖级之故阙者赤白之漫漶者治之则已无侈前人无废后观坊巷鄞郡甲东浙生齿浩繁阛阓填溢坊有扁所以植表旗也歳久漫弗治寳祐六年冬大使丞相吴公撤而新之凡四十五所为费一万五百七十二贯他如释褐状元锦勲锦乐昼锦朝桂符桂诸坊丹雘尚新者不复改作贯桥居市中设四楹于桥隅且上刻华表鹤云东南厢吉祥坊康乐坊迪教坊积善坊进贤坊握兰坊兴亷坊余庆坊连桂坊清润坊东北厢拱星坊阜财坊开明坊千歳坊安平坊宣化坊泰和坊重桂坊广慧坊今改万夀坊富荣坊西南厢顺成坊衆乐坊行春坊缓带坊恵政坊衮绣坊史君坊振名坊问俗坊纯孝坊灵应坊迎凤坊美禄坊西北厢宜秋坊夀宁坊影泉坊修文坊崇孝坊永济坊广仁坊朝士坊儒行坊衍庆坊恤仁坊今改施仁坊阅武坊四明续志巻一宝庆四明志钦定四库全书四明续志巻二宋梅应发刘钖同撰郡圃新桃源郡圃旧总名桃源洞求其义桃源鄞乡名也凿子城通隙地故以洞名之耳今既合郡圃于堂后又不欲尽捐旧额遂以新桃源榜之老香堂在府堂后面北前植百桂取山头老桂吹古香之句以名先是燕居之地多隘塞自敞斯堂大使丞相日坐其间静观万物俯仰夷犹前筑一坛名月地可坐三十客月天露席若将忘世而堂扁则丞相自题苍云堂直郡圃之北自老香堂为歩廊数十间周回而至堂后为牖临小教场前有古桧数本竒甚旧守叠山佐之倾圮不治而后之来者不知苍云取义于此易以他名大使丞相既辇石增旧观择空地以桧补之苍云旧扁犹在盖前守章大醇建而歴阳张即之书生明轩在苍云堂之右面西下阚方池前目无际大使丞相晚歩多憇此以观新月名轩之义不但取公生明也书曰厥四月哉生明义又取此占春亭亭因其旧而加敞焉亭前旧有数梅大使丞相増植至百本尝戏赋小吟题屏间云难唤林逋伴客游占春亭畔独夷犹一花两蕊意方逺三岛十洲香已浮清晓园林霜似练黄昏栏槛月如钩若还説着和羮事只恐渠侬笑不休孟夏梅既实緑隂如涨公常独坐或领客其下有和坡仙碧沼横梅屋之词为时传咏四明牕公既増浚旧池跨两虹其上而辟虚堂于中客请名之公谓四明洞天为石牕此堂作新牕户玲珑四达遂亲题斯扁双桧泉泉在四明牕之西南其东则木香台而北则武藏也二桧虬拳古挺湮没墻隈不知几年公既建武藏日徘徊其旁摩挲双桧一日忽闻桧下泉声涓涓然亟疏凿之泉流如注遂取桧间甃为圆池因营折廊五间左右二桧为憇息之所环以桧屏翳然有濠濮间想公亲题双桧泉三字于池上自逺即木香台也台高三尺植花如屛遶台为廊屋二十间就设栏槛中虚二丈植花如棊局而行吟于其旁韩子苍诗无风香自逺翕芳亭在老香堂之左亭前植杏三面植月丹清莹亭在东桥之南前植以李清莹出韩诗春华亭在桧山之东环植以桃立秋千其外秋思亭在桧山之西枨菊芙蓉相为掩映与四明牕隔池净凉在生明轩之右跨池面南为纳凉佳趣驿亭桥路昔范延贵尝诣张忠定公谓过萍乡见驿传桥道皆葺知其为好官员忠定称之鄞去京近道路无壅前此率视如传舎遑䘏路人大使丞相吴公欲人皆履康庄而所至如归故于此尤尽心焉知津驿知津驿在鄞县西渡之上曩名知教驿无所取义且屋老不支寳祐五年五月五日大使丞相改名知津亲题其扁为易㕔屋三间前敞为轩绕以垣墻外植大门自鄞至此为初程故名庆丰驿庆丰驿在广利桥之北先是新堰广利桥成又重甃石路于桥之东北居民王姓者遽作屋以罔利反俾官买西南僻隘地以置驿衆有词大使丞相下之本县图上始命以元钱给王姓者别买地而以此地建驿公私便之驿屋洁壮爽垲于知津寳祐五年五月五日建大使丞相题扁广利桥广利桥在慈溪县徳门乡新堰之上徃年有小木桥名新堰桥遇潮涨满挽船过堰率冲桥磡甚而桥柱为之折寳祐五年八月新堰成议就两岸石磡填筑至所立桥柱之地跨栅铺板状如一字盖就柱填磡既可借以障水且免挽船损柱之患遂以广利桥名之为费甚鉅盖剙建也王家桥王家店桥在广利桥之东自慈溪至西渡陆行者必由此桥舟行者必由广利桥作舟本所以行水惟牵挽至堰者匪桥不通故广利桥前此无念之者桥虽元有石板歳久圯壊至寳祐五年八月新堰庆丰驿广利桥成大使丞相始捐钱重修费居广利桥之七八云慈溪新路慈溪新路自慈溪县东郭夹田桥东取谢家隘王家店桥至朱家衕西渡头驿路跨十五里计二千三百一十六丈剙用石板筑砌路阔七尺命县佐及乡官董之役始于寳祐六年十二月毕于开庆元年三月东西置石牌门旧令欲榜以相公路三字大使丞相止令以新路扁之修砌西塘路郡自望京门以西繇慈溪接姚虞经稽隂趋钱塘近数百里行李舟车鳞集辐凑门之外自水仙庙望春桥至高桥西渡塘堤壊过者危之一日大使丞相出郊访问水利有得于躬行歴览者命将佐措置修砌西塘路共三千六百六十丈桥二十二座水沟五所为费伙甚于是易沮洳而坚高更﨑岖而夷坦周道如砥君子所履涂之人皆歌颂之逸老堂堂居衆乐亭之南绍兴郡守莫将建逸老李白所称四明贺知章也嵗久尽圮开庆元年四月大使丞相撤而新之复访求知章像于山隂绘而祠焉规模似昔増壮取衆乐亭涵虚馆东西两桥併修之记逸老堂者绍兴十四年郡守莫侯将所创并为文以记之者也其义盖摘李太白所云四眀逸老贺知章之语按贺公字季真唐开元十三年为礼部侍郎集贤院学士肃宗升储副授祕书监太子宾客天寳初移疾请为道士还乡里诏赐剡川居焉剡𨽻越鄞故越封部公亦自号四明狂客故侯缔堂妥灵于是邦之月湖且合太白而祀之谓二公皆抱气识之全者也然以予观之太白初见明皇倨傲鲜腆待高力士辈若奴仆其气真可以挥斥八极驱役羣动而其末也乃䧟于永王璘之党母亦气有余而识未足耶季真遭时遇主弹指可覩显位忽飘然引去人知其为高而不知其所以高也于是肃宗之人品已了然于季真胸中矣使与相终始则灵武之事犯父子之大伦季真亦将不能逃万世之责易曰知几其神乎季真有焉又岂止于蠛蠓富贵涕唾卿相而已哉此之谓真识而非徒气之所能为也是堂之建迨今一百十五年矣屋老圮壊屡葺屡颓片瓦尺椽几无存者予领郡之三年始克鼎新之规模宏敞视昔稍异因求季真之像于越绘而龛之且诔以词述以賛用诏永久俾邦之人士景清风而企芳躅或少裨于风教云尔呜唿自有天地以来上下数千百年其间据权位擅势利唿吸祸福顾盼荣厚以狂走盲趋一世之人者不知其几矣未几声消迹灭影响无闻甚者流腥遗臭有孝子慈孙百世莫之能改廼若孤标劲节之士身没而名愈彰千载之下虽渔人樵子亦为之兴起不以时迁世换而二其心也为士者宜知所择矣堂既成而对涵虚馆表里及东西两桥并缮治之轮奂丹雘皆灿然华美要不可无以叙歳月于是乎书开庆八年秋七月癸卯朔观文殿大学士银青光禄大夫沿海制置大使判庆元军府事兼管内劝农使金陵郡开国公食邑五千九百户食实封一千七百户吴潜撰中散大夫直秘阁致仕张即之书朝散大夫直寳章阁赵汝楳题盖时亭时亭者郡之上船亭也亭曷为以时名行水者必舟问舟者必津舟之去来因乎人人之行止因乎时也时止时行亭之所以名欤然则亭之名何昉乎曰昉乎大使丞相吴公也名昉乎此亭之作亦昉乎此异时维舟之地在红莲阁南后为巨室并无有矣夫明鉅邦也望长安而西笑者此乎始指海滨而东归者此乎息其间题柱而出衣锦而旋者且憧憧焉可以无址而遂无亭乎公莅是邦一日必葺补数百年之阙择冲要得地于平桥右以寳祐五年十月筑新址作新亭昔无而今有此一时彼一时也吁观人之行止可以观时观亭之有无抑可以观时矣登斯亭者盍亦知时之义哉桐川梅应发记永嘉刘钖书高桥建炎再造诸将戮力王室战功凡十有三而高桥为第一桥在道傍至今过者莫不指曰忠烈循王尝鏖敌于于斯也英风义气百歳不磨桥久圯名迹将遂湮芜莫有访古而存之者大使丞相吴公报政于鄞百废具举周行经览谓是桥载在国史不新之则无以旌忠烈迺洞石为之曾不以役鉅费伙靳桥成民不病渉而识者亦义公之存古既又作庙于桥之西作寺于桥之东规模宏大掲䖍妥灵而循王之功益表表矣建桥之嵗月工费具见文昌袁公所记兹不书记恭惟我高宗皇帝聪明神武诞受命中兴迺建炎之三年金人犯明州大将张俊帅诸将鏖战于高桥敌衂而遁繇是六龙驻跸钱塘用再造我区夏桥虽更绍兴重建然年深木腐石泐壊辄修修辄壊民不惟病渉亦病修寳祐四年九月大观文右丞相枢使履斋吴公以大制使判府事吐握待士如周公克勤小物如毕公躬决细务如诸葛公不以上宰鄙夷吾州一政一事靡不经意期年之间鲸波晏融风息缿筩昼静桴鼓夜闲官府肃而田里安翕翕舆诵兴矣公犹以为未也暇之日周览㕓野指是桥而叹曰中兴诸将战功凡十有三实自此桥一㨗始今圮不可支非所以识旧也公帑纵未纾不当于此乎靳乃捐金召工撤而新之结洞为桥纯以石始于冬十二月成于夏六月方工之未竟也㑹天不雨农方事桔橰乏丁壮公延大士若土神于府治为民请命忱意恳切至于泪堕时亭午日如焚俄隂云旋有黒龙腾于西南蜿蜒当空万目共覩莫不叹异须臾雷作雨沛然下继是甘霔不断歳大熟荷锄相杵者弗待唿而集官复厚其募直不戒而成雄俊坚宻城内外诸桥可俯而视之矣既落成邦之人士属商为之记商窃谓桥梁之设所以便民也造舟为梁既昉于周至郑以乗舆济而君子不以政予之则夫善牧民者殆不可以细故忽也秦以前未闻梁石近代以来名都要㑹间用之如吴之垂虹闽之万安不过枕烟水梁海波皆无与乎政之激劝斯举也可以昭中兴之圣烈可以旌江表之虎臣其感人心也有义其用民力也有仁盖将风厉乎天下匪直私恵乎鄞人信贤相之作牧发于心者见于事知所先务不与他人均鄞之人因是得以觇公之经纶矣公将以衮衣归其充广此念相我圣天子以续思陵大复古之勋夫如是则是桥也将同召公之茇舎歴千万载而不冺乃若通水利以济乡遂之农开河歩以便阛阓之民创田庐以养困穷数十百辈蠲租赋以寛贫弱数百万緍代输积逋而繋者释立决滞狱而屈者伸莫重于学校则益膳羞以恵藏修之士莫严于海道则増券廪以给巡徼之军凡政之本于仁义者不可殚纪兹故略述云吾邦唐武徳中为鄞州开元中易明州今陞庆元府桥去西门外十五里高三丈三尺五寸长九丈八尺上下凡六十六级洞阔三丈八尺糜緍钱十五万八千有竒自寓槖余公晦暨士庶共乐助三万外余皆公帑所出粟二百斛石工军工共九千四百民工一万三百各有竒俊后积功至王爵桥侧有小祠纵广不盈丈公复度地建庙闳敞视昔十倍其费不书董是役者大制置使司凖遣李迪功自强五年七月既望寳谟阁直学士正议大夫提举江州太平兴国宫袁商撰朝散大夫赵隆孙书朝奉大夫主管建康府崇禧观丰芑篆盖高桥寺高桥成公于其西作新庙肖循王像而祠焉貂冠朱裳俨然如在见者起敬歳时秩祀着为常典旌忠义也西渡至桥所凡五里舟车徃来莫不停桡驻轸拭目竒观登临访古络绎不絶而或者犹以无憇止为病桥东旧有施水亭檐矮壁败其后僧若瑱明逺稍葺为庵人目以接待院而实弗称也于是公慨然有鼎创之志矣拨其侧膏腴田余十三亩以益旧址旁地之相接者又为买田以贸之而寺基益恢拓乃委计议宫洪易简董其其事凡创屋六十余楹崇门峥嵘脩廊深广殿堂层出庖库区分轩祠寮舎无一不具外周以墻一百余丈钟台屹立且实以废寺巨铜钟一井井规模悉如甲刹寺前剙施水亭夜则彻明炷灯以烛水陆之暗凡费钱一十万八千八百六十二贯米二百九十七石八斗二升既成移景徳废院额名之併益以沙觜荘租田刘泳没官田共二十九亩是役也工费不及民而不日之成速于变幻非事力裕精力周愿力固未易集也继今飞钖者可以驻足行李者可以息肩炎暑则济道路之暍暮夜则弭蒲苇之奸盖一举而数利具非直为观美云逸老堂贺祕监像山林之士去不可挽市朝之士出不知返矫矫先生高盼逺视可仕则仕可止则止粤惟二疏辅导汉元作其即位旋以飘然粤惟先生师傅唐肃太阳未升去之已速前疏后贺夫岂不情知㡬识微以全令名狂非真狂醉非真醉诗侣酒亦复尔尔四明之阳月白山空平湖万顷今古清风广利桥记大丞相吴公之表海也人知于一郡有高桥之役光前而不知又于一邑有广利桥之役剙始者焉慈谿为邑有小江贯而中出舟自西徂东者或过之径刹子港逹西渡堰此故道也徃季颜公作牧相其隂阳垻刹子港口纡其途为今新堰新堰之未㡳绩也寥寂一村通以小径间以泠水渡以畧彴夫聫木比竹为渔樵一二所蹊牛羊三五所迹可也厥或当憧憧徃来将必压况新堰成而峻峙其上彼畧彴者旁立下流以受万鹢日夕舂撞之厄且有曳曳于牵江色者争如簇也是则假以利渉反以病渉矣公闻蹙额稍间曰四履申画不敢一日怠肆百堵励翼慭使一物失所于是谋易以石且惧鸠工之办于拾沈也能母贾赢嚣乎时乃就郡给公帑米若干楮若干母或匄夺又惧鹜行之添以长廐也迪惟董振择之时乃就邑咨善士王君与可莫㮒惟其陈修二人皆能体公意以经之营之证市价来羣材拓基址致板榦鼔辇运精砻错饫糇抚劳勚于是歳十一月徒杠成十二月舆梁成矣不止此也邑之陆行入闉都者其道必由王家店桥寖趋于老咸与维新万目盱衡诧两虹对饮大川之壖厥攸作人见其功之就而不震于虑始人见其乘之安而不知其烦我此公意谕色授所及也二人又能推公意以衍而伸之护新堰之歩以亢涛浪平新堰之熘以缓奔㵼辟新堰之驿以待潮汐凡可易撼摵而使踏实地争先致佐助而罔有吝封此公以所感为所应也忽夜观天象台躔逼新堰越翼日亭午果有报公一舸按视不以夹道疾驰骇民而絶供亿于不及不以高牙大纛临民而通穉耋于纵观符采攸烛山川生辉有桥落成无此炳耀邑之人乃言曰野水无人渡孤舟尽日横何如公之寓政于桥欤叔子独千载名与㵄江流何如公之寓目于桥欤况因桥有驿立名庆丰亲洒钧翰高掲户颜此又公不特以人者利民而直欲以天者利民愿为之记钖孙曰我大丞相之歛恵此邦茍利于民知无不为大莫大于津梁有衆高桥其一也袁公可斋尝书而刻诸石广利桥之役虽什一于高桥然无小不举者乃无大不周也保釐东郊而先嘉其克勤小物此三代相业公独得之岂以大小计哉其间如吴洞桥之整以崇低垂管山河之开以导壅底茅砧碶之治以通提阏黄泥埭之筑以砥横溃蜀山铺之置以靖萑苻此公以舟楫四海者而泽一邑也六龙渡江海若啥呀以壮形势谋臣䇿士献议设险于向头者不知几人且几年矣朝廷未皇公来严备列寨骋望溟渤尽在目中虽一飞鸟不能遗此公以谨固一邑者而康四海也广利一桥云乎哉虽然易言利渉大川十有四而以未济终焉未济之濡而言利渉此易之为道也公以利渉建桥而以广利名桥不言所利大矣哉此公之为易也猗欤寳祐六年七月初吉朝奉郎桂钖孙记朝奉郎新通判平江军府兼管内劝农事孙囦书朝请大夫新知瑞州军州事兼管内劝农营田事程士龙篆盖通直郎知庆元府慈谿县主管劝农公事兼主管鸣鹤盐场兼弓手寨兵军正周栋立石灵应庙灵应庙鄮人鲍君祠也君生于汉殁而为神梁武帝时贼号奴抄者掠及境神夺其魄贼如醉卒擒之由是名益着至本朝累封至八字曰忠嘉神圣恵济广灵王今雨旸祷必应民有疾苦急难则唿吁之歉歳贵籴神能在海中招客舟使之来功在鄞不可殚纪大使丞相判是邦也剖决曲直尝提一笔以祝曰此心惟鲍君知我盖质诸鬼神而无疑者庙自嘉定再建规模茍就而偶像犹未备庙史有以门之左右神马及侍从执事请者公即为补其阙且择画史之精者图王之出处事迹于殿壁若仪从若兵马又绘于门之内外焉以至廊之屛蔽门之丹雘显设藩饰粲然毕备始于寳祐六年之二月毕于开庆元年之六月凡费钱一万六千余緍公盖因民之敬以敬神非私以徼福也大人堂大人堂旧在射亭西偪仄开庆元年正月徙出九经堂从西向爽垲洁肃邦人祷祈便之大人者俗唿阚相公今幡幢所题皆曰中书令阚相公可验也旧志直指为钱亿祠实取高闶记续志推以为阚燔因考题名五代末阚燔钱亿相继守郡阚姓似有证今姑两存之青莲阁青莲阁在郡治东白衣广仁教院为圜通大士道场阁始建于政和间距今歳月老矣大使丞相雨旸祷于大士如响斯答既给钱餐赡其衆闻院僧师文者将再建阁乂捐金助之寳祐四年冬鸠工迄六年十月凡费二十七万余緍瓌富亭都税务旧有亭在东渡门外商旅出于其涂则官若吏即是而讥征焉亭嵗久不存寳祐五年四月大使丞相命税官重建併甃石道头一所费万緍有竒亭名瓌富盖取孙兴公天台赋以表山海之利云知津驿支钱八千六百九十四贯四百六十文米九石六斗庆丰驿支钱二千贯文广利桥王家桥共支钱八千四百贯文米四十石慈谿新路攴钱二十七万七千九百二十贯文西塘路支钱四十四万八千六百三十贯文逸老堂支钱一万八千八百一十九贯九百文米九十七石一斗八升八合时亭支钱一万二千八百九十五贯二十五文米二十石二斗五升八合绢一匹酒一十瓶高桥支钱一十五万八千贯文米二百石高桥寺支钱一十万八千八百六十二贯文米二百九十七石八斗二升循王庙支钱一万五千八百七十八贯文天童寺灵应庙支钱一万六千贯文大人堂支钱五千九百七十九贯二百文米一十九石三斗一升青莲阁支钱二十七万贯文瓌富亭恵民药局圣天子以天地曰生之徳访民疾苦寳祐五年冬十一月御批申饬军民五事官药局其一也令台阁严督所部恪共奉行剂料必真修合必精使民被实恵仍掲黄榜于诸州军大哉王言民其有瘳乎大使丞相吴公吾胞吾与之心与上符契祇若明命匪懈益䖍惟鄞有局寳庆三年所创也在郡圃射垜西地逼隘匪便且药工出入旃辕不肃歳久屋尤老亟谋爽垲而更之先是犒赏库有楼曰海晏为屋凡十余楹后改为参议官舎高明阚室居者弃焉公谓是寛闲者可以济吾用矣乃即楼而局上以处熟剂成料而梅润不及物帑作局昈列其下衆工盘礴者得其所前则増门屋三后则増翼屋五浚汲清之地新煅丹之鼎焙室烹釜莫不毕备井井规模于是非前日比若夫遴监临之选严修整之防品剂既真市者旁午若郡若邑若军凡増置子铺一十四所歳春夏数施药饵无间城内外君相济衆之仁博矣因附録其目如左药货钱会本息截止开庆元年四月终管在钱药共计四十四万七千一百三十九贯一百一十一文子局府前班春亭都局日报卖钱一千贯或八百贯上马亭铺日报卖钱九十贯或八十贯南门里大庙前铺日报卖钱四十贯或三十贯及瓜亭铺日报膏钱六十贯或四十贯灵桥门铺月取一千贯或一月半一千贯江东门外铺月取二千贯慈溪县铺或一月取五百贯或两月取五百贯东歩铺或两月取五百贯或三月取五百贯奉化县铺或一月取一千贯或五十日取一千贯昌国县铺或一月取七百贯或两月取七百贯象山县铺或一月取三百贯或一月半取三百贯余姚县铺或一月取八百贯或两月取一千贯上虞县铺或两月取五百贯东门水军或一月取一千贯或取二千贯每歳散药寳祐五年散药三千八百三十五贴寳祐六年开庆元年散药二千四百九十三贴四明续志巻二宝庆四明志钦定四库全书四明续志巻三宋梅应发刘钖同撰水利郡计莫难于鄞水利尤莫急于鄞盖他郡苖米多拨解总所鄞独留以赡定海水军总所者遇歉歳蠲减可毋解惟本府自催自给民赋可蠲而军饷不可阙歳祲则官病而民亦病必常稔而后可然郡阻山控海山之淫潦海之咸潮时之旱干皆能害稼故资水以为利者于鄞尤急大使丞相吴公治鄞三年寤寐民事凡碶闸堰埭某所当创某所当修某所当移见于钧笔批判者皆若身履目击每一令下民未尝不感公博济之仁服公周知之智也郑白召杜不足数矣公又于郡城平桥南立水则书平字于石视字之出没为启闭开庆夏久雨公委官徧启诸闸决隄泄水禾勃然兴至是民益徳之平桥水则记四明郡阻山控海海派于江其埶卑山逹于湖其埶高水自高而卑复纳于海则田无所乎灌注于是限以碶闸水溢则启涸则闭是故碶闸者四明水利之命脉而时其启闭者四明碶闸之精神异时加意于碶者至今犹有遗论此未暇问也而考其为启闭之则曰平水尺徃往以入水三尺为平夫地形在水之下者不能皆平水面在地之上者未尝不平执三尺以平水嗟乎异哉余三年积劳于诸碶至洪水湾一役大畧尽矣己未劭农翠山自林村繇西门泛舟以归暇日又自月湖沿竹洲舣城南徧度水埶其平于田塍下者刻篙志之归而验诸平桥下伐石为凖榜曰水则而大书平字于下方暴雨急涨水没平字戒吏卒请于郡亟启钥若四泽适均水露平字钥如故平桥距郡治巷语可达也都鄙旱涝之宜求其平于此而已矣余数祈归老行且得请然于此郡之丰歉不能忘故置水则于平桥下而以平字凖之后之来者勿替兹哉洪水湾它山堰唐太和中鄮令王元暐所创也溪流𣲖四明山而入于江潮逆上卤不可灌限以石堰上溪下江溪流入河分注鄞西七乡贯于城之日月湖以饮以溉利民博矣然越里余至洪水湾河流罅而外泄江潮溢而内攻溪江合湾之左右漫为壑而它山之水始不得东注民久病之淳祐间尝立石塘以障已而水穴其傍隄溃如昔大使丞相吴公一日出钧批谓境内碶闸河道措置畧徧惟它山洪水湾岸坍水洩关繋匪轻委官下都保议于是即其地为垻三一濒江以御狂澜一濒河以防罅漏一则介其间为表里之拓佥谓江之东南有何氏竹木园当水之冲激其势而北欲撤其蔽而疏通之官为给钱市其业浚地为江因畚沙以实二垻之北河隄坚密江水安流矣异时挟日不雨城内外涸可立待今春夏所至演迤谓非垻之力可乎役始于寳祐六年十二月十三日毕于开庆元年二月十五日凡为费二万一千六百贯有竒监造都吏王松正将郑琼莅其事者鄞县簿李言似买何仪曾园地三十二亩一角二十六歩木椿一千五百口计钱一万五百贯搭脑八十条计钱一千六百贯篠二百把计钱三百贯下桩搭脑七百九十工计钱二千六百七十五贯监官人从口券二千八百八十贯监官主簿特送三百贯正将郑琼都吏王松犒二千贯酒二十瓶茅针碶茅针碶在慈溪县徳门乡沾其利者凡鄞慈定三邑水源有二一自慈溪小江一自余姚分水先是碶西五里外有赵氏地横截其前分水江之流不得通寳祐五年大使丞相吴公市其地浚为管山河于是西江二百余里之水悉汇于碶之上碶旧有闸启闭以时闸废更为堰水源中隔而水之利又不得达于碶之下乡民列辞于郡亟遣吏相度遂于旧闸基之傍别为新闸凡濶三丈四尺立五柱分四眼眼阔七尺六寸视旧增九尺臂石二十层凡费钱四万二千七百一十七贯米二百一十三石工始于八月二十七日毕于十二月五日役成而民不知提督司法赵良坦监造都吏王松将校林枝竣事特犒王松一千贯林枝五百贯续据王松申碶子周亚七虽年老风病尚能言及源流始末称此碶自干道年间前政判府赵阁学以每亩均钱六十文足委慈溪乡官率亩头钱买办物料欲援旧比以行当凖钧判本府既为民间办此一事钱不须科之都保本府一切自办以了一方悠久无穷之利工役之人不若只用军兵增支钱一贯五百文米三升庶可钤束练木碶鄞塘乡之田多濵江畎浍惟江流是仰练木碶东接它山南通大江歳久碶壊乡民尝亩率斗谷简蕝为坝迄弗及碶寳祐五年六月民户阖词乞谕里中王其姓者倡斯役大使丞相吴公遂下之水利官劝谕首以千劵十斛助费已而乡民见义不勇讼牒纷如助者仅五千余緍力绵而役大委之民曷溃于成公乃一力捐金谷为之以明年正月二十八日经始碶当江湖之冲虑其损碶臂也增新碶为四眼杀其势閲三月而碶成凡给钱四万四千六百二十八贯九百文米一百六十八石五斗四升力役于伍籍费取于公帑民无毫髪扰持羊酒以劳役夫者日络绎于道也黄泥埭埭在慈溪县鸣鹤乡与越之余姚上林诸乡邻潦则上林诸水注而成壑有埭所以泄水于海也然决易而塞难乡人欲立石闸以便启闭率以费鉅辍浙东提举季镛捐二千緍助乡民为之渉歳弗绩寳祐五年秋大使丞相吴公委县丞罗镇竟其役丞欲援例计亩敷于民钧判一堰所费不知几何若科亩头钱必因而骚扰送县丞限一日具所费申及申到数目特拨助五千贯仍趣歳前毕工不许科之下户兹闸迁延数年一旦办集成终之功大矣新堰慈溪县之东徳门乡有新堰捍江潮而护河流者也堰以圮告寳祐五年八月大使丞相吴公给钱下县鼎新修筑辇石以甃江岸二十余丈堰下水歩一所址益丰而隄益壮水自此东逹慈溪定海两邑之田无斥卤浸淫之害风帆浪楫徃来下上者胥利焉合桥亭江道头之费共为钱二万三千六百一十贯八百文米一百一十三硕四斗桥亭见于别目所谓江道头者在堰之东异时堰无道头行者歩啮而堰溃于穴今重甃以石而堰复借道头以完固盖两便之西渡堰堰东距望京门二十里西入慈溪江舳舻相衔下上堰无虚日盖明越往来者必经由之地淳祐间稍加葺治未几堰复壊寳祐六年八月大使丞相吴公给钱五千七百三十九贯五百文委司法赵良坦同副吏许枢监莅修筑伐石辇材费一出于公所济博矣北津堰北津堰旧图经曰北清在鄞县西北二里堰多歴年所外受江潮之冲木者朽而石者頽上之穹然高者今洼然下矣秋潦至则卤灌于河农以为惧舟楫之往来者亦病之寳祐六年二月大使丞相吴公命司法赵良坦同副吏许枢相视兴工因其旧而增高焉内分两傍各甃砌堰臂七层鼎新造车屋四间又堰之东有小径由郑公渡之江北可达定海澥浦里溪文溪等处崎岖不便于行者辇石併修治之遂为坦途盖一举而兼水陆之利云凡为费一万五百四十一贯文林家堰鄞县东五里手界乡曰林家堰者十余年间补苴罅漏不足以为江湖之蔽障每巨涛澎湃则斥卤浸淫积潦久之则又渗漏于外不独为民田害抑亦不利于舟楫先是提举常平尝捐三千劵下之邑俾议修筑官若吏惮费伙弗祇服厥事大使丞相吴公因民之请更以石为之培其高濬其深视旧址舒以长添甃石墈修盖车屋补筑土塘自是民田有灌溉之益舟楫无险阻之虞里之任役者亦免歳时修治筑塞之劳以寳祐五年十二月给钱三万四千一十七贯七百文命司法赵良坦都吏王松监视年毕工黄家堰黄家堰在慈溪县徳门西屿先是本府浚青林河乡民有请以为河在堰头淘浚深广至徐家港接颜公渠并新浚监堰河里溪横港及定海鸬鹚澥浦香山杜郭徳门西屿茅针闸周围三四百里脉络贯通请以颜家堰南岸置堰庶几不候潮汛径取城西北两门而往来免风涛盗贼之虞既而夷考此地元名黄家旧堰司法赵良坦亲莅其事广诹衆议遂于旧堰兴筑与里溪堰相对峙北郭西门通济无碍势若曹娥梁湖往来便之董役者正将郑琼僧祖伦吏王松始寳祐五年冬十二月不一月竣事费止二千緍利博矣支浦闸开庆元年五月二十六日大使丞相钧判近日雨水过多低田可虑内慈溪县已差统领吴雄前去开放倪家刁家两堰通泄积水因访利病本县惟东乡一带和尚庄清水湖赵家洋颜家庄等处两堰之利不若建闸一所惟支浦最为利便可差林枝前往抱子闸移拆无用旧闸前去支浦江岸创碶闸一座庶㡬东乡阔逺田地永无水患之虞仍委权县提督务在速办既而因公札之请复委司法躬亲契勘的实利病既得其详则以七月十一日兴工里人沈国谕乐助米三十石陆日宣乐助五千贯公虽不之拒然谓当使抵郡以来凡为民间兴利之事皆系本府自办钱米今除此二项外不可更类科配以失自来善意若尚阙用更当添拨闸分三眼址坚势固一方自此䝉利凡费钱一万五千六百贯米六十石江东道头灵桥门之东大江横截于是造舟为梁民赖以济卒遇大风两舟壊则徃来病渉不得已于其侧撑舟以渡行者走泥淖中褰裳就舟则沾体涂足尤匪便大使丞相一日出钧㫖命禆校于东西岸寘木叠石立两道头以便絶江登舟者因扁曰济川焉浮梁以济舟楫之所不及渡头又以济浮梁之所不及万口诵之永丰碶它山林村之水南来数十里而入郡郛萦纡囬环由西北隅出而始注诸江霖潦洩弗及城西徧及冒没淳祐间立保丰碶俾由城西径入江当时诧以为水利之大者然人力不至闸不过两眼广不过丈余隘而溢始益病开庆元年夏大使丞相爰究爰度得水势迳直之地于其右创为永丰碶五柱四门阔三丈六尺深四尺余坚密雄伟虽湍流至此亦不见其为搏跃也役成民始知公之规模逈异矣凡费钱四万七千九百一十六贯米一百三十七石四斗开庆碶碶旧名鹊巢在鄞县手界乡镇甲旧志所书已废为田开庆元年夏大使丞相兴水利者徧乎四境因思是碶滨江不复则曷其福江以东之民乃拨钱四万五千八百贯米一百二十四石委官创为之既成河流不复渗海潮不复入矣遂名曰开庆碶公之命是名也意盖不止斯役而已东钱湖八十里而菱葑半塞焉寳庆间史卫王当国以僧牒米斛助浚之人服王之不私豪右也今不浚者又三十年公方将有事于东方则斯役特其发轫耳因併及公之心云郑家堰郑家堰即俗唿郑十八郎堰是也在城南半里江行欲入河者舟必自堰而上或由甬水门入城或道城西南诸乡皆喉襟乎此壊久无葺之者公命统领吴雄督工重造桩石支役之费为钱二万五千緍米一百石皆成于开庆改元之七月六日管山河大江由丈亭分𣲖四十五里至慈溪之夹田桥桥南五里民田阻之江流不得直达迺迂出其旁旱歳无沾溉利潦则泛滥墟落苦之寳祐五年七月大使丞相以钱一千五百三十一贯四百一十五文市民田垦河五里长七百丈有竒阔三丈六尺深一丈六尺凡支军兵日券六千四百九十贯水由是逹茅针碶鄞慈定三邑皆䝉利焉诸县浚河大使丞相寳祐五年冬以水利局命法曹掾赵良坦董其事是歳诸邑淤河浅港悉浚深之昔之涸可待者今维水泱泱矣因条于左慈溪县徳门乡四都自李溪横港取马径港二千七十丈五都自监河取朴木庙八百八十丈自寳庆寺后至张家港六百五十丈自李溪闸河五百二十丈六都自徐家港取监桥河一千四百八十丈自徐家港取青林大河取颜家堰河二千六百一十丈自徐洋闸至浦颜家堰河三千一百丈慈溪县西屿乡七都自东河下南堰至王家漕五百四十丈八都自斗门河五百丈定海县清泉乡四都邢家港三百五十丈周家港至半练村河三百七十八丈倪家港二百一十丈华家港一百四十丈杜礼港五百八丈楼下港三百二十丈上河港二百五十丈徐家港二百五十丈夏家港二百五十丈李家庄港三百三十丈中河新港一千三百八十五丈蒋家港二百九十一丈周家港一百八十三丈程家港二百五十丈短凳港二百八十丈黄剡港二百二十二丈虞家港四百五丈三石桥后港五百五十丈曾家港七百四十八丈陆家港二百二十丈傅家港一百九十丈鸬鹚港二百五十丈赵家港三百丈桂思桥港二百五十丈五都半练村港五百五十八丈沈堰北村一千九百三十八丈沈堰南村一千一百八十五丈古塘北村一千八百九十八丈古塘南村一千三百五十丈感孝村八百二丈压塞东村一千七十九丈五尺压塞西村七百五十八丈漏兴村一千四十二丈定海县灵巖乡一都自育王岭至石湫顶耳桥一千八百六十丈二都自石湫市至浦碶一千一十二丈自水径头取方家桥二千五十丈定海县太丘乡一都自十字港桥至黄山头六百五十丈坉埭堰河八十丈二都自黄公漕至清水桥一千四百一十丈三都自下河杨木桥堰至施店一千八百丈自上河杨木桥堰至寳云庙三千丈双河堰双河旧有碶匣在慈溪之鸣鹤与越之余姚上林乡接境上林居西而地势高鸣鹤居东而地势下久雨上林之水东注邻壤为壑置闸以限之然舟行则闸启而水之患如故近岁乡人曹氏于闸之左为双河堰以便车船意亦善矣而舍堰而趋闸者则不可遏也乡人病之开庆元年五月请于郡大使丞相委制干赵若㙚涖其事俾塞双河闸为实地给钱一千贯于双河堰之傍立屋两间四挟择巨木为车柱埋石备䌫悉如诸大堰之制已塞闸基之上则为屋三间以处堰丁曹进士且措置拨租余五十石以供打造索缆之费焉规模一定自此永无浸冒之祸矣四明续志巻三宝庆四明志钦定四库全书四明续志巻四宋梅应发刘钖同撰兴复省併酒库周官设酒正掌酒之政令以式灋授酒材逮汉则令官作酒以二千五百石为一均率开一卢以卖㩁酤之利国实頼焉鄞为郡瘠赋之入者约费之出者广于是操其赢以济其乏酤之頼维多甚非其得已也城内外诸县库务坊场曰醅酒东库曰香泉八库曰江东慈福库曰下庄务则旧管者也曰醅酒西库曰江东赡军库曰鲒﨑库曰东门库曰寳溪子库则大使丞相吴公新创者也曰林村库曰小溪子库则昔败阙而今兴复者也曰省务曰犒赏库曰江东库则又今废罢者也或官给本钱或听民抱息或官吏监临或军将措置或兼令外库管绍趂办或以所废库本钱併归他库拘解日额凡皆酌地里均计公私之便究兴废之宜以为分合酌重轻之则以课盈亏公之处此鉴焉其明衡焉其平官有所埤益而民亦安之外有五乡碶奉化慈溪象山江口南渡东溪东吴大小榭郭宅澥浦松林翁山大嵩等务场𨽻经总制司具在别目醅酒库犒赏库城外香泉库江东慈福库江东赡军库定海县乌﨑头库林村库寳溪子库小溪子库奉化县鲒埼库东门库下庄务经总制司范蜀公尝言宻院主兵三司主财则有各不相知之弊至和间遂请宻院三司通知兵财制为国用盖欲兵财脉络贯通也上而朝廷次而制阃同一理耳军饷之权容可贰乎沿海新旧水军凡六千人若衣若粮皆给于府独劵钱府给二千人余四千则通判东㕔以经总制司钱给之岁久而弊倅㕔官若吏间以饷军之钱资泛用丰私橐而军额率亏数茍且循习非一日吁兵统于制阃而财给于郡佐事权不一宜其弊至此也大使丞相吴公熟钱谷甲兵之问于庙堂久矣寳祐四年来开大阃报政之五月数军实攷货源亟请于朝以经总制司归之制府自催自给且得㫖创大使司物斛官一贠拘确之理顺势便故招刺皆骁勇而尺籍不至空虚给饷易办集而朝廷不烦科降今以未拨归制司以前攷之宝祐四年十月分月帮水军官兵券三千三百六十五人钱会纽计十七界一十六万一十六贯二百四十文米计二千八百六十五石三斗一升自拨归制肘后开庆元年四月分月帮军兵劵三千八百六十五人钱计十七界一十七万七千八百八十一贯五百七文米计三千三百七十六石九斗五升二合五勺以今比昔则添刺军兵五百人一岁增帮钱二十一万四千三百八十三贯四百文增帮米六千一百三十九石七斗一升及添造五百人七事军装通支钱一万二千一百八十四贯六百二十文军政修明兵食充裕成效昭然视在倅㕔时大有间矣申请次第及修复经总制坊场条列于左省札宝祐四年十二月二十八日准省札备据沿海制置大使司状照对本司近曾具申朝廷乞将庆元府通判㕔给遣定海水军四千人窠名钱物拨归本府就行拘催并饷新旧两军恭准省札坐下照得通判㕔有起解农寺与夫诸府俸料併主管官茶汤钱及其它公费皆仰于此今若尽归本府亦合先与区处使解发者有所指拟仰给者不至乏絶庶几平允否则通判自此别无职事而㕔分可废矣此其为通判之虑甚悉然事体实有委折只得详细禀控盖本㕔之供饷水军不过经总制司縁倅㕔权轻诸县多有拖欠其间又有簠簋不饰之人虚支妄用有若泥沙所以旧军四千人系通判㕔之所给饷者额常阙数百人本司虽欲尽行招刺亦忱恐倅㕔事力不给或至它虞故亦不敢放手今连准宻札措置海道招刺阙额今四千人之额将阙千人矣本府何幸可省千人之月米然非所以为公家计也所以欲得将通判㕔给饷水军钱物径从本府拘催庶几钱钱字字皆有着落而千人阙额亦可填补此区区申请之本㫖也若曰诸府使臣俸料岁不过二三千緍旧例所在本府自应接续帮支无縁复以强之倅㕔若又曰通判㕔别无职事则却非所虑盖通判㕔除经总制司之外其所管者又有常平司则所催者坊场河渡正名钱五分及六县役钱以奉内藏库左藏库等处之经常者也又有籴本司则催诸县酒税分𨽻钱及坊店户四分钱而奉农寺之经常者也既有窠名则有催理其职未尝废也况给遣之钱除经总制司合收之数又多系本府应副贴助则归之本府自催自给似合事宜兼潜忝以旧弼旬宣通判固在按察之内而财赋支遣多与本府相关自从制司拘上催理在通判㕔亦所不靳縁潜尝服韩魏公之言曰琦昔为宰臣惟有奉行朝廷命令每事禀命朝廷故虽此细故亦必申闻朝廷取指挥者正前修之遗意亦将以为今日诸道岳牧之倡也然可否忱不敢自必但若以体统而言水军六千人衣取给于本府米取给于本府内二千人劵钱亦取给于本府独四千人劵钱取给于倅㕔于理势自是不顺欲望朝廷更赐详酌施行伏候指挥奉圣㫖依石札送庆元府本司将拘到钱每年起发降本钱三万四千四百贯文十八界见作六纲起解赴行在省仓和籴场交纳及起发六文煮酒钱四千五百贯文十八界作一纲起发赴行在封桩下库交纳外及每月中下两旬支散沿海制置大使司水军官兵劵食等钱及诸府第香火官亲兵衣料钱次年攅具总收支细帐申省部摆算理豁续寳祐五年十二月空日准尚书省札子节文沿海制置大使司申云云今本司见蒐补卒乘招填定海积年阙额水军所急者钱粮拟照沿江诸阃例创置物斛官一贠小贴子潜又照对定海水军为额六千人旧例四千人系通判经总制司给饷二千人系庆元府给饷縁通判㕔专以饷军之钱为非泛之用其贪者则卷为囊橐大约通判一任入已之钱不下三四十万緍因此四千人军额常阙数百人上下䝉蔽所谓制臣亦未尝过而问焉天下之弊其可为哀痛类此久知此蠧去冬即具申朝廷乞将通判㕔经总制一司钱物就本司自行拘确招填阙额近巳收刺将及四百人皆沿海亡命之徒人人拳勇可用给等下钱百千七事件衣装一副每副该三十贯五十五文一卒之费共一百三十贯五十五文皆取之于经总制一司上不费朝廷科降下不费州郡那移虽月粮及春冬衣赐取之庆元府本府所不敢靳然经总制司钱物尚有赢余可以通融补助月粮衣赐之费但通判㕔官吏昔奢今俭昔汚今清未免仇视本司今来本司所以乞照沿江诸阃例创置物斛官一贠者正欲专一招确上项钱物永为定海一军随阙随拘之用其于海道防拓关系非小欲望朝廷再赐札下本司永为遵守其庆元府及通判㕔更不许干预实为悠久利便併乞照㑹十二月十九日奉圣㫖并特依一每年申省部出豁髙额钱朝省以绍兴二十九年为额岁拘四十一万贯以后止趂到二十三四万有竒递年以省部印下书填收支季帐及户部截拨收支旁帖具申出豁一诸县窠名鄞县户长役钱夏秋两料每料九千四百四十三贯六百八十二文钱会小溪酒坊生煮酒钱年管一千五百一十二贯五百四文钱会一半元系本坊解发寳祐六年正月鲒崎酒务申请作子店年解七千四十一贯六百文十七界一半系建岙坊店户送纳林村酒务旧额月取六十贯钱会今月拨一百四十一贯四百八十文十七界下庄酒务年管四百五十五贯七百文钱会元系财赋司拘纳今拨归经总制司却于诸项酒息钱内年拨八千六百贯文十七界本县丰乐乡头子钱夏秋两料各一十四贯一百四十四文丞㕔武康乡头子钱夏秋两料各一十六贯九百一十三文钱会簿㕔武康乡头子钱夏秋两料各七贯五百六十文尉司手界乡头子钱年管三百六十贯钱会奉化县丞㕔户长免役钱共管七千八百六十七贯四十文钱㑹税场钱年管四百三十四贯二百二十八文钱㑹月分解发不等慈溪县本县户长钱四千八百贯文钱㑹税场钱年管七百二十贯文钱㑹象山县簿㕔户长免役钱年管二千一百七十一贯三百二十八文钱㑹酒务生酒钱三百一十贯一百四十文钱㑹煮酒钱二百七十五贯三百四十六文钱㑹昌国县本县省司钱年管一百二十二贯三百四十文钱会丞㕔户长钱年管一百三十一贯四百六十四文钱㑹免役钱年管七百七十二贯八百二十四文钱㑹定海县本县房廊钱月取一百二十文林村六分钱月取九百二十文丞㕔户长钱二千三百五十七贯九百一十四文税场钱年管一万三千七十七贯六百二十四文钱㑹一诸县合发本司随母头子钱各照则例随解发多寡计算在府仓库每月分拨钱亦同一每年本府科拨钱生酒钱一万六千一百六十九贯五百六十二文十八界煮酒钱一万三千二百贯文十八界省务本色煮酒三千三百九十五瓶各三升照时价计钱二千七百一十六贯五百四十文十八界助军钱三万贯文十七界市舶务对兑钱一每年令顷科截绢右千二百疋绵一万三百五两四钱转变价钱凑发纲运军劵支遣鄞县绢一千五百疋绵一千四百两定海县绢九百疋绵七百五两四钱昌国县绢一千八百疋绵五千二百两慈溪县绢七百疋绵五百两奉化县绢一千三百疋绵二千五百两象山县不曾科兴复经总制诸酒务坊场一奉化酒务元系本府给米曲本于内岁解经总制司额钱后改为万户径取净息生煮酒年取二千三百贯有竒寳祐六年六月以白札子陈请酒司与行头均敷酒息重为民扰乞仍旧贯立官务遂给八千贯起造务屋仍拨本钱四万贯并造曲用夫工饭米三十石兴复措置每月发钱二百三十贯九百八十文十八界一慈溪酒务元系本府给本于内岁解经总制司生煮酒额钱二千二百贯有竒嘉熈间风水之变务屋頽毁遂令拍户抱卖取净息久而私酤行额失其半拍户屡词乞复旧务遂重建务屋给本九千贯十八界自淳祐五年九月为始月取息二百一十六贯六百八十文十八界一象山酒务寳祐五年三月据象山知县札子乞本府差官措置本县酒政遂拨钱二万贯委官下县措置全年息钱七万贯候解到年拨二万贯下广惠院一翁山酒坊管下子坊一十五所元系民户抱纳通判东㕔额钱嘉熈四年因府第攘夺白泉子坊遂改坊为万户任从民间醖造却将额钱摊抑一县有物力之家续额钱无归民户被害遂有坊场改万户贫富齐受苦之謡词讼纷纷制司曽申户部久而未复宝祐四年沈修武等曽进状乞抱坊备本酤卖续又经制府陈乞借本兴复年纳净息三十万贯䝉大使丞相吴公申省照应仍于经总制司借拨十万贯其所抱三十万贯与减六万贯分作十二箇月起解五年四月申省奉圣㫖特依续将收到息钱每年支拨下郡庠充养士厨食钱水军制领将佐供给钱新创诸屯水军及出海巡逴探望把港军士生劵本府六局衙畨盐菜钱数见砂岸奏札翁山坊月纳三千一百二十四贯七百三十六文翁浦坊月纳五百三十二贯五百一十二文黄公坊月纳一百七十七贯五百四文厉岙坊月纳七百一十贯一十六文岑江坊月纳一千六十五贯二十四文大芦坊月纳七百一十贯一十六文册子坊月纳二百六十六贯二百五十六文北界坊月纳一千一百五十三贯七百七十六文崑斗坊月纳一百七十七贯五百四文岱山坊月纳六百二十一贯二百六十四文白泉坊月纳三百一十贯六百三十二文马秦坊月纳三百五十五贯八文小砂坊月纳四百八十八贯一百三十六文防海坊月纳七百一十贯一十六文大小榭酒坊寳祐六年拨钱二万贯差人措置开酤月解息钱无定额定海县澥浦坊寳祐六年十月据蒋副尉状乞就府库关本钱一万贯措置开酤年解净息二万贯其常平籴本司钱自经通判㕔送纳本司遂就经总制司库拨本钱二千贯十八界月拘息一千六百七十贯十七界五乡碶酒库旧来冷月解息五千一百贯小尽减一日热月七千八百贯寳祐六年十二月札郑议事措置月解四千贯仍给本一万贯元年正月又于莆陈石湫各置子库一所每库请本钱五百贯月増解息钱五百贯大嵩等八坊寳祐六年十月通判卢奉议申任轻职薄县道不相体察上台络绎追逮官吏乞索上常平司坊场就制司併行措置遂委薛修武措置关请官本二万贯下大嵩坊外自余七坊不愿请本仍抱纳息钱大嵩坊年纳息钱三万贯韩岭坊年纳息钱九千三百九十一贯六百八十文馆江坊年纳息钱一万七千贯富浦坊年纳息钱一万六千贯慈岙坊年纳息钱一万六千五百贯下水坊年纳息钱一万七千贯盐场坊年纳息钱一万八千贯东宿坊年纳息钱四万三千贯常平司并本府版帐钱在内巳上八坊常平司正名五分籴本司四分钱本府六分版帐钱并在内象山县东溪坊元本府额钱七十五贯汪湘増作二十九贯六百文钱㑹抱扑当年续据厉必达于本府额钱増作四十贯六百文又増抱每年息钱作六千贯搀抱及给榜厯后更无分文交纳汪湘陈乞仍旧抱扑财赋官书拟息钱照厉必达増抱数其本府六分钱仍旧作二十九贯六百文奉钧判照行仍将六千贯与减二千贯少惩厉必达之妄奉化县江口南渡坊开庆元年三月汪筹抱扑除常平司正名钱外年解息钱二万贯慈溪县郭宅坊久废仅存坊基村民布麦其上坊户拖欠每年止纳常平正名四五分钱年管一百五十二贯五百八十文钱㑹月纳大使府钱三十九贯九百六十文钱㑹率是拖欠开庆元年三月本县申乞併入县务止就坊界内创两都店年解息钱象山县姜屿渡年纳官钱二百贯文钱㑹系开庆元年三月増抱东洖坊八十八户抱店庾富总纳每月息钱一千五百贯蠲放一分酒钱开庆元年五月二十二日奉钧判批银牌两司见行祈晴今有寛恤事件数内制司兴复常平酒坊应人户抱纳额钱成年课利并与十分减免一分其抱坊人亦合于拍户递减以示优恤今具诸坊减免数目下项翁山坊减免三千二百一十三贯一百文翁浦坊减免一千五百二十贯九百八十文黄公坊减免五百六贯九百九十五文厉岙坊减免二千二十七贯九百八十文岑江坊减免三千四十一贯九百七十文大芦坊减免二千二十七贯九百八十文册子坊减免七百六十贯四百九十二文北界坊减免三千二百九十五贯四百六十八文崑斗坊减免五百六贯九百九十五文岱山坊减免一千七百七十四贯四百八十文白泉坊减免八百八十七贯二百四十一文马秦坊减免一千一十三贯九百九文小砂坊减免一千三百九十四贯二百一十六文防海坊减免二千二十七七贯四百八十文烈港坊减免四千四百三贯五百九十二文大嵩坊减免三千贯文韩岭坊减免一千二百贯文馆江坊减免一千七百贯文慈岙坊减免一千六百五十贯文富浦坊减免一千七百贯文下水坊减免二千七百贯文盐场坊减免一千八百贯文东宿坊减免四千三百贯文江口南渡坊减免二千贯文澥浦坊减免二千贯文东溪坊减免四百贯文东洖坊减免一千八十贯文大小榭酒库无定额广惠院宋亿万年之基虽遭时之难三邉用兵久不解甲而本根不摇其所扶持慿借逺矣潜服劳中外岁垂三纪事主上㝡久熟知德意志虑无宵旰不在赤子故鞠躬受任符节者十二三惟以抚摩爱养为主忱不敢鄙夷其民而于穷苦废疾者尤不敢忽也且自古言治莫盛于帝王其在尧舜则曰不虐无告不废困穷在禹则曰予视天下愚夫愚妇一能胜予在汤则曰子惠困穷在文王则曰怀保小民惠鲜鳏寡在武王则曰无虐㷀独在成王则曰其丕能諴于小民又曰以小民受天永命帝王治法之纲领盖具于此而岂髙明威富云乎哉四明为淛左大都㑹城邑井市人物阜繁则夫鳏寡孤独与瘖聋跛躃之民宜不能免焉自强大之家豪奴黠𨽻极智术以牟利而齐民之生理日迫蹙以至于竭齐民困则穷民益困于是鳏寡孤独瘖聋跛躃之民得其生者鲜矣自淳祐初柄国者立为厉禁常平义廪之储有司不得擅发凡穷民遇嵗晏始一济所济者狭而受济者寡于是鳏寡孤独瘖聋跛躃之民得其养者又鲜矣此固长民之官所当视犹饥渇者也属初莅郡徧核浮淫之蠧併省酒务得弊屋一区亟加缮葺且増创新楹合前后共一百五间聚城内外鳏寡孤独瘖聋跛躃之将沟壑者使居焉以三百人为额大口月给米六斗钱十千中口四斗七千小口三斗五千所费皆不取于郡之经常庶几其可以久也前辈有言士大夫茍有意于及物由一命以上皆可行志天下安有不可为之郡哉为之者疾用之者舒正辞明义禁民为非毋以宠赂相尚毋以脂膏自肥而又能窒罅漏而杜蔽欺则财常足矣以余财而及民物讵非行志中之一乐哉或曰城邑市井之民固幸矣如田里何迺复捐羡钱一百四十七万三千八百五十五贯文预为六县人户代输寳祐六年折帛以寛布缕之征倣补助之义焉若本院田亩之数金谷之入规画之详具刻左方后之君子其相与附益之以克广圣天子德意志虑于无穷云寳祐五年良月朔观文殿大学士光禄大夫沿海制置大使判庆元军府事兼管内劝农使金陵郡开国公食邑五千八百户食实封一千六百户吴潜记规式照得诸路州郡皆有养济院以处鳏寡孤独瘖聋跛躃无所依倚之人虽常平法有养济钱米自朝廷拘确义仓州县不许擅行支移而鳏寡孤独瘖聋跛躃之人每隆冬盛寒止支给三月而巳然亦不能徧及此郡乃浙左雄邦人民繁庶有余之家率务丰殖于是富者日富贫者日贫而所谓鳏寡孤独瘖聋跛躃之人益无生活之路按图志郡旧有养济院一区特不过矮屋三数间今转为马廐不惟实亡名亦亡矣昨以省务酒额併归公库屋宇空闲遂行修葺改为广惠院存留此等无归着不能自存之人仍拨田亩以充养赡专委官提督欲使寒不致冻饥不致馁老者以待其尽少者以俟其长庶几夀夭不致横亡其间宁无很暴不可禁止者每五十人置一甲头且以三百人为率总为六甲专募一行者以供洒扫之职仍总以六甲之权今条划约束如后一凡有艺业自能手趂曽经过犯不律之人并不许存留如觉察得知一例坐罪一或有不思冻馁之无归一时饱暖恃长凌幼恃强凌弱搅衆败羣者仰管院行者指名从公申举轻则从提督官戒约重则解府逐出永不存留一每一大口月给米六斗钱一十贯一小口一每甲择稍强壮者充火头量増日给如或偷窃减克即时申举从提督官解府断逐仰甲头行者严行监董一监董行者能自勤谨仰提督官㑹计度牒之直以三年为限每月于见管钱内令项拨桩若干待及三年收买度牒付其披剃披剃后愿留则留不愿留则别踏逐人管干所有度牒钱亦照前例拨桩庶可责其公心干置一甲头责其钤束火头责其造办饭食于日给之外每名贴支钱五百文一所给之钱专充收买薪菜盐酱之属冬月不许各人偷爬炭火有妨造办每日酉牌打灭厨下火种不许存留引惹风烛一粪土仰甲头五日一次出卖候卖到钱均给诸房油火有余则桩积一处逐旋收买布草夏则造为罩子冬则添买绵絮造为布被或买纸被计口分给其有故不爱惜争夺损坏者量拘日给之钱修整一管院行者月支食米一石盐菜钱十五贯文田租总数一每岁管收租米二千三百三十六石五斗二升七合水田一千七百三十九亩二角四步三尺四寸五分收租米二千一百六十六石五斗八合湖田一百七十八亩二角六步收租米九十七石一斗一升九合涂田六十九亩三角四十二步收租米七十二石九斗鄞县水田三百六十九亩一角五十三步收租米四百八十一石五斗一升八合五勺湖田一百七十八亩二角六步收租米九十七石一斗一升九合淘湖田八百五十二亩四十四步收租米一千石定海县水田二百九十二亩二角四十八步一尺七寸收租米三百六十四石七斗八升三合慈溪县水田七十一亩二十步半收租米九十七石七斗九升奉化县水田一百一十五亩一角四十步收租米一百五十五石四斗三升六合五勺涂田六十九亩三角四十二步收租米七十二石九斗象山县水田一十四亩三角三步半一尺七寸五分收租米一十六石三斗三升昌国县水田二十三亩三角一十五步并岑江寨基收租米五十石六斗五升钱总数一每岁管收官㑹七万六千四百五贯一百四十二文十七界见钱九十六贯二百文足省钱三贯一百一十文并一贯文钱㑹拘到山田地屋宇共收租钱地六十二亩一十一步二尺四寸收租钱五十八贯七百文足官㑹六百五十五贯文十七界并钱㑹一贯文山七十七亩一十步收租钱一十贯一百五十文足官㑹一百五十贯文十七界田一千三百六十二亩三十一步收租钱一万七千四百八十二贯三百四十二文十七界屋及地基一十二所收租赁钱一十四贯五百文足官㑹二千三百八十二贯八百文十七界省钱三贯一百一十文象山县抱解沃希崇道士租课钱一十二贯八百五十文足官㑹七百三十五贯文十七界都税院合千人纳免专知重难钱一万五千贯文十七界本府支拨钱四万贯文十七界租麻皮总数地三十四亩二十六步收租麻皮四百一十二斤九两足秤租麦总数地一十四亩二十三步一尺五寸收租麦七石百合斗鄞县朱明田六亩三角一十四步租米一十石薛德广田一十二亩三角二十七步租米一十五石四斗朱氏田一十二亩一十一步地一角二十一步租米一十七石四斗四升王逢龙田二十一亩一角五十一步租米三十石七斗李之秀田一十亩二十八步半租米一十三石七斗六升八合钱王两宅田六十七亩一角租米九十二石一斗七升八合七勺缪良田五亩三角二十四步租米五石八斗五升昝大猷田一亩八步地一片计一亩三角五十一步租米四石九斗五升汤汝敬田四十三亩三角七步地三角四步租米六十五石僧行端田九亩一角五十一步半租米一十二石三斗五升僧行林田一亩一角一十三步租米六斗五升史县丞田一十一亩三角一十七步租米一十三石九斗二升七合八勺马式田一十亩一角五十九步租米一十三石四斗五升五合陈萃田一百九十五亩二角四十七步半共上正租并花利租米一百二十七石六斗五升七合八勺水田五十三亩三角八步半租米六十一石四斗一升一合八勺湖田一百四十一亩三角三十九步租米六十六石二斗四升六合潘得六田一十四亩一角四十五步半地一亩三角一十三步半租米二十二石三斗一升七合五勺王英田一十三亩二十四步及地一角四十步租米一十三石七斗六合蒋乡贡田五亩二角租米六石二斗四升陈安国湖田七亩正租并花租共八石五斗六升汤耜湖田一十一亩二角六步花租米五石三斗一升三合陈子諲湖田一十八亩二十一步租米一十七石僧善皎田二十一亩三角五十七步半租米三十石二斗二升九合四勺徐渭老虞埏田七亩一十七步租米九石七斗二升周氏田三亩三角三十九步租米六石六斗二升二合张庆三田二十八亩二角五十二步地一亩一角二十九步又地一片租米三十五石六斗二合三勺史厉两宅分租砂地一十七亩一角五十六步一寸五分系史通判干人沈文两名分租共纳租钱三百五十贯文十七界八字桥接待庵基三角租钱四贯五百文足李爖地五亩一角二十八步租钱一十二贯文足张庆三地三亩五十五步租钱四贯八百文足赵永租地一片计一角五十六步租钱六百贯文十七界赵端租地一片横阔一丈二尺深六丈年纳租钱三贯一百一十文七十七陌郑文租地一片计一角一十一步二尺六寸日纳赁钱三贯二百文十七界年约一千一百三十二贯八百文十七界朱谅租赁本院前水步东楼屋一间租赁钱一百贯文十七界陈青租赁本院前水步上楼一间租赁钱一百贯文十七界董辉租赁本院西挟屋一间租赁钱一百五十贯文十七界张松租赁屋二间租赁钱一百五十贯文十七界阿顾租赁本院浴院后屋一间租赁钱一百五十贯文十七界林巡检屋一间直又旧屋二间并道头安船淤坑厠两眼连地屋柱为界东西量计五丈南北量计一十丈租赁钱九贯文足周复孙砂地二十六亩一角四十八歩租麻皮二百九十八斤九两足秤任允详砂地一十一亩九步其地被水冲作溪滩实有地三亩租麻皮四十八斤足秤僧行林田一亩一角三十九步地一亩三角二十一步租麻皮四十三斤足秤张庆三地一角四十三步租麻皮八斤定海县僧姚元聪田一十亩二十八步租米一十一石李氏田三亩地一角二十步租米三石五斗龚明田五十六亩三角四十七步租米七十二石五斗一升五合黄荣田六亩三角五十四步租米六石五斗灵巖义役庄田三十五亩三十九步半租米四十九石五斗六升楼圭田五亩三角零租米八石五斗八升张一飞田四亩一角四十六步租米六石六斗九升五合求焕田五亩一角四十六步半租米四石六斗八升林暐田五十二亩三角租米六十三石六斗六升吴宗田一亩三角租米一石八升韩文才田一十二亩三角二十七步租米一十一石五斗八升三合阿卢田一亩半租米一石三斗王珏田六亩二角租米一十石七斗五升僧祖净崇玫田二十七亩一角二十七步半租米三十七石八斗七升五合王佑田二十二亩一角五十九步半一尺七寸租米二十九石五升五合王与直田一十三亩二角租米一十七石五斗五升滕锴田二十五亩三角一十三步租米二十七石九斗方安瑀山一片计三十九亩租钱七贯五百文足黄荣地一亩二角三十三步租钱一贯七百文足又五贯文十七界定海淘湖田计二十六亩三角一步租米五十三石二斗五升六合四勺五抄每石折钱五十贯文十七界计二千六百六十二贯八百二十二文十七界系定海县抱催起解定海旧海塘田一千九十亩一角每亩元纳米三斗新海塘田二百四十五亩三十步每亩元纳米二斗两项共计一千三百三十五亩一角三十步奉钧判合纳三斗者减免五升只纳二斗五升合纳二斗者减免五升只纳一斗五升续奉钧判每石折钱四十八贯文仍以为定例米计三百八石七斗四升共折钱一万四千八百一十九贯五百二十文十七界奉化县王钢田一亩三角三十步租米二石九斗二升五合卢上舍田八亩三角一十三步半租米七石一斗五升张㯳之田五亩五十三步半租米六石五斗常浦碶田三十二亩并竹塘炮基租米四十三石一斗二升五合僧善皎田七亩三角三十四步租米一十三石九斗三升七合蒋文仲田二十二亩二角四十七步租米三十五石二斗三升张汝弼涂田三十亩租米三十三石张庆三田三十六亩三角四十二步租米四十六石五斗六升九合五勺周大伦涂田三十九亩三角四十二步租米三十九石九斗阎安国园地上有竹木等并内有油车屋三间木椽瓦盖租钱五贯文足袁起巖山五亩租钱一贯四百文足应思鈜苔地一十八亩三角一十八步租钱一贯文足钟秀实侵占奉化酒坊基二十六步租钱三百贯文十七界僧善皎地并新开田共七亩二十一步半租钱二十四贯二百文足张庆三地二亩一步租钱一贯文钱㑹张庆三地三角五十五步租麻皮一十五斤足秤僧善皎山三角租钱五百文足慈溪县方怡田二亩二角四十四歩租米三石七斗七升顾友十九田五亩二步半租米六石五斗张铎田八亩三角七步租米一十石四斗红白米各半陈允琎田一十一亩三角三十步租米一十六石五斗五升许千三田二十三亩三角五步租米三十一石五斗九升璩闰三等租佃陈萃田六亩二角三十四步租米七石四斗孙伯恭田九亩三角四十三步租米一十七石一斗六升张氏儿田二亩一角三十五步租米四石四斗二升罗濓地一亩二角租钱三贯五百文足阿陈桐竹山二十八亩系二片及地二角上有草屋二间一舍租钱一百五十贯文十七界罗辛一等屋二间并基地半片计一角三十步租钱二贯文足象山县谢元五等租佃谢宗五等田四亩三角四十步一尺七寸五分租米五石三斗三升朱荣伯田七亩三十二步租米六石五斗僧子皋田二亩二角五十一步半租米四石五斗沃希崇道士田二十六小坵并地一小坵租谷二十九石四斗及山地二十九项租钱一十二贯八百五十文足不该亩步系象山县抱催起解内租谷每石发钱二十五贯计七百三十贯文十七界谢元五等地六亩一十二步半二尺二寸五分租钱一贯五百文足谢元五屋一所计三间七架并系木椽瓦盖并地基计三角四尺四步租钱三贯文足谢得六屋一间一挟木椽瓦盖地基计一角三十四步五尺租钱五百文足谢元五地四亩三角四十八步一尺五寸租小麦二石百合斗谢元五等山三亩三角一十步租钱七百五十文足昌国县陈合田六亩八步租米六石五斗赵时举田八亩五十二步租米八石四斗五升朱千十一娘田四亩一十五步租米四石五斗五升应璩孙田五亩二角租米七石一斗五升岑江寨基租米二十四石陈合地九亩三十五步租小麦五石百合斗两狱大使丞柏判是邦也古镜烛天奸宄削迹庭无留讼狱无滞囚故囹圄时空虚然闻左右院不葺者数十年㕔户老朽頽仆开庆元年六月亟命修之易其老且朽者植其頽且仆者䟽湫闭补罅漏俾缧绁者可免疾疫矣两院总费钱一万八千四百八十九贯一百五十文米四十四石六斗九升七月七日司理陈利用浚井于狱廊得石碑一乃绍兴二十九年六月僧智亨可久镌梵呪以纳于井泉本寒洌自出此碑井遽苦不可汲复投之泉甘如初亦怪矣哉因附书之厢院本府旧无厢院附之牢城然牢城古之圜土囚有滨死而获宥者则絷于是不得与齐民齿齐民有讼于有司两造未备无亲若故可保识则寄之厢以防窜逸乃与城旦之囚伍杂处秽污间毙于疫岂国家爱民意哉宝祐四年九月大使丞相吴公始至恻然矜之委僚吏即醋库旧址剏建厢院为屋凡楹外植垣墻内列户牖男女异室如民居然且择老成吏卒廪以粟俾讥其出入云兵马司开庆元年七月大使丞相既修两狱因念牢城损圯尤甚乃拨钱四千五百七十五贯二百文米八石六斗八升併为葺治囚者便焉架阁楼库楼在设㕔之东西庑案牍充栋山积岁久弗葺淋炙日甚大使丞相谓两司文书官借以攷旧比委之頽檐败阁以便去籍者之姦可乎开庆元年七月更而新之总二十有六间其择材鉅其用工精书皮上分吏畬下列自今插架整整图籍之储得其所矣凡费钱三万一百一十一贯三百文米七十石一斗四明续志卷四宝庆四明志钦定四库全书四明续志巻五宋梅应发刘钖同撰新建诸寨夜飞山永平寨介明粤之间有山曰夜飞东距慈溪西接余姚舟行之冲也大江派分一支繇慈溪至丈亭四十五里江面狭而居民稠丈亭十五里而蜀山又五里而夜飞山又十里而咸池则间无聚落蒲苇之俦于焉出没辅以逋薮过者病焉先是郷民告于郡欲自大江之北慈溪西亭浚横经运河迂道夜飞山后出余姚之桐下湖以避江行大府俾制幙赵若㙚涖其事且咨之里父老相厥宜以度土功至则淤沙断港知必为畚锸费且曲折迂回亦匪利涉既而得淳熈间慈溪尉赵汝明墨刻载制帅参政范公尝于其地置逻舍十所籍丁壮四百舟六十舍以三人直夜逻然更迭烦扰久竟废于是制置大使丞相吴公精思熟筹惟民是便市地创寨为屋二十余楹遣戍置屯为军五十辈统以偏校饷以生劵给以军舰渔户之濒江者有籍渔舟之助廵者有畨守卫专而行旅无敓攘之虞规模定而里社无烦苛之扰一洗前人简陋之弊可以为悠久无穷之利矣一寨基买徐再七徐再二元买应以敬应宥说水田二亩一角二十七步一寨屋门三间厅三间堂三间中亭一间廊房十二间厨屋四间制府拨钱三千贯令两都义役主事起造毫发不许科扰仍支钱二百五十贯做造床榻什物以开庆元年三月十七日入寨寨以永平为名一军兵定海水军每季轮差五十名仍拨为光化字号战船三只以将佐一贠辖之一军兵生劵每名月添支米七斗五升钱一十贯岁计米四百五十石钱六千贯文并系制府创支一巡船八都共团结渔戸船四百二十八只每夜轮五船巡逻置牌五面就丈亭咸池两处置局夜潮生则自丈亭局请牌发船次旦纳牌于咸池局夜潮落则自咸池局请牌次早纳牌于丈亭局仍免官司诸色差科大槩一季仅当一夜巡警之劳却可免州县不时之役向头寨中兴驻驆钱塘恃险为卫然所以为卫者不于天于其人于是平江有许浦水军嘉兴有澉浦水军庆元有定海水军皆创自先朝者也大使丞相吴公守嘉兴日又创金山水军为澉浦外拓今以旧弼建大阃于鄞绸缪牖戸益既乃心谓定海水军防制倭丽则有余屏蔽京师则不足周爰咨询有地名曰向头近在定海之里其面势与金山相直南抵钱塘东接温台西通苏秀北达青齐海舟胥此焉出闻于上即其地置屯又谓鸣鹤巡检司距海二十里于警捕非宜併移戍其傍聨络声援京师左右前后之卫始益密矣迺委本司属官赵若㙚水军统制邢子政踏逐地段起造两寨共三百三十六间经始于寳祐六年之二月竣事于八月续因军民之请以向头三面鲸波有泥涂二三里南与渭河接自渭河三四里始通外河居焉者陆运薪米以给日用劳且费今新寨成生聚益衆不宜使之负戴于道路复札统领吴雄浚新河八百九十九丈筑东西海塘自石人头山至𤓰誓山九百七十四丈自赡军库至龙尾山四百八十丈堰潴有规原防有町舟楫流通咸便之凡一竹木之直一夫役之费尺地寸土之市易连营列灶之迁移官给钱各有差工匠杂色钱六万二千五百六十二贯七百八十文米四百一十石五斗九升二合五勺雇夫辇运竹木钱七千贯水军寨兵般家钱一万五百一十贯两寨基地交易钱一千三百一十贯浚河筑塘钱九千八百贯奏状臣闻防江海之险与防平陆之险不同防平陆之险专以人力防江海之险专以人谋盖贼虽有千艘万艢才一开岸则为风水所使散漫四出决不能成䑸合伴并力于我我但得精卒三千人坚好之舟三十只屯泊于贼所必经之地一舟过则杀一舟自可使之无复遗类此机六韬三略之不载而前史牒之所未详也臣窃惟自中兴南渡立国钱塘所以创许浦水军于平江创澉浦水军于嘉兴创定海水军于庆元无非为京师左右前后门户之防但许浦枕扬子江而置司去京师为逺惟澉浦去京师为近而不知澉浦之外又有所谓金山乃应干舟楫所必经从梢泊之地臣二纪之前假守嘉兴适逆全有窥海之意臣遂具申朝廷创招水军千人于金山又为澉浦之外拓至今人以为宜今定海水军虽得控扼之地然于防制倭丽则有余而于遮䕶京师则不足若曰山东之贼欲送死鲸波则自胶西放洋遶淮东料角诸沙之外自有径截洪道直达前所谓嘉兴之金山不必更放大洋不测之渊而至定海也故曰定海之屯于防制倭丽则有余而于遮䕶京师则不足臣今体访定海之里有地名曰向头至钱塘江只一潮汛乃应干舟楫所必经从上浑之处与嘉兴之金山亡以异而形势则过之且有地可以建寨有山可以藏舟臣所招刺阙额水军五百人人人必皆选士就彼屯驻设有缓急则增兵占守可以万举万全而京师有金汤之固矣昔髙庙朝御史中丞沈与求尝奏云议者皆欲于向头置屯使贼至此巳是入吾腹心之地盖是时登莱海宻尚与本朝相闻而髙丽亦覊縻未絶故或者犹有不肯宴安江沱之意而与求之论所以欲向外下工夫今时异事殊臣所以举此一节者欲乞证向头置屯先朝诸臣固尝言之非臣之茍言也营寨酒车屋一水军分戍营共二百一间定海水军分拨一百五十名在下居止门屋三间天王堂三间将官廨舍㕔堂轩屋等二十三间寨后门屋一间教场亭三间军房一百六十八间计二十八号每号六间一土军移戍寨共一百二十九间鸣鹤巡检司移屯九十七名在下居止门屋三间天王堂三间巡检廨舍㕔轩堂屋等一十九间寨后门一间教场亭三间军房一百间计二十六号内二十二号各四间四号各三间一瞻军酒军屋六间营寨基地赵万一住草屋两间两厦及种麦四片三亩二角其地系官涂草荡支般移钱五十贯种子钱三十贯翁再十七六亩二角二十步支钱三百二十九贯一百七十文住瓦屋三间一厦支般移钱五十贯翁再十四三亩二角四十八步支钱一百八十五贯住瓦屋五间一厦支般移钱五十贯陈大琳二亩三十步支钱一百六贯二百五十文方千三一亩三角二十步支钱九十一贯六百七十文戎九四一亩一角一十二步支钱六十五贯虞四乙一亩三角支钱八十七贯五百文姜万五一亩一角二十步支钱六十六贯六百七十二文翁左三三角支钱三十七贯五百文虞从一一亩支钱五十贯翁晋卿二角支钱二十五贯翁千六官人翁千六三官人三亩一角支钱一百六十二贯五百文翁三十官人二亩支钱一百贯九寨巡检沿海九寨曰鲒崎大嵩管界海内白峯岱山三姑岑江螺头寨官旧差军班部史任子军无政直棘门覇上之儿戏耳脱有缓急俾壮声援可乎寳祐五年七月大使丞相请于朝以九寨𨽻制司许从选辟纪律整严脉络融贯实军政之一助省札照对本司恭准枢密院札子备奉宣谕指挥令本司条具海道事宜务在整龊舟师训习水军缮治器械凡有紧切冲要去处作急措置严为关防务要上下接连声势聨络常切探望往来巡逴以防出没冲突无或玩愒时日以致稍有踈虞本司恭禀继即行下定海水军详度利害逐一条具以凭施行今据本军申到事理粗为详悉谨备录在前但其间尚有开㭊未尽及合区处项目本司谨具件划奏申如后数内一项此邦沿海凡九寨曰鲒﨑大嵩管界海内白峯岱山三姑本江螺头计土军一千四百八十三人朝廷剏立本欲与定海水军相为犄角肃清海道承平既久寨无可用之卒卒无可用之舟半是买闲半是占借教练不习击刺不闲兼九寨巡检多系军班部吏任子并不谙所谓海道事宜目不曾接风涛足未尝履海岸惟循常袭故掊克自肥而巳故此一千四百八十余人之土军徒费国家钱粮衣赐无具甚矣区区欲望朝廷将九寨巡检向去遇有满替之人许从制司选辟曾从军伍谙熟海道惯㑹船水之人充巡检职事庶几头目之人以渐更易衆听不惊而寨卒亦渐可训齐教习以无用为有用仍遇有盗贼许令定海水军主兵官㑹合调遣一应功赏并与水军一体施行实为海道悠久利便右七月二十四日奉圣㫖依所乞将九寨巡检遇满替日本司自行选辟惯习海道曾经管军人其土军仍听节制教阅札送沿海制置大使司关牒施行烽燧烽燧列于荆淮百年矣义士目击而痛心焉浙左股肱郡耳不有金草烽燧奚为哉论者固为海道之防尔指挥本末寳祐六年秋九月准枢密院札子勘㑹邉声日急敌谋窥伺海道意向叵测所合严行措置巳火速札诸练海道主兵官相眎险要把截水路严密关防并札许浦澉浦金山于本军地分书夜往来巡逴仍自金山以至徘徊头剏立烽燧接连澉浦声势并札本司行下定海水军一体措置聨络声援遂专委官同统制按眎险要均布地界置立烽燧分为三路皆发轫于招寳山其在海洋者自招寳山至海道壁下山共十二铺其抵向头者自招宝山至沿海向头寨共九铺其达府城者自招宝山至沿江本府看教亭共五铺铺用兵五名合干人一名往来照管巡辖及招寳山一铺增差合干人一名沿海以至向头沿江以至府城亦如之铺兵口劵每半月一畨支给每夜发更时自看教亭赍号火平安牌至帐前传入押教报覆盖法当于奉国军楼置立一铺相映以内郡耳目易骇遂从看教亭密传一牌竟达辕帐而沿江沿海号火疾驰观者竦慑惟海洋十二铺脱遇云雾四塞日不堪举旗夜不堪举火则以响砲为号具见申省状中兹不尽载云一海洋自招宝山至石衕壁下山共十二铺招宝山至烈港山一铺招寳山带东北取烈港山约一潮可到傍近虽有七里屿铁杵山俱是小山每有风潮海浪皆冲激而上不可置立烽燧若天气清明烟旗火号仅可相应或遇海气𡨕蒙雾露遮蔽风雨晦暝皆难应号烈港山至五屿山一铺烈港山有人烟西北取五屿山约一潮可到傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难应号五屿山至宜山一铺五屿山无人烟东北取宜山约一潮可到傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难应号宜山至三姑山一铺宜山有人烟西北取三姑山约两潮可到傍近别无以次山屿縁相隔稍远不问晴明隂晦烟旗火号皆难相应三姑山至下干山一铺三姑山有人烟东北取下干山水路约一十五里若天气清明烟旗火号皆可相应或遇海气㝠蒙雾露遮蔽风雨晦暝皆难应号下千山至徐公山一铺下干山无人烟东北取徐公山约一潮可到傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难应号徐公山至鸡鸣山一铺徐公山有人烟带西北取鸡鸣山约四潮可到傍近别无以次山屿縁相去隔逺不问晴明隂晦烟旗火号皆难相应鸡鸣山至北砂山一铺鸡鸣山有人烟直东取北砂山隔一港烟旗火号皆可相应北砂山至络华山一铺北砂山有人烟直北取络华山约一潮可到傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难相应络华山至石衕山一铺络华山东北取壁下山直西取石衕山皆有人烟风水顺便半潮可到风水稍逆便用一潮傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难应号石衕山至壁下山一铺自石衕山东北以至西北别无山屿皆是深洋大海浩浩无垠壁下山一铺一沿海自招宝山至向头共九铺招宝山二十里至陶家酒店一铺陶家店约十八里至贝千念五家前一铺贝千念五家前约二十余里至澥浦山正觉寺前一铺澥浦山头约一十五里至沙角头陈亚三家前一铺沙角山头约一十余里至伏龙山尾徐亚三家前一铺伏龙山尾约一十五余里至施公山王友二家前一铺施公山约一十八里至周家塘盐场周太家前一铺周家塘盐场约二十里至下泽山头林太家前一铺下泽山头约一十余里至向头山分戍营外翁太家前一铺向头山分戍营一铺一沿江自招寳山至府城五铺招寳山约一十五里至石桥渡沈季二太家前一铺石桥渡约一十五里至马阻汇徐盐户家前一铺马阻汇约一十里至路林杨再八太家前一铺路林约一十二里至白沙王太家前一铺白沙约八里至本府看教亭一铺本府看教亭一铺申省状照对本司连准密札备奉宣论据白札子内所陈海道事宜分为上中下三屯将台温明越四郡民船屯泊于岱山本江三姑山烈港四处仍发定海水军岑江三姑巡检司土军能弓弩手者敷摊逐处民船置烽燧水递互相应援等事潜除巳分委官属亲往各州同守臣乡官从公集议将去嵗巳行义船规约并将应干海舟团结外窃照潜素于四方山川江海水陆险要颇知大畧二年备数瀛阃尤得其详凡海道当行事宜固巳一一粗举今者邉遽之急适当因任之初潜朝夕思惟几忘寝食尤不敢以纸上具文塞责所有烽燧一事巳檄上定海水军统制指授图册令其将带拨发壕寨合干人等亲涉海岛相度地势日举烟旗夜举火号审试的实排比次第共烽燧二十六铺自定海水军招寳山至烈港山自烈港山至五屿山自五屿山至宜山自宜山至三姑山自三姑山至下干山自下干山至徐公山自徐公山至鸡鸣山自鸡鸣山至北砂山自北砂山至络华山自络华山至石衕山自石衕山至壁下山此大海洋之中十二铺也又自招宝山至陶家店自陶家店至贝念五家前自贝念五家前至澥浦山头自澥浦山头至沙角山头自沙角山头至伏龙山尾自伏龙山尾至施公山自施公山至周家塘自周家塘至下泽山头自下泽山头至新建向头山水军土军两寨此自定海水军至向头山之九铺也自招寳山至石桥渡自石桥渡至马阻汇自马阻汇至路林自路林至白沙自白沙至本府看教亭此自定海水军至庆元府城下之五铺也巳一面造办铺屋分差铺兵悉用邉淮规模措置经理矣所有分屯一事巳照密札差委本司添差制干刘钖前往撞㸃各于戍所批厯为照专俟三郡团结公定畨次舟只南自乌﨑头北自石衕中自三姑山至大七小七与夫神前礁岙马迹朐山长涂岑江岱山烈港及近准行下洋山等处分布摆泊矣但烽燧虽当置而立烽燧于海洋之中者不容不虑分屯虽当备而求分屯于海洋之外者尤所当忧且长淮烽燧相隔十里此举彼应速于置邮今前所谓海洋十二铺如石衕壁下者孤立海中四无畔岸云气昏塞风雨晦暝觌面之间犹无所覩而何以责其号火之相应兼海冦切齿水军今以数人置之孤屿脱有盗至直机上肉又往来经商之舟常与贼舟混殽遇夜停泊亦是举火今杂然无别何以取证潜固已为之处遇旗烟号火不可覩望之时则以举砲为号是云气昏塞不足以隔我之应号也至于每夜举火为号必以五起五落为准待彼相应方始住火是商舟举火不足以乱我之应号也它如孤屿数兵虑遭贼手则于海山诸处増其人数选其膂力授之兵器使之可以相卫是盗贼之患亦可无虑所谓立烽燧于海洋之中潜固巳悉为之处矣然置烽立屯规模措置与近日密札坐下澉浦所置烽燧之处及许浦所申隄防捍御之处皆不过在吾境数百里海洋之间而巳迺若巨浸滔天茫茫无际目力之所不接兵力之所不及固当防之于藩篱之外如待其入吾腹心而图之则晚矣且以敌人自新旧海州入海言之则其所经由者有三路所谓三路者敌欲侵扰淮东则自旧海发舟直入贑口羊家寨迤逦转料至青龙江扬子江此里洋也若欲送死浙江则自旧海发舟直出海际縁贑口之东杜苗沙野沙外沙姚刘诸沙以至徘徊头金山澉浦此外洋也若欲送死四明则外洋之外自旧海放舟由新海界分东陬山之表望东行使复转而南直逹昌国县之石衕关岙然后经岱山岑江三姑以至定海此大洋也凡此三洋其源头皆自新海东西陬山之表里所谓防之于藩篱之外者或其在此上下乎惟是潜职分所在责在大洋所以摆布悉从定海而始但目今军分出戍既多在寨无几又前此主兵官不得其人如军器之类无一旗一矢之藏方此两年旋为之备一畨调遣又觉单虚潜自当极力䟎补不敢缕陈私复惟念敌若不由大洋以窥定海则或转料从里洋而窥扬子江否则由外洋径窥浙江其由转料从里洋而窥扬子江则有许浦水军其由外洋而窥浙江则有澉浦金山水军但转料一说恐非敌人行军之径路盖海商乘使巨艘满载财本虑有大洋外洋风涛不测之危所以縁趂西北大岸㝷覔洪道而行每于五六月间南风潮长四分行船至潮长九分即便抛泊留此一分长潮以避砂浅此路每日止可行半潮期程以为保全财货之计若敌舟窥伺叵测岂肯旷日持久迂回缓行使人知而避之此转料从里洋入扬子江一路潜以为决不出此然则稍减料角一带之备而䟎出三两层增加东西陬上下一带之备以遏其源头夫亦可为愚者千虑之一乎若论二洋形势则外洋尤紧此潜所以新置向头一寨与金山澉浦相接实为行朝密布第二重门户盖巳在邉遽未急之先矣并陈梗槩须至申者探望定海水军旧例月差军兵出洋其目有三曰三洋巡逴曰北事探望曰港口守把异时差卒不多率应故事不支口劵俾就食本身月请居者需赡给行者仰资粮皇皇无所愬诿曰港口守把者去寨近更畨归哺不过劳而巳若巡逴则自烈港转苏州大洋远至许浦若探望则自神前等处逺至海驴礁脱阻风回程不可期粮且乏絶何暇悉心国事大使丞相分阃以来各项差兵倍拨人数且不问逺迩每兵令项月给生劵钱七贯米七斗三项凡三百七十六人岁支钱三万一千五百八十四贯文米三千一百五十八石四斗皆于措置酒息钱及外郡籴到米内支拨士饱而歌人百其勇竭劳巡覈奸慝汛清三年之间沧溟晏然蒲苇不惊其利𢎞矣四明续志巻五宝庆四明志钦定四库全书四明续志卷六宋梅应𤼵刘钖同撰三郡隘船明为左冯翊而州濒于海䲔波吐吞渺无津涯商舶之徃来于日本髙丽蕃舟之出没于山东淮北撑表拓里此为重镇嘉熙间制置使司调明温台三郡民船防定海戍淮东京口歳以为常而船之在籍者垂二十年或为风涛所壊或为盗贼所得名存实亡每按籍科调吏并縁不䘏有无民苦之寳祐五年七月大使丞相吴公慨然曰人心固则天险固根本动摇奚恃无恐乃立为义船法白于朝下之三郡令所部县邑各选乡之有材力者以主团结如一都歳调三舟而有舟者五六十家则衆办六舟半以应命半以自食其利有余赀俾蓄以备来歳用凡丈尺有则印烙有文调用有时井然着为成式且添置干办公事三员分涖其事三郡之民无科抑不均之害忻然以从船自一丈以上共三千八百三十三只以下一万五千四百五十四只入下而不堪充军需者或谓飘忽去来于沧溟汗漫之中唿俦啸侣亦得以贻吾忧併为之印籍阴寓防闲公先事而虑销患未形至是无遗筭矣省札本司自嘉熙年间凖朝廷指挥团结温台庆元三郡民船数千只分为十番歳起船三百余只前来定海把隘及分拨前去淮东镇江戍守夫以百姓营生之舟而拘之使从征役已非人情之所乐使行之以公加之以不扰则民犹未为大害柰何所在邑宰非贪即昏受成吏手各县有所谓海船案者恣行卖弄其家地富厚真有巨艘者非以赂嘱胥史隠免则假借形势之家拘占惟贫而无力者则被科调其二十年前已籍之船或以遭风而损失或以被盗而陷没或以无力修葺而低沉或以全身老朽而弊壊徃徃不与销籍歳歳追唿以致典田卖产货妻鬻子以应官司之命甚则弃捐乡井而逃自经沟渎而死其无赖者则流为海冦每歳遇夏初则海船案已行检举不论大船小船有船无船并行根括一次文移遍于村落乞取竭于鸡犬环三郡二三千里之海隅民不堪命日不聊生待至起到舟只则大抵旧弊破漏不及丈尺贡具则踈略梢火则脆弱亦姑以具文塞责而已民被实扰官亏实用且天险之防以人心为本而先使百姓憔悴根本动摇脱有缓急何恃而亡恐臣已结为义船法谓如一都每歳合发三舟而有船者五六十家则令五六十家自以事力厚薄办船六只船身必坚耐贡具必齐整梢火必强壮歳发三舟而以三舟在家营生一歳所得之息则以充次年修船办贡具招梢火之用立以程限守以信必每歳遇当把隘之日则如期驾发以至军港聴候调遣于是有船者无倖免之理无船者无科抑之患永絶姦胥猾吏卖弄乞覔之苦永销滨海居民破家荡产之忧人心固则天险固三郡边海之人莫不欣然聴从行将就绪实为海道无穷之利朝廷照得义船结约若果民戸乐从则速与行下但船久则有损弊民戸它日宁无贫富不齐须与入细立为经久不废之规使官司民戸两便方可行圣㫖依札送沿海制置大使司关牒施行庆元府六县共管船七千九百一十六只一丈以上一千七百二十八只一丈以下六千一百八十八只鄞县六百二十四只一丈以上一百四十只一丈以下四百八十四只定海县一千一百九十一只一丈以上三百八十七只一丈以下八百单四只象山县七百九十六只一丈以上一百二十八只一丈以下六百六十八只奉化县一千六百九十九只一丈以上四百一十一只一丈以下一千二百八十八只慈溪县二百八十二只一丈以上六十五只一丈以下二百一十七只昌国县三千三百二十四只一丈以上五百九十七只一丈以下二千七百二十七只温州四县共管船五千八十三只一丈以上一千九十九只一丈以下三千九百八十四只永嘉县一千六百单六只一丈以上二百五十九只一丈以下一千三百四十七只平阳县八百单九只一丈以上三百只一丈以下五百单九只乐清县一千六百八十六只一丈以上三百七十一只一丈以下一千三百一十五只瑞安县九百八十二只一丈以上一百六十九只一丈以下八百一十三只台州三县共管船六千二百八十八只一丈以上一千单六只一丈以下五千二百八十二只宁海县二千八百单九只一丈以上二百八十八只一丈以下二千五百二十一只临海县一千九百七十四只一丈以上五百五十二只一丈以下一千四百二十二只黄巖县一千五百单五只一丈以上一百六十六只一丈以下一千三百三十九只出戍祖宗时内而三衙外而诸指挥皆禁旅也南渡初新置江上诸都统内不充三衙之数外不损诸指挥之额于是禁军之在诸郡豢养骄侈坐縻厚稍而三衙乃间有出戍者大使丞相吴公深病之故凡出镇藩阃每欲昭明此意及制置沿海三年无日不申儆之至寳祐六年密院调遣之初诸郡至有相顾眙者独庆元曾不移时如汉合节翕然报应了无稽违迨其还归终始就律遂为诸郡之冠葢公信义素着恩威兼行固有不疾而速不行而至者于今边戍未撤甲兵之问日至庙堂是不可不详纪以诏来者寳祐六年八月凖密札节文勘㑹近京湖沿江副制司之兵节次遣调戍广戍蜀戍沅靖动数万计窃恐沿江防守单弱权宜于内地禁军量摘内庆元府选拣五百人时内郡纪纲积弛尺籍积骄弓矢干戈积废不治独庆元自大使丞相吴公开藩以来抚御閲习纪律素严淬砺缮修器甲素备命下不两日点集遣发军容整肃命计议洪易简部之自越而昇见者莫不起色若军装则队身衣甲五百副红布衲袄五百领皮束帯五百条抓角头巾五百顶雨五百柄䩺鞋五百䩫若军器则滴油箭一万二千只长鎗一百二十八条腰刀一百七十柄弩二百枝腰斧三百柄短鎗三十条麻札刀一十柄箭葫芦一百二十筒油绢弩袋一百二十箇小阵鼓一十二面锣四面梆子四条若旗帜则庆元府将兵旗一面转光旗三十面长鎗旗一百八十面拦前后旗二面拥队押队旗二十四面额外管押训练肃静旗三面令牌二面队教头旗一十面若火队器具则铁锅六口水桶一十二只羮桶一十二只饭箩一十二只饭升六只爪篱木杓一十二副饭栲栳二百九十八箇捞米箕二十只锄头一十二柄锹一十二柄盛米布袋四十只匾担六十条麻弹索四十条此役也总辖官刘永犒三百贯拦前后将官二员各一百贯本部将官二员每员各八十贯拨发训练官五员每员各七十贯合干人七十七人每名各六十贯队身官兵四百二十七名各五十贯外科军医一名一百贯方脉医人一百贯扛令牌军兵四名白直二名毎名各二十贯带行白直一十二名每名各一十五贯遣𤼵次再奉钧㫖出戍军兵恐或病患支二千贯专充收赎药饵差雇乌头船二十只乗载官兵衣甲军器钱粮等物至西兴每只照例支雇钱一百五十贯共三千贯又自北关门雇大航船二十只至镇江府每只昭例支雇钱五百贯共一万贯其间出戍死亡之人奉钧判各家优支家粮五月併给春衣更支一百贯追荐津送续戍兵已满一季又复存留再奉钧㫖等第支犒共官㑹一万三千九百三十五贯赍赴戍所至仲冬严寒大使丞相深念采薇之戍必动乡莼之思专差将校赍官㑹五千五百四十五贯江䘁一千四十九箇郎君鱼五百六十五斤石首鲞五百六十五斤分犒戍所官兵总辖官刘永三百贯部辖将佐二员各五十贯江䘁二箇半石首鲞二斤郎君鱼二斤拨发官一员一十五贯江䘁二箇半石首鲞二斤郎君鱼二斤训练官一十员各一十五贯江䘁二箇半石首鲞二斤郎君鱼二斤押拥队壕塞官至诸项职掌人共三十九名各一十三贯江䘁二箇半石首鲞二斤郎君鱼二斤官兵四百五十九人各一十贯江䘁二箇石首鲞一斤郎君鱼一斤职医二人两相交替共三贯江䘁一箇石首鲞二斤郎君鱼二斤兵士激烈恩遇以至感泣盖说以使之忘其死矣开庆元年四月二十日刘永自邺回戍犒一千贯酒一十瓶副部官董伟犒一百贯酒四瓶拨发壕寨司属训练官拥押队四十人各犒六十贯酒六升钱粮火队司押教诸色教头二十三人各犒五十贯酒五升队教头旗头队司五十人各犒四十五贯酒三升队身官兵三百八十二人各支四十贯酒二升共计支钱二万三千六百八十贯酒四百三十七瓶水阅舟师东南长技自绍兴二年沿海置司以来蒐练之术甚踈然用之慑伏海盗尚足为当道之老熊也淳祐间始遣戍上流而兵备分于是委楼艓艘艎废而不理而主兵者方日以掊克苞苴为事大使丞相加意团结濒海诸郡既借以增壮遂于三江合兵民船共阅之蛟龙在渊网罟不施东尽辽海一目无际公之意逺矣寳祐六年十月十二日奉大使判府大观文丞相枢使国公批牌钧判朝廷日严海道之防但调遣兵船犹不暇给内地岂容空虚又凖朝㫖一面团结温台明越巨舟以助官司之所不及今差人抄札到自来商贩上戸之家出等大船二十二只送専行司只今差官拘点每船以五十人为率毎名本府月支钱五十贯米一石二斗上项船专留江下不时轮畨下海巡逴以镇压鼠狗之盗限一日条具合行事件申未及奉行而船户莫不响应各以保䕶乡井为心竞出大舟分泊府岸于是得大料船共二十四只分为两部又招募到驾船水手一千二百人给口劵养之自十月朔为始至明年三月晦终焉首尾五月总支钱二十五万贯文自团结以至放散其间不时激犒约十万贯共用钱三十五万贯文米六千石其钱本司自行撙节措办惟米无所从出窃考前权郡余通判元借朝廷义仓米七千石见行拘监填补遂申尚书省乞就以此米应副水手支用十月二十九日三省同奉圣㫖特依遂差本司计议官洪易简充提督帐前水军统领充钱粮官并各支拨官钱鼎造军器旗号及水手军装亦用钱十余万缗继檄定海统制邢子政选驾军船一十只并赴府港赤马白鹞在焉以十二月三日大使丞相就下卸门外江馆按眎教閲先一日雨彻旦翌晓晴霁迨午风起云扬潮势増壮舟船上下旗帜精明砲击樯冲观者如堵以为自有沿海制司所未见也复就委邢统制统率上项军民船于次日出海上至澉浦下至神前石衕迤逦出放大洋巡逴至二十三日自海回府仍摆府岸环海闻之肃慑已申密院照会续以边报未靖至四月中方行放散水手头目以下等第支犒约三万缗其民船二十三只并令从便惟王绍祖一船面濶三丈五尺元系献助防海尝申朝廷奉省札行下拘桩本司聴候圣㫖差拨作院除戎器戒不虞聚而有防也大使丞相吴公既建武藏以藏兵乃甲胄敿乃干无敢不弔遂以庆元府甲仗库帐前库应管军器并改𨽻制置大使司院十有三作曰大炉作曰小炉作曰穿聨作曰磨锃作曰磨擦结裹作曰头魁作曰熟皮作曰头魁衣子作曰弓弩作曰箭作曰漆作曰木弩桩作曰木鎗作日役军民匠人军匠日支钱三百文米二升酒一升民匠一贯五百文诸军子弟匠五百文米酒视军匠之数以民匠劳逸不均则下定海奉化鄞县照籍轮差毎四十日一替起程钱各五贯回程十贯繇是人皆乐赴其役军需物料官给直无取于民院有受给库而又有子库以受日造之物凡创造到诸色军器衣装等物总十一万九千五百件缮修者不与焉鹤膝犀渠武库森列葢百年之所未见孟明之言曰郑有备矣其斯之谓与训工程作于宝祐六年之十月迄开庆元年五月支过钱铁甲头魁披䏝壹阡伍伯单肆副红枪叄阡陆伯叄拾㭍条红衲袄并腿裙壹阡副计贰阡件黄布衫玖伯领黄布软纒伍伯肆拾伍领红布衫㭍伯肆拾贰领皮条壹阡壹伯陆拾肆条头巾伍百单伍枚吞项壹伯肆拾肆箇杂色旗帜陆伯捌拾捌面朱红笠头伍伯肆拾玖顶黑漆筋角弩壹伯枝弦索全黑漆筋角弓贰伯张弓丝弦壹伯条木弓壹伯张并弦木弩叄伯枝弦索全弓箭叄阡只白皮箭靫伍伯玖拾伍箇滴油箭贰万壹阡叄伯只滴油箭盝肆伯捌拾玖箇遮箭牌叄拾面杂色义肆伯贰拾管杂色鎗壹伯㭍拾㭍条梭木棒叄伯肆拾叄条刀鞘捌伯捌拾玖箇弩桩肆伯贰拾壹口腰刀壹阡肆伯叄拾玖柄斧头肆伯伍拾贰柄杂色弓弩箭头㭍万伍阡陆伯伍拾只划车弩桩伍拾捌口木枪桿叄伯肆拾玖条鎗钻头壹伯捌拾贰管战鼓壹拾肆面阵鼓贰拾面锣壹拾肆面皮马甲壹副黑漆光羮桶伍拾副红油水桶伍拾只红油吊水桶贰拾伍只铁锅伍拾口红油饭伍拾只米斗贰拾只米升贰拾只饭升箆贰拾只𤓰篱叄拾箇船艣壹拾伍条雨伞壹伯肆拾伍顶隔箭布条肆片武藏武藏即甲仗库也先是置于设㕔前三庑之阁上下眎为文具歴三十年无一器一甲之增暇日阅之矢无镞鎗无鼠穴虫蠧积尘几尺葢作院之政不修悠悠汩汩狃于宴安其号为脩治者又不过困于科敛兵食诿其水军而已大使丞相九开藩阃所至缮甲治兵其来鄞也日讨而申儆之未几所积既富日赡月衍遂度地酒库之北教场之南东阻郡圃西抵子城为楼屋二十四间大门七间随廊十间并栈之以阁櫺窻疎明半板半簟风日逈透而蒸醭不侵分为六库库各有目榜之曰武藏藏之为言藏也葢公以文事必有武备又不欲暴之羣目睽睽之所故欲人不得其门而入而藏诸此且世之玩愒时日懵不知修车马偹器械者固不足道至有经意于此者率皆表襮夸诩眎古人藏武不用者则又有迳庭公之备也豫而公之藏也密吁㫖哉武藏大扁乃公所自题而所藏兵器旧既无管今具载作院新造之目云小教场小教场旧志书射亭在九经堂后而限桃源洞于北每习射无以遏憧憧徃来开庆改元春庶政咸理乃迁旧圃于府堂后而取苍云堂之北为小教场然后自府堂而郡圃自郡圃而教场各适其便教场门不易旧而取径以达则大人堂门在径之东新桃源门在径之西自大人堂接閲武㕔为屋十三间以处士卒而前为廊庑名类箭所教场之内东为閲武㕔三间轩峙其下后居以室屏刻师卦西为霸王台前栖鹄焉武藏之门实居其南教场东西相距五十五丈墻髙一丈九尺视旧观开广明敞矣时帐前多江淮将校步骤其中意若矜壮焉帐前拨发壕寨官舎拨发以授师律壕寨以饬顿舎所在制府必先之葢所以重元戎也沿海设垣左冯承平时议不及兵凡军政皆相安简陋而已大使丞相建阃以来中权振厉武备修明部曲秩然分𨽻戏下迺即仪门外之东西创添拨发壕寨以次官舎十有八间凡器具无一不备于是油幢气象益严肃焉东廊都拨发官房五间轩屋一间拨发官房一间拨发司房一间押教房一间教头房一间金鼓教头房一间杂职房一间西廊都壕寨官房三间轩屋一间壕寨房一间壕寨司一间制司将佐房一间局兵房一间四明续志卷六宝庆四明志钦定四库全书四明续志卷七宋梅应发刘钖同撰排役差役法肇于唐武徳本朝因之以九等定役上四等则充下五等则免祖宗优恤下戸之意槩可见矣自义役创于处之松阳天下多倣行之初意甚善歳乆弊滋富民因以售利已害人之好此朱文公四弊之奏亦归之役首收田租排名次之不公也大使丞相吴公入相出藩凡田闾利病民情隠微不啻烛照龟卜判庆元之明年目击六邑义役之弊其间有使细民执充一日半日而田连阡陌者反得免公谓非祖宗意昭揭晓示分委僚属覈物力之髙下定征役之逺近或置庄率田或裒金鸠谷或雇募代役或随月轮充一界七年周而复始守之坚如金石行之信如四时富者不得以不义害弱者遂为邦民悠乆无穷之利役籍藏于郡邑详且明此不复书行移始末宝祐五年十二月初三日奉钧判照对国家差役之法最为明备縁世降俗末人情姦狡诡计横生于是义役之说兴焉本所以救差役之弊不知义役乃所以大不义细民受害更重于差役此天下之通患而其患未有甚于庆元者大抵义役必有役首非各甲上戸不能主役柰何只知利已更不恤人谓如一甲之中有上戸二十家律以正差役法及倍法自合轮流充应却与此二十家结为一党派及下戸有勒充一月者半月者十日者甚至有三日一日半日八分四分者不知出何条令县官惟胥吏之聴胥吏惟上戸之聴私立甲簿视同官司文书小民只得俛首聴命间有经官陈诉者则上戸率钱贿吏吏颐指县官或讯或杖或监廊或繋狱必使下民依应而后已不幸适有杀伤烟火盗贼及一切不测追捕之事役首又操纵其间随役戸之嘱託事在昨日或移在今日事在上半日或移在下半日使当役细民应办官司支吾巡尉数亩之田不了货卖结拆数口之家不了抛离分散官吏肥上戸肥而细民则日就穷困灭絶其强壮则流而为盗贼故所谓义役者特専为上戸軃避差使之地而已不义孰甚焉且官司与上戸所恃者民耳民困则上戸亦岂能自立官司亦岂能自存胥吏正犹豺狼只欲借此吞噬固难责办如上戸多是衣冠读书赴举仕族亦但知目前我有田园我有赀财可以计㑹胥吏可以嘱託官员细民何异蝼蚁不妨尽尽欺凌实是不曾思量到底若见本府开说许多道理亦必省悟今本府痛察细民之苦合与扶持一番应民役义役各县委官重与整顿各仰先备榜晓示如民戸无词即仍其旧如有不公不平去处即照本府约束将乡司寄收县狱责决配截手罪状从公开具各都各甲的实当充上戸凡民役义役各与排定七年自新年为始上戸照条充应一年其以次人戸许两戸或三戸共充一年庶使七年之间细民得以安居田里安养生息其于国家根本关系不小各县风土事宜本府亦有未能尽知者仰条具甲闻务归于当以便百姓仍委各县知县提督并备榜府前市曹各县晓示续改委专官下县置局排结诸乡各都攒造籍册每都三本取押用印一留府一留县一留都以七年为一界役册则委司法㕔掌之楼店务地绍兴经界内该载楼店务地计二万九千九百三十丈二赤五寸及分等则令略具如后第一等地上则东安乡自府前街两岸取四明桥自能仁寺前市廊西街北岸至贯前巷口自贯前巷口市廊南北岸止永济桥上则武康乡自能仁寺巷口市廊取东渡门南北岸及自税务桥阿满门首取鲞团内归西止团桥林保门前住井灵桥门直取宋端仁旧食店今施崇住及自车桥北巷口入两岸取郑允客店今吴献可住中则东安乡自贯前南西两岸取市心桥自南湖头西取旧酒务桥自四明桥南取行衙前至君奢桥并旧瓦子内自永济西街南北两岸直取朝京门住中则武康乡自贯桥南东岸一带直取市心桥复回东向南北两岸至广惠寺桥曹承富门前住对南岸是周孚门首并自县南街东西两岸至大梁街巷口西岸系史武翼赁屋门前东岸街止天庆观桥及自丘家桥北至车桥南赵漳门前并自宋端仁旧食店门前取新排桥下则东安乡自君奢桥南取仓桥自甬水门取威果营前细湖头至奉化桥自花行至饭行五通巷新瓦子自太保衙前宝云寺前至新排桥自贯前巷北法场东西岸至能仁寺西巷以王彦升门前直至寺前西岸西至东佥判衙前庙住下则武康乡自贯桥取东河下南北两岸直至盐蛤桥曲转取咸塘街东西两岸东至吴献可客店元系郑允屋并自萧家桥南街东西两岸直取广惠桥下曹承富门前复转曲西取县学前南北两岸至巷林岳赁屋及林家小巷县西河下并自新排桥东取景福巷口第二等地上则东安乡自奉化桥北西岸至市心桥自旧酒务西曲取天宁寺桥自添差佥判㕔鉴街西岸至鉴桥自渡母桥东岸北巷沿河东西两岸直至广仁巷口南岸住上则武康乡自后团翁仲门前归东取南直至市舶司后桥住并自清水碶西取盖家桥曲北两岸至盐蛤桥西岸河下住油车巷及自市廊能仁寺巷陈康时门前东岸取北曲东西两岸直冲魏家巷肚并自市心桥南取新桥南王居隠赁屋及自塔下桥方安仁门前大梁街巷口方安仁赁屋中则东安乡自四明桥下取竹行河下至章耆巷口曾家汇一带自蒋家带取福明桥及仓桥头自永济桥西岸北沿河下东西两岸直至东上桥自河利桥西岸北街两岸至方家桥自天宁寺后巷南北两岸方家桥至李明桥住中则武康乡自广惠桥南戴述门前取东西两岸直至天庆观前止棺材巷并自广惠寺后桥蔡泾门前入小梁巷两岸至邉太丞屋后住及自陆博桥取东北两岸至新河头小洞桥住并隠仙桥下及天庆观后街取纪鋭香店后住孔家巷口牢城营巷内许家小屋并新桥南杨从政赁屋前取楼宗博宅前并取塔下西岸黄卿赁屋及泥桥下取新河头戚新门前住下则东安乡自章耆巷醋坊巷新桥南河下褚家巷自西岸至甬水门里河下北岸直取河一带止四明岭后自旧酒务西南街取保圣桥自广福巷取不𨽻将营后取君奢桥能仁寺前巷东取西曲北取阮家桥并添差佥判㕔后巷方家桥至西上桥孝文巷直至西河头南北两岸虹桥五通巷东西两岸取壮城营王通判宅前周真家后天宁寺桥下南岸沿河取王参政府后曲南取州社坛并朝京水门下则武康乡自姚家巷穿菴庙巷并自新桥南蒋琏廨宇屋头小巷屋底及自新桥南西夀昌巷入王中大廨宇屋自福明桥下直取楼宗博宅后巷自祥符寺前取景福寺鄞江门止丘家桥自戚喜门前止南寺后门周信门前自车桥下北取杨安常库前小桥下巷取全㨗营前第三等地上则东安乡自福明桥西取普照院巷至戒香寺县社坛自保圣桥取湖桥头自韩家桥里铸冶巷劳家桥自小头湖取水月桥自鉴桥东巷口取石碶头毛庆家住自鉴桥西至桃源洞后并州学西西河头林迪功宅西四家元系第二等下则无出入路降入此等上则武康乡自魏家巷口入本巷西岸至巷㡳祝昉门前住自洗马桥东取北䨇营前桥下取新寺后门巷口直取西巷口自北八营前入缸井巷止南寺后门河头转取张童巷中则东安乡自崇教寺巷一带鉴桥北巷并州学河东岸直至盐仓桥能仁寺东巷街西岸直至石碶头桥槐阴巷并河岸土地桥石版巷西曲取兴圣院东小路及曲取孝文巷取白塔巷西曲南至西河头两岸中则武康乡自后市边家客店前西取县后至石碶姚振门前取南至能仁寺巷东住廊头草营巷自景清寺前东取兴教寺巷口西取景徳寺后街巷口转取小巷魏璇门前北取泥桥下自波斯团止酒务营前转取丘家桥直取石版巷取白塔下朱惠屋后取程房门前取郁家巷下则东安乡自保圣寺西河下取王参政府西取州社坛自圣功寺前取桥头西畔取袁登仕宅前自盐仓门西取达信门转取雄节营前曲取教场东巷至州后汇头自白塔巷西巷口北岸取郑堰门头东取旧法场威胜营前取东村富家后自杠桥北岸巷曲西小五通巷曲取应家巷宜秋巷自兴圣院东并院于后沿墻下直取郑堰门头下则武康乡自陆家巷夏家巷张秀才巷并狮子桥取秋家巷后周信屋后转取奉圣院前曲取开元寺后末则东安乡自观音寺前取鲍知府宅前自甬东门墻下延庆寺前自达信门里西沿墻取北郭旧法场自大教场后至此墻下自兴圣院前福田院直取应家巷宜秋巷头毛庆家至蜃池头曲取盐仓桥末则武康乡自石碶头取蜃池头资圣院园地曲东小路官城脚下自阴沟巷入取范屋后自延庆寺水月桥南河城下取东曲转北宝祐六年十二月有告于郡者以为本府楼店务地自来有租赁官司地段全不纳官钱而私以转赁于人白收赁钱者有止纳些少赁钱而影射者有十余丈地而歳纳官钱不能十数文者有坐据要閙之地三数十丈而分文不纳者有连甍接栋跨巷涉里号为府第之地而不敢过而问者遂使贫者日偿赁钱而富者白享厚利遂监楼店务吏取索自来纳钱底籍及所管等则并无稽考不得已行下诸厢抄具及㑹绍兴府例给由发下府西甬东两厢挨究总计二万四千四百六十四丈六尺一分四釐比绍兴经界实亏五千四百六十五丈六尺四寸八分六釐然绍兴经界初不具府西甬东二厢也今除府西甬东所得之数比绍兴经界实亏一万三千二百十七丈一尺二寸九分六釐形势之家隠瞒胥吏相为芘匿百年之间亏折如许方欲行之见底则谤议所积如山经曰普天之下莫非王土又曰有土此有财有财此有用既居王土必输王赋此法也亦理也为有司者不过奉法循理而已今天下州郡王土有二一曰税地税地有和买役钱有本色折变有科敷差役一曰楼店务地并不输纳诸色官物亦无差科敷役等事止纳一项官地钱而已比之税地实为优轻若又隠匿规避则不复有人心矣大使丞相深烛其姦复寛其事大要欲使人知居王土则当输王赋非借是以图増衍也今据抄到地数较之绍兴年间亏折甚矣姑以邻郡等则给由输租每年共得钱一万三千七百三十八贯九百一十一文元系省钱续准钧判节文窃恐人戸欺官匿赋之乆不以本府为奉法循理而以为加赋苛征特从优䘏自上等以至末等其合纳官省钱并与作十八界输官以宜㑹而代输见钱公之仁心仁闻至矣民始信公非欲増课羡直欲正纪纲耳见钱折纳官㑹于官实亏十二万二百一十五贯四百九文十七界今具地段钱数于后东南厢总地三千五十三丈五尺六寸六分年纳官钱一千九百四贯六百八十五文十八界东北厢总地六千一百八十丈四尺六寸三分年纳官钱三千九百七十八贯三百九十三文十八界西南厢总地三千七百二十七丈九尺七寸三分年纳官钱二千五百二十二贯八百九十九文十八界西北厢总地三千七百五十一丈一尺一寸八分四釐年纳官钱二千二百六十二贯八百八十文十八界府西厢总地二千六百六十五丈四尺二寸三分年纳官钱一千五十五贯九百五十四文十八界甬东厢总地五千八十六丈五寸八分年纳官钱二千十四贯一百文十八界府仓斗斛按周礼㮚氏为量必先改煎金钖不耗然后权之准之量之以为鬴郑康成註谓四升曰豆四豆曰区四区曰鬴鬴六斗四升也郑盖祖晏子论陈氏豆区釜钟之説耳至班孟坚始有十龠为合十合为升十斗为斛然则斛即鬴也一谓六斗四升一谓十斗或者今世所谓省斗足斗之异欤然嘉量之铭曰时文思索允臻其极盖谓为民立法者作此以至于道之中也后世所在郡国取盈斛面虽曰听民自槩而加耗之数率是斗级簸弄手法以求羡余嘉量之意不复有存矣大使丞相吴公平昔践履大学絜矩均齐平一之义严揭榜示悉蠲仓敖苛取之弊不仰出剰不许兠撮如罚筹加㸃旧例一切禁截因旧斛脱壊不可用俾都吏揽戸军头同共监造新斛只一依文思旧制且令人戸自行㮣盪斗级等不得髙下其手至如职田一项于晚増米内每硕蠲减一斗仍更不别添下数抹单钱九百文亦与除减四百此则宝祐四年十月之榜也蠲放官赋按四明志曰正税曰和买曰折帛曰折麦折盐实催绢四万四千三百七十九匹䌷五千六百五十九匹绵七万六千六百九十三两各有竒曰苗米曰折穤曰折盐实催九万八千余硕先是郡计不赡莫有寛之一分者大使丞相吴公建阃于宝祐四年之九月吏以元年后八料税色呈催公曰嘻岂以是朘吾民也哉乃首蠲鄞定象奉慈五县元年二料二年夏料共五十八万七千七百三十二贯四百八十文明年以季商肆眚有日除二年秋料三年折帛已陆续放免又先期住催六县三年夏秋绵绢役钱苗米湖田职田诸色价钱共四十万九千六百七十六贯五百一十二文九月以本任䟎剰到一百四十七万三千八百五十五贯文为六县官民预期代输六年折帛明年复住催五县四年二税等钱二十四万六千六百八十四贯四百一十九文开庆元年四县欠五年夏税钱八万五千七百八十二贯九百四十四文并从倚阁葢自公来镇于鄞弛以予民者无虚歳家至戸到靡不被其泽益之彖曰损上益下民说无疆具公有焉奏上玺书褒嘉恭録于左宝祐四年九月十二日住催元年夏秋二料二年夏料鄞县三十二万八千二百三十三贯一百八十四文元年一十七万一千九百一十贯四百七十七文二年一十五万六千三百二十二贯七百七文定海县六万五千五百九十五贯三十文元年一万六千八百九十七贯五百六文二年四万八千六百九十七贯五百二十五文象山县五万三百一十贯七百五十二文元年一万七千五百三十三贯二十五文二年二万二千七百七十七贯七百二十八文奉化县六万九千六百四十八贯五百七十三文元年一万九千一百五十五贯六百五十六文二年五万四百九十二贯九百一十七文慈溪县七万三千九百四十四贯九百四十二文元年二万八千八百八十二贯四百四十四文二年四万五千六百二贯四百九十八文宝祐五年七月十二日于明堂赦前两月先住催三年夏秋绵绢役钱苗米湖田职田等钱鄞县一十八万八千六百八十九贯一百一十二丈定海县七万一千四十七贯一百三十八文象山县一万九千二百四贯二百四十五文奉化县五万三千六百三十三贯六百一十五文慈溪县七万七千八十二贯四百二文昌国县二十贯文宝祐五年九月十五日将本任内䟎到钱代为人戸积纳六年折帛鄞县六万二千二百九十九贯文定海县二万六千一百三贯五百文奉化县四万二千二百三十五贯三百文慈溪县二万九千九百三十五文象山县七千九百七十八贯八百文昌国县一千一百七十八贯四百文宝祐六年五月十日住催四年夏秋绵绢折帛苗米湖田职田折价等钱鄞县一十三万一千四十四贯六百三千四文定海县四万五千一百九十九贯四文象山县七千二百二十三贯七百三十一文奉化县二万六千九百九十四贯七百文慈溪县三万六千二百二十三贯四十三文开庆元年四月五日住催五年夏秋绵绢苗米湖田职田折价等钱鄞县六万五千一百四十八贯一百四十六文定海县八千七百八十八贯七百七十四文慈溪县九千三贯四百四十五文象山县二千一百四十二贯五百七十九文奏状证对臣一介庸陋夙误柬知自馆职而至宰辅尔来三十余年矣惟其事陛下最乆故熟知陛下徳意志虑念念在民是以臣屡分藩阃所至必以抚摩培植为第一义无非推陛下之徳意志虑而致之民也岁晏力疲复被亲擢俾牧东藩感畏恩威罔敢辞避领郡之初即将宝祐元年二年四年四料苗税及三年折帛钱并与倚阁近又于明禋三月之前将三年苗税悉行蠲放以至存养鳏寡孤独扶持无告穷困亦曰不负所学以不负陛下而已然州县之弊日深吏胥揽戸之姦滋炽前后所弛征赋虽几六百万犹恐在猾吏顽揽之家者多而及民者少若非将向去未起催官物预行寛恤则实惠岂能周徧田里臣祗役踰年苦身节用幸有余积契勘所管六县折帛钱一项以宝祐三年催到数目计之见钱十八界㑹子各计七万八千六百单五贯六十文共细计十七界一百四十七万三千八百五十五贯文臣见将本任内䟎到钱物拨出上项钱今桩库眼代为六县百姓输纳宝祐六年折帛钱一项庶几少副圣主惠养黎元之意而臣亦粗逃刍牧之责除已镂榜下六县晓示人戸外谨録奏闻伏候勅㫖褒诏粤从分牧恪奉寛条既屡蠲往岁之逋租复代纳来年之常赋亷然后能无取公尔可见忘私良用叹嘉所请宜允四明续志卷七宝庆四明志钦定四库全书四明续志巻八宋梅应发刘钖同撰蠲放砂岸砂岸者濒海细民业渔之地也浦屿穷民无常产操网罟资以卒歳巨室输租于官则即其地龙断而征之或兴或废宝祐四年秋大使丞相吴公之开阃也人谓砂岸废而民无统冦职以肆公因民之欲而奏复之越一年人又谓主砂者苛征而相吞噬者则滋讼公知其扰民也亟奏寝之或止或行悉因民欲民亦知公之心无他也旧所收砂租钱初以供郡庠养士贴厨水军将佐供给新创诸屯及出海巡逴探望把港军士生劵本府六局衙番盐菜钱之费今砂租既蠲则以兴复翁山十五酒坊所收息钱补之乞蠲砂租奏请前岁之秋冒膺瀛阃上事之日适当海冦披猖之余遂行攷究本末多谓因沿海砂岸之罢海民无大家以为之据依因澥浦胡家渡税场之罢盗贼无官司以为纂节夺攘矫䖍因得自恣臣遂具奏闻乞行兴复就以砂岸税场所入岁计二十二万九千六十五贯八百单五文为庆元府幇支郡庠养士厨食钱十三万六千二百贯文为定海帐前水军幇支乆阁制领将佐毎岁供给钱九万二千五百贯为定海水军创支驾船出海巡连探望把港军士生劵钱四万一千贯文为庆元府六局衙番幇支乆阁每岁盐菜钱一万五千贯文为慈溪县管一新创夜飞山防遏冦盗屯戍水军岁支钱米五万六千六百贯文为象山县管一边海陈山东宿渡新创军船载渡民旅防遏冦盗水军岁支钱米二万一千一百二十贯文为定海县管下新创浃港防遏冦盗屯成水军岁支钱米六千二百八十贯文已上共计三十六万八千七百贯文前所谓砂岸税场之入不足以当其半则以庆元府经常钱补之亦既踰年于此矣但臣始者之兴复砂岸税场不过欲为清海道絶冦攘之计今已将应千砂岸诸岙并行团结具有规绳本土之盗不可藏往来之盗则可捕又浃港既有戍卒则胡家渡澥浦一带不至空旷防闲备御粗为周密于是昨来兴复砂岸税场所入之课利仍可尽弛以予民矣但前来养士饷军之费一孔以上皆不可阙则臣见照常平条法召募土着上戸措置系额坊翁山等十五所岁入二十八万四千贯文又措置慈溪县系省官酒务岁收息钱七万三千贯文总两项为钱三十五万七千贯文以抵前诸项之费尚欠一万一千七百贯文则就本府醅酒库息钱内支拨庶几利之弛于民者可以徧及海陬而养士饷军之需又不至于违误而为庆元一郡经乆之计臣除已一面备牓将砂岸及胡家渡澥浦税务照端平淳祐年间已降指挥并行住罢仍札庆元府将翁山等坊慈溪酒务每岁息钱专充前项养士饷军经常支遣外欲望圣慈降付尚书省给降省札付本司庆元府逐一遵守施行不许违戾谨録奏闻伏候勅㫖右札送沿海制置大使司照应宝祐六年五月空日榜当使前岁领郡之初人或谓近年海冦披猖如三山小榭等处有登岸焚劫之事皆起于罢砂岸而砂民无所统率之故遂具申奏及行兴复既复之后虽借所收钱物以助养士恤军等费然或又谓大家上戸不能不因此掊克沿海细民又且词诉迭兴更相吞併殊失本司兴复之初意又胡家渡澥浦二税场人亦谓住罢之后官司更无纂节因此数十里之内莽为盗贼出没之区亦遂具申奏乞行兴复继而议者又谓于公家利益甚少而税场为民害者不赀徐而察访言亦非虚当使于是复思变通之术将见措置翁山十五坊及慈溪县酒务岁收息钱抵偃所收砂岸钱及胡家渡澥浦两税场之入又将砂岸诸岙差官团结使本境之盗无所容外境之盗不可入则前所谓砂岸无所统率而盗贼纵横之事不必虑矣又于浃港置立小屯则前所谓数十里之内官司并无纂节而莽为盗贼出没之区者不必虑矣遂行具奏乞将砂岸两税场仍旧住罢庶几除害而弛利可以为此郡悠乆之计今春夏网已行了毕砂岸之家已收一年之利住罢正当其时其详备载之省符但岁支养士及诸屯劵食并将校添给兵畨盐菜等钱计三十六万八千七百贯文一孔以上不可违欠全借翁山十五坊及慈溪酒务所入制司所当常加意点检使所入常足以支所出方无阙误案备榜府前市曹有砂岸县分及翁山诸坊慈溪县酒务张挂晓示蠲免抽博倭金倭人冒鲸波之险舳舻相衔以其物来售市舶务实司之然借抽博之入以禆国计硫黄板木而已金非所利也倭金怀袖所擕铢两几何而官吏之虐取牙侩之控扼卒使之干没焉非朝廷懐逺意大使丞相吴公力陈于上请弛其禁勿征愿代输之上可其奏取岁额之酌中者为凖制司岁抱解三万六百五十六贯文于岁收市舶司回税钱内支拨就牒赴市舶司交管起𤼵自宝祐六年始公又念倭人之流离于海上者多阻饥併请就本司人各日给米二升舶司日支钱一贯五百文候次年归国日止朝廷从之世未必有知公用意之深者奏状臣窃见朝廷行下仍放倭商赴市舶务抽博深得时措之宜但有一事于朝廷岁不过捐十七界一万余缗之楮而可以深得逺人之心者不敢不以上闻照得倭商毎岁大项博易惟是倭板硫黄颇为国计之助外此则有倭金商人擕带各不能数两未免深藏密匿求售于人葢其所贩倭板硫黄之属多其国主贵臣之物独此乃倭商自已之物殊为可念縁舶司例合抽解多为此间牙人啜诱谓官司有厉禁常为汝密行货卖逺人不察其伪多以付之姦牙辄为所匿且胁以本朝法令之严倭商竟不敢吐气常懐憾而去臣叩之舶务四年博买之利所收止八千余缗五年博买之利所收止一万余缗朝廷以万余缗十七界之利而失逺人向化之心必有所不肯特前后官司未有以上达者尔臣除已关报市舶司今次倭船到岸免抽博金子如岁额不可阙则当以最髙年分所抽博之数本司代为偿纳伏望圣慈即赐睿㫖行下舶务免将倭商金子抽博施行所损无毫釐而所益何翅丘山伏候勑㫖申状本司照得毎岁舶务抽博倭金之利多者不过二三万缗旧楮而罗织漏舶之金极不过十数两惟宝祐五年分前官叶检阅体国生财之意太重比之常年检察倭商漏舶之金为数独多遂有六万七千二百余贯无艺之入然在朝廷何翅万牛之一毛而使倭人怨之丽人𫝊之其在四方承平之时尚可其在海道多虞之时则断断乎其不可也欲望朝廷特赐详察拖照前申罢倭人抽博之微息弛倭人漏舶之厉禁以示朝廷懐逺之恩其所关系实为不细仍乞速赐行下舶务及本司照应如朝廷未以为然即乞就其中择抽剥利息最髙年分容本司抱解施行伏候指挥再申照对本司近具奏申乞将倭人之偶为风水飘流者本司日给白米二升市舶司日给十七界一贯五百文候次年归国日住支已䝉朝廷从申札下又一项乞免将倭金抽博以寛其一线营生之路以免其数十年为官吏牙侩欺骗之害朝廷歳失课利不过十七界一二万缗而可以收逺人之心未准朝廷竟行从申潜实非好异以损舶司课利葢縁倭与髙丽为邻已服属于鞑靼万一彼生姦狡谋我者无所不至风声扇诱转而至于倭则中国之忧实未可量所以小小羁縻微微存恤使知朝廷之仁心仁闻则逺人愈将向慕中国此正潜区区之微机也今准省札备坐提领所申毎歳抽博倭金数目大率增擡且以舶务毎岁官吏牙侩罗织倭人指为漏舶白行罚纳之金衮为歳课此正失倭人心之大者官吏不知大体积以为能特未有以告之朝廷者潜忝预旧弼况当海道警备之时而隠情不言其罪大矣况每岁正抽博之金实不过一二万缗课利而所谓骗取漏舶之金亦极不满一二万缗此何止千万牛之一毛哉谨别具状开申欲望朝廷详察事体亟赐行下本务免行抽博永以为例庶几海道密享懐逺之益忱非小补省札市舶所申准都省送下沿海制置大使司申奉钧判送所区处申本所契勘各年抽博漏舶实解到金分两价直并抽博净息钱数本所主管文字赵与毗拟照得庆元舶司每歳所收倭金除漏舶外抽博之数固自不多吴观文申乞免抽博就其中择抽博年分抱解欲照所申具申朝廷乞札下制司每岁倭船到舶照酌中年分宝祐五年抽博息钱从本司抱解三万六百五十六贯十七界令项解发施行札送沿海制置大使司从市舶所点对事理施行收养丽人公既请于朝收养倭人之流离者矣宝祐六年十一月水军申石衕山有丽船一只丽人六名飘流海岸公命帐前将校取之来诘其所以张小斤三则丽之李枢密藏用家奴也金光正金安成金万甫卢善才则丽之万戸土军也金惠和则丽之还俗僧也各因本国迁发把隘驾船往白陵县收买木植是年十月十三日在海遭风不知所向飘流至石衕山具言自癸已岁丽主避敌徙居海岛之江华县岛濶三百余里其去陆岸之程亦三百里仅存南计北计十七州敌歳一哨则事之以宝货间遣使至新都延之承天馆馈遗丰甚自戊申后敌使不屑渡海丽主躬帅其往承天府礼逆之祈免掠彼必欲丽主复归旧都此惧其绐巳卒不从敌于是连年围海岸逼新都境土就荒米价翔踊银瓶一斤易粟三苫民殍死者衆敌退丽人始还旧巢採栗以充饥取松实以售商贾有崔令公世积金谷今年四月八日令公出礼佛丽主遣人乗间诛之尽发所藏赈军民国粗定又言有向上头目人洪服良因在边皆丽归敌今丽有贡必遣往服良所因以转致于敌自江华至服良所约七日自服良所至敌逺近则不可知也丽有三窟曰早窟曰山水窟曰袈裟窟俱为敌蹂躏兵弱昼不敢与敌战夜仅能偷劫势终弗支今兵船之在海岸者号三十九领领二只又都兵马大船十二只大船靣濶三丈长亦如之状如箕织席为帆便于正顺风而巳公以其事上闻且从本司日支六名米各二升钱各一贯及归国则又给回程钱六百贯米一十二硕公于懐逺御外周且密矣收刺丽国送还人开庆元年四月纲首范彦华至自髙丽赍其国礼宾省牒𤼵遣被掳人升甫马儿智就三名回国制司引问马儿者年二十六扬州湾头岸北里解三也十二岁随父业农秋时为䝉古掠去部长孟克叔扬珠济达大王所拨𨽻唿尔哈部下牧马剃作三搭髪取名马儿年十五时又见兵至一人即今升甫也升甫年二十四本姓冯名时临安府人生七岁父以庄田在淮安州盐城往居焉淳祐九年为兵所掠亦𨽻唿尔哈智就者年三十八徳安府人黄二也家市缣帛有庄在城外之西罗村十四岁金国投拜人杨太尉仕于徳安阴结李全妻小姐姐贰于金以叛黄遂为兵所虏金主第三兄使往沙沲河牧羊凡三年异州种田凡十二年咸平府运粮凡六年宝祐五年七月头目人竒噜达领贰万人出军冯时解三皆以牧马从凡两月至丽界首东路屯于和尚城丽师不出及十一月乆雨马多冻死人且馁冯解谋逸归本朝匿深山中师退丽人取以归寘岛上六年正月入丽京拜国主月给米养之旬余黄二亦至皆在汉语都监所宿食三月发入范彦华船又逾年三月船始归制司即备申朝廷以各人本贯并无亲属欲收刺厢军续凖省札从所申收刺解三取名解福冯时取名冯徳黄二取名黄恩并收刺崇节指挥专充看养省马着役赈济富韩公镇青州廪民之老弱病瘠者活五十余万人人到于今称之大使丞相以韩公之心为心凡鳏寡孤独困穷赈贷无倦色宝祐四年九月至镇十月济一万七千六百九口支钱四万七千五百四十五贯米一千四百九十八硕八㪷五年十二月济二万三十四口支钱三万四千二百六十二贯文米一千七百一十三硕一㪷六年二月济粜一万七千六百五十口支米二千二百一十三硕开庆元年四月济二万四百三十九口支钱七万二千五百五十八贯文米一千六百五十九硕九㪷公有实徳于鄞歌之者曰膏雨吾土襦袴吾人其惟吴公乎宝祐四年十月济惠字号人戸东南厢大人二千五百八十一口每口钱三贯文米一㪷小儿一千二百四十口每口钱二贯文米五升东北厢大人二千九十一口每口钱三贯文米一㪷小儿八百二十一口每口钱二贯文米五升西南厢大人三千三百一十三口每口钱三贯文米一㪷小儿一千五百一十八口每口钱二贯文米五升西北厢大人三千一百三十七口每口钱三贯文米一㪷小儿一千一百七口每口钱二贯文米五升甬东厢大人五百六十二口每口钱三贯文米一㪷小儿二百五十八口每口钱二贯文米五升府西厢大人六百四十三口每口钱三贯文米一㪷小儿三百三十八口每口钱二贯文米五升宝祐五年十二月济惠字号人戸东南厢大人二千四百八口每口钱二贯文米一㪷小儿一千二百七口每口钱一贯文米五升东北厢大人一千三百四十六口每口钱二贯文米一㪷小儿一千二十八口每口钱一贯文米五升西南厢大人三千九百六十六口每口钱二贯文米一㪷小儿二千二十九口每口钱一贯文米五升西北厢大人二千七百三十三口每口钱二贯文米一㪷小儿四百七十六口每口钱一贯文米五升甬东厢大人二千一百七十八口毎口钱二贯文米一㪷小儿七百四十口每口钱一贯文米五升府西厢大人五百九十七口每口钱二贯文米一㪷小儿三百二十六口每口钱一贯文米五升宝祐六年二月济粜敏字号人戸东南厢大人一千五百二十九口每口米二㪷小儿六百三十口每口米一㪷东北厢大人一千八百九十三口每口米二㪷小儿七百二十八口每口米一㪷西南厢大人二千二百六十七口每口米二㪷小儿一千四口每口米一㪷西北厢大人一千七十二口每口米二㪷小儿三百五十六口每口米一㪷甬东厢大人四千七十三口每口米二㪷小儿一千四百六十四口每口米一㪷府西厢大人一千六百八十六口每口米二㪷小儿九百四十九口毎口米一㪷开庆元年四月济惠字号人戸东南厢大人二千二百六十口每口钱四贯文米一㪷小儿一千二百二十五口每口钱三贯文米五升东北厢大人二千三百口每口钱四贯文米一㪷小儿一千二十八口每口钱三贯文米五升西南厢大人四千九十七口每口钱四贯文米一㪷小儿一千九百二口每口钱三贯文米五升西北厢大人三千二百三十二口每口钱四贯文米一㪷小儿九百七十七口每口钱三贯文米五升甬东厢大人九百七十八口每口钱四贯文米一㪷小儿五百三十八口每口钱三贯文米五升府西厢大人六百四十四口每口钱四贯文米一㪷小儿四百八十九口每口钱三贯文米五升祈祷宝祐五年夏六月不雨大使丞相焦劳请祷靡所不至迺延广仁院白衣大士若灵应庙神祠山城隍诸像列公堂而祈焉一日亭午骄阳如焚公方露香祷于庭俄密云起南方有黑龙见蜿蜒飞动万目骇视雨随下如注四郊霑足岁事独稔于旁郡六年三月种未入土弥月旱亢人情皇皇公齐心祷祈如前望日迎天井山蜥蜴神虽间霡霂卒未大应公谓民命近止雨少缓则不及事即齐宿真隠观设碧玉醮以告于帝时夜半焚章雷雨沛然彻旦未休黎明公还府夹道唿相公雨欢声如雷河流洋溢农皆荷锸乃亦有秋民不乏絶者公之力也开庆元年五月苦淫潦不止低田凡三莳秧渰没而偃民搏手无䇿祷禳无所不用其极公曰虚文非所以格天也乃命僚佐决府县三狱讼出系囚尽蠲五年以上苗税减放诸酒库一分息着为额令下百姓鼓舞阴云解駮天日清明公又虑积水之害禾也委官周行田野徧启诸闸有碶堰所不能泄者则决之水既疏苗之仆者兴焉越两月雨复愆期公祷辄霁岁卒大熟葢三年之间常旸苦雨无岁无之公一忱所格如响斯应民虽至迫切亦恃公以无恐公诗有云数茎半黑半丝髪一片忧晴忧雨心念虑未尝不在畎亩间也𫝊曰闵雨者有志乎民者也喜雨者有志乎民者也其公之谓乎天井山蜥蜴神公为请于朝元年七月已侯封者加二字未封者悉侯之葢以旌龙见之灵云瑞麦淳熙三年皇子魏王判明州时象山县麦穗两岐王闻于上刻石鄮山堂可攷大使吴公以旧弼判庆元府开庆改元四月奉化县圣姑亭山产三穗麦眎昔过之异瑞休祥惊燿羣目意者视饥由已天以是答今之后稷欤公虽偃藩每以四方水旱盗贼为𨼆忧不言祥瑞葢古大臣用心云四明续志巻八宝庆四明志钦定四库全书四明续志巻九宋梅应发刘钖同撰登镇海楼鄮山深处古眀州新有江南客倚楼鳯阙天连便望日蛟门海宴不惊秋头颅已迫残年景身口聊为卒嵗谋萧飒西风吹败叶满眶清泪自难收对黄花当年脱却戏衫回又被官差唤出来疾恶念轻縁练歴好名心懒为衰摧莫愁白发家千里且对黄花酒一杯信美江山非我土倚空凝竚更徘徊呈萧山知县八年两唤浙江船呉越青山相对妍长愧主恩难报答不知人事几推迁香浮菊桂秋将暮景迫桑榆嵗可怜荒县今宵孤馆梦四千里外楚云边分定丁年曽授此东州牋天得罢休七上八下忽九闰十洲三岛终一游人言官贵体当重自笑儿痴病未瘳只为君恩深莫报明年春尽得归不自叹门槌柏板乆收蔵又向棚头弄一场束縳冠裳新上舍经营粥饭旧街方乱鵶啼处客囘首落鴈声邉人㫁肠堆案文书销永日谁云燕寝凝清香诸儿怜我太焦熬我把真机告汝曹外白内黄常抱守出朱入墨任纷挠治齐固有曹参逸理蜀宁无诸葛劳毕竟食焉而怠事天刑人祸恐难逃閲城壁内江外海四周围正是绸缪戸牖时北瞰登莱山不碍东渐倭丽汛难期未须鹞鹢増威势巳觉狌鼯受指挥敢谓虚名弹压得多应一念老天知嵗晏无聊收氏讯豢成凋郡力难任雪上加霜两鬓侵四五更头猿鹤梦数千里外鹡鸰心老来倍觉光隂促休去方知意味深陶句邵诗消遣具晚牕无事且㣲吟朝谒归省文书面拥旌旗鼓乐随谁知锦被里疮痍吏那秋敛充春赋兵待朝输作暮炊缩手判支穷措大攒眉书凖老沙弥此是履翁新活计鴈书多报故人知喜雪黄竹歌中百姓欢去天近处雪花干蔡洄事业方归度剡曲风流欲访安便觉光辉生万里定知润泽被三韩衰頺老守煨残芋白战犹堪上将坛元㝠去嵗失其官今嵗谁云补过难谢院撒盐飞𤨏𤨏隋堤剪帛散戋戋檐储宿肉喧山鹊路没遗踪走野豻管取明年书大有饱抄云子饭加餐再赋喜雪黒风剪水作瑰琦散落人间贱似泥万象直教还朴素千岐何幸尽平夷征人逩路昏投店戍士乘城夜守陴不识艰难惟党二销金帐底饮羔儿夜深如水泼衣衾晓㸔皑皑冒碧岑以洁藏汚窥物理由仁行义见天心但教南畆多呈瑞何必东夷屡献琛麦熟吾时归印绶不能者止念周任喜雨雷使巡行徧五方夹秋不怕旱为殃人间祥瑞三伏雨枕上吟哦终夕凉已卜晚青催出穗且将早赤急舂粮有司不损应言损随分蠲租助盖蔵莫嫌暴冻势如歕此是家家老饭盆雨足蛟龙应得谢秋登鸡犬亦䝉恩频年巳喜稼无贼今嵗尤欣禾有孙囘首江南田谷口西风䬃䬃倍消魂再用前韵行雨龙公屡易方魃妖谁敢扇余殃田畴接得三年熟枕簟供来几夜凉更喜征夫无减灶定应行旅不赍粮寄声鄞土黄承事有粟何须更窖蔵不假焦仙把酒歕须臾澍雨若翻盆官应可了劭农事天岂终悭及物恩无复絶粮忧鲁叟何须进食念王孙只愁撩得秋声动老客他乡易㫁魂再用前韵各赋三解九天膏泽沛羣生尽扫螟蝗蝥殃即刻焦烦成爽垲何时繁富换荒凉涤场定是多遗秉栖畆爰知有剰粮却笑荜门穷措大瓶罂脱粟正深蔵神虬卷水向空歕沟浍充盈到盎盆天上只消些小力人间知受几多恩江沱乐意鱼夫妇淇澳生涯龙子孙无限藁枯皆被泽阿香一击尚惊魂宻云能雨自西方不假巫尫解息殃地产固应滋物产天凉那更挟心凉未忧悬釡供苏爨何事量沙作糗粮临得颜公乞米帖从今嵗嵗只珍蔵赤米炊香两鼻歕白盐不用置牢盆家家巳了收蔵计物物何知造化恩衣褐寛来姑唤妇垣墉补处祖将孙江乡此际鸡豚社里舞村歌入梦魂先生粗有辟邪方不怕鱄鱼解降殃今雨收功真溥博早秋得势巳凄凉豳场栗栗方登谷汉甬陈陈可峙粮此是邉筹居第一贾生表饵且韬蔵牀头酒熟气烝歕嘉饭何妨置瓦盆醉饱不知身世事思量难报后皇恩埀髫牧子行牵父戴白山翁坐拥孙却笑东征西讨客龙堆万里欲飞魂喜雨古佛炉前一炷香神龙夭矫挂空苍人间祥瑞六月雨枕上吟哦终夕凉不待白渠纷畚锸俄惊赤卤屹仓箱自惭太守无功徳帝力惟知荷圣皇西抺东涂老不禁芙蓉洲畔更浮沉数茎半黒半丝髪一寸忧晴忧雨心乌糤且欣将淅玉红莲何趐巳抽簪小臣献谷䆋尝了深宻山林可访㝷晚上危楼望碧岑云烟开阖弄晴隂见前鸥鹭移心法何处䲭枭过耳音好雨十分催暑驾凉风一宿动秋砧谁怜老子思乡泪滴向鄞江未是深再用喜雨韵古説云香雨亦香天工岂是色苍苍寸瓢假手何烦靖斗酒开眉不换凉巳欣登杵臼绤絺渐可纳巾箱拟赓周雅鱼丽什堆案文书未暇皇热恼烦蒸正不禁火轮忽向半空沉屯中信有云雷象复处方知天地心便拟新秋先上印何须晚嵗始投簪江山信美非吾土栗里时从蝶梦㝷雨脚如犇冒逺岑须臾六合变层隂坐囘物物昭苏意想见村村喜笑音翁诧稻粱营米栈妇思裘褐拂衣砧定知一熟酬诸愿击壤歌中此感深三用喜雨韵雨缶云瓶剖阿香弥漫何处辨𤣥苍衰翁顦顇忧三伏古佛慈悲赐一凉但愿有縁乘欵段岂应无梦驾偏箱西风谷口秋田熟休问竒章与赞皇虬龙未必要呵禁乆暍无縁便陆沉未遂明农归老计且寛忧国愿丰心披襟雅称琉璃簟散发何消玳瑁簪只怕门前多褦襶文书衔袖苦相㝷电掣金蛇跨列岑秋阳翕忽转秋隂俄惊石鼓无停响坐聴檐花不㫁音玉秫巳堪供瓮酿紫螯渐可付庖砧一年好处相将近分外乡情此际深四用喜雨韵园林过雨宿荷香犹挂轻綀佩水苍老去只应休去好秋来方是晚来凉倦翎网已离三面病颡车难服两箱多幸时和嵗丰美只将心念报虚皇背人嵗月苦难禁乌兎相追互起沉㸃检平生如梦事保全晚节是真心围腰减削那胜帯种发萧踈不上簪乆悟盈虚消息理香山莲社拟追㝷北岑飞雨过南岑逺嶂晴明近嶂隂老桧婆娑方午色孤桐摇落忽秋音庭稀鴈鹜飞符檄海絶鲸鲵伏斧砧此是老臣聊报国仁声敢谓入人深五用喜雨韵黯云泼雨土生香不解琮黄与璧苍天道从来闗感应人间此际换炎凉青灯可近聊凭案缃帙堪翻谩启箱牕外候虫声急出坐看斜月照堂皇痴风肓雨骤难禁撼壁掀牕夜向沉百种巳灰当世念一团都是故乡心伏鴽扑堕牀头幔饥鼠衔翻镜上簪闲打无为坐空寂谯楼五鼓巳侵㝷家家获稻积如岑不问山椒与谷隂沽去村醪醽醁味吹来陇笛筦絃音餔儿喜笑迎郎罢馌妇讙欣就藁砧雨玉雨珠无此景须知造物用情深六用喜雨韵午牕随分理残香扫地闗门付小苍连夜月无昨夜色今朝雨有几朝凉白头怅望家千里黄耳寄归书一箱徧问西畴全熟否还乡百口免忧皇毋烦符祝不祥禁并遣商羊旱魃沉自媿何闗太守力谁知最切老婆心苦身见説汤诛髪沾体曽闻禹堕簪干溢两无年大有君王徳泽海千㝷云霾几日障危岑户牖绸缪要背隂又是撩空孤鴈唳那堪穴壁乱蛩音潘郎寂寞嗟轻箑楚女凄凉起㫁砧大抵人生嫌老大一囘秋思一囘深七用喜雨韵鼻观初闻九里香小山幽桂老尤苍纵然有少残零热自是无縁顿段凉似觉衣襦嫌楚葛便教牀榻卷巴箱虬龙雨足当休谢谁与飞牋叩玉皇頽年寒暑不能禁休较𤣥枵与实沉自古难消儿軰口从来幸契老天心农登稼穑多储寳盗息萑蒲罕窃簪持此効君强曝背庶几三径许归㝷䦨干小倚望遥岑晓霁朝朝换午隂越鹜巳收天外影吴鸠尚帯雨中音海濒客子秋衔袖塞上征人夜拊砧都是一般无意绪闵劳争奈主恩深八用喜雨韵饭抄云子得能香秋赛村村答上苍雀集田畴营宿饱牛闲篱落卧新凉栖栖底用干邻粟翼翼惟应咏我箱一稔居然寛百虑不须禹稷更皇皇残暑如蒸尚不禁坐邻三鼓斗杓沉雨调可是月离毕时熟元来嵗在心筋力不堪凭几案头颅惟便卸冠簪唿童火燎焦㝠种投隙藏虚未易㝷砾石何分埠与岑神功且幸景多隂愿闻庆义空中语喜听子期巖下音南圃壁悬居士杖西邻牀撼女郎砧消磨乡思凭杯酒力不能任莫放深九用喜雨韵何消黍稷荐馨香三尺擡头即昊苍雨缶决来如此溢风车输与自然凉问他金玉堆成䲧更使珠玑积在箱逄却年饥堪煮否移民移粟定旁皇倒瓮翻盆势莫禁旱滩焦碛尽低沉定知此喜非常喜只是将心去比心人乐和丰方卖剑谁贪遗滞忽亡簪村翁曵杖前山去丁祝孙来酒戸㝷家乡千里隔千岑想见飞鸣鹤在隂留滞又烦山寄檄平安且幸竹传音漫夸斋静香凝寝但觉檐髙响发砧若把悲愁情绪较蚤秋不似暮秋深十用喜雨韵江南九月菊花香猎子牵黄与臂苍嵗幸丰登连楚越地非硗薄比渠凉雨收甘泽归三印雷敛神功入五箱作解功夫都了毕不须赤子更囘皇喜极夫何恨不禁五更霜角夜声沉滴残塞北征夫泪㸃碎江南游子心乆客情懐愁似织休官时候梦非簪寳陁老子相怜否苦海应援绠万㝷览辉仪鳯下髙岑有道朝廷夬决隂宣室礼成熙洽象明堂乐奏治安音嘉祥已庆连金颕盛事还祈献石砧只道太平无以报谁知尧徳舜功深劭农朝廷差下劝农官同向郊原㸃检看场圃事兴杷朳冗田畴功毕桔橰残上租郎主丘丘定输米官司粒粒干虽是太平今有象愿陈七月述艰难因见他乡黍稷收令人乡思转悠悠新篘白酒鸡豚社旋摘丝莼鲈鴈洲好处光隂长是客老来情绪更逄秋尧夫六十三休致前軰风流可继不名园乘兴小留连洛社风光在眼前突兀楼台多占水隂翳花竹小窥天建封巳去悲春燕樊素何之咽暮蝉人事废兴浑若此凭栏对景一凄然出郊用劭农韵连樯载米去输官只得将为乐土看饷互豚蹄秋愿了饱均鸡犬午春残门前扫刮犂锄凈屋上铺添槀秸干识字田夫充长吏了知图易在思难水光山色尽兠收老子穿林兴尚悠眼底有诗皆锦野心头无事即瀛洲鷃鸠岂较物和我蟪蛄何知春与秋所谓人生行乐耳如斯逝者可追不怕见书空鴈字连可堪清泪落尊前谩因上澣休闲日出见初秋莹净天人正慕羶争似蚁谁能换骨蜕如蝉细思囘客吾徒尔而我何为独不然闻同官㑹碧沚用出郊韵碧沚堂前瞰水官只应唤作玉壶看颇闻秩秩玳筵展莫遣匆匆银烛残酒付别肠宁怕窄诗由广舌不忧干老夫孤坐三更月欲徃从之良独难万顷蟾光浩不收花汀竹屿思悠悠黄公所隐知何地贺监冝归乞此洲良夜最佳惟午夜今秋偏好是中秋举杯酒露月同吸仰面青天可问不暝色偏冝水色连横陈好景向尊前是人享用无遮月谁子装褫不染天细閲人生幻泡影了知世事雀螗蝉赏心乐事休空掷邂逅相逄不偶然出郊再用韵赋三解此时尉候迭专官木落郊空最好看海桧不为时节改巖花未觉色香残明堂柱下捐樗散清庙笾中荐豆干天地无私能物物飞蚉终自负山难山朋水友讯频收怪我明农事转悠南墅麋猿专一壑东溪凫鹜据三洲人间顚倒舟移夜客里凄凉坐閲秋六十余翁何所恋金鸡赦了可归不见説蓬瀛上界连谁知只在眼睛前但须牢踏脚根地更要放开心里天世事可怜旋磨蚁人情争慕集冠蝉但教禁脔曽知味不似鱼羮饭泰然平生惯作牧民官不作朱轓画㦸看惟有寸心存恻隠谁怜只手补创残树蔬人要畦畦润种麦农便陇陇干乍雨乍晴都恰好老天谁道叫唿难空绡图画几曽收楼外苍林逺更悠日暮羣乌投栎社天长数鴈落芦洲爲谙世上空花景最喜山中落叶秋官事渐稀农事了携壶挈榼可容不水聚山环旺气连荣华富贵各搀前劫从无始认为我数到有终还是天晓月园林空唳鹤晚风亭树谩鸣蝉寄言世上耽迷者所美当知非美然老大头皮捉出官转头重九又看看莫愁客里黄花负只恐尊前白日残喜得赐封天燧息合教入塞敌心寒丰年喜色眉尖上一笑相携肯作难午香一缕篆烟收欹枕方牀此景悠便觉梦㝷桃叶渡不知身在菊花洲簿书堆里挨排日砧杵声中㫁送秋坏戸蛰虫犹识候人生知觉似渠不牕草池莲乐意连一㠶直到太虚前拈来瓦砾无非道触处鸢鱼共此天鹑固珍羞元是鼠虽秽物却为蝉神竒臭腐相更禅妙理谁知所以然再用出郊韵似延庆老菩提只在摄心官日观元同月观看万种因縁都是结一花根蒂几曽残祖师曽誓疮脓坏讲主能参屎橛干百硕麻油摊树上得来元不见艰难工夫全在放时收鹞过新罗路太悠世网爱河千渤泡人寰苦海一浮洲要知坐卧并行住只在春冬与夏秋昨日亭前柏树子分眀説法听闻不普殊难叶一钩连勘到释迦文佛前口里巴巴縁十地眼中盼盼是诸天泥涂烂处藏头鼈髙树梢头脱殻蝉各自身躯各自性谁知各自本同然登延庆佛阁用出郊韵东西南北幸同官休作班荆解后看一笑喜逢粳秫贱相攀莫待菊茱残沙鸥㸃㸃投波没檐鹊声声帯日干美景良辰同赏乐四并谁道古来难髙阁都将万象收凭栏睇望兴何悠张郎遁世谁家谷孙子成仙何处洲风雨喜无临九日江山幸有答三秋年丰市井多欢笑老子婆娑亦可不逺峰近嶂似环连拥翠排青到面前可圣可贤桑落酒不寒不暖菊花天吐吞湖海酧金兕批判烟云挥玉蝉此客坐中应不欠逢场何惜一跫然再用出郊韵父老休惊作长官只将田畯一般看汝应西墅功将毕我亦南柯梦向残夕照拖云枫影乱秋风扫地叶声干瀛仙岛客知何处䇿杖相从正不难逺山空处㫁云收一段秋光野思悠鹰隼不妨侵碧落鱼凫自觉得沧洲桑榆晚景能多日桂菊他乡又一秋聊记清尊浇眊矂兹游还可再㝷不屈曲蜂房蚁户连秦筝羯鼓緑牕前尽教迫窄无余地谁道虚空有剰天是处画堂余燕雀几家髙屋画貂蝉闲堦细草蛩声急极目烟波正渺然三用出郊韵从来此地出髙官绮屋连云画里看十里湖光多様好百年人事几囘残菰蒲帯露枝犹湿䆉稏逢晴把便干乐嵗何妨歌乐职簿书纒缚敢辞难髙桥第一战功收从此江沱嵗月悠顾我壮懐成藁木令人老泪落荒洲西风何处鸡豚社东里此时鱼蟹秋一笑囘头便今古赏心乐事可重不金屋无人唤阿连碧桐依旧緑阶前境瞒眼处非闗物事换头时即是天秋水岸邉凝鹊鹭晚风枝上沸蜩蝉静中閲动浑如此描画何须倩巨然四用出郊韵慙愧曽尸一品官如今巳作倒盆看但干驰逐心都歇只有登临兴未残欲扫云烟忧笔秃拟浇尘土怕壶干旁人莫把衰翁笑追趂跻攀尚不难四望青山宿雾收白鸥浩荡意悠悠红旗不用穿三市画舸何妨访十洲台榭装成多様景水云占却几分秋洛阳耆旧名园记般入明州志可不一望平湖万顷连恍如身在鹫峰前筑涂成宅难移地叠石为山欲夺天緑萼枝方停晓鳯白杨树巳咽寒蝉逹人大观縁如此万事都来付且然五用出郊韵寄语头衔水利官隄防莫作等闲看田畴虽幸收成早沟浍犹疑灌溉残劝课农桑心独苦丁宁父老吻应干米从布袋痴儿事我辈须知稼穑难看他南畆十分收归去来兮事尚悠梦里便㝷青栎社生来几过白苹洲向前七袠无多嵗更后三朝即半秋如电如隂如幻境还知生熟路头不㝠鸿本拟与鸡连一笑西风沆前放歩退来元有地从头筭去莫非天可怜髙举抟风翮争似低飞饮露蝉若使危机能彻底盈虚消息岂其然劭农翠山赋唐律二首小队旌旗上翠巖松风十里鎻禅闗水深水浅髙低涧春淡春浓逺近山乡思勐随苍鸟去客心暂与白云闲天公巳是多情杀特把淋头雨放悭老守忧民若巳伤三囬奉诏劝耕桑周家绵逺农开国汉室兴隆谷腐仓麦縁少地锄山种水怕多流絫石防田里熈熈如乐土更祈四表共平康梅花小吟难唤林逋伴客游占春亭畔独夷犹一花两蘂意方逺三岛十洲香巳浮清晓园林霜似练黄昏栏槛月如钩若还説着和羮事只恐渠侬笑不休占春亭即事桃花几片隔墻飞独自危楼徙倚时目送㫁鸿云外没东风吹泪落天涯见他门户挿埀杨懊恨江南客子肠春梦谁云无凖托连宵合眼是家乡薄雾轻烟桞际浮堦前细草緑初抽年年春事年年恨一担担来是白头乡举鹿鸣劝驾上苑春光巳探来诸公逸驾莫迟囘㸃头定有文惊坐烧尾何妨酒吸杯自是功名难軃避须知气节要壅培老夫亲手传衣钵来歳图经用再开诸路发解劝驾东郡衣冠盛南宫牓帖新诸科唐取士数路汉得人鸣鹿殷勤意攀龙变化身若为明主献忠谠要披陈和景囘胡计院数字韵就送其行与君託乡闾东野连西墅谁知俛仰间各各嵗年暮当时同队鱼十巳九捐故君抱珪璧姿方获展寸歩梁栋须羣材榱桷共支拄生从匠石园一一居王所何必効鸥凫江湖任来去但须饱读易细玩竒耦数问之何将迎终然抱璞素砥柱三门津波澜自流注窥园后园梅树老槎牙初放枝头一两花便是春光先漏洩其如暮景巳横斜西湖处士吟情在东里先生心事賖清足亭前无限好五更魂梦定还家小至三诗呈景囘制干并简同官六十三余七十翁颇从静里得些工隂阳理向尘尘见天地心于物物同荔挺生来元不死葭灰塞处自能通古今宇宙浑如此康节何烦企下风莫嫌一㸃稚阳微化育工夫自此推履袜巳无亲可献黍羔犹与俗相冝数千里外萦心事四五更头欹枕时恳恳对天香一炷定知人愿必天随劝君莫望楚云飞一片云飞雨泪垂去嵗尚传鸿鴈信今年空念鹡鸰诗大刀折处心尤苦半臂添来体更羸鼓笛谩将厅事聒谁知里靣有人悲喜雪用禁物体傍海风痴剪水难偷他瑞叶散云端可须滕巽同宣力坐使颛㝠不旷官衣被麦苖搀腊到装褫花树借春看明年定赛今年熟野老心腴更体胖一帐谁将罩太虚但怜鴈字不堪书江山尽在光华里宇宙真成混沌初险地岂容呈坎壈荒林无复露空踈休将入蔡功名诧思播新闻却衆狙再用前韵剪水工夫入细难筛臣屑末粲豪端司寒便合修年谱凌室何妨践世官恵可立时师受记焦先卧处衆争看只縁一窍丹成熟四体那拘瘠与胖中夜懐归梦趂虚奈无黄耳寄家书髙人不问闭门后征士应思遣戍初压栋排檐能拉朽穿帘入隙解乗踈遥知山谷皆封路食絶肠饥有怒狙三用喜雪韵呈同官诸丈不敢辍禁物之令也不用忧他道路难浑沦宇宙杳无端齐腰若未能逃佛灭迹何妨且弃官节士挺身松柏比田翁满眼稻粱看明年饱喫宣州饭管取便便此腹胖光浮暗室不因虚冻笔难呵且罢书可是羞明宜夜后何妨等伴到春初累茵合念闾阎苦返棹非于故旧踈堪笑老禅功用狭但能分食饲猨狙四五用喜雪韵不数元真与木难也休剪綵缀林端五车自有神朝阙万寳非因贾送官老大巳残洄曲梦推敲且作㶚陵看忍寒袖手青灯畔解字闲书胖与胖富贵家家遣五虚不须乞米効颜书垢除与物重更始朴散于今暂复初狡兎迷藏罝谩设游鱼濳伏网应踈此恩箇箇当沾被莫逐林间窃芋狙战退妖狐是不难飞毛散羽息争端瓮眠但愿为逋客靴没何湏慕大官化化形形随物付平平坦坦与人看闭门独有袁夫子穷饿难磨气象胖覆盖无分实与虚太平有象史官书园林底用夸末至山水惟应访遂初润到青蔬尤脆美老添苍桧更扶踈是中广莫天同大何妨有傲狙六用喜雪韵白战从来号令难不知此令孰抽端开仓自有齐相国排戸何烦汉县官坐觉阎浮尘世隔便同佛度化城看遥思苏武囚深窖气力虽㣲志自胖梵宫楼阁正横虚俯瞰平畴一幅书宿鸟投林迷所自野貛㝷穴失其初茅柴熟处功非细榾柮烧来计未踈囘首少年观校猎忽飞一骑射山狙七八用喜雪韵不持寸鐡事应难何止空空竭两端逺麓遮藏山被檄轻冰裁剪水能官将梁兎苑瀛洲比把蔡鹜池台阁看独羡当年灰袋客雪埋气宇更充胖鏖贼邪川正瞰虚庚牌裹雪发军书光摇阙角更传后色眩觚稜月上初大抵衣袽须早戒莫教户牖有时踈喜闻庸蜀羣厖吠辟易何分玃与狙也知天女散花难束帛戋戋几疋端富贵何妨还白屋繁华亦欲傲苍官梁山操里声愁听湘水图中景喜看争似寒炉煨芋者身心何处不休胖有年呈瑞厌孤虚不用东封更献书鴈背严凝能备预鹊搜储蓄善谋初併衣左伯情何厚穿履东方计莫踈闻説山林皆冻合猵狙无处覔雄狙九十用喜雪韵不用韩非骋雪难异同坚白谩多端恍迷千界现梵国骈集万妃驱女官要得彘生将罟没恐他鼍怪作城看道人宴坐蒲团上外景常如内景胖腊中三白瑞非虚不虑无氷鲁史书薹长新蔬䝉赐后根舒宿麦受恩初凭陵败絮寒能重扑䔩斜牕晓渐踈林杪穷猿应禁口猢孙乞食向公狙今歳鏖寒亦大难裁裘制褐费无端旋添酒兴嫌工正旁索诗材喜稗官见晛未消亭午待加霜更洁翌朝看遥怜扫巷欢娱辈大体何知小体胖陈年古屋瓦浮虚穿漏时将被覆书集谢曽陪上相后映孙难㤀秀才初塼花似镂多竒异檐柱如排少濶踈吏卒报衙天未晓老身牵强类冠狙十一二用喜雪韵水泼衾裘夜卧难也休煖足唤端端平生自是氷为氏此际何妨火纪官无色圗从天地展有声画与古今看忽思十万边兵冷肤体相闗岂独胖片片穿帷解擣虚夜明细字亦堪书五车现瑞从今后一尺呈祥复古初煖室温轩人起晏逺坊穷巷客来踈茅山见説黄精熟山友迷踪餍黠狙长安贫者再炊难臛肉苍头饫舌端食雪自应还勐将饮氷只合付清官尚兴塞外鸣弦想賸欲江头把钓看只恐逢他吹铁笛骨寒股战失吾胖只堪闭户着濳虚欲作遨头畏简书乍宻乍稀云冻后半融半落雨收初封条正恐观梅错渍谷犹疑学稼踈却喜明朝春税驾气苏与狙狙十三四用喜雪韵安西都䕶肯辞难不怕天骄起怨端节义士知堪作使神僊人岂恋为官寒肩此际如楼耸眩眼当年似席看百丈山中谁筑室是中非隘亦非胖瑞气应纒牛女虚坐令三白厯家书竹寒不用歌周末粟腐行将纪汉初蟠际混同能广大方圆成就更通踈狐猿夜半疑通晓叫起攀林挂树狙普博谁云仁道难剪裁妙巧智之端都将凡物换英物尽欲热官成冷官色即是空随手灭恩生于害转头看三千界里毫光彻稽首惟应礼屈胖雪边好景説涵虚欲徃从之掣簿书王道平平须有象皇风浩浩恐无初举遮正恐渠难耐罢扫縁忧彼作踈翠浪黄云来歳事巳应痴望到毚狙和史司直韵南方一佛放圆光散作阎浮薝葡香便把此花为赞祝更将何物献休祥建中圣主平平荡钖福明王简简穰共喜太平今有象新年好上万年觞疑怪虚牕彻夜明晓看积雪与堦平虽知乐嵗无捐瘠尚恐祁寒有怨情天地浑沦方返朴国家霈泽正哀惸区区甚愿祈三白只怕人间忌满盈滕翁只道老非才不料穷冬雪壮哉拟拨寒蔬㝷早韭试㝷玉树索寒梅孤汀错认鹚为鹭四野偏宜牟与来闻説广鞮西北走将军巳自播州回空中万鹤舞盘旋飞向西天祗树园一幅缯绡包宇宙连城珪璧委郊原氷笳莫弄两三曲鐡甲犹联百万屯痛痒不知惟党二至今浪有姓名存丗间传假不传真丞相可曽城换银巷扫他家难敌富氅披之子未为贫也知东郡行春守便作南溪钓雪人指碔为瑶惭兴寄恨无一缕引千钧四明续志卷九宝庆四明志钦定四库全书四明续志巻十宋梅应发刘钖同撰和袁尚书韵珠琲无烦费斗量家家泼撒不珎藏浑疑入腊梅花放巳卜来年稻颗香万感固知由气类一根元只自心秧天怜老子忧民切将变荒州作富穰同前寂喧相去几由旬禽戱何妨小屈伸退歩自应行歩穏识心安用捧心颦又看桃板迎新嵗定是蒲轮访旧人粒粒金丹分二百祝公丈六现金身和赵知録韵黒风吹海屑银涛莫辨秦瑰与楚瑶煮水煎茶还我辈灶烟文武火须调甫能乞得六花飞又要忧它褐与衣争似烟江渔钓侣卖鱼沽酒唱歌归造物从来害是恩由它珪璧委千门梅梢巳露春消息小向涵虚驻客轩再和赵知録韵妖蜃吹城匝海涛也疑瀛岛产琨瑶老滕觧把眞成妄郢曲如今始再调只道梅花巳乱飞何须㸃缀谢庄衣独欣冻死安西虏载取狐巴马上归何烦洛令市私恩有客甘贫自闭门恰似明州前録事清髙直可傲羲轩饯赵物斛九折羊肠路险巇险巇过了始平夷风霜雨露无非教菌槿椒兰各有时退歩元来天地阔扪心自是鬼神知莫嫌载月舟如洗赢得清名满海涯同寅两载意何倾不是人间儿女情嫉恶吾方欠隠忍鉏姦君亦太分明是非烈日秋霜劲利害浮埃抺电轻临别一言何所赠做人须做十分成精义无穷在邺籖更须于易倍深拈阳竒隂偶机难测徃屈来伸理可占有谓宣尼夫乃佞或云仲子乌能亷圣贤言行多参考美疢犹应用石砭喜雨和赵右司车水耕田正闵农夜来好雨一犂通相近可是须羣望陟降元来即上穹击壌何曽知帝力观风谁与达天聪见他东作思南墅愁杀江南桑苎翁喜雨和史司直六丁海靣揭封回天上屯云撮得来连月不曾聴澍雨今年方始见轰雷定知水畆移秧挿底用泥涂把谷栽闻説君王勤露祷固应妖魃不为烖檐熘终宵稍慰心更须三日始为霖云雷尚觉经纶狭暑雨犹疑咨怨深不假溟鲲能激水何须垤鹳解知隂囘头谷口耕樵侣辜负盟言愧断金秋思一首寄方君遇西风黄叶堕堦前秋思撩人巳可怜身渐衰来非一日心都懒处是今年爱憎毁誉何闗我消息盈虚要识天六十四翁凡百足只祈君相放归田寄丁丞相今年快活好重阳君相都俞尽主张飞语不容轻㸃汚细书那更极揄扬无风无雨稻粱熟有酒有螯橙橘香只待防冬平静了来春衣锦又还乡喜雨预卜淮冦之遁口占小诗呈同官敌冦逋诛尚不庭敢驱铁骑瞰边城滂沱无此十月雨攘郄过如百万兵毳幙纵张淋易透马蹄虽澁滑难行只愿皇天相佑助皇天佑助亦人情景囘兄和篇甚佳信笔再用韵犂扫终当尽穴庭将军夫岂但婴城何妨水潦威曹贼应以风声慑晋兵中立运筹飞凯奏昌黎吮笔草歌行开年东作吾何在野老相携话故情昨日大雨昼夜不止因再用前韵赋成一律狒貍索死离龙庭堪笑披猖欲背城釡为水悬忧后爨弓因雨弱失长兵突三千人如电扫诛两万户若风行又报广南腾露布太平从此慰皇情和丁丞相外国为隂中国阳岂容䟦扈更鸱张㨗书一纸来从广凯奏连旗至自扬尽瘁元臣食放箸媮安老守寝凝香但怜此土非吾土嵗晚天寒忆故乡和恵检閲送胡计院韵小借园林一饷间相携送客上天闗頽龄晚岁凄凉里今日明朝聚散间极目烟云方渺渺满溪桃李正斑斑老来尚被冠裳缚坐对渔舟亦厚颜行小圃偶成唐律呈真翁自昭叔夏今年花信巳成空白白红红苦雨中老境摧頺春更好愁城髙耸酒难攻一生当号知非子万事都归亡是公巴得新晴天亦笑东风吹梦过江东和刘右司见寄六絶一律老子谁知宻度闗却支笻杖访荒园故应我辈钟情别佳话眞堪诏子孙撩我归心更欲归緑英巳是换红菲分明不似髙空鸟无弋无矰到处飞鹊绊晴丝桞絮干金沙玉李鬭开颜此时此景此中意付与仙翁一饷间醿万玉吐幽香芍药千红䕶緑裳好景只供人借看㝷思百计是归强小儿亦解挽公留知有人间第一流老我相思无尽藏临风一日几搔头愁来只是向无何浮圣沉贤共一波若见江南烟钓侣寄言好与晒渔蓑我家碧云畔中有最髙亭閲世巳头白看山犹眼青谁能环北辙那更徙南溟归计天须许烦占处士星送十二知军领郡澄江门户喜方兴送儿五马行君恩天様大家法水能清但务平平政何须赫赫名也休扳汝父皂白太分明老父如汝年监州尚折旋后生何闻望小郡亦藩宣申浦秋潮落君山暮霭连菊时吾去此访汝击羣鲜古风一首送常明仲还里社韪轩吾石友相从三十年舌本多文献胷笥皆简编嵴梁硬于铁虽贫不言钱古井波愈静老干骨尤坚眨眼七十翁酡颜映银髯辞我归旧隠从此将终焉我怀虽恻楚君意难弃捐顾我亦嵗徂华髪䝉其顚君王念帷盖髙车㑹当悬尔汝一蘧庐日月双弹圆合离与聚散暮景必复然以兹强排遣送君鄞水边空江涨夏潦逺山生夕烟野鸟投林飞渔舟冲浦还万物各有适人生且随縁江东企西浙道里无半千幸反身强徤尚可相周旋所愧韩魏公不能官老泉明仲小姪归浙江饯之西渡有感韪轩从此入山深阿阮同途反旧岑老大分携朋友意死生契阔弟兄心碧云怅望家千里白髪飘零酒一斟嵗晚情怀易感触不堪衰泪忽沾襟宿秧青碧穉秧黄长叶抽苖势巳张田就再耘秋有准水收积潦旱无伤老牛引犊挨篱卧新燕将雏贴水翔一壑一邱吾亦有谁怜留滞尚他乡饯郑宗丞烟霭晚将合湖山景致嘉谁为千里别客负一年花心事违春事年华上鬓华扁舟何日发囘首水云賖天宁长老新斋堂请转语慧公幻出一斋堂巨栋危梁压十方更有心堂无量阔阔中别有好思量因藏主持此稽首诸山如有小小寺院保明出世牛背牵来一牧儿要从古道去扬辉莫学当年只履客无人秋采却西归代为大川重説偈言无流无𣲖亦无源粝食充饥衲御寒直下承当直下了有何佛祖有何传僧若珪求短偈黄连甜兮甘草苦这些滋味许谁知宰官具足端严相毕竟元无病可医山偈寄无声老师闻师遭遇善知识布衲时闻罗绮香照管为他眼景转投胎託舍没思量又山偈就寄善知识传语当年白侍郎住行坐卧只㝷常须弥山子才翻却便是人天大法王题暗香踈影词后用潘徳久赠姜白石韵人生浮脆若菰蒲四十年前此丈夫拟向西湖酹孤魄想应风月易招唿苦雨吟十首呈同官诸丈旧雨连今雨南鸠唤北鸠声声肠寸㫁㸃㸃泪交流歴耳风来处凝眸天尽头𠂻情如此苦造物亦怜不自春爰及夏多雨少曽晴积压兼旬潦弥漫四泽盈稚苖忧冒没矮岸恐頽倾急遣洪宾佐代余省尔氓洪穴隄凢九泄水注之江荷锸来如织奔湍去若撞雨声虽㫁续潦势巳宾降想见鱼秧泛沙汀白鸟双早晚遣长须行田西北隅稻禾都旺否庐舍莫渰无髙仰为何碶低䨟是某都水痕如退落分寸要相符正直三神列慈悲一佛尊须知眞实念是谓吉祥门巨浸旋归壑顽云渐散屯更凭驱日驭挥霍照干坤田官决水归喜若溃重围晚种禾头出新耘稻本肥巳如云气勃只恨日光稀安得驱夸父搪开万里辉海乡多下田潢潦易纒绵云脚晚希露天心朝望穿壤蚯方恶出穴蚁又忧迁翻覆隂晴证愁肠日几旋连朝雨水淹燕寝似穷阎无处可就燥何时得附炎频占季主卦屡乞鲍君籖千里人知否心香日夜添五鼓立中庭踈星一二明转头云复合移歩雨还倾感召虽人事怨咨奈物情号空犹未应隠痛痛无声老守最忧农徃来思虑忡半时半刻里一饭一茶中饥溺眞犹巳恫瘝在厥躬天髙元听下一念岂难通乆雨喜晴检閲计院纪以舂容之篇敬用韵为谢乐天何爱咏尧夫非好吟愧乏康济术粗怀饥溺心弥旬雨翻屋耄倪泣苍旻㣲臣职刍牧痒痛入肌深行若负刺芒坐如隠氊针再拜告神明寸心秉坚金蠲租还巳债议狱并弛刑但求讲实政何暇竞虚名天威咫尺临昏翳忽开明宿苖既丰硕稚秧靡飘淫阿香亦効灵排隂吐洪音推出太阳辉天外旋收声老守寛近忧浊醪唿客酙客有劝翁归前身岂傅霖赓刘自昭出郊佳什倦听衙官报两衙出门山水即吾家浅深碧緑湖田稻浓淡红黄野岸花草草人生知有限悠悠客恨自无涯凉飔特为驱袢暑白鸟青天万里賖出郊偶赋聊驱小队出郊圻天遣凉风却午曦雨脚似披千疋练山容如障数层帏并岸低畴苖颔长近坡髙陇稻头垂因他景物思吾土还是黄鸡白酒时髙桥舟中小队旌旗西郭头笋舆缓歩看农畴十分田有九分辟今嵗人无去嵗忧贴水新秧头欲起连云宿麦颔都收天怜老子勤民瘼赐与丰年不待求小麦青青大麦黄海乡风物亦江乡篮铺蚕种提归急肩夯牛犂出去忙春涨半篙波㶑灔晓山一帯色㣲茫东风客子思归切不待啼䳌也㫁肠水云乡和制机刘自昭韵不禁归梦五更长出见寛闲若故乡天外惨舒云黒白陇头大小麦青黄水虽四泽无芦苇地不多山少柘桑却有一般堪爱赏虬髯老桧郁苍苍问君身世欲如何付与渔翁欸乃歌未酩酊时须酩酊得磨驼处且磨驼声名草木知谁是功业旂常在古多百尺危桥聊弔徃薫风首夏正清和水髙只合汎归舟老大何须説壮猷乐事尚堪葵麦候丰年巳兆黍禾秋西曹乆负平平老东郡今称上上州不待子规相劝督衰翁何止四宜休和谢惠计院挿种如云四月头代它田畯閲耕畴意行不敢烦君重诗到偏能冩我忧占谷喜看连嵗熟丽琛曾説十分收各家官事随宜了尊酒相过莫外求千林新緑褪萎黄人在它乡某水乡白鸟闲闲疑冷看苍鹰扰扰正干忙阿婆涂抺情何在老子瞢腾视巳茫二顷良田元不欠一声布谷㫁人肠寄樗寮张寺丞春来物物搅愁肠排遣惟应闯醉乡无奈督邮风味恶桃花流水愿分尝舟檥娥祠敬留二絶孝娥何意要垂名重在天伦一命轻若订汉家彤史传淳于公女尚偷生虽然墟墓一拳土泰华衡常未必侔感动行人忠孝泪沧江不㫁水东流口占詶翁处静年来戸外故人踈慙愧新词解起予贺监本家眀与越扁舟来访问何如君异郑兄出示旧诗盖绍定初所信笔也俛仰三十年矣戏成口占复归之弹指江湖三十年淋漓旧墨尚依然人生未必坚如纸心事凄凉雪满顚和翁处静赋木香黄蘂檀心衬緑衣细成碁架四方齐只縁鼻孔撩天去特遣清香起自低喜雨二解乌新舂玉粒堆齐头又相催髙田犹怕夹秋旱上界俄闻发水雷几日云车停野外今宵雨斾入城来须㬰檐熘如奔崃枕上吟哦一快哉湏知造化自心生风雨云雷特践形人在两间元有事天于万物岂无情焦枯蒙润物苏醒昬闷得凉身泰平晚夜桃笙时便背定应收卷向金茎中秋无月和曽仪言制干见説琼楼忒煞寒云衣特地护宵端也应齿发十分老自是嫦娥一笑难此夜不妨留客醉明年未卜共谁看归与丘壑无穷趣何惜相从乐且盘赋恵计院允堂荆溪恵子鬓鬅鬙义理钻研到粹精允矣名堂由意实漫云从仕但心亨一牕春草无穷意四壁秋蛩不㫁声若向此中能领㑹始知持敬造存诚谢恵计院分饷新茶干坤正气清且劲长挟春风作襟韵不惟散满诗人脾还入灵根茁苔颕顾山仙人昙滞家带春蒐摘黄金芽擣碎云英琢苍璧旋㵼玉浮白花半瓯和露沾喉吻甘润遶肌香贯顶孔光贤处不脂韦长孺直时无苦梗平生腐儒汤饼肠不堪八饼分头纲多君乡味裹将送谓我诗情应得尝分无蛾眉捧玉椀亦乏撑腰五千巻活火新泉㸃啜来俨若少阳人觌面饮散登台嗅老香却忆家山菊径荒明朝便作玉川子两腋乘风归故乡四明续志卷十宝庆四明志钦定四库全书四明续志巻十一宋梅应发刘钖同撰沁园春夜雨三更有人欹枕晓檐报晴筭顽云痴雾不难扫荡青天白日元自分明权植油幢聊张皂纛坐听前驺鼓角鸣君休诧岂宣申南翰成旦东征鸿冥哽噎秋声正万里榆闗未罢兵幸扬州上督为吾石友荆州元帅是我梅兄约束鲸鲵奠安鼪鼠更使嵎夷海晏清连宵㸔怕天狼隠耀太白沉枪同前笑指頽龄循环雌甲卦数巳圆叹蜀公髙洁休官去嵗温公耆旧入社今年底事﨑岖苍颜白发犹拥貔貅护海堧君恩重筭何能报国未许归田遥怜宛句山前正水涨溪肥繋钓船纵葵榴花閙菖蒲酒美都成客里争似家边寄语儿曹若为翁寿只把鸥盟更要坚翁还祝愿欃枪日静䆉稏云连同前二十年前君王车顾诏牧此州念昔时豪杰犹难辟阖如今老大却更迟留四载相望三春又半邂逅劭农得纵游田畴事是桑条正长麦含初抽悠悠身世何求筭七十迎头合罢休谩绕堤旌纛牵连鹢櫂喧天鼓吹㫁送龙舟翠巘层边碧云堆处一担担来天外愁如何好且同斟緑醑自课清讴寳鼎现晚风㣲动净扫天际云𥚑霞绮将海外银蟾推上相映华灯辉万砌看舞队向梅梢燃昼丹燄玲珑玉蘂渐陆地金莲吐徧恰似楼台临水老子欢意随人意引红裙钗寳钿翠穿夜市珠筵玳席多少吴讴聨越吹绣幕卷散缤纷香雾笼定团圆锦里认一㸃星毬挂也士女桃源洞里闻説旧日京华般百戏灯棚如履待端门排宴三五传宣禁侍愿乐事这囘重见喜庆新开起瞻圣主齐寿南山势拱东南百二昼锦堂绮縠团成珠玑搦就极目灯火楼台七子八仙三教耍队相挨管箫笙簧相间鬭逺如声韵碧霄来环千炬寳珊绛纱云毬雾衮交加千里人笑乐游妓合脂尘香蔼笼街尽道今宵节物天与安排晚来风阵全收了夜䦨还放月儿些休辞醉长愿毎年时候一様情懐贺新凉未是全衰暮但相思昭亭数曲水村烟墅只比儿儿额上寿尚有时光如许况坎子常交离午须信火龙能陆战更驱他水虎蟠沧浦崑崙顶时飞度东皇蓦向崑崙遇道如今金阶玉陛待卿阔歩犹恐荆人攀恋切未放征㠶髙举怕公去狐狸嘷舞江汉一诗谁作者想声声赞祝明良聚天下乆望霖雨同前拍手阑干外想囘头人非物是不知何世万事情知都是梦聊复推迁梦里也幻出云山烟水白白红红虽褪尽尽倡条浪蘂皆春意时可醉醉扶起瀛洲旧説神仙地奈江南猿啼鹤唳怨怀如此三五阿婆涂抺徧多少残樱剰李又过雨亭臯初霁惭愧故人相问讯但一囘一见苍颜耳谁念我鹪鹩志同前宇宙元无外问当年渠縁底事强逃人世争似刘郎栽种后长恁元都观里何用羡武陵溪水一见桃花还一笑领春工千古无穷意儿女恨且收起洞中空阔多闲地但人间羊肠九折未能知此我巳衰翁君渐老那复顚张醉李看翻覆雨隂风霁捱得清和时候了舣扁舟只待归来耳惟处静解吾志同前了却儿痴外撰园林亭台馆榭谩当吾世红楯朱桥相映帯人在百花丛里更依约垂杨衬水桧柏芙蓉枨桂菊也还须收拾秋冬意闲坐乆忽惊起繁华寂寞千年地便渊明桃源记在几人知此双手上还银莵印趂得东风行李看鄮领鄞江澄霁从此归欤无一欠但君恩天大难酬耳嗟倦鸟投林志同前雪鬓难重緑但翛然黄庭境界抱蔵龟六也向无何乡里去白堕舟边漾渌筭种种尘縁都足争那名缰犹系绊尽辜它猿鹤双溪曲时又夏暑将溽虚舟飘瓦何烦歜奈羊肠千歧万折近来纯熟怅望老仙烟水外惟把江云送目想裴墅碧梧金竹安得结庐相近傍买闲田数畆躬耕筑巳梦㫁大槐国同前燕子呢喃语小园林残红剰紫巳无三数緑叶青枝成歩障空有蜂旋蝶舞又寳扇轻摇初暑芳沼拳荷舒展尽便囘头乱拥宫粧女惊嵗月能多许家山占㫁凫鸥渚最相宜岚烟水月雾云霏雨三岛十洲虽鐡铸难把归舟系取且放我渔樵为与从此细斟昌歜酒况神仙洞府无邀阻何待结长生缕同前碧沼横梅屋水平堤双双翠羽引雏偷浴倚户无人深院静犹忆碁敲嫩玉还又是朱樱初熟手捾提炉香一炷黯消魂竚立䦨干曲闲转歩数修竹新来有箇眉峯蹙自王姚后魏都褪只成愁独鳯带鸾钗宫样巧争奈腰圏倦束谩困倚云鬟堆緑淡月帘栊黄昏后把灯花印约休轻触花烬落泪珠簌同前寳扇驱纎暑又凄凉蒲觞菰黍异乡重午巧索从来无人系惟对榴花自语也何用讴秦舞楚生愧孟尝搀一日叹三千客汗挥成雨如伯始谩台傅循环浩劫无终古但坤牛干马抽换是长生谱安得牋天天便许归炼金翁木父问海运争如穴处一笑流行还坎止筭陈陈徃事俱灰土南墅鹤相思主暗香晓霜一色正恁时陇上征人横笛驿使不来借问孤芳为谁折休説和羮未晚都付与逋仙吟笔筭只是野店踈篱樵子共争席寒圃衆籁寂想暗里度香万斛堆积恼他鼻观廵索还无最堪忆蕚緑堂前一笑封老榦苔青莓碧春漏也应念我要归未得踈影佳人歩玉待月来弄影天挂星宿冷透屏帏清入肌肤风敲又听檐竹前村不管深雪闭犹自绕枝南枝北筭平生此叚幽竒占压百花曽独闲想罗浮旧恨有人正醉里姝翠娥緑梦㫁魂惊几许凄凉却是千林梅屋鸡声野渡溪桥滑又角引戍楼悲曲怎得知清足亭邉自在杖藜巾幅暗香雪来比色对淡然一笑休喧笙笛莫怪广平鐡石心肠为伊折偏是三花两蘂消万古才人骚笔尚记得醉卧东园天幕地为席囘首徃事寂正雨暗雾昬万种愁积锦江路悄媒聘音沉两空忆终是茅檐竹户难指望凌烟全碧憔悴了羗管里怨谁始得踈影寒梢砌玉把胆瓶顿了相伴孤宿寂寞幽牕筛影横斜宜松更自宜竹残更蝶梦知何处只在昭亭山北问平生雪压双溪得似老枝擎独何事燕脂㸃染认桃与辨杏枝叶青縁莫是氷姿改换红粧要近金门朱屋繁华艳丽如飞电但宛转㫁歌零曲且不如藏白收香旋学世间邉幅暗香淡然絶色记故园月下吹残龙笛怅望楚云日日归心大刀折犹怕氷条冷蘂轻㸃汚丹青凡笔可怪底屈子离騒兰蕙独前席深院宇更寂正月断古䢴暮霭凝积何郎旧夣四十余年尚能忆须索梅兄一笑但矫首层霄空碧春在手人在远倩谁寄得踈影嗤琼笑玉向画堂可肯风露邉宿耐冻禁寒便瘦宜枯前身莫是孤竹从来不上春工谱夣不到沉香亭北筭只消淡影踈香伴箇幽栖人独莫待痴风騃蝶倩青女捺住多少红緑落鴈寒芦翠鸟氷枝近傍三间茅屋想这般夷旷襟懐眇视干员坤幅暗香九垓共色想洛滨劒客吹唿长笛狰豸老松别树平欺烂柯折应是千官鹤舞腾贺表谁家椽笔赐宴也内劝宣来真个是瑶席休怪巷陌寂有一种可人扫了还积悲饥闭户僵饿袁安我偏忆凝望天童列嶂谁大胆偷藏遥碧待问信清友看怕难认得踈影千门委玉是箇人富贵才隔今宿冒栋摧檐都未商量唿童且伴庭竹千蹊万迳行踪灭杳不认溪南溪北问白鸥此际谁来短艇钓渔翁独偏爱山茶雪里放红艶数朶衣素裳緑兽炭金炉羔酒金钟正好笙歌华屋敲氷煮茗风流衬念不到有人洄曲但老农欢笑相唿麦被喜添全幅水龙吟十洲三岛蓬壶是花锦一团装就轻车细辇绮罗香里夜光如昼朱户笙箫画楼帘幙有人囘首想金莲灿烂星毬缥缈那风景年时旧应念白头太守怎红旗六街穿透铺排玳席追陪珠履且酾春酎楚舞秦讴半慵莺舌叠翻鸳袖把千门喜色万家和气祝君王寿永遇乐和气薰来这般光景管无风雨画栋朱甍锦坊绣巷娘子将嫫母星毬髙挂灯楼趱出良夜正消増五遨头事牙旗铁马且还那时鄞府甘泉见説㨗书频奏渐次不烦鼙鼓双鳯云间六鳌海上祝赞齐手舞三唿声里君王万夀嵗嵗传柑笑语便都把昇平旧曲腔儿旋补同前天上人间这般光景管无风雨绣户珠帘锦坊花巷戏队将嫫母月扇团圆星毬粲烂路遍市三街五升平事牙旗铁马且还旧家藩府三陲见説凯歌频奏渐次不烦鼙鼓双鳯云间六鳌尘外想见都人欢舞火城春近金莲地匝消夜果邉曽语如今但梅花纸帐睡魔欠补同前祝告天公放灯时节且收今雨万户千门六街三市绽水晶云母香车寳马珠帘翠幙不怕禁更敲五霓裳曲惊囘好梦误游紫宫朱府沉思旧日京华风景逗晓犹听戏鼓分镜圆时㫁钗合处倩笑歌与舞如今闲院蜂残蛾褪消夜果邉自语亏人杀梅花纸帐权将睡补隔浦莲兰桡环城数叠雾雨侵帘箔翠竹交加苍树幽鸟声声如答苇岸游緑鸭暮山合天际浓云罨水周匝提携一醉浊贤清圣欢洽瀛洲美景尽道东南都压今日愁颜囘笑颊飞屧且将萱草归挿同前扇荷偷换羽葆院宇人声窈独歩亭臯下䦨干并栖幽鸟新雨抽嫩草檐花閙一片萍铺沼燕雏小书空底事那堪手版持倒今来古徃几见北邙人晓乡号亡何但日到休觉陶然身世尘表水调歌头小队旌旗出画鹢倚篙行青秧白水无际中有一犂耕听得田翁相语今嵗年时恰好眨眼是秋成老守何能解持此报皇明望家山千里外楚云平良田一顷非村非郭枕柴扄况有薝林香透更有杨堤隂合魂梦毎宵征巴得西风起吾亦问前程同前老圃无闗鎻放客意中行颇欣天地开阔烟钓与云耕荷长亭亭翠盖竹长森森翠葆景致閙装成几树榴花发映水色偏明绮楼空金屋静恨难平鼓笙箫笛谁怜冷落暗尘扄囘首百年人事转眼几畨今古日迈月俱征且尽一杯酒退歩是前程同前过了中秋后今夜月方佳㸔来前夜圆满才是阙些些扫尽乌云黒雾放出青霄碧落恰似我情懐把酒自斟酌脱畧到形骸问渠侬分玉镜㫁金钗少年心事不知容易鬓边华千古天同此月千古人同此兴不是旋安排安得髙飞去长以月为家同前重九先三日领客上危楼满城风雨都住天亦相遨头右手持杯满泛左手持螯大嚼茰菊互相酬徙倚䦨干角一笑与云浮望平畴千万顷稻梁收江澄海晏无事赢得小迟留但恨流光抺电假使年华七十只有六畨秋戏马台休问破帽巳飕飕同前天宇正髙爽更蹑最髙楼长风为我驱驾极目海山头不用牛山孟浩不用齐山杜牧人景自堪酬举酒酹空阔汗与漫为游捻黄花怜白首恨难收頺龄使汝能制何待更封留眼底朱甍画栋徃徃人非物是蟋蟀自鸣秋万里一搔首无处着萧飕同前屯结海云阵奋击借雷公忽然天宇轩豁杲日正当空照出榴花丹艶映出栀花玉色生意与人同闭纵一翻手造化不言功想平畴禾穟穟黍芃芃老农拍手相问相劳笑声中办取黄鸡白酒戭了山歌村舞等得庆年丰此际莼鲈客倚檝待西风二郎神者希近也是六十五翁生日恰就得端阳艾人当户朱笔书符大吉卦气周来重新起怕白髪苍颜难必随见定信縁餐饥眠困喜无啾唧盈溢书生做到能髙官秩况碌碌儿曹望郎名郡叨冒差除不一积世主恩满家天禄婚嫁近来将毕还自祝愿早悬车里社始为收拾同前近时厌雨喜午日放开天日不用辟兵符从今去也管定千祥万吉巳报甘泉新㨗到况更是丰年堪必任景物换来蛙鸣蝉耳边唧阳溢尽教愿乞兵厨闲秩㸔恰好园池随宜亭榭人道瀛洲压一且恁浮沉奈何衰悴惟怕牧之名毕安得去占却三神絶顶瑞芝同拾传言玉女衆乐亭前都是郁葱佳气越姬吴媛粲珠钿翠珥红销粉褪几许麤桃凡李连珠寳炬两行缇骑自笑衰翁又行春锦绣里禁肴宫醖记当年宣赐休嫌驼逗且向画堂频醉从今开庆万欢千喜满江红芳景无多又还是乱红飞坠空怅望昭亭深处家山桃李桞眼花心都脱换蜂须蝶翅难沾缀谩相携一笑竞良辰春醪美金兽爇香风细金鳯拍歌云腻尽秦箫燕管但逢场尔只恐思乡情味恶怎禁寒食清明里问此翁不止四宜休翁归未同前聊把芳樽殷勤劝斜阳休坠吾老矣难从仙客採丹丘李且趂风光一百五园林尚有残红缀更忉忉百舌对般春声能美鸾钗绊游丝细鸳袖惹香尘腻想吴姬越女踏青才尔争似江南樗枥社俚歌声拂行云里又枝头梅子正酸时莺知未同前楼观峥嵘浑疑是天风吹坠金屋窈几时曽贮麤桃凡李镜㫁钗分人去后画栏文砌苍苔缀想当年日日醉芳丛侯鲭美春水涨鳞鳞细春草暗茸茸腻筭留连光景古犹今尔椿菌鸠鹏休较计倚空一笑东风里喜知时好雨夜来稠秧青未同前一笑相携且休管兎升乌坠那更是可人宾客未饶崔李金叵罗中醽醁莹玉玲珑畔歌珠缀望湖光一片浸韶光真双美云絮襞能纎细云綵聚能粘腻料出山归岫等闲间尔碧沚风流人去后石牕景物春深里筭邯郸客梦几经残炊犹未同前问海棠花谁留恋未教飘坠真箇好一般标格娉梅奴李怯冷拟将苏幕䕶怕惊莫把金铃缀望铜梁玉垒正春深花空美非粉餙肌肤细非涂泽臙脂腻恐人间天上少其伦尔西子颦收初雨后太真浴罢㣲暄里又明朝杨桞挿清明䳌归未同前把手西园有山色波光相对金马客明朝飞棹水肥㠶驶问我年华旬并七异乡时景春巴二最堪怜游子送行人垂杨外聊小小旌旗队聊且且笙歌载正冥蒙烟雨许多情态南北枝头犹㸃缀东西玉畔休辤避待莼鲈归思动西风相携未同前斫却凡柯放巖桂出些头地从此去引风披露畅条昌蘂待得清香千万斛且饶老子为知巳趂今宵新月驾空来浮觞里刘安笑淹留耳吴勐约何时是想故山深处翠垂金缀须信人生归去好他乡未必江山美问钗头十二意如何非吾事同前试问平生几畨见中秋明月今老矣一年𦂳似一年时节底事层隂生障碍不教玉界氷壶彻莫姮娥嫌此白头翁心肠别风动处浮云揭云绽处清光洩倩何人扫荡大家澄澈且掉悲欢离合事相逢只怕尊中竭教儿曹今夜上清霄探蟾穴同前丹桂重开向此际十分香足最好处云为幕䕶雨为膏沭树杪层层如寳盖枝头㸃㸃犹金粟筭人间天上更无花风流独玉坛畔仙娥簇玉梁上仙翁掬叹吾今老矣两难追逐休把淹留成感慨时间赏翫时间福怕今宵芳景便凋零髙烧烛同前嵗嵗重阳何曽是两般时景人自有悲欢离合晦明朝暝日月湖边来徃艇楼台水底参差影又何妨时暂狎沧波轻鸥并闲顿放朱门静新结裹朱帘整尽百年人事移场换境欲插黄花身已老强倾緑醑心先醒羡游鱼有钓不能收钩空饼同前安晚堂前梅开尽都无留萼依旧是鐡心老子故情堪託长恐夀阳脂粉污肯教摩诘丹青摸纵沉香为榭綵为园难安着髙节耸清名邈繁李俗麤桃恶但山樊辈行可来参错六出不妨添羽翼百花岂愿当头角尽暗香踈影了平生何其乐同前犹记长安共攀折琼林仙萼人巳去年年梅放怨怀谁托和靖吟魂应未醒补之画手何能摸更堪怜老子此时来愁难着云昼晚烟宵邈春欲近风偏恶早䦨干片片飘零相错邂逅聊拚花底醉迟留莫管城头角且起居魏卫国夫人闻安乐同前问讯江梅渐推出红苞緑蕚堪爱处平生怀抱嵗寒为託瘦骨皱皮犹老硬孤标独韵难描摸怕东君压住等春来鞭先着止渇事风烟邈和羮事风波恶想翠禽啁唽笑他都错争似花开頽醉玉月天更引霜天角便一年强作十年人山中乐同前寒食清明叹人在天涯海角饶锦绣十洲装就只成离索嵗去已空莺燕侣年来尽负鸥凫约想南溪溪水一篙深孤舟泊天向晚东风恶春向晚花容薄又酴醿架底緑隂成幄舴艋也闻钲鼓閙秋千半当笙歌乐问山公倒载接䍦无都休却同前饤饾残花也随分红红白白縁底事春才好处又成轻别芳草萋迷归路逺子规更呌黄昏月倚䦨干触处是浓愁凭谁説我不厌樽罍挈君莫放笙歌彻自河南丞相有兹宾客一笑何曽千古换半醺便觉干坤窄怕转头天际望归舟江山隔同前午枕神游晓鸡唱城闗偷度俄顷里笋舆伊轧征夫前路路入江南天地濶黄云翠浪千千畆有皤翁三五喜相迎邻田父旋䇿杖㝷幽圃旋挈榼陈髙爼疑此身归去朱陵丹府布谷数声惊梦㫁纱窻小阵梅黄雨把人间万事一般看投芳醑同前拟卜三椽问何处水廽山曲朝莫景清风当户白云蔵屋更得四时瓶贮酒未输一品腰围玉待千章手种木成隂周遮緑且休殢陶令菊也休羡子猷竹筭百年一梦谁荣谁辱唤客烹茶闲话了唿童取枕闲眠足但晨芗一炷谢天公时丰熟同前囘首家园竹多屋水还多竹那更是千峯凝翠一溪凝緑多谢故人相问讯奚奴歩歩收珠玉叹暮林飞鸟也知还㝷归宿徧歴了岳与牧事过了官与禄筭平生万事尽无不足争奈乞身犹未可只縁欠种清闲福想瞿硎仙子亦相思山之奥念奴娇一般妙质笑乐天夸诧小蛮樊素万柄参差罗翠扇金队西方靓女不假施朱也非涂碧所乐惟幽浦神仙姑射筭来合共游处一任冶妓秾姬採莲歌里尽是相思苦花气荷馨清入骨长傍银河东注月澹风轻雾晞烟细忽洒霏㣲雨此时心事美人泽畔停竚同前为嫌涂抺向万红丛里澹然凝素非粉非酥能様别只是凌波仙女隋沼浓粧汉池冶态争似沧浪浦净鸥洁鹭有时飞到佳处梦绕太华峯顚与天一笑不觉跻攀苦十丈藕船游汗漫何惜浮生孤注午鼓惊囘依然尘世扑蔌踈牕雨起来寂寞倚栏一饷愁竚同前白苹影里向何人可话平生心素月魄氷魂凝结就犹薄湘妃洛女吴沼芙蓉陈陂菡蓞散入女珠浦採花蜂蝶雾深都忘归处堪笑并蒂霞冠双头酡脸只为多情苦空遣隔江游冶子撩乱心飞目注同出泥涂独标玉质不是曼陁雨风清露冷有人长自迟竚同前天然皜质想当年此种来从大素一㸃红尘都不染罗列蟾宫玉女色压薝林香欺兰畹肯向闻筝浦灵龟千嵗有时游漾其处应念社结庐山翻嗤靖节底事攒眉苦纽叶为盘花当盏有酒何妨频注太液波邉昆明池上岂必沽金雨从教同辈为他皦皦疑竚同前午飈褪暑向緑隂深处引杯孤酌啼鸟一声庭院悄日影偷移朱箔杏落金丸荷抽碧筩景物挨排却虚檐长啸世縁茵簟篔箨休问雪耦丝蒲珮兰钿艾旧梦都髙阁惟有流莺当此际舌弄笙簧如约短棹双溪么锄三径归计犹难説料应猿鹤近来多怨离索八声甘州向鄞江面熟是薰风吹燕麦凫葵頼君王洪福河清海宴物阜人熈想见搴帷使者随处採声诗羡髙禽矰弋离贴天飞飞到苍云深处便歛收毛羽望暮林归可以人不若刬地挂征衣且招唿曲生为友对槐隂时唱两三巵今宵好如钩桂月放出光辉感皇恩老去最难禁流光如水甲子从头试指年年生日怕被傍人拈起若攀儿额頽龄犹未方丈瀛洲蓝溪碧沚转眼鲈莼便秋意君王定许整顿江头行李角巾归去也休里第谒金门纱牕晓杜宇数声声悄真箇不如归去好天涯人巳老欹枕欲眠还觉犹有青灯残照谩道惜花春起早家山千里杳同前停画鹢天外水澄烟碧莫看遨头人似织今年都老色最苦今朝离夕未卜今年归日生怕晚风销酒力愁城难借一同前山客野新把朝衔书冩应想江南樗枥下踏歌鸡黍社休问坤牛干马大率人生且且聊唤玉人斟玉斚莫辞沉醉也同前风韵彻满架平平铺雪贾女何郎盟共结睡浓香更冽春去情怀怎説却喜不闻啼鴂月下时来闻蹀屧故园三载别四明续志卷十一宝庆四明志钦定四库全书四明续志巻十二宋梅应发刘钖同撰浣溪沙庆赏元宵口愿晴天公毎事秤能平管教檐熘便收声三市海廵那惜夜九街社火亦争名权将歌酒作工程同前春岸春风荻巳芽推排春事到芦花只应推上鬓边华投老未归真左计乆隂得霁且舒怀红红白白有残葩同前海棠巳绽牡丹芽犹有东君向上花不须惆怅怨春华装缀园林新景物推敲风月旧情怀也饶浪蘂与浮葩同前正好江乡笋蕨芽他乡却看担头花只将蝶梦付南华万事纷纭都入幻一杯邂逅且忘怀年年秋卉与春葩同前雨过池塘水长芽放开晴日正宜花十洲三岛撰繁华水畔丽人唐客恨山隂佳客晋人怀可怜云蘂与风葩同前最好荼䕷白间黄消他蜂蝶採花忙春残红粉厌梳粧毕卓正思身夜瓮刘章底用令秋霜今宵帏枕十分香同前宫额新涂一半黄蔷薇空自效颦忙澹然风韵道家粧可惜今宵无皓月尚怜向晚有繁霜何妨手捻一枝香海棠春悔棠亭午霑踈雨便一饷胭脂尽吐老去惜花心相对花无语羽书万里飞来处报扫荡狐嘷兎舞濯锦古江头飞景还如许同前嫩晴还更宜轻雨最好处欲开未吐一㸃聘梅心千古凭谁语脸霞晕锦娇人处肯浪逐红围翠舞银烛莫髙烧春梦无多许同前苍龙夭矫停今雨正不待云吞雾吐絶笑大夫松今古闲言语清光冷艶侵人处漏月影婆娑自舞拟作嵗寒人此愿天应许霜天晓角倚花傍月花底歌声彻最好月筛花影花月浸香竒絶双溪秋月洁桂棹何时发客里明朝送客多少事且休説同前此花此月一叚风流彻更好参横斗转更漏㫁人声絶有谁秋共洁篱菊相将𤼵留取嵗寒心事待此际向君説同前杯中吸月桂树飞琼屑莫道胡床老子怕风露向凄冽囘首云蛾折老大成痴絶且醉今宵光景莫容易向人説同前为花问月谁把金瑰屑犹有残英賸蘂秋向老香逾冽且莫都攀折有箇人愁絶纵使姮娥念旧星星鬓如何説同前新词唱彻字字珠玑屑更有张顚草圣何止是成双絶金粟如蜚雪扫地为芳席且领诸公一笑怕明夜无此月同前小山幽彻徧地堆香屑只恐今宵入梦梦到处魂孤絶八公头巳雪淮南分半席莫道淹留何事且长啸对佳月同前梅花一簇花上千枝烛照出靓粧姿态看不足咏不足便欲和花宿却被官身局借问江南归未今夜梦难拘束同前夜凉佳月扫尽轻衫热便欲乗风归去氷玉界琼林阙不须持寸鐡孤吟风惜别且唱东坡水调清露下满襟雪同前举杯吸月一洗烦襟热想见摩诃池上星斗转挂银阙金吾传漏鐡此时滋味别堦砌寒蛩声细携手处人如雪蝶恋花澹白轻黄纯雅素一叚风流欹枕踈牕户夜半香魂飞欲去伴他月里霓裳舞消得留春春且住不比杨花轻作沾泥絮况是緑隂成幄处不愁更被红粧妬朝中措春空一鸟落云干只遣客心酸芍药牡丹时候午牕轻暖轻寒流光冉冉清樽易倒清镜难看谩道华堂深院谁怜鳯只鹓单同前可人想见倚庭干嚼句有甘酸休问沈腰潘鬓何妨岛瘦郊寒时光转眼兎葵燕麦又是㸔㸔谁念衰翁衰处春衫晚际尤单同前杨花撩乱与云干春事可悲酸况是雨荒院落江南但有春寒鸎残燕孏蜂慵蝶褪谩等闲看不是无情描貌奚奴且放安单同前夜来梦绕宛溪干啼鴂梦中酸过了他乡寒食白鸥刬地盟寒云溪雨壑月台风榭借与人看得似野僧无系孤藤杖底挑单同前兰臯彻夜树旄干战渴望梅酸想有歌姬半臂更深自可鏖寒敲门寄曲惊囘蝶梦旋篝灯看坛下巳收䧏将火牛不用田单同前衰翁老大脚犹轻行到凈凉亭近日方忧多雨连朝且喜长晴谩㝷欢笑翠涛杯满金缕清况有兰朋竹友桞词贺句争鸣虞美人东风催客唿前渡宿鸟投林暮欲归人送得归人万叠青山罗列是愁城谁家台榭当年筑芳草埀杨緑云深雾暗不须悲只縁盈虚消息少人知鹊桥仙馨香饼饵新鲜𤓰果乞巧千门万户到头人事控抟难与拙底无多来去痴儿妄想夜看银汉要待云车飞度谁知牛女巳尊年又那得欢娱意绪秋夜雨不嫌天上云遮月雨来正是双絶雷公驱电母尽收卷十分袢热三更又报初秋了少待他西风凄冽灵悟话头莫説且唱饮刘郎一阕同前云头电掣如金粟须臾天尽帏幙一凉恩到骨正骤雨盆倾櫩角桃笙今夜难禁也頼醉乡情分非薄清梦何处託又只是故园篱落同前单于系颈须长索㨗书新上油幙尽沉边柝也更底问悲笳哀角衰翁七十迎头了先自来声利都薄归计犹未託又一叶西风吹落同前呉翁里第还巾角不妨天地席幙家僮归报道快酿酒休教醨薄相逢聚散应搔首且趂时一笑为乐人世大都濩落更莫问是非今昨同前西风半入孤城角人生归燕巢幙倦翁衰甚也又不是官卑禄薄收䋲卷索今畨穏尽一丘一壑足乐还是逺空雁落报宛句溪光犹昨同前晚来小雨鸣櫩角又还烟障云幙四明牕透盪渐夜永綀衫轻薄候虫但要吟教苦不管人老欠欢乐闲看烛花烬落浮世事转头成昨生查子坐临芳沼邉荷气侵衣湿唧唧暗蛩鸣㸃㸃流萤入人生歧路中底用杨朱泣一咲倚栏干颓玉当风立同前夜来云气浮带得香烟湿万籁本无情一一秋声入须臾离合间应笑儿曹泣新雨涨鄞江明日桅樯立西河都㑹地东南盛府堪记蓬莱缥渺十洲中雉城拥起凭髙一盻大江横遥连沧海无际壁衕衆山翠倚赤龙白鹞争系风㠶指顾便青齐势雄万垒越栖吴沼古难慿兴亡都付流水画堂绮屋锦绣市是洛阳耆旧州里富贵荣华当世问昔年贺老踈狂何事轻寄平生烟波里桂枝香三年海国又荏苒素秋天凈如沭凄砌寒蛩暗语杵声相续梧桐一叶西风里对斜阳好箇图簇老香堂畔苍然古桧无限心曲叹石室棊方半局便时换人非光景能蹙千古鸱夷尚恐欠些归宿倚空笑把轮云事付坤牛干马征逐且巴重九昭亭句溪杖藜巾幅南郷子野思浩难收坐看渔舟度逺洲芦苇巳彫荷巳败风飕桂子飘香八月头归计这囘醻犹及家山一半秋虽则家山元是客浮休有底欢娱有底愁同前野景有谁收只在苍鸥白鹭洲风树飘摇云树暗衣飕目㫁青天天际头壮志世难酬丹桂红蕖又晚秋多少心情多少事都休载取江湖一片愁行香子世事尘轻宠辱何惊不须更问君平一㠶客棹几曲渔汀正年华晚露华澹月华明休论烟阁莫説云屏筭惟堪𤓰种东陵驹隂短景蜗角浮名但嵗难留身难徤鬓难青秋夜雨腰棚傀儡曽悬索麄瞒慿一层幙施呈精妙处解幻出蛟龙头角谁知鲍老从旁笑更郭郎摇手消薄歧路难凖托田稻熟只宜村落唐多令鸥鹭水中洲夕阳天际流倚西风底处危楼若使中秋无好月虚过了一年秋举眼望云头蟾光一线否想孀娥自古多愁安得仙师唿鹤驾将我去广寒游南乡子黄耳讯初收为説鸥汀与鹭洲争问主人归近逺飕飕定是登髙九月头有酒且相醻莫管西风满鬓秋今日是今明日古休休转首鄞江㧾别愁䜣𠂻情今宵分破鹘论秋孤客兴何悠要向云中邀月真箇是獃头风阵𦂳电光流雨声飕嫦娥应道未卜明年是乐还愁水调歌头今嵗月和桂不肯作中秋一年惟此佳节底事白教休我巳侵寻七袠况复轮囷万感合恨更分愁先是无聊頼雨意得能稠何处老难游痴云如妬不知弦管可吹不安得风姨扫荡推出团圆月姊便遣桂香浮世事十常九不使展眉头水调歌头巳是三堪乐更是百无忧山朋溪友唿酒互劝复争酬钓水肥鲜鳊鳜採树甘鲜梨栗䆉稏一齐收树底飞轻盖溪上放轻舟笑鸱夷名巳谢利还谋蜗蝇些小头角何事被渠钩春际鹭翻蝶舞秋际猿啼鹤唳物我共悠悠倚棹明当发归梦落三洲四明续志卷十二