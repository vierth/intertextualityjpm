为霖道霈禅师餐香录X卍XXX自序余住山方三年其上堂语要林涵斋居士巳序而刊行之后见法门流獘日深日下至不忍闻见遂辞说法之任自甘与二三有志衲子栽田博饭而巳盖不欲混入羣队也而诸檀信为法心深竞赍香供入山强请陞座弗获巳隄岸复决滚滚不休书记仍录成鉅帙而监院源公请梓流通余曰此乃博饭喫底闲言语耳安用刻为源曰政当使天下有鼻孔衲僧嗅着饭气脑门迸裂虗心果腹而去其于法门之獘庶有振乎余闻其言又不免随风倒柁乃以餐香名之而自书诸简首曰释迦掩室巳涉廉纤净名杜辞葛藤满地山僧今日向虗空里安橛陆地上生波木札羮铁钉饭一齐拈出可谓是真精进是名真法供养也若有咀嚼得下者负吾负汝二俱免矣如或不然山僧自山僧阇黎自阇黎且喜不相带累旹康熙六年腊月十日为霖道人题于圣箭堂X自序余观今日法门流獘力辞上堂盖不欲混入羣队也而诸檀信为法心深竞賷香供入山强请陞座弗获巳隄岸复决滚滚不休书记录成鉅帙而监院源公请梓流通余曰此博饭喫底闲言语耳安用刻为源曰政当使天下有鼻孔衲僧嗅着饭气脑门迸裂虗心果腹而去其于法门之獘庶有振乎余善其言乃以餐香名之而自书诸简首为霖道人题于圣箭堂鼓山餐香录目次卷上自序上堂小参卷下纪贤传记序题䟦疏文偈赞铭佛事X鼓山为霖和尚餐香录卷上书记太泉录上堂副都统朱公讳延禧请上堂今日伏承副都统朱公入山设供请山僧陞座演法我佛法中别无奇特祇贵当人认得自性脱去生死立地成佛葢本有之性觌体圆明祇因一念差池便尔多生隔越既巳迷已为物亦复认物为已内则縳于身心外则惑于世界种种取舍皆是轮回虽然如是眉毛祇在眼上舌头不出口里若能一念回光便可直下搆取祇如回光一句作么生道了得身心本性空斯人与佛何殊别击拂子下座信士周持怛设斋请上堂僧问唯一坚密身一切尘中现如何是坚密身师云未开口前荐取进云如何是尘中现师云何得当面讳却僧礼拜师乃云一念无生顿证无时之法三心有住永沉有漏之躯所以昔日雪窦和尚作为道日损偈云三分光阴二早过灵台一点未揩磨贪生逐日区区去唤不回头怎奈X何雪窦此偈葢为世人不知谋道虗度光阴故下此瞑眩可谓彻困婆心山僧今日不免从头註破三分光阴二早过瓮里何曾走却鳖灵台一点未揩磨还瞒得渠么贪生逐日区区去脚头脚底唤不回头怎奈何真箇衲僧大众若向雪窦言下悟去暂息化城得二乘寂灭之乐向山僧言下悟去直登宝所得菩萨法喜之乐更有一人踏倒化城踢飜宝所且道又得箇甚么破衲蒙头万事休此时山僧都不会善女人高寂觐预修功德请上堂庾岭一铺功德无量劫来成就今日一回拈出便见光辉宇宙不须雪点红炉一切万法仍旧春水盈盈竞流春山叠叠挺秀春鸟关关和鸣春树葱葱郁茂若能直下便见即是瞿昙之后更作佛法商量此人却不唧𠺕乃举拂召大众云见么是大神呪是大明呪击案下座元复大德同众檀护设斋请上堂千山万山祇是一山千水万水祇是一水直饶行徧天涯何曾出得这里元复大德将往粤东今日特同众位檀护上山设供与山僧言别记得古教云观方知彼去去者不至方既去为什么不至方既不至方如何又去这里见得则步步踏着实地处处总是家乡自然声和响顺草偃风行六国无虞一人有庆是事且止祇如今日众檀护设供毕竟功归何所密密善根盘性地滔滔福海涌灵源优婆夷吴太素预修功德请上堂人天果报不须求X求得飜成特地愁万行収归那边去回程堪作度人舟祇如那边作么生去今日普请大众为太素优婆夷念摩诃般若波罗蜜多吽吽珍重石航上座同徒思哲求戒请上堂以戒为师依戒而住金口垂慈最后明诲何者为戒六祖大师云本性无非自性戒须知上至诸佛下至蠢动无不各具此性亦无不各具此戒风声鸟语皆演迦文律仪山色江光尽阐舍那心地所以先师云如何是五戒梅花鬬雪开如何是沙弥戒石笋破苍苔如何是比丘戒黄河连底冻如何是菩萨戒膏雨足霶𩃱诸人向者里彻去则尽干坤大地森罗万象皆是当人自已性戒光明又何待披衣展具登坛羯磨然后为得戒耶如或未然山僧狗尾续貂不免更资一路如何是五戒基筑金刚际坚深莫动摇如何是沙弥戒莲花方出水徧界巳流香如何是比丘戒横身三界外任运自腾腾如何是菩萨戒步步踏红尘通身无影像大众会么谨护浮囊渡苦海莫随罗剎乞微尘因风到岸方辞筏始是灵山一会人珍重妙湛上座同一雨上人请上堂温陵妙湛上座久依博山法席必稔闻博山家风昔博山老人常教人看箇一口气不来毕竟向甚么处去此语大有为人处今日因风吹火不免花擘一上一口气不来三世诸佛巳活埋向甚么处去黄莺啼在绿杨树明暗双双是甚么好看秤鎚解铁锯是事且止博山老人即今X在诸人面前葛藤诸人还记得话头么呵呵若是陶渊明攒眉便归去击拂子下座莲乘菴主领徒剃度求戒请上堂昔世尊不度女人出家阿难为佛姨母大爱道慇懃致请佛乃开许遂令佛正法五百岁衰微虽然非阿难无以知世尊密意非世尊无以度脱女人自是以来诸女人辈于佛法中出家悟道证果者不可胜纪岂不见诸尼受记于灵山总持得肉于少室末山机锋亚出灌溪服膺妙总契悟稳密大慧印可足见妄缘有差别实性非男女但能一念回光方知成佛元旧今日西峯菴主莲乘度弟子传洁一长母子出家特领到鼓山圆顶受戒姑无论其得道得果但现脱女人之累预参三宝之尊巳是火中莲花不易得也从今巳去宜各发出世心修出世行亭亭物外不染世缘更当以布施解脱自心以持戒净治自心以忍辱坦荡自心以精进坚固自心以禅定安乐自心以智慧明利自心自他兼利福智圆明作苦海之慈航为法门之柱石可谓真佛弟子真报佛恩现前诸尼宜共勉励珍重培慈菴主同优婆夷于太静请上堂举清凉大法眼禅师示众云三通鼓罢簇簇上来人事法事一时周毕师云甜瓜彻蒂甜净居尼慧温禅师示众云三通鼓罢簇簇上来拄杖不在苕菷柄聊与三十师云苦瓜连根苦山僧则不然三通鼓罢簇簇上来风动云起水流花开X般若菴主文演文熈请上堂众生心处处缘唯不能缘于大般若以大般若非心意识所缘境界所以古德常教人离心意识参出凡圣路学祇如心意识作么生离凡圣路作么生出喝一喝云箇中若明得这一喝心意识凡圣路是什么热椀鸣声正与么时诸人还见大般若么郁郁黄花迎晓日青青翠竹引清风下座佛诞日弟子邓兴安保母礼塔送妹出家请上堂年年有箇四月八摩耶夫人生悉达今年四八更希奇释迦全身现宝塔孝顺之子奉重来祝亲福寿等须弥顶礼八万四千拜拜拜见佛实难思母氏多生植善本舍女出家登戒品法门肉骨般若缘此意世人谁勐省我今说偈聊赞叹佛天欢喜光灿烂普照法界诸有情悉令究竟达彼岸喝一喝下座参领周公法讳上莲同信士杨上宗送法华经板到山流通请上堂释迦老子未出世前大地众生成佛巳竟及至出世后四十九年三百余会费尽周遮逗到法华会上从头受记反似隔了一重虽然如是无奈穷子背父醉客迷珠祇得将错就错令渠开示悟入佛之知见以畅出世本怀且如何是开佛知见打破虗空成几片如何是示佛知见当阳指出娘生面如何是悟佛知见餬饼馒头元是面如何是入佛知见全身巳坐空王殿诸人若能向山僧四转语中直下领荷得去今日世尊全身向板头上出现普为诸X人受记了也如或未然珍重流通大法宝广长舌相永敷宣弟子姚太岳率众善友设斋请上堂得人身难值佛法难具信心难大众人身巳得佛法巳值信心巳具可谓火中莲花也虽然且道信箇什么莫信佛么相好难形莫信法么名句莫显莫信僧么世外腾腾此三宝中若能如是知如是见如是信解不生法相以拂子打圆相云我今为汝保任此事终不虗也复举拂子召大众云会么王令巳行天下徧桃花处处笑春风信士李玉率众善友请上堂清信弟子李玉于福城建菴造像孳孳为善求福不回今日又率众善友上鼓山饭僧请山僧说法古德云佛法有什么事行得即是灼然若果能行得有什么事祇如佛法作么生行会么布施是行持戒忍辱精进禅定智慧是行布施度悭贪持戒度毁犯忍辱度瞋恚精进度懈怠禅定度散乱智慧度愚痴无量百千行门皆归六度虽然有箇汉本不悭不犯不瞋不懈不乱不痴教他行箇什么鵰弓巳挂鲸波息万里歌谣庆一人东鲁望云上座设斋请上堂举天亲菩萨从弥勒内院下无着菩萨问曰人间四百年彼天为一昼夜弥勒于一时中成就五百亿天子证无生法忍未审说什么法天亲曰祇说这箇法祇是梵音清雅令人乐闻师云弥勒如实而说天子如实而证无着如实而X问天亲如实而答今日或有人问鼓山望云上座请和尚说法未审说什么法亦答云祇说这箇法更问如何是这箇法击拂子云会么不见道梵音清雅令人乐闻还有证无生法忍者么唤来好与痛棒何玉吾居士祈嗣保安请上堂三界上下法我说皆是心离于诸心法更无有可得今日福城弟子何知祚同室方氏斋僧求福福生了也福从何来旱地金莲朵朵开礼忏忏罪罪灭了也罪从何去长江日夜向东注罪灭福生宗胤繁枝枝子结菩提树虽然更有一句子罪福该不得生灭没相干底蓦拈拄杖召大众云祇这箇上拄天下拄地黑似漆常在动用中动用中收不得有人提得去天下横行如或不然可谓百姓日用而不知卓一卓喝一喝光孝寺惠如勉之空生惺凡机先众道友设斋请上堂举宝志公云以我身空诸法空千品万彚悉皆同云门拈云你诸人立不见立行不见行四大五蕴不可得何处见有山河大地来是你诸人每日把钵盂噇饭唤什么作饭何处更有一粒米来师云云门祇为慈悲之故乃有落草之谈若能直下知归佛法更有何事虽然山僧不恁么道以我身空诸法空千品万彚悉皆同一切智智清净无二无二分无别无断故长连床上吃饭北俱卢洲洗澡脚踏五须弥身穿百衲袄却被十字街头屠狗旃陀罗冷地里觑见提起刚刀高声唱云一称南无佛皆共成佛道会么大X众无事归堂好孝男陈太育荐妣请上堂道刚优婆夷家居省缘勤修净业至年七十正念分明念佛尅期而化兹当首七其男太育率众孝眷特送灵龛到山如法阇维安塟报亲塔中仍礼忏饭僧用荐冥福更请山僧陞于此座举唱宗乘资助往生大众还知么诸佛于众生心内建立水月道场接化众生而归净土众生于诸佛心内执持虗声名号念幻佛而愿往生啐啄无差感应道合正与么时金莲台上婴儿诞生白玉堦前弥陀受记风吟宝树波动金渠并天乐以铿锵共契经而符响镜魔永伏梦果圆成陈氏母一生之能事毕矣虽然如是众中还有独超方外不涉斯美者么若有弥陀老人点首不暇观音势至赞叹莫穷如或不然五浊泥深千万丈大家把手上高山佛欢喜日比丘尼兴昌同徒法智请上堂昨日山僧昼𥨊梦一僧入方丈礼拜起问曰本来无一物教学人参箇什么山僧答云祇参箇无一物底僧曰无一物底作么生参山僧道参亦无僧云莫落空否山僧道祇这怕落空底拟空向什么处去僧语塞山僧复谓之曰参禅要到四稜着地始用得着若只驴前马后鼓弄唇舌脚根下浮逼逼地一推便倒有什么堪共语处僧亦无语逡巡而退及醒起来方知是梦今日对大众前更说箇梦话敢问大众参禅到什么处是四稜着地祇这四稜着地一句作什么生商量莫X是透得古人几则公案解拈解颂么莫是识得经论中一二吃紧言句么莫是于六根门头认得箇昭昭灵灵底便解擎拳竖指瞬目扬眉么莫是以箇见处融会万法即万法融会箇见处么莫是藏睛闭目摄念归空一切荡尽么如斯见解拟求大道譬如烝砂作饭掘地覔天徒自疲劳于已何益岂不见九峯虔和尚云拟将心意学禅宗大似西行却向东不惟不能到家最初出门时早巳错却路头了也或有箇汉闻山僧与么道便问四稜着地一句却请和尚道此正所谓矮子观场随人上下转见不堪虽然如是今对人天众前不可空却口不免乘便下坡略与大众通箇消息今朝七月十五诸佛欢喜众僧自恣监院化众启建盂兰盆无遮大会普度法界有情有温陵比丘尼兴昌同徒法智特特远来求受戒法即午设斋供众请上堂举扬般若用开觉路伏愿兴昌法智及现前一会人等人人饱餐甘露饫饮醍醐进道无魔修心有地灯笼露柱共作证盟白牯黧奴齐成佛道伏惟大众久立便下座一脉监院五十初度弟子等炤罗等法设斋请上堂观河无异见祇露一斑诞下便称尊犹存数量须知当人分上一片稳密田地绝数量无边表迎之不见其首随之罔眺其后巨浸稽天而不溺劫火洞然而不坏要是恁么人方知有恁么事既知恁么事一任头头上明物物上用随处作主遇缘即宗四五百条X花柳巷信步行来二三千处管絃楼弹指便入无罣无碍非古非今虽然如是苟非其人斫额有分复云山僧出世三载承一脉源公监院事始得化仪略备法化流行葢源公尽始尽终实心实行忘身事众克已成功经霜雪而不改历风雨而不变方杨岐之于慈明石窓之于弘智庶几无愧矣今日正逢五秩初度弟子等炤等法及合山大众雍雍穆穆递相庆贺山僧有条攀条也要庆赞一上岁月迁流不变易如如不动秪这是知命知非且勿论真实身心第一义大众久立下座开炉上堂昨夜霜风刮地来煖帘挂起地炉开直饶铁额铜睛汉白汗须教出一回葢为诸人分上有一片净白田地无始劫来常在其中食息起居只为不知不信不免起模畵样长期短期令汝参究开佛祖知见彻生死根源要认箇界至明白不为六贼侵占向外飘零既认得巳方知此地是当人自已无始劫来本所住处本所受用不曾变易一丝毫不曾减少一丝毫便好定国安邦兴家立业发大伏藏赈济一切始不负出家行脚之志众中还有认得界至明白者么若有即今日解制亦不分外如或未然切须抖擞精神用心体究看他是什么道理以悟为期勿限时节一期不悟一期不休一年不悟一年不休一生不悟一生不休拚取两生三生无有不悟去须是具此大根器大力量大志愿于此门中方堪入作若只X学时辈参鲜鱼禅说道理呈伎俩亟亟然求售于人此则非吾家种草不劳相见惟同志者共相体悉师诞日林舜游居士设斋请上堂今日乃山僧贱诞伏承林舜游居士入山设供致祝并请为大众说法秪如寿作么生祝法作么生说大众还见目前虗空么虗空还有时日岁月么还有昼夜明暗么还有边际分量么还有彼此隔碍么诸人若端的识得虗空落处便识得自已落处识得自已落处便识得山僧落处与从上佛祖天人羣生山河国土落处权衡造化炉锤万物亘古亘今不变不易岂不见赵州祖师云未有世界早有此性世界坏时此性不坏时有僧问如何是此性州云四大五蕴僧云这箇是坏的如何是此性州云四大五蕴大众赵州于贫女宅中掘开宝藏力士额上剖出明珠觌体施呈更有何事诸人向这里直下领荷得去今日舜游居士一场佛事功不浪施如或不然更听颂出人人一具金刚骨赤肉团中万仞高今日为君亲指出卓拄杖云撑天拄地不徒劳下座本照耆德请上堂黄梅本照朗公以三十年道旧特遣徒孙知化嘉禾不远数百里而来设供请法为山僧庆诞不免乘时及节为诸人露箇消息昨夜虗空迸裂无端堕下小儿为渠安年立岁也是当面煳涂虽然不免将错就错道箇天上天下惟我独尊祇得八表钦承十方向顺山河国土屈身低影正与么时X还有行正令底跛脚阿师么若有山僧与渠结箇同参如或不然且与木人同接拍高声唱起太平歌乃卓拄杖云吽吽便下座太超太志太静剃度请上堂太超等三人始因持血盆素报父母恩遂入佛门知有出家事逗到今日乃割爱入山恳求剃度受戒释迦老子云孝名为戒夫为人子者果能至心致孝于父母则全体戒定慧又何待剃除须发披着袈裟登坛羯磨然后为出家得戒耶虽然也须认得箇真父母始得不然徒仆仆于敬养恋恋于恩情但结世间生死业耳又何益于孝之道耶若认得真父母便具真孝道具真孝道便是真出家真受戒真报父母恩也且如何是诸人真父母良久云徧身红烂卧荆棘三世诸佛莫扶持十二时中勤孝顺瞥生一念即伤伊等志剃度上堂三界升沉事可嗟剃除须发着袈裟一尘不染恒清净的是人间优钵花大众且道袈裟下是箇什么谩言抖擞不下早巳全体披露晨朝洗面摩头方知顶相元具佛成道日总戎许公送法衣到山饭僧请上堂师陞座举衣示众云大众此衣是漳州府总戎许公讳天竉同夫人沈氏法名太树施与山僧说法且道此衣与昔日世尊所传金襕袈裟是同是别若道是同今古各不相到若道是别线路原自相通要会么通身披着无丝缕却似晴霞映碧空遂披衣据座乃云雪X山六载忍饥冻一覩明星佛便成却道众生皆具足祇因妄想堕凡情大众且道这妄想作么生断良久云待释迦老子作凡夫时为诸人道破一相耆宿同均颂道友设斋请上堂一相耆宿问古者道拨草瞻风祇图见性请问和尚即今性在什么处师云老师即今在什么处立地进云识得自性方脱生死眼光落地时作么生脱师展两手进云脱得生死方知去处四大分离时向什么处去师云面前是佛殿进云谢师指示礼拜归位师乃云今日乃一相老师同均颂道友以三十余年道旧特入山相访请陞座为大众举扬且山僧昔居受业时亲受一相老师激劝心铭之久矣兹辱枉顾虽彼此老大非复昔时颜面而促膝清谈劝然叙旧宛如昨日可见这一段光明亘古亘今不变不易大众还知有这一段光明么若知得便可坐断三际逈离生灭一真独露湛寂凝然参禅见性也在这里脱生死也在这里去处也在这里如或不然更为指注一上遂举拂子云祇这箇还见么昔也如是见今也如是见复击拂子云还闻么昔也如是闻今也如是闻今昔虽则异时见闻何曾有别秪如不落见闻一句作么生道瑞气生嘉运林花结早春池心宇道友募众修礼大悲忏法请上堂今日福城有一大心凡夫池心宇为闽中连年兵戈弗息诸难竞起生灵涂炭触目悲酸乃特倡缘募众于鼓山请X诸禅德修礼大悲忏法葢欲哀感观世音菩萨慈悲愿力保持世界覆护众生共跻昇平同资仁寿即此一念与观世音大慈悲心一体同观无二无别如天普葢似地普擎一切众生尽在其中承其庥廕受其度脱须知此心不独心宇有之一切众生悉皆具足祇为封于我执缠于爱见故不能扩充耳若使人人就心宇一念中扩充去即是观世音菩萨全体出现与大地众生慈心相向慈眼相视在在处处启慈悲门弘慈悲化自然天下太平民康物阜一人高拱无为万邦咸资至泽匪有假于他术乃自心之常分尔虽然如是犹是功勋边事更须知有当人尊贵一路始得且如何是尊贵一路当阳突出无人识笑倒南无观世音大悲忏圆满善友李望山李弘通于明𡋛王今众王岐岗林文若张道素郭瞻卿陈辉生设斋请上堂古今日月古今山河浮云变易总不干它然则观世音菩萨用许多手眼成得甚么边事不因柳毅传书信何缘得到洞庭湖拈拄杖云观世音菩萨来也通身是徧身是差之毫釐失千里分付诸人急着眼看是甚么卓一卓云观音妙智力能救世间苦又卓一卓下座朗虗上人报亲请上堂人人有箇本爹娘如影随形处处彰无奈众生自违背今朝突出在中央前是佛殿后是法堂左是厨库右是僧堂且道中间底本爹X娘是何面目良久云切忌触讳陈允泉善友荐亲请上堂僧问今日允泉善友荐亲请和尚说法与那叱太子柝骨还父柝肉还母现本身为父母说法是同是别师云你但识取本身进云恁么则伊亲得度去也师云如何是你本身进云将此深心奉尘剎师云犹属影响在师乃云今日陈允泉善友远自温陵来乞山僧一语以荐拔父母秪如允泉父母为存耶亡耶若存安用荐拔若亡又荐拔阿谁唯存与亡如何理论须知存者无所存但是幻存亡者无所亡亦唯幻亡存亡既皆是幻则非幻者岂存亡可得而隐显耶且如何是非幻者岂不见祖师云泡幻同无碍如何不了悟达法在其中非今亦非古即今现前大众身心与历劫以来本生父母若存若亡同时放光互相摄入还有了悟者么若了悟得不惟允泉父母荐拔巳竟即诸人父母悉皆荐拔无有遗余如或不然明朝生悉达更请问摩耶佛诞日信女蒋传果预修请上堂福城信女蒋传果预佈来生大福田更请山僧转法轮欲求无上大智慧以慧修福是真福以福修慧是真慧福慧圆成两足尊世出世间无与等福是自心之妙德慧是自心之妙光若人了达于心地一切福慧自圆满只如当人心地作么生了不见道天上天下唯我独尊心闲上座病中请上堂僧问香云缭绕钟鼓铿锵如何是和尚今日为人一句师云阇黎巳道竟进云言X前荐得掘地覔天句后承当掉棒打月不前不后请师方便师竖拂子进云若将耳听终难会眼处闻声始得知师云髑髅外道将一句来僧拂袖归众师云好与三十棒师乃云心闲上座居福州罗山之弥陀殿有年绝俗清修克已营建近因抱病决志还山请山僧陞座夫一切众生皆有身心之病身病谓四相心病为三毒无奈众生不知恃血气之刚盛逐声色而莫返世医拱手莫可救疗惟病者知之方堪下药且道下什么药须知病即是药何者葢以病故始知此身是苦是空是无常是无我即能返穷此身生所从来死所去处穷之不巳豁然明悟来去不疑积劫未了之事一旦了矣古德云病者众生之良药岂不信然耶虽然犹是药病相治更须知有本分事始得岂不见沩山问道吾什么处去来吾云看病来沩云有几人病吾云有病底有不病底沩云不病底莫是智头陀么吾云病与不病总不干他事速道速道沩云道得也与他没交涉大众你看二尊宿一拶一捺略露风规倾尽家私更无余蕴不但病不干他事不病亦不干他事道不得与他没交涉道得亦与他没交涉且道他毕竟是阿谁参开明上人请上堂是风动是旛动万象森罗一时漏洩非风动非旛动三世诸佛无地藏身仁者心动大小祖师只知开口易不觉舌头长竖拂子云且道这箇是什么即午开明上人设斋山僧留取口吃饭击X拂子下座重阳孝子陈正谟荐考辉宇居士请上堂陈辉宇居士平生持斋念佛好善乐施去年七十五岁垂诫子孙一一分明翛然化去其信进之力葢可知矣兹当小祥其子正谟等特遵遗命上鼓山饭僧请山僧陞座也要讨箇阿爹本命元辰下落古者道红轮决定沉西去未委灵魂往那方须知滔天白浪着力者能有几人充国黄金拈出底始是好手还委悉么年年九月九徧地菊花香西隐寺僧顿超同善友郑茂衡林天章等放生掩骼满忏饭僧请上堂徧野髑髅高唱无生之曲临危物命全提杀活之机子产固所未知文王亦复未见却被福城众多师僧善友一肩领荷既领荷巳乃复上鼓山炊无米饭煑不湿羮普供大众仍请山僧下一转语用申庆赞且道下什么语即得要知么天下太平同跻仁寿文之上座请上堂秋风凉秋夜长未归客思故乡拍禅床云这里是什么所在大家总在里许切忌开眼尿床复举文殊菩萨一日令善财採药曰是药者採将来善财徧观大地无不是药却来白曰无有不是药者文殊曰是药者採将来善财乃于地上拈一茎草度与文殊文殊接得呈起示众曰此药亦能杀人亦能活人师云尽大地是病尽大地是药以如是药治如是病无欠无余自然恰好善财可谓善採文殊X可谓善用若有服之者直令佛法禅道人我贡高是非憎爱诸病顿起通身庆快许渠作箇洒落底衲僧虽然也只医得箇有病的忽遇箇无病的来作么生医莫将无事为无事往往事从无事生师到南山二胜和尚请上堂卖松风于腊月煞不知时挝布鼓于雷门尤堪捧腹虽然祇得将错就错向虗空里打箇筋斗贵得主宾道合正脉流通拈拄杖云满口道不出信手拈得来卓一卓云瞎驴正法眼灭却又重开开后如何良久云不是我堂头道兄和尚谁共相委又卓一卓下座师到上生寺净悟耆德同信士朱继禧刘信笃叶子珍等设斋请上堂师陞座拈香云此一瓣香供养妙应和尚复拈香云此一瓣香供养曹山寂祖伏愿灶花再发觉苑重春驾宝筏于迷津扇真风于末运就座云妙应和尚曹山寂祖两箇老古锥无端向这一片地上撞出头来一人为兄在国欢摇头一人为弟在上生摆尾搅浑世界反覆阴阳仔细检点来犹是冬行春令山僧为寂祖脚下儿孙今日到来虽则祖翁家业契劵分明要且未敢顾着何也孟春犹寒伏惟珍重泉州开元寺职事石航达际思圣宅出诸上座送师还山设斋请上堂圆同太虗无欠无余山僧离鼓山到开元则开元有山僧鼓山无山僧离开元还鼓山则鼓山有山僧开元无山僧作么生说箇无欠无余X底道理莫是云云无心以出岫鸟倦飞而知还么错莫是云去去实不去来来实不来么错莫是云动若行云止犹谷神么错毕竟如何得不错去咄不劳说梦击拂子下座毫光上人诞日设斋请上堂若是无生无不生铁牛闲步火中行轩辕甲子知多少露柱分明与竝庚且道露柱毕竟年多少尘沙劫又尘沙劫数尽尘沙算不清思圣静主还山扫塔请上堂白塔青山里全身大定中死生俱不道夜半日头红正与么时还有真见先师面目者么若有鼓山门下不至寂寥如或不然白浪滔天正好着力池心宇道友募众修第二坛大悲忏法请上堂僧问如何是大悲心师云分明流出进云观音菩萨来也师云向汝道什么进云伏惟万福师云归位着师乃云观世音菩萨一片大悲心现出千手眼在娑婆险恶道中施大无畏与大安乐而众生不知由不知故菩萨之悲心愈重或现蚌蛤中或现牛胆里或作马郎妇或作志公身种种方便处处接引无奈众生之痴迷犹甚乃于自心中自相吴越自动干戈带累无限平人堕坑落壍其苦有不可胜言者福城池心宇道友触目兴感起同体之悲发愿募众修礼大悲忏法三年普为大地人忏愆请福祈致昇平正打着观音老人痛处今当第二期择吉告始特设斋请山僧X陞座举扬此一段因缘也要大家同知此事同发此心同修此行同证此法大众还知心宇这一念落处么天高羣象正海濶百川朝孝子王岐岗荐严请上堂本生真父母刀斧砍不开生死存亡处了不隔纤埃要知不隔底事么王岐岗善友关中人侨居福省有年至诚恻怛勇于福田尊人遇宝公年九十二岁卒于家岐岗闻讣哀恸欲绝又以弗克送终为恨乃特上鼓山饭僧请山僧举唱宗乘用酬罔极须知岐岗举念处遇宝公巳觌面相见了也非生死所能隐显岂闽陜所能间隔耶不惟岐岗父子如是乃至一切诸佛及诸众生山河国土皆与岐岗同一体性无二无二分无别无断故正与么时还委悉么将此深心奉尘剎是则名为报父恩珍重自圆上座六十初度请上堂自圆问诸佛为一大事因缘出现于世欲令众生开示悟入佛之知见请问如何是佛之知见师云墨漆桶里放光明进云是法住法位世间相常住如何是常住师云前是佛殿后是法堂进云此舍唯有一门而复狭小时如何师云且从这里出去进云分明一句超然了顿脱心猿露白牛师云正好耕田进云掀飜剎海光辉面宛转须弥暗点头师云用许多闲气力作么进云云收夜半金乌现等闲照见夜行人师云看取脚跟下圆礼拜师乃云自圆上座亲从先师得度后在紫霞洞里得X箇飜身处始知饭是米做从此二十年来自歌自笑不妨做箇洒落道人为什么却被十二时辰转唤今日作六旬初度耶须知夜明帘外别是家风枯木堂前另般春色两曜之所不到四序之所不迁芥城莫比其数劫石难并其坚唯有灵源洞口石将军许他结箇同年且道石将军有什么长处独立空山无箇事太平岁月自绵绵清明弟子答响利生送本师洞白关主印之上座进塔设斋请上堂师云坐断死关洞然明白销融宝印廓尔圆彰分明日午打三更谁道藏身没踪迹只得二边不住中道不居正当恁么时且道洞白印之二上座在什么处安身立命年年寒食清明际杜宇花开血满山信官陈贡轩祈福设斋请上堂当人自心本来清净只因一念迷倒遂于身口意三业起无量过咎惟智者能用一念觉悟飜破迷倒复还元净之心此心即是佛心一切烦恼业障本来空寂一切善法功德悉自具足不假外求迷悟两途实转凡成圣之要道也更须知迷者由迷悟而迷悟者由悟迷而悟如人因地而倒还从地起离地求起终无是理虽然如是有一人不属迷不属悟不是圣不是凡一切罪福因果笼罩他不得且道此人是何面目良久召大众云归堂去弟子心法荐师请上堂一切法不生瑞草本无根一X切法不灭红炉满盛雪若能如是解觑破威音外诸佛常现前大瑞菴主来也白云笼岳顶明月落前川下座宝善监院青恒文之内莹设斋请上堂时当末运佛法凋零至人乘愿再来因时救弊弘法利生图报佛祖不是为箇闲名字强求出头作一场戏剧取笑世谛也昔掌石师翁佩白马印唱云栖道真寂宝善两处开山三十年来覔箇知音不可得至晚岁始遇先师一人既征智证之同遂有宝戒之授迄今又三十余年矣山僧甞题师翁真赞曰摇仪峯鼗鼓卖云栖骨董三十余年入水泥始遇先师同鼻孔死生唿吸共通风声光烛破阎浮梦一滴苕溪水逆流不知是济是洞葢实录也山僧年十八岁甫离受业禀戒师翁座下亲承提挈复指令见先师于荷山至今日为先师洒扫山门皆辱师翁所教诏也兹宝善监院青恒文之内莹诸上座以方丈迁化乃特赍众护法书币远来请山僧一振颓纲勿使先人遗化一旦坠地因思木本水源理难固却乃举出先师师翁相见一段因缘也要大家知他二老落处不可只作矮子观场随人上下也敢问大众二大老节文毕竟在什么处有二僧竞下语师云未在乃云木人把板云中拍石女含笙水底吹或有人问和尚又作么生不免向他道争敢违背下座大悲忏圆满弟子林太鼎陈太育设斋请上堂闻声X悟道见色明心水不洗水金不博金只如云门云观世音菩萨将钱买餬饼放下手元来却是馒头又作么生喝云早知饭是米何须更忍饥复云呪圆三七功满一期因斋庆赞无愿不随四海波澄无一事普天共乐太平时下座佛诞日福城优婆夷弟子郑道实同男林太鼎设斋请上堂师拈拄杖卓一卓云悉达今朝恁么来火中菡萏又重开徧空徧界香风起异种灵苗触处栽祇这箇九龙吐水还洗得着么云门行棒还打得回么直饶通身是眼也鑑不出通身是口赞莫及且道是箇什么得恁么奇特还委悉么常在阛阓中要且无人识又卓一卓下座智楞上座请上堂师拈拄杖云山僧不会说禅终日闭门打眠赖有这箇上座却能为我敷宣卓一卓云下不在地上不在天中不在内傍不在边露躶躶赤洒洒没可把若有人拈得出一任天下横行不见一毛头许法为障为碍若拈不出被他迷却路头东撞西磕苦哉佛陀耶即今还有拈得出者么卓一卓云珍重孝男黄知雄等奉荐考妣请上堂先圣道三界上下法我说皆是心离于诸心法更无有可得要识心么天堂是地狱是成佛作祖亦是如夜来做梦相似人在床上梦境千差及至于醒了无所得设使未醒亦非实有到这里只贵当人识得床上本人则醒与不X醒得与不得皆成剩语敢问大众毕竟如何识得这箇本人去良久云不识不识复云上来举扬大法功德奉为孝男黄知雄知权等资荐嗣考文林郎黄公晋叔妣孺人郭氏忏悔愆尤庄严报地伏愿幽关顿破显清净光明之身极乐高超证阿鞞䟦致之地信官黄建五入山建盂兰盆胜会请上堂堂上老亲真活佛慇懃敬养福无边更资亡母诸亲属一切同登极乐天大众须知建老这一念广大心起自孝道且道这孝又从什么处起若也识得起处不唯现世父母福乐百年过去七世父母生天乃至尽法界虗空界一切蠢动含识皆摄入无缘慈中一时俱证无生法忍去也还委悉么老衲亲从方丈出登堂对众阐宗风乃举拂子召大众云是什么更若凝眸不劳相见兴茂庄主诞日弟子等纯林等志等设斋请上堂三缘和合之谓身两曜推迁之谓寿似浮云起于太虗若洪波泻于巨壑须知真身无相等十界以同躯真寿不迁即剎那而恒寂非生非灭非凡非圣非内非外非减非增便恁么悟去尚堕法身犹存数量所以昔日僧问洞山三身中阿那身不堕众数洞山云吾常于此切僧后问曹山吾常于此切意作么生曹山云要头便斫去又问雪峯峯以拄杖噼口打云我亦曾到洞山来大众且道三大老意毕竟在什么处咄宁可截舌虽然如是祇如兴茂庄主辅弼丛林三十X余载克勤克慎实行实心兹当九月朔旦正值花甲初周因斋庆赞一句又作么生还委悉么採菊东篱下幽然见南山牛彔章京熊公讳进学礼千佛名经饭僧请上堂忏悔一门诸佛共赞等觉巳降无不力行普贤为华严长子发十大愿王其第四愿云忏悔业障况其他耶博地凡夫未阶圣果处处贪着无非是罪其奈不知虽则不知不是无罪譬暗中书字火灭字存及至天明字终现耳惟智者先觉深自尅责息心改行以复还本善故释迦老子垂诫云诸恶莫作众善奉行自净其心是诸佛意须知三世诸佛历代祖师无有一人不净此心而成正觉者只如净心一句作么生本来无一物切忌自扬尘打破阎浮界独露法王身珍重牛彔章京陈公讳九州偕男绶入山礼千佛名经饭僧请上堂千佛出世不为别事要令大地众生见自本性了却生死何也葢为人人有箇本性只是不见虽则不见不可是无人人有箇生死只不肯了虽则不了不可是有生死不有本性不无一时拈出布施大众竖拂子云是甚么若向这里直下见得旷劫来事只在如今无边生死一时尽净岂不庆幸如或不然切须体究这箇生死分明是有鼓山长老为甚么道不有这箇本性本所不见本所不闻鼓山长老为甚么道不无参来参去一朝廓然开悟譬如日轮升X空无幽不烛自家田地皆悉明了然后发大伏藏普济一切绰有余裕可谓世出世间胜丈夫也与他三世千佛把手同行又何忝哉大众人身难得大法难闻时不待人切须努力珍重宗圣善公诞日弟子法愿等设斋请上堂当处出生随处灭尽更不流入第二念只如吾人堕地以来从幼至壮从壮至老岁月日时剎那流变为是第二念非第二念良久云青萝夤缘直上寒松之顶白云淡泞出没太虗之中万法本闲唯人自閙喝一喝云閙箇甚么复云末法浇漓禅戒纷乱先师出世力振頺纲禅嗣寿昌戒弘真寂源流不紊授受无差年八十时甞举寿昌一座大好山抛与道霈大似一发而引千钧媿不胜其任矣以真寂戒法付跬存诸公各以四句偈表信其偈皆前二句叙自已心中所证法门后二句示付戒之意无何跬存雪樵莫违诸公俱先掩化而某公又妄拈宗乘为先师所呵谴今惟宗圣善公在耳善公奉侍先师巾瓶有年亲禀毗尼教授后学必能遵先师之重嘱续真寂之芳猷增佛寿命令法久住今日善公五旬初度正值先师忌辰其徒子法愿等设斋请陞座特举出先师付託禅戒匡扶末法之意以告大众更不敢効封人之祝溢美褒赞何也不见道吾祷久矣伏惟珍重指修菴主为师庆寿设斋请上堂这箇四大性本是空若不知空不免道破未入胞胎以前在什么处一X口气不来薪火相交灰飞烟灭又在甚么处前后既无中间岂有中既不有为什么又唤作五十初度不见道其如幻耳祖师云泡幻同无碍如何不了悟达法在其中非今亦非古师乃起立召大众云这箇岂不是泡幻唤什么作无碍这箇不是无碍又唤什么作泡幻这里悟去无边剎境自他不隔于毫端十世古今始终不离于当念如或不然看他闲甲子迁到几时休剎那如寂静百川应倒流祖信菴主为师祝寿设斋请上堂一入信门便登祖位且作么生信尽十方世界是一人尽无量百千劫是一寿以如是寿寿如是人不长不短不减不增且道人是何人寿是何寿还委悉么桃花流水杳然去别有天地非人间纯一监院同陈辉生道友为师庆寿请上堂虗度浮生半百年知非知命总茫然饥飡渴饮寻常过笑破虗空嘴半边似这般无出豁汉不辨月之大小岁之闰余凡不收圣不管正好贬向无生国里直教覔箇出头地不得安用为渠𦘕眉指目攒花簇锦耶虽然这汉却有箇长处解向人道饭是米做锅是铁铸若也不信试向自已灶门前口门边一一检点去两序众职事耆旧制师子法被为师庆寿请上堂师子丛林师子围绕踞地底踞地哮吼底哮吼返掷底返掷滚毬的滚毬直得威光凛凛百兽潜踪紫气腾腾羣妖遁迹千古之下瞻之仰之叹莫能及只如僧X问古德师子搏象全力着焉师子搏兔亦全力着焉未审全甚么力古德云不欺之力大众要知不欺之力么喝一喝云末法风浇不可言狐狼野犴塞干坤赤心片片忘宾主共荷如来正法门大众珍重福城方陈林诸护法同池心宇道友率四众为师祝寿设斋请上堂今日乃山僧五十母难之辰伏承众护法檀越师僧道友各赍香云花云音乐云言辞云种种妙供而来供养须知这一铺功德不是锦上铺花亦非冷灶放火葢欲令人人知有未入父母胞胎以前一着子只如这一着子还有岁月也无还有寿量也无还有长短也无那箇既无这箇不可是有这箇那箇是一是二还定当得出么岂不见昔日晏国师问孚上座云父母未生时鼻孔在什么处孚云老兄先道国师云如今生也在什么处孚不肯国师乃问孚作么生孚但摇扇国师乃打孚一拳大众国师行拳与孚上座摇扇相去多少须知二大老一人摇头一人摆尾无影树上鬬春花石镜台前辨妍丑有人向这里会去即午请喫斋若也不会即午亦请喫斋何故如此大家有分林浦林印自曲水太和潘子起等众位道友为师庆寿设斋请上堂大衍之数五十其用四十有九赵州擎茶曹山奉酒干闼婆王献乐来无孔笛中歌本有恭贺无位真人千寿万寿只如无位真人还受也无匝地红轮秀海底不栽花X林丹章道友募众掩骼修荐请上堂吾人从无始来于生死界中舍身受身不知其几恒河沙劫一一生中皆有父母诸亲尽观大地若男若女若存若亡无有不是者但改形易报不复相识兹者时值鼎革杀气横流苍生之没于非命者多矣所以坏棺弃尸处处狼借风吹日炙雀噉鸦飡无主无依谁为悯念有福城善男子林丹章疚然在怀乃特倡缘募众亲为收歛火塟男女共计一千八百有奇事竣复大作佛事以津济之可谓不见异相众生全成仝体眷属祈国家之昇平达恩亲于仁寿皆感应自然之理也虽然更须知有七贤女因缘始得昔世尊因七贤女游尸陀林一女指尸谓诸姊云尸在这里人向什么处去一女云作么作么诸姊谛观各各契悟感帝释散花云惟愿圣姊有何所须我当终身供给女云我家七珍四事悉皆具足惟要三般物一无根树子一株二无阴阳地一片三呌不响山谷一所帝释云一切所须悉皆有之若三般物我实无得女云汝若无此争解济人遂仝往见佛白如上事世尊云憍尸迦我诸弟子大阿罗汉不解此义唯有诸大菩萨乃解此义师召大众云一切法无生一切法无灭若能如是解诸佛常现前七贤女各各开解了一一现前了便就帝释索三般物帝释云我实无得可谓和盘托出了也世尊云我诸弟子大阿罗汉不解此义唯有诸大菩萨乃解此义明瞒犹可暗骗难当今日有人问X鼓山林丹章道友所收一千八百髑髅在这里人向什么处去竖拂子云但向他道总在山僧拂子头上坐宝莲花成等正觉去也诸人还见么咄切忌眼花净慈堂尼怡然请上堂维摩诘云随其心净则佛土净此是净义妙法华云以慈修身善入佛慧此是慈义夫以慈修身而入佛慧以净修身而净佛土如是则一切戒定慧福德神通皆备于已安用区区别求耶今日净慈堂怡然上人特上鼓山乞戒请法为是别求非别求噫不因夜来鴈怎见海门秋尼祖德请上堂祖德比丘尼求戒复求法戒法原非外自心悉具足心空即是戒本来无一物心真即是法历劫不生灭若能悟自心戒法一时得祇如自心作么生悟日午打三更夜半日头出参法光法雨二上人请上堂佛出世祖西来法门处处大张开当阳抛掷这着子要令穷子蚤归来俱胝指秘魔乂云门胡饼赵州茶肯来觌面亲分付不来又自隔天涯今日法光法雨二上人求戒请法山僧又作么生娘生两眼原明净不用于中更撒沙庆城寺戒子乐道寂照祥光请上堂昔世尊于菩提树下始成正觉即立戒法以戒是三学之首万行之宗世出世间所必由之要道也何者三涂以无戒而堕人天以有戒而生乃至罗汉辟支以戒而得菩萨以戒而修佛果以戒而证三涂者即今不闻佛法不信因果恣意造业广集众罪者是也人天者即今坚X持五戒奉行十善者是也罗汉辟支者即今登坛白四羯磨后常行二百五十戒进止清净为四真道行者是也菩萨者即今发大心立大愿行大行志取无上菩提者是也佛果者三聚圆满万德具足即我本师释迦世尊是也可见十法界中圣凡染净皆依此戒而有差别所谓谁能出不由户何莫由斯道也今日庆城乐道寂照祥光等诸上座入山求戒特请陞座为现前四众人等开示如来立戒之意并各审观因地发心为求人天戒耶为求罗汉辟支戒耶为求菩萨戒耶为求佛果戒耶是在智者善自决择耳诸仁者人身难得佛法难遇今得人身得遇佛法出家受戒非是小缘宜各于此发决定心立决定志修身以戒修心以慧破生死于无始圆佛果于一生恩有同资自他均利可谓真佛弟子真报佛恩也伏希大众各自勉励珍重佛成道日道山室尼弘益传慧传毓一贤等坚请上堂未覩明星是悉达巳覩明星是悉达悉达何曾有两人众生起见自分别当时之事即今日今日之事即当时今日当时同一际众生起见自支离不分别不支离直下莲花开污泥释迦老子觑不见黧奴白牯笑嘻嘻大众且道黧奴白牯与释迦老子相去多少只许老胡会不许老胡知莲宗上人请上堂莲宗上人为法心切昨日拜伏于地泪如雨注求指示箇出生死底路头山僧向他道X把生死来与汝出这一转语如金刚王宝剑觌面全提若能直下提起一刀两断岂不畅快平生渠既不会今日不免从头说破有我是生死达得我空即出生死赞即喜骂即瞋是生死赞不喜骂不瞋达得赞者受赞者骂者受骂者二俱是梦便出生死此是一条通天大路若能蓦直行去归到家中亲见那箇无生死底人了然后飜身入生死界中燃大法炬驾大法舟渡苦海之沉迷破大地之幽暗始不负出家学道之志也敢问那箇无生死底毕竟是阿谁还委悉么师姑元不是女人但恁么看取隣虗庵主为徒众求戒请上堂一人有眼耳鼻舌身意声色一毫不知一人无眼耳鼻舌身意声色一毫不昧二人同到鼓山求戒为授不知者为授不昧者不知者教乞戒而不知乞戒问名字而不知名字如何可授不昧者本无音声状貌可见又如何授二俱不授则辜负来机授又作么生授不见道官不容针私通车马蓦拈拄杖连卓三卓云五戒十戒二百五十戒三聚戒一时拈出了也只如授者受者即今在甚么处直下来也急着眼看掷拄杖下座慈圣庵惟祥上人请上堂昔世尊于三乘中别开净土一门谓之径路修行亦谓之横出三界葢谓念佛往生甚易易也今时念佛者多往生者少其故何也良由觑娑婆不破信极乐不及耳娑婆弊恶种种逼迫有什么觑不破处极乐依正种种殊胜十方诸佛X历代祖师苦口叮咛劝令往生有什么信不及处若真信不及觑不破则是盲冥无智痴众生只顾目前不惧身后他时后日其苦未有了在唯有智者将娑婆世界一一觑破了极乐世界一一信得明白了然后放下万缘把这一句阿弥陀佛向四威仪中一心念去务使字字分明句句相续念到一心不乱花开见佛则知念即是佛佛即是念念非是念佛非是佛弥陀自已浑作一人极乐娑婆打成一片然后以如是法度如是众期九莲于上品会三祗于一生仰报四恩同资三有始是真正佛子也大众时不待人各自努力珍重云太绅善友报亲请上堂人知有身则知有父母知有父母则能念报父母之恩何者为身何者为父母何者为报父母之恩先佛世尊云身从无相中受生犹如幻出诸形相大众这箇幻出形相岂不是当人自已真身这箇无相岂不是当人真父母识得真身即识得真父母识得真父母即能报父母之恩云太绅善友幼背双亲不胜哀感乃特请山僧陞座举唱宗乘用酬罔极即此一念真身真父母一时现前了也且道恩毕竟如何报良久云撒手到家人不识更无一物献尊堂池心宇道友为祈昇平募众修大悲忏三年期满设斋请上堂僧问声色丛中一乘宗教如何施设师竖起拂子进云这箇即声色离声色又作么生师又竖X起拂子进云恁么则终无二体也师云一任分别进云观音菩萨来和尚向甚处与他相见师云背后是什么进云这箇是学人底和尚见底又作么生师云且喜阇黎到这里进云更有箇覔不得底罪和尚如何为学人忏却师云元来不曾到这里进云恁么则皮肤脱落去也师云也好箇消息僧礼拜云大家证明师云狼借不少乃云人人安稳国土本无三灾及与八难只因日用不知向外驰逐遂于无灾难中妄为灾难所迫逼观世音老婆心切处处捄护特拈出旷劫所得无上秘密之法谓之广大圆满无阂大悲心陀罗尼令诸有缘闻名持诵出诸难地达于安稳故娑婆世界号之为具大慈悲者又谓之为施无畏者池心宇道友善根宿植福果圆成体观音之慈悲悯羣生之荼毒倡缘募众依法修持期满三年福兹率土果见四海澄渟五谷丰稔国泰家宁民康物阜这一铺功德可谓克始克终尽善尽美了也正与么时还有直达安稳国土者么良久云常在于其中经行及坐卧珍重瑞拙上座请上堂闻声悟道见色明心云门云观世音菩萨将钱买胡饼放下手却是馒头大众胡饼馒头是一是二若道是一胡饼自胡饼馒头自馒头若道是二面无两般有人定当得出即午瑞拙上座设斋出笼馒头一任横咬竖咬不妨下下咬着何也家家观世音处处弥陀佛如或不然饮水须防噎切忌X囫囵吞洪坤宇善友仝侄昌胤为求嗣设斋请上堂干法天坤法地天地法什么拈拄杖云只这箇生天生地生人生万物这箇广大天地人万物亦广大这箇无尽天地人万物亦无尽这箇永久天地人万物亦永久且道这箇是甚么得恁么奇特但向已求莫从他覔卓一卓雪溪上座诞日设斋请上堂雪溪上座平生屡感异梦一切皆验无一虗者年四十七岁时因患眼梦见摩利支天手持日月放大光明眼得不坏自是以来礼供诸天甚为虔恳且更施金作佛施药治病一切福事踊跃力行然一一皆自梦心流出且道此梦为是实为非实若道是实分明是梦若道非实凡事皆验这里定当得明白则知现前身心世界一切万法亦复如是所以云三世诸佛是梦历代祖师是梦六道含灵是梦雪公今日六旬初度又请山僧陞梦座说梦法开梦众祇如破梦一句作么生咄青天白日大家莫瞌睡洪省吾善友荐兄设斋请上堂僧问南岳云修证即不无染污即不得不染污中如何修证师云火里莲花今正开进云广额屠儿放下屠刀便云我是千佛一数不假修证如何便成佛去师云莫谤广额屠儿师乃拈拄杖云前日为坤宇祈嗣拈出这箇今日为省吾荐兄永吾又拈出这箇葢为这箇能为万象主X不逐四时凋虽然出生无尽要且生灭变易他不得既生灭变易不得则永吾现前与诸佛众生山河国土同一体性无二无别灵然湛然如如不动如此又荐拔箇甚么只把一枝无孔笛特向人间缭乱吹卓拄杖云吽吽下座程门许氏陈氏为童男明寿祈福求大悲忏饭僧请上堂观音一片老婆心救护阎浮愿力深等视羣生如一子须知处处现全身竖拂子云观世音菩萨来也应以三乘人天得度者悉皆现身而为说法求长寿得长寿求富饶得富饶求官位得官位乃至求佛果得佛果一切所求若不果遂者不得为大悲心也只如众生能感之心与观世音菩萨慈悲心地毕竟是同是别闻性圆明无内外把手相将入普门击拂子云珍重大悲忏三年圆满上堂观音大士不肯冷坐普陀岩上乃撺身入三界火宅中东唤东应西唤西应如钟受扣似谷答响不爽毫发葢度生之愿广大无尽耳池心宇道友普为天下祈致昇平乃募众修大悲忏法三年告满凡四众人等各施资财敷陈供养乃至若见若闻发一念信心一瞻一礼者皆摄入菩萨无缘慈中承其庥廕受其度脱不惟外难不侵亦复内障渐尽何也以众生悲仰之心即菩萨慈悲之心众生举念处菩萨全体出现不前不后不一不异只如山僧今日高登曲彔因斋庆赞观世音又在甚么处X喝一喝云一声徧入诸人耳诸人耳在一声中露躶躶兮赤洒洒十方何处不圆通蓦召大众云一齐作礼便下座徐太孝善友请上堂为父饭僧资冥福于既往为母礼忏祝遐寿于将来可谓两彩一赛也然二者皆起于孝之一念儒以孝为天经地义佛以孝为戒故云大孝释迦尊积因成正觉是世出世间皆本于孝也祇如这一念孝又从什么处起若也识得起处则知千佛万佛同一父母而佛佛无穷千寿万寿同一法身而寿寿无尽如或不然堂中活佛方花甲定省温凊仔细看优婆夷姜法智礼忏求戒请上堂罪性不在内不在外不在中间忏箇什么坛场非戒白四羯磨非戒问清净教威仪非戒又受箇什么这里具得一只眼譬如狮子出窟百兽潜踪杲日昇空千林失白始可谓真受戒真忏悔也且道具底是甚么眼夜半日头红照破三千界任他无事人尘中得自在优婆夷弟子胡益净设斋请上堂僧问众生受佛戒即入诸佛位如何是佛位师云汝即今在甚么处进云只在这里师云原来却是众生师乃云以心持戒以戒持心是心是戒是戒是心以心念佛以佛念心是心是佛是佛是心如是持戒即入佛位如是念佛直登上品只如不是心不是佛不是物又作么生毕竟水须朝海去到头云定覔山归击拂子下座X佛诞日心觉庵主请上堂僧问诸佛未出世人人鼻孔撩天出世后为什么杳无消息师云现成公案进云云门刚要一棒打杀为是雪屈为是酬恩师云也是贼过后张弓僧礼拜师乃举大慧禅师浴佛示众云毗蓝园里未曾生双林树下何曾灭不生不灭见瞿昙眼中又是重添屑师云大慧老人只解添屑要且不解出屑山僧今日为他出却去也毗蓝园里任渠生双林树下任渠灭生灭炽然事本常海底泥牛嚼生铁蓦召大众云莫道鼓山看孔着楔下座善男子管世民世贵设斋请上堂僧问世尊四十九年未曾说一字如何是世尊底佛法师云青山青绿水绿进云千七百则尽属葛藤如何是祖师底佛法师云绿水绿青山青进云今日和尚陞座毒鼓雷轰如何是和尚底佛法师云青山青山绿水绿水进云学人则不然师云汝作么生进云面前自有通霄路不许时人乱撒沙师便打师乃云有为法中有时日岁月故寿量有尽无为法中无时日岁月故寿量无尽今日善男子管世民世贵为老母李氏七旬初度饭僧请法用申庆赞且道说有为法耶说无为法耶举拂子召大众云见么掬水月在手弄花香满衣击一击下座无尽上人剃度设斋请上堂僧问德山云及尽去也直得三世诸佛口挂壁上请问和尚如何是及尽底事师云三十棒赶出三门外去进云有一人呵呵大X笑未审笑箇甚么师云我也不知进云识得此人参学事毕如何是此人师良久进云某甲不恁么道师云汝作么生进云溪声便是广长舌山色无非清净身师云好箇门外汉僧礼拜师乃云无尽上人年七十有五儿孙济济颐指如意一朝深悟浮幻矢志出家诸子孙辈挽留不可遂同送到鼓山剃度纳戒可谓火中莲花不易得也须知出家者学无为法无为法中无老少无迟速所以罗睺罗七岁出家证阿罗汉果胁尊者八十岁出家亦证阿罗汉果可见得之在人不在年也大众且道无为法作么生学还委悉么二时展钵家常事未许他人易得知结夏建州檀林道友为师祝寿设斋请上堂师拈拄杖云祇这箇本来无形段丑貌百千般特地为拈出牛头尾上安有人提得去促无量劫为一剎那延一剎那为无量劫魔宫虎穴任意安居酒肆婬坊随缘放旷如或不然伹愿蜡人似氷洁长年坐断白云中卓拄杖下座孝男林太鼎为故考文若居士诞日首七设斋请上堂福城文若林居士父子积善世其家一朝託疾忽告终见闻无不生悲叹七日以前居士死七日以后居士生生时既巳无所生死时亦复何曾死识得不生不死人无边生死一时尽生死尽处即飜身何妨在在常游戏奉觐弥陀诸圣众黄金台上闻妙法当处果满菩提圆无佛世界而作佛孝子太鼎以至孝X请我陞座说此法普愿法界诸众生一时同入法性海喝一喝下座孝子林太鼎请上堂孝子林太鼎奉荐故考文若居士请僧转读华严法华楞严圆觉诸经圆满适值诸佛懽喜众僧自恣之辰特申表忏仍请山僧陞座不免重宣一徧华严云华藏世界所有尘一一尘中见法界如是则尽大地众生生死去来全体法界更何有生死之可言法华云十方佛土中唯有一乘法无二亦无三如何是一乘法满钵和罗饭普供十方僧首楞严云见与见缘并所想相如虗空花本无所有此见及缘元是菩提妙净明体白云投壑尽青嶂倚空高圆觉云有大陀罗尼门名为圆觉流出一切清净真如菩提涅槃及波罗蜜教授菩萨任大也须从地起更高争奈有天何复云上来称扬如是大法功德伏愿林文若居士三障肃清二严备具觐诸佛于一念剖大经于一尘普共含生齐成佛道左都督洪公秀宗居士设斋请上堂教中道得人身难值佛法难生信心难又云豪贵学道难以豪贵之人多迷声色不厌苦本所以学道为难且道学甚么道大道岂不见僧问赵州和尚如何是道州云门外的僧云不问这箇道州云问甚么道僧云大道州云大道透长安大众若识得赵州舌头落处则知举世茫茫南来北往步步踏着处处是长安时时觐天子安邦辅国坐致太平如或不然试看日用凭谁力擎X天拄地总由他击拂子下座徒弟纯祉智云荐济宗上人请上堂师拈拄杖召大众云生也这箇这箇不生铁牛眠古路死也这箇这箇不死石马骤清风不生不死也这箇这箇能生能死青山常举步白日不移轮卓一卓云即将这箇奉为新寂比丘济宗蠲除三障具足二严伏愿正眼豁开直达归元之路迷云吹散高超胜义之天即生灭而证真常转尘劳而成正觉又卓一卓下座灵石监院履玄同众法眷及省会福清陈何郭魏林周敖赵陈曾众位檀护请上堂灵石乃福清福地寂祖祖庭废兴有时运当来复曹师首创众徒继述弟兄一志莫不人人以兴复为念故能感动众位护法檀越倾心护持特请山僧开法山僧自顾人微德薄不足为此山增重苦口力辞者数矣而僧众檀护愿力益坚毋容推诿既事不获巳只得冐昧祗承期金像宝殿落成之日当为一挝石鼓重振祖风俾人人知有自已脚跟下一段大事可见佛祖出世建法幢立宗旨终不徒然也祇如今日山僧祗承一句又作么生拈拄杖卓一卓云万般存此道一味信前缘又卓一卓下座师到宝善沧溟上座率众请上堂山僧到宝善巳二十日了也四方缁素摩肩错趾竞来供养终日口吧吧地葛藤不少今日沧溟众上座远自延平来敬陈香积高敷法座考钟伐鼓虔请说法又添一番狼借X虽然唤什么作法说又作么生说却请木上座为诸人通箇消息拈拄杖卓一卓云拄地撑天唯这箇春来秋往不抽枝当阳拈出无人识却忆头陀一笑时又卓一卓下座师到龙山上堂僧问特为法门增显耀泝流千里访同参即今曲彔高登踞大众诚聆一指南师竖拂云闻么进云巳知趋向路归家又若何师云上座即今在甚么处僧便喝师云好喝进云恁么则归源无二路方便有多门师喝云唤甚么作方便进云可谓石鼓真灯赖有续曹源一派徧支那师云且归位着僧问佛因大事说法华多宝如来虗半席今日重登狮子座开权显实事如何师云适来巳八字打开了也进云屴崱峯头六种动龙山耀古复辉今师云不妨道着师乃云山僧昔年忝与龙山和尚同参天童老人法席当时即有共振古风之约迄今垂三十载矣龙山久巳丕显宗风化行宇内而山僧方僻处海隅跛跛挈挈殊愧不似今日得得入山瞻礼道范共话畴昔足慰平生又承监院两序敦请陞座既辞不克不免借婆衫子拜婆年大众还知么法运陵夷真人罕遇晚近知识竞共出头各各自谓成无上道子细捡点将来总是弃金担麻唯有龙山耸壑昂霄岿然崛起不堕众数实谓希有且道龙山有甚长处莫是得太白不传之秘诀兴翠巖久废之丛林么莫是平生持为法为人之志在处建无作无为之功么莫是X智如鹙子辨似满慈么似则也似是则未是毕竟如何良久云天生一片无瑕玉安用雕文始见奇复云适来龙山和尚举寿昌师翁大好山公案兴善云好寿昌云不好好与不好端的在什么处大众要知么夜半正明天晓不露久立众慈伏惟珍重靖藩固山王公讳大用奉荐太夫人郎氏请上堂今日乃固山王公为太夫人郎氏小祥之期特入山饭僧修荐请山僧陞座举唱宗乘用资觉地夫人寿越古稀荣膺一品子孙济济福禄源源世间种种云大备矣然而死生昼夜之理必洞然于心了无疑惑今日因斋庆赞不免重为举似也要大家知有还知么生从何来火里青莲朵朵开死从何去长江日夜向东注来者既巳无所来去者究竟何所去去来来去总如如是则名为大幻住所以云譬如大幻师幻出诸男女虽见诸根动要以一机抽十法界中四圣六凡殊形异状万别千差总是幻出的男女若识得彼大幻师机括所在则不为诸幻相所惑虽现圣现凡而圣凡不能系示生示死而生死不能拘出没往来得大自在敢问大众幻师机括毕竟在什么处蓦拈拄杖卓三下云权挂垢衣云是佛却庄珍御复名谁又卓一卓下座冬至日温陵黄孔固文学仝玄文上座为师庆寿设斋请上堂僧问古者道诸佛出世及与涅槃总不出剎那际未审和尚寿量还在剎那际里为别有生机X一路师卓拄杖进云恁么则同坑无异土也师云独有阇黎不在其数进云学人不恁么师云汝作么生进云中九下七诸佛数不出师云何曾出得进云和尚还出得么师便打进云何曾出得师云更要一棒僧礼拜僧问和尚五十以前为人即不问正当五十如何是和尚为人一句师云也好与一棒进云顶门突出摩醯眼照破三千及大千师云只恐不恁么师乃云诸佛出世及与涅槃总不出剎那际三昧须知此剎那际三世诸佛历代祖师以及蠢动含灵总在里许出出没没自古及今无一人出得若也出得一任天下横行生佛位中牢笼他不得其或不然来年更有新条在恼乱春风卒未休卓拄杖一下复云羣阴剥尽一阳回无位真人恁么来垢面蓬头人不识寒梅雪里一枝开且道此人在剎那际里耶不在里耶卓拄杖云天风伐石鼓大地又闻雷复卓拄杖云珍重温陵信官张讳良奕仝夫人黄氏酬愿祈福请上堂廓然无圣觌体现前实无功德百福具备搅长河为酥酪变大地作黄金种种庄严受用不尽不从别处得来尽自箇中流出且如何是箇中事喝一喝复云自心善愿自心发自心功德自心求但得自心长不昧生生福慧永无休苏载瞻居士施浴锅饭僧请上堂僧问古有十六开士随例入浴各各悟道去未审他悟箇什么师云今X日苏居士请汝沐浴进云振衣无别物入水见长人师云切勿露手脚进云手脚不湿师云又拖泥带水僧问灵源一滴水浴此无垢人时如何师云今日正开浴进云既不洗尘亦不洗体中间安然又作么生师云不妨恁么洗进云虽然只浴得这箇未审那箇还受浴么师云这箇那箇是什么僧礼拜师乃云一火功成双铁镬满煎香水浴僧伽身心垢腻从头洗洗尽身心见阿爷还有与么人么若有则不须䟦陀悟因安用古灵揩背人人汗衫脱落箇箇全体优游不唯诸垢併消无垢一时洗却今日苏载瞻居士一铺功德可谓不浪施矣如或不然香水海中弥满清净普请大众趂时随例浴去云太绅善友病中求忏饭僧请上堂昔维摩诘示疾毗耶离城诸来问疾者因以身病广为说法诸仁者是身无常无强无力无坚速朽之法不可信也渠恁么道只要诸人识得是妄耳洞山不安有僧问云和尚病还有不病者么山云有僧云不病者还来看和尚否山云老僧看他有分渠恁么道只要诸人识得是真耳拈拄杖召大众云唯有这箇不属真不属妄非病非不病且道这箇是甚么春秋浑不涉枯荣岂得该世世为根本莲花火里栽卓一卓富沙郑谢邵潘众护法道友为师庆寿请上堂今日乃富沙众位护法檀信师僧道友特赍锦章香供入山为山僧庆寿富沙桑梓之地诸公桑梓之人不免X说些桑梓的话无相身中有相身剎那不住自新新轩辕甲子循环数数尽尘沙也未真且道如何是真竖拂子云鸳鸯绣出从君看不把金针度与人击拂子下座紫云还一耆德七旬初度齐巳上人请上堂四大为身岁月为寿四大必坏无实性也岁月易往不少住也况人生寿屇古稀以至期颐者千百什一而巳紫云还一本公以慈修身善入佛慧寿古稀矣徒孙齐巳请山僧法施葢欲以法供养唤甚么作法先佛世尊云身从无相中受生识得这无相的便识得自已真身肇法师云江河竞注而不流识得这不流的便识得自已真寿真身不坏徧法界以弥纶真寿不迁尽劫石而常住虽然如是犹是止啼之说不可谓本法上有恁么说话也如何是本法良久云洎乎错下註脚开明上人设斋请上堂举世茫茫皆客作不知衣里有明珠为求衣食佣贫里子细看来也大愚今日绽开衣线揭出明珠普示诸人去也举拂子云见么古今常雨宝永济于昏衢击拂子下座佛成道日庆城寺戒子雪光雪心卉林予霖信生润逸灵源设斋请上堂僧问未离兜率巳降王宫未出母胎度人巳毕因甚么又在雪山覩明星悟道师云只为汝不荐进云一覩明星开正眼如何是正眼师云龙眼核进云恁么则昔日雪山今朝和尚师云礼X拜了归位又僧问妄无自性全体即真因甚世尊又道众生以妄想执着而不证得师云待离却妄想执着即向汝道进云舍妄归真时如何师云莫妄想进云恁么则云收雾卷家家月树倒藤枯处处秋师云又妄想也师乃云释迦老子未覩明星以前众生成佛巳竟既覩明星之后却云一切众生皆具如来智慧德相但以妄想执着而不证得从此三千余年带累儿孙奔南走北参禅的参禅受戒的受戒修因的修因证果的证果反又隔了一重忽有箇汉闻恁么道撩起便行向星未覩眼未开时一觑觑透直教释迦老子无开口处无展拓处亦不分外如或不然不免向他背后立听其处分参禅须教实参受戒须教实受因若不实果必虗也虽然如是只如今日现前大众各各披衣执具眼睁睁地耳历历地意了了地听山僧曲彔床上说黄道白这一段风光且道是未覩明星以前耶既覩明星以后耶良久云将此深心奉尘剎是则名为报佛恩灵虗慧林二上人送米到山请上堂今日灵虗慧林二上人在建宁县募化斋米送到鼓山供养大众须知有三种不易一化者不易二施者不易三受者不易化者施者不易则固是受者如何不易亦有三种为诸人点出一者烹以不热火二者盛以无底钵三者纳以空如来藏三种具备则能植檀那净福增佛祖慧命日用万两黄金亦不分外如或不然二时上X堂切须照顾不得咬破他家一粒米福省城守信官黄讳燕赞为太夫人张氏求福酬愿请上堂亲恩罔极佛力无边能孝于亲则能感于佛葢佛心亲心人子之心皆同一体以一体故所以消厄难于至危增福算于至大感应道交其捷如响正当今日所愿从心因斋庆赞一句又作么生母子同心归正觉生生福禄愈高崇珍重荐云太绅道人上堂三缘和合而幻生这箇不生四大各离而幻灭这箇不灭不生不灭底离生灭底不可得生灭底离不生不灭底亦不可得故华严经云一切法无生一切法无灭若能如是解诸佛常现前须知现前底佛非是外有相佛乃当人自已本源自性天真佛也即以如是佛度云太绅出生死海登涅槃岸生生常作津梁处处同为法侣方伯何公为公郎太观求福寿饭僧请上堂土饶果硕源远流长凤生丹穴玉出崑冈所以大福德人发大福德心修大福德行感大福德胤葢心大福大因真果真今日本省大方伯何公为公郎太观饭僧求增福寿一句作么生父子天真妙叶处恒沙性德自绵绵玄生上座求戒设斋请上堂昔世尊临涅槃诫饬弟子依四念处住以戒为师末法出家者如稻麻竹苇不知四念处为何事戒为何物佛法之衰有由然矣今日玄生上座入山求戒请陞座不免拈出布施大X众何者四念处谓身受心法观身不净观受是苦观心无常观法无我得此四念则不住生死观身真净观受真乐观心真常观法真我得此四念则不住涅槃既不住生死又不住涅槃此无所住处即是当人放身命处何者以戒为师众生无始以来背觉合尘念念攀缘心心造业若无戒法辔勒其心将无畔涯不知抵止所谓摄心名戒因戒生定因定发慧实成佛之基本也故经云汝等比丘于我灭后当尊重珍敬波罗提木叉如闇遇明贫人得宝当知此则是汝等大师若佛住世无异此也凡出家者能遵佛遗诫依四念处住又能以戒为师虽则现生不能悟道证果自然世世不落恶道生生不失人身再出头来一闻千悟定不虗也虽然如是更须知心体离念念处何施自性无非戒从何立如是则虽终日持戒而无戒相可持终日念处而无念相可立寂寥于万化之域动用于一虗之中能如是用心可谓真佛弟子真报佛恩也伏惟大众深自勉励珍重慧修上人请上堂昔日僧问马祖云和尚为甚么道即心即佛祖曰为止小儿啼曰啼止后如何祖曰非心非佛曰除此二种人来如何指示祖曰向伊道不是物曰忽遇其中人来时如何祖曰且教伊体会大道大众古德为人言不浪发此是无渐次中渐次今日快便难逢为诸人一一颂出即心即佛为止儿啼粗餐一顿了忘百饥非心非佛儿啼巳止夺却匕箸X休粮方美除是二人向道不物离相超名剜心剖腹其中人来教会大道㵎底鱼游林间鹊噪召大众云面目分明各自证取弟子陈等荣同室郑传愿预修功德请上堂求福者多求道者少强欲论道却成不了虽然如是了也这箇不了也这箇且道这箇是什么举拂子云此是无尽福德藏今日为君亲说破击拂子下座传璧传禅二上人求戒请上堂寒山道无嗔即是戒心净即出家我性与你合一切法无差鼓山道心空即是戒身空始出家本来无一物何处会千差大众且道与古人相去多少试拣辨看祥光上人设斋请上堂僧问自性本空戒从何有只如今戒即是不戒即是师云空中看鸟迹水底数鱼踪僧作持钵势云这箇是戒非戒师云未开口前荐取进云本元自性天真佛非色非空非古今师云不劳註脚僧礼拜师乃云空王殿上逈绝行踪明月堂前暗传春色于无戒中立戒无定中修定无慧中发慧三学既具万德乃圆所以道修空花之佛事伏镜里之魔军建水月之道场圆梦中之佛果虽然如是只如花亡镜破月落梦惺时如何夜明帘外排班立万里讴歌贺太平阎浮菴主请上堂师拈拄杖云祇这箇离相离名非空非色赞不得毁不得是不得非不得唤作佛土上加泥唤作戒无绳自缚唤作心提灯覔火到这里三X世诸佛目瞪口呿历代祖师望风莫及正恁么时如何通信灵源深处无人到只听数声幽鸟啼佛诞日信官李太陞同夫人周太贵挂旛饭僧祈福请上堂释迦老子来此世界八千返了也无奈众生不了所以今又重来入摩耶胎出摩耶胎指天指地四顾称尊打头一着巳将无尽宝藏一时运出了也但不知众中谁是领受者后来有箇云门和尚却云我当时若见一棒打杀与狗子喫贵图天下太平瑯琊拈云云门可谓将此深心奉尘剎是则名为报佛恩今日适值世尊降诞令辰有信官李太陞同夫人周太贵特入山中高挂宝旛广陈妙供圣凡普会福慧圆修且道与云门报恩是同是别野色更无山间断天光直与水相通僧问法身无相报化非真唤甚么作释迦老子师云多了这一问进云恁么则寸丝不挂也师云切忌堕坑落壍进云快活快活今日撞着这箇无面目汉师云救汝不得进云罪过罪过师云好自领去宁化县弟子巫太禧饭僧请上堂僧问未得的人如何下手师云失箇什么进云巳得的人如何保任师云又得箇甚么进云隐显几微无少剩繁与大用体无亏师云汝试用看僧拟议师便喝僧进语师云迟了八刻师乃云历尽溪滩到此间饭僧求福转人天善根世世常增长不昧今生般若缘如何是般若缘释迦老子云凡所有相皆是虗妄若见诸相非相即X见如来举拂子云这箇是相唤甚么作非相这箇是非相唤什么作相大众还见如来么若也见得则知贪瞋本空福慧本有不从别处得来悉自天真具足若也未见万劫千生莫教忘却这箇击拂子下座孝男林太鼎荐考文若居士小祥请上堂清虗之理毕竟无身举世茫茫无一人理则如是事作么生黧奴白牯放光明如理如事死生路上无生路不涉事理百尺寒潭清彻底祇将此四转语奉为孝男林太鼎资荐故考文若居士小祥之期增崇福慧伏愿豁开正眼顿破迷关得不生不灭之心了无去无来之理一得真常永不退转道友池张陈林同徒子云祥杏林碧昙善慧德泉送雪溪上座灵龛茶毗请上堂雪溪上座居福州开元铁佛殿有年借医术为布施之资假福田为净土之本今年六十𥨊疾旬余付嘱后事一一明白乃命沐浴更衣鸣钟念佛而化可谓头正尾正因真果真也今日众道友徒子特奉遗命送龛到山茶毗入塔仍请山僧陞座举唱宗乘用资觉地还知么生也这箇这箇不生死也这箇这箇不死识得不生不死底即识得常生常死底识得常生常死底即识得不生不死的故释迦老子云一切法常静无有起灭相即今万法生灭炽然作么生说箇无生灭底道理莫是云当处出生随处灭尽么莫是生即不生灭即不灭么莫是生灭去来本如来藏妙真如性么未在未在毕X竟如何良久云不离当处常湛然覔即知君不可见击拂子下座善女人温今严请上堂尽十方世界是故乡田地尽大地众生是同体眷属圣凡不异生死无间今古莫移何以故今古一时生死一体凡圣一心故只如今日善女人温今严特上鼓山饭僧请法荐拔父母夫主宗亲为在里许不在里许现前一念离生灭把手同归不二门地狱天宫皆净土月穿潭底水无痕林丹章道友掩骼礼千佛名经请上堂僧问不与万法为侣者是什么人师云父母未生前会取进云父母未生前是何面目师云即今是何面目僧礼拜师云不得错认师乃云尽十方法界是箇髑髅收向甚么处安葬若安葬得明白一切含灵悉皆度脱三世千佛为作证明如或不然过去千佛巳过去了未来千佛犹未来现在千佛当面错过还有不错过者么昔有秀才诵诸佛名经问长沙和尚曰百千诸佛但见其名未审居何国土还化物也无沙云黄鹤楼崔颢题后先辈还曾题也未才曰未曾题沙云得闲题取一篇好大众秀才恁么问长沙恁么答大似善财童子向妙高峯顶参德云比丘七日寻覔不着后却于别峰相见要知相见底事么听取一颂崔颢题诗黄鹤上今来古往閙纷纷击拂子云三千诸佛一时出即此见闻非见闻喝一喝下座孝男王道行报亲请上堂父精为骨母血为肉骨肉X合成乃名为身所以十月怀胎三年乳哺推干就湿鞠育良苦欲报父母深恩须如那叱太子析骨还父析肉还母然后现本身为父母说法始得只如析却骨肉还父母了如何是自已本身父母未生前荐取虽然众生从无始来出一皮袋入一皮袋生生死死轮回不巳且道那一人在生死内在生死外咄唤甚么作生死即将此法敬为孝男王道行资荐故考王一宠妣陈氏早出苦轮超生乐地伏愿竭生死海登涅槃山同生诸佛会中长作法门眷属起大悲忏弟子杨太明池太长请上堂观音手眼通身是救护群生愿力深一卷陀罗无阂力声声流出大悲心所以向刀山则刀山自折向火汤则火汤自竭向地狱则地狱自灭向饿鬼则饿鬼自饱向脩罗则恶心调伏向畜生则自得智慧众生日用起四趣烦恼造四趣恶业受四趣苦果但能一念至心称名持呪观世音即时现前当处解脱况风声鸟语皆演陀罗尼音山色江光尽显慈悲妙相只如今日屴崱峯头王侯共会缁素同心修礼大悲忏法普为天下祈致昇平发菩提心植成佛种正当恁么时且道观世音在什么处拈拄杖卓一卓云若将耳听终难会眼处闻声始得知又卓一卓下座信官曾法孔王梅李士彦李英张伯升熊进学宋仁张国威夏有德夏继旺修礼大悲忏法设斋请上堂世尊云豪贵学道难葢为X豪贵之人多迷声色不知苦本不求出要所以学道为难今日现前列位大檀护宰官虽身居禄位心存佛法知有出世大事因缘皆由往昔于三宝真净田中深植善根故不昧耳须知释迦老子出世不为别事只要人人自已知有广大圆满无碍大悲之心上同诸佛下合羣生干旋造化生育万物一切功德无不备具无量劫来不曾动着一丝毫不曾移易一丝毫既不曾动着不曾移易为什么有圣凡染净乃至贵贱贫富苦乐忧喜种种差别耶葢翳眼见空花耳故学道之士所贵拔去翳根俾法眼清明亲见自家田地运出自已家珍自利利他受用无尽只如拔去翳根一句如何道不见一法即如来亦复名为观自在险恶道中为津梁世出世间无罣碍下座程门信女许氏陈氏为男子明寿挂旛饭僧求忏请上堂诸佛菩萨观大地众生犹如一子保持覆护无不备至世人一切可伪唯爱子一念无伪以与佛菩萨无缘慈悲同体无二皆自真心流出所谓家家阿弥陀处处观世音也今日程门信女许氏陈氏为男子明寿高挂綵旛广陈香供祈福基巩固命位昌隆幼龄灾厄不侵长大官星显耀有求皆遂所愿从心正当恁么时感应道交一句如何道凡心才举处观音出现时福聚海无量是故应顶礼击拂子下座信女薛太持设斋请上堂人身难得佛法难遇既得人身得遇佛法须发真实心依佛法修持始得且道X佛法如何修持娑婆苦海万重波一句弥陀直捷渡彼岸高登达本乡亲见弥陀大慈父见后如何良久云家业本完全不用重分付观音成道日善女人太慈兴乐设斋请上堂人人一座洛伽山屴崱耸云际大士巍然坐此间相好自分明演说大悲圆满呪万窍吼天风普资恩有入玄关大地无空缺诸人向这里证入则知观世音即是自已自已即是观世音一卷大悲心呪尘说剎说古今无间以此求道直取菩提以此求福万德圆备如或不然观音今日方成道蠢动含灵尽放光普请大家勤礼敬尘尘尽露法中王击拂下座大悲忏圆满弟子池太长杨太明请上堂僧问法身无为不堕诸数因甚大悲菩萨现千手眼师云何曾有一箇进云恁么则金殿重重显至尊师云不是这箇道理进云争奈人人本具师云如何是你千手眼僧以手作擎日月势师云犹少一箇在僧便喝师云好与拄杖师乃云心佛众生三无差别观世音以无缘慈于众生心中放光说呪众生以大愿力于菩萨心中礼拜供养如空合空似水投水广大如法界究竟如虗空尽未来际无有间断只如今日一期佛事云週因斋庆赞一句作么生弓矟巳挂狼烟息万里讴歌道太平复举麻谷问临济大悲千手眼那箇是正眼济搊住云大悲千手眼作么生是正眼速道速道谷拽济下禅床却坐济问讯云不审谷拟议济拽X谷下禅床却坐谷便出去师云二尊宿各用手眼逞神通丝来线去只用得九百九十九眼若是正眼未曾梦见且道毕竟如何是正眼起立良久云君不见便下座善女人王太净设斋请上堂兴化道我闻前廊也喝后架也喝喝得老僧上三十三天扑下来一点气息也无待我缓缓地苏醒起来向汝道箇未在何也我未曾向紫罗帐里撒真珠与诸人去在兴化老人恁么道早是抱赃呌屈了也山僧今日这里二禅客出来呈一问两问便尔胡喝乱喝山僧总不见不闻何也春鸟昼啼秋虫夜响有甚么较量处虽然如是山僧与么道且道是真珠是瓦砾一任诸人自已检点去复云善女人王太净厌娑婆之暴恶慕极乐之殊胜笃修净业决志往生葢有年矣今日又特设斋请山僧陞座指示箇西方的路头敢问大众西方路头在甚么处莫云蓦直去么莫云看脚下么莫云含元殿里问长安么今时人尽力道总不出此还息得渠疑情么内经云缓则治其本急则治其标须知娑婆世界六道轮回祇是箇爱字极乐世界上善同会祇是箇净字所以古德云爱不重不生娑婆念不净不生极乐大众要识西方路头么唯凭一句弥陀佛净却多生贪爱心贪爱净时极乐现现后如何良久云娑婆当处自平沉珍重王莲实道者预修功德请上堂僧问昨日和尚道有X二禅客胡喝乱喝敢问如何是正喝师云不喝你进云作家宗师天然有在师便打进云恁么则掀倒禅床去也师云杜撰禅和如麻似粟又打师乃云道者王氏法名传悉莲实其道号也生于贵胄许于名门未成礼而夫子化去时道者方在笄年遂以坚贞自矢洁白修身奉佛持斋笃修净业至二十有六岁始于归其家抚嗣守节今年巳六十有一矣即此清操巳有天位而道者志不在人天愿生净土所以今日礼忏饭僧种种功德一一回向净土仍请山僧陞座发明净土要旨以为西方公据还会么善业恶业皆由心造秽土净土并自心生故世尊云直心是菩萨净土菩萨成佛时不謟众生来生其国深心是菩萨净土菩萨成佛时具足功德众生来生其国大乘心是菩萨净土菩萨成佛时大乘众生来生其国乃至施戒忍进禅智是菩萨净土菩萨成佛时具足六度众生来生其国故云欲得净土当净其心随其心净则佛土净敢问大众心毕竟作么生净还委悉么本来无一物何处惹尘埃弥陀方脱口净土巳花开五浊本来净三祇不假排人人火宅内俱坐实莲台伏惟珍重清流弟子马太裕同母罗氏设斋请上堂母子慇懃请法来牢关又复为君开敢言昨定今不定三寸分明是祸胎蓦拈拄杖召大众云这箇是法三寸如何商量卓一卓云这箇无相非眼所见故这箇空寂非X心所缘故这箇真实非四相所迁故这箇离言非口所述故所以释迦掩室于摩竭只见一斑净名杜口于毗耶望空启告须菩提唱无说以显道捕影捉风帝释绝听而雨花唤钟作瓮正当恁么时且道如何通信道火何曾烧着口撑天拄地定由他又卓一卓下座清流县慧云悟明若淡梅友慧日绍如还照诸上座设斋请上堂族姓子于佛法中出家有何所益只要识得自已根源如何是自已根源凡所有相是皆虗妄大众好箇小歇场不妨将息若见诸相非相即见如来竖拂子云还见么见即不无争奈金屑落眼正与么时到家一句如何道夏木阴森白昼长清溪一带明如镜击拂子下座缘生上人剃度请上堂投泥自溺名曰凡夫透得此门出尘罗汉缘生上人舍三女为尼弃室家削发即此一着便具大丈夫成佛作祖力量非世间荣贵勋业可得而较量也故昔日崔赵公问径山国一禅师曰弟子欲出家得否径山曰出家乃大丈夫事非将相之所能为岂不然耶虽然如是且道出家毕竟为箇什么夫出家者为无为法无为法者乃世出世间万法根本若得此法则能了无始不了生死报累世未报亲恩传慧命于将来度羣迷于末劫始不负割爱入山之初志也缘生上人痛自勉励珍重谢飞卿居士扫塔请上堂先师迁化巳十载矣建州X弟子飞卿谢君敬赍香供入山扫塔但不识先师灵骨所在特请山僧指点只如青松郁郁白塔峩峩长江日夜向东流列岫朝昏常逞秀为是先师灵骨非先师灵骨若道是头上安头若道不是拨波求水正与么时且道如何定当茶倾三奠复三奠万象森罗齐点头是耶非耶俱不道未把真金去博鍮优婆夷弟子今记请上堂大福德人发大福德心修大福德行感大福德报何者以法性无尽故心无尽心无尽故行无尽行无尽故果报亦无尽所以忏罪障而罪障潜消求福寿而福寿愈广生生常遇三宝在在勤植福田不为富贵所迷不为尘劳所染一一皆自法性流出可谓真实功德也且道毕竟如何是法性十界圣凡无一物山河大地自如如珍重参领徐公讳有才请上堂人人脚跟下一段大事宽越太虗明逾日月生天地育圣凡神通光明福德智慧一切具足不假外求只是众生日用不知虽则不知未曾欠少今日参领徐公入山设供请法不免傍资一路也要诸人明箇入处拈拄杖卓一卓云大众会么三平和尚云即此见闻非见闻两手分付无余声色可呈君丧尽目前箇中若了全无事一得永得体用何妨分不分一切临时又卓拄杖云珍重信官王讳惟明同夫人祁氏诞日请上堂如来出世大因缘要令人人悟性天依性起修真实行生生福寿自绵绵只如悟入自性一句如何道日用堂堂无X别法分明父母未生前珍重优婆夷弟子何太云礼华严经满忏请上堂尽十方世界是华藏法界尽十方世界是毗卢遮那尽十方世界中若圣若凡若依若正乃至万象森罗是一部华严大经三界扰扰涌法海之波澜六趣芸芸灿性天之星斗忽有箇性燥汉向这里撩起便行推开楼阁之门徧游法界之境于一尘中至不可说佛剎微尘数世界一一世界亲觐不可说佛剎微尘数诸佛一一佛所精修梵行尽未来际无有间断一尘既尔一切尘亦然所谓尘尘尔念念尔法法尔正眼看来犹如一梦今有善女人何太云于此经中起大信发大愿修大行清净三业翘勤五悔一字一礼无空过者且道这一铺功德毕竟如何回向普贤万行周沙界十愿导归极乐邦亲见弥陀蒙授记尘尘礼敬法中王珍重小参元宵小参举蔡君谟守福州上元日令民间一家点灯七盏陈烈作灯长丈余大书其上云富家一盏灯太仓一粒粟贫家一盏灯父子相对哭风流太守知不知犹恨笙歌无妙曲君谟见之还舆罢灯师云蔡端明冷灶放火要且不知火种来处陈处士痛处下针其奈先自伤手直令千古之下传为口实山僧今夜在石鼓峯头与数百衲子同过上元令人人各点起一盏灯虽则光明烜赫要且不费油火富也富不X着贫也贫不到且道这一盏是什么灯良久云铁树花开明似日时时照见夜行人小参师云结制来巳数日也那事作么生还有奈得何底么出来道看问答不录师乃云古德云小参谓之家教如今在孤峯顶上架数间大屋聚数百衲子立成箇本分家风且道教箇什么莫是教诸人参禅么巳是屈了诸人诸人分上还欠少箇什么岂不见昔归宗会下有僧夜来呌云我大悟也归宗次日上堂云昨夜大悟底僧出来僧出曰师姑元是女人做归宗休去大众这僧若不亲到这箇田地归宗如何肯休诸人若的的识得这僧悟处便识得自已立地处识得自已立地处便识得从上诸佛诸祖立地处还有恁么人么如无山僧今夜狭路相逢不免当头道破师姑元是女人众生本来是佛若能直下承当以拳击案云此物原非他物还有直下承当者么好与三十痛棒小参师云前日举拳要诸人直下承当殊不知你起念承当早巳当面蹉过若不承当依旧沉沦所以此事苟非其人大难大难事不获巳为诸人执认箇父母所生血肉身心所以令汝看箇父母未生前自已本来面目为汝被生死流转所苦所以令汝究生死根源看箇生从何来死从何去诸人若端的识得生死来去处便识得父母未生前本来面目识得父母未生前本来面目便识得生死来去处故古德云参X须真参悟须实悟真参要有真参底工夫实悟要有实悟的言句岂不见南岳让和尚初参六祖祖问什么处来让云嵩山来祖云什么物恁么来让无语遂经八年一日向祖云某甲有箇会处祖云作么生让云说似一物即不中祖云还假修证否让云修证则不无染污即不得祖云祇此不染污是诸佛之所护念汝既如是吾亦如是大众你看让和尚于六祖什么物恁么来一语下过不得遂经八年你道渠八年中做箇什么若不用心体究做真参底功夫焉有后来发明底时节与发明底言句诸人要真实发明么不妨更向什么物恁么来处看向说似一物即不中处看向染污即不得处看这三语中若透得过生从何来死从何去与父母未生前巳生后全体显露还委悉么快人一言快马一鞭更不劳叨呾大家且恁么看取夜寒珍重小参师云结制以来巳经二七了也诸人坐禅还曾梦见坐禅底道理么若知得昏散二魔藏身无地定慧两轮觌体圆明岂不见古南堂禅师有偈云南堂静坐一炉香终日凝然万虑忘不是息心除妄想都缘无事可商量大众这箇无事处即是诸人放身命处还知么若知得许汝从定门入山僧续貂亦有一偈鼓山静坐一炉香譬如捉贼要见赃裂破虗空无一物巍巍独露法中王大众还知有这箇法王么若知得许汝从慧门入故古德云定慧等学明见佛性X诸人但将此二偈仔细体究这里究得彻则知南堂底即是鼓山底鼓山底即是南堂底如或不能且向一门深拶入免教岐路泣亡羊小参师云终日为诸人打葛藤不向这里讨箇下落犹自打瞌睡真不唧𠺕且道病在什么处只为抛家外走年代深远忘却了也每每共汝把手归来家业完全契券明白到这里犹自回头转脑岂不大可哀哉如今事不获巳不免贵买贱卖去以两手抛空云掇向诸人面前了也一任有眼者见有耳者闻有口者道有心者思看什么处不风光什么处不成现虽然忽有箇汉眼耳不具心口不全到这里作么生接引他良久云惭愧便归方丈小参师云诸人到鼓山参禅图箇什么莫图成佛么头上安头若不成佛又落众生界里葢成与不成是两头语须知当人自已有本分事在如何是自已本分事良久云难难难接竹点天徒自瞒易易易跑下单来踏着地也不难也不易倒骑铁马云中戏诸人且道此三语还有亲疎也无一串穿来抛那畔笑倒堂中老圣僧参僧问万法是心光诸缘唯性晓本无迷悟人祇要今日了只如今日如何了师云何不直下荐取进云本无迷悟人了箇什么师云直了箇无迷悟底进云恁么则万古碧潭空界月再三捞摝始应知师云如何是汝知底事进云草枯鹰眼疾雪尽马蹄轻师云闲言语X因事小参师云诸人出一丛林入一丛林箇箇道我参禅学道不知唤什么作道道作么生学不向这里体认明白祇是箇随羣吃饭汉有什么共语处诸人要知么何不看从上古人葛藤岂不见昔日赵州问南泉如何是道泉云平常心是道州云还可趣向也无泉云拟向即乖州云不拟争知是道泉云道不属知不属不知知属妄觉不知属无记若真达不疑之道犹如太虗廓然荡豁岂可强是非耶州于言下大悟大众平常心是道大好言语会得者能有几人所以云百姓日用而不知故君子之道鲜矣今时学道者只在知不知上做活计知者一向搬弄神识博学多闻向外打之遶不知者一味遏捺妄想摄念归空向死水里坐总出他妄觉无记窠臼不得何曾梦见平常心来诸人要识平常心是道么听取一偈渴饮饥飡无别事禅床角坐思悠哉一板打着真痛处不觉连声呌出来诸人若向这里荐得方吃得山僧手中棒如或不然对面不相识休云亲近来解制小参师云今日解制山僧有四问一问诸人在这里结制参禅离却昏沉妄想试将参底禅举似山僧看二问参禅要了生死了生死的禅作么生参三问三月安居今巳满毕竟将什么抵还常住饭钱四问人人有箇广长舌相横说竖说昼夜无间拈却髑髅道将一句来此四问若答得的当许有参学分若不的当东去西去被荒草里毒蛇咬杀时莫谓山僧X不曾说破中秋小参师云山僧在山中与大众三度过中秋吃茶说话茶不知吃在那里去了话亦不知听在那里去了今夜又值中秋吃茶又要山僧说话不知说箇什么莫说月么灵山指曹溪话马师父子翫寒山子咏这片月被这一队弄影汉卖弄殆尽了也更教山僧说箇甚么虽然不免将无作有应箇时节昔僧问曹山朗月当空时如何山云犹是阶下汉朗月当空几人到此田地曹山犹道是阶下汉你道过在什么处不见道清光照眼似迷家明白转身犹堕位岂不是此人过处这僧却也伶俐便进云请师接上阶山云月落后来相见祇如月落后如何相见听取一偈昨夜姮娥传信息金钱不许戏虾蟇大家推倒广寒殿相邀来吃赵州茶珍重孝男储谷荐考怀远将军葵旭储公妣太淑人盛氏请对灵小参师云若论佛法祇要识得自已根源若识得自已根源则生死海即是涅槃门更无毛头许法为障为碍以是一法非二法故何者是自已根源赵州云未有世界早有此性世界坏时此性不坏时有僧便问如何是此性州云四大五阴僧云这箇是坏底如何是此性州云四大五阴这僧贪观天上月失却手中珠赵州心不负人面无惭色还知赵州不负人处么更听颂出四大五阴来去去来如空忽云如旱忽雷来无所从去无所至寂然湛然不离当处X举拂子云会么切不得辜负山僧弟子黄太用荐亲请对灵小参师云三界昇沉无别法祇因业力强安排业由心起原无性病眼空花见有差若能悟入无性理一口吸尽西江水本来面目自昭然更于何处覔生死祇如无性理作么生悟黑如日明如漆大地有波涛四海无一滴咄且向这里直下超脱去小参师云今日温陵弟子朱太云于佛诞日特上鼓山普请众僧念佛资荐考妣宗亲往生净土仍请山僧说法开导须知尽十方世界是箇极乐国土何处有五浊恶世尽十方世界是当人自已何处有阿弥陀佛若端的向这里见得彻去则太云父母宗亲久巳向莲花国里成等正觉了也又何有念佛往生之可言如或不然且靠着一句阿弥陀佛作箇往生底路引岂不见十六观经云若人至心令声不绝具足十念称南无阿弥陀佛称佛名故于念念中除八十亿劫生死之罪临命终时见金莲花犹如日轮住其人前于一念顷即得往生极乐世界既往生巳见佛闻法悟无生忍然后方知道极乐原非别处弥陀岂是别人到这里即道箇念佛一声潄口三日有什么过会么莲花台上化生时即是如今这一念林遵鲁茂才荐考秀轩公请对灵小参师云秀轩老居士八十七年前来从那一路而来八十七年后去从那一路而去若知来去处分明则生死二字是什X么阳𦦨空花如或未然不免道破八十七年前来从何来咄八十七年后去从何去咄会么生耶死耶俱不道观音处处现全身小参师云孺人陈氏函寿谢世以来巳经三载兹属祥期孝子曾功调惟理功硕等特上鼓山礼忏饭僧用荐冥福仍请山僧诣灵开示惟孺人谛听虗空无际孰东孰西十界无人谁凡谁圣祇因一念不觉便尔眼见空花随业惑以升沉仍因缘而鼓动多生流浪至今莫返孺人若能向这里豁开正眼即路还家方知灯即是火米即是饭释迦老子是什么干屎橛达磨原是老臊胡更说什么轮回生死菩提涅槃如或未然孺人且看未生前一句是男是女细参详一朝亲见渠侬面铁树花开劫外香珍重为法珍禅友对灵小参师云法珍禅友昔同参先师座下履道甚勤自负知见下视流辈奈天不假年赍志而殁众皆惜之其徒兴昌徒孙法智业巳奉遗骨入塔兹复到山礼忏追荐请山僧对灵说法用报提激之恩当此之时且道与法珍还有相见处否若道有相见幽明逈隔若道无相见鼻孔原通相见不相见则且置祇如法珍下世以来巳经六载天耶人耶诸佛净土耶当有寄托且道鼻孔里这一窍寄托何处既无寄托则亦无出没无动静无往来有佛无佛性相常住广大如法界究竟如虗空虽然如是犹是增语法珍当年亲见底还有许多般也无祇这一句X子须还法珍自道始得良久云大众莫道法珍无语好珍重为林常捷善友对灵小参师云生死二字迷却几多人亦悟却几多人何以迷却几多人为世人慧眼不开觑这生死不破被他流转劫劫波波岂不是迷却几多人何以悟却几多人若是夙有灵根底直下觑破这生死了不可得得大自在岂不是悟却几多人是知生死二字实圣凡之要迷悟之关也祇如悟的人生死空了毕竟向什么处去良久云抉出眼中瞖还他旧面皮本来无住着幻寄宝莲池弥陀亲授记众圣共提携上品上生处赵州东院西常捷善友但向这里超脱去不远父林廷谦若安父陈五斗母何氏仝荐请对灵小参师云不远之父非若安之父若安之母非不远之母今夜同入如来大光明藏中互为宾主祇得今古一时死生一际圣凡一体迷悟一道于其中间求其异相了不可得不远若安父母能向这里以海印三昧一一印定随处作主遇缘即宗天上人间他方此界繁兴大用为物作则净躶躶赤洒洒更不见有毛头许法为障碍也还知么全身巳坐空王殿不必灵山问释迦本彻禅人荐亲请小参师云本彻为父母平生未闻无生法特请山僧开示无生法若论无生法父母死不曾死以死是幻死求其死相了不可得本彻生不X曾生以生是幻生求其生相了不可得此不可得处乃是当人本源自性祇为无始劫来被他生灭相葢覆了不得现前即今若能于生死不可得中直悟无生法忍则觌体圆明永无遮障还信得及么一悟无生理诸缘尽悄然浮云散何处明月正当天陈辉生善友送母道刚优婆夷入塔请对灵小参师云道刚优婆夷尔受我大乘菩萨心地戒巳入诸佛位了也还知么尔谢世以来巳经半载试自谛观毕竟有世可谢无世可谢须知世不有如何有世可谢世不无如何无世可谢何者三界六道皆是自心之所变现犹如空花似有非实原不可以有无计也若能于不可计中认得本源心地则三界生死即时顿空三聚净戒一念具足破无明于嚝劫超佛果于多生皆自心之常分非有假于他术还知么性戒无非亦无是亘古亘今不变易众生一念受佛戒顿超直入如来地梵熙上人送师隐贤入塔请小参师云师资恩重等丘山白骨持来塔此间特请山僧弘法施即令直下入玄关举拂子云隐贤上座见么一见更不再见击案云闻么一闻更不再闻知么一知更不再知何者法不见法法不闻法法不知法还委悉么三门佛殿长相对四大金刚眼共觑梵熙上人荐师叔祖石灯请小参师云六十余年唯一梦醒来天色巳黎明亲见自家田地了鞭起泥牛X火里耕祇如自家田地作么生见石灯上座还知么见不见虗空成两片生来死去本完全箇里何曾有背面咄元夕小参师云昨夜除夕监院脉师请为大众开示山僧开十句法门一要具惭愧无惭愧者人神共恶故二要知佛恩辜恩负德非佛弟子故三要念生死苦知厌离故四要发出世心不着三界故五要深信因果果报不失故六要坚持戒律成佛根本故七要参禅念佛明见自性亲觐诸佛故八要诵经学问开廓闻见使见地圆融故九要建立行门福慧相资故十要愿力广大有愿必成故大众试自揣摩看此十句中为具不具若都无有则是光头百姓非出家人也如此之辈不是我同流快出三门去好今日元夕监院纯师又请山僧为大众开示古德云欲识佛性义当观时节因缘时节若至其理自彰不免应时及节为大众举一则古话昔僧问镜清新年头还有佛法也无清云有僧云如何是新年头底佛法清云元正启祚进云谢师答话清云山僧今日失利鼓山道两箇驼子相逢着世上至今无直人又僧问明教新年头还有佛法也无教云无僧云年年是好年为什么无教云张翁吃酒李翁醉僧云老老大大龙头蛇尾教云山僧今日失利鼓山道玉本无瑕雕文丧德今日有人问鼓山新年头还有佛法也无答云佛法不在这里更问在什么处向他道昼日热如火晚风X吼似雷若云谢师答话鼓山与他一盃茶若云老老大大龙头蛇尾鼓山也与他一盃茶何故如此赏罚分明珍重安执事小参师云丛林百务各有攸司惟赖大心衲子同秉精诚各出一只手煑饭底煑饭煎茶底煎茶烧香底烧香扫地底扫地接引后来知识直使渠眼里耳里鼻里舌里一一具足无所乏少一一通达无所壅滞固是佛祖本分家风亦是衲僧寻常行履祇如堂中憍陈如教他做什么长年打坐惟观鼻一任人来不举头陈道尊荐妣太恭人周氏请对灵小参师云本省布政司督粮道陈公讳台孙率众孝眷特上鼓山礼忏饭僧为故妣周氏太恭人资荐冥福仍命山僧诣于灵次开示生死之理太恭人还知么夫生若是实何得有死既有死生无生矣死若是实何得有生既有生死无死矣生无生死无死金刚正体觌露堂堂于其中间求其起灭如栽兔角于马头刮龟毛于蛇背焉有恁么事祇如太恭人即今承佛光明全体显现历历孤明听山僧说法底且道是箇什么良久云昔日渐源侍道吾至一檀越家弔慰源抚棺问曰生耶死耶吾云生也不道死也不道源云为什么不道吾云不道不道源不领一日闻童子诵观音经云应以比丘身得度即现比丘身豁然大悟太恭人还委悉么生也不道死也不道夜半石人无影像纵横那辨X往来源应以比丘身得度即现比丘身龙吟雾起虎啸风生祇如所现底身出没隐显还有生死也无乃云不道不道伏惟珍重陈子度文学荐妣张恭人请对灵小参师云今日孝子陈楷伏为先妣张氏恭人谢世以来巳经七载每怀鞠育之慈深动风木之感念非佛力莫报母恩乃特上鼓山徼灵于大悲倾心于忏法雪愆尤于既往植景福于将来恭人须知此福匪从外得本自心生心无所生福亦无作若识得无生心体则在在处处恒转根本法轮剎剎尘尘尽阐舍那心地虽则在天同天非天之所能摄在人同人非人之所能収所以道有物先天地无形本寂寥能为万物主不逐四时凋恭人还知么无量劫来本如是不曾移易一丝毫缘中荐得羣疑尽始见从来立地高王传悉荐慧云庵主请对灵小参师云福城女弟子王传悉童年守节今巳白首矣久依慧云庵主笃修净业兹值庵主迁化不胜悲悼乃特捐赀礼忏资荐仍请山僧对灵说法以报法恩慧云庵主还知么三界众生无有不被生死所困者这箇生死非从外得乃自心造故金刚藏云生死皆由心所造心若灭者生死尽祇如心作么生灭过去心不可得未来心不可得现在心不可得过去巳灭未来未至现在空寂如是则心且不可得唤什么作生死生死既空涅槃亦寂所以云三际求心心不有心不有处妄元无妄X元无处即菩提生死涅槃本平等这平等法中无今无古无悟无迷无男无女无罪无福有佛无佛性相恒然慧云庵主须向这里直下撒手还家然后转位投机头头上明物物上显修空华佛事建水月道场伏镜里魔军成梦中佛果虽然如是更有功位双泯一句且待他日相逢再为道破中秋小参师云今夜金风扇野满月流辉微微疎雨湿空阶漠漠轻云漾秋汉正与么时且道是阿谁分上事须知人人各有一片稳密田地多年抛在荒草里而今快便难逢信手拈出切忌有眼者见只许无心者知虽然如是三十年后切莫道鼓山以常住物作人情广宣上座荐男邵子贤茂才请对灵小参师云子贤茂才惺惺着今日尊翁广宣上座以尔亡于盗贼不胜哀恸乃特捐衣钵礼忏资荐仍请山僧诣于灵次说法开导还知么子路结缨曾参易箦同出圣门因果逈别然因果二字虽是佛说而孔门亦未尝拨无因果大易积善余庆积不善余殃与洪范五福六极皆因果之说也虽然只如司马子长有言天道无亲常与善人若伯夷叔齐可谓善人者非耶积仁洁行如此而饿死且七十子之徒仲尼独荐颜渊为好学然回也屡空糟糠不厌而卒蚤夭天之报施善人其何如哉盗跖日杀不辜肝人之肉暴戾恣睢聚党数千人横行天下竟以寿终是遵何德哉此其尤大彰X明较着者也若至近世操行不轨专犯忌讳而逸乐终身富厚累世不绝或择地而蹈之时然后出言行不由径非公正不发愤而遇祸灾者不可胜数也余甚惑焉傥所谓天道是耶非耶此司马氏疑善恶无征因果紊乱殊不知我佛言果报有三世一者现报谓现生作善作恶现世即报二者生报谓隔生始报三者后报谓隔越多生然后方报世人不知三报之理但见仁夭暴寿逆吉义凶而輙谓亡因果虗罪福殊不知如影随形毫釐靡忒纵经百千劫亦不磨灭今子贤茂才文行君子慧龄妙质一旦殁于非命不无司马氏之惑若知三报之说则可以泮然氷释矣虽然如是更须知报由业感业从心造心本无生一切如幻若能悟入无生心体则一切业障报障烦恼障一时清净他方此界天上人间随缘寄託了无罣碍只如悟入一句作么生顶门放出摩醯眼照破三千及大千珍重弟子如桂等请为本师得止公小参师云昧却本来无空中花乱起生死去来身循环何有巳虽然得行便行得止便止灯即是火饭即是米还知么即今来听山僧说法求生不得求死不得底岂不是你自已咄孝男郑镜等荐考郑公玉生请对灵小参师云玉生老居士今日公郎郑镜钰鋐镫等特上鼓山为老居士奉荐冥福仍请山僧诣灵说法马鸣祖师云法者X谓众生心须知此心生天生地生人生万物而此心未尝有生如梦被驱驰而身本不动空包羣象而空本无为若达此无生心体则死生路上直往直来不见一毛头许法为障为碍何以故正眼豁开非梦境所能惑乱故正与么时老居士还知落处么一性圆明无得失从缘悟入不由他死生路上无生路火里荣敷优钵花孝女郭淑贞忏血盆斋请说偈师云昔日目莲曾启教兰盆报母得生天特遵遗轨清斋满愿荐双亲达九莲弟子戒如奉本师洪如仰公入塔请小参师云在家为父出家为师世出世间其道离微祇如一火功成之后携到石鼓山头又为箇什么坐断湘南潭北路莲花台上又生儿孝男黄知雄知权等奉荐考妣请小参师云生死犹如水上沤随风起灭不停流从缘荐得无生理性海何妨自戏游祇如无生理作么生荐金刚努目常相对弥勒呵呵笑不休中秋小参师云昨夜月缺而明今夜月圆而暗几多看月人箇箇生嗟叹且道广寒宫里还有圆缺也无还有明暗也无还有欣戚也无到这里直饶道蟾蜍无反照之功玉兔无伴月之意尧舜之君犹有化在祇如不落化门一句作么生大众吃茶了归堂堂中小参师云适古标问山僧如何是参禅用心处X山僧答他道你发心为生死便会用心不发心为生死便不会用心又问如何是参禅得力处山僧道你为生死作工夫便得力不为生死作工夫便不得力又问如何是透关眼山僧道待汝透关了向汝道渠不肯不礼拜便拂袖归众被山僧痛打一上大众且道山僧如此答如此打还有为人处也无若道有为人处辜负了古标若道无为人处又辜负了山僧有人向这里定当得出许他具眼不然更为说箇譬喻如何是参禅用心处如人行路步步不停如何是参禅得力处如人行路步步到家如何是透关眼千人万人牢笼不住但恁么看取灵石幻生砥石默雪诸戒子为师庆寿请小参师云眼若不睡诸梦自除如何是不睡眼古今不昧心若不异万法自如如何是不异心幽灵绝待以如是眼鉴如是心如空合空似镜照镜若见有毛端许生灭之相便是梦也只如扑碎明镜裂破虗空时又作么生寒梅占得春消息雪里横斜竞放花林丹章道友收骸资荐请对灵小参师云善男子林丹章募众即福城四郊收葬无主髑髅男女共计一千八百余人事竣复上鼓山大作佛事资荐并荐本门及预会众姓祖示弥宗亲同资冥福又请山僧对灵说法惟诸灵惺惺着只这髑髅为是汝非汝若是日炙风吹为甚么无知无识若非是一点识神为甚么躭躭不舍还知么葢为无始一念迷根于无身心中X妄执身心之相所执之身属四大能执之心属六尘离四大以观身如龟毛兔角离六尘以观心似阳𦦨空花向这里豁开正眼亲见本来面目一尘了不可得更唤甚么作身心生死所以云了了见无一物亦无人亦无物大千沙界海中沤一切贤圣如电拂虽然既无一物即今乘佛慈光临兹法会历历孤明听山僧说法者又是箇甚么咄更是箇甚么珍重除夕小参我辈在此袈裟下承佛庥廕无父母妻子之累无官差私债之扰衣食现成百不干念一年三百六十日不觉不知恁么过去这里若无一片真实身心成办道业建立实行岂惟一年只恐一生亦只恁么过去岂不赚误自已辜负佛恩耶故世尊临灭度时谆谆垂诫云当念无常之火烧诸世间早求自度我辈端的能念无常求自度于出生死度众生何有乎大众还知无常么元宵小参天上一轮月人间万户灯清光成一片瑞气自腾腾不得作境会不得作心会不得作心境俱忘会毕竟如何我见灯明佛本光瑞如此孝男张慧光太中荐妣请对灵小参师云一切诸法缘会而生缘会而生则未生无有缘离则灭若其实有有则无灭唯当人本有觉性非因缘之所生岂生灭之能乱只贵一念回机直下便见既明见巳则生死二字即是常住大寂灭海更何有生死之可言只如大猷优婆夷即今承佛光明来听山僧说法这一X点历历孤明底为有生死也无为有迷悟也无不用山僧重指注好教这里自参详弘能师叔雪镜师弟缘生照升父黄文绣母王氏照选父吴永年母罗氏仝荐请对灵小参师云生来死去本完全箇里何曾有间然今日因风通一线泥牛踏破水中天踏破后如何弘能叔弟超真际升选双亲达宝莲锄云上人荐亲请对灵小参师云锄云上人六岁丧亲今年五十有余岁而慕亲之念不衰今日特捐衣盂诣鼓山饭僧奉荐冥福仍请山僧诣灵说法锄云父母须知法本无相非心意识所缘境故法本离言言语道断故法无生灭生死莫能染故法无边际非世间数量所能测故葢自已即是法法即是自已说无所说闻何所闻如是则旷大劫来生生死死死死生生如旋火轮无有休息者毕竟是箇什么阳𦦨空花还委悉么父子天然真妙叶一句全提丧古今孝男林太鼎荐考文若居士请对灵小参师云诸佛从心得解脱心者清净名无垢五道鲜洁不受染有解此者觉道成三界众生去来生死纷然杂乱如何解得箇清净无染的道理只如林公文若居士五十九年前来五十九年后去正当五十九年中经营家业孝亲教子孜孜为善求福不回且道是染是不染是解是不解若道不解即染解即不染此是生灭之见未出常情须知如摩尼珠圆映五色若道染表里X洞彻若道不染焕然显现若也识得珠体则解与不解染与不染皆为剩语正与么时且道珠在什么处良久云一颗圆明无内外腾今耀古绝离微三世诸佛不知有只许黧奴独自知孝男王贺荐妣谢孺人请对灵小参师云教中道真如净境界一泯未甞存能随染净缘遂成十法界如是则迷悟圣凡去来生死如梦如幻如影如响何者缘生之法若言其有性毕竟空若言其无焕然显现有不得无不得增不得减不得不可得中一真法界挺然独露更何有迷悟圣凡去来生死之可言耶永嘉云了了见无一物亦无人亦无佛大千沙界海中沤一切圣贤如电拂击拂子云谢孺人但向这里直下还源去珍重信女张氏荐夫子请对灵小参师云谢君吉吾同亡男新见弃世以来巳经三载矣日推月迁四大之幻身不住亲老女幼一生之恩爱难捐慧眼未开何由超脱孝妻张氏特入宝善修忏饭僧及诸佛事用资冥福仍请山僧诣灵说法教中道未曾有一法不从因缘生是故一切法无不是空者如是则生也是空死也是空直饶道箇不生不死也是空须知此空是千圣之洪源万灵之根本吉吾父子无量劫来缠绵生死但向这里直下解脱去珍重玄文上座请为师父知白公对灵小参师云知白玄公依子出家净业成就今年八十有二岁念佛刻期X坐化其生西之验明矣今日其子太印特上鼓山饭僧修荐请山僧对灵说法资助往生公知么西方只在目前弥陀元是自已只因读熟上大人末后自然可知礼只如公知后作么生莲花台上化生时碧玉阶前亲授记孝男薛毓栋奉荐故考大中大夫山东布政使司参政薛公弱园居士请对灵小参师云呜唿弱老大居士其遽往耶为有不往者忆去春访我山中虽未甞倾倒底蕴葢巳目击道存矣至冬月忽闻易箦之信众皆咨嗟叹惜独山僧与居士嗒然相忘于言外何者居士当年登高第入词林出主文场备历外任清政有闻人皆以为得居士果何得乎若有所得即今在什么处一旦世缘告终眷属官位一时顿弃飘然长往人皆以为失居士果何失乎若有所失则天上人间出入往来者是什么现前历历孤明听山僧打葛藤底又是什么所以得者若浮云起于太虗失者似浮沤散于巨海浮沤虽散巨海湛然浮云任起长空不动这箇湛然不动底众生迷之为六道生死菩萨修之为六度万行诸佛证之为无上菩提故云迷之则生死始悟之则轮回息然迷悟在人不在法也弱老居士向这里直下承当顿超生死去只如承当一句又作么生先佛世尊云一切众生性清净从本无生无可灭即此身心是幻生幻化之中无罪福居士伹恁么荐取伏惟珍重X孝男赵孟垕孟垐孟至荐考元安居士请对灵小参师云元安居士知么三缘和合而受身身非我有岁月迁流而计寿寿不我加吾人自堕地以来念念密移新新不住直饶百岁千岁万岁乃至八万四千岁终归于尽良以世人不识真乃认妄以为真不识妄乃迷真以为妄真身无相徧法界以弥纶真寿不迁历亿劫而常住由不知此故趦趄于六道往复于生死如旋火轮无有休息故释迦老子云一切众生生死相续皆由不知常住真心性净明体用诸妄想此想不真故有轮转正当今日破妄归真顿超生死一句如何道无明实性即佛性幻化空身即法身元安居士但恁么荐取弟子文盛文规荐师烁欣请对灵小参师云烁欣上座迁化巳来七日了也且道七日以前是烁欣耶七日巳后是烁欣耶正当七日是烁欣耶七日以前若是云何有死七日以后若是云何有生前后既非中间岂是所以云过去心不可得现在心不可得未来心不可得众生于不可得中轮回生死诸佛于不可得中直证菩提迷悟虽殊总归无得这不可得处是汝安身立命处知么一场生死一场梦无始来今尚未惺今日髑髅打脱了箇中悟去最分明孝男林太鼎资荐考文若居士小祥请对灵小参师云古者道百骸俱溃散一物镇长灵且道是什么物良久云三世诸佛不敢正眼覰着历代祖师结舌有X分虽然官不容针私通车马三世诸佛以此坐微尘里转大法轮历代祖师以此了悟心宗传佛慧命文若居士以此逈出尘劳高登佛地文若居士本与诸佛诸祖同一鼻孔出气万劫千生莫教忘却林宜甫居士荐室陈孺人请对灵小参师云众生于无身中受身故于无生死中受生死若非正眼豁开六道轮回不巳只如正眼作么生开试看未入胞胎以前这生死在甚么处四大各离之后又在甚么处前后既无中间岂有见有者乃病眼见空华耳故释迦老子云知是空华即无轮转亦无身心受彼生死非作故无本性无故且悟入本性一句如何道本无男女相那有圣凡名历劫不生灭现前无古今孺人但恁么会取中秋小参师云秋空一片月照见几多人人颜自老少月色无故新只这无故新的月晦也未曾暗朔也未曾明弦也未曾缺望也未曾圆世人只向明暗圆缺上看月只见月的影子未见真月如何是真月良久云脑后眼睛开真光照天地孝女曹性昙性节孝孙曹鸿芝荐妣谢孺人请对灵小参师云生死不是有涅槃岂是空要知端的意夜半日头红谢孺人捐世以来五七了也且道这一灵真性生死二字还变易得么若变易得昭昭灵灵随处作主的是甚么若变易不得争奈这箇皮袋东抛西掷这里见得明白则变易不变易皆为剩语何者X葢一期生死浑如昨梦了不可得只这不可得诸佛证之为大涅槃众生迷之号生死始孺人须向这里豁开慧眼洞见根源去正当恁么时且道孺人在甚么处秋风吹竹户明月照嵓扉孝男张士詹士眉出继男士弢荐考青方公请对灵小参师云百年浮脆身存舍勿忧喜是身如水沫聚散无定止了得此身空即证金刚体不生亦不灭无终亦无始万德悉圆具三界难可比一念忽归源当处出生死只如归源底路头在什么处良久云父母未生前荐取珍重为总督部院李公对灵小参师云恭惟本省总督李公捐世以来六七了也书吏郑榗叶世荫等寅夕侍公之侧公饮食教诲无不备至念无以报高深特上鼓山礼忏饭僧奉荐冥福仍请山僧诣灵说法呜唿公之德泽在生民功勋在社稷一旦税驾朝野叹息然三界有漏之身莫不有死何者以局于形囿于数故也虽然须知有不死者何者不死为名不死耶功不死耶名有时而刊功有时而尽唯有能建功立名者不生不灭无去无来为万化之枢机是生灵之大本虽示生而生所不能染示死而死所不能变现形而形不能局在数而数不能囿廓然清净超然无碍众生迷之则生死无穷诸佛悟之则当处解脱然迷亦无所失悟亦无所得伹有隐显之异耳故祖师云迷悟如隐显明暗不相离今付隐显法非一亦非二X公还知此法么神光一道辉天地万象森罗镜里观伏惟珍重方声木佥宪奉荐太封君广巖老居士请对灵小参师云太翁广老居士富而能俭贵而益谦老而愈壮慈而且严此世人所共知者也至于明罪福而广行众善修禅净而期登九莲礼诵勤劳福慧深坚此非世人所得知者也太翁谢世巳来巳经七七即不生净土人天福报世世具足况太翁志不在人天而在净土耶虽然如是道霈更有进焉昔日盘山宝积禅师一日出门见人舁丧謌郎振铃唱云红轮决定沉西去未审灵魂往那方幕下孝子哭云哀哀盘山闻之身心踊跃豁然大悟且道渠悟箇什么哀哀太翁向这里直下领得旷劫来事只在如今觌体圆明了无欠剩其生死去来娑婆净土是什么阳𦦨空花太翁知么鼻孔只在唇皮上不用区区更别寻伏惟珍重马法秀东王公荐亲请对灵小参师云孝男王梅孝孙希圣希贤希尹为太封君王公讳继本太夫人李氏谢世以来四十余载每怀鞠育之恩昊天之德未申报答深恸于衷兹者荣膺纶旨之钖光垂泉壤之休乃徼福于觉皇归诚于僧海大作佛事少尽孝思仍请山僧诣于灵次说法开导惟灵谛听夫三界众生莫不有生死轮回之苦故世尊云此娑婆界是其难地若欲出生死难地直须拔去生死根本到无生X死处此无生死处乃是当人安身立命处只如生死根本如何拔咄唤什么作生死生也等浮云起于太虗死也若浮沤散于巨海或见有生死之相者乃是瞖眼见空花耳只如无生死处毕竟如何到竖拂子云会么佛子住此地即是佛受用常在于其中经行及坐卧太君太夫人但向这里豁开正眼直下超脱去珍重秀卿李公荐亲请对灵小参师云孝男李英孙希颕为太君李公永平太夫人董氏王氏宿氏文氏谢世巳久哀慕不忘念非三宝之恩难酬罔极之德乃特入鼓山饭僧修忏大作佛事用资神爽仍请山僧说法开导惟灵谛听昔世尊于楞严会上谓阿难曰妙性圆明离诸名相本来无有世界众生因妄有生因生有灭去灭名妄灭妄名真是知三界众生因昧此圆明妙性乃于无名中立名无相中立相无众生中见众生无世界中见世界起生灭之见堕凡圣之情所以云凡夫见诸法但随于相转不了法无相以是不见佛若能以法界海慧照了诸相犹如虗空亲见本来常住佛性离名离相不生不灭无世界无众生可谓彻法底源直达彼岸也会么不见一法即如来始得名为观自在太君太夫人但向这里直下超悟去珍重小参举先师道释子妄分禅教律看来总是一心光师云大众要识心光么禅三界绵绵教红尘浩浩律X萧何不识山僧恁么批判且道是分是不分若道分甚么处是分若道不分怎奈禅教律三名不乱有人拣点得出许伊具眼虽然忽有箇汉出来问光未发时如何是心咦宁可截舌不犯国讳孝男赵烱等荐考宪生公请对灵小参师云今日读宪生赵公传知公翩翩佳公子也少以文学着中以德义着公才足以调鼎鼐行足以致君亲其排难解纷恤贫周给皆公之绪余耳一旦溘然奄化无不人人太息孝男赵烱炌灼念无以酬罔极特入鼓山饭僧礼忏奉荐冥福仍请山僧对灵说法公知么觉性圆明死生一梦梦境千差本人不动葢众生无始以来梦眼未醒驱驰于心识轇轕于根尘种种取舍皆是轮回若非法王出世示还源之法无由解脱正与么时且道还源底路头在什么处举拂子云会么蝴蝶庄周都不识只许侬家独自知孝男赵𤆼煊荐考勉生公请对灵小参师云法本离言不可以言宣故法无众生离众生垢故法无生死生死一梦故如是则山僧作么生说勉生居士又作么生听会么木人岭上呵呵笑石女溪边暗点头鼓山为霖和尚餐香录卷上X为霖道霈禅师餐香录X卍XXX鼓山为霖和尚餐香录卷下书记太泉录纪贤传本智西堂传师讳如腾字本智福州福清人姓刘氏早岁丧亲即慕出尘不谋生产唯日与诸善友共营佛事年三十礼支提升公落发修诸密行一众敬畏出岭见云栖和尚授以念佛法门一闻谛信身心欢喜复还福州闭关于水西之象鼻庵三载尅苦履践每以静中觉诸念纷扰因阅传灯至外道问佛不问有言无言世尊良久处忽尔狂性顿歇不觉失声曰世尊印证我自是不假调伏净念纯至出关至支提一日山门经行次忽面前开廓身心虗豁得大轻安遂有偈曰水骨拄杖火毛拂释迦不知是何物四方八面没遮拦信手拈来活辘辘丁卯至鼓山与履征诸公谋兴祖庭延博山和尚开法山至一见器重举为西堂及山还江右席虗七载皆师匡维众事羣情向背一摄之以真慈大悲人人德之甲戌永老人来主当山师复内外调护且时与老人盘错日臻玄奥常喜作无生偈老人深为赞美又呈前偈老人亲为书之诫勿令人见浪杖人来山师复周旋无间杖人一日为大众开示是法住法位世间相常住雄辩滔滔辞锋横发师曰和尚固慈悲但太费辞耳某甲祇两句可尽杖人曰如何师曰法本不生常住不灭杖人抚掌大笑X曰这老贼我今日识得你也后在天界寄师偈有火毛拂子笑春风之句葢叙师语也师操履深密见地稳实容貌冲粹言辞简雅虽德腊俱高而谦光烛人精勤不倦见者意消癸巳四月初旬示微恙起坐如常至十八日辰刻泊然而化世寿七十有七僧腊四十有八青林尊宿传尊宿讳如鑑字青林候宫人姓林氏幼孤奉母至孝十八茹素持戒至云栖礼莲池大师得净土旨诀又至显圣参湛然和尚令看无字遂执侍左右一日因低头拾箑有省作偈呈曰赵州狗子无佛性脱下袴子来遮面面子未曾遮得全半身露出令人厌湛公抚而印之首座麦浪每欲勘之而未得其便一日因师呈吹毛剑颂曰我有吹毛剑寒光如闪电当机觌面挥锋铓人不见浪便问曰如何是吹毛剑师作拔剑势浪曰此是刈禾刀师曰吾昨日在石桥上过无端打破钵盂湛公按住曰首座气宇如王侍者脚踏实地两人乃各休去久之以母老辞归闽年三十五始往国懽寺礼岳山西公祝发遂结屋石林与母偕隐后母亦落䰂为尼精修无间实师至孝所感云及母卒师复同曹源越山二公出岭参湛和尚于云门时林得山司农在座谓湛和尚曰青师巳有省发何不对众吐露湛目师师遽指傍僧曰和尚问何不祗对其僧惘然湛曰这贼师遂拂袖而去未几过吼山X参密云和尚不契乃拉曹越二公返闽入鼓山创东庵居之及众迎博山无异和尚开法师遂舍庵为方丈明年异旋博山师与诸公送至建溪而别因礼闻谷老人于宝善遂同曹越相依煅炼闭关六载日增智证及闻老人返真寂师亦同二师还三山越公居鼓山之调象庵终焉师与曹师卜居长基岭之松庵承云栖诏旨日持佛号晚修忏摩深夜顶观音像旋绕凡二十余年后因世乱曹师既出住福清之灵石师乃返石林掩关不出精进如少壮时而一室中时闻异香焉师平日所得净施悉买生命放之然每以念佛放生劝人故福城感其化者甚众师以康熈丙午六月初旬示微疾神思安详不沉不乱至期弟子问曰师此时作么生师曰平日所干何事大众来问疾者皆环绕助师念佛师曰今日可谓莲池胜会也乃泊然而化世寿八十有七僧腊五十有二越七日茶毗火光金色时发香气平日所持木念珠不坏弟子性晋性证等奉师灵骨塔于鼓山论曰时当末法祖风凋零后生辈才跨禅门便受衣拂自既易得又易以与人诳言赫闾阎成羣作队鞠其端倪总由因地不真故陷入魔罥不自觉知耳今观青林尊宿早年如是发心如是见人如是省发如是言句而深埋头角隐遁终身潜修密炼六十余年如一日収功末后头尾俱正此岂今日禅者所能梦见耶呜唿若师者可谓法门之鲁灵光也欤X明一静主传静主讳太悟字明一漳州漳浦人姓张氏幼业儒年二十五弃家往杭州黄山光明寺礼雪杭师剃落首参天童密老人即从禀戒次参显圣金粟后旋闽至鼓山一见先师不觉心折曰真吾师也遂倾心受诲居下板凡一十八载一日堂中经行忽然灵光披露万法平沉自是每入室呈所见先师无可否惟微笑而巳先师年八十示以偈曰君今学道巳多年一知半解许君说若要纵横无碍用尚须拔去一重楔到此方知事事如岂容俗学妄分别穿衣吃饭只寻常通天彻地一轮月悟得偈益自勉励先师入灭余继席悟居寺后之调象庵又五载密自履践深有所证时举古德机缘或拈或颂吟笑自乐其拈无梦无想话曰此则公案判论者虽多错会者不少葢为未透向上一窍祇向识神中妄起分别殊不知主人公也不在有梦想处也不在无梦想处也不在日用浩浩处且道在什么处良久云一双穷瘦足从来不出门其颂本来面目曰从来箇事绝言诠狗口才开落二三生与本生转是错所知忘处颇相当其自适曰大道绝有无有无被情驱跳出有无外方能得自如得自如有何拘大海波心骑铁马须弥顶上钓金鱼此系道人快乐处造次凡流争识吾一日微恙即自剃发沐浴更衣谓侍者曰吾当去矣者曰师何往何所分付乎悟即自取纸笔大书曰衣履送上方丈经书X归禅堂不须沐浴更衣火化入旧塔偈曰打破太虗空踢翻生死岸优游无底舟真箇快活汉遂归榻吉祥而卧侍者走报余急往觇之见其微息绵绵大唿曰静主去得好宜着精彩顶门上一箭直透过那边去悟复开眼点首大噫一声化去实壬寅三月念二日午时也茶毗牙齿不坏有骨一片五色鲜明世寿五十有一僧腊二十有六悟为人性刚毅事不合意辄形辞色甚至怒骂故人多以是少之今观其末后一着则其生平所得者不浅未可以常情议之也呜唿若悟者可谓克始克终有头有尾鼓山门下一了事衲僧也一行上人传一行上人晋江人姓庄氏幼业儒即知佛理年二十八礼无异和尚于鼓山立名智严授念佛法门问所以念法异曰一心念去行受教三十余年把定题目深有契证乃作一心念佛歌以自见辞旨隽朗事理圆备大有裨于净业行人甞禀如是律师菩萨戒听素华法师天台教观一相居士林公熈曾佳公子也与缔世外交最称莫逆舘于别业资以四事凡三十年如一日可谓难能也壬寅冬谒余于紫云余问曰一心念佛歌是居士作否行曰不敢余曰佛即今在什么处行竖一指余曰死烧作一堆灰了向甚处与山僧相见行乃低头余曰居士是通佛法人可点茶来行笑曰和尚也不消得又一日余谓之曰人皆病X居士恩爱重不能出家是否行曰政坐此耳余曰金刚王宝剑何不拈出行曰和尚若肯摄受某敢惮其行乎余唯唯即日上堂曰无见顶相箇箇圆满为什么我显汝隐灯王座子人人有分为什么我坐汝立还知么镆鎁未出匣游丝千万丈等闲拈出来一断一切断下座行趋入方丈曰谢和尚慈悲重重相为余曰知即得行便礼拜癸卯正月随余还鼓山二月八日落发顿进三戒取文殊一行三昧字之曰一行安单正法藏殿行业精勤一众敬爱甞与诸禅德作答唐复礼法师真妄偈极为得旨被余认出行德余赏音益自愤悱八月中秋后以事至温陵九月廿八日还山即入方丈作礼曰某此行虽赴道友林公之召亦欲借此还俗家一看至泉忽生一正念我巳出家岂有复入俗舍之理遂不去书禁足二字贴于壁间亲友见访俱不报谒唯与林公倾谭数日而巳即日示疾日见沉重余往慰之曰上座此病恐不起生死关头不可被他瞒了一生修行得力处全在这里行唯唯至十月初三日乃谓余曰某大期至矣但无以报和尚慈恩当于净土相见耳遂谢医药吉祥而卧念佛不绝口税担上座谓之曰公决志往生何不留一偈与众言别行曰要偈作么但要受用耳虽然要偈也不难即说偈曰何用谈玄说偈一句弥陀便是从来十念往生是心不可思议至初八日辰刻请余至榻前曰某当去矣余谓之曰阿弥陀佛是法界X身还记得么行曰记得菩萨亦是法界身众生亦是法界身余曰上座自已聻行笑曰岂有二耶余曰正好向这里上品上生去行遂对余朗诵上品上生章一徧余亦念佛五百声助之回向毕行曰请和尚归方丈歇息某尚未也余趋出少顷令人扶起坐定即瞑目呜唿行出家未及一载履道方殷而遽化去似若缘浅然以余观之行家居六十余年而末后一着乃在名山大剎圆顶纳戒临终神思不乱念佛坐化其往生必矣谓非夙于佛法中具大因缘能有是乎故为传之以勗夫后来者阇黎无一纯公传阇黎名太纯字无一建阳水东张氏子家世业儒年七八岁好放生十二慕出家父母不许十七博山无异和尚代座董巖公往参礼领狗子无佛性话念四补邑庠有人相劝云汝求出家有何利益于人不如做功名如陆相公等行菩萨行岂不更玅公遂发愿云若使我得志必使昆虫草木皆得其所头目髓脑俱报佛恩连三科不第遂隐本处妙高峯专提话头时刻不放忽一日早课诵楞严呪至一心听佛无见顶相豁然有省得大庆快遂有颂曰顶门出入应用无情全凭自已莫问他人乃作据本论先老人见之深为赞叹有羣弟子来求讲学公为约云我的法门与诸学究不同要吃斋学课诵参究性命一炷香后方许开讲诸弟子皆翕然从之于佛法中得生正信X三十六在闻谷师太会下受菩萨戒后古航和尚从博山回公同众于凤凰山下创报亲庵居之每从请益公父达宇居士久依博山留心参究一日示微疾端坐厅堂亲朋围绕手捻数珠念佛而化众皆叹仰得未曾有公益感发遂矢志出家先老人本与公先人缔世外交最为莫逆乃以书招之丙申春为达宇公营葬毕即辞家人直抵鼓山老人一见大喜曰此秀才出家榜样也即为剃落居禅堂随众每自念青山白云常怀梦寐今一旦得之岂可作等闲看耶是以十余年来朝禅暮诵操履愈严山中为祈昇平修大悲忏三年公皆与焉最后众推公主坛公道宇魁梧执炉行道威仪虔肃众望之以为须菩提从空而下也丙午秋得脾疾饮食减少精修不懈腊月八日为众戒子羯磨梵音琅然至望后体渐衰惫公遂无意人世决志往生乃书偈四首以见志曰念佛通身佛现箇中那讨背面百千三昧法门当下一时周徧摩头佛上我顶举手佛光现前要见时时得见华开谁说迟延弥陀法界身我亦法界体今日空归空何曾有此彼西方在目前何处不周圆恒在宝莲台经行及坐眠丁未正月四日夜余率众为公礼大悲忏祷观世音助公往生忏毕往觇之公奄然一息偃卧禅榻余问曰正恁么时如何公曰某全体首楞严大定余曰正是受用处公熈然合掌谢之良久自起趺坐泊然而化世寿七十僧腊一纪留龛三日茶毗歛X骨石即于本年腊月大寒日入舍利窟之海会塔道霈曰余年十八往游董巖道过潭阳晤公于妙高峰见其儒服而佛行与语甚懽知为有道人也后二十四年公入鼓山披剃获与同堂如隔世再逢喜出望外方二年而先师迁化余忝继席举公教授新戒葢以德不以腊也公年近古稀而精进如少壮时居常以此事相切磋一语会心未甞不手舞足蹈今观其末后一段光明知其所得者不浅故为传之以示诸来者记重修万岁塔记昔闽忠懿王于梁开平间立寺于福城东南隅之补山额曰万岁为祝釐也寺后建砖浮图七级高一百五十尺举城皆见极为壮丽自梁至今垂千载兴修不一弗可考也崇祯间住持静菴甞募缘重修顺治己亥飓风大作层级剥落且有大榕生于堂之上级静菴之孙一微克承先志乃谋诸封君方公克之公慨然捐金倡缘诸宰宫善信各乐赞助起手于康熈二年癸卯五月甲戌落成于七月庚辰共费白金二百余两内外坚密足垂永久事竣微乞余记其事余闻塔庙所在即有如来真身八部诸天及一切护塔善神昼夜拥护散花供养又塔者取其矗云插汉高显殊特使一切含齿戴发举目即见一瞻一礼植菩提种法华经云若人散乱心入于塔庙中一称南无X佛皆共成佛道如是则建塔修塔葢欲与大地羣生结成佛因缘又即是供养如来真身其功德利益不可思议岂特区区为省会壮观而巳哉是不可不记也因以付诸管城光孝寺重修大雄宝殿记富沙据八闽上游山川清淑风物闲美而俗尤雅向佛乘郡城四郊梵宇碁布钟磬交接居然雒之嵩少杭之西湖光孝在郡治之南距城二里许隔岸尘嚣虹桥锁断背狮峯而面双水极称形胜且寺基弘厂曲径重门脩廊广殿金容晃耀祇树菁葱凡信心登礼者疑梵释龙天之宫从空而堕不知身之在人间世也按旧志寺创自六朝唐额隆兴宋为景德天宁万寿至绍兴改赐今额元末兵燹寺弛至洪武二年僧原耸及徒惠开文佳者鼎修之太师文敏杨公荣状元丁公显各有碑记而复燬于嘉靖辛酉岛夷之变是冬僧一正等先搆小殿五楹至万历丙子中丞庞公尚鹏欲蠲寺税而瓯令曾公士彦力赞之始得以所蠲并募缘重树大殿极为鉅丽迄今巳九十载矣况经鼎革戎马蹂躏虽佛像如生而毁瓦腐椽岌然有栋桡之惧康熙壬寅建安邑侯山阴周公霞城以公余之暇往游其间智种顿发恍若夙契慨念今昔之顿易兴废之靡常怆然者久之乃特捐俸为倡命寺僧悟关洪纬等募缘修葺一时绅衿士庶闻风响应各舍所有以勷厥举是役也始工于壬寅夏六X月告竣于明年癸卯冬十月共费白金千两有奇壮实牢固有若鼎造又明年甲辰季秋余自石鼓来宝善悟关洪纬辈来请记余乐观其功德之有成故不辞而为之言曰昔世尊于灵山会上以佛法付嘱国王大臣者政虑末法浇漓正宗澹泊苟非有力大士不足以振兴之仰惟今上以幼冲之年诞登宝位统有中外在处兴崇三宝丕阐宗风而周公以名进士起家出领大邑政事之余乃能雅留神于方外新古殿于将倾圣君贤臣相与显发引斯民于正觉赞皇图于永年究其实地皆从佛会中来不忘佛嘱与广大愿力所致然耳昔唐宰相裴休之父肃先世为许玄度建越州塔未终而化后託生梁武帝之孙萧詧因访昙彦禅师为入定观其夙因师云许玄度来何暮昔日浮图今如故后众请师修龙兴大殿师云非吾所为三百年后自有非衣功德主遂铭之至唐三生为裴肃果如其言观此则昔瓯令曾公赞庞抚公以所蠲寺税鼎建斯殿未满百年殿巳朽獘而周公适临建邑乃特倡缘修葺复还旧观庸讵知周公非昔曾令公乘其愿力复重来耶因果不爽事非徒然乃特发之以告来者是为记紫云佛顶庵知白玄公生净土记甞闻之古德云佛法有什么事行得即是葢入佛法中出家本为度生死苟不能行即于生死不得力何佛法之足云予观近世出家称能行者殊不多见因X读知白玄公传独有感焉公温陵人姓郑氏征仕郎谦初公仲子也幼业儒娶陈氏生一子是为玄文上人文生不染俗志慕出尘公中岁陈氏卒遂偕文蔬食修净业及文脱白庵于紫云公就养而清修之志弥笃居常百事不干怀静坐一室念佛不辍口年八十适予开法寺中遂从剃染纳戒叹曰何期衰暮逢此胜缘喜不自胜经二年一日示微恙偃卧禅榻一息奄奄乃寄语檀越斯以西方相见又与子文问答讫遂起趺坐念佛化去实康熈甲辰岁九月七日子时也呜唿今童年出家至于白首而一句弥陀如婴儿学语旋念旋忘不得纯熟公八十落发方三年而临终正念分明神思不乱念佛坐化其生西方无疑矣是固公平日见得明信得及行得力之所致而佛法中出家有若公则行之一字亦庶几无愧矣昔脇尊者八十出家三年证阿罗汉果公八十剃度三年而生净土时有今古理实同然故特笔之以风来者是为记青林尊宿塔志此花磁瓶内乃青林尊宿灵骨也尊宿讳如鑑候官林氏子十八矢志慕道出岭礼云栖又参显圣湛和尚看无字有省后以省亲归闽及祝发复出岭侍湛久之归鼓山居东菴及博山无异和尚开法兹山宿倾心事之遂得旨焉自是深埋头角潜修密炼至年八十七示寂于石林旧隐茶毗火光金色香气馥郁X平日所持木念珠不坏道霈仝铨部林孔硕居士等请灵骨归于本山尊宿塔时康熈丙午年腊月大寒日也住山道霈谨识大炤山记昔世尊诫勅比丘不得好游聚落当于山间林下闲居静处念所受法以灭苦本故凡在佛世出家者皆得道证果无空过者今时当后五百岁鬪诤坚固而染衣剃发之人汩没尘劳中竟不知出家为何事往往干涉人间动违经律为白衣居士所讥嫌求其正因出家修远离法不染世间者如星中拣月非曰全无葢希有耳明普炤公永安龙江郑氏子幼业儒中年深悟浮幻志求出世乃弃家投博山离凡西堂削发纳戒既而思覔阿练若为真修行地遂于清溪林𣘤得蓝氏山林木蓊蔚泉竹清泚坐铙钹而面金鳌颇称形胜遂捐衣盂贸得之结屋数楹于其上额曰大炤时崇祯癸未夏也至顺治丁酉徒众云集而菴狭无所容遂募众鸠工鼎建大殿照廊两庑又于左臂建楼五间右臂为斋堂庖厨更立田为香灯之需建塔为归藏之地而大炤道场焕然遂为一方胜剎矣今炤公年逾古稀而精神矍铄修净业课法华日无晷暇而诸徒子辈皆能深体师心克勤炼行亭亭物外不染世氛岂非能仰遵如来明诲而为末法真比丘耶高足无涯上人实始终厥事特乞余文刊石以垂永久炤公道行余素所敬慕故不辞荒芜而漫X为之书鼎建毫光阁餐香堂记夫僧预三宝之数为人天大福田四海同居合和无诤同法而修同堂而食乃期趋乎大同之道也物无巨细一归招提便属十方或私之者得无量罪千佛出世不通忏悔金口凛然详载经律鼓山自梁开平神晏国师肇建丛林禅祖相承八十余代至天启丁卯愽山无异和尚开法兹山龙象云从乃于大殿之东建堂五楹西向为应供之所逮崇祯甲戌先师永觉老人来主当山重建寺宇乃改堂南向纵五丈三尺广六丈六尺而两分之前为斋堂后为库寮先师既没道霈忝承遗烈继守山门僧众日集而堂陿无所容有大檀那杨公讳士杰法名太隆者关东葢州卫人为靖南王耿公之姻戚也随驾入闽休官多暇每策马登山倾心问道一旦智种顿发慨然愿捐赀撤去故屋命工抡材即其址建大阁五楹上为库寮凡檀信所施六和所需皆出内于此颜曰毫光取如来白毫相中一分功德荫庇子孙之义下通为斋堂足容五百僧列坐而食颜曰餐香取维摩诘请饭香积饭诸大众之义起工于康熈六年丁未二月念有一日告竣于本年闰四月念有八日共费白金六百余两不求他缘皆居士一人独任可谓难能也南阎浮提众生以财为命即藏有朽贯仓有陈红未肯轻以与人今居士乃欣然挥金以成斯阁藏贮招提X物供养十方僧苟非于三宝真净福田中夙植善根深生正信畴克尔耶且僧者佛祖所自出供僧即供佛其所得福德曷可思议故为记之勒诸贞珉以垂永久云序四家颂古序古公案无颂颂自汾阳始阳之后雪窦继之号称颂古之圣嗣是诸家皆有颂洞上颂名最着者三人投子青丹霞淳天童觉是巳颂无评评自圆悟始悟之后万松林泉继之悟评雪窦松评天童林泉评丹霞与投子是巳后人合之目为四家颂古禅者倚为指南予以为道本离言言莫之及古尊宿为物作则临机拈出如石火电光苟非眼辨手亲早是白云万里所以颂之者犹写鸟迹于空中数鱼踪于㵎底但髣髴于想像之间而巳况又从而评之哉虽则慈悲之故有此落草之谈不知如水益乳转失本味识者惜之兹特删去评唱录其本颂寿诸剞劂以公天下傥有本色衲僧一见心许则余是刻功不唐捐如谓不然自有诸师之评本在刻佛果圆悟禅师法语序达祖西来直指人心见性成佛而曹溪犹云说箇直指早是曲了也矧乎后代牵枝引蔓说参究说践履以至种种关防得非以实法系缀人而背祖宗之明训耶是大不然葢众生根性万有不同上根利智单X刀直入固所不论若中下之机未能领荷全赖至人间出苦口垂慈曲施方便不然何以救末流之干慧起狂学之痼疾哉宋圆悟禅师饱参诸方备甞艰苦后于演祖声色中顿断命根遂嗣其法故其示徒法语皆自真参实悟力践纯养中来所以能攻人之偏蔽䇿人所未至杲大慧禅中杰也于大悟之际乃为渠曰正好参禅又云一切但低细和合先防自犯三业提向上那一着子教兄弟日有趣向至于虎丘隆佛智裕华藏民皆一代伟人其教之修已之方接人之要亦靡不委曲周至不致渗漏而后巳今之学者资禀志气较大慧辈不啻霄壤之隔而又弁髦参悟操履之功妄欲荷担佛祖重任是奚异跛鳖而逐飞龙凡庸而希梵位哉师甞有言同学之中唯龙门智海昔尝熟与究明但逢缘遇境莫不管带何止此生而巳穷未来际证无量圣身也未是他泊头处迹斯语也则当时之知此者葢亦鲜矣又何怪乎今之世哉霈生也晚且驽钝无似每思唐宋法运之隆龙象之盛未尝不心飞神驰将奋力而企及之不可得也兹于师全录中得此法语读之如暗遇明如贫人得宝霈虽不敏请事斯语故手录出将镌板别行于世客有难于予曰此济家语耳子业洞宗不本宗是图而亟亟于他宗之语毋乃迂乎予应之曰佛法者自心之佛法也虽建立门户有若不同而究竟穷极岂有二致故师有云佛法本无彼此诸宗皆六祖下儿X孙若谓我临济宗须得我宗派盛宁粉身碎骨终不作此见解予何人斯顾敢别生异见乎客惭而退因併笔之以冠诸卷首重刻天如禅师净土或问序昔世尊于三乘教外别示净土一门详开九品普接三根本是至简至易之道又是难信难解之法故经云不可以少福德因缘得生彼国可见能谛信净土者乃是多福德多因缘之人也近世参禅未得旨者乐谈向上佛祖在所诋诃心性亦复扫荡况教令念阿弥陀佛求生净土是犹资章甫而适越匪徒无用反滋鄙笑昔永明寿禅师作四料拣以禅净二门抑扬诫劝政为此辈耳其意葢谓参禅者纵得一念从缘领悟犹有无始习气一生功行未能卒尽若不求生净土亲觐诸佛以自磨炼久居娑婆则有阴境之患故有十人九错路之诫念佛者虽现在未曾开悟而一生彼国即阶不退一见弥陀即悟无生故有万修万人去之劝夫永明为法眼嫡孙不专以本分事接人而乃于净土一门晓晓若此是岂无故而然耶学者盍深思之天如和尚得法天目禅净圆融固是家法又虑禅者不达永明料拣之旨乃作净土或问一书自立主客反覆酬诘释其羣疑示其修法䇿其怠惰然皆博引大经大论及诸祖成言以证其说以生其信余观净土诸书不啻汗牛求其婆心苦口尅的示人无出或问是不独为净土指南实乃禅学者X之金针也铨部林公涵斋居士长斋绣佛栖心禅净者有年痛今时禅者务虗名忽实践弁髦净土自失法利深可悲怋乃特倡刻是书庶几药其万一是亦永明天如之心也命余一言以发其意劝赞净土本属夙怀不敢以不文辞漫为识诸简首灵石曹源禅师语录序夫知识有明眼衲子有正因一见一语毕世不忘苟师家眼目不明学者行脚因地不真即使久依座下亲相授受但彼此欺诳而巳何益于道哉灵石曹源禅师早岁与青林越山二公结伴参禅徧历诸方如显圣金粟皆久亲炙之不契乃振钖返闽见愽山于石鼓深蒙锥札领旨言外遂倾心师事之及博山归而三师复同掩关于延之宝善凡六载共相砥砺先真寂老人甚器重之时扣关而入与之盘错及老人归杭而三师亦即出关返福州越师隐鼓山之调象庵终焉而曹师偕青师隐长基岭之松庵前后凡三十载青师善藏其用深蓄厚养今年八十有三而慧光浑圆如出水芙蕖亭亭物外天下不得而物色之曹师乃俯随众请出住灵石剪荆棘驱虎豹革故鼎新升堂入室焕然一代中兴矣乃客冬化去其子𦦨寒辉录其语示余且征序焉余观其拈弄抛掷皆自真参实践中来非世掠虗之辈可得而彷彿但出世未久遽掩化权不获尽展厥蕴以光显祖道深为法门惜耳按师自题真赞云新丰之孙博山之子观此X则知其心嗣之巳非一日即博山在常寂光中亦当熈然微笑不至于横点首葢师家之眼目与学者之因地两相会遇明感暗合有终不可得而忘者矣是为序丫山晦杲禅师语录序晦杲禅师怙公久依博山法席深有所证入既而一衲参方深埋头角方是时密云老人盛化天童中兴临济之道座下龙象蹴踏常不减千众公隐居杂务寮行业精苦一众敬畏崇祯丁丑冬余至山适公起单去每闻饱参弟兄称叹公不少置心慕之恨未之见也未几闻其出世罗浮丫山两处道风大播龙天推出果不容埋没矣后三十年公塔木巳拱始得其录读之喟然叹曰此后学参禅榜样也今时无复此等人物矣观其拈弄皆自实地中流出其所作歌偈虽多不协音律而受用处不浅然皆信口而说信笔而书不容人改窜一字其不为文字相所縳如此而皮相者乃以是病之不知此老长处正在此也夫攒花簇锦勾章辣句如今之三家村土地庙称堂头和尚者如稻麻竹苇是岂可与公同日而语哉葢公真操实践亲自博山炉鞴中出且徧见前辈有道尊宿及其出世乃说自巳心中所证法门语言工拙不计也中孚上人从公得度居士樊君苍雪归依门下且亲见其临终书偈坐脱一段因缘特入山请余较阅重刻流通余嘉其志不避僭越细为雠较凡字之讹X者正之句之滞者疏之间有繁冗者删之如是而巳矣不敢别加色泽以失其本真也公在常寂光中必以余为知言而亦借此与公神交于无间云灵石寺志序山川显晦有时人遇山川有缘苟非其时非其缘虽有若无遇犹不遇也灵石为玉融古剎创于唐兴于宋实曹山耽章禅师脱白处其主席皆宗门巨匠如佛心才山堂洵备载传灯诸书可考也入明𥨊衰至万历初殿宇𡉏毁僧徒沦没同我禅师以邑名诸生挂冠披缁栖止其中徒众云从行业精苦晨钟夕梵稍复清规叶文忠公过访赠诗有安得舍身从老衲坐看初地布黄金之句其见重如此同公涅槃后上首弟子曹源泳永公继之重建法堂请方册大藏经以本分事训徒诸徒子皆能仰遵遗范克肖前懿灵石之名遂骎骎然有闻矣今夏施虹㵎郭孟履两先生幅巾杖履相约来游淹留旬日攀萝缘磴蒐剔诸名胜其朱晦翁张徽蒋之奇程师孟诸贤题咏皆于苔藓中扪得之复得宋参军许难十五景诗又作记序详纪其事且率诸巨卿名公和朱夫子叶文忠诸作前后搜罗共得若干首集成鉅帙列为四篇曰形胜曰僧宝曰建置曰艺文而兹山之嵓峦树石殿阁楼台名僧硕儒佳文丽句大槩巳见灵石诸胜从此当益大着于世矣岂非时哉两先生当代名公卿所遇极通显然犹雅留意名山一景一人一泉一石广探X博採亹亹不倦苟非于兹山夙有因缘畴克尔耶书成将付梓以行命余弁首余媿不文无以发两先生之幽怀雅趣为此山增重聊举时缘二义塞白两先生其不以我为诞乎禅影草题辞温陵素称佛国而近代禅学尤盛有郭台在道人世本阀阅幼读书攻诗文年二十余屏去所习为先师座下五戒弟子静居守志长斋参禅又三十余年每以所得形诸偈颂时与诸老师硕衲问答酬唱余开法桑莲来求圆菩萨戒以所着禅影草一册求证究观其见地平实句法老练灵机慧质得自天性第惜坐在理路不免为知见所使果能勇拨尘缘力探道赜破无始之迷关了向上之大事则空室妙总又是一箇再来也余日望之道人其勉诸谢飞卿道友六十寿序寿居五福之首古今之所共尚然皆以岁月为寿耳夫以有限色身与无穷之岁月互相摩盪其能胜之者宁有几人哉何者吾人莫不禀父母之气受四大之身自堕地以来生住异灭更互贸迁剎那不住所以自童而壮而老皆念念密移而昧者不觉即庄生之论大年也以大椿八千岁为春八千岁为秋而悲夫彭祖达人洞观亦朝菌蟪蛄耳何寿之可言夫真寿者人之神明也如盐在水如胶在色量包干坤而不大明逾日月而不光盘根空劫垂荫万象虽示生X而不为生之所流示灭而不为灭之所变剎那洞贯十世微尘横亘十方匪有假于他术乃自性之常分耳善慧大士曰有物先天地无形本寂寥能为万象主不逐四时凋吾甞以此自寿今敢以寿吾飞卿道兄葢将与道兄立足威音之先而握手楼至之后坐水月之道场修空花之佛事转娑婆为净土变地狱为天宫如一众生未成佛誓不于此取泥洹其为寿地宁有量乎即述此为飞兄六十寿言亦使世人知有此真寿不徒以色身岁月为活计也区区九如之颂顾可同日而语哉张在辉道友六十寿言康熈丁未秋八月念有一日乃在辉张公花甲初周令辰莲社诸友请余一言为公南山之祝余与公道交余十载矣见其两丈夫子挺然玉立孝友醇至克世其家诸孙曾迭起方进而未艾公可谓向平累毕世间福德无事人也而公则未肯以此自安乃从朝至暮矻矻孜孜或为法门营办佛事或为戚里挫锐解纷无晷刻暇至于为鼓山散累僧之残田册膳僧之税米规模区画殚厥心力无不为千年常住之计者其好善乐施之心与恤贫赴急之意皆得之天性自少至老志不少衰且年来神益王体益丰而心益仁慈宽厚则公之寿量巳见诸行事形诸肢体矣恶俟余言之祝哉抑甞闻之古德云福观人量寿观人之用心二者公皆有焉何者往岁当散田时里人欲X私其所有者以蠢语侵公公恬然不介默然无辩及其事告成而公毫无所染其人始大惭服以此知公之量与用心皆福寿之相也恶俟余言之祝哉虽然世间福寿公备有矣然更有进者吾觉皇氏之教人一句弥陀澄清五浊期生净土受法性身供诸佛于晨朝度羣生于旷劫出五阴窟宅裂三界樊笼劫火洞然而不焦大浸稽天而不溺无起无尽不灭不生直至成佛永不退转此出世间之真福真寿也因併书之以为公大年之祝题䟦书禅源诠后禅源诠都序以余所见凡三本一南藏一楞严一云栖楞严与藏本同藏本註脚蛇足而字多亥豕云栖本削正是矣而独于本文添减字句处不无臆见细观文意上下不相连属犹不若藏本之为妥然后知非出大师笔或大师化后门人所刻也今乃以三本虗心参酌务成善本付梓流通读者试一较勘其得失可知也题佛牙或疑此牙非是佛牙而嘲予起塔者予谓是否俱无所考但予见建州开元越州显圣所供佛牙皆相类故塔之且佛十身中有众生身国土身然则一切世间若依若正皆是如来清净法身况此牙乎即如世人用金银铜铁土木宝石致作佛像固不可执定谓X是佛亦不可执谓非佛况巍巍宝塔使见者覩相起信发菩提心悟入实相何不可之有乎书憨山大师寿昌语录题辞后寿昌师翁挝毒鼓于万历间中其毒而死者实繁有徒而博山鼓山相继而起尤为显着今观憨山老人题寿昌语录谓寿昌䦆头大似黄面衣钵此语不减灵山葛藤又被尽底觑破矣至谓闻声中毒与感悟流涕如空生不知能得几何人者是中毒最深感悟流涕最切者无如此老人也岂可谓天下无知心之人哉辛丑冬日偶阅老人梦游全集见此题辞遂录冠师翁语录卷首倘天下后世有见此录而中毒流涕者是又老之所发起也题洪紫农先生墨蹟余至温陵首晤紫农先生见其为人脱略机械飘然尘垢之外功名利禄杂然陈前竟无以夺其志又纵观其所书紫阳九曲诗帖峻骨擎天匠心独出一点一画不肯落晋宋人圈缋然后知斯人为希世之人而斯书为希世之书政当与斯文并传万世而无弊者也昔人谓论书当兼论其平生颜鲁公书借不工尤当为希世之宝况又工耶余于先生亦云为池心宇道友题画澄公笔底溪山心老胷中丘壑两人蓦札相逢不觉一时呈露古松偃蹇崖石嵯峨木桥流水自纵横茅舍竹篱尽疎旷亭下对坐晤语者余与心老共话无X生也有客扶杖度桥而来者不知为谁观其意欲寻余二人共商底事葢有道之士也远峯之外更有洞天澄公笔写不出心老想所不到余亦嗒然忘言矣黄子渐戒弁言佛戒广矣然必以杀戒为首者以其情最惨业最重果报最苦故也世人噉肉习深不能顿断姑令渐戒此黄子救世之心也经月六斋十斋年三长斋与孔之不纲不射孟之不见不闻是又黄子之注脚也欤书成索余弁言此余素所乐道漫为书诸简首题清明上河图宇宙之间总是一幅大画今观仇实父所作清明上河图又是画上作画虽则山川形胜街市纵横车马骈闹人物纷错极其精妙要之九牛一毛杨天衢居士家藏此卷命余题后不免于一毛端上又加一番点染耳此卷且止只如宇宙间那一幅大画毕竟是谁所作三点如流水曲似刈禾镰题揭钵图马法秀东王公家藏元人钱舜举所画鬼子母揭钵图极其精妙经云母有万子皆为鬼王兇狞暴恶日食人子人民不堪往白于佛佛取其幼子宾迦罗藏于钵底母率诸鬼子所谓草木神舍宅神山神石神禽虫神等悉皆奔赴各展神力挽其天车求宾迦罗而不可得其慞惶之状哀恋之情极其肖似因思鬼子母日杀人子噉之而不厌一旦失其已子推求寻X覔号天泣地无所不至及见世尊但令其推爱子之心以爱人之子当下杀心即灭矢志归戒证须陀洹果且发大愿福庇羣生凡国中人民无子从我求子者悉皆与之以此观之转凡成圣只在一念之间而巳何难之有哉此卷不独绘画之妙其警世之意良深秀公蓄此以遗子孙岂无意哉敬为识诸卷末题合圭亭石塔亭曰合圭者葢取㵎上巨石得名也亭中古有阿育王塔不知建自何年由顶及座石皆毁缺无一坚完者监院成源乃捐资重造葢欲令通霄路上往来之者于此起一念净信合掌低头下菩提种不特为此亭饰观而巳功既竣敬为识其缘起如此旹康熈五年十月十二日住山某书疏翻刻法华维摩圆觉楞伽佛祖三经起信论募缘疏夫如来所说法有微尘数偈句其流传震旦者才五千轴又仅閟之龙藏而巳出家之士往往有终身不闻名字者况得其旨以了佛之心乎此佛法所以日衰而僧徒愈趋愈下有由然也古德愍之于大藏中揭出大乘精髓流通㝢内使人人皆可以受持如法华楞严维摩圆觉楞伽佛祖三经起信论等是也法华圆显实相楞严巧示真心维摩广谈不二圆觉指体投机楞伽明自觉圣智之境达摩引之印心者也X三经则如来始终吃紧之训与夫沩山苦口之警至于起信则马鸣大士宗百本大乘经示一心二门三大之义极为详明是诸部其言既简其理极要如提纲而众目皆举挈领而群缕皆顺果能通此则一大藏无剩义矣故唐宋以来朝廷以是诸经试僧使中式者得度岂不以是哉楞严山中业巳翻刻而法华诸经则阙如也禅者有志明经者每苦于难得其本九达静主慨然愿募缘翻板则流通益广法施益愽佛祖一线慧命赖以不绝矣愿诸檀信各舍不坚之财共成希有之法昔世尊舍全身以求半偈常啼卖心肝以求般若况此数部大乘无上法宝但舍身外浮财以愽得之又广为印施以开群生之慧目其功德利益曷可思议或曰子宗匠不流通诸祖语录而区区翻刻法华圆觉诸经得无舍其本业趋于岐路乎余曰不然尔且道佛经祖录中说底是什么其人无语余曰师子咬人韩獹逐块因并赘于此以解夫惑者瑞迹寺讽华严经疏夫华严一经示诸佛之果海群生之性源与五位菩萨修行成佛之轨范具诸法门广大悉备昔如来始成正觉时不离菩提场七处九会称性所说是为一乘圆顿法门非三乘诸经可得而比拟如来出现品云此经珍宝不入一切余众生手唯除如来法王真子生如来家种如来相诸善根者若无此等佛之真X子如此法门不久散灭何以故一切二乘不闻此经何况受持读诵书写分别解说唯诸菩萨乃能如是可见无上广大法门要诸真正大乘根器方克领荷凡今日有能于此经中见闻随喜生一念净信者即是其人如蒙光天子闻天鼓说法顿超十地是也苟不生信虽见不见虽闻不闻如声闻在座如聋如瞽是也葢佛法大海信为能入不信则不能入如到宝山而空回首未免觌面错过耳印瑞老衲受林浦众檀之请重兴瑞迹古剎落成将募诸善信讽诵华严大经以结一乘圆顿种子为疏大旨以俟赏音廪山募缘疏廪山我宗岷源也今子孙徧天下而塔委荒草剎掩寒云无问及者有无可禅师天界之的嗣也独热于衷乃特广其基搆修其塔石复立香灯为永远之需余千里遥闻为之加额既竭微力以赞厥事复书是语以告同门惟愿大家出手共阐祖风则宗属幸甚法门幸甚募掩骼疏时当末造煞气横流苍生之殁于非命者伙矣所以荒郊髑髅道傍棺柩积年暴露无主无依仁人君子谋为掩埋斯其主矣庸讵知斯人也非未来之诸佛或过去之六亲欤即此一举阴功浩大诚不可思议者矣福城林丹章道友善念根心福田日茂既遂丰年之愿复发广収之心特告同仁共襄胜举尸陀林X里正好悟无生之机苦海波中何妨垂援溺之手物我本同一体圣凡只是一心各人若肯承当普天必臻仁寿募修灵源洞疏灵源胜槩闽省奇观今古名贤后先游目託之吟咏镌之金石葢斑斑可考也第岁月云迈物力匪坚古亭古庵既巳废坠石垣石磴尤见荒頺凡登临之士莫不动今昔之感兴修之望也且床头阿堵秘惜固为俭德而方外佳境收拾何异家园惟愿有力大人幸垂留意焉虽愽施济众尧舜犹病而乐山乐水亦仁智者之能事也不辞饶舌会有赏音新造大悲香像成修忏庆赞疏皇清御宇天下归仁独闽海未宁风鹤时警金戈铁马王师苦辛血海尸山生灵涂炭道霈与善人池大长触目兴怀乃同发愿募众修礼大悲忏法三年盖欲哀感观世音菩萨广大圆满无碍大悲之心为大地苍生忏悔罪障祈致昇平壬癸甲三春从事以来果见海波渐息山雾潜消风雨顺时太平有象无不人人懽忭踊跃由是复募众以旃檀香雕刻菩萨宝像一躯安奉法堂永充供养功德既竣复有修忏庆赞之举第所费不资亦赖众缘惟愿有力大人达官长者幸为留意盖大福德事须待大福德人即一香一花一瞻一礼但自正信中流出者莫非与观世音无碍大悲之心同体无二登斯民于觉地赞皇图于X永年功有所归事不唐设谨疏募塑大佛像䟽鼓山大殿东尊佛像方四十载乃为蚁所坏或是当时施者信心不专故所作功德亦不坚固耳然法不孤起仗缘方生安知前佛化去不为后佛发起之缘乎监院成源始发意铸铁佛以垂永久第功程浩大未敢轻举今舆议增塑为上以石柱为骨砖土为身漆布固其内黄金涂其外如此可保永无蚁患矣法华经云若人为佛故建立诸形像或以七宝成鍮石赤白铜白蜡及铅钖铁木及与泥或以胶漆布严饰作佛像如是诸人等皆巳成佛道是知造佛乃成佛因缘不独为人天福报而巳自双林灭度之后唯赖像教以启廸群迷凡四众人等于尊像之前烧香散华礼拜供养乃至发无上菩提之心皆借是为增上缘其功德利益岂止区区为一身而巳哉是心作佛是心是佛心耶佛耶元非二物敬疏大旨以告有缘南园建菴疏白云廨院前有南园延袤十余亩环墻缭绕果木繁荫倚鼓麓而面三山乃通霄路上别一区域也张在辉道友发愿于中建小菴一所以祀普贤大士盖普贤乃华严长子愿行广大弥纶法界尽未来际无有穷极在老之志其有取于此既巳捐赀倡首而复命余言以告同志敬为书其缘起当有赏音者耳文X普劝念佛放生文夫人生于世百年光景能有几何一息不来便是隔世万般将不去唯有业随身当此之时欲念一句佛得么欲放一生命得么故我今日普劝世人毋论若贵若贱若富若贫若男若女若老若少皆可回头着眼看破偷一日之闲念三时之佛节浮滥之费救危厄之命作净土正因植慈悲种子所谓念佛者非念他佛乃念极乐世界阿弥陀佛以彼佛夙有重誓摄受念佛众生往生净土故也放生者非放他生乃放自已多生六亲眷属以渠无始劫来曾与我互为父子兄弟诸亲但改形易报不复相识故也何以知然阿弥陀经云从是西方过十万亿佛土有世界名曰极乐其土有佛号阿弥陀今现在说法乃至云闻说阿弥陀佛执持名号若一日若二日若三日若四日若五日若六日若七日一心不乱其人临命终时阿弥陀佛与诸圣众现在其前是人终时心不颠倒即得往生阿弥陀佛极乐国土十六观经云或有众生若能至心令声不绝具足十念称南无阿弥陀佛称佛名故于念念中除八十亿劫生死重罪命终之时见金莲花犹如日轮住其人前如一念顷即得往生极乐世界楞严经云忆佛念佛现前当来必定见佛如上三经所云岂非念阿弥陀佛者往生净土之明证乎华严经云一切众生有命之者常生利益慈念之心尚不恶心恼诸众生何况于他起众生想故以X重意而行杀害楞伽经云有无量因缘不应食肉谓一切众生从本以来展转因缘常为六亲以亲想故不应食肉梵网经云以慈心故行放生业应作是念一切男子是我父一切女人是我母我生生无不从之受生故六道众生皆是我父母而杀而食者即杀我父母如上三经所云岂非放生者乃放自已多生眷属之明证乎古德云佛言不信何言可信人道不修何道可修今得生人道矣得闻佛言矣而不信不修者吾末如之何也巳矣其娑婆净土之鄙劣殊胜杀生放生之罪福因果俱广载经文兹不繁赘惟高明者幸自博覧转化未信功莫大焉普劝念佛文夫人之情莫不厌苦而欣乐舍苦而取乐今有极苦而不知厌舍有极乐而不知欣取非大惑欤极苦者此堪忍世界生老病死种种逼迫是也极乐者西方阿弥陀佛极乐世界依正二报清净庄严是也古德以众生长迷不达苦乐之故乃合两土而较量之曰此则血肉形躯有生皆苦彼则莲华化生无生苦也此则时序代谢衰老日侵彼则寒暑不迁无老苦也此则有漏之身病苦交缠彼则报体清净无病苦也此则七十者稀无常迅速彼则寿命无量无死苦也此则亲情爱恋有爱必离彼则法性眷属无爱别离苦也此则仇敌冤讐有冤必会彼则上善聚会无冤憎会苦也此则困苦饥寒贪求不足彼则衣食珍宝X受用现成此则丑恶形骸根多缺陋彼则端严相好体有光明此则轮转生死彼则永证无生此则修道难成彼则直阶不退此则丘陵坑坎荆棘为林土石诸山秽恶充满彼则黄金为地宝树参天楼耸七珍花敷四色此则双林巳灭龙华未来彼则阿弥陀佛现在说法此则观音势至徒仰嘉名彼则与二上人亲为胜友此则羣魔外道恼乱正修彼则佛化一统魔外绝踪此则媚色妖淫迷惑行者彼则正报清净实无女人此则恶兽魑魅交煽邪声彼则水鸟树林咸宣玅法二土较量境缘逈别而乐邦之胜其数无穷未能悉举也今据此而审观之娑婆之苦既如此西方之乐又如彼而世之人懵然廼不知欣之厌之取之舍之者皆由多生妄习葢覆自心智慧不生晰理不明故也呜唿人无远虑必有近忧世人莫不知有死而不为死后安置好去处者亦太错矣所以世尊出世种种方便劝人念佛求生净土无非指示人箇去处底路头耳阿弥陀经云若有善男子善女人闻说阿弥陀佛执持名号若一日若二日乃至七日一心不乱其人临命终时阿弥陀佛与诸圣众现在其前是人终时心不颠倒即得往生阿弥陀佛极乐国土夫一日二日廼至七日一心念佛尚得往生况一月一年乃至尽形寿一心念佛而不得往生者乎又观无量寿佛经云或有众生作不善业五逆十恶以恶业故应堕恶道若能至心令声不绝具足十念X称南无阿弥陀佛称佛名故于念念中除八十亿劫生死重罪命终之时见金莲华犹如日轮住其人前如一念顷即得往生极乐世界夫十恶之人十念之顷乘佛愿力犹得灭罪而往生况正信之士百念千念万念廼至不可说念而不得灭罪往生者乎故我普劝世人忙里偷闲每日念佛或百或千或万念讫填圈回向净土一年既满然后总算共念佛若干万记之于册尽形受持渐积净业现为佛光照烛罪灭福增远为三圣接引必生净土行实愿实因真果真若肯信从是真法侣祭觉林警公呜唿惟公参博山禅禀石鼓戒直心直行无罣无碍觉林既茂觉华久开香风徧界拂去尘埃木马逐风去无踪迹坐断今时千圣不识粢盛奉荐用表所思不起灭定其来歆斯尚飨祭部台李公维康熈五年正月六日鼓山沙门道霈谨以香积之供奉奠于大檀越本省总督部院李公之灵而言曰于惟皇清奄有中土闽称难治山高海阻辱公持节德威震霆发号施令山海以宁朝野纷纷咸颂公德青如碧汉正如绳墨客岁王春来游石鼓一见如旧輙倾肺腑进以戒善公乃唯然喜溢颜面曰愿学焉别仅一年三遣讯我期再入山庶登慧舸胡意一疾永揖人间万姓号唿如失所天余物外人久绝情谓X怀公正直不觉殒泪形虽幻故神本恒新长居人天护国祐民敢陈香供荐之灵几愿公不昧深味斯旨呜唿尚飨祭方克翁维康熈五年岁次丙午十月己亥朔二日鼓山涌泉寺沙门道霈谨汲龙泉烹凤茗致祭于大封君广巖方公老居士之灵而言曰于戏道霈与老居士缔世外交仅十载矣居士以我为般若船而我以居士为法城壍寒温动静顾盻周旋一出于诚非强也道霈之将去石鼓也居士誓以死留其辞气慷慨激烈至于垂涕霈中心感动为之税驾且十载以来手书淋漓存问无虗月久而愈敬不见少怠居士之为法为人何如也今秋居士以高年得疾令嗣声木先生宦游未旋而太夫人就养亦未甞在侧心甚忧悬不知所出乃率僧众祷佛诵经仰祝寿祺遣侍往慰至载至三而居士竟致香积遗手泽示永诀焉于戏尚忍言哉虽然居士之于世圆满周备而无憾矣何者曰富曰贵曰寿曰子孙种种具足夫何憾之有且建开元之宝殿范灵源之洪钟刻龙舒之净土护诸山之丛林凡法门一切鉅细莫不殚厥心力而为之是皆树不朽于祇园资福慧于生生者也至于敦睦戚里周恤茕独爵愈高而德愈恭年愈老而力愈徤和煦慈祥谦光恺悌信为福城大福德长者人也当其居疾也神思怡然丝毫不乱付嘱后事一一分明正念X坚凝坐以待尽是何异维摩诘之空诸所有唯置一牀𥨊疾而卧者欤及其将易箦也道霈遣僧饯以偈曰业卸娑婆界神归净土中本来无一物如鸟出樊笼居士见之欣然首肯移时即化则居士必乘其平生信力福力愿行之力往生上品无疑矣以此观之居士世间之福既如彼而出世之福又如此所称圆满周备而无憾者舍居士其谁耶而又何庸伤乎伹念儒宗失其典型法门丧其外护风清月白之间永怀道谊不能忘情而时出涕焉由是谨奠以茗果而为文昭告于灵帏如此居士其鉴之乎于戏尚飨四警语王岐岗道友关中人齐庄端谨与人无竞然僧虑涉世堕乎四者之病乃乞余作四警语以勉之故为拈儒佛之语互相发明是不独为岐岗发药葢亦聊以自治云忍辱语曰小不忍则乱大谋法华曰住忍辱地柔和善顺而不卒暴心亦不惊葢世出世间之事莫不成于忍而败于不忍彼果是而我非则过在我矣焉得不忍彼果非而我是则我心无愧矣安用较为故学道之士当达物我本空安心如地一任牛羊犬马践踏不生一念嗔恨之心是名忍辱和气语曰色厉而内荏乃穿窬之小人世尊以和言爱语X开谕众生必含笑先言葢和者元气也天地万物之所由生者也一有不和则乖戾不祥之气萃之厥身不可不诫故学道之士当平其心地恬其辞色使人人望见意消是名和气慎言易曰乱之所生也则言语以为阶经云守口如瓶葢凡夫三业中唯口业为最重兴邦丧邦在乎一言一言既出驷马莫追不可不慎故学道之士凡有所欲言当筹之于心揆之于理离诸謟曲质直无伪然后发之无不合辙是名慎言节食易曰节饮食遗教曰节身时食葢欲界众生依食而住一有不节百病是起至于殒命不可不谨故学道之士调身有则方饥而食将饱而止却病延年端在乎此是名节食偈示自菴禅人父母未生前一句百千佛祖也难知今日与君亲说破石牛吞却木羊儿示希声禅人现成一句弥陀佛日用寻常塞口门一旦忽然亲念出百千相好耀干坤曾维辅居士荐妣索偈人生贵知有乃不负所天百世祇弹指三心疾逝川X衣珠原晃耀宅藏本完全一悟无生理超然出盖缠示竖极禅人出家本为度生死岂肯甘为粥饭僧一句话头参不彻诸方禅会枉担簦脚跟站定偷心灭宝藏掀开家业兴不向此时寻活路履霜诚恐至坚氷示僧浮生有尽日世事无了时是谁能勐省来此学无为三衣堪忍冻一钵自忘饥莲花开水面亭亭出污泥示郭瞻卿居士西方去此不遥只在当人一念念染五浊即生念净九莲即现裂破娑婆爱网放出弥陀旧面惟有大智丈夫方能具此利剑牟迦醯牟尼归迦毗罗国本是西天真梵种却来东土礼文殊支那游徧还归去须信驱驱不在途赠至善禅人监造三塔忍寒耐暑不辞劳运石搬泥兴转高五百年前曾着力用来殊不费纤毫奉輓空隐和尚博山法担荷师肩一旦如何便出缠钵袋有传名可谢家风无恙道长坚木人踏破澄潭月石女掀开劫外天每忆尊慈今巳矣灵帏望拜泪如涟一脉监院化修路本是一条大道年深崩坏难行大家出手修理世界X从兹坦平寿辉生道友四十初度一自𧩙红尘心心在问津观河无异见慕道有全神寿量来祇劫年华秀小春夙根原不惑何必羡松筠示知化上座梦里身心休执着镜中世界莫贪求眼光照破三千界更有玄关在上头次韵陶季深居士入山听法此道知君能默识芟开觉路闲荆棘幅巾杖屦入山来魔火烧空早巳熄人生学道贵志真要从这里脱根尘亲甞一滴曹溪水顿净人间热恼心寄龙山古雪和尚天童老牯将八十产下一麟独超逸西江吸尽起波澜千山万山皆洋溢年来懒动说禅口归卧龙山藏北斗慕羶之蚁竞趋之却教万象师子吼我昔曾登太白峯与师志趣可符同彼此机缘各有在鼻中一窍元相通祝寿邑僧会悟明大德六袠派出鹅湖道脉长六环高挂在鳌阳诸山领袖推慈德一邑梯航喷戒香峯月清秋圆皎皎峦松盛夏郁苍苍四时景物常如畵尽是吾师大寿光夏日送妙湛耆德归旧隐溽暑辞余去家山信可归年高世自冷德重智尤微宗镜悬空净心灯彻夜晖何时重聚首共话箭锋机X示净白悦众养疴世人不学道血气每猖狂一病忽临身逼迫何可当道者自知病世念久消忘唯看不病者病归无何乡病与不病者二俱不可量方知赤肉团巍巍复堂堂示懒生上人懒瓒逢人懒拭涕懒融见人亦不起两翁千古真懒人一段高风谁可比上人道号曰懒生不识缘何立此名果然会得懒中意鞭起泥牛火里耕次韵答陈静机居士石鼓榕城咫尺间是谁来扣祖师关生前有箇穷和尚偏向红尘覔住山一念微萌是祸端箇中境量实洪宽豁开梦眼曾何有火宅熬煎彻骨寒答唐复礼法师真妄偈真如不守性随迷妄念起妄与真俱生悟真妄即止止处似有终迷时号无始迷悟虽有殊不动如如理此是还源术了之度生死赠澄雪禅友出家般若锋元利寒光每自腾裂开三界网放出五湖僧笔底藏丘壑胸中尽爱憎迷途长夜里好为剔心灯送思圣静主还旧隐送我还山春又夏看云坐石每相亲巖前喝断随流水岭上扫开沾足尘既巳无心怀去住不知何处覔贪嗔为怜旧隐铛儿在一杖何妨往返频X送达际静主还紫云修甘露戒坛并柬寺中诸耆德紫云深处多殊胜地涌坛场戒法真层级降陞皆有度鬼神呵护亦非嗔好凭愿力新梁栋勿恤人言避客尘临别叮咛无剩语伫看甘露又维新题八仙聚庆图祝施母缪氏七十初度王母蟠桃正熟时羣仙聚庆此佳期瑶花瑞草俱拈出争似莲池那一枝施母高龄方七十长斋绣佛心恒一信根植在此池中寿量绵绵何有极清旦天花飘渺来香风阵阵自萦回弥陀老子未开口法语宣流响若雷闻法即时登不退光明相好超凡类海屋筹盈顷刻间拟比斯人方一睟赠郑一水居士羡君深隐无名处竹径茆斋自乐天饮水曲肱谁认得孔门家法有真传赠一行禅人三昧恒沙宗一行文殊智母教修持系缘法界离生位直念弥陀见本师五浊界中清彻底四威仪内坐无为百千佛祖从兹出岂负娘生这面皮次韵答杨康侯吏部毗耶金粟后芳名久悦服翰墨徧人间处处得披读逦迤入仁邦拟可常追逐击目果道存夙缘知巳熟示我以佳篇论议势破竹临风一长咏喜气如新沐会当吸龙泉待君煑折足X夏日送还一耆德还紫云老僧年七十拄杖活如龙远访崱峯顶方乘盛暑中开怀论祖道促膝说家风别我飜然去云山翠几重送宅出禅人还紫云师亲年老遥相忆数遣音书到石门我欲留之留不得此情难与世人论泉南独擅桑莲地近日桑莲又发芽不惜身心勤种植春来处处长灵葩寿黄母朱孺人五十初度弥陀寿量元无量母念弥陀寿亦然净土不曾离五浊须知步步踏青莲輓温陵黄静谷文宗暌别先生近一年此心时到紫云边忽闻长揖人间世泪洒秋风滴露圆平生学佛竟如何生死无因染得他七十余年来去事片云舒卷在松萝化盐长年唯吃福清盐众口调和色力坚珍重檀恩何以报三顿饱参五味禅石鼓峯头云水众青荠白煑共加餐檀那若肯施盐酱尤见菜根滋味长唐泊菴先生以诗见寄次韵奉答幻世茫茫何有涯凝眸得岸即归家藏开暗室天真宝用发当阳春树花道俗浑融元不二圣凡一体本X非遐顶门正具摩醯眼陆地何妨自泛槎赠林丹章居士父母双寿草木迎薰瑞色鲜仙姿佛骨体同坚声和一似关睢鸟质妙应如竝蒂莲砌下芝兰长养志堂中日月久忘年轩辕花甲从头数大展三山作寿筵题古雪禅师龙山十景法王峯逈出千峯上巍然势独尊谛观法王法花雨满祇园续𦦨峯众山将断处孤峯又起来心光常耿耿不用拨寒灰棒月台棒落当空月从教摸壁行直令阶下汉这里出无生护云屏本是无心物飘然欲出山一屏横截住未肯即开关潜龙池恒阳方亢旱大地望云霓一壑潜难稳终当碧汉飞金鸡洞昔人得道处洞亦得佳名浮生大梦里时闻呌一声腾空岭云中横鸟道百折自天开足下无私者腾空任往来听经石虗空开大口昼夜自谈经唯有山头石灵然却善听耀祖巖巖石本奇秀藤萝久幔藏一番开辟处祖道复重光X大道窠窠中有大道笔直透长安不令躲跟者长年恋碧峦寄潘士云道友故人作令临漳去数载音书未一通遥想牛刀聊自试技经肯綮善藏锋次韵余长愚居士逝水滔滔竞去前青山不改自年年法缘一晤良难矣古寺重逢亦粲然毛颕生春常烂熳文澜泻玉每潺湲匡庐莲社应非寂又喜宗雷入讲筵支提山募修御赐藏经三藏微言佛慧命九天降下极尊崇今朝次第重修饰建立生生福慧功寄唐泊菴居士父母未生前分明只这箇起念欲承当觌面巳错过微尘元不小虗空亦不大生死水中沤佛祖净地唾本来无一物计议转懡㦬惟有香严老击竹便裂破毕竟是什么咄奉答清溪寒照禅师见寄十载不闻君隐处佳音慰我乐何涯文章尽弃雕虫习笔力全施缚虎才得趣云山道高矣任缘出处思悠哉今时法海尤尸秽珍重清溪绝点埃题喝水巖削壁天开巴崃同怒流长吼此山中谁云水是无情物一嘱回头万籁空X夏日次韵夏药园居士入山见赠末学支离失所宗风流儒雅特雍容涉园种菊巳成趣冒暑登山又过从圣世是谁仪彩凤茅庐端自起潜龙灵源深处亲游履不用重修怪石供四威仪山中行步履轻观万象自枯荣山中住无思虑但随缘同逆旅山中坐虗空破超佛祖唯这箇山中卧干坤大人不是少客过喜雨无边龙起布慈云雨降阎浮四面分大地田畴皆巳足太平有象普天闻谢竺菴和尚请住寿昌黄龙峯下法王家枯木重开优钵花要会儿孙得力句还须问取老栖霞马驹踏杀天下人黄龙捄活天下宾一水洋洋任兼带看君杀活令维新税担上座因机不发示此当人机轴何曾滞试看六门常放光干地旋天频活辘超今迈古自腾骧汉边日月争驰逐人间寒暑竞温凉大用本来无隐显只因梦境却遮藏郑道者诞日入山有诗答此梦境原无几百千今年年是去年年身如聚沫呈虗质名似狂风鼓妄缘万木染秋容自瘦孤峯着雨色X尤鲜欲知真寿不生灭试看依稀象帝先勉寒辉维那枯木堂中久坐禅却将知见漫萦缠门头户底徒收拾野店孤村枉向前有所得时终是错无栖泊处始妄缘威音那畔真消息越格道流乃可传勉道果禅人行脚出门一步最宜端千里行来事不难教海禅河能吸尽始堪平地起波澜乡邻有盗葬下院主龙者既鸣官迁去仍作诗镌石上以诫后来之觊觎者累朝祝圣万年山臭骨何容秽此间阴隲既伤心地坏殁存受谴事非闲庙后神前盗葬坟子孙旋踵败纷纷目前如此见多少今日留题特诫君无涯禅人求偈示此大道本无涯逢人何有尽南询五十三履空成远近归来见文殊方知无少剩普贤毛孔中多生成佛竟寿陶正淑居士六十初度陶公长者人时来白云里扣我修行门为说西方理公闻即信受掀髯一笑喜勐力断荤羶清斋能克已今辰值悬弧花甲方周美高堂展华筵子孙拜累累我本物外人无物堪持似寿公无量寿莲花出泥滓琉球国人求幻佛二字偈诸佛众生本是幻大地山河亦是幻若人识得幻枢X机方知幻幻原非幻佛是何人我是谁箇中反覆细寻推一朝亲见渠侬面孔子原来是仲尼示游金声茂才昔日宣尼集大成琅琅木铎振金声三纲位定知人类六艺删修示法程道贯唐虞心不二教盈霄壤理尤精斯文未丧真机括一念无私继圣明赠丘羲之居士茫茫宇宙间贵贱皆有命岂是天所与乃由自已定所以有智士罪福宜戒慎不止图目前深达三世径丘君本仙姿形神自闲静见客不开眸心中明若镜悬断死与生细推衰与盛毫发未曾差王公皆悦听世不安命者险途枉蹭蹬失足始归家四山皆巳瞑君访我山中一念生正信矢志受归戒菩提果当证此去凡接物不须别评订有问造命术惟以此理进寿桑莲玄文静主处俗不沾尘披缁道益亲白莲堪託足金地是栖神见岂观河异年因阅世新楞严方诵罢不觉换时辰警世三界分明一戏场登场各各逞刚强更阑锣鼓忽収拾徒使傍人说短长生在阎浮不学道终日忙忙向外讨纵饶讨得竟何为可惜弃金而担草和林介菴居士X闲寻老衲跏趺坐论议风生听者谁唯有山头松与石时时点首解思惟众类受形皆有命万钱下箸孰能思禽鱼纵放归天海仁者怡然各赋诗王有官善友六十初度讽法华经书此为祝夙禀金刚骨能知不坏身抹尘为寿量荷业本天真门外三车旧衣中一宝新清光常照耀瑞气自弥纶钓丝竹谁向青山把钓竿求鱼缘木太无端何如一撒漫天网水陆空行透出难钩头无饵引鼋鼍也把丝纶地面拖不着味底来上钓华亭老子笑呵呵喜南岳毒翻姪孙禅师入山次韵亲自石头路上来迢迢千里到巖隈十年濶别情如海一晤论心语若雷荷法知君能秘重匡时愧我拙炉鎚好山深处多灵木支本参天赖厚培赠西干上人回西域雪岭流沙俱踏徧迢迢十万到中华不求大法度生死翫水观山也大差东土西天共一洲多君瓶钖自遨游而今更欲还西去莫昧来时那路头示梵珠维那大道本来无向背拟求大道即迷涂不求又落无明界勐省还他大丈夫X世风薄恶不堪亲立志应须效古人子细用心休自错莫教眼里着金尘赠曾常仲居士三年不喫众生肉念念存诚报母恩好忆多生多父母一心齐度入慈门三界炎炎真火宅是谁勐省覔清凉弥陀处处常垂手一念知归即乐邦赠彭尔仁居士亲自普陀巖上来弟兄乘愿入胞胎果然不昧来时路并蒂芙蕖火里开日用千差皆是妄不知何处更求真箇中端的如明悟铁树花开别是春登屴崱峰余不登绝顶十载矣康熈丁未秋适青原无可禅师携方田伯诸公入山遂约同游是日积雨初霁天气清朗万峰罗列骋奇逞秀东望大海茫茫一白烹茶坐石笑语冷然既而微风从东北来可公不禁寒栗别余先归而余复约诸子尽凤池之兴及归则日衔山矣可公诗先成示余漫和二律以志一时之兴云屴崱崛然起迢迢一径通万峰争列下二水竞朝东日月看驰逐干坤若转蓬十年何不到身在此山中住山不见山久负此跻攀师至能招我天开亦破颜草香茶共煑字古石非顽一覧海山尽乘风拂袖还X题青原瀑布无可禅师住青原之明年于东㵎之源得三叠瀑布发千载之秘甚为奇绝偈以赠之万斛泉源一迸开三拖白练下云台多年藏在无人处却被无人引出来示张在辉居士净业此去西方十万亿只在当人一念中心净自然佛土净弥陀何处不相逢一到西方花便开亲承受记脱凡胎飜身徧入尘沙界广接羣生归去来赞释迦如来持钵赞本是西天老比丘着衣持钵逞风流长街曲巷区区去总为羣生强出头大悲菩萨赞法界是真身万象为手眼虗空尚可量手眼莫能数为下劣众生聊示一千尔即用一手眼捄大地众生犹故用不尽何况千手眼大士无缘慈与众生平等众生心不尽慈悲亦无尽才一念称名全体即现前我以现前心赞现前大士譬如空合空一相无有二紫芝观音大士赞客有惠余紫芝一朵俨然观音大士欹身坐普陀巖上手执净瓶相好备具因感菩萨无碍大悲随物赋形不可思议敬薰沐拜赞X我观此芝生于大地大士形仪从何而至是知菩萨无碍大悲处处应现如月临池一瞻一礼当发是愿随类化佛不着不恋水月观音赞水中月是天边月幻化身为法性身念念返闻闻自性观音元不是他人准提菩萨赞我观菩萨本无身徧现其身福羣有三目圆照不纵横一十八臂执乃异或慈或威广摄受七俱胝佛之所师以是世间称佛母包纳养育无遗者所说神呪五部主救护众生益广大御难祈福感即应如镜现象不前后无作妙德不思议我作赞辞蠡测海但愿覩相发信心摄入宏深愿海中圆满菩提无所得亦如菩萨福羣有善咤瞿婆二天赞色界欲界诸天子善咤瞿婆为上首随佛入于普陀山与众菩萨同法会亲见大悲观自在密放神通大光明无边佛土皆震动是知欲说微妙法果闻广大陀罗尼一切众会皆果证此人此法实难思故重请问于形貌大士示以大悲心平等无为无染着亦无杂乱与恼害于诸一切皆谦敬无上菩提心最胜普徧法界导羣迷繁兴种种利益事其心本性自空寂大梵闻此即释然至今受持不忘失微密深证不可测乃复示现天形像一切如来法会中与诸天众皆X同入覆护持呪诸行人令所求者皆果遂无边功德妙难思与观世音无差别我作赞辞说少分如空一隙海一滴天童密云老和尚赞铜棺山顶焕然显现白棒纵横逈无背面我昔入室即信不疑只今思着何啻蒿枝太白千寻直插青汉瞻之仰之巍巍震旦鼓山老人赞寿昌一滴血曹溪万丈波独立阎浮界音韵自婆和一发存千圣孤心寄薜萝谁人知此意西来老达磨天华石雨和尚赞钓鱼放生杀活巳具一枝断拂当面分付三十余年天华飘雨散木根株发异苗婆娑一似阎浮树灵隐具德和尚赞灵隐之名久闹耳中今日于丹青之上蓦地相逢见其道貌天形俨然临天人之上其善用瞎驴手段灭临济正宗大三峯之门于天下后世者非师而谁衲子之多报缘之盛乃师之余事矣东鲁自明禅人请赞敬题数语心法无形德具无量要用便用何碍何障起临济宗灭正法藏箇是阿谁灵隐和尚雪樵道兄赞禅会早参承丛林久历职天性本疏通毋固亦毋必故使闻者喜见者怿亲近之者蒙益最后受先师毗X尼俨然一众矜式但厥蕴未展而遽趋涅槃于吾师乎何憾深为法门之惜东峦火晋公上座赞峦师化去三年及启龛茶毗肉身俨然不坏石鼓山中选佛人妻孥弃去等微尘生前行业无人识死后能留不坏身一脉监院行乐赞屴崱峰前跏趺而坐行袭杨岐衣披达磨默然时自说无生赖有顽石同唱和微微一笑妙机先山河大地俱包褁均颂道兄像赞託质建水毓秀芝山接物和乐宅心虗闲勇于净业勤于福田处五浊界如出水莲若师者可谓僧中之翘楚世外之瑚琏者也一相镜公耆宿赞早入博山室亲参洞上禅年高心益壮世变志尤坚戒月悬空净慈云荫物圆晚来归石鼓声光烛大千慧云庵主赞这箇老尼夙禀福智七龄出家便尔拔萃戒德既圆慧锋亦利事无不达理无不至为众导师净业是志广化有缘同归觉地年逾六旬别众弃世缁素钦风吁嗟涕泗遗像俨然永钖尔类昼香夜灯庶几无媿林文若居士赞善根昔植金刚地福果今圆祇树林莫谓冠裳慕仙X迹应知心是佛陀心郑钧衡道友行乐赞褰裳历徧万峯巅採药归来气蔼然长在尘中尘不染此身便是地行仙池心宇道友赞这箇老子须发皤然直心直行念念福缘买田饍僧烧瓦葢殿修忏三年太平立见如此数者人所难行公凭愿力谈笑而成我知此公是福德聚广接有缘同趣觉路我闻上座赞莲花为心金刚为骨居尘不染临难不辱体无我之我花开古木用无闻之闻声传空谷天形道貌孰能知等闲一笔俱描出华林心一耆德赞我晤一公余三十载岁月云迈此志不改华林深处谨闭禅房繙经念佛德业流香年临古稀心如赤子哆哆和和接物最普居尘不染净土是期亭亭物外僧中白眉李今止优婆夷赞善男子管世民世贵以尊慈李氏优婆夷法名今止持斋念佛二十有余载兹屇古稀初度特入山饭僧请法以申南山之祝且持其道影来请赞余惟二子孝母之心即母氏念佛之心佛忆母氏之心即母爱二子之心所以子孝母而母必得其寿X母念佛而必定见佛葢二者发自至性非人伪所能杂于其间者也观其道貌天形趺坐圆蒲之上摩尼在手经卷在案童女执杖侍立于右意况萧然虽则身居堪忍而神巳游于极乐国中矣敬为之赞影端形直迹茂本隆返观形本岂堕声容一笔丹青等闲描出面目俨然三更红日六字佛号廿载自持上品宝莲是其所期池心宇道友传余陋质自执拄杖侍立于傍敬赞数语盘陀石上一笑微微惟此侍者默契当机父少子老举世不信尔我自知定于天性菩提种子深植觉场生生世世同作津梁觉林警公赞人趋学问吾不取也而独取师之不学问人竞说禅吾不与也而独与师之不说禅葢不说真说不学真学故使远者怀而近者悦直令博山鼓山戒法洋溢乎中国彼世之羊质虎皮见草而悦视其中枵然无有者奚啻天渊之隔耶噫末法风微頺波日下故吾于师不得不怀景仰之私云广福德水禅人赞鎗刀林里出得身急浪波中拾得命回头直入法王家一片实心修实行志若金刚恒不改懒把虗空涂五彩唯凭一句阿弥陀度尽无边生死海X杨君荣道友赞幼同里巷聚沙嬉戏中岁相逢宛如隔世缁素虽殊道本一致深入法门信心不二图像于兹岂徒写意我作赞辞俟龙华记空生禅友赞幼入空门以至于老守志不移瞿昙之道充然德宇廓尔虗襟望之意消悟物也深近登石鼓亲禀妙戒行愿弥弘法门鼎鼐惠如禅友赞出生名族脱白南山童年至老一志不还宅心似朴立业惟勤慈和接物盎然如春一句弥陀六根都摄极乐娑婆同归点雪云聚开山祖脉公赞脱白云巖开山云聚古貌古心实行实语空山梵剎高插穹窿惟凭愿力积累成功年至古稀莲邦果熟怡然坐化香风馥郁遗像于兹俨然如在维尔后人继业无怠潘其西文学行乐赞豁达襟怀得自天四方之志不徒然昂然特立阎浮界巾服飘飖又似仙潘山子孝廉赞文心夙禀孝友天植既冠成名不费腕力浮云富贵幻泡死生飘然即世非幻常存夫子贤回而哭之恸乃翁念子而心不忘二者一于天性本非情之所强X唯此存者慰子慰翁试看旭日朝朝而东怀光老衲赞九旬老衲巳忘机心似婴儿百不知唯有弥陀常系念栖神元在宝莲池宝善内莹监院赞荷众精勤十数秋赤心片片实无俦平生行愿深如海不为魔风浪鼓沤桃花庵寂庵老叔赞亲见寿昌古佛来氷肌雪骨绝纤埃九旬功满归家去徧界桃花烂熳开青林尊宿道影赞入徧诸方牢笼出徧诸方牢笼三五十载东隐西遁佛也难覔他行踪今年八十有六犹把一句阿弥陀切切自念教人念决定往生如水必东试问他是禅是净依然齿不露风𣆰箇是阿谁石林精舍老冻脓大中丞邵剑津先生赞早掇巍科备历诸任提师抚蜀见危致命至今功德在生民峩眉山月同圆净林介菴先生道影赞易得二千石难求一钵盂将明出世旨先具此头颅宋璟徒云悔赵州曾道无焚香静观处浮世自荣枯道冲居士于余夙有法缘乃图两小影对坐松石上丙午中秋再访余山中出图展观不X觉一笑敬题数语不知何世相逢今生又复聚首虽共松石忘言彼此原来俱有且道有箇什么巍巍殿塔耸云中历劫现前常不朽五松图赞祝林印自居士八十初度予开莲社于寺之别院每喜里中耆英入会相与缔世外交林浦印翁老居士其一也今岁在乙巳菊月既望属翁八十初度令子德之茂才侍杖履入社以五松图请赞为翁南山之祝余不得而辞翁家世五公龆年习举子业霜蹄屡蹶乃奋然曰安事此咕哔为哉因发孙吴秘䇿读之曰此可以收功名矣累建武勋擢授游府后谢事投林唯开三径甞与宾朋为河朔会课子孙诗书僮仆桑麻而巳此外是非无庸关白也凡长者之车入乡无不式闾而问焉男女孙曾若干人依依膝下凡四世玉树峥嵘芝兰兢茂方进而未艾也今春秋高八十童颜秀洁鹤发婆娑诸子孙辈团绕堂前奉觞上寿人望之以为南极老人从空而下喜气洋洋其乐无极林涵斋先生作五松图以祝葢取其操霜雪而愈茂秉贞固以自坚将来之寿本不可量区区期颐云乎哉敬为之赞曰五松竝植如虬如龙根盘白石势拔苍穹紫鳞耀日翠鬣吟风坚贞自禀造化同功拏云攫雾矫矫寰中吾不测其岁月边际聊举以寿夫老翁X封君方克之老居士赞豁达姿英特气儒衣冠佛心地乐人乐忧人忧能爱恶无忮求爵愈高德愈厚禅净门久通透年八旬貌孺子俨如在耀千古谢献可老居士赞东山钟秀桂林挺枝家传耕读寿茂期颐子既跨灶孙愈岐嶷身逸心闲性静神怡宾于上庠季世所师噫斯人也吾无得而赞之广宣耆德赞贵介种性衲子行藏毕竟来陞石鼓之堂禅净圆修矢志莲邦珠莹川媚德业流香逈超尘累月出高冈瞻之仰之清光在望自赞屴崱峯头云灵源洞口雪一笔才畵成天机俱漏洩或者更问像不像却似虗空重钉橛而今揭出示诸人一任嗔者嗔悦者悦南阎浮提北郁单越面目俨然何劳更说一朝描上丹青未免证龟作鼈宣侍者急须瞥莫教眼里重着屑这箇工画师画出这箇像惑乱天下人将他去供养休供养看取未举笔时是何模样这汉子实无知视名位如脱发贱禅道如污泥儱儱侗侗憨憨痴痴有人问着西来意便拈出当年那一枝分明半文不值却云是从上佛祖不传底咦X石鼓老头陀突出三尺绢是知坚密身一切尘中现处处尽逢渠难得不相见眉目何俨然虗空无背面山连云起月逐风行欲知端的日午三更未有这箇十分显露既有这箇唤马作兔将错就错为君指注佛是泥作锅是铁铸更问如何青天起雾这汉无知不识佛祖自肯自信人莫拦阻呵教毁宗轻今薄古指土为金指金为土颠倒倒颠孰与为伍似恁么不唧𠺕只好贬向无佛世界任他道短说长安用揭出祖堂入一千七百之数智光耆德赞出生名族脱白普陀愽山天童深探禅河晚来石鼓掩彩娑婆余光掩映松栢烟箩生耶死耶月渚风柯面目俨然高山峩峩都统则行王公赞公承帝命于靖王驾前统领万军威震海内驻闽凡五载两访余于山中送难发疑倾倒底蕴未甞不击节称善留诗而去一旦无疾溘化朝野为之惊动余谓公之德泽在军民功勋存社稷更有历生死而不变贯天地而不磨者在公岂死乎敬为之赞以遗其冢子瑜葢克世其家者也赞曰于惟王公人中之龙颀然而长肃然而恭气禀贤良才全文武为国之瑞为王之辅荡平海宇奠安邦域谈笑雍容不遗余力一旦溘然人疑尸解有化无死X斯言不骇闽海可竭闽山或隤惟公令闻万古如雷曾维辅居士赞这箇汉子夙禀灵骨居堪忍而欣慕净土业儒术而勤劳学佛一句弥陀事理圆融十卷楞严文义烂熟时至撒手便行莲香几日馥郁生西之验既明始信斯人如玉谁谓尘劳海深究竟不能埋没铭福州开元寺大钟铭大口师时说法扣无亏闻普洽昧者觉暴者仁亿万载日日新福清灵石寺钟铭维兹灵石乃古禅丛中兴启运首范洪钟一模脱就万德具成圆常静应耳处全声无明巨夜羣生长𥨊罗云一击即时唤醒九峯叠秀列祖重来雷音永震火里莲开丫山晦杲禅师塔铭新丰之道寿昌崛起博山得之波澜浩尔谨把牢关鸡声莫诡唯师杰出实称得旨铁树花香三更日暐有言必行慎终如始取舍两忘孰生孰死塔立丫山去天尺咫历亿万年清风未巳龙舒华严山太初坤法师塔铭法海汪洋杳无边际孰乘智舟纵横游戏爰有大士乘愿再来性相关键一击而开名儒倾心执经请益洪震雷音歛衽辟易华藏法界处处全彰龙舒黄龙X不离觉场白塔矗云青山郁秀维师灵光千古如昼方竹杖铭履险如平登高若下此君之心空空不借佛事扫廪山蕴空老祖塔林间睡虎威狞甚路滑云深少见逢昔日寿昌遭毒口直令徧界起腥风且道以何为验举香云聻便烧扫寿昌无明师翁塔三十年前大好山三十年后山不好赚却儿孙无住处只今唯把祖塔扫扫塔一句作么生遂烧香扫云栖师太塔恭惟云栖师太莲池老和尚乐邦化主堪忍导师推开火宅一门直指归元径路杀人刀活人剑一句弥陀布慈云洒甘露三聚净戒名喧宇宙道播古今道霈忝千花之一叶分接有缘传六字之微言代扬净化闽山万叠孰非法界真身闽海汪洋尽是五云法雨致瓣香于千里表寸衷于无穷唯冀倒驾慈航截爱河之逸浪高标赤帜伏末法之狂邪重剔心灯光兹正法扫瓶匋真寂师太塔恭惟真寂师太掌石老和尚握白马符行云栖令当阳把断魔佛罔测其灵踪密地放开蚊䖟皆饮其法海道霈甫离火宅首拜猊床指往荷山遂参筹室仰怀法泽即粉骨以难酬遵禀遗言唯传法而可报遥X呈千里之供聊展无尽之心白塔峩峩望真容而如在青山叠叠沐法化以长新唯冀不起灭定倒驾慈航拯末法之沦湑续常住之慧命安奉本山历代祖师入列祖堂拈香白云深处一伙喽罗搅浑世界陆地生波今日落在山僧手里不免一齐生按过烧香云万古闲名除不尽日日香烟夜夜灯丁未七月十九日老和尚九十诞辰拈香赵州使得十二时看来犹被时辰使我师一证无时法万劫剎那无彼此降生成道入涅槃至今未出剎那际函天葢地无欠余斡地旋天何动止石女生儿年九十人间岁月从头数一片檀云笼法界尘尘剎剎香风起谢飞卿居士荐悟非上人对灵悟得昔日非方知今日是坐断是非关即到如来地悟非上人是非关巳坐断了也如来地在什么处究竟未曾离本位箇中谁悟复谁迷至云聚山为祖脉山主上供拈香道交三十载一别十余年今日复重来死生无间然恭惟云聚开山祖脉接公山主正因出家实地着脚言行无阙而寡悔寡尤禅净圆修而无住无着青山梵剎愿力化成宝国金莲净心梦得因圆果满水到渠成坐断今时高登上品只如道霈今日特来烧此一瓣旃檀且道还有相见处也无乃烧香云极乐娑X婆毫不隔香云影里现全身生耶死耶俱不道那论昔人非昔人丙午十月七日先和尚十週忌辰拈香吾师一念超三际痴子孤怀记十年把住虗空寻鸟迹掀翻大地覔龙渊新丰调古闻沙界石鼓声希震大千欲报深恩祇这是清香一缕自绵绵竺菴和尚迁化上供拈香恭惟示寂长庆南岳竺菴和尚天界之子寿昌之孙建祖庭于灰烬之余荷道法于凋零之际泻悬河口掣闪电机大用繁兴玄关洞辟兹者抽身閙处何妨就路还家撒手那边一任空花落蒂正与么时且道与竺公如何相见乃弹指云夜半木童敲月户暗中惊破玉人眠遂烧香为汝器禅人火数载参寻为了生死四山相逼如何回互髑髅里面眼睛开大地山河无寸土为明一静主火一自鼓山安鼻孔点胷自许气如虹更饶一副骂人口末后方知实践功踢翻生死岸打破太虗空凡圣位中覔不得无底船撑烈𦦨中掷火炬喝一喝云切忌躲跟为慧云菴主举火瑟瑟西风透远林道人灭迹正难寻通霄路上重相遇一句何曾有古今恭惟圆寂尼慧云觉师童真出X家白首抱道一生广大愿建立无量因缘一点慈悲心教化几多男女而今娑婆缘谢何妨閙里抽身净土花开一任定中见佛正与么时更有末后相送一句如何道惟凭一炬性空火炼净人间五漏身坐断十方全体现弥陀原不是他人遂掷火炬为一相耆德举火恭惟圆寂一相镜公耆宿弱冠披缁即入博山之室终身肥遯久栖建水之濵精进修心坐立宛如铁橛慈悲接物哆啝一似婴儿四众依归诸山仰慕某早承提激晚觐光仪方思久坐于白云讵意遽反乎清泰乃因圆果满之日正花开见佛之时聊备茶毗用焚浮幻一相老师知么东方入定西方起九品花开第一枝胜热门前重煅炼火光映入宝莲池为罗信潮善友举火火性无我寄于诸缘四大五蕴亦复皆然恭惟罗信潮善友孝悌修身慈和接物处世无着世之念居家有出家之心取莲国于金方剏兰若于石鼓而今报缘告谢撒手归来回首风尘一场梦事须知生也是梦死也是梦直饶道箇不生不死亦是梦祇如破梦而出一句作么生道以火炬打圆相云不见一法即如来始得名为观自在遂掷火炬为石衣上座举火扫父塔来全身归父大光明中文彩毕露为希夷张居士举火X听之不闻名曰希视之不见名曰夷亲证不闻不见处验取灰飞烟灭时遂撺炬为本素上座举火洁白地上切忌染污勐火堆中还他本素为智楞上座举火觑破阎浮梦来参石鼓禅三年如一日行业若青莲托钵归来也坐脱未生前大冶炉中重煅炼现前大用又昭然为良恭上人举火自心造业自心现自心忏悔自心见般若光中心业空这里急荐本来面为烁欣上人举火身为苦本能招病病到无身病始安只这无身重煅过煅过后如何倚天长剑逼人寒便掷入火炬为净辉侍者举火这箇皮袋抛却多少今又一箇犹然不了若要了识取未生前一窍掷火炬云火后一茎草为青林老宿举火一生林下自磨砻缜密修持独有翁截断众流无一滴挽回末法有全功恭惟石林堂上青翁尊宿禅林玉树僧海宝珠早历诸方得师子踞地之法终隐林薮用羚羊挂角之机佛念一心事理圆备莲分九品愚智兼收禽鱼皆乐其生缁素咸颂其德因圆果满水到渠成撒手便行举步即到正与么时重参胜热X一句作么生道四山火发无遗影上品花开正是时便撺入火炬为圆证上人举火出家虽晚行业维勤栖心净土不染埃尘晓钟梦觉俄尔归真胜热门中重煅炼西方宝树正逢春便掷火炬为三学耆德举火一病淹淹经八月安闲有法孰能知熈然坐卧禅床上巳验修行得力时祇如今日风火既散药病俱忘一着子落在甚么处以火炬打圆相云火光三昧无遗影又见莲花出污泥便撺入火炬为尚实上座火脱白此山三十年精修梵行若青莲我今助尔一把火还却髑髅未兆前为莲生上人举火持斋十六年建亭三五所推恩抚二侄竭力事老母末后乞披缁预参三宝数一心一句佛志愿度生死临终心不乱屹然坐而亡人天留不住果熟在莲邦万缘俱摆脱唯剩这皮囊资尔般若火徧体发真光遂掷入火炬为无一阇黎举火恭惟无一纯公阇黎居家学道即俗明真披缁虽晚行业维勤礼诵无间于朝昏宗教深明于性地据本有论实践无亏法门典型后学矜式兹屇古稀之寿X乃终今世之缘定入首楞严愿归极乐国可谓头尾俱正因果全真正与么时末后相资一句如何道以火炬打圆相云空合空兮无缝罅火烧火也自清凉剎剎尘尘皆净土何妨作戏又逢场执骨入塔不坏之身重加煅炼石鼓归来西方出现皮肤脱尽惟真实收入归藏白塔中坐断上头无贵位桃花依旧笑春风一塔双亲千秋如在世出世间了无挂碍心净土净因真果真云中白塔法界全身太静出家父母入塔真俗双彰火莲秀发亲生子身子掩亲骨生死本空天然妙叶白骨堆头生死不到无缝塔中声光浩浩炼成一具黄金骨等闲敲着似铜鸣无缝塔中光闪闪古今坐断不知名八十二年知白知玄死生梦破逈出二边箇中一座团圞塔占断三千及大千精修七十年纯金经百炼只在此山中佛眼觑不见戒定慧学三者本有果满因圆收归这里尚实不尚虗无欠亦无余阎浮归白塔极乐现芙蕖鼓山为霖和尚餐香录卷下