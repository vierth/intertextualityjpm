宛陵先生集宛陵先生集卷目録宛陵先生集目録卷第四池州后诗池州陈生见过春隂春晴对月植栀子树百舌提壸鸟青梅挟弹篇五日登北山寄新安钱倅得永叔回书建德新墙诗九月五日谢学士寄醖九月见梅花答新安钱学士答陈五进士谢宾客挽歌徃东流江口寄内代内答访矿坑老僧除夕与家人飮立春在元日游水帘巖咏官妓从人夏雨五日与陈眞卿飮彼䴕吟感遇雪咏腊日出猎和杨敏叔秋晚田家陶者县署丛竹巧妇闻永叔谪夷陵闻尹师鲁谪富水寄饶州范待制咏右丞醉圗勐虎行白鷴后园桃李花道傍虎迹行悼李道士野田行水轮咏山村行鸣雉词寄公异弟去春城读范公述严祠碑禽言四首读梅子眞传目録终宛陵先生集序重刻宛陵梅圣俞诗集序明赐进士嘉议大夫都察院右副都御史奉勅督抚南畿吉郡宋仪望譔诗自三百篇后骚选继作风雅斯存乐府歌謡六义兼备屈宋苏李代称宗工繇両汉以还文人学士掞藻吐竒竝登辤苑人懐隋璧家寳灵蛇可谓彬彬盛矣䆮及魏晋体裁屡更虽材难兼赡而代擅所长综其实要以不诡于性情为至律诗滥觞六朝而独盛有唐然自元和而降斯轨复榛韩退之文雄一代而风人之旨缺焉余无论矣有宋继兴文总徃代欧苏曽王最称大家然论其诗求所谓唐人之音蔑如也予在弱冠览欧阳公所序梅圣俞诗未尝不太息想见其为人既购其集读之陶写性灵名状物理辤清而兴逸颇与宋调殊致王文康谓二百年无此作信矣后生末学动舌则黜宋人如是则登歌清庙之什至矣彼闾阎里巷孱夫婺妇短讴㣲吟亦谓之风非邪夫声成文而音㑹情触景𥘉感生苟臻其致皆足以荐宗庙而和神人欧公论圣俞诗使得用于朝廷作为雅诵以咏歌大宋之功徳庶几复追啇周鲁颂之音其賛慕如此圣俞既穷于诗竟不得厠大僚其后官至都官贠外郎予所善大叅梅君纯甫氏守徳都官族裔也万暦乙亥冬再巡宣州相与谈及良乆大叅君曰先都官集板乆讹缺明公倘有意焉幸甚遂以家蔵缮本令都官裔孙郷进士一科来呈予廼命宣城令姜子竒方刻焉刻成一科致其大叅君书先公集頼欧公序之流传至令明公又欧公邑人倘赐之言则先都官假宠于公者犹在欧公也予不得辤辄以昔所向慕于都官者序而归之丙子春二月宛陵先生诗集序予闻世谓诗人少逹而多穷夫岂然哉盖世所传诗者多出扵古穷人之辞也凡士之藴其所有而不得施扵丗者多自放扵山巅水涯外见虫鱼草木风云鸟兽之状类徃徃探其竒恠内有忧思感愤之郁积其兴扵怨刺以道覉臣寡妇之所叹盖愈穷则愈工然则非诗之能穷人殆穷者而后工也予友梅圣俞少以䕃𥙷为吏累举进士抑扵有司困扵州县凡十余年年今五十犹从辟书爲人之佐鬰其所畜不得奋见扵事业其家宛陵㓜习扵诗自爲童子出语已惊其长老既长学乎六经仁义之说其爲文章简古纯粹不求苟说扵丗丗之人徒知其诗而已然时无贤愚语诗者必求之圣俞圣俞亦自以其不得志者乐扵诗而彂之故其平生所作扵诗尤多丗既知之矣而未有荐扵上者昔王文康公尝见而叹曰二百年无此作矣虽知之深亦不果荐也若使其幸得用扵朝廷作为雅颂以咏歌大宋之功徳荐之清庙而追啇周鲁颂之作者岂不伟欤奈何使其老不得志而为穷者之诗廼徒彂扵虫鱼物类覉愁感叹之言丗徒喜其工而不知其穷之乆而将老也可不惜哉圣俞诗既多不自收拾其妻之兄子谢景初惧其多而易失也取其自洛阳至扵吴兴以来所作次为六十卷予尝嗜圣俞诗而患不能尽得之遽喜谢氏之能次也辄序而蔵之庆暦六年三月右正言知制诰知滁州事欧阳脩序宛陵先生集后叙刻宛陵先生集后叙大中丞䑓宋公檄宣城刻梅官诗粤期锲局告成扵执事者令竒方窃効役云眀兴右文化洽豹变一峕上国之英簮茟而鸣盛中林之士结薻以扬芬焕若霞绮之亘云空烂若春荑之薄镜水嘉隆间盖益称彬郁焉曷尝不掩材徃古矜妍异代㢤而观采者卒亡逃扵反唇此其故殆且难言之官固宋人借令今三尺子𧺫而谭诗猒宋人目不及瞬也顾攷官所为诗核事模情棊星寘啇音幽韵苦雨飘风使读者宛肰其身而恻肰其心揺即无论止虖礼义要亦有概扵中非直尚辅颊之感无论汪洋乎江海要亦取义天山非直趂墟者供一朝之晬朴质堇存风雅未坠先民有言文章匿采匪盛世之徴尚辅颊而趂墟者其敝也夫善歌者使人㡭其声而响必报之中丞公是举也其意在斯矣竒方不侫间覆覧鑑宋事西北跳梁兵威日顿官着孙子有味乎权竒之指其胧月夜隂寄欧阳夷陵诸咏或蒿目而忧乎当世岂与彼平章月露流连光景者已㢤在昔輙以文士类掇春华不及䆋实将缓急非益是黯扵通方者尔中丞公文质并茂緼义风生诵其诗尚论其世是举也其意者在斯乎意者其或在斯乎孝亷君一科谓竒方公部吏属为殿如此语曰为黔之物必资乎墨狐裘羔袖令忱有媿色万历丙子季秋月吉直隷宁国府宣城县知县监利姜竒方譔刻宛陵先生集后终宛陵先生集藁后书梅圣俞诗藁后庐陵欧阳脩譔凢乐逹天地之和而与人之气相接故其疾徐奋动可以感扵体欢愉恻怆可以察扵声五声单出扵金石不能自和也而工者和之然抱其噐知其声莭其㢘肉而调其律吕如此者工之善也今指其噐以问于工曰彼簨者者堵而编执而列者何也彼必曰鼗皷钟磬丝管于戚也又语其声以问之曰彼清者浊者刚而奋柔而曼衍者或在郊或在庙堂之下而罗者何也彼必曰八音五声六代之曲上者歌而下者舞也其声噐名物皆可以数而对也然至于动盪血脉流通精神使人可以喜可以悲或歌或泣不知手足鼔舞之所以然问其何以感之者则虽有善工犹不知其所以然焉盖不可得而言也乐之道深矣故工之善者必得于心应于手而不可述之言也聼之善亦必得于心而㑹以意不可得而言也尧舜之时夔得之以和人神舞百兽三代春秋之际师㐮师旷州鸠之徒得之为乐官理国家知兴亡周衰官失乐噐沦亡散之河海逾于百岁间未闻有得之者其天地人之和气相接者既不得泄于金石疑其遂独钟扵人故其人之得者虽不可和于乐尚能謌之为诗古者登謌清庙太师掌之而诸矦之国亦各有诗以道其风土性情至扵投壸飨射必使工歌以逹其意而为賔乐盖诗者乐之苗裔与汉之苏李魏之曺刘得其正始宋齐而下得其浮淫流佚唐之时子昻李杜沈宋王维之徒或得其淳古澹泊之声或得其舒和髙畅之莭而孟郊贾岛之徒又得其悲愁鬰堙之气由是而下得者时有而不纯焉今圣俞亦得之然其体长扵本人情状风物英华雅正变态百出哆兮其似春凄兮其似秋使人读之可以喜可以悲陶畅酣适不知手足之将鼔舞也斯固得之深者邪其感人之至所谓与乐同其苗裔者邪余尝问诗于圣俞其声律之髙下文语之疵病可以指而告余也至其心之得者不可以言而告也余亦将以心得意㑹而未䏻至之者也圣俞乆在洛中其诗亦徃徃人皆有之今将吿归余囙求其藁而冩之然夫前所谓心之所得者如伯牙鼔琴子期聼之不相语而意相知也余今得圣俞之稿犹伯牙之琴絃乎右宋都官贠外郎宣城梅尧臣圣俞宛陵集六十卷今宣城太守袁旭廷辅所重刻也何为刻之表先贤以仪后进者太守职也始宣城郡政乆弛袁君至殚志竭虑薙姦涤秽朞嵗之间横民以戢良民以妥脩举学政爰兴教化表章先贤风励多士扵是脩都官之坟率学诸生行展谒之礼而询求其文盖郡人莫或知者及访都官之后始得此编遂刻以传圣俞当仁宗朝与韩范当欧诸公㳺圣俞诗名特盛扵时最𥘉王文康公曙览之叹曰二百年无此作矣而见知欧公尤深相与尤密时盖有拟欧梅扵韩孟者非宣城山川灵秀之所钟欤今天下学士君子皆知圣俞为宣之杰出顾宣之人有不䏻知此袁君之心所不容巳也圣俞平生所着又有唐载廿六卷诗小传廿卷注孙子十三篇又尝编脩唐书此亦后来宣之人所当知也因并及之正统已未冬十一月乙已朔光禄大夫少师兵部尚书兼华盖殿大学士庐陵杨士竒题宣城尤廷弼刻宛陵先生集宛陵先生集卷第一宛陵先生集卷第一宋宛陵梅尧臣圣俞着和谢希深㑹圣宫三后威灵逺层峦栋宇兴衣冠汉原庙歌舞魏西陵日月融光盛山河王气增丛楹琢文石连网络朱䋲碧瓦寒铺玉重栏莹镂冰粹仪神雾拥法衮绣龙升星斗罗容衞轩墀侍股肱宸踪耀璇牓瑞羽集觚稜閟殿深珠箔雕垣界绮縢笙从缑岭咽云傍帝鄕凝龟组恭来诣貂珰肃奉承欲知归厚意孝德自烝烝右丞李相公自洛移鎭河阳侯服齐三辅天台耸百僚新章刻铜虎旧德冠金貂巳作歌𥜗化方期执玉朝䨇鞬辞洛宅千骑向河桥鼓角春城暮莺花故苑遥瓜亭犹接畛棠苃自敷条夹道都人拥迎风驷牡骄莫随文学乗空望斾旌飘上巳日午桥石濑中得䨇鳜鱼脩褉洛之滨湍流得素鳞多慙折腰吏来作食鱼人水髪粘篙緑溪毛映渚春风沙暂时逺紫线忆江莼寒食前一日陪希深逺游大字院一百五将近千门烟火微闲过少传宅喜见老莱衣晚雨竹间霁春禽花上飞禅庭淸熘满幽兴自忘归游龙门自潜溪过宝应精舍遥爱夏景佳行行淸兴属安知转廻溪始觉来平谷古殿藏竹间香菴遍巖曲云霞弄霁晖草树含新緑时鸟自绵蛮山花竞纷缛莫言归路赊明月还相续依韵和希深游大字院夫君康乐裔顾我子眞派湛然怀清机超尔寻虚界暂来香园中共憇寒松大先生醉复吟长老言不坏信与赏心符宁同俗士爱杖屦恣游遨池塘仍感槩焚香露莲泣闻磬霜鸥迈靑板今巳空浊醪谁许载软草当熊絪低篁挂缨带不觉月明归候门僮㒒怪伤白鸡我庭有素鸡翎羽白如脂日所虑狂犬未尝忧孽貍暝栖向檐隙朝啄循阶基毎先乌鸟鸣不失风雨时虽吾囷廪薄尚汝稻粮遗昨宵天气黒隂物恣所窥潜来㗸搏去但觉声音悲开门俾驰救巳过墻东陲呵叱不敢食夺然留在玆涌血被其颈嗋呷气甚危皓臆变丹赤霜翅两离披悯心欲之活碎脑安能治委瘗从尔命孰忍姜桂爲犹看零落毛荡漾随风吹念始託玆地蒙幸信可知充庖岂云患度日无苦饥如何遇兇兽毒汝曾不疑斯事义虽小得以深理推邓生赐山铸未免终馁而人道尚乃尔怆焉聊俛眉尹师鲁治第伐樗伊人利营构思欲新其居匠筑经旧址檐楹碍高樗且云忍不伐何以成吾庐人言此树古百怪所慿依独秉一定议自将羣俗违乃俾执柯者丁丁霜刃挥殱殒条百尺横仆株数围从玆朝夕闲不闻鸟雀喧旣能考子室而复高其门周也昔骋辩得以不材论工今诚匪度苟害安可存舟檝且非借薪爨聊用燔莫比沟中断区区望牺樽尹阳尉耿传惠新栗金行气巳劲霜实繁林梢尺素走下隷一奁来逺郊中黄比玉质外刺同芡苞野人寒斋㑹山炉夜火炮梨惭小儿嗜茗忆麤官抛此焉眞可贶遽尔及衡茅和杨子聪㑹董尉家董生方好雅玆日爲扫扉森尔延嘉宾欢然去尘机有客振双袂敢言阳春晖聊停玉麈尾爲歌金缕衣古辞何稠叠无乃惜芳菲三闾不餔糟二子自採薇虽留千载清未免当时饥吾爱曹公诗古来不敢非人生若朝露舍醉当何归四座惊此语未猒翠觞飞胡能后天地何可恃轻肥沈酣且长咏白首空歔欷岭云片雨过青天山云归绝岭林际隐微虹溪中落行影还看陇首飞复爱山间静垂涧藤寒松偃涧滨弱蔓垂缨緑波萦翠带长水溅低花馥终日採苹人攀条映巖曲林翠郁郁长条抽林间翠堪翦背岭山气浓幽人趣不浅舟中遇雪晓风鸣大泽春雪下长河沙草縁堤没杨花拂水多惊鸥不知逺候鴈几闻过欲问耶溪转今朝柰兴何田家昨夜春雷作荷锄理南陂杏花将及候农事不可迟𧖟女亦自念牧童仍我随田中逢老父荷杖独熈熈草木遶篱盛田园向郭斜去锄南山豆归灌东园瓜白水照茅屋清风生稻花前陂日巳晚聒聒竞鸣蛙荒村人自乐颇足平生心朝饭露葵熟夜舂云谷深採山持野斧射鸟入烟林谁见秋成事愁蝉复怨碪今朝田事毕野老立门前拊颈望飞鸟负暄话余年自从备丁壮及此常苦煎卒岁岂堪念鹑衣着更穿涂中遇雪寄希深方爲郡邑吏日与故人违极目千山碧驰心一鸟飞岸傍村杳杳波上雪霏霏欲寄洛阳信泝流行客稀妾薄命昔是波底沙今爲陌上尘曾闻清泠混金屑谁谓飘扬逐路人悠悠万物难自保朝看秾华暮衰老湏知铅黛不足论何必芳心竞春草草有再三荣颜无一定好曩恩宁重持徒能乱怀抱秋日同希深昆仲游龙门香山晚泛伊川觞咏乆之席上各赋古诗以极一时之娱落日川上好徘徊弄孤舟鸣桹进山口清唱发渡头浅濑不可泝停桡信中流山樽对苍翠溪鸟自沉浮濯足破岚影采菱临芳洲千龛晚烟寂双壁红树秋细细石间泉摇摇波际楼澄潭若泻鑑万象巳盈眸康乐足清尚惠连仍此游摘景固无遗挥笔曾未休醉来同渊明兴尽殊子猷归傍渔梁静行看夜火幽露华初滴滴夜吹何飕飕不犯严城漏谁言怜近丘依韵和希深雨后见过小池碧池新雨后清兴一何赊有客过颜巷无贫似阮家白醪聊泛蚁黄菊未开花旣至休辞醉君其柰岁华依韵和子聪夜雨窻灯光更逈宿雾晦层檐寒气微生席轻风欲度帘湿萤依草没暗熘想池添况值相如渴无嫌鲁酒甜和赵贠外良佐赵韩王故宅开国勲庸大重城邸第寛枯杨映楼角蔓草被墻端不见分香妾空余闘鸭䦨谁来悲孔雀金翠羽毛残春日游龙门山寺还邀二三子共到凿龙游隂壑泉初动春巖气欲浮竹藏深崦寺人渡晚川舟始觉山风急归鞍不自留依韵和希深游府学东府尊儒日中州进学初牲牢奠商后典籍讲秦余大法存无外羣英乐自如时慙游圣末来驾折辕车伤桑柔条初变緑春野忽飞霜田妇搔蓬首氷𧖟绝茧肠名翚依麦雊戴胜绕枝翔不见罗敷骑金钩自挂墻观理稼稂莠日巳长怱怱芟薙初来时露沾屩归去月侵锄一腹馁犹甚百骸勤有余吾无力畊苦谬读古人书新茧露柘林初静烟梯不复收春𧖟吐丝足工女忌寒休翠薄时方献清泉绪未抽闺中能自巧绣作玉钗头依韵和希深游乐园怀主人登封令竹映红蕖水榭开门闲乳雀下青苔伊人何恋五斗粟不作渊明归去来锦竹虽作湘竹纹还非楚筠质化龙徒有期待鳯曾无实本与凡草俱偶亲君子室废井陻废不知年石栏苍藓涩渴心空自烦长绠曾谁汲无复语沧波坎蛙奚所及茶灶山寺碧溪头幽人緑巖畔夜火竹声干春瓯茗花乱兹无雅趣兼薪桂烦燃爨缑山子晋祠王子居玉京故山空寂寞犹闻遡月笙尚想宾天鹤翠栢深古坛丹霞留逈壑芝庭谁欵扉旌旗穿林薄少林寺红旌过翠岑林际瞻莲宇门对几千巖花开第一祖禅庭松色寒石室苔痕古寂寂不逢人空檐鷰方乳少姨庙灵祠古殿深少室羣峯碧行雨欲随车望巖非化石常闻兰气蒸谁奠椒香液寄谢洛川妃凌波定何益天封观车马云外来衣霑半山雨弭节扣眞居扪萝笑尘矩廻溪响石丛灵茹抽巖坞玉槛刻年华应无愧前古㑹善寺杳蔼随龙节萦纡历宝山瑠璃开净界薜荔启禅关煑茗石泉上清吟云壑间峯端生片雨稍促畵轮还启母石旷哉嵩室阳神怪所栖宅苍石不知年灵熊去无迹烟巖想桂宫苔壁疑椒掖不学舜娥悲潇湘竹枝碧轘辕道险绝称汉关晨跻瞻一室盘纡石路回迤逦云峰出古壁挂青苍天风起萧飋洛城西首时望望平烟宻中伏日陪二通判妙觉寺避暑绀宇迎凉日方床御绤衣清谈停玉麈雅曲弄金徽高树秋声早长廊暑气微不湏河朔饮煑茗自忘归元政上人游终南雉节居杜陵南山常在目今玆羡行游因以谢巖谷环钖恣探胜㯶綦方践陆五门岚翠横八水秋隂覆云峰多隐见林岭乍回复若见採芝人余非恋微禄寄河阳签判富彦国籍籍名方逺人知第一流翻同贵公子来事外诸侯地险长河急天高畵角秋仲宣应自乐宁复赋登楼河南受代前一日希深示诗我昔在桐鄕伊人颇欣戴今来佐洛南事事爲时背自愧居下流无能谢前軰固乏横草功当蒙及瓜代且遗牒诉还何用吏民爱洗眼看旧书怡然忘宇内秋雨雨后秋气早凉归室庐清旣摧蚊蝇势任壮蛩蝉声石㨨坠枝熟苍藓縁堦生闭门且高卧畏向泥涂行白云和子聪长忆江海间龙鸣向寒水蔼蔼苍渚空悠悠白云起是时在渔舟放熘看未巳今来居洛阳埃壒生蹄䡄羡君玆日心怊怅聊徙倚同尹子渐王几道访郭生别墅不遇秋野巳澄旷偶来幽兴多茨居隔寒水柴戸䕃乔柯看竹曾留鳯擕朋不爲鵞人归碧苔径应识履痕过水荭灼灼有芳艳本生江汉滨临风轻笑乆隔浦淡粧新白鹭烟中客红蕖水上隣无香结珠穗秋露浥罗巾黄河积石导渊源沄沄泻崑阆龙门自吞险鲸海终涵量怒洑生万涡惊流非一状浅深殊可测激射无时壮常苦事隄防河曾息波浪川气迷逺山沙痕落秋涨槎沫夜浮光舟人朝发唱洪梁畵鹢连古戍苍崖向浴鸟不知清夕阳空在望谁当大雪天走马坚冰上王氏昆仲归宁昨夜雪霏霏梁山吟未归关河谁道逺鸿鴈自相依落日人烟少寒云驿路微共将彭泽酒称寿向庭闱子聪惠书备言行路及游王屋物趣因以答自我河桥来清话殊未巳亟言阅通畴晨驾遂遵彼尺书忽见遗经由皆可纪草草始辞家怱怱渡河水前村客心速入暮隂风起脩路隘且长疲骖未能止茅居聒夜春寒犬吠墟里明发西北行岗峦踰迤逦丛蓁但蒙宻未见山中美谷开逢邑闾岂谓连都鄙冠带一二同麏麋左右比问子奚所之俛眉聊启齿瞥徃登天坛烟云随歩趾傍临日观低却望嵩丘迩屑屑视尘埃纷纷若蝼蚁便有林壑心期将荣宦委我昔爱青苍无时常徙倚今朝羡君游胜事空耸企徒嗟黄绶身莫接青霞轨安得慿羽翰幽怀寄如此环州通判张殿丞欲向萧关外穷隂雪暗沙碛寒鸿鴈少冰合水泉赊自有从军乐应无去国嗟春风曾不到吹角寄梅花张太素之邠幕应幕向豳郊晨装辞郏鄏长亭欲少留飞鹄初成曲鲁酒上离颜行尘生骥足悠悠关戍遥黤黤烟云属塞邑多苦寒国风遗旧俗寄音文䜩余莫待霜条緑孙屯田召爲御史荐牍交车府恩书下建章轻轩辞瑞翟危弁学神羊祖酌方滋桂行威欲犯霜鳯毛仍袭庆鸡舌更含香气郁翔龙阙风清振鹭行今朝洛民思东陌盛壸浆与诸友普明院亭纳凉分题岸帻清凉地翛然乐未穷竹隂过晚雨林表见残虹花影平波上经声小坞东还思醉吟者宁与此时同梅花似畏羣芳妬先春发故林曾无莺蝶恋空被雪霜侵不道东风逺应悲上苑深南枝巳零落羗笛寄余音依韵和希深立春后祀风伯雨师毕过午桥庄青郊谁驻马谢客思池塘野人微波緑江梅嫩蘂黄初从奠风雨遂此乐壶觞巳爱幽禽语园林卽日芳尹子渐归华产茯苓若人形者赋以赠行因归话茯苓乆着桐君籍成形得人物具体存标格神岳畜粹和寒松化膏液外凝石稜紫内藴琼腴白千载忽旦暮一朝成琥珀旣莹毫芒分不与蚊蚋隔拾芥曾未难爲器期増饰至珍行处稀美价定多益初见杏花不待春风徧烟林独早开浅红欺醉粉肯信有江梅宛陵先生集卷第一宛陵先生集宛陵先生集卷第二宛陵先生集卷第二宋宛陵梅尧臣圣俞着依韵和载阳登广福寺阁过闻䏈骑出登览思踰清晓涨林烟重春归野水平始看僊杏发巳爱裌衣轻谁见吟余处残阳上古城依韵和欧阳永叔同游近郊洛水桥边春巳廻柳条葱蒨眼初开无人拾翠过幽渚有客寻芳上古台林䆳珍禽时一啭酒酣红日未西頽知君最是怜风物更约偷闲取次来依韵和永叔同游上林院后亭见樱桃花悉巳披谢去年君到见春迟今日寻芳是夙期秪道朱樱才弄蘂及来幽圃巳残枝飘英尚有游蜂恋着子唯应谷鸟知把酒聊能慰余景乗欢不猒夕阳时依韵和王几道涂次杏花有感马上逢丹杏芳条拂眼过可怜荒径少不道故园多艳蕚粘红蜡僊葩绉薄罗客心知易感路逺柰愁何游园晚归马上希深命赋兴尽夕阳天言归跃杏韀新隂六街树逺目万家烟歌咽楼千尺吟余月一弦花间有游妓醉去堕金钿留题希深美桧亭幽深有佳趣曾不减林泉衆緑经新雨残红堕夕烟栽萱北堂近梦草故池连乗月时来徃清歌思浩然留守相公新剏双桂楼藻栋起霄间芳条俯可攀晚云谈次改高鸟坐中还日映城边树虹明雨外山唯应谢池月来照衮衣闲和希深避暑香山寺有客乗新霁云林共扣扃轻舟过下渡逺水涨前汀原隰含幽蔼岑岚入杳冥谁知得深趣履齿石苔青和希深晚泛伊川放熘下平波舟移不知逺稍廻溪口风恣爱云中巘水鸟静相依芦洲蔼将晚归路莫言赊何妨乗月返路中月夕登霁景台与唐英话别风枝不动月光午况是高台过新雨吴客方思千里归不负洛阳尘与土到时水落鳜鲈肥香稻初炊鲙红缕休言羊酪敌莼羮我亦长吟念东楚平胡马嘶谁可留去去相望富春渚张侍郞中隐堂畴昔人归老于玆望白云门高知后庆宾至诵先芬草树中园秀衣冠旧里闻宁同江令宅寂寞向淮濆太尉相公中伏日池亭宴㑹何言避徂暑清宴水轩闲竹气隂池鳯云峰照衮山玳簮方映座綵服亦承颜乐奏寒波上杯香緑芰间瓜浮五色烂帘卷半钩弯今日宾裾盛袁刘岂足攀送臧尉蔼蔼神僊尉西风跃马归离羣赋黄鹄拜庆着斑衣雨气连关黒槐花上路飞同爲洛阳客今日故人稀新秋普明院竹林小飮诗序余将北归河阳友人欧阳永叔与二三君具觞豆选胜绝欲极一日之欢以爲别于是得普明精庐酾酒竹林间少长环席去献酬之礼而上不失容下不及乱和然啸歌趣逸天外酒旣酣永叔曰今日之乐无愧于古昔乗美景逺尘俗开口道心胸间逹则逹矣于文则未也命取𥿄写普贤佳句置坐上各探一句字字爲韵以志玆㑹之美咸曰永叔言是不尔后人将以我軰爲酒肉狂人乎顷刻衆诗皆就乃索大白尽醉而去明日第其篇请余爲叙云得高树早凉归翻然思何苦昨夜秋风高良友念将别幅巾邀此遨清梵隔寒流乱蝉鸣古树谁知林下游复得盃中趣池上暑风收竹间秋气早回塘莫苦留巳变王孙草未坠高梧叶初生玉井凉愁心异潘岳独自向河阳不减阮家㑹所嗟当北归猒猒敢辞醉明发此欢非新秋雨夜西斋文㑹夜色际隂霾灯青谢客斋梧桐生静思络纬动秋怀小酌宁辞醉清言不猒谐谁怜何水部吟苦怨空堦秋隂巳过萧萧雨犹成黯黯隂登临潘岳思憀慄楚臣心逺吹鸣高树低云冐晚岑乆爲关外客不忍听踈砧雨中移竹荷冐秋霖怱怱移翠竹欲分溪上隂聊助池边緑中散林未开子猷心巳足青青谢栽培岂愧凡草木希深所居官舍新得相府𬞞圃以广西园楚相拔葵后萧条三亩余烟畦偶连畛蕙圃得增墟便欲开春沼何妨薙野𬞞始添台榭美况近子云居和永叔柘枝謌渔阳三叠音隆隆红蕖乱坼当秋风披香拥雾出妖嫮妩眉壮发翩惊鸿锵锵杂珮离芳渚珠㡌红靴振金缕相迎垂手势如倾障袂倚謌词欲吐最怜应节乍低昻便转疾徐皆可覩飘扬初认雪廻风踯躅还看蠒萦绪小小宁闻怨曲长盈盈自解依俦侣艺竒体妙按者谁金貂大尹宴清池绮茵绣幄粲辉映玳簮珠履何委蛇是时郊原新退暑天清气爽过林墅淮王载酒昔尝闻谢公擕妓那能数始知事简乐民和不猒来观柘枝舞依韵和载阳郊外近隰葱茏曙惊乌睥睨啼日光林杪动吹骑管中嘶路遶寒原古烟横逺戍迷今来异宾孟谁复叹雄鸡奉和永叔得辛判官伊阳所寄山桂数本封殖之后遂成雅韵以见贶团团緑桂丛本自幽巖得惠好知不忘青葱宁改色香生莲幕间花白萱堂侧月露夜偏滋琼枝相翕赫河阳秋夕梦与永叔游嵩避雨于峻极院赋诗及觉犹能忆记俄而仆夫自洛来云永叔诸君陪希深祠岳因足成短韵夕寝北窻下青山梦与寻相欢不异昔胜事却疑今风雨幽林静云烟古寺深揽衣方有感还喜问来音希深惠书言与师鲁永叔子聪几道游嵩因诵而韵之闻君奉宸诏瑞祝疑灵岫山水聊得游志愿庶可就岂无朋从俱况此一二秀方蕲建春陌十刻残昼漏初经缑氏岭古栢尚郁茂却过轘辕关巨石相撑鬪夕斋礼神祠法衮被藻绣毕事登山椒常服更短后从者十数人轻赍不爲陋是时天清隂力气勇奔骤云巖杳亏蔽花草藏涧窦傍林有珍禽惊聒若避彀盘石暂憇休泓泉助吞漱上窥玉女窻嶃绝非可构下玩捣衣碪焜燿金纹透尹子体雄恔攀縁愈习狃欧阳称壮龄疲软屡顚踣竞欢相扶持芒屩资践蹂八僊存故坛三醉孰云谬鄙哉封禅碑数子昔镌镂偶志一时事曷虞来者诟绝顶瞰诸峰隘然轻宇宙遥思谢尘烦欲知羣鸟兽韩公传石室闻之固巳旧当时兴稍衰不暇苦寻究东崖暗壑中释子持经呪于今二十年飮食同猿狖君子聆法音充尔溢肤腠尝期蹑屐过吾侪色先愀遂乖眞谛言玆亦甘自咎中顶㑹几望凉蟾皓如昼纷纷坐谈谑草草具觞豆清露湿巾裳谁人苦羸瘦便卽忘形骸胡爲恋缨绶或疑桂宫近斯语岂狂瞀归来游少室崷崪殊引脰石室迢逓过探访仍邂逅扪萝上岑䆳僊屋何广袤乳水出其间㳙㳙自成熘凡骨此熏蒸灵眞安可觏霞壁几千寻四字侔篆籕咸意苔藓文诚爲造化授标之神清洞民俗未尝遘忽觉风雨冥无能乆瞻扣怱怱遂宵征胜事皆可复俚歌纵喧譁怪说多駮糅凌晨关塞阳追赏颜匪厚穷极四百里宁惮疲左右昨朝书报予闻甚醉醇酎所嗟游逺方心焉倍如疚送河清贾主簿归任不逺水云间悠悠泝鹢还分亭接鸡犬举酒对河山残雪依荒碛寒烟入暝湾昔人鸾枳叹一併在离颜依韵和永叔雪后见寄兼云自尹家兄弟及几道散后子聪下县乆不得归颇有离索之叹常欲登芒岭无由见洛桥雪飞关戍逈人忆剡溪遥广隰嘶征鴈长河起怒飈遽言欢友散能使去魂销晚日穷幽蔼愁云暝泬寥纵令佳约在载酒定何邀依韵和欧阳永叔黄河八韵少本江南客今爲河曲游岁时忧漾溢日夕见奔流啮岸侵民壤飘槎阁鴈洲峻门波作箭古郡铁爲牛目极高飞鸟身轻不及舟寒冰狐自听源水使尝求宻树随湾转长刮浪收如何贵沈玉川兴是诸侯季父知并州捧诏出明光飞轩陟太行玉墀分近侍虎绶给新章笳吹喧行陌旌旗卷夜霜鴈归汾水緑城压代云黄土屋春风峭氊裘牧骑狂关山宁乆驻剰宴柳溪傍河隂中寨寒食击柝声初绝爲鱼梦巳残幽禽咔清晓宿雨度余寒爨火明千灶风旗展一竿归心慙社鷰自叹此微官再至洛中寒食西洛逢寒食依依似昔年千门方禁火九野自生烟飘泊棃花雨追随杏叶韀游人莫惜醉风景满伊川同永叔子聪游嵩山赋十二题公路涧我来袁公溪断岸犹残垒僵柳逺临湾新蒲初出水行行古台近两两惊禽起鸡犬何处闻人家深坞里拜马涧王子昔凌霓国人玆拜马依俙日夜笙声入寒泉泻空传七日期飞鹤何时下二室道度岭失羣山千峰出天际方欣左右看屡改萦廻势胜事谁与同芬然有兰蕙自峻极中院歩登太室中峯税驾緑巖前攀萝不知倦人从树杪来路向云端转忽觉在烟霓回看峰岭变玉女窻玉洞倚霞壁天窻露微明骖鸾去不返啼鸟空相惊万木自亏蔽扪萝复谁情玉女擣衣石幽石称擣衣擣衣人不见云缨白飘飖巖树长葱蒨犹应寒夜中山月来铺练天门古壁何苍苍穿云玉梯出歘然起青冥却立观少室前巖复后峯隂晴状非一天门泉泠泠云外泉的的巖光入静若僊鑑开寒疑玉龙蛰时应下鹿羣迹印青苔湿天池安知最高顶清浅水池开有时片云出倐忽生风雷谁羡双黄鹄刷羽来徘徊三醉石相期物外游共醉僊坛石举手薄高穹清风生两腋都忘尘世烦笑傲聊爲适登太室中峰日夕望苍崖嶃嶃在天外及来歩其巓下见河如带半壁云树昏山根巳霶霈峻极寺山高路巳穷倐尔逢兰若落日老僧闲支頥古松下缓歩入禅庭苔苍伹萧洒拟玉台体七首欲眠鸳鸯罗荐开翡翠香帏寂解带竟羞明移灯向东壁擕手曲擕手出中闺殷勤尅宻期宻期虽不逺廻顾歩迟迟雨中归来时云冉冉去值雨霏霏莫怪罗衣湿荆王梦罢归别后昨日日暮别今日日暮愁犹认纵裙色依依在石榴夜夜曲情来不自理明月生南楼坐感昔时乐飜成此夜愁落日窻中坐含情独不语落日窻中时妾意与君意相思只自知领边绣出门重新制纎手行自整愿作花工儿长年承素颈无题斗觉琼枝瘦慵开宝鑑粧临风恐僊去倚扇怯宛陵先生集宛陵先生集卷第三宛陵先生集卷第三宋宛陵梅尧臣圣俞着依韵和希深新秋㑹东堂何必水周堂翛然万木凉朋簮玆共乐节物自迎商巧笑承欢剧新词度曲长骖鸾悲雾扇泛蚁釂云浆并蔕榴房熟连丛桂蘂香人初投辖醉客甚撡檛狂鬓约寒鵶碧衣轻舞蝶黄流波闲任注错席岂依行亹亹谈宁倦厌厌夜未央良时诚可惜清燕此无荒客郑遇昙颕自洛中东归禅衣本坏色不化洛阳尘独有烟霞染况将山水亲西风入关戍宿雨过城闉谁羡飘然迹吾车亦巳巾马判官归阙与君归洛阳仕宦颇相偶荏苒迁岁时徘徊乐文酒今归巳及瓜爲赠聊折柳亦将随计书惨别宁嗟乆饯彭城公赴随州龙门道上作零雨送车轮初清逺陌尘归藩汉东国遮道洛阳人伊水照虹斾楚山怀玉麟征轩不可恋梗泪返城闉早行道中相逢黤黤雨云晦骎骎车马繁唯忧不及见及见返无言古意故人留雅曲今与新人弹新人听不足复使后人欢送弟良臣归宣城乔木句溪边秋光几曲连将归三亩宅逺寄下江船伴尔唯征鴈悲余有暮蝉亲朋如见问贫外似当年河南张应之东斋昔我居此时凿池通竹圃池清少游鱼林浅无栖羽至今寒窻风静送枯荷雨雨歇吏人稀知君独吟苦河南王尉西斋官舎古城隅西斋何寂寂种竹幽趣深开屏翠光滴青山露南墙落日明东壁危台起其傍平隰坐可觌岁暮野田空天高霜隼击更怜风月时几弄林间笛刘秀才归河内君家太行下应复近苏门河气知寒早岚烟觉暮昬犬鸣林外火笛响月中村乆作山阳客逢人爲寄言忆洛中旧居寄永叔兼简师鲁彦国东堂石榴下夜飮晓未还絺衣湿浩露桂酒生朱颜君同尹与富高论曾莫攀开吐仁义奥傲睨天地间以此爲朋乐衡门未尝关自从北阙来扰扰时少闲登危欲引望尚不见云山何由觌夫子客袂泪澜斑武陵行生事在渔樵所居亦烟水野艇一竿丝朝朝狎清泚忽自傍藤隂乘流转山觜始觉景气佳潜通小溪里常时不见春入谷惊红蘂幽兴穷緑波翫芳心莫巳花外一峰明林间碧洞启遥闻鸡犬音渐悟人烟迩舍舟遂潜行石径劣容屣豁然有田园竹果相丛倚厖眉髽髻人倐遇心颜喜尚作秦衣裳那知汉名氏自言逢世乱避地因居此来时手种桃今日开如绮更看水上花几度逐风委竞引饭彫胡邀飮酌琼醴复唿童稚前緑鬓仍皓齿翻遣念还茅思归钓鳣鲔将辞亦赠言勿道丘壑美鼓枻出僊源繁英犹逦迤薄暮返苍洲微风吹白芷他日欲重过茫茫何处是西宫怨汉宫中选时天下谁爲校宠至莫言非恩移难恃貌一朝居别舘悔妬何由效买赋岂无金其如君不乐夏夜小亭有怀西南雨气浓林上昬月色寒影不随人寥寥空露白外兄施伯侃下第赴并门叔父招共是干时者同爲失意人言趋太原召如慰宛陵亲笳鼓听临塞琴书未离身别君无斗酒当识士安贫郑戭及第东归后赴洋州幕郄生方得桂王粲始从戎一舸辞吴㑹单车入汉中乱山云木古侧径野泉通欲识风烟美心知故国同施判官赴饶州昔日里中旧今爲幙下英烟波归楚国风月满都城食有江鱼美时无羽檄惊他年傥行县肯使折腰迎杨畋赴官并州尝闻地近胡寒气盛中都车马行临塞关山见落榆吴钩皆尚壮章甫几爲儒寄谢西曹掾能吟秀句无欧阳寺丞桐城宰叶落淮南树青山徧马头人烟将近郭松竹不知秋夜虎林闲啸溪泉舍下流门前仲卿庙遗迹待君求祝熈载赴任东阳东阳美山水之子本风流稍去何平叔还追沈隐侯清江飞晚雨斜日半沧洲县道行无愧烟萝有胜游彦国通判绛州结友时未乆情亲心巳照氛埃外自遣风月还同调复与任浮沉未尝趋近要以此虽处贫宁防俗者诮今将辞我去尽日来谈笑穷巷敞茅茨高言出廊庙且作朱韨行聊能发光耀当亦就铜墨逺之江海徼山郭寂无喧云川不妨钓所嗟胡越人千里烦登眺余姚陈寺丞试邑来勾越风烟复上游江潮自迎客山月亦随舟海货通闾市渔歌入县楼絃琴无外事坐见浦帆收明州推官郑先軰应幕海边郡秋风千里归随潮吴榜驶转浦楚山微野橘霜前熟江螯露下肥还家候灵鹊人想罢鸣机聚蚊日落月复昬飞蚊稍离隙聚空雷殷殷舞庭烟羃羃蛛网徒尔施螗斧讵能磔勐蝎亦助恶腹毒将肆螫不能有两翅索索縁暗壁贵人居大第蛟绡围枕席嗟尔于其中宁夸觜如㦸忍哉傍穷困曾未哀癯瘠利吻竞相侵飮血自求益蝙蝠空翺翔何尝爲屏获鸣蝉饱风露亦不慙喙息薨薨勿乆恃㑹有东方白赋秋鸿送刘衡州秋鸿整羽翮去就自因时徃春南方来遂止天泉池天泉水清泚鸳鹭日追随蒲藻岂不乐江湖信所宜今朝风色便暂向衡阳归洞庭逢叶下潇湘先客飞渚有兰杜美心无稻粮卑缴勿尔念鹰隼宁尔窥烟波千万里足以资盘嬉峰前想回日青冥生路岐清池泠泠清水池藻荇何参差美人留采掇玉鲔自扬鬐波澜日巳浅龟鼈日复滋虾蟇纵跳梁得以縁其涯竞此长科斗凌乱满澄漪空有文字质非无简策施僊鲤勿苦羡宁将蠯蛤卑徒剖腹中书悠悠谁尔知聊保性命理逺潜江海湄泚泚曷足道任彼蛙黾爲弟得臣归觐并州知君归去心巳逐秋风起明发登太行遥将望汾水蔼蔼白云下吾亲正居此拜庆曷爲荣新除一官美张脩赴威胜军判官青骊渡河水侠气动刀环入幕沙尘暗临风鼓角闲地形通栢谷秋色满榆关谁复轻儒者难淹笔砚间弔唐俞通闺年最少才俊罕能双鵩去尘栖室魂归雾起窻慈亲留汉氷爱妾返荆江一稚才能语㷀然寄逺邦任适尉乌程俛作程鄕尉折腰还自甘卞峰晴照黛霅水晓澄蓝葑上春田辟芦中走吏参到时苹叶长柳恽在江南马殿丞通判宻州晨装辞北阙怀绂贰东侯地本全齐胜风仍变鲁优危帆淮上去古木海边秋相送江潭客曾同十载游夏侯彦济武陟主簿怀县曾余徃风谣爲尔知寒先太行近润接大河卑宾酒栽公秫晨羹翦露葵簿书行正委何似布衣时余居御桥南夜闻祅鸟鸣效昌黎体都城夜半隂云黒忽闻转毂声咿尝忆楚鄕有祅鸟一身九首如赘疣或时月暗过闾里缓音低语若有求小儿藏头妇㓕火闭门鸡犬不尔留我问楚俗何苦尔云是鬼车载鬼游鬼车载鬼奚所及抽人之筋系车辀昔听此言未能信欲访上天终无由今来中土百物正安得遂与南方俦上帝因风如可逹愿令驱逐出九州月夜与兄公度纳凉闲行至御桥夕月吐澄明隂云净如扫空庭引天翠爽气生怀抱家近御桥头因爲桥畔游倚栏波上影不共水东流思归此清夜何处是江楼四望逺寂历微风动飕飗观阙垂万象山河趋九州壮哉帝王宅顾我一蜉蝣富贵非可取田园今向秋明当拂衣去试与问扁舟随州钱相公挽謌筑巖无徃梦游岱有飞魂堕泪隋侯国遗金汉帝恩文章流日域忠孝在王门天道何由问秋风徧九原昔日伤归国今朝叹举輀忧愁传楚些殄悴感周诗文草明时访忠言故吏知居常呜咽涕飜作衆人悲去年伊水上倾府望云岑路转犹廻首人谁不殒心可怜飞语后挤恨九幽深从此埋英骨空令涙满襟僧可眞东归因谒范苏州姑苏台畔去云壑付清机野策过寒水山童护衲衣松门正投宿竹笠带余晖谁爱杼山句使君应姓韦廖秀才归衡山县千里倦爲客秋归乌榜轻过林湘橘暗收潦楚江清晚泊亲鸥鹭残芳袭杜蘅长沙几日到天际见高城魏屯田知楚州淮南木叶惊淮上使君行天外高帆出沙头候吏迎夜潮通废埭秋月满孤城正迟文翁化从来楚俗轻张子野赴官郑州尽室寄东里一官辞上都只应乘小驷宁肯蹑双凫秋雨生陂水高风落庙梧梅山爲余访还有旧家无拟王维偶然作嵇康任天性傲散喜端居自云安卑者窃比老庄欤一月十五日头靣忘洗梳危坐恣搔虱于时懒作书一曲情自寄一杯欢有余尚子志所慕阮生甘不如黄精可养寿广泽冝覩鱼不堪行作吏章服褁猿狙苏祠部通判洪州飞鹢去江西秋飈满桂旗芦洲花白处枫岸叶丹时沙鸟看来没云山爱后移高才属滕阁家擅子卿诗中秋与希深别后月下寄薄雾生寒水寥寥畵船人伤千里别桂吐十分圎把酒非前夕追欢忆去年南楼足佳兴好在谢林川望芒砀山出舟跳古岸林外见脩冈廻头问榜子前巘是芒砀其顚有髙庙松栢郁苍苍迤逦堆阜属萧条茆叶黄千古收王气一川平夕阳人家才四五鸡犬自相望尚尔想新丰谁复思沛鄕临流一举酒可以喻悲伤初见淮山游宦乆去国扁舟今始还朝来汴口望喜见淮上山断岭碧峰出平沙白鸟闲南归不厌逺况在水云间旌义港阻风清晨下长淮忽值秋风恶渺弥云雾昬掀合鱼龙作方惊白浪高又以寒潮落逺渚时出没轻舟自前却将投古戍迷偶得孤港泊下缆寄芦林寻村歩芒屫傥有白醪沽聊爲野田酌茆屋何飕飕瓦罂空索索却持杖头归相顾还寂寞一夕不能眠孤吟当狂药依韵和刘六淮潮汐潮如有信时向旧痕生始觉回波定还看曲渚平舞鸥随下上寒日共浮倾后夜人无寐遥听入浦声舟中闻蛩秋月满行舟秋虫响孤岸岂独居者愁当令客心乱展转重兴嗟所嗟时节换时节不苦留川涂行巳半霜落草根枯清音从此断谁复过江南哀鸿爲我伴双野凫野水双纹翼云萝谩自谋惊飞带波起行啑拂萍开暖日浮还没寒汀去复来王乔如可挹僊舄此徘徊和才叔岸傍古庙树老垂缨乱祠荒向水开偶人经雨踣古屋爲风摧野鸟栖尘坐渔郞奠竹杯欲传山鬼曲无柰楚辞哀山光寺古桥经废寺苍藓旧离宫栢殿秋隂冷莲堂暮色空鸟啼山蔼里僧语竹林中寂寞芜城近萧萧牧笛风自急流口至长芦江入金陵始发碧江口旷然谐逺心风清舟在鑑日落水浮金瓜歩逢潮信台城过鴈音故鄕何处是云外卽乔林早渡长芦江带月出寒浦残星浸水濆帆开风色正舟急浪花分雾气横江白鸡声隔岸闻天晴建业近钟岫起孤云采石怀古青峰来合沓势压大江雄舟渡神兵后城荒王气空山根鱼浪白巖壁石萝红弄月人何在孤坟细草中望夫山亭亭千古质曾是念征夫一作山头石畏看天际途犹如託萝蔓不似采蘪芜时有江云近僊衣挂六铢泊牛渚矶落帆牛渚前便爲牛渚宿波摇残照中采翠浮巖谷巖谷足幽篁石上罗寒玉裁作娲氏笙堪吹凰鳯曲楚客夕无眠独将清籁续更看江月来还想燃犀烛游响山乆忆门前胜聊乗逸兴游寒篙进溪曲古木暗城头鸟过空潭响船随碧濑流梅花三叠罢烟火起沧洲芜湖口留别弟信臣少也逺辞亲俱爲异鄕客昨日偶同归今朝复南适南适畏简书叨玆六百石重念我当去送我江之侧溪山逺更清溪水深转碧因知惜别情愈赊应愈剧金霞阁登临无尽兴清燕日徘徊霞影縁觚落岚光入牖来离宫分碧瓦太液俯青槐好待邀明月瑶琴爲一开送蟾上人游南岳叶下潇湘阔盃浮岂道迟宾鸿不到处危彴独行时翠岭祝融宅乔松虞舜祠云霞游徧日振钖更何之王公慥东归行色上东陌秋槐叶乱飞囊无一钱用箧有古书归羸驷嘶寒草荒城背落晖莫嫌牛马隔走别八行稀几道隰州判官清晓赴国门西风生早凉天地大道出苑树短亭傍相看车马色共照池水光举酒酒非浅明朝谁重觞话别语难尽去后空回肠计彼行路逺几日至洛阳洛阳多旧友一一道相望失意非憔悴怀昔无悲伤无由恋中国不乆之南方音书傥能问鸿鴈亦将翔此外念出处便爲参与商到官秋节晚塞近百草黄定随刘武威校猎赤土岗余方枫林下野艇泛沧浪弄月江波阔罥衣菱荇香虽知各所适未免涕霑裳撡袂却引顾烟芜平夕阳独回唯鸟影相与过林塘朋游顿玆减客心仍未央宛陵先生集卷第三宛陵先生集宛陵先生集卷第四宛陵先生集卷第四宋宛陵梅尧臣圣俞着池州进士陈生惠然见过不日且行因以诗赠别唿童具鸡黍颇识故人期竹馆忽枉驾此樽聊解頥醉歌返北郭春雨生东陂便与千峰隔登高空复思春隂浓淡云无定凄微气宇寒鸠鸣桑叶吐村暗杏花残客子行裘薄春塘野水寛轻雷欣巳发谬作採茶官春晴对月云扫鱼鳞静天开桂魄清梨花鑑中色杜宇昼时声寥落将寒食覉离念故京都无惜春意罇酒爲谁倾植栀子树二窠十一本于松侧举世多植梨而我学种栀颜色固不别良苦诚异宜团团緑堦侧岂畏秋风吹同心谁可赠爲梅叶未藏禽梅子青可摘江南小家女手弄门前剧齿软莫胜酸弃之曾不惜宁顾马上郞春风满行陌挟弹篇长安细侯年尚小独出春郊不湏暁手持柘弹霸陵边岂惜金丸射飞鸟金丸射尽飞鸟空解衣市酒向新丰醉倒银缾方肯去去卧红楼歌吹中不管花开与花老明朝还去杜城东五日登北山望竞渡南方传竞渡多在屈平祠箫鼓满流水风烟生畵旗千桡速飞鸟两舸刻灵螭尽日来江畔谁知轻薄儿寄新安通判钱学士昔人言访舟江水赋清泚冬春常一色深浅皆见底崖日半寒潭澄明动朱鲤君怀素已高尘虑都应洗得欧阳永叔回书云见来客问予动静备详昨日使人回闻君与之坐君问我何爲但云思寡过寡过眞未能得便北窻卧此趣今巳深世间谁与和建德新墻诗此廨不营堵筠篁爲宻篱初年固可蔽晏岁不能支巳被巢蜂蠧复爲荒葛虆夏雨乆枯脆秋风遂倾欹鸡鹜恣穿逸牛羊来践窥我议欲板筑羣走皆不怡首吏先进白土踈不可爲潦雨忽暴集涧流如突驰我心赜其极斯语其见欺用竹乃戸率破得縁而私冬歛葺西角春调完北陲循环日有坏烦扰无虚时介决弗尔惑遂饬辟其基榛莽一芟去畚能恱随膏润非朽壤峭削隐金鎚荏苒未踰月屹如长云垂䟽壍备水害旣圬复蓬茨岂唯御貛豹亦以防狐狸且有内外隔绝闻闾巷卑安然玆燕息来者勿吾隳九月五日得姑苏谢学士寄木兰堂官醖公田五十亩种秫秋未成杯中无浊酒案上唯丹经忽有洞庭客美传乌与程言盛木兰露酿作瓮间清木兰香未歇玉盎贮华英正值菊初坼便来花下倾一飮爲君醉谁能解吾酲吾酲巳不解百日毛骨轻九月见梅花江南风土暖九月见梅花逺客思边草孤根暗碛沙何曾逢寄驿空自听吹笳今日樽前胜其如秋鬓华新安钱学士以近诗一轴见贶辄成短言用叙单悃早事太尉府谬以才见论身作邑中吏日陪丞相尊嵩山云外寺伊水渡头村泉味入香茗松色开清罇题诗人半醉马上景巳昏归来属后乘冠盖迎国门悠悠失贫贱苒苒历凉温而今处穷僻落莫思旧恩终日自鲜适终年长不言巳觉人事寡惟闻鸡犬喧东风有来信满幅兰与荪深知故人意遗我涤冥烦一章言罨畵谿好如目存何湏到云壑便若游花源一一先造化可以轻瑶琨成诵今在口愿将醒病䰟答陈五进士遗山水枕屏妙畵能成趣谿山逈得君渔舟长映浦巖树半藏云征鴈无时没横桥有处分数峰来枕席曾不愧移文谢宾客挽歌三首位不登三事才宜列四科清名时自得华冕世空多望气悲埋劒临风叹逝波吴阡蒿作里楚挽薤成歌㑹葬千人至来观数郡过无由亲执绋东首泪滂沱自昔居门下游观必许偕岂将千里别遂作九泉乖巳恨霜松折行嗟玉树埋苍生空有望丹旐不胜怀曩日言归里飞章愿乞骸今朝赤松畔烟壠对苍崖当年罢㑹稽还郡锦爲衣老作龙楼贵终将鳯沼违英魂游岱去石椁渡江归杨子春风恶南徐过客稀衆帆看屡溺素舸独如飞始见中郞孝松门自有辉徃东流江口寄内艇子逐溪流来至碧江头随山知几曲一曲一増愁巢芦有翠鸟雄雌自相求擘波投逺空丹喙横轻鯈唿鸣乃不巳共啄向苍洲而我无羽翼安得与子游代内答结髪事君子衣袂未尝分今朝别君思历乱如丝棼征仆尚顾侣嘶马犹索羣相送不出壸倚楹羡飞云日暮秋风急雀声檐上集併作千里愁愁极翻成泣访矿坑老僧山深无外事日夕爱潺湲趺坐树间石力耕溪上田解言南国事能咏碧云篇莫贳逺公酒余非陶令贤除夕与家人飮莫嫌寒漏尽春色来应早风开玉砌梅薫歇金炉草稚齿喜成人白头嗟更老年华箇里催清镜宁长好立春在元日新春与新岁时候不相先未肯欺残腊何曾占旧年缀条花翦綵揷戸柳生烟独坐空山里唯惊节物迁游水帘巖春山时独徃榛秽旋芟斸飞泉蔽幽巖杳蔼䟽朝旭光垂白龙髯鸣漱寒潭玉半壁生昼寒隂草润秋緑穿藤出溪口流沫萦山足莫遣吏人来方歌白云曲咏官妓从人少爲轻薄悞失行落优倡去作小家妇愿同贫里装无心歌子夜有意学流黄他日东郊上谁人见採桑夏雨林梅初弄熟宻雨闭重关润裛衣巾上凉生竹树间水声通逺涧云色暝前山野鸟寂无语公庭尽昼闲五日与陈眞卿飮五日逢南国三年别旧都招䰟传楚客抚节见灵巫蒿艾因时採蛟龙爲俗驱清罇与鵞炙忻此故人俱彼䴕吟断木喙虽长不啄栢与松松栢本坚直中心无蠧虫广庭木云美不与松栢比臃肿质性虚杇蝎招勐觜主人赫然怒我爱尔何毁弹射出穷山羣鸟亦相喜啁啾弄好音自谓得天理哀哉彼䴕禽吻血徒爲尔鹰鹯不搏击狐兎纵横起况玆树腹怠力去宜滨死感遇衆黙瘖莫辨衆寐盲不知问而使之对觉而使之窥瘖盲自穷矣所感在一时苟昧哲人理寐黙定妍媸雪咏雪色混青冥搴帏宿酒醒龙虵縁古木鳯鹄舞幽庭宻势因风力轻姿任物形公堂何寂寞横案对玄经腊日出猎因游梅山兰若我与二三骑争驰孤戍旁逐麋逢野寺息马据胡牀鹰想支公好人思灞上狂归来何薄暮烟火照溪光依韵和杨敏叔吴门秋晚见寄方在洞庭上秋怀郍得禁西风楚波急度鴈海云隂洛客吟初苦骚人思巳深顚毛随日减冉冉不胜簮田家南山尝种荳碎荚落风雨空收一束萁无物充煎釡陶者陶尽门前土屋上无片瓦十指不霑泥鳞鳞居大厦县署丛竹袅袅幽亭竹团团自结丛寒生緑罇上影入翠屏中陶柳应慙弱潘花只竞红方持雪霜操不敢倚春风巧妇巧妇口流血辛勤非一朝莠荼时补紩风雨畏漂摇所託树枝弱而嗟巢室翘周公诚自感聊复赋鸱鸮闻欧阳永叔谪夷陵共在西都日居常慷慨言今婴明主怒直雪谏臣冤谪向蛮荆去行当雾雨繁黄牛三崃近切莫听愁猿闻尹师鲁谪富水朝见谏臣逐暮章从谪官附炎人所易抱义尔惟难宁作沉泥玉无爲媚渚兰心知归有日时向斗牛看寄饶州范待制山水番君国文章汉侍臣古来中酒地今见独醒人坐啸安浮俗谈诗接上宾何由趋盛府徒尔望清尘咏王右丞所畵阮歩兵醉圗右军笔通妙阮籍思玄虚独畵来东平倒冠醉乘驴力顽不肯进俛首耳前趋一人牵且顾一士旁挟扶捉鞍举双足闭目忘穷途想像得风度纎悉古衣裾玉骨化爲土丹青终不渝而今几百岁乃有胡公踈买石遂留刻渍墨许传模白黒就髣髴毫芒辨精麤千古畜深意终朝悬座隅谁谓盈尺𥿄不慙云雾圗勐虎行山木暮苍苍风凄茆叶黄有虎始离穴熊罴安敢当掉尾爲旗纛磨牙爲劒铓勐气吞赤豹雄威蹑封狼不贪犬与豕不窥藩与墻当途食人肉所获乃堂堂食人旣我分安得爲不祥麋鹿岂非命其类宁不伤满野设罝网竞以充圎方而欲我无杀柰何饥馁肠白鷴乔木暗青山晴川下白鷴春云生岭上积雪在嚣间緑草张新翳柔冠总翠鬟时哉养文素不是杂斑斑后园桃李花后园桃李花灼灼复皎皎南枝开巳繁北枝萦尚少蘤蕚相辉映根本自钩绕无爲惊风吹纷纷逐飞鸟道傍虎迹行朝履勐虎迹暮宿勐虎林勐虎终夜啸隂风生逺岑我怀何所畏所畏在官箴伤哉此遗体冐险轻百金脩眞观李道士年老贫饿无所依忽缢死因爲诗以悼之唐室王子后黄冠事隐沦餐霞不满腹披云不蔽身八十不能死缢以头上巾始慕老庄术终厌道德贫营营求长生反困甑中尘野田行轻雷长陂水农事乃及辰茅旌送山鬼瓦鼓迎田神青臯暗藏雉万木欣巳春桑间偶耕者谁复来问津水轮咏孤轮运寒水无乃农者营随流转自速居高还复倾利才畎浍间功欲霖雨幷不学假混沌亡机抱瓮罂山村行征马去不息幽禽随处闻深源树蓊郁曲坞花芬蒀淡淡平田水蒙蒙半岭云长鬟弄春女溪上自湔裙鸣雉词雄雉鸣桑林雌雉雊麦陇结爱诚有宜别啄义亦竦哺雏深莽中摧頽锦翅拥辛勤何尔爲应自念遗种寄公异弟池塘去后春一夕生緑草无由梦阿连诗句何能好去春城前日去春城今朝还故陌马有甚烦意人多逺行色暂尔厌风埃郍堪爲乆客读范桐庐述严先生祠堂碑二蛇志不同相得榛莽里一蛇化爲龙一蛇化爲雉龙飞上高衢雉飞入深水爲蜃自得宜潜游沧海涘变化虽各殊有道固终始光武与严陵其义亦云尔所遇在草昧旣贵不爲起翻然归富春曾不相助治至今存清芬烜赫耀圗史人传七里滩昔日来钓此滩上水溅溅滩下石齿齿其人不可见其事清且美有客乘朱轮徘徊想前轨着辞刻之碑复使存厥祀欲以廉贪夫又以立懦士千载名不忘休哉古君子禽言四首子䂓不如归去春山云暮万木兮参云蜀天兮何处人言有翼可归飞安用空啼向高树提壸提壸芦沽美酒风爲宾树爲友山花缭乱目前开劝尔今朝千万寿山鸟婆饼焦儿不食尔父向何之尔母山头化爲石山头化石可奈何遂作微禽啼不息竹鸡泥滑滑苦竹岗雨萧萧马上郞马蹄凌兢雨又急此鸟爲君应断肠读汉书梅子眞传子眞实吾祖耿介仕炎汉权臣始擅朝忠良被涂炭辇下莫敢言上书陈治乱是时卿大夫曾不负愧汗其文信雄深烂然今可玩危言识祸机㓕迹思汗漫一朝弃妻子龙性宁覉绊九江传神僊㑹稽隐㕓闬旧市越溪隂家山镜湖畔唯余千载名抚卷一长叹宛陵先生集卷第四宛陵先生集宛陵先生集卷第五宛陵先生集卷第五宋宛陵梅尧臣圣俞着赠黄庭筠举进士橘柚生南国幽林日葱蒨上有嘉禽鸣五色被余绚彼美发华英厥包待秋荐根本当自持无爲风土变和滕公游穿山洞洞口水石浅潺潺泻緑蒲縁源进巖窦隂黒人境殊中言有物怪蟠蛰春未苏霖雨虽有意风雷莫有扶风雷自鼓盪不乆当何如幸欣禅林近钟梵来有无回策履幽迳衣香草露濡老僧长松下麋鹿与之俱溪云时见起山鸟自相唿羡尔得玆乐何用劳形躯陈眞卿将有秋试倐见访不日告行送于北门歌鹄庭爲五言以赠送君北岗上举酒歌黄鹄黄鹄去何高天池待栖宿宁复恋江湖聊玆混鸡鹜晖晖振羽裳不羡渊明菊秋日咏蝉羣虫喜炎热此独爱高隂薄蜕聊依叶清声巳出林人闲感衰节风急杂遥砧虚腹曾何竟常忧螗斧侵范饶州夫人挽词二首听飮大夫日止言京兆辰常忧伯宗直曾识仲卿贫蒿里归䰟逺芝山旅殡新江邉有孤鹤嘹唳独伤神君子䘮良偶拊棺哀有余庄生慙击缶潘岳感游鱼夕苑凋朱槿秋江落晩蕖犹应思所历入室泪涟如弔矿坑惠灯上人生栖云际巘没葬寺傍村破案残经卷新坟出树根松悲隔溪路月照旧山门自昔多诗句而今几许存寄题石埭权县乐尉碧澜亭遥知溪上亭秋水瀁泠泠云影无时翠岚光到底清危楼喧晩鼓惊鹭起寒汀聊作渊明飮临流酒易醒斑竹管笔翠管江潭竹斑斑红泪滋束毫何劲直在橐许操持欲写湘灵怨堪传虞舜辞蔚然君子器安用俗人知古意月缺不改光劔折不改刚月缺魄易满劔折铸复良势利压山岳难屈志士肠男儿自有守可杀不可苟观博阳山火十月原野枯连山起狂烧高熖过危峰飞火入遐峤玉石被焚灼谁能见辉耀猿猱失轻捷亦不暇相弔长风又助恶怒号生万窍炎炎赤龙奔划划隂电笑愿倾寒江潮势逆难沃浇愿倾天河水虽顺云衢遥青松心巳烂蔓草根未焦小农候春锄寒客失冬樵谁知兼幷子平陆闲肥饶不易天地意长养非一朝闻鴈寄欧阳夷陵闲坐独无寐鴈来更未䦨声长河汉逈影落戸庭寒荆楚橘包熟潇湘枫叶丹南飞过三崃试问故人看送谢舍人奉使北朝汉使下西清胡人拥道迎寒笳随宿堡衞甲出孤城犯雪貂裘重冲风锦绶轻山川辞国逺车骑踏沙行授馆氊爲幄供庖酪和羹戎王拜天赐虏帅伏名卿紫塞千烽静黄云万里平甘泉归奏日重见鳯池荣观放鹞子白晳少年子秋郊臂苍隼日暖饥目开风微双翅紧草际鸣鹑惊蒿间黄雀窘下鞲诚必获得俊还复哂碎脑此非辜食肉尔何忍取乐在湏臾我心良恻悯食橙寄谢舍人洞庭朱橘未弄色襄水锦橙已变黄玉臼擣虀怜鲙美金盘按酒助盃香虽生南土名犹重未信中州客厌甞欲寄白苞慿驿去只应佳味怯风霜夜闻居人喊虎勐虎岂云勐潜藏伺天昏行行出丛薄稍稍入孤村孤村何所利所利犬与㹠谁知仁者勇去恶义自敦採白术吴山雾露清羣草多秀发白术结灵根持锄採秋月归来濯寒涧香气流不歇夜火煑石泉朝烟徧巖窟千岁扶玉颜终年固玄发曾非首阳人敢慕食薇蕨寓言寒灯不照逺光止一室明小人不虑逺义止目前荣灯旣无乆熖人亦无乆情谁言结明月明月岂长盈送李尉子京之邵武光泽母老不择禄一官勤夙兴长河未结冻去客已怀氷露蝉不饱腹志士甘曲肱逺方人所畏所畏非所兢铜坑碧鑛不出土青山凿不休青山凿不休坐令鬼神愁朝日日色才出海晓月无光彩晓月在青空不与日色同诚知大君德照耀无不通失鹧鸪爱翫日巳乆开笼爲驯故点臆雪花圎连祛浪纹素钩辀格磔鸣鹁㲞翻去谁知烟渚深緑水脩篁处过小石潭树老石连潭潭深烟翠入羣鱼石下游独鸟潭上立泉暖草长緑山高风自急徘徊兴不穷苔屐云霑湿县斋对雪宻雪夜来积起见万物春山川忽改色草木一以新古邑失荒秽王路覆平均从玆庆丰年蹈咏慙小臣对花有感新花朝竟妍故花色顦顇明日花更开新花何以异山中夜行孤客心多恐寒风夜度溪山长羸马困月黒怪禽啼逺火生樵舍荒榛乱野蹊喜言林馆近闻犬入犹迷啄木中园啄尽蠧未有出林飞不识黄金弹双翎坠落晖梦与公度同赋藕华追録之吴王旧宫阙水殿芙蓉披浊泥留玉骨疑是葬西施西施䰟不㓕娇艳照清池和绮翁游齐山寺次其韵苍山南望截云烟中有绀宇通诸天长桥直度清溪水寒湖收潦旷平田古木隂森大堤上千峰浓淡高楼前龙笋未迸角出缩虎石乱踞筋拳挛隂崖乳泉湿苔藓阳谷暖气留兰荃涧戸晓辟烟的的松轩夜启月姢姢闻有谪僊乗兴入飘然欲拍洪崖肩玩游逐胜不觉逺露竒发怪工无全扪萝但识康乐径飮酒安问逺公禅清猿不到俗士耳香草已入骚人篇水鸟念佛次净界野鹿㘅花来象筵在昔探赏犹可数深景秀句今得传辞韵险绝玆所骇何特杜牧专当年重以平淡若古乐听之䟽越如朱絃秘藏禇中爲不朽咨诹坐上皆曰然谁意麤官获此贶洗去鄙吝空池边聊欲报言罕驿使春郊唯见鴈连连池州后诗范待制约游庐山以故不徃因寄平昔爱山水玆闻庐岳游逺期无逸兴独徃畏湍流举手谢云壑栖心暂鸟鸥香炉碧峰下应爲一迟留范饶州坐中客语食河豚鱼春洲生荻芽春岸飞杨花河豚当是时贵不数鱼鰕其状巳可怪其毒亦莫加忿腹若封豕怒目犹吴蛙庖煎苟失所入喉爲镆鎁若此丧躯体何湏资齿牙持问南方人党护复矜夸皆言美无度谁谓死如麻我语不能屈自思空咄嗟退之来潮阳始惮餐笼蛇子厚居柳州而甘食虾蟇二物虽可憎性命无舛差斯味曾不比中藏祸无涯甚美恶亦称此言诚可嘉徐元舆见邀与诸君同游至峯山溪上作春霁重行行行行在墟里摅怀厌楼观寓兴欣山水断壁翠连云寒流清见底主人开緑樽下马临芳芷澄熘泻湾漘跳波生石齿园林始弄蕚臯壠时鸣雉谈谑忘机心笑言惊俗耳旷哉玆日游何羡稽山美和元舆游春次用其韵乗闲多逺兴信马与君行碧树斜通市清流曲抱城山花高下色春鸟短长声日暮吾庐近还歌空复情留别李君君颇有归意而未遂酌我罇中酒知君羡北归如何沙上鸟逺逐片帆飞离芜湖至观头桥江口泊来乆菰蒲长旧苗争雏洲鹊鬪遗子浦鱼跳宿岸欣逢戍归船竞趂潮时时望鄕树巳恨白云遥马秘书始约同行乆而未至因以寄渡江落我前入汴居我后日日是南风时时爲廻首逢船一借问逺棹见来否明朝傥相及闲歩河堤柳寄建德徐元舆才子方爲邑千峰对县门静寒琴意古闲厌鸟声喧山茗烹仍緑池莲摘更繁讼稀应物咏庭下长兰荪咏苜蓿苜蓿来西域莆萄亦旣随胡人初未惜汉使始能持宛马当求日离宫旧种时黄花今自发撩乱牧牛陂汴河雨后呈同行马秘书雨霁晩虹收河堤净如扫清隂拂人树翠色垂流草汉漕走王都华言杂夷獠时方同马生野泊聊论道夏日汴中作倚棹望平野低云宻未收黄鹂度高柳归燕拂行舟浊水不堪照清江空忆游晩晴蒸润剧喘月见吴牛梦故府钱公故相方来梦分明接座隅只知冠劒是不道死生殊西府看如旧东山咏乆徂遽然兴寤叹不觉泪霑须谢紫微以畵鹭二轴爲寄白鹭畵双素粉毫幽趣多翘沙依折苇刷羽对衰荷浦思悬秋壁江情忆钓簔因君逺相寄时咏对沧波宿州河亭书事逺泛千里舟暂向郊亭泊观物趣无穷适情吟有託林中鵶舅狞席上蝇虎攫雨乆草苗盛田芜瓜蔓弱香粳稚子惯脱粟家人薄少年都下来聊问时所作新衣尚穿束旧服变褒博我今贫且贱短褐随宜着晩泊观鬪鸡舟子抱鸡来雄雄跱高岸侧行初取势俯啄示无惮先鸣气益振奋击心非愞勇颈毛逆张怒目眦裂盰血流何所争死鬪欲充玩应当激勐毅岂独专晨旦胜酒人自私粒食谁尔唤怀彼兴魏傍睨当衰汉徒然驱国衆曾靡救时难羣雄自苦战九钖邀平乱宝玉归大姦干戈託竒算从来小资大聊用一长叹闻表兄施先軰上第昔人事功名五十未爲老而今君巳及得桂诚非早所慰白头亲且将黄绶好吾始日夜心望尽京关道拜庆早归来莫变秋庭草雍丘逢钱寺丞载阳殷勤魏公子落莫吴王孙下客独垂泪伤心鱼旧恩庙子湾辞庙子湾风俗云有白鼋慿险日爲波潮以惊异上下余过而作辞云我之东来兮过彼雍丘舟师奏功兮浊水湍流历长湾兮势曲钩倾高斗折兮若奔虬潜伏怪物兮深幽幽发作暴涨兮爲潮头土人立祠兮在彼沙洲老木苍苍兮蝉噪啾啾输卒引繂兮蓬首躶体剧缧囚赤日上煎兮胶津蹙气塞咽喉胸盪肩挨同轭牛足进复退不得休竟持𥿄币挂庙陬微风飘扬如喜收我今语神神听不何不归海事阳侯穹鱼大龟非尔俦奚必区区此汴沟惊愚骇俗得肴羞去就当决何迟留送蔡侍禁赴长沙寒叶下潇湘之官逐鴈行水经菱浦晩船过橘洲香二女竹林外三闾枫叶傍平时息戎律物景助才章送马廷评之余姚越鄕知胜楚君去莫辞遥晓日鱼虾市新霜橘柚桥河流通海道山井应江潮近邑逢鸥鸟先应避畵桡送秀州海盐知县李寺丞吴帆千里去邑屋冨鱼盐霜鹤亭臯唳风乌海客占沧凉朝日近紫翠晩山尖若过陆机宅寒芜应不嫌送马廷评知康州南去晋康郡风帆几千里辞家上洞庭落叶过湘水泷吏迎使君壸浆出蛮垒问俗言未通观风想先喜曾非异方趣颇与华人拟期子寄梅花无由问行李过鸣鴈城九月过鸣鴈斜阳上废台兵车千载会桑柘万畴开代谢随秋草英灵化死灰我来空咏古寒鸟有余哀送余驾部江州内史九江行潦收波巳清何时鹢舟上逺见炉峰迎野色连葭菼秋香荐橘橙寒潮如特送不肎过湓城依韵和陈秘校见寄郁郁东堂桂常期接袂攀羽翰殊不及蓬荜却空还江水几经岁鑑中无壮颜音尘能见问谁道隔云山送张子野祕丞知鹿邑忽作五年别相逢双鬂踈不知从此去当见复何如公秫时爲酒晨庖日有鱼沛谯风物美聊以乐琴书送王紫微北使天子命儒臣遐方重专对持书下西阁拥节来穷塞貂服紫蒙茸虎旗光綵綷将迎走氊骑卫从罗金铠当宣汉恩德更使胡欣戴几日过隂山南飞鴈相背九月都下对雪寄永叔师鲁隂风中夜鸣宻雪逗晓积谁言有蓬巷但见铺瑶席忽忆在山中开戸羣峰白当时吟不厌尽日坐巖石徬徨怀故人憔悴爲迁客欲泛剡溪船路长安可适刘弟示诗一轴走笔答之昔与伯氏吟青铜照人发今又读君诗寒水彻人骨时时探古趣徃徃到月窟清济流不休终期至溟渤刘十秀才见过寻以爲寄次韵和酬放言破崖岸尘事尽磨刮况此气澄明幽襟亦轩豁竟日坐衡茅同心异胡越吾道今不孤长吟爲君发依韵和刘敞秀才安得采虚名师道欲吾广虽然存术业曾不计少长孔孟乆巳亡冨贵得亦傥后生不闻义前軰惧爲党退之昔独传力振功不赏舌吻张洪钟小大扣必响近世复泯灭务觉多忽怳今子诚有志方驾巳屡枉自慙怀道浅所得可下上正如种青松而欲託朽壤典册皆可寻圣言皆可仰幸与增我过此语固不爽依韵和刘十秋霖秋草更緑秋林衰长安游客未成衣凄凄斗欲变寒色一夜独语看灯辉送刘十徃荆渚临水一太息解舟当落晖上楼人巳逺极目鸟空飞荆楚时方晏江湖客未归定知吟忆处林外月光微宛陵先生集卷第五宛陵先生集卷第五目録宛陵先生集目録卷第五池州后诗赠黄庭筠举进士和滕公游穿山洞赠陈眞卿秋试秋日咏蝉范夫人挽词弔矿坑惠灯上人寄题石埭碧澜亭斑竹管笔古意观博阳山火闻鴈寄欧阳送谢舍人奉使观放鹞子食橙寄谢舍人夜闻居人喊虎採白术寓言送李尉之邵武铜坑朝日失鹧鸪过小石潭县斋对雪对花有感山中夜行啄木梦与公度同赋和绮翁游齐山寺池州后范待制约游庐山范饶州语食河豚徐元舆邀游山和元舆游春留别李君离芜湖寄马祕书寄建德徐元舆咏苜蓿汴河雨后呈同行夏日汴中作梦故府钱公谢紫微寄畵鹭宿州河亭书事晩泊观鬪鸡闻表兄施先軰上第雍丘逢钱寺丞庙子湾辞送蔡侍禁赴长沙送马廷评之余姚送李寺丞送马廷评知康州过鸣鴈城送余驾部知江州和陈祕校见寄送张子野知鹿邑送王紫微北使九月都下对雪答刘弟示诗刘秀才见过和刘敞秀才和刘十秋霖送刘十徃荆渚目録终宛陵先生集宛陵先生集卷第六宛陵先生集卷第六宋宛陵梅尧臣圣俞着祫礼颂圣德诗溥哉孝享将事于宁文武卿士冠劔在庭爰俟帝斋风霰其零风霰不已钩陈豹尾龙旂太常立列比比帝居路寝百辟就次至于谷旦漫漫翳翳帝入灵宫左撞黄钟陞阶置玉日气瞳鸿鸿鸿杲杲氛驳隂扫宿于太宫月星皓皓侍祠之臣鹄举鹭振或捧其匜或进其巾辅相夹导俯偻鳞鳞圭瓉以陈登歌以均东向虚位发爵亲亲平明帝还紫宸序班望帝之颜穆穆闲闲檐歩廊廊雪浮阳光大楹烂烂朱陛煌煌称祝万寿万寿无疆却登宝舆以御端门揭鸡肆赦雷动干坤于时都人于时媍女于时蛮夷异口同语天子万年仁圣之主臣时执册与物咸覩敢播于诗庶闻九土奖谕勑梅尧臣省所进祫享诗事具悉尔学优而粹行懿而淳以诗自名爲衆所服矧乃咏歌祖宗之功德述礼乐之声容宜𬒳朱絃以荐清庙载披来献深用叹嘉故玆奖谕想宜知悉祫享观礼二十韵卜惟阳月吉孝享礼方脩斋幄严宫殿羣臣奉冕旒北风先集霰夜雪竞侵帱羽仗天街立龙笳象魏流翌朝升宝辂夹道列华辀琳宇躬将欵珠尘宻未收撞钟钧奏合奠玉日光浮捧册叨于左观仪得以周帝来清庙下月欲大刀头旣祼还初次更衣戴逺游黄麾转槐路朱辇驾云虬武士罗金甲中人着锦褠千官入称庆万国与同休却出紫宸合俄登宣德楼鸡星传巽令鹤驭作天邮肆赦通皇泽深仁被九州巍巍百世业坦坦四夷柔惠及高年叟恩差五等侯力田仍给复有道俾旁求何以歌尧美玆同击壤讴宝元圣德诗斋诚羽衞陈庚戌推蓂荚灵宫容物备清庙威仪摄迟明导玉舆出宿戒清堞冥蒙云雾低泱漭干坤接时雪凝九霄金笳竞三叠来宾万国会受职百神协中夜卽坛壝浓隂驳鳞鬛及尔圭币升焕然星斗晔华钟帝乐张法从天衢蹑端门清旭上肆宥欢声浃宝图增大号元历开皇刼吉甫独何人咏歌扬圣业送胡臣秀才汴水日夜浅归船不可留天高云就岭地冷鴈廻洲江馆鱼堪食家林橘已收平生素业在莫见里人羞送张秀才之淮南聊爲楚客唱一送淮南行出汴逺心喜移舟孤岫横危帆将进浦寒雾不分城枚乗旧居处向来秋草生还文雅师书帙编绝不加新于今十二春緑窻重展目静几勿生尘岂爱吾庐日终将道者亲莫嫌同刺字漫灭看难眞依韵和徐元舆读寄内诗戏成鸳鸯同白首相得在中河水客莫惊咲云间比翼多送贤良田太丞通判江宁世爲燕赵客慷慨有奇才对策汉庭后拜官江国来舟从瓜歩去潮自蒋山回心寄城头月相随上古台送邵梦得永康军判官言离洛阳日正值春风前伊水矫白鹭蜀山鸣杜䳌轻袍游宦去匹马度关年若过君平肆穷通可问焉送萧监丞濬宰临邑羡君先拜邑残腊见登车逺驿寒云重长郊积雪余行当劝民稼始信带经锄还到济南日应传古尚书南隣萧寺丞夜访别忆昨偶相亲相亲如旧友虽言我巷殊正住君家后壁里射灯光篱根分井口来邀食有鱼屡过贫无酒明日定徂征聊玆酌升斗宵长莫惜醉路逺空廻首读司马季主传赠何山人长安新雨后九陌少行人同舆有宋贾游市怀隐沦日闻古贤哲必与医卜隣来过季主室再拜语逡廵矍然悟辞貌何爲居埃尘捧腹乃大咲吾道非尔臻骥慙罢驴驷鳯岂燕雀亲筮占聊助上功利傥及民大夫与博士登车若䘮神今我见何遯始验太史眞顺性诲善恶不离义与仁言孝谕爲子言忠谕爲臣又得蜀严比宁将日者均京都盛龟筴坐肆如鱼鳞噤口不正言唯能辨冬春鸿㝠复所慕安得鸡鹜驯腊日雪风毛随校腊浩浩古原沙寒入弓声徤隂藏兎径赊马头迷玉勒鹰背落梅花少壮心空在悠然感岁华依韵和雍丘尉王祕校见寄东瞻𣏌国城半日鸟飞程度鴈不曾下新文谁寄评旧年因使至秀句欲人惊聊効题斋壁先贤亦以旌送新安张尉乞侍养归淮甸天兵出塞日西尉去官初却衣老莱服曾无梅福书春郊欲廻鴈寒水正沉鱼任意归舟驶风烟亦自如依韵和子聪见寄尝念饯行舟风蝉动去愁独登孤岸立不见逺帆收及送故人尽亦嗟归迹留洛阳君更忆宁复醉危楼送何遯山人归蜀春风入树緑童稚望柴扉逺壑杜䳌响前山蜀客归到家逢社燕下马澣征衣终日自临水应知已息机寄衡山福严长老衡山几千里闻在湘川侧云霞不可到峰壑无由识方丈开其间青松隐寒色飞鸿尚莫过况寄双凫翼曲渚桥送张祕校赴庆州幕野客伐山桂横爲曲渚桥势危宁过马径狭欲通樵小艇何妨系离䰟正此销想君廻首处虹影在林椒南阳谢公祈雨云龙本职雨不雨其失职万草欲焚如千畴几赭色刺史爲民忧侵晨车竞饬朅来欵宫祠岂不念黍稷霭随轮轩霶𩃱徧畛域孰谓云龙愚能成仁惠德濯濯羣物新葱葱衆苗殖莫比邵父渠初慙用人力西禅院竹古寺带脩冈青葱万竿玉春梢长旧林夏雨湿新緑幽禽啸唿杂晩照隂晴续解带欲忘归壷觞欢自足新霁望岐笠山北望直百里峩峩千仭青断虹迎日尽飞雨带龙腥隂壑烟云畜阳崖草木灵登临终不猒时许到玆亭师厚生日因以诗赠龙骥产龙驹良金出良冶良冶无顽矿驹龙岂凡马致逺在御徒作砺由工者君子生庆门诗书未尝舍进道期日隆无愧金马下昼寝尝闻晋高士时偃北窻风及尔寂无虑始知机尽空便便嘲巳解栩栩梦何穷一寤复一寐百年消此中过白水下马独怀古翛然临渡风眞人去来乆流水自无穷雨阔沙痕涨湾平野色通曾兴汉家业今与百川同泛舟城隅呈永叔藤竹绕城隂烟梢拂濠水山禽时一鸣楚客孤舟里孤舟穿緑荷猎猎雨新过谁思暮江上只尺採莲歌送永叔归干德渊明节本高曾不爲吏屈斗酒从故人蓝舆傲华绂悠然日逺空旷尔遗羣物飮罢卽言归胸中宁郁郁代书寄欧阳永叔四十韵始谪夷陵日当居建德年一书冤逐客四咏继称贤自谓临江徼相逢莫我先白醪封畵榼素鲤养泓泉戒吏收山栗唿童惜沼莲只期东浦过共醉小溪邉日日占风势时时到水堧安知贪挂席不肯暂廻船自尔皆无定归欤亦未然指程几一月泝险历三年鱼鸟都难问音尘杳莫传因之走羸仆试与访南迁比及过牛崃还闻迎璧田报言虽不获吉语喜多全我解归尧阙君移近汉渊问途曾未逺命驾亦何縁衰野今行矣隆中有待焉鄕亭瓜接畛风化蚁同羶卽欲朋簮盍翻爲俗事牵爱婴娇哑哑嗜寝复便便鸡黍烦爲具轮辕岂得前寄声勤以谢幸子恕而怜来贶诚爲望论情恐未捐尝亲马南郡果谒谢临川遂得窥颜色重忻论简编聊咨别后着大出箧中篇问传轻何学言诗诋郑笺飘流信穷厄探讨愈精专道旧终忘倦评文欲废眠宁知主人贵但见左鱼悬所至同风月相欢忆涧瀍清歌嗟在耳素髪怪侵顚翠堞时登眺芳洲屡泝㳂难醒拨醅醁殊猒落头鲜坐竹听啼鸟临流聒嘒蝉孤亭起归梦南陌去扬鞭出饯陪双斾方蕲历广廛始生山吏敬颇释利途邅会靣辞何吐离膺事巳塡空余郡楼望野色际平烟渐嘉楼望雨陪谢守冐雨上城头凄凄欲报秋云低宻藏树风急暗侵楼渐积荷珠重新添沼鑑幽慿栏未能去公自念民畴和谢舍人洊震盛夏万物当长养骄阳不雨谁爲忧天无纎云野頳色草木焦卷如经秋南阳太守自引咎不以天时爲怨尤斋精洁虑祠望内僚属奔从无停辀谩取诗言占离毕徒依风俗验鸣鸠忽闻郡北直百里岑岑岐笠藏灵湫持牲遣吏诣其下爼豆未彻升隂虬电光划划遶巖壁雷声隐隐生山陬拥云驰雨自东上西风斗勐云还收神龙蓄志未发泄明日更与顽阳雠黤霭隂黒若卷海䏈绵霹雳能破仇沃然原隰洗妖气浩尔沟渎扬平流九谷有登百姓喜蜿蜒歆祀神何羞和谢舍人新秋西风一夕狂古屋吹可恐微变蜻蛚吟斗摧蚊蚋勇朝惊露坠梧逺爱云飞陇还忆旧溪游水清渔箔壅中秋新霁壕水初满自城东偶泛舟廻谢公命赋斋舫谈经后官池载酒行斜阳鸟外落新月树端生演漾思江蒲夷犹绕郡城东辕有遗恨日日物华清陪谢紫微晩泛积雨涨秋壕轻舟此共遨菰蒲歛铓锷莲芡熟韬岸静鱼跳月林喧鸟避篙归时兴不浅风物正萧骚奉陪览秀亭抛堶聊爲飞砾戏愈切愈纷如自是取势阔非关用意踈悞惊花鸟起乱破锦苔初童指拾将秃多慙贾勇余伤马吾贫只一马昨日忽云䘮庭树啮无肤秋郊谁复放空伤骏骨埋固乏弊帷葬况本出天闲因之重怊怅一日曲妾家邓侯国肯愧邯郸姝世本富缯绮娇爱比明珠十五学组紃未尝开戸枢十六失所适姓名倾里闾十七善歌舞使君邀宴娱自玆着乐府不得同罗敷凉温忽荏苒屡接朝大夫相欢不及情何异逢路衢昨日一见郞目色曾不渝结爱从此笃暂隔犹恐踈如何遂从宦去渉千里途郞跨青骢马妾乗白雪驹送郞郞未速别妾妾仍孤不如水中鳞双双依緑蒲不如云间鹄两两下平湖鱼鸟尚有託妾今谁与俱去去约春华终朝怨日賖一心思杏子便拟见梅花梅花几时吐频搯栏竿数东风若见郞重爲歌金缕汝州后诗依韵和谢副合寄新酒闻道芳洲景气新却输鸥鹭日相亲小槽酒熟玻瓈色谁忆高台共赋人送刘子思殿丞宰巫山千里向巴东青山不可穷崃猿初入听蛮语未全通暮雪思梁国朝云识楚宫吏人迎拜处嘶马入丹枫朔风寄永叔朔风嘷枯枝逺鴈不能起日色寒无光原野澹千里所思在南国遐路阔音㫖潜鳞亦安託冰结长河水峩峩旣未泮猎猎终不巳悠然伤我心历乱非可拟襄城对雪风急夜窻鸣暗知庭下积晓幔忻以卷虚堂睡成癖飘飖初萦林凌乱欲侵席拥扉人莫扫何似袁家宅登城望宻雪浩浩川野昏谁思五原下甲色千里屯冻禽立枯枝饥兽啮陈根念彼无衣褐愧此貂裘温雪夜留梁推官飮昼雪落旋消夜雪寒易积灯清古屋深炉冻残烟碧爲沽一斗酒暂对千里客酒薄意不浅轻今湏重昔重昔是年华飘飘犹过隙一醉冐风归平明马无迹南阳谢紫微挽词三首忽惊南郊信半夜雪中来遂哭寝门外始嗟梁木摧文章千古盛风韵故人哀忆昨临湍水宁知隔夜台平昔闻严助承明猒直庐请章来未乆捐馆遽何如无复淮南谕曾成太史书苍苍不可问挥涕望輀车自古岂无死贤哉独可悲家贫留旅榇门庆有诸儿里社当存祀邦人定立碑还同羊叔子罢市见遗思永叔自南阳至余郊迓焉首访谢公奄然相与流涕作是诗以写怀郭门临汝水镜色入高衢鞍马过其上尘襟荡巳无及郊逢故友出涕各霑襦神物丧头角空存尾与躯沟木失匠斵谁施蓝与朱并辔不能语斯文其巳夫归来授予馆自爲炊彫胡且勿猒玆会日月易以徂赠琴僧知白上人南方来手抱伏牺器頽然造我门不顾门下吏上堂弄金徽深得太古意清风萧萧生脩竹摇晩翠声妙非可传弹罢不复记明日告以行徒兴江海思教授宋着作还何以拟君子云鸿肃羽仪将过上林苑先集孝王池唼藻有余乐渐磐方得时野塘归莫晩白水逺连陂宛陵先生集卷第六宛陵先生集卷第六目録宛陵先生集目録卷第六池州后诗祫礼颂圣德诗奖谕祫享观礼二十韵宝元圣德诗送胡臣秀才送张秀才之淮南还文雅师书帙和徐元舆送田贤良江宁倅送邵梦得送萧监丞南隣萧寺丞夜访读司马季主传腊日雪和王祕校见寄送张尉乞侍养和子聦见寄送何山人归蜀寄衡山长老渚桥送张秘校南阳谢公祈雨西禅院竹新霁望岐笠山赠师厚生日昼寝过白水泛舟偶呈永叔送永叔归干德代寄永叔四十韵渐嘉楼望雨和谢舍人洊震和谢舍人新秋中秋新霁陪谢紫微晩泛陪览秀亭抛堶伤马一日曲汝州后诗和谢副合寄新酒送殿丞宰巫山朔风寄永叔襄城对雪雪夜留梁推官飮谢紫微挽词三首永叔南阳至赠琴僧知白宋教授还邸目録终宛陵先生集宛陵先生集卷第七宛陵先生集卷第七宋宛陵梅尧臣圣俞着夏日晩霁与崔子登周襄故城雨脚收不尽斜阳半古城独擕幽客歩闲阅老农耕宝气无人发隂虫入夜鸣余非避喧者坐爱逺风清永叔寄澄心堂𥿄二幅昨朝人自东郡来古𥿄两轴缄縢开滑如春氷宻如蠒把玩惊喜心徘徊蜀牋脆蠧不禁乆剡楮薄慢还可咍书言寄去当宝惜愼勿乱与人翦裁江南李氏有国日百金不许市一枚澄心堂中唯此物静几铺写无尘埃当时国破何所有帑藏空竭生莓苔但存图书及此𥿄辇大都府非珍瓌于今巳踰六十载弃置大屋墙角堆幅狭不堪作诏命聊备麤使供鸾台鸾台天官或好事持归祕惜何嫌猜君今转遗重增愧无君笔札无君才心烦收拾乏匮椟日畏撦裂防婴孩不忍挥毫徒有思依依还起子山哀闻尹师鲁赴泾州幙胡骑犯边来汉兵皆死战昨闻衞将军贤俊多所荐知君虑不浅永对未央殿天子喜有言轺车因召见筹画当冕旒袍鱼赐银茜曰臣岂身谋而邀陛下睠青衫出二崤白马如飞电关山冐风露儿女泣霜霰军客壮士多劒艺匹夫衒贾谊非俗儒愼无轻寡变夏日陪提刑彭学士登周襄王故城聊随汉使者一上周王城片雨北郊晦残阳西岭明野禽唿自别香草问无名谁复黍离咏但兴箕颕情王殿丞赴莫州日就余求钓竿数茎以徃今因其使回戏赠去日覔钓竿定能垂钓否若不暇钓鱼钓竿当去取咏蜘蛛日结一尺网知吐几尺丝百虫爲尔食九腹常苦饥宋着作寄鳯茶春雷未出地南土物尚冻唿譟助发生萌颕强抽团爲苍玉璧隐起双飞鳯独应近臣颁岂得常寮共顾玆实贱贫何以叨赠贡石碾破微緑山泉贮寒洞味余喉舌甘色薄牛马湩陆氏经不经周公梦不梦云脚俗所珍鸟觜夸仍衆常常滥盃瓯草草盈罂瓮宁知有竒品圭角百金中祕惜谁可邀虚斋对禽咔观水庚辰秋七月汝水暴至溢岸亲率县徒以土塞郭门居者知其势危皆结菴于木末徬徨愁叹故作是诗秋水漫长堤郊原上下迷孤城闭板筑高树见巢栖耳猒蛙声极沤生雨点齐渚间牛不辨谁爲扫隂霓大水后城中坏庐舍千余作诗自咎不如无道国而水冐城郭岂敢问天灾但慙爲政恶湍廻万瓦裂槎向千林阁独此怀百忧思归卧云壑依韵和李君读余注孙子我世本儒术所谈圣人篇圣篇辟乎道信谓天地根衆贤发藴奥授业称专门传笺与注解璨璨今犹存始欲沿其学陈迹不可言唯余兵家说自昔罕所论因暇聊发箧故读尚可温将爲文者备岂必握武贲终资仁义师焉愧道德藩挥毫试柝理巳猒前軰繁信有一日长可压千载䰟未渉勿言浅寻流方见源庙谋盛䕫卨正议灭乌孙吾徒诚合进尚念有亲尊新霁登周王城行行古城头历览古城下水鸟傍人烟河流隔桑柘秋山豁晴翠野老亲时稼民讼今巳稀闲登猒官舍依韵答李晋卿结交篇上交执正道下交守竒节当爲兰死香勿作竹枯裂试看温玉坚何似春氷折贵贱事乃见古今情不别平生相与亲晏岁谁可决君能持此意足以表风烈秋日属疾体羸易生疾况乃凌秋隂微寒薄肤腠飮药增衣衾一日失所治百骸将不任当从华氏学聊欲爲戏禽田家高树䕃柴扉青苔照落晖荷锄山月上寻径野烟微老叟扶童望羸牛带犊归灯前饭何有白薤露中肥苦雨秋空几旬雨四海低鹏翮昼不见日精夜不见月魄洒尽天汉流蒸烂女娲石涂潦将埋轮牛马困负轭羣虫无土蛰百果就枝坼安能诛隂虬坐使天地辟闻永叔复馆因以寄贺东方有铩禽巳喜羽翰揷重来金马门莫忘黄牛崃黄牛无冬春逺水生鳞甲今非昔日忧贺酒特新压九月一日授衣念徂节阖棺伤故人故人昔送我把酒湍水滨只道后期易岂知无会因死生意不及欲语鼻先辛旣乏羡门术安得如松筠寒暑更数十应亦同埃尘弔李膺辞隂蜺横天长劒欲抉匣颕未露兮精钢已折层氷塞川勐炬方烈凝气未销兮高熖巳灭虽忠毅之有志兮当衰运之闭结嗟身祸之不免兮甘就死于缧绁何贤者之景慕兮或自表而谢绝惟荀公之获御兮见颜间之气恱奚服媚之若兹兮盖操秉乎峻节风裁独高而罕接兮号龙门而无凡辙允简亢不容于时兮玉虽碎而犹洁痛汉纲之頽圯兮又何毁乎贤哲历千古而可悲兮故余不得而靣结叨此邦而长民兮过旧陇而増咽嗟异代之有遇兮若登履乎阃闑对风树之萧萧兮想䰟气之未竭聊感槩于斯兮写忧心之惙惙送李康伯赴武当都监城下汉江流沧波照鬓秋山川包楚塞风物似荆州试听清砧发何如畵角愁遥知绝戎事水味有槎头重送得朋如得宝何恨相知晩旧友贵来踈嗟君行复逺秋城隔寒水驿路入苍巘古情深不深所祝加餐饭田家语庚辰诏书凡民三丁籍一立校与长号弓箭手用备不虞主司欲以多媚上急责郡吏郡吏畏不敢辨遂以属县令互搜民口虽老㓜不得免上下愁怨天雨淫淫岂助圣上抚育之意耶因録田家之言次爲文以俟採诗者云谁道田家乐春税秋未足里胥扣我门日夕苦煎促盛夏流潦多白水高于屋水旣害我菽蝗又食我粟前月诏书来生齿复板録三丁籍一壮恶使操弓䪅州符今又严老吏持鞭扑搜索稚与艾唯存跛无目田闾敢怨嗟父子各悲哭南畆焉可事买箭卖牛犊愁气变乆雨铛缶空无粥盲跛不能耕死亡在迟速我闻诚所慙徒尔叨君禄却咏归去来刈薪向深谷检覆叶县鲁山田李晋卿饯于首山寺留别我本山水鄕看山常不足自从到官来尘事便拘束尝闻此山寺法宇深云木无由一来过梦想向巖谷按田趋隣疆跨马渉平陆良友送我行偶与赏心属禅庭鸣白鸡祖席歌黄鹄野气逼人寒岚光添酒緑言离非逺离但爱交情笃重游应有期君亦行车促卧羊山乱石若羣羊縁岗卧斜日曾非左慈化更想初平叱无羶穴蚁去有乳寒泉出谁忆灞陵原累累冡傍质汝坟贫女汝坟贫家女行哭音悽怆自言有老父孤独无丁壮郡吏来何暴县官不敢抗督遣勿稽留龙钟去擕杖勤勤嘱四隣幸愿相依傍适闻闾里归问讯疑犹强果然寒雨中僵死壤河上弱质无以託横尸无以葬生女不如男虽存何所当拊膺唿苍天生死将柰向昆阳城试看昆阳下白骨犹㗸镞莫愿隍水头更添新鬼哭老牛陂吴牛行欲老汉马焉得肥筋力不可恃游子当念归双凫观山下溪流照城郭幽庭栢子风自落古坛苍藓少人行不见双凫见黄雀叶公庙真物还见惊从来人所悼今看古壁畵应合当时好己卯岁紫微谢公赴南阳过叶县陪游兴庆精舍题名壁间而去庚辰岁余来按田因访旧迹䀌然于怀故作此谣以志其悲昔与南阳太守行车骑休时访庭栢今来重看壁间题太守巳爲泉下客独留清血是门人怊怅便令生死隔观扱兎莽莽蒿莱下纷纷狡兎迷枯枝坐守者若箇是忘归灯花灼灼生寒烬终朝照席明从教占有验燃灭本无情鲁山山行适与野情惬千山高复低好峰随处改幽径独行迷霜落熊升树林空鹿飮溪人家在何许云外一声鸡游元紫芝琴堂访古历荒城城孤落日鸣人琴两不见破月高台倾至香山寺报秀叔家近心还速川长马易疲望山孤寺出渡水夕阳迟来向林间宿归湏月上时只应庭际鹊巳报汝先知寒草寒草才变枯陈根巳含緑始知天地仁谁道风霜酷送崔秀才晨风无定巢逺寄鹪鹩枝天寒鼓翼健粒食宁所窥大泽多羣羽翺翔各有时今子振衣去焉能乆迍覊少年游太学着尽箧中衣独劒自爲伴无家何处归秋蓬随野转寒鹊遶林飞霄汉有知己行行宁乆微思逺寄师厚马蹄践霜雪不畏道路寒游子重衣裘慈母悬心肝悬心几千里冉冉岁已残大河今渐涸逺目常不干度鴈朝夕闻尺书寄亦难愿同车轮复勿比弦上丸送师厚归南阳会天大风遂宿高阳山寺明日同至姜店徃日送子春风前春风酣酣杏正妍今来送归秋风后秋风摵摵沙满川马鬛斜倾毛瑟缩驭吏噤唫足后先弊裘吹裂寒入骨枯株磨戞火欲燃忽逢古寺出巖腹与君下马相留连殿堂高下就山势松栢森耸侵云巓长廊落叶卷若扫丈室垂幔翻如褰像塑神母乳九子抱擕抚玩皆可怜却令逺客自生念欲见㓜稚心烦煎拥炉对坐日昬黒龛灯共借僧榻眠虽然覆衣冷如铁不及在家贫无氊曲肱难寐要天晓两股冻痺仍筋挛桹桹残夜木鱼响起看昴毕倾西躔怒号斗息东方白童仆整肃吾将还老僧扫壁持笔砚请予强此题岁年出门并辔至山店茅屋揭尽余尺椽又据胡床一谈笑君不解飮聊开筵程次都无五百里箧中可乏一囊钱拂衣频起畏日昃应恐慈母心悬悬顾我便当江海去却思此地何由縁疲马疲马不畏鞭暮途知几千当湏量马力始得君马全依韵和永叔子履冬夕小斋联句见寄遥知夜相过对语冷无火险辞鬪尖竒冻地抽笋唫成欲寄谁谈极唯思我学术穷后先文字少许可敢将蠡测海有似脂出輠必饿尝见忧此病各又果弊驾当还都重门不湏鏁到时春怡怡万柳枝娜娜定应人折赠只恐絮巳堕行槖且不贫明珠藏百颗古塜南阳古原上荒塜若鱼鳞劒佩不爲土衣冠应化尘枯骸託魑魅细草没麒麟何必问名氏汉家多近亲仲春同师直至壠山雪中宿穰亭与子乗羸马夜投山家宿风雪满绨裘灯火深竹屋烹鸡頼主人吠犬憎倦仆明发到巖前春荑冻云木依韵和师直仲春雪中马上自倚春风暖轻袍犯雪来过塘迷緑水拂树杂芳梅山蔽峰难辨樵通径易开野行方有味缓辔不湏催和师直早春雪后五壠道中作来寻谷口春正值隂云结日暮氷霰繁宿亭孤饭设侵晨登壠去始见羣峰列草冻未抽心松枯犹抱节川傍认飞鹭林上坠残雪何意待芳菲迟留未堪折依韵和师直晩歩徧览五壠川穷览川原胜经行未猒频樵深但闻斧谷暖自留春临水何妨坐看云忽滞人谁家烟坞里竹树逺相隣暮春过洪氏汝曲小园三月花已休闲来羡丛薄河回地势偏雨入滩声恶緑草旋抽心青梅犹带蕚主人归未归谁省曾游乐雷祕校入阙拟官时将登舟过辇下与君先后发同走向京华羡跃青骊去将乗乌榜赊着鞭辞宿雨渡水踏春沙闻道求爲县应当学种花登许昌城望西湖试望许西偏湖光浸晓烟岸痕添宿雨草色际平田夏木隂犹薄朱荷出未圎人闲緑波静幽鹭挿头眠孙主簿惠上党寺壁胡霈然书墨迹一匣上党佛祠何可观开元瑞物图高阁又有长廊古壁上复是名軰题丹雘当时泥用丝作筋意欲千载无剥落书竒畵妙了不识讹传墨土能治疟寺僧不惜人搯取笔画遂缺如鸟啄后来好事恐磨灭宝刀裁刬泥如剥取之龛置緑板匣便宝箱楮同美璞拂拭还看体势生盘屈苍虬舞鸾鷟在昔不畏屋壁坏今也常恐儿童扑夫君知我心所重南归赠以致诚悫此时虽喜落吾手老大腕硬无由学但当拜贶不敢忘莫爲报言曾未数寄永兴招讨夏太尉宝元元年西夏叛天子命将临戎行二年孟春果来冦高奴城下皆氐羗五原偏师急赴敌昼夜不息趋战塲马烦人怠当劲虏虽持利器安得强二师覆败乃自取岂是廊庙谋不臧朝廷又选益经略三幙贤俊务所长或取李悝备邉策或欲五道出朔方仲夏科民挟弓矢季冬括驴赍道粮官军未进复犯塞搴旗杀将何倡狂遂令士卒愈沮气欲使乗障胆不张我愿助画迹且逺侧身西望空凄凉庶几一言可禆益临风欲寄鸟翼翔所宜畜锐保城壁转馈先在通行商守而勿追彼自困境上未免小攘譬如蚊虻噆肤体实于肌血无大伤此言虽小可喻逺幸公采用不我忘诚知公虑若裴度圣上听用同宪皇当时岂不历岁月犹且衆鎭未陆梁况今鹰犬乏雄勇便拟驰骋徒苍惶且缓湏时励犀卒终期拉朽功莫当桓妬妻昔闻桓司马娶妾貌甚都其妻南郡主悍妬谁与俱持刀拥羣婢迳徃将必屠妾时在窻前解鬟临镜梳鬒髪云垂地莹姿氷照壸妾初见主来绾髻下庭隅歛手语出处国破家已殂无心来至此岂愿奉君娱今日茍见杀虽死生不殊主乃掷刃前抱持一长吁曰我见犹怜何况是老奴盛怒反爲喜哀矜非始图嫉忌尚服美伤哉今亦无宛陵先生集卷第七宛陵先生集卷第七目録宛陵先生集目録卷第七汝州后诗夏日晚霁永叔寄澄心堂𥿄闻尹师鲁赴泾幙夏日陪彭学士登城王殿丞求钓竿咏蜘蛛宋着作寄鳯茶观水大水后城中作和李君读余着孙子新霁登周王城答李晋卿结交篇秋日属疾田家苦雨闻永叔复馆寄贺九月一日弔李膺辞送李都监赴武当重送田家语检覆叶县鲁山田卧羊山汝坟贫女昆阳城老牛陂双凫观叶公庙悲巳卯岁谢紫微观扱兎灯花鲁山山行游元紫芝琴堂至香山寺报秀叔寒草送崔秀才思逺寄师厚送师厚归南阳疲马和永叔冬夕联句古塜仲春同师直雪中和师直雪中马上和师直早春和师直晩歩暮春过洪氏小园雷秘校入阙拟官登许昌城孙主簿惠墨迹寄永兴夏太尉桓妬妻目録终宛陵先生集宛陵先生集卷第八宛陵先生集卷第八宋宛陵梅尧臣圣俞着夏日晩晴登许昌西湖新晴万柳齐莺度水东西城上明残照云间挂断霓烟蒲匀若翦沙岸净无泥菓压繁枝重人乘小驷低岚光开翡翠湖色浸玻瓈只欠朱藤宻如过罨畵谿许昌晩晴陪从过西湖因咏谢希深苹风诗怆然有怀踈云漏斜照残雨叶间明飞盖城头去澄湖水正平荷盛鲛客泪蔓濯野人缨公独思康乐临流诵句清故原战落日探兵至黄尘钞骑多邀勲轻赴敌转战背长河大将中流矢残兵空负戈散亡归不得掩抑泣山阿故原有战卒死而复苏来说当时事纵横尸暴积万殒少全生饮雨活胡地脱身归汉城野貛穿废灶妖鵩啸空营侵骨劔疮在无人爲不惊西湖闲望夏景巳多趣湖邉日更佳园葵杂红紫岸柳自欹斜雨气收林表城隂接水涯爱闲输白鸟尽日立汀沙寄谢师直忆同仲春月冐雨过穰亭聊酌山酒别独吟夜灯青明朝上岭路羣岫张云屏忽入川谷秀固非平生经緑竹间红蕚紫藤垂千扃春塘水决决野老髪星星田父相与至里言尚可听始闻丹砂岑遂识五壠形傍瞻禹汤迹竞信庙貌灵邀我陟巉巉宿雾方冥冥暗霑衣裘湿时袭草木馨栋宇敞绝顶牲酒列幽亭竹杯占祸福巫锦醉一咛日晏别云外月出至近垧仆夫疲不进鞭策无暂停我马忽顚坠君心同鹡鸰再驾体无伤扣关烛巳荧自玆期莫逆未契心所铭怱怱撡行袂汎汎如水萍今来各一方安得同醉醒感二鸟雄雌双好鸟託栖空树中有蛇出傍穴喷毒气如虹半夜此惊飞瞥目随西东有喙不能逹啼云复啸风廻翔隔岁月老木高童童眼生衆禽噪虽近未由通昨朝烟雨晦并翼向幽丛鹰鹯尚横集飏飏意无穷古相思噼竹两分张情知无合理织作双纹簟依然泪花紫泪花虽复合疑岫几千里欲识舜娥悲无穷似湘水舟次朱家曲寄许下故人蔼蔼桑柘岸喧喧鸡犬村晩云连雨黒秋水带沙浑稍听隣船语初分异土言虽嗟逺朋友日喜近田园送昙颕上人徃庐山浔阳几千里无不见炉峰苍翠入衆目巖壑少行踪高僧忽独徃杳杳怀逺公尝闻虎溪上醉令或来同而今竞邀致几里闻松风尘心古难洗瀑布垂秋虹弔石曼卿前时京师来对马尝相揖埃尘正满衢笑语曾未及虽然恨莫亲徃徃闻风什星斗交垂光昭昭不可挹独哦秋露中岂顾衣裘湿酒盃轻宇宙天马难羁絷今朝我还都但见交朋泣借问泣者谁曼卿䰟巳蛰堂堂豪杰姿遂尔一棺戢君生寒月明君没寒月入月入还复升精魄宁未集孤坟细草遍翠碣嗟新立醉中留别永叔子履新霜未落汴水浅轻舸惟恐东下迟遶城假得老病马一歩一跛令人疲到君官舍欲取别君惜我去频增嘻便歩髯奴唿子履又令开席罗酒巵逡廵陈子果亦至共坐小室聊伸眉烹鸡庖兎下筯美盘实饤饾栗与梨萧萧细雨作寒色猒猒尽醉安可辞门前有客莫许报我方剧飮冠帻欹文章或论到渊奥轻重曾不遗毫釐间以辨谑毎绝倒岂顾明日无晨炊六街禁夜犹未去童仆窃讶吾侪痴谈兵究弊又何益万口不谓儒者知酒酣耳热试发泄二子尚乃惊我爲露才扬巳古来恶卷舌噤口南方驰江湖秋老鳜鲈熟归奉甘㫖诚其宜但愿音尘寄鸟翼愼勿却効儿女悲汴水斗减舟不能进因寄彦国舍人朝落几寸水暮长几寸沙深滩鳌背出浅浪龙鳞斜秋风忽又恶越舫嗟初阁坐想掖垣人犹如在寥廓陪淮南转运魏兵部游颕州女郎台寺旧传嬀氏女将适楚人时筑馆自临水故台空此基因爲楚宫媵来与使车期楼上望湖上烟林晩蔽亏望僊亭寿春望僊亭广平宋公所作也宛陵梅尧臣之官吴兴道出其下公命赋之公来有余乐所乐爲郡间讼稀聊自适静胜以纾颜清轩开晓幔历历见淮山山色洗新雨佳气如可攀代异鸡犬去时平草木闲试望天衢近飞驾应此还陪淮南转运魏兵部游濠上庄生台周当战国时何爲守静正干戈旣日寻仁义固不竞天下皆跖徒宁知圣爲圣是将万物齐不顾千金聘所以忘形骸所以保性命安能小仲尼岂不识世病我从魏公来访古停乌榜聊识贤者心吁嗟一长咏淮上杂诗六首宿云未全歛微雨入船踈问伴失前后暝行随疾徐相亲沙上鴈自乐水中鱼亭午日光透逺分林际居暗开淮水平逺见孤城出出舟问舟子遽对郍能悉始闻庄生台还想观鱼日果得眞隐心鱼鸟情非宻轻舟晩投处聒聒渚禽嘶橡子随薪束𬞞科带土擕岸幽云满石潮落蚌生泥客思无憀极唯将鲁酒迷野鴈不知数翳然川上鸣曾无设罗意空自见船惊渺渺拍波去纷纷孤屿盈苦寒非塞外霜落夜淮清漠漠昼烟披纵横见渔艇轻桡上急水或与飞鸿并鱼大钓丝微牵随碧潭逈向晩得志归浩謌山月静舟阁下滩迟苍黄暮滩上偏愁逆水风更驾崩沙浪落日看巳昬渔灯逺相向夜䦨天转寒坐待潮流涨赴霅任君有诗相送仍怀旧赏因次其韵湖山饶邃处曾省牧之游鴈落葑田阔船过菱渚秋野烟昬古寺波影动危楼到日寻题墨犹应旧壁留过杨州叅政宋谏议遗白鵞曾游鳯池上曾食鳯池萍乞与江湖去将期养素翎不同王逸少辛苦写黄庭金山寺昔尝闻谢紫微言金山之胜峰壑攅水上秀拔殊衆山环以台殿高下随势向使善工摸画不能尽其美初恨未游赴官吴兴船次瓜洲值海汐冬落孤港未通独行江际始见故所闻金山者与谢公之说无异也因借小舟以徃乃陟廻阁上上方历绝顶以问山阿危亭曲轩穷极山水之趣一草一木虽未蕚发而或青或凋皆森植可爱东小峰谓之鹘山有海鹘雄雌栖其上每岁生雏羽翮旣成与之纵飞迷而后返有年矣恶禽勐鸷不敢来玆以搏鱼鸟其亦不取近山之物以爲食可义也夫薄暮返舟寺僧乞诗强爲之句以应其请偶然而来不得髣髴敢与前贤名迹耶吴客独来后楚桡归夕曛山形无地接寺界与波分巢鹘宁窥物驯鸥自作羣老僧忘岁月石上看江云瓜洲对雪欲再游金山寺家人以风波相止腊月海风急雪吹巖下窻轻舟不畏浪昨日过寒江渡口复夕兴区中无与双忽牵儿女恋空听逺钟撞金山芷芝二僧擕茗见访一游江山上日日吟不足双钖忽来过衣霜带初旭况能持茗具向此烹新緑中水若饴北焙花如粟还将尘虑涤自愧冠缨束何以报勤勤驰奴扣云谷淮南遇𣑽才吉上人因悼谢南阳畴昔之游乆已猒宦旅故玆归江南始时遽辞邑不及事春𧖟残腊犹在道险阻固所谙扁舟次淮海喜遇释子谈契濶十五年尚谓卧巖庵偶见如夙期淹留良亦甘叹游独泫然怀悲情岂堪班班云中鸟共看投夕岚是不念旧隐山水唯素耽我从湖上去微爵轻子男送栎阳宰朱表臣塞上备胡羗关中调兵食秦民尚苦输汉吏勤求职君今喜怀诏驰骑宁暇息其邑尝雨金于时岂能得行当经灞上故事犹可忆前代多战争鬼火弄隂黒苍苍路傍草憔悴希春色县涂诚有政威惠爲令德次韵和长吉上人淮甸相遇淮上一相遇忆在京都时虽惊岁月换未改松桂姿童侍两三人缾钖相与随自言东越来箧中多好诗文字皆妥贴业术无倾欹前軰尝有言清气散人脾语妙见情性说之聊解頥始推杼山学得非素所师此固有深趣吾心乆巳知横琴乃玄悟岂必弄鸣丝古乐衆少听谁知彼吹箎师旷没世后伯牙衆身悲愿同黄鹄举逺归沧海涯老骥虽不病长坂安可驰天台况竒胜日夕劳梦思尚忝齿缨绶终年趋路岐俯愧渊中鱼游泳水之湄仰羡云间鸷凌厉辞絷维居尝起斯念未去情不怡今朝更道旧感怆各嚬眉同游谢公门逺想袂霑洟惜哉胡不仁碎彼东方琪又出数𥿄书手泽尚可披眷眷畴昔意于今当语谁复遗三百言玩味自挽髭序事尽成故慨吟良有资其词何亹亹宛若对风规冷然耸心目不觉整冠緌重以超俗韵顾予贱职司是犹猿鸟情并此驽枥卑报投仍勉强实谬匠者爲应哂不量力短兵兹巳疲岁日旅泊家人相与爲寿舟中逢献岁风雨送余寒推年増渐老永怀殊鲜欢江邉无车马鑑里对衣冠孺人相庆拜共坐列盃盘盘中多橘柚未咀齿巳酸飮酒复先醉颇觉量不寛岸梅欲破蕚野水微生澜来者卽爲新过者故爲残何言昨日趣乃作去年观时节未变易人世良可叹寄题梵才大士台州安隐堂巢禽託静林潜鱼恋深壑岂不能自安翔泳得所乐逹士逺纷华于兹守沖漠堂前鸣松风堂后馥花蕚好鸟时一唿澄明望寥廓诗兴犹不忘禅心讵云着所以得自然宁必万縁缚未能与之游怀慕徒有作农难稂莠非所殖嘉禾共一田老农实恶之岂共时稼捐管蔡与盗跖同气讵能迁周公不妨圣柳惠不妨贤贤哉彼薅矣取舍得其然舟中值雨裴刁二君相与见过江上渰凄凄天形接野低岸痕生旧水马迹踏春泥风急侵衣重山昬卷幔迷谁惊二客论不愧巨源妻题刁经臣山居时巳应辟西幙向不乐郡府遂云归田园结庐复种蓻草树日巳繁散帙理旧学了然无俗喧春雨一廻过览耕登古原青山每自爱霁色当衡门故人苟来徃名宦未尝言趣适巳不浅道心良亦存忽闻辟书至便令驱犊辕岂期同瓠瓜长系蒿莱根始知古君子出处惟义敦前者裴君雨中见过因以诗谢复承来章辄依韵奉和主人门下客寂寞在江涘我昨谢铜章解组犹脱屣前日至朱方正值春雨起君时冐雨来曾不避泥滓林枝滴衣襟沙岸平履齿相欢了无间偶论通逺㫖去逢交亲问爲报心如水甘露寺曾非逺城郭寂尔隔嚣氛尚有南朝树能留北固云川涛观海若霜磬入江濆衞国丹青在孤堂緑桂薫依韵和刁经臣读李卫公平泉山居诗碑有感当时植珍木岂是昧前规废宅长春草故山存旧碑巳嗟良璧毁安识古松姿叔子每怀慕此心空自知春日舟中对雪寄刁经臣谁道江南暖新春见雪飞鸥来亲客艇花乱上人衣古郡地偏寂野窻寒入微戴家人不逺欲去未能归依韵和逹观禅师春日雪中见寄宻霰来新岁春阳气渐微侵庭草芽冻纷杂鴈行飞江寺谁开迳湖山我欲归雨花无六出休怪着人衣和刁太博新墅十题静舍野木扶踈重复重塘蒲涵水緑茸茸琴书尤古得爲乐休问前山有戴颙西斋静节归来自结庐稚川闲去亦多书请君架上添芸草莫遣中间有蠧鱼北轩冬日迎暄此未宜苦吟那对朔风时秪夸砌下留残雪不看檐间斗柄垂丛杉植榦森然美在庭更怜相倚自青青翠姿且有千云势岂是孤生向逺垧松阜勾引风声巳可听高隂仍更接岗形知君乆欲平心气早晩根傍长茯苓小舫小肪闲撑莫猒迟比于刳艇劣相宜漕河有处通陂水深入荷花人不知移竹逺爱檀栾碧迳开荷锄乘雨破秋苔直湏探作阮家趣更向烟林缺处栽花坞杂芳春发浅深丛曲坞逶迤紫间红色贱格微应不数少添兰菊待秋风绵桧翠色凌寒岂易衰柔条堪结更葳蕤松身栢叶能相似劲拔縁何不自持新井浅浅清泉自鑑开鳞鳞寒甃未生苔山中亭午野禽渴不畏人惊欲下来发陶庄却寄刁经臣裴如晦方看梅柳春共别川河上移舟人巳归廻首竹林望水浑不照影山逺犹相向闻道欲西游汉家今尚壮发丹阳后寄徐元舆别君忽五年相望非一日会合如梦寐欣喜对形质是时春巳仲临水柳未宻载酒相与游轻舠劣容膝禅扃竹下过乳井松间出烹茶觉暂醒岸帻情弥逸兴䦨乗月归及旦解行繂离怀更宿酲逺想都如失湖州后诗胡武平遗牡丹一盘畴昔居洛阳看尽名园花临水复䕃竹艳色照彤霞良友相与至竞饮欢无涯而今犹老翁鬂发但未华昨日到湖上碧水涵蒲芽此情颇巳惬薄宦非初嗟况乃蒙见怜带雨摘春葩虽无向时乐惠好仍有加题滕学士九华山书堂处山方畏浅曾慕结深庐要与云峰近宁将野客踈涧苗来入爼林鸟或窥书何事轻兹乐而从出塞车送刘成伯还都余昔困川途今非羡行者离心寄南风相送过平野旣吹莲叶舟更逐桂条马中州多故人怀抱幸君写送舍弟正臣赴都吴儿能刺舟其驶剧飞鸟行行固莫留望进前山小家贫吾不忧身计尔自了何当还里门拜庆期秋杪访报本简长老比泛苕溪来初逢卞山雨雨收精舍出喜与高僧语门临水若鑑万象皆可覩清净欲谁隣野莲无处所依韵答淮南祝秘校初春见寄客有袖中书初慿春鷰寄春鷰不时来秋鸿今始至水落蒲藻寒悠悠江浦意宛陵先生集卷第八宛陵先生集卷第八目録宛陵先生集目録卷第八汝州后诗夏日晩登许昌湖许昌晩晴故原战故原战卒死复苏西湖闲望寄谢师直感二鸟古相思舟次寄故人送昙颕徃庐山弔石曼卿醉中留别永叔子履汴水斗减寄彦国陪游女郞台寺望僊亭陪游庄生台淮上杂诗六首赴霅任君有诗宋谏议遗白鵞金山寺瓜洲对雪金山二僧擕茗至淮南遇𣑽才上人送栎阳朱宰和长吉上人相遇岁日旅泊寄题𣑽才安隐堂农难舟中值雨题刁经臣山居和詶裴君见过甘露寺和刁经臣有感春日舟中对雪和逹观禅师见寄和刁太博新墅十题发陶庄发丹阳后寄徐元舆湖州后诗胡武平遗牡丹题滕学士书堂送刘成伯还都送舍弟赴都访报本简长老答祝秘校见寄目録终宛陵先生集宛陵先生集卷第九宛陵先生集卷第九宋宛陵梅尧臣圣俞着依韵和胡武平怀京下游好南国易悲愁西风起高树枯荷复送雨度鴈宁知数欲问北来音系书复若故冥飞杳无迹弋者徒有慕况在白苹洲而怀石渠署石渠多故人鹓鹄方骞翥锵鸣尚可希綷翼何由附主人赖知已未变畴昔顾乗桴岂仲尼好勇非季路幸依南郡帐不学邯郸歩自守终日愚都忘向时虑睠恋此江湖亲年当喜惧旣获庭闱近又多山水趣迩来对明月千里犹会晤长桥人绝声举酒逢秋露逈闻孤舟笛烟水在何处俯槛意无涯跳波鱼夜乳颇得眞隐情奚湏慕巢许思寄梅枝香逺隔兰溪渡缄之付好风精爽亦随去依韵和武平九月十五日夜北楼望太湖东吴临海若看月上青冥河汉微分练星辰淡布萤细烟沈逺水重露裛空庭孤坐饶清兴惟将影对形依韵武平忆玉晨观世路多氛垢人间浪逐名是非还自喻宠辱固堪惊薄宦眞何恋丹砂傥可成终寻谷口隐郑子岂其卿凝碧堂始至荷芰生田田湖上宻复当花竞时艳色凌朝日今来莲巳枯碧水堕秋实更待雪中过羣峰应互出樽有緑蚁醅爼有頳壸橘可以持蟹螯逍遥此居室送刘成伯着作赴弋阳宰我昨之官来值君爲郡掾当年巳知名是日才识靣未乆嗟还都始应羣公荐遂除芸省郞出治江上县县剧素所闻其俗到可见水精制盘盂氷莹产郊甸鸣筝斵桐梓雕饰杂宝绚有药化铜鈆方士多伏鍊君今齿尚壮好学常不倦二者定非惑吾言亦狂狷絃歌将有余幸可穷经传归来期着书箧楮盈百卷莫学此踈慵无能守贫贱明朝君当行勉勉自出饯岂无一壸酒岂无一鼎馔冬雷上帝设号令隐其南山下震发固有时曷常事慿怒春以动含生夏以奋风雨冬其息不用藏在黄厚土我今来江南岁历惟建午如何小雪前向晓疑鸣釡蛟虵龟虫厄鳞裂口块吐虾䗫不食月深窟僵两股天公岂物欺若此汨时序或言非天公实乃隂怪主尝观古祠畵牛首推连鼓黒云杂狂飈相与爲肺腑是不由昊穹安能顺寒暑吾因考厥事复以验莽卤市井欺量衡定知不活汝元恶逆大伦弗加霹雳斧此岂曰无私故予未所取必恐窃天威似将文法侮焉顾五行错讵畏万物覩欲扣九门陈恨身无鸟羽刘成伯遗建州小片的乳茶十枚因以爲答玉斧裁云片形如阿井胶春谿闘新色寒箨见重包价劣黄金敌名将紫笋抛桓公不知味空问楚人茅冬日送暹上人霜风刮地如刀鎌鸟不逺飞鱼巳潜何况削髪冷入骨草屦不畏氷雪霑縁山渉水去几里昼钵野饭谁来添毗陵旧寺苦欲到索我赠行无乆淹和寿州宋待制九题熈熈阁初日照城楼流晖及菌阁上收花雾红下见春烟薄信羙是殊邦而淹佐时略自慙江外人敢慕淮南作春晖亭卉木日巳发中圃日巳嘉欢言乐和景及此鬂未华春风实无几凌乱枝上花山隂况暮月俯仰诚可嗟白莲堂蟋蟀在秋堂芙蕖出深水浩露同一色澄澈寒鑑里佳人耻施朱欲与天眞比沙鸟闲且都谁将拟公子式宴亭从事谁独贤而来均宴喜幽禽杂啸唿珍木竟丛倚兴将物色俱闲猒箫鼓美宁同不闻问讼息时游此秋香亭高轩盛丛菊可以泛緑罇余甘自同荠忘忧宁用萱有木皆剥实何草不陈根独此冐霜艳芬郁满中园狎鸥亭羣生自知机不可欺以异此虽鸥与驯鸥亦鱼所避坐熊临碧水安得同一致然此海客心还应无有愧齐云亭城隅结危栋髣髴凌烟霓平观飞雨来俯窥巢禽栖浩荡孤思发羃历蔓草齐长安去不逺何言西北迷美䕃亭野材仍翦茅当此茂林下晴晖叶上明翠影盃中泻鲜风时飕飗轻裾自萧洒固殊嵇生鍜曷慕巖栖者望僊亭尝闻淮南王鸡犬从此去至今山头石马迹尚有处使君辞从官终日绝尘虑望望云汉间想见宾天驭依韵和僧说上人见访客从东国来山云犹在屦是时正穷腊鴈落溪隂暮投宿古城隅雪迷松下路衣楮足兰荃相过宁猒屡立春前一日雪中访乌程宰李君俞寻有诗见贶依韵和答粉絮先春拂靣翔临风跃马到君堂县民将喜土膏起令尹未惊农事忙疾唿小吏具山酌便欲尽醉爲诗狂我牵尘俗不得乆何意更烦投夜光送刘比部青山夜来雨溪水巳潺湲侵晓桂旗动伤离苹渚前百壸临祖道两桨破春烟旧业西河上归心向日边赠月上人弹琴人闲溪上横刳木素琴寒倚一枝玉吴王城畔鏁深房月下空弹孤鴈曲冬日陪胡武平游西余精舍侵晨霜气严溪口氷巳合乌榜将进迟寒篙旋摧拉遥看松竹深雪屋藏山衲登临兴都尽薄暮㳂清霅依韵和武平苕霅二水昔爱伊与洛今逢苕与霅南郭复西城晓色明于甲尘缨庶可濯白鸟谁来狎落日潭上归鱼謌自相答依韵和武平昇卞二山北峰压城苍南岫縁溪緑谁知昔人游尚想丛桂馥鸟兽安可羣唿鸣自爲族傥闻羡门术一蹑尘外躅送崔主簿赴睦州清溪舟轻不畏险逆上子陵滩七里崃天翠千重云木寒古祠鸣野鸟乱石激春湍正与高怀惬宁歌行路难依韵和刘比部留别春云巳泊帘浓淡半晴天沙草微抽緑林枝逺带烟况玆逢晩景那更送归船苦酒聊爲酌无劳辨圣贤送潘供奉承勋与君迹熟情巳亲欲将行迈聊感人举酒不能効时俗半醉苦语资立身长大实好带刀劒曷不徃助清边尘门㦸虽高岂自有当思乃祖爲功臣所宜勇跃发竒策嘉名定体庶得眞傥以斯言作狂说乗肥食脆任青春答新长老诗编江东释子多能诗窻前树下如蝉嘶朝风暮月只自老建安旧体谁攀跻唯师独慕陶彭泽竒蹟仍收王会稽此焉趣尚巳不浅更在措意摩云霓题刘道士奉眞亭降眞沈水生炉烟扣齿晓漱华池泉心存崑阆未可到夜瞻北斗何联联顾玆虚室如有迟一草一石幽且妍芝盖云軿杳无至不知谁更似杨权依韵和乌程李着作四首县署西园春入西园何苦夸我曾狂醉洛城花如今老大都无兴独坐晴轩看落霞霅上二首共爱霅溪风物美春来清可鑑须眉苹生楚客将归日花暖吴𧖟始浴时临水竹楼通市陌跨桥云屋接川湄畵船载酒期君醉巳是无谋助翦夷靓粧艳服游川上箫鼓声中俗自欢寄语春风休用恶恐教潭水起波澜早春游南园东国春归早南园百卉宜萱芽开翠颕杏蕚破烟姿青壠将鸣雉乔林未啭鹂石尤风莫起芳物畏君吹送签判张秘丞赴秀州江鷰归时君亦归鷰巢未暖君还去去去溪边杨柳多正值清明欲飞絮竞折赠行何所益时当长养伤嘉树不如举酒对青山酒罢移舟湏薄暮嘉禾主人余乆知迹冗不拟强攀附傥或无忘问姓名爲言懒拙皆如故送弟赴和州幕夹河爲郡不如古江北江南作冗官湏记长传一经训虽贫莫改飮瓢欢历阳况与吾庐近春谷休言问膳难此日停舟聊举酌明当水驿自加餐寄题徐都官新居假山太湖万穴古山骨共结峯岚势不孤苔径三层平木末河流一道接墻隅巳知谷口多花药秪欠林间落狖鼯谁侍巾鞲此游乐里中遗老肯相唿送梵才吉上人归天台顷余游巩洛值子入天台当时羣卿士共羡出氛埃荏苒踰一纪却向人间来问子何爲尔言兴般若台虽将发愚闇般若安在哉此教乆巳炽增海非一盃我言亦爝火岂使万木灰盖欲守中道焉能力损裁子勿疑我言遂以爲嫌猜忽闻擕钖杖思向石桥廻城霞与琪树璨璨助诗才嘉辞徧人口幸足息巖隈公度以余尝语洛中花品而此邦之人多不敢言花于余今又风雨经时花期遂过作诗以见贻故次其韵去年三月来吴中欲拟看花无与从今年二月花偏早发作无节雨与风前时晴明要寻赏谓夸洛阳多不容我心岂是限南北美好未必湏深红姚黄魏品若尽有春色定应天下空因君见赠又及此莫怪还思涧水东留题可及明心堂秭雉巳先嘷卉木蕚渐歇俯槛弄条枚因心悟生灭上人本高胄季父践清列而能猒纷华乐彼方外说陪武平游雅上人房卞峯亭晩爱池上清羣峰对檐隙常恐云气生坐令苍翠隔复绕曲塘隂映实孤花拆谁知禅者居来伴使君适送张舍人自安吉移宰桐安逺辞湖上山徙治海边邑机杼吴俗饶鱼虾越人给操琴在更张殊土冝顺袭何以赠勤勤薄言玆所及刘彞秀才归江南鳯鸟不在笯麒麟宁受靽君思此二物中夜忽兴叹况值南风来袭兰归楚岸送胡武平来见江南昬使君咏汀苹再看苹叶老汀畔送归人人归多慕恋遗惠在玆民始时绕郊郭水不通蹄轮公来作新塘直抵吴松垠新塘建舆梁济越脱辀仁言度新塘去随迹如鱼鳞从今新塘树便与蔽芾均我虽备僚属笔舌敢妄陈因行録所美愿与国风振廻陈郞中诗集尝观陈伯玉感遇三十篇矫矫追古道粲尔日星悬今公岂其后佳咏乆巳传忆爲童子日早诵锦绣妍玆来预官属而许玩竒编明珠三百琲一一径寸圎他人握中有未获毫髪焉家贫敢怀宝况近骊龙渊又畏风雨作神物不得全再拜捧明月长跪还席前依韵和武平别后见寄溪逺樯危一望遥此焉悽绝府中僚巳同鴈鹜依清浅共看鸾皇上泬寥别岸无端萦细柳廻舟不忍过新桥醉来事事能生感谁道愁肠酒易销蕲州广济刘主簿相识虽非乆相亲似旧年论文君岂后尚齿我慙先惯狎吴儿水将浮楚客船安知不离恨高柳正鸣蝉依韵和僧说夏日闲居见寄城郭非清凉山僧抱微疾又况三伏时当玆一禅室炎飊正烁烁溪水徒瑟瑟唯咏氷雪辞可以销夏日依韵和李宰秋思一叶与风舞巳知天地情将令百菓实竞振羣虫声陶令欲收秫豳人思誓觥更吟君丽句谁爲写钟评送储令赴韶州乐昌尝闻韶石下虞舜古祠深至乐乆巳寂况持陶令琴炎方不道逺一去值秋霖隐眞亭作尉慕吾祖吾祖非得时谁似芙蓉国日见芙蓉披凉雨随风来清香入酒巵自得眞隐趣不慙吴市爲说上人游庐山夙怀高世趣固足林壑情欲游名山徧遂爲庐岳行又访逺公蹟东林气象清瀑布秋影落香炉晓烟生洗荡万古虑薫蒸千载名我今滞孤宦空羡瓶钖轻和元之述梦见寄高秋枕席凉昼寝还清旷不嘲君腹便独梦予尔访岂忘相规言仍记羣小谤始知端正心寐语尚不诳敞怳何谗人告子亦孟浪吾闻有尸虫伺恶多相尚耽睡受其惑子心恐成恙勉子守庾曹勿使玆物王䰟交昧聪明寤后成清唱诵玩自省循徒尔増怊怅不能检细微遂使言屡贶虽然甚顽鄙内顾无过当仲尼称天厌季路犹行行何当谢勤诚爲子倾嘉酿秋日卧疾恭上人来过不及见因以诗答溪上秋雾多溪居晓寒入唿吸遂生痾呕泄不下粒素知江南地大率皆卑湿乆从吴土居气候非所袭伏枕欲经旬冠带拈巳澁女奚特扣关问疾提山笠我非金粟身寄谢何暇揖屈性玆不能他时冀来及依韵和守贤上人晩秋书事秋雾郁不开曚昽夹溪树深枝尚宿禽寒叶时惊露我居溪之隂早景诚所慕开谿吐初阳独吟神与晤岂意方袍人而怀此焉趣忽枉琼玖章无慙惠休句宛陵先生集卷第九宛陵先生集卷第九目録宛陵先生集目録卷第九湖州后诗和胡武平怀京下和武平望太湖和武平忆玉晨观凝碧堂送刘着作弋阳宰冬雷送成伯遗建荈冬日送暹上人和宋待制九题和说上人见访雪中访乌程李宰送刘比部赠月上人弹琴陪武平游西余和武平苕霅二水和武平昇卞二山送崔主簿赴青溪和刘比部留别送潘供奉承勋答新长老诗编题刘道士奉眞亭和乌程李着作四首送签判张秘丞送弟和州幕寄题徐都官假山送吉上人归天台次答公度留题可及明心堂陪武平游卞峰亭送张舍人刘彞秀才归江南送胡武平廻陈郞中诗集和武平别后见寄蕲州广济刘主簿和僧夏日闲居和李宰秋思送储令赴乐昌隐眞亭说上人游庐山和元之述梦答恭上人和守贤晩秋书事目録终宛陵先生集宛陵先生集卷第十宛陵先生集卷第十宋宛陵梅尧臣圣俞着臧子文剡县主簿剡水无浅深历历能见底潜鳞莫见窥尘绂聊堪洗古木潭上隂遗祠巖下启应识道傍碑因风奠醪醴余令之会稽新昌越舸将渡西陵时腊雪欲作隂云垂古岸潮廻夜冰阁冰上鲤鱼红尾鬐知君奉亲聊自得穷冬渉险仍熈熈县民但可观此意休羡江边孝女碑传神恱躬上人握中一寸毫宝匣百鍊金鑑貌不鑑道写形宁写心古人固不识今人或所钦依然见其质俨尔恨无音子诚丹青妙巧夺造化深妍媸必尽得幻妄恐交侵文曜师之南徐班班上川羽薄暮未安巢扰扰方外士岁晏游逺郊正值风霜急晩冰随处𫾣何时居巖下都把尘事抛茂芝上人归姑苏身衣竺干服手援牺氏琴繁声不愿奏古意一何深晏景託孤艇倦飞还旧林阖闾城下寺几里认钟音唐寺丞知南雄州前林尚含冻南国使君行逆水春风峭孤舟桂席轻踏謌闻旧俗信鬼有頽氓当识朱衣贵壸浆拥道迎依韵和孙秀才朱长官见寄古来富贵蹈危机乐性安贫莫谓非未及功名苍鬓改欲从踈懒五湖归昔年同志逢时尽今日相亲似子稀犀仆忽辞云海上逺持双璧扣吾扉谢尉西归曾爲洛阳客喜见洛阳人每忆旧游处相逢借问频当时伊水上醉弄巖花春而今绝玆乐欲语巳酸辛明朝君当去又复与谁亲唯应有素月相照寒溪滨陈浩赴福州幕梅残杏将坼杨柳都未堪欲赠无所赠春风吹酒酣逺山犹带雪野水巳如蓝羽檄不应有诗书自可躭示沈生稚子每多疾始与药物亲由玆沈生迹遂历吾门频我居无鸟䑕乃知屋室贫举世竞趋利尔非闾井人和潘叔治早春游何山泛泛寒溪流萦纡向山去浅石长蒲茸朝烟暖巖树舍舟当禅扉踏藓汚野屦谁爱鲍叅军登临多秀句张法曹归阙海底日未上屋头羣雀喧晨兴溪馆逈坐听橹声烦出戸望行舸羡心如野猿暮春余亦去爲见故人言送张叔展北归江南春候早水暖野芹生北客欲归日故人持赠行莫嫌爲物薄言采幽兰并休惜临流醉高帆去棹轻依韵和叔治晩春梅花楚人住处将爲援越使传时合有诗常是腊前混雪色却惊春半见琼姿笛吹逺曲还多怨风送清香似可期我欲细看持在手谁能爲折向南枝僧元复院枕流轩寺外寒流驶开轩静者栖浅深看藻荇出没爱凫鹥一悟此中趣万縁皆可齐谁来惊节物岸木长春荑恼侬期我以踏青花间傥相遇果然南陌头翩若惊鸿度不语强踌蹰羞人映芳树两心常自怜两目空相注依依不得亲薄暮还愁去记取似丹葩知开在何处相逢晩日南城归桥边见郞去逺逺逐郞廻罗衣汗微汚不惜汚罗衣要与郞相顾留连芳苑中肯谢花夭嫭傍栏思晤言羞畏情谁谕草草各还家幽怀是飞絮樯乌樯头飞去乌夜夜啼声碎犹不如水禽双栖向烟外烟外少分张渚间多蘙荟休同八九子反哺人谁爱过华亭晴云嘷鹤几千只隔水野梅三四株欲问陆机当日宅而今何处不荒芜月晕月晕巳知风灯花先作喜明日挂帆归春湖能几里逢谢师直昔岁南阳道中别今向华亭水上逢把酒语君悲且喜流光冉冉去无踪廻自青龙呈谢师直共君相别三四年巖巖痩骨还依然唯髭比旧多且黒学术乆巳不可肩嗟余老大无所用白髪冉冉将侵顚文章自是与时背妻饿儿啼无一钱幸得诗书销白日岂顾富贵摩青天而今饮酒亦复少未及再酌肠如煎前夕与君欢且饮饮才数盏我巳眠鸡鸣犬吠似聒耳举头屋室皆左旋起来整巾不称意挂帆直走沧海边便欲骑鲸去万里列缺不借霹雳鞭气沮心衰计欲睡梦想先到苹渚前与君无复更留醉醉死谁能如谪僊青龙海上观潮百川倒蹙水欲立不乆却廻如鼻吸老鱼无守随上下阁向沧洲空怨泣推鳞伐肉走千艘骨节专车无大及几年养此膏血躯一旦飜爲渔者给无情之水谁可慿将作寻常自轻入何时更看弄潮儿头戴火盆来就湿社前欲社先知雨将归未见花那能长作客夜夜梦还家水次髑髅不知谁氏子枯首在沙洲肉化鸟鸢腹肢残波浪头曾闻南靣乐宁有九原愁厚葬不爲贵汉官其登丘叶大卿挽词位列名卿重年跻赐几尊臧孙宜有后定国巳高门旧族声华逺名藩治行存秋风箫吹咽陇隧启云根自古贤才少滔滔岂足云善人安得见清誉乆来闻器陨龙文鼎䰟归马鬛坟丰碑几当立籍甚着遗芬终始爲全德生荣没亦荣里人悲畵翣郡吏拜铭旌石马天麟肖松枝国栋成更看追孝意捧土作新茔湖州寒食陪太守南园宴寒食二月三月交红桃破颣柳染梢隂晴不定野云宻黕黕鼓声湖岸拗使君千骑出南圃歌吹前导后鸣铙是时辄预车马末倾市竞观民业抛竹亭临水美可爱嗑咂草木皆吐苞游人春服靓粧出笑踏俚歌相与嘲使君白髪体尤健自晨及暮奏酒肴尔軰少年翻易倦倚席欠伸谁得教公虽不责以正礼我意未容诚斗筲逡廵秉烛各分散小人争路何呶呶牡丹洛阳牡丹名品多自谓天下无能过及来江南花亦好绛紫浅红如舞娥竹隂水照増颜色春服贴妥裁轻罗时结游朋去寻玩香吹酒靣生红波粉英不忿付狂蝶白髪强挿成悲歌明年更开余巳去风雨摧残可柰何惜春三首九十日春无几日不堪风雨竞吹花舞英逐水向何处泛泛斜溪伴晩霞前日看花心未足狂风暴雨忽无慿此身不及深溪水随得残红出武陵春色斗空花亦休緑园深鎻更谁游残枝遗蕚不中看暮雨霏霏起暗愁花娘歌花娘十二能歌舞籍甚声名居乐府荏苒其间十四年朝作行云暮行雨格夫气俊能动人人能动之无几许前岁适从江国来时因䜩席相微语虽有幽情未得传暗结殷勤度寒暑去春送客出东城舟中接膝巳心倾自玆稍稍有期约五月连航并钓行曲堤别浦无人处始笑鸳鸯浪得名尔后频逢殊嬿婉各恨从来相见晩月下花前不暂离暂离巳抵银河逺青鸟传音日几廻鸡鸣归去暮还来经秋度腊无纎失爱极情专易得猜前时南圃寻芳卉小忿不胜投袂起官私乘衅作威稜督促仓惶去闾里萧萧风雨满长溪一舸翩然逐流水忽逢小史向城来泣泪寄言心欲死愿郞日日致青云妾巳长甘在泥滓更悲恩意不得终世事难慿何若此郞闻玆语痛莫深天地无穷恨无巳我今爲尔偶成章便欲缄之託双鲤程山人归歙州新安固与吾鄕邻山水清绝殊可拟我今暂来子亦归空听杜䳌云树里重过南园谁作此园爲宴喜而今乐事巳难并佳人去后门长鏁蔓草离离上古城送滕监簿归宁岳阳乃翁守西鄙胡骑敢慿凌抚士无余货吏以文结䋲向闻来三堂今复走巴陵泝流几千里云梦苦炎蒸风樯易阵马犹使勇气增子今逺寄省寄谢余岂能江山可留咏燕许昔尝曾寄题千歩院兼示諲上人郊郭山林有美处皆爲释子所栖託高闲不与时俗侵寂静岂唯鱼鸟乐朝望平田挿稻苗暮看西村收雨脚早夏陪知府学士登叠嶂楼高陵自可眺况复更层楼峩峩衆山翠活活寒溪流新篁未扫箨縁险巳脩脩曲道出林杪飞宇跨城头春余衆芳歇子结累蔓抽庭空野䑕窜日暝啼禽留谁知郡府趣适有林壑幽主人易吾土惟袭是瀛洲伊我去闾井尔来三十秋昔望白云下今从轻轩游得孙仲方畵美人一轴骏驹少驯良美女少贤德常闻败君驾亦以倾人国因观壁间畵笔妙仍竒色持归非夺好来者恐爲惑涂次寄罗道济去年五月君到官红蕖正开湖水寛共酌汀洲不知暮扣舷月露霑衣寒今年我罢欲归去朋酒乆来无此欢移舟不忍便爲别竞挈盃肴情未䦨城闉欲闭各分散溪云暗澹生悲端明日抱酲风雨急野莲空看寄君难和潘叔治题刘道士房畵薛稷六鹤图啄食穷年见俛啄但有饥乏意虽存玉山禾不入丹青喙因思方朔嘲此岂优谐类顾歩举足徒有势行沙遂无踪廻颈诚巳乆未知竟何从安能见俦侣顾望自颙颙唳天引吭向层霄声闻期在耳鼓吻意岂踈知音何巳矣安得九臯同流响入万里舞风如逢僊圃风飘飖奋双翅拊节余欲助和歌谁尔类但看矫然姿固于流雪异警露孤标近僊坛依约闻坠露俨如举止扬稍见神爽悟晓月坐清轩寒添壁间素理毛六鹤皆不同初生薛公笔况玆刷羽者奋迅如天质墨客怀赏心题诗仍我率留题毗陵潘氏宅假山人心本好静世事方扰扰丘壑未去时庭中结山小长欲见苍翠何湏听猿鸟有志同尚平当期㛰嫁了观居宁畵草虫古人畵虎鹄尚类狗与鹜今看畵羽虫形意两俱足行者势若去飞者飜若逐拒者如举臂鸣者如动腹跃者趯其股顾者注其目乃知造物灵未抵毫端速毗陵多畵工图写空盈辐宁公实神授坐使羣軰伏草根有纎意醉墨得巳熟权豪不可致节行今仍独和颕上人南徐十咏铁瓮城壍江以爲池増山以爲壁铁瓮喻其坚金城非所敌前朝经䘮乱曾是轻锋镝览古一徜徉空听渔浦笛北固山山势自北来高城倚爲固当时偶登临迩者遂沦误微云思作雨古树尝霑露今非恃险艰草木藏狐兎京口水江头潮正平日照土山口坐见逺来舟高帆忽前后将随入浦风稍度遥圻柳客无南北虞信是承平乆金山寺山与衆山殊寺非诸寺拟无靣不当江有林皆照水南泠隔吴会北渡通杨子还看上下帆日日何常巳望海楼尝闻观蹄涔讵识海水大浩浩与天同淊淊衆流会平吞江作练逺泻河如带终日郡楼间欲取长鲸鲙季子庙信如季子贤自昔知能几依约有荒祠寂寥无奠篚坏梁生湿菌古木慿山鬼英灵岂顾玆青史辞亹亹鹤林寺松竹暗山门飕飗给青吹传闻宋高祖旧宅爲玆寺地以黒龙升经因白马至何必问兴亡山川应可记夫子篆季札墓傍碑古称尼父篆始㳂春秋义十字固莫浅磨𫾣任牧童侵剥因野藓嗟尔后之人万言书不显甘露寺山头百亩宫庭下千年树在昔甘露霏尝疑神物护隂连殿阁寒声撼雷霆怒瞻影衞公堂英魂想来去范公桥谓公天下才非专一方惠及此作舆梁力行无鉅细旣异国侨爲将同傅巖济砻石亘长川宁湏伐山桂邵伯堰下王君玉饯王仲仪赴渭州经畧席上命赋未破河西冦朝廷尚有忧淮南命儒帅塞上足封侯莫擐黄金甲湏存百胜谋昔尝经黠虏今去正防秋悼亡三首结髪爲夫妇于今十七年相看犹不足何况是长捐我鬓巳多白此身宁乆全终当与同穴未死泪涟涟毎出身如梦逢人强意多归来仍寂寞欲语向谁何窻冷孤萤入宵长一鴈过世间无最苦精爽此销磨从来有脩短岂敢问苍天见尽人间妇无如美且贤譬令愚者寿何不假其年忍此连城宝沉埋向九泉泪平生眼中血日夜自㳙㳙泻出愁肠苦深于浸沸泉红颜将洗尽白髪亦根连此恨古皆有不湏愚与贤秋日舟中有感天乎余困甚失偶泪滂沱世事随时逺秋风顺水多鳏鱼空恋穴独鸟未离柯岁月都无几存亡可柰何儿娇从自哭婢騃不能呵巳觉愁容改休将旧鑑磨弊衣留暗垢残药恨沉痾斗猒驱驱役终期老薜萝书哀天旣丧我妻又复丧我子两眼虽未枯片心将欲死雨落入地中珠沉入海底赴海可见珠掘地可见水唯人归泉下万古知巳矣拊膺当问谁憔悴鑑中鬼宛陵先生集卷第十宛陵先生集卷第十目録宛陵先生集目録卷第十湖州后诗剡县臧主簿余令之会稽新昌传神恱躬上人文曜师之南徐芝上人归姑苏唐寺丞知南雄和孙朱二公见寄谢尉西归陈浩赴福州幕示沈生和潘叔治游何山张法曹归阙送张叔展北归和叔治晩见梅花僧院枕流轩恼侬相逢樯乌过华亭月晕逢谢师直廻自青龙呈师直青龙海上观潮社前水次髑髅叶大卿挽词寒食陪南园牡丹惜春三首花娘歌程山人归饮重过南园送滕监簿归宁寄题千歩院早夏陪登叠嶂楼得孙仲方畵美人涂次寄罗道济和潘叔治六鹤图啄食顾歩唳天舞风警露理毛留题潘氏假山观居宁畵草虫和颕上人南徐十咏邵伯堰下悼亡三首泪秋日舟中有感书哀目録终宛陵先生集宛陵先生集卷第十一宛陵先生集卷第十一宋宛陵梅尧臣圣俞着谒双庙八月过宋都泊舟双庙侧永怀此忠良遗烈传碑刻五位俨朝裾千年同血食当时多苟生贵爵曾谁识纵今有丘坟都巳荒荆棘古人非轻死于义实罕得英骨化埃尘令名同鸟翼飞翔出后世景慕无终极岂若目前荣未没声巳息西登孝王城王气由邦国送弟禹臣赴官江南昔与子同归夜向瓜洲泊持杯月正清遄水平如削尔来芦岸深湏防虎潜搏行行无朋友遇事自斟酌和永叔晋祠诗并州古来称近胡山雄气壮民足储山根晋水发源处平若皎鑑潜决䟽渐流渐急不可测以至㶁㶁鸣清渠岂惟俯可见毛髪况乃了了看龟鱼下漑平田几百顷稻苗𥝧稏曾不枯兴亡莫问随水逺庙深草树空扶踈伊君持节过其下爱此佳趣聊停车北望故城无旧物泱漭野色连丘墟巳向风前听好鸟只畏落日闻苍狐晋人湏识汉使美冉冉青髯似緑蒲得李殿丞端州砚鲛龙所窟处其石美且坚蛮匠斵爲砚汉官求费钱持归向都邑争乞如瓦砖岂识万里险窃好事传书谢师厚至尔来哭尔姑清泪滴尘几一闻在目言不谓今则死而犹意逺行所念当至止秋风忽助嚎万木欲摧毁咏苏子美庭中千叶菊树子生与衆草生不与衆草荣彼皆春争葩玆独秋吐英千叶共一蕚百蔕共一茎幽亭耸扶踈独本非搘撑吾友苏子美有酒对自倾香随青陵蝶色映黄金鸎昨日偶来过颇兴陶令情岂敢复言诗君家有子卿新冬伤逝呈李殿丞恶老今逼衰孤寂仍足悲寒风一夜起曩事无不思手泽在故物黙历非故时梦寐犹平常反寤恨莫追人生苦情累安得木石爲赖有同舍郞相语强解頥送赵升卿之韶幕舟车历尽险风物乃还君爼肉应多味虞韶不复闻林鸣异音鸟山冐欲晴云若弔张丞相空祠旧近坟苏子美竹轩和王胜之庭无十歩广有竹才百箇子时哦其间宾友或来和琴壸置子傍图籍亦在左谁怜脩脩影只畏寒日过谁怜青青枝下有暗叶堕我期霰雪时来听幽声卧应当爲设榻勿使赏心剉持以报主人此兴不可破偶书寄苏子美君诗壮且竒君笔工复妙二者世共宝一得亦难料我今或盈轴体逸思益峭有如秋空鹰气压城雀鹞又如飮巨钟一举不能釂旣釂心巳醉顚倒视两曜吾交有永叔劲正语多要尝评吾二人放检不同调其于文字间苦硬与恶少虽然趣尚殊握手幸相笑寄题洪州李氏涵虚阁耳熟滕阁美未爲豫章游近闻东湖上可见西山头朝爱云气生暮数鸟行幽主人趣向逺登览日不休父兄巳三人挂冠此迟留他年傥一徃风物咏可周送萧秘校比从江南来又从江南去孤舟随鴈羣晩泊定何处霜橙可爲虀冰鲙思下筯此兴吾不知薄言聊所慕送李殿丞通判处州拜官将近亲不畏千里险泝流上赣水石乱波惊飐舟人素已谙曲折就廻闪岂虞失便利倚惯忧亦掩昔余从平流悸梦尚成魇今逢子方去青䋏丝新染沙头有堠吏惴立板方歛鸿鴈正来翔竞看朱服俨古劒篇送蔡君谟自谏省出守福唐生铜夜夜鸣剉铁未尝缺主人乆提擕何事赠离别借问岂酬恩请看镡上血休慙补履功出处异施设杂兴主人有十客共食一鼎珍一客不得食覆鼎伤衆宾虽云九客沮未足一客嗔古有弑君者羊羮爲不均莫以天下士而比首阳人送逐客王胜之不及遂至屠儿原犯霜出国门送客客巳去犹意行未逺策马过寒戍川长不见人沙没前岗路始闻云木深忽逢朱亥墓金鎚一报恩义烈垂竹素何湏文学爲寄语长沙傅送周仲章太博之鉅野仲月霜气严朝来厚如雪鸿鴈各南飞羽毛将恐折征途履以足侵骨寒于铁得罪此爲轻君恩大欢恱邺中行武帝初起铜雀台不又建阁延七子日日台上羣乌饥峩峩七子宴且喜是时阁严人不通虽有层梯谁可履公干才俊或欺事平视美人曾不起五官𥚹急犹且容意使忿怒如有鬼自玆不得爲故人输作左校滨于死其余数子安可存纷然射去如流矢鸟乌声乐台转高各自毕逋夸疐尾而今抚卷迹巳陈唯有漳河旧流水亲郊前三日大庆殿雪中皇帝率羣臣发章圣五后册将郊先奉册拜立未央庭天表君心孝人惊晓雪零冕旒纷点缀劒佩湿晶荧曲盖曾无用羣臣敢自宁鑪烟静斋幄井气冻宫缾明日来坛下中宵巳见星忠上人擕王生古砚夸余云是定州汉祖庙上瓦爲之因作诗以答砚取汉庙瓦谁恤汉庙隳重古一如此吾今对之悲旣宝若圭璧未知爲用时读后汉书列传汉家诛党人谁与李杜死死者有范滂其母爲之喜喜死名愈彰生荣同犬豕异同吾闻圣贤心不限亲与踈义殊目前乖道同异代俱尧舜及周孔千载趋一途盗跖诮孔氏弟子将党欤跖自驱其衆日念杀不辜河滨捧土人海畔逐臭夫塞川岂量力同趣卽尔徒尔旣不自过反以此爲纡蔡仲谋遗鲫鱼十六尾余忆在襄城时获此鱼留以迟欧阳永叔昔尝得圎鲫留待故人食今君逺赠之故人大河北欲脍无庖人欲寄无鸟翼放之巳不活烹煑费薪棘杂拟忽闻胡骑渡河水月魄夜胁隂貂寒独侍金舆立城角龙虵不展绕旗竿答中上人卷吹笛皆学龙吹笙皆学鳯又于笙笛间高下不相中得其精者稀得其麤者衆况于眞出音千岁不复梦尔爲学笙欤颇巳臻妙弄送苏子美勇爲江海行风波曾不惧但欲寻名山扁舟无定处南有鹏若鸮崄有石若锯毒草见人摇短狐逢影怒不遐尚苦乖更逺饶瘴雾东土乃滨海蜃鼍仍可怖殻物怪琐屑蠃蚬固无数醎腥损齿牙日月复易饫二方旣若此徃矣无乆驻竟当西北来醉酎炙肥羜夏不猒浆酪冬不猒雉兎勿言专口腹口腹人所务天台信竒伟石桥非坦歩庐岳趣最幽饥肠看瀑布此致虽爲高实亦难乆慕君行听我言不听到应悟晩归闻李殿丞访别言巳屡来不遇萧条一陋巷频日见马蹄归来稚子告有客云将暌始知君其南复叹我向西岂不怀念慕吾亲书新赍曰吾五男子爱惜无不齐所要立门户安用同犬鸡龊龊守此客驯驯恋此栖二季留左右足以共挈擕身许逺就禄幸又奉阿今年还都下路丧子与妻囊罄厌外役进退类藩羝终当改江邑傥得致音题刁景纯将之海陵与二三子送于都门外遂宿舟中明日留馔脍人言汴水驶柰何已冬干蔡虽平且慢腊月行亦难唯听夜冰合爲君愁苦寒暂维青丝䋏邀脍白玉盘行人反饫我于理殊未安所忻能自养不复道加餐寄洪州致仕李国博湖上悠然度几春勇抛荣禄遂天眞青蒲翠竹围华屋白酒黄鸡命里人果下有时乗小驷儿曹方见拥朱轮田园岁入千钟美肯似䟽家苦畏贫同谢师厚宿胥氏书斋闻䑕甚患之灯青人已眠饥䑕稍出穴掀翻盘盂响惊聒梦寐辍唯愁几砚扑又恐架书啮痴儿効猫鸣此计诚巳拙闻子美次道师厚登天清寺塔二三君少壮走上浮图巓何爲苦思我平歩犹不前苟得从而登两股应已挛复想下时险喘汗头目旋不如且安坐休用窥云烟谢师厚归南阳効阮歩兵一日复一朝一暮复一旦与子相经过少会不言散我心终未极岁月忽云晏嘶马思长道孤鸟逐前伴驾言慕俦侣怀抱若冰炭南临白水湄风雪振高岸意恐慈母念疾驰节已换解劒登北堂㓜妇笑粲粲弊裘一以缝征尘一以澣而我客大梁衣垢自悲叹师厚明日归南阳夜坐有怀明朝子当去我若云失龙龙归云未归索莫将安从半夜出戸望参毕已正中倐然变隂黒烈烈鸣䆫风䆫鸣不得寐拥被一悲翁永叔赠酒大门多竒醖一斗市钱千贫食尚不足欲饮将何縁岂能以口腹屈节事豪权闭戸饱于虀作诗涌如泉一日复一夕醒目常不眠穷腊忽可怪双壸故人传唿儿欲自酌瓦盏无完全其能饔甘脆而况侑夭妍却令情怀恶分与富贵偏收拾不复甞排置屋角边傥有嘉客至倾倒相与顚何暇问浓薄但觉窻扉旋谁识我爲我宾主各頽然始得语且横旣醉论益坚曾不究世务闲气争古先毕竟两未决辨吻空流涎嗟我儒者飮聒耳无管絃虽云暂欢适终乆还愁煎自甘不偶死宁慕金印悬愿频致此物勿恤疮檐肩得山雨急雨射苍壁溅林跳万珠山根水壅壑漫窍若注壸范殿丞通判秦州天水出名马多称黄金覊正值羌已和边草复离离乗肥固未失所藴不得施主人本燕客宁独事书诗志尚功名间管乐犹一时去去勿复道礧落爲男儿陈绎越州从事母夫人老母兄黜夫人从尔之会稽恐伤尔心不敢泣春岗细雨闻竹鸡时亦藏泪未出脸柰何相与头倾低诚知就禄非获已应欲退耕无旧畦辛着作知西京永宁跃马西畿令家茔在洛阳衣霑寒食雨花发故宫墻冷淡鸠鸣屋寛闲水满塘送君悲渐老空忆钓伊鲂依韵和师厚别后寄吾与尔别未及旬吾家依旧甑生尘闭门不出将谁亲自持介独轻货珍盘餐岂有醎酸辛苦吟辍寝昏继晨夜光忽怪来何频採拾若在沧浪垠和者弥寡唯阳春普净院佛阁上孤鹘我新税居见寺阁金碧照我破屋前目看阁上聚鸠鸽巢栖飮哺忘穷年雕檐畵壁屎汚徧以及像塑头与肩寺僧不敢施弹射忽有苍鹘张毒拳鵶鸣鹊噪鸜鹆呌怒鹘来比窥腥羶鹘心决烈不畏衆瞥碎一脑惊后先死鸟堕空未及地返翅下取如风旋独当屋嵴恣撦磔啄肉披肝肠弃捐老鸱无艺又狠怯盘飞欲近饥目穿逡廵鹘饱自飞去争残不辨乌与鸢羣儿指点路人笑我方吟忆秋江边蜂春风无主撩乱时分羣养子各守脾争掇花腴爲蜡蜜年年共割不我稽俄逢主人若过虑畏尔有虿成噬脐宻将恶物毒尔族尔曾不得同䤈鸡王虽尔名尔何补造甘爲利乃自取并游并出慙羸驾康衢懒着鞭蹇驴能胜马擘道去如烟何用嗟迟疾从来有后先所期皆一至我到尔应还寄宣州可眞上人昭亭山色无纎尘昭亭潭氷见游鳞长松碧篠入古寺石上高僧度几春元夕同次道中道平叔如晦赋诗得闲字金舆在阊阖箫吹满人寰九陌行如昼千门夜不关星通河汉上珠乱里闾间谁与联轻骑宵长月正闲正月十五夜出廻不出只愁感出游将自寛贵贱依俦匹心复殊不欢渐老情易厌欲之意先䦨却还见儿女不语鼻辛酸去年与母出学母施朱丹今母归下泉垢靣衣少完念尔各尚㓜藏泪不忍看推灯向壁卧肺腑百忧攅同次道游相国寺买得翠玉罂一枚古寺老栢下叟货翠玉罂兽足靣以立爪腹肩而平虚能一勺容色与蓝水并我独何爲者忽见目以惊家无半钟畜不吝百金轻都人莫识宝白日双眼盲送惠懃上人遽告我行何所之东南尔土尔自知山水佛事不暇说去何速兮来何爲公卿贵人见尔喜爲尔买屋丐尔资王城幸可乐岁月野鹤终是思陂池去去云霞不容侣却应来此如前时闻卖韭黄蓼甲百物冻未活初逢卖菜人乃知粪土暖能发萌芽春柔美已先荐阳和非不均芹根守天性憔悴涧之滨董着作尝爲叅谋归话西事子说颇骁勇筑城收汉疆提兵无百骑偷路执生羌大将罪专辄举军皆感伤归来出万死羸马亦摧藏戏寄师厚生女生男衆所喜生女衆所丑生男走四邻生女各张口男大守诗书女大逐鸡狗何时某氏郞堂上拜媪叟薛中舍宰闻喜秦人宦于秦百事顺耳目山川我已踈风物子所熟维美行迈时亲宾祖车毂空将离别心欲出无僮仆联句附古木含清吹池上増晓凉余怀本逹旷联此傲羲皇孤鸥可与狎幽岸足以觞幸有彭泽酒便同永嘉堂潘生起爲寿王子齐陈章林端见新月草际闻寒螀照水萤影乱拂筵蓼花香徘徊恋嘉境坐使归兴忘希深洛中冬夕道话有怀善慧大士因探得江字韵联句彼有上人者妙谈心所降逹空知不二观行本无双乆阻飘花席因思响雪窻社中虽得逺方外自非庞梦幻慙他刼风尘猒此邦终期亲道树何必忆重江希深本约游西溪信马不觉行过据鞍䏈句有意访西溪顺途吟思迷及玆询野老巳恨过芳蹊醉客但多兴幽禽空自啼无由驻金勒林表日光低同希深马上口占送九舅入京成亲联句之子洛中来芳罇喜暂开人夸阿连少吾愧士衡才丹阙鳯皇去清川鸿鴈廻都门春色美相送思悠哉玉麈尾寄傅尉越石联句斋中独何物持之想见君惟玆玉麈尾信美而有文夫子善谈道亹亹词如云在握昔同色倾坐今离羣况託怀袖好曾亲蕙兰薫常许助闲放于焉探典坟旣乃阻清燕复屈驱䖟蚊自殊白团扇未畏秋叶纷风瑟联句窍竹漏天风张絃拟峄桐佳名从此得妙响未曾穷夜静危台上人闲皎月中依依听不足秋露满兰丛冬夕会飮联句与君数夜飮唯恐酒盏空今我苦欲浅语志难此同陈编侑欢适间谑何魁雄婢子寒且倦主人哦不穷灯青屡结花煎响时鸣虫穴䑕暗出没风鴈高雍容冰霜覆瓦屋貂狐输贵翁孤床乏暖质苦语有淡工咀嚼患䏑小煨炮惊殻红落蟾斜入窍逺漏微逓风醉心欺睡魄细书刺昬瞳吽呀闻争犬哮吼猒啼拨火乱頳豆附炙双弯弓干果硬迸齿寒虀酸满胸枯蛤擘无肉淡脯烧可饔语必造圣贤乐巳过鼓钟𥿄窻幸未曙絮被令旋缝冻痺两股铁跑抓双鬓蓬脬尿旣懒溺裩虱唯欲烘器皿足缺齾捧执无天秾儿女寒不寝僮仆困欲瞢岂无贵冨徒笑此饥寒踪丈夫固有负道义乆巳充墨子不黔突齿軰且得封勉哉梅夫子塞者终自通问答金凿落留赠行人湏满酌银缾况有宜城醪及取春风花照灼小屏风座隔流尘素影融方牀六尺偃清昼慙无玉枕名通中玉蟾蜍厠君笔砚诚有诸可爱亭亭寒月照莹然四座凝冰壸金错刀连环交刃吹风毛美人赠我万钱贵何必翦犀夸孟劳青云梯尺木爲阶行勿迷勤脩道业生羽翼天门九袭湏攀隮鳯于飞差差粹羽今逢时桐花正美矞雪乱家庭玉树湏来仪宛陵先生集卷第十一宛陵先生集卷第十一目録宛陵先生集目録卷第十一湖州后诗谒双庙送弟赴官江南和永叔晋祠诗得李殿丞端砚书谢师厚至咏苏子美千叶菊新冬伤逝送赵升卿之韶幕苏子美竹轩偶书寄子美寄题涵虚阁送萧秘校送李通判处州古劒篇送蔡君谟杂兴送逐客王胜之送周太博之鉅野邺中行大庆殿雪中答忠上人擕古砚读后汉列传异同蔡仲谋遗鲫鱼杂拟答上中人卷送苏子美闻李殿丞访别刁景纯留馔脍寄致仕李国博同师厚宿胥氏闻子美登天清塔谢师厚归南阳夜坐有怀永叔赠酒得山雨范通判秦州陈绎越州从事辛着作知西京永宁和师厚别后寄普净佛阁孤鹘蜂并游寄宣州眞上人元夕同赋正月十五夜出廻同次道游相国寺送惠懃上人闻卖韭黄蓼甲董着作爲叅谋戏寄师厚生女薛中舍宰闻喜联句附希深联句希深据鞍联句同希深马上口占玉麈尾风琴联句冬夕会飮联句问答目録终宛陵先生集宛陵先生集卷第十二宛陵先生集卷第十二宋宛陵梅尧臣圣俞着拟李益竹牕闻风寄苗发司空曙牕前风动竹声碎影仍繁冲扉忽自启出候初迎门惊雀枝未定乳蜂窠暂翻飘飘一举袂聊更迟来辕拟宋之问春日翦綵花应制上林花未有中禁綵先成叶逐翦刀出蘂从粧粉生红繁内人手香染侍臣缨不是将春竞天心重发荣郡阁阅书投壸和呈相国晏公较量人世无穷乐罗列平生未见书聊奉投壸祭征虏休言系劒马相如畵楼晩去闻寒角缥帙看来落蠧鱼日获诲言皆旧学不慙贫贱带经锄梅花江南腊月前溪上照水野梅多少株艳薄自将同鹄羽粉寒曾不逐蜂须桃根有妹犹含冻杏树爲邻尚带枯楚客且休吹玉笛清香飘尽更应无拟张九龄咏鷰眇眇双来鷰长年与社违任从新历改只向旧巢归永日当人语轻寒逆雨飞自亲梁栋惯不识海鸥机迟雪风嚎大泽晩云覆女墻低惊霰夜将集广庭朝复迷莺鸣寒蔽日鴈泊冻生谿会待飘花宻开轩意外题欲雪复晴隂云不成雪碧瓦有繁霜日气生帘额冰条结井牀飞乌鸣自乐古木昼仍殭谁意斗晴后苦寒胜北方送蒙寺丞赴郢州郢国当时唱犹传白雪眞问今非昔日和者几何人客自射飞鴈渔能供跃鳞芳洲堕马处吾祖汉名臣闻角一声催客梦星斗转西檐风卷梅花去愁从柳塞添马鸣霜满鬛龙泣冻生髯高树朝光动城头落海蟾和人雪意冻云低垂野逺树昬未分朝来庭竹上摵摵霰巳闻扣门有兵吏嘉命传相君趋合展熊席卷幔飘炉薫桂浆贮榼美马乳荐实蕡宾属两三人从容奉评文逺稽先儒言风赋可以羣宻置笔与砚唯待雪雰雰雪旣不可待日暮人半醺明朝获方楮徤思欲凌云咏杨高品马厩猢狲尝闻养骐骥辟恶系狝猴供奉新教艺将军旧病偷聊看縁柱杪尚想傍崖头更祝南州使如拳试爲求和欲雪二首貂裘着不暖牙帐晓初开朔气还先及流风亦屡催拟闻人咏絮将见使传梅公复忧民亩龙沙几日来雪欲漫天落云初着地垂臂鹰过野徤走马上冰迟公子多论酒骚人自咏诗都无少年意只卧竹牕宜梅花巳先羣木得春色不与杏花爲比红薄薄逺香来涧谷踈踈寒影近房栊全枝恶折憎邻女短笛横吹怨楚童坠蕚谁将呵在鬓蘂残金粟上眉虫和十一月八日圃人献小桃花二絶当时开向杏花后今日绽当梅蕚前不畏雪霜何太甚繁英如火满枝燃前占寒食一百六算到其时未合开丹艳巳先灰管动不由人力与栽培和梅花时时不甘春着力年年能占腊前芳水边攀折此中女马上嗅寻何处郞山舍更清栽作援鳯楼偏巧学成粧团枝宻宻都如雪野雀飞来翅合香再送蒙寺丞赴郢州弯弓落飞鸟少也向幽州来作汉官属耻爲戎国留身轻抛马辔地暖猒狐裘惯见颜如玉江边问莫愁拟王维观猎白草南山猎调弓发指鸣原边黄犬去云外皁鵰迎近出长陵道还看小苑城聊从向来骑回望夕阳平拟陶潜止酒多病愿止酒不止病不巳止之惧无欢虽病未宜止且欲止人事事止不经耳次诵止足言行当止田里田里止谁亲止乐山水美旣止何所助唯酒与止喜以言止不止未必止爲是止酒傥不瘳枉止徒可耻止亦随化迁不止等亦死愼勿道止酒止酒乃君子拟杜甫玉华宫松深溪色古中有鼯䑕鸣废殿不知年但与苍崖平鬼火出空屋未继华烛明暗泉发虚窦似作哀絃鸣黄金不变土玉质空令名当时从舆辇石马埋棘荆独来感旧物煎怀如沸羮区区人世间谁免此亏盈拟韦应物残灯照此寒夜中欲残红烬尾空堂㓕复明独宿拟山鬼和十一月十二日与诸君登西园亭榭怀旧书事冬日萧条公府清独将诸吏上高城而今何处异畴昔铁墓下闻狐夜鸣又莎径依然见莎叶莲花无复有莲花更看白水满城下说着当时龙骨车和小雨蛟龙潠白雾天外细蒙蒙霑土曾无迹昬林似有风卷旗妨酒舍湿翅下洲鸿稍见斜阳透西云一半红拟韩吏部射训狐黄昬月暗妖鸟鸣尨然钝质麤豪声慿凶自异立屋角潜事觜吻欲我惊岂知惯闻此丑狡唿集鬼物夸隂狞夕盗鸡雏无畏避曾遭弹射沉泥坑汝今病翼未甚愈还作旧态侵平明阳乌瞳瞳出东海照汝宜丧胆与精何爲世人苦憎汝汝常盗物资已荣傥有弓矢勿汚辱杀此非得去恶名养雏四三巳相似眼脑实异鸾皇生一朝车轮翅堕地狐䑕入穴枭党烹得韩持国书报新作茅庐闻君作茅庐正在西轩西定移旧𬞞圃稍改新药畦其高如伯鸾况亦有隐妻今方汉德盛不必之会稽和新晴云开日照㦸衣寒净扫平沙路巳干吏散庭除少公事畦挑芽甲足春盘要听林上鸣鸠变试歩塘隂緑水寛谁咏陈根有微緑乌蟾易失似跳丸责躬诗所禀介且拙尝耻朋比爲皎皎三十年半语曾未欺身微德不着尚使人见疑省已当自责实负圣相知圣相虽明察不假束藴辞扣言巳可罪引去岂非宜尝惠山泉吴楚千万山山泉莫知数其以甘味传几何若饴露大禹书不载陆生品甞着昔唯庐谷亚乆与茶经附相袭好事人砂缾和月注持叅万钱鼎岂足调羮助彼哉一勺微唐突爲霖澍䟽浓旣不同物用诚有处空林癯靣僧安比侯王趣糟淮鲌寒潭缩浅濑空潭多鲌鱼网登肥且美糟渍奉庖厨昔闻渔父贤尝勉楚人餔楚人怀沙死葬腹千岁余今玆有遗意敢共盃盘踈和腊前汉家戍日看看近云景苍茫巳岁昬欲验方书治百药预调飞走猎平原土人薫肉经春美宫女藏钩旧戏存独把冻醪惊节物草芽微动见庭萱题腊药頽颜早觉衰乃借药扶持及此季冬日预脩来岁宜鼎成无大见蜜炼有蜂知借问月中兎长年何所爲腊酒汲井辘轳鸣寒泉碧瓮盛欲爲三伏美方俟十旬清梦忆黄公舍徒闻韦氏名熟时梅杏小独飮効渊明腊脯畋猎得封兽割鲜爲腵脩易甘非爱日不败任经秋可用资宾豆何妨鄙荐䐹考之新月録美脆胜庖牛腊笋南冈深竹养下有鹧鸪鸣破腊初挑箘夸新欲比琼荐盘香更美案酒味偏清马援当时见曾将禹贡评和挑菜中圃本膏壤始觉气候偏出土蓼甲红近水芹芽鲜挑以宝环刀登之馔玉筵僻逺尚含冻安占春阳前造物非有意地势使之然和腊日猎鼓逄逄奏寒冰齾齾消正怜风日暖不似雪霜朝敢问祠黄石休从击皁鵰楚郊梅蕚未壠麦巳多苗啄木二首城头啄枯杨城下啄枯桑朝啄不停咮暮啄不充肠寒风正洌洌蠧穴虫且殭况玆园林逈剥剥响何长食蠧非嫌蠧声来古木高谁将琵琶弄写入相思槽语鸩客语南方鸩啄虵掀巨石遂令山中人多窃禹歩迹谁云不可转鸟啄犹能掷和淮阳燕秀才我官忝博士曾昧通经术前因辟书来亦不习文律循旧临学宫虎革被羊质倚席未能讲占牍聊置日朴钝旣若玆愧彼噉枣栗令者登俊贤充诏冠庭实邦伯乃宗公惟帝旧良弼置醴饯以行行行季冬月骐骥入覊驾千里终不蹶慙予延䕃人安得结子韈心虽羡名埸才命甘汩没禄仕二十年屡遘龙牓揭在昔见麻衣于今尽超越是以对盃觞谨严微敢忽宁唯畏后生自恨踈节骨肴羞罗食案包核备时物里妇或窥观戸下红裙出归应愿生男生男付𥿄笔乃信读书荣况卽服緼韠长歌食苹诗声淡异鸣瑟和石昌言求牡丹栽昔年药栏下巳多香草名更移花本去聊助日边荣莫问西都品存吾旧友评㑹应包蕚吐可与魏姚并带土归金谷封根近玉京谪僊方醉咏不倚锦宫城和十二月十七日雪穷冬劲腊巳过半晓雪先春何处来岂是全资南亩麦多应不分北枝梅庭中未许野童扫林上唯愁狂吹催莫问兎园同赋客相如居右最爲才建溪新茗南国溪隂暖先春发茗芽采从青竹笼蒸自白云家粟粒烹瓯起龙文御饼加过玆安得比顾渚不湏夸送詹彦廸祕校之越夙怀山水心梦寐向东越闻爲会稽行独此羡明发渡江信春潮泊馆食野蕨平时异梁鸿但泛镜湖月谢人惠茶山色巳惊溪上雷火前那及两旗开采芽几日始能就碾月一罂初寄来以酪爲奴名价重将云比脚味甘廻更劳谁致中水况复颜生不解杯和立春玆日何所喜所喜物向荣㡜缕作翠柳意先新阳生涂金镂爲胜义不首时轻増年巳叹老斗酒聊自倾和谢仲弓廷评新理北园园吏乗冬和荷锄去宿莽主人因其勤筑土截荒壤移枯复窊缺刬径就平广东北倚高城巇险不可上爱彼林木深便爲丘壑想更待春风归日探花卉长但愿多置酒应得时一徃和谢仲弓廷评栽竹移得溪边翠来爲庭下隂惜根存旧土带笋助新林暗换萧萧叶知虚寸寸心东风莫摇撼培壅未应深和岁除日一年三万六千刻玉漏唯余十二时去日苦多谁会惜残隂全少颇能知巳惊颜貌徐徐改不奈乌蟾冉冉驰万国明朝贺新岁东风依旧入春旗明井显晦有难必孰云幽不明深井发寒泉光若月色盈隂阳信竒变曷用究厥情譬彼出炎火投薪丹熖成吾人勿惊异但自汲缾罂杨公懿得颕人惠糟鲌分饷并遗杨叔恬头尾接清淮淮鱼日登网吴莼芼羮美楚糟增味爽云谁得嘉贶曾靡独爲享乃知不忘义分遗及吾党和杨袐校得糟鲌食鱼何必食河鲂自有诗人比兴长淮浦霜鳞更腴美谁怜按酒敌庖羊春雪腊前望盈尺姦缩不应乞万物及向荣而反事凝凓与雨暗争能不念伤彼茁虽然便消释终是乖气律新阳岂惮沮暴柳未爲屈随风势更巧着树媚且密谁将背时弃乃欲逞果必摧花自作花旋积旋巳失上天施命令冬春不相匹生物与死物其道安可壹呜唿此飞雪何爲在今日和谢公仪学士正月十七日雨后复雪本祈春雨成春雪应悞小桃先次开西汉枚生谁复召南朝何逊自多才泼除灯火上元去挫却勾萌六出来前此解衣争贳酒不知爲瑞与爲灾伐桑二月起𧖟事伐桑人阻饥巳伤持斧缺不作负薪非聊给终朝食宁虞卒岁衣月光无隔碍直照破荆扉梦登天坛夜梦登天坛坛上两僊人来时乗白鳯去时乗白麟我问不我语飒飒山中雨寒食日过荆山山邮虽禁火岭树自生烟呜咽同归橹悲哀欲问天泣亲非泣玉流泪剧流泉春鮆横刀脍何心更食鲜濄口得䨇鳜鱼怀永叔春风午桥上始迎欧阳公我仆跪䨇鳜言得石瀬中持归奉慈媪欣咏殊未工是时四三友推尚以爲雄于兹十九载存没复西东我今淮上去沙屿逢钓翁因之获二尾其色与昔同钱将青丝绳羮芼春畦菘公乎广陵来值我号苍穹何爲号苍穹失怙哀无穷烹煎不暇饷泣血语孤衷生平四海内有始鲜能终唯公一荣悴不媿古人风岁寒亭种花邀青春种栢要晏岁乃知风露前已辨雪霜势时俗爱芳菲不妨鸣鶗䳏他年都门归宁昩始终计澄虚阁箘圃隔嚣纷闲来衣练裙槛邉生静意水底见微云斜照廻晴景幽芳袭薄薫主人多赋咏不减沈休文舟次泗上逢黄令因以诗送向晓入汴尾隔河闻人声得声不得貌问识旧时名泊舟忽来及袖诗多贤英言除丹徒宰暂作七闽行东南几千里日夕挂帆轻渡江莼巳老未足助杯羮最知便道出先见县人迎依韵和许发运游泗州草堂寺之什入寺岂縁斋阮公方咏怀心将超紫府手欲拍洪崖云雾波初净尘埃鑑巳揩但能倾玉醑不假列金钗逺客归空速千樯密自挨醒论时事正醉戴野巾㖞风俗通吴楚清浑见汴淮遥知香刹外独与赏心谐依韵和许发运眞州东园新成䟽凿近东城萧森万物荣美花移旧本黄鸟发新声曲阁池傍起长桥柳外横河浑逺波涨雨急断虹明云与危台接风当广厦清朱鬐有自跃翠栢种初生香草犹能识山苗未得名南峰及西岭常共酒盃平宛陵先生集卷第十二宛陵先生集卷第十二目録宛陵先生集目録卷第十二拟李益竹窻闻风拟宋之问春日郡阁阅书梅花拟张九龄咏鷰迟雪欲雪复晴送蒙寺丞赴郢州闻角和人雪意咏杨高品马厩猢狲和欲雪二首和梅花和十一月八日献桃花和梅花再送蒙寺丞拟王维观猎拟陶潜止酒拟杜甫玉华宫拟韦应物残灯和与诸君登西园亭和小雨拟韩吏部射训狐得韩持国作茅庐和新晴清躬诗尝惠山泉糟淮白和腊前题腊药腊酒腊脯腊笋和挑菜和腊日啄木二首语鸩和燕淮阳秀才和石昌言求牡丹栽和十二月十七日雪建溪新茗送詹祕校之越谢人惠茶和立春和谢廷评北园和谢廷评栽竹和岁除日明井杨公懿惠糟鲌和杨秘校得糟鲌春雪和谢学士雨后雪伐桑梦登天坛寒食过荆山濄口得双鳜鱼岁寒亭澄虚阁泗上逢黄令和许发运游草堂寺和许发运东园目録终宛陵先生集宛陵先生集卷第十三宛陵先生集卷第十三宋宛陵梅尧臣圣俞着禁中瑞竹同本异茎孤竹二君子圣人知独淸但将竒节并何用首阳名依韵和集英殿秋宴殿幄陈金石宫梧集鳯凰侍臣严虎帐法衮被龙章九谷初登稔羣黎共乐康宴盘犀作镇舞缀锦成行玉椀盛氷滑纱笼奏馔凉庑深容小语槐密漏微阳庭立衞兼霍坐尊萧与张清尘汲瑶井泛宇蔼天香兽跃缘橦地旗开踏鞠埸楼传红帻唱帘隐内家粧鸱攫曾无弹蜂来悞有芳门傍铜铸马帝所翠爲觞万国趋王会诸公佩水苍螭头左史笔陛楯半更郞雅着明时乐需言盛德光添花慕平一赐菊异元尝身巳陪多士心宁媿下鄕薄才何所补歌咏播殊疆啼禽盆蠒未成丝破袴劝可脱安知增羞颜赤胫衣短褐汴堤鸎古堤多长榆落荚鹅眼小其下迅黄流其上鸣黄鸟安知舟中人黑鬓日巳少千里归大梁玉笙闻窕终朝不成曲幽响在林表莫羡沙路行金鞭驰袅袅四月二十七日与王正仲饮我来自楚君自吴相遇汎波衔舳舻时时举酒共笑乐莫问罂盎有与无醉忆曩同吾永叔倒冠落佩来西都是时豪快不顾俗留守赠榼少尹俱高吟持去拥鼻学雅阕付唱纎腰姝山东腐儒漫侧目洛下才子争归趋自兹离散二十载不复更有一日娱如今旧友巳无几岁晩得子欣爲徒四月二十八日记与王正仲及舍弟饮孟夏景苦长与子舟中饮酒行三四廵病呕聊就寝仲氏又发霍洞下忽焉甚汤剂不能胜闷绝口巳噤我呕虽未平惊走岂遑枕呌号使唿医子怪亦莫谂遽白何至斯葛方推小品且尤食物间膻腥失调餁所饷惟猪鸡况此乏箘簟以子独无恙未必因滑沈稍觉阳䏞回慄肤犹瘆瘆傥其遂不起孰肯谓素禀吾鄕千里遥幸免成贝锦绍巖上人宁亲尔教禁足不出戸盛夏畏蹈蝼蚁踪赤日去省巳亡律曷若冠带共甘浓送许州知录王殿丞霜花如鹄毛万里点枯藁晓入蓬池道寒侵苏合袍重来社栎长旧寄里门高去事黄丞相无辞执板劳慈氏院假山风涛春断越山骨聚集竒险成千峯碧瓮爲潭立涎石直疑巖底藏蛟龙夜与邻几持国归红尘夜不息横衢若烟雾朝见车马来暮见车马去车中目炯炯马上情遽遽交相知是谁飞先无覔处十月晦梦游嵩山明日访宋中道见次道寄宿岳寺忽梦高峰下同游失姓名山腰荒辇道巖窦落泉声黑石文难辨苍苔蹟易成他时传洛咏知是陆云兄十一月七日雪中闻宋中道与其内祥源观烧香三日不相见逢人问始知同车侵朔雪临水拜先无覔处十月晦梦游嵩山明日访宋中道见次道寄宿岳寺忽梦高峰下同游失姓名山腰荒辇道巖窦落泉声黑石文难辨苍苔蹟易成他时传洛咏知是陆云兄十一月七日雪中闻宋中道与其内祥源观烧香三日不相见逢人问始知同车侵朔雪临水拜灵龟絮扑鸳鸯带花团蛱蝶枝如何东郭叟足迹自穿綦和江邻几咏雪二十韵十一月将雪寒谁计有无云横冻鵩翼霰集泣蛟珠万里风爲使千门玉作枢缟衣来自郑涛鹭卷从吴积甲闻熊耳观鹅入越都庭槐高臃肿屋盖素模胡骋巧能藏丑论功解餙枯巢禽皆白鳯来兽必驺虞辽俗休夸豕燕丹乆望乌袒裘无壮臂附火念焦髗歌竹休王满餐毛活使苏亡羊何可问别鹤不应孤靡宻同脂网萦囘似舞姝渐深由片片取重本铢铢日月方收照干坤不辨隅虽轻自相压更絜亦终渝饥虎僵幽谷游龙脱劲须佳人调蜜蔗公子拥貂狐共是空囊客曾非暖席儒黄昏特过我兴与灞陵俱送张遂州华省名郞意若西相如桥柱旧曾题巳将符节爲邦守不畏关山入马蹄千里过秦看素浐三年还蜀度青泥里门锦绶何爲乐外奉严君内阿㜷送周寺丞宰新郑仲冬吉徂征晓月在环玦京水生层冰梅山见残雪县庭槐巳古堂壁碑未缺惟吾故交意赠子以爲别送余郞中知郑州西接都门才百里压城残雪照牙旗风烟古是诸侯国鴈鹜新来仆射陂餽食且依当日具铸刑无改昔人爲浓薫旧舍青绫被不越常衙睡足时送胡都官知潮州自昔揭阳郡刺史惟韩侯韩侯初来时问吏泷水头到官谕鳄鱼夜失风雨湫乃知抱正直异类尚听谋潮虽处南粤礼义无遐陬勿言古殊今唯在政教脩适闻豫章士勇徃登犀舟不畏恶溪恶叠鼓齐歌讴逺持天子命水物当自囚更寻贤侯迹书上揭阳楼送晏太祝之宣城监税毎爱昭亭傍清滩石可数两岸脩竹林孤城严晩鼓自辨越人言难廋楚鄕语郭门春聚船江贾无多取送张正臣赴㤗州幕𫾣冰冰未泮塞河流玉段轻舸莫言迟古城沧海畔春臯兰蕙茁晩井鱼鰕乱时平无羽书此乐异王粲月下怀裴如晦宋中道九陌无人行寒月净如水洗然天宇空玉井东南起我马卧我庭帖帖垂颈耳霜花满黑鬛安欲致千里我㒒寝我廐相背肖两巳夜深忽惊魇唿若中流矢是时兴我怀顾影行月底唯影与月光举止无猜毁吾交有裴宋心意月影比寻常同语黙肯问世俗子愿嚏勐虎不独宿鸳鸯不双栖虞舜游苍梧帝子夜向潇湘啼时旣禅禹妃亦老老泪洒竹无高低流根及笋駮红藓此情乃与天地齐我今斋寝㤗坛下侘傺愿嚏朱颜妻和司马学士上辛祀事出郊寄冯学士侵晓度南薫禁钟犹可闻春郊微有霰上苑稍藏云斋馆人相望官桥路巳分宁同鸟乌乐翔集自成羣同蔡君谟江邻㡬观宋中道书畵君谟善书能别书宣献家藏天下无宣献旣殁二子立漆匣甲乙收盈厨钟王眞蹟尚可覩欧禇遗墨非因模开元大历名流伙一一手泽存有余行草楷正大小异点画劲宛精神殊坐中邻几素近视最辨纎悉时惊吁逡廵蔡侯得所得索研铺𥿄才湏臾一扫一幅太快徤檀溪跃过痩的颅观书巳毕复观畵数轴江吴种稻图稻苗秧秧水拍拍羣鹭矫翼人荷锄陂塍高下石笼宻竹树叅倚荆篱踈大车立轮转流急小犊欺顾稚子驱令人频有故鄕念春事况及𧖟桑初虎头将军畵列女二十余子拖裙裾许穆夫人尤窈窕因诵载驰诚起余余无书性无田区美人虽见身老癯举头事事不称意不如倒尽君酒壸上元夜雪有感去年昭亭阳今夜苦风雪及雪在京城宵灯亦将灭石花广袖轻梅蕋新粧絜怱怱竞还家陌上乱车辙上元雪春雪如蝴蝶春灯如百花漫漫飞不巳愁杀千万家我今无复梦拥𬒳读南华送李才元学士知广安军杨柳未堪折柔条时倚风朱轮过灞上杜宇响襃中危栈憎春雨晴林发晓红不湏言蜀政当自学文翁送王推官宰上洛先归关中跨马独归日春风随度关客裘将欲绽社燕亦同还洛水源边邑秦人隐处山君家有凫舄切莫向云间送信安张从事吉甫兼寄白使君西洛故人少世家今亦稀怜君能及禄过我苦言归游宦长城下生涯旧国微使君应借问出处竟多违送怀州张从事仲宾行色在车马西亭新雨过移家从上党佐幙向三河皂荚林初暗黄粱酒未和七贤无复有旧迹尚应多宛陵先生集卷第十三宛陵先生集卷第十三目録宛陵先生集目録卷第十三禁中瑞竹和集英殿秋䜩啼禽汴堤鸎与王正仲飮记与王正仲舍弟饮绍巖上人宁亲送王殿丞慈氏院假山夜与隣几归梦游嵩山雪中闻宋中道和江隣几咏雪送张遂州送周寺丞宰新郑送余郞中知郑州送胡都官知潮州送晏太祝之宣城监税送张正臣赴㤗州幕月下怀如晦愿嚏和司马学士祀事同蔡君谟江隣几观画上元夜雪有感上元雪送李学士知广安军送王推宰上洛送信安张从事送怀州张从事目録终宛陵先生集宛陵先生集卷第十四宛陵先生集卷第十四宋宛陵梅尧臣圣俞着和李廷老家㑹饮四序岂常停寒革春寖和始爱衣裘轻相与车马过车马不畏逺风埃不畏多到门门有槐槐上时鸟歌时鸟歌犹澁主人当谓何南开石榴轩中置饮酒蠃食桉施黄金馔炙厌白鵞汉糟槎头美吴羮成咄呵旣醉或放言抉庄引骀它纵论或好辩排墨同孟轲日将薄虞渊执策相交摩欲去举大白酌我苦大苛正月二十七日江邻几杜挺之刘原甫贡甫韩持国邀飮于定力院昨日会飮我后至谁欲比我爲王戎笑知卿軰意易败起诮便与俗物同似过黄公酒垆下嵇阮不见脩竹中杳尔山河隔千里此心正有古人风送宋中道朝陵仍于西都省亲西出虎牢关南瞻园庙㦸汉殿拜衣冠魏台严帐帟春风石阙冷晓气田涂白早晩下朱陵先过洛阳陌寄西京通判宋次道学士当时交友都无几欲问欢娱亦异今花接上林新木变水分清洛旧池深峨嵯嵩色云常在窈窕宫墙草又侵脩竹千竿白家寺昔年题处可能寻送眺殿丞郑州签判朝离沁水上夕去野亭赊走马日衔树度河风卷沙关云来雨脚陂岸长蒲芽共被方爲乐军中莫掺挝重送宋中道陇草陈根发山樱宿雾蒸将过周故宅先下汉诸陵颕道春经雨官沟暗熘氷莼羮休定价羊酪易爲胜送泾州良原何鬲主簿春风入边碛二月沙草生胡马自偷牧汉农宁废耕薄田刈晩谷又饷防秋兵县版固当重调轻无与程依韵和永叔见寄春风约柳一片西欲託鸟翼传音稽昨朝偶向东城去草草又逢骢马蹄长髯御史威正峭沙堤来坐气吐霓我乗小驷虽甚痩喜见骖驭犹解嘶适闻南都接大尹笑我出处今何迷耻趋捷径身已老欲至何用频吹虀蛟龙失水等蚯蚓鳞角虽有辱在泥困居废井谁引手岂得更望青云梯笔锋劲发若强努余力曾彻七重犀倦禽雄雌不饱腹日暮徒念还巢栖大椿朝菌各有尽此物何怪庄叟齐诚知豪侠自快乐东郊南陌竞闘鸡胷中有道无广狭包括宇宙在一稊何时与公去颕尾湖水漫漫如玻瓈世间会合固不易况乃仕宦多相暌正似邮亭恋行者未到止息空歌骊我贫尚不给朝夕焉得负郭置稻畦筋骸幸且稍轻徤山水纵好无路跻傥公他时买田宅愿以蔾杖从招擕吾儿诗书不足教亦以助力于耕犂东城送运判马察院春风骋巧如翦刀先裁杨柳后杏桃圎尖作瓣得踈宻颜色又染燕脂牢黄鹂未鸣鸠欲雨深园静墅声嗷嗷役徒开汴前日放亦将决水归河槽都人倾望若焦渴寒食巳近沟巳淘何当黄流与雨至雨深一尺水一篙都水御史亦卽喜日夜顺疾回轻舠频年吴楚岁苦旱一稔未足生脂膏吾愿取之勿求羡穷鸟困兽易遯逃我今出城勤送子沽酒不惜典弊袍数途必向睢阳去太傅大尹皆英豪试乞二公评我说万分岂不益一毛国给民苏自有暇东园乃可资游遨送知和州杜驾部桐花欲开时羣噣争哺儿但求黄口饫焉问丹穴饥常山有四鸟将飞昔巳悲中间忽殒逝岂得安其枝一饮必屡顾每啄必迟迟今朝竟矫翼去向江之湄衔芹不自食欲遗孤与雌此义实巳重莫爲枭所嗤世俗多嫌忌我胡爲此诗此诗美孝悌持赠杜挺之送刘郞中知广德军昔在少年时辛勤事诸父诸父爲桃州物宜皆可数事君勤职贡采茗先谷雨劭农井田桑科薅重锄斧城西大灵祠措意初似禹将通吴境河身自同豕伍期妇来饷时坛上必鸣鼓一爲乌所误愧恨去不覩至今存遗堤五丈立坚土正如开轘辕黄熊慙启姥功利欲及民血食宜簋簠祠后有高山山头攒栋宇此实诸父爲禾麻可就俯岁登有乐事或亦作歌舞赋诗当清明解褉思洛浦其言在黑石徃徃被乐府于今三十年追想渐成古公将乗朱轮去问民疾苦治术自有具薄言无所补缺将陈迹书又且剧莽卤送洛南周寺丞将去洛南宰日闻庭下松乱山归四隐旧墅隔三峰狭谷车能入春林雨易逢地多椒与漆货必厚于农赋石昌言括苍石屏括苍黄石屏树如浓墨写根深称条叶生意绝萧洒或闻造物手立意先眞假指是龟溲摹能同自然者天下莫复言物亦逢知寡寄致仕张郞中门荣世美高天下身退心闲住洛阳画鹤能同薛少保爱书还比蔡中郞花隂小酌唿隣父月下清唫扫石床不问从来生计薄题籖盈阁是家藏送钱驾部知卭州细雨梅初熟轻寒麦巳秋路危趋劔道梦稳过刀州秦栗非吴食巴粳类越畴当垆无复旧试似长卿求文惠师赠新笋刘累死龙不驯世间士不识眞有眞物实去人或在山亦隐鳞或多孙出水滨奋雷轰轰万里春厚土坼裂穷蛰振牙甲戢戢不可数削掘谁怕天公嗔煑之按酒美如玉甘脆入齿馋流津荆吴易得梁宋少二年不食思无因岂意今朝忽有遗不忍独飨唿吾邻宛陵先生集卷第十四宛陵先生集卷第十四目録宛陵先生集目録卷第十四和李廷老会飮江隣几邀饮定力院送中道省亲寄西京宋学士送眺殿丞重送宋中道送何鬲主簿和永叔见寄送马察院送和州杜驾部送广德刘郞中送洛南周寺丞赋石昌言括苍石屏代寄致仕张郞中送钱驾部知卭州文重师赠新笋目録终宛陵先生集宛陵先生集卷第十五宛陵先生集卷第十五宋宛陵梅尧臣圣俞着观何君宝畵燕马易画吴牛难图马骨隐细牛骨麤马毛要宻牛毛踈麤踈必辨别细宻多模胡乃知戴嵩笔能出韩干徒干马精神在缰勒嵩牛怒鬪无牵拘昨日何家观小轴绢虽破烂色不渝二头相触角竞掎前脚如跪后脚舒尾株榻直嵴膂蹙筋力写尽蹄腕殊一胜一败又苦似胜者狠逐败者趋卷穷赤印置小字置字乃是陶尚书尚书国初人爱畵收几厨买时不惜金与帛帛载羊车钱载驴后世儿孙不能保卖人穷市无湏臾凡目矜新不重故千钱酬直皆咲愚四牛遂爲何氏有装背入眼天下无坐中吾侪趣已异又喜玄女传兵符此本实称阎令畵下笔简细容颜姝三人鬼状一牛首八女二十美丈夫黄帝中间䕃葩盖霞扇错玳旌拥朱冠服难知岁月逺但见仪衞森清都复观鹿台独夫受妲巳不笑何由娱酒池肉林骑行䏑剖心斮胫堪悲吁数幅吴王宴西子綵舟张乐当姑苏宫娥数百簇高下鬒髻一一红芙蕖危峰细浪得平逺前对洞庭傍大湖商纣夫差可垂诫历世传玩叅盘盂鵰鹰草木不足记特咏此事心何如送任太博归省西都人言少保持家谨载见西京万石君子舍今归浣裙切里门重戒下车勤田园一一能爲计僮仆䜣䜣亦有闻我负洛阳山水乆试因行色寄嵩云送少卿张学士知洪州朱旗畵舸一百尺五月长江水拍天稳去先应望庐岳暂来谁复见龙泉阁经吏部重爲记山识吴王旧铸钱徃迹可寻军士少䞉书遗逸附青编观杨之美畵天官乗车建朱旗赤旛前亚风卷披二龙缓驾苍髯垂印箱傍挈文籍随双骖推轭如畏迟行从冠服多威仪水官自有眞龙骑两佐并跨鲸尾螭歩趋羣吏怪眼眉云生海靣无端涯雷部处上相与期人身兽爪负鼓驰后有同类挟且搥次执电镜风囊吹青虵有角鱼足鬐上下引导神所施地官旣失不可知此畵传是阎令爲设色鲜润笔法竒绢理腻滑鸡子皮吴生龙王多裂隳八轴展玩忘晨炊李成山水晓景移黄荃花竹雀拥枝韩干马本摸搭时神骏都失存毫釐日高腹枵眼眦眵邂逅获见何言疲厚谢主翁意不衰他日饱目看无遗李审言遗酒大梁美酒斗千钱欲飮常被饥窘煎经时一滴不入口漱齿费尽华池泉昨日灵昌兵吏至跪壶曾不候报笺赤泥坼封倾瓦盎母妻共尝婢流涎隣家莆萄未结子引蔓垂过高墙巓当街卖杏巳黄熟独堆百颗充盘筵老年牙踈不喜肉况乃下箸无腥膻空肠易醉忽酩酊倒头梦到上帝前赐臣苍龙跨入月不意正值姮娥眠无人采顾傍玉兎便取作腊下九天抜毛爲笔笔如椽狂吟一扫一百篇其间长句寄东郡东郡太守终始贤切莫汲竭滑公井留酿此醑时我传送邵郞中知潭州张铙叠吹洞庭外縁虎带刀蛮帅迎且谕汉家绥抚厚莫言湘守事权轻木奴洲近霜包熟斑竹林昏野鸟鸣贾谊宅边寒井在暂留干骑漱余清送杨叔恬应北京辟昔时见子宛丘下丞相待子知子贤子于文字实广博海客谩估珠盈船欲卖明月一寸魄虽豪未有售以钱通都大邑忽辨宝直取不犯骊龙涎遂作照乗物矜夸魏人前从玆十二车光彩生从先送洪州通判何太博先归新淦拜官江上客乗马不乗船独畏蛟龙浪将归风雨天葛花侵野径源水入腴田君住巴丘下西山道路连五月七日见卖瓠者老圃夺天时马通爲煦妪四月彼种瓜五月此卖瓠阳陂与粪壤功力且异趣瓜迟瓠何早岂不同雨露速利乃在人争先无晩暮和江邻几景德寺避暑垤蚁不应雨鸣鸢不生风郁气若甑炊初阳如火红躶肤汗交流腯体膏将镕龙头费挹酌犊鼻强遮蒙常畏俗物来去避青莲宫广堂铺琉璃高檐䕃梧桐廊壁畵地狱狱具镬锯舂铁城何焰焰铁床亦彤彤谁知炮烙死活间传自西域黄靣翁正类人世苦此热声利役使亡西东京师贵赁几椽舍穷煎相似聒欲聋屋头朝㸑作飮食枕底夕艾驱蚊虫宜尔近巷江夫子赋诗特压尘土中送赵谏议知徐州鹿车几两马几匹轸建朱幡骑彀弓雨过短亭云断续莺啼高柳路西东吕梁水注千寻险大问天月沉沧海底星陨太微边莫怪终埋没文章自可传使虏尝专对江湖谪几年始看还近侍遽此隔重泉沃酒酒空满託词词谩传视予犹手足莫怪独澘然算数曾无据仁人亦莫闻狠愚多至老兰桂苦先焚不竟千秋恨还如万里分临风一号恸易散日边云昔时宾宴地今见繐帏遮栖室那因鵩从盃不爲蛇曾无越人术竟起汉臣嗟明日东城陌悲凉后部笳晓陌行车过交相叹且惊荀龙闻一蜕穆骏失全鸣不复中书直空余左史成绪言犹在耳尚想见平生闻高平公殂谢述哀感旧以助挽歌三首文章与功业有志不能成尝以隮高位终然屈大名遗风犹可见逝水更无情归卜青乌壠韩城苦雾平京洛同逃酒单袍跨马归明朝各相笑此分不爲稀公旣叅罏冶予将事蕨薇悲哀无以报有涕向风挥一出屡更郡人皆望酒壸俗情难可学奏记向来无贫贱常甘分崇高不解䛕虽然门舘隔泣与衆人俱欧阳郡太君挽歌二首夫人有贤子徃岁谪夷陵欲使无愁郁怡然见寝兴外词阳磊磊内畏实兢兢隮寿复终贵共爲时所称当时丈人殁虽少守孤儿以及成名誉何尝厌蒺藜暮年终飨福隂隲不应欺莫使碧江上独传陶母碑依韵和石昌言学士求䑕须笔之什䑕须䑕尾者前遗君谟今以松管代赠江南飞䑕拔长尾劲徤颇胜中山毫其间又有苍䑕须入用不数南鸡毛二物缓急岂常获捕刺徒尔操蛮刀旧藏巳赠蔡夫子报君松管何萧骚䆳隐堂大梁车马地尘土飞百尺贤愚走其间朝暮不见迹北望天波门垣垣宗室宅宗室令王孙爱书轻玉帛华宇何深沉但闻列图籍曲房有窈窕空自事眉额体胖生粹和安石处巖石古来爲善乐岂以歌钟适读永叔所撰薛云衞碣文章如涂金光彩发美器所宜玉石间模写传千祀坚坚孝子心森森栢庭閟岂与石麒麟原傍闘苍翠和石昌言以蜀牋南牋答松管之什蛮牋抽转龙鳞细秋兎束毫鸡距尖杨子校经聊以赠蜀麻江楮报何嫌赤蚁辞送杨叔武广南招安南方赤蚁大若象潜荒穴洞人莫逢天公合雨不决雨从横乱出将自封侵壃凌壤坏城市战鬪亿倍南柯雄尝闻穿山食此物此物旣大非常凶张舌流涎莫可饵枉啄不怕长戈舂今令智者以智取卽见蚳醢传太宫因而使知祸福理天子下令云从龙走笔戏邵兴宗子鱼一尾不曾有又诺毗陵苍䑕毫细粒吴粳谁下咽尖头越管底能操送李中舍袭之宰南郑莫问襃中道路难襄阳直上几重滩苍烟古栢汉高庙落日荒茅韩信坛出水槎头一丝挂穿虹雨脚两桥残土风大抵如南国期会先时俗自安送王察推缜之邓州昔向南阳忆洛阳秋橙初熟半林黄车过白水沙痕濶鴈落钳卢稻穟长废垒汉碑金刻字古原秦冡石爲羊太平羽檄何曾有宾主相欢菊荐觞戏酬高贠外鲫鱼天池鲫鱼长一尺鳞光鬛动杨枝磔西城隐吏江东客昼日驰来夺炎赫冷气射屋汗收额便教斫脍倾大白我所共乐仲与伯羡君赴约笑哑哑持扇巳见飞鸾翮欲徃从之云雾隔送何济川学士知汉州丞相初得君有志重儒术乃言天下士徒此占清秩遂惩衒鬻人忝冐十八七进君天禄阁此衆爲第一又荐王张韩恬可与君匹吾侪宜慙羞空自预朝韠欲归无田园强住枉岁日值君乘高轩西望函谷出当时迎长卿书史传未悉车驰及襁负千万今可诘老农喜君来田租不妄率织妇喜君来缣机当俟毕府胥喜君来督责去暴抶疾苦无不求前人唯法律昼锦荣旣浮康民美方溢眞爲丈夫志岂是名过实依韵和逹观师闻蝉饮余晨露吸余风噪遍高枝爲俗聋欲比伯夷清巳甚不餐周粟腹常空依韵和杜相公谢蔡君谟寄茶天子岁甞龙焙茶茶官催摘雨前芽团香巳入中都府闘品争传太傅家小石冷泉留早味紫泥新品泛春华吴中内史才多少从此莼羮不足夸依韵和接花唯是圃人巧非关元化偏折条违物理迁艳得花权美女嫁寒婿丑株生极妍世间多妄合吾不谓之然送石昌言学士混混拍堤瓜蔓水轩轩衔尾挂樯船使君东下只朝夕父老走迎无后先古堞秋耕拾铜镞长淮瀑雨入壕莲鸣猿舞鹤仍持去不忆承明夜直眠书南事大梁国南门驿骑方腾趋波波一何急蛮冦围番禺番禺本无备前赖魏大夫大夫筑子城今得守以湏兵虽不满万闭壁堪指唿老㓜转木石壮徤操矛弧廪库得以完日月不易图城中旧无井魏凿安魏由飞语去不使立外郛古称时有待浅薄皆谓纡曲突与烂额看取报功殊送吴照邻都官还江南霜前江水磨碧铜岸背菱叶翘赤虫吴郞鬂丝苍几缕不羞月上扶桑东羞见清波照人影去时黒髪吹春风五年归来妇应喜从此不问西飞鸿冯子都诗汉霍光爱幸监奴冯子都与梁冀嬖奴秦宫事相对唐李贺作秦宫长辞亦云子都当时巳有诗予因补之黄金畵车屋韦絮縁车轮牵以五采丝借以刺绣茵出入长信宫昼夜将谁亲所亲美且少玉颊丹砂脣殷罗缝轻襦明珠攅缁巾半醉卧车中侍婢蹑行尘忆昔广明亭将军爱怜频便房不使殉易宠在兹辰嗣侯喜驱逐平乐多从宾青丝穿五铢累室贮百珍欢与子都异矫与子都均用财粪土掷吐气日月踆天地可齐乆祸患岂有因秋风茂陵下苍藓上骐驎七月十六日赴庾直有怀白日落我前明月随我后流光如有情徘徊上高柳高柳对寝亭风影乱踈牖我马卧其傍我仆倦挛肘寂寂重门扃独念家中妇乳下两小儿夜夜啼向母问爷若箇边天性已见厚不嗟覉枕孤不愧栖禽偶内有子相忆外有月相守何似长征人沙尘听刁斗采芡猬毛苍苍磔不死铜盘矗矗钉头生吴鸡闘败绛帻碎海蚌吐出眞珠明磨沙漉水莩殻滑斫桂煑釜风波声齿如编贝嚼明月曼倩不复饥肠鸣莫论一斛贵与贱堂上狼籍无由行史氏南轩庭中碧玉盎上结三重山飞光入酒盃舞翠生髻鬟竹林眠黄麞莎径欠白鷴主人无倦情窻戸不湏关送河北转运使陈脩撰学士河隍多宿兵兵食固所湏幸时不战闘畜养安可无古兴十万师七十万家辍耕锄今来岁调饷且与徃昔殊不使民转輓但使民归租急缓实塞下商贾以利趋关西河东亦如此军食虽足民实虚公乎抱长才当有所画谟应不贷内府重锦象牙明月珠边城预自足宁待临帑输莫令称庭臣爲言桑大夫奉和寄宣州广教文鉴师秋池对门莲子枯野壁剥月蜗涎涂庭中两株古楠树上有山鸟长相唿当时联巢接飞者一落梁宋一海隅扶桑日枝几千尺光彩不独生阳乌送陆介夫学士通判㤗州从来戎马地飨士日椎牛介胄奉儒服诗书叅将谋陇云连塞起渭水入关流岂似瀛洲下穷年事校雠送徐君章秘丞知梁州军苍壁束江流孤军水上头蛟龙惊鼓角云雾裛衣裘午市巴姑集危滩楚客愁使君才笔徤当似白忠州依韵和秋夜对月陈王苑里望空虚吴客风前忆具区横阁渐看河影转绕枝还见鹊惊无虫催织妇机成素露逼鲛人泪作珠才比陶潜无用处纱巾时任酒沾濡宛陵先生集卷第十五宛陵先生集卷第十五目録宛陵先生集目録卷第十五观何君宝畵送任太博归省送张学士知洪州观杨之美畵李审言遗酒送邵郞中知潭州送杨叔恬送洪州倅何太博见卖瓠者和邻几景德避暑送赵谏议知徐州送邵戸曹随侍哭韩舍人五首高平公挽歌三首欧阳郡太君挽歌和石昌言求笔䆳隐堂读永叔撰薛云衢碣和昌言蜀牋答松管送杨叔武广南招安走笔戏邵兴宗送李中舍宰南郑送王察推之邓州戏酬高贠外鲫鱼送何学士知汉州和逹观师闻蝉和杜相公谢蔡君谟茶和接花送石昌言学士书南事送吴都官还江南䆳隐堂读永叔撰薛云衢碣和昌言蜀牋答松管送杨叔武广南招安走笔戏邵兴宗送李中舍宰南郑送王察推之邓州戏酬高贠外鲫鱼送何学士知汉州和逹观师闻蝉和杜相公谢蔡君谟茶和接花送石昌言学士书南事送吴都官还江南冯子都诗赴庾直有怀采芡史氏南轩送陈脩撰和寄宣州广敎文鉴师送陆学士㤗州倅送徐祕丞知梁州军和秋夕对月冯子都诗赴庾直有怀采芡史氏南轩送陈脩撰和寄宣州广敎文鉴师送陆学士㤗州倅送徐祕丞知梁州军和秋夕对月目録终宛陵先生集宛陵先生集卷第十六宛陵先生集卷第十六宋宛陵梅尧臣圣俞着和曹光道风拔三桧飘风西北至树苦万繂牵君家三古桧繁根龙地纒其固谓不拔朱栏拥青塼今同秀林木摧倒谁复怜安得百力士扶持尚可全愼勿伐作薪岂无庭燎然飮刘原甫家原甫怀二古钱劝酒其一齐之大刀长五寸半其一王莽时金错刀长二寸半主人劝客飮劝客无夭妍欲出古时物先请射以年我料孔子履乆化武库烟固知陶氏梭飞朱风雨天世无轩辕镜百怪争后先复闻丰城劒巳入平津渊聊雠二百载傥有书畵传嗢唿才十一便可倾船探怀发二宝太公新室钱独行齐大刀镰形末环连文存半辨齐背有模法圎次观金错刀一刀平五千精铜不蠧蚀肉好钩婉全爲君举酒尽跨马月姢姢送嘉州监押曹供奉旧友尹师鲁尝作送子文文存人巳殁行复我何云平时爲郡尉遐方宜抚军定过杨雄宅野鹤自成羣答仲源太傅八日遗酒陶濳九月九无酒望白衣何言先一日双榼忽我归借问遗酒谁天宗分日晖明当酌大斗黄菊羔醅肥李贺诸王孙作诗字欲飞闻多锦囊句将报慙才微送张生还和州山头孤石望来乆天外行人今独归药囊自有留生术不管淮南木叶飞李康靖少傅夫人挽词二首九月秋风急三川苦雾迷卜邙新隧启度巩短箫齐宝劒知终合灵蟾巳殒西松门来会葬车马几千蹄板舆曾至郑灵輤此归周行哭人增慕凝笳月正秋九原开祔穴故土覆新丘岁晏寒松下茅苫孝子留送韩文饶寺丞宰萧山吴会未探冗广陵先看潮横江百马怒卷海万鼙嚣舟楫凌湍发鱼龙接浪跳薄言增勇气少当举山瓢蔡君谟示古大弩牙黄铜弩牙金错花银䦨线齿如排沙上立凖度可省括箭沟三道前直窊其度四寸寸五刻鋈光历历无纎差蔡侯出此问谁得往年客遗来琅瑘琅瑘筑城穿厚壤旣获磨洗争传夸莫知岁月孰制作精妙近世应难加发机高下在分刻今人妄射功仍赊愿侯拟之起新法勿使边兵死似麻和刘原甫省中新菊华省切星斗沉沉严燕房秋风茂陵孙种菊烂生光天晴蝴蝶飞上下舞双黄刘郞才笔豪移榻吟在傍日晩吏巳散残景上粉墻有酒无饮伴掇英襟裾香还思陶渊明弃官归柴桑东篱独此物盈把恨无觞赖有白衣来好事遗壸浆适意各一时岂乏同舍郞依韵和仲源独夜吟秋鸿声涩秋絃苦涂金博山烟夜吐寂历虚堂灯晕生谁人共听西窻雨寄题周敦美琨瑶洞僊人采玉驱雄龙列山剖璞青腔空因䆳爲堂曲爲室石乳熘壁光玲珑僊归龙去草树长蔽翳不复人踪通指壃买墅下峯下洗斸务欲险怪穷地鳞鹿迹尚莫到安问樵老诸牛童古人未得今巳得万景付与由天公何当归来歛头角任从宝我生白虹隂溪浅水菖蒲緑下有虾蟇双眼红及时佐酒斫两股勿使更入明月中许生南归大盘小盘堆明珠海估眩目迷精麤斗量入贡由掇拾未必一一疵颣无不贡亦自有光价此等固知鱼目殊许生怀文颇所似暂抑安用频增吁倚门老母应日望霜前稻熟舂红稃归来烂炊多酿酒洗荡幽愤倾盆盂九卿有命不愁晩朱邑当年是啬夫得沙苑榅桲戏酬蒺藜巳枯天马归嫰蜡笼黄霜冐榦不比江南楂柚酸槖驰载与吴人看寄题杭州广公法喜堂淘青研朱畵屋梁黄漆栢障连曲房日晖月色不湏照了了自可窥毫芒夕隂花歛似欲病飞鸟不惊乌帽郞深山穷谷谩幽僻喜得吴侬是药囊题满公僧録西明轩赤萍才落邓林外青铜半磨傍露明飞光斜入了不隔坐卧一榻琉璃平西方古胡黄金质贝叶传写乌行横谓晓此教居此轩满壁图畵遥峯生寄题抚州戴秀才息心亭苍苍开幽林峯岭日相对云归垂衣缨泉落向环珮仕宦虽有负耳目得以贷俯仰宇宙中晏然维进退送临江军监酒李太博三江卑湿地北客宦游稀雾气多成雨云蒸易损衣白醪烧瓮美黄雀下田肥未辨殊方语山歌半是非道损司门前日过访别且云计程二月到郡正看暗恶海棠颇见太守风味因爲诗以送行蜀州海棠胜两川使君欲赏意巳勐春露洗开千万株燕脂点素攒细梗朝看不足暮秉烛何暇更寻桃与杏青泥劒栈将度时跨马莫辞霜气冷送雪窦长老昙颕朝从雪窦请暮卷云衲轻莫问居士病自从他方行吴霜点髭根海鸟随衆迎安隐彼道埸万事都忘情送襄邑知县杜君懿太博霜落水未落令君将度河农耕休叱耒女织罢鸣梭赤帻驱亭长丹砂挈印窠无慙浚仪政才比陆云多送晋原乔主簿太守登车时我病不能出遥期玩海棠度险马屡叱唯畏行迈迟恶欲及春日何爲爱此花曾非桃杏匹生红浓复浅痩蔕脩且宻湖傍几十树雕盘拥新漆酒倾瑠璃盆月上欢未毕县官同逺宦簿领无督诘刻意咏芳菲追补李杜失十一月十三日病后始入仓曾非雀与䑕何彼大仓爲狐裘破不温黄狗补其皮霜花逐落月缀在枯藁枝予年过五十痩寝冰生肌闵尚衣盗袴昔闻廉叔度能使民多袴多袴非或贪持新不忘故嗟嗟亦王官奚自门阀污中府中纹绫袖之唿马去左右卽其私邀索乃就捕三公出死狗训导能有素今同窃鈇者见尔皆此趣胡夫人挽歌巳哉胡夫人其寿七十余其子哀母死一夕髭皓如髭白髪亦白长号守茅庐扶棺埋吴云来㑹倾市墟谁复向寒月卧冰求鲤鱼裴直讲得润州通判周仲章咸豉遗一小缾金山寺僧作咸豉南徐别乗马不肥大梁贵人与年少红泥罂盎鸟归飞我今老病寡肉食广文先生分遗微赠裴直讲水梨二颗言太尠答吴甘三颗以爲多走笔呈之緑橘似甘来太学大梨如水出咸阳莫将多少爲轻重试擘霜包几瓣香送乐职方知泗州长堤冻柳不堪折穷腊使君单骑行苏合轻裘霜莫犯铜牙大弩吏先迎山旁楚贾连樯泊水上禹书寒磬清试向郡楼东北望烟波千里月临城和刘原甫十二月十日试墨海神不朝雪不作大梁尘土蔽天高道傍牛喘复谁问佛寺吹螺空唱嚎相公跪香恬且佚陛下减膳心焦劳因君试墨偶有激勇辞壮笔挥长刀予无柰何亦思飮飮渴甖瓮从餔糟十二月十三日喜雪三日朔风吹暗沙蛟龙卷起喷成花花飞万里夺晓月白石烂堆愁女娲大明广庭踏朝驾雉尾不扫粘宫靴宫中才人承圣颜捧觞称夀唿南山三公免责百姓喜斗酒十千谁复悭送刘职方知汾州西河风俗厚尚翅古所闻子夏有遗庙千木有遗坟太守下车日当先此二君不必汾水上秋风看鴈羣十三日雷后晩过天汉桥堤上行堤上残风雪桥边盛酒楼据鞍衰意尽倚槛艶歌留海月开金鑑河冰卧玉虬当年洛阳醉偏忆董糟丘送崔黄臣殿丞之任庐山骅驹西行四千里直度经桥百寻水石上菖蒲未见花蒙顶茶牙初似觜采时应忆故园春故园开焙亦思人其间杜䳌不中听掩耳聊看锦雉驯青崖鞭垂痩虵尾僊人搯节随鳞起斫取他年跨马归劔栈秦山多折箠十九日出曹门见水牛拽车只见吴牛事水田只见黄犂负车轭今牵大车同一羣又与骡驴走长陌卬头阔歩尘蒙蒙不似绥耕泥洦洦一一夜眠头向南越鸟心肠谁辨白吴太博遗柑子太学先生欺緑橘吴兴才士与黄柑黄柑似日胜崖蜜带叶初擎翠竹篮还料楚王曾未识徒将萍实诧江南和普公赋东园十题撷芳亭结宇东园中种花待春风口歌金缕衣手折枝上红今日映緑髪他年羞青铜清心堂寂寞外物乱境清心亦清彼皆居深谷此独处重城夷齐食薇蕨千古首阳名石笋削出青山根峭立碧玉圭不作湘竹老不染帝子啼不爲盘中𬞞岂与烟茁齐待月亭明月过三五飞出沧海迟佳人望淸夜隔树光离离不湏磔虾蟇寒魄自有亏虚白堂空堂绝纎尘虚静自生白长风吹月东牎戸如不隔漆园玆趣深赤水珠难索假山太山不可历石齿啮人足聊集怪与竒苍苍都在目何湏引寒流平地作溪谷书斋圣贤有事业皆在经籍中巳爱牙作籖可轻山赐铜还来读诗礼不用辨鱼虫小池小池依小山山晴光翠入无容羣蛙鸣间有孤鹤立曾不起波澜石邮风自急紫竹西南产脩竹色异东筠緑裁箫映檀脣引枝宜鳯宿移从几千里不改生幽谷山茶红蘤胜朱槿越丹看更大腊月冐寒开楚梅犹不柰曾非中土有流落思江外宛陵先生集卷第十六宛陵先生集卷第十六目録宛陵先生集目録卷第十六和曹光道风拔桧飮刘原甫家送监押曹供奉答仲源遗酒送张生还和州李少傅夫人挽词送韩寺丞宰萧山蔡君谟示弩牙和原甫省中新菊和仲源独夜吟寄题琨瑶洞许生南归得榅桲戏酬寄题杭州法喜堂题满僧録西明轩寄题抚州息心亭送李太博送道损司门送雪窦颕长老送襄邑杜太博送晋原乔主簿病后宿仓闵尚衣盗袴胡夫人挽歌裴直讲遗咸豉赠答如晦水梨送乐职方知泗州和刘原甫试墨喜雪送刘职方知汾州雪后晩过天汉桥送崔殿丞知庐州见水牛拽车吴太博遗柑子和普公东园十题目録终宛陵先生集宛陵先生集卷第十七宛陵先生集卷第十七宋宛陵梅尧臣圣俞着除夜雪击鼓人驱鬼漫天雪送寒腊从今日尽花作旧年看着树多还堕随风积更干明朝预王会畏湿两梁冠和吴沖卿元会千官车马阊阖来昼漏始上阊阖开峨峨左右升龙进昨夜雪飞云作堆殿前冠劒鱼鳞立东风入仗旗脚廻黄钟一奏宝扇掩玳帘卷起香雾排鸣梢未尽霹雳响翠辇已退黄金阶圣人端冕御法座大乐旅作声和谐群公抃蹈丹墀下尙书奏瑞四夷怀乗舆却入更衣合通天绛袍陞玉榻百拜称觞万岁闻两廊赐食簪裾匝典传太定舞缀踈波旋烟歛饬宫车卫官解严多士退日光停午气象舒吴君才华天下杰归来作诗传石渠石渠秘䆳无凡愚石渠酬唱皆严徐我慙短学复在后收余掇弃聊以书元日频年无入阍今日预朝元丹陛发金奏侍臣称玉罇旗旌摇细仗云雾启千门却出苍龙阙衣冠万马屯依韵和仲源暮冬曾未学黄庭衰颜巳可惊诗能如阮籍评不愧钟嵘玉轸调初美冰壶想更清兎园风雪甚还听鴈来声送韩子文寺丞通判瀛州尝闻河间守介直天下无选才才且殊鐡网收珊瑚珊瑚得亦难鐡网取亦劬况兹戎马郊爲贰维多谟新春度滹沲冰上少驰驱十七日和原甫风花偶书风花不恋枝脱蕚乱翻飞自学空中雪宁同垣上衣绕庭靣旋乆无着衆鸟争御何处归贻妄怒飮食无远近所美贵甘輭南方食虾蟇宻捕向清畎齿咀口且讳闻语辄忿喘此物何丑恶犹胜螺蛳蚬西蜀亦取之水田名谷犬彼士不爲慙吴人休独愐岂须若中州牛羊烹大脔十六日㑹灵火章圣皇帝兴三宫三宫鼎峙何崇崇天圣七年六月尾玉清始灾坛宇空于今二十有五载上元后夜星轸中乃闻㑹灵五殿火丹熖彻天明月红千楹万栋一夕尽赤烟奔突西南风先时二日车驾幸爲民祈福输清衷大臣骄蹇不从祀岳灵不歆爲不恭若此示变犹影响宜鉴陛下无惰容神非怒乙遂及甲天意警圣不警凶不独洪水累尧德尧仁未及流驩共送潘司封知解州盐池暗涌蚩尤血红波烂烂阳乌热岸旁遗老记南风五月满畦吹作雪白径岭上槖駞鸣太行山中骐骥古人射利今人同行商不困何由设朱太守自东来先世大夫留故辙是非取与应不移秦人休衒张仪舌飮酒呈邻几原甫天地不争行日月不争明昼夜自显晦冬春自枯荣夸父逐日死共工触天倾二子不量力空有千古名寄语贤与愚何尝见长生我愿㑹良友醉颜日常頳东海爲酒罇五湖爲杯羮海罄湖且竭尽倒爲解酲苟死不复知苟生徒牵情项籍乗牛车驰上广武城强梁取秦鹿慷慨犹爲轻归来卧酒家岂得慙公卿乐亦但如此举世任营营寄渭州经略王龙图西城槖駞来贺兰入贡美玉天可汗萧关夜开月团团弹笔古崃鸣哀湍前将军不擐甲取大官今将军能抚士尙盘桓河西五郡兵气完骏马跃栈无箭瘢我嗟乗劣不受鞍焉得乞与都人看二十一日雪中赴宿怀邻几原甫正月东都雪多于旧腊时酒賔临逈阁野雀集枯枝马向西城度花从上苑迟刘郎与江叟相对定争棊送永兴通判薛虞部灰宫盗玉秦楼空南山不老天无穷藓碑剥烂少文字雨耕拾宝牛蹄中其旁筑城聚貔虎黄土岌嶪如削铜西州吏人气吐虹摧鳞歛角听相公少年别乗勤尔躬幙府甚盛琼瑶丛送宣州签判马屯田兼寄知州邵司勲寒溪翠拖碧玉带苍山晴卧蜕骨龙水边苦竹抽肥笋石上老蕨拳紫茸泊船系缆宿明镜昭亭庙古攒痩松隂风雨电潭心起云遮北岭如墨浓田秧浸緑白鹭立内史出喜嘉賔从昔时谢公来赛神兰肴作椒金作钟聮诗姓何名已失板蠧粉落虫鸟踪我鄕复传召南化磨镂黒石君亦逢观拽龙舟怀裴宋韩李截春流筑沙坻拽龙舟过天池尾矫矫角岐岐千夫推万鳞随惊鸿鹄沉鱼龟春三月轻服时薄水殿习水嬉马特特来者谁魏公子人不窥车辚辚集其涯邯郸倡士交驰银缾索酒倾玻瓈用钱如水赠舞儿却入上苑看鬪鸡击毬弹金无不爲适闻天子降玉辇当门虎脚看大旗春风吹花入行红锦百尺争蛟螭云葢廻綵缆维明年结客观未迟二月四日雪前日春风初摆条昨夜雪飞深一尺北帝及腊不行令东皇发煦遭尔厄侵时夺气四时错欢问上天何不责天高地厚语难通俛首下土徒叩额或言莫信难可闻鹤鸣至微犹不隔休问天问颜跖休看花看垄麦荅刘原甫生平多交友常恨会遇稀毎念相笑语昨是今或非重惜向时㳺出处若乖违从今傥有酒莫问梨栗微前夕唿我飮遣奴来扣扉暗犯风雪徃醉脱冠服归夜来新霁月清吐万里辉刘郎戴幅巾江叟披褐衣相过无百歩谁虞窃诃讥三家若循环但知具甘肥闻语十方琏长老旧居庐岳寺新化给孤园还享国人供应无尘事喧有来听喻筏一悟见吹幡不忆炉峰下临溪看飮猿十一日垂拱殿起居闻南捷二月雪飞鸡狗狂锦衣走马回大梁入奏邕州破蛮贼绛袍玉座开明堂腰佩金鱼服金带榻前拜跪称圣皇一朝严气变和气初令漏泄飞四方将军曰靑才且武先斩逗挠兵后强从来儒帅空卖舌未到巳愁茆叶黄徘徊岭下自称疾诏书切责仍勉当因人成功喜受赏亲戚便拟封侯王昔日苦病今不病铜皷弃掷无镖鎗十五日雪三首寒令夺春令六花侵百花塘氷胶燕觜野水涩芹牙拥柱轻扵絮吹墀净若沙乳禽饥啄木谁悞拨琵琶新雷奋虵甲宻雪闘鹅毛正欲裁轻縠重令着弊袍沙泉流复冻烟蕚坼还韬只待隣醅熟微声听酒槽春风九十日一半已销磨凖拟看花少依稀咏雪多官车犹载炭菢鹊不离窠向此兴都尽戴家谁复过闻宻赐朝闻政府贺捷回夕赐明月五千枚巍巍圣皇德所该庙略付与何有哉况未覆穴翦渠魁宜先战士老与孩倾肝沥胆谢不敏岂可便恃张良才送卫眞宰晏寺丞罢长安舍琴辞苦县解劔入凾关鹊报远人至马冲春雨还荒榛郊北囿葱翠国南山归见萧何政条今旧镐间江邻几馔䲡泥䲡鱼之下曽不享嘉賔又嫌太徤滑治洗烦庖人煎炙亦苦腥未尝輙向脣江侯昔南官家膳无此珍昨日邀我餐下筯胜紫鳞乃知至贱品唯在调甘辛淘渠开春沟畎春泥五歩掘一堑当涂如坏堤车无行辙马无蹊遮截门戸鸡犬迷屈曲措足高复低芒鞋苔滑雨凄凄老翁夜行无子携眼昏失脚非有挤明日寻者尔痩妻手提㓜女哭嘶嘶金吾司街务欲齐不管人死兽顚啼蓬生麻中麻畦无曲本蓬质有樛茎所托修仍直安能纵复横择邻闻旧母益友记诸生萧艾从兹远蒿莱不可并何嗟蒋诩迳孰念卫人行傥匪縁其地秋风广漠惊卖鹿角鱼水中龙角而足海小鱼角矗矗不拟龙乃拟鹿譬彼蜗抗蠒犊渍以醎卤乆且醭特卖都市叅鼎餗此人何苦猒猪羊甘尔臭味不饱腹夜与原甫江家歩归丹砂盘盛井水冷浸半坼山樱花始见春色不柰喜黄昏招飮夜还家刘郎居南我居北陌上泥开天正黒风吹蜡烛烧未明素丝作履惜不得高阳关射亭星弧射狼夜夜张角弓备冦不可忘将军屯师古关下不尙武力何由强日与兵官来会此弓须射硬箭射长更如羿中九乌毙独见杲杲明扶桑京师逢卖梅花五首此土只知看杏蘂大梁亦复卖梅花此心还似庾开府不惜金钱买取夸驿使前时走马廻北人初识越人梅淸香莫把荼比只欠溪头月下杯忆在鄱君旧国傍马穿脩竹忽闻香偶将眼趂蝴蝶去隔水深深几树芳曾见竹篱和树夹高枝斜引过柴扉对门独木危桥上少妇髻鬟犹戴归此去吾鄕二千里不看素蕚两三年移根种子谁辛苦上苑偷来直几钱三月五日欲访宋中道遇雪而止蝴蝶飞时雪闘轻满街掩乱得人惊欲寻宋子东城去马畏春泥不敢行观文丁右丞挽词二首预政公槐亚谈经帝席陈俭恭齐国相清净汉廷人去梦尝爲蝶遗文不解麟一闻车马幸丰赐及孤臣春风百花发露挽九原归白马悲鸣驻黄鹂下上飞壠边新栢盛门外弔人稀独见东牀客攀车泪湿衣廷老传沛语戏作夷门市里侯嬴老公子时能释礼过莫问孟尝招致客薛中遗俗尙应多送胥平叔寺丞赴洛单车细马出虎牢春云黕黕百舌嚎谷雨巳近花欲尽秉烛夜飮朝坐曹因君重思昔日欢醉笔狂扫嵩丘高于今零落二十载纵在各各叹二毛试採上阳何首乌刮切仍致苦竹刀俗情相望亦异此竞欲折笋笼含桃送婺州通判徐殿丞疾湍怒蛟龙不畏东风逆沄沄奔长淮千里在咫尺辞梁始及晨过宋尙未夕南州岂难到何处淹行迹三月十日韩子华招飮归成清明晓赴韩侯家自买白杏丁香花雀眼涂金银蔑笼贮在当筵唿舞娃舞娃取捧笑向客不顾挿坏新乌纱朝来我舍报生子贺劝大白浮红霞酒狂有持梧桐板暴谑一似鄱阳槎袒裼击鼓祢处士当时偶脱勐虎牙𥚹衷不容又何益鹦鹉洲上空蒹葭送下第亲旧花开风雨恶坐见纷纷落明日结子时又复有脱蕚莫嗟树渐老树老子亦着共爱西枝繁不数东枝弱他年会有春却看西枝薄鷰一避吴宫火千年楚屋春翅迎风雨徤声入户庭频掠水过长渚㗸虫落覆尘休将汉皇后故故比轻身雨春云易成雨一日几廽阴燕湿飞犹快花寒色更深邀车愁客远盘马畏泥侵向晩晴光吐西牕緑影临晴风扫天如鑑云开日似萍苑花犹带湿𬞞甲巳微青蝶翅粉应薄塘漘波更渟寻春不惜醉莫笑髪星星送胡公踈之金陵绿蒲作㠶一百尺波浪疾飞轻鸟翮瓜歩山傍夜泊人石头城边旧㳺客月如冰轮出海来江波千里无物隔自古有恨洗不尽于今万事何由白依稀可记鲍家诗寂寞休寻江令宅杨花正飞鱼多食脍举酒谢河伯但令甘肥日饱腹谁用麒麟刻青石去舸巳快风亦便宁同歩兵哭车轭送裴虞部知信州攒青历历正靣山刺史日坐云屏间楚人竟握水精璞汉女买作月珮环时惟产宝不重谷愿当化俗无弃菅徃辞丞相相有言物景清絶何由攀送李推官之岳州崑崙燕子五两竿雾露薄水平湖寒风㠶美满八百里夕从岳阳楼上看鱼跳鹭立月钩下星斗烂烂垂栏干羽书不到罇爼里蛮兵况去荆楚安试寻燕公旧赋笔磨圭刻碧独可完和和之南斋畵壁歌终南下临长安城峻栏高槛黄金嬴嵩山亦近洛阳陌鲜车怒马一日程大梁平广匝千里不见云峰来眼底其间自有高趣人扫室唿工嵓壑启初疑巨灵勇擘华不比将军能聚米暗雨轻烟满室中尘事如脂一朝洗又将余力作脩竹石上数茎风撼玉叶斜枝亚寒声尽节老根狞生意足何须践苔眠緑阴然后始爲嵇阮公三贤歌咏巳见意舞女不看频整簪嫣妇黄金一丸入云端群贫望逐满长安衆人爲贵嫣不惜弃掷如泥资弹射蔵身叶底有能鸣辜负春风拖雨翮不飞上天诉至珍几人辛勤拣砂石送端式归漳州来居天王都常梦苦竹溪乃识高僧趣不爲利物迷海燕乘华屋区区竟㗸泥安知矫翼鸥岂类㫁尾鸡性同而质殊何必庄指齐送黄殿丞通判润州前年江州飞火龙楼殿化尽山将镕今闻榱栋复华壮大阁渠渠出波上南徐别乘简且闲下马岸傍唿畵舫永日江风不畏人檝师猱狞欺白浪衣上京尘莫猒多斗擞中流云在望㨂花紫丝晕粉缀藓花绿罗布叶攒飞霞莺舌未调香蕚醉柔风细吹铜梗斜金鞍结束果下马低枝不碍无䦨遮长陵小市见阿姊浓熏馥郁升钿车莫轻贫贱出闾巷迎入汉宫人自夸次韵和端式见赠不爲阮歩兵发咏怨朝阳不学屈大夫行吟思搴芳其雨岂无时细佩空自香吾道不苟合我怀固有常江南一亩宅近在句溪旁仕官且如此梦寐安敢忘以子论言多重歌木桃章杨公藴之华亭宰月径千里大中有神娥宫宫旁种玉桂柯叶垂珑珑虾蟇穴其根出辄气墨蒙光魄纵复吐血赤如顽铜不知从何时更使人踪通年年折桂枝寛少尙易充今年拗都尽秃株立童童株秃莫尔攀堕云双手空归来走海上买鹤问吴翁端午前保之太傅遗水墨扇及酒畵扇双酒壸置前兵吏立言将国匠奇重以风义执树石冰上看山河月中入便持菖蒲飮不畏青蝇及送汝阴宰孙寺丞艑郎唱㯭鷰尾下颕水落日虵鳞生緑蒲被岸渔网举黄鸟啄葚缲车鸣吏无诟租官正来不借鲂鱮与吏烹馈吏人情见里党官非喜慢知官清和昙颕师四明十题雪窦山重云不蔵春深窦常有雪晓月号松猿晴壁挂海霓终恍无心人区区佩环玦龙隐潭老龙恋潭窟不雨亦不云吐涎出溪滑吹腥隔林闻疾雷驱未去鱼龞竞纷纷含珠林山爲骊龙蟠谷作骊龙顋珠树存其间谁採明月来何须循海隅笑蚌未成胎偃葢亭旣将茅覆檐复有松爲葢五里入山时憇此得寒籁曾无康乐㳺但见云衲㑹云外菴山僧好寂静入云恨不深峰间一雨昏林表孤灯沉徃来有猿狖唿啸自成音石笋峰巨石如龙孙耸耸烟雾里明明落溪口纳纳喧滩齿何当助斋盂菌蕃徒爲美宴坐巖心危身亦危袵席尚顚坠如何嵓石上来坐自安意能喻死生间无论窹与寐三层瀑山头出飞瀑落落鸣寒玉再落至山腰三落至山足欲引煑春山僧房架刳竹丹山洞山无鳯皇飞洞有僊人迹蝙蝠大如鸦莓苔偏上屐自慙无道骨安问縁云客狮子巖嵓形若狻猊不能千里走岂无鸟兽群当假风雷吼寄谢栖息人想像眞妄有宛陵先生集卷第十七宛陵先生集卷第十七目録宛陵先生集目録卷第十七除夜雪和吴冲卿元日元日和仲源暮冬见寄送韩寺丞和原甫风花贻妄怒十六日会灵火送潘司封知解州飮酒呈邻几原甫寄渭州王龙图雪中赴宿怀邻几送薛虞部送宣倅马屯田观拽龙舟二月四日雪荅刘原甫闻语十方琏长老垂拱殿起居闻㨗十五日雪三首闻蜜赐送晏寺丞江邻几馔䲡淘渠蓬生麻中卖鹿角鱼夜与原甫歩归高阳关射亭京师逢卖梅花欲访宋中道丁右丞挽词二首廷老传沛语戏作送胥寺丞赴洛送徐殿丞婺州倅燕雨晴送胡公踈之金陵送虞部知信州送李推官之岳州和南斋畵壁歌嫣妇送端式归漳州送黄殿丞润倅楝花和端式见赠杨公藴华亭宰保之遗水墨扇送汝隂宰孙寺丞和昙颕四明十题目録终宛陵先生集宛陵先生集卷第十八宛陵先生集卷第十八宋宛陵梅尧臣圣俞着依韵和原甫省中松石畵壁山林与城阙事物不相对唯闻秉道义所处无内外趋烦而毁静此理乃俗軰昔有天下贤喜得名笔会买粉涂南墻松石生屋内石怪如舂涛松偃如起籁畵来二十年数偶未輙爱罕亲凭按颜但覩抱犊背虽当省闼严晦昧欲何頼今逢茂陵人独唱亦豪迈依韵和原甫㕔壁许道宁山水云是富彦国作判官时畵山情水思半轩间试问来居有底闲唯有才高方暇佚无论歳月自能攀依韵和刘原甫见寄忆昔㳺临汝于时太守贤山寻顺风处城得豢龙迁民颈累累大池荷一一圆周碑嗟缺矣少室望崭然羸马居人后归禽落我先事还如响荅老去若波旋赋分都应定元功岂得偏不须天以问自可鉴于前王粲今方乐边韶旧好眠汉宫聊掷彩𣑽学竞通禅语道滔滔是论情徃徃牵平生二三友南睇不胜悁醉和范景仁赋子华东轩树次其韵树影落东墻影微人巳醉休看枝上緑但对眉间翠五月十四日与子华自内中归君注起居同左史我爲委吏退延和共经南陌东风急侧㡌偷看意巳多送傅越石都官归越州待阙越客舟从眞定至夜夜镜湖生梦寐晓度吴江百尺船洗眼重看会稽翠买臣负薪樵径荒伯鸾赁舂苔臼弃緑橘黄柑带叶收白粳紫蟹侵霜飮食蟹易美粳易饱緑橘佐酒柑佐醉莫论仕官远与近布被练袍何所利君恬不忍乞丐爲且返故庐聊以迟吴沖卿出古飮鼎精铜作鼎土不蚀地下千年藓花羃腹空鳯卵畱藻文足立三刀刄微直左耳可执口可斟其上两柱何对植从谁发掘归吴侯来助雅飮欢莫极又荷君家主母贤翠羽胡琴令奏侧丝声不断玉筝繁绕树黄鹂鸣不得我虽衰爲之醉玩古乐今人未识二十四日江邻几邀观三舘书畵录其所见五月秘府始暴书一日江君来约予世间难有古畵笔可徃共观临石渠我时跨马冐热去开厨发匣鸣钥鱼羲献墨迹十一卷水玉作轴光䟽䟽最竒小楷乐毅论永和题尾付官奴又看四本絶品畵戴嵩吴牛望青芜李成寒林树半枯黄荃工妙白兎圗不知名姓貌人物二公对奕旁观俱黄金错镂爲投壸粉障复畵一病夫后有女子执巾𥚑牀前红毯平围炉牀上二姝展氍毹绕牀屏风山有无畵中见畵三重铺此幅巧甚意思殊孰眞孰假丹青模世事若此还可吁依韵吴沖卿秘阁观逸少墨蹟奇哉王右军下笔若神圣长戈与伏弩无不从号令贤豪虽林立帖歛孰敢竞师徒气扬扬龙虎旗正正胜声塞宇宙自昔无此盛赫赫犹至今瑰瓒曷云并崇崇中秘书济济士㳺泳墨宝收盈厨来观遇巳横始知前人蹟镌多自失劲𥿄素傥未坏万古传莫竟一从归人间梦寐不能更但媿将短才輙尔接高咏何羞赵壹穷自有钟嵘评尝闻曹将军尙请赋竞病我生群俊末贫贱亦足庆文成终愧君铅刀値枯梗同江邻几龚辅之陈和叔登台有感在昔梁惠王筑台聚歌吹笙箫无复闻黄土化珠翠当时秦兵强今亦归厚地我与诸贤良举酒莫言醉曾谁问孟轲空自有仁义逢羊予晨过北郭见群羊有羝处前其首卭然而伟腯其角拱然而耸其毛茸然而长自膊至腕与缨胡相若其群狠逐而拥趋如奉焉及其宰也羝存而群死之予归作诗示诸友云牧人垂长髯驱羊从北道老羝压大群毛比长髯好暮归同一栏朝出不择草旣肥当用烹从羝羝独保狡诱以全躯角尾徒爲老依韵和张中乐寺丞见赠胡车走辚辚暮车走碌碌黄埃蔽车轮赤日烁车屋靡论远与近安问踈与熟贤愚各有求徃返相磨谷我马不出门我蹟亦以跼心慕中乐贤道义闻且宿其言淸而新其貌古不俗书可到二王辩可折五鹿徃见未爲劳定交然后笃惠诗何劲敏对敌射铜镞穿杨有旧手惊雀无全目强酬非所当宜将弓矢速依韵和原甫对月见还不至毎爱孔北海罇中常不空今无酒与客唯有月兼风远色曾何隔微凉亦已同更期三五夕静坐接谈丛依韵和原甫月夜独酌月下马蹄休扰扰夜凉虫响竞嚣嚣一杯独飮愁何有孤榻无人膝自摇北斗柄高天渐转小冠簪冷发微凋谁知静对頽然影竟夕幽怀岂易聊依韵和原甫早赴紫宸朝待旦假寐月落西楼露气寒大明将谒望清斑烛房犹照衣冠上漏舍欲爲鱼鸟间入仗采旗开日月在庭公衮俨云山我慙一似朝宗水亦得随流到海还依韵和原甫新置盆池种莲花菖蒲飬小鱼数十头之什瓦盆贮斗斛何必问尺寻菖蒲未见花莲子未见心小鲜不足烹安用芎饵沉戸庭虽云窄江海趣已深袭香而玩芳嘉賔会如林宁思千里㳺鸣橹上清涔送施屯田提点铜场兼相度岭外盐入䖍吉江西采铜山未竭南越熬波海将结主人贪利不畏刑白日持兵逾盗窃铜私铸器盐夺商死共吏争蛇闘穴姦豪乗势倚蛮陬刼掠聚徒成蚁垤今虽驱翦岭下平尙恐根存更生孽因择徤才通便民付职与权将有设秋香亭上共爲賔却作主人殊少恱徂东走北十五年只有山川看不别依韵和江邻几癸巳六月十日同刁吴韩杨飮范景仁家晩赴舘宿覩吴兴太守章伯鎭题壁记辛卯仲秋初吉九月十一日十月二十二日十二月十一日壬辰二月一日舘直慨然有感江翁多感槩飮散来直庐题踪有旧友连蹇常与渠昨归天禄下念昔悲有余未乆复外补安能恋清虚得请向苕霅幽怀寄禽鱼高城浸湖光靣靣当红蕖晩乗畵舫㳺四坐罗轻裾数杯巳酩酊万事应破除不爱趋时近不恤与世踈百歳且过半冉冉将焉如谁慕八十叟犹在磻溪渔嗟哉再宿夕乃自仲秋初清谈固隔絶可见壁上书送林大年寺丞宰蒙城先归余杭逋之姪孙东方有奇士隐德珠在渊川壑爲之媚草树爲之妍殁来十五载独见诸孙贤煌煌出仕涂皎皎如淮蠙今爲蒙城宰归问浙江船何时度杨子夜入明月边有舄不化凫有琴何用絃眞趣还自得治民唯力田依韵和原甫六月八日晓雨侵晓忽飞雨飒然戸庭凉滴堦初闻声濯树暗有香吹烛熖闪闪鸣鸡湿昻昻稍巳便衣冠喜气眉宇翔安然如涸鱼呴沫乆巳望尘缨自可洁何必念沧浪送余中舍知汉州德阳匹马易爲秣单车长是轻秋风来栈道宿雨度关城石上树林暗山根江水明桐花鳯何似归日爲将行勉裴如晦裴侯失婴儿心肠如焚煎爱玩白玉玦坠地不复全收拾见颜色莹彻犹自妍鳯皇生九雏一卵破易捐况多令男子拭泪慰目前送谢寺丞知余姚姚江千里海汐应山井亦与江潮通秋来鱼蟹不知数日日举案将无穷高堂有亲甘可飬下舍有弟乐可同县民旧喜诸郎政刍力莫媿今爲翁与蒋祕别二十六年田棐二十年罗拯十年始见之我今五十二常苦离别煎屈指数离别正去一半年三君异出处相见有后先将最会遇早罗倍晩于田仕宦比我迟官资居我前此亦漫轻量无限归荒埏所喜笑语同各惊颜貌迁髪有霜华侵目有蜘蛛悬有酒易以醉有奚徒用妍醒来念功名病螾希蜿蜒安得有园庐寛闲近林泉养鱼数千头种薤三四㕓余𬞞皆称此嘉果植亦然旣无俗造请穷冬事高眠囷贮白粳稻酒沽靑铜钱饭过引数杯令儿诵嘉篇仰首看赤日区区随天旋朝见出沧海暮见入虞渊毕竟将何穷磨灭愚与贤亿亿万万载筋骨非玉坚桐棺三寸厚在昔谁免焉去去欲及时嗟嗟无由缘别三十弟彦臣朝辞都城里暮止汴堤头满目非相亲寂黙对河流依韵和雪窦山昙颕长老见寄处山无猒山林鸟正关关月入潭心白花明谷口闲采薪能自至流水不知还闻欲观沧海高峰峻亦攀送余中舍监韶州钱监孤靑水中石片白苍梧云虞舜不可见萧韶不可闻君爲汉钱官凿山取铜鑛韶石不生铜畱爲千古景七夕咏怀织女无耻羞年年嫁牵牛牵牛苦娶妇娶妇不解畱来徃一夕光奕奕河汉秋轻传人世巧未知何时休喜鹊头无毛截云驾车辀老鸦少斟酌死欲同造舟明月不到晓是夜曲如钩天意与物理注错将何求尝闻阮家儿犊鼻竹竿头人生自有分岂媿曝衣楼送弟禹臣王都寓居树隂少惟有墻隅两株枣去年相见枣花开今年相别枣实好枣实未剥风莫吹我鬓愁多似蓬葆淮南到时何所逄秋叶萧萧蟹应老忆昔共归江上初对飮芦洲月如缟半夜鱼跳镜破光万事然何足道自此重经二十秋不改靑靑岸旁草送叔昭上人附施屯田归宣城瓶巾过江去远託故人船借问风涛势何如杯度年山茶花树子赠李廷老南国有嘉树华若赤玉杯曾无冬春改常冐霰雪开客从天目来移比琼与瑰赠我居大梁蓬门方尘埃举武尚有碍何地可以栽毎㳺平棘侯大第夹青槐朱栏植奇卉磨碧爲壅台扵此岂不冝亟致勿徘徊将看荣茂时莫嗤寒园梅送吴照邻都官通判成都君家妇何贤舍舟具车毂五年梦在梁三年行向蜀迢递今日同辛勤昔时独看花乆莫畱买锦慰不足归来儿女大婚嫁应相续依韵和原甫昭君辞武帝常勒兵北登单于台始欲以威伏竟亦慙怀来徒令出塞师万里求龙媒未弭后世患玉颜困黄埃丹靑不足恨谋虑少徘徊月如汉宫见心向胡地摧在昔李少卿听笳动悲哀壮士尚如此娥眉安得开情语旣不通岂止肠九囘初冬诚难保死不如草莱再依韵一嫁异域去不复临镜台念昔辞家时岂爲单于来适遐固亦命配丑非由媒始欲并日月今嗟随风埃仆侍共惨戚山川空徘徊鸿鴈爲之悲肝肠爲之摧宁闻琵琶乐但闻琵琶哀休言羊酪甘谁喜氊庐开故国万余里此生那得囘乃知女子薄莫比原上莱飮刘原甫舍人家同江邻几陈和叔学士观白鷴孔雀凫鼎周亚夫印钿玉宝赫连勃勃龙雀刀主人鳯皇池二客天禄阁共来东轩飮高论杂谈谑南笼养白鷴北笼养孔雀素质水绞纎翠毛金缕薄大夸凫柄鼎不比龙头杓玉印传条侯字辩亚与恶钿劔刻辟邪符宝殊制作末观赫连刀龙雀铸镮锷毎出一物玩必劝衆賔酌又令三云髻行酒何婥约固非世俗驩自得阅古乐圣贤泯泯去安有不死药竟知不免此乌用强检缚开目卽是今转目巳成昨归时见月上酒醒见月落怳然如梦寐前语诚不错次韵和永叔退朝马上见寄兼呈子华原甫公归𥘉退内朝班驰道南头跃锦鞍欲雨浮云犹复暗背隂残雪愈生寒穿槐巳觉春禽语载酒重思结客驩吟寄侍臣知有意翠鬟争唱口应干刘泾州以所得李士衡观察家号蟾蜍砚其下刻云天宝八年冬端州刺史李元德灵卯石造示刘原甫原甫方与予飮辨云天宝称载此称年伪也遂作诗予与江邻几诸君和之砚如刳蟇腹如月又若剖瓢萌强发镌题天宝年造之刺史李元传自越刳蟇剖瓢我莫分称载作年初辩君君虽能辩犹曰宝宝兹伪物吾何云仰天大笑飮君酒砚眞砚伪休开口愿封匣还与侯请共江翁独持守送刘㢸秘校赴婺源云木葱茏处鸡鸣古县城山高地多险源近水偏清䂨资商货栽茶杂赋征案头龙尾砚切莫苦求精送阎中孚郎中知磁州箫管梁王台风雪邯郸道君行守赵城我向夷门老持麾邦寄重歌袴民欣早重冈古猎场惊兎离衰草次韵和王景彞十四日冒雪晩归子猷多兴怜飞雪向晩归时又见飘拂马随人如着莫舞空吹靣亦胜消闭门我作袁安睡呵笔君爲谢客謡记取明朝朝谒去毳裘重戴冷寥寥和王景彞晩逢赴江邻几飮残雪晩生寒良朋邀我飮逢君三省归交辔一相审乗兴兴未尽旣杯杯太甚夜䦨踏月廻火冷人巳寝次韵和吴冲卿伤何济川生爱虚名苦辩亡沦精竭智可哀伤谁将事附三公传自有文夸古战塲坟土未干还卜穴挽声才絶又新章是非从此方应定弟子犹争左氏长次韵景彞赴省宿马上乌纱㡌底靑眸转朱雀街头玉辔摇灯火高楼吹短笛帘栊斜巷隘初宵身归兰省唯看月心在天津欲倚桥枕上夜深应不寐羡他年少酒微销送李献甫览君南来诗如对江上景今忽告我归东风生马颈马行日几里到家梅蕚逞重登石头城爲我一引领送周諌议知襄阳蔼蔼荆州几万家竟持壸酒望高牙里儿尙唱铜鞮曲耆旧争随畵鹿车雄鸭绿头看汉水肥鳊缩项出渔查鄕人应笑张平子只有归田赋可夸依韵和原甫㕔壁钱諌议畵蟹諌议吴王孙特畵水物具至今图写名不减南朝顾浓淡一以墨殻自有度意将轻蔡谟殆被蟛蜝误宛陵先生集卷第十八宛陵先生集卷第十八目録宛陵先生集目录卷第十八和原甫省中畵壁和原甫山水和原甫见寄醉和范景仁东轩与子华自内中归送傅都官待阙吴沖卿出飮鼎江邻几邀观书和沖卿秘阁观墨蹟同邻几登吹台逢羊和张寺丞见赠和原甫对月见邀和原甫月夜独酌和原甫早赴朝和原甫盆池送提点施屯田和邻几晩赴舘宿送蒙城宰林寺丞和原甫晓雨送余中舍知德阳勉裴如晦送谢寺丞知余姚与蒋秘校乆别复见别弟彦臣和颕老见寄送余中舍韶州钱监七夕咏怀送弟禹臣送叔昭上人山茶树赠李廷老送吴都官成都倅和原甫昭君辞再依韵飮刘原甫舍人家和永叔退朝见寄刘泾州砚送刘秘校赴婺源送阎郎知磁州和景彞冐雪晚归和景彞赴邻几飮和沖卿伤何济川和景彞赴省宿送李献甫送周谏议知襄阳和原甫畵蟹目录终宛陵先生集宛陵先生集卷第十九宛陵先生集卷第十九宋宛陵梅尧臣圣俞着次韵和酬裴寺丞喜子修书唐宋典册竟骈罗汉诏重令与削磨古圣规模犹可法衆贤驰骋必无蹉旣除太史来爲尹遂用非才徃补讹代匠只忧伤手甚君宜怜我不遑他送赵虞部士宏知蜀州春风跨腊至雪作蝴蝶飞偏知蜀太守撩乱扑行衣何当海棠下歌管红袖围一飮一斗酒决讼如发机洛阳花自好听从杜䳌啼月蚀有婢上堂来白我事可惊天如青玻瓈月若黑水精时当十分圆只见一寸明主妇煎饼去小儿敲镜声此虽浅近意乃重补救情夜深桂兎出衆星随西倾次韵和酬刁景纯春雪戏意雪与春归落歳前晓开庭树有余妍杨花扑扑白漫地蛱蝶纷纷飞满天胡马嘶风思塞草吴牛喘月困沙田我贫始觉今朝富大片如钱不解穿次韵和杨乐道待制咏雪梁苑孝王迹㶚陵㳺客心牧羊来海上泛棹向山隂兴赏曾何浅羇栖亦以深穆歌犹在竹郢曲自传琴旗冻霑天仗枪寒拂羽林且爲丰歳庆休作苦寒吟掩帙都忘虑焚香静拥衾晴明一登阁暮色徧高岑次韵和景彝闰腊二十五日省宿君尝纳史似吴兢又直甘泉马踏冰重腊雪花方漫漫宿㕔书架自层层桉头美酒初温火帘底微风欲动灯永夜未眠钟巳发此心闲寂是高僧姪宰与外甥蔡骃下第东归事莫必有胜必胜难可持迩来罕相见世上多夸驰黄金铸佩印白玉刻佩龟朝见恃赫赫夕见同蚩蚩方得靡不羡旣处焉所施此理非一日更后当应知志士无终穷斯言非尔欺次韵和永叔省树高槐雪压条沉沉古屋蔽䟽寮毎嗟守印如枯木欲弃明珠学纬萧渐老但知贫贱乐向来徒用歳时销新年不管鱼龙跃安得乗风入剡樵次韵和范景仁舍人对雪三尺没腰雪京华频歳无高低相掩覆窍隙似封煳帖缺都迷丑增妍不问枯因时混贫富遇物得圆觚眩目曾何数流风不可圗冥冥山雾合浩浩海云舗未觉花飞叶先看霰集珠落机裁扇素猎野割肤腴粲尔娥奔月皤然叟赴酺薄才今揣称小巧媿非夫嘉祐巳亥歳旦永叔内翰堦前去年雪镜里旧时人不觉应销尽相看只似新屠酥先尙㓜綵胜又宜春独爱开封尹钟陵请去频次韵和吴沖卿歳暮有怀旧历卷将尽慨然增永怀唯希歩兵醉莫作大常斋孟浪从人笑踈愚共世乖定知当汩没名不与功偕次韵和沖卿元日天心欲销变元会罢来朝新歳起今日旧年犹昨宵冻云低覆阙残雪稍封条又听驱傩鼓群邪不可饶次韵和景仁对雪北风吹雪至浩荡地疑无弈弈将如舞漫漫欲似煳沙埸行不尽银汉落应枯兴发诗千首豪吞酒百觚山川容可改圭璧巧能图花竟因酥点砧争以练铺未燖调鼎鹄全混蔽旒珠怀昔餐衣絮谁今食豢腴善歌知寡和醵飮遂成酺衆笔排坚阵多多困老夫次韵三和景仁对雪北度龙沙远南来狗犬无玉阶三尺峻粉壁万重煳兽馁行迷穴禽寒立并枯长川平界限大屋竦稜觚稍见蓬莱阙初张云雾图受降鍪甲积罢猎羽毛铺被褐思怀宝㳺都学卖珠车皆陈鋈辔人尽得琼腴缟巳赠吴札席将开汉酺鳯池批诏手特地逞工夫次韵和永叔新歳书事见寄尖风细细欲穿帘残雪微销冻结檐盏里醇醪无限满镜中白髪不知添妍童喜舞开罗幕小吏愁凘入砚蟾幸得从公持直笔定应无复叹虀盐送辛都官知鄂州衣上大梁雪门前武昌车使君行有期将逢鸟隼旟车动自轣辘旟轻自舒舒去都越千里城在江上居黄鹤有高楼楼头挂蟾蜍下见鸎鹉洲葭茁可以菹爲弔祢处士沉踪异三闾忆昔我仲父五马来踌躇愿君访旧迹因报八行书次韵王景彞正月十六夜省宿过景灵街宫街不闭东城月圆影才亏夜色春自跃金羇来宿省从他锦帐欲夸人灯光远近疑争昼歌韵髙低竞起尘我老都无㳺乐意似君淸枕睡侵晨送韩玉汝太傅知洋州三首函关见残雪褒谷闻春禽禽响通朱轮马嘶入靑林花明乱石路云抱寒泉岑天外汉江来城下渔网沉庖供缩项鳊坐使宫娥斟农桑不须教古俗自通今渭入秦宫古褒分蜀道难泉声春雨后月色晓程寒𧖟浴桑牙短禽啼杏蕚丹从来称召杜民俗在君安春风东来几万里相送入关如有情㶚陵原边桺条暗咸阳桥畔桃花明自古恨别此两处十千美酒瑠璃倾日落未落车马动子规滴血壮士惊行哉使君负胆气蜀道虽险心常轻是时门前大桐树烂漫紫蕚啼流莺弟兄同怀不可见应亦梦觉嗟远程太白山前一尺雨桑下问𧖟田问耕郡城夜开百姓喜喜从迢递壶浆迎李廷老祠部寄荆柑子踏雪冲风驰小吏带霜连叶寄黄柑擗包欲咀才全动举盏逢衰酒易酣书尾自题知远意笔头亲荅猒多谈故人莫覔新诗卷都似嵇康七不堪韵语荅永叔内翰世人作肥字正如论馒头厚皮虽然佳俗物巳可羞字㳒叹中絶今将五十秋近日稍稍贵追踪慕前流曾未三数人得与古昔俦古人皆能书独其贤者畱后世不推此但务扵书求不知前日工随𥿄泯巳休颜书茍不佳世岂不宝收设如杨凝式言且直节修又若李廷中清愼实罕侔乃知爱其书兼取爲人优岂书能存乆贤哲人焉廋非贤必能此惟贤乃爲尤其余皆泯泯死去同马牛大尹欧阳公昨日喜疾瘳信笔写此语谓可忘病忧黄昏走小校寄我东郭陬缀之輙成篇聊以助吟讴次韵和韩子华内翰扵李右丞家移红薇子种学士院红薇花树小扶踈春种秋芳赏爱余丞相旧园移带土侍臣清署看临除薄肤痒不胜轻爪嫩榦生宜近禁庐此地结根千万歳聮华荣莫比茅茹次韵和吴长文舍人卽事见寄莫问春风有后先但逢佳处去扬鞭桃花洞远迷应乆杏树坛荒迹自传放与晓寒能几许卽看芳意不多偏古来闲气争强弱谩费黄金抛楚权次韵和长文社日禖祀出城晓出春风巳摆条应逢社伯马蹄骄坛边宿雨微霑麦水上残冰壅过桥燕子飞来依约近鴈行归去试教调北扉西掖多才思相与飘飘在沈寥次韵和长文禖祀郊外见寄并呈韩子华鹁鸪知雨在桑中雄逐䳄飞自不同胡粉未生轻蝶白燕脂先绽野樱红高高树里秋千月猎猎墻头蓓蕾风晓下祠坛多寄咏衣冠方侍大明宫送马行之都官昭亭山下送君时不畏西行劔栈危笮马跨来身更徤吴船乗去计非迟钱塘湖上寻云屋巾子峰前种槿篱此趣巳高天下士不须功业似鸱夷和王景彞咏薜荔植物有薜荔足物有蜥蜴固知不同类亦各善縁壁根随枝蔓生叶侵苔藓碧后凋虽可嘉劲挺异松栢和江邻几省中赏小桃年年二月卖花天唯有小桃偏占先初见嫩红无不喜终知俗艳几多妍邻翁巳折郊园里贵客争夸粉署边可惜工夫吟向此㑹须畱醉牡丹前长歌行世人何恶死死必胜扵生劳劳尘土中役役歳月更大寒求以大暑求以清维馁求以馌维渴求以觥其少慾所惑其老病所婴富贵拘法律贫贱畏笞搒生旣若此苦死当一切平释子外形骸道士完髓精二皆趋死徒足以见其情遗形得极乐昇僊上玉京是乃等爲死安有蜕骨轻日中不见影阳魂与鬼并庄周谓之息漏泄理甚明仲尼曰焉知不使人道倾此论吾得之曷要世间行依韵和长文紫微春雨二首年年泼火雨苦作清明寒梨花犹半绽塘水巳迷漫愁看日更永冷漏夜未䦨酒沫起玉盏烛泪生铜盘春衣向来脱带眼斗觉寛试问彼侠少何处跨金鞍春雨固多喜虽多安得愁旣能勒花苞又解滋耕畴池添㾗㾗涨渠有细细流不同离妇怨一落不可收定知矜有年岂似斗粟赒西掖吴夫子吟观意迟畱正声隮雅颂高论等阳秋我慙才甚薄难继东山讴送滕寺丞归苏州驱车入蜀时有弟母不徃畱妇侍母傍以子嘱妇养昨得阊门书妇子死泉壤此心那得安弃官提辔鞅东驰三千里鬻马求吴桨吴桨速如飞归来拜堂上堂前去时树巳觉枝条长岂无怀抱感爲寿酌春醠次韵和醻永叔春候倏巳和林上鸣鸟譁前日是清明骤雨霑梨花初闻结客㳺爱此物景嘉歌舞未终宴夕暮各兴嗟所嗟归路暗嘶马自知家公家八九姝鬒髪如盘鸦朱脣白玉肤参年始破瓜几日苦霖霪当道跳鱼虾闭门飮浊醪秋千系树丫群姝莫要剧爲公歌哑哑公当是日醉欢适不可涯孔氏有高第内自战纷华我公岂其然秉直异蓬麻果效归田去愿从招辕车次韵和江邻几送客囘同过金明池送别西亭车马尘天池回傍欲迷津畵船龙尾何时发丹杏梢头漏泄春风光犹未老扵人兽口泉声泻碧津一洗尘襟无俗虑柳条开眼共看春宛陵先生集卷第十九宛陵先生集卷第十九目録宛陵先生集目录卷第十九和景彞喜子修书送赵虞部月蚀和刁景纯春雪和杨待制咏雪和景彞宿省姪与甥下第次韵和永叔和范舍人对雪歳旦呈永叔和沖卿歳暮有怀和沖卿元日和景仁对雪三和景仁对雪和永叔新歳书事送辛都官知鄂州和景彞过景灵街送韩玉汝知洋州李祠部寄荆柑韵语荅永叔内翰和子华移红薇和吴舍人卽事和长文社日出郊和长文禖祀郊外送马都官和景彞咏薜荔和邻几赏小桃长歌行和长文春雨送滕寺丞归苏和酬永叔和邻几同过金明池目录终宛陵先生集宛陵先生集卷第二十宛陵先生集卷第二十宋宛陵梅尧臣圣俞着次韵和刘原甫紫微过予飮酒所居汴水近未有鼓吹蛙昨日春雨晴车骑临我家我家苦僻远庭下无泥沙爲撇瓮面醅爲煎鹰爪茶乳羮芼紫莼蜜果饤干瓜与我相对飮但恨诸友遐笑语虽同昔放浪不少加忽观壁间字坐叹目昏花公壮尚若此我老死岂赊门前卖桃李唿买婀娜华东檐大槐树上有鸟雀譁恃旧无猜嫌醉弁巳倾斜将去还见规礼数何检差后从江韩来禠带欢莫涯送汤延赏秀才下苐归参差绿柳上撩乱黄鸎飞失意暂时屈独嗟千里归淮船行欲驶江去应肥谢眺吾鄕守欣欣见綵衣送门人欧阳秀才㳺江西客心如萌芽忽与春风动又随落花飞去作西江梦我家无梧桐安可乆畱鳯鳯巢在桂林乌哺不得共无忘桂枝荣举酒一以送荅来上人春日卽事南国三衣客王城一见春花明驰道远雨涨御沟新茗忆山中物云怀岭上邻如何异鄕感却出解空人送杨申职方通判信州从来饶信吏爱宝袭侈越莫买冰玉盘苍山斵明月明月有时生穷巖有时竭君常抱清节历职老无阙与我年齿同独未变华髪又爲江外行畵舸羡明发送勾谌太丞通判颕州颕川倒湾流栏船曲转钩吏迎如太守民望亚诸侯芳圃深通野寒湖半抱州前贤多旧迹佳咏听君畱和永叔六篇嘉祐四年春御试进士翰林学士欧阳永叔韩子华集贤校理江邻几同爲详定官有诗六篇出而使予和焉详定幕次呈同舍苑树天边雨露匀群公偷看锦丛新眼穿欲折无由折赏到人间不是春代鸠妇言不如作蠒依𧖟蔟以丝自裹还自足与尔爲妇过一生怒卽分飞同转目辛勤哺雏寄鹊巢子母生离因尔逐羽毛曾未颜色衰飮啄不计丰俭时天隂輙遣唿輙归恩情𥿄薄谁信之朝爲夫妇夕行路世间反覆那能知伋妻白母非美事后代放此诚堪悲看花呈子华内翰时不选数老独嗟鬓毛未变目未花爱公深殿见桃李长才高咏无能加红英灼灼弄日色秾艳皎皎生铅华长廊垂幕风不动映柳黄莺吟未涯㷼㗸新泥𥙷巢缺蜗压峻陛临角斜是时唯闻鸟雀閙尽日不听车轮譁虽传此景无分到但讶习惯犹豪夸他年造物傥有意不使龊龊居贫家禁中鞓红牡丹与公同是洛阳客今日论年皆作翁一见此花知有感衰颜不似旧时红和邻几学士桃花深殿有春人到稀武陵虽说昧当时踌躇莫忆人间世恐至尘中悔却迟啼鸟提胡芦提胡芦尔莫劝翁沽美酒公多金钱赐醇酎名声压时爲不朽百舌子百舌子春泥方滑滑泥虽滑滑辇道平莫学竹鸡言易发深宫许尔来报春便是好鸟同其群清声啭入君王耳安用穿丛苦避人桃李无言何所益毕竟有谢须纷纷莫以荣华长不歇人间巳见翟公门安不忘危谁可贵贵时能忆困时闻缙叔以诗遗酒次其韵君尝谓我性嗜酒又复谓我耽扵诗一日不飮情颇恶一日不吟无所爲酒能销忧忘富贵诗欲主盟张鼓旗百觚孔圣不可拟白眼歩兵吾乆师君多赐壸能以遗向口满碗倾玻瓈醇酿甘滑泛緑蚁从此便醉醒无期旣以乐吾眞亦以泰吾身莫问今人与古人和范景仁王景彞殿中杂题三十八首并次韵殿幕闲兴宫殿深沉处莺花烂漫时关关咔清吭蒨蒨发朱𬎼天上春应早人间日转迟得贤如汉盛五字变周诗㳺延羲阁后药栏授经闻汉帝尝此讲秦余一日承丹诏同时见子虚来㳺琼阁外闲傍药栏初桺絮轻粘履薇条澁惹𥚑解归巢上燕思寄袖中书此鸟如矜愼飞飞与客踈龙栢花非龙香叶非栢独窃二美夸芳𬎼苦练不分颜色近紫荆未甘开谢迟群公莫以得地贵竟费佳句何足思延羲阁牡丹花中第一品天上见应难近署多红药层城有射于生虽由地势开不许人看天子何时赏宫娥捧玉盘奉呈诸君参天朱阁峻拂地柳条垂太液绿波涨建章春漏迟长人执兵立小竖挿花嬉但只逢人说无由预此时细竹森森汉宫竹託本异孤生玉砌缘根迸朱栏与笋平朝烟生宻翠晚影漏斜明应待女娲采参差鳯琯清夜赋月从东殿生丛竹照脩竦叶间清露滴枝上寒禽动闲觉万虑空静闻严鼓重官烛翦更明相看应似梦三月九日迎驾前殿临朝百辟囘后宫廷阁九重开鸣梢巳自金阶出黄屋初迎玉辇来不问偷桃方朔饱谁知载㦸子云才群官望幸无名姓只有穷吟许外陪浃日光隂天上早气候日边温悬蟢时过眼飞虫稍入轩看花成子大闻鷰养雏喧毎觉瑶池宴风飘管吹繁宫槐汉家宫殿䕃长槐嫩色葱葱不染埃天仗龙旂穿影去钩陈豹尾拂枝来靑虫挂后蜂㗸子素月生时桂并栽我意方同杜工部冷淘唯喜叶新开有折景福殿后酴醾花至者有鸟㗸花出清香不畏风初从上林发来过未央中蔟蔟霜包宻层层玉叶同谁将作美酒醉看月生东诗癖人间诗癖胜钱癖搜索肝脾过几春囊槖无嫌贫似旧风骚有喜句多新但将苦意摩层宙莫计终穷渉暮津试看一生铜臭者羡他登第亦何频石咏君王爱石丑百孔皆相通怪状一如此补天有何功匪言不可转安得来宫中女岂比桂础莹然受磨砻逾旬重说巳经旬应怀独寝人通宵弹玉枕白昼拂牀尘几想迎雕辇何当快倦身门前车马立疑是角生轮晨起月向西楼下天光候日开星明宝鑑百舌响宫槐玉井传新汲金炉换宿灰黄门驰有诏唱第许卿来金沙花金有披沙得花应不可多栽培由地力艳色与天和玉座君王赏朱栏将相罗称觞千万寿繁叶柰香何赐食谁言出相是山东今日求贤欲致功玉馔满盘来禁里鹄羮分鼎下天中但知恺弟酬君赐旧讶权舆向国风曾笑侏儒饱欲死宜思薇蕨不忘忠赐酒时颁光禄酒花出汉宫墻湛露承天渥流霞落羽觞近亲龙尾道远袭雀头香溺殿人谁见终知曼倩狂赐书选来金殿尽英豪帝笔亲承始是遭就里少年唯贾谊其间蜀客乃王襃善经有意尊儒甚推泽方知待士高归付子孙传百世深堂闲挂亦萧骚赐烛天子赐烛昏夜时嫦娥闭月栽桂枝称量高下唯妍辞相与尽心无附离求安去病如上池照耀不容毫髪私品藻一定何可移光熖夺畵资尔爲宣王徒美庭燎诗魏帝自彻月殿披我朝好士万古垂捜索贤俊登蒿藜孰不力吐肚胆脾枉用晏饮生胫脂云龙将见升骙骙燃此必欲无所遗收残喜气如蒸炊蜜蜂慙愧空多知赐果前日宫醪赐玉尊今朝待果小黄门干桃熏李非时物置案盈盘不次恩投以赤心思武帝握同玄璧咏刘琨尝闻食奠陈王业知是豳公几世孙桧咏文章老重欲追古便作帝宫苍桧诗青葱玉树传杨子盘屈洪桃见左思龙鳞已爱松身直珠实还看栢叶垂秀木艶丛郍可拟但将霜雪定坚姿柳絮陶令生涯漉酒巾门前种柳万条新花今吹作蓬莱雪曲旧得于关塞人应与残红闲是伴不随舞蝶去争春可怜轻质都无定一落银河莫问津殿后书事天子寻常幸直庐裹头宫女捧雕舆红泥已赐春醅酒黄帕曾经御览书林果鸟应㗸去后燕窠虫有落来余禁中事事能传咏播在人间不是虚雨夜电光初照树峩峩叶上微风与雨和玉腕愁闻无处柰庭花暗落不应多长杨静响千重瓦太液寒生几寸波洗濯青春如有意平明湿羽未离柯景福殿水宫井蛟龙夭矫垂晓缾初汲渴禽窥清泠巳向金盆贮丼滑还从玉椀知九酝酒醇由此得小团茶味爲留迟阁门地脉应相似翰苑曾邀咏昔诗雨后新晴殿合晓初日雾烟中柳重宫腰弱花肥粉颊丰渥恩君自厚藜藿我才充草木欣欣发谁知造化功象戏象戏本从棊局争后宫龟背等人情今闻儒者饱无事亦学妇人闲鬪明堂上有竒谁可胜罇中赌酒令方行直驱勐兽如寻邑何似昇平不用兵再观牡丹闻说偷观近玉栏肠如车毂转千盘无人忆着洛阳日走马魏王堤上看白牡丹白云堆里紫霞心不与姚黄色闘深闲伴春风有时歇岂能长在玉阶隂紫牡丹叶底风吹紫锦囊宫炉应近更添香试看沉色浓如泼不愧逢君翰墨塲七宝茶七物甘香杂蘂茶浮花泛绿乱扵霞啜之始觉君恩重休作寻常一等夸庖烟羃历庖烟出綵油欲通云雾未能周湿薪烧尽日停午试问霏霏何处浮省中汉相家人尚苦疑不言温室树何枝君今坦坦无猜忌夸说皇居尽入诗天上紫微垣里月光飞玉佩腰间正陆离天上去来知几日蟠桃结子是归时明月明月已生城上头小星光灭大星流来朝放牓出宫去何处残花转入沟再赋谁人重咏大刀头只愿长明不愿流纵使西倾必东出宁同寒水泻宫沟殿中柳絮玉几当中宝作牀无端絮惹御𫀆香群公唱第鱼龙化列侍金阶若堵墻宛陵先生集卷第二十宛陵先生集卷第二十目録宛陵先生集目録卷第二十和刘原甫过予飮送汤秀才下第归送门人游江西荅来上人春日卽事送杨职方信州倅送勾太丞颕州倅和永叔六篇详定幕次呈同舍代鸠妇言看花呈子华禁中鞓红牡丹和邻几桃花啼鸟次酬缙叔遗酒和景仁殿幕闲兴㳺延羲阁后药栏龙栢延羲阁牡丹奉呈诸君细竹夜赋三月九日迎驾浃日宫槐景福殿酴醾花诗癖石咏逾旬晨起金沙花赐食赐酒赐书赐烛赐果桧咏柳絮殿后书事雨夜景福殿水雨后象戏再观牡丹白牡丹紫牡丹七宝茶庖烟省中天上明月再赋殿中桺絮目录终宛陵先生集宛陵先生集卷第二十一宛陵先生集卷第二十一宋宛陵梅尧臣圣俞着次韵景彞春宴法座初瞻戸牗间衮衣垂处见云山满斟玉酒传宣尽齐挿宫花拜赐闲红线织成庭下毯明珠结出耳中环闘鸡旗底蓬蓬鼓逐胜争名利害关次韵景彞三月十六日范景仁家同飮还省宿种桃依竹似僊家邀对春风共泛霞席上未观双舞鳯城头巳觉聚啼鸦怱怱跨马人归省羃羃生烟树歛花稚子候门知我醉东方明月照扉斜次韵永叔试诸葛高笔戏书公负天下才用心如用笔端劲随意行曾无一画失因看落𥿄字大小得踈宻笔工诸葛高海内称第一频年直我来我媿不堪七安能事墨研欲效前人述懒性眞嵇康闲坐喜扪蝨是以持献公不使物受屈果然公爱之奇踪写名实岂惟播今时当亦传异日嗟哉试笔诗蔵不容人乞唐书局后丛莾中得芸香一本有芸如苜蓿生在蓬藋中草盛芸不长馥烈随微风我来偶见之乃穉彼蘙蒙上当百雉城南接文昌宫借问此何地删修多鉅公天喜书将成不欲有蠧虫是产兹弱本蒨尔发荒丛黄花三四穗结实植无穷岂料鳯阁人偏怜葵叶红嘲江翁还接篱何言恐偷様自是君妇懒五日缝一巾犹道苦未晩次韵景彞阁后紫薇花盛开禁中五月紫薇树阁后近闻都着花薄薄嫩肤搔鸟爪离离碎叶剪晨霞鳯皇浴去池波响鳷鹊阴来日影斜六十无名空执笔颕毛应笑映簪华送李太伯归建昌推天以知命自古岂不然桓魋及臧仓尝毁圣与贤后人何蹈之其事实好还君居麻源谷学礼如郑玄声名乆巳大籍籍四海传昨因丞相举便谓升云烟朅来太学舘食贫向三年忽怀枌榆下归思独绵绵得告许暂徃落莫求楚船捋髯沧江上仲看饥飞鸢谁识鹓雏志闲诵庄叟篇喜问里中儿重到旧林泉洗荡俗尘垢焚裂跨马鞯不向世路去徒取愁肠煎鸡豚粗可养禾黍亦足田不慙莎衣虫以叶自包纒及其饱满时曷异冠貂蝉君意我强写虽慕何由縁送林大年殿丞登第倅和州和静先生负美才族孙今似汉庭枚败亡项籍江边庙应媿文场战胜来王知章尉河内古县太行下老槐三四株以言新作吏不似旧爲儒黄绶心犹壮青云志岂无汉朝吾远祖不道此官麤送祖择之赴陜府古来分陜重犹有召公棠此树且能乆后人宜不忘君从金马去郡在鐡牛旁山色临关险河声出地长罇无空美酒鱼必荐嘉鲂天子忧民切行当务劝桑中伏日永叔遗冰日色若炎火正当三伏时盘冰赐近臣络绎中使驰莹澈肖水玉凛气侵人肌近日多故友分贶能者谁信都顾贫贱物物义不遗念我老且病赤疿生枯皮巨块置我前凝结造化移畏冷不敢食有类夏虫疑虽然巳快意何必咀嚼爲天子厚扵公不使炽毒欺公亦厚扵我将恐煎熬随我有䑛犊爱自怜小子龟次韵和永叔赠别择之赴陜郊古人相送赠以言今人相送举以酒酒行殷勤意岂踈酒罢踌躇悲更有行当何之来者谁陜府兵吏争迎走壶浆徃徃过函关翰林惜别方携手自言老大遇知难愿得公诗爲不朽公因索笔作长谣落落寓言诚十九我慙竹管厠宫悬纵合律度应非偶太守西行巳不贫忽获明珠盈大斗归立螭头未是迟暂向棠阴问遗叟送施縡秀才下第君尝老扵敌轻彼群儿嬉坚锐不可恃屡北还自疲胸中多奇秘旣何所爲东走沧海上夏果采荔枝奉亲乐无涯岂愧禄仕迟送张山甫武功簿洛阳旧交有七人五人巳爲泉下尘各家生儿爲门戸唯子弟兄先立身我与信都侯独在喜见及禄知天仁昨日闻𥙷武功吏气调欲与南山亲少年勉力向职事莫学老贪文字新送微上人归省天台释子怀慈母吾儒未易轻不㝷琪树去肯向石桥行海近云多润山高日少晴天恩新赐服书字欲传名寄天台梵才上人常观月从东海出想照石桥旁畔人试问当年与今日清光不改只如新送李信臣尉节县先归湖州梁王吹台侧五月多荷花荷开对翘鹭吴客还思家家在水中城四靣如铺霞焉能长相守千里独起嗟补官东海上物景莫言赊送王廵检之定海休淬䴙鹈劔休调鹊血弓平时自壮大何所立战功得兵不满百防冦沧海东驾船如飞鹘出入巨浪中苟能勇扵此遇敌无废忠同梅二十五飮永叔家观所抄集近事刘敞陶公一亩宅尤爱北窓风心远地诚僻客来尊不空观书太史氏全性市门翁予亦何爲者扵此清赏同来上人归宣城兼柬太守孙学士李白不猒昭亭山看尽飞鸟云独闲我今相送一怀想想在谢公窓戸间始作鷰子巾褁髻不褁额自名鷰子巾翼覆尾涏涏谁问巢由人谨赋避暑就高台不如就贤人贤人若冰雪论道通鬼神自言信手书字字事有因徃徃得遗逸烜赫见名臣是日刘夫子拍手气益振重覩太史公吾徒幸来亲大笑举玉杯陶然任天眞内乐不复热岂以身爲身送侯孝杰殿丞签判潞州同在洛阳时交㳺尽豪杰倏忽三十年浮沉渐磨灭唯余一二人或位冠䕫卨我今存若亡似竹空有节人皆欲吹置老硬不可截君自缑山来别我不畏热言作潞从事家贫禄仕切六月上太行辛勤非计拙天当气候凉清风自骚屑虽云数日劳斗与炎蒸絶君本公王孙才行实修洁锵锵发英声莹莹如佩玦是爲君子器终见不渝湼相逢未易期梦寐归鼓枻送张子野知虢州先归湖州未赴虢太守暂归吴兴家吴兴近洞庭橘林正吹花君当橘柚时摘包带霜华清甘不楚齿若酒倾残霞谿山小女儿姹姹两髪丫上氍毹嘈嘈弄琵琶是时与之醉何似走尘沙送尹瞻驾部监灵僊观天地如转磨屑屑今古人一落大化手团品惟其新不幸积不用衮衮同埃尘日月行何穷过尽千万春人生占几许百歳犹比晨君求灊山濳舍去两朱轮愿效陶渊明翦纱爲破巾山前溪多鳞山下酒甚醇看云举大杓杓造舒州民李白尝爱之死生曾与均此志我亦有更将猿鸟亲送朱玠戸曹之广德军南方小儿才读书徃徃得官呵路衢君今五十始作掾手板青袍非壮图况来桐汭水上城折腰强颜休叹吁城西古祠能致雨歳不有旱民无逋民乐未央君可娱旧俗不与吾鄕殊次韵和永叔原甫致斋集禧庙蠁灵祠属二公齐心相望切朱宫緑渠缭绕壖垣水广沼清泠涨殿风巳咏应麟来五畤仍歌翔鴈杂殊翁遥知毕事期寻胜尚问衰羸未猒穷送王司徒定海监酒税悠悠信风㠶杳杳向沧岛商通远国多酿过东夷少怀鄕寄书迟见日知晨早应闻有海花何必树萱草端明李侍郎挽歌三首少年爲侍从名誉竟轩腾毎吐胷中鳯宁容笔上蝇受釐延汉室被谤过周陵今日泉宫启师臣礼秩增官岂不爲逹其如望未充敏辞倾一代发问诎三公猒向承明直思行邵伯风嗟嗟玉树折埋没彼蒿宫秋树无黄鸟蝉声亦自哀素车新陇去白马旧賔来薤上朝阳露池中歳刼灰短长何足较嗣子有高才次韵和永叔夜闻风声有感月落夜正黑风起庭槐端窓间星动摇枕上人窹叹所叹吹阴云苦热弥不欢当其气莫出曷若无衣寒虚堂卧竹簟汗体如露漙驱蚊爇蒿艾宁复袭芝兰煎灼一如此衰枯谁可完消磨任寒暑安有不死丹三伏巳过二炎赫应渐残试看蜣蜋虫辛勤方转丸焉得从钓舟逆上严子湍此事人所易谢荣爲独难谁顾万古名黑石持镌刋风声不用撼牀头闲素纨次韵和永叔石枕与笛竹簟溪上枕剖龙卵石蕲匠簟制虵皮纹客从东方一持赠竹色蒸青石抱云磨沙斵骨自含润饱霜弔节无畱尘京师贵豪空有力六月耐此炎蒸剧旱风赤日吹热来大厦高檐任雕饰头颅汗匝无富贫虽有颁氷论官职官高职重氷则多日永氷消难更得唯公扫室施枕簟迎凉自感东方客东方客应非俗昏能使贤人心体适贤人何以偏伏人天下才名方赫赫我吟困穷不可听昼夜蚊蚋苍蝇声蝇如远鸡耳初感蚊若隐雷空际鸣葛厨顶绽屋蝎堕菅席中裂麻经横平生赋分只煎炒安有禄玉琉璃清犹胜昔年杜子美老走耒阳牛䏑死因思杨恽废时言但愿人生行乐尔公今事业在朝廷去就尤当愼终始待公睦足秋风来去奉高谈挥麈尾寄题朱表臣职方眞州新园青窓江上树杳蔼宫前道道侧有新园园中无恶草松陇方在望茅屋闻巳考朝廷正急才何得言归老次韵和原甫阁下午寝晩归见示殿阁风来夏日长青林抽嫩见余芳笔供五吏词休敏簟展双纹睡正凉故事早归何独晚旧交新咏尚无忘不言偃仰中园乐还爱眉间喜色黄三十二弟寺丞归宣城因寄太守孙学士谢公下车日郡内一登望昭亭山苍苍寒谿水瀁瀁句清宛微浑三洲分细浪小艇下滩来群鸥舞潭上借问鸥何若水深鱼莫向鸥馁犹识机鱼乐不忘饷子去见太守扵我必有访但寄此薄言罇前爲之唱送刁景纯学士赴越州会稽迎太守舟屋畵粉艧前舟载图书后舟载女乐月出镜湖心长笛使孤作还见渔者来曾令李謩愕吹裂比竹管士果不可度二分学宫装艳色闘京洛尝闻有西子菡蓞不相若得郡考故迹精絶古所怍愼莫爲俗牵乗闲数斟酌送宋郎中知商州商扵六百里太守二千石地广任亦重车建旗仍赤尝闻四老人采芝畱旧迹古庙蔵空山曾无汉羽翼其事有圗畵家传多典籍愿君爲政闲桉览知畴昔六月晦日定力院同原父赋送伯鎭景纯枢言三学士清秋三黄鹄举翼东来飞鸣声旣相唿烟水亦相依蓬池不暂止太液未言归酌酒望沧海飘飖思菊衣次韵和景彞省闱宿斋二首昼日南宫雨后凉斋严官重静扵常庭前鬪雀堕还起栏下秋花落自香看尽云容天漏碧读残书秩卷披黄九衢尘土莫能到萧瑟微风叶响廊新周斜光依约见夜蝉高树有时鸣曲眉不想西家様馁腹还思二子清迭代物华何足较古今荣辱岂须惊静来应觉能闲少人事区区逐日生送刁景纯知会稽前有朱翁子后经王右军至今风俗美自昔诵歌闻秦望临丹㦸耶溪潄白云只应丝管去惊动海鸥群次韵荅王景彞闻余月下与内飮仰头看月见新鸿形影双飞玉鑑中唿我作卿方举酒更烦佳句赏高风次韵和景彞对月萧萧风雨变凉意索索晩云开斗晴巳洗浮埃天外静忽生圆月树头明草根虫穴吟来乆屋角星河落更清我愧西垣侍臣比景寒霜鬓两三茎和景彞西阁独直池头鳯皇寒井上梧桐老鳯寒浴巳晩桐老脱亦早是时有词臣独直正视藁严严代王言落落奋清藻演成五色丝世作非常实贬如市朝挞襃若华衮好四方号令施万耳昏聋扫此职唯其才用居宁草草宛陵先生集卷第二十一宛陵先生集卷第二十一目録宛陵先生集目录卷第二十一和景彞春宴和景彞同饮还省宿和永叔试诸葛笔唐书局后得芸香嘲江翁还接篱和景彞阁后紫薇花送李泰伯归建昌送林殿丞倅和州王知章尉河内送祖择之赴陜府中伏日永叔遗氷和永叔送择之赴陜送施縡秀才下第送张山甫武功簿送微上人归天台寄天台𣑽才上人送李信臣尉节县送王廵检之定海刘公同飮永叔家来上人归宣城始作鷰子巾谨赋送侯孝杰殿丞签判潞州送张子野知虢州送尹驾部监灵仙观送朱戸曹之广德次韵和永叔送王司徒定海监酒税李端明挽歌三首和永叔夜闻风声有感和永叔石枕与笛竹簟寄题朱职方新园和原甫午寝晩归三十二弟归宣城送刁景纯学士赴越州送宋郎中知商州定力院赋三学士和景彞省闱宿斋送刁景纯知会稽次韵荅王景彞闻余飮和景彞对月和景彞西阁独直目録终宛陵先生集宛陵先生集卷第二十二宛陵先生集卷第二十二宋宛陵梅尧臣圣俞着次韵景彞奉慈庙孟秋摄事二十韵閟宫初告飨驾辂巳迎秋公衮惟时摄斋庐用尔休椒浆兹徃奠鸾驭或来㳺任姒徽音继邦家故事脩前期严受誓侵晓肃传驺鸡狗蔵深戸蚊蝇响暗沟别祠缘相汉旧礼傚宗周萧气接庭燎鼓声通市楼乐章分庙奏牲物用毛柔木主升新座牙盘列庻羞叩阶除劔履宿羽动梧楸钖胙人移爼焚辞漏昼筹豆笾将降陛胥史剧奔牛事毕归乌巷隂余晦綵油驱车多叱咤负檐起歌讴却直中书省重瞻十二旒词供五更敏诏示四方优宻议存王体斜封賛禹谋勤诚酬异等润色阐嘉猷强拟邺中咏我思康乐侯次韵和景彞秋兴日月机上梭年华东注波未惊凉叶坠巳见白髪多牧马归方徤调弓力渐和篱边賸晓菊陶令柰贫何司徒陈公挽词二首位至三公有恩加赐谥无再调金铉鼎屡剖玉麟符巳叹鸾同穴还嗟鳯欠雏拥途看卤部谁爲毕三虞公在中书日朝廷百事崇王官多不喜天子以爲忠富贵人间少恩荣殁更隆若非笳鼓咽寂寞柰秋风秋思梧桐在井上蟋蟀在牀下物情有与无节候不相假寥寥风动叶飒飒雨堕瓦耳听心自静谁是忘怀者送叶都官赴蜀州倅毎有人之蜀先凭问海棠徒知花底醉不报树头芳上马秋风急登山古路长西南生片月遥想见清光次韵荅吴长文内翰遗石器八十八件山工日斵器殊匪事樵牧掘地取云根剖坚如剖玉食具与果具待賔良有朂亦将茶具并饱啜时出俗公何都赠予金多不入目我家固宜之瓦椀居漏屋得此尤称穷客来无不足唯应赤脚婢收拾怨常酷夏席堆靑虀冬盘饤㫖蓄竟无梁肉馔甚愧萧家录送张君仪太祝签判奉宁军社雨燕巢空古陂菱叶老燕去春当还菱枯秋不早莫以西风高扵焉乱怀抱指途无几里驶马一秣草彼美贤主公文章爲世宝笑谈樽爼间勿负风月好寄题阳武宰王安之庆丰亭官爲人父母身自奉其亲结宇后园中散歩以怡神寒温适所适朝夕馈尔珍诸孙同在傍嬉戏情各均庭下香草秀梁上乳鸟驯乳鸟名曰乌反哺岂不仁香草名曰兰相袭使之纫二物巳可知百里风俗淳北州人有致逹头鱼于永叔者素未闻其名葢海鱼也分以爲遗聊知异物耳因感而成咏孰云北海鱼乃与东溟异适闻逹头干偶得书尾寄枯鳞冐轻雪登爼爲厚味向来昩知名渔官疑窃位有如臧文仲不与柳下惠从兹入杯盘应莫慙鲍肆送柳秘丞大名知录言今魏都去听我愿少休地息戎马牧民苦黄河流浑浑发西极奋奋入九州自古患决溢于今爲疮疣禹力顺而东汉防筑其陬完坏非一日利害经千秋主印无切责治水莫轻谋府公山西种贵巳爲通侯樽酒与歌舞上客共优㳺送何都官通判䖍州楚越封圻接㠶樯上下频商通洲橘熟信到岭梅春白纻歌脩颈金盘馈紫鳞同勤太守职龚遂汉名臣秋雷春雷不发蛰秋雷不收声向无一日雨今无一日晴昨夕玉女笑闪闪扬目晴雷公与雨师自取号令明舒惨由上天诞妄推五行日月不粒食安问下土耕虽然屋瓦烂还有地菌生损彼以益此谁能较人情尧时不无水用禹水乃平黎民思尧仁徃徃见扵羔犹吾大君意星火立水衡水衡虽努力岂将雷雨争送俞尙寺丞知蕲春县应见言风物于今有贡虵濳踪远鼃黾飮露上蒹葭淸洁一如此伤残都莫涯君惟修职业男耒女缲车和刘原甫白鸎鹉能言异国鸟来与舶㠶飘尝过西王母曾殊北海鳐雪衣应不妬陇客幸相饶因忆祢处士旧洲兰蕙凋送刘定贤良下第赴广陵令刘蕡不登科衆口诵其䇿得者爲之羞闻者爲之惜摧蔵一时屈论议千古白至今简篇中一字不敢易其言究时病舂刺若戈㦸引经见大法非蹈春秋僻我朝屡得人无不陞显赫乃知所中否实命系通厄中则首公相人情作冠帻否则走仕涂人情作履舄秋风广陵城千里夷门客壮心虽暂失美宝有时获怊怅以送君致龙翻点额九日永叔长文原甫景仁邻几持国过飮秋堂雨更静佳菊粲粲芳置酒延群公掇英浮新黄心犹慕渊明归来醉柴桑莫问车马之去迹乱康庄送鲍都官钱塘通判文鳐㳺西海夕飞向吴洲朱鼈生明月渊濳未可求由来有变化何能计沉浮君子蹈出处谁将等隅陬临水赋二者相送无离忧送通州通判刁国愽古郡见郎山海云遮一半阳乌出沧波光彩临砚桉小吏抱牍来磨墨爲点窜岂以岛屿人百事皆漫漫朝廷通守任不使守专断是恐缪其才民劳乃生乱辛勤虽然多鱼蠏莫知筭夜月上蓬瀛偷闲举杯看因行计较足少别休兴叹吴资政挽词二首天下文章老爲公地底铭平生怀道德舗写若丹靑蒲市一朝罢洛人皆泪零嗟嗟庙堂贵今以栢爲庭峩峩陉土厚自古葬贤人百尺不逢水千年空闭春夜台埋琬琰陇道刻骐驎西望缘缨泪曾无幕府賔九月二十四日大风秋飈无踪迹空中声奔驰枯桑因巳验老病仍先知惊沙入破隙危叶堕緑枝幽怀聒不寐山岳将恐移二十五日雪秋露未爲霜秋空已飞雪着树增叶危压丛忧菊折平明开戸看斗觉頽檐洁天时莫仓猝谁预衣裘设送唐待制子方北使王命来天外阏氏坐帐中仪虽聘邻国礼岂异和戎汉使方持节胡人自带弓唯应沙漠凛不减谏臣风送刘元忠学士归陈州省亲芸香闲秘秩苏合着新裘公子言归日天王赐问优治分周太宰礼重汉诸侯拜庆无如乐黄金作酒舟送陈贤良忠正军签判书对三千字恩科第一人鲲鱼飞北海龙劒跃平津直悟聪文主深论险克臣巳能明世弊枉作幕中賔送韩持正寺丞知余姚君家二仲父连爲吴越宰钱塘与萧山治迹应无改鱼虾莫猒腥网罟从人采天晴姚江深县鼓朝翻海送周介之学士通判定州相公秉文武视卒如婴儿今徃佐其军岂不重抚绥我有愚者虑赠君临路𡵨相公居并州托土曾不疑羌戎起濳变一旦覆我师我师无不勇将吏实易之常抱雪耻志此㫖君所知兵家尤戒贪持重养以威正当土门路自昔屯虎貔朔朝及旬望大校饫酒巵未若投单醪共飮河水湄古人维其均今人意参差临事欲之死身徃心巳移上能同甘苦下必同安危愿君因议论兹语何难爲送畨禺杜杆主簿行识桄榔树初窥翡翠巢地蒸蛮雨接山润海云交讼少通华语虫多入膳庖不须思朔雪梅吐腊前梢还柳瑾秘丞诗编吾友苏子美闻昔许君诗子美今下世令人重嗟咨当其不得志泥水蟠蛟螭未激西海流安可气吐霓吴洲逢朱鼈腹有百碧遗他时使我观我观颜忸怩便欲焚笔砚柰何难争驰送张殿丞吉甫知资阳单骑欲之蜀綵衣初过秦王乔凫是舄陶令酒名巾㶚上愁逢雪襃中喜见春两川风物美不似走京尘丁端公北使出聘天王使来乗御史骢驰车看燕妇貂扇御胡风俗与华人似言从左袵通罽庭观拜舞不似未央中张斯立遂州司理自身买马箠爲妇置羃䍦将出咸阳门同渉蜀道危畴昔未禄仕日夕讲书诗不能青云高乃作黄绶卑前人未遇时徃徃甘栖迟如筑九层台始起一板基虽然用功深歳久终莫隳我今惜君行无力可致之去勿借芳草世俗多夸毗寄题哀贤亭苍苍墓门树亦有黄鸟哀贤者不在世常恨埋蒿莱山根入溪泉流响出夜台东方见子胥助涛高崔嵬荅建州沈屯田寄新茶春芽研白膏夜火焙紫饼价与黄金齐包开靑蒻整碾爲玉色尘远及芦底井一啜同醉翁思君聊引领送曹测崇班驻泊相州知君邺城去历览古时蹟峩峩铜雀台其下遗瓦砾不化鸳鸯飞多近蟾蜍滴哀哉魏武帝雄智圗九钖俄闻望西陵作妓向朝夕曾何百年间事徃如霹雳空余几仞土阴峭古藓碧下有牧羊人上有䍧与䍽寒风吹枯草草短声刺刺珠翠爲埃尘冠劒埋百尺颜回飮一瓢仲尼不暖席拥徒食人肝生莫如盗跖令名今犹存焉在刻金石我軰当太平白首如战敌又知爲善乐尚媿苟仕籍行行勤抚兵竖威酬德泽十一月二十三日欧阳永叔刘原甫范景仁何圣徒见访之什夷门魏公子来过抱关人车马立市中贵义不耻贫市人无不惊此老靣黧皴岂将流俗眼能辩玉与珉尔后几千载此贤埋埃尘谁谓四君子蹈古犹比辰上马后苑门访我东城闉爲公开蓬戸沽酒焚紫鳞银杯青石盘共飮不计廵薄暮各巳醉欢笑頺冠巾来旣无猜嫌去亦无踈亲曷若世上士惟顾势力均次韵和原甫陪永叔景仁圣徒飮余家题庭中枯菊之什九日车马过我庭黄菊鲜重来踰七旬枯蕚无复妍自非凌霜操枝叶徒相连衰败未忍去根荄尚翘然不意憔悴丛犹爲君子怜固值时节晩岂恨地势偏直如木上萝縁蔓欲到天一朝风雪厉零落向暮年至此事乃等高低复何言公休夸松栢彭祖与颜渊各不相徤羡焉能论柔坚愿公时飮酒周孔今不泉次韵和永叔飮余家咏枯菊今年重阳公欲来旋种中庭巳开菊黄金碎翦千万层小树婆娑嘉趣足鬓头挿蘂惜光煇酒靣浮英爱芬馥旋种旋摘趂时候相笑相寻不拘束各看华髪巳垂顚岂更少年苔色緑自兹七十有三日公又连镳入余屋堦傍犹见旧枯丛根底青芽叹催促但能置酒与公酌独欠琵琶弹啄木所叹坐客尽豪英槐上冻鸱偷侧目盘中有肉鸱伺之乌鸟不知啼觜曲诸公醉思索笔吟吾儿暗写千毫秃明日持诗小吏忙未解宿酲聊和属送李献甫寺丞知虹县先归金陵今日归爲美涂金作马缨愿言膏沐妇相望石头城得邑柳堤合还家梅野晴里中多乐事州牧是名卿卫尉邵少卿挽词二首位至九卿亚年过七十春桐鄕归葬日棠树去思人雾里开蒿隧原边起石麟地遥徒有泪洒向北风频买得吴门宅归来自种花春风未歌彻东岱巳魂赊昔作千年调今爲一日嗟人将镌美德磨石取江沙次韵和永叔对雪十韵纷纷何乱目凛凛自开门着莫风难定侵凌物巳繁装成新树色遮尽古苔㾗冷入梁王苑清乗卫国轩欺贫冻蓬荜增险想轘辕小隙皆能及洪炉逼不温云衣随处积水甲等闲屯团戏爲丸转堆雕作兽蹲岂愁穿破履幸喜有清樽谁问诸公子高楼与后园寄题刘仲叟泽州园亭城临太行谷谷暖宜草木旣移洛阳花又种阮家竹五色杂黄红一林常翠緑其间广亭开亦欲危榭筑春归百禽嚎抟黍及布谷桑上啄椹食林下窥果熟果收椹巳尽飞去不须逐婆娑黄杨树谁谓逢涧缩物犹有进退此理何用告余心当效君未有地可卜缀书岂贪乐且以苟微禄送李灏秀才南归乗驴雪中来别我千里归江南梅花发身与越乌飞几年客大梁着尽箧中衣空余一束书去恨识者稀宛陵先生集卷第二十二宛陵先生集卷第二十二目録宛陵先生集目録卷第二十二和景彞摄事和景彞秋兴司徒陈公挽词秋思送叶都官蜀倅次荅吴内翰遗石器送张签判奉宁军寄题阳武庆丰亭酬永叔分遗海鱼送柳知录大名送都官䖍州倅秋雷送蕲春俞寺丞和原甫白鸎鹉送刘贤良下第九日永叔诸公过飮送鲍都官钱塘倅送刁国博通州倅吴资政挽词二首九月二十四日大风二十五日雪送唐待制北使送刘学士归陈州送陈贤良忠正签判送韩寺丞知余杭送周学士定州倅送番禺杜杆主簿还柳瑾祕诗编送张殿丞知资阳丁端公北使张斯立遂州司理寄题哀贤亭荅沈屯田寄茶送曹崇班驻泊相州永叔诸公见访和原甫陪永叔题枯菊和永叔飮余家送献甫知虹县卫尉邵少卿挽词和永叔对雪寄题泽州园亭送李灏秀才南归目录终宛陵先生集宛陵先生集卷第二十三宛陵先生集卷第二十三宋宛陵梅尧臣圣俞着送刁经臣归润州兼寄昙师古来山林士一徃不复返区区世上名岂毕车自挽前有高山危后有落日晩未知所止息巳慕田家饭爱君京口归万事不着眼乘马饰鞍辔乗舟畵屋版长途与白浪徤驶固莫限力殚风定时各各系岸栈寄语老空人青崕勿锄刬赠狄梁公十二代孙国賔雄雉飞上天牝鸡白日鸣驱逐鳯皇雏百鸟不出声岂无鵰与鹗至死莫得争孤鹤独不惧使风羽翼成鹤性本君子嘹唳通太淸至今有其孙踉跄田中行明时与稻粱重节亦贵名尔无冲天力且与鹙鸧并愼勿啄泥秽坐使白鹭轻寄金山昙颕师呈永叔内翰江中峩峩山上有道人住风涛响殿阁云雾生席屦道人如不闻道人如不顾谁能识此心来徃只鸥鹭京洛三十年尘埃一相遇我与信都公已落衣冠故平生守仁义齿髪忽衰暮世事不我拘自有浩然趣未由逢故人坐石语平素寄题刁经臣润州园亭新作城边圃陂原上下斜竹多刘𥙿宅松接戴颙家山色不须买江流何处涯但邀东海月莫听五更鸦次韵和永叔夜坐鼓琴有感二首夜坐弹玉琴琴韵与指随不辞再三弹但恨世少知知公爱陶濳全身衰弊时有琴不安絃与俗异所爲寂然得眞趣乃至无言期舜琴曰朕有语舜郁陶乎孝悌怨则否傲狠愧岂无我尝抚卷叹叹此孟氏书此书有深意仁义世乆虚公今乃有感其不在兹欤鱼跃与鹤舞物情曾未殊无情则无应何必问鸟鱼李尙书挽词二首相门三世贵家法百年同天子赐恩礼史臣书祖风笳声穿苦雾陇穴启寒蓬自古焉能免扵兹是始终伊水西头月靑山北脚云夜台无复晓阴岭有时熏龙劒双埋没庭兰竟郁芬不知门下客谁刻道傍文送朱司封知登州驾言发夷门东方守牟城城临沧海上不猒风涛声海市有时望闾屋空虚生车马或隐见人物亦纵横变怪其若此安知无蓬瀛昨日闻公说今日闻公行行将劝农耕用之卜阴晴送代州钱防御堂堂鴈门行赫赫符节分紫塞千里障红旗十万军世家王爵贵祖庙将臣勲钟鼓陈牛酒衣裘论典坟唿鹰下靑汉牧马出黄云窦宪何爲者燕然解勒文寄题庐陵董氏桂林书斋山东桑柘多江南松桂茂种桑事春𧖟栽桂事华构尝闻云葢下聚书爲大富徃徃见子孙缘天掇星宿掇星星若珠光彩出屋漏秋收万种田作酒日爲寿亦有千里归锦衣行白昼次韵永叔乞药有感子厚论钟乳要若鵞翎筒安取㗖枣栗谓相出山东所产有所美愼勿凭村僮公问我饵药石臼将使砻我饵乃藤根得方非仓公曾闻李习之其品今颇同此物俗爲贱不入贵品中吾妻希孟光自舂供梁鸿荏苒歳月乆颜丹听益聪虽能气血盛不疗贫病攻何如靣黧黒腰金明光宫亦莫如学钓缗钩悬香䓖但知烟水乐宁计身瘠丰我生无快意岂异抱笃癃公乎忽我求略辨雌与雄雄赤而雌白由来不同功沙合固切似朋好殊未穷长年苟不遇笑杀渭上翁和王景彝正月十四夜有感灯光暖热夜催春天半楼开飮近臣驰道横头起山岳露台周匝簇朱轮隔帘艳色多相照下马轻豪各竞新我巳暮年殊趣向浓油一盏桉边身送雷太简知虢州牛车读古书少作㳺秦客一朝起爲郎华省何赫赫若有南山云时时生枕席云润不益老唿吸乗间隙抱痾初骇闻旣愈頼药石遂请虢太守虢事简且适况有三堂存韩诗犹可觌永歌复飮酒东平希阮籍次韵和景彝元夕雨晴春云收暮城九陌洒然淸星出紫霄下月从沧海明车音还似昼鼓响已知晴静闭衡门卧无心学后生早春书局卽事蔷薇结旧蔓夭桃种新红伤根桃不死着架蔓依丛要以玩芳物亦宁负春风谁念太行下移谷学愚公古意林中卽鹿人常爲虎所卽虎岂援鹿者亦各求其食趋利不顾害祸患安可息古来遯世士轻彼用智力送李阁使知冀州騕黄金络春风北渡河将军守汉法壮士发燕歌绿水塘蒲短晴天塞鴈多家声复年少矍铄笑廉颇郭园梅花未逢桺条靑独见梅蘂好犹怯春风寒不比江南早淸香拂酒杯素色欺蓬葆佳人金缕衣唱彻嗟身老送襄陵李令彦辅公相爲近亲翰林爲故人亲旧各贵显靑袍未离身六十去作令岂慕要路津又思汉东归便置漉酒巾深希陶渊明澹然意巳眞食枣齿易黄晋俗诚自淳尙不顾隋珠安肯与此邻送君识君心扫迹向世尘咏刘仲更泽州园中丑石君家太湖石何从太湖得太湖天东南太行天西北相去三千里虽有何致力古人烦舟车顽质无羽翼窍引木莲根木莲依以植秋虵出其中舌吐虹霓色君尝夸扵我怪怪亦特特以丑世爲恶兹以丑爲德事固无丑好丑好贵不惑送赵子渊知颕州旧谷不栖亩新春原鹿饥野荒多冦诏发抚疲羸驿骑东风急菑田小雨迟应同汉太守膏泽亦能随寄题杨敏叔虢州吏隐亭贤哉虢略君守虢事颇简有亭后园中登览早至晩了了松栢关气象入醉眼花草发琐细禽鸟啼睍睆竟日人不来亦莫去杯盏次韵王舍人忆省中小桃寄江学士浅绽燕脂紫蜡芳深斟吴酎白琼觞鳯池人忆去年艳雉省客无今日狂髣髴物华先上苑依俙歌吹下昭阳平明社雨莫催促应翫移牀欲近傍次韵刘原甫社后对雪社日遇群飮北风归马骄阳乌云斗晦来燕翅难调朝霰侵花冷春阴到地消宿酲无酒解薄被觉寒饶炉炭重然兽衣裘更御貂蛰宫虫复闭时鸟腹将点缀何多思轻狂不柰飘唯知妍可玩宁恤气爲妖剡客偶然兴海神非次朝唱高仍和寡公又作长谣次韵永叔二月雪春雪损萌芽未必摧𣏌菊我心无爱憎随分乐自足桃李红间白岂不恱我目𣏌菊嫩且甘岂不饱我腹看花食𬞞仍举杯趂取衰迟鬓犹绿闻王景彝雪中禖祀还二月漫漫雪斋宫夜寂寥坛塲祠乙鸟桑柘响阴枭履带春泥重驹回广野骄还批五色诏池上踏琼瑶次韵景彝祀高禖书事闻说郊祺喜气翔曾由乙卯命封商今朝钟鼓登歌祀何日熊罴作梦祥扫雪野庐风凛凛陞坛公衮佩锵锵君门赐胙予何有不似矜夸鳯沼傍次韵和永叔雨中寄原甫舍人頼得春巢燕未归高檐终日雨衰衰细笼芳草踏靑后欲打梨花寒食时美景巳嗟空过尽名园犹许悞相随锦鞍切莫九衢去拍拍一如鵞鸭池毛君宝秘校将出京示予诗因以荅之古城踏成谷不见人马踪古人岂不行旧迹岂不重从何求故歩徃返自憧憧观君百篇诗善畵人形容毫髪无不似落笔任横纵曷如握明镜物物目所逢赠以东南归掷去手中笻刘仲更扵唐书局中种郁李冷局少风景买花栽作春前时樱桃过今日雀李新搦条红蓓蕾婀娜含雨匀旧来蔷薇丛饶借与近邻始移棣蕚密不慙车下榛日暮缀书罢暂赏举杯踆和刘原甫复雨寄永叔堦下青苔欲染衣晴光才漏又霏微冲风鷰子㗸泥去隔树鹁鸪嗔妇归乍冷乍阴将禁火自开自掩不关扉浑身酸削懒能出莫怪与公还徃稀送正仲都官知睦州毎嗟相逢少常苦离别多行行复壮壮徃徃起悲歌古来易水上义士有荆轲捐躯思报恩飮恨歌柰何况彼儿女怀牵纒如蔓萝是以世间人鬓髪易畨畨喜君得郡章东归随春波滩上严子祠系船聊经过其人当汉兴富贵不可罗足加天子腹傲去钓于河冬披破羊裘夏披破草蓑心中小宇宙尤哂献玉和我慙贱丈夫岂异带靣傩未免爲鬼笑谁知惧挥诃安得如君行收迹巳嗟跎空将闲歳月尘埃浪销磨正同三崃贾尽力向盘涡续永叔归田乐秋冬二首秋风忽来鸣蟪蛄豆叶半黄陂水枯织妇夜作露欲冷社酒已熟人相唿坎坎击鼓坐林下醉去自有儿童扶壮男独猎南山虎中子已扱荒径狐田家此乐乐有余食肉缉皮裘岂无我虽爱之乏寸土待买短艇归江湖北风如刀割寒骨谷已成囷不仓猝任从宻雪落交加旋採干薪烧榾柮锄犁满屋牛在牢鹅鸭乱鸣鸡乱发割烹炊黍待邻叟饱向茅檐间兀兀田家此乐乐无涯谁道一生空汨没公希平子定何如我效梁鸿终适越和介甫明妃曲明妃命薄汉计拙凭仗丹青死悞人一别汉宫空掩涙便随胡马向胡尘马上山川难记忆明明夜月如相识月下琵琶旋制声手弹心苦谁知得辞家只欲奉君王岂意蛾眉入虎狼男儿返覆尚不保女子轻微何可望青冡犹存塞路远长安不见旧陵荒酬杨愈太丞之寿州见别畴昔西州谢法曹声名籍甚我徒劳升沉一府巳荒冡憔悴两人犹二毛眼见荣华能几日心知富贵只秋毫淮南鱼美香粳滑饱去清吟岂不高赠太子太傅王尚书挽词二首周原开陇隧卤部葬名臣北极履声絶东朝车迹湮蔵舟移夜壑栖鵩去承尘共看刘寛墓碑阴几许人平生性忠厚所守必尊君靣实贤愚混心惟白黑分事光中执法书集右将军天意若埋没北邙松栢坟送陜西都运彭待制塞下兵难去关中粟未多君心同汉帝粮道得萧何函谷马蹄入渭桥车辙过地形终险固山色旧嵯峨不媿先贤传重听得宝歌归来奏天子安稳看鸣珂送罗职方知秀州陆云尝夸千里莼便轻羊酪同埃尘君今得郡正千里巳患无羊猒此珍乃知南北各所乐乗舟不如乗马恶水边不见秦罗敷纵有西施肌肉薄使君事事未称意绿水芙蓉定何若寄怀刘使君昔我从仲父三年在河内春㳺丹水上花木弄粉黛人夸走马来尽眼看没背薄暮半醉归挿花红簇队使君今少年时徃劝耕耒安行过树下野杏正破颣何不学山公酩酊还倒载令人知使君心胆不琐碎切莫惩妇翁慷慨临并代一朝由谤谪虽去民苦爱实计幸不幸岂较进与退因书寄此怀绳墨老且悔赠仆射侍中刘相公挽词三首处外诸侯重居朝圣主知祅逢庚子日梦异武丁时归椁关山远凝笳道路悲欲传千古迹佐世本无爲古今皆可见富贵不常存歌者未离席弔賔俄在门朱轮空返辙绿酒尚盈樽人事固如此令名贻后昆叹此微末迹见公三十年贵爲天子相能择大夫贤东第门䦨在南州陇隧延立碑思叔子堕泪岘山前送胥平叔太愽通判湖州依依堤边柳泛泛水中舟舟行无远近柳影不随流东风欲粉絮相逐江上头正见魮鱼来贯条尾脩脩使斫横刀脍便销千里愁樯端燕暂语卽飞入高楼楼中饶客飮共候风色柔明朝同挂㠶直过南徐州吴地多平湖缆柂明镜秋芙蕖拂雨舷女艇花底讴不羡乗五马却逢罗敷羞此官当此时莫忆尘中㳺寄题张令阳翟希隐堂毎读陶濳诗令人忘世虑濳本太尉孙心远迹亦去不希五斗粟自种五株树矌然箕山情复起濠上趣今时有若此我岂不怀慕李士元学士守临卭日有谷一茎九穟者数本芝数本莲花连叶并蔕者各一本因赋之临卭传瑞物太守在郡时旣多九穟谷复有三秀芝芝以保万寿谷以丰东菑更看芙容叶并蔕照清池宛陵先生集卷第二十三宛陵先生集卷第二十三目録宛陵先生集目录卷第二十三送刁经臣归润赠狄梁公孙寄昙颕呈永叔寄题刁氏园亭次酬永叔李尙书挽词送朱司封知登州送代州钱防御寄题董氏书斋次酬永叔和景彝上元夜送雷太简知州和景彝元夕雨晴早春书局卽事古意送李阁使知冀州郭园梅花送襄陵李令咏仲更园中丑石送赵子渊知颕州寄题州吏隐亭和王舍人忆省中小桃和原甫社后对雪和永叔二月雪闻景彝禖祠廻和景彝祀高禖书事和永叔雨中荅毛秘校仲更种郁李和原甫复雨寄永叔送正仲都官知睦州续永叔归田乐和介甫明妃曲酬杨太丞见别赠王尙书挽词送陜西都运彭待制送罗职方知秀州寄怀州刘使君刘相公挽词送胥太博湖州倅寄题阳翟希隐堂赋李学士谷芝莲目录终宛陵先生集宛陵先生集卷第二十四宛陵先生集卷第二十四宋宛陵梅尧臣圣俞着郭之美忽过云徃河北谒欧阳永叔沈子山春风无行迹似与草木期高低新萌芽闭戸我未知忽闻人扣门手把蟠桃枝问我此蟠桃缘何结子迟但笑不复荅问者当自推振衣向河朔河朔人伟奇以兹不荅意迟子北归时读蟠桃诗寄子美永叔韩孟扵文词两雄力相当偶以怪自戏作诗惊有唐篇章缀谈笑雷电击幽荒衆鸟谁敢和鸣鳯唿其凰孟穷苦累累韩富浩穰穰穷者啄其精富者烂文章发生一爲宫揫歛一爲商二律虽不同合奏乃锵锵天之产奇怪希世不可常寂寥二百年至宝埋无光郊死不爲岛圣俞发其藏患世愈不出孤吟夜号霜霜寒入毛骨淸响哀愈长玉山禾难熟终歳苦饥肠我不能饱之更欲不自量引吭和其音力尽犹勉强嗟我扵韩徒足未及其墙而子得孟骨英灵空北邙诚知非所敌但欲继前芳近者蟠桃诗有传来北方发我衰病思蔼如得春阳欣然便欲和洗砚坐中堂笔墨不能下怳怳若有亡老鸡觜爪硬未易犯其塲不战辄自却虽奔未甘降更欲唿子美子美隔涛江其人虽憔悴其志独昻昻气力诚尚对胜败可交相安得二子接挥锋两交铓我亦愿助勇鼓旗譟其旁快哉夫子乐一釂宜百觞乖离难会合此志何由偿孙司谏知邓州南阳汉名都其俗尚敦朴亡徒顷爲盗刺史安与角田野遂焦熬蒿莱思沃濯兹虽得甘露向巳苦风雹更张固所重下令未宜数且观道傍碑文字今巳剥史尉还乌程与君去年别君来竟悲喜乗马夜访君备陈昔行李五月辤吴中六月渡杨子七月行䘮妻是月子又死买棺无橐金助贷頼知巳娇儿昼夜啼㓜女飮食止行路况炎蒸悲哀满心耳靑铜不忍照憔悴邻扵鬼八月至都下少长疾未巳一婢复嗑然老媪几不起君门日预朝仆乘贫可耻十月补王畿受代隔歳纪闭门陋巷中闷黙阅书史初闻君至之如见湖山美今闻君复还爲我谢云水故交傥相问怀抱今如此岂乏南飞鴈岂无东下鲤自同嵇康懒作书愁把𥿄薛九宅观雕狐图蜀中处士李怀衮手畵皂雕擒赤狐勐爪入颊觜迸血短尾㒔㑛穷蹄铺雕争怒力狐争死二物形意无纎殊一禽一兽固巳别硬羽软毛非笔模入君此室见此图如在原野从驰驱寄汶上大第未尝身一至人猜巧宦我应非弹冠不读先贤传说劒休更短后衣痩马靑袍三十载故人朱毂几多违功名富贵无能取乱石淸泉自忆归萧着作宰丰城王都二月花正开社雨作隂迎燕子人先春色向江南江南春色归春水拍岸緑波生荻芽晨羞聊可助甘㫖县涂爲政子所谙不敢赠言言日鄙董安员外之信州铅山簿古岸緑蒲老春㠶逆水轻烹鲜聊以芼泝险复兼程可用兹时乐无将远道惊曾爲江上客因赠北行人弟得臣殿丞签判越州再爲会稽行聊问会稽美禹穴迁所探泰望斯所纪年代已浸深书碑必亡矣剡溪有樵风其事恐非是买臣千载后得无负薪子黄庭昔换鹅道士傥不死行当访其眞愿以鹅报尔愼勿笑我痴万事难可拟摘笋复盈檐缗鱼新出水此又食之珍因书悉条理李舍人淮南提刑啄木欲除蠧蠧去树亦挠何须食微虫尔腹岂不饱天下本无事自爲庸人扰君实知古深终慙用倾巧吴殿丞代州通判举才不避势必也知其长王官诚济济岂得佐边疆代郡实雄要昔已选帅良功名乃欲取叱驭登太行和人喜雨仲冬至仲春隂隔乆不雨耕农将夫时萌颕未出土帝心实焦劳日夜不安处祷祠烦骏奔肹飨杳无补帝时降金舆徧欵灵眞宇百姓知帝勤变愁爲鼓舞和气能致祥是日云蔽午夕风不鸣条甘润忽周普巳见尧爲君安问谁爲辅胥员外之复州景陵尉城隅汉水阔正足槎头鳊采荇兼登爼施罛不贵钱江㠶风势美竹屋雨声连必有苍苔碣畱爲好事传李审言归郑州尝从京索间跃马望春山气象归王国丘陵接汉关长榆啼鸟乱细草牧陂闲老猒行涂路因歌送子还李舍人见过春泥无处所穷巷少人行忽枉靑丝骑曾非白靣生笑言聊与适鸡黍未尝烹莫叹余贫甚吾侪业本淸春鹘谣春巢累累衆鸟哺儿衆鸟不出巢群雏嗷嗷腹甚饥不出巢其谓何上有苍鹘窥其窠问鹘何仇鹘不我顾我巢有雏开口待哺一日不击巢雏不食尔忧尔雏衆鸟号唿又可吁来梦忽来梦我于水之左不语而坐忽来梦余于山之隅不语而居水果水乎不见其逝山果山乎不见其途尔果尔乎不见其徂觉而无物泣涕涟如是欤非欤汴之水三章送淮南提刑李舍人汴之水分于河黄流浊浊激春波昨日初观水东下千人走喜兮万人歌歌谓何大船来兮小船过百货将集玉都那君则扬舲兮以糺刑科汴之水入于泗黄流淸淮爲一致上牵下橹日夜来千人同济兮万人利利何谓国之漕商之货实所寄我送行舟于水之次春风吹两旗君作天王使罟客自求鱼淸江莫相避宋次道一百五日徃郑拜墓去不避春雨泣望松栢门䬃然风悲响如感泉下魂沃酹向坟土空湿陈草根人归夜月冷石马在九原孙太祝毫州签判微风起船尾雨气生日脚不愁春路泥正泛春波乐顺去疾鸟飞问程殊我度才名畱守家更入尚书幙寄灵隐通教僧奇山若洗靑草木生石上根萌不可穷条蔓自增王其隂有高僧日食惟一盎世人乆巳踈猿鸟应相向李少傅郑圃佚老亭庄生述天理老固当念佚举世用自劳谁能以爲必我公谢鼎司嗣子都华秩代言辍帝右作藩辅王室承颜向兹地园宇乐永日佳树发巳繁脩竹移未宻春禽时弄吭清景付吟笔朱金待金构荣美安与匹令狐秘丞守彭州前时草草别渺漫二十年从宦各所适非爲道路偏今始一相遇言愧少壮前子有万里翮尙不飞云烟而复走陇蜀欲以条教宣将西过危栈叶暗闻杜鹃未知爲郡乐预巳抱愁煎再来与子辤当去复畱连且念前期远歳月实易迁依韵和李舍人旅中寒食感事一百五日风雨急斜飘细湿春郊衣梨花半残意思少客子渐老寻㳺非戢戢车徒九门盛寥寥烟火万家微今朝甘自居穷巷无限墦间得醉归依韵和张应之见赠京洛多㳺好相与歳月深虽同执一籥吹曲各异音自微衆音响安感万物心我穷子来唁慷慨发长吟哭尹子渐故人河内守昨日报巳亡同气泣上党悲风生太行曩爲衆所惜今复人共伤阮借本眞率感槩寿不长次道约食后同敏叔中道平叔如晦诣景德浴以风埃遂止昔思春服成浴乎沂水上仲尼亦所志语此虽未向子今当是时有意同我尚巳邀二三友欲徃期毕饷倐然风满途尘土阻清旷安得一振衣徒希舞雩唱陈经秘校之信州幙东吴海物错南楚江味多家吴而宦彼风土去几何旣得风土乐可賛政治和归来识香草爲缀楚人歌朱武太愽通判常州兼寄胡武平昔我阳夏公尝兹同郡治政余作东园草木尚有意岂不务安养斯民歌乐易是时有贤才鄕举堪皇器今方居冡庐试质当时事愿君思前人文雅庻未坠师厚云蝨古未有诗邀予赋之贫衣弊易垢易垢少蝨难群处裳带中旅升裘领端藏迹讵可索食血以自安人世犹俯仰尔生何足观依韵和中道宝相花嘉卉得所托植君之寝阳开荣同此春淡艳自生光不爲露益色不爲风尽香节换叶巳宻尚可见余芳拟陶体三首手问足共生一体中出处常相并所动辄有迹何不择地行履舄虽可蔽歩武岂无声尝思汝爲玉请刖见直诚足荅手上下各有分同质实异支要用固尔先当念扶我危我刖尔独安何以幸华夷且愿缩袖间操执自有时目释我居元首间分并日月光左右各照曜盲一岂相妨尙恐有所瞖独见不能强嗟尔手与足何爲欲竞伤捉驰自有职勿使心悲凉赠叶山人倾珍奉賔客傲物去珥貂贵来不以屈飮酒且逍遥黄金百镒尽左右无纎腰但存丹砂术有道在一瓢李廷臣通判蔡州夹路青青草随君去未休亦将离思远还共翠心抽细借车轮稳薫牵野蔓柔王孙归不乆冉冉莫经秋朱樱明珠摘木末红露贮金盘始见侍臣赐已爲黄雀残味兼羊酪美食猒楚梅酸苑囿东周盛累累暎叶丹悼子舟行次符离我子死阿十临之但惊迷至伤反无泣欵定始怀念内若汤火集前时䘮尔母追恨尚无及迩来朝哭妻泪落襟䄂湿又复夜哭子痛併肝膓入吾将仰问天此理岂所执我惟两男子夺一何太急春鸟独蔓延哺巢首戢戢怀悲自尔归我家未尝猒贫窭夜缝毎至子朝饭辄过午十日九食虀一日傥有脯东西十八年相与同甘苦本期百歳恩岂料一夕去尚念临终时拊我不能语此身今虽存竟当共爲土和中道雨树一旬苟不雨万木昏苍苍朝见洗林叶动摇生辉光晩逢开踈隂枝上漏微阳翠色固以好安得无秋霜永叔寄诗八首并祭子渐文一首因采八诗之意警以爲荅昔闻退之与东野相与结交贱微时孟不改贫韩渐贵二人情契都不移韩无骄矜孟无直以道义爲己知我今与子亦似此子亦不愧前人爲北都徤儿昨日至扣门乃得所遗诗上言病中初有寄下言我咏蟠桃枝盛衰开落感残杏暮春无事羡㳺丝班班鸠鸣忽怀念一扫十幅无闲辞洛川花图多品目闘新争巧始可疑读书又忆石夫子似𧖟作蠒诚有之鎭阳归梦北潭北吟此八章谁谓痴最后有文弔尹子寿夭难问信所悲共书大轴许传玩一日百展曾忘疲报君亦欲赍满轴恐费𥿄墨令人嗤黄敏复尉新城新城接桐庐山茗乆所利江东亡命儿贩不畏黥劓堂上千金子捕以操兇器恐非吾徒爲勇少乃可避寄永叔夏日永以静渇鸟方在枝张口不能言翕翕两翅披庭中有井泉井深无绠縻欲汲假其邻邻且非我知鸿鸥矫河上比尔得所宜得宜岂不乐胡然我念之丞相二章丞相之拜冠弁旅至乗马载驱如彼鉅潴有鴈有鹜有龟有鱼烝然来萃翔泳啸唿丞相之去乃还印绶乃饬车轮如彼涸津时靡翔羽时靡㳺鳞寂兮寂兮岂有嘉賔闵谗狡矫有䜛狡䜛以戕类狡以媚其贵谓不骞不坠谓人莫尔制而死制之谁谓无鬼孰制之死彼狡之将死若有以见旣见旣恶之引袂蒙靣谓人莫尔辨而自辨之谁谓无鬼孰俾之谴薛八殿丞有遗未尝营货贝货贝宁爲来俸苦月不足贫死口肯开好事忽我恤十千助晨杯薪水巳过丰不得如颜回师厚与胥氏妇来奠其姑双裾来此室恸哭拜灵牀魂衣想髣髴薄酒湛其觞含悽拊孤稚拭涙问平常我生都无如仰看燕在梁谕乌百鸟共戴鳯惟欲鳯德昌愿鳯得其辅咨尔孰可当百鸟告尔间惟乌最灵长乃唿鸟与鹊将政庻鸟康乌时来佐鳯署置且非良咸用所附巳欲同助翺翔以燕代鸿鴈传书识暄凉鸜鸽代鹦鹉剥舌说语详秃鸧代老鹤乗轩事昻蔵野鹑代雄鸡爪觜称擅塲雀豹代雕鹗搏击肃秋霜蝙蝠尝入幙捕蚊夜何忙老鸱啄臭腐盘飞使㳺扬鸺鹠与枭待以爲非常一朝百鸟猒䜛乌出远方乌伎亦止此不敢恋鳯傍养子颇似父又贪噪犲狼爲鸟鸟不伏兽肯爲尔戕莫如且歛翮休用苦不量吉凶岂自了人事亦交相弔裴易进士力学未及仕口中已含珠赋命固所负读书非所辜歛送有兄弟哭泣无妻孥惟此靡薄厚必竟同一途闲咏寄呈次道我闲日贫缚子闲数疾纒闲固不可常吾观与子然吾与子嗜学岂独闲穷年安安者谁欤分亦似所偏寄楚州吕济叔亭午鸟不下谁复过我庐忽闻扣门者偶出问何如云是山阳吏太守遣置书自惟乆穷困㳺子安念予淮隂况要津賔舘无暂虚岂意有所逮委曲情未踈报言愧不聊以谢兴居荅中道小疾见寄嵇康性弥懒曾不废养生子姑当妙年何乃劳其精老耽有至论身孰亲于名诗本道情性不须大厥声方闻理平淡昏晓在渊明寝欲来于梦食欲来于羮渊明傥有灵爲子气不平其人实傲佚不喜子纒萦吾今敢告子幸愿少适情时能与子飮莫惜倒缾罂五月五日屈氏已沉死楚人哀不容何尝柰䜛谤徒欲却蛟龙未泯生前恨而追没后踪沅湘碧潭水应自照千峰送可教僧归越万事猒寻常羡慕毎不足居南多北思在远慙近俗旣来橘变枳但见空条緑气味谁复论孤根逗嵓曲和裴如晦雨中过其亡兄易居人亡雨舘寂车马偶来临湿衣添新泪故物伤夙心凄凄庭下树万叶起哀音此地尝对语在昔岂知今雨中宿谢胥裴三君书堂急雨射窓鸣灯残我正寝穴蚓声苦长流响入孤枕衆醉如不闻强聒亦巳甚夜短竟无寝困瞳剧尘碜和中道雨中见寄雨滛上复落云暗不少开泥将没马胫思子日几廻我旣不可徃子亦不可来屋漏又苦甚巾舄生莓苔安肯问农畆唯忧无酒材但能置醇酎莫负吾樽罍卷第二十四宛陵先生集卷第二十四目録宛陵先生集目录卷第二十四郭之美忽过读蟠桃诗寄子美孙司谏知邓州史尉还乌程薛宅观鵰狐图寄汶上萧着作宰丰城董簿之信州铅山弟得臣签判越州李舍人淮南提刑吴殿丞代州通判和人喜雨胥尉之复州景陵李审言归郑州李舍人见过春鹘谣来梦送淮南李提刑次道徃郑拜墓孙太祝亳州签判寄灵隐通教僧李少傅佚老亭令狐秘丞守彭州和李舍人寒食和张应之见赠哭尹子渐次道约浴陈经秘校之信幕朱太愽常州倅师古邀赋和中道宝相花拟陶体手问足足荅手目释赠叶山人李廷臣通判蔡州朱樱悼子怀悲和中道雨树荅永叔寄示黄敏复尉新城寄永叔丞相二章闵䜛狡二章薛八殿丞有遗师厚来奠其姑谕乌弟裴易进士闲咏呈次道寄楚州吕济叔荅中道小疾见寄五月五日送可教僧归越和裴如晦雨中雨中宿三君书堂和中道雨中见寄目录终宛陵先生集宛陵先生集卷第二十五宛陵先生集卷第二十五宋宛陵梅尧臣圣俞着送谢寺丞新赐及第赴扶沟宰世所重登科如君特才选丽赋惊宗工妙誉动京辇行鹢路非遐双旗风欲展聊阅民版余应不负坟典和李廷老三月十四日三月日几望士㳺溱水阳溱流巳涣涣有美此翺翔偶来适此愿月色同满牀士曰陟少室女曰归大梁及晨各异役悲喜竟囘肠芍药有遗风赠好期不忘固匪子能逮是焉继新章苦热赤日若射火林风不动梢羸汗尙流沛冠服岂堪包贵人谅有禀惯习非强教窃观行车马坌荡剧煨炮宁思山中人石泉浸两骹刘薛二君过予遇雨勐雨迫好鸟止我屋室隅是时有刘薛亦旣此焉俱我厩秣尔马我厨饭尔奴二人乃可语因观尔马图古笔得神妙俗工非所模收图雨且止鸟飞当驾驱荅廷评宗说遗冰仲夏遘余闰屋室如炊蒸孰云穷处者言赠太官冰时靡有暍死实亦頼友朋定能凉一席旣巳却靑蝇吾心乆自信飮巳不以矜刘牧殿丞通判建州平生交㳺少海内寡与期识君且恨晚一见巳将离人言何嗟别曾此非旧知借曰匪我旧亦旣接音词譬彼空林鸟止息偶同枝忽有振翮去尚尔鸣声悲我今临流送安顾俗所爲和中道伏日次韵伏日每苦热古来亡事侵尝闻东方朔割肉趋庭隂百职当早罢将畏赫日临我无归遗人怀念空霑襟和蔡仲谋苦热大热曝万物万物不可逃燥者欲出火液者欲流膏飞鸟猒其羽走兽猒其毛人亦畏絺绤况乃服冠袍广厦虽云託唿风不动毫未知林泉间何以异我曹蝇蚊更昼夜肤体困爬搔四序苟迭代会有秋气高俨上人粹隐堂十年不出戸世事皆刬锄时无车马㳺焚香坐读书有堂曰粹隐惟见安且舒心远迹非远岁月速轮舆寓目暂爲实过者卽爲虚譬若开是室终日于此居欲问昨日事巳觉今日踈明朝却视今复与前何如聊悟此中乐犹观濠上鱼送郑太保瀛州都监秋气入关河匈奴乆巳和琱弓聊可试宝劔不须磨草木将摇落牛羊自寝讹能知塞垣景持以赠吾歌送刁安丰尝㳺芍陂上颇见楚人爲水有鸟鱼美土多姜芋宜宁无董生孝将奉叔敖祠旧令乃吾友寄声于此时刘八飮将散分得非休沐不得㑹君非休沐时兹㑹岂能得我无官局萦幸尔预欢适莫辞冲雨归归时乌㡌侧赠张处士闻尔闲于琴寝处未尝辍抱之京师来岂与工师列一奏流水声落指鸣决决旣曰林壑人安事尘土辙将行与蔡仲谋飮分席上果得桃曾无千岁人安见千岁实聊效昔所投琼瑶报非一荅裴送序意我欲之许子有赠爲我爲学勿所偏诚知子心苦爱我欲我文字无不全居常见我足吟咏乃以述作爲不然始曰子知今则否固亦未能无谕焉我于诗言岂徒尔因事激风成小篇辞虽浅陋颇尅苦未到二雅未忍捐安取唐季二三子区区物象磨穷年苦古着书岂无意贫希禄廪尘俗牵书辞辩说多碌碌吾敢虚语同后先唯当稍稍缉铭志愿以直法书诸贤恐子未谕我此意把笔慨叹临长川和张士曹应之晚景远空云解驳南陌雨𥘉收独鸟去烟外斜阳明树头凉飈虚枕席涨涝起汀洲㑹有从军役将离更暮愁送杨浩秘丞入蜀有才不得试志亦无所干有母不得养法当之远官虽曰在民政孝心宁得安志愿且未遂而趋蜀道难行思叱驭者勿复苦长叹乙酉六月二十一日予应辟诈昌京师内外之亲则有刁氏昆弟蔡氏子予之二季友人则胥平叔宋中道裴如晦各携肴酒送我于王氏之园尽懽而去明日予作诗以寄焉性僻交㳺寡所从天下才今朝谁岀祖亲戚持樽罍晚节相知人唯有胥宋裴所欠谢夫子归穰尚未廻岸傍逢名园系舟共徘徊嘉莲如笑迎照水呈丹顋南庭莆萄架万乳累将磓群卉竞琐细紫红相低偎㝷常固邂逅孰辨落与开酒阑各分散白日将西頽城隅遂有隔北首望吹台开封古城阻浅闻永叔䘮女去年我䘮子与妻君闻我悲尝俛眉今年我闻若䘮女野岸孤坐还增思思君平昔怜此女戏弄膝下无不宜昨来稍长应慧黠想能学母粉黛施几多恩爱付涕泪洒作秋雨随风吹风吹北来霑我袂哀乐相恤唯巳知自古寿夭不可诘天高杳杳谁主之以道爲任自可遣目前况有宁馨儿寄谢开封宰薛賛善予生多不偶事事相与背适从平川役乃遇河决溃舟胶在中野寸歩使心痗谁知赤县尹勤恤每外内文符饰亭长㓂盗虞䑕軰仍能馈饼饵童稚仰所赉今又置酒壶惠问亦已再令我淸夜飮是夕值月晦独酌効谪僊而复无影对如何亡情㳺似亦有世态家人诚可同况我昨䘮配虽曰预朝裾左右无粉黛兀然唯书史旧学猒琐碎欲探文字工下笔语多碍却思君西斋新治虚可爱燕坐禽鸟寂吟哦簿书退此乐吾未如区区劳覆载草木草木无处所动摇知风形今日万叶黄昨日万叶青青旣渐衰变黄亦渐凋零人生恃岁月种栢满郊垧梦登河汉夜梦上河汉星辰布其傍位次稍能辩罗列争光芒自箕历牛女与斗直相当旣悟到上天百事应可详其中有神官张目如电光玄衣乗苍虬身珮水玉珰丘蛇与穹龞盘结爲纪网我心恐且怪再拜忽祸殃臣实居下土不意渉此方旣得接威灵敢问固不量有牛岂不力何惮使服箱有女岂不工何惮缝衣裳有斗岂不柄何惮挹酒浆卷舌不得言安用施穹苍何彼东方箕有恶务簸扬唯识此五者愿言无我忘神官唿我前告我无不臧上天非汝知何苦诘其常岂惜尽吿汝于汝恐不祥至如人间疑汝敢间于王扣头谢神官臣言大爲狂骇汗忽尔觉残灯荧空堂寄宋次道中道再来魏阙下旧友无一人或爲美官去或爲泉下尘晚岁相知者操节许松筠日世常山公伯仲文学均与我数还徃以义爲比邻屡假箧中书校证多䕶眞次述盈百卷补亡如继秦中作渊明诗平淡可拟伦于时多骄佚黄卷罕所亲昨以兴西师徃徃劔射伸短衣夸走马睅目语常瞋欲效西山勇遂笑东鲁仁舍本趋富贵乃与市贾濵以此较于子素业固未泯前日之许昌别君巳经旬偶然值河决穷坐如涸鳞临风思有寄夜咏还逹晨日蚀赫赫初出咸池中浴光洗迹生天东不觉有物来晦昧团团一片如顽铜前时虾蟇食尔妃天下戢戢无有忠责骂四方谁胆大仰头愤愤唯卢仝欲持寸刃去其害气力虽有天难通是时了无毫芒益徒有文字辩且雄仝死于今百余载日月几度遭遮蒙有人见之如不见谁肯开口咨天公老鸦居处已自稳三足鼎峙何乖慵而今有觜不能噪而今有爪不能攻任看怪物瞖天眼方且省事保尔躬日月与物固无恶应由此鸟招祸凶吾意髣髴料此鸟定亦闪避离日宫安逢后羿不乖暴直与审悫弯强弓射此贾怨鸟以谢毒恶虫二曜各安次灾害无由逢南不尤赤鸟东不诮苍龙北龟勿吐气西虎勿啸风五行不汨陈虞舜生重瞳我今作此诗可与仝比功寄王江州休嗟谪官去山根胜穷边当职言无隐他时事好还何尝闻堠火唯是对炉烟潮到盆城否犹期信可传薛九公期请赋山水字诗薛君堂悬山水字请我试作山水诗唿童磨墨慰君意强作安得有好辞昔年曾是杜陵客东城水上横此碑字方数尺形势徤岂似取次笔画爲东城父老语于我推本剏自开元时不知当时何所用费功鑱刻爲瓌奇我去长安十载后此石谁辇来京师苑中构殿激流水暮春修褉浮酒巵是时祠臣出不意酒半使赋或气萎日斜鸣跸不可驻未就引去如鞭笞脱我幸得预此列玉阶立写从然萁今虽下笔不称意巳书满幅令君嗤七夕有感去年此夕肝肠絶岁月凄凉百事非一逝九泉无处问又看牛女渡河归过开封古城荒城临残日鸡犬三四家岂复古阡陌但问新桑麻頽垣下多穴所窟狐与蛇汉兵堕铜镞靑血爲土花通判桃花㕔种桃西庭下有意延东风东风与雨至染出枝上红花底有小鸟其字曰桃虫旣于桃得名爲桃言女工翦罗作舞衣奉君欢莫穷举杯无愧者避世武陵翁任廷平归京廷平任君徃者登进士科入许幙后二年予被太原公辟与君爲代君之严君以太子少保致仕西都西都去许其道有三北趋郑过函谷而至洛阳其途而远西趋汝由阙塞而河南其途小艰然迩扵北道西北趋登封历轘而至洛师其途险恶不与二道比君之归也舍二道之平易践西北之险恶何哉是非急扵拜庆耶岂特与人情异欤噫人以爲险在君爲易由出扵天诚不爲难也出天诚易险道可谓孝也乎及其行予故作诗以送之言之少室西定陟轘辕险归心不避危夕枕屡成魇秋声故苑空野气荒陵掩独念京洛尘曾将客衣染和通判太愽鸡冠花十韵神农记百卉五色异甘酸乃有秋花实全如鸡帻丹笼烟何耸耸泫露更团团取譬可无意得名殊足观逼眞归造化任巧即彫剜赤玉书畱魏丹砂句诵韩诚能因物比谁谓一时难有客驱辞颕临风运笔端尝嗟古吟缺每惜此芳残揣情苦精妙继音慙未安秋夜感怀风叶相追逐庭响如人行独宿不成寐起坐心屏营哀哉齐体人魂气今何征曾不若陨箨绕树犹有声涕泪不能止月落鸡号鸣依韵和通判八月十五夜招翫月二章㝷常圆魄岂不好竞爱今宵分外明明极只知无隔碍谁言桂树向中生一年一见最堪惜百岁百夕能几多纵有明年似今夕明年同㑹复如何蚯蚓蚯蚓在泥穴出缩常似盈龙蟠亦以蟠龙鸣亦以鸣自谓与龙比恨不头角生蝼蝈似相助草根无停声聒乱我不寐每夕但欲明天地且容畜憎恶唯人情秋风秋风不饶物斗至声巳恶青林叶尚䌓虽好将恐落人意诚爱惜节候肯相若白髪无再玄盛衰兹可度韩宗彦寺丞通判邓州徃岁陪祠泰坛下始一相见如相知我今入幙君有待喜得欵语胜前时便嗟陈事日侵汨虽欲数靣曾无期忽闻兵吏巳迎候马有行色车将脂贺君有意事清简太守亦鄙㝷常爲骐骥歩骤岂局促鳯皇羽翼多威仪汉家近亲不复有召父旧闻扵今隳隳由狂者生利害曾未略究民间宜秪言引水幸圭赋矫请罢毁功何施千载厚惠一日去至今农畆空嗟咨夫子才高识且远勿畏势力重扶持他年人作去思颂愿以大字书长碑韩钦圣问西洛牡丹之盛韩君问我洛阳花争新较旧无穷巳今年夸好方絶伦明年更好还相比君疑造化特着意果乃区区可羞耻尝闻都邑有胜意旣不钟人必钟此由是其中立品名红紫叶繁矜色美萌芽始见长蒿莱气熖旋看压桃李乃知得地偶增异遂出群葩号奇伟亦如广陵多芍药闾井荒残无可齿淮山邃秀付草树不产髦英产佳卉人扵天地亦一物固与万类同生死天意无私任自然损益推迁宁有彼彼盛此衰皆一时岂关覆焘爲偏委唿儿持𥿄书此说爲我缄之报韩子梦感生哀百十载死苦千万春何爲千万春厚地不复晨我非忘情者梦故不梦新宛若昔之日言语㝷常亲及窹动悲肠痛逆如刮鳞秋鴈秋鴈多夜飞前羣后孤来俦合鸣自得只去音巳哀哀音能感人肠酸非食梅共将形影对安得不早衰依韵和通判把菊有寄湖边草树多蠧叶巳少色唯菊不畏霜淡艳如有德自与兰并生非因人所植爱贵曾未猒秋日短苦逼朋好各相望採持空叹息临杯不能飮对案不能食借问君何忧节物感人极曹承制知永康军鐡骢黄金羁年少蜀城守蜀城临古江正在离岸口离岸李凉凿其利实不乆旣避沫水害又以漑田亩大此百民宜遗祠奉牲酒行当谨厥事无乃爲政首三鸟翩翩三奇鸟各择松桂宜二鸟同所向并立高高枝一鸟依别树屈比二鸟卑嗟嗟天下鸟莫与三鸟期三鸟鸣少和蒿间多鸒斯频频徒尔党三鸟安可欺龙箕一首在昔贤人良辅之生也或山之神灵和气之邻或星之魄曜晶明之所钟故诗有嵩高之作称厥甫申傅说骑箕之说又得之前古公之诞日考之星历月次于箕宜与说同也夫登翊王室爲宋鉅臣岂徒然欤谨依雅颂作龙箕一章十八句以献龙箕在天莫不孕灵我公生之旣生旣德曾谁与京爰弼帝右继序其荣之賛我太平万事其成之殿我辅邦庻民其宁之政靡薄厚百职其扬之宜言显光永钖乎后王迺祝眉寿迺献兕觥福禄其将之宛陵先生集卷第二十五宛陵先生集卷第二十五目録宛陵先生集目录卷第二十五送谢寺丞及第苦热和廷老三月十四日刘薛二君过予荅宗说遗氷刘殿丞通判建州和中道伏日和蔡仲谋苦热俨上人粹隐堂送郑都监瀛州送刁安丰刘八飮将散赠张处士将行与仲谋荅裴送序意和应之晚景送杨秘丞入蜀乙酉六月二十一日闻永叔䘮女寄谢开封薛宰草木梦登河汉寄宋次道中道日蚀寄王江州薛九请赋山水字诗七夕有感过开封古城通判桃花㕔任廷评归京和通判鸡冠花秋夜感怀和通判招翫月蚯蚓秋风韩寺丞通判邓州韩钦圣问西洛牡丹梦感秋鴈和通判有寄曹承制知永康军三鸟龙箕目录终宛陵先生集宛陵先生集卷第二十六宛陵先生集卷第二十六宋宛陵梅尧臣圣俞着李廷老自蔡州见访云明日便归郑故人夜相过秉烛爲开席车马立在门罇酒岂暇索亹亹别后言怱怱恨将适旣去暝色合不可见行迹墨竹许有卢娘能畵竹重抹细拖神且速如将石上萧萧枝生向笔间天意足战叶斜尖点映间透势虚粘断还续粉节中心岂可知淡墨分明在君目江宁李諌议沧江石头下沄沄泻天东寒潮日夕至不与废兴同陛下始封地气象常郁葱六代有旧迹物景付与公切莫负山水可追王谢风方在许昌幕内弟滁州谢判官有书邀余诗送近闻欧阳永叔移守此郡爲我寄声也从事滁阳去寄音苦求诗吾诗固少爱唯尔太守知不敢輙所拒勉勉作此辞山城本寂寞物色同淮夷淮俗旧轻僄未识远愽宜无将麟在郊便欲等文貍尔去事太守当矫庸庸爲伊人道义富尝立天子墀我軰在蚁垤难谓太华卑又若㳺蹄涔安见沧海涯况扵尔实亲吿尔尔勿疑送胥裴二子廻马上作阴阴雪云低㳺子去将懒岂惟逰子倦疲马行亦欵送罢我独还廻看鴈爲伴念此日暮时寂寞闭竹舘𥘉冬夜坐忆桐城山行我昔吏桐鄕穷山使屡蹑路险独后来心危常自怯下顾云容容前溪未可渉半崕风䬃然惊鸟争堕叶修蔓不知名丹宝坼在荚林端野䑕飞缘挽一何捷马行闻虎气竖耳鼻息遂投山家宿骇汗衣尚浃归来抚童仆前事语妻妾吾妻常有言艰勤壮时业安慕终日闲咲媚看妇靥自是甘努力于今无所慑老大官虽暇失偶泪满睫书之空自知城上鼓三叠和平叔道傍竹野田有修竹丛踈饱扵霜下上乏佳禽左右杂枯桑岂无行路子行路猒榛荒忽见此翠色徘徊未能忘车马去何疾廻顾隔山冈荅裴如晦怀我歌我辞乃知行子倦音虽彼妙发想若此可见歌竟夜灯靑野窓鸣湿霰髣髴闻孤鸿飞急应有羡夜酌赵侯家闻合流曹光道诣府遂访之一夕纵谈明日光道赴本任邀余诗送因叙其言以赠焉方与旧将飮谈兵灯烛前闻有故交至心喜輙论边跨马踏明月徃见竞畱连且共语岀处子怀予乆然男儿太平时功业未可先故当守诗书道义跻古贤苟复不得用卷以放林泉吾藴诚若此柰何贫所纒仕宦偶同郡文字可以传行行志兹语聊用乐永年暮雪暮雪止复落暗积如避人平明视庭中物物各巳新草木一变妍枯藁忘其眞随风来无迹高下得以均采薇歌卒章霏霏霑车输今岂无是作劳苦不足陈西湖对雪独玩湖中雪移舟水冻湾寒塘起孤鴈危树失前山着物偏能积冲风不碍还无慙子猷兴都尽剡溪间依韵和资政侍郎雪后书事风旗冷落偏欺酒衆树芳菲欲并梅人意不知南亩望只惊鸿鴈向川来王龙图知江陵捧诏岀荆州天心寄远忧行车践残雪寒色犯轻裘祖軷山川阔歌骊道路愁吏迎多越乗兵卫粲吴钩地与蛮溪接江通汉水流风宜橘林赋俗尙竹枝讴樽爼思畴日烟云感旧㳺终当劳侍从宁乆渚宫畱依韵和通判太愽雪后招飮二首雪晴何所乐乐趣在杯中况复君家美雕盘脍缕红邀飮奏醴醪案杯烹蟹螯吾非独醒者莫诵楚人骚依韵和资政侍郎雪后登看山亭湖上晴烟冻未收湖中佳景可迟畱更临危树看群岫雪色岚光向酒浮雪中通判家飮廻朔风声满枯桑枝阴云不定蛟龙归冻禽聚立高树时密云万里增寒威访君畱连举酒巵胡琴奏罢欢巳微小驹跨去没四蹄飘花凌乱霑人衣醉月远望天地迷何暇更问孤鸿飞茅屋岂无单且饥平明共贺麦壠肥雪后资政侍郎西湖宴集偶书潭心不冻处鴈鹜自相依积雪正无际因风忽起飞初惊如避弋复下信忘机偶得从公飮聊书此景归近有谢师厚寄襄阳柑子乃吴人所谓緑橘耳今王德言遗姑苏者十枚此眞物也因以诗荅荆州持大橘亦自名黄柑忽得洞庭美气味何可参遂生吴洲思恨不羽翼南运使刘察院因按历归西京拜省在昔志四海所遇非一途朝以言悟主夕卽被金朱于兹亦未几用直升云衢台分东西属御史从子除天马日千里岂并局促驹朔北遏乱萌襃嘉赐玺书乃衣汉使绣威誉倾国都借问世上荣万国与此殊明朝归洛阳聊且饯高车亭堠况非远春郊无疾驱余之亲家有女子能点酥爲诗并花果麟鳯等物一皆妙絶其家持以爲岁日辛盘之助余䘮偶儿女服未除不作岁因转赠通判通判有诗见荅故走笔酬之翦竹纒金大扵掌红缕龟纹挑作网琼酥点出探春诗玉刻小书题在牓名花杂果能眩眞祥兽珍禽得非广礧落男儿不足爲女工余思聊可赏元日昔遇风雪时孤舟泊吴埭江潮未应浦尽室坐相对行庖得海物醎酸何琐碎乆作北州人食此欣巳再是时值新岁庆拜乃唯内草率具盘餐约略施粉黛举杯更献酬各尔祝鲐背咀橘齿病酸目巳惊老态岂意未几年中路苦失配嘉辰衆所喜悲泪我何耐曩欢今巳哀日月不可頼前视四十春空期此身在世事都猒闻读书未忍退过目虽巳忘宁舍心乆爱何当徃京口竹里翦荒秽行歌乐暮节薪菽丼自刈通判遗新柳园柳发新荑官居雪尚壅君喜持报春衰意非旧勇芳菲卽可挿予髪慙种种送孙曼卿鏁㕔赴举旧果岂非好截树接新枝欲变明年花曾不根本移屈彼自然性曰兹山水卑子才宝艳富从爲人所推固当升高科我送作此诗依韵和刘察院送客廻过潩水马上有作车骑踏春堤翛然思如濯望骢人自避解冻鱼方乐拏流古树根跨岸枯薪彴烟云淡淡天嫩緑生丛薄不知梦梦中不知梦但谓平常时相与共笑言焉问乆别离有赠若有得及觉已失之人生在世间何异梦寐爲郏城道中行行溪水边镜碧不可唾安知有沫流草木多偃卧潭鸟瞥复没滩沙净如簸不独荆州民居险颈瘿大汝州后池听水春水泉脉动分嵓临涧源津津岀石齿泠泠萦竹根犹和野云翠复落郡池喧心静意自适不知朝市烦春鸠鸣鸠识阴晦聒聒䳄逐雄鹊巢汝得共可蔽雨与风春物况不晚杏蕚巳半红试看池舘间燕雀随西东畱别汝守王待制仲仪来时柳未芽去见杏吐蕚相欢无几日节候巳非昨邂逅二十年三遇三暌索会合信难常焉用计踈数梦觉夕梦多梦之觉来遂成忆忆子生平时事徃无一得信若此梦寐岂不见颜色复存来吿言言虚音匪黙是觉曷爲眞觉梦可以惑汝州主人少听我爲言风土殊美哉靣有颡生此颈若壶噫号无冬夏岁祷无嗟吁只怜郡池上不异山林居逢牧国马一何多来牧郊甸𥘉大群几百杂小群数十驱或聚如闘蚁或散如惊乌或践麦无根或囓树无肤牧卒殊不顾抱鞭人民墟欲酒与之飮欲食与之餔日暮卒醉饱枕鞭当路隅茫茫非其土谁念有官租寄滁州欧阳永叔昔读韦公集固多滁州词烂熳写风土下上穷幽奇君今得此郡名与前人驰君才比江海浩浩观无涯下笔犹高㠶十幅美满吹一举一千里只在顷刻时㝷常行舟舻傍岸撑牵疲有才苟如此但恨不勇爲仲尼着春秋贬骨常苦笞后世各有史善恶亦不遗君能切体类镜照嫫与施直辞鬼胆惧微文姦魄悲不书儿女书不作风月诗唯存先王㳒好丑无使疑安求一时誉当期千载知此外有丼脆可以奉亲慈山𬞞采笋蕨野膳猎麏麋鲈脍古来美枭䏑今且推夏果亦琐细一一旧颇窥圆尖剥水实青红摘林枝又足供宴乐聊与子所宜愼勿思北来我言非狂痴洗虑当以净洗垢当以脂此语同飮食远寄入君脾卫州通判赵中舍我乆在河内颇知卫风俗沙田多种稻野饭殊脱粟况闻别乘至伫望大河曲飮罢何以赠柔条路傍緑资政王侍郎命赋梅花用芳字许都二月杏𥘉盛公府后园梅亦芳因思江南花最早开时不避雪与霜主人惜春春未晚遂命官属携壶觞酒行守吏摘花至素艳紫蕚繁扵装夭桃秾李不可比又况无此清淡香岂辞尽醉对颜色频嗅竞粘须蘂黄何时结子助调鼎我心旧职不敢忘欧阳永叔寄琅琊山李阳冰篆十八字并永叔诗一首欲予继作因成十四韵奉荅我坐许昌尘土中山翠泉声违眼耳公虽被谪守滁阳日少郡事穷山水东南有风西北来忽得书诗连数𥿄并寄阳冰古篆字字形矫矫龙虵起其文乃只题姓名大历六年春气尾报云此篆无人知野僧好事爲公指公畱嵓下乆徘徊公剔莓苔汲泉洗点画虽然未苦讹霜侵风剥多皴理公疑鸟迹踏苍崕山祇爱惜将有以云藏至今不近俗月伴古源清且泚此石公知石不知公与前人定知巳墨模几幅许传玩譬扵玦玉终可喜况复爲诗刻其下句奇字峻惊山鬼何当少得从公㳺爲公挥笔宁非美依韵荅范天民古今冠佩立朝人多作北山松下尘我爱蟠桃种来乆开花结子不由春樊推官劝予止酒少年好飮酒飮酒人少过今旣齿髪衰好飮飮不多每飮輙呕泄安得六府和朝酲头不举屋室如盘涡取乐反得病卫生理则那予欲从此止但畏人讥诃樊子亦能劝苦口无所阿乃知止爲是不止将如何依韵和通判二月十五日雨中仲春月旣望物候恰分中窓听五更雨花开前日风诗成止酒后病怯举杯空短髪虽然黑心如一老翁感春之际以病止酒水丘有简云时雨乍晴物景鲜丽疑其未是止酒时因成短章奉荅东风固无迹何处见春归土逐草心坼雨兼花片飞虽怜柔甲长只恐艳条稀君但惜晴景休言止酒非和永叔琅琊山六咏归云洞洞深岂不有神物朝朝但见云飞还云收雨歇草树湿涧下流水空潺潺琅琊溪枯藤垂溪水巳消溪水溅溅石间乱潭静鸟唿人渡时鸟惊人语来还散班春亭林下鸠鸣坼晴杏田间水漫春溶溶使君固自足风美时傍靑山去问农庻子泉沙穴石窦无限泉此泉縁底名不灭庻子去来多少年依旧清心共泉洁石屏路㝷常畵屏多畵山何意此山还作屏峭排直上几千尺下有石路莓苔靑宛陵先生集卷第二十六目録宛陵先生集目录卷第二十六李廷老见访墨竹江宁李谏议寄永叔送胥裴二子廻忆桐城山行和平叔道傍竹荅裴如晦夜酌赵侯家暮雪西湖对雪和资政侍郎雪后王龙图知江陵和通判雪后招飮和资政登看山亭雪中通判家飮廻雪后西湖宴集荅王德言遗柑刘运使因按拜省荅通判元日通判遗新柳送孙曼卿鎻应和刘察院送客廻不知梦郏城道中汝州后池听水春鸠留别汝州王待制梦觉汝州逢牧寄滁州欧阳永叔卫州倅赵中舍王侍郎命赋梅花荅永叔寄篆字和荅范天民樊推官劝予止酒和通判雨中荅水丘和永叔琅琊六咏目录终宛陵先生集宛陵先生集卷第二十七宛陵先生集卷第二十七宋宛陵梅尧臣圣俞着荅宋学士次道寄澄心堂𥿄百幅寒溪浸楮舂夜月敲冰举帘匀割脂焙干坚滑若铺玉一幅百钱曾不疑江南老人有在者爲予尝说江南时李主用以蔵秘府外人取次不得窥城破犹存数千幅致入本朝谁谓奇漫堆闲屋任尘土七十年来人不知而今制作巳轻薄比扵古𥿄诚堪嗤古𥿄精光肉理厚迩岁好事亦稍推五六年前吾永叔赠予两轴令宝之是时颇叙此本末遂号澄心堂𥿄诗我不善书心每愧君又何此百幅遗重增吾赧不敢拒且置缣箱何所爲二月雨后有蚊蚋春夜一二蚊蚋飞乆不见之尙可喜而今稍喧来聒人向后更暖柰尔觜春寒春昼自阴阴云容薄更深蝶寒方歛翅花冷不开心亚树靑帘动依山片雨临未尝辜景物多病不能㝷荅韩三子华韩五持国韩六玉汝见赠述诗圣人扵诗言曾不专其中因事有所激因物兴以通自下而磨上是之谓国风雅章及颂篇刺美亦道同不独识鸟兽而爲文字工屈原作离骚自哀其志穷愤世嫉邪意寄在草木虫迩来道颇䘮有作皆言空烟云写形象葩卉咏靑红人事极䛕謟引古称辨雄经营唯切偶荣利因被蒙遂使世上人只曰一艺充以巧比戏弈以声喻鸣桐嗟嗟一何陋丼用无言终然古有登歌缘辞合徴宫辞由士大夫不出扵瞽蒙予言与时軰难用犹笃癃虽唱谁能听所遇輙瘖聋诸君前有赠爱我言过丰君家好兄弟响合如笙丛虽欲一一报强说恐非衷聊书类顽石不敢事磨砻前以诗荅韩三子华后得其简因叙下情前者报君诗妄说良有以昔予在京师多爲人所诋短章然无工实未甘艺比因君有过褒聊且发愤悱何言敢爲师乃是贵不韪平常遭口语攅集犹毒矢此论苟一出是非必蜂起偶尔道瘖聋多疑巳窃指虽恃不欺衷恨未致速死安得二顷田归耕曷爲耻谁能事州郡鸡狗徒聒耳过颕桥怀永叔昔送之官东郡时夜䦨对酒风揭屋君今淮海予再过古驿依依老槐緑椹涧昼梦谁谓死无知每出輙来梦岂其忧在途似亦会相送初看不异昔及窹始悲痛人间转靣非淸魂殁犹共灵树舗夕梦昼梦同坐偶夕梦立我左自置五色丝色透缣囊过意在畱补缀恐衣或绽破殁仍忧我身使存心得堕汝州王待制以长篇劝予复飮酒因谢之前因飮酒多乃苦伤营卫呕血踰数升几不成病肺上念父母老下念妻儿稚不死常抱痾于身宁自贵樊子来劝我止飮良有谓公复遗我诗责我词甚毅指以年齿衰非酒何养气春飮景可乐夏飮暑可避秋飮心忘愁冬飮暖胜被醉歌人不怪醉言人不忌在酒功实多止酒酒何罪假如寿九十今子巳半世不飮徒自苦未必止爲利胡汨妄与眞恐乖逹者意屈原吟泽畔方悟独醒累子居今之时安免人病议是以告子勤子守亦谬计我读才一过不觉颜起愧自兹愿少飮但不使疾炽书此以谢公公言诚有味陪王待制淸凉院观牡丹赋诗公言牡丹盛未覩古人诗品衆自争贵叶多方见奇名因他姓着色爲别根移华髪我何感洛阳年少时和王待制牡丹咏谁移洛川花一日来汝海浓淡百般开风露几畨改傍栏人自醉惜翦春有待使君方少年共赏喜我在洛阳牡丹古来多贵色殁去定何归淸魄不应散艳花还所依红栖金谷妓黄值洛川妃朱紫亦皆附可言人世稀汝州等慈寺阁望嵩岳峥嵘古寺阁苍山挿晴檐少室出天外巍巍何尊严王都在其下风露国所霑日暮飞云归巳失中顶尖睡意少时好睡常不足上事亲尊日拘束夜吟朝诵无暂休目胔生疮臂消肉今踰四十无所闻又况䘮妻仍独宿虚堂净扫焚淸香安寝都忘世间欲花时啼鸟不妨喧清暑北窓聊避燠叶落夜雨声满堦雪下暁寒低压屋四时自得兴味佳岂必锵金与鸣玉万事易猒此不猒眞可飬恬无夭促且梦庄周化蝴蝶焉顾仲尼讥朽木人事几不如梦中休用区区走荣禄三月十四日汝州梦我归十九年飮不负升斗昨夕梦见之谓须多置酒虽慰魂来言定不复入口俟当返吾庐且爲贮罂缶梦寐何敢欺从笑愚所守再别仲议前别岁月远道同情相亲三旬忽相见愈厚不猒频昔云思数靣今无愧古人睠然东去怀纷若陌上尘夕发阳翟我行阳翟道慕雨原上急麒麟塜相望霹雳碑下立农耕傍山去鬼火迸林入莫问泉下人马隤衣更湿缺月缺月来照屋角时西家狗吠东家疑夜深精灵鬼𥘉动僁窣古莾无风吹道次灵井井靣水不动傍分龙鳞激泉气时生沤上涌光的皪深苔翠堪染石底清可觌旱岁或来祠弹絃属灵觋荅江十邻几蔡州虽非遐作书素所懒春风领燕来得君词欵欵燕廻须在秋此报莫言缓何日见嵇康重弹广陵散喜谢师厚及第宿雨洗新绿朝日𥘉闻鸎风从天门来吹下玉简名列星二十八经纬何纵横南方朱鸟目光熖令人惊其余撒沙衆龟龞瓜瓠明吾欣安石后世世有令声孟夏二日通判太愽惠庭花二十枝云是手植因以爲荅前日巳春尽夏卉抽嫩青唯君所植花余红犹满庭常惜畏景逼赠未及飘零欲挿爲之醉但慙髪星星水丘扵西湖得活鲫鱼三尾见遗余顷在襄城获数尾时欧阳永叔方自干德移滑台畱待其至且有诗后居京师蔡仲谋者亦有以赠乃思襄时所畱复有诗扵今三得三咏之矣襄城得圆䱶畱以待吾友大梁又得之始忆终按酒今君复持赠重念滁阳守滁阳石瀬中此物岂无有三得实嘉遗我敢自私口口且不争丼事亦难利诱和江邻几见寄清风当昼起吹我庭下槐轩轩枝上叶碎影乱緑苔左右无人声时有啼禽来啼禽感所怀其音一何哀思归无晓夕血滴山榴开曰予当是时爲之肠九廻江子方谪官复有拟古才远寄平淡辞曷报琼与瓌雀夺燕巢生四雏去年燕营巢啣泥入我庐秋归春复来横被雀所居翩然去不较义者欲与除毁覆必伤卵爱彼此何踈乃竢长黄口逐之宁曰纾果得生四雏卉色头戢如后当还燕巢穿屋不害余和欧阳永叔啼鸟十八韵南方穷山多野鸟百种巧口乗春鸣深林参天不见日满壑唿啸谁识名但依音响得其字因与尔雅殊形声我昔曾有禽言诗粗究一二啼嚎情苦竹冈头泥滑滑君时最赏趣向精余篇亦各有思致恨未与尽衆鸟评君今山郡日无事静听鸟语如交争提壶相与来劝飮戴胜亦助能劝耕我念此鸟颇有益如欲使君勤以行劝耕幸且强职事劝飮亦兾无独醒杜鹃蜀魄哭归去小人怀土愼勿听城头春鸠自谓拙鹊巢輙处安得平高窠乔木美毛羽咔吭叶底无如莺口中调簧定何益下啄蚯蚓孰曰清自余多类不足数一一推本烦神灵我居中土别无鸟老鸦鸜鹆方纵横教雏呌噪日群集岂有劝酒花下倾愿君切莫猒啼鸟啼鸟扵君无所营和永叔桐花十四韵湛湛碧井水其上有梧桐春随井气生白花飞蒙蒙晓枝滴丼露味落寒泉中结实待瑞羽岁晚半枯空桐旣无鳯皇井岂濳蛟龙乃知至神物未易令人逢当时集颕川偶值黄次公次公入爲相此鸟曷不从遂使神鹖雀竟用奇怪穷我言非毁古欲遵平直踪我愿二千石但使德化隆有桐鳯不来扵桐无愧容有鳯政不举扵鳯何爲崇荅君桐花篇聊以发我衷和王仲仪咏瘿二十韵汝水岀山险汝民多病瘿或如鸡精满或若猿嗛并女慙高掩襟男大阔裁领飮水拟注壶吐词侔有鲠樗里旣巳闻杜预亦不幸秦人号智囊吴瓠系狗颈常住頥彾㣔安及胫只欲仰问天无由俯窥井挟带岁月深冐犯风霜冷猒恶虽自知剖割且谁肯不唯羞把镜仍亦愁弔影内疗烦羊厣外砭费针颕在木曰楠榴刳之可爲皿此诚无所用旣有何能辟膨脝厠无首臃肿异胪顶难将靣目施可与胎胞逞贤哉临汝守世德调金鼎氓俗虽丑乖教令日修整风土恐随迁晨昏忧屡省傥欲便慈颜名城不难请忆吴松江晚泊念昔西归时晚泊吴江口廻堤遡清风淡月生古柳夕鸟独远来渔舟犹在后当时谁与同涕忆泉下妇使者自随州来知尹师鲁寓止僧舍语其处物景甚详因作诗以寄焉驿使话汉东故人迁谪处所居虽非居有树卽嘉树日膳或鸡㹠时𬞞多荀芋夜堂虵结蟠昼戸鹊噪聚着书今未成爱静巳得趣予欲访其人炎蒸未能去夏日对雨偶成寄韩仲文昆弟日日城头雨还添湖上波窓中人自听门外潦应多不畏车生耳还愁麦化蛾吾庐无所有频看壁间梭忆将渡扬子江月晕知天风舟人夜相语平明好挂㠶白浪须出浦此身犹在吴归梦预到楚今日念同来吾妻巳爲土秀叔头虱吾儿乆失恃髪括仍少栉曾谁具汤沐正尔多虮虱变黑居其元怀絮宅非吉蒸如蚁乱缘聚若𧖟初岀鬓搔剧蓬葆何暇嗜梨栗翦除诚未难所恶累形质稚子获雀雏屋头小雀雏气力苦未长乗暄学调羽忽挂蜘蛛网其母不能救啁啾空下上乃爲人所探不是虫丝枉丙戌五月二十二日昼寝梦亡妻谢氏同在江上早行忽逄岸次大山遂徃逰陟予赋百余言述所覩物状及窹尚记句有共登云母山不得同宫处倣像梦中意续以成篇昼梦与子行早发江上渚共登云母山不得同宫处何嗟不同宫似所猒途旅树杪俯乌巢坼㲉方仰乳雄雌更守林号噪见飞䑕䑕惊竖毛怒袅枝如发弩逡廵吼风云远望射嵓雨东南横虹霓万壑水喷吐下㝷归路迷欲暮各愁语忽觉皆巳非空庭日方午蜜燕㗸芹根泥蜂掇花上蘂带雨两股飞所取日能几调和露与英凝丼滑扵髓天寒百虫蛰割房霜在匕燕巳成雏归蜂忧冻馁死乃见万物心多爲造化使王德言自后圃来问疾且曰圃甚芜何不治因荅几日不行圃野草过人头客怪苦荒秽谁与持锄钩虽然自薅薙抱痾方吿休卽当秋风高扫萚将迟逰梦覩闭目光不扬梦覩良亦审旣非由目光所见定何禀白日杳无朕㝠遇尝在寝此恨不可穷悲泪空流枕悲书悲愁快扵刀内割肝肠痛有在皆旧物唯尔与此共衣裳昔所制箧笥忍更弄朝夕拜空位绘写恨少动虽死情难迁合姓义巳重吾身行将衰同穴诗可诵合流曹光道惠鉅李知其炎酷中有此味味亦可乐也輙以诗寄颕傍成蹊李其实小于拳谁知皴枝痩生此绀玉鲜摘以筠梢笼沉以石根泉蒙蒙粉未落粲粲叶犹连䕃树咀丼液安知有苦煎报君惜兹乐时咏逍遥篇深夏忽见柰树上犹存一颗实累累后堂柰落尽风雨枝行乐偶散歩倚杖聊纵窥林叶隐孤实山鸟曾未知物亦以晦存悟兹身世爲病痈在吿韩仲文赠乌贼觜生醅酱蛤蜊酱因笔戏荅我尝爲吴客家亦有吴婢忽惊韩夫子来遗越鄕味与官官不识问侬侬不记虽然苦病痈馋吻未能忌寄光化退居李晋卿乆无归田人今喜子去禄移家汉水濵日见汉水緑川鳞可爲饔山毛可爲蔌竟岁猒徃还行堤乐风俗青巾艑上郎漆鬓颜如玉倚樯临落照独唱江南曲听若在江南欢然自爲足我心虽有羡未遂平生欲更期毕婚嫁方可事嵒麓买山须买泉种树须种竹泉以濯吾缨竹以慕贤躅此志应不忘他时同隐录汝南江邻几云鄎南并淮浮光山有张隐居种松桧扵其上飬母甚孝时有勐兽驯庭中又郡西麻田山土沃泉美乆不垦有刘叟者辟而居之近董氏黄氏欲买土爲邻故江有慕之之作予輙次其韵峩峩淮山上中有隐者栖不知松桧下但见虎豹蹊人群固巳远樵客入犹迷且奉采兰飬应无抱玉啼麻田异麻源石路春无泥髙士不近俗更在西岭西石泉飮自足深壑无人跻不学淮南王安问犬与鸡二人逍遥性所乐唯杖蔾复有来慕邻他年宁荅嵇愿君且勉职圣世未易暌魏文以予病渴赠薏苡二丛植庭下走笔戏谢媿无相如才偶病相如渴潩水有丈人薏苡分丛茇爲飮可扶衰余生幸且活安知恶巳者不愿变野葛宛陵先生集卷第二十七宛陵先生集卷第二十七目録宛陵先生集目録卷第二十七荅宋学士寄𥿄二月雨后有蚊蚋春寒荅三韩见赠述诗叙荅三韩简过颕桥怀永叔椹涧昼梦灵树铺夕梦谢王汝州劝复飮陪王待制观牡丹和王待制牡丹咏洛阳牡丹等慈寺望嵩岳睡意三月十四日汝州梦再别仲仪夕发阳翟缺月道次灵井荅江十邻几喜谢师厚及第荅通判惠庭花水丘遗鱼和邻几见寄雀夺燕巢和永叔啼鸟和永叔桐花和王仲仪咏瘿忆吴松江晚泊寄尹师鲁夏日寄韩仲文忆将渡杨子江秀叔头虱稚子获雀雏丙戌五月昼梦蜜荅王德言梦覩悲书寄曹光道惠李深夏尚见柰树有实戏荅仲文惠海味寄光化退居李晋卿次酬江邻几戏谢魏文惠薏苡目録终宛陵先生集宛陵先生集卷第二十八宛陵先生集卷第二十八宋宛陵梅尧臣圣俞着和资政侍郎湖亭杂咏絶句十首远山挿云千万重一望不可暂前岭与后峰翠色浓复淡莲塘不畏塘雨急钿叶自相遮纹禽忽惊去冲落波上霞渔潭烟潭深不极鑑碧无菱花日脚下波心澄江见鱼虾稻畦浅浅碧水平靑靑稻苗长偏知楚客爱白鹭飞下上苔径林间夏雨滋复有斜阳照緑净不揺风从教春草笑流泉石齿嚼寒声𥻘𥻘萦曲处有时浮落英又过城根去小桥伐桂向芳洲跨波湾势小时爱㳺人渡㳺人在林杪渔艇古木刳爲舟野藤牵作缆钓人寒雨中远望烟蓑暗採菱紫角菱实肥靑铜菱叶老孤根未能定不及寒塘草汀鹭食鱼日巳晚矫翼烟际还不与鴈鹜竞风标亦自闲王德言夏日西湖晚歩十韵次而和之雨余残照在塘静独行行荷积水珠重天收霓帔轻倦禽依卧柳聚蚓殢拗泓㡌侧林枝碍裳褰野蔓萦芡韬园客剥蒲刃水祅惊决决流泉活蒙蒙夕雾平榴房生蠧落蛛网害虫成坎黾无时怒浑鱼自乐清高台从兽窟古道有根横写景未能就姢姢月上城新沼竹轩作轩仍见竹萧洒排青幢斜乌与落月静影畵寒窓光没影亦没激水自淙淙夜深犹读易谁更忆清江麦门冬内子吴中手植甚繁郁罢官移之而归不幸内子道且亡而兹草亦屡枯今所存三之一耳遂感而赋云香草叶常碧本生嵓涧边佳人昔所爱移植堂堦前自吴北归梁复以盆盎迁佳人路中死此草未忍捐与我日憔悴根不通下泉勤勤爲浇沃稍见萌颕鲜终当置坟侧长茂松栢埏野鸽孤来有野鸽觜眼肖春鸠饥肠欲得食立我南屋头我见如不见夜去向何求一日偶岀群盘空恣嬉㳺谁借风铃响朝夕声不休饥色犹未改翻翅如我仇炳哉有灵鳯天抑爲尔俦翕翼处其间顾我独迟畱鳯至吾道行鳯去吾道休鸽乎何所爲勿汚吾铛瓯孙曼叔暮行汴上见鹘击蝙蝠以去语扵子野鹘性决裂所食唯狞飞小鸟不入眼拳发强弩机日暮未有获岂择大与肥瞥下撄蝙蝠去以塡肠饥休笑老鸱饱㗸得腐䑕归寄宋中道尔书我不荅尔怒从尔骂天马新覊时气横未可驾傥我一日死尔岂无悲咤唯知道义深小失不足谢梨花忆欲问梨花发江南信始通开因寒食雨落尽故园风白玉佳人死靑铜宝镜空今朝两眼泪怨苦属衰公畵竹枝扇石上老瘦竹忽在纨扇中执之意巳凉不待揺清风小节未见粉泪痕应合红日将炎暑退畏蠧生秋虫两日苦风思江南摆磨万木声朝吼暮不止吹沙作云飞物状颜色死还念江上山落瀑鸣几里茅茨松竹间翠的门前水下窥石穴鱼出入数十尾是时残照微古路谁家子羸马入烟林区区何若此昔笑今已迷薄官正如彼何当归去来临流重洗耳送谢师厚归南阳竹舘荫以风洒水坐犹热念子远归时焦烟起车辙落日原上微鸟栖人欲别我心明月在相照异盈缺资政王侍郎南京畱守百世兴王地乘时巳建都离宫万戸寄京邑四方模尹以名臣择朝仍宿哲俞果资卿属重将俾国人苏迎饯车交辙奔驰士结途许嗟人惠夺宋迟德恩敷日月天闱近山河地势趋压城隋柳密开苑汉池枯文物希前代讴歌得大儒邹枚迹虽古賔从岂今无送通判太愽相见不在乆见乆未必亲无爲岁月浅岂不胶漆均犹嗟欲别日事疉如排鳞安得独携酒远送秋水濵和韩子华桂花莫以天下桂皆爲月中物犹言月有兎野岂无狡窟空山桂花多艳色粲然发樵客不知贵柰何薪㸑屈宿安上人门外裴如晦胥平叔来访胥裴喜我至冐雨夜出城灯前相对语怪我靣骨生爲言憔悴志因意多不平亦见子颔须长黑巳可惊知子有所立毛髪随世情子心且如旧后軰苦前轻宋中道失小女戏寛之宋子失汝婴苦将造物怪造物本无恶尔责亦巳隘且如工作器宁复保存坏收泪切勿悲他时多壻拜刁经臣将归南徐许予㝷隐居之所及亡室坟地因走笔奉呈欲居江上江试与问京岘尝观鲍家诗心慕巳不浅行当卜结庐依农事淸畎傍葬吾先妻同穴晚未免买谷勿险深求冈要平显松竹应所宜蒿莱预教翦我志决不移君言幸须践尉氏县阮籍啸堂古城多瘦棘莾莾连荒台不见长啸人黄土空崔嵬北顾蓬池上枯废生蒿莱当时思大梁还望已徘徊今我复怀昔岂不伤且哀鸟唿有遗响英灵同土灰送赵仲宝永兴干耀提举捉贼知君少以勇曾向萧关战横刀突虏围夺马伤湖箭当时独免归勐毅边人羡今来提汉卒㓂盗淸秦县未足贺功名功名它日见合流河堤上亭子隔河桑榆晚蔼蔼明远川寒渔下滩时翠鸟飞我前山药植琐细野性仍所便令人思濠上独咏庄叟篇早至颕上县夜发晓未止独行淮水西明知寒草露暗湿痩骢蹄半灭竹林火数闻茅屋鸡秋天畏残暑不爲月光迷欲阴鸜鹆知天风鹁鸪知天雨途路猒尘昏车马烦泥阻阴仍老易觉体质预辛楚安坐与壮年愼勿忘酒脯正阳驿舍梦郑并州寄书开之卽三山图也我来淸淮侧梦得郑公书开书一把玩乃是三山图山形雄且邃笔画简而踈𥿄幅不盈尺万仞势有余卷置怀䄂中意获窹巳无新婚前日爲新婚喜今复悲昔阃中事有託月下影免只惯唿犹口误似徃颇心积幸皆柔淑姿禀老蟹饱经霜紫螯靑石殻肥大窟深渊曷虞遭食沬香饵与长丝下沉宁自觉未免利者求濳潭不爲邈取东湾暖无沙有渊泥下轻舠复翠竿预致曾谁舍刳肉不知数持爲楚鄕鲊嗜味固足珍况亦椒橙假颕水费公渡观飮牛人渡口飮牛归村墟夕阳里黄犊未及群抱带过寒水利心乃如仁耕领破不止当时彼何高独能讥洗耳颕水颕水苦流瀑浅平秋与冬岸深开地势底碧写天容道枉随湾去村遥尽日逢迷鱼是潭曲宁见窟蛟龙打鱼挿苇截湾流寒鱼未能越安知罟师意设网遮其阙不须芳饵悬何待淸歌发所获胜轮竿宁闻忧泽竭八日就湖上㑹飮呈晏相公明当是重九黄菊还开不先将掇其英秋迳未能有頽龄无以制但不负此酒红颊谁使歌公怜牛马走九日撷芳园㑹呈晏相公今日始见菊虽见未全开犹胜昔无酒持望白衣来破颣浮金英杂蚁巳盈杯何必探丹茰结佩上高台自不愧佳节安听飞鸿哀谢晏相公刻意向诗笔行将三十年尝经长者目未及古人肩昔慕荀文若多称王仲宣今慙此微贱重辱相君怜道中谢晏相公寄酒頳泥墨印几壶醁将慰穷途阮歩兵一夜临流对明月举杯愁听鴈来声水苔深苔何所若苦咏费毫尖绕绕水僊髪茸茸蛟客髯緑萦秋石净嫩值翠篙黏尚芼参差荇薄言无此嫌新鴈塞鴈与寒来夜落汀洲宿泊船人不寐月下声相续依韵和晏相公微生守贱贫文字岀肝胆一爲淸颕行物象颇所览泊舟寒潭隂野兴入秋菼因吟适情性稍欲到平淡苦辞未圆熟刺口剧菱芡方将挹溟海器小巳㶑灔广流不拒细愧抱独慊慊疲马去轩时恋嘶刍秣减兹继周南篇短桡宁及舰试知不自量感涕屡挥掺以近诗贽尚书晏相公忽有酬赠之什称之甚过不敢輙有所叙谨依韵缀前日坐末教诲之言以和尝记论诗语辞卑名亦沦宁从陶令野不取孟郊新琢砾难希宝嘘枯强费春今将风什付可与二南陈途中寄上尙书晏相公二十韵惊颷入林鸦乱飞舞空落叶相追随秋权摧物不见迹但使万古生愁悲登山临水昔感别身作旅人安得宜单舟匹妇更无婢朝餐每愧妇亲炊平生独以文字乐曾未敢耻贫贱爲官虽寸进实过分名姓巳被贤者知踈愚生不谒豪贵守此退缩行将衰颕州相公秉道德一见不以论高卑乆调元化费精力犹且未倦删书诗唐之文章剔芜秽纎悉宁有差毫釐谓其躭学可与语便语渊奥祛佹疑浮言近意不历口直欲海窟拏蛟螭再拜膝前荷勤诲垂槖稇载归忘饥解艇水驿无几舍新诗又遣牙兵持上言行李览物景聊可与妇陈酒巵下言狂斐颇及古陶韦比格吾不私相公贵且事翰墨我辈岂得专逰嬉今将蒿芹荐爼豆定亦不以微薄遗尝令有咏无巨细当因川陆舟车贻日对顺流思疾置老鱼姦怯濳鳞鬐舟中夜与家人飮月岀龂岸口影照别舸背且独与妇飮颇胜俗客对月渐上我席暝色亦稍退岂必在秉烛此景巳可爱舟中行自采苟𣏌子野岸竟多𣏌小实霜且丹系舟聊以掇粲粲忽盈盘助吾苦羸岂必採琅玕自异骄华人百金求秘丸昔闻王子乔上帝降玉棺此焉卽不免但愿在世安蔡河阻浅陆乏百钧駞水假孤艇进颕苦湾滩长曲折剧篆印蔡方阻浅涸寸歩出悭吝胶舟看在前暗碛碍难愼谁能使奡盪空自思禹濬丈夫少壮时必在驰驵骏黄驳维舟饭孤村隔岸见黄驳痩牧正苦饥疮鸟复下啄闵心无柘弹投块徒自数力小不能中汗颜慙且渥入泽王河口逺水路巳别古汊未穷源定知前山雨瀑泳至且浑暗生秋草下稍复夏潦痕更去待月上犹应可到门西华逢李令子翼适从颕水归道逢西华长不见二十年颜须我非曩君问洛阳日旧友多泉壤更别如前时应复少吾党合流值雨与曹光道飮秋风嚎衰林秋雨阻归客頼有故时交举杯聊岸帻谈兵与论文曾不渉陈迹必竟无所施醉去思泉石寄送谢师厚余姚宰我从淮上归君向海澨去安知无几舍邂逅不相遇颇知飞空云到月不得附月行旣不畱云亦值风故诚知会合难岂是忘所赴我虽蹑新屩心不舍旧屦谁谓若世人食瓜思弃瓠君南我赴北日见阳鴈度兹欲远寄音鴈行高且骛但诵金石言扵时傥无忤李密学遗苔酱脯云是自採爲之潩流寒且急岸草巳凋摧石髪尚堪把江人曾不来谁知乌榜去畱採碧潭隈持作吴鄕味能令案渌杯宛陵先生集卷第二十八宛陵先生集卷第二十八目録宛陵先生集目録卷第二十八和资政湖亭杂咏和王德言夏日晚歩新沼竹轩麦门冬野鸽孙曼叔汴上见鹘寄宋中道梨花忆畵竹枝扇苦风思江南送谢师厚归南阳王资政京南留守送通判太愽和韩子华桂花宿安上人寛宋中道失小女呈刁经臣阮籍啸台送永兴赵提举合流河亭早至颕上县欲阴正阳驿梦新婚登舟谕鸥钓蟹取颕水费公渡颕水打鱼八日湖㑹呈晏公九日㑹撷芳园谢晏相公道中晏公寄酒水苔新鴈和晏相公和酬晏公途中寄上晏公舟中夜与家人飮舟行自採苟𣏌子蔡河阻浅黄驳入泽王河口西华逢李令合流值雨与光道飮寄送余姚谢宰李密学遗苔酱脯目録终宛陵先生集宛陵先生集卷第二十九宛陵先生集卷第二十九宋宛陵梅尧臣圣俞着阳翟县城凝嵩亭西北望嵩色忆上大室时陟彼巳不浅坐此安能知今谁絶壁下但见前峰危正与曩未异目存迹焉追王仲仪寄闘茶白乳叶家春铢两直钱万资之石泉味特以阳芽嫩宜言难购多串片大可寸谬爲识别人予生固无恨依韵和王道损风雨戏寄小雪才过大雪前萧萧风雨𥿄窓穿而今共唱新词飮切莫相邀薄暮天鬪䳺鹑孙曼叔邀作脱命秋隼下鸣闘自爲勇争雄在数粒一败势莫拥慙将缩䄂问怀负黙而拱胜且勿苦欣犹惊辱与宠和道损欲雪与家人小儿軰飮阴云浓压野风猎树高鸣寒禽并枝立颇以见物情目前两稚子爲慰岂异卿欲置一壶酒且独对妇倾韩持国邀赋闘山鹊俗有巧闘心畜此巧闘禽搏击无迅节爪觜自相侵胡能知远人角胜合百金鳯皇安在哉徒此望丹岑依韵和酬韩仲文昆季聮句见谢冬日晴且暖林塘思净居徃兴都未尽遂经韩氏庐韩氏兄弟贤各各趋义涂吾侪与之㳺何异田苏俱经疑反此质学陋慙无余况兹诸少年高论倾国都以及治民术纵横无所拘又渉方外说扵道曾不殊诗评杜兼李方法禇与虞啜茗岂非好㗖栗强爲娱乆猒官局检聊休体质舒次第极言笑左右排图书终日欣愽约贬异正则扶所頼存泛爱未以我爲愚持归接士论颇亦类贩沽复聮长诗来味若餐琼腴其辞多自损似欲大厥誉颜子乃庻几仲尼称弗如不猒会遇频云龙实相须最和蹑麟趾举歩未敢渝种药云外阳翟山实与嵩歩接山中採药人能自辨苗叶当须斸其根以遂素所惬野萚包旧土远置风雨捷故本含新芽枯莛带空荚植虽乖地势培壅得专輙冬谁论臭香春定引蜂蝶岂惟识草木庻用补羸荅韩六玉汝戏题西轩吾轩今扵水吾居易爲足谁与哦其间风牕数竿竹虽无泉石淸尚不愧茅屋所乐违俗暄此趣大巳熟和韩五持国乞分道损山药之什不种东陵瓜不利千畦韭山药数十本带土移野叟故叶萎未醒伤根亦何咎旣爲君子好岂与骚人负骚人比畵工丹靑出其口欲分栏下苗驰奴仍置篓主人可无吝所尚非独有从兹各勤灌肯在园𬞞后今虽胜曝蓄毕意资玉臼人事固已然秘方看系肘送长陵淸辨师归宁山房古栢暗近在汉陵边天供不爲乐母心常所悬朝途髪根冷暮野鸟行先子道岂殊衆谁云絶世縁依韵和李密学会流杯亭园林固足胜景着必人贤将泛杯中物远分湖水泉来从百花底转向衆賔前易醉縁多病陪公愧少年依韵和韩子华陪王舅道损宴集云低未成雪寒气已侵席冻醪倾白浊干果列紫赤风微时破靣亭敞宜张帟来望野兴通古城何额额邀射弓钧开破的翦羽白助中声喧唿不觉屡倾帻醉惊一发功谁许百金易非等将帅能聊将賔友适中酒作暴谑心亲语多剧吾徒固不羇安可限常格去忌无俗流起酌惊臧获八龙观诸韩头角相戢迫参差玉峰前爱慕不知夕谁嗟短景移能使吝情释爲贺主人翁贤甥无乆隔此会举世稀频频奚所惜飮韩仲文家飮酒衆所嗜未若朋会乐终日不爲荒扵时岂多怍坐客十余人七子实棣蕚杯行发严令孰不资善谑巧词剧猱捷辨机如弩彍醉舌强且迟罚觥奚屡酌正言讦诡䛕简礼去酬酢迭嘲果与𬞞相唿花间药是非不亲亲笑语何落落夜归欢有余孩稚扶仍噱玉汝赠永兴氷蜜梨十颗梨传眞定间其丼曰如蜜君得咸阳中味兼氷作质遗之析朝醒亦以蠲烦疾吾儿勿多嗜不比盘中栗王道损赠永兴氷密梨四颗名果岀西州霜前竞以收老嫌氷熨齿渇爱密过喉色向瑶盘发甘应蚁酒投僊桃无此比不畏小儿偷寄题滁州丰乐亭泠泠幽谷泉近在靑峰下使君去穷源林外留车马一径穿篠深蔽日复潇洒行尽逢泓澄翠影如可泻云树阴其旁造物将有假引水开石池结宇覆碧瓦乃知爱玩心朝夕未忍舍近移溪上石怪古苍藓惹芍药广陵来山卉杂夭冶春禽时相鸣賔从不应寡欲问淮南趣还思洛阳社胜事巳不辜吟觞无倦把和韩仲文西斋间夜有怀道损舅及予冬日每苦短方爱夜漏永积云寒拥斋徘徊延月影独能怀亲友出门见参井是时发淸咏笔若天骥骋前此诸韩来飮独仲连以小儿病不至明日仲连有夜坐见怀之什因成荅章夜与贤豪飮方闻黙坐时我斟相乐酒君咏寄来诗莫恨殊喧寂眞縁笃爱慈何当因雪兴过此未应迟奉和子华持国玉汝来飮西轩我诚官局冷终日事靡括每躭古人书似与世俗阔同道三四人来过慰饥渴迭相陈语言曾未猒刀呾自中将过晡畱饭具麄粝薄酒继以斟不觉寒日没愚妻方罢沐供饭愧仓卒冻婢昧煎和亲调首忘髴每食各惊顾谁谓不黔突倦仆暖吾薪饥马饱吾秣马无归嘶声仆有颜色活安稳不知疲明缸仍爲拨醉言实无次曾未穷本末诸君竞相先岀口论莫夺复云天地间此能有几达我闻颜汗下恐后谤难遏其间常有言但未见疵齾终当轻有若悔目巳屡䀣信哉群玉林岂得依朽枿吾心爲之然收舌如断割寄音谢豪俊兹藴只圭撮和道损喜雪宻雪巳迎腊随风来拂巾偏知寒夜屋不管醉归人暗积空庭合偷装衆树新沃田将望岁压疠且忘贫薄厚曾无意飘扬似有因旣能先覆物乃见未饶春作阵从天落何功得地均暂欣供一赏惜逐马蹄尘荅持国遗魦鱼皮脍海鱼沙玉皮翦脍金虀酽远持享佳賔岂用餙寳劒予贫食几稀君爱则巳泛终当饭葵藿此味不爲欠与仲文子华陪观新水硙湖壖此兴硙许俗见仍稀激射聊因势囘环岂息机水如嵓下过人悟雪中归坐想韩夫子心应不道非与道损仲文子华陪泛西湖氷消湖巳緑渺渺鸭头春船学吴儿刺吟稀楚老新对山怜去鸟隔树识逰人谁念沧江上风柔採白苹和持国石藓石根云常蒸老藓宻扵毯湿翠连涧阴净緑绕嵒坎不异泉上芹丰茸犹可擥安知山中客远寄趣已淡同诸韩飮曼叔家富贵丰盘餐日可侑淸角不与贤者俱饱食何所学吾友虽日贫邀赏不辞数质衣爲酒肴出论轻管乐其馔精且丼刀几孰亲握是时予苦眩引去意颇确羸马雪中归醉醒谁复较和仲文西湖野歩至新堰二首决决堰根水层层湖上田寒鱼犹着底白鹭巳飞前履惜春泥滑衣从澁蔓牵偶来成野望归兴自留连潭上水容暖野中寒吹横行塘人已晚吟歩日难更冻地坼枯龟龂氷流破镜王都且不远乐此林泉性送韩奉礼将欲侍亲去独要予赠言世风还自有文体不须论稍爱春波急微生野岸行舟宁觉远几日到都门诸韩来会别诸韩行有日别思更依依独叹从予少还看似子稀唿童聊奏酒洒水爲开扉苏合染裘美雪中阊阖归送仲文三年不岀戸孝行闾井闻近俗遂知化岂非由所薫御琴趋国门何必长守坟美哉若君子忠可移扵君送子华识君虽恨晚说诗屡解頥吾徒固难合所合终不移冐寒跃马来且言行有期河上氷始坼轻棹去未迟送仲连别绪如乱丝欲理还不可却悲娇女诗宁恋更效左是时远道怀纷纷上归舸怜君正如此岂任风雨俀送玉汝谈笑去拘忌乃见相与深风骚得徃返但见非知音明日车马北岂不动离襟春风蘼芜緑别恨生遥岑玉汝遗橄榄南国青青果涉冬知始摘虽咀澁难任竟当丼莫敌来从万里外或以苦口掷所投同木瓜欲报无琼璧和王待制岀郊马上口占寄兄损道次韵日暖寒郊不起风使君车骑岀城中遥知望处思兄弟鸿鴈连连下远空寄题苏子美沧浪亭闻买沧浪水遂作沧浪人置亭沧浪上日与沧浪亲宜曰沧浪叟老向沧浪濵沧浪何处是洞庭相与邻竹树种已合鱼蟹时可缗春羮芼白菘夏鼎烹紫莼黄柑摘霜晚香稻炊玉新行吟招隐诗懒戴醉中巾忧患两都忘还徃谁与频昨得滁阳书语彼事颇眞曩子初去国我勉勿迷津四方不可之中土百物淳今子居所乐岂不远埃尘被髪异泰伯结客非春申莫与吴俗尚吴俗多文身蛟龙刺两股未变此遗民读书本爲道不计贱与贫当须化闾里庻使礼义臻送河东转运刘察院塞郡屯师乆飞刍始得人权倾拥旄将诏辍绣衣臣旧里过京洛辞家渡盟津紫裘苏合染骢马玉环辰榆荚关头雨梨花谷口春高车方陟险丰膳暂违亲山势北临岱地雄西隔秦行台知不远能使问安频依韵和玉汝对月见怀西轩坐见沙头月复怜衣上辉正如从我飮还欲照君归相逐影徒是共嗟欢巳非夜深依岸落寒色入伤违依韵和玉汝舟中见怀遥闻岀舟望始爱川原广春氷未破时旋拉寒篙响鸣鴈似相随远日聊一仰能知状物工把笔独见想同道损持国访孔旼处士高庐当大道节士不肯过穷巷独秉德车马一何多势力走䛕謟礼义服委佗是以被褐人长甘北山阿曰今岂有愧渔上有行歌二月十四夜霜欣欣东园杏忽值春飞霜粲然彼䌓英萎若岀沸汤旣能与之荣而复使之伤向来肃杀时已共百卉黄今同草吐心不似草心长天理固难测谁要必其常送谢师直南阳上坟跃马清明前行将拜孤壠松吹送悲声縁缨泪如涌三岁宰南方奠斚阻亲捧山下独徘徊雨来云蓊蓊奉和持国曼叔方叔送师直归马上同赋之什郊外桃李花赤赤复白白爲君歌古曲行子在南陌衆人各巳归春风送无迹安知春风送到处花当客我病岀独难併请春风讁此情无远近千里不能隔和韩子华寄东华市玉版鲊客从都下来远遗东华鲊荷香开新包玉脔识旧把色絜巳可珍味佳宁独舍莫问鱼与龙予非愽物者喜雨冬渉春无雨侵晨忽沛然燕曾知社后雷未发声前细湿林花暗轻霑土脉全看看一百五风势莫狂颠送王判官之江阴军幙徃时初渡江颇爱江南美谁知坐卧间思及烟波里絮逐鱼繁䜴添莼线紫君行语风物到日应相似送王龙图源叔之襄阳忽惊车骑临乃是荆州长登堂语岀处陈事犹梦想别逾二十年相遇今始两爵位异礼数齿髪可下上但问我何有而独不爱曩敢吿守拙愚此道未尝枉行当至岘山羊公存庙像箫鼔有时奠道德其可仰依韵和持国新植西轩开地临广衢崇崇十余亩新轩稍偏北治圃亦西酉盎中植菡蓞水不过升斗小桂未得地验活徒搯朽上乏幽禽啼下多穴蚁走药苗虽无补欲比山中有浇灌同一时萌芽或先后松株不满尺廊庙色已厚禀性久且坚物理岂无偶㯶榈仍未大散叶才八九夏緑与冬青各各自爲友吾轩还处西脩竹尔后取两莫论是非但可吟对酒送师直之会稽宰天下风物佳莫出吴与越新罢吴官来又随越舸发连宰吴越间皆迩蛟鼍窟伯氏复同郡邑境接民垈宁将内隔外正似肉附骨姚江遗鱼蟹稽山奉笋蕨足得相交欢高堂未华髪送子意不尽念逐有明月西湖观新出鵞儿道损持国曼叔请予赋之春菢畏雷后㲉开形已完嫩毛轻染蘗小掌未全丹见物初能啑浮波尚怕寒山阴无道士更长换应难宛陵先生集卷第二十九宛陵先生集卷第二十九目録宛陵先生集目録卷第二十九阳翟凝嵩亭王仲仪寄闘茶和王道损风雨闘䳺鹑和道损欲雪闘山鹊和仲文聮句种药荅王汝西轩和持国分题僊药送长陵辨师归宁和密学流杯亭和子华陪宴飮韩仲文家玉汝遗氷密梨王道损遗密梨寄题滁州丰乐亭和仲文西斋闲夜荅仲连和子华飮西轩和道损喜雪荅持国遗魦脍陪观新水硙陪泛西湖和持国石藓同诸韩飮曼叔和仲文西湖野歩送韩奉礼诸韩来会别送仲文送子华送仲连送玉汝玉汝遗橄榄和王待制岀郊寄题苏子美沧浪亭送河东刘运使和玉汝对月和玉汝舟中见怀和访孔旼处士二月十四夜霜送师直上坟和诸友归马上同赋和子华寄玉版鲊喜雨送江阴王判官送襄阳王龙图和持国新植西轩送师直㑹稽宰赋观西湖新鵞儿目録终宛陵先生集宛陵先生集卷第三十宛陵先生集卷第三十宋宛陵梅尧臣圣俞着送李密学赴亳州倦输关内粟遂请颕川符治绩可称最士民将以苏谯都君命重苦县祖风殊僊桧畱阴在甘棠卽化敷行舟通远水候骑溢长衢他日人怀望烟云自满湖送樊秀才归安州开元有谪僊酒隐向安陆子尝慕其人文字不拘束月下每醉吟落𥿄輙数幅今当安陆归白酒村中熟一名犹未成双亲泪盈目切莫苦㗸杯无心不择禄去去烟水间野禽嘷古木闻声不得名将投山舍宿此趣自可嘉非如走尘毂依韵李密学合流河口见怀二水交流抱闾井淸潭几曲自渊回巳浮畵舸遥遥去更爱双鹥泛泛来观理𬞞野荠不堪食芜菁今正肥夏畦人所病老圃方可窥乳雀争㗸蝶鸣鸦各护儿扵陵岂复有空学桔橰爲哭尹师鲁谪死古来有无如君甚冤文章不世用器业欲谁论野鸟灾王傅招辞些屈原平生洛阳友零落几人存泛舟和持国绿源去未穷夹岸树蒙蒙弱蔓低侵水残芳不隐丛浣衣思越妇折笋拟江童薄暮廻船处潭鱼动镜中欲晚访韩持国忽道损见过不克徃持国示诗因荅西云沉日脚命仆驾我车我车巳在庭有客方诣庐谈笑不觉夕鸡黍且烦渠重约勿以怪但当摘园𬞞送京西转运李刑部移京东转运列藩环王都遂分东西道统制连别京守臣多硕老外台持权纲才具必美好公今且更践入用颇不早乃令山东粟饷馈岁可保古路趋汶阳长风吹緑草送李庭老归河阳五月驰乗车归心岂畏暑道上多淸阴日中不遑处函谷自控带大河无险阻时平独徃还拜寿觞屡举咏双杏子其核亦然子核成双杏将寄同心人定栖鸳鸯魄爲物岂无因和王仲仪楸花十二韵春阳发草木美好一同时桃李杂山樱红白开䌓枝楸英独歩媚淡紫相参差大叶与劲干蔟蕚宻自宜图岀帝宫树耸向白玉墀高絶不近俗直许天人窥今植郡庭中根远未可移但欣东风来不恨和䝭迟山禽勿蹙踏蜂蝶休掇之昔闻韩吏部爲尔作好诗爱阴无纤穿就影东西随公今亦牵此端坐曾莫疑目昏我目忽病昬白昼若逢雾窥惊双物双书輙下笔误来人髣髴是飞鸟朦胧度纭纭孰辨别此巳忘好恶送韩八太祝归京师求医少年絜而腴茸茸颔有须冐热跨马去去去天王都借问去何谓就医将疾驱客曰实诳我徤壮其非夫敢告固不绐但怪所见愚瘠者未必病病者未必癯天马不着肉日走万里途山熊岂无膏养体唯恐痡滞结在扵内安得形肌肤厥貌虽美好厥疢勿须臾疗之欲其渐炽之非爱躯此行不飮别安得持酒壶记春水多红雀传云自新罗而至道损得之请余赋赤羽异蒿鷃来自东夷国群集成臯间翩翩皆一色举臆发朱砂爲瑞应火德穿屋彼非类啄粟慙与食淸声殊啁啾所蓄每陋逼应当放之去重展万里翼持国遗食乞食非爲贫妻病妾且死晨㸑不煖釜朝饭亦辍七遗我我所恤食我我所耻我耻曾我求我恤宁我止应乏岂在丰赴义实未鄙漂母殊下鄕爲惠得终始扪蝨得蚤兹日颇所惬扪蝨反得蚤去恶虽未殊快意乃爲好物败谁可必钝老而狡夭穴蚁不囓人其命常自保同道损世则元辅㳺西湖扵卞氏借双鹤以观塘蒲䕃绿水菡蓞艳修渚想像华亭野但欠鸣鹤侣同来三四人趣向颇相与思见此淸禽无能觌翔羽城隅有大第世本官吴楚尝同太湖石不惜持金取欲作园林胜园林宁暇覩今当问其家借赏无吾拒果亦致之来奋毛如喜舞虽生沧海心翅重不得举还尔稻粱贪崇丘在何所送上虞孙主簿稽山参云深剡水与天碧行将啼鸟亲翫不㳺鳞隔况世住新安又尝爲粤客风物知所谙穷幽梯翠壁寄题金州孙御史处阴亭有形则有影畏影当念形日月难乆晦处阴乃暂停光照不复离疾走何所宁当是诮尼父我軰乌忍听结庐虽可託夜烛亦荧荧直躬观罔两将此同醉醒石榴榴枝苦多雨过熟坼已半秋雷石罂破晓日丹砂烂任从雕爼荐岂待霜刀判张骞西使时蒟酱同归汉七夕古来传织女七夕渡明河巧意世争乞神光谁见过隔年期已拙旧俗验方讹五色金盘果蜘蛛浪作窠同诸韩及孙曼叔晚逰西湖三首晚日城头落轻鞍果下凉野蜂㗸水沫舟子剥菱黄木老识秋气径幽闻草香幅巾聊去检不作楚人狂烁电未成雨凉风先入衣青天忽开影红日尚余晖蛱蝶作团起蜻蜓相戴飞嘲谑不觉夕跨马月中归舟中演满意不浅却坐林塘景欲昏翠色蜻蜓立菱蘂靑丝騕枭秣城根韩玉汝遗澄心𥿄二轴𥘉得此物欧阳永叔又得扵宋次道又得扵君伯氏子华今则四矣三得澄心𥿄吾尝再有诗粗能条本末不复语兴衰堪入右军迹慙无㓜妇辞君家兄弟意将此比乌丝和王仲仪二首㳺伏栢林下食栢遂生香空知噬脐患岂有周身防赤豹以尾死勐虎以睛䘮傥或益扵用捐躯是其常凌霄花草木不解行随生自有理观此引蔓柔必凭高树起气类固未合萦纒岂由巳仰见苍虬枝上发彤霞蘂层霄不易凌樵斧谁家子一日摧作薪此物当共委七月二十一夜闻韩玉汝宿城北马铺暗树秋风摆叶鸣桃枝竹簟冷逾淸孤灯淡淡短亭客半夜萧萧闻雨声梦过三陵梦过汉陵间秋风石马闲当年侍臣泪泣尽向三山咏扇翦纨成薄质谁将拟月轮闵竭夏后德同我天王仁及至爲时用岂必美畵人何忧秋风来退保蔵其眞送曼叔襄城尉昔君乗紫骝来猎荒城下复乗紫骝去不逢亭长骂溪风欲渉时山雪独归夜此趣信所谙羇官莫悲叱送吴给事自许昌移淮西直道昔参辅独将天下忧忠言悟明主退请拜诸侯坐合政方举移藩心所求蔡人迎且喜许俗爱难畱夹路车徒盛分壃禾黍秋穆陵无夜闭仁化自公修亳州李宻学寄御枣一箧沛谯有鉅枣味甘蜜相差其赤如君心其大如王瓜尝贡趋国门岂及贫儒家今见待士意下异卢仝茶食之无猒饫咏德曾未涯九月五日梦欧阳永叔朝镜恶白髪夕梦对故人常恨道路隔忽喜颜色亲相笑勿问年靑铜早伤神鸡嚎天欲白向者犹疑眞自尉氏南至京皆水及人胫陆行畏水深舟行畏水浅河流去时合涂潦归时践事与时相违我慙行处蹇人生莫爲客爲客此安免九月十六日自许昌廻至京师胥平叔宋中道迓于郊外今日至国门二子来迎我适遇信陵塜塜棘秋叶堕翩翻随人飞拂马右或左谓此独无情亦与吾意可裴如晦赴河阳幕嚎风一夜动作雪欲愁客客莫苦嗟行农望明年麦方来笑语同又是关河隔主人贤且智不待子所画送韩子华十月拜扫白露巳变霜孝心竟悲恻荐衣如念存拜壠不遑息带劔蓬池外兼程困马力礼毕便当还扵诚乃爲得送韩六玉汝宰钱塘顷㝷高士庐正值浸湖雪雪中千万峰参差县前列僧居或隐见岸树随曲折惊凫如避人远向寒烟灭濳希爲子男傥得遂䟱拙今逾二十年志愿徒切切方闻落君手与我曾未别景多诗莫穷归载压车辙得曾巩秀才所附滁州欧阳永叔书荅意客从淮上来徃问故人信袖衘藤𥿄书题字远巳认旣喜开其封固觉减吾吝新诗不作寄乃见子所愼向来能如今岂有得观舋南方岁苦热生蝗复饥馑忧心日自劳霜髪应满鬓知予欲东归晓夕目不瞬贫难乆待乏薄禄借霑润虽爲委吏冗亦自甘以进相望未得亲终朝如抱疹追咏崔奉礼小园前此访君时巳观堂宇邃安知中屏开自有幽林致花搴嵓桂红石擘云根翠正当秋风来不见摇落意日得吟其间何须去爲吏宋中道快我生女尔尝喜诅予生女竟勿怪今遂如尔口是宜爲尔快亦旣以言酬固且殊眦睚慰情何必男兹语当自戒咏宋中道宅㯶榈青青㯶橺树散叶如车轮拥萚交紫髯岁剥岂非仁用以覆雕舆何惮尅厥身今植公侯第爱惜知几春完之固不长只与荠本均幸当勅园吏披割见日新是能去窘束始得物理亲咏秤圣人防争心衡权爲之设后世失其平有星徒尔列物物尙可欺铢铢不须别将淳天下民安得必毁折咏象韩子华邀赋躯大力无用远物赏驯柔食刍与飮水百倍扵马牛犹能络金覉不可伏车辀苍舒曾智秤千钧空压舟依韵荅惠勤上人释子本乐静宜不事物牵我慙姑苏守复赏杼山然三岁与之别其学巳增前忽此有来赠老拙谬躭研荅显忠上人驱马傍驰道归自许西偏高车非旧贵立避槐树边心虽欲徃谒仆馁行不前是甘处穷巷晨笑微生烟傥有好事者扣门与留连或有袖中诗语熟气颇全曾不类缁褐始可令勉㫋京师百许寺知几相差肩送韩仲文奉使徃使匈奴国持节岂辞遥朔北正苦寒风汝与雪飘燕山何处是汉铭应巳销前车渡氷河后骑鸣金镳行行至穹庐尊我不敢嚣玉爵亲献酬名裘进狐貂礼成复命日菀抑舒杨条送刘司勲奉使授命岀絶域北至单于庭駞鸣沙碛遥马倦朔雪零幽州古道上胡笳应夜听尝闻昔时语南看北辰星使囘傥可记乃得验天形依韵和欧阳永叔秋怀拟孟郊体见寄二首我居西北地秋无东南风木脱不塞望高台空九重音尘安可得鸿鴈鸣霜中日看紫苔生乃见三经穷一闻离骚篇写尽楚客胸胸怀如宝匣夜夜吼生铜秋思公何高堆积自嵱嵷岀爲悲秋辞万仭见孤耸念我老扵诗我髪实种种而后伤故人故人多作塜阴风夜木嘷窸窣闻鬼悚独我忘形骸百事乃纎冗不眠霜月上霜月如可捧裴如晦自河阳至同韩玉汝谒之朝闻单骑归径走至其第扣门童仆顽拒我色甚戾不顾遂登堂有马堂下系辨诈大唿卿稍应西屋际逡廵冠带岀靑绶何曵曵有似缩殻龟藏头非得计况与二三子交分乆巳缔恕尔避客尤新还复新婿咏王宗说园黄木芙容水中兼木末相拟有嘉花玉蘂圻蒸粟金房落晚霞渉江从楚女采菊听陶家事与离骚异吾将搴以夸二马旧马十年跨老劣多缓行新驹三万钱颇爱举蹄轻不使异刍林均飬存其情君门趋早朝风劲力巳生依韵和许主客咏影荅影陶濳兴长吟爲我听与之相遇日曾不异扵形动静随生趣存藏委曜灵庄周疾走意推本置诸铭寄题周源贠外衢州萃贤亭昨朝江南客语子川上亭有时飞雨来不见前山靑卉蕚人未识鸟响日可听旣将迟贤者无使童仆扄荅楚僧智普始与吴僧显忠来过今见二人诗进扵旧矣我𥘉见子时子作楚人语复与吴客来音俱变齐鲁乃知乆处益薫莸可同举更当富扵学兹言聊以补鸭雏春鸭日浮波羽冷难伏卯尝因鸡抱时託以鸡窠暖三旬殻旣坼乳毛寒胫短鸡宁辨其雏翅拥情欵欵一日向水涯所禀殊未断泛然去中流鸡唿心悹悹人之苟异怀负义不足筭有志在飬毓勿论报德限有覩十一月七日来恨我马迟去恨我马疾马蹄尘作云巳隔粲然质时时顾且遥乱绪如有失宛陵先生集卷第三十宛陵先生集卷第三十目録宛陵先生集目録卷第三十送李密学亳州送樊秀才归安州和李密学见怀观理𬞞哭尹师鲁泛舟和持国荅持国示诗送李转运移京东送庭老归河阳咏双杏和仲仪楸花目昬送韩太祝求医赋红雀持国遗食扪虱得蚤同道损逰西湖送上虞孙簿寄题金州处阴亭石榴七夕同诸韩晚逰西湖韩玉汝遗澄心𥿄和仲仪麝香和凌霄花闻玉汝宿城北梦过三陵咏扇送曼叔襄城尉送吴给事移淮西李密学寄亳州枣九月五日梦永叔尉氏南至京水及人胫宋平叔郊外见迓裴如晦赴河阳幕送子华拜扫送玉汝宰钱塘得曾巩附永叔书追咏崔氏小园宋中道快予生女咏次道宅㯶榈咏秤咏象子华邀赋和荅惠勤上人荅显忠上人送韩仲文奉使送刘司勲奉使和永叔秋怀见寄同玉汝谒裴如晦咏黄木芙蓉二马和许发运咏影寄题衢州萃贤亭荅楚僧智普和鸭雏有覩目录终宛陵先生集宛陵先生集卷第三十一宛陵先生集卷第三十一宋宛陵梅尭臣圣俞着杜挺之赠端溪圆砚雪压古寺深中有卧病客访之语乆淸饥马啮庭栢桉头蛮溪砚其状若圆璧指此欲爲赠而将助吟席非意予敢贪旣拒颇不怿大岀楮中有素许当自择强持慰勤心归以示朋戚哂曰岂其然爲汲寒泉涤涤彼伪餙物𥿄干见顽石淸晨走髯奴无猒愿求易拜赐遂如初明月怀吞蚀微分鸜目莹尙渍墨花碧词荅谓我愚悔复料巳逆明日未央朝执手笑哑哑吴冲卿示和韩持国诗一卷輙以爲谢叶公所好者熟巳识头角一日眞物来骇汗沛且渥我初见韩子蜿蜒喷雷雹子复蛟龙文气象不可捉畏怀但惊顾得与前事较新息重修孔子庙记新息古邑也自汉以来几因乱而孔子之庙岁享不絶于今虽邑宰有贤否祀典系国家也傥不贤屋隳不葺有矣祀其废诸庆历七年清河张君伸爲是邑始勤扵治民谨扵条约恪扵事上旣而民信讼且简乃修孔子祠及祭器子未知君之果学耶学而果知道耶以斯举则君似有本者学者未必信奉如之呜唿孔子之道与天地乆与日月昭一郡一邑之庙不足以光显厥德报厥功也略究爲郡邑之人少诵其书长就其艺遂得其禄忍负不爲一岀口之劳完其庙至使瓦堕檐风雨坏桶甓缺阶尘昏像犬豕穴墻垣徃来其间哉新之无是患庻几贤巳然则苟因爲利广尔宫俾不肖有说非予望扵君也况邑隷蔡守吴公辅臣大儒名重天下闻君能是得不乐耶予思昔忝邑时见邑多不本朝廷祭法徃徃用巫祝扵傍曰牛马其肥疠疫其销谷麦其丰渎悖爲甚予旣革之君观有若是者当改爲以从着式云范景仁席中赋莆萄朱盘何累累紫乳封霜厚今爲马谷繁昔酿梁州酒乃知西土珍汉使传应乆夜听邻家唱夜中未成寐邻歌闻所稀想像朱唇动髣髴梁尘飞悞节应偷笑窃听起披衣披衣曲巳终窓月存余晖宋次道得广南金橘爲饷且有诗因和酬越橘如金丸烂然巳盈箧谁传岭外信尚带霜前叶莫嫌道路远得与樽爼接主人无吝心怀归予敢輙李廷老席上送韩持国归许昌马蹄践霜华逰客归何早重裘不畏寒况复非远道谁言未顾期登第鬓如葆解装喜可知月下金壶倒送韩持国曰予非才敏乃与世寡㳺三四洛阳友过半已成丘晚节五六人文行皆洁修韩氏棣蕚盛扵我爲薫莸君比衆最笃我唱君非酬昔我竹轩下𬒳窓风飕飗君时不猒过逍遥谈未休颇爲俗士憎恬不防吝尤迩来我还都君亦辞旧州旧州君所隐安得此乆畱雪晴命驾归使我生悲愁谁见潩水上定更不惊鸥迟月迟月月巳上淸光在高木未能照我庭团团隔东屋风笛旣殊岀塞声还非江上听夜吹送悠扬高楼月方逈霜钟昔向寒溪卧远寺撞白云今也趋早朝残月马上闻鸣琴虽传古人声不识古人意古人今巳远悲哉广陵思和曹光道咏直庐屏中六鹤汉家爲瑞双黄鹄只道飞翻太液池不似云屏六畵鹤帝宫深处有人知晚归闻韩子华见访门外多车骑后迹乱前踪谁识此来过尘蹄重复重归有野仆言恨不故人逢岂无肴酒设所向乖所从未能一徃见懒拙其必容送丹阳新守李国愽归洪州蔡水冬不枯唯愁夜氷结归船及暖下穷腊未飞雪淮颕地渐偏川上云常泄几日接春波南风楚江彻拜亲怀郡章予慕嗟才劣食荠世羞食荠贫食荠我所甘适见採荠人自出国门南土蠧瘦鐡刀霜乱青竹篮携持入冻池挑以根叶参手龟不自饱食此尙可慙肥羔朱尾鱼腥羶徒尔贪甘陵乱甘陵兵乱百物灰火光属天声如雷雷声三日屋瓦摧杀人不问婴与孩守官迸走蔵浮埃后日稍稍官军来围城几匝如重鋂万甲雪色停皑皑孰敢专輙但取裁黄土始坚难速頺夜飮席上赋松子风松有霜子吹落幽人庭幽人畏狼籍日扫岀扄谁将称远物乃信渉沧溟送李审言殿丞归河阳大河冬合时上可驰车马归子从桥安黄流在氷下况命使扵家其美世爲寡是宜饬以行慰此怀慕者送王宗说寺丞归南京晏岁欲飞雪满天含冻云犯寒单骑速猎吹紫裘薫庭鹊还先喜池鸿去始闻公应问贫贱善说莫如君李审言将归河阳值雪遗金波酒朔吹卷天吼远郊无鸟飞忽惊开戸白昨夜打窓微闾巷我方懒关山君独归翻能寄醇酎爲此解寒威对雪忆徃岁钱塘西湖访林逋三首昔乗野艇向湖上泊岸去㝷高士𥘉折竹压篱曾碍过却穿松下到茅庐旋烧枯栗衣犹湿去爱峰前有径开日暮更寒归欲懒无端撩乱入船来樵童野犬迎人后山葛棠梨案酒时不畏尖风吹入牗更教牀畔覔䲭夷元日朝万国诸侯振玉珂踏云朝㑹雪初过欲闻鳯管天边度数听鸡人楼上歌放仗旌旗方偃亚廻头宫阙更嵯峨谬陪王属曾何补泛泛慙同上下波荅祖择之遗新罗墨海上老松苑霹雳烧瘦龙胡人犀皮胶团煤烟膏浓色夺阳爲翅来渉溟渤重君获乃爲赠我谬虫鸟踪且作异土玩不愧西域笻对残雪怀欧阳永叔穷腊一尺雪跨春气逾严童仆苦病瘃庭戸无与杴日消夜复冻霰积泥相腌懒岀独怀远何由寄江㠶寄题时上人碧云堂望望佳人来未来云巳暮当时千里恨不独看云故何此启虚堂定知吟秀句还㑹古人心古人非特赋和宋中道元夕二首结山当衢靣九门华灯满国月半昏春泥踏尽㳺人䌓鸣跸下天歌吹喧深坊静曲走车辕争前闘盛亡卑尊靓妆丽服何柔温交观互视各吐吞磨肩一过难乆存眼尾获笑迷精魂貂裘比比王侯孙夜䦨鞍马相驰奔春风来解吹残雪灯烛迎阳万戸燃竟看䌓星在平地不妨明月满中天赭袍巳向端门御僊曲初闻法部传车马不闲通曙色康庄时见拾珠钿李国愽遗浙姜建茗吴姜渍吴糟越茗苞越萚咀辛聊案杯啜味可奴酪但拜故人贶何言爲物薄我心易厌足不比塡沟壑送临江胥令初从桃源还却向竟陵去今作中州官山水不曾饫且当传竹枝莫学乗篮轝云木杜䳌时千嵓响行处寄题滁州醉翁亭瑯琊谷口泉分流漾山翠使君爱泉清每来泉上醉醉缨濯潺湲醉吟异憔悴日暮使君归野老纷纷至但留山鸟啼与伴松间吹借问结庐何使君㳺息地借问醉者何使君闲适意借问镌者何使君自爲记使君能若此吾诗不言刺戊子正月二十六日夜梦自我再婚来二年不入梦昨宵见颜色中夕生悲痛暗灯露微明寂寂照梁栋无端打窓雪更被狂风送赐绯鱼蹉跎四十七腰间始悬鱼茜袍虽可贵髪短齿巳踈儿女眼未识竞来牵人裾不知外朝衆君恩慙有余和答韩子华饷子鱼南方海物难具名子鱼珍美无与并完鳞全乙异臭腥素盐渍曝生花轻其头戢戢筠箧盈出自通印时所评远渉川陆来都城亲宾交遗巳见情食指甞动吾窃惊果获异味亦足明和答韩奉礼饷荔枝韩盛人所希四海馈名物韩复未踈予分珍曾不一莆阳荔子干皱殻红钉宻存甘尚可嘉本味固巳失遥思海树䌓带露摘初日安得穆王骏能置万里疾闰正月二日夜张氏纳妇婚姻贵及时周有标梅诗雪后花将发人归室且宜坐中传漏鼓戸外转星旗环佩遥闻出当脩庙见仪酌别谢通微判官兼怀欧阳永叔识君童稚时而今君齿壮不见二十年颜貌巳非向亲戚多零落欲语还悲怆更问平生交乆从滁水上君又滁水归寄音倾桂酿傥复二十年吾焉保无恙和永叔郡斋闻百舌响舌能令百鸟羞听时丹杏发山邮春云不定雨来急湿翅苍茫高树头送陶太博通判广信军平时易水头不复起边愁壮士去来乆寒波空自流临塘移鹭羽隔戌见氊裘半似江南美军和賸宴㳺荅王太祝卷朝廻泥涂不可岀饥马倦仆驱之顽闭门独与古人语黄卷未终闻扣关贤哉公族肯来顾诗䄂大篇令我删珠光玉莹絶瑕颣强欲指擿徒羞颜自同培塿最浅狭安得与子论丘山雨赋春雨之至兮风呵而云导在上爲膏在涂爲淖被末渐本润万物者欤施及天下不收报者欤入波而随流因积而成潦专好而失道者欤坏瓦漏屋蒸菌出木过而爲酷者欤朝使人愁夜使鬼哭迷而不知复者欤将吿之雨雨无听也将告之天天且夐也穷居知命是何病也噫送张太博通判袁州君非身尤谪南州南方尚鬼其俗媮虵爲邻虎爲陬丹茅苦竹深幽幽邑人祠鬼拜古树竹杯一仰来烹牛牛死啮戄常不幸谁得禁止专锄钩借曰未信君且徃民将语怪君听不仰山头有行舟依韵和宋中道雨夜暗惊料峭寒春雪兼春雨知胜早朝人闲眠不开戸丘壑岂无容泥涂还自取谁吟何逊诗不觉逢逢鼓读裴如晦万里集书其后君自万里廻遂成万里集其诗二百篇文字必已立定应侔前人未尝有蹈袭古溪蛮鐡刀岀塜土花澁谁将饰以玉镡上光熠熠宋子序其端精悍孰钳挚搜新造空蒙俗眼不得入示予要赋之短戈慙后执见胥平叔历君门兮九重云黕黕兮欲雨隐翠幕兮观予心眷眷兮不语宣麻彬美下一国曾无相印酬莫惊除拜峻自是战功优壮士颇知勇诸儒方贵谋淮西封亦薄裴度死生羞胧月夜晴𥘉见月云薄未分明高树尚无影远鸿时有声下阶嫌履湿闭戸认苔生寂寂墻阴暝更长巳渐倾兵太平无战阵汉卒乆生骄金甲不曾擐犀弓应自调嗟爲燎原火终作覆巢枭若使威刑立三军岂敢嚣泥一夜添春雨中衢长旧泥屐粘忧折齿马滑畏颠啼去啄从江鹤相唿任竹鸡朝来放朝请始与逸人齐闻韩仲文使归传道使车廻柳条黄未开晓寒非絶漠春色近章台名马北方至賔鸿南国来明朝斋祓见天子始称才未晴未晴初止雨蒸润尚侵衣缺月如羞岀荒云不肯归杏花朱欲绽梅蕚雪将稀远鴈来何急冲风湿翅飞夜阴月色明还暗云寒散复浓古堂移魍魉积雾合蛟龙湿菌飞萤岀苍苔上朽重独吟嗟向老气澁觉偏慵夜晴新晴月正明频听夜乌惊未向高枝稳时爲绕树声群飞自纷泊衆鸟不屏营躁静扵焉见谁能度物情古鑑古鑑得荒塜土花全未磨背菱尖尚在鼻兽角微讹月暗虾䗫蚀尘昏魍魉过但令光彩发表里是山河槖駞鸣駞岀西域衘尾自连连汉驿凌云去胡人踏雪牵常时识风候过碛辨沙泉老觉肉封侧犹蒙锦帕鲜李庭老许遗结丝勒帛纫丝作长带正胜茱茰纹冉冉仍垂绋自有薫鲜华非称我脩饰未如君曾不日来取贤哉知礼云贫生甘类原宪死不学陶朱但乐诗书在未忧钟鼎无耻随波上下难免鬼歔歈陋巷曲肱者终朝还似愚行僧风衣何揭揭有若瓠叶翻尘土不远去白云蔵石门宛陵先生集卷第三十一宛陵先生集卷第三十一目録宛陵先生集目録卷第三十一杜挺之赠端现谢冲卿示持国诗卷重修孔子庙记席中赋莆萄夜听邻家唱和次道金橘送韩持国归许昌送韩持国迟月风笛霜钟鸣琴和光道屏中六鹤闻子华见访送丹阳宰李国愽食荠甘陵乱夜飮席上赋松子送李殿丞归河阳送王寺丞归南京李审言学士遗金波酒对雪忆访林逋元日朝荅祖择之遗墨对残雪怀永叔和中道元夕寄题碧云堂李国愽遗姜茗送临江胥令寄题滁州醉翁亭夜梦赐绯鱼和荅韩子华饷子鱼和荅韩奉礼饷荔枝张氏纳妇酌别谢判官兼怀永叔和永叔闻百舌送陶太博广信倅荅王太祝卷雨赋送张太愽袁州倅和宋中道夜雨书裴如晦集后见胥平叔宣麻胧月兵泥闻韩仲文使归未晴夜阴夜晴古鑑橐駞庭老许遗结丝勒帛贫行僧目録终宛陵先生集宛陵先生集卷第三十二宛陵先生集卷第三十二宋宛陵梅尧臣圣俞着送范景仁学士归蜀焚黄苍山过秦梁山尽见川陆下马古城都访垄得乔木扫箨开奠席陨泪湿俎肉当时相如归徒自盛车毂不闻有是爲事乃今古独还因问耆旧亦莫遗隐卜荒祠古栢下残月杜䳌哭凭君约史笔书作西来目送宋中道郑州拜扫酣酣道傍杏戢戢壠上栢不知烟火禁但感风露易开关扫墓隧向树系车軶洒泪有余悲麒麟高几尺送韩子华归许昌不值风雨暴杏过梨巳开社后清明前鷰与人归来湖中水方漫谁共泛其隈傥有问顦顇顦顇未忘盃鷰涏涏只来鷰飞飞自舞空轻如汉家后斜避楚台风斗折撩沙觜相高接草虫向人全不畏切莫入吴宫送周衍长官知辽州二月辽阳去辽阳草未生春风吹胡沙卷起黄云平土人耕耨晚种黍何时成塞地寒且薄百役子宜轻寒食坟塜徧青山高低占原谷向来路巳荒今迷问樵牧渉水到云林隔岗闻近哭沃酒白杨下悲风何飋飋雨止梨园残鸠声在茅屋依韵和太祝同诸君游园湖见寄阳春何处来客自商丘至一唱新辞工始见故人意园林谁与游卉木欣巳媚花上有微隂水邉无近思遥怜数觞豆何必亲歌吹牧马忆当时招延遗旧地不逢浮沼鴈但见衔鱼翠日予谬词律答句嗟芜累安能接贒彦乐事聮轻骑独不负春风尘缨此怀愧门学士院试含桃荐寝庙诗拟作交交鸣谷鸟粲粲熟荆桃寝庙此先荐离宫将以遨旣同羞俎实且异献溪毛露颗明朝日朱光逼赭袍戴经传自乆汉令着方高天子从玆食羣臣赐亦叨韩子华约游园上马后雨作遂归谁约玩春物狂风云骤开摆丛多落蘂蔽路足昬埃逆水鷰迎雨将生鹅怕雷嵇康今转懒骑马半途廻大风夜风昼不止天理何可常正当春木荣摆磨枝叶伤东皇务长养乃值此物狂曷不诉于帝斥之出逺方风伯有罪五孰肯进皂囊徃时岁苦旱救热雨欲滂吹之不使下云雷遂深藏复摇江海波白日沉舟航又卷关塞沙千里塡河隍㧞木与退鹢书传言巳详今者天柔和煦煦皆敷芳独尔何不仁嚎怒事雄强旣其背天时诛殛固所当鸢鸣兼虎啸助恶党亦昌春风常愁春云低谁料春风恶摇扇无定响折干时闻落吹花拥细草送雨来高阁江燕倚身轻逆飞前复却送侯寺丞知巩县伊洛合河流正临归巩路崖壁人畏崩芹泥岸长固山廻邑郭见马入云烟暮宰兹虽所淹况与鄕党附宋次道家摘宝相花归清平里徃岁见此花开迟手撷羣芳因醉嗅今来湏约烂熳看及过风雨又巳后主人爲我特殷勤架底深深掇孤秀宻枝隂蔓不争开薄红细叶尖相闘先时已落已扫除最晚堪怜子所厚唿童归遗不可缓金盘付与急暮还巳见映雪䯻初拈尚觉香在袖官桥夜市正沽酒沽酒共赏莫待昼送南京签判㓂中舍东风莫迎船船下黄流急送车犹未动顾棹巳不及离宫佳气盘賔幙平时入因君报亲旧将去江南邑送韩奉礼随侍之许昌岸之侧多菖蒲蒲之下多乳鱼乳鱼可以馔菖蒲可以葅羡君调膳去且乐因使无忘寄我书金明池游三月天池上都人祇服多水明摇碧玉岸响集灵鼍画舸龙延尾长桥霓饮波苑花光粲粲女齿笑瑳瑳行袂相朋接游肩与贱摩津楼金间采幄殿锦文窠挈榼车傍缀归郎马上歌川鱼应望幸几日翠华过和应之还邑道中见寄向老思旧交欲见恨无翅前时君来都欣喜乃一至亦旣勤我怀酌酒去拘忌自从离洛阳此㑹无三四谢尹最贤豪巳嗟存没异因酬马上篇遂写相逢意送韩仲文知许州孰不爲太守所荣归故鄕僚官诧旧识邸吏窥新章前去别马上今仰立道傍野老拜车尘里人持壶浆至家埙箎美谒壠云日光盛事难尽书且举国门觞送薛殿丞知逹州逺郡古通川云烟秀重叠江从巴蜀来山与岷峨接啼鸟异方音青林四时叶使君当问俗市贾皆红颊依韵朱学士廉叔忆颕川西湖春色寄献尚书晏公且将有宛丘之命物景有先后春工无旧新追欢成杳蔼寄咏苦逡廵湖水与濠接岸亭将寺隣艳花篸舞髻弱藻罥垂缗客奏桓伊笛人歌柳恽苹何尝烦几案自得去埃尘纵语曾忘倦从游未觉频赋诗高压古下笔敏如神每想䰟俱徃终知梦是因广骚常慕屈感遇亦希陈借问摛词者当时别乗人喜公移幕府连赏二州春集英殿赐百官宴以雨放春来无点雨三月始闻雷晓殿鸣檐急羣公罢食廻燕迎风翅徤马踏雾泥开晚觉微阳透飞光上緑槐送陈太祝归河阳羸马度关去夜向河桥归水风来何急吹裂游子衣到家莫乆留速书赴礼闱大对必有藴时哉无阔稀送祖择之祕丞知海州骥有千里足不使千里驰人有抱长才亦复不得施去去作守长政化尚可爲勿云海滨陋岂无彼黔黎事举讼必简安能忘酒巵水物错在爼醎腥应自宜朐山日相对亦莫厌其卑苍翠入画㦸浓淡若秀眉但向此中乐用舍乃繋时戊子三月二十一日殇小女称称三首生汝父母喜死汝父母伤我行岂有亏汝命何不长鸦雏春满窠蜂子夏满房毒螫与恶噪所生遂飞扬理固不可诘泣泪向苍苍䔒蕾树上花莹絜昔婴女春风不长乆吹落便归土娇爱命亦然苍天不知苦慈母眼中血未干同两乳高广五寸棺埋此千岁恨至爱割难断刚性剉以钝泪伤染衣班花惜落蔕嫰天地旣许生生之何遽困与用文师师名学佛者何乃爱吾诗吾方嗟世人各各事奔驰苍鹰絶海至不异攫䑕䲭所趋有逺近所向皆馁饥潄水对无语风动庭树枝小女称称塼铭吾小女称称庆历七年十月七日生至八年三月二十一日死呜唿鸟兽蝼蚁犹有岁时之命汝不然也汝禀气血爲人丰然晢然其目了然耳鼻眉口手足备好其喜也笑不知其乐其怒也啼不知其悲动舌而未能言无口过动股而未能行无蹈危饮乳无犯食之禁爱恶无有情之系若是则得天真与保和何病夭之遽乎得不推之于偶然而生偶然而化偶然而寿偶然而夭何可必也吾将衣汝衣歛汝棺塟汝于野亦人道之常分汝之䰟其散而爲大空其复託爲人不可知也其质朽而爲土不疑矣富贵百年者尚不免此汝又何冤瘗之日父母之情未能忘故书之塼非欲传之乆且以志其悲云铭曰母孕而梦梦维虺虵古占女祥夫其岂然耶复占我梦我遗我称我名命汝平御妾媵旣厉而乖胡然乎靡应送吴冲卿学士归蔡州孟夏日南归马耳竖迎风急雨不及避断霓明向东古城汝水傍化俗寄我公君今去拜庆酥酪美将同下土桥送刁景纯忽大风韩子华先归遗其小方巾明日持还副以此诗昨日汴水头共饯东去人暴风吹黄沙对靣不相亲归来乗大马悞掷小方巾平明驰奴还偷样古逼真刁景纯期水门再别以风雨不徃饯客客未至明朝当更来风雨㝷船懒车马向城廻乌帽吹觉重淸樽想谁开终期江上见俗礼聊损裁韩子华访石昌言不遇石有诗韩邀和答尝闻载酒者去访子云居乃值徒御出遂令谈笑虚爲黍宁乏具题鳯岂有诸一听负剕语还想蔺相如舟中夜听汴河水声夏雨涨黄流夜鸣隣船柁乗危冐险人不识西山饿逢王公慥太愽驽马不惜蹄出门莫畏泥泥中逢故友十载相乖睽但怪苍鬓色斑斑俯铁骊少立不及语交策或东西向晚我还舟君来访长堤对论出处迹存没生悲啼勿言少壮日志意吐虹霓而今七不堪懒又甚于嵇寄题洪州慈济师西轩西轩无落晖所赖西庭竹竹间有古叶竹上有䌓緑夜雨一洗梢朝阳似晞沐焚香爱此心自不同诸俗送谢着作归陈州骐骥泥中行偶蹶未千里终当至高衢尚苦泥行耻今归雨蒙蒙嘶鸣欲何止乃念彼名驹近在清川涘他日见腾骧驽枥此垂耳和石昌言学士官舍十题病竹水边移得巳伤根枝叶如枯生意少主人不使荒秽侵遂长琅玕胜凡草石榴花春花开尽见深红夏叶始䌓明浅緑秪知结子熟秋霖不识来时有笻竹薏苡叶如华黍实如珠移种官庭特葱蒨伹蠲病渴付相如勿恤谤言归马援石兰言石曾非石上生名兰乃是兰之类疗痾炎帝与书功纫佩楚臣空有意萱草人心与草不相同安有树萱忧自释若言忧及此能忘乃是人心爲物易葵花此心生不背朝日肯信衆草能蘙之眞似节旄思属国向来零落谁能持𬞞畦手自除荒手自锄葱鍼巳挿壅薤本朝芸夕灌岂不勤比食翦苗闲且稳水红江天淡淡江水平江岸有花红作穗今日特向都城开昼时只合衔鱼翠甘菊世言此解制頽龄便当园𬞞春竞种到秋犹得泛其英烂醉莫辞官有俸兰楚泽多兰人未辩尽以淸香爲比拟萧茅杜若亦莫分唯取芳声袭衣美勉致仕李祕监渊明归柴桑家贫食不足当其勇去时不待秫稻熟借问何以然实耻暂屈辱公常爲近臣曾不輙媚曲一縁府舍灾遂使还秩禄禄仕四十年内乏釡钟粟归来託四隣恓恓无片屋去就异前人其义巳介独譬之食嗟来应自甘退缩当营负郭田渐可事水竹送施景仁太博提点江南坑冶楚山岂无铜楚匠岂不工大鑪常乏铸碧丱那得充积弊在鄕县孰肯以利笼君今承诏行谕民当得中苟能使之发亦莫取之穷此乃事可乆山深山自通夜泊虹县同施景仁太博河上纳凉书事与君爱清风移榻就明月月落见星繁星䌓如昼热霑衣轻露坠响岸崩湍啮坐思都城时谁许脚不韈施景仁邀咏泗州普照王寺古桧来㝷淮上寺老桧莫知年劫火巳镕像樛枝宁改烟根拏怪石入节駮苍苔坚欲问浮波箭空嗟此独传送王判官同提点坑冶地虽不爱宝利在与民共务国不务民傥有安得用孟氏美王囿其说乆巳诵聊此陈薄言忉怛不能重淮雨雨脚射淮鸣万镞跳点起沤鱼乱目湿帆逺逺来未收云漏斜阳生半幅舟次山阳呈王宗说寺丞逺客虽有乐莫如逢故人夜怀夷门时月照楚水滨自居扁舟上随处与船隣冝将到此日因使报朋亲送崔黄臣寺丞宰临海补官桐庐时巳饱严陵钓进吏六百石又得临海峤因之论出处足以见风调洪潮可登观万里涨川窍收缩向何归由来人莫料慿君能赋才庶或穷其妙楚童楚童能捕鱼乃在水边居手取眼不顾情知獭未如鬂上浮萍草点点緑有余旣挈不暇理归来莫取渠杂诗绝句十七首蛙行动萍叶悞观作游鱼稍稍引两股巳变科斗书青草生水中日日随水长水落何所依撩乱爲宿莽有虫託断葑断葑日夕流不知止息处随夫非自由荒水浸篱根篱上蜻蜓立鱼网挂遶篱野船篱外入茸茸翦熟丝雨染燕脂晕满树歛黄昬槿花无此分青青老镜叶下有繁实尖浪头拨船女刺手终不嫌岸傍草树宻徃徃不知名其间有啼鸟似与船相迎青蝇何处来聚集满盘间谁知腹中物变化如循环水上卖瓜女摘瓜陂上田长麻巳不识满把青铜钱买鱼问水客始得鲫与鲂操刀欲割鳞跳怒鬐鬛张沙头风雨来帖水野云黑如观曹公营万弩射船侧前时双鸳鸯失雌鸣不巳今更作双来还悲旧流水度水红蜻蜓傍人飞欵欵但知随船轻不知船去逺塘上挽船人塘泥深及胫落日望前村心将道途竞燕立茅屋嵴燕衔芹岸泥巢成同养子薄暮亦同栖鹊衔高树蝉危脇缲车响露腹不曾肥杀之嗟巳徃河畔有钓翁团泥爲瓮缶坐想秦人声思倾杜陵酒宛陵先生集卷第三十二宛陵先生集卷第三十二目録宛陵先生集目録卷第三十二送景仁归蜀焚黄送中道郑州拜扫送子华归许昌燕送周长官知辽寒食和诸君游湖见寄拟试含桃荐寝庙子华约游园大风春风送侯寺丞知巩县次道家摘宝相花送南京㓂中舍送韩奉礼随侍许昌金明池游和应之还邑送韩仲文知许州送薛殿丞知达州和朱学士忆颕川集英殿宴以雨放送陈太祝归河阳送祖择之知海州殇小女与用文师小女塼铭送吴学士归蔡州送刁景纯刁景纯期水门再别和答韩子华舟中听汴水逢王公慥太博寄题洪州慈济西轩送谢着作归陈州和石学士官舍十题勉致仕李祕监送江南施提点夜泊虹县施景仁邀咏古桧送提点王判官淮雨舟次山阳呈王寺丞送崔寺丞宰临海楚童杂诗绝句十七首目録终宛陵先生集宛陵先生集卷第三十三宛陵先生集卷第三十三宋宛陵梅尧臣圣俞着五月二十夜梦尹师鲁昨夕梦师鲁相对如平生及觉语未终恨恨伤我情去年闻子䘮旅寄谁能迎家贫儿女㓜迢递洛阳城何当置之归西望涙缘缨五月二十四日过高邮三沟甲申七月七未明至三沟先妻南阳君奄化向行舟魂去寂无迹追之固无由此苦极天地心瞀肠如抽泣尽泪不续岸草风飕飕柎殭尚疑生大唿声裂喉柁师爲我叹挽卒爲我愁戊子夏再过感昔涕交流恐伤新人心强制揩䨇眸未及归旅榇悲恨何时休过茱茰堰茱茰堰在吴牛死茱茰堰废吴牛闲吴牛闲东南百货来如山咏欧阳永叔文石砚屏二首虢州紫石如紫泥中有莹白象明月黑文天画不可穷桂树婆娑生意发其形方广盈尺间造化施工常不没虢州得之自山窟持作名卿砚傍物凿山侵古云破石见寒树分明秋月影向此石上布中又隐孤壁紫锦借圎素山祗与地灵暗巧不欲露乃值人所获裁爲文室具独立笔砚间莫使浮埃度永叔进道堂夜话海风驱云来池雨打荷急虚堂开西窓晚坐凉气入与公话平生事不一毫及初探易之奥大衍遗五十干坤露根源君臣排角立言史书星瑞乱止由不戢巨恶叅大美微显岂相袭陈䟽见公忠曾无与明执文章包元气天地得嘘吸明吞日月光峭古崖壁澁渊论发贤圣暗熘闻鬼泣夜䦨索酒巵快意频举挹未竟天巳白左右如启蛰赠刘谋合副声名赫赫在穷塞眉宇堂堂真丈夫腰劒臂弓轻赴敌无人不伏魏黄须长芦江口风驾晚潮急浪头相趂过水归瓜歩小船下秣陵多鸥舞不停翅鷰飞轻帖波今来学楚客薄暮爱渔歌金陵怀古秦莫恃栈阁吴莫恃壍江不能恃以德二国竟亦降迩来屡兴废由险轻万邦谁知荒凉城空存如刳腔我今经其下弔古语愧哤嗟哉石头潮助怒常舂撞江畔江畔菱蒲碧无主吴牛夜𩥇江干归舟人不悟月巳上花脚野蚊撩乱飞慈姥山石崖上竹鞭江水浸石壁峭直无鸟踪穴垂青竹根瘦虵愁作龙霹雳雨脚入湿点莓苔封世人不得用八马今乖慵阻风老渔吹浪不肯休一夜南风打篱响滩下轻舟未可行山脚盘涡似车辋慈姥矶下芦汀泱漭外露歛见孤嶂行舟每出观渐近巳殊状傍来认饮牛正去忽侧盎水壑隂若舂野鸟时与相且待风色廻出口始浩荡早发吴鸡鸣隔山江月半在水啮啮岀岸潮霅霅入蒲苇解作泛明镜接天知几里我家今不遥正住句溪尾望夫石征骨化爲尘柔肌化爲石高山共苍苍临水望脉脉青云卷爲髪缺月低照额千古遗恨深终不见车軏过褐山矶值风山口风偏急矶头水似煎喧声殊倦听逆上正难牵暗石谁愁碍长途未拟前江心看白浪卷起大于船褐山矶上港中泊风恶舟难进聊依浦里村岸潮生蓼节滩浪聚芦根日脚看看雨江心渐渐昬篙师知蟹窟取以助清樽宿矶上港夜深风浪息月正在南斗逺水生白烟䟱萤出荒莽照蟹屡爇薪张鱼未发笱独能怜野客游宦意何有谒昭亭庙连峰到溪止澄熘向潭泻庙道走山腰雀雏鸣屋瓦古壁画云雷空庭俨舆马眷予来故鄕絜斋陈奠尚想昔丱童维愚託民社每从诸父赛朅至此祠下今齿踰不惑䨇亲世似寡过此无所祷曷慕逢时者昭亭潭上别行舟晚解去亲戚各还家泪落正湿衣肠翻如转车借是昭亭水相随亦有涯予今游宦意曾不学匏瓜宣州环波亭冐暑驻轮毂徘徊北壕上栋宇起中央芙蓉生四向今吾太守乐慰此郡人望雨从昭亭来水入句溪涨蜻蜓立栏角朱鲤吹荷浪岸木影下布水鸟时引吭心闲不竞物兴适每倾醸薄暮咏醉归陪车知几两昭亭山曰山何必高要在岀云雨昭亭非峻峯雄雄若蹲虎旱岁一来祠霈然随沥酤有草牧尔牛有薪资尔斧有溪岀其隂有潭在其坞兽则貛与貉鱼则鲂与鱮山雏水羽声下上相杂伍唿名如谦㳟号呌若怒侮崖竹惑节踈岭松或腹腐巨蜂结层房养子窟深土何事山中人采以爲市贾其容固巳多其忍吾未取泊姑熟江口邀刁景纯相见尾生信女子抱柱死不疑吾与丞相约安得不顾期徘徊大江侧念此亲相知欲留时巳晚欲去情难持引领望轩车岂能慰我思愿闻下士礼无曰屈非宜见牧牛人隔江吹笛朝与牛出牧昼与牛在野日暮穿林归长笛初在骻靣尾骑且吹音响未成雅随风散逺近举调任高下我方江上来平熘若镜泻悠悠经醉耳亦足发潇洒苟能和人心岂必奏韶夏郑声实美好蠧情如剔剐况其荒败迹亦又甚裂瓦南箕成簸扬寺孟咏侈哆我今留此诗谁谓马喻马依韵和欧阳永叔中秋邀许发运看取主人无俗调风前喜御夹衣凉竞邀三五最圎魄知比㝷常特地光艶曲旋教应可听秋花虽种未能香曾非恶少休防准衆寡而今不易当与夏侯绎张唐民游蜀冈大明寺秋叶巳多蠧古原看更荒废城无马入破冡有狐藏寒日稍淸逈羣山分漭苍田衣指白水此下是雷塘寄麦门冬于符公院佳人种碧草所爱凌风霜佳人昔巳殁草色尚苍苍陆行载以车水行载以航于今五六年与我道路长思人不忍弃期植寒冡傍我嗟复北去安得毕此䘮留植精舍中逺挈防根伤他时京岘下不比野蒿黄送张唐民楚甸有行客西风一孤舟逺随淮月上若与星槎浮野岸袭幽芳气淸露巳秋得意美鱼蟹白酒问沙头秋夜同永叔看月青天有右目昬明不常开常时翳云气古鑑生莓苔秋夜特清彻乃顾渐西廻灵兎不擣药是夜无纎埃与君玩流景置酒临层台单衣湿白露鸣鴈方南来以言欢未终鴈声一何哀中秋不见月答永叔天嫌物兼美而使宻云藏巳向石屏见何湏照席光和永叔中秋夜㑹不见月酬王舍人主人待月敞南楼淮雨西来斗变秋自有婵姢侍宾榻不湏迢逓望刀头池鱼暗听歌声跃莲的明传酒令优更爱西垣旧词客共将诗兴压曹刘观永叔集古録古碑手集一千卷河北关西得最多莫怕他时费人力他时自有锦蒙駞观舞谁怜娇小好腰支老大而今莫那伊太守风流未应浅更教多唱楚人辞留别永叔旧友竞留连我征时巳晚但言㑹合难岂道行路逺行路到有期别离未卽返明当各相思念此去且懒观永叔畵眞良金美玉不可畵可畵唯应色与形除却坚明尽非宝世人何得重丹青畵眞来嵩广陵太守欧阳公令尔畵我憔悴容便传髣髴在缣素尸欠劲直藏心胷与我货布不肯受此之毉卜曾非庸公今许尔此一节尔只丹青其亦逢别后寄永叔前日辞亲泪又爲别友岀愁极反无言欲言词巳窒荷公知我诗数数形美述玆道日未堙可与古爲匹孟卢张贾流其言不相昵或多穷苦语或特事豪逸而于韩公门取之不一律乃欲存此心欲使名誉溢窃比于老郊深愧言过实然于世道中固且异谤嫉交情有若此始可论胶漆登杨州北门楼上山如淡墨畵城中水似轻蓝挼杨州今似刀州景似听中和乐职歌因目痛有作巳爲贫孟郊拚作瞎张籍诗句但口吟世事不眼历旣能分好恶难用变青白读书听吾儿且未废朝夕宿邵埭闻雨因买藕芡人廻呈永叔秋雨鴈来急夜舟人未眠乱风灯不定瞑色树相连寒屋勐添响湿窻愁打穿明朝持藕使书此寄公前寄许主客昨日山光寺前雨今朝邵伯堰头风野云不散低侵水鱼艇无依尚盖蓬藕味初能消酒渴蓼芳犹爱照波红杨州有使急廻去敢此寄声非塞鸿八月二十二日廻过三沟不见沙上双飞鸟莫取波中比目鱼重过三沟特惆怅西风满眼是秋蕖牛背双鸜鹆牛背双鸜鹆烟陂共入时草枯行解美日晚趂羣迟闲载宁辞逺相鸣不间雌初惊牧人去飞上野桑枝广陵欧阳永叔赠寒林石砚屏磷磷石屛上浓淡树林分隔水见寒岛暗枝藏宿云贤哉吾益友持以赠离羣琥珀不湏问中心多化蚊岸贫无能事耕获亦不有鸡豚烧蚌㬠槎沫织蓑依树根野芦编作室青蔓与爲门稚子将荷叶还充犊鼻裩村豪日击收田鼓时称大有年烂倾新酿酒饱载下江船女髻银钗满童袍毳㲲鲜里胥休借问不信有官权晚云黕黕日脚云断续如破滩忽舒金翠尾始识秦女鸾又改爲连牛缀燧怀齐单伺黑宻不嚣额额城未剜风吹了无物犹立船头看荇荇叶光于水钩牵入逺汀浅黄双蛱蝶五色小蜻蜓老死怀江女飘浮笑楚萍西风莫苦急孤蘂有余馨晚日晚日晴还暖人闲见物机叶枯虫自褁䆫响蜜㝷归林下见收杮水边闻擣衣吾嗟乆爲客却愧寄荆扉寄酬发运许主客淮上秋来物意闲又乘轻舸信帆还一浮一没水中鸟更逺更昬天外山斜幅纒踍兵吏至浓金洒𥿄颔珠颁欲酬巳觉不能敌尽日临风思自悭前日前日杨州去酒熟美蟹蜊秋风淮隂来沙暖拾蚌蛳不言尔贫富只系其鄙夷汉重二千石后世何忽之淮隂青环痩铁缆系在淮隂城水胫多长短林枝有直横山䕫一足走妖鸟九头鸣韩信祠堂古谁将跨下平哀王孙泗水赤龙将欲飞瘦蛟在泥云未归冰蠒煑灰寒水击长大王孙抱饥色谁知适自下鄕来日昊可哀犹未食菰饭白浆持与君王孙王孙何复云沛公歌赤帝醉提龙劔行径草没人壮士惊白虵断裂不可续神妪哀哀夜深哭酒醒自负气生虹从者日畏天下雄秦皇玉舆来向东安知隐在芒砀中妇人自识云气从王命艰哉丰沛公宛陵先生集卷第三十三宛陵先生集卷第三十三目録宛陵先生集目録卷第三十三梦尹师鲁过高邮三沟过茱茰堰咏永叔文石砚屏永叔进道堂夜话赠刘谋合副长芦江口金陵怀古江畔慈姥石崖上竹鞭阻风慈姥矶下早发望夫石过褐山矶值风褐山矶上港中泊宿矶上港谒昭亭庙昭亭潭上别宣州环波亭昭亭山泊姑苏江口邀景纯牧牛隔江吹笛和永叔中秋邀许发运与夏张游大明寺寄麦门冬符公院送张唐民秋夜同永叔看月答永叔不见月和永叔中秋夜㑹观永叔集古録观舞留别永叔观永叔畵眞畵眞来嵩别后寄永叔登杨州北门因目痛有作宿邵埭呈永叔寄许主客廻过三沟牛背双鸜鹆永叔赠石砚屏岸贫村豪晚云荇晚日寄酬许发运前日淮隂哀王孙沛公歌目録终宛陵先生集宛陵先生集卷第三十四宛陵先生集卷第三十四宋宛陵梅尧臣圣俞着使风跨下桥南逆水风十幅蒲帆弯若弓淮波带日鱼鳞红岌岌飞上北斗中龟山始撞人定钟岸草澁澁鸣秋虫田家屋上壶脩蔓屋头缀大壶檐外垂霜干叶犹苦风断根未移收挂烟突近开充酒具迟贱生无所用㑹有千金时九月二日梦后寄裴如晦裴生安徤否试问鴈经过处士赋鹦鹉将军养骆驼食鱼今饱未索米柰贫何昨夜分明梦持书认篆窠昭信淮上清淮渺然去白浪势如奔同发巳先逺独行将向昬洲长宁辨路夜泊偶依村灯火稍觉乱应闻人语喧小村淮濶州多忽有村棘篱踈败谩爲门寒鸡得食自唿伴老叟无衣犹抱孙野艇鸟翘唯断缆枯桑水啮只危根嗟哉生计一如此谬入王民版籍论难知自古难知不遇人朝爲蛇䑕暮龙麟魏齐客溺箦中死亭长妻轻跨下贫白石夜歌谁与进黄金怀印自能伸丈夫只患无才业何恨区区逐路尘九山我经九山问野叟崔嵬一无安曰九且恐断岸积琼玖复意陂原多产韭又疑堆壠若柱灸四者未悟叟不言使我临流独搔首淮岸秋水刷土骨峭瘦如老石虚沙归岛屿寒浪漱窍隙下过白鱼尾上有苍獭迹平岗自相连野箨鸣风栎原有禽倐鸣升遽黙下小禽不盈握羽翮自轻捷袅袅上云鸣声穷如陨叶雀怀啄粟娱鷃有栖蒿惬嗟嗟力甚微枉与鹰鹯接浮来山秦鬼驱卯沙聚结无苍翠谁云海上移能与潮浮至洞嘘蛟鼍腥庙畵风雷异云母今有无庶爲僊药饵泊下黄溪黄溪晚来泊得见田家微刺艇斜阳下耕洲载耒归牛鸣向空犊犬喜入人衣复有返樵者檐枯翘雉肥濠梁感怀天子昔封禅吾叔从金舆廻首㤗山下出建双隼旟来㝷观鱼台遂逺承明庐当时十五咏萤照墨石书涡口秋水见滩底浅沙交浪痕白鱼跳处急宿鴈下时昬带月入涡尾落帆防石根淸淮行未尽明日又前村梦同诸公饯仲文梦中坐上作巳许郊间陈祖席少停车马莫催行刘郎休恨三千里樽酒十分听我倾过涂荆二山遇暗石淮流两山间势束秋涨急聚石如伏兵歛歛波下立轻舟不可防而况昧所习暗值柂巳毁后者戒前及同发去渐遥更愁寒滩澁舟上采菊泯泯平慢流行当季秋月演漾过汀洲汀洲芳杜歇白露夜正霏黄菊寒更发采以泛酒巵不独映华髪朝暮气候輙未定寒暄朝暮间挟纩水风生衣绤川阳还緑草藏邃岸枯栎植高山且非天时异顺理心自闲荆山和楚人玆楚地泣玉山无所记但见楚人夸产玉古庙幽幽无鬼哭傥有鬼定无足涂山古传神禹迹今向旧山阿莫问辛壬娶从来甲子多夜淮低激射朝江上嵯峨荒庙立泥骨巖头风雨过晓日岀舟晓日升曈昽波上烂烂黄金镕羃历紫烟生镜中钓船似畵分横纵风莫从虎云从龙变作霏霞重复重鸡声鸡声踏晓唿唿起扶桑乌含光如车轮碾云踪迹无谁教夸父逐逺向邓林趋复从海底转循环似辘轳采𣏌谁谓岸无𣏌条其长矣谁谓杞无实烂其皇矣掇彼征矣檐旣盈矣舍棘与蠧造此冝酒维此宜酒我挹我注我飮我助以养我吁泊橛涧观渡隔岸唿舟檝临河立马牛解鞍沙上憩沉网渚间收残日衔沙尾孤帆落戍头莫愁暄作雨晚水白烟浮看山寄宋中道前山不碍逺断处吐尖碧研青点无光淡墨近有迹前林横白云复与后岭隔孤舟川上人引望不知夕安得老畵师写寄幽怀客暮雨水上鱼吹白露山头云与龙附潭中水作潭中雨朱鼈飞过吴洲去鲤鱼相随不知数老蛤衔泥在深处细雨樵行蛟人困卧寒潭底怗波蒙蒙垂白绢波上女儿飞轻桡逆流自与郎去樵风吹鬓髪不及撩鸦翅卷起虿尾翘浓缬罗带长绕腰日暮下来吹短箫晨鸦云昬月黒鸦不知皷声冬冬鸡报啼睥睨未辨夫东西痴雏噪舞羣翅低野桑叶卷风凄凄浓雾不起寒雨迷晨鸦却归巢上栖㑹稽妇食藕莫问浊水泥嫁婿莫问寒家儿寒儿黧黒靣无脂骥子纵瘦骨骼竒买臣贫贱妻生离行歌负薪何媿之高车来驾建朱旗铜牙文弩擐犀皮官迎吏走马万蹄江潮昼起横白霓旧妻唿载后乗归悔泪夜落无声啼吴酒虽美吴鱼肥侬今豢养慙猪鸡园中高树多曲枝一日挂与桑虫齐九日次寿州昔人把菊望青榼今我持酒无黄花自催屋里红鳞脍不弹墻头白项鸦寿春城高枕淮水緑蒲踈踈暮帆起登临不学孟叅军帽坠山风费嘲𥿄泊寿春龙潭上夜半黑风破一舟盲风吼空来不识前山遮廻激入湾口暗浪腾水涯喧闻破我船沉没惊一家晦昧若涂漆心绪如乱麻灯光不出戸鬼火空照沙百物任漂荡薄命谁怨嗟但存此空舟坐类鸟寄槎妻孥皆失色一夕鬓欲华詹惶俟天明顷刻抵岁遐雨寒鸡唱迟况乃城上鸦颕上得鲤鱼爲脍怀余姚谢师厚青蓑潭上老赪尾网中鱼买作秋盘脍还思逺客书越虀橙熟乆楚饭稻舂初虽去故鄕逺不嫌爲馔踈丘家渡早发曲颕若秋蛇屈盘鳞甲活问戍得耕人拾鱼逢祭獭草窠残野烧树挂经流沫百里相对看频行媿迂阔水次藓花秋雨日霏霏碧花生叠叠水边有神女粧去遗翠靥岸侧小家妇不知所宜惬未得未还人自将浑靣帖夜行忆山中青荧鬼火动不悟前山雨昬径枭鸟鸣独行毛髪聚桷叶枯缀林风动疑有虎低迷薄云开心喜淡月吐村醪雨湿破荆篱风摇树亚旗小槽声不急挈榼问沽迟摘果野棠熟望人船大随灯前相对飮还似昔过时川上田家斜光隔河明入照桑柘下臯壠生麦苗青青尚堪把逺见牛羊归相亲童稚野醉歌秋草间颇与世家寡发匀陵秋雨宻无迹蒙蒙在一川孤村望渐逺去鸟飞巳先向晚云漏日微光人倚船安知偶自适落岸逢沙泉闻鴈湿云夜不散薄处微有星孤鴈去何急一声愁更听心应失旧侣翅巳高青冥几日江海上凫鸥共满汀牵船人沙洲折脚鴈疑人铺翅行柰何暮雨来复值寒风生湿毛染泥滓缩颈无鸣声尔軰正若此犹胜𬒳坚兵田人夜归田收野更逈墟里隔烟陂荒径巳风急独行唯大随荆扉候不掩稚子望先知自是一生乐何湏闾井爲行次颕州闻张甥宗亮不捷鄕荐以诗唁而迎之风前汝隂道雨冷江南书始叹与意异何慙定鑑踈但能存楚玉切莫道黔驴不负当时约驰迎一乗车闻橹静夜有舟下中流闻橹声隔牎灯巳暗卷幔月微明渐向寒湾逺遥应宿枕惊客心何苦急曾是不縁名晚鸥晴川带微阳鸥鸟双飞去双飞如有归并宿向何处汀寒雾羃历永落沙沮洳不避近行舟应知心寡虑新晴隂云忽扫尽朝日吐清光万里不碍日衆鸟欣咔吭草树巳摇落山川尚郁苍百事择佳日佳日唯晴阳将次项城阻风舟不能进逆水寒风急轻舟晚不前因来泊古渡聊且上平田草软行方稳鹑惊去瞥然却㝷孤岸逺吹帻乱华颠斫脍怀永叔高河古穴深下有苍鳞鲫岀水狞将飞落刀细可织香粳炊正滑白酒美少力但欠平生欢共此中路食夜渔夜渔归自速短艇若飞云水动月犹白挐音人不闻廻身明烛底抚卷至宵分我以此爲足劳劳非尔羣惊凫惊凫虽避人终恋旧所泊尽背船头去却从船尾落湏知取势高不是初飞错十月三日相公花小飮赋四题拒霜木杪芙蓉花开非红艶早常畏晚霜寒朱华竞衰草九月二十八日牡丹香包巳向青春发又见秋深特地开应笑菊残无意思不能邀赋洛阳才残菊零落黄金蘂虽枯不改香深丛隐孤秀犹得奉淸觞三日䜩集萧然寒圃有残芳吟徧朱栏向夕阳旣许坐陪公衮贵却慙蒿羽接鸾凰依韵许主客北楼夜㑹一月能逢几笑欢高楼红蜡滴金盘吟余陇首云初散唱尽阳关露巳寒不管星河渐西落自将烟水去程寛当时坐客各南北谁忆重游泛木兰谨和相国屋上菊丛屋上有丛菊结根深瓦缝旣无地势美又乏土力拥乃因涂明生不由人所种亦能应节开焉取入公用公来歩广庭闻鴈目始纵忽见粲然英降植合常从宾僚席其傍咏玩意已重物莫猒僻逺㑹遇良可颂寒菜畦𬞞收莫晚圃吏巳能供根脆上将冻叶萎霜渐浓不应虚巳筯还得间庖饔㫖蓄诗人咏从来用御冬送裴节推归京逺水未生冻轻舟归大梁岸廻初向月篙滑始霑霜淸世岂淹俊上公存荐章行应重对策莫愧汉贤良十月菊上蜂黄蜂得晴日不道菊开稀向蘂晚寒起落丛无力飞轻轻难自举怗怗一何微莫问巢房处斜阳柰欲归送江学士睦州通判渉淮淮水浅泝溪溪水迟君到桐庐日正值采茶时试问严陵迹今复有谁知和民乐岁晚埸功毕野老相经过有酒自斟酌适意同笑歌大儿缉牛衣小儿护鸡窠囷廪见余积息戍靡负戈林间落熟果屋里鸣寒梭㑹待朔雪时狐兎生罝罗饫鲜持作腊赠乏不言他是非了莫问此理当何如和晚花春花莫猒早秋草莫猒迟各不相羡慕荣枯乃繋时芙蓉东篱英虽晚亦自宜霜前给给开霜后差差萎深处有孤蕚寒月尚见披野蜂徒爱香冻翼不能支抱枝无力去悯然见恩私闻进士贩茶山园茶盛四五月江南窃贩如犲狼顽凶少壮冒岭险夜行作队如刀枪浮浪书生亦贪利史笥经箱爲盗囊津头吏卒虽捕获官司直惜儒衣裳却来城中谈孔孟言语便欲非尧汤三日夏雨刺昬垫五日炎热讥旱伤百端得钱事酒䏑屋里饿妇无糇粮一身沟壑乃自取将相贤科何尔当梅雨三日雨不止蚯蚓上我堂湿菌生枯篱涧气醭素裳东池虾蟇儿无限相跳梁野草侵花圃忽与栏干长门前无车马苔色何苍苍屋后昭亭山又被云蔽藏四向不可徃静坐唯一牀寂然忘外虑微诵黄庭章妻子笑我闲曷不自举觞巳胜伯伦妇一醉犹在傍鸟毁燕巢堂间两胡燕哺雏㘅百虫老鸦亦养子偷雏燕巢中燕巢忽堕地六七皆命穷赤身无羽翼肠断彼雌雄来徃鸣声安得置室宫我闵楼篓籔俄已彊雨风从今更生卯不若受女娀五月十三日大水谁知山中水忽向舍外流谁知门前路已通溪中舟穷蛇上竹枝聚蚓登阶陬我家地势高四顾如湖滮浮萍穿篱眼断葑过屋头官吏救市桥停车当市楼应念此中居望不辩马牛危湍泻天河漫漫无汀洲羣蛙正得时日夜鸣不休戢戢后池鱼随波去难留扬鬐虽自在江上多网钩纷纭闾里儿踊跃竞学泅吾慕孔宣父有意乗桴浮宛陵先生集卷第三十四宛陵先生集卷第三十四目録宛陵先生集目録卷第三十四使风田家屋上壶梦后寄裴如晦昭信淮上小村难知九山淮岸原有禽浮来山泊下黄溪濠梁感怀涡口梦诸公饯仲文过涂荆山舟上采菊朝暮荆山涂山晓日鸡声采𣏌泊橛涧观渡看山寄中道暮雨细雨樵行晨鸦㑹稽妇九日次寿州泊寿春龙潭颕上得鲤爲脍丘家渡早发水次藓花夜行忆山中村醪川上田家发匀陵闻鴈牵船人田人夜归唁张甥不捷鄕荐闻橹晚鸥新晴项城阻风斫脍怀永叔夜渔惊凫相公后园四题和许主客夜㑹和相国屋上菊丛寒菜送裴节推归京十月菊上蜂送江学士睦倅和民乐和晚花闻进士贩茶梅雨乌毁燕巢五月十三日大水目録终宛陵先生集宛陵先生集卷第三十五宛陵先生集卷第三十五宋宛陵梅尧臣圣俞着依韵和正仲赋杨兵部吴兴五题雨过见虹明长桥欲映城牎间晴气入空际昼凉生有扇徒看画无冰自觉淸人知太守姓不减汉公名淸风楼在昔有佳句故人如逺来竞生吴客袵不上楚王台稍拂清樽动时吹翠帟开长安在何处水鸟望中廻明月楼霅霅前溪白苍苍后岭巍人疑槎上客星合蚌中晖影转䦨干逈盃行漏鼓稀只知夸粉黛不向桂边归碧澜堂虚云临滉漾桥势对隆穹环珮佳人去汀洲翠带空橘舩过砌下兰栋起云中欲问芳菲地吴王一废宫逍遥堂江东有贤守好客似春申自构杏梁地不生珠履尘乐章思季子后俊得吴均寝卧在其下知君学至人依韵和行之都官芭蕉诗看取有心常不展亦知随分坼佳葩无端大叶映莲幕却笑菖蒲罕见花促织札札草间鸣促促机上声织女夜中起明河檐外横一丝不入杼踈宻工未精岂知天孙巧衣脱六铢轻人间唯贵重暗虫休催成吴仲庶殿院寄示与吕冲之马仲涂唱和诗六篇邀予次韵焉次韵被命岀城共汎三騘忽岀乗楚艘直气突兀知吴涛大都智勇皆世豪横身破浪亲战舠廻舷受箭谁畏曹勐士心伏寒生毛风声鹤泪传九臯何用宝刀称孟劳右持酒盃左持螯功成各慕前人高不言大享烹太牢下与尺鷃翔于嵩依韵游陈留禅寺后池共逢香刹住万景笔头堆池水蛟龙尽汀洲鴈鹄来逺游情莫落去国意徘徊舟子休鼓王程不尔催次韵晚泊雎阳日下绣衣客江南燕尾艎迹虽同蠲退心不假犀凉檐国旌旄去包原苑囿荒临堤一怀古柳上见微阳汴渠我实山野人不识经济宜闻歌汴渠劳谩缀汴渠诗汴水源本清随分黄河枝浊流方巳盛清派不可推天王居大梁龙举云必随设无通舟航百货当陆驰人间牛骡驴定应无完皮苟欲东南苏要省聚歛爲兵卫讵能削乃须雄京师今来虽太平尽罢未是时愿循祖宗规勿益羣息之譬竭两川赋岂由此水施纵有三崃下率皆麤冗资慎莫尤汴渠非渠取膏脂次韵临淮感事楚舸高帆未可开满帆风暴作隂雷圣文亹亹伤漂溺世路纷纷自徃来浮磬犹闻传激越沉妖不见鎻渊囘连陂鼃黾鸣无数安得周官爲洒灰次韵夜过新开湖忆二御共泛岀舟湖渺渺月白絶纎氛已见水如鑑莫生波上云独征河慕侣冷酌不知醺露下清吟乆同心本爱君答宣城张主簿遗鸦山茶次其韵昔观唐人诗茶韵鸦山嘉鸦㗸茶子生遂同山名鸦重以初枪旗采之穿烟霞江南虽盛产处处无此茶纎嫩如雀舌煎烹比露芽竞收青蒻焙不重漉酒纱顾渚亦颇近蒙顶来以遐䨇井鹰掇爪建溪春剥葩日铸弄香美天目犹稻麻吴人与越人各各相闘夸传买费金帛爱贪无夷华丼苦不一致精麤还有差至珍非贵多爲赠勿言些如何烦县僚忽遗及我家雪贮䨇砂罂诗琢无玉瑕文字搜怪竒难于抱长虵明珠满𥿄上剰畜不爲奢玩乆手生胝窥乆眼生花尝闻茗消肉应亦可破瘕飮啜气觉淸赏重叹复嗟叹嗟旣不足吟诵又岂加我今实强爲君莫笑我耶送宁国军宰崔寺丞移临安六月畏岭险乃陟川程迂遥看云中鴈不乱江上凫鱼网离飞鸿我邑望何殊鳞方怀其剖鸟反值以刳爲言等王民岂限楚与吴是维见恋慕作诗赠路隅辩疑赠献甫一客逢吠狗无箠制狗狂一客叱狗吠一客言狗良良狗岂妄吠好言巳莫详言乃仁之趍叱乃义所当趍仁不顾义非是助狗猖吾今不疑仁仁义嗟何妨盗儒其衣乃儒服其说乃墨夷天生物一本今尔二本爲尔忍不塟亲委以饱狐貍吾心则孟子不听尔矢辞宣城宰郭仲文遗林檎右军好佳果墨帖求林檎君今忽持赠知有逸少心宻枝传应逺朱颊映巳深不愁炎暑剧幸同玉浆斟自和陶公种五柳华氏戏五禽逹性与养生共得古人心佳果能御暑致之意何深河朔存故事助飮莫惮斟送王克宪奉职之彭泽折柳赠子行况闻彭泽去将过五株下可与青青助渭城人唱罢羌管愁吹处江上定多闲䟱隂就箕踞寄潘歙州伯㳟我贫性爱酒有酒无钱沽新安走牙兵六月至我庐手中持尺题肩上担瓦壶高山度青天救此愁肠枯开之聊倾樽渴肺如浇酥醉来欲学李白骑鲸鱼又思阮籍跨蹇驴上溪无徤鳞下岭无壮驹忆君南望空长吁再寄歙州潘伯恭青山截天去古路蔽云中不有行人至安知与郡通高楼虽窈窕远树已溟蒙今日劳君问衡门一老翁依韵和永叔澄心堂𥿄答刘原甫退之昔负天下才扫掩衆说犹除埃张籍卢同闘新怪最称东野爲竒瑰当时辞人固不少漫费𥿄扎磨松煤欧阳今与韩相似海水浩浩山嵬嵬石君苏君比卢籍以我拟郊嗟困摧公之此心实扶助更后有力谁论哉禁林晚入接俊彦一出古𥿄还相哀曼卿子美人不识昔尝唫唱同樽罍因之作诗答原甫文字駚稳如刀裁怪其有𥿄不寄我如此岀语亦善诙徃年公赠两大轴于今爱惜不輙开是时有诗述本末值公再入居兰台崇文库书作总目未暇缀韵酬草莱前者京师竞分买罄竭旧府归邹枚自慙把笔粗成字安可逺与钟王陪文高墨妙公第一宜用此𥿄传将来依韵酬永叔示予银杏去年我何有鸭脚赠逺人人将比鹅毛贵多不贵珍虽少未爲贵亦以知我贫至交不变旧佳果幸及新穷坑我易满分饷犹奉亲计料失广大琐屑且沉沦何用报珠玉千里来慇懃依韵酬永叔再示前岁守廪京城西有如勾践巢㑹稽引盃尝胆未雪耻怒蛙起揖当涔蹄海天白日蔽光影霹雳一过收云霓九臯澄明鹤翅湿欲暮刷羽声嘶嘶客来东方美须鬛夜光岀袖行无迷授予照眼巳希世自顾臭辢犹萍虀文章制作比善塑物象变怪一以泥泥虽各用有巧拙巧之高絶非由梯又闻东夷蹈水底骑颈直踞通天犀曼卿子美搂入室似使二嫂治朕栖舜归在牀不可得此实素分非能齐而今我独向田里秋稼巳熟烹黄鸡自倾白酒坐溪上谁念徃日无粱稊隣邦或有寄嘉酿瓦罂土缶盛玻瓈昨喜得书书满𥿄官尊职大怜我睽怪我书乱苦简畧疲驽岂敢攀骏骊贵贱交情古来有胷中不欲置畛畦世间百事猒着意但愿无病年寿跻田园未多亦粗给儿女况足资提擕终当去问绵上叟自与野老月下犂池州萧相楼楼中九华峰天削水苍玉公圭何参差来云自䏈续我思唐萧家八人居宰録朱栏几废兴下视寒江曲吴侯来爲邦百事无窘束新之以登临风月咏玩足安得黄鹄翼一举遗世俗杂兴苦楝树青鹁鸪啄盐土鸣呜呜老鸦㘅茶子争噪落岭隅不觉茶满山渔利入江湖盐由鹁鸪起茶由老鸦趍诱以触禁网二鸟谁与诛东家月吐明西家犬争吠玉兎在中天曾何竞窥秽姮娥虽夜行莫比淫奔废呶呶篱下音胡不钤其喙梦后寄欧阳永叔不趂常叅乆安眠向旧溪五更千里梦残月一城鸡适徃言犹是浮生理可齐山王今巳贵肯听竹禽啼送王着作赴西京寿安去作西畿令当趋大尹庭闲㝷前代迹净扫古槐㕔未惯餐周粟还应忆楚萍但逢花木处知我昔常经答了素上人用其韵予心每淡泊世路多变诈枭鸣与鵩怪何用思弹射空山虽夜行勐虎终不怕功名未逢时壮士且出跨七尺无竞躯市人应亦讶有香知害身抉脐见穷麝一朝珠出渊百金未酬价尔㝷逺公去挈钵庐峯下我趋仁义急不解如陶谢送通判黄国博入浙西风半空鸣且嚎吴天点破吴鸿高东溪车马走送客白露衰兰轻若毛客当西归乃东去爲何欲及八月十五夜观洪涛洗荡生前邑邑不平气付与沧海之水随滔滔却来广陵愿相见拍手大笑倾新醪一飮一石无一钱莫管寒近脱弊袍脱袍准酒不惜醉天意未必冻我曹乌琢枣树头阳乌饥啄枣破红遶地青蝇老青蝇雨湿惊不飞残枣入泥人不扫西风落尽鸟亦归晋客齿黄终懊恼眞上人因送毛令伤足复伤冷陶令归时逺公送石苔秋雨歩迟迟凌霄花在古松上也笑向人人不知闻道山中岀入稀偶来溪上笑谈微野云不管田袍薄寒逼瘦肤相伴归潘歙州怪予遂行与黄君同路黄先游浙矣依韵酬寄未识潘岳貌巳知潘岳名去年改藩屏暂此解佩缨一见意巳合谈笑仆屡更岂唯文学冨况亦论事精溪边昔欲罢屑屑秋雨零于今又闻蝉重起悲凉情作诗逺见招值我将西行譬彼矫翼鸟革然顾侣鸣苍山不可陟空入江上舲黄君虽云约同泛明日自访柳恽汀寒儒所向多不成或西或东车马惊高楼登望酸目晴欲观弄涛仍脍鲸新安太守空相迎举手谢君江水淸潘歙州寄𥿄三百畨石砚一枚永叔新诗笑原父不将澄心𥿄寄予澄心𥿄出新安郡腊月𫾣冰滑有余潘侯不独能致𥿄罗纹细砚镌龙尾墨花磨碧涵䑕须玉方舞盘虵与虺其𥿄如彼砚如此穷儒有之应瞰鬼八月七日始见白髭一茎昔见白髭惊今见白髭喜人将拔去之我独不然耳拔之旣更生留之何所耻白日傥日拔日拔讵能巳黑壮不爲贵白衰不爲鄙道德保于中任从髭髪齿送僧了素游庐山平生爱庐山梦寝不可去江上饶贾船偶来看巳饫释子言南㳺徘徊瞻瀑布月飞金熨斗光宛陵先生集卷第三十五宛陵先生集卷第三十五目録宛陵先生集目録卷第三十五和吴兴五题和行之芭蕉促织吴仲庶邀和六篇和答宣城张主簿送崔寺丞辨疑赠献甫盗儒宣城郭宰遗林檎自和送王奉职之彭泽寄潘歙州伯恭再寄潘歙州和永叔答原甫依韵酬永叔依韵酬永叔再示池州萧相楼杂兴梦后寄永叔送王着作赴寿安次答了素上人送黄通判入浙乌啄枣眞上人因送伤足和酬潘歙州潘歙州寄𥿄并砚始见白髭送了素游庐山目録终宛陵先生集宛陵先生集卷第三十六宛陵先生集卷第三十六宋宛陵梅尧臣圣俞着送方进士游庐山长风沙浪屋许大罗刹石齿水下排历此二险过湓浦始见瀑布悬苍崖系舟上岸入松径三日踏穿新蜡鞋路盘深谷岀岭望后山日照前山霾偶逢风雨恐衣湿侧倚石脇人相乖雨收不觉在高处却见童仆提擕偕水声不絶鸟声好药草香气侵人怀老僧避俗去足跣野客就涧开门䦱树巖隐映见寺刹层层杳杳跻云阶坞田将获乌雀横秋果正熟猴猿东林淡虀应似旧唯此足以待尔侪子心洒落撇然徃我方尘垢难磨揩读日者传答俞生宋忠爲大夫贾谊爲博士同与休沐下访卜长安市吾不如二人读书无举跬借曰当乗肥乗肥非我指唯思泉石间坐卧松风美隐静山怀贤师自持栢栽二十本种于㑹庆堂新作斋堂祠畵像又兴高阁祕天踪今朝还借君移栢昨日巳因鹅种松九月六日登舟再和潘歙州𥿄砚文房四宝出二郡迩来赏爱君与予予传澄心古𥿄様君使制之精意余自兹重咏南堂𥿄将今世人知首尾又得水底碧玉腴溪匠畏持如抱虺拜贶䨇珍不可辞年衰只怕歔歈鬼九月十一日下昭亭舟中平生山野性坐卧爱流水适从昭亭来兴自明河起小舟浮轻槎身入星辰里饮牛谁家郎照鬓谁家子隔岸心相望翻然洲鹊喜滩头磷磷石欲赠畏指毁留取自支机成都无卜士和张簿宁国山门六题山门青山中穴爲大门下通轨辙高莫论飞云出纳不计限䨇峙平削无刀痕入门复见田园美田外峰峦廻抱尊栖灵畜怪不可诘䕫魈徃徃来守阍紫云巖高巖日照云常起吹作兰花透纹绮横爲歩障看未收山雨一来风满耳夕阳巖日脚射空金缕直下映壁间梭未织野老先知雨又风明朝望此重云黑朝阳洞洞门虽向扶桑开洞深不放阳乌入古来道士今莫逢石壁乳流苔正湿涟漪洞流泉决决出洞底自有细浪非风吹山花逐水到山下漏泄人间春未知碧云洞谁将万古倚云劒刺破苍石天窓开下贮泓渊不可极有时月漏清光来将离宣城寄吴正仲吴均诗语多竒揭苦倩鸳鸯谢明月昭亭川上此禽闲爲寄吴郎我西发西归千里浮轻舟夜观蟾光逆水流水流东海月西海各去虽殊意常在月偏皎皎随人行水亦沄沄非浪改酒盆龙杓闲到吟梅花重叶将谁采汤珙秘校遗沉水管笔一枝沉香细榦天通中束毫爲唿诸葛翁乆从海上厌持握乞与阮籍书途穷物珍岂宜贱子有更后应合归王公虚堂净几尘不到砚傍置架珊瑚红乃知用遇自有处君今莫叹居蒿蓬舣舟昭亭送都官暂归钱塘前枉大梁城诗赋嘉入幙兹对昭亭山将行还有作别离此与彼终始情不薄我爲解覊马君乃高飞鹤尘蹄未能息徤翅怀栖泊㝷巢望吴田一傍华亭郭况多丹顶雏坐看翔寥廓依韵公择察推君来何所闻君去何所见自古慕虚名徃徃轻旣靣窃常恃赋禀平直如劲箭是以五十年长甘守贫贱相逢嗟未几遽逺剧飞电今虽行巳晚多谢勤相唁晏成续太祝遗䨇井茶五品茶具四枚近诗六十篇因以爲谢始于欧阳永叔席乃识䨇井絶品茶次逢江东许子春又出鹰爪与露牙鹰爪断之中有光碾成雪色浮乳花晏公风流丞相族以此五色论等差逺走犀兵至蓬巷青蒻出箧封题加纹柘冰甆作精具灵味一啜驱昬邪神还气主读高咏六十五篇金岀沙巳从鍜鍊出至宝终老不变传幽遐自惟平昔所得者何异瓦砾空盈车涤心洗腑强爲答愈苦愈拙徒兴嗟留题开元寺僊上人平云合背市靣山色平目观白云渔舟溪上歌游客栏邉闻俯檐翠栢痩蔓篱秋实蕡偶来心意静尘虑如扫坌送黄生我本东西南北人穷途不复涙霑巾亦知车马有行色爲见长沮与问津别张景嵩我虽识君晚君能知我心我心昭亭水见底无尺㝷照之不爲隐测之不爲深鱼鰕旣混混藻荇亦侵侵终当至沧海浴日开黄金君当下滩去石浪激寒音犹能洗君目病瞖云销岑别钟京我怜钟氏子冐雨爲求文暂以经兹迈与之书所闻野鸥窥笔砚舟子采蒿芹况有新炊饭箪浆可送君江口遇刘糺曹赴鄂州寄张大卿我同陶渊明逺忆颜光禄得钱留酒家醉卧江芜緑故人巳贵身独贱篱根枯死佳花菊孤鸿飞去鹦鹉洲寄声高楼谢黄鹄使君本是洛阳人尝怜酩酊铜駞曲休将玉笛城上吹武昌老人听不足巳知淸音通九霄定应悔说蕲州竹送刘糺曹溪边前日君辞我江上今朝我送君自去芦洲寄消息故人犹在武昌军寄题开元寺明上人院假山石是青苔石山非杳蔼山诸峯生镜里小岭傍池间雨不因云出门疑爲客关何湏费蜡屐暂到此中闲寄李献甫何言自我去眼前一似空城中岂无人过目犹飞虫又猒尘事多枳棘生胷中安知秋江水净碧如磿铜尚恨有世累不及垂钓翁望望当速来止琴视孤鸿行路难途路无不通行贫足如缚轻裘谁家子百金负六博蜀道不爲难太行不爲恶平地乏一钱寸歩隣沟壑题姑苏豹隐堂靑山崔嵬藏古基文豹不见空龂碑华堂重构犹隐雾地今易主还好竒欲邀明月一去飮常娥将悔出海迟谿边少年意气在来徃只借白鹿骑自称山人具肴酒酒酣请我留此辞谪僊坟近何可问当日无咏亦所疑雨还雨蒙蒙兮欲暮路险绝兮深泥嗟予仆兮甚馁畏予马兮颠蹄关巳度兮心缓家将至兮渉溪喜膝前兮童稚饷灯下兮女妻哭笑鸟日月转入地星辰蔽重云夜色晦若漆怪禽巢未焚其音哭且笑哀乐讵能分方哭且笑时曾莫有以羣哭爲何所悲笑爲何所闻了不预人事吉凶谁复云山行冒雨至村家雨急芹泥滑禽鸣苦竹秋野香生草木云润上衣裘入石才通马穿林忽隐牛山家多浅井下照碧峰头八月九日晨兴如厠有鸦啄蛆飞乌先日岀谁知彼雌雄岂无腐䑕食来啄秽厠虫饱腹上高树跋觜噪西风吉凶非予闻臭恶在尔躬物灵必自絜可以推始终夜坐夜乆方虑寂空堂灯烛明落叶有暂响暗虫无停声力学不爲巳甘贫且徇名聊爲咏怀篇还想阮歩兵八月十五夜有怀天爲水苍玉月柁潭靣冰万里絶瑕玷百文巳澄凝山河了然在星斗光莫增借问九州内岂无隂云兴怀去年秋是夜客广陵太守欧阳公预邀三四朋乃值连连雨共飮陈华灯旣醉公有咏属和予未能强赋石屏物固慙无所称今来宛溪上聊以故岁徴晶明正若此霡霂且何曾美景信难并康乐语足慿题吏隐堂新堂生虚明未悟追隐吏无乃隐非时唯应喧可避移花莫伤根种竹不改翠牀中置素琴亦见陶濳意咏严子陵不顾万乗主不屈千户侯手澄百金鱼身被一羊裘借问此何耳心逺忘九州青山束寒滩溅浪惊素鸥以之爲朋亲安慕乗华辀老氏轻璧马庄生恶牺午终爲藴石玉夐古辉巖陬与浔阳舍弟别昭亭潭上水下与九江通去客解轻舸落潮乗顺风廻头迷逺树没背见飞鸿寂寞还蓬巷桓彞宅近东九月十八日山中见杜䳌花复开山中泉壑暖幽水寒更华春鸟各噤口游子未还家云谁未及还对此重兴嗟何必因啼血颜色胜曙霞记岁买臣四十八犹苦行负薪我免以樵给贫居年与均道上不讴歌妻亦无恚嗔三者固异彼异同双朱轮种胡麻悲哀易衰老鬂忽见二毛苟生亦何乐慈母年且高勉力向药物曲畦聊自薅胡麻养气血种以督儿曹傍枝延扶踈脩荚繁槖韬霜前未坚好霜后可炮熬诚非腾云术顾此实以劳逹观禅师昙颕住隐静兰若或言自比猕猴散走不来颕尝哂曰吾知是山枇杷爲多始至也未实故其去将实也必羣集后果然颕恶乎俗之好异恐传以爲人惑欲予咏而播之隐静山中寺猕猴徃徃过导师归以去卢橘熟还多禅地宁求悕居人切莫讹未尝嫌此物任挂古松柯颕公遗碧霄峰茗到山春巳晚何更有新茶峰顶应多雨天寒始发牙採时林狖静蒸处石泉嘉持作衣囊祕分来五柳家送逹观禅师归隐静寺古律二首初逢洛阳陌再见南徐州所历几何时倐去二十秋今复振霜屦还山逺莫留我咏阮公诗物靡必沉浮谁云西海鱼夜飞东海头世人嗟识昧岂是滞林丘栗林霜下熟归摘御穷冬带月涉溪水过山闻寺钟未嫌云衲湿巳喜野人逢且莫似盃渡沧波无去踪冬至感怀衔泣想慈颜感物哀不平自古九泉死靡随新阳生禀命异草木彼将羡勾萌人实嗣其世一衰复一荣冬至日得师厚宋次道中道书水国欲爲雪野冰将合河人同一阳至泪向八行多朋意今犹在年华怅似过看看四十九应笑此蹉跎拟水西寺东峰亭九咏垂涧藤涧深连石壁石上生长藤孤猿来自熟縁飮下复登赖无樵人迹且免束薪蒸岭上云我来东峰下逺见西岭头白云忽巳合向此偶迟留人谁问何有自可忘殷忧材中翠万木总柔翠况复新晴时日色照欲动山气歛还迟望之如何揽举袂随风吹栖烟鸟斑斑逺林鸟极目波烟中各识时早暮不忘巢西东推物得眞意吾将効陶公古壁苔隂壁流暗泉古苔长自好不改春与秋何如路傍草空山正幽蔼净緑无人扫幽径石縁溪去欲逺磊砢忽碍行旁临侧身险下怱寒流声幽客惯来徃同此猿鸟情寒溪草靑靑色堪染欲辨不知名根隂託乳鱼水底抽新萌康乐池上咏独与春梦成隂崖竹背岭断崖下老竹生扶踈孤根石上引劲节松不如莫言霜雪多终见緑有余临轩桂山楹无恶木但有緑桂丛幽芳尚未歇飞鸟衔残红不见离骚人憔悴吟秋风依韵和逹观禅师还山后见寄云归在高岭人见是无心矫矫将栖鸟遥遥傍故林南方虽有暖腊月易成隂惟恐多风雪幽期未可㝷九华隐士居陈生寄松管笔春松抽痩梗削束费长毫鸡距初含润龙鳞不自韬尝爲大夫后欲写伯夷高一获山家赠令吾媿汝曹古柳岸侧古大柳谁种临长江中自出蠧蝎百岁成祜腔忽值涨流没槎牙缀旌幢腹肤藏蛟龙半夜雷砰韸飞霆痕尚白如斩马陵龎倐尔巨电至万弩声裂缸又爲狂风摧所残惟朽桩卧干越大鼎绝䧬不可扛就爇以照渔骇鳞一何厖始知网罟细未足禁突撞隆凖以脱去城下徒焚降我从洲上泊昬晓睨舩牕始终覩变毁欲赋挑残缸吾交评韩诗险韵古莫双安得共咏此但嗟各他邦放鹊乌鹊啄豆干槽圉夫患之以机得鹊其羣噪如救爲下上突掠甚急知不可脱声盖哀予闵之命释缚放去因爲之辞鹊爲禽之灵智兮胡蹈机而不知爲庸早以困束兮固性命之将危喜逺人之至止兮始屡验以如期向何预觉兮此何自昬岂专心以谋食兮眛目前之祸根苟所履必虑患兮莫若去人逺以图存屑余秼以致死兮诚咎尔而无耻维羣鸣之苦伤兮使吾心之测尔予测孔孟兮尔自解则艰皁听予言兮释尔而还抚尔呪尔兮尔无甚顽后谁恤尔兮拓弹方弯闻西山虎勐虎畏白日孤客莫夜行彼以不暴衆此何独忘生饥必见人食不食且无名麋鹿能逺遁安得逢怒狞由人不由常役役官有程冻禽高树绕吾庐薄暮烟气重将栖立傍巢巳振窥落氄有来同枿枝亦各不偎拥飕飕隂风寒夜雪岂无恐登干明院碧鲜亭余喘不苟尽顺俗来饭僧东岭有上方脩竹蔽觚稜下有苍石案旁挂孤蔓藤系累向尘世更住殊未能隐静遗枇杷五月枇杷实青青味尚酸猕猴定撩乱欲待热应难正月十日五更梦中今年花似去年新去年人比今年老我劝厚地一盃酒收拾白日莫苦早红梅家住寒溪曲梅先杂煖春学粧如小女聚笑发丹唇野杏堪同舍山樱莫与隣休吹江上笛留伴庾园人寄文鉴大士读书夜寂冷无火卷卷遂成摇膝吟始忆高僧将偈去安知古寺託云深寒堂正睡逺钟发野鸟乱鸣残月沉明日唿儿整篮轝欲烦重过小溪隂海棠江燕入朱合海棠䌓锦条醉生燕玉颊瘦聚楚宫腰曾不分香去尤宜着意描谁能共吹笛树下想前朝送余干李少府作尉古来淸况于干越城舟中雨新足溪上水初生苍獭岀还没素鸥飞且鸣休将五色棒欲取洛阳名宛陵先生集卷第三十六宛陵先生集卷第三十六目録宛陵先生集目録卷第三十六送方进士游庐山读日者传答俞生贤师持栢种至再和潘歙州下昭亭舟中和宁国山六题寄吴正仲汤祕校遗笔舣舟昭亭和公择察推谢晏太祝遗茶具留题开元平云阁送黄生别张景嵩别钟京江口遇刘都糺送刘糺曹寄开元寺明师假山寄李献甫行路难题姑苏豹隐堂雨还哭笑鸟山行冐雨至村家鸦啄蛆夜坐八月十五夜有怀题吏隐堂咏严子陵与浔阳舍弟别八月见杜䳌复开记岁种胡麻咏逹观禅师颕公遗茗送逹观归隐静堂冬至感怀冬至得三友书拟水西东峰亭九咏和逹观还山见寄九华陈生寄松笔古柳放鹊闻西山虎冻禽登干明碧鲜亭隐静遗枇杷梦中红梅寄文鉴大士海棠送余干李少府目録终宛陵先生集宛陵先生集卷第三十七宛陵先生集卷第三十七宋宛陵梅尧臣圣俞着与二弟过溪至广教兰若溪水今尚浅渉马不及韀岸口出近郭野径通平田行行渡小桥决决响细泉万水隂古殿一灯明象筵长廊颜頵碑字体家法传空堂裴相真白髯垂过咽名迹两不灭岂独画与镌高僧凿崖腹建阁将云连祕此龙鸾迹足使臣仆䖍脩竹间长松森衞若𬒳竖是必神物护禹穴空岁年饭讫过山后井傍擕茗煎探幽偶转谷忽视昭亭巅蔓草不识名歩侧时得牵幽禽声各异可辨唯杜䳌似惊俗客来聒聒两耳边弊庐隔城堞畏暮遽言还道逢张罗归鸟媒兼死悬遂同山梁雉令我复喟然聊追一日事书以爲短篇晚坐北轩望昭亭山少客两京间熟游嵩与华归来宛溪上猒徃昭亭下何以厌昭亭衰迟倦驱驾况复慙咏歌嘉辞前有谢咀嚼在人口甘美如食蔗方同陶渊明苦语近田舍节行固不变岀处亦多怕常防恶少年豪横使岀跨譬如故将军尚被亭长骂不若守弊庐读书至中夜与诸弟及李少府访广教文鉴师山僧邀我軰置酒比陶潜紫蕨老堪食青梅酸不嫌野蜂时入座巖鸟或窥檐薄暮未能去前溪月似鎌至广教因㝷古石盆寺古寺近田家山㝷石盆差化虫悬缢女啼鹱响缫车僧坐树间石马行溪畔沙野香无处辨归路傍城斜观王介夫蒙亭记因记题蒙亭吾年将五十尚未暇读易一闻蒙亭说乃见适所适维时明进退岂不在泉石野服制升越山庖盛鸡跖床头龙唇琴案上科斗籍风物稍佳时把酒㑹三益况以兄爲郎仕也人岂迫重之爱之深自匪逢时客亢阳和欲行舟者春秋书闵雨乃见先生制有意在黎民山川无不祭今者望云霓青天絶纎翳爲坛割舒鴈盘血陈水汭于时颇精䖍奠爵必亲涗向夕有微隂扫然还复霁吾闻先儒言阳骄不能闭此时系穹旻巳力安所诣宣王云汉诗曾不鉴上帝恨无奡盪舟空自思跃蜧黄莺内家初上翠微宫树里窥人在半空笑语渐高无约束侍臣偷望向云中西邻少年今出游东家女儿未识羞门前乌臼叶巳暗日暮问谁墻上头送怀贤上人归隐静兼寄逹观禅师适从山中来复向山中去爲报山中人莫厌山中住近城尘土多乱尔烟霞趣野蜂衔漆汁尚欲爲蔕固息此可以安其能忘我谕送瑞竹长老归当涂因寄徐着作谢傅青山路春来蔓草生樵苏犹不入瓶钖莫能行朝上野船去宿逢溪雨鸣多应见康乐曾重逺公名莺桑间小妇好声音映叶穿枝意巳深尽日唿郎郎不应萧萧风雨到前林守宫尝闻汉武帝偶问东方朔臣拟作龙唿慙无头上角夏园夏园甘果熟日觉树林稀休笑道傍李无人摘自肥孔子庙震霹雳下虚殿破楹非梦凶昔尝瞻畵衮今实见升龙隐隐雷声散踈踈雾气从予知仲尼庙不是蓄乖慵寄酬睦州晏殿丞渚潭吐明月杳杳及吾庐流彩满怀䄂託情非鸟鱼朝因南涧雨暮入北畦锄岂不借余润况兹方飰𬞞李仲求寄建溪洪井茶七品云愈少愈佳未知尝何如耳因条而答之忽有西山使始遗七品茶末品无水晕六品无沉柤五品散云脚四品浮粟花三品若琼乳二品罕所加絶品不可议甘香焉等差一日尝一瓯六腑无昬邪夜枕不得寐月树闻啼鸦忧来唯觉衰可验唯齿牙动摇有三四妨咀连左车髪亦足惊踈踈踈点霜华乃思平生游但恨江路賖安得一见之煑泉相与夸送阚令之潭州宁鄕秋风逆水急挂席飞鸟轻三江去虽逺一日行几程朝辞洞庭岸暮抵巴陵城长沙古建国地狭赋薄征邑宰爱民者选荐岂非精旣曰处民上固当知民情民居篁竹间山獠相杂并教道苟未至毫髪心起争太刚易断折太柔难搘撑贵在得中道于焉无近名闻多不祥鸟似鸮何足惊逺方此爲常慎勿心屏营贾谊度湘水爲文弔屈平因君寄盃酒爲我酹贾生乹明院碧鲜亭坏衣削髪逺尘垢虵祖龙孙生屋后不等渭川千戸侯尺椽片瓦何尝有方丈东头一亩余中轩四靣无牎牗青琼作枝钿爲叶丹鳯未食苍䑕走细籐织榻白昼眠寝浓鼻息如雷吼世间百事不历心门外寒流彻溪口得余干李尉书録示唐人于越亭诗因以寄题余水之干越之鄙筑基相对琵琶尾琵琶日日有秋声鴈过洞庭风入苇南斗戞湖波不起长刀剡峰碧耳耳姱娥夜岀在寒溪青铜莹磨光几里朝因吴客幅蒲轻满𥿄如蚕书可喜南轩盆植重台莲移种池彤云赤雾生绪房朝霞变蘂朱粉光白玉入泥不满盎羽盖裛露眀月珰浊水一石乱鼃黾凿池五丈如斗方萍根科斗得自在荷芰明年出水央朝天行大车高盖徐方来天子双目延英开犀靴踏玉陞东陛从臣赐对论宫市谏官御史如指排捧土未能障浊水大夫言斡天关廻黄门白望颜色死始时暴夺何纵横有货昼日不敢行他时五方虵当酒谁道张郎临井口㑹胜院沃洲亭前溪夹洲后溪濶风吹细浪龙鳞活孤亭一入野气深松上藤萝篱上葛葛花葛蔓无断时女萝莫翦连古枝当年吾叔读书处夜夜湿萤来复去江南杂感树头巧妇栖树下秋虫织坏衣游子心千里尝相忆荡子脚出门便作浮萍根忧来慿五兆拜树赛黄豚依韵和逹观师山中见寄豮豕在涂龙在泽豺狼食肉麝食栢蹄毛与角不对齿啄觜两足副以翮旣能闲闲住深谷岂使于于佩鸣玉水边看虹山雨霁夜与明月归独宿门前重岭后羣峰石楼朱殿藏林中铜丝紧转辘轳响络纬秋老嚎西风荣利淡薄无易此彼飮甘醲兹飮水暂将分别向喉舌何异声色乱眼耳孔孟乆殁言可师千古布散叶与枝今来闭户自有趣世上沄沄非我爲送万谔昌秀才志士不恋家安能坐㕮咀儒冠难徒行马骨瘦可数后仆隔山陂前林遇风雨寒村夜宿时寂黙谁对语访石子涧外兄林亭前日秋水涨昨日秋水落偶来㝷隐居曾不乖宿诺竹底除旧径藤蔓繋新彴马留岸傍树风扫林下箨既能置鲁酒又复饷楚飵谁知北南涧照影似淸洛平生爱幽旷歛迹诚非错和端式上人十咏幽谷泉幽谷有飞泉入溪知几里跳珠溅木叶激雨霏巖趾但无箕颕人曾不吝洗耳古木隂古木少直枝其下多曲影岂不爱高隂柰此性所秉千重叶荟蘙谁愿憇曰永寒溪石翠耸寒溪上半隐寒松下水鸟立稜角渊鱼游穴罅㝷常置庭槛琐细不知价孤汀苹潇湘归去人正值江南春始愿逢拾羽今乃见採苹寄语柳使君莫恨曰巳曛云际钟湮昬青栎道风急隔溪钟征马未及息勐虎前有踪㝷声欲投宿僮㒒畏所逢垂崖鞭崖竹出石壁根瘦悬青虵磔髯露老节斫骨点寒花少年莫翦去骑杀白鼻騧天外峰天外一尺峰国中千仞岳重云不掩蔽万里见头角世人看逺碧谁识产美璞秋原菊不爲潭上英不助篱边醉独占兰𣏌隣原头自荣悴陶令与太凿逢人岂无意渔舟火芦洲一点明知有渔人泊江溟杳不分谁方在高阁是时孤鴈去应认光中落春溪水春水冰欲开傍岸巳微释鱼寒未动鳞兽渡时有迹篙师畏割舟𫾣拉碎圭璧十月二十一日得许昌晏相公书哀忧向二年朋戚谁与书敢意大丞相尺题传义庐从来鳯凰鸣不猒寒竹踈茂林多翔鸟要路盛高车穷巷一如此江深无鲤鱼访施八评事施兄今七十近郭隐茅庐懒问齐民术喜看荘叟书竹间鸣涧水原际见村墟识尽穷通理超然乐有余赠陈无逸秀才良犬不取䑕其人苦尤之近识固未辨善相义能知在鹿忘守穴挃足乃焉而士有志功名局缩秉书诗憔悴未得展磬折忽言卑举酒一以赠愿无羞尔爲题陈宰戏綵亭仕宦固巳美及亲此其难况慕五綵戏而奉兴居安翁喜君亦喜翁餐君亦餐嗷嗷园中禽口哺心违丸邑大岁幸稔衆赖仁政寛还思彼赤子如恐君不欢永庆僧舍松风亭谁按黄金徽满指淸风度但听松上声不知松间趣野僧何所乐乐此数株树宁邀俗客来草緑涧西路寄松林长老大松五丈百岁余小松五尺前时种俱有坚完不朽心莫以今轻古爲重东溪一片寒玉光夜挂高枝何所用题松林院静䆳无尘地青荧续焰灯木鱼传饭鼓山衲见归僧野色寒多雾溪痕夜阁冰吾非谢康乐独徃亦何能永州守王公慥寄九巖亭记云此地疑是柳子厚所说万石亭也因爲二百言以答愿当留咏天地磨今古贤愚爲埃尘草树易变改山川无故新眷言零陵守白髪驾朱轮闲来问遗老俯迹哀昔人昔人者谁欤元和前放臣下上穷幽荒憔悴楚水滨试观当此记图写未必眞最苦来黄溪坐石数游鳞有鸟大如鹄东向立不踆始买钴鉧潭鄠杜难计缗冉溪袁家洞乱石多磷磷深里与沸白若尽无穷津石渠连巖泓菖蒲𬒳其垠穷胜得其诡衆美谁齐均西涧石爲底岂无芹与苹涧崖如堂席涧响如龙唇折竹扫陈叶罗榻同衆宾其言粲星斗百岁犹比晨万石乃浅近尚可资覆巾而况前所说但恐烦镌珉潘乐二君对雪寄声似欲予赋适方知之走笔奉呈南方今见雪北客定思家任冻不欺酒竞春先着花楼高休猒上山近未应遮谁问穷居日西窻压竹斜过永庆院荒凉旧兰若古屋两三重庭下巳无栢涧边唯有松石堦生薜荔香座缺芙蓉化俗似禅衲破来缝不缝雪中瘳宣城寄酒轻舟泛泛昭亭湾春雪漫漫昭亭山寒沙曲渚沓不辨素鸥翔鹭空中还宣城太守闵穷旅双壶贮醖兵吏颁任从六花壅船戸满酌春色生衰颜醒时但爱云水好醉后等与天地闲世间取乐各有分何必舞娥高髻鬟翠竹亭种竹几千箇结亭三四椽游人多寂静啼鸟亦留连酒有陶公爱林希阮氏贤我来归路逺跃马古城邉彩霓亭高出岭头树俯窥城下溪半山飞急雨举手弄晴霓旷望巳无极万緑都与齐自嗟来独晚征棹苦言西留别乐和之雪消潭水緑轻舸下滩时渐转青山去还将故国辞野林看欲动江燕欲逢迟君语随州体余慙晚始知松风亭冉冉竹连涧森森松䕃崖始闻淸吹度似欲緑琴谐莫识主人意休论高士怀春城百花发薛荔上隂阶雪中怀广教眞上人苍山去不逺日日起寒云堂上看飞雪水边思练裙铜缾生薄冻桂火压残薫欲徃有余兴林幽路不分下赤山岭过渡至石子涧别施八评事三岁守庐次两廻来涧边临塘爱鱼乐近竹见人贤今我西归日逢君小隐年重将车马去惊起野鸥眠春日拜壠经田家田家春作日日近丹杏破颣埸圃头南岭禽过北岭呌高田水入低田流桑牙将绽雾露裛𧖟子未浴箱篚收今我还朝固不逺紫宸巳梦瞻珠旒将行赛昭亭祠喜雨未生潭上云空望山中雨湛湛陈桂樽坎坎奏鼍鼓萧萧灵风来蹲蹲祝郎舞莫言春作迟但念寒滩阻何当发泉源緑水浸沙渚不与农者期自将舟人语定作榜歌行暮投丹湖浦瞻祠草树失认岭烟霞吐平吞东南吴逺带西北楚川泽见坡陁龙虵蹙鳞膂人经兴寤叹事徃成前古考碑何验今涂马立空庑余知骨相贫岂敢望冥许愿乗溪流深滂沛随彻爼若讷上人弹琴祥哀巳踰月遇子弹鸣琴安得不成声子心异吾心十日成笙歌尼父非好音先王礼有节不可过于今莫作风人松怀壠情未任一闻流水曲归思在溪隂此焉吾所乐目极送归禽发昭亭春泥深一尺车马重重迹亲旧各还城山川空向夕今朝水平岸不畏舟碍碛始随湍涨发巳入青苍壁落日未逢人孤村望来客泱泱漫田流青青被壠麦欲霁鸠乱鸣将耕杏先白我无农亩懃千里事行役寄谢昭亭神果不吝深泽乗小舟访松山法聪上人我从溪口来正值山前雨湿衣逢梵宫有僧善吴语天寒蜜已空轩静竹可数归楫难乆留汀鸥自飞舞鴈过洲船从鴈洲北去鴈背春风亦归但见平沙緑水䕡蒿荻笋方肥别逹观文鉴二大士云衲山中来畵桡江上发何日到山中山花应未歇依韵和文鉴师赠别来见寒沙鸟长随上下波乃知游宦迹不似施松萝子语马喻马吾吟柯伐柯清江挂帆去柰忆故山何宛陵先牛集卷第三十七宛陵先生集卷第三十七目録宛陵先生集目録卷第三十七与二弟过溪晚坐北轩与诸弟访广教至广教㝷古石盆寺题王介夫蒙亭亢阳和欲行舟者黄莺送怀贤上人送瑞竹长老鸎守宫夏园孔子庙震寄酬晏殿丞答李仲求寄茶送阚令之潭州干明院碧鲜亭得余干李尉书南轩盆植莲朝天行㑹胜院沃洲亭江南杂感和逹观山中见寄送万谔昌秀才访石子涧外兄林亭和瑞式上人十咏得晏相公书访施八评事赠陈逸秀才题陈宰戏綵亭永庆松风亭寄松林长老题松林院永州王守寄亭记呈潘乐二君过永庆院廖宣城寄酒翠竹亭彩霓亭留别乐和之松风亭雪中怀眞上人别施八评事春日拜壠昭亭祠喜雨若讷上人弹琴发昭亭乗舟访聦上人过鴈洲别逹观文鑑和文鑑赠别目録终宛陵先生集宛陵先生集卷第三十八宛陵先生集卷第三十八宋宛陵梅尧臣圣俞着赠袁大监人以禄爲荣当知身所重禄荣身且劳岂要权衡用逹人唯止足曷顾百钟俸今朝西山归芝木不湏种庄生逸老言此必乆巳诵矩法况自持推年心可纵依韵和逹观禅师赠别平生少壮日百事牵于情今年辄五十所向唯直诚旣不慕富贵亦不防巧倾宁爲目前利宁爱身后名文史玩朝夕操行蹈贤英下不以傲接上不以意迎衆人欣立异此心常自平譬如先后花结实秋共成赵壹虽空囊郑子岂其卿二人贫且隐高誉动天京我蹟固尚贱我道未尝轻力遵仁义涂曷畏万里程安能苟荣禄扰扰复营营近因䘮巳除偶得存余生强欲活妻子勉焉事徂征徂征江浦上鸥鸟莫相惊芜湖阻风春风任恶花自笑白浪不愁头已白戢戢大船江浦邉崑崙五两谁非客依韵和逹观文鉴雨中见怀岀浦候波平石尤风未止宻雨长蒲牙轻泥随燕子寒侵逺客衣岸起新痕水各各欲还山还山能几里读月石屏诗余观二人作诗论月石月在天上石在山下安得石上有月蹟至矣欧阳公知不可诘不竟述欲使来者黙自释苏子苦豪迈何用强引犀角蚌蛤巧擗析犀蛤动活有情想石无情想巳非的吾谓此石之蹟虽似月不能行天成纪历曾无纎毫光不若灯照夕徒爲顽璞一片圎温润又不似圭璧乃有桂树独扶䟱常娥玉兎了莫覔无此等物岂可灵秪以爲屏安足惜吾嗟才薄不复咏略评二诗庶有益暴雨云薄风回雨点麤日腥土气随吸唿蒸然袭汗犹挥珠屋瓦裂响波生渠森森斗觉凉侵肤毛根癝瘆粟匝躯巳知燠寒变湏臾雷电不止投笑壶槐端漏影日向晡马蹄莫惜行泥涂和宋中道喜至次用其韵予从江南来见子东涌榛问子何不治子兄游洛濒子素乐文字而复养慈亲去年始陞朝差差陪缙绅今也与吾肩行立笑语频未经鬓髪改喜预班缀新思如曩时㑹浩飮不计廵徃谒持约史文辞媿彬彬谓将一乗粟欲敌千箱囷然而泽中蛇时得龙一鳞况复周孔教幸逢舜禹辰又究志所之兹学岂不臻谁其起子者视子爲席珍趋韩亦巳工比孟犹欠淳慎勿惊怪竒怪竒世多摈吾慙辽东豕未见西狩麟汩汩尘泥间曷辨玉与珉昨来忽有知所索非所循使焉转磨衡安得目不眴诚闻苑囿美难遣麋鹿驯自惟体衰薾宁堪事艰辛宜收蹭蹬迹却返江湖濵浸胫水活活漫滩石磷磷垂钓红鬐登举袂白羽振以此全吾性胡能徃问津非同子少年柯叶正蓁蓁齐国大长公主挽词二首贤行闻当世尊隆异故常每令夫结友不爲子求郎夜月初沉海姑星忽陨潢临门亲祖祭悲吹起脩冈鲁馆当年盛秦台此日遥龙归终合劒鳯去不闻箫挽曲方传萨行輀竞奠椒空余汉官属泣送马如潮招隐堂寄题乐郎中日哦招隐诗日诵归田赋未尝见芸人勇抛冠冕去今闻缑山隂身退効速傅一旦从犊车欢言友田父复来钓涧边谁问袁公路贷米于如晦举家鸣鹅鴈突冷无晨炊大贫丐小贫安能不相嗤幸存颜氏帖况有陶公诗乞米与乞食皆是前人爲送渭州刘太保月黑见旄头芒角渐西向八月边草黄胡人马𥘉壮无柰我兵雄方爲汉偏将尝闻登坛人亦未免得䘮得爲凯歌还铙皷喧亭障千蹄使椎牛百瓮令设醠䘮乃军之羞节制由处上进退从其唿何能求必当二事非巳专愿思古挟纩送张推官洞赴宴相公辟送子居大梁关中乃关外徃者边事䌓秦民被灾害今闻独丰穰逮堠无动旝相公欲动劳请以临都㑹多选天下才佐佑如何頼决疑有全䇿何必用蓍蔡虽病君强行宝刀仍喜带岂是爲俗儒空言事夸大送张着作器宰蕲水予闻楚山竹肉好髪亦匀陇上风雪饱石根莓苔皴搜林翦横吹龙子愁水濵作邑尚简易岂必蹈昔人愿爲季长赋安用瑶与珉和瘿盃物以美好称或以丑恶用美恶固无然逢时乃亦共弃则爲所轻用则爲所重道闻瘿木器爱赏互歌颂定应初得之买不论官俸靧靣生光辉贮饮发狂纵坐欲置于傍行欲挈以从其形何险怪曾不因蓻种凹凸本自然出缩非鬪缝薄才难究穷诋诃玆实恐太庙致斋答韩舍人简斋舍隔墻东萧萧槐树风声颜虽不接翰墨遽能通未说凉堪飮唯愁赋少工此焉知素拙试与问杨雄送张着作孟侯宰上元天衢车马迹急若机上梭义虽平生笃不越一再过夫子累顾我言归泛长河得邑美建业风流犹可歌依俙江令宅秋草应更多五题谁复咏钟蒋与嵳峩刘原甫观相国寺净土杨惠之塑像吴道子畵又越僧鼓琴闽僧写眞予解其诧吾侪来都下将踰三十春不闻此畵塑想子得亦新兹寺临大道常多车马尘设如前日手晦昧巳惑人曷分今与古曷辩伪与眞闽缁图鳯姿越释弹龙唇但知五綵烂徒谓五音淳孰识商声高孰惊眸子神不能评谱品索玉翻得珉二君才调高言若羽翮振将令㝷常工千岁传不泯依韵和裴如晦秋怀老叶巳足蠧风振犹在柯高高低低声切切感我多不念四散飞尖圎竞相磨当兹思再春宛然同俟河莫惊衡山鴈莫问洞庭波徒闻汉武帝独有横汾歌送张讽寺丞赴青州幕朝廷乆清明贤相出贤牧贤牧又选贤森森备官属是以邦政脩良农播嘉谷上无租赋逋下有囷廪蓄徃者河朔饥奔送剧凫鹜富公鎭青社有来咸鞠育病者调药剂起者饲饘粥老稚四十万瘦骨生壮肉鄕县将遣归田园皆可复爲之置长犂爲之置黄犊旣完身上衣又付槖中粟庭下再拜辞望城皆感哭他人守一方境内犹不足至今赵魏间食飮常酹祝富公离山东㓂盗颇任触堂堂高平公德业人所伏幙府得才谋蝼蚁不劳扑上体忧勤心扫灭得神速张侯三十余莹若无玷玉八字分浓眉纯漆点双目昨日奉辟书气貌宁近俗言从必磊落事果无出缩他时爲书功谁惜千毫秃送徐秘校庐州监酒淮南秋物盛稻熟蟹正肥况身爲酒官醇酎飮不非傥观衆人醉徒自使世讥与君伯氏好试以此言归韩子华江南安抚韩侯出持节志在抚黔黎县官负弩迎刺史跃马随千里宣德泽煦如春风驰寒潮不起浪怗怗威冯夷借问何致耳试听将所爲立车唿父老劳以哀矜词我从大明宫天子亲谕之忧汝岁屡凶吏不恤汝疲巳输又索籴囷槖无子遗此非陛下意恐使汝軰疑疾苦汝告我不惮爲汝治父老必喜拜如馁得饲麋我称此大是一一无不宜南方二十州欢声无㓜耆壶浆拥大道妇女闯短篱行闻江汉间复有宣王诗周仲章通判润州昔过京口山龂崖如巩洛抱谷黄芹泥百文耸垠堮山岭与江靣地脉水可度欲凿无浅泉孰云南土薄君爲别乗去便比北州乐巳免卑湿忧仍离鸮恶况逢休明时秋堞罢严柝夜爱寒江潮月临甘露阁置酒发浩歌万里波欲郄霜蟹肥可钓水鳞活堪斫纵飮不湏休未应沧海涸终当笑扬雄穷壁常寂寞更知首阳人薇蕨事亦错不若阮歩兵醉鞍伸两脚太守必吾徒傥能时就酌弟着作宰南陵新买紫骝马欲归清弋江去弹琴鴈独来认舄凫双槖实收盈篚浓醅熟满缸弟兄相忆否风烛旧西窻和江隣几有菊无酒种菊将飮酒菊开酒无有虽不负尔目且巳负尔口昨日三四人淡坐饥腹吼徒与哦其傍谁能置升斗当时陶渊明篱下望亦乆幸赖白衣人不愧采盈手悠然事颇同必竟醉则否五知堂履道坊中白家宅五桥庄北晋公堂昔年二老曾相乐今日五知名独光举事是非都不问接花时节暂能忙清尊雅曲易爲厌自有图书列在傍赠陈孝子庸康州水边龙母坟草树蒙蒙起风雨五色五蛇时徃来野䑕不穴坟上土嗟哉异类犹厚亲岂彼人兮忘恃怙果生陈子孝且仁终日劬劬在民伍天清天顺感其和嘉禾骈枝立如股遐鄕叹慕爲尔隣太守欣言岀吾部中州士人传以夸照顽烁孽良有补唯时火德君道明粤南祝融孝所生若然宁独一陈生筑堠表庐从此数和原甫同邻几过相国寺净土院因观杨惠之塑吴道子畵听越僧琴闽僧写宋贾二公眞青槐夹驰道方辔下麒麟朅来游绀宇历玩同逡廵吴畵与杨塑在昔称绝伦深殿留旧迹鲜逢眞赏人一见如宿遇举袂自拂尘金碧发光彩物象生精神岁月虽巳深奇妙不愧新惊嗟岂无意振播还有因乃知至精手安得乆晦堙二僧感识别请以巳艺陈或弹中散曲或岀丞相眞览古仍获今未枉停车轮李端明宅花烛席上赋百两礼将陈王家集上宾花光浓照席烛艶暖廻春巳接氷壶润宁辞翠斚醇自慙持短调重对玉堂人送李祠部知滑州自古重名器未尝轻授人煌煌东郡守灿灿两朱轮父祖继居此恩荣谁与隣秋风度河水马足不生尘送王正仲长官汴渠泝复㳂自可见迟速来时迟有粮去恨速无谷有粮安计程无谷不遑宿霜高万物枯源水缩溪谷黄流半泥沙势浅见蹙澳千里东归船何日下淸渎澹澹风雨寒长沙嚎鴈鹜将投孤戍遥四顾危樯独强语慰妻奴多虞赖僮仆到家秫巳收缀树橘始熟折腰无慙陶怀遗焉媿陆我方羡子行送望不移目廨后木芙蓉託根地虽卑凌霜花亦茂物禀固不迁人情自爲陋幸与时菊开谁嗟发孤秀楚人搴木末巳见离骚就伤骥驽骥同一辀迟速能几里当其被问时举策数耳耳驰骋心独存压抑头不起空传八骏名未遇穆天子陈丞相燕息园少仕旣勤劳暮节念君息小车辞汉庭缁衣赋衞国广园树嘉木鸣鸟来野色京水鱼可缗东陂鴈可弋岂不有秦声酒酣歌在侧宁同扶风人自去北山北依韵和普上人古琴见赠独蠒丝爲絃九窍珥爲轸弹风松飕飕听水流泯泯欣者举袖舞悲者欲涕陨若此辄动人干时固能凖虞舜今在上南薫思无尽依韵和胡舍人见唁西垣阁老号文雄辞体能兼两汉风绛帐旧生虽授学灞陵归将已无功校文岂论居三上赋分由来本下中不恨早朝秋雨急犹陪鸳鹭大明宫题三教圎通堂处中最灵智人与天地叅其间有物老曷又推爲三共以圎通岀诚明自包含排楹压文础焕采涂朱蓝而将罝吾儒复欲笼彼二徒不自晓恬若均笑谈越鸟不巢北代马不嘶南固亦辨殊土麟鷟唯时堪设脍示坐客汴河西引黄河枝黄流未冻鲤鱼肥随钩出水卖都市不惜百金持与归我家少妇磨宝刀破鳞奋鬐如欲飞萧萧云叶落盘靣粟粟霜卜爲缕衣楚橙作虀香出屋宾朋竞至排入扉唿儿便索沃腥酒倒肠饫腹无相讥逡廵缾竭上马去意气不说西山薇杜挺之新得和州将出京遗予薪刍豆鲁公马病不可岀陶令言拙徒扣门举家食粥焉用怪但愿漉酒巾常存长安侏儒胜方朔水边漂母王哀孙王孙功名立四极方朔诙谈干至尊我才不及三二子摧藏自愧趋权阍前时永叔寄秉粟一秋巳免忧朝昬今君益之薪与菽老马病骨生精魂昨闻新拜历阳守王国乆客虱处禈都水借船轻复浅急趂寒汴流浑浑耳清眼明见野色一听江鹤醒若坟余粮滞钝不暇惜均于朋契惟义惇设如河涸胶在歩县邑亦足供鸡豚却嗟我甑有时匮莫与太仓黄䑕论江邻几邀食馄饨学书谩成老肌瘦腹喜食热况乃十月霜侵肤与君共贫君饷我吹虀不学屈大夫前时我脍斫頳鲤满坐惊睨卒笑唿诚知举筯意浅狭一餐岂计有与无幽庙老狐依丛祠妖横起百怪巢枭助鸣声穴兎资狡狯巫绐神灵言俗奏飮食拜三年空祷祈万疾无愈差膻臊日巳炽疑畏谁敢懈近者勇丈夫发揭窟乃坏始时惊其狂今尽喜其快尨茸毛尚存独使尾徒大庙貌更一新愿以邪爲戒十月十八日霜梧叶尽枝影踈井上青丝转辘轳西厢舞娥艶如玉东楯贵郎才且都纒头谁惜万钱锦映耳自有明月珠一爲辘轳情不巳一爲梧桐心不枯此心此情日相近卷起飞泉注玉壶送鄞宰王殿丞君行问埼鲒殊物可讲解一寸明月腹中有小碧蟹生意各臑臑黔角容夬夬愿言寛赋刑越俗乆疲惫金陵与张十二传师赏心亭飮但嗟识君迟不恨春风恶风恶舟未前置酒共谈谑渔歌还浦头斜日下洲角明朝渡江去相望便成昨阻风寄刁安国江风裂瓦鸣浦口惊浪作君驾何不来客心空寂寞阻风秦淮令狐度支寄酒春风不独开春木能蹙浪花高似屋江船百尾泊深湾鐡缆千环系长轴逺客今朝愁未平主人赠榼飮还足前时共论酒可禁急世救弊且勿速我今正得盃中趣効陶种秫置心曲江上遇雷雨雷从燕尾来雨到江心急挂帆中路时望浦前舟入声喧釜豆裂点疾益蠒立荡摇鱼鼈腥恐惧儿女泣稍闻人好语岀顾岸巳及芦洲有同行言唁气吸吸登瓜歩山二首瓜歩山头庙堂因魏武兴亡归从赤壁事去忆西陵军井藏云杪林根拥石稜微风认江水细甲几千层山上浓云合江南暴雨来将归林下岭中路遇风雷心速湾犹逺行迟伴屡催舟师添系缆儿女望人㢠宛陵先生集卷第三十八宛陵先生集卷第三十八目録宛陵先生集卷録卷第三十八赠袁大监和逹观赠别芜湖阻风和逹观文鉴见怀读月石屏诗暴雨和宋中道喜至齐国公主挽词招隐堂寄乐郎中贷米于如晦送渭州刘太保送张洞晏相辟送张着作宰蕲水和瘿盆太庙致斋答韩舍人送张着作宰上元刘原甫观相国寺和裴如晦秋怀送张寺氶青幕送徐秘校庐州监酒子华江南安抚周仲章润州倅弟着作宰南陵和邻几有菊无酒五知堂赠陈孝子庸和原甫过相国寺净土院李端明席上花烛送李祠部滑州送王正仲长官廨后木芙蓉伤骥陈丞相燕息园和普上人古琴和胡舍人见唁题三教圎通堂设脍示坐客杜挺之新得和州邻几邀食馄饨幽庙十月十八日送鄞宰王殿丞金陵与张传师飮阻风寄刁安国阻风秦淮江上遇雷雨登瓜歩山目録终宛陵先生集宛陵先生集卷第三十九宛陵先生集卷第三十九宋宛陵梅尧臣圣俞着韩子华遗冰六月侍臣方赐冰我赋得之从友朋开盘一见水玉璞置坐百歩无青蝇热肤收汗起疹粟不有消渴同茂陵杜子每思赤脚踏韩老尝苦如甑烝慙无二公才与学享此足与俗軰矜二十二日起居退闻宣三馆诸公观瑞莲来朝十二旒将出未央殿微闻嘉莲开独许侍臣见嘉莲其如何层楼拥霞片玉辇下天泉曰昃不知倦恩鱼应亦喜跳沫珠欲溅谁怜与衆归愽士臣䟽贱依韵吴沖卿秋虫梧桐叶未老露滴玉井牀秋虫如里胥促织何苦忙苒苒机上丝入夜爲䑕伤织妇中夕起投梭重徊徨那闻草根声膏入然肝肠天子固明圣措意如陶唐下民唯力穑不见田畴荒岂知裒歛人督责矜徤强所以机中女心鬪日月光年年租税在聒耳信巳常哀哉四海人无不由此戕吴侯当㕔时静坐爱初凉方将同佳人欢乐举盃觞䌓鸣杂螇螰感怆情不皇况蒙朝家恩兄弟登俊良意虑宜恤物以慰衆所望今者秋虫篇不异七月章陌上二女素手搴羃䍦柔纎明春荑转眄动桂叶阳语启瓠犀阿姊金盛珠阿妺缫籍圭吹香袭行路岂独下蔡迷无悔妇人未四十容貌巳改前男年踰五十嗜慾固自偏勿以色敌心色衰心易迁勿以爱恃乆爱移乆多愆明镜知恶看何湏妬婵姢弔瑞新和尚示化何悲戚俱焚只衲衣巳随原火尽空见野云飞写影谁方丈栽松旧翠微当年渡江钵弟子独将归依韵和吴沖卿新葺南斋移病新秋厌直庐自将僮仆治前除巳栽楚客江邉草不学严陵瀬上渔红穗拂栏何蒨粲緑丛无水亦萧䟱从今有月君湏飮况与朋亲共舍居江邻几迁居闻君迁新居应比旧居好复此假布囊家具何草草我贫无囊假来僮笑欲倒所笑还徃人生计不足道非用僮仆知虽贫自怀宝闻刁景纯侍女疟巳前时君家飮不见吹笛姬君言彼娉婷病疟乆屡治隔日作寒热经时销膏脂毉师尤飮食冷滑滞在脾次闻有鬼物水火隂以施乃因道士逐实得鬼所爲手洒桃枝汤足学夏禹驰呵叱出门墙勿复顾呕遗今虽病且巳皮骨尚尫羸岂暇理旧曲未能画蛾眉当期重相见风月临前墀景纯以侍儿病期与原甫月圎爲饮古龙水底鸣素秋江云不飞江贾愁金陵旧族天禄游家有善笛能娱侯忆侯前年罢姑孰自买蕲州饱霜竹腮肥顶瘦裁青玉鑚凿商声五音足牛渚矶邉夜泊时平波不起月中吹老鱼跳舞龟岀泥雌蛟怨泣雄鼍悲新还中都人罕知交亲奏酒隔帘帏丹脣一发妙响驰醉客欲见宁非痴昨夜刘郎辞玉巵主人劝谢当勿疑渠今纒疟尚苦羸他日海蟾圎未迟圎未迟凉肝脾畏肝热生脑脂生胫脂不得窥永济仓书事神武立四极收兵销衆豪输粮来万国积庾下千艘貔虎肥于豢麒麟老向槽中州无殍饿南土竭脂膏黄䑕羣何畏青鸠啄且嚎古梁生菌耳朽堵岀蛴螬树腹悬虵蜕丝窠挂鸟毛尘埃虽自汨朱墨亦能操直宿愁风雨经年弊褐袍仲尼犹作吏我辈勿爲劳依韵和礠守王几道屯田暑夜怀寄地厚天青㝠故交荣谢井何当一壶酒以昔相与倾君今二千石未徃恋山楹山楹夜对月孤怀岂忘情贵者几何逝贱者几何生夏簟且安寝明星上东城依韵和孙侔鴈荡二首海边巉絶有苍山怪怪竒奇物象闲百丈素流珠喷薄千重红树火回环逺㝷僧寺石屏下时遇野人云屋间今日京华见君说便思轻舸出东关鴈荡高高路莫通㘅芦秋翼人云峰山头水濶不见影巖下沙平时有踪千仞柱天何歛闪万工挥笔漫轻浓葛巾蜡屐未能着空羡青苍重复重赴刁景纯招作将进酒呈同㑹日光如镕金涌上沧海流一朝复一朝铸出万古愁大鑪石破碎世事安得休明月只照夜时时如屈钩常娥与玉兎擣药何所瘳大患不自治更被虾蟆偷我思天地间二物最取尤措置尚如此细故曷用忧着书欲传道未必如孔丘当时及后代见薄彼耽周功名信难立德行徒自脩劳劳于我生蔕挂同赘疣不如听隣笛就其举盃瓯笛不烦教养酒不烦取求从今醉至春从夏醉至秋勿禁鸡㹠鱼间荐鹑鴈鸠况多南方物醎醒美咽喉计较无以过试共阮籍谋薛简肃夫人挽词四首萧公当贵日小吏引轻轩四德有遗美六亲无异言立孤传世嗣垂范在闺门浍水终归柎秋云逐去䰟尝闻求子婿不似怒甘公莫以昔人比皆爲当世雄家声新庆续国礼旧恩隆必与齐姜墓千秋蠬树同冠劒将朝去常知好直言戒辞犹可託先见乆应存莹白冰兼玉清芬蕙与荪堂涂从此闭何日卜丘原美合周诗播䰟先岱岳归空堂迁旧榻素月照灵衣珠翠香沉匣丹青影挂帏百年亲戚泪併作露霏霏送淮南提刑孙学士淮南木老霜欲飞顺令恐纵诸侯威命书才岀邸掾谒巳见衣绣车迎归乐莫我听筵莫迓清如蟾蜍夜吐晖不湏乆作平反吏自合横经亲帝闱八月三日咏原甫庭前林檎花秋蠧无完叶踈丛有瘁茎偶来庭树下重看露葩荣衆自守常理独开偏见情从今数霜月结子尚能成送河阳通判张寺丞从冨公辟张公爱神锷佩服近玉麟又拭华隂土光彩一以新百里无恶兽千里无冤人今朝欲何之去上延平津应当出匣飞腾波决秋旻送淮南转运李学士君钖王都重兵廪命使总八方淮南舟车冲三楚笼利长惟时有才彦数计等桑羊八月赐诏行朱斾挿大航汴湍入秋涨东鼓下镗镗今日发大梁明朝过雎阳雎阳授经地父老认道傍同业八十人或贵或爲郎先生殁大官弟子无荷囊乃知诗书传要在明三纲隋未闻仲淹来学去佐唐唐初称名臣鲜及杜与房亲见慕义人专门起辉光我闻房杜流巳显惟王张云汉几万里星宇争耀芒归来立螭头莫爱鱼稻鄕重送杨明叔行而有以赆者助所不足也车马子有裘服子有货贝子有所可赠者诗言尔故先爲七言以送将以道彼美而乐乎徃也子不爲重邀予以规又作五言应其请君将㑹稽去旧蹟可以嬉子因状其美赠子临路岐子不以爲乐但愿有以规噫吾岂无说畏子未及禆旣求不语子吾曷忍子欺前年子渡淮夜泊洪泽湄有鬼称使者来吿风波期子时再拜谢乃被隣船嗤逡廵鬼复至复附船家儿怒彼慢嗤士明当使惊危船儿傍舷廻走若一足䕫翌日各解舟岀浦风动旗子独乗安流彼受横浪吹此事非子传焉得他人知昨逢令弟藴备述果不疑越俗素重鬼愼勿启其私子口有仁义子腹有书诗子尝谈王道怪语固未宜近闻苏才翁问子辟者谁得非外戚侯子怒巳翌眉今我倘得罪甘与苏同之送董傅秀才之汝隂社燕巳归尽秋鸎犹绕林乆爲梁国客不起灞陵心徒歩赴朋馆逺游无槖金汢君丈人意莫入楚鄕深送张子野屯田知渝州旧居苕溪上乆客咸阳东归来得虎符驰马向巴中歌将听巴人舞欲教渝童况尝善秦声乐彼渝人风忠州白使君竹枝词颇工行当继其美贡葛勿怱怱送杨子充知资阳县家近古临卭闻多木兰树其人袭芳馨乃有相如赋成名三十年始见列鸳鹭岀爲资阳长秋鬓巳点素天子爱黔黎归与蜀民谕当时同洛阳过半作丘墓屈指今所存无如君最故唯酒可饯行不飮车空驻送司马学士君实通判郓州君家世典史君复续祖爲兰台未成书汶阳从巳知将行我何赠一诵溪堂诗闻彼多蒲鱼可助鼎与巵在昔阮嗣宗初赴东平时醉扶乗蹇驴图畵犹可披今见国门外徒驭不驱驰十里马一歇五里车一脂不得同鴈羣相送过寒陂送陈殿丞知韶州韶州使君行请问韶石名传闻古帝舜石上奏九成鳯皇爲之下朱鸟不复鸣旧祠亡玉琯四序安得平至今南方热腊月裘服轻事外共废酒曲江风物淸寄岳州孙屯田从来洞庭好都在岳阳楼明月一千里寒光三万秋年华有时尽风物不知休太守怜予句应如沈隐侯大愚大愚不量能品藻輙巳出朝以轲爲同暮以丘爲四其人岂鹰雀鸠蛤化五日指鹿危二世师歆造新室虽云诈力尚终日殒斧锧宛陵先生集卷第三十九宛陵先生集卷第三十九目録宛陵先生集目録卷第三十九讳子华遗冰宣三馆观瑞莲和吴沖卿秋虫陌上二女无悔弔瑞新和尚和沖卿新葺南斋江邻几迁居闻刁景纯侍女疟已景纯期原甫飮永济仓书事和几道暑夜怀寄和孙侔鴈荡赴景纯招作将进酒薛蕳肃夫人挽词送淮南孙提刑咏原甫林檎花送张寺丞冨公辟送淮南李转运重送杨明叔送董秀才之汝隂送张子野知渝州送杨子充知资阳县送司马君实郓州倅送陈殿丞知韶州寄岳州孙屯田大愚目録终宛陵先生集宛陵先生集卷第四十宛陵先生集卷第四十宋宛陵梅尧臣圣俞着宁陵阻风雨寄都下亲旧昼夜风不止寒树嚎未休人言雨杀风雨急风未柔独扶慈母䘮泪与河水流河水有冬竭泪泉长在眸予生五十二再解官居忧昨者母疾亟骨肉相聚愁槖中无一钱缓急何可求母当临终时嘱我贫莫羞随宜具棺殓厚贷压人头死事定无益生偿且无由泣涕听母言心肠如剜钩小子虽不令长养恩曷酬旦夕期速平后事勿预谋愿母强药食更延百千秋固云莫望我我䰟巳飞游语毕忽奄逝抚膺唿裂喉未能一物备迷乱将安投艰窘见风义乃有令朋俦致赙或钱帛最力李与刘禁省及石渠奠助日不周裴杨乞铭盖文篆古复遒潭饶两大舰朝索暮泛浮哀怜荷君子才德慙未脩三日违大梁两宿此迟留聊书同些挽试託楚人讴新霜感前日衣上露今日衣上霜我母䰟何之膏火麋我肠隔棺三寸地如在万里鄕嚎唿不闻声饮食空置傍昔时忧我寒缝衣纫线长线长必絮厚要与风霜当又每恐我饥羮臛自调尝此身内外间莫得顷刻忘举衣不忍着举筯不下吭一念百感生欲问天苍苍过淮侍亲数数来浮汴护衬迢迢复渡淮㫖蓄曾无御寒具细君唯有隐居钗月衔逺入鱼衘浪潮退长汀蚌阁崖素服华顚色相似青铜不忍见形骸淮隂天下滔滔乆厌秦英雄蛇䑕窜荆榛少年豪横知多少不及沙头一妇人桫椤树桫椤古树常占岁在昔曾看北海碑今日四方俱大稔不知荣悴向何枝就野人买兎霜浓草白兎初肥苍鹘调拳猎犬擕剰付钱刀买庖餗不湏縁径更求蹄使风船清淮直上水连天坐看高帆后复前自是乗风有迟速不由人力爱争先淮隂侯庙韩信未遇时忍饥坐垂钓归来淮隂市又复逢恶少使之出胯下一市皆大笑龙虵忽云腾蛭螾岂能料亡命乃爲将出竒还破赵用兵不患多所向孰敢摽功名塞天地翦刈等蒿藋于今千百年水上见孤庙鹭衘葭下鱼相唿尚鸣呌高皇四海平有酒不共釂古来称英雄去就可以照又平律一首汉家天下将庙古像公圭百战自忘楚一时空王齐鄕人奏箫鼓舟子赛豚鸡不改寒潮水朝平暮复低入满浦马头搀岸斗鷰尾泊船齐风送寒潮急云藏晩日低逢人多楚语问客煑吴鸡难覔枚臯宅苍葭处处迷许发运待制见过夜话许公运国储岁入六百万上莫究所来下莫有剥怨十年无纎乏功利潜亦建昨除侍从官聊爲磨世钝比于以舌得此岂愧物论较量多少间未足数刘晏大计荷窘费曷不使预筭欲倍卽能倍但勿惑谤讪扰民可以夺食官可以窜要付与权衡一切出果断呜唿任智力长短固有限制财犹制兵太甚则生乱公譬淮隂侯多多自益辨我今听其谈夜去爲扼腕书之俟采诗咨访不可缓登泰山日观峰予泊瓜歩山下梦王最彞问韦应物日观峰诗予卽诵知语不属谓景彞曰当爲检韦集觉而函阅韦集无此题尚记梦中所诵首句云晨登日观峰遂续𥙷之晨登日观峰海水黄金镕浴出车轮光随天行无踪正视刺我目攒集如劒锋照曜万物兴磨灭万物凶草木旣无命必闻石间松当时一避雨安得大夫封人而苟不遇抱简诵六龙重过瓜歩山魏武败忘归孤军处山顶虽怜江上浦凿巖山巓井岂是欲劳兵防患在萌颕我昔常登临徘徊爱晴景片雨西北来风雷变俄顷疾行下危磴屦脱不及整霑濡入舟中㓜子喜抱颈问我适何之衣湿不太冷昨暮泊其阳月黒夜正永鴈从沙际鸣旅枕自耿耿平明夹橹去庙树耸寒岭举首生白云飘摇水中影发长芦江口篙师柂工相整衣龙女庙中来罕狶野祝击皷降神语老鸦衔肉上树飞长江无风平似削两橹夹舸行将归南国山川都不改伤心慈姥旧时矶龙女祠祈顺风龙母龙相依风云随所变舟人请予徃出庙旗脚转旗指西南归飞帆疾流电长芦江口发平明白鹭洲前巳朝膳竹根盃珓不欺人世间然诸空当靣西施溅溅溪流散苒苒石发开一朝辞浣沙去上姑苏台歌舞学未稳越兵俄已来门上子胥目吴人岂不哀层宫有麋鹿朱颜爲土灰水边同时伴贫贱犹摘梅食梅莫厌酸祸福不我猜金陵三首恃险不能乆六朝今巳亡山形象龙虎宫地牧牛羊江上鸥无数城中草自长临流邀月飮莫挂一毫芒金陵逢晓雪撩乱逗云来已失乌衣巷还成白玉台山盘犹隐见江转似昭回一听高楼笛依稀认落梅每入秦淮口风波更不忧重看后庭树还起旧时愁故老都无有遗踪莫可求何人能识意白鹭在寒洲丫头石丫头石虽断文字未全讹年筭赤乌近书疑黄象多几时经霹雳异代见干戈更与千秋看松煤定费摩漫书蒲葵两钱扇漫写未嫌轻老媪持将去无端色不平闵冡盗发广陵冡及扉开石枢中环走彻道高濶可通车五尺铜铸人执兵冠服朱壁石刻位号列侍幽宫隅殿将将军属侍郞常侍俱启棺见其尸鬓斑颜未渝白璧十双借云母一尺铺黄金塞耳鼻千岁不腐枯生爲贵与冨死与人未殊后世逢暴祸虽乆将焉如尧舜及周孔岂不固形躯雪中发江宁浦至采石泊舟斫枯葭歊火爇岸傍冐岭云冥蒙漫江雪飞扬拖氷脩纲涩岀水朱鬐殭旷然起逺怀风旗转危樯千帆共辞浦搀错逆水翔落星始前瞻瞬目巳后相鱼何时来杨花吹茫茫沙草不可辨鴈立知汀长山头化石妇忽变素质光岂复愿闻笛莫逢桓野玉登采石山上广济寺船从山下过直上见僧轩系缆登矶石縁崖到寺门短篱遮竹瀁危路踏松根却看沧江底帆归烟外昬效阮歩兵一日复一日一日复一日一朝复一昬来新去成故俯仰变凉温有贵卽有贱未若贱常存骍牛慕孤㹠黄犬悲东门祸福相爲基损益不复言吾祖入吴市应龙非伏辕一日复一日一晨复一夕四序相盛衰三辰运光魄下上有常理忧患何时易先烂泣金燃先焚叹薪积但愿逺世网焚烂不能责麒麟出非时未免西狩获鸥鸟浮洪波心巳预海客阻风宿大信口东梁如印𧖟西梁如游鱼二山夹大江早暮潮吸嘘解舟辞姑熟速欲还吾庐风逆未可前泊浦近烟墟波中事网罟乗月多夜拏冰滩聚鸣鴈霜葭正踈踈是时昴毕中旷渺天地虚静坐人巳眠我虑乆洗如自起取美酒独酌邀蟾蜍蟾蜍射白光入盏亦踌蹰醉来不解舞欲揽常娥祛昔对谪僊人此意复在予旣醒裂尺素立作数行书寄与青山家精灵其有诸早发大信口犬吠知船解村墟尚闭门霜泥粘缆尾冰水阁潮痕撇撇䴙鹈去纎纎舴艋昏梅湖到不逺寄信向田园黄池月下共酌得池字将归谢公郡喜见阮家儿但对月和水郍能酒似池衰形疑镜照葆鬓怯霜吹宿鴈不堪託鄕人知未知泊昭亭山下得亭字云中峯午午潭上树亭亭乆作大梁客贫留小阮醒滩愁江舸涩祠信楚巫灵日暮渡头立山歌不可听送盐官刘少府古贤我祖南昌尉时危弃去僊刘郞从宦日天子治平年燥茗山中火熬波海上烟吴民不爲盗唯此挠君权太师杜相公篇章眞草过人逺甚而特奖后进流于咏言輙依韵和杜诗尝说少陵豪祖德兼夸翰墨高苏李爲奴令侍席钟王北靣使持毫郊麟作瑞唯逢趾天马能行不辨毛一诵东山零两句无心更学楚离骚依韵和佥判都官昭亭谢雨廻广教见怀赛雨何从事高情苦爱山谢公联句后惠逺过溪间笑处巖相答归时酒在颜端忧守穷巷无力共跻攀依韵和吴正仲屯田重台梅花诗桃花巳满秦人洞杏树犹存董奉祠莫怪寒梅独多叶只縁乐府有新诗读吴正仲重台梅花诗楚梅何多叶缥蔕攒琼瑰常惜歳景尽毎先春风开龙沙雪爲友靑女霜作媒託根迩庙堂结子助鼎捺吴侯本吴人笔力高崔嵬但咏同姓木予非梁栋材依韵和正仲重台梅花芳梅何蒨蒨素叶吐层层近腊寒犹劲先春气巳承冷香传去逺静艶宻还増有意常欺雪无功合镂氷早烟笼玉暖冻雨浴脂凝汉女新粧薄燕姬瘦骨稜压枝唯恐折簇蕚似难胜神物终来护江鄕未解矜独奇心岂欲寄逺客何曾不见黄鹂度宁防粉蝶凌月光临更好溪水照偏能畵轴开云雾宫刀翦綵缯都无笔可衒莫信巧堪慿丹杏尘多杂夭桃俗所称故林尝渴望大庾更愁登重和阳春曲声辞猥媿仍正仲见赠依韵和答平生好书诗一意在抱椠旣无鈌云劒身世遭黮黭耻游公相门甘自守恬淡妻孥毎寒饥内愧剧剜㦧时赖二三友乞米慰穷惨虽然情怀恶亦未废诵览如负㑹稽辱欲雪效尝胆作文持与人百不得一颔圣犹嗜好殊独取菖蒲歜我愚希六义将使鬼神感譬彼捕长鲸区区只持罯青天挂虹霓踊跂不可擥太华五千仭妄学巨灵撼幸且同蛙黾近乐在井坎苍发况种种存非衞髦髧吴侯琅玕姿而来视薍菼鳯皇五色毛曷羡未翅蝻染夏有正采安用此浅黪乃知叔度陂万顷见澄澹孟轲患爲师薄劣亦何敢正仲徃灵济庙观重台梅玉盘叠捧溪女归鱼鳞作室待水婔竹间山鬼入夜啼古庙乆闭谁启扉屈原憔悴江之沂芙蓉木兰託兴微贾谊未召绛灌挤香草嘉禾徒菲菲曾无半辞助诃讥国风幸赖相因休依韵和昭亭山广教院文鑑大士喜予徃还山暖春烟重林昬古寺藏溪流过晓涨岭树见新行马去侵云蹟风来袭野芳禅衣频斗薮蜡屐莫趋跄飞䑕时过掷饥禽或下颃慿栏何所适望堞正相当捧膳溪童絜㘅花鹿女香登临无险绝不似畏巖墻依韵答逹观禅师颕公霜露毎怀感江山空复情老便林室静坐猒巷童声尽日都无语逢人亦强迎浮生过半百安用此虚名题姑苏邵氏园居积水夫差国闲居鲁叟心石科云起润城角竹连隂鷰入池塘晚花开岛屿深应当効踈傅不惜槖中金尝正仲所道拨醅屈原自着渔父篇餔糟不及渔父贤世无功名多浪死刘伶阮借于今传迩来独酌邀明月唯有靑山李谪僊谪僊殁后几百年市楼日沽千万钱沉湎岂少当道眠文字不见空月圎吴均之孙何我怜双壶贮醅持置前岂乏阮李诗与瘨浅飮强对春风妍依韵和正仲寄酒因戏之上字黄封谁可识偷传王氏法应眞清淮始变醅犹薄句水新来味更醇欲拟比酥酥少色曾持劝客客何人红梅虽是吾家物老去无心一醉春春雨春雨鸣百舌林花淡淡洗燕脂眼前耳底催人杀不醉三盃大是痴春夜闻雨风味正不寝骤来寒气增檐斜滴野箨窓缺摇春灯孺子睡中语归人行未能前溪波暗长定巳没滩稜早春田行风雪双羊路梅花溪上村鸟唿知木暖云湿觉山昏妇子来陂下囊壶置树根予非陶靖节老去爱田园宛陵先生集卷第四十宛陵先生集卷第四十目録宛陵先生集目録卷第四十宁陵阻风雨新霜感过淮淮隂桫椤树就野人买兎使风船淮隂侯庙又平律一首入满浦许发运见过登㤗山日观峯重过瓜歩山发长芦江口龙女祠祈顺风西施金陵三首丫头石漫书闵冢雪中发江宁浦登采石山効阮歩兵阻风宿大信口早发大信口黄池月下共酌泊昭亭山下送盐官刘少府和酬杜太师和签判谢雨过和正仲重台梅花读重台梅花诗和重台梅花和答正仲见赠正仲灵济观重台梅和文鑑喜予徃还和逹观颕师题邵氏园居尝正仲惠拨醅和正仲寄酒春雨春夜闻雨早春田行目録终宛陵先生集宛陵先生集卷第四十一宛陵先生集卷第四十一宋宛陵梅尧臣圣俞着依韵和马都官春日忆西湖寄陆生时望前湖倚玉梯云山横絶路东西只知远目穷芳草不见高人在曲堤畵榼㝷春应醉去旧朋怀昔欲魂迷海边燕子来无数愿託双飞寄短题送志来上人徃姑苏谒元曹折取东桥柳青青向故人欲知问舘处要识旧溪春旋洒铜缾水休霑野寺尘吴门逢隐者必是汉名臣温成皇后挽词巩洛园陵启函关卤部闻素车迎紫气灵袜度青云歌欲传长恨人将问少君明年贺元日无复绣衣薫和眞上人万松亭虎窥泉南冈新路平东岭新亭成岭上松万株岭下泉一泓松未龙鳞老泉曾虎迹行虎去岂不渴松今岂不生泉无百尺绳安见甘与清松无百歳人安见千丈荣道人能喻道莫使世人惊我来开醉眼不似阮歩兵种碧映山红扵新坟年年杜鹃啼口滴枝上赤今同苌弘血三歳化爲碧因移新冢傍颜色照松栢邵郎中姑苏园亭吟爱乐天池上篇买池十亩皆种莲薄城万竿竹婵姢藤缆系桥青板船折腰大菱不直钱䴔䴖鸂䳵沙际眠水从太湖根底穿月岀洞庭山上圆公归与客相留连秋风鹤唳春杜䳌班鲈斫脍红缕鲜紫豉煑莼香味全我思白傅在三川吴船虽有吴馔偏当时九老各华顚裴令来过吟复聮至今怪石存旧镌七叶树荫黄金田羡公有子胜昔贤高门通车千万年与正仲屯田逰广教寺春滩尚可渉不惜溅衣裾古寺入深树野泉鸣暗渠酒杯参茗具山蕨间盘𬞞落日还城郭人方带月锄哭谢公仪学士道路传闻日惊嗟尙复疑疾因勤学得命不与人期贾谊年伤少相如恨见迟向来公辅器看取李家知依韵和王介甫兄弟舟次芜江怀寄吴正仲楚客连樯泊晩风吴人江畔醉无穷少陵失意诗偏老子厚因迁笔更雄贯口信潮千里至平沙落日一时红知君兄弟才名大我愧白头辽水东依韵和吴季野马上口占溪头三月草菲菲城畔春游惜醉稀莫惜杜䳌花上鸟人归犹道不如归邵考功遗鮆鱼及魮酱巳见杨花扑扑飞鮆鱼江上正鲜肥早知甘美胜羊酪错把莼羮定是非昨扵发运马御史求海味马已归阙吴正仲忽分饷黄鱼鲎酱子因成短韵前欲淮南求海味缄书未发报还台陆机黄耳何时至罂品分传事桉杯正仲荅云鲎酱乃是毛鱼耳走笔戏之折却毛鱼一品资吴郞声屈向吾诗若论鮆子无从着冤气冲喉未可知春日东斋剥剥禽敲竹薫薫日照花耳中无俗听眼底有闲夸逃笋过幽草吹香到别家吾怀方自得切莫问生涯吴正仲遗新茶十片建溪春干云碾作尘天王初受贡楚客巳烹新漏泄关山吏悲哀草土臣捧之何敢啜聊跪北堂亲闲居读易忘饥倦东窓尽日开庭花昏自歛野蝶昼还来谩数过篱笋遥窥隔叶梅唯愁车马入门外起尘埃依韵和季野见招悲忧如路去无程靖节终朝酒自倾苦苦来招爲醉伴西山不使伯夷清依韵马都官宿县斋常爱陶濳远世縁阮家仍有竹㛹姢夜深风撼萧萧响谁忆北窓人正眠吴正仲见访廻日暮必未晩膳因以解嘲永日无车马间坊有竹邻雨中乌㡌至门外緑苔新不杀鸡爲具堪题鳯向人山公识墨在知我旧来贫昭亭潭上别弟从来潭上别先赛故山祠却入舟中飮无令盏尽迟须拚一日醉便作数年期落日马嘶急岸傍人散时梦后得宋中道书宵梦宋子语昼得宋子书书意与梦语曾不异徃初昔我遭家难逢子亦在庐我南君大梁千里非隔踈念处天地中天地犹一车日月爲两毂星辰随徐徐昼夜转不巳载之将焉如冉冉趋死鄕万古曾无余其间乃有梦觉实梦何虚何虚亦何实及尽皆同墟身世旣若此合离休叹诸送吴季野太愽移蜀灵泉先至辇苇萡𧖟齐老桑林叶更生楚禽多异响蜀栈未堪行客散岸傍席马还溪上城过都当有问爲语欲嵓耕至和元年四月二十日夜梦蔡紫微君谟同在阁下食樱桃蔡云与君及此再食矣梦中感而有赋觉而録之朱樱再食双盘日紫禁重颁四月时滉朗天开云雾阁依俙身在鳯皇池味兼羊酪何由敌䜴下莼羹不足宜原庙荐来应巳乆黄莺犹在最深枝依韵和吴正仲赤目见寄㝷常不病眼靑白看人多暂见朱成碧难逢扁与和金箆旧说在诃子古方磨我自苦风痺思君那得过雨鷰雨鷰去还来㗸虫爲雏食雄雌湿已倦梁栋冷并息縁础蚍蜉群拾馂蜻蜓翼谷粟满京园任从黄雀得夏虫物乆必自化化之犹骞腾当看厠中蛆去作盘上蝇飞声旣混鸡歛迹何疑氷寄言园吏巳知鵾与鹏秋雨篇秋雨一向不解休连昏接晨终穷秋梅生不量仰天问神官夜梦言语周日月是天之两目忽然生翳无药瘳只知泪滴爲赤子赤子岂悞天公忧天公哭洒涕落九州地祗不敢安泥潦已没头乃因从容告神官后稷今在帝所不从前后稷知稼穑曾以筋力亲田畴曷不告帝且辍泣九谷正熟容其收蚤时不泣此时泣忧民欲活反扼喉神官发怒髭奋虬下士小臣安预谋恐然惊觉污交流树上已听鸣䳄鸠中秋月下怀永叔有朋无明月秉烛光强致有月无乐朋独酌颜易醉徃年过广陵公欣来我值期玩秋蟾圆静扫庭下地复邀高阳公䞉作诗准备特特乃多连后池风雨至一夜看石屏怚唫无逸气今宵皓如昼千里嗟离异固知理难并把酒遥相寄闻永叔岀守同州寄之冕旒高拱元元上左右无非唯唯臣独以至公持国法岂将孤直犯龙鳞茱茰欲把人畱楚苜蓿方枯马入秦访古㝷碑可销日秋风原上足麒麟九日陪京东马殿院㑹疉嶂楼谁言天去远山上有楼台峰色引谿色共入茱萸杯行当登泰山云扫日月开栢乌与城乌两处休鸣哀酒病自责呈马施二公李白死宣城杜甫死耒阳二子以酒败千古畱文章我无文章畱何可事杯觞况承先子戒宜不着口尝昔闻有田窦以此相灭亡礼飮不在多欢飮不在荒二公方逢时安得入醉鄕宣城马御史酒䦨一夕而西因以寄之御史尝畱老马与予仆三更醉下陵阳峰平明溪上去无踪义牙鐡鏁谩横絶湿橹不惊潭底龙断肠吴姬指如笋欲剥玉将何从短翎水鸭飞不远那经细雨山重重却顾旧埓老病马尘沙历尽空龙钟咏怀西方有鸟䑕生死同宄居物理固不测孰言飞走殊雄雌岂相匹飮啄岂相须一爲枝上鸣一爲莾下趋苟合而异向世道当何如荅仲雅上人遗草书并诗经月不岀戸堂上多绿苔忽有方外客衣披稻畦来来从靑山下手把纨素裁笔草数行字瘦虵起春雷渴墨未散雾屈角麟欲开装爲两大轴置我并琼瑰懒瞋长须奴挂壁不扫埃智永与怀素其名乆崔嵬师今继此学入神在徘徊未料輙以我便比和羮梅我心常苦酸得姓何可能读吴季野芝草篇阮生存咏怀美彼曜朱堂一荣不复枯五色异衆芳衆芳发朝露俄以歛夕阳丹茎起瓦砾又匪媚栋梁此禀由至和君子要有常送吴季野赠言必有规无规固无言强言固无补何异秋虫喧君行蜀道难不猒治轻轩母殁未归土女长未岀门谁能力爲此劳苦游墻藩吴季野话抚州濳心阁高阁濳心所图书曝蠧收靑山随宅转远水向门流迤逦看无猒潺湲听不休一闻秦洞说便欲泛渔舟咏怀一身头靣间所用葢有长两耳主扵聪两目主扵光维鼻主扵嗅维舌主扵尝以耳辨黑曰以目分宫商以鼻识酸醎以舌闻嗅香各各反尔用安得无悲伤此能而兼彼自劳由不量寄言世上人欣欣蹈其常东方有野父禳田一豚蹄复操一盂酒祝谷满吾栖百金请救兵所欲奢所赍彼何滑稽生仰天独关齐自余居田里未免病与贫常把神农书毎以药物亲处方犹持法义比君使臣但恨无余资岂及疗我邻笔头不中书聊可备急人昨日除吏来吾邦爲长民欲溺复然灰败笔前巳陈风驱暴雨来雷声岀云背若决千仞溪追奔下天铠堂堂亚夫军吴楚不足碎旱气沃原田烦蒸洗阛阓深料生注射聚沫犹壅碍靑葱草树鲜断殁虹霓在向晩留霁晖芙容染新黛送毛祕校宣城主簿被荐入补令良骥不必大腾覊巳超迈良弓不待寒调弦自劲快宣城古大邑听讼易聋聩君能抉其塞宰与民共頼自当割鸡用刅必无钝败尝闻开元时令长多赐戒戒石今尚存世异事不背以此赠行行无酒勿我怪鸭脚子魏帝迷远图扵吴求闘鸭乃爲吴人料重玩志已匧江南有嘉树脩耸入天挿叶如栏边迹子剥杏中甲持之奉汉宫百果不相压非甘复非酸淡苦衆所狎千里竞赍贡何异贵争啑宛陵先生集卷第四十一宛陵先生集卷第四十一目録宛陵先生集目录卷第四十一和马都官忆西湖送志来上人温成皇后挽词和眞上人虎窥泉种碧眏山红邵卽中园亭与正仲逰广教寺哭谢公仪学士和王介甫怀正仲和季野马上口占邵考功遗鮆鱼马发运求海味戏呈正仲春日东斋吴正仲遗新茶闲居和季野见招和马都官宿县斋吴正仲见访昭亭潭上别弟梦后得中道书送吴季野移蜀灵泉夜梦蔡紫微和正仲赤目见寄雨鷰夏虫秋雨篇中秋月下怀永叔寄永叔岀守同州陪马殿院㑹疉嶂楼酒病自责呈马施二公寄马御史咏怀荅仲雅上人遗草书并诗读吴季野芝草篇送吴季野吴季野话抚州濳心阁咏怀送毛祕校鸭脚子宛陵先生集目录卷第四十一宛陵先生集宛陵先生集卷第四十二宛陵先生集卷第四十二宋宛陵梅尧臣圣俞着八月十五日夜东轩隔竹巳见月清光度谿来移影上素壁与我相徘徊是夜正中秋天地雾露开人疑玉兎出药杵不生埃嫦娥倚氷轮艶色若自媒它夕岂不好物意爲之摧送杨辩青州司理儒者服褒衣气志轻王公一落该网中折节长俯躬山东多豪士片言不可穷靑土饶嘉枣无以人钝蒙彼知南楚轻强始必弱终矫志合其情乃是吾徒通行当问友生爲我举杯空隐静山访怀贤上人不遇松上垂靑蔓蒲根泻碧泉高僧来不见却返五峰前游隐静山心在名山乆积歳未及逰将过值风雨路不通马牛丁壮四五人篮轝时更休转谷逢烟火下隰多田畴偃穟黄压亩刈麻东盈丘姑觉山门深长松如腾虬直上百余尺苍髯叶脩脩五峰迎人来冷逼台殿秋石泉岀云中引入舍下流缘源至嵓口嵓底鱼可钩天昏碧溪去果熟青猿偷草树不尽识自起诗人羞溅溅涧水浅苒苒菖蒲稠菖蒲花巳晩菖蒲茸尚柔灵根采九节试共野僧求逡廵能致之衰疾无甚忧昔闻有释子渡江用杯浮栖心向兹地埋骨在林陬驳阴漏斜光徒欲穷巓幽夜还南陵郭几落勐虎喉路咏五里十里销磨尽千蹄万蹄来徃踪古今不是不经历踏破青山重复重书席语送马御史天意漫漫物自供闻香能至是喧蜂野人割蜜不须尽留与寒脾作御冬送李南玉小人贫扵资君子贫扵时小人富扵货君子富扵辞贫虽同寒饥富不同路𡵨彼富殁则巳此富名不移丈夫事百变未死安可期明明趋财利莫䘏前人嗤举家如春𧖟仰食不可迟况念宿债窘何愧贱士爲买臣尝负薪相如犹涤巵君思此二人信吾所不欺迩者有赵壹穷愤自兴诗乗骥抱美玉乐与和未知友来鲜逢遇后世无苦悲代书寄鸭脚子扵都下亲友予指老无力不能苦多书书苟过百字便觉筋挛拘京都多豪英徃徃处石渠作书未可周寄声亦巳踈后园有嘉果远赠当鲤鱼中虽闻尺素加餐意何如秋日家居移榻爱晴晖翛然世虑微悬虫低复上闘雀堕还飞相趂入寒竹自收当晩闱无人知静景苔色照人衣昭亭别施度支昭亭送客地来徃四十年常视松端日毎稽潭上烟风移虎旗脚寒入牛童肩待访名山去相期庐阜前潘歙州话庐山潘侯话庐山落落尤可伏初云江上来远见云中瀑舍舟到云外观瀑已嵓麓徃徃逢平田攒攒爱深木竹门悬径微源水阴藤覆坐石浸两骹炎肤起芒粟夕阳穿万峰高下相出缩㝷常杳不分但被烟岚畜絶顶水底花开谢向渊腹风力岂能加日气岂能揽之不可得滴沥空在掬夜昏投僧寺孤灯望溪曲忽闻清磬音渐近幽林屋止侯休多谈巳满我心目怀㳺二十年梦寐今固熟何当借轻舠一徃如飞鹜秋日村行谿雾昼又收山村夜初晦饥禽来徃飞远树靑红碎原上楚牛童屋头吴妇碓鸡肥酒巳熟野老邀同辈吴正仲遗蛤蜊紫绿常爲海错珍吴鄕传入楚鄕新罇前已夺蟹螯味当日莼羮枉对人送潘歙州一见新安守便若新安江洞澈物不隔演漾心所降远指治所山已入邻斋窓捧舆登南岭䇿马怀旧邦飬亲将爲寿倾甘抱玉缸观军将劳士脔肥堆羊腔下车谈诗书上世拥旄幢勿窥渊㳺鳞无吠夜惊狵他日闻课第天下谁能双马都官行之惠黄柑荔枝醋壶梁霜胡甘熟烘日荔枝美橘柚未爲精葡萄安可拟郭生始能赞魏文何谬比二果皆世珍乃遗及贱士而复副醇醯或乞自诸巳岂唯享远味终得爲直矣前以柑子诗酬行之旣食乃緑橘也顷年襄阳人遗柑予辨是録橘今反自笑之昔辩荆州悞今爲越叟迷黄柑与緑橘正似珷玞圭新安潘侯将行约游山门寺予以泞淖遂止因爲诗以见怀苍山自爲门呀豁生镌鑱路通石壁尽潦起田穟䧟傍岭有结庐濳潭净扵鑑闻之固欲徃乆雨湿泥滥莫陪太守车然诺岂诳赚遥遥桥上去望望马犹站畏滑不肯行非关惜韀䪌依韵自和送诗寄潘歙州潘侯擅诗笔五色神授江世家有大勲佐舜同厖降子孙逢太平少小事书窓源流本慷慨吐论皆经邦量犹函牛鼎吾徒媿罂缸开口必典实省腹唯空腔作者过我门应笑无战幢穷老在弊庐何异守戸狵有心希买交白璧无一双避爲师依韵荅李献甫蛟龙养鬐鬛当在浩浩浔虎豹飬文采当在巍巍岑我无太山高我无沧海深斗水与堆阜恐未慰此心送李逢原襧衡负其才沉没鹦鹉洲李白负其才飘落沧江头后亦多效此才薄空羇囚文章本济时反不能自周吾尝戒吾曹愼勿异尔流臧仓毁孟轲桓魋迫圣丘虽云推之天未免皇皇求吾今重子学无力荐公侯行当思吾言非教子佞柔重送李逢原归苏州吴客归从楚霜华着马蹄倦童持弊槖唿艇过寒溪寂寞区中饭依稀日午鸡张仪犹舌在不必愧扵妻黄国愽遗银鱼干二百枚干若㑹稽笋色比荆州银熟宜煨栗火飮助拥炉人低阴欲飞雪酒微生颊热海上使方来多饟不爲餮三和寄潘歙州昔固闻陆海今复有潘江文章吞时英光芒瞻星降如㳺太室阳仰见玉女窓高才生大国试政来远邦道傍一相顾氷壶临瓦缸逸骥美丰肉老䍽慙瘦腔藻咏荅下俚玉钤锵寳幢㝷言不悟言自笑趂块狵终知将门豪射鵰常贯双送天台李令庭芝吾闻天台乆未见天台状去海知几里去天知几丈峰岭隐与岀喦壑背与向云雷反在下泉瀑反在上幽深无穷窥杳眇无穷望至险可悸慄至恎可骇䘮石桥弯长弓跨絶絃未放当时白道猷平歩入靑嶂去爲六百石亦见志所尙子欲广异闻可以一㝷访十一月十二日赛昭亭神冷雨凝雪未成雪潭空鱼寒归石穴长篙扣穴倩鲤鱼寄信山头来奠设鱼传水鸟飞上山山大槎槎干吹咽旋灰起角巫鼓鸣漾爼铜盘颤牲血瑟琶嘈嘈神降言福汝祐汝无灾蘖西向啐飮东向廻溪心却望山崔嵬依韵和吴正仲冬至流光冉冉卽衰迟物趣廻还似转规长景巳知今日至孤怀不比少年时阻陪上阁鸳鸾后且与南州父老期况有舂禾新酒熟百分休放手中巵施君挽歌哀铎悽悽里铭旌杳杳中涧云销繐帐山雨入蒿宫世路行来乆泉途去莫穷素吟应共葬飮韵在松风杜和州寄新醅吴正仲云家有海鲜约予携徃就酌逡廵又云幙中有㑹且罢此飮淮南寄我王醅酒白蚶海月君家有欲持就味明日期穷羹易覆巳反手从事开筵不可辞燕脂秀脸罗前后长颈善讴须賸讴只恐老来欢意休依韵荅吴正仲罢飮君辞予家倾蚁醅自有嘉味须持来青篾络缾方岀戸红妆侑席巳邀杯穷愁一飮犹关分侧望群贤不可陪静坐𥿄窓无所得只将文字眼前推送王景宪奉职淸羸将家子苦节自寒儒四壁我何有一钱君亦无下滩船亦急闻鴈日将晡行爱靑山口人烟事网罛读毛祕校新诗毛公明扵诗其系宜善续前示五长篇大须倾几曲岂特元和间欬唾成珠玉送允从上人还庐山山高云在下诸壑藏半空千重万重翠正望落日中不知野僧归石径寒易通松间无人扫陨叶如断独行逢莫寒衣裂溪上风依韵诸公㝷灵济重台梅梅要山傍水次栽非同弱柳近章台重重叶叶花依旧歳歳年年客又来虽爱千枝竞繁宻还嗟短髪已衰頽郞官愽士畱车骑拥蔽修篁爲斫开和正仲再和罢飮吴味期君强飮开楚醅因我破愁来何言合美将虚馆却忆争妍就捧杯夜霰巳先庭雪集单衣难与毳裘陪践盟几欲驱车去尘事无端日日堆和韵三和戏示笒箐畵蛤瓦缸醅海若淮壖各寄来将学时人闘牛飮还从上客舞娥杯蓬蒿自有蒋生乐珠翠宁容郑氏陪莫计寒暄与风雪古来黄土北邙堆喜雪应祈呈权郡通判腊近冬残云未合江南青壠麦休肥谁将太守随车雨一夜从风作雪飞依韵四和正仲四和还如九酘醅更醇更美未嫌来相逢莫作两般眼一飮不辞三百杯嵇阮当时无俗虑山王虽贵亦能陪如今世态尤堪薄只把官资满眼堆雪朔云生晩雨腊霰集狂风不数花多岀安知天更工漫阶夜已积万物晓初蒙谁忆新丰酒乗驴㶚水东宛陵先生集卷第四十二宛陵先生集卷第四十二目録宛陵先生集目录卷第四十二八月十五日夜东轩送杨辩靑州司理访怀贤不遇㳺隐静山路咏书席语送马御史送李南玉代寄鸭脚子秋日家居昭亭别施度支潘歙州话庐山秋日村行吴正仲遗蛤蜊送潘歙州马都官遗黄柑酬惠柑子怀新安潘侯自和寄潘歙州避爲师和荅献甫送李逢原重送李逢原归苏州黄国愽遗银鱼干三和寄潘歙州送天台李令赛昭亭神和吴正仲冬至施君挽歌杜和州寄新醅和荅正仲罢飮送王景宪奉职读毛祕校新诗送允从还庐山和诸公㝷重台梅再和正仲三和戏示嘉雪应祈四和正仲雪宛陵先生集目录卷第四十二宛陵先生集宛陵先生集卷第四十三宛陵先生集卷第四十三宋宛陵梅尧臣圣俞着依韵和郭祥正秘校遇雨宿昭亭见怀君乗瘦马来骨竦毛何长下马与我语满屋声琅琅一诵庐山高万景不得藏岀没望林寺逺近数鸟行鬼神露怪变天地无炎凉设令古畵师极意未能详诵说冐雨去夜宿昭亭傍明朝有使至寄多惊俗章採石月赠郭功甫採石月下闻谪僊夜披锦袍坐钓船醉中爱月江底悬以手弄月身飜然不应暴落饥蛟涎便当骑鱼上青天青山有冡人谩传却来人间知几年在昔熟识汾阳王纳官贳死义难忘今观郭裔竒俊郞眉目眞似攻文章死生徃复犹康庄树穴探环知姓羊依韵和郭秘校苦寒噫风鸣悲鸢鸣哀雨霰枯木爲之摧昭亭山头野火灭海水夜冻迷蓬莱烛笼以爪自掩耳酒盏生冰拈不起陶濳弃官屋无米儿嚎妻啼付隣里依韵和郭秘校昭亭山偶作知君弃官后江上㝷名山心旣惯世内迹欲还人间昭亭忽来过览古兴长叹野寺拂尘壁丹阳已斓斒殿角虚宝铎微风声珊珊遗像与笔蹟始得观裴颜浅井何泠泠前溪何潺潺幽幽随猿鸟浑浑忘区寰裂裳不爲媿饵芝不爲难坐对寒雨中松上孤鹤还送郭功甫还靑山来何迟迟去何勇羸马寒僮肩竦竦昨日弃爲梅福官扁舟早胜大夫种负经不猒关山遥访我犹将岁月恐得言㑹意若秋鹰反翅归飞轻饱氄明朝到家年始开椒花寿酒期亲捧何当交臂湏强行莫作区区事丘壠送邓生哀哀彼邓子扶柩归长沙朝暮哭失声惊聒墻上鸦飞去复飞还相与栖水涯卜葬不当缓早晩能到家送才上人还雪窦寄逹观禅师春雪满蓑笠海邉先鷰归千林新改叶百衲旧来衣谿水从何至山云自解飞报言巖下客斋钵笋应肥乐椽自淮南廻示新诗淮南历览还宣城囊多嘉句何氷清入门先呌十年兄袖中大卷持来评我虽暗愚眼不盲要识合如刘长卿举头不言笑且惊此兄议论颇称情我亦感君知我名阮籍从唿作老兵苏州曹琰虞部浩然堂姑苏台上麋鹿嚎夫差城中楼观高荒榛尽已付明月万古愤怒空秋涛吴亡越霸能几日后世扰扰犹鸿毛孟轲善养浩然气充塞天地无饥嗸慕而爲堂亦有意不学屈子成离骚红梅篇昨夜轻雷起风雨芍药红牙竹栏土南庭梅花如杏花东家残朱涂颊䩉蕚爲裳衣蘂爲组枝爲高居榦爲戸蛱蝶未生蜂未来赤身掩歛无金缕终然有子当助傅说羮落亦不学飞燕皇后廻风舞此意又笑麻姑与王母勾引何人擗麟脯是非方朔谩汉武只知此桃不知语树不着口数而今言之巳莫补放我浑丹鳯皇羽依韵和吴正仲闻重梅巳开见招难开宻叶不因寒谁翦鹅儿短羽攒犹是去年惊目艶不知从此几人观重重好蘂重重惜日日攀枝日日残我爲病衰方止酒愿擕茶具作清欢寄送吴公明屯田通判秦州一闻春禽婆饼焦竹林山木生萧条忆君将向洛门去胡马无尘塞路遥将军本是汉丞相玉帐坐辨牙旗枭白靣书生有肝胆少年曽过咸阳桥今虽老病由庐巷爲报缓制秦兵骄吴正仲求红梅接头君家梅溪上但见梅花白我家家树红求枝寄归客翦接如交情本末不相隔明年举酒时醉颊生微赤初闻蛙朝开南篱梅暮闻北池蛙何时科斗生草根巳吐牙只畏草叶长其下可隐虵游子且勿行科斗成虾蟇百舌一冬常噤黙乗春何多舌苍毛无文章尖啄苦腾说晓升高高树百鸟言漏泄只未闻鳯皇有亦学不彻伤哉古辩士徃徃遭车裂万表臣报山傍有重梅花叶又繁诸君徃观之前时见多叶曾何数㝷常今见叶又多移赏南涧阳寄言莫苦恃更多殊未央去腊隐静山僧寄榧树子十二本栢树子十四本种于新坟棐栢移皆活风霜不变青冡垣虽閴寂田客毎丁宁不待爲书几常流作鬼庭东邉夹路少更致傥能令补题东都善惠师禅斋香象红蕖坐花盆白石台上公金印去王子玉驹来心是寒缾水明无宝境埃世人何扰扰时爲一言开送万殿丞䖍州安逺军新雷动江雨百鸟响溪巖逆水送行客顺风催挂帆过山唯庙敬团饭与乌衔太守虽怜旧湏防有嫉谗野望新晴冝野望最爱是山前逺近花兼竹高低水拍田唿名鸟无数问姓客多年此地春耕晩吴牛树底眠泛溪中流清且平舍楫任船行渐近鹭犹立巳遥村觉横何妨緑樽满不畏晩风生屈贾江潭上愁多未适情春隂云压花房冷风开柳絮迟幽人宿醒在静舘昼眠时欲雨天无雨将丝鬓未丝孔融过五十岁月已堪悲新鷰前时春社毕今日鷰来飞将补旧巢缺不嫌贫屋归㘅泥和草梗侧翅过柴扉岂比惊丸雀迎人欲拂衣棃花处处棃花发看看鷰子归园思前法部泪湿旧宫妃月白秋千地风吹蛱蝶衣强倾寒食酒渐老觉欢微新笋挑笋春雷后晴坡过雨时何言江外早巳比洛阳迟园客自偷卖主人郍得知徒令养新竹待与作藩篱海棠要识吴同蜀湏看线海棠燕脂色欲滴紫蜡蔕何长夜雨偏宜着春风一任狂当时杜子美吟徧独相忘二月七日吴正仲遗活蟹年年收稻卖江蟹二月得从何处来满腹红膏肥似髓贮盘青殻大于盃定知有口能嘘沫休信无心便畏雷幸与陆机还徃熟毎分吴味不嫌猜老马吴人惜燕骏燕马卧吴家毛骨从前贵关山欲去賖草深闲楚泽力尽忆胡沙御史乗来乆时逢避路騧自咏闭户无还徃端居废礼容花爲贫冨燄鷰是旧过从持屐对人蜡绽衣看妇缝非同叔夜傲切莫怪踈慵鹦鹉一入秦宫去千山陇树秋能言依妇女学语类俳优玉鏁闲拘束金笼不自由哀良是黄鸟死爲穆公羞晓乌蟾不出海天地无明时万国睡未觉一声鸡已知树头星渐没枝上露应垂人世纷纷事劳劳只自爲朝二首鵞鸭出栏去儿童临水驱欲开花泫露聚噪鸟窥厨秣马刈靑草买薪嫌五铢钱刀岂今古村叟一何愚木鏁初开水上城竹篱深闭日光生青苔井畔雀儿鬪乌臼树头鸦舅鸣世事但知开口笑俗情休要着心行是非不道任挑挞唯忆当时阮歩兵宣州杂诗二十首昭亭万仭山古庙半山间赛雨使君去钓潭渔父闲蕨肥巖向日竹暗壠连关北望高楼上南飞鸟自还三洲滩口急两水渡头来下过桓彞宅上通严子台潺湲泻寒月滉漾照春梅白鹭惊起处鱼多见底廻一过响山畔常思路中丞开亭宴貔虎制贼象冰蝇旧刻多磨灭今人少有称茸茸春草长时有牧牛登伍贠奔吴日苍皇及水濵弯弓射楚使解劒与渔人抉目观亡国鞭尸失旧臣犹爲夜涛怒来徃百川频毎见昭亭壁高璩笔墨存丹靑虚格里云雾碧纱痕鸟屎常愁汚虫丝几爲扪贵来曾改观世故有谁论信谗多见逐伐国岂无仁屈子行江畔昭王问水濵包茅曾责贡香草自持纫莾苍山川在渔歌属野人项籍路由此力豪闻拔山八千提楚卒百二破秦关陔下围歌合江头匹马还却思诸父老相见亦何颜细雨春冈滑无因驻马蹄裘单怀后侣风急过前溪近寺闻鱼鼓穿林听竹鸡田家春正急炊饭待锄犂古有琴高者骑鱼上碧天小鳞随水至三月满江边少妇自捞摝逺人无弃捐慿书不道薄卖取靑蚨钱诸葛乆精妙巳能闻国都紫毫搜老兎苍䑕拔长须露筦何明净烟丸事染濡班超投此去死作玉关夫大实木瓜熟压枝常畏风帖花先漏日喷露渐成红靑箬包山舍驰心奉汉宫谁将槖駞载辛苦向骄戎竿头注腐䑕水次野蜂知毎视衔飞翅因薫劚取陴绛囊千里道干百钧驰尽入公侯第雕盘助酒巵高林似吴鸭满树蹼铺铺结子繁黄李炮仁莹翠珠神农本草阙夏禹贡书无遂压葡萄贵秋来徧上都鸟命若杨叶夜栖鸡翼间情知羽毛薄自御雪霜难相託爲温燠终非学附攀犹胜居鹘握忧惧得生还高斋谢公殁此地卽危楼不改窻中岫无停川上舟壁隂縁薜荔城暝笑鸺鹠万井晓烟合素霓横树头北客多怀北庖羊举玉巵吾鄕虽处逺佳味颇相宜沙水马蹄鼈雪天牛尾貍寄言京国下能有几人知五月黄梅肥终朝宻雨微緑苔侵竹阁润气裛人衣背陇霑牛去㘅虫湿鷰归高山发瀑水夜涨入吾扉斫高崖畔千筒不一盈野粮收橡子山屋点松明只见树堪种曾无田可耕儿孙何所乐向此是平生传道零陵守玆亭暂解装分羣同鴈鹜几日到潇湘斑竹思虞舜頳萍忆楚王殷勤吏部句今亦诵无忘宛水过城下滔滔北去斜逺船来橘蔗深歩上鱼虾鵞美冐椒叶蜜香闻稻花岁时风俗美笑杀异鄕槎打鸭莫打鸭打鸭惊鸳鸯鸳鸯新自南池落不比孤洲老秃鸧秃鸧尚欲逺飞去何况鸳鸯羽翼长瞑杳杳钟初发昏昏户闭时巢禽投树尽疲马入城迟醉唱眠茆屋烧光透槿篱荷锄休带月亭长竖毛眉夜日从东溟转夜向西海沉羣物各已息衆星灿然森虾䗫将食月魑魅争岀隂阮籍独不寐徘徊起弹琴东溪行到东溪看水时坐临孤屿发船迟野凫眠岸有闲意老树着花无丑枝短短蒲茸齐似翦平平沙石净于筛情虽不猒住不得薄暮归来车马疲吕大监饷鮆鱼十尾日暖杨花四散开江邉鮆鱼无数来伊鲂洛水不堪忆丙穴漾陂何可咍贺监休思镜湖去应知李白跨鲸廻香罏铁铸小香炉壁环平口铺麝焚葵叶大兽啮竹根趺净几羣书外闲堂一物无中间任灰烬终与蕙兰俱茶磨二首楚匠斵山骨折檀爲转脐干坤人力内日月蚁行迷吐雪夸春茗堆云忆旧溪北归唯此急药臼不湏挤盆是荷花磨是莲谁砻麻石洞中天欲将雀舌成云末三尺蛮童一臂旋送白珙秀才谿上桃花发山前桂舸移水流过崃急风逆出江迟南国鱼虾猒东都梦寐思逢人若有问不似在朝时送闾丘殿丞毎有西归客谁无满袖诗都忘将别意竞媚向官资慿在屋头月照君墻上旗不同山一定更逺更相随献甫过几树桃花夹竹开阮家闾巷长春苔启扉索马送客出忽觉靑红入眼来宛陵先生集卷第四十三宛陵先生集卷第四十三目録宛陵先生集目録卷第四十三和郭祥正见怀採石月赠郭功甫和郭秘校苦寒和郭秘校偶作送功甫还青山送邓生送才上人乐椽子示新诗曹虞部浩然堂红梅篇和正仲见招寄送吴通判正仲求红梅初闻蛙百舌万表臣报梅隐静山寄树种补题善惠禅斋送万殿丞䖍州野望泛溪春隂新燕棃花新笋海棠正仲遗蟹老马自咏鹦鹉晓朝二首宣州杂诗二十首打鸭暝夜东溪吕大监饷鮆鱼香罏茶磨送白珙秀才送闾丘殿丞献甫过目録终宛陵先生集宛陵先生集卷第四十四宛陵先生集卷第四十四宋宛陵梅尧臣圣俞着寄维阳许待制当时永叔在杨州中秋待月后池头约公凖拟与我敌是夜二雄张利矛我时小却避其锐风愁雨怚嫦娥羞主人持出紫石屏上有朏魄桂树婆娑而枝虬作诗夸诧疑天公爱惜光彩向此收四坐稽䫙叹辩敏文字响亮如清球更后数日我北去相与送别城门楼谁知康成能飮酒一飮三百盃不休鸡鸣各自便分散山光寺侧停畵舟我来谒公公未起卧索大白湏扶头而今倐忽巳八载公领府事予居忧欧阳始是玉堂客批章草诏传星流问公可忆羊叔子虽在军中常缓带而轻裘寄声千里能信不紫薇亭江云如旗脚墨点飞鴈行平圃采芳菊上水酌桂浆爲言此何时杜子逢重阳醉思庄生逹哂彼齐景伤至今孤亭间独有九日章昔我来齐山山僧迎道傍骑马到寺门乱石屹若墻值雨不徧历但取山泉甞牧之旧游处苔滑屐莫将却返弄水涯隔溪望青苍绝顶见茅屋洪波日汤汤云霞与鴈鹜还动秋客肠去逾十五年游宦韩陈梁哀哀遘祸殃乃再居南方欲徃尚未可追吟寄支郞闻临淄公薨至和癸巳十二月兮友人语我火犯房芒射钩钤而拂上相兮祸非弼臣谁可当昨日闻太宰悟天道而畏忌兮归卧其第三拜章太宰旣不得请而赐黄金百两以爲寿兮谏官御史犹击强明年孟陬临淄公薨兮果然邦国桡栋梁岂无神医善药以起疾兮固知禀命有短长公自十三岁而先帝兮谓肖九龄宜相唐后由石渠鳯合禁林以登枢兮俄佩相印居庙堂出入藩辅留守两都兮其民咏歌盈康庄官爲喉舌勲爵一品兮经筵讲义尊萧匡年踰顺耳不爲夭兮文字百卷存缣箱子孙侁侁同鴈行二女贵婿冨与杨未知归葬何土鄕临川松栢安可忘我爲故吏摧肝肠洒泪作雨春悲凉精魄其归于天乎必爲星宿还高张骨肌其归于土乎必爲蕙芷不灭香墓碑墓铭谁能尽其美我爲欲传万古湏欧阳吴正仲遗二物咏之金盏子钟令昔醒酒豫章留此花黄金盏何小白玉椀无瑕始入吴郞宅还归楚客家从玆不能醉只恐卖流霞叠石十片寒湖滑千秋白浪根苍苍古崖色叠叠老苔痕欲象巨鳌顶俯当科斗盆唯愁作险说平地起崑崙依韵和宣城张主簿见赠韩子于文章所贵不相俲譬彼古今人同心不同貌吉从志乆慕亦以重名教鸣钟与享鼎易厌非苦乐禄仕不及亲扬名可爲孝君方佐大邑美锦同翦铰遂令吾鄕民绸直无曲桡旣暇乃作诗欲与前人较朝来忽有赠捧若管窥豹又如捕鲸鱼空自持网罩心降醉且睡昬昬不知觉送吴正仲婺倅归梅谿待阙山水东阳去未去朋亲旧霅朝复朝更无越相逃名舸犹看吴王送女潮海燕归齐声满屋谿梅开过子生条明年十月吏迎处七里滩前棹奏箫再送正仲拟君杜䳌花发当杜䳌时朱袍照白日光彩生路岐自比青䑕瓜中心如乱丝丝乱复不理况复逺别离倾觞恨不深立马恨不迟千山从此隔三岁或前期尔后各寄书空识满𥿄辞非如笑言乐但有牵怀悲念昔苏与李徘徊问何之铁獭朝乘铁獭上青山最滑春苔乱石间岀入白云胜蜡屐玉骢虽贵未应闲送回上人云出任西东飘然意莫穷山川生眼界巾舄徧区中去去曾无着劳劳本是空梅谿人可见重尔似泓公送徐绛秘校罢泾尉而归去年茶熟君得补今来茶熟君巳去心曾不计茶有无隼在高风自腾翥昨日我送吴侯归未忍重临离别处不若羣公怜祢衡相逐纵横唯柳絮志来上人寄示酴醿花并压塼茶有感京都三月酴醿开高架交垂自爲洞素叶层层紫蕋香酿归光禄春生瓮东陌西池走钿车芳林广囿飞朱鞚二年不到大梁城江边泪滴肝肠痛况玆齿髪渐衰老巳是忧愁不如衆宣城北寺来上人独有一丛盘嫰蕻去岁游吴求不得今朝还喜自持送眼底虽同徃日看樽前所忆皆成梦又置新茶采雨前鸟觜压塼云色弄对花却酒煑香泉强咏才慙非白鳯闻莺最好声音最好听似调歌舌更叮咛高枝抛过低枝立金羽脩眉墨染翎杜䳌蜀帝何年魄千春化杜䳌不如归去语亦自古来传月树啼方急山房客未眠还将口中血滴向野花鲜依韵和李察推留别我学犹肥腱一食輙易猒君何以名虚毎来车马淹经术素所浅道义安得渐独有寒苦吟可与前古兼今者抱悲哀憔悴居穷阎愁鸣无好音亟别空顾瞻诗言留彼美欲和慙无盐短兵当长戈焉得不尽殱又如握枯蒿逆风乘烈炎膏盲靡自疗谁复望针砭送李节推挈内归宁池阳幷李察推徃南康军嫁妹二君同行江上双画舸风帆或先后晩共泊芦洲欣同幕中友一过长风沙一住贵池口当时骢马客今是慿熊守每怜诸女贤与婿来爲寿上去至南康嫁妹事箕箒不畏杨澜险不爲庐峰秀二君情义着我送何湏酒新开坟路古径约城斜锄荒可过车直穿深篠去不比绕村賖伐树侵篱脚禆塍掘涧沙欲爲兰若处松栢属吾家送邹秀才游浙鞍傍带劒鱼皮鞘马后擕童越葛衫度水縁山君底急区区爲答古千巖四月三日张十遗牡丹二朶巳过谷雨十六日犹见牡丹开浅红曾不争先及春早能陪芍药到薫风依韵和唐彦猷华亭十咏顾亭林鄕林空林木不见古人居犹㝷古人迹更与古人踈昔爲贤豪里今作魑魅墟湖边夜夜月光彩波上余寒穴山头寒泉穴净若镜靣平熨齿𫾣冰冷贮缾微玉声傍有野鹿迹上啼林鸟清何由一徃挹况复方病醒吴王猎埸孙氏有吴国四海未息戈猎以耀威武平野万骑罗英雄魏与蜀貔虎一何多世事异莫究但见桑麻坡柘湖柘土乆陷没千岁嗟水滨不复吴盐邑空有秦女神浩荡吞海日旷阔迷天津扁舟谁能徃旦暮逢渔人秦始皇驰道秦帝观沧海劳人何得脩石桥虹霓断驰道鹿麋游车辙乆已没马迹亦无留骊山宝衣尽万古空冡丘陆瑁养鱼池来观瑁湖水乃是陆生居春塘草几变谁脍此中鱼莫容科斗应亦有鲁王余不随蛟龙飞神鼈未可除华亭谷断岸三百里萦带松江流深非桃花源自有渔者舟闲意见水鸟日共泛觥筹何当骑鲸鱼一去几千秋陆机宅我思陆平原废宅荒草深才高乃速祸事徃不可箴饥乌噪树顚野䑕窟庭隂黄耳亦巳死家书无复㝷崑山陆氏几世祖葬此生令名犹如产美璞遂尔传嘉声寒巖畜奇秀源水日东倾何言千载间二子不更生三女冈吴王葬三女因留此冈名巳化被粲质合有兰蕙生婵姢夜月照晻蔼朝雾平古䰟如未泯不逺阖闾城李献甫于南海魏侍郞得椰子见遗魏公畨禺归逢子芜江口赠以越王头还同月支首割解爲飮器津浆若美酒我独愧先生馔致崇师友应知愈饥渴况是怀思乆时鱼四月时鱼逴浪花渔舟岀没浪爲家甘肥不入罟师口一把铜钱趂桨牙乌贼鱼海若有丑鱼乌图有乌贼腹膏爲饭囊鬲冐贮飮墨出没上下波猒饫吴越食烂肠夹雕蚶随贡入中国中国舍肥羊啗此亦不惑依韵和行之枇杷五月枇杷黄似橘谁思荔枝同此时嘉名已着上林赋却恨红梅未有诗送红梅行之有诗依其韵和缀缀红梅肥似蜡蒙蒙飞雨洒如脂吴郞齿软食不得翻忆张公大谷棃送王宗望罢宣城尉归京南土梅巳黄北人舟竞发去意方若渴望林殊未歇言归向梁宋独叹滞楚越行闻拜卿属恩下苍龙阙寄题南陵息亭蕖合竹里有淸馆池中多藕花日光穿岸脚水影射檐牙柱穴蜂归响炉檀火过窊巳知民讼息漉酒费巾纱读问月我读李白问月诗乃知白也心太痴明月在上尔在下月行岂独君相随白兎擣药亦何疗嫦娥孤栖欲嫁谁古人今人被磨灭休问有来都几时唯有长照金樽里此言万世不可移但能自醉月自落夜夜如此谁复疑一月二十二三日半是风雨相乖离常愿晴明对以飮耳边流水胜鸣丝五月十日雨中飮梅天下梅雨绥绥如乱丝梅生独抱愁四顾无与期妻孥解我意草草陈酒巵槛外百竿竹新笋高过之竹色入我酒变作青瑠璃一飮眼目光再飮言语迟三飮頽然兀左右叹我衰有鸟从东来引头闯深枝发声醒我醉提壶美无疑典衣不直钱唯是布与絺安得如古人车傍挂鸱夷次韵和吴季野游山寺登望文嵴山楚客好山水五月上高峰峰顶望文嵴草树皆有容身旣近猿鸟心欲追乔松石壁出云背苔磴千万重下视霹雳飞忽起枯株龙却还僧居宿暮践樵子踪作诗留粉墻削藁爲我封美璞世未识独令和氏逢宛陵先生集卷第四十四宛陵先生集卷第四十四目録宛陵先生集目録卷第四十四寄维阳许待制紫微亭闻临淄公薨吴正仲遗二物和张主簿见赠送正仲婺倅待阙再送正仲铁獭送回上人送徐尉罢任归志来上人寄酴醾闻莺杜䳌和李察推留别送李筯推新开坟路送邹秀才游浙张十遗牡丹和唐彦猷十咏李献甫遗椰子时鱼乌贼鱼和行之枇杷和行之红梅送王尉罢任归京南陵息亭蕖合读问月雨中飮和季野游山门寺目録终宛陵先生集宛陵先生集卷第四十五宛陵先生集卷第四十五宋宛陵梅尧臣圣俞着五月十七日四皷梦与孺人在宫庭谢恩至尊令小黄门宣谕曰今日社与卿喜此佳辰便可作诗进来枕上口占同谒未央殿共霑明主恩冕旒亲日月蹈舞荷干坤龙尾三重峻螭头几级尊德音欣社日抚语走黄门隂㑹皆如实阳开不复存空余破窻月流影到牀垠依韵和吴季野题岳上人澄心亭空山旧迳緑苔满古寺斋盂白薤蒸暑雨坐中飞漠漠野泉林外落层层从来胜绝皆离俗未有幽深不属僧唯爱溪头一㝷水莫闻流浪莫闻澄次韵和马都官宛溪浮桥在昔当阳侯建桥临大川洪波不爲阻驰道南北连何此小溪上拟象坦且平马头分朱栏水底裁碧天白雨紧大笮断虹生横舷游鱼不可见车骑乆临渊寄隐静山怀贤长老山有枇杷树树多猕猴羣高僧心不着一似五峰云随飈来溪口石上起氤氲果熟猕猴去自向瀑涧分次韵和马都官苦热日光亭午时赫若镕黄金鸣鸢不生风流云不成隂赤地有焦土烈野无沃霖涸潭深幽幽枯岳高岑岑火龙将焚鬛阳乌多渇心肌肤非木石絺绤烦衣襟氷盘不可见空对琼玖吟历阳过杜挺之遂约同入汴沧海泻玉自外天牛斗傍边客正廻人说维摩居士病我同王子雪舟来汀沙沮洳潮新落山日曈曚雾始开去约河隄春柳动与君吹紫歩徘徊和胡公踈送屿师移居宝光寺宋日天王寺梁时太子园地犹随世变物岂与人存欲问移居意还应避俗喧相期唯有月夜夜在高原胡公踈示祖择之卢氏石诗和之袁州太守蓬山客来过卢家㝷怪石卢家百物今巳空唯石难移留旧蹟埋没尚存三四分雨淋日炙如皴皵太守恻然唿徤儿荷锄秉锸争来役徤儿掘土不爲坚旋旋剜沙见圭隙渐竒渐异人忘劳更索更深知几尺痩峰削出嵩华骨虚窍凿破蛟螭额千指曵绳车四轮击鼓助力归东陌东陌头头湖水傍黄泥洗尽何苍碧故宅愈冷东湖喧贵贱竞观无碍隔太守自怜坚直心爱少憎多屡遭谪南至苍梧及桂林名山徧访无穷僻所宜厌惯不入眼向此歌吟尤爱惜我思永叔滁阳时大夸古翠菱溪获作诗逺寄予与苏高唱相随无节拍今知贤人趣向同玩好託情忘俗格建康从事胡公踈一见诧君如李白雄才落笔泻天河缀韵孤清仍险窄入探虎穴谁爲难辞通造化方能敌殿后吾虽胆力强独鞭疲马终无益逢曾子固前出秦淮来船尾偶搀鷰遽传曾子固愿欲一相见顺风吹长帆举手但慕羡杨子东园头下马情眷眷昔始知子文今始识子靣吐辞亦何严白昼忽飞霰我病不飮酒烹茶又非善冷坐对寒流萧然未知倦眞州东园国赋有常计计者岂不贤日夜疲精神自鉴膏火前新春力有余锄荒东乳偏垒上以起榭掘沼以秋莲竹栢爲冬荣桃李爲春妍役役吴楚艘来泊常留连下江忘其险入漕忘其邅许公作此意吾亦见其权不独利于已愿书棠树篇行吟持辔趋代北妄意希名马代北马如云由来重取舍王官待才能高下不苟且行都未脩饬黄金谁变瓦吾当保吾眞甘归事田野寘蚁橘林下正在结实时附縁与出入安可责于斯养大不问细使逺不问迟逺迟必有报细大必有期休哉豢龙氏终自辨蛟螭僧子思以卷来见明珠与翡翠中国反好之诗书出邹鲁诵学无蛮夷服彼而习此养骍安问犂古者耕钓士处心殊处卑譬彼乃可语吾病强扶持依韵和杨州许待制竹拄杖楚竹翦霜丛何慙汉使笻鸠形殊用刻马箠不同功挺特生难变支离分已穷轻肥思比鹤短髪任如蓬倚以爲高趣持之见素风歩郊聊实下行乐偶从东屡刺莓苔破深穿苑圃通辩繁时画地黙意或书空古血有湘迹旧林无阮踪将渠谁觉老要此岂关慵莫骇倾巢鸟湏虞蠧穴虫谁能求道术跨作上天龙遇畵工来嵩朝来又入扬州郭千万中人识者谁唯有来嵩曾畵我依俙见似昔年时省符上人春秋一万八千字不间吴人楚人事佛衣儒谈世已罕节行又与其徒异徃来杨州三十年曾见华堂荆棘地独闻依旧坐焚香尚把残编讨遗意沈学士景休知眞州太守旛旗近国门州民迎望若云屯家风自有东阳咏主道新移北海罇红锦臂鞴观粉质涂金珂勒驾朱轩他时傥取春秋对莫以周襄出郑论送杜君懿屯田通判宣州京兆外郞称善书当时相与集江都日书藤𥿄争持去长钩细画如珊瑚自玆乖隔三十载始驾吾鄕别乘车吾鄕素夸紫毫笔因我又加苍䑕须最先赏爱杜丞相中间喜用蔡君谟尔后倣传无限数州符县板仍抹涂䑕虽可杀不易得猫口夺之烦叱驱若君字大笔亦大穿墉琐质无长觇君到官治事余唿诸葛试问渠张圣民学士出御书并法帖共阅之氷胶楚舸岁将穷广陵别乗怜老翁殷勤来邀强一徃虚堂肴酒罗甘丰我病胃寒不下咽七筯谩举叨席中主人欲客心意欢岀以飞帛腾龙鸾刑政二字布楷法古今书帖未足观坐间杜子好弄笔诋讥前軰无全完一见宝踪天下妙稽首赞仰舌吻干如此别识已太险我不颂咏还应难读黄莘秘校卷嵇康昔弹广陵散商声高与宫声缓託名山鬼未传人古桐纫丝丝不断一闻殭卧窃其音世间虽得能亦罕贤明以之知盛衰愚昧以之爲妄诞顷年过我在芜城忽听长拍去欲懒鳯凰养雏飞未高鸡鹜成羣翅终短龙章秀骨苦轻时继作五絃湏欵欵赠许待制岁旦生旦天历重更端哲人玆命世尝闻月旦评况是高阳裔椒花作寿杯爆火通罏桂穹龟及苍鹤尚以千年系曰惟五行秀复与明时契他日求老成不湏从渭汭答宣阗司理司理义趣深传训或得失后人语虽浅辨识犹百一欧阳最知我初时且尚窒比以爲橄榄廻甘始称逆老于文学人尚不卽究悉宜乎与世士横尔遭诟喞誓将黙无言负暄方抱膝非非孰是是都莫答问诘岁暮宣叅军辞如鲍昭逸粲然倾明珠襃我颇过实便言楚江萍光彩侔旭日自慙流浪踪不得蒿芹匹复爲苦硬句酬报强把笔答鵞湖长老绍元示太玄图鵞湖有鵞吾不问鵞湖无鵞吾不疑道士湏换黄庭经释子自明太玄辞噫嘻兮此意逈与山隂别我亦曾非逸少爲新韵曾子进早春新雷岁旦发声严氷管寒销细滴檐花甲将看枝上拆虵鳞不复地中濳黄河分派来应早白首归朝意自恬强欲拟君爲秀句便无才思似江淹依韵和马都官齐少卿酬和同时沈宋称二豪曾说龙门夺锦袍我对前流接淸唱㤗山轻重于鸿毛赠江宁王高士自古江南风俗美喜君高趣慕先贤药无逺近宁论报家有图书不计钱巳住秦淮借风月遍㝷吴国旧山川尘缨我系未能解毎一来过驻画船答萧渊少府卷君先大夫临终时梦中尝赋晓寒歌骑龙跨鱼不是诞直对上帝传吟哦才如李贺天亦少宜其在世尤难多文章父子不相似君今平易祖袭郍锢铁锦褧各有用高下安得与等科大都精意与俗近笔力驱驾能逶迤野雉五色且非鳯知时善鸣鸡若何答孙直言都官卷具深相割啗不如无勇人以诗而酬诗徒用多少均我言虽至简意切谁见亲汲井欲到深磨鑑欲尽尘寒泉与青铜光洁靡故新临觞报嘉贶醉语是天眞依韵王司封宝臣答卷王家再见仲宣诗鱼目盈车换斗玑自愧不从灵蚌吐谁教相并夜蟾飞暂增光价千金重终觉枯陈一芥微已屈至珍来弹雀恩虵衔报此能希高士王君归建业风雨起春寒乗潮晓帆送目看瓜歩云心近茅家洞忽觉柳已青来时枝尚冻羡尔向江南正开新酿瓮吕寺丞家膳春雨薄无泥野苗青入爼深堂开畵图飞鸟惊寒渚名笔今寂寥嘉宾竞推许主人何太勤不异具鸡黍赵秘校见访文学儒家子儒本通天人蟏蛸尚先喜吾党何迷津津亭一相过不笑复不嚬应此识恬泊曾匪慢尔宾答张令卷尝闻甥似舅似舅诗尤少古意得河源新声变春鸟读之不敢倦十未能一晓顚倒文字间使吾心扰扰依韵答㤗州王道粹学士见寄君同黄鹄游海峤我学白云归帝鄕已爱徤翅自鼓舞谁怜孤影犹飘扬安得相从在霄汉于今留滞嗟絷缰欲随轻风挹君袂满野春雨生迷茫依韵和孙浦二都官展墓由大明精舍而归新松烟翠入衣巾雨后冈原不起尘霜露悲怀今正切曾非结客去㝷春拜壠忽生寒食心应縁春入感啼禽泪沾宿草根仍冻马立荒沙迹巳深野老辍耕风料峭山房开昼日隂森归鞍却望原头路羃历轻烟物景沈张圣民席上听张令弹琴一听履霜霜满足再听緑水声縁谷我行日月春波嫰苔沙雨侵鱼目渔歌晩唱泛水来天浸沧浪光可掬坐中此意自絃生中郞五弄人难熟人知难熟独善弹弹拍未终脂驾速郑衞古来多喜闻卒章爲我歌淇澳走笔送王琪江南二月草青青送子归时已满汀谁信而今有忠义秪知七日哭秦庭宣司理饷蒸鹅昔年相国笼之赠今日叅军饟以蒸一咀肥甘酬短句定应无复谤言兴宛陵先生集卷第四十五宛陵先生集卷第四十五目録宛陵先生集目録卷第四十五五月十七日夜梦和题岳上人澄心亭和马都官溪桥寄隐静贤长老和马都官苦热历阳过杜挺之和公踈送屿师和示择之卢氏石诗逢曾子固眞州东园行吟僧子思以卷来见和许待制竹拄杖遇画工来嵩省符上人沈学士知真州送杜屯田宣倅阅张学士岀书读黄秘校卷许待制岁旦生旦答宣阗司理答鵞湖长老和曾子进早春酬和马都官齐少卿赠江宁王高士答萧少府卷答孙都官卷和王司封答卷王高士归建业吕寺丞家膳赵秘校见访答张令卷和答王学士见寄和孙浦二都官听张令弹琴走笔送王琪宣司理饷蒸鹅目録终宛陵先生集宛陵先生集卷第四十六宛陵先生集卷第四十六宋宛陵梅尧臣圣俞着依韵和许待制春雪宻雪犯阳和寒阶覆短莎条牙摧不展鸟舌噤应多变令巳爲失易消如未苛桃花禹门水早晩见通波送广西提刑潘比部白麻新拜大丞相黄𥿄首除南省郞欲使平刑安逺俗莫辞乗传历炎荒桂林地险通椎髻阳朔峰竒削劒铓自有王门旧勲业且湏稀作上书囊大明寺平山堂陆羽烹茶处爲堂备宴娱冈形来自蜀山色去连吴毫髪开明镜隂晴改畵图翰林能忆否此景大梁无依韵和王平甫见寄尊王兴霸国古莫重齐桓仲尼书大法亦莫重更端文章革浮浇近世无如韩徤笔走霹雳龙虵奋濳蟠飏风何端倪鼓荡巨浸澜明珠及百怪容畜知旷寛其后渐衰微余袭犹未弹我朝三四公合力兴愤叹幸时构明堂愿爲栌与栾期琢宗庙器愿备次玉玕谢公唱西都予预欧尹观乃复元和盛一变谁爲难行将三十载衣被剧织纨后生喜成功徃徃舞朱干君家兄弟贤挺拔尤坚完譬彼登㤗山孰辨云径盘忽在高高巓两腋犹抑翰我乆知子名曾未接子驩前者和君诗薄言慙儿肝淮南喜子来袖刺字未漫明日闻渡江留书特相安今又获嘉辞至味非咸酸依韵和丁元珍见寄我从江南来挂席江上正轻舟自行速不与风力竞乃省少时学强勉无佳兴初如弄机杼未解布丝经利器昩其持或反授人柄及亲贤豪游所尚志已定不厌朝市喧不须山林静不爲煦煦妍不爲严严冰遇物理自畅区处剧操令仍类楚野筠忽从孤根迸便成翠琅玕乆与风霜硬虽然逹吾眞谁复究毕竟世间忘坦途尽欲求宻径哂我是踈宜乎今蹭蹬蹭蹬诚可嗟所偶亦已併晩逢二三友喜飮恨多病道路何邅廻季秋越春孟平生景慕者邂逅出天幸接迹犹谓荣况此声颜并实慙寡时用又顾无竒行爱之不忍去自旦还至暝在昔浊世贤徒知清酒圣但用醉爲娱一老少不更稍思桃源人翩尔乗渔艇㝷花逐水徃岂念衰与乗歌讴非俗情山响自答应以此谢君勤微言期略听衮衮不足爲试共幽人评㤗州王学士寄车螯蛤蜊车螯与月蛤寄自海陵郡谓我抱余醒江都多美醖老来飮不满一醉巳关分甘鲜虽所嗜易饫亦莫问娇女巧收殻燕脂合眉晕贫奁无金玉狼借生恚忿妻孥喜食之婢妾困埽拚行当至京华耳目饱尘坌此味爽口难书爲猒者训张圣民席上赋红梅吾家有嘉树红蘂开朝雾笑杏少清香鄙梅多俗趣江都别乗居似见句溪圃坐中勿苦疑结子看春暮平山堂杂言芜城之北大明寺辟堂高爽趣广而意厖欧阳公经始曰平山山之迤逦苍翠隔大江天清日明了了见峰岭已胜谢眺龊龊逺视于一窓亦笑炀帝造楼摘星放萤火锦帆落樯旗建杠我今乃来偶同二三友得句欲霜钟撞却思公之文字世莫双举酒一使长咽慢肌高揭皷笛腔万古有作心胸降自感左目忽昏花愁心乱剧麻文书都莫见药物近慿他眸子终何似形躯且愿嘉唯期一开㤗再望日中鸦我不嫌髭白白髭何自落虽然失丑衰将恐日踈薄有生无不老岁事看秋箨一身忧已大毫发谁能度依韵和孙都官河上写望河上风烟爱此邦吴艘越舸不相降鱼鯹矗矗桥邉市花暗深深竹里窓蹴踘渐知寒食近秋千将立小鬟双年光取次湏偷赏何用功名节与幢依韵和试笔偶书洗砚开书几拈毫喜子巢不爲微物挠自向小栏𫾣已逐游丝末还縁翠叶稍因知生理大不必在重爻和张民朝谒建隆寺二次用写望试笔韵荒台残垒旧名邦曾说王师此受降西汉衣冠拜原庙五天龙象护经牕蜀冈井味人犹品隋帝宫基阙尚双自古兴亡不湏问风铃闲听响幡幢跃马侵星去啼鸦未出巢春裘风易裂从骑镫相𫾣红日双行柳黄金一抺梢干坤功力大黙诵易中爻依韵和许待制后园宴宾春来无处不幽芳谁复樽前叹异鄕绕榻绮罗观旧艶傍池桃杏照新粧柳条拂拂牵丝嫰蘂粉轻轻落酒香闻道主公偏爱客翻思当日醉莎埸依韵和许待制偶书晓雨射船珠泻盘平明水上舞英残鬪鸡跖恶轻泥湿调马蹄翻软土干深屋鷰巢将欲补宻房𧖟蚁尚忧寒爲言楚客甘蔬蔌白芷香牙长嫰珊闺思望日赤如橘游梁音信稀愁心常似醉春絮等闲飞江鳜看将烂芹牙吐尚微何时慿鷰子寄取锦书归代书寄王道粹学士巳具扁舟访使君忽逢春雨起淮濆花寒蛱蝶犹相守水冷鸳鸯不暂分况约他时来寄蹟何湏今日去论文解装无复山隂兴且对荆钗与布裙依韵和许待制病起偶书桐柳隂隂翠色叅幔房深䆳静于巖疾疑不是因虵影方秘曾传白玉函炼蜜有时蜂竞至坠羶无数蚁来㘅女奚困触屏风响林鸟饥㝷蠧木鹐趋吏喜闻开便合舞姬排北翦春衫嘉宾入幙金樽抹贺客冲风席帽搀谈岀古人非骋辨诗陈王化不言谗提纲勿用铢铢较列局縁从物物监龙脑篆香盘屈曲虎头彫枕剔空嵌年踰五十惟躭易能格神明莫若諴依韵和新栽竹斸破烟丛带笋移映轩临槛特爲宜龙孙巳见多竒节鳯实新生入翠枝不向阮家林下集还思渭北水边窥一花一草公休咏惯作兰台侍从诗依韵和戏题杨州太守重交情我欲西归未得行寒食尚賖花水近妻孥煎去到天明依韵和春日偶书瓮靣春醅压嫰蓝盘中鵞䏑亦肥甘正宜醉梦轻爲蝶苦怕酬诗宻似𧖟病起羊公方隐几归来陶令只乗篮河堤古木欣欣暗野水新秧拍拍渰已向官资随分足莫将忠愤等闲谈况于世上诸般猒不作人间一例贪陋巷自知当退缩拥门谁解更趋叅高低趣向难爲合冷暖情怀固饱谙勉意妻儿犹苟禄强颜冠冕未抽簪唯公恩遇留连乆频对樽罍也负慙依韵和禁烟近事之什狂风暴雨巳频过近水棠梨着未多窈窕踏歌相把袂轻浮赌胜各飞堶闲牵白日游丝飏细蓦黄金舞带拖小苑芳菲花鬪蘂华堂嘲哳燕争窠西州骏马头如剥南国佳人颈似瑳结客追随倾畵榼分朋游乐借靑莎秋千竞打遗钿翠芍药将开翦缬罗我病乞求新火炙无心更听竹枝歌依韵和春日见示春雨懒从年少狂一生憔悴爲诗忙不能屑屑随时軰亦耻区区忆故鄕白玉笛声亲府席六么花拍动衣香龙咽嘹喨留行月鳯翼趋跄巧定埸粉色酒容欢四座花光烛影照西墻虚荣浪贵知多少安得如君展胏肠依韵和偶书相留在昔有言无不雠故于嘉咏岂宜休出奇吴国将能战探隐汉宫人戏吹笛梦来犹记曲爱歌老去未忘讴车中变服爲秦客头上南冠学楚囚日永欢唿遗搏齿夜深谈论废更筹海陵已有从游约今欲西归且榜舟读邵不疑学士诗卷杜挺之忽来因出示之且伏高致辄书一时之语以奉呈作诗无古今唯造平淡难譬身有两目了然瞻视端邵南有遗风源流应未殚所得六十章小大珠落槃光彩若明月射我枕席寒含香视草郞下马一借观旣观坐长叹复想李杜韩愿执戈与㦸生死事将坛送宁鄕令张沆长沙过洞庭水泊风摇矴青山接夷蛮白昼鸣鸮鸋竹存帝女啼䕫学林雍鑋不嫌卑湿徃教令民湏听依许待制送行诗韵咏鷰以寄江鷰㘅泥日深堂拂玉琴不教关合戸乃见主人心掠水飞殊捷迎风去巳禁短书犹可记聊影託微唫依韵和酬邵不疑见答君才若巨贾旣富仍深藏遂兼碌碌贫共处安可量淊淊大泽陂渺漫入幽荒徒欲穷端倪慿高何相望一日以文绣被此粪土墻门徒三千人起予唯卜商薄言昩纎悉怀忧思萱忘美璞委彫琢以未知我详但念故时朋所乐来逺方愼勿以名使取败非相当赠张伯益张伯益风义自足常游遨醉弹琵琶声嘈嘈雷车急辊蛟龙号曲终放拨解紫绦勇气索笔作小篆李斯复出秦碑高不数宣王石鼓文快健欲敌横磨刀奕棋丝桐且置之衆善多取精神劳依韵和邵不疑以雨止烹茶观畵听琴之㑹弹琴阅古畵煑茗仍有期一夕风雨来目喜农亩滋中河不阻涩舟楫亦所宜况闻新疾愈当与嗜好暌何湏顾小约岂不有他时淡泊全精神老氏吾将师幸因答来章敢不以此咨此咨有深理愿君勤且思依韵和不疑寄杜挺之以病雨止冷淘㑹邵杜二良守相逢欲霑醉促膝一开颜衮衮言有味或叹季路宜成语伯夷是各怀忠义心要终岂同异我实踈贱躯政治未使试预玆高古谈懦志生勇气明当馔汤饼疾雨晦天地一日不见君何止如三岁口腹尚乖期荣华可推类嗟嗟勿复问安恬固无媿独酌偶作东路归梁懒黄流下汴深眼穿南去翼耳冷北来音风雨昬斜日干坤入醉吟不忧贫且老自有伯鸾心答杜挺之遗鱼干百年蠧柳根半浮揭屋顚风吹欲倒寸歩泥深登岸难鳅干助飮隣船老宛陵先生集卷第四十六宛陵先生集卷第四十六目録宛陵先生集目録卷第四十六和许待制春雪送广西潘提刑大明寺平山堂和王平甫见寄和丁元珍见寄王学士寄车螯席上赋红梅平山堂杂言自感和河上写望和试笔偶书和民朝谒建隆寺和许待制宴賔和许待制偶书闺思代寄王学士和许待制病起偶书依韵和新栽竹和戏题和春日偶书和禁烟近事之什和春日见示和偶书相留读邵不疑卷送宁鄕令张沆和许待制送行和不疑见答赠张伯益和不疑烹茶观画和不疑冷淘㑹独酌偶作答杜挺之遗鳅鱼干目録终宛陵先生集宛陵先生集卷第四十七宛陵先生集卷第四十七宋宛陵梅尧臣圣俞着观邵不疑学士所藏名书古畵野性好书畵无力能自致每遇高趣人常许出以视邵侯多竒玩留我特开笥首观阮与杜驴上瞑目醉韩干貌四马临流解鞍辔花骢照夜白正侧各畜意系衣穿袴靴坐立皆厩吏精神宛如生于腮复穿鼻梅鸡徐熈花竹间寒雀睡逸少自写眞对镜绝相类数本失姓名古胡并老骥山水树石硬荆关艺能至巨然李成者落笔愈竒异人物张僧繇虽传恐非是其余又莫究模搭似未备周秦巳来书行草楷篆声名旧烜爀一一果可喜邵侯爱我曹咸使𥿄尾记况侯有古学小字刻珉翠各赠墨本归怀宝谁肯忌先至山阳怀杜挺之与君同川途舟发偶后先顺风吹我帆巳过飞鸟前寄声託飞鸟微意或可传定逢樯上乌暂向彼留连薄暮楚城下蜘蹰问来船绝句五首风过巳午未肯正酒病婴我心无憀船头拍翅野鸭浴水上摆子狞鱼跳岸邉稚子戏把钓蚯蚓作饵靑条长上去下来船不定自飞自语燕争忙夜欲三更饥䑕闘灯残一点小星红村边坎坎赛神鼓船底抨抨驾浪风葑田青灰博奕局岛树墨榅烟雨图巳去杨州百余里廻头还隔几重湖虾蟇嚎沫爲科斗蜾臝衔虫化细腰蠹穴荒陂有多少干风湿雨各飞跳淮南转运李学士君钖示卷李氏世能诗落落爲时豪汉陵唐太白始竞二雅高益端正封贺才各倾吴涛于今几代孙手持切玉刀功利旣及民又将薄风骚示我照乗珠光彩生褐袍曾非贫家有怀归徒增劳神物必难秘恐随风雨逃观王氏书先观雍姬舞六么妍葩发艶春风摇舞罢英英书大字玉指握管浓云飘风驰雨骤起变怪文鳐昼飞明珠跳席客聚立惊且叹笔何劲徤人柔夭昔时裴旻能劒舞丹青助气精神超艺虽不同意有㑹世事相假非一朝书二客论呈李君钖学士我慕杜挺之磊落高世谈又爱王平甫才雄天马骖二人相议评最重李淮南踒跎文馆彦委曲部政谙能苏煑海民变使供租甘虽持使者权不作自褁𧖟谆谆无威慠雍雍激廉贪书戒易满人纵愚湏起慙留别李君钖学士淮南尚喜风流在客有殷勤载酒过不醉不归情可见相看相笑意如何了眸自解持高论长颈稀逢缺善歌旧爱阳关亦休唱西还从此故人多过山阳水陆院智洪上人房十载七来此每嗟多异今池灰休辨刼川月解明心遗墨悲苏倩高情想遁林能闲常似旧翘立水边禽淮隂侯功旣高天下身何不自防巳能成汉业无复假齐王复耻哙爲伍安知吕所忘空名流未竭淮水共汤汤闰三月八日淮上遇风杜挺之先至洪泽遣人来迎晓岀淮口时夜来风已止半路逢怒嚎客心愁欲死忠信虽可仗鱼鼈将异此但慕前行舟渐入孤汊里犹能有余力遣助良可喜宿洪泽舟子起添缆夜潮同雨来寒声相乱急逺梦自然廻水鸟鸣还睡风灯暗复开宦游常作客未息爲贫催泗州郡圃四照堂官舻客艑满淮汴车驰马骤无闲时岂有余力事栋宇后园荒草长离离朱侯下车百职举亦治宴豆频游嬉梁冠爵弁各得礼道路溢誉亡高卑因隙作堂名四照虚光转纳娥与羲靣靣悬牕夹花药春英秋蘂冬竹枝射堋寛濶习武事镜沼清浅吹文漪侯之此意宁自乐夷情劳士俱忘疲后来出口勤洒扫莫作厩埒生蒿蔾泗守朱表臣都官剏北园树艺北壕上直对高城隂使君朱轮来歌管樽酒深风雷生淮雨云物冒楚岑战舠习追逐飞凌捷水禽不独耳目观乃见预御心事闲宾从乐景美台榭临令人忘覉旅洒虑起微吟依韵和诚之淮上相遇一别逋翁乆不逄亦知诸葛卧龙中几年三致千金冨今日重追二谢风形藁巳能同散木鬓霜从听着寒蓬飞光入酒旧时月来炤狂歌犹未穷泗州观唐氏书唐氏能书十载闻谁教精绝向红裙百金买书蒲葵扇不必更求王右军同朱表臣及诸君游樊氏园五年前上去乃从许公过旧物此君在后生新笋多朱樱繁且熟黄鸟啄仍歌一一如当日乗高柰兴何七里湾得朱表臣寄千叶楼子髻子芍药谁称爲近侍宜与牡丹尊霞綷千千叶香撩黯黯䰟红楼思侠少宝髻奉王孙䞉挿不堪照颜衰汴水浑併日得朱表臣酪及樱桃昨日酪将熟今朝樱可餐紫莼休定价黄鸟未新残甘滑巳相美齿牙仍尚完应知消客热逺赠盎盈盘阻浅挺之平甫来飮泛淮忌水大我行浩以漫泝汴忌水浅我行几以干偶与困滞并将独爲此难穷堤有来客芬芳可与言共休緑榆隂置酒聊慰安主人虽仓卒犹得具甘酸酸渍楚梅靑甘摘夏樱丹引觞吞日光耳热不复叹俛仰巳陈迹未可忘玆欢谁思费生术幻惑宁盘桓依韵和表臣奎野亭淮光抱城去山翠落樽前鲁叟欲浮海楚人休问天野云将拂幔水鸟不惊船历览谁能赋今闻太守贤依韵和表臣先春亭杂花红间白逺树短叅长天近春归疾城高地易凉千㝷浮逺水五两动连樯置酒未终乐山烟生暝隍和表臣河南庾署西轩飞乌欲下蟾生时斜光冷魄常相随右山左水清洗目虚檐曲槛生扬眉白鱼甘肥网可得公酒美滑盃可持临淮使君有闲佚长橘直度来莫迟依韵和表臣见赠中间㑹与别不啻二十年向来君之官我必赠以篇今过临淮郡惠好情联联访我车骑都宴我莺花然此当舟航冲旅泊逾百千迓高而抚下酒壶柜食连使予一日爲立可见华顚遽行恐劳君数里不得前三月汴水浅蹇滞无我先君乃遗我诗盛称我爲贤比之少陵豪望我何太全又令入时用目堪事高眠安能事孔圣终学美周宜勤答以明怀矢辞敢欺天依韵和表臣闻与挺之宣叔平甫飮舟浅不能进反羡车马驰同行各在野有酒相与期堤上闻禽处桑间落日时使君羊笋赠更飮更追随表臣惠蜀笺偕玉砚池蜀笺珉砚池爲赠知雅故慙无右军书亦乏左思赋环水象辟雍纹花如织素愿传君德政况巳闻行路表臣以阻水见勉次其韵野叟津难问贤人酒不空行吟同去国退翼欲乗风忧巳先天下穷方坐井中予生一如此安得免衰翁闻宣叔挺之围棊人以棊销日我观棊辄寐未必尽死生何兹较愚智只将多胜少复取生爲利不若酒之贤悠然共醒醉五倩篇倩然五蛾眉妙曲动金絃犀椎玉铃铃龙拨雷响急能愈静意闲情常专主人昔结客一醉百金捐观涛来吴都遇我泗水边夜飮向明月非同闻隣船释闷燕丹未归马未角卞子抱玉无两脚孤城食尽兵未却度笮中怀挂一索我軰于此酒宜酌百岁千秋柰何乐释滞帝在苍梧妃泣竹苏武餐毛海西曲穷山逺道车折轴深井渴汲绠不续我軰于此酒正緑贵无柰何欢且足依韵和表臣忆游竹园山寺山擕谢公妓竹似阮家林花发日初暖鸟啼春欲深朱樱连叶摘緑酒带醅斟犹想闻歌吹僧房未暇吟依韵和挺之晨起见寄浅水不堪泛暗滩时激声晨都望迢逓穷旅思屏营芳草同谁借投壶自唤名得君晨起咏逺逺见交情李宣叔秘丞遗川牋及粉𥿄二轴蜀人擣玉屑楚客调金粉制牋君有赠草䟽我无藴冝书杨雄辞莫写屈原愤谁识此意微曾非事摇吻钱志道推官遗纱㡌逺赠乌纱㡌能无白也诗山花不更挿野客莫惊窥次韵和表臣惠符离去岁重醖酒时与杜挺之李宣叔王平甫饮于阻水仍有笋酱之遗赠以榴花酒沉淸贵隔年不忧航滞碛爲汎盏如船加品盈盘内无花到眼前还招李杜醉野酿莫称贤表臣斋中阅畵而飮尝观韩干马人物亦如生君收四病骨无肉只峥嵘二匹痒磨树二匹纵其情意思若不任千里未可行古绢蠧巳尽彩色无精明叹惜传至此几人金帛轻隋时有名笔独写严君平犹持杖头钱罢肆心莫营魁然中贵人坐榻不知名畵中有畵屏山石侔天成今时长沙叟猕猴檞林横䟽毛与设色前代何角争余存品虽高我未易敢评主人愈好事缄笥酒壶倾寄送许待制知越州喜公新拜㑹稽章五月平湖镜水光菡蓞花迎金板舫葡萄酒泻玉壶浆云归秦望山头静雨洗若耶溪上凉天子不能烦侍从可将吟咏报时康依韵和王司封离白沙途中感怀淮南夜飞氛祲销星纒历历转随杓黄童谩对日如月贾谊休悲鵩似鸮市骨巳知求骏马輶车何用载田骄不惟忠愤心如此王佐才高赋小鹩将赴表臣㑹呈杜挺之莫怪去迟迟予心君亦知膝前娇小女眼底宁馨儿学语渠渠问牵裳歩歩随出门虽不逺情爱未能移醉中和王平甫王瓜未赤方牵蔓李子才靑巳近樽我最年高杂年少风流还有杜陵孙将解舟走笔呈表臣昨夜讴吟泻春酒今朝波浪下黄河主人不暇怱怱别爲倩流莺寄语过答再和舟行才及二三里巳复浅流如冻河君有短书谁逺寄时因燕子拂樯过非意篇呈表臣人言厨传繁乃是郡乆例一日苟不脩未免衆吠睨饱尚谤所兴饥必愠不细损之礼渐隳存之礼未替心莫忽贱微义莫徇贵势我将取是然敢以爲君计依韵和钱深推官见寄无才不敢学阳秋嗜酒时能问大酋前日偶从河上饮文章何可并英游依韵答宣叔行舟相隔见寄汴涨溅溅费挽牵轻舟难若上青天只知乗駚及先去不意迟留落郍边力漕篇呈发运王司封宝臣兵外肢强兵内体壮歛之尽归岁以多饷东南轴舻衔尾而上浮江浮淮泝汴之湍汴湍不常水衡不官惟虞溢毁靡虞舟槃舟槃粮覆粮孰爲足大计之数万百惟六帛币错货三倍其谷曰主厥漕王之荩臣日忧河涸运智烦神以舫实土约流束津百歩之间若牙与龈朝涨夕降滞舸次鳞亟乞于朝朝不卽报下上经营风并日曝其躬其勤秉心有操士岂无禄视此则冒彼以荣佚此以劬耗愿答其劬钖命钖诰四月十三日唐店寄钱推官昨夜月如水君能擕酒来破除愁闷去洗荡肺肠开露气林间落河声地底廻相知不湏早语合自无猜徒歩访李宣叔宣叔有诗依韵答渡河谁道去我重子云才鸿鴈汀洲去牛羊井落徕乍行初觉倦暂语不能该日色看看暮将归意复徊答高判官知唐君夜饮露宿勤王客相从月下来黄流何日涨緑酒暂时开风定灯花烂天高斗柄廻醉言多脱略吾党不湏猜宛陵先生集卷第四十七宛陵先生集卷第四十七目録宛陵先生集目録卷第四十七观邵不疑名畵怀杜挺之绝句五首李转运示卷观书书二客留别李学士过山阳智洪房淮隂侯淮上遇风宿洪泽泗州郡圃四照堂泗守剏北园和淮上相遇泗州观唐氏书得千叶楼子芍药併得酪及樱桃阻浅挺之平甫来饮和表臣奎野亭和表臣先春亭和河南庾署西轩和表臣见赠和表臣闻诸友饮表臣惠蜀笺砚池和阻水见勉闻宣叔挺之围棊五倩篇释闷释滞和忆竹园山寺和晨起见赠李秘丞遗川牋粉𥿄钱推官遗纱㡌和表臣惠醖阅表臣画而饮寄送许待制知越王司封感怀赴表臣㑹呈挺之醉中和王平甫将解舟呈表臣答再和非意篇呈表臣和钱推官见寄答宣叔行舟相隔力漕篇呈王发运唐店寄钱推官徒歩访李宣叔答高判官目録终宛陵先生集宛陵先生集卷第四十八宛陵先生集卷第四十八宋宛陵梅尧臣圣俞着依韵和刘原甫舍人赴杨州途次赠予翩翩河中船我船缓而西君船迅而东缓迅各所尚不意中路逢骥马方腾云野鹤还就笼亦言岀处异同是天地中我岂不知命人空嗟其穷何当遂逸性川上作钓翁闻禽禽鸣脱破袴定无新易故此语莫相讥善贫知有素表臣都官至十三里店风雨催车骑骎骎来自南道傍有茅屋宁容使君骖不谓忽下马湿衣逢我谈田家已刈楚田妇正好𧖟旣将国漕急复与民事谙他年此茅屋便比棠树甘泊徐城寄杜挺之王平甫十里五里一值浅千愁万愁过徐城王君论与河流阻杜老谈思月色清岸若屹墻空自靣树如张盖欲谁倾二人党及亲朝夕更晩更迟何计程至第四舖二首第四舖前风雨急搭河过尽不忧滩却愁蓬溺空征槖始信人间行路难轻舟巳过第四舖忆着阳关末尾声怊惆杜公行底急白醪何处得同倾倡妪叹万钱买尔身千钱买尔笑老笑空媚人笑死人不要过靑阳驿使风天应怜逆旅乞与顺风初不假卒添力任从帆自踈燕搀舟尾徤鹢漱水花余㑹与王都近何湏问疾徐蝇乗炎出何许人意以微看怒劒休追逐疑屏漫指弹与蚊更昼夜共蜜上盃盘自有坚冰在能令畏不难蝉柳上一声蝉沙头千里船行经朝雨后思乱暑风前物趣时时改人情忽忽迁感新犹感旧更复几多年莺緑柳隂犹薄黄鹂啭已淸年年舟上客处处树头声髣髴佳人语依稀太子笙夕阳听不足飞入旧荒城鸡昻然大雄鸡高冠紫沉羽星占太史局树栖丞相府知时不失晦得食曾唿伍幸无终夜鸣湏防人起舞鹤何时别辽海俛啄杂庭鵾去作僊人驾来乗衞国轩云中晴引唳松上旧能言俱说长千岁予非学羡门挑灯杖油灯方照夜此物用能行焦首终无悔横身爲发明尽心常欲晓委地始知轻若比飘飘梗何邀世上名蛙陂蛙怒目生科斗亦纵横自得君王揖能爲鼓吹声越人尝入馔秦客不湏惊谁解縁明月徒夸两股轻鸠一世爲巢拙长年与鹊争欲知云脚雨先向屋头鸣颈上玉花碎臆前檀粉轻何时将刻杖扶助老夫行蚊向晩化汚积羣飞来戸庭蟭螟许巢睫琥珀爲留形夜色徧容蔽雷音亦感听犹矜负山力血食也霑醒鹿羣处空山中迹在深松下周穆得同狼秦人指爲马惊顾逺世网脱质去田野谁思充腵脩自是无全者犬常随轻骑猎不独朱门守鹰前任指踪雪下还狂走人思上蔡迟书寄华亭后莫将唿作龙梁肉才经口豕司原豢俗狶日见容隂昵喜比爲白麟惟忧不丰溢烈飈泽雨作眞声向人岀司原悔何由肝胆空骇慄蛟桥边三尺劒江上六钓弧汉武帝何处周将军巳无织绡深有室泣泪自爲珠谁爲九渊害人犹能尔图兎迷踪在尘土衣褐恋蓬蒿有狡谁穷穴中书惜拔毫猎从原上脱灵向月邉逃死作功勲戒良弓合自鱼洛水美頳鲤入河西去时三春登玉浪一日到天池垂钓岂容羡小鳞应莫随腹中无匙首巳不助吴儿龟王府有宝龟名存骨未朽初爲淸江使因落豫且手白玉刻佩章黄金铸印纽辞聘彼庄生曵涂诚自有虾自生江海涯小大形拳曲宫帘织以须水母慿爲目贵将蔽其私贱用资不足于物岂无助况能参鼎肉至灵壁鎭于许供奉处得杜挺之书及诗去冬过㝷历阳守江沙半遮当利口口头沙蹙浪如山浦溆棑舟鱼贯柳却畏浪高难苦留闻解符来时不乆平明挂席入杨州主人酿成百斛酒酒上玉蛆如笑花一日倒空罂与缶主人亦欲君旧友请我迟君同此首淸明君果渡江至与君继舳曾无负过淮风紧到洪泽使人助我如臂肘暮春泝汴汴流涩自假轻航去如走千忧万阻经灵璧留书津吏情何厚副之佳句二十言文昌光芒夜侵斗平时相恤以此稀缓急求之更难有风牵月挽望符离水馆野亭能驻不葛巾轻服约登歩葱冷淘夸甚滫书中不说王平甫应又先行君在后我今趂君君趂王趂入大梁湏执手永城杜寺丞大年暮春白杏花孤素发残枝非关比衆迟殷勤胜菖叶重叠爲农时午日三首有酒不病饮况无菖蒲根空怀楚风俗角黍弔沉䰟佳人五色缕道士绛囊符痩臂不中系百邪何用驱百草堪爲药舟行不及收岸傍萧与艾从听到寒休晩得菖蒲薄暮得菖蒲犹胜竟日无我焉能免俗三揖向樽壶祭猫自有五白猫䑕不侵我书今朝五白死祭与饭与鱼送之于中河况尔非尔踈昔尔啮一䑕衔鸣遶庭除欲使衆䑕惊意将淸我庐一从登舟来舟中同屋居糗粮虽甚薄免食漏窃余此实尔有勤有勤胜鸡猪世人重驱驾谓不如马驴巳矣莫复论爲尔聊欷歔依韵和酬太师杜相公相国推心本至平欲扬萧艾作兰馨孤根易变终微贱美泽难霑漫晦冥楚客尝闻纫若若王孙谁复顾青青东风已与生成足不敢希蓂在帝庭依韵答僧圎觉早梅江南自寒苦花不与时同清向三冬足香传一国中云湖藏旧市雪树认新丰未有亏冰素随粧入汉宫雍丘遇雨日暮风雨急逆水舟难牵波波入𣏌国悄悄谁忧天阗阗陂中雷羃羃隄外烟骤然沃大热蒸饫如炊煎飮水徒胀满渴喉殊未蠲摇巳烦倦污额常不干如何一席地长少皆在前衣巾不敢去又以礼数纒安得化严石两胫没流泉毎暑起此念念之凡几年终当逐逸志奚必事华顚庙子湾下作庙子湾下百尺船𣏌人楚人相杂牵水底老蜃倚以怪树头挂𥿄吹作钱江蛟海鵾千万里轩风簸日蛮岛邉长安旧去天尺五此在大梁眉啑前高冠长劒乃不畏沙雨夜起喷腥涎留侯庙下作貌如女子心如铁五世相韩韩巳㓕家童三百不足使苍海君初去相结秦皇东从博浪过力士袖椎同决烈晓入沙中风正昬误击副车搜迹绝亡命下邳圯上游老父堕履意未别顾谓孺子下取之心始不平终折节舒足旣受笑且去行及里所还可说可教后当五日来三返其期付书阅他日则爲王者师果辅高皇号竒杰留国存祠汴水傍逄逄箫鼓赛肥羊赤松不见天地长黄石共葬丘冡荒高车再过谢永叔内翰世人重贵不重旧重旧今见欧阳公昨朝喜我都门入高车临岸进船蓬俯躬拜我礼愈下驺徒窃语音微通我公声名压朝右何厚于此瘦老翁笑言哑哑似平昔妻子信说如梁鸿自玆连雨泥没胫未得谒帝明光宫冒隂履湿就税地亲宾未过知巷穷复闻传唿公又至黄金络马声珑珑紫袍宝带照屋室飮水啜茗当淸风邀以新诗出古律霜髯屡颔摇寒松因嗟近代贵莫比官爲司空仍侍中今成冡丘巳寂寞文字岂得留无穷以此易彼可勿媿浮荣有若送雨虹湏臾断㓕不复见唯有明月常当空况我学不爲买禄直欲到死攀轲雄一饭足以饱我腹一衣足以饰我躬老虽得职不足显愿与公去驩乐同驩乐同治园田颕水东李审言相招与刁景纯周仲章裴如晦冯当世沈文通谢师厚师直开宝塔院自君命我飮朝暮雨倾瓦城东与城北大道泥没马敢忘主人勤顚扑困驭者衆客亦如期陈肴借兰若慿裴与沈谢辩论过终贾刁周事老成危坐言语寡酒半时谑剧揣状类模写或讥项发秃或指舌端傻或将冠带身劝作梁武舍谓我大耳儿此实巳见假又効井市态屈强体非雅顺风手沙沙逆风口哆哆竟席屡绝倒去忌肝胆泻规规岂无侪逹识高天下送周仲章都官通判湖州溪水日霅霅弁峰日峩峩中有水晶宫此名其谓何湖水传玉娘扬光遡常娥昔人美清夜高楼发微歌风流百年余所历才彦多我尝居其下醉舞或傞傞君行贰郡事结骑黄金珂容仪苦白晳度桥鸣槖駞士女夹道看秋风吹縠罗言是公侯家大体侬弗过问侬底未辨撑船入芰荷应莫劝𧖟织生计非杼梭依韵答吴安朂太祝我于文字无一精少学五言希李陵当时巨公特推诗便将格力追西京卞和无足定抱宝乗骥走行天下老玉巳累人马不逢皇皇何之饥欲倒还思二十居洛阳公侯接迹论文章文章自此日怪竒毎出一篇争诵之其锋虽锐我敢犯新语能如夏侯湛于今穷困人巳衰不见悬金规吕览乃遭吾子求琢磋珠玑获斗柰我何吴冲卿学士以王平甫言淮甸㑹予予乆未至冲卿与平甫作诗见寄答之老马力尽道路长岂若壮骥思腾骧项穷临流叹不逝燕骨埋没庸可伤我今六十趋南北饥肠不足靣黧黒少年心志一点无千里区区安所得徃居闾门乏经过闭戸读书多废食便从冠带向仕途强颜希禄非贪职昨逢王倩昧平生一见如旧心相倾谈经树下任日炙酒狂便欲骑长鲸谁意同行有迟疾先入大梁凡几日大梁故人怜钝衰迭爲寄唱辞严宻卒章言买羊与酒虽齿动摇能饫溢亦知红颊教新成更愿旧朋邀六七宛陵先生集卷第四十八宛陵先生集卷第四十八目録宛陵先生集目録卷第四十八和刘原甫见赠闻禽表臣至十三里店泊徐城寄二友至第四舖二首倡妪叹过靑阳使风挑灯杖蝇蝉莺鸡鹤蛙鸠蚊鹿犬豕蛟兎鱼龟虾至灵壁得挺之书暮春白杏花午日三首晩得菖蒲祭猫和酬太师相公答赠圎觉早梅雍丘遇雨庙子湾下作留侯庙下作高车再过谢永叔李审言诸公招㑹送周都官湖倅和答吴太祝寄吴冲卿见寄目録终宛陵先生集宛陵先生集卷第四十九宛陵先生集卷第四十九宋宛陵梅尧臣圣俞着寄题绛守园池老栢麝不食古色侵靑㝠浅沼龙不入秋水生浮萍屋屡圬垩几太守壁上彪蔚遗丹靑黒石镌辞涩如棘今昔徃来人不识酸睛欲抉无声形旣不可问不可听悬泉泻窦昼未停飞玉贮蓝光入屏苞潭梁岛甲癸丁蔓刺交缀垂组綎苍官屃槐朋在庭风虫日鸟声嘤咛卉葩木菓粘枝条集台脱热昏痾醒文韩诗怪若是径取一二传优伶仍寄河东薛太守更与斟酌无闲扃陆子履见过刘郎谪去十年归长乐钟声下太微屈指故人无曩日平明骑马扣吾扉论情论旧弹冠少多病多愁飮酒稀犹喜醉翁时一见攀炎附热莫相讥重送周都官水上朱楼畵角鸣蒙蒙雨里榜舟轻未逢甫里先生谒多见吴兴太守迎荷叶半黄莲子老霜苞微緑橘林明十年不到风烟改君去将诗与画评送李载之殿丞赴海州㩁务瓜蔓水生风雨多吴船发棹唱吴歌槎从秋汉下应快人忆故园归柰何世事静思同转毂物华催老剧飞梭茶官到有淸闲味海月团团入酒蠃和吴冲卿学士石屏吴夫子佩银龟乗天马素怪竒忽得虢畧一片石其中白色圎如规又有树与乌画手虽妙何能爲吴乃持问欧阳公比公曩获尤可疑疑不爲辨赋以诗诗辞粲粲明星垂复遣赍来使我和坐上鉅公傍睨之范侯寔有杨雄学咸云此理难究推我归涤虑反覆思义虽不经聊解頥月与太阳合朔时阳乌飞上桂树枝枝上作窠生羣儿人不知天公天公欲俾世间见影着石靣如粘黐乌旣不得去月亦不可移留爲千古作好玩愼勿倾朴同玉碑永叔赠绢二十匹鳯凰抜羽覆鹑鷃鹑鷃幸脱僵蒿蓬昔公处贫我同困我无金玉可助公今公旣贵我尚窘公有缣帛周我穷古来朋侪义亦少子贡不顾颜渊空复闻韩孟最相善身仆道路哀妻僮生前曾未获一饱徒说吟响如秋虫自惊此赠已过足外可毕嫁内御冬况无杜甫海图坼天吴且免在褐躬瘦儿两胫不赤冻病妇十指休补缝厨中馁婢喜有望服鲜弃垢必所蒙梁上君子切莫下吾非陈寔何尔容依韵奉和永叔感兴五首泉上有君子斋祠逹主诚向来霖雨暴触处蛟鼍鸣旣祈致日出杲杲纾民情天子遣以报固匪媚取名因成感兴章庶用语平生蹈道乆巳熟情田不湏耕旣负天下望必忧天下责毎闻諌诤辞苦意多矫激心存义勇赤气与虹霓白所论言必从岂若水投石隂邪日巳销事理颇巳得莫将经济术抑郁向胸臆勿惊年齿迟勿叹时节晩寒松翳林麓射干生陇坂野蓬随飘飘秋实缀纂纂万物更盛衰有益必有损损益皆自然曷增凫胫短人爲智虑役白髪安得免利泽欲及时唯恐不行逺后世岂皆愚计校徒勉勉日出各驰趋皆爲利所迫秋虫至微物役役网自织古来高世人林下遗忧责扛鼎绝膑者乃自恃以力积金苟如山何异鱼贪食唧唧复唧唧长沙何太息秋风入破衣瘦妇思补刺手中把长线无帛缝不得夜夜忧向寒斗柄渐垂北嫁夫欲夫富欢乐要终极欢乐旣未能鬂发霜花易依韵奉和永叔社日玉卵不吞龙嗜肉燕子成儿去华屋老枥半黄田鼓鸣树下宰平谁似玉茂陵常说泣秋风王母惜传双鬓緑东方伏日思早归长饥不及侏儒腹獖豕新烹白醪熟奋衣地坐无拘束骊山夜寒坑底哭漫把书留冡竹社日饮永叔家雨未雨蒙蒙野田击鼓赛社翁折条跨马社翁去醉叟卧倒棃叶红鳌头主人邀客飮玉酒新赐蓬莱宫彭宣不预后堂㑹康成一举三百钟更邀明月岀海底烂醉等是归蒿蓬弔仲源世家吴季子皇籍汉诸孙嘒管行车失虚堂隐几存枝摧从玉树星陨自天垣宁复下贫贱停骖来里门送梁学士知襄州骑吹荆州去乔林汉水前鄕亭逢故老牛酒问高年翠巘临关路黄柑逐贾船习家池馆在賔从与留连送薛氏妇归绛州在家朂尔勤女功无不喜旣嫁训尔恭恭已乃逺耻我家本素风百事无有侈随宜具奁箱不陋复不鄙当湏记母言夜寐仍夙起愼勿窥窻戸愼勿輙笑毁妄非勿较竞丑语勿辨理毎顺舅姑心况逆舅姑耳爲妇若此能乃是儒家子看尔十九年门阃未尝履一朝陟太行悲伤黄河水车徒望何处哭泣动隣里生女不如男天亲反由彼送刘继邺秀才归当涂鹓鶵始出巢欲矜五色羽乃见郡鸱盘壤中将有取梧桐与竹实安得在平土所趣固巳殊而何不逺举幸失网罗目冝还兰蕙圃故鄕有嘉林其下可以处㑹侍朝阳鸣贺夔成律吕送裴如晦宰吴江吴江田有粳粳香春作雪吴江下有鲈鲈肥脍堪切炊粳调橙虀饱食不爲餮月从洞庭来光映寒湖凸长桥坐虹背衣湿霜未结四顾无纎云鱼跳明镜裂谁能与子同去若秋鹰掣送抚州通判袁世弼寺丞帆䟽䟽纎緑蒲二十四幅轻江湖高秋逆水上天去朝过瓜歩暮濡湏长风沙头问鲤鱼大孤山侧鸣寒乌鱼腹无书报家信慿乌爲到西山区西山松栢应更好及取之官来拜扫送石昌言舍人使匈奴燕然山北大单于汉家皇帝与玺书持书大夫腰金鱼飞龙借马岀国都胡沙九月草已枯草上霜花如五铢白裘貂㡌着不暖莽莽黄尘车欵欵野庐边月出陇来风静天遥鴈声短闻到罽庭尤苦寒译言揉耳不讥弹公于是时已观礼踏雪再拜辞可汗依韵和宋中道观八月二十八日车驾朝谒景灵宫都人夹望禁槐傍阊阖初来旭日光彫玉翠鞍牵騕褭盘龙朱辇烂文章焚香閟殿开严帐汲水寒沟洒广庄一见天颜万人喜却廻宫禁乐声长度支苏才翁挽词三首二十识君貌交游非一朝魄光沉碧海志业陨靑霄洛客旧爲社楚人今作招素车京岘路应不似嶣嶤盛世虽多士唯公与衆殊高才飞徤鹘逸句吐明珠未入周官采争持楚璞模莫悲泉骨朽靑史见贤愚自昔爱春物鐏深眼底红日斜花在落身醉客西东殁叹千年隔生悲百事空君尝知此理不悞学陶公重送袁世弼临川内史谢康乐贝叶翻经有故台春草生塘犹梦句秋蕖岀水似君才驐鸡肥脆聊供膳篘酒甘浓可荐盃亦说右军遗迹在墨池科斗喜风雷留题景德寺吉祥讲僧我讲异尔讲我书非尔书彼将希白马此亦犹大车皆行国都内辙不入委闾世人日扰扰来慕淸凉居合门水宫井固非一独传甘与淸酿成光禄酒调作太官羮上舎鋹缾贮斋庐玉茗烹相如方病渴空听辘轳声朝堂宿斋玉属陪祠日宫庐寓宿时钟来建章逺月过羽林迟寒入淸绫被风牵翠鳯旗贾生谁复召安问鬼神爲送杜挺之郞中知䖍州大庾岭邉无腊雪惟有梅花与明月月光如水来向人太守得闲盃耳热吹香入酒望梁宋正是苦寒绵可折亦当念君君行南南方无冰地不裂此身不到五侯门肥羔酿酒槐槽咽玉色少年生颊春解笑吟肠冷如铁冲风冒霰入广文老与诸生开反切重嗟君逺隔江湖虽得丰甘牙巳缺官娥执乐一千指脩颈慢肌衣错缬定逢宾客强排娖舞彻六么红袖掣人竞羡君君愈疲夜归坐合思予说送吴辩叔知巩县言爲西邑宰本是洛阳人送驿徃归魏迎车来入秦山川成巩固陵庙壮威神好学河阳政栽花作县春当世家观画氷𧖟吐丝织纎纨妙娥貌玉轻邯郸曲眉浅脸鵶发盘白角莹薄垂肩冠铜青罗衫日月团红裙撮晕朝霞干手中把笔书小字字以通情形以观形随画去能长好岁岁年年应不老相逢熟识眼生春重伴忘忧作萱草送韩签判玉汝还南京天子甘泉祀欢声浃九围緑童驰骑入朱服佩鱼归赋雪上宾席买鬟更舞衣清池无限鴈莫道信音稀宛陵先生集卷第四十九宛陵先生集卷第四十九目録宛陵先生集目録卷第四十九寄题绛守园池陆子履见过重送周都官送李殿丞㩁务和吴学士石屏永叔赠绢奉和永叔感兴奉和永叔社日社日飮永叔家观长星送李学士知卭州弔仲源送梁学士知襄州送薛氏妇归绛州送刘秀才归当涂送裴如晦宰吴江送袁寺丞抚倅送石舍人使匈奴和中道观驾苏度支挽词重送袁世弼留题景德寺讲僧合门水朝堂宿斋送杜郎中知䖍州送吴辩叔知巩县当世家观畵送玉汝还南京目録终宛陵先生集宛陵先生集卷第五十宛陵先生集卷第五十宋宛陵梅尧臣圣俞着桃花源诗嘉祐元年予在京师邂逅与都官员外郎张侯颙遇于书肆中张语徃时相识扵唐俞家今二十三年矣因各言出处张曰实居武陵武陵旧迹可具道始时陶濳爲记与诗其后徃徃赋咏不絶君之仲父昔尝有作闻君能诗多爲公卿大夫讽诵愿得一章夸咤远土亦当买石刋置嵓下旣重其意许其录㓜时所爲五言归阅故藁则颇不惬心遂别爲一章以塞张侯之请鹿爲马龙爲虵鳯皇避罗麟避罝天下逃难不知数入海居嵓皆是家武陵源中深隐人共将鸡犬栽桃花花开记春不记歳金椎自刼愽浪沙亦殊商颜采芝草唯与少长亲胡麻岂意异时渔者入各各因问人闲賖秦已非秦孰爲汉奚论魏晋如割瓜英雄灭尽有石阙智惠屏去无年华俗骨思归一相送愼勿与世言云霞出洞沿溪梦寐觉物景都失同廻槎心寄草树欲复徃山幽水乱㝷无涯永叔席上分韵送裴如晦霜华夜夜浓汴水日日减行迈唯恐迟离怀不湏黯逺轻吴江潮乃见丈夫胆君意应洗然吾方困尘惨永叔白兎可笑嫦娥不了事走却玉兎来人间分寸不落猎犬口滁州野叟获以还霜毛䒠茸目睛红绦金练相系擐驰献旧守作异玩况乃巳在蓬莱山月中辛勤莫桂傍杵臼今应闲我欲㧞毛爲白笔研朱写诗破公颜直宿广文舍下前夜宿广文叶响竹打雪昨夜宿广文窓影竹照月赖此数竿竹与我爲煖热上有寒鹊栖拳足如痩蕨平明欲飞去唶唶若告说我无喜可报烦尔弄觜舌亦尝苦老鵶鸣噪毎切切爲学本爲道穷蹙令素髪但能得酒飮终日自兀兀送宋中道太博倅广平行役无冬春车马无南北急若机上梭离别肠自织其间走声利昼夜不能息晩得二友生胸蜺吐五色各思强禄仕安肯坐仰食一之毛遂鄕一之太伯国岂无颕脱才可迈古风力明当隔大河去路指斗极谁念平原君能于衆中识送宋端明知成都伯仲俱邦栋朝廷倚以隆出爲周九牧入是汉三公岁易星辰转天均雨露同威声满河北事业岀山东赋压临卭马文高益部雄英灵当自伏教化巳先通彀骑花川隘壶浆锦里空道途来笮马都邑贵郫筒刀梦殊祥后锋车急占中春江湏爱赏花鳯在梧桐戏作嫦娥责我昨旣赋白兎诗笑他嫦娥诚自痴正值十月十五夜月开冰团上东篱毕星在傍如张罗固谓走失应无疑不意嫦娥早觉怒使令乌鹊绕树枝啅噪言语谁可辨徘徊赴寝褰寒帷又将淸光射我腹但觉轸粟生枯皮乃梦女子下天来五色云拥端容仪雕琼刻肪肌骨秀声音柔响扬双眉以理责我我爲听何拟玉兎爲凡卑百兽皆有偶然白神灵独冐由所推裴生亦有如此作专意见责心未夷遂云裴生少年尔谑弄温软在酒巵尔身屈强一片铁安得妄许成怪奇翰林主人亦不爱尔说尔犹自惜知不知叩头再谢沋巳去起看月向西南垂送李泾州审言古章乗一障不过提千兵今握数万衆独自制名城诸将俯听命莫敢辄吐声堂下选騕褭帐中图峥嵘山川在目中虏冦来必平谁人识谢艾只是一书生汉家旧日回中路天子新除太守行牙将握刀趋逺驿羌人下马拜高旌云间白草开邉陇山上朱楼压郡城勇脱区区簿书内壮心应欲请长缨送刁景纯学士使北尝闻朔北寒尤甚巳见黄河可过车驿骑骎骎持汉节邉风惨惨听胡笳朝供酪粥冰生椀夜卧氊庐月照沙侍女新传教坊曲归来偷赏上林花送马仲途司谏使北毎逆龙鳞司谏诤又持旄节使隂山貂裘不见风霜劲鴈碛遥知道路艰冰脍芥虀非楚味玉苕兰茁说燕颜单于不敢轻中国名马新调爲送还重赋白兎毛氏颕出中山中衣白兎褐求文公文公尝爲颕作传使颕名字存无穷徧走五岳都不逢乃至瑯琊闻醉翁醉翁传是昌黎之后身文章节行一以同滁人喜其就笼绁遂与提携来自东见公于鉅鳌之峰正草命令辞如虹笔秃愿脱冠以从赤身谢德归蒿蓬王祁公北园园林多高樛园卉多芳柔红紫经几春青枯经几秋我至毎怀浮觞之卿翁但见浮觞之水汨汨流水流日夜曾未休高门世世生贤侯不比平泉碑缺花木记又非家鸱啸鳯凰楼洛阳城中亦有园与宅常同欧阳翰林携酒游竹间池舘遗翠羽戸外杨柳系紫骝今嗟齿似旧屐作博士嘉趣只与心相仇强骑痩马徃城北二十三年如转头归来作此辞且应主人求观杨之美盘车图谷口长松叶老瘦涧畔古树身枯高土山惨憺逺复逺坡路曲折盘车劳二车廻正辕接轸继下三车来嶾嶙过桥已有一乗歇解牛离轭童可哂黄衫乌巾驱举鞭经险就易将及前毂轮傍侧辐可数蹄角搀错卷箱聮古丝昏晦三尺绢画此当是展子䖍坐中识别有公子意思徃徃疑魏贤子䖍与贤皆妙笔观玩磨㓕穷岁年涂丹抹靑尚欺俗旱龙雨日犹卖钱是亦可以秘疑亦不可捐爲君题卷尾愿君世世传寄许越州开元冠盖里无若贺知章乞得镜湖水洗出明月光行坐镜与月身衣羽人裳心存黄庭经目视白鸟行岁时忽已古高韵抗彭庄今闻许子春来守稽山傍稽山风月在镜水菰蒲长腊市开梅蕚霰雪凌早芳卧龙生茗舌皷角催新阳焙邉可以啜树间可以觞贺老于当日必定无此尝唯有李白诗酒船芙蓉香安得効白也䞉载借艅艎与君同醉翁智虑收肝肠永叔请赋车螯素脣紫锦背浆味压蚶菜海客穿海沙拾贮寒潮退王都有美醖此物实当对相去三千里贵力致以配翰林文章宗炙鲜尤所爱旋坼旋沽饮酒船如落埭殊非北人宜肥羊噉脔块寄题郢州白雪楼楚之㐮玉问于宋玉玉时对以郢中歌歌爲白雪阳春曲始唱千人和再唱百人逐至此和者才数人乃知高调难随俗后来感槩起危楼足接浮云声出屋中古客应无怊怅鲲鱼孟诸宿楼倾复构春又春酒㵼瑠璃烹锦鳞靑山绕栏㸔不尽眼穿盪浆石城人去知何在寒花雨歛自生嚬今闻太守新梁栋试选淸喉可动尘和永叔答刘原甫游平山堂寄黄土坡陁冈顶寺靑烟羃历浙西山半荒樵牧旧城下一月隂晴连屿间人指废兴都莫问眼看今古总输闲刘郞寄咏公酬处夜对金銮歩辇还平山堂留题蜀冈莽苍临大邦雄雄太守驻旌幢相基树楹气势厖千山飞影横过江峰桥俯仰如奔降雷堂波小鸡䳵双陆羽井苔粘瓦缸煎铛泻鼎声淙淙两牙鸟爪不易得碾雪恨无居士龎巳见宣城谢公陋吟看逺岫通高窓答张子卿秀才茫茫九土中天网该时秀有鳯不收罗有麟不获狩贤豪爲咨嗟都邑诵琼琇而我当是时欲见恨未遘忽过广平居遇子乃邂逅怀中二新篇幸出洗昬瞀一美韩公才一语南方冦铿然靑琅玕交戞风雨骤輙用告衆多亦未甚便售固知至珍物不入市井贸昨朝惊扉鸣始悟子来扣鉅编高贮襟细卷仍函袖麻衣踏犀靴再拜谨以授因之重感怆世德实有旧文体古爲徒家声喜能又其间愚辞愧累将恐诟磨拂李杜光诚与日月鬪退之心伏降安得此孤陋岂能造春荣岂解易星宿一身犹寒饥生未饱蔾豆高高河汉流肯下馈湔漱虫鱼傥无施捉撮不乖缪聊此慰穷愁文章终莫就庭前枯石榴寒雀并淸昼逍遥独咏歌寄翼与报酬江隣几学士寄酥棃兴平烹琼乳咸阳摘冰枝秦女点山日张公开谷时刻破玉浆壶泛融金酒巵适从关中寄不见博士卑答刘原甫寄糟姜名国万家城千畦等封侯劚当燕去前腌牙费糟丘无筋偃王笑有味三闾羞寄入翰林席圣以不撤优又寄蓬门下作赋谁肯休唯我广文舍免爲虀盐仇刘公汉家裔才学歆向俦胸怀饱经史辨论岀九州曾不奉权贵但与故人投赠辛非赠甘此意当自求铜雀砚歌舞人已死台殿栋巳倾旧基生黑棘古瓦埋深耕玉质先骨朽松栋爲埃轻筑紧风雨剥埏和铅膏精不作鸳鸯飞乃有科斗情磨失沙砾粗扣知金石声初求畎畆下遂厠几席淸入用固爲贵论古莫与并端溪割紫云空负世上名韩着毛颕传何独称陶泓傥以较岁年泓当视如兄欧阳永叔王原叔二翰林韩子华吴长文二舍人同过弊庐值出不及见枯竹爲门扉不可容车骑况如郑广文无氊借賔位穷冬月破七贵客聮玉辔传驺肃里闾下榻唿童稚问我何所徃共留墻上字儿愚不知谁金章言照地旣屈卿大夫恨莫亲帚篲星躔囬巳高麟趾宁复至戢戢隣巷居相见窃自喟岂料痩老翁能令贤逹至昔时蓬蒿径安有此盛事元忠示胡人下程图单于猎罢卧锦红解鞍休骑荒碛中苍驹騧骆六十疋隐谷映坡分尾鬉九駞五牛羊颇倍沙草晩牧生寒风贵贱小大指五百执作意态皆不同二鹰在臂二鹰架骏犬当对宁争功氊庐鼎列帐幙拥鼓角未吹惊寒鸿土山高高置烽燧毛囊贮获闲刀弓水泉在侧挹其上长河杳杳流无穷素纨六幅笔何巧胡瓌尽妙谁能通今日都城有别识别识共许刘元忠送李大保知仪州出塞开牙帐论兵启玉钤汉泉思白马秦冡弔蒙恬族本西山大声从渭北兼相如常学劒文士亦何嫌刘元忠遗金橘南方生美果且体橘包微韩弹有轻薄楚萍知是非甘香奉华俎咀嚼破明玑欲换虀盐腹盈匳忽我归王原叔内翰宅观山水图石苍苍连峭峰大山嶤峩云雾中老松瘦树无笔踪巧夺造化何能穷古绢脆裂再粘续气象一似高高嵩上有荆浩字特归翰林公愿换廷圭一丸墨谁言卖钱湏靑铜范寛到老学未足李成但得平逺工黄金白璧未爲宝文人师臣无不通送廖倚归衡山雌猿夜啼别湘东晓㝷故人背孤桐孤桐有声弹不响弦絶曲在埋蒿蓬知音万古期必逢今日巳闻天下雄陟山渉水不辞逺文章大名居禁中扣门一见颜色喜抱琴三叹含微宫九畴不汨微禹力尧舜岂无明与聪推根致本贤意合叙述况值太史公贸金得玉莫忘宝却过洞庭乗朔风猿休啼月月色好还来旧山伴狙翁宛陵先生集卷第五十宛陵先生集卷第五十目録宛陵先生集目録卷第五十桃花源诗永叔席上分题永叔白兎直宿广文舍下送中道倅广平送宋端明知成都戏作嫦娥责送李泾州二首送景纯使北送马司谏使北重赋白兎王祁公北园观盘车图寄许越州永叔请赋车螯寄题郢州白雪楼和永叔荅原甫平山堂留题荅张子卿秀才江学士寄酥棃荅原甫寄糟姜铜雀砚欧阳诸公见过示胡人下程图送李太保知仪州刘元忠遗金橘原叔宅观山水图送廖倚归衡山目録终宛陵先生集宛陵先生集卷第五十一宛陵先生集卷第五十一宋宛陵梅尧臣圣俞着还吴长文舍人诗卷松液化茯苓又因爲琥珀遇物必得形毛髪曾不隔君子亦豹变其文蔚可觌个者逢吴侯满腹贮经籍喷吐五色霓自堪垂典册诗教始二南皆着贤圣迹后世竟翦裁破碎随刀尺我軰强追倣畵龙成蝪有唐文最盛韩伏甫与白甫白无不包甄陶咸所索侯初守二郡山水多助益升高觞嘉賔赋笔速鹰翮葺书成大轴许我观琮壁眞物固易辨恨无百金易借从怀袖归诵玩废朝夕譬如游国都敞怳失阡陌苦唫三十年所获唯巾帼岂比夸受降甲齐熊耳积重见元和风珠玉敌海舶自慙寒饿爲何张空避席和正月六日沈文通学士遗温柑禹书贡厥包未知黄柑美竞传洞庭熟又莫永嘉比适观隐侯诗获此殊可喜诵句擘露囊香甘冷熨齿明朝鏁礼闱何睱醉隣里史供奉羣鹤岀珥银貂侍太清廻看䨇鹤舞中庭翩翩曾是僊人骥两两尚仪君子形静夜欲还缑岭月终朝思啑太湖萍莫将树上鸡相并㑹待归飞向杳冥雪窦逹观禅师见寄依韵答巖窦常留雪山雪不有心禅衣百衲重香刹四明深驯鹿来㗸果栽松去作林自縁冠绂累未解逺公㝷和孙端叟寺丞农具十三首田庐结庐野田中其高足以觇坐卧劣自容巢栖未尝歛但能风雨蔽何惜茅蓬苫终当收获毕寂寞悬山店飏扇田扇非团扇毎来埸圃见因风吹糠籺编竹破筠箭任从高下手不爲暄寒变去麤而得精持之莫肯倦楼种农人力巳勤要在布嘉种手持髙斗柄觜泻三犂壠月下叱黄犊原邉过废冡安知侠少年玉食金覊拥樵斧适从伐枯桑莫悟刀已缺蚕工向欲迫田事不可彻丁丁背谷声役役持柯热积薪高于山焉用先后别耒耜古圣通物宜揉斵资粒食稼穑尽民勤垦耕穷地力推化本神农维时思后稷我老欲归田兹器巳先识钱镈诗称庤钱镈南亩兴农作宁唯务芟薙岂不在刈获收功尚嘉谷託用随芒屩太平兹所重坐见销锋锷耰锄芜秽或不治良苗安得长薅来露未晞荷去月初上侵烟湿鹅颈近茇翻蚁壤生具自有余何醉汗沾颡袯襫上袯与下襫青簑苦能织晓披春雨来晩㬠阳披侧蔽身常自足冲湿曾爲得任从野风吹巳敌寒蓬色台笠力田冐风雨缉箨爲台笠寒簑相与用隂野低迷入足屦固易濡鬓葆何尝湿斯湏未可去赫日实乃急水车旣如车轮转又若川虹飮能移霖雨功自致禾苗稔上倾成下流损少以益甚汉隂抱瓮人此理未可谂田漏瓦罂贮谿流滴作耘田漏不爲隂晴惑用识早暮候辛勤无侵星简易在白昼同功以爲凖一决不可又耘皷挂鼓大树枝将以一耘耔逢逢逺逺近汨汨来田里功旣由此兴饷亦从此始固殊调猿猴欲取儿童喜牧笛牧人乐下牧背骑吹短笛声穿五云低韵入楚梅的谁嗟苦调急自与幽意寂应同尧时民歌将土壤击和孙端叟蚕具十五首茧馆汉仪后亲蚕採桑来茧馆云母餙车上钩笼载车畔援条露巳干受叶日将晏爲言天下妇兹事不可慢织室尝闻汉皇后织室数来观宫女岂不勤帝衮得以完亦将成纁黄非用竞龙鸾意在奉宗庙后人其可安桑原原上种良桑桑下种茂麦雉雊麦秀时蚕眠叶休空条漏日多余椹更谁惜㑹待黄落来酒垆烧斗石高几桑柔不倚梯摘桑赖高几毎于得叶易曾靡忧校披跻陞类拾级下上异縁蚁闲置草屋傍鸣鸡或栖止科斧科桑持野斧乳湿新磨刃繁枿一去除肥条更丰润鲁叶大如掌吴蚕食若骏始时人谓戕利倍今乃信桑钩长钩扳桑枝枝间挂桑笼南陌露气寒东方日光动少妇首且笄㓜女角巳总竞以採桑归曾非事梳栊桑筥采采向桑郊盈盈自持筥持钩带月徃稚叶和烟贮一心恐蚕饥搔首促俦侣到家倾嫰緑刀几爲㕮咀蚕女自从蚕蚁生日日忧蚕冷草室常自温云䯻未暇整但采原上桑不顾门前杏辛苦得丝多输官官莫省蚕簇冰蚕三眠休作茧当具簇汉北取蓬蒿江南籍茅竹篙踈无郁浥竹净亦森束竞畏风雨寒露置未如屋蚕槌三月将扫蚕蚕妾具其器丘植先㧹括辟室亦涂墍衆材踈以成多薄所得寄终老归簇时应无慙弃置蚕簿河上纬萧人女归又织苇相与爲蚕曲还殊作筠篚入用此何多徃售获能几愿丰天下衣不叹贫服卉缲盎朝渍一盎茧缲就几绚丝丝成茧已尽盎亦谁复持道上有堕甑车傍有鸱夷二物且莫笑顾借各因时纺车蚕月必纺绩丝车必挑掷灯下络纬鸣林端河汉白纎缕自有绪虚轮运无迹腕手巳爲劳谁经用刀尺龙梭给给机上梭徃反如度日一经复一丝成寸遂成匹虚腹锐两端素手投未岀陶家挂壁间雷雨龙飞岀织妇织妇手不停心与日月速常忧里胥来不待鸡黍熟但言督县官立要机断轴谁知公侯家赐帛堆满屋上元从主人登尚书省东楼阊阖前临万岁山烛龙衘火夜珠还高楼逈岀星辰里曲盖遥瞻紫翠间轣辘车声碾明月参差莲熖竞红颜谁教言语如鹦鹉便着金笼宻鏁关自和沉水香焚金博山杜陵谁复与车还马㝷绮陌知何曲人在珠帘第几间法部乐声长满耳上樽醇味易酡颜更贫更贱皆能乐十二重门不上关又和康庄咫尺有千山欲问紫姑应巳还人似嫦娥来陌上灯如明月在云间车头小女䨇垂䯻帘里新粧一破颜却下玉梯鸡巳唱谩言齐客解偷关和公仪龙图戏勉五公雄笔厠其间媿似丘陵拟㤗山岂意来嘲饭颗句忙中唯此是偷闲再和公仪龙图千重海浪渔人醉百战沙埸野叟闲岂向閙中还得静乃知朝市卽青山放鹑兽烹羊猪鸟烹鸭鸡唯鹑不杀置奴而携公坐堂上见而悲悽急令开笯还故栖其间无力飞不齐公只知鱼之洋洋鹅之鶂鶂噫兮噫兮莫登楼莫登楼脚力虽徤劳䨇眸下见纷纷马与牛马矜鞍辔牛服辀露台歌吹声不休腰皷百靣红臂褠先打六么后梁州棚帘夹道多夭柔鲜衣壮仆狞髭虬宝挝呵叱倚王侯夸妍闘艶目巳偷天寒酒醺谁尔侜倚槛心徃形独留有此光景无能游粉署深沉空翠帱青绫被冷风飕飕怀抱旣如此何湏望楼头莫飮酒莫飮酒酒岂雠颜回不飮不白头千种称帝尧百觚号圣丘定国数石无滞留康成三百盃未休阮借作诗语更道圣贤在前谁与谋喉干舌强湏润柔照见文字胜膏油依韵和永叔劝飮酒莫吟诗杂言我生无所嗜唯嗜酒与诗一日舎此心肠悲名存贵大不輙思甑空釡冷不俛眉妻拏冻饥数恚之但自吟醉与世违此外万事皆莫知王公谒请衆去早旣襄愈懒身到迟日高倦仆颜色沮况骑瘦马两耳垂厌此劳苦不喜岀唯有文字时能爲诸公尚恐竭智虑勤勤劝飮莫我卑再拜受公言窃意公矫时只爱诗谓余痴和永叔内翰来时擘蠒正探官走马传宣夹路看便鏁青春辞上合徒知白日近长安思归有梦同谁说强意题诗只自寛犹喜共量天下士亦胜东野亦胜韩和公仪龙图忆小鹤闻忆华亭䨇鹤鶵苍毛未变顶微朱闲情且与稻粱饱寄语休将鸡骛驱丁令再归移岁月王襃端爲约僮奴主人必欲看䨇舞太液池寛肯放无和永叔内翰思白兎答忆鹤杂言醉翁在东堂爲他栽桂树待将枝条与人折忆着家中玉色兎夜看明月海上来光彩离离入庭戸且问嫦娥一借观翁家虽有来无路嫦娥对靣几万里不胜渐渐西南去是时翁生怀抱恶却恨陆机先忆鹤致令亦念眼迷离不似傍池能飮啄始忧兎饥僮失哺又恐白毛尘土污仍不如鹤有浅泉自在引吭时刷羽花前举翅鼓春风只待翁归向朝暮我闻二公趣向殊一养月中物一养华亭雏一畏奔海窟一畏巢松株我虽老矣无物感欲去东家看舞姝和永叔内翰戏答从他舞姝笑我老笑终是喜不是恶固胜兎子固胜鹤四蹄扑握长啄啄任看色与月光湿只欲走飞情意薄拘之以笼縻以索必不似纎腰夸婥约主人旣贤豪能使宾客乐便归膏靣染髭须从今宴㑹应频数二月五日雪二月狂风雪寒威晓更加省闱轻妬粉花树暗添花有梦皆蝴蝶逢𫀆只贮麻冻吟谁料我相与赌流霞和公仪龙图小桃花三分春色一分休始见桃花着树头霰雪斗来如约勒爲公留作上林游感李花重门虽鏁春风入先圻桃花后李花赤白鬪妍思旧曲旧声传在五王家五王不见留华蕚华蕚坏来碑缺落当时李白欲骑鲸醉向江南曾不错琴高鱼和公仪大鱼人骑上天去留得小鳞来按觞吾物吾鄕不湏念大官常膳有肥羊尝茶和公仪都蓝擕具向都堂碾破云团北焙香汤嫰水轻花不散口甘神爽味偏长莫夸李白僊人掌且作卢仝走笔章亦欲清风生两腋从教吹去月轮傍宛陵先生集卷第五十一宛陵先生集卷第五十一目録宛陵先生集目録卷第五十一还吴舍人诗卷沈文通遗温柑史供奉羣鹤和答逹观见寄和端叟农具十三首和蚕具十五首上元登省东楼自和又和和公仪戏勉再和公仪龙图放鹑莫登楼莫飮酒和永叔劝飮和永叔内翰和公仪忆小鹤和永叔思兎忆鹤答永叔戏答二月五日雪和公仪小桃花感李花琴高鱼和公仪尝茶和公仪目録终宛陵先生集宛陵先生集卷第五十二宛陵先生集卷第五十二宋宛陵梅尧臣圣俞着刑部㕔㸔竹効孟郊体和永叔苍苍庭中竹事莫叹迟速不同栏下草一岁一廻緑朝开花照曜暮落风相逐何如饱霜雪冬夏森寒玉谁将种官舎本合近严屋不可一日无萧洒看未足阮生岂其愚林中醉醁我当明月时移床来此宿较艺和王禹玉内翰分庭答拜士倾心却下朱帘絶语音白蚁战来春日暖五星明处夜堂深力搥顽石方逢玉尽拨寒沙始见金淡墨牓名何日出清明池苑可能㝷再和廉纎小雨破花寒野雀争巢鬪作团手卷白云光引素舌飞明月响倾盘羣公锦绣爲肠胃独我尘埃满肺肝强应小诗无气味犹慙白髪厠郞官谢永叔答述旧之作和禹玉天下才名罕有䨇今逢陆海与潘江笔生造化多多办声满华夷一一降金带系袍廻禁署翠娥持烛侍唫窓人间荣贵无如此谁爱区区拥节幢较艺赠永叔和禹玉今看座主与门生事事相同举世荣并直禁林司诏令又来西省选豪英飞龙借马天边下光禄供醪月底倾食叶𧖟声句偏美当时曾记赋将成戏答持烛之句依韵和永叔卢仝只有赤脚婢吏部曾唫似笑仝红烛射眸从结客清歌帖耳苦怜翁归时虽巳过寒食芳物犹能逐暖风但点纱笼续清夜西园游兴古何穷重答和永叔我家唯有一团月挂在飕飕草屋东玉兎巳爲公取玩更休窥望桂丛中又依韵多病相如不复云更何曾有卓文君他时我向㑹稽去只是荆钗与布裙刑部㕔海棠见赠依韵答永叔二首摇摇墻头花蒨蒨有好色高枝笑粲粲低枝明皪皪但与风相撩不与风相得风吹莫苦急游子叹日彭祖与颜囘相去犹瞬息每观形影篇曷在神所释不可废我唫毕竟焉免白摇摇墻头花一一如舞娥春风买艶逸艶逸此何多不爲游蜂挠卽爲狂蝶过日光苦给给鲁叟白波波人生若朝菌不饮柰老何杨雄寂寞居岂若阮生歌春雨呈主文蛟龙上汉鱼潜动梁栋生云鷰未知风点稍闻寒瓦急玉条初向畵檐垂何郞夜听应逢句谢眺朝观必有诗老大莫将文字困爲公牵强不胜疲谢鷴和公仪闻有白鷴梦遂作白鷴诗诗记白鷴语意公于鹤私公意无薄厚尔将听我辞朝给一瓢水画给一盎糜曾不令尔渴曾不令尔饥事事不异鹤安得于鹤疑鹤鸣尔不和鹤舞尔不随无以一供恱饱食畨顽痴公所念尔乆李白当畜之白固有篇咏公偶未暇爲遣尔心不平谓此钝见遗我持尔此意请公吟莫迟公便纳我言濡笔洒淋漓书尔在南方野羽霜雪披弄啄红豆实飞上桄榔枝翡翠不敢顾孔雀不敢窥将拟是白鳯脩尾昼涟漪虺颈而鸡首峩峩如有仪而今与鹤争此识固巳卑公初待尔厚鷴兮知不知较艺将毕和禹玉窓前高树有栖鹊记取明朝飞向东家在望春门外住身居华省信难通夜闻相府催张牓晓听都堂议奏中龙阁鳯池人渐隔犹因朝谒望鳌宫送白鷴与永叔依韵和公仪致鷴犹恐鷴饥渴细纎筠笼小瓦缸玉兎精神怜巳乆金銮人物世无䨇休争白鹤临清沼且律鸣鸡向緑窓美羽竒毛有多少尔身高稳胜他邦书事和韩子华舍人见慿蝴蝶过墻飞却梦翩然入绮闱欲扑翅轻萦不住觉时疑有粉沾衣明经试大义多不通有感依韵和范景仁舍人明经与进士皆欲取公卿自是俗儒陋非于吾道轻昔由羔鴈聘今乃草莱并不措一辞去縁何禄代耕出省有日书事和永叔辞家綵胜人爲日归路棃花雨合晴庭下秋千应未拆笼中鹦鹉卽闻声千门走马将看牓广市吹箫尚卖饧巳是琼林芳草晚不湏游处避门生定号依韵和禹玉言出君门日遥闻紫禁钟诏书中使降骏马上闲供天下持平手毫偏不置胸文从有司较卷是近臣封胜阵无容敌精兵巳善攻明朝当奏号鸳鹭看归雝寄桂州张谏议和永叔桂林太守几时行泛汴桃花浪巳腾目极云隂低逺树夜寒风急乱春灯巢鸣翡翠愁无限水宿鸳鸯冷不胜阳朔山前好峰岭爲公怜爱万千层观张中乐书大字芝旭驰名世有孙大书如晓过秋原长松怪栢皆成炭豫氏观傍不解吞张淳叟献诗永叔同永叔和之张君献诗诗词巧美女挿花娇醉春公答七言夸笋笴我无千里学骐驎夜吟谢眺澄江练露湿陶濳漉酒巾归去应将锦囊贮巳胜珠玉莫愁贫上马和公仪烟火千门晓欲开五花骄马看徘徊井闾巳是经时隔亲旧全如逺别来帝阙重看多气象天街新霁少尘埃振冠浣服无容乆便见池门放牓催太师杜公挽词五首国佐三公进师臣一品归接賔忘素贵还绶逺危机忆奉追尊册当观副辂旂生荣人莫及无恨掩泉扉旣老仍开国因归得赐金念怀知主意坚介见臣心笔扎尚存𥿄性情犹託吟向来门下客东首泪盈襟莫怪霑襟血无由作弔宾故池归去鴈春信见何人巳写虚堂影犹镌守冡麟门生与旧吏将立道傍珉言爲当代法行不古人慙天子贵元老史官传美谈名高汉亚相学士晋征南有子卽家宝未尝金玉贪见録㝷常咏亲装复手题言从永嘉后重与建安齐自古难知巳孤生每择栖春风寄黄鸟爲向墓间啼送方云秀才下第从来钓者意岂不在得鱼饵寡鱼口多曾非投竿踈向登百金贵首尾必吹嘘竭泽古所戒但保腹中书风雷变有时且复归孟猪送张待制知越州沧海东边㑹稽郡朱轮逺下相臣家巳同云汉星庭转不与鑑湖风月賖越箭抽萌供美茹秦山堆翠照高牙买臣严助来时贵破盗论功未足夸送甥蔡骃下第还广平尔持金错刀不入鹅眼贯巳遭俗弃掷妄意堪愤惋他时有识别终必爲宝玩怀之归河朔慎勿辄镕鍜改作毛遂锥颕脱奚足筭送唐紫微知苏台洞庭五月水生寒卢橘杨梅巳满盘泰伯庙前看走马阖闾城下见骖鸾吴娃结束迎新守府吏趋锵拜上官曾过杨州能惯否刘郞盏底劝湏寛韩持国遗洛笋龙孙春吐一尺牙紫锦包玉离泥沙金刀璀错截嫰节铜駞不与大梁賖持寄韩郞緑蒲束莫令卫女苦思家韩郞才调偏能赋分饷唯思楚景差因之善谑诵淇奥欲学报投无木瓜莱宣遗酒白日对芳树静夜爱明月我饮虽不多盃杓安可阙破屋有空缸冷灶无黔突投餐闻韩辱乞食使陶讷鉴此不求人终身其镂骨傥有佳客过未免贳𫀆笏风从东南来语向西北发西北多鳯雏枝间报清越玉壶盛晓露赠置醉莫歇却少可饮人爲告月休没送王正卿寺丞赴睢阳幙废囿孝王国离宫天子都古今虽且异文物未尝无族有栽槐美名从得桂殊应闻汉丞相待士倒樽壶题玉汝遗油朝读百𥿄书夜成几篇书明明白昼有阳乌黕黕暗室无蟾蜍目晴湏借外物光日月不到卑蔀居君能置以滑油壶暝照文字灯熖舒妇将膏髪云鬓梳缾底浊浓留脂车所益旣如此所感当何如王几道罢磁州遗澄泥古瓦二砚澄泥丛台泥瓦斵邺宫瓦共爲几案用相与笔墨假赋无左思作书媿右军写初从故人来来自邯郸下物因人以重谬当好事者送咸阳主簿王秘校昔见兰丛牙今见连蔓瓜持入咸阳市本出故侯家五色相钩蔕秦人应自夸行当七月荐乞巧杂盘花和楚屯田同曾子固陆子履观予堂前石榴花堂下一匹郑䖍马栏边两株安石榴但能有酒邀佳客亦任狂花落素瓯俗女红裙无好色主人白髪自侵头欲歌翠树芳条曲巳去洛阳三十秋送史供奉汴口都大河爲中国患亦爲中国利其患啮堤防其利通粮馈分流入浚汴万货都城萃积淫或暴涨旱暵或滞㚄䟽导欲其宜经度有所异曩者多邀功用之殊未至十私而五公岁乆害愈炽溃溢必归尤庙堂难决议明明圣天子自选中常侍银珰挿在貂身小勇且智上从广武城下及淮与泗廻险帖凿繁所画由所寄尝以勤厥身又能和衆吏前日有尽心于今病憔悴此职方借人加餐当自爲吕晋叔着作遗新茶四叶及王游共家原坂岭岁摘建溪春争先取晴景大窠有壮液所发必竒颕一朝团焙成价与黄金逞吕侯得鄕人分赠我巳幸其赠几何多六色十五饼每饼包青蒻红籖缠素苘屑之云雪轻啜巳神魄惺㑹待嘉客来侑谈当昼永送毕甥之临卭主簿杂言自我历官三十年有脚未曾行蜀川李白尝言道之艰险长嗟难剧上青天鸟悲猿嚎马蹄脱苔梯雨栈愁倾顚苍崖下窥不见底但听雷声辊石悬湍溅晓盘青泥上高烟暮盘青泥到下泉劒阁如劒巉然割肠刺恨今古连尔去三千九百里巴山小马乌皮韀一妇一奚行李单家具日货能几钱人皆畏避不敢徃此独敢徃何所便况是初宦无逺适心意自许非由铨异乎哉我今送尔徒哀怜依韵和公仪龙图招诸公观舞及画三首落花净扫青隂长野蝶闲飞緑草闲侍从退来看鹤舞便将樽酒欲招闲隂森园圃墻东地携挈儿童树下吟更约天边鳯皇侣阅书观画味尤深初约看花花巳尽重新邀客客应欢真花旣不能长艶画在霜纨更好看卷第五十二宛陵先生集卷第五十二目録宛陵先生集目録卷第五十二和永叔看竹较艺呈禹玉再和和禹玉答永叔和禹玉赠永叔和永叔戏答持烛重答和永叔又依韵和答永叔海棠春雨呈主文谢鷴和公仪较艺将毕和禹玉和公仪送白鷴书事和韩子华明经试大义和永叔岀省有日和禹玉定号和永叔寄张桂州观中乐书大字同永叔和酬张淳叟上马和公仪杜太师挽词送方云下第送张待制知越州送甥蔡骃下第送唐紫微知苏台韩持国遗洛笋莱宣遗酒送王寺丞睢阳幙韩玉汝遗油王几道遗古瓦砚送咸阳王主簿和诸公观予石榴花送史供奉吕晋叔遗新茶送毕甥临卭簿和公仪观舞及画目録宛陵先生集宛陵先生集卷第五十三宛陵先生集卷第五十三宋宛陵梅尧臣圣俞着送王介甫知毘陵吴牛常畏热吴田常畏枯有树不䕃犊有水不滋䅳孰知事春农但知急秋租大守追县官堂上怒奋须县官促里长堂下鞭扑俱不体天子仁不恤黔首逋借问彼爲政一一何所殊今君请郡去预喜民将苏毎观二千石结束辞国都丝韀加锦縁银勒以金涂兵吏拥后队劒挝盛前驱君又不若此革辔障泥乌欵行问风俗低意骑更驽下情靡不逹略细举其麤曾肯爲衆异亦罔爲世趋学诗闻已熟爱棠理岂无送曾子固苏轼屈宋出于楚王马出于蜀荀杨亦二国自接大儒躅各去百数年高下非近局钩陈豹尾科登俊何炳缛楚蜀得曾苏超然皆绝足父子兄弟间光辉自聮属古何相辽阔今何相迩续朝廷有巨公讲索无遗録正如唐虞时元凯同启沃何言五百载此论不可告二君从兹归名价同惊俗送建州通判沈太博昔闻醉翁唫是沈夫子所作今听醉翁吟是沈夫子所弹声如氷澌下石滩嚼啮碎玉遶齿寒四坐整衣容色端醉翁虽醉无慢官其音正以乐其俗便且安何害酩酊颜渥丹沈夫子邂逅相遇必巳欢玉琴能写人胏肝人所爲难君不难平明觧舩建谿去轻赍快意不长湍谿东白茗象月团来奉至尊龙屈盘余爲带銙与脔片散在六合云漫漫况君五脏清如水宜饮沆瀣采木栏更留瓦砚赠我看邺宫鸳鸯谁刻剜送王平甫拟离骚识君兮不早君尚少兮我老兰与蕙兮多薰搴杂佩兮芳芬兰倐徃兮蕙随心俯仰兮徘徊与识吴兮吴乐尝适楚兮楚恱君何爲兮我阔麒麟絷兮不驰凤皇蔽兮挑逹均莫悲兮别离怅公子兮何之絶大江兮无波奉赤鲤兮借荷芼莼荇兮陈羮亲意得兮忘荣世反是兮从贵聊送君兮伤情送僧游庐山欲游庐山去将託楚舸梢暮行长河曲月上黄公拗悠悠几千里身世非系匏恣观瀑布虹不畏浔阳蛟诵经东林下小宇结香茅韩持国再遗洛中斑竹笋牡丹开尽桃花红斑笋迸林犀角丰两株逺寄川上鸿韩郞辍口赠楚翁便令剥锦煑荆玉丼脆不道箪瓢空小谢旧城昭亭下侵天筀竹谿西东螗螂生后出牙茁罗列满地争强雄是时楚翁所食寡朝饭暮饭唯其充今来得此谓过分一贵一贱物苟同送僧惠思大车高马尘塞轨弄石洗泉人不喜慨然摆落还吴都归心劲于弦上矢强弩发复开矢徃不可廻常应笑鷰子时能海边来送鲁玉太博挽词三首射筞志何逺阖棺人共疑奠觞朋友去泣血母兄悲雾气窓间尽车声戸外知玉楼成作记此语可能欺自昔称王谢于今亦盛门尚看珠树秀应见玉麟存书史辛勤学文章苦死论都然莫施设恨向九原吞试问于天下谁从百岁心短长从所尽祸福乃相㝷只以名宾实郍论古至今未能忘物境空复叹人琴苏明允木山空山枯楠大蔽牛霹雳夜落鱼凫洲鱼凫水射几千秋蠧肌烂随沙荡流唯存坚骨蛟龙鏉形如三山中雄酋左右两峰相挟翊尊奉君长无慢尤苏夫子见之惊且异买于溪叟慿貂裘因嗟大不爲梁栋又叹残不爲薪槱雨侵藓澁得石痩宜与夫子归隐丘哀国子黄助教儒者务欲博诵说穷冬秋衣裙未及解含珠以见求闽称黄夫子常恐学不流有徒如浮萍匝匝围刳舟聚书将万卷载行无马牛去年来京师满箧分寄投半在吴楚间半入赵卫昨日大官荐青袍变绨裘今朝爲异物寸䘵与命雠独闻邯郸公哀之使歛收曷其禀赋薄安得被王侯旅殡欲焉託定将塟何州生爲四方游死当不择丘岂必归故鄕万里过山头沅江李氏书堂船从洞庭来非贾卽游宦宦贾事风樯谁能乐清晏不如蓄书史万古无与间上观尧舜仁下览魏晋篡善恶彼旣殊智巧徒以辨君心于此得用舍不自慢堂中罗高厨戸外望鸣鴈菰菱可采掇鱼鼈可钓汕卒岁身多余世俗莫习惯张尧夫寺丞改塟挽词三首洛阳交旧里过半巳凋残在昔义投漆最先悲阖棺谁知二纪水重卜九原安闻说塞门路白杨风更寒当时嗟遽没二子未能言频岁折丹桂买茔迁陆浑重铭太史笔不替故人恩爲善有终庆此焉天意存旧坟爲润啮新塜得山深斩木来荒路移松出近岑黄鹂啼棘上玉女问泉音强作挽人唱傥知哀感心读黄节推卷磊落黄从事清吟古气多少年知任侠欲老解登科辨起公卿坐时爲慷慨歌又持珠玉赠将柰老贫何得陈天常屯田斑笻竹二枚客𥘉西蜀来遗我䨇笻竹上有红泪斑断非湘娥哭尝闻帝䰟哀嚎血滴草木春露洒更新殷痕侵粉緑截爲扶衰杖万里出洛谷今来入我手君勤意有嘱区区四十年重趼生两足冠丱三男子且与诗书读翁虽文章穷尚以字遮目忍弃不以教携归事樵牧故兹九节赠用助老追逐杨朱非爲岐贾谊非爲鵩及其悲恸时岂不沾盈掬挥之傥着物无迹染林麓因持此竹纹勿叹前人独送余少卿知睦州青山崃里桐庐郡七里滩头太守船云雾未开藏宿鸟坡原将近见烧田养茶摘蘂新春后种橘收包小雪前民事萧条官政简家书时问霅溪边夜直广文有感寄曾子固日暮蛛丝动月暗萤火明方兹歩庭戸浩然怀友生友生将东归泛若赴海鲸巳从龙门出不慕朱鼈轻朱鼈过吴洲飞飞就东瀛沉浮未可问名有万里程湏忧小水鲂劳劳将尾頳重送曾子固楚泽多年一卧龙新春雷雨起鳞踪谁知天上争腾跃偶落池中杂噞喁且自摧藏随浪去何当驾驭使云从刘累只说古来有暂屈泥蟠莫便慵寄题沈比部江州齐云楼逺目不高不可极朱楼要与浮云齐江流万古平泱莽山雨一过寒凄迷贾客樯下望吹笛渔郎浦前看断霓佽飞射蛟水花伏高士种柳烟条低羣鴈有时至自北洪潮到此不更西君家隐侯有八咏风雅未尽留人题云间月明明云间月皎皎莫可指雄乌与牡兎万岁不生子三旬后乃合徒用成甲癸焉见下土物长养各私巳虵蝎满窟隙嗣毒自未巳天地岂有意盛德名不死依韵和梅龙圗观小録四百鸾皇羽翼成高低轻重出权衡他时俱作公卿去夸是王家门下生送鲜于秘丞通判黔州壶头山下俗巴妇曲中听汲井熬盐白烧田种谷青巖风来虎啸江雨过龙腥事简能谈者杨雄所草经依韵阎中孚职方暴雨幸凉天津赫日欲焦拆西北风来斗减威太帝宫庭无暑入大明冠佩退朝归泠泠冷袭瑠璃簟弈弈凉翻翡翠帏交扇不湏烦素手淋漓谁复汗频挥爱月终夜每爱月见月常苦稀不雨卽云晦何能借光辉傥有一夕明岂畏露湿衣素娥领玉兎孤寡命亦微堂堂罕开耀多是半掩扉曾负万家望空似随人归一岁复一岁白髪思钓矶吕缙叔云永嘉僧希用隐居能谈史汉书讲说邀余寄之奈苑谈经者兰台着作称吾儒不兼习尔学若多能毎爱前峰好闲穿弊屐登定将修史笔添传入高僧依韵和王景彞马上忽见槐花六月御沟驰道间青槐花上夏云山退朝侧㡌惊时晚近树闻香暗咏闲新雨贾生车喜出旧年潘岳鬓添班老慙太学无经术空饱虀盐强徃还送家静寺丞知洛南秦爱商于地信美洛水南银鈆与丹砂凿山民争贪蜀客善制锦当先务桑蚕衣老以及少使煦如春酣摘𬞞有笋蕨钓庖有巖潭颇同故鄕味将喜获所谙和王景彞省中咏孤竹爱此孤生竹碧叶琅玕柯结根丼泉里岂必泰山阿曾莫学兎丝徒以附女萝风廻扫庭戸夜月谁与过永叔内翰遗李太博家新生鸭脚北人见鸭脚南人见胡桃识内不识外疑若橡栗韬鸭脚类緑李其名因叶高吾鄕宣城郡每以此爲劳种树三十年结子防山猱剥核手无肤持置宫省曹今喜生都下荐酒压葡萄初闻帝苑夸又复主第襃累累谁採掇玉椀上金鳌金鳌文章宗分赠我巳叨岂无异鄕感感此微物遭一世走尘土鬓顚得霜毛陆子履示秦篆宝秦旣并诸侯斯乃一度量铸宝以永传万世俾勿䘮精铜不生花小篆着丞相一没咸阳宫千秋事更王陆君居洛城客有来渭上曰因农人耕发壤破古藏遂获此物还文完字何壮始号爲皇帝立语巳超矌意将愚黔首衅起危博浪其后同玉玺不随骊山葬今蓄于君家徒尔资竒尚物以用爲珍异时皆似妄王屋高送王屋知县孙秘丞王屋山高无猿猱下有黄河水滔滔天坛半夜见海白光动古邑鸡先嘷鸡先嘷絶吠巖居林栖吏莫搔山肤有时得虞猎不比彘肉烹连毛闻君今去将効陶县前种柳芟蓬蒿不问公田问民俗民安事简教儿曹河南太守喜恺悌如此可以无厌劳听文都知吹箫虞舜巳去苍梧野秦女骖鸾无复下箫管人间不解传帝乐部中能亦寡欲买小鬟试教之教坊供奉谁知者晏识文公始致来劝接贱生宜强且乃唿侧坐吹一曲惊顾顿嘶堂下马吾妻闺中闻不闻稚女扳帘笑娇奼未敢多听便遣还赠飮单盃向身泻杂言送王无咎及第后授江都尉先归建昌白袍来黄绶廻来跨蹇驴廻跨马麻源三谷桂花开江都作尉入风埃主人刘向西京才心如明月无不照恐君巳到还鸾台宛陵先生集卷第五十三宛陵先生集卷第五十三目録宛陵先生集目録卷第五十三送王介甫知毗陵送曾子固苏轼送建倅沈太博送王平甫拟离搔送僧游庐山持国再遗竹笋送僧惠思送鲁玉太博挽词苏明允木山哀国子黄助教沅江李氏书堂张寺丞改塟挽词读黄节推卷得陈天常斑竹送余少卿知睦州夜直广文寄子固重送曾子固寄题江州齐云楼云间月和梅龙图观小録送鲜于秘丞黔倅和阎职方暴雨爱月缙叔邀寄永嘉僧和景彞马上见槐花送家静知洛南和景彞省中孤竹永叔遗李氏新鸭脚子履示秦篆宝送王屋知县孙秘丞听文都知吹箫杂言送王无咎及第目録终宛陵先生集宛陵先生集卷第五十四宛陵先生集卷第五十四宋宛陵梅尧臣圣俞着依韵和王景彞忆秋陇首欲看飞去云槎头安得卷轻轮流乌不转西边日乗马犹知果下人空渴魏台氷在井从悲楚客泪縁巾炎炎赫日偏憎老眼耳昬聋半塞尘七夕永叔内翰遗郑州新酒言值内直不暇相邀诘朝持郑醖向夕望星津俗意愿添巧古心思变淳予穷少陵老公似谪僊人独对金鸾月宫词付小臣依韵和永叔乆在病告近方赴直道怀见寄二章浴堂深殿近皇居秋夕词臣直宿初宫女穿针争落月官奴持烛看残书万家乞巧心无尽斜汉飞光望有余枕上江山梦犹熟五更寒雨过帘踈玉辔珑珑岀绛宫青槐驰道晓烟中尘头尚裛洗车雨马耳前趋吹鬛风闻说自将身许国不湏仍以醉爲公我今才薄都无用六十栖栖未叹穷文豹篇赠黄介夫壮哉南山豹不畏白额虎泽雾毛虽杂鼮䑕朝将具须暮爲乳文章子云乆巳许还笑大夫费五羖天子仗中仪勿举尾与旂常愿看取送韩钦圣学士京西提刑王朝慎常刑恐民䧟非辟分命遣使车谬枉得举摘兼之劝农桑欲野无旷隙韩侯夙所志功利岂止百茫茫唐邓间荒土无牛迹邵阏废未乆柘阳仍旧白二地倘复营万世不可易昔在汉家时近亲多占籍苟或非膏腴当应徙畿赤毎念辄叹嗟未能俾尽画天将富斯民事与愿不隔其易谓何如拾芥由琥珀我今送韩侯书以赠无责送陆子履学士通判宿州雷雨初过草木新汴堤杨柳緑隂匀巳看画舸遂流水不惜长条折与人淮境秋传蠏螯美郡斋凉爱蚁醅醇雎南莫乆留才子宣室归来问鬼神得福州蔡君谟密学书并茶薛老大字留山峰百尺倒挿非人踪其下长乐太守书矫然变怪神渊龙薛老谁何果有意千古乃与竒笔逢太守姓岀东汉邕名齐晋魏王与钟尺题寄我怜衰翁刮青茗笼藤纒封𥿄中七十有一字丹砂铁颗攅芙蓉光照陋室恐飞去鏁以漆箧缄重重茶开片銙碾玉白亭午一啜驱昬慵颜生枕肱饮瓢水韩子饭虀居辟雍虽穷且老不媿昔逺荷好事纾情悰韩子华吴长文石昌言三舍人见访当时载酒客共过草玄人今日一寒士能来三侍臣竹门容大马金络照诸隣鸡痩莫爲具阮家依旧贫送吉老学士两淛提刑重本恤刑天子圣舟车持诏使臣贤部中汉吏无冤狱葑上吴人益美田重过故鄕逢故老一闻鸣鹤记山川不湏歌管唯诗酒况有余杭白乐天永叔内翰见访内相能来顾爲郞乐有余儿童争拂榻门巷劣容车掩扇知秋意窥墻省旧书经年三枉驾未与故人踈送石昌言舍人还蜀拜扫紫微星宿何煌煌掖垣华阁上相当舍人亦与泰阶近两两聮裾如鴈行其间飞星入王垒天子赐告归故鄕锦韀金辔照栈去文园渴令难可望杨雄位卑才执㦸岂有爵禄多文章石公官显职且贵还家展墓酹椒浆太守趋尘里人避岷山松栢风凄凉椎牛行酒与耆旧耆旧醉归唿此郞公置名分共其乐敦厚世俗时陶唐郞唿只作曩日视安知锵玉侍明光归来却向鳯池直诏言一岀称庙堂庙堂萧曹不草草润色鼓动辞琅琅鳌头蓬莱便可到蜀人更贺烹猪羊送刘元忠学士还南京昔见相公登瀛洲今见公子爲校讐鲲鹏变化三千载我生安得不白头君前拜恩父前庆暂向南都乗顺流南都留守颇爲喜将吏入贺靴声遒酒与银瓮羊脔炙上下和煦移凉秋归来却上柳堤路西风徤马控花虬送润州通判李屯田过江始与风沙隔京口山连北固牢刺史丰仪于体重邦人全伏此名高宴盘紫蟹方多味古寺青林不厌遨定挈传家旧圗籍漕河应莫费吴艘寄题知仪州太保蒲中书斋中条挿逺近黄河泻直斜蒲坂之城在其涯渠渠碧瓦十万家官商工农各扰扰侯独理斋窓照纱侯方守边听胡笳满屋蓄书凡几车他年不按清商乐亦莫学种东陵瓜老系战马向庭下厨架整娖齐籖牙朝闻鸣鸡夕闻鵶眼昬秋匣生铜花儿孙诵习且盈耳客来休论常山虵哭孙明复殿丞三首鲁国先生殁夷门吉士哀因谗君席逺时帝恩该寂寞高宫启悠扬茜旐廻昔贤皆不免松下作寒灰旧叶居东岱中年谒紫庭要涂无徃迹至死守残经诏许求遗藁朋隣与葬铭世人无怪我涕泪爲之零自古春秋学皆知不可过生前恩礼少殁后荐章多妻子将焉託田园有几何汶杨秋树里黄鸟谩听歌程文简公挽词三首尝预巖廊政终爲社稷臣作藩安旧俗飮酒得贤人塟礼铙萧咽明仪币马陈泉堂一经掩原上只麒麟将相荣难及唐虞世巳遭名将官愈大节固位同高哀悼王朝辍镌埋史笔操空山伊水外松栢冷萧骚关塞秋云冷伊川苦雾隂薤歌金铎碎蒿里石宫深燃漆爲长夜栽松作茂林空留旧冠劒家庙四时心送李殿丞通判蜀州尝闻蜀国海棠盛因送李侯宜有诗日爱西湖照空锦醉看春雨洗燕脂郡无公事中园乐民喜羣邀匝树窥望帝鸟啼空有血相如人恨不同时晨鲜深浅非由染解赋才华未得知闻说赵高今巳老试教圗画两三枝八月十夜广文直闻永叔内当闻向蓬莱蓿鳌峰第几层秋声暗叶雨残梦空堂灯推枕感孤鴈抽琴弹坏陵谁知广文直桃簟冷于冰和公仪龙图新居栽竹二首八月竹根移要雨逢隂便向阮家求请公静听萧萧叶斗变江南一夜秋都城有地谁栽竹只见寒樗与老槐闻种琅玕向新第翠光秋影上屏来赠京西陈郎中忽枉乗轺车锵然响金辔驻轸与我言琅琅有深意乃知故相家事业巳不坠信哉渥洼种千里可立致显祖实令君名声取高位伯叔与懿考聮荣重当世于今多昆孙朱紫纷曵地勉勉崇令德苏李着难至送董着作知北海县君尝佑王属议平天下刑岀宰得古邑农锄多带经素琴伴飮酒緑藓生讼庭举首望海鴈高怀在青冥送王微之学士知池州秋江渺然生寒潮北风吹帆上青霄旗脚舒舒战红鬛旗心闪闪交皂鵰樯下徤儿发金铙屋上鸾僮鸣紫箫岸傍舟人望且拜溪口直入当高谯正闻皷角波动摇齐山舞翠挹岧嶤郭西勐虎夜莫入太守号令如怒飈长戈椿尔喉长刀断尔腰牙兵将吏无敢嚣新威烈烈野火烧读永赦集古録目古史书不足磨璞镌美辞周宣石鼓文巳缺秦政峄山字苦隳西汉都无半画在黄初而上犹得窥下及隋唐莫可数奇言伟迹恐所遗信都力粘大小轴集十爲秩仍第之随目证讹甲癸推青编是非皆究知有益于古今不疑碑虽灭绝事弗移后人览録尚若披信都用意无穷期天灰地烬乃终毕信都信都名愈出依韵和永叔秋日东城郊行郊原物老莽然中寓兴驱车向国东夹道名园迷屈曲压枝秋实乱青红寒畦覆緑将收菜野蝶䨇飞尚绕丛田父欣来问行幸依稀还似闘鸡翁送王景彞学士使虏持节共知过碣石衘芦相背有飞鸿地寒狐腋着不暖沙阔马蹄行未穷陇上牛羊冲宻霰帐前徒御立骏风归时莫问程多少却到河湟杏蕚红哭王几道职方三首前罢邯郸守孤高与世违青云旧知在白首故园归旣没无儿女元贫只帐帏平生洛阳友从此更应稀我今过五十万事日消磨熟识世间寡故交泉下多叶秋知易陨松耐竟如何尝亦悲前哲荒坟野䑕窠得君音信近安稳在缑山不是国医悞宁辞蜀道艰终然有脩短犹免历间关便作千秋别霑襟沸泪班依韵和杨直讲九日有感也持黄菊蘂时望白衣人苜蓿从来厌茱茰却乍亲护霜云不散吹㡌客何贫莫要悲摇落秋花更胜春王侍讲原叔挽词三首衣冠今盛族兰玉旧嘉声博古无遗悞遭时有重名䰟舆临水发灵马向郊鸣归塟商丘外森森栢巳成稽古逢尧舜锵金侍冕旒生员尊郑学子舍预䕫谋翰苑事犹着岱宗䰟巳游无情是天地玉树掩蒿丘丹旐秋风急清笳晓月寒明衣裛草露素士挽桐棺行哭宾徒盛观仪里巷殚空余旧编在千载莫能刋送公仪龙圗知杭州在昔汉中微我祖入吴门公今领名都千骑拥高轩与古异岀处素节古本原江观白马潮水花长鲸奔山飘月桂子天香一国繁壮竒巳若此纎侈尚亦存旧闻其风俗色易而柔温太守朝驾车闾巷焚兰荪太守暮还府灯烛照旗旛清歌延冠盖广湖浮酒樽成都与余杭天下莫比论彼爲公故鄕此爲公偃藩吏民宜寡事恺悌有谣言和杨直讲夹竹花圗桃花夭红竹净緑春风相间连溪谷花留蜂蝶竹有禽三月江南看不足徐熈下笔能逼真壐素画成才六幅蕚繁叶宻有向背枝痩节踈有直曲年深粉剥见墨纵描冩工夫始惊俗从初李氏国破亡圗书散入公侯族公侯三世多衰微窃贸檐头由婢仆太学杨君固甚贫直縁识别争来鬻朝质绨袍暮质琴不忧明日铛无粥装成如得骊颔珠谁能更问龙牙轴竹真似竹桃似桃不待生春长在目送李端明知河中府才业人终服聦明帝所闻来希叚干木去识大冯君金络鸣津口朱旗点鴈羣山河虞旧国箫鼓汉横汾古堞临秋月高楼等白云应同羊叔子缓带隔嚣氛依韵和永叔内翰西斋手植菊花过节始开偶书见寄昼惜日易沉夜惜月易晓重阳种菊花此意尔大好所嗟时节晚又失浇培早开荣独是迟造化徒费巧霜前拥繁蕚篱下同陨藁微根发再緑复笑王孙草庄生语鹏鷃乐不计大小能齐乃有余但恐知者少常爱阮嗣宗遇酒醉则倒杯中得贤趣世上逐金袅依韵和丁学士陪诸公城东飮黄花秋草满荒台䏈马鸣珂未欲廻上苑自将驰道隔高林空望白云开荐肴巳去纱笼羃赐醖新从蚁瓮来天气正清风景好重门虽禁不辞杯宛陵先生集卷第五十四宛陵先生集卷第五十四目録宛陵先生集目録卷第五十四和王景彞忆秋永叔七夕遗新酒和永叔见寄文豹篇赠黄介夫送京西王提刑送陆学士宿州倅得君谟书并茶三舍人见访送吉老两淛提刑永叔见访送石舍人还蜀拜扫送刘学士还南京送润倅李屯田寄题仪州书斋哭孙明复程文简公挽词送蜀倅李殿丞闻永叔广文直和公仪新居栽竹赠陈京西郞中送董着作知北海县送王学士知池州读永叔集古録目和永叔秋日郊行送王学士使虏哭王职方和杨直讲九日有感王侍讲原叔挽词送公仪龙圗知杭州和夹竹花图送李端明知河中府和永叔西斋植菊和丁学士目録终宛陵先生集宛陵先生集卷第五十五宛陵先生集卷第五十五宋宛陵梅尧臣圣俞着依韵和池守王微之访别君荣初出守我老未东归病眼生花早苍毛似叶稀徃还从更少谈笑暂相依不及秋鸿翼能随向楚飞寄题资州钱固秀才道胜堂醮坛旧山下高卧一儒生有室罗经籍无心取组缨芋肥收岁计柑熟霜晴暂向京都见添书入蜀城送黄国博知抚州逆水乗风上蒲帆满挂樯日行知几里江渺不分疆宿浦随潮入逢人问路长临川十万戸劝劳执壶浆观韩玉汝胡人贡奉图时世重古不重新破图谁畵旧胡人臂鹰捧盘犀利水铁鎻狮子同麒麟翘翘雉尾挿头上深目鉅鼻青搭巾涂朱点緑笔画大筋骨怒露蛮祠神茜袍白马韩公子从何得此来秘珍定应海客逺爲赠中国未覩难拟伦公子自言吴生笔吴笔精劲痩且匀我恐非是不敢赞退归书此任从嗔送韩文饶赞善宰河南退之曾作河南宰韩氏于今又见君县政从来人有望家声不坠世多文后池分洛贮蓝水高槛看嵩迷岭云主簿堂前七叶树手栽应莫巳刳焚送刁秘校授涟水主簿归四明省亲桂得嫦娥枝妇得黄姑女直归东海头翁妪笑相语何当却之官古县入平楚莫嫌簿书繁百事由区处依韵和永叔戏作琵琶转拨声繁促学作饥禽啄寒木木蠧生虫细穴深长啄歊鑑未充腹拢弦叠响入衆耳发自深林答空谷上弦急逼下弦清正如螳螂捕蝉声坐中賔欢唿酒饮门外客疑将欲行主人语客客莫去弹到古树裂丁丁内賔外客曾未听乍闻此曲无不惊还忆昭君入胡虏乌孙帐下边马鸣安知如今有乐事能使女奚飞玉觥女奚年小殊流俗十月单衣体生粟言事关西杨广文广文空腹贪教曲曲竒谱新偷法部妙在取音时转轴翰林先生多所知又笑画圗收满屋不肯那钱买珠翠任从堆挿堦前菊功曹时借乃许出他日求观龟殻缩我嗟老钝不如渠幸得交朋时借娯但乐休计有与无送吴仲庶殿院使北汉朝重结单于好岁遣名臣礼数增紫䑕皮裘从去着飞龙廐马借来乗天寒将遇碛中雪鼻息暗添髭上冰定见南鸿起归思家书欲寄不堪慿送吕沖之司谏使北虏人多窃朝廷礼译者交传应对辞羊酪调羮尊汉使氊堂举酒见阏氏曚曚白日穿云出漭漭黄沙作雾吹知去燕京几千里胡笳乱动月明时送孙隐之都官通判秀州柳条初落尽不拆意徘徊泛汴趋残水到吴看早梅无耽听鹤泪有信寄鸿来闻说闾亭改灵光化劫灰依韵和王平甫见寄兄爲太守两轮朱仲泛吴人燕尾舻且看洞庭多橘柚莫怀江国有枌榆少游山水殊非俗老爱诗书又似愚百事输君休问我风沙不比在云湖得王介甫常州书斜封一幅竹膜𥿄上有文字十七行字如痩棘攅黑刺文如温玉烂虹光别时春风吹榆筴及此巳变蒹葭霜道途与弟奉亲乐后各失子怀悲伤到郡纷然因事物旧守数易承蔽藏捜姦证若治絮蚤虱尽去烦㸑汤事成条举作书尺不肯劳人鱼腹将鱼沉鱼浮任所适偶能及我爲非常勤勤问我诗小传国风才毕葛屦章昔时许我到圣处且避俗子多形相未卽寄去慎勿怪他时不惜倾箱囊知君亦欲此从事君智自可施庙堂何故区区守黄卷蠧鱼尚耻亲芸香我今正值鴈南翔报书与君倒肺肠直湏趂此筋力强炊粳烹鲈加桂姜洞庭緑橘包甘浆旧楚黄橙线作瓤东山故游携舞娘不飮学举黄金觞谿如罨畵水泱泱刺船静入白鹭傍菱叶巳枯镜靣凉月色飞上白石牀坐看鱼跃散星芒左右寂寂夜何长乌栖古曲传吴王千年万年歌未央莫作腐儒针膏盲莫作徤吏绳饿狼傥如龚遂劝农桑傥如黄覇致鳯皇来不来亦莫爱嘉祥司马君实遗甘草杖美草将爲杖孤生马岭危难从荷莜叟宁入化龙陂去与秦人采来扶楚客衰药中称国老我懒岂能医逢雷太简殿丞长安初见君君颔微有须后于河内逢秀峻美髯胡又㑹在桐鄕谈诗多孟卢学书得天然钟王不能奴荏苒三十载邂逅遇京都朝接北扉饭暮应西垣唿坐中如梦寐相语故人无昔由处士召胸怀开庙谟今看髭巳白议论耻非夫拜章陈时事皆与相意符其识固不浅其用当亦殊人多惜老大我复叹覉孤终朝重相笑爲君倾酒壶雷太简遗蜀鞭蜀道山之峭壁兮如快刀一削平无痕其间春雷惊龙走竹根迸石垂虺尾骨节痩宻风霜吞野夫采之缒悬蔓分寸脱死持还奔他人不可得此物乃重太守公侯孙献来一钱不肯要只吃斗酒抱归村太守立性岂謟贵将赠故人唯义存我骑痩马固莫称破韀烂辔沙尘昬明日试执趋君门孰不怪视窃笑言得雷大简自制蒙顶茶陆羽旧茶经一意重蒙顶比来唯建溪团片敌汤饼顾渚及阳羡又复下越茗近来江国人鹰爪夸䨇井凡今天下品非此不览省独荈乆无味声名谩驰骋因雷与改造带露摘牙颕自煮至揉焙入碾只俄顷汤嫰乳花浮香新舌丼永初分翰林公岂数博士冷醉来不知惜悔许巳向醒重思朋友义果决在勇勐倐然乃以赠蜡囊收细梗吁嗟茗与鞭二物诚不幸我贫事事无得之似赘瘿送吕寺丞希彦邠州佥判自有仲宣乐从军仍近亲关河历周郑风雪过咸秦原上方驱马鞍傍忽起鹑世家传钓玉重问渭川濵送施司封福建提刑命使得才臣钦刑圣主仁铜苗休问发田种去教亲白茗出溪上红焦连海濵轻车莫道逺诏意重生民江邻几暂来相见去后戏寄低头拜我苍髯翁来如飞鸟去如风一夕共飮斗柄北平明巳向函关东衆中旧骑跛鼈马塞下新买连钱騘疾驱似逐邓林日不肯暂住行何穷送徐无党归婺州吴蚕吐柔丝越女织美纨机杼固巳勤刀尺诚独难裁缝失分寸长短爲损残尝闻仲山甫能补帝衮完衮完民衣足天下无苦寒徐从信都学染翦宜弃冠彼实山甫徒尔亦非綷剜东归道自胜人谁故时看依韵和永叔内翰酬寄杨州刘原甫舍人东望淮海间恨无鸿鹄羽鸿鹄日巳飞风雪岁将暮忆听谈老庄逹生无恐惧我今齿髪踈何异树有蠧辞别不必道俛仰巳成故书问虽惟爲梦寐则徃屡乗桴思仲尼好勇慙季路愿希隆中卧不是邀三顾二公廊庙才酬寄封尺素臯䕫乆相称舜禹时巳遇举杯向明月此意聊可寓和韩钦圣学士襄阳闻喜亭亭栏下望汉江水净緑无风写镜明日脚穿云射洲影槎头摆子出潭声樯帆落处逺鄕思砧杵动时归客情使者徘徊有佳兴高吟不减谢宣城许仲途屯田以新诗见访许氏世工诗浑棠格力微独能兼古律无不是珠玑捧卷光蓬室停车照竹扉阳春复高调自昔和人稀答祖择之惠黄雀鲊李白劝尔莫逐炎洲翠亦莫近吴宫燕尔不听此言祸患今乃见吴火时虽无越罗日生变空知稻粱肥岂悟盃盘荐我不闻尔声谬成先生馔咀嚼勿言非雉鴈犹充饍览显忠上人诗昔读逺公传颇闻高行僧庐山将欲雪瀑布结成冰㝷迹数百载历危千万层师来笑贾岛只解咏嘉陵依韵和吴长文舍人雪怀永叔内翰紫禁低云拂绮栊西垣人忆玉堂翁捻髭覔句方传咏着树成花尚舞空不管因风吹塞外任教飞片落杯中晓来城郭遮无路阮借驱车莫叹穷送王巖夫秘校通判滑州昔闻信都侯尝作畵舫斋空戸两向辟罇席长对排左顾树若岸右盼堵成崖旣无风波虞但与物景谐一从信都去来者趣意乖屋室改库廐花木爲薪柴君当访其蹟更葺安旧牌记石傥尚在尘土加洗楷然后酿井泉吟醉前人偕寄言灵河守高此别乗怀和宋次道答弟中道寄怀陆家兄弟苦西东黄耳传书近巳通共叹流年同转毂各惊华发似飞蓬河冰夜合知霜劲塞雾朝开见日红腊尽春来又相逺江南江北望归鸿元日合门拜表遇雪呈永叔六花随表拜东厢庭下遥唿万岁长王㑹圗中陈璧马汉官仪里湿旂常因风乱絮霑螭首似鹄轻毛落井床素发垂冠少颜色衆人休笑老爲郎王乐道太丞立春早朝近臣头上黄金胜殿前拜赐东风应牙䟽甲蔟春盘肉抹长丝何亘亘寛衣武卒轝至庭人归下筯殊难称我家无火甑生尘㡜柳綵花空着兴空着兴将底爲但愿得米资晨炊不管飞霙与麦宜千官队中身最卑五日一谒前旒垂上元夕有怀韩子华阁老一岁老一岁新年思旧年东楼尝共望九陌听争先白髪更中笑舞姝应转妍追随都巳倦强对月明前钱君倚学士日本刀日本大刀色青荧鱼皮帖欛沙点星东胡腰鞘过沧海舶帆落越栖湾汀卖珠入市尽明月解绦换酒瑠璃缾当垆重货不重宝满贯穿铜去求好㑹稽上吏新得名始将传玩恨不早归来天䘵示明游光芒曾射扶桑岛坐中烛明魑撇遯吕䖍不见王祥老古者文事必武备今人襃衣何足道干将太阿世上无拂拭共观休懊恼依韵和杭州梅龙圗入淮见寄东都车马苦飞霾南国桅帆喜过淮船背挿旗风自展沙头迎浪雪相排白鱼巳荐糟增味红稻新炊粟厌怀定似谢公吟逺岫钱塘应合有高斋送周直孺秘校和州都曹箭头破贼弃不爲笔端射策取桂枝殿前脱袍改旧色庭下折腰丼去时历阳郡小太守好督邮官闲衆吏嬉江边竹园啼竹鸡竹里种花春过迟东望望夫云脚垂烟雨隔岸风樯欹湿鴈不起沙上斯君思历乱如盎丝宛陵先生集卷第五十五宛陵先生集卷第五十五目録宛陵先生集目録卷第五十五和池守王微之访别寄题资州道胜堂送黄国博知抚州观玉汝贡奉图送韩善宰河南送刁主簿和永叔戏作送吴殿院使北送吕司谏使北送秀倅孙都官和王平甫见寄得王介甫常州书司马君实遗甘草逢雷太简殿丞雷太简遗蜀鞭得太简蒙顶茶送邠州吕签判送福建施提刑戏寄江隣几送徐无党归婺和永叔寄刘舍人和襄州闻喜亭许屯田新诗见访答祖择之恵鲊览忠显上人诗和吴舍人对雪送滑倅王秘丞和次道答第寄怀元日合门拜表遇雪王太丞立春早朝上元夕怀子华钱君倚日本刀和梅龙圗入淮见寄送和州周都曹目録终宛陵先生集宛陵先生集卷第五十六宛陵先生集卷第五十六宋宛陵梅尧臣圣俞着送谢师厚太博通判汾州嚬官吴越饱稉稲况住南阳多水田北登太行入汾曲正获𥝧稏秋风前晋人朴厚自寡讼软炊玉粒河鳞鲜君方少壮齿颊徤甘美不负经腹便有意南飞寄我信满川鸣鴈下连连依韵和永叔都亭馆伴戏寄去年鏁宿得聮华二月墻头始见花今日都亭公感物明朝太学我辞家送李君钖学士使契丹弔慰昨日匈奴来告哀殿门不识桃花开今闻君去作弔使正值鴈嘷从北廻风卷黄云无逺近山留白雪犹枯荄归㸔车马汗流沫逃暑爲传河朔杯送邵裔长洲主簿姑苏城头乌哺时长洲草緑春袍归鲁桑叶小蚕出迟吴田水暖牛耕肥里胥争迎县寮喜入门先自易綵衣拜亲然后及王事簿书岂得长相鞿送薛公期比部归绛州展墓风雨梨花残松栢墓门晚嗣子千里驹羊肠九折坂春裘不畏寒行路未爲逺旧来河内守父老将衣挽送次道学士知太平州因寄曾子固春浦杨花撩乱飞春江魮鱼来正肥采石新林儿女去茭白蒲牙艇子归归令煮鱼不得熟巳望使君船上矶上矶亦不待潮应争牵篾缆泥汚衣姑熟搥大皷红抺靴刀趋俯偻牙兵可拟岸傍芦森森甲立雄南土更得西州谢法曹新咏定多传乐府依韵和刘原甫舍人杨州五题时㑹堂二首今年太守采茶来骤雨千门禁火开一意爱君思去疾不縁时㑹此中杯雨发雷塘不起尘蜀崑冈上暖先春烟牙才吐朱轮出向此亲封御饼新竹西亭结雨竹西若若川杨州歌吹思当年刘郞若向风前唱梦入青楼事罔然春贡亭梦谷浮船稳且平泊登冈顶看茶生始从官属二三軰时听春禽一两声蒙谷茗园葱倩与山笼一夜春雷发旧丛五马留连未能去土囊深处路微通崑丘隋家宫殿昔初成不道荒凉兽迹行今日知来高处望山川兴废使人惊送江隂签判眺太祝去无珠履爲上宾进船申浦忆春申江田挿秧鹁姑雨丝网得鱼云毋鳞青天折桂香未灭紫豉煑莼甘更新平时况可乐风月吴物信美聊前陈送眺质夫太丞知深州芜蒌问古亭春入饶阳城豆粥君王逺壶浆刺史迎地凉宜牧马塞近惯调兵爲寄井泉石老来思目明送少卿知宣州汴水清明下宣城太守行鸭头吴荡緑燕尾楚船轻族本三阳重诗从小谢清州民还最喜门下旧通名送朱表臣职方提举运盐蜃灶煑溟㴾航醎播楚越官榷利言盈盗贩弊相汨连艘以转致搅灰或沉没虽使日鞭黥未易穷姦窟朝廷用朱侯提职欲无阙侯因许专画拜跪陈其说曰臣有更张敢以肝胆竭荆湘岭下城恃逺不畏罚堂堂事私贾遮吏遭驱突愿使商自通输金无暴猝淮江且循常约束备本末国用必余资亭民无滞物事下丞相府论议不可㧞从之东南苏拒之财赋遏听侯侯徃施所便黔黎活五味旣和调万里销狂悖汴水桃花时犀舟顺流发过淮逢絮魮泊岸採芦蕨挂帆趋浪头应不劳岁月依韵和李君钖学士北使见寄行色见车马爲之具壶觞暂辞丼泉宫逺奉左贤王蒙茸春裘薄匼匝金络光唯知君命重不数沙路长鲁酒虽入脣胡笳易廻肠归来立螭头言动书不忘送张山甫秘校归缑氏去年来折桂今年来娶妇得意春风前还家寒食后蓬巷閙鸡犬藤花䕃井臼缑山白醪醇重酌高堂寿送江东转运杨少卿世言楚使者乃是汉名卿曾是察黄绶但能勤列城江山无改故草树几更荣有意息民甚不同求羡盈宜春宴射篇李驸马请赋杂言风雨未过桐华时宜春苑中棃蕚披天子赐宴羣臣嬉少年都尉方追随暮归迟喜聮留后兄弟䨇弓射熊皮侯宗戚族坐上少伯仲相顾惊恩私鳯皇楼高玉箫吹金络駮马不肯骑自戒危溢作后规何郎莫媿书与诗送王乐道太丞相如旣击劒仲宣亦从军二人当其时皆以能赋闻韩公守武垣犀兵若屯云幄中欲寄画才智莫有君请之天子所朝奏夕离羣爲沽斗酒飮爲买赤鲤焚鱼尽酒亦尽醉起衣袂分送楚屯田知扶沟客亭多少路花信几畨风折柳赠新翠种桃思旧红渊明节巳异潘岳趣还同政治有余力归来辞赋工吕山人同荆供奉见过街上春泥踏始开山人忽同供奉来老奴行迟报我晚怒气欲㧞庭中槐闻说道心调伏乆等闲休要起嫌猜观刘元忠小鬟舞桃小未开春意浓稍头緑叶映微红君家歌管相催急枝弱不胜花信风次韵奉和永叔谢王尚书惠牡丹大梁有公子洛阳有游侠昔时意气相慿陵不问兴亡事栽挿栽红挿緑闘青春春风与开春雨䬃两都富贵不相殊走马㝷芳何合杂只闻年少竞争先摘叶嗅花身更捷安知遗爱旧留守驰献百葩心浥浥尚书最重欧阳公盈盘分去蜂偷猎但能爲乐飮醇酒何必署名黄𥿄牒翰林职清文字稀不比外官烦应接曩公爲花曾作谱端相用意随蝴蝶拟王拟妃姚与魏岁岁年年千万叶还将颜色定高低緑珠虽美犹爲妾从来鉴裁主端正不借娉婷削肩脾旧品旣着新品增偏恶妬芽湏打拉尝忆同朋有七人毎失一人泪縁睫唯我与公今且存无复名园共携榼公因尚书戴红紫白髪欺公生匼匝磨墨挥毫兴不衰作诗坐使刘曹怯副本能传幸一观口诵舌摇徒嗫嗫送王郎中知江隂持归汉省青绫被去看吴都白马潮叠皷渡江寒浪伏鸣铙入境野云飘鱼穿杨柳夸鲜脍人采芙蓉学细腰家有二槐爲太守弟兄谁似李文饶送阎仲孚郞中南游山水蜀山难于上青天闻之李白爲旧传蜀客徃返曾又然奇峰又与三崃连巫阳神女暮爲雨飞入楚台王梦相如杨雄不道此宋玉景差其赋偏西州才子邯郸守怀章徃代尚踰年家住岷峨多此宦乗闲因借下江船未浮洞庭沅湘去还探禹穴希马迁春申楼观巳不见子胥怒涛犹满川钱塘太守同鄕里一见君来颜巳喜甘馔香脆与君游诗贮箧囊携不起浣沙溪头西子家自㝷锦石菖蒲花扫归成都与士夸君平曾巳悟星槎次韵和永叔尝新茶杂言自从陆羽生人间人间相学事春茶当时採摘未甚盛或有高士烧竹煑泉爲世夸入山乗露掇嫰觜林下不畏虎与虵近年建安所出胜天下贵贱求呀呀东溪北苑供御余王家叶家长白芽造成小饼若带銙闘浮闘色顶夷华味丼廻甘竟日在不比苦硬令舌窊此等莫与北俗道只解白土和脂麻欧阳翰林最别识品第高下无欹斜晴明开轩碾雪末衆客共赏皆称嘉建安太守置书角青翦包封来海涯清明才过巳到此正是洛阳人寄花兎毛紫盏自相称清泉不必求虾蟇石缾煎汤银梗打粟粒铺靣人惊嗟诗肠乆饥不禁力一啜入腹鸣咿哇次韵和再拜建溪茗株成大树颇殊楚越所种茶先春喊山搯白蕚亦异鸟觜蜀客夸烹新闘硬要咬盏不同飮酒争画虵从揉至碾用尽力只取胜负相笑呀谁传䨇井与日注终是品格称草芽欧阳翰林百事得精妙官职况巳登清华昔得陇西大铜碾碾多岁乆深且窊昨日寄来新脔片包以蒻纒以麻唯能䞉啜任腹冷幸免酩酊冠弁斜人言飮多头颤挑自欲清醒气味嘉此病虽得优醉者醉来颠踣祸莫涯不愿清风生两腋但愿对竹兼对花还思退之在南方尝说稍稍能㗖蟇古之贤人尚若此我今贫陋休相嗟公不遗旧许频徃何必丝管喧咬哇送许当职方通判泉州乳乌不逺飞乳兽不逺游异类尚有恋人独安所求许侯恰爲郡乃甘贰一州得以奉䨇亲时物供膳羞竹箭水顺疾红旗挿归舟归舟莫苦急睢阳多旧俦丞相正喜士樽酒应爲留清源六千里到日鱼蟹秋宛陵先生集卷第五十六宛陵先生集卷第五十六目録宛陵先生集目録卷第五十六送分倅谢太博和永叔都亭舘伴送李学士契丹奠慰送长洲邵簿送薛比部送次道学士知太平和原甫杨州五题送江隂眺太祝送提举朱职方送眺太丞知深州送少卿知宣州和李学士北使见寄送张秘校归缑氏送江东杨转运宜春宴射篇送王太丞州辟送楚屯田知扶沟吕山人同荆供奉观元忠小鬟舞次韵奉和永叔送王郎中知江隂送阎郎中游山水次韵和永叔尝新茶次韵再和送泉倅许职方目録终宛陵先生集宛陵先生集卷第五十七宛陵先生集卷第五十七宋宛陵梅尧臣圣俞着送葛都官南归不羡新爲赤县尹惟羡暂向江南归江南羃羃梅雨时风帆差差并鸟飞竿夹岸长若桅水笼畜鱼鲜且肥家在千山古溪上先应喜鹊噪门扉杨乐道留飮席上客置黄红丝头芍药洛阳卖牡丹江都买芍药卖与富人欢买爲游子乐万丝必同心千叶必同蕚五色相浅深百金相厚薄栽培动经年风雨便成昨萧条洛阳城索寞江都郭頼有一春花能无十千酌朝看门拥车暮见门罗雀尝闻月底人欲把月桂斫要使清光多四海意开廓我亦爱明月常满不愿落上弦过杨侯乃值寒雨作共飮三四人不觉传鸣柝持葩金谷豪朱黄何灼烁还思溱洧上士与女相谑实此香草芳请我赋其略酒䦨爲追咏思拙笔屡阁项羽羽以匹夫勇起于陇亩中遂将五诸侯三年成覇功天下欲灭秦无不慕强雄秦灭责以德豁逹归沛公自矜奋私智奔亡竟无终送陈郞中知和州蔼蔼尚书郞出爲二千石伯父历将相兄弟皆烜赫前罢永嘉守民俗遮阡陌独将海松归夸与都下客今去乌江边寂寞空旧迹当求虞姬草无风舞随拍城头可旷望千里波月白俱助使君欢平时遗吏责送薛十水部通判并州并州自古近胡地牛酒常行十万兵少尹曾爲五府辟将军况有旧家声桑麻故巳知风俗丘陇何湏访姓名闻说至今犹好马试求安稳衆中行寄题西浴致仕张比部静居院四堂张侯归静居堂宇结四隅堂中何所有书画罗籖厨四堂各异名名异义亦殊夷心与㑹眞内以道德娱清白及金兰外爲子孙模西南夜落蟾东北朝生乌天门风相通盛衰理可无旧尔松桧树间之花石株雨晴气候佳隣里或来俱遣摘班林笋共持香粳盂饭毕循径行不使僮仆扶所至旧衣坐遍历日过晡时遇园果熟丼浆而粉肤就枝掇鲜美咀味销氷酥以此乐岁月岂是忘形躯礼法不我弃劳吝不我纡上不媿二踈下不泛五湖自有逍遥趣幸世遭唐虞送洪秘丞知太宁监三崃蛮溪上千山楚俗兼妇人樵入市官井货专盐魑魅或爲患猕猴常可嫌君能厚风化男子使腰鎌送江西转运冯广渊学士五月江南行南风江恶遡乗潮虽有信不过湓城去船经香炉峰峰前湏暂住三年少尹劳始得看瀑布到官未必闲举察忧财赋廻思庐山傍尘土巳生虑尚存滕王阁无忘一登顾依韵和永赦景灵致斋见怀翰林文字本雄强况复斋祠向静坊高树黄鹂无去意深廊朱幕动微凉不嗟门外尘沙苦只觉壶中岁月长庭下隂苔未教扫榴花红落点青苍杂言送当世待制知扬州广陵老人争持壶酒朝言送少年使君暮言迎少年太守少年俱是玉墀人文章快利生铜吼莫作芜城赋事徃复何有莫听嵇康琴商声岂堪乆今当太平非不偶星宿煌煌罗北斗扬州古富变荒凉万俗一心依父母地包淮海江湖寛货走荆吴楚越厚开酿刲羊愿遇宾天下沄沄不轻口送苏公佐屯田知单州栢上有羣乌一乌飞向东方栖城头与人司吉㐫八月禾巳获九月黍巳舂竞持美酒相庆乐年丰借问何能尔时平无困穷王平甫惠畵水卧屏临流别君时羡君观吴潮君行识我意遣畵一幅绡画作绕床屏滔滔随惊飈前浪雪花卷后浪白马跳宛然千万重不似笔墨描窊亚乱我目坐卧疑动摇夜灯照河汉如有织女招朝日下天牎东海无秦桥秦桥不可度织女不可邀但慕乗桴公空能诵唐尧尝闻挟柘弹意必在食鸮终当五湖上归去学渔樵送万州武宁叚尉相见三十载喜君始成名新袍照江緑白髪憎鑑明临水必观鱼独伤鱼命轻朝爲渊底游暮爲釜中烹彼方路艰逺其民亦天氓馁之则爲盗非是恶厥生捕多勿夸能能在不犯兵次韵答黄介夫七十韵春风不择草万卉皆发萌盛夏一长养秋实俱与成舂粒以蒸炊刈枯以煎烹工师调五音不问咸与韺自取衆律和黍谷动华英可以荐祖庙可以陈帝庭良将统万卒所向若惊霆战闘衆益勇号令夜益明破敌必拉朽不见坚阵横我观欲物际亦在农力兴我观合奏时亦在考击并我观成功日亦在间得情草木有美恶造化无喜憎五声有高下一致不可评三军用貔虎不较蚊睫螟大君设时网广海无漏鲸磊落黄夫子爲学不自轻四十登贤科良贾售百朋得志岂计晚成名等衆荣旧交半存没新知慕徒倾老鹤晴一唳随风无近声好论古今诗品藻笑钟嵘欲扫李杜坛未审谁主盟我衰百事倦白首聊穷经两目生昬花犹胜张籍盲读书爱日永秉扇自驱蝇但恶乱我思非与小物勍清飈飒然来喜得如弟兄散帙空堂上垂冠发星星载诵尧舜篇幸今时太平不学遁世士投竿泛东溟不袭贪生人炼气噏日精不羡富贵翁歌吹满重城独守萤火光莫擥蟾蜍晶人生转头间未免一铭旌区区逐甘鲜鼎鼎夸佩缨安知西山饿熟识緜上耕彼勿叹鳯衰此正歌鸿冥分合没穷巷迹涩蹈高闳妻子易爲饱粟帛不足营岂乏一器饭岂乏一杯羮肯爲浊河浊愿作淸济淸韩愈尝有言百物皆能鸣特称孟东野贫箧文字盈到死只冻馁何异埋秦阬今我巳过甚日醉希歩兵神僊多羽翼一一飞蓬乃知无道气难可强留形鄙性实朴钝曾非傲公卿昔随衆一徃或值谤议腾曰我非亲旧曰我非门生又固非贤豪安得知尔名是时闻此言舌直目且瞠俄然我有答贤相持权衡喜士同周公其德莫与京我去岂不送我徃岂不迎自爲筋力寡路逺艰于行未若归教子遗金徒满籝岁月苦易得颜貌日可惊身虽厌役役心亦逺硁硁归思吴州橘梦忆楚江萍试看两围碁白黑何所争朝脱泥涂困暮失云衢亨物理旣难常逹生重飞觥曾以文豹章逺喻子怀能曩者恃贵势悔说乌鸟灵乌灵反见怒终恨屈此诚当时语颇错盍唿爲大鹏于兹傥遇之应解颈颊頳韵尽意未尽且用此报琼永叔内翰见索谢公游嵩书感叹希深师鲁子聪几道皆爲异物独公与余二人在因作五言以叙之昔在洛阳时共游铜驼陌㝷花不见人前代公侯宅深堂鏁尘埃空壁闘蝪楸隂布苔緑野蔓纒石碧池鱼有偷钓林乌有巧射园隷见我来朱门暂开辟园妇见我还便扫车马迹何以扫马迹实亦畏他客我辈唯适情一叶未尝摘他人或所至生菓不得惜又忆游嵩山胜趣无不索各具一壶酒各蜡一䨇屐登危相扶牵遇平相笑噱石捣云衣轻巖裂天䆫窄上飮醒心泉高顚熘寒液下看峰半雨广甸非甘泽夜宿岳顶寺明月入戸白分吟露气冷勐酌靣易赤明朝循归途两胫痛若刺日旰就马乗香草路迫阨却望峻极居巳与天外隔薄暮投少林漱濯整冠帻碑观廵幸僧指古定空壁誓将新咏章灯前互诋擿杨生护巳短一字不肯易明年移河阳簿书日堆积忽得谢公书大夸游览剧自嵩历石堂藓花题洞额其文曰神清固非人笔画乃知二公贵逆告意可頥遂由龙门归里堠环数驿我时诗巳答或歌或辨责责我不喜僧性实未所获凡今三十年累塜拱松栢唯与公非才同在不同昔昔日同少壮今且异肥瘠昔日同微禄今且异烜赫昔同骑破韀今控银辔革昔同自讴歌今执乐指百死者诚可悲存者独穷厄但比死者优贫存何所益送谢师直秘丞通判莫州兼寄张和叔河湟宿兵地劲勇天下闻侵疆古甚炽薄伐诗所云徃今势且异利害理颇分逺以塘设险遂轻甲屯云昔传尝胆国能破怒蛙军越虽隔大江吴遭若枯焚实由恃阻懈抉目悲伍员夫子负美才议论高不羣况有令兄弟今亦贰河汾助守戒不虞愼勿倚和獯张侯爲刺史大族独此君法明而不竒可共餙以文送白秀才福州省亲士忧行不脩不忧禄不及之子乆好学何患名未立圣时开贤科子独不肯入固非逺仕进服朞难赴集南归慰亲颜道路正暑湿悠悠几千里赤日薄行笠暂憇青林下頼有寒泉汲漱齿去尘埃土风湏渐袭送温州楚屯田鴈荡山头鴈如随太守来秋风旣与至春日定同廻上宰无忘旧明时必用才白于章句老经册向萤开送僧在巳归秀州前岁嘉兴火僧居化劫灰四方持钵去千里渡江来心向王成讲縁从海客廻水天闻唳鹤不复有尘埃送祖印大师显忠黄𥿄赐祖印铸名不铸金力笑苏季子责望小人深渡江见海月秋光上遥林团团冰玉盘莹然如禅心题译经院同文轩有书无异文有车无异轨贝多得旁行白马来万里清轩延高僧一岁译几𥿄译罢坐焚香庭草洒寒水和江隣几学士得雷殿直墨竹二轴昔见雷子之小篆今见雷子之墨竹节痩巳似蛟龙孙叶暗曾无鳯凰宿江翁得之尤爱怜作诗写意酬䨇轴挂在空堂坐卧看如玩萧萧巖畔緑莫疑昬黑眼生花松煤浓色切寒鵶不问主人兼客至明朝骑马到君家永叔内翰见过我居城东隅地僻车马少忽闻大尹来僮仆若惊鸟入门且坐笑丰颊光皎皎问我餐若何依旧抱糜麨问我诗若何亦未离纒绕我庭有蔾苋不堪秣騕褭我壶无醪醴不能犒介绍乃喜百事稀来此与世矫固非傲不徃心实厌扰扰韩子华内翰见过但见公轩过未见我马去我懒宜我嫌公曾不我恶秋雨天街凉萧萧緑槐树遥听高车声驺导门前驻仆夫惊入扉遽曰能来顾度量何其宏始终不改过索以新诗章徧览日欲暮诚慙兠离音唐突韶与濩明朝当负荆人莫识贵附送董察推赴江宁金陵从事去不叹食无鱼尺鲤日登俎故鄕时得书衰荷摘短袂秋藓曳长裾若见府公问年来懒更踈次韵和司马君实同钱君倚二学士见过栖栖太学官日厌尘坌积朋游绝经过都未昩相识幸得养踈慵不能事役役天京二贤佐向晚忽来觌笑我似卢仝环然空四壁只欠长须奴诉尹恶少摘移榻近檐楹谈诗俄至夕廻车闾巷隘跛马愁所历平明看苍苔巳觉生辙迹次韵和钱君倚同司马君实二学士见过府僚忽方驾乃知决讼余大尹不苛察羣吏不牵拘尝称二三贤助治无偏隅新晴乗此凉行行过我居何以延君子唯有满牀书何以解君頥淡句无足娱何以留君乆灯烛巳照涂登车莫言逺驺从美且都夹道行人止按辔宁驰驱我老焉所羡送子立踌蹰送阆州驻泊荆供奉青天不可上蜀道未尝行毎说褒斜险唯闻猿鸟声去爲千里客自握一方兵所重恩威立无将逺戍轻江隣几沈文通二学士见过东城车马多巷无蹄与辙如何二贤豪侵晨顾衰薾喜言雨后凉早暮脱炎热爱子屋室静尘土都巳绝不唯清耳目亦粗养愚拙江碑读头陁沈赋赏雌霓固知世德高学问冠时哲我慙于其间荆华叅蚁垤然推鹏鷃分自足不少别君归邀此吟把笔强捜抉送寿州司理张元舆清川夜流明月光城上有乌啼女墻月明不掩斗与气鸟啼未归云点霜霜寒月冷古时狱下有苔蠧之雄铓水方轩眉大灵智见我西北天门傍自言昔有切玉宝嗟今非后百鍊钢用之补履亦何益颕脱未如锥处囊谁能爲封华隂土背负七星生焜煌君去味我书此意莫叹淮水来汤汤宛陵先生集卷第五十七宛陵先生集卷第五十七目録宛陵先生集目録卷第五十七送葛都官南归杨乐道留飮项羽送陈郎中知和州送并倅薛水部寄题静居院送大宁监洪秘丞送江西冯转运和永叔景灵致斋送当世知杨州送单州苏屯田王平甫惠卧屏送万州武宁叚尉次答黄介夫七十韵永叔见索叙述送莫倅谢秘丞送白秀才省亲送温州楚屯田送僧在巳归秀送祖印大师题译经院同文轩和隣几得墨竹二轴永叔见过韩子华见访送江宁董察推和二学士见过再和二学士见过送阆州荆驻泊江沈二学士见过送寿州张司理目録终宛陵先生集宛陵先生集卷第五十八宛陵先生集卷第五十八宋宛陵梅尧臣圣俞着吴长文紫微见过岂敢以贫贱而輙傲贤贵但恨门阑遥赫日去可畏痩马汗长流寸歩出无谓是以逾十旬景慕肠欲沸近因秋雨来纎纎有凉气九陌可以行轻服可以衣方将事请见疮足痛若䠊忽枉驺骑过颜厚言莫旣尚期新醪熟还徃袭经纬乃知君子德曩分替则未范景仁紫微见过亦谒不遇道上逢之朝游翔鳯池暮直中书省无由见颜色况乃当畏景退朝八月朔因得修造请高闳一何新未归闾巷静版刺留姓名不遑伫轩屏驱马返我庐道逢驺从整歛辔莫敢行顾望立俄顷还家稚子言有车来炳炳传是紫微人将廻犹引领如何互相乖徒自想形影更待秋风高缓歩时徃省送王道粹学士知亳州古者二千石高车驾青骊车前陈曲盖车后建朱旗金皷鸣两旁壶浆拥通逵所付重威惠所仰抚惸婺矛牙景亳实鉅屏徃俾国相之国相称疾还正值民阻饥朝廷急恤养选守莫与宜君尝典海陵政绩爲衆推今授辄辞命大夫多飞绥屡上不得请饬驭俄轻赍旣体尧舜仁又答稷卨知八月风渐高木叶将披披郊原枣巳剥埸圃黍可治必期寛赋歛无乃息疲羸何当过苦县肯暇观旧碑和江隣几学士畵鬼㧞河篇蒲中古寺壁画古画者隋代展子䖍分明八鬼㧞河戏中建二旗观却前东厢四鬼苦用力索尾栧断一鬼颠西厢四鬼来背挽䨇手磓下抵以肩龙头鱼身霹雳使持钺植立旗左偏㧞山夜义右握斧各司胜负如争先两旁挝皷皷四靣声势助勇努眼圎臂枭张拳击捧首似与暴谑意态全当正大鬼按膝坐三鬼带韣一执操刀擐囊力指督怒髪上直筋旧纒虎尾人身又踣顾蒺䔧短挺金鎚坚高下尊卑二十四二十四鬼无黄泉角锥竞强欲何暏曷不各各还荒埏送制置发运唐子方学士本以谏诤称今以财赋用所爲各有能何必于兹重东南周万里海陆竭煑种歛之爲公上岂是与民共民方苦乆弊将缺太平颂有利得设施无不可抑纵大都守绳墨曷异虱处缝从来许国心曾未苟禄俸愿无输羡余终亦归侍从次韵和司马学士虑囚缧囚徃虑问勤恤意不息勐虎在䧟穽挑尾尚求食常忧有诖误非罪罹暴迫蔼蔼万乗都憧憧四方客一遭纎微舋鑑垢莫磨拭是以大君心惟恐横抵摘前法着以律后法编以册每当炎蒸时狱器用刷涤应无古冤血地下化爲碧我今因牵吟聊以肝胆沥刑人皆得辜不似尤地脉间归卽解鞍浣手嫌控靮昔言善烹鱼必先漑釡鬲愿言保兢慎切勿厌此役夜月可留翫清樽独可适一榻寛且平羣动都巳寂可用休其劳不休庶终夕和吴冲卿江隣几二学士王景彞舍人秋兴我谓蓬瀛客清切不畏炎及观秋兴篇无逺此穷阎乃知天地大节候无爱嫌寒不爲富减暑不爲贫添向者遭蒸炊靡不同炮燖西风吹雨至凉气何纎纎霈然沃万物不更毕宿占纨扇捉苦倦盘冰得仍厌蝇痴驱又来蚊嚵喙犹尖絺衣不复浃醅醪压初甜客有憎壁蝎客有困靴襜一以磔爲喜一以嬾自谦唯有螭头人朝立宫殿檐盛夸楼观高又极星斗瞻予慙异羣公归意如陶潜自念菊将坼复思禾可鎌春禾作酿熟独邀影与蟾此乐虽易有彼荣安得兼送觉上人归湖州古寺一盂饭弊衣三岁尘相应维帝祝子巳得袍新范叔复何望原生丼自贫归看五湖上终有泛舟人送闵郎中知池州一送池阳守颇怀当日游青山临岸尽翠水入江流楚旧茅爲贡燕来鴈报秋牧之登览处故事待君脩和吴冲卿学士省中植菊园菓巳熟实未坠野卉巳老叶未瘁菊丛是时方发荣潭上篱边俱有爲一从潭岛辅长年一自篱根圗暂醉今将移近省中兰壅培早与陶潜异黄土肥浓沃井泉朱栏屈曲侵堦地劲风不到何动摇清露能霑谁着意看看重九各登高金蘂满头无所忌及此频邀同舍欢向来莫羡钟繇赐我家蓬藋不足云强对嘉章颜起愧张仲通追赋洛中杂题和尝历览者六章伊川山断泻伊流滩声朝暮急东渡马将登西堤人巳立日看东西舟争途如不及谁见捕鱼郎寒蓑雨中湿洛州上阳宫树影不随寒波流天津桥下石激响无时休至清自照物遇险岂能柔东过白马去凡经几千秋潜溪寒溪随山廻脩竹隐深寺颇逢老僧谈能忆先到事白栝圣君怜绯花土人莳不到三十秋依俙犹可记石楼山腰古石楼杳蔼石梯上低窥巖际树对见龛中像檐中嵩云飞槛逼伊湍响同游巳零落岁月成俯仰大字寺庭中两大树池上千竿竹竹有红泪班树无衆鸟宿昔日白传归爱吟裴令续间流水西园翻然入他族蕲竹顋肥节脑痩蕲水长笛材洛阳袁氏坞此竹旧移来雪霰饱巳乆窍星谁爲开与君作龙吟吹发江南梅次韵任屯田感予飞内翰旧诗二十四年君日哦翰林风韵郢中歌岁华荏苒都如昨世事升沉亦苦多燕国骏蹄犹待乐荆山美宝巳逢和賸求海内多何用烂醉人间理莫过历览昔贤皆泯泯㝷思鲁叟自波波我今不敢希高躅蹇歩年来任跌跎次韵答德化尉郭功甫遂以送之江南有嘉禽乗春弄清吭流音入我耳慰惬若获贶朝听巳孤高暮听转幽旷何多燕雀羣声迹不相傍始闻汾阳生文行衆所谅独哦青山间悼古或悲怆弃官不屈人颇学陶元亮是时予爱之颜采莫得望倐然能见过逺渉丹湖浪袖携一卷诗行槖更无长固与俗人殊于焉识敦尚嗟嗟二千石不知子所向骇子发论高万仞耸孤嶂又如决河湍捧土安可障吾方叹瓌材恨未逢良匠信哉骐骥驹谁用伯乐相自从昔还朝汨汨走俗状未尝寄子书子言今行行亦似昧相知曾非事高闶把笔诚不勤强意乃爲妄兹晨去湓城聊以和子唱子辞犹瀑布敢挹不知量送李师钖太博通判怀州洛阳古道登北邙河内碧山横太行朝骑快马暮可到风物人心皆故鄕竹林无踪怀阮籍路傍有家嗟宣王别乗差同二千石教民唯在亲耕桑送潘士方建昌军垒近僊山麻源第三谷灵运诗亦存鲁公记可读幸时无㓂攘闲日望云木傥见西王母白麟如白鹿来㝷鸟爪人神光生石屋无念痒背搔还恐罹怒扑学道我未成鍊气不饱腹安得羽翼生下上同黄鹄送君想君游星斗坛边竹次韵和吴仲庶舍人送德化郭尉蒲叶高帆十二幅秋风逆水满樯开是时不畏浪头起到日定将船尾堆用舍东方言虎䑕贱踈梅福比蒿莱少年才辨无如美庐岳峰前莫滞廻和刘原父舍人乐郊诗太守东平来固殊阮歩兵歩兵醉乗驴太守整佩缨事物旣巳遗驾车出东城园荒乆不治道路生棘荆地僻人马入草间狐兎惊旧池堙犹窊遗址岿不平窊者使之濬岿者使之营博野高榭起陈渔危台成榭前东山秀台下卢泉清傍坞梧竹宻翳水芹藻幷渠渠有深堂燕賔飞玉觥芍药广陵美谑赠郑女情公子莫言归古人未以轻欲知学山简倒载去欹倾送张圣民学士知登州慕君才行美风义亦倜傥在逺恨未逢旣近不屡徃非以近爲轻恃易遂成曩倐爲东牟守别我驻征鞅又作千里遥依然复怀想昔闻之罘山秦碑元有两一存东顶中一在西顶上篆实丞相斯缺剥不可倣愿言试历览闻见欲以广海晴望石桥神僊事敞怳始皇安得长隂怪役罔象桥断水无涯焉知有方丈迩者地出金发掘怀沃壤良民皆逐末兹事谁用长凡爲二千石唯在劝耕纺幸君经术高教化人所仰送王言秀才归建昌来时槐开花去日木陨叶作赋未得荐着书巳盈箧旧居近僊坛独徃遇农馌莫问鸟爪人欲取月桂捷次韵和刘原甫游乐郊赠同游积岁阻颜色何以慰我思闻初游乐郊颇慕登望诗下车未几日倐见白露滋月弦不常满星毕屡巳离幸无风雨晦时从寮宷嬉大喜酒客难莫顾尚书期独守诗书愚未悟朝夕疲引领君子风东首自忘移但当观鱼鸟辟去旄与麾优悠民亦康何必苦吏爲次韵和王尚书答赠宣城花木瓜十韵百菓各丼酸或由人所植木瓜闻衞诗赠好非玉色投此琼玖报盖重车马餙贵贱今旣殊凌𥿄字翕赩一一如明珠自得见安格复何备国风庶亦见王泽捧之爲重赐诵巳乃忘食幸资药品用少助宣调力南土加文章中州异肥瘠公将和鼎餗微意愿㝷绎九月晦日谒韩子华遂留邀江邻几同飮是夕值其内宿不终席明日有诗予次其韵乗兴驱车偶一来旋唿江老旧游陪惊风送雨寒初动举酒浮蛆拨不开骐骥鞴时闻内宿琵琶弹急怨虚催接篱带去令传様自此逢欢未便廻送王省副宝臣北使紫服黄金带银鞍翠锦韀犯寒辞汉省持礼入胡天左袵通华语名王接右贤旧山廻可记碣石与燕然送李学士公逹北使万里使穷域山川入马蹄駞鸣沙水冻鵰击雪云低食飮羊兼酪供迎虏杂奚礼成廻近日喜听早朝鸡送祖择之学士北使燕山常苦寒汉使渉穷腊路长人马愁风急沙霰杂宿造氊庐开行逢猎骑合献鲜秃髪驰问译华言答毎食冰生盘欲飮酒冻榼见其酋长时国礼何勤纳中朝厚仁恩四海望阊阖乃知日月光照必蛮夷匝归来易轻裘赐对延英合送许璋监簿归泰州木枯鸟不巢泉涸鱼不游我非鱼鸟情贫缚路阻脩高阳有令子嗣世学巳优前日来京城问恤忍涕流今失王府荐命竒言非讐家声喜未坠辞我还海陬爲酌一壶酒叙怀心如抽子之伯父殁遣奠固莫由岂欲寡恩义力薄难置邮因寄縁睫泪洒向君衣裘送棣州唐虞部人持左符去马逆北风行古路草初白大河冰未成暖科桑柘美寒织杼梭鸣风俗巳如此憇棠无讼争金陵有美堂李白爱山如洛阳三盃爲歌愁日长废基台殿不可识玉燕旧栖王谢堂公来碧瓦起栋宇罗列圗畵牙作牀池头古月城下江照见万里冰雪光江流不尽月不死寒浪素影东西翔愿公乐此殊未央慎勿区区思故鄕送张中乐屯田知永州畏向潇湘行不入洞庭去鞍马踏关山衣裘冐霜露零陵三千里楚俗未改故王泽乆巳覃国刑亦当措皆闻柳宗元山水㝷不饫其记若丹青因来问潭歩石燕飞有无香草生触处僊姑异麻姑岁月楼中度不食颜渥赭言语神灵预莫将车骑喧独徃探幽趣有信报我知恶欲驱尘虑宛陵先生集卷第五十八宛陵先生集卷第五十八目録宛陵先生集目録卷第五十八吴紫微见过范紫微见过不遇送王学士知亳州江学士画鬼㧞河篇送发运唐学士和司马学士虑囚和秋兴送觉上人归湖州送闵郞中知池州和省中植菊赋张仲通六章和感予飞旧诗次答郭功甫送怀倅李太博送潘士方之建昌和吴舍人送郭尉和刘舍人乐郊诗送张学士知登州送王秀才归建昌和原甫游乐郊和王尚书花木瓜九月晦谒子华送王省副北使送李学士北使送祖学士北使送章监簿归㤗州送棣州唐虞部金陵有美堂送张屯田知永州目録终宛陵先生集宛陵先生集卷第五十九宛陵先生集卷第五十九宋宛陵梅尧臣圣俞着阳武王安之寄石榴安榴若拳石中藴丹砂粒割之珠落盘不待蛟人泣旧友大河濵作宰寔畿色严霜百果熟爲赠怱我及始时童稚娇争取猴猿集老夫所食微何暇更收拾聊答君意勤作诗恨短澁寄致仕余少卿仕苦恋朝廷多爲老所逼朝廷虽爱贤不欲竭其力君归颇得宜湖上遂偃息男能智自谟孙亦俛就职人事当置之自可乐胸臆和吴沖卿学士冬日私居事人知何晏宅近住白杨头车马不还徃诗书多蓄收风庭吹落叶霜树立鸣鸠颇与市朝逺闭门凡几秋和吴冲卿藏菜霜前收美菜欲以御冬时备乏且增品挑新郍复思菖葅嗜西伯姜食语宣尼未免效流俗竞将罂盎爲依韵和王景彞学士紫宸仲冬早谒朝开阊阖九重深望拜珠旒照玉簮霜气稍廻龙陛峻日光微转鳯楼隂庭中细仗穿旗脚案外薫炉对殿心我预千官少裨补欲将歌颂播尧音依韵和景彞谢予访其居日暮乗羸马因过太史家竹牎谈脱麈槐树暝栖鸦邦瘁稽前咏人亡起彼嗟夜分归不寐犹照角中斜哀石昌言舍人三首朔日望颜色衣冠朝帝阍西灵未生魄东岱巳收䰟弔哭新居启封题旧箧存善人吾不见何可问干坤圣贤无不死寿夭复何云唯有名常在其余理莫分朝荣金玉宝暮殒蕙兰焚今日寝门哭绪言长绝君贾谊过秦毕相如谕蜀归二人名旣大一日命何微痟似乌常渴灾成鵩不飞百年今巳矣冰结泪霑衣郑州王宻谏漱玉斋渠渠梁照日泯泯水分京激作飞巖势流爲杂佩声圗书无近蹟草树有冬荣景落人间处漂花出古城书李学士北使集后苏武艰穷只四篇五言风格到今传节旄零落都无咏枉在胡中十九年送李学士河东转运重持使者节北上太行行未注螭头笔来赒塞下兵朱轓邦伯至黄绶县官迎腊雪临关宻宵烽出堠明山川壮汾晋戎马说幽拜此部多才俊其人不易轻次韵和吴仲庶苗蔡二君村墅闲居闻说江南庾子山卜居泉石爱孱颜古来得䘮何湏问世上荣枯只等闲高阙浮云徒有恋夕阳飞鸟亦知还予贫不及三君子老愧朝绅进退间送良玉上人还崑山来衣茶色袍归变椹色服孤舟洞庭去落日松江宿水烟晦琴徽山月上巖屋野童遥相迎风叶鸣橡槲依韵和宋次道学士紫宸早谒陆生声誉在云间来预簪裾谒帝颜冠劔有容䕫与卨文章全盛马兼班耽耽玉宇龙纒栋蔼蔼金铺兽啮环却出常衙殿前过㦸衣风动自相攀和次道省中初直江南太守归夜直省中闱霜气冷侵被月光斜入扉官奴休执烛侍史正薫衣展转不成寐幽怀吟更微去年宋中道自洺州以书令魏殊来谒予魏遂託主第后辞归予因中道之兄次道有孔雀赋以送魏生置从南海桄榔林笼入西州鹦鹉地耸冠翕翼脩尾张鳞鳞团花金缕翠一身粲烂文章多引声笙竽柰逺何五侯池馆不可恋桂树深枝自有窠鳯皇楼头饶燕雀入屋穿帘非尔乐非尔乐去何之北方佳人或歌咢依韵和宋中道见寄岁在涒滩初别子子遒广平禆郡理廉颇台倾有遗址今逢四方弓乆弛时不用兵皆乐鄕念我贫居天子庠抱经临案空循行貌垢不洗颜苍苍得时少壮相揄扬独行无侣心浶浪肠如辘轳转井牀内饥外寒肤粟芒若此煎炒何心肠王都浩浩多球琅怀珉安可争琨煌旧朋升腾皆俊良殁不发语生括囊巍巍尧舜开明堂大调金石来鳯皇鸳鸯戢翼方在梁福禄其宜无不臧巳甘老死填沟隍殭尸阖棺犹目张仲尼生世尚徨徨岂能强聒争跄跄未由见子举以觞北望大河衣袂攘牵牛横汉不服箱欲徃乗车无可当天驷有星名曰房又欲乗马行幽荒牛虽蹄莹马眼光旣不我驾路阻长我怀炳炳何日忘半夜揽琴弹履霜写意缄辞无鴈将低云作雪正苍茫雷逸老以倣石皷文见遗因呈祭酒吴公石皷作自周宣王宜王发愤蒐岐阳我车我马攻旣良射夫其同弓矢张舫舟又渔缚鱮鲂何以贯之维柳杨从官执笔言成章书在皷腰镌刻藏历秦汉魏下及唐无人着眼来形相村童戏坐老死丧世复一世如鸟翔唯阅元和韩侍郎始得𥿄本歌且详欲以氊衣归上庠天官媕阿駞肯将传至我朝一皷亡九皷缺剥文失行近人偶见安碓牀亡皷作臼刳中央心喜遗篆犹在傍以臼易臼庸何伤以石补空恐舂梁神物㑹合居一方雷氏有子胡而长日模月倣志暮强聚完辨舛经星霜四百六十飞鳯凰书成大轴緑锦装偏斜曲直筋骨藏擕之谒我巧趋跄我无别识心傍偟虽与乃父非故鄕少与乃父同盃觞老向太学鬓巳苍乐子好古亲缣箱谁能千载师史仓勤此冷淡何肝肠而今祭酒禆圣皇五经新石立两廊我欲効韩非痴狂载致出关无所障至寳宜列孔子堂固胜朽版堆屋墙然湏雷生徃度量登车褁护今相当诚非急务烦纪纲太平得有朝廷光山水大字辇巳尝于此岂不同粃糠海隅异兽乗舟航连日道路费刍粮又与兹器殊柔刚感慨作诗聊激昻愿因谏䟽投皁囊夜观奎璧正吐芒天有河皷亦焜煌持此负鼎干成汤和宋次道奠石昌言舍人金覊白马晓朝天嘒管行车暮巳传上帝楼成何遽召青霄路绝不应还飘阶陨叶声凄若隔幕孤灯夜寂然来奠一觞空湛湛却思平昔泪涟涟和王景彞寄吕缙叔白尽髭须史未成不如能赋易登瀛三冬足用韵儒饱千里从看跛鼈行知有淸名在公议自无余力到高闳磻溪八十犹垂钓祖例推来亦后生依韵和宋次道答弟中道喜还朝白首谬陪兄弟间阿连初喜客儿还池塘梦句君能得咳唾成珠我未闲陋巷闭门谁扣扣茂林飞鸟自班班归来又接同袍㑹月下朱闳不用关依韵和答王安之因石榴诗见赠当年仕宦忘其卑朝出飮酒夜赋诗伊川嵩室恣游览烂熳徧历焉有遗是时交朋最爲盛连值三相更保釐谢公主盟文变古欧阳才大何可涯我于其间不量力岂异鹏抟蒿鷃随见君弟兄入太学俊誉籍籍闻一时而今两鬓各巳白偶因赠酬言及斯升沉是非休要问百岁欢乐谁能期阳武王安之寄兎鱼原上一䨇兎河中两尾鱼兎皮空被褐鱼腹不藏书长跪置逺意故人情何如二物本潜伏谁言罝网踈峥嵘岁亦晚将驾归吾庐依韵和王景彞对雪天雪霰成先暴集地中阳复巳如期穿林斗觉萦风急入袖𥘉惊学舞迟楼上温貂方贯酒竹间寒雀未辞枝平明君向螭头立玉座炉烟细细时依韵和答永叔洗儿歌夜梦有人衣帔蜺水边授我黄龟儿仰看星宿正离离玉魁东指生斗威明朝我妇忽在蓐乃生男子实秀眉自磨丹砂调白蜜辟恶辟邪无宝犀我慙暮年又举息不可不令朋友知开封大尹怜最厚持酒作歌来庆之画盆香水洗且喜老驹未必能千里卢仝一生常困穷亦有添丁是其子重送祖择之北使文章世德巳能传得桂高枝二十年持节欲同苏武劲下帷曾似董君贤衣裘袵领无嫌左饮食盃盂暂厌羶一过范阳应感㮣归来圗画彼山川题老人泉寄苏明允泉上有老人隐见不可常苏子居其间飮水乐未央渊中必有鱼与子自徜徉渊中苟无鱼子特翫沧浪日月不知老家有雏鳯皇百鸟戢羽翼不敢言文章去爲仲尼叹出爲盛时祥方今天子圣无滞彼泉傍景彞率和唐崇徽公主手痕诗两壁美人虹巳收苍崖纎手藓痕秋和亲只道能稽古沉略从来不解羞汉月明明掌中照胡尘漠漠指间留昭君殁后更多恨弹作琵琶曲未休观黄介夫寺丞所收丘潜画牛丘画吴牛希戴嵩吴牛角偃湾如弓老牯望牸犊望母母下平坡离牧童牧童吹笛坡头坐古树萧骚叶战风黄君买画都城中不惜满贯穿青铜卖从谁家不肖子传自几世贤卿翁今时贵人所尚同竞借观玩题𥿄穷𥿄穷磊落见墨妙东府西枢三四公应识古人丹青蹟又辨古人于物通一毛一尾不取次岂以后代爲盲聋愿推此意佐国论况乃圣德同尧聪题嘉兴永乐院携李亭土化吴王甲骨朽越王兵五月菖蒲草千年携李城蒲根蛙怒嚎城上乌夜鸣吴越灭巳乆客心空屏营落日孤亭间悠悠钟磬声吴沖卿皷契暮契岀朝契归岀入未尝逢日晖雄雌曾不离钟室百年利弊知者稀时移世异不改易俗眼厌旧君前非君王万年千年寿独怜古器与衆违昨日霜华厚如雪百官冻靴朝紫微吴王偷就温漏火始一识之增叹唏不知逢逢六街皷自此发号通帝闱人间钟皷有多少多少乱鸣谁肯讥江隣几寄羊羓细肋胡羊卧苑沙长春宫使踏霜羓蒺䔧苗尽初蕃息首蓿盘空莫叹嗟自乏良谋丼更鄙犹能大嚼快无涯磨刀爲削朝霞片时引清盃兴转嘉周仲章都官示卷因以赠之赭白西北来本是天马种朝秦暮至吴嵩华如历冡伯乐曾未逢垂头牧青陇今朝顾我鸣振鬛耳耸耸声生秋风悲巳䘮荆轲勇谁牵驾鸾车高蹑云势拥宛陵先生集卷第五十九宛陵先生集卷第五十九目録宛陵先生集目録卷第五十九王安之寄石榴寄致仕余少卿和吴学士卽事和沖卿藏菜和景彞紫宸早谒和答景彞谢予访哀石舍人三首王宻谏潄玉斋书李学士集后送河东李转运和二君村墅闲居送良玉上人还崑山和宋学士紫宸早谒和次道省中初直赋孔雀送魏生和宋中道见寄雷逸老遗石皷文和次道奠石舍人和景彞寄缙叔和答弟喜还朝和答安之见赠石榴诗王安之寄兎鱼和景彞对雪和答永叔洗儿歌重送祖择之北使题老人泉寄苏明允景彞率和手痕诗和介夫收丘潜画牛题嘉兴擕李亭吴沖卿鼓契江邻几寄羊羓赠周都官示诗卷目録终宛陵先生集宛陵先生集卷第六十宛陵先生集卷第六十宋宛陵梅尧臣圣俞着览翠亭记郡城非要冲无劳送还徃官局非冗委无文书迫切山商征材巨木腐积区区规规袭不爲宴处乆矣始是太守邵公于后园池傍作亭春日使州民游遨予命之曰共乐其后别乗黄君于灵济崖上作亭㑹飮予命之曰重梅今节度推官李君亦于廨舍南城头作亭以观山川以集嘉宾予命之曰览翠夫临高逺眎心意之快也晴澄雨昬峯岭之顚也心意快而笑歌发峯岭明而气象归其近则草树之烟緜溪水之澄鲜㘅鳞翩来的的有光扫黛侍侧妩妩发秀有趣若此乐亦由人何则景虽常存人不常暇暇不计其事简计其善决乐不计其得时计其善适能处是而览者岂不暇不适者哉吾不信也林和靖先生诗集序天圣中闻宁海西湖之上有林君崭崭有声若高峯瀑泉望之可爱卽之逾清挹之甘㓗而不厌也是时予因适㑹稽还访于雪中其谈道孔孟也其语近世之文韩李也其顺物玩情爲之诗则平澹邃美读之令人忘百事也其辞至乎静正不主乎刺讥然后知趣尚博逺寄适于诗尔君在咸平景德间巳有大闻㑹天子脩封禅未及诏聘故终老而不得施用于时凡贵人鉅公一来相遇无不语合慕仰低回不忍去君旣老朝廷不欲强起之而令长吏岁时劳问及其殁也谥曰和靖先生先生少时多病不娶无子诸孙大年能掇拾所爲诗请予爲序先生讳逋字君复年六十一其诗时人贵重甚于宝玉先生未尝自贵也就辄弃之故所存百无一二焉呜唿惜哉红鹦鹉赋相国彭城公尹洛之二年客有献红鹦鹉笼之甚固复以重环絷其足遂感而赋云蹄而毛翼而羽以形以色别类而聚或啸或唿逺人而处在鸟能言有曰鹦鹉产乎西陇之层峦巢于乔木之危端其性惠其貌安与禽兽异爲笼槛观吾谓此鸟曾不若尺鷃之翻翻复有异于是者故得以粗论吾昔窥尔族喙丹而緑今览尔躯体具而朱何天生尔之乖耶俾尔爲尔类尚或弗取况尔殊尔衆不其甚与何者徒欲谨其守固其枢加以坚鏁置以深庐虽使飮琼乳啄彫胡以充饥渴铸南金饰明珠以爲关闭又奚得于乌鸢之与鸡雏吾是知异不如常慧不如愚巳乎巳乎述酿赋少居楚鄕楚多酿者故觕识酒之然夫酒之作也必良其器必香其泉法式具举酸败罕取有丰约味有醲泊则曰圣曰贤和神怿气积日弥年自时厥后兹道寝隳昔飮其醇今飮其醨昔也熈熈终日不乱舒畅四肢今也冥冥迷䰟倒魄不知其醒吾观于世未始逹此夫以天下爲垆甖兆庶爲粱米君臣爲麴蘖道德爲酒醴酣仁漱义四海薫和莫知所以逮乎率土浇弊材不授矣君臣乖异法不施矣道德遂薄酒弗饴矣餔诈啜伪昏然而无归矣安得涤其具更其术时其物清其室然后渍以椒桂侑以枨橘吾将霑醉乎穷日灵乌赋乌之谓灵者何噫岂独是乌也夫人之灵大者贤小者智兽之灵大者麟小者驹虫之灵大者龙小者龟鸟之灵大者鳯小者乌贤不时而用智给给兮爲世所趍麟不时而出驹流汗兮扰扰于脩途龙不时而见龟七十二鑚兮宁自保其坚躯鳯不时而鸣乌鵶鵶兮招唾骂于邑闾乌兮事将兆而献忠人反谓尔多㐫㐫不本于尔尔又安能㐫㐫人自㐫尔告之㐫是以爲㐫尔之不告兮㐫岂能吉告而先知兮谓㐫从尔出胡不若鳯之时鸣人不恠兮不惊龟自神而刳殻驹负骏而死行智骛能而日役体劬劬兮䘮精乌兮尔灵吾今语汝庶或汝听结尔舌兮钤尔喙尔飮喙兮尔自遂同翺翔兮八九子勿噪啼兮勿睥睨徃来城头无尔累南有嘉茗赋南有山原兮不凿不营乃产嘉茗兮嚣此衆氓土膏脉动兮雷始发声万木之气未通兮此巳吐乎纎萌一之日雀舌露掇而制之以奉乎王庭二之日乌喙长撷而焙之以备乎公卿三之日枪旗耸搴而炕之将求乎利嬴四之日嫩茎茂团而范之来充乎赋征当此时也女废蚕织男废农畊夜不得息昼不得停取之由一叶而至一掬输之若百谷之赴巨溟华夷蛮貊固日飮而无厌富贵贫贱不时啜而不宁所以小民冐险而竞鬻孰谓峻法之与严刑呜唿古者圣人爲之丝枲絺绤而民始衣播之禾麰菽粟而民不饥畜之牛羊犬豕而丼脆不遗调之辛酸醎苦而五味适宜造之酒醴而䜩飨之树之果𬞞而荐羞之于兹可谓俻矣何彼茗无一胜焉而竞进于今之时抑非近世之人体惰不勤饱食粱肉坐以生疾借以灵荈而消腑胃之宿陈若然则斯茗也不得不谓之无益于尔身无功于尔民也哉鸤鸠赋时人谓䳢鶨痴拙禽也兹禽然痴且拙犹能以喙写心布于辨音者焉曰我智不如燕鴈识气候之蚤晚随阳而来知社而返勇不如鵰鹘鹰鹯恣搏击于秋天下无全物落不空拳惠不如鹦鹉鸜鹆入崇堂兮䕃夏屋事言语以如人饵菓粱而饫腹巧不如女匠挂巢室于枝上畏风雨之漂摇紩茅莠而宻壮年不如鹳鹤絜羽毛于寥廓希霖雨而鸣垤和气类而靡爵兹五者实无有于羣鸟分驯驯于林表痴亦诚多拙亦不少虽不能趍暄之时亦毛翮而自持虽不能决爪吻之利亦飮啄而自遂虽不能弄喉舌之辩亦唿鸣而自善虽不能理窠之完亦栖处而自安虽不能适变赴情亦随宜而自宁噫唯痴与拙天之所生若此而巳矣又乌足爲之重轻麈尾赋野有壮麈兮罹虞人于广原其身巳杀其肉巳燔其骨巳弃独其尾之犹存饰雕玉以爲柄入君握而承言聊指麾之可任虽脱落而蒙恩噫譬诸犬豕其死则均其肉与骨亦莫逡廵自古及今若此泯没者日有亿计曾不一毫以利人是以生若蚍蜉死若埃尘生无以异于其类死不爲时之所珍故仲尼疾没世而名㓕子长亦着论而有因乃感玆兽而用告乎朋亲击瓯赋余观今乐爱乎清越岀金石之间所谓击瓯者本埏埴异琳球入伶伦兮间齐优其可尚者鸣非瓦釡律度合鼓非土缶音韵周和非埙箎上下应作非钟罄节奏侔而又氷质莹然水声脩然度曲冷然入耳浏然犹有非之者曰善则善矣未若艶女之歌喉何则是谓丝不如竹竹不如肉以其近自然之气况此曾何叅于乐録之目乎余辨之曰融结合于造化坚白播于陶钧发和于器导和于人可以乐嘉宾可以畅百神安得丝竹讴吟之匪伦也哉哀鹧鸪赋余得二鹧鸪饲之甚勤旣乆开笼肆其意其一翩然而去其存者特爱焉鹧鸪于禽最有名顷未识也思持归中州与朋友共玩之凡养二年唿鸣日善罢官至芜湖一夕爲䑕伤死遂作赋以哀云物有小而名着亦有大而无闻吾于禽类得鹧鸪兮不群其音格磔其羽斓斑其生遐僻其趣幽闲飮啄乎水裔栖翔乎竹间徃咨罗者求之于野生致二雏形声都雅爱之蓄之笼之服之爲日巳乆言驯熟兮纵晞朝旭一逸而不复兮谓之背德非我族兮恋而不去尤可谷兮晨啼暮宿何嗟独兮固当擕之中国爲士大夫之目兮不意孽䑕事濳伏兮破笯囓嗉何其酷兮呜唿翻飞逺逝不爲失兮安然饱食不爲福兮焉知不爲名之累兮焉知不爲鬼所瞰而祸所速兮哀哉诚不如秃鸧鸮鵩兮凡毛大躯妖鸣饫腹何文彩之佳何名誉之淑前所谓大而无闻其自保而自足者与问牛喘赋客有感前史问牛喘广而赋义有由余得摭遗辞掇遗韵索遗意而用以酬夫寒爲冬燠爲夏和爲春肃爲秋和以发生则物萌而抽燠以长养则物盈而周肃以登就则物实而收寒以闭结则物藏而休是则隂阳之道顺而爕和之职脩若乃当春而燠是爲行夏令而火侵于木时则有雨水不降草树早落火讹相惊疾疫多作故丞相当是月而见牛喘恐天令之愆错问从来之逺迩兮或力或暵而可度匪贱人而忧畜实原微而意博所以元化日调万彚时若及其后世我自我物自物天自天人自人胡爲乎冬胡爲乎春孰谓差忒孰谓平均曰吾委佩而端冕服美而食珍上奉天子下役蒸民夫何预于我哉我亦无愧于玆辰凌霄花赋厥草惟夭厥木惟乔草有柔蔓木有繁条縁根兮附质布叶兮敷苗朱华粲兮下覆本榦蔽兮不昭嗟乎此木几岁几年而至于合抱夫何此草一旦一夕而遂曰凌霄是使藜藿蒿艾慕髙艳而仰翘翘也安知苹藻自洁兰蕙自芳芙容岀污而自丽芝菌不根而自长或纫珮带或采顷筐或制裳于骚客或登歌于乐章故得爲馨爲荐爲嘉爲祥皆无附着亦以名扬奚必託危柯而后昌吾谓木老多枯风高必折当是时将恐摧爲朽荄不复萌蘖岂得与百卉并列也耶矮石榴树子赋襄城县庭下生矮石榴徃来者异之予作赋写其状因以自励云有矮石榴高倍尺中讼庭丽戒石访诸走胥云非封植忽此生荣三传岁历宻叶如盖繁条如织萎蕤下垂疲软无力缃苞贮露累累仄仄下人俯视顚本可识雀愧卑栖而不肯集兮故啾喞以矫翼偃偃盘盘若屈若郁纫纫结结非曲非直榦不足攀隂不足息夫何挺质之可惑耶意爲异与爲妖与人以爲异我不知其异曰殊衆人之类类人以爲妖我不知其妖曰乖衆木之翘翘然而不生樊圃台榭游观之所产玆堂下其有以警而有以覩因形戕义庶将有补当革蔓衍之多枝无若輭柔之不举勿俾苞苴之流行勿使吏氓之轻侮勿淟涊以自抑勿犹豫而失处勿阘茸以接卑勿上下之不抚夫如是则异也妖也固弗取维戒惧斯主风异赋庚辰岁三月丙子天大风壬午诏出郡县系狱死罪巳下夫风者天地之气也犹人之唿嘘喘吸岂常哉若应人事之变则余不知故赋其大畧云吾因迓劳适于郊憩亭舍日时羣軰外嚣曰火来火来喔唿噫嚱岀屋逺望西北之陲亘天接地混混赫赫不见端涯逡廵则赤埃赭雾突盪奔驰阳精失色白昼如晦号空吼穴扬砂走块衆心惊惶广衢翳昧莫辨谁何执手相对其少顷也稍明故归人未宁兮相与而爲队顺前者措足之不暇逆进者举武而愈退睇山川兮安陈趍城郭兮安在所可视者五六歩之内越翌日四方恬霁干坤黯惨物色憔悴牛复马还绝衔鼻草靡木折荚实坠禽鸟堕死泥满喙几案倾欹尘覆器民庐毁坏商车顚踬旣而衆曰此何景也伺彼徃来兮问逺迩之所自或曰起浚都播许郑历洛汭以及唐邓汉隋之地稽厥时厥状无与此土异未迨旬浃德音遐曁是知本闻之不伪聊缀辞也若此言变咎则非愚者之能议乞巧赋孟秋七日夕戸未扃余归自外见家人之在庭列时花与美果祈织女而丁宁乞天巧之付与恶心手之钝冥余旣寝而弗顾又乌辨乎列星儿女前曰故事所传余千百龄何独守拙迷犹未醒遂起坐而叹曰吾试语汝汝其各听夫芒忽之间变而有气气而有形形而有生生而有灵愚愚慧慧自然之经赋巳定矣今返妄营则何异高山之木兮不能守枝叶之亭亭欲戕而爲牺象兮利涂饰乎丹青且复天巧与人巧将不同也天孙又安得此而辄私天之巧者总隂阳运四时悬日月星辰而不忒其璇玑鼓雷风雨雪而不失其施生万物死万物而物得其冝此天之所以任大巧而不亏人之巧者非它直心口手足也心巧于虑口巧于词手巧于技足巧于驰亦各有极不可强爲故虑之巧不过多智谋使尔多谋多智则精骛而魄离词之巧不过多辩言使尔多言多辩则鲜仁而行遗技之巧不过多能艺使尔多能多艺则艺成而迹卑驰之巧不过多履历使尔多履多历则速老而筋疲如是则吾焉用而乞之吾学圣人之仁义尚恐没而无知肯乞世间之轻巧以汨吾道而夺吾之所持吾决守此而巳矣尔勿吾疑思归赋禄有可慕禄有可去何则移孝爲忠曾无内顾则禄可慕而可据上有慈颜以喜以惧故禄可去而不可寓噫吾父八十母髪亦素尚尔爲吏夐焉遐路嗷嗷晨乌其子反哺我岂不如郁其谁诉惟秋之气至憀慄而感人日兴愁思侧睇江滨忆爲童子当此凛辰百果始就迭进其珍时则有紫菱长腰红芡圎实牛心緑蔕之柿独苞黄肤之栗青芋连区乌椑五出鸭脚受彩乎微核木瓜镂丹而成质素乳之梨頳壶之橘蜂淹醝榠樝渍蜜膳羞则有䴔䴖野鴈泽凫鸣鹑清江之膏蠏寒水之鲜鳞冒以紫姜杂以菱首觞浮茰菊爼荐菁韭坐溪上之松篁扫门前之桐柳仆侍不譁图书在右或静黙以终日或欢言以对友信吾亲之所乐安闾里其玆乆切切余怀欲辞印绶固非效渊明之𥚹衷耻折腰于五斗盖自成人以及今未尝一日侍傍而称寿岂得不决去于此时将恐贻恨于厥后鬼火赋放舟于颕水之上夜憇于项城之野隂气四垂而雨微下左右望之若无覩者有光荧然明于水边人皆谓之鬼火吾独未爲然焉噫谓鬼爲无吾不敢谓之无谓鬼爲有吾不敢谓之有但观韩氏之言旧矣曰鬼无形鬼无声旣无声与形又安得此而明尝闻巨浸之涯百物皆能发光而吐辉又草木之腐亦能生耀而化飞尔知彼是而此非曰若电者因形乎因势乎苟因形因势则此何疑而弗及呜唿昔人有论电者隂阳之气相薄而成何湏形势将就此妄名谓爲物光可也谓爲鬼火则吾不敢听鬼火后吾旣爲鬼火赋客有谓余曰尝覩旧说鬼火曰怜前人有述子何不信言未毕余遽辨曰尔不熟究吾㫖耶吾岂忽而不知且闻兵死之血乆而化之旣云血化安有鬼爲比夫草木之腐固合其宜宜曰物光又岂爲过此论确如牢不可破尚恐未然更听吾言彼烨烨者胡可以烹煎彼荧荧者胡可以燠暄彼焰焰者胡可以炎上彼熠熠者胡可以燎原盖无此并蔓说徒繁客惭忸无辞而起余方掩乎衡门鱼琴赋丁从事获古寺破木鱼斵爲琴可爱玩潘叔冶从而爲赋余又和之将以道其事而寄其怀爲琴之美者莫若梧桐之孙枝夫其生也附崖石逺水涯隂凝其腋阳削其皮曾亡漫戾而沉实之韵资噫始其遇匠氏也有幸不幸焉故未得尽厥宜其于不偶若䧟于夷刳中刻鳞加尾及鬐宛然而鱼日击而椎主彼齐衆之律令则声闻嚣尔而四驰粤有好事者朅来睨之取爲雅器制拟庖牺徽以黄金絃以檿丝音和律调乃升堂室呜唿琴兮遇与不遇诚由于通窒始时效材虽甚辱兮于道无所失今而决可以叅金石之奏焉无忘在昔爲鱼之日针口鱼赋有鱼针喙形甚小常乗春波来不少人竞取之一掬不重乎铢抄其爲针也颕不能刺肌肤目不能穿丝缕上不足以附毉而愈疾下不足以因工而进补以口得名终亲技女大非脍材唯便鲊卤烹之则易烂贮之则易腐嗟玉色之可爱聊用实乎雕爼过此巳徃未知其所处灵乌后赋灵乌我昔闵尔之忠告人之凶遭人唾骂于时不容覆巢弹类驱逐西东余是时作赋以弔汝非乗尔困而责尔聪今也主人悟弹者去丰尔食于大仓置尔巢于高树晨鸡不鸣百鸟争慕傍睨鳯皇下窥鹓鹭尔于此时徒能纵苍鹰逐狡兎不能啄叛臣之目伺贼垒之去而复憎鸿鹄之不亲爱燕雀之来附旣不我德又反我怒是犹秦汉之豪侠逺巳不称昵巳则誉夫然吾分足而巳矣又焉能顾重刋板序余𬒳命来守宛陵视事之翌日有客谓予曰郡学请镂版印书公留意否乎乃问其目曰梅圣俞诗集自遭兵火残编断简靡有全者幸郡教官有善本余乐闻而应之曰昔龎叅爲汉阳太守郡人任棠有竒节叅到先候之棠不与言但以薤一本水一盂置戸屏前抱儿伏于戸下叅思其微㫖曰水欲吾清拔薤欲吾击强宗抱儿当戸欲吾开门恤孤率而行之汉阳大治余殿此邦之初学官诸生以学校爲言今客又以圣俞梅公诗集爲言客其吾之任棠也与圣俞公以诗闻于当世寔此邦之前哲客其欲予先庠序之教而借梅文以爲谕余固浅陋虽不足以发扬幽光敢不率行或庶几乎如汉阳之治也乃命学官董其事镂板旣成请序于余余岂敢辞圣俞公之诗简古纯粹华而不绮清而不癯涵泳于仁义之流出入于诗书之府而其工欧阳文忠公巳序于集首此不复道姑叙镂板之由云尔绍兴十年上元日检校少傅保信军节度使知宣州军州事兼管内劝农营田使新安郡开国公食邑五千二百戸食实封二千一百戸汪伯彦后序宛陵先生集卷第六十终宛陵先生集卷第六十目録宛陵先生集目録卷第六十览翠亭记林和靖诗集序红鹦鹉赋述酿赋灵乌赋南有嘉茗赋鸤鸠赋麈尾赋击瓯赋哀鹧鹄赋问牛喘赋凌霄花赋矮石榴树子赋风异赋乞巧赋思归赋鬼火赋鬼火后赋鱼琴赋针口鱼赋灵乌后赋目録终宛陵先生集宛陵先生集后序刻宛陵集后序夫诗之为道大矣迄上下数千伯世伦者竞𧺫悉生人力精诣之卒廼称入室者代堇堇数子焉岂不亦囏哉今之谭诗者率右李唐至宋㠯下不啻腐䑕弃之夫李唐峕设斯罗士㝢内壹意向徃而若甫白軰又极千古材赫哉雄眎谅矣傥以拟之骚选三伯篇不当三舎避邪夫文固因时道随气化辟之苍迹禹碑秦隷汉篆钟王更易体画各殊同文一使上论者遂谓苍禹㠯后不复有书理也已哉宋有圣俞以诗名当峕最号宗工者亡如永叔乃永叔卑卑下之曰吾不如也圣俞名廼益振上自君公下逮隷卒获一什即为琬琰至契丹人㠯金购其诗或织以为裳服自辟王来业诗家未有若斯烈者也我明御宇文学之士英英薄魏晋何暇及宋以故崇信圣俞者益寡然彼未操戈而与决战乌知斯人为勍敌圣俞涵衍冲夷不减陶韦至精苦深玄恠竒靓丽方之李长吉寔伯仲焉西崐靡滥后乃壹浣涤至此斌斌虖几于大雅矣其沈困下僚不得振响庙廊㠯竟其材志斯殆遇寔爲之永叔曰诗必穷而后工不其然与郡中旧刻宛陵集岁乆散弃今抚台宋公㠯其族孙叅知纯父氏请属宣城姜令竒方梓之旣叙诸首矣乃裔孙郷进士一科复徴言于不谷頋俊匪知诗者然生后圣俞数伯年得守兹土恒斤斤切仰止焉而中丞公填抚之余攷镜遗风表章前喆窃幸遘其盛举也辄不自恧而书之末简云万暦丙子仲夏月吉直隷宁国府知府南海陈俊譔宛陵先生集宛陵先生集拾遗一卷宛陵先生集拾遗得余干李尉録示唐人干越亭诗因以寄题余水之干越之鄙筑基相对琵琶尾琵琶日日有秋声鴈过洞庭风入苇南斗戞湖波不起长刀剡峰碧耳耳姱娥夜出在寒谿青铜莹磨光几里朝因吴客幅蒲轻满𥿄如𧖟书可喜送君石祕校尉河内古县太行下老槐三四株以言新作吏不似旧爲儒黄绶心犹壮青云志岂无汉朝吾逺祖不道此官麤双羊山㑹庆堂记余以附城之地势胜神灵所栖故建阁曰宝章以严帝书爲堂曰㑹庆以安吾先君先叔画像有僧澄展愿岁时奉香火澄展先叔于其有恩虽然抑之不欲背本堂之前许其置佛俾报恩奉佛两得焉况吾之亲域在其右欲因以固护初余一发意吾鄕孝子义士咸助以资噫爱人之爱亲者知其有亲也不爱人之爱亲者知其不有亲也不有其亲则孟子所谓慕少艾慕妻子慕君者欤余老矣慕亲而不可得见见坟傍之草树不敢慢常若吾亲髣髴在其下唯恐令伤一草树切切焉不忍去欲常居此则业爲王官欲致爲臣又无以自给僧能专事借以守之守之必精㓗其宇无令弃俗趣而乐处之余之存心者此耳堂之经画始终由吾里人张景崇景崇力爲之者爱吾有其心以吾贫不能自爲也衆人亦由景崇然后从而爱之爱他人之爱亲者于其亲可知矣吾不得不书以示后人知吾鄕之多礼义又书其姓于石隂至和二年八月初吉宛陵梅尧臣记宛陵先生集宛陵先生集附录一卷宛陵先生集附録送梅主簿归河阳序欧阳脩至宝濳乎山川之幽而能先羣物以贵于世者负其有异而巳故珠濳于泥玉濳于璞不与夫蜃蛤珉石混而弃者其先膺美泽之气辉然特见于外也士固有濳乎卑位而与夫庸庸之流俯仰上下然卒不混者其文章才美之光气亦有辉然而特见者矣然求珠者必之乎海求玉者必之乎蓝田求贤士者必之乎通邑大都据其㑹就其名而择其精焉尔洛阳天子之西都距京师不数驿搢绅仕宦杂然而处其亦珠玉之渊海欤余方据是而择之独得于梅君圣俞其所谓辉然特见而精者耶圣俞志高而行㓗气秀而色和崭然独出于衆人中初爲河南主簿以亲嫌移佐河阳常喜与洛之士游故因吏事而至于此余尝与之徜徉于嵩洛之下每得絶崖倒壑深林古寺则必相与吟哦其间始则欢然以相得终则畅然觉乎薰蒸浸渍之爲益也故乆而不猒旣而以吏事讫言归余且惜其去又想夫濳乎下邑混于庸庸然所谓能先羣物而贵于世者特其异而巳则光气之辉然者岂能掩之哉注孙子序欧阳脩世所传孙武十三篇多用曹公杜牧陈皥注号三家孙子余顷与撰四库书目所见孙子注者尤多武之书本于兵兵之术非一而以不穷爲竒冝其说者之多也凡人之用智有短长其设施各异故或胶其说于偏见然无出所谓三家者三家之法皥最后其说时时攻牧之短牧亦慨然最喜论兵欲试而不得者其学能通春秋战国时事甚博而详然前世言善用兵称曹公曹公尝与董吕诸袁角其力而胜之遂与吴蜀分汉而王传言魏之诸将岀兵千里毎坐计胜败授以成算诸将用之十不失一一有违者兵辄败北故魏世用兵悉以新书从事其精于兵也如此牧谓曹公于注孙子尤略盖惜其所得自爲一书是曹公悉得武之术也然武尝以其书干吴王阖闾阖闾用之西破楚北服齐晋而伯诸侯夫使武自用其书止于强伯及曹公用之然亦终不能灭吴蜀岂武之术尽于此乎抑用之不极其能也后之学者徒见其书又各牵于巳见是以注者虽多而少当也独吾友圣俞不然尝评武之书曰此战国相倾之说也三代王者之师司马九伐之法武不及也然亦爱其文略而意深其行师用兵料敌制胜亦皆有法其言甚有次第而注者汨之或失其意乃自爲注凡胶于偏见者皆抉去傅以巳意而发之然后武之说不汨而明吾知此书当与三家并传而后世取其说者徃徃于吾圣俞多焉圣俞爲人谨质温恭衣冠进趋眇然儒者也后世之视其书者与太史公疑张子房爲壮夫何异上梅直讲书苏轼某官执事每读诗至鸱鸮读书至君奭常切悲周公之不遇及见孔子厄于陈蔡之间而絃歌之声不绝颜渊仲由之徒相与答问夫子曰匪兕匪虎率彼旷野吾道非邪又何爲至此颜渊曰夫子之道至大故天下莫能容虽然不容何病不容然后见君子夫子油然而笑曰回使尔多财吾爲尔宰夫天下虽不能容而其徒自足以相乐如此乃今知周公之冨贵有不如夫子之贫贱夫以召公之贤以管蔡之亲而不知其心则周公谁与乐其冨贵而夫子所与共贫贱者皆天下之贤才则亦足以乐乎此矣轼七八岁时始知读书闻今天下有欧阳公者其爲人如古孟轲韩愈之徒而又有梅公者从之游而与之上下其议论其后益壮始能读其文词想见其爲人意其飘然脱去世俗之乐而自乐其乐也方学爲对偶声律之文求升斗之禄自度无以进见于诸公之间来京师逾年未尝窥其门今年春天下之士羣至于礼部执事与欧阳公实亲试之诚不自意获在第二旣而闻之人执事爱其文以爲有孟轲之风而欧阳公亦以其能不爲世俗之文也而取是以在此非左右爲之先容非亲旧爲之请属而向之十余年间闻其名而不得见者一朝爲知巳退而思之人不可以苟冨贵亦不可以徒贫贱有大贤而爲其徒则亦足恃矣苟其侥一时之幸从车骑数十人使闾巷小民聚观而赞叹之亦何以易此乐也传曰不怨天不尤人盖优哉游哉可以卒岁执事名满天下而位不过五品其容色温而不怒其文章寛厚敦朴而无怨言此必有所乐乎斯道也轼愿与闻焉宛陵先生年谱序宛陵梅先生以道德文学发而爲诗变晩唐卑陋之习启盛宋和平之音有功于斯文甚大欧阳文忠公知之最深旣题其诗稿又序其集又序其所注孙子又铭其墓而哀之以文盖文忠公之知先生犹子房谓沛公爲殆天授者是岂容赞一辞哉然昔之君子以言语文字爲天下后世所贵重者必其出处语黙之际无或少悖于理而后能垂世而行逺此年谱之所爲作也张君师鲁叔舆世爲宛陵人着宛陵先生年谱余得而读之爱其词约而事备论覈而理明其多以欧阳子之书爲据依巳爲得书之体至于辩魏㤗邵博之厚诬使先生可作亦自喜后之人爲能知巳者且尤有补于世教也抑又考之宋嘉祐二年诏脩取士法务求平澹典要之文文忠公知贡举而先生爲试官于是得人之盛若眉山苏氏南丰曾氏横渠张氏河南程氏皆出乎其间不惟文章复乎古作而道学之传上承孔孟然则谓爲文忠公与先生之功非耶吾鄕周丞相定着文忠公年谱学者赖之此书当与之并行宛陵文献于是足徴矣叔舆以余诵习欧阳子之书属叙而刻之不获辞谢爲识卷末云至元二年丁丑八月旣望序庐陵刘性墓志铭嘉祐五年京师大疫四月乙亥圣俞得疾卧城东汴阳坊明日朝之贤士大夫徃问疾者驺唿属路不绝城东之人市者废行者不得徃来咸惊顾相语曰玆坊所居大人谁耶何致客之多也居八日癸未圣俞卒于是贤士大夫又走弔哭如前日益多而其尤亲且旧者相与聚而谋其后事自丞相以下皆有以䘏其家粤六月甲申其孤增载其柩南归以明年正月丁丑葬于宣城双羊山圣俞字也其名尧臣姓梅氏宣州宣城人也自其家世颇能诗而从父询以仕显至圣俞遂以诗闻自武夫贵戚童儿野叟皆能道其名字虽妄愚人不能知诗义者直曰此世所贵也吾能得之用以自矜故求者日踵门而圣俞诗遂行天下其初喜爲清丽闲肆平淡乆则涵演深逺间亦琢剥以出怪巧然气完力余益老以劲其应于人者多故辞非一体至于他文章皆可喜非如唐诸子号诗人者僻固而狭陋也圣俞爲人仁厚乐易未尝忤于物至其穷愁感愤有所骂讥笑谑一发于诗然用以爲驩而不怨怼可谓君子者也初在河南王文康公见其文叹曰二百年无此作矣其后大臣屡荐宜在舘阁尝一召试赐进士岀身余輙不报嘉祐元年翰林学士赵槩等十余人列言于朝曰梅尧臣经行脩明愿得留与国子诸生讲论道德作爲雅颂以歌咏圣化乃得国子监直讲三年冬祫于太庙御史中丞韩綘言天子且亲祠当更制乐章以荐祖考惟梅尧臣爲宜亦不报圣俞初以从父䕃补太庙斋郞历桐城河南河阳三县主簿以德兴县令知建德县又知襄城县监湖州监税签署忠武鎭安两军节度判官监永济仓国子监直讲累官至尚书都官贠外郞尝奏其所撰唐载二十六卷多补正旧史阙谬乃命编脩唐书书成未奏而卒享年五十有九曾祖讳超祖讳邈皆不仕父讳让太子中舍致仕赠职方郞中母曰僊游县太君束氏又曰清河县太君张氏初娶谢氏封南阳县君再娶刁氏封渤海县君改恩平县君子男五人曰増曰墀曰垧曰龟儿一早卒女二人长适太庙斋郞薛通次尚㓜圣俞学长于毛氏诗爲小传二十卷其文集四十卷注孙子十三篇余尝论其诗曰世谓诗人少逹而多穷盖非诗能穷人殆穷者而后工也圣俞以爲知言铭曰不戚其穷不困其鸣不踬于艰不履于倾养其和平以发厥声震越浑锽衆听以惊以扬其清以播其英以成其名以告诸㝠感二子欧阳脩黄河一千年一清岐山鳯鸟不再鸣自从苏梅二子死天地寂然收雷声百虫坏戸不启蛰万木逢春不发萌岂无百鸟解言语喧啾终日无人听二子精思极搜抉天地鬼神无遁情及其放笔聘豪俊笔下万物生光荣古人谓此觑天巧命短疑爲天公憎昔时李杜争横行麒麟鳯皇世所惊二物非能致太平湏时太平然后生开元天宝物盛极自此中原疲战争英雄白骨化黄土冨贵何止浮云轻惟有文章烂日星气凌山岳常峥嵘贤愚自古皆共尽突兀空留后世名哀挽诗欧阳脩昔逢诗老伊水头青衫白马渡伊流滩声八节响石楼坐中辞气凌淸秋一飮百琖不言休酒酣思逸语更遒河南丞相称贤侯后车日载梅与邹我年最少力方优明珠白璧相报投诗成希深拥鼻讴师鲁卷舌藏戈矛三十年间如转眸屈指十九归山丘凋零所余身百忧晩登玉墀侍珠旒诗老虀盐太学愁乖离㑹合谓无由此㑹天幸非人谋颔须巳白齿根浮子年加我貌则不欢犹可强闲屡偷不觉岁月成淹留文章落笔动九州釡甑过午无饙馏良时易失不早收箧椟瓦砾遗琳璆荐贤转石古所尤此事有职非吾羞命也难知理莫求名声赫赫掩诸幽翩然素旐归一舟送子有泪流如沟又王安石诗行于世先春秋国风变衰始栢舟文辞感激多所忧律吕尚可谐鸣球先王泽竭士巳偷纷纷作者始可羞其声与节急以浮真人当天施再流笃生梅公应时求颂歌文武功业优经奇纬丽散九州衆皆少锐老则不翁独辛苦不能休惜无来者人名遒贵人怜公青两眸吹嘘可使高岑楼坐令隐约不见收空能乞钱助饙馏疑此有物司诸幽栖栖孔孟葬鲁邹后始卓落称轲丘圣贤与命相楯矛势欲强逹仍无由诗人况又多穷愁李杜亦不爲公侯公窥穷厄以身投坎轲坐老当谁尤吁嗟岂卽非善谋虎豹虽死皮终留飘然载䘮下隂沟粉书轴幅悬无旒高堂万里哀白头东望使我商声讴又我得圣俞诗于身亦何有名字託文编他年知不朽我得圣俞诗于身果何如留爲子孙宝胜有千金珠谒墓诗宣城县丞南郡滕珂百年诗老卧空山犹忆当时语带酸嬴得儿童唤夫子可怜名位秪都官手编新史唐文备骨立残碑汉籕漫落日牛羊上丘陇草埋翁仲独峩冠宛陵城南柏山寺行到西厢见旧祠人物欲观嘉祐老铭文空有醉翁辞银章粉墨谁舒卷金薤琳琅自陆离毎见河豚起春岸永怀风致细哦诗又宁国守庐陵文天祥沧沧宛水阳郁郁都官坟乔松拱道周縁茔茁芳荪古时北邙叹白杨邈游魂大雅独不坠脩名照干坤再拜坟上士躧履揖诸孙握手慨以慷而有典刑存渥洼生骐骝荆山产玙璠悠哉清渭流眷言葆其源又监察御史张经欧公去巳乆谁爲柏山愁白髪诗千首苍烟土一丘诸孙时拜扫过客独迟留寂寞僧窻晚春溪水自流又按察副使卢挚一上高斋忆谢公云间江树有无中诗家政有都官宅肠断荒山落叶风又宪司经历真定靳汝弼宋有梅夫子灵鳯朝阳鸣文章炳星日当时照东京欧阳期并辔朋軰俱名卿事业何显着满腹储太平思之不得见但恨迟我生陵谷变迁后薄宦来宣城儒素蔼鄕里云仍亦贤英幸因休澣日下马拜荒茔栢山得其高双溪得其清二者能永乆延公千古名又宁国路经历刘瑀昔闻夫子名今始拜其墓栢山寺古碑断横三尺荒坟俨如故稻沟流水声且哀老树号风悲更怒诗僊巳去二百载坏垣空走狸与兎呜唿再奠一盃酒澘然回首西山暮又宁国路同知阮麟翁嘉祐微言绝重经二百年残诗留断石荒壠入平田山鹤夜应怨河豚春又鲜邦人说夫子寒食寺门前祭宛陵先生文维淳祐二年岁在壬寅某月某日朔朝散大夫显谟合待制知宁国军府事兼管内劝农营田使王遂等谨以清酌庶羞之奠致祭于故都官梅公宛陵先生之墓惟宋文章曰欧与苏有梅夫子欧苏之徒在汉去诞于唐弃䛕八百余年扫去朽枯如斵元气变化百殊庆历之盛上跨周虞顚倒奔走溢浚之都空余翰墨一世楷模相厥寒泉在彼坤隅文气贯天落日平芜遂生虽晩此意中孚肃肃官僚陈其啜餔斯人逺矣不可呌唿文犹未坠其在玆乎尚飨维咸淳六年岁在庚午三月某日知宁国军府事文天祥谨以清酌庶羞之奠致祭于先贤尚书都官宛陵先生梅公之墓而言曰大江西东实倡古文西则欧阳东则先生上追韩孟下启苏曾先生在天斯文有灵仆生也晚实在欧鄕天子有命来守公邦感时改火爰荐苾芳尚飨又文天祥视我庐陵夫子欧阳彰韩瘅昆孕苏育黄公于其间以诗名世葩韩搴芳肩苏挹袂故醉翁于公之德则曰衣冠儒者也于公之诗则曰英华而雅者也翁旣与韩而终始公亦与翁而上下公仕于何如鲇上竹生遇昭陵官同郑谷使诗遂穷人则三百篇之作者将其身之俱不淑又刘朔斋呜唿名位之不可兼得也乆矣然得位者荣身一时得名者流芳千载以公之文学行义虽仕不称德而自嘉祐至今踰二百年矣天下之言诗人者必曰圣俞国人之诵所尊敬者必曰宛陵先生是则天之所以厚公者固在此而不在彼也震孙少尝窃诵公之诗今幸守公之邦式公之墓悲其亭之乆废而烝甞无所乃卽故址而改作焉表以石刻缭以垣墻而封植其宰木迨兹考成乃率僚寀酾酒一酹庶几怀贤尚德之意精爽如在尚歆顾之题干越亭送君石秘校诗后阎复南昌一尉老西都文采风流接圣俞诗好见称欧永叔书工不减蔡君谟洞庭鴈过风生苇干越峯青斗戞湖细读粉笺当日咏终篇无字不骊珠又张斯立宛陵梅夫子才名冠当世欧苏与并驱时称天下士哲人去巳乆手泽见英气可慕不可攀悠悠千古意行义鲁臧孙流芳垂后裔今遇叔章君箕裘元不坠又贡奎诗还二百年来作身死三千里外官知已若论欧永叔退之犹自媿郊寒又张伯淳圣俞先生宣城里经行脩明教胄子不特诗名满世间纪载精详继前史当时晦叔诵其文曰二百年未有此先生㤗山北斗然管窥蠡测难爲言我从闻孙见手泽定知家学有根源茧𥿄可腐石可泐世美自有不朽存又刘必大先生文章在青史先生勲名揭白日谁谓二百有余年得见两诗亲翰笔花笺松煤色尚鲜元祐伟人如再出名器时来或可求家珤世传难可必叔章持此上天朝横斗高风低少室又王士熈宛水留荒宅空山老栢株诗名唐正体经法汉先儒贤裔今重见高风古亦无郞官爲直讲遗说辩精麤又汪泽民宋代文章梅与欧荐贤何不致公侯宛陵诗老名千载嘉祐郞官閟一丘调写心声谐宝瑟书存手泽粲银钩曾经干越琵琶尾愁绝西风鴈过秋跋前二诗茍宗道拜观宛陵梅先生手书寄题干越亭送君石秘校尉河内之作诗律谨严楷法庄重盖天禀仁厚乐易发见于心声心画自有不能掩者欧阳公谓气完力余益老以劲斯二章足以当之矣又宋渤前軰文章字画无不楷谨精宻者正若平生大节余尝见昌黎韩公福先寺下题名欧阳文忠公集古跋尾司马文正公日历东坡论语解易说皆起草时册子虽旁注细书一一端正可读至圈改行间悉可见其先后用意处今观梅屯田公自书诗两章校其同时诸人若一轨辙又用笔作方阔法李西台蔡端明然又陈俨宛陵公去世二百余年今观遗墨二诗犹旦暮遇之也或以爲平淡或以爲枯藁惟具眼能识之惟公生而卒以诗穷死然世愈逺而愈増重虽与日月争光可也视当时烜赫者溘然泯黙不复知爲何人相去盖有间矣亦可谓一世之屈百世之信者欤寥寥遗响子其嗣之又李倜樊宗师苦心琢句非韩公不能见知于世梅都官之于欧阳公亦然何异世而同轨也耶仍孙奕芳持公干越亭并送君石秘校二诗出示亦可想见其风度矣咨藏之勿坠又元明善梅宛陵负一代诗名欧阳公吃吃推重想当日课一首用心亦苦矣妙墨二𥿄髣髴得其劲气愈信欧公爲知人又张与材圣俞诗名爲欧苏所重后之人不容复议矣独翰墨见于世者少其八世孙叔章能珤藏之今观其笔意潇散有高人逸士风度此岂汲汲于声利者心画正尔岂特坐诗穷耶又龚啸去浮靡之习超然于昆体极弊之际存古淡之道卓然于诸大家未起之先此所以爲梅都官诗也当声名文物之盛有欧公爲之依归而欧公收拾人才识拔于科举之外者于先生与老泉可谓不遗余力矣雅道相与辉映千古犹计官资而曰不遇是孰爲有遇乎尚论其世诵其诗读其书必知其人者始足以语此宛陵先生之鄕子孙在焉叔章暇日岀示真蹟使人歆慕无巳按尚书屯田贠外郞当是阶官后迁都官耳卽元丰官制改后朝奉郞也国子监直讲乃是职事官宋初巳置常选通经有实行者爲之宜欧公以爲公荐也书局编脩亦公辟云跋㑹庆堂记后汪泽民宛陵梅先生爲文以记㑹庆堂其奉先思孝如存之诚至矣岁乆石泐嗣孙致逺致和寔等具碑请余重书刻置堂上噫继自今岁时禴烝百世一日则梅氏子孙之职释子能固护棐栢如澄展之心则各尽其道矣尚朂之谨之