楞严经贯摄X卍XXX序瞿昙氏以一大事因缘出现于世四十九年广宣妙谛窥其义蕴几于入海算沙而莲华楞严尤为教乘至宝然莲华为佛全身而楞严为佛之顶则以此经究竟坚固始干慧以迄等觉莫不因顶薰修直踏毗卢顶上为大觉最尊胜之法葢作佛之津梁而莲华之精要也开佛知见舍此蔑由所以自天台以来前贤接踵代有阐发虽繁简不同而婆心则一大约以贯诸说之统宗摄羣伦而加被为不失瞿昙氏说经之旨焉迨别传东来宗教互诋宣鉴大师一见龙潭烧却青龙疏钞以为穷诸玄辩若一毛置于太虗竭世枢机似一滴投于大海于是才涉言诠便成剩义而瞿昙氏密因修证了义菩萨万行同圆非说可说之妙几有故纸置之者矣嗟乎根有利钝机有迟疾苟谓单提别传便可尽废义学则瞿昙氏才离兜率便当以双趺公案径示饮光何为横说竖说频转佛轮若是其不惮烦而从上先德又何以有日处虗空之喻乎甚矣弘经功德度越恒沙或缁或素不一其人大约亲承莂记随遇现身使慧炬常然佛幢不倒苟非乘夙愿力讵能措一辞哉若乃以文人之精思快笔疏调御之奥谈以世书之章句段落分贝多之X脉络喻诸决流源源归海譬如理机丝丝入扣辩才无碍显密全彰求之今日则非眼先生其人矣先生宿学巨儒隐居着述尤䆳五家宗旨遂辑楞严贯摄一书篇帙之成需之二十七年之久葢用志专勤欲以一人之精力抉万类于迷津仁哉其即瞿昙氏之用心乎篇中以佛言语证佛智慧不即不离有伦有嵴真乃无所不贯无所不摄葢先生于此经始得会解继见合辙又因离公得读正脉而终取材于竟陵之如说可谓集众腋以成裘错五釆而施绘矣至于就简删繁直截贯串剖抉微奥开卷了然予小子读而快之如觏优钵罗华虽欲不欢喜赞叹不可得也遂因先生之命而为之序康熈巳酉五月崑山年家子徐元文顿首拜撰序夫说法者无法可说解经者借解存经无法可说不妨横说竖说也借解存经贵在一解众解也自经流震旦而楞严后至解经者固多解楞严者尤多然或条分缕拆曲证旁稽而反乖于融通浑一或拘文敷X衍数墨循行而遂流于支离浮蔓则又不如无解此达大师所以劝人专读白文也自解楞严以来唯天如十家会解盛行于世迨一雨法师合辙出而生面别开至交光法师正脉出而奥义阐尽云栖莲老搭衣礼拜阁笔不註有以也其后钟伯敬贺中男又约正脉之旨而着为如说颇出新意了庵居士乃滙诸家而以吾儒讲章之法编之初名贯摄改名说通呜唿备矣予得而卒业焉见其痛扫科揲之葛藤独标直捷之妙义而精神全在承接过脉中使十卷如一卷一卷如一句一句如一字昔之开卷而欠伸欲睡者今则愈读而津津有味若唯恐其速尽也所谓借解存经而一解众解者不其然乎若夫居士以再来人弘三教绪澡身如霜枝雪干淬品如潭月松风其深脩密炼在语言文字外者高徐二先生既言之予奚赘焉康熈辛亥秋八月赐进士出身云南道御史奉差巡视两浙鹾政关中通家世弟熊焯拜书X序楞严贯摄者非眼先生津梁后学而作也此经之解多矣何复烦此曰经者西方圣人谈道之书也然圣人之书原是圣人之言圣人之所言者诚与世人不同而其言之有伦有嵴为唿为应一字一句定有销归几段几章自相钩锁则必与世人之言同而尤详尽者也如是则后世之读经者必尽晓圣人之言而后能得圣人之意尤必如面聆圣人之语而后能会圣人之言故文人之技去道远矣而有时妙用其长震于钟鼓而朗于日月当亦大觉所为破颜微咲者也然则古德时贤纷纶诸解岂犹有所未足欤曰其用不同也夫车舟岐于燕吴而裘葛分于寒燠非有优劣存焉而适宜则固迳庭矣诸师之解抉微剖密各有专长而或申其义或未体乎词求其唿应分明脉络通彻葢未易数数然矣先生此编顾盻生情宛转会义葢有出于诸师之外而补其所不及通其所未了者夫脩多罗葢亦多矣而佛顶独为尊胜不止破显尽致堂室穷幽半满邪正之历历分明良由房相运笔文字入妙遂今干竺奥义白日中天则先生此编固调御所嘱累而清河之功臣也夫文之载道也固矣而道未明亦有二端焉义学龙象非曰乏人X而外典之博涉未深故下笔时有龃龉求其一一文从守顺虗实咸宜即古德往往有遗议至于宗门直指自诧不落言诠恐一傍语言便成教相不屑为青龙疏钞而飜留心李杜韩欧之业区区与文士争长是可恠也苟谓笔墨在真如之外彼地水火风且巳兼收者何故苟谓般若在语言之外此方真教体清净在音闻调御于斯不话堕乎夫千里之流一曲偶阏则不贯一阕之奏抑扬不尽其致则曲不成而况圣人精微之语宁可卤莽遇之而托于卓荦观大意以免玩物丧志之讥乎彼诸君子之论夫固有为言之也葢古人间出之资与忘言之教固有断章取意而有会者矣固有一字一句而磕着筑着者矣固有郢书燕说而获大益者矣不止是也即以本经言之固有知见立知句读错断而证入者矣更以禅宗言之固有闻挽歌艶诗而桶底脱然者矣不止是也以他方世界言之固有以饮食香台而作佛事者矣即棒喝犹为钝置而况语言乎然以言乎一人之悟殊方之法则可而欲以投娑婆之机演大雄之法举先圣人耳提面命之言一一令千百年之后之人顺乎耳而浃乎心饱性海之玹波睹义天之朗曜当在此不在彼也明矣不佞卒业斯编不觉忻然合掌曰佛顶光明复烁四天下矣葢脩多罗之义震旦译云契经上则契诸佛之理而下亦必契众生之机故也经之为义曰贯曰摄贯穿所说至道摄持所化众生故X也先生此编彷儒者经书讲章之例为之以必肖必透为则其理契先佛者既巳择取诸师之妙解而用之至于语言如生𠃔贯𠃔摄以俯契群机者向来得未曾有视紫柴讲录尤为尽善当与大圆张尚书金刚义趣广演并有千秋无疑矣交光之后复筞奇勋是可喜也不佞每讶井络之墟宗风不坠昭觉大师以比丘身现内江相国以宰官身现今先生又以净名庞老鼎足其间皆可云优昙华迦陵音矣此编行世六宇同风人共知金色头陀方在鸡足山中护持佛衣俟面授补处菩萨岂知庆喜尊者亦方于狮子座上现在结集佛语不惜更下註脚慈悲末法众生乎康熙丁未一阳月长至日宗人府丞前吏部左侍郎兼国史院学士东蒙高珩拜撰X编辑始末余庚辰岁客京师始阅楞严会解阅凡再仅窥其大意而巳丁亥避乱于梁山之金城塞又得会解读之稍复通晓于时窃有愿焉顾安得淹贯明白若儒家之讲意者以广引末学乎戊子冬随集仙宗兄过达州之汉城寨忽得合辙一卷于断残经帙中取而诵之心开神跃曰此可为讲意资粮矣而全本亦未见也巳丑至嘉陵参离指和尚云有合辙全本庚寅乃求得而卒业焉则又跃然叹未曾有和尚谓余合辙固善不如正脉之尤善也余又求正脉读之初苦其科揲烦碎屡阅屡冥及观其简识取根不用天台止观种种卓见高出羣疏相传莲师初见此本望北焚香搭衣礼拜良有以也而余之讲意可以编矣爰取正脉合辙二书研味参伍用经书讲章之例融会而编之分章过脉联络照应必肖先佛口脗必透后学心胸而繁碎科分槩从芟去大约取正脉十之六合辙十之四而余间有管窥亦附十之一焉权舆于辛卯正月告竣于壬辰九月书成凡十卷敬质之离和尚和尚不以为谬而令存其草本以待缘而梓焉顺治庚子余就养复入都门此本尚留嘉陵未之携也偶于报国寺集得如说一函阅之书成于钟伯敬贺X可上两居士大约亦本正脉而参以新裁往往玅合佛旨至丁未春次男如淮来自嘉陵乃缄余草本至宛然故旧重逢喜可知也于是复加较定而以如说参之葢前后二十七年而大愿始毕可以无憾矣至于剞劂流布予未敢必适同乡高平令白君田生读而善之首捐百金倡刻三卷而唐谢两君和之吾儿又卒成之阅半载而十卷告完其序则天官少宰高念东先生椽笔先生今之张无尽也圣典託名叙以传不尤幸乎爰记其始末如此俾后之览者鉴弘经之不易而勿加轻亵云尔旹大清康熈七年戊申秋八月朔旦白衣戒弟子刘道开题于燕台之鸿雪堂X表忏疏意伏以佛法广大虽上哲究其津涯经义渊微岂下愚可得而诠註聊因前人之绪论薄效编纂之寸长既勒成书理宜申告仰干狮座俯鉴螘忱言念弟子刘道开蠢蠢凡夫茫茫业识幸植善根于宿世获观玅典于今生忆读楞严起于庚辰之岁及编直解乃在辛卯之年阅两载而始成尽去揲科之𤨏碎滙羣言而拔粹务求脉理之贯通拣识取根不用天台止观芟繁就简例同儒氏讲章开卷了然初学既便其易晓循行豁尔钝士不苦其难知藏笥箧者有年待剞劂于缘会凭仗韦陀之愿力默牖檀越之信心信官白良玉倡刻三卷于前信官谢述度助刻两卷于后余则弟子道开偕男随力措办用襄厥成计工资参百余金装善本一函十卷杀青巳峻稽颡告成爰卜本月朔日祗就玅喜庵延僧设供伏愿X弘慈灼鉴慧力护持倘不大谬于圣言尚求阴导其流布俾普天含识共游一六之门率土孕灵同跻圆通之域弟子道开不胜翘诚悚慄之至谨意X楞严说通卷一巴郡居士非眼刘道开纂述成都沙门离指方示鉴订大佛顶如来密因修证了义诸菩萨万行首楞严经大佛顶三字若据他经即是佛身三十二相中之无见顶相也若据经显义是指菩提涅槃元清净体如来藏心言也由此心体含吐十虗弥纶万有为大觉最尊最胜之顶法也如来密因修证了义者不变名如随缘为来小乘如而不来凡夫来而不如唯我大觉亦如亦来故名如来独知独见之谓密出生圣果之谓因磨鍊治习之谓修忘心默契之谓证无不究尽之谓了不落言思之谓义谓大觉依此顶法为因而实修实证障尽惑空因穷果满能事巳毕更无余事一义皆了更无余义故曰如来密因修证了义也诸菩萨万行首楞严者首楞严此云究竟坚固谓始从干慧以至等觉皆以此顶法为因而修万行分断无明分证真理上历圣位踏佛阶梯以至事事得成坚固也除诸佛菩萨其余出世小果治世圣贤虽亦各有悟入依稀彷彿窥见一班类皆坐在相似觉中以不能空五蕴销六根尽五住超二死未超心量未至圆极X故也经者常也作终古之常规为佛灯之后焰故也一大二佛顶三如来密因四修证了义五诸菩萨万行六首楞严七经也第一大者称赞之词具洪濶包含周徧众多深奥元始恒常超胜八义二佛顶者法华为佛全身此经为如来顶显斯经为法华中精要之义也三如来密因者如为本觉来为始觉本始究竟名如来也曰密因者取如来在凡夫时于六根门头顿悟圆湛不生灭妙明真心此心为四科七大根本实性具足三如来藏全体大用本来是佛岂惟但是因性亦乃即是果性以诸如来无别所证乃至证时更无毫发增添所谓从初发心即成正觉也所以为最密者以此即是二根本中真本所谓识精明元菩萨涅槃元清净体佛言一切众生不成无上菩提皆为不达此本错乱修习至后偈中又言常不开演足显根中所具如来藏性乃是难测难知最深最密之法经文首从请定至四卷身意轻安得未曾有即此密因也然此一段即是阿难所请三名中妙奢摩陀以此三如来藏性即是自性本定而顿悟了达于兹者即微密观照故也四修证了义者以前段全彰自性本具天真现成然既曰密因岂碍修证是故虽歆藏性之巳知更喻华屋之未入由是开决定义门示解结次第葢必解六结而越三空方为了义之修获二胜而发三用方为了义之证然谓X之了义者有二义一者用根不用识故葢用识则以生灭为本修因如蒸沙作饭毕竟不成常住菩提故非了义用根则以不生灭性为因地心如依金作器决定能成无上菩提故为了义又用根巳为了义而特选耳根更为了义中之了义以其超二十四圣而独妙为十方三世诸佛一路涅槃之要门也二者从性起修因该果海故葢依密因无修证果海中不妨幻修幻证故修而无修非事相之染修证而无证非新成之实证故为了义而非不了义也经文自四卷后半请华屋之门直至七卷前半百灵护呪即此了义也然此一段即是阿难所请妙三摩提以此耳根圆通为第一如幻三摩提故也五诸菩萨万行者诸菩萨即本经分证诸圣五十五位之数也万行者即诸位中历修之行如十信十住十行十回向四加行十地以至等觉其行应无有量也此之万行蹑前了义而更进深玄要之根抵于三如来藏而归极于无障碍法界经文自七卷后半阿难请位至末结经名以前即此万行也此一段即阿难所请三名中妙禅那也六首楞严者大定之总名也圆含上三别目而为一定全体当知此定逈不同于常途止观葢常途止观全属功夫此则不尔涅槃经佛自释首楞严云一切事究竟坚固而古德即明其彻法底源不动不坏细详其旨分明取自心本具为首楞严X何曾取起心对境止观为定哉七经者是诸经通题至于文词之妙本于如来精义巧辨而加以房相润色之工极为华藻流丽妙含无尽观者研味自当得之贺中男云经中见犹离见见不能及大佛顶也得元明觉不生灭性为因地心即密因也如幻三摩提弹指超无学即修证了义也二十五圆通五十位真菩提路即诸菩萨万行也大定有三义一曰此是妙定正以本性自具天然不动不假修成总在迷位动中其体本然故称为妙不然何以为彻法底源不动不坏之定哉据此则凡不即性而别取功夫为止观者皆不妙之定也二曰此是圆定正以此定不但独取自心不动乃统万法万事皆悉本来不动为一定体不然何以为一切事不动不坏之定耶据此则凡不兼万有而独制一心者皆不圆之定也三曰此是大定正以此定纵在迷位尚本不曾动摇开解之后岂有出退当知此定自发解起行之后直至历位成佛终无退出何况有坏不然何以为究竟坚固之定耶据此则凡有入住出纵经长时皆不为大定也一经科为三分一序分二正宗分三流通分序分第一如是我闻一时佛在室罗筏城祇桓精舍与大比丘众千二百五十人俱皆是无漏大阿罗汉序经之意若曰如是之法我从佛闻彼一时也佛X在舍卫城祇陀太子林中须达布金精舍与大比丘众千二百五十人俱此诸人者皆是无欲漏无有漏无无明漏回心大阿罗汉而非定性声闻可比者佛子住持善超诸有能于国土成就威仪从佛转轮妙堪遗嘱严净毗尼弘范三界应身无量度脱众生拔济未来越诸尘累试以大阿罗汉之德言之以言其自利也安住如来宫殿掌握如来法印能行法王令能绍法王位谓之佛子住持而于欲有色有无色有则善超之葢小乘以出三界为超不名为善今则即三界而出三界非若昔日之畏三界如牢狱也自利之德如此以言其利他也能于十方国土成就三千威仪成就巳亦成就人非若昔日之躭寂灭而不肯成就众生也又能助扬佛化转大法轮荷担家业妙堪如来付託之遗嘱非若昔日之不堪受是法也又能身严心净三聚之戒言为世法行为世则而大范乎三界焉非若昔日之戒有漏缺不能为法于三界也又能应身无量度脱众生非若昔日之胶柱鼓瑟无方便也于以拔济未来众生堕见刺者拔之溺欲泥者济之使之超越乎污根之尘牵心之累而不落陷穽焉非若昔日之唯为一身如獐独跳也利他之德如此此之谓回心佛乘之大阿罗汉也钟伯敬疏云严净毗尼一语该上X下文义毗尼戒律也在身曰严在心曰净六卷之四清净明诲七卷之安立道场总蹑于此见善超诸有及弘范三界数句皆以此为根本葢以此经以戒为重故也其名曰大智舍利弗摩诃目健连摩诃拘絺罗富楼那弥多罗尼子须菩提优波离沙陀等而为上首其名维何曰大智舍利弗此云鹙子也曰摩诃目健连此云採菽氏也曰摩诃拘絺罗此云大膝即舍利弗之舅长爪梵志也富楼那弥多罗尼子此云满慈子也曰须菩提此云空生也曰优波离沙陀此云尘性空也是诸罗汉各有过人之能出人头地故为上首焉法华言授记成佛却从二乘说来而卒于一乘故开经叹德先言声闻而后及于菩萨楞严言最初方便拣却二乘声闻缘觉直斥之为错乱修习列于十种邪见之末葢楞严始终止谈上乘不及其余故叹德处直从无漏大阿罗汉说起巳是极顶之谈法华如宰相功成身退追叙其作秀才孝廉假途託迹之由楞严如蒙养初学其父师便教以立志作宰相勿令豫作秀才孝廉之想所谓修证了义也复有无量辟支无学并其初心同来佛所属诸比丘休夏自恣十方菩萨咨决心疑钦奉慈严将求密义即时如来敷坐宴安为诸会中宣示深奥法筵清众得未曾有迦陵仙音徧十方界恒沙菩萨来聚道场X文殊师利而为上首不特此也又有无量独觉缘觉之辟支真穷惑尽之无学并其研真断惑之初心同来佛所不谋而至不约而亲焉是时也适当诸比丘九旬坐夏日满解制恣其自陈以考九旬德业之日十方菩萨恣问决通心之所疑钦奉如来摄物之慈折物之严且将更求密修密证之了义焉即时如来敷展坐具宴然安居为诸会中宣示幽深秘奥之法于是法筵清净之众皆闻所未闻而得未曾有似迦陵鸟之仙音徧彻十方世界恒沙菩萨闻如来音声皆来聚集道场文殊师利而为上首葢此菩萨表根本智为择法眼也休夏自恣者比丘当初夏时即结制禁足安居不令乞食名休夏亦名坐蜡自恣者是期满解制之日即七月十四十五十六三日也自知有过恣其自陈自不知过恣任僧举正是严净毗尼之义益显戒为重矣时波斯匿王为其父王讳日营斋请佛宫掖自迎如来广设珍羞无上妙味兼复亲延诸大菩萨城中复有长者居士同时饭僧伫佛来应佛勅文殊分领菩萨及阿罗汉应诸斋主于是有舍卫国胜军王为其父王讳日营斋请佛于宫掖之中自巳迎接如来广设珍羞无上之妙味敬之至也又敬师及弟兼复亲延诸大菩萨而城中复有福德俱隆之长者清净自居之居士同X时饭僧佛以不能遍及也乃勅文殊分领菩萨及阿罗汉应诸斋主以慰众心焉通序竟唯有阿难先受别请远游未还不遑僧次既无上座及阿阇黎途中独归其日无供即时阿难执持应器于所游城次第循乞心中初求最后檀越以为斋主无问净秽剎利尊姓及旃陀罗方行等慈不择微贱发意圆成一切众生无量功德诸弟子既巳分应斋主矣唯有阿难自恣之前先受别方之请远游未还无暇列于众僧之次当其远出既无上座及阿阇黎而防闲轨范之无人及途中独归不列僧次则是日无供矣即时阿难乃执持应量之器于所游城挨门而乞心中初求最后檀越未曾饭僧行施者以为斋主无问或净或秽自剎利之王家以至旃陀罗之屠家方行我平等之慈不择微贱惟发意圆成一切众生无量之功德焉殊不知才有求心便有分别既有分别便有净秽有贵贱安能一目平等视之哉故知初求二字便是阿难走作处也阿难巳知如来世尊诃须菩提及大迦叶为阿罗汉心不均平钦仰如来开阐无遮度诸疑谤经彼城隍徐步国门严整威仪肃供斋法所以发意行乞者何也葢阿难巳知如来世尊曾诃须菩提及大迦叶皆为阿罗汉一则舍贫从富一则舍富从贫而不均平今我钦仰如来昔日之X语故发是意一以开阐平等无遮无碍之慈一以度众人生疑生谤之口葢专向贫家则富者疑专向富家则贫者谤也惟其如是故于高门悬薄次第循乞经彼城外之隍徐步国门之内严整威仪而肃恭斋法焉观此行履便是可入净而不可入秽可入佛而不可入魔可比丘而不可菩萨视金刚经中如来着衣持钵入舍卫城乞食举动自然中节毫无勉强不啻天渊之隔矣尔时阿难因乞食次经历婬室遭大幻术摩登伽女以婆毗迦罗先梵天呪摄入婬席婬躬抚摩将毁戒体尔时阿难因乞食之次既无拣择不觉经历婬女之室遭大幻术摩登伽此云本性妓女者用金头外道所传先梵天呪摄入婬席婬躬逼近抚摩将毁戒净之体焉由尊者求心未歇作意未忘心未曾平见何曾等乃欲平等行慈竟遭毒手故知非得事事无碍者断不能入泥入水平等行慈矣钟疏云阿难所发之心正是耻小慕大宛然方等法相如人出门应举期中首选中途遇盗遇盗自遇盗首选自首选岂可以遇盗之故云不当期首选耶如来知彼婬术所加斋毕旋归王及大臣长者居士俱来随佛愿闻法要于时世尊顶放百宝无畏光明光中生出千叶宝莲有佛化身结跏趺坐宣说神呪X勅文殊师利将呪往护恶呪销灭提奖阿难及摩登伽归来佛所如来方在王宫如彼婬术所加阿难有难于是斋毕速归王及大臣长者居士见佛不遑说法异乎常仪故俱来随佛愿闻法要于是世尊顶放百宝无畏光明无善不具故曰百宝无恶不摧故曰无畏光中出生千叶宝莲示此智光为万行之本也有佛化身结跏趺坐示此智光为诸佛之母也佛不自说呪令化佛宣说神呪示此呪心是不动智必是不动佛说也乃勅文殊师利大智慧人将呪而往以此呪力加之婬根如汤销氷如明破暗故令摩登婬火顿歇阿难戒体如初提撕奖劝归来见佛焉此上别序也序分竟正宗分第二大科为二一是菩提涅槃根本一是生死流转根本初科复分为四一见道分二修道分三证道分四结经分阿难见佛顶礼悲泣恨无始来一向多闻未全道力殷勤启请十方如来得成菩提妙奢摩他三摩禅那最初方便于时复有恒沙菩萨及诸十方大阿罗汉辟支佛等俱愿乐闻退坐默然承受圣旨此下见道分也古人得一指头禅终身用之不尽阿难历劫忆持如来秘密妙严不能免离摩登伽X难故知博学多闻若不真修实证尽落鬼家活计及对境风一吹便倒皆由平日学力有余道力不足故因误堕而陡然发愤正如苏季敝裘还乡不得不刺股揣摩以图卿相也阿难既见如来顶礼悲泣恨无始来一向多闻未全道力此一恨字便是获法身之前矛向后悲泪痛责皆从此恨流出故道人不可无此一恨也从外入者为多闻从内出者为道力道力未全多闻何益于是殷勤启请十方如来得成菩提之果觉必用妙奢摩他三摩禅那最初方便之因心梵语奢摩他此云止梵语三摩此云正定或翻等持梵语禅那此云静虑此三者是大定之共名而首楞严王即此三名之总目也意谓此大定之名我巳熟闻但不曾悟不曾修不曾证不得其用故为魔力摄持不能自脱始信多闻无益于巳然我虽蒙如来授记作佛若不修因终难得果十方如来悉由此三得成正觉不知如来最初用何方便何由而得开悟何由而得证入也于是复有恒沙菩萨等俱愿乐闻退坐默然承佛圣旨按佛下答奢摩他者葢取本具不动摇不生灭周圆之心开解照了为义即正因佛性略兼了因为奢摩他体乃性具即定之慧也三摩提者葢即摄前开解性定而契入之行起解绝寂定为义即正因佛性略兼缘因为三摩提体是性具即慧之定也禅那者葢即于契入之后深位X之中双蹑前之定慧中中流入历位渐证至于究竟为义亦即于正因佛性略兼缘了二因为禅那体乃性具双融之定慧也当知三名下各有最初方便如奢摩他中以悟见是心为初方便而以了识非心为最初方便三摩提中以反闻自性为初方便以入道场为最初方便禅那中以十信为初方便以干慧地为最初方便是则见道一分为答奢摩他修道一分为答三摩证道一分为答禅那今经三处显然各有单标三名遵佛明言判佛文义不易之定论也正脉悬示云三者决定不用天台止观以见道一分原是如来开示众生本有真心性具妙定始自眼根指出展转通贯万法仍令圆悟万有总一如来藏性显其未及加修而人人早先具此楞严妙体但惟教其悟明此之性海以为后文圆通入处而巳本不曾立观门教修习也而诸家瞢然强安三观则是前文全说修门何阿难又有华屋之喻哉当知斯经所以大异于众典者正以其指心在根斯定之所以大异于诸定者由说自性本定也若谓前文是说修门全障性定且有碍后耳门妙修全无用处矣故知阿难所请奢摩他等乃是大定之共名又于奢摩他上加一妙字正简不妙良以诸乘皆言定不简则滥彼诸定故也是则自性本定不取修定明矣诸师于未指耳行之前预立三观以杂乱人心譬如国王X将有事于东征遣一使臣宣传勅命召集诸将宣示庙谟使臣妄传诸将速往西征久之王问诸将何以不至使臣对以彼日传命西征久矣王大震怒深怪使臣错传此命此亦如是佛欲专令行人修耳根圆通如王将有事于东征也乃先开其妙解令悟根性以为圆通入处如王先欲宣示庙算神谋以决东征之胜也註家于未说圆通之前輙立三观令其修习如使臣妄传王命指东为西也嗟今沿习既久业楞严者无不搜索三观但是借经为敲门瓦子而正惟发明天台止观而巳毕竟令观意独明而经意障尽何迷锢支离一至于是哉钟疏云奢摩佗常翻寂静三摩翻观照禅那翻寂照不二请词冠以妙字乃妙奢摩佗妙三摩妙禅那也妙则举一即三矣故后文或单说三摩直以三摩为大定也或单举奢摩佗例亦如是旧解分配天台三止观而正脉驳之致天台后裔操戈不巳予谓楞严时未有天台纵使义合止可取以为证岂可径以天台作楞严正解也佛告阿难汝我同气情均天伦当初发心于我法中见何胜相顿舍世间深重恩爱阿难既请大定为成佛之因矣世尊即当答之如何是奢摩他如何是三摩如何是禅那不如是答而反诘其最初发心者何居葢妙之一字是如来自证法门向人轻吐不得且阿难正当初发愤时X又不可即施峻厉法药故先逆探其病源而安慰之曰汝我同气情均天伦非他人可比夫他人请问亦必尽情吐露岂有天伦同气而反不尽情向汝道者哉但汝问我成道最初方便我却问汝出家最初发心夫世间至恩至爱莫如父母而汝当初发心于我法中有何所见顿将深恩重爱一时割舍而投我出家乎先德云末后牢关不离最初一句故阿难如是问世尊亦如是答之阿难白佛我见如来三十二相胜妙殊绝形体映彻犹如琉璃常自思惟此相非是欲爱所生何以故欲气麤浊腥臊交遘浓血杂乱不能发生胜净妙明紫金光聚是以渴仰从佛剃落此初陈众生知见也阿难承问而白佛言如来问我见何胜相乎我见如来三十二相胜妙殊绝形体映彻犹如琉璃我常自思维此相非是世间欲爱所生何以故欲气麤浊腥臊交遘浓血杂乱安得发生三十二相之胜净琉璃映彻之妙明而同紫金光聚乎以我见相合我思维生渴仰心是以顿舍恩爱而从佛剃落也阿难被世尊一问将底蕴尽情吐出却被三十二相一时换却眼睛岂知能见所见皆属依他尽是虗妄耶又从见相处用心思惟分净分染生爱生憎厌麤浊而欣净明皆是识心分别计度夫染相不忘故为魔转净相不忘又为佛转虽魔佛有异净秽差殊无非知见立X知总是合尘背觉而巳此中所说见相是三细中之转现思惟即六麤也为一经之发脉故下文先破六麤次显三细次显如来藏心次第䌷绎方见深旨也三细者即根本无明之惑也一业相即从真起妄初动之相也二见相见初动之相也亦名转相谓依初动之业识转成能见之相也三境界相亦名现相由前转相则境界妄现也六麤者一智相二相续相三执取相四计名字相五起业相六业系苦相也又三细者一自证分二见分三相分也佛言善哉阿难汝等当知一切众生从无始来生死相续皆由不知常住真心性净明体用诸妄想此想不真故有轮转此双标真妄为一经之纲宗也如来见阿难说见相说思惟讨得杷柄在手遂姑纵之曰善哉阿难汝见三十二相便能割爱出家岂非世间决烈大丈夫事何善如之第此一念厌染爱净正是众生知见正从发润二种无明流出生死相续皆由于此汝等当知一切三界众生从无始劫来生生死死死死生生相续不绝非有他故皆由不知常住真心性净明体统此一心在纷扰而不变异曰常在生灭而无去来曰住在幻妄而不烂坏曰真在万法而不动摇曰性在污浊而不染曰净在欲气而不昏曰明汝等有此心体胜净妙明本周法界X而不知反认如来胜净妙明形体映彻之相以为奇特而生渴仰非妄想而何由汝日日所用者皆用此妄想此想不是汝之常住真心是汝生死根本汝乃错用此心认贼为子故有生死轮转耳如说云阿难慕佛妙定而此妙定非识心所修必须先悟此识非心别求真心故下文由浅入深渐次开示自此至卷末总是破妄显真然有毕竟破者如说鍮石非金破尽不用也有不毕竟破者如说鑛中有金欲其销出真金因显而破也经中于识全破其妄譬说鍮石非金也于根多显其真少破其妄譬说鑛中有金不可离鑛而覔金也于阴入处界一一妄破显真则鍮不能混金矣于七大全显其真则纯金而非鍮矣汝今欲研无上菩提真发明性应当直心詶我所问十方如来同一道故出离生死皆以直心心言直故如是乃至终始地位中间永无诸委曲相此勉其直心答问也汝既欲研究无上菩提真欲发明自性应当真心吐露于我有疑直问有问直答不得半吞半吐藏头露尾若尔便成委曲相矣彼十方如来同一道故出离生死皆以直心内心既直外言亦直心言既直内外一如如是乃至终于妙觉始于干慧地位中间永无诸委曲相则生死可以直超妙庄严海可以直入矣净明经云直心是道场先德云拟心思量早是曲了台山婆X子见人问路便云蓦直去若有一毫委曲便落众生知见即遭枝岐下文云狂心自歇歇即菩萨此直路也不成菩提乃至别成声闻缘觉及外道天魔者此曲路也阿难我今问汝当汝发心缘于如来三十二相将何所见谁为爱乐阿难白佛言世尊如是爱乐用我心目由目观见如来胜相心生爱乐故我发心愿舍生死此细审众生知见也尊者索头巳在世尊手里故捻定见相发心重翻问端曰阿难我今问汝当汝发心缘于如来三十二相时将甚么物去见生渴仰时又是谁去爱乐尊者若向此处识得谁何二字一生参学事毕争奈不分缁素信口答云如是观见爱乐用我心目由目观见如来胜相心生爱乐故我发心愿舍生死而投佛出家耳岂知目即眼根心即意识眼见心知便是众生知见生死根本耶此承见相发心出心目二字以为谈经之柄下文重重开示不过翻众生知见为佛知见耳佛告阿难如汝所说真所爱乐因于心目若不识知心目所在则不能得降伏尘劳譬如国王为贼所侵发兵讨除是兵要当知贼所在使汝流转心目为咎我今问汝唯心与目今何所在此细审众生知见所生处也由阿难认定见者是眼爱者是心不知生死颠倒正坐于此故世尊就X上一拶鞠其所起之处乃告阿难汝既认爱乐三十二相者是心见三十二相者是目便当识此心目所在若不识知心目所在则不能得降伏染污之尘扰乱之劳且汝认心认目巳着贼了譬如国被贼侵发兵讨除要先知贼所依之处然后塞其去路绝其资粮捣其巢穴斩其首级则边境肃清烽烟自息今使汝流转生死不由外物元是自巳家亲作崇自劫家宝若欲以奢摩他神兵除之必先知其处所我今问汝唯汝能知之心与能见之目今何所在乎由尊者病根深厚故世尊将其病源一一审究明白方始对𤵁发药也虽心目双举而意惟破心非心目并破也缘此双征微意难知以致诸家误谓破心之后次当破目遂将显见之旨尽成破见之宗千载迷根实基于是岂知根识元不相离而眼中见性即是菩提真本亦即奢摩他体众生日用不知但惟认识为心随识轮转甚可哀怜故佛双举以观阿难取何为心阿难果但以见为眼而终取爱乐为心于是极破非心之后所指妙明之心依旧即此能见之性而巳岂有他哉钟云经文明言使汝轮转心目为咎故问惟心与目今何所在则如来所征之心乃贼也非心也妄心也非真心也既谓之贼则宜不知所在如人为盗所劫岂能知盗之所往所在而为之巡缉乎阿难此时若真知妄心为贼则自然答以不X知所在而直请真心矣惟其受用妄心极力护庇见如来指之为贼口虽不言心却不信历历指其七处所在若云既有所在岂可遽谓之贼乎观后文云行诸一切难行法事皆用此心又云现以缘心𠃔所瞻仰则曲护妄心认贼为子之本情乃始招出佛历言无有是处而后文直斥云此非汝心正言此心之为贼而非子不必求其所在也若是常住真心则在七处亦可不在七处亦可无在而无不在亦可矣旧解不曰破心而曰征心谓三如来藏亦不能加于七处之外是以所征者即为常住真心也似是之言叛经不小贺云七处破心犹云七处破识非谓此识果有一定处所阿难不知而佛独知之也正以此识本无处所众生迷为有处故随执随破节节欲其悟此识本无处所而令其疑此妄识耳阿难白佛言世尊一切世间十种异生同将识心居在身内纵观如来青莲华眼亦在佛面我今观此浮根四尘祗在我面如是识心实居身内此是尊者初呈枪法执心在内也阿难白佛言世尊一切世间十二生中除了无色以其空散而无身相又除无想以其土木而无心相其余十种异生有身心相者同将识心居在身内且我纵观如来明净修广如青莲华瓣之眼亦在佛面我今观此肉眼粗浮之根日杂色香味触之四尘者祗在X我面是则自圣至凡莫非眼在外而心在内矣我宁不知如是识心实居我身之内乎尊者虽是伶牙俐齿旁若无人殊不知脑门巳是着地即今三尺童子试问其心即以手指胸而曰在内者此由父母胎中受形之始吸取赤白二滴为身便有此执不待教而自能谓之俱生无明亦谓之坚固妄想故牢执此身为心之宅舍若瓶鵞井蛙终不能出更不知身反在于心中若大海之一沤也故尊者亦同此计若使尊者向心目所在一问处识得地头便与世尊把手共行优游觉海安得复有下文种种妄执耶只此一计凡一切众生所以囚系胎狱挃梏肉身乃至三涂汩没受无量苦展转不能自脱者皆由于此世间邪师犹言身为房舍心是主人甚可病哉钟云心在身内乃一切众生寻常所执所谓昏扰扰相以为心性一迷为心决定惑为色身之内是也余六但因佛一时破夺逼成转计耳佛告阿难汝今现在如来讲堂观祇陀林今何所在世尊此大重阁清净讲堂在给孤园今祇陀林实在堂外阿难汝今堂中先何所见世尊我在堂中先见如来次观大众如是外望方瞩林园阿难汝瞩林园因何有见世尊此大讲堂户牗开豁故我在堂得远瞻见尊者执心在内以为必然如壮士鼓气上冲牛斗X世尊是一切智人洞见肺腑不与分文析句展疏牒科就将目前浅近易了之事以反诘之令他亲口答出无处躲闪然后用法窟法爪生擒活捉故先审定内外之境告阿难言汝今现坐如来讲堂观祇陀林今何所在阿难答云世尊此大重阁清净讲堂在给孤园若祇陀林实在堂外堂在林中林在堂外则内外之境定矣次复审定先后之见问云阿难汝今堂中先何所见答云世尊我在堂中先见如来次观大众如是外望方瞩园林先见内而后见外则先后之见无容紊矣次复审其见外之因问云阿难汝瞩林园因何有见答云世尊此大讲堂户牖开豁故我在堂得远瞻见因户牖开豁而得见外则见非无因矣世尊三问尊者三答一一皆落世尊绻缋中向下即用其语以破之所谓执子之矛刺子之盾也世尊七处多以见发难端亦含见性是心非眼之意尔时世尊在大众中舒金色臂摩阿难顶告示阿难及诸大众有三摩提名大佛顶首楞严王具足万行十方如来一门超出妙庄严路汝今谛听阿难顶礼伏受慈旨此先示大定之体为开佛知见之根本也阿难始问妙奢摩他三摩禅那最初方便世尊反诘其最初发心验其知见是真是妄而阿难果用识心取着有相可见之如来却迷自巳无相可见之真佛X如来复诘其缘三十二相时将谁见而将谁爱乐尊者答以目见而心乐如来复征心目所起之处尊者确然执定此心在色身之内至此则阿难贼身巳露赃物现存无隐讳处今欲进而破之尔时世尊在大众中舒金色臂摩阿难顶以示慈愍摄受之意告示阿难及诸大众有三摩提名大佛顶首楞严王具足万行十方如来一门超出妙庄严路汝今谛听意谓此大佛顶周徧含容无法不具无行不圆然不可以知知不可以见见为菩萨父为诸佛母即我三十二相皆是此中所现形像云何反认此在色身之内耶今汝欲研无上菩提开佛知见要先识此无见顶相则不奢摩而自成奢摩不三摩而自成三摩不禅那而自成禅那谓之真如三昧亦名一行三昧又谓之首楞严王诸三昧中最为尊上菩萨得此三昧则万行具足念念可以证真常头头可以到究竟十方如来依此一门超出妙庄严果海不遭枝岐更无委曲又何患畜闻之过误道力之不全耶于是阿难顶礼伏受慈旨问此中不标奢摩禅那而独标三摩提者何故答此三摩提即下文所指大陀罗门诸三摩提妙修行路也奢摩由此而悟禅那由此而证故曰如幻三摩提弹指超无学以除此一门别无修行之路即古观音如来亦曰从闻思修入三摩地也三摩提此云等持既是诸定共名亦是全定X总号不比阿难所请三名中之三摩提彼是总中之别也大佛顶等方是此定不共之号一经所说全为此定随便寄居于此耳钟云阿难启请大定佛先破其缘心此是首次破心问答未竟急示以有三摩提云云葢以镇压其乍复之魂安慰其初问之意如穷子见父先告以家宝使预知衣食有地惊定气平然后徐徐推问以终七破之文后详大定非惟心肠甚慈抑亦语次甚妙一有字可想如云汝所请三摩提巳有在此不须忙也一门超出妙庄严路与一门深入相应一门深入因也一门超出果也由大定趋入故谓之路也佛告阿难如汝所言身在讲堂户牖开豁远瞩林园亦有众生在此堂中不见如来见堂外者阿难答言世尊在堂不见如来能见林泉无有是处阿难汝亦如是汝之心灵一切明了若汝现前所明了心实在身内尔时先合了知内心颇有众生先见身中后观外物纵不能见心肝脾胃爪生发长筋转脉摇诚合明了如何不知必不内知云何知外是故应知汝言觉了能知之心住在身内无有是处此破心不在内也佛又重伸问难而告阿难如汝所言身在讲堂户牖开豁然后远瞩园林亦有众生在此堂中不见如来先见堂外者乎阿难答言世尊在堂不见如来而能见林泉者未之有也佛言阿难今汝所计即是在堂不见如来而能外见X林泉者矣何以故若汝灵知之心在六根门头明明不昧了了常知而汝现前所明了心实在身内者尔时先合了知身内之物矣可有众生先见身中腑脏而后方观外物者乎夫心肝脾胃身中之最深者容许不见可也至于爪生发长筋转脉摇身中之肤浅者诚合明了矣如何深浅都不知耶若汝心灵必不能内知云何又能知外耶不内知而知外此与在堂不见如来而能外见林泉者何异吾于必不内知而知此心决定不在身内矣是故应知汝言觉了能知之心住在身内无有是处只此一破有缘者即当惊悟绝倒非佛妙典何常闻于他书有说心不在身中者乎奇哉真狮子吼也心肝脾胃深处也爪生发长筋转脉摇较浅然总属身中之物阿难稽首而白佛言我闻如来如是法音悟知我心实居身外所以者何譬如灯光然于室中是灯必能先照室内从其室门后及庭际一切众生不见身中独见身外亦如灯光居在室外不能照室是义必明将无所惑同佛了义得无妄耶此第二执心在外也阿难稽首而白佛言我闻如来如是法音今悟知我心果不在内实居身外所以者何请以灯喻譬如灯光若是然于室中则是灯必能先照室内而从其室门后及庭际渐次照去亦犹心居身内必先见内而后见外也今一切X众生既不见身中而独见身外矣是则亦如灯光居在室外则不能照室也是义决然明白将无所疑惑而同佛了义之谈得无谬妄耶佛告阿难是诸比丘适来从我室罗筏城循乞抟食归祇陀林我巳宿斋汝观比丘一人食时诸人饱不阿难答言不也世尊何以故是诸比丘虽阿罗汉躯命不同云何一人能令众饱世尊是大手宗匠左来左转右来右转这边那边无可不可在内在外皆可扫除亦将一喻相詶所谓投挑报李得马还牛也佛告阿难是诸比丘适来从我于室罗筏城循乞形段之食及归祇陀林我巳宿斋矣汝观此比丘当一人食时可使诸人尽饱不阿难答言不也世尊何以故是诸比丘虽皆是阿罗汉子缚虽尽果缚尚存不能合众人为一体安能一人食而令众人饱也佛告阿难若汝觉了知见之心实在身外身心相外自不相干则心所知身不能觉觉在身际心不能知我今示汝兜罗绵手汝眼见时心分别不阿难答言如是世尊佛告阿难若相知者云何在外是故应知汝言觉了能知之心住在身外无有是处此正破心不在外也佛告阿难若汝觉了知见之心实在身外者夫身心相外则彼此了不相干故应心所知者身不能觉身所觉者心不能知如阿罗汉之躯命不同彼不饱此此不饱彼矣我今示X汝兜罗绵细香霜色之手汝眼见时心分别是手否阿难答言如是世尊我眼见时心分别也佛告阿难眼见是身之知心分别是心之知二知同时曾无两体与阿罗汉之分彼分此者不同即此相知云何乃判心在身外耶是故应知汝言觉了能知之心住在身外无有是处阿难点个纸灯与世尊相见却被世尊一吹顿灭矣阿难白佛言世尊如佛所言不见内故不居身内身心相知不相离故不在身外我今思惟当在一处佛言处今何在阿难言此了知心既不知内而能见外如我思忖潜伏根里犹如有人取琉璃椀合其两眼虽有物合而不留碍彼根随见随即分别然我觉了能知之心不见内者为在根故分明瞩外无障碍者潜根内故此第三计潜根也阿难白佛言世尊如佛所言不见内故不居身内身心相知不在身外内外不成我今思惟当在一处佛言处今何在阿难言此了知心既不知内而能见外如我思忖殆潜伏眼根里乎犹如有人取琉璃椀合其两眼虽有物合而不留碍彼眼根随见随即分别今以琉璃喻眼以眼喻心琉璃合眼而不碍眼见与眼分别如眼根合心而不碍心见与心分别也然我觉了能知之心不见内而见外者岂无故哉既巳在根根非在内宜乎其不见内也既潜根内根如琉璃宜乎其X瞩外而无障碍也是则只一潜根而从前二义俱无缪矣佛告阿难如汝所言潜根内者犹如琉璃彼人当以琉璃笼眼当见山河见琉璃不如是世尊是人当以琉璃笼眼实见琉璃佛告阿难汝心若同琉璃合者常见山河何不见眼若见眼者眼即同境不得成随若不能见云何说言此了知心潜伏根内如琉璃合是故应知汝言觉了能知之心潜伏根里如琉璃合无有是处此正破心不潜根也世尊将错就错而告阿难如汝所言潜根内者犹如琉璃彼人当以琉璃笼眼时只见山河亦见琉璃否阿难言如是世尊是人当以琉璃笼眼时实见琉璃也佛乃破之云汝心为眼根所合同琉璃合者当见山河何不见眼喻中眼见山河亦见琉璃法中既是心见山河亦应见眼矣而云何不见哉若使心能见眼眼即反为心家所缘之境不是能生之根则汝所计彼根随见随即分别义不得成是犯自语相违之过矣若使心不见眼眼何故又见琉璃又犯法喻不齐之过矣如是则二俱不成云何汝计潜伏根内如琉璃合是故应知汝言觉了能知之心潜伏根里如琉璃合无有是处阿难捧出琉璃椀子与世尊鬪富又被世尊碎成虀粉矣阿难白佛言世尊我今又作如是思惟是众生身腑X脏在中窍穴居外有脏则暗有窍则明今我对佛开眼见明名为见外闭眼见暗名为见内是义云何此第四双计内外也初计在内佛以不见脏腑为破次计在外复招身心相离之难又计潜根且乖琉璃笼眼之喻阿难乃白佛言世尊我今又作如是思惟是众生之身脏腑在中窍穴居外良以有脏则暗有窍则明今我对佛由有窍则明故开眼见明即应见外不必责其身心相外矣由有脏则暗故闭眼见暗即同见内不必要见心肝脾胃矣内外若成又非独潜根里如此则可免前三者之过矣然不知此义当与不当葢因三次负堕故未敢自信也钟云由有窍则明故开眼见明由有脏则暗故合眼见暗见明即名见外见暗即名见内虽内外并列乃借见外形见内仍归最初在内之执故佛下文唯破见内耳佛告阿难汝当闭眼见暗之时此暗境界为与眼对为不对眼若与眼对暗在眼前云何成内若成内者居暗室中无日月灯此暗室中皆汝焦腑若不对者云何成见此破见暗名见内也佛告阿难如汝所言汝当闭眼见暗之时此暗境界为与眼对为不对眼此暗相若与眼对则此暗相在汝眼前云何成得闭眼见暗名为见内若许眼前之暗即是内之脏腑即当不须合眼但居暗室中无日月灯光之处此眼X前之暗即是汝之三焦六腑矣然岂有此理哉若此暗相不与眼对云何眼前又见黑暗如是则眼与暗相对与不对皆不成内矣若离外见内对所成合眼见暗名为身中开眼见明何不见面若不见面内对不成见面若成此了知心及与眼根乃在虗空何成在内若在虗空自非汝体即今如来今见汝面亦是汝身汝眼巳知身合非觉必汝执言身眼两觉应有二知即汝一身应成两佛是故应知汝言见暗名见内者无有是处且汝言见暗为见内者得无曰所对之暗不是外对身外之暗乃是内对身中脏腑之暗耶若离外见内对所成即是眼能反观矣既能反观即当合眼开眼二俱能之可也今合眼见暗独能返观身中当开眼见明何不返见其面乎若开眼时既不能返观巳面则合眼时亦不能返观身中而内对不成矣若谓开眼见明之时亦能见面则此了知心及与眼根皆在虗空中矣汝本计心仍在内又何成在内耶且心眼既在虗空则应虗空即是汝体汝身反不是汝体矣汝若执言离体见面不妨仍是自体即当如来亦离汝体亦见汝面亦应是汝之身耶且汝心眼既在虗空巳有觉知则汝此身应无知觉必汝执言身自有觉空中之眼亦自有知则汝一身应有二知一在虗空一在巳身既有二知则汝一身应成两佛有是理乎是故应知X汝言见暗名见内者无有是处单结见内足见此计同在内矣要知计内计外计潜根与双计内外亦未常不是但阿难执迹生情故问处句句成病世尊随方解缚故答处句句成药古德云会得则死句皆成活句会不得活句皆成死句神奇化为臭腐臭腐复化神奇实无定法此上四计皆因世尊云何知外一句钩动阿难故尊者舍一执一所谓承言者丧滞句者迷向后三计知见巳穷复牵引世尊所说性相深义引蔓抽条妄生计度不知是则总是非则总非也阿难言我常闻佛开示四众由心生故种种法生由法生故种种心生我今思维即思维体实我心性随所合处心则随有亦非内外中间三处此第五计心在随所合处也阿难言前此皆我之臆见也我常闻于佛矣佛昔开示四众由心生故种种法生由法生故种种心生我今思维世尊所说心法相生即此能思维者实我心性此心随与那一法合即随那一法生何必定在内外及与中间三处乎不知世尊所谓心法相生正谓心法皆从业识变起同时妄有如两束芦互相依倚离心无法离法无心非谓心能生法法能生心也尊者缪认心法相生故计随合随生先引世尊所说者为证据欲以杜如来之口岂知如来浑身是剑触之即死毫不容情哉阿难亦非谓心必有体正X谓心无体而能合合即心之所在下文正辩有合者必有体无体则不能合无合则无所在也佛告阿难汝今说言由法生故种种心生随所合处心随有者是心无体则无所合若无有体而能合者则十九界因七尘合是义不然若有体者如汝以手自挃其体汝所知心为复内出为从外入若复内出还见身中若从外来先合见面此正破心不随合也佛告阿难汝今说言由法生故种种心生随所合处心则随有所谓合者如葢合函必彼此有体然后可合今汝思惟之心元是浮想实无自体既无自体则无合处若谓无体而能合者则于十八界外更加一界于六尘外更加一尘是皆无体虗名同于龟毛兔角凭何义以论合乎若有体者如汝以手自挃其体汝所知心为复内出为从外入若有出入必有内外既有内外便合见内见外复蹈前非岂能随合而随生乎随合随有奔逸昏扰何异野烧乃犹认作真心曲尽世人迷态阿难言见是其眼心知非眼为见非义佛言若眼能见汝在室中门能见不则诸巳死尚有眼存应皆见物若见物者云何名死阿难一闻见内见面之语反生疑难意谓眼可名见心可名知见者是眼心知非眼今以心为见恐不合义佛破之云见者眼也能见者心也今且以X汝喻心以门喻眼门虽通见须有门内之汝而后有见若谓眼能自见者设如汝在室中即同无汝而门能自见否乎是知眼虽通见亦须眼处有心而后有见若无有心而眼岂能见乎必谓徒眼能见者则诸巳死尚有眼存应皆见物矣若见物者又不名死矣是则徒眼不见可见知见皆属于心矣岂可妄分见属于眼乎阿难又汝觉了能知之心若必有体为复一体为有多体今在汝身为复徧体为不徧体若一体者则汝以手挃一支时四支应觉若咸觉者挃应无在若挃有所则汝一体自不能成若多体者则成多人何体为汝若徧体者同前所挃若不徧者当汝触头亦触其足头有所觉足应无知今汝不然是故应知随所合处心则随有无有是处夫法有定相心无定体正如水上葫芦按着便转日中宝石色无定形安有定体哉阿难又汝觉了能知之心若必有体者我且问汝为复一体为有多体一体者四肢共一心体也多体者四肢各一心体也又汝心今在汝身为复徧体为不徧体徧体者一心满于四肢也不徧者一心不满于四肢也若四肢共一心体者则应拔一毛而群毛皆动触一肢而浑身咸觉矣若浑身咸觉则挃又应无定在若挃有定所则又不成一体矣若多体者则又成多人以一人惟有一心多心即成多人以多X人而各分一心各分一体此多体之中何体为汝也若徧体者同前挃一肢而四肢咸觉矣若不徧者当汝触头而并触其足若头知而足不知可名不徧今汝却又不然触头头知触足足知可云不徧乎然则心体非一非多非徧非不徧元无定体既无定体则不随有定之法合可知矣是故应知随所合处心则随有无有是处阿难将个东瓜印子卖弄聪明又被世尊撇向大洋海底去矣钟云非一体非多体非徧体非不徧体总是无体无体安得有合阿难白佛言世尊我亦闻佛与文殊等诸法王子谈实相时世尊亦言心不在内亦不在外如我思惟内无所见外不相知内无知故在内不成身心相知在外非义今相知故复内无见当在中间此第六计中间也阿难白佛言世尊我昔闻佛与文殊等诸法王子谈真实本相时世尊亦言心不在内亦不在外不在内者不在根也不在外者不在尘也如我思惟第一计中内无所见第二计中外又相知内无知故明不在内身心相知明不在外以外之相知复内之无见不内不外意者此心当在根尘两楹之中间乎不知世尊所言不在内外者正言心无定在非谓心在中间也才唤作中即有定在矣妄心无体则不在真心周徧则无X所不在不滞一处原是三不在阿难引二缺中以立巳论合佛旨也佛言汝言中间中必不迷非无所在今汝推中中何为在为复在处为当在身若在身者在边非中在中同内若在处者为有所表为无所表无表同无表则无定何以故如人以表表为中时东看则西南观成北表体既混心应杂乱此审定在身在境以两破其中俱无在也佛言汝谓心在中间者中必确然不迷而非无所在矣今汝自推所谓中者中为何在为复在身外之处乎为当在身乎若在身者便有中边二义在边则不得为中在中则同前在内应当见内矣若在处者如修房舍必立标竿以表中位今为有所表为无所表乎无表则无中矣表则中无定在矣如人以表表中时东看则西南观成北表体既混则心宁有一定之中而不杂乱乎是则在身在处皆不得成中矣阿难言我所说中非此二种如世尊言眼色为缘生于眼识眼有分别色尘无知识生其中则为心在阿难又言我所说中非此在身在处二种也如世尊所说眼色为缘生于眼识夫眼者根也色者尘也眼有分别则属内根色尘无知则属外境根尘内外相对而识生其中间作用分别岂不为心在之处乎阿难所引是佛相宗随顺世间之谈不X了义也且世尊之意以眼色二种为生识之缘非谓眼色即能生识也以识自有能生种子故且根境二法皆是色种岂有色种而生心现行哉且谓眼有分别亦是错解殊不知眼能照境识能分别而眼实无分别故下文云其目周视但如镜中无别分析汝识于中次第标指此其证也钟云以眼对色则色为无知以心对眼则眼又为无知矣佛言汝心若在根尘之中此之心体为复兼二为不兼二若兼二者物体杂乱物非体知成敌两立云何为中兼二不成非知不知即无体性中何为相是故应知当在中间无有是处佛言汝心若在根尘之中者此之心体为兼根尘二者如父母合而共生子耶为不兼二者如不因父母而自生子耶夫尘即物也根即体也若兼二者则根尘混合物体杂乱物非有知体是有知半有知半无知对敌而立堕成二边岂得为中乎若兼二不成者则此心体既非根之有知又非尘之不知体性尚无中为何相乎是则兼与不兼皆不得成中矣是故应知当在中间无有是处阿难将箇不着边际破沙盆呈似世尊又击碎矣兼二者双挟根尘而生其中也不兼二者两离根尘而孤然中立也或泥此之心体体字遂以物体体字作心体非是阿难白佛言世尊我昔见佛与大目连须菩提富楼X那舍利弗四大弟子共转法轮常言觉知分别心性既不在内亦不在外不在中间俱无所在一切无着名之为心则我无着名为心不此第七计无着也世尊在般若会中谈无着真宗不在内外中间正言心无处所无处住心不应复有所着尊者错解佛意乃白佛言世尊我昔见佛与大目连等四大弟子共转法轮常言此觉知分别心性不内不外不中间俱无所在一切无着名之为心我今将心不去着在一切法上如此可得名为心不殊不知将心不着早是着也故先德云唤作如如早是变也智不到处切忌道着道着即头角生问曰佛之征处本显无处今巳无处何须又破耶答曰佛之征处固显无处佛显无处令悟无体今认无着即为心体是虽无处而执有体所以破也钟云三不在即无着而以无着名心又着于无着矣佛告阿难汝言觉知分别心性俱无在者世间虗空水陆飞行诸所物象名为一切汝不着者为在为无无则同于龟毛兔角云何不着有不着者不可名无无相则无非无则相相有则在云何无着是故应知一切无着名觉知心无有是处世尊向开口不得处就与一拶云阿难汝言觉知分别心性俱无在者而计一切无着为心所谓一切者世间虗空水陆飞行诸所物象是也汝之不X着是汝之心本有处所而不着一切法耶抑亦本无处所而不着一切法耶若汝心本无处所而自然不着此心则同龟毛兔角之本无云何更添不着乎若汝心本有处所而不去着一切法者则是汝心去了箇着又多箇不着安能名为无着哉所以然者着从相起若汝果无心相是真无心决无有着若非真无心则定有心相既有心相定有所在决定有着云何而说一切无着乎极而言之不惟有相不可名无着即无相亦不可名无着以才说无相即堕有相故也是故应知一切无着名觉知心无有是处阿难将箇没着落死猫头呈似世尊又被世尊掷向他方世界了也法身无在而无乎不在前六番计心在内在外双计潜根随合中间是以心为有在也故世尊皆以无在破之及至第七又计心为无在故世尊以相有则在破之虽是一期破执实显无在无不在之旨先德所谓有佛处不得住无佛处急走过是也大佛顶首楞严王于此具见即至后文离一切相即一切法离即离非是即非即处虽是极力形容三如来藏亦不能加于七处之外智者于七处剖明一经大义思过半矣七番破处只是破自生他生共生与无因生如在内潜根双计内外皆是计自生在外随合是他生中间一计是根境共生无着一计是无因生又随所合处是执一切相生无着一计是X执离一切相生潜根是执相宗增上缘中间是执相宗增上所缘缘无着是执性宗无相甚深义据此七问足见尊者𡎺着满肚皮佛法世尊七番逐破不过就其执处与他解粘去缚耳先德云佛法里迷却多少人世法里悟却多少人易曰神而明之存乎其人七番问处节节有顿挫如云如是识心实居身内只一实字见其意气扬扬旁若无人如虎生三日有食牛之气第二番云同佛了义得无妄耶虽是强项观得耶二字亦少屈矣至第三番则曰如我思惟如我者谓以巳意度之理或如此其志又稍降矣第四番则云是义云何言不知是与不是未敢断以为必然也至第五番即思惟体实我心性由执圣言为证故复开强口又曰实也至第六番当在中间言据我所见或当如此当字觉郎当巳甚至第七番则我无着名为心不不者疑而未定之辞阿难至此委靡不振矣所谓壮心一起春江怒涛锐志一销秋霜败叶此经无论意趣深奥即译人之笔润色之手亦若郢人之运斤庖丁之解牛并入神化渊乎妙哉七处皆非则妄情巳尽而世人计心之住处者不出于此至此则平日所恃以为心者杳无住处可根究矣然详此七番确定成处者惟四处而巳谓一内二外三根里及第六根尘之中是也第四还在内第五乃无定处第七并处亦无也此密示妄识无处X下文乃显何妄识非心也钟疏云须记前云若不识知心目所在则不能降伏尘劳又云维心与目今何所在是故七征但破其所在所在既破贼无逃处下破能推之心正擒贼耳圆通疏云七征之处最坚锐难攻者在乎首尾葢在内久为世人所守而无着又为学佛初机所宗也七处破心竟尔时阿难在大众中即从座起偏袒右肩右膝着地合掌恭敬而白佛言我是如来最小之弟蒙佛慈爱虽今出家犹恃娇怜所以多闻未得无漏不能折伏娑毗罗呪为彼所转溺于婬舍当由不知真际所诣惟愿世尊大慈哀愍开示我等奢摩他路令诸阐提隳弥戾车作是语巳五体投地及诸大众倾渴翘伫钦闻示诲阿难被世尊七纵七擒至此弓折箭尽纳欵输诚在大众中即从座起偏袒右肩右膝着地合掌恭敬而白佛言我是如来最小之弟蒙佛慈爱倍于他人今虽出家犹恃娇隣良因蒙爱恃怜不肯进修反认多闻以为实证未得无漏不能折伏娑毗罗呪而为彼所转溺于婬舍当由不知真心实际是我所当造诣之处所以不得无漏者由此为魔所转者亦由此也惟愿世尊大慈哀愍分明指出此心的在何处开示我等奢摩他大定之路使有所遵循而往不致惑于他岐且令诸信不具者皆X能生信而隳坏其恶见焉作是语巳五体投地及诸大众倾渴翘伫钦闻示诲前请奢摩他三摩禅那今止请示奢摩他路可见奢摩他三总是大定之共名任举其一即该其二而与三观无涉矣尔时世尊从其面门放种种光其光晃耀如百千日普佛世界六种震动如是十方微尘国土一时开现佛之威神令诸世界合成一界其世界中所有一切诸大菩萨皆住本国合掌承听此放光默示也世尊将欲破六识以显六根故先从其面门放种种光其光晃耀如百千日表诸智将现也普佛世界六种震动表众识将破也如是十方微尘国土一时开现表覆蔽将开也佛之威神令诸世界合成一界表分隔将合也其世界中所有一切诸大菩萨皆住本国合掌承听表流转将息也由众生有此本光昧而不知分为根尘识三于器世间不能超越若能内莹发光根尘识三应时销落见闻通隣合开成就故以此瑞先示之果能了兹光瑞则菩提涅槃元清净体不动步而得矣钟疏云不与他说且与他看若遇宗门明眼人便直下领当矣佛告阿难一切众生从无始来种种颠倒业种自然如恶叉聚诸修行人不能得成无上菩提乃至别成声闻缘觉及成外道诸天魔王及魔眷属皆由不知二种根本错乱修习犹如煑砂欲成嘉馔纵经尘劫X终不可得云何二种阿难一者无始生死根本则汝今者与诸众生用攀缘心为自性者二者无始菩提涅槃元清净体则汝今者识精元明能生诸缘缘所遗者由诸众生遗此本明虽终日行而不自觉枉入诸趣此下将前性净明体用诸妄想复开二种根本为一经之纲宗也佛告阿难一切众生泛尔凡夫不知修行者从无始来迷此觉心忽起无明种种颠倒由此无明转成业识造种种业熏成种子名为业种种必有果子子相生则轮转生死无有休息故惑业苦三生必同条如恶叉果生必三子一聚不知修行者如此又有诸修行人不能得成无上菩提乃至别成声闻缘觉背大心而证小果者及成外道外正道而趣邪道者以及诸天修十善而欣乐果者魔王及魔眷属躭欲境而乱正修者是等皆由不知真妄二途二种根本认妄为真独修于妄盲修瞎鍊认砂为米犹欲煑砂成馔纵经尘劫之远其能得乎错乱修行者又如此乃吾所谓二种根本者云何为二阿难一者无始生死根本此由最初迷一法界不觉心起而有其念故曰无始如睛劳华现睡熟梦生本无缘起之由非有定生之处皆是妄念非他外缘从此而成细微业识次起转相转作能见后起现相现外境界由此三种细识复生智相相续执取计名四种麤识于是X执内执外攀此缘彼念念不停无暂止息起惑造业轮转生死此生死本即汝现今与诸众生用此东攀西缘之心以为自性者即是别成声闻缘觉天魔外道七趣之根本也二者无始菩提涅槃元清净体此清净体即汝今者现前第八微细精想名为识精本来具足元明一真法界不为生死所染不为涅槃所净不为无明所迷不为菩提所觉者然此元明元清净体虽不与妄染相应由不守自性随缘而生种种妄想东攀西缘一切众生但认此种种攀缘妄想以为心性而反将元明清净之体弃而不顾即此弃而不顾者是菩提涅槃之根本也夫此识精元明众生本有体徧十方用弥沙界非诸趣所能牢笼但由诸众生遗此本明日用不知虽终日行而不自觉故诸趣本不当入而入甘受轮回岂不枉屈哉识精元明者六根所具圆湛不生灭性识精乃其总名本为一体若应六根而列别名当是见闻齅尝觉知六精也五卷云汝复欲知无上菩提令汝速证安乐解脱寂静妙常亦汝六根更非他物验知菩提涅槃元清净体决指六根中见闻等精所以破识之后首即显见精为妙明本心也旧註全不达此故迷为破见耳又复当知后偈中陀那微细识正此识精然亦以识为名者乃是第八识海非比前六虗妄无体矣因是真修之本所以修圆通中直选耳根闻性X亦此识精而斯经始终要用所以迥异于诸经者由此根性以为之根本也诸缘者前六转识也楞伽云藏识海常住境界风所动种种诸识浪腾跃而转生是知前六皆此识海所生诸浪故虗妄也缘所遗者言前六能遍缘一切而独于本生识海自缘不及如眼所起见能遍见一切而自不见眼也纵使悟时须一念不生方能默契六识若动体即隐矣故学人不舍缘心毕竟如生盲不见性也由其执认缘心必遗元明故曰缘所遗也贺云识精元明者取识精内本来妙明之体非即以识精为元清净体也专言识精便属阿黎耶识专言明犹是识阴边际故加一元字见非因明立所之明也遗此本明正与元明相应圆通疏云所生诸缘即第六识能生识精即第八识按七处破心妄想巳伏缘心欲迯何不直指真心使归如来藏性而以识精元明为不生灭心耶葢曰精曰元明本与如来藏心无异惟一落识中故不直曰精而曰识精识中有精故又曰识精而不但谓之识识去精存则全体如来藏性矣不可分之为二亦不得遽合为一其下手工夫全在第四卷以后旋妄伏真入流亡所等处葢旋妄伏元除去八识真中一分之妄以终前文举示识精元明之义然后于十信之前得无生忍为因地心历五十五位真菩提路生灭既灭寂灭现前圆满菩提归无所得非惟X见性无可指陈即如来藏亦属强名矣此真大佛顶真密因真了义真首楞严也阿难汝今欲知奢摩他路愿出生死今复问汝即时如来举金色臂屈五轮指话阿难言汝今见不阿难言见佛言汝何所见阿难言我见如来举臂屈指为光明拳耀我心目佛言汝将谁见阿难言我与大众同将眼见此举拳验见也佛告阿难汝今欲知奢摩他路愿出生死而诣真际故我为汝指出两条大路一一分明不知现今从何路去今复问汝即时如来举金色臂屈五轮指而语阿难言汝今见否所谓掇出中原无价宝不同赵璧与燕金也阿难不解向未举拳时荐取具实而答曰见世尊就上一拶云汝何所见烂泥中有刺阿难当面差过却云我见如来屈指为光明拳耀我心目也只是认得拳头世尊赤心片片更与一锥云汝将谁见阿难根钝头迷重重蹉过依旧道箇我与大众同将眼见所谓昔年行处半步不移也温陵云金拳举处直下要识本明尘相未除依旧认贼为子佛告阿难汝今答我如来屈指为光明拳耀汝心目汝目可见以何为心当我拳耀阿难言如来现今征心所在而我以心推穷寻逐即能推者我将为心佛言咄阿难此非汝心此重征出妄心而破之也世尊见尊者语不相投X遂拈转话头别行一路云汝今答我如来屈指为光明拳耀汝心目纵许汝目可见汝将何物为心以当我拳之光耀乎所谓口里雌黄舌端利劒争奈尊者依旧刻画无盐唐突西子复认能推以为心性乃言如来现今征心所在而我以心推穷寻逐即能推者我将以为心耳所谓好箇阿师又恁么去也不知此心如镜里之形无体而全因外现似水中之月不实而徧现空轮认此为真迷之甚矣世尊见阿难头头不荐乃奋师子踞地之威振声一喝云咄此非汝心易所谓击蒙利用刑人用脱桎梏也当尔时若是黄檗德山临济巖头也须耳聋三日故宗镜云阿难执此妄心世尊所以诃斥二祖求此妄心了不可得初祖于是传衣前七番破处是捣贼之宋木巢穴此番诃斥是斩贼之首级也钟云能推之心所谓攀援心也前七破破处此非汝心直破心矣阿难矍然避座合掌起立白佛此非我心当名何等佛告阿难此是前尘虗妄相想惑汝真性由汝无始至于今生认贼为子失汝元常故受轮转此直指妄心本名也阿难被世尊一喝果然措手不及搆副不上直得瓦解氷销七华八裂于是矍然惊惧避座合掌起立而白佛云此非我心当名何等世尊见阿难惊疑不定即收机云阿难此心是因现前所对六尘虗妄相上所起名曰妄想由X此妄想惑乱汝之真性岂可认此以为心乎由汝无始至今误认为心如认贼为子反将常住真心弃而不顾故枉受生死轮转无穷耳阿难既闻非心索要本名前尘虗妄相想直指本名以答也显诃妄识非心巳竟阿难白佛言世尊我佛宠弟心爱佛故令我出家我心何独供养如来乃至徧历恒沙国土承事诸佛及善知识发大勇勐行诸一切难行法事皆用此心纵令谤法永退善根亦因此心若此发明不是心者我乃无心同诸土木离此觉知更无所有云何如来说此非心我实惊怖兼此大众无不疑惑惟垂大慈开示未悟此恋妄不舍而惊疑也世尊一片婆心翻成钝置阿难乃白佛言我固佛之宠弟因我心爱乐佛故所以出家是令我出家者我之心也然我之心何独供养如来乃至徧历恒沙国土承事诸佛及善知识发大勇勐行诸一切难行法事皆用此心是此心可以为善矣纵令谤法永退善根亦因此心是此心可以为恶矣作善作恶许多功能皆是此心若如此番发明不是心者我乃无心之人也哉无心即同于土木矣何则以离此知觉之心更无别有心也而云何如来说此非心耶大有迳庭不近人情我实惊怖兼此大众天上人间凡外权小无不说此为心今闻此说无不疑惑亦不得不怖X不得不疑矣惟愿世尊垂大慈愍开示我与大众之未悟也殊不知作善作恶者原属发业无明名曰妄想不思善不思恶者却是尊者本来面目弃本有而不知恋妄想而不舍亦独何与先德云忽地晴天霹雳声禹门三级浪砰訇许多头角成龙去螃蟹依然努眼睛尊者之谓与尔时世尊开示阿难及诸大众欲令心入无生法忍于师子座摩阿难顶而告之言如来常说诸法所生惟心所现一切因果世界微尘因心成体阿难若诸世界一切所有其中乃至草叶缕结诘其根元咸有体性纵令虗空亦有名貌何况清净妙净明心性一切心而自无体此曲示真心有体以释无心土木之疑也尔时世尊开示阿难及诸大众欲令其心入于无生法忍住此忍者于三界内外不见有少法生不见有少法灭超情离见当体真妙即无善无恶之心体也即一切事究竟坚固也于师子座摩阿难顶当其执妄为真则振威喝之及其矍然生怖复摩顶慰之所谓有时铁裹绵团有时绵包铁石假嗔假喜能放能收也既摩其顶而告之言汝不闻如来常说诸法所生唯心所现乎众生迷惑妄谓万物各有从生而不知一真心体随缘变现若无一心即无诸法所由来久矣极诸法所生至于一切因果凡圣权实大而世界小而微尘既唯心所现则亦X因心成体谓心无体者必诸法无体而后可阿难若诸世界一切所有其中乃至草叶缕结是有形之最细者苟诘其根元则咸有体性矣纵令虗空是无形之最巨者虽无体性亦有名貌既有名貌则亦有体矣可见有情无情若大若小之物无不有体何况清净无垢妙净不染湛寂本明之心与一切法为性之心而反自无体乎葢一切之法皆是真心海中所现影像所现之物尚皆有体而能现之心反自无体必不然矣是则真心必定有体汝但执彼妄心故迷此真体岂真离此觉知更无所有乎贺云无生法忍者了法无生忍耐于心也诸经八地证无生忍华严等觉后方名无生忍此经未入十信即获无生忍所谓理须顿悟也钟云忍字非着力之谓巳是如如不动矣细玩大定与究竟坚固皆具足此忍字之中金刚经得成于忍即此忍也若汝执恡分别觉观所了知性必为心者此心即应离诸一切色香味触诸尘事业别有全性如汝今者承听我法此则因声而有分别纵灭一切见闻觉知内守幽闲犹为法尘分别影事我非勅汝执为非心但汝于心微细揣摩若离前尘有分别性即真汝心若分别性离尘无体斯则前尘分别影事尘非常住若变灭时此心则同龟毛兔角则汝法身同于变灭其谁修证无生法忍X此令尊者揣摩能推是妄以去其恋妄之心也佛又言若汝坚执不舍此能分别有觉观了知不昧之性而必以为汝真心者此心即应离诸一切色香味触等诸尘事业而别有无渗无漏完全之体性矣如汝今者在座承听我法此听法心是亦因我说法音声而起分别是渗漏心非完全体岂得为真哉不但汝今尚有六识现行分别不名为真纵汝将此见闻觉知六识现行种子一切灭尽成阿罗汉若使内守幽闲躭寂灭乐不肯放舍即此守幽闲者尚属意根意与法对犹是法尘与分别相为影现但是光影了无实事而不得为真矣况今现种未空乃欲认此以为真乎即我今日亦非强汝定执此等以为非心但汝将此分别觉观微细揣摩是有是无是真是妄若离前尘而有分别性者即真汝心矣若分别性离尘无体者斯则前尘分别影事而非真汝心矣今汝所执分别觉观皆是因尘而有全託诸尘而现分别之影尘非常住倐变倐灭若变灭时心岂能存如形灭而影自亡此心岂不同于龟毛兔角乎心既随尘而灭则汝法身亦随灰断更将何物为因地心而证此无生法忍耶知有生有灭者为缘尘之妄心则知无生无灭者乃常X住之真心矣钟云纵灭一切见闻觉知内守幽闲犹为法尘分别影事法尘与意根对所谓第六识也此经所谓外道等错乱修习由认八识未真其学问受用自第六识止或认聚缘奔逸昏扰扰相如阿难所称能推之心以为虗灵不昧或认内守幽闲及九次第定以为静定所谓诸修行人不成无上菩提病根正在于此莲师曰予初入道忆子思以喜怒哀乐未发为中意此中即空劫以前自巳也既而参诸楞严则云纵灭一切见闻觉知内守幽闲犹为法尘分别影事夫见闻泯觉知绝似喜怒哀乐未发而曰法尘分别者何也葢意者根也法者尘也根与尘对顺境感而喜与乐发焉逆境感而怒与哀发焉是意根分别法尘也未发则尘未交于外根未起于内寂然不动应是本体不知向缘动境今缘静境向固法尘之粗分别也今亦法尘之细分别也皆影事也非真实也谓之幽闲幽特胜显闲特胜閙而巳空劫以前自巳尚隔远在即时阿难与诸大众默然自失佛告阿难世间一切诸修学人现前虽成九次第定不得漏尽成阿罗汉皆由执此生死妄想误为真实是故汝今虽得多闻不成圣果此结破所执妄心也即时阿难与诸大众闻佛开示将平日倚恃为心者一旦杳无体性无可跟寻X而又未审何者为心如人失其所宝之物欲恋不能欲舍不得乃默然自失世尊见其廉纤搭滞或又极口痛斥而告阿难世间三果以前诸修学人现前虽成四禅四空灭受想九次第定在小乘法中前八凡位所成第九无漏圣位所成得九定者宜乎超生死证涅槃得罗汉果矣乃不得漏尽成阿罗汉者皆由恋着灭定不肯放舍即此灭定犹为影事即此恋着犹然妄想由彼执此生死妄想误为真实法性故虽修而不得成真正阿罗汉况汝灭定未修幽闲未守且执前尘虗妄相想误为真实而不肯舍故虽一向多闻道力未全而不得成圣果也前云守者抱定而不移此云执者固持而不舍守字执字皆病也除却守字便非影事除却执字便是真实矣又前文云一切众生生死相续皆由用诸妄想此想不真故有轮转此仍结归前判世尊两番作苦切语深锥痛札皆是彻底为人要令尊者舍妄识而覔真心耳小乘法中既判第九为无漏圣位矣又云不得漏尽成阿罗汉者当知彼所谓无漏圣位皆一时权许诱进而巳法华云汝当观察筹量所谓涅槃非真实也既非真涅槃岂名真漏尽乎故长水谓十地为漏尽阿罗汉无可疑也又小教许四果皆圣阿难巳登初果而谓非圣岂破初而独存于四乎决定以十地方为分证之圣果矣葢此经中以三贤四加尚X名世间也四禅四空及灭受想名为九定此内守幽闲之极功也犹为法尘影事故不成圣果执此生死妄想误为真实非但指外道六识攀援者言并二乘认识精为元明而业识未破者亦在其中矣斥破所执妄心以开奢摩他路竟阿难闻巳重复悲泪五体投地长跪合掌而白佛言自我从佛发心出家恃佛威神常自思惟无劳我修将谓如来惠我三昧不知身心本不相代失我本心虽身出家心不入道譬如穷子舍父迯逝今日乃知虽有多闻若不修行与不闻等如人说食终不能饱世尊我等今者二障所缠良由不知寂常心性惟愿如来哀愍穷露发妙明心开我道眼此正请开示佛知佛是也凡悟深者而后发悲或悟妄而悲久苦或悟真而悲久失阿难闻佛语巳始悟能推之心是妄于是重复悲泪五体投地长跪合掌而白佛言自我从佛发心出家以来持佛威神常自思惟无劳我修将谓如来是我天伦必然惠我三昧正受岂知彼此身心本不相代正如父子上山各自努力替代不得今闻诃斥则知如来毫不容情将我一片希望之心全落空处顾我一向以来误认妄心失我本心身虽出家实未曾有入头处何异身处膏腴不能自润而反向外奔驰如穷子舍父迯逝从人乞食者乎今日乃知说得一丈不如行得一尺虽有多闻若不修行终无X所益与不闻等如人说食终不能饱以画饼不堪充饥也世尊我等今者见思二惑未尽则为烦恼障所缠取境法爱未空则为所知障所缠既不能断烦恼而证人空又不能断所知而证法空缠此二障不能自脱者良由不知不动摇无生灭又寂又常之心性而执此妄想误为真实故也惟愿如来哀我无法味资神之穷无法衣蔽体之露发妙明心开我道眼由我虽有妙心一向隐覆不识好恶误认能推以为真实愿世尊发其覆而出之我虽有道眼一向蒙蔽不分皂白但认肉眼以为能见愿世尊刮其翳而开之当知此请比前破处之后所求之意逈别前云溺于婬舍当由不知真际所诣是尚以妄识为真心责巳不知真处但惟求处而巳今云二障所缠良由不知寂常心性方始责巳不知真心而别求真心矣贺云妙明心即如如理道眼即如如智发者发其藏也开者开其光也心眼二字暗应上文唯心与目今何所在即时如来从胸卍字涌出宝光其光晃昱有百千色十方微尘普佛世界一时周徧徧灌十方所有宝剎诸如来顶旋至阿难及诸大众告阿难言我今为汝建大法幢亦令一切众生获妙微密性净明心得清净眼此先默示光相而后许说也即时如来从胸卍字X涌出宝光正显佛知佛见要从自巳胸中流出方始葢天葢地非粘妄所发之光也其光晃昱有百千色显万德之所成就也十方微尘普佛世界一时周徧徧灌十方所有宝剎诸如来顶旋至阿难及诸大众显有情无情及与圣凡总在平等光中流出也于是告阿难言汝自性法幢堕地巳久我今为汝建立使不复倾颓亦令十方一切众生获妙微密性妙净明心葢法界真理但惟一体自其本寂而言谓之性自其本觉而言谓之心性以微密故妙心以净明故妙也此所谓如如理也得清净眼前者妄心全体缘尘故不清净此眼远离分别诸尘不干称理而周法界故名清净所谓如如智也阿难求寂常心性而佛许以妙微密性求妙明心而许以妙净明心求开道眼而许以得清净眼亦请许相应矣贺云前度放光表破妄之相此处放光表显真之相心眼二字应阿难所乞心眼获字应上发字得字应上开字旧註自此以下总谓破妄见遂令学者不敢直认见体为心违佛立言本旨莫此为甚不知此经最殊胜处全在破识心而不用取根性为因心良以用识用根乃权实两教之所由分用识而修者尘劫不成菩提从根而入者弹指可超无学若要决定成菩提决定证涅槃惟须直取根性为因地心而后可圆成果地觉也旧註救起识心反言破见岂旨也哉葢X此根中之性即第八根本识所谓识精元明缘所遗者此识据法相宗则有三位自凡位至七地名黎耶识此云藏识自八地至等觉名异熟识佛位名陀那识此云执持而今所显者正惟凡夫分上黎耶实体后文偈首称陀那细识举胜称扬也其体全是真心而具无明虽具无明而众生分上舍此别无真体非比妄心无体非真也特以权小惟认前六识心以为胜用至于六根一向目为色法总摄无记故于修行分中不知不用常如遗失所谓众生遗此本明也今佛于破妄之后应当机之恳求急欲其舍彼识心认此根性若不先以极显其真何以使其决定取此新悟而舍彼旧执乎是以虽有二种颠倒见妄姑带之而且不遽破直至十番显后方乃一番破除非惟显多破少而破处亦如脱衣露体不同前之破全无体也又六根中性虽同一陀那细识而最便于目前开示者莫过于眼根中见性故惟从此显发而余可例知然此见性所以别于眼识者但取照色之时一如镜中无别分析即是见性起念分别即属于识闻等倒此可见祖师云毫釐有差天地悬隔最为格言学者当细心甄别之也钟云此下重重辨论旧科十番破见近改显见似不若显真之稳然真心实于见性中显之虽谓之显见可也阿难汝先答我见光明拳此拳光明因何所有云何X成拳汝将谁见阿难言由佛全体阎浮檀金赩如宝山清净所生故有光明我实眼观五轮指端屈握示人故有拳相此第一番指见是心也前巳斥缘心是妄今欲显能见是真故拈前见性叠兴三问以详审之云阿难汝先答我见光明拳此拳光明因何而有又我之手云何成拳汝之六根将谁为见阿难答言由佛全体如阎浮檀金色赤𦦨如宝山此不从欲爱所生是从无量功德清净所生拳之光明因此而有也佛问将谁为见而我现前实用眼观佛问云何成拳我见如来五轮指端屈握示人以成此拳相葢依旧认肉眼为能见矣众生浩劫迷巳为物但谓见性全属肉眼无上胜性反成劣相今欲当机决定舍彼识心认此见性故须巧示令知此见非眼全不系眼而为有无判然有离眼之体是故但悟此见非关肉眼则豁同虗空无碍无边所谓常住妙明不动周圆无穷妙义从此而渐显矣贺云汝将谁见四字世尊巳三问矣初云将何所见阿难答言由目观见次云汝将谁见阿难又答以同将眼见可谓辜负婆心所以不即破者因阿难迷执方坚未可骤语故头番且穷其妄心所在二番且破其妄心无体至此阿难自悲自悔舍妄求真然后重理前语以汝将谁见四字唤醒之阿难不悟仍执眼观于是重重辨剥点出是心非X眼从前公案一语了结矣佛告阿难如来今日实言告汝诸有智者要以譬喻而得开悟阿难譬如我拳若无我手不成我拳若无汝眼不成汝见以汝眼根例我拳理其义均不阿难言唯然世尊既无我眼不成我见以我眼根例如来拳事义相类世尊见尊者依然认眼为见就将赤手空拳作个耀眼镜子以为比例而告阿难如来今日不作虗谬当实言以告汝然言不尽意譬以通之诸有智者要以譬喻而得开悟也阿难譬如我拳若无我手不成我拳是拳全倚于手矣若无汝眼不成汝见是见全倚于眼矣以汝之眼根例我之拳理其义是同是别均齐不乎阿难只解顺水推船不解逆风使柁遂顺口答言唯然世尊既无我眼不成我见犹之既无佛手不成佛拳也以我眼根例如来拳事义适相类矣其答如此岂知将箇寂常心性例成断灭知见哉佛告阿难汝言相类是义不然何以故如无手人拳毕竟灭彼无眼者非见全无所以者何汝试于途询问盲人汝何所见彼诸盲人必来答汝我今眼前唯见黑暗更无他瞩以是义观前尘自暗见何亏损佛告阿难汝言眼根拳理事义相类是义不然何以故如无手人拳毕竟灭矣彼无眼者特无眼耳非见全无也所以者何汝试于途就盲人而问之X云汝何所见彼诸盲人必答汝云我今眼前唯见黑暗更无他瞩以是义观黑暗即前尘也前尘自暗见前尘者自明而盲人之见何曾亏损哉此世尊就凡夫肉团上指出一双定干坤眼辉天鑑地故知无明窟里具有大光明藏所谓灵光独耀逈脱根尘者岂同妄心离尘无体者乎阿难言诸盲眼前唯覩黑暗云何成见佛告阿难诸盲无眼唯覩黑暗与有眼人处于暗室二黑有别为无有别如是世尊此暗中人与彼群盲二黑校量曾无有异甚矣根识之难分也阿难一向将心眼认作两物又不知眼根与灯光黑暗皆是见性增上缘一向认缘失真故一闻前尘自暗见何亏损之语撒呆粧痴便不敢信反申难云诸盲眼前一无所见唯覩黑暗耳云何亦名为见乎佛告阿难诸盲无眼唯覩黑暗与有眼人处于暗室此二黑相为有别乎为无别乎阿难言如是世尊此暗中人与彼群盲二黑校量无以异也阿难若无眼人全见前黑忽得眼光还于前尘见种种色名眼见者彼暗中人全见前黑忽获灯光亦于前尘见种种色应名灯见若灯见者灯能有见自不名灯又则灯观何关汝事是故当知灯能显色如是见者是眼非灯眼能显色如是见性是心非眼此例明能见属心而不属眼也佛言阿难若无眼X人在黑暗中忽得眼光还于前尘见种种色而名眼见者彼暗中人在黑暗中忽得灯光而见色者亦应名为灯见乎若灯有见灯即是见不应名灯又则灯自观耳何关汝事若眼有见眼即是见不应名眼矣是故当知灯为增上但能显色不能见色其见色者是眼而非是灯则应例知眼为增上但能显色不能见色如是见色之性是心而非是眼矣尊者向来误以为二者世尊今日合而为一所谓离之则则两伤合之则双美也问见性与心有何差别答此中见性即是阿赖耶识见分以在眼名见故即指见性是心也由阿难一向但知见性是眼不知见性是心故反之曰是心非眼是心二字与前非心相应正谓前所斥能缘者非心即汝能见者是心既知能见者是心即知能见者非眼此则向来心知眼见之执一言了当矣所谓一滴水墨两处成龙也观佛前诃妄识则曰非心今荐见性则曰是心明以应阿难真心之求但令知其离彼肉眼不借明尘别有全性所谓灵光独耀逈脱根尘极显其真何甞破其为妄乎钟云前呵眼识非心此指见性是心见性与眼识何别照色之时一如镜中无别分折即是见性起念分别即属于识矣毫釐有差天地悬隔六根性中同一陀那细识而最便开示莫过于眼根中见性故惟从此显发而余可例知第一番指见是心X竟阿难虽复得闻是言与诸大众口巳默然心未开悟犹冀如来慈音宣示合掌清心伫佛悲诲此第二番显见不动也阿难虽复得闻是心非眼之言与诸大众反覆研味口巳默然然识鎻未开故不能领悟意谓我之所求因前缘心不寂不常非妙非明故别求寂常妙明之心今佛示我此见为心虽知即心不知此心亦具寂常妙明等义否耶是以犹冀如来慈音宣示而合掌清心以伫佛之悲诲焉先德云只为分明极翻令所得迟信然矣尔时世尊舒兜罗绵网相光手开五轮指诲勅阿难及诸大众我初成道于鹿园中为阿若多五比丘等及汝四众言一切众生不成菩提及阿罗汉皆由客尘烦恼所误汝等当时因何开悟今成圣果世尊虽以盲人瞩暗见无亏损之语与彼发明妙心道眼而阿难久为二障所缠沉湎濡首不得开悟故巧施方便却举旧时验过良方佯问弟子令其同伦旁通一线所谓惜得自巳殃及他人也尔时世尊舒兜罗绵网相光手开五轮指诲勅阿难及诸大众我当初成道在于鹿苑中为阿若多阿鞞䟦提摩诃男迦叶五比丘等及汝四众言一切众生所以不成大乘菩提及小乘阿罗汉者皆由客尘烦恼所误不知汝等当时因何开悟以至今X成圣果也按佛初转法轮当时所说客尘之喻乃喻集谛反显主空乃喻灭谛但取能比之喻不取所喻之法以此中客尘但喻身境及缘身境之心主空俱喻见性故耳时憍陈那起立白佛我今长老于大众中独得解名因悟客尘二字成果世尊譬如行客投寄旅亭或宿或食宿食事毕俶装前途不遑安住若实主人自无攸往如是思惟不住名客住名主人以不住者名为客义又如新霁清晹升天光入隙中发明空中诸有尘相尘质摇动虗空寂然如是思惟澄寂名空摇动名尘以摇动者名为尘义佛言如是此陈那自陈悟处所谓敲唱俱随接拍成令也憍陈那亦云陈如即阿若多之性也时陈那立起白佛我是如来最初弟子今为长老在大众中独得先解之名忆我当初因客尘二字悟入遂得成果世尊何谓客尘譬如行客投宿旅舍或宿或食事毕前去又逩途程不暇安住若实主人日日在家自无所往如是思惟不住名客住名主人以不住者名为客义据陈那悟处是以行客喻色身以投宿喻旅泊三界以或宿或食喻大年小年以不遑安住喻报尽则迁由此身相迁流不住故喻如行客此悟妄身为苦谛也又如新霁清晹升天光入屋隙之中照见空中诸有尘相尘质摇动虗空寂然如是思惟澄寂名空摇动名尘以摇动者名为X尘义陈那又以清晹升天喻破分别身见初得智慧日也以先入隙中发明尘相喻智慧日有一隙之明始得照见八十一品微细思惑也以尘质摇动虗空寂然喻于乱思中悟得空理也此悟妄心为集谛也佛言如是此但印其所说旧喻动静分明不混欲以彰下文所示孰为动者同于客尘孰为静者同于主空耳钟云见闻中有动静者俱属客尘所以为妄即前生死根本是也见闻中无动静者即是主空所以为真即前菩提涅槃元清静体是也即时如来于大众中屈五轮指屈巳复开开巳又屈谓阿难言汝今何见阿难言我见如来百宝轮掌众中开合佛告阿难汝见我手众中开合为是我手有开有合为复汝见有开有合阿难言世尊宝手众中开合我见如来手自开合非我见性有开有合佛言谁动谁静阿难言佛手不住而我见性尚无有静谁为无住佛言如是此先以手验见也世尊见陈那答出客尘主空二义要令阿难因客悟主因尘悟空引他向开手合手处识取即时如来于大众中屈五轮指屈巳复开开巳又屈而问阿难言汝今何见阿难据实而答我见轮掌众中开合世尊就上一拶云汝见我手众中开合为是我之手有开合为是汝之见有开合阿难信口便答世尊宝手众中开合我见如X来之手自开自合非我见性之有开合当阿难端视佛时而其见性湛然盈满于前乃视如来之手在此见性之中开合不住则佛手自同客尘而阿难见性何异主空是则动静二相巳显然分明矣世尊见其言中有向故审之曰谁动谁静令其自分动静也阿难答云佛手不住而我见性尚不见有静云何有动葢静必因动而显如先时曾动今始不动方可说静今此见性从来不动设说其静尚为不可而有谁为无住者无住即动也可谓钓尽江波锦鳞始遇世尊见阿难巳知痛痒便将寂常心性坐在他身上要令担荷故印之曰如是许其所分外境为动见性不动皆不谬也当知此中但举佛手为一切外境之例既知佛手开合与此见性无干则凡一切万相及诸世界任其分乱动止皆与见性无干矣若人于万相中忽然覰见此不动之性常恒不昧何至为境所夺妙之至也又宗家竖指伸拳发明于人者多密此意令人自悟但教家分明说透为异耳如来于是从轮掌中飞一宝光在阿难右即时阿难向首右盻又放一光在阿难左阿难则又回首左盻佛告阿难汝头今日因何摇动阿难言我见如来出妙宝光来我左右故左右观头自摇动阿难汝盻佛光左右动头为汝头动为复见动世尊我头自动而我见性尚无有止谁为摇动佛言如是X此从疎至亲又以头验见也外境动而见性不动人或易知自头动而见性不动人实难辨良以世人认见是眼故头摇眼转宛似见性亦动故必以头验之也如来于是从轮掌中飞一宝光在阿难右即时阿难回首右盻又飞一光在左则又左盻乃审之云汝今日左顾右盻汝头因何摇动如此尊者不孤所问答云因见飞光左右故顾盻而头动耳世尊婆心真切彻底为人故复勘云汝盻光动头为汝头动为复见动阿难向没推托处尽力担当重新答出头动而见不动所谓纵有千般草终无两样风也故世尊复印之曰如是意谓若知头动而见不动亦是客尘主空之义也既知头动而见恒不动则凡此身往来千里万里乃至恒沙世界死此生彼而此见性常如虗空无所动也若人悟此恒常不随身转则日用中行住坐卧皆在自性定中志公云不起丝毫修学心无相光中常自在者此也其与闭目想空自堕法尘之影者天渊悬绝矣又宗家从东过西乃至跳舞意亦显此而迷者效之但弄精魂终不得旨也世尊欲阿难知真心所在阿难重重迷闷若在世典中愤悱之极自当代为启发世尊虽反覆开引却不全为举似待其自家托出而但以如是二字证之此所谓衣珠自觅也两如是字正与七无有是处反应X于是如来普告大众若复众生以摇动者名之为尘以不住者名之为客汝观阿难头自动摇见无所动又汝观我手自开合见无舒卷云何汝今以动为身以动为境从始洎终念念生灭遗失真性颠倒行事性心失真认物为巳轮回是中自取流转此虽寄责大众实借大众以成就阿难也世尊见尊者解得主空不动之义故在众中激扬所谓打草惊蛇意谓我今如此重重开示可谓明了若使更有众生尚以摇动者为尘不住者为客不能领会不动之主空汝等但观阿难在头摇动处悟得见无所动手开合处见得见无舒卷即今现前巳有样在云何汝等但以动者为身而不解不动之主动者为境而不识寂然之空抑且从始至终但用念念攀缘生灭摇动者为心而反遗不动之真性岂非颠倒行事而何所依为心性者既非是不动之真体将见因差果谬必招认物为巳之苦而轮回是身境之中生死流转不绝然此流转非从天降非从地出亦非人与特自取而巳可不悲哉甞谓才学道者便知覔主人翁却乃多认攀缘不住之客而不知目前朗然常住之见性方是真主人翁才闻般若者便说真空却乃闭目悬想摇动之法尘而不知目前廓然不动之见性正是真空快哉法王之妙示行人于此反覆体认必有豁然大悟者矣认物为巳便是受身X着境之苦果如凡夫妄说身为我境为我所身重而境轻权小妄认能证之心为我亦身也所证涅槃为我所亦境也境重而身轻圆觉云乃至证于清净涅槃皆是我相圭峯解云凡夫所执我相是迷识境权圣所执我相是迷智境虽粗细不同皆名认物为巳用是观之权圣涅槃尚是认物为巳则凡夫身境岂非认物为巳其与一切精怪依草附木揽为巳身者颠倒无异也岂可不勐省而生厌患乎钟云摇动者名为尘不住者名为客阿难头自动摇动者客也尘也见无动也如来手自开合开合者客也尘也见无动也云何汝今明知动为身动为境矣却乃自始洎终念念生灭遗失不动之真性认物为巳将巳逐物而自取生死流转乎葢既知动是身境便合了悟身境全是客尘不应随逐而失主空也始终者远则无始为始今生为终近则生为始死为终颠倒非惟世间事业也种种修行皆名颠倒以其动执身境静依法尘依法尘者还同身境曾不觉知本有不动之见性也是中者身境之中也第二番示见不动竟楞严说通卷一X楞严经贯摄X卍XXX楞严说通卷二巴县居士非眼刘道开纂述成都沙门离指方示鉴订尔时阿难及诸大众闻佛示诲身心泰然念无始来失却本心妄认缘尘分别影事今日开悟如失乳儿忽遇慈母合掌礼佛愿闻如来显出身心真妄虗实现前生灭与不生灭二发明性此第三番显见不灭也尔时阿难及诸大众从佛诃为非心即起惊疑及闻离尘断灭转更不安良以离识心外更不见心今蒙根中指出宛然别有寂然不动惊疑顿息所以身心泰然自念从无始来失却本有不动真心反认缘尘分别影事今日始得开悟正如失乳之儿忽遇慈母昔日穷子舍父今日乳儿遇母何快如之然此寂常不生灭性虽蒙印许若据寻常见即是眼则眼与见皆属生灭若据今日手开合而见无开合头摇动而见不摇动则是生灭身中有不生灭性今虽领得见无所动之旨尚未明其所以犹存疑惑于是合掌礼佛愿闻如来显出身心谁真谁妄谁虗谁实要于现前动摇生灭身中的的指出不生灭性令此真妄二性皎如星月方到自信不疑之地耳钟云二发明性者发明二字要从理上发显义看葢谓真性理中自有不生不灭所显发性即下一为无量无量为一大中现小小中现大等是也妄明理X中所显发性即下晦昧为空空晦暗中结暗为色色杂妄想想相为身等是也有作发明二性看者便是言语发明矣文义不顺时波斯匿王起立白佛我昔未承诸佛诲勅见迦旃延毗罗胝子咸言此身死后断灭名为涅槃我虽值佛今犹狐疑云何发挥证知此心不生灭地今此大众诸有漏者咸皆乐闻此匿王自陈断见以请不生灭也匿王昔事外道曾有邪心种子入其心腑今被阿难抓着痒处遂乘机发问所谓因逢桃李树却忆故园春也迦旃延此云剪发毗罗胝此云不作乃外道六师之二其道皆以断灭为宗以不解第八阿赖耶识去后来先为生死根本转此八识名为涅槃而反计此身断灭为涅槃若此方所计生为七尺躯死作一棺土即有挫烧舂磨无所用之等皆此类摄岂知有死而不亡者在也时波斯匿王起立白佛我昔未承诸佛诲勅时曾见二种外道皆说此身死后断灭即此断灭便名涅槃我今虽遇如来犹怀狐疑未决必要现前有箇证据方能信得此心是不生灭世尊云何发挥证知此心不生灭地今此在会大众未到无漏者咸皆乐闻焉据除断见麤惑则此有漏似惟指界内凡夫二乘有学若辨见性真常则虽小乘四果别教三贤亦须普指以彼自来未明见性是真常心故X佛告大王汝身现在今复问汝汝此肉身为同金刚常住不朽为复变坏世尊我今此身终从变灭佛言大王汝未曾灭云何知灭世尊我此无常变坏之身虽未曾灭我观现前念念迁谢新新不住如火成灰渐渐销殒殒亡不息决知此身当从灭尽佛言如是欲示不生灭性故先审其生灭也佛告大王汝在未来死处生疑我只据现在生处问汝汝身今现在矣我问汝此肉身为金刚常住不朽之物耶为复毕竟是变坏之物耶匿王言世尊我今此身非常住之物终从变灭而巳佛又重重细审钓出狐涎乃言大王汝身现在未灭有何所凭预知其断灭耶匿王言世尊我此无常变坏之身今虽未灭然我观察现前念念迁谢新新不住如火之成灰渐渐销殒趋于殒亡无刻宁息决知此身到底灭尽方得了当佛言汝身必灭诚如是也只此数语巳可以警念无常剧贪世务者宁不愓然大王汝今生龄巳从衰老颜貌何如童子之时世尊我昔孩孺肤腠润泽年至长成血气充满而今颓龄迫于衰耄形色枯悴精神昏昧发白面皱逮将不久如何见比充盛之时此又细审其自少至老精神容色是同是别也佛又言大王汝今有生之龄巳从衰老矣汝之颜貌何如童子之时乎匿王言世尊我昔当孩孺时肌肤腠理滋润鲜泽及年至长成精完神足血气充X满而今龄巳頺矣迫于衰耄形色则枯悴矣精神则昏昧矣鸡皮鹤发行步龙钟日在桑榆殆将不久如何乃以精神充足盛满之时而见比耶佛言大王汝之形容应不顿朽王言世尊变化密移我诚不觉寒暑迁流渐至于此何以故我年二十虽号年少颜貌巳老初十岁时三十之年又衰二十于今六十又过于二观五十时宛然强壮世尊我见密移虽此殂落其间流易且限十年若复令我微细思惟其变宁唯一纪二纪实惟年变岂唯年变亦兼月化何直月化兼又日迁沉思谛观剎那剎那念念之间不得停住故知我身终从变灭此又细审生灭之顿渐也佛言大王一气不顿尽一形不顿亏汝之形容应非一旦顿朽必以渐而朽矣王言世尊世间变化密密推移我诚不觉但见日往月来寒暑迭迁以渐至于此何以故人生光景有长有促今且以十年为率如我二十之时虽号年少颜貌巳老于十岁时及至三十之年又衰于二十至于今六十又二矣回观五十宛然强壮岂非十年一变耶世尊我见此密移者虽此壮色日去而殂老相日催而落然其间流易尚且限于十年是特举其粗略而言耳若复令我微细思惟推穷其变宁独十二年之一纪二十四年之二纪实惟一年一变岂惟年变亦兼一月一化何直月化兼又一日一迁若更沉其思虑审谛观察则X即此一念具九十剎那中剎那剎那念念之间皆在迁流未甞停住质非金石何以堪此由年纪之长以至剎那之短变化密移如此特任运者不觉作意推度始得知之故知我身终必从于变灭也教中以利刃透九十纸为一念故一念具九十剎那也佛告大王汝见变化迁改不停悟知汝灭亦于灭时汝知身中有不灭耶波斯匿王合掌白佛我实不知佛言我今示汝不生灭性世尊见匿王历叙变灭之相丝毫不漏故于急处一提乃言大王汝见变化不停悟知汝灭矣亦于灭时知汝身中有不灭者耶王合掌白佛云我实不知古人道不知处最亲切所谓日用而不知也使其知此决不迷于断见矣佛言汝既不知我今可以示汝不生灭性矣大王汝年几时见恒河水王言我生三岁慈母携我谒耆婆天经过此流尔时即知是恒河水佛言大王如汝所说二十之时衰于十岁乃至六十日月岁时念念迁变则汝三岁见此河时至年十三其水云何王言如三岁时宛然无异乃至于今年六十二亦无有异此审观河之见以明年变而见不变也佛又更端问云大王汝年几岁乃见此恒河水耶王言我生三岁时慈母抱我谒长命天经过此水尔时即知X是恒河矣佛言大王如汝所说从十岁以至六十岁时时迁变则汝见亦应迁变矣但不知自汝三岁见此河时至年十三又见此河中间十年其水有以异乎王言我十三观河如三岁时宛然无异也不特十三即至于今六十二矣观此河水与三岁时亦无有异也佛言汝今自伤发白面皱其面必定皱于童年则汝今时观此恒河与昔童时观河之见有童耄不王言不也世尊佛言大王汝面虽皱而此见精性未曾皱皱者为变不皱非变变者受灭彼不变者元无生灭云何于中受汝生死而犹引彼末伽黎等都言此身死后全灭王闻是言信知身后舍生趣生与诸大众踊跃欢喜得未曾有此复审见无童耄以结破断见显不生灭性也佛又言汝今自伤发白面皱我且就面皱一端问汝汝面必定皱于童年则是面有童耄矣但不知汝今观河之见与童时观河之见亦有童耄不乎王言不也世尊佛既一一审明无所逃遁乃语之言大王汝尚未识不生灭性耶夫汝面虽皱而此观河之见即汝之见精也汝此见精其性实未曾皱皱者其可变者也不皱者非可变者也变者其受灭者也不变者其元无生灭者也既无生灭云何复随汝现在身中同受汝之生死耶即此便是生灭身中不生灭性矣而犹引彼不见道外道等都X言此身死后全灭不亦谬哉王闻是言乃信知性无生灭此身死后舍此生彼从一暗室投一暗室出一苦轮入一苦轮未曾断灭与诸大众踊跃欢喜得未曾有焉此章由匿王在身上观察故成断灭世尊在见上发明故无生灭所谓不离华下路引入洞中天也此则不唯破匿王断灭之见抑亦酬阿难二发之请矣问昔忠国师问禅客从何方来客曰南方来师曰南方知识如何示人曰彼方知识直示学人即心是佛离此之外更无别佛此身即有生灭心性未曾生灭身生灭者如龙换骨蛇脱皮人出故宅师曰若然者与彼外道有何差别彼云我此身中有一神性此性能知痛痒身坏之时神则出去如舍被烧舍主出去舍即无常舍主是常审如是者邪正莫辨矣今佛言皱者为变不皱非变得无与国师相忤乎答国师破一时之执如来开一时之权皆玅辩也当以意得不可妄生卜度获戾佛祖又往往宗家谓不离身中即有不灭性体正谓根中见闻等性非谓方寸之中脏腑之内别有性命即同阿难所执身内识心也钟云前屈指飞光是就一时一事中指出不生灭性此示观河之见是就一生中指出不生灭性也至第四卷中杵音之喻云纵汝形销命光迁谢此性云何为汝销灭则死后不生灭之性乃透底拈出矣第三番显见不灭竟X阿难即从座起礼佛合掌长跪白佛世尊若此见闻必不生灭云何世尊名我等辈遗失真性颠倒行事愿兴慈悲洗我尘垢此第四番显见不失也上惟举见此复兼闻闻字当是性字之误匿王知见不多故一言之下心地开明蓦直信去阿难多知多见触事生情故方信而忽疑也于时即从座起礼佛合掌长跪而白佛云世尊见性必是生灭可名遗失既此见性必不生灭便是寂常即与诸佛等无差别云何世尊名我等辈遗失真性颠倒行事而诸佛不名遗失颠倒乎我心蒙蔽如染尘垢愿兴慈悲一为我洗之也岂知佛言遗失真性但因颠倒而说遗失非因断灭而说遗失也故下文全示颠倒之相以诘之即时如来垂金色臂轮手下指示阿难言汝今见我母陀罗手为正为倒阿难言世间众生以此为倒而我不知谁正谁倒佛告阿难若世间人以此为倒即世间人将何为正阿难言如来竖臂兜罗绵手上指于空则名为正佛即竖臂告阿难言若此颠倒首尾相换诸世间人一倍瞻视则知汝身与诸如来清净法身比类发明如来之身名正徧知汝等之身号性颠倒随汝谛观汝身佛身称颠倒者名字何处号为颠倒于时阿难与诸大众瞪瞢瞻佛目睛不瞬不知身心颠倒所在此示颠倒之相以验其倒情也即时如来垂手下X指示阿难言汝今见我母陀罗手为正为倒阿难曾遭毒手不敢自任嫁祸于人云我见世间众生咸以此下垂为倒而我不知果谁正谁倒也世尊就与一拶云若世间人以此为倒又将何等为正阿难拗直作曲云若如来竖臂此手上指则名为正矣世尊将错就错即竖臂而告曰若汝果以上指为正即此便是冠履倒置翻头作尾翻尾作头矣何处别求颠倒哉且此一臂本无倒正诸世间人分倒分正差一倍瞻视岂知下垂为倒固倒也上指为正亦倒也何得以上指为正下垂为倒哉由汝等倍生此见而如来不作是见故将汝身与诸如来清净法身比例发明则如来身号正徧知汝等之身称性颠倒则汝自谓与佛等无差别不名颠倒者误矣既与发明颠倒复加锥札令其循名求实自揣颠倒实处故曰今又随汝谛审观察汝身比于佛身称为颠倒者既有颠倒之名必有颠倒之实从何实处而得此名乎阿难被世尊一问有眼如盲有口如哑无言可对无理可伸惟与大众瞪瞢瞻佛呆呆然目睛不瞬而不知身心颠倒所在也所谓大智慧人面前常有三尺暗不其然欤钟云倒与正同此臂也特首尾相换耳正徧知与性颠倒同此身也特迷悟相反耳知此则知即遗失颠倒不妨元不生灭矣母陀罗此云印手X佛兴慈悲哀愍阿难及诸大众发海潮音徧告同会诸善男子我常说言色心诸缘及心所使诸所缘法唯心所现汝身汝心皆是玅明真精玅心中所现物云何汝等遗失本玅圆玅明心宝明玅性认悟中迷此下正与发明颠倒实处也阿难愿兴慈悲佛果兴慈悲哀愍阿难及诸大众发应不失时海潮之音徧告同会诸善男子我常说言十一色法八识心法生心之四缘生色之二缘及心所使五十一心法广至善恶邪正世出世间一切事业因果诸所缘法如是五位皆是如来藏心之所显现如明镜之现影像可见万法即心也汝今五根之身八识之心皆是玅明真精玅心中所现之物可见心包万法也夫心之与性体用互称心则从玅起明圆融照了如镜之光性则即明而玅清净坚实如镜之体此心此性元是汝自家有的云何汝等遗失此本来自玅不假修成之圆玅明心宝明玅性而认本悟中之执迷不知万法即心心包万法而反谓法皆心外心堕法中乎是乃于不颠倒中而妄计颠倒未遗失中而义同遗失矣问前谓见性是黎耶体即如来藏心又即万法实体似为能现今色心之心既该八识则黎耶巳为所现而惟心之心当另有纯真之心何得仍取如来藏心以释之答前七等但为所现真心但为能现而此黎耶能所俱通以对真心降为所现以对万法升为X能现葢与真心本无二体但惟带妄而巳晦昧为空空晦昧中结暗为色色杂妄想想相为身聚缘内摇趣外奔逸昏扰扰相以为心性一迷为心决定惑为色身之内不知色身外洎山河虗空大地咸是玅明真心中物譬如澄清百千大海弃之唯认一浮沤体目为全潮穷尽瀛渤汝等即是迷中倍人如我垂手等无差别如来说为可怜愍者此下发明身心所以为悟中迷也夫此玅明心性本无身心之相皆由最初不觉忽起无明将此第一义空晦昧而成无知无觉之顽空所谓迷妄有虗空也所变顽空与能变无明二法和合故于顽然晦昧中凝结而成四大之色所谓想澄成国土也以四大之色杂妄想之心妄心妄色想相和合结成五蕴根身所谓知觉乃众生也此即身之所以为悟中迷也既有根身四大内外合成妄有缘气于中积聚于是内缘影事而动摇不休外缘实色而奔驰不巳昏昏扰扰不明不净复执此昏扰扰者以为圆玅明心宝明玅性此即心之所以为悟中迷也既一迷此昏扰扰者以为吾心决定惑此心为在色身之内依肉团而居矣殊不知不独我此色身是玅明心中所现之物即外洎山河虗空大地皆是玅明心中所现物也今汝弃此广大玅心而妄认四大为自身相六尘缘影为自心相何异弃彼百千里澄清大海而反认海中一浮沤X体以为海中之全潮在是即穷尽瀛渤亦在于是哉由是观之则知汝身与如来身比类发明虽同是一体本无差别但如来了得海是海沤是沤不弃海认沤故曰正知不认沤为海故曰徧知汝等既弃海认沤复认沤为海故曰性颠倒所以目汝等即是迷中加一倍迷之人也正如我垂手时实无正倒差别而汝以下垂为倒上指为正此即是汝颠倒所在故知汝等本无遗失因颠倒而称遗失如来说为可怜愍者此也良以汝等若真遗失犹不足深愍今由颠倒故常如遗失正如持珠作丐枉受贫穷不亦深可愍哉问前谓见性是八识实体今复以聚缘为八识功能得失何分哉答此识真妄和合故见性取其一分真理聚缘取其一分妄情凡言八识去后来先等者皆以妄情言耳又云一迷为心决定惑为色身之内至哉言也自非佛了义之教谁不计性命在于身中万法但为心外者乎然命在身中道教计之特甚久矣众生不信身中本无性命矣又问认一浮沤目为全潮此何异于一毛孔中包尽剎海答彼达诸法性全法界故一毛称性即包无余如说真摩尼珠价值一国诚不虗矣此不达诸法实相但将昏扰妄想谬计身中而又倒执能包虗空大地是尚无体可得凭何广包如说水泡价值一国真大迷妄安可同乎前阿难闻诃非心惊谓舍此更无X将同土水如来安慰许以真心有体而巳非正开示真心也譬如许人以物后日方以与之长水于彼处即谓开示真心以许为与殊欠体认至此章方是开示真心之正文而阿难到此方知于缘尘外更有如此广大心体而如来所许果尔非虗矣第四番显见不失竟阿难承佛悲救深诲垂泣叉手而白佛言我虽承佛如是玅音悟玅明心元所圆满常住心地而我悟佛现说法音现以缘心允所瞻仰徒获此心未敢认为本元心地愿佛哀愍宣示圆音拔我疑根归无上道此第五番显见无还也阿难承佛悲救深诲万劫倒悬一生迷惑一旦发明感佛深慈故至于垂泣然心犹有疑故复叉手而白佛言我虽承佛如是玅音悟得此玅明心即是自巳本来具足圆满不生不灭常住心地但我等一向遗此广大心性而认此昏昏扰扰者为心性故名我等为性颠倒宜矣然我现今见佛闻法皆用此缘虑之心世尊虽不欲我认而斥为非心若是别种缘心或可舍掷今者悟佛法音承听领纳方倚用之岂可遽舍乎由得其用故不敢不认也世尊要我所认者是圆满妙心虽则广大现今不得其用徒然获此故不敢认为本元心地以认此须当舍彼今既不忍舍彼则亦不敢认此又若舍了缘法之心却后将何承领佛法纵不惜此缘心而独不重于佛法乎愿X佛哀愍宣示圆音拔我疑根到不疑之地乃得归于无上道也贺云正脉谓阿难不舍缘心故不认真心恐认此须当舍彼不知本文云未敢认非谓不肯认也持以初获此心尚未受用未敢遂认为主人翁耳必求世尊彻底发明使得亲见本来面目乃敢承认故曰拔我疑根此正古人真参实证处钟云机有生熟阿难平日受用于缘心熟于见性生生处不能遽用熟处自不能全舍此亦人情也但此处重在求真而不在舍妄耳此正尊者方摇未稳之际而缘心真心两持不决之时如人惑于岐路恍惚不定先德云易开终始口难保岁寒心尊者以之自此直至各各自知心徧十方获本玅心常住不灭处方肯承认耳佛告阿难汝等尚以缘心听法此法亦缘非等法性如人以手指月示人彼人因指当应看月若复观指以为月体此人岂唯亡失月轮亦亡其指何以故以所标指为明月故岂唯亡指亦复不识明之与暗何以故即以指体为月明性明暗二性无所了故汝亦如是此责其认声尘而不达法性也佛告阿难我今如此倾心吐胆落草盘桓欲汝舍妄缘而达心性岂意汝之见解尚与昔时一毫无异而以攀缘之心听我圆满常住心法则此圆满常住心法亦成所缘之境汝又安能契此法性哉不知说法者如指X月人耳今有人焉以手指月示人彼人因指便当看月若即观指以为月体愚哉是人岂唯不识月亦不识指岂唯不识指亦复不识明之与暗以月明而指暗故也若汝听法之后绝言语黜聪明一切放下默究自心此是因指看月不存指相之人也若汝依旧多知多解不肯消归自巳是逐句寻言执指为月之人也今汝执法音而不达法性何异执指为月皂白不分昏晓不觉者哉故曰汝亦如是钟云缘心者能缘之心也法缘者所缘之尘也法音即声尘故亦非真法性者真理也教铨真理理是众生之心岂可执教为心哉指喻法月喻听法者之自心说法显心闻教自合观心若执声教不解反观自心此人岂惟不达自心亦复不知教意何以故以他声教为巳自心自他不分故岂惟不知教意兼亦不了教心体相何以故教属声尘不能觉照心体灵知具有觉照以无照之尘为有照之心有照无照二不别故阿难之迷心迷教及迷教心体相亦如是耳按阿难之不舍缘心重佛法也岂知此法亦缘而当并舍乎钟云若欲研究佛乘披寻宝藏一一须销归自巳言言使冥合真心但莫执义上之文随言生解直须探铨下之旨契本会宗如是则天真之道不昧无师之智现前若一向背巳狥文执学兴辨是对木人而索语期石女以生儿空历尘沙终无得理缘X心之缘攀缘也法缘之缘尘缘也以法音即声尘摄故亦非真若落纸墨更是色尘矣今宗家不许说义理以才涉义理又落法尘亦可得而缘矣若以分别我说法音为汝心者此心自应离分别音有分别性譬如有客寄宿旅亭暂止便去终不常住而掌亭人都无所去名为亭主此亦如是若汝真心则无所去云何离声无分别性斯则岂惟声分别心分别我容离诸色相无分别性如是乃至分别都无非色非空拘舍离等昧为冥谛离诸法缘无分别性则汝心性各有所还云何为主此责其认妄心而不认真心也汝今不舍缘心是取分别我说法音者为汝真心矣既认此分别法音之心以为真者此心自应离分别音而确有分别之礼性矣何也妄心如客真心如主假喻以观譬有客焉寄宿旅亭一宿便去终不常住故名为客也若掌亭人都无所去故名为主也此亦如是若真是汝之心当如亭主而无所去矣云何离却声音遂无分别之性但如客之暂止便去耶由是推之岂惟声上分别之心哉即分别我容之心离我色相亦无有性以此皆属前六妄识分别皆非真心也不特此也如是乃至前六分别都无处以为别有自性不属色不属空正是第七缘八属带质境亦是分别亦非自性从数论师昧而不知遂执此为冥初自性葢外道立二十五谛首号冥谛X彼谓冥初生觉是万法之元始尊为极则之理今非色非空正齐此见矣岂知分别都无亦但离于麤分别耳微细流注固所未觉色空都尽亦但离于法处所摄半分生尘耳其半分灭尘固不能离若离诸法半分灭尘之缘即无分别之性与上之离声色而无性者一类无别也夫六处缘心各随本尘而生亦随本尘而灭如影随人亦随何人而来者亦还随何人而去则汝心性俱属客边各有所还何以为无去无来常住之主人乎钟云前以客喻身境此以客喻缘心而见性为主人以声例色相从而说非但声分别心离声无性即色分别心离色亦无其性也乃至兼举香味触法分别都无所谓内守幽闲也都无故有而非色犹守故无而非空非色非空冥然一识此正六识无记性也六识有还不能为主若八识则为识精元明无还则能为主矣阿难言若我心性各有所还则如来说玅明元心云何无还惟垂哀愍为我宣说此因还而请不还也还者如借来之物必要还人若是自巳家里物无处可还阿难言若我缘心各有所还而如来说玅明元心无还处者何也惟垂哀愍而为我宣说焉昔张无垢谒善权清禅师问云此事人人有分箇箇圆成是否清曰然公曰为甚么无箇入处清于袖中出数珠示之曰此是X谁底公俛首无对清复袖之曰若是汝底即拈取去才涉思惟便不是汝底公悚然故知才有分别即有可还也佛告阿难且汝见我见精明元此见虽非玅精明心如第二月非是月影汝应谛听今当示汝无所还地此下借见精以示不还真性也良以玅净明心宝明玅性具有三大谓体相用由无明不觉一念妄动转此本体而成业识转此智光而成见分名转识复转此真境而成相分名见识此中见精即皆光所转之见分也佛告阿难且汝见我三十二相时此见未落分别岂非见精本来元具不从日月灯光借来岂非明元此见既为六精之一而又在处明了不昧固巳现具精明之体特以二种颠倒见妄未除尚存能所不得互用故虽具精明而但欠于玅耳然虽非玅精明心却如第二月揑目所成与真月本无二体非若水中月影与真月有天渊之隔也是则未得第一月者当亟认第二月犹之未得玅精明心者当亟认见精明元矣汝应谛听吾示汝以无还之实焉月有三相第一是天上净月第二是人以手揑目望月遂成二轮取其揑出者为第二月第三是水中月影今以第一月喻纯真之心第二月喻见精明元第三月喻缘尘分别意欲令人决定舍于第三月而决定认取第二月则第一月不远即在矣问何不即指纯真之X心而乃用此曲示乎答纯真之心惟佛乃具等觉尚带生相无明何况地前诸位乃至五位凡夫现前何有纯真之心然而真虽不纯体终不变如金在鑛离鑛无金特鑛有真伪非金师莫能辨耳故佛直指根性为心如指鑛说金金即在鑛非离鑛外而别有金也此处祗因其无明未剖尚有欠于玅之一字故佛略抑扬之意在表其真切耳非如缘尘呵其非心无体也诸註于此发妄太过如轻加缘尘之名将滥同于第三月强索有还之处似公抗于佛言徒引人之犹豫不敢直认见性为心其失非小不知众生现量离此根中之性别无可指故诸祖指示率多取于六根门头者奉佛密旨也行人时中但请认取此性万无一失譬如收买金鑛者时下虽非精金真金终不外鑛而得使其弃鑛求金非惟并金亦弃将必惑于鍮石而真金终不可见矣岂不大可惜哉钟云二月虽非真月然离真月必无二月可得见精虽非真心然离真心必无见精可得葢从真所起全体即真但当由见精覔真心不可以见精当真心去见精中之妄即是真心去月之揑即是真月固不可分为二亦不得遽混为一也阿难此大讲堂洞开东方日轮升天则有明曜中夜黑月云雾晦瞑则复昏暗户牖之隙则复见通墻宇之间则复观壅分别之处则复见缘顽虗之中徧是X空性郁𡋯之处则纡昏尘澄霁歛氛又观清净阿难汝咸看此诸变化相吾今各还本所因处云何本因阿难此诸变化明还日轮何以故无日不明明因属日是故还日暗还黑月通还户牖壅还墻宇缘还分别顽虗还空郁𡋯还尘清明还霁则诸世间一切所有不出斯类汝见八种见精明性当欲谁还何以故若还于明则不明时无复见暗虽明暗等种种差别见无差别诸可还者自然非汝不汝还者非汝而谁则知汝心本玅明净汝自迷闷丧本受轮于生死中常被漂溺是故如来名可怜愍此备举尘相有还以显见性不与俱还也阿难我所谓无还者何哉试观世间可还之境其体有八其相亦有八如日轮也夜晦也户牖也墻宇也分别也空性也昏尘也澄霁也八者其体也明也暗也通也壅也缘也虗也郁也净也八者其相也阿难汝通看此诸变化相各有所因吾今为汝各还本所因处云何本因阿难如日为明因则此诸变化明还日轮何以故以无日不明明因属日是故还日也即是推之则暗还黑月通还户牖壅还墻宇缘还分别顽虗还空郁𡋯还尘清明还霁可类而还矣更广推之则诸世间一切凡有相可还者皆不出斯类矣若汝见此八种之见精明性于此八相之中当与何相而俱还乎姑举一相以征之若此见性与明俱还者此见便随明去当不明时X又将何物见暗知一相则知诸相矣今诸相任迁一一皆见足知明暗等相于见性之中自相往来自相凌夺种种差别而此见体朗然常住不动不迁元无差别也以是知诸可还者皆由假借外尘而有自然不是巳物若汝之不还者不由假借非汝自巳之物更是阿谁但汝识此见性不还则知汝心本玅本明本净矣以见性是宾中主真心是主中主故也由汝迷闷不醒既不识主中主又不识宾中主所以丧失本性枉受轮回于生死中头出头没无有出期是故我说汝等为可怜愍者此也此八尘作四对各取其相之相反为对也惟虗空尘郁体相颠倒然下文还处自见分别即前尘分别指种种诸物而言如松𣗥鹄乌杂在之处也缘指种种异相而言如直曲白玄差异之相也顽虗则是全无诸物之处徧是空性者逈然惟见一空相而巳葢缘是异色空是同色同异相反生成对偶旧註乃以分别作分别之心则下缘字与上何别且下虗空又与何为对乎是以一句错解而使全文皆累也又旧将八还辨见对前七处征心夫七征巳是潦草之言而又独以此八还为辨见尤为梦浪之语前后十番皆示见性而独指八还余皆辨于何法乎且前七处乃七大科岂与此一科为对耶今总改之云七处破心十番显见则非惟法数相称而心妄见真之旨亦攸分矣第X五番显见无还竟钟云汝但知此见性无还则知汝心本玅明净正欲其由见性而悟本玅明心非即以见性为本玅明心也以见性属第八识犹带业识本玅明心属第九识即如来藏玅真如心故阿难言我虽识此见性无还云何得知是我真性此第六番显见不杂也阿难言我今承佛开示虽知此见不与诸相俱还而实常与水陆空行等物混难无分今于诸物之中将辨何者是我见性何者是物相乎言未易分晰也钟云阿难意以见性杂在万物之中无见而非物无物而非见安辨何者是我之见性乎佛意一切凡圣见量虽别见性是同今只据汝所见之境其种种差别者是物其能见者是汝汝有汝见不干我事我有我见不干汝事可谓分明之极矣云何不自认取苦苦向我求讨岂我见可作汝见耶此问只重我字不重真字详下答意自然应合吴兴之解非是佛告阿难吾今问汝今汝未得无漏清净承佛神力见于初禅得无障碍而阿那律见阎浮提如观掌上菴摩罗果诸菩萨等见百千界十方如来穷尽微尘清净国土无所不瞩众生洞视不过分寸此先标出五种现量见精以启下文也佛告阿难吾今问汝今汝方证初果未得无漏清净徒仗佛X神力加被乃得见于初禅一四天下得无障碍是有学人慧眼之见量如此若阿那律见此娑婆世界如观掌中菴摩罗果是无学人天眼之见量如此若诸菩萨等见百千世界岂非法眼之见量乎至若十方如来穷尽微尘清净国土无所不瞩岂非佛眼之见量乎若乃一切众生只见目前其所洞视不过分寸是又肉眼之见量也夫此五种广至穷尽国土狭至不过分寸见量虽殊均为能见之性而巳菴摩罗此云难分别似桃非桃似奈非奈此方所无也阿那律佛之从弟画眠被诃精进失目遂证四果得天眼也阿难且吾与汝观四天王所住宫殿中间徧览水陆空行虽有昏明种种形像无非前尘分别留碍汝应于此分别自他今吾将汝择于见中谁是我体谁是物相此则独约阿难所亲见者欲其自审择也阿难姑置五见吾且与汝上从四天王所住宫殿观起中间徧览水者陆者空行者虽有或昏或明种种不齐之形像无非皆是前尘分别之见停留障碍处汝应于此能见所见之中自家分别其为自为他自即见性他即诸物也设汝自不能乎必假佛智我则将汝择于我汝共见之中谁是我体而能见物者乎谁为物相而为所见者乎如此分明是物是见必有历历不混者矣自即能见所谓我体X也他即所见所谓物象也阿难极汝见源从日月宫是物非汝至七金山周徧谛观虽种种光亦物非汝渐渐更观云腾鸟飞风动尘起树木山川草芥人畜咸物非汝此正言物不是见也见源即眼根也阿难尽汝眼力从日月宫而观此最上物相是物也而非汝又至七金山周徧谛观此居中物相虽种种光亦物也而非汝渐渐而下更观于云之腾也鸟之飞也风之动也尘之起也树木也山川也草芥也人畜也此最下物相亦物也而非汝则所谓谁是物相者此是矣七金山者须弥外七重围绕皆以纯金为体光明最多也云腾鸟飞自金山视之亦居最下也阿难是诸近远诸有物性虽复差殊同汝见精清净所瞩则诸物类自有差别见性无殊此精玅明诚汝见性此正言见不是物也阿难是诸在近在远诸有物相千态万状虽复差殊然同是汝清净见精所瞩则物类自差而见性只是朗然一照无有殊也此无殊者精而不杂即前所说玅净明心此玅净明心实汝见性何甞混杂于有差殊之物相乎则所谓谁是我体者此是矣若见是物则汝亦可见吾之见若同见者名为见吾吾不见时何不见吾不见之处若见不见自然非彼X不见之相若不见吾不见之地自然非物云何非汝此反辨前见不是物也夫我谓见不是物而汝或未之信耶试再明之若我无殊之见性见于差别之物相时此见即是彼物则见性当成可见即汝亦可见吾之见何以故见既是物当成差别之相岂不历然可见乎然吾观物实无一定有时纵目取相则见物有时收视离相则不见汝若当吾见物之时依彼同见之物谬言见吾之见者设当吾收视离相不见物时何不并吾不见之体亦见之而指其所在耶不见之时既不能见同见之时亦岂真能见哉又汝若执言我巳见汝不见之处矣夫正当不见时见性是我不见之体诸物是彼不见之相今我见既巳离物汝又见我自体此不消费力辨之我此不见自然非彼不见之物相矣又汝若不能见吾不见之地者此更不消费力辨之我此不见自然非物矣何以故可见尚然非物而况不可得见岂犹同于物相乎夫合可见不可见而展转皆非是物云何非汝之自性乎又则汝今见物之时汝既见物物亦见汝体性纷杂则汝与我并诸世间不成安立阿难若汝见时是汝非我见性周徧非汝而谁云何自疑汝之真性性汝不真取我求实此反辨前物不是见也夫我谓物不是见而汝亦未即信耶更再穷之又则汝今见此差别物时若X彼诸物即皆是见彼亦一物此亦一物汝既见物物亦当见汝有情无情之体性纷乱混杂无复情器之分是物混也有情无情尚无从分有情与有情益不可辨是则汝见我时反成我见于汝世间诸人莫不皆然坏世间彼我之相不成安立是人混也阿难若汝见我时一定只是汝见而非我见彼我分明曾无坏乱是人分也夫有情与有情尚不混滥则汝见性虽周徧一切诸物有情无情判然逈别是物分也即是物莫能混非汝之真性而谁且此真性是汝固有之物云何不自信而反疑耶真性在汝自不信其为真而反从我口角边讨分晓乃言云何得知是我真性不亦迷乎宗镜云若信入之时自然洞鑑圆明了达之际尚不因于心念何况就他人而求自法取彼眼以作圆通数宝终不济贫说食焉能得饱但自亲到顿入绝学之门惟在发明方达无为之旨第六番显见不杂竟阿难白佛言世尊若此见性必我非余我与如来观四天王胜藏宝殿居日月宫此见周圆徧娑婆国退归精舍秪见伽蓝清心户堂但瞻檐庑世尊此见如是其体本来周徧一界今在室中唯满一室为复此见缩大为小为当墙宇夹令断绝我今不知斯义所在愿垂弘慈为我敷演此第七番显见无碍也阿难因见性周徧一语疑X见大不当复小见通不当复塞故兴问端而白佛言世尊若此见性本来周徧必我真性不杂于物者则应随处不变矣今我与如来观四天王胜藏宝殿或时而居日月二宫俯观一四天下则此见周圆徧满娑婆国界何其大也及退归精舍秪见此园更入堂中清心而观但瞻檐庑又何小也世尊若是此见体本来周徧一娑婆界矣大者不应更小何故今在室中唯满一室大小不定如此为是此见自缩其大而为小耶为是墻宇所隔夹之令断耶或缩或断义必有在我今不知斯义所在故愿垂慈为我敷演其义焉天王殿中众宝俱在故称胜藏日月宫皆摩尼宝成宫殿台池天人充满日宫虽火摩尼成而亦清凉同月但光胜下注成热耳阿难随佛或时居之孤山谓初禅唯见一四天下则娑婆国应指一小剎而言也伽蓝此云园钟云见性必我非余知是自非他也既是自非他当能作主云何大小由他不自由耶若是缩大令小犹能作主若被物夹断则不能为主明矣佛告阿难一切世间大小内外诸所事业各属前尘不应说言见有舒缩此明舒缩大小在相而不在见也佛告阿难汝言此见缩大为小斯言误矣夫一切世间大小内外以及明暗通塞诸所事业皆属前尘根身器界相X分边事相则有形可言舒缩见本无形岂应说言见有舒缩耶缩心兼舒者有缩则有舒也譬如方器中见方空吾复问汝此方器中所见方空为复定方为不定方若定方者别安圆器空应不圆若不定者在方器中应无方空汝言不知斯义所在义性如是云何为在阿难若复欲令入无方圆但除器方空体无方不应说言更除虗空方相所在以喻明之见性本无大小随界空而现大小亦如虗空本无方圆随瓶器而有方圆也今有方器于此其中惟见方空耳我且问汝此方器中方空为定方耶不定方耶若定方者易以圆器空应不圆乃器圆空圆是不定方也若不定者在方器中应无方空乃器方空方是又定方也定与不定俱不可定总之器在则然耳汝言不知斯义所在夫此大小舒缩之义性其无定亦如是无定则无在云何必欲求其在耶阿难若复欲令入无方圆但须除了方器器方一除方相即隐不应更向虗空寻一方相而除之以空体无方也则知欲令见无大小但须除却前尘不应说言更除见性大小之相以见体本无大小也方圆但由于器器除而方圆泯矣虗空更何所除乎大小但由于尘尘忘而大小泯矣见性更何所除乎忘尘功夫在起行因中但是观想亦惟达界室本空顿息执持纵观纯熟心地豁然泯身空廓不见界室始是似无碍非X真也直待观行功极色阴消尽十方洞开无复幽暗身界内外影相分明如见掌果方是真无碍也然亦但是体无碍非用无碍大用无碍更在下文若如汝问入室之时缩见令小仰观日时汝岂挽见齐于日面若筑墻宇能夹令断穿为小窦宁无续迹是义不然此正斥其问之不当也若如汝缩小夹断之问此见入室时既可缩之令小则应仰头观日时亦可举之令上而世有挽见齐于日面者无有哉若谓筑墻处既可夹之令断则应穿窦处亦可引之令续而世有穿墻续见者无有哉既不能挽之令上又安能缩之令小既不能引之令续又安能夹之令断故曰是义不然上云义性无定犹许其立义今云是义不然并所立之义而斥之矣一切众生从无始来迷巳为物失于本心为物所转故于是中观大观小若能转物则同如来身心圆明不动道场于一毛端徧能含受十方国土此指其迷而重与发明也夫见本不可碍物本不能碍然众生毕竟成碍者非由物碍但由无始以来不达万物皆巳而迷巳为物遂失万物一体之本心物既不属于自心则非惟不随心转而反以转心心既为物所转是故动为物碍而于是前尘之中观大观小皆无自由分矣是知物本是心迷之为物则碍心亦如氷本是水结之为氷则碍水X成碍之由正在自迷而为物转耳夫为物转者为众生若能转物则同如来矣葢迷时身则蕞尔弥封滞殻心则闇然逐境偏局所以被转成碍今能转物则万物一体圆而不偏达物皆巳明而不昧身心圆明六根互用如是浮尘及世界应念化成无上知觉则身为法性身土为法性土尽十方世界为一只眼尽十方世界为一佛土以如是眼观如是土则数量销减理事圆融故能不动道场而身徧十方于一毛端含受国土毛端含十方即小摄大十方在毛端即大入小毛中看国而国不小即小中现大国外观毛而毛不大即大中现小此即事事无碍法界广狭自在玄门又何舒缩大小之有哉见性之玅无以加矣此较前忘尘境界更是甚深彼方圆照此则圆用照用具足圆融亦性能之极致矣乎钟云物即前文认物为巳之物乃指生灭心非指前尘也迷即起信所谓最初不觉也自巳真性本来周徧众生不自觉知遂变为业识及相见二分于是本来真心全然遗失反被赖耶三分所转故于前尘境上观大观小葢见分又为相分所碍矣若能内脱身心外遗世界中翻业识则同如来身心万物一体圆而不偏达物皆巳明而不昧不动道场毛含十方小中现大大中现小自在无碍又何大小舒缩之有哉说到此则此见性巳会归如来藏妙真如性中矣道开X云按世典大学曰格物中庸曰万物育焉又曰能尽物之性孟子曰舜明于庶物又曰万物皆备于我矣又曰物交物则引之而巳矣此皆不为物转而求转物者但不知其力量作用果能转物否耳若能转物则同如来矣故肇论曰会万物为一体者其唯圣人乎第七番显见无碍竟阿难白佛言世尊若此见精必我玅性今此玅性现在我前见必我真我今身心复是何物而今身心分别有实彼见无别分辨我身若实我心令我今见见性实我而身非我何殊如来先所难言物能见我惟垂大慈开发未悟此第八番显见不分也阿难白佛言世尊若依佛今旨将此周徧一切之见精必是我湛然之玅性今此玅性现在目前外物上目前者既是我真则我现今身内之心能分别者复是何物耶而今身内之心分别外物实有作用而彼徧外物之见性实无别作用分辨我身彼见性若果实是我心主宰于我令我外见万物内见自身者则是无别分辨者实乃是我而分别有实者反非是我矣且见性既在身心之前又能内见自身即同物能见我然物能见我佛前巳斥其谬今何不为谬乎展转推穷实所未喻故愿垂慈重为启廸也问既与物不分即成万物是见何故文中又言无是见乎答文殊喻中明言有是则成二体不得成一体矣X要须无是无非方成一体之玅葢一体即是不分当知不分者是非双绝之旨也贺云阿难疑处只认见性与身心为二耳复是何物物字从前咸是玅明真心中物生来葢疑实有一物在玅明之中不能和会为一也不知身心器界当体本空全一真见譬如镜中景像即镜所现岂真有一物居于镜中耶故佛以或是或非两端诘之使之两路俱穷然后正告之云本无所有元是菩提玅净明体可谓尽情吐露矣钟云前文因用真心不得故舍缘心不得此处因销妄心不得故用真心不得虽闻汝身汝心皆是玅明心中所现物然此一物字无处安顿至阴入处界皆如来藏妙真如性则妄即是真所用身心即此见性初无二体矣佛告阿难今汝所言见在汝前是义非实若实汝前汝实见者则此见精既有方所非无指示问意虽多惟此在前是其谬本故但破一前相而诸疑尽释矣佛告阿难汝今所言见在汝前是诚妄说都无实义若此见精实在汝前汝实见其相状者既有相状决有方所既有方所决可指示其在某处某处矣且今与汝坐祇陀林徧观林渠及与殿堂上至日月前对恒河汝今于我师子座前举手指陈是种种相阴者是林明者是日碍者是壁通者是空如是乃至草树纤毫大小虽殊但可有形无不指着若必其见X现在汝前汝应以手确实指陈何者是见阿难当知若空是见既巳成见何者是空若物是见既巳是见何者为物汝可微细披剥万象析出精明净玅见元指陈示我同彼诸物分明无惑此令其从万象中指出在前之见性也夫在前则必可指矣且今与汝坐祇陀林徧观林渠殿堂日月恒河汝于师子座前举手指此种种之相阴者林明者日碍者壁通者空乃至草树纤毫无大无小但有形者无不指着若此见性必在汝前亦应以手确实指陈何者是见矣阿难当知若指空是见性既巳成见矣又何者是空乎若指物是见性既巳是见矣又何者为物乎举空与物而万象备矣汝可加番微细功夫披剥此之万象要于万象中剖析出这精明净玅之见元指陈示我同彼诸物有相有状分明无惑可也阿难言我今于此重阁讲堂远洎恒河上观日月举手所指纵目所观指皆是物无是见者世尊如佛所说况我有漏初学声闻乃至菩萨亦不能于万物象前剖出精见离一切物别有自性佛言如是如是此印见性离一切相也阿难承佛确实指陈之命果然向万物上目观手指一番然举手纵目俱皆是物绝不见在前之见性故曰无是见者又承佛微细披剥之命果然于万象中着实剖析一番然欲其分明而转不分明故曰虽菩萨亦不能即物X而剖出精见使离于物逈露自性菩萨不能而况我初学乎是则在前之见诚为非实矣佛亟印之云如是如是许其无一物而是见也此科惟离一切物句难会葢正表见性离一切相矣又谓不能剖出使离一切物不几矛盾乎细详语意谓即物求见固无是见者即物剖见使离于物而分明显示亦无是见者如此方是离一切相也读者详之佛复告阿难如汝所言无有见精离一切物别有自性则汝所指是物之中无是见者今复告汝汝与如来坐祇陀林更观林苑乃至日月种种象殊必无见精受汝所指汝又发明此诸物中何者非见然无一物是见见性固不在前即无一物非见见性又岂在前也哉佛恐阿难知见性离一切相而不知其即一切法也故复告云汝既决定不能向万象前指出何者是汝离物之见性矣良以所指诸物之中无是见者今复问汝汝与如来仍是坐林观苑乃至日月种种象殊必无见精受汝确指岂一切诸物果皆非见乎汝又发明此诸物中何者非见阿难言我实徧见此祇陀林不知是中何者非见何以故若树非见云何见树若树即见复云何树如是乃至若空非见云何见空若空即见复云何空我又思惟是万象中微细发明无非见者佛言如是如是X此印见性即一切法也阿难承佛发明非见之旨乃言我实徧见此祇陀林以至万象而不知是诸物之中何者非见也何以故若谓树非见者云何见乃在树若谓树即见者云何又名为树如是徧历诸物乃至于空莫不皆然我又思惟是万象中微细发明实无物非见者佛又印之云如是如是许其无一物而非见也先德云是他得的人道是也有出身路道非也有出身路所以世尊无是见无非见两皆印许按此本明无非只合云若树非见云何见树足矣又曰若树即见复云何树复兼无是者恐闻无非番又堕是示此双绝葢权人之玅旨有焉夫见性量括十方体含万法其与万法非即非离惟其非即也故能灵光独耀逈脱根尘身界无干生死不系众生不达斯义则混淆真妄沉溺轮回既无智以自分终何由而得脱乎惟其非离也故能尘剎混融万物一体用弥法界存泯自由众生未达斯义则沉冥滞寂灰断缠空既自昧其家珍亦何由而能用乎故前自指见以来不动不灭不还不杂及无碍之前半皆约不即之义分真析妄以决择乎离尘独立之体今此不分之科乃约不离之义泯妄合真以显洩乎与物混融之玅将使众生明乎不即之义则不沦生死明乎不离之义则不滞涅槃若相背而实相成也X于是大众非无学者闻佛此言茫然不知是义终始一时惶悚失其所守如来知其魂虑变慴心生怜愍安慰阿难及诸大众诸善男子无上法王是真实语如所如说不诳不妄非末伽黎四种不死矫乱论议汝谛思惟无忝哀慕此由闻两番印许故一众茫然也于是大众有学声闻闻佛如是之言茫然不知无是见无非见之二义后度而莫测其终前推而莫寻其始河汉其言亡其故步葢或是或非决于一定则可为守今则双许俱无曾无一定故惶悚而失其所守也如来知其魂虑变慴乃心生怜愍安慰阿难及大众云诸善男子勿用惊疑无上法王是真实语称真如理说无赚误之诳无虗伪之妄非同末伽黎外道託言有不死天一生不乱答人者当生彼天立为四种矫乱论议曰亦变亦恒亦生亦灭亦有亦无亦增亦减皆持两可终无决定今无是见无非见决定双遣二俱不立岂同彼矫乱不定哉但汝等心粗虑浅不谛思惟若肯谛思当有落处必不孤负汝哀慕之诚也贺云前用一喝使阿难矍然此用双许使大众茫然葢妄须顿破故一刀两段以扫之真难直说故委曲擒纵以穷之是时文殊师利法王子愍诸四众在大众中即从座起顶礼佛足合掌恭敬而白佛言世尊此诸大众不悟如来发明二种精见色空是非是义世尊若此前X缘色空等象若是见者应有所指若非见者应无所瞩而今不知是义所归故有惊怖非是畴昔善根轻尠惟愿如来大慈发明此诸物象与此见精元是何物于其中间无是非是此因大众茫然故须大智慧人代请决疑也是时文殊师利愍此四众乃从座起顶礼恭敬而白佛言世尊此诸大众不悟如来所发明二种精见色空无是无非是二义世尊若此前缘色空等象若是见者应当即万象而指出其象胡为不能若非见者应当即万象而一无所见胡为一瞩之时无处不是今此大众正由闻此深法义趣玄远无所归着卒难领会故有惊疑怖畏非若畴昔在法华会上善根轻鲜闻大法而不肯担当也惟愿如来大慈再为发明此诸物象与此见精元是何等物件乃在两楹之间既无有是又无非是乎是非是义者是与非是二种义也是义者无是见之义非是义者无非是见之义缺二无字语之略耳佛告文殊及诸大众十方如来及大菩萨于其自住三摩地中见与见缘并所想相如虗空华本无所有此见及缘元是菩提玅净明体云何于中有是非是此会见与物而归一真体以发明无是无非之旨也见即见精见缘即六尘色空等物想即六处识心相即六根身相并指身心也佛告文殊及诸大众由汝等未得首楞严大定故于万象中分物分X我分是分非若诸佛诸大菩萨自证首楞严三昧所谓那伽常在定无有不定时住此定中凡见分之见精及相分之见缘并所想相之身心皆如目病见空中华本无所有良由此见相二分元是菩提玅净明体所谓法性如虗空诸佛于中住住此法性尚不见有色空精见云何于中有是而复有非是乎世尊至此和盘托出矣问佛初惟以见为性而曲明其不与身心万物为侣似谓见独真而余皆妄矣今乃论妄则降见性同是空华论真则升诸法同为真体固是极理之论其奈无所适从何答下文虽自了然今更助一喻一真如大海中水见精如水之光诸所物象如水中之影特因愚者认影为实反忘其水今欲令其舍影认水其奈水体莹彻不见其形故且令其认彼水面之光故一一斥影为妄赞光为真欲其即光以识水也而彼愚者复执光影各自有体横起是非故复明其光影皆无有自体全惟一水是其实体故知光影虽曰皆虗然以光较影则影有生灭光无去来影各偏局光通周徧又光影虽皆即水然取影则有沦溺之危识光则有得水之益且影自是外境所暎而光实自体无余然则由斯喻而详彼见精之与万法虽同妄同真而得失差别仍判然矣文殊吾今问汝如汝文殊更有文殊是文殊者为无文殊如是世尊我真文殊无是文殊何以故若有是X者则二文殊然我今日非无文殊于中实无是非二相佛言此见妙明与诸空尘亦复如是本是玅明无上菩提净圆真心妄为色空及与闻见如第二月谁为是月又谁非月文殊但一月真中间自无是月非月世尊既与发明复恐不能信解要令文殊从旁添註故问之曰文殊吾今问汝即汝此身是箇真文殊还许此文殊外更添一箇文殊唤作是文殊得么还许此文殊内减却一箇文殊唤作无文殊得么文殊是大智慧人气味相投自然同声相应故曰即我一箇是真文殊此外不得更添一箇是文殊何以故若更添一箇是文殊则我便有两箇文殊然我有一箇真文殊在又不得唤作无文殊葢副本体而更有方可说是并本体而全无方可说非今不有不无于中焉有是非二相此喻正言除却一箇真体外添一箇万物是见不得减一箇万物非见亦不得以真如体不剩一法不欠一法圆同太虗无欠无余故也佛言既知真文殊上本无是非则此玅明之见与诸空尘之物亦复如是葢此见与物本是玅明无上菩提净圆真心由最初不觉而起一念故迷为业识转为见相二分相分所摄则有色空见分所摄则有闻见良以色空闻见依真而起如第二月既如二月则知本无岂可在第二月上妄生卜度曰谁为是月又谁非月不X知生是生非皆是未见真月者也文殊若但见一月为真则不妄立是非矣如第二月与前不同前单喻见此则兼喻色空也是以汝今观见与尘种种发明名为妄想不能于中出是非是由是真精玅觉明性故能令汝出指非指此又以法合喻重与发明也见即见精尘则内而身心外而万物咸皆该尽心亦属尘者以其为尘影故也由汝未曾住此首楞严定智眼不明于依他法上生种种徧计约身心而言见性在前约万物而言是见非见俱是虗妄乱想不得真实故不能于中出是出非如观第二月而恣其卜度终不出于是月非月之妄论也若得玅发真三摩提了知见精与身心万物元一真精玅觉明性本惟一体方得顿悟万法悉无自他之别肯复拟见性于身心之前而言其可指度见性于万物之内而言其不可指哉如净眼人得见真月决不指此月为是月非月也葢初坚执在前似妄谓可指及对物详辨又似谓不可指是皆妄想所惑拟度纷然今悟一真斯疑顿绝故曰出指非指故知迷现量则是非横生悟真性则空明廓彻如是而巳第八番显见不分竟出者超也指非指应前既有方所非无指示阿难白佛言世尊诚如法王所说觉缘徧十方界湛X然常住性非生灭与先梵志娑毗迦罗所谈冥谛及投灰等诸外道种说有真我徧满十方有何差别世尊亦曾于楞伽山为大慧等敷演斯义彼外道等常说自然我说因缘非彼境界我今观此觉性自然非生非灭远离一切虗妄颠倒似非因缘与彼自然云何开示不入群邪获真实心玅觉明性此第九番显见超情也自然因缘皆是妄情计执今此见性并不属此故曰超情也觉缘即见性也以见性能见明见暗见塞见通徧缘一切故目之为觉缘也阿难见如来发明精见色空元是菩提玅净明体方得领悟见性周徧之语而复疑其滥于外教违于自宗也故白佛言世尊诚如法王所说觉缘果然周徧果然常住果然不生灭者则先梵志金头外道所立二十五谛中第一冥谛谬称冥性常住及投灰等诸苦行外道计有神我徧满十方而今所说觉缘徧十方界与彼所计冥谛神我徧十方界者有何差别乎此与认鱼目为明珠认山鸡为彩凤者无异矣又昔世尊亦曾于楞伽山为大慧等广辨内教与外道所以不同之义彼外道等常说自然谓内而心性外而万物悉本无因自然而然如云谁开河海堆山岳谁削荆𣗥画禽兽世无一切能生者是故诸法常自然斯则拨无因果不立修证故佛广说因缘以破之以我所证境界非彼所证境界故也我今观此觉缘见性X亦是自然本有不遗故非生究竟不坏故非灭一真一体故远离虗妄无自无他故远离颠倒千差之内处处现成万象之中头头逈出如是不特与如来所说因缘相违反与外道自然相合违反自宗滥及外教一涉于邪又成虗伪复入昏冥不知世尊更有何等方便开示如来所说与彼外道所计各有不同我等始得不入羣邪方得真实心及玅觉明性也因谓因生种子缘谓助发资缘如百谷等物须以根种为因水土为缘方能生出萌芽也佛为权乘说法皆谈因缘钟云楞严圆教全相是性阿难分性相为二故疑外道真我与玅觉混前文云见必我真我今身心复是何物谓身心之外别有见性即是疑根也即此便成和合不和合二相何以明之谓有一真我在十方之中便是和合谓真我与十方体不相杂便是不和合世尊不与分疏但举五阴六入十二处十八界本如来藏玅真如性及七大圆融周徧乃是远离和合与不和合及因缘自然诸计消亡外道之真我不辨而判然矣与彼自然与字犹类也云何开示者阿难实以为自然而但求不同于外道不知何但不同且了无自然之义也道开曰此方道教谓天法道道法自然真计自然也佛告阿难我今如是开示方便真实告汝汝犹未悟惑为自然阿难若必自然自须甄明有自然体汝且X观此玅明见中以何为自此见为复以明为自以暗为自以空为自以塞为自阿难若明为自应不见暗若复以空为自体者应不见塞如是乃至诸暗等相以为自者则于明时见性断灭云何见明此破自然也佛告阿难我今如是破妄心显见性不知费多少曲折开多少方便真实为汝汝犹不悟乃复惑为自然耶阿难若汝必执见性为自然者须当甄别明白自巳有箇实体不迁不变方是自然且汝观此妙明见性所见诸相明暗空塞之中定指何法为自然体若以明为自然者则此见性只合见明不合见暗若复以空为自然者只合见空不应见塞如是乃至诸暗等相但以为自即不复见明以在此自然即应在彼断灭也今既明来见明暗来见暗随见随变则知觉性定非自然云何执为自然耶钟云自然谓自体本然也自体本然则不随境变今皆随变非自然矣阿难言必此玅见性非自然我今发明是因缘生心犹未明咨询如来是义云何合因缘性佛言汝言因缘吾复问汝汝今因见见性现前此见为复因明有见因暗有见因空有见因塞有见阿难若因明有应不见暗如因暗有应不见明如是乃至因空因塞同于明暗复次阿难此见又复缘明有见缘暗有见缘空有见缘塞有见阿难若缘空有应不见塞若缘塞有应不见空如是乃至缘明缘暗同于空塞X此破因缘也阿难言必此玅见既非自然定属假借如四缘生识之类我今发明是因缘生矣然心犹未明必当咨询如来此觉性本来徧常性非生灭云何方得契合因缘之旨佛言汝言因缘吾复问汝汝今因见明暗空塞而后有见性现前者则此见性于明暗空塞中因何而有阿难若以明为种子而得生者及其以暗代明即如以沙易谷苗何以生应不见暗因暗亦然乃至因空因塞亦同明暗复次阿难汝此见性于明暗空塞中缘何而有阿难若以空为生见之助缘者及其以塞代空即如以火易水芽何以发应不见塞缘塞亦然乃至缘明缘暗亦同空塞今既见明又能见暗见空又能见塞则知体性不变不从因生不随缘生明矣钟云假物为因循物为缘既无定趣非因缘矣按见性是自体明暗色空是他法自体能随他法非自然也他法不能变自体非因缘也当知如是精觉妙明非因非缘亦非自然非不自然无非不非无是非是离一切相即一切法汝今云何于中措心以诸世间戏论名相而得分别如以手掌撮摩虗空秪益自劳虗空云何随汝执捉此下重重拂迹结显觉性不变随缘随缘不变也以执自然者不解随缘执因缘者不知不变故有外道小乘之别若夫不变随缘随缘不变是世尊说法之弘范入理之深谈故结示云当知如是精X觉妙明不属因缘不属自然非不自然非不因缘本无非与不非亦无是与不是以此精觉玅明元清净体离一切相故非则皆非即一切法故是则皆是拟心即差动念即隔云何汝等于玅觉中指心作意乃以世间戏论名相所谓自然因缘者测度如来妙觉明性何异以手撮摩虗空虗空云何随汝执捉耶宗镜云因缘自然皆是世间言论有无真俗悉是分别识心若不直见其事欲以意解情求如将兔角弓架龟毛箭以无手人拟射须弥山徒役尘劳终无是处又先德云非因缘非自然玅中之玅玄中玄森罗万象光中现寻之不见有根源与此互相开发也诸世间者相宗中有学者世间非学者世间自然者外道所宗即非学者世间戏论因缘者权乘所宗即学者世间戏论也第九番显见超情竟此非以精觉妙明混为见性也然随缘不变不变随缘亦从见性悟出世尊语自分晓阿难白佛言世尊必妙觉性非因非缘世尊云何常与比丘宣说见性具四种缘所谓因空因明因心因眼是义云何此第十番显见离见也夫见精既曰真妄和合则可约义而分真妄二见但约真见带妄时即名妄见离妄时即名真见今言离见者即真见离于自体中一分妄见而巳非谓离身边等见也阿难白X佛言自然之非则吾既得闻命矣世尊若谓此妙觉见性为非因缘者世尊云何常与比丘宣说见性具四种缘所谓因空因明因心因眼目前不空不明何以有见吾心无眼何以能见所以必堕因缘今示见精全不託此岂今是而昔非耶抑今昔义同而我未达耶阿难所引见性葢是眼识如来所示乃是根中之性大乘眼识九缘方生小乘法中粗具四终缺一不可然皆眼识得生之缘心指第六识以小乘不达七八心法惟一也儒云心不在焉视而不见是也规矩谓愚法声闻不分根识信乎钟云因缘自然二皆被斥而不问自然者非自教也因缘自教故重起问法相宗中但说因缘生识初未曾说四缘生妙觉性以妙觉性非生因之所生故阿难认妙觉性从因缘生混误甚矣故下文先破见性不属四缘反显妙觉性是见性所不及者决不属因缘也佛言阿难我说世间诸因缘相非第一义此明昔教与今教大不同也佛言阿难我昔说因缘但为对治自然诱引小乘一时权宜之说非今所说第一修证了义之教也何得取彼而难此乎昔日常谈四缘生识者正为外道妄执自然故借因缘以破之所谓以楔出楔第二门头事也阿难吾复问汝诸世间人说我能见云何名见云何不见阿难言世人因于日月灯光见种种相名之为X见若复无此三种光明则不能见阿难若无明时名不见者应不见暗若必见暗此但无明云何无见阿难若在暗时不见明故名为不见今在明时不见暗相还名不见如是二相俱名不见若复二相自相陵夺非汝见性于中暂无如是则知二俱名见云何不见此探其所借之缘而折之也佛云阿难吾复问汝即如世人各各自说我为能见是因何物而成见既巳成见复因何物而不见阿难答言世人因日月灯光见种种相故名为见若无日月灯光则不能见此明见与不见皆属因缘故知见性从因缘生矣世尊借其语以破之曰阿难若此见性无此三种光明名不见者应不见暗矣若谓虽不见明必能见暗者斯则但是无明云何称为无见耶阿难若谓在黑暗中不见光明名不见者则应在白画时不见黑暗亦名不见如是则见暗见明俱名不见有是理乎若谓明来暗谢暗来明谢自是明暗二相自相倾夺非关见性暂有暂无如是则知见暗见明皆名为见云何见暗之时名为不见哉当知顺世间法惟许明见不许暗见须假多缘今自指根以来即取暗中有见然则暗中之见尚不用眼何假空明及分别心耶是则显一暗中之见则四缘俱破矣阿难误认妙觉性为因缘法然且不独妙觉性不属因缘即见性又何曾属因X缘哉故此且借名见者以破之是故阿难汝今当知是明之时见非是明见暗之时见非是暗见空之时见非是空见塞之时见非是塞四义成就汝复应知见见之时见非是见见犹离见见不能及云何复说因缘自然及和合相此引自体离缘以例真见离见也是故阿难汝今当知我从前所说此见见明非明见暗非暗见空非空见塞非塞明乎能见之性非即所见之境皆是离缘第一义巳自超乎因缘宗矣明暗空塞之四义既成就能例之法如此汝复应知此见精中真妄和合有本体真见即带一分无明妄见当真见忽尔现前便能彻见妄体然才一见时则斯真见之体巳即脱于妄见不复堕于其中故曰见见之时见非是见良以上之四义皆以能见之性见于所见之境而性即非境今亦例此以能见之真见见于所见之妄见而真见即非妄见也夫此真见尚犹离于杂妄之见精而使见精不能及则岂有并见亦离而尚可谓其待于因待于缘乎云何复以世间戏论妄为拟议而说因说缘与对因缘之自然及类因缘之和合相也此是世尊引尊者向万仞悬岩处更与一推要令撒手承当耳钟云将明暗色空推论成就见性离此四尘之义是则见性不属缘生明矣然见性虽不属缘生犹属自巳业识变现与妙觉性尚隔一层故乘便破之X曰汝复应知见见之时见非是见见犹离见三句上三箇见字指性体下三箇见字指见精葢又以见精为妄而性体为真矣是则性在见中名为见精性离于见名为见见语意若谓见明见暗见空见色特见耳妄见也见此见者方称真见真见巳离见矣非彼见所能及况因缘自然和合等相而能及之哉见精属第八识真中带妄故下文举别业同分二种妄见说明下三箇见字所谓眚即见劳影见俱眚等是也妙觉性属第九识纯真无妄故下文又以彼见真精性非眚者故不名见说明上三箇见字葢清净实相即真见也即前之精觉玅明也此正起信论中所谓从等入玅用究竟觉观照生相无明识阴巳尽之时乃入地菩萨随分觉中所不能及宜阿难之迷闷也又云见见之时见非是见见犹离见见不能及葢直显真性离却见精矣近交光以为如来意重显见力辟破见之说不知八还以前可云显见如金在鑛不能去鑛至此则真性独存而见精自然销落如一月是真更无第二月矣乃见自破非人破见也汝等声闻狭劣无识不能通达清净实相吾今诲汝当善思惟无得疲怠妙菩提路此极口勉励也良由汝等声闻局溺旧闻得少为足既狭且劣而无甄别之智一向只在徧计依他上寻覔生活不能通达一切无染诸相非相之实X相吾今既巳诲汝汝巳得闻当更深思细察努力勤行勿得悠悠忽忽半途止息自生疲怠良以欲至菩提唯此见精一路为最玅也第十番显见离见竟通上十科论之初科则显其脱根脱尘逈然而灵光独耀二科则显其离身离境凝然而本不动摇三科则显其尽未来际究竟不灭四科则显其从无始来本有不遗五科则显其无往无还挺物表而常住六科则显其不杂不乱超象外以孤标七科则显其性元自在转万物而大小何拘八科则显其体本混融譬一月而是非莫辨九科则显其诸情不堕远越乎外计权宗十科则显其自相亦离转入于纯真无妄显见至此可谓显之至矣旧解总将如是显意而悉为破见亦独何欤特就众生迷位尚有二种见妄未除故曰带妄显真耳带妄显真巳竟此下剖妄出真也二种颠倒见妄如璞蕴玉而见之真精如玉在璞故带妄示真如指璞说玉虽珍贵非虗而粗石未剖美玉未莹此科剖妄出真如剖璞出玉精莹焕发矣是以前之破识破至无体乃为真破此之剖妄实体反露所谓不毕竟破似破而实显也可槩以为破乎阿难白佛言世尊如佛世尊为我等辈宣说因缘及与自缘诸和合相与不和合心犹未开而今更闻见见非见重增迷闷伏愿弘慈施大慧目开示我等觉X心明净作是语巳悲泪顶礼承受圣旨此因疑见见非见而重请发明也阿难白佛言世尊如佛为我等宣说因缘自然是我所巳问者并及诸和合相与不和合是我所未问者此等四义见性皆离我心犹未开悟巳是迷闷又闻见见非见之说夫世尊既曰见性不动不灭非舒非缩乃至见与见缘元是菩提妙净明体则此见精即玅觉性明矣而忽复云见见之时见非是见见性是一何故说真说妄时抑时扬反覆无定令我迷闷益增尤不知其所以然伏愿弘慈施大慧目开示我等觉心明净良以纤疑在念则觉不明净必须释迷闷而开未开然后觉心无不明净矣作是语巳悲泪顶礼以承受圣旨焉佛启清净实相而阿难又乞慧目则此下圆发空如来藏无疑矣钟云破和合不和合在后而此牒巳闻则后文应寘前破因缘之次况因缘自然和合皆是徧计义类相从合居一处破之尔时世尊怜愍阿难及诸大众将欲敷演大陀罗尼诸三摩提妙修行路此经家叙佛意也陀罗尼此云总持谓总一切法持无量义也诸三摩提总目二十五圆通妙修行路密指耳门以此二句释上陀罗尼显修门中耳根圆通即大总持也不依旧註平派定慧止观等葢凡欲事妙修先求真智广开真智皆所以为玅X修之地故佛方近谈微密观照而经家先遥叙之观将欲二字则其意甚远在五六卷中也尔时世尊怜愍当机及诸大众将欲敷衍大总持门诸三昧中最简最要妙修行路告阿难言汝虽强记但益多闻于奢摩他微密观照心犹未了汝今谛听吾当为汝分别开示亦令将来诸有漏者获菩提果佛意如此乃告阿难言汝虽强记但恣口耳未了实义于奢摩他性具本定微密观照本具照体朗然现前者心犹未了汝今谛听吾当分别开示亦令将来诸有漏者尽获菩提极果焉有漏尚令成佛无漏不待言矣起心对镜思惟粗观非微也制身静坐出入定相非密也简异于此故曰微密又离妄绝相曰微即相无相曰密今所说见见非见乃至七大徧周正离妄绝相微观照也下文满慈二答正即相无相密观照也此意照尽三如来藏是谓真智由此真智方能造后妙修也钟云微密观照者对粗疎言故曰微密以分别觉观为粗疎故以反观之智为微密以用此而见暗见明谓之觉观用此而反观自性破除业识直见觉性即名微密观照非二物也阿难一切众生轮回世间由二颠倒分别见妄当处发生当业轮转云何二见一者众生别业妄见二者众生同分妄见X此将见性演为二种见妄也阿难我谓见见非见者岂无故哉良以真见中元有二种妄见耳彼一切众生自凡夫上至二乘未免分段变易生死而轮回世间者皆因最初一念不觉无明妄动转此觉性遂成见分以有见分遂有相分而成二种颠倒分别见妄以背觉性而合无明故曰颠倒以有微细流注分别根身器界故曰分别是二见妄背清净觉突然而起但有惑现未及业招故曰当处发生即于当处惑境之中取着造业随业受报次第迁流故曰当业轮转是则见妄能招如是大患故不可不了悟而远离也然所谓二见者云何为二一者众生别业妄见约一人一识所见根身器界而言也二者众生同分妄见约多人多识所见根身器界而言也要知见性是不龟手之药在人善用不善用耳若果善用则即妄是真若不善用则全真是妄而又何疑于见见非见之旨哉问阿难既疑见见非见世尊不直答而广明二种见妄者何耶答若不广示妄见有见不能显发真见无见故下文广约一人多人对辨应知未离无明眚病者无论凡小即等觉菩萨亦名见妄唯佛一人眚病尽除方名真见耳当处发生者当处显不动意如梦所见无量多境无量奔驰不离床枕寸步无移此即根本无名三细识相为二乘变易生死之因也当业轮转者即发润二种无明六粗识X相为凡夫分段生死之因也云何名为别业妄见阿难如世间人目有赤眚夜见灯光别有圆影五色重叠于意云何此夜灯明所现圆光为是灯色为当见色阿难此若灯色则非眚人何不同见而此圆影唯眚之观若是见色见巳成色则彼眚人见圆影者名为何等复次阿难若此圆影离灯别有则合傍观屏帐几筵有圆影出离见别有应非眼瞩云何眚人目见圆影是故当知色实在灯见病为影影见俱眚见眚非病终不应言是灯是见于是中有非灯非见如第二月非体非影何以故第二之观揑所成故诸有智者不应说言此揑根元是形非形离见非见此亦如是目眚所成今欲名谁是灯是见何况分别非灯非见此设喻以明别业妄见也云何名为别业妄见阿难如世间人目有赤眚则夜见灯光别有圆影而五色重叠焉于意云何此灯所现圆光为是灯之色耶为是见之色耶阿难若是灯色则无眚人应同见矣何不同见而唯有眚者见之若是见色见既成色矣则彼眚人又用何等见此圆影是则圆影不即灯见而有矣复次阿难若此圆影离灯别有者则合傍观屏帐几筵皆有影出矣而何独灯有若此圆影离见别有者则应不用眼瞩矣云何见圆影者仍是眚目也是则圆影亦不离灯见而有矣既非即灯见而生又非离灯见而有然则从X何处起是故当知灯上只有光明眚病乃成圆影不惟所见圆影是赤眚生即能见圆影者亦是赤眚所成故曰影见俱眚然能见眚之见体实未尝堕眚病中也故曰见眚非病是则圆影从赤眚生无关灯见不应执此即灯见生而曰是灯是见离灯见有而曰非灯非见也正如第二月非真月体亦非月影何以故以此第二之观揑目所成故既从揑出岂应执此是月之形非月之形离我见生非离我见生此亦如是眚即揑也圆影即第二月也既惟目眚所成灯见总无干涉更欲名谁是灯是见何况分别非灯非见耶所谓别业妄见如此当知目喻自觉圣智也灯喻本觉真理也赤眚喻无明业识也圆影喻根身器界也以如如智契如如理理智一如本无能所无明一动能所遂分故有根身器界发见耳经云凡所有相皆是虗妄旨哉此章只表喻未表法以法在进退合明下也诸讲法喻混搀遂增葛藤且难为下文矣钟云别业同分正阿赖耶中业识所变相见二分然观灯中圆影既非是灯又非离灯既非是见又非离见可见妄元无因见圆影者更无他故只是目眚怪头走者更无他故只是心狂眚除即是清净眼狂歇即是玅明心一部楞严只明非惟真心非因缘非自然即妄心亦非因缘非自然所谓识迷无因妄无所依尚无有生欲何为灭言不出此X云何名为同分妄见阿难此阎浮提除大海水中间平陆有三千洲正中大洲东西括量大国凡有二千三百其余小洲在诸海中其中或有三两百国或一或二至于三十四十五十阿难若复此中有一小洲祗有两国唯一国人同感恶缘则彼小洲当土众生覩诸一切不祥境界或见二日或见两月其中乃至晕适珮玦彗孛飞流负珥虹蜺种种恶相但此国见彼国众生本所不见亦复不闻此明同分妄见也云何名为同分妄见阿难此须弥山南阎浮提洲除却大海水中间平陆共有三千洲正中大洲东西括量大国凡有二千三百其余二千九百九十九洲在诸海中所有国土或三百两百最小者或一国二国以至于三四五十俱皆无论阿难若复其中最小一洲洲中止有两国其一国中共感恶缘当土众生覩诸不祥或见二日两月乃至恶气还匝之晕薄蚀之适妖气近日而如珮玦星芒徧指之彗芒气四出之孛横去之飞下注之流气夹日而如耳之负耳气映日而成形之虹蜺如是种种恶象但此一国人见彼国众生不惟不见亦复不闻见者共业所感也不见者以无同业也所谓同分妄见如此此比别业中既略即离二义复缺妄因略者意欲准上也缺者留待下进退文中例出也阿难吾今为汝以此二事进退合明X二事者同别二喻同别二法也进退者先进别业之喻合明别业之法次退别业之法复进别业之喻以例同分之法次复退一人别业之喻进一国同分之法例大千之同分也合明者谓以法喻同别比例发明也阿谁如彼众生别业妄见瞩灯光中所现圆影虽现似境终彼见者目眚所成眚即见劳非色所造然见眚者终无见咎例如今日以目观见山河国土及诸众生皆是无始见病所成见与见缘似现前境元我觉明见所缘眚觉见即眚本觉明心觉缘非眚觉所觉眚觉非眚中此实见见云何复名觉闻知见是故汝今见我及汝并诸世间十类众生皆即见眚非见眚者彼见真精性非眚者故不名见此进别业之喻合明别业之法也阿难如彼众生别业妄见瞩灯光中所现圆影此影虽有相现非是实有名为似境终彼见者目眚所成眚即见病妄发劳相实非灯色所造然见此赤眚者终非有眚病之咎良以眚不见眚而见眚者乃见之真体彼固无恙耳吾今以喻合法例汝今日以目观见山河国土之器界及诸众生之根身皆是无始见病所成目观是见分国土众生是相分无始见病即无明业识由彼无明初成业识转生见相二分则见如眚翳相如灯轮从此浩劫莫复清净故曰见病所成正合终彼见者目眚所成也夫见与见X缘二分俱依自证而起由依他起不是实有故亦曰似正合虽现似境也然此见相二分元是我本觉玅明心体忽起一念而成眚妄遂有能见及所缘耳此合眚即见劳非色所造也若以本觉明心觉此见精从赤眚生则此本觉明心虽在日用徧觉诸缘实非有眚之妄见可并此合然见眚者终无见咎也夫既觉缘非眚矣则知觉本是真眚本是妄未觉眚时觉常堕于眚中才觉是眚觉早出于眚外此即向前所说见见之时见非是见之义也葢觉眚即脱于眚便是见见即脱于见云何将此离见之见而与觉闻知见齐称并列何异将荆山之璧与碔砆共价不亦悞哉是故当知汝今见我及汝并见十二类生此见有能有所皆是目中带眚之见非是照见眚病之见似彼照见眚病之见真而不杂于妄精而不杂于眚若摩尼之映色似明镜之现形终日见而不见有世间相故不可以带眚之见目之故曰见犹离见见不能及也汝何迷闷于此哉言见复兼觉闻知者一体同具也眼所现见名见从他传闻名闻自运巳心之所思搆名觉自内所受及自所证名知黄檗云学道人莫认见闻觉知但于见闻觉知处认本心以本心不属见闻觉知亦不离见闻觉知故也仁王经云金刚定前所有知见皆不明见唯佛顿解其一切智所有知见而得名见故曰妄知有知有所不X知真知无知无所不知妄见有见有所不见真见无见无所不见是故众生知见尽而后佛知见现也阿难如彼众生同分妄见例彼妄见别业一人一病目人同彼一国彼见圆影眚妄所生此众同分所见不祥同见业中瘴恶所起俱是无始见妄所生此退别业之法复进别业之喻合明同分之法也以别业妄见虗而易明同分妄见实而难信意欲将实者皆同于虗也阿难如彼众生同分妄见退而就彼别业妄见之例以一病目人同彼一国人彼病目人所见圆影属眚妄生例此一国之人所见不祥从共业中恶缘所起虽虗实有异所见不同然俱属无始见妄所生进灯轮以合明灾象则灾象固一国之眚翳也退灾象以合明灯轮则灯轮亦一人之瘴恶也例阎浮提三千洲中兼四大海娑婆世界并洎十方诸有漏国及诸众生同是觉明无漏玅心见闻觉知虗妄病缘和合妄生和合妄死此退别业之喻进同分之法以例大千也既一国所见不祥从瘴恶起则南阎浮提三千洲中诸国皆然南洲诸国既尔其余三洲诸国皆然一日月所统世界既尔则释迦所统百亿日月大千世界亦然大千世界既尔则释迦十方分身诸佛所统世界诸有漏国亦然良以此等众生同是觉明无X漏玅心最初一念妄动转为见闻觉知由此四种根中积生无始虗习乃至分剂头数和合一处为虗妄病缘俱时而生俱时而死生死根本实基于此故起信云生灭与不生灭和合非一非异名阿黎耶识为流转生死因也问别业之喻何以不例大千答以大千与一国同在同分妄见中收但恐一时不能领会故以喻合明一国之同分即以一国之同分例大千之同分也进退合明竟若能远离诸和合缘及不和合则复灭除诸生死因圆满菩提不生灭性清净本心本觉常住此发明转二种见妄为涅槃菩提元清净体也诸和合缘者即发润二种无明以与境界为缘和合而起即六粗识相为分段生死因前文所云当业轮转者是也不和合缘者即根本无明背清净觉突然而起即三细识相为变易生死因前文所云当处发生者是也若将此微密观照照破二种无明则二死之因永离二死之果永绝矣至此可称圆满菩提可称不生灭性可称清净本心可称本觉常住今汝二种见妄未除二死未出业识茫茫无本可据便欲将此生死根本当妙觉性不亦太早计乎若善思惟能以微密观照照见生死根本从命根下勐力一刀一斩齐断方与清净玅觉名目相应矣密严偈云如来清净藏世间阿赖耶如金与指镮展转无差别以诸佛了之成清净藏X众生执之为阿赖耶如真金随炉火之缘标指环之异名真心随染净之缘成圣凡之异号认假名而二见俄兴悟真体而一心圆证也贺云此正所谓离见也和合缘即下文分为六和合也不和合即下文湛入合湛归识边际也二种俱属见精但和合是行阴不和合是识阴与首卷二种根本相应前以攀缘心为生死根本以识精元明为菩提涅槃元清净体此又以识精中一分妄见为生死根本须离此妄见然后灭除生死根本纯是菩提涅槃元清净体故曰见犹离见见不能及正应此段远离诸和合缘离字按二种见妄虽曰颠倒分别然此分别乃任运历然不昧而巳所谓微细流注分别非作意计度粗分别也总谓之见妄者体即陀那细识见分中和合一分深惑下文诸佛所称俱生无明生死结根是也十番所显即其本具之真何干于妄二见所破即其本具之妄何碍于真向后四科七大所显如来藏性非别有体即此见性转名藏性耳破二种见妄竟阿难汝虽先悟本觉妙明性非因缘非自然性而犹未明如是觉元非和合生及不和合见见巳明迷闷巳解但阿难原问因缘自然诸和合相与不和合心犹未开而前超情科中巳明因缘自然二义独和合与非和合未与发明故称唿而告之云阿难此觉玅明非因非缘亦非自然乃X我所巳说汝所先悟者无烦再赘矣若乃如是觉缘非和合生及不和合汝实未悟我亦未说今岂吝为汝开示哉阿难吾今复以前尘问汝汝今犹以一切世间妄想和合诸因缘性而自疑惑证菩提心和合起者则汝今者玅净见精为与明和为与暗和为与通和为与塞和若明和者且汝观明当明现前何处杂见见相可辩杂何形像若非见者云何见明若即见者云何见见必见圆满何处和明若明圆满不合见和见必异明杂则失彼性明名字杂失明性和明非义彼暗与通及诸群塞亦复如是复次阿难又汝今者玅净见精为与明合为与暗合为与通合为与塞合若明合者至于暗时明相巳灭此见即不与诸暗合云何见暗若见暗时不与暗合与明合者应非见明既不见明云何明合了明非暗彼暗与通及诸群塞亦复如是此破和合也和合者混万物而为一也若果和合应无菩提故破之云阿难吾今复以所见前尘问汝汝今犹以世间妄想诸因缘性而自疑惑执此清净觉心亦是和合而起者则汝玅净见精在明暗通塞之内与谁和耶且所谓和者如水和土混而不分之谓也若谓见精与明和者且汝举眼见明适当明相现前之时从何处所杂此见精而与之和耶且明之与见两不相杂故历历可辨若两X相杂则明失其明见失其见复何形像而知见与明和耶且凡物之杂和者必先相离而后相即若谓明相现前而非是见则相在相处见在见处各不相知不应有见云何见明若谓明相现前即是见者则见不自见今乃云何见见是则杂即双绝又何由而成和乎必曰见性圆满则无空处可与明和若曰明相圆满又无隙处可容见性若谓见必是见明必是明各各相异今若杂和则见失其名明失其字岂不失彼本明名字不惟失其名字又杂则并失见与明之本性名性俱失而曰见与明和决无是义是则和明之义不成矣彼暗与通及诸群塞亦复如是可例而知其非和也复次阿难汝此见精在明暗通塞之内与谁合耶所谓合者如葢合函附而不离之谓也若此见精既与明合至于暗时明相巳灭此见亦随明灭决不复与暗合云何暗来又能见暗若谓虽则见暗而实不与暗合者既见时不合则必合时不见前言与明合者应非见明既不见明云何明合时了然知其是明而不是暗今既能见明复能见暗决知此见不与明合是则合明之义不成矣彼暗与通及诸群塞亦复如是可例而知其非合也阿难白佛言世尊如我思惟此妙觉元与诸缘尘及心念虑非和合耶玅觉元根中之性也诸缘尘尘也心念虑识也正X辨根性连带尘识非则俱非也阿难白佛言世尊和合不成即非和合如我思惟此玅觉元与诸缘尘及心念虑果非和合耶才离于是又堕于非矣钟云妄计分别不出自他共无因四性自然即无因因缘即共阿难所执空明心眼空明即他心眼即自又佛说同别二种见境见亦自境亦他既有自他必含共性由共性难破更作和合而说然则非和合义亦从自他开出为防恶习委曲搜扬耳佛言汝今又言觉非和合吾复问汝此玅见精非和合者为非明和为非暗和为非通和为非塞和若非明和则见与明必有边畔汝且谛观何处是明何处是见在见在明自何为畔阿难若明际中必无见者则不相及自不知其明相所在畔云何成彼暗与通及诸群塞亦复如是又玅见精非和合者为非明合为非暗合为非通合为非塞合若非明合则见与明性相乖角如耳与明了不相触见且不知明相所在云何甄明合非合理彼暗与通及诸群塞亦复如是此破不和合也不和合者不与万法为侣也若果不和合应无生死故又破之云汝今又言此觉性非和合者吾复问汝此玅见精在明暗通塞之内与谁非和耶且体相杂入既谓之和则体不相入方为非和如砖石并砌二体各不相入而中间必有边畔乃调之非和也若此见精不与明和则见X与明各有界限汝且谛观二种界限何处属明何处属见在见在明以何为畔阿难若谓明边际中必无见者则彼与此各有疆界各不相及巳不知明在何处齐何处而分畔云何成不成畔义则自不成非和义矣彼暗与过及诸群塞亦复如是可例而知其非不和也又玅见精非和合者在明暗通塞之中与谁非合耶且非合即离故逈不相遇方为非合若谓见性不与明合则见与明正如牛之两角两相乖戾又如以耳听明了无关涉既不相触则此见精且不知其明相所在云何甄别合与不合耶不能甄别则自不成非合义矣彼暗与通及谓群塞亦复如是可例而知其非不合也此后无结尾者以本属前超情科中余意故不另结必欲结之可准前文云当知如是精觉玅明非和非合非不和合乃至随汝执捉自此显见巳极而奢摩他从根指心方便亦尽向后转名如来藏性不复唿为见性之徧名矣克就根性真指真心巳竟旧说以上正当法界观中会色归空观此下会通四科即性常住也前科言寂常玅明之心最亲切处现具根中故克就根性直指真心然虽近具根中而实量周法界遍为万法实体今于万相中一一剖相出性是以不复称其见性之别名乃举其总名曰如来藏心玅真如性虽总别异称体惟一而巳矣X阿难汝犹未明一切浮尘诸幻化相当处出生随处灭尽幻妄称相其性真为玅觉明体如是乃至五阴六入从十二处至十八界因缘和合虗妄有生因缘别离虗妄名灭殊不能知生灭去来本如来藏常住玅明不动周圆玅真如性性真常中求于去来迷悟生死了无所得上云见妄即见之相妄也见精即见之性真也此承上而言阿难不但见精相妄而性真也汝犹未明世间一切浮尘诸幻化相如阳𦦨空华干城梦境尘埃野马无根之物当处出生来无所从随处灭尽去无所止此等浮尘徒有虗伪名相实无自性若论其性真即众生玅觉明之实体而巳良以玅觉明体如镜浮尘幻化如镜上之影影虽至虗境体原实所以诸相至虗其体皆实以其即玅觉明体故也彼等至虗之法尚是真觉之体况阴入处界是众生自巳护惜之物而独非真觉之体乎且举平日所谈诸世间法如色受想行识之五阴眼耳鼻舌身意之六入六根六尘之十二处以至根尘识之十八界如是四科人皆知其因缘和合虗妄有生因缘别离虗妄有灭殊不知此生灭去来既皆虗妄既无自体而所以能现乎此者果是何物当知本是如来藏中常住玅明不动周圆玅真如性随缘乍现而巳夫不达妄是真如故妄似有体今既是真常性体则去来迷悟生死于真常X中亦是幻妄称相杳无实之可得矣如覩镜中之物不知是镜中之影故悞谓有体才知是镜中之影则惟镜而巳岂复有一物之可得哉因缘和合四句今惟解明色阴余可例知如五根六尘合为十一色法谓之色阴须于前世对此诸法取着薰种纳于赖耶识中所谓因也至于中有自求父母之时即父母为境引发憎爱所谓缘也此固因缘和合由是在胎而结五根出胎而住六尘名之为生若深究此生亦同梦等来无所从当处出生故曰虗妄有生然此因缘本是生灭之法随前业力而为修短之限限尽自当分散此固因缘别离由是五根六尘一时俱失名之为灭若深究此灭亦同梦等去无所止随处灭尽故曰虗妄名灭色阴如是余一切法亦复如是如来藏者言众生心中隐覆如来故名如来藏即起信论中之一心也一心开二门一者心真如门二者心生灭门众生顺生死流故生灭全显而真如全隐然生灭无体而其体全是真如故佛明此生灭去来即众生如来藏中玅真如性也常住不动离于凡夫之生死玅明周圆拣于二乘之涅槃八字皆称真如之德也虽曰妙真如性亦即前十番所显见性之全体耳贺云上文破妄心破二种妄见是破妄之极丝毫混真不得曰见非是见曰非因缘非自然非和合及不和合是显真之极丝毫容妄不得至此X阿难剖判明白不复认沤为海矣但恐阿难看得真妄太分未免离波覔水故曰汝犹未明云云使知全相是性全沤是海依他圆成本无二体方是事事无碍一真法界也又云此处本意非欲人知其为妄乃欲人知其为真葢妄无自体全是一真非以相妄与性真对说也按后细剖阴入处界虗妄本如来藏玅真如性近五千言文繁语奥初学急难理会只将此总标一切浮尘诸幻化相至求于去来迷悟生死了无所得百余言熟读死味义旨了然此学经简要之法也阿难云何五阴本如来藏玅真如性此先征起也五阴古翻为阴新译为蕴蕴是积聚阴是葢覆积聚有为葢覆真性二义兼之始备以下四科总不出色心二法此葢合色开心为愚心不愚色者说也意谓阴等本是世间有为之法今一旦许即藏性岂无其说乎钟云阴若有性则与真如敌体并立惟其无性全是真如故下释中只明其无性也阿难譬如有人以清净目观晴明空惟一晴虗逈无所有其人无故不动目睛瞪以发劳则于虗空别见狂华复有一切狂乱非相色阴当知亦复如是此先明色阴也色以质碍为义既合五根六尘为一色阴则非惟根身亦兼器界也瞪直视貌阿难何谓色阴譬如有人以清净目观晴明空晴虗逈X然无所有也其人无故不动目睛直视发劳则见虗空中狂华乱坠复有一切狂乱非相如毛轮二月飞蝇垂发等色阴当知亦复如是以玅觉明圆照法界清净本然一法叵得不觉动念转成见相而十一色法弥满乱生何异虗空见华耶四空天与舜若多神乃至二乘涅槃妄解色灭若无此破彼等遂谓离于色阴矣阿难是诸狂华非从空来非从目出法中凡小计色从心外有权教计色从心内生故喻中标定二义而双破之阿难是诸狂华虽现空中非从空来虽属目见不从目出如是阿难若空来者既从空来还从空入若有出入即非虗空空若非空自不容其华相起灭如阿难体不容阿难此破华从空来也如是阿难若此狂华从空来者既从空来还从空入若有出入便有内外既有内外即非虗空空若非空便是实体自不容其华相起灭如汝阿难既有实体更不复容阿难生起云何而言华生于空耶若约法中计色从心外有者亦说色法俱从空出如西域凡小推论身界成坏皆是微尘聚散而折尘无巳必至虗空故执诸色皆从空出此方儒道经书不一而意旨皆谓虗以生气气以成形是万相固本于一气而一气乃始于太虗质之西域旨趣大同大抵世智不达太X虗何所从来但见万有皆从无起遂谓无为有源岂知非其源乎贺云还从空入还字与旋字同犹言灭也既从空中出来则灭时定钻进虗空去了有出有入便是有体之物既是一物岂容他物在中起灭如阿难身中又岂容一阿难钻进钻出耶喻此色阴若从净法界中来者色阴破时当钻入净法界中去矣有出有入则净法界便是一件实物既是实物又岂容色阴于中出入耶若目出者既从目出还从目入即此华性从目出故当合有见若有见者去既华空旋合见眼若无见者出既翳空旋当翳眼又见华时眼应无翳云何睛空号清明眼此破华从目出也又若此空华从目出者既从目出即应还归于目若从目出则此华性当合有见若有见者出去既为空中之华旋归应见自巳之眼若无见者徒而遮障出则既能翳空旋亦合当翳眼又若华从目出华巳出目当见华时眼应无翳无翳便可称清明眼何故必见晴空无华方号清明眼耶是则计从目出者无有是处矣若约法中破色从心内生者应云迷时色既出心悟时色应入心有知入当见心无知入常障心又迷者色出心应无障悟者色入心应有障云何无障然后号清净心乎问万法唯心何又破心内生乎答法虽唯心而实亦不曾生故终亦无所灭此圆X顿人一悟无生全妄即真权人不忘法从心生必灭妄始真故须破之也是故当知色阴虗妄本非因缘非自然性此结妄即真也二处求之既无从出足知色阴虗妄本无生体曰虗循业伪现曰妄相既虗妄而能现者竟何物乎本即是非因缘非自然之玅真如性也葢常住不动则体恒无变故非因缘玅明周圆则随缘变现故非自然夫性本非外岂从心外而有性本无生何曾心内有生此二处所以俱非也所谓色阴本如来藏玅真如性者如此阿难譬如有人手足晏安百骸调适忽如忘生性无违顺其人无故以二手掌于空相摩于二手中妄生涩滑冷热诸相受阴当知亦复如是阿难是诸幻触不从空来不从掌出如是阿难若空来者既能触掌何不触身不应虗空选择来触若从掌出应非待合又掌出故合则掌知离则触入臂腕骨髓亦应觉知入时踪迹必有觉心知出知入自有一物身中往来何待合知要明为触是故当知受阴虗妄本非因缘非自然性此下开一心法为四阴而此明受阴即玅真如性也受者领纳为义谓对违顺俱非之境而生苦乐舍之三受也四阴皆心众生认为巳灵不同色阴计从内外但计实有今亦以二处无从显其虗而非实耳阿难何谓受阴譬如有人手足晏安百骸X调适忽如忘生无违无顺尚不觉有身安知有受其人无故以二手掌自相摩擦于二手中妄生涩滑冷热诸相受阴当知亦复如是藏性无受如人晏安迷生诸受如摩手觉涩等也阿难是涩滑冷热诸相所谓幻触也是诸幻触不从空来不从掌出如是阿难若谓此触从空来者既能触掌亦能触身不应虗空有所选择而独来触掌是则不从空来矣若谓此触从掌出者应须独掌自生何须待合又若必从掌出掌合则知其出掌离应知其入若必有入则其邻近之臂腕骨髓应亦知其入时踪迹云何不知若使臂腕骨髓实有觉心知其出入则是元有一物身中往来自触何必更待掌合而知其出方始名为触耶是则不从掌出矣既知二处皆非则当知此受阴虗妄元无自性本即是非因缘非自然之玅真如性也所谓受阴本如来藏性者如此此章喻即是法故不必法喻配合但当了喻之妄即会法之妄矣又诸识中皆有受相而前五识受用偏多固当分属眼等五识以眼等五识必根境相对而生触也阿难譬如有人谈说酢梅口中水出思蹋悬崖足心酸涩想阴当知亦复如是阿难如是酢说不从梅生非从口入如是阿难若梅生者梅合自谈何待人说若从口入自合口闻何须待耳若独耳闻此水何不耳中而出想蹋悬崖与说相类是故当知想阴虗妄X本非因缘非自然性此明想阴即妙真如性也想以缘虑为义谓于前境领纳之后忆持不忘固当偏属第六意识也阿难何谓想阴譬如有人谈说酢梅口中水出思蹋悬崖足心酸涩口不食梅而口中水出足不至崖而足心酸涩者岂非想乎想阴当知亦复如是目前根身器界为想所分别忆持者皆如念中之酸味思里之悬崖本非实有而坚滞不忘者想阴覆之也阿难如是酢说所引之水不从梅生非从口入如是阿难若此水从梅生者梅合自谈何待人说而后水出若此水从口入者口应先闻何又待耳若独耳闻此水何不即从耳出而又从口出乎梅不谈则非梅生口不闻则非口入耳不出则非耳致追究此水无所从来足知想阴不实矣想蹋悬崖与此说相类崖不思则非崖生足未触则非足入心不酸涩则非由心致酸涩无所从来足显想阴之虗矣是故当知想阴虗妄元无自性本即是非因缘非自然之玅真如性也所谓想阴本如来藏性者如此谭子化书云言臭腐之状则輙有所哕闻珍羞之名则妄有所嚥臭腐不曾来珍羞未尝见而有哕嚥者非妄而何与此相发阿难譬如瀑流波浪相续前际后际不相踰越行阴当知亦复如是阿难如是流性不因空生不因水有亦非水性非离空水如是阿难若因空生则诸十方X无尽虗空成无尽流世界自然俱受沦溺若因水有则此暴流性应非水有所有相今应现在若即水性则澄清时应非水体若离空水空非有外水外无流是故当知行阴虗妄本非因缘非自然性此明行阴即玅真如性也行以迁流为义即是徧行心所之思以能驱役自心造善不善等故即是业行于百法中摄法最多虽八识皆有迁流而末那迁流最胜以念念不断故虽八识皆有思而末那思为最胜以思量为性故故当偏属第七识也阿难何谓行阴譬如瀑流之水波浪相续前际后际不相踰越前不待后后不及前日夜滔滔无有间歇行阴当知亦复如是心心不住念念迁流亦犹瀑流之不可遏也阿难如是瀑流之性不因空生不因水有亦非水之本性是不即空水矣非离空水是不离空水矣如是阿难若此瀑流因空而生者则十方无尽之虗空应成无尽之瀑流而世界俱受沦溺矣无是理也则不因空生可知若此瀑流因水而有者则体应不与水一别有处所别有相状两俱现在如父生子各有体性然而无有则不因水有可知若此瀑流浑浊之时即是水性者则澄清时反非水体矣既澄清是水之体则瀑流亦非水性可知是则即义俱不成矣若此瀑流离空离水别有自体者则空非有外岂能离空水外无流岂能离水是则离义亦不成矣即离俱非X究此瀑流本从何起是故当知行阴虗妄元无自性本即是非因缘非自然之玅真如性也所谓行阴本如来藏性者如此若约法释空喻外境水喻内心流即行阴不因空生喻此行阴不因境生也不因水有喻此行阴不因心有也亦非水性喻此行阴亦非心性也非离空水喻此行阴非离心境也若计境生则境应有知一切无情悉能有念矣若计因心则应别有自体矣若计即心本性则行阴尽者反失心性矣然则行岂即心境乎若计离于心境则境实无边而心外无行然则行岂离心境乎阿难譬如有人取频伽瓶塞其两孔满中擎空千里远行用饷他国识阴当知亦复如是阿难如是虗空非彼方来非此方入如是阿难若彼方来则本瓶中既贮空去于本瓶地应少虗空若此方入开孔倒瓶应是空出是故当知识阴虗妄本非因缘非自然性此明识阴即玅真如性也识以了别为义虽诸识皆能了别而此识全収八海七浪又名业识以即生灭本故又名藏识以即真如体故固知识阴偏属第八识也阿难何谓识阴譬如有人以频伽鸟形之瓶塞其两孔满盛虗空于中而擎之千里远行用馈他国识阴当知亦复如是妄业如瓶妄识如空业牵识走如瓶擎空行三界六道无处不往如千里远行舍身受身如用饷他国阿难如是虗X空非从彼方而来不自此方而入如是阿难若谓此空从彼方来者则本瓶中既贮空去彼方置本瓶之地应少一瓶虗空矣而彼方之空未少也则虽来而实未曾来矣若谓此空于此方入者则当开孔倒瓶时应见虗空从瓶出矣而此瓶之空未出而入此方也则虽入而实未曾入矣来无所来至无所至皆由业迁使然妄见去来而实无去来是故当知识阴虗妄元无自性本即是非因缘非自然之妙真如性也所谓识阴本如来藏性者如此若约法释舍身如彼方来而前身之识未甞少受身如此方入而后身之识未甞来当知身死非去未死之先本不偏局于此身生非来未生之先本亦常徧于此但因不了互成明昧迷则任牵悟则同体体常不动用可牵移佛正欲众生悟全体而周大用也瓶喻牵识之业即第七末那又名业行也塞其两孔喻烦恼所知障塞二空也良以真如不动由七八二识迁流不住似有去来故有彼此今彼方不见空少此方不见空出则知识阴之无自体而如来藏性逈然独露矣永嘉明一念之中即具五阴谓隔碍真性即是色阴领纳在心即是受阴心缘此理即是想阴相续不断即是行阴历历分明即是识阴此五阴者举体即是一念此一念者举体即是五阴若以微密观照照见五阴则聚沫之色既虗水泡之受何有阳𦦨之X想非实芭蕉之行惟空幻妄之识无住而究竟坚固之体不越当前而得之矣五阴一科竟楞严说通卷二楞严经贯摄X卍XXX楞严说通卷之三巴郡了菴居士刘道开纂述成都昭觉沙门方示鉴订复次阿难云何六入本如来藏妙真如性此下显如来藏不离六根也不言根而言入者以通能入所入故如眼根流逸奔色等为能入眼以虗受色等为所入也观下吸字正与入字相应以六根各能吸入所对之尘故也开合原无此科要即内六处耳此先征起云复次阿难云何六入本如来藏妙真如性阿难即彼目睛瞪发劳者兼目与劳同是菩提瞪发劳相此明眼入本如来藏也阿难我前云譬如净目瞪以发劳别见狂华是以狂华为劳相矣然不但狂华是劳相也即此目睛与所瞪之劳又同是菩提心上所发之劳相也如子固是父之所生而兼父与子又同是祖之所生也钟云前喻以瞪为劳相目为净相此并净目亦为劳相兼目与劳即影X见俱眚四字见与见缘也又云同是菩提瞪发劳相便是识精元明注脚菩提即精也元明也瞪字劳字即识也别业同分二种妄见皆生其中葢菩提即真如瞪字乃真如中所生无明劳即业识发见居中二句等即转现二相言下便有劳歇即是菩提纵未歇劳菩提不忘二意因于明暗二种妄尘发见居中吸此尘象名为见性此见离彼明暗二尘毕竟无体有此眼根因于明暗二种妄尘中粘湛发见见精映色即吸此尘相而名为见性只是根揽尘而得名可见但有其名而巳夫离明见暗而见不随明灭离暗见明而见不随暗灭似为有体今若明暗双离毕竟见性作何形状当知但是託尘妄现而实无其体也问前说缘心离尘无体以显见性有体此又言见性离尘毕竟无体者何故答前以阿难认定缘心不肯放舍故就根中指性令识真心今因巳领真性尚执六根别有体相未融一性故复言见性无体虽说见性乃根中局执之自性非同前离眼廓周之见性也是前显性而此破相所以异矣更深究之此之破相亦欲其离相即妙真如性耳则显性之旨依旧同矣岂如缘心真破其一定无体哉钟云以见性对缘心则缘心为妄以如来藏对见性则见性亦带妄妄无自体总归于真毕竟二字乃了义之谓X如是阿难当知是见非明暗来非于根出不于空生何以故若从明来暗即随灭应非见暗若从暗来明即随灭应无见明若从根生必无明暗如是见精本无自性若于空出前瞩尘象归当见根又空自观何关汝入是故当知眼入虗妄本非因缘非自然性如是阿难据世情妄计皆谓此见乃从根出否则从尘生从空生耳当知是见非从明暗来非于根出不于空生何以故若谓此见从明来者则当暗之时巳随明灭应不见暗从暗亦然而何以见暗见明是则不从尘生矣若谓此见从根生者单根能生见性则何以双离明暗而如是见精本无自性是则不从根生矣若谓此见从空出者空离根尘则根尘俱成可见进即观尘退可观根又空自能见何关汝根之入是则不从空生矣是故当知此一眼入也无有实体故虗无所从来故妄然所以无实自体者以其体即真如所以不从三处者以其出自藏性本即是非因缘非自然之妙性乍现眼入而巳所谓眼入本如来藏者如此阿那律以葡萄朵换天眼从此悟入也四科七大总是指示阿难在日用见色闻声穿衣喫饭处讨寻头脑祖师家教人看话头便是此意但祖师不肯轻易兴人说破令其自猜自疑自对自觅毕竟此见从何处起久久捱拶到工夫纯熟向冷地里蓦然亲见便得千了百当决不轻易道出眼入虗妄四X字故香严云我不重先师佛法只重先师不与我道破如来慈悲太煞急推赤心寘人腹中故开口便为人说破此如来禅祖师禅之所以异也钟云约世情根出乃为正计余二防转计也阿难譬如有人以两手指急塞其耳耳根劳故头中作声兼耳与劳同是菩提瞪发劳相因于动静二种妄尘发闻居中吸此尘象名听闻性此闻离彼动静二尘毕竟无体如是阿难当知是闻非动静来非于根出不于空生何以故若从静来动即随灭应非闻动若从动来静即随灭应无觉静若从根生必无动静如是闻体本无自性若于空出有闻成性自非虗空又空自闻何关汝入是故当知耳入虗妄本非因缘非自然性此明耳入本如来藏也阿难眼家以瞪目而见空华耳家以塞耳而闻头响同一劳也兼耳与劳同是菩提瞪发劳相葢目劳止见空华菩提发劳则见闻齅尝觉知齐发矣有此耳根因于动而有声静而无声二种妄尘中发闻吸尘名听闻性而此闻性若离此动静二尘毕竟无体如是阿难当知是闻非动静来非根出非空生也何以故若谓此闻从静境生则动境现时此闻即随静灭应非闻动而闻万窍怒号者为谁若谓此闻从动境生则静境现时此闻即随动灭应无觉静而知此寂然无声者是谁若从根生不假动静亦复无闻若从X空出空既能闻应名为耳不名虗空又空自闻何关耳入是故当知耳入虗妄本即是非因缘非自然之妙性而巳所谓耳入本如来藏者如此观音大士以新卷叶换圆通根从此悟入也此惟有闻成性即非虗空与归当见根之文小异余并准上瞪乃眼之妄相而耳鼻舌身意五皆借用之阿难譬如有人急畜其鼻畜久成劳则于鼻中闻有冷触因触分别通塞虗实如是乃至诸香臭气兼鼻与劳同是菩提瞪发劳相因于通塞二种妄尘发闻居中吸此尘象名齅闻性此闻离彼通塞二尘毕竟无体当知是闻非通塞来非于根出不于空生何以故若从通来塞则闻灭云何知塞如因塞有通则无闻云何发明香臭等触若从根生必无通塞如是闻机本无自性若从空出是闻自当回齅汝鼻空自有闻何关汝入是故当知鼻入虗妄本非因缘非自然性此明鼻入本如来藏也阿难譬如有人急缩其鼻缩久成劳则鼻中闻有冷触因触分别通塞虗实二相以例诸香臭气兼鼻与劳同是菩提瞪发劳相有此鼻根因于通塞二种妄尘发闻居中吸此尘象名齅闻性而此闻性若离彼通塞二尘毕竟无体当知是闻非从通与塞来非于根出亦非空生何以故若从通来应不知塞如因塞有通应无闻云何又闻香臭若从根生不假通塞亦无闻性X若从空出闻既在空亦应回齅汝鼻如归当见根也又空自有闻何关鼻入三处无从是故当知鼻入虗妄本即是非因缘非自然之妙性而巳所谓鼻入本如来藏者如此此槃特迦以双垂爪换撩天鼻孔处也志公云终日添香换水不知身是道场果能向闻香闻臭处打失鼻孔便与三世诸佛同一鼻孔出气苏子由云畜鼻径参真面目掉头不受别钳鎚所以世人急畜而成劳特迦调息而成道冷因畜有不畜本无鼻入之妄类如是矣虗实亦通塞之义故惟以通塞致辨香臭又通时所齅阿难譬如有人以舌䑛吻熟䑛令劳其人若病则有苦味无病之人微有甜触由甜与苦显此舌根不动之时淡性常在兼舌与劳同是菩提瞪发劳相因甜苦淡二种妄尘发知居中吸此尘象名知味性此知味性离彼甜苦及淡二尘毕竟无体如是阿难当知如是甞苦淡知非甜苦来非因淡有又非根出不于空生何以故若甜苦来淡则知灭云何知淡若从淡出甜即知亡复云何知甜苦二相若从舌生必无甜淡及与苦尘斯知味根本无自性若于空出虗空自味非汝口知又空自知何关汝入是故当知舌入虗妄本非因缘非自然性此明舌入本如来藏也阿难譬如有人以舌自舔其吻舔之不巳令此舌劳或病无病甜苦味生若X论舌根惟有淡性兼舌与劳同是菩提瞪发劳相以此舌根因于甜苦与淡二种妄尘中发知吸尘名知味性此知味性若离彼甜苦及淡二尘毕竟无体阿难当知此尝甜与淡之知非甜若来非因淡有又非根出亦非空生何以故若甜苦来应灭于淡若从淡出应亡于甜云何又知甜苦二相若从舌生不假甜淡苦尘亦无知性若于空出但以虗空自当知味不必用口然后乃知又虗空自知何关汝入离尘无体无所从来是故当知舌入虗妄本即是非因缘非自然之妙性而巳所谓舌入本如来藏者如此此憍梵钵提在嚼饭处所证法门也且道将甚么喫茶喫饭若向此中寻得舌头落处便知徧覆大千世界广长舌相元不曾离却䑛吻边嚼饭处钟云甜苦动味也淡静味也三味约动静二尘阿难譬如有人以一冷手触于热手若冷势多热者从冷若热功胜冷者成热如是以此合觉之触显于离知涉势若成因于劳触兼身与劳同是菩提瞪发劳相因于离合二种妄尘发觉居中吸此尘象名知觉性此知觉体离彼离合违顺二尘毕竟无体如是阿难当知是觉非离合来非违顺有不于根出又非空生何以故若合时来离当巳灭云何觉离违顺二相亦复如是若从根出必无离合违顺四相则汝身知元无自性必于空出空自知觉何关汝入是故当X知身入虗妄本非因缘非自然性此明身入本如来藏也触是身家所对之尘二手俱是身根但举二手之冷热而身入一切妄觉皆类于此阿难譬如有人以一冷手触于热手冷多则热者从冷热胜则冷者成热此冷热二触合时知合离时知离以此合觉显于离知或以热涉冷而使冷成热或以冷涉热而使热成冷涉势若成皆因劳触而巳兼身与劳同是菩提瞪发劳相本此身根因于离合二种妄尘发觉居中吸此尘象名知触性而此知触觉触之体若离彼离合及离合中有违有顺之二尘毕竟无体如是阿难当知此觉触之觉非离合来非违顺有不于根出又非空生何以故若谓此觉合时来者当其离时此觉巳灭云何觉离乃至违顺二相违时顺灭顺时违灭亦复如是若谓此觉从根出者必无离合违顺四相欲覔身知亦无自性若谓此觉从空出者空自知觉何关汝入离尘无体无所从来是故当知身入虗妄本即是非因缘非自然之妙性而巳所谓身入本如来藏者如此此毕陵婆蹉在忍痛处所证法门也违顺者如热见重裘冷得絺绤是违夏得凉风寒得煖火是顺虽开四相终惟二尘也触有合触有离触然无合不能显离必因两相涉时觉其为合然后两不相涉时知其为离故曰以此合觉之触显于离知合离二觉皆因涉显X然涉势因何而成只因两手相摩之劳相而巳阿难譬如有人劳倦则眠睡熟便寤览尘斯忆失忆为忘是其颠倒生住异灭吸习中归不相踰越称意知根兼意与劳同是菩提瞪发劳相因于生灭二种妄尘集知居中吸撮内尘见闻逆流流不及地名觉知性此觉知性离彼寤寐生灭二尘毕竟无体此明意入本如来藏也阿难意根劳相难言之矣譬如有人身心劳倦则睡而眠睡之既熟便醒而寤寤而览尘斯忆眠而失忆为忘忘而又忆忆而又忘如是颠倒首尾循环剎那之顷为生为住为异为灭如初忆为生正忆为住始忘为异忘尽为灭灭巳又生生巳又灭生灭不停此皆是无始习气吸此习气中归意根四相迁流前然不离举此四相而意入一切妄知皆类于此故称意知根兼意与劳同是菩提瞪发劳相然生住异灭相虽有四总名法尘实惟生灭二尘而巳根能揽尘因于生灭二种妄尘集知居中五根言发此言集者发谓现行集谓种子以前五根现行皆从此中种子发生也于是吸撮内之浮尘如流逸奔色流逸奔声等然五根但能缘自分现量境不能一一互缘故见不到闻闻不到齅齅不到尝尝不到觉此意知根皆能缘能知有时见逆流于闻有时闻逆流于见如是五根往往流于不及之地是则名为昭昭灵灵觉知之性然此觉知之性本非真知若离X彼寤而生寐而灭之二尘毕竟无有实体法名内尘即退去诸法影像也亦名落谢尘如是阿难当知如是觉知之根非寤寐来非生灭有不于根出亦非空生何以故若从寤来寐即随灭将何为寐必生时有灭即同无令谁受灭若从灭有生即灭无谁知生者若从根出寤寐二相随身开合离斯二体此觉知者同于空华毕竟无性若从空生自是空知何关汝入是故当知意入虗妄本因非缘非自然性非惟无体亦复无所从来如是阿难当知此觉知根非寤寐来非生灭有不于根出亦非空生何以故若谓此觉知性从寤来者当寐之时巳随寤灭而今昏昏熟睡又现许多梦境者为谁若从寐来亦复如是若谓此觉知性从生时有灭时即随生巳灭其受灭者是谁若从灭有生时则同灭巳无其知生者又谁是则不从尘来矣若谓惟根自出而无关寤寐殊不知人身中肉心状如莲华开则明而合则昏寤则开而寐则合故此寤寐二相常随身开合无时暂离若汝觉知之根离此二尘此觉知者将同空华毕竟无性而世间之人非寤则寐曾有离于寤寐者哉是则不从根出矣若谓此觉知性从空而生空自有意自是空知何关汝入耶是则非从空生矣无体无从是故当知意入虗妄本即是非因缘非自然之妙真如性随缘乍现X而巳所谓意入本如来藏者如此此大迦叶从意知根入宝明空海所证法门也意即心之别名也五根揽尘惟此意根八识转觉惟此意根三界唯心惟此意根万法唯识惟此意根当知此意知根不独为天地根为万物根为无明根为诸识根为生死根抑且为涅槃根为菩提根转凡成圣正在乎此若打破此关唤作正徧知唤作始觉本觉圆觉妙觉无上觉一切觉究竟觉此是开佛知见一大关键处此章极善形容意根处在生住异灭四字而形容殆尽尤在寤寐二境想人生世间除了熟寐时那一刻不是意识流行处那一刻不是生住异灭变换处即在熟睡之中七颠八倒幻成梦境亦是独头意识用事生住异灭亦未尝停所以断送诸人汩没生死然迷者以为有体悟者知其无体非无体也即以如来藏性为体也会入之意深哉入处界三科破法有三种差别一者约缘破不局本法广破外缘也如灭火不径扑火但抽去其薪火自灭矣以火无自体也二者更互破言二法相依而立即须更互破之如蛟水相依两皆为患除之者驱蛟绝水之本泄水破蛟之居也三者从要破此有两种一者二法从要破如两木相倚而立但推倒一边二皆倒矣二者三法从要破如筋胶角三合为弓而胶为其要但除去其胶则筋角皆不成弓矣此之六入全是约缘破尘X即其缘也下十二处兼更互及二法从要破眼色耳声四处更互破也余八处二法从要破也后十八界全是三法从要破也然文虽从要而意实并破非同六入正意在根也学者详之六入竟复次阿难云何十二处本如来藏妙真如性此开色合心为愚色不愚心者说也色本是一开为五根六尘成十一处故曰开色心若对上五阴则合受想行识之四对下十八界则合六识及意根之七总收为意之一处故曰合心处方所也又定在也此十二处元一圆融清净宝觉由众尘隔越无状异生各分疆界如六国然不得混成一统故令阿难处处攻击若破一处则十一处不待招降而自服矣故其攻击处皆不施巧计不设云梯但借现前挺杖直驱之耳初卷七处破心是破心无处所此十二处是破处无处所也先征起云复次阿难云何十二处本如来藏妙真如性乎阿难汝且观此祇陀树林及诸泉池于意云何此等为是色生眼见眼生色相阿难若复眼根生色相者见空非色色性应销销则显发一切都无色相既无谁明空质空亦如是若复色尘生眼见者观空非色见即销亡亡则都无谁明空色是故当知见与色空俱无处所即色与见二处虗妄本非因缘非自然性此明见色二处本如来岁也法相宗以见相二分喻如蜗牛两角出则成双缩则为一以彼皆从自X证分变现故故世尊举现前见色处诘之曰且汝寻常但说一切法仗因托缘而生即今开眼见祇陀林及诸泉池于意云何还是因祇陀林生汝眼中之见而见此祇陀林乎抑亦因汝眼中之见生祇陀林而汝得见之乎此二句便是金刚圈栗棘蓬即三世诸佛分疏不下矣若谓是汝眼根生此祇陀林而汝得见者则汝眼根见空之时不见祇林而祇林便应销灭销则显发诸相一切都无夫空色相际而显色相既无更有何物显其空质耶谓眼生空相亦复如是若谓此祇陀林生汝眼见而令汝见祇陀林者则汝眼观空时非是观色既无能生之色自无所生之见见既销亡而见空见色更是何物谓空生眼见亦复如是是故当知见与色空俱无内外定在之处所色不生眼眼自寂灭眼不生色色自寂灭而执色兴见实有二处者皆是虗妄葢见色一体本来但是一非因缘非自然之妙性而巳此优波尼沙陀悟入处也始曰俱无处所次曰二处虗妄显是平破不同上之正破六入尘惟带言而巳钟云眼不生色色无处所也色不生眼见无处所也虗妄者无体也无处则无体无体而以真如为体故曰本非因缘非自然之妙真性也余五倣此阿难汝更听此祗陀园中食办击鼓众集撞钟钟鼓音声前后相续于意云何此等为是声来耳边耳往X声处阿难若复此声来于耳边如我乞食室罗筏城在祇陀林则无有我此声必来阿难耳处目连迦叶应不俱闻何况其中一千二百五十沙门一闻钟声同来食处若复汝耳往彼声边如我归住祇陀林中在室罗城别无有我汝闻鼓声其耳巳往击鼓之处钟声齐出应不俱闻何况其中象马牛羊种种音响若无来往亦复无闻是故当知听与音声俱无处所即听与声二处虗妄本非因缘非自然性此明耳声二处本如来藏也阿难汝更听此祇陀园中食办则击鼓矣众集则撞钟矣钟鼓音声前后相续矣于意云何此等为是声音来汝耳边而闻之乎汝耳往于声处而闻之乎抑为无来往而闻之乎阿难若谓声来耳边者一声不能徧至多耳犹一身不能竝往二处如我乞食于室罗筏城则祇陀林中无有我矣此声既来阿难耳处岂能又至多人耳处则目连迦叶应不俱闻何况其中千二百五十之众乃此众人一闻钟声同来食处一众俱闻应不是声来耳边矣若谓耳往声边者一耳不能徧往多声亦犹一人不能并至两处如我归于祇陀林中则室罗城无有我矣且尔当闻鼓声时其耳既往击皷之处安能又至他声音处则钟声齐出应不俱闻以钟处无耳也何况其中象马牛羊种种音响乃一齐俱闻应不是耳往声边矣计往来者皆非只得转计无来无往若谓无X来往者耳根声尘各住本位两不相到则应声发而耳不复闻乃又非无闻应不是无来往矣二计俱非如此是果何故而然哉亦由相妄性真而巳自相妄言当知听与音声各皆周徧俱无一定处所即听与声二处自体亦不可得权小妄局了无实义处既虗妄是则尚无二处说谁来往及不来往乎自性真言当知听与音声非毕竟无法但惟一非因缘非自然之妙性而巳此憍陈如悟入处也莲师曰假如钟鼓楼介城中央南风作则北城闻之而南不闻北风作则南城闻之而北不闻风送声而人得闻何尝不是声来耳边但众生粘湛发听失本妙圆局而碍之束而小之是以风顺则闻风逆则否为境转而不得自在耳之过也非声之故也又如隔垣听音响遐迩俱可闻既垣不碍音何为城内一人面城而语城外一人附城而听乃杳然无闻乎此亦耳之过也非垣与城之故也是以耳通者彻听或听一世界乃至恒沙世界而无尽也坡仙云若言声在琴絃上放在匣中胡不鸣若言声在指头上何不于君指上听从此悟出阿难汝又齅此炉中栴檀此香若复然于一铢室罗筏城四十里内同时闻气于意云何此香为复生旃檀木生于汝鼻为生于空阿难若复此香生于汝鼻称鼻所生当从鼻出鼻非旃檀云何鼻中有旃檀气X称汝闻香当于鼻入鼻中出香说闻非义若生于空空性常恒香应常在何借罏中爇此枯木若生于木则此香貭因爇成烟若鼻得闻合蒙烟气其烟腾空未及遥远四十里内云何巳闻是故当知香鼻与闻俱无处所即齅与香二处虗妄本非因缘非自然性此明鼻香二处本如来藏也终日闻香不知香之来处只为不曾详究从何而出故曰阿难汝又齅此罏中旃檀但然一铢举室罗城四十里内俱闻香气于意云何此香为复生于栴檀木乎生于汝鼻乎为生于空乎阿难若谓此香生于汝鼻者既称鼻生即当从鼻而出然鼻非旃檀肉体不是香体云何发香之用而鼻中有旃檀气且所称闻香者谓香从鼻入也若曰鼻中出香出不可以言闻而说闻又不合义是则非生于鼻矣若谓此香生于空者空常在而香亦常存何借罏中爇而后有是则非生于空矣若谓此香生于旃檀木者则此香貭因爇成烟而鼻得闻若鼻得闻合当蒙其烟气然其烟虽然腾空未及遥远四十里之远云何巳闻是则非生于木矣详究香尘尚无生处而齅性又岂有处哉是故当知香与鼻闻俱无处所即齅与香二处体性了不可得本即是非因缘非自然之妙性而巳此香严得五分法身香处也此单征香尘了无生处所谓二法从要破也旧註疑其有违法相合中之知不知此是法性了义正破X法相岂反以彼而难此据法性根尘各皆周徧一体无分而离知合知皆为戏论但寻常之香鼻必蒙烟方显合知为不了义惟此异香不待蒙烟不待合知是为了义故佛取之有深意也香鼻与闻当是香与鼻闻之误言鼻言闻似兼浮尘胜义二根然以根对尘仍为二处非有三法也阿难汝常二时众中持钵其间或遇酥酪醍醐名为上味于意云何此味为复生于空中生于舌中为生食中阿难若复此味生于汝舌在汝口中祗有一舌其舌尔时巳成酥味遇黑石蜜应不推移若不变移不名知味若变移者舌非多体云何多味一舌之知若生于食食非有识云何自知又食自知即同他食何预于汝名味之知若生于空汝噉虗空当作何味必其虗空若作醎味既醎汝舌亦醎汝面则此界人同于海鱼既常受醎了不知淡若不识淡亦不觉醎必无所知云何名味是故当知味舌与尝俱无处所即尝与味二俱虗妄本非因缘非自然性此明舌味二处本如来藏也人莫不饮食也鲜能知味也故令其向钵盂边讨箇滋味出处故曰阿难汝常二时于众中持钵乞食其间或遇酥酪醍醐名为上味于意云何此味为复生于空中乎生于舌中乎为生于食中乎阿难若谓此味生于汝舌则汝一舌应知一味如既成酥味遇黑石蜜应不推移然若不变移而独知一味则又不名知味X若变移而知别味则舌非多体云何多味而惟一舌之知是则此味不生舌中明矣若谓此味生于食中食非有识云何自知为甜为苦纵使食能自知此食即同他人无预于汝何故称汝名知味者是则此味不生于食明矣若谓此味生于空中汝噉虗空作何滋味若作咸味徧空皆咸既咸汝舌亦应咸汝之面则此界人受其咸味皆同海鱼既常受咸必不知淡若不识淡亦不可谓觉咸既一无所知又不可名知味之人是则不生于空明矣既不在此三处是则味性无处而尝性又岂有处是故当知味与舌尝俱无处所即尝与味二俱虗妄相妄性真本即是非因缘非自然之妙性而巳要知此味不离当处若果识得地头不劳咀嚼百味具足此是药王得一味禅处也阿难汝尝晨朝以手摩头于意云何此摩所知谁为能触能为在手为复在头若在于手头则无知云何成触若在于头手则无用云何名触若各各有则汝阿难应有二身若头与手一触所生则手与头当为一体若一体者触则无成若二体者触谁为在在能非所在所非能不应虗空与汝成触是故当知觉触与身俱无处所即身与触二俱虗妄本非因缘非自然性此明身触二处本如来藏也世尊寻常戒勅弟子一日三摩其头口自诵云守口摄意身莫犯如是X行者得度世故弟子一遵其法而摩头也故曰阿难汝依我法每于晨朝以手自摩其头矣即此摩头处亦不知蹉过多少且汝正当以手摩头时则手知有头头知有手是谁为能触而生此知为手触头即手为能触而生此知乎为头触手即头为能触而生此知乎若以手为能触而生此知者则触知在手头则成无知之物云何知手之触我头而成触乎若以头为能触而生此知者则触知在头手则成无用之物云何知头之触我手而名触乎若头与手各有一知则汝阿难应有二身若头与手只有一知则手与头应成一体若一体者不应成触若二体者此触当何所属为属能触为属所触若触属能则在手在头皆成能触而无所触既无所触岂虗空与汝成所触乎若触属所则在手在头皆成所触而无能触既无能触岂虗空与汝成能触乎夫约二触则一知二知了不可定约一触则一体二体无所适从是故当知所觉之触与能觉之身俱无处所即身与触二俱虗妄二相既虗一性自实本即是非因缘非自然之妙性而巳此是䟦陀婆罗在澡浴边模着脚根处也当知触尘与诸尘不同诸尘皆与根对今此手头皆是身根无外触尘假摩以成触相而根尘互不可分虽非假设亦有取例之意同例诸触皆类此之虗妄自显其无二处而惟一性矣贺云头手二X体一能一所触若在能谁为所触触若在所谁为能触有能无所触又不成岂虗空与汝成所耶有所无能触亦不成岂虗空与汝成能耶阿难汝常意中所缘善恶无记三性生成法则此法为复即心所生为当离心别有方所阿难若即心者法则非尘非心所缘云何成处若离于心别有方所则法自性为知非知知则名心异汝非尘同他心量即汝即心云何汝心更二于汝若非知者此尘既非色声香味离合冷煖及虗空相当于何在今于色空都无表示不应人间更有空外心非所缘处从谁立是故当知法则与心俱无处所则意与法二俱虗妄本非因缘非自然性此明意法二处本如来藏也阿难汝常时意中憧憧扰扰所缘或善或恶或非善非恶而名无记此之三性皆是前五根所取现行落卸现成影子各有轨则而为意家所缘之境名曰法尘此法为复即意根之心所生乎为当离心别有方所乎阿难若此法尘即是心者此法则非是尘不是意家所缘之境云何得成意根所缘之处乎若此法尘离心而别有处所者则法尘自性是有知乎是无知乎若以为知则应名心不名法尘既与汝根识别异而非尘者则另是一心岂不同他人心量乎若谓不同他心即汝心者则应不相对待无有二相今何心境相对宛然与汝为二乎若以为非知者X当即是外尘即当有所表示然此尘既非色声香味与离合冷煖之触及虗空等相离此诸尘当在何处今于色空之间都无表示不应人间更有空外而为法尘所容之处纵居空外又非外尘则非心之所能缘依心所缘方立法处既非心所缘则法处从谁立乎合知与非知而计离者非合离与即而计离即者皆非是法终无处矣法无处而意岂有处是故当知法则与心俱无处所则意与法二俱虗妄本即是非因缘非自然之妙性而巳此空生悟入处也故知六根无对皆是无诤法门诸境含虗尽冥不二之道即今众生境界真是不可思议何用远求诸圣作用而自鄙劣哉贺云前云法则非尘非心所缘者近而不可缘也后云不应人间更有空外心非所缘者远而不能缘也非心所缘一体而不能缘也如眼不能见眼心非所缘无体而无可缘也如眼不见兔角十二处竟复次阿难云何十八界本如来藏妙真如性此开色开心为心色俱愚者说也界者种族义界限义今取界相不相紊乱为义以对尘者根当根者尘中间了别者为识各有界限故三六合成一十八界然界虽三六体即是一故先征起云复次阿难云何十八界本如来藏妙真如性界摄百法颂曰根尘各五界十色随自名八王归七心八十二皆法葢意根界即第七识而七八相依故第X八亦意根所收也法尘寻常但属色法或曰法尘无相而有影故半心半色即应十分半色七分半心也阿难如汝所明眼色为缘生于眼识此识为复因眼所生以眼为界因色所生以色为界阿难若因眼生既无色空无可分别纵有汝识欲将何用汝见又非青黄赤白无所表示从何立界若因色生空无色时汝识应灭云何识知是虗空性若色变时汝亦识其色相变迁汝识不迁界从何立从变则变界相自无不变则恒既从色生应不识知虗空所在若兼二种眼色共生合则中离离则两合体性杂乱云何成界是故当知眼色为缘生眼识界三处都无则眼与色及色界三本非因缘非自然性此明眼色识三本如来藏也阿难我从前种种开导复恐汝不得明了今复就汝所巳明者更为汝说即汝寻常解得眼根色尘内外相对于其中间生于眼识内外中间故成三界矣但不知此识为从眼生名为眼所生识即以眼为界限乎为从色生名为色所生识即以色为界限乎阿难若谓此识从眼根生即以眼根为界限者识以了尘既无色空二尘无可分别纵生汝识将何所用以无尘不用识也且根尘相对表示内外然后识界立于中间今无尘单根而汝见根本不可见又非青黄赤白之色相但为一体无复内外以表示将以何X为中闻而立于识界乎以单根不立界也是则界义不成于自生矣若谓此识从色尘生即以色尘为界限者则当空相现前时此识巳随色灭不合识空云何识知是虗空性若谓诸色迁变时汝识又识其色相迁变则是汝识不随色迁灭矣色灭而汝识不迁是识独存无复对待更与何法分限而立其界乎非但不迁无以立界纵从其迁变则应巳归变灭而并其界相皆无矣界相自无亦不可说以色为界非但变灭不能识空纵使不变即成恒性恒常与色一体与空无干谁识空者今既识空定非以色为界是则界义不成于他生矣若谓此识兼斯二种眼根色尘合而共生者此根与尘若合一处其间自无空隙容识而中界之识即应离而在旁何成中界又此根尘若离在两处则所生之识亦当分在两处而与之各合半合根半合尘亦不得为中界两合则离中离则乱体性杂乱云何成界是则界义不成于共生矣如是推求而此眼识不自生不他生不共生如汝所解眼色为缘生眼识界所生眼识既不成界能生眼色何后成缘良以中界既无内外叵得所谓为缘生识不过顺世权立都无实义相妄如此然则眼根色尘及色识界三毕竟从何处来本即是非因缘非自然之妙性而巳岂有三相可得哉此舍利弗悟入处也三惟征诘于识准前弓喻所谓三法从X要破也又如三家比怜而住撒其中家左右界墻则三家界限俱不成矣贺云经文破法有相对破有相承破此段相承而破所谓挨身棍也初言若云色有应不识空则紧承识字云若言能识便不成界何以故以色迁识存孤立无侣故又紧承不迁云若言从变亦不成界何以故以识归变灭故又紧承变字云若言不变应同前难何以故以识性恒故钟云变与不变皆应不立界而交错成文前以从变为不识空而后以不从变为不识空前以不变为不立界而后以从变为不立界文极巧矣阿难又汝所明耳声为缘生于耳识此识为复因耳所生以耳为界因声所生以声为界阿难若因耳生动静二相既不现前根不成知必无所知知尚无成识何形貌若取耳闻无动静故闻无所成云何耳形杂色触尘名为识界则耳识界复从谁立若生于声识因声有则不关闻无闻则亡声相所在识从声生许声因闻而有声相闻应闻识不闻非界闻则同声识巳被闻谁知闻识若无知者终如草木不应声闻杂成中界界无中位则内外相复从何成是故当知耳声为缘生耳识界三处都无则耳与声及声界三本非因缘非自然性此明耳声识三本如来藏也阿难又汝所明耳声为缘生于耳识此识为复因耳所生以耳为界乎X抑因声所生以声为界乎阿难若谓此识因耳所生者则是但从胜义根生而有声之动无声之静之二相俱不现前既无前境根自无知若实无知更有何识葢无境则无闻无闻则无识也若取肉耳能闻谓浮尘根亦能生识者既无动静二相而闻无所成矣以胜义根尚不能生识云何将此无知之耳形杂色尘触尘同一无情所摄者强名为识界而欲生识耶既胜义不可浮尘不可决知耳识非因耳生毕竟从谁立界乎若谓此识生于声者识因声有不假闻根岂知无闻则声且不有从何生识纵许识从声生亦许因闻根而有声相识既与声为一则闻声之时亦应闻识若不闻识则声与识二应非生识之界若果闻识则识亦同声全无知觉识既无知巳被耳闻知闻识者又是何物若谓更无有知知闻识者则汝便应同于草木矣既单根不出独尘不生不应根尘交杂以成中界葢既曰交杂即不成中矣夫必有中位方分内外今无中界何分内外界乎如是推求而此耳识不自生不他生不共生是故当知耳声为缘生耳识界三处都无相全是妄则耳与声及声识界三性全是真本即是非因缘非自然之妙性而巳此是普贤悟入处也阿难又汝所明鼻香为缘生于鼻识此识为复因鼻所生以鼻为界因香所生以香为界阿难若因鼻生X则汝心中以何为鼻为取肉形双爪之相为取齅知动摇之性若取肉形肉貭乃身身知即触名身非鼻名触即尘鼻尚无名云何立界若取齅知又汝心中以何为知以肉为知则肉之知元触非鼻以空为知空则自知肉应非觉如是则应虗空是汝汝身非知今日阿难应无所在以香为知知自属香何预于汝若香臭气必生汝鼻则彼香臭二种流气不生伊兰及栴檀木二物不来汝自齅鼻为香为臭臭则非香香应非臭若香臭二俱能闻者则汝一人应有两鼻对我问道有二阿难谁为汝体若鼻是一香臭无二臭既为香香复成臭二性不有界从谁立此明鼻香识三本如来藏也阿难又汝所明鼻香为缘生于鼻识此识为复因鼻所生而以鼻为界乎抑因香所生而以香为界乎阿难若谓此识因鼻所生以鼻为界者则汝心中以何为鼻为取肉形双爪之相浮尘根者为鼻乎为取齅知动摇之性胜义根者为鼻乎若取肉形肉貭乃身身知即触鼻转为身知转为触是失其鼻之实矣且名身即非鼻名触即是尘是失其鼻之名矣名实皆非则鼻尚无名从何立界是则不因浮尘根生明矣若取齅知之性又汝心中以何为知若以鼻头之肉为知即同前之身知即触矣若以鼻孔之空为知空若有知则鼻头之肉应无知觉且鼻孔之空既有知性则一切处空皆应是汝鼻上之肉既无X知性则汝徧身之肉皆应非知空既是汝则虗空无在汝阿难亦应无在身既无知则纵身有在而亦应不觉其在于何处矣夫胜义之知既不依肉又不依空然则依香为体乎若以香为齅知性者既转将自知成他香知彼自有知何干于汝且香臭二气元不从鼻生故非齅知性也若谓香臭二气生于汝鼻者则彼二种流气反不生于伊兰及栴檀木矣当栴檀伊兰二物不来时汝自齅其鼻为香为臭若汝鼻本臭必不兼闻于香汝鼻本香必不兼闻于臭若双闻香臭须当双具二鼻有二鼻则有二体对我问道有二阿难谁为汝之真体乎若执鼻惟是一所生香臭亦当浑合而无二者则鼻既为香香复成臭互相倾夺以至二性俱无是则根知尚无自体识界从谁立乎展转推求不因胜义根生又明矣浮尘胜义皆不能生识是则此识不因鼻生也更明矣此科非香知处不可滥下香生之文此因破鼻生识界而遂追究取何为鼻既破浮尘复究胜义之知依何为体由是破肉与空而遂及于香是但破香具鼻根之知非同下之破香生识也细心者辨之若因香生识因香有如眼有见不能观眼因香有故应不知香知即非香不知非识香非知有香界不成识不知香因界则非从香建立既无中间不成内外彼诸闻性毕竟虗妄是故当知鼻香为缘生鼻识界X三处都无则鼻与香及香界三本非因缘非自然性若谓此识因香所生以香为界者则是识因香有矣如见因眼有既不能返观乎眼识因香有又岂能返知乎香若曰能知即非香生若曰不知即不名识然若不知香岂但非识而巳哉将必并香识二界俱不成立矣何以故葢香非知有是香不由识而显据此即应香界不成以香必假知而显离知岂得自成乎识不知香是识不缘香而发据此即应识界不立以识必托香而立无香岂得自立乎亡识坏界其过无穷是则此识不因香生也又明矣夫中间识界既以叵得而内外根尘亦复不成内外不成则能共生者无实中界不立则所共生者非真嗅闻之识性岂不毕竟虗妄哉是故当知鼻香为缘生鼻识界三处都无相全是妄则鼻与香及香识界三性全是真本唯一非因缘非自然之妙性而巳此孙陀罗难陀悟入处也此下诸界不同前界但惟破识无生今虽亦约于识却乃并破根尘了不可得后方结言无可立界平破之旨于此益明下皆放此钟云按两鼻一鼻承香臭来香臭二气承以香为知来以香为知与以肉为知以空为知承若取齅知以何为知来若取齅知与为取肉形承若因鼻生以何为鼻来因鼻所生以鼻为界与因香所生以香为界承鼻香为缘生鼻识来一本双枝枝复数X枝愈演愈繁紏错难理宜细玩之阿难又汝所明舌味为缘生于舌识此识为复因舌所生以舌为界因味所生以味为界阿难若因舌生则诸世间甘蔗乌梅黄连石盐细辛姜桂都无有味汝自尝舌为甜为苦若舌性苦谁来尝舌舌不自尝孰为知觉舌性非苦味不自生云何立界若因味生识自为味同于舌根应不自尝云何识知是味非味又一切味非一物生味既多生识应多体识体若一体必味生咸淡甘辛和合俱生诸变异相同为一味应无分别分别既无则不名识云何复名舌味识界不应虗空生汝心识舌味和合即于是中元无自性云何界生是故当知舌味为缘生舌识界三处都无则舌与味及舌界三本非因缘非自然性此明舌味识三本如来藏也阿难又汝所明舌味为缘生于舌识此识为复因舌所生以舌为界乎抑因味所生以味为界乎阿难若谓此识因舌生者则是不假外之味尘而舌之体上自能分别成味则诸世间甜而甘蔗酸而乌梅苦而黄连咸而石盐辣而细辛姜桂反为无味矣以味自在舌也味既在舌汝自尝舌为甜耶苦耶姑举一味若舌性苦者则汝舌巳成苦味又谁来尝舌既不能自尝其舌云何觉知舌之成苦味耶若谓舌性非苦则此舌尚不能自生其味云何立界以生识乎是则此识不生于舌明矣若谓此识因味生者则是X不假内之舌根而识自为味矣识即是味味不尝味同于舌不尝舌云何知其是味非味耶又一切之味原非一物所生能生之味既从多物则所生之识亦应多体如母多子亦应多矣是以味之多坏识之一也若曰识体是一体从味生所生之识非多则能生之味应一然则咸淡甘辛和合不同变异各出者应同一味而无分别如子一母亦应一矣是以识之一坏味之多也且识之得名正以其能分别耳分别既无则不名识矣识尚无名云何复与味舌分为三界乎是则此识不生于味明矣不因舌生不因味生除舌与味不应虗空生汝舌识然则计无因生者亦非矣若谓舌味和合者根尘既巳合一无两开各自之性岂有中间空隙以容识界之生乎然则计共生者亦非矣非自生非他生非共生非无因生毕竟从何处来是故当知舌味为缘生舌识界三处都无相全是妄则舌与味及舌识界三性全是真本唯一非因缘非自然之妙性而巳此富楼那悟入处也阿难又汝所明身触为缘生于身识此识为复因身所生以身为界因触所生以触为界阿难若因身生必无合离二觉观缘身何所识若因触生必无汝身谁有非身知合离者此明身触识三本如来藏也阿难又汝所明身触为缘生于身识此识为复因身所生以身为界乎X因触所生以触为界乎阿难若谓此识因身生者彼合觉之触显于离知有此离合二缘乃有觉观之身识必无合离二者以为觉观之缘此身又何所识乎是则单根不立而非从自生矣若谓此识因触生者凡言触者是物来触身而身知其为冷煖澁滑也然必先有吾身而后知此冷煖澁滑之相为合为离若但从触生而必无汝身又谁有非身而知合知离者是则独境不生而非从他生矣阿难物不触知身知有触知身即触知触即身即触非身即身非触身触二相元无处所合身即为身自体性离身即是虗空等相内外不成中云何立中不复立内外性空则汝识生从谁立界是故当知身触为缘生身识界三处都无则身与触及身界三本非因缘非自然性阿难若谓徒物则不能自触而生知必与身合方知有触是身与触合而后共生此识乎然既曰身知有触则此知性固历然而显矣汝又审此知性为知身乎知触乎若言知身则此知即是触知何以故触者身之对也此之知性必与触一而后可对知于身也若言知触则此知即是身知何以故身者触之对也此之知性必与身一而后可对知于触也此但属于一边何以为共生乎且此知也既单属触便不得兼属于身即触非身也既单属身便不得兼属于触即身非触也竟不得兼于一X边何以为共生乎然则此知在身在触元无定所若离触而合身则此知为身自体性矣若离身而合触则此知为虗空等相矣即此触知在内在外皆无定在内外不成中云何立能生之根尘不成所生之识亦不成也中不复立内外性空所生之识不成能生之根尘亦不成也三皆无位界无从立何有共生之理不自生不他生不共生是故当知身触为缘生身识界三处都无相全是妄则身与触及身识界三性全是真本唯一非因缘非自然之妙性而巳此优波离悟入处也阿难又汝所明意法为缘生于意识此识为复因意所生以意为界因法所生以法为界阿难若因意生于汝意中必有所思发明汝意若无前法意无所生离缘无形识将何用又汝识心与诸思量兼了别性为同为异同意即意云何所生异意不同应无所识若无所识云何意生若有所识云何识意唯同与异二性无成界云何立此明意法识三本如来藏也阿难又汝所明意法为缘生于意识此识为复因意根所生而以意为界乎抑因法尘所生而以法为界乎阿难若谓此识因意生者于汝意中必有所思之法尘而后显意根之相尘存则意存也若无前所思之法尘意根亦无所生矣尘亡则意亡也抑且离此法尘之缘并意根亦无形相可辨纵使意能发识亦将何X所用乎又汝识心之意识与诸思量之意根兼以了别为自性而分能生之根所生之识毕竟根识是同是别若谓识同于意则识即是意云何乃名意为能生识为所生若谓识异于意而不同即当堕于无情而应无所识既无所识不得名为从意所生若有所识则识与意同了别性云何是识云何是意唯同与异根识二性尚不能辨凭何而立生识之界乎是则此识不从自生也明矣若因法生世间诸法不离五尘汝观色法及诸声法香法味法及与触法相状分明以对五根非意所摄汝识决定依于法生今汝谛观法法何状若离色空动静通塞合离生灭越此诸相终无所得生则色空诸法等生灭则色空诸法等灭所因既无因生有识作何形相相状不有界云何生是故当知意法为缘生意识界三处都无则意与法及意界三本非因缘非自然性若谓此识因法生者世间诸法不离色声香味触之五尘现见五尘历历分明以对五根皆非意根所摄若谓汝识不从意生决定依于法尘而生汝且谛观法尘之法作何形状若离色空动静通塞甜淡合离诸外尘而此生灭影子欲别有实体超前诸相而独存不可得也所以言生则是色空诸法之影子生离彼诸相决不更有实生之体言灭则是色空诸法之影子灭离彼诸相决不更有实X灭之体是则法尘生灭即是五尘生灭离五尘而别无法尘生灭可得且所因之法尘求其体相尚不可得况因法尘所生之识有何形相可见乎既法尘之相状尚且不有而欲立界以生识恶可得哉是则此识不从他生也明矣不自生不他生毕竟从何处来是故当知意法为缘生意识界三处都无相全是妄则意与法及意识界三性全是真本即是非因缘非自然之妙真如性而巳此目犍连悟入处也合而论之十八界中皆是意识建立根本立处尚空所生枝叶何有既无处所可得又无界限可凭事诳理虗情危势劣恶见之根株尽拔妄识之巢穴齐倾独朗真心周圆法界故宗镜云若直下能了内心不疑外境心若了得外境皆空则触目寓情无非妙性泥涂瓦砾尽是家珍矣此阙根尘合辨之科愚谓意法本自无相非同前五根尘有实性境况分破中又极明其虗无故无复共生之相可破非阙文也钟云文中止将意法识三起辨而诸註必他引分心意识又于识中分一识七识八识殊觉支离矫乱又识心即识思量了别皆意从莲师也与旧註异览者勿疑旧说巳上可当法界观中明空即色观四科中所指如来藏是指薪以告其有火也指井以告其有水也指鞲以告其有风也指芥孔以告其有空也至后七大所显本如来藏是充薪火之量与大X千世界之量等充井水之量与香水海等充鞲风之量与毗岚风等充芥孔之量与无边虗空等乃至充蜎飞蝡动之量皆与佛知佛见等无差别也十捌界竟阿难白佛言世尊如来常说和合因缘一切世间种种变化皆因四大和合发明云何如来因缘自然二俱排摈我今不知斯义所属惟垂哀愍开示众生中道了义无戏论法世尊前破妙觉不属因缘阿难巳领性体非因缘等而诸法因缘之执如故焉今闻阴入处界悉非因缘和合故又起斯疑葢前疑一性而此疑万相也意谓妙觉性是寂灭法是第一义不属因缘巳闻命矣至于阴入处界是生灭法是第二义定属因缘云何世尊例皆摈弃且世尊寻常谈说皆以和合因缘为宗谓一切世间情与无情根身器界各具多种变化皆因地水火风四大和合而出现则应摈弃自然不应摈弃因缘云何如来因缘自然二俱排摈若昔日之不摈是则今日之摈非也若今日之摈是则昔日之不摈非也且昔日之不摈似堕有见今日之摈似堕无见既落一边殊非中道似属戏论而非了义我今不知此排摈旨趣毕竟为何等教法中所收属惟垂哀愍开示我等众生中道了义无戏论法焉夫万法因缘有生正属有门戏论权应初心之言而阿难反执之为X了义今经剖相出性而斯妙性不滞于有为故非因缘不堕于无为故非自然正中道了义而阿难见其一切排摈反疑为偏空戏论此固常情迷惑颠倒溺有佈空之故习故佛于下文深责之尔时世尊告阿难言汝先厌离声闻缘觉诸小乘法发心勤求无上菩提故我今时为汝开示第一义谛如何复将世间戏论妄想因缘而自缠绕汝虽多闻如说药人真药现前不能分别如来说为真可怜愍我当为汝分别开示亦令当来修大乘者通达实相阿难默然承佛圣旨此先痛责愚迷而后许说也尔时世尊告阿难言汝昔日爱乐小乘故我为说因缘和合诸小乘法不了义教今汝厌离声闻缘觉诸小乘法殷勤启请无上菩提故我今日为汝显示最上第一义谛汝既不能领荷反将昔日所闻世间戏论妄想因缘自缠自绕而不肯舍者何耶且世间人皆称汝为多闻第一矣及闻真谛不能信解正如有人熟记本草不识真药及乎拈示不能分别反生疑惑如来说为真可怜愍者此也然此第一义谛离言说相离心缘相本不可分别不可开示今汝既以戱论妄想因缘缠绕故我亦以方便为汝分别开示然此番开示不独令汝通达实相亦令将来求大乘者通达实相而共游于如来藏海焉于是阿难默然无言承佛圣旨经自佛与阿难释迷闷X即责其不达实相今将明七大又复标许则知三大科所出藏性即是实相在六根尅体所具妙精明元在四科全相所即妙真如性在七大当体所本如来藏心以至清净本然周徧法界方是一切法真实之相如是知者即为通达实相矣阿难如汝所言四大和合发明世间种种变化阿难若彼大性体非和合则不能与诸大杂和犹如虗空不和诸色若和合者同于变化始缘相成生灭相续生死死生生生死死如旋火轮未有休息阿难如水成氷氷还成水阿难惟问四大之相而佛双约性相以答之葢以权教所谈虽依性说相而性是密意不言即性阿难久习其教迷空循相故计和非和展转不能忘今佛与之洗前旧见故性相双举而仍以性融相葢必相得性融始可以双祛二计也诸大即相也诸大之性即如来藏心也佛言阿难如汝所言四大和合发明世间种种变化则是四大种性与四大实色杂和而成变化矣然此性体果和合耶非和合耶阿难若彼大性非和合者则不能与诸相杂和犹如虗空之不和诸色矣岂知性能随缘而成相永异虗空之顽断故非不和合也若彼大性为和合者则应与相同迁因始有终因终复始而始终相成从生至灭灭复继生而生灭相续顺次而生死死生间隔而生生死死如旋火轮未有休息矣岂知相实不能变性不同火轮之不息故非是和合也且性相本非二物但有随缘不变二义而巳吾为汝再申一喻阿难性虽一本能随缘而成相既不如虗空之一于不和当知何等乎当如水结成氷葢水虽一体寒则结而成氷无所和合而现和合之相岂可谓之一定属于非和合乎相虽万殊能融而归性既不如火轮之不息当如何等乎当如氷还成水葢水虽凝结成氷融之而依然是水但似和合而终无变迁岂可谓之一定属于和合乎问阿难惟执和合佛何竝不和合兼破之答二计相待若不兼破则破和合之后必又以为非和合矣兼破者杜转计也钟云若诸四大之性不和四大之相则性居相外二不相杂犹如虗空不和诸色矣此即偏于自然堕于常见以知不变而不知随缘故夫真如随缘而成相岂同顽空哉必不然也若和合者则真如性随相变迁始终生灭生死死生生生死死如旋火轮无有休息矣此则偏于因缘堕于断见以知随缘而不知不变故夫真如不变而守性岂同变化等相哉又不然也汝观地性麤为大地细为微尘至隣虗尘析彼极微色边际相七分所成更析隣虗即实空性阿难若此X隣虗析成虗空当知虗空出生色相汝今问言由和合故出生世间诸变化相汝且观此一隣虗尘用几虗空和合而有不应隣虗合成隣虗又隣虗尘析入空者用几色相合成虗空若色合时合色非空若空合时合空非色色犹可析空云何合此明地大元非和合而有也且所谓非不和合而实非和合者请即地大以明之欲观地大当观地性汝且追究地之根元体性彼麤而大地细而微尘皆地性之所在也由麤而析展转至隣虗尘此隣虗尘乃析彼极微色边际相分为七分所成者可谓微之又微极之更极矣更析隣虗遂至于空矣阿难若此隣虗可以析成虗空者当知虗空亦可出生色相而转成隣虗汝今问言由和合故出生世间诸变化相正此虗空生隣虗之谓也然和合须有数量或二或三和合为一汝且观此一隣虗尘用几虗空和合而有耶若不合空岂是隣虗合成隣虗耶闻合他成自者矣未有合自成自者也是则若执诸相合须此隣虗亦是和合若此隣虗既是和合须是合空而成乃可谓之真和合矣且色之边际隣于空既须合空而成色空之边际隣于色亦须合色而成空若隣虗尘析入空者用几色相合成虗空耶若曰色但合色不能合空而合色X非空者则亦知空但合空不能合色而合空非色矣云何虗空出生色相耶且由隣虗入空而名之曰析色相有貭犹可折也若虗空云合空非有貭云何合耶知空之不可合则知隣虗非和合而成隣虗既非和合则地大元非和合而有和合之计岂实义耶按阿难惟据麤相如来究至细尘良以既执诸相和合须以至细之尘为元始也然细尘与空为隣必至合空之谬故惟明一空不可合则和合之计自可番转而破尽矣汝元不知如来藏中性色真空性空真色清净本然周徧法界此正立巳宗以显色空皆出如来藏也变地而称色者葢地为诸色之本也夫色不出空空不合色毕竟地大从何而来究其源委本是如来藏中之物耳汝寻常但知析色为空合空成色而不知如来藏中性具之色即真体之空性具之空即真体之色空色互融浑涵未发清净无染本然元具极于无外贯于无内而周徧法界其全体有如此者此如来藏与前所称理一而义有差别中字可味今以喻明如大富长者藏中宝物无限每有宅舍必出藏宝广列堂阁之间然但千万分中之一分而巳深藏而未发现者实无边量故上四科如但指堂阁之宝说其皆是藏中之物今此七大如说此但藏中少分而彼未发现者一一充满随时X随处应用无穷也性色二句以性真二字无异故影互用之若不影互应有四句如云性色真空真空性色性空真色真色性空义方全也问此与般若所谈色即空空即色同乎否耶曰实大不同葢般若等惟据目前所对巳发现诸相而言今此不对目前诸相惟深谈如来藏中未发之理故此色字非但拣于实色实显异于事相俗谛中即空之色此空字非但拣于断灭等空实显异于事相真谛中即色之空也钟云如来藏中性本自空不待析色成空也性本自色不待合空成色也随众生心应所知量循业发现全体既立妙用斯彰性海渊涵流出诸法但九界众生心有染净量有大小业有善恶故各随其心各应其量各循其业而发起现行转如来藏而为藏识转法性身而为根身转法性土而为器界是谓从性起相全相即性所以说地大即藏中之性也众生摄尽九界有情心以根性言量以心知言根性有胜有劣心知有大有小若但以劣心小量致之则应之以麤少之色者固无不副其心而满其量若能以胜心大量致之则应之以广妙之色者亦无不副其心而满其量也循业发现者一者世出世间一切净妙之色若不循彼种种净业虽欲发现不可得也二者三涂四恶一切苦秽之色若不戒彼种种染业虽欲不发现不可得也X问悟人既须循业佛循业否答佛在因位循之果发之后但惟随心尚无量之可应何有业之可循惟除示现无实业也世间无知惑为因缘及自然性皆是识心分别计度但有言说都无实义夫既曰循业发现业之起也似有由籍故世间浅智众生执此生起之近由而遂惑为因缘性曾不达随缘不变之体周徧法界何所借于因缘业之成也似难改移故世间无智众生执此难改之现量而遂惑为自然性曾不达不变随缘之用随心应量何得泥于自然因缘则计和合自然则计非和合然此皆是众生意识分别计度推类广之凡有言说尽如和合是非之类都无实义若从性起相全相即性之旨岂其然哉所谓如来藏现为地大者如此此持地菩萨所证法门也当知世尊说法初未甞离因缘自然但善用因缘自然耳又何曾摈弃哉又当知阴等四科皆先剖破相妄然后结显性真今此七大乃悟自性渊海流出诸法故纯标性真杳无虗妄字面诚法性宗之独谈非惟逈超般若而亦大异于前文也阿难火性无我寄于诸缘汝观城中未食之家欲炊爨时手执阳燧日前求火阿难名和合者如我与汝一千二百五十比丘今为一众众虽为一诘其根本各各有身皆有所生氏族名字如舍利弗婆罗门种X优楼频螺迦叶波种乃至阿难瞿昙种姓阿难若此火性因和合有彼手执镜于日求火此火为从镜中而出为从艾出为于日来阿难若日来者自能烧汝手中之艾来处林木皆应受焚若镜中出自能于镜出然于艾镜何不镕纡汝手执尚无热相云何融泮若生于艾何借日镜光明相接然后火生汝又谛观镜因手执日从天来艾本地生火从何方游历于此日镜相违非和非合不应火光无从自有汝犹不知如来藏中性火真空性空真火清净本然周徧法界随众生心应所知量阿难当知世人一处执镜一处火生徧法界执满世间起起徧世间宁有方所循业发现世间无知惑为因缘及自然性皆是识心分别计度但有言说都无实义此明火大本出如来藏也阿难四大之中惟火性无我寓物成形如凭柴凭炭全託诸缘则无当体可捉也阿难汝观城中未食之家欲炊爨时手执阳燧向日前求火阿难若谓此火名和合者必先有分开之相以为和合之本如我与汝一千二百五十比丘号为一众是真和合然众虽为一语其根本各各有身有生有氏族各字如鹙子出净裔种木瓜林出大龟氏乃至阿难日种为姓苟无自出之本谁来和合乎阿难若此火性因和合有应同舍利弗等各有氏族所生矣彼手执镜于日求火时此火为从镜中而出以镜为根本乎为从艾X出为于日来以艾以日为本乎阿难若从日来既能烧艾来处林木皆应先焚而何以不焚则非日来矣若从镜出未然于艾镜应先镕乃不惟不镕纡汝手执尚无热相云何融泮则非镜出矣若生于艾艾应自生何借日镜光明相接而后生则非艾生矣不宁惟是即日镜与艾三物亦各有所从来如镜因手执日从天来艾本地生而火独从何方游历于此既无从来其何以为和合之本乎且凡谓之和合者须同一处交杂而成今日在天上镜在人手悬远相隔安有如是之和合者开之既无从生之处合之又无和合之相岂应火光无所从来而自有乎可跃然会矣我巳发明汝犹不知如来藏中性火真空性空真火清净本然周徧法界如是随心如是应量任世间人一处执镜一处火生小莫破也徧法界执满世间起大莫载也至于起徧世间而尚谓其有方所可限乎总是妙真如性循业发现而巳世间无知惑为因缘自然皆是意识卜度凡有言说都无实义何足与言斯义哉此乌刍瑟摩所证法门也崔豹古今註云阳燧者以铜为之如镜之状照物则影倒向日则火出开合所分酷似不自生不他生不共生不无因生然文虽似而旨各别彼因人执万法有生故详破生相显其无生而巳此因昧法真源而妄谓出于和合故详审从来令其悟真本元而后巳故X彼主于破而此重在审也阿难水性不定流息无恒如室罗城迦毗罗仙斫迦罗仙及钵头摩诃萨多等诸大幻师求太阴精用和幻药是诸师等于白月昼手执方诸承月中水此水为复从珠中出空中自有为从月来阿难若从月来尚能远方令珠出水所经林木皆应吐流流则何待方诸所出不流明水非从月降若从珠出则此珠中常应流水何待中宵承白月昼若从空生空性无边水当无际从人及天皆同滔溺云何复有水陆空行汝更谛观月从天陟珠因手持承珠水盘本人敷设水从何方流注于此月珠相远非和非合不应水精无从自有汝尚不知如来藏中性水真空性空真水清净本然周徧法界随众生心应所知量一处执珠一处水出徧法界执满法界生生满世间宁有方所循业发现世间无知惑为因缘及自然性皆是识心分别计度但有言说都无实义此明水大本出如来藏也阿难水性不定随雨露之有无川源之盈竭而流息无恒如室罗城中迦毗罗仙斫迦罗仙及钵头摩诃萨多等诸大幻师欲求太阴之精用和幻药妄计水从月出乃于望前白月之夜月正当午光皎如昼手执方诸承月中水此水为复从珠中出乎为空中自有乎为从月来乎阿难若从月来者珠在远方尚能令其出水其所经之林木皆应令X其吐流矣如月当正南则自珠以南之林木皆其所经游处或珠在平地则高阜以上之林木皆其所经游处故皆应吐流也流则何待方诸所出若不流者明水非从月降矣若从珠出者则此珠中常应出水何待中宵承月而后水生乎若从空生者空无边水亦无际从人至天皆同滔溺云何复有水陆空行之物愈不成义矣汝更谛观月从天升珠因手持承珠之盘人所陈设三物皆有自来独水从何方流注于此又复月之与珠相去甚远不杂一处非和非合开合俱穷不应水精无所从来而忽然自有然则毕竟从何而有乎我巳为汝说过两番汝尚不知如来藏中性水真空性空真水清净本然周徧法界随众生心应知所量是故一处执珠一处水出徧法界执满法界生生满世间宁有方所仔细推寻皆是循业发现而巳彼世间无知惑为因缘自然者皆从六识起徧计执于情即有于理即无徒有言说岂有实义哉此月光童子所证法门也阿难风性无体动静不常汝常整衣入于大众僧伽梨角动及傍人则有微风拂彼人面此风为复出袈裟角发于虗空生彼人面阿难此风若复出袈裟角汝乃披风其衣飞摇应离汝体我今说法会中垂衣汝看我衣风何所在不应衣中有藏风地若生虗空汝衣不动何因无拂空性常住风应常生若无风时X虗空当灭灭风可见灭空何状若有生灭不名虗空名为虗空云何风出若风自生被拂之面从彼面生当应拂汝自汝整衣云何倒拂汝审谛观整衣在汝面属彼人虗空寂然不参流动风自谁方鼓动来此风空性隔非和非合不应风性无从自有汝宛不知如来藏中性风真空性空真风清净本然周徧法界随众生心应所知量阿难如汝一人微动服衣有微风出徧法界拂满国土生周徧世间宁有方所循业发现世间无知惑为因缘及自然性皆是识心分别计度但有言说都无实义此明风大本出如来藏也阿难风性无体动静不常如摇箑则动不摇则静之类汝常整衣入于大众汝僧伽棃角忽然而动及彼傍人则有微风拂彼人面此风为复出袈裟角乎抑发于虗空乎生彼人面乎阿难若谓此风出袈裟角者则袈裟即风汝披袈裟乃披风耳风性摇动亦应其衣飞摇而离汝体且汝衣既风则我衣亦风我今说法会中垂衣汝看我衣风何所在不应衣中有藏风之地也是则不从衣生矣若谓此风生于虗空者常人执此更多如言虗则生风是也然既云空生即当自生何又假衣动为缘如汝衣不动便亦无拂乎且空以常住为体性风以生灭为体性以风从空则风亦应常以空从风则空亦应灭灭风可见也灭空何状乎然则有生有灭即不名为X虗空既名不生灭之虗空云何生灭之风反从之而出乎是则非从空出矣若谓此风生于被拂之面者从彼面生即当顺拂于汝何得只待汝整衣之时而又倒拂于彼不拂于汝也是则非从面生矣汝更审谛而观整衣在汝面属彼人虗空不动风自谁方鼓动来此必执以为从空来者则风动空静体性乖隔隔则非和非合决空不生既空不生风不应风性无从自有我巳三番开示汝犹宛然不知如来藏中实义汝可不求所谓实义哉此琉璃光所证法门也且如密室之中若云有风风何不动若云无风遇缘即起故知风大不动动属诸缘又推诸缘各各不有缘缘之中俱无自性但是心动反推自心心亦不动以心无形起处不可得即知皆从真性起若真性不起方见真性徧十方界性合真空故曰性风真空性空真风也何谓性空合论云若地性是实则不可易法身菩萨能变大地为金地种顿失前岂真实水性若实则不可易天人见水谓是琉璃饿鬼见水是火鱼见是室庐则岂是实火性是实则不可易树伽提生于火中西国有布名曰火浣则岂是实风性是实则不可易列子御之而行则岂是实又地为坚性融则堕为湿性水为湿性寒则转为坚性故龙胜云地水火风都无实法亦但有名字无智人谓地等为实圣X人慧眼观之但是虗诳譬如小儿见镜中像欢喜欲取大人观之但诳惑人眼故知无实地水火风所以盘山云三界无法何处求心四大本空佛依何住璇玑不动寂尔无言觌面相呈更无余事可作此中总註脚也钟云云何倒拂者谓风生彼面则自汝整衣衣中原自无风汝衣无风而彼面有风拂汝为顺今彼面所生之风反拂彼面岂非倒拂乎阿难空性无形因色显发如室罗城去河遥处诸剎利种及婆罗门毗舍首陀兼颇罗堕栴陀罗等新立安居凿井求水出土一尺于中则有一尺虗空如是乃至出土一丈中间还得一丈虗空虗空浅深随出多少此空为当因土所出因凿所有无因自生阿难若复此空无因自生未凿土前何不无碍唯见大地逈无通达若因土出则土出时应见空入若土先出无空入者云何虗空因土而出若无出入则应空土元无异因无异则同则土出时空何不出若因凿出则凿出空应非出土不因凿出凿自出土云何见空汝更审谛谛审谛观凿从人手随方运转土因地移如是虗空因何所出凿空虗实不相为用非和非合不应虗空无从自出此直指空大合前四大归如来藏也阿难空性无形方圆大小初无一定但因实色显发耳如室罗城中去河远处诸剎利种以至栴陀罗等因立安X居凿井求水初出土一尺于中则有一尺虗空乃至出一丈土得一丈空虗空之浅深随出土之多少多则深而少则浅深与浅皆空也此空为当因土所出乎因凿所有乎抑无因自生乎阿难若此空无因自生者则未凿土前何不无碍而大地逈无通达则是明因凿有何成无因耶若此空因土出者须土先出而空后入如开池引水者可也然土出可见空入何相既无空入之相则计因土出而有空者妄矣既言空无出入则土未出时应即有空而空土一体元无异因无异则同同则出即同出乃当土出时空何不出耶益见因土出者非也若此空因凿出者便应只是凿空不曾凿土则出亦出空而应非出土矣若因非凿出故而转计不因凿出与凿无干则凿自出土应不见空今何随凿随见虗空耶是则因凿不因凿都无是处也汝更审谛谛审谛观极其详审凿从人手选地施功土因地移从地中移出皆不与空为缘而如是虗空因何所出耶若必执以为从凿出者则凿须凿实空仍是虗虗实二法不相为用其用相背不成和合相生之义开合俱穷不应虗空无从自出若此虗空性圆周徧本不动摇当知现前地水火风均名五大性真圆融皆如来藏本无生灭阿难汝心昏迷不悟四大元如来藏当观虗空为出为入为非X出入然则虗空毕竟何来世人皆知地水火风名为四大而不知空亦大也若此虗空之性圆而周徧本不动摇者当名何等当知与现前地水火风均名五大而此五大同一性真圆融皆是如来藏本无生灭者而巳然指空为藏汝或不疑指四者皆藏恐汝心昏暗迷痴定执四大和合不肯舍其旧习不悟四大元如来藏如不悟者汝但例观空大以审其有出有入乎为无出入乎若悟空大不动周圆非出非入非不出入者即悟四大非和非合非不和合矣而尚疑其不皆如来藏哉汝全不知如来藏中性觉真空性空真觉清净本然周徧法界随众生心应所知量阿难如一井空空生一井十方虗空亦复如是圆满十方宁有方所循业发现世间无知惑为因缘及自然性皆是识心分别计度但有言说都无实义且也愈说愈昏汝全不知如来藏中性具之觉即真虗空性具之空即真觉体清净本然周徧法界随心应量圆满无方只为循业发现而有此相彼无知軰惑为因缘自然者皆是六识用事其言岂有实义哉此虗空藏菩萨所证法门也性觉真空二句比前变其文而复颠倒其句以前俱用本大与空相融此则本大即是空字若准前例合云性空真空文不可别今将前指性之空换为觉字X则此中之空乃是虗空之空字若照前不颠倒合云性空真觉性觉真空今文上下交换义亦无碍耳阿难见觉无知因色空有如汝今者在祗陀林朝明夕昏设居中宵白月则光黑月便暗则明暗等因见分析此见为复与明暗相并大虗空为同一体为非一体或同非同或异非异阿难此见若复与明与暗及与虗空元一体者则明与暗二体相亡暗时无明明时无暗若与暗一明则见亡必一于明暗时当灭灭则云何见明见暗若明暗殊见无生灭一云何成若此见精与暗与明非一体者汝离明暗及与虗空分析见元作何形相离明离暗及离虗空是见元同龟毛兔角明暗虗空三事俱异从何立见明暗相背云何或同离三元无云何或异分空分见本无边畔云何非同见暗见明性非迁改云何非异汝更细审渐细审详审谛审观明从太阳暗随黑月通属虗空壅归大地如是见精因何所出见觉空顽非和非合不应见精无从自出此直指见大合前五大归如来藏也见大即根大也总摄六根但举眼根以为例耳然但取根中之性非取浮尘故虽言见等而不言眼等也此一节先约见之与尘为同异等以破和合之妄执也此中尘相二三开合不定如总言色空是合明暗以对空也只言明暗是开色摄空也兼言明暗空是X开色以对空也只言见空是举空摄色以对见也互为隐显文字组织之妙也见觉者犹言见性也阿难见性离尘无别所知但因色空二相而有我今历举目前现尘如朝明夕暗昼之明暗也白月黑月夜之明暗也因此明暗等相而见得分析此见为复与明暗相并非明暗之太虗空为同一体乎为非一体乎为或同或异乎为非同非异乎阿难此见若与明暗虗空元一体者则明与暗互相凌夺暗时无明明时无暗若与一合必与一违合则见生违则见灭云何见明见暗故知明暗任殊而见体恒在显其非是一体也若此见精与明暗等非一体者汝离明暗及与虗空此分析见元作何形相必求其相祗同龟毛兔角而巳葢明暗虗空三者皆离则此见元无自体又从何立见乎由前言之宜或异矣由后言之宜或同矣然而明暗毕竟相背与见明见暗者异云何或同离明暗空三者元无自体云何或异若是则非同非异乎然见相本是一体欲分空分见本无边畔可分云何非同见暗见明见性不迁尘殊见一显然不同云何非异一同二异三或同或异四非同非异展转推求皆不可得汝更细审不徒细而加以渐细不徒审而加以审详谛观巳是切察而又审于谛审于观必穷其原而后巳则见明从太阳暗随黑月推而至于通属虗空壅归大地皆有自来而如是X见精因何所出乎若谓不从明暗定出于空者见则有觉空秪是顽觉之与顽体非和合知非出空开合俱穷不应见精无从自出然则毕竟从何而出哉见觉即见性也常居现量不起分别故曰无知然必因色空而显所谓不变随缘也若见闻知性圆周徧本不动摇当知无边不动虗空并其动摇地水火风均名六大性真圆融皆如来藏本无生灭阿难汝性沉沦不悟汝之见闻觉知本如来藏汝当观此见闻觉知为生为灭为同为异为非生灭为非同异汝曾不知如来藏中性见觉明觉精明见清净本然周徧法界随众生心应所知量如一见根见周法界听齅甞触觉触觉知妙德莹然徧周法界圆满十方宁有方所循业发现世间无知惑为因缘及自然性皆是识心分别计度但有言说都无实义此会相归性也若此见精与闻知等性圆周徧本不动摇者当知与不动之虗空犹动之地水火风均名六大性真圆融皆如来藏本无生灭者而巳阿难由汝沉沦溺于权见无超拔之智不悟汝之见闻觉知六根皆如来藏汝当观此见闻觉知就自体为生为灭对外尘为同为异为非生灭为非同异若悟得见等非生灭同异亦非不生灭同异则知藏性圆常非和合亦非不和合矣汝曾不知如来藏中性中之见即觉上之明真觉之X精即性明之见性见相即此如来藏中未发真体全见而觉非凡夫结根之见全觉而见非二乘冥寂之觉清净本然周徧法界随众生心应所知量而妙用呈焉就一根而言此一见根即周法界而听而齅而甞触而觉触而觉知总是妙性之德用莹然不昧周徧圆满宁有方所可执耶此无他循业发现而巳或循净业乃至更现无量根身或循染业乃至独现狭劣根身此孰非随心应量之大用而世间无知惑为因缘岂有实义哉此大势至证圆通处也问此既惟取根中之性则前巳开显其全为性体今何劳复融之而为大乎答约此经别意则开悟证入皆依六根故前特开显为性之全体约诸经通意则惟如来藏方为性之总相故今仍以六根融入如来藏也钟云性见觉明觉精明见者言性中之见即本觉之明本觉之明即性明之见岂汝向以眼为见哉贺云因阿难认四大和合故上段责其不悟四大因阿难认见性为眼故此段责其不悟见大也阿难识性无源因于六种根尘妄出汝今徧观此会圣众用目循历其目周视但如镜中无别分析汝识于中次第标指此是文殊此富楼那此目犍连此须菩提此舍利弗此识了知为生于见为生于相为生虗空为无所因突然而出阿难若汝识性生于见中X如无明暗及与色空四种必无元无汝见见性尚无从何发识若汝识性生于相中不从见生既不见明亦不见暗明暗不瞩即无色空彼相尚无识从何发若生于空非相非见非见无辨自不能知明暗色空非相灭缘见闻觉知无处安立处此二非空则同无有非同物纵发汝识欲何分别若无所因突然而出何不日中别识明月汝更细详微细详审见託汝睛相推前境可状成有不相成无如是识缘因何所出识动见澄非和非合闻听觉知亦复如是此直指识大合前六大总归如来藏也根尘但约六种而无七八者以八即前之根大而七亦即是意根故也性字犹言体相非谓真性也阿难识性无源倐起倐灭状如野烧但因六种根尘假託而起今且约现前眼识因根尘而妄起者以例论之汝今徧观此会圣众用目循历观即根也圣众即尘也循历即识也其目周视但如镜中无别分析万象对照一念不生正是根相汝识于中次第标指此是文殊以至此是舍利弗此识一一了知者为生于见乎为生于相乎为生于虗空乎为无所因突然而出乎阿难若汝识性生于见中者便应无明暗色空四种尘相而汝见自能生识矣然而去尘无根见性尚无从何发识是则单X根不生矣若汝识性生于相中者便应不假见根不消见明不消见暗而相自生识矣然而除根无尘既不瞩明暗亦不睹色空彼相尚无识从何发是则单境不生矣若谓此识是从空生非相非见者若非见则色空莫辨同上去根无尘若非相则根无从立同上除尘无根处此非相非见之间识体若空则同龟毛识体若有非同物象既无自体安能有用纵发汝识欲何分别是则离根尘而言识从空生尤不可也若谓此识为无所因突然而出者则目中无月忽起分别明月之识真突然矣而识岂若是是则言无因生者尤不可也汝更细详微细详审见託汝睛相推前境根尘历然可状成有不相成无色空宛然四者各不相混而如是识缘因何所出乎必单执从见出者则识有分别名动见无分别名澄识动见澄体非和合彼闻听觉知皆澄属也皆非和合则皆非识所从生展转推穷不应识缘为无从而自出耶若此识心本无所从当知了别见闻觉知圆满湛然性非从所兼彼虗空地水火风均名七大性真圆融皆如来藏本无生灭阿难汝心粗浮不悟见闻发明了知本如来藏汝应观此六处识心为同为异为空为有为非同异为非空有汝元不知如来藏中性识明和觉明真识妙觉湛然徧周法界含吐十虗宁有方所循业发现世间无知惑为因缘及自然性皆是X识心分别计度但有言说都无实义若此识心本不从根尘诸缘所出者当知此了别之识与见闻觉知之根圆满湛然非局方所兼彼虗空地水火风均名七大会相归见会相见归识而何相何见何识总是性真圆融皆如来藏本无生灭者而巳阿难汝心麤浮惑于着相之浅谈而乏于精切之深慧不悟见闻等六根所发了知之识本如来藏汝应观察六处识心是同是异是空是有非同非异非空非有若是同不应用中相皆若是异不应性中相知若是空不应现有分别若是有不应了无朕迹俱非亦然是非双泯自然一真独湛矣且世人皆知识为识也觉为觉也汝亦同此我虽重重开示至今元旧不知如来藏中性真之识即妙明之知本觉之明即性真之识相融相即然则何必谓之识哉虽直称妙觉可也此妙觉性体湛然常明徧周法界显为大用含吐十方虗空弥纶无间宁有方所而乍现为识者只为循业发现葢诸识各由种子方起种子须由宿业故须循业虽然发现不离真体此义不明世间无知惑为因缘自然都为认此识心起徧计执至有转识成觉种种议论皆属权谈岂有实义哉此弥勒所证圆通门也钟云万法生成不离四大而依空建立因根有觉因识有知所以有七也无处不有曰大七大该X阴入处界叠叠显发前方谈其一一皆是真性后乃谈其一一皆周法界前显法法当体真常后显法法圆融周徧由浅入深也前云地水火风空本如来藏圆融周徧至六入十二处十八界但言其本如来藏而未及其圆融周徧也故此处拈出见识二大以补前义见根也地水火风空尘也识识也六入十二处十八界不出根尘识三故曰拈出见识以补前义也似复非复似略非略此亦文字错综磊落处解经者固不以文字为重然不知作文之法则于经义脉理未免触处成碍也四科之文段段结云无有处所七大之文段段皆云宁有方所皆是心目所在一句根本发出许多枝叶以阿难头头认有方所故世尊法法破除向后世尊说出因明立所方知所立之处入流亡所方知除所之法所之一字真迷悟之大关也问此经首先正破识心七处曲搜毕竟无体乃至显见文中又复旁兼而破未甞少假宽容何后于十八界即巳许为如来藏心妙真如性至此愈称其周徧法界含吐十虗即是性之全体是何前乃妄之至而后则真之极乎答前约初心悟修须从方便决择真妄舍生死根本取涅槃妙心则识须破尽决定不用后约圆解普融无法不真无法不如乃至剎尘念劫无非一真法界何况识心不融法界乎旧说以上可当法界观中空色无碍观不知X此上皆对阿难之妄执而一一会妄以归真正惟摄事归理融相入性而巳尚未及于从性起相从理成事是则三藏之中正属空如来藏而强以三观三谛判之者欠研审也尔时阿难及诸大众蒙佛如来微妙开示身心荡然得无罣碍是诸大众各各自知心徧十方见十方空如观手中所持叶物一切世间诸所有物皆即菩提妙明元心心精徧圆含褁十方反观父母所生之身犹彼十方虗空之中吹一微尘若存若亡如湛巨海流一浮沤起灭无从了然自知获本妙心常住不灭礼佛合掌得未曾有于如来前说偈赞佛此叙悟也尔时阿难及诸大众蒙佛如来微妙开示如破妄心有三一七破以密示无处二重征以显诃非心三纵夺以决其无体是所以破妄心者可谓极微细而尽精妙矣显真心亦三一示见等而克就根性以指其实体二示阴等广融诸相以明其一体三示地等而极显圆融以彰其全体是所以显真心者亦极微细而尽精妙矣既蒙如此开示于是向之身心泰然者转为荡然得大自在得大受用不复系罣隔碍矣且不独阿难是诸大众各各自知此心徧十方界其量无边葢向来只是借佛语而知不是自知今方自肯自信不随人口吻转矣向也见量极于初禅今则见十方空如观掌中贝叶等物矣向也为物所转或观物非心X或谓物为妄今则见一切世间诸所有物皆是菩提妙明元心矣向也昏扰扰相以为心性决定惑为色身之内今则巳知心精徧圆含褁十方葢世人寻常皆谓空褁界界褁身身褁心重重拘缚曾无超越今心褁十方身包空外内外转换大小变更真所谓妙能转物而反观父母所生肉身若空中一尘存亡莫定海中一沤起灭无从不复弃海认沤认沤为海矣向也不知真际所诣不知寂常心性不知身心颠倒所在不知见性是心不知阴入处界是如来藏不知七大徧周法界今则了然自知毫无疑惑矣向也世尊发明宝明妙性元所圆满常住心地无奈徒获此心而未敢认今则获本妙心常住不灭不待认矣此正阿难㘞地一声时悬崖撒手处所谓秤锤移到彻稍头忽然拶落翻筋斗也于是礼佛合掌得未曾有而阿难即以所见所悟处于如来前说偈赞佛焉贺云破妄中并见精亦破是破到微妙处显真中并万象皆真是显到微妙处故曰微妙开示也钟云自知心徧句是大头脑向下由大及小层层照破皆承知字来又以了然自知二句总结之初卷世尊首言不知常住真心可见知之一字众妙之门当不知时只道虗空中有万物万物中有身身中有心是则至大无如虗空至小无如心矣今也眼目顿开忽见心量徧周法界始知空生大觉中不过手X中一叶耳空且如此何况空中所有之物又何况父母所生之身此时徧观万物全一真心不复为物所转矣此时唯有心精含包十方反观肉身渺小虗妄不复惑心为在色身之内矣向来世尊责我不知常住真心今日到此方始了然自知如乞食穷儿顿获宝珠安得不欢喜赞叹发愿报恩耶两自知字上下相应妙湛总持不动尊首楞严王世希有销我亿劫颠倒想不历僧祇获法身首句赞佛也妙湛赞真谛般若德也总持赞俗谛解脱德也不动赞中谛法身德也尊者十号之一也首楞严王四字赞法也世希有三字双叹佛法皆难遭也颠倒想者谓我法二执分别也如执缘尘分别以为心相计五蕴四大以为身相迷心在色身之内认物为巳迷巳为物身心万法谓各有体性四大悉疑因缘和合等皆是亿劫之所惑者今併销之矣僧祇者唯识谓地前历一僧祇初地至八地历一僧祇九地至佛地历一僧祇然后获究竟法身今不劳经历三阿僧祇即获法身者彼约渐修此约顿悟以渐修言之则从微至着自信住行向以至等觉方证极果以顿悟言之则一念不生前后际断即名为佛尚不涉地位阶差岂历僧祇哉昔广额屠儿至佛座下无明顿息乃置刀谓佛曰世尊我是千佛一数佛即印可夫以放下X屠刀便预佛数今阿难法眼清明其言获也宜矣愿今得果成宝王还度如是恒沙众将此深心奉尘剎是则名为报佛恩此悟后发愿也当我未见法身时自谓唯佛一人独得觉性一切众生悉皆无分故我上不求佛道下不度众生今日乃知佛与众生平等无二故我愿求佛果亦愿度生世尊既以种种方便委曲详示令我得见此平等法如此深恩实难酬报今我辨此二种深心上则承事尘劫诸佛下则度脱尘剎众生是则堪报难报之深恩所谓真龙得水便脱兴波作浪矣伏请世尊为证明五浊恶世誓先入如一众生未成佛不终于此取泥洹此申明度生之愿也我昔在法华会上畏此娑婆五浊恶世诸恶炽盛刚强难化故发愿异国持经今见平等法身重兴大愿故于五浊恶世誓愿先入度尽众生方入灭度如一众生未成佛我亦不取泥洹也地藏所谓众生度尽方证菩提即此广大心也大雄大力大慈悲希更审除微细惑令我早登无上觉于十方界坐道场舜若多性可销亡烁迦罗心无动转然我愿如此安能保其必遂哉葢我粗惑虽除根中积生无始虗习与诸无名分剂头数犹未能尽X故冀世尊大雄大力及大慈悲暗中加被审除细惑令我四住顿尽二死永亡早成正觉徧作道场方得了当耳至若我上求下化之誓其坚何如彼空性无体不可销亡者也然而或可销亡而我此金刚坚固之心终无退转所谓虗空有尽我愿无穷者也世尊其鉴之哉舜若多空也烁迦罗坚固也一蒙开示顿获本心行布不碍圆融故虽未及断惑不妨全获法身后经理则顿悟乘悟并消是也更愿得果登无上觉圆融不碍行布故虽全获法身不妨更去细惑更历诸果后经事须渐除因次第尽是也能破众生惑之坚体曰大雄能拔众生惑之深根曰大力能与众生二严之乐曰大慈能拔众生二死之苦曰大悲四住欲爱住地色爱住地无色爱住地见一切处住地也二死分段生死变易生死也从入正宗至此说法一周名破妄显真周说空如来藏一大科竟楞严说通卷三楞严经贯摄X卍XXX楞严说通卷四巴县居士非眼刘道开纂述成都沙门离指方示鉴订此下审除细惑说后二如来藏因阿难偈云希更X审除微细惑故向下所谈乃生妄之深源成碍之幽本也后二藏者谓不空如来藏与空不空如来藏也尔时富楼那弥多罗尼子在大众中即从座起偏袒右肩右膝着地合掌恭敬而白佛言大威德世尊善为众生敷衍如来第一义谛世尊常推说法人中我为第一今闻如来微玅法音犹如聋人逾百步外聆于蚊蚋本所不见何况得闻佛虽宣明令我除惑今犹未详斯义究竟无疑惑地世尊如阿难辈虽则开悟习漏未除我等会中登无漏者虽尽诸漏今闻如来所说法音尚纾疑悔世尊若复世间一切根尘阴处界等皆如来藏清净本然云何忽生山河大地诸有为相次第迁流终而复始又如来说地水火风本性圆融周徧法界湛然常住世尊若地性徧云何容水水性周徧火则不生复云何明水火二性俱徧虗空不相陵灭世尊地性障碍空性虗通云何二俱周徧法界而我不知是义攸往惟愿如来宣流大慈开我迷云及诸大众作是语巳五体投地钦渴如来无上慈诲此满慈因闻四科七大皆是如来藏性故执性难相以兴二问也满慈位登无学巳断见思巳破我执巳证人空然无明未破法执犹存不达全相是性不知万法生起之源未明全性是相不知七大徧周之故故乘机发问然必待满慈者葢阿难以X多闻居首满慈以说法居先皆以义虎称雄故也大威德者有折服之勇曰威有摄受之慈曰德上契至理下契劣机故曰善为敷衍谈一谛而三谛具足且谛谛文文皆越小乘见解故号第一义谛也尔时富楼那弥多罗尼子在大众中即从恭敬而白佛言大威德世尊如四科七大藏性徧周此皆如来自证法门极难措口而如来曲狥人情头头显露善为众生敷衍第一义谛然此第一义谛理极玄微绝难搆副即世尊推我说法人中最为第一今闻如来微玅法音喻如聋人逾百步外而聆蚊蚋抑且本所不见又谁能闻其声乎则甚矣法音之微玅也所以佛虽宣明此法令我除惑然我今犹未详斯义毕竟不能入于无疑无惑之地世尊且阿难辈虽得开悟然而根中积生无始虗习宛然尽在习漏既存则我法二执中俱生细惑依然未破且不独阿难即我等会中巳证无学巳登无漏者诸漏虽尽今闻法音尚纾疑悔旧修巳悔新闻尚疑故疑悔交集未决定矣我等犹然况未得无漏者乎是故我有二疑愿因如来决之一者万法生续疑世尊如佛所谈世间一切根尘阴处界等皆如来藏清净本然者既曰清净即不得更容秽染既曰本然即不得更有造作请问清净本然最初何故忽生山河大地及根身业果诸有为相耶抑清净本然纵使忽生亦应忽灭未X后缘何次第迁流终而复始相续不断耶二者五大圆融疑又如来说地水火风等圆融周徧湛然常住者世尊若地性周徧应纯是地土能尅水云何又容有水若水性周徧应纯是水水能尅火火应不生云何又说水火二性俱徧虗空而不相凌灭耶世尊又如地性则障碍矣空性则虗通矣碍则不通通则不碍云何二者俱称周徧耶地水难容水火难容地空难容而如来皆称圆融周徧其何以说也虽如来自有实义而我不知是义所归惟愿如来宣流大慈说出生续之由圆融之故庶使迷云顿破慧日洞明方到究竟无疑惑地矣作是语巳及诸大众五体投地钦渴如来无上慈诲焉钟疏云问清净本然云何忽生山河大地经文以为妄想所生不知山河大地未生之前妄想者何人莫将宗门套头语答答云此忽生之义略兼见分说意谓清净本然人人有清净心宜人人得清净眼犹如晴空了无所有云何满目都是山河大地诸有为相所见惟根身器界如是则空华圆影何时而尽别业同分何时而除故紧接云次第迁流终而复始细玩问意四句一气不断迁流终始即下相续之义满慈所问不重在始生而在相续故下文佛语世界相续业果相续乃正答迁流终始之问而忽生处特带言之耳世人泥忽生二字为始生之生不将前后文合看为相续之生X是以不能措口如僧问沩山山河大地从何而生答云从妄想生僧云请和尚与某甲想出一锭金来看正此类也尔时世尊告富楼那及诸会中漏尽无学诸阿罗汉如来今日普为此会宣胜义中真胜义性令汝会中定性声闻及诸一切未得二空回向上乘阿罗汉等皆获一乘寂灭场地真阿练若正修行处汝今谛听当为汝说富楼那等钦佛法音默然承听此许说也胜义中真胜义性者法相宗说胜义有四一蕴处界为世间胜义四谛为道理胜义二空真如为证得胜义一真法界为胜义胜义据佛后文答万法生续则起于性本二觉答五大圆融则归于一心三藏宛然皆一真法界故属最后胜义也漏尽无学中根也定性声闻下根也未得二空回向上乘者上根也二空者人空法空得人空者知众生无性得法空者知诸法无性也一乘佛乘也寂灭场地即大寂灭海也阿练若此云离諠诤亦云闲静处也尔时世尊告富楼那及诸会中漏尽无学诸阿罗汉云如来今日普为此会宣胜义中真胜义性令汝会中自定性声闻之下根以及未得二空回向上乘之上根如是等众皆获一乘非羊鹿余乘也寂灭场地非四谛之灭也真阿练若本心闲静非境静也正修行处成佛正因非旁蹊曲径也葢定性声闻无性阐提不得成佛如蕉X芽败种今则咸归一乘究竟涅槃悉当作佛方尽大乘至极之谈矣汝今谛听当为汝说于是富楼那等钦佛法音默然承听焉此下说不空藏以示生续之由也对上空藏彼约心真如门会妄归真以显藏心不变之体此约心生灭门从真起妄以显藏心随缘之用然用应有二一随染缘起六凡用二随净缘起四圣用今为开迷成悟故且单取染用为言而全用更在下空不空藏中也佛言富楼那如汝所言清净本然云何忽生山河大地汝常不闻如来宣说性觉玅明本觉明玅富楼那言唯然世尊我常闻佛宣说斯义佛言汝称觉明为复性明称名为觉为觉不明称为明觉富楼郡言若此不明名为觉者则无所明佛言若无所明则无明觉有所非觉无所非明无明又非觉湛明性此下答忽生山河大地之问也尊者寘箇问端如向荆𣗥林中探出胶盆子相似使人动转不得世尊是一切智人知尊者抱守因缘未忘法执即将旧所说法作箇探竿影草而诘之曰富楼那如汝所言清净大地善哉问也忆我向来在法会中所说性觉玅明本觉明玅汝常不闻之乎玅即寂也明即照也玅明则即寂而照明玅则即照而寂寂照互融无明万法之先一段真理本然如此满慈被世尊一钓便上答云我常闻佛宣说斯义X不知鼻孔巳在世尊手里故复双开两关以审之曰汝既闻此性觉玅明本觉明玅如何意会为是性本自明单称为觉即含明意耶为是觉本不明须用加明于觉而双称明觉耶葢单称为觉不假妄明是为真觉双称明觉而务假妄明是为妄觉双举致问欲令满慈自决取舍乃尊者熟处难忘依旧浑身落在因缘知见坑中不觉认明堕所故曰若此不用明之而即称为觉则虗名为觉而实闇然无所明矣此葢词中反排无所明之真觉而意中深取有所明之妄觉也岂知才立所明便落生灭因缘知见即非清净本然之觉性矣故世尊告之曰推汝之意将谓若无所明则无明觉殆惟恐其无明觉而必加明于觉也而不知一加所明则觉明二义皆双失矣良以体外加明非体本有有生有灭时有时无由是约起心有所明时明则非觉以加明于觉非觉体之本有故也约忘心无所明时觉则非明以从来未悟觉体之本明故也此犹所谓有念无念同归迷闷之意也既非觉非明二义俱失全堕无明汝岂以无明为汝之觉湛明性哉而无明又非觉湛明性葢无明即是不觉惟浊惟暗而安有湛明之义是汝始虽惟恐失乎明觉而终则至于全失真性全堕无明矣觉上加明如人瞪目欲自见眼本不期于空华其奈眼非可见而徒以带出空华耳此方在明明德全堕X斯义钟云性觉玅明本觉明玅言性中之觉玅而明者以此觉乃本然之觉其明自玅耳本字即首卷元明元字乃不能有加之意所谓清净本然也与性字相承而不相对夫明而至于玅矣又何假复明之乎旧解即寂而照曰玅明即照而寂曰明玅莲师曰明可云照玅乃圆融不测之义不专属寂谓玅明二字寂照之意自在则可谓寂照二字即是玅明则不可也真妄分界正在此一所字有所则是明非觉无所则是觉非明明觉两字矫乱不得然真觉只是无所不是无明若并无本明又非觉湛明性矣性觉必明妄为明觉觉非所明因明立所所既妄立生汝妄能无同异中炽然成异异彼所异因异立同同异发明因此复立无同无异此因无明而生三细也上既斥为全体无明由是承上而言汝于本具真觉翻成无明者元无他故正以本性之觉必具本有之明所谓性觉必明也汝乃无故妄加明于觉上所谓妄为明觉也由是遂成根本无明万妄依之而託始故知明觉二字便是生世界众生业果之根柢矣夫此性觉玅明清净本然之体本不属所以无在而无不在故亦不属明以无明而无不明故故曰觉非所明今汝在清净性觉中认此性觉以为必明即此必明一念遂将无方所之性觉转成业识便落方所故曰X因明立所既落方所复转此大智慧光明而成能见见分故曰所既妄立生汝妄能既有见分复将无同无异真谛理境转成相分遂有种种差别故曰无同异中炽然成异此炽然成异之异与彼因明立所之所异又异以立所之异是约一念此炽然之异所谈甚广也于是有因异而立同即同亦异有因同异而复立无同无异即无同无异亦异而世界虗空众生恍惚未定之相皆影现于此与彼麤境中三法作胚胎矣无同无异属众生相良以虗空为同此彷彿有形貌差别不同虗空故曰无同器界为异此彷彿有运动灵觉不同器界故曰无异然必同异发明者以上异之与同相形而显此众生之境不同上之二境也问既即世界虗空众生与下麤境何所差别答此尚在本识中结暗忽现虽现一切境界但具根身器界种子耳即如炽然训火光盛貌虽表显着然火光但明于夜亦表暗中显着以此境界虽显尚在本识中未大显着故如火光明于暗夜之中也钟云不知觉本自明而妄加一明于觉之上只此明字便生出许多事来此中能所先后说者纷纷不知妄为明觉巳是妄能矣上既因能立所此复因所生能乃展转相生之意非先有所后有能也无同异以下皆承生汝妄能来本性之觉无同异也能所既立则无同异中炽然成异矣异彼所异是因异又X立同也同异互相是非复立无同无异矣此中同异及无同无异俱指赖耶识中种种妄明下文虗空世界众生乃妄明所现之相旧註便以虗空世界众生释此处异同殊太早了如是扰乱相待生劳劳久发尘自相浑浊由是引起尘劳烦恼起为世界静成虗空虗空为同世界为异彼无同异真有为法此因三细而生六粗确答云何忽生之问也上来如是境界从无而有则有无相倾因异立同则同异互显既而复以一异一同之界相显发非同非异之有情于是藏识海中境风乱动巳如空华乱飞岂不甚扰乱哉如是扰乱相为缘对转生劳虑谓于前现识所现相为不了心现执为外境创起量数分别染净所谓分别事识起成智相为第一粗也劳之既久相续不断转生苦乐觉受自他相续法执转粗即相续相为第二粗也因劳久而发起染着之相取着转深计我我所等即着取相为第三粗也依于妄执分别假名言相此等皆是自相浑浊非由外物浑之浊之此即计名字相为第四粗也由是依于名字循名取着造种种业引起八万四千尘劳烦恼即起业相为第五粗也于是业系苦相为第六粗者以次而生由依性觉而动无明因无明而发心境缘心境而起尘劳等业力所使起成有相处则山河大地确然而成定相静X而无相处则空濶旷荡显然而见顽虗此虗空即前同相至此而始确定也此世界即前异相至此而始成就也汝问云何忽生山河大地实由如是而生也且彼细境中无同无异之相至是而显然确定以成众生业果真有为法矣汝问云何忽生诸有为相实由如是而生也钟云自相浑浊即后文从始至终五叠浑浊也因世界众生而有业果故曰由是引起尘劳烦恼葢至此而晴空之中别见种种华相矣然而诘其根元总是妄明一念所生耳一念中纷起者为世界一念中晦昧者成虗空虗空为妄明中所现同相世界为妄明中所现异相众生业果诸有为法即妄明中所现无同无异之相彼所谓无同无异者乃真有为法也岂待众生业果炽然顿兴之日而后谓之有为哉旧以众生为无同无异文理难通今作妄想所现之相如影子一般则虗活说得去矣佛言业识妄见生于无明必从性觉玅明本觉明玅说来者二语即所谓真如见无明依真如而起非真如之外有无明也此种无明所谓生相无明八地菩萨得随分觉者尚不能知故谓之微细惑唯佛能以究竟觉微密观照乃能洞见而直指之此之谓见见谓觉眚也经自无明以至粗境多用能所上下连持者令知能所乃生万有之端行人于真妄分明之后一念顿绝能所可以把定万有坐还清净X本然所谓但离妄缘即如如佛矣昔有僧问瑯琊觉和尚云清净本然云何忽生山河大地觉厉声云清净本然云何忽生山河大地僧言下大悟故知一念才生万法皆备则知一念无生万行具足矣贺云诸家以起信三细六粗配此段经文致有纷纷异说不知此处前截配三细则可后截配六粗则不可葢起信六粗就一人生死轮转言之此处经文就山河大地诸法生起相续之因言之自不能强配也相待生劳劳字与前瞪以发劳兼目与劳二劳字相应可见虗空世界众生业果全是目劳所现之相也觉明空昧相待成摇故有风轮执持世界因空生摇坚明立碍彼金宝者明觉立坚故有金轮保持国土坚觉宝成摇明风生风金相摩故有火光为变化性宝明生润火光上蒸故有水轮含十方界此下答云何次第迁流终而复始之问也此先明世界相续之因良由觉体之上巳起妄明而妄明必发空沤顽空之体全是晦昧而晦昧与明乖角明昧相倾不觉心动当知世间诸风全是妄心动盪所感故空轮之上而有风轮执持世界器界凝结皆由无明风力执持得不散失此风大显然亲依妄心而起矣又土与金皆是坚性俱属地大而坚莫过于金故金是地大精实之体因空昧而心动故曰因空生摇如人为睡所偃而发迷闷觉明X坚执而妄成有碍如偃中坚执求通而妄觉有物相压由此即感一切坚碍之相当知世间金宝皆是明觉体上一分坚执所感如有凝心结想化为石者亦小验也以故风轮之上而有金轮保持国土此地大亦显然亲依妄心而起矣坚执之妄觉立碍感金而宝成摇动之妄明动成风相而风出风金相摩一坚一动故有火光变生为熟化有成无虽无含持之轮用而有变化之功能而火大因之起矣以上三大虽相待转生而俱带妄觉妄明之心相此下不带心相独用金水二大而水生焉彼宝上之明即含津润如珠光出水是也火有蒸郁之气即能成水如盛热时万物多被蒸而出水也以宝明而又映以火光故有水轮含润十方世界此十方界总是爱水包褁而水大所由起矣由妄见动故感风轮由执心坚故感金轮由研摩燥故感火轮由爱心深故感水轮故知四大种子不外发润二种无明也别经言世界安立土轮下依金轮而同为地大金轮下依水轮水轮依风轮风轮依虗空而虗空无所依今约由心生起序未全同又显究竟仍说虗空依无明而无明依本觉以见万法始于真妄和合之心而离心悉无自体也火腾水降交发立坚溼为巨海干为洲潬以是义故彼大海中火光常起彼洲潬中江河常注水势劣火X结为高山是故山石击则成𦦨融则成水土势劣水抽为草木是故林薮遇烧成土因绞成水交妄发生递相为种以是因缘世界相续此因能成四大又生所成四居也葢器界元为众生所居今于此四方显众生住处故曰四居彼四大虽均成变化功用而水火土三大于四居中功迹尤显彼火性炎上主于腾也水性润下主于降也水火既济则交发而成器界如陶器者功惟赖于水火也既交发立坚由是溼为巨海即甘水海盐水海而水族众生之居成焉干为洲潬即四部洲而陆处众生之界成焉海亦由立坚而成者以注水之巨坎全是坚体也以是水火共生之义故彼大海本就溼之处不应有火以不忘母之气分故火光常起洲潬本就燥之处不应有水以不忘父之气分故江河常注葢水之望火为我尅之妻故火为二居之母火之望水为尅我之夫故水为二居之父今大海克肖于父而不忘母之气分故海中火起洲潬克肖于母而不忘父之气分故洲有江河也又水能尅火若水性不降而就火则势必灭火岂能生物今则降水之性而就火水夫劣于火妻故结成高山而山居众生之界成焉是故山石击则成𦦨者是受火之气分也融则成水者是受水之气分也土能尅水若土性不降而就水则势必灭水岂能生物今则降土之性而就水土X劣于水故抽为草木而林居众生之界成焉是故林薮遇烧成土者是受土之气分也因绞成水者是受水之气分也由无明种子交妄发生初由妄心而生起大种次由展转而备生四大后由诸大而成就四居以是递相为种之因缘所以世界相续成住坏空终而复始相续不断凡成一番便是如此展转生起所以自忽生之后永无清净之期矣此中义理虽似外论中五行相生之意而实不尽同若一一附合有二不便一者五行反明经义反晦二者令外教之人将谓不出巳意良以外教正惟执乎五行能成世界而实不了其真源纵高推太极混沌等而终不识其为吾心之妄觉全体之无明今与分明指示正以异彼教意而旧解却将觉明释之为水以滥彼天一生水之计仍出无极太极之下何以令彼袪除旧见而生新悟哉夫外教多归化机于阴阳而吾宗直指化本于心性且又示天地之元出于吾心之无明此诚大异外说而极醒误执也弘教者不能挽外宗而令其明内旨反推内教而滥外宗失计之甚也至于内教所用名言多用四大而不名五行后之合变转生但与五行略相似耳故今解于前之四法全准孤山四大为正而前三大显然依于心起于后之四法别立名言略取温陵父母气分之说以助明而巳空谷禅师谓周濂溪之学出于寿涯葢指X太极图也彼寿涯胡为者而立此妄计岂非内教之罪人耶或空谷亦传闻之说固不足信耶钟云巨海洲潬高山林薮合成器界由四大变起而四大乃觉心之变现所谓万法唯心也复次富楼那明妄非他觉明为咎所妄既立明理不踰以是因缘听不出声见不超色色香味触六妄成就由是分开见觉闻知同业相缠合离成化见明色发明见想成异见成憎同想成爱流爱为种纳想为胎交遘发生吸引同业故有因缘生羯罗蓝遏蒲昙等胎卵溼化随其所应卵唯想生胎因情有溼以合感化以离应情想合离更相变易所有受业逐其飞沉以是因缘众生相续此明众生相续之因也葢法性身本来周徧实无根身即此根身推其本原亦是明妄所成此明妄者实非他物亦由玅明觉心最初突起一念转为觉明而成所妄所妄既立于是湛圆玅明之体分成六处在眼名见在耳名闻乃至鼻舌身意各生局碍不能超越不复周徧圆通以是因缘故听不出声见不超色余四亦然但见色香味触六妄成就染六根而成尘由是见闻觉知六种分开揽六尘而成根所谓元以一精明分成六和合是也夫根尘成就则形兆潜彰然尚未趣生必当中阴之位由中阴而趣生也若因父母巳三者业同则相缠着而生即胎卵类也或不因父母但由巳业合亦成形离亦成化即溼化类也当胎卵二中有身欲投胎时其无缘处大地如墨惟于父母有缘处见有一点明色发现此中有身既见明色即趋其处其想遂得成就若是男中有以父为异见父是所憎境以母为同想母是所爱境女子反此此中有既见可爱之境即注爱于父母赤白二渧以为种此赤白二渧即纳此想心而成胎此虽因父母交遘发生实由巳业相同故吸引而入胎若磁石之吸铁以是父母巳三为因缘故遂入胎中成五阴身故有羯罗蓝遏蒲昙等相若溼化二生中有由先业力不简近远染着称情当染着处便即受生矣夫胎卵溼化各以定业相感故随其感而应之以四生之定报如乱思不定者想也而卵则惟想生矣钟爱不舍者情也而胎则因情有矣亲附不变者合也而溼则以合感矣舍此趋彼者离也而化则以离应矣以此四心感召而四生各类应之此其有定者也若夫情想合离更相变易或情变为想或想变为情或合易为离或离X易为合故其受报或飞变为沉若雀之化蛤或沉变为飞若鱼之化龙奇奇怪怪亦复不定以是因缘经涉长时互成转换众生相续无有了期矣贺云註以色香味触四句为中阴身殊可笑不知世尊谈众生相续只就当下发明谓即今瞥起一念便是永劫生死根本耳非从当初说起如此方盘古生于太荒之言也富楼那想爱同结爱不能离则诸世间父母子孙相续不断是等则以欲贪为本贪爱同滋贪不能止则诸世间卵化溼胎随力强弱递相吞食是等则以杀贪为本以人食羊羊死为人人死为羊如是乃至十生之类死死生生互来相噉恶业俱生穷未来际是等则以盗贪为本汝负我命我还汝债以是因缘经百千劫常在生死汝爱我心我怜汝色以是因缘经百千劫常在缠缚唯杀盗淫三为根本以是因缘业果相续此明业果相续之因也富楼那一切众生过去在世时想念恩爱如胶似漆固结而不能解故受生时则流爱为种纳想为胎而父母子孙生生不断此等皆以淫欲而正性命故曰欲贪为本由有贪爱必有身命由有身命必赖滋养彼贪我豢养我爱彼血肉所以贪不能止则诸世间四生之类弱肉强食递相吞噉是等则以杀贪为本杀业盛行故以X人食羊羊死又转而为人人死又转而为羊由一生以至十生死死生生展转报复互来相噉有此恶业故世世俱生一处相值以偿其债直至穷未来际无有止息是等则以盗贪为本凡不与而取及阴取皆盗以人食羊不与取也羊死为人互来相噉阴取也故曰盗贪也约杀贪言之则汝负我命汝还我命我负汝命我还汝命约盗贪言之则我负汝债我还汝债汝负我债汝还我债命债不了故生死相结经百千劫常在生死而不能出离约欲贪言之汝爱我心我爱汝心我怜汝色汝怜我色以是爱怜因缘生生会聚经百千劫常在缠缚而不能解脱惟杀盗淫三种贪为根本以是因缘业果相续故知三界流转唯一贪爱若断贪爱便出三界矣问世教论杀惟以忿争杀人为重论盗惟以劫窃财命为重而食肉不与焉似得重轻之宜今经何独论其所轻而反遗其所重乎答此有二义一者断轻况重义葢此方世教急于止乱且图养民故惟断现乱而不禁食肉今经欲绝生死须断生缘故极至食肉皆併断焉若悟轻者尚为生死之缘则重者不言可知非反遗于重也二者绝本止末义葢凡一切杀盗究其深本多起于食肉如八万释种遭琉璃之杀但知近缘骂詈而不知远因起于食鱼之冤故此方不长太平缘太平时恣意食噉三五百年人之X享福者福终示固起畜之酬报者报尽为人皆带杀冤遂成乱世乃至杀人无量故佛断食肉乃圣智深远拔本塞源之言经云世上欲免刀兵劫须是众生不食肉外教君子未能信达者切勿轻非毁矣富楼那如是三种颠倒相续皆是觉明明了知性因了发相从妄见生山河大地诸有为相次第迁流因此虗妄终而复始此总束以结答忽生终始之问也富楼那如是世界众生业果三种颠狂迷倒相续不断虽各不同推其所自皆由性觉玅明本体最初不觉突起一念故转成业识名为觉明因有觉明次又转为明了知性而成见分因有了知次又带出境相而成相分无明三细皆备即缘此境相而起我法二执浑然涵彼六粗总之皆妄见也汝问三种云何忽生皆是觉明乃至妄见所忽生耳夫山河大地及众生业果诸有为相所以次第迁流者非别有法但惟因此颠倒相续之虗妄故终而复始汝问三种云何终而复始因此故耳可见忽生相续浑一妄法了无实体之可得矣而种种幻化皆生如来圆觉玅心岂不然哉答第一问巳竟下富楼那复从答生疑设难而佛以四喻晓之始圆第一问义也富楼那言若此玅觉本玅觉明与如来心不增不减X无状忽生山河大地诸有为相如来今得玅空明觉山河大地有为习漏何当复生此满慈执因性以难果性也富楼那言若此众生现具在缠玅觉之体本无不玅无诸染法觉无不明无诸障碍与如来心不增不减在佛非增在生非减平等无二乃从清净本然体中无状忽生山河大地诸有为相者则如来今日得了玅空明觉复其无物之本体还其圆照之本明亦同众生本玅觉明未生山河等法之前矣如来复还之真觉元无异于众生未妄之真觉然众生既从真而起妄如来独不当从真而起妄乎敢问如来玅空明觉中山河大地之世界有为之众生习漏之业果何时又当无状忽生也斯问也是执众生因性之有始而疑如来果德之有终矣钟疏云如来既得空觉有为何时复生此问似太浅按起信论人我见中五种有谓所得涅槃终尽还作众生此云空觉后复生诸有与彼正相似葢当时小乘外道自有此一种执满慈乘此请佛一破除之所谓除惑之尽也佛告富楼那譬如迷人于一聚落惑南为北此迷为复因迷而有因悟而出富楼那言如是迷人亦不因迷又不因悟何以故迷本无根云何因迷悟非生迷云何因悟佛言彼之迷人正在迷时倐有悟人指示令悟富楼那于意云何此人纵迷于此聚落更生迷X不不也世尊富楼那十方如来亦复如是此迷无本性毕竟空昔本无迷以有迷觉觉迷迷灭觉不生迷此喻无明本空也万法生于无明无明元无自体故未论所生之万法先取迷方之心喻之佛告富楼那譬如迷人于一聚落本南也而惑以为北夫迷在此方则悟在他方不知此一迷也为复因此方之迷而有乎为复因他方之悟而出乎富楼那言如是迷人亦不因迷又不因悟何以故迷不自为生迷之根云何因迷悟迷相反安得相生云何因悟佛又言彼之迷人正在迷时倐有悟人指示令悟四方朗然富楼那于意云何此人从先迷久迷既悟之后于此聚落更生迷不答言不也世尊悟则不复迷矣佛遂正告之云富楼那十方如来悟后不迷亦复如是良以此无明之迷既不以自体为本亦不以觉性为本无所从来彻底元空亦如迷方之迷更无所因也且自昔在迷时即无迷可得由彼忽生一念似乎迷其清净觉体然而非是真迷若使真迷则迷巳有根安得复觉以迷本无根故曰似有正如惑南为北方实不转今既觉得是迷迷即便灭灭则岂复更生哉亦如迷方者但觉以迷之南本无有北则北相顿灭不应复起于南也可见真性觉中本无无明而万法从生之本尚且元空矣亦如翳人见空中华翳病若除华于空灭忽有愚人X于彼空华所灭空地待华更生汝观是人为愚为慧富楼那言空元无华妄见生灭见华灭空巳是颠倒勅令更出斯实狂痴如何更名如是狂人为愚为慧佛言如汝所解云何问言诸佛如来玅觉明空何当更出山河大地此喻万法现无也夫无明且空而况所生之万法乎以喻明之譬如目翳之人见空中华元非实有翳病若除华于空灭亦非实无忽有愚人于华灭空处更待华生汝观是人为愚乎为慧乎富楼那言空本无华妄见其有生有灭以非实灭故见华灭空巳是颠倒何况勅使更出斯实谓之狂痴而愚字不足以尽之云何更名此等狂人为愚为慧耶佛言此待华更生之人诚如汝解决愚非慧汝既知晴空待华者为至愚云何乃于如来玅明体中而待生山河等法彼执佛灭万法巳是颠倒妄情况冀佛起万法与彼愚人何异哉是则妄不复生断然无疑矣又如金鑛杂于精金其金一纯更不成杂如木成灰不重为木诸佛如来菩提涅槃亦复如是且不独妄不复生也而真亦不复变矣又如蕴金之鑛当金在鑛时二物混和鑛杂精金若出鑛之后其金一纯更不成杂则求鑛于金者愚也又如木遇烧而成灰既巳成灰不重为木则求木于灰者又愚也然则诸佛如来可知矣彼诸佛如来树X下所成无上智德破无明尽五住翻转一切烦恼完复本有如如智体所谓菩提也因穷果满圆净断德迁流浪息二死永忘翻转一切轮回完复本来如如理性所谓涅槃也菩提智光类于精金明净既成菩提不复重生烦恼亦犹精金不复重为鑛也涅槃寂灭类于木灰既入涅槃不复重沦生死亦犹木灰不复重为木也故曰亦复如是是则妄本无生而非成佛始灭真本无变而胡望佛更生故知众生分中尚自无生无变何况成佛者反有生而有变哉汝问万法生续之由我为汝说生续之由竟说不空如来藏巳竟此下说空不空如来藏以示圆融之故也夫空藏中破相显性相既不有说谁无碍不空藏中从性起相相既宛然何得无碍是以前二藏中略开圆融之端而未竟无碍之说岂免满慈之疑兹欲极彰无碍之由以销执相之问须谈空不空藏也葢空即不空则性全即相而性固无碍不空即空则相全即性而相亦何所碍哉富楼那又汝问言地水火风本性圆融周徧法界疑水火性不相陵灭又征虗空及诸大地俱徧法界不合相容富楼那譬如虗空体非羣相而不拒彼诸相发挥所以者何富楼那彼太虗空日照则明云屯则暗风摇则动霁澄则清气凝则浊土积成霾水澄成映于意云何如是殊方诸有为相为因彼生为复空X有若彼所生富楼那且日照时既是日明十方世界同为日色云何空中更见圆日若是空明空应自照云何中宵云雾之时不见光耀当知是明非日非空不异空日此答次问五大何得圆融之疑也满慈依小乘法执旧见坚谓诸大本来相碍若如来藏空可说无碍今云备具诸大即当相碍岂有无碍之理斯则岂惟不达巳发之相为无碍兼亦尚疑未发之性为有碍矣而如来释疑非但只释未发之性为无碍而兼亦详释巳发之相尚无碍相尚无碍而况未发之性何得有碍乎故此科说性无碍其词最少释相无碍其文最多也佛言富楼那又汝问言地水火风圆融周徧而疑水火二性何故不相陵灭又征空大地大既俱徧者则不合相容我今为汝以喻明之富楼那如来藏性本非七大而不拒彼七大发生譬如虗空体非羣相而不拒彼诸相发挥所以者何富楼那彼太虗空所谓体非羣相者空空荡荡元无一物然而日照则明矣云屯则暗矣风摇则动矣霁澄则清矣烟雾之气凝聚则浊矣土合风雨积而蔽空则成霾矣水澄湛不动则与虗空交暎矣所谓不拒发挥者如此于汝意下云何如是种种同时各处诸有为相为因彼日等诸缘所生乎为复空中自有乎若谓因彼所生者富楼那姑举日之一相以X明之而余六可知也且当日照时既是日明则当普天共成一日之体不应更见圆日云何空中更见圆日如盘盂者在乎既见圆日则自日之外云何不是空体之明而顾独谓明属于日乎若谓不是日明是空明者空常存明常在空应自照云何当中夜云雾之时又无光耀当知是明亦非日亦非空不即空日也非异空非异日不离空日也既不即又不离则知清净本然循业发现矣问虗空譬性明等七相譬七大日等七缘譬于何法答七大循业而发则日等譬七大各所循之业也问总标中惟空与相空喻藏性相喻七大矣征释中只宜明其非空及不异空足矣何更加以七缘而言非日及不异日乎答若不加以日等有二不备一者显妄不备葢必二者皆非二者不异方显宛转虗妄无可指陈也若惟单就空言是犹有可指陈处也二者显玅不备苟若但言非空而不言非日则但显性无碍而不兼显相无碍也若但言不异空而不言不异日则但显不违性而不兼显不坏相也此下据经文观相元妄至不相容者在前真玅觉明至无可凭据在后词义不贯明是错简今依讲文正之真玅觉明亦复如是汝以空明则有空现地水火风各各发明则各各现若俱发明则有俱现云何俱现X富楼那如一水中现于日影两人同观水中之日东西各行则各有日随二人去一东一西先无准的不应难言此日是一云何各行各日既双云何现一宛转虗妄无可凭据此以法合喻也彼元真之玅觉明心不滞一相不拒诸相亦复如是若汝循发空之业而以空明大则如大千空劫小则如凿井出土而空即现矣若地水火风各各发明如执镜求火执珠求水之类则亦各各现如求火火出求水水出是也若地水火风同时发明如吹火者口中现风薪中现火之类则亦互呈齐现如风随火壮火随风烈是也真玅觉明循业发现如此此与虗空体非羣相而不拒七相之发挥者何以异乎夫相之各现不必论矣云何俱现今又以喻合喻富楼那如一水中现于日影两入同观此水中之日此两人东西各行则各有一日随二人去本一影也乃一随而东一随而西此之二影谁为定实然则一处而现水火二大亦谁为定实耶既先无准的不应难言是一而云何各行既双而云何现一矣假使境有定实犹可容辨难今既无定无实而顾于无定实之境宛转辨难则难愈多而愈人于虗妄如同观是一知二是虗各行既二騐一是妄则一之与二孰可凭据哉然则诸大俱现亦是宛转虗妄无可凭据而巳此与空日生明不即不离有何以异X乎水喻如来藏性影喻七大之相两人各行喻循俱明之业东西二影喻俱现之相钟云诸註以此处日影同于二卷中月影之妄又泥下文宛转虗妄之语反以俱现之玅作虗妄看此以辞害义以喻累法之过也不知二卷显如来藏体故以真月喻真而以月影为妄此显如来藏随缘不变不变随缘故借水中日影形容描写俱现之玅但观一如来藏随七大俱现如一日影随东随西其玅自见若必难言日影是一云何各行各日既双云可现一则宛转虗妄而无可凭据矣观相元妄无可指陈犹邀空华结为空果云何诘其相陵灭义观性元真唯玅觉明玅觉明心先非水火云何复问不相容者此牒上虗妄以答前问辞也但汝细观七大之相若果是实或可指陈正如水中日影本来虗妄无可指陈若乃妄谓有可指陈如执空华实有巳为迷妄若更诘其相陵灭者是犹复邀空华而期其更结空果真可谓迷中之迷妄中之妄云何诘其相陵灭乎由此虗空廓然逈无诸相而观七大之性元亦纯真先非水火水火尚无说谁不相容乎知水火则知空地矣而汝问大地虗空不合相容者亦独何哉夫观相元妄则全相是性不空即空而相无碍矣观性元真则全性是相空即不空而性无碍矣汝问五大圆融之故我为汝说圆融之X故竟问性相既俱无碍既不相凌灭而相容矣奈何据今炽然凌灭宛然不容其故何也答下云汝以色空相倾相夺则倾夺二字即其故也是知凌灭不空病根在于众生无始妄习倾夺非彼妄相真有是也其犹月运岸移惑本在于云驶舟行之妄见非彼月岸真有是也又如梦见水火执为实有便见凌灭才知是梦便可横身直过尚无烧溺岂有凌灭是知今之炽然宛然实由坚执之久而忘执之功未至耳详满慈之疑谓既称圆融周徧便该得凌灭不容若是不灭相容恐非圆融周徧佛以不灭相容正是圆融周徧然并不与之辨如何相容如何不灭也但只追究七大之所从来总是如来藏性循业发现性全是真相全是妄既是虗妄如空华日影将谁相灭将谁相容然则并不当问其相灭不相灭而何必辨其不相凌灭乎并不当问其相容不相容而何必辨某为相容乎此谓溯本穷源搜出来历不待辨难而疑团打破矣说空不空如来藏巳竟此下圆彰三藏以劝修也由前次第三藏急于破迷成悟故俱就众生迷境显示未暇普收圣凡染净二缘十界一如无二以毕彰藏心全体大用今既粗细二惑次第破尽玅明披露道眼近圆理宜罄竭诸佛之灵府而彻底显示故此统会毕彰用显圆融三藏也满慈于此应有伏疑由前极谈X众生现住迷境当体性相二俱无碍若尔即应不拣圣凡同见无碍今何我等动成有碍而如来独得无碍耶于是如来应念指示其由所以复有后文之圆示也旧註既不辨讹误又不推此来意致令此处经文前无结归而后无发起复何脉络之可通哉富楼那汝以色空相倾相夺于如来藏而如来藏随为色空周徧法界是故于中风动空澄日明云暗众生迷闷背觉合尘故发尘劳有世间相此密销我等何得动成有碍之伏疑也当机者既疑众生何以有碍佛因指出成碍之由而言富楼那汝等所以一切有碍者岂有他故哉良由汝等业识不空相见未破循色空之业互相倾夺于如来藏如凡外背空而趋有是以色而倾夺于空也权小背有而趋空是以空而倾夺于色也相倾相夺而如来藏即循汝业而现空现色葢真如随缘与妄心相应故见色空周徧法界是故于此色空法界中开眼时但见物象森罗风动空静而动静交碍日明云暗而明暗互防如是乃至地空不容水火陵灭尘劳满前全成秽土不知相本虗而无可凭据只为众生内为无明所蔽业力所使迷而且闷如下界与三涂有念为迷上界兴二乘无念为闷所谓有念无念同归迷闷也惟其迷闷不自了知背清净觉和合妄尘故发尘劳而有世间相X全性成相所以动成有碍者由此自迷自背之故耳岂性相之过哉我以玅明不灭不生合如来藏而如来藏唯玅觉明圆照法界是故于中一为无量无量为一小中现大大中现小不动道场徧十方界身含十方无尽虗空于一毛端现宝王剎坐微尘里转大法轮灭尘合觉故发真如玅觉明性此密销如来独得无碍之伏疑也当机者既疑如来何以独得无碍佛因自陈无碍之由而言我所以得一切无碍者岂有他术哉但惟用彼六根中圆湛不生灭性以融彼徧成色空生灭之如来藏而如来藏迷时纵成色空生灭而妄本常空相非实有今由以玅明常住之性融之而生灭妄相了不可得惟一玅净本觉湛明之性圆融照了徧周法界所谓以如如智契如如理而住持大光明藏也夫众生背觉而真如尚随染缘与妄理相应成世间相况顺性玅修安有不随发玅用者乎是故从体起用于此理法界中无碍缘起约理事无碍法界言之理不可分故理惟一也事无纪极故事无量也理无分限理故大也事有分限事故小也一为无量无量为一小中现大大中现小而理事无碍矣约事事无碍法界言之如一尘一毛一身一界皆一也多尘多毛多身多界皆无量也微尘毛端皆小也无边剎无边身皆大也一为无量无X量为一小中现大大中现小而事事无碍矣取相以实之如不动道场徧十方界非一为无量乎身含十方无尽虗空非无量为一乎于一毛端现宝王剎正中现依坐微尘里转大法轮依中现正非小中现大乎虽宝王剎犹然毛端也虽大法轮犹然微尘也非大中现小乎此皆如理智中现如量境良由诸佛翻背觉合尘者而灭尘合觉故翻发尘劳世间相者而发真如玅觉明性全相成性所以独得无碍者由此不迷不背之故耳岂性相之殊哉此下圆彰藏性不惟以一心而圆具三藏且于每一藏中即圆具十法界如非则十界俱非即则十界俱即融则十界俱融也以其非一切即一切而又融拂一切酷以三谛三观心粗浮而不沉玩者輙立谛观不知详佛深旨但是直指众生现具本来之心便是如此圆融玅极众生迷时诸佛证后常只如此了无增减而巳又复当知亦不离前根中所指圆玅明心但于十显一破之后方以指明四科七大复进常徧今乃至此方极圆融而无以复加矣始终惟显心性何曾与说观门苟此处观门巳立便当依此修行观音圆通何用哉钟云此处文义联络难断言虽灭尘合觉一多小大相摄相入起大神用而如来藏中实纤尘不立非一切也虽非一切又万法悉备即一切也又互泯互X存不可思议也何疑诸大周徧法界而不相凌夺哉而如来藏本妙圆心非心非空非地非水非风非火非眼非耳鼻舌身意非色非声香味触法非眼识界乃至非意识界非明无明明无明尽及至非老非死非老死尽非苦非集非灭非道非智非得非檀那非尸罗非毗梨耶非羼提非禅那非般刺若非波罗密多如是乃至非怛闼阿竭非阿罗诃三耶三菩非大涅槃非常非乐非我非净以是俱非世出世故此先明离万法以显空如来藏也夫玅性虽随染静二缘起成二相而如来藏本玅圆心本来虗寂无有一物不定属于一法故非七大非六根非六尘非十八界此非世间法也非缘觉法非声闻法非菩萨法此非出世间法也非如来三号非涅槃四德此非出世间上上法也葢惟独约心体故凡圣俱非而直指人心所以不存圣凡之见乃至心佛俱非矣X即如来藏元明心玅即心即空即地即水即风即火即眼即耳鼻舌身意即色即声香味触法即眼识界如是乃至即意识界即明无明明无明尽如是乃至即老即死即老死尽即苦即集即灭即道即智即得即檀那即尸罗即毗梨耶即羼提即禅那即般刺若即波罗密多如是乃至即怛闼阿竭即阿罗诃三耶三菩即大涅槃即常即乐即我即净以是俱即世出世故此明即万法以显不空如来藏也以十界诸法若离此心无片事可得故惟据藏心之体便即十界之体信手拈来无有不是乃至心佛俱即也即如来藏玅明心元离即离非是即非即此双遮双照以显空不空如来藏也夫既万法俱非矣又万法俱即矣即如来藏又玅又明本来元具不假修成之心元其圆神不滞之体固不定属于即亦不定属于非而离即离非而随宜自在之用全非而即全即而非而是即是非至此则圆融极至而显心之玅无以复加矣原夫佛酬阿难玅定之请舍置权小所修示以诸佛本定然斯定所以迥异者以是全彰自性本玅圆定释者不可多用修意以仍滥于常途也况此奢摩他中纯谈本定曲显性真而说修之意绝少从初三卷直指X藏心本定之体显次第空藏也而大众各各自知心徧十方常住不灭斯则顿意成矣而圆意犹未彰也复次满慈顿兴二难为后二藏之发起于是答万法云何生续则略彰藏心随染缘之用显次第不空藏也斯则体用略备圆意巳露而犹未具彰也复答五大不合相容且示性相二无碍理显次第空不空藏也斯则且彰无碍释彼有碍之疑而巳至于即性之相无量不思议业用即相之性混融不思议玅体未极显也更因当机之伏疑而与之备谈染缘净缘四义四相则一切圆用方以尽彰又与开二合二双拂双融而三一玅体方以极显然用须证而后发故略带修成体则本来现成故仍彰不变纵因修显亦非修生是则后之圆融三藏收前次第三藏总以极显自心本具之圆定而非有观门可立也如何世间三有众生及出世间声闻缘觉以所知心测度如来无上菩提用世语言入佛知见譬如琴瑟箜篌琵琶虽有玅音若无玅指终不能发汝与众生亦复如是宝觉真心各各圆满如我按指海印发光汝暂举心尘劳先起由不勤求无上觉道爱念小乘得少为足此责满慈不勤求而徒事口舌所以策其进也夫如来藏玅明心元如此如何世间欲有色有无色有众生及出世间二乘各以本智为能知各据证X境为所知即以此所知心境比类推度谓如来无上菩提亦同于此岂知无上菩提微玅第一本不可思也又用世间语言如陵灭不容因缘和合之类而参杂于佛知见岂知佛知见即是圆融三藏本不可议也不可思议而輙以妄心妄言思议之岂不远哉夫玅性在人以玅体而含玅用犹须以玅智发之譬如琴瑟箜篌琵琶虽有玅音若无玅指终不能发汝与众生亦复如是此宝觉真心人人具足各各圆满亦如琴瑟等皆有玅音也而有发有不发者在有玅指与无玅指耳如我得之于心则应之于手故一按指而光明焕发照天照地皆成玅用岂非有玅指而能发玅音耶汝则暂一举心尘劳满眼物象森罗不发玅用岂非无玅指而不发玅音耶所以不发玅用者无他有无上觉道即佛智果所谓发玅用之玅智佛初以之合如来藏者也由汝不肯勤求无上觉道而爱念小乘取其功省而利近得少为足但以六通十八变等化城伪宝为足不复知真宝所在故不发耳若肯勤求即与如来把手共行决不相赚汝可不勉哉宗镜云乐蕴奇音按指则宫商应节人怀觉性智巧则巧用冥符得失在人精粗由巳所以善逝按指发海印之光含识举心现尘劳之相钟疏云前文灭尘合觉故发真如玅觉明及一为无量等所谓如我按指海印X发光也二发字正相应前云背觉合尘故发尘劳有世间相所谓汝暂举心尘劳先起也前文是法此处是喻非两层意至此则知法华所言佛之知见但有其名未竟其实此经方明言佛知见是三藏圆融寂灭一心也富楼那言我与如来宝觉圆明真玅净心无二圆满而我昔遭无始妄想久在轮回今得圣乘犹未究竟世尊诸妄一切圆灭独玅真常敢问如来一切众生何因有妄自蔽玅明受此沦溺此满慈穷索妄因而拟进修也富楼那言如佛所说宝觉真心各各圆满则我与如来宝觉圆融真玅净心同一圆满应无二相矣而我昔遭无始妄想自蔽玅净圆明之宝觉生此生死相续久在轮回今虽得圣乘犹未究竟见思虽尽无明尚存其不知妄因生起也固宜若乃世尊五住尽而二死亡诸妄一切圆灭独玅真常称为大觉其知妄因必矣敢问如来一切众生何因而有妄起顾乃自蔽玅明受此沦溺也前问清净本然云何忽生世尊答以因无明起今问此无明者复因何起所谓直穷到底也佛告富楼那汝虽除疑余惑未尽吾以世间现前诸事今复问汝汝岂不闻室罗城中演若达多忽于晨朝以镜照面爱镜中头眉目可见瞋责巳头不见面目以为魑魅无状狂走于意云何此人何X因无故狂走富楼那言是人心狂更无他故此下借事发明妄本无因也佛告富楼那据汝推本无二是信巳本真称佛圆常又信佛永证乃至万法生续之疑性相难容之惑皆巳破矣然汝虽除疑而余惑未尽尚不达此无明无因是以强索之也即今目前偶有一事我即借此与汝发明汝岂不闻此室罗城中演若达多忽于晨朝照镜爱镜中之眉目可见而瞋巳头之面目不见以为此不见者即同魑魅遂无状狂走于意云何巳非魑魅而自以为魑魅此人之狂是从何因而起不应无故狂走也满慈被世尊一问当下分明答云此人但是心发颠狂而走更无他故无故则无因矣佛言玅觉明圆本圆明玅既称为妄云何有因若有所因云何名妄自诸妄想展转相因从迷积迷以历尘劫虽佛发明犹不能返如是迷因因迷自有识迷无因妄无所依尚无有生欲何为灭得菩提者如寤时人说梦中事心纵精明欲何因缘取梦中物况复无因本无所有如彼城中演若达多岂有因缘自怖头走忽然狂歇头非外得纵未歇狂亦何遗失富楼那妄性如是因何为在此以法合喻也满慈于事上却解于理上却迷故佛就其明处以导之言此觉又玅又明又圆一觉而具三义乃是本来自圆本来自明本来自玅非假修证而未甞有妄既巳称之为妄便是突然而X起云何有因若有所因即名为真云何名妄可见于妄而索因者不达妄理者也且无明与妄想皆是最初细惑自其最初痴相谓之无明自其迷中动相谓之妄想却后凡迷真处便是无明凡执似处便是妄想互相引发凡有几重展转相因从迷积迷以至微尘纪劫终不得其因之始相虽佛八音四辨亦不能逆推而说其本始之因良以妄体本空无可说也如初一人忽然妄说递递相承从妄说妄及推其因递递皆虗如是迷因正因迷惑不达无因所以常自成有若识得迷无生因自见诸妄悉皆本空而无所依不但只达妄空亦达最初即未曾生而劫后将何所灭是则汝谓世尊诸妄一切圆灭者亦妄也我今虽得菩提但能说此妄本无因岂能拈出无因之妄以示人乎所以得菩提者正如寤人说梦中事心纵精明别无方法拈取梦中之物以示人也且梦中物影影响响亦似有因似可拈取尚不能取况复无因之妄想本无所有乃索其生起之因欲取而断之乌可得哉此妄无因正如达多狂性相似不是因人教他狂亦不是头上本来有狂元是自巳迷头认影自怖而狂走忽然此狂一歇则知此头非从外得纵使未曾歇狂眉毛元在眼上鼻孔依旧下垂曾不动着一丝毫亦何遗失之有富楼那汝之妄性即如达多之狂无异其因岂有定在乃向如来索之耶X汝但不随分别世间业果众生三种相续三缘断故三因不生则汝心中演若达多狂性自歇歇即菩提胜净明心本周法界不从人得何借劬劳肯綮修证譬如有人于自衣中系如意珠不自觉知穷露他方乞食驰走虽实贫穷珠不曾失忽有智者指示其珠所愿从心致大饶富方悟神珠非从外得此告以歇狂之法也汝究妄因将欲得其本因而苦修以断之也今既悟其无因本空何必乃尔汝但不去随顺世间业果众生三种分别现行相续心三缘断故粗惑粗境巳尽则三细中流注细念所以为粗惑境之深因者自然不生良以粗念除而功熟细念亦随尽也粗细俱妄则根本无明岂能独存则汝之心中演若达多狂性自泯然而歇息矣此狂一歇当下即是菩提所谓知幻即离离幻即觉也至此则知胜净明心清净本然周徧法界元是巳物不从人得何借䊀皮带骨劬劳辛苦动经劫数以为修证哉再以喻明譬如有人于自衣中系如意珠而不自觉知乃穷露他方乞食驰走虽然贫穷而珠不曾失忽有智者指示其珠所愿从心致大饶富方悟神珠元是衣里之物非从外得然则歇即菩提不从人得无劳修证亦若是而巳矣此不独与满慈发明云何有妄即阿难见相发心惠我三昧等疑俱释然矣问此之顿歇与耳根圆通同耶异耶X答歇意同而就位有异也若博地凡夫名字位中闻斯法门悟彻真有妄空从耳门入流忘所即是不随世间分别三缘顿断也自此由忘而不生由不生而尽由尽而空由空而灭一路休歇自浅之深直至寂灭现前即是菩提胜净明心现前矣此则全同也若满慈七信位后根结巳尽何用翻前又从耳门而入但从觉所觉空顿歇法执分别俱生至寂灭现前则胜净明心亦现前矣葢前位人法二执齐歇此位但歇法执故云就位有异耳钟云三缘断故三因不生者三缘如明昧相待等是世界缘同业相缠等是众生缘欲杀盗贪是业果缘而妄为明觉则三种总因也此下阿难第三番疑因缘也最初第一于显见超情科中疑见性不由因缘第二于圆彰七大科前疑万法不由因缘今此第三乃疑证果成道何亦不属因缘有果无因诚大可疑意葢闻佛久排因缘而语中又带因缘既说因缘又言何借修证故起斯问是则前疑性相今疑因果矣即时阿难在大众中顶礼佛足起立白佛世尊现说杀盗婬业三缘断故三因不生心中达多狂性自歇歇即菩提不从人得斯则因缘皎然明白云何如来顿弃因缘我从因缘心得开悟世尊此义何独我等年少有学声闻今此会中大目犍连及舍利弗须菩提等从老梵志闻佛因缘X发心开悟得成无漏今说菩提不从因缘则王舍城拘舍梨等所说自然成第一义惟垂大悲开发迷闷此蹑佛语而执因缘也即时阿难白佛意谓如来既巳摈弃因缘矣语中又说缘断而因不生狂歇而菩提现斯则说因说缘皎然明白似不可废云何乃欲顿弃之耶且此因缘是我等入道之门发悟之地于我等辈实有利益又不独我等年少有学蒙其利益即先辈耆宿如大目犍连等亦皆由此而得悟入今言不借因缘则外道所说八万劫后自然成道犹如缕丸极处停止者翻成第一义谛耶纵使如来不堕因缘宁不堕自然哉此又我等迷闷而不解者更望发其覆而决其疑也富楼那问意巳圆复让阿难起问仍还当机也佛告阿难即如城中演若达多狂性因缘若得灭除则不狂性自然而出因缘自然理穷于是阿难演若达多头本自然本自其然无然非自何因缘故怖头狂走若自然头因缘故狂何不自然因缘故失本头不失狂怖妄出曾无变易何借因缘狂本自然本有狂怖未狂之际狂何所潜不狂自然头本无妄何为狂走若悟本头识知狂走因缘自然俱为戏论是故我言三缘断故即菩提心菩提心生生灭心灭此但生灭灭生俱尽无功用道若有自然如是则明自然心生生灭心灭此亦生灭无生灭者名为自然犹如世间诸相杂和成一体者名和合性非和合者称本然性本然非然和合非合合然俱离离合俱非此句方名无戏论法菩提涅槃尚在遥远非汝历劫辛勤修证虽复忆持十方如来十二部经清净玅理如恒河沙只益戏论此双遣因缘自然也佛告阿难汝所谓因缘自然者今且就前狂喻以推之即如演若达多狂性因缘灭除则不狂性自然而出故汝所执因缘自然以为世出世间玅理尽在于是更无余蕴所以执悋不肯吐却殊不知未尽然也若谓头本自然则应本自常然无一时一处而不自然不得惊为魑魅而发狂今者忽惊无头而狂走者谅必有因决非自然不知何因而怖头狂走此则头非自然明矣若谓头本自然因照镜故忽惊无头而狂走者何不因照镜故而并失其头耶且正当狂怖妄出时而头不曾失曾无变易则此头决不借因缘明矣大约谓此头若是自然当无狂怖此头若是因缘当须真夫今由有怖故非自然又由无失故非因缘也若谓狂本出于自然即当本来常常有此X狂怖不知未狂之先此狂藏于何地而不起耶若谓狂不出于自然而出于因缘者则头本无狂妄胡为而忽然狂走也故知不但头不属因缘自然即狂亦不属因缘自然既知头之与狂不属因缘自然则知玅觉之与无明皆不属因缘自然矣汝惟一向自迷家宝向外驰求执缘执自固所不免若使悟得本头非缘非自识知狂走亦非缘非自则知因缘自然皆是梦中䆿语俱成戏论非有实义是故我说三缘断故即菩提心者但使三种分别戏论之缘断除即真菩提心矣良以法执未除者于三种相续不忘分别正是戏论前云不随分别正以止绝戏论耳戏论止而无明无依菩提离障不真何待哉然虽即菩提而不可更作生菩提想何以故若菩提心生则生灭心灭此则仍是生灭之心非真菩提心也不但此为生灭之心纵使灭生俱尽无功用道亦不可更生自然相何以故若自然心生则生灭心灭此亦全是生灭之心非真无功用道也何谓自然犹是生灭良以计无生灭为自然者正如世间诸相因杂和成一体者名和合性对此和合而遂将非和合者称本然性本然即自然也和合即因缘也即此本然是对待法非真本然故亦是戏论所谓毫釐系念三途业因瞥尔情生万劫系缚直至本然非本然和合非和合和合本然二俱远离离与不离二俱双非至此X方是正句方是活句方是无戏论法葢遣之又遣以至无遣方契真无功用道真菩提心也说到此处复恐尊者以解为证故又当头一点云虽然得到这箇田地菩提涅槃尚遥远在正谓得句之时才是发心正好修行趋向菩提岂似汝等但以多闻记持历劫辛勤以为修证纵经尘劫亦终不能实证也所以然者由不肯舍戏论法故耳抑且不但记持我所说法如瓶受水不遗一滴徒为戏论即使更能忆持十方如来十二部经其中清净玅理又如河沙之多亦只是增添戏论与本分事了无交涉所谓从门入者不是家珍以文字之学总是名言习气障自悟门不能洞当人之性故也若能远离戏论则歇即菩提尚不借于劬劳亦何有于历劫难成也盘山云向上一路千圣不传学者劳形如猿捉影要须发大勇勐断言语息思想忘能所绝影像一超直入不涉程途大事因缘方知端的贺云若悟本头以下发明正义一悟字一知字是歇狂玅诀由悟得本头非自然非因缘然后知得狂走非自然非因缘以悟本头方见本来面目是真以知狂走才觉向外驰求是妄又悟本头则知清净本然识狂走则知循业发现言汝一向自迷家宝向外驰求执缘执自固所不免若使亲见本来狂心顿歇则知因缘自然皆是梦中䆿语俱成戏论非实义也是故我说三缘断故即X菩提心者是歇狂悟本之法岂因缘自然之可拟哉汝虽谈说因缘自然决定明了人间称汝多闻第一以此积劫多闻薰习不能免离摩登伽难何须待我佛顶神呪摩登伽心婬火顿歇得阿那含于我法中成精进林爱河干枯令汝解脱是故阿难汝虽历劫忆持如来祕密玅严不如一日修无漏业远离世间憎爱二苦如摩登伽宿为婬女由神呪力销其爱欲法中今名性比丘尼与罗睺母耶输陀罗同悟宿因知历世因贪爱为苦一念薰修无漏善故或得出缠或蒙授记如何自欺尚留观听此极言多闻之弊以勉其进修也汝虽谈说因缘自然决定明了毫无差误人间称汝多闻以为第一用此多闻积劫旧习犹不能免离摩登伽婬术之难若果多闻可以脱苦免难何须待我神呪冥加之力方能使登伽婬火顿歇得证三果成精进林爱河干枯而汝亦脱婬难乎信乎非呪之力汝断不能解脱矣是故阿难汝虽历劫忆持如来常不开演之秘密不可思议之玅严不如一日修无漏业舍权归实远离戏论行起解绝入无分别身心俱断先以绝爱断性亦无后以绝憎举爱憎二苦与生俱生极难除者而远离之其决机只在一日耳且也如摩登伽宿为婬女由神呪力便得销其爱欲法中今名性比丘尼与耶输陀罗同悟宿X因知女身之报全由欲爱深重故宿命开通悔悟深切夫耶输女身巳为弱质登伽淫女更是劣机但以一念薰修皆获大益或得出缠如摩登三果或蒙授记如耶输成佛即皆高证而汝以堂堂丈夫为人天中众所知识反自迷自昧自缚自缠留恋见闻不能割舍现见薰修有益而不修明知戏论无功而耽着徒守多闻淹于下位不亦可愧之甚哉此等苦切语是责之也进之也进之也当知阿难此番辨论最有关要良以前既排尽因缘后又将谈修证若一往有修有证则违前自言若一向非因非缘则废后修证此诚圣言宛似互违而不可不辨也今明真本无处犹夫头本无失而何有实修实证固非一向堕于因缘也又明妄之现迷犹夫狂之现起而岂终无修无证亦非一向堕于自然也由是则知斯经无修无证固不碍于有修证而有修有证仍不碍于无修证也前后之文无复矛盾其旨亦甚微玅也哉自满慈发问至此复为一周名无生无碍周良以阿难于三卷末承佛破妄显真之示但初悟所执之妄初见所遗之真故方谢其销我倒想随请其更除细惑至四卷之初满慈代举生续圆融之二问而佛答初问则深穷万法始于无明而本空无生答次问则圆彰性相是佛菩提知见而融彻无碍与夫三番转难则审除细惑无余而无生无碍之旨愈明矣X又复当知前周初明二执分别纯属悟境此周搜抉二执俱生兼启修意良以细惑要因修所断故又若结归性定则前周中谈空如来藏以直指自心本具玅定之体极显其常住周徧此一周中谈后二如来藏乃至圆融三藏以详发自心本具玅定之用极显其无碍圆融此即十方如来得成菩提玅圆真心不假修习如如本定三名中即玅奢摩他而彻悟此者即微密观照也又此心此定一切众生乃至权小悉不测知所以错乱修习终无实果故于经题四实法中正属如来密因也说奢摩他令悟玅心本具圆定巳竟初科中见道分竟此下令依玅心一门深入答阿难玅三摩提之请也旧註科为修道理虽不差但天台判圆住同于别地方谓真修而住前未全许为修应知此科论修尚在修之初门论证不无证之初位以圆通功就方信满而入住也又此经所以异于权小者惟在用根而不用识故前显真始于根性今谈修证惟选本根证入圆通也阿难及诸大众闻佛示诲疑惑销除心悟实相身意轻安得未曾有重复悲泪顶礼佛足长跪合掌而白佛言无上大悲清净宝王善开我心能以如是种种因缘方便提奖引诸沉冥出于苦海世尊我今虽承如是法音知如来藏玅觉明心徧十方界含育如来X十方国土清净宝严玅觉王剎如来复责多闻无功不逮修习我今犹如旅泊之人忽蒙天王赐与华屋虽获大宅要因门入惟愿如来不舍大悲示我在会诸蒙暗者捐舍小乘毕获如来无余涅槃本发心路令有学者从何摄伏畴昔攀缘得陀罗尼入佛知见作是语巳五体投地在会一心伫佛慈旨此叙大众领悟得益更请修门也阿难及诸大众闻佛谈万法生续以至顿弃因缘五番示诲故五重深惑皆除而心悟实相身意轻安得未曾有方到究竟无疑惑地更不复疑因缘自然矣前者悲泪虽多感悟犹浅于是重复悲泪而白佛言我等惑妄重封权宗固闭赖无上大悲清净宝王善于开豁我心能以如是推妄发真种种微细因缘善巧方便提撕奖劝引诸陷溺障蔽之人而出于憎爱之苦海恩何如也世尊我今虽承如是法音全分开示之力得知如来藏玅觉明心无所不徧无所不包比之向日巳觉改头换面庆幸巳甚以为知此一事千了百当不复更有所事矣而如来复责多闻无功不如一日修无漏业然此藏性十方无壁四面无门无由得入我今日如旅泊之人流落巳久忽蒙天王赐与华屋虽获大宅要须因门而入不得其门屋亦不可得居也惟愿如来不舍大悲示我在会诸蒙暗者咸使捐弃小乘有余涅槃X而毕获如来无余涅槃本发心路良以小乘止断四住见思尚余五住犹如化城今欲进趋五住究尽之宝所故非导师不能指出旧由之路也然此在会有学者多世尊既不许用意识观察降伏今令有学者从何方便摄伏畴昔攀缘无始来我法二执分别然后得大总持入佛知见如得门而入居华屋乎作是语巳五体投地在会一心伫佛慈旨睦州云汝等诸人还得箇入头处也未若未得箇入头处须觅箇入头处若得箇入头处巳后不得辜负老僧故曰得其门也等诸佛于一朝若不得其门不见室家之好所以悟藏心之后而重请入门也钟云实相无相如来藏体周徧十方本性清净绝名离相者是也失性如旅泊见性如华屋见性不修如获屋不入故请如来本发心路入佛知见也玩本发心本字即首卷所谓真心无诸委曲相也无余涅槃圆果也本发心路圆因也既巳见性又求入佛知见者见方开示修乃悟入要因门入正启后文一门深入也尔时世尊哀愍会中缘觉声闻于菩提心未自在者及为当来佛灭度后末法众生发菩提心开无上乘玅修行路宣示阿难及诸大众汝等决定发菩提心于佛如来玅三摩提不生疲倦应当先明发觉初心二决定义此先略标二义也佛慈虽示普为而二乘犹为当X机尔时世尊哀愍会中缘觉声闻回小向大于菩提心巳发矣而未自在不得其门而入者又为当来佛灭度后末法众生兼凡外权小能发菩提心者为此等众开无上佛乘与玅修行路俾由此路而直至佛乘焉于是先示阿难及诸大众汝等一向中路疲倦恋止化城今既决定发菩提心定要进趋宝所于佛如来玅三摩提所由以趋宝所之路者不复更生疲倦矣然当何以用其功哉应当先明从本觉而发始觉最初起修之正念有二决定不可易之义焉佛于见道分中则曰玅奢摩他微密观照今谈修道首曰玅三摩提是则自判分别不容穿凿久矣乃旧解以奢摩他三尽入见道一分而判此下为最初方便岂佛旨反不足遵与云何初心二义决定此征起二义也一决定以因同果澄浊顿入涅槃义以因同果四字便是第一决定之宗澄浊等便是此宗之趣也葢言所以必欲因果相同者以因果不同则不能澄浊取涅槃也此一义文短而义长义长者葢直至如来断果究竟极证也又此虽因果双举而意在略明果证之远非比小教化城之果仅齐圆之七信亦非比始教鱼暴腮之果仅止圆之二行也由彼皆以生灭识心为本修因而因果不同故不能X远趋佛之常果是故先须说此第一决定也二决定从根解结脱缠顿入圆通义从根解结便是第二决定之宗脱缠等便是此宗之趣葢言所以必欲从根解结者以不从根则不能脱缠而顿入圆通也此一义义短而文长义短者以所说圆通似惟始入住位较前涅槃义则短也文长者以一经要义下手工夫全在此科故不但本科较前为长次下释二疑示伦次选本根皆所以足此科之义问圆通如何始入住位答圆顿法门功夫惟在住前住后则一超直入矣又此科对前科前是显果远而究竟此是显因巧而证速也以经于六根尚选圆根文云圆根与不圆根日劫相倍何况较之从识从尘而入者则岂止于日劫之倍哉故知此之法门最巧而至速矣钟云决定义谓决定而不可易者初义令审因地发心为进修基而指五浊为生死根本即虗空灭生者也令其择之旋之而依圆湛不生灭性以成功次义令审烦恼根本使知所降服取如来位而指六根媒贼劫家继以世界相涉之义备显六根数量优劣令知所择也既得无生灭性为因地心又审烦恼根本选择圆根一门深入则六根俱降服而可圆成果地觉矣阿难第一义者汝等若欲捐舍声闻修菩萨乘入佛知见应当审观因地发心与果地觉为同为异阿难X若于因地以生灭心为本修因而求佛乘不生不灭无有是处以是义故汝当照明诸器世间可作之法皆从变灭阿难汝观世间可作之法谁为不坏然终不闻烂坏虗空何以故空非可作由是始终无坏灭故则汝身中坚相为地润溼为水煖触为火动摇为风由此四缠分汝湛圆玅觉明心为视为听为觉为察从始入终五叠浑浊云何为浊阿难譬如清水清洁本然即彼尘土灰沙之伦本质留碍二体法尔性不相循有世间人取彼土尘投于净水土失留碍水亡清洁容貌汩然名之为浊汝浊五重亦复如是此发明第一决定以因同果澄浊顿入涅槃也阿难所谓第一义者凡一切功德皆在初心若离初发念则不成无上道汝等若欲捐舍小乘修菩萨一乘圆顿而入佛知见者应当审观因地发心与果地觉位为同为异阿难若于因地仍用旧时名言所薰业种所起生灭识心为本修之因而欲求佛乘不生不灭真常之果如敲冰索火掘地觅天无有是处葢生灭心有作无常者也不生灭心无作不坏者也以是因果须同之义故汝且徧观诸器世间常无常品凡可作之法毕竟无常皆从变灭如梦幻泡影是也借曰不灭阿难汝又详观世间可作有为之法谁为不坏者虽有善坏然终不闻烂坏虗空何以故空非可作既无可作亦无可坏故然则欲求不生灭果须取无作不坏之因不X应复用生灭心矣所以必取无生灭为因心者果何故耶良以众生心海现为五浊昏扰无时清明今欲澄之以取涅槃玅德非湛圆不生灭性以为因心必不能也夫此湛圆玅觉明心本无昏浊何由而有昏浊则汝身中坚相为地如骨肉之类润溼为水涕唾之类煖触为火烦热之类动摇为风唿吸之类由此四大所缠遂分汝湛圆本体裂为六根在眼为视在耳为听在鼻舌身为觉在意为察所谓本一精明成六和合于本无分隔中自成分隔而从始入终共计有五重浑浊矣然何以谓之浊也阿难譬如清水清洁者其本然也若彼尘土灰沙之伦质则留碍而有形块此二体者本来一定性不相干忽有人焉取彼土尘投此净水则留碍者失其留碍清洁者亡其清洁而容貌汩然昏扰不定故名之为浊也吾谓汝浊五重亦复如是清净觉心本与四大六根了无交涉由彼最初一念忽起遂分能所而清净觉心浑浊不见与水之因土尘而浊者何以异哉阿难汝见虗空徧十方界空见不分有空无体有见无觉相织妄成是第一重名为劫浊汝身现搏四大为体见闻觉知壅令留碍水火风土旋令觉知相织妄成是第二重名为见浊又汝心中忆识诵习性发知见容现六尘离尘无相离觉无性相织妄成是第三重名烦恼浊又汝朝夕生灭不停知见每欲留于X世间业运每常迁于国土相织妄成名众生浊汝等见闻元无异性众尘隔越无状异生性中相知用中相背同异失准相织妄成是第五重名为命浊此别明五浊相也阿难何谓五叠浑浊第一重者依于色阴即汝举头见空时四无边畔不知谁为见而谁为空空与见混作一团而无所分别前云纵令虗空亦有名字是空本有清净之体也今与见相混则空为扰扰之空而亡其空之体矣前云见空之时见非是空是见本有明了之觉也今与空相混则见为蒙蒙之见而亡其见之觉矣顽空妄见绵绵密密如经纬密织而妄相以成此第一重名为劫浊以见该四性空该四大而山河等有成住坏空之劫也第二重者依于受阴湛圆中本无内四大之身相汝投胎时吸取父精母血而成四大之身于是见闻觉知元一精明本无留碍由汝四大壅塞不能通融无留碍者成留碍矣地水火风元是一物本无知觉被此精明领以为境令生觉受无知觉者有觉知矣一旋一壅如一经一纬密织而不可分故四大本无情之物由因妄织虽针锋草刺咸有痛觉是以众生坚起我见为诸见之王六十二见咸统于此此第二重名为见浊第三重者依于想阴又汝心中忆过去境识现在尘诵未来境如是虗习皆是意识用事此意识性发生妄觉此意识相容现六尘觉离六尘则X觉无自相尘离妄觉则尘无自性二法更互相依亦如经纬密织缘尘盈念无时而不劳扰是第三重名烦恼浊第四重者依于行阴湛圆中本无生死但汝朝夕念念迁流生灭不停生从顺习凡夫无不贪生故知见每欲留于世间死从变流而凡夫无自由分故业运每常迁于国土一流一迁亦如一经一纬密织而不可分遂有无边生死由因此故流转七趣变幻一切众生之相是第四重名众生浊第五重者依于识阴汝等见闻六根元是一体而无异性祗因色声等众尘隔越故根为尘裂而无状异生然本一精明事同一家故性中相知如眼亦知闻耳亦知见之类既成六用各开门户故用中相背如眼不能闻耳不能见之类性中相知似同而非异用中相背又异而非同或同或异二不可定故俱失其准一同一异亦如经纬密织以此六根结滞而命託其中体用俱不自在是第五重名为命浊此五浊者自一念晦昧为空之后便不得澄清欲复湛圆之体当亟求澄浊之方矣阿难汝今欲令见闻觉知远契如来常乐我净应当先择生死根本依不生灭圆湛性成以湛旋其虗妄灭生伏还元觉得元明觉无生灭性为因地心然后圆成果地修证如澄浊水贮于静器静深不动沙土X自沉清水现前名为初伏客尘烦恼去泥纯水名为永断根本无明明相精纯一切变现不为烦恼皆合涅槃清净玅德此教以澄浊趋果之方也阿难凡夫本觉湛圆虽与佛同以有众生浊则迁流生死故失真常以有烦恼浊则法尘劳扰故失真乐以有劫浊则空界无情故失真我以有见浊命浊则根身不净故失真净今欲即以具五浊之四性而远契如来四德以顿证极果者其道安在彼生死根本者即六处识心也凡外权小悉取之而错乱修习皆为因不同果今决定择去而不用焉不生灭圆湛性成者即根中所具吾前十番显示二见剖莹近具六根远周万法者凡外权小迷昧之而日用不知今决取而依之既依此湛性即用此湛性以旋其虗妄生灭之五浊而伏还元觉之体由是得圆明觉无生灭性为因地心则因同于果矣此是十信满心自此历初住以去至等觉为果地之修玅觉为果地之证然后圆成果地修证则果同于因矣再合前喻如澄浊水者贮于静器静深不动则沙土自澄而清水现前沙土即五重浑浊也静器即根中性也清水即湛圆本体也到此田地名为初伏客尘烦恼方断界内见思矣然前之沙土初沉泥犹未去喻若无明之伏而未断X也若去泥纯水方可名为永断根本无明而界外见思悉断矣二种无明既尽则明相精纯毫无纤翳任一切变现根身器界乃至示居生死互融六根随意纵横则无烦恼悉成玅用皆与如来常乐我净涅槃玅德相为昭合亦如泥尽水纯任搅不复浑也夫以涅槃远果惟取契于因地发心如此汝等可不于审观加之意哉问审因心而必因见闻觉知者何也答由此四缠分汝湛圆玅觉明心为视听觉察故见闻觉知全是玅觉明心是则既由见闻觉知而成浊必由见闻觉知而澄浊所谓既从地倒还从地起也大智度论云譬如清净池水狂象入中令其浑浊若明珠入水即清净不得言水外无象无珠心亦如是烦恼入心能令心浊诸慈悲等善法入心能令心净然垢净不定真妄从缘若昧之则念念轮回遗失真性若照之则心心寂灭圆证涅槃是以楔出楔将粗接粗若不执妄尚不说空幻影潜消智光息𦦨矣第一决定以因同果澄浊顿入涅槃竟第二义者汝等必欲发菩提心于菩萨乘生大勇勐决定弃捐诸有为相应当审详烦恼根本此无始来发业润生谁作谁受阿难汝修菩提若不审观烦恼根本则不能知虗妄根尘何处颠倒处尚不知云何降伏取如来位阿难汝观世间解结之人不见所结云何知解不闻虗空被汝隳裂何以故空无相形无X结解故则汝现前眼耳鼻舌及与身心六为贼媒自劫家宝由此无始众生世界生缠缚故于器世间不能超越此发明第二决定从根解结脱缠顿入圆通也所谓第二义者佛慈利生虽急而施教须待发心汝等必欲发菩提心于菩萨一乘生大勇勐直欲圆满六度万行而决定弃捐权小旧修以生灭心为因诸有为相者其下手功夫安在彼生死是苦果根本即六识也烦恼是苦因根本即六根也烦恼既即六根是六识为生死根本而六根复为六识根本汝等应当审详此烦恼根本从无始来现阴所发之业中阴所润之生正是烦恼然谁为作之而谁为受之则根本可推矣葢根即八识八识引起六识全是烦恼而为苦因六识招引生死而为苦果粗论似惟六识作之而细推实是八识自作现观似当六识受之而六坏惟是八识自受故曰自作自受也可见六根为烦恼根本矣阿难汝修菩提若不审观烦恼根本者则内而虗妄之根如四大六根之肉身外而虗妄之尘如虗空无情之器界皆不能知其颠倒在于何处处尚不知云何降伏此虗妄颠倒而取如来极果之位乎然根身器界虽极广大而的实结处至为简要不繁决当知而后可解也阿难汝观世间以绳作结虽诸股共成结体而的实所结之处惟在一X股若不真见而知之则终不能解苟能见之即知解之矣以喻明之除是虗空不被隳裂元无相形无结可解其余有相形者有结必解也则知除是根中无形性体无结可解若六精堕于胜浮二根根有相形有结必解也然则孰为真实结处之体乎则汝现前眼耳鼻舌及与身心此六根者与六识之贼为媒根引识起颠倒分别遂将如来藏中诸大家宝悉皆劫为外之六尘如世间外贼必赖家内奸人勾引指教方能成劫也家宝既劫则圆通者去而留碍者存虽欲不结不可得矣夫有情根身所谓众生世间也无情器界所谓器世间也此之二法尽一切法众生于二徧成缠缚皆不自在总为结体然的实结处不在器界惟在根身由此无始众生世间生缠缚故根既结矣于器世间岂能超越得无碍乎是则根若一解不惟于身自在而于器亦超越得大自在矣是故迷者求出三界悟者但解六根也人但知六识为内贼劫家宝不知招引内贼劫家宝者实六根也故知起惑是六根造业是六根受报是六根劫家宝亦是六根此六根者实为生死结元故前云谁作谁受后云自劫是唿应处阿难云何名为众生世界世为迁流界为方位汝今当知东西南北东南西南东北西北上下为界过去未来现在为世方位有十流数有三一切X众生织妄相成身中贸迁世界相涉而此界性设虽十方定位可明世间秪目东西南北上下无位中无定方四数必明兴世相涉三四四三宛转十二流变三叠一十百千总括始终六根之中各各功德有千二百此约众生世界以显六根数量也行人巳知解结必从于根然根乃有六解惟从一不可不择欲择根者当须通达六根数量不知数量凭何选择此科所以显数量也阿难云何名为众生世界世属于时以迁流不住为义界属于处以方位定在为义汝今当知四正四隅上下为界则是方位有十矣过去未来现在为世则是世数有三矣此世界乃身中之世界也夫一切众生皆由诸妄交织而成此身故世兴界即在身中贸易迁流彼此相涉未甞停住人自不知耳然界虽十方而十方中唯取四方为正不取上下以上下皆是四方之上下无定位故不取四隅以四隅之中以两方交接而得名无定方故四数既明兴三世相涉或世涉方而成三四固十二也或方涉世而成四三亦十二也宛转俱是十二于是迁流变易自一而成三叠而一十百千数以次增焉今且以方涉世明之第一约四方各论三世共成十二第二于东方三世变一为十遂成三十南西北方亦复如是四方各三十成一百二十第三于东方三十变十为百X遂成三百三方亦尔四方各三百成一千二百以世涉方例亦如此所谓流变三叠此世界自然之定数也夫身中世界即此六根数既定于千二百然则始于眼终于意总括六根各各功德亦千二百而巳矣所谓在圣不增在凡不减其统具数量有如是也问身中世界世无可议界似不通何以故界有定位身常转移故答身外可见转移身中岂觉转移如世界非真不动当亦时时转动杂华经明世界游行往来过百千万世界而世界中人但见不动不移岂能觉哉当知身中亦有定位界外亦见转移何用情计乎又此千二百数但是统论凡夫所具非即真性胜用即如下文耳舌意三圆满千二亦比余根稍圆而巳岂徧周法界之谓哉故知称真圣人六根功德数皆无量且此科之意但是欲令选根不得不明数量非是正修行处而修行正意惟在耳根圆通长水克意深择画图示人乃谓修行意惟在此是虽别有理据而不知遮晦本修正意智者不应惑之也钟云三四相涉以三乘四以四乘三俱成十二是一叠也即此十二一各变十成一百二十是二叠也即此一百二十十各变百成一千二百是三叠也阿难汝复于中克定优劣如眼观见后暗前明前方全明后方全暗左右旁观三分之二统论所作功德不全三分言功一分无德当知眼惟八百功德如耳X周听十方无遗动若迩遥静无边际当知耳根圆满一千二百功德如鼻齅闻通出入息有出有入而阙中交验于鼻根三分阙一当知鼻惟八百功德如舌宣扬尽诸世间出世间智言有方分理无穷尽当知舌根圆满一千二百功德如身觉触识于违顺合时能觉离中不知离一合双验于身根三分阙一当知身惟八百功德如意默容十方三世一切世间出世间法惟圣与凡无不包容尽其涯际当知意根圆满一千二百功德此拣别随方数量也诸方互有优劣而娑婆三优三劣仍可独推一根最优故须拣别也夫六根数量以世界相涉论固无优劣矣然既谓之根岂无全缺既有全缺岂无优劣阿难汝复于此六根之中克定其孰为优孰为劣焉如眼以观见为用者也不见后故暗见前故明以前方之明合后方之暗及左右旁观是为四方以功德论四方各二百四隅各一百今眼所见前及左右三方巳成六百并前二隅二百共成八百惟后一方二百及后二隅二百不见就一千二百而三分之今得八百是三分之二也就四方而四分之今见三方是三分言功也不见一方是一分无德也当知眼唯八百功德而不成圆满矣如耳以听为用者也然其听最周十方无遗动而有声便知其若迩若遥静而无声更彻于无边无际如十方击鼓十处俱闻万X籁寂然万境不碍当知耳根圆满一千二百功德于诸根为最优也如鼻以齅闻为用者也齅则通出入息然有出有入而阙中交如调适之息出尽少停后乃方入当少停时所谓缺中交也息既有缺功岂能全故惟八百巳矣如舌之为用不论甞味而论宣扬尽诸世间智出世间智皆能扬之虽言有方分词或局也而理无穷尽义徧通也是故世谛语言至粗浅者皆通至理当知舌根圆满一千二百功德亦云优矣如身以觉触为用者也触则有违有顺然合时能觉离中不知离中不知是缺一分合时能觉有违有顺是具二分以身根三分验之而阙离中之一当知身惟八百功德不成圆满也如意以受熏持种为用者也故能默容十方三世乃至世出世法若凡若圣无不包容尽其涯际是则意根圆满一千二百功德亦云优矣六根功德数量有优有劣为汝所当克定者如此问通达一切法者则能包容尽际而未通达者无有此能何均称圆满答意根本具此能而愚者不能引发非意根之罪也譬如刚刃本能解断而拙工不能磨砺非刚刃之罪也阿难汝今欲逆生死欲流返穷流根至不生灭当騐此等六受用根谁合谁离谁深谁浅X谁为圆通谁不圆满若能于此悟圆通根逆彼无始织妄业流得循圆通与不圆根日劫相倍我今备显六湛圆明本所功德数量如是随汝详择其可入者吾当发明令汝增进十方如来于十八界一一修行皆得圆满无上菩提于其中间亦无优劣但汝下劣未能于中圆自在慧故我宣扬令汝但于一门深入入一无妄彼六知根一时清净上显六根功德有全缺巳此令其拣选六根之中谁为圆根也阿难六根既为烦恼根本即是生死深源故顺之则生死始逆之则轮回息汝今欲逆生死欲流从浅至深返穷流根务令生死源竭以至不生灭性者别无下手工夫应当勘验此等能受用之六根谁为合中知谁为离中知谁深而难测谁浅而易知谁为用具而圆通谁为用缺而不圆若能向此六受用根中自推自勘悟得何者是圆通根可用之以逆彼无始尘欲交结流生死者既得循此圆通若与不离不深不圆之根较功量德有如日劫相倍矣今我备显六根中湛圆明性乃是众生本具箇箇皆同非由修行造作而然其功德有全有缺数量如是但随汝意乐详择其中有可入处吾当发明渐次修行功夫令汝直往向X前不生退堕然我心欲令汝自择而不为汝择者亦自有故良以十方如来随方之机千差万别任于十八界乃至七大一一修行门门可入皆得圆满无上菩提曾无优劣供人拣择所谓圣性无不通顺逆皆方便也但汝下劣之根未得圆通自在智慧于六根门头未免室碍故我宣扬令汝在六门中独选一门深入若深入一门得一根无妄则一解一切解彼六知根一时清净皆得解脱不劳余力矣夫上来六义推騐耳根既巳密示且由悟而修由修而证则解结功夫大槩巳略周矣开头一逆字是转凡入圣之玅用如流逸奔色顺也返流旋一逆也又如易之地天为泰天地为否地山为谦山地为剥皆逆义也故曰五行顺行大地火坑五行颠倒大地法宝易逆数也要知修行无别巧玅只此逆字该括无余按后观音圆通入流忘所等即逆生死流也闻所闻尽等即返穷流根也寂灭现前即至无生灭也钟云浅深二字註多不妥吾意合离拣鼻舌身三根圆不圆拣眼鼻身三根此是专拣意根当承欲流说来以心念纷为绪为欲流之深者觉观出思惟为欲流之浅者深则难足浅则易干也又云动若遐迩静无边际者随彼之动似有远迩在我之静周听无边也阿难白佛言世尊云何逆流深入一门能令六根一时清净X此因解不明彻故蹑前二意以请益也阿难白佛言世尊佛谓欲逆生死欲流至不生灭矣不知何者是生死欲流是我所当逆者又言六根功德既有优劣则根根不同云何一门深入而六根一时清净料世尊必有说以处此矣此问不同后疑葢疑为信之不及而辨定是非问为解之不彻而请益开示故佛下答但是足前示而更加详明与之增解非与之断疑也约明此之问意方了后之答文矣佛告阿难汝今巳得须陀洹果巳灭三界众生世间见所断惑然犹未知根中积生无始虗习彼习要因修所断得何况此中生住异灭分剂头数此先答其所当逆之流相也佛告阿难汝虽巳从凡入圣证初果而预入圣流然只断得见惑至于第八赖耶识中现行种子无始习气必因修道所X断者谓之思惑汝犹未知在界内见思且然何况此赖耶中生住异灭同体无明所称界外见思者数量极多岂汝二乘所测之境哉汝问如何是流即汝未断之思惑及尘沙无明之别惑是乃欲流所在而汝所当逆而反穷者矣向后五卷中之三空六结皆由此立而证道分之所断者亦此也今汝且观现前六根为一为六阿难若言一者耳何不见目何不闻头奚不履足奚无语若此六根决定成六如我今会与汝宣扬微玅法门汝之六根谁来领受阿难言我用耳闻佛言汝耳自闻何关身口口来问义身起钦承是故应知非一终六非六终一终不汝根元一元六阿难当知是根非一非六由无始来颠倒沦替故于圆湛一六义生汝须陀洹虽得六销犹未亡一如太虗空参合羣器由器形异名之异空除器观空说空为一彼太虗空云何为汝成同不同何况更名是一非一则汝了知六受用根亦复如是此下答一入六净之义故先辨本无一六也佛言汝既不知一入六净之故汝且审观现前六根毕竟是一毕竟是六阿难若言是一则应耳可见而目可闻头可履而足可语矣而今胡不然若言是六则身口与耳宜各不相关矣胡为问法之时既用耳闻口复问义身复钦承乎是故应知若不是一决当是六以用中相背故若不是六决当是一X以性中相知故决非汝根元有一定之一又元有一定之六阿难当知是根既非有一定之一六而今现有一有六者皆由无始一念颠倒与外六尘固结一处交沦互替于本圆湛中一六义生博地凡夫执之为六浅解学者执之为一而曾不达圆而非一湛而非六之本真复何一六之可得哉今汝虽证初果不入六尘巳得六销决非执六但根中虗习尚未曾除执有涅槃犹未亡一此正所谓浅解学者执之为一也一既未亡则六根种子一一具在宜乎不知一入六净之义矣且湛圆玅性之堕六根正如大虗空之参合羣器然由器形有方圆长短之不同因参合故而遂谓虗空有异设令除器观空亦可说空为一矣殊不知其一其异自在器形彼太虗空岂为汝之言说而真成同与不同哉既不为汝成同不同何况更名此太虗空是一非一然则说空为异为一者真妄矣虗空既然则汝了知六受用根亦复如是因结根而说性为六销根而说性为一此亦徒言说而圆湛岂为汝之言说真成一六之殊哉由此根性本无一六所以一解而六即销也钟云虽得六销犹未亡一诸解纷然莲师曰只消用本色语经云元依一精明分成六和合兹巳销六和合却守一精明也又言除器观空宁欲除空耶葢不病其空病执有一空耳执有一精明亦犹是也并一俱亡方证心X体虗空耳同即一也不同即异也一异并遣复遣非一知虗空之同异是非了无所立则一亦并亡而圆湛不分矣由明暗等二种相形于玅圆中粘湛发见见精映色结色成根根元目为清净四大因名眼体如蒲桃朵浮根四尘流逸奔色由动静等二种相击于玅圆中粘湛发听听精映声卷声成根根元目为清净四大因名耳体如新卷叶浮根四尘流逸奔声由通塞等二种相发于玅圆中黏湛发齅齅精映香纳香成根根元目为清净四大因名鼻体如双垂爪浮根四尘流逸奔香由恬变等二种相参于玅圆中黏湛发甞甞精映味绞味成根根元目为清净四大因名舌体如初偃月浮根四尘流逸奔味由合离等二种相摩于玅圆中黏湛发觉觉精映触搏触成根根元目为清净四大因名身体如腰鼓颡浮根四尘流逸奔触由生灭等二种相续于玅圆中黏湛发知知精映法揽法成根根元目为清净四大因名意思如幽室见浮根四尘流逸奔法X此明根结由尘也夫湛圆玅心本无黏着最初何故有见由于明暗二种色尘相形互显于玅圆中黏却湛性如胶之黏物一般湛性被粘而引发妄见然犹未成根结也既而见精复映此明暗二色混作一团遂揽结色尘成胜义根此根即是最初清净四大所成故曰根元目为清净四大然微细难显唯圣天眼方能见之凡夫莫覩非浮根所能比也因有胜义根为之本元方成眼体如蒲挑朵粗相显着凡夫共见是为浮尘之根于诸尘中流逸奔色惟以色为所缘之境而循色流转无有巳时眼根结矣即是推之由动静等二种相击流逸奔声耳根所由结也由通塞等二种相发流逸奔香鼻根所由结也由恬变等二种相参流逸奔味舌根所由结也由离合等二种相摩流逸奔触身根所由结也由生灭等二种相续流逸奔法意根所由结也流如水之趋下逸如兽之出押奔如马之驰坂其顺而莫遏之势如此欲得尘忘结尽非用逆法其何以制之哉贺云上文既曰非一非六然则何由而有六根之异故此出其根由见得玅圆性中本非有六但由黏妄发光遂至流逸耳黏结卷绞博俱是结之别名与前相织一意阿难如是六根由彼觉明有明明觉失彼精了粘妄发光是以汝今离暗离明无有见体离动离静元无X听质无通无塞齅性不生非变非恬甞无所出不离不合觉触本无无灭无生了知安寄此牒上因尘有结是以离尘无体也阿难如是六根皆由性觉湛明之体一动而转为能明之明觉遂失觉明精了之体由是粘明暗而发见粘动静而发听等凡六根精光皆是粘妄所发是以汝今见不出色若离暗离明则无见体听不出声若离动离静则无听质以至离通塞而无齅性离恬变而无甞性舍离合而无觉触外生灭而无了知若是乎根之不能脱尘也然所谓无有见体者但无聚见于眼结滞为根之妄体非并其照用自在之常体而俱断灭也余五亦然奈何阿难误认又有下文断灭之疑哉孤山曰由彼觉明真明也有明明觉妄明也迷彼真明故云失彼精了成此妄明故云粘妄发光汝今以下泛论离十二尘元无六根结体非正教脱尘之功功在下科也汝但不循动静合离恬变通塞生灭明暗如是十二诸有为相随拔一根脱粘内伏伏归元真发本明耀耀性发明诸余五粘应拔圆脱不由前尘所起知见明不循根寄根明发由是六根互相为用此正教以脱尘功夫也夫六根之先原是互相为用的特以为尘所结故滞碍不通耳汝欲拔根先X须忘尘如动静以至明暗十二尘相皆是有为生灭之法汝但不循之而转则尘不能粘我矣然亦不必六根尽拔也应当选一圆根为下手处念兹在兹并力于一而先拔之若使一根外脱而忘尘内伏而尽根根尘不相偶合则熟处渐生生处渐熟自然伏还元明本觉之真体从此更不粘妄发光而本有常光逈然独露耀天耀地若是其耀性发明则诸余五根粘结应时齐拔悉得圆脱矣至此则外不由尘心光徧照不假外缘而起知见等内不循根照用徧周不用胜浮二根但权假二根示为照明之相而实不全由也由是根尘双脱之故现前六根互相为用眼亦能听耳亦能视鼻亦能甞舌亦能齅意亦能觉身亦能知有时一根能作诸根之功有时诸根仍作一根之用六用皆徧六门互通斯于众生世界无复缚碍而内之根身既巳得大自在矣不循犹不随也此不字即是制奔色奔声之羁靮也与前逆字反字旋字同意但不循但字玅甚所谓歇即菩提也顺则由觉明说到粘妄发光逆则由脱粘说到觉明圆玅此自然之序也阿难汝岂不知今此会中阿那律陀无目而见跋难陀龙无耳而听殑伽神女非鼻闻香骄梵钵提异舌知味舜若多神无所觉触如来光中映令暂现既为风质其体元无诸灭尽定得寂声闻如X此会中摩诃迦叶久灭意根圆明了知不因心念此恐凡小久执六用必循于根骤闻明不循根疑而不信故引此以证之令其信及也阿难明不循根岂独圆脱之后能然哉汝今观此会中阿那律陀无目也而能见矣跋难陀龙无耳也而能听矣殑伽神女非鼻也而闻香矣骄梵钵提异舌也而知味矣以至舜若多神无身觉触以无身故如来拔苦光中映令暂现旋成风质其体元无而觉触自若也又如诸修灭尽定者六七二识分别俱生我执悉断寂无心念如大迦叶者久灭意根而圆明了知不因心念而有如上六人或是凡夫业报或是小圣修得斯皆妄力尚不依根何况圆脱岂无互用情界哉合论曰如蛇以眼听不必疑䟦难陀龙也蛟无目而能行水母得鰕乃能行不必疑阿那律陀也蝼蚁以身为鼻不必疑殑伽神女也蜂以腋为舌不必疑骄梵钵提也如风无形物拒之则怒不必疑舜若多神也呜乎众生争于口耳鼻舌数寸之间自以色香味触为异可不哀哉阿难今汝诸根若圆拔巳内莹发光如是浮尘及器世间诸变化相如汤销冰应念化成无上知觉此牒根身既超而器界亦超也阿难今汝诸根患不能圆拔耳若圆拔巳宁独六根互用而巳哉吾见内莹发光心光融镕洞彻表里如是浮尘毕竟虗法及器世间山河万物染净苦乐诸变化相如X汤销冰应念化成无上知觉翻苦作乐变秽为珍乃至大小互融一多不碍无所不可而无情滞相全成法性土矣是知六根未解非惟器界不得自在虽根身亦不得自在六根既解非惟根身得大自在虽器界亦得大自在矣故学者但当解根无劳出界也发光二字与上黏妄发光正相应彼所发者妄光也此所发者真光也阿难如彼世人聚见于眼若令急合暗相现前六根黯然头足相类彼人以手循体外绕彼虽不见头足一辨知觉是同缘见因明暗成无见不明自发则诸暗相永不能昏根尘既销云何觉明不成圆玅此恐凡小过虑圆玅未发先销根尘万一根尘既巳双失而圆玅又或不发岂不落空故此验不借缘令其进销勿畏也阿难我谓明不循根寄根明发者岂无证哉即如见性本周法界而彼世人由颠倒故但聚见于眼谓离眼别无见矣假令世人正当聚见于眼时忽然急合其眼则暗相现前毫无所见设复有人当其前立则六相黯然不复知其头之与足然此合眼之人以手循彼外人之体而抚摩之虽不假眼而头足一辨了然无惑是则暗中所知与明中所见知觉是同了无有异故知缘尘之见寻常必因于明者若离明而暗则成无见若不借明而见自发者是不明之明无见之见则诸暗相永不能昏此谓明所不能明暗所不能X暗者谁谓见必借明而有耶彼凡夫之眼尚不借明而见何况根尘既销真光独露之人而犹谓觉明不成圆玅也哉汝但求销根尘勿愁圆玅不发矣合前观之则解根下手功夫略巳发尽但未说出一门的指何根而巳学者潜玩而有得焉则圆通修证思过半矣决定从根解结脱缠顿入圆通竟又通前二义论之前一义为略示因果全功令悬知究竟极果后一义为详示初心方便令切晓下手工夫分门以定二决定义巳竟阿难白佛言世尊如佛说言因地觉心欲求常住要与果位名目相应世尊如果位中菩提涅槃真如佛性菴摩罗识空如来藏大圆镜智是七种名称谓虽别清净圆满体性坚凝如金刚王常住不坏若此见听离于明暗动静通塞毕竟无体犹如念心离于前尘本无所有云何将此毕竟断灭以为修因欲获如来七常住果世尊若离明暗见毕竟空如无前尘念自性灭进退循环微细推求本无我心及我心所将谁立因求无上觉如来先说湛精圆常违越诚言终成戱论云何如来真实语者惟垂大慈开我蒙悋佛谓离尘无有结体阿难误谓离尘全灭性体故谬起斯难也白佛言世尊如佛说言若于因地以生灭心为本修因而求佛乘不生不灭无有是处则是欲求常住者必因地觉心与果位名目相应X同一常住然后可尔世尊如果位中断五住而得之菩提断二死而证之涅槃经煅炼而成之真如因磨砻而显之佛性与夫离垢之白净识出缠之空如来藏转识之大圆镜智此之七种名虽差别皆是如来自证法门清净圆满体性坚凝一得永得更无变迁喻如金刚王常住不坏者然则欲获此果必用不坏之因明矣今又云离明离暗无有见体等若此见听诸根离于明暗动静通塞诸尘而毕竟无体者则与如来前破七处识心离尘无有乃至等于龟毛兔角者岂不相同乎夫既离尘无体则是毕竟断灭之法佛既言生灭为因不可获常住之果矣云何将此毕竟断灭为因地心乃欲获如来七常住果是何异邀空华而结空果耶世尊若离明暗见毕竟空是根性离尘无体也若无前尘念自性灭是识心离尘无体也我今进以识心推退以根性审循环反覆微细推求分明根识不异若离前尘决无我心及心处所矣夫真因方可克果今既成断灭又将何物立因而欲求如来无上知觉乎且此见性既巳断灭矣云何如来先说见性是湛是精是圆是常是则违越诚言亦成戏论今而后知如来自谓真实语者亦未敢信也我之蒙昧恡啬若是惟望垂大慈悲开我蒙恡俾至于豁然无疑焉贺云阿难非误认结体为性体也意谓结可亡六根不可弃如佛所说此见X听等离尘无体则六根与攀缘心俱是生灭之物俱当决定弃捐矣乃世尊又教我于六根中循圆通根深入一门是以生灭之因求不生灭之果得无因果名目不相应耶不知六根粘妄之光有生有灭而六根中见闻觉知之性原未甞生灭也认六根为圆明觉固不可谓六根之外别有圆明觉无生灭性亦不可世尊击钟一段机缘乃就六根门头未有粘妄之光惟一玅觉明体绵绵不绝烱烱常存者显示无生灭之性耳故后卷云生死轮回安乐玅常同是六根又云无生灭性在六根中如金在鑛中见道分恐阿难认鑛为金故就见精中指出二种妄见修道分恐阿难离鑛不见金故就六根中显出一段闻性所谓旋妄伏元者只是销鑛成金而巳佛告阿难汝学多闻未尽诸漏心中徒知颠倒所因颠倒现前实未能识恐汝诚心犹未信伏吾今试将尘俗诸事当除汝疑此欲即事騐常以释疑而先责其颠倒也佛告阿难汝惟好学多闻而不暇尽漏故汝心中只晓得颠倒为诸妄所因其实真正颠倒现当汝前反不能识亦如说药人而实未见真药设我更有开示恐汝所执甚真一时不伏故我姑设方便且将尘俗易了之事为汝发明汝必因此而除疑矣即时如来勅罗睺罗击钟一声问阿难言汝今闻否X阿杂大众俱言我闻钟歇无声佛又问言汝今闻否阿难大众俱言不闻时罗睺罗又击一声佛又问言汝今闻否阿难大众又言俱闻佛问阿难汝云何闻云何不闻阿难大众俱白佛言钟声若击则我得闻击久声销音响双绝则名无闻此击钟以騐常也即时如来命罗睺罗击钟一声问阿难言汝今闻否阿难大众俱言我闻若是了事人只销罗睺一击疑团粉碎何须再审世尊见其随风倒柁故于钟歇无声而再诘之则又答以不闻又再击而再审之则又答言俱闻此时阿难鼻孔巳在世尊手里遂双开二难而以云何闻云何不闻拶之终欲令其在闻声边究箇落处也争奈阿难错转一语而曰音响双绝则名无闻岂知堂堂佛弟却与断灭外道同流哉是则不识自巳恒常之闻性却狥声尘生灭之闻相岂非迷本闻而循声流转者乎先德云颜色规模恰似真人前拈弄越光新及乎入火重烹炼到底终归是假银尊者之谓与如来又勅罗睺击钟问阿难言汝今声不阿难大众俱言有声少选声销佛又问言尔今声不阿难大众答言无声有顷罗睺更来撞钟佛又问言尔今声不阿难大众俱言有声佛问阿难汝云何声云何无声阿难大众俱白佛言钟声若击则名有声击久声销音响双绝则名无声X此复令击钟再验也文义同前但前闻属根今声属尘根尘不同故须再騐耳佛语阿难及诸大众汝今云何自语矫乱大众阿难俱时问佛我今云何名为矫乱佛言我问汝闻汝则言闻又问汝声汝则言声惟闻与声报答无定如是云何不名矫乱此直责矫乱也佛语阿难及诸大众汝今何故自语矫乱耶阿难大众一齐问佛我今何为矫乱不自觉也佛言我问汝闻汝则言闻又问汝声汝则言声惟闻与声必有分矣而问闻答闻问声答声随风倒柁言无定准非矫乱而何阿难声销无响汝说无闻若实无闻闻性巳灭同于枯木钟声更击汝云何知知有知无自是声尘或无或有岂彼闻性为汝有无闻实云无谁知无者是故阿难声于闻中自有生灭非为汝闻声生声灭令汝闻性为有为无汝尚颠倒惑声为闻何怪昏迷以常为断终不应言离诸动静闭塞开通说闻无性此破申正意也声有生灭闻乃常存是其正意审之不悟故与申明而破其误执之深惑也释迦父子既借钟声与阿难说法竟复与钟声添箇註脚故告之曰阿难钟声初歇之时只是无响非是无闻汝乃说无闻者若果实无闻则汝闻性随声巳灭汝则同于无知枯木当钟声更击汝应不闻乃X我第三次审又云何知而言俱闻耶更击仍闻则汝闻性不随声灭明矣是则所知之声有声无自是声尘而或有或无岂彼闻性因声有而成有因声无而成无也若使闻性实随声灭而名之曰无则当我第二次审时汝复将何性知其为无声乎是故阿难声于闻中实有生灭闻于声中实不随生灭则为根为尘断非混滥也明矣夫断常纵使难定根尘宜当易分而汝现今尚且颠倒惑声为闻于易分者而不能分何怪以根中之常性而惑为断灭此固于难定者而益不能定也今既解此不应复执离尘无性矣如重睡人睡熟牀枕其家有人于彼睡时捣练舂米是人梦中闻舂捣声别作他物或为击鼓或为撞钟即于梦时自怪其钟为木石响于时忽寤遄知杵音自告家人我正梦时惑此舂音将为鼓响阿难是人梦中岂忆静摇开闭通塞其形虽寐闻性不昏纵汝形销命光迁谢此性云何为汝销灭此引梦騐常也前阿难领佛离动离静元无听质之旨而起根性断灭之疑今击钟之示有声騐之于动无声騐之于静而实未及动静双离以騐之故此再引睡中双离动静时以验也且闻性不灭更有一证如重睡之人熟眠于牀枕之间其家有人捣练舂米砧声碓声杂然交作其人梦中闻舂X捣之声识昏境倒或以为击鼓或以为撞钟又于梦中自怪其分明钟也何故作木石响耶于时忽寤如是杵音矣乃告家人我正梦时闻此舂音将谓鼓响耳无论其舂杵是真钟鼓是假总见其历历耳根处阿难是人正在梦中时举身皆忘岂复有动静二尘及开闭通塞之肉耳为其所记忆然而其形虽寐闻性不昏则此性离尘不灭又有明验矣且非惟梦中不寐即死后亦不寐极而论之纵汝形销命谢眼光落地时此性常存岂为汝形销灭而亦与之俱灭乎此处阿难仍富更有一问问云既此根性动静无关生死不碍如来何言离动离静元无听质乎佛应答云我言离尘无听质者为无聚闻于耳结滞为根之听质也此质若忘则徧周法界之闻性方以全彰岂令翻成断灭乎如此方明出元无听质之故显其自是阿难谬解非佛自语相违也不然则佛前言离尘无质后言离尘有体终无以解自语相违之难矣吴兴曰阿难通疑六根无体如来所以单显闻性为常者为欲发耳根圆通之机也舂擣认作鼓钟但取闻性不昧纵汝形销四句更进一步谓非惟梦中不昧即死后亦不昧也以诸众生从无始来循诸声色逐念流转曾不开悟性净玅常不循所常逐诸生灭由是生生杂染流转若弃生灭守于真常常光现前根尘识心应时销落X想相为尘识情为垢二俱远离则汝法眼应时清明云何不成无上知觉此结示迷常逐断故有轮回弃断守常即成正觉也夫闻性不随生灭如此然则尘岂可逐而性岂可不守哉以诸众生从无始来逐妄迷真循此色声诸尘逐念流转曾不开悟根中之性净而不染玅而不缚常住而无生灭其起惑如此既不循根中所具常性而流逸奔尘造诸尘业由是六趣迁流生生流转苦果无尽而惑业苦三具足无缺矣若能弃此生灭而不奔诸尘守于真常而旋根反照即所谓脱粘内伏也即得常光现前所谓伏归元真发本明耀也根尘识心应时销落所谓耀性发明诸余五粘应拔圆脱也且不特此也根尘识心既巳销尽到销落之后心中纯想湛一之体即所想湛一之相更是一种最细难除之尘而即此不舍湛一之心亦是识情名为法爱更是一种贴体难刮之垢若能于此二俱远离粗细尘垢净尽无余则汝法眼当下清明便是正法眼藏云何不成无上知觉乎葢法眼清明虽方至于初住然因地真正则果无纾曲而从初发心必成正觉矣至此湛一亦忘又何六根之可结哉喻释根性断灭疑竟学人问高城和尚云和尚夜后无灯时如何师曰悟道之人常光现前有甚么昼夜学人云何不见和尚光师曰拟将什么眼见学人云世人X现在同将眼见师弹指曰善哉一切众生根尘相涉从无始来认贼为子至于今日常被枷鎻汝将眼见意识分别拟求佛道即是背却本心逐念流转如此之人对面隔越楞严说通卷四楞严经贯摄X卍XXX楞严说通卷之五巴县居士了庵刘道开编演成都沙门离指方示鉴定此下证释别有结元之疑也旧註谓此牒前不见所结云何知解而重问若是则无谓之甚良以上文明说六为贼媒自劫家宝详示根结之由解根之法何阿难忽又不知六根是结而劳佛重答耶当知阿难巳领六根是结而今更请之结元即俱生无明生死结根也不知六根当体即是离此别无故佛下答汝欲识知俱生无明生死结根惟汝六根更无他物是也阿难白佛言世尊如来虽说第二义门今观世间解结之人若不知其所结之元我信是人终不能解世尊我及会中有学声闻亦复如是从无始际与诸无明俱灭俱生虽得如是多闻善根名为出家犹隔日疟惟愿大慈哀愍沦溺今日身心云何是结从何名X解亦令未来苦难众生得免轮回不落三有作是语巳普及大众五体投地雨泪翘诚伫佛如来无上开示此别索生死结元也阿难白佛言世尊如来虽说第二义门详示根结之由及解根之法巳知六根是结矣但不知离此六根向上还别有深根以为结之本元否我观世间解结之人若不知所结之元终不能解岂惟世人我及会中有学声闻亦复如是所以然者我等从无始际与诸无明俱灭俱生一出母胎或啼或笑不待教而自能谓之无始虗习亦名俱生无明由生至灭灭而又生展转浪流常沦生死我虽得此多闻善根名为出家然得开悟时暂似解脱而入尘劳时依旧被缚所谓说时似悟对境还迷乍寒乍热如隔日疟此皆俱生无明力之所使惟愿大慈哀愍沦溺的示今日我等身心云何是结之本元作何法以解之不惟现会大众普获利益亦令未来众生得免轮回三有之苦作是语巳无上开示焉阿难之意葢疑俱生无明方是生死结根而为结元也岂知六根即是哉尔时世尊怜愍阿难及诸会中诸有学者亦为未来一切众生为出世因作将来眼以阎浮檀紫金光手摩阿难顶即时十方普佛世界六种震动微尘如来住世界者各有宝光从其顶出其光同时于彼世界X来祗陀林灌如来顶是诸大众得未曾有于是阿难及诸大众俱闻十方微尘如来异口同音告阿难言善哉阿难汝欲识知俱生无明使汝轮转生死结根唯汝六根更无他物汝复欲知无上菩提令汝速证安乐解脱寂静玅常亦汝六根更非他物此诸佛共证六根为解结之元也尔时世尊怜愍阿难大众及为未来众生为出世因使之修证有赖作将来眼使之信解不迷于是以手摩阿难顶表以顶法开示也即时十方世界六种震动表六根将必解除也十方如来各有宝光从有顶出自彼世界来灌如来顶表此根中玅性无上顶法是十方薄伽梵一路涅槃门也是诸大众得此希有之瑞又闻十方微尘如来异口同音而告阿难曰善哉阿难汝欲识知俱生无明使汝轮转生死而为结根者乎即汝当下六根便是无他物也葢此根性即是俱生无明之元首固结生死之深根离此六根更无结元耳且不但只是妄元仍是真元葢罪之魁而功之首矣汝复欲知无上菩提以如如智证如如理令汝速证四德断果者乎亦汝当下六根便是非他物也所谓解铃即是系铃人也诸佛同宣如此可见非一佛之私言而尤当信受矣阿难虽闻如是法音心犹未明稽首白佛云何令我生死轮回安乐玅常同是六根更非他物佛告阿难X根尘同源缚脱无二识性虗妄犹如空华阿难由尘发知因根有相相见无性同于交芦是故汝今知见立知即无明本知见无见斯即涅槃无漏真净云何是中更容他物此细释结解皆由六根也阿难虽闻如是法音心犹未明故复请问轮生死证玅常云何皆是六根更无他物意疑如来常说法相最要略者亦有十八界等今何惟是六根而六尘六识皆不与耶世尊抽条引蔓复与诠註而告之言我之独举根而不举尘者非遗乎六尘也良以根之与尘执相而观则根为内身而属有情尘为外器而属无情似永异也然相见二分皆依自证而起本惟一心妄分情器遡流穷源仍是一体惟根尘同源故缚则同缚脱则同脱而缚脱无二唯无二故举根而尘在其中矣所以不举识者以识性无源乃前尘虗妄相想犹若空华了无实体既非缚结之本又非解脱之要故举根而识亦在其中矣六尘既无别体六识又极虗无故诸佛同言结解唯是六根也且根尘何由而立乎阿难由外六尘而后发六根之知是根託尘而立也因内六根而后有六尘之相是尘託根而立也尘离根固无独立之自性根离尘亦无独立之自性是则相见二法交倚而生同于交芦之二茎相抱单则仆地不能立矣X况交芦外实内空亦可喻根尘之空有俱非也夫根尘既无两体是以缚脱但惟在根是故汝今若不达空有俱非之旨而于有知有见六根之性上妄立空有二知如凡夫迷六根之性为有二乘晦六根之性为空皆立知也凡夫俱足五住而长沦分段皆迷有以为之本二乘尚余第五而未出变易皆晦空以为之本即此立知非即无明本乎若于知见之根性上而无空有二见如凡夫除执有之见二乘除偏空之见皆无见也凡夫除前四住先得有余涅槃二乘除第五住究竟无余涅槃即此无见非即涅槃无漏真净乎知见立知是结以根结也知见离见是解以根解也结惟根结而更无他物能为结元解惟根解而亦无他物能为解元云何是结中解中而可容他物以为本元哉然则汝之别请结元者真为误矣问此之知见与法华知见及本经圆彰三藏之后所说知见同耶异耶答更无别法但泛切不同耳法华标名未及释义泛之甚也斯经金口自释圆彰三藏即佛知见亦取众生本具非取修证所成然于众生现前未曾指其具于何处是犹未的切也今此处于众生现具六根中性指出如来知见方甚为的切而非泛也葢以知即内之意根见即外之五根而此根性既周徧常住为菩提涅槃元清净体而三藏圆具非如来知见而何单传直指亦密指于此而X巳前云因明立所此云知见立知立之为害如此故有道者见无所见知无所知一法不立则立处皆真矣宗镜云世间生死出世涅槃皆从知见文字所立若无知见文字名体本空于玅明心中更有何物为缘为碍瑞鹿遇安禅师得法于韶国师甞阅首楞严至此乃破句读云知见立知即无明本知见无见斯即涅槃于此有省有人语师曰破句了也师曰此是我悟处毕生不易贺云知见二字即前文所谓见闻觉知葢指六根也若于知见处明暗妄形黏湛发见流逸奔色即此知见便是无明根本若于知见处不随前尘脱黏内伏内莹发光即此知见便是涅槃根本立知即无明本故曰轮转生死唯汝六根无见即涅槃故曰安乐玅常亦汝六根阿难问云何是结从何名解知见立知即是结也知见无见即名解也尔时世尊欲重宣此义而说偈言偈分二科一祗夜此云应颂即颂上长行也二伽陀此云讽颂不因长行但讽美而颂之也真性有为空缘生故如幻无为无起灭不实如空华此颂识性虗妄犹如空华也法相宗五位唯识前四有为第五无为应颂之意若曰甚矣根性之为用大也若论识耳有为之识无真自性悉是虗妄X以其仗因托缘而生故喻之如幻无为之识对起灭而立无起灭二皆不实喻若空华然则识之有为与识之无为二皆非实我故曰识性虗妄犹如空华也贺云诸註引掌珍论释此四句谓双破有为无为玩本文似与掌珍论不同葢四句总是一意正显有为即无为耳有为通指根尘识前云决定弃捐诸有为相又云汝但不循十二诸有为相阿难将谓离此有为之外别有无为故疑云何同是六根更非他物佛言汝今分妄分真总未达根尘之源耳源者何真性是也以真性观之诸有为法当体即空全是无为所谓性色真空性空真色求起灭不可得求真妄不可得求能所不可得何必离缚求脱离结求解离有为求无为哉言妄显诸真妄真同二妄犹非真非真云何见所见中间无实性是故若交卢此颂根尘同源也夫识性虗妄如此言妄则显诸真矣然而对妄所显之真二俱成妄毕竟非真何以故以妄居真外则妄实有体反乃不成妄义如影有实体影义不成也真居妄外则理不摄事反乃不成真义如镜不现影镜义不成也二义不成故二俱同妄矣既不成真是非真也又不成妄是非非真也对妄显真犹非真非非真真妄尚无二体况能见之根与所见之尘云何乃有异源乎所以根尘相倚而立中间无有各自实性但如交芦X有二相而无二体矣我故曰根尘同源也结解同所因圣凡无二路此颂缚脱无二也根尘既无二体所以缚脱惟是六根故结则同结解则同解结解皆是此根同所因也结则为凡解则为圣圣凡皆是此根无二路也然则离六根岂复别有缚脱哉我故曰缚脱无二也汝观交中性空有二俱非此重颂根尘同源也且根尘二法喻若交芦不但取其相倚而巳汝观交芦之体性外实内空适言其有其中元空适言其空其外元实以喻根尘适言其有则其体空廓自在无系适言其空则其用圆融周徧法界葢空有二俱非焉必极于空有俱非而同源之义始尽也迷晦即无明发明便解脱此重颂缚脱无二也惟根尘二法空有俱非如此所以凡夫迷六根为有则失其自在无系之体二乘晦六根为空则失其徧现互融之用故俱堕五住二死而迷晦即是无明所谓知见立知即无明本也若翻迷发悟而不复着有转晦成明而不复沉空则远离五住二死而发明便是解脱所谓知见无见斯即涅槃无漏真净也至是而缚脱无二之义尚有余蕴哉祗夜颂上长行竟解结因次第六解一亦亡根选择圆通入流成正觉X此开后绾巾示伦冥授选根科也讽颂之意若曰夫缚脱既惟是六根矣根之结也元有次第则根之解也亦必因于次第虽然非一非六者根也若总解除尚不名一六云何成故六解则一亦亡矣然又非于六根而徧解之也根贵于选而选根贵择最圆通之根若选而择焉而得其所为真圆通者则一门深入从入流忘所乃至寂灭现前顿成无上正觉矣陀那微细识习气成瀑流真非真恐迷我常不开演此颂六根当体即是八识也陀那者第八识受转之别名权小钦仰陀那而忽慢六根不知此根性即是陀那微细之体我前判二种根本时即唿根性为识精明元职此故也是则即妄而真矣然是陀那所持种子谓之习气以此习种能引生诸趣根身器界流转无停故如瀑流是则即真而妄矣由其即是陀那细识故真由其带持瀑流习气故非真我若说其为真其奈带持种子妄习不除众生将迷妄为真未免瀑流漂转也我若说其为非真其奈体即微细离此无真众生将弃真为妄未免向外驰求也真与非真二俱难言是故非时非机我宁常秘之而不言不令众生堕彼二种之迷耳是知此法秘密时乃说之非常说之法也自心取自心非幻成幻法不取无非幻非幻尚不生X幻法云何立此承上科真与非真二俱易迷如此故此悯其迷而示以出迷之要也且夫迷虽易迷悟亦易悟原其最初但因不悟见相二分惟一自心而乃误以能见之心妄取所见之境是自心取自心也由是从无人无法非幻境中揽尘结根幻生法相人相所谓从非幻而成幻法也前既妄见揽尘横生幻法今乃旋根脱尘不复取着即此不取工夫不惟无幻法也并非幻亦无之非幻且无人法俱空之境尚亦不生而法相人相种种幻法岂能存立乎苟能了此则破妄出迷之方亦甚简要直捷矣是名玅莲华金刚王宝觉夫此根性法门众生现具如莲之方华即果是名玅莲华而为法华之堂奥也抑此根性法门最坚最利名金刚王宝觉而为甚深般若也兼备二经之尊胜岂不为诸经之王哉如幻三摩提弹指超无学又此根性法门知真本有达妄本空无修而修无断而断谓之如幻三摩提而非如权小染实之修也由其如幻故一修一切修一断一切断而此根初解先得人空巳与无学齐等空性圆明成法解脱即超无学远矣何况俱空不生乃至于无上知觉乎此阿毗达摩十方薄伽梵一路涅槃门X极而论之此根性教法非他教法可比故曰无比法而是无比之法乃三世十方诸佛共由之达道直至万德周融五住永寂究竟无余涅槃极乐果地不过此根中圆湛不生灭性以为因地门户而巳岂有他岐捷径别可遵循者哉夫既为无比教法而又与涅槃为门户足显斯经以无上醍醐为教相而非酥酪之可及矣不因长行讽美而颂竟证释别有结元之疑竟贺云当知此偈总是发明如幻之意首提缘生如幻次明结解俱幻然后以自心取自心结成如幻三摩之意故次卷观世音如幻闻薰云云可见此偈巳暗选观音法门矣后五十五位真菩提路又以如幻结之此下绾巾以示伦次也前偈云解结因次第六解一亦亡正开此科故阿难蹑此二句作两节而问佛亦作两节答之正脉谓喻中六结实有次第法中六根本无次第故以六结但喻根中竖推之六重斯亦有理然细玩经文则汝六根亦复如是分明以结喻根似无容凿今断自六解一亡亦复如是以上仍以六结喻六根由汝无始心性狂乱以下兼喻六根中各各具有之六重庶前后俱不相悖矣于是阿难及诸大众闻佛如来无上慈诲祗夜伽陀杂糅精莹玅理清彻心目开朗叹未曾有阿难合掌顶礼白佛我今闻佛无遮大悲性净玅常真实法句X心犹未达六解一亡舒结伦次惟垂大慈再愍斯会及与将来施以法音洗涤沉垢此因领悟而复请未明也于是阿难伽陀文如织绵义若贯珠而杂糅精莹真妄交陈根尘互举而玅理清彻但觉心目开明不复认攀缘为心浮根为目矣叹未曾有未甞开演者今始开演矣阿难合掌顶礼白佛我今闻佛知无不言言无不了略无遮护此皆从大悲心中流出此根性又净又玅又常为最真最实之法句我心巳得领悟矣所未达者六自为六一自为一何故六解而一遂亡乎结固同结解亦同解何故舒之与结皆有伦次乎惟垂大慈洗涤沉垢焉即时如来于师子座整涅槃僧歛僧伽梨揽七宝几引手于几取劫波罗天所奉华巾于大众前绾成一结示阿难言此名何等阿难大众俱白佛言此名为结于是如来绾叠华巾又成一结重问阿难此名何等阿难大众又白佛言此亦名结如是伦次绾叠华巾总成六结一一结成皆取手中所成之结持问阿难此名何等阿难大众亦复如是次第詶佛此名为结此先示结有伦次者欲显因有六种迷根而一巾遂成六结如明暗发见动静发听等是也夫言相并彰令人易省即时如来于师子座整顿里衣收歛大衣揽七宝之几案外手于几取夜摩天所奉X叠华之巾于大众前绾成一结示阿难言此名何等阿难大众俱白佛言此名为结于是如来又绾一结又如此问阿难大众亦如此答此亦名结如是次第绾至六结一一结成一一持问阿难大众次第詶答皆曰此名为结即示结时元有伦次显然矣正脉谓不是横喻眼耳等六以彼根结元非先眼后耳等然佛语圆玅无所不可即诸先眼后耳亦无不可也佛告阿难此叠华巾先实一条我初绾巾汝名为结第二第三云何汝曹复名为结阿难白佛言世尊此宝叠华缉绩成巾虽本一体如我思惟如来一绾得一结名若百绾成终名百结何况此中祗有六结终不至七亦不停五云何如来祗许初时第二第三不名为结一巾喻业识也六结喻六根也一巾应成一结何故成六故佛又反诘云此叠华巾先实一条耳我初绾成一结汝名为结矣至于第二第三云何亦名为结若是乎巾一而结多耶阿难答言世尊此叠华宝巾缉绩所成虽是一条本无多体然我思维一绾而得一结若百绾即名百结矣今此巾祗有六结多不至七少不停五明明六结非属强名云何如来祗许初结为结而第二第三即不名结耶此科诘问要令阿难答出巾体是一因结成六以显六结全是一巾所成也X佛告阿难此宝华巾汝知此巾元止一条我六绾时名有六结汝审观察巾体是同因结有异于意云何初绾结成名为第一如是乃至第六结生我今欲将第六结名成第一不不也世尊六结若存斯第六名终非第一纵我历生尽其明辨如何令是六结乱名佛言如是六结不同循顾本因一巾所造令其杂乱终不得成则汝六根亦复如是毕竟同中生毕竟异此亦故问反激令其自辨可不也佛告阿难此宝华巾汝既知其元是一条因我六绾而有六结矣汝又详审观察未结之先巾体是同一相不立六相何有既结之后因结有异六相定别一相奚存于汝意下云何因初绾而名第一至六绾而名第六我今欲将第六以当第一如将意根作眼根用如是得不世尊以性中相知故难其可能以六成一也阿难答言不也世尊六结现存斯名第六终非第一纵竭我历生聪明才辨亦不能令此六结错乱而名尊者以用中相背故答六结不可乱名也佛迎而许之云汝言如是六结虽然不同若还顾本因元是一巾所造但一既成六一不可见六不可乱令其杂乱终不得成则汝现前六根亦复如是未结之先元是一体本无异同既结之后各有界限分隔则意不可为眼用眼不可为意用从毕竟同中而生毕竟异葢真心本体一相尚不可得六结岂可得哉所谓毕竟同也及其从真起妄X而六结巳成则其序尚不可乱而其六岂能暂忘哉所谓成毕竟异也正脉谓六结喻竖出六层于同异二字终说不去葢一动二静三闻四觉五空六灭只可云次第不可云同异也佛告阿难汝必嫌此六结不成愿乐一成复云何得阿难言此结若存是非锋起于中自生此结非彼彼结非此如来今日若总解除结若不生则无彼此尚不名一六云何成佛言六解一亡亦复如是此复审以明六解一亡也佛告阿难我绾华巾成结汝必嫌之而不欲其成六结惟愿其还成一巾者用何筹策方可得成阿难言六结若存则彼此各有定位复有定名若以六作一则诤论锋起决不可得以此结非彼结彼结非此结故也如来今日若将六结一总解除既无有结即无彼此彼此既无即一尚不可得而况六乎佛即就喻以印之云所谓六解一亡亦如此耳葢六根全体是箇识精由粘妄发光故在眼名见在耳名闻等故六根解而识精空犹六结解而一巾空也然一亡亦非并其真体而失之但是不对乎六结自不立乎一真而巳答六解一亡竟由汝无始心性狂乱知见妄发发妄不息劳见发尘如劳目睛则有狂华于湛精明无因乱起一切世间山河大地生死涅槃皆即狂劳颠倒华相X此答舒结伦次之问而先示结生次第也夫六根虽同六结而六根中又各具六重结相由汝无始以来玅明本觉心性横起无明为狂无明所生三细为乱此即第一结成圆通中当于灭结也于是知见妄发见法实有乃法执位即二三结成圆通中当于空觉二结也于是发妄不息劳见发尘见我及我所乃人执位余三结成圆通中劳见即当根结发尘即当动静二结也所谓劳见发尘者譬如劳目之睛则见狂华于湛精明中无因乱起可见一切世间山河大地诸有为相生死涅槃诸有为法皆是心性狂劳中颠倒乱起之华相而巳岂有真哉由六根中各各具此六重故从真起妄自细向粗而结之伦次历然可见矣此涅槃对生死而立即二乘执相见为无而堕法见者张拙谓涅槃生死等空华正谓此也阿难言此劳同结云何解除如来以手将所结巾偏掣其左问阿难言如是解不不也世尊旋复以手偏掣右边又问阿难如是解不不也世尊佛告阿难我今以手左右各牵竟不能解汝设方便云何解成阿难白佛言当于结心解即分散佛告阿难如是如是若欲解除当于结心此复问解结之方而密示其要也阿难问言此劳见发尘之劳即是一巾所成之结不知用何等工夫方得解除如来以手将所结巾偏掣其左问云X如是解不曰不也世尊此譬凡夫之滞六根为有而长沦生死岂能解根也旋复以手偏牵右边又问如是解不曰不也世尊此譬二乘之观六根为空而永晦涅槃安得圆通也葢空有二执皆是以结去结尽属偏邪俱不能解于是佛告阿难我今左右各牵既不能解汝有何方便方可解得阿难答云世尊当从结心下手解即分散矣所谓从命根下一刀千了百当是也向后二十五圣无非从结心下手以破除识阴故皆证圆通耳佛印之云如是如是若要解结信非结心不可夫结心虽譬中道然非兼彼空有合成中道亦非离彼空有别立中道乃是悟此根性体自在而无系本不属有不迷为有而巳更不劳于观空破有也达此根性用徧现而互融本不属空不晦为空而巳更不劳于观有破空也如后耳根圆通既不执有亦不观空惟一反闻忘尘顿入由是而二空渐证玅体现而有自破也俱空不生大用起而空自离也是则反闻自性即是结心双超空有之中道矣前人不达强以别安三观其说支离真蛇足哉诸家以断常为左右中道为结心详前后文都无此意莲师曰左右者解于结之末也故劳而无功结心者解于结之本也故逸而有成良由虗妄狂心迷而取境因此成结此结心也若不于结心中解其余解法左之右之舍一取一莫能得也则所谓断常X空有等种种诸法亦摄尽矣阿难我说佛法从因缘生非取世间和合粗相如来发明世出世法知其本因随所缘出如是乃至恒沙界外一滴之雨亦知头数现前种种松直棘曲鹄白乌玄皆了元由是故阿难随汝心中选择六根根结若除尘相自灭诸妄销亡不真何待此激其欲从结心必选圆根为发悟之缘也阿难我前此痛斥因缘矣然而佛法未甞不从因缘生但我所说之因缘非取世间四缘和合而生识三缘和合而生人二缘和合而生物之类今说因缘是欲拣选圆根一门深入发明大事因缘也然我观察六凡四圣世间出世间法一一知其本因皆从缘出如六凡以善恶不动业为因以趣生时所见憎爱二境为缘四圣以多生积薰诸乘教理为因以所遇善知识开导为缘如是乃至极难知者如恒沙界外雨滴皆知其数现前松直棘曲鹄白乌玄皆了缘由佛智如此则所说解法决无差谬所许证取决不赚误是故阿难汝当确信选根从六根中选一圆根一门深入根结若除尘相自灭即五根应拔圆脱也诸妄锁亡不真何待即云何不成无上知觉也舍选根而求结心吾不知之矣阿难我今问汝此劫波罗巾六结现前同时解萦得同除不不也世尊是结本以次第绾生今日当须次第而解六结同体结不同时则结解时云何同除佛X言六根解除亦复如是此明解有伦次也阿难我今问汝此巾六结现前我将同时解其萦系可得应手同除不须次第不阿难言不也世尊是结本以自一至六次第绾生今欲解之亦当自一至六次第而解何也六结虽同巾体而绾结元不同时则佛言同除无有是处佛言六根解除亦复如是葢六根之结虽非先眼后耳先鼻后舌等然六根中各各具有六重结相则未甞无次第也既有次第而解欲同除可乎哉莲师曰结解次第非眼结解巳次解耳结次解鼻结之谓也六结不能一时齐解必须一根先解次五根任运而解也六根解除亦复如是当属上文此根初解以下别是一意上明解结次第下明结解所得之功能也此根初解先得人空空性圆明成法解脱解脱法巳俱空不生是名菩萨从三摩地得无生忍以解之次第言之根之结也由心性狂乱以至劳见发尘自细向粗以顺而成则根之解也由劳见发尘以遡心性狂乱由粗反细以逆而销是以此根初解先得人空葢初忘动尘为除第六结次忘静尘除第五结此当须陀洹果断于我执分别即见惑也次尽闻根除第四结此当后三果断于我执俱生即思惑也既得人空则人执巳除而所谓劳见发尘一切世间生死俱尽矣X由是空性圆明成法解脱先舍智爱即断法执分别为除第三结次舍理爱即断法执俱生为除第二结葢空人而不空法但得空之少分而非圆明故法解脱位方得圆明既法执巳除则所谓知见妄发出世间涅槃俱尽矣由是解脱法巳俱空不生由证人空则分别俱生二种我见不起由证法空则分别俱生二种法见亦亡然虽证二空尚有二空相在此复空其二空故曰俱空不生为除第一结而所谓心性狂乱者俱尽山河大地应念化成无上知觉此其时矣解结至此是名菩萨从三摩地之玅因得无生忍之玅果菩萨住此忍中不见有少法生不见有少法灭故谓之无生忍而入发心住也汝问舒结伦次其序如此而六解一亡亦无余蕴矣钟云得人空者于我无着破烦恼障也空性圆明成法解脱则破所知障得法空矣俱空者人法俱空而俱空亦空是从正受得无生忍矣如澄浊水沙土自沉此之谓也人空法空六根之人法也根根有人法二执亦根根有人法二空虽有先后法尔如然无先后中之先后也此正结心解除之实也譬如有人本因元气受伤标现寒热二症愚者或服热药或服寒药皆不能愈智者不用热药亦不用寒药但用直扶元气之药则此病初愈先退热症热症平复寒症亦除寒热除巳调理亦忘法中根性被X缚如元气受伤也空有二执俱结如标现寒热二症也凡小用空有二边皆不能解如愚人服寒热二药皆不能愈也今经令不着空有如不用寒热二药也惟令旋根脱尘如惟用直扶元气之药也此根初解先得人空如此病初愈先除热症也空性圆明成法解脱如热病平复寒病亦除也解脱法巳俱空不生如寒热除巳调理亦忘也答舒结伦次竟阿难及诸大众蒙佛开示慧觉圆通得无疑惑一时合掌顶礼双足而白佛言我等今日身心皎然快得无碍虽复悟知一六亡义然犹未达圆通本根世尊我辈飘零积劫孤露何心何虑预佛天伦如失乳儿忽遇慈母若复因此际会道成所得密言还同本悟则与未闻无有差别惟垂大悲惠我秘严成就如来最后开示作是语巳五体投地退藏密机冀佛冥授此正请圆通本根为入华屋之门也阿难及诸大众蒙佛开示于慧觉圆通之理虽未豁然而证实亦决定分明了无疑惑矣于是合掌顶礼而白佛言我等今日由悟六解故身无碍一亡故心无碍然虽悟知六解一亡实犹未达六根中谁为圆通本根而为我所当选用者世尊我辈飘零流转诸趣积劫以来无师导引而孤无德庇身而露何心何虑为佛之弟预佛天伦于流转时忽霑法乳如X失乳儿忽遇慈母自庆出于望外若复因此际遇得成圣果不负为如来之弟今我虽得如来开示密语犹是多闻记持非巳智分还同数他家宝未有一毫新证实与未闻之时无有差别惟愿垂大慈悲惠我秘密玅严成就如来最后开示究竟全分之慈诲作是语巳五体投地即起默听退藏于密冀佛冥授葢望佛的指一门令得深入也曰冥授者意含不必佛说也是则大权施设之宜师资簧鼓之意于兹备见之矣尔时世尊普告众中诸大菩萨及诸漏尽大阿罗汉汝等菩萨及阿罗汉生我法中得成无学吾今问汝最初发心悟十八界谁为圆通从何方便入三摩地此令二十五圣各陈圆通以答阿难之请也尔时世尊不复自言但告会中诸大菩萨大阿罗汉云汝等生于我法之中勤苦修行得到无学田地吾今问汝最初从那一法上发菩提心悟此十八界中谁为圆通从何方便入三摩地汝当尽言无隐我将择而取焉问此下各陈圆通与宗门见色闻声入道者同耶异耶答不尽同而亦不尽异也宗门人据现生悟处未必是彼修习法门如灵云岂以桃华为修门耶但是参究疑情逼拶功极忽于见色处瞥的透露而巳今四谛不净甞药观法X多是所修法门功久证入若此则未敢言同也然宗门人亦有差别因缘具眼师家能预知之如缘在声处决不于色处悟乃至于人于经棒喝言句等皆各一定不得错乱推其过去未必不是彼熟习使然也不然则师家何预知之若此则与诸圣亦未敢言异也惟香严䟦陀等闻香觉触等似一时忽然之事则与宗门现生之悟相似耳智者审之钟疏云二十五圣证圆通处头头拈来头头皆是其着眼下手不知从何悟入从何透出不待证果之后即因地巳极圆通矣宗门一派分明是诸老逗出又云但言十八则巳摄七故前云十方如来于十八界一一修行皆得圆满无上菩提又此十八只是六根而各开根境识三则但言六其义亦周故前文云令汝生死轮转安乐玅常同是六根更非他物憍陈那五比丘即从座起顶礼佛足而白佛言我在鹿苑及于鸡园观见如来最初成道于佛音声悟明四谛佛问比丘我初称解如来印我名阿若多玅音密圆我于音声得阿罗汉佛问圆通如我所证音声为上此陈声尘悟入也尔时憍陈那五比丘即从座起顶礼佛足而白佛言我昔弃佛在于鹿苑鸡园各自修行及佛成道先来度我故我观见如来最初成道佛为我等三转四谛皆借音声我等悟明四X谛亦赖音声佛问比丘谁得悟者惟我最先解悟故如来即以解名印证于我且佛以一音说法众生随类得解当说四谛时实行声闻但领生灭之旨而玅音密圆彻于无作四谛惟我密发深解证圆实理即音声而悟入无声三昧得大乘阿罗汉今佛问圆通如我所证音声为上此方真教体清净在音闻故集经者以陈那为始而观音为终也如来藏玅音即音之实相密圆者密悟圆理也四谛苦集灭道也优婆尼沙陀即从座起顶礼佛足而白佛言我亦观佛最初成道观不净相生大厌离悟诸色性以从不净白骨微尘归于虗空空色二无成无学道如来印我名离沙陀尘色既净玅色密圆我从色相得阿罗汉佛问圆通如我所证色因为上此因色尘悟入也优婆尼沙陀白佛言我亦观佛最初成道因多贪慾佛令作九想观以治之观此身内有三十六物外则九孔恶露常流从生至死终无一净转好心而成恶心生大厌离悟诸色性始从不净归于白骨微尘毕竟是空以色为病以空为药既归于空则病愈药除空色二无忽然证入成无学道如来印我即名色性于是相尽性现普观诸色皆是佛色皆即如来藏心周徧法界密而且圆是故我从色相得阿罗汉佛问圆通X如我所证色因为上葢佛法从因缘生而我以色为入圆之因也九想者一肨胀想二青瘀想三坏想四血涂漫想五脓烂想六虫噉想七散想八骨想九烧想也香严童子即从座起顶礼佛足而白佛言我闻如来教我谛观诸有为相我时辞佛宴晦清斋见诸比丘烧沉水香香气寂然来入鼻中我观此气非木非空非烟非火去无所着来无所从由是意销发明无漏如来印我得香严号尘气倐灭玅香密圆我从香严得阿罗汉佛问圆通如我所证香严为上此因香尘悟入也香严童子白佛言昔者我承如来教我于一切处谛观根尘识等诸有为相我时辞佛宴坐晦息于清斋之中但见诸比丘烧沉水香香气寂然来入鼻中夫香亦有为中一法也我即谛观此气非木也而不从自出非烟火也而不从他出非和合也而不从共出非空也而不从无因出四性皆无倐聚倐散去无所着或断或续来无所从由是意销入无分别发明无漏达炽然香体即如来藏心故如来印我得香严号从此相尽性现尘气倐灭玅香密圆一切香皆是法身香我从香严得阿罗汉佛问圆通即我所证香严为上此与䟦陀酷似宗门悟处而尚多假于分别宗家未必若是然宗家悟后见谛虽同而证之X浅深随于宿根实不可定此之诸圣洞见藏心亦无不同而初心证位定在七信以上通于初住是证亦同也不然则不可同语圆通位矣后皆放此药王药上二法王子并在会中五百梵天即从座起顶礼佛足而白佛言我无始劫为世良医口中甞此娑婆世界草木金石名数凡有十万八千如是悉知苦醋咸淡甘辛等味并诸和合俱生变异是冷是热有毒无毒悉能徧知承事如来了知味性非空非有非即身心非离身心分别味因从是开悟蒙佛如来印我昆季药王药上二菩萨名今于会中为法王子因味觉明位登菩萨佛问圆通如我所证味因为上此因味尘悟入也药王药上二法王子而白佛言我从无始劫来为世良医口中甞此世间诸味名数凡有十万八千悉知其五味之味与无味之淡并众味共成之和合直尔釆用之俱生修炼炮炙之变异其中或冷或热有毒无毒悉能徧知承事如来宿习不忘即从味处观察了知味性舌与药触炽然味现故非空虽触舌现实无形相故非有舌即身也舌识即心也诸药不来则舌与识不自现于苦等故非即身心舌识不甞诸药岂能自现苦等故非离身心分别味因一一追究味因何有忽尔悟得炽然诸味元不从于诸药及与身心本如来藏玅真如性蒙佛如来印我兄弟为药王药上二菩萨名葢如来尘劫为我导师如是印X我故我今于会中为法王子约初发悟时但因味觉明藏心开悟以至位登菩萨虽复高证元不改其初名也佛问圆通如我所证味因为上䟦陀婆罗并其同伴十六开士即从座起顶礼佛足而白佛言我等先于威音王佛闻法出家于浴僧时随例入室忽悟水因既不洗尘亦不洗体中间安然得无所有宿习无忘乃至今时从佛出家令得无学彼佛名我䟦陀婆罗玅触宣明成佛子住佛问圆通如我所证触因为上此因触尘悟入也䟦陀婆罗并其同伴白佛言我等先于威音王佛时闻法出家遇随僧浴忽悟水因当沐浴时以身触水以水触身中间炽然冷煖触现由是追究此触因何而有若言因洗尘垢而有耶则尘本无情何能现触是不因洗尘而现触也若言因洗胜义根之觉体而有耶则觉知之体非洗可着是亦不因洗体而现触也推尘推体两楹中间安然自在得无所有达此触尘杳无来处从此悟入玅真如性故在威音时巳得见谛今从佛化又得无学昔为初心今证深位彼佛名我䟦陀婆罗从此一触则触处道场触目菩提而玅触宣明证于初住佛问圆通如我所证触因为上水因者即水为导悟之因也此科当勿迷于论触葢触之为尘以身根而合色尘中间觉其冷煖澁滑者是其相也莲师曰尘体二字众说不X一不足深辨只重悟水因耳此水洗尘乎尘自无体何尘被洗此水洗体乎体属四大四大本空何体被洗外尘内体内外既无安有中间为水洗者夫触之为义以水与我交涉而得名今皆无之触果安在无触而触触实无触非因非缘及与自然本如来藏玅真如性故曰玅触宣明也虽然此亦义解将此当悟尚未尚未摩诃迦叶及紫金光比丘尼等即从座起顶礼佛足而白佛言我于往劫于此界中有佛出世名日月灯我得亲近闻法修学佛灭度后供养舍利然灯续明以紫金光涂佛形像自尔以来世世生生身常圆满紫金光聚此紫金光比丘尼等即我眷属同时发心我观世间六尘变坏惟以空寂修于灭尽身心乃能度百千劫犹如弹指我以空法成阿罗汉世尊说我头陀为最玅法开明销灭诸漏佛问圆通如我所证法因为上此因法尘悟入也摩诃迦叶而白佛言我于往劫值日月灯佛闻其法而修学之此佛灭后我则供养舍利然灯以继续光明常以紫光之金涂佛形像以此二种胜因故感历劫紫金身光袒衣吞日此紫金光比丘尼等乃我眷属与我同时发心者故身光亦同也我观世间总别六尘託意识暂现剎那剎那念念生灭厌此变坏加修空观入X灭尽定此定能灭意根空法尘定深则身心不动忘处忘时甚久同暂度百千劫犹如弹指我以空法观破法尘相尽性现悟入藏心成阿罗汉以能抖擞法尘故世尊说我头陀为最惟其不缚于尘故六尘皆玅徧一切处头头皆是入路动作施为无非佛事华飞钏动并可栖神法融藏心故玅开明藏心既入永无漏落故销灭诸漏此果之实也佛问圆通如我所证法因为上六尘圆通竟此下陈五根圆通也六根缺一者留耳根为殿后所以当此方之机也兼详五根四中俱有旋反字面以根性法门均是旋根脱尘之旨尘识不然细玩可见阿那律陀即从座起顶礼佛足而白佛言我初出家常乐睡眠如来诃我为畜生类我闻佛诃啼泣自责七日不眠失其双目世尊示我乐见照明金刚三昧我不因眼观见十方精真洞然如观掌果如来印我成阿罗汉佛问圆通如我所证旋见循元斯为第一此因眼根悟入也阿那律陀失其双目幸世尊示我以乐见照明金刚三昧此全是反见见自性之功夫由修此三昧得天眼通以蒲桃朵而换X天眼于是明不循根寄根明发不假肉眼观见一佛世界精真洞然如观掌果此则位齐初果如是渐增见所见尽则位齐七信四果故如来印我成阿罗汉佛问圆通如我所证反其见以见性曰旋见不循尘而循根曰循元旋见循元斯为第一方便而巳矣乐见照明略似修净土之作日观目虽不见而以心目乐见乐见之极忽得照明也不失不坏故名金刚周利盘特迦即从座起顶礼佛足而白佛言我阙诵持无多闻性最初值佛闻法出家忆持如来一句伽陀于一百日得前遗后得后遗前佛愍我愚教我安居调出入息我时观息微细穷尽生住异灭诸行剎那其心豁然得大无碍乃至漏尽成阿罗汉住佛座下印成无学佛问圆通如我所证反息循空斯为第一此因鼻根悟入也周利槃特迦白佛言我昔过去为大法师秘吝佛法不肯教人感愚钝报阙于记持无多闻性以宿善故最初值佛闻法出家如来以苕帚二字当一句伽陀使我忆持于一百日中得苕忘帚得帚忘苕佛乃愍我曰此人之愚也远因虽本于暗钝近缘亦由于杂乱遂设方便教我安居端坐而数息焉初数渐调心息相依心渐微而息亦渐细我又默默返观于息微细处又X穷其生住异灭乃至推穷一念复具九十剎那一剎那复具九百生灭如此专力既久向冷灰里一粒豆爆便得心息两忘豁然虗通得大无碍所谓一息不存道将来契也从此漏尽成阿罗汉住佛座下印成无学佛问圆通如我所证惟是反穷气息至极细处亦归于空意所谓圆通者斯为第一而无复有加耳昔莫将尚书谒南堂静禅师咨决心要堂使其好处提撕适入厕闻秽气急以手掩鼻遂有省乃呈偈云从来姿韵爱风流几笑时人向外求万别千差无觅处得来元在鼻尖头此亦从气息边打失鼻孔也调息兴数息不同天台止观离风气喘等而幽绵自在调息也数出不数入双数则病数息也憍梵钵提即从座起顶礼佛足而白佛言我有口业于过去劫轻弄沙门世世生生有牛呞病如来示我一味清净心地法门我得灭心入三摩地观味之知非体非物应念得超世间诸漏内脱身心外遗世界远离三有如鸟出笼离垢消尘法眼清净成阿罗汉如来亲印登无学道佛问圆通如我所证还味旋知斯为第一此因舌根悟入也憍梵钵提白佛言我昔过去因见老僧无齿而食笑其似牛故世世生生感生牛舌甞如牛之虗噍轻弄之报如此幸遇如来X为我遮谤赐我数珠念佛断诸杂缘纯一净念是为一味清净心地法门既教其止散入寂故我得灭心先入念佛三昧又教其从寂起照故我观察甞味知性非从根体亦非从物味良以外味不来根不自甞故非体舌不触知物不自味故非物非体非物应念之间忽然悟入本是如来藏性顿超诸漏如日出霜消于是内脱身心解根脱缚外遗世界超越器界达三有本空而远离之更无依正缠缚如鸟出笼所向无碍离垢销尘法眼清净宛然信满入住成阿罗汉如来亲印登无学道非同小乘之果矣佛问圆通如我所证还味旋知味有多种知无两般反观甞性悟入藏心斯为第一毕陵伽婆蹉即从座起顶礼佛足而白佛言我初发心从佛入道数闻如来说诸世间不可乐事乞食城中心思法门不觉路中毒刺伤足举身疼痛我念有知知此深痛虽觉觉痛觉清净心无痛痛觉我又思惟如是一身宁有双觉摄念未久身心忽空三七日中诸漏虗尽成阿罗汉得亲印记发明无学佛问圆通如我所证纯觉遗身斯为第一此因身根悟入也毕陵伽婆蹉白佛言我初发心从佛出家数闻如来说四谛中苦谛如三苦四苦八苦等俄而乞食城中心思此苦谛法门不觉路中毒刺伤足毒延于身举身疼痛因念不可X乐事遂触不可乐境亦碎啄同时也我念先有知痛之知方能知此深痛正当知此深痛时不为痛转即便观察此知痛者即是身觉觉有深痛而我本觉清净心体痛所不及实无有痛能痛此觉心者如是详思正痛之时有知痛之觉有痛所不及之觉岂此一身宁有双觉身既是一觉岂有二所谓一则真二则妄也如此推穷摄念一处惟随顺无痛清净之真觉而不复随顺知痛之妄觉摄念之极真纯妄绝未久之间身觉俱忘三七日中漏心都尽藏性现前而欲有无明了不可得位齐四果七信成阿罗汉得亲印记发明无学宛然信满入住矣佛问圆通如我所证唯一圆融清净宝觉更无身相斯为第一宗家如临济三问而三次遭棒庶几纯觉遗身从痛处得入者钟云木石无知故刀割香涂了无所觉我惟有知故知此痛身空故无痛者心空故无觉痛者纯觉遗身身心俱遗不言心者省文也须菩提即从座起顶礼佛足而白佛言我旷劫来心得无碍自忆受生如恒河沙初在母胎即知空寂如是乃至十方成空亦令众生证得空性蒙如来发明性觉真空空性圆明得阿罗汉顿入如来宝明空海同佛知见印成无学解脱性空我为无上佛问圆通如我所证诸相入非非所非尽旋法归无斯为第一此因意根悟入也须菩提白佛言我旷远劫X来巳证空性心得无碍无隔阴之昏出胎之昧自忆受生如恒河沙之多当初在母胎时即知五蕴皆空生体了不可得此正报空也自母身外洎山河大地悉同空寂此依报空也此犹属于自空也及至出胎广化众生同悟空理各各证得空性则具足二利矣宿因巳是如此又蒙如来为我发明性觉真空性空真觉之理知此空性圆明清净本然周徧法界由证此觉得阿罗汉顿入如来宝明空海与如来把手共行此即寂同于佛矣又得同佛知见如前圆彰三藏所谓大智慧光明者此则照同于佛矣于是如来印我成此无学人法俱空一切解脱所证空理乃一真本有真空不空之性体穷尽空理更无加尚佛问圆通如我所证自我相人相众生相寿者相及与法相皆入于非相而能非与所非俱尽初以空空诸相而人法双空次以空空其空相而药病双除唯旋此心法归毕竟空斯为第一所谓诸行无常一切空即是如来大圆觉也别经明须菩提乃过去青龙如来观此自说深心无复隐秘于十地大人复何所歉而旧解皆作小乘分判抑深为浅抗佛诬圣多矣五根圆通境此下陈六识圆通也夫经初征破识心诃为生死根本众生误认枉入轮回权小依修竟无实果何今复可入圆通乎葢前于识大徧周中巳申斯辨X今请重申夫识虽尘影虗妄之极而离一真见分无别自体譬影之于水虽极虗妄而离水无别自体但迷执者认识忘真而横成流转譬痴人认影忘水而误遭沦溺利害非细不得不诃也倘悟者即识见真而识非真外圆通何疑如智者观影知水而影非水外尚可得水之用岂遭其沦溺乎故此六圣并后弥勒皆能即识见真故皆证于圆通而无碍也问如何不即令人即识见真而必教人依根以入乎答偈云圣性无不通顺逆皆方便初心入正定迟速不同伦正以尘识皆迟而惟根最速故也譬诃二乘岂是终不成佛但劫经尘点迟钝之极故诃初学勿发是心也又眼耳鼻舌身五识颇似无分别之根性故与前五根混而随念分别颇似意识之计度又与后意识混愚法声闻罔不迷之不可不辨今请略明眼识之相余四准知如眼照镜时一念不动但如镜中无别分析此眼根之见性也于中用目循历黑白大小多少善恶等性历然不混不带名言随念粗略分别即眼识也由是次第标指追究分析无量差别此徧执名言计度即眼家俱意识也今但取于第二眼识而根性与俱意俱不得混滥之然则性宗学者当勿忽于法相可也舍利弗即从座起顶礼佛足而白佛言我旷劫来心见清净如是受生如恒河沙世出世间种种变X化一见则通获无障碍我于路中逢迦叶波兄弟相逐宣说因缘悟心无际从佛出家见觉明圆得大无畏成阿罗汉为佛长子从佛口生从法化生佛问圆通如我所证心见发光光极知见斯为第一此因眼识悟入也舍利弗白佛言我从旷远劫来眼识明利如是受生如恒河沙之多于世间出世间差别幻妄种种变化但眼识一掠而过洞然无碍不劳意识深穷细究而后知多生如此其在今生未甞知佛也偶于路中逢迦叶波兄弟相逐而行为我宣说四句因缘一闻此偈便得悟藏心周徧法界含吐十虗无有边际于是从佛出家向之见地虽彻尚未能穷深诣远登峰造极至此则眼识明圆事事明了无不彻透而说法具四无畏葢恐畏生于不足惟见之彻故说之无歉耳从此成阿罗汉而智慧第一身德俱长为佛长子因问佛说而悟法身是从佛口生也在教法中长养圣胎法身从微而着是从法化生也佛问圆通如我所证从眼识证彻而发光明其光明与眼识俱极于无际斯为第一而巳矣别经言身子乃过去金龙如来则知七日达法半月证果皆示现而巳普贤菩萨即从座起顶礼佛足而白佛言我巳曾与恒沙如来为法王子十方如来教其弟子菩萨根者修普贤行从我立名世尊我用心闻分别众生所有知见若于他方恒沙界外有一众生心中发明普贤行者我于尔时乘六牙象分身百千皆至其处纵彼障深未得见我我于其人暗中摩顶拥护安慰令其成就佛问圆通我说本因心闻发明分明自在斯为第一此因耳识悟入也普贤菩萨白佛言我自无量劫来巳曾与恒沙如来为法王子矣绍佛家业助扬佛化凡十方如来教其弟子具菩萨圆顿根者修普贤行如十大愿王一色一香俱周法界者是凡修我行皆从我立名亦名普贤垂范之广如此世尊我于尔时但用耳识分别众生知见择普贤行而成就之若他方恒沙界外有一众生心中发明普贤行者随其发心我即乘六牙象分无量身而至其前障轻者得见于我则显然加被障深者未得见我则暗中摩顶于以拥护之令无魔障安慰之令无退堕而浅位深位无不成就焉佛问圆通我虽历劫久证乎若还溯本因亦有最初方便惟用耳识随念分别普照羣机得大自在以斯为入圆之第一而巳矣按文殊普贤观音势至诸大菩萨皆非迦文弟子故不言得印成果之事溯其助宣大教不过如普化之于临济耳然一佛X既提正令诸佛皆拜下风何先后名位之足拘哉孙陀罗难陀即从座起顶礼佛足而白佛言我初出家从佛入道虽具戒律于三摩地心常散动未获无漏世尊教我及拘絺罗观鼻端白我初谛观经三七日见鼻中气出入如烟身心内明圆洞世界徧成虗净犹如琉璃烟相渐消鼻息成白心开漏尽诸出入息化为光明照十方界得阿罗汉世尊记我当得菩提佛问圆通我以销息息久发明明圆灭漏斯为第一此因鼻识悟入也虽陈鼻识而亦不取嗅香时鼻识分别但取观息之意也孙陀罗难陀白佛言我初出家从佛学道虽秉佛戒律而于三摩地中心常散乱未获无漏爱心鼓动定心不成难以破惑故未克果世尊教我及拘絺罗共禀鼻识法门摄其散心观鼻尖白相我初谛观经三七日见鼻中气出入如烟一般葢息由风火而起鼓烦恼浊故其状如黑烟昧者不觉惟谛观能见之净观发明则定相渐成烦恼渐消内彻五脏外彻大千内明外虗而烟消成白由是藏心显现烦恼无余诸出入息黑烟变白者又化为光明照十方界合心境而一如焉于是世尊记我当来成佛证圆果矣佛问圆通我以逆销鼻息由黑而白由白而光息久发明相尽性现光明圆满诸漏消灭斯为第一钟云前调息依根所以摄心此观息依识所X以驻心富楼那弥多罗尼子即从座起顶礼佛足而白佛言我旷劫来辩才无碍宣说苦空深达实相如是乃至恒沙如来秘密法门我于众中微玅开示得无所畏世尊知我有大辩才以音声轮教我发扬我于佛前助佛转轮因师子吼成阿罗汉世尊印我说法无上佛问圆通我以法音降伏魔冤消灭诸漏斯为第一此因舌识悟入也满慈子白佛言我旷劫来辩才无碍宣说苦空二乘权义深达实相一乘实义如是乃至恒沙如来秘密法门或久默不说之法或半明半暗之法或言东言西之法我皆能微玅开示曲尽其意而发扬之既极其善巧又得四无所畏焉今在如来会下世尊知我有大辩才于身口意三轮中专以音声一轮令我助扬佛化是故我于佛前助佛转轮上辅佛教因师子吼下化众生始于利他终于自利成阿罗汉世尊在法华会上印我为说法无上焉今佛问圆通我以舌识法音内而降伏心魔冤尤因说破而除灭外而降伏天魔冤害因显发而消藏消灭诸漏入于圆通斯为第一问此何不取别味而独取于说法乎答二俱舌识功能而说法为胜故偏取之然说法似须意识深细分别而今独用舌识亦见说法自在但用随念不劳计度而发无不尽也法华会上世尊说诸大弟子皆是内秘外现助佛扬化之X人故在楞严会中诸大弟子方敢恣口自陈远因皆非一劫两劫种善根悉从无量劫中种善根者其称无漏无学阿罗汉亦非寻常证人空之流所得竝驱也钟云说法乃舌根而咀嚼法味则舌识也优婆离即从座起顶礼佛足而白佛言我亲随佛踰城出家亲观如来六年勤苦亲见如来降伏诸魔制诸外道解脱世间贪欲诸漏承佛教戒如是乃至三千威仪八万微细性业遮业悉皆清净身心寂灭成阿罗汉我是如来众中纲纪亲印我心持戒修身众推为上佛问圆通我以执身身得自在次第执心心得通达然后身心一切通利斯为第一此因身识悟入也优婆离白佛言我是如来为太子时亲近执侍之臣最初随佛踰城出家左右不离亲观如来道未成时六年勤苦亲见如来道既成时降伏诸魔制诸外道解脱世间贪欲等漏于是承佛教我比丘二百五十戒乃至三千八万菩萨具戒性业遮业悉皆清净由比丘戒以寂其身由菩萨戒以灭其心因戒生定而身心寂灭即因定生慧而成阿罗汉我是如来众中纲纪上X首如来亲印我心持戒修身众推无上佛问圆通我初因比丘戒以执身身得自在而无毁犯次因菩萨戒以执心心得通达而发定慧然后身心一切通利从身识而证入圆通斯为第一此不取觉触之用而但取持戒功能亦以觉触之用劣于持戒故也大目犍连即从座起顶礼佛足而白佛言我初于路乞食逢遇优楼频螺伽耶那提三迦叶波宣说如来因缘深义我顿发心得大通达如来惠我袈娑着身须发自落我游十方得无罣碍神通发明推为无上成阿罗汉宁惟世尊十方如来叹我神力圆明清净自在无畏佛问圆通我以旋湛心光发宣如澄浊流久成清莹斯为第一此因意识悟入也大目犍连白佛言我初于路乞食逢遇优楼频螺等三迦叶波为我宣说如来因缘深义非比小乘所证浅因缘法于是我从意识顿发菩提心即由意识而顿入圆通得大通达如来惠我袈裟着身须发自落皆佛神力随言成就我游十方得无罣碍神通发明推为无上既得意识圆通之体又发意识圆通之用从此证果成阿罗汉宁惟世尊即十方如来咸叹我之神力全发性真而圆明远离依业而清净无不如意而自在无能推制而无畏总皆由意识而获此神通X也佛问圆通我以旋意识而复玅湛致令心光发玅玅用显现旋识如澄浊流发宣如成清莹转意识而证如来藏心斯为第一问前言意识起灭无端今言圆通何以致然答了见意识起于藏心离藏心无别意识由是即入藏心而圆证也六识圆通竟乌刍瑟摩于如来前合掌顶礼佛之双足而白佛言我常先忆久远劫前性多贪欲有佛出世名曰空王说多婬入成勐火聚教我徧观百骸四肢诸冷煖气神光内凝化多婬心成智慧火从是诸佛皆唿召我名为火头我以火光三昧力故成阿罗汉心发大愿诸佛成道我为力士亲伏魔冤佛问圆通我以谛观身心煖触无碍流通诸漏既销生大宝𦦨登无上觉斯为第一此因火大悟入也火头金刚于如来前合掌礼足而白佛言不言从座起者金刚不坐也我常忆久远劫前在凡实因性多婬欲尔时有佛出世名曰空王如来说多婬之人本由煖触迫发生为欲火死为业火业力增盛成勐火聚教我徧观百骸四支中火大欲其知惧而顿息婬心然后将错就错可成玅观于我禅观中神光内凝见徧身中惟一火聚既怖且厌而远离欲念然火虽热恼而体具光明今婬心既息而无复热恼惟见光明即是转多婬心而成智慧火故我浑身住在火光三昧中X从是诸佛皆以火头唿我虽表其名亦同印许矣我以火光三昧力故徧十方界惟一火光由此正受成阿罗汉发如来藏性火真空性空真火成因地心证七信以去入于住位又以火光三昧虽是内境能现外相火烈则魔望而畏之我乃发心但遇诸佛成道时愿为力士为伏魔冤其证果发愿有如此今佛问圆通我以谛观身中欲火皆由婬心身心煖触总目火大婬心巳灭而不成业火故无碍神光智火融于藏心周徧法界故流通以智慧火烧烦恼薪何所不尽故诸漏皆销以火大圆通之玅用摧魔护法无量威力故生大宝𦦨从此登无上觉则大本齐佛而示居辅化之位矣所问圆通意者惟斯为第一乎按诸圣德位相侔而迹有权实言有隐显学者当略迹取本得意忘言不可妄分大小也莲师云三大灾水从贪致火因嗔生今以多婬为勐火者法无定喻自婬心渍渐润生死根则喻水自婬心昌炽枯清净种则喻火也持地菩萨即从座起顶礼佛足而白佛言我念往昔普光如来出现于世我为比丘常于一切要路津口田地险隘有不如法妨损车马我皆平填或作桥梁或负沙土如是勤苦经无量佛出现于世或有众生于阛阓处要人擎物我先为擎至其所诣放物即行不取其直毗舍浮X佛现在世时世多饥荒我为负人无问远近唯取一钱或有车牛被于泥溺我有神力为其推轮拔其苦恼时国大王延佛设斋我于尔时平地待佛毗舍如来摩顶谓我当平心地则世界地一切皆平我即心开见身微尘与造世界所有微尘等无差别微尘自性不相触摩乃至刀兵亦无所触故于法性悟无生忍成阿罗汉回心今入菩萨位中闻诸如来宣妙莲华佛知见地我先证明而为上首佛问圆通我以谛观身界二尘等无差别本如来藏虗妄发尘尘销智圆成无上道斯为第一此因地大悟入也持地菩萨白佛言我念往昔普光如来在世时我为比丘专修平地苦行于一切陆地要路水程津口其间田地或高深而险或迫狭而隘有不如法而妨损车马者我皆平之填之或作桥梁以利津口或负沙土以治要路如是勤苦经无量佛出现于世不少懈怠又修舍力之行或有众生于阛阓处要人擎物者我为擎之至其所诣之处放物即行而不取其顾直丰时全舍如此当毗舍浮佛时世多饥荒我为背负饥人迁移就食无问远近惟取一钱饥年节取如此积劫愿行故感福报而具神力或有车牛被于泥溺我以神力为其推轮而拔其苦恼神力拔苦又如此夫平地之行志在普利効力之行不检亲疎其X心亦巳平矣然犹属事相平心耳时国之大王设斋延佛我于尔时即修佛过之路以待之毗舍如来悯我事行久劳摄受加持令其归理乃摩我之顶而谓我曰世界之不平天地之有憾也奚用是劳劳为哉但当平汝心地则世界地一切皆平矣故知娑婆心险感陵谷之高深极乐心平致地平之如掌此其验也我时一闻此语即便心开悟得身微尘为内地大世界微尘为外地大此二地大等无差别既无差别则身即界界即身自性本空不相触摩乃至刀兵亦外地大类也以触内地大之身如斩光截影了无所伤所谓将头临白刃一似斩春风也自旷劫为事行菩萨至庄严劫尾方断见思悟无生忍成阿罗汉且取生空譬如打铁粗垢先落及贤劫初即回向真乘入菩萨位中闻贤劫四佛及十方现在如来法华会上说佛知见契我地大故我先为证明而为法华上首今佛问圆通我以谛观身界二尘所谓内外二地大者等无差别但是如来藏性循业妄现发此尘相而巳尘销智圆相尽性现成无上道巳入最上一乘之知见由从凡入圣自权尚实皆持地大为起行入理之门以当圆通斯为第一而巳矣月光童子即从座起顶礼佛足而白佛言我忆往昔恒河沙劫有佛出世名为水天教X诸菩萨修习水观入三摩地观于身中水性无夺初从涕唾如是穷尽津液精血大小便利身中旋复水性一同见水身中与世界外浮幢王剎诸香水海等无差别我于是时初成此观但见其水未得无身当为比丘室中安禅我有弟子闚牕观室唯见清水徧在室中了无所见童稚无知取一瓦砾投于水内激水作声顾盻而去我出定后顿觉心痛如舍利弗遭违害鬼我自思惟今我巳得阿罗汉道久离病缘云何今日忽生心痛将无退失尔时童子捷来我前说如上事我则告言汝更见水可即开门入此水中除去瓦砾童子奉教后入定时还复见水瓦砾宛然开门除出我后出定身质如初逢无量佛如是至于山海自在通王如来方得亡身与十方界诸香水海性合真空无二无别今于如来得童真名预菩萨会佛问圆通我以水性一味流通得无生忍圆满菩提斯为第一此因水大悟入也月光童子白佛言我忆往昔恒河沙劫以前有佛出世名曰水天此佛亦从水大入圆者故教诸菩萨皆修习水观而入三昧水观若何先观身中水性不相乖异初从涕唾以至津液精血大小便利无不穷尽涕唾便利近外X水相津液精血涉内水相由外及内自内而外而身中旋复又涕唾津液水之清相精血便利水之浊相清浊虽异而水性一同如是用观观内既熟引伸外广见此身中之水与世界外华藏海中有大莲华其莲华中有无量香水海一一海中各有一华上擎二十重剎种累高如幢曰浮幢王剎其中诸香水海更无纪极者等无差别观心所融故身水非小海水非大也我于是时初成此观观力尚浅但见其水水相未亡全水即身身相犹在去无身尚远也更忆一事当为比丘室中坐禅时弟子窥窻惟见清水满室戱掷瓦砾而去我出定后顿觉心痛如舍利弗为鬼所掌出定头痛一般我乃念曰今我巳证得阿罗汉道子缚巳断况是久证再来果缚亦无久离病缘何故忽有心痛之病将无退失道心而致此耶尔时童子乃前说投瓦之事我则告言汝若更见此者当开门而除去之童子奉教果复见水果除瓦砾然后出定如初不复病矣夫水相系独影境惟自见之而乃能令他人见之岂非观力殊胜不思议境哉从兹以还更经多劫逢无量佛如是至于山海自在通王如来出世时则深观方成执破蕴空此身既空水观亦空方得与所谓性水真空性空真水清净周徧者打成一片无二无别矣是则前之浅观虽云久证罗汉而斯之深观方是超过七信而入于初住也X今者得逢如来预此会中具童子之真德证菩萨之法空虽由宿因所积敢忘法乳之恩耶佛问圆通我以身中水性一味流通与界外剎海无异性合真空得无生忍证彻法界圆满菩提斯为第一而巳矣问月光入定童子投瓦此一瓦砾毕竟在心内在心外若在心外不应作痛若在心内则此瓦砾从何处入答瓦砾且置即此室中之水毕竟在身外在身内若在身外入定之后此水从何处出若在身内出定之后此水从何处入若知水之出入即知瓦砾之内外矣问室中之水是从何来答定心所化定果色也昔外道以坚执心化石则定心化水何足异哉汉州绵竹县水观和尚迹全类是莲师曰幸是瓦砾止令心痛脱投刀劒奈何经言初成此观未得无身身存因有小苦观成终无大害纵投刀劒亦止心痛不能伤也未无身者身水为二犹有我身同彼水也亡身者身水为一求于我身不可得也既无身矣谁能苦之琉璃光法王子即从座起顶礼佛足而白佛言我忆往昔经恒沙劫有佛出世名无量声开示菩萨本觉玅明观此世界及众生身皆是妄缘风力所转我于尔时观界安立观世动时观身动止观心动念诸动无二等无差别我时觉了此羣动性来无所从去无所至十方微尘颠倒众生同一虗妄如是乃至三千大千一世界X内所有众生如一器中贮百蚊蚋啾啾乱鸣于分寸中鼓发狂閙逢佛未几得无生忍尔时心闻乃见东方不动佛国为法王子事十方佛身心发光洞彻无碍佛问圆通我以观察风力无依悟菩提心入三摩地合十方佛传一玅心斯为第一此因风大悟入也琉璃光法王子白佛言我忆往昔恒沙劫前有佛出世名无量声此亦从万窍怒号边证入故无量声如来开示菩萨本觉玅明性具三德以为发照之源能观之体即令观此世界及众生身为依为正皆属风力所转由妄心缘动所感摇明风出而风力又能转此器界根身总为所观之妄境也我于尔时如法修观观此界之安立由于风轮执持观世之迁变由于风气密移观察此身一动一止皆是风之所鼓观察此心念念迁流新新不住皆是风之所摇如此观察世界身心诸动不同究其所因皆从一念无明风动而有等无差别我时了知此羣动之性来无所从去无所至宛然风体若实有从有至即非虗妄既无从无至可见十方微尘颠倒众生皆颠颠倒倒于风中而同一虗妄而巳推而极之乃至三千大千尽一佛所管世界之内所有众生譬如一器之中贮百蚊蚋其声啾啾乱鸣不出分寸器中鼓发狂閙岂不淡哉观破羣动如此所以逢无量声如来未几即了来无所从去无所至万法当体皆无X生灭速入无生忍位巳悟无生故本觉心开见动中不动而亲于东方不动佛国与不动如来为法王子乃至徧事十方诸佛无不克肖又不独绍隆一佛而巳由是了妄身心皆属风力见法身真心放大光明洞彻无碍如净琉璃而琉璃光之名所自来矣佛问圆通我以观察风力无依而了妄悟菩提心而达真入三摩地而证性空真风性风真空合十方佛而上同佛果传一玅心而下化众生以当圆通斯为第一钟云东为羣动之首而佛名不动即动而静也传一玅心者证无动本觉也虗空藏菩萨即从座起顶礼佛足而白佛言我与如来定光佛所得无边身尔时手执四大宝珠照明十方微尘佛剎化成虗空又于自心现大圆镜内放十种微玅宝光流灌十方尽虗空际诸幢王剎来一镜内涉入我身身同虗空不相妨碍身能善入微尘国土广行佛事得大随顺此大神力由我谛观四大无依妄想生灭虗空无二佛国本同于同发明得无生忍佛问圆通我以观察虗空无边入三摩地玅力圆明斯为第一此因空大悟入也虗空藏菩萨白佛言忆昔我与如来同在定光佛所得无边虗空身有大神力非同凡小所取顽断沉冥无用之境尔时以得X四智手执此四大宝珠照见十方微尘佛剎化成虗空是会色归空也又于自心现大圆镜智从一镜智而现十智同真如是十种微玅宝光流灌十方尽虗空际悉成严玅是融空即色也但见诸幢王剎海来入法身镜内由理摄故涉入色身毛孔身同虗空不相妨碍由事摄故是摄剎入身无身非剎也又见身能善入微尘国土随机普应广行佛事自利利他得大随顺是分身入剎无剎非身也如上会色融空摄剎分身诸大神力果何以臻之哉葢凡外小乘执四大心外实有成大障碍由我谛观此四大本无所依元从妄想生灭而有终归于空既又观察虗空无二佛国本同是则空不异土土不异空乃于色空同处忽然发明得无生忍寂灭现前入圆通境焉佛问圆通我以观察虗空无边入三摩地故得空色无碍身土相入而玅力圆明以斯为第一矣弥勒菩萨即从座起顶礼佛足而白佛言我忆往昔经微尘劫有佛出世名日月灯明我从彼佛而得出家心重世名好游族姓尔时世尊教我修习唯心识定入三摩地历劫以来以此三昧事恒沙佛求世名心歇灭无有至然灯佛出现于世我乃得成无上玅圆识心三昧乃至尽空如来国土净秽有无皆是我心变化所现世尊我了如是唯心识故识性流出无量如来今得授记次补佛处佛问圆通X我以谛观十方唯识识心圆明入圆成实远离依他及徧计执得无生忍斯为第一此因识大悟入也弥勒菩萨白佛言我忆往昔微尘劫前有佛出世名日月灯明我从彼佛而得出家身虽出家心慕豪贵好游族姓亲近国王大臣尔时日月灯明如来教我修习唯心识定令其通达万境惟我心识变现一如梦幻生灭非实岂可不究明心识而反重其所变之境乎由是但自观察唯识止其外慕驰散而定心成就入三摩地历劫以来以此三昧事恒沙佛唯识定深万境如电外轻内重无复驰求故求世名心歇灭无有至然灯佛时我乃得成无上玅圆识心三昧葢前所习者不离五位唯识尚属权宗至此穷极识理所谓性识明知觉明真识玅觉湛然徧周法界融入如来藏性矣一者世界唯识乃至尽空如来国土净秽有无皆从变识不自外来二者诸佛唯识世尊我既了此唯心识故从法身识性中流出报身应身无量如来如来尚从识性流出况余九界众生流出可知夫穷极唯识圆证法界既见诸佛依正皆是自心而自心岂不成佛故得授补处记即补释迦佛位次当作佛佛问圆通我以谛观十方唯识识心圆明圆满成就诸法实性既入圆成实悟证真实体性不复为名相所迷远离有相无性之依他及有名无体之徧计执而得无生忍证X入圆通斯为第一依他起性即业识及业识所现相见二分也徧计执性即从相见二分复生周徧计度所谓我法二执也远离依他徧计即是圆成莲师曰不悟唯识故背心逐境若了唯识则摄境归心视世间名闻利养如梦如幻尚何惑着哉大势至法王子与其同伦五十二菩萨即从座起顶礼佛足而白佛言我忆往昔恒河沙劫有佛出世名无量光十二如来相继一劫其最后佛名超日月光彼佛教我念佛三昧譬如有人一专为忆一人专忘如是二人若逢不逢或见非见二人相忆二忆念深如是乃至从生至生同于形影不相乖异十方如来怜念众生如母忆子若子逃逝虽忆何为子若忆母如母忆时母子历生不相违远若众生心忆佛念佛现前当来必定见佛去佛不远不假方便自得心开如染香人身有香气此则名曰香光庄严我本因地以念佛心入无生忍今于此界摄念佛人归于净土佛问圆通我无选择都摄六根净念相继得三摩地斯为第一此因见大悟入也独举见者见该六根故大势至法王子与其同类五十二菩萨白佛言我忆往昔恒河沙劫有佛出世名无量光十二如来相X继而成一劫其最后佛名曰超日月光彼佛教我念佛三昧若据理念念即始觉佛即本觉若据事念冥记不忘之谓念放光接引之谓佛也念佛若何譬如有二人于此一人专忆一人专忘专忆故若逢若见专忘故不逢不见若二人俱忆二忆俱深必定相逢相见乃至从生至生如形影相随而不相乖异矣夫十方如来怜念众生如母忆子即一人专忆也然子若逃逝虽忆何为即一人专忘也子若忆母如母忆子即二忆念深也则母子历生不相违远即从生至生同于形影不相乖异也而念佛可知矣若众生心忆佛焉而兼事相圆融二种观门念佛焉而兼事一心理一心二种三昧则现前必定见佛或于定中见或于梦中见也当来必定见佛报终阴坏见佛接引弹指往生华开覩佛也然西方极乐只在当处非真有十万亿国土之遥故去佛不远更不必别假方便而得心开近佛染佛故心亦成佛如近香染香故身亦成香故知心开非同浅浅应是本觉佛现也以念佛香光庄严法性本佛此则名曰香光庄严我本因地以念佛心一念不生六根湛寂遂至信满入住证无生忍今于此娑婆世界威力加持摄念佛人归于净土具足二利如此佛问圆通我于根中无所选择一心念佛则六根都摄如眼不取色是眼念佛乃至意不缘法是意念佛惟其都摄六根故得X净念相继得三摩地而证圆通境现位虽在等觉初心一同众之信满入住以当圆通斯为第一一心念佛与决志参禅者本无二致故念彿之后而继之参禅也则知此方唯有二门为入道之要路葢观音势至皆弥陀辅弼之臣一以念佛接人一以参禅诲众皆是就此界根机各开户牖乃世人例以参禅为高而卑视念佛者吾知其不惟不知念佛之奥诀亦不知参禅之玅旨也苟不以一心不乱之诀去参禅则禅决不悟若不以如猫捕鼠之心去念佛则净土必不生勿谓念佛易而参禅难当知难则俱难易则俱易是在当人信力浅深习气浓淡耳七大圆通竟通论二十五门寻常六尘皆始于色今始于声而复留耳根在最后者正以此方真教体清净在音闻故始于音而终于闻所以为教体之纲领而独当此方之机也又七大始于地大而此中火大为先以多婬召火合此经堕婬起教所以警多闻人先除欲漏也又七大终于识大而今终于根大者以势至念佛圆通稍次观音观音所修乃诸佛一路涅槃门泥洹极果今令不能修自心泥洹者其次莫若念佛求往生也此因经文不终弥勒而终势至之深意与本卷至后卷选择圆通竟俱备阐决定第二义之旨X楞严说通卷五楞严经贯摄X卍XXX楞严说通卷之六巴县居士非眼刘道开编缉成都沙门离指方示鉴定尔时观世音菩萨即从座起顶礼佛足而白佛言世尊忆念我昔无数恒河沙劫于时有佛出现于世名观世音我于彼佛发菩提心彼佛教我从闻思修入三摩地此广陈耳根圆通以当此方之机欲人专修于此也二十四圣次第陈毕尔时观世音菩萨乃从座起顶礼佛足而白佛言世尊忆念我昔恒河沙数劫前有佛出世名观世音源远流长名号与逗机之教相应也我时于彼佛前乃发菩提心一者善心即烦恼无尽誓愿断法门无量誓愿学也二者悲心即众生无边誓愿度也三者直心即佛道无上誓愿成也既发大心须秉圣教彼观世音佛教我三慧一从耳根中闻性非同多闻之闻闻经解义全用耳识及耳家俱意识也一从百不思之正思非同徧行思及思善思恶之邪思也一从无所造作之正修非同一切善行及种种功行之邪修也从此三慧便得和身入此大陀罗尼门更不落X于岐经迂路矣彼修行者不秉圣教惟恣巳意或信邪师岂免劳而无功哉问初卷巳斥思惟是妄何故此中复用思耶答前之所以斥者以阿难一向认此思惟为真不肯放舍是认贼作子故须斥破欲其识贼而求真子也今之用此思者是知其为贼而借贼以杀贼转祸为功也且二十四圣所修门虽不同要其用心观察皆用此思若无此思无下手处故二十四圣下手功夫皆在观音一门显发譬如油蜡作灯烛不用火点终不明也若谓不假思惟直下离心意识参究则此一门似是单为上上根说其或根器稍钝不免借思而入若下根人既得闻思又必尽力于修方能得入是则闻思修为浅深同说法彰彰明矣但不可用乱思邪思若用乱思邪思终不能入故曰知根杂乱思湛了终无见又曰阿难纵强记不免落邪思也此下自初于闻中起至寂灭现前止乃详陈次第解结修证为入圆之正行而一经之至要葢上之发心是愿而此为依愿之行其愿不虗也上之秉受是教而此为依教之修其教不负也初于闻中入流亡所我既发是心而秉是教矣然起修下手之功何如夫所谓从闻思修之闻性本惟藏识心海一体而具六用在眼为见在耳为闻乃至在意为知今取第二故曰闻中我初于此闻中一念不生回光返X照专注以闻自性是为入流葢顺闻奔声外注谓之出流反闻照性内注故谓之入流也亡者脱也所者声尘也既惟内旋闻性便于诸声尘一切不缘是为亡所葢根结全由于尘故尘亡而结乃可尽也此所兼动静二尘而此则先脱动尘也闻中二字拣非肉耳之中又非耳识之中乃平吞万相尽空法界之中亦即一乘寂灭场地真阿练若正修行处也若于经中未即了然可于静坐中体认的当行人当五更起坐夜气清明其籁初动之时一念不生觉此闻性廓然而圆朗然而照山壁不隔海暗不昏大小远近音声鑑彻无遗乃至微风动树足履鸣堦亦所不昧假如东方数里之外洪钟发响固历历分明西方同时数里之外羣鼓喧声亦琅琅不昧如是乃至南陌悲号北里笑语车轮马足一一俱现圆闻之中如影现大圆镜中毫发无隐至于寂然无声时则闻静愈无边际到此始知玅性本具不是修成但是平日以乱心缘虑遮障孤负不自觉耳入流者旋转闻声之闻以反闻自性也亡所之所即是动静二尘动谓有声静谓无声今初先亡动尘然有二种一者屈曲声谓有意味者如言语屈曲之类是也二者径直声谓无意味者如风水鸟兽钟鼓等声是也此屈曲声复有二种一者世俗屈曲二者道理屈曲世俗复有二种一者无力二者有力无力有谓评品古X今文章事物他方昔日不干巳事但恣散乱无增长烦恼之力故云无力也有力谓说诸欲境令心起贪说诸不平令心发怒背面毁誉当面称讥一切利害之言令人不觉嗔喜陡发忘失正念此皆世俗屈曲也道理屈曲者如说内外邪正道理乃至法门宗说玄玅意趣令人不觉随言生解拟议思量亦是寻声流转最障本闻所以宗门于佛祖言教如生冤家也行人首先于此诸屈曲声一切不缘惟以内向闻性湛然朗然安住不动则粗显分别永息不起矣至于水流风动钟鸣鼓响等一切径直之声更是难亡须是入流功夫细心专切久自亡尽也问反闻功成岂一切诸声如醉睡中皆昧然不觉耶答非也诸声任有行人但惟圆照闻性不漏落流注于声而巳更以喻明譬如有人眩水不能自渡赖人牵之而过彼人教其仰面视天不得一息视水若一息忘教视水随即漂溺此亦如是反闻自性犹如视天不复循声如不视水更无流转之患犹无溺水之患也是知声不可除而但当反闻尝切亦如水不可除而但当仰天专切也问诸声不实既如梦幻销落之后毕竟一无所闻则道成者皆如聋人耶答不然此非真灭但以销落聚闻之根暂沉枯寂不久心闻洞开徧满虗空所谓发本明耀必将上闻有顶下闻无间乃至最近虫行蚁鬪素所不能闻者皆当闻之何况X余声如聋之疑鄙劣甚矣问此之入流亡所但于静坐时习之耶亦于涉事时习之耶答若但取于静坐何用详辨屈曲等声正须动静一如方成大定耳问静坐易忘今即不问假如有人涉事访一故人于路用功但惟反闻自性而余声悉不取着正当闻性湛然忽于中途隔墙闻彼故人言语此声不循则废其访问之事若循之岂不成流转耶答此声许寻不成流转偈云众生迷本闻寻声故流转若于寻声时不迷本闻此但寻声岂能流转也问请分流转与不流转之相答汝正反闻自性时有当寻之声现前一味寻之而闻性全成迷昧者此即流转若当寻声时而闻性分明依然不昧此但暂寻即还亦谓之得用即休何得同谓之流转耶以此为例凡涉诸事皆当准此思之大抵初心静习时得力为多静定若成渐能涉事不昧若初学静定未成而遽希涉事不昧者良难也问涉事不昧既曰良难则初学反闻恐难理事两全答世谛之人宁废理以图全事修行之人宁废事以图全理今初心修进谁要你依旧精研世事务求两全耶当知反闻入手之人虽处世间惟求省事省言日用家常腾腾任运得静且静万不得巳一事一言用了即休且正当用时分毫不昧即言差事差不顾不悔惟图反闻无间心便怡然问祖师何言这边那边都不缺用答此是大亡巳久绝后X再甦死中复活方能各臻其玅非谓初心便能如是也问此节旧解多补天台三止观今何不用答三观初心不离六识思惟而入今经首废六识不用将何入三观耶斯经圆融玅理全是藏心本具详在奢摩他中发挥而行人未修之时先成圆解及至修时行起解绝但一反闻极为简便不劳广立止观宗门所谓单刀直入是也所入既寂动静二相了然不生上方离动结此则动静二结兼除也葢动除静现自然之理加功双遣自然之势夫既入流亡所矣然初虽亡所而所岂易亡初虽入流而流岂易入虽云努力一念不生未免动静间发心心收摄非寂静也至此亡所而所无不亡入流而流无不入羣动俱寂收摄情亡亡所入流二俱成静由是而知前之亡所且惟亡动今之既寂乃是动结巳除静结方显也既寂之后加功进力反闻功夫展转深切以至寂静亦亡则动静二尘逈然双脱矣问亡动即是亡声而声尘与闻性如黑白相违易于分辨故亡之则易至于静尘与闻性相顺闻性至静而静尘亦静俱无边际俱无分别亡之恐不易也答但患闻性未能了见分明若了然自见安有混淆之理良以闻性是心静尘是境心则灵知不昧境则冥顽无知境自境心自心如尔为尔我为我有何难分譬如世俗凡夫一入深山无入之X处皆能了别山中寂静其实于巳闻性丝毫不觉及至閙市其静全失以前静境全是山静离山不复有静所谓静尘也若能一味反闻则性静恒在居山居市其静不易则真闻性也是则闻性本与静尘无干及闻专切者亡之甚易何难之有哉大抵亡动之后别无伎俩只是功夫纯熟自然增进至此则位当圆之初信而于二乘则齐初果也如是渐增闻所闻尽上全以亡尘此方以脱根也因前图作亡尘方便故立能所二闻令其闻根而亡尘如是渐增加功进行尘相既尽外无所对则根亦不存能闻之闻机与所闻之闻性二俱除灭故曰闻所闻尽是则初解三结先得人空矣问既全以根性增明而方以双亡动静令复将根性亦亡岂不全成断灭耶答但以尽根那云灭性问根与性为二耶答根如冰性如水冰水本无别体故非二然冰结而隔水融而通故非一矣今言根尽但如冰融岂如水涸问前言二尘亡后惟觉闻性极为寂静湛无边际今尽内根复作何相以别于此答前作方便脱彼二尘故暂执闻性为内二尘为外背外向内宛然内根恒在故闻曰中流曰入皆内相也及至二尘荡忘巳无外相既不对外内相渐消以至泯然豁然无复内外即根尽之相也若约三空考之到此即得人空葢前此以根对尘尘为他相根为X我相排他立我背他向我我相宛然至是根尘俱泯能所两亡无复自他惟一法性故曰人空定位当至七信齐于别之七住小乘四果阿罗汉位也又当知此是菩萨高证圆之七信但约断见思证人空谓齐小之四果非真实同罗汉也如世之进士初品暂同吏员极品岂真名位与之全同乎尽闻不住觉所觉空此脱觉观也尽闻之后根尘逈脱湛一无边之境现前是为所觉而照此境之智则为能觉尽闻若住则智境恒对能所仍存终为胜进之障惟加功进行透过斯境不钝滞于此则能觉之智与所觉之境二俱空寂泯然无复对待矣此望后为断法执微细流注分别也空觉极圆空所空灭此脱重空也觉所觉空之空是谓空觉即重空之智也此重空之智初起未圆则能空所空二俱宛在今空觉极圆则非惟所空智境息灭而重空之智亦复随灭如以木钻木火出则二木俱尽矣此望前为断法执俱生定位当圆之十信齐于别之十住准三空则次解二结成法解脱矣生灭既灭寂灭现前此后解一结俱空不生也夫动静根觉空灭六结要之皆生灭心也初解动灭静生次解尘灭根生三解根灭觉生四解觉灭空生五解空灭灭生到X此若住最后灭相则当为灭相所覆恒处俱空应是一种顶堕细障故百尺竿头更须进步然此不复更劳着力灭除但无住着之心以俟一剎那顷本理现前则此之灭相即逈脱矣所谓寂者非对动之寂从无始来本自不动之寂也所谓灭者非对生之灭从无始来本无生之灭也此是本觉理体如来藏性真如实际清净本然周徧法界亦名大寂灭海亦名大光明藏实乃真心全体而万用皆具于中此理现前则山河大地应念化成无上知觉根隔合开六根互相为用而下之一切胜用皆从此发矣约其所至之位应在初住离分断一分无明分证一分真理而一断一切断一证一切证四十四地功德隐然具足其与别教初地位虽言齐而历别之与圆融实天地悬隔矣次第解结修证境此下详演所获殊胜也上是圆通因行此乃圆通果用问因行为修道之要理宜详演而文何甚略果用待功成自显似应且略而文何甚详答此经如来与菩萨相同如来自四卷后半至五卷前半合有一卷经文详脱解根修习圆通至为委悉而所以说果用者祗云山河大地应念化为无上知觉又云由是六根互相为用辞甚略也今菩萨说行若详则应重如来所示说用若略则无补如来关文二俱非玅故应因行略而果用广广略皆适X其宜矣忽然超越世出世间十方圆明获二殊胜一者上合十方诸佛本玅觉心与佛如来同一慈力二者下合十方六道众生与诸众生同一悲仰因行既足果用以生正当顿断无明顿证真理时一剎那顷忽然超越世间而不为界内有缚超越出世间而不为界外空缚但见寂照含空十方圆明即得二种殊胜功德一者上合十方诸佛本玅觉心与佛同体又与如来同一慈力与佛同用葢本玅觉心人人本具故才证即上合也二者下合十方六道众生与之同其悲仰葢菩萨所证即是众生同禀故证此理者即能与众生同忧患曲成而不遗也所谓二种殊胜者如此悲谓哀求拔苦仰谓希圣与乐同一悲仰即易经与民同患之意前由因明立所遂起三种相续此由入流亡所遂获二种殊胜立所是迷根亡所是悟本立所是约最初一念迷根为最细亡所是约最初下手工夫为最粗以迷时从细至粗悟时从粗入细迷悟转换之机不出立亡二字然此所字尤为难除自初卷心目所在为发端其后展转所破者只一所字曰立所曰亡所曰闻所曰觉所曰空所以出一所即入一所所之一字真贴体难刮之垢实微细我法二执之根也直至圆满菩提归无所得而X所相方尽矣世尊由我供养观音如来蒙彼如来授我如幻闻薰闻修金刚三昧与佛如来同慈力故令我身成三十二应入诸国土此标承授受出三昧名以彰玅应也世尊由我往劫供养观音如来蒙彼如来授我以如幻闻薰闻修金刚三昧得佛之体与佛如来同慈力故同佛之用体用兼具令我身成三十二应随机赴感入诸国土而无剎不现焉三十二应者现十法界身圆应羣机也开之有三十二合之惟四圣六凡摄尽羣类菩萨随机赴感如月印千江然众生希应者须竭玅感若无玅感固不可妄议慈应之不周也钟云声尘本空闻性常住于常住中一切声尘及于万法悉皆如幻以此如幻法门始于闻中薰习终于闻中修证无作而作作实无作随缘应用本体如如此三昧者名如幻闻薰闻修金刚三昧乃三十二应之本也贺云楞伽有三种意生身一三昧乐意生身此当八地二觉法自性性意生身此当九地至等觉三种类俱生无行作意生身此由等觉入玅觉位圣种类身一时俱现观音三十二应正当种类俱生无行作意生身也世尊若诸菩萨入三摩地进修无漏胜解现圆我现佛身而为说法令其解脱若诸有学寂静玅明胜玅现圆我于彼前现独觉身而为说法令其解脱若诸有学断十二缘缘断胜性胜玅现圆我于彼前现缘觉身而为说法令其解脱若诸有学得四谛空修道入灭胜性现圆我于彼前现声闻身而为说法令其解脱若诸众生欲心明悟不犯欲尘欲身清净我于彼前现梵王身而为说法令其解脱若诸众生欲为天主统领诸天我于彼前现帝释身而为说法令其成就若诸众生欲身自在游行十方我于彼前现自在天身而为说法令其成就若诸众生欲身自在飞行虗空我于彼前现大自在天身而为说法令其成就若诸众生爱统鬼神救护国土我于彼前现天大将军身而为说法令X其成就若诸众生爱统世界保护众生我于彼前现四天王身而为说法令其成就若诸众生爱生天宫驱使鬼神我于彼前现四天王国太子身而为说法令其成就若诸众生乐为人王我于彼前现人王身而为说法令其成就若诸众生爱主族姓世间推让我于彼前现长者身而为说法令其成就若诸众生爱谈名言清净自居我于彼前现居士身而为说法令其成就若诸众生爱治国土剖断邦邑我于彼前现宰官身而为说法令其成就若诸众生爱诸数术摄卫自居我于彼前现婆罗门身而为说法令其成就若有男子好学出家持诸戒律我于彼前现比丘身而为说法令其成就若有女人好学出家持诸禁戒我于彼前现比丘尼身而为说法令其成就若有男子乐持五戒我于彼前现优婆塞身而为说法令其成就若有女子五戒自居我于彼前现优婆夷身而为说法令其成就若有女人内政立身以修家国X我于彼前现女主身及国夫人命妇大家而为说法令其成就若有众生不坏男根我于彼前现童男身而为说法令其成就若有处女爱乐处身不求侵暴我于彼前现童女身而为说法今其成就若有诸天乐出天伦我现天身而为说法令其成就若有诸龙乐出龙伦我现龙身而为说法令其成就若有药义乐度本伦我于彼前现药叉身而为说法令其成就若干闼婆乐脱其伦我于彼前现干闼婆身而为说法令其成就若阿修罗乐脱其伦我于彼前现阿修罗身而为说法令其成就若紧那罗乐脱其伦我于彼前现紧那罗身而为说法令其成就若摩唿罗伽乐脱其伦我于彼前现摩唿罗伽身而为说法令其成就若诸众人乐人修人我现人身而为说法令其成就若诸非人有形无形有想无想乐度其伦我于彼前皆现其身而为说法令其成就是名玅净三十二应入国土身皆以三昧闻薰闻修无作玅力自在成就此结名也上来如是应现即不无染污即不得是名玅净三十二应入国土身所以然者皆以三昧闻薰闻修若朝曦散彩明镜现形不劳精力不费心思缘对自现初无作为故曰无作玅力逐浪随波泛应曲当故曰自在成就无所往而不可现矣释成上与诸佛同一慈力竟三十二应比普门品微有不同然本体是同不妨互有阙存耳依正法华具现菩萨界身准释论亦化地狱也世尊我复以此闻薰闻修金刚三昧无作玅力与诸十方三世六道一切众生同悲仰故令诸众生于我身心获十四种无畏功德此标承三昧名字及悲仰为无畏之本也无畏约众生言葢遭难者正在怖畏之中而蒙救得脱即无畏也功德约菩萨言救生脱怖实菩萨最玅功德也世尊我今以上同慈力获三十二应矣又复以此闻薰闻修金刚三昧无作玅力与诸十方三世六道一切众生同悲仰故证得众生同体大悲故众生悲苦仰乐我即拔苦与乐若有遭苦难处怖畏而一称我名即蒙救脱不生怖畏令诸众生于我身心获十四种无畏功德如此方所谓一人X有庆兆民赖之也一者由我不自观音以观观者令彼十方苦恼众生观其音声即得解脱二者知见旋复令诸众生设入大火火不能烧三者观听旋复令诸众生大水所漂水不能溺四者断灭妄想心无杀害令诸众生入诸鬼国鬼不能害五者薰闻成闻六根销复同于声听能令众生临当被害刀段段坏使其兵戈犹如割水亦如吹光性无动摇六者闻薰精明明徧法界则诸幽暗性不能全能令众生药叉罗剎鸠槃茶鬼及毗舍遮富楼那等虽近其傍目不能视七者音性圆销观听返入离诸尘妄能令众生禁系枷鎻所不能着八者灭音圆闻徧生慈力能令众生经过险路贼不能劫此令众生得八难无畏也何谓十四一者由我不随声尘所起知见惟旋倒闻机反照自性是不自观音以观观者我既与众生同体当我如是观时即摄众生以同观故能令十方苦楚其身恼乱其心之众生一心称名即各各随其音声而得解脱是虽我观其音声也即谓以众生观众生可也以众生一我也是则苦恼总难无畏矣二者见为火因故见业父则见勐火当旋闻声脱时见亦旋而与色脱是谓知见旋复不复召火故能令一心称名者设入大火火不能烧火烧难无畏矣三者听X为水因故听业交则见大水今以观为听而闻根旋复不复召水故能令一心称名者设为水漂水不能溺水溺难无畏矣四者杀害是鬼因今返闻时内灭妄想外除杀业心无杀害便不召鬼故令称名众生入鬼国而鬼不能害则鬼害难无畏矣五者当反闻时全以本觉真闻内薰妄闻而成就真闻性故令六根销复皆同耳根所谓一根反源六根解脱也既六根同于声听声听无形即是全身泯于无形无形岂复有受刃处故能使称名众生临当被杀彼人之刀段段自坏即使挥其兵戈亦如割水吹光于我不受刀兵之本性纤毫无动所谓将头临白刃一似斩春风也而刀兵难又何畏乎六者闻薰功极内莹发光光徧法界则诸鬼神阴隐幽暗之物以向暗背明为性者岂能堪此光耀而自全乎故能令称名众生自药叉以至富单那等虽近其傍目不能视菩萨摄身光所掩如枭鸟夜视昼盲罗剎向日不见也而鬼见难又何畏乎七者当反闻时音性圆销尘泯矣观听返入根灭矣根尘两销则内无所系外无所缚离诸尘妄以此玅力加被众生能令枷鎻不能覊系而枷鎻难恶足畏焉八者当反闻时灭音而解脱声尘圆闻而证极根性尘灭则无复外敌性圆则咸归内融故一切处徧生慈力以此慈力加被众生能令碜心毒人化为慈悲眷属无复恶心相向故虽X经险路而贼不能劫而盗贼难又何畏焉众生所得八难无畏葢如此问菩萨见闻旋复与众生何预而令彼称名者即脱水火何耶答昔蔡顺之母囓指而顺心痛岂非母子同体而相通乎凡夫尚能如此况证同体大悲者而疑其不能如是耶心无杀害虽鬼国可入可见鬼所得而乘者皆好杀人也世人有为鬼所着而徧信师巫邪说多杀牲以祈禳者其能免于害乎贺云不自观音者不存一毫我见即上文闻所闻尽觉所觉空等也以观观者以圆通之观观之即上文如幻金刚三昧下文圆融清净宝觉也九者薰闻离尘色所不劫能令一切多婬众生远离贪欲十者纯音无尘根境圆融无对所对能令一切忿恨众生离诸瞋恚十一者销尘旋明法界身心犹如琉璃朗彻无碍能令一切昏钝性障诸阿颠迦永离痴暗此令众生得三毒无畏也九者反闻离尘逈脱于色故能随色现色而色不能劫如水现影如镜现像影像安能劫水镜哉以此无贪玅力加被众生能令多婬众生远离贪欲而贪毒无畏矣十者纯一圆音了无染蔽尘相根尘融为一法既无能对之根亦无所对之尘夫瞋生于敌对无对所对则瞋恚无由而起以此无瞋玅力加被众生能令一X切忿恨众生离诸瞋恚而瞋毒无畏矣十一者销昏翳之妄尘旋精明之玅觉故外而法界内而身心如净琉璃朗彻无凝以此无痴玅力加被众生能令一切具足见惑之昏具足思惑之钝具足无明之性障及诸阿颠迦痴之最重者皆永离痴暗而痴毒无畏矣十二者融形复闻不动道场涉入世间不坏世界能徧十方供养微尘诸佛如来各各佛边为法王子能令法界无子众生欲求男者诞生福德智慧之男十三者六根圆通明照无二含十方界立大圆镜空如来藏承顺十方微尘如来秘密法门受领无失能令法界无子众生欲求女者诞生端正福德柔顺众人爱敬有相之女此令众生得二求无畏也夫求男女者有何所畏畏其终不得也菩萨遂其所求即脱其不得之畏矣十一者融形复闻浑身成一圆融清净宝觉若身相不融则此身非彼彼身非此安得不起而徧如月印千江乎由身相既融故能不动道场徧一切处供养如来各各佛边为法王子绍继法王有男之道又福慧两足有男子德故能令无子众生于我求男者即诞生福德智慧之男而求男者无畏其不得矣十三者反闻功极六根圆通眼如耳耳如鼻皆可互用而明照无二含育十方如来玅宝王剎由明照无二故立大圆镜以显无像不现X由含十方界故立空如来藏以明无物不容唯含故能承顺法门惟明照故能受领无失承顺即坤仪也受领即女德也故能令无子众生于我求女者即诞生端正福德柔顺为众人爱敬有相之女而求女者无畏其不得矣十四者此三千大千世界百亿日月现住世间诸法王子有六十二亿恒河沙数修法垂范教化众生随顺众生方便智慧各各不同由我所得圆通本根发玅耳门然后身心微玅含容周徧法界能令众生持我名号与彼共持六十二亿恒河沙诸法王子二人福德正等无异世尊我一名号与彼众多名号无异由我修习得真圆通此令众生得称名无畏也持名者何所畏而说无畏葢持名者或恐其功德不胜而怀尤豫或遇持名多者而惧其不及皆畏相也今持菩萨名者逈脱此二畏故亦曰无畏矣十四者此三千大千世界总有百亿日月今现住此世界中诸法王子共有六十二亿恒河沙数之多其随自实行修法垂范教化众生随他权行顺彼众生方便智慧各各不同有能尽持此名号者功德当无尚矣然由我所得圆通本根只在耳根一门发玅能令一身应无量身一心应无量心微玅含容周徧法界自在无碍具足万圣法门则知六十二亿恒沙菩萨所证皆不离我法界海慧耳故持我观音一名与彼X共持诸法王子名号者此二人较量功德等无有异世尊我一名号与彼众多名号多寡不齐何以令持者功德正等无异哉由我修习耳根一门得真圆通故诸圣虽多仅能敌我一人也葢此方众生耳根利故爱道者多所以观音化胜余根钝故爱道者少所以诸圣化劣是则行位虽齐对机有异而持名功德坐此正等矣众生称名无畏又如此菩萨显然自任惟我得真圆通可见余圣所得非真文殊之拣不过重明此语而巳是名十四施无畏力福备众生此结名也如上种种是名十四施无畏力非但脱其怖畏兼复全其福德而我之福皆备于众生矣释成下与众生同其悲仰竟世尊我又获是圆通修证无上道故又能善获四不思议无作玅德此陈四不思议也前虽显明上同下合皆是随机犹有限量犹可心思言议此更充其圆极之量则不容拟议矣然上皆标从三昧尚约因心此则直承圆通修证无上道故巳涉果地当是等觉境界也世尊我又获是心佛众生三无差别之圆通修证无上道故圆修圆证又能善获四不思议无作玅德至玅故不可思至神故不可议任运自在非有为作意所成故曰无作玅德也一者由我初获玅玅闻心心精遗闻见闻觉知不能分隔成一圆融清净宝觉故我能现众多玅容能说无边秘密神呪其中或现一首三首五首七首九首十一首如是乃至一百八首千首万首八万四千烁迦罗首二臂四臂六臂八臂十臂十二臂十四十六十八二十至二十四如是乃至一切八臂千臂万臂八万四千母陀罗臂二目三目四目九目如是乃至一百八目千目万目八万四千清净宝目或慈或威或定或慧救护众生得大自在此明一身现多不思议也夫二十四圣所证圆通一一皆玅而我所证耳根圆通是一切圆通根本为玅中玅一者由我初获此玅玅闻心惟一心精脱尽根相故令见闻觉知不各局于本根而不能分隔复还一真法界之体成一圆融清净宝觉交彻互用无障无碍为一为多无所不可故我能于一身之中现众多玅容于众多玅容说无边秘密神呪是诚不思议矣何谓玅容如首为六用之总臂表提接之悲目表照了之智皆玅容也但众生浑身手眼迷而不知俱成业用自我得之如春入律如月行空信手拈来俱成玅用以首言之自现一首以至八万四千烁迦罗首以臂言之自现二臂以至八万四千母陀罗臂以目言之自现二目以至八万四千清净宝目既应尘劳之数亦应对治尘劳具足八万四千陀罗尼门其中或施慈以X摄善人之心即欢喜相也或彰威以折邪魔之胆即忿怒相也或定以杜散动之门即澄歛相也或慧以破无明之窟即开照相也首臂目皆具四种差别故能汎应尘劳曲施诱廸随感而应无不如心救护众生得大自在焉形能如此呪可例知亦应具此四种矣若论玅容初住即应能现或数之多寡不等耳经谓帝释亦能现千首眼而揆其本位正当圆之三住意可类推钟云众生迷此觉性六根现八万尘劳菩萨悟此觉性全体彰八万德用如不信菩萨德用但观自巳六根尘劳妄想念念纷飞还有涯量否二者由我闻思脱出六尘如声度垣不能为碍故我玅能现一一形诵一一呪其形其呪能以无畏施诸众生是故十方微尘国土皆名我为施无畏者此明各身各形不思议也二者由我用闻思之功脱出六尘如声度重垣无所滞碍故我玅能现一一形对各机而现各身诵一一呪于各身而说各呪其一一身一一呪皆以无畏施诸众生而脱其怖故令十方微尘国土众生悉皆称我为施无畏者名徧尘剎皆救苦之功特胜也问此与十四无畏何别答十四无畏但令众生称名自脱未论现形说呪岂混同哉三者由我修习本玅圆通清净本根所游世界皆令X众生舍身珍宝求我哀愍此明过化不思议也三者由我修习耳根一门本玅圆通巳得清净本根于六尘境毫无恋着悉能舍施以舍感舍故所游世界皆过化存神亦令众生舍其身所珍宝悉以施我求我哀愍受之而为施作佛事焉夫众生悭心最为难破舍心最为难发今所过即感其破悭乐舍是诚不思议威神所使然矣四者我得佛心证于究竟能以珍宝种种供养十方如来旁及法界六道众生求妻得妻求子得子求三昧得三昧求长寿得长寿如是乃至求大涅槃得大涅槃此明供养不思议也四者我既初获如来藏心登于究竟巳入玅庄严海佛法宝藏既开具无量福慧手中能出无量珍宝能以此种种珍宝所谓衣鬘香灯拟玅高而同四海者供养十方如来旁及法界六道众生皆以等心至心悉同供养如国城妻子谓之外财长寿身命谓之内财能令众生求妻得妻求子得子乃至求长寿得长寿是以财施也三昧涅槃属于法施求三昧得三昧如一果二果以至三贤十圣等如是乃至求大涅槃得大涅槃虽如来至尊极果尚与成就是以法施也葢我观众生具有如来智慧德相故生佛同供财法二施如此而供养真不思议矣四不思议中前三X尚是等觉第四自称佛心究竟彷彿玅觉极证矣问初住圆通何滥深位答圆人一地具四十二地功德无遗初住既尔位位皆然不足疑也佛问圆通我从耳门圆照三昧缘心自在因入流相得三摩提成就菩提斯为第一世尊彼佛如来叹我善得圆通法门于大会中授记我为观世音号由我观听十方圆明故观音名徧十方界此结圆通也佛问圆通我从耳根一门深入反闻功成六根应拔寂灭现前圆照三昧故得上同诸佛下化众生随缘施设无不自在溯其最初之因惟是入流亡所为起手功夫以是得三摩提成就菩提圆成果地修证所谓圆通斯为第一世尊彼佛观音如来叹我善得圆通法门于大会中授记我为观世音号是初住始证之时巳见师资道合矣由我观听十方圆明如声度垣如月印水故随感随应而观音之名徧满十方世界是既证之后又见感应道交矣名实相孚声称周徧我获圆通岂偶然哉按观音三昧经及大悲经并云此菩萨过去久巳成佛号正法明如来又悲华经说往昔宝藏如来授不瞬太子记名观世音然则悲华与今经皆覆本垂迹之名耳今得圆通即太子后身也大众各说巳竟尔时世尊于师子座从其五体同放宝光远灌十方微尘如来及法王子诸菩萨顶彼诸如来亦于五体同放宝光从微尘方来灌佛顶并灌会中诸大菩萨及阿罗汉林木池沼皆演法音交光相罗如宝丝网是诸大众得未曾有一切普获金刚三昧即时天雨百宝莲华青黄赤白间错纷揉十方虗空成七宝色此娑婆界大地山河俱时不现唯见十方微尘国土合成一界梵呗咏歌自然敷奏此佛现瑞应也葢众圣各述圆通则华屋诸门悉启故佛复现瑞以应之是诸圣以言显而如来以相显总欲众生承言玩相而发悟也于是如来告文殊师利法王子汝今观此二十五无学诸大菩萨及阿罗汉各说最初成道方便皆言修习真实圆通彼等修行实无优劣前后差别我今欲令阿难开悟二十五行谁当其根兼我灭后此界众生入菩萨乘求无上道何方便门得易成就此勅文殊选择圆通也独命文殊者以其为寂场之大智诸会之法眼也于是如来既现瑞巳即告文殊师利法王子言汝今观此二十五无学诸大菩萨及阿罗汉各人所修所证均称方便真实然彼等修行实无优劣及前后差别葢千迳九逵王城不二迟速巧拙至处均齐耳我今欲令阿难开X发大悟不知此二十五行中谁可对阿难之机者且不但当现在一人之机兼我灭后此界众生欲入菩萨乘之真因求无上道之极果必从何方便门乃对其机得易成就耶葢当机常修但取一门故不可不拣尔文殊具择法眼其为我仔细披剥拈出玅门以嘉惠后学可也文殊师利法王子奉佛慈旨即从座起顶礼佛足承佛威神说偈对佛起座顶礼尊师命也承佛威神求加被也是虽果后大人而顺仪彰轨如此可以警我慢之流矣觉海性澄圆圆澄觉元玅元明照生所所立照性亡此发源开选也偈曰欲求返妄归真当明从真起妄且诸妄何由而起哉原夫吾人之性以知觉为体故取于觉以深广为量故取于海此觉海性湛寂而澄无诸起灭洞鑑而圆无诸偏蔽既圆且澄总名觉性而此觉性本来自玅不假作为亦无方所良由于彼元明性上妄生照用遂立方所所既妄立而照用之本性遂亡如云起必障于日此即依本觉而成业识也觉海指体言标体大也澄圆指相言标相大也元玅指用言标用大也此三大为诸妄所依迷妄有虗空依空立世界想澄成国土知觉乃众生此明万法生起也既迷性觉而成业识遂迷性空而成顽空故曰迷妄有虗空也由是空晦暗中结X暗为色复立无情有情二种世界故曰依空立世界也以取一分浮虗乱想凝结而无知者以成器界故曰想澄成国土以取一分浮虗妄想凝结而有知者以成根身故曰知觉乃众生此即依无明业识生起相见二分也空生大觉中如海一沤发有漏微尘国皆依空所生沤灭空本无况复诸三有此明万法还灭也夫此迷妄之空大而无外本非微劣而以大觉较之更大无量此空生于大觉之中如海中一沤遂成至微劣矣空尚如此况有漏微尘国土悉以虗空建立者其眇小当何如耶然则此沤若灭则包界外之虗空尚归本无况从虗空所生欲有色有无色有而能独存耶本由至虗故可速灭所谓一人发真归元十方虗空悉皆销殒也问方彰生起何以遽谈还灭答还灭即是归元今选根深入正谋归元之路故备彰生起之虗还灭之易以发其端耳钟云觉海性澄圆二句即二卷中性觉玅明本觉明玅也圆明照生所二句即因明立所所既妄立生汝妄能是也迷妄有虗空至皆依空所生八句即引起尘劳起为世界静成虗空是也沤灭空本无二句即三缘断故三因不生狂性自歇歇即菩提是也一部楞严横竖发明头头凑着如镜交光亟须着眼归元性无二方便有多门圣性无不通顺逆皆方便X初心入三昧迟速不同伦此正明根之当选也夫万法可以还灭巳识归元之路若得归元理惟是一觉性固无有二但欲入此无二觉性则方便固有多门如京畿是一入路多岐也若是圣人全证此性则法法圆融事事无碍故或憎或爱或苦或乐无非皆是入理之门不得拣择若初发心人欲入三昧而得圆根与不圆根日劫相倍则定有迟速之不同如顺此方之机为顺逆此方之机为逆顺则速而逆则迟也岂可不选择哉譬则趋京之路迂直千差岂皆捷径亦不可不择路而趋矣色想结成尘精了不能彻如何不明彻于是获圆通音声杂语言但伊名句味一非含一切云何获圆通香以合中知离则元无有不恒其所觉云何获圆通味性非本然要以味时有其觉不恒一云何获圆通触以所触明无所不明触合离性非定云何获圆通法称为内尘凭尘必有所能所非徧涉云何获圆通此拣六尘非圆通也前云彼等修行实无优劣但对此方之机有迟有速故文殊向无优劣处强分优劣无差别处强分差别于是将二十四圣掂斤播两一一品题皆不当此方圆通之本末后独选耳根一门为最胜焉彼沙陀虽观色性空而悟入矣但此色性元凭妄想结为障蔽之尘若以心精了之终不透彻岂有不明不彻昏昏扰扰之物初X心依之而欲证圆通耶陈如虽闻法音而悟入矣但音声者径直声也语言者屈曲声也陈如从四谛入偏取屈曲是音声杂语言矣既落语言惟以取彼名句之味一字直目诠自性为名二字带表诠差别为句味即所含义味也且此理圆言偏初心岂达一言徧该一切义理云何依之而欲证圆通耶香严虽齅香尘而悟入矣然香尘必待烟合于鼻方以知香离则无复香相是香非常住不能令觉常恒觉不恒则香亦非恒岂能于香而得圆通哉药王虽因味尘而悟入矣但此味性亦非常然之体要以味合时始有不能令此味性合离恒一既不恒一岂能于味而得圆通哉䟦陀虽因触尘而悟入矣但触无自相双依能所内依身根为能触外依色尘为所触中间方显触相若无所则不显触是此触相或合或离性非有定欲依之以取圆通难矣迦叶虽因法尘而悟入矣但法尘非外五尘之实质乃五尘影子惟意中独缘属独影境故曰内尘起意缘时但专一境舍一缘一必有方所能所皆局岂能徧涉欲依之以取圆通难矣钟云拣非拣圣乃拣法也亦非拣法乃拣机也凡曰云何获圆通者就阿难及大众之机言耳若诸圣固巳各依彼法毕获圆通佛巳许其无优劣矣道开曰非谓圣不获圆通也谓学人如诸圣而修则难获圆通以不当此方之机故X见性虽洞然明前不明后四维亏一半云何获圆通鼻息出入通现前无交气支离匪涉入云何获圆通舌非入无端因味生觉了味亡了无有云何获圆通身与所触同各非圆觉观涯量不冥会云何获圆通知根杂乱思湛了终无见想念不可脱云何获圆通此拣五根非圆通也律陀因见性而悟入然见性虽是洞然明白但能见前三方二隅向后一方二隅即不能见云何依此不圆之根而欲证圆通耶槃特因鼻根悟入但鼻根出则取香入则闻香而缺中间交气既缺中交则支离间断不相涉入云何依此支离之物而欲证圆通耶钵提因舌根而悟入然舌不因味而即能觉了乃为无端今者不然不过因味生觉味亡觉亡云何依此而欲证圆通耶毕陵因身根而悟入然前之触尘我巳拣其不圆今此身根全与彼触尘相同合中之知根尘相待而显皆非圆觉圆观所以身边际与触边际不能于远离之时暗中有知合有离无云何依此而欲证圆通耶须菩提因意根而悟入然此意知根杂于意识乱思诸识中唯意识最乱最为刚强X难于制伏彼湛了者即脱尽意识湛然了知之性也知根既杂乱思则湛了终无所见如非想天人入非想定研穷求其湛了犹不可得报尽还坠是也是则久修之人尚不能脱想念云何初心乃欲依此而证圆通耶葢圆通本是无分别定之胜果今想念不脱安能得此果哉见与鼻拣去不圆之根也舌与身拣去合知而浅之根也意知拣去非纯离之根也问根能旋反转之即性何亦拣之答根虽总皆近性胜彼尘识然六中圆缺不齐前文云圆根与不圆根日劫相倍今正拣去合者浅者与不圆者意令唯取耳根而巳识见杂三和诘本称非相自体先无定云何获圆通心闻洞十方生于大因力初心不能入云何获圆通鼻想本权机只今摄心住住成心所住云何获圆通说法弄音文开悟先成者名句非无漏云何获圆通持犯但束身非身无所束元非徧一切云何获圆通神通本宿因何关法分别念缘非离物云何获圆通此拣六识非圆通也舍利弗因眼识而悟入虽此见识外对无情之色尘内依无分别之眼根能依之一所依之二三者杂和而生若诘其本则无定相体既无定云何依此而欲证圆通乎普贤因耳X识而悟入虽此心闻洞彻十方然皆由修普贤行大因威力致耳识洞闻沙界非耳识自玅能顺初心成此玅果既非初心小机所能得入云何于此而欲证圆通乎孙陀罗因鼻识而悟入然此鼻端白想本为对治而权假设想非鼻识本有也只为摄住散乱而巳住则偏局一处何由而圆葢真心无住有住则妄矣云何依此而欲证圆通耶富楼那因舌识而悟入然说法者虽由舌识调弄语言文字亦是满慈旷劫以来宿因成熟具辨才力故得开悟非关一时舌识所能况名句是不相应行元属有为非无漏法云何于此而欲证圆通耶波离因身识而悟入然此持戒但能检束身识除身识外更无所束若圆通之境当徧融身界万法今束此不能束彼则所遗尚多云何依此而欲证圆通耶目连因意识而悟入然意识是法尘分别之性神通是旷劫宿因之力了无关涉纵由意识亦是念念攀缘不能离物既非离尘普徧之法亦难获圆通矣此经首即斥破六处识心为生死根本不可依之错乱修习而诸圣自陈仍备此六门者见圣性无不通也文殊复拣去者仍顺此经遮止悞用也若初心用此以求圆通则不成无上菩提乃至别成声闻魔外者极多如六圣得正圆通者极少所以须拣去也若以地性观坚碍非通达有为非圣性云何获圆通X若以水性观想念非真实如如非觉观云何获圆通若以火性观厌有非真离非初心方便云何获圆通若以风性观动寂非无对对非无上觉云何获圆通若以空性观昏钝先非觉无觉异菩提云何获圆通若以识性观观识非常住存心乃虗妄云何获圆通诸行是无常念性元生灭因果今殊感云何获圆通此拣七大非圆通也持地因地大而悟入然此地性是坚固质碍之物不能四通八达抑且平填要物多属有为功行遇佛平心方得圣性而初心全涉有为云何依此有为而欲证圆通耶月光因水大而悟入且此水观正由系想所成未离想念非真实性葢如如之理非觉观之法可得相应云何依此分别觉观而欲证圆通耶乌刍因火大而悟入且彼遍观火性亦是厌而求离非身心俱断断性亦无真实本离之法况众生初心不皆多欲亦有少欲无欲者既非初心一定之方便云何于此而欲证圆通耶琉璃光因风大而悟入且彼徧观四大身心皆是风力所转风则有动有寂是对待法既有对待便属循环生灭无常之法非无上觉X体云何于此而欲证圆通耶虗空藏因空大而悟入且此空性是晦昧所成昏钝冥顽非有知觉若菩提觉性以明灵为相正与昏钝相反以昏钝因取明灵果如钻冰取火云何于此而欲证圆通乎弥勒因识大而悟入惟修识观而所观之识念念生灭非常住性纵研穷之极有存住之心然但是识阴境界犹如湛流望若恬静而实不住总属虗妄云何于此而欲证圆通乎大势至以六根念佛而悟入然凡有运动迁流皆属行阴皆堕无常今势至虽曰都摄六根而主于净念相继既曰净念终成有念既曰相继难免生灭若以此为因往生见佛则因果相应无有不可若以此为因而求现证不生灭之圆通则因果不类决难得也而云何依此妄冀圆通亦可获与合而观之诸门所以当拣者一者不对方宜二者不便初心三者别有资借四者非常修学可见对方宜便初心不劳借资通常可修惟有耳根一门矣七大之中前五同尘第六同识第七同根比前但加广大之相而拣意则同也我今白世尊佛出娑婆界此方真教体清净在音闻欲取三摩提实以闻中入此下独选耳根为圆通而此显其正对方宜翻前不对方宜也葢圣人设教随方不同或有佛土以佛光明而作佛事或有佛土以佛菩提树而作佛X事乃至或以园林台观或以虗空或以寂无说示如香积佛国无文字说但以众香令诸天人得入律行之类我今白世尊佛出此娑婆世界而此方众生耳根偏利能由闻性偏达无量差别理事故佛对此一方机宜而以音声施作佛事所以逗彼闻根之利是则合音与闻乃为此方真清净教体矣教体既在音闻而欲入正定者岂可舍教体而别取哉故应惟从耳根闻性而入也良以声教但为弄引闻性实为玅心故领悟虽是双托音闻而修定但宜单取闻性也是则从说选根以来直至此处惟此一句方以决定分明指出耳根为圆通本根至玅之法门矣离苦得解脱良哉观世音于恒沙劫中入微尘佛国得大自在力无畏施众生玅音观世音梵音海潮音救世悉安宁出世获常住此赞能证自利利他之德也夫教体独取闻性如此求其善得圆通玅门而独超诸门者其惟观世音乎彼分段变易二种生死苦人所难离也而能离之离系自在二种解脱乐人所难得也而能得之离苦能乐良哉观世音也其能以闻性自利如此又于恒沙数劫中徧入微尘佛国时为极长而处为极广矣得大自在力三十二应随缘说法也无畏施众生十四无畏寻声救苦也以其说法不滞故为玅音而寻声救苦又为观音以其音性无X着故为梵音而应不失时又为潮音具此四音故恩沾于凡而救世拔苦悉得安宁而世间蒙益矣恩沾于圣而使获究竟常住之果而出世间蒙益矣其能以闻性利他又如此详夫菩萨忘音尘而修闻性及至称名叹德乃独取音而不取闻何也正表圆人不坏法相而初心亡尘但图解根而巳圆通之后一切玅用全在于音也岂如灰断之果永坏无用也耶我今启如来如观音所说譬如人静居十方俱击鼓十处一时闻此则圆真实目非观障外口鼻亦复然身以合方知心念纷无绪隔垣听音响遐迩俱可闻五根所不齐是则通真实音声性动静闻中为有无无声号无闻非实闻无性声无既无灭声有亦非生生灭二圆离是则常真实纵令在梦想不为不思无觉观出思惟身心不能及此显耳根元自真实决定速至圆通不劳借资别因正翻前别有资借之缘也然耳门之所以独玅者何哉我今启告如来如观音所说耳根有三种真实一者譬如人当静居之时十方一齐击鼓则十处一时俱闻初不分何处有闻何处无闻何处先闻何处后闻也此见耳根闻性人人本来自圆故徧满十方丝毫不昧如此是则圆为真实之圆矣二者目虽能观而不观障外如隔窻纸不见外X事隔皮肤不见脏腑是也身以触合方知有触口鼻之于味香亦然略离尺寸了无觉知意根虽通而常缠意识心念纷飞绝无端绪是五根俱无现具灵通矣若耳根者隔垣皆听非若眼根隔纸肤而不见也遐迩俱闻非若三根离尺寸而不知也无思常静非若意根之常思而乱动也此五根之所不能齐而不谓之通真实乎三者音声之性有动有静常于闻性湛然体中循环代谢动则历然现有静则寂然现无世人颠倒乃于寂然无声时惑为无闻据理而论但是声无非实闻性无也然则闻性既不随声无而灭亦岂随声有而生生灭双离湛然常住而不谓之常真实乎且也即使在梦想中正当独头意识用事之时似乎闻性暂断然犹闻舂捣声惑为鼓响则知此之闻性断不为了无所思而遂成乌有是则闻性本体之觉与闻性照用之观寤寐恒一不假思惟前谓月光如如非觉观者正为彼是思惟觉观故也此出思惟之觉观却是真如如体而外四根之身内意根之心所不能及益足以见其常真实矣此三种真实皆是凡夫现具不特证而后有若就此更修是顺风行船因风吹火何难之有哉今此娑婆国声论得宣明众生迷本闻循声故流转阿难纵强记不免落邪思岂非随所沦旋流获无妄此明耳根最便初心以翻前不便初心也且今此X堪忍国中耳根明利必须语言方得明了故佛对此方便利之根广宣一切经论然经所诠论无非发明圆湛玅性而圆湛玅性不离能闻之根性应当借声论而反闻自性若因指见月可也奈何狂慧学者不达如来本意反迷自巳本有闻性一味循声逐响但随语句流转何异执指当月哉抑且不独众生循声流转即汝阿难纵能强记十方如来十二部经清净妙理如恒河沙尚不免落于邪思逐邪境而被物牵去不能自由岂非随彼声尘不知旋流而被沦溺者耶若知循声顺流而不免沦溺则知反闻旋流必获真实常住无妄之性矣可见旋流一法其与此方根机药病相投一切初心有何不可用哉阿难汝谛听我承佛威力宣说金刚王如幻不思议佛母真三昧汝闻微尘佛一切秘密门欲漏不先除畜闻成过误将闻持佛佛何不自闻闻此专嘱当机必依此门而修也阿难汝可谛听我今日选根非敢自专自用故为低昂皆是承佛威力故此所说者即前金刚王宝觉如幻三摩提十方薄伽梵一路涅槃门也且汝记持佛法不为不多然唯乐多闻不修无漏胜业故欲漏深重种习未尽所畜愈多殊不得力而竟成堕淫之过误矣夫畜闻成过亦何贵此闻哉况本闻之闻即是妙性无劳外求却乃日用X不知反将本闻去受持诸佛之佛法譬如以金盌乞食不如盌自可富于食然则何不识取本闻而旋倒闻根以闻闻性乎良以如来设教无非欲人自悟本性今乃弃本性而务驰言教岂如来设教之意哉葢多闻则心放而难收反闻则神凝而易入故令其一反闻而即得无妄矣贺云自闻闻只是反照本性非真注于耳根也闻非自然生因声有名字旋闻与声脱能脱欲谁名一根既返源六根成解脱见闻如幻翳三界若空华闻复翳根除尘销觉圆清净极光通达寂照含虗空却来观世间犹如梦中事摩登伽在梦谁能留汝形上方举玅门之胜名述不修之大错以警其当修反闻而巳而尚未言如何修如何证也故又曰若夫修证则何如哉彼根之结也在耳曰闻矣是闻也非是无故而生此结相正因声尘相击而听精映声卷声成根从无始来遂有此耳根之名聚闻结滞无复解脱既因揽声而结须待脱声而解故首须旋倒闻根反闻自性以求与声脱若所脱之尘既销并能脱之根亦尽惟一玅性岂复有耳根之名乎喻如水本因寒而结冰故冰须脱寒而成水矣然非但解一根而余根尚结也根相虽六性体惟一本以一性而顿结六根所谓一结一切结故但解一根而余根随脱所谓一解一切解喻如X片锦六华华虽各别而底线相连故拆一华而余华皆坏矣是则一根返源岂不至简耶六根齐脱岂不至要耶夫至六根解脱则众生世界巳自不能缠缚矣而器世界又岂不能超越耶葢器界全依根身而立故见闻犹如幻翳三界一似空华从翳起华有则俱有无则俱无今既一返六解而闻等巳复于无即如翳根巳除自然尘界随销亦若空华灭尽而本觉之体圆满清净所谓逈脱根尘灵光独耀矣夫根身解而器界即销其亦至易而甚速矣乎极而言之根尘销到至净之地即是明相精纯之时此常寂光通达法界即虗空无边而寂照光明周徧含裹不翅如大海之含一沤况依虗空所立之器界根身耶既巳到此境界却来反观世间种种诸事真如梦里以在迷时未能证此如幻境界认以为实觉而后知为梦也然则汝之所以被邪术所制无自由分者正由妄认缘尘影事为心不知根中圆湛玅心寂照含空无可拘制也汝若早识根中玅心而解根超界乃至寂照含空得大解脱则登伽在汝觉海梦中如沤如尘又安能以梦事而留滞汝形哉如之何其不勉也前文见非是见指本体到极真处故见之名不存此指工夫到极真处故闻之名亦不立也如世巧幻师幻作诸男女虽见诸根动要以一机抽X息机归寂然诸幻成无性六根亦如是元依一精明分成六和合一处成休复六用皆不成尘垢应念销成圆明净玅余尘尚诸学明极即如来此以喻合法明一返六脱之义也何以见一根返源而情器双超哉譬如世间巧幻师幻作种种诸男女形诸根毕具宛然生动要以幻师手中所提线索动故幻人口眼亦动若线索不动则口眼亦不动是则动惟机抽寂惟机息至息机归寂并所依幻处亦泯于无而诸幻成无性矣知此则知六根矣彼六根之在人亦复如是只因真如不守自性与无明和合所成识精明元为六精之总体即是第八阿赖耶识亦即陀那微细识强名之曰一精明即如幻师之一机也六根元依此一精明而分揽六尘各成根相于是在眼名见在耳名闻等以根尘和合而成故名六和合即如幻作之诸男女也所以虽见六用殊惟一精明转亦如虽见诸根动要以一机抽也若反闻旋根而一处成休复则应拔圆脱而六用皆不成亦如息机归寂然矣以至器世间六尘所成垢染世界皆应念而销顿成圆明净玅是则山河大地应念化成无上知觉也而非即喻中所谓诸幻成无性耶至此则情器双超而尘无不尽也若有余而未尽者尚居学位未得毕功若无明巳尽而本明证极即是如来所证圆成极果无上菩提矣夫法门既玅而修证又X巧乃至成佛无难何不选此一根为初心入门之要路耶余尘者断无明未尽谓之有余极而言之虽等觉亦尔故诸学指等觉以前诸有学菩萨也问前文称菩萨一例无学今何又言有学答前位离佛远显超二乘故称无学今隣近如来对佛究竟无学故等觉亦是有学如隣至尊不取称尊也大众及阿难旋汝倒闻机反闻闻自性性成无上道圆通实如是此是微尘佛一路涅槃门过去诸如来斯门巳成就现在诸菩萨今各入圆明未来修学人当依如是法我亦从中证非唯观世音此复广举所证以发其欣慕之心普劝进修也夫反闻之功効验之速如此今会中大众及汝阿难便当旋汝颠倒闻机不循外而循内若果能反汝闻如来秘密法门之闻而闻自巳本有之闻性得此性为因地心立可成无上觉道葢圆通之门虽有多种若真实圆通可当此方之机治多闻之病者唯此一门以此一门是微尘佛到菩提家一条大路入涅槃海一重大门所以过去诸如来由此而入现在诸菩萨亦由此而入是则巳有许多榜样在前故未来学人必当依此法门而入也抑且不唯诸佛菩萨从此门入即我亦从此门而证岂特观世音为然哉夫自不修而唯劝人修人或不从身先入而率人同入人谁不与文殊之意至深X切矣开曰推广此门即孔老二氏亦从此入故仲尼云六十而耳顺庄子云我所谓闻者非谓其闻彼也自闻而巳矣故知反闻二字实此方对症之良药三教之所共用但所证有浅深不同耳诚如佛世尊询我诸方便以救诸末劫求出世间人成就涅槃心观世音为最自余诸方便皆是佛威神即事舍尘劳非是常修学浅深同说法此报复尊勅也诚然如佛所命询我诸方便如二十五行谁当其根以救诸末劫如我灭度后此界众生求出世间人如入菩萨乘成就涅槃心如求无上道所问四种求其全顺佛旨者唯观音耳根一门最为第一耳自余二十四圣所入方便皆是佛之威神加被偶触一事而舍尘劳非是通长可修亦非上中下根浅深同说之法如那律之失明毕陵之触刺人不皆然岂寻常一槩可入乎如普贤之大因满慈之宿辩善吉之解空鹙子之净见皆属深心岂初机可入乎沙陀之贪淫周利之阙诵但局浅心岂大心之所入乎既各有所局则定有所偏安得通常可修浅深俱入如观音耳门者哉顶礼如来藏无漏不思议愿加被未来于此门无惑方便易成就堪以教阿难及末劫沉沦但以此根修圆通超余者真实心如是此进求加被也夫此耳根一门即是前所说三如X来藏即前所说无漏业即前所说如幻不思议佛母真三昧我今顶礼愿诸佛以神力加被未来进修者皆从此门单刀直入更无一毫疑惑若将此法门为最初方便则易成就故堪以此法教阿难亦可以此法度末劫沉沦也然但用此一门而不用余门者以依此一门进修可超二十四圣之圆通真实心要如是而巳此经文殊凡四见皆有深旨初勅文殊将呪往护者非大智人不堪持此呪心故次问色空是非二义者非大智人不能为人排难解纷故三勅拣选圆通者非大智人不具正眼非正眼不能选根必鹅王而后能择水中之乳故四请问经名者以一会之法始终皆归于本智故如来教示一门深入科巳竟二决定义至此方竟于是阿难及诸大众身心了然得大开示观佛菩提及大涅槃犹如有人因事远游未得还归明了其家所归道路普会大众天龙八部有学二乘及诸一切新发心菩萨其数凡有十恒河沙皆得本心远尘离垢获法眼净性比丘尼闻说偈巳成阿罗汉无量众生皆发无等等阿耨多罗三藐三菩提心此叙大众开悟证入也文殊既说偈巳于是阿难及诸大众身心了然盖向之身心皎然者但知身X心结解之次第尚未知何门得入今巳确知从耳门入更无疑惑故身心皆了然也此由二十五圣并文殊委悉说尽故曰得大开示其观佛菩提及大涅槃之究竟极果也犹如久为穷子逃逝他乡即欲归家路头不识今日指出一条还家道路虽未即得还家从此直往向前决不复遭枝岐矣于是普会大众自天龙八部以至初心菩萨人凡三等其数则有十恒河沙之多皆得本心真无不证也远尘离垢惑无不断也获法眼净证无不圆也而大众获益矣其摩登伽女今巳出家名性比丘尼者闻说偈巳即时成阿罗汉圆证七信而最劣获益矣夫十恒河沙尚为有量也乃至无量众生凡在法会者皆发无等等阿耨多罗三藐三菩提心初入十信而不可名状之众皆获益矣问阿难所证初果应齐圆之初信今闻经之众昔未证而尚成新证何阿难先巳证者反不列斯位耶答论断见惑则旧证非新何须列此若兼论发菩提心则阿难既示证小亦云缘生三心未显故亦未列斯位中也钟云前曰路曰门至此则曰家者谓了悟耳根是到菩提家之路入菩提家之门也此下为最初近下之根特加戒律道场持呪之三事故大科云加行也至于因戒所生之定慧仍是亡尘尽根玅定及彼定所得三空慧耳观经文但性详戒而略于定慧可见也问前门何不用此答X中根烦恼轻微无自起淫等四念且彼于亡尘时防护有力世俗曲屈巳不容入安有自起四念至于阿难初果巳能不入色声等六尘但加反闻尚不多费忘尘之力亦安有自起淫等之念耶故知斯门特为尘劳素重不待声引而频举自发淫等四念者加四戒以为反闻之前方便加道场持呪以为正反闻时之助行也旧解全不知此岂自此以后别为一法门哉寻常一往便指耳门为最初方便今详此科则耳门尚为初心方便道场等方为最初心方便也阿难整衣服于大众中合掌顶礼心迹圆明悲欣交集欲益未来诸众生故稽首白佛大悲世尊我今巳悟成佛法门是中修行得无疑惑常闻如来说如是言自未得度先度人者菩萨发心自觉巳圆能觉他者如来应世我虽未度愿度末劫一切众生世尊此诸众生去佛渐远邪师说法如恒河沙欲摄其心入三摩地云何令其安立道场远诸魔事于菩提心得无退屈此请安立道场为末世摄心之轨则也大众既得开悟巳阿难乃于众中整顿衣服出座面佛合掌顶礼于斯时也先悟不生灭心即是大佛顶首楞严王心圆明矣又悟得耳根是入不生灭之门路迹圆明矣悲旷劫之沉迷欣今日之顿悟故悲欣交集自疾既除复愍他疾欲益未来众生故于是X稽首白佛言大悲世尊我今巳悟成佛法门决定从耳根一门深入从是门中修行直捷稳当再无疑惑然我昔常闻如来有是言矣曰自未度而先度人者菩萨之发心也自觉圆而能觉他者如来之应世也我虽未自度愿学菩萨愿度末劫一切众生但我遇佛说法巳知修行之路从闻中入只恐末世众生去佛渐远而邪思说法歧路复多既邪正混淆令进修者心无适从欲摄其心入三摩提云何令彼安立入道之场地使邪说魔事不得扰乱倾动于菩提心方得无退屈乎问菩萨未得度先度人佛自觉而后觉他涯量次序何如钟曰在菩萨云发心可见犹费深心是等觉以前事所谓以果为因也在佛曰应世业巳不劳余力是玅觉以后事所谓以因为果也经语自有分晓尔时世尊于大众中称赞阿难善哉善哉如汝所问安立道场救护众生末劫沉沦汝今谛听当为汝说阿难大众唯然奉教佛告阿难汝常闻我毗奈耶中宣说修行三决定义所谓摄心为戒因戒生定因定发慧是则名为三无漏学此先标三无漏学而戒尤为本盖前文忘尘脱根等皆是发挥定慧未曾说戒故此特明之也尔时世尊于大众中称赞阿难云善哉善哉如汝以度生之心请问安立道场救护沉沦者汝今谛听吾为汝说矣阿难大众唯然奉教佛乃告之曰汝不X常闻我律藏中宣说修行三决定义乎何谓三义戒居其一所谓戒者不止束身凡微细心念即诃禁之以至一念不生乃目之为戒也缘摄心动少渐向于定如止风而波渐息是因戒生定也缘心静极本明渐显兼照万法如波亭水湛自体发光照涵丝发是因定发慧也三种具足毫无渗漏名三无漏学非但不漏落于三有兼不漏落空有二边是为真无漏而非小乘比也然戒实为定慧之前矛戒根不净则定慧无由而生譬如造宅先固其基若无基址徒架虗空必不成就故于三决定义中而首戒而戒之中又有四决定清净明诲焉贺云此经始终以戒为本葢世尊悬知末法之中邪师炽盛非律驳仪疑误众生故于此经首以阿难示堕发端至是阿难巳得开悟特为未来众生代请安立道场世尊苦口叮咛首揭戒为决定明诲一则曰我灭度后多诸魔民再则曰我灭度后云云又重重结以不如此说即波旬说如老人遗嘱又沉痛又斩截使人堕泪又使人心寒读至此处不知痛加拈提真辜负迦老一片婆心矣阿难云何摄心我名为戒若诸世界六道众生其心不婬则不随其生死相续汝修三昧本出尘劳婬心不除尘不可出纵有多智禅定现前如不断婬必落魔道上品魔王中品魔民下品魔女彼等诸魔亦有徒众各各自谓成无上道我灭度后末法之中多此X魔民炽盛世间广行贪婬为善知识令诸众生堕爱见坑失菩提路汝教世人修三摩地先断心婬是名如来先佛世尊第一决定清净明诲是故阿难若不断婬修禅定者如蒸砂石欲其成饭经百千劫秪名热砂何以故此非饭本砂石成故汝以婬身求佛玅果纵得玅悟皆是婬根根本成婬轮转三涂必不能出如来涅槃何路修证必使婬机身心俱断断性亦无于佛菩提斯可希冀如我此说名为佛说不如此说即波旬说此先说婬戒也诸经戒杀居首谓设化以慈悲为先此经婬戒居首为真修以离欲为本葢欲气粗浊染污玅明欲习狂迷易失正受续生死丧真常莫甚于此故须首戒也阿难云何摄心我名为戒律中所犯罪分轻重而婬杀盗妄最为重矣且以婬戒言之若诸世界六道众生其心不婬非但于身不犯亦不生一念思想之心夫众生皆因婬欲而正性命故缠缚生死若欲爱干枯则残质不续矣且汝修耳根圆通之三昧本图出见思二惑之尘劳若婬心不除则见思决不能断尘劳决不可出纵使多智辨慧通达禅定现前发玅境界如不断婬于禅定时不舍婬念或有思惟则欲境随现所念既在欲境而欲境莫胜于魔如水就溼必落魔道随福厚薄分上中下品不魔王则魔民不魔民则魔女如阴魔中行空禅者却留尘劳广化宝X媛是也彼等诸魔亦有徒众初不自以为魔也增上慢成非果计果各各自谓成无上极果之道其惑人可胜言哉故我灭度后末法之中多此魔民即先世带婬修禅之辈来为教师神通智慧密教行婬以为佛事递相传授令诸众生堕落爱见坑中欲出见思反落爱见一陷邪径永失菩提正路如郁头蓝弗得非想定才触女手遂生爱心便失神通是也汝欲度生从今以去教世间人修三摩地必令其先断心婬是名如来先佛世尊第一决定清净明诲而非无师之传授矣是故阿难若谓不断婬而可修禅定者譬如蒸砂欲其成饭纵经百千劫秪名热砂不名为饭何以故饭以米为本此非饭本沙石所成故汝以婬身求佛玅果何异蒸砂作饭乎纵得玅悟皆是婬根根本成婬轮转三途必不能出何异砂之徒现热相乎然则如来涅槃极果何路可以修证哉必使婬欲发动之机身与心而俱断葢身之婬机由心使作心之婬机由念驰放一念不生方得身心俱断也然断性若存终与欲对欲之缘影未忘亦非竭绝故必断性亦无如病药俱除方为无病人而于佛菩提斯可希冀矣是则修如来涅槃之正路也倘末世说法如我所说即是如来正说若不如此说而别言行婬不碍者便是魔波旬说矣如来波旬所争一间可X不辨哉钟云机者婬心所自发断性不无则欲之圆影犹在触机即发矣阿难又诸世界六道众生其心不杀则不随共生死相续汝修三昧本出尘劳杀心不除尘不可出纵有多智禅定现前如不断杀必落神道上品之人为大力鬼中品则为飞行夜叉诸鬼帅等下品当为地行罗剎彼诸鬼神亦有徒众各各自谓成无上道我灭度后末法之中多此鬼神炽盛世间自言食肉得菩提路阿难我令比丘食五净肉此肉皆我神力化生本无命根汝婆罗门地多蒸溼加以砂石草菜不生我以大悲神力所加因大慈悲假名为肉汝得其味奈何如来灭度之后食众生肉名为释子汝等当知是食肉人纵得心开似三摩地皆大罗剎报终必沉生死苦海非佛弟子如是之人相杀相吞相食未巳云何是人得出三界汝教世人修三摩地次断杀生是名如来先佛世尊第二决定清净明诲是故阿难若不断杀修禅定者譬如有人自塞其耳高声大呌求人不闻此等名为欲隐弥露清净比丘及诸菩萨于岐路行不蹋生草况以手拔云何大悲取诸众生血肉充食若诸众生不服东方丝绵绢帛及是此土靴履裘毳乳酪醍醐如是比丘于世真脱酬还宿债不游三界何以故服其身分皆为彼缘如人食其地中百谷足不离地必使身心于诸众生若身身分身心二涂不服不食我说是人真X解脱者如我此说名为佛说不如此说即波旬说此明杀戒也此中所断之杀非但人畜下至蝇虱蛇蝎等皆勿杀也亦非但亲杀虽食肉服身亦所不许又非但只系身口虽心念亦止绝矣阿难又诸世界六道众生其心不杀则不随其生死相续以负命索债为生死缘不杀故不续也汝修三昧本意欲出尘劳若杀心不除则尘不可出纵有多智禅定现前如不断杀必定落于神道葢鬼神虽分胜劣而均是恶趣故从人而入者谓之堕落也若是上品禅人当为大力鬼如人间尊奉称帝称天者若是中品则为飞行夜叉诸鬼帅等如川岳社令之类若是下品当为地行罗剎如依止海濵之类彼诸鬼神亦有徒众认巳是而不知其非各各自谓成无上道故我灭度后末法之中此辈炽盛行于世间倡言食肉不碍成佛而吾教衰矣然我于藏通律中亦听比丘得食不见不闻不疑及自死鸟残五种净肉者岂无故哉葢此肉皆我神力化生如海鱼肉山皆是大悲权化非真有命根也又因汝婆罗门所居地多蒸溼加以沙石诸菜不生若无肉食谁资身命故我以大悲神力化而为肉使汝暂得其味而食非真肉也可见凡佛许食肉者皆佛用权变渐引慈化耳若我灭度之后即实夺命之肉奈何食此夺命之肉而尚名为佛子哉汝等当知是食肉人纵禅定中偶得心开受X用境界现前亦似三摩地而非真三摩地以食肉障深现行皆大罗剎报终必沉苦海断断非佛弟子也良以为佛弟子求出三界如是之人相杀相吞命债不了解脱无期何由而出三界乎然则汝教世人修三摩地必要次断杀生是为如来先佛世尊第二决定清净明诲耳是故阿难若谓不断杀业而可修禅定者譬如有人塞耳高声求人不闻此等名为欲隐弥露葢修禅避罪反乃行杀塞耳避人反乃高声故谓之欲隐弥露也且也清净比丘及诸菩萨于路边生草不故塌不故拔仁慈之至犹及草木云何大悲乃取众生血肉以充食耶不但血肉不可食也即丝绵绢帛蚕之所出靴履裘毳乳酪醍醐兽之所出虽非其身之血肉然亦是彼身之一分若诸比丘不服东方之丝绵绢帛及我西土之靴履裘毳等如是比丘于世真能解脱更不再游三界以酬还宿债矣何也以服其身之一分皆为彼缘如劫初之人身有飞光足若蹑云由食地肥㗖香稻故遂致其体坚重而足不离地也是则身分犹不可服而况血肉乎哉然则修三摩地者必使我身我心于诸众生若血肉之身及裘毳等之身分身不服食心不贪求我说是人真解脱者矣既无恶业自无冤对不脱何为后世如我此说名为佛说不如此说即波旬说人其可弃佛说而从魔说哉X阿难又复世界六道众生其心不偷则不随其生死相续汝修三昧本出尘劳偷心不除尘不可出纵有多智禅定现前如不断偷必落邪道上品精灵中品妖魅下品邪人诸魅所着彼等羣邪亦有徒众各各自谓成无上道我灭度后末法之中多此妖邪炽盛世间潜匿姦欺称善知识各自谓巳得上人法詃惑无识恐令失心所过之处其家耗散我教比丘循方乞食令其舍贪成菩提道诸比丘等不自熟食寄于残生旅泊三界示一往还去巳无返云何贼人假我衣服裨贩如来造种种业皆言佛法却非出家具戒比丘为小乘道由是疑误无量众生堕无间狱若我灭后其有比丘发心决定修三摩提能于如来形像之前身然一灯烧一指节及于身上爇一香炷我说是人无始宿债一时酬毕长揖世间永脱诸漏虽未即明无上觉路是人于法巳决定心若不为此舍身微因纵成无为必还生人酬其宿债如我马麦正等无异汝教世人修三摩地后断偷盗是名如来先佛世尊第三决定清净明诲是故阿难若不断偷修禅定者譬如有人水灌漏巵欲求其满纵经尘劫终无平复若诸比丘衣钵之余分寸不畜乞食余分施饿众生于大集会合掌礼众有人捶詈同于称赞必使身心二俱捐舍身肉骨血与众生共不将如来不了义说回为巳解以误初学佛印是人得真三昧如我所说名为佛说不如此说即彼旬说此明盗戒也此之偷盗非只窃人之物但言行诈异詃惑恐动乃至一念希取利养者皆是也阿难又复世界六道众生其心不偷利欲贪得一念不起则不随其生死相续汝修三昧本出尘劳若偷心不除尘不可出厌尘方可以出尘贪世岂能以越世哉纵有多智禅定现前如不断偷委曲取利其心回邪必落邪道上品精灵如山精水怪具诸神通似仙非仙似神非神者中品妖魅现妖通而魅人者下品邪人诸魅所着言行妖异惑乱于人者彼等羣邪亦有徒众邪入肺腑不知其过各各自谓成无上道我灭度后末法之中多此妖邪潜匿奸欺诈称得道知识复以妖言恐人令彼改心易志敬如神明于是尽命倾财以奉之故所过之处其家耗散妖邪炽盛之害如此若吾教则与之相反矣我教比丘随其所到持钵乞食正欲令其舍贪心而成觉道也循方而乞则不自熟食矣所以然者以此残生若寄为旅为泊于三界客舍之中聊示此一度往还自此以往更不复来矣岂令其恋恋人间作地狱滓耶云何妖邪贼人窃我衣服假我僧仪以如来为取利之媒广行贩卖造三涂业而皆言此是佛法是非法说法也反谤出家比丘秉具戒者为小乘道是法说非法也以是为非以非为是由是疑误无量众生堕无间狱孰非X妖邪之为害哉且人之至宝惜者莫如此身我教比丘发心修大定者先于如来像前作舍身微因或身灯或指节或香炷令彼酬偿宿生负债辞世间而脱诸漏能行此行虽未能即登大菩提路是人决定能信大菩提法矣若不行此行纵得菩提还来人间酬偿宿债如我曾于毗兰邑王马廐食马麦三月是也夫身犹可舍何况身外之物而又何偷盗之不可断哉然则汝教世人修三摩地必令其后断偷盗是名如来先佛世尊第三决定清净明诲耳是故阿难若不断偷而修禅定者譬如水灌漏巵尘劫难满所以律制比丘衣钵之外分寸不畜止贪也乞食余分施饿众生止悋也合掌礼众不慢也捶詈同赞无我相也身心俱舍无系恋也身肉骨血与众生共无遗余也比丘之行如此皆为成就无偷之心又岂肯曲取以自奉耶至若听畜百一所需但禁余二或许不入大会避辱不受及布施不及身分等皆是不了义中如萨婆多论所说若能但依了义教不将如来不了义说曲为巳解并误后学者佛印是人得真三昧矣如我所说者名佛说也不如此说者波旬说也可不辨与阿难如是世界六道众生虽则身心无杀盗婬三行巳圆若大妄语即三摩地不得清净成爱见魔失如来种所谓未得谓得未证言证或求世间尊胜第一X谓前人言我今巳得须陀洹果斯陀含果阿那含果阿罗汉道辟支佛乘十地地前诸位菩萨求彼礼忏贪其供养是一颠迦消灭佛种如人以刀断多罗木佛说是人永殒善根无复知见沉三苦海不成三昧我灭度后勅诸菩萨及阿罗汉应身生彼末法之中作种种形度诸轮转或作沙门白衣居士人王宰官童男童女如是乃至婬女寡妇奸偷屠贩与其同事称赞佛乘令其身心入三摩地终不自言我真菩萨真阿罗汉洩佛密因轻言末学惟除命终阴有遗付云何是人惑乱众生成大妄语汝教世人修三摩地后复断除诸大妄语是名如来先佛世尊第四决定清净明诲是故阿难若不断其大妄语者如刻人粪为栴檀形欲求香气无有是处我教比丘直心道场于四威仪一切行中尚无虗假云何自称得上人法譬如穷人妄号帝王自取诛灭况复法王如何妄窃因地不真果招迂曲求佛菩提如噬脐人欲谁成就若诸比丘心如直弦一切真实入三摩地永无魔事我印是人成就菩提无上知觉如我所说名为佛说不如此说即波旬说此明不妄语戒也阿难如是世界六道众生虽则身心无杀盗婬三戒具足三行巳圆若言行不顾大妄语者即三昧不成成爱见魔失如来种何谓大妄语所谓道未得而言得果未证而言证将无作有惟求世间尊胜第一常在人前说我巳得三X果以至罗汉辟支地前诸位菩萨令人求彼体忏而贪其陈设供养若是者即一阐提消灭佛种如刀断木不复再活佛记是人永绝善根无复知见沉沦三涂不成三昧矣夫我灭度后勅诸菩萨罗汉应物现形生彼末法之中作种种相度诸轮转众生或现顺相而为沙门居士人王宰官及童男女或现逆相乃至婬女寡妇奸偷屠贩或净或染与彼众生和光同尘为同事摄称扬佛乘诱彼入道尚不许自称是真菩萨是真罗汉洩漏密机于初学人前唯除命终时略露消息遗言付法令人生信耳葢住则不泄泄则不住此一定轨则也云何邪人既泄仍住明是惑乱众生要求恭敬利养而成此妄语慎莫信之可也然则汝教世人修三摩地次后却要断除诸大妄语是为如来先佛世尊第四决定清净明诲耳是故阿难若不断妄语修禅定者听其言则是考其行则非如刻粪求香无有是处所以我教比丘一行一止皆要直心直言不容一念虗假云何妄称得上人法是何异一介之人妄号帝王自取丧身失命而巳且一国小王尚不容妄窃尊号况巍巍堂堂为出世之极尊而欲窃其名位耶以如是因求如是果因既不真果亦迂曲如人噬脐决不可及必欲成就菩提当令心如弦直直心直言一切真实以入三昧自然不成爱见魔而成无上知觉矣经云学道从不妄X语始此之谓也如我此说名为佛说不如此说即波旬说汝当辨之噬脐者以妄语求正觉犹以自口噬自脐莫能及也楞严说通卷六楞严经贯摄X卍XXX楞严说通卷之七巴县居士了菴刘道开纂述成都沙门离指方示鉴定阿难汝问摄心我今先说入三摩地修学玅门求菩萨道要先持此四种律仪皎如冰霜自不能生一切枝叶心三口四生必无因阿难如是四事若不遗失心尚不缘色香味触一切魔事云何发生此结答问辞也阿难汝初问道场便说云何摄心我今先说入三摩地修学玅门惟在耳根一门矣然求菩提道者又要先持此婬杀偷妄四种律仪洁白无点皎如冰霜良以四为根本余为枝叶根本既绝枝叶何由而生而贪嗔痴之心三妄言绮语两舌恶口之口四生必无因矣阿难且如是四事若持之念念不忘纤毫不犯则心尚不缘于六尘又何有于一切魔事哉葢尘依念住念绝而尘X何所依魔托尘入尘忘而魔何所托是则戒根清净而后现业可违定慧可发矣若有宿习不能灭除汝教是人一心诵我佛顶光明摩诃萨怛多般怛啰无上神呪斯是如来无见顶相无为心佛从顶发辉坐宝莲华所说心呪且汝宿世与摩登伽历劫因缘恩爱习气非是一生及与一劫我一宣扬爱心永脱成阿罗汉彼尚婬女无心修行神力冥资速证无学云何汝等在会声闻求最上乘决定成佛譬如以尘扬于顺风有何艰险此令持呪以销宿业也夫现业易制自行可违宿习难除必假神力今行人好正而固邪欲洁而偏染隐然若有驱策而不能自巳者皆宿习所召也宿习者即过去惑业种子修三昧者若有宿习不能灭除汝教是人但一心诵我佛顶光明大白伞葢无上神呪良以斯呪乃是如来无见顶相无为心佛从顶上发光坐宝莲华所说之心呪也全是真心体用秘密章句威力无量能除宿昔惑业习种今四重正属惑业岂不能灭除耶且汝宿世与摩登伽恩爱习气非是一生一劫其来远矣宜乎卒难灭除也然当我化佛宣扬及勅文殊往护时登伽爱心永脱立地成阿罗汉如涂毒鼓触之即死如阿陀药服之即疗何其速哉夫彼尚婬女无心修行者但以呪力冥资遂尔速证无学何况汝等在会声闻发无上心求最上乘而又能持呪有X不决定成佛者哉言其成佛之易譬如顺风扬尘有何艰险信乎呪力之大而诵持不可或缓矣若有末世欲坐道场先持比丘清净禁戒要当选择戒清净者第一沙门以为其师若其不遇真清净僧汝戒律仪必不成就戒成巳后着新净衣然香闲居诵此心佛所说神呪一百八徧然后结界建立道场求于十方现住国土无上如来放大悲光来灌其顶阿难如是末世清净比丘若比丘尼白衣檀越心灭贪婬持佛净戒于道场中发菩萨愿出入澡浴六时行道如是不寐经三七日我自现身至其人前摩顶安慰令其开悟此启下道场之问而结上持戒诵呪二义也夫持戒诵呪之后道场当建矣若有末世众生欲坐道场者先须持戒而持戒又在择师师者人之模墓旲汜也模不模墓旲汜不墓旲汜而能有成者鲜矣故真清净僧不可不遇也若戒成巳后便当着新净衣然香闲居内外一如身心俱洁诵此神呪一百八徧对灭百八烦恼戒呪具足然后结界而建立道场焉道场既立坐道场中求于十方现住如来放大悲光来灌其顶阿难不但放光灌顶而巳若是末世出家在家或男或女既灭贪淫而持戒又于道场发菩萨四种弘愿出入澡浴外洁其身六时行道内摄其心如是反闻自性入流亡所工夫至于久定不寐经三七日则我自现身至其人前摩顶安慰X以令其开悟焉所谓啐啄同时朗然大悟也道场之益如此问阿难见相发心世尊斥之为妄何故行人必求如来灌顶耶答阿难目见如来不肯进修故令其反观今行人既巳反观故欲亲求灌顶也细玩此科总为道场而发殊无定慧意似不必蛇足阿难白佛言世尊我蒙如来无上悲诲心巳开悟自知修证无学道成末法修行建立道场云何结界合佛世尊清净轨则此请结坛轨度也阿难白佛言世尊我蒙如来四种清净明诲心巳开悟自知由此进修必证无学而道无不成矣自揣但习反闻即不须道场可也若末世修行必要建立道场不知云何结界乃合世尊清净轨则乎佛告阿难若末世人愿立道场先取雪山大力白牛食其山中肥腻香草此牛唯饮雪山清水其粪微细可取其粪和合栴檀以泥其地若非雪山其牛臭秽不堪涂地别于平原穿去地皮五尺以下取其黄土和上栴檀沉水苏合薰陆郁金白胶青木零陵甘松及鸡舌香以此十种细罗为粉合土成泥以涂场地方圆丈六为八角坛坛心置一金银铜木所造莲华华中安钵钵中先盛八月露水水中随安所有华叶取八圆镜各安其方围绕华钵镜外建立十六莲华十六香炉间华铺设庄严香炉纯烧沉水无X令见火取白牛乳置十六器乳为煎饼并诸砂糖油饼乳麋苏合蜜姜纯酥纯蜜于莲华外各各十六围绕华外以奉诸佛及大菩萨每以食时若在中夜取蜜半升用酥三合坛前别安一小火炉以兜楼婆香煎取香水沐浴其炭然令勐炽投是酥蜜于炎罏内烧令烟尽享佛菩萨令其四外徧悬幡华于坛室中四壁敷设十大如来及诸菩萨所有形像应于当阳设卢舍那释迦弥勒阿閦弥陀诸大变化观音形像兼金刚藏安其左右帝释梵王乌刍瑟摩并蓝地迦诸军茶利与毗俱胝四天王等频那夜迦张于门侧左右安置又取八镜覆悬虗空与坛场中所安之镜方面相对使其形影重重相涉此总明坛场法式也欲修净行必择净侣欲容净侣必得净地既有净地必设坛场欲设坛场必有轨则轨则既备使人不严而栗不肃而敬如入宗庙琅琅但见礼乐器虽欲不齐敬不可得也故人王宫殿轨则法四象五行法王坛场轨则法四智六度各以其法法之而巳此中表法理所不无然亦圣心所知之境本难尽测实非修行正要学者亦不必过泥而反误耳门正修之旨也旧说一一分表兹无取焉律禁乳酪供佛表敬自无伤耳X于初七中至诚顶礼十方如来诸大菩萨阿罗汉号恒于六时诵呪围坛至心行道一时常行一百八徧第二七中一心专念发菩萨愿心无间断我毗奈耶先有愿教第三七中于十二时一向持佛般怛罗呪至第七日十方如来一时出现镜光交处承佛摩顶即于道场修三摩地能令如是末世修学身心明净犹如琉璃此明坛中诵呪得益也初七六时诵呪犹未纯一也二七专心发愿亦未纯一也三七一心持呪则心心不离此坛念念不离此呪而持呪工夫纯一矣至三七之第七日如来一时出现镜光交处承佛摩顶是水清月现感应道交即凡心而见佛心时也即此道场而修正定专习反闻能令行人得大开悟身心明净犹如琉璃一切密圆净玅悉现其中故知显修得密持为助而功德正等无异矣阿难若此比丘本受戒师及同会中十比丘等其中有一不清净者如是道场多不成就从三七后端坐安居经一百日有利根者不起于座得须陀洹纵其身心圣果未成决定自知成佛不谬汝问道场建立如是此结言道场贵净贵专也阿难若此结界比丘本身受戒之师及同会中诸比丘等其中有一人身心不清净者则道场功德多不成就如鼠粪一粒坏却满锅羮也师友之不可滥取也如此若从三X七以去端坐安居经一百日其有惑障俱薄慧性明悟而称利根者当不起于座而得须陀洹果径入圆之初信纵其极果未成决定自知成佛不谬信得本来是佛更不向外驰求矣汝问道场我言坛法行相建立如是而巳阿难顶礼佛足而白佛言自我出家恃佛憍爱求多闻故未证无为遭彼梵天邪术所禁心虽明了力不自由赖遇文殊令我解脱虽蒙如来佛顶神呪冥获其力尚未亲闻惟愿大慈重为宣说悲救此会诸修行辈末及当来在轮回者承佛密旨身意解脱于时会中一切大众普皆作礼伫闻如来秘密章句此重请说呪也阿难顶礼佛足而白佛言自我出家以来恃佛爱弟但求多闻而未肯潜心以求证无为忽遭彼邪术所禁心虽明了而力不自由犹如魇人手足宛然但心触客邪而不能动赖遇文殊将呪往护令我解脱虽蒙神呪然文殊但是密诵以解难冥获其力尚未亲闻惟愿大慈重为宣说一则现在会中诸修行辈一则末世当来在轮回者皆得承佛密音消业离苦而身解脱破惑证真而意解脱矣阿难请巳于时会中一切大众普皆作礼虔请而伫闻秘密章句焉尔时世尊从肉髻中涌百宝光光中涌出千叶宝莲有化如来坐宝华中顶放十道百宝光明一一光明皆徧示现十恒河沙金刚密迹擎山持杵徧虗空界X大众仰观畏爱兼抱求佛哀祐一心听佛无见顶相放光如来宣说神呪此欲说呪而先放光也尔时世尊从肉髻中涌百宝光表依理起智也光中涌出千叶宝莲表依智发行也有化如来坐宝莲中表诸佛皆从智行流出也顶放十道百宝光明从佛顶中之佛顶放宝光中之宝光表斯呪尊中之尊玅中之玅也一一光中皆现无数金刚密迹擎山持杵徧于虗空表无量秘密神用降伏魔外无恶不摧也于是大众仰观既畏其威复爱其慈以此二怀承顺如来求其哀祐而一心听呪焉然必假放光如来宣说者表从毗卢法身主口中流出也南无萨怛他苏伽多耶阿罗诃帝三藐三菩陀写萨怛他佛陀俱知瑟尼钐南无萨婆勃陀勃地萨跢鞞弊南无萨多南三藐三菩陀俱知南娑舍啰婆迦僧伽喃南无卢鸡阿罗汉跢喃南无苏卢多波那喃南无娑羯唎陀伽弥喃南无卢鸡三藐伽跢喃三藐伽波啰底波多那喃南无提婆离瑟𧹞南无悉陀耶毗地耶陀啰离瑟𧹞舍波奴揭啰诃娑诃娑啰摩他喃南无䟦啰诃摩泥南无因陀啰耶南无婆伽婆帝嚧陀啰耶乌摩般帝娑醯夜耶南无婆伽婆帝那啰野拏耶槃遮摩诃三慕陀啰南无悉羯唎多耶南无婆伽婆帝摩诃迦罗耶地唎X般剌那伽啰毗陀啰波拏迦啰耶阿地目帝尸摩舍那泥婆悉泥摩怛唎伽拏南无悉羯唎多耶南无婆伽婆帝多他伽跢俱啰耶南无般头摩俱啰耶南无䟦阇啰俱啰耶南无摩尼俱啰耶南无伽阇俱啰耶南无婆伽婆帝帝唎茶输啰西那波啰诃啰拏啰阇耶跢他伽多耶南无婆伽婆帝南无阿弥多婆耶跢他伽多耶阿啰诃帝三藐三菩陀耶南无婆伽婆帝阿刍鞞耶哆他伽多耶阿啰诃帝三藐三菩陀耶南无婆伽婆帝鞞沙阇耶俱嚧吠柱唎耶般啰婆啰阇耶跢他伽多耶南无婆伽婆帝三补师毖多萨怜捺啰刺阇耶跢他伽多耶阿啰诃帝三藐三菩陀耶南无婆伽婆帝舍鸡野母那曳跢他伽多耶阿啰诃帝三藐三菩陀耶南无婆伽婆帝刺怛那鸡都啰阇耶跢他伽多耶阿啰诃帝三藐三菩陀耶帝瓢南无萨羯唎多翳昙婆伽婆多萨怛他伽都瑟尼钐萨怛多般怛㘕南无阿婆啰视躭般啰帝杨岐啰萨啰婆部多揭啰诃尼羯啰诃揭迦啰诃尼䟦啰毖地耶叱陀你阿迦啰密唎柱般唎怛啰耶儜揭唎萨啰婆槃陀那目叉尼萨啰婆突瑟叱X突悉乏般那你伐啰尼赭都啰失帝南羯啰诃婆诃萨啰若阇毗多崩娑那羯唎阿瑟叱冰舍帝南那叉剎怛啰若阇波啰萨陀那羯唎阿瑟叱南摩诃揭啰诃若阇毗多崩萨那羯唎萨婆舍都嚧你婆啰若阇唿蓝突悉乏难遮那舍尼毖沙舍悉怛啰阿吉尼乌陀迦啰若阇阿般啰视多具啰摩诃般啰战持摩诃叠多摩诃帝阇摩诃税多阇婆啰摩诃䟦啰槃陀啰婆悉你阿唎耶多啰毗唎俱知誓婆毗阇耶䟦阇啰摩礼底毗舍嚧多勃腾罔迦䟦阇啰制喝那阿遮摩啰制婆般啰质多䟦阇啰擅持毗舍啰遮扇多舍鞞提婆补视多苏摩嚧波摩诃税多阿唎耶多啰摩诃婆啰阿般啰䟦阇啰商羯啰制婆䟦阇啰俱摩唎俱蓝陀唎䟦阇啰喝萨多遮毗地耶干遮那摩唎迦啒苏母婆羯啰跢那鞞嚧遮那俱唎耶夜啰菟瑟尼钐毗折㘕婆摩尼遮䟦阇啰迦那迦波啰婆嚧阇那䟦阇啰顿稚遮税多遮迦摩啰剎奢尸波啰婆翳帝夷帝母陀啰羯拏沙鞞啰忏掘梵都印兔那么么写乌𤙖唎瑟揭拏般刺舍悉多萨怛他伽都瑟尼钐虎𤙖都嚧雍瞻婆那虎𤙖都嚧雍X悉耽婆那虎𤙖都嚧雍波啰瑟地耶三般叉拏羯啰虎𤙖都嚧雍萨婆药叉喝啰剎娑揭啰诃若阇毗腾崩萨那羯啰虎𤙖都嚧雍者都啰尸底南揭啰诃娑诃萨啰南毗腾崩萨那啰虎𤙖都嚧雍啰叉婆伽梵萨怛他伽都瑟尼钐波啰点阇吉唎摩诃娑诃萨啰勃树娑诃萨啰室唎沙俱知娑诃萨泥帝口隶阿弊提视婆唎多咤咤甖迦摩诃䟦阇嚧陀啰帝唎菩婆那曼茶啰乌𤙖莎悉帝薄婆都么么印兔那么么写啰阇婆夜主啰䟦夜阿祗尼婆夜乌陀迦婆夜毗沙婆夜舍萨多啰婆夜婆啰斫羯啰婆夜突毖叉婆夜阿舍你婆夜阿迦啰密唎柱婆夜陀啰尼部弥剑婆伽波陀婆夜乌啰迦婆多婆夜剌阇坛茶婆夜那伽婆夜毗条怛婆夜苏波啰拏婆夜药叉揭啰诃啰叉私揭啰诃毕唎多揭啰诃毗舍遮揭啰诃部多揭啰诃鸠槃茶揭啰诃补丹那揭啰诃迦叱补丹那揭啰诃悉干度揭啰诃阿播悉摩啰揭啰诃乌檀摩陀揭啰诃车夜揭啰诃醯唎婆帝揭啰诃社多诃唎南揭婆诃唎南嚧地啰诃唎南忙娑诃唎南谜陀X诃唎南摩阇诃唎南阇多诃唎女视比多诃喇南毗多诃唎南婆多诃唎南阿输遮诃喇女质多诃喇女帝钐萨鞞钐萨婆揭啰诃南毗陀耶阇瞋陀夜弥鸡啰夜弥波唎䟦啰者迦讫唎檐毗陀夜阇瞋陀夜弥鸡啰夜弥茶演尼讫唎檐毗陀夜阇瞋陀夜弥鸡啰夜弥摩诃般输般怛夜嚧陀啰讫唎檐毗陀夜阇瞋陀夜弥鸡啰夜弥那啰夜拏讫唎檐毗陀夜阇瞋陀夜弥鸡啰夜弥怛埵伽嚧茶西讫唎檐毗陀夜阇瞋陀夜弥鸡啰夜弥摩诃迦啰摩怛唎伽拏讫唎檐毗陀夜阇瞋陀夜弥鸡啰夜弥迦波唎迦讫唎檐毗陀夜阇瞋陀夜弥鸡啰夜弥阇耶羯啰摩度羯啰萨婆啰他娑达那讫唎檐毗陀夜阇瞋陀夜弥鸡啰夜弥赭咄啰婆耆你讫唎檐毗陀夜阇瞋陀夜弥鸡啰夜弥毗唎羊讫唎知难陀鸡沙啰伽拏般帝索醯夜讫唎檐毗陀夜阇瞋陀夜弥鸡啰夜弥那揭那舍啰婆拏讫唎檐毗陀夜阇瞋陀夜弥鸡啰夜弥阿罗汉讫唎檐毗陀夜阇瞋陀夜弥鸡啰夜弥毗多啰伽讫唎檐毗陀夜阇瞋陀夜弥鸡啰夜弥䟦阇啰波你具醯夜具醯夜迦地般帝讫唎檐毗陀夜阇瞋陀夜弥X鸡啰夜弥啰叉罔婆伽梵印兔那么么写婆伽梵萨怛多般怛啰南无粹都帝阿悉多那啰刺迦波啰婆悉普咤毗迦萨怛多钵帝唎什佛啰什佛啰陀啰陀啰频陀啰频陀罗瞋陀瞋陀虎𤙖虎𤙖泮咤泮咤泮咤泮咤泮咤娑诃醯醯泮阿牟迦耶泮阿波啰提诃多泮婆啰波啰陀泮阿素啰毗陀啰波迦泮萨婆提鞞獘泮萨婆那伽獘泮萨婆药叉獘泮萨婆干闼婆獘泮萨婆补丹那獘泮迦咤补丹那獘泮萨婆突狼枳帝獘泮萨婆突涩比𠾆讫瑟帝獘泮萨婆什婆𠼐獘泮萨婆阿播悉摩𠾆獘泮萨婆舍啰婆拏獘泮萨婆地帝鸡獘泮萨婆怛摩陀继獘泮萨婆毗陀耶啰誓遮𠾆獘泮阇夜羯啰摩度羯啰萨婆啰他娑陀鸡獘泮毗地夜遮唎獘泮者都啰缚耆你獘泮䟦阇啰俱摩唎毗陀夜啰誓獘泮摩阿波啰丁羊义耆唎獘泮䟦阇啰商羯啰夜波啰丈耆啰阇耶泮摩诃迦啰夜摩诃末怛唎迦拏南无婆羯唎多夜泮毖瑟拏婢曳泮勃啰诃牟尼曳泮阿耆尼曳泮摩诃羯唎曳泮羯啰檀持曳泮蔑怛唎曳泮唠怛唎曳泮遮文茶曳泮羯逻啰怛唎曳泮迦般唎曳泮阿地目质多迦X尸摩舍那婆私你曳泮演吉质萨埵婆写么么印兔那么么写突瑟咤质多阿末怛唎质多乌阇诃啰伽婆诃啰嚧地啰诃啰婆娑诃啰摩阇诃啰阇多诃啰视毖多诃啰䟦略夜诃啰干陀诃啰布瑟波诃啰颇啰诃啰婆写诃啰般波质多突瑟咤质多唠陀啰质多药叉揭啰诃啰剎娑揭啰诃闭口多揭啰诃毗舍遮揭啰诃部多揭啰诃鸠槃茶揭啰诃悉干陀揭啰诃乌怛摩陀揭啰诃车夜揭啰诃阿播萨摩啰揭啰诃宅祛革茶耆尼揭啰诃唎佛帝揭啰诃阇弥迦揭啰诃舍俱尼揭啰诃姥陀啰难地迦揭啰诃阿蓝波揭啰诃干陀波尼揭啰诃什伐啰堙迦醯迦坠帝药迦怛㘑帝药迦者突託迦昵提什伐啰毖钐摩什伐啰薄底迦鼻底迦室隷瑟密迦娑你般帝迦萨婆什伐啰室嚧吉帝末陀鞞达嚧制剑阿绮嚧钳目佉嚧钳羯唎突嚧钳揭啰诃揭蓝羯拏输蓝惮多输蓝迄唎夜输蓝末么输蓝䟦唎室婆输蓝毖栗瑟咤输蓝邬陀啰输蓝羯知输蓝䟦悉帝输蓝邬嚧输蓝常迦输蓝喝悉多输蓝䟦陀X输蓝娑房盎伽般啰丈伽输蓝部多毖跢茶茶耆你什婆啰陀突嚧迦建咄嚧吉知婆路多毗萨般嚧呵凌伽输舍怛啰娑那羯啰毗沙喻迦阿耆尼乌陀迦末啰鞞啰建跢啰阿迦啰密唎咄怛歛部迦地唎刺咤毖唎瑟质迦萨婆那俱啰肆引伽獘揭啰唎药叉怛啰刍末啰视吠帝钐娑鞞钐悉怛多钵怛啰摩诃䟦阇嚧瑟尼钐摩诃般赖丈耆蓝夜波突陀舍喻阇那辫怛隷拏毗陀耶槃昙迦嚧弥帝殊槃昙迦嚧弥般啰毗陀槃昙迦嚧弥跢姪他唵阿那隷毗舍提鞞啰䟦阇啰陀唎槃陀槃陀你䟦阇啰谤尼泮虎𤙖都嚧瓮泮娑婆诃呪者祝愿也佛以此呪呪众生使众生道成德备而不知如蜾蠃之呪螟蛉曰类我类我久则肖之矣若云义言显说则因言生解密说则忘言绝解此二门虽不同实相须而成也秘呪非但只是梵语乃是一切圣贤秘密之语葢梵语此方不晓而天竺所共解者也至于秘密非但天竺常人不知即下位圣贤亦不达上位之呪故曰密也孤山曰诸经神呪例皆不翻天台会之不出四悉檀悉徧也檀施也初世界悉檀葢呪者鬼神王名称其王名部落敬主不敢为非随方异说令生欢喜益此世界义也二为人悉檀葢呪者如军中密号X唱号相应无所诃问不相应者即执治之此为人义也三对治悉檀葢呪者密默遮恶余无识者如微贱人奔逃异国讹称王子国以公主妻之而多瞋难事有一明人从其国来主往诉之其人语曰若当瞋时应说云无亲游他国欺诳一切人粗食是为食何劳复作瞋说是偈时默然瞋歇此对治义也四第一义悉檀葢呪者诸佛密语唯圣乃知如王索先陀婆一名而具四实谓盐水器马羣下莫晓唯智臣解之呪亦如是祗一法语徧有诸力病愈罪除生善合道即第一义也憨山曰昔居五台见梵僧持此呪声极勐厉问之曰此鬼神王名也今唿遣嘱护必用威力非柔宛所任耳阿难是佛顶光聚悉怛多钵怛啰秘密伽陀微玅章句出生十方一切诸佛十方如来因此呪心得成无上正徧知觉十方如来持此呪心能于十方摩顶授记自果未成亦于十方蒙佛授记十方如来依此呪心能于十方拔济羣苦所谓地狱饿鬼畜生盲聋瘖痖怨憎会苦爱别离苦求不得苦五阴炽盛大小诸横同时解脱贼难兵难王难狱难风火水难饥渴贫穷应念消散十方如来随此X呪心能于十方事善知识四威仪中供养如意恒沙如来会中推为大法王子十方如来行此呪心能于十方摄受亲因令诸大乘闻秘密藏不生惊怖十方如来诵此呪心成无上觉坐菩提树入大涅槃十方如来传此呪心于灭度后付佛法事究竟住持严净戒律悉得清净若我说是佛顶光聚般怛啰呪从旦至暮音声相联字句中间亦不重叠经恒沙劫终不能尽亦说此呪名如来顶汝等有学未尽轮回发心至诚取阿罗汉不持此呪而坐道场令其身心远诸魔事无有是处此显呪功能也阿难是佛顶光聚化佛所说大白伞葢秘密伽陀隐微奥玅之章句号为佛母真三昧故能出生十方一切诸佛十方诸佛皆由此出皆由此生其用顾可测哉是以十方如来若以此呪心为因决定得成无上极果是因果须呪矣十方如来若执此呪心如金刚剑如毗卢印执之则权衡在手杀活由巳羣魔外道悉属指挥是降魔须呪矣十方如来若依之凭之而乘此呪心便能坐莲普应现佛身而满国土十方如来若含此呪心如玉蕴山辉珠藏泽媚内秘德本外演显教便于国土转大法轮是现身说法惟呪矣十方如来若持此呪心其自果巳成者能于十方为他人摩顶授记令其成佛若自果未成者亦于十方蒙佛授记自巳成佛良以佛佛授手祖祖相传唯此一X物更无他物故是自他授记皆恃此呪矣十方如来若依仗此呪心如如意宝珠无适不可故能于十方拔济羣苦自地狱以至大小诸横同时解脱拔济羣难自贼难以至饥渴贫穷应念销散是救苦救难皆恃此呪矣十方如来若随顺此呪心能令四事具足及得他心故能于十方事善知识而四威仪中供养无不如意焉又能开心通达法要故恒沙会中皆推为大法王子而事师嗣法之用有能外此呪者乎十方如来若行此呪心或施之于事物或应之于日用令人心悦诚服故凡往劫与此呪有亲有因者皆得摄而受之若小根劣器与此呪无缘闻之而惊怖者令之不生惊怖而摄亲转小之用有能外此呪者乎且也十方如来从初成道以至入涅槃皆因诵此呪心也十方如来灭后付法心心相印灯灯相续自正法以至末法皆以传此呪心也可不谓始终全用者哉然则我说是佛顶光聚般怛啰呪者实诸佛之要用而要用元自无尽虽一日之间从旦至暮音声不断字句不叠以至经恒沙劫终不能尽所谓一字法门海墨书而不尽也抑此呪者即是经中所说之大佛顶耳尊胜无上可不至敬奉持与况汝等有学三果以前未出分段未尽轮回若发心至诚欲取阿罗汉果乃不持此呪而空坐道场必定招魔往往发疯发颠多见怖人媚人境界若谓不持呪而X身心自远魔事者无有是处汝修正定欲坐道场专持此呪可矣阿难若诸世界随所国土所有众生随国所生桦皮贝叶纸素白㲲昼写此呪贮于香囊是人心昏未能诵忆或带身上或书宅中当知是人尽其生年一切诸毒所不能害此开许不诵而书带也阿难若诸世界随其国土所有众生将本国所产或桦皮或贝叶或纸素或白氎书写此呪于上而贮于香囊之中葢是人心昏不敏未能诵忆故但令书写或带于身上或书于宅中当知是人尽其有生之年一切诸毒皆不能害以此呪心如阿陀药诸毒触之无不销散也书写佩带之益如此白氎纸类天竺所产有价值无量者阿难我今为汝更说此呪救护世间得大无畏成就众生出世间智此详申护生助道之神用也以前劝持中略说助道护生故此详言之阿难我今为汝更说此呪有二功能一者救护世间众生得大无畏即救世获安宁也二者成就众生出世间智即出世获常住也若我灭后末世众生有能自诵若教他诵当知如是持诵众生火水能烧水不能溺大毒小毒所不能害如是乃至天龙鬼神精祇魔魅所有恶呪皆不能着X心得正受一切呪诅厌蛊毒药金毒银毒草木虫蛇万物毒气入此人口成甘露味一切恶星并诸鬼神碜心毒人于如是人不能起恶频那夜迦诸恶鬼王并其眷属皆领深恩常加守护此释救护世间得大无畏也何谓其能救护世间乎若我灭后末世众生有能自诵此呪或教他人诵此呪者当知如是持呪之人火不能烧水不能溺大小毒皆不能害是恶缘不能成害矣如是乃至天龙鬼神精祇魔魅所有恶呪皆不能着是恶生不能加害矣即有强欲加毒者无奈此人呪力持成三昧而心得正受举一切呪诅厌蛊毒药以至万物毒气入此人口不但不能伤抑且化成甘露上味所谓搅长河为酥酪变大地作黄金是也且不惟恶不得加并起恶亦不可得凡一切恶星鬼神及碜毒之人当此人前恶自不起所谓睹德容而意销望慈风而心化是也且不唯不能起恶而恶变为恩祸转为祥自频那夜迦诸恶鬼王并其眷属以诵呪利彼皆领其深恩而常加守护焉可见吉凶祸福转移在巳而呪力之救护世间者亦云至矣阿难当知是呪常有八万四千那由他恒河沙俱胝金刚藏王菩萨种族一一皆有诸金刚众而为眷属昼夜随侍设有众生于散乱心非三摩地心忆口持是金刚王常随从彼诸善男子何况决定菩提心者X此诸金刚菩萨藏王精心阴速发彼神识是人应时心能记忆八万四千恒河沙劫周徧了知得无疑惑自此以下至悟无生忍皆释成就众生出世间智也何谓其能成就出世间乎阿难护世间灾鬼神可以与力助出世道非深位菩萨不可当知是呪即是金刚宝觉故同声相应同气相求常有无数金刚藏王菩萨并其眷属而昼夜随侍焉设若众生悠悠修行其心散乱未决定常住三摩地者但心忆此呪口持此呪是金刚王亦常随彼以其非放逸秽恶之辈亦呪心之所在故也而况乎决定发菩提心者而又持呪其随侍当何如乎且不特随侍而巳菩萨心精与行人心精元自通脗一体况兼以呪力吾知此金刚藏王必以精心暗催行人而发其神识使是人应时心开能记忆八万四千恒河沙劫之事决洞三世了知无疑而宿命先通焉若不先发通明则隔阴多昏岂能长劫脱恶生胜以至证果乎从第一劫乃至后身生生不生药叉罗剎及富单那迦咤富单那鸠槃茶毗舍遮等并诸饿鬼有形无形有想无想如是恶处此明不堕恶趣也是人以呪力故既得宿命通巳从第一劫初发菩提心时乃至后身因满降生成佛之日中间修行永无诸委曲相生生不生药叉X罗剎以至有想无想如是恶处以此呪心是白净法是最上善故诸趣不能染也是善男子若读若诵若书若写若带若藏诸色供养劫劫不生贫穷下贱不可乐处此明不生下贱也是善男子于此呪心或对本而读或背本而诵或图印而若书若写或密佩而若带若藏以此诸色供养则劫劫不生贫穷下贱不可乐处以此呪心是至尊至贵之法如太子处胎贵压羣臣也此诸众生纵其自身不作福业十方如来所有功德悉与此人由是得于恒河沙阿僧祇不可说不可说劫常与诸佛同生一处无量功德如恶叉聚同处薰修永无分散是故能令破戒之人戒根清净未得戒者令其得戒未精进者令得精进无智慧者令得智慧不清净者速得清净不持斋戒自成斋戒此明现获功德也此诸持呪众生纵其自身不作福业如来功德悉与此人由此呪心具足万行一切如来密圆净玅悉现其中也由前佛钖功德又感未来劫中常与诸佛同生一处葢与诸佛气分交接心精通脗佛不离心心不离佛也既常随佛凡佛功德一一有分行人之所修即诸佛之所证打成一片如恶叉聚亲炙薰染长劫而不离也不特此也又能令破戒之人戒根清净以呪心如灵丹一粒点铁成金也未得戒者令其得戒呪心具X戒根也未精进者令得精进呪心具进根也无智慧者令得智慧呪心具慧根也不清净者速得清净呪心具净根也乃至人有宿障屡欲斋戒不得成就呪能成之或业碍地碍及无师无坛不得斋戒许但持呪同于斋戒也阿难是善男子持此呪时设犯禁戒于未受时持呪之后众破戒罪无问轻重一时销灭纵经饮酒食噉五辛种种不净一切诸佛菩萨金刚天仙鬼神不将为过设着不净破弊衣服一行一住悉同清净纵不作坛不入道场亦不行道诵持此呪还同入坛行道功德无有异也若造五逆无间重罪及诸比丘比丘尼四弃八弃诵此呪巳如是重罪犹如勐风吹散沙聚悉皆灭除更无毫发此明现灭罪业也阿难是善男子但能持此呪时设犯禁戒于未持之先者既持之后无论破戒轻重一时销灭但罪既销灭不可更造矣又未持之前纵经饮酒噉辛种种不净者一持此呪则诸佛菩萨等亦不以为过或真慈开许不能具斋戒者亦听持之虽然须是真能拳拳服膺永无忘失方说得酒肉不碍菩提路也不特此也设行人清贫不备虽着不净破弊衣服一行一住悉同清净人清净处所持功德若富饶者又不在此例矣又前之坛法极难全备纵不作坛不入道场行道而一X持此呪即是常住大定真寂灭场地犹愈于徒有坛相而不具定心者故还同入坛行道功德无有异也又在家人若造五逆无间重罪及出家比丘比丘尼所犯四弃八弃皆罪业之不可忏者然诵此呪巳如是重业如勐风吹沙灭除殆尽更无毫发少留然未持以前所犯可仗呪力灭除非谓持呪无畏可以肆犯此恶也阿难若有众生从无量无数劫来所有一切轻重罪障从前世来未及忏悔若能读诵书写此呪身上带持若安住处庄宅园舘如是积业犹汤消雪此灭过去业也阿难若有众生从无量无数劫来所造一切轻重罪障前世未及忏悔若能或读或诵或书写此呪身上带持或安置身所住处庄宅园舘之间如是历生积业如汤销雪岂难灭耶所谓千年暗室一灯能破也不久皆得悟无生忍此结前成就众生出世间智也持呪之力既能为人生善又能对治破恶故行人不久皆得悟无生忍得此忍后罪福皆空圣凡情尽可以魔佛一如徧涉苦恶诸趣而无碍无择斯为助道之成功矣详前发通乃是定心成就所发今悟无生乃是慧心成就所发应知后位深于前位也若准圆教初住便证此忍若准别教当在十地以上也按六科前四即为人生善悉檀也第五对治破恶悉X檀也今此科第一义入理悉檀也而前之救难后之应求乃世界欢喜悉檀也复次阿难若有女人未生男女欲求孕者若能至心忆念斯呪或能身上带此悉怛多般怛啰者便生福德智慧男女求长命者即得长命欲求果报速圆满者速得圆满身命色力亦复如是命终之后随愿往生十方国土必定不生边地下贱何况杂形此明所求如意也复次阿难何况杂形夫海宝千般先求如意以此呪心是如意珠取之无禁用之不竭故生时随心自在而命终时亦得随愿往生也阿难若诸国土州县聚落饥荒疫疠或复刀兵贼难鬪诤兼余一切厄难之地写此神呪安城四门并诸支提或脱阇上令其国土所有众生奉迎斯呪礼拜恭敬一心供养令其人民各各身佩或各各安所居宅地一切灾厄悉皆销灭此显国界安宁也阿难若诸国土悉皆销灭以此呪心是镇国宝非和氏之璧照乘之珠所能并也阿难在在处处国土众生随有此呪天龙欢喜风雨顺时五谷丰殷兆庶安乐此显民和岁丰也阿难安乐以此呪心是四时宗万象主故雨晹时若如庄生所云其神凝使X民不疵疠而年谷熟也然亦须举国敬信方获灵通譬持呪者多久方灵暂时岂能速効若也呪虽徧有而束之高阁曾无敬礼或更寘于猥亵之地尘秽不收而责其无验者亦惑之甚也亦复能镇一切恶星随方变怪灾障不起人无横夭杻械枷鎻不着其身昼夜安眠常无恶梦阿难是娑婆界有八万四千灾变恶星二十八大恶星而为上首复有八大恶星以为其主作种种形出现世间能生众生种种灾异有此呪地悉皆消灭十二由旬成结界地诸恶灾祥永不能入此显转凶为吉也亦复能镇永不能入以变怪灾障等皆是同分妄业所感呪力叶乎百顺故恶变悉灭于天灾祥不入其境也此方世主出一善言而荧惑退舍况无上佛顶呪心乎是故如来宣示此呪于未来世保护初学诸修行者入三摩地身心泰然得大安稳更无一切诸魔鬼神及无始来冤横宿殃旧业陈债来相恼害汝及众中诸有学人及未来世诸修行者依我坛场如法持戒所受戒主逢清净僧于此呪心不生疑悔是善男子于此父母所生之身不得心通十方如来便为妄语此结劝当持也夫呪力之大如此是故如来宣示此呪凡以于未来世保护初学修行人如得护身之符使之安安稳稳入三摩地而更无一切魔害鬼害及冤业旧债之恼害焉然则汝及众中有学X及末世行人若依我坛场不犯四过一坛不差二戒不缺三师不秽四无疑悔者我知其现身即证所谓不历僧祇获法身矣若谓是善男子如是修行而于父母所生现在之身不得明心见性豁然心通者则十方如来便是说谎欺人为大妄语矣而如来岂有妄语者哉说是语巳会中无量百千金刚一时佛前合掌顶礼而白佛言如佛所说我当诚心保护如是修菩提者尔时梵王并天帝释四大天王亦于佛前同时顶礼而白佛言审有如是修学善人我当尽心至诚保护令其一生所作如愿复有无量药叉大将诸罗剎王富单那王鸠槃茶王毗舍遮王频那夜迦诸大鬼王及诸鬼帅亦于佛前合掌顶礼我亦誓愿护持是人令菩提心速得圆满复有无量日月天子风师云师雨师雷师并电伯等年岁巡官诸星眷属亦于会中顶礼佛足而白佛言我亦保护是修行人安立道场得无所畏复有无量山神海神一切土地水陆空行万物精祇并风神王无色界天于如来前同时稽首而白佛言我亦保护是修行人得成菩提永无魔事此明外众护持也以此呪是毗卢心印故凡所有处百灵守护又如大将兵符符到令行自然遵守X也尔时八万四千那由他恒河沙俱胝金刚藏王菩萨在大会中即从座起顶礼佛足而白佛言世尊如我等辈所修功业久成菩提不取涅槃常随此呪救护末世修三摩提正修行者世尊如是修心求正定人若在道场及余经行乃至散心游戏聚落我等徒众常当随从侍卫此人纵令魔王大自在天求其方便终不可得诸小鬼神去此善人十由旬外除彼发心乐修禅者世尊如是恶魔若魔眷属欲来侵扰是善人者我以宝杵殒碎其首犹如微尘恒令此人所作如愿此明内圣护持也首楞严王亦名金刚三昧故金刚藏王常加冥护故知末世修行纵有金刚断惑之智若无金刚藏王冥加护助亦不能成也此中修行有正有助若利根人即从耳根一门正修足矣若根器稍劣必须入坛持呪为助行方得成就故持戒道场持呪皆为助行也此一大科其于经题四实法中正属修证了义说三摩提令依玅心一门深入巳竟初科中修道分竟此下旧判为证道分乃答阿难玅禅那之请也葢解行双行须知位次若不识知位次恐行人虗拟X圣阶便同佛境而不知有浅深次第故前之耳根圆通如得门而入此如升堂入室以尽其奥耳阿难即从座起顶礼佛足而白佛言我辈愚钝好为多闻于诸漏心未求出离蒙佛慈诲得正薰修身心快然获大饶益世尊如是修证佛三摩地未到涅槃云何名为干慧之地四十四心至何渐次得修行自诣何方所名入地中云何名为等觉菩萨作是语巳五体投地大众一心伫佛慈音瞪瞢瞻仰此请修证位次也阿难即从座起顶礼佛足而白佛言我辈愚钝愚则难明钝则难断况耽强记好为多闻而于微细烦恼住地深惑未求出离蒙佛慈诲选根及加行二门正助分明进修无惑故得身心快然获大饶益世尊如是修证三摩地者其始也用何渐次发足修行当涅槃尚遥云何名为干慧之地四十四心诣何方所名入十地之中云何名为等觉菩萨穷极因位望世尊一一为我言之作是语巳五体投地瞻仰焉阿难至此虽巳得知还家道路从脚跟下起然不知到家有几许程途故问自始至终几何阶级此如远行人问途经也若远行人不得途经不知里数则中途告倦止息化城认为宝所故必得其途经明其里数则不滞中途直造如来大涅槃矣阿难但问修X证地位而下文如来先明觉性次辨迷妄后示渐次者葢玅性圆明本无修证因有迷妄而灭妄还真始有修证地位耳尔时世尊赞阿难言善哉善哉汝等乃能普为大众及诸末世一切众生修三摩提求大乘者从于凡夫终大涅槃悬示无上正修行路汝今谛听当为汝说阿难大众合掌刳心默然受教此许说也尔时世尊赞阿难言哉善善哉汝等乃能普为现在大众及未来末世一切众生修三摩提求大乘者起于凡夫终于涅槃请我预先揭示正修行路使之从始至终直超宝所更无委曲此甚盛心也汝今谛听吾当为汝说矣于是阿难大众合掌虗心默然受教焉佛言阿难当知玅性圆明离诸名相本来无有世界众生因妄有生因生有灭生灭名妄灭妄名真是称如来无上菩提及大涅槃二转依号阿难汝今欲修真三摩地直诣如来大涅槃者先当识此众生世界二颠倒因颠倒不生斯则如来真三摩地此先标二种颠倒也佛既许说乃言阿难当知此玅真如性统众德而大备之谓圆烁羣昏而独照之谓明既圆且明纯是无上知觉名言未彰义相未涉故离诸名相彼世界众生不过名相中实法玅性既离名绝相故本来无有世界众生由最初一念不觉妄动遂有生相无明因生相而复起住X异灭相惟其有生有灭所以称之为妄若灭此生灭之妄即名为真此实果也约名真二字是称如来无上菩提约灭妄二字是称大涅槃菩提转烦恼而成涅槃转生死而是故曰二转依号此果名也若论真如玅性不惟无世界众生亦且无菩提涅槃秪以此心不守自性随迷悟之缘成圣凡之事如金随工匠缘成时转作指镮指镮随炉火缘坏时即复为金成坏展转但是一金更无差别如来藏心亦复如是但随染缘时迷作阿赖耶随净缘时悟成如来藏展转唯是一心毕竟无别是故若识无始即法性为无明若知今日即无明为法性所以二种转依果当在二种颠倒因中求也阿难汝今欲修耳门圆通真三摩地从果前诸位直诣如来大涅槃者先当识此众生世界二种颠倒之因以此二种颠倒不生处即是如来真三摩地前云狂心自歇歇即菩提正谓此也故知凡圣二途皆由生灭迷悟而立真如门中实无是事矣阿难云何名为众生颠倒阿难由性明心性明圆故因明发性性妄见生从毕竟无成究竟有此有所有非因所因住所住相了无根本本此无住建立世界及诸众生此总标无明薰真如成其染用为二种颠倒因也阿难云何名为二种颠倒阿难由性明心本觉真体不守自性通真通妄而性明圆故由其不守自X性故因妄明而发妄性即业识也因妄性而生妄见即见分也于是从毕竟无相之真成究竟有相之妄即相分也总缘本觉体上一念妄动而有无明因无明而转成业识因业识而有见分因见分而有根身器界所谓无同异中炽然成异矣然此三细皆从无中突然而起故此能有之无明与彼所有之众生世界本无有因为彼所生之因亦非有住为彼所住之处如空中华如睡时梦诘之无根觅之无本即本此无住之无明遂尔建立世界众生二种颠倒故知众生世界总由无明薰变而有由无明与见思互起故有众生颠倒由无明与根尘交涉故有世界颠倒耳性明圆圆字乃流动之意即随缘也迷本圆明是生虗妄妄性无体非有所依将欲复真欲真巳非真真如性非真求复宛成非相非生非住非心非法展转发生生力发明薰巳成业同业相感因有感业相灭相生由是故有众生颠倒此别明众生颠倒由见思而起也夫约随缘故谓之性明圆约不变故谓之本圆明妄业不能亏曰本圆妄惑不能蔽曰本明众生所以称颠倒者良以迷此本圆明体一念妄动遂转此圆明之体而成虗妄此虗妄性元从最初生相无明生起非实有体亦非实有所依之处可见真不变而妄本空X矣妄既本空则妄无可离真既不变则真无可复今欲将此无明复归元真即此欲真一念便属妄想巳非真真如性以其于无可离者而欲强离于无可复者而欲强复故也且也既知其非真如性矣而尚求复不巳则是从迷积迷何由得见本来面目但见满目尘劳宛成虗妄之非相耳由是复起见思二惑非生也而非因计因非住也而非果计果非心也而堕于邪智非法也而落于邪境邪因邪果邪智邪境互相引发故展转发生由此见思二惑发生力胜薰成业相业同则聚聚久不无顺逆二事互相感动其心如以顺事相感动者则成恩爱不舍之业种以逆事相感动者则成冤恨不舍之业种以冤恨聚者则相灭以恩爱聚者则相生由是二惑二业之故则有业系苦相迁流不住轮转不息而众生颠倒所由来矣洞山云学得佛边佛犹是错用心此即欲真巳非真真如性非真求复宛成非相之意迷本圆明四句指凡夫颠倒也将欲复真以下指外道颠倒也凡夫从非有成有外道从非真复真凡外不同颠倒则一阿难云何名为世界颠倒是有所有分段妄生因此界立非因所因无住所住迁流不住因此世成三世四方和合相涉变化众生成十二类是故世界因动有声因声有色因色有香因香有触因触有味因味知法六乱妄想成业性故十二区分由此轮转X是故世界声香味触穷十二变为一旋复乘此轮转颠倒相故是有世界卵生胎生溼生化生有色无色有想无想若非有色若非无色若非有想若非无想此别释世界颠倒由根尘而起也世界本来清净何有颠倒悉由众生颠倒织妄相成成十二类故世界亦成颠倒耳此则世界颠倒基乎众生故大经云众生无法器世界成杂染此之谓也阿难云何名为世界颠倒是能有之无明与所有之众生因有分段根身建立有情界限此界之名所由立也本无有因为彼所生之因亦无有处为彼所住之处皆由念念迁流遂成三世此世之名所由立也世有三世界有四方以三涉四以四涉三和合相涉宛转皆成十二故变化众生亦应其数而成十二类焉是故世界皆因众生一念妄动而内根外尘无前无后一时具足且以六尘言之凡物一动必有声有声处必有色有色处必有气有气处必可齅而触有触处便有其味有味处即知其为何物知即意根也法即法尘也尘既如此根亦宜然由此见闻觉知六乱妄想成造业之性故于是眼取色耳取声鼻取香舌取味身取触意取法六根六尘十二区分相织而成轮转故一根一尘现造一业而余根余尘亦皆冥伏所以举一根而六根具在举一尘而六尘齐彰是故世间声香味触等尘与眼耳鼻舌等根穷十二变而为一周旋往X复能造根尘既具十二故所造众生乘此根尘旋复轮转颠倒之相亦具十二类而有世界焉十二维何卵生胎生溼生化生有色无色有想无想非有色非无色非有想非无想是巳胎卵二种与有色有想非无色非无想迷见分居多而生者也溼化二种与无色无想非有色非有想迷相分居多而生者也又众生颠倒是众生之别业见所独故世界颠倒是众生之共业相所共故若破我执证人空断分段生死而证有余涅槃则众生颠倒始息矣若破法执证法空断变易生死而证无余涅槃则世界颠倒始空矣故曰颠倒不生斯则如来真三摩地也此论世界颠倒惟因此界立因此世成确指世界其余直至卷末虽多世界字眼而十二类生皆极论众生不可混作世界随文总会不必强为分别也阿难由因世界虗妄轮回动颠倒故和合气成八万四千飞沉乱想如是故有卵羯逻蓝流转国土鱼鸟龟蛇其类充塞此下别列类生而此明卵生因果也阿难何谓卵生依殻而生曰卵卵惟想生虗妄即想也由因世界虗妄轮回迷不动之真体而忽然妄动于是俛仰天地忽上忽下忽起忽灭偾骄而不可制非颠倒乎本此动颠倒故以气而交和合气成八万四千飞沉乱想以应八万四千烦恼感变此能造之X因也如是故有卵羯逻蓝位生生死死流转于国土之中为鱼为鸟为龟为蛇其类充塞此所造之果也至若鱼化为鸟蛇化为龟忽然忘游泳之态而得飞鸣之体倐然忘屈曲之状而得蹒跚之质乃至鹤鹤相唳鶃鶃相视其类不可胜穷而孰非颠倒之所致哉由因世界杂染轮回欲颠倒故和合滋成八万四千横竖乱想如是故有胎遏蒲昙流转国土人畜龙仙其类充塞此明胎生因果也何谓胎生含藏而出曰胎胎因情有杂染即情也由因世界迷此性净明体而忽堕情尘浑浊真性杂染轮回情生于爱名欲颠倒胎以精交名和合滋成情有偏正偏则横正则竖名八万四千横竖乱想此能造之因也如是故有胎遏蒲昙位流转国土为人为畜为龙为仙其类充塞人仙竖也龙畜横也此所造之果也总一颠倒而巳由因世界执着轮回趣颠倒故和合煖成八万四千翻覆乱想如是故有溼相蔽尸流转国土含蠢蠕动其类充塞此明溼生因果也何谓溼生假润而生曰溼溼以合感执着即合也由因世界不知无住真心如摩尼珠随色现色本无定形而逐境奔风趋时附势执着轮回趣颠倒故于是和合煖成如人情尽向X热閙处趋去所趣无定如翻手作云覆手作雨名为八万四千翻覆乱想如是故有溼相蔽尸位为含蠢为蠕动如醯鸡蠛蠓之类其类充塞唯其平生不配道义事事皆馁无丈夫气故感此蠢然无知之报也由因世界变易轮回假颠倒故和合触成八万四千新故乱想如是故有化相羯南流转国土转蜕飞行其类充塞此明化生因果也何谓化生无而忽有曰化化以离应变易即离也由因世界倐敬倐怠忽喜忽怒朝三暮四变易轮回不知真主人公随缘不变不变随缘而反面是背非口憇心苦假颠倒故如此假人触处变其所守厌故喜新好丹非素和合触成八万四千新故乱想如是故有化相羯南流转国土脱故趣新为转蜕飞行如雀化为蛤转飞为沉𧏙螂化蝉蚕化为蝶转行为飞不同形而相禅其类充塞唯其生平毫无操守触处生变故感此果也问经云地狱及诸天一一皆化生此专指转蜕之类何也答化生染处名和合触成天染处地狱闻腥皆转托业化非意生玅化故可于转蜕飞行中摄也由因世界留碍轮回障颠倒故和合着成八万四千精耀乱想如是故有色相羯南流转国土休咎精明X其类充塞此明有色因果也何谓有色由因世界不知自性具有大智慧光周徧法界本无留碍而反事水火日月以求明因明立所遂成障碍不得圆通非颠倒乎弃自巳无尽之光明而反认昭昭灵灵者以为极则事于是和合着成八万四千精籴乱想所谓弄精魂者是也以如是之因故有色相羯南流转国土在天为日月星辰吉者为休凶者为咎以至一切精明神物微及爝光蚌光其类充塞无非障颠倒所受之报而巳色界诸天皆坐于此以诸天皆有随身光明故又涅槃经云八十神皆因留碍想元成此精耀故虽至精至神亦未离乎乘彼轮转颠倒相也由因世界销散轮回惑颠倒故和合暗成八万四千阴隐乱想如是故有无色羯南流转国土空散销沉其类充塞此明无色因果也何谓无色由因世界厌有着空灭身归无名销散轮回迷有漏天作无为解为惑颠倒厌有归无则依晦昧空故和合暗成八万四千阴隐乱想所谓昏昏默默杳杳冥冥是也以如是之因故有无色羯南流转国土为空虗散漫即无色界天为销磨沈没即主空神其类充塞无非惑颠倒所受之果而巳问有想无色不成业体凭何亦称羯南答虽无业体不妨业系有生故亦X称羯南取义而称也由因世界罔象轮回影颠倒故和合忆成八万四千潜结乱想如是故有想相羯南流转国土神鬼精灵其类充塞此明有想因果也何谓有想由因世界邪慕灵通逐影忆想依稀似是彷彿不真名罔象轮回执影而遗真为影颠倒旦夕撮心悬在一处故和合忆成八万四千潜结乱想如云道之为物恍恍忽忽皆见其影而未真见本来面目又云绵绵若存用之不勤惟用之愈久故愈结而不散是也以如是之因故有想相羯南流转国土为鬼神精灵无有实色但有想相皆因错乱修习得其影而不得其真故虽具五通未得漏尽其类充塞无非影颠倒所受之果而巳由因世界愚钝轮回痴颠倒故和合顽成八万四千枯藁乱想如是故有无想羯南流转国土精神化为土木金石其类充塞此明无想因果也何谓无想由因世界不知自性本来圆活在眼能见在耳能闻如日中宝石色无定形似水上葫芦不可按捺而勉强抑伏如压石草如夹冰鱼谓之魂不散的死尸岂非愚钝轮回而成痴颠倒者乎以此痴颠倒故和合顽成八万四千枯藁乱想所谓隳肢体黜聪明而成寒灰藁木绝无煖气是也以如是之因故有无想羯南流X转国土由其不了谛理固守愚痴痴钝之极其精神化为土木金石如华表生精黄头化石之类其类充塞无非痴颠倒所受之果而巳以上有色无色有想无想皆是修行而不得其真者故派成四类莲师曰枯藁则无想矣又曰乱想者何也葢枯藁如草乍枯根本未绝时至复生故土木金石以顽定力而成顽物故遇缘触情生依旧流转也由因世界相待轮回伪颠倒故和合染成八万四千因依乱想如是故有非有色相成色羯南流转国土诸水母等以鰕为目其类充塞此明非有色因果也何谓非有色由因世界不知自性不与诸尘作对万法为侣卓然立于物先而反恃他人以为巳力待物成用为相待轮回迷失天真绵着浮伪为伪颠倒沾染势力资借声名为和合染成八万四千因依乱想如狐假虎威客行主令之类是也以如是之因故所感之果本非有色而待物成色以非有色相成色羯南流转国土如水母以水沫为体以鰕为目乃至一切依草附木诸鬼神等以及身中八万四千户虫其类充塞而伪颠倒之趣苦矣此下四生妄之甚者温陵所谓迷情愈妄化理转乖也由因世界相引轮回性颠倒故和合呪成八万四千唿召乱想如是故有非无色相无色羯南流转国土X呪诅厌生其类充塞此明非无色因果也何谓非无色由因世界不知自性具有恒沙称性功德不能引之发生反以邪语邪业熏习引诱而易其性以是相引轮回性颠倒故和合呪成八万四千唿召乱想若今之书符捻诀唿神召鬼之类是也以如是之因故所感之果本非无色相而又成无色羯南以唿召则有故非无色不召则无故无色如是流轮国土为呪诅厌生若樟柳木人以呪力故说吉报凶之类其类充塞此由因中唿召鬼神故果上为人唿召也而性颠性之趣苦矣世间别有一种邪神邪鬼听人驱役若夫正神非至诚至德则不能感岂妄人所能唿召哉以上二种皆合之变也由因世界合妄轮回罔颠倒故和合易成八万四千回互乱想如是故有非有想相成想羯南流转国土彼蒲卢等异质相成其类充塞此明非有想因果也何谓非有想由因世界不知真君是最亲之物而反背之乃以非巳亲而强以为亲非巳子而强以为子非巳物而强以为物实离而强合谓之妄合轮回二妄相合性情罔昧谓之罔颠倒于是和合异成八万四千回互乱想谓回他人之所有而互为巳有也以如是之因故所感之果非有想相成想羯南葢他人之物本无心与我故曰非有想而我强而有之乃成我想故曰X成想如彼蒲卢本为桑虫非有蜂想而卒成蜂想异质相成其类充塞良以因中好为诬罔取他物纳为巳有故果中亦被他物取为巳有也而罔颠倒之趣不更苦乎由因世界怨害轮回杀颠倒故和合怪成八万四千食父母想如是故有非无想相无想羯南流转国土如土枭等附块为儿及破镜鸟以毒树果抱为其子子成父母皆遭其食其类充塞此明非无想因果也何谓非无想由因世界不知一切众生同为一体皆是先世父母亲戚眷属由昏昧故互相食噉作诸怨对谓之怨害轮回冤杀相寻为杀颠倒于是和各怪成八万四千食父母想谓父母爱子无所不至欲报之恩昊天罔极今反忘至恩至爱而害之食之此诚不忍愿闻是天下极怪异事也以如是之因故所感之果非无想相无想羯南葢推论此生原为怀冤图报而来故曰非无想而事出意想之外故又曰无想如是流转国土如土枭附土块为儿破镜以毒树果为子其子长成父母皆遭其食其类充塞良以因中蒙人至恩至爱而反负恩仇害故被冤对来酧虽子而实冤也而杀颠倒之趣不更苦乎按史记孝武本纪祠黄帝用一枭破镜孟康云枭鸟名食母破镜兽名食父黄帝欲绝其类故百祀皆用之破镜如貙而虎眼今云鸟者恐译人之误也以上二X种是离之变也钟云怨害非止寻常之怨也葢施恩负恩恨入骨髓杀颠倒者向来施恩因缘至此全成杀机矣怪谓怪异之境如毒树果之类也冤恨既深故触着怪境托为生缘遂起父母可食之想而不觉身入块果中矣本有食父母想故曰非无想相又託生在块果中故曰无想嗟乎此何等事而有是想此何等想而有八万四千之多穷其起处只是怨害为因而巳怨毒之于人甚矣哉吾辈慎勿令人怨亦慎勿怨人也楞严说通卷七楞严经贯摄X卍XXX楞严说通卷之八巴县居士非眼刘道开纂述成都沙门离指方示鉴订上约无明熏真如而成染用为十二类生之因巳竟此下约真如熏无明而成净用为五十五位菩提之因也阿难如是众生一一类中亦各各具十二颠倒犹如揑目乱华发生颠倒玅圆真净明心具足如斯虗妄乱想此结前起后也阿难如是十二众生一一类中亦X各各具十二颠倒一则现起余则冥伏犹如揑目乱华发生究其所以皆是颠倒玅圆真净明心而有由总括现互具当成一百四十四生如斯乱想毕竟虗妄非实而净明真体固自若也翻染成净而进阶圣位复何难哉贺云迷时一类中各具十二颠倒故修时一一位中亦各具诸位功德此五十五位大宗旨不可忽过汝今修证佛三摩提于是本因元所乱想立三渐次方得除灭如净器中除去毒蜜以诸汤水并杂灰香洗涤其器后贮甘露此明就染翻净也前问至何渐次得修行目故云汝今修证佛三摩地耳门三昧者别无方便还于本颠倒因元所乱想中立三渐次方得虗妄除灭葢翻染成净必从染处下手所谓当处出生随处灭尽也譬如净器中除去毒蜜以诸汤水并杂灰香洗涤其器后贮甘露净器喻根中所具不生灭性本来元净之体也除去毒蜜喻除助因刳正性也灰汤洗涤喻违现业也后贮甘露喻安立圣位也先德云影由形起响从声来弄影劳形不识形为影本扬声止响不知声是响源除烦恼而趣涅槃喻去形而觅影离众生而求佛果喻默声而求响故知迷悟一途智愚非别是以修证佛三摩地必从本因元所乱想入也贺云净器所谓幻化空身即法身正指六根也若不生灭地岂贮毒X蜜亦岂可洗涤耶云何名为三种渐次一者修习除其助因二者真修刳其正性三者增进违其现业此出渐次之名也云何名为三种渐次一者修习当专修耳根一门时便要除其助因二者真修当反闻功夫入手时便要刳其正性三者增进当反闻功夫长进时更要违其现业除此三种缘则甘露寂灭法显矣昔青原初参六祖即问云当何所务即不落阶级祖曰汝曾作甚么曰圣谛亦不为祖曰落何阶级曰圣谛亦不为何阶级之有则知法无渐次渐次由人故如来观机设教于无渐次中强立渐次无阶梯处强立阶梯若是上上根人知幻即离离幻即觉何渐次之有耶钟云前说戒定慧为修行三决定义此一二渐次即戒也违现业即定也洗涤贮甘露即因定发慧也云何助因阿难如是世界十二类生不能自全依四食住所谓段食触食思食识食是故佛说一切众生皆依食住阿难一切众生食甘故生食毒故死是故众生求三摩提当断世间五种辛菜是五种辛熟食发婬生噉增恚如是世界食辛之人纵能宣说十二部经十方天仙嫌其臭秽咸皆远离诸饿鬼等因彼食次䑛其唇吻常与鬼住福德日销长无利益是食辛人修三摩地菩萨天仙十方善神不来守护大力魔王得其方便现作佛身来为说法非毁禁戒赞淫X怒痴命终自为魔王眷属受魔福尽堕无间狱阿难修菩提者永断五辛是则名为第一增进修行渐次此别释除助因也云何谓之助因阿难如是世界十二类生日用最切要者饮食若无饮食命不自全故依四食而住所谓人间分段而食鬼神歆触而食禅天以思禅悦为食识天以识定续命为食是故佛说一切众生皆依食住也食为命根之所系则甘毒不可不择矣阿难一切众生食甘则生食毒则死有非毒而实甚于毒者五辛是也是诸众生求三昧者当断五种辛菜葱也蒜也韭也薤也兴渠也皆所当断也何以故是五辛者熟食则壮相火而发淫生啖则动肝气而增恚生熟无一可者苟人而食辛纵能宣说十二部经口气不净十方天仙嫌其臭秽咸皆远离诸饿鬼等闻臭而来因彼食次䑛其唇吻是常与鬼住也天远故福德日销鬼近故长无利益且不惟天仙不听经也并菩萨善神不来护定不惟招饿鬼䑛物也且引魔王得其方便现佛身而为说法毁禁戒而赞三毒直至命终为魔眷属受魔福尽又堕无间缘一臭恶之味引致阿鼻极苦有何难舍而不勇断之哉阿难修菩提者既用初于闻中入流亡所之功又必永断五辛是则名为第一增进修行渐次耳首标修菩提者而后言断辛足见第一渐次必兼X修习圆通若徒断五辛何以遽谓之增进修行乎世人咸谓辛能避瘟常见天灾流行劝人食辛以辟之由经观之斯葢招瘟之端而世人业力所使颠倒滋祸如此不可不知所警也云何正性阿难如是众生入三摩地要先严持清净戒律永断淫心不餐酒肉以火净食无啖生气阿难是修行人若不断淫及与杀生出三界者无有是处当观淫欲犹如毒蛇如见怨贼先持声闻四弃八弃执身不动后行菩萨清净律仪执心不起禁戒成就则于世间永无相生相杀之业偷劫不行无相负累亦于世间不还宿债是清净人修三摩地父母肉身不须天眼自然观见十方世界覩佛闻法亲奉圣旨得大神通游十方界宿命清净得无艰险是则名为第二增进修行渐次此别释刳正性也对助而言故曰正葢淫杀若固有之物不待教而自能与身俱生与性俱有实生死之正性故当刳之也云何谓之正性阿难如是众生反闻功夫入手而入三摩地矣又要最先严持清净戒律葢惟戒能生定也律制虽多而淫杀为诸恶上首所谓正性也持戒律者必永断淫心不餐酒肉凡生鲜之物不经火者皆不敢食以无情生物尚不忍损又戒杀之至也阿难是修行人若不断淫杀而能超出三界者无有是处以相生相杀未巳故也且淫又X为生杀之深源根心惯习最难顿舍修行人当观淫欲犹如毒蛇而不敢狎焉如见怨贼而不敢近焉于是先持声闻淫杀盗妄之四弃及尼加触八覆随之八弃执身不动而七支不犯后行菩萨清净律仪于四重律从心止绝执心不起而一念不生若是其禁戒成就矣夫断淫则不相生断杀则不相杀无生杀业因自无生杀果报矣又加以偷劫不行无负债之业累亦于世间不还宿债三业既除名清净人是清净人修三摩地其正行也持清净戒其助行也正助双圆将见父母所生之肉身不须天眼而观见十方世界眼既睹佛耳又闻法亲奉圣旨而非遥见遥闻得大神通游十方界而往还无碍由是彻通宿命过去清净明了得无艰险而未来不入恶趣焉夫观见十方则眼根清净闻法亲奉则耳根清净得通游界则鼻舌身根清净宿命无艰则意根清净虽刳正性所得而孰非耳门玅修所发哉是则名为第二增进修行渐次耳贺云三业既除名清净人修三摩地者因戒而修定也肉眼观见十方世界者是天眼通即色阴尽相也覩佛二句是天耳通得大神通二句是神足通即受阴尽相也宿命清净二句是宿命通乃想阴尽相也此皆因定而发慧也云何现业阿难如是清净持禁戒人心无贪淫于外六尘不多流逸因不流逸旋元自归尘既不缘根无X所偶反流全一六用不行十方国土皎然清净譬如琉璃内悬明月为心快然玅圆平等获大安稳一切如来密圆净玅皆现其中是人即获无生法忍从是渐修随所发行安立圣位是则名为第三增进修行渐次此别释违现业也云何谓之现业阿难如是清净持戒之人其心巳无贪淫内无贪淫故于外六尘不多流逸不许绝无而曰不多者以根中无始虗习尚未净尽所对之尘犹在而现业犹未违也既不流逸于外则不随前尘所起知见而旋归元真外无所入而尘既不缘内无所出而根无所偶始得反欲流而全一精明于是六根对境不生分别如镜照像而六用不行矣由根不接尘故十方国土皎然清净譬如琉璃内悬明月何净如之由尘不交限故身心快然玅圆平等如如不动获大安稳何快如之于是一切如来深固幽远之密交彻含摄之圆纤尘不立之净一切变现之玅所称果上四德者皆现是人心量之中是人不见有少法生不见有少法灭即获无生法忍以此不生不灭为因地心然后渐渐圆成果地修证凡信以立基住以成德行以成巳向以成物地以断惑证真随所发之行而安立圣位焉是则旋根忘尘正所以违其现业而名为第三增进修行渐次也干慧X前明列三渐次位乃经家硬派十信于其中以为圆通极位四果以上极果牵搭支离殊不可晓今特正之冯具区谓徧观诸家之说不如熟读经文良有以也阿难是善男子欲爱干枯根境不偶现前残质不复续生执心虗明纯是智慧慧性明圆蓥十方果干有其慧名干慧地欲习初干未与如来法流水接此明干慧地也阿难是善男子由前心无贪淫故至此而欲爱干枯葢前位但得身心俱断此则断性亦无故曰干枯也由前六用不行故至此而根境不偶葢前位但得六尘初泯此则心境绝待故曰不偶也由干枯不偶则三界生缘逈不相及现前残质果缚仅存不复续生子缚永绝矣由前身心快然等则心虗明矣至此则执其心之虗明纯是一团智慧由前国土皎然等则通一慧性矣至此则慧性明圆蓥彻十方世界由前佛理全现则佛慧在我矣至此则成就慧身干有其慧名干慧地焉何以谓之干慧也彼如来法流之水源泉混混时出不穷今现业初违欲爱最细习气初得干枯而根本无明全在未与如来法流之水相接无水以润之故曰干有其慧若一入初住分断无明分证真理前与如来法流水接矣所谓干慧者如此钟云慧性圆明中巳具金刚之体如极坚极利之舟载物济物无所不可但流浅岸束不能如X意自在发真如体相之用故曰干有其慧然用虽有待而体巳无亏入信以后水生舟动渐入渐活渐活渐广渐广渐深渐深渐忘渐忘渐近渐近渐到故有入流之舟有中流之舟有到岸之舟有倒驾之舟虽因果相应始终不离干慧至圆满菩提入庄严海则干慧不足以名之矣此下十信位也孤山以为初住开出十心葢为圆家住前不取证故不立位而以前三渐次总摄十信正脉从之似矣然经文于四加行前既曰是善男子尽是清净四十一心于后总结又曰善能成就五十五位真菩提路若十信果在三渐次中如来不应明列其位备详其数矣若谓圆家住前不取证即住后亦何尝取证乎今准经文并准璎珞经依旧开列十位特圆家信位虽与诸经十信名同而义实逈别耳即以此心中中流入圆玅开敷从真玅圆重发真玅玅信常住一切妄想灭尽无余中道纯真名信心住此明初信即信根也行人既有此干慧心矣即以此心中于法流之中不受枝岐无诸委曲而一顺流入焉向后与如来逆流相际从此始也既中中流入于是六根互用之圆情器双超之玅开舒敷畅如华始开矣此之玅圆非同前位似玅似圆乃真玅真圆也乘此心开益加增进使真玅者益进于玅真圆者益进于圆是谓从真玅圆重发真玅X如华正开矣由是玅信常住亲见心佛众生三无差别非同比量之信也但觉圣凡见息因果情忘凡我想法想及非法想俱时荡尽而一切妄想灭尽无余惟一圆通中道是纯是真余者皆杂皆妄确然信得及名信心住焉此位准解结当先得人空除第六第五结准圆通当动静不生准四果当须陀洹果断于我执分别即界内见惑也真信明了一切圆通阴处界三不能为碍如是乃至过去未来无数劫中舍身受身一切习气皆现在前是善男子皆能忆念得无遗忘名念心住此明二信即念根也行人至于信位前真信而非似信明了而由亲见根根尘尘无不交彻而一切圆通由一切圆通故阴不能覆处不能局界不能隔三俱无碍因此遂能远忆过去无数劫舍身与未来无数劫受身乃至业力所薰随眠习气如毕陵之慢身子之嗔等类微细习彰皆现在前是人皆能冥记毫无遗失惟念无遗故名念心住焉按别教二信圆通尚远今斯位即云一切圆通故知齐于彼之二住也玅圆纯真真精发化无始习气通一精明唯以精明进趣真净名精进心此明三信即进根也行人既得信心住则玅圆者纯是一真真久而精精极发化葢由精故化至化益精也行人既得念心住而忆念无始习气则无X始习气镕尽无余皆成智慧而通一精明由是本此真精真明而进趣于真净之地精明即菩提体如如智也真净即涅槃体如如理也以如如智契如如理不谓之精进心而何此位受阴尽而齐于小之二果也心精现前纯以智慧名慧心住此明四信即慧根也前干慧地曰执心虗明犹有执在至此心精现前则其执浑融成化矣又曰纯是智慧犹带是在至此纯以智慧则日用在在皆慧并忘其是矣以用也谓识其宝而能用之也识其宝而能用不谓之慧心住而何前干慧云纯是智慧盖断惑之慧如夜向晓此云纯以智慧盖证真之慧如晓出日执持智明周徧寂湛寂玅常凝名定心住此明五信即定根也前位以见心朗彻故智慧纯明而此智明若无定力以执持之则妄念起而偏局不徧正念失而间断不常所谓无寂之照如风中灯也今焉执持智明则寂湛者周徧寂玅者常凝皆大定之相不谓之定心住而何此位想阴尽而欲界九品思惑巳断齐于小之三果也定光发明明性深入惟进无退名不退心此明六信即进力也上属五根自此以下属五力如果木结根既久有不可拔之力用也行人既得定心住巳于是从定发慧而定光发明又不住于X明而明性深入若磨镜者愈磨愈明而明明不巳有进无退葢定慧偏枯多遭退失今定以发慧心不动而理毕现慧以入定鑑既彻而心常凝定慧互资交发无尽不谓之不退心而何前精进犹属有心如马着鞭此不退是无心如顺风张帆心进安然保持不失十方如来气分交接名护法心此明七信即定力也前虽不退而勤勇无间尚涉功夫至此虽精进而不见有勤劳之相故曰安然持心至于安然则优游坦荡永保无虞矣然所保持者何物即诸佛法身命脉也由我保持法身命脉而不失自然得与诸佛气分相交相接通同脗合内护心法外护佛法而名护法心焉此位准解结当除第四结准圆通当闻所闻尽准四果当阿罗汉果断于我执俱生即上二界各九品思惑也觉明保持能以玅力回佛慈光向佛安住犹如双镜光明相对其中玅影重重相入名回向心此明八信即慧力也由前定力所持觉体曰觉明保持至此发为玅力即以巳之玅力回他佛之慈光向自巳心佛朗然安住犹如两镜对照影中含影重重相入传耀无尽所谓心不离佛佛不离心也以其回他佛而向心佛故名回向心焉心光密回获佛常凝无上玅净安住无为得无遗失名戒心住X此明九信即信力也以奉戒依于笃信故前位心光密回自心与佛光脗合即获自性天真常凝不动之佛体与无上玅净之大寂灭海常凝属心玅净属境得佛此理心境一如从此安住无为毫发不漏落于有为之境而得无遗失以不犯遗失之过故名戒心住焉此位准解结当空性圆明除第三结准圆通当觉所觉空为断法执分别即界外见惑也常凝即常住真心常凝玅净总是无为之相诸佛之戒心也一念有为遗失即是破戒住戒自在能游十方所去如愿名愿心住此明十信即念力也前位住戒尚局不动之体至此渐发自在之用无求不达无适不可能游十方国土而随愿往生名愿心住焉此位准解结当成法解脱除第二结准圆通当空所空灭为断法执俱生即界外思惑也十信位竟钟云修行之初必枯绝爱欲使心性虗明然后能入玅圆真性真性明圆细习乃现因现遂化使纯智无习又持之以定使寂湛发光深入明性护持不失斯则回佛慈光护佛净戒而涉尘不染所去随愿十信之序也阿难是善男子以真方便发此十心心精发挥十用涉入圆成一心名发心住此下明十住也住有二义一坚固常住意一生住X佛家意据后文专重生住佛家也阿难是修圆通善男子以真方便发前十种信心中间不容一毫杂染其心精矣既精而心光显现五根五力皆悉具足而一心即十心十心即一心涉入重重本无二体于是摄十用而圆成一心由此一心而结心始解万行具足故名发心住焉此位准解结当解脱法巳俱空不生除第一结准圆通当生灭既灭寂灭现前所谓菩萨从三摩地得无生忍者即入此发心住也行人入住之后别无功夫虽后位历然如飞鸟上山但见山之层级分明而初不劳于登蹑也贺云玅圆真心非一非十约用差别故有十相若十相不显不名发心十相不融亦不名发心也心中发明如净琉璃内现精金以前玅心履以成地名治地住由前发心住巳心为能发明之智理为所发明之境智契于理如净琉璃内现精金即以前十用所成初住之心为根基之地始堪践履从此步步脚踏实地于一切时一切处练治心地自然生出一切善法增长大悲故名治地住焉前位如中阴揽先业而初成阴体此如中阴乘彼业力结为境界妄成依止处也虽云脚踏实地然圆家之言不足执也贺云观治地二字则此位与十地相应矣十地不过圆满此位耳X心地涉知俱得明了游履十方得无留碍名修行住由前治地住巳心即智也即始觉也地即理也即本觉也心与地互相涉知同一觉体故俱得明了见之既明行之必到如此而游履十方任运纵横得无拘碍所谓百华林里过片叶不沾身故名修行住焉此如中阴见远如在目前所去疾速山壁不碍也行与佛同受佛气分如中阴身自求父母阴信冥通入如来种名生贵住由修行住巳依理起行行不越理本始同一正觉故曰行与佛同其行如此则为如来肩所担荷则为如来衣之所覆受佛气分前云气分交接犹二也此云受佛气分则合为一矣夫权智如父实智如母今任运相合如中阴身自求父母不通而通不入而入斯则秉佛遗体初託圣胎正如太子处胎贵压羣臣名生贵住焉此当中阴与父母业同会合一处也既游道胎亲奉觉胤如胎巳成人相不缺名方便具足住曰生贵住则既游道胎矣揽佛权实二智而凝结圣胎如中阴揽父母赤白二渧而结凝滑等故曰亲奉觉胤也斯则具足一切方便善巧度脱众生克肖于佛无所之少如中阴六根成就人相不缺克肖父母是名方便具足住焉入胎而言游者X如永嘉云常独行常独步达者同游涅槃路正此游也容貌如佛心相亦同名正心住曰具足方便则容貌如佛矣不特外貌同佛而内心亦同是名正心住焉大经云此菩萨闻十种法心定不动所谓闻赞佛毁佛心定不动赞法毁法心定不动赞菩萨毁菩萨心定不动赞菩萨所行毁菩萨所行心定不动说众生有量无量易度难度心定不动说法有量无量有成有坏若有若无心定不动唯其一无所动名正心住才有一毫心动则不得其正矣故宝积赞佛偈云毁誉不动如须弥于善不善等以慈贺云心相谓佛心不动之相也心定则不动正心即定心也身心合成日益增长名不退住心同貌合表里如一则身心合成佛身佛心矣由是亭毒涵养渐渐增长名不退住焉前之不退心谓定慧不退此则性相不退也十身灵相一时具足名童真住外身内心一齐增长至此则菩提身愿身化身力身庄严身威势身意生身佛身法身智身一时具足具有如来智慧德相但具体而微其力未充名童真住焉形成出胎亲为佛子名法王子住十身具足则形成矣至此赫奕炽盛则出胎矣堪X绍如来家业具有如来宝藏之分所谓从佛口生从法化生亲为佛子非法王子住而何故知凡称法王子者皆九住以往也表以成人如国大王以国诸事分委太子彼剎利王世子长成陈列灌顶名灌顶住出胎为子则渐渐长成而表以成人堪行佛事矣既有成人之德可当大任故分之以政使之化导十方如国王以国事分委太子焉太子即世子也彼诸佛以智水灌菩萨顶即如剎利王陈列象宝金座取四大海水灌世子顶而绍隆佛法与承继国统又何异焉是则名为灌顶一位而十住以圆矣第十法云地名灌顶菩萨今此十住亦分得也若论圆教分真一位中具足诸位功德十住既尔下去皆然又此对权教巳齐彼十地而彼之玅觉仅齐此二行彼玅觉位始云诸佛智光悉灌其顶今此位隣近而加以圆人智强故即灌顶矣自发心至生贵名入圣胎自方便具足至童真名长养圣胎至王子住名出胎至此乃名灌顶王子也以上十信为积德之基十住为积德之渐至此位则道成德备若不度生行事是自了汉故广行六度大作佛事而次之十行所谓恃源而往也再通上喻之十信前六心如人回心初造善业后四心如人加以念佛造往生净业初住如以一生十种善净之业圆成报终往生之中阴二三住X如往生中阴无系无缚四住如中阴求佛接引入莲胎五住至八住如华中长养九住如华开见佛十住如亲蒙授记也十住竟阿难是善男子成佛子巳具足无量如来玅德十方随顺名欢喜行此第一行施度也阿难是善男子出胎为子位灌顶住则既成佛子矣成佛子巳则具足无量如来玅德浃洽于中故睟面盎背大喜徧身复广行布施或财施或法施随顺十方愿欲无求不与令一切众生欢喜爱乐而无我想众生想不见施者不见受者则近者慕其德远者怀其惠名欢喜行不亦宜乎善能利益一切众生名饶益行此第二行戒度也夫随顺欢喜则能利益众生矣然内无德本何以利人此菩萨护持净戒于色声香味触心无所着乃至不生一念欲想亦为众生如是宣说令其咸住无上净戒乃至自得度令他得度自快乐令他快乐是谓善能利益一切众生名饶益行不亦宜乎钟云戒有三种以饶益有情戒为胜九信获佛戒心至此以佛戒为行矣自觉觉他得无违拒名无嗔恨行此第三行忍度也欢喜饶益则人皆亲爱矣然能保无横逆之妄人乎此菩萨常修忍法巳能忍是自觉也教人能忍是觉他也于一切骂辱打辱皆X欢喜忍受而无所违拒不但无所违拒亦无一毫嗔恨之心故名无嗔恨行焉钟云此中六度不比常途有一人不受法乐便是悭施有一念不护众生便是破戒有一念分别众生便是嗔恨所以谓之圆也种类出生穷未来际三世平等十方通达名无尽行此第四行进度也自他并利顺逆一如菩萨修此当日进无疆矣乃菩萨又修诸精进自第一精进乃至普徧精进共十种精进守此精进直至阿鼻种类尽出生而成佛穷尽未来劫数边际终无一念退恨所以然者为知三世平等性故而行精进也为达十方知一切法界而行精进也夫种类出生即第一心尽未来际即常心三世平等即不颠倒心十方通达即广大心四皆无尽故名无尽行焉贺云随机应感现种类身穷未来际益物无量竖彻三世横周十方此进度也首二句即众生无边誓愿度次二句即法门无量誓愿学一切合同种种法门得无差误名离痴乱行此第五行禅度也夫布施持戒忍辱精进则定相将现矣此菩萨即以一念定心持一切法合同种种法门知诸三昧同一体性即有种种差别不能惑乱一一分明不爽毫发夫定心不能持诸法门是为痴定于诸法门未免差误仍是乱心今也得无差误非离痴乱行而何梵语禅那此云静虑X今离痴是虑离乱是静故属禅度无疑矣则于同中显现羣异一一异相各各见同名善现行此下皆智度也总一智度而开之为五例如六根本惑而开见为五也开此五种甚深般若所以融前五度中万行皆令成智德矣今此一行乃理事无碍智也菩萨既一切合同种种法门使同中不能现异异中不能见同岂为融通智哉夫所谓同者即出世间平等法也所谓异者即世间差别法也今则同中现异于平等法中现差别法则理不碍事而真融于俗矣异相见同于差别法中现平等法则事不碍理而俗融于真矣真俗互融事理双显非善现行而何十住获佛慧心至此以慧为行矣如是乃至十方虗空满足微尘一一尘中现十方界现尘现界不相留碍名无着行此第七事事无碍智也菩萨不但同异互融扩而充之则大小相容一多无碍如是乃至十方虗空满足微尘一一尘中现十方界所谓华藏世界所有尘一一尘中见法界是也界入尘而界不小是小不碍大尘含界而尘不大是大不碍小所谓极大同小不见边表极小同大忘绝境界此由无着方能如是若有一毫执着安得大小互融耶故名曰无着行而智度居二矣钟云着即留碍意无留碍则无着矣三住得无留碍是境不碍心此不X相留碍是境不碍境种种现前咸第一波罗蜜多名尊重行此第八究竟彼岸智也同中现异异中现同小中现大大中现小则种种现前矣夫此种种变现全属般若皆是法界无障碍智融之所以皆达彼岸莫非第一波罗蜜多六度中唯般若最为尊重故名曰尊重行而智度居三矣前五度若无般若皆堕事相惟招果报不达涅槃今五度万行皆借智慧所以行行皆到彼岸诚不易得故华严名为难得行也先德云明明百草头明明祖师意正所谓现前咸是第一波罗蜜多也钟云此位摄上七行前属世谛此属第一义谛如是圆融能成十方诸佛轨则名善法行此第九说法度生智也如上圆融无碍德既同于如来行亦齐于诸佛是则一言一行皆合十方诸佛轨则从其建立究竟利他之教法随诸众生根性应时说法皆令欢喜故名曰善法行而智度居四矣此又摄上八行前自成此成就众生行坐皆成轨则依稀天人师矣一一皆是清净无漏一真无为性本然故名真实行此第十不违实相智也总前二种无碍自利利他诸行又通前五度合而言之一一皆是清净无漏初非贪染于凡外欲有无明一一皆是一真无为并非劬劳于权小肯綮修证所以然者以从性起X修不妨全修即性性乃本然不假权渐修成所以清净不属诸漏一真不堕有为也由无漏则非离妄修究竟成真因也故名真行由无为则非所作行毕竟有实果也故名实行至此则智度圆成而所说所行皆是真实矣通论智度所开五行前二是般若之体以二法界无障碍智乃甚深般若故也次二是般若之用谓波罗蜜乃趋果自利之用佛轨则乃说法利他之用故也末一摄前体用并前五度万行总以销归自性会性归元也此又摄前九行前方便此真实也从三渐次以来俱是无漏至此始得清净耳十行竟此下回向十位也准华严经回向即是发愿良以有行无愿行必茫然有愿无行愿唯虗设故行愿兼资方入如来大涅槃海矣此回向法不过三处谓回向众生回向菩提回向实际也上十住十行出俗心多大悲行劣须济以悲愿处俗利生回真向俗回智向悲使真俗圆融智悲不二是名十回向亦名十愿也阿难是善男子满足神通成佛事巳纯洁精真远诸留患当度众生灭除度相回无为心向涅槃路名捄护一切众生离众生相回向此第一离相回向与次位皆是回向众生也阿难是巳修十行善男子从初行以至第八现尘现界神通巳极无少歉缺至第九行成佛轨则即成佛X事巳至第十行清净无漏则纯洁矣一真无为则精真矣十方备成则界内不为诸有留患界外不为滞空留患而双超世出世间矣以此出而度生正当度生之时不见生之可度而灭除度相焉夫既度尽众生不取度相则回有为行入无为心是回入真因也背生死途向涅槃路是趋向真果也菩萨如是回向之时度脱众生常无休息不住法相是名救护一切众生离众生相也度生而存度相即着我人是添枷带鎻非回向法如南岳大师云三世诸佛一口吞尽何处更有众生可度是真回向也此下四位与空如来藏相应坏其可坏远离诸离名不坏回向此第二不坏回向亦回向众生也由前灭除度相灭者坏也因其可坏而坏之故曰可坏由前离众生相则于众生之四相五蕴皆离故曰诸离今此菩萨坏其可坏并灭除度相亦不存远离诸离并离众生相亦不有既坏其可坏则有不坏者存依然度生事业也葢上位虽度生而不着生相是谓我空此位虽不着相而不妨度生是谓法空此正悲智双运自他二利之中道也有生可度不坏度生之悲故名不坏回向焉钟云前文谓世间可作之法谁为不坏不闻烂坏虗空故曰不坏回向前位无众生可度此位无佛道可求旧註指众生说大牵强X本觉湛然觉齐佛觉名等一切佛回向此下四位皆回向佛道而此位先明智同佛智也在我为本觉智在佛为究竟觉智此菩萨心佛显现觉海澄亭与一切如来心精通同脗合法身平等无二圆满诸佛如是回向我亦如是回向名等一切佛回向焉精真发明地如佛地名至一切处回向此第四至处回向境同佛境也由前本觉精真之体发挥玅用自巳因地心中所含无边境界全同诸佛果地所现无量剎土尽佛境界愿此善根功德之力无所不至名至一切处回向焉贺云一月普现一切水故曰至一切处世界如来互相涉入得无罣碍名无尽功德藏回向此第五无尽回向蹑前二位而成互融也由前所至之处即世界也所等之佛即如来也然曰自觉佛觉自地佛地犹分自他今则融一不分但言世界如来而自他浑具矣于是以世界涉如来则一毛孔中有无量宝剎庄严微玅以如来涉世界则一一微尘内有无量如来转大法轮世界正涉如来时不碍如来即入世界如来正涉世界时不碍世界即入如来如是则佛身佛界各具无量庄严备表无尽功德菩萨住此回向得十种无尽藏所谓得见佛无尽藏见法无尽藏此皆以普贤大行愿为根本华藏世界庄严所显功德名无尽藏功X德回向焉此下三位与不空如来藏相应于同佛地地中各各生清净因依因发挥取涅槃道名随顺平等善根回向此第六平等回向亦回向佛道也菩萨既身土互融则同于佛地此无尽藏中各各出生无尽清净因复依此清净因而证清净果所谓物物灯明智体头头普贤行门如金作器器器皆金善根平等名随顺平等善根回向焉大经云此菩萨或为帝王临御大国威德广被名震天下执持一葢溥荫万方以四摄法摄诸众生此则地中各各生清净因依因发挥取涅槃道也钟云地即二住治地之地但彼方耕治此则成良田矣生清净因如良田中生出嘉禾也真根既成十方众生皆我本性性圆成就不失众生名随顺等观一切众生回向此第七等观回向文似回向众生而实亦回向佛道也前位平等善根即真根也真根既成此根全修即性而此性摄尽众生故十方众生皆我本性然我根既成众生齐成故性圆成就然菩萨虽见自他圆成不妨仍度苦恼众生依旧广行二施愿一切众生皆得成就大功德藏名随顺等观一切众生回向焉前位乃顺自心与佛心平等此位顺自心与生心平等合前则心佛众生三无差别之理彰矣X即一切法离一切相惟即与离二无所着名真如相回向此下三位皆回向真如也前之度生成佛摄尽万法即一切法也离众生相同本来佛离一切相也此菩萨惟即与离二俱无着不着即者超乎有也不着离者超乎空也双超空有则中道矣惟真如以无着为相故名真如相回向焉足见入理转深矣贺云前云远离诸离者离之极也此则离亦不着矣七住云无着者不着于有为也此则无为亦不着矣此下三位与空不空如来藏相应真得所如十方无碍名无缚解脱回向此第九解脱回向也前位离即双离名真如相若着真如相则又为真如相缚矣此菩萨併忘其如相名真得所如既真得所如则处处皆如更有何碍十方法界安往而不自在哉以元无有缚亦无有脱故名无缚解脱回向焉葢前位是理无碍此位即理事事事二无碍也性德圆成法界量灭名法界无量回向此第十无量回向也由前无着获性德之全体无碍获性德之大用体用备具故性德圆成体无不徧用无不周是以一尘一毛皆等法界无复限量量灭即无量也葢前虽如是犹在法界量里尚未尽销其限量今则根根尘尘周徧法界则限量情忘不堕诸数故名法界无量回向焉准以三德无X着即般若无碍即解脱而无量即法身矣合十向而言之一悲不碍智也二智不坏悲也三本玅合觉也四因果同地也五依正互融也六性修双即也七自他同根也八即离双超也九真俗自在也十体用圆极也所以华严说位至此动地雨华诸天歌赞于乎盛矣十回向竟此下明四加行若据别教前三名资粮位资谓资具粮谓粮食谓所积既多所适必远如适千里者必三月聚粮故假十住以成其内德十行以成其利他德十回向以成其自他互融之德万德既备可入圣域然而犹有微碍于此故复立加行位自非世尊洞悉奥密孰能辨之故唯识论云现前立少物谓是唯识性以有所得故非真住唯识言少物者即微碍也此中则借别名圆名虽同而实不同以别教之初地仅与此之初住齐葢圆教初住即断一品无明从二住至十住各断一品无明与别教十地齐次从初行断一品无明与等觉齐次入二行与玅觉齐从三行以去别教之人尚不知其名字何况伏断以别教但破十一品无明故也是知圆凡巳超别圣况四种玅圆加行乎然唯识四种加行位各有能发定所发观及所观法今详此经都无此意但以心佛二字对辨成四位而巳故不同也问此经佛判六十圣位何同唯识复分凡圣耶答与夺同别二俱无碍若约圆初顿悟X本佛故与其同是圣位若甄别浅深则信解之视真修不妨有凡圣之别但此圆凡巳超别圣远矣阿难是善男子尽是清净四十一心次成四种玅圆加行此明加行为入地之胜进也阿难是修圆通善男子从干慧一以至信住行向各十既尽是清净四十一心矣然十信似修而实但满其信心三贤似修而实但极其解心皆非真修也今信满解极将入真修故次第而成四种玅圆加行焉不徒曰加行而必曰玅圆者以小乘通教皆有四加而非玅非圆故持标玅圆以显非寻常加行焉前文云欲真巳非真真如性三渐次是欲真之念初起从真玅圆重发真玅是欲真之念再起今四加行是欲真之念三起至初地而欲真之粗念断至八地而欲真之细念亦断至玅觉而欲真最细之念永断矣华严以三贤为差别因地上为平等因通议依之谓四加行乃是遣差别因相极是即以佛觉用为巳心若出未出犹如钻火欲然其木名为煖地前云觉齐佛觉但是发愿希求犹有觉在未能浑佛觉而为巳心至是将趋圣果即用佛觉为巳因心复加功行以求正证然佛见未忘欲浑而未能即浑故若出未出喻如钻火欲然木而犹未然但有煖相而巳故名煖地此位佛即是心也龙牙X云学道如钻火逢烟且莫休直待金星现归家始到头即此谓与又以巳心成佛所履若依非依如登高山身入虗空下有微碍名为顶地前云地如佛地亦是发愿希求未能即巳心而成佛所履至是始以巳心成佛所履然巳见未忘故若依而不可谓之依喻如人登高山身虽入于虗空而脚根点地尚有微碍未能挟日月而游八表故名顶地此位心即是佛也心佛二同善得中道如忍事人非怀非出名为忍地总前二位即心即佛则心佛二同矣然曰用曰成犹存二相非中道也至此则全心是佛全佛是心而不偏于二边为善得中道然谓之善得而尚非真得如忍事人既能容忍非如常人之怀恨然尚存忍受亦非如至人之顿忘其于所忍之事将忘未忘比于忍地菩萨将证未证故名忍地此位即心即佛也数量销灭迷觉中道二无所目名世第一地前云善得中道虽心佛不分而有心有佛因果位别皆是数量至此则心佛两融而数量始销如迷中道者即是未觉位中之因心觉中道者即是大觉位中之果智数量既销则下不见自心上不见佛智而迷觉中道二无所目葢有迷有觉世人尚可指目不名超出今数量销迷觉尽中道忘高出X乎世人之上故名世第一地所谓只有天在上更无山与齐矣若进而登地方名出世超乎玅觉又名出世第一也此位非心非佛也南泉云莫认心认佛设认得是境古人唤作所知愚马大师云不是心不是佛不是物皆谓此也唯识四加则空有二相未除此则心佛二相未尽故曰借别名圆也贺云世间如尘出世间如虗空有迷有觉粗尘也中道微尘也二无所目隣虗尘也过此位便出世间如析隣虗便是虗空矣此下明十地也地有二义一者成实葢地以坚实为体故也二者发生葢地以发生为因故也良以非住不能成德非积德不能自利非自利不能利他故众德既成神通巳就大愿巳满之后复立四种玅圆加行以淘汰情量必使心佛两忘纤毫不立中道不存然后登地谓蕴积前法至于成实一切佛法依此发生也据前文以果地觉为因地心则自发心住以至等觉皆属因地究竟玅觉方为果地矣问既圆教初住以至等觉皆是分断无明分证真理何故至此复用四种加行而后入地耶答若以顿悟言则因该果海果彻因源初发心时便成正觉何分阶级若以修证言十地既称真修显地前皆是似修佛位既是真证显十地亦是似证是则初心究竟理虽顿同而历位浅深序而不乱圆融行布两不相碍矣又按圣位本文二住即X名治地而以前玅心履以成地又回向第四云精真发明地如佛地至四加行位位真地此皆因地也葢地亦训阶良以十地方是真因而地前说地乃此真因之阶地也今此十地应亦果地摄矣然佛地方是真果则此十地乃进证真果之阶地也阿难是善男子于大菩提善得通达觉通如来尽佛境界名欢喜地阿难是善男子由前四种玅圆加行则心佛两忘中道不立方得超出世间入佛真境于无上菩提三有众生出世二乘以所知心不能测度者不惟通达而且善得通达之葢实证亲见而非同文字比知矣何谓通达即自心本觉与佛心玅觉圆融无二而觉通如来由一佛以至百千万亿恒河沙佛尽其境界皆此觉所通焉于是大喜徧身名欢喜地以念诸佛故欢喜念诸佛法故欢喜乃至入一切菩萨平等性故欢喜也异性入同同性亦灭名离垢地此明第二地也由前觉通如来则是断九界异性而入平等佛性名异性入同若但证此平等佛性而尚未能忘则佛境当情亦是清净觉心中一点微垢故将此同性亦复灭除方得离垢清净葢异性是浊边垢同性是净边垢故须双离而后名为离垢地也良以四加中非心非佛数量销灭方是异性入同此复将此同性X亦灭进证离垢亦见增胜而成二地圣位矣按华严金光皆表离诸破戒之垢旨似颇异不必强同也钟云唯识此地证最胜真如断邪行障至此戒圆满矣金刚心然后定圆满玅觉位然后慧圆满净极明生名发光地此明第三地也前位方以离垢未至离离今复将离垢之离亦复远离是为净极净至于极则真觉显露是为明生譬如古镜离垢之后更加拂拭则愈见光明自然之理也今生佛异同情垢细障既净无余则本有照用自显洩而不容遏秘所谓净极光通达也由此明生故名发光地焉此即内莹发光也明极觉满名𦦨慧地此明第四地也前位明生如火始然未至明满今则如火炽然成大勐聚微细惑障皆所烁绝以称性而觉故曰觉满而名𦦨慧地焉不曰慧而曰𦦨慧者表如𦦨之慧有烁绝之胜用也此所谓明极即如来也钟云前煖地譬如钻火欲然其木至三地则火出此地则木然矣一切同异所不能至名难胜地此明第五地也夫地前智名异地上智名同若有异可及则凡情可胜有同可及则圣解可胜今由净而明由明而满则凡情圣解皆巳烁绝一切异X同远离之久杳不相及故不能至至且不能孰能胜哉名难胜地贺云二地同异双离止约众生与佛菩萨三平等性此则总该一切法也约体如空有约相如垢净约谛如真俗约道如中边约位如权实约教如世间但是一切同异缘影悉皆烁绝逈不相干所谓生灭既灭也向后寂灭现前总从此始谁能胜之无为真如性净明露名现前地此明第六地也夫自地前加功用行由贤希圣乃至入地销异灭同明生觉满由是逈超同异而有为功用最胜最极无能胜者至于极尽有为则无为真如性方显现故以现前名地焉圆顿人发心即顿悟真如玅性然五住未破心垢未除其于真如尚属比知岂即亲证今由似修而历真修极尽有为功用将至无功用行故于斯地无为真如方始显现然而真如全体大用尚在第八九地此地方到无为始显真如而巳贺云此位正是寂灭现前尽真如际名远行地此明第七地也前位真如方得显现尚未全彰况能行尽此则尽其边际寻常望之而不见其涯穷之而不测其量者今则徧界徧空无不呈露不但现前而巳夫真如现前分证则局尽际乃远逈超极造故以远行名地焉葢尽际之际乃无际之际X理既无际行岂近乎前云五阴六入等皆如来藏玅真如性乃至七大一一周徧法界此真如本际也唯此菩萨能尽其量前地尽佛境界是通达之尽此尽真如际是具足之尽也一真如心名不动地此明第八地也前位既尽其际此位全得其体巳心佛心二俱圆泯惟一真如本心即一真如法界根身器界一尘一毛皆是真如本体自违现业中所获无生法忍至此方得亲证所谓彻法底源无动无坏故名不动地焉动即变也如理精真一无变异也此与前位之分在有功用无功用异耳发真如用名善慧地此明第九地也前位巳得真如全体此位乃发真如大用前位一尘一毛皆同真如周徧法界此则一一互摄互入即徧即包自干慧以来至此方名善慧以初证得法界无障碍智也华严名此菩萨具四无碍智作大法师演说无量阿僧祇句义故名发真如用余谓说法固亦可以说为发用然亦是大用中一用耳大用不遗说法而说法岂尽大用耶问七行之尘界互现五向之依正互涉与斯何异答七行方有是行五向方有是愿未至亲证故不同也阿难是诸菩萨从此巳往修习毕功功德圆满亦目此地名修习位X此通结前位也诸之一字似通指上位然佛于四加前总结过四十一心显彼是修位前诸方便心矣此之诸字但宜从四加以至九地也阿难是四加九地菩萨从此位以往之前自四加至六地修习毕功自七地至九地功德圆满然总而目之自此地以前通名修习位焉自此而后则修意少而证意多矣慈阴玅云覆涅槃海名法云地此明第十地也夫慈心如阴玅智如云是菩萨之因德也涅槃海是如来之果德也菩萨至此悲如阴而无不庇润智如云而无不充满悲智双圆切隣佛果故直覆涅槃大海而名法云地焉法即双含悲智也云则该摄夫阴也葢前位非无智无悲至此而称合涅槃无少歉阙斯为胜耳然不曰称合佛德而曰称合涅槃者恐其滥于等觉也十地竟按华严四八九十地位皆同斯经住位吴兴据此遽抑华严为别岂斯经超越华严耶何十住同彼之十地也答华严重行布此经重圆融圆旨一摄一切则初住即应摄初行初向初地如是乃至十住即应摄十行十向十地若此则应十十各同何止住地四位之同耶贺云通前诸位第一渐次为净秽关第三渐次为真妄关七信为生佛关初住为迷觉关十行初回向乃有为无为关入地为世出世关X如来逆流如是菩萨顺行而至觉际入交名为等觉此明等觉位也夫由干慧以至十地皆菩萨所用以趋果海也若如来者巳先证入玅觉果海无复进取但不舍众生倒驾慈航逆流而出而此菩萨进取未竟方趣果海顺流而入于是始觉与玅觉两际之处分剂正齐故曰入交初之干慧未与如来法流水接此之入交正与如来法流水接矣譬如入海採宝者前商巳得诸宝逆流而出到于海门后商方以进取顺流而入亦到海门二船恰齐但前商船头向外而后商船头向内耳以其觉际入交名为等觉谓始觉等于玅觉也至此则与佛无间真所谓空觉极圆空所空灭者与璎珞经云等觉照寂玅觉寂照此二位所由分也愚按寂照即诚明也照寂即明诚也自诚明谓之性自明诚谓之教全同此意但设教有世出世之殊耳阿难从干慧心至等觉巳是觉始获金刚心中初干慧地此结显得慧仍别开一位也诸家于此或但合入等觉若但取五十五位则合之为是若取单复十二及六十圣位则开之乃宜也阿难从前初干慧心历五十四位至等觉巳是虽等觉位也仔细详之乃始获金刚心中初干慧地而巳前之干慧巳用金刚心断异相无明巳得一分光明显露如初生月至此亦用金刚后心断生相无明始得光明X圆满如望夜月然前之干慧以未与如来法流水接此之干慧以未与如来玅庄严海接故俱名干慧也以易卦喻之初干慧如复卦一阳初复也十住如临卦十行如泰卦十回向如大壮卦十地如夬卦至等觉后之干慧如干卦至此则阴尽而阳体全矣通议云始终干慧二地从古解者不一学者难凭但未观佛法源头耳以九界众生因三种流召五住烦恼感二种生死五住者欲爱住地色爱住地无色爱住地见一切住地无明住地三种流者欲流有流无明流前四烦恼为欲流有流感分段生死此在初信巳断无明住地名无明流感变易生死至佛果乃断以此证之则前干慧地乃用金刚心先断欲有二流出分段生死故曰欲爱干枯根境不偶现前残质不复续生如澄浊水沙土自沉清水现前名为初伏客尘烦恼其无明流从入信以来即志断之但无明深厚故历五十四位直至等觉后心生相无明才干故曰是觉始获金刚心中初干慧地五住究尽二死永亡乃入玅觉出变易生死所谓去泥纯水名为永断根本无明此明文的证也然虽位有始终而观无先后以行力深浅为次耳钟云通议云初干慧地所谓清水现前名为初伏客尘烦恼此干慧地所谓去泥纯水名为永断根本无明甚得经旨旧註此处添出未与如来玅庄严海接公抗觉际入交X之语矣如是重重单复十二方尽玅觉成无上道此明如来极果也如是等位一干二信三住四行五向六煖七顶八忍九世十地十一等十二金重重相因其中干煖顶忍世等金皆一名一位为单也信住行向地皆一名多位为复也单七位复五位总单复共十二位皆名为因皆以趣果至此则因圆果满方收成功一剎那间证入玅觉而成无上正真之道矣所谓玅觉者其体不越三如来藏其用不越四义四相但圆顿初心虽与如来同一觉道而本始未一能所未忘未能尽玅乃至等觉亦但能齐而尚未能一今则十玄德相十玄业用一时具足而穷玄极玅不可思议矣谓之无上者等觉以前皆以前位为下后位为上则知因中诸位莫不有上斯位则证极而无复加上也又前世第一地是世间无上此则出世间无上也因该果海果彻因源斯为至极矣乎必曰单复十二者由前十二类生穷十二变为一旋复故修因证果亦有单复十二也钟云干慧之单次以信住行向之复后又次以四加行之单此单后又次以十地之复此复后又次以等觉之单乃至玅觉单复相间故曰重重是种种地皆以金刚观察如幻十种深喻奢摩他中用诸如来毗婆舍那清净修证渐次深入X此总明诸位功夫也从上因地果地是种种地皆用金刚宝觉断惑之利器观察如幻十种深喻所谓观一切业如幻一切法如𦦨一切身如水中月玅色如空玅音如响诸佛国土如干城佛事如梦佛身如影报身如像法身如化不但有为法皆空即无为亦如梦幻故曰深喻也既观此十种深喻即于奢摩他自性本定之中用诸如来毗婆舍那清净修证奢摩他乃微密观照也毗婆舍那即如幻三摩钵提也此金刚宝觉即是二者更非他物用此观察故能从性起修从修得证渐次深入而圆成玅禅那矣汝问得成菩提玅奢摩他三摩禅那其工夫次第大略如此贺云上文只是陈列位次若不开示下手工夫如数他宝身无半文故此段直指通修法门见得彻前彻后只用金刚如幻三昧观察深入而巳观察根尘如幻便入干慧观察干慧如幻便入十信乃至观察等觉如幻便入玅觉故曰渐次深入也又云此段最是噄紧指示处下自凡夫上至等觉皆可通修故观音自陈圆通首曰如幻金刚三昧文殊选择圆通亦曰宣说金刚王如幻不思议佛母真三昧世尊于五十五位之后复将此段作一总结正如绣出鸳鸯复度金针真一片婆心也阿难如是皆以三增进故善能成就五十五位真菩提路作是观者名为正观若他观者名为邪观X此归重初心欲人下学而上达也阿难我言真因玅果历历如是汝得无薄三渐次为粗浅而不足循乎不知如是种种又皆本于三种增进修行渐次用此三增进故能善成由信以至等觉五十五位真正菩提之路不取两干慧者路而非真也不取玅觉者家而非路矣然则增进渐次之功葢可少乎哉吾愿汝之作是观也葢作是观者名为正观而直趣菩提矣若他观者名为邪观而去菩提远矣是知圆教之外三乘所修皆属邪观岂必叛道而后谓之邪哉贺云五十五位始干慧终十地也近交光法师作正脉尚沿孤山之讹将三渐次强配十信而以十信为初住开出无论擅更佛语可笑之甚且如此则谓真菩提路止四十五而巳安得五十五位耶此一大科其于经题四实法中正属诸菩萨万行说玅禅那令知历位圆证巳竟初科中证道分竟尔时文殊师利法王子在大众中即从座起顶礼佛足而白佛言当何名是经我及众生云何奉持佛告文殊师利是经名大佛顶悉怛多般怛罗无上宝印十方如来清净海眼亦名救护亲因度脱阿难及此会中性比丘尼得菩提心入徧知海亦名如来密因修证了义亦名大方广玅莲华王十方佛母陀罗尼呪亦名灌顶章句诸菩萨万行首楞严汝当奉持X此说经名也正宗未终而遽结经名者由初示密因次开修证而卒乎极果则经之正范毕矣向后经文虽尚属正宗特助道而巳故不妨于此处结经也初以阿难当机者欲进多闻人于大定也终以文殊请名者表总持全经非根本大智不可也尔时文殊师利法王子白佛言敢问如来当何以名是经乎既得其名而我及众生云何奉持而不失乎佛告文殊师利言汝问经名是经名为大佛顶以无相可见故诸佛所证最上顶法故曰大白伞葢覆被一切众生故曰无上宝印森罗及万相一法之所印故曰十方如来清净海眼圆照法界不遗一物故此约理智立名也亦名救护亲因亲即阿难因即登伽以无畏光明秘密神呪能脱诸难令彼得菩提因心而入徧知果海故此依功用立名也亦名如来密因修证了义是诸佛所修所证正因正果无不圆满故此约人法立名也亦名大方广玅莲华王以体相用三清净本然周徧法界因果交彻无不自在故即此一名华严法华二题合见矣又十方佛母陀罗尼呪出生一切诸佛总持一切诸法故此约显密立名也亦名灌顶章句此经从灌顶部中流出故诸菩萨万行首楞严以修此定于一心中具足万行究竟坚固故此约教行立名也当知此经显密理智教行人法功用无不包容以具有如是种种功德故有种种X名目诚无上甚深微玅法百千万劫难遭遇者汝当谨守奉持而勿之有斁矣说是语巳即时阿难及诸大众得蒙如来开示密印般怛啰义兼闻此经了义名目顿悟禅那修进圣位增上玅理心虑虗凝断除三界修心六品微细烦恼此叙当机获益也世尊说是语巳即时阿难及诸大众得蒙如来开示秘密心印莫非无外之心清净之体普覆之用是大白伞三字可以收尽全经故曰般怛罗义兼闻此经五种名目皆诠理直指之了义而非不了义是则如来真切为人之指举密称显见皆无余蕴矣于是顿悟禅那修进圣位一阶一级渐渐增上极于玅觉而止此时心虗虑凝全经朗彻毫无疑惑而于小乘分三界九地地各九品以修心者巳断除欲界前六品微细烦恼而得证二果焉若断欲界后三品即证三果断上二界各九品即证四果乃阿难备闻全经但进二果者亦见多闻之劣不如进修无漏之胜也三界九地者欲界共一地色界四禅分四地无色界四空分四地地各九品共九九八十一品思惑也初科中结经分竟第一大科无始菩提涅槃根本竟此下明第二大科无始生死根本也自初卷至此X虽真妄互明其正意皆是发明无始菩提涅槃元清净体不生灭性为本修因而证不生不灭之果此下则广明生灭为因而感生灭之果也由初卷云一切众生从无始来种种颠倒业果自然如恶叉聚故有别明诸趣一科又云诸修行人不能得成无上菩提乃至别成声闻缘觉及成外道诸天魔王又魔眷属故有详辨魔境一科此皆因地不真果招纾曲是初修心人最紧极要故详明之令人披沙拣金不误认瓴甋为璠玙也此后诸文仍是正宗即从座起顶礼佛足合掌恭敬而白佛言大威德世尊慈音无遮善开众生微细沉惑令我今日身心快然得大饶益世尊若此玅明真净玅心本来徧圆如是乃至大地草木蝡动含灵本元真如即是如来成佛真体佛体真实云何复有地狱饿鬼畜生修罗人天等道世尊此道为复本来自有为是众生妄习生起此问七趣生起之因也正文止有六趣以等字该僊故曰七趣也时阿难即从座起顶礼佛足合掌恭敬而白佛言大威德世尊能折能摄教诲不倦善能开此众生五十五位所断微细沉惑我虽不能顿断一超直入然闻此慈音令我快然亦得断除六品思惑而得大饶益焉然我犹有请者世尊若此玅明真净玅心本来周徧圆满至一切处则X一切无情有情咸与如来同一清净宝觉乃至大地草木之无情蝡动含灵之有情其本如性具之理应即是如来修成之实体矣既佛体真实真不杂妄云何复有地狱饿鬼畜生修罗人天及仙异类杂形各各差别耶世尊夫此种种各道复从何出为即清净体中本来自有耶抑亦众生无始妄想习气之所发起耶此问亦类清净本然云何忽生山河大地之义也世尊如宝莲香比丘尼持菩萨戒私行婬欲妄言行婬非杀非偷无有业报发是语巳先于女根生大勐火后于节节勐火烧然堕无间狱琉璃大王善星比丘琉璃为诛瞿昙族姓善星妄说一切法空生身陷入阿鼻地狱此诸地狱为有定处为复自然彼彼发业各各私受惟垂大慈开发童蒙令诸一切持戒众生闻决定义欢喜顶戴谨洁无犯此详问地狱也七趣虽皆障碍而地狱尤极苦处更当谨戒是以复详问之也世尊如宝莲香比丘尼持戒行婬既犯婬戒谓婬非杀盗比又复谤戒才发是语即受身火烧然之现报堕无间狱之生报又如琉璃大王善星比丘两人一则挟宿嫌而诛释种一则拨因果而说法空以业力强胜俱生身陷入阿鼻狱中犯婬犯杀犯妄语各堕地狱如此此诸地狱为复本来自有定处而别业同报乎为复自然因彼彼造业故各各私受而别业别报X乎惟愿垂大慈悲开发我幼童蒙昧之人令诸持戒众生修人天二乘者闻决定不爽之义咸欢喜顶戴而谨洁无犯也佛告阿难快哉此问令诸众生不入邪见汝今谛听当为汝说阿难一切众生实本真净因彼妄见有妄习生因此分开内分外分此总明内外二分为七趣之因也佛告阿难汝今所问极惬我怀快哉此一问也葢犯婬无报法空无果皆显然邪见即琉璃为嗔心所蔽不复知有恶报亦隐有邪见主宰于中令因此问今诸众生惧报持戒不堕邪见问岂不快也汝今谛听我当为汝说矣阿难一切众生实是本来真净无诸妄染由迷此真净心遂起妄见因有妄见复生妄习由惑业为因遂分内外二分内分者情也由情动于中从躯殻起念也外分者想也由想缘于外从胜境起念也虽情想不同胜劣有异总之皆属一虗妄耳阿难内分即是众生分内因诸爱染发起妄情情积不休能生爱水是故众生心忆珍羞口中水出心忆前人或怜或恨目中泪盈贪求财宝心发爱涎举体光润心着行婬男女二根自然流液阿难诸爱虽别流结是同润溼不升自然从坠此名内分X此别释内分也阿难何谓内分内分者分内也以情爱是众生分内所有故曰内也由最初对境起着为爱染因诸爱染躭恋不舍为妄情情积不休惯习深厚潜滋渍浸能生爱水遂无往无不流矣举事验之是故众生忆珍羞而水出想前人而泪盈贪财宝而体润着行婬而流液皆爱染之所致也阿难所爱之物虽各各不同然皆令固结不解则爱心无异以情爱属水故流下而凝结润溼不升自然下坠而为三涂之因所以立名内分也阿难外分即是众生分外因诸渴仰发明虗想想积不休能生胜气是故众生心持禁戒举身轻清心持呪印顾盻雄毅心欲生天梦想飞举心存佛国圣境冥现事善知识自轻身命阿难诸想虽别轻举是同飞动不沉自然超越此名外分此别释外分也阿难何谓外分外分者分外也以胜气非众生分内所有故曰外也初闻圣境发心希望如渴之仰水想极神驰意常超越如天外真人之想想久观成益增而为胜气遂无往而不达矣举事验之是故众生持禁戒而举身轻清持呪印而顾盻雄毅欲生天而梦想飞举存佛国而圣境冥现事知识而自轻身命皆胜气之所召也阿难所想之境虽各各不同然皆令轻举不沉则胜气无异以胜气属火故轻举而上升超越不坠而X为上界之因所以立名外分也阿难一切世间生死相续生从顺习死从变流临命终时未舍煖触一生善恶俱时顿现死逆生顺二习相交上明情想为七趣因此下明情想所招果也阿难一切世间众生从无始来生死相续莫不贪生是生则顺其习也莫不恶死是死则变其所顺之流所谓游魂为变也当其临命终时尚未舍其煖触现阴之末中后二阴之初此时死之逆与生之顺二习相为交际葢生交于死矣于斯时也一生所作善恶之业俱时顿现随其情想轻重而感变焉一说死逆生顺二习相交者言作恶人生顺而死必逆作善人生逆而死必顺如作恶人生时爱女色之乐任情纵意及其死也纵有金车玉女现前皆拂其意若作善人生时逆女色之乐及其死也则金童玉女以迎之皆顺其意故善恶二习逆顺相交也故知心作天堂心作地狱矣纯想即飞必生天上若飞心中兼福兼慧及与净愿自然心开见十方佛一切净土随愿往生情少想多轻举非远即为飞仙大力鬼王飞行夜叉地行罗剎游于四天所去无碍其中若有善愿善心护持我法或护禁戒随持戒人或护神呪随持呪者或护禅定保绥法忍是等亲住如来座下此明想多情少者生逆而死顺也试以情想轻重X之分言之彼纯想者心注于飞其死也必生天上卜居于天而非暂游于天也葢三界诸天皆想心所感其间有兼修六度有福有慧或心想佛国而有净愿者则生天时自然心开见十方佛一切净土皆得随愿往生焉如想念西方而生西方之类是也是又愈于生天矣次则情少想多者则轻举而非远竖不越四天横不出轮围也等而分之一情九想即为飞仙二情八想为大力鬼王三情七想为飞行夜叉四情六想为地行罗剎是等皆游于四天所往无碍然暂到而巳不同生者得常居住也其中若有发善愿存善心誓愿护持我法或护戒而随持戒人或护呪而随持呪者或护禅定而保绥无生法忍是等则亲住如来座下如八部之类是也是又愈于游四天矣飞仙如此土许旌阳之类大力鬼王而护持禁戒如此土关壮候之类夫往生净土诸佛所赞而此以属之纯想尚未离乎七趣者何也葢此经所重惟在耳根圆通而余皆简斥故不取往生也情想均等不飞不坠生于人间想明斯聪情幽斯钝若乃五情五想是情想均等者斯则上不在天而不飞下不在地而不坠参于天地而生人间矣由其五想也想属于明故半聪焉由其五情也情属于幽故半钝焉然则上智下愚最初皆是情想均等聪钝皆具由彼想明益进则聪者愈聪遂成上X智若情幽日进则钝者愈钝遂成下愚故知人所具者皆半明半暗若暗者习明则反暗为明明者习暗则反明为暗此聪钝智愚之所由分也可破此方性善诸说之纷纷矣情多想少流入横生重为毛羣轻为羽族七情三想沉下水轮生于火际受气勐火身为饿鬼常被焚烧水能害巳无食无饮经百千劫九情一想下洞火轮身入风火二交过地轻生有间重生无间二种地狱纯情即沉入阿鼻狱若沉心中有谤大乘毁佛禁戒诳妄说法虗贪信施滥膺恭敬五逆十重更生十方阿鼻地狱循造恶业虽则自招众同分中兼有元地此明情多想少者生顺而死逆也自人道而下又有情多想少者如六情四想则流入横生重而在下者为毛羣轻而在上者为羽族皆横生也七情三想则沉下水轮生于火际受气勐火而生为饿鬼身常为火烧或得水饮亦化为火故水能害巳无食无饮经百千劫方能脱焉若八情二想生有间狱九情一想生无间狱是二种地狱虽分轻重皆下透火轮入风火二交之地苦不可言矣然犹未极也若纯情无想则坠入阿鼻大无间狱矣然劫坏犹有出期也若沉心中兼谤大乘教法如此方傅奕之类或毁佛禁戒如宝莲香比丘尼之类或诳妄说法如善星比丘之类乃至无功而虗贪信施无德而滥膺恭敬以及五逆十重不通忏悔X之罪则此方虽坏更入十方阿鼻永无出期可不畏哉汝问此诸地狱为有定处为各私受乎夫循其所造恶业虽是自作自招若论别造同受则众同分中本有元地即所谓定处也故知七趣皆以情想为因若不着于情则三涂空不着于想则天堂空情想俱空虽在人间宛然净土是则七趣有元地而净土亦有元地也故曰此心能坏一切能成一切心作天心作人心作鬼神畜生地狱皆心所为若了心外无法即无一法当情一切皆是解脱矣所以阿鼻依正常处极圣之自心而诸佛法身不离下凡之一念也贺云当知众生业力实各变一地狱但共在一处有似同境耳此下详示升坠因果也上科示情想为升坠之因自胜向劣清浊虽殊要之皆为系缚三界之羇锁非解脱世间之法故总属于惑此科所言因果自劣向胜应即是业与苦也诸天虽乐而亦坏行二苦所摄故不出三途也阿难此等皆是彼诸众生自业所感造十习因受六交报此结上略说以起下详明而先明地狱趣也言此等者以二劣相接语势就便故蹑之以起也阿难如我所言此等地狱非由天造非出地设亦非人与乃是彼诸众生自造之业所感召而生自作自受而分毫不爽耳何谓自业众生所造有十习之X因焉一婬二贪三慢四嗔五诈六诳七冤八见九枉十讼是也何谓所感众生所受有六交之报焉眼耳鼻舌身意各交五根是也按十习因若以十恶收之婬正身三之一也瞋冤即杀也诈诳即盗也诳又摄妄言绮语两舌之三也枉讼又摄两舌恶口之二也贪瞋即意三之二见则痴分所摄也是则身三口四意三无不周备矣六交报者六根交起恶报如眼造业余五为助至受报时亦徧及也云何十因阿难一者婬习交接发于相磨研磨不休如是故有大勐火光于中发动如人以手自相磨触煖相现前二习相然故有铁牀铜柱诸事是故十方一切如来色目行婬同名欲火菩萨见欲如避火坑此详明十因而先明婬习因果也恶业起于情惑而婬为情惑之最故前后皆首明之也总征云我谓众生造十习因受六交报云何谓之十因乎阿难第一婬习试即日用所习之因以明之夫婬习交接染心会合发于相摩贪求触乐研磨不休自耗其精则有大勐火光于中发动葢水竭火然自然之理于其生也尚有消渴内热等疾而死可知矣设喻以验之如人以手自相摩触则煖相现前则摩之发火可知也试言死后所感之报夫发于相摩业习也研磨不休种习也业习所以薰种种习所以办果由此二习交炽故死后有铁牀铜柱X种种焚烧之事则知昔之锦衾角枕即今日铁牀之基昔之相交搂抱即今日铜柱之媒因果相符不爽毫发果若道念同乎情念则婬心化为智火如乌刍瑟摩者何铁牀铜柱之有哉婬习之感果如此是故十方如来名色名目此行婬之事同名欲火言不染则巳染则必至焦头烂额也菩萨见此婬欲如避火坑言不堕则巳堕则必至丧身失命也毒哉火也是如来之所诃菩萨之所避人当敬畏佛戒而勉学菩萨世世生生勿自投于火坑矣钟云二习温陵以能所释之极是葢上云交接云相摩此云相然皆能所之境也二者贪习交计发于相吸吸揽不止如是故有积寒坚冰于中冻冽如人以口吸缩风气有冷触生二习相陵故有咤咤波波罗罗青赤白莲寒冰等事是故十方一切如来色目多求同名贪水菩萨见贪如避瘴海此详明贪习因果也二者贪习交相算计如握牙筹钻李核简发而栉数米而炊之类发于相吸揽取为巳有贪吸属水吸揽不巳结水成冰如是故有积寒坚冰冻冽之境于生前巳具此理矣取喻明之如人以口吸缩风气则有冷触生焉亦自然之理也由此二习相陵业习起贪主于侵取种习起苦竟以夺欲故死后有咤咤波波罗罗忍寒之声青赤白莲寒冰之色如是等事若使努力向前X打开自巳宝藏则取之无尽用之不竭何用交计哉贪习之感果如此是故十方如来色目多求同名贪水谓多求之人愈得愈为不足必溺死而后巳也菩萨见贪如避瘴海海巳可避何况更有瘴疠之气不尤可惊避乎贪利如此而余贪可知矣三者慢习交陵发于相恃驰流不息如是故有腾逸奔波积波为水如人口舌自相绵味因而水发二习相鼓故有血河灰河热沙毒海融铜灌吞诸事是故十方一切如来色目我慢名饮痴水菩萨见慢如避巨溺此详明慢习因果也三者慢习交相欺陵发于有所倚恃如倚财倚势及倚文学才艺之类既有所恃故陵人傲物不肯相下殊不知是法平等无有高下一慢生而趾高气扬心亦荡矣于是若后波之陵前波而驰流不息故其生前巳感腾逸奔波积波为水之境所谓平地波涛也如人以舌根绞其上腭则口水津津流出亦同此好上人者感水报之理耳由此二习相鼓如风之鼓物上腾不巳故死后有血河灰河热沙毒海融铜灌吞之事皆水类也慢习之感果如此是故十方如来色目我慢名饮痴水西土有水饮之则痴若此方之贪泉也菩萨见自心之慢如避巨溺溺者以水兼泥易陷难拔之处巨溺益可畏矣合论云滔天之浸出于涓滴岑楼之木发于毫末其始于甚微而终X于不可御故圣人于所习多慎之习气之难除虽亲奉世尊如阿难者尚有婬习于说法会常谛视女人如毕陵迦婆蹉有慢习唿恒河神女为小婢是皆果位圣人其折伏婬慢尚有余习况众生乎故所习不可不慎也四者瞋习交冲发于相忤忤结不息心热发火铸气为金如是故有刀山铁梱剑树剑轮斧鍼鎗锯如人衔冤杀气飞动二习相击故有宫割斩斫剉刺槌击诸事是故十方一切如来色目瞋恚名利刀剑菩萨见瞋如避诛戮此详明瞋习因果也四者瞋习交冲彼此抵突发于互相忤逆结而不息积久转盛夫心属火气属金以心火而铸气金火愈盛而金愈刚如是故有刀山铁梱剑树剑轮斧钺鎗锯如修罗之雨皆成刀鎗亦感招之理也即喻騐之如人衔冤欲伸则杀气飞动望气者能见其相矣以此二习相击故死后有宫去势割劓鼻斩断首斫断臂剉其骨刺其肉槌击其身体如是诸事若能随顺众生即是随顺觉性瞋火一除气金不铸安所容其忍哉瞋习之感果如此是故十方如来色目瞋恚名利刀剑谓触之即死犯之即伤也菩萨见瞋如避诛戮诛戮也而可不避乎五者诈习交诱发于相调引起不住如是故有绳木绞校如水浸田草木生长二习相延故有杻械枷锁X鞭杖挝棒诸事是故十方一切如来色目奸伪同名谗贼菩萨见诈如畏豺狼此详明诈习因果也诈即小随之谄为罔他故矫设异仪险曲为性也五者诈习交为诱哄发于相调相弄以谄言勾引引起不住惟识机巧而诱人入其绻缋若绳缚木禁索绞校锢使不得脱故生前巳感绳木绞校即喻騐之行谄诈者必浸渍之久令人不知不觉入其彀中正如水浸田草木滋蔓也以此二习相引故死后则有杻械枷锁鞭杖檛棒等事若使日用间直心直口则如来果海可以直进安有如是之缠缚哉诈习之感果如此是故十方如来色目此奸诈巧伪同名谗贼谓以谗言伤正喻之如贼也菩萨见自心之诈如畏豺狼葢豺狼能卜事出必有获狙诈诱人百发百中亦犹是也夫豺狼也而可不畏乎六者诳习交欺发于相罔诬罔不止飞心造姦如是故有尘土屎尿秽污不净如尘随风各无所见二习相加故有没溺腾掷飞坠漂沦诸事是故十方一切如来色目欺诳同名劫杀菩萨见诳如践蛇虺此详明诳习因果也上习主于浸引欺习主于眩惑此诈诳之分也六者诳习交相欺瞒发于相罔诬虗为实诬有为无欺其不知不见而谩之诬罔不止至于飞运其心造姦设智神出鬼没令人迷惑堕其计中由彼志在谩人故感尘土不净以遮X没之令彼亦不见此相召之理也取喻明之如风鼓尘而尘随风则对面各无所见诳之召尘亦犹是耳由此二习相加因以诳语陷人故感没溺以诳语撮弄人故感腾掷以诳语或天或渊故感或飞或坠或漂或沦诸事此死后之报也诳习之感果如此是故十方如来色目自心欺诳同名劫杀以遭之必伤命也菩萨见诳如践蛇虺以遭之必解腕也岂知不诳不妄不自欺皆是成佛之正因哉七者冤习交嫌发于衔恨如是故有飞石投礰匣贮车槛瓮盛囊扑如阴毒人怀抱畜恶二习相吞故有投掷擒捉击射抛撮诸事是故十方一切如来色目冤家名违害鬼菩萨见冤如饮酖酒此详明冤习因果也七者怨习交相嫌憎发于衔恨包藏祸心一味暗毒故有飞石投礰匣贮车槛瓮盛囊扑皆暗藏冤害所感也取喻明之如阴毒人非能感之心乎怀抱畜恶非所感之相乎由此二习相吞衔恨之人唯欲囓其肉而啖之故死后有投掷擒捉击射抛撮诸事冤习之感果如此岂知不念旧恶衔恩而不衔怨者是出世之正因哉是故十方如来色目冤家名违害鬼违背正理暗中害人鬼之最恶者也菩萨见自心之冤如饮酖酒酖酒而可饮乎则冤之不可挟也明矣X八者见习交明如萨迦耶见戒禁取邪悟诸业发于违拒出生相反如是故有王使主吏证执文籍如行路人来往相见二习相交故有勘问权诈考讯推鞠察访披究照明善恶童子手执文簿辞辩诸事是故十方一切如来色目恶见同名见坑菩萨见诸虗妄偏执如临毒壑此详明见习因果也八者见习交明于诸谛理妄生分别如萨迦耶以至见取戒禁取邪悟诸业是皆顺邪反正发于违拒彼亦一是非此亦一是非出生相反由彼不肯从人就正故感王使主吏证执文籍以正其是非此亦生前所感之境也即喻騐之譬如行路之人来往相见所谓狭路相逢何处逃避乎以此二习相交邪正对待邪邪对待纷绕不巳故死后有勘问权诈考讯推鞠察访披究及业镜台前令其照明善恶童子手执文簿不容辞辩诸事岂知离四句绝百非是如来之正见哉见习之感果如此是故十方如来色目五种恶见同名见坑谓堕此见永不能出也菩萨见此虗妄偏执如临毒壑以是毒最深能陷法身也行人当疾灭之可矣九者枉习交加发于诬谤如是故有合山合石碾硙X耕磨如谗贼人逼枉良善二习相排故有押捺搥按蹙漉衡度诸事是故十方一切如来色目怨谤同名谗虎菩萨见枉如遭霹雳此详明枉习因果也九者枉习相加情本无罪而加之以罪理本不曲而强谓之曲是以气𦦨降压人也此皆发于诬谤以本无之事强诬其人而谤其为有纯用逼压故感合山合石碾硙耕磨皆逼压之境也取喻验之如谗贼人逼枉良善如此方之罗钳吉网何所不至乎由此二习相排业习排人种习排巳推排挤挫心无悲愍故死后亦感推排之报有强押之而遏捺强按之而搥击攒其手足压之而漉其血以迫窄孔中衡度其身如拔丝之状如是诸事枉习之感果如此是故十方如来色目诬谤同名谗虎谗能伤人故曰虎也菩萨见自心之枉如遭霹雳雷能击人故名霹雳也岂知如得其情尚欲哀矜勿喜况无罪而枉逼哉十者讼习交諠发于藏覆如是故有鑑见照烛如于日中不能藏影二习相陈故有恶友业镜火珠披露宿业对验诸事是故十方一切如来色目覆藏同名阴贼菩萨观覆如戴高山履于巨海此详明讼习因果也九者讼习交諠发于攻人阴私藏覆巳恶惟其藏覆故偏招鑑见照烛照出其私正感应之玅也取喻明之鑑见照烛如人立于日中不能藏影彼攻人之恶者人亦攻其恶不犹X是与由此二习相陈业习中暴白人事种习中暴白巳事既不能隐恶扬善而一味吹毛求疵故死后有冤家恶友业镜台前火珠光里披露宿业无所容覆等事彼生前尚有肺肝之见死后宁无鑑珠之照哉讼习之感果如此是故十方如来色目覆藏阴私同名阴贼以暗贼人还以自贼也菩萨观自心之覆如戴高山而履巨海戴愈重而溺愈深也所谓十习因者葢如此此十虽因果并彰而所重在因故曰十因也诸文首三句即业习所为之实事是招果之因也第三句不休不止等积薰成种也如是下乃命终之初种习所发之境是引果之缘也如人下取喻以验其妄理相应耳二习下方言果中所受实事故皆结以诸事良以业习具因种习发缘众生平日既恣造业因命终复领着境缘由是因缘具足岂不成办地狱种种苦事所以文中至此皆承上而言二习相然相陵等以显由因缘而后事办耳故知下品往生者虽具苦因而火车相现急急念佛是但不领种习所发之境缘遂坏苦事不成狱果此所谓有因无缘即不生也但彼凭仗佛力非巳智分则夫悟心之人不但地狱一切系缚平日固当努力突绝其因更记临终勿领其缘则阴境现前不随他去方于生死少分得其自在若也道力未充未能作主则念佛往生更仗他力万无一失矣生死要关故此X详叙智者宜究心焉云何六报阿难一切众生六识造业所招恶报从六根出此下详明六交报也前十二类生中言一因中具足众因此言一果中具足诸果前明一根返源六根解脱此明一根造业六根受报也云何谓之六报哉阿难一切众生六识造业葢业并由心也所招恶报从六根出葢报多约色也然不必六根齐造而后六根齐受也举一根而六报兼之矣贺云用中相背故诸识各异性中相知故受报元通云何恶报从六根出一者见报招引恶果此见业交则临终时先见勐火满十方界亡者神识飞坠乘烟入无间狱发明二相一者明见则能徧见种种恶物生无量畏二者暗见寂然不见生无量恐如是见火烧听能为镬汤洋铜烧息能为黑烟紫焰烧味能为焦丸铁麋烧触能为热灰炉炭烧心能生星火迸洒煽鼓空界此举眼根交报也总征云云何恶报从六根出哉一者见报眼识与意俱识造业招引眼根而受恶果如因贪美色而造罪者是也见觉属火此见业交则临终时先见勐火满十方界亡者神识或飞或坠乘此火烟入无间狱所谓极善极恶皆无中阴是以直入也此亦引果之缘也既入狱巳最初发明二相一者明见由人间明目张胆造诸恶业X了无畏心故在此中徧见恶物如铁蛇铜狗剑树刀山牛头阿旁之类令此罪人生无量畏焉畏见于境也二者暗见由在人间暗地瞒人作诸恶业恬不介意故在此中黑戚戚地寂无所见令此罪人生无量恐焉恐藏于心也且如是眼见之火烧耳之听但闻镬汤炉炭之声也烧鼻之息但闻黑烟紫焰之气也烧舌之味所甞者皆焦丸铁麋也烧身之触所触者皆热灰炉炭也烧心之知所思者俱成星火迸洒煽鼓空界也眼之一根交报五根如是葢缘造业之时虽眼识为主而诸识必互助之如贪美色者虽由眼识所取而耳取婬声身着婬触等何所不全而今互报固其宜矣譬如世之罪人分正佐耳若能返见旋元则火不能烧又安有流逸奔色之报哉二者闻报招引恶果此闻业交则临终时先见波涛没溺天地亡者神识降注乘流入无间狱发明二相一者开听听种种閙精神瞀乱二者闭听寂无所闻幽魄沉没如是闻波注闻则能为责为诘注见则能为雷为吼为恶毒气注息则能为雨为雾洒诸毒虫周满身体注味则能为脓为血种种杂秽注触则能为畜为鬼为粪为尿注意则能为电为雹摧碎心魄此详明耳根交报也若能反闻自性则大浸稽天而不溺矣又安有流逸奔声之报哉三者齅报招引恶果此齅业交则临终时先见毒气充塞远近亡者神识从地涌出入无间狱发明二相一者通闻被诸恶气薰极心扰二者塞闻气掩不通闷绝于地如是齅气冲息则能为质为履冲见前能为火能炬冲听则能为没为溺为洋为沸冲味则能为馁为爽冲触则能为绽为烂为大肉山有百千眼无量咂食冲思则能为灰为瘴为飞沙礰击碎身体此详明鼻根交报也若能反息循元安有流逸奔香之报哉四者味报招引恶果此味业交则临终时先见铁网勐𦦨炽烈周覆世界亡者神识下透挂网倒悬其头入无间狱发明二相一者吸气结成寒冰冻冽身肉二者吐气飞为勐火焦烂骨髓如是甞味历甞则能为承为忍历见则能为然金石历听则能为利兵刃历息则能为大铁笼弥覆国土历触则能为弓为箭为弩为射历思则能为飞热铁从空而下此详明舌根交报也若能旋味循元又安有流逸奔味之报哉五者触报招引恶果此触业交则临终时先见大山四面来合无复出路亡者神识见大铁城火蛇火狗虎狼狮子牛头狱卒马头罗剎手执鎗矟驱入城门向无间狱发明二相一者合触合山逼体骨肉血溃二者离触刀劒触身心肝屠裂如是合触历触则能为道为观为厅为案历见则能为烧为爇历听则能为撞为击为剚为射历息则能为括为袋为考为缚历甞则能为耕为钳为斩为截历思则能为坠为飞为煎为炙此详明身根交报也若能反身自修又安有流逸奔触之报哉六者思报招引恶果此思业交则临终时先见恶风吹坏国土亡者神识被吹上空旋落乘风堕无间狱X发明二相一者不觉迷极则荒奔走不息二者不迷觉知则苦无量煎烧痛深难忍如是邪思结思则能为方为所结见则能为鑑为证结听则能为大合石为冰为霜为土为雾结息则能为大火车火船火槛结甞则能为大呌唤为悔为泣结触则能为大为小为一日中万生万死为偃为仰此详明意根交报也若能反思自照又安有流逸奔法之报哉阿难是名地狱十因六果皆是众生迷妄所造此结前妄业皆是迷真实心而循业发现非实有也故世尊又唿尊者而告之云阿难如前所云是名地狱十因六果皆是众生迷妄所造如梦如幻更无外境地狱如是余趣皆然若果识得自心则大地无寸土况地狱乎若诸众生恶业圆造入阿鼻狱受无量苦经无量劫六根各造及彼所作兼境兼根是人则入八无间狱身口意三作杀盗婬是人则入十八地狱三业不兼中间或为一杀一盗是人则入三十六地狱见见一根单犯一业是人则入一百八地狱由是众生别作X别造于世界中入同分地妄想发生非本来有此明因殊果别也上科但明地狱因以习成果以交报巳知大分因果俱是如此然地狱数有多少苦有重轻各各差别未审何等因入何等狱故又分析之若诸众生于此六根十因具足于一切时无不同造此则极重入阿鼻大地狱经无量劫而受苦为极长矣其次六根各造十因但前后异时及彼所作或兼一根一境各造或兼二根二境各造乃至三四等此罪次重于前入八无间狱而受苦差短矣若身口意三根唯造杀盗婬三因余不兼涉其罪稍轻于前入十八地狱而受苦稍短矣又若三业不兼或为一杀一婬或为一婬一盗具二缺一此又次轻于前是人则入三十六地狱而受苦又短矣若能见所见只是一根单犯一业各缺于二或身杀身盗身婬或口杀口盗口婬或意杀意盗意婬此又次轻于前是人则入一百八狱而受苦极短矣夫恶业不同有此五等由是众生别作别造造作是别于世界中入同分地地狱是同汝前疑为有定处为各私受入同分地同非私受矣是等皆属众生妄想无端发生非是本来一真上所有汝前疑为本自有为生妄习妄想发生则非本有矣呜唿地狱之苦比之人间牢狱何啻万亿倍乃恬不知畏而甘心造业自堕其中何愚痴之甚也或谓虗谈三世报应妄说六道轮回者X不亦可怜愍哉贺云曰同分地可见境界历然曰非本有可见当体空不知同分即堕断见不知本无即堕常见发明地狱竟此下明地狱罪毕而入鬼趣也鬼与诸趣并列为七世俗不知乃合中阴及地狱一槩悉谓之鬼今与拣明有二不同一者与中阴不同葢人之初死罪福皆劣者未即受生倐然有身名曰中阴此无而忽有之化生也其状躶形三尺六根皆利去来迅疾无所隔碍他观如影而巳七日死而复生长寿者不过七七短者二三七即受生矣俗谓鬼魂非鬼也二者与地狱不同若谓地狱中即皆是鬼何故分为二趣且论明地狱纯是化生而鬼具胎卵溼化间有父母兄弟等眷属但其胜者称神劣者名鬼神即福德之鬼也论分鬼为九品惟上二品谓之多财即诸名神上中以下皆即不堪若从上趣堕者多在上上今从地狱出必参中下应非上上也问此并论七趣应取鬼之全分何得只取从狱出者答佛急欲人之厌苦故从地狱顺序而谈一期之论也如论畜偏取从鬼论人偏取从畜而全分则以意中该之余趣不然不应为例复次阿难是诸众生非破律仪犯菩萨戒毁佛涅槃诸余杂业历劫烧然后还罪毕受诸鬼形复次阿难地狱之上不有所谓鬼趣乎鬼非他即X受罪既毕之众生也是诸众生惟破坏律仪与犯菩萨戒及毁佛涅槃者犯谤交恣戒乘双绝其罪量重此方地狱既坏复入他方地狱永无出期若非此三重罪谓之诸余杂业如十因之类则入狱受罪原有毕时只俟劫火洞然地狱业空即受鬼形而为鬼矣是知地狱受苦者尚非鬼身乃众生业识身随识变现直待此业识身尽方受鬼身而入鬼趣也试取鬼趣而详列之地狱既以十习为因今出为鬼亦应不离前习以为种性环师谓其不必局配是违背佛旨也若于本因贪物为罪是人罪毕遇物成形名为怪鬼贪色为罪是人罪毕遇风成形名为魃鬼贪惑为罪是人罪毕遇畜成形名为魅鬼贪恨为罪是人罪毕遇蛊成形名蛊毒鬼贪忆为罪是人罪毕遇衰成形名为厉鬼贪傲为罪是人罪毕遇气成形名为饿鬼贪罔为罪是人罪毕遇幽为形名为魇鬼贪明为罪是人罪毕遇精为形名魍魉鬼贪成为罪X是人罪毕遇明为形名役使鬼贪党为罪是人罪毕遇人为形名传送鬼阿难是人皆以纯情坠落业火烧干上出为鬼皆是自妄想业之所招引若悟菩提则玅圆明本无所有复次阿难鬼业既尽则情与想二俱成空方于世间与元负人冤对相值身为畜生酧其宿债此明诸鬼趣尽而入畜生趣也畜生亦有上趣贬坠及修带瞋杀者如龙王迦楼罗王等今亦顺序而谈惟取从鬼来者余以意该之耳复次阿难鬼趣之上不有所谓畜生趣乎畜生非他即酬还宿债之诸鬼也葢鬼业既尽则阿鼻之纯情与无间之九情一想有间之八情二想饿鬼之七情三想皆被业火烧干但留六情四想为润生而生毛羣羽族之中与元负他债之人冤对相值而为畜生以酧其宿债焉试取畜生而详列之物怪之鬼物销报尽生于世间多为枭类风魃之鬼风销报尽生于X世间多为咎征一切异类畜魅之鬼畜死报尽生于世间多为狐类虫蛊之鬼蛊灭报尽生于世间多为毒类衰厉之鬼衰穷报尽生于世间多为蛔类受气之鬼气销报尽生于世间多为食类绵幽之鬼幽销报尽生于世间多为服类和精之鬼和销报尽生于世间多为应类明灵之鬼明灭报尽生于世间多为休征一切诸类依人之鬼人亡报尽生于世间多为循类阿难是等皆以业火干枯酧其宿债旁为畜生此等亦皆自虗妄业之所招引若悟菩提则此妄缘本无所有如汝所言宝莲香等及琉璃王善星比丘如是恶业本自发明非从天降亦非地出亦非人与自妄所招还自来受菩提心中皆为浮虗妄想凝结此下明人趣也此趣来处除圣人示现诸趣皆通以此趣为进修通途诸趣皆愿为之求转身之速也故诸佛但于人中成佛裴公圆觉序勉劝详矣来处既多今此亦由顺序而谈故偏取从畜来者余并意中该之也复次阿难从是畜生酧偿先债若彼酧者分越所酧此等众生还复为人反征其剩如彼有力兼有福德则于人中不舍人身酧还彼力若无福者还为畜生偿彼余值阿难当知若用钱物或役其力偿足自停如于中间杀彼身命或食其肉如是乃至经微尘劫相食相诛犹如转轮互为高下无有休息除奢摩他及佛出世不可停寝复次阿难三涂业尽则人趣矣人之为趣来路非一今且论其从畜中来者夫鬼之为畜以六情四想为润生酧偿宿债债毕即当两无交涉若使酧偿越分则此等众生复以情想均等为润生复生人中而反征其越分之余债矣如彼受偿之债主或有善力兼有福德而处富贵则即就人中酧还X其剩过之力或遭窃取成遭劫夺皆酧也若善业不胜福德不兼无所偿地则人转为畜以偿余值所不免矣然欠债易偿也欠命难偿也阿难当知若所征之剩为过用其钱物乎过用其力乎则或以人偿或变畜偿偿足自停耳若不但过用钱力而又于中杀其身食其肉则生生世世相杀相诛递相食噉如汲井轮互为高下无有了期除是自巳得道及诸佛出世方可停寝否则终不能释此怨对也口腹伤生其害如此可不痛戒乎此一科颇似前趣余文再四研之当是警起人趣之文也良以狱后诸趣皆以复次为发端今谈畜毕而以复次起之至下别无复次之语意可知也且夫地狱苦尽鬼趣习终而畜又债毕今起为人将何以为润生之由乎此文中征剩索命正诸畜所以润生而为人也则斯段经文为转畜为人之端明矣言警起者佛意欲人警悟于诸畜生仁心而不可过其力止杀而不可残其命也汝今应知彼枭伦者酧足复形生人道中参合顽类彼咎征者酧足复形生人道中参合异类彼狐伦者酧足复形生人道中参合庸类彼毒伦者酧足复形生人道中参合狠类X彼蛔伦者酧足复形生人道中参合微类彼食伦者酧足复形生人道中参合柔类彼服伦者酧足复形生人道中参合劳类彼应伦者酧足复形生人道中参于文类彼休征者酧足复形生人道中参合明类彼循伦者酧足复形生人道中参于达类阿难是等皆以宿债毕酧复形人道皆无始来业计颠倒相生相杀不遇如来不闻正法于尘劳中法尔轮转此辈名为可怜愍者此下明诸仙趣也说文云仙者迁也老而不死迁入山也前三涂业皆以十习为因初得人身犹带十种余习今此仙趣则与十习无干矣夫仙道起于众生厌惧无常想身常住妄设多途无非志于长生不死不知此身乃真心中颠倒错认与依草附木者一等无异今因怖死而又妄修长生是错之又错展转支离迷不知返可胜惜哉X阿难复有从人不依正觉修三摩地别修妄念存想固形游于山林人不及处有十种仙阿难人趣之上复有一等从人道进修但不依如来正教以不生不灭元清净体为本修因而妄执五蕴身有性可修有命可接可令长生久住世间是为别修妄念其种虽多而存想固形是其总诀曰存想便是用诸妄想非销落诸念者可比曰固形便是妄认色身非究竟坚固之比也妄修既成则游于山林人迹不到之地如所称名山洞府福地清都中如是之类共计有十种仙焉钟云比天为劣比人为优仙趣是也世俗不察即以仙为天矣阿难彼诸众生坚固服饵而不休息食道圆成名地行仙十种维何阿难彼诸众生别修妄念者或有坚固服饵如秋石红铅之类炮炼和合为丸作饼服食不休至于食道圆成百体康健寿年延永而未得轻举名地行仙若西域之阿私陀此方之彭籛是也岂知甘露浆禅悦食金牛饭云门饼一饱可以忘百饥哉竖固草木而不休息药道圆成名飞行仙又有坚固草木如紫芝黄精菖蒲松栢之类久服身轻行步如飞乃至升高越壑无不迅捷名飞行仙若毛公毛女是也岂知阿伽陀药触之则根X结解消随往无碍服之则万苦尽除寿命无量也哉旧以飞行为飞举非是以空行在后也坚固金石而不休息化道圆成名游行仙又有坚固金石如鍊五金八石养砂接汞九转大还之类变丹砂而为黄金化凡身而为仙骨名化道圆成色身轻玅瞬息万里周行不怠名游行仙若吕洞宾何仙㚲是也岂知打开自巳宝藏证此不坏之身游戏神通净佛国土无处不在岂待化道成而游行哉坚固动止而不休息气精圆成名空行仙又有坚固动止如抚摩搬弄运气调身动静以时起居必慎之类久而不息气精圆成所谓炼精还气炼气还神炼神还虗于是羽化飞昇虗空游行名空行仙如旌阳拔宅列子御风是也殊不知不依气息不依形色不依地水火风者是真空行也坚固津液而不休息润德圆成名天行仙又有坚固津液如吐故纳新鼓天池嚥玉液之类久而不休能令水升火降而结内丹精既完固形亦光润肌肤若雪颜貌如童超空行而至天上名天行仙若姑射神人是也殊不知自巳性水真空周徧法界贯彻十方其津液涎沫皆与香水海一脉流通不待固津而后成也坚固精色而不休息吸粹圆成名通行仙X又有坚固精色如朝闭目以向东方而採日精饮之夜採月华乃至服五星餐云霞等吸之既久粹气潜通渣滓日去清虗日来故能贯金石蹈水火略无妨碍名通行仙若五通仙及庄伯微是也殊不知自巳光明照天照地六根门头随处贯彻不待吸粹而后通也坚固呪禁而不休息术法圆成名道行仙又有坚固呪禁如呪枣书符以愈疾病禁毒驱魅以利羣生之类持呪既久凝神不动亦得成道以其有济世道心名道行仙若于吉张道陵是也岂知悉怛多般怛啰是转凡成圣之呪心不以此为道非正道也坚固思念而不休息思忆圆成名照行仙又有坚固思念如系心脐下透尾闾升夹嵴乃至达泥丸冲顶出神之类久而不息思忆圆成彼亦谓之回光反照名照行仙若张紫阳魏伯阳是也岂知不思善不思恶圆明清净之体圆照法界哉坚固交媾而不休息感应圆成名精行仙又有坚固交媾如婴儿姹女配合阴阳取坎填离以结仙胎之类久而不息两相感应便能产药而成丹葢人身有一点真精即先天太乙之元精老子所谓其中有精广成所谓无摇尔精一得此精立时成道名精行仙世传吕洞宾亦好採战是X也殊不知识精元明清净之体一受成形同行同止不曾相离乃弃而不顾而别求太乙之元精以交媾非妄想而何至于用女子为鼎器而採助婬秽内教固辟为魔论而仙道亦鄙为下品此为投人之欲狂迷若多惑之正人君子不为也然道教末流顺人之欲故人易从内教本来夺人之欲故人难奉今夫财色长寿人之大欲也道者以铅汞鼎器投其财色之欲又以精炁内丹顺其恋生之心谁不乐从至于内教檀度梵行逆其财色之心又令观身如毒蛇弃身如涕唾苟不达其深孰从而信之呜唿何怪缙绅富贵之士谈烧炼者比比而持斋念佛者百无一二哉坚固变化而不休息觉悟圆成名绝行仙又有坚固变化悟通化理能大幻化久而不息觉悟圆成移山倒水玅绝一世名绝行仙如刘根左慈是也此中觉悟如庄子观化谭子达化之悟非正觉中真悟也昔老成子学幻于尹文先生先生告之曰有生之气有形之状尽幻也造化之所始阴阳之所终者谓之生死穷数达变因形移易者谓之幻化知幻化之不异生死始可学幻矣吾与汝皆幻也何须学哉老成子归用尹文之言深思三月遂能存亡自在翻校四时冬起雷夏造冰飞者走走者飞终身不着其术故世莫传焉此虽知幻化为绝行而不知幻化之所自出者绝对待X为绝行也阿难是等皆于人中炼心不修正觉别得生理寿千万岁休止深山或大海岛绝于人境斯亦轮回妄想流转不修三昧报尽还来散入诸趣阿难如是十种仙等修门各别操行总同皆于人中自炼其心但不达本心真常生死二非舍正觉而不修却在匡郭里别求长生之理其寿亦至千万岁岂知此长仅足胜短此生终以待灭虽修短不同岂真不死耶其所休止之处不杂人居亦非天上乃在深山或大海岛中特人迹所不到耳而世俗仙天不分谓居天上者谬矣要而论之斯亦在轮回妄想流转之中以其不修楞严正定故也若遇圣师幡然改辙亦可进入玅三摩地若固守不舍仙报一尽依然改头换面还来散入诸趣之中则何益矣夫万修不能一得得之不出轮回何如念佛求生西方一生即得金身浩劫不受流转而无缘不信者痛哉痛哉问修仙者妄谓释教修性不修命万劫阴灵难入圣然乎否与答彼所说性命二俱非真葢指身中神魂为性身中气结命根为命故说单修性者但得阴魂鬼仙无长生身形兼修命者方得轻玅长生之身而夸形神俱玅也岂知佛所说性是人人本有真如性海乃无量天地无量万物之本体证此性者岂惟但能现无量玅身兼能现无量天地万物其所现者岂惟X但能令住百千万岁虽尘沙浩劫亦可令住且欲收即收一尘不立欲现即现万法全彰得大自在得大受用方是真如佛性请阅前文显性处自然悟彼无知而妄谤矣诸仙趣竟此下诸天趣也与仙趣逈然不同世人仙天不分而学仙者滥附于天且谓诸天皆彼祖仙今略辨之仙以人身而恋长生最怕舍身受身诸天皆舍前身而受天身岂其类哉又仙处海山如蓬莱崑崙皆非天上四王忉利尚无卜居况上界乎况色界乎是知天趣最为界内尊胜之流逈非仙与鬼神之类也阿难诸世间人不求常住未能舍诸妻妾恩爱于邪婬中心不流逸澄蓥生明命终之后隣于日月如是一类名四天王天此明欲界第一天也阿难仙趣之上不有所谓诸天乎诸天非他皆从人道修来者也诸世间人以不求出世间修本常理但希世间有尽乐果不依不生灭心为本修因而以十善为本修因此人虽持不婬戒而但无邪婬尚有正婬未能舍诸妻妾恩爱而非巳之色不外流逸不但身不敢犯而心亦不萌一念以欲念有节意多收歛皎洁不污心地光明更兼十善精研命终之后舍肉身而受天身所居报土在须弥腰隣日月宫名四王天以山腰四面有持国增长广目多闻各据一面各护一X洲故名四天王天也天者颠也首出庶物之义天有三谓欲界色界无色界也欲界天自须弥腰顶以至空居共有饮食婬欲睡眠具足三欲故号欲天其男女嫁聚妻妾亦如人间但诸天人皆无骨肉亦无大小便利不净报得五通形无障碍是知天趣为界内极尊也六欲天福固总由十善而致今惟约欲以分者以此六总名欲天而婬为上首故约婬之重轻以分下上次第至于十善乃三界总因不待言也不求常住四字亦三界总因句局于此而义通于后也人道之流而为地狱三涂者婬习为首也人道之昇而为上界诸天者伏婬习为首也人道之又昇而成圣成贤者断婬习为首也婬习之为害不翅如怨贼毒蛇戒之哉戒之哉问诸天转生何反胜于长生答长生如补澣旧衣终无殊胜转生如脱獘垢而换珍御胜劣天渊特愚人狃于恋身鄙习颠倒谓长生为胜耳于巳妻房婬爱微薄于净居时不得全味命终之后超日月明居人间顶如是一类名忉利天此明欲界第二天也又有一等人不但邪婬不流即自巳妻房亦不多流逸而婬爱微薄不婬则净居时多矣然间有婬念起时不得净之全味比之前人巳超一倍命终之后亦昇一倍超日月明处居须弥山顶以非空居故犹称人间如是一类名三十三天而为帝释所统也此与前天通名地X居犹未离地故然此二天形交成婬与人无别但风气一泄欲漏便除非若人间有不净流溢也逢欲暂交去无思忆于人间世动少静多命终之后于虗空中朗然安住日月光明上照不及是诸人等自有光明如是一类名须𦦨摩天此明欲界第三天也又有一等人不逢欲境则婬念不起即逢欲境惟暂交一过更无追恋此于净居巳得全味渐向定境故动少静多倍胜于前命终之后空居朗住日月之光上照不及是诸人等其身其殿自有光明互相照耀但以莲华开合而为昼夜如是一类名须𦦨摩天此云时分天也此天唯搂抱成婬不交媾矣一切时静有应触来未能违戾命终之后上升精微不接下界诸人天境乃至劫坏三灾不及如是一类名兜率陀天此明欲界第四天也又有等人一切时静动静之间全无婬念巳胜动少静多又一倍矣但有极得意之境必可应之触自来强逼未能无心不应犹顺从之此等命终之后上升总报天隣于弥勒内院其玅境精而非粗微而难见不接下界诸人天境乃至劫坏灾不能及者如是一类名兜率陀天此云知足天也按此天有内院外院总五十重每一重有五百亿天宫内则四十有九外则一也弥勒菩萨大摩尼殿居其中焉二院之外又有业X报一天乃有漏业果所成是为总报天修十善业者得生彼处以有漏故三灾可坏是虽俱同一天然以总报望外院尚如仙凡之隔况内院乎今此所生乃在外院之外而统言精微疑译者过于省文分析欠详耳不然此天何幸以小欲劣功而遽获超三禅之胜报哉我无欲心应汝行事于横陈时味如嚼蜡命终之后生越化地如是一类名乐变化天此欲界第五天也前之应触尚有应心此人即有应触横陈于前亦无应心任现前婬境逼拶了无滋味如嚼蜡然此又胜前一倍故命终时生越化地谓能超越下天自化乐具也如是一类名乐变化天此天以笑为婬欲乐其自所变化也横陈如司马相如好色赋曰华容自献玉体横陈古诗云回眸百万横自陈皆此义也无世间心同世间事于行事交了然超越命终之后徧能超出化无化境如是一类名他化自在天此欲界第六天也又有心希上界不乐世间但随世间权同妻室至于交时不但无味而且神游外境了不干涉此又胜前一倍故命终后徧能超出第五化境与下四天无化境如是一类名他化自在天此天以相视为婬欲谁欲乐境不劳自化皆由他化而自在受用也阿难如是六天形虽出动心迹尚交自此以还名为X欲界此总结六天也阿难世人为欲所鼓若瀑流逸火醉象狂猿腾跃驰突莫能控制此六欲诸天心渐节制而向于静如初天且止外动二天内动亦减三天遇境方动四天境迫不违五天交中无味六天形合心超皆能出动然形虽出动心迹尚交前四天尚兼心交以有味故后二天但是迹交以无味故自此天以还统名欲界以三欲事同男女相具也夫婬欲乃坠缚根本六欲以轻而渐升四禅以绝而高举是则不舍欲心上界犹不可希况望出三界修三摩地耶此所以阿难必缘是而起教也天台云十善外前三天各兼功行后三天各兼禅定不但只轻婬欲求生天者不可不知也楞严说通卷八楞严经贯摄X卍XXX楞严说通卷之九巴县了庵居士刘道开纂述成都昭觉沙门方示鉴定阿难世间一切所修心人不假禅那无有智慧但能执身不行婬欲若行若坐想念俱无爱染不生无留欲界是人应念身为梵侣如是一类名梵众天此下明色界四禅十八天而此先明初禅第一天X也阿难世间一切所修心人凡迷冥修各各自谓真正修心然而不假禅那无首楞严定无有智慧无金刚慧但以有漏静虑为因心制彼婬习而执身不婬或行或坐于一切时想念俱无爱染不生夫六欲纵强忘情不免身犯此身全远梵行方成由彼身心俱洁下无卜居故临终时应念而生梵世为梵民如是一类名梵众天而较之欲界秽浊又高出一层矣通后十八天虽离欲染尚有色质故通名色界又通名梵世谓巳离欲染也通号四禅为巳离散动也欲天但十善感生此天兼禅定感生然特有漏禅观六事行耳六行者厌欲界是苦是粗是障欣色界是净是玅是离此则凡夫伏惑超欲界道也问前天亦间有禅定而此界方名禅者何故答以前结云形虽出动心迹尚交自此以上绝无女人心迹俱离无所交接兼无食眠三欲俱忘稍觉饥倦即入禅定出定则饱满精明是但以禅悦为食为息而稍离粗重身心也又此天独显戒德而未彰定慧后二天略显定慧至文自见也欲习既除离欲心现于诸律仪爱乐随顺是人应时能行梵德如是一类名梵辅天此明初禅第二天此天戒与定共也夫前天欲习虽除心相未至显现此则离欲清净心相现发着明于诸梵行戒品爱乐而悦豫随顺而轻安此即X与定共之相也是人临终宿习不妄应念而行梵德不但清净身心亦且弘扬德化如是一类名梵辅天而能匡弼梵王矣身心玅圆威仪不缺清净禁戒加以明悟是人应时能统梵众为大梵王如是一类名大梵天此明初禅第三天此天戒与慧俱也夫初天由执身而摄心次天由心现而行德此则双摄身心得一如无二之玅满足分量之圆于是行住坐卧皆玅圆而威仪不缺以此清净禁戒而又加以明悟从定戒中发生智慧此即与慧俱之相也由其慧胜前天堪为梵主是人临终应念而生梵天统摄梵众为大梵王如是一类为大梵天其德皆足以长人矣阿难此三胜流一切苦恼所不能逼虽非正修真三摩地清净心中诸漏不动名为初禅此统结三天名初禅也阿难此三天者皆胜欲界诸趣同名胜流巳离欲界八苦故苦恼不逼虽非正修真三摩地去首楞严大定甚远然彼戒心清净漏虽未伏亦自遏抑不动初得禅定无有剎那杂念间入故统而名之曰初禅焉禅有四类一有漏禅即今四禅也二无漏禅谓九想八背等也三亦有漏亦无漏禅谓六玅通明等也四非有漏非无漏禅即今经首楞严大定也以上三天疑非竖分夫天民天臣天王各居一层何成一统且臣X民若许众多而天王满天独居一层彼此皆王何所使令或是以德之优劣相较堪为民为辅为王耳故列为三者非一天尽臣民而无王一天尽王而无臣民也又初之二天寻伺皆有第三天无寻有伺由内有寻伺故外感火灾而火灾坏初禅也阿难其次梵天统摄梵人圆满梵行澄心不动寂湛生光如是一类名少光天此二禅初天也阿难其次二禅即此大梵天统摄梵人者而能圆满梵行至于澄心不动则寂湛之极而生光明但光明尚劣未极其量如是一类又昇梵天一层名少光天所谓泰宇定而天光发但非周徧湛寂之比耳此天疑从彼天中修来葢蹑前行而但加圆满则升此天矣问此与菩萨寂照何殊答人法二执毫发未动但以离欲得定定深生照而巳此其别也又前有觉观粗动发生三识今内净一心巳无觉观惟缘内尘不同初禅有三识也光光相然照耀无尽映十方界徧成琉璃如是一类名无量光天此二禅第二天也从前少光更发多光光光相然照耀无尽映十方界成琉璃色此虽巳极其量犹未成音如是一类名无量光天然非如净琉璃内含宝月之比也按此天虽不能映诸大千而于本界亦覆小千当满一千箇四天下十方界也X吸持圆光成就教体发化清净应用无尽如是一类名光音天此二禅第三天也夫光光相然则成圆光矣由是吸揽保持此圆光即以光明代其言音而成就教体于以阐扬梵教发清净化随机开示应用无尽如是一类名光音天谓其不假言诠而以光为音也按此天巳无寻伺故无语言而但用光明作佛事然亦非尽无语言也如世间纸墨文字虽代言教岂尽废其言语哉阿难此三胜流一切忧悬所不能逼虽非正修真三摩地清净心中粗漏巳伏名为二禅此总结三天名二禅也阿难此三胜流当定生时与喜俱发以有定喜灭世间忧愁故忧悬不能逼虽非正修三摩去楞严大定尚远然而清净心中巳伏粗漏较初禅之漏心不动而未能伏者巳进一筹故统而名之曰二禅焉地持论目第二禅名喜俱禅此三天总名定生喜乐地忧悬与苦恼不同苦恼乃粗重切于身心忧悬轻细但涉于念虑而巳粗漏巳伏者谓以定力伏前五识由伏前五故无寻伺未伏第六故有喜乐内有喜水扰动故外感水灾而水灾坏二禅也前三天以戒胜此三天以定胜也阿难如是天人圆光成音披音露玅发成精行通寂灭乐如是一类名少净天X此三禅第一天也阿难由前天人既以圆光而为教体矣披光即披音也披音则玅理自露然有喜心分别乱动能障定乐此天能依此玅理发成精行而通寂灭乐离前喜动而生净乐恬泊寂静故名寂灭由伏第六识故相似二乘之寂灭非生灭既灭寂灭现前之比也如是一类名少净天定乐才通净空初显故名少净也能通而巳尚未能成以犹劣故名少净焉净空现前引发无际身心轻安成寂灭乐如是一类名无量净天此三禅第二天也由伏六识而似得人空故净空现前前但得净此更发空渐以虗豁至无边际且前通寂灭但乐内心此则身心内外皆得轻安积中发外廓然广大则寂灭巳成净空无量如是一类名无量净天而升少净一层矣世界身心一切圆净净德成就胜託现前归寂灭乐如是一类名徧净天此三禅第三天也前天净乐止在身心未名为徧此则合世界身心触处无非玅乐是谓一切圆净既世界身心圆净岂非净德成就乎然虽净德成就原非可託可归之地此天人便认此为终身託宿之地而胜託现前认此为清净极乐之乡而归寂灭乐将谓安身立命唯此巳而由前未融世界虽净而不徧今并融之故如是一类名徧净天又X升无量净一层矣阿难此三胜流具大随顺身心安隐得无量乐虽非正得真三摩地安隐心中欢喜毕具名为三禅此总结三天名三禅也阿难此三胜流随顺净乐至无量周徧其为随顺也大矣且初二禅心有喜受故多散动不得身亲受乐今则喜受既除身心安稳自在受用无量玅乐此虽非正得真三摩地乎而安稳心中欢喜毕具夫喜者动心所发也乐者静心所融也若在飞动心纵乐而仍是喜支也若在安稳心纵喜而仍是乐支也今欢喜而出于安稳是谓离喜之喜玅乐之乐离喜玅乐故统而名之曰三禅焉地持论目第三禅为乐俱禅此三天总名离喜玅乐地葢前二禅虽有乐支为喜支所障今灭喜纯乐故得其名也又此三天巳伏意识虽无喜受尚有出入息扰乱故外感风灾而风灾坏三禅也阿难复次天人不逼身心苦因巳尽乐非常住久必坏生苦乐二心俱时顿舍粗重相灭净福性生如是一类名福生天此下明四禅九天而此明第一天也然天虽有九而四禅报境但有三天第四无想乃广果别开是外道报境此四之上五不还天乃圣贤别修静虑与凡夫不同也阿难复次三禅天人初苦禅恼离二禅忧悬尽皆能不逼身心苦因巳尽第三禅则X无苦有乐然而乐亦不当受之也葢乐非常住久必坏生坏即成苦矣此天既巳离苦亦不受乐将苦乐二心一时顿舍乐既不受坏亦不生苦坏双超故粗重相灭一切下地灾患巳断而清净福性油然发生由舍生福名福生天焉可见不能舍乐则坏生矣苟能舍乐则福生矣舍不舍之间此天之别于前天也舍心圆融胜解清净福无遮中得玅随顺穷未来际如是一类名福爱天此四禅第二天也前天初专于舍未免偏空此既纯熟渐不碍有是谓舍心圆融前以舍乐为清净此则乐受既空复不碍有是谓胜解清净以胜净生胜福故福无遮限有所愿求无不如意得玅随顺直穷于未来际焉然虽受报无穷亦非真得常住如是一类名福爱天谓诸天之福惟此天为最可爱也阿难从是天中有二岐路此明四禅第三天而先别其有二路也阿难从是福爱天而升焉有两条岐路一直往而趣广果一迂僻而趣无想心念行业各自不同学者可弗辨耶贺云二岐路者一精进一断灭也不取苦乐亦不厌苦乐但以四无量心薰修福德证广大果名广果天若以苦乐为可厌而执着舍心精研不断所谓苦乐心灭厌舍心生全是生灭之因矣从X此穷极舍道获受灰心之果彼自以为不生不灭岂知生灭之因必不能发明无生灭之性乎初生此天未全无想经半劫始无后半劫复生矣若于先心无量净光福德圆明修证而住如是一类名广果天何谓二岐一者若于福爱天中圆融舍心所发无量净光于是光中但修四无量心滋长福德至于增盛圆明克取修证以为常住如是一类名广果天葢福德圆明则证果广大色界诸天所感福报至此为极故名广果也要知四禅报境惟此三天第四无想是福爱之差及五不还天乃三果圣人之别寓耳若于舍心双厌苦乐精研舍心相续不断圆穷舍道身心俱灭心虑灰凝经五百劫是人既以生灭为因不能发生不生灭性初半劫灭后半劫生如是一类名无想天二者若于福爱天中舍乐之心双厌苦乐者而精以研之深搜细索相续不断而勤勇无间圆穷舍道而必求究竟不惟乐受舍而舍乐之心亦舍以舍定灭除舍心至于身心灰灭浑成晦昧冥然一空如所谓藁木死灰者其寿经历五百大劫若是其长不知其所谓灰凝者非真不生灭也如夹冰鱼如压石草其微细生灭流注何甞止息葢是人本以生灭为因错依六识生死根本为本修因强X令灰凝安能认取识精明元而发生圆湛不生灭性乎所以初生此天习定半劫始得灭想此天报尽至四百九十九劫半后想心复生也如是一类名无想天而并广果为二岐矣按广果天厌苦乐而增修福慧此天则厌苦乐而精研舍心此两天所以分岐也横列岐路则亦非竖分矣问此无想定与灭尽定有何差别答灭尽定既灭第六识兼灭第七染分无想但灭六识分别见而诸邪见尚未能尽何况其他问身界俱空与下四空何异答出定则有故不同也又按三界总有二十八天二惟凡位五惟圣位其余皆是凡圣同居二凡位者谓大梵天妄说能造天物人物憍慢轻蔑故圣贤不居此无想天惟是外道修无想定者生之受五百劫无心之报也五圣位者即下五那含也阿难此四胜流一切世间诸苦乐境所不能动虽非无为真不动地有所得心功用纯熟名为四禅此总结四天名四禅也阿难此四胜流同修双舍故世间苦乐二境所不能动以其不能动也而遽谓之不动地焉可乎夫圣位第八证真无为名不动地斯真不动也此天虽非此地之比而有所得心有为功用至此巳觉纯熟故统而名之曰四禅焉葢真不动地者以其灭六尽七也有所得心者但能伏六识也圣凡疆域判然不滥矣以上禅天初禅伏鼻舌二识无段食故三禅伏前五识三X禅伏意识分别现行故得玅乐四禅伏意识分别种子故得玅舍总是伏第六分别见惑耳然则孟子之四十不动庄生之死生不动较之禅天不动巳隔天渊况如来真三摩地不动之体便欲窃而拟之哉地持论目四禅为舍俱禅阿难此中复有五不还天于下界中九品习气俱时灭尽苦乐双忘下无卜居故于舍心众同分中安立居处此明五不还天寄居广果之由也阿难此广果天中复有五不还天为三果圣人所居葢三果阿那含于下界五趣杂居地中九品思惑俱巳断尽故苦忘而欲界无卜居复将断上三地各九品故乐忘而色界三地无卜居惟四禅舍念清净是其同分故独于此中安立居处住此巳断七十二品最细贪嗔痴慢希成阿罗汉矣梵语阿那含此云不还谓不复欲界受生也亦名五净居习气即思惑种子思惑谓贪嗔痴慢任运而起微细之惑非同分别中粗惑也由彼难除故分八十一品断之葢于三界分九地欲界共一地色界四禅分四地无色界四空分四地地各分九品共九九八十一也五不还天既有胜劣岂不均断惑之浅深而分居之是则前四天似以次而断色界四地之惑第五天似断无色界四地之惑也然五天之所以异于四禅者五天是圣四禅是凡凡夫伏惑而不能X断圣人断惑而不止伏此其所由分也五天断惑虽渐断四地至其寄居止在第四禅之广果以舍俱禅与舍念清净地独为同分而三禅以下皆非同分也俱舍论云杂修静虑有五品不同故生五净居天杂修者以有漏无漏间杂而修也静虑者定慧均等之谓也五品者下中上上胜上极也五天既皆从劣向胜则按品分之似亦无差也阿难苦乐两亡鬪心不交如是一类名无烦天此明五不还天第一天也阿难人当苦乐未亡则厌苦欣乐交战胸中心岂不鬪今苦乐两亡则鬪心不交入于清冷有何烦燥如是一类名无烦天准五品当在下品准断惑应断初禅离生喜乐地中九品思惑也贺云鬪心指苦乐交战之心非谓心与境鬪也机括独行研交无地如是一类名无热天此不还第二天也念之放谓之机念之收谓之括此天惟一舍念或放起或收止更无余念杂于其间是谓机括独行前虽鬪心不交尚有交地今并其交地亦复研尽则心如冰壶清凉透彻何热之有如是一类名无热天准五品当在中品准断惑应断二禅定生喜乐地中九品思惑也内无能交之心尚觉外有所交之地至于机括独行则往来自由研穷所交之地了不可得此二种天依希尘既不缘根无所偶矣X十方世界玅见圆澄更无尘象一切沉垢如是一类名善见天此不还第三天也烦热既除内心澄莹发天眼通见量徧十方界触处皆玅为玅见圆澄外焉观境更无障碍是无尘象也内焉观心更无留滞是无沉垢也心境两亡所见皆善如是一类名善见天准五品当在上品准断惑应断三禅离喜玅乐地中九品思惑也尘象指境界言沉垢指烦恼言至此依希十方国土皎然清净矣精见现前陶铸无碍如是一类名善现天此不还第四天也前天定体圆而定用未胜此天即前之精见现前者而天眼所通随心成就惟我陶冶镕铸而无所碍亦同摩醯首罗随心造化一切万物而特不同其贪权妄宰也如是一类显具变现之用名善现天准五品当在上胜品准断惑应断四禅舍念清净地中九品思惑也按此天正与四禅同分故合前三天后一天而卜居广果焉陶铸无碍者镕鍊诸惑不作障碍能起十四变化自在如陶人范土冶人铸器随心转变也至此依稀所谓一切变现不为烦恼矣所以与彼不同者彼我法二执俱空此尚未得我空也旧註以陶铸为造化万物不知此帝释天之事非圣人事也究竟羣机穷色性性入无边际如是一类名色究竟X天此不还第五天也夫前天曰精见曰玅见见犹有色也此则穷色而至于几微且不但穷色而巳复能穷色性之性从何处起则知性色真空性空真色清净本然周徧法界故入无边际如是而究方知色之究竟故名色究竟天准五品当在上极品准断惑应断四空四地中三十六品思惑也阿难此不还天彼诸四禅四位天王独有钦闻不能知见如今世间旷野深山圣道场地皆阿罗汉所住持故世间粗人所不能见此结示五天惟是圣居也阿难此五不还天者惟三果圣人得生而居之虽不离广果一天而彼诸四禅即四位天王亦但钦闻其名而不知其处不见其形天王且然况天人乎所以然者以四禅修有漏凡定五天修无漏圣定断惑与伏惑粗细悬殊故但仰嘉名而不知其受用不见其依正也其不知不见者譬如今之世间凡旷野深山如天台竹林峩眉五台皆是圣道场地皆有阿罗汉于中住持特世间粗人自不能见耳五天之寓广果何异道场之寓世间哉细玩五天未甞竖分五层似但居广果一天如圣寄人间但闻而不见耳若竖分为五上下悬绝自然不见何必云此况佛初只言此中而未言此上尤可证也昔云居膺结茆三峰经旬不赴堂洞山问曰子近日何不赴堂X曰每日有天人送供山曰我将谓汝是箇人犹作这等见解汝晚来膺晚至山召曰不思善不思恶是甚么膺回庵寂然晏坐天人寻觅三日不见乃绝四王之不见五天亦犹天人之不见云居也唯识谓二禅以上不分王臣此言四王者或推尊上首略似于王耳阿难是十八天独行无交未尽形累自此以还名为色界此总结色界也阿难此十八天者俱无情欲故独行无交尚有色质故未尽形累自此色究竟天以还直至梵众天同名色界而巳矣复次阿难从是有顶色边际中其间复有二种岐路若于舍心发明智慧慧光圆通便出尘界成阿罗汉入菩萨乘如是一类名为回心大阿罗汉此标圣独出也复次阿难由前究竟天居色之顶故曰有顶与无色隣故曰色边际从是有顶色边际中其间上升复有二种岐路焉何谓二岐由三果人根有利钝其根利者若于舍心发人空智思惑尽而空智满慧光圆通便可超过无色横出三界而直入菩萨乘如是一类名为回心大阿罗汉谓回其欣上厌下之心而顿出三界回其舍大取小之心而速入大乘也然此等根器岂可多得哉足知钝根者亦由舍心欣上厌下生无色界渐断渐证而竖出三界矣此亦顺序而谈故就便直X约色究竟天其实凡夫广果外道无想俱与空隣俱可上入四天也贺云二岐路者一即色会空一厌色入空也若在舍心舍厌成就觉身为碍销碍入空如是一类名为空处此下明无色界四天而此第一天也四天皆依偏空修进初厌色依空二厌空依识三色空识三都灭而依识性四依识性以灭穷研而不得真灭是皆有为增上善果未出轮回不成圣道者也以无色界第一天言之大阿罗汉不可得矣若在前舍心舍厌成就者觉有身为质碍而不自在即修空观而灭身归无是谓销碍入空葢厌色身如牢狱而必欲出离以其厌色依空故报生空处名空处定焉夫不悟性色真空而勤劬于销碍岂知舍有而归无何异逃峰而赴壑乎长水曰舍心有二若于有顶用无漏道断惑入空即乐定那含也二者若于广果用有漏道伏惑入空即凡夫外道也诸碍既销无碍无灭其中惟留阿赖耶识全于末那半分微细如是一类名为识处此无色界第二天也前天诸碍既销而无则不依于色此天无碍之无亦灭则不依于空其中惟留第八阿赖耶识全分俱在及第七末那识半分微细良以色空若在全分末那俱在今色空既尽故惟半分末那入微细也以其厌空依识故报生识X处名识处定焉在彼固自以为离色离空即性真也而岂知迷实同于无想乎问末那赖耶罗汉未了凡外那含何以知之答此自佛眼了见与之作名非许彼知也法华云众生住于种种诸地惟有如来如实知之是也空色既亡识心都灭十方寂然逈无攸往如是一类名无所有处此无色第三天也前天空色既亡惟留识在此天厌患于识凭深定力二识现行俱伏不行识心都灭但见十方世界寂然逈无不复前进所谓杳杳冥冥之处昏昏默默之乡外道执为冥谛老庄唿为混成皆在于此以其厌识归无故报生无所有处名无所有处定焉只是前天更进深定能所缘息暂名都灭岂同罗汉现行种子俱断之谓乎识性不动以灭穷研于无尽中发宣尽性如存不存若尽非尽如是一类名为非想非非想处此无色第四天也前天方亡识心现行未亡识性种子故识性坚确不曾动摇此天强凭灭定之力穷之欲尽研之欲透然而决不可尽也于无尽中强以发宣必欲尽其识性而后巳于是二识如残灯然半灭半明良以灭定所逼故如存不存似灯半灭也种体莫动故若尽非尽似灯半明也由其如存不存也则非有想矣由其若尽非尽也则非无想矣如是一类报生非想非非想处名为非想X非非想处定焉行人至此可谓极矣岂知依然未出三界乎此等穷空不尽空理从不还天圣道穷者如是一类名不回心钝阿罗汉若从无想诸外道天穷空不归迷漏无闻便入轮转此总明圣凡出坠之地也此等天人初天穷色而归空次天穷空而归识三天穷识心以归无四天穷识性以归尽前二穷境后二穷心欲令心境皆空故总名穷空如此穷空岂惟不达圆顿性色真空之旨即人法二空之理皆所不了而妄欲起心销之空之灭之尽之岂知终不能销空灭尽也故自五不还天穷空而入此天者其根本尚正名不回心钝根阿罗汉与前回心大阿罗汉相反俟其八万劫满断尽思惑而亦出三界矣若从无想诸外道天穷空而入此天者其根本原邪以彼迷有漏天作无为解故八万劫后受报巳满无所归託仍入轮转矣可不畏哉问前于色顶巳判思惑断尽不审斯人在四空中何所修断答前约利根钝岂能同钝根在五天时前四断惑同于利根至第五天不回欣厌之心但加功销碍求生四空后半之惑期于彼天断之四空四地每地九品故至非想劫满方尽也阿难是四空天身心灭尽定性现前无业果色从此逮终名无色界X此总结无色也阿难是四空天前二天全无身境是身灭尽后二天伏识现行是心灭尽身心俱灭故定性现前在定时有定果色随化依正自在受用非若欲色二界业报所感根身器界皆业果色也始从空处终至非想统名无色界焉而三界备矣结名无色者但凭定力二十万劫暂无依正非真蕴空永绝业果也阿难是诸天上各各天人则是凡夫业果酬答答尽入轮彼之天王即是菩萨游三摩地渐次增进回向圣伦所修行路此通结三界天人天主凡圣各别也阿难从四王天以逮非想是诸天上有臣有民则天人也有君有主则天王也是各各天人都是凡夫因中修十善八定而以六欲四禅酧之酧答既尽又入轮回所谓势力尽而箭还坠也若彼诸天之天王则是菩萨寄位进修不落轮回如华严初地为阎浮王二地为轮王三地为忉利天王四地为夜摩天王乃至十地为摩醯首罗天王是也问上界无恶何亦有直堕三涂者答藏识杂种远劫不忘次第而熟不能逾越故天福报终随彼熟种任运而堕此如来所以苦劝念佛而求横出也此皆不了玅觉明心积妄发生妄有三界中间妄随七趣沉溺补特迦罗各从其类此总结三界皆妄也合而言之此三界二十八天X皆由不能了达本有玅觉明心从迷积迷妄生三界中间天人业报既尽不免又随七趣沉溺数数受生取于诸趣补特迦罗各从其类不得休息若能了玅觉明心则三界尽空七趣皆灭应念化成无上知觉又安有积妄沉溺之苦哉诸天趣竟复次阿难是三界中复有四种阿修罗类若于鬼道以护法力乘通入空此阿修罗从卵而生鬼趣所摄若于天中降德贬坠其所卜居隣于日月此阿修罗从胎而出人趣所摄有修罗王执持世界力洞无畏能与梵王及天帝释四天争权此阿修罗因变化有天趣所摄阿难别有一分下劣修罗生大海心沉水穴口但游虗空暮归水宿此阿修罗因溼气有畜生趣摄阿难如是地狱饿鬼畜生人及神仙天及修罗精研七趣皆是昏沉诸有为相妄想受生妄想随业于玅X圆明无作本心皆如空华元无所着但一虗妄更无根绪此总结虗妄也阿难如是地狱等七趣若精细而研究之皆是昏沉之惑发为有为之业而妄想又惑业之因故随妄想而受生亦随妄想而受报惑业苦三如恶叉聚然于业果不缚之玅空有不堕之圆惑障不覆之明不由取舍修证之无作而同名本心者在此心中直如空中之华全无着落惟是一槩虗妄而巳岂有根蒂头绪之可得哉七趣皆病而此经大定是药如来所以深明病态者意在激其速用药也阿难此等众生不识本心受此轮回经无量劫不得真净皆由随须杀盗婬故反此三种则又出生无杀盗婬有名鬼伦无名天趣有无相倾起轮回性若得玅发三摩提者则玅常寂有无二无无二亦灭尚无不杀不偷不婬云何更随杀盗婬事此因病切药而劝修大定也上言无根绪矣而此又指病根者葢妄虽无体起固无因而妄理相应续非无故故复指也阿难我所谓玅圆明无作本心者人人皆有箇箇不无无奈此等众生不识此心自有而自昧之如持灯觅吹衣珠行乞所以受此轮回经无量劫不得真净欲界固不净也即色界无色界自谓巳净而尚有随眠亦非真净也揆厥所由岂无其故哉彼杀盗婬所谓三恶也众生X随顺三恶习矣不知其下坠三涂无足怪者及稍有根器之人反此三种恶道则又以无杀无盗无婬为贵而出生三善庸讵知有之而成三恶固是鬼伦也无之而成三善亦但天趣而巳于是夺有成无从下升上夺无成有从上坠下倾夺不巳正是轮回之性而轮回所从起者岂知不思善不思恶乃本来面目正所谓本心乎欲识本心更无别法惟是尅体对机耳根圆通三摩提一门耳若得玅发此三摩提者则闻性三德应时呈现玅矣而无七趣系缚也常矣而无七趣生灭也寂矣而无七趣流转也葢能反闻常住此性则有之三恶无之三善二俱远离曰有无二无此先得人空而出三界矣无是二者之无亦复销灭曰无二亦灭此成法解脱而越二乘矣当此之时尚无不杀不偷不婬如金屑不留于眼中也轻病且无何况重病而更随杀盗婬事哉是则欲识本心而免轮回信非修大定不可矣贺云从上段至此又归重持戒作七趣结尾也上云皆由随顺杀盗婬故巳揭出受病元因矣恐人疑云天趣持此三戒何以不免转回不知此非持戒之过乃以有漏心持戒之过也无漏学中纤尘不立尚无持戒何况毁戒正痛绝三业之语葢此经始终重戒岂肯作游移之说也阿难不断三业各各有私因各各私众私同分非无X定处自妄发生生妄无因无可寻究汝勗修行欲得菩提要除三惑不尽三惑纵得神通皆是世间有为功用习气不除落于魔道虽欲除妄倍加虗伪如来说为可哀怜者汝妄自造非菩提咎作是说者名为正说若他说者即魔王说此结答问词而戒勗真修也阿难汝问地狱为有定处为复自然彼彼发业各各私受乎自我言之造业则私造也受报则同分也既曰同分非无定处矣然此定处从何所来元是自妄之所招感既所生是妄实无有因故不可究其起处也然则汝今勉而修行欲得菩提者当遵何道乎夫三恶三善总皆是业而由不达此三为系缚之本障智之端故又名三惑汝之修行须要除此三惑不但只除有三而无三亦除之何以故以三惑不可不尽也若但除世恶而不除世善则对待不尽纵得神通如天仙之类皆是世间有为功用伏现行而不除种子习气不灭遇缘复起而终落魔道矣既落魔道虽有明眼人欲其除妄彼且自谓得无上道而倍加虗伪乘通造业违远圆通背涅槃城枉费功力翻成恶因如来说为可怜悯者且汝初问佛体真实云何复有诸趣得非以诸趣之有归咎菩提乎今而知种种诸妄皆汝自造则非菩提之咎也明矣菩提无咎佛体安咎哉信乎三业之不可不断三惑之不可不除也若使末世劝人离此三X种者此人即为佛说若赞此三种以为无碍者即魔王说其尚着眼辨识无使羣言乱圣鱼目混珠可也呜唿三摩之玅如此而不肯勉力七趣之苦如彼而不思厌离众生众生吾末如之何也巳矣劝离七趣竟第二大科无始生死流转根本竟即时如来将罢法座于师子床揽七宝几回紫金山再来凭倚普告大众及阿难言汝等有学缘觉声闻今日回心趣大菩提无上玅觉吾今巳说真修行法汝犹未识修奢摩他毗婆舍那微细魔事魔境现前汝不能识洗心非正落于邪见或汝阴魔或复天魔或着鬼神或遭魑魅心中不明认贼为子又复于中得少为足如第四禅无闻比丘妄言证圣天报巳毕衰相现前谤阿罗汉身遭后有堕阿鼻狱汝应谛听吾今为汝仔细分别阿难起立并其会中同有学者欢喜顶礼伏听慈诲此下详辨魔境也当机但知请定而定中所发微细魔境非其智力所及故无问佛既开导大定而魔军胜败实大定成坏所关利害非细故动深慈将罢复留不待问而自说也即时如来说法巳毕将罢法座矣犹有不尽真慈故揽几于床回山再倚普告大众及阿难言汝等有学缘觉声闻今日回心向大吾今巳说真修行法指示反闻一门矣X然汝犹未识修奢摩等性修二定者中有许多微细魔事此等魔境不知不觉忽尔现前皆能契合人心使汝不能识其为邪为正若汝胸中有一毫邪心未曾洗尽彼则乘此一毫之隙便能勾汝落于邪见矣何谓诸魔或汝阴魔如色阴中十种方是初心自现尚无外魔受阴中十种虽巳召外魔犹且潜入身中而魔未现身也或复天魔或着鬼神或遭魑魅则想阴中十种也正当魔现之时全要办得一副辨龙蛇眼方不为彼所惑若道眼不明为彼身转则认贼为子立使家宝尽劫矣或自认为圣或认魔为圣皆认贼为子也又有行阴所发十种心魔识阴所发十种见魔皆无外境但是自心邪见得少为为足试举一以例之如第四禅无闻比丘但修无想为极则事自谓成无上道及天报巳毕衰相现前想心复生不知自巳本非证圣反谤阿罗汉身遭后有而佛言不受后有者为妄以谤法故遂堕地狱其毒如此可不畏哉汝等回心趣大菩提岂可不知其利害耶故我为汝仔细分别非草草也于是阿难起立恭敬并其会中有学诸人欢喜顶礼而复听如来之慈诲焉世尊一往指示真修行路而阿难等尚未亲历不知途中艰阻世尊是过来人险阻艰虞历历自试故将罢座而回身复留一一指明途中所遇令其自识预备不虞如爱子远行慈母于临行时嘱付途X中利害教其万分保重如来不尽之慈意亦如是也佛告阿难及诸大众汝等当知有漏世界十二类生本觉妙明觉圆心体与十方佛无二无别由汝妄想迷理为咎痴爱发生生发徧迷故有空性化迷不息有世界生则此十方微尘国土非无漏者皆是迷顽妄想安立当知虗空生汝心内犹如片云点太清里况诸世界在虗空耶汝等一人发真归元十方世界悉皆销殒云何空中所有国土而不振裂此言动魔之由也佛告阿难及诸大众汝知魔之所由来而恼汝乎汝等当知世界众生本觉心体玅明圆者原与诸佛无二无别谓众生即佛可也谓佛即众生可也良由妄想一动遂迷此觉圆之理而成过咎于是业相为痴转相为爱二种无明瞥尔发生既一生巳则觉体徧迷迷成空性所谓晦昧为空也既将全法界俱迷为顽空于是化迷不息遂生世界所谓依空立世界也是则十方有漏微尘国土皆是迷顽妄想之所安立妄想总体也即根本无明也迷则能生有情见分顽则能生无情相分故皆彼立也当知虗空之生汝心内也不过如片云之点太清耳况诸世界之在虗空者耶可见其虗幻微茫易以销殒矣且举世之人尽皆发妄不息循声逐色未有一人发真者若汝等众中有一人焉住大定入圆通真显妄破而发真X归元乎将见此十方虗空应时粉碎皆悉销殒何况虗空中所有之国土而不振荡分裂者耶葢内动外感凡事皆然又何疑于大定也问自古至今发真不少何故世界宛然如故答世界元是众生共业所感一人发真一人之世界销殒若举世界人发真则举世界皆销殒矣然而安得有此此世界所以宛然如故也道开曰此方圣人云致中和天地位焉万物育焉西方圣人云一人发真归元十方世界皆悉销殒乃孔子大圣何甞位育春秋释迦成佛亦未销殒世界固知存其理者不必着其事也贺云众生不可尽世界不可尽一人发真众复感结暂虽震动旋复凝结耳汝辈修禅饰三摩地十方菩萨及诸无漏大阿罗汉心精通脗当处湛然一切魔王及与鬼神诸凡夫天见其宫殿无故崩裂大地振坼水陆飞腾无不惊慴凡夫昏暗不觉迁讹彼等咸得五种神通惟除漏尽恋此尘劳如何令汝摧裂其处是故鬼神及诸天魔魍魉妖精于三昧时佥来恼汝此言动魔致恼也夫一人发真而十方销殒国土振裂魔宫其先受之矣汝辈修禅于行住坐卧中严饬三摩或反闻或休歇不昧不断毫无渗漏正当发真时与诸菩萨及诸无漏大阿罗汉气味相投心精通脗混合为一故当处湛然清净不动汝X不动而魔动矣于是上自天魔及与鬼神诸凡夫天见其宫殿无故而崩裂大地无故而振坼于是魔王之在水居陆居及空居飞腾者无不惊怖惟下界凡夫瞢然不觉见大地动摇或讹言阴阳失度或谬传神鳌动目而无惊恐耳夫彼惊慴之魔王等非他皆得五种神通而但未证乎漏尽一通者也五通既具必知是汝定力所为况皆恋此尘劳必获所居之处如何甘心令汝摧裂其处乎既不令汝摧裂故决定不容于汝入三昧时彼众同来恼乱意欲乱其禅定彼始得安居也魔来之故如此然彼诸魔虽有大怒彼尘劳内汝玅觉中如风吹光如刀断水了不相触汝如沸汤彼如坚冰煖气渐隣不日消殒徒恃神力但为其客成就破乱由汝心中五阴主人主人若迷客得其便当处禅那觉悟无惑则彼魔事无奈汝何阴销入明则彼羣邪咸受幽气明能破暗近自销殒如何敢留扰乱禅定若不明悟被阴所迷则汝阿难必为魔子成就魔人如摩登伽殊为眇劣彼惟呪汝破佛律仪八万行中秪毁一戒心清净故尚未沦溺此乃隳汝宝觉全身如宰臣家忽逢籍没宛转零落无可哀救此言御魔之方悟则无咎迷则受邪也然虽如此行人不必惧也彼诸魔者虽有大力而发大怒终是尘劳中物岂若汝为玅觉中人湛然空廓周徧X十方乎纵欲加害于汝如风吹光如刀断水终不能令光水之有动损也不但不能加害而汝反能化彼汝喻如沸汤也彼喻如坚冰也沸汤若近坚冰则煖气逼而冰自销殒矣吾何畏彼哉且彼虽恃其五通神力而实劳扰无停暂留不住但为其客耳所以成就其破乱禅定者不在于客悉由汝心中五阴之主人若使主人心中不明认贼为子客则乘间而入为恼为乱若使主人当处禅那惺惺了了不受颟顸则彼魔事虽强无由动汝其奈汝何譬如贼劫主人若主人深居不动贼乃莫测愈近愈恐俗云强贼怕弱主是也若主人自守不定惊慌出走鲜不为贼所执矣夫其无奈汝何者非汝力能胜彼也良由明能破暗耳葢汝住禅定阴气巳销巳入大光明藏彼则咸受幽气住于昏沈冥漠之乡以暗近明正如枭之入昼罗剎之向阳自然销殒丧魄而去安能久留扰乱汝之禅定耶信乎惟觉悟者为无惑也反是而若不明悟则必被阴所迷于彼虗幻境界欣怖憎爱亡失照理不惟不能化彼而反堕彼类汝阿难如是必为魔子而成就魔人矣即如摩登伽其人殊眇劣也纵能呪汝祗破一戒其害尚小也且汝心犹清净未至沦溺也若此等魔王岂登伽之比哉汝为魔子而成就魔人彼乃隳汝之宝觉全身坏尽道果入无间狱喻如宰臣之家忽遭天王籍没则不但失X官罢职而身且不免于形戮展转飘零无可哀救矣魔害如此可不警惧而慎察哉此下详分五魔境相也上科知动魔由于定切则于魔之发端不惊而预防无患知成乱由于主迷则于魔之究竟不动而自守惟坚然而所现境相多端不详剖析未必其不迷也故今详与分辨之此虽谈魔而进修下手之旨存焉学者不可不尽心也阿难当知汝坐道场销落诸念其念若尽则诸离念一切精明动静不移忆亡如一当住此处入三摩地如明目人处大幽暗精性玅净心未发光此则名为色阴区宇若目明朗十方洞开无复幽黯名色阴尽是人则能超越劫浊观其所由坚固妄想以为其本此叙色阴始终之相也阿难当知我所谓魔不出色受想行识而巳先以色阴言之汝坐道场专注反闻销落诸念所谓居一切时不起妄念也其念既尽是名离念此离念相犹如虗空于一切时惺惺不昧故曰精明于是与动静之境无干而动静不移与忆忘之识无预而忆忘如一此正打成一片时也当住此离念精明之处便可入耳根圆照三昧此之定境如明目人处大幽暗眼所不见固暗眼之所见亦暗也眼之所见固暗能见之眼亦暗也此缘色阴所覆精性玅净之心未能发光故目前所见惟是黑暗此黑暗相即是色阴区局性真如屋宇然故名色阴区宇此即色阴未破之相也若使心光发洩障碍皆通即肉眼所见明明朗朗十方洞开而前之黑暗皆化成光明内彻五脏外彻山河天上人间悉如指掌名色阴尽此即色阴巳破之相也是破色阴之人则能超越劫浊以劫浊乃空晦暗中结暗所成离此色阴原无体故所以尽则遂超耳自今观之始知色阴之由元从坚固妄想以为其本如伐树者去其覆土方见本根今劫浊既开观见色阴之由亦自然之理矣问诸色尚见何以言尽答圆融中道岂尽色成空X耶但尽阴不葢覆而巳良由真心元能随缘现色而色不异心本自明彻如珠有光还照珠体但从无始迷巳为物徧成障隔又认物为巳而聚见于眼是以永沉黑暗尽失其徧界之明岂惟不知本明兼亦不觉现暗彼时有学者尚属比量而知方以觉得现暗未能现量而见岂即亲证本明到此蹑解成行入三摩地于幽暗中忍住一番功夫到日忽尔色阴云开亲证本明一切坚顽暗昧根尘皆如琉璃内外莹彻且不聚见于眼而六根皆见远近皆如目前是之谓色阴尽岂坏色成空者可比其万一哉此下色阴中间十境也中间者即色阴将破未破中间所谓交互之处也良以藏心统含四土不离当处不越毫端秪因色阴所覆岂惟不见上三即同居一土现前朗见能几何哉尅论现见特尘剎中一剎一剎中一界一界中一洲一洲中一国一国中一邑一邑之中亦但于所住所到之处一区之明而巳一区之外悉皆不见悉是黑暗之境然此黑暗中一国一剎乃至尘剎四土无不包含今入定者既复舍彼一区之明而全处无边之暗当色阴未开之际反闻逼拶之深心光所流或近彻身境或远照十方或浅射同居或深臻三土所谓忽远忽近乍浅乍深皆色阴将开之前兆暂尔非常有此十相行人于此作证不作证间魔佛异路X可不戒慎而加察哉四土者同居秽土同居净土方便土常寂光土也阿难当在此中精研玅明四大不织少选之间身能出碍此名精明流溢前境斯但功用暂得如是非为圣证不作圣心名善境界若作圣解即受羣邪此明外彻也阿难行人当在此幽暗之中正好着力精究研穷此玅明闻性着些精彩挨排将去由斯研究故得四大虗融如云如影不复密织坚实少顷之间此身透墙过壁了无隔碍此名心光洩露流溢于目前坚碍之境特因其精研功夫逼拶之极暂得如是虗融随即失之非同圣人证果一得永得也若使行人遇此境时平平坦坦略不介意动止寻常不生欢喜不作证圣之心则此境界亦是过去宿习善根发相未来入位开心先兆可增信心可诱精进名为善祥境界本无过咎也若行人自无识见又缺涵养一遇此境辄起证圣之解则魔得其便乘间而入即受羣邪欺诳簸弄渐成大害至不可救矣近世悟人云上得秦公岭望见四部洲从他四部洲依然顾话头所谓不作圣心也阿难复以此心精研玅明其身内彻是人忽然于其身内拾出蛲蛔身相宛然亦无伤毁此名精明流溢形体斯但精行暂得如是非为圣证不作圣心名善X境界若作圣解即受羣邪此明内彻也阿难行人复以此惺惺不昧之心精研玅明闻性其身忽然内彻五脏开明亲见蛲蛔以手拈出而身相宛然亦无伤毁此是精光流溢于形体亦但精行逼出暂现此相不可为常而非同圣证也若不作圣心则名善境界矣若作圣解即受羣邪矣所谓路途乐终未到家者也又以此心内外精研其时魂魄意志精神除执受身余皆涉入互为宾主忽于空中闻说法音或闻十方同敷密义此名精魄递相离合成就善种暂得如是非为圣证不作圣心名善境界若作圣解即受羣邪此明内外俱彻也前之精研初能外虗次能内彻又以此心合内外而精研之至于二俱虗彻时除彼执受身形安然无所迁改其余魂也魄也意也志也精也神也皆相涉入而失其故位故魂则魂为主而余为宾乃至入神则神为主而余为宾如是其互为宾主又闻空中说法音声一处说也或闻十方同敷密义处处说也夫五藏内境也空中十方外境也内虗故诸脏涉入外彻故两处齐闻据其涉入宾主处名为精魄递相离合或精离本位而合于魄或魄离本位而合于精余四亦然葢离则失本位而合则就他位也此由初闻六根互用薰成善种故于定中偶一发露非若圣X人证入圆通一得永得也若不作圣心则名善境界矣若作圣解即受羣邪矣今夫刻意凝神讨论之极则奇文丽藻未甞经意往往焕然得于梦寐则精苦激发神者偶现类可知也此上三科虽分合内外皆近彻身境也又以此心澄露皎彻内光发明十方徧作阎浮檀色一切种类化为如来于时忽见毗卢遮那踞天光台千佛围绕百亿国土及与莲华俱时出现此名心魂灵悟所染心光研明照诸世界暂得如是非为圣证不作圣心名善境界若作圣解即受羣邪此现佛境也行人又以此心专注反闻至于澄露皎彻而始觉之智融透内光发明而本觉之心发洩于是十方徧作阎浮檀色无情徧成金界也一切种类化为如来有情尽作佛形也于斯时也忽见毗卢遮那佛高踞金光台上四面有千佛围绕一华百亿国一国一释迦而国土莲华俱时出现此何象哉葢因宿昔耳根曾闻维摩华严等经而心魂灵悟所染习气今于反闻玅定之中心光被研照灼于此实报庄严诸玅胜界尊特身相夫实报深位所居岂初心遽能亲见不过暂尔一见转眼即逝非同圣人之实证也若毫不为动而不作圣心即名善境界矣若作圣解而谓真证即受羣邪矣禅家谓佛来也打魔来也打即是此意文喜亲见文殊于笊篱上急用饭匙打去亦是见及X此也又以此心精研玅明观察不停抑按降伏制止超越于时忽然十方虗空成七宝色或百宝色同时徧满不相留碍青黄赤白各各纯现此名抑按功力逾分暂得如是非为圣证不作圣心名善境界若作圣解即受羣邪此空成宝色也行人又以此心精研反闻照理绵密无丝毫间断于过去之念更加抑按现在之念更加降伏未来之念更加制止深忍深定超越二乘及菩萨境如是用功鞭逼太过忽见虗空成七宝色或百宝色或青黄赤白等色彷佛切近寂光玅土且此宝色多分不碍同满交杂不碍各纯何缘而臻此胜玅哉良由抑按功夫勇胜处倍过常分故所见玅境非同浅浅亦过其分然不过定力逼发暂得一见耳非同圣人之一证永证也若不作圣心则亦寂光前兆名善境界矣若一作圣解即受羣邪矣钟云观察者审究妄心起处抑按者于起处遏捺之降伏者随抑从顺制止者恐后跳梁更加防范也又以此心研究澄彻精光不乱忽于夜半在暗室内见种种物不殊白昼而暗室物亦不除灭此名心细密澄其见所视洞幽暂得如是非为圣证不作圣心名善境界若作圣解即受羣邪此暗中见物也行人又以此心研究挨拶澄彻清X明至于精光不乱则心光凝定不为明暗境移忽于夜半暗室之中见种种鬼神精魅奇形怪状之物了然分明不殊白昼而此暗室中原有之物依然如故亦不除灭此何故哉葢鬼神精魅恒杂人居而互不相见今由用心细密而见亦密澄故寻常所不见者今皆洞见然亦不过研究澄彻之功暂时发露耳非为圣证也若不作圣心名善境界若作圣解即受羣邪矣曾闻有人在静室中坐忽见一人自地而出一人从壁中来对语良久各复原处又有见三五躶形人高一二尺窃室中米旁若无人如斯之类难尽举也又以此心圆入虗融四肢忽然同于草木火烧刀斫曾无所觉又则火光不能烧爇纵割其肉犹如削木此名尘併排四大性一向入纯暂得如是非为圣证不作圣心名善境界若作圣解即受羣邪此身同草木也行人又以此心反闻功切虗融之极忘身如遗忽然四体同于草木之无知烧亦不觉斫亦不知惟不觉不知故火不能爇割肉同于削木此何故哉良由五尘併销四大排遣纯觉遗身故无伤触也然亦偶尔发露暂得如是非如圣人之证得性色真空也若不作圣心名善境界矣一作圣解即受羣邪矣又以此心成就清净净心功极忽见大地十方山河皆成佛国具足七宝光明徧满又见恒沙诸佛如来X徧满空界楼殿华严下见地狱上观天宫得无障碍此名欣厌凝想日深想久化成非为圣证不作圣心名善境界若作圣解即受羣邪此覩界覩佛也行人又以此心成就清净纯理无杂心净之功至此巳极忽见十方大地皆成佛国七宝光明具足徧满是见同居净土也又见诸佛徧满楼殿壮丽是见净土现在如来也又见地狱天宫上下无碍是见同居秽土也此何相哉良由未入定前诸经教中闻说净秽二土随起欣净厌秽之念凝想日深薰习成种今于定中反闻逼极心光所灼故悉发现虽是实境仍同幻化非同圣证真得寂光土也若不作圣心名善境界矣若作圣解即受羣邪又以此心研究深远忽于中夜遥见远方市井街巷亲族眷属或闻其语此名迫心逼极飞出故多隔见非为圣证不作圣心名善境界若作圣解即受羣邪此遥见遥闻也行人又以此心穷极反闻到极深极远处忽于中夜心境俱静时遥见远方市井街巷历历在目亲戚眷属咸闻其语此何相哉良由研究功夫逼迫其心逼极而心光飞出故障隔之处皆能见闻此亦暂时光景非同圣人证得无边剎海不隔毫端也不作圣心名善境界若作圣解即受羣邪矣交光曰予亲见河南一僧在潞偶然静坐忽见乡闾市井宛然见其兄于路被官责X打此是白昼计其时日不久乡人至潞问之乃分毫不爽此必宿昔禅定善根故偶现如此惜其僧不知自重也总上九科不出四土身境一二三六七共五科同居近相也四五两科后二土相也八九两科同居远相也独方便土相未特显着或可该摄于同居净土之中耳又以此心研究精极见善知识形体变移少选无端种种迁改此名邪心含受魑魅或遭天魔入其心腹无端说法通达玅义非为圣证不作圣心魔事销歇若作圣解即受羣邪此魔事发端也上之九科皆初心反闻入三摩地定心逼极所发善境非魔所为要须作证方成招魔之端今此科是大定中不为上之九境所迁色阴将破振裂动摇魔心慌越萃于斯时故魔扰于是而发端也又以此心研究反闻巳到至精至极之地实与诸佛心精脗合而色阴将破之时行人忽见自家是箇善知识形体变移或变佛菩萨或变天龙罗汉少选之间迁改不定此由未定之先曾有邪心含受邪种至此忽然发露非真见圣也又或防心不密遭天魔入其心腹之中令行人无端说法能通达无边玅义既现虗影又发狂慧岂为圣证哉若行人知是魔力所持而不作圣心则不为魔罥系缚而魔事消歇矣若当作真实心开而作圣解即受羣邪矣故用心者不可不察也X行人用功自浅而深魔魅肆扰由微而着故此节与下受阴十境皆且暗中入心令自发乱直至想阴中方乃飞附旁人显然诳惑旧说善知识即作旁人说法亦即指彼所说岂有发端之初即遣实人来惑乱哉阿难如是十种禅那现境皆是色阴用心交互故现斯事众生顽迷不自忖量逢此因缘迷不自识谓言登圣大妄语成堕无间狱汝等当依如来灭后于末法中宣示斯义无令天魔得其方便保持覆护成无上道此总结色阴十相而勉令覆护也阿难如是十种禅那中所现之境皆是行人自巳禅观与坚固妄想交攻互战或胜或负现此十事如一善境现即是观力胜妄想暂现复隐即是妄想胜观力由互出互入不得互融此魔之所以乘间而入也众生顽迷不自忖量巳之见地与佛何似功用与佛何如但逢此暂现因缘迷而不悟便谓高登圣域是未证谓证未得谓得大妄语成堕无间狱所谓初登于天后入于地也色阴魔相如此呜乎如来终当入灭耳况从此以后正法少而末法多汝等当依如来今日之教于如来灭后以至末法之中广将此义宣示将来修禅观者令彼晓了无令天魔得其方便于以保任维持遮覆护卫此大定而共成无上道焉我今嘱汝汝其勉哉X阿难彼善男子修三摩提奢摩他中色阴尽者见诸佛心如明镜中显现其像若有所得而未能用犹如魇人手足宛然见闻不惑心触客邪而不能动此则名为受阴区宇若魇咎歇其心离身反观其面去住自由无复留碍名受阴尽是人则能超越见浊观其所由虗明妄想以为其本此叙受阴始终之相也阿难彼善男子修大定中前之十境不乱则色阴尽而位当初信矣此色阴尽者如明目人处大暗室到此徧成光明见诸佛心如明镜现像葢诸佛心即我玅觉明心众生向外驰求终不能见今于自心开处见之本不在外岂不亲切明白也既是自心而复亲见故若有所得若实得其体也但未能称体而发自在用耳喻如睡中被魇之人明见醒中之境但为心染客邪为所覆压而不能动色阴巳开受阴覆人之状亦复如是是则名为受阴区宇谓有体而不能用便是受阴区局葢覆处也夫心本不局身中无始执迷非局而局生局现阴死局中阴无时不局于身安有离身自由之分若魇咎一歇则其心离身而能反观其面或去身外或住身中自由自在视此X身如传舍而无复留滞隔碍此之谓能用也此受阴巳尽相也夫受阴为身见之本身见为诸见之本既受尽离身身见解脱故能超越见浊由此而观可见心本不在身中但是受阴妄为领纳虗以发明以虗故受以明故受之而不谬是则受阴之由虗明妄想以为根本而巳行人可不加察哉钟云神仙家出神与今经所说略似而实不同彼有心求之此无心得之彼自谓玅用此不作圣心前色阴中少选之间自能出碍者欲出也遥见远方逼极飞出者渐出也此去出自由无复留碍者玅乎出也后想阴中其心离形如鸟出笼而上历圣位得意生身者玅之玅也彼有阴神阳神之说色中二处未别阴阳受阴所说彷佛阳神想阴所说则非彼阴阳所及矣彼属妄想精魂此修正觉三昧根源自殊总之破色受二阴而想行识三居然未破亦何足奇而生奇想便言证圣皷发魔事宜矣阿难彼善男子当在此中得大光耀其心发明内抑过分忽于其处发无穷悲如是乃至观见蚊蝱犹如赤子心生怜愍不觉流泪此名功用抑摧过越悟则无咎非为圣证觉了不迷久自消歇若作圣解则有悲魔入其心腑见人则悲啼泣无限失于正受当从沦坠此下十节明受阴将破未破之相而此先明内抑X生悲也阿难彼善男子当在此色阴巳开受阴未破之中得大光耀十方洞开无复幽黯其心发明悟得一切众生皆同具此光明玅理而枉受沦溺却乃自责自咎巳之执迷不早悟度生而内抑过分忽于静虗发无穷悲心以至观见蚊蝱之微亦如巳子而怜其无知愍其堕落不觉流泪焉此虽亦是同体之悲但由功夫摧抑太过而发于正受中不宜有此必行人知非而悟方得无咎而非同圣人证得之同体大悲也若能觉了是妄而不为所迷所谓悟也渐悟渐止复还正念则内抑之悲久自消歇矣若作圣解自谓巳得诸佛大悲则有悲魔乘间而入见人则悲啼泣不止遂失正受起无量颠倒邪念而下从沦坠矣摧抑过越者本欲兴悲策进以破受阴但自抑太过失于慈柔反成招致魔附之端也阿难又彼定中诸善男子见色阴消受阴明白胜相现前感激过分忽于其中生无限勇其心勐利志齐诸佛谓三僧祇一念能越此名功用陵率过越悟则无咎非为圣证觉了不迷久自消歇若作圣解则有狂魔入其心腑见人则夸我慢无比其心乃至上不见佛下不见人失于正受当从沦坠此明招致狂魔也阿难又彼修大定中诸善男子见色阴巳消如脱外衣受阴明白如见内衣此时X佛心明镜胜相现前一向虽闻心佛无二未曾亲见今既一旦得见故感激过分而发大勇勐其勐利之心志巳齐于诸佛自谓不历僧祇立地成佛本为进破受阴而忽高举齐佛之念至于陵节粗率过分越礼岂知理虽顿悟事要渐除功用中安容此陵越乎是必自反知非乃得无咎而非同圣证之不历僧祇获法身也若能觉了不迷则此陵越之心久自消歇若作圣解而谓直下承当是圣则有勐魔乘间而入其心腑逢人自夸我慢无比乃至天上天下唯我独尊必失正受而从沦坠矣问顿教不立阶级一超直入与此何殊答彼为高惟圣境自限蹭蹬者施应病之药耳非一向以圆融而碍行布也请详宗门信位人位之旨则顿教人岂全废于位耶吁破色阴之圣人谓三祇劫一念能超尚名陵率过越引狂魔而入沦坠今之自谓得向上一着效颦诃佛骂祖者不知破几阴得何位亦敢大言自夸我慢恣肆恬不知畏圣有明文何不省也又彼定中诸善男子见色阴消受阴明白前无新证退失故居智力衰微入中隳地逈无所见心中忽然生大枯渴于一切时沉忆不散将此以为勤精进相此名修心无慧自失悟则无咎非为圣证若作圣解则有忆魔入其心腑旦夕撮心悬在一处失于正受当从沦坠X此明招致忆魔也又彼定中诸善男子当色消受现之时受阴未破前无新证色阴巳尽归失故居当此之际但应定慧等持入流亡所久可尅功顾乃智力衰微莫能照见堕在两楹无所依倚入中隳地前后皆迷回无所见矣却又偏用定心绝无慧水灌溉而忽生枯渴时时刻刻深思沉忆不敢走作将此沉忆不散以为破受精进之功用此名偏用定力以修治其心无照见受体本空之智慧故自失其方便也若悟得慧少定多而还复等持庶无过咎而巳岂为圣证哉若作圣解谓此心沉忆之定证圣当然则忆魔乘间而入日夜撮心悬挂一处失其本定而从沦坠矣问古人谓寘心一处无事不办何以异此答彼为散乱多者作对治药耳非一向悬心为精进也且撮字悬字多少费力多少不自在视寘心一处者是非判然矣又彼定中诸善男子见色阴消受阴明白慧力过定失于勐利以诸胜性怀于心中自心巳疑是卢舍那得少为足此名用心亡失恒审溺于知见悟则无咎非为圣证若作圣解则有下劣易知足魔入其心腑见人自言我得无上第一义谛失于正受当从沦坠此明招致足魔也又彼定中诸善男子当色消受现之时慧力多于定力失于慧之勐利以诸殊胜之性怀抱于心胸之中谓佛性本来具足不假修X成自疑巳身巳是卢舍那矣何处更有卢舍那更须求进乎于是得少为足不复前进所请太尊贵生也此名用心之处亡失恒审不能恒常审试自德与佛德何似唯是溺于巳之知见以为即是佛知佛见而执性废修以至于此若能省悟审知五阴尚未全空安能齐佛德用则可复于无过其非圣证也可知矣若自任舍那而作圣解废修不进则有一种下劣易于知足之魔以类相附入其心腑大发狂言曰我得无上第一义谛言我言得具足人法二执第一义谛岂有是哉失于正定而从沦坠所必然矣问先德云心本是佛不假修成何也答此为惟执修成孤负巳灵者作对治药耳然亦有令人大死一番竿头进步极尽今时等语何尝废修证哉又彼定中诸善男子见色阴消受阴明白新证未获故心巳亡历览二际自生艰险于心忽然生无尽忧如坐铁床如饮毒药心不欲活常求于人令害其命早取解脱此名修行失于方便悟则无咎非为圣证若作圣解则有一分常忧愁魔入其心腑手执刀劒自割其肉欣其舍寿或常忧愁走入山林不耐见人失于正受当从沦坠此明招致愁魔也又彼定中诸善男子当色消受现之时破受之新证未护破色之故心巳亡历览此色受二际前不粘村后不着岸如立悬岸恐遭X堕落见此艰险心生大忧过忧不知展转成颠如坐铁床如饮毒药厌活求死止想解脱此忧元从戒慎恐惧中来亦是修行但彼太甚无复解慰方便遂至如此若使解得大道甚夷放下便是有何过忧之咎且多忧岂为圣证哉若一向执忧是圣而不肯自宽自解则有常忧愁魔乘间而入或执刀劒以自割或走山林而避人发大风颠失正受而从沦坠矣祖师云大道迂濶忙作甚么又云默默自知田地稳腾腾谁放肚皮憨又云放四大莫把捉等无量方便皆可忘忧岂使魔得其便也钟云新证未获故心巳亡忧魔生焉前无新证归失故居忆魔生焉何别一是见前后双脱不欲守前不欲向后从中别求一路是以昼夜撮心悬思挂念而忆魔入也一是见前后双脱又欲守前又欲退后二念交发不知何从是以计无所定徬徨愁闷而忧魔入也又彼定中诸善男子见色阴消受阴明白处清净中心安隐后忽然自有无限喜生心中欢悦不能自止此名轻安无慧自禁悟则无咎非为圣证若作圣解则有一分好喜乐魔入其心腑见人则笑于衢路傍自歌自舞自谓巳得无碍解脱失于正受当从沦坠此明招致喜魔也又彼定中诸善男子当色消受现之时处清净中心得安稳忽有无限喜生心中欢悦而不能自止此名偶得轻安无慧力以自禁X若以慧眼观察方得浅证何足深喜则喜风自息仍归无咎为其非同圣证也若谓乐道乃圣心宜然喜而不止则喜魔乘间而入见人便笑自家歌舞谓刀山火聚总是道场酒肆婬房无非解脱矣岂知清净心中纤毫不立既失正定能免沦坠哉又彼定中诸善男子见色阴消受阴明白自谓巳足忽有无端大我慢起如是乃至慢与过慢及慢过慢或增上慢或卑劣慢一时俱发心中尚轻十方如来何况下位声闻缘觉此名见胜无慧自救悟则无咎非为圣证若作圣解则有一分大我慢魔入其心腑不礼塔庙摧毁经像谓檀越言此是金铜或是土木经是树叶或是叠华肉身真常不自恭敬却崇土木实为颠倒其深信者从其毁碎埋弃地中疑误众生入无间狱失于正受当从沦坠此明招致忆魔也又彼定中诸善男子当色消受现之时便生满足自高自大不求师印忽有无端大我慢起持巳凌物趾高气扬乃至单慢以及卑慢一时俱发彼其心中虽如来亦在所轻况声闻以下乎此比前偏慧多狂其过更甚彼但谓本来同佛此更谓超越诸佛也慢之所起皆由见得自巳尊胜无慧以救其弊若有省察之慧见得是法平等无有高下尚不见有一众生可慢况诸圣乎X是则我慢之非圣证也夫人而知之也若执迷不改而作圣解则慢魔乘间入心忽塔庙而不礼毁经像而不顾至谓檀越佛像是金铜土木佛经是树叶叠华自身活佛反不恭敬崇此土木何为檀越信之果然毁碎埋弃误巳误人其罪重大入阿鼻如箭亦其自失正受而甘从沦坠也伊谁责哉问临济之不礼祖塔丹霞之烧木佛德山说一大藏如拭涕唾帛巖头说祖师言句是破草鞋非大我慢乎答此为执外求而不达自心执言教而不肯进修者作此竣厉语以激之乃一片真慈也若使祖师真有慢心且亦不免泥犁况其他乎近代此魔徧地皆是信口胡说大言不慙欺巳欺人昧天昧地读经至此当亦悚然知畏矣钟云慢有七经缺邪慢又彼定中诸善男子见色阴消受阴明白于精明中圆悟精理得大随顺其心忽生无量轻安巳言成圣得大自在此名因慧获诸轻清悟则无咎非为圣证若作圣解则有一分好轻清魔入其心腑自谓满足更不求进此等多作无闻比丘疑误后生堕阿鼻狱失于正受当从沦坠此名招致轻魔也又彼定中诸善男子当色消受现之时色阴巳破故得精明受阴将尽故能圆悟精理获意生身故能得大随顺所向如意而忽生轻安离诸粗重轻也豁悟自在安也既生轻安遂X自以为满足成圣得大解脱矣不知此但一时开悟暂现此境觉得身心如云如影离重浊而获轻清耳行人悟得轻清是暂急须吐却则可无咎岂有圣证何足自满哉若迷而不悟坐定轻清窟中不肯拖泥带水努力向前则魔以类附使之满足自画卒为无闻比丘不但自误而兼误多人加以悔恨谤佛堕阿鼻狱失于正受而从沦坠矣又彼定中诸善男子见色阴消受阴明白于明悟中得虗明性其中忽然归向永灭拨无因果一向入空空心现前乃至心生长断灭解悟则无咎非为圣证若作圣解则有空魔入其心腑乃谤持戒名为小乘菩萨悟空有何持犯其人常于信心檀越饮酒噉肉广行婬秽因魔力故摄其前人不生疑谤鬼心久入或食屎尿与酒肉等破佛律仪误入人罪失于正受当从沦坠此明招致空魔也又彼定中诸善男子当色消受现之时十方洞开豁然明朗于明悟中得虗明性寂尔无法可得其心忽然归向永灭见得无作无受拨无因果而因果皆空只见空心现前其余一切断灭皆由取着虗明遂至于此若悟此空是恶取空非究竟空则无过咎然则断空岂圣证哉若作圣解而守定不改则空魔入心使其执空谤戒自谓饮酒食肉一切皆空行秽行婬无非是道见持戒者为小乘为执着见破戒者为大乘为彻悟X且鬼入巳久香秽莫辨甚至等屎尿于酒肉破律仪而误人入罪其失正受而从沦坠也必矣问如志公罗什三车蚬子酒仙布袋等则又何如答此皆大菩萨应身借此以作佛事而为人解粘去缚者岂拨无因果之谓哉又彼定中诸善男子见色阴消受阴明白味其虗明深入心骨其心忽有无限爱生爱极发狂便为贪欲此名定境安顺入心无慧自持误入诸欲悟则无咎非为圣证若作圣解则有欲魔入其心腑一向说欲为菩提道化诸白衣平等行欲其行婬者名持法子神鬼力故于末世中摄其凡愚其数至百如是乃至一百二百或五六百多满千万魔心生厌离其身体威德既无陷于王难疑误众生入无间狱失于正受当从沦坠此明招致欲魔也又彼定中诸善男子当色消受现之时觉得虗明有味味着不舍深入心骨其心忽有无限爱生因味生爱爱极发狂遂变正欲而为婬欲葢禅定中发于玅触自在受用不可为喻有言过于婬乐者即引婬欲之端也此明是定中玅触受用安顺入心乃无慧力操持而误入诸婬欲正好用慧观察一切不受舍寘透过庶免过咎岂可视为圣证哉若迷而不舍而作圣解则有欲魔入心令其说欲为道自巳行欲又化人行欲所X摄凡愚女人以供我欲者数满千万然所仗者魔鬼力耳及魔厌而去神通即无以摄愚故明陷王法以误人故幽入无间宛转零落失正受而从沦坠何可救哉上科见惑所摄此科思惑所摄也阿难如是十种禅那现境皆是受阴用心交互故现斯事众生顽迷不自忖量逢此因缘迷不自识谓言登圣大妄语成堕无间狱汝等亦当将如来语于我灭后传示末法徧令众生开悟斯义无令天魔得其方便保持覆护成无上道此总结受阴十相也阿难如是十种禅那所现之境皆是受阴与用心交攻互战所现但众生顽迷不肯自忖自量逢着此等因缘即不能谙其名字不觉是过而妄言登圣大妄语成则堕无间言登反堕殊可怜悯汝等亦当将我今日之语传示将来庶令众生开悟天魔退舍末法之中咸得保持覆护而成无上道也阿难勗哉按此十种魔事巳成非但如前引发之端所以异于色阴也然亦但言魔以类至暗入人心令其不觉自颠而未及于天魔飞精所以异于想阴也阿难彼善男子修三摩提受阴尽者虽未漏尽心离其形如鸟出笼巳能成就从是凡身上历菩萨六十圣位得意生身随往无碍譬如有人熟寐寱言是人虽则无别所知其言巳成音韵伦次令不寐者咸悟其语此则名为想阴区宇若动念尽浮想消除于觉明心如去尘垢一伦生死首尾圆照名想阴尽是人则能超烦恼浊观其所由融通妄想以为其本此叙想阴始终之相也阿难彼善男子修三摩提受阴尽者则见惑巳尽而分别我执亦尽然思惑未除俱生我执犹在习漏未尽直至七信位不受后有方为漏尽此当二三信中故未尽也然虽不得漏尽无四果之六通十八变而受阴巳尽不执身相故能心离其形如鸟出笼所向自在巳能成就从是凡身上历菩萨六十圣位举别教之经生累劫证得一分方到一位者能以凡身而顿历之所谓圆融不碍行布也于是得意生身随往无碍不疾而速不行而至焉此皆受尽之相也然虽得意生身而想阴未破正如魇咎虽歇而熟寐未醒犹作寱语此寱语人自巳虽不知作何等语然所出寱言巳成音韵而有伦次令醒悟人咸晓其语是则名为想阴区宇葢为受所覆者见闻虽周而全无用喻魇不动为想所覆者虽比前有用而未X能圆照生死喻魇虽去而尚说梦话非是醒言别无所知也此想阴未破之相也夫觉明如镜浮想如尘尘动镜静若动念尽而浮想消除则于觉明心体如明镜当台一尘不受矣尘净而镜体自明想除而觉明自净则三界一类分段生死皆能知其生从何来死从何去而首尾圆照此则想阴巳破之相也想虽居于五阴中间而前二后二皆依妄想而粗细不同何况一切根随烦恼离此想阴毕竟无体故想尽而超烦恼浊焉观此想阴之由则融通妄想以为其本葢想能融变使心随境使境随心如想酢梅口中水出能通质碍故曰融通妄想也想阴始终之相如此阿难彼善男子受阴虗玅不遭邪虑圆定发明三摩地中心爱圆明锐其精思贪求善巧尔时天魔候得其便飞精附人口说经法其人不觉是其魔着自言谓得无上涅槃来彼求巧善男子处敷坐说法其形斯须或作比丘令彼人见或为帝释或为妇女或比丘尼或寝暗室身有光明是人愚迷惑为菩萨信其教化摇荡其心破佛律仪潜行贪欲口中好言灾祥变异或言如来某处出世或言劫火或说刀兵恐怖于人令其家资无故耗X散此名怪鬼年老成魔恼乱是人厌足心生去彼人体弟子与师俱陷王难汝当先觉不入轮回迷惑不知堕无间狱此下十节明想阴将破未破之相而此先明贪致怪鬼也阿难彼善男子受阴巳尽见闻徧周而虗离身作用而玅中间不为十境所惑而不遭邪虑以此虗玅之圆定发明受尽境界行人当此三摩地中正好一念不起挨拶前去奈何心爱圆明于圆定发明者起一爱心欲令觉心圆明无不了知而善巧方便无不成就将欲度生以行教化故发愤锐思而贪求善巧只此一贪便是动魔之本矣尔时天魔见其受尽定深巳自不安乃候得其贪巧之便即飞遣精魅另附一人无故自能口说经法葢求善巧者亦以善巧惑之也其所附之人不觉为魔所着自言巳身巳得无上涅槃来彼求巧人前敷座说法恐其不信又假神变以服之须臾之间或比丘或帝释或妇女或比丘尼形像不一皆令彼见或夜寝暗室身有光明种种神异那得不动是求巧人既愚且迷见其如是即倾心曰此真菩萨也可不信其教化哉于是昔之定心今巳摇荡菩萨曰律仪可破也是人即破之菩萨曰贪欲可行也是人即潜行之所谓平生之力坏于一旦一一堕其术中不复能出矣且不特此也是说X法人口中又好言灾祥休咎变异怪诞之事或言如来某处出世如近世弥勒佛下生之类或言劫火该死多少人或言刀兵该死多少人如是恐怖于人令其弃家逃走家资耗散及至临期了无其事如此者名为怪鬼即是贪习遇物成形者至于年老成魔方为魔使而恼乱是人也及其厌而去焉彼人威福顿失妖妄祸发求巧之子与说法之师皆束手被诛而陷于王法矣魔害如此可勿觉乎是故汝当先觉使眼如明镜心如墙壁纵魔党纷列不能窥覰何堕落轮回之有若迷而不悟皈依顺从随他脚跟所转则毁戒宣婬其堕无间也必矣问教中圣位俱无堕义既上历圣位何故复堕答权渐中经劫历位克定取证故证圣即无堕义如走者登山匐匐层梯节节歇息迟则迟矣而有升无坠若圆顿不历僧祇一超直入中间更不取证直以初住为第一峰头耳故曰从是凡身足见不取圣果又曰上历圣位足见但是速以历过而巳如飞鸟升山举翼即过无数梯层速则速矣而升坠不定或惊疑于上或牵爱于下缓翼之间巳落千巖之底故知识阴未开未入圆通以来不妨有堕义也或曰若是则圆顿反劣于渐教乎曰是何言与圆顿历时无几而彼教经劫纡回何止如圆顿之升坠乎且圆顿以悟为要如飞者恃翼坠固易坠升亦易升如经文云悟则无咎即将X坠而复升也况秉圆顿上根者多能爱求念绝凡圣情忘自无招魔之愆特佛慈曲为嘱护以戒备不虞而巳道开曰近世昙阳子之类即此魔也阿难又善男子受阴虗玅不遭邪虑圆定发明三摩提中心爱游荡飞其精思贪求经历尔时天魔候得其便飞精附人口说经法其人亦不觉知魔着亦言自得无上菩提来彼求游善男子处敷座说法自形无变其听法者忽自见身坐宝莲华全体化成紫金光聚一众听人各各如是得未曾有是人愚迷惑为菩萨婬逸其心破佛律仪潜行贪欲口中好言诸佛应世其处某人当是某佛化身来此某人即是某菩萨等来化人间其人见故心生倾渴邪见密兴种智消灭此名魃鬼年老成魔恼乱是人厌足心生去彼人体弟子与师俱陷王难汝当先觉不入轮回迷惑不知堕无间狱又善男子受阴虗玅不遭邪虑圆定发明三摩地中心爱绵脗澄其精思贪求契合尔时天魔候得其便飞精附人口说经法其人实不觉知魔着亦言自得无上涅槃来彼求合善男子处敷座说X法其形及彼听法之人外无迁变令其听者未闻法前心自开悟念念移易或得宿命或有他心或见地狱或知人间好恶诸事或口说偈或自诵经各各欢娱得未曾有是人愚迷惑为菩萨绵爱其心破佛律仪潜行贪欲口中好言佛有大小某佛先佛某佛后佛其中亦有真佛假佛男佛女佛菩萨亦然其人见故洗涤本心易入邪悟此名魅鬼年老成魔恼乱是人厌足心生去彼人体弟子与师俱陷王难汝当先觉不入轮回迷惑不知堕无间狱又善男子受阴虗玅不遭邪虑圆定发明三摩地中心爱根本穷览物化精爽其心贪求辨析尔时天魔候得其便飞精附人口说经法其人先不觉知魔着亦言自得无上涅槃来彼求元善男子处敷坐说法身有威神摧服求者令其座下虽未闻法自然心伏是诸人等将佛涅槃菩提法身即是现前我肉身上父父子子递代相生即是法身常住不绝都指现在即为佛国无别净居及金色相其人信受亡失先心身命归依得未曾有是等愚迷惑为菩萨推究其心破佛律仪潜行贪欲口中好言眼耳鼻舌皆为净土男女二根即是菩提涅槃真处彼无知者信是秽言此名蛊毒魇胜恶鬼年老成魔恼乱是人厌足心生去彼人体弟子与师俱陷王难汝当先觉不入轮回迷惑不知堕无间狱又善男子受阴虗玅不遭邪虑圆定发明三摩地中心爱悬应周流精研贪求冥感尔时天魔候得其便飞精附人口说经法其人元不觉知魔着亦言自得无上涅槃来彼求应善男子处敷坐说法能令听众暂见其身如百千岁心生爱染不能舍离身为奴仆四事供养不觉疲劳各各令其座下人心知是先师本善知识别生法爱粘如胶漆得未曾有是人愚迷惑为菩萨亲近其心破佛律仪潜行贪欲口中好言我于前世于某生中先度某人当时是我妻妾兄弟今来相度与汝相随归某世界供养某佛或有别言大X光明天佛于中住一切如来所休居地彼无知者信是虗诳遗失本心此名厉鬼年老成魔恼乱是人厌足心生去彼人体弟子与师俱陷王难汝当先觉不入轮回迷惑不知堕无间狱又善男子受阴虗玅不遭邪虑圆定发明三摩地中心爱深入克巳辛勤乐处阴寂贪求静谧心爱知见勤苦研寻贪求宿命尔时天魔候得其便飞精附人口说经法其人本不觉知魔着亦言自得无上涅槃来彼求阴善男子处敷坐说法令其听人各知本业或于其处语一人言汝今未死巳作畜生勅使一人于后蹋尾顿令其人起不能得于是一众倾心钦伏有人起心巳知其肇佛律仪外重加精苦诽谤比丘骂詈徒众讦露人事不避讥嫌口中好言未然祸福及至其时毫发无失此大力鬼年老成魔恼乱是人厌足心生去彼人体弟子与师俱陷王难汝当先觉不入轮回迷惑不知堕无间狱又善男子受阴虗玅不遭邪虑圆定发明三摩地中心爱知见勤苦研尽贪求宿命心爱深入克巳辛勤乐处阴寂贪求静谧尔时天魔候得其便飞精附人口说经法其人殊不觉知魔着亦言自得无上涅槃来彼求知善男子处敷座说法是人无端于说法处得大宝珠其魔或时化为畜生口衔其珠及杂珍宝简册符牍诸奇异物先授彼人后着其体或诱听人藏于地下有明月珠照耀其处是诸听者得未曾有多食药草不餐嘉馔或时日餐一麻一麦其形肥充魔力持故诽谤比丘骂詈徒众不避讥嫌口中好言他方宝藏十方圣贤潜匿之处随其后者往往见有奇异之人此名山林土地城隍川岳鬼神年老成魔或有宣婬破佛戒律与承事者潜行五欲或有精进纯食草木无定行事恼乱是人厌足心生去彼人体弟子与师俱陷王难汝当先觉不入轮回迷惑不知堕无间狱又善男子受阴虗玅不遭邪虑圆定发明三摩地中心爱神通种种变化研究化元贪取神力尔时天魔候得其便飞精附人口说经法其人诚不觉知魔着亦言自得无上涅槃来彼求通善男子处敷座说法是人或复手执火光手撮其X光分于所听四众头上是诸听人顶上火光皆长数尺亦无热性曾不焚烧或水上行如履平地或于空中安坐不动或入瓶内或处囊中越牖透垣曾无障碍惟于刀兵不得自在自言是佛身着白衣受比丘礼诽谤禅律骂詈徒众讦露人事不避讥嫌口中常说神通自在或复令人旁见佛土鬼力惑人非有真实赞叹行婬不毁粗行将诸猥媟以为传法此名天地大力山精海精风精河精土精一切草木积劫精魅或复龙魅或寿终仙再活为魅或仙期终计年应死其形不化他怪所附年老成魔恼乱是人厌足心生去彼人体弟子与师多陷王难汝当先觉不入轮回迷惑不知堕无间狱又善男子受阴虗玅不遭邪虑圆定发明三摩地中心爱入灭研究化性贪求深空尔时天魔候得其便飞精附人口说经法其人终不觉知魔着亦言自得无上涅槃来彼求空善男子处敷座说法于大众内其形忽空中无所见还从虗空特然而出存没自在或现其身洞如琉璃或垂手足作栴檀气或大小便如厚石蜜诽谤戒律轻贱出家口中常说无因无果一死永灭无复后日及诸凡圣虽得空寂潜行贪欲受其欲者亦得空X心拨无因果此名日月薄蚀精气金玉芝草麟凤龟鹤经千万年不死为灵出生国土年老成魔恼乱是人厌足心生去彼人体弟子与师多陷王难汝当先觉不入轮回迷惑不知堕无间狱又善男子受阴虗玅不遭邪虑圆定发明三摩地中心爱长寿辛苦研几贪求永岁弃分段生顿希变易细相常住尔时天魔候得其便飞精附人口说经法其人意不觉知魔着亦言自得无上涅槃来彼求生善男子处敷座说法好言他方往还无滞或经万里瞬息再来皆于彼方取得其物或于一处在一宅中数步之间令其从东诣至西壁是人急行累年不到因此心信疑佛现前口中常说十方众生皆是吾子我生诸佛我出世界我是元佛出世自然不因修得此名住世自在天魔使其眷属如遮文茶及四天王毗舍童子未发心者利其虗明食彼精气或不因师其修行人亲自观见称执金刚与汝长命现美女身盛行X贪欲未逾年岁肝脑枯竭口兼独言听若妖魅前人未详多陷王难未及遇刑先巳干死恼乱彼人以至殂殒汝当先觉不入轮回迷惑不知堕无间狱阿难当知是十种魔于末世时在我法中出家修道或附人体或自现形皆言巳成正徧知觉赞叹婬欲破佛律仪先恶魔师与魔弟子婬婬相传如是邪精魅其心腑近则九生多逾百世令真修行总为魔眷命终之后必为魔民失正徧知堕无间狱汝今未须先取寂灭纵得无学留愿入彼末法之中起大慈悲救度正心深信众生令不着魔得正知见我今度汝巳出生死汝遵佛语名报佛恩此嘱当机留愿度生也阿难当知此十种魔者曾有誓言于后末法世时削发披缁入我法中破坏我教虽如来无可奈何也且自起初恶魔所附之师传与弟子代代相承婬婬不绝自九生以踰百世害亦长矣此教盛行令真修行之人生为魔眷死作魔民失正见而堕地狱再无出头日子害亦烈矣降魔护正非子而谁是故汝今未须先取寂X灭也纵使巳得无学亦当且留悲愿入彼末法之中起大慈悲度此正心深信之众生令不着魔而得正知见焉庶于汝所云愿今得果成宝王还度如是恒沙众者为不虗矣况我今度汝巳出生死一大事巳明此恩可不报乎然汝无别可报也遵依今日佛语留愿度生流通教法即名报佛之恩庶于汝所云将此身心奉尘剎是则名为报佛恩者为不虗矣汝勉乎哉吁钦闻斯嘱而不痛心下泪者木石人也总结独多此一段与前后不同者以此十魔破佛律仪更甚于四阴诸魔故须苦口叮嘱也阿难如是十种禅那现境皆是想阴用心交互故现斯事众生顽迷不自忖量逢此因缘迷不自识谓言登圣大妄语成堕无间狱汝等必须将如来语于我灭后传示末法徧令众生开悟斯义无令天魔得其方便保持覆护成无上道此总结想阴十境而勉令覆护也讲与前同尊者所以结集诸经者受佛嘱也即今教法流通孰非尊者悯世之心悲救之力耶楞严说通卷九X楞严经贯摄X卍XXX楞严说通卷之十巴县居士非眼刘道开纂述成都沙门离指方示鉴订阿难彼善男子修三摩地想阴尽者是人平常梦想消灭寤寐恒一觉明虗静犹如晴空无复粗重前尘影事观诸世间大地山河如镜鑑明来无所粘过无踪迹虗受照应了罔陈习惟一精真生灭根元从此披露见诸十方十二众生毕殚其类虽未通其各命由绪见同生基犹如野马熠熠清扰为浮根尘究竟枢穴此则名为行阴区宇若此清扰熠熠元性性入元澄一澄元习如波澜灭化为澄水名行阴尽是人则能超众生浊观其所由幽阴妄想以为其本此叙行阴始终之相也阿难彼善男子修三摩地从前十种若俱透过或终始不起爱求或魔来便能先觉如是久久想阴自有尽时凡人寐中有梦寤中有想梦乃寐中之想想乃寤中之梦皆独头意识所为想阴之体相也若想阴尽者是人平常梦想皆灭由寐无梦而寤无想故寤寐一如而性觉玅明虗静不动正如晴明太虗纤云尽净逈无所有也且粗重尘影即是法尘全依想阴为体今想阴既尽尘无所依故无复粗重前尘影事而意X识转成玅观察智矣于是观诸世间大地山河直如镜之照像像来无粘像过无迹但虗受照应而巳夫浮想扰心诚宿积难除之习气所谓陈习也今虗受照应则巳了无陈习惟一觉明精真之体湛然独存此皆想尽之相也彼三界众生所以生灭无停者其根元皆是行阴所迁前三阴未破则此根元终不可见今前三尽除第四自现故生灭根元从此披露由见此根本故能尽见十二类生皆由此而生生灭灭也虽未曾知十二类生各各受命之由绪而十二类同生之基巳见其肇若阳𦦨光明闪烁不定熠熠然幽清扰动为浮根四尘动转迁谢之枢穴此熠熠清扰正行阴之相故名行阴区宇喻之于水想阴如大浪行阴如细浪识阴如无浪流水真觉性体如湛然不动之水故行阴为分段根元识阴为变易根元也是则惟一精真亦纵而许之岂真精真也哉行阴未尽之相如此若行人将此清扰熠熠之元性反入于元澄之体收细浪之行水归无浪之识海而一澄元习永绝行阴之重习如波化为水更不再起此即行阴巳尽之相亦是转第七识为平等性智时也如是之人则能超众生浊葢生灭不停业识常迁名众生浊此浊本乎行阴故行阴尽而超之也观其所由幽隐妄想以为其本葢行阴密移皆是幽隐细相非若前三瀑流之粗故知其本于幽隐妄想也X行阴将尽未尽之间而十计生矣阿难当知是得正知奢摩他中诸善男子凝明正心十类天魔不得其便方得精研穷生类本于本类中生元露者观彼幽清圆扰动元于圆元中起计度者是人坠入二无因论此下明行现十计而此先明计无因也阿难当知是得其便良以想破之后天魔无可奈何不复更至方得加功用行精研穷究十二类生之根本故十二类生根元方得披露元即行阴也露则显见矣于是观彼幽清之相皆以圆扰动元然虽观察动元实未曾识得藏识种子喻观水者只见细浪之水而未覩无浪之水乃于圆元中忽起异计是人必坠入外道二种无因论矣一者是人见本无因何以故是人既得生机全破乘于眼根八百功德见八万劫所有众生业流湾环死此生彼秪见众生轮回其处八万劫外冥无所观便作是解此等世间十方众生八万劫来无因自有由此计度亡正徧知堕落外道惑菩提性何谓二种无因一者是人见前际无因何以故是人既得行阴披露乘此定中眼根全分功德彻见X过去八万劫中诸类众生逐业流浪死此生彼湾环不断而八万劫前冥然无覩妄计冥无所覩处为冥谛为自然为浑沌不知巳之见量有限而便作是解谓一切众生皆八万劫前无因而有由此计度邪计而非正知不了业道无始而非徧知所谓依旧认贼为子堕外道之邪觉而迷菩提之正觉矣二无因论此其一二者是人见末无因何以故是人于生既见其根知人生人悟鸟生鸟乌从来黑鹄从来白人天本竖畜生本横白非洗成黑非染造从八万劫无复改移今尽此形亦复如是而我本来不见菩提云何更有成菩提事当知今日一切物象皆本无因由此计度失正徧知堕落外道惑菩提性二者是人见后际无因何以故是人于劫内类生既见其根于劫外无因则知生人生物皆以无因为类生元本且如乌非黑耶鹄非白耶人天非竖耶畜生非横耶而白岂待于洗成黑岂由于染造皆是自然而然皆本无因自八万劫以来此理未甞改移过去如此则未来可知然则自今以往尽未来际此理不移亦复如是且我于过去元不见十二类生从菩提性起也云何后来又有从菩提性起之事乎是故当知一切物象皆末无因也八万劫尽终成断灭无因无果返于冥初而巳由此X计度亡失正徧知全落外道迷菩提性二无因论此又其一二种无因皆由未见识阴不能别见各命由绪但是总相见于多分众生輙起斯计如人总观閙市但见人行不见坐立遂计行者是人而坐立者非人也若四果罗汉行开识现便能别见各命由绪终不执于自然矣旧解无复改移谓人物皆长时难变玩文意但重无因何故又添不变故知无复改移但谓此无因自然之理历久而不移也学者详之是则名为第一外道立无因论二种无因皆先世外道所立违理背正之论奈何行阴将开之时而妄计堕此也哉由彼不达善恶循业发现妄计八万劫前自然而有八万劫后自然而无成断灭论邪见中摄也贺云西域外道自有一种无因论师今此行人忽堕其中非谓此人自立无因论也阿难是三摩中诸善男子凝明正心魔不得便穷生类本观彼幽清常扰动元于圆常中起计度者是人坠入四徧常论此明第二计徧常也阿难是三摩中常扰动元虽然穷至行阴尚犹被覆而未见其幽隐迁流于未徧未常者早计徧常是人则坠入外道四徧常论四种虽皆不离行阴起计而前三皆兼穷他法且以法之广狭而分劫之多少惟第四则无X所兼而亦不言劫量此其别也长水曰行阴生灭相续不失故名常而所计四种徧一切法故名圆温陵曰徧即圆也故此标名徧常而后结名圆常一者是人穷心境性二处无因修习能知二万劫中十方众生所有生灭咸皆循环不曾散失计以为常何谓四徧常论一者是人想破行现乘此心开遂以穷研内心外境本元自何而起则见心境二处皆起于无因然所穷之法粗略而狭故其见量有限即穷心境之修习穷至二万劫外冥无知见但能知此二万劫中所有众生生灭循环不曾散失故不计劫外无因为断灭唯计劫内相续为徧常所以异乎前计而为第一徧常论也二者是人穷四大元四性常住修习能知四万劫中十方众生所有生灭咸皆体恒不曾散失计以为常二者是人想破行现乘此心开见万法皆从四大和合而成故作意穷之究极本元则见四大种性本来常住依此修习遂能洞照四万劫中众生虽有生灭而四大之体常恒元来不曾散失则又计以为常惟所穷之法稍为详广故其照劫数倍于前而为第二徧常论也三者是人穷尽六根末那执受心意识中本元由处性常恒故修习能知八万劫中一切众生循环不失本来常住计以为常三者是人乘心开后穷究眼耳鼻舌身意之六识X及末那七识执受八识将此八识之心七识之意六识之意识其中本元由处悉穷尽之不知彼尚为行所覆所谓本元由处亦但行阴而止耳限于七而未至于八也乃遂妄谓真常依此修习能观八万劫中一切众生死此生彼本性常住良由六八二识皆以第七为生灭根元故即计此生灭根元为常住性如见细流谓之止水尚未望见八识真常流注况菩提玅性乎所谓无量劫来生死本痴人唤作本来人也特以所穷八识法门深广详切倍前四大故所知劫数亦倍前人而为第三徧常论也问行阴未开岂能顿穷八识答八识但是此人乘心开后所用进修法门彻固未彻穷乃许穷例如声闻穷四谛法但尽生灭岂能彻无作底也四者是人既尽想元生理更无流止运转生灭想心今巳永灭理中自然成不生灭因心所度计以为常四者是人既尽想元想阴更无再生之理遂谓此流止运转种种生灭皆属想心今巳永灭则不生不灭之理自然属行不复研穷观察便计为常比之第一尚为浅劣何况二三故不复立能知之劫量度其所知必不逮于二万劫矣此为第四徧常论也温陵谓生理为行阴则更无二字说不去矣若行阴更无又何有下之妄计耶由此计常亡正徧知堕落外道惑菩提性是则名为X第二外道立圆常论由此计常之故非徧圆而计徧圆非真常而计真常故堕邪觉而失正觉是则名为第二外道立圆常论奈何行阴将开之时而妄计堕此也哉此四皆计生灭为圆常在边见中摄也首楞严定顿穷八识今于想阴尽处不了行阴微细生灭妄认为常岂顿穷哉若了八识何得异计又三摩中诸善男子坚凝正心魔不得便穷生类本观彼幽清常扰动元于自他中起计度者是人坠入四颠倒见一分无常一分常论此明第三双计常与无常也又三摩中诸善男子当想尽行现之后于自而巳身他而众生国土中起邪妄分别者是人坠入外道四种颠倒邪见一分无常一分常论葢平等性中本无自他而妄计自他中道了义本无偏执而妄执两边且首楞严王一切事究竟坚固方为正觉今乃常与无常分计之故成颠倒见也一者是人观玅明心徧十方界湛然以为究竟神我从是则计我徧十方凝明不动一切众生于我心中自生自死则我心性名之为常彼生灭中真无常性何谓常无常论一者是人观此玅明之心周徧十方湛然澄彻量同虗空以为一切法皆以此神为主谓之究竟神我从是起计我心徧于十方凝明X不动而凡一切众生皆自生自死于我心中者也心无生灭岂非常乎众生生灭岂非无常乎无生灭之心即自是常也有生死之众生即他是无常也此一颠倒见也二者是人不观其心徧观十方恒沙国土见劫坏处名为究竟无常种性劫不坏处名究竟常此舍自观他也二者是人不观巳心但观十方国土自三禅以下三灾所及处计为无常自四禅以上三灾所不及处计以为常岂知所谓常者非真常而所谓无常者亦非种性乎此二颠倒见也三者是人别观我心精细微密犹如微尘流转十方性无移改能令此身即生即灭其不坏性名我性常一切死生从我流出名无常性此舍他观自也三者是人不观世界但观我心见此心精细微密其难见有如微尘虽然流转十方而本性元无改移心为身主能令此身有生有灭其无改移为不坏性者即我性常也其一切生死之身从我性流出者即无常性也岂知所观之心细如微尘者即是幽清常扰之相行阴未破岂能顿见真心哉计常非则计无常亦非矣此三颠倒见也四者是人知想阴尽见行阴流行阴常流计为常性色受想等今巳灭尽名为无常X此观四阴而双计也四者是人知想阴巳尽见行阴密流即此眼前行阴常流便计为常三阴巳灭便计为非常此四颠倒见也由此计度一分无常一分常故堕落外道惑菩提性是则名为第三外道一分常论由此四种计度虽自他不定总是一分无常一分常以此双计堕落外道迷失菩提故名第三外道一分无常一分常论行阴将开而妄计堕此可惜也巳此亦边见中摄也贺云此与四徧常异者彼计一切俱常此计自他之中止有一分是真常耳又三摩中诸善男子坚凝正心魔不得便穷生类本观彼幽清常扰动元于分位中生计度者是人坠入四有边论此明第四计无边有边也又三摩中诸善男子当想尽行现之时于四分位中起妄计者是人则坠入外道四种有边无边论经文不言无边者或是省文或可兼摄也贺云前二种计真常此种计广大也一者是人心计生元流用不息计过未者名为有边计相续心名为无边何谓四有边论一者是人观行阴现在迁流无有间断遂计过去者巳灭未来者未见名为有边惟现在心相续不绝名为无边此在无边际中妄立X边际所谓刻画虗空也岂知菩提之道无去来今者哉二者是人观八万劫则见众生八万劫前寂无闻见无闻见处名为无边有众生处名为有边此与前计相反所谓回互倒计是也前计过未为有边似计无闻见处也计现在为无边似计有闻见处也今却计劫内有闻见处为有边以其限于八万之数也计劫外无闻见处为无边以其无穷极而不可测知也吴兴曰后八万劫亦合如前今恐存略三者是人计我徧知得无边性彼一切人现我知中我曾不知彼之知性名彼不得无边之心但有边性三者是人计自巳神我色来见色声来听声无不徧知自谓唯我一人得无边性而彼一切众生皆现我徧知之中然我但见其人曾不知彼之别有知性是则彼人元不得无边之心但有边性而巳岂知汝自不见非彼人性有边也且汝非人安知人之有边哉前后以物体有无名边此以际畔有无名边四者是人穷行阴空心路筹度一切众生一身之中计其咸皆半生半灭明其世界一切所有一半有边一半无边四者是人穷究行阴不了区宇未空而遂谓真空寂灭之性从有心路处妄自筹度谓众生身中自X想阴以前半属于生自行阴以后半属于灭推而至于世界一切所有皆是半生半灭生为有边灭为无边则是一半有边一半无边也意取行阴空寂为无边际之胜性矣由此计度有边无边堕落外道惑菩提性是则名为第四外道立有边论由此四种计度或无边或有边总落外道迷菩提性以菩提性中无分位无边际故也是则名为第四外道立有边论行阴将开而妄计堕此可惜也巳此在邪见中摄也又三摩中诸善男子坚凝正心魔不得便穷生类本观彼幽清常扰动元于知见中生计度者是人坠入四种颠倒不死矫乱徧计虗论此明第五矫乱虗论也又三摩中诸善男子当想消行现之时据彼定中所知所见而生倒计者是人坠入四种颠倒不死矫乱徧计虗论葢前计常与无常边与无边尚未至混殽此则亦常亦无常亦边亦无边一向矫乱此颠倒之尤者也一者是人观变化元是迁流处名之为变见相续处名之为恒见所见处名之为生不见见处名之为灭相续之因性不断处名之为增正相续中中所离处X名之为减各各生处名之为有互互亡处名之为无以理都观用心别见有求法人来问其义答言我今亦生亦灭亦有亦无亦增亦减于一切时皆乱其语令彼前人遗失章句何谓四种矫乱一者是人观变化之元就上迁流有边处名之为变中间相续无边处名之为恒非随缘不变之旨也以八万劫内所见处名之为生八万劫外不见处名之为灭非果生因灭之旨也相续不断处名之为增中间所离处名之为减非不增不减之旨也各各生处名之为有各各灭处名之为无非有无俱遣之旨也以理总观行阴而用心分别八义若有求法人来问义于我即以两楹之说而混答之生灭不定有无不定增减不定时时错乱其语令彼问义之人遗失章句或因其矫乱而自难忆持故随闻随失或因其是非不决而翻疑平日旧习经论丧其所守皆遗失也此一种乱多于矫也二者是人谛观其心互互无处因无得证有人来问惟答一字但言其无除无之余无所言说二者是人在无处观心即从无处有箇入路便执一切法皆无逢人来问唯一字无以答之而无之外别无所说此一种矫多于乱也要识得赵州X无字所以不同于此者在何处便识得邪正之分矣三者是人谛观其心各各有处因有得证有人来问惟答一字但言其是除是之余无所言说三者是人在有处观心即从有处得箇入路便执一切法皆有逢人来问惟一字有以答之而有之外别无所说此一种亦矫多于乱也要知若是真实得底人道有道无总有出身活路四者是人有无俱见其境枝故其心亦乱有人来问答言亦有即是亦无亦无之中不是亦有一切矫乱无容穷诘四者是人既见其各各有又见其互互无所见之境枝岐能见之心惑乱故逢问即答云亦有即是亦无如冰即是水也亦无即是亦有如水即是冰也知见纷错杳冥恍忽中无定衡故总归矫乱而不可容其穷诘矣此一种又乱多于矫也由此计度矫乱虗无堕落外道惑菩提性是则名为第五外道四颠倒性不死矫乱徧计虗论行阴将开者慎毋妄见而堕此也此四种邪见中摄也又三摩中诸善男子坚凝正心魔不得便穷生类本观彼幽清常扰动元于无尽流生计度者是人坠入死后有相发心颠倒X此明第六计后际有相也又三摩中诸善男子当想尽行现之时于无尽流之行阴妄生计度见行阴有相併前巳灭三阴皆成有相是人则坠入外道死后有相发心颠倒若真悟无生了知初生本即有灭则生前尚空洞而无相何况死后岂可妄计有相耶或自固身云色是我或见我圆含徧国土云我有色或彼前缘随我回复云色属我或复我依行中相续云我在色皆计度言死后有相如是循环有十六相何谓死后有相行人或自坚持护养其身云色乃是我或见我性圆能徧含国土我大色小而云我有色或见彼目前之色随我运用云色乃属我或复我依行中相续行中即是色中色大我小而云我在色以现在之生有推未来之死有妄生计度死后有相色阴既尔三阴亦然以四推之则循环有十六相此即六十二见中之四见也从此或计毕竟烦恼毕竟菩提两性并驱各不根触又从此转计毕竟烦恼一切染法毕竟菩提一切净法既四阴是常则知烦恼菩提二性并行各不相碍故凡则决定凡圣则决定圣决无转凡成圣转烦恼成菩提之事总为执定有相故认确死常如此亦迷于不变随缘之旨矣X由此计度死后有故堕落外道惑菩提性是则名为第六外道立五阴中死后有相心颠倒论行阴将开者慎毋妄计而堕此也此亦边见中摄也又三摩中诸善男子坚凝正心魔不得便穷生类本观彼幽清常扰动元于先除灭色受想中生计度者是人坠入死后无相发心颠倒此明第七计后际无相也又三摩中诸善男子当想消行现之时于前所除灭三阴中生计度者是人则坠入外道死后无相发心颠倒此与上计敌体相翻故变有成无葢上覩未灭之行阴见其无尽而因计前三併万法皆当无尽此睹巳灭之前三见其无相而因计行阴并万法皆当无相也见其色灭形无所因观其想灭心无所系知其受灭无复连缀阴性消散纵有生理而无受想与草木同此质现前犹不可得死后云何更有诸相因之勘校死后相无如是循环有八无相何谓死后无相色为形想为心而受则双以连持色心是人见其色灭则形无所因矣观其想灭则心无所系矣知其受灭则无复连缀矣三阴消灭如此纵有行阴微细生理而既无色受想则亦与草木同其无知而俱归断灭矣此以断而推断也X且此四阴之质现在生前者尚无相之可得云何死后更有诸相耶此因生而推死也因之推勘比校死后相无如是循环有八无相每阴各计现未二无四阴故成八无相矣问此与前解中初生有灭等意何以别乎答彼约即有而空木自无生前后一际是佛正教此约昔有今无今灭后无全是生灭颠倒邪计何殊天壤哉从此或计涅槃因果一切皆空徒有名字究竟断灭又从此转计涅槃因果皆依现阴而修后阴而证阴既叵测修证何有故涅槃因果皆空且因果摄世间法涅槃摄出世间法涅槃因果空则一切诸法皆空徒有名字而究归断灭上因三阴而推行阴同灭此因四阴而转计诸法皆同灭也由此计度死后无故堕落外道惑菩提性是则名为第七外道立五阴中死后无相心颠倒论行阴将开者慎毋妄计而堕此也此亦边见中摄也通前计有观之岂知菩提性中不立一尘不舍一法真空玅有玅有真空非不断灭亦非断灭也哉又三摩中诸善男子坚凝正心魔不得便穷生类本观彼幽清常扰动元于行存中兼受想灭双计有无自体相破是人坠入死后俱非起颠倒论此第八双计有无俱非也又三摩中诸善男子当想尽行现之时于行存中见行阴未灭区宇宛在X兼受想灭见前三巳灭体相全空于是双计有无于存计有于灭计无自体相破以行阴之有破前三之无以前三之无破行阴之有破无则成非无破有则成非有是人坠入外道死后俱非起颠倒论受色想中见有非有行迁流内观无不无曷言乎自体相破也是人于色受想中正在灭境时见行阴虽有亦同于灭而非有如暗使中看皎洁之物亦同暗而非皎洁矣于行迁流内正在扰动处观前三虽无亦同于动而非无如动水中看静定之影亦同动而非静定矣互破以成双非正自体相破也如是循环穷尽阴界八俱非相随得一缘皆言死后有相无相如是循环历四阴而徧计之每于一阴计此二非合四阴而成八俱非相于是随得一缘皆成双非非无故言死后有相非有故言死后无相此但穷尽四阴而巳又计诸行性迁讹故心发通悟有无俱非虗实失措又从正计八非而转计之谓万法无不皆然其性迁讹例皆死后有无交相破夺也于是心发通悟而增广邪见邪解其究归于有无俱非虗实失措何甞有一定哉X由此计度死后皆非后际昏瞢无可道故堕落外道惑菩提性是则名为第八外道立五阴中死后俱非心颠倒论由此计度以生存例死后而谓死后俱非尽未来际杳冥恍忽道有不得道无不得而皆不可道职此之故堕邪觉而迷正性是则名为第八外道立五阴中死后俱非心颠倒论也良以未得真知灼见揣摩彷彿而创为此论若真得见谛者不妨道有道无皆成玅论矣此亦在邪见中摄也又三摩中诸善男子坚凝正心魔不得便穷生类本观彼幽清常扰动元于后后无生计度者是人坠入七断灭论此明第九计七际断灭也又三摩中诸善男子当想尽行现之时见行阴念念灭处名后后无于此妄计设生人天七处后皆断灭是人则坠入外道七断灭论此之断灭虽似第七无相而起计不同彼计现在无故死后亦无此单计死后断灭为无耳或计身灭或欲尽灭或苦尽灭或极乐灭或乐舍灭如是循环穷尽七际现前消灭灭巳无复何谓七断灭论是人计此阴性如无源之水有流近而竭者有流远而竭者至近如人间即灭至远如有顶方灭故自身灭以至极舍灭如是循环穷X尽四洲六欲初禅二禅三禅四禅四空之七处现前终归消灭灭后必不复生则止有现阴而中阴与后阴全无矣此方儒宗末流恶闻轮转之说亦是计此然但计人间即灭仍不许有六处也由此计度死后断灭堕落外道惑菩提性是则名为第九外道立五阴中死后断灭心颠倒论岂知菩提真性亘古亘今常住不断也哉此亦边见中摄也又三摩中诸善男子坚凝正心魔不得便穷生类本观彼幽清常扰动元于后后有生计度者是人坠入五涅槃论此明第十计五涅槃也又三摩中诸善男子当想尽行现之时于行阴念念生处名后后有而起计度者葢观见行阴念念相续新新成有故计其当有实果必不灭无是人则坠入外道五涅槃论五涅槃者不待灰断即于现所生处计此是果其数有五也此计与第六有相大不相同彼计死后有相此计现所生处即常住极果旧言从彼流出甚无谓也或以欲界为正转依观见圆明生爱慕故或以初禅性无忧故或以二禅心无苦故或以三禅极悦随X故或以四禅苦乐二亡不受轮回生灭性故迷有漏天作无为解五处安隐为胜净依如是循环五处究竟何谓五涅槃论或以六欲天上为真涅槃境谓可转生死而依之以彼初得天眼普观天光圆满明丽超过日月心生爱慕故计此处是现涅槃也或以初禅为正转依以初禅苦恼不能偪故或以二禅为正转依以二禅忧悬不能偪故或以三禅为正转依以三禅欢喜毕具故或以四禅为正转依以四禅苦乐双舍三灾不坏不受轮回生灭故凡此皆有漏天也迷有漏为无为妄计为离系自在之果此误滥涅槃之真我也以稍离下界之不安遂计五处为安隐此误滥涅槃之真乐也以稍离下界之浊秽遂计五处为胜净依此误滥涅槃之真净也如是循环妄计惟此五处为究竟极果此误滥涅槃之真常也于无常苦空无我不净中而妄计常乐我净其颠倒为何如哉由此计度五现涅槃堕落外道惑菩提性是则名为第十外道立五阴中五现涅槃心颠倒论岂知菩提涅槃尚在遥远也哉此亦邪见中摄也通论十种不出断常空有四字而巳前五属断常后五属空有第一断见第二常见第三双亦第四第五推广双亦第六执有第七执空第八双非X第九推广毕竟断空第十推广毕竟滞有若更以空有摄入断常仍惟断常二见而巳阿难如是十种禅那狂解皆是行阴用心交互故现斯悟众生顽迷不自忖量逢此现前以迷为解自言登圣大妄语成堕无间狱汝等必须将如来语于我灭后传示末流徧令众生觉了斯义无令心魔自起深孽保持覆护消息邪见教其身心开觉真义于无上道不遭枝岐勿令心祈得少为足作大觉王清净标指此结劝覆护也阿难来是十种禅那狂解皆是行阴与用心交攻互战故现斯邪悟众生顽焉而正悟难发迷焉而邪解易生又不揣巳之修证至何地位逢此心魔现前以迷为解輙敢自专判决立论且僣称圣位成大妄语堕极重狱汝等必须将如来今日之语传示于我灭之后徧令末法众生觉了斯义而迷解分明无令自心之魔自作其孽于以保持覆护正法而消除灭息邪见焉凡若此者乃教其身心开觉真实了义逈然不属于断常空有然后于无上道直修直证不遭枝岐葢遭枝岐即堕外道矣又勿令心之所求得少为足而以偃鼠鹪鹩之见自限葢求少足即落二乘矣此二者皆极果中途之险阻心目洞开不为所惑乃堪为众生作成佛之标指也教示之责汝其勉哉X要知心正事正心邪事邪若未达一心触途皆伪正行亦成邪行佛门变作魔门若了一心则无往不利邪行亦成玅行邪宗即是正宗即如五热炙身外道一法若了之则胜热为无分别智𦦨之门若昧之则尼干作大邪见严炽之解是以法无邪正道在变通也贺云十种狂解皆是误认行阴为玅真如性故有此异见耳第一无因论误认精觉玅明非因非缘也第二第三徧常及一分常论误认湛然常住也第四边无边论误认清净本然周徧法界也后六种误认如来藏遂生空有二见如第七死后无及第九断灭俱误认空如来藏也第六死后有及第十现涅槃俱误认不空如来藏也第五矫乱及第八死后俱非论乃误认如来藏离一切相即一切法也先德云佛法中误了多少人岂不然与阿难彼善男子修三摩地行阴尽者诸世间性幽清扰动同分生机倐然隳裂沉细纲纽补特伽罗酬业深脉感应悬绝于涅槃天将大明悟如鸡后鸣顾瞻东方巳有精色六根虗静无复驰逸内外湛明入无所入深达十方十二种类受命元由观由执元诸类不召于十方界巳获其同精色不沉发现幽秘此则名为识阴区宇若于羣召巳获同中消磨六门合开成就见闻通隣互用清净十方世界及与身心如吠琉璃内外明彻名识阴尽是人则能超越命浊观其所由罔象虗无颠倒妄想以为其本此总叙识阴始终之相也阿难彼善男子修三摩地者由前坚凝正心十计不堕功夫彻至行阴自有尽时行尽则凡诸世间异生之性所谓幽清动扰而为同生基者忽然隳裂其沉细纲纽举结缚之深根一旦解散如冰裂为水纲纽既裂则三界诸趣受生偿业之深脉此感而彼应者皆悬远隔绝矣由分段生死既绝而涅槃性天将大明悟如鸡乱叫而天将晓起视东方曙色巳微露也前者行阴未尽六根尚尔驰逸今行阴既尽无复迁流则六根始得虗静不复驰逸于是内根外尘化为一味湛明之境而内不见有能入之根外不见有所入之尘矣根尘既消业识始露深达十二类生各各受命元由非复前之未通各命由绪也既观其由复能执守受生元本故十二类中不能牵召X其受生至此则断异生性障证徧行真如于十方情界巳获其同矣然此才是初见佛境界如见东方晓色方萌巳能发现幽秘中物但所见佛境如黎明时观物非若大明当空无不洞彻以有一层识阴区局而宇覆之故名识阴区宇此识阴未尽之相也若于羣类既不能召十方又获其同之中更用金刚智力消磨六门使其分者合壅者开皆得成就则见闻等六根如隣之相通可以互用眼家能作耳家佛事余四六然逈脱根尘清净无碍而世界身心内外明彻如吠琉璃成一圆融清净宝觉非复发现幽秘之比是识阴巳尽之相也夫受命之浊本乎识阴识阴巳尽则连持色心不断者亦巳断尽故是人得超命浊至此方见受命之元皆是罔象虗无恍忽不真总名颠倒妄想者以为此识阴之本也识阴既本于罔象虗无其可误认之而起下十种之执哉通议云身心世界皆识体所变今观归识性故云巳获其同莲师云开合成就古解根合而不分界开而不隔义犹未尽愚谓合者根门虽行布成六而六处未甞不一返流归源喻如鉼镮钗钏元是一金也开者六根虽圆融成一而一处未尝不六从体起用门门相通喻如一金而各成鉼镮钗钏也开合自在名为成就然下节方在识中何亦曰根隔合开乎葢止曰合开不曰成就犹乍合乍分乍开乍隔不得互X用故第六节亦但互用中得随顺而巳阿难当知是善男子穷诸行空于识还元巳灭生灭而于寂灭精妙未圆此第一因所因执也行阴即是前楹识阴即是后楹而十执起处正当此二之中故十执皆以此科冠之也阿难当知是修定善男子既巳研穷照见行蕴是空行空而识现则前之行相泯然没入于识海之中葢元从识海腾跃而生者自然反本还元是则巳灭清扰之生灭超出分段生死而变异生死尚在于末后之寂灭不带纤毫生灭之精惟余一味寂常之玅者犹未圆满此正识阴未破尚为所覆之象也能令巳身根隔合开亦与十方诸类通觉觉知通脗能入圆元大凡起执必睹大定中殊胜之相以发端今行空识现者能令巳身之六根隔者合之合者开之则六根近于互用矣又与十方诸类之有通觉者其觉知通同脗合如千灯共室光通无二则内外几于明彻矣用能入于圆焉而诸类徧含入于元焉而万化託始葢四阴荡尽归宿于斯如诸浪巳停消落于海斯非殊胜之相乎然未离乎识阴区宇也若于所归立真常因生胜解者是人则堕因所因执X娑毗迦罗所归冥谛成其伴侣迷佛菩提亡失知见夫入于圆元固得其所归乎然而终非真常也良以识乃无明幻影罔象虗无毕竟非实如人梦见依归得托之地妄生庆幸岂有真实哉行人当此更用金刚智力消磨前去可也若便于所归之中立真常因生胜玅解而不求更进是人则堕因所因执因者依也本非可依而妄计能依之心所依之境也既堕此执则黄头外道立冥谛而归冥谛者为其同类之伴侣而迷佛菩提不知正果亡失知见不知正因矣是名第一立所得心成所归果违远圆通背涅槃城生外道种夫如是是名第一立有所得心成有所归果向焉根隔合开圆通将近今则圆者偏而通者隔反违远矣向焉于涅槃天将大明悟今则背涅槃城而不见矣向焉觉心欲发将为佛子今则反生外道种而断佛种性矣岂知圆满菩提究竟归无所得也哉贺云此误认获本玅心常住不灭也阿难又善男子穷诸行空巳灭生灭而于寂灭精玅未圆若于所归览为自体尽虗空界十二类内所有众生皆我身中一类流X出生胜解者是人则堕能非能执摩醯首罗现无边身成其伴侣迷佛菩提亡失知见是名第二立能为心成能事果违远圆通背涅槃城生大慢天我徧圆种此第二计能非能执也阿难又善男子于行空识现之时若于所归之识阴前但计为归托之性者今复览为自体而谓一切众生皆从我体流出遂生胜玅之解执我能生彼彼不能自生是人则堕能非能执正与摩醯首罗能现无边众生身遂谓一切众生皆我生出者同一种类故首罗为其伴侣由此迷佛菩提亡失知见如窥见海内生沤而不知巳身尚未离沤也是名第二立我能作为心成我能办事果违圆通背涅槃生摩醯大慢之天轻慢一切皆自我生而成我徧我圆之种矣岂知圆满菩提自然造化生心也哉上计所此计能贺云此误认十方唯识及识性流出无量如来等也又善男子穷诸行空巳灭生灭而于寂灭精玅未圆若于所归有所归依自疑身心从彼流出十方虗空咸其生起即于都起所宣流地作真常身无生灭解在生灭中早计常住既惑不生亦迷生灭安住沉迷生胜解者是人则堕常非常执计自在天成其伴侣迷佛菩提亡失知见是名第三立因依心成妄计果X违远圆通背涅槃城生倒圆种此第三计常非常执也又善男子当行空识现之时若于所归识阴既喜有所归依遂自疑我之身心乃从彼中流出即十方世界亦从彼中生起计此生起流出之处即是真无生之体此则在生灭中早计常住既惑真不生性又迷现生灭法住沉迷而生胜解以非常为常是人则堕常非常执既计彼能生我即与计自在天能生一切者同故计自在天为其伴侣良以自在亦非常之天外道不知遂执此为生天生地之本由此迷佛菩提亡失知见是名第三立因依心成妄计果谓依识元妄计常住也违圆通背涅槃而生倒圆种谓前计我圆生物此计彼圆生我故曰颠倒也岂知圆满菩提方许说万法唯识也哉此与上执皆从识起而所计不同上谓识即是我能生万物此谓我从识出彼是真常是其差别也问万法唯识是如来说云何此中皆堕外种答内教万法唯识从缘变起悉如梦幻不是实生故不立知见不生法执今曰立所得心立能为心立因依心皆是知见立知又唯识正明无识外之法此计识能生他法宛是颠倒安得混同也贺云此误认色身外洎山河虗空大地咸是玅明真心中物也与第一种相似但彼以识元为所归此复以所归为能生耳X又善男子穷诸行空巳灭生灭而于寂灭精玅未圆若于所知知徧圆故因知立解十方草木皆称有情与人无异草木为人人死还成十方草树无择徧知生胜解者是人则堕知无知执婆叱霰尼执一切觉成其伴侣迷佛菩提亡失知见是名第四计圆知心成虗谬果违远圆通背涅槃城生倒知种此第四计知无知也又善男子当行空识现之时若于所观识阴见其知性无处不徧无境不圆故因此徧圆之知而妄立见解谓一切法由知变起知无异法亦无异则草木之无情亦可称为有情人之有情亦何异于无情草木可以为人人死还成草木不择有情无情而徧皆有知于此生胜解者是人则堕入知无知执婆咤霰尼执一切有知者成其伴侣迷菩提而失知见是名第四外道计圆知以为因心则果终虗谬无成徒远圆通背涅槃而生此倒知之种类矣以无知为知故名倒知也岂知圆满菩提则十方世界应念化成无上知觉也哉问观国师有情与无情共一体之说忠国师有无情作佛之谈与此有何差别答内教谓由迷真如而成业识从业识而起相见二分遂分有情无情各自安立既悟之后则转业识而成真如故有情无情同一圆融清净宝觉通为一佛国土谓之法性身法性土全身是土全土是身岂复X有草树为人人为草树种种差别是知内教所说无情说法是说破识之后浑成一心时也此则业识尚在相见犹存未能融为一体是妄计也问前文草木金石皆能作妖为孽岂非有情乎答此是依草附木之精灵有知非草木元有知也曰若老枫化为羽人朽麦化为蝴蝶此自无情而之有情贤女化为贞石山蚯化为百合此自有情而之无情则又何谓答此偶有所感而化也非老枫朽麦元有情亦非贤女山蚯元无情也今之未破识阴而妄言天地同根万物一体者皆婆咤霰尼之俦也昔晦堂老人与夏倚公立论道至会万法为自巳及情与无情共一体时有一犬卧香案下以压尺击犬又击香案曰犬有情便去香案无情自住情与无情何得便成一体去夏不能答堂云才入思惟便成剩法何曾会万法为自巳也耶贺云此误认浮尘及器世间诸变化相应念化成无上知觉也又善男子穷诸行空巳灭生灭而于寂灭精玅未圆若于圆融根互用中巳得随顺便于圆化一切发生求火光明乐水清净爱风周流观尘成就各各崇事以此羣尘发于本因立常住解是人则堕生无生执诸迦叶波并婆罗门勤心役身事火X崇水求出生死成其伴侣迷佛菩提亡失知见是名第五计着崇事迷心从物立妄求因求妄冀果违远圆通背涅槃城生颠化种此第五计生无生也又善男子当行空识现之时彼识阴尽者消磨六门诸根互用今虽未得互用而于圆融根互用中巳得随心顺意于十八禅变如身上出水身下出火之类凡阿罗汉皆有神通变化是也然亦才得随顺而巳互用之玅尚含而未发也行人便于随顺中圆化种种起着妄谓一切变化皆从四大发生于是背自巳之性火光明而求火光明背自巳之性水清净而乐水清净背自巳之性风周流而爱风周流背自巳之性地无法不生而独观地大为能成就万物于是事水事火事风事地各各崇事以此四大为发生造作之本根遂立此四大为司物之真宰而常住不坏妄计能生万物而实不能生是人则堕生无生执诸迦叶波并婆罗门勤苦身心以事水火而求出生死者来为伴侣迷惑正果亡失正因是名第五计着邪惑崇事邪业迷灵觉之心从四大之物非因计因而立妄求因无果望果而求妄冀果圆通日远涅槃明背而生颠倒化理之种类也岂知心为化元识是化种四大为所生所化而实非能生能化者哉贺云此误认七大皆如来藏玅真如性也X又善男子穷诸行空巳灭生灭而于寂灭精玅未圆若于圆明计明中虗非灭羣化以永灭依为所归依生胜解者是人则堕归无归执无想天中诸舜若多成其伴侣迷佛菩提亡失知见是名第六圆虗无心成空亡果违远圆通背涅槃城生断灭种此第六计归无归也又善男子当行空识现之时若于识阴圆明遂计明中罔象虗无之体为毕竟空性于是毁灭羣化便欲灰身灭土纤尘不立谓永灭可依以此永灭依为所归休之地生胜玅解者是人则堕归无归执良以永灭空亦是幻境非实归处也由此四空天中诸趣空天众为其伴侣迷菩提失知见是名第六以罔象虗无为因以断灭空亡为果违圆通背涅槃而生断灭种也岂知圆满菩提自然真空玅有也哉问此与后二乘何别答弃有取空见解皆同但先心各别此凡外种伏惑取空彼圣性种断惑取空也此方儒者驳佛动曰空亡曰断灭矣岂知断灭空亡先佛诃为魔种又何待儒氏之讥切耶贺云此误认空与三有一切本无也又善男子穷诸行空巳灭生灭而于寂灭精玅未圆若于圆常固身常住同于精圆长不倾逝生胜解者是人则堕贪非贪执诸阿斯陀求长命者成其伴侣迷佛菩提亡失知见是名第七执着命元立固妄因趣长劳果违远圆通背涅槃城生妄延种此第七计贪非贪也又善男子当行空识现之时若于识阴圆常见性常而并欲命常遂欲坚固其身使之常住世间同于性之圆常而常不倾逝如仙家性命双修形神俱玅之类于此生胜玅之解妄起贪着留形世间不知此身如芭蕉电露本不可贪以为常也不可贪而贪故是人则随贪非贪执贪求长命故诸无比仙人求长命者成其伴侣迷佛菩提亡失知见是名第七执识阴为长命之元立坚固妄因趣长牢妄果违圆通背涅槃而生妄想延长之种矣岂知法身是亘古亘今不毁不坏之体也哉外书云造化劳我以生逸我以老息我以死故长劳劳字亦不必以牢字换之也长命本无足贪况所托之性但唯识阴巳是似常而非真常所兼之命全是生灭虗幻纵经多劫终落空亡岂真实常住哉昔洞宾参黄龙龙曰饶你八万劫是箇守尸鬼洞宾大悟有槭瓢碎琴之偈嗟乎阿思陀仙之古者为佛诃斥如此今之提礶子讲房术者不又斯陀之罪人哉而士大夫惑而不悟亦足哀矣又善男子穷诸行空巳灭生灭而于寂灭精玅未圆X观命互通却留尘劳恐其消尽便于此际坐莲华宫广化七珍多增宝媛恣纵其心生胜解者是人则堕真无真执叱枳迦罗成其伴侣迷佛菩提亡失知见是名第八发邪思因立炽尘果违远圆通背涅槃城生天魔种此第八计真无真也又善男子当行空识现之时既以识为命元观此命以连持色心为名而尘劳不出运心役色是则命元本与尘劳连持则存与俱存亡与俱亡故惧尘劳尽而命元必断由是妄起留尘之计不令消尽又乘此行尽识现之际圆化随心故恣意化诸欲境七珍美女于中放逸反生胜解以为大菩萨行事岂若菩萨真见命元人尘劳而度生也由彼妄计此是真菩萨行而不知非真故堕真无真执而欲顶自在天能化欲境以自娱乐者为其伴侣而正果正因俱迷失矣是名第八发邪思因立炽尘果夫始求圆通乃云缘思净尽为因今反以邪思纵恣为因是违远圆通也始求涅槃乃以纤尘不立为果今反以尘劳炽盛为果是背涅槃城也方以类聚其生天魔种也必矣岂知识阴若尽圆满菩提固不妨婬房酒肆寻弥勒柳巷华街觅普贤也哉昔郁头蓝弗以世俗智伏下地惑得非想定具五神通时君尊敬迎以入宫宫中女子接足而礼蓝弗触女子手遂生贪爱便失神通故曰才生一念欲便失五通神岂X有邪思炽尘而不退堕者乎若罗什娶妻三车纵欲其所造莫测又不可例论也又善男子穷诸行空巳灭生灭而于寂灭精玅未圆于命明中分别精粗流决真伪因果相酧惟求感应背清净道所谓见苦断集证灭修道居灭巳休更不前进生胜解者是人则堕定性声闻诸无闻僧增上慢者成其伴侣迷佛菩提亡失知见是名第九圆精应心成趣寂果违远圆通背涅槃城生缠空种此第九计定性声闻也又善男子当行空识现之时因穷识阴深明众生受命元由于命明中见此识既含藏漏无漏种即于此分别决择苦集种子是有漏是粗是伪灭道种子是无漏是精是真双明二种因果尅定相酧惟求执因之感以招果之应实修实证但要速出生死而不顺无修之修无证之证是为背清净道于所谓见苦断集证灭修道者一居寂灭即便休息于诸菩萨游戏神通净佛国土不生好乐所以恋住化城不趣宝所于此中生胜解者是人则堕定性声闻不回心钝阿罗汉诸无闻僧愚法声闻未证谓证未得谓得者为其伴侣于佛菩提亦竟迷也于正知见亦亡失也是名第九满其专精求应之因心成其徧趣冥寂之断果此有余涅槃仅齐七信识阴所覆尚不达圆通因地安能至无余果地哉吾见其为空所缚X祗生缠空种类而巳矣是虽未即真魔也约其沾着法执处实与众魔无异矣又善男子穷诸性空巳灭生灭而于寂灭精玅未圆若于圆融清净觉明发研深玅即立涅槃而不前进生胜解者是人则堕定性辟支诸缘独伦不回心者成其伴侣迷佛菩提亡失知见是名第十圆觉脗心成湛明果违远圆通背涅槃城生觉圆明不化圆种此第十计定性辟支也又善男子当行空识现之时若于消六入一之圆融破有归空之清净了见命元之觉明而发研深玅独觉则观物变易发深玅之悟缘觉则观十二因缘发深玅之悟即于发深玅处立为涅槃归休之地坚执不舍滞在圆明一路不趣宝所所谓水澄月满道人愁也于此而生胜解是人则堕定性辟支比之声闻稍胜一步诸缘觉独觉之同伦不回心趣大乘者为其伴侣于佛菩提亦竟迷也于正知见亦亡失也是名第十以其圆融觉明清净之心成其发研深玅之果其所谓圆觉者亦但脗合而巳实去圆通远矣其所谓湛明者亦但悟境而巳实背涅槃多矣是虽有觉圆明而不能融化透过所悟岂若菩萨之常觉不住哉故生不化圆种也虽未即真魔也约其沾着法执实与众魔无异矣昔有僧问曹山朗X月当空时何如山云犹是堦下汉僧云请师接上阶出云月落后相见问声闻辟支皆是出世圣人何故亦列魔数答此经以圆通为宗略有纤毫沾滞便是违背圆通堕之者则枝岐钝寘害正事均非魔而何然以定性简之是但取其不回心者若肯回心便名大阿罗汉不堕斯类矣阿难如是十种禅那中途成狂因依迷惑于未足中生满足证皆是识阴用心交互故生斯位众生顽迷不自忖量逢此现前各以所爱先习迷心而自休息将为毕竟所归宁地自言满足无上菩提大妄语成外道邪魔所感业终堕无间狱声闻缘觉不成增进汝等存心秉如来道将此法门于我灭后传示末世普令众生觉了斯义无令见魔自作沉孽保绥哀救消息邪缘令其身心入佛知见从始成就不遭岐路此总结嘱护也阿难如是十种禅那或中途成狂如前八种或因依迷惑于未足中生满足证如后二种皆是识阴区宇与行人用心交攻互战故生斯位众生顽迷不自忖量巳之所造何如逢此现前各以无始来堕贪爱境所薰习气因境打动发其痼疾自迷其心自画不进妄谓究竟极证而大妄语成其在外道邪魔如前八种所感邪业既终堕无间狱其在声闻缘觉虽能断惑取证但惟永X闭化城不达宝所不成增进亦归堕落矣汝等既巳存如来大悲之心秉如来二利之道是必将此辨魔法门于我灭后传示末世普令众生咸知此辨魔之义无令见魔各随所堕自作深孽于以保而安之哀而救之消磨息灭此等邪缘令其障尽理现于佛知佛见自然证入而从始至终更无诸委曲相而不遭岐路矣传示之责汝其勉哉初卷云皆由不知常住真心用诸妄想至此则知妄想即是五阴若此五阴妄想有一毫不尽不能得入佛知佛见若破除五阴方得真无生法忍譬如髯公五关斩将方能得见真主也以上五种见解并是迷宗失旨背湛乖真揑目生华迷头认影若敲冰索火缘木求鱼畏影逃虗扪空捉电苦非甘种砂岂饭因皆不能以法性融通一旨和会尽迷方便悉入见缠不达正宗皆投见网所以天魔外道本无其种修行失念遂派其原故知但有所重所依立知立解丝毫见处不忘皆成外道故华严云见在即凡情亡即佛祖师云不用求真唯须息安是以悟宗之士尚不得无见无解岂可更随言执意而起有见有解乎如是法门先过去世恒沙劫中微尘如来乘此心开得无上道此又通结五阴而此显诸佛共证也夫如是五阴中辨魔法门非独今日莫能外也乃从先过去世X无数劫中无数如来乘此心开得无上道第于一阴未开之时要须依此法门以辨别之不为十种魔境所惑方得一阴破除从色至识无不皆然乘此阴破入住可以超证极果矣诸佛先证如此识阴若尽则汝现前诸根互用从互用中能入菩萨金刚干慧圆明精心于中发化如净琉璃内含宝月如是乃超十信十住十行十回向四加行心菩萨所行金刚十地等觉圆明入于如来玅庄严海圆满菩提归无所得此明入住菩萨亦不外此法门也夫诸佛既尔菩萨可知菩萨用此辨魔法门历破五阴至于识阴若尽则汝现前诸根互用每一根中皆具五根之用此正初住圆通位也从初住位中便能一超直入等觉后心特其圆明精心于初住等觉两楹之中发化诸位亦自历历不昧耳正如净琉璃内含宝月琉璃可譬圆明精心而含月可譬发化诸位也试即发化诸位而确指之识阴既破正信满入住之初如是乃超越满过之十信以及十住十行十回向四加行心菩萨所行金刚十地等觉圆明皆是一超直过中间更不取证如飞隼上山本最迅疾然自下历上亦自彻见阶级也由此入于如来玅庄严海是福究竟圆满菩提是智究竟归无X所得是理究竟福即解脱智即般若理即法身不纵不横三德秘藏于兹具显至此而所谓金刚干慧者既巳底于玅觉矣然皆自识尽入住中来何莫而非用此辨魔法门乎按圆宗只有二位一断前通惑从观行位一超直入初住中间更不取证二断后别惑从初住位一超直至等觉中间亦不取证非若别教一位必经多劫渐断渐证直待满三祇劫因圆果满方证菩提也而佛于圆家仍列多位者有二意一者为引渐机令欣从圆顿也二者见佛眼明极能于至迅速中详见详晣也此是过去先佛世尊奢摩他中毗婆舍那觉明分析微细魔事魔境现前汝能谙识心垢洗除不落邪见阴魔消灭天魔摧碎大力鬼神褫魄逃逝魑魅魍魉无复出生直至菩提无诸少乏下劣增进于大涅槃心不迷闷此言先佛授受心法以示行人也夫此辨魔法门岂自我剏始哉乃是过去古佛世尊在止观中用始觉智观察魔事历历分明故立此五重使人随阴检察免受其害耳然害定虽由诸魔而致魔实因心垢汝能依此明诲则当魔境现前便能谙其根脚识其名色良以自家所爱先习迷心而为心垢者洗除净尽主人既正不怕客邪自然不落邪见如是则心见两魔称为阴魔者早巳消灭绝根何况外魔焉敢留难是以天魔及鬼神精魅悉摧X心丧魄而逃逝不复更出也出天魔等逃逝则破前三阴者自初因以至无上智果圆满菩提略无缺乏矣由阴魔消灭则破后二阴者小乘下劣皆得增进直至如来大涅槃海亦不迷闷矣向非先佛分析微细立此法门安能直修直证利有攸往如是哉若诸末世愚钝众生未识禅那不知说法乐修三昧汝恐同邪一心劝令持我佛顶陀罗尼呪若未能诵写于禅堂或带身上一切诸魔所不能动汝当恭钦十方如来究竟修进最后垂范此转令劝人持呪也夫利根之人依法辨魔一超直入更无留难矣若诸末世愚钝众生既不识禅那而明悟处少又不知说法而多闻性缺而心复好乐直修反闻大定汝恐落于邪见将何以保护之惟劝彼专心一意持我佛顶陀罗尼呪若诵亦不能则写于禅堂或带于身上一切诸魔自不能扰葢此呪心是至尊至胜第一法门有不可思议之力也十方如来所以垂范修进者无以复加矣合而言之论自利之智则究竟之修进非中路化城之止息也论利他之悲则最后之垂范非始教不了之权义也汝可不敬承以利巳利他哉最后有二义若约当经则此魔事在末后宣扬若约一大时教则此经在法华巳后宣说也无问自说五阴魔境巳竟X阿难即从座起闻佛示诲顶礼钦奉忆持无失于大众中重复白佛如佛所言五阴相中五种虗妄为本想心我等平常未蒙如来微细开示又此五阴为併消除为次第尽如是五重诣何为界惟愿如来发宣大慈为此大众清明心目以为末世一切众生作将来眼此复问五阴所以名妄想也阿难闻佛示诲顶礼钦奉忆持无失于大众中即从座起重复白佛云世尊寻常但说此五阴法皆是仗因托缘而生曾未说此五阴皆本妄想生起如色名坚固妄想受名虗明妄想等我等今日虽一往闻此微细开示然不知此五种阴何故通名妄想既此五阴总名妄想今日若欲刬除为当一时併尽为复次第渐除若欲断除至于何处方得尽其边际更愿大慈无倦重为发宣为此现前大众清明心目使不致迷眩兼为末世众生作将来眼使有所尊循焉可也钟云历观五阴种种邪魔皆生于各阴将尽未尽交界处所谓边际也处最宜着眼佛告阿难精真玅明本觉圆净非留死生及诸尘垢乃至虗空皆因妄想之所生起斯元本觉玅明精真妄以发生诸器世间如演若多迷头认影妄元无因于妄想中立因缘性迷因缘者称为自然彼虗空性犹实幻生因缘自然皆是众生妄心计度阿难知妄所起说妄因缘若妄元无说妄因缘X元无所有何况不知推自然者是故如来与汝发明五阴本因同是妄想此总示五阴皆以妄想为本也佛告阿难我说五阴皆本妄想者岂无其故哉原夫精真玅明本觉之体本来圆满本来清净纤毫不着一物不留若夫有生有死之根身为尘为垢之器界乃至虗空皆因妄想之所生起死生即界内分段受想行之三阴也尘垢即界外涅槃识阴也虗空即色阴也取要言之但是本觉中元无五阴皆因五种妄想次第生起而巳所以然者斯缘本觉玅明精真本来圆净由妄想发生诸器世间正如演若多妙自巳之头而认镜中之影真本有而妄迷如失如演若头本在而妄惊其失也妄本空而误迷为有如演若影非实而错认为真也夫五阴既从妄生则本无因矣汝等寻常但知五阴从因缘生迷无因之妄想立有因之因缘又迷有因之因缘而立无因之自然二计不忘则五阴牢不可破矣岂知彼虗空性不动不坏犹是虗幻而非真何况因缘自然本出众生颠倒分别岂有真实义哉阿难且汝果能知妄起处犹可许汝说因缘也若妄本无起处可得而说则说因说缘本非实有而为不了义矣何况并此因缘亦未通达复违因缘而谬说自然岂非迷执中之迷执耶是故如来今日与汝发明五阴本是妄想一欲众生了见五阴真正本因X而破除无难二欲众生捐舍五阴偏执情计而达妄无惑也钟云开卷指人病根在用诸妄想此处乃将五重妄想一一发明是全经大起结汝体先因父母想生汝心非想则不能来想中传命如我先言心想酢味口中涎生心想登高足心酸起悬崖不有酢物未来汝体必非虗妄通伦口水如何因谈酢出是故当知汝现色身名为坚固第一妄想此下详示五种妄想而此先明色阴为坚固妄想也色阴虽兼五根六尘今图易显其与想相应故且单就内身而言也且汝不知色阴为坚固妄想耶即汝形体先因父母妄想生起以父母俱动爱染之想而后有赤白二阴也虽有父母想心若汝中阴爱涎不发决不能流爱为种而来父母想中结胎以续其命则知浑身都是妄想所成矣正如我先所言心想酢味而口中涎生心想登高而足心酸起悬崖不曾有酢物不曾来汝之身体若非与妄想通为一类则口中之水如何因人谈酢而出乎是故当知汝现前色身名为坚固第一妄想以父母巳三和合一处固结而不可解也知根身则知器界矣彼坚明立碍及坚觉宝成等何莫而非坚固妄想乎识动为想必我之想合当生父母之想而成胎则前阴之命转为后阴之命嗣续不绝所谓想中传命也即此所说临高想心能令汝形真受酸涩由因受生X能动色体汝今现前顺益违损二现驱驰名为虗明第二妄想此明受阴为虗明妄想也欲知受阴即前色阴中一语可以通之如前所说临高虗想能令足心真受酸涩岂非汝之胸中巳先领受悬崖高峻之境故能动汝色体而酸涩乃在汝形乎即此推之而诸受之妄例可知矣然则汝今现前因违顺二境而生损益二受交驱互驰而不休息皆是虗明妄想所成葢受阴无体虗有所明故名为虗明妄想且以虗故受如太虗之受物以明故受如明镜之受形也即前足心受酸涩处发明者所谓一滴水墨雨处成龙也按受有三谓苦受乐受不苦不乐受顺益即乐受也违损即苦受也合有非违非顺即不苦不乐受但是文略耳由汝念虑使汝色身身非念伦汝身何因随念所使种种取像心生形取与念相应寤即想心寐为诸梦则汝想念摇动妄情名为融通第三妄想此明想阴为融通妄想也夫汝有念虑所谓意识也念虑一动凡眼耳鼻舌身皆听其使役若汝色身非与念虑同类则身实念虗虗实不伦何因随念所使令耶故凡目前种种取像必因意识先动而后诸根方取足知此身与念相应无顷刻离正如歌舞工伎之人随他拍转拍缓则步缓拍急则步急五根于意亦然意地若生身轮动作意地若X息根境寂然故寤与形接则为想寐与神交则为梦想与梦皆是独头意识为体因想念而摇动妄情顿失寂静真心此想阴所以名融通妄想也曰融通者谓此想心在五根中圆融通贯非若诸根之滞而不融局而不通也化理不住运运密移甲长发生气消容皱日夜相代曾无觉悟阿难此若非汝云何体迁如必是真汝何无觉则汝诸行念念不停名为幽隐第四妄想此明行阴为幽隐妄想也夫行阴以变化为性故又名化理此化理迁流不住运而又运密密推移在人一身甲长发生迁少至长也气消容皱迁壮成老也生生灭灭日夜相代乎前所谓剎那剎那不得停住而无一人能觉悟者其密移为何如也阿难若此行阴非汝身者云何使汝甲生发长等可见不离汝矣若此行阴真汝身者云何日夜变迁曾无觉悟可见不即汝矣非汝是汝二不可定足知虗妄而非真矣然则汝今诸行念念迁流而不停者幽而难见隐而难知良由幽隐妄想以为其本岂不名为幽隐第四妄想乎大抵受想行之三阴虽皆属心而文中皆要显与色身通贯受则能令色身领境想则能驱使于身行则能迁变乎体然虽说三阴通贯色身而实要显身为念伦非真实有也又汝精明湛不摇处名恒常者于身不出见闻觉知若实精真不容习妄何因汝等曾于昔年覩一奇物经历年岁忆忘俱无于后忽然覆覩前异记忆宛然曾不遗失则此精了湛不摇中念念受薰有何筹算阿难当知此湛非真如急流水望若恬静流急不见非是无流若非想元宁受妄习非汝六根互用合开此之妄想无时得灭故汝现在见闻觉知中串习几则湛了内罔象虗无第五颠倒微细精想此明识阴为微细精想也夫纯一不杂而横竖洞照曰精明浮想巳尽而迁扰俱停曰湛不摇皆所谓第八识也又汝今者将以此精明湛不摇处为真常乎则汝一身不出见闻觉知之六根此根中之性即是第八实体若果精真则不杂不妄不应复受杂妄薰习矣何因汝等昔年曾覩之物忘失巳久而再覩时宛然如故葢最初薰习虽由前六而记持不失则第八之功以第六如聚歛之臣第七如传送之官而第八如库藏之吏也由一物之不妄推之则此精了湛不摇中尚能忆持多劫无量种习念念受薰不可筹算岂止现生之多年乎阿难当知此湛不摇者薰之以真则真薰之以妄则妄断非真常不动之性也譬如急流之水望之X若安恬寂静此但流急故不见其流相非真不流藏识亦复如是非真不动以此是前四妄想根元故受妄习若非妄想根元宁受前四妄习之薰哉夫识阴既非确实精真犹属妄习然则此妄何时而方灭耶要须六根互用之时根隔合开之后此之妄想方以灭除否则终不可灭也故汝今现在见闻觉知六根之中贯习几微如所云覩物不忘念念受薰者似实而虗似有而无则湛了内罔象虗无第五颠倒微细精想而巳颠倒者颠倒玅圆真净玅心而有也微细者陀那细识也精想者识精明元也何莫非妄想为之本哉既云见闻觉知根中之性即第八实体识体是妄而又克取根性者何居六祖云识即觉也何用转乎所谓亡国破家由汝化家为国亦由汝矣钟云二乘不知八识认湛不摇处以为玅真如性所不必言即地上菩萨所破止住相无明能除转现二识犹未离湛不摇中至湛不摇中所带和合之妄为生死根者则生相无明是也惟如来能照见而直指之如急流水四句尽情描出此即四缠所分之湛但彼槩指识阴此专指识阴边际湛入合湛之时伏似无形薰则复起必至六根互用识阴巳尽此之妄想方得灭除乃佛境界耳阿难是五受阴五妄想成此总结五阴为妄想也阿难是五阴者由一念迷X妄受此取此以自蔽藏故总名五受阴又名五取蕴虽浅深粗细不同而要之皆妄想所成非真心本有若见五阴有即众生世间也若见五阴空即真谛世间也若了五阴实相即中道第一义正觉世间也离此五阴三世间外更无一法能建能立为俗为真一代时教所诠除此别无方便迷此为凡悟此成佛在人认取而巳受想并列五阴而五阴皆有受有想故曰五妄想成汝今欲知因界浅深惟色与空是色边际惟触及离是受边际惟记与亡是想边际惟灭与生是行边际湛入合湛是识边际此答前五阴诣何为界也阴之为界有浅有深汝今欲知阴界之浅深乎如色阴中有相为色无相为空寻常但知有相之色为色阴边际矣而不知无相之空亦是色阴边际也葢离诸色相而栖心空净谓之一色边是知尽色而不尽空皆未出乎色阴边际而一切空忍皆非究竟也受阴中根境相对曰触根境不对曰离寻常但知领纳违顺二境为受边际而不知不领纳二境亦是受边际也葢断诸取着而不忘厌舍犹住舍受之中故佛于离幻之后复教离离是知尽触而不尽离亦未出乎受阴边际而一切背舍皆非究竟也想阴中有念为记无念无忘人但知念一切法为想边际不知不念一切法亦是想边际也葢除诸念而不除X无念是仍住于静念之中故曰有念无念同归迷闷又云莫谓无心真是道无心犹隔一重关是知尽记而不尽忘亦未出乎想阴边际而一切无想皆非究竟也行阴中迷位散心粗行为生相修位定心细行为灭相人但知散心粗行喻如瀑流者为行边际而不知定心细行喻如野马者亦是行边际也葢细行似灭非灭仍是清扰细迁如定中人不免爪生发长足可为騐是知尽生而不尽灭亦未出乎行阴边际而一切灭定皆非究竟也识阴中以有入为湛入谓泯行流而没归识海以无入为合湛即流急不见其流人但知行阴方消识海初入位当七信齐于四果者为识边际而不知识海久停区宇渐启位当十信待入初住证圆通者亦是识边际也葢合湛虽视湛入有加居然仍在识境咸不免于最细四相所迁是知尽湛入而不尽合湛终未出乎识阴边际所谓清光照眼犹似迷家而一切明白法身俱未究竟也以阴界之浅深而总较之但知色为色而不知空亦是色者知色界之浅者也知空色之皆色者知色界之深者也如是乃至但知湛入为识而不知合湛亦识者知识界之浅者也知湛入合湛皆识者知识界之深者也至此而五重妄想可谓极尽其境界矣钟云上湛字是工夫下湛字是本体谓以澄湛之功入流旋元与圆湛之体彷彿相合也人知流X逸奔尘分汝湛圆者为识不知湛入合湛亦是识之边际何以故以湛了内微细流注未断故此五阴元重叠生起生因识有灭从色除理则顿悟乘悟併消事非顿除因次第尽我巳示汝劫波巾结何所不明再此询问汝应将此妄想根元心得开通传示将来末法之中诸修行者令识虗妄深厌自生知有涅槃不恋三界此答前问五阴顿除渐断也汝问断除五阴为顿为渐抑知其有理有事乎夫此五阴根元原是一重叠一重次第而生起也其生也由一念不觉而转此觉心为业识因识有行因行有想因想有受因受有色是生因识有也其灭也先除色次除受次除想次除行而后除识是灭从色除也生则从细至粗犹如着衣灭则从粗至细犹如脱衣生灭之序如此若单论灭除次第则理与事政自不同葢五阴之理圆元从一念妄想而生故一言之下心地开通乘其一悟而疑惑顿消如暗夜惊杌为鬼奔驰荒越一旦被人说破鬼想全消也若破除之事显明从五层重叠逆破故一念之间未能顿除心因次第乃可得尽如鬼想虽以全消驰途岂能遽返要须历返前途方归旧处也夫此破五阴而入初住与前解六结而入圆通总是一理故从色空以至湛入即解前三结也自湛入至于合湛即解后三结也我前示汝劫波巾结次第而解法X喻照然何不明了汝当即彼悟此方为善领佛诲何乃忽略于彼而再问于此耶我之告汝尽于此矣汝应将此五阴一一了达知其根元全是妄想使心得开通不为所惑则自利之道在是矣又复将此传示将来使末法之中诸修行者皆识得五阴虗妄则深厌自生识妄则知有涅槃果性之为真厌生则不恋三界生死之可乐而利他之道在是矣阿难勉之问顿悟渐除之义何如答如大海勐风顿息是顿悟也波浪渐停是渐除也如孩子诸根顿生是顿悟也力量渐备是渐除也似曦光顿出是顿悟也霜露渐消是渐除也似春笋顿长即与母齐是顿悟也枝叶分敷节节而上是渐除也顿悟而不渐除则有解无行执理迷事终非正修真三摩地也此四句乃千佛相传之的训万世不易之宏规也正宗分竟流通分第三问此经与法华既为一辙法华流通劝赞之文品品有之而此流通之文何甚少耶答法华废立之初疑深信浅故洗荡疑情为详而发挥理行为略此经开显之久疑消信定故发挥理行为详而洗荡不信为略也阿难若复有人徧满十方所有虗空盈满七宝持以奉上微尘诸佛承事供养心无虗度于意云何是人以此施佛因缘得福多不X此先举功令较也阿难若复有人于此举徧满十方虗空盈满都是七宝财无尽也将此七宝持以奉上微尘诸佛田无尽也承事供养心无虗度念无尽也于汝意云何是人以此施佛功德得福为多与否葢不问而知其多矣阿难答言虗空无尽珍宝无边昔有众生施佛七钱舍身犹获转轮王位况复现前虗空既穷佛土充徧皆施珍宝穷劫思议尚不能及是福云何更有边际此较定无量也阿难答言如佛所云十方虗空则无尽矣盈满珍宝则无边矣以我所闻昔有众生施佛七文之钱功至微也而舍身之后犹获转轮王报况复现前虗空既穷十方佛土充徧皆施珍宝思议尚不能及其视七钱何如以彼例此而得福更有边际耶阿告阿难诸佛如来语无虗妄此因向下弘经之功至少而灭罪获福至多恐难信及故此先明佛无不实不真之语令其谛信之也佛告阿难诸佛如来设立戒律先戒妄语若诸佛如来而语先自妄必不然矣故知其语无虗妄也既无虗妄则今日之语汝可不谛信之哉若复有人身具四重十波罗夷瞬息即经此方他方阿鼻地狱乃至穷尽十方无间靡不经历能以一念将此法门于末劫中开示末学是人罪障应念消灭变其所受地狱苦因成X安乐国得福超越前之施人百倍千倍千万亿倍如是乃至算数譬喻所不能及此言弘经获福之多也若复有人身具四重十恶恶因极矣瞬息徧经十方地狱恶果极矣此将堕地狱之人若能暂尔发心将此大定圆通深入之一门于末劫圣远魔强之日开示末学难进易退之人将见是人罪障应此一念即得消灭如汤泼雪如火爇草无不灰荡者矣且不但只消恶业而巳复能转苦为乐令其所受地狱变成安乐国土而往生其中乐何如也且不惟只灭重罪而巳而且获福超前视前七宝供佛之人所得之福百千万亿倍乃至算数譬喻所不能及福何如也良以斯经开如来祕密之宝藏获本然周徧之家珍成尘剎互融之佛果故非财施之多执相之供有为之果所能及矣夫一念弘经尚能如此何况久弘一念之弘不过一句一偈尚能如此何况一句半部乃至全经重罪之人尚能如此何况轻罪无罪乃至有福多福之人其果报殊胜又何可量哉阿难若有众生能诵此经能持此呪如我广说穷劫不尽此显无罪者之持经持呪功德无尽也阿难若有众生能诵此首楞严经能持此首楞严呪如我八音四辨称扬斯人灭如上罪获如上福穷尽劫数尚不能尽夫持诵方得闻慧其功德巳有如是何X况进于思修者哉依我教言如教行道直成菩提无复魔业若乃从闻思修者依我教中之言如我之教而行道顿悟渐除一门深入从初发心以至成佛中间更无诸委曲相如水赴壑似箭穿空无复魔障为之留难又何虑小乘化城之中止渐教历证之迟延哉是则此之流通据文无几而研究词旨虽重篇累帙亦不能过岂非以约收愽无所遗余所谓我为法王于法自在信不诬矣佛说此经巳比丘比丘尼优婆塞优婆夷一切世间天人阿修罗及诸他方菩萨二乘圣仙童子并初发心大力鬼神皆大欢喜作礼而去此经家所设以明法会欣庆也佛说是楞严经巳在会大众自比丘以至鬼神既闻正宗而获本玅圆心复闻流通而知究竟弘益近无堕恶之忧远有证真之望庆幸非常皆大欢喜向佛作礼而去归本处各归自心不动道场或修习或弘通非如世人离法会而遂成散乱也钟伯敬云此经首楞严王具足万行总持三昧薰修奢摩他路开示众生玅在一门超出由庆喜限多闻而未全道力故迦文因妄见而直指人心七处之破宝镜磨尘而本明自现十番之显金錍刮X膜而幻影随消斥攀缘则心不是心示真觉则见犹离见既显真而破妄仍即妄以谈真穷阴入处界而列为四科因缘自然二俱排摈会地水火风而通名七大真俗中道三谛圆融本如来藏而含吐十虗随众生心而发挥诸相乃至一多相即大小互容现宝剎于毛端转法轮于尘里得无罣碍者倒想销于亿劫不随分别者狂心歇即菩提圆顿机巳解密因中下器须陈玅行于是开远客还家之路指天王赐屋之门诘诸圣之本因依证悟说最初方便顺此方之教体选音闻为第一圆通次为摄心乃重持戒依先世尊举扬清净明诲现化身佛宣演祕密伽陀三学圆具而所证非偏诸妄消亡而不真何待况复精研七趣随业受生痛喻六交因习招报示五十重禅那之境深防爱见邪魔具八万种解脱之机对治尘劳烦恼保持覆护嘱劝弘宣在始在终无非修证了义或破或立不离常住真心琴瑟箜篌既逢玅指林木池沼皆演法音令诸阐提隳弥戾车从三摩地得无生忍或自分真而安立圣位或从互用而超至后心坐大道场登无上觉一切事究竟坚固广开菩萨多方便门十方界任运纵横同入如来玅庄严海其教至矣楞严说通卷十