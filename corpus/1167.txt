通典序钦定四库全书御制重刻通典序稽古帝王治天下之大经大法以及累朝名物制度因革损益之详纷纶浩博散见典籍未有统贯唐宰相杜佑于为淮南节度书记时始出己意搜讨类次勒成一书名曰通典为类八为书二百巻自唐肃代间上溯唐虞虽亦稍据刘秩政典及开元新礼诸书要其网罗百代兼总而条贯之斯已勤矣厥后郑樵广之作通志马端临续之作通考三书并行于世朕以其歴年乆逺颇有残缺特命重为校正刋刻以广其𫝊通典实先告竣朕惟三书各有意义郑樵主于考订故旁及细微马端临意在精详故间出论断此书则佑自言徴于人事将施有政故简而有要核而不文观其分门起例由食货以讫边防先养而后敎先礼而后刑设官以治民安内以驭外本末次第具有条理亦恢恢乎经国之良模矣书曰学于古训乃有获为国家者立纲陈纪斟酌古今将期与治同道而不泥其迹则是书实考镜所必资岂以供博览而已哉爰揭之以告读是书者干隆丁邜冬十二月通典上谕干隆十二年六月十一日内阁奉上谕汲古者并称三通该学博闻之士所必资也旧刻譌缺漫漶且流布渐少学者闵焉今载籍既大备矣十三经二十二史工具告蒇其以内府所藏通典通志文献通考善夲命经史馆翰林等详校而付之劂氏一仿新刻经史成式以广册府之储钦此通典职名奉㫖开列校刻通典诸臣职名监理和硕和亲王𢎞昼武英殿总裁吏部右侍郎徳龄兵部左侍郎王㑹汾国子监祭酒陆宗楷提调署日讲官起居注翰林院侍读学士林蒲封原任詹事府詹事兼翰林院侍读学士今加七品衔陈浩校对日讲官起居注翰林院侍读学士齐召南左春坊左谕德罗源汉日讲官起居注翰林院编修陈大㫻翰林院编修陆树本翰林院编修叶酉翰林院编修程景伊翰林院编修储麟趾翰林院编修丘柱翰林院检讨程恂翰林院检讨阮学浩翰林院检讨万松龄翰林院庶吉士史贻谟校录举人刘湘贡生潘煇贡生谢霖贡生刘岱贡生杜桂贡生申居郧贡生杨志梁贡生李泓贡生卢殿人武英殿监造内务府南苑郎中兼佐领加七级纪录二十一次雅尔岱内务府钱粮衙门郎中兼佐领加六级纪录十六次永保内务府钱粮衙门员外郎兼佐领加一级纪录四次永忠内务府广储司员外郎永泰内务府广储司司库加一级纪录五次三格监造加一级李保监造加三级姚文彬库掌虎什泰库掌高永仁通典提要钦定四库全书史部十三通典政书类一通制之属提要等谨案通典二百巻唐杜佑撰佑字君卿京兆万年人以荫补济南叅军事厯官至检校司徒同中书门下平章事守太保致仕谥安简事蹟具唐书本𫝊先是刘秩倣周官之法摭拾百家分门诠次作政典三十五卷佑以为未备因广其所阙参益新礼勒为此书凡分八门曰食货曰选举曰职官曰礼曰乐曰兵刑曰州郡曰边防每门又各分子目自序谓既富而教故先食货行教化在设官故次职官任官在于审材故次选举人才得而治以理乃兴礼乐故次礼次乐教化隳则用刑罚故次兵次刑设州郡分领故次州郡而终之以边防所载上溯黄虞讫于唐之天宝肃代以后间没沿革亦附载注中其中如食货门之赋税载周官贡赋而太宰所掌九贡之法失载载北齐租调之法河清三年令民十八受田输租调而露田之数失载钱币不载陈永定元年制四柱钱法权酤不载后周𣙜酒坊法选举门不载齐明帝时制士人品第有九品之科小人之官复有五等法考绩不载宋齐间治民之官以三年六年为小满迁换法职官门如周礼地官有舍人上士二人掌宫中之政乃云中书舍人魏置又隋书大业时改内史监为内书监乃仅云改内史侍郎为内书侍郎又集贤殿书院载梁有文徳殿藏书不知宋已有聪明观藏书之所似此之类未免间有挂漏兵门所列诸子目如分引退取之引退佯败取之为二门分出其不意击其不备攻其不进为三门未免稍渉繁冗而火兽火鸟之类尤近于戏剧州郡门分九州以叙沿革而信都郡冀州当属兖而误属冀又极诋水经及郦道元水经注为僻书诡诞不经未免过当边防门所载多数万里外重译乃通之国亦有仅得其名不通朝贡者既不临边亦无事于防题曰边防名实亦舛然其博取五经羣史及汉魏六朝人文集奏疏之有禆得失者每事以类相从凡厯代沿革悉为记载详而不烦简而有要元元本本皆为有用之实学非徒资记问者可比考唐以前之掌故者兹编其渊海矣至其各门征引尚书周书诸条多存旧诂如食货门引尚书下土坟垆注谓垆疎也与孔疎所引説文黒刚土也亘异又瑶琨篠簜注篠竹箭簜大竹亦傅疏所未备职官门引周官太宰之属有司㑹逆羣吏之治而聴其㑹计注云逆谓受也受而钩考之可知得失多少较贾公彦疏颇为明晰似此之类尤颇有补于经训宋郑樵作通志与马端临作文献通考悉以是书为蓝本然郑多泛杂无归马或详畧失当均不及是书之精核也干隆四十一年五月恭校上总纂官纪昀陆钖熊孙士毅总校官陆费墀通典原序通典原序唐左补阙李翰撰儒家者流博而寡要劳而少功何㦲其患在于习之不精知之不明入而不得其门行而不由其道何以徴之夫五经羣史之书大不过本天地设君臣明十伦五教之义陈政刑赏罚之柄述礼乐制度之统究治乱兴亡之由立邦之道尽于此矣非此典者谓之无益世教则圣人不书学者不览惧冗烦而无所从也先师宣尼祖述尧舜宪章文武七十子之徒宣明大义三代之道百世可师而诸子云云猥复制作由其门则其教己备反其道则其人可诛而学者以多閲为广见以异端为博闻是非纷然澒洞茫昧而无条贯或举其中而不知其本原其始而不要其终高谈有余待问则泥虽驱驰百家日诵万字学弥广而志弥惑闻愈多而识愈疑此所以勤苦而难成殆非君子进徳修业之意也今通典之作昭昭乎其警学者之羣迷欤以为君子致用在乎经邦经邦在乎立事立事在乎师古师古在乎随时必参古今之宜穷终始之要始可以度其古终可以行于今问而辨之端如贯珠举而行之审如中鹄夫然故施于文学可为通儒施于政事可建皇极故採五经羣史上自黄帝至于有唐天寳之末每事以类相从举其始终歴代沿革废置及当时羣士论议得失靡不条载附之于事如人支脉散缀于体凡有八门号曰通典非圣人之书乖圣人微㫖不取焉恶烦杂也事非经国礼法程制亦所不録弃无益也若使学者得而观之不出户知天下未从政逹人情罕更事知时变为功易而速为学精而要其道直而不径其文甚详而不烦推而通放而凖语备而理尽例明而事中举而措之如指诸掌不假从师聚学而区以别矣非聪明独见之士孰能修之淮南元戎之佐曰尚书主客郎京兆杜公君卿雅有逺度志于邦典笃学好古生而知之以大厯之始实纂斯典累年而成杜公亦自为序引各冠篇首或前史有阙申髙见发明以示劝戒用存景行近代学士多有撰集其最着者御览艺文玊烛之类网罗古今博则博矣然率多文章之事记问之学至于刋列百度缉熙王猷至精至粹其道不杂比于通典非其伦也于戏今之人贱近而贵逺昧微而睹着得之者甚鲜知之者甚稀可为长太息也翰尝有斯志约乎旧史图之不早竟为善述者所先故颇详㫖趣而为之序庶将来君子知吾道之不诬也左补阙李翰序通典总目钦定四库全书史部十三通典总目政书类一食货巻一巻十二止选举巻十三巻十八止职官巻十九巻四十止礼巻四十一巻一百四十止乐卷一百四十一卷一百四十七止兵一卷一百四十八巻一百六十二止刑卷一百六十三卷一百七十止州郡巻一百七十一卷一百八十四止邉防巻一百八十五二百止其各卷细目详载本门巻首通典卷一钦定四库全书通典卷一唐京兆杜佑君卿纂佑少尝读书而性且䝉固不逹术数之艺不好章句之学所纂通典实采羣言徴诸人事将施有政夫理道之先在乎行教化教化之夲在乎足衣食易称聚人曰财洪范八政一曰食二曰货管子曰仓廪实知礼节衣食足知荣辱夫子曰既富而教斯之谓矣夫行教化在乎设职官设职官在乎审官才审官才在乎精选举制礼以端其俗立乐以和其心此先哲王致治之大方也故职官设然后兴礼乐焉教化隳然后用刑罚焉列州郡俾分领焉置边防遏戎狄焉是以食货为之首选举次之职官又次之礼又次之乐又次之刑又次之州郡又次之边防末之或览之者庶知篇第之㫖也食货第一田制上第二田制下水利田屯田第三乡党土断版籍并附第四赋税上第五赋税中第六赋税下第七厯代盛衰戸口丁中第八钱币上第九钱币下第十漕运盐铁第十一鬻爵𣙜酤算缗杂税平凖第十二轻重食货一田制上谷者人之司命也地者谷之所生也人者君之所治也有其谷则国用备辨其地则人食足察其人则徭役均知此三者谓之治政夫地载而不弃也一着而不迁也国固而不动则莫不生殖圣人因之设井邑列比闾使察黎民之数赋役之制昭然可见也自秦孝公用商鞅计乃隳经界立阡陌虽获一时之利而兼并踰僣兴矣降秦以后阡陌既弊又谓隠覈在乎权宜权宜凭乎簿书簿书既广必借衆功借衆功则政由羣吏政由羣吏则人无所信矣夫行不信之法委政于衆多之胥欲纪人事之衆寡明地利之多少虽申商督刑挠首总算亦不可得而详矣不变斯道而求理者未之有也夫春秋之义诸侯不得専封大夫不得専地若使豪人占田过制富等公侯是専封也买卖由己是専地也欲无流窜不亦难乎陶唐以前法制简略不可得而详也及尧遭洪水天下分絶使禹平水土别九州冀州厥土惟白壤厥田惟中中兖州厥土黒坟厥田惟中下青州厥土白坟厥田惟上下徐州厥土赤埴坟厥田惟上中扬州厥土惟涂泥厥田惟下下荆州厥土惟涂泥厥田惟下中荆河豫州厥土惟壤下土坟垆厥田惟中上梁州厥土青黎厥田惟下上雍州厥土惟黄壤厥田惟上上九州之地定垦者九百一十万八千二十顷虞夏殷三代凡千余载其间定垦书册不存无以详焉周文王在岐用平土之法以为治人之道地着为夲故建司马法六尺为歩歩百为亩亩百为夫夫三为屋屋三为井井十为通通十为成成十为终终十为同同方百里同十为封封十为畿畿方千里故丘有戎马一疋牛三头甸有戎马四疋兵车一乘牛十二头甲士三人歩卒七十二人一同百里提封万井戎马四百疋车百乗此卿大夫采地之大者是谓百乗之家一封三百六十六里提封十万井定出赋六万四千井戎马四千疋车千乗此诸侯之大者谓之千乗之国天子之畿内方千里提封百万井定出赋六十四万井戎马四万疋兵车万乗戎卒七十二万人故曰万乗之主小司徒之职乃均土地以稽其人民而周知其数上地家七人可任也者家三人中地家六人可任也者二家五人下地家五人可任也者家二人乃经土地而井牧其田野九夫为井四井为邑四邑为丘四丘为甸四甸为县四县为都以任地事而令贡赋凡税敛之事任土之法以物地事授地职而待其政令以㕓里任国中之地以场圃任园地以宅田士田贾田任近郊之地以官田牛田赏田牧田任逺郊之地以公邑之田任甸地以家邑之田任稍地以小都之田任县地以大都之田任疆地民受田上田夫百亩中田夫二百亩下田夫三百亩岁耕种者为不易上田休一岁者为一易中田休二岁者为再易下田三岁更耕之自爰其处农民戸人已受田其家衆男为余夫亦以口受田如比士工商家受田五口乃当农夫一人此谓平土可以为法者也若山林薮泽原陵淳卤之地各以肥硗多少为差民年二十受田六十归田七十以上上所养也十岁以下上所长也十二以上上所强也孟子曰夫仁政必自经界始经界不正井地不均谷禄不平是故暴君汚吏必慢其经界经界既正分田制禄可坐而定也秦孝公任商鞅鞅以三晋地狭人贫秦地广人寡故草不尽垦地利不尽出于是诱三晋之人利其田宅复三代无知兵事而务夲于内而使秦人应敌于外故废井田制阡陌任其所耕不限多少数年之间国富兵强天下无敌汉孝文时民近战国皆多背本趋末贾谊説上曰古之治天下至孅至悉故其畜积足恃今背本而趋末游食者甚衆是天下之大残也汉之为汉几四十年矣公私之积犹可哀痛即不幸有方二三千里之旱国胡以相恤卒然边境有急数十万之衆国胡以餽之兵旱相乗天下大屈今敺人而归之农皆着于本使天下各食其力末伎游食之民转而缘南亩则畜积足而人乐其所矣帝感谊言始开籍田躬耕以劝百姓诏曰夫度田非益寡而计民未加益以口量地其于古犹有余而食之甚不足者其咎安在无乃百姓之従事于末以害农者蕃为酒醪以靡谷者多六畜之食焉者衆与细大之义吾未能得其中仲其与丞相列侯吏二千石博士议之有可以佐百姓者率意逺思无有所隐也晁错复説曰圣王在上而民不冻饥者非能耕而食之织而衣之为开其资财之道也故尧禹有九年之水汤有七年之旱而国亡捐瘠者以畜积多而备先具也今海内为一土地人民之衆不避汤禹加以亡天灾数年之水旱而畜积未及者何也地有遗利民有余力生谷之土未尽垦山泽之利未尽出也游食之民未尽归农也民贫则姧邪生贫生于不足不足生于不农不农则不地着不地着则离乡轻家民如鸟兽虽有髙城深池严法重刑犹不能禁也夫寒之于衣不待轻煖饥之于食不待甘㫖饥寒至身不顾㢘耻夫腹饥不得食肤寒不得衣虽慈父不能保其子君安能以有其民哉明主知其然也故务农桑薄税敛广畜积以实仓廪备水旱故民可得而有也是故明君贵五谷而贱金玉今农夫五口之家其服役者不下二人其能耕者不过百亩百亩之收不过百石春耕夏耘秋获冬藏伐薪樵治官府给徭役春不得避风尘夏不得避暑热秋不得避阴雨冬不得避寒冻四时之间亡日休息又私自送往迎来弔死问疾养孤长幼在其中勤苦如此尚复被水旱之灾急政暴赋赋敛不时朝令而暮改当其有者半价而卖亡者取倍称之息于是有卖田宅鬻子孙以偿债者矣方今之务莫若使民务农而已矣欲民务农在于贵粟贵粟之道在于使民以粟为赏罚帝従之其后务敦农夲仓廪充实孝景元年制曰间者歳比不登民多乏食夭絶天年朕甚痛之郡国或地硗陿无所农桑繋畜或地饶广荐草莽水泉利而不得徙其议民欲徙寛大地者听之后元三年诏曰农天下之本也黄金珠玊饥不可食寒不可衣以为币用不识其终始间岁或不登意为末者衆农民寡也其令郡国务劝农桑益种树可得衣食物孝武外事四夷内兴功利役费并兴而民去本董仲舒説上曰春秋它谷不书至于麦禾不成则书之以此见圣人于五谷最重麦与禾也今关中俗不好种麦是岁失春秋之所重而损生民之具也愿陛下幸诏大司农使关中民益种宿麦令毋后时仲舒又説上曰秦用商鞅之法改帝王之制除井田民得买卖富者田连阡陌贫者无立锥之地汉兴循而未改古井田法虽难卒行宜少近古限民名田以赡不足塞并兼之路然后可善治也竟不能用元狩三年遣谒者劝种宿麦举吏人能假贷贫人者以名闻及末年帝悔征伐之事乃封丞相田千秋为富民侯下诏曰方今之务在于力农以赵过为捜粟都尉过能为代田一畮三甽岁代处故曰代田古法也后稷始甽田以二耜为耦广尺深尺曰甽长终亩一亩三甽一夫三百甽而播种于甽中苗生叶以上稍耨陇草因隤其土以附苗根故其诗曰或芸或秄黍稷儗儗芸除草也秄附根也言苗稍壮每耨輙附根比盛暑陇尽而根深能风与旱故儗儗而盛也其耕耘下种田器皆有便巧率十二夫为田一井一屋故亩五顷用耦犂二牛三人一岁之收常过缦田亩一斛以上善者倍之过使教田太常三辅大农置工巧奴与从事为作田器二千石遣令长三老力田及里父老善田者受田器学耕种养苗状民或苦少牛无以趋泽故平都令光教过以人輓犂过奏光以为丞教民相与庸輓犂率多人者田日三十畮少者十三畮以故田多垦辟过试以离宫卒田其宫壖地课得谷皆多其旁田畮一斛以上令命家田三辅公田又教边郡及居延城是后边城河东𢎞农三辅太常民皆便代田用力少而得谷多至孝昭时流民稍还田野垦辟颇有畜积孝宣地节三年诏曰郡国宫馆勿复修治流民还归者假公田贷种食孝元初元元年以三辅太常郡国公田及苑可省者振业贫民江海陂湖园池属少府者以假贫民勿租赋建昭五年诏曰方春农桑兴百姓勠力自尽之时也故是月劳农劝桑无使后时今不良之吏覆按小罪征召证按兴不急之事以妨百姓使失一时之作亡终歳之功公卿其明察申勅之孝成帝之时张禹占郑白之渠四百余顷他人兼并者类此而人弥困阳朔四年正月诏曰夫洪范八政以食为首斯诚家给刑错之本也先帝劭农薄其租税宠其强力令与孝弟同科间者民弥惰怠乡本者少趋末者衆将何以矫之方东作时其令二千石勉劝农桑出入阡陌致劳来之书不云乎服田力穑乃亦有秋其朂之哉孝哀即位师丹辅政建言古之圣王莫不设井田然后治乃可平孝文皇帝承亡周乱秦兵革之后天下空虚故务劝农桑帅以节俭民始充实未有并兼之害故不为民田及奴婢为限今累世承平豪富吏民赀数鉅万而贫弱逾困盖君子为政贵因循而重改作所以有改者将以救急也亦未可详宜略为限天子下其议丞相孔光大司空何武奏请诸侯王列侯皆得名田国中列侯在长安公主名田县道及关内侯吏民名田皆无过三十顷诸侯王奴婢二百人列侯公主百人关内侯吏民三十人期尽三年犯者没入官时田宅奴婢贾为减贱丁傅用事董贤隆贵皆不便也诏书且须后遂寝不行孝平元始元年置大司农部丞十三人人部一州劝农桑二年定垦田八百二十七万五百三十顷盖纪汉盛时之数王莽簒位下令曰古者设井田则国给人富而颂声作此唐虞之道三代所遵行也秦为无道坏圣制废井田是以兼并起贪鄙生强者规田以千数弱者曾无立锥之居于是更名天下田曰王田奴婢曰私属皆不得买卖其男口不盈八而田过一井者分余田与九族邻里乡党故无田今当受田者如制度敢有非井田圣制无法惑衆者投诸四裔于是农商失业食货俱废百姓涕泣于市道坐卖买田宅奴婢自诸侯卿大夫至于庶人抵罪者不可胜数经二年余中郎区博谏曰井田虽圣王法其废已久周道既衰而人不从秦顺人心改之可以获大利故灭庐井而置阡陌遂王诸夏讫今海内未厌其弊今欲违人心追复千载絶迹虽尧舜复生而无百年之渐不能行也莽知人愁乃许买卖其后百姓日以凋弊后汉之初百姓虚耗率土遗黎十才一二光武建武十五年诏下州郡检覆垦田顷亩及户口年纪河南尹张伋及诸郡守十余人坐度田不实下狱死顺帝建康元年定垦田六百八十九万六千二百七十一顷五十六亩九十四歩荀悦论曰昔文帝十三年六月诏除人田租且古者十一而税以为天下之中正今汉人田或百一而税可谓鲜矣然豪富强人占田逾多其赋大半官收百一之税而人输豪强大半之赋官家之惠优于三代豪强之暴酷于亡秦是以惠不下通而威福分于豪人也今不正其本而务除租税适足以资富强也孝武皇帝时董仲舒尝言宜限人占田至哀帝时乃限人占田不得过三十顷虽有其制卒难施行然三十顷又不平矣且夫井田之制不宜于人衆之时田广人寡苟为可也然欲废之于寡立之于衆土田布列在豪强卒而革之并有怨心则生纷乱制度难行由是观之若髙祖初定天下光武中兴之后人衆稀少立之易矣既未悉备井田之法宜以口数占田为之立限人得耕种不得卖买以赡贫弱以防兼并且为制度张本不亦宜乎虽古今异制损益随时然纪纲大畧其致一也崔实政论曰昔圣人分口耕耦地各相副适使人饥饱不变劳逸齐均富者不足僭差贫者无所企慕始暴秦隳坏法度制人之财既无纪纲而乃尊奖并兼之人乌氏以牧竖致财宠比诸侯寡妇清以攻丹殖业礼以国宾于是巧猾之萌遂肆其意上家累鉅亿之赀斥地侔封君之土行苞苴以乱执政养劒客以威黔首专杀不辜号无市死之子生死之奉多拟人主故下戸踦无所跱足乃父子低首奴事富人躬帅妻孥为之服役故富者席余而日炽贫者蹑短而岁踧厯代为虏犹不赡于衣食生有终身之勤死有暴骨之忧岁小不登流离沟壑嫁妻卖子其所以伤心腐藏失生人之乐者盖不可胜陈故古有移人通财以赡蒸黎今青徐兖冀人稠土狭不足相供而三辅左右及凉幽州内附近郡皆土旷人稀厥田宜稼悉不肯垦小人之情安土重迁宁就饥馁无适乐土之虑故人之为言瞑也谓瞑瞑无所知犹羣羊聚畜须主者牧养处置置之茂草则肥泽繁息置之硗卤则零丁耗减是以景帝六年诏郡国令人得去硗狭就寛肥至武帝遂徙关东贫人于陇西北地西河上郡㑹稽凡七十二万五千口后加徙猾吏于关内今宜复遵故事徙贫人不能自业者于寛地此亦开草辟土振人之术也仲长统昌言曰逺州县界至数千而诸夏有十亩共桑之迫逺州有旷野不发之田代俗安土有死无去君长不使谁能自往缘边之地亦可因罪徙人便以守御晋武帝泰始八年司徒石苞奏州郡农桑未有殿最之制宜増掾属令史有所廵幸帝従之苞既明劝课百姓安之平吴之后有司奏王公以国为家京城不宜复有田宅今未暇作诸国邸当使城中有往来之处近郊有刍稾之田今可限之国王公侯京城得有宅一处近郊田大国十五顷次国十顷小国七顷城内无宅城外有者皆听留之男子一人占田七十亩女子三十亩其丁男课田五十亩丁女二十亩次丁男半之女则不课其官第一品五十顷每品减五顷以为差第九品十顷而又各以品之髙卑䕃其亲属多者及九族少者三代宗室国宾先贤之后士人子孙亦如之而又得䕃人以为衣食客及佃客量给官品以为差降宋孝武帝大明初羊希为尚书左丞时扬州刺史西阳王子尚上言山湖之禁虽有旧科人俗相因替而不奉熂山封水保为家利自顷以来頽弛日甚富强者兼岭而占贫弱者薪蘓无託至渔採之地亦又如兹斯实害理之深弊请损益旧条更申恒制有司检壬辰诏书擅占山泽强盗律论赃一贯以下皆弃市希以壬辰之制其禁严刻事既难遵理与时弛而占山封水渐染复滋更相因仍便成先业一朝顿去易致怨嗟今更刋革立制五条凡是山泽先恒熂爈种竹木薪果为林仍及陂湖江海鱼梁䲡恒加工修作者听不追旧官品第一第二品听占山三顷第三第四品二顷五十亩第五第六品二顷第七第八品一顷五十亩第九品与百姓一顷皆依定格条上赀簿若先己占山不得更占先占足若非前条旧业一不得禁有犯者水土一尺以上并计赃依常盗论除晋咸康二年壬辰之科从之时山隂县人多田少孔灵符表请徙无赀之家于余姚鄮鄞三县垦开湖田帝令公卿博议咸曰夫训农修政有国所同土着之人习翫日久如京师无田不闻徙居他县寻山隂豪族富室顷亩不少贫者肆力非为无处又縁湖居人鱼鸭为业小人习始既难劝之未易逺废之畴方翦荆棘率课穷乏其事弥难资徙粗立徐行无晚帝违衆议徙人并成良业后魏明帝永兴中频有水旱神瑞二年又不熟于是分简尤贫者就食山东𠡠有司劝课田农曰前志有之人生在勤勤则不匮凡庶人不畜者祭无牲不耕者祭无盛不树者死无椁不蚕者衣无帛不绩者䘮无缞敎行三农生殖九谷自是人皆力勤岁数丰穰畜牧滋息太武帝初为太子监国曾令有司课畿内之人使无牛家以人牛力相贸垦殖锄耨其有牛家与无牛家一人种田二十亩偿以耘锄功七亩如是为差至与老小无牛家种田七亩老小者偿以锄功二亩皆以五口下贫家为率各列家别口数所种顷亩明立簿目所种者于地首标题姓名以辨播殖之功孝文太和元年三月诏曰去年牛疫死大半今东作既兴人须肆业有牛者加勤于常岁无牛者倍佣于余年一夫制理四十亩中男二十亩无令人有余力地有遗利时李安世上疏曰臣闻量人画野经国大式邑地相叅致理之本井税之兴其来日久田莱之数制之以限盖欲使土不旷功人㒺游力雄擅之家不独膏腴之美单陋之夫亦有顷亩之分窃见州郡之人或因年俭流移弃卖田宅漂居异乡事渉数代三长既立始返旧墟庐井荒凉桑榆改植事已厯逺易生假冐彊宗豪族肆其侵凌逺认晋魏之家近因亲旧之騐年载稍乆乡老所惑羣证虽多莫可取据各附亲知互有长短两证徒具听者犹疑争讼迁延连纪不判良畴委而不开柔桑枯而不採欲令家丰岁储人给资用其可得乎愚谓今虽桑井难复宜更均量审其径术令分艺有准力业相称细人获资生之利豪右靡余地之盈无私之泽乃播均于兆庶如阜如山可有积于比户矣又所争之田宜限年断事乆难明悉属今主然后虚诈之人絶于觊觎守分之士免于凌夺帝深纳之均田之制起于此矣九年下诏均给天下人田诸男夫十五以上受露田四十亩妇人二十亩奴婢依良丁牛一头受田三十亩限四牛所授之田率倍之三易之田再倍之以供耕作及还受之盈缩人年及课则受田老免及身没则还田奴婢牛随有无以还受诸桑田不在还受之限但通入倍田分于分虽盈不得以充露田之数不足者以露田充倍诸初受田者男夫一人给田二十亩课莳余种桑五十树枣五株榆三根非桑之土夫给一亩依法课莳余果及多种桑榆者不禁诸应还之田不得种桑榆枣果种者以违令论地入还分诸桑田皆为代业身终不还恒从见口有盈者无受无还不足者受种如法盈者得卖其盈不足者得买所不足不得卖其分亦不得买过所足诸麻布之土男夫及课别给麻田十亩妇人五亩奴婢依良皆从还受之法诸有举戸老小残疾无受田者年十一以上及废疾者各授以半夫田年踰七十者不还所受寡妇守志者虽免课亦授妇田诸还受人田恒以正月若始受田而身亡及卖买奴婢牛者皆至明年正月乃得还受诸土广人稀之处随力所及官借人种莳后有来居者依法封授诸地狭之处有进丁受田而不乐迁者则以其家桑田为正田分又不足不给倍田又不足家内人别减分无桑之乡凖此为法乐迁者听逐空荒不限异州他郡唯不听避劳就逸其地足之处不得无故而移诸人有新居者三口给地一亩以为居室奴婢五口给一亩男女十五以上因其地分口课种菜五分亩之一诸一人之分正从正倍从倍不得隔越他畔进丁受田者恒従所近若同时俱受先贫后富再倍之田放此为法诸逺流配谪无子孙及户絶者墟宅桑榆尽为公田以供授受授受之次给其所亲未给之间亦借其所亲诸宰人之官各随匠给公田刺史十五顷太守十顷治中别驾各八顷县令郡丞六顷更代相付卖者坐如律通典卷一通典卷二钦定四库全书通典卷二唐京兆杜佑君卿纂食货二田制下北齐给授田令仍依魏朝毎年十月普令转授成丁而授丁老而退不听卖易文宣帝天保八年议徙冀定瀛无田之人谓之乐迁于幽州寛乡以处之武成帝河清三年诏毎歳春月各依乡土早晚课人农桑自春及秋男子十五以上皆营蚕桑孟冬布田亩蚕桑之月妇女十五以上皆营蚕桑孟冬刺史听审教之优劣定殿最之科品人有人力无牛或有牛无人力者须令相便皆得纳种使地无遗利人无游手又令男子率以十八受田输租调二十充兵六十免力役六十六退田免租调京城四面诸坊之外三十里内为公田受公田者三县代迁内职事官一品以下逮于羽林武贲各有差其外畿郡华人官第一品以下羽林武贲以上各有差职事及百姓请垦田者名为永业田奴婢受田者亲王止三百人嗣王二百人第二品嗣王以下及庶姓王百五十人正三品以上及皇宗百人七品以上八十人八品以下至庶人六十人奴婢限外不给田者皆不输其方百里外及州人一夫受露田八十亩妇人四十亩奴婢依良人限数与者在京百官同丁牛一头受田六十亩限止四牛毎丁给永业二十亩为桑田其田中种桑五十根榆三根枣五根不在还受之限非此田者悉入还受之分土不宜桑者给麻田如桑田法闗东风俗传曰其时强弱相凌恃势侵夺富有连畛亘陌贫无立锥之地昔汉氏募人徙田恐遗垦课令就良美而齐氏全无斟酌虽有当年权格时蹔施行争地文案有三十年不了者此由授受无法者也其赐田者谓公田及诸横赐之田魏令职分公田不问贵贱一人一顷以供刍秣自宣武出猎以来始以永赐得听卖买迁邺之始滥职衆多所得公田悉从货易又天保之代曽遥压首人田以充公簿比武平以后横赐诸贵及外戚佞宠之家亦以尽矣又河渚山泽有司耕垦肥饶之处悉是豪势或借或请编户之人不得一垄纠赏者依令口分之外知有买匿听相纠列还以此地赏之至有贫人实非賸长买匿者茍贪钱货诈吐壮丁口分以与纠人亦既无田即便逃走帖卖者帖荒田七年熟田五年钱还地还依令听许露田虽复不听卖买卖买亦无重责贫户因王课不济率多货卖田业至春困急轻致藏走亦懒惰之人虽存田地不肯肆力在外浮游三正卖其口田以供租课比来频有还人之格欲以招慰逃散假使蹔还即卖所得之地地尽还走虽有还名终不肯住正由县听其卖帖田园故也广占者依令奴婢请田亦与良人相似以无田之良口比有地之奴牛宋世良天保中献书请以富家牛地先给贫人其时朝列称其合理后周文帝霸政之初创置六官司均掌田里之政令凡人口十以上宅五亩口七以上宅四亩口五以上宅三亩有室者田百四十亩丁者田百亩隋文帝令自诸王以下至于都督皆给永业田各有差多者至百顷少者至三十顷其丁男中男永业露田皆遵后齐之制并课树以桑榆及枣其田宅率三口给一亩京官又给职分田一品者给田五顷至五品则为田三顷其下每品以五十亩为差至九品为一顷外官亦各有职分田又给公廨田以供用开皇九年任垦田千九百四十万四千二百六十七顷开皇十二年文帝以天下户口歳増京辅及三河地少而人衆衣食不给议者咸欲徙就寛乡帝乃发使四方出均天下之田其狭乡毎丁才至二十亩老小又少焉至大业中天下垦田五千五百八十五万四千四十顷大唐开元二十五年令田广一歩长二百四十步为亩百亩为顷丁男给永业田二十亩口分田八十亩其中男年十八以上亦依丁男给老男笃疾废疾各给口分田四十亩寡妻妾各给口分田三十亩先永业者通充口分之数黄小中丁男子及老男笃疾废疾寡妻妾当户者各给永业田二十亩口分田二十亩应给寛乡并依所定数若狭乡所受者减寛乡口分之半其给口分田者易田则倍给其永业田亲王百顷职事官正一品六十顷郡王及职事官从一品各五十顷国公若职事官正二品各四十顷郡公若职事官从二品各三十五顷县公若职事官正三品各二十五顷职事官从三品二十顷侯若职事官正四品各十四顷伯若职事官从四品各十顷子若职事官正五品各八顷男若职事官从五品各五顷上柱国三十顷柱国二十五顷上䕶军二十顷䕶军十五顷上轻车都尉十顷轻车都尉七顷上骑都尉六顷骑都尉四顷骁骑尉飞骑尉各八十亩云骑尉武骑尉各六十亩其散官五品以上同职事给兼有官爵及勲俱应给者唯从多不并给若当家口分之外先有地非狭乡者并即廻受有賸追收不足者更给诸永业田皆𫝊子孙不在收授之限即子孙犯除名者所承之地亦不追每亩课种桑五十根以上榆枣各十根以上三年种毕乡土不宜者任以所宜树充所给五品以上永业田皆不得狭乡受任于寛乡隔越射无主荒地充其六品以下永业即听本乡取还公田充愿于寛乡取者亦听应赐人田非指的处所者不得狭乡给其应给永业人若官爵之内有解免者从所解者追其除名者依口分例给自外及有赐田者并追若当家之内有官爵及少口分应受者并听廻给有賸追收其因官爵应得永业未请及未足而身亡者子孙不合追请也诸袭爵者唯得承父祖永业不合别请若父祖未请及未足而身亡者减始受封者之半给其州县县界内所有部受田悉足者为寛乡不足者为狭乡诸狭乡田不足者听于寛乡遥受应给园宅地者良口三口以下给一亩每三口加一亩贱口五口给一亩每五口加一亩并不入永业口分之限其京城及州郡县郭下园宅不在此例诸京官文武职事职分田一品一十二顷二品十顷三品九顷四品七顷五品六顷六品四顷七品三顷五十亩八品二顷五十亩九品二顷并去京城百里内给其京兆河南府及京县官人职分田亦准此即百里外给者亦听诸州及都䕶府亲王府官人职分田二品一十二顷三品一十顷四品八顷五品七顷六品五顷七品四顷八品三顷九品二顷五十亩镇戍闗津岳渎及在外监官五品五顷六品三顷五十亩七品三顷八品二顷九品一顷五十亩三卫中郎将上府折冲都尉各六顷中府五顷五十亩下府及郎将各五顷上府果毅都尉四顷中府三顷五十亩下府三顷上府长史别将各三顷中府下府各二顷五十亩亲王府典军五顷五十亩副典军四顷千牛备身左右太子千牛备身各三顷诸军上折冲府兵曹二顷中府下府各一顷五十亩其外军校尉一顷二十亩旅师一顷队正副各八十亩皆于领所州县界内给其校尉以下在本县及去家百里内领者不给诸驿封田皆随近给每马一疋给地四十亩若驿侧有牧马之处疋各减五亩其𫝊送马每疋给田二十亩诸庶人有身死家贫无以供𦵏者听卖永业田即流移者亦如之乐迁就寛乡者并听卖口分诸买地者不得过本制虽居狭乡亦聼依寛制其卖者不得更请凡卖买皆须经所部官司申牒年终彼此除附若无文牒輙卖买财没不追地还本主诸以工商为业者永业口分田各减半给之在狭乡者并不给诸因王事没落外籓不还有亲属同居其身分之地六年乃追身还之日随便先给即身死王事者其子孙虽未成丁身分地勿追其因战伤及笃疾废疾者亦不追减听终其身也诸田不得贴赁及质违者财没不追地还本主若从逺役外任无人守业者听贴赁及质其官人永业田及赐田欲卖及贴赁者皆不在禁限诸给口分田务从便近不得隔越若因州县改易隶地入他境及犬牙相接者听依旧受其城居之人本县无田者听隔县受又田令在京诸司及天下府州县兼折冲府镇戍闗津岳渎等公廨田职分田各有差诸职分陆田限三月三十日稻田限四月三十日以前上者并入后人以后上者入前人其麦田以九月三十日为限若前人自耕未种后人酬其功直已自种者准租分法其价六斗以下者依旧定以上者不得过六斗并取情愿不得抑配亲王出藩者给地一顷作园若城内无可开拓者于近城便给如无官田取百姓地充其地给好地替天寳中应受田一千四百三十万三千八百六十二顷十三亩水利田魏文侯使李悝作尽地力之敎以为地方百里提封九万顷除山泽邑居三分去一为田六百万亩理田勤谨则亩益三斗不勤则损亦如之地方百里之増减辄为粟百八十万石必杂五种以备灾害力耕数耘收获如寇盗之至还庐树桑菜茹有畦𤓰瓠果蓏殖于疆场至曽孙襄王以史起为邺令起进曰魏氏之行田也以百亩邺独二百亩是田恶也漳水在其旁西门豹为邺令不知用是不知也于是遂引漳水溉邺以富魏之河内民歌之曰邺有贤令兮为史公决漳水兮灌邺旁终古舄卤兮生稻粱其后韩闻秦之好兴事欲疲之无令东伐乃使水工郑国间说秦令凿泾水自中山西抵瓠口为渠并北山东注洛三百余里欲以溉田中作而觉秦欲杀国国曰始臣为间然渠成亦秦之利也秦以为然卒使就渠渠就用注填阏之水溉舄卤之地四万余顷收皆亩一钟于是闗中为沃野无凶年命曰郑国渠秦平天下以李冰为蜀守冰壅江水作堋穿二江成都中双过郡下以通舟船因以溉灌诸郡于是蜀沃野千里号为陆海汉文帝以文翁为蜀郡太守穿煎㳛口溉灌繁田千七百顷人获其饶武帝元光中大司农郑当时言引渭穿渠起长安并南山下至河三百余里渠下民田万余顷又可得以溉田益肥闗中之地得谷天子以为然令齐水工徐伯表悉发卒数万人穿漕渠三歳而通渠下民颇得以溉田矣其后河东守番系请穿渠引汾溉皮氏汾隂下引河溉汾隂蒲坂下度可得五千顷五千顷故尽河壖弃地民茭牧其中耳今溉田之度可得谷二百万石以上天子以为然发卒数万人作渠田数歳河移徙渠不利则田者不能常种久之河东渠田废与越人令少府以为稍入其后荘熊罴言临晋民愿穿洛以溉重泉以东万余顷故恶地诚得水可令亩十石于是为发卒万余人穿渠自征引洛水至商颜下岸善崩乃凿井深者四十余丈往往为井井下相通行水水頽以絶商颜东至山岭十余里间井渠之开自此始穿渠得龙骨故名曰龙首渠作之十余歳渠颇通犹未得其饶是时用事者争言水利朔方西河河西酒泉皆引河及川谷以溉田而闗中湋渠灵轵引诸水汝南九江引淮东海引鉅定㤗山下引汶水皆穿渠为溉田各万余顷佗小渠陂山通道不可胜言自郑国渠起至元鼎六年百三十六歳而倪寛为左内史奏请穿凿六辅渠以益溉郑国傍高仰之田帝曰农天下之本也泉流灌所以育五谷也左右内史地名山川原甚衆细民未知其利故为通沟渎畜陂泽所以备旱也今内史稻田租挈重不与郡同其议减令吏民勉农尽地利平徭行水勿使失时后十六歳赵中大夫白公复奏穿渠引泾水首起谷口尾入栎阳注渭中袤二百里溉田四千五百余顷因名白渠民得其饶歌之曰田于何所池阳谷口郑国在前白渠起后举锸为云决渠为雨泾水一石其泥数斗且溉且粪长我禾黍衣食京师亿万之口言此两渠之饶也元帝建昭中邵信臣为南阳太守于穰县理南六十里造钳卢陂累石为隄傍开六石门以节水势泽中有钳卢王池因以为名用广溉灌歳歳増多至三万顷人得其利及后汉杜诗为太守复修其业时歌之曰前有邵父后有杜母后汉章帝建初中王景为庐江太守郡部安丰县有楚孙叔敖所起芍陂先是荒废景重修之境内丰给顺帝永和五年马臻为㑹稽太守始立镜湖筑塘周廻三百十里灌田九千余顷至今人获其利晋武帝咸宁元年诏曰今年霖雨过差又有虫灾颍川襄城自春以来略不下种深以为虑主者何以为百姓计当阳侯杜元凯上疏曰臣辄思惟今者水灾东南特剧非但五谷不收居积并损下田所在渟污高地皆多墝塉百姓困穷方在来年虽诏书切告长吏二千石为之设计不廓开大制定其趣舍之宜恐徒文具所益盖薄当今秋夏蔬食之时而百姓已有不赡前至冬春野无青草则必指仰官谷以为生命此乃一方之大事不可不早为思虑臣愚谓既以水为田当恃鱼菜螺蜯而洪波汎溢贫弱者终不能得今者宜大坏兖及荆河州东界诸陂随其所归而宣导之令饥者尽得水产之饶百姓不出境界之内朝暮野食此目下日给之益也水去之后填淤之田亩收数钟至春大种五谷五谷必丰此又明年之益也杜君又言诸欲修水田者皆以火耕水耨为便非不尔也然此施于新田草莱与百姓居相絶离者耳往者东南草创人稀故得火田之利顷来户口日増而陂堰歳决良田变生蒲苇人居沮泽之际水陆失宜放牧絶种树木立枯皆陂之害也陂多则土薄水浅潦不下润故每有雨水辄复横流延及陆田言者不思其故因云此土不可陆种臣计汉之户口以验今之陂处皆陆业也其或有旧堰则坚完修固非今所谓当为人害也臣见尚书胡威启宜坏陂其言恳至臣又见宋汉侯相应遵上便宜求壊泗陂徙运道时下都督度支共处当各据所见不从遵言臣按遵上事运道东诣寿春有旧渠可不由泗陂出泗陂在彼地界壊地凡万三千余顷伤败成业遵县领应佃二千六百口可谓至少而犹患地狭不足肆力此皆水之为害也当所共䘏而都督度支方复执异非所见之难直以不同害理也人心所见既不同利害之情又有异军家之与郡县士大夫之与百姓其意莫有同者此皆偏其利以忘其害此理之所以未尽而事之所以多患也臣又按荆河州界中度支所领佃者州郡大军杂士凡用水田七千五百余顷耳计三年之储不过二万余顷以常理言之无为多积无用之水况于今者水涝瓮溢大为灾害臣以为宜发明诏勅刺史二千石汉氏旧堰及山谷私家小陂皆当修缮以积水其诸魏氏以来所造立及诸因雨决溢蒲苇马肠陂之类皆决沥之长吏二千石躬先劝戒诸食力之人并一时附功令比及水冻得粗枯涸其所修功实之人皆以畀之其旧陂堰沟渠当有所补塞者比寻求微迹一如汉时故事早为部分列上须冬间东南休兵交代各留一月以佐之夫川渎有常流地形有定体汉氏居人衆多犹以无患今因其所患而宣泻之蹟古事以明近大理昭然可坐论而得臣不胜愚意尝窃谓最是今日之实益也朝廷从之东晋张闿为晋陵内史时所部四县并以旱失田闿乃立曲阿新丰塘溉田八百余顷每嵗丰稔葛洪为其颂乃征入拜大司农宋文帝元嘉七年刘义欣为荆河刺史镇夀阳于时土境荒毁百姓离散义欣纲维补缉随宜经理芍陂良田万顷隄堰久坏秋夏常苦旱义欣遣谘议叅军殷肃循行修理因旧沟引渒水入陂代木开溱水得通泾由是遂丰稔后魏刁雍为薄骨律镇将至镇上表曰富平西三十里有艾山南北二十六里东西四十五里凿以通河似禹旧迹其两岸作溉田大渠广十余步山南引水入此渠中计昔时高于河水不过一丈河水激急沙土漂流今日此渠高于河水二丈三尺又河水侵射往往崩頽渠既高县水不得上虽复诸处按旧引水水亦难求今艾山北中有洲渚水分为二西河小狭水广百四十步臣今请入来年正月于河西高渠之北八里分河之下五里平地凿渠广十五步深五尺筑其两岸令高一丈北行四十里还入古之高渠即循高渠而北复八十里合百二十里大有良田计用四千人四十日功渠得成就所欲凿新渠口河下五尺水不得入今求従小河东南岸斜断到西北岸计长二百七十步广十步高二丈絶断小河二十日功计得成毕合计用功六十日小河之水尽入新渠水则充足溉官私田四万余顷旬日之间则水一徧水凡四溉谷得成实从之公私获其利裴延儶为幽州刺史范阳郡有旧沈渠径五十里渔阳燕郡有故戾诸堰广袤三十里皆废毁多时莫能修复水旱不调人多饥馁延儶自度水形营造未几而就溉田万余顷为利十倍大唐贞观十八年李袭称为扬州大都府长史乃引雷陂水又筑句城塘以溉田八百余顷百姓获其利征拜太府卿人至今頼之永徽六年雍州长史长孙祥奏言往日郑白渠溉田四万余顷今为富商大贾竞造碾硙堰遏费水渠流梗涩止溉一万许顷请修营此渠以便百姓至于咸卤亦堪为水田高宗曰疏导渠流使通溉灌济汲炎旱应大利益太尉无忌对曰白渠水带泥淤灌田益其肥美又渠水发源本高向下枝分极衆若使流至同州则水饶足比为碾硙用水洩渠水随入滑加以壅遏耗竭所以得利遂少于是遣祥等分检渠上碾硙皆毁之至大歴中水田才得六千二百余顷屯田汉昭帝始元二年诏发习战射士诣朔方调故吏将屯田张掖郡孝宣帝神爵元年遣后将军赵充国将兵撃先零羌充国以击虏殄灭为期乃欲罢骑兵屯田以待其弊奏曰臣所将吏士马牛食月用粮谷十九万九千六百三十斛盐千六百九十三斛茭藁二十五万二百八十六石难久不解徭役不息又恐他夷卒有不虞之变且羗虏易以计破难用兵碎也故臣愚心以为击之不便计度临羗东至浩舋羌虏故田及公田民所未垦可二千顷以上愿罢骑兵留弛刑应募及淮阳汝南步兵与吏私从者合凡万二百八十一人用谷月二万七千三百六十三斛盐三百八斛分屯要害处氷觧漕下缮乡亭浚沟渠理湟陿以西道桥七十所令可至鲜水左右田事出赋人二十亩至四月草生发郡骑及属国胡骑伉健各千倅马什二就草为田者游兵以充入金城郡益积蓄省大费今大司农所转谷至者足支万人一歳食谨上田处及器用簿唯陛下裁许之上报曰如将军之计充国又奏曰今留步士万人屯田地势平易臣愚以为屯田内有亡费之利外有守御之备骑兵虽罢虏见万人留田为必禽之具其土崩归德宜不久矣诏罢兵独充国留屯田大获地利明年遂破先零魏武既破黄巾欲经畧四方而苦军食不足羽林监颍川枣祇建置屯田于是以任峻为典农中郎将募百姓屯田于许下得谷百万斛郡国例置田官数年之中所在积粟仓廪皆满废帝齐王芳正始四年司马宣王督诸军伐吴时欲广田畜谷为灭贼资乃使邓艾行陈项以东至夀春艾以为田良水少不足以尽地利宜开河渠可以大积军粮又通漕运之道乃着济河论以喻其指又以为昔破黄巾因为屯田积谷于许都以制四方今三隅已定事在淮南每大军征举运兵过半功费巨亿以为大役陈蔡之间土下田良可省许昌左右诸稻田并水东下令淮北屯二万人淮南三万人十二分休常有四万人且耕且守水丰常收三倍于西计除衆费歳完五百万斛以为军资六七年间可积三千万斛于淮上此则十万之衆五年之食也以此乘吴无往而不克矣宣王善之皆如艾计遂北临淮水自钟离西南横石以西尽泚水四百余里置一营六十人且耕且守兼循广淮阳百尺二渠上引河流下通淮颍大理诸陂于颍南北穿渠三百余里溉田二万顷淮南淮北皆相连接自夀春到京师农官兵田鸡犬之声阡陌相属每东南有事大军兴衆汎舟而下达于江淮资食有储而无水害艾所建也晋羊祜为征南大将军镇襄阳吴石城守去襄阳七百余里每为边害祜患之竟以诡计令吴罢守于是戍逻减半分以垦田八百余顷大获其利祜之始至也军无百日之粮及至季年有十年之积太康元年平吴之后当阳侯杜元凯在荆州修邵信臣遗蹟激用滍淯诸水以浸原田万余顷分疆刋石使有定分公私同利衆庶赖之号曰杜父旧水道唯沔汉逹江陵千数百里北无通路又巴丘湖沅湘之㑹表里山川实为险固荆蛮之所恃也预乃开扬口起夏水达巴陵千余里内泻长江之险外通零桂之漕南土歌之曰后世无叛由杜翁孰识智名与勇功东晋元帝督课农功二千石长吏以入谷多少为殿最其宿卫要任皆令赴农使军各自佃即以为廪大兴中三吴大饥后军将军应詹上表曰魏武帝用枣祗韩浩之议广建屯田又于征伐之中分带甲之士随宜开垦故下不甚劳大功尅举间者流人奔东吴东吴今俭皆以还返江西良田旷废未久火耕水耨为功差易宜简流人兴复农官功劳报赏皆如魏氏故事一年中与百姓二年分税三年计赋税以使之公私兼济则仓庾盈亿可计日而待之穆帝升平初荀羡为北部都尉镇下邳屯田于东阳之石鼈公私利之齐高帝勑桓崇祖修理芍陂田曰卿但努力营田自然平殄虏冦昔魏置典农而中都足食晋开汝颍而河汴委储卿宜勉之后魏文帝大统十一年大旱十二年祕书丞李彪上表请别立农官取州郡户十分之一为屯田人相水陆之宜料顷亩之数以赃赎杂物市牛科给令其肆力一夫之田歳责六十斛甄其正课并征戍杂役行此二事数年之中则谷积而人足矣帝覧而善之寻施行焉自此公私丰赡虽有水旱不为害也北齐废帝干明中尚书左丞苏珍芝又议修石鼈等屯歳收数十万石自是淮南军防粮足孝昭帝皇建中平州刺史嵇晔建议开幽州督亢旧陂长城左右营屯歳收稻粟数十万石比境得以周赡又于河内置懐义等屯以给河南之费自是稍止转输之劳武成帝河清三年诏缘边城守堪垦食者营屯田置都子使以统之一子使当田五十顷歳终课其所入以论襃贬隋文帝开皇三年突厥犯塞吐谷浑冦边转输劳弊乃令朔方总管赵仲卿于长城以北大兴屯田大唐开元二十五年令诸屯隶司农寺者每三十顷以下二十顷以上为一屯隶州镇诸军者每五十顷为一屯应置者皆从尚书省处分其旧屯重置者一依承前封疆为定新置者并取荒闲无籍广占之地其屯虽料五十顷易田之处各依乡原量事加数其屯官取勲官五品以上及武散官并前资边州县府镇戍八品以上文武官内简堪者充据所收斛斗等级为功优诸屯田应用牛之处山原川泽土有硬软至扵耕垦用力不同土软处每一顷五十亩配牛一头彊硬处一顷二十亩配牛一头即当屯之内有硬有软亦准此法其稻田每八十亩配牛一头诸营田若五十顷外更有地剰配丁牛者所收斛斗皆准顷亩折除其大麦荞麦干萝卜等准粟计折斛斗以定等级天寳八年天下屯收者百九十一万三千九百六十石关内五十六万三千八百一十石河北四十万三千二百八十石河东二十四万五千八百八十石河西二十六万八十八石陇右四十四万九百二石通典卷二通典卷三钦定四库全书通典卷三唐京兆杜佑君卿纂食货三乡党昔黄帝始经土设井以塞争端立歩制亩以防不足使八家为井井开四道而分八宅凿井于中一则不洩地气二则无费一家三则同风俗四则齐巧拙五则通财货六则存亡更守七则出入相同八则嫁娶相媒九则无有相贷十则疾病相救是以情性可得而亲生产可得而均均则欺凌之路塞亲则鬭讼之心弭既牧之于邑故井一为邻邻三为朋朋三为里里五为邑邑十为都都十为师师十为州夫始分之于井则地着计之于州则数详迄乎夏殷不易其制周制大司徒令五家为比使之相保五比为闾使之相受四闾为族使之相葬五族为党使之相救五党为州使之相赒五州为乡使之相宾及三年则大比大比则受邦国之比要遂人掌邦之野以土地之图经田野造县鄙形体之法五家为邻五邻为里四里为酇五酇为鄙五鄙为县五县为遂皆有地域沟树之使各掌其政令刑禁以岁时稽其人民而授之田野简其兵器敎之稼穑里有序而乡有庠序以明敎庠则行礼而视化焉齐桓公用管仲管仲曰夫善牧者非以城郭也辅之以什司之以伍伍无非其里什无非其家故奔亡者无所匿迁徙者无所容不求而得不召而来故人无流亡之意吏无备追之忧故主政可行于人人心可系于主是以制国郊内则以五家为轨轨十为里里四为连连十为乡乡五为帅国内十五乡自五至帅郊外则三十家为邑邑十为卒卒十为乡乡三为县县十为属属有五自五至属各有官长以司其事寓军政焉而齐遂霸徐伟长中论曰夫治平在庶功兴庶功兴在事役均事役均在民数周民数周为国之本也先王周知其万民衆寡之数乃分九职焉九职既分则劬劳者可见勤惰者可闻也然而事役不均者未之有也事役既均故上尽其心而人竭其力然而庶功不兴者未之有也庶功既兴故国家殷富大小不匮百姓休和下无怨疾焉然而治不平者未之有也故泉有源治有本道者审本而已矣故周礼孟冬司寇献民数于王王拜受之登于天府内史司㑹冡宰贰之其重之也如是今之为政者未之知䘏已也辟犹无田而欲树艺虽有农夫安能措其强力乎是以先王制六乡六遂之法所以维持其民而为之纲目也使其邻比相保受赏罚相延及故出入存亡臧否逆顺可得而知也及乱君之为政也户口漏于国版夫家脱于联伍避役逋逃者有之于是姦心竞生而伪端并作小则滥窃大则攻劫严刑峻令不能救也人数者庶事之所自出也莫不取正焉以分田里以令贡赋以造器用以制禄食以起田役以作军旅国以建典家以立度五礼用修九刑用措其唯审人数乎东晋哀帝崇和元年三月庚戌天下所在土断孝武时范甯陈时政曰昔中原丧乱流寓江左庶有旋反之期故许其挟注本郡自尔渐乆人安其业邱壠坟柏皆以成行无本邦之名而有安土之实今宜正其封疆土断人户明考课之科修闾伍之法难者必曰人各有桑土之怀下役之虑斯诚并兼之所执而非通理之笃论也古者失地之君犹臣所寓之主列国之臣亦有违适之理随会仕秦致称春秋乐毅逭燕见襃良史且今普天之人原其氏出皆随代移迁何至于今而独不可帝善之安帝义熈九年宋公刘裕缘人居土上表曰臣闻先王制理九土攸序分境画野各安其居故井田之制三代以崇秦革其政汉遂不改富强兼并于是为弊在汉西京大迁田景之族以实关中即以三辅为乡闾不复系之于齐楚九服不扰所託成旧自永嘉播越爰託淮海朝运匡复之算人怀思本之心经略之图日不暇给是以宁人绥理犹有未遑及至大司马桓温以人无定本伤理为深庚戌土断以一其业于时财阜国丰实由于此自兹迄今弥歴年载画一之制渐用頽弛杂居流寓闾伍不修王化所以未纯人瘼所以犹在自非改调无以济理夫人情滞常难与虑始谓父母之邦以为桑梓者诚以生焉敬爱所託请依庚戌土断之科庶存其本稍与事着然后率之以仁义鼓之以威声超大江而跨黄河抚九州而复旧土则恋本之志乃速申于当年在始暂勤要终必易于是依界土断唯徐兖青三州人居晋陵者不在断限诸流寓郡县多被併省宋孝武大明中王𤣥谟请土断雍州诸侨郡县齐髙帝建元二年诏朝臣曰黄籍人之大纪国之理端自顷氓伪已久乃至窃注爵位盗易年月或户存而文书已絶或人在而反记死版停私而云隶役身强而称六疾皆政之巨蠧敎之深疵比年虽却改籍书终无得实若约之以刑则人伪已逺若绥之以徳又未易可惩诸贤并深明理体各献嘉谋以何科算能革斯弊也虞玩之上表曰宋元嘉二十七年八条取人孝建元年书籍衆巧之所始也元嘉中故光禄大夫傅崇年出七十犹手自书籍躬加隐校崇何必有石建之慎髙柔之勤盖以时属休明服道修身故耳古之共理天下唯良二千石今欲求理正其在勤明令长凡受籍县不加检勘但封送州州检得知方却归县吏贪其赂人肆其奸奸弥深而却弥多赂逾厚而答逾缓自泰始三年至元徽四年扬州等九郡黄籍共却七万一千余户于今十一年矣而所正者犹未四万神州奥区尚或如此江湘诸郡倍不可念愚谓宜以元嘉二十七年籍为正人惰法既久今建元二年书籍宜更立明科一听首悔迷而不返依制必戮使官长审自检校切令明洗然后上州永以为正若有虚昧州县同咎今户口多少不减元嘉而版籍顿阙弊亦有以自孝建以来入勲者衆其中操干戈卫社稷者三分殆无一焉寻苏峻平后庾亮就温峤求勲簿而峤不与以为陶侃所上多非实录物之怀私无代不有宋末落纽此巧尤多又有改注籍状诈入仕流昔为人役者今反役人又生不长髪便谓为道人或抱子并居竟不编户迁徙去来公违土断属役无漏流亡不归法令必行自然竞反为理不患无制患在不行不患不行患在不乆帝省表纳之乃别置校籍官置令史限人一日得数巧以防懈怠至武帝永明八年讁巧者戍缘淮各十年百姓怨咨帝乃诏曰既徃之愆不足追咎自宋昇明以前皆听复注其有讁役边疆各许还本自此后有犯严加其罚梁武帝时所司奏南徐江郢逋两年黄籍不上尚书令沈约上言曰晋咸和初苏峻作乱版籍焚烧此后起咸和三年以至于宋并皆详实朱笔隐注纸连悉缝而尚书上省库籍唯有宋元嘉中以来以为宜检之日即事所须故也晋代旧籍并在下省左人曹谓之晋籍自东西二库既不系寻检主者不复经怀狗牵䑕啮雨湿沾烂解散于地又无扄縢此籍精详实宜保惜位髙官卑皆可依按宋元嘉二十七年始以七条徴发既立此科茍有回避姦伪互起岁月滋广以至于齐于是东堂校籍置郎令史以掌之而簿籍于此大坏矣凡粗有衣食者莫不互相因依竞行姦货落除卑注更书新籍通官荣爵随意髙下以新换故不过用一万许钱昨日卑微今日仕伍凡此姦巧并出愚下不辨年号不识官阶或注义熙在宁康之前或以崇安在元兴之后此时无此府此年无此国元兴唯有三年而猥称四年又诏书甲子不与长歴相应如此诡谬万绪千端校籍诸郎亦所不觉不才令史更何可言且籍字既细难为眼力寻求巧伪莫知所在徒费日月未有实騐假令兄弟三人分为三籍却一籍父祖官其二初不被却同堂从祖以下固自不论诸如此例难可悉数或有应却而不却不须却而却所却既多理无悉当懐寃抱屈非止百千投辞请诉充曺牣府既难领理交兴人怨于是悉听复注普停洗却既䝉复注则莫不成官此盖核籍不精之巨弊也臣谓宋齐二代士庶不分杂役减阙职由于此自元嘉以来籍多假伪景平以前既不系检凡此诸籍得无巧换今虽遗落所存尚多宜有征騐可得信实其永初景平籍宜移还上省窃以为晋籍所余须加宝爱若不切心留意则还复散失矣不识胄𦙍非谓衣冠凡诸此流罕知其祖假称髙曾莫非巧伪质诸文籍姦事立露惩覆矫诈为益实𢎞又上省籍库虽直郎题掌而尽日料校唯令史独入籍既重宝不可専委羣细若入库检籍之时直郎直都应共监视写籍皆于郎都目前并加掌置私写私换可以永絶事毕郎出仍自题名臣又以为巧伪既多并称人士百役不及髙卧私门致令公私阙乏是事不举宜选史𫝊学士谙究流品者为左人郎左人尚书専共校勘所贵卑姓杂谱以晋籍及宋永初景平籍在下省者对共讐校若谱注通籍有卑杂则条其巧谬下在所科罚帝以是留意谱籍诏御史中丞王僧孺改定百家谱由是有令史书吏之职谱局因此而置始晋太元中员外散骑侍郎贾弼好簿状大披羣族所撰十八州百一十六郡合七百一十二卷士庶畧无遗阙其子孙代传其业宋王𢎞刘湛并好其书𢎞日对千客而不犯一人讳湛为选曺始撰百家谱以助铨序伤于寡畧齐王俭复加得繁省之衷僧孺为八十卷东南诸族别为一部不在百家之数陈文帝天嘉初诏曰自顷编戸播迁良可哀惕其亡乡失土逐食流移者今年内随其适乐来嵗不问侨旧悉令着籍同土断之例后魏初不立三长唯立宗主督䕶所以人多隐冒五十三十家方为一户谓之䕃附䕃附者皆无官役豪强徴敛倍于公赋矣孝文太和十年给事中李冲以三正理人所由来逺于是剏三长之制曰宜准古五家立一邻长五邻立一里长五里立一党长党长取乡人强谨者邻长复一夫里长二党长三所取复征戍余若人三长三载亡愆则陟用之一等太后览而称善引见公卿议之中书令郑羲祕书令髙祐等曰冲求立三长者乃欲混天下为一法言似可用事实难行太尉元丕曰臣谓此法若行公私有益方今有事之月校比人户新旧未分人心劳怨请过今秋至冬闲月徐乃遣使于事为宜冲曰人可使由之不可使知之若不因调时百姓徒知立长校戸之勤未见均徭省赋之益心必生怨宜及课调之月令知赋税之均既识其事又得其利因人之欲为之易行着作郎傅思益进曰人俗既异险易不同九品差调为日已乆一朝改法恐成扰乱太后曰立三长则课有常准赋有恒分苞䕃之戸可出侥倖之人可止何为而不可遂立三长公私便之北齐令人居十家为邻比五十家为闾百家为族党一党之内则有党族一人副党一人闾正二人邻长十人合有十四人共领百家而已至于城邑一坊侨旧或有千戸以上唯有里正二人里吏二人里吏不常置隅老四人非是官府私充事力坊事亦得取济若论外党便是烦多时宋孝王撰关东风俗𫝊曰昔六国之亡豪族处处而有秦氏失驭竞起为乱及汉髙徙诸大姓齐田楚景之辈以实关中盖所以强夲弱末之计也文宣之代政令严勐羊毕诸豪颇被徙逐至若瀛冀诸刘清河张宋并州王氏濮阳侯族诸如此辈一宗近将万室烟火连接比屋而居献武初在冀郡大族猬起应之侯景之反河南侯氏几为大患有同刘元海石勒之衆也凡种类不同心意亦异若遇间隙先为乱阶时宋世良献书以为魏氏十姓八氏三十六姓皆非齐代腹心请令散配郡国无士族之处给地与人一则令其就彼仕宦全其门戸二掌按比户口课植农桑检察非违催驱赋役在邑居者为坊别置正一人掌坊门管钥督察姦非并免其课役在田野者为村别置村正一人其村满百家増置一人掌同坊正其村居如满十家者隶入大村不须别置村正天下戸为九等三年一造戸籍凡三夲一留县一送州一送戸部常留三比在州县五比送省诸里正县司选勲官六品以下白丁清平强干者充其次为坊正若当里无人听于比邻里简用其村正取白丁充无人处里正等并通取十八以上中男残疾等充通典卷三通典卷四钦定四库全书通典卷四唐京兆杜佑君卿纂食货四赋税上古之有天下者未尝直取之于人其所以制赋税者谓公田什之一及工商衡虞之入税以供郊庙社稷天子奉养百官禄食也赋以给车马兵甲士徒赐予也言人君唯于田及山泽可以制财贿耳其工商虽有技巧之作行贩之利是皆浮食不敦其本盖欲抑损之义也古者宅不毛有里布地不耕有屋粟人无职事出夫家之征言宅不毛者出一里二十五家之布田不耕者出三家之税粟人虽有闲无职事犹出夫税家税夫税者谓田亩之税家税者谓出士徒车辇给徭役也盖皆罚其惰务令归农是故歴代至今犹计田取租税古者人君上嵗役不过三日是故歴代至今虽加至二十日数倍多古制犹以庸为名既免其役日收庸绢三尺共当六丈更调二丈则每丁壮当两疋矣夫调者犹存古井田调发兵车名耳此岂直敛人之财者乎什一者天下之正中多乎则大桀小桀寡乎则大貊小貊故什一行而颂声作二不足而硕鼠兴古之圣王以义为利不以利为利宁积于人无藏府库百姓不足君孰与足是故鉅桥盈而殷丧成臯溢而秦亡记曰人散则财聚财散则人聚此之谓也汉武攘四夷平百越边用益广杼轴其空于是置平粜立均输起漕运兴盐铁开鬻爵设𣙜酤收算缗纳杂税更造钱币蕃货长财虽经费获济而下无聊矣夫文繁则质衰末盈则本亏反散淳朴之风导成贪叨之行是以恶其启端也贤良文学辩论甚详然处昇平之代是古则理高居多务之时非今则事阙一臧一否故悉存焉陶唐制冀州厥赋唯上上错兖州厥赋贞厥贡漆丝厥篚织文青州厥赋中上厥贡盐絺海物惟错岱畎丝枲鈆松怪石厥篚檿丝徐州厥赋中中厥贡惟土五色泗滨浮磬淮夷蠙珠暨鱼厥篚𤣥纤缟扬州厥赋下上上错厥贡惟金三品瑶琨篠簜齿革羽毛惟木厥篚织贝厥包橘柚钖贡荆州厥赋上下厥贡羽毛齿革惟金三品杶榦栝柏砺砥砮丹惟簵楛三邦底贡厥名包匦菁茅厥篚𤣥纁玑组九江纳钖大龟豫州厥赋错上中厥贡漆枲絺纻厥篚纤纩钖贡磬错梁州厥赋下中三错厥贡璆铁银镂砮磬熊罴狐貍织皮雍州厥赋中下厥贡惟球琳琅玕禹定九州量逺近制五服任土作贡分田定税十一而赋万国以康故天子之国内五百里甸服百里赋纳总二百里纳铚三百里纳秸服四百里粟五百里米其外五百里曰侯服百里采二百里男邦三百里诸侯又其外五百里曰绥服三百里揆文教二百里奋武卫又其外五百里曰要服三百里夷二百里蔡又其外五百里曰荒服三百里蛮二百里流殷以天子之地百里之内以供官千里之内曰甸以为御千里之外曰流设方伯以为属公田借而不税七十而助是以其求也寡其供也易降及辛纣暴虐厚赋以实鹿台大敛以积鉅桥周武王既诛纣发其财散其粟反其失而人安于是分九畿方千里曰王畿其外曰侯畿其贡祀物又外曰甸畿其贡嫔物又外曰男畿其贡器物又外曰采畿其贡服物又外曰卫畿其贡财物又外曰蛮畿又外曰夷畿要服也其贡货物又外曰鎭畿又外曰藩畿此荒服也谓之蕃国世一见各以其所贵宝为贽司徒职以岁时登其夫家之衆寡辨其可任者国中自七尺以及六十野自六尺以及六十有五皆征之其舍者国中贵者贤者能者服公事者老者疾者皆舍以岁时入其书凡任地国宅无征园廛二十而一近郊十一远郊二十而三甸稍县都皆无过十二唯其漆林之征二十而五凡宅不毛者有里布凡田不耕者出屋粟凡民无职事者出夫家之征国中及四郊之人民六畜之数以任其力待其政令以时征其赋凡任民任农以耕事贡九谷任圃以树事贡草木任工以饬材事贡器物任商以市事贡货贿任牧以畜事贡鸟兽任嫔以女事贡布帛任衡以山事贡其物任虞以泽事贡其物凡庶民不畜者祭无牲不耕者祭无盛不树者无椁不蚕者衣不帛不绩者丧不缞又因其比邻以五人为伍五伍为两四两为卒五卒为旅五旅为师五师为军以起军旅以作田役夫役人岁不过三日任其土所以纪地宜也分五服设九畿所以别逺近也五人为伍所以知衆寡也因井庐以定赋税税谓公田什一及工商衡虞之入也赋谓供车马兵甲士徒之役充实府库赐予之用税给郊社宗庙百神之祀天子奉养百官禄食庶事之费皆因其所工不求其所拙农人纳其获工女効其织是以黔首安本而易赡下足而上有余也鲁宣公十五年初税亩公羊传曰初者何始也税亩者何履亩而税也初税亩何以书讥何讥尔讥始履亩而税也何讥乎始履亩而税古者什一而借古者曷为什一而借什一者天下之中正也什一行而颂声作矣谷梁传曰私田稼不善则非吏公田稼不善则非民初税亩者非公之去公田而履亩十取一也以公之与民为已悉矣左传成公元年三月作丘甲哀公十二年春用田赋公羊传曰何以书讥何讥尔讥始用田赋也公问于有若年饥用不足如之何对曰盍彻乎公曰二吾犹不足如之何其彻也有若曰百姓足君孰与不足百姓不足君孰与足又问孔子孔子曰薄赋敛则人富公曰若是寡人贫矣对曰恺悌君子人之父母未见子富而父贫也管子曰地之生财有时人之用力有倦而人君之欲无穷以有时与有倦养无穷之君而度量不生于其间则下上相疾也孟献子曰畜马乘不察于鸡豚伐冰之家不畜牛羊百乘之家不畜聚敛之臣与其有聚敛之臣宁有盗臣此谓国不以利为利以义为利也孟子曰夏后氏五十而贡殷人七十而助周人百亩而彻其实皆什一也彻者彻也助者借也诗曰雨我公田遂及我私唯助为有公田由此观之虽周亦助也又曰尊贤使能则天下之士皆悦而愿立于其朝矣市廛而不征法而不㕓则天下之商皆悦而愿藏于其市矣关讥而不征则天下之行旅皆悦而愿出于其路矣耕者助而不税则天下之农皆悦而愿耕于其野矣㕓无夫里之布则天下之人皆悦而愿为之氓矣白圭问孟子曰吾欲二十而税一何如孟子曰子之道貊道也万室之国而一人陶则可乎曰不可器不足用也夫貊五谷不生唯黍生之无城郭宫室宗庙祭祀之礼无诸侯币帛饔飱无百官有司故二十取一而足也今居中国去人伦无君子如之何其可也孙武曰夫帝王处四海之内居五千里之中焉能尽专其利是以分建诸侯以其利而利之使食其毛土之实役其民氓之故赋税无转徙之劳徭役无怨旷之叹魏文侯时租赋增倍于常或有贺者文侯曰今戸口不加而租赋岁倍此由课多也譬如彼治冶令大则薄令小则厚治人亦如之夫贪其赋税不爱人是虞人反裘而负薪也徒惜其毛而不知皮尽而毛无所附秦孝公十二年初为赋始皇建守罢侯贵以自奉提封之内撮粟尺布一夫之役尽专于己徂春歴秋徃还万里是所得者至寡所苦者至大人用无聊海内咸怨夫夏之贡殷之助周之借皆十而取一盖因地而税秦则不然舎地而税人故地数未盈其税必备是以贫者避赋役而逃逸富者务兼并而自若加之以内兴功作外攘夷狄收泰半之赋𤼵闾左之戍竭天下之资财以奉其政犹未足以赡其欲也二世承之不变其失反更益之海内愁怨遂用溃畔汉高帝接秦之敝诸侯并起民失作业而大饥馑凡米石五千上于是约法省禁轻田租什五而税一量吏禄度官用以赋于民而山川园池市肆租赋之入自天子以至封君汤沐邑皆各为私奉养不领于天下之经费又令贾人不得衣丝乘车重租税以困辱之四年八月初为算赋孝惠元年减田租复十五税一六年令女子年十六以上至三十不嫁五算孝文人赋四十丁男三年而一事晁错上说令人入粟得以拜爵边食足支五岁可令入粟郡县足支一岁以上可时赦勿收农人租如此徳泽加于万人帝从其言后天下充实乃下诏赐人十一年租税之半十三年诏曰农天下之本务莫大焉今勤身从事而有租税之赋是谓本末者无以异也其于劝农之道未备其除田之租税孝景帝二年令人半出田租三十而税一时上溢而下有余又礼髙年九十者一子不事八十者二算不事令天下男子年二十始传孝武即位董仲舒说上曰古者税民不过什一其求易供使民不过三日其力易足至秦则不然用商鞅之法又加月为更卒已复为正一岁屯戍一岁力役三十倍于古田租口赋盐铁之利二十倍于古或耕豪民之田见税什五故贫民常衣牛马之衣而食犬彘之食矣建元元年制八十复二算九十复甲卒孝昭始元六年秋七月罢榷酤官令民得以律占租元凤二年三辅太常郡得以菽粟当赋三年以前逋更赋未入者皆勿收四年出口赋六年诏曰夫谷贱伤农今三辅减贱其令以菽粟当今年赋元平元年诏曰天下以农桑为本日者省用罢不急官减外徭耕桑者益衆而百姓未能家给朕甚愍焉其减口赋钱有司奏请减十三上许之孝宣帝甘露二年减民算三十孝成建始二年减天下赋钱算四十孝平元始元年诏天下女徒已论归家顾出钱月三百王莽簒位下令曰汉氏减轻田租三十而税一常有更赋罢癃咸出而豪民侵陵分田劫假厥名三十实什税五也富者骄而为邪贫者穷而为姦俱陷于辜刑用不措今更名天下之田曰王田又以周官税人凡田不耕为不殖出三夫之税城郭中宅不树艺者为不毛出三夫之布人浮游无事出夫布一疋其不能出者冗作县官衣食之又分裂州郡改职作官边兵二十余万仰县官衣食用度不足数横敛赋又一切调上公以下诸有奴婢者率一口出钱三千六百天下愈愁后汉光武建武中田租三十税一有产子者复以三年之算也明帝即位人无横徭天下安宁时谷贵尚书张林上言谷所以贵由钱贱故也可尽封钱一取布帛为租以通天下之用从之魏武初平袁绍邺都令收田租亩粟四升戸绢二疋绵二斤余不得擅兴晋武帝平吴之后制户调之式丁男之户岁输绢三疋绵三斤女及次丁男为戸者半输其诸边郡或三分之二远者三分之一夷人输賨布戸一疋远者或一丈不课田者输义米三斛逺者五十极远者输算钱人二十八文成帝咸和五年始度百姓田取十分之一率亩税米三升是后频年水旱田税不至咸康初算田税米空县五十余万斛尚书诸曹以下免官哀帝即位乃减田租亩收二升孝武帝大元二年除度定田收租之制公王以下口税三斛唯蠲在役之身八年又增税米口五石宋文帝元嘉中始兴太守孙豁上表曰武吏年满十六便课米十六斛五十以下至十三皆课三十斛一戸内随丁多少悉皆输米且十三岁儿未堪田作或是单逈便是逃匿户口岁减实此之由宜更量课限使得存立今若减其米课虽有交损考之将来理有深益诏善之也孝武帝大明五年制天下人戸岁输布四疋通典卷四通典卷五钦定四库全书通典卷五唐京兆杜佑君卿纂食货五赋税中齐高帝初竟陵王子良上表曰宋文帝元嘉中皆责成郡县孝武征求急速以郡县迟缓始遣㙜使自此公役劳扰凡此辈使人既非详慎贪险﨑岖以求此役朝辞禁门情态即异暮宿村县威福便行驱廹邮𫝊侮折守宰瞻郭覩境飞下严符但称行㙜未明所督摄总曹署震惊郡邑深村逺里顷刻十催或尺布之逋曲以当疋百钱余税且增为千诳云质作尚方寄系东冶百姓骇廹不堪其命恣意赃贿无人敢言贫薄礼轻即生谤讟愚谓凡诸检课宜停遣使明下符㫖审定期限如有违越随事纠坐则政有恒典人无怨咨子良又启曰今所在谷价虽和室家饥嗛缣纩虽贱骈门躶质而守宰务在裒刻围桑品屋以准赀课致令斩树发瓦以充重赋破人败产要利一时东郡使人年无常限郡县相承准令上直每至州㙜使命切求县急乃有畏失严期自残躯命亦有斩絶手足以避徭役守长不务先富人而唯言益国岂有人贫于下而国富于上耶又泉铸歳逺类多剪凿江东大钱十不一在公家所受必须轮郭遂买本一千加子七百犹求请无地且钱布相半为制永久或闻长宰须令输钱进违旧科退容姦利欲人康㤗岂可得乎又启曰诸税赋所应纳钱不限大小但令所在兼折布帛杂物是军国所湏者听随价准直不必尽令送钱于公不亏其用在私实荷其渥昔晋氏初迁江左草剏绢布所直十倍于今赋调多少因时增减永初中官布一疋直钱一千而人所输听为九百渐及元嘉物价转贱私货则疋直六百官受则疋准五百所以每欲优人必为降落今入官好布疋下百余其四人所送者犹依旧制昔为刻上今为刻下甿庶空俭岂不由之救人拯弊莫过减赋畧其目前小利取其长久大益无患人赀不殷国用不阜也迨武帝时豫章王嶷上表曰宋氏以来郡州秩俸及杂供给多随土所出无有定准夫理在夙均政由一典伏寻郡县长尉俸禄之制虽有定科而其余资给复由风俗东北异源西南各序习以为常因而弗变顺之则固匪通规澄之则靡不入罪岂约法明章先令后刑之谓也臣谓宜使所在各条件公田秩俸迎送旧典之外守宰相承有何供课尚书精加勘覆务存优衷事在可通随宜颁下四方永为恒制帝从之自东晋寓居江左百姓南奔者并谓之侨人往往散居无有土着而江南之俗火耕水耨土地卑湿无有蓄积之资诸蛮陬俚洞霑沐王化者各随轻重收财物以禆国用又岭外酋帅因生口翡翠明珠犀象之饶雄于乡曲者朝廷多因而署之以收其利歴宋齐梁陈皆因而不改其军国所须杂物随土所出临时折课市取乃无恒法定令列州郡县制其任土所出以为征赋其无贯之人不乐州县编者谓之浮浪人乐输亦无定数任量惟所输终优于正课焉都下人多为诸王公贵人左右佃客典计衣食客之类皆无课役官品第一第二佃客无过四十戸每品减五户至第九品五户其佃谷皆与大家量分其典计官品第一第二置三人第三第四置二人第五第六及公府叅军殿中监监军长史司马部曲督关外侯材官议郎以上一人皆通在佃客数中官品第六以上幷得衣食客三人第七第八二人第九品举辇迹禽前驱强弩司马羽林郎殿中虎贲持椎斧武骑虎贲持钑冗从虎贲命中武骑一人其客皆注家籍其课丁男调布绢各二丈丝三两绵八两禄绢八尺禄绵三两二分租米五石丁女并半之男年十六亦半课年十八正课六十六免课其男丁每歳役不过二十日其田亩税米二升盖大率如此其度量三升当今一升秤则三两当今一两尺则一尺二寸当今一尺自梁武帝末侯景之乱国用常褊京官文武月例唯得廪食多遥带一郡县官而取其禄秩焉扬徐等大州比令仆班宁桂等小州比叅军班丹阳吴郡㑹稽等郡并同太子詹事尚书班高凉晋康等小郡三班而已大郡六班小县两转方至一班品第既殊不可委载其州郡县禄米绢布丝绵当处输㙜傅仓库若给刺史守令等先准其所部文武人物多少由勅而裁凡如此禄秩既通所部兵士给之其家得盖少诸王诸主出阁就第婚冠所须及衣裳服饰幷酒米鱼鲑香油纸烛等并官给之王及主壻外禄者不给解任还京仍亦公给后魏道武帝天兴中诏採诸漏户令输纶绵自后诸逃户占为䌷蠒罗縠者甚衆于是杂营户帅徧于天下不𨽻守宰赋役不同户口错乱景穆帝即位一切罢之以属郡县魏令每调一夫一妇帛一疋粟二石人年十五以上未娶者四人出一夫一妇之调奴任耕婢任绩者八口当未娶者四耕牛十头当奴婢八其麻布之乡一夫一妇布一疋下至半以此为降大率十疋中五疋为公调二疋为调外费三疋为内外百官俸人年八十以上听一子不从役孤独病老笃贫不能自存者亦一人不从役旧制人间所织绢布皆幅广二尺二寸长四十尺为一疋六十尺为一端后乃渐至滥恶不依尺度孝文帝延兴三年秋更立严制令一准前式违者罪各有差四年诏州郡人十丁取一以充行户收租十五石以备年粮太和八年始准古班百官之禄以品第各有差先是天下户以九品混通户调帛二疋絮二斤丝一斤粟二十石又人帛一疋二丈委之州库以供调外之费至是户増帛三疋粟二石九斗以为官司之禄复増调外帛满二疋所调各随其土所出其司冀雍华定相秦洛荆河懐兖陜徐青齐济南河东徐等州贡绵绢及丝其余郡县少桑蚕处皆以麻布充孝明帝时张普惠上疏曰伏闻尚书奏复绵麻之调遵先皇之令轨复高祖之旧典仰惟高祖废大斗去长尺改重秤所以爱百姓从薄赋知军国须绵麻之用故立幅度之规亿兆荷轻赋之饶不但于绵麻而已故歌舞以供其赋奔走以役其勤天子信于上亿兆乐于下自兹以降渐渐长濶百姓怨嗟闻于朝野宰辅不寻其本知天下之怨绵麻不察其幅广度长秤重斗大革其所弊存其所可而特放绵麻之调以悦天下之心此所谓悦之不以道愚臣所以未悦者也尚书既知国少绵麻不惟法度之翻易人言之可畏便欲去天下之大信弃已行之成诏遵前之非遂后之失奏求还复绵麻以充国用不思库中大有绵麻而都官共窃利之愚臣以为于理未尽何者今官人请调度造衣物必度量绢布疋有尺丈之盈犹不计其广丝绵斤两兼百铢之賸未闻依律罪州郡者若一疋之滥一斤之恶则鞭户主连及三长此所谓敎人以贪也今百官请俸只乐其长濶并欲厚重无复准极得长濶厚重者便云其州能调绢布精濶且长横发美称以乱视听此百司所以仰负圣明者也今若必复绵麻谓宜先令四海知其所由明立严禁复本幅度新绵麻之典依太和之税其在库绢布并及丝绵不依典制者请遣一尚书与太府卿左右藏令依今官度官秤计其斤两广长折给请俸之人总常俸之数年俸所出以市绵麻亦应周其一歳之用使天下知二圣之心爱人惜法如此则高祖之执中兴于神龟明明慈信昭布于无穷孰不幸甚正光后国用不足乃先折天下六年租调而征之百姓怨苦有司奏断百官常给之酒计一歳所省米五万三千五十四斛九斗蘖谷六千九百六十斛麴三十万五百九十九斤其四时郊庙百神羣祀依式供营逺蕃客使不在断限尔后寇贼转衆诸将出征相继奔败所亡器械资粮不可胜数而关西丧失尤甚帑藏空竭有司又奏内外百官及诸蕃客廪食及肉悉三分减一计嵗终省肉百五十九万九千八百五十六斤米五万三千九百三十二石孝昌二年冬税京师田租亩五升借赁公田者亩一斗庄帝即位因人贫富为租输三等九品之制千里内纳粟千里外纳米上三品户入京师中三品入他州要仓下三品入本州靖帝天平初诸州调绢不依旧式兴和三年各班海内悉以四十尺为度天下利焉元象兴和之中频歳大穰谷斛至九钱法网寛弛百姓多离旧居阙于徭役矣齐神武秉政乃命孙腾高崇之分责无籍之户得六十余万于是侨居者各勒还本是后租调之入有加焉及侯景背叛河南之地困于兵革寻而侯景乱梁乃命行㙜辛术畧有淮南之地其附州郡覊縻轻税而已北齐文宣受禅多所草剏六坊内从者更加简练每一人必当百人任其临阵必死然后取之谓之百保鲜卑又简华人之勇力絶伦者谓之勇士以备边要始立九等之户富者税其钱贫者役其力后南征频歳䧟没士马死者以数十万计武成以修创㙜殿所役甚广兼并户口益多隐漏旧制未娶者输半牀租调阳翟一郡户至数万籍多无妻有司劾之帝以为生事不许由是姦欺尤甚户口租调十亡六七是时用度转广赐予无节府藏之积不足以供乃减百官之禄彻军人常廪倂省州郡县镇戍之职又制刺史守宰行兼者并不给干以节国用之费焉河清三年定令乃率以十八受田输租调二十充兵六十免力役六十六退田免租调率人一牀调绢一疋绵八两凡十斤绵中折一斤作丝垦租二石义租五斗奴婢各准良人之半牛调二丈垦租一斗义租五升垦租送㙜义租纳郡以备水旱垦租皆依贫富爲三枭其赋税常调则少者直出上户中者及中户多者及下户户上枭输逺处中枭输次逺下枭输当州仓三年一校租入㙜者五百里内输粟五百里外输米入州镇者输粟人欲输钱者准上绢收钱是时频歳大水州郡多遇沉溺谷价腾踊朝廷遣使开仓以粜之而百姓无益饥馑尤甚矣后主天统中劳役鉅万财用不给乃减朝士禄料诸曹粮膳及九州军人常赐以供之武平之后权幸并进赐予无限乃料境内六等富人调令出钱后周文帝霸府初开制司赋掌赋均之政令凡人自十八至六十四与轻疾者皆赋之其赋之法有室者歳不过绢一疋绵八两粟五斛丁者半之其非桑土有室者布一疋麻十斤丁者又半之丰年则全赋中年半之下年一之皆以时征焉若艰凶札则不征其赋司役掌力役之政令凢人自十八至五十九皆任于役丰年不过三旬中年则二旬下年则一旬起徒役无过家一人有年八十者一子不从役百年者家不从役废疾非人不养者一人不从役若凶札又无力征武帝保定元年改八丁兵为十二丁兵率歳一月役建德二年改军士为侍官募百姓充之除其县籍是后夏人半为兵矣宣帝时发山东诸州兵増一月功为四十五日役以起洛阳宫幷移相州六府于洛阳称东京六府隋文帝霸府初开尉迟逈王谦司马消难相次阻兵兴师诛讨赏费鉅万及受禅又迁都𤼵山东丁毁造宫室仍依周制役丁为十二番匠则六番丁男一牀租粟三石桑土调以绢絁麻土调以布绢絁以疋加绵三两布以端加麻三斤单丁及仆隶各半之有品爵及孝子顺孙义夫节妇并免课役开皇三年减十二番每歳为三十日役减调绢一疋为二丈初苏威父绰在西魏世以国用不足为征税之法颇称为重既而叹曰今所为者正如张弓非平代法也后之君子谁能弛乎威闻其言每以为已任至是威为纳言奏减赋役务从轻典帝悉从之时百姓承平渐久虽遭水旱而户口歳増诸州调物每嵗河南自潼闗河北自蒲坂至于京师相属于路昼夜不絶者数月帝又躬行节俭九年亲御朱雀门劳凯旋师因行庆赏颁给所费三百余万段帝以江表初定给复十年自余诸州并免当年租税十年五月又以宇内无事益寛徭役赋百姓年五十者输庸停放十一年江南反越国公杨素讨平之师还赐物甚广其余出师命赏亦莫不优崇十二年有司上言库藏皆满帝曰朕既薄赋于人又大经赐用何得尔也对曰用处常出纳处常入畧计每年赐用至数百万叚曾无减损乃更开左藏之院搆屋以受之诏曰既富而教方知㢘耻宁积于人无藏府库河北河东今年田租三分减一兵减半功调全免十四年关中大旱人饥帝幸洛阳因令百姓就食从官并准见口赈给不以官位爲限十八年五月高颎奏诸州无课调处及课州管户数少者官人禄力承前以来恒出随近之州今请于所管内计户征税帝从之先是京官及诸州并给公廨钱廻易生利以给公用六月工部尚书苏孝慈等以为所在官司因循往昔皆以公廨钱物出举兴生惟利是求烦扰百姓奏皆给地以营农廻易取利皆禁止十一月诏外内诸司公廨在市廻易及诸处兴生并听之唯禁出举收利炀帝即位户口益多府库盈溢乃除妇人及奴婢部曲之课其后将事辽碣増置军府扫地为兵租赋之人益减矣又频出朔方西征吐谷浑三度高丽飞刍輓粟水陆艰弊又东西廵幸无时休息六宫及禁卫行从常十万人皆仰给州县天下怨叛以至于亡通典卷五通典卷六钦定四库全书通典卷六唐京兆杜佑君卿纂食货六赋税下大唐武徳元年诏曰宗绪之情义越常品宜加惠泽以明等级诸宗姓有官者宜在同列之上未有职任者不在徭役之限二年制每一丁租二石若岭南诸州则税米上户一石二斗次户八斗下户六斗若夷獠之户皆从半输蕃人内附者上户丁税钱十文次户五文下户免之附经二年者上户丁输羊二口次户一口下户三户共一口凡水旱虫霜为灾十分损四分以上免租损六分以上免租调损七分以上课役俱免六年三月令天下户量其资产定为三等至九年三月诏天下户立三等未尽升降宜为九等贞观二年四月户部尚书韩仲良奏王公以下垦田亩纳二升其粟麦稻之属各依土地贮之州县以备凶年永徽五年二月敕二年一定户龙朔三年秋七月制衞士八等以下每年五十八放令出军仍免庸调武太后长安元年十月诏天下诸州王公以下宜准徃例税户开元八年二月制曰顷者以庸调无凭好恶须准故遣作样以颁诸州令其好不得过精恶不得至滥任土作贡防源斯在诸州送物作巧生端茍欲副于斤两遂则加其丈尺有至五丈为疋者理甚不然阔尺八寸长四丈同文共轨其事久行立样之时已载此数若求两而加尺甚暮四而朝三宜令所司简阅有踰于比年常例尺丈过多者奏闻二十二年五月敕定户之时百姓非商户郭外居宅及每丁一牛不得将入货财数其杂匠及募士并诸色同类有番役合免征行者一户之内四丁以上任此免役不得过两人三丁以上不得过一人二十五年定令诸课户一丁租调准武德二年之制其调绢絁布并随乡土所出绢絁各二丈布则二丈五尺输绢絁者绵三两输布者麻三斤其绢絁为疋布为端绵为屯麻为綟若当户不成疋端屯綟者皆随近合成其调麻每年支料有余折一斤输粟一斗与租同受其江南诸州租并廻造纳布诸丁匠不役者收庸无绢之乡絁布三尺三月勅闗内诸州庸调资课并宜准时价变粟取米送至京遂要支用其路逺处不可运送者宜所在收贮便充随近军粮其河北河南有不通水利宜折租造绢以代关中调课天寳元年正月赦文如闻百姓之内有户髙丁多茍为规避父母见在乃别籍异居宜令州县勘㑹一家之中有十丁以上者放两丁征行赋役五丁以上者放一丁即令同籍共居以敦风教其侍丁孝者假免差科建中元年制百姓及客等约丁产定等第均率作年支两税其应税斛斗据大歴十四年见佃青苗地额均税夏税六月内纳毕秋税十一月内纳毕其旧租庸及诸色名目一切并停凡权衡度量之制度以北方秬黍中者一黍之广为分十分为寸十寸为尺十尺为丈量以秬黍中者容干二百为籥二籥为合十合为升十升为斗十斗为斛权衡以秬黍中者百黍之重为铢二十四铢为两三两为大两十六两为斤调钟律测晷景合汤药及冠冕制用小升小两自余公私用大升大两诸课役每年计帐至尚书省度支配来年事限十月三十日以前奏讫若须折受余物亦先支料同时处分若军国所须库藏见无者録状奏闻不得便即科下诸庸调物每年八月上旬起输三十日内毕九月上旬各𤼵本州租调车舟未𤼵间有身死者其物却还其运脚出庸调之家任和顾送达所须褁束调度折庸调充随物输纳诸租准州土收获早晚斟量路程崄易逺近次第分配本州收获讫发遣十一月起输正月三十日内纳毕其输夲州者十二月三十日内纳毕若无粟之乡输稻麦随熟即输不拘此限即纳当州未入仓窖及外配未上道有身死者并却还应贮米处折粟一斛输米六斗其杂折皆随土毛准当乡时价诸邉逺州有夷獠杂类之所应输课役者随事斟量不必同之华夏诸任官应免课役者皆待蠲符至然后注免符虽未至验告身灼然实者亦免其杂任被解应附者皆依本司解时日月据征诸春季附者课役并徴夏季附者免课从役秋季附者俱免其诈冒隐避以免课役不限附之早晚皆徴当发年课役逃亡者附亦同之诸人居狭乡乐迁就宽乡者去夲居千里外复三年五百里外复二年三百里外复一年一迁之后不复更移诸没落外蕃得还者一年以上复三年二年以上复四年三年以上复五年外蕃之人投化者复十年诸部曲奴婢放附户贯复三年诸孝子顺孙义夫节妇志行闻于乡闾者申尚书省奏闻表其门闾同籍悉免课役诸丁匠嵗役工二十日有闰之年加二日须留役者满十五日免调三十日租调俱免通正役并不过五十日天宝三年制每嵗庸调徴收延至九月三十日五年制天下百姓单贫不能存济者租庸每乡通放三十丁其年五月停郡县官日直课钱但计数多少同料钱加税充用即应差丁充日直并停按天寳中天下计帐户约有八百九十余万其税钱约得二百余万贯其地税约得千二百四十余万石课丁八百二十余万其庸调租等约出丝绵郡县计三百七十余万丁庸调输绢约七百四十余万疋绵则百八十五万余屯租粟则七百四十余万石约出布郡县计四百五十余万丁庸调输布约千三十五万余端其租约百九十余万丁江南郡县折纳布约五百七十余万端二百六十余万丁江北郡县纳粟约五百二十余万石大凡都计租税庸调每嵗钱粟绢绵布约得五千二百二十余万端疋屯贯石诸色资课及勾剥所获不在其中其度支嵗计粟则二千五百余万石布绢绵则二千七百余万端屯疋钱则二百余万贯自开元中及于天宝开拓边境多立功勲每嵗军用日增其费籴米粟则三百六十万疋段给衣则五百三十万别支计则二百一十万餽军食则百九十万石大凡一千二百六十万而钖赉之费此不与焉其时钱谷之司唯务割剥回残賸利名目万端府藏虽丰闾阎困矣天下诸郡每年常贡京兆府华阴郡冯翊郡扶风郡新平郡安定郡彭原郡阳郡中部郡洛交郡朔方郡安化郡灵武郡榆林郡延安郡咸宁郡银川郡平凉郡九原郡㑹宁郡五原郡新秦郡单于都䕶府安北都䕶府太原府上党郡河东郡绛郡平阳郡西河郡𢎞农郡髙平郡太宁郡昌化郡文城郡阳城郡定襄郡乐平郡雁门郡楼烦郡安边郡马邑郡河南府陜郡陈留郡荥阳郡临汝郡睢阳郡灵昌郡颍川郡谯郡濮阳郡济阴郡北海郡淮阳郡贡汝南郡东平郡淄川郡临淄郡鲁郡贡彭城郡临淮郡汝阴郡东海郡济阳郡瑯琊郡髙密郡东牟郡范阳郡河内郡魏郡贡汲郡邺郡广平郡清河郡信都郡平原郡饶阳郡河间郡东莱郡常山郡景城郡博陵郡赵郡鉅鹿郡博平郡文安郡上谷郡乐安郡北平郡密云郡妫川郡渔阳郡柳城郡归徳郡安东都䕶府武威郡天水郡安西都䕶府北庭都䕶府交河郡晋昌郡西平郡陇西郡炖煌郡酒泉郡金城郡安乡郡同谷郡和政郡武都郡临洮郡懐道郡宁塞郡合川郡张掖郡伊吾郡广陵郡安陆郡弋阳郡义阳郡庐江郡蕲春郡同安郡歴阳郡钟离郡夀春郡齐安郡淮阴郡汉阳郡江陵郡永阳郡襄阳郡南阳郡淮安郡上洛郡安康郡武当郡房陵郡汉东郡南浦郡澧阳郡云安郡竟陵郡武陵郡夷陵郡南宾郡富水郡巴东郡汉中郡通川郡顺政郡巴川郡清化郡洋川郡河池郡益昌郡咸安郡盛山郡始宁郡南平郡符阳郡潾山郡丹阳郡晋陵郡吴郡余杭郡㑹稽郡余姚郡东阳郡新定郡信安郡吴兴郡临海郡永嘉郡新安郡长乐郡清源郡建安郡临汀郡漳浦郡潮阳郡宣城郡豫章郡鄱阳郡长沙郡南康郡零陵郡临川郡桂阳郡庐陵郡浔阳郡江华郡衡阳郡江夏郡宜春郡巴陵郡邵阳郡蜀郡唐安郡蒙阳郡徳阳郡通义郡梓橦郡巴西郡普安郡贡阆中郡资阳郡临卭郡通化郡交川郡越隽郡南溪郡遂宁郡南充郡仁夀郡犍为郡卢山郡泸川郡阳安郡安岳郡洪源郡阴平郡同昌郡江油郡临翼郡归诚郡静川郡恭化郡维川郡和义郡云山郡蓬山郡黔中郡卢溪郡灵溪郡潭阳郡卢阳郡清江郡涪陵郡宁夷郡义泉郡龙溪郡南川郡南海郡始安郡安南都护府普宁郡始兴郡临贺郡连山郡髙要郡平乐郡新兴郡南潘郡陵水郡髙凉郡海康郡临江郡浔江郡蒙山郡开江郡循徳郡临封郡南陵郡招义郡日南郡定川郡懐徳郡宁浦郡象郡开阳郡感义郡平琴郡合浦郡连城郡玉山郡宁仁郡懐泽郡龙城郡同陵郡海丰郡晋康郡恩平郡朱崖郡万安郡延徳郡通典卷六通典卷七钦定四库全书通典卷七唐京兆杜佑君卿纂食货七歴代盛衰戸口三皇以前尚矣靡可得而详也孔子称尧曰大哉舜曰尽善禹曰无间以三圣之徳地方不过数千里故君臣歌徳含气之类各得其宜禹平水土为九州人口千三百五十五万三千九百二十三涂山之㑹诸侯承唐虞之盛执玉帛者万国男女耕织不夺其时故公家有三十年之积私家有九年之储及其衰也弃稷不务续有二穷孔甲之乱遭桀行暴诸侯相兼逮汤受命其能存者三千余国方于涂山十损其七其后纣作淫虐厚赋以实鹿台大敛以积鉅桥人庶苦而无憀天下去之周武王致商之罪㒺有敌于我师一戎衣天下大定垂拱而天下治定五等之封凡千七百七十三国又减汤时千三百国人衆之损亦如之周公相成王致理刑措人口千三百七十万四千九百二十三此周之极盛也及昭王南征不还穆王荒耄加以幽厉之乱平王东迁三十余年荘王十三年齐桓公二年五千里外非天子之御自太子公侯以下至于庶人凡千一百八十四万一千九百二十三人其后诸侯相并尚有千二百国春秋二百四十二年之中弑君三十六亡国五十二诸侯更相征伐奔走不保社稷者不可胜数齐桓救其难孔子定其文至于战国存者十余于是纵横短长之説相夺于残人诈力之兵动以万计伊阙之败斩首二十四万长平之战血流漂卤周之列国唯秦楚燕而已齐及三晋皆以簒乱卫虽得存不絶如线然考苏张之説计及山东六国戎卒尚踰五百余万推人口数尚当千余万秦兼诸侯所杀三分居一犹以余力北筑长城四十余万南戍五岭五十余万阿房骊山七十万三十年间百姓死没相踵于路陈项又肆其酷烈新安之坑二十余万彭城之战睢水不流汉髙帝定天下人之死伤亦数百万是以平城之卒不过三十万方之六国十分无三孝文偃武修文与人休息尝欲作露台召匠计之直百金曰百金中人十家之产吾奉先帝宫室常恐羞之乃止孝景承平赋役减省三十而税一人人自爱每有诏命颁下乡闾垂白戴老扶疾策杖以聴之思一见太平至武帝元狩中六十余年人衆大増太仓之粟红腐而不食都内之钱贯朽而不校孝武帝乗其资稸乃厉兵马以攘戎狄廓地遐广征伐不休十数年间天下之衆亦减半矣末年追悔故下哀痛之诏封丞相富民侯昭宣之后罢战务农户口渐益至孝平元始二年人户千二百二十三万三千口五千九百五十九万四千九百七十八此汉之极盛也及王莽簒位续以更始赤眉之乱率土遗黎十才二三后汉光武建武中兵革渐息至中元二年户四百二十七万六百三十四口二千一百万七千八百二十眀章之后天下无事务在养民至于孝和人户滋殖桓帝永夀三年户千六百七万七千九百六十口五千六百四十八万六千八百五十六灵帝遭黄巾为寇献帝遇董卓称乱大焚宫庙劫御西迁是以兴平建安之际海内荒残人户所存十无一二魏武据中原刘备割巴蜀孙权尽有江东之地三国鼎立战争不息及平蜀得户二十八万口九十四万带甲将士十万二千吏四万通计户九十四万三千四百二十三口五百三十七万二千八百八十一除平蜀所得当时魏氏唯有户六十六万三千四百二十三口有四百四十三万二千八百八十一晋武帝太康元年平吴收其图籍户五十三万吏三万二千兵二十三万男女口二百三十万后宫五千余人九州攸同大抵编户二百四十五万九千八百四口千六百一十六万三千八百六十三此晋之极盛也宋武帝北取南燕平广固西灭后秦平闗洛长河以南尽为宋有帝素节俭有司尝奏东西堂施局脚牀用银涂钉帝以为费使用直脚牀钉用铁公主出适遣送不过二十万无锦绣金玉之费文帝励精临人江左数代帝王莫及所以称元嘉之理比前汉之文景焉既而国富兵彊更务经略元嘉二十七年后魏主大武帝以数十万衆南伐河上屯戍相次覆败魏师至𤓰歩而还宋之财力自此衰耗今按本史孝武大眀八年户九十万六千八百七十口四百六十八万五千五百一齐氏六王年代短促其户口未详梁武之初亦称为理及精华耗竭贪地邀功侯景逆乱竟以幽毙元帝惨虐骨肉相残才及三年便至覆灭坟籍亦同灰烬户口不能详究陈武帝荆州之西既非我有淮肥之内力不能加宣帝勤恤人隠时称令主閲其本史户六十万而末年穷兵黩武逺事经略吴眀彻全军只轮不返鋭卒利器从此歼焉至后主灭亡之时隋家所收户五十万口二百万后魏起自隂山尽有中夏孝文迁都河洛定礼崇儒眀帝正光以前时惟全盛户口之数比夫晋太康倍而余矣及尔朱之乱政移臣下或废或立甚于奕碁遂分为东西二国皆权臣擅命战争不息人户流离官司文簿又多散弃今按旧史户三百三十七万五千三百六十八北齐承魏末䘮乱与周人抗衡虽开拓淮南而郡县褊小文宣受禅性多暴虐而能委政宰辅杨遵彦十数年间亦称为理故其时以为主昏于上政清于下及武成后主俱是僻王至崇化二年为周师所灭有户三百三万二千五百二十八口二千万六千八百八十后周闵眀二帝主祭而已俱以弑崩武帝诛戮权臣方览庶政恭俭节用考覈名实五六年内平荡燕齐嗣子昏虐亡不旋踵按大象中有户三百五十九万口九百万九千六百四隋文帝始以外戚遂受託孤不踰数年便享大位克勤理道克俭资费至于六宫之内常服浣濯之衣供御故弊随令补用非享燕所食不过一肉有司尝进干姜用布袋盛帝以为费大加谴责后进香药复以氊袋盛因笞所司以为后诫其时宇内称理仓库盈溢至开皇九年平陈帝亲于朱雀门劳师行赏自门外列布帛之积围于南郭以次颁给所费三百余万叚而不加赋于人炀帝大业二年户八百九十万七千五百三十六口四千六百一万九千九百五十六此隋之极盛也承其全实遂恣荒淫登极之初即建洛邑每月役丁二百万人导洛至河及淮又引沁水逹河北通涿郡筑长城东西千余里皆徴百万余人丁男不充以妇人兼役而死者大半及亲征吐谷浑驻军青海遇雨雪士卒死者十二三又三驾东征辽泽皆兴百余万衆餽运者倍之又逆徴数年之赋穷侈极奢举天下之人十分九为盗贼身䘮国灭实自取之盖资我唐之速有天下也大唐贞观户不满三百万三年户部奏中国人因塞外来归及突厥前后降附开四夷为州县获男女一百二十余万口十四年侯君集破髙昌得三郡五县二十二城户八千四十六口万七千三十一马千三百疋永徽元年户部尚书髙履行奏去年进户一十五万髙宗以天下进户既多谓无忌曰比来国家无事户口稍多三二十年足堪殷实因问隋有㡬户今有㡬户履行奏隋大业中戸八百九十万今戸三百八十万显庆二年十月上幸许汝州问中书令杜正伦曰此间田地极寛百姓太少因又问隋有㡬戸正伦奏大业所有八百余万戸末年离乱至武徳有二百余万戸总章元年十月司空李勣破髙丽国虏其王下城百七十户六十九万七千二百配江淮以南山南京西初自贞观以后太宗励精为理至八年九年频至丰稔米斗四五钱马牛布野外户动则数月不闭至十五年米每斗值两钱麟徳三年米每斗直五文永淳元年京师大雨饥荒米每斗四百钱加以疾疫死者甚衆武太后孝和朝太平公主武三思悖逆庶人恣情奢纵造罔极寺太平观香山寺昭成寺遂使农功虚费府库空竭矣睿宗景云初又造金仙玉真二观补阙辛替否上书极谏不从二年监察御史韩琬陈时政上疏曰臣窃闻永淳之初尹元贞任陕州雍县令界内妇人修路御史弹免之顷年妇人役修平道路盖其常也调露之际刘宪任懐州河内县尉父思立在京身亡选人有通索阙者于时选司以名教所不容顷者以为见讥后人矣顷年国家和市所由以刻剥为公虽以和市为名而实抑夺其价殊不知民足官孰与不足矣往年两京及天下州县学生佐史里正坊正每一员阙先拟者輙十人顷年差人以充犹致亡逸往年选司从容安闲而以礼数见待顷年选司无复曩时接引但如仇敌估道耳往年效官交替者必储蓄什物以待之顷年替人必諠竞为隙互执省符纷然不已往年召募之徒人百其勇争以自效顷年差㸃勒遣逃亡相继若此者臣粗言之不可胜数即知政令风化渐已弊也开元四年山东诸州大蝗紫㣲令姚崇奏言臣闻毛诗云秉彼蟊贼以付炎火又汉光武诏曰勉顺时政劝督农桑去彼螟蜮以及蟊贼此并除蝗之义也及蝗既解飞夜必投火臣请切勅所在夜中设火火边掘大坑且焚且瘗除之可尽乃遣使分道驱除瘗埋朝臣多言不可𤣥宗以问崇崇对曰常人执文不识通变凡事有违经合道而适权者魏时山东有蝗伤稼縁小忍不除遂使苗稼总尽人至相食后秦时有蝗禾稼及木草俱尽牛马至相噉毛尾今山东蝗虫所在充满傥不救其收获百姓未免流离事属安危不可胶柱纵使除之不尽犹胜养以成灾若驱逐不得臣在身官爵并请削除𤣥宗许之黄门监卢懐慎谓崇曰蝗是天灾岂可制以人事外议籍籍咸以为杀蝗太多和气有伤犹可停罢崇曰楚王吞蛭厥疾用瘳叔敖断蛇其福乃降赵宣子至贤也恨用其犬孔宣父将圣也不爱其羊皆志在安人思不失礼今既救人杀虫天道固应助顺若因此致祸崇请以身当之懐慎更不能答崇令埋瘗之累月方尽其后渐丰熟八年天下戸口逃亡色役伪滥朝廷深以为患九年正月监察御史宇文融陈便宜奏检察伪滥兼逃户及籍外賸田于是令融充使推勾获伪勲及诸色役甚衆特加朝散大夫再迁兵部员外兼侍御史融遂奏置劝农判官长安尉裴寛等二十九人并摄御史分往天下所在检责田畴招携戸口其新附客戸则免其六年赋调但轻税入官阳翟县尉皇甫憬左拾遗杨相如并上疏盛陈烦扰不便寛等皆当时才彦使还得户八十余万田亦称是憬遂贬为衢州盈川尉融拜御史中丞融又上言天下所检责客戸除两州计㑹归本贯以外便令所在编附年限向满须准居人更令所在优矜即此軰徼倖若徴课税目撃未堪窃料天下诸州不可一例处置且请从寛乡有賸田州作法窃计有賸田者减三四十州取其賸田通融支给其賸地者三分请取其一分以下其浮户请任其亲戚乡里相就每十户以上共作一坊每户给五亩充宅并为造一两口室宇开巷陌立闾伍种桑枣筑园蔬使缓急相助亲隣不失丁别量给五十亩以上为私田任其自营种率十丁于近坊更共给一顷以为公田共令营种每丁一月役功三日计十丁一年共得三百六十日营公田一顷不啻得之计平收一年不减百石便纳随近州县除役功三十六日外更无租税既是营田戸且免征行安堵有余必不流散官司每丁纳收十石其粟更不别支用每至不熟年斗别二十价然后支用计一丁年还出两丁以上亦与正课不殊则官收其役不为矜纵人缓其税又得安舒仓廪日殷乆长为便其狭乡无賸地客多者虽此法未该准式许移窄就寛不必要须留住若寛乡安置得所人皆悦慕则三两年后皆可改图弃地尽作公田狭乡总移寛处仓储既益水旱无忧矣至十三年封泰山米斗至十三文青齐谷斗至五文自后天下无贵物两京米斗不至二十文面三十二文绢一疋二百一十文东至宋汴西至岐州夹路列店肆待客酒馔丰溢每店皆有驴赁客乗倐忽数十里谓之驿驴南诣荆襄北至太原范阳西至蜀川凉府皆有店肆以供商旅逺适数千里不持寸刃二十年户七百八十六万一千二百三十六口四千五百四十三万一千二百六十五天寳元年户八百三十四万八千三百九十五口四千五百三十一万一千二百七十二自十三载以后安禄山为范阳节度多有进奉驼马牲口不旷旬月郡县供熟食酒肉草料杨国忠任用之后即与蛮王阁罗凤结衅徴闗辅河南京兆人讨之去者万不一全连枷赴役郡县供食于是当路店肆多藏闭以惧挠乱驴马车牛悉被虏夺不酬其直数年间因渐减耗十三载京城秋霖米价腾贵官出太仓米分为十塲出粜其所在川谷泛溢京城坊市墻宇崩壊向尽东京瀍洛又溢隄壊飘损十九坊居人邑屋二十遣京城诸坊人家于门前作泥人长三尺左手指天右手指地十月方霁十四载管户总八百九十一万四千七百九管户总五千二百九十一万九千三百九此国家之极盛也丁中汉孝景二年令天下男子年二十而始傅晋武帝平吴后有司奏男子年十六以上至六十为正丁十五以下至十三六十以上至六十五为次丁十二以下六十六以上为老小不事宋孝武大眀中王敬𢎞上言旧制人年十二半役十六全役当以十三以上能自营私及公故以充役考之见事犹或未尽体有彊弱不皆称耳循吏恤隠可无甚患庸愚守宰必有勤剧况值苛政岂可称言至今逃窜求免胎孕不育乃避罪宪实亦由此今皇化惟新四方无事役名之宜应存消息十五至十六且为半丁十七为全丁帝从之北齐武成清河三年乃令男子十八以上六十五以下为丁十六以上十七以下为中六十六以上为老十五以下为小隋文帝颁新令男女三嵗以下为黄十嵗以下为小十七以下为中十八以上为丁以从课役六十为老乃免开皇三年乃令人以二十一成丁炀帝即位户口益多男子以二十二成丁髙颎奏以人间课税虽有定分年常徴纳除注恒多长吏肆情文帐出没既无定簿难以推校乃为输籍之様请徧下诸州每年正月五日县令廵人各随近五党三党共为一团依様定户上下帝从之自是姦无所容矣大唐武徳七年定令男女始生为黄四嵗为小十六为中二十一为丁六十为老神龙元年韦皇后求媚于人上表请天下百姓年二十二成丁五十八免役制从之韦庶人诛后复旧𤣥宗天寳三载十二月制自今以后百姓宜以十八以上为中男二十三以上成丁按开元二十五年户令云诸户主皆以家长为之户内有课口者为课户无课口者为不课户诸视流内九品以上官及男年二十以上老男废疾妻妾部曲客女奴婢皆为不课户无夫者为寡妻妾余准旧令诸年八十及笃疾给侍一人九十二人百嵗五人皆先尽子孙听取先亲皆先轻色无近亲外取白丁者人取家内中男者并听诸以子孙继絶应析户者非年十八以上不得析即所继处有母在虽小亦听析出诸户欲析出口为户及首附口为户者非成丁皆不合析应分者不用此令诸户计年将入丁老疾应徴免课役及给侍者皆县令貌形状以为定簿一定以后不须更貌若有姦欺者听随事貌定以附于实九年制天下虽三载定户每载亦有团貌自今以后计其转年合入中男成丁五十者任追团貌论曰昔贤云仓廪实知礼节衣食足知荣辱夫子适卫冉子仆曰羙哉庶矣既庶矣又何加焉曰富之既富矣又何加焉曰教之固知国足则政康家足则教从反是而理者未之有也夫家足不在于逃税国足不在于重敛若逃税则不土着而人贫重敛则多养赢而国贫不其然矣三王以前井田定赋秦革周制汉因秦法魏晋以降名数虽繁亦有良规不救时弊昔东晋之宅江南也慕容苻姚迭居中土人无定本伤理为深遂有庚戌土断之令财丰俗阜实由于兹其后法制废弛旧弊复起义熙之际重举而行已然之效着在前志隋受周禅得户三百六十万开皇九年平陈又收户五十万洎于大业二年干戈不用唯十八载有戸八百九十万矣其时承西魏䘮乱周齐分据暴君慢吏赋重役勤人不堪命多依豪室禁网隳紊姦伪尤滋髙颎覩流冗之病建输籍之法于是定其名轻其数使人知为浮客被彊家收大半之赋为编甿奉公上䝉轻减之征先敷其信后行其令烝庶懐惠姦无所容隋氏资储徧于天下人俗康阜颎之力焉功规萧葛道亚伊吕近代以来未之有也国家贞观中有户三百万至天寳末百三十余年才如隋氏之数圣唐之盛迈于西汉约计天下编户合踰元始之间而名籍所少三百余万直以选贤授任多在艺文才与职乖法因事弊隳循名责实之义阙考言询事之道崇佚之所至羙价之所归不无轻薄之曹浮华之伍习程典亲簿领谓之浅俗务根本去枝叶目以迂濶风流相尚奔竞相驱职事委于羣胥货贿行于公府而至此也自建中初天下编甿百三十万赖分命黜陟重为案比收入公税增倍而余遂令赋有常规人知定制贪冒之吏莫得生姦狡猾之甿皆被其籍诚适时之令典拯弊之良图而使臣制置各殊或有轻重未一仍属多故兵革荐兴浮冗之辈今则衆矣徴输之数亦以阙矣旧额既在见人渐艰详今日之宜酌晋隋故事版图可增其倍征缮自减其半赋既均一人知税轻免流离之患益农桑之业安人济用莫过于斯矣古之为理也在于周知人数乃均其事役则庶功以兴国富家足教从化被风齐俗和夫然故灾沴不生悖乱不起所以周官有比闾族党州乡县遂之制维持其政纲纪其人孟冬司徒献民数于王王拜而受之其敬之守之如此之重也及理道乖方版图脱漏人如鸟兽飞走莫制家以之乏国以之贫姦冗渐兴倾覆不悟斯政之大者逺者将求理平之道非其本欤通典卷七通典卷八钦定四库全书通典卷八唐京兆杜佑君卿纂食货八钱币上货币之兴逺矣夏商以前币为三品太公立九府圜法周景以母子相权秦用黄金铜钱为上下二等汉兴为八铢或为荚钱或作白金或作赤仄八铢五分迭废迭用王莽又设错刀金银龟贝凡数十品公孙述始作铁钱魏文帝谷帛相贸刘备以一当百孙权以一当千理道陵夷则有鹅眼綖环之别王纲解纽又有风飘水浮之异名目繁杂不能徧举缅徴损益可略而言原夫立钱之意诚深诚逺凡万物不可以无其数既有数乃须设一物而主之其金银则滞于为器为饰谷帛又苦于荷担断裂唯钱可贸易流注不住如泉若谷帛为市非独提挈断裂之弊且难乎铢两分寸之用歴代钱货五铢为中一品独行实臻其要今钱虽㣲重于古之五铢大小斤两便于时矣太公既立之于周退行之于齐曰知开塞之术者其取天下如化是谓政之大端矣又管仲曰三币握之非有补于温饱也舍之非有切于饥寒也先王以守财物以御人事而平天下也命之曰衡衡者使物一髙一下不得有常故与夺贫富皆在君上是以人戴君如日月亲君若父母用此道也夫生殖衆则国富而人安农桑寡则人贫而国危使物之重轻由令之缓急权制之术实在乎钱键其多门利出一孔摧抑浮浪归趣农桑可致时雍跻于仁夀岂止于富国强兵者哉其后言事者或惜铜爱工改作小钱或重号其价以求赢利是皆昧经通之逺㫖令盗铸滋甚弃南亩日多虽禁以严刑死罪日报不能止也昔贤有云铜不布下乃权归于上诚为笃论固有国之切务救弊之良算也况当今人疲赋重康俗济用莫先于斯矣自神农列鄽于国以聚货帛日中为市以交有无虞夏商之币金为三品或黄或白或赤或钱或布或刀或龟贝周制以商通货以贾易物太公又立九府圜法黄金方寸而重一斤钱圜函方轻重以铢布帛广二尺二寸为幅长四丈为疋故货寳于金利于刀流于泉布于布束于帛周景王时患钱轻将更铸大钱大夫单旗曰不可古者天降灾戾于是乎量资币权轻重以赈救民民患轻则为之作重币以行之于是有母权子而行民皆得焉若不堪重则多作轻而行之亦不废重于是乎有子权母而行小大利之今王废轻而作重民失其资能无匮乎民若匮王用将有所乏乏将厚取于民民不给将有逺志是离民也且絶民用以实王府犹塞川原为潢洿也竭亡日矣王其图之弗听卒铸大钱文曰寳货肉好皆有周郭以劝农赡不足百姓䝉利焉管子曰人君铸钱立币人庶之通施也人有若干百千之数矣然而人事不及用不足者何利有所藏也然则人君非能分并财利而调人事也则君虽自为铸币而无已乃使人下相役耳恶能以为理乎又曰汤七年旱禹五年水人之无有卖子者汤以庄山之金铸币而赎人之无卖子者禹以歴山之金铸币以救人之困夫玉起于禺氏金起于汝汉珠起于赤野东西南北去周七八千里水絶壤断舟车不能通为其途之逺其至之难故託用于其重以珠玉为上币以黄金为中币以刀布为下币三币握之则非有补于煖也食之则非有补于饱也先王以守财物以御人事而平天下也是以命之曰衡衡者使物一髙一下不得有调也楚庄王以为币轻更以小为大百姓不便皆去其业孙叔敖为相市令言于相曰市乱人莫安其处行不定叔敖白于王遂令复如故而百姓乃安也荀卿曰北海则有走马吠犬焉然而中国得而畜使之南海则有羽翮齿革焉然而中国得而赋之东海则有紫蛤鱼盐焉然而中国得而衣食之西海则有皮革文旄焉然而中国得而用之故天之所覆地之所载财货流通无不尽致其用四海之内若一家也凡理亡者使有利者使阜害者使亡靡者使㣲王之所寳者六圣人能制议百物以辅相国家则寳之玉足以庇廕嘉谷使无水旱之灾则寳之龟足以献臧否则寳之珠足以御火灾则寳之金足以御兵乱则寳之山林薮泽足以备财用则寳之秦兼天下币为二等黄金以镒为名上币铜钱质如周钱文曰半两重如其文为下币而珠玉龟贝银钖之属为器饰寳藏不为币然各随时而轻重无常汉兴以为秦钱重难用更令民铸荚钱黄金一斤髙后二年行八铢六年行五分钱孝文五年为钱益多而䡖乃更铸四铢钱其文为半两除盗铸钱令使民放铸贾谊谏曰法使天下公得顾租铸铜钖为钱敢杂以铅铁为他巧者其罪黥然铸钱之情非殽杂为巧则不可得赢而殽之甚㣲为利甚厚夫事有召祸而法有起姦今令细民操造币之势各隠屏而铸作因欲禁其厚利㣲姦虽黥罪日报其势不止夫悬法以诱民使入䧟阱孰积于此曩禁铸钱死罪积下今公铸钱黥罪积下为法若此上何赖焉又民用钱郡县不同或用轻钱百加若干或用重钱平称不受法钱不立吏急而一之乎则大为烦苛而力不能胜纵而弗呵乎则市肆异用钱文大乱茍非其术何向而可哉今农事弃捐而采铜者日蕃释其耒耨冶镕炊炭姦钱日多五谷不为多国知患此吏议必曰禁之禁之不得其术其伤必大令禁铸钱则钱必重重则其利深盗铸如云而起弃市之罪又不足以禁矣姦数不胜而法禁数溃铜使之然也故铜布于天下则人铸钱者大抵必杂以铅铁黥人日繁一祸也伪钱无止钱用不信人愈相疑二祸也采铜者弃其田畴铸者损其农事五谷不为多则隣于饥三祸也故不禁铸钱则常乱黥罪日积是陷阱也且农事不为有类为灾故人铸钱不可不禁四祸也上禁铸钱必以死罪铸钱者禁则钱必还重则盗铸者起则死罪又复积矣其祸五也故铜布于天下其为祸博矣今博祸可除而七福可致矣何谓七福上收铜勿令布则民不铸钱黥罪不积一矣伪钱不蕃民不相疑二矣采铜铸作者反于耕田三矣铜毕归于上上挟铜积以御轻重钱轻则以术敛之重则以术散之货物必平四矣以作兵器以假贵臣多少有制用别贵贱五矣以临万货以调盈虚以收竒羡则官富实而末民困六矣制吾弃财以与匈奴逐争其民则敌必壊七矣今乆退七福而行博祸臣诚伤之上不听是时吴以诸侯即山铸钱富埒天子后卒叛逆邓通大夫也以铸钱财过王者故吴邓钱布天下孝武帝有事于四夷又徙平民七十万口于新秦中用度广出御府钱以赡不足而冶铸或累万金不佐公家之急于是天子与公卿议更造钱币以赡用而摧浮淫并兼之徒是时禁苑有白鹿而少府多银钖自孝文更造四铢钱至是嵗四十余年从建元以来用少县官往往即多铜山而铸钱民间亦盗铸不可胜数钱益多而轻物益少而贵有司言曰古者皮币诸侯以聘享金有三等黄金为上白金为中赤金为下今半两钱法重四铢而姦或盗磨钱质而取鋊钱益轻薄而物贵则逺方用币烦费不省乃以白鹿皮方尺縁以藻缋为皮币直四十万王侯宗室朝觐聘享必以皮币荐璧然后得行又造银钖为白金以为天用莫如龙地用莫如马人用莫如龟故白金三品其一曰重八两圜之其文龙名曰白选直三千二曰以重差小方之其文马直五百三曰复小撱之其文龟直三百令县官销半两钱更铸三铢钱文如其重盗铸诸金钱罪皆死而吏民之盗铸白金者不可胜数有司言三铢钱轻易姦诈乃更请郡国铸五铢钱周郭其下令不可磨取鋊焉造白金五铢钱后五嵗赦吏民之坐盗铸金钱死者数十万人其不发觉相杀者不可胜计赦自出者百余万人然不能半自出天下大抵无虑皆铸金钱矣犯法者衆吏不能尽诛于是遣博士褚大徐偃等分行郡国举并兼之徒守相为利者劾之于是公卿大夫多謟谀取容郡国多姦铸钱钱多轻而公卿请令京师铸官赤仄一当五赋官用非赤仄不得行白金稍贱民不寳用县官以令禁之无益嵗余终废不行其后二嵗赤仄钱贱民巧法用之不便又废于是悉禁郡国铸钱专令上林三官铸钱既多而令天下非三官钱不得行诸郡国前所铸钱皆废销之输入其铜三官而民之铸钱益少计其费不能相当唯真工大姦乃盗为之元帝时贡禹言铸钱采铜一嵗十万人不耕民坐盗铸䧟刑者多富人藏钱满室犹无厌足民心动揺弃本逐末耕者不能半姦邪不可禁原起于钱疾其末者絶其本宜罢采珠玉金银铸钱之官毋复以为币除其贩卖租铢之律租税禄赐皆以布帛及谷使百姓壹意农桑议者以为交易待钱布帛不可尺寸分裂禹议亦寝自孝武元狩五年三官初铸五铢钱至平帝元始中成钱二百八十亿万余云王莽居摄变汉制以周钱有子母相权于是始造大钱径一寸二分重十二铢文曰大钱五十又造契刀错刀契刀环如大钱身形如刀长二寸文曰契刀五百错刀以黄金错其文曰一刀直五千与五铢钱凡四品并行莽即真以为书刘字有金刀乃罢错刀契刀及五铢钱而更作金银龟贝钱布之品名曰寳货小钱径六分重一铢文曰小钱直一次七分三铢曰么钱一十也次八分五铢曰幼钱二十次九分七铢曰中钱三十次一寸九铢曰壮钱四十因前大钱五十是为钱货六品直各如其文黄金重一斤直钱万朱提银重八两为一流直一千五百八十他银一流直千是为银货二品元龟岠冉长尺二寸直二千一百六十为大贝十朋公龟九寸直五百为壮贝十朋侯龟七寸以上直三百为么贝十朋子龟五寸以上直百为小贝十朋是为龟寳四品大贝四寸八分以上二枚为一朋直二百一十六壮贝三寸六分以上二枚为一朋直五十么贝二寸四分以上二枚为一朋直三十小贝寸二分以上二枚为一朋直十不盈寸二分漏度不得为朋率枚直钱三是为贝货五品大布次布第布壮布中布差布厚布幼布么布小布长寸五分重十五铢文曰小布一百自小布以上各相长一分相重一铢文各为其布名直各加一百上至大布长二寸四分重一两而直千钱矣是为布货十品凡寳货五物六名二十八品铸作钱布皆用铜殽以链钖文质周郭放汉五铢钱云其金银与他物杂色不纯好龟不盈五寸贝不盈六分皆不得为寳货元龟为蔡非四民所得居有者入太卜受直其后百姓愦乱其货不行民私以五铢钱市买莽患之下诏敢挟五铢钱者为惑衆投诸四裔于是农商失业食货俱废民涕泣于市道坐卖买田宅奴婢铸钱抵罪者自公卿大夫至庶人不可称数莽知民愁廼但行小钱直一与大钱五十二品并行龟贝布属遂废莽天凤元年复申下金银龟贝之货颇增减其价直而罢大小钱改作货布长二寸二分广一寸首长八分有竒广八分其圆好径二分半足枝长八分间广二分其文右曰货左曰布重二十五铢直货泉二十五货泉径一寸重五铢文右曰货左曰泉枚直一与货布二品并行又以大钱行乆罢之恐民挟不止廼令民且独行大钱与新货泉俱枚直一并行尽六年毋得复挟大钱矣每一易钱民用破业而大䧟刑莽以私铸钱死及非沮寳货投四裔犯法者多不可胜行廼更轻其法私铸作泉布者与妻子没为官奴婢吏及比伍知而不举告与同罪非沮寳货民罢作一嵗吏免官犯者愈衆及五人相坐皆没入郡国槛车铁鏁传送长安钟官愁苦死者十六七汉钱旧用五铢自王莽改革百姓皆不便之及公孙述废铜钱置铁官铸铁钱百姓货币不行时童謡曰黄牛白腹五铢当复好事者窃言王莽称黄述欲继之故称白腹五铢汉货言汉当复并天下后汉光武除王莽货泉自莽乱后货币杂用布帛金粟建武十六年马援上书曰富国之本在于食货宜如旧铸五铢钱帝从之于是复铸五铢钱天下以为便及章帝时谷价贵县官经用不足朝廷忧之尚书张林言今非但谷贵百物皆贵此钱贱故尔宜令天下悉以布帛为租市买皆用之封钱勿出如此则百物皆贱矣帝用其言少时复止和帝时有上书言人以货轻钱薄故致贫困宜改铸大钱事下四府羣及太学能言之士孝㢘刘陶上议曰当今之忧不在于货在乎民饥盖民可百年无货不可一朝有饥故食为至急也议者不逹农殖之本多言铸冶之便或欲因缘行诈以贾国利国利将尽取者争竞造铸之端于是乎生盖万人铸之一人夺之犹不能给况今一人铸之则万人夺之乎夫欲民殷财阜要在止役禁夺则百姓不劳而足陛下欲铸钱齐货以救其弊此犹养鱼沸鼎之中栖鸟烈火之上帝竟不铸钱及灵帝作五铢钱而有四出道连于邉缘有识者尤之曰岂非京师破壊此四出散于四方乎至董卓焚宫室乃劫銮驾西幸长安悉壊五铢钱更铸小钱大五分尽取洛阳及长安铜人飞㢘之属充鼓铸其钱无轮郭文章不便时人由是货轻而物贵谷一斛至钱数百万曺公为相于是罢之还用五铢是时不铸钱既乆货本不多又更无增益故谷贱而已魏文帝黄初二年罢五铢钱使百姓以谷帛为市买至眀帝代钱废谷用既乆人间巧伪渐多竞湿谷以要利作薄绢以为市虽处以严刑而不能禁也司马芝等举朝大议以为用钱非徒丰国亦所以省刑今若更铸五铢于事为便帝乃更立五铢钱至晋用之不闻有所改创晋元帝过江用孙氏赤乌旧钱轻重杂行大者谓之比轮中者谓之四文吴兴沈充又铸小钱谓之沈郎钱钱既不多由是稍贵孝武帝太元三年诏曰钱国之重寳小人贪利销壊无已监司当以为意广州夷人寳贵铜鼓而州境素不出铜闻官私贾人皆贪比轮钱斤两差重以入广州货与夷人铸鞴作鼓其重为禁制得者科罪安帝元兴中桓𤣥辅政立议欲废钱用谷帛孔琳之议曰洪范八政货为食次岂不以交易之所资为用之至要者乎若使百姓用力于为钱则是妨为生之业禁之可也今农自务谷工自务器各𨽻其业何尝致勤于钱故圣王制无用之货以通有用之财既无毁败之费又省运致之苦此钱所以嗣功龟贝歴代不废者也谷帛本充于衣食今分以为货则致损甚多又劳毁于商贩之手耗弃于割截之用此之为弊着于目前故钟繇曰巧伪之人竞湿谷以要利制薄绢以充货魏代制以严刑弗能禁也是以司马芝以为用钱非徒丰国亦所以省刑钱之不用由于兵乱积乆自致于废有由而然汉末是也今既用而废之则百姓顿亡其利今计度天下之谷以周天下之食或仓库充溢或粮靡斗储以相资通则贫者仰富致之之道实假于钱一朝断之便为弃物是有钱无粮之人皆坐而饥困此断之又立弊也且据今用钱之处不为贫用谷之处不为富又人习来乆革之怨惑语曰利不百不易业况又钱便于谷也魏眀帝时钱废用谷四十年矣以不便于人乃举朝大议精才逹政之士莫不以宜复用钱下无异情朝无异论彼尚舍谷帛而用钱足以眀谷帛之弊着于己试也代或谓魏氏不用钱乆积藏巨万故欲行之利公富国斯殆不然晋文取舅犯之谋而先成季之信以为虽有一时之勲不如万代之益于时名贤在列君子盈朝大谋天下之利害将定经国之要术若谷实便钱义不昧当时之近利而废永用之通业断可知矣斯实由困而思革改而更张耳近孝武之末天下无事时和年丰百姓乐业谷帛殷阜㡬乎家给人足验之事实钱又不妨人也愚谓救弊之术无取于废钱朝议多同琳之故𤣥议不行通典卷八通典卷九钦定四库全书通典卷九唐京兆杜佑君卿纂食货九钱币下宋文帝元嘉七年立钱署法铸四铢文曰四铢重如其文人间颇盗铸多翦凿古钱取铜帝甚患之录尚书江夏王义恭建议以一大钱当两以防翦凿议者多同之何尚之议曰夫泉贝之兴以估货为本事在交易岂假数多数少则币轻数多则物重多少虽异济用不殊况复以一当两徒崇虚价者也凡剏制改法宜顺人情未有违衆矫物而可乆也泉布废兴议自前代赤仄白金俄而罢息六货溃乱人泣于市良由事不画一难用遵行夫钱之形大小多品直云大钱则未知其格若止于四铢五铢则文皆古篆既非庸下所识如或漫灭尤难分明公私交乱争讼必起此㝡是深疑者也命㫖兼虑翦凿日多以致销尽鄙意复谓殆无此嫌人巧虽宻要有踪蹟用钱货铜事可寻检直由纠察不精致使立制以来发觉者寡今虽有悬金之名竟无酬与之实若申眀旧科擒获即报畏法希赏不日息矣中领军沈演之以为龟贝行于上古泉刀兴自周代皆所以阜财通利实国富人者但採铸乆废䘮乱累仍縻散湮灭何可胜计晋迁江南疆境未廓或土习其风钱不普用今封略开广声教遐暨金镪布洽爰逮邉荒用弥广而货愈狭加复竞窃翦凿销毁滋繁刑虽重禁姦弊方宻肆力之甿徒勤不足以供赡诚由货贵物贱常调未革愚谓若以大钱当两则国传难朽之寳家赢一倍之利不俟加宪巧源自絶上从演之议遂以一钱当两行之经时公私非便乃罢时言事者多以钱货减少国用不足欲禁私铜以充官铸五铢范泰又陈曰夫货存贸易不在多少昔日之贵今日之贱彼此共之其揆一也但令官人均通则无患不足若使必资广以收国用者则龟贝之属自古而行铜之为器在用也博矣钟律所通者逺机衡所揆者大器有要用则贵贱同资物有适宜则家国共急今毁必资之器而为无施之钱于货则功不补劳在用则君人俱困校之以实损多益少良由阶根未固意存逺略伏愿思可乆之道赎欲速之情则嘉谟日陈圣虑可广先是元嘉中铸四铢钱轮郭形制与古五铢同价无利百姓不资盗铸孝武孝建初铸四铢文曰孝建一邉为四铢其后稍去四铢专为孝建三年尚书右丞徐爰议曰货薄人贫公私俱罄不有革造将大空乏应式遵古典收铜缮铸纳赎刋刑着在往策今宜以铜赎刑随罪为品诏可之所铸钱形式薄小轮郭不成就于是人间盗铸者云起杂以铅钖并不牢固又翦凿古钱以取其铜钱既转小稍违官式虽重制严刑人吏官长坐死免者相繋而盗铸弥甚百物踊贵人患苦之乃立品格薄小无轮郭者悉加禁断时议者又以铜转难得欲铸二铢钱颜竣曰议者将谓官藏空虚宜速改变天下铜少宜减钱式以救灾弊赈国弔人愚以为不然今铸二铢恣行新细于官无解于乏而人姦巧大兴天下之货将糜碎至尽空立严禁而利深难絶不过一二年间其弊不可复救此其不可一也今镕铸获利不见有顿得一二倍之理纵复得此必待弥年又不可二也人惩大钱之改兼畏近日新禁市井之间必生纷扰富商得志贫人困穷又不可三也况又未见其利而衆弊如此失算当时取诮百代上不听废帝景和二年铸二铢钱文曰景和形式转细官钱每出人间即模效之而大小厚薄皆不及也无轮郭不磨翦凿者谓之耒子尤薄轻者谓之荇叶市井通用之永光元年沈庆之唘通私铸由是钱货乱改一千钱长不盈三寸大小称此谓之鵞眼钱劣于此者谓之綖环钱入水不沈随手破碎市井不复断数十万钱不盈一掬斗米一万商货不行眀帝太始初唯禁鵞眼綖环其余皆通用复禁人铸官署亦废工寻又普断唯用古钱齐髙帝建元四年奉朝请孔觊上书曰三吴国之闗阃比嵗被水潦而籴不贵是天下钱少非谷穰贱此不可不察也铸钱之弊在轻重屡变重钱患难用而难用为无累轻钱弊盗铸而盗铸为祸深人所盗铸严法不禁者由上铸钱惜铜爱工也惜铜爱工也者谓钱无用之器以通交易务欲令轻而数多使省工而易成不详虑其患也自汉铸五铢钱至宋文帝四百余年制度有废兴而不变五铢者其轻重可法得货之宜也以为开置钱府方督贡金大兴镕铸钱重五铢一依汉法府库以实国用有储乃量俸禄薄赋税则家给人足顷盗铸新钱者皆效作翦凿不铸大钱也磨泽淄染始皆类故交易之后渝变还新良人不习淄染不复行矣所卖鬻者皆徒失其物盗铸者复贱买新钱淄染更用反复生诈循环起姦眀主尤所宜禁而不可长也若官钱已布于人使严断翦凿小轻破缺无周郭者悉不得行官钱细小者称合铢两销以为大利贫良之人塞姦巧之路钱货既均逺近若一百姓乐业市道无争衣食滋殖矣时议者以为钱货转少宜更广铸重其铢两以防人姦上乃使诸州大市铜㑹上崩乃止武帝时竟陵王子良上表曰顷钱贵物贱殆欲兼倍凡在触类莫不如兹稼穑艰劬斛直数十机杼勤苦疋才三百所以然者实亦有由年常嵗调既有定期僮赁所上咸是见直东间钱多翦凿鲜复完者公家所受必须圎大以两代一困于无所鞭捶质繋益致无聊梁初唯京师及三吴荆郢江湘梁益用钱其余州郡则杂以谷帛交易交广之域则全以金银为货武帝乃铸钱肉好周郭文曰五铢重四铢三参二黍其百文则重一斤二两又别铸除其肉郭谓之公式女钱径一寸文曰五铢重如新铸五铢二品并行百姓或私以古钱交易者其五铢径一寸一分重八铢文曰五铢三吴属县行之女钱径一寸重五铢无轮郭郡县皆通用太平百钱二种并径一寸重四铢源流本一但文字古今之殊耳文并曰太平百钱定平一百五铢径六分重一铢半文曰定平一百稚钱五铢径一分半重四铢文曰五铢源出于五铢但狭小东境谓之稚钱五朱钱径七分半重三铢半文曰五朱源出稚钱但稍迁异以铢为朱耳三吴行之差少于余钱又有对文钱其源未闻丰货钱径一寸重四铢代人谓之富钱藏之令人富也布泉钱一寸重四铢半代谓之男钱云妇人佩之即生男也此等䡖重不一天子频下诏书非新铸二种之钱并不许用而趋利之徒私用转甚至普通中乃议尽罢铜钱更铸铁钱人以铁钱易得并皆私铸及大同以后所在铁钱遂如丘山物价腾贵交易者以车载钱不复计数而唯论贯商旅姦诈因之以求利自陂岭以东八十为陌名曰东钱江郢以上七十为陌名曰西钱京师以九十为陌名曰长钱大同元年天子乃诏通用足陌诏下而人不从钱陌益少至于末年遂以三十五为陌陈初承梁䘮乱之后铁钱不行始梁末有两柱钱及鵞眼钱于时人杂用其价同但两柱重而鵞眼䡖私家多镕铸又间以钖钱兼以粟帛为货文帝元嘉五年改铸五铢初出一当鵞眼之十宣帝太建十一年又铸大货六铢以一当五铢之十与五铢并行后还当一人皆不便乃相与讹言曰六铢钱有不利县官之象未㡬而帝崩遂废六铢而行五铢竟至陈亡其岭南诸州多以盐米布交易俱不用钱后魏初至太和钱货无所用也孝文帝始诏天下用钱十九年公铸粗备文曰太和五铢诏京师及诸州镇皆通行之内外百官禄皆准绢给钱疋为钱二百在所遣钱工备炉冶人有欲铸听就铸之铜必精鍊无所和杂宣武帝永平三年冬又铸五铢钱京师及诸州镇或不用或有止用古钱不行新铸致商贾不通贸迁颇隔延昌三年有司奏长安骊山有银鑛二石得银七两其秋恒州又上言白登山有银鑛八石得银七两钖三百余斤其色洁白有踰上品诏并置银官常令採铸又汉中旧有金户千余家常于汉水汰沙金年终输之后临淮王彧为梁州刺史奏罢之孝眀帝熙平初尚书令任城王澄上言夏殷之政九州贡金以定五品周仍其旧太公立九府之法于是圜货始行定铢两之楷齐桓循用以覇诸侯降及秦始汉文遂有轻重之异吴濞邓通之钱收利徧于天下河南之地犹甚多焉逮于孝武乃造五铢其中毁铸随时改易故使钱有太小之品窃寻太和之钱孝文留心剏制后与五铢并行此乃不刋之式臣窃闻之君子行礼不求变俗因其所宜顺而致用太和五铢虽利于京邑之肆而不入徐扬之市土货既殊贸鬻亦异便于京郢之邦者则碍于兖徐之域致使贫人有重困之切王道贻隔化之讼去永平三年勅不行之钱虽有常禁其先用之处权可听行至来年末悉令断之暨延昌二年徐州人俭刺史唘奏求行土钱㫖听权依旧用谨寻不行之钱律有明式指谓鵞眼环凿更无余禁计河南诸州今所行者悉非制限昔来绳禁愚窃惑焉又河北州镇既无新造五铢设有旧者而复禁断并不行使以单丝之缣疎缕之布狭幅促度不中常式裂疋为尺以济无有至令徒成杼轴之劳不免饥寒之苦良由分截布帛壅塞钱货实非救恤冻馁子育黎元谨惟自古以来钱品不一前后歴代交易无常且钱之为名欲泉流不已臣之愚意谓今之太和与新铸五铢及诸古钱方俗所便用者虽有大小之异并得通行贵贱之差自依乡价庶货环海内公私无壅其不行之钱及盗铸毁大为小伪不如法者据律罪之诏曰钱行已乆今东南有事且可依旧澄又奏谨详周礼外府掌邦布之出入布犹泉也藏曰泉流曰布然则钱之兴也始于一品欲令代匠均同圜流无极爰暨周景降逮亡秦易铸相寻参差百品遂令接境乖商连邦隔贸今谨重叅量以为太和五铢乃大魏之通货不朽之恒模宁可专货于京邑不行于天下但今戎马在郊江疆未一东南之州依旧为便至于京西京北域内州镇未用钱处行之则不足为难塞之则有乖通典何者布帛不可尺寸而裂五谷则有负担之难钱之为用贯镪相属不假斗斛之器不劳秤尺之平济代之宜便利于此请并下诸方州镇其太和及新铸并古钱内外全好者不限大小悉听行之鵞眼环凿依律而禁河南州镇先用钱者既听依旧不在断限唯太和五铢二钱得用公造新者其余杂种一用古钱生新之类普司禁约诸方之钱通用京师其听依旧之处与太和钱新造五铢并行若盗铸钱者罪重常宪既欲均齐物品㕓井斯和若不绳以严法无以肃兹违犯诏从之而河北诸州旧少钱货犹以他物交易钱略不入于市二年冬尚书崔亮奏𢎞农郡铜青谷有铜鑛计一斗得铜五两四铢苇池谷鑛一斗得铜五两鸾帐山鑛一斗得铜四两河内郡王屋山鑛一斗得铜八两南有青州苑烛山齐州商山并是往昔铜官旧迹见在谨按铸钱方兴用铜处广既有冶利并许开铸诏从之自后所行之钱人多私铸钱稍小薄价用弥贱于初乃重制盗铸之禁开纠赏之格孝荘帝初私铸者益更薄小乃至风飘水浮米斗㡬直一千祕书郎杨偘奏曰昔马援在陇西尝上书求复五铢钱事下三府不许及援入为武贲中郎亲对光武释其趋向事始施行臣顷在雍州亦表陈其事听人与官并铸五铢钱使人乐为而俗弊得改㫖下尚书八座不许以今况昔为理不殊求取臣前表经御披析偘乃随宜剖説帝从之乃铸五铢钱御史中尉髙恭之又奏曰四民之业钱货为本救弊改铸王政所先自顷以来私铸薄滥官司纠绳挂网非一在今铜价八十一文得铜一斤私造薄钱斤踰二百既示之以深利又随之以重刑得罪者虽多姦铸者弥衆今钱徒有五铢之文而无二铢之实薄甚榆荚上贯便破置之水上殆欲不沈此乃因循有渐科防不切朝廷失之彼复何罪昔汉文以五分钱小改铸四铢至孝武复改三铢为半两此皆以大易小以重代䡖也论今据古宜改铸大钱文载年号以记其始则一斤所成七十六文铜价至贱五十有余其中人功食料钖炭铅沙纵复私营不能自润直置无利应自息心况复严刑广设以臣测之必当钱货永通公私获允后遂用杨偘计永安二年秋诏更铸文曰永安五铢钱官自立炉亦听人就铸起自九月至三年正月而止官欲知贵贱乃出藏绢分遣使人于三市卖之绢疋止钱二百而私市者犹三百利之所在盗铸弥衆巧伪既多䡖重非一四方州镇用各不同时铸钱都督长史髙谦之上表求铸三铢钱曰盖钱货之立本以通有无便交易故钱之䡖重时代不同太公为周置九府圜法至景王时更铸大钱秦兼海内钱重半两汉兴以秦钱重改铸筴钱至孝文五年复为四铢孝武时悉复销壊更铸三铢至元狩中变为五铢又造赤仄以一当五王莽摄政钱有六等大钱重十二铢次九铢次七铢次五铢次三铢次一铢魏文帝罢五铢至明帝复立孙权江左铸大钱一当五百权赤乌五年复铸大钱一当千䡖重大小莫不随时而变窃以食货之要八政为首聚财之贵贻训典文是以昔之帝王乗天地之饶御海内之富莫不腐红粟于太仓藏朽贯于泉府人无困弊可以宁谧四极如身使臂者矣昔孝武外事四夷遂虚国用盐鐡既兴钱币屡改少府遂丰上林饶积外辟百蛮不増赋者皆计利之由也今羣妖未息四郊多垒徴税既烦千金日费资储渐耗财用将竭诚杨氏献説之秋桑儿言利之日夫西京之盛钱犹屡改并行小大子母相权况今寇难未除州郡沦没人物凋零军国用少则铸小钱可以富益何损于政何妨于人也且政兴不以钱大政衰不以钱小唯贵公私得所政化无亏既行之于古亦宜效之于今矣昔禹遭大水以歴山之金铸钱救人之困汤遭大旱以荘山之金铸钱赎人之卖子者今百姓穷悴甚于曩日钦明之主岂得垂拱而观之哉臣今此铸以济交乏五铢之钱任使并用行之无损国得其益诏将从之事未就㑹卒北齐神武霸政之初犹用永安五铢迁邺已后百姓私铸体制渐别遂各以为名有雍州青州梁州生厚𦂳钱吉钱河阳生涩天柱赤牵之称冀州之北钱皆不行交贸者皆以绢布神武乃收境内之铜及钱仍依旧文更铸流之四境未㡬之间渐复细薄姦伪竞起武定六年文襄王以钱文五铢名须称实宜秤钱一文重五铢者听入市用计一百文重一斤四两二十铢自余皆凖此为数其京邑二市天下州镇郡县之市各置二秤悬于市门私人所用之秤皆凖市秤以定䡖重凡有私铸悉不禁断但重五铢然后听用若入市之钱不重五铢或虽重五铢而多杂铅镴并不听用若輙以小薄杂钱入市有人纠获其钱悉入告者其薄小之钱若便禁断恐人交乏絶畿内五十日外州百日为限羣官参议咸以为时糓颇贵请待有年王从之而止文宣受东魏禅除永安之钱改铸常平五铢重如其文其钱甚贵而制造甚精其钱未行而私铸已兴一二年间即有滥恶虽杀戮不能止乃令市増长铜价由此利薄私铸少止至干眀皇建之间往往私铸邺中用钱有赤郭青熟细眉赤生之异河南所用有青薄铅钖之别青齐徐兖梁荆河等州軰类各殊武平以后私铸转甚或以生铁和铜至于齐亡卒不能禁后周之初尚用魏钱及武帝保定元年乃更铸布泉之钱以一当五与五铢并行梁益之境又杂用古钱交易河西诸郡或用西域金银之钱而官不禁建徳三年更铸五行大布钱以一当十大收商贾之利与布泉钱并行四年又以邉境之钱人多盗铸乃禁五行大布不得出入四闗布泉之钱听入而不听出五年以布泉渐贱而人不用遂废之初私铸者绞从者逺配为户齐平以后山东之人犹杂用齐氏旧钱至静帝大象元年又铸永通万国钱以一当千与五行大布五铢凡三品并用隋文帝开皇元年以天下钱货䡖重不一乃更铸新钱背面肉好皆有周郭文曰五铢而重如其文每钱一千重四斤二两是时钱既新出百姓或私有镕铸三年诏四面诸闗各付百钱为様从闗外来勘様相似然后得过様不同者则壊以为铜入官诏行新钱以后前代旧钱有五行大布永通万国及常平所在勿用以其贸易不止四年诏依旧不禁者县令夺半年禄然百姓习用既乆犹不能絶五年诏又严其制自是钱货始一所在流布百姓便之是时见用之钱皆须和以钖镴钖镴既贱求利者多私铸之钱不可禁约其年诏乃禁出钖镴之处并不得私有採取十年诏晋王广听于扬州立五鑪铸钱其后姦猾稍多渐磨鑢钱郭取铜私铸又杂以铅钖递相倣傚钱遂䡖薄乃下恶钱之禁京师及诸州邸肆之上皆令立榜置様为准不中様者不入于市十八年诏汉王谅听于并州立五鑪铸钱又江南人间钱少晋王广又请于鄂州白纻山有铜鑛处铸钱于是诏听置十鑪铸钱又诏蜀王秀于益州立五鑪铸钱是时钱益滥恶乃令有司检天下邸肆见钱非官铸者皆毁之其铜入官而京师以恶钱贸易为吏所执有死者数年之间私铸颇息大业以后王纲弛紊巨姦大猾遂多私铸钱转薄恶每千宜重二斤后渐䡖至一斤或剪铁鐷裁皮煳纸以为钱相杂用之货贱物贵以至于亡大唐武徳四年废五铢钱铸开通元寳钱每十钱重一两计一千重六斤四两轻重大小最为折𠂻逺近便之后盗铸渐起显庆五年以天下恶钱转多所在官为市取五文恶钱酧一好钱其年又改以好钱一文易恶钱二文干封元年造干封泉寳钱直开通钱十周年以后废二年诏开通钱依旧施行干封钱贮仪凤四年四月令东都出逺年糙米及粟就市粜斗别纳恶钱百文其恶钱令少府司农相知即令铸破其厚重合斤两者任将行用时米粟渐贵议为铸钱渐多所以钱贱而物贵于是权停少府监铸钱寻而复旧永淳元年五月勅私铸钱造意人及勾合头首者并处绞仍先决杖一百从及居停主人加役流各决杖六十若家人共犯坐其家长老疾不坐者则罪归以次家长其铸钱处邻保配徒一年里正坊正村正各决六十若有紏告者即以所铸钱毁破并铜物等赏紏人同犯自首免罪依例酧赏武太后长安中又令悬様于市令百姓依様用钱俄又简择艰难交易留滞又降勅非铁钖铜荡穿穴者并许令用其熟铜排斗沙涩厚大者皆不许简择自是盗铸蜂起滥恶益衆江淮之南盗铸尤甚或就陂湖巨海深山之中鼓铸神龙先天之际两京用钱尤甚滥恶其私铸小钱才有轮郭及铁钖之属亦堪行用乃有买钖以钱模之斯须盈千便赍用之开元五年宋璟知政事奏请一切禁断恶钱六年正月诏又切禁断天下恶钱不堪行用者并销破覆铸由是四民扰骇谷帛踊贵二月又勅古者聚万方之货设九府之法以通天下以便生人若轻重得中则利可和义若真伪相杂则官失其守顷者用钱不伦此后深恐贫窭日困姦豪嵗滋所以申眀旧章悬设诸様欲其人安俗阜禁止令行十一年制曰古者作钱以通有无之乡以平小大之价以全服用之物以济单贫之资钱之所利人之所急然丝布财谷人民为本若本贱末贵则人弃贱而务贵故有盗铸者冒严刑而不悔藏镪者非倍息而不出今天下泉货益少币帛颇䡖欲使天下流通焉可得也且铜者馁不可食寒不可衣既不堪于器用不同于寳物唯以铸钱使其流布宜令所在加铸委按察使申眀格文禁断私卖铜钖仍禁造铜器所在採铜铅官为市取勿抑其价务利于人二十年九月制曰绫罗绢布杂货等交易皆合通用如闻市肆必须见钱深非道理自今以后与钱货兼用违法者准法罪之二十二年三月勅布帛不可以尺寸为交易菽粟不可以抄勺贸有无古之为钱以通货币顷虽官铸所入无㡬约工计本劳费又多公私之间给用不赡永言其弊岂无变通往者汉文之时已有放铸之令虽见非于贾谊亦无废于贤君古往今来代革时异亦欲不禁私铸其理如何中书侍郎张九龄奏请不断铸钱上令百官详议黄门侍郎平章事裴耀卿黄门侍郎李林甫河南少尹萧炅等皆曰钱者通寳有国之权是以歴代禁之以絶姦滥今若一唘此门但恐小人弃农逐利而滥恶更甚于事不便左监门卫录事㕘军刘秩上议曰古者以珠玉为上币黄金为中币刀布为下币今之钱即古之下币也今若舍之任人自铸则上无以御下下无以事上其不可一也夫物贱则伤农钱䡖则伤贾故善为国者观物之贵贱钱之轻重夫物重则钱䡖钱䡖由乎物多多则作法收之使少少则重重则作法布之使䡖䡖重之本必由乎是奈何而假于人其不可二也夫铸钱不杂以铅铁则无利杂以铅铁则恶如不重禁不足以惩息方今塞其私铸之路人犹冒死以犯之况唘其源而欲人之从令乎是设陷穽而诱之入其不可三也夫许人铸钱无利则人不铸有利则人去南亩者衆去南亩者衆则草不垦草不垦则又隣于寒馁其不可四也夫人富溢则不可以赏劝贫馁则不可以威禁故法令不行人之不理皆由贫富之不齐也若许其铸钱则贫者必不能为臣恐贫者弥贫而复役于富室富室乗之而益恣昔汉文之时吴濞诸侯也富埒天子邓通大夫也财侔王者此皆铸钱之所致必欲许其私铸是与人利权其不可五也今必以钱重而伤本货费而利寡则臣愿言其失以效愚计夫钱重者由人铸日滋于前而炉不加于旧又公钱重与铜之价颇等故盗铸者破重钱以为䡖钱禁寛则行禁严则止止则弃矣此钱之所以少也夫铸钱用不赡者由乎铜贵铜贵之由在于採用者衆夫铜之为兵则不如铁以为器则不如漆禁之无害陛下何不禁于人禁于人则铜无所用铜无所用则益贱贱则钱之用给矣夫铜不布下则盗铸者无因而铸无因而铸则公钱不破人不犯死刑钱又日増末复利矣是一举而四羙兼也时公卿羣官皆建议以为不便事既不行但勅郡县严断恶钱而已至天寳初年两京用钱稍好米粟丰贱数载之后渐又滥恶府县不许好钱加价廻博令好恶通用富商姦人渐收好钱潜将往江淮南每一钱货得私铸恶钱五文假託公钱将入京私用京城钱日加碎恶鵞眼铁钖古文綖环之类每贯重不过三四斤十一载二月勑泉货之用所以通有无䡖重之权所以禁踰越故周立九府之法汉备三官之制永言适便必在随宜如闻京城行用之钱颇多滥恶所资惩革絶其讹谬然安人在于存养化俗期于变通法若从寛事堪持乆宜令所司即出钱三数十万贯分于两市百姓间应交易所用不堪乆行用者官为换取仍限一月日内使尽庶单贫无患商旅必通其过限輙敢违犯者一事以上并作条件处分是时京城百姓乆用恶钱制下之后颇相惊扰时又令于龙兴观南街开塲出左藏库内排斗钱许市人博换贫弱者又争次不得俄又宣勑除铁钖铜沙穿穴古文余并依旧行用乆之乃定干元元年有司以甲兵未息给用犹费奏铸干元重寳钱每贯十斤一文当开元通寳钱一十文又铸重稜钱每贯重二十斤一文当开通五十文姦猾之人多用破钱私铸新钱虽获深利随遭重刑公私不便寻总停废还用开元通寳钱人间无复有干元重稜二钱者盖并铸为器物矣通典卷九通典卷十钦定四库全书通典卷十唐京兆杜佑君卿纂食货十漕运管子曰粟行三百里则国无一年之积粟行四百里则国无二年之积粟行五百里则衆有饥色孙武曰千里餽粮士有饥色食敌一钟当吾二十钟是言粟不可推移则籴之者无利粜之处受害秦欲攻匈奴运粮使天下飞刍輓粟起于黄腄琅琊负海之郡转输北河率三十钟而致一石汉兴髙皇帝时漕转山东之粟以给中都官嵗不过数十万石孝文时贾谊上疏曰天子都长安而以淮南东道为奉地弥道数千不轻致输郡或乃越诸侯而逺调均𤼵徴至无状也古者天子之地方千里中之而为都输将繇使其逺者不出五百里而至公侯地百里中之而为都输将繇使逺者不出五十里而至输者不苦其繇繇者不伤其费故逺方人安及秦不能分人寸地欲自有之输将起海上而来一钱之赋数十钱之费不轻而致也上之所得甚少而人之苦甚多也帝不能用孝武建元中通西南夷作者数万人千里负担馈粮至十余钟致一石其后东灭朝鲜置沧海郡人徒之费拟西南夷又卫青撃匈奴取河南地复兴十余万人筑卫朔方转漕甚逺自山东咸被其劳元光中大司农郑当时言于帝曰异时闗东漕粟从渭中上度六月罢而渭水道九百余里时有难处引渭穿渠起长安傍南山下至河三百余里径易漕度可三月罢此损漕省卒天子以为然𤼵卒穿漕渠以漕运大便利其后番系言漕从山东西嵗百余万石更底柱之险败亡甚多而烦费穿渠引汾溉皮氏汾隂下引河溉汾隂蒲坂下度可得五千顷故尽河壖弃地度可得谷二百万石以上谷从渭上与闗中无异而底柱之东可无复漕天子又以为然发卒作渠田数嵗河移徙渠不利田者不能偿种乆之河东渠田废其后人有上书欲通襃斜道及漕事下御史大夫张汤汤问其事因言抵蜀从故道多坂回逺今穿襃斜道少坂近四百里而襃水通沔斜水通渭皆可以行船漕漕从南阳上沔入襃襃之絶水至斜间百余里以车转从斜下渭如此汉中之谷可致山东从沔无限便于底柱之漕且襃斜材木竹箭之饶拟于巴蜀天子然之拜汤子卬为汉中守𤼵数万人作襃斜道五百余里道果便近而水多湍石不可漕孝宣即位百姓安土嵗数丰穰谷石五钱农人少利时耿夀昌以善为算能商功利得幸于上五凤中奏言故事嵗漕闗东谷四百万斛以给京师用卒六万人宜籴三辅𢎞农河东上党太原等郡谷足供京师可以省闗东漕卒过半天子从其计御史大夫萧望之奏言夀昌欲近籴漕闗内之谷筑仓理船费直二万万余有动衆之功恐生旱气人被其灾夀昌习于商功分铢之事其深计逺虑诚未足任宜且如故帝不听漕事果便魏齐王正始四年司马宣王使邓艾行陈项以东至夀春艾以为田良水少不足以尽地利宜开河渠可以大积军粮又通运漕之道宣王从之乃开广漕渠东南有事兴衆泛舟而下逹于江淮资食有储而无水害艾所建也晋武帝太始十年凿陜南山决河东注洛以通运漕懐帝永嘉元年脩千金堨于许昌以通运成帝咸和六年以海贼冦抄运漕不继𤼵王公以下千余丁各运米六斛穆帝时频有大军粮运不继制王公以下十三戸共借一人助度支运后魏自徐扬内附之后仍代经略江淮于是转运中州以实邉镇百姓疲于道路有司请于水运之次随便置仓乃于小平石门白马津漳涯黑水济州陈郡大梁凡八所各立邸阁毎军国有须应机漕引自此费役微省时三门都将薛钦上言计京西水次汾华二州恒农河北河东平阳等郡年常绵绢及赀麻皆折公物僱车牛送京道险人弊费公损私略计华州一车官酬绢八疋三丈九尺别有私人僱价布八十疋河东一车官酬绢五疋二丈别有私人僱价布五十疋自余州郡虽未练多少推之逺近应不减此今求车取僱绢三疋市材造船不劳採砍计船一艘举十三车车取三疋合有三十九疋僱作手并匠及船上杂具食直足以成船计一船賸绢七十八疋布七百八十疋又租车一乗官格二十斛成载私人僱价逺者五斗布一疋近者一石布一疋准其私费一车有布逺者八十疋近者四十疋造船一艘计举七百石准其僱价应有千四百疋今取布三百疋造船一艘并船上覆理杂事计一船有賸布千一百疋又其造船之处皆须锯材人功并削船茹依功多少即给当州郡门兵不假更召汾州有租庸调之处去汾不过百里华州去河不满六十并令计程依旧酬价车送船所船之所运唯逹㵢陂其陆路从㵢陂至仓门调一车僱绢一疋租一车布五疋则于公私为便尚书度支郎中朱元旭计称今校薛钦之説虽蹟验未彰而指况甚善所云以船代车是策之长者若以门兵造船便为阙彼防御无容全依宜令取僱车之物市材就作及仓库所须悉以营办七月之始十月初旬令州郡纲典各受租调于所在然后付之十车之中留车士四人佐其守䕶粟帛上船之日随运至京将共监慎如有耗损同其陪徴河中缺失专归运司输京之时听其即纳不得杂合违失常体必使量上数下谨其受入自余一如其例计底柱之难号为天险迅惊千里未易其功然既陈便利无容輙抑若効充其説则附例酬庸如其不验徴填所损今始开剏不可县生减折且依请营立一年之后须知赢费嵗遣御史校其虚实脱有乖越别更量裁尚书崔林按钦所列实允事宜郎中之计备尽公理但舟檝所通逺近必至茍利公私不宜止在前件昔人乃逺通襃斜利闗中之漕南逹交广以增京洛之饶况乃漳洹夷路河济平流而不均彼省烦同兹巨益请诸通水之处皆宜率同此式纵复五百三百里车运水次校计利饶犹为不少其钦所列州郡如请兴造东路诸州皆先通水运今年租调悉用舟檝若船数有缺且赁假充事比之僦车交代息耗其先未通流宜遣检行闲月修葺使理有可通必无壅滞如此则发召匪多为益实广一尔蹔劳乆安永逸诏从之而未能尽行也孝文太和七年薄骨律镇将刁雍上表曰奉诏髙平安定统万及臣所守四镇出车五千乗运屯谷五十万斛付沃野镇以供军粮臣镇去沃野八百里道多深沙䡖车往来犹以为难设令载谷二十石每至深沙必致滞陷又谷在河西转至沃野越渡大河计车五千乗运十万斛百余日乃得一返大废生人耕垦之业车牛艰阻难可全至一嵗不过三运五十万斛乃经三年臣闻郑白之渠逺引淮海之粟泝流数千周年乃得一至犹称国有储粮人用安乐求于山河水之次造船二百艘二船为一舫一船胜二千斛一舫十人计须千人臣镇内之兵率皆习水一运二十万斛方舟顺流五日而至自沃野牵上十日还到合六十日得一返从三月至九月三返运送六十万斛计用人工䡖于车运十倍有余不费牛力又不废田诏曰知欲造船运谷一冬即大省人力既不费牛又不废田甚善非但一运自可永以为式隋文帝开皇三年以京师仓廪尚虚议为水旱之备诏于蒲陕虢熊伊洛郑懐汾卫汴许汝等水次十三州置募运米丁又于卫州置黎阳仓陕州置常平仓华州置广通仓转相灌注漕闗东及汾晋之粟以给京师又遣仓部侍郎韦瓒向蒲陕以东募人能于洛阳运米四十石经底柱之险逹于常平者免其征戍其后以渭水多沙流有深浅漕者苦之四年诏宇文恺率水工凿渠引渭水自大兴城东至潼闗三百余里名曰广通渠转运通利闗内赖之炀帝大业元年𤼵河南诸郡男女百余万开通济渠自西苑引谷洛水逹于河又引河通于淮海自是天下利于转输四年又发河北诸郡百余万衆开永济渠引沁水南逹于河北通涿郡自是丁男不供始以妇人从役五年于西域之地置西海鄯善且末等郡讁天下罪人配为戍卒大开屯田发四方诸郡运粮以给之七年冬大㑹涿郡分江淮南兵配骁卫大将军来䕶儿别以舟师济沧海舳舻数百里并载军粮期与大兵㑹于平壤大唐咸亨三年于岐州陈仓县东南开渠引渭水入昇原渠通船栰至京故城开元十八年𤣥宗问朝集使利害之事宣州刺史裴耀卿上便宜曰江南户口稍广仓库所资唯出租庸更无征防縁水陆遥逺转运艰辛功力虽劳仓储不益窃见每州所送租及庸调等本州正月二月上道至扬州入斗门即逢水浅已有阻碍须停留一月以上三月四月后始渡淮入汴多属汴河干浅又船运停留至六月七月后始至河口即逢黄河水涨不得入河又须停一两月待河水小始得上河入洛即漕路干浅船艘隘閙般载停滞备极艰辛计从江南至东都停滞日多得行日少粮食既皆不足折欠因此而生又江南百姓不习河水皆转僱河师水手更为损费伏见国家旧法往代成规择制便宜以垂长乆河口元置武牢仓江南船不入黄河即于仓内便贮巩县置洛口仓船从黄河不入洛水即于仓内安置爰及河阳仓栢崖仓太原仓永丰仓渭南仓节级取便例皆如此水通则随近运转不通则且纳在仓不滞逺船不忧欠耗比于旷年长运利便一倍有余今若且置武牢洛口等仓江南船至河口即却还本州更得其船充运并取所减脚钱更运江淮变造义仓每年剰得一二百万石即数年之外仓廪转加其江淮义仓多为下湿不堪乆贮若无般运三两年色变即给贷费散公私无益疏奏不省至二十一年耀卿为京兆尹京师雨水害稼谷价踊贵耀卿奏曰伏以陛下仁圣至深忧勤庶务小有饥乏降诏哀矜躬亲支计救其危急今既大驾东廵百司扈从诸州及三辅先有所贮且随见在𤼵重臣分道赈给计可支一二年从东都广漕运以实闗辅待稍充实车驾西还即事无不济臣以国家帝业本在京师万国朝宗百代不易之所但为秦中地狭收粟不多傥遇水旱便即匮乏往者贞观永徽之际禄廪数少每年转运不过一二十万石所用便足以此车驾乆得安居今昇平日久国用渐广每年陕洛漕运数倍于前支犹不给陛下数幸东都以就贮积为国大计不惮劬劳皆为忧人而行岂是故欲来往若能更广陕运支入京仓廪常有二三年粮即无忧水旱今日天下输丁约有四百万人每丁支出钱百文充陕洛运脚五十文充营窖等用贮纳司农及河南府陕州以充其费租米则各随逺近任自出脚送纳东都至陕河路艰险既用陆脚无由广致若能开通河漕变陆为水则所支有余动盈万计且江南租船所在候水始敢进𤼵吴人不便河漕由是所在停留日月既淹遂生隠盗臣请于河口置一仓纳江南租米便令江南船回其从河口即分入河洛官自僱船载运河运者至三门之东置一仓既属水险即于河岸傍山车运十数里至三门之西又置一仓每运置仓即般下贮纳水通即运水细便止渐至太原仓泝河入渭更无停留所省巨万臣常任济定冀等三州刺史询访故事前汉都闗内年月稍乆及隋亦在京师缘河皆有旧仓所以国用常赡若依此行用利便实深上大恱寻以耀卿为黄门侍郎同中书门下平章事勅郑州刺史崔希逸及河南少尹萧炅自江淮至京以来检古仓节级贮纳仍以耀卿为都转运使于是始置河隂县及河隂仓河清县置栢崖仓三门东置集津仓三门西置三门仓开三门北山十八里陆行以避湍险自江淮西北泝鸿沟悉纳河隂仓自河隂候水涨涸漕送嘉仓又取晓习河水者递送纳于太原仓所谓北运也自太原仓浮渭以实闗中凡三年运七百万石省脚三十万贯耀卿罢相后缘邉运险涩颇有欺隠议者又言其不便事又停废二十七年河南採访使汴州刺史齐澣以江淮漕运经淮水波涛有沈损遂开广济渠下流自泗州虹县至楚州淮隂县北十八里合于淮不踰时毕功既而以水流浚急行旅艰险旋即停废却由旧河二十九年陕州刺史李齐物避三门河路急峻于其北凿石渠通运船为漫流河泥旋填淤塞不可漕而止天寳三年左常侍兼陕州刺史韦坚开漕河自苑西引渭水因古渠至华隂入渭引永丰仓及三门仓米以给京师名曰广运潭以坚为天下转运使天寳中每嵗水陆运米二百五十万石入闗盐铁管子曰海王之国谨正盐筴十口之家十人食盐百口之家百人食盐终月大男食盐五升少半大女食盐三升少半吾子食盐二升少半此其大厯也盐百升而釡今盐之重升加分强釡五十也升加一强釜百也升加二强釜二百也钟二千十钟二万百钟二十万千钟二百万万乗之国人数开口千万也禺筴之商日二百万十日二千万一月六千万万乗之国正九百万也月人三十钱之籍为钱三千万今吾非籍之诸君吾子而有二国之籍者六千万使君施令曰吾将籍于诸君吾子则必嚣号令天给之盐筴则百倍归于上人无以避此者数也今铁官之数曰一女必有一鍼一刀若其事立耕者必有一耒一耜一铫若其事立行服连轺輂者必有一斤一锯一锥一凿若其事立不尔而成事者天下无有今鍼之重加一也三十鍼一人之籍刀之重加六五六三十五刀一人之籍也耜铁之重加七三耜铁一人之籍也其余䡖重皆准此而行然则举臂胜事无不服籍者桓公曰然则国无山海不王乎管子曰因人之山海假之名有海之国售盐于吾国釜十五吾受而官出之以百我未与其本事也受人之事以重相推此人用之数也又曰齐有渠展之盐请君伐菹薪煑水为盐正而积之十月始正至于正月成三万钟下令曰孟春既至农事且起大夫无得缮冢墓理宫室立台榭筑墻垣北海之衆无得聚庸而煑盐此则坐长十倍以令粜之梁赵宋卫濮阳彼尽餽食之国无盐则肿守圉之国用盐独甚桓公乃使粜之得成金万斤汉孝武中年大兴征伐财用匮竭于是大农上盐铁丞孔仅东郭咸阳言山海天地之藏皆宜属少府陛下弗私以属大农佐赋愿募民自给费因官器作煑盐官与牢盆浮食竒民欲擅管山海之货以致富羡役利细民其沮事之议不可胜听敢私铸铁器煑盐者釱左趾没其器物郡不出铁者置小铁官使属在所县使仅咸阳乗传举行天下盐铁作官府除故盐铁家富者为吏吏益多贾人矣卜式为御史大夫见郡国多不便县官作铁器苦恶价贵或强令民买之而船有算商者少物贵乃因孔仅言船算事上不说又董仲舒说上曰今盐铁之利二十倍于古人必病之孝昭元始六年令郡国举贤良文学之士问以民所疾苦教化之要皆对曰愿罢盐铁酒𣙜均输官无与天下争利示以俭节然后教化可兴御史大夫桑𢎞羊难以为此国家大业所以制四夷安邉足用之本往者豪强之家得管山海之利采石鼓铸煮盐一家聚或至千余人大抵尽流放之人逺去乡里弃坟墓依倚夫家相聚深山穷泽之中成姦伪之业家人有寳器尚犹柙而藏之况天地之山海乎夫权利之处必在山泽非豪人不能通其利异时盐铁未笼布衣有朐邴人君有吴王专山泽之饶薄赋其人赡穷乏以成私威积而逆节之心作今纵人于权利罢盐铁以资强暴遂其贪心衆邪羣聚私门成党则强御日以不制而并兼之徒姦形成矣盐铁之利佐百姓之急奉军旅之费不可废也文学曰人庶藏于家诸侯藏于国天子藏于海内是以王者不蓄下藏于人逺浮利务民之义义礼立则人化上若是虽汤武生存于代无所容其虑工商之事欧冶之任何姦之能成三桓专鲁六卿分晋不以盐冶故权利深者不在山海在朝廷一家害百姓在萧墙不在胊邴大夫曰山海有禁而人不倾贵贱有平而人不疑县官设衡立凖而人得其所虽使五尺童子适市莫之能欺今罢之则豪人擅其用而专其利也文学曰山海者财用之寳路铁器者农夫之死士死士用则仇雠灭田野辟而五谷熟寳路开则百姓赡而人用给人用给则富国而教之以礼教之以礼则行道有让而人懐敦朴以相接而莫相利也夫秦楚燕齐士力不同刚柔异气巨小之用倨勾之宜党殊俗异各有所便县官笼而一之则铁器失其宜而农人失其便器用不便则农夫罢于野而草莱不辟草莱不辟则人困乏也大夫曰昔商君理秦也设百倍之利收山泽之税国富人彊蓄积有余是以征伐敌国攘地斥境不赋百姓军师以赡故利用不竭而人不知地尽西河而人不苦今盐铁之利所以佐百姓之急奉军旅之费务于积蓄以备乏絶所给甚衆有益于用无害于人文学曰昔文帝之时无盐铁之利而人富当今有之而百姓困乏未见利之所利而见其所害且利非从天来不由地出一取于人间而谓之百倍此计之失者也夫李梅实多者来年为之衰新谷熟旧谷为之亏自天地不能满盈而况于人乎故利于彼者必耗于此犹隂阳之不并昼夜之代长短也商鞅峭法长利秦人不聊生相与哭孝公其后秦日以危利蓄而怨积地广而祸搆恶在利用不竭乎于是丞相奏曰贤良文学不明县官事猥以盐铁为不便宜罢郡国𣙜酤闗内铁官诏曰可于是利复流下庶人休息孝元时尝罢盐铁官三年而复之后汉明帝时尚书张林上言盐铁食之急者虽贵人不得不须官可自鬻献帝建安初闗中百姓流入荆州者十余万家及闻本土安宁皆企愿思归而无以自业于是卫觊议以为盐者国之大寳自䘮乱以来放散今宜依旧置使者监卖以其直益市犂牛百姓归者以供给之劝耕积粟以丰殖闗中逺者闻之必多还境魏武于是遣谒者仆射监盐官移司𨽻校尉居𢎞农流人果还闗中丰实陈文帝天嘉二年太子中庶子虞荔御史中丞孔奂以国用不足奏立煮海盐税从之后魏宣武时河东郡有盐池旧立官司以收税利先是罢之而人有富彊者专擅其用贫弱者不得资益延兴末复立监司量其贵贱节其赋入公私兼利孝眀即位复罢其禁与百姓共之自后豪贵之家复乗势占夺近池之人又輙障悋神龟初太师髙阳王雍太傅清和王怿等奏请依先朝禁之为便于是复置监官以监检焉其后更罢更立至于永熙自迁邺后于沧瀛幽青四州之境傍海煮盐沧州置灶一千四百八十四瀛州置灶四百五十二幽州置灶百八十青州置灶五百四十六又于邯郸置灶四计终嵗合收盐二十万九千七百八斛四斗军国所资得以周赡矣后周文帝霸政之初置掌盐之政令一曰散盐煮海以成之二曰监盐引池以化之三曰形盐掘地以出之四曰饴盐于戎以取之凡监盐每池为之禁百姓取之皆税焉隋开皇三年通盐池盐井并与百姓共之大唐开元元年十二月左拾遗刘彤论上盐铁表曰臣闻汉孝武之时外讨戎夷内兴宫室殚费之甚十倍当今然而古费多而货有余今用少而财不足者何也岂非古取山泽而今取贫人哉取山泽则公利厚而人归于农取贫人则公利薄而人去其业故先王作法也山海有官虞衡有职䡖重有术禁发有时一则专农二则饶国夫煮海为盐採山铸金伐木为室丰余之軰也寒而无衣饥而无食佣赁自资者穷苦之流也若能收山海厚利夺丰余之人寛调敛重徭免穷苦之子所谓损有余而益不足帝王之道可不谓然乎臣愿陛下诏盐铁伐木等官各收其利贸迁于人则不及数年府有余储矣然后下寛大之令蠲穷独之徭可以惠羣生可以柔荒服虽戎狄未服尧汤水旱无足虞也𤣥宗令宰臣议其可否咸以盐铁之利甚益国用遂令将作大匠姜师度戸部侍郎强循俱摄御史中丞与诸道按察使检责海内盐铁之课二十五年仓部格蒲州盐池令州司监当租分与有力之家营种之课收盐每年上中下畦通融收一万石仍差官人检校若陂渠穿穴所须功力先以营种之家人丁充若破壊过多量力不齐者聴役随近人夫又屯田格幽州盐屯每屯配丁五十人一年收率满二千八百石以上准营田第二等二千四百石以上准第三等二千石以上准第囚等大同横野军盐屯配兵五十人每屯一年收率千五百石以上准第二等千二百石以上准第三等九百石准第四等又成州长道县盐井一所并节级有赏罚蜀道陵绵等十州盐井总九十所每年课盐都当钱八千五十八贯若闰月共计加一月课随月徴纳任以钱粮兼纳其银两别常以二百价为估其课依都数纳官欠即均徴灶戸通典卷十通典卷十一钦定四库全书通典卷十一唐京兆杜佑君卿纂食货十一鬻爵汉孝文时晁错説上曰欲人务农在于贵粟贵粟之道在于使人以粟为赏罚今募天下入粟县官得以拜爵得以除罪如此富人有爵农人有钱粟有所渫夫能入粟以受爵皆有余者也取于有余以供上用则贫人之赋可损所谓以有余补不足令出而人利者也顺于人心所补者三一曰主用足二曰人赋少三曰劝农功爵者上之所擅出于口而无穷粟者人之所种生于地而不乏夫得髙爵与免罪人之所甚欲也使天下入粟于邉以受爵免罪不过三嵗塞下之粟必多矣于是从错言令人入粟邉六百石爵上造稍增至四千石为五大夫万二千石为大庶长各以多少级数为差错复奏言陛下幸使天下入粟塞下以拜爵甚大惠也窃恐塞卒之食不足用大渫天下粟邉食足支五嵗可令入粟郡县矣足支一嵗以上可时赦勿收农人租如此徳泽加于万人矣从之孝景时上郡以西旱复脩卖爵令而裁其价以招人及徒复作得输粟于县官以除罪孝武元朔元年外事四夷内兴功利国用空竭乃募人能入奴婢得以终身复为郎增秩及入羊马为郎始于此五年有司议令人得买爵及赎禁锢免臧罪请置赏官名曰武功爵级十七万凡直三十余万金诸买武功爵官首者试补吏先除千夫如五大夫其有罪又减二等爵得至乐卿以崇军功军功多用超等大者封侯卿大夫小者郎吏道杂而多端则官职耗废矣元鼎初豪富皆争匿财不助县官唯卜式数求入财天子乃超拜式为中郎赐爵左庶长田十顷告天下以风百姓始令吏得入粟补官郎至六百石后桑𢎞羊请令民得入粟补官及罪人赎令民能入粟甘泉各有差以复终身所忠又言世家子弟富人或鬭鸡走狗弋猎博戏乱齐人乃徴诸犯令相引数千人名曰株送徒入财者得补郎后汉孝安永初三年天下水旱用度不足三公奏请令吏人入谷得闗内侯灵帝悬鸿都之牓开卖官之路公卿以降悉有等差廷尉崔烈入钱五百万以买司徒其子钧曰大人不当为三公论者嫌其铜臭凡刺史二千石迁除皆责助理宫室钱大都至二三千万钱不毕至自杀羊续为太尉时拜三公者输东园礼钱千万令中使督之名为左驺其所往輙迎致礼厚加赠赂续乃坐使人于单席上举緼袍以示之晋武帝太康三年问刘毅曰卿以吾可方汉何主也对曰桓灵之主帝曰吾虽徳不及古人犹克己为理南平吴㑹一同天下方之桓灵不亦甚乎对曰桓灵卖官钱入官库陛下卖官钱入私门以此言之乃不如也后魏眀帝孝昌二年初承䘮乱之后仓廪虚罄遂班入粟之制输粟八千硕赏散侯六千硕散伯四千硕散子三千硕散男职人输七百硕赏一大阶授以实官白人输五百硕听依第出身千硕加一大阶诸沙门有输粟四千硕入京仓者授本州统各有差大唐至徳二年七月宣谕使侍御史郑叔清奏承前诸使下诏纳钱物多给空名告身虽假以官赏其惠义犹未尽才能今皆量文武才艺兼情愿穏便据条格拟同申奏闻便写告身诸道士女道士僧尼如纳钱请准勅回授余人并情愿还俗授官勲邑号等亦听如无人回授及不愿还俗者准法不合畜奴婢田宅资财既助国纳钱不可更拘常格其所有资财能率十分纳三分助国余七分并任终身自䕃身殁之后亦任回与近亲又准勅纳钱百千文与眀经出身如曾受业粗通帖策脩身慎行乡曲所知者量减二十千文如先经举送到省落第灼然有慿帖策不甚寥落者减五十千文若粗识文字者准元勅处分未曾读学不识文字者加三十千应授职事官并勲阶号及赠官等有合䕃子孙者如户内兼䕃丁中三人以上免课役者加一百千文每加一丁中累加三十千文其商贾准令所在收税如能据所有资财十分纳四助军者便与终身优复如于勅条外有悉以家产助国嘉其竭诚待以非次如先出身及官资并量资厯好恶各据本条格例节级优加拟授如七十以情愿授致仕官者每色内量十分减二分钱𣙜酤汉孝武天汉三年初𣙜酒酤孝昭始元末丞相车千秋奏罢酒酤卖酒斗四钱孝元时贾捐之上书曰昔孝文时天下人赋四十丁男三年而一事今天下人赋数百造盐铁𣙜酒之利以佐用度犹不能足而人困矣王莽时羲和鲁匡言名山大泽盐铁钱布帛五均賖贷干在县官唯酒酤独未干酒者天之羙禄帝王所以颐养天下享祀祈福扶衰养疾百礼之㑹非酒不行故诗曰亡酒酤我论语云沽酒市脯不食二者非相反也夫诗据承平之代酒酤在官和㫖便人可以相御也论语孔子当周衰乱酒酤在人薄恶不诚是以疑而弗食今絶天下之酒则无以行礼相养放而无限则费财伤人请法古令官作酒以二千五百石为一均率开一垆以卖月讐五十酿为凖一酿用租米二斛麴一斛得成酒六斛六斗各以其市月朔米麴三斛并计其价而参分之以其一为酒一斛之平除米麴本价计其利而什分之以其七入官其三及糟酨灰炭给工器薪樵之费而人愈怨陈文帝天嘉中虞荔等以国用不足奏请𣙜酤从之隋文帝开皇三年罢酒坊与百姓共之大唐广徳二年十二月勅天下州各量定酤酒户随月纳税除此外不问官私一切禁断大厯六年二月量定三等逐月税钱并充布绢进奉建中三年制禁人酤酒官司置店收利以助军费算缗汉孝武元狩四年自作皮币铸白金后商贾以币之变多积货逐利于是公卿言商贾滋衆贫者蓄积无有皆仰县官异时算轺车贾人缗钱皆有差请算如故诸贾人末作贳贷卖买居邑贮积诸物及商以取利者虽无市籍各以其物自占率缗钱二千而算一诸作有租及铸率缗钱四千算一非吏比者三老北边骑士轺车一算商贾人轺车二算船五丈以上一算匿不自占占不悉戍邉一嵗没入缗钱有能告者以其半畀之天子既下缗钱令而尊卜式百姓终莫分财佐县官于是杨可告缗徧天下中家以上大抵皆遇告有司理之狱少反者乃分遣御史廷尉正监分曺往往即理郡国缗钱得民财物以亿计奴婢以千万数田大县数百顷小县百余顷宅亦如之于是商贾中家以上大抵破民媮甘食好衣不事蓄藏之产业而县官以盐铁缗钱之故用少饶矣初大农管盐铁官布多置水衡欲以主盐铁及杨可告缗上林财物衆乃令水衡主上林上林既充满益广乃分缗钱诸官而水衡少府大农太仆各置农官往往即郡县比没入田田之其没入奴婢分诸苑养狗马禽兽及与诸官官益杂置多徒奴婢衆而下河漕度四百万硕及官自籴乃足其后令吏得入粟补官及罪人赎入粟甘泉不复告缗晋自过江至于梁陈凡货卖奴婢马牛田宅有文券率钱一万输估四百入官卖者三百买者一百无文券者随物所堪亦百文收四名为散估厯宋齐梁陈如此亦为常以人竞商贩不为田业故使均输欲为惩励虽以此为辞其实利在侵削杂税汉髙帝十一年令诸侯常以十月朝献及郡各以其口数率人嵗六十三钱以给献费孝武元光六年冬初算商车太初四年冬行回中徙𢎞农都尉理武闗税出入者以给官吏卒食孝昭元凤六年令郡国无敛今年马口钱宣帝时耿夀昌奏请增海租三倍天子从其计御史大夫萧望之奏言故御史属徐宫家在东莱言往年加海租鱼不出长老皆言武帝时县官尝自渔海鱼不出后复与民鱼乃出夫隂阳之感物类相应万事尽然宜且如故上不听王莽令诸取鸟兽鱼鼈百虫于山林水泽及畜牧者嫔妇桑蚕织絍纺绩补缝工匠医巫卜祝及他方技商贩贾人坐肆列里区谒舎皆各自占所为于其在所之县官除其本计其利十一分之而以其一为贡末年盗贼羣起匈奴侵寇大募天下囚徒人名曰猪突豨勇一切税吏人赀三十而取一后汉灵帝时南宫灾中常侍张让赵忠等説帝令敛天下口四十钱以治宫室宋元嘉二十七年后魏南侵军旅大起用度不充王公妃主及朝士牧守各献金帛等物以助国用下及富室小人亦有献私财数千万者扬南徐兖江四州富有之家赀满五十万僧尼满二十万者并四分借一过此率计事息即还齐武帝时王敬则为东扬州刺史以㑹稽邉带湖海人无士庶皆保塘陂敬则以功力有余悉课敛为钱以送台库帝纳之竟陵王子良上表曰臣忝㑹稽粗闲物俗塘丁所上本不入官良由陂湖宜壅桥路须通均夫订直人自为用若甲分毁壊则年一脩改乙限坚完则终嵗无役今乃通课此直悉以还台租赋之外更生一调致令塘路崩芜湖源洩散害人损政实此为剧建元初军用殷广浙东五郡丁税一千乃质卖妻子以充此限所逋尚多寻䝉蠲原而此年租课三分逋一明知徒足扰人实自弊国愚谓课塘丁一条宜还复旧自东晋至陈西有石头津东有方山津各置津主一人赋曺一人直水五人以检察禁物及亡叛者荻炭鱼薪之类出津者并十分税一以入官淮水北有大市百余小市十余所备置官司税敛既重时甚苦之后魏明帝孝昌二年税入市者人一钱其店舎又为五等收税有差北齐黄门侍郎颜之推奏请立闗市邸店之税开府邓长颙赞成之后主大説于是以其所入以供御府声色之费军国之用不在此焉税僧尼令曰僧尼坐受供养㳺食四方损害不少虽有薄敛何足怪也后周闵帝初除市门税及宣帝即位复兴入市之税每人一钱隋文帝登庸又除入市之税大唐开元十八年御史大夫李朝隠奏请薄百姓一年税钱充本依旧令髙户及典正等捉随月收利将供官人料钱贞元九年制天下出茶州商人贩者十分税一平准周制司市掌市之治教政刑量度禁令以次叙分地而经市以陈肆辨物而平市以政令禁物靡而均市以商贾阜货而行布以量度成贾而徴儥以质剂结信而止讼以贾人禁伪而除诈以泉府同货而敛賖大市日仄而市百族为主朝市朝时而市商贾为主夕市夕时而市贩夫贩妇为主凡治市之货贿六畜珎异亡者使有利者使阜害者使亡靡者使微凡通货贿以玺节出入之国凶荒札䘮则市无征而作布凡市伪饰之禁在人者十有二在商者十有二在贾者十有二在工者十有二贾师掌其次之货贿之理辨其物而均平之展其成而奠其贾然后令市凡天患禁贵儥者使有恒贾四时之珎异亦如之汉武帝征伐四夷国用空竭兴利之臣自此始也桑𢎞羊为大农中丞管诸㑹计事稍稍置均输以通货物矣元封元年𢎞羊为治粟都尉领大农尽管天下盐铁以诸官各自市相与争物以故腾跃而天下赋输或不偿其僦费乃请置大农部丞数十人分部主郡国各往往置均输盐铁官令逺方各以其物如异时商贾所转贩者为赋而相灌输置平准于京师都受天下委输召工官理车诸器皆仰给大农大农诸官尽笼天下之货物贵则卖之贱则买之如此富商大贾无所牟大利则反本而万物不得腾踊故抑天下之物名曰平准天子以为然而许之时南越初置郡数反发南方吏卒往诛之间嵗万余人帝数行幸所过赏赐用帛百余万疋钱金以鉅万计皆取足大农诸均输一嵗之中帛得五百万疋人不益赋而天下用饶孝昭即位霍光辅政令郡国举贤良文学之士使丞相御史相与语问以人所疾苦文学曰理人之道防淫佚之原广教道之端抑末利而开仁义无示以利然后教化可兴风俗可移也今郡国有均输与人争利散敦厚之朴成贪鄙之行是以百姓就本寡而趋末衆夫末脩则人侈本脩则人懿懿则财用足侈则饥寒生愿罢均输以进本退末大夫曰匈奴背叛数为冦暴备之则劳中国不备则侵盗不止先帝哀邉人之愁苦为虏所俘乃脩鄣塞饰烽燧屯戍以备之邉用不足故置均输蕃货长财以助邉费今议者欲罢之是内空府库之藏外乏执备之用罢之不便夫国有沃野之饶而人不足于食者器械不备也有山海之货而人不足于财者商工不备也陇西之丹砂毛羽荆扬之皮革骨象江南之柟梓竹箭燕齐之鱼盐氊裘兖荆河之漆丝絺纻养生奉终之具也待商而通待工而成故圣人作为舟檝之用以通川谷服牛驾马以逹陵陆致逺穷深所以交庶物而便百姓也文学曰有国有家者不患贫而患不安故天子不言多少诸侯不言利害大夫不言得失蓄仁义以风之励徳行以化之是以近者亲附逺者説徳王者行仁政无敌于天下恶用费哉夫道人以徳则人归厚示人以利则人俗薄俗薄则背义而趋利趋利则百姓交于道而接于市夫排困市井防塞利门而民犹为非况上为之利乎传曰诸侯好利则大夫鄙大夫鄙则士贪士贪则庶人盗是开利孔为人罪梯也夫古之赋税于人也因其所工不求其拙农人纳其获工女効其织今释其所有责其所无百姓贱卖贷物以便上求间者郡国或令作布絮吏恣留难与之为市吏之所入非独济陶之缣蜀汉之布也亦人间之所为耳行姦卖平农人重苦女工再税未见输之均也县官猥发阖门擅市则万物并收并收则物腾踊腾踊则商贾牟利自市则吏容姦豪吏富商积货储物以待其急䡖贾姦吏收贱以取贵未见准之平也盖古之均输所以齐劳逸而便贡输非以为利而贾物也大夫曰往者郡国诸侯各以其物贡输往来烦难物多苦恶不偿其费故郡置输官以相给运而便逺方之贡故曰均输开委府于京师以笼货物贱则买贵则卖是以县官不失实商贾无所牟利故命曰平准准平则民不失职均输则人不劳故平准均输所以平万物而便百姓也古之立国家者开本末之涂通有无之用故易曰通其变使人不倦故工不出则农用乏商不出则寳货絶农用乏则谷不殖寳货絶则财用匮故均输所以通委财而周缓急是以先帝开均输以足人财王者塞兼并禁闗市执准守时以䡖重御人丰年则贮积以备乏絶凶年嵗俭则行币物流有余而拯不足也往时战士或不得禄今山东被灾赖均输之蓄仓廪之积战士以奉饥人以振故均输之蓄非所以贾万人而专奉兵师之用亦所以振困乏而备水旱也古之圣贤理家非一室富国非一道理家养生必于农则舜不甄陶而伊尹不为庖故善为国者以末易本以虚易实今山泽之材均输之藏所以御䡖重而役诸侯也司马迁曰夫山西饶材竹谷纑旄玉石山东多鱼盐漆丝声色江南多柟梓姜桂金钖连丹砂犀象瑇瑁珠玑齿革龙门碣石北多马牛羊㫋裘筋角铜铁则千里往往山出棊置此其大较也皆中国人所喜好謡俗被服饮食奉生送死之具也故待农而食之虞而出之工而成之商而通之此宁有政教发徴期㑹哉人各任其能竭其力以得所欲故物贱之徴贵贵之徴贱各劝其业乐其事若水之趋下日夜无休时不召而自来不求而人出之岂非道之所符而自然之验邪周书曰农不出则乏其食工不出则乏其事商不出则三寳絶虞不出则财匮少而山泽不辟矣此四者人所衣食之原也原大则饶原小则鲜上则富国下则富家贫富之道莫之夺予巧者有余拙者不足也越王句践用范蠡计然计然曰知鬬则脩备时用则知物二者形则万货之情可得而观已故嵗在金穰水毁木饥火旱旱则资舟水则资车物之理也六嵗穰六嵗旱十二嵗一大饥夫粜二十病农九十病末末病则财不出农病则草不辟矣上不过八十下不减三十则农末俱利平粜齐物闗市不乏理国之道也论其有余不足则知贵贱贵上极则反贱贱下极则反贵贵出如粪土贱取如珠玉财币欲其行如流水魏文侯时李悝务尽地力而白圭乐观时变故人弃我取人取我予夫嵗熟取谷与之丝漆茧凶取帛絮与之食率嵗倍欲长钱取下谷长石斗取上种能薄饮食忍嗜欲节衣服与用事僮仆同苦乐趋时若勐兽鸷鸟之𤼵故曰吾理生产犹伊尹吕尚之谋国孙吴之用兵商鞅之行法也自汧雍以东至河华膏壤沃野千里自虞夏之贡以为上田而公刘适邠太王王季在岐文王作酆武王都镐故其人犹有先王之遗风好稼穑殖五谷及秦文缪居雍陇蜀之货物而多贾献孝徙栎邑北邻戎翟东通三晋武昭理咸阳因以汉都长安诸陵四方辐辏并至而㑹地小人衆故其人益玩巧而事末南则巴蜀巴蜀亦沃野地饶巵姜丹砂石铜铁竹木之器南御滇僰僰僮西近卭笮笮马旄牛然四塞栈道千里无所不通唯襃斜绾毂其口以所多易所鲜天水陇西北地上郡与闗中同俗然西有羌中之利北有戎狄之畜畜牧为天下饶然地亦穷险唯京师要其道故闗中地于天下三分之一而人衆不过什三然量其富什居其六昔唐人都河东殷人都河内周人都河南夫三河在天下之中若鼎足王者所更居也建国各数百千嵗土地小民人衆都国诸侯所聚㑹故其俗纤俭习事杨平阳陈西贾秦翟北贾种代石北也地邉胡数被冦人矜懻忮好气任侠为姦不事农商然廹近北夷师旅亟往中国委输时有竒羡其人羯羠不均自全晋之时已患其悍而武灵王益厉之其謡俗犹有赵之风也谚曰百里不贩樵千里不贩籴居之一嵗种之以谷十嵗树之以木百嵗来之以徳徳者人物之谓也今有无秩禄之奉爵邑之入而乐与之比者命曰素封封者食租税嵗率户二百千户之君则二十万朝觐聘享出其中庶民农工商贾率亦嵗万息二千百万之家则二十万而更繇租赋出其中衣食之欲恣所好羙矣故曰陆地牧马二百蹄牛千蹄角千足羊泽中千足彘水居千石鱼陂山居千章之萩安邑千树枣燕秦千树栗蜀汉江陵千树橘淮北常山巴南河济之间千树萩陈夏千亩漆齐鲁千亩桑麻汧渭川千亩竹及名国万家之城带郭千亩畆钟之田若千畆巵茜千畦姜韭此其人皆与千户侯等然是富给之资也不窥市井不行异邑坐而待收身有处士之义而取给焉若至家贫亲老妻子耎弱嵗时无以祭祀进醵饮食被服不足以自通如此不慙耻则无所比矣是以无财作力少有鬭智既饶争时此其大经也今理生不待危身取给则贤人勉焉是故本富为上末富次之姦富最下无巖处竒士之行而长贫贱好语仁义亦足羞也凡编戸之人富相什则卑下之伯则畏惮之千则役万则仆物之理也夫用贫求富农不如工工不如商刺绣文不如倚市门此言末业贫者之资也通邑大都酤一嵗千酿醯酱千𤬪酱千甔屠牛羊彘千皮谷粜千钟薪藁千车船长千丈木千章竹竿万箇其轺车百乗牛车千两木器髹者千枚铜器千钧素木铁器若巵茜千石马蹄噭千牛千足羊彘千双僮手指千筋角丹砂千斤其帛絮细布千钧文采千疋荅布皮革千石漆千斗糵麴盐豉千瓵鲐千斤鲰千石鲍千钧枣栗千石者三之狐貂裘千皮羔羊裘千石旃席千具他果菜千钟子贷金钱千贯节驵㑹贪贾三之㢘贾五之此亦比千乘之家其大率也吴楚七国兵起时长安中列侯封君从军旅赍贷子钱子钱家以为侯邑国在闗东闗东成败未决莫肯与唯无盐氏出捐千金贷其息什之三月吴楚平一嵗之中则无盐氏息什倍用此富埒闗中闗中富商大贾大底尽诸田田啬田兰韦家栗氏安陵杜杜氏亦巨万此其章章尤异者也皆非有爵邑俸禄弄法犯姦而富也尽椎埋去就与时俯仰获其赢利以末致财用本守之以武一切用文持之变化有概故足术也若至力农畜工虞商贾为权利以成富不可胜数夫纎啬筋力理生之正道也而富者必用其竒胜田农拙业也而秦阳以盖一州掘冢姦事也而曲叔以起博戏恶业也而稽发用之富行贾丈夫贱行也而雍乐成以饶贩脂辱处也而雍伯千金卖浆小业也而张氏千万洒削薄伎也而郅氏鼎食胃脯简微也而浊氏连骑马医浅方也而张里撃钟此皆诚一之所致也由是观之富无经业则货无常主能者辐凑不肖者瓦解千金之家比一都之君巨万乃与王者同乐岂所谓素封者耶非也王莽簒位国师公刘歆言周有泉府之官收不售与欲得易所谓理财正辞禁人为非者也莽乃下诏曰夫周礼有賖贷乐语五均传记各有干焉今开賖贷张五均设诸干者所以齐衆庶抑兼并也遂于长安及五都立五均官更名长安东西市令及雒阳邯郸临淄宛成都市长皆为五均司市东市称京西市称畿雒阳称中余四都各用东西南北为称皆置交易丞五人钱府丞一人工商能采金银铜钖登龟取贝者皆自占司市钱府顺时气而取之诸司市常以四仲月实定所掌为物上中下之价各自用为其市平无拘他所衆人买卖五谷布帛丝绵之物周于人用而不售者均官有以考检厥实用其本价取之无令折钱万物卬贵过平一钱则以平价卖与人其价低贱减平者听人自相与市以防贵庾者人欲祭祀䘮纪而无用者钱府以所入工商之贡但賖之祭祀无过旬䘮纪无过三月人或乏絶欲贷以理产业者均授之除其费计所得受息无过嵗什一羲和置命士叔五均六干郡有数人皆用富贾雒阳薛子仲张长叔临淄姓伟等乘传求利交错天下因与郡县通姦多张空簿府藏不实百姓愈病莽知人苦之复下诏曰夫盐食殽之将酒百药之长嘉㑹之好铁田农之本名山大泽饶衍之藏五均賖贷百姓所取平仰以给赡钱布铜冶通行有无备人用也此六者非编户齐人所能家作必仰于市虽贵数倍不得不买豪人富贾即要贫弱先圣知其然也故干之每一干为设科条防禁犯者罪至死姦吏猾人并侵衆庶各不安生后汉章帝时尚书张林上言宜自交趾益州上计吏来市珎寳收採其利武帝所谓均输也诏议之尚书仆射朱晖奏曰按王制天子不言有无诸侯不言多少食禄之家不与百姓争利今均输之法与贾贩无异盐利归官则下人穷怨布帛为租则吏多姦盗诚非明主所宜行帝不从其后用度益奢通典卷十一通典卷十二钦定四库全书通典卷十二唐京兆杜佑君卿纂食货十二轻重太公为周立九府圜法太公退又行之于齐至管仲相桓公通轻重之权曰歳有凶穰故谷有贵贱令有缓急故物有轻重人君不理则畜贾游于市乘民之不给百倍其本矣故万乘之国必有万金之贾千乘之国必有千金之贾者利有所并也国多失利则臣不尽忠士不尽死矣计本量委则足矣然而民有饥饿者谷有所藏也民有余则轻之故人君敛之以轻民不足则重之故人君散之以重凡轻重敛散之以时即凖平守凖平使万室之邑必有万钟之藏藏镪千万千室之邑必有千钟之藏藏镪百万春以奉耕夏以奉耘耒耜器械种饟粮食毕取赡焉故大贾畜家不得豪夺吾民矣管子曰夫物多则贱寡则贵散则轻聚则重人君知其然故视国之羡不足而御其财物谷贱则以币与食布帛贱则以币与衣视物之轻重而御之以凖故贵贱可调而君得其利则古之理财赋未有不通其术焉齐桓公问于管子曰自燧人以来其要㑹可得而闻乎对曰燧人以来未有不以轻重为天下也共工之王水处什之七陆处什之三乘天势以隘制天下至于黄帝之王谨逃其爪牙不利其器烧山林破増薮焚沛泽逐禽兽实以益人然后天下可得而牧也至于尧舜之王所以化海内者北用禺氏之玉南贵江汉之珠禽兽之仇以大夫随之公曰何谓也对曰令诸侯之子将委质者皆以双虎之皮卿大夫豹饰列大夫豹幨大夫散其邑粟与其财物以市虎豹之皮故山林之人刺其勐兽若从亲戚之仇此君冕服于朝而勐兽胜于外大夫以散其财物万人得受其流此尧舜之数也管子曰夫富能夺贫能与乃可以为天下国有十年之蓄而不足于食皆以其技能冀君之禄也故人君挟其食据有余而制不足故人无不系于上也且君引錣量用耕田发草上得其数矣人之所食人有若干歩亩之数计本量委则足矣然而人有饥饿不食者何也谷有所藏也然则人君不能散积聚均羡不足则君虽强本趋耕乃使人下相役耳恶能以为理管子曰利出于一孔者其国无敌出二孔者其兵不诎出三孔者不可以举兵出四孔者其国必亡先王知其然故塞人之养隘其利途故予之在君夺之在君贫之在君富之在君故人之戴上如日月亲君若父母凡将为国不通于轻重不可以守人不能调通人利不可以语制为大理分地若一彊者能守分财若一智者能收智有什倍人之功愚有不赓本之事然而人君不能调也夫人富则不可以禄使也贫则不可以威罚也法令之不行万人之不理贫富之不齐也且天下者处兹行兹若此而天下可一也夫天下者使之不使用之不用故善为天下者无日使之使不得不使无日用之用不得不用故善为国者天下下我髙天下轻我重天下多我寡然后可以朝天下桓公问曰不借而赡国为之有道乎管子曰轨守其时有官天财何求于人泰春泰夏泰秋泰冬令之所止令之所发此物之髙下之时此人之所以相并兼之时也君素之为四备以守之泰春人之且所用者泰夏人之且所用者泰秋人之且所用者泰冬人之且所用者皆以廪之矣桓公曰行币乘马之数奈何管子对曰士受资以币大夫受邑以币人马受食以币则一国谷赀在上币赀在下国谷什倍数也皮革筋角羽毛竹箭器械财物苟合于国器君用者皆有矩劵于上君实乡州藏焉曰某月日苟从责者乡决州决故曰就庸一日而决国筴出于谷轨国之筞货币乘马者也桓公问于管子曰吾欲守国而无税于天下而外因天下可乎对曰昔武王有巨桥之粟籴贵之数立重泉之戍令曰人自有百谷之粟者不行人举所最粟以避重泉之戍而国谷二什倍巨桥之粟亦二什倍武王以巨桥之粟二什倍而市缯帛军五嵗无借衣于人以巨桥之粟二什倍而衡黄金终身无借于人桓公曰与天子提衡争秩于诸侯为之有道乎管子曰唯借于号令为可请以令发师置屯借农十钟之家不行百钟之家不行千钟之家不行行者不能百之一千之十而囷窌之数皆见于上矣君按囷窌之数令之曰国贫而用不足请以平价取之子皆按囷窌而不得挹损焉君直币之轻重以决其数使无劵契之责则积藏囷窌之粟皆归于君桓公曰齐西水潦人饥齐东丰庸而粜贱欲以东之贱被西之贵为之有道乎管子曰今齐西之粟釜百泉则鏂二十也齐东之粟釜十泉则鏂二钱也请以令籍人三十泉得以五谷菽粟决其籍若此则西出三斗而决其籍东出三釜而决其籍然则釜十之粟皆实于仓廪西之人饥者得食寒者得衣若此则东西之相被逺近之准平矣桓公曰粜贱寡人恐五谷之归于诸侯寡人欲为万民藏之为此有道乎管子曰今者夷吾过市有新成囷京者二家君请式璧而聘之行令半年万民舍其业而为囷京以藏菽粟者过半管子谓桓公曰北郊有堀阙得龟者此检数百里之地也令过之平盘之中君请起十乘之使百金之提赐若服中大夫曰东海之子类于龟託舍于若以终而身劳若以百金之龟为无赀而藏诸泰台立珤曰无赀还四年伐孤竹丁氏之家粟可食三军之师行五月召丁氏而命之曰吾有无赀之珤吾今将有大事请以珤为质以假子之邑粟丁氏北乡再拜革筑室赋借藏龟孤竹之役丁氏之粟中食三军五月之食桓公曰吾欲西朝天子而贺献不足为此有数乎管子曰请以令城隂里使其墻三重而门九袭因使玉人刻石为璧尺者万泉八寸者八千七寸者七千珪中四千瑗中五百璧之数已具管子西见天子曰弊邑之君欲率诸侯而朝先王之庙观于周室请以令使天下诸侯不以彤弓石璧者不得入朝天子许之天下诸侯戴黄金珠玉五谷文采布帛输齐以收石璧石璧流而之天下财物流而之齐故国八歳而无借隂里之谋也桓公曰吾欲杀商贾之利而益农夫之事为此有道乎管子对曰请重粟之价若是则田野大辟而农夫劝其事矣请以令使卿藏千钟大夫藏五百钟列大夫藏百钟富商畜贾藏五十钟内可以为国委外可以益农夫矣桓公曰峥丘之战人多称贷负息以给上之急寡人欲复业产此何以洽管子曰唯胶数为可耳今表称贷之家皆垩白其门而髙其闾使入使者式璧而聘之以给盐菜之用称贷之家皆齐首稽颡问曰何以得此使者曰君令曰寡人闻之诗曰恺悌君子民之父母寡人有峥丘之战吾闻假贷吾贫萌使有以给子之力称贷之家皆折其劵而削其书发其积藏出其财物以赈贫国中大给峥丘之谋也桓公曰鲁梁之于齐也蠭螫吾欲下鲁梁何行而可管子对曰鲁梁之民俗为绨公服绨令左右服之人从而服之因令齐勿敢为必仰于鲁梁则是鲁梁释其农事而作绨矣桓公即为服于泰山之阳十日而服之管子告鲁梁之贾人曰子为我致绨千匹赐子金三百斤子十至而金三千斤则是鲁梁不赋于人财用足也鲁梁之君闻之则教其人为绨十三月鲁梁国中之人道路扬尘十歩不相见绁繑而踵相随车毂骑连伍而行管子曰鲁梁可下矣公宜服帛率民去绨闭闗无与鲁梁通使后十月鲁梁人饥馁相及应声之正无以给上鲁梁之君即令其人去绨修农谷不可以三月而得鲁梁之人籴十百齐粜十钱周月鲁梁之民归齐者十之六管子曰夫人予则憙夺则怒先王知其然故见予之形而不见夺之理故民爱可洽于上也租借者所以强求租税者所虑而请也王霸之君去其所以强求废其所虑而请故天下乐从也春赋以敛缯帛夏贷以收秋实是故人君无废事而国无失利也凡五谷者万物之主也谷贵则万物必贱谷贱则万物必贵两者为敌则不俱平故人君御谷物之秩相胜而操事于其不平之间故万民无借而国利归于君也夫以室庑借谓之毁成以六畜借谓之止生以田亩借谓之禁耕以正人借谓之离情以正户借谓之养赢五者不可毕用故王者当偏行而不尽故天子借于币诸侯借于食中歳之谷石十钱大男食四石月有四十之借大女食三石月有三十之借吾子食二石月有二十之借歳凶谷石二十则大男有八十之借大女有六十之借吾子有四十之借是人君作发号令收穑而户借也使人君守其本委谨而男女诸君吾子无不服借者也齐之北泽烧火光照堂下管子入贺曰田野辟农夫必有百倍之利矣是歳租税九月而具桓公曰此何故也管子曰万乘千乘之国不能无薪而炊今北泽烧莫之续则是农夫得居装而卖其薪荛一束十倍则春有以倳耜夏有以决芸此租税所以九月而具也桓公问管子曰终身有天下而勿失有道乎对曰请勿施于天下独施之于吾国国之广狭壤之肥硗有数终歳食余有数彼守国者守谷而已矣曰某县之壤广若干某县之壤狭若干则必积委币于是县州里受公钱秋国谷去参之一君下令谓郡县属大夫里邑皆借粟入若干谷重一也以藏于上者国谷三分则二分在上矣泰春国谷倍重数也泰夏赋谷以理土田泰秋田谷之存予者若干今上敛谷以币人曰无币以谷则人之三有归于上矣重之相因时之化举无不为国筴则彼诸侯之谷十吾国谷二十则诸侯谷归吾国矣诸侯谷二十吾国谷十则吾国谷归于诸侯矣故善为天下者谨守重流而天下不吾洩矣彼重之相归如水之就下吾国歳非凶也以币藏之故国谷倍重诸侯之谷至也是藏一分而致诸侯之一分也利不夺于天下大夫不得以富侈以重藏轻国常有十国之筴也此以轻重御天下之道也魏文侯相李悝曰籴甚贵伤人甚贱伤农人伤则离散农伤则国贫故甚贵与甚贱其伤一也善为国者使人无伤而农益劝今一夫挟五口治田百亩歳收亩一石半为粟百五十石除十一之税十五石余百三十五石食人月一石半五人终歳为粟九十石余有四十五石石三十为钱千三百五十除社闾尝新春秋之祠用钱三百余千五十衣人率用钱三百五人终歳用千五百不足四百五十不幸疾病死丧之费及上赋敛又未与此此农夫所以常困有不劝耕之心而令籴至于甚贵者也是故善平籴者必谨观歳有上中下熟上熟其收自四余四百石中熟自三余三百石下熟自倍余百石小饥则收百石中饥七十石大饥三十石故大熟则上籴三舍一中熟则籴二下熟则籴一使人适足价平则止小饥则发小熟之所敛中饥则发中熟之所敛大饥则发大熟之所敛而粜之故虽遇饥馑水旱粜不贵而人不散取有余而补不足也行之魏国国以富彊汉宣帝时歳数丰穰谷至石五钱农人少利大司农中丞耿寿昌请令边郡皆筑仓以谷贱时増其价而籴以利农谷贵时减价而粜名曰常平仓人便之上乃下诏赐寿昌爵闗内侯元帝即位罢之后汉明帝永平五年作常平仓晋武帝欲平一江表时谷贱而布帛贵帝欲立平籴法用布帛市谷以为粮储议者谓军资尚少不宜以贵易贱泰始二年帝乃下诏曰古人权量国用取赢散滞有轻重平籴之法此事久废希习其宜而官蓄未广言者异同未能达通其制更令国寳散于穰歳而上不收贫人困于荒年而国无备豪人富商挟轻资蕴重积以管其利故农夫苦其业而末作不可禁也今宜通籴主者平议具为条制然事未行至四年乃立常平仓丰则籴俭则粜以利百姓宋文帝元嘉中三呉水潦谷贵人饥彭城王义康立议以东土灾荒人凋谷踊富商蓄米日成其价宜班下所在隐其虚实令积蓄之家听留一年储余皆勅使粜货为制平价此所谓常道行于百代权宜用于一时也又縁淮歳丰邑地沃壤麦既已登黍粟行就可折其估赋仍就交市三呉饥人即以贷给使彊壮转运以赡老弱并未施行齐武帝永明中天下米谷布帛贱上欲立常平仓市积为储六年诏出上库钱五千万于京师市米买丝绵绫绢布扬州出钱千九百一十万南徐州二百万各于郡所市籴南荆河州二百万市丝绵绫绢布米大麦江州五百万市米胡麻荆州五百万郢州三百万皆市绢绵布米大小豆大麦胡麻湘州二百万市米布蜡司州二百五十万西荆河州二百五十万南兖州二百五十万雍州五百万市绢绵布米使台𫝊并于所在市易后魏孝荘时祕书丞李彪上表曰昔之哲王莫不克勤稼穑故尧汤水旱人无菜色盖由备之也汉家乃设常平魏氏以兵粮制屯田军国取济光武一亩不实罪及牧守皆明君恤人若此今山东饥京师俭臣以为宜折州郡常调九分之二京师都度支歳用之余各立官司年丰籴积于仓俭则减私之十二粜之如此人必力田以买官绢又务贮钱以取官粟年丰则常积歳凶则直给明帝神龟正光之际自徐扬内附之后收内兵资与人和籴积为边备也北齐河清中令诸州郡皆别置富人仓初立之日准所领中下户口数得一年之粮逐当州谷价贱时斟量割当年义租充入谷贵下价粜之贱则还用所籴之物依价籴贮后周文帝剏制六官司仓掌辨九谷之物以量国用足蓄其余以待凶荒不足则止余用用足则以粟贷人春颁秋敛隋文帝开皇三年卫州置黎阳仓陜州置常平仓华州置广通仓转相灌注漕闗东及汾晋之粟以给京师京师置常平监五年工部尚书长孙平奏古者三年耕而余一年之积九年作而有三年之储虽水旱为灾人无菜色皆由劝导有方蓄积先备请令诸州百姓及军人劝课当社共立义仓收获之日随其所得劝课出粟及麦于当社造仓窖贮之即委社司执帐检校毎年收积勿使损败若时或不熟当社有饥馑者即以此谷赈给自是诸州储峙委积至十五年以义仓贮在人间多有费损诏曰本置义仓止防水旱百姓之徒不思久计轻尔费损于后乏絶又北境诸州异于余处灵夏甘瓜等十一州所有义仓杂种并纳本州若人有旱俭少粮先给杂种及逺年粟十六年又诏秦渭河廓豳陇泾宁原敷丹延绥银等州社仓并于当县安置又诏社仓准上中下三等税上户不过一石中户不过七斗下户不过四斗大唐武徳五年废常平监八年敕诸州斗秤京太府校贞观初尚书左丞戴胄上言曰水旱凶灾前圣之所不免国无九年储蓄礼经之所明诫今丧乱之后户口凋残毎歳租米不实仓廪随即出给才供当年若遇凶灾将何赈恤故隋开皇立制天下之人节级输粟名为社仓终于文皇得无饥馑及大业中国用不足并取社仓以充官费故至末涂无以支给今请自王公以下爰及衆庶计所垦田稼穑顷亩每至秋熟准见田苖以理劝课尽令出谷稻麦之乡亦同此税各纳所在为立义仓年谷不登百姓饥馑当所州县随便取给太宗曰既为百姓先作储贮官为举掌以备凶年非朕所须横生赋敛利人之事深是可嘉宜下有司议立条制户部尚书韩仲良奏王公以下垦田亩纳二升其粟麦粳稻之属各依地土贮之州县以备凶年制从之自是天下州县始置义仓每有饥馑则开仓赈给髙宗永徽二年九月颁新格义仓据地取税实是劳烦宜令户出粟上上户五石余各有差六年京东西市置常平仓髙宗武太后数十年间义仓不许杂用其后公私窘迫贷义仓支用自中宗神龙之后天下义仓费用向尽开元二十五年定式王公以下每年户别据所种田亩别税粟二升以为义仓其商贾户若无田及不足者上上户税五石上中以下逓减各有差诸出给杂种准粟者稻谷一斗五升当粟一斗其折纳糙米者稻三石折纳糙米一石四斗天寳八年凡天下诸色米都九千六百六万二千二百二十石和籴一百一十三万九千五百三十石闗内河东河西陇右诸色仓粮总千二百六十五万六千六百二十石北仓太仓含嘉仓太原仓永丰仓龙门仓正仓总四千二百一十二万六千一百八十四石闗内道河北道河东道河西道陇右道剑南道河南道淮南道江南道山南道义仓总六千三百一十七万七千六百六十石闗内道河北道河东道河西道陇右道剑南道河南道淮南道江南道山南道常平仓总四百六十万二千二百二十石闗内道河北道河东道河西道陇右道剑南道河南道淮南道山南道江南道论曰昔我国家之全盛也约计歳之恒赋钱谷布帛五千余万经费之外常积羡余遇百姓不足而每月有蠲息自天寳之始边境多功宠钖既崇给用殊广出纳之职支计屡空于是言利之臣继进而导行割剥为务每歳所入増数百万既而陇右有青海之师范阳有天门之役朔方布思之背叛剑南罗凤之凭陵或全军不返或连城而陷先之以师旅因之以荐饥兇逆承隙恃兵两京无藩篱之固盖是人事岂唯天时𬗟惟髙祖太宗开国剙业作程垂训薄赋轻徭泽及万方黎人怀惠是以肃宗中兴之绩周月而能成之是虽神算睿谋举无遗策戎臣介夫能竭其力抑亦累圣积仁之所致也夫徳厚则感深感深则难揺人心所系故速戡大难少康平王是也若敛厚则情离情离则易动人心已去故遂为独夫殷辛胡亥是也今甲兵未息经费尚繁重则人不堪轻则用不足酌古之要通今之宜既弊而思变乃泽流无竭夫欲人之安也在于薄敛敛之薄也在于节用若用之不节而敛之欲薄其可得乎先在省不急之费定经用之数使天下之人知上有忧恤之心取非获已自然乐其输矣古之取于人也唯食土之毛谓什一而税役人之力谓一歳三日未有直敛人之财而得其无怨况取之不薄令之不均乎自燧人氏逮于三王皆通轻重之法以制国用以抑兼并致财足而食丰人安而政洽诚为邦之所急理道之所先岂常才之士而能达也民者暝也可使由之不可使知之审其衆寡量其优劣饶赡之道自有其术歴观制作之㫖固非易遇其人周之兴也得太公齐之霸也得管仲魏之富也得李悝秦之强也得商鞅后周有苏绰隋氏有髙颎此六贤者上以成王业兴霸图次以富国强兵立事可法其汉代桑𢎞羊耿寿昌之辈皆起自贾竖虽本于求利犹事有成绩自兹以降虽无代无人其余经邦正俗兴利除害怀济世之畧韫致理之机者盖不可多见矣农者有国之本也先使各安其业是以随其受田税其所植焉可徴求货币舍其所有而责其所无者哉天下农人皆当粜鬻豪商富室乘急贱收旋致罄竭更仍贵粜往复受弊无有已时欲其安业不可得矣故晁错曰欲民务农在于贵粟贵粟之道在于使民以粟为赏罚如此农民有钱粟有所洩谓官以治之也诚如是则天下之田尽辟天下之仓尽盈然后行其轨数度其轻重化以王道扇之和风率循礼义之方皆登仁寿之域斯不为难矣在昔尧汤之水旱作沴而人无捐瘠以国有储蓄若赋敛之数重黎庶之力竭而公府之积无经歳之用不幸有一二千里水旱虫霜或一方兴师动衆废于艺殖宁免赋阙而用乏人流而国危者哉通典卷十二通典卷十三钦定四库全书通典卷十三唐京兆杜佑君卿纂选举自昔羲后以物命官事简人淳唯以道化上无求欲于下下无干进于上百姓自足海内乂安不是贤而非愚不沽名而尚行推择之典无所闻焉爰洎唐虞之官人也俾乂水土缉熙帝载敷五教正五刑播百谷典三礼咨于四岳明扬侧陋询事考言故举无失徳然犹三载考绩三考黜陟幽明流四凶族不仁者逺斯则选贤任能之大畧也三王之代朴散俗浇难以道驭务勤其教立庠塾于乡闾建黉学于都邑训公卿大夫之子弟设俊造之目而朂勉成之自㓜年入学至四十方仕然后行备业全事理绩茂秦汉以降乃异于斯其行教也不深其取材也务速欲人浸渍于五常之道皆登仁寿之域何可及已夫上材盖寡中材则多有可移之性敦其教方善若不敦其教欲求多贤亦不及已非今人多不肖古人多材能在施政立本使之然也而况以言取士既已失之考言唯华失之愈逺若变兹道材何逺乎第一歴代制上第二歴代制中第三歴代制下考绩附第四杂论议上第五杂论议中第六杂论议下选举一歴代制上周官大司徒职以乡三物教万民而賔兴之诗书礼乐谓之四术四术既脩九年大成凡士之有善乡先论士之秀者升诸司徒曰选士司徒论选士之秀者而升诸学曰俊士既升而不征者曰造士大乐正论造士之秀者升诸司马曰进士司马论进士之贤者及乡老羣吏献贤能之书于王王再拜受之登于天府藏于祖庙内史书其贰而行焉任其职也则乡大夫乡老举贤能而賔其礼司徒教三物而兴诸学司马辩官材以定其论太宰诏废置而持其柄内史赞与夺而贰于中司士掌其版而知其数论定然后官之任官然后爵之位定然后禄之择材取士如此之详也秦自孝公纳商鞅策富国强兵为务仕进之途唯辟田与胜敌而已以至始皇遂平天下汉髙祖初未遑立制至十一年乃下诏曰贤士大夫既与我定有天下而不与我共安利之可乎有肯从我游者吾能尊荣之以布告天下其有称明法者御史中执法郡守必身劝勉遣诣丞相府署其行义及年有其人而不言者免官又制诸侯王得自除内史以下汉独为置丞相也惠帝四年诏举人孝悌力田者复其身髙后元年初置孝悌官二千石者一人文帝因晁错言务农贵粟诏许人纳粟得拜爵及赎罪至景帝后元二年诏曰有市籍赀多不得官唯亷士寡欲易足今赀算十以上乃得官赀少则不得官朕甚愍之减至四算得官武帝建元初始诏天下举贤良方正直言极谏之士其理申商韩非苏秦张仪之言乱国政皆罢之元光元年举贤良董仲舒对曰今之郡守县令民之师帅所使承流而宣化也故师帅不贤则主徳不宣恩泽不流今吏既无教训于下或不承用主上之法暴虐百姓与姦为市贫穷孤弱寃苦失职甚不称陛下之意夫长吏多出于郎中中郎吏二千石子弟选郎吏又以富赀未必贤也且古所谓功者以任官称职为差非谓积日累久也故小材虽累日不离于小官贤材虽未久不害为辅佐是以有司竭力尽智务治其业而以赴功今则不然累日以取贵积久以致官是以亷耻贸乱贤不肖混淆也请令诸侯列卿郡守二千石各择其吏民之贤者歳贡各二人以给宿卫且以观大臣之能所贡贤者有赏不肖者有罚夫如是诸侯吏二千石皆尽心于求贤天下之士可得而官使也无以日月为功实试用贤能为上量材而授官录徳而定位则亷耻殊路贤不肖异处矣帝于是令郡国举孝亷各一人又制郡国口二十万以上歳察一人四十万以上二人六十万三人八十万四人百万五人百二十万六人不满二十万二歳一人不满十万三歳一人限以四科一曰徳行髙洁志节清白二曰学通行修经中博士三曰明习法令足以决疑能按章覆问文中御史四曰刚毅多畧遭事不惑明足决断材任三辅县令至五年又诏徴吏人有明当代之务习先圣之术者县次给食令与计偕元朔元年又诏曰夫本仁祖义褒徳禄贤劝善刑暴五帝三王所繇昌也故诏执事兴亷举孝庶㡬成风夫十室之邑必有忠信三人同行厥有我师今或至阖郡而不荐一人是化不下究而积行之君子壅于上闻也且进贤受上赏蔽贤䝉显戮古之道也其与中二千石礼官博士议不举者罪是时天下慎法莫敢谬举而贡士盖鲜故有斯诏有司奏请议曰古者诸侯贡士一适谓之好徳再适谓之贤贤三适谓之有功廼加九钖不贡士一则黜爵再则削地三则黜爵削地毕矣夫附下罔上者死附上罔下者刑与闻国政而无益于人者斥在上位而不能进贤者退其不举孝不奉诏当以不敬论不察亷为不胜任也当免奏可凡郡国之官非傅相其他既自署置又调属僚及部人之贤者举为秀才亷吏而贡于王庭多拜为郎居三署无常员或至千人属光禄勲故卿校牧守居闲待诏或郡国贡选公车徴起悉在焉光禄勲复于三署中铨第郎吏歳举秀才亷吏出为他官以补缺员元封五年又诏曰盖有非常之功必待非常之人故马或奔踶而致千里士或有负俗之累而立功名夫泛驾之马跅弛之士亦在御之而已其令州县察吏人有茂材异等可为将相及使絶国者初公孙𢎞以儒术为丞相天下之学靡然向风时太常孔臧等请为太常博士官置弟子五十人复其身太常择人年十八以上仪状端正者补博士弟子郡国县道邑有好文学敬长上肃政教顺乡里出入不悖所闻者二千石谨察可者当与计偕诣太常得受业如弟子一歳皆辄试能通一艺以上补文学掌故缺其髙第可以为郎中者太常籍奏即有秀才异等辄以名闻其不事学若下材及不能通一艺辄罢之而请诸不称者罚时外事四夷内阙用度仍募人入羊谷奴婢得授官増秩复役除罪大至封侯卿大夫小者郎吏繇是吏道杂而多端官职耗废矣孝昭始元初遣故廷尉王平等五人持节行郡国举贤良孝宣帝时谏议大夫王吉上言曰今使吏得任子弟率多骄骜不通古今至于积功理人无益于人此伐檀所为作也宜明选求贤除任子弟之令黄龙初制凡官秩六百石者不得举为亷吏孝元帝永光元年二月诏丞相御史举质朴敦厚逊让有行者光禄歳以此科第郎从官又诏列侯举茂材谏议大夫张勃举太官献丞陈汤汤有罪勃坐削户二百㑹薨故赐谥曰缪侯其为劝励也如是故官得其材位必久安为吏者长子孙居官者以为姓号三代以降斯之为盛建昭中因西羌反及日蚀京房奏百官各试其功灾异可息遂诏房作考功课之法成帝建始四年初置常侍曹尚书一人主公卿又有二千石曹尚书一人掌郡国二千石盖选曹之所起也汉诸帝凡日蚀地震山崩川竭天地大变皆诏天下郡国举贤良方正极言直谏之士率以为常又其有要任使皆标其目而令举之后汉光武十二年诏三公举茂材各一人亷吏各二人左右将军歳察亷吏各二人光禄歳举郎茂材四行各一人察亷吏三人中二千石歳察亷吏各一人廷尉大司农二人将兵将军歳察亷吏各二人监御史司𨽻州牧歳举茂材各一人改前汉常侍曹尚书为吏曹尚书其时选举于郡国属功曹于公府属东西曹于天䑓属吏曹尚书亦曰选部而尚书令总之其所进用加以歳月先后之次凡郡国守相视事未满歳不得察举孝亷吏以其未久不周知也所徴举率皆特拜不复简试士或矫饰谤议渐生章帝建初元年诏曰夫乡举里选必累功劳今刺史守相不明真伪茂材孝亷歳以百数既非能着而当授之政事甚无谓也每寻前代举人贡士或起畎亩不系阀閲敷奏以言则文章可採明试以功则理有异迹文质彬彬朕甚嘉之始复用前汉丞相故事以四科辟士凡所举士先试之以职乃得充选其徳行尤异不宜试职者疏于他状举非人兼不举者罪旧制大郡口五六十万举孝亷二人小郡二十万并有蛮夷者亦举二人和帝以为不均下公卿㑹议司徒丁鸿司空刘方上言凡口率之科宜有阶品蛮夷杂错不得为数自今郡国率二十万口歳举孝亷一人四十万二人六十万三人八十万四人百万五人百二十万六人不满二十万二歳一人不满十万三歳一人帝从之又制缘边郡口十万以上歳举孝亷一人不满十万二歳举一人五万以下三歳一人安帝永初二年诏王官属墨绶下至郎谒者经任博士居乡里有亷清孝顺之称才任理人者国相歳移名与计偕上尚书公府通调令得外补顺帝又増甲乙科员十人除郡国耆儒皆补郎舍人阳嘉元年尚书令左雄改察举之制限年四十以上儒者试经学文吏试章奏如有颜回子竒之类不拘年齿尚书仆射胡广尚书郭䖍等駮之曰选举因才无拘定制六竒之策不出经学郑产之政非必章奏甘竒显用年乖强仕终贾扬声亦在弱冠汉承周秦兼览殷夏祖徳师经参杂霸轨圣主贤臣代以致理贡举之制莫或廻革今以一臣之言不可刬戻旧章竟从雄议于是雄上言郡国孝亷古之贡士出则宰人宣协风教若其靣墙则无所施用孔子曰四十而不惑礼称强仕请自今孝亷年不满四十不得察举皆请先诣公府诸生试家法文吏课牋奏副之端门练其虚实以观异能以美风俗有不承科令者正其罪法若有茂才异行自可不拘年齿帝从之于是班下郡国明年有广陵孝廉徐淑年未及举䑓郎疑而诘之对曰诏书有如颜回子竒不拘年齿是故本郡以臣充选郎不能屈雄诘之昔颜回闻一知十孝亷闻一知㡬淑无以对乃遣还郡于是济隂太守胡广等十余人皆坐缪举免黜唯汝南陈蕃颍川李膺下邳陈球等三十余人得拜郎中自是牧守畏慄莫敢轻举雄在尚书迄于永嘉十余年间察选清平多得其人雄又奏徴海内名儒为博士使公卿子弟为诸生有志操者加其俸禄及汝南谢亷河南赵建年始十二各能通经雄并奏拜童子郎自是负书来学云集京师侍中张衡上疏曰自初举孝亷到今二百年必先孝行行有余力乃草文法耳今诏书一以能诵章句结奏案为限虽有至孝不当其科所谓损本而求末者也自改试以来累有妖星震裂之灾是天意不安于此法故也后黄琼为尚书令以雄前所上孝亷之选専用儒学文吏于取士之义犹有所违乃奏増孝悌及能从政者为四科桓帝建和初诏诸学生年十六以上比郡国明经试次第上名髙第十五人上第十六人为中郎中第十七人为太子舍人下第十七人为王家郎永寿二年甲午诏复课试诸生补郎舍人其后复制学生满二嵗试通二经者补文学掌故其不通二经者须后试复随辈试通二经者亦得为文学掌故其已为文学掌故者满二嵗能通三经者擢其髙第为太子舍人其不得第者后试复随辈试第复髙者亦得为太子舍人已为太子舍人满二嵗试能通四经者擢其髙第为郎中其不得第者后试复随辈试第复髙者亦得为郎中已为郎中满二嵗试能通五经者擢其髙第补吏随才而用其不得第者后试复随辈试第复髙亦得补吏其后纲纪隳紊凡所选用莫非情故时议以州郡相阿人情比周乃制婚姻之家及两州之人不得相临遂复有三互法禁网益密选用弥艰幽冀二州欠阙而公府限以三互经时不补议郎蔡邕上言曰伏见幽冀旧壤铠马所出比年兵饥渐至空耗阙职经时吏人延属而三府选举逾月不定以避三互十二州有禁当取二州之士又二州之士或复限以嵗月狐疑淹迟以失事㑹愚以为三互之禁禁之薄者但申以威灵明其宪令在任之人岂不戒惧而坐设三互自生留阂邪昔韩安国起自徒中买臣出于幽贱并以才宜还守本邦岂复顾循三互继以末制者乎臣愿蠲除近禁其诸州刺史器用可授者无拘日月三互以差厥中灵帝不省是时诸博士试甲乙科争第髙下更相告讼颇行贿赂改兰䑓漆书之经以合其私文者帝乃诏诸儒雠定五经而䥴石以刋其文使蔡邕等书为古文篆𨽻三体立于太学门谓之石经自是争者乃息凡学士不得有金痍痼疾督书其版举主保之通典卷十三通典卷十四钦定四库全书通典卷十四唐京兆杜佑君卿纂选举二歴代制中魏文帝为魏王时三方鼎立士流播迁四人错杂详覈无所延康元年吏部尚书陈羣以天朝选用不尽人才乃立九品官人之法州郡皆置中正以定其选择州郡之贤有识鉴者为之区别人物第其髙下又制郡口十万以上嵗察一人其有秀异不拘户口其武官之选俾䕶军主之黄初三年始除旧汉限年之制令郡国贡举勿拘老㓜儒通经术吏达文法则皆试用自明帝太和之后俗用浮靡递相标目而夏侯诸葛何邓之俦有四聪八达之称帝深嫉之于是恶士大夫之有名声者或禁锢废黜以惩之吏部尚书卢毓奏曰古者敷奏以言明试以功今考绩之法久废而毁称相进退故真伪混杂也帝遂诏散骑常侍刘劭作都官考课之法以考覈百官齐王嘉平初曹爽既诛司马宣王秉政详求理本中䕶军夏侯𤣥言曰夫官才用人国之柄也故铨衡専于䑓阁上之分也孝行考乎闾巷优劣任之乡人下之叙也夫欲清教审选在明其分叙不使相渉而已今令中正但考行论辈论辈当行均斯可官矣行有大小比有髙下则所任之次亦涣然别矣奚必使中正干铨衡之机于下而执机柄者有所委仗于上上下交侵以生纷错哉且衆职之属各有官长但使官长各以其属能否献之䑓阁则据官长能否之第参以乡闾徳行之次拟其伦比勿使偏颇中正则唯考行迹别其髙下审定辈类勿使升降而总之于䑓阁官长所第中正所辈拟比随次率而用之如其不称责负在外则内外相参得失有所庶可静风俗而审官才矣兼请除重设之官定服制之等宣王辞不能改请俟于他贤晋依魏氏九品之制内官吏部尚书司徒左长史外官州有大中正郡国有小中正皆掌选举若吏部选用必下中正徴其人居及父祖官名武帝泰始初又议考课散骑常侍傅𤣥皇甫陶以为政教頽弊风俗不淳上疏曰臣闻先王之临天下也明其大教长其义节道化崇于上清议行于下上下相奉人怀义心亡秦荡灭先王之制以法术相御而义心亡矣近者魏武好法术而天下贵刑名魏文慕通达而天下贱守节其后纲维不摄而虚无放诞之论盈于朝野使天下无复清议而亡秦之病复发于今陛下圣徳化邻唐虞唯未举清逺有礼之臣以崇风节未退虚鄙以惩不恪也帝乃使𤣥草诏进之𤣥奏曰臣闻先王分士农工商以经国制事各一其业而殊其务自士以上子弟则为之立太学以教之选明师以训之随才优劣以之授用农以丰其食工以足其器商贾以通其货故虽天下之大兆庶之衆而无游人在其间汉魏不定其分百官子弟不修经艺而务交游未知涖事而坐享天禄农工之业多废或逐轻利而离其事徒系名于太学然不闻先王之风今圣政资始而汉魏之失未改散官衆而学校未设游手多而亲农者少工器不尽其宜臣以为宜亟定其制前皇甫陶上事欲令赐拜散官皆课使亲耕天下享足食之利禹稷躬稼祚崇后代是以明堂月令着帝籍之制伊尹古之名臣耕于有莘晏婴齐之大夫避荘公之难亦耕于海濵昔者圣帝明皇贤佐俊士皆尝从事于耕农矣王人赐官冗散无事者不督使学则当使耕无缘放之使坐食百姓也今文武之官既衆而赐拜不在职者又多加服役为兵不得耕稼当农者之半南靣食禄者参倍于前使冗散之官为农而收其租税家得其实而天下之谷可以无乏矣夫家足食为子则孝为父则慈为兄则友为弟则悌天下足食则仁义之教可不令而行也夫士农工商之分不可斯须而废若未能精其防制计天下文武之官足为副贰者使学其余皆归之农于是百工商贾亦归之农务农若此何有不赡乎虞书曰三载考绩三考黜陟幽明是为九年之后乃有迁叙也故居官久则念立慎终之化不久则竞为一切之政六年之限日月浅近不周黜陟陶之所上义合古制惟陛下裁之武帝甚善之而终不能用于时虽风教頽失而无典制然时有清议尚能劝俗陈寿居丧使女奴丸药积年沉废郗诜笃孝以假葬违常降品一等其为惩劝也如是其后中正任久爱憎由已而九品之法渐弊遂计官资以定品格天下惟以居位者为贵尚书仆射刘毅以九品者始因魏初丧乱是军中权时之制非经久之典也因用土断复古乡举里选之法上疏曰夫九品有八损而官才有三难皆兴替之所由也人物难知一也爱憎难防二也情伪难明三也今之中正定九品髙下任意荣辱在手操人主威福夺天朝权势爱恶随心情伪由已上品无寒门下品无势族公无考校之负私无告诉之忌损政之道一也置州郡者本取州里清议咸所归服将以镇异同一言议不谓一人之身了一州之才一人不审遂为坐废若然虽宣尼之圣莫不有过则可废何独责于中人哉使是非之论横于州里嫌隙之仇结于大臣损政之道二也本立格制谓人伦有序若贯鱼成次才徳优劣伦辈有首尾也今之中正坐徇其私推贵异之器使在九品之下负戴不肖越在成人之首损政之道三也委以一国之重而无赏罚之防使得纵横无所顾惮诸受枉者抱怨积久独不蒙天地无私之徳长壅蔽于邪人之铨损政之道四也古先政教崇乡党之义故得天下之人退而修本今一国之士多者千数或流徙异邦或给事殊方犹不识其靣况能尽其才乎而中正知与不知将定品状必採声于台府纳毁于流言任已则有不识之弊听受则有彼此之偏所知者以爱憎夺其平所不知者以人事乱其度既无乡老纪行之议又非朝廷考绩之课遂使为官之人弃近求逺背本趋末损政之道五也凡所以立品设状者求人才而论功报也今于限当报虽职之髙还附卑品无绩于官而获髙叙是为抑功实而崇虚名也损政之道六也凡官不同事人不同能今九品不状才能之所宜而以九等为例以品取人或非才能之所长以状取人则为本品之所限若状得其实犹品状相妨况不实者乎损政之道七也前九品诏书善恶必书以为褒贬今之九品所下不彰其罪所上不列其善废褒贬之义任爱憎之断天下之人焉得不懈于徳行而鋭于人事乎损政之道八也职名中正实为姦府事名九品而有八损臣以为宜罢中正除九品弃魏氏之弊法立一代之美制司空卫瓘又表请除九品复古乡议里选时始平王文学李重复上疏曰九品始于丧乱军中之政诚非经国不刋之法也且检防转碎徴形失实故朝野之论佥谓驱动风俗为弊已甚晋承魏氏凋弊之迹人物播越仕无常朝人无定处郎吏蓄于军府豪右聚于都邑事体駮错与古不同谓九品既除宜先开移徙听相併就且明贡举之法不滥于境外则冠带之伦将不分而自均即土断之实行矣若使人思反本修之于乡华竞自息而礼义日崇矣及刘颂为吏部尚书复建九班之制令百官在职少迁时贾郭専朝仕者务速进故皆不行东晋元帝制掦州嵗贡二人诸州各一人时以天下丧乱务存慰勉逺方孝秀不复䇿试到即除署既经畧粗定乃诏试经有才不中举者免其太守其后孝秀莫敢应命有送至京师皆以疾辞太兴三年尚书孔坦议请普延五嵗许其讲习乃诏孝亷申至七年而秀才如故宋制丹阳呉㑹㑹稽呉兴四郡嵗举二人余郡各一人凡州秀才郡孝亷至皆䇿试天子或亲临之及公卿所举皆属于吏部叙才铨用凡举得失各有赏罚失者其人加禁锢年月多少随部议制文帝元嘉中限年三十而仕郡县以六周而代刺史或十余年及孝武即位仕者不复拘老㓜守宰以三周为满时中军录事参军周朗上疏曰今为政者宜以二十五家选一长百家置一师男子十三至十七皆令学经十七至二十皆令习武训以书记图纬忠孝仁义之礼亷让恭勤之则授以兵经战畧军部舟骑之容挽强击刺之法习经者五年有成而言之司徒习武者三年能艺亦升之司马若七年而经不明五年而勇不达便更求其言行攷其事业必不足取者虽公卿子弟长归农亩终身不得为吏兼述农桑生植之本及礼教刑政之端帝省之不悦左卫将军谢荘以其时捜才路狭又上表曰九服之旷九流之杂提钧悬衡委之选部一人之鉴易限而天下之才难源以易限之鉴照难源之才使国罔遗授野无滞器其可得乎请普令大臣各举所知以付尚书铨用不从帝又不欲重权在下乃分吏部置两尚书以散其权齐尚书都令史骆宰议䇿秀才格五问并得为上四三为中二为下一不合与第谢超宗议以为片辞折狱寸言挫衆鲁史褒贬孔论兴言皆无俟繁而后秉裁夫表事之深析理之㑹岂必委牍方切理道非患对不尽问患以常文弗竒必使一通峻正宁劣五通而常与其俱竒一亦宜採诏从宰议因习宋代限年之制然而乡举里选不覈才徳其所进取以官婚胄籍为先遂令甲族以二十登仕后门以三十试吏故有増年矫貌以图进者其时士人皆厚结姻援奔驰造请浸以成俗至和帝时梁武为丞相上表曰前代选官皆立选簿应在贯鱼自有铨次胄籍升降行能臧否或素定怀抱或得之余论故得简通賔客无俟扫门顷代陵夷九流乖失其有勇退忌进怀质抱真者选部或以未经朝谒难以进用或有晦善蔵声自埋衡荜者又以名不表着絶其阶绪必须书刺投状然后弹冠则是驱迫廉撝奨成浇竞愚谓自今选曹宜精隐覈依旧立簿使冠履无爽名实不违庶人识涯涘造请自息且闻中间立格甲族以二十登仕后门以过立试吏求之愚怀抑有未达何者设官分职惟才是务若限嵗登朝必増年就官故貌实幼童籍已踰立滓秽名教于斯为甚乃施行梁初无中正制年二十有五方得入仕天监中制九流常选年未三十不通一经者不得为官若有才同甘颜勿限年次至七年州置州重郡置郡崇乡置乡豪各一人専典捜荐无复膏粱寒素之隔普通七年诏凡州嵗贡二人大郡一人敬帝太平二年复令诸州各置中正仍旧选举皆须中正押上然后量授不然则否陈依梁制凡年未三十不得入仕唯经学生䇿试得第诸州迎主簿西曹左奏及尝为挽郎得未壮而仕诸郡唯正王为丹阳尹经迎得出身者亦然庶姓尹则否有髙才异行殊勲别降恩㫖叙用不在常例凡选无定时随缺则补官有清浊以为升降从浊得清则胜于迁若有迁授吏部先为白牒列数十人名尚书与参掌者共署奏勅或可或否其可者则下于选曹量贵贱别内外随才补用以黄纸录名八座通署奏可乃出以付于典名典名书其名帖鹤头版脩容整仪送所授之家其别发诏除者即宣付诏局诏局草奏闻勅可黄纸写出门下门下答诏请付外施行又书可付选司行名得官者不必皆行名到但闻诏出明日即入谢后诣尚书上省拜受若拜王公则临轩凡拜官皆在午后初武帝承侯景丧乱之后纲维頽坏制度未立百官无复考校殿最之法但更年互迁骤班进秩法无可称者后徐陵孔奂继为吏部尚书差有其序后魏州郡皆有中正掌选举每以季月与吏部铨择可否其秀才对䇿第居中上表叙之成帝和平三年诏曰今选举之官多不以次令班白处后晚进居先岂所谓彜伦攸叙也诸曹选补宜各书劳旧才能其后中正所铨但在门第吏部彜伦仍不才举至孝文帝励精求治内官通班以上皆自考覈以为黜陟宣武帝诏庶族子弟年十五不听入仕自太和以前精选中正徳髙乡国者充其边州小郡人物单鲜者则併附他州其在僻陋者则阙而不置当时称为简当颇谓得人及宣武孝明之时州无大小必置中正既不可悉得其人故或有蕃落庸鄙操铨覈之权而选叙頽紊至正始元年冬乃罢诸郡中正时有以杂类冐登清流遂令在位者皆五人相保无人保任者夺官还役初孝明嗣位幼冲灵太后临朝征西将军冀州大中正张彜之子仲瑀上封事请铨别选格排抑武夫不使在清品于是武夫怨怒声喧道路乃悬牓于衢㑹期屠害彜父子不以为怀神龟二年羽林虎贲相率千余人至尚书省诟詈求彜长子尚书郎始均不获以瓦砾投击台阁声如雷霆京师慑震莫敢讨遏遂聚火就焚其第拽彜于庭捶辱恣心而唿声动京邑其子叩头流血为父请命羽林乃执始均生投火中灼为煨烬仲瑀被创以窜免彜信宿而死既而诏斩其尤兇者八人余大赦以安之天下寃痛闻者惊骇灵太后于是乃命武官得依资入选既而官员少而应调者多选曹无以处之及崔亮为吏部尚书乃奏为格制官不问愚贤以停解日月为断虽复官须此人停日后者终不得取庸才下品年月久者则先擢用时沉滞者皆称其能后甄琛元脩义城阳王徽相继为吏部尚书利其便已踵而行之自是贤愚同贯泾渭无别魏之失才从亮始也及辛雄为尚书右丞转吏部郎中上疏曰自神龟以来専以停年为选士无善恶嵗久叙用职无剧易名到授官执案之吏以差次日月为功能铨衡之人以简得老旧为平直且庸劣之人莫不贪鄙委斗筲以共理之重託硕䑕以百里之命皆货贿是求肆心纵意其制虽烦不胜其欲致令徭役不均发调违谬聚敛盈门囚执满道盖助陛下理天下者唯在守令最须简置以康国道但郡县选举由来所轻贵游隽才莫肯居此宜改其弊以定官方请上等郡县为第一清中等为第二清下等为第三清选补之法妙尽才具如不可并后地先才不得拘以停年竟无铨革三载黜陟有称者补在京名官如前代故事不歴郡县不得为内职则人思自勉上下同心枉屈可伸强暴自息书奏惠帝崩及孝荘帝诏求徳行文艺政事强直者县令郡守刺史皆叙其志业具以表闻三人以上县令太守刺史赏一阶举非其人者黜一阶凡官郡守县令六年为满满后六年乃叙北齐选举多沿后魏之制凡州县皆置中正其课试之法中书䇿秀才集书䇿贡士考功郎中䇿亷良天子常服乘舆出坐于朝堂中楹秀孝各以班草对字有脱误者唿起立席后书有滥劣者饮墨水一升文理孟浪者夺席脱容刀初东魏元象中文襄王髙澄秉政摄吏部尚书乃革后魏崔亮年劳之制务求才实自迁邺以后掌大选知名者不过数四文襄年少髙朗其弊也疎袁聿脩沈密谨厚所伤者细杨遵彦风流辩给所取失于浮华唯辛术贞明简实新旧参举管库必擢门阀不遗衡鉴之美一人而已至孝昭帝皇建二年诏内外执事官从五品以上三府主簿录事参军诸王文学侍御史廷尉三官尚书郎中中书舍人每在三年之内各举一人或夙在朝伦沈屈未用或先官后进今见停散或白屋之人巾褐未释其髙才良器允文允武理识深长干具通济操履凝峻学业宏赡诸如此辈随取一长无待兼资方充举限举荐之文指论事实随能量用必陈所堪不得髙谈谬加褒饰所举之人止在一职三载之内有犯死罪以下刑罪以上举主准举人之犯各罚其金自鞭以下举主勿论若未经三载而更余转通计后官日月合满三周凡所举人必主事立功裨益时政不限年之逺近举主之赏亦当非次被举之人别当擢授其违限不举依式罚金又拥旄作镇任总百城分符共理职司千里凡其部统理宜委悉刺史于所管之内下郡太守县令丞尉府佐录事参军以降州官州官都主簿以下但沾在吏职及前为官并白人等并听表荐太守则曹掾以下及管内之人亦听表举其大州中州下州畿内上郡中郡并三年之内各举一人其不入品州并自余郡守不在举限昔三代以前天下列国有三卿五大夫二十七士大国三卿二卿命于天子一卿命于其君小国三卿一卿命于天子二卿命于其君公侯伯之大夫再命子男之大夫一命其士以下不命皆国君専之汉初王侯国百官皆如汉朝唯丞相命于天子其御史大夫以下皆自置及景帝惩呉楚之乱杀其制度罢御史大夫以下官至武帝又诏凡王侯吏职秩二千石者不得擅补其州郡佐吏自别驾长史以下皆刺史太守自辟歴代因而不革洎北齐武平中后主失政多有佞倖乃赐其卖官分占州郡下及乡官多降中㫖故有勅用州主簿郡功曹者自是之后州郡辟士之权浸移于朝廷以故外吏不得精覈由此起也后周以吏部中大夫一人掌选举吏部下大夫一人以贰之初覇府时蘓绰为六条诏书其四曰擢贤良绰深思本始惩魏齐之失罢门资之制其所察举颇加精慎及武帝平齐广收遗逸乃诏山东诸州举明经干理者上县六人中县五人下县四人至宣帝大成元年诏州举髙才博学者为秀才郡举经明行脩者为孝亷上州上郡嵗一人其刺史僚佐州吏则自署府官则命于朝廷隋文帝开皇七年制诸州嵗贡三人工商不得入仕开皇十八年又诏京官五品以上及总管刺史并以志行脩谨清平干济二科举人牛𢎞为吏部尚书髙构为侍郎选举先徳行次文才最为称职当时之制尚书举其大者侍郎铨其小者则六品以下官吏咸吏部所掌自是海内一命以上之官州郡无复辟署矣自后周以降选无清浊及卢恺摄吏部尚书与侍郎薛道衡陆彦师等甄别物类颇为清简而谮愬纷纭恺及道衡皆除名炀帝始建进士科又制百官不得计考増级其功徳行能有昭然者乃擢之大业三年始置吏部侍郎一人分掌尚书职事时武夫参选多授文职大业八年诏曰顷自班朝治人乃由勲叙㧞之行阵起自勇夫蠧政害人寔由于此自后诸授勲官者并不得授文官之职事通典卷十四通典卷十五钦定四库全书通典卷十五唐京兆杜佑君卿纂选举三歴代制下大唐贡士之法多循隋制上郡歳三人中郡二人下郡一人有才能者无常数其常贡之科有秀才有明经有进士有明法有书有算自京师郡县皆有学焉每歳仲冬郡县馆监课试其成者长吏㑹属僚设宾主陈俎豆备管絃牲用少牢行乡饮酒礼歌鹿鸣之诗徴耆艾叙少长而观焉既饯而与计偕其不在馆学而举者谓之乡贡旧令诸郡虽一二三人之限而实无常数到尚书省始由户部集閲而闗于考功课试可者为第律曰诸贡举非其人及应贡举而不贡举者一人徒一年二人加一等罪止徒三年初秀才科等最髙试方略䇿五条有上上上中上下中上凡四等贞观中有举而不第者坐其州长由是废絶自是士族所趣向唯明经进士二科而已其初止试策贞观八年诏加进士试读经史一部至调露二年考功员外郎刘思立始奏二科并加帖经其后又加老子孝经使兼通之永隆二年诏明经帖十得六进士试文两篇通文律者然后试策武太后载初元年二月策问贡人于洛城殿数日方了殿前试人自此始长寿三年制始令举人献歳元㑹列于方物前以备充庭长寿二年太后自制臣轨两篇令贡举习业停老子长安二年教人习武艺其后每歳如明经进士之法行乡饮酒礼送于兵部其课试之制画帛为五规置之于垜去之百有五歩列坐引射名曰长垜又穿土为埒其长与垜均缀皮为两鹿歴置其上驰马射之名曰马射又断木为人戴方版于顶上凡四偶人互列埒上驰马入埒运枪左右触必版落而人不踣名曰马枪皆以儇好不失者为上兼有歩射穿札翘闗负重身材言语之选通得五上者为第其余复有平射之科不拘色役髙第者授以官其次以类升又制为土木马于里闾间教人习骑神龙二年二月制贡举人停臣轨依旧习老子开元八年七月国子司业李元瓘上言三礼三传及毛诗尚书周易等并圣贤㣲㫖生徒教业必事资经逺则斯道不坠今明经所习务在出身咸以礼记文少人皆竞读周礼经邦之轨则仪礼荘敬之楷模公羊谷梁歴代崇习今两监及州县以独学无友四经殆絶事资训诱不可因循其学生请停各量配作业并贡人参试之日凡习周礼仪礼公羊谷梁并请帖十通五许其入第以此开劝即望四海均习九经该备从之二十一年𤣥宗新注老子成诏天下每歳贡士减尚书论语策而加老子焉二十四年制移贡举于礼部以侍郎掌之二十五年二月制明经每经帖十取通五以上免旧试一帖仍按问大义十条取通六以上免试经策十条令答时务策三道取粗有文理者与及第其进士停小经准明经帖大经十帖取通四以上然后准例试杂文及策考通与及第其明经中有明五经以上试无不通者进士中兼有精通一史能试策十条得六以上者奏听进止其应试进士等唱第讫具所试杂文及策送中书门下详覆𤣥宗方𢎞道化至二十九年始于京师置崇𤣥馆诸州置道学生徒有差谓之道举举送课试与明经同凡举司课试之法帖经者以所习经掩其两端中间惟开一行裁纸为帖凡帖三字随时増损可否不一或得四得五得六者为通天寳元年明经停老子加习尔雅十一载礼部侍郎杨浚始开为三行明经所试一大经及孝经论语尔雅帖各有差帖既通而口问之一经问十义得六者为通问通而后试策凡三条三试皆通者为第进士所试一大经及尔雅帖既通而后试文试赋各一篇文通而后试策凡五条三试皆通者为第明法试律令各十帖试策共十条全通为甲通八以上为乙自七以下为不第书者试説文字林凡十帖口试无常限皆通者为第算者试九章海岛孙子五曹张丘建夏侯阳周髀五经缀术缉古帖各有差兼试问大义皆通者为第凡衆科有能兼学则加超奨不在常限按令文科第秀才与明经同为四等进士与明法同为二等然秀才之科久废而明经虽有甲乙丙丁四科进士有甲乙二科自武徳以来明经唯有丁第进士唯乙科而已先试之期命举人谒于先师有司卜日宿张于国学宰辅以下皆㑹而观焉博集羣议讲论而退之礼部閲试之日皆严设兵卫荐棘围之捜索衣服讥诃出入以防假滥焉其进士大抵千人得第者百一二明经倍之得第者十一二其制诏举人不有常科皆标其目而捜扬之试之日或在殿廷天子亲临观之试已煳其名于中考之文策髙者特授以美官其次与出身开元以后四海晏清士无贤不肖耻不以文章达其应诏而举者多则二千人少犹不减千人所收百才有一寳应二年六月礼部侍郎杨绾奏诸州每歳贡人依乡举里选察秀才孝㢘勑㫖州县每歳察孝㢘取在乡闾有孝悌㢘耻之行荐焉委有司以礼待之试其所通之学五经之内精通一经兼能对策达于理体者并量行业授官其明经进士道举并停旋复故矣贞元二年六月勑自今以后其诸色举选人中有能习开元礼者举一人同一经例选人不限选数许集问大义一百条试策三道全通者超资与官义通七十条策通两道以上者不在放限其有散试官能通者亦依正员例处分五年五月勑自今以后诸色人中有习三礼者前资及出身人依科目选例吏部考试白身依贡举例礼部考试每经问大义三十条试策三道所试大义仍委主司于朝官学官中拣择精通经术三五人闻奏主司与同试问义策全通为上等特加超奨大义每经通二十五条以上策通两道以上为次第依资与官如先是员外试官者听依正员例其诸学生愿习三礼及开元礼者并听仍永为常式九年五月勑其习开元礼人问大义一百条试策三道全通者为上等大义通八十条以上策两道以上为次第余一切并准三礼例处分仍永为常式其选授之法亦同循前代凡诸王及职事正三品以上若文武散官二品以上及都督都䕶上州刺史之在京师者册授五品以上皆制授六品以下守五品以上及视五品以上皆勑授凡制勑授及册拜皆宰司进拟自六品以下㫖授其视品及流外官皆判补之凡㫖授官悉由于尚书文官属吏部武官属兵部谓之铨选唯员外郎御史及供奉之官则否凡吏部兵部文武选事各分为三铨尚书典其一侍郎分其二文选旧制尚书掌六品七品选侍郎掌八品九品选景云初宋璟为吏部尚书始通其品员而分典之遂以为常凡选始于孟冬终于季春其择人有四事一曰身二曰言三曰书四曰判四事皆可取则先徳行徳均以才才均以劳其六品以降计资量劳而拟其官五品以上不试列名上中书门下听制勅处分凡选始集而试观其书判已试而铨察其身言已铨而注询其便利而拟其官巳注而唱示之不厌者得反通其辞他日更其官而告之如初又不厌者亦如之三唱而不厌听各集厌者以类相从攒之为甲先简仆射乃上门下省给事中读之黄门侍郎省之侍中审之不审者皆得駮下既审然后上闻主者受㫖而奉行焉各给以符而印其上谓之告身其文曰尚书吏部告身之印自出身之人至于公卿皆给之武官则受于兵部兵部武选亦然课试之法如举人之制取其躯干雄伟应对详明有骁勇才艺及可为统帅者若文吏求为武选取身长六尺以上籍年四十以下强勇可以统人者武夫求为文选取书判精工有理人之才而无殿犯者凡官已受成皆殿廷谢恩其黔中岭南闽中郡县之官不由吏部以京官五品以上一人充使就补御史一人监之四歳一往谓之南选凡居官以年为考六品以下四考为满自髙宗麟徳以后承平既久人康俗阜求进者衆选人渐多总章二年裴行俭为司列少常伯始设长名姓歴牓引铨注之法又定州县官资髙下升降以为故事其后莫能革焉至𤣥宗开元中行俭子光庭为侍中以选人既无常限或有出身二十余年而不获禄者复作循资格定为限域凡官罢满以若干选而集各有差等卑官多选髙官少选贤愚一贯必合乎格者乃得铨授自下升上限年蹑级不得踰越久淹不收者皆荷之谓之圣书虽小有常规而抡才之方失矣其有异才髙行听擢不次然有其制而无其事有司但守文奉式循资例而已初吏部选才将亲其人覆其吏事始取州县案牍疑议试其断割而观其能否此所以为判也后日月寖久选人猥多案牍浅近不足为难乃採经籍古义假设甲乙令其判断既而来者益衆而通经正籍又不足以为问乃徴僻书曲学隠伏之义问之惟惧人之能知也佳者登于科第谓之入等其甚拙者谓之蓝缕各有升䧏选人有格限未至而能试文三篇谓之宏词试判三条谓之㧞萃亦曰超絶词美者得不拘限而授职初州县混同无等级之差凡所拜授或自大而迁小或始近而后逺无有定制其后选人既多叙用不给遂累増郡县等级之差其折冲府亦有差等按格令内外官万八千八十五员而合入官者自诸馆学生已降凡十二万余员其外文武贡士及应制挽郎辇脚军功使劳徴辟奏荐神童陪位诸以亲䕃并艺术百司杂直或恩赐出身受职不为常员者不可悉数大率约八九人争官一员初武徳中天下兵革方息万姓安业士不求禄官不充员吏曹乃移牒州府课人应集至则授官无所退遣四五年间求者渐多方稍有沙汰贞观中京师谷贵始分人于洛州选集参选者七千人而得官者六千人时太宗谓吏部尚书杜如晦曰今吏部取人独举其言辞刀笔而不详才行或授职数年然后罪彰虽刑戮继及而人已弊矣如之何对曰昔两汉取人必本于乡闾选之然后入官是以称汉为多士今毎歳选集动踰数千人厚貌饰辞何可知也选曹但校其阶品而已若抡才辨行未见其术上由是将依汉法令本州辟召㑹功臣议行封建事乃寝他日上又曰夫古今致理在于得贤今公不能知朕不徧识日月其逝而人逺矣吾将使人自举如之何魏徴曰知人则智自知则明知人诚难矣而自知岂易乎且自媒自衒士女之丑行是长浇竞也不可复寝是时吏部之法行始二十余年虽已为弊矣而未甚滂流故公卿辅弼或有未之觉者太宗初知其㣲而未及更因循至于永徽中官纪已紊迨麟徳之后不胜其弊及武太后临朝务悦人心不问贤愚选集者多收之职员不足乃令吏部大置试官以处之故当时有车载斗量之谣又以邓元挺许子儒为侍郎无所藻鑑委成令史依资平配其后诸门入仕者猥衆不可禁止有伪立符告者有接承他名者有逺人无亲而买保者有试判之日求人代作者如此假滥不可悉数武太后又以吏部选人多不实乃令试日自煳其名暗考以定等第煳名自此始也有司不能详求故实刬革其弊而乃繁设等级递立选防苟以抑之及神龙以来复置员外官二千余人兼超授阉官为员外官者又千余人时中宫用事恩泽横出除官有不由宰司特勅斜封便拜于是内外盈溢居无廨署时人谓之三无坐处言宰相御史及员外官也时以郑愔为吏部侍郎大纳货贿留人过多无阙注拟逆用三年阙员于是纲纪大紊及先天以后宋璟为尚书李乂卢从愿为侍郎方革前弊量阙留人虽资髙考深而非才实者并罢选当时选者十不收一由是吏曹之职复理矣自有唐以来居吏部者唯马载裴行俭崔𤣥暐韦嗣立最为称职开元十三年𤣥宗又以吏部选试不公乃置十铨试人明年复故至天寳八载六月勅㫖授官宜立攅符下诸郡府十一载杨国忠为吏部尚书以肺腑为相惧招物议取悦人心乃以选人非超絶当留及蓝缕当放之外其余常选从年深者率留故惷愚废滞者咸荷焉其明年三铨注官皆自専之于尚书都堂与左相相偶唱注二旬而毕不复经门下省审侍郎不得参其议其内常参官八品以上及外官五品以上正员并停使郎官御史丁忧废省者旧制中书门下便除授贞元四年正月制春秋举荐至五年六月勅在外者委诸道观察使及州府长史其在京城者委中书门下尚书省御史台常参清官并诸使三品以上官左右庶子少詹事少卿监司业少尹谕徳国子博士长安万年县令着作郎郎中中允中舍人祕书太常丞赞善洗马等每年一度荐闻至八年正月勅比来所举人数颇多自今以后中书门下两省及御史台五品以上尚书省四品以上诸司三品以上应合举人各令每人荐不得过两人余官不得过一人至九年十一月勅每年冬荐官吏部准式检勘成者宜令尚书左右丞本司侍郎引于都堂访以理术兼商量时务状考其理识通者及考第事迹定为三等并举主名录奏试日仍令御史一人监试考绩周制三载考绩三考黜陟其训曰三歳而小考其功也小考者正职而行事也九歳而大考有功也大考者黜无职而赏有功也汉元帝建昭中西羌反日蚀又久青无光召京房问对曰古帝王以功举贤则万化成瑞应着末代以毁誉取人故功业废而致灾异宜令百官各试其功灾异可息诏房作其事房奏考功课吏法帝令公卿与房㑹议皆以房言烦碎令上下相伺不可许上意向之时诸刺史奏事京师帝召见令房晓以课事诸刺史复以为不可行唯御史大夫郑𢎞光禄大夫周堪言善是时中书令石显専权友人五鹿充宗为尚书令与房同经议论相非时充宗嫉房出为魏郡太守唯许房至郡自行考课法魏明帝时以士人毁称是非混杂难辨遂令散骑常侍刘劭作都官考课之法七十二条考覈百官其畧欲使州郡考士必由四科皆有效然后察举或辟公府为亲人长吏转以功次补郡守者或就秩而加赐爵焉至于公卿及内职大臣率考之事下三府是时大议考课之制散骑黄门侍郎杜君务伯以为用不尽其人虽文具无益上䟽曰书称明试以功三考黜陟帝王之盛制然歴三代而考绩之法不着闗七圣而课试之要未立臣诚以为其法可粗依其详难备举故也语曰世有乱人而无乱法若使法可専任则唐虞可不须稷契之佐殷周无资伊吕之辅矣今奏考功者陈周汉之云为掇京房之本㫖可谓明考课之要至于崇揖让之风兴济济之理臣以为未尽善也古之三公坐而论道内职大臣纳言补阙无善不纪无过不举且天下至大万㡬至衆诚非一明所能徧照故君为元首臣为股肱明一体相资而成也后考课竟不行晋武帝泰始初务崇理本诏河南尹杜君元凯为黜陟之课其畧曰臣闻上古之政因循自然虚己委诚而信顺之道应神感心通而天下之理得其后淳朴渐散彰美显恶设官分职以颁爵禄𢎞宣六典以详考察然犹倚明哲之辅建忠贞之司使名不得越功而独美功不得后名而独隠皆畴咨博访敷纳以言及至末代不能纪逺而求于密微疑诸心而信耳目疑耳目而信简书简书愈繁官方愈伪法令滋彰巧饰弥多昔汉之刺史亦歳终奏事不制算课而清浊粗举魏氏考课即京房之遗意其文可谓至密然由于累细故歴代不能通也岂若申唐尧之旧典去密就简则简而易从也今科举优劣莫若委任达官各考所统在官一年以后每歳言优者一人为上第劣者一人为下第因计偕以名闻如此六载主者总集採案其六载处优举者超用之六载处劣举者奏免之其优多劣少者叙用之劣多优少者左迁之今考课之品所对不均诚有难易若以难取优以易而否主者固当准量轻重微加降杀不足复曲以法书也后魏孝文帝太和中诏曰三载考绩自古通经三考黜陟已彰能否今若待三考然后黜陟可黜者不足为迟可进者大成賖缓是以朕今三载一考考即黜陟欲令愚滞无妨于贤者才能不壅于下位各令当曹考其优劣为三等六品以下尚书重问五品以上朕将亲与公卿论其善恶上上者迁之下下者黜之中中者守其本任时否臧必举赏罚大行其薄赏者犹赐车马器服以申奨劝后帝临朝堂顾谓录尚书兼廷尉卿广陵王羽曰凡考绩上下二等可为三品中等但为一品所以然者上下是黜陟之科故旌丝髪之美恶中等守本事理大通帝又谓尚书等曰卿等在任年垂二周未尝进一贤退一不肖此二事罪之大者谓羽曰汝居枢端之任在职以来功勤之绩不闻于朝阿党之音频干朕听今黜汝录尚书廷尉但居特进太保自尚书令仆射以下凡黜退二十余人皆畧举遗阙诸如此黜官者令一年之后任官如初宣武帝时太尉侍中髙阳王雍上表曰窃惟三载考绩百王通典令任事上中者三年升一阶散官上第者四载登一级闲冗官本非虚置或以贤能而进或因累勤而举如其无能不应忝兹髙选以勤以能进之朝伍或征官外戍逺使絶域催督逋悬察检州镇皆是散官以充剧使乃于考陟排同闲伍检散官之人才非皆劣称事之辈未必悉贤而考闲以多课烦以少上乖天泽之均下生不等之苦复寻正始之格汎后任事上中者三年升一阶汎前任事上中者六年进一级三年一考自古通经今以汎前六年升一阶检无僭犯倍年成级以此推之明以汎代考也徐州刺史萧寳夤又论曰方今守令厥任非轻及考课悉以六载为程既而限满代还复经六年而叙是则歳周十二始得一阶于东西两省文武闲职公府散佐无事冗官或数月方应一直或弦朔止于暂朝及其考日更得四年为限是则一纪之内便登三级彼以实劳剧任而迁贵之路至难此以散位虚名而升陟之方甚易何内外之相悬令厚薄之如是孝明帝延昌二年又将大考百僚散骑常侍领三公郎中崔鸿以考令于体例不通乃建议曰窃惟王者为官求才使人以器黜陟幽明扬清激浊故绩効能官才必称位者朝升夕进年歳数迁岂拘一阶半级阂以同僚等位者哉二汉以降太和以前苟必官须此人人称其职或超腾转陟数歳而至公卿或长兼试守称允而迁进者披卷则人人而是举目则朝贵皆然故能时收多士之称国号丰贤之美窃见景明以来考格三年成一考转一阶贵贱内外万有余人自非犯罪不问贤愚莫不上中才与不肖比肩同转虽有善政如龚黄儒学如王郑才史如班马文章如张蔡得一分一寸必为常流所攀选曹亦抑为一槩不曽甄别琴瑟不调改而更张虽明㫖已行犹宜消息时不从大唐考课之法有徳义清慎公平恪勤各一善自近侍至于镇防并据职事目为之最凡二十七焉一最以上有四善为上上一最以上有三善或无最而有四善为上中一最以上有二善或无最而有三善为上下一最以上有一善或无最而有二善为中上一最以上或无最而有一善为中中职事麤理善最弗闻为中下爱憎任情处断乖理为下上背公向私职务废阙为下中居官谄诈及贪浊有状为下下若于善最之外别有可嘉尚及罪虽成殿而情状可矜或虽不成殿而情状可责者省校之日皆听考官临事量定诸州县官人抚育有方户口増益者各准见户为十分论每加一分刺史县令各进考一等其州户口不满五千县户不满五百者各准五千五百户法为分若抚养乖方户口减损者各准増户法亦每减一分降一等其劝课农田能使丰殖者亦准见地为十分论每加二分各进考一等其有不加劝课以致减损者每损一分降考一等若数处有功并应进考者并听累加贞观六年监察御史马周上疏曰今流内九品以上有九等考第自比年不过中上未有得上下以上考者臣所谓设九等正考当今之官必不施之于异代也纵使朝廷实无好人犹应于见在之内比校其犹善者以为上第岂容皇朝士人遂无堪上下之考朝廷独知贬一恶人可以惩恶不知褒一善人足以劝善臣谓宜每年选天下政术尤最者一二人为上上其次为上中其次为上下则中人以上可以自劝矣神龙中御史中丞卢怀慎上疏曰臣闻孔子曰为邦百年可以胜残去杀又曰苟有用我者期月已可三年有成故书云三载考绩校其功也子产贤者也其为政尚累年而化成况其常材乎窃见比来州县官佐下车布政有多者一二年少者三五月遽即迁除不论课考或歴时未改便倾耳而听企踵而覩争求冐进不顾㢘耻亦何暇宣风布化求瘼恤人哉户口流散百姓凋弊职为此也何则人知吏之不久则不从其吏吏知迁之不遥又不尽其能偷安苟且脂韦而已又古之为吏者长子孙仓氏庾氏即其后也臣请都督刺史上佐两畿县令等在任未经四考不许迁除察其课効尤异或钖以车裘或就加秩禄或降使临问并玺书慰勉若公卿有阙则擢以劝能政绩无闻抵犯贪暴者放归田里以明赏罚致理救弊莫过于此左监门录事参军刘秩论曰昔周公使伯禽理鲁三年而后报政周公曰何迟伯禽曰变其理易其俗难所以迟太公理于齐三月而后报政周公曰何疾曰因其俗简其礼易所以速故孔子论之曰齐一变至于鲁鲁一变至于道由是而言劳不甚者理不极功不积者泽不深故尧舜三年而考三考而黜陟所以能尽其智术也近古人情敦庬未淳乎尧舜礼正乐和未愈于虞夏官贤吏能未称于殷周或一年而考或四考黜陟或比年而廵狩或歳时便迁或旬月升擢令长今日既上明日部内有犯名义者即坐之不其速欤开元二十五年十二月命诸道採访使考课官人善绩三年一奏永为常式至二十七年二月赦文三载考绩黜陟幽明允叶大猷以劝天下比来诸道所通善状但优仕进之辈与为选调之资责实循名或乖古义自今以后诸道使更不须通善状每至三年朕自择使臣观察风俗有清白政理着闻者当别擢用之通典卷十五通典卷十六钦定四库全书通典卷十六唐京兆杜佑君卿纂选举四杂议论上齐景公问晏子任人对曰地不同宜任之以种责其俱生不可得也人不同能而任之以事不可责徧成责焉无已智者不能给求焉无餍天地不能赡也汉哀帝初立欲匡成帝之政多所变动时丞相王嘉上疏曰臣闻圣王之功在于得人孔子曰才难不其然与故继世立诸侯象贤也虽不能尽贤天子为择臣立命卿以辅之居是国也累代尊重然后士民之衆附焉是以教化行而治功立今之郡守重于古诸侯往者致选材贤材贤难得拔擢可用者或起于囚徒昔魏尚坐事系文帝感冯唐之言拜云中太守匈奴忌之武帝擢韩安国于徒中拜为梁内史骨肉以安张敞为京兆尹免亡命数十日宣帝徴拜为冀州刺史卒获其用前代非私此三人贪其才器有益于公家也孝文帝时吏居官者或长子孙以官为氏仓氏庾氏则仓庾吏之后也其二千石长吏亦安官乐职然后上下无苟且之意其后稍稍变易公卿以下转相促急又数以改更政事司𨽻部刺史察过悉劾𤼵扬隂私吏或居数月而退送故迎新交错道路中材苟容求全下材怀危内顾一切营私者多二千石益轻贱吏人慢易之或至上书章下衆庶知其易危小失意则有离叛之心前山阳亡徒苏令等纵横吏士临难莫肯仗节死义以守相威权素夺也孝成皇帝悔之下诏书二千石不为纵遣使者赐金慰厚其意诚谓国家有急取办于二千石二千石尊重难危乃能使下孝宣爱良人吏有章劾事留中㑹赦一解故事尚书希下章为烦扰百姓证验系理或死狱中章文必有敢告之字廼下惟陛下留神择贤记善忘过容忍臣子勿责以备二千石部刺史三辅县令有材任职者人情不能不有过差宜可濶畧令尽力者有所劝此方今急务国家之利也前苏令𤼵欲遣大夫使逐问状时见大夫无可使者召盩厔令尹逢拜为谏大夫遣之今诸大夫有才能者甚少宜先蓄养可成就者则士赴难不爱其死临事仓卒乃求非所以明朝廷也嘉因荐儒者公孙光满昌及能吏萧咸薛修等皆故二千石有名称天子纳而用之后汉光武时陈事者多言郡国贡举率非功次故守职益懈而吏事寖疎咎在州郡有诏下公卿朝臣议韦彪上议夫国以简贤为务贤以孝行为首孔子曰事亲孝故忠可移于君是以求忠臣必于孝子之门夫人才行少能相兼是以孟公绰优于赵魏老不可以为滕薛大夫忠孝之人持心近厚鍜炼之吏持心近薄三代之所以直道而行也士宜以才行为先不可纯以阀阅然要其归在于选二千石贤则举贡皆得其人矣帝深纳之张衡上疏曰古者以贤取士诸侯歳贡孝武之代郡举孝亷又有贤良文学之选于是名臣皆出文武并兴汉之得人数路而已夫书画辞赋才之小者匡国理政未有能焉陛下即位之初先访经术聼政余日观省篇章聊以游意当代博弈非以教化取士之本而诸生竞利作者鼎沸其髙者颇引古训风喻之言下则连偶俗语有类俳优或窃成文虚冐名氏臣每受诏于盛化门差次录第其未及者亦复随辈皆见拜擢既加之恩难复收改但守俸禄于义已加不可复使理人及任州郡昔孝宣㑹诸儒石渠章帝集学士于白虎通经释义其事优大文武之道所宜从之乃若小能小善虽有可观孔子以为致逺则泥君子故当致其大者逺者也魏文帝时诏曰选举莫取有名名如画地作饼不可啖也吏部尚书卢毓对曰名不足以致异人而可以得常士常士畏教慕善然后有名其后士人多务进趋亷逊道缺时刘寔乃着崇让论以矫之其辞曰古者圣王之化天下所以贵让者欲以出贤才息争竞也夫人情莫不皆欲己之贤故劝令让贤以自明贤岂假让不贤哉故让道兴贤能之人不求而自出矣至公之举自立矣百官具任为百官之副亦先具矣一官缺择衆官所让最多者而用之审之道也在朝之士相让于上草庐之人咸皆化之推能让贤之风从此生矣为一国所让则一国士也天下所共推则天下士也推让之风行则贤与不肖殊矣此道之行在上者无所用其心因成清议随之而已贤人相让于朝大才之人恒在大官小人不争于野天下无事矣以贤才化无事至道兴矣己仰其成复何与焉孔子曰能以礼让为国乎则不难也在朝之人不务相让久矣天下化之自魏代以来登进辟命之士及夫在职之吏临见授叙虽自辞不能终莫肯让有胜己者夫推让之风息争竞之心生孔子曰上兴让则下不争也议者佥言代少髙名之才朝廷不有大才之人可以为大官者山泽小人官吏亦复云朝廷之士虽大官名徳皆不及往时人也余以为此二言皆失之矣非时独乏贤也时不贵让一人有先衆之称毁必随之名不得成使之然也虽令稷契复存亦不复能全其名矣能否混杂优劣不分士无素定之价官职有阙任选之吏不知所用但按官次而举之同才之人先用者非势家之子则必为有势者之所念也非能独贤因其先用之资而复迁之无已不胜其任之病发矣所以见用不息者由让道废因资用之人有得失矣故自汉氏以来时开大举令衆官各举所知唯才所任不限阶次如此者甚数矣其所举必有当者不闻时有擢用不知何谁最贤故也所举必有不当者而罪不加不知何谁最不肖也所以不可得知由当时之人莫肯相推贤愚之名不别令其如此举者知在上者察不能审故敢慢举而进之或举所贤因及所念一顿而至人数猥多言所举贤加之髙状相似如一难得而分矣虽举者不能尽忠其罪亦无由上闻听察之路滥令其尔也才髙守道之士日驰走于有势之门日多矣虽国有典刑弗能禁矣夫让不兴之弊非徒贤人在下位不得时进也国之良臣荷重任者亦将以渐受罪退矣何以知其然也孔子以为颜氏之子不贰过耳明非圣人皆有过宠贵之地欲之者多矣恶贤能塞其路过而毁之者亦多矣夫谤毁之生非徒空説必因人之㣲过而甚之者也毁谤之言数闻在上者虽欲弗纳不能不仗所闻因事之来而㣲察之察之无已其验至矣得其验安得不理其罪若知而纵之主威日衰令之不行自此始矣知而皆理之受罪退者稍多大臣有不自固之心夫贤才不进贵臣日疎此有国者之深忧也窃以为改此俗甚易耳何以知之夫一时在官之人虽杂有凡猥之才其中贤明者亦多矣岂可谓皆不知让贤为贵邪直以其时皆不让习以成俗故遂不为耳人臣初除皆通表上闻名之谢章所由来尚矣原谢章之本意欲进贤能以谢国恩也昔舜以禹为司空禹拜稽首让于稷契及咎繇使益为虞官让于熊罴使伯夷典三礼让于䕫龙唐虞之时衆官初除莫不皆让也谢章之义葢取于此书记之者欲以永代作则季代所用不能让贤虚谢见用之恩而已相承不变习俗之失也夫叙用之官得通章表者其让贤推能乃通其章其不能有所让徒费简纸者皆絶不通人臣初除各思推贤能而让之矣让文付主者掌之三司有缺择三司所让最多者而用之此为一公缺三公已先选之矣且主选之吏不必任公而选三公不如令三公自共选一公为详也四征缺择四征所让最多者而用之此为一征缺四征已先选之矣必详于停缺而令主者选四征也尚书缺择尚书所让最多者而用之此为令诸尚书共选一尚书详于临缺令主者选入尚书也郡守缺择衆郡守所让最多者而用之详于任主者此为令百郡守共选一郡守也夫以衆官百郡之让与主者共相比不可同歳而论也贤愚皆让百姓耳目尽为国耳目夫人情争则欲毁己所不如让则竞推于胜己故代争则毁誉交错优劣不分难得而让也夫贵让则贤知明出能否之美歴歴相次不能乱也当此时也能退身修己者多矣虽贤智欲守贫贱不可得也驰骛进取而欲人见让犹却行而求前也夫如此愚智咸知进身求通非修之于己则无由进矣游外者于此相随而归矣浮声虚论不禁而自止矣人无所用其心任衆人让而天下自化让可以致此岂可不务之哉晋始平王文学李重乂以为等级繁多又外官轻而内官重使风俗大弊宜釐改重外选简阶级使官久议曰古之圣王建官垂制所以体国经野自帝王以下代有増损舜命九官周分六职汉採古制仍秦旧倚丞相任九卿虽置五曹尚书令仆射之职始于掌封奏以宣外内事任尚轻而郡守牧人之官重故汉宣称所与为理唯良二千石其有殊政者或赐爵进秩谅得为理大体所以逺比三代也及于东京尚书虽渐优重然令仆出为郡守便入为三公虞延第五伦桓虞鲍昱是也近自魏朝名守杜畿满宠田国让胡质等居郡或十余年或二十年或加秩假节而不去郡此亦古人苟善其事虽没代不徙官之义也汉魏以来内官之贵于今最崇而百官等级遂多迁补转徙如流能否无以着黜陟不得彰此为理之大弊也夫阶级繁多而冀官久官不久而冀治功成不可得也虞书云三考黜陟幽明周官三年大计羣吏之治而行其诛赏汉法官人或不拘真秩魏初用轻资以先试守臣以为今宜大并羣官等级使同班者不得复稍迁又简法外议罪之制明试守左迁之例则官人之理尽士必量能而受爵矣居职者日久则政绩可考人心自定务求诸己也帝虽善之竟不能行齐左仆射王俭请解领选谓褚彦回曰选曹之始近自汉末今若反古使州郡贡计三府辟士与衆共之犹贤一人之意古者选衆今则不然竒才絶智所以见遗于草泽也彦回曰诚如卿言行之已久卒难为改也梁尚书左仆射沈约论曰汉末丧乱魏武时始创军中仓卒权立九品葢以人才优劣非谓代族髙卑因此相沿遂为成法自魏至晋莫之能改州都郡正以才品人而举代人才升降葢寡徒以慿籍代资用相凌驾都正俗士斟酌时宜品目少多随事俯仰刘毅所云下品无髙门上品无贱族也歳月迁讹斯化渐笃凡厥衣冠莫非二品自此以还遂成卑庶周汉之道以智役愚䑓𨽻参差用成等级魏晋以来以贵役贱士庶之科较然有辨夫人君南靣九重悬絶陪奉朝夕义隔乡士阶闼之任宜有司存武帝天监中约又上疏曰顷自汉代本无士庶之别自非仕宦不至京师罢公卿牧守并还乡里小人瞻仰以成风俗且黉校棊布𫝊经授受皆学优而仕始自乡邑本于小吏干佐方至文学功曹积以歳月乃得察举人才秀异始为公府所辟迁为牧守入作台司汉之得人于斯为盛今之士人并聚京邑其有守土不迁非直愚贱且当今士人繁多畧以万计常患官少才多无地以处秀才自别是一种任官非若汉代取人之例也假使秀才对五问可称孝亷答一策能过此乃雕虫小道非闗理功得失以此求才徒虚语耳鸿胪卿裴子野又论曰书云贵贵为其近于君也天下无生而贵者是故道义可尊无择负贩苟非其人何取代族周衰礼坏政出臣下卿士大夫自相继及非夫嗣嫡犹等家臣且徒歩匹夫见礼侯伯轼闾拥篲无絶于时其后四方豪势之家门客千数卑身折节比食同袍虽相倾倚亦成风俗迄于二汉尊儒重道朝廷州里学行是先虽名公子孙还齐布衣之士士庶虽分而无华素之隔自晋以来其流稍改草泽髙士犹厠清涂降及季年専称阀阅自是三公之子傲九棘之家黄散之孙蔑令长之室转令互争铢两所论必门户所议莫贤能苟且之俗成傲慢之祸作非所以敦𢎞退让厉徳兴化之道也宋明帝聪博好文史才思朗㨗少读书奏号七行俱下每国有祯祥及行幸䜩集辄陈诗展义且以命朝臣其戎士武夫则託请不暇困于课限或买以应诏焉于是天下向风人自藻餙雕虫之艺盛于时矣又论曰古者四始六义总而为诗既行四方之风且彰君子之志劝善惩恶王化本焉而后之作者思存枝叶繁华藴藻用以自通若夫悱恻芳芬楚骚为之祖靡漫容与相如扣其音由是随声逐响之俦弃指归而无执赋歌诗颂百揆五车蔡邕等之俳优扬雄悔为童子圣人不作雅郑谁分其五言为诗家则苏李自出曹刘伟其风力潘陆固其枝柯爰及江左称彼颜谢箴绣鞶帨无取庙堂宋初迄于元嘉多为经史大明之代实好斯文髙才逸韵颇谢前哲波流同尚滋有笃焉自是闾阎少年贵游总角罔不摈落六艺吟咏情性学者以博依为急务谓章句为専鲁淫文破典斐尔为曹无被于管絃非止乎礼义深心主卉木逺致极风云其兴浮其志弱巧而不要隠而不深讨其宗途亦有宋之遗风也若季子聆音则非兴国鲤也趋室必有不敦荀卿有言乱代之徴文章匿綵而斯岂近之乎后魏孝文时髙祐上疏云今之选举不採识理之优劣専简年劳之多少斯非尽才之谓宜停此薄艺弃彼巧劳唯才是取官方斯穆又勲旧之族虽年勤可录而才非抚人则可加之以爵赏不宜委之以方任所谓王者可私人以财不可私人以官帝善之韩麒麟子显宗上言前代取士必先正名故有贤良方正之称今州郡贡察徒有秀孝之名而无秀孝之实而朝廷但检其有门地遂不复弹坐如此则可别贡门地以叙士人何假置秀孝之名也夫门地者是其祖父之遗烈亦何益于皇家苟有竒才虽屠钓奴虏之贱亦用之苟非其人虽三后之𦙍自坠于皂𨽻矣或云无竒才不若取士于文然此亦失矣岂可以代无周召便废宰相而不置哉但当校其寸长铢重者即先叙之则贤才无遗矣孝明帝时清河王怿以官人失序上表曰孝文帝制出身之人本以门品髙下有恒若准资䕃自公卿令仆之子甲乙丙丁之族上则散骑祕着下逮御史长兼皆条例昭然文无亏没自此或身非三事之子解褐公府正佐地非甲乙之类而得上宰行僚自兹以降亦多乖舛且参军事専非出身之职今必释褐而居祕着本为起家之官今或迁转以至斯皆仰失先准有违明令非所谓式遵遗范奉顺成规此虽官人之失相循已久然推其弥漫抑亦有由何者信一人之明当九流之广必令该鑑氏族辨照人伦才识有限固难审悉所以州置中正之官清定门胄品藻髙卑四海画一専尸衡石任实不轻故自置中正以来暨于太和之日莫不髙拟其人妙尽兹选皆须名位重于乡国才徳允于具瞻然后可以品裁州郡综覈人物今之所置多非其人乞明为勅制使官人选才备依先㫖无令能否乖方违才易务并革选中正一依前轨庶清源有归流序允穆灵太后诏依表施行而终不能用薛淑为吏部郎中先是崔亮奏立停年之格不简人才専问劳旧淑乃上书曰若使选曹唯取年劳不简贤否便即义均行鴈次若贯鱼勘簿唿名一吏足矣数人而用何谓铨衡今请郡县之职吏部先尽择才务取亷平淳直素行有闻并学通古今晓逹理体者以应其选不拘入职逺近年勲多少其积劳之中有才堪牧人者先在用之限其余不堪者既壮借其力岂容老而弃之将佐丞尉去人积逺小小当否未为多矣宜依次补序以酬其劳书奏不报徐因引见复陈言曰汉朝常令三公大臣举贤良方正有道直言极谏之士以为长吏监抚黎元自晋末以来此风遂替今四方初定务在养贤请依汉氏更立四科令三公宰贵各荐时贤以补郡县明立条格防其阿党之端诏下公卿议之亦寝矣后周乐逊上疏论选举曰选曹掌录勲贤补拟官爵必宜与衆共知有明扬之授使人得尽心如覩白日其才有陞降其功有厚薄禄秩所加无容不审即如州郡选置犹集乡闾况天下选曹不取人物若方州列郡自可内除此外付选曹铨叙者既非机事何足可密人生处代以荣禄为重修身履行以慕声名然逢时既难失时为易其选置之日宜令衆心明白然后呈奏使功勤见知品物称悦隋文帝开皇中治书侍御史李锷以选才失中上书曰自魏之三祖更尚文词忽君人之大道好雕虫之小艺下之从上有同影响竞骋浮华遂成风俗江左齐梁其弊弥甚贵贱贤愚唯务吟咏遂复遗理存异寻虚逐㣲竞一韵之竒争一字之巧连篇累牍不出月露之形积案盈箱唯是风云之状代俗以此相髙朝廷据兹擢士禄利之路既开爱尚之情愈笃于是闾里童昏贵游总角未窥六甲先制五言至如羲皇舜禹之典伊傅周孔之业不复闗心何尝入耳以傲诞为清虚以缘情为勲绩指儒素为古拙用辞赋为君子故文笔日烦其政日乱良由弃大圣之轨范搆无用以为用也捐本逐末流徧华壤递相师祖浇漓愈扇及大隋受命圣道聿兴屛黜轻浮遏止华伪自非怀经抱质志道依仁不得引领缙绅参厠缨冕是以开皇四年并诏天下公私文翰并宜实录其年九月泗州刺史司马幼之上表华艳付所司理罪由是公卿大臣咸知正路莫不鑚仰坟索弃絶华绮择先王之令典行大道于兹代如闻在外州县仍踵弊风选吏举人未遵典则至于宗党称孝乡曲归仁学必典谟交不苟合则摈落私门不加收齿其学不稽古逐俗随时作轻薄之篇章结朋党而称誉则选充吏职举送天朝葢由县令刺史未行风教犹挟私情不存公道臣既忝宪司职当纠察若闻风即劾恐挂网者多请勒诸司普加捜访有如此者具状送䑓通典卷十六通典卷十七钦定四库全书通典卷十七唐京兆杜佑君卿纂选举五杂论议中大唐贞观八年三月诏进士读一部经史二十三年九月考功员外郎王师旦知贡举时冀州进士张昌龄王公瑾并有俊才声振京邑而师旦考其文策黜之举朝不知所以及奏等第太宗怪无昌龄等名因召师旦问之对曰此辈诚有词华然其体轻薄文章浮艶必不成令器臣若擢之恐后生相倣傚有变陛下风雅帝以为名言后并如其言其年马周上书曰自古郡守县令皆妙选贤徳欲有擢升必先试以临人或从二千石入为丞相今朝廷独重内官县令刺史顿轻其选刺史多是武夫勲人或京官不能职方始外出而折冲果毅之内身材强壮者先入为中郎将其次始补州任边逺之处用人更轻其才堪宰涖以徳行见擢者十不能一所以百姓未安殆由于此髙宗显庆初黄门侍郎刘祥道以选举渐弊陈奏其一曰吏部比来取人伤多且滥每年入流数过千四百人是伤多不简杂色人即注官是伤滥经学时务等比杂色三分不居其一经明行修之士犹罕有正人多取胥徒之流岂可皆求徳行即知天下共釐百姓之务者善人少而恶人多为国以来四十余载尚未刑措岂不由此且官人非材者本因用人之源滥滥源之所起复由入流人失于简择今行署等劳满唯曹司试判不简善恶雷同注官但服膺先王之道者奏第始付选趋走几案之间者不简便加禄秩稽古之业虽信难成斗筲之材伤于易进其杂色应入流人请令曹司试判讫简为四等奏闻第一等付吏部第二等付兵部第三等付主爵第四等付司勲并准例处分其行署等私犯下第公坐下下虽经赦降情状可责者亦量配三司不经赦降者放还本贯冀入流不滥官皆得人非材不取不至冗杂且令胥徒之辈知有铨选若复素非㢘谨必将渐自饬励其二曰古之选者为官择人不闻择人多而官员少今之选者亦择人但择之无准约官员有数入流无限以有数供无限人随歳积岂得不賸谨准约所须人量支年别入流数今内外文武官一品以下九品以上一万三千四百六十五员略举大数当一万四千人人之赋命自有修促弱冠而从政悬车而致仕五十年食禄者罕见其人壮室而仕耳顺而退亦取其中数不过支三十年此则一万四千人三十年而略尽若年别入流者五百人经三十年便得一万五千人定须者一万三千四百六十五人足充所须之数况三十年之外在官者犹多此便足有賸人不虑其少今每年入流者遂至一千四百余人应须五百数外常賸一倍以上又比来放还者见停亦千余人更复年别新加实非捜扬之法其三曰杂色人请与明经进士通充入流之数以三分论每二分取明经进士一分取杂色人其四曰儒为教化之本学者之宗儒教不兴风俗将替今庠序徧于四海儒生溢于三学劝诱之方理实为备而奨进之道事或未周但永徽以来于今八载在官者以善政粗闻论事者以一言可採莫不光被谕㫖超升不次而儒生未闻恩及臣故以为奨进之道未周其五曰国家富有四海于今已四十年百姓官寮未有秀才之举未知今人之不如昔将荐贤之道未至岂使方称多士遂阙斯人请六品以下爰及山谷特䧏纶言更审捜访仍量为条例稍加优奨不然赫赫之辰斯举遂絶一代盛事实为朝廷惜之其六曰唐虞三载考绩三考黜陟幽明两汉用人亦久居其职所以因官命氏有仓庾之姓魏晋以来事无可纪今之在任四考即迁官人知将秩满岂无去就百姓见官人迁代必怀苟且以去就之人临苟且百姓责其移风易俗必无得理请四考依选法就任所加阶至八考满然后听选还淳反朴虽未敢期送故迎新实减其劳扰其七曰尚书省二十四司及门下中书主事等比来选补皆取旧任流外有刀笔之人欲参用经学时务之流皆以俦类为耻前后相承遂成故事但禁省崇峻王言秘密尚书政本人物攸归而多用胥徒之人恐未尽铨衡之理请降进止稍清其选奉勅付所司集羣官详议议者多难于改作事竟不行三年七月上谓宰臣曰四海之广唯在得贤卿等用人多作形迹让避亲知不得尽意甚为不取昔祁奚举子古人以为美谈即使卿等儿姪有才亦须依例进奉干封八年八月上列侍臣责以不进贤良宰相李安期进曰臣闻圣帝明王莫不劳于求贤逸于任使且十室之邑必有忠信况天下之广岂无英彦但比来公卿有所荐引即遭嚣谤以为朋党沉屈者未伸而在位者已损所以人思苟免竞为缄黙若陛下虚己招纳务于捜访不忌亲雠唯能是用䜛毁不入谁不竭诚此皆事由陛下非臣等所能致也上深然之上元元年刘峣上疏曰国家以礼部为考秀之门考文章于甲乙故天下响应驱驰于才艺不务于徳行夫徳行者可以化人成俗才艺者可以约法立名致有朝登科甲而夕䧟刑辟制法守度使之然也陛下焉得不改而张之至如日诵万言何闗理体文成七歩未足化人昔子张学干禄仲尼曰言寡尤行寡悔禄在其中矣又曰行有余力则以学文今舍其本而循其末况古之作文必谐风雅今之末学不近典谟劳心于草木之间极笔于烟云之际以此成俗斯大谬也昔之採诗以观风俗咏卷耳则忠臣喜诵蓼莪而孝子悲温良敦厚诗教也岂主于淫文哉夫人之爱名如水之就下上有所好下必甚焉陛下若以徳行为先才艺为末必敦徳励行以伫甲科丰舒俊才没而不齿陈寔长者抜而用之则多士雷奔四方风动风动于下圣理于上岂有不变者欤武太后临朝垂拱中纳言魏𤣥同以为吏部选举未尽得人之术上疏曰昔之列国今之郡县士无常君人有定主自求臣佐各选英贤大臣乃命于王朝耳秦并天下罢侯置守汉氏因之有沿有革诸侯得自置吏四百石以下其傅相大官则汉为置之州郡掾史督邮从事悉任之于牧守爰自魏晋始归吏部递相因循以迄于今以刀笔求才以簿书察行法令之弊久矣盖君子重因循而惮改作有不得已者亦当运独见之明定卓然之议如今选司所行者非上皇之令典乃近代之权道所宜迁革实为至要何以言之夫尺丈之量所及不永钟庾之器所积不多非其所及曷能度之非其所受何以容之况天下之大士人之衆而可委之数人之手乎假使平如权衡明如水鑑力有所极照有所穷铨综既多紊失斯广况比居此任时有非人而狥于势利者哉使赃货交易同乎市井加以厚貌深衷险如丘陵使百行九流折之于一靣具僚庶品専断于一司不亦难乎且前古以来乱多治少武徳贞观与今亦异皇运之初庶事草剏岂唯日不暇给亦乃人物稀少天祚大圣享国永年比屋可封异人间出咸以为有道耻贱得时无怠诸色入流年以千计羣司列位无复新加官有常员人无定限选集之始雾积云屯擢叙于终十不收一淄渑混淆玉石不分用舍去留得失相半既即事为弊致后来滋甚夫夏殷以前制度多阙周监二代焕乎可睹岂当诸侯之臣不皆命于天子王朝庶官亦不可専于一职故穆王以伯冏为太仆正命之曰慎简乃僚无以巧言令色便僻侧媚其唯吉士此则令其自择下吏之文也太仆正中大夫耳尚以僚属委之则三公九卿亦然矣周礼太宰内史并掌爵禄废置司徒司马别掌兴贤诏事当是分任于羣司而统之以数职各自求其小者而王命其大者也昔区区宋朝尚为裴子野所叹而况于当今乎又从政涖官不可以无学学古入官议事以制传曰我闻学以从政不闻以政入学今贵戚子弟例早求官或龆齓之年已腰银艾或童丱之歳已袭朱紫𢎞文崇贤之生千牛辇脚之徒课试既浅技能亦薄而门阀有素资望自髙夫象贤继及古之道也所谓胄子必裁诸学修六礼以节其性明七教以兴其徳少则受业长而出仕并由徳进必以才升然后可以利用宾王移家事国少仕则废学经试则无才于其一流良足惜也又勲官三卫流外之徒不待州县之举直取之于书判恐非先徳行而后言才之义也臣窃见制书每令三品荐士下至九品亦令举人此圣朝侧席旁求之意也但以褒贬不甚明得失无大隔故人上不忧黜责下不尽捜扬苟以应命莫慎所举且惟贤知贤圣人笃论伊尹既举不仁咸逺复患阶秩虽同人才异等身且滥进鉴岂知人今欲务得实才兼宜择其举主流清以源洁影端由表正不详举主之行能而责举人之庸滥不可得也武太后不纳天授三年右补阙薛谦光以其时虽有学校之设禁防之制而风俗流弊皆背本而趋末矫饰行能以请託奔驰为务上疏曰自七国以来虽杂以纵横而汉兴求士犹徴百行是以礼让之士砥才毓徳既闾里推髙然后为府寺所辟而魏氏取人好其放达晋宋之后祗重门资奨为人求官之风乖授职惟贤之义梁陈之间时好词赋故其俗以诗酒为重未尝以修身为务降及隋室余风尚存开皇中李谔奏于文帝曰昔魏之三祖更好文词忽君人大道好雕虫小艺连编累牍盈箱积案独有月露风云之状而已代俗以之相髙朝廷以兹擢人故文笔日烦其政日乱帝纳其言乃下制禁文笔之为浮词者其年泗州刺史司马幼之以表词不质书罪于是风俗改励政化大行及炀帝又变前法置进士等科故后生复相倣效皆以浮虚为贵有唐纂歴渐革前弊陛下君临树本崇化而今之举人有乖事实乡议决小人之笔行修无长者之论策第喧竞于州府祈恩不胜于拜伏或明制适下试令捜扬则驱驰府寺请谒权贵陈诗奏记希咳唾之泽摩顶至足冀提携之恩故俗号举人为覔举夫覔者自求之称非人知我之谓也察辞度材则人品可见矣故选曹授职諠嚣于礼闱州郡贡士诤讼于陛闼谤议纷纭寖成风俗今夫举人询于乡闾归于里正而已虽迹亏名教罪加刑典或冒籍窃资邀勲盗级假其贿赂即为无犯乡闾设如才应经邦唯令试策武能制敌只验弯弧文擅清竒则登甲科藻思小减则为不第以此收人恐乖事实何者乐广假笔于安仁灵运词髙于穆之平津文劣于长卿子建藻丽于荀彧若以射策为官则潘谢曹马必居孙乐之右协赞机猷则安仁灵运亦无裨附之益由此言之固不可一槩而取也其武艺亦然故谋将不长于弓马良相宁资于射策伏愿陛下降明制颁峻刑文则试以理官武则令其守御使侥名滥吹之伍无所藏其庸谬臣谨按呉起临战左右进劒呉子曰夫临难决疑乃将事也一劒之任非将事也又按诸葛亮临戎不亲戎服顿蜀兵于渭南司马宣王持劒劲卒不敢当此岂弓矢之用乎又按杨得意诵长卿之文武帝曰恨不得与此人同时及相如至终于文园令不以公卿之位处之者盖非其任故也又按汉法所举之主终身保任扬雄之坐田仪责其冒荐成子之居魏相酬于得贤赏罚之令行则请谒之心絶逊让之义着则贪竞之路塞矣仍请寛立年限容其採访简汰堪用者试守令以观能否参检行事以覈是非称职者受荐贤之赏滥举者抵欺罔之罪自然举得才行而君子之道长矣圣歴三年二月武太后令宰相各举尚书郎一人狄仁杰独荐男光嗣由是拜地官尚书郎莅事有声太后谓仁杰曰祁奚内举果得人也长安二年武太后下求贤令狄仁杰曰荆州长史张柬之其人虽老真宰相才也乃召为洛州司马他日又求贤仁杰曰臣前言张柬之太后曰已迁之矣对曰臣荐之请为相也今为洛州司马非用之又迁秋官侍郎四年夏官尚书灵武大总管姚元之将之镇太后令举堪为宰相者元之对曰秋官侍郎张柬之沈厚有余能断大事且其人年老惟陛下急用之遂为相开元三年左拾遗张九龄上书夫元元之衆莫不悬命于县令宅生于刺史此其尤亲于人者也是以亲人之任宜得贤才用人之道宜重其选而今刺史县令除京辅近处之州刺史犹择其人县令或备员而已其余江淮陇蜀三河诸处除大府之外稍非其才但于京官之中为闲散者或是缘身有累在职无声用于牧守之间以为斥逐之地因势附㑹遂忝髙班比其势衰亦为刺史至于武夫流外积资而得官成于经久不计其才诸若此流尽为刺史其余县令以下固不胜言葢甿庶所系国家之本务本之职反为好进者所轻承弊之邑每为非才者所扰而欲天下和洽固不可得也古者刺史入为三公郎官出宰百里莫不互有所重劝其所行臣窃怪近俗偏轻此任今朝廷卿士入而不出于其私情甚自得计何则京华之地衣冠所聚子弟之间身名所出从容附㑹不劳而成一出外藩有异于是人情进取岂忘之于私但法制之不敢违耳原其本意固私是欲今大利于京职而不在外郡如此则智能之士欲利之心日夜营营安肯复出为刺史县令而国家之利方頼智能之人此軰既自固而不行在外者又技痒而求入如此则智能之軰常无亲人之日今又未革之以法无乃甚不可乎故臣以为欲理之本莫若重刺史县令此官诚重智能者可行正宜悬以科条定其资歴凡不歴都督刺史虽有髙第不得入为侍郎列卿不歴县令虽有善政亦不得入为台郎给舍虽逺处都督刺史至于县令递次差降以为出入亦不十年频任京职又不得十年尽任外官如此设科以救其失则内外通理万姓获安如积习为常遂其私计天下不可为理也又古之选用贤良取其称职或遥闻而辟召或一见而任之是以士修素行不图侥倖今天下未必理于上古而事务日倍于前诚以不正其本而设巧于末也所谓末者吏部条章动盈千万刀笔之吏辨析毫釐节制抢攘溺于文墨胥徒之猾又缘隙而起臣以为始造簿书以备人之遗忘耳今反求精于案牍不急于人才亦何异遗劒中流而刻舟以记去之弥逺可为伤心凡称吏部之能者则曰从县尉与主簿从主簿与县丞斯选曹执文而善知官次者也唯据其合与不合而多不论贤与不肖大畧如此岂不谬哉陛下若不以吏部尚书侍郎为贤必不授之以职事尚书侍郎既以贤而受委岂复不能知人之贤人之难知虽自古所慎而拔十得五其道可行今则执以格条贵于谨守幸其心能自觉者每选所㧞亦有三五人若又専固者则亦一人不拔据资配职自以为能为官择人初无此意故使时人有平配之议官曹无得才之实故臣以为选部之弊在不变法变法甚易在陛下涣然行之假如今之铨衡欲自为意亦限行之以久动必见疑遂用因循益为浮薄今若刺史县令精覈其人即每年当管之内应有合选之色且先委曲考其才行堪入品流然后送台台又推据所用之多少为州县之殿最一则州县慎于所举必取入官之才二则吏部因其有成无多庸人干冒纵有不任选者谬起怨端且犹分谤于外台不至諠譁于南省今则每歳选者动以万计京师米物为之空虚岂多士若斯葢冒滥至此而欲仍旧致理难于改制祗益法令烦碎贤愚混杂就中以一诗一判定其是非适使贤人君子从此遗逸斯亦明代之阙政有识之所叹息也又天下虽广朝廷虽衆而士之名贤诚可知也若使毁称相乱听受不明事将已矣无复可説如知其贤能各有品第每一官缺而不以次用之则是知而不为焉用彼相借如诸司清要之职当用第一之人及其要官阙时或以下等叨进以故时议无髙无下唯论得与不得自然清议不立名节不修善士则守志而俟时中人则躁求而易操其故何哉朝廷若以令名进人士子亦以修身获利而利之所出衆则趋焉已而名利不出于清修所趋多归于人事其小者苟求取得一变而至阿私其大者许以分义再变而成朋党斯并教化渐渍使之必然故于用人之际不可不第其髙下若髙下有次不可谬干夫士必刻意修饰思齐日衆刑政自清此皆兴衰之大端安可不察也十七年三月国子监祭酒杨汤上言伏闻承前之例每年应举常有千数及第两监不过一二千人臣恐三千之徒虚费官廪两监博士滥縻天禄窃见入仕诸色出身每歳向二千余人方于明经进士多十余倍自然服勤道业之士不及胥吏以其効官岂识先王之礼义陛下设学校务以劝进之有司为限约务以黜退之臣之㣲诚实所未晓今监司课试十已退其八九考功及第十又不收一二长以此为限恐儒风渐坠小道骎兴若以出身人多应须诸色都减岂在独抑明经进士也上然之左监门卫录事参军刘秩论曰王者官人必视国之要杜诸户一其门安平则尊经术之士有难则贵介胄之臣夏殷周选士必于庠序非其道者莫得仕进是以诱人也无二其应之者亦一及周之末诸侯异政取人多方故商鞅患之説秦孝公曰利出一孔者王利出二孔者强利出三孔者弱于是下令非战非农不得爵位秦卒以是能并吞六国汉室干戈以定祸乱贵尚淳质髙后举孝悌力田文景守而不变故下有常业而朝称多士及孝武察孝㢘置五经博士弟子虽门开二三而未失道徳也逮至晚歳务立功名鋭意四夷故权谲之谋设荆楚之士进军旅相继官用不足是以聚歛计料之政生设险兴利之臣起畨系严熊罴等经营作渠以通漕运东郭偃孔仅建盐铁诸利策富者冒爵射官免刑除罪公用弥多而为官者狥私上下并求百姓不堪刓弊故巧法惨急之臣进而见知废格之法作杜周减宣之属以峻文决理贵而王温舒之徒以鹰击敢杀彰而法先王之术习俎豆之容者无所任用由是精通秀颖之士不游于学游于学者率章句之儒也是以昭帝之时霍光问人疾苦不本之于太常诸生徴天下贤良文学以访之是常道不足以取人也至于东汉光武好学不能施之于政乃躬自讲经肃宗以后时或祖述尊重儒术不达其意而酌其文三公尚书虽用经术之士而不行经术之道是以元成以降迄于东汉慷慨通方之士寡㢘隅立节之徒衆无何汉氏失驭曹魏僭窃中正取士权归着姓虽可以镇伏甿庶非尚贤之术葢尊尊之道于时圣人不出贤哲无位诗道大作怨旷之端也洎乎晋宋齐梁递相祖习其风弥盛舍学问尚文章小仁义大放诞谈荘周老𥅆之説诵楚词文选之言六经九流时曾閲目百家三史罕闻于耳撮羣抄以为学总衆诗以为资谓善赋者廊庙之人雕虫者台鼎之器下以此自负上以此选材上下相䝉持此为业虽名重于当时而不达于从政故曰取人之道可以敦化周书曰以言取人人谒其言以行取人人谒其行取人之道不可不慎也原夫诗赋之意所以达下情所以讽君上上下情通而天下乱者未之有也近之作者先文后理词冶不雅既不闗于讽刺又不足以见情葢失其本又何为乎隋氏罢中正举选不本乡曲故里闾无豪族井邑无衣冠人不土着萃处京畿士不饰行人弱而愚夫古者以勲赏功以才涖职以才涖职是以职与人宜近则以职赏功是以官与人乖古者计人而贡士计吏而用人故士无不官官无乏吏近则官倍于古士十于官求官者又十于士故士无官官乏禄吏扰人古者王畿千里千里之外封建诸侯诸侯之吏自卿以降各自举任当乎汉室除保傅将相余尽専之州县佐史则皆牧守选辟夫公卿者主相之所任也甸外之官吏者又诸侯牧守之事也然则主司之所选者独甸内之吏公卿府之属耳岂不寡哉所选既寡则焉得不精近则有封建而无国邑五服之内政决王朝一命免拜必归吏部按名授职犹不能遣何暇採访贤良捜覈行能耶时皆共嗤其失而不知失之所以故备详之又曰夫官有大小材有短长长者任之以大官短者任之以小职职与人相宜而功与事并理是以孟公绰为赵魏老则优不可以为滕薛大夫近之任官其选之也略其使之也备一人之身职无不莅若委游夏以政事责冉季以文学也何其谬欤故人失其长官失其理是以三代之制家有代业国有代官孔子曰医不三世不服其药史墨曰古之为官代守其业朝夕思之一朝失业死则及焉是知业不代习则其事不精此周之所以得人也昔羲氏和氏掌天地刘氏代扰龙籍氏代司史庾氏库氏代司出纳制氏代司铸钟即其事也后代以代卿执柄益私门卑公室齐夺于田氏鲁弱于三家革代卿之失而不复代业之制医工筮数其道浸㣲葢为此也故老子曰圣人常善救人故无弃人常善救物故无弃物不善用人者譬若使骥捕鼠令鹰守肉骥之捕鼠终不可获而千里之功废矣鹰之守肉死有余罪而攫撮之効没矣夫裁径尺之帛刻方寸之木不任左右必求良工者裁帛刻木非左右之所能故也径尺之帛方寸之木薄物也非良工不能裁之况帝王之佐经国之任可不审择其人乎故构大厦者先择木然后拣材理国家者先择佐然后守人大匠构屋必以大材为栋梁小材为榱桷苟有所中尺寸之木无弃此善理木者也洋州刺史赵匡举选议曰昔三代建侯与今事异理道损益请自汉言之汉朝用人自诏举之外其府寺郡国属吏皆令自署故天下之士修身于家而辟书交至以此士务名节风俗用修魏氏立九品之制中正司之于是族大者第髙而寒门之秀屈矣国朝举选用隋氏之制歳月既久其法益讹夫才智因习就固然之理进士者时共贵之主司褒贬实在诗赋务求巧丽以此为贤不唯无益于用实亦妨其正习不唯挠其淳和实又长其佻薄自非识度超然时或孤秀其余溺于所习悉昧本源欲以启导性灵奨成后进斯亦难矣故士林鲜体国之论其弊一也又人之心智葢有涯分而九流七略书籍无穷主司徴问不立程限故修习之时但务钞畧比及就试偶中是期业无所成固由于此故当代寡人师之学其弊二也䟽以释经盖筌蹄耳明经读书勤苦已甚既口问义又诵䟽文徒竭其精华习不急之业而当代礼法无不面墙及临人决事取办胥吏之口而已所谓所习非所用所用非所习者也故当官少称职之吏其弊三也举人大率二十人中方收一人故没齿而不登科者甚衆其事难其路隘也如此而杂色之流广通其路也此一彼十此百彼千揆其秩序无所差降故受官多底下之人修业抱后时之叹待不才者何厚处有能者何薄崇末抑本启昬窒明故士子舍学业而趋末伎其弊四也收人既少则争第急切交驰公卿以求汲引毁訾同类用以争先故业因儒雅行成险薄非受性如此势使然也浸以成俗亏损国风其弊五也大抵举选人以秋初就路春末方归休息未定聚粮未办即又及秋事业不得修习益令艺能浅薄其弊六也覊旅往来縻费实甚非唯妨阙正业盖亦隳其旧产未及数举索然已空其弊七也贫窭之士在逺方欲力赴京师而所冀无际以此揆度遂至没身使兹人有抱屈之恨国家有遗才之阙其弊八也官司运江淮之储计五费其四乃达京邑刍薪之贵又十倍四方而举选之人每年攒㑹计其人畜盖将数万无成而归十乃七八徒令闗中烦耗其弊九也为官择人唯才是待今选司并格之以年数合格者判虽下劣一切皆收如未合格而应科目者才有小瑕莫不见弃故无能之士禄以例臻才俊之流坐成白首此非古人求贤审官之义亦已明矣其弊十也选人不约本州所试悉令聚于京师人既浩穰文簿繁杂因此渝滥其事百端故俗间相𫝊云入试非正身十有三四赴官非正身十有二三此又弊之尤者今若未能顿除举选以从古制且稍变易以息弊源则官多佳吏风俗可变其条例如后举人条例一立身入仕莫先于礼尚书明王道论语诠百行孝经徳之本学者所宜先习其明经通此谓之两经举论语孝经为之翼助诸试帖一切请停唯令䇿试义及口问其䇿试自改问时务以来经业之人鲜能属缀以此少能通者所司知其若此亦不于此取人故时人云明经问䇿礼试而已所谓变实为虚无益于政今请令其精习试䇿问经义及时务各五节并以通四以上为第但令直书事义解释分明不用空写疏文及务华饰其十节总于一道之内问之余科准此其口问诸书每卷问一节取其心中了悟解释分明往来问答无所滞碍不用要令诵疏亦以十分通八以上为第诸科亦准此外更通周易毛诗名四经举加左氏春秋为五经举不习左氏者任以公羊谷梁代之其但习礼记及论语孝经名一经举既立差等随等授官则能否区分人知劝勉一明法举亦请不帖但䇿问义并口问准经业科一学春秋者能断大事其有兼习三传参其异同商确比拟得其长者谓之春秋举䇿问经义并口问并准前一进士习业亦请令习礼记尚书论语孝经并一史其杂文请试两首共五百字以上六百字以下试笺表论议铭颂箴檄等有资于用者不试诗赋其理通其词雅为上理通词平为次余为否其所试䇿于所习经史内徴问经问圣人㫖趣史问成败得失并时务共十节贵观理识不用徴求隠僻诘以名数为无益之能言词不至鄙陋即为第一有通礼记尚书论语孝经之外更通道徳诸经通元经孟子荀卿子吕氏春秋管子墨子韩子谓茂才举达观之士既知经学兼有诸子之学取其所长舍其偏滞则于理道无不该矣试䇿徴问诸书义理并时务共二十节仍与之言论观其通塞一其有学兼经史达于政体䇿畧深致其词典雅者谓之秀才举经通四经或三礼或三家春秋兼通三史以上即当其目其试䇿经问圣人㫖趣史问成败得失并时务共二十节仍与之谈论以究其能一学倍秀才而词䇿同之谈论贯通究识成败谓之宏才举以前三科其䇿当词髙理备不可同于进士其所徴问每十节通八以上为第一其史书史记为一史汉书为一史后汉书并刘昭所注志为一史三国志为一史晋书为一史李延寿南史为一史北史为一史习南史者兼通宋齐志习北史者通后魏隋书志自宋以后史书烦碎冗长请但问政理成败所因及其人物损益闗于当代者其余一切不问国朝自髙祖以下及睿宗实录并贞观政要共为一史一天文律歴自有所司専习且非学者卒能寻究并请不问唯五经所论盖举其大体不可不知一每年天下举人来秋入贡者今年九月州府依前科目先起试其文章通者注等第讫试官本司官录事参军及长史连押其后其口问者题䇿后云口问通若干即相连印缝并依冩解为先后不得参差封题讫十月中旬送观察使观察使差人都送省司随逺近比类须合程限省司重考定讫其入第者二月内符下诸道诸州追之限九月内尽到到即重试之其文䇿皆勘㑹书迹调理与州试同即收之伪者送法司推问其国子监举人亦准前例一诸色身名都不渉学昧于㢘耻何以居官其简试之时虽云试经及判其事苟且与不试同请皆令习孝经论语其孝经口问五道论语口问十道须问答精熟知其义理并须通八以上如先习诸经书者任随所习试之不须更试孝经论语其判问以时事取其理通必在责其重保以絶替代其合外州申解者依举选例处分一一经及第人选日请授中县尉之类判入第三等及䕃髙授上县尉之类两经出身授上县尉之类判入第三等及䕃髙授𦂳县尉之类用䕃止于此其以上当以才进四经出身授𦂳县尉之类判入第三等授望县尉之类五经授望县尉之类判入第三等授畿县尉之类明法出身与两经同资进士及三礼举春秋举与四经同资其茂才秀才请授畿尉之类其宏才诸送词䇿上中书门下请授谏官史官等礼经举人若更通诸家礼论及汉已来礼仪沿革者请便授太常博士茂才等三科为学既优并准五经举人便授官其杂色出身人量书判授中县尉之类判入第三等及䕃髙者加一等凡䕃除解褐官外不在用限一其今举人所习既从简易士子趋学必当数倍往时每年诸色举人主司简择常以五百人为大限此外任收杂色选人条例一其前资官及新出身并请不限选数任集庶有才无滞官得其人一不习经史无以立身不习法理无以効职举人出身以后当宜习法其判问请皆问以时事疑狱令约律文断决其有既依律文又约经义文理𢎞雅超然出羣为第一等其断以法理参以经史无所亏失粲然可观为第二等判断依法有文彩为三等颇约法式直书可否言虽不文其理无失者为第四等此外不收但如曹判及书题如此则可不得拘以声势文律翻失其真故合于理者数句亦收乖于理者词多亦舍其倩人暗判人间谓之判罗此最无耻请牓以惩之一其授试官及员外等若悉不许选恐抱才者负屈若并令集则侥倖者颇多当酌事宜取其折衷请令所在审加勘责但无渝滥并准出身人例试判送省授官其九品八品官请同黄衣选人例授官七品六品依前资解褐官例五品四品依前资第二正官例其官好恶约之工拙也一旧法四品五品官不复试判者以其歴任既久经试固多且官班已崇人所知识不复为伪滥耳自有兵难仕进多门侥倖超擢不同往日并请试判待三五年举选路清然后仍依旧法其曾登科及有清白状并曾任台省官并诸司长官判史者已经选择并不试依常例处分一每年天下来冬选人今秋九月依举人召集审勘絶其姦滥试时长吏亲自监临皆分相逺絶其口授及替代其第四等以上封送省皆依举人例处置吏部计天下阙员讫即重考天下所送判审定等第讫从上等据本色人数收人具名下本道观察使追之限十月内到并重试之讫取州试判类其书踪及文体有伪滥准法处分其合留者依科目资绪随穏便注拟一其两都选人不比外州请令省司自试隔年先试一同外州东都选人判亦将就上都考定等第兼类㑹人数明年依例追集重试之还以去秋所试騐其书踪及词理则隔年计㑹替代事亦难为一兵兴以来士人多去乡土既因避难所在寄居必欲网罗才能隔年先试令归本贯为弊更深其诸色举选人并请准所在寄荘住处投状请试举人既不虑伪滥其选人但勘㑹符告并责重保知非伪滥即准例处分一宏词拔萃以甄逸才进士明经以长学业并请依常年例其平选判入第二等亦任超资授官一诸以廕绪优劳准勅授官者如判劣恶者请授员外官待稍习法理试判合留即依资授正员官一诸合授正员官人年未满三十者请授无职事京官及外州府参军不得授职事官后论有司或诘于议者曰吏曹所铨者四谓身言书判今外州送判则身言阙矣如何对曰夫身言者岂非洪范貌言乎貌谓举措可观言谓词説合理此皆才干之士方能及此今所试之判不求浮华但令直书是非以观理识于此既蔽则无貌言断可知矣书者非理人之具但字体不至乖越即为知书判者断决百事真为吏所切故观其判则才可知矣彼身言及书岂可同为铨序哉有司复诘曰王者之盛莫逾尧舜书称敷纳以言为求才之通轨今以言为后亦有説乎对曰敷纳以言者谓引用贤良升于达位方将询以庶政非言无以知之其唐虞百官咨俞无㡬其下小吏官长自求各行敷纳事至简易今吏曹所习輙数千人三铨藻鑑心目难溥詶喧竞之不暇又何敷纳之有乎其茂才以上学业既优可以言政教接以谈论近于敷纳矣有司复曰士有言行不差而阙于文学或颇有文学而言行未脩但以诸科取之无乃未备对曰吏曹所铨必求言行得之既审然后授官则外州遥试未为通矣今铨衡之下姦滥所萃纷争剧于狱讼伪滥深于市井法固至此无如之何岂若外州先试兼察其行苟居宅所在则隣伍知之官司耳目易为採聼古人乡举里选方斯近矣且今之新法以学举者一经毕收以判选者直书可否可谓易矣修言行者心当敦固不能为此余何足观若有志性过人足存激劝及躬为恶行不当举用者则典章已备但举而行之耳故无云焉有司复曰其人効官公清且有能政以其短于词判不见褒陞无乃阙于事实乎对曰苟能如此最为公器使司善状国有常规病在不行耳但今诸道观察使每年终必有褒贬不得僣滥则善不蔽矣问曰试帖经者求其精熟今废之有何理乎对曰夫人之为学帖易于诵诵易于讲今口问之令有讲释若不精熟如何应对此举其难者何用帖为且务于帖则于义不専非演智之术固已明矣夫帖者童稚之事今方授之以职而待以童稚于理非宜有司复曰旧法口问并取通六今令通八无乃非就易之义乎答曰所习者少当务其精止于通六失在卤莽是以然耳复曰举人试䇿例皆五经今并为一有何理对曰夫事尚实则有功狥虚则益寡试䇿五通多书问目数立头尾狥虚多矣岂如一䇿之内并问之乎通典卷十七通典卷十八钦定四库全书通典卷十八唐京兆杜佑君卿纂选举六杂议论下礼部员外郎沈既济论曰计近代以来爵禄失之者久矣其失非他在四太而已何者入仕之门太多代胄之家太优禄利之资太厚督责之令太薄请徴古制以明之管子曰夫利出一孔者其国无敌出二孔者其兵不诎出三孔者不可以举兵出四孔者其国必亡先王知其然故塞人之养隘其利途使人无游事而一其业也而近代以来禄利所出数十百孔故人多岐心疏泻漏失而不可辖也夫入仕者多则农工益少农工少则物不足物不足则国贫是以言入仕之门太多礼曰天子之元子士也天下无生而贵者则虽储贰之尊与士伍同故汉王良以大司徒位免归兰陵后光武廵幸始复其子孙邑中徭役丞相之子不得蠲户课而近代以来九品之家皆不征其髙䕃子弟重承恩奨皆端居役物坐食百姓其何以堪之是以言代胄之家太优先王制士所以理物也置禄所以代耕也农工商有经营作役之劳而士有勤人致理之忧虽风猷道义士伍为贵其苦乐利害与农工商等不甚相逺也后代之士乃撞钟鼓树台榭以极其欢而农工鞭臀背役筋力以奉其养得仕者如昇仙不仕者如沈泉欢娯忧苦若天地之相逺也夫上之奉养也厚则下之徴敛也重养厚则上觊其欲敛重则下无其聊故非类之人或没死以趣上构姦以入官非唯求利亦以避害也是以言禄利之资太厚语曰陈力就列不能者止昔李膺周举为刺史守令畏惮覩风投印绶者四十余城夫岂不怀禄而安荣哉顾汉法之不可偷也自隋变选法则虽甚愚之人蠕蠕然第能乘一劳结一课获入选叙则循资授职族行之官随列拜揖藏俸积禄四周而罢因縁侵渔抑复有焉其罢之日必妻孥华楚仆马肥腯而偃仰乎士林之间及限又选终而复始非为巨害至死不黜故里语谓人之为官若死然未有不了而倒还者为官如此易享禄如此厚上法如此寛下敛如此重则人孰不违其害以就其利者乎是以言督责之令太薄既济以为当轻其禄利重其督责使不才之人虽虚座设位置印绶于旁揖让而进授之不敢受寛其征徭安其田里使农商百工各乐其业虽以官诱之而莫肯易如此则规求之志不禁而息多士之门不扄而闭若上不急其令下不寛其徭而欲以法术遮列禁人奸冒此犹坯土以壅横流也势必不止夫古今选用之法九流常叙有三科而已曰徳也才也劳也而今选曹皆不及焉何以言之且吏部之本存乎甲令虽曰度徳居官量才授职计劳升秩其文具矣然考校之法皆在判书簿歴言词俯仰之间侍郎非通神不可得而知之则安行徐言非徳也丽藻芳翰非才也累资积考非劳也苟执此不失犹乖得人况衆流茫茫耳目有不足者乎盖非鉴之不明非择之不精法使然也先朝数人以下言之详矣是以文皇帝病其失而将革焉夫物盈则亏法久终弊虽文武之道亦与时张弛五帝三王之所以不相沿也是以王者观变以制法察时而立政按前代选用皆州府察举及年代久逺讹失滋深至于齐隋不胜其弊凡所置署多由请託故当时议者以为与其率私不若自举与其外滥不若内收是以罢州府之权而归于吏部此矫时惩弊之权法非经国不刋之常典今吏部之法蹙矣复宜扫而更之无容循黙坐守刓弊伏以为当今选举人未土着不必本于乡闾鉴不独明不可専于吏部谨详度古制折量今宜谓五品以上及羣司长官俾宰臣进叙吏部得参议焉其六品以下或僚佐之属许州府辟用则铨择之任悉委于四方结奏之成咸归于二部必先择牧守然后授其权髙者先署而后闻卑者听版而不命其牧守将帅或选用非公则吏部兵部得察而举之圣主明目达聪逖听遐视罪其私冒不慎举者小加谴黜大正刑典责成授任谁敢不勉夫如是则接名伪命之徒菲才薄行之人贪叨贿货懦弱姦宄下诏之日随声而废通计大数十除八九则人少而员寛事详而官审贤者不奨而自进不肖者不抑而自退除隋权道复古美制则衆才咸得而天下幸甚或曰当开元天寳中不易吏部之法而天下砥平何必外辟方臻于理既济以为不然夫选举者经邦之一端虽制之有美恶而行之由于法令是以州郡察举在两汉则理在魏齐则乱吏部选集在神龙则紊在开元天寳则理当其时久承升平御以法术庆赏不轶威刑必齐由是而理匪用吏部而臻此也向以此时用辟召之法则其理不益久乎夫议事以制不以权当徴其本末计其遐迩岂时得时失之可言耶或曰帝王之都必浩穰辐辏士物繁合然后称其大若权散郡国逺人不至则京邑索矣如之何又甚不然自古至隋数百千年选举之任皆分郡国当汉文景武帝之时京师庶富百㕓九市人不得顾车不得旋侈溢之盛亦云极矣岂待选举之士为其助哉又夫人有定土土无賸人浮冗者多则地着者少自隋罢外选招天下之人聚于京师春还秋往鸟聚云合穷闗中地力之产奉四方游食之资是以筋力尽于漕运薪粒方于桂玉是由斯人索我京邑而谓谁索乎且权分州郡所在辟举则四方之人无有遐心端居尊业而禄自及禄苟未及业常不废若仕进外絶要攒乎京惜时怀禄孰肯安堵必货鬻田产竭家赢粮糜费道路交驰往复是驱地着而安为浮冗者也夫京师之冗孰与四方之实一都之繁孰与万国之殷况王者当繁其天下岂㕓闬之中校其衆寡哉或曰仕门久开入者已衆若革其法则旧名常调不足以致身使中才之人进无所容退无所习其将安归乎既济以为人系贤愚业随崇替管库之贤既可以入仕则士之不肖宁愧乎出流从古以然非一代也故𫝊云三后之姓于今为庶今士流既广不可强废但键其旧门不使新入峻其宦途不使滥登十数年间新者不来而旧者耗矣待其人少然后省官夫人之才分各有余裕自为情欲所汨而未尝尽焉引之则长萦之则短在勉而已故凡士族皆禀父兄之训根聪明之性盖以依倚官绪无湮沦垫溺之虞故循常不修名义罕立此教使然也若惟善是举不才决弃前见爵禄后临涂泥人怀愤激孰不腾进则中品之人悉为长材虽曰慎选舍之何适选举杂议凡七条一或曰按国家甲令凡举贡人本求才徳不选文词故律曰诸贡举人非其人者徒注云谓徳行乖僻者也居州郡则㢘使升闻在朝廷则以时黜陟用兹惩劝足为致理有司因循不修厥职浸以讹谬使其陵頽今但修旧令举旧政则人服矣焉用改作答曰州郡以徳行贡士礼闱以文词拣才试官以帖问求学铨曹以书判择吏俱存甲令何令宜修且惟徳无形惟才不器抟之弗得聆之弗闻非在所知焉能辨用今礼部吏部一以文词贯之则人斯逺矣使臣㢘举但得其善恶之尤者耳每道累歳罕获一人至如循常谆谆蚩騃愚鄙者或身甚㢘谨政为人蔽者或善为姦滥祕不彰闻者一州数十人曷尝闻焉若铨不委外任不责成不疏其源以道其流而以文字选士循资授职虽口诵律令手操斧钺以临其人无益也非改之不可二或曰昔后汉贡士诸生试经学文吏试牋奏则举人试文乃前王典故而子独非于今何也答曰汉代所贡乃王官耳凡汉郡国每歳贡士皆拜为郎分居三署储才待诏无有常职故初至必试其艺业而观其能否至于郡国僚吏皆府主所署版檄召用至而授职何尝賔贡亦不试练其遐州陋邑一掾一尉或津官戍吏皆登铨上省受试而去者自隋而然非旧典也三或曰若使外州辟召必是牧守亲故或权势嘱託或旁邻交质多非实才奈其滥何答曰诚有之也然其滥孰与吏部多请较其优劣且州郡牧守古称共理政能有美恶之迹法令有殿最之科分忧责成谁敢滥举设如年多人怠法久弊生天网恢疎容其姦谬举亲举旧有嘱有情十分其人五极其滥犹有一半尚全公道如吏部者十无一焉请试言之凡在铨衡唯徴书判至于补授祗校官资善书判者何必吏能美资歴者宁妨贪戾假使官资尽惬刀笔皆精此为吏曺至公之选而补授之际官材匪详或性善缉人则职当主辨或才堪理剧则官授散员或时有相当亦幸中耳非吏曺素得而知也有文无頼者计日可升有用无文者终身不进况其书判多是假手或他人替入或旁坐代为或临事解衣或宿期定估才优者一兼四五自制者十不二三况造伪作姦冒名接脚又在其外令史受赂虽积谬而谁尤选人无资虽正名而犹剥又闻昔时公卿子弟亲戚随位髙低各有分数或得一人二人三人四人不在放限者礼部明经等亦然谓之省例斯非滥欤若等为滥此则百倍而多者也四或曰吏部有滥止由一门州郡有滥其门多矣若等为滥岂若杜衆门而归一门乎答曰州郡有滥虽多门易改也吏部有滥虽一门不可改也何者凡今选法皆择才于吏部述职于州郡若才职不称紊乱无任责于刺史则曰官命出于吏曺不敢废也责于侍郎则曰量书判资考而授之不保其往也责于令史则曰按由歴出入而行之不知其他也黎庶受弊谁任其咎若牧守自用则罪将焉逃必州郡之滥独换一刺史则革矣如吏部之滥虽更其侍郎无益也盖九流浩浩不可得知法使之然非正司之过故云门虽多而易改门虽一而不可改者以此五或曰今人多情故长恐许其选吏必纲纪紊失不如今已之有伦也答曰不假古义请徴目前以明之今诸道节度都团练观察租庸等使自判官副将以下皆使自铨择纵其间或有情故大举其例十犹七全则辟吏之法见行于今但未及于州县耳利害之理较然可观何纪之失何纲之紊向令诸使僚佐书授于选曺则安获镇方隅之重理财赋之殷也六或曰顷年常见州县有摄官皆是牧守所自署置正多苟且不议久长才始到官已营生计迎新送故劳弊极矣今令州郡召辟则其弊亦尔奈何答曰国家职员皆禀朝命摄官承乏苟济一时不日不月事必停省人虽流而责不及绩虽着而官不成便身而行不苟何待若职无移夺命自州郡所摄之官便为已任上酬知已下利班荣争竭智力人谁不尽今常调之人逺授一职已数千里赴集又数千里之官挈携妻孥复往劳苦必一周而在路料间歳而停官成名非知已之思后任可计考而得此之不苟而谁为苟七或曰今四方诸侯或有未朝觐者若天下士人既无常调久不得禄人皆嗟怨必相率去我入于他境则如之何答曰善哉问乎辟举法行则捜罗毕尽自中人以上皆有位矣此禄之不及者皆下劣无任之人复何足惜当今天下凋弊之本实为士人太多何者凡士人之家皆不耕而食不织而衣使下奉其上不足故也大率一家有养百口者有养十口者多少通计一家不减二十人万家约有二十万口今有才者既为我用愚劣者尽归他人有万家归之内则二十万人随之食其黍粟衣其缣帛享其禄廪役其人庶我收其贤彼得其愚我减浮食之口二十万彼加浮食之人二十万则我弊益减而彼人益困自古兴邦制敌之术莫出于是唯惧去我之不速也夫何患焉请改革选举事条内外文武官五品以上右请宰相总其进叙吏部兵部参议可否吏部尚书侍郎右请掌议文官五品以上除拜六品以下攒奏兼察举选用之不公者凡有所察郎中刺举员外郎判成侍郎尚书署之而后行余所掌准旧若官长选用滥失有闻而吏部不举请委御史台弹之御史台不举即左右弹之兵部尚书侍郎右请掌议武官五品以上除拜六品以下攒奏兼察举选用之不公者凡有所察举及台省纠弹如吏部之法余所掌准旧礼部每年贡举人右并请停废有别项经艺之士请于国子监六学中铨择兵部举选右请停废京官六品以下右请各委本司长官自选用初补称摄然后申吏部兵部吏部兵部奏成乃下勅牒并符告于本司是为正官考从奏成日计凡摄官俸禄各给半府州佐官右自长史以下至县丞尉请各委州府长官自选用不限土客其申报正摄之制与京官六品以下同其边逺羁縻等州请兼委本道观察使共铨择补授上州省事市令中州参军博士下州判司中下县丞以下及闗津镇戍官等右请本任刺史补授讫申吏部兵部吏部兵部给牒然后成官并不用闻奏其员数不得踰旧制虽吏部未报并全给俸禄若承省牒在任与正同去任后不得称其官职若州司以劳効未着而不申者请不限年月并听之州县右请准旧令州为三等县为五等其余𦂳望雄辅之名请废六品以下官资歴右并请以五周为满其迁转资歴请约修旧制若才行理绩有尤异者请听超迁每长官代换其旧僚属若有负犯及不称职者请任便替若无负犯皆待考满未满者不得替诸道使管内之人及州县官属有政理尤异识略宏通行业精修艺能超絶及怀才未达隠徳丘园或堪充内官不称州县者将校偏裨有兵谋武艺或堪充宿卫或可为统帅者右请不限多少各令长官具述才行谋略举送朝廷皆申上吏部兵部各设官署以处之审量才能铨第髙下每官职有缺及别项任使则随才擢用称举者举主加阶进爵得贤俊者迁其官禁约杂条一诸使及诸司州府长官举用僚属请明书事迹徳行才能请授某官某职皆先申吏部兵部吏部兵部誊其词而奏以元状人入按每使每司每州各为一簿一所举官吏在任日有行迹乖谬不如举状及犯罪至徒以上者请兼坐举主一人夺禄一年二人夺赐三人夺阶及爵四人解见任职事官五人贬官六人除名有犯赃罪至流以上者倍论之若举用后续知过谬具状申述及自按劾者请勿论一所举官有因姦纳赂而举者有亲故非才而举者有容受嘱託而举者有所知不善而故举者有犯一科请皆以罔上论不在官赎限嘱託举者两俱为首规求者为从评曰夫人生有欲无君乃乱君不独理故建庶官昔在唐虞皆访于衆则舜举八元八凯四岳之举䕫龙稷契此盖用人之大略也降及三代择于乡庠然后授任其制渐备秦汉之道虽不师古闾塾所推犹本乎行而郡国佐吏并自奨擢备尝试効乃登王朝内官有僚属者亦得徴求俊彦暨于东汉初置选职推择之制尚习前规左雄议以限年其时不敢谬举所以二汉号为多士魏晋设九品置中正盖论阀閲罕考行能选曺之任益为崇重州郡之刺史太守内官之卿尹大夫咸吏部所署而辟召及乡里之举旧式不替永嘉之后天下幅裂三百余祀方遂混同中间各承正号凡有九姓大抵不变魏晋之法皆乱多理少谅无足可称夫文质相矫有如循环教化所由兴丧是系自魏三主俱好属文晋宋齐梁风流弥扇体非典雅词尚绮丽浇讹之弊极于有隋且三代以来宪章可举唯称汉室继汉之盛莫若我唐惜乎当创业之初承文弊之极可谓遇其时矣羣公不议救弊以质而乃因习尚文风教未淳虑由于此𬗟徴往昔论选举者无代无之或云官繁人困要省吏员或云等级太多患在速进或云守宰之职所择殊轻或云以言取人不如求行是皆能知其失而莫能究所失之由何者按秦法唯农与战始得入官汉有孝悌力田贤良方正之科乃时令徴辟而常歳郡国率二十万口贡止一人约计当时推荐天下才过百数则考精择审必获器能自兹厥后转益烦广我开元天寳之中一歳贡举凡有数千而门资武功艺术胥吏衆名杂目百戸千途入为仕者又不可胜记比于汉代且増数十百倍安得不重设吏职多置等级递立选限以抑之乎常情进趋共慕荣达升髙自下由迩陟遐固宜骤歴方至何暇淹留着绩秦氏列郡四十两汉列郡百余太守入作公卿郎官出宰县邑便宜从事阙略其文无所可否责以成効寄委斯重酬奨亦崇今之部符三百五十郡县差降复为八九邑之俊乂不得有之事之利病不得専之八使十连举动咨禀地卑礼薄势下任轻诚曰徒劳难阶超擢容易而授理固然也始后魏崔亮为吏部尚书无问贤愚以停解日月为断时沉滞者皆称其能魏之失才实从亮始洎隋文帝素非学术盗有天下不欲权分罢州郡之辟废乡里之举内外一命悉归吏曺才厠班列皆由执政执政参吏部之职吏部总州郡之权罔徴体国推诚代天理物之本意是故铨錝失叙受任多滥岂有万里封域九流丛凑抡才授职仰成吏曺以俄顷之周旋定才行之优劣求无其失不亦谬欤尔后有司尊贤之道先于文华辨论之方择其书判靡然趋尚其流猥杂所以閲经号为倒拔徴词同乎射覆置循资之格立选数之制压例示其定限平配絶其踰涯或煳名考覈或十铨分掌苟济其末不澄其源则吏部専总是作程之弊者文词取士是审才之末者书判又文词之末也凡为国之本资乎人甿人之利害系乎官政欲求其理在久其任欲久其任在少等级欲少等级在精选择欲精选择在减名目俾士寡而农工商衆始可以省吏员始可以安黎庶矣诚宜斟酌理乱详览古今推仗至公矫正前失或许辟召或令荐延举有否臧论其诛赏课绩以考之升黜以励之抵斯刓弊其效甚速实为大政可不务乎通典卷十八通典卷十九钦定四库全书通典卷十九唐京兆杜佑君卿纂职官伏羲氏以龙纪故为龙师名官共工氏以水纪故为水师水名神农氏以火纪故为火师火名黄帝则云师云名少皥挚之立也凤鸟适至故鸟纪为鸟师而鸟名凤鸟氏歴正也𤣥鸟氏司分也伯赵氏司至也青鸟氏司启也丹鸟氏司闭也祝鸠氏司徒也鴡鸠氏司马也鸤鸠氏司空也爽鸠氏司寇也鹘鸠氏司事也五鸠鸠民者也五雉为五工正利器用正度量夷民者也九扈为九农正自颛顼以来不能纪逺乃纪于近为民师而命以民事又有五行之官是谓五官社稷五祀是尊是奉春官木正曰勾芒夏官火正曰祝融秋官金正曰蓐收冬官水正曰𤣥㝠中官土正曰后土唐尧之代命羲和钦若昊天歴象日月星辰敬授人时分命羲仲宅嵎夷曰𤾉谷寅宾出日平秩东作申命羲叔宅南交平秩南讹敬致分命和仲宅西曰昧谷寅饯纳日平秩西成申命和叔宅朔方曰幽都平在朔易允釐百工庶绩咸熙内有百揆四岳外有州牧侯伯虞舜有天下以伯禹作司空使宅百揆弃作后稷播百谷契作司徒敷五教臯繇作士正五刑垂作共工利器用伯益作虞育草木鸟兽伯夷秩宗典三礼䕫典乐教胄子和神人龙作纳言出纳帝命盖亦为六官以主天地四时也夏后氏之制亦置六卿其官名次犹承虞制殷制天子建天官先六太曰太宰太宗太史太祝太士太卜典司六典天子之五官曰司徒司马司空司士司冦典司五衆天子之六府曰司土司木司水司草司器司货典司六职天子之六工曰土工金工石工木工兽工草工典制六材五官致贡曰享五官之长曰伯千里之内为王畿千里之外设方伯五国以为属属有长十国以为连连有帅三十国以为卒卒有正二百一十国以为州州有伯八州八伯五十六正百六十八帅三百三十六长八伯各以其属属于天子之老二人分天下以为左右曰二伯周成王既黜殷命参攷殷官制为周礼以作天地四时之名谓之六卿立天官冢宰掌邦治地官司徒掌邦教春官宗伯掌邦礼夏官司马掌邦政秋官司冦掌邦刑冬官司空掌邦事各有徒属周于百事歳终天子斋戒受谏六卿以百官之成质于天子百官斋戒受质然后休老劳农成歳事制国用自周衰官失而百职乱战国并争各有变易暨秦兼天下建皇帝之号立百官之职不师古始罢侯置守太尉主五兵丞相总百揆又置御史大夫以贰于相汉初因循而不革随时宜也其后颇有所改王莽簒立慕从古官而吏民弗安亦多虐政遂以乱亡光武中兴务从节约并官省职费减亿计废丞相与御史大夫而以三司综理衆务洎于叔世事归台阁论道之官祗备员而已魏与呉蜀亦多依汉制晋氏继及大抵略同泰元六年改制减费损吏士职员凡七百人爰及宋齐亦无改作官司有三台五省之号郡县有三歳为满之期梁武受终多遵齐旧然而定诸卿之位分配四时置戎秩之官百有余号陈遵梁制不失旧物后魏昭武之即王位初置官司分掌衆职然而其制草创名称乖疎皇始元年道武平并州始建台省置百官封公侯将军刺史太守尚书郎等官悉用文人天兴中太史言天文错乱当改王易政故官号数革至孝文太和中王肃来奔为制官品百司位号皆准南朝改次职令以为永制又作考格以之黜陟又宣武帝行考陟之法任事上中者三年升一阶散官上第者四载登一级孝明以后授受多滥北齐创业亦遵后魏台省位号多类江东后主临御爵禄犬马后周之初据闗中犹依魏制及平江陵之后别立宪章酌周礼之文建六官之职其他官亦兼用秦汉隋文帝践极百度伊始复废周官还依汉魏其于庶僚颇有损益凡官以四考而代至炀帝初存稽古多复旧章大业三年始行新令有三台五省五监十二卫十六府于时天下繁富四方无虞衣冠文物为盛矣既而渐为不道百度方乱号令日改官名月易图籍散逸不能详备大唐初职员多因隋制虽小有变革而大较不异贞观六年大省内官凡文武定员六百四十有二而已龙朔二年又改京司及百官之名咸亨元年复旧至于武太后再易庶官或从宜创号或参用古典天授二年凡举人无贤不肖咸加擢拜大置试官以处之试官盖起于此也于是擢人非次刑网方密虽骤歴荣贯而败轮继轨神龙初官复旧号二年三月又置员外官二千余人于是遂有员外检校试摄判知之官逮乎景龙官纪大紊复有斜封无坐处之诵兴焉先天以来始惩其弊至开元二十五年刋定职次着为格令盖尚书省以统㑹衆务举持绳目门下省以侍从献替规駮非宜中书省以献纳制册敷扬宣劳祕书省以监录图书殿中省以供修膳服内侍省以承㫖奉引御史台以肃清僚庶九寺五监以分理羣司六军十六卫以严其禁御一詹事府二春坊三寺十率俾乂储宫牧守督䕶分临畿服设官以经之置使以纬之自六品以下率由选曹居官者以五歳为限于是百司具举庶绩咸理亦一代之制焉第一歴代官制要略第二三老五更三公总叙太师太傅太保太宰太尉司徒司空大司马总叙三师三公以下官属第三宰相门下省侍中中书省中书令第四尚书上尚书省录尚书尚书令仆射歴代尚书歴代郎官歴代都事主事令史行台省第五尚书下吏部尚书户部尚书礼部尚书兵部尚书刑部尚书工部尚书第六御史台御史大夫中丞侍御史殿中侍御史监察侍御史主簿第七诸卿上总论诸卿太常卿光禄卿卫尉卿宗正卿太仆卿大理卿第八诸卿中鸿胪卿司农卿太府卿祕书监殿中监第九诸卿下内侍省少府监将作监国子监军器监都水使者第十武官上将军总叙左右卫左右骁卫左右武卫左右威卫左右领军卫左右金吾卫左右监门卫左右千牛卫左右羽林卫左右龙武军第十一武官下大将军车骑将军卫将军前后左右将军四征将军四镇将军四安将军四平将军杂号将军监军三署郎官叙中郎将虎贲中郎将四中郎将杂中郎将折冲府三都尉第十二东宫官太子六傅太子賔客太子詹事太子庶子太子家令太子率更令太子仆左右卫率府左右司御率府左右清道率府左右监门率府左右内率府太子旅贲中郎将太孙官属附第十三王侯总叙歴代王侯封爵第十四州郡上司𨽻校尉州牧刺史总论州佐都督都䕶第十五州郡下京尹郡太守总论郡佐县令总论县佐乡官镇戍闗市官致仕官第十六文散官开府仪同三司特进光禄大夫以下武散官骠骑将军辅国将军镇军将军以下诸校尉附勲官内官第十七禄秩致仕官禄职田公廨田第十八秩品一第十九秩品二第二十秩品三第二十一秩品四第二十二秩品五职官一歴代官制要略官数唐六十员夏百二十员殷二百四十员周六万三千六百七十五员汉自丞相至佐史凡十三万二百八十五员后汉七千五百六十七员晋六千八百三十六员宋六千一百七十二员齐二千一百三员后魏七千七百六十四员北齐二千三百二十二员后周二千九百八十九员隋一万二千五百七十六员大唐一万八千八百五员官品周官九命汉自中二千石至百石凡十六等后汉自中二千石至十石凡十三等魏秩次多因汉制更置九品晋宋齐并因之梁因之更置十八班班多为贵陈并因之后魏置九品品各置从凡十八品自四品以下每品分为上下阶凡三十阶北齐并因之后周制九命每命分为二以正为上凡十八命隋置九品品各有从自四品以下每品分为上下凡三十阶自太师始焉谓之流内流内自此始焉又置视正二品至九品品各有从自行䑓尚书令始焉谓之视流内视流内自此始大唐自流内以上并因隋制又置视正五品视从七品以署萨寳及正祓谓之视流内又置勲品九品自谓卫录事及五省令史始焉谓之流外流外自此始设官沿革黄帝六相为之辅相不必名官少皥司徒司马司空司冦唐羲和羲仲羲叔和仲和叔州牧虞太师太保纳言后稷秩宗士共工虞夏九卿商太宰太宗太史太祝太士太卜司士司土司木司水司草司器司货太子太师太子太保太子太傅太子少傅方伯周太傅少师少保冢宰宗伯内史太仆正大将军前后左右将军秦太尉左右丞相丞相相国侍中黄门侍郎散骑常侍少府吏在殿中主发书谓之尚书四人尚书令仆射尚书丞御史大夫奉常郎中令卫尉宗正治粟内史主爵中尉廷尉典客典属国少府将作少府中尉中书谒者令仆射詹事中庶子庶子太子家令率更令仆率内史郡守大中二大夫汉领尚书事三公曹尚书常侍曹尚书主客公卿事中书侍郎御史中丞光禄大夫中散大夫太皇太后卿长信少府皇太后卿长信少府皇后卿大长秋中常侍都水使者骠骑游击卫车骑骁骑伏波骑材官轻车楼船横海䕶军度辽贰师蒲类强弩戈船奋威建威积射二十一将军奉车骑驸马三都尉司隶校尉刺史都䕶京兆尹左冯翊右扶风特进诸加官后汉贼曹尚书尚书侍郎三十六人祕书监武卫辅国四征四镇四安虎牙征虏捕虏横野鹰扬讨逆讨虏破虏等将军四中郎将都督河南尹留守班同三司仪同三司八座魏五兵尚书度支尚书祠部曹尚书殿中监中卫中领军镇军冠军游骑四平镇北虎威抚军凌江宁朔等将军行䑓晋三公尚书掌刑狱起部尚书国子祭酒中军龙骧宁逺宋殿中将军齐都官尚书梁太府卿云麾中武壮武明威定逺宇宙等大将军始以太常等名卿分为四时凡十二卿后魏柱国天柱二大将军诸少卿后周军器隋左右武候府大将军左右监门府将军大总管通守折冲府正议通议朝议朝请朝散等大夫左右骁卫府大唐太子宾客左右千牛卫左右屯营左右威卫左右龙武将军平章事知政事参知机务同中书门下三品平章军国重事节度使採访使宣威怀化归徳等将军封爵黄帝方制万里为万国各百里唐虞夏建国凡五等曰公侯伯子男殷公侯伯三等周公侯伯子男五等周公居摄改制大其封秦爵二十等汉国王国侯亭侯三等后汉亦三等魏王公侯伯子男次县侯次乡侯次亭侯次闗内侯凡九等晋亦有王公侯伯子男又有开国郡公县公郡侯县侯伯子男及乡亭闗内等侯凡十五等宋皆因晋制唯大小国皆三军齐因之梁因前代陈有郡王嗣王藩王开国郡公开国县公侯伯子男沐食侯乡亭侯开国中闗外侯凡十二等后魏有王开国郡公散公侯散侯伯散伯子散子男散男凡十一等北齐有王公侯伯子男六等后周有公侯伯子男五等隋有国王郡王国公郡公县公侯伯子男凡九等大唐国王郡王国公郡公开国郡公县公开国侯伯子凡九等三公夏商以前云天子无爵三公无官周以太师太傅太保曰三公汉以丞相大司马御史大夫为三公后汉又以太尉司徒司空为三公魏晋宋齐梁陈后魏北齐皆以太尉司徒司空为三公后周以太师太傅太保为三公隋以太尉司徒司空为三公大唐因之宰相黄帝置六相尧有十六相殷汤有左右相周成王有左右相秦悼武王始置左右丞相始皇又始置相国汉置丞相尝置相国或左右丞相寻复旧成帝改御史大夫为司空与大司马丞相是为三公皆宰相也哀帝改丞相为大司徒亦为宰相后汉以太尉司徒司空为宰相献帝复置丞相魏改丞相为司徒而文帝复置中书监令并掌机宻自是中书多为枢机之任亦宰相也又置大丞相及相国晋惠帝改丞相为司徒寻复旧俱为宰相而中书监令常管机要亦是相也宋齐梁陈并相因习或为丞相或为相国多非寻常人臣之职后魏北齐亦置丞相俱为宰相尤重门下官多以侍中辅政亦宰相也后周大冢宰亦其任也其后亦置左右丞相隋有内史纳言是真宰相大唐侍中中书令为真宰相中间尝改为左右相他官参者无定员但加同中书门下三品及平章事知政事知机务参与政事及平章国重事之名者并为宰相亦汉行丞相事之例也三老五更礼天子父事三老兄事五更后汉明帝以李躬为三老桓荣为五更安帝以李充为三老灵帝以袁逢为三老魏髙贵乡公以王祥为三老郑小同为五更后魏孝文以尉元为三老游明根为五更后周武帝以于谨为三老禄秩周制自天子至下士凡六等诸侯国君十卿禄卿四大夫禄大夫倍上士上士倍中士中士倍下士下士与庶人在官者同汉制自中二千石至百石凡十二等中二千石二千石比二千石千石六百石比六百石四百石比四百石三百石比三百石二百石比二百石百石后汉大将军三公俸各三百五十斛凡诸受俸皆半钱半谷延平中定制中二千石真二千石比二千石千石六百石四百石三百石二百石百石腊及立春更班赐有差宋制州郡秩俸多随土所出无有定准有父母祖父母年登七十者并给见钱其郡县田禄以芒种为断梁制一品秩万石二品三品为中二千石四品五品秩为二千石后魏其禄每季一请诸宰人之官各随近给公田刺史十五顷太守十顷治中别驾各八顷县令郡丞六顷更代相付北齐官秩一品每歳八百疋从一品七百疋二品六百疋从二品五百疋三品四百疋从三品三百疋四品二百四十疋从四品二百疋五品一百六十疋从五品一百二十疋六品一百疋从六品八十疋七品六十疋从七品四十疋八品三十六疋从八品三十二疋九品二十八疋从九品二十四疋执事官一品以下给公田各有差后周制禄秩下士一百二十五石中士以上至大夫各倍之上大夫是为四千石卿二分孤三分公四分各益其一公因盈数为一万石其九秩一百二十石八秩至于七秩每二秩六分而下各去其一二秩一秩俱为四十石隋京官正一品禄九百石其下每以百石为差至正四品是为三百石从四品二百五十石其下每以五十石为差至正六品是为一百石从六品九十石以下每以十石为差正从八品是为五十石其给皆以春秋二季刺史太守县令则计户而给禄各以户数为九等之差二佐及郡守县令京官给职分田一品者给田五顷至五品则为田三顷其下每品以五十亩为差至九品为一顷外官亦各有职分田又给公廨田以供大唐定给禄之制京官正一品从一品正二品从二品正三品从三品正四品从四品正五品从五品正六品从六品正七品从七品正八品从八品正九品从九品从并同外官各降一等内外文武官自一品以下并给职由京官诸司及郡县又给公廨田并有差通典卷十九通典卷二十钦定四库全书通典卷二十唐京兆杜佑君卿纂职官二三老五更三老五更昔三代所尊也天子父事三老兄事五更亲袒割牲执酱而馈执爵而酳三公设几九卿正履祝骾在前祝饐在后使者安车輭轮送迎至家天子独拜于屏其明日三老诣阙谢以其礼遇太尊故也后汉明帝以李躬为三老桓荣为五更安帝以鲁丕李充为三老灵帝又以袁逢为三老赐以玉杖魏高贵乡公即位幸太学命王祥为三老郑小同为五更祥南面几杖以师道自居天子北面乞言祥陈明王圣帝君臣政化之要以训之闻者莫不砥砺后魏孝文养老于明堂以尉元为三老游明根为五更帝再拜三老肃拜给三老上公之禄五更元卿之禄后周武帝保定三年诏以太傅燕国公谨为三老赐延年杖帝幸太学以食之三老入门皇帝迎拜门屏之间三老答拜有司设三老席于中楹南向太师晋国公䕶升阶设几于席三老升席南面慿几而坐大司宼楚国公宁升阶正舄皇帝升立于斧扆之前西面有司进馔皇帝跪设酱豆亲自袒割三老食讫皇帝又亲跪授爵以酳有司彻讫皇帝北面立访道三老乃起立于席后皇帝曰猥当天下重任自惟不才不知政治之要公其诲之三老答曰木受绳则正后从谏则圣自古明王圣主皆虚心纳谏以知得失天下用安惟陛下念之云云三老言毕皇帝再拜受之三老答拜礼成而出其余歴代皆无三公总叙记曰虞夏商周有师保有疑丞设四辅及三公不必备唯其人语使能也故天子无爵三公无官参职天子何官之称天文三台以三公法焉伊尹曰三公调隂阳九卿通寒暑大夫知人事列士去其私周成王作周官曰立太师太傅太保兹惟三公论道经邦燮理隂阳少师少傅少保曰三孤贰公𢎞化寅亮天地弼予一人则三太周之三公也故不以一职为官名又以三少为孤卿与六卿为九焉舜之于尧伊尹于汤周公召公于周是其任也故周礼建外朝之法左九棘孤卿大夫位焉羣士在其后右九棘公侯伯子男位焉羣吏在其后面三槐三公位焉州长衆庻在其后三公一命衮若有加则赐也不过九命春秋九命作伯尊公曰宰言于海内无不宰统焉或说司马主天司徒主人司空主土是为三公汉初惟有太傅太尉后加置太师太保大司徒大司空王莽居摄置四辅官后汉惟有太傅一人谓之上公及有太尉司徒司空而无师保太尉公主天司徒公主人司空公主地而分部九卿盖多以九卿为之若天地灾变则皆䇿免自太尉徐防始焉汉制三公不与盗贼若领兵入见皆交㦸义颈而前朝臣见三公皆拜天子御座即起在舆为下凡拜公天子临轩六百石以上悉㑹直事卿赞拜御史授印绶公三让然后受至安帝时三府任薄选举诛赏一由尚书其灾𤯝变咎则责免公台灵帝临朝始遣使者就长安拜张温为太尉三公在外自温始也至献帝建安十三年乃罢三公官魏初复置与后汉同然皆无事不与朝政初封司空崔林为安阳亭侯三公封列侯自林始也黄初二年又分三公戸邑封子弟各一人为列侯末年増置太保晋武帝即位之初以安平王孚为太宰郑冲为太傅王祥为太保义阳王子初为太尉何曾为司徒荀顗为司空石苞为大司马陈骞为大将军凡八公同时并置惟无丞相焉时所谓八公同辰攀云附翼者也遂以太傅太保为上公论道经邦燮理隂阳无其人则阙盖居者甚寡其太尉司徒司空自汉歴魏皆为三公及晋迄于江左相承不改前代三公䇿拜皆设小㑹所以崇宰辅之制也自魏末废而不行至晋拜石鉴为左光禄大夫开府领司徒始有诏令㑹遂以为常宋皆有八公之官而不言为八公也齐时三公唯有太傅梁有丞相太宰太傅太保大司马大将军太尉司徒司空开府仪同三司等官诸公及从公开府者亦置官属陈以丞相太宰太傅太保大司马大将军并为赠官三公之制开黄合㕔事置鸱尾后魏以太师太傅太保谓之三师上公也大司马大将军谓之二大太尉司徒司空谓之三公北齐皆有三师二大三公之官并置府其府三门当中门黄合设内屏三师二大置佐吏则同太尉府后周置六卿之外又改三师官谓之三公兼置三孤以贰之而以司徒为地官大司马为夏官司空为冬官如姬周之制无复太尉三师之号宣帝又置四辅官隋置三师不主事不置府僚但与天子坐而论道置太尉司徒司空以为三公叅议国之大事依北齐置府僚无其人则阙祭祀则太尉亚献司徒奉爼司空行扫除其位多旷摄行事寻省府僚佐置公则坐于尚书都省朝之衆务总归于台阁矣炀帝即位废三师官大唐复置三师以师范一人仪刑四海置三公以经邦论道燮理隂阳并无其人则阙天寳以前凡三师官虽有其位而无其人太师太师古官殷纣时箕子为之周武王时太公成王时周公并为太师周公薨毕公代之秦及汉初并无至平帝元始元年初置以孔光居焉金印紫绶位在太傅上太保次太傅汉东京又废献帝初董卓为太师卓诛又废魏世不置晋初置三上公以景帝讳师故置太宰以代太师之名秩増三司后魏北齐后周隋大唐皆有之太傅太傅古官周成王时毕公为太傅汉高后元年初置太傅金印紫绶初用王陵后省八年复置后省哀帝元寿二年复置位在三公上平帝以孔光为之后汉有太傅上公一人掌以善道无常职光武以卓茂为之薨省明帝又以邓禹为之其后每帝初即位辄置太傅録尚书事薨则省桓帝践祚已加元服不复置傅但令太尉胡广司徒赵戒领尚书事至灵帝复以陈蕃为太傅与广叅録尚书事魏初置太傅以钟繇为之晋宋金章紫绶进贤三梁冠介帻绛朝服佩山𤣥玉梁后魏北齐后周及大唐皆有太保太保古官殷太甲时伊尹为太保周成王时召公为太保汉平帝元始元年始用王莽为之光武中兴省魏初不置末年始置太保以郑冲为之位在三司上晋武初践祚以王祥为太保进爵为公加置一官之职太保所以训䕶人主导以德义者也章绶佩服冠秩与太傅同梁后魏北齐后周隋及大唐皆有之太宰太宰于殷为六太于周为六卿亦曰冡宰周武时周公始居之掌建邦之治秦汉魏并不置晋初依周礼备置三公三公之职太师居首以景帝名师故置太宰以代之而以安平献王孚居焉増掾属十人盖为太师之互名非周冡宰之任也宋大明中用江夏王义恭为之冠绶服秩悉与太傅同至齐以为赠梁初有之至陈又以为赠有事则权兼之后魏初无至孝庄时以太尉上党王天穆为之増置佐吏北齐无闻后周文帝又依周礼建六官遂置天官大冡宰卿一人掌邦治以建邦之六典佐皇帝治邦国自隋而无太尉太尉秦官汉因之金印紫绶掌武事汉文三年省景帝三年复置其尊与丞相等五年又省元狩四年更名大司马后汉建武二十七年复旧名为太尉公每帝初即位多与太傅同録尚书事府门无阙掌四方兵事功课歳尽则奏其殿最而行赏罚凡郊祀之事常亚献大䘮则告谥南郊凡国有大造大疑则与司徒司空通而论之国有过事与二公通谏诤之灵帝末以刘虞为大司马而太尉如故自此则大司马与太尉始并置矣魏亦有之晋太尉进贤三梁冠介帻绛朝服金章紫绶佩山𤣥玉若郊庙冕服七旒𤣥衣纁裳七章宋制武冠山𤣥玉齐制九旒后魏初与大将军不并置正光之后亦皆置焉歴代唯后周无其余皆有悉为三公司徒司徒古官少皥祝鸠氏为司徒尧时舜为司徒舜摄帝位命卨为司徒卨𤣥孙之子曰微亦为夏司徒周时司徒为地官掌邦教秦置丞相省司徒汉初因之至哀帝元寿二年罢丞相置大司徒后汉大司徒主徒衆教以礼义凡国有大疑大事与太尉同建武二十七年去大为司徒公建安末为相国魏黄初元年改为司徒晋司徒与丞相通职更置迭废未尝并立至永嘉元年始两置焉宋制司徒金章紫绶进贤三梁冠佩山𤣥玉掌治民事郊祀则省牲视涤濯大丧安梓宫凡四方功课歳尽则奏其殿最而行赏罚亦与丞相并置齐司徒之府领天下州郡名数户口簿籍梁罢丞相置司徒歴代皆有后周以司徒为地官谓之大司徒卿掌邦教职如周礼隋及大唐复为三公司空司空古官少皥鸣鸠氏为司空舜摄帝位以禹为司空卨𤣥孙之子曰㝠亦为夏司空殷汤以咎单为司空周礼司空为冬官掌邦事凡营城起邑复沟洫修坟防之事则议其利建其功四方水土功课歳尽则奏其殿最而行赏罚凡国有大造大疑谏诤与太尉同秦无司空置御史大夫汉初因之至成帝绥和元年始更名御史大夫曰大司空金印紫绶禄比丞相哀帝建平二年复为御史大夫元寿二年复为大司空后汉初为大司空建武二十七年去大为司空公献帝建安十三年又罢司空置御史大夫御史大夫郄虑免不复补魏初又置司空冠绶及郊庙之服与太尉同宋制进贤三梁冠佩山𤣥玉掌治水土祠祀掌扫除乐器大丧掌将校复土歴代皆有之至后周为冬官谓之大司空卿隋及大唐复为三公大司马大司马古官也掌武事少皥有鴡鸠氏为司马尧时弃为后稷兼掌司马周时司马为夏官掌邦政项羽以曹咎周殷并为大司马汉初不置武帝元狩四年初罢太尉置大司马以冠将军之号宣帝地节三年置大司马不冠将军亦无印绶官属成帝绥和元年初赐大司马金印紫绶置官属禄比丞相去将军哀帝建平二年复去大司马印绶官属冠将军如故元寿二年复赐大司马印绶置官属去将军位在司徒上始置大司马议者以汉有军候千人司马官故加大王莽居摄以汉乃无少司徒而定司马司空之号并加大后汉光武建武二十七年省大司马以太尉代之故常与太尉迭置不并列至灵帝末始置焉魏文帝黄初二年复置大司马以曹仁居之而太尉如故则太尉大司马大将军各自为官位在三司上晋定令亦在三司上武冠绛朝服金章紫绶佩山𤣥玉与大将军同宋时唯元嘉中用彭城王义康为之冠玉与晋同至齐以为赠梁时置官属陈以为赠后魏北齐与大将军为二大位居三师之下三公之上后周为夏官谓之大司马卿自隋而无闻总叙三师三公以下官属三师一太三公二大诸位从公官属等汉有三师而不见官属以丞相为公置司直长史后改丞相为司徒则曰司徒司直长史其太尉后改为大司马绥和初始置长史一人掾属二十四人御属一人令史二十四人改御史大夫为大司空置长史如中丞后汉初唯置太傅有长史一人掾属十人御属一人后置太师董卓尝居之盖自为也而不见官属太尉属官有长史一人署诸曹事掾史属二十四人黄合主簿记室令史御属司徒属官有长史一人掾属三十一人令史及御属三十六人司空属官长史一人掾属二十九人令史及御属三十二人其大司马属官并同前汉魏置太傅太保而不见官属太尉司徒司空有长史司马从事中郎正行叅军大司马亦有正行叅军也晋有太宰太傅太保唯杨骏为太傅増祭酒为四人掾属二十人兵曹为左右也太宰太保官属不见太尉司徒司空并有长史司马太尉虽不加兵者吏属皆绛服太始三年又置太尉军叅军六人骑司马五人官骑十人而司徒加置左长史掌差次九品铨衡人伦冠绶与丞相长史同主簿左右东西曹掾各一人若有所循行者増置掾属十人初王浑迁司徒仍加兵浑以司徒文官主吏不持兵及吏属绛衣自以非是旧典皆令皁服论者美其谦而识礼司空府加置𨗳桥掾一人余畧同后汉咸宁初诏以前太尉府为大司马府増置祭酒二人帐下司马官骑大车皷吹左右光禄光禄三大夫开府者皆为位从公品秩俸赐仪制与诸公同加兵者増置司马一人从事中郎二人主簿记室督各一人舍人四人兵铠士曹营军刺姦帐下都督外都督令史各一人司马给吏卒如长史从事中郎给侍二人主簿记室都督各给侍一人其余临时増崇者则褒加各因其时为节文不为定制其为持节都督者增叅军为六人其余如常加兵公制宋有太傅太保太宰太尉司徒司空大司马诸府皆有长史一人将军一人又各置司马一人而太傅不置长史掾属亦与后汉畧同自江左以来诸公置长史仓曹掾户曹属东西合祭酒各一人主簿舍人二人御属二人令史无定员领兵者置司马一人从事中郎二人叅军无定员加崇者置左右长史司马从事中郎四人掾属四人则仓曹増置属户曹置掾加崇极于此也其司徒府若无公唯省舍人其府常置其职僚异于余府有左右长史东西曹掾属余则同矣余府有公即置无则省齐有太宰大司马并为赠官无僚属太尉司徒司空是为三公特进位从公诸开府仪同三司位从公开府仪同如公凡公督府置佐长史司马各一人谘议叅军二人诸曹有録事功曹记室户曹仓曹中直兵外兵骑兵长流贼曹城局法曹田曹水曹铠曹集曹右戸十八曹局曹以上署正叅军法曹以下署行叅军各一人其行叅军无署者为兼员其公府佐吏则从事中郎二人仓曹掾户曹属东西合祭酒各一人主簿舍人御属二人加崇者则左右长史四中郎掾属并増数其未及开府则置亦有佐吏其数有减小府无长流置禁防叅军初晋令公府长史着朝服自宋大明以来着朱衣梁武受命之初官班多同宋齐之旧有丞相太宰太傅太保大司马太尉司徒司空开府仪同三司等官诸公及位从公开府者置官属有长史司马谘议叅军掾属从事中郎记室主簿列曹叅军行叅军舍人等官其司徒则有左右二长史又増置左西掾一人自余僚佐同于二府有公则置无则省而司徒无公唯省舍人余官常置开府仪同三司位次三公左右光禄大夫优者则加之曰三公置官属陈三师二大并为赠官而无僚属其三公有府长史司马谘议叅军从事中郎掾曹属主簿祭酒録事记室正叅军板叅军后魏三师无官属后又置太宰以元天穆为之増置佐史三公及二大并有长史司马谘议叅军从事中郎掾属主簿録事叅军功曹记室戸曹中兵等叅军诸曹行叅军祭酒叅军事长兼行叅军督䕶北齐三师二大三公各置长史司马谘议叅军从事中郎掾属主簿録事功曹记室戸曹仓曹中兵骑兵长流城局刑狱等叅军事东西合祭酒及叅军事法墨田水铠集士等曹行叅军督䕶等员长史司马舍人皆自秦官也从事中郎掾属主簿令史此皆自汉官也御属叅军自后汉也其仪同三司如开府者亦置长史以下官属而减记室仓城属田水铠士等七曹各一人后周以太师太傅太保为三公而不见僚属隋三师亦不见官属而三公依北齐置府僚后省府及僚佐置公则坐于尚书都省朝之衆务总归于台阁大唐三师三公并无官属通典卷二十通典卷二十一钦定四库全书通典卷二十一唐京兆杜佑君卿纂职官三宰相黄帝得六相而天地治神明至虞舜臣尧举八凯使主后土以揆百事莫不时叙地平天成举八元使布五教于四方内平外成谓之十六相及成汤居亳初置二相以伊尹仲虺为之武丁得傅説爰立作相王置诸其左右周时召公为保周公为师相成王为左右亦其任也秦悼武王二年始置丞相官以樗里疾甘茂为左右丞相荘襄王又以吕不韦为丞相及始皇立尊不韦为相国则相国丞相皆秦官金印紫绶掌丞天子助理万机秦初有左右至二世复有中丞相汉髙帝即位一丞相绿绶以萧何为之及诛韩信乃拜何为相国何薨以曹参为之孝惠髙后置左右丞相文帝二年复置一丞相丞相月俸钱六万成帝绥和元年御史大夫何武建言古者民谨事约国之辅佐必得贤圣然犹则天三光备三公官各有分职今末俗之弊政事烦多宰相之才不能及古而今丞相独兼三公之事所以大化久未洽也宜建三公官定卿大夫之任分职授政以考功效于是上拜曲阳侯王根为大司马而何武自御史大夫改为大司空皆金印紫绶比丞相则三公俱为宰相至哀帝复罢大司空元寿二年更名丞相为大司徒初汉制常以列侯为相唯公孙𢎞布衣数年登相位武帝乃封为平津侯其后为故事至丞相而封自𢎞始也白事教令称曰君侯春秋之义尊上公谓之宰言海内无不统焉故丞相进天子御座为起在舆为下丞相有病皇帝法驾亲至问疾从西门入及瘳视事尚书令若光禄大夫赐以养牛上尊酒凡丞相府门无闑不设铃鼓言其大开无节限后汉废丞相及御史大夫而以三公综理衆务则三公复为宰相矣至于中年以后事归台阁则尚书官为机衡之任至献帝建安十三年复置丞相而以曹公居之又有相国魏黄初元年改为司徒而文帝复置中书监令并掌机密自是中书多为枢机之任其后定制置大丞相第一品后又有相国齐王以司马师为之髙贵乡公以司马昭为之晋惠帝永宁元年罢丞相复置司徒永昌元年罢司徒并丞相则与司徒不并置矣其后或有相国或有丞相省置无恒而中书监令常管机要多为宰相之任自魏晋以来相国丞相多非寻常人臣之职元帝渡江以王敦为丞相转司徒荀组为太尉以司徒官属并丞相为留府敦不受成帝以王导为丞相罢司徒府以为丞相府导薨罢丞相复为司徒府宋孝武帝初唯以南郡王义宣为丞相而司徒府始如故亦有相国丞相金章紫绶进贤三梁冠绛朝服佩山𤣥玉相国则绿盭绶也齐丞相不用人以为赠官梁罢相国置丞相罢丞相置司徒陈又置相国位列丞相上并丞相并为赠官按自魏晋以来宰相但以他官参掌机密或委知政事者则是矣无有常官其相国丞相或为赠官或则不置自为尊崇之位多非人臣之职其真为宰相者不必居此官后魏旧制有大将军不置太尉有丞相不置司徒自正光以后始俱置之然而尤重门下官多以侍中辅政则侍中为枢密之任北齐干明中置丞相河清中分为左右各置府寮然而为宰相秉持朝政者亦多为侍中后周大冡宰亦其任也其后亦置左右丞相大象二年以杨坚为大丞相遂罢左右丞相官隋有内史纳言是为宰相亦有他官参与焉大唐侍中中书令是真宰相其余以他官参掌者无定员但加同中书门下三品及平章事知政事参知机务参与政事及平章军国重事之名者并为宰相亦汉行丞相事之例也自先天之前其员颇多景龙中至十余人开元以来常以二人为限或多则三人天寳十五年之后天下多难勲贤并建故备位者衆然其秉钧持衡亦一二人而已旧制宰相常于门下省议事谓之政事堂至永淳三年七月中书令裴炎以中书执政事笔其政事堂合在中书遂移在中书省开元十一年张説奏改政事堂为中书门下其政事印亦改为中书门下之印丞相司直汉武元狩五年置掌佐丞相举不法位在司𨽻校尉上翟方进为司直旬歳间免两司𨽻后汉罢丞相光武以武帝故事置司徒司直居司徒府助司徒督录诸州郡所举上奏司直考察能否以徴虚实建武十一年省献帝建安八年复置司直不属司徒掌督中都官不领诸州九年诏司直皆比司𨽻校尉坐同席在上假传置也后无丞相长史汉文帝二年置一丞相有两长史葢衆史之长也职无不监介帻进贤一梁冠朱衣铜印黄绶刘屈氂为左丞相分丞相长史为两府以待天下逺方之选后汉建武中省司直有长史一人魏武为丞相以来置左右二长史而已丞相诸曹吏掾属三十御属一魏武为丞相置徴事二人旧有东西曹自魏武大军还邺乃省西曹及咸熙中司马昭为相国相国府置中卫骁骑二将军左右长史司马从事中郎主簿舍人参军东西曹及户贼金骑兵车铠水集法奏仓士马媒等曹掾属凡四十二人晋元帝以镇东大将军为丞相丞相府置从事中郎分掌诸曹有录事中郎度支中郎三兵中郎其参军则有谘议参军二人主讽议事江左初置军谘祭酒有录事记室东曹西曹等十三曹其后又置七曹宋武帝为相合中兵直兵置一参军曹则犹二也又有参军督䕶东曹督䕶二督䕶江左置门下省门下省后汉谓之侍中寺晋志曰给事黄门侍郎与侍中俱管门下衆事或谓之门下省至齐亦唿侍中为门下领给事黄门侍郎公车太学太医等令丞及内外殿中监内外骅骝廐散骑常侍给事中奉朝请驸马都尉等官梁门下省有侍中给事黄门侍郎四人掌侍从傧相尽规献纳纠正违阙监合尝御药封玺书后魏尤重北齐门下省掌献纳谏正及司进御之职有侍中给事黄门侍郎各六人统左右局尚食尚药尚衣殿中凡六局焉隋门下省有纳言二人给事黄门侍郎四人及散骑常侍谏议大夫等官并掌陪从朝直兼统六局开皇三年罢门下省员外散骑常侍员炀帝即位加给事员废常侍谏议等官又改殿内省𨽻门下省大唐龙朔二年改门下省为东台咸亨初复旧至武太后临朝光宅初改为鸾台神龙初复旧开元元年改为黄门省五年复旧有侍中二人黄门侍郎二人给事中四人左散骑常侍二人谏议大夫四人典仪二人起居郎左补阙左拾遗各二人城门郎四人符寳郎四人𢎞文馆校书二人其余小吏各有差侍中侍中者周公戒成王立政之篇所云常伯任以为左右即其任也秦为侍中本丞相史也使五人往来殿内东厢奏事故谓之侍中汉侍中为加官凡侍中左右曹诸吏散骑中常侍皆为加官所加或列侯将军卿大夫将都尉尚书太医太官令至郎中多至数十人侍中中常侍得入禁中诸曹受尚书事诸吏得举法汉侍中冠武弁大冠亦曰惠文冠加金珰附蝉为文貂尾为饰便繁左右与帝升降旧用儒者然贵子弟荣其观好至乃襁抱坐受宠位贝带脂粉绮襦纨袴鵕䴊冠直侍左右分掌乗舆服物下至䙝器虎子之属武帝时孔安国为侍中以其儒者特听掌御唾壶朝廷荣之本有仆射一人后汉光武改仆射为祭酒或置或否而文属少府掌赞导衆事顾问应对法驾出则多识者一人负国玺操斩白蛇剑参乘余皆骑在乘舆后献帝即位初置六人赞法驾则正直一人负玺陪乘殿内门下衆事皆掌之后选侍中皆旧儒髙徳学识渊懿仰瞻俯视切问近对喻㫖公卿上殿称制秉笏陪见旧在尚书令仆射下尚书上司𨽻校尉见侍中执板揖侍中旧与中官俱止禁中因武帝时侍中马何罗挟刃谋逆由是出禁外有事乃召之毕即出王莽秉政侍中复入与中官止禁中章帝元和中郭举与后宫通拔佩刀惊上举伏诛侍中由是复出外秦汉无定员魏晋以来置四人别加官者则非数御驾登楼与散骑常侍扶侍中居左常侍居右备切问近对拾遗补阙及江左兴宁四年桓温奏省二人后复旧侍中汉代为亲近之职魏晋选用稍増华重而大意不异武冠绛朝服佩水苍玉旧迁列曹尚书美迁中领䕶吏部尚书宋文帝元嘉中王华王昙首殷景仁等并为侍中情任亲宻齐侍中髙功者称侍中祭酒其朝㑹多以美姿容者兼官永元三年东昏南郊不欲亲朝士以主玺陪乘前代未尝有梁侍中髙功者在职一年诏加侍中祭酒与散骑侍郎髙功者一人对掌禁令此颇为宰相矣陈侍中亦如梁制后魏置六人加官在其数宜都王穆寿广平公张黎并以侍中辅政北齐侍中亦六人后周初有御伯中大夫二人掌出入侍从属天官府保定四年改御伯为纳言斯侍中之职也宣帝末又别置侍中为加官隋又改侍中为纳言置二人炀帝大业十二年又改纳言为侍内大唐初为纳言武徳四年改为侍中亦置二人龙朔二年改为左相咸亨元年复旧光宅元年又改为纳言神龙元年复为侍中开元元年又改为黄门监五年复为侍中天寳元年改为左相按令文掌侍从负寳献替赞相礼仪审署奏抄驳正违失监封题给驿劵监起居注总判省事门下侍郎秦官有黄门侍郎汉因之与侍中俱管门下衆事无员郊庙则一人执盖临轩朝㑹则一人执麾凡禁门黄闼故号黄门其官给事于黄闼之内故曰黄门侍郎初秦汉别有给事黄门之职后汉併为一官故有给事黄门侍郎掌侍从左右给事中使闗通中外及诸王朝见于殿上引王就座无员属少府日暮入对青𤨏门拜故谓之夕郎献帝初即位置侍中给事黄门侍郎员各六人出入禁中近侍帷幄尚书事后更给事黄门侍郎为侍中侍郎去给事黄门之号旋复故初诛黄门后侍中侍郎出入禁闼机事颇露由是王允乃奏比尚书不得出入不通宾客自此始魏晋以来给事黄门侍郎并为侍卫之官员四人宋制武冠绛朝服多以中书侍郎为之齐亦管知诏令唿为小门下梁増品第与侍中同掌侍从傧相威仪尽规献纳纠正违阙监合尝御药封玺书陈制亦然后魏亦有北齐置六人所掌与侍中同后周天官府置御伯下大夫二人武帝改为纳言下大夫隋六人属门下省至炀帝减二人而去给事之名大唐龙朔二年改黄门侍郎为东台侍郎咸亨元年复旧光宅元年改为鸾台侍郎神龙元年复旧天寳元年改为门下侍郎员二人掌侍从署奏抄驳正违失通判省事若侍中阙则监封题给驿劵给事中加官也秦置汉因之所加或大夫博士议郎掌顾问应对位次中常侍侍中黄门无员诸给事中日上朝谒平尚书奏事分为左右曹以有事殿中故曰给事中汉东京省魏代复置或为加官或为正员晋无加官亦无常员在散骑常侍下给事黄门侍郎上武冠绛朝服宋齐𨽻集书省梁陈亦掌献纳省诸闻奏后魏无员北齐亦属集书省凡六十人后周天官之属有给事中士六十人掌理六经给事左右其后别置给事中在六官之外隋初无至开皇六年始诏吏部置给事郎炀帝乃移吏部给事郎为门下之职位次黄门下置员四人以省读奏案大唐武徳三年改给事郎为给事中后定为四员龙朔二年改为东台舍人咸亨元年复旧常侍从读署奏抄驳正违失分判省事若侍中侍郎并阙则监封题给驿劵前代虽有给事中之名非今任也今之给事中盖因古之名用隋之职散骑常侍自秦置散骑又置中常侍散骑并乘舆后中常侍得入禁中皆无员汉因之并加官散骑有常侍侍郎与侍中黄门侍郎后汉中初省散骑而中常侍改用宦者魏文帝黄初初置散骑合于中常侍谓之散骑常侍后用士人始以孟达补之久次者为祭酒散骑常侍掌规谏不典事貂珰插右骑而散从又有员外者因曰员外散骑常侍晋太始中令员外散骑常侍二人与散骑常侍通员直因曰通直散骑常侍亦武冠右貂金蝉绛朝服佩水苍玉虽𨽻门下而别为一省自魏至晋共平尚书奏事东晋乃罢之而以中书职入散骑省故散骑亦掌表诏焉宋置四人属集书省齐散骑侍郎通直散骑侍郎员外散骑侍郎并为集书省职而散骑常侍为东省官散骑常侍通直散骑常侍员外散骑常侍旧为显职与侍中通官其通直员外用衰老人士故其官渐替宋大明中虽革选比侍中而人情久习终不见重寻复如初梁谓之散骑省天监六年诏又革之自是散骑视中丞通直视侍中员外视黄门郎然而常侍终非华胄所悦常侍亦四人功髙者一人为祭酒与侍中髙功者一人对掌禁令纠诸逋违陈因梁制后魏北齐皆为集书省掌讽议左右从容献纳领诸散骑常侍侍郎及諌议大夫给事中等官兼以出入王命位在中书之右其资叙为第三清北齐常侍定限八员如金紫光禄大夫隋诸散骑官并属门下省凡歴代散骑官有郎骑常侍散骑常侍散骑侍郎员外散骑常倚员外散骑侍郎通直散骑常侍通直散骑侍郎大唐贞观二年制诸散骑常侍皆为散官从三品后悉省之贞观十七年复置为职事官始以刘洎为之其后定制置四员属门下掌侍从规谏显庆二年迁二员隶中书遂分为左右龙朔二年改左右散骑常侍为左右侍极咸亨元年复旧谏议大夫秦置谏议大夫掌议论无常员多至数十人属郎中令至汉武帝元狩五年始更置之后汉増谏大夫为諌议大夫亦无常员二汉并属光禄勲后魏亦曰谏议大夫北齐有七人属集书省后周地官府有保氏下大夫规谏于天子盖此其任也隋亦曰谏议大夫置七人属门下省炀帝废之大唐武徳五年复置属门下龙朔二年改谏议大夫为正谏大夫后又置谏议大夫属中书开元以来废正谏大夫复以諌议大夫属门下凡四人掌侍从规谏今起居周官有左右史记其言事盖今起居之本汉武帝有禁中起居后汉马皇后撰明帝起居注则汉起居似在宫中为女史之任又王莽时置柱下五史秩如御史听事侍傍记其言行此又起居之职自魏至晋起居注则着作掌之其后起居皆近侍之臣录记也录其言行与其勲伐歴代有其职而无其官后魏始置其起居令史每行幸宴㑹则在御左右记录帝言及宴賔客训答后又别置修起居注二人以他官领之北齐有起居省后周有外史掌书王言及动作之事以为国志即起居之职又有着作二人掌缀国录则起居注着作之任自此而分也至隋初以吏部散官及校书正字有叙述之才者掌起居之职以纳言统之至炀帝以为古有内史外史今着作如外史矣宜置起居官以掌其内乃于内史省置起居舍人二员次内史舍人下大唐贞观二年省起居舍人移其职于门下置起居郎二人显庆中复于中书省置起居舍人遂与起居郎分掌左右龙朔三年改为左右史咸亨元年复旧天授元年又为左右史神龙初复旧每皇帝御殿则对立于殿有命则临陛俯听退而书之以为起居注凡册命启奏封拜薨免悉载之史馆得之以撰述焉补阙拾遗武太后垂拱中置补阙拾遗二官以掌供奉讽諌天授二年各増置通前为五员三年举人无贤愚咸加擢用髙者试凤阁侍郎给事中次或试员外郎侍御史补阙拾遗校书郎当时颇为滥杂着于谣诵自开元以来尤为清选左右补阙各二人内供奉者各一人左右拾遗亦然左属门下右属中书典仪二人大唐置周礼秋官有司仪上士八人中士十六人盖此典仪之任齐职仪云东宫殿中将军属官有导客局置典仪录事一人掌朝㑹之事梁有典仪之职未详何曹之官掌唱警唱奏之事朱服武冠陈亦有之后魏置典仪监史阙其员及所掌大唐初隶门下省初用人皆轻至贞观李义府为之是后常用士人领赞者以知赞唱之节及殿庭版位之次城门郎周礼地官有司门下大夫二人上士四人并城门郎之任初汉置城门校尉员一人掌城门屯兵有司马及丞各一人十二城门候各一人出从缇骑百二十人盖兼监门将军之职魏因之晋制银章青绶绛朝服武冠佩水苍玉元帝省之宋齐俱以卫尉掌宫城屯兵及管钥之事梁陈二代依秦汉以光禄卿等掌宫殿门户亦无城门之职后魏置城门校尉北齐卫尉寺统城门寺置城门校尉二人掌宫殿城门并诸仓库管钥之事后周地官府置宫门上士一人下士一人掌皇城十二门之禁令盖并在其任隋氏门下省统城门局校尉二人炀帝大业三年又隶殿中省十二年又减一人后又改校尉为城门郎置四人又隶门下省大唐因之符寳郎周官有典瑞掌节二官掌瑞节之事秦汉有符节令丞领符玺郎文帝二年初与郡守为铜虎符竹使符之制又皆属焉后汉有符节令两梁冠位次御史中丞别为一台而符节令一人为台率掌符节之事属少府魏与后汉同晋太始元年省并兰台置符节御史掌其事宋与晋齐兰台有主玺令史以治书侍御史领之梁陈御史台亦有符节令史后魏御史台领符节令符节令领符玺郎中北齐有符节署余与后魏同后周有主玺下士掌国玺之藏隋初有符玺局置监二人属门下省炀帝改监为郎大唐因之显庆三年改为符寳郎神龙初复为符玺郎开元初复为符寳郎其符节并纳于宫中有行从则请之郎掌诸进符寳出纳幡节也𢎞文馆大唐武徳初置修文馆后改名𢎞文馆神龙初改为昭文二年又却为修文寻又为昭文开元七年又称𢎞文焉仪凤中以馆中多图籍未详正委学士校理自垂拱以来多大臣兼领馆中有四部书自贞观初褚亮检校馆务学士号为馆主因为故事每令给事中一人判舘事校书二人学生三十人中书省中书之官旧矣谓之中书省自魏晋始焉梁陈时凡国之政事并由中书省省有中书舍人五人领主书十人书吏二百人分掌二十一局事各当尚书诸曹并为上司总国内机要而尚书唯听受而已被委此官多擅威势后魏亦谓之西台北齐中书省管司王言并司进御之乐及清商龟兹诸部伶官隋初改为内史省置令二人侍郎四人舍人八人通事舍人十六人炀帝加起居舍人而改通事舍人为谒者台职大唐武徳三年复中书省龙朔二年改为西台咸亨初复旧光宅元年改为凤阁神龙初复旧开元元年改为紫㣲省五年复旧令二人侍郎二人舍人六人右散骑常侍起居舍人右补阙右拾遗各二人通事舍人十六人其余小吏各有差中书令舜摄位命龙作纳言出入帝命周官内史掌王之八柄爵禄废置生杀与夺执国法及国令之贰以考政事盖今中书之任其所置中书之名因汉武帝游宴后庭始以宦者典事尚书谓之中书谒者置令仆射元帝时令𢎞恭仆射石显秉势用事权倾内外萧望之以为中书政本宜以贤明之选更置士人自武帝故用宦者掌出入奏事非旧制也成帝建始四年改中书谒者令曰中谒者令更以士人为之皆属少府汉东京省中谒者令官魏武帝为魏王置秘书令典尚书奏事又其任也文帝黄初初改为中书令又置监以秘书左丞刘放为中书监右丞孙资为中书令并掌机密中书监令始于此也及明帝时中书监令号为専任其权重矣晋因之置监令一人始皆同车后乃异焉魏晋以来中书监令掌赞诏命记㑹时事典作文书以其地在枢近多承宠任是以人固其位谓之凤凰池焉晋制铜印墨绶进贤两梁冠绛朝服佩水苍玉乗辂车东晋常併其职入散骑省寻复置之宋冠佩印绶与晋同梁中书监令清贵华重大臣多领之其令旧迁吏部尚书才地俱美者为之陈因梁制后魏亦有监令北齐因魏制后周置内史中大夫二人掌王言亦其任也隋初改中书为内史置监令各一人寻废监置令二人炀帝大业十二年又改内史为内书后复为内史令大唐武徳初为内史令三年改为中书令亦置二人龙朔二年改为右相咸亨元年复旧光宅二年又为内史神龙元年复为中书令开元元年改为紫㣲令五年复为中书令天寳元年改为右相按令文掌侍从献替制勅册命敷奏文表授册监起居注总判省事中书侍郎汉置中书领尚书事有丞郎魏黄初初中书既置监令又置通事郎次黄门郎黄门郎已署事过通事乃署名已署奏以入为帝省读书可后改通事郎为中书侍郎晋置四员及江左初又改为通事郎寻复为中书侍郎其职副掌王言更入直省五日从驾则正直从次直守宋中书侍郎进贤一梁冠介帻绛朝服用散骑常侍为之齐梁皆四人梁以功髙者一人主省内事陈因之后魏北齐置四员隋初为内史侍郎亦四员炀帝减二员改为内书侍郎大唐初为内史侍郎武徳三年改为中书侍郎龙朔以后随省改号而侍郎之名不易员二人掌侍从献替制勑册命敷奏文表通判省事中书舍人魏置中书通事舍人或曰舍人通事各为一职晋江左乃合之谓之通事舍人武冠绛朝服掌呈奏案章后省之而以中书侍郎一人直西省即侍郎兼其职而掌其诏命宋初又置中书通事舍人四员入直阁内出宣诏命凡有陈奏皆舍人持入参决于中自是则中书侍郎之任轻矣齐永平初中书通事舍人四员各住一省时谓之四户权倾天下与给事中为一流梁用人殊重简以才能不限资地多以他官兼领后除通事字直曰中书舍人専掌诏诰兼呈奏之事自是诏诰之任舍人専之陈置五人后魏有舍人省而不言其员北齐舍人省掌署勑行下宣㫖劳问领舍人十人后周有小史上士二人此其任也属春官隋内史舍人八员専掌诏诰炀帝减四人后改为内书舍人大唐初为内史舍人至武徳三年改为中书舍人置六员龙朔以后随省改号而舍人之名不易専掌诏诰侍从署勑宣㫖劳问授纳诉讼敷奏文表分判省事自永淳已来天下文章道盛台阁髦彦无不以文章达故中书舍人为文士之极任朝廷之盛选诸官莫比焉通事舍人昔尧试舜宾于四门盖今任也秦置谒者汉因之掌傧赞受事员七十人选孝㢘年未五十威容严恪能傧赞者为之有仆射冠髙山冠后汉谒者仆射为谒者台士主铜印青绶天子出掌奉引谒者三十人谒者初上官称曰灌谒者满歳称给事和帝代陈郡何熙为谒者仆射赞拜殿中音动左右然则又掌唱赞二汉隶光禄勲魏置仆射掌大拜授及百官班次统谒者十人及晋武省仆射以谒者并兰台江左复置仆射后又省宋武帝大明中复置仆射一人职与魏同亦领谒者十人掌小拜授及百官报章齐因之梁谒者台仆射掌朝觐宾飨之事属官谒者十人掌奉诏出使拜假朝㑹宾赞功髙者一人为假史掌差次谒者陈亦有之后魏北齐谒者台掌凡诸吉凶公事导相礼仪仆射二人谒者三十人隋炀帝増置谒者司隶二台并御史为三台谒者台有大夫一人掌受诏劳问出使慰抚持节䇿授及受寃枉而申奏之驾出对御史引驾领议郎以下官寻诏门下内史御史司隶谒者五司监受表以为恒式不复専谒者矣初魏置中书通事舍人官其后歴代皆有然非今任隋初罢谒者官置通事舍人十六员承㫖宣𫝊开皇三年又増为二十四员及炀帝置谒者台乃改通事舍人为谒者台职谓之通事谒者置二十人又于建国门外置四方馆以待四方使者隶鸿胪寺大唐废谒者台复以其地为四方馆改通事谒者为通事舍人掌通奏引纳辞见承㫖宣劳皆以善辞令者为之𨽻四方馆而文属中书省集贤殿书院大唐开元中置汉魏以来祕书省有其职梁武帝于文徳殿内列藏衆书北齐有文林馆学士后周有麟趾殿学士皆掌着述隋平陈之后写书正副二本藏于宫中炀帝于东都观文殿东西厢贮书自汉延熹至隋唐皆祕书掌图籍而禁中之书时或有焉初开元五年十一月于干元殿东廊下写四部书仍令祕书监马懐素右散骑常侍褚旡量总其事于丽正殿安置为修书使至十二年学士张说等宴于集仙殿于是改殿名集贤改修书使为集贤殿书院学士五品已上为学士每以宰相为学士者知院事初燕国公张说为中书令知院制以右常侍徐坚副之自尔常以近密官为副兼判院直学士六品以下为之侍讲学士开元初褚旡量马懐素侍讲禁中为侍读其后康子元等为侍讲学士修撰官校理官司直学士史官肇自黄帝有之自后显着夏太史终古商太史髙势周则曰太史小史内史外史而诸侯之国亦置其官又春秋国语引周志及郑书似当时记事各有其职秦有太史令胡毋敬至汉武始置太史公以司马谈为之卒其子迁嗣卒后宣帝以其官为令行太史公文书其修撰之职以他官领之于是太史之官唯知占候而已自汉以前职在太史当王莽时改置柱下五史记疏言行盖效古动则左史书之言则右史书之自后汉以后至于有隋中间唯魏明太和中史职隶中书其余悉多隶祕书大唐武徳初因隋旧制史官属祕书省着作局至贞观三年闰十二月移史馆于门下省北宰相监修自是着作局始罢史职及大明宫初成置史馆于门下省之南其修撰史事以他官兼领或卑品而有才者亦直焉开元二十五年宰臣李林甫监史以中书地切枢宻记事者宜其附近史馆谏议大夫尹愔遂奏移于中书省北其地本尚药局内药院主书晋中书有主书之员本用武官宋改用文史齐于中书置主书令史陈置主书而去令史之名后魏又为主书令史置八人北齐置主书十八人隋复加令史大唐又除之通典卷二十一通典卷二十二钦定四库全书通典卷二十二唐京兆杜佑君卿纂职官四尚书上尚书省昔尧试舜于大麓领録天下事似其任也周之司㑹又其职焉秦少府遣吏四人在殿中主𤼵书谓之尚书尚主也汉承秦置武帝游宴后庭始用宦者主中书以司马迁为之中间罢其官以为中书之职成帝建始四年罢中书宦者置尚书五人一人为仆射四人分为四曹通掌图书祕记章奏及封奏宣示内外而已其任犹轻后汉则为优重出纳王命敷奏万机盖政令之所由宣选举之所由定罪赏之所由正斯文昌天府衆务渊薮内外所折衷逺近所禀仰李固云陛下之有尚书犹天之有北斗斗为天喉舌尚书为陛下喉舌斗斟酌元气运平四时尚书出纳王命赋政四海令及左丞总领纲纪无所不统仆射及右丞分掌廪假钱谷汉初尚书虽有曹名不以为号灵帝以侍中梁鹄为选部尚书于是始见曹名总谓尚书台亦谓中台大事八座连名而有不合得建异议二汉皆属少府魏置中书省有监令遂掌机衡之任而尚书之权渐减矣晋以后所掌略同八座丞郎初拜并集都省交礼迁职又解交本汉制也至于晋宋唯八座解交丞郎不复解交也宋曰尚书寺居建礼门内亦曰尚书省亦谓之内台毎八座以下入寺门生随入者各有差不得杂以人士凡尚书官大罪则免小罪遣出遣出者百日无代人听还本职其令及二仆射出行分道之制与中丞同令仆各给威仪十八人自晋以后八座及郎中多不奏事梁天监元年诏曰自礼闱陵替厯兹永久郎署备员无取职事糠粃文案贵尚虚闲空有趋墀之名了无握兰之实曹郎可依昔奏事自是始奏事矣又诏尚书中有疑事先于朝堂参议然后启闻旧尚书官不以为赠唯朱异卒特赠右仆射武帝宠之故也自魏晋重中书之官居喉舌之任则尚书之职稍以疎逺至梁陈举国机要悉在中书献纳之任又归门下而尚书但听命受事而已后魏天兴元年置八部大人于皇城四方四维面置一人以拟八座谓之八国各有属官分尚书三十六曹及诸外置令大夫主之四年又复尚书三十六曹天赐元年复罢尚书三十六曹别置武归脩勤二职分主省务至神䴥元年始置仆射左右丞及诸曹尚书十余人各居别寺北齐尚书省亦有録令仆射总理六尚书事谓之都省亦谓之北省后济北王以太子监国立大都督府与尚书省分理衆事仍开府置佐后周无尚书隋及大唐皆有其制略同凡尚书省事无不总龙朔二年改尚书省为中台咸亨初复旧光宅元年改为文昌台垂拱元年又改为都台通天初复旧长安三年又改为中台神龙初复为尚书省都堂居中左右分司都堂之东有吏部户部礼部三行每行四司左司统之都堂之西有兵部刑部工部三行每行四司右司统之凡二十四司分曹共理而天下之事尽矣左右仆射各一人左丞一人右丞一人左右司郎中各一人员外郎各一人尚书六人侍郎九人郎中二十八人员外郎二十九人都事六人録尚书汉武帝时左右曹诸吏分平尚书奏事知枢要者始领尚书事张安世以车骑将军霍光以大将军王鳯以大司马师丹以左将军并领尚书事后汉章帝以太傅赵熹太尉牟融并録尚书事尚书有録名盖自熹融始亦西京领尚书之任犹唐虞大麓之职也和帝时太尉邓彪为太傅録尚书事位在三公上汉制遂以为常每少帝立则置太傅録尚书事犹古冢宰总已之义薨辄罢之自魏晋以后亦公卿权重者为之职无不总凡重号将军刺史皆得命曹授用唯不得施陈及加节宋孝武孝建中不欲威权外假省録大眀末复置此后或置或省齐世録尚书及尚书令并总领尚书台二十曹为内台主行遇诸王以下皆禁驻号为録公髙帝崩遗诏以褚彦回録尚书事江左以来无单为録者有司拟立优策王俭议宜有策书乃从之北齐録尚书一人位在令上掌与令同俱不纠察自隋而无尚书令殷汤制官有冢宰君薨则百官总已以听于冢宰周之冢宰为天官掌邦之理六卿之职总属焉于百官无所不主至秦置尚书令尚主也汉因之铜印青绶武帝用宦者更为中书谒者令成帝去中书谒者令官更以士人为尚书令后汉衆务悉归尚书三公但受成事而已尚书令主赞奏事总领纪纲无所不统与司𨽻校尉御史中丞朝㑹皆专席而坐京师号曰三独坐故公为令仆射者朝㑹不陛奏事天子封禅则尚书令奉玉牒检兼蔵封之礼魏晋印绶与汉同冠进贤两梁纳言帻五时朝服佩水苍玉受拜则策命之以在端右故也薨于朝堂发哀魏晋以下任总机衡事无大小咸归令仆齐梁旧用左仆射美迁司空梁陈竝有之后魏北齐掌弹纠见事与御史中丞更相亷察隋亦总领衆务大唐尚书令朝服鷩冕八旒七章三梁冠武徳初太宗为秦王时尝居之其后人臣莫敢当故自龙朔三年制废尚书令仆射仆射秦官汉因之自侍中尚书博士郎皆有之古者重武官有主射以督课军屯吏驺宰永巷宫人皆有取其领事之号成帝建始元年初置尚书五人以一人为仆射主封门掌授廪假钱谷后汉尚书仆射一人署尚书事令不在则奏下衆事印绶与令同献帝建安四年以执金吾荣邵为左仆射卫臻为右仆射侍者分置左右盖自此始经魏至晋于江左省置无恒置二则为左右仆射或不两置但曰尚书仆射令阙则左为省主若左右竝阙则置尚书仆射以主左事置祠部尚书以掌右事则尚书仆射祠部尚书不恒置矣宋尚书仆射胜右减左右居二者之间仆射职为执法置二则为左右执又与尚书分领诸曹兼掌弹举齐左右仆射行则分道左仆射领殿中主客二曹右仆射领祠部仪曹黄案左仆射上署右仆射次署凡仆射掌朝轨尚书掌献奏都丞任在弹违齐梁旧制右仆射迁左仆射左仆射美迁令其仆射处于中陈亦然后魏二仆射左居上右居下北齐仆射职为执法置二则为左右仆射皆与令同左纠弹而右不纠弹隋文帝开皇三年诏左右仆射从二品左掌判吏部礼部兵部三尚书御史纠不当者兼纠弹之右掌判都官度支工部三尚书又知用度余竝依旧大唐左右二仆射因前代本副尚书令自尚书令废阙二仆射则为宰相故太宗谓房𤣥龄杜如晦曰公为仆射当洞开耳目访求才贤是为宰相𢎞益之道今以决辞听讼不暇岂助朕求贤之意乃令尚书细务悉委于两丞其寃滥大故当奏闻者则闗于仆射及贞观末除拜仆射必加同中书门下平章事及参知机务等名方为宰相不然则否然为仆射者亦无不加焉至开元以来则罕有加者初龙朔二年改左右仆射为左右匡政咸亨元年复旧官品第四武太后改二仆射为文昌左右相进阶为从三品寻复夲阶神龙初复为左右仆射开元元年改为左右丞相从二品统理衆务举持纲目总判省事御史纠不当者兼得弹之至天寳元年复旧议曰按仆射秦官其名则微其职甚细东汉以后虽委任渐重职司㑹府而非百察师长之职也又按丞相亦秦官秦氏每羣臣上表皆云丞相臣某为首汉之宗臣萧何为丞相汉仪丞相进天子御座为起在舆为下有疾灋驾至第问得戮二千石申屠嘉欲斩内史晁错是也霍光受顾託之重当伊周之地废昌邑王上表太后丞相臣敞为首大司马大将军臣光次之其尊崇如此中间尝置左右丞相亦尝改为相国亦为大司徒大抵汉之丞相是为三公于天下无所不统后汉亦以三公为宰相则司徒夲西汉丞相也后或为丞相或为相国或为大丞相虽互为之名其实一也曹公司马师昭赵王伦王敦王导刘义宣齐髙帝梁武帝尔朱荣侯景陈武帝齐献武隋文帝皆为之厯代多非寻常人臣之职亦多为赠官然自秦以降实居百竂之长今尚书令总领衆务举持纲目仆射贰之诚为崇重且非统国政宰天下之任宜侍中中书令如直以尊崇则太师不然上公太尉始可师长命百寮也龙朔中天寳初尝改侍中中书令为左右相逺协伊尹仲虺为左右相周公召公相成王为左右之义斯诚允当或为尚书令仆射録尚书之职是官之师长按前代録尚书霍光张安世王鳯赵熹牟融邓彪张禹李固王导褚彦囬齐眀帝之徒或是丞相或是三公或是大将军大司马兼之皆秉朝政犹古冢宰百官总已实宰辅也其时别自有令仆今仆射虽尝改为丞相名同而职异品秩又未崇极上有三师三公尚书令七人岂得比前代丞相受任也其袭旧名无实者若今刺史皆云使持节按前代使持节得戮二千石其王公以下封国皆南面臣人分茅建社其开府仪同三司则礼数班秩皆如三公置府辟吏今并岂有其实乎此例甚衆不能徧举安有仆射因改丞相之名都无丞相之实而为百寮师长也又与丞郎絶礼若不隔品致敬则诸司长官与隔品寮属其可絶礼乎斯不然矣左右丞秦置尚书丞一人属少府汉因之至成帝建始四年置丞四人及后汉光武始减其二唯置左右丞佐令仆之事台中纪纲无所不总左丞主吏民章服及驺伯史右丞与仆射皆掌授廪假钱谷又假署印绶及纸笔墨诸财用库蔵左右丞阙以次夕郎补之三嵗为刺史汉御史中丞侍御史行复道中遇尚书及丞郎避车执版揖丞郎坐车举手礼之车过逺乃去尚书言左丞敢告知如诏书律令郎见左右丞对揖无敬称曰左右君丞郎见尚书执版揖称曰眀时郎见令仆执版拜朝贺对揖魏晋左右丞铜印青黒绶进贤一梁冠介帻绛朝服左丞主䑓内禁令寝庙祠祀朝仪礼制选用置吏急假兼纠弹之事右丞掌䑓内库蔵庐舎凡诸器用之物及刑狱兵器督録逺道文书章表奏事宋因之而右丞亦主钱谷皆铜印黄绶齐左右丞寝庙郊祠吉庆瑞应灾异立作格制诸案弹用除置吏补满除遣视中书郎迁黄门郎左丞掌兵士百工补役死叛考代年老疾病解遣其内外诸库蔵谷帛刑刻创架争讼田地船乘兵工死叛考剔讨捕差分百役兵器诸营署又领州郡租布民户移徙州郡县併帖城邑人户割属刺史二千石令长丞尉被收及免赠文武诸犯削官事白案则右丞上署左丞次署黄案则左丞上署右丞次署诸立格制及详谳大事郊庙朝廷仪体亦左丞上署右丞次署皆铜印黄绶一梁冠梁左丞掌台内分职仪禁令报人章督録近道文书章表奏事纠诸不灋凡诸尚书文诣中书省者宻事皆以契刀囊盛之封以丞相印右丞掌台内藏及庐舎凡诸器用之物録逺道文书章表之事陈因之后魏北齐左丞为上阶右丞为下阶北齐左丞掌吏部等十七曹并纠弹见事又主管辖䑓中违失并纠駮之右丞掌驾部等十一曹亦管辖䑓中唯不弹纠余悉与左同隋左右丞掌分尚书诸司纠駮大唐因隋制龙朔二年改为左右肃机咸亨元年复旧左丞掌管辖诸司纠正省内勾吏部户部礼部等十二司通判都省事右丞掌管兵部刑部工部等十二司余与左丞同左右司郎中隋炀帝三年于尚书都省初置左右司郎二人品同诸曹郎从五品掌都省之职大唐贞观二年改为郎中龙朔二年改为左丞务咸亨元年复旧令掌副左右丞所管诸司事省署抄目勘稽失知省内宿直判都省事若右司不在则左併行之左司不在右亦如之员外郎武太后永昌元年置与郎中分掌曹务神龙元年省二年复置厯代尚书秦尚书四人汉成帝初置尚书五人其一人为仆射四人分为四曹常侍曹二千石曹民曹客曹后又置三公曹是为五曹后汉尚书五曹六人其三公曹尚书二人吏曹二千石曹民曹客曹两梁冠纳言帻或説有六曹魏有吏部左民客曹五兵度支凡五尚书晋初有吏部三公客曹驾部屯田度支六曹太康有吏部殿中五兵田曹度支左民为六曹尚书及渡江有吏部祠部五兵左民度支五尚书宋有吏部祠部度支左民都官五兵六尚书齐梁与宋同亦别有起部而不常置也陈与梁同后魏初有殿中乐部驾部南部北部五尚书其后亦有吏部兵部都官度支七兵祠部民曹等尚书又有金部库部虞曹仪曹右民宰官都牧牧曹右曹太仓太官祈曹神都仪同曹等尚书北齐有吏部殿中祠部五兵都官度支六尚书后周无尚书隋有吏礼兵刑户工六部尚书大唐尚书与隋同厯代吏部尚书及侍郎品秩悉髙于诸曹八座后汉以六曹尚书并令仆二人谓之八座魏以五曹尚书二仆射一令为八座宋齐八座与魏同隋以六尚书左右仆射及令为八座大唐与隋同厯代郎官郎官谓之尚书郎汉置四人分掌尚书事一人主匈奴单于营部一人主羗夷一人主吏民户口垦田一人主财帛委输后汉尚书侍郎三十六人主作文书草取孝亷年未五十先试牋奏选有吏能者为之更直五日于建礼门内尚书郎初从三署诸䑓试初上䑓称守尚书郎中满嵗称尚书郎三嵗称侍郎五嵗迁大县其迁为县令县令秩满自占县诏书赐钱三万与三䑓租钱余官则否吏部典剧多超迁者郑𢎞为仆射奏以䑓职任尊而赏薄人无乐者诸吏郎补二千石自此始也八座受成事决于郎下笔为诏策出言为诏命其入直官供青缣白绫被或以锦緤为之给帐帷茵褥通中枕太官供食物汤官供饼饵及五熟果实之属五日一美食下天子一等给尚书郎侍史一人女侍史二人皆选端正妖丽执香炉香囊䕶衣服奏事眀光殿省省中皆以胡粉涂壁画古贤烈女以丹朱漆地故谓之丹墀尚书郎口含鸡舌香以其奏事答对欲使气息芬芳也奏事则与黄门侍郎对揖黄门侍郎称已闻乃出丞郎月赐赤管大笔一䨇隃麋墨一丸魏自黄初改祕书为中书置通事郎掌诏草而尚书郎有二十三人非复汉时职任青龙二年尚书令陈矫奏置都官骑兵合凡二十五郎每一郎缺白试诸孝亷能结文案者五人谨封奏其姓名以补之晋尚书郎选极清美号为大臣之副武帝时有三十四曹后又置运曹为三十五曹置郎中二十三人更相统摄或为三十六曹当五王之难其都官中骑三曹郎昼出督战夜还理事东晋有十五曹自过江之后官资小减桓𤣥僭位改都官郎为贼曹宋髙祖时有十九曹元嘉以后有二十曹郎三公比部主法制度支主算都官主军事刑狱其余曹所掌各如其名齐依元嘉制其拜吏部郎亦有表让之礼梁加三曹为二十三曹其郎中旧用员外郎正主簿正佐有才地者为之迁通直郎天监三年复置侍郎视通直郎郎中迁为之陈有二十一曹后魏三十六曹至西魏十二年改为十二部北齐有二十八曹其吏部三公各二人余并一人凡三十郎中隋初尚书有六曹二十四司凡领三十六侍郎分司官曹务直禁省如汉之制至开皇三年二十四司又各置员外郎一人以司其曹之籍帐侍郎阙则摄其曹事炀帝即位以尚书六曹各置侍郎一人以贰尚书之职改诸司侍郎但曰郎又改吏部为选部郎礼部为仪曹郎兵部为兵曹郎刑部为宪曹郎工部为起曹郎以异六侍郎之名废诸司员外郎而每司增置一曹郎各为二员都司置左右司郎中各一人品同诸曹郎掌都省之职寻又每减一郎置承务郎一人同开皇员外郎之职大唐改隋诸司郎为郎中每曹又复置员外郎武徳六年废六司侍郎贞观二年复旧今尚书省有左右司郎中各一人员外郎各一人分管尚书六曹事其诸曹诸司郎中总三十人员外郎总三十一人通谓之郎官尤重其选其职任名数各列在六曹之后厯代都事主事令史都事晋有尚书都令史八人秩二百石与左右丞总知都䑓事宋齐八人梁五人谓之五都令史职与晋同旧用人常轻武帝诏曰尚书五都职参政要非但总领衆局亦乃方轨二丞顷虽求才未臻妙简可革用士流以尽时彦乃以都令史视奉朝请隋开皇初改都令史为都事置八人炀帝分𨽻六尚书置六人领六曹事大唐因之主事二汉有之后魏于尚书诸司置主事令史隋于诸省又各置主事令史员炀帝三年并去令史之名但曰主事随曹闲剧而每十令史置一主事不满十者亦一人杂用士人大唐并用流外令史汉官也后汉尚书令史十八人曹有三人主书后增剧曹三人合二十一人皆选于兰䑓符节简练有吏能者为之其尚书郎初与令史皆主文簿其职一也郎缺以令史久次者补之光武始革用孝亷孝亷耻焉旧制尚书郎限满补县长令史补丞尉尚书令郑𢎞奏曰职尊赏薄多无乐者请郎补千石令史为长帝从之西晋令史朝晡诣都座朝江左唯早朝而已又贾充为尚书令以目疾表置省事吏四人尚书置省事自此始也其品职与诸曹令史同晋宋兰䑓寺正书令史虽行文书皆有品秩朱衣执板给书僮孔顗为御史中丞坐鞭令史为有司所纠梁陈与晋宋同后魏令史亦朱衣执笏然谓之流外勲品北齐尚书郎判事正令史侧坐书令史过事令史皆平揖郎无拜自隋以来令史之任文案烦屑渐为卑冗不叅官品炀帝以四省三䑓皆曰令史九寺五监诸卫府则皆曰府史于时令史得官者甚少年限亦賖大唐武徳中天下初定京师谷籴贵逺人不相愿仕流外始于诸州调佐史及朝集典充选不获已而为之遂促年限优以叙次六七年有至本司主事及上县尉者自此之后遂为官途总章中诏诸司令史考满合选者限试一经时人嗟异着于谣颂行䑓省行䑓省魏晋有之昔魏末晋文帝讨诸葛诞散骑常侍裴秀尚书仆射陈泰黄门侍郎钟㑹等以行䑓从至晋永嘉四年东海王越帅衆许昌以行䑓自随是也及后魏谓之尚书大行䑓别置官属北齐行䑓兼统民事自辛术始焉其官置令仆射其尚书丞郎皆随时权制隋谓之行䑓省有尚书令仆射各一人主事四人有考功礼部膳部兵部驾部库部刑部度支金部工部屯田侍郎各一人每行䑓置食货农圃武器百工监副各置丞録事等员盖随其所管之道置于外州以行尚书事大唐初亦置行䑓贞观以后废其后诸道各置採访等使每使有判官二人兼判尚书六行事亦行䑓之遗制通典卷二十二通典卷二十三钦定四库全书通典卷二十三唐京兆杜佑君卿纂职官五尚书下吏部尚书周礼天官太宰掌建邦之六典以佐王治邦国又夏官之属有司士下大夫二人掌羣臣之版嵗登下其损益之数辨其年嵗与其贵贱周知邦国都家县鄙之数卿大夫士庶子之数以诏王理以徳诏爵以功诏禄以能诏事以久奠食汉成帝初置尚书有常侍曹主公卿事后汉改为吏曹主选举祠祀后又为选部魏改选部为吏部主选事晋与魏同宋时吏部尚书领吏部删定三公比部四曹孝武不欲威权在下大眀二年分吏部尚书置二人以轻其任而省五兵后还置一吏部尚书顺帝昇眀元年又置五兵二尚书晋宋以来吏部尚书资位尤重梁陈亦然后魏北齐吏部统吏部考功主爵三曹后周有吏部中大夫一人小吏部下大夫一人领司勲上士等官属大司马隋吏部统吏部主爵司勲考功四曹大唐龙朔元年改吏部尚书为司列太常伯咸亨初复旧光宅元年改吏部为天官神龙元年复旧天寳十一年改为文部掌文官选举总判吏部司封司勲考功四曹事旧令班在侍中中书令上开元令移在侍中中书令下尚书六曹吏部兵部为前行户刑为中行礼工为后行其官属自后行迁入二部者以为美自魏晋以来凡吏部官属悉髙于诸曹其选举皆尚书主之自隋置侍郎贰尚书之事则六品以下铨补多以归之大唐至贞观以前尚书掌五品选事至景龙中尚书掌七品以上选侍郎掌八品以下选至景云元年宋璟为尚书始通其选而分掌之因为常例开元以前诸司之官兼知政事者午前议政于朝堂午后理务于本司自开元以来宰相员少资地崇髙又以兵吏尚书权位尤美而宰臣多兼领之但从容衡轴不自铨综其选试之任皆侍郎专之尚书通署而已遂为故事或分领其事则列为三铨尚书掌其一侍郎分其二侍郎二人郎中二人员外郎二人司封郎中一人员外郎一人司勲郎中一人员外郎二人考功郎中一人员外郎一人户部尚书周礼地官大司徒之职掌建邦之土地之图与其人民之数又太宰之属有司㑹以九贡之法致邦国之财用以九赋之法令田野之财用以九功之法令民职之财用以九式之法均节邦之财用掌国之官府郊野县都之百物财用凡在契书版图者之贰以逆羣吏之治而听其㑹计汉置尚书郎四人其一人主财帛委输至魏文帝置度支尚书寺专掌军国支计呉有户部而晋有度支皆主筭计也宋齐度支尚书领度支金部仓部起部四曹梁亦有之后魏度支亦掌支计北齐度支统度支仓部左户右户金部库部六曹后周置大司徒卿一人如周礼之制其属有民部中大夫二人掌承司徒敎以籍帐之法赞计人民之衆寡隋初有度支尚书则并后周民部之职开皇三年改度支为民部统度支民部金部仓部四曹国家修隋志谓之户部盖以庙讳故也大唐永徽初复改民部为户部庙讳故也显庆元年改户部为度支龙朔二年改度支尚书为司元太常伯咸亨元年复为户部尚书初户部居礼部之后武太后改置天地四时之官以户部为地官由是遂居礼部前神龙元年复改地官为户部总判户部度支金部仓部事侍郎二人郎中二人员外郎二人度支郎中一人员外郎一人金部郎中一人员外郎一人仓部郎中一人员外郎一人礼部尚书唐虞之时秩宗典三礼周礼春官大宗伯掌建邦之天神人鬼地祇之礼后汉尚书吏曹兼掌斋祀亦其职也魏尚书有祠部曹及晋江左有祠部尚书掌庙祧之礼常与右仆射通职不常置以右仆射摄之宋祠部尚书领祠部仪曹二曹齐梁陈皆有祠部尚书后魏为仪曹尚书北齐祠部尚书统祠部主客虞曹屯田起部五曹又有仪曹主吉凶礼制属殿中尚书后周置春官卿又有礼部而不言职事后改礼部为宗伯又春官之属有典命后改典命为大司礼俄改大司礼复为礼部谓之礼部大夫至隋置礼部尚书统礼部祠部主客膳部四曹盖因后周礼部之名兼前代祠部仪曹之职大唐龙朔二年改礼部尚书为司礼太常伯咸亨元年复旧光宅元年改礼部为春官神龙元年复旧总判祠部礼部膳部主客事侍郎一人郎中一人员外郎一人祠部郎中一人员外郎一人膳部郎中一人员外郎一人主客郎中一人员外郎一人兵部尚书周礼夏官大司马之职掌以九伐之法正邦国制军诘禁以紏邦国领校人牧师职方司兵之属即今兵部之任也魏置五兵尚书五兵谓中兵外兵骑兵别兵都兵也晋初无太康中乃有五兵尚书而又分中兵外兵各为左右宋五兵尚书唯领中兵外兵二曹余则无矣齐梁陈皆有之后魏为七兵尚书北齐为五兵统左中兵右中兵左外兵右外兵都兵五曹后周置大司马其属又有兵部中大夫小兵部下大夫其职并缺至隋乃有兵部尚书统兵部职方驾部库部四曹盖因后周兵部之名兼前代五兵之职大唐龙朔二年改兵部尚书为司戎太常伯咸亨元年复旧光宅元年改为夏官神龙元年复旧天寳十一年改为武官掌武官选举总判兵部职方驾部库部事其分领选举亦为三铨制如吏部侍郎二人郎中一人员外郎二人职方郎中一人员外郎一人驾部郎中一人员外郎一人库部郎中一人员外郎一人刑部尚书唐虞之时士官以正五刑周礼秋官大司㓂掌邦之三典以佐王刑邦国盖其任也汉成帝时尚书初置二千石曹主郡国二千石又置三公曹主断狱后汉光武改三公曹主嵗尽考课诸州郡政二千石曹掌中都官水火盗贼词讼罪法亦谓之贼曹重于诸曹魏青龙二年置尚书都官郎佐督军事晋复以三公尚书掌刑狱宋三公比部皆主法制又置都官尚书主军事刑狱领都官水部库部功论四曹齐梁陈并有都官尚书后魏亦有都官尚书北齐都官统都官二千石比部水部膳部五曹又有三公曹掌诸曹囚帐断罪赦日建金鸡等事属殿中尚书后周有秋官大司㓂卿掌刑邦国其属官又有刑部中大夫掌五刑之法隋初有都官尚书开皇三年改都官为刑部尚书统都官刑部比部司门四曹亦因后周之名大唐因之龙朔二年改刑部尚书为司刑太常伯咸亨元年复旧武太后改刑部为秋官神龙初复旧天寳中改为宪部至徳初复旧总判刑部都官比部司门事侍郎一人郎中二人员外郎二人都官郎中一人员外郎一人比部郎中一人员外郎一人司门郎中一人员外郎一人工部尚书周礼冬官其属有考工掌百工之事曰国有六职百工是其一焉汉成帝初置尚书有民曹主凡吏民上书后汉光武改民曹主缮修功作盐池园苑魏置左民尚书亦领其职晋宋以来有起部尚书而不常置每营宗庙宫室则权置之事毕则省以其事分属都官左民二尚书北齐起部亦掌工造属祠部尚书后周有冬官大司空卿掌五材九范之法其属工部中大夫二人承司之事掌百工之籍而理其禁令至隋乃有工部尚书统工部屯田二曹盖因后周工部之名兼前代起部之职大唐龙朔二年改工部尚书为司平太常伯咸亨元年复旧武太后改工部为冬官神龙初复旧总判工部屯田虞部水部事侍郎一人郎中一人员外郎一人屯田郎中一人员外郎一人虞部郎中一人员外郎一人水部郎中一人员外郎一人通典卷二十三通典卷二十四钦定四库全书卷通典卷二十四唐京兆杜佑君卿纂职官六御史台御史之名周官有之盖掌赞书而授法令非今任也战国时亦有御史秦赵渑池之㑹各命书其事又淳于髠谓齐王曰御史在前则皆记事之职也至秦汉为纠察之任所居之署汉谓之御史府亦谓之御史大夫寺亦谓之宪台成帝时御史府吏舍百余区井水皆竭又其府中列栢树常有野乌数千栖宿其上晨去暮来号曰朝夕乌乌去不来者数月长老异之后果废御史大夫为大司空是其徴也后汉以来谓之御史台亦谓之兰台寺梁及后魏北齐或谓之南台后魏之制有公事百官朝㑹名簿自尚书令仆以下悉送南台后周曰司宪属秋官府隋及大唐皆曰御史台龙朔二年改为宪台咸亨元年复旧门北辟主隂杀也故御史为风霜之任弹纠不法百僚震恐官之雄峻莫之比焉旧制但闻风弹事提纲而已其鞫案禁系则委之大理贞观末御史中丞李干祐以囚自大理来往滋其姦故又案事入法多为大理所反乃奏于台中置东西二狱以自系劾开元中大夫崔隐甫复奏罢之其后罕有闻风弹举之事多受词讼推覆理尽然后弹之将有弹奏则先牒监门禁止勿许其入武太后时改御史台为肃政台凡置左右肃政二台别置大夫中丞各一人侍御史殿中监察各二十人左以察朝廷右以澄郡县时议以右多名流左多寒刻其迁登南省者右殆倍焉以其不陵朝贵故也二台迭相纠正而左加敬惮龙朔以后去肃政之名但为左右御史台睿宗即位诏二台并察京师资位既等竞为弹纠百僚被察殆不堪命太极元年以尚书省悉𨽻左台月余右台复请分绾尚书西行事左台大夫窦怀贞乃表请依贞观故事遂废右台而本御史台官复旧废台之官并𨽻焉大夫一人中丞二人侍御史四人殿中侍御史六人监察御史十人主簿一人内供奉里行者各如正员之半其台宪故事官资轻重则杜易简韩琬註记详焉御史大夫御史大夫秦官汉因之位上卿银印青绶掌副丞相故事选郡守相髙第为御史大夫任职者为丞相成帝绥和元年更名大司空金印紫绶秩比丞相哀帝建平二年朱博奏请罢大司空以御史大夫为百僚师帝从之遂复为御史大夫皆宰相之任元寿二年复为大司空凡为御史大夫而丞相次也其心冀幸丞相物故或乃隂私相毁害欲代之后汉初废御史大夫至建安十三年罢三公官始复置之以郗虑居焉不领中丞置长史一人魏黄初二年又改御史大夫为司空末年复有大夫而吴有左右焉晋初省之此皆为三公非今御史大夫也中丞初汉御史大夫有两丞一曰御史丞一曰中丞亦谓中丞为御史中执法中丞在殿中兰台掌图籍祕书外督部刺史内领侍御史十五员受公卿奏事举劾案章盖居殿中察举非法也及御史大夫转为大司空而中丞出外为御史台率即今之御史大夫任也周官小宰之职掌建邦之宫刑以治王宫之政令凡宫之纠禁又其任也初御史大夫更名大司空置长吏而中丞官职如故武帝时以中丞督司𨽻司𨽻督丞相丞相督司直司直督刺史刺史督二千石下至黑绶哀帝元寿二年御史中丞更名御史长史后汉光武复改为中丞两梁冠铜印青绶与尚书令司𨽻校尉朝㑹皆专席而坐京师号为三独坐言其尊也凡中丞以下并官属少府魏初改中丞为宫正举鲍勋为之百僚严惮后复为中丞晋亦因汉以中丞为台主与司𨽻分督百僚自皇太子以下无所不纠初不得纠尚书后亦纠之中丞专纠行马内司𨽻专纠行马外虽制如是然亦更奏衆官实无其限宋中丞一人毎月二十五日绕行宫垣白壁铜印墨绶进贤两梁冠佩水苍玉介帻绛朝服孝武帝孝建二年制中丞与尚书令分道虽丞郎下朝相值亦得断之余内外衆官皆受停驻齐中丞职无不察专道而行驺辐禁呵加以声色武将相逢辄致侵犯若有卤簿至相殴击梁国初建又置御史大夫天监元年复曰中丞中丞一人掌督司百僚皇太子其在宫门行马内违法者皆纠弹之虽在行马外而监司不纠亦得奏之専道而行逢尚书丞郎亦得停驻其尚书令仆御史中丞各给威仪十人其八人武冠绛鞴执青仪囊题云宜官告以受词讼一人缃衣执鞭杖依行列行七人唱唿入殿引喤至阶一人执仪囊不喤自齐梁皆谓中丞为南司陈因梁制江左中丞虽亦一时髦彦然膏梁名士犹不乐后魏为御史中尉督司百僚其出入千步清道与皇太子分路王公百辟咸使逊避其余百僚下马弛车止路傍其违缓者以棒棒之其后洛阳令得与分道自东魏徙邺无复此制北齐武成以其子瑯琊王俨兼为御史中丞欲雄宠之复兴旧制俨出北宫凡京畿之步骑领军之官属中丞之威仪司徒之卤簿莫不毕备武成观之遣中使驰马趣仗不得入自言奉勑赤棒应声碎其鞍马腾人颠观者倾京邑后周有司宪中大夫二人掌司寇之法辨国之五禁亦其任也隋以国讳改中丞为大夫大唐因隋亦曰大夫龙朔二年改为大司宪咸亨初复旧武太后改置左右肃政台御史大夫各一人太极初复旧掌肃清风俗弹纠内外总判台事自周隋以来无仪卫之重令行出道路以私骑匹马从之而已御史中丞旧持书侍御史也初汉宣帝元凤中感路温舒尚徳缓刑之言季秋后请谳时帝幸宣室斋居而决事令侍御史二人持书持书御史起于此也后因别置冠法冠有印绶与符节郎共平廷尉奏事罪当轻重后汉亦二人铜印青绶选明法律者为之凡天下诸谳疑事掌以法律当其是非自桓帝之后无所平理茍充其位而已魏置持书执法掌奏劾而持书侍御史掌律令二官俱置晋置四人太始四年又置黄沙狱持书侍御史一人秩与中丞同掌诏狱及廷尉不当者皆理之后并江南遂省黄沙持书侍御史及太康中又省持书侍御史二员魏晋以来持书侍御史分掌侍御史所掌诸曹若尚书二丞宋代掌举劾齐梁并同皆统侍御史自宋齐以来此官不重自郎官转持书者谓之南奔梁天监初始重其选车前依尚书二丞给三驺执盛印青囊旧事纠弹官印绶在前故也后魏掌纠禁内朝㑹失时服章违错飨宴㑹见悉所监之北齐亦有焉后周有司宪上士二人亦其任也隋又为持书侍御史台中簿领悉以主之大唐永徽初髙宗即位以国讳故改持书侍御史为御史中丞龙朔二年改为司宪大夫咸亨元年复为中丞二人亦时有内供奉职副大夫通判台事侍御史侍御史于周为柱下史老聃尝为之秦时张苍为御史主柱下方书亦其任也又云苍为柱下御史明习天下图书计史籍一名柱后史谓以鐡为柱言其审固不桡也亦为侍御史汉因之凡十五员侍御史御史大夫自调更告入归官比丞相掾史史白录惠帝初遣御史监三辅郡其后又置监御史其举郡国孝廉第四科云有能按章覆问文中御史武帝时侍御史又有绣衣直指者出讨姦猾理大狱而不常置后汉亦有侍御史员察举非法受公卿郡吏奏事有违失举劾之凡郊庙之祀及大朝㑹大封拜则一人监威仪有违失则劾奏以公府掾属髙第补之或故牧守议郎郎中为之唯徳所在初上称守满嵗拜真出剧为刺史二千石平迁补县令见中丞执板揖顺帝复絶他选専用宰士有三缺三府各一举劾案章事无大小尚书受成而已威烈赫奕莫之敢犯真御史守中丞持书服其冠绂上事言守关移称真又按二汉侍御史所掌凡有五曹一曰令曹二曰印曹三曰供曹四曰尉马曹五曰乘曹豹尾之内便为禁省魏置御史八人当大㑹殿中御史簮白笔侧陛而坐帝问左右此何官何主辛毗曰此谓御史旧时簮笔以奏不法何当如今者直备位但毦笔耳晋侍御史九人颇用郡守为之品同持书而有十三曹宋代多併诸曹凡十御史焉自汉以来皆朝服法冠齐有十人梁陈皆九人居曹纠察不法后魏御史甚重必以对策髙第者补之侍御史与殿中侍御史昼则外台受事夜则畨直内台御史旧式不随台主简代延昌中王显有宠于宣武为御史中尉始请革选此后踵其事每一中尉则更简代御史北齐有八人亦重其选后周有司宪中士则其任也隋侍御史八人自开皇之前犹踵后魏革选自开皇之后始自吏部选用不由台主仍依旧入直禁中大业中始罢御史直宿台内文簿皆持书主之侍御史但侍从纠察而已由是资位少减大唐自贞观初以法理天下尤重宪官故御史复为雄要其将除拜皆吏部与台长官宰相议定然后依选例补奏其内诏别拜者不在其限麟徳以来用人尤重选授之命不由铨管及李义府掌大选宠任既重始得补之自义府之后无出于吏部者侍御史凡四员内供奉二员掌纠察内外受制出使分判台事又分直朝堂与给事中中书舍人同受表里寃讼迭知一日谓之三司受事其事有大者则诏下尚书刑部御史台大理寺同案之亦谓此为三司推事武太后时刑狱滋章凡二台御史多苛刻无恩以诛暴为事猜阻倾夺更相陵搆此其为弊也神龙以来稍革之其后名流慎选侔于贞观永徽矣侍御史之职有四谓推弹公廨杂事定殿中监察以下职事及进名改转台内之事悉主之号为台端他人称之曰端公其知杂事者谓之杂端最为雄剧食坐之南设横榻谓之南床殿中监察不得坐凡侍御史之例不出累月则迁登南省故号为南床百日察其行步出入揖让去就殿中以下皆禀而随之先后亏失者有罚其太极以前二台朝列之制侍御史与殿中随仗入分居两行承诏者各五日有㫖召御史不唿名则承诏者出侍御史或阙则假殿中承之殿中侍御史殿中侍御史魏兰台遣二御史居殿中察非法即殿中侍御史之始也晋置四人江左多置二人梁有四人掌殿内禁卫内事后魏北齐皆有之隋初改曰殿内侍御史置十二人至炀帝省大唐置六员内供奉三员初掌驾出于卤簿内纠察非违余同侍御史唯不判事咸亨以前迁转及职事与侍御史相亚自开元初以来权归侍御史而迁转犹同兼知库藏出纳及宫门内事知左右廵分京畿诸州诸卫兵禁𨽻焉弹举违失号为副端合门之外百僚班序有离立失列言嚣而不肃者则纠罚之其正冬大㑹则戴𤣥豸乘马加饰具服上殿供奉左右或缺则吏部以他官摄之其郊祀廵幸大备卤簿出入由旌门者监其队伍初武太后时有殿中里行及员外殿中御史官或有起家为之而即真者神龙以来无监察则有里行监察侍御史监察御史初秦以御史监理诸郡谓之监察史汉罢其名至晋太元中始置检校御史以吴混之为之掌行马外事亦兰台之职宋齐以来无闻后魏太和末亦置此官宿直外台不得入宿内省北齐检校御史十二人后周司宪旅下士八人盖亦其职隋开皇二年改检校御史为监察御史凡十二人炀帝増置十六员掌出使检校大唐监察御史十员里行五员掌内外纠察并监祭祀及监诸军出使等监察御史职知朝堂正门无籍非因奏事不得入至殿庭在西凤阙南侍殿中侍御史以上从观象门出若从天降至开元七年三月勅并令随仗入合罪人当笞于朝者亦监之分为左右廵纠察违失以承天朱雀街为界每月一代将晦即廵刑部大理东西徒坊金吾及县狱若蒐狩则监围察断絶失禽者量宜劾奏开元初革以殿中掌左右廵监察或权掌之非本任也职务繁杂百司畏惧其选拜多自京畿县尉又有监察御史里行者太宗置自马周始焉武太后时复员外监察试监察或有起家为之而即真者又有台使八人俸亦于本官请余同监察吏部式其试监察神龙以来无复员外及试但有里行凡诸内供奉及里行其员数各居正官之半唯俸禄有差职事与正同主簿主簿汉有御史主簿魏晋以来无闻隋大业三年御史台始置主簿二人大唐置一员掌付事勾稽省署抄目监印给纸笔其俸禄与殿中御史同武徳末杜淹为大夫以吏部主事林怀信为之贞观中自张𢎞济为此官之后遂为美职管辖台中杂务公廨厨库检督令史奴婢配勲散官职事每食则执黄卷书其谴罚通典卷二十四通典卷二十五钦定四库全书通典卷二十五唐京兆杜佑君卿纂职官七诸卿上总论诸卿夏制九卿殷亦九卿周之九卿即少师少傅少保冢宰司徒宗伯司马司寇司空汉以太常光禄勲卫尉太仆廷尉大鸿胪宗正大司农少府谓之九寺大卿后汉九卿而分属三司多进为三公各有署曹掾史随事为员九卿有疾使者临问加赐钱布魏九卿与汉同晋以太常等九卿兼将作大匠太后三卿大长秋皆为列卿各置丞功曹主簿五官等员太康四年増九卿礼秩宋齐及梁初皆因旧制梁武帝天监七年以太常卿加置宗正卿以大司农为司农卿三卿是为春卿加置太府卿以少府为少府卿加置太仆卿三卿是为夏卿以卫尉为卫尉卿廷尉为廷尉卿将作大匠为大匠卿三卿是为秋卿以光禄勲为光禄卿大鸿胪为鸿胪卿都水使者为大舟卿三卿是为冬卿凡十二卿皆置丞及功曹主簿后魏又以太常光禄勲卫尉谓之三卿太仆廷尉大鸿胪宗正大司农少府为六卿各有少卿北齐以太常光禄卫尉宗正太仆大理鸿胪司农太府是为九寺置卿少卿丞各一人各有功曹五官主簿录事等员隋九寺与北齐同炀帝降光禄以下八寺卿阶品于太常而少卿各加置二人大唐九寺与北齐同卿各一人少卿各二人丞以下有差龙朔二年改九寺之名凡卿皆加正后各复旧太常卿今太常者亦唐虞伯夷为秩宗兼䕫典乐之任也周时曰宗伯为春官掌邦礼秦改曰奉常汉初曰太常欲令国家盛大常存故称太常惠帝更名奉常景帝六年更名太常后汉秩与汉同每祭祀前奏其礼仪及行事赞天子每选试博士奏其能否大射养老大䘮皆奏其仪每月前晦察行陵庙助祭则平冕七旒汉旧制以列侯忠孝敬慎者居之后汉不必侯也旧制陵县悉属嵗举孝廉后汉则否建安中为奉常魏黄初元年改为太常魏晋皆银章青绶进贤两梁冠绛朝服佩水苍玉宋齐皆有之旧用列曹尚书好迁选曹尚书领䕶梁视金紫光禄大夫陈因之后魏为上卿兼置小卿官北齐曰太常寺置卿及少卿丞各一人掌陵庙羣祀礼乐仪制天文术数衣冠之属后周建六官置大宗伯卿一人是为春官隋曰太常与北齐同炀帝加置少卿二人大唐因之龙朔二年改太常为奉常咸亨元年复旧光宅元年改太常为司礼神龙初复旧卿一人掌礼仪祭祀总判寺事少卿二人通判领丞一人主簿二人博士四人太祝三人奉礼郎协律郎各二人斋郎五百五十二人郊社太公庙大乐鼔吹太医太卜廪牺等署各有令丞秦置一人汉多以博士议郎为之后汉凡诸丞皆掌行礼及祭祀小事总署曹事举庙中非法皆铜印墨绶进贤两梁冠歴代皆有梁旧用员外郎迁尚书郎天监七年改视尚书郎陈因之后魏北齐亦有之隋有二人大唐因之分判寺事主簿汉有之魏晋亦有焉梁天监七年十二卿各置主簿一人陈因之北齐有功曹五官主簿二人大唐置二人掌付事勾稽省署抄目监印给纸笔等事博士魏官也魏文帝初置晋因之掌引导乘舆王公以下应追谥者则博士议定之端委佩玉朝之大典必于询度歴代皆有隋有四人大唐因之甚为清选资位与补阙同掌撰五礼仪注导引乗舆賛相祭祀定诔谥及守祧庙开闭塪室及祥瑞之事太祝殷官与太宰等官为六太周官太祝下大夫二人上士四人掌六祝之辞以祈福祥秦汉有太祝令丞后汉亦曰太祝令丞晋宋齐梁陈后魏北齐皆因之后周依周官至隋置太祝署太祝令丞炀帝罢署太祝八人大唐初有七人后増为九人开元二十三年减置三人掌读祝文出纳神主奉礼郎汉大鸿胪有理礼郎四十七人晋理礼郎四人属大行令后魏理礼郎四人北齐有奉礼郎三十人属鸿胪寺之司仪署后周有理礼中士下士各一人隋有奉礼郎十六人属太常寺炀帝减置六人大唐初有理礼郎四员掌设板位执仪行事至永徽二年以庙讳改为奉礼郎开元二十三年减二员协律郎汉曰协律都尉李延年为之后汉亦有之魏杜䕫亦为之晋改为协律校尉后魏有协律郎又有协律中郎北齐及隋协律郎皆二人大唐因之掌举麾节乐调和律吕监试乐人典课两京郊社署周官有典祀掌以时祭祀秦汉有太祝令丞属奉常景帝改为祠祀武帝更曰庙祀后汉祠祀属少府魏晋有太祝令丞宋曰明堂令丞掌祀五帝之事齐有太祝及明堂二令梁有明堂太社二令并属太常北齐太庙令兼领郊祀崇虚二丞后周有司郊上士中士司社中士下士隋太常寺置郊社署令丞各一人大唐因之掌郊社明堂祠祀祈祷及茅土衣冠等事太乐署周官有大司乐掌成均之法亦谓之乐尹以乐舞教国子秦汉奉常属官有太乐令及丞又少府属官并有乐府令丞后汉永平三年改太乐为大予乐令掌伎乐人凡国祭飨掌诸奏乐魏复曰太乐令丞晋亦有之齐铜印墨绶进贤一梁冠绛朝服梁陈因之后魏置太乐博士北齐曰太乐令丞后周有大司乐掌成均之法后改为乐部有上士中士隋有太乐令丞各一人大唐因之掌习音乐乐人簿籍鼔吹署周礼有鼔人掌六鼔四金之音后汉有承华令典黄门鼔吹属少府晋置鼔吹令丞属太常元帝省太乐并鼔吹哀帝复省鼔吹而存太乐梁有鼔吹令丞又有清商署北齐鼔吹令丞及清商部并属太常隋有鼔吹清商二令丞至炀帝罢清商署大唐鼔吹署令丞各一人所掌颇与太乐同太医署周官有医师上士下士掌医之政令秦两汉有太医令丞亦主医药属少府魏因之晋铜印墨绶进贤一梁冠绛朝服而属宗正过江省宗正而属门下省宋齐𨽻侍中梁陈因之后魏有太医博士助敎北齐又曰太医令丞后周太医下大夫隋太医署令二人大唐因之主医药凡领医针灸按摩咒禁各有博士太卜署殷官太卜为六太周官太卜掌三兆之法秦汉有太卜令后汉并于太史自后无闻后魏有太卜博士北齐有太卜局丞后周有太卜大夫小卜上士龟占中士隋曰太卜令丞一人大唐因之廪牺署周礼有牧人掌牧六牲以供祭祀秦汉内使左冯翊廪牺令丞并掌牺牲鴈鹜后属大司农后汉河南尹属官有廪牺丞魏晋宋齐梁陈后魏北齐隋皆有之大唐令丞各一人掌牺牲粢盛之事汾祠署齐太公庙署并有令丞各一人大唐开元中置光禄卿秦有郎中令掌宫殿掖门户汉因之至武帝太初元年更名光禄勲后汉曰光禄勲所掌同典三署郎更直执㦸宿卫考其徳行而进退之郊祀之事掌三献光禄勲居禁中有狱在殿门外谓之光禄外部两汉自光禄太中中散谏议等大夫及谒者仆射羽林郎郎中侍郎五官武贲左右等中郎将奉车驸马二都尉车戸骑三将并属光禄勲建安末复改光禄勲为郎中令魏黄初元年复为光禄勲东晋哀帝兴宁二年省光禄勲併司徒孝武宁康元年复置自魏晋以后无复三署郎而光禄不复居禁中唯外官朝㑹则以名到焉二台奏劾则符光禄加禁止解禁止亦如之其宫殿门戸至宋文犹属焉梁除勲字谓之光禄卿卿旧视列曹尚书天监中视中庶子职与汉同后魏又置少卿北齐曰光禄寺置卿少卿兼掌诸膳食帐幕隋文帝开皇三年废光禄寺入司农十二年复置初有卿及少卿各一人炀帝加置二少卿大唐龙朔二年改光禄寺为司宰寺咸亨初复旧光宅元年为司膳神龙初复旧卿一人掌终献行事少卿二人领太官珍羞良醖掌醢等四署署各有令丞丞汉二人多以博士议郎为之后汉一人魏晋因之铜印黄绶梁陈视员外郎后魏北齐并有之隋有三人大唐置二人主簿汉置晋宋齐梁陈并有之北齐曰功曹五官主簿隋二人大唐因之太官署令丞于周官为膳夫庖人外饔中士下士盖其任也秦为太官令丞属少府两汉因之桓帝延熙元年使太官令得补二千石魏亦属少府晋属光禄勲宋齐属侍中梁门下省领太官陈因之后魏分太官为尚食中尚食知御膳𨽻门下省而太官掌百官之馔属光禄卿北齐因之后周有典庖中士内膳中士隋如北齐大唐因之各一人珍羞署令丞于周官有笾人盖其任也后汉少府属官有甘丞主膳具晋太官令有饧官果官吏各二人自后无闻北齐餚藏令属光禄寺后周有餚藏中士下士隋如北齐大唐因之长安中改为珍羞神龙初复旧开元初又改之有令丞各一人良醖署令丞于周官有酒正中士下士掌酒之政令后汉汤官丞主酒属少府晋有酒丞一人齐食官局有酒吏梁曰酒库丞北齐有清漳令丞主酒后周如古周之制隋曰良醖署令丞各一人大唐因之掌醢署令丞于周官有醢人掌四豆之实自后无闻至齐诸公府有酿食典军二人后周有掌醢中士下士隋曰掌醢署令丞各一人大唐因之卫尉卿卫尉秦官掌门卫屯兵汉因之景帝初更名中大夫令后元年复为卫尉又有长乐建章甘泉卫尉皆掌其宫其职略同而不常置后汉有卫尉卿一人职与汉同晋银章青绶五时朝服武冠佩水苍玉掌冶铸领冶金晋江左不置卫尉宋孝武复置南齐掌宫城管钥梁卫尉卿位视侍中职与汉同卿每月丞每旬行宫徼纠察不法陈因之后魏亦有之北齐为卫尉寺有卿及少卿各一人隋文帝开皇三年废卫尉寺入太常及尚书省十三年复置掌军器仪仗帐幕之事而以监门卫掌宫门屯兵大唐因之龙朔二年改卫尉为司卫咸亨初复旧光宅元年又改为司卫神龙初复旧卿一人少卿二人领武库武器守宫三署署各有令丞秦汉多以博士议郎为之后汉一人魏晋并同宋孝武増置一人梁亦有之后魏北齐并有隋因之大唐置二人主簿一人汉卫尉驾四马主簿前车以乗晋有卫尉主簿二人宋齐梁陈因之北齐隋亦有二人大唐因之武库令丞于周官司甲司弓矢等下大夫司戈盾等中士下士盖其任也两汉曰武库令属执金吾后汉又有考工令丞属太仆主造兵器成付武库令晋魏因之晋后属卫尉宋齐武库令丞属尚书库部梁陈属卫尉卿北齐亦有后周如周官隋如北齐大唐因之各一人天寳六年四月勅改仪制令庙社门宫门每门各二十㦸东宫每门各十八㦸一品门十六㦸嗣王郡王若上柱国带职事二品散官光禄大夫以上镇国大将军以上各同职事品及京兆河南太原府大都督大都䕶门十四㦸上柱国带职事三品上䕶军带职事二品若中都督上都䕶门十二㦸国公及上䕶军带职事三品若下都督诸州门各十㦸并官给贞元五年十二月中书门下奏应请列㦸官准仪制令正一品开府仪同三司嗣王郡王并勲官上柱国柱国等带职事三品以上并许列㦸准天寳六载四月敕文加散官光禄大夫镇国大将军以上各同职事品近日散试官便带髙阶者衆恐须商量者伏请准旧制令本文取带三品以上正员职事为定敕㫖依武器署令丞隋行台尚书省有武器监令大唐永徽中始置各一人掌祭祀及朝㑹廵幸及公卿婚葬卤簿之事守宫署汉有守宫令丞掌御纸笔墨及诸财用并封泥之事属少府晋及北齐属光禄勲北齐守宫令掌张设之事梁陈属大匠卿隋属卫尉寺大唐置令一人掌诸铺设帐幕氊褥床荐几席之事公车司马令秦属卫尉汉因之掌殿司马门夜徼宫中天下上章四方贡献及阙下凡所征召公车者皆总领之后汉有丞一人丞选晓讳掌知非法尉主阙门兵禁戒非常晋江左以来直曰公车令宋以后属侍中隋有公车署置令丞大唐无左右都候后汉各一人主劔㦸士徼循宫及天子有所收考属卫尉后无宗正卿周官小宗伯掌三族之别以辨其亲疎秦置宗正掌亲属汉因之更以叙九族平帝元始四年更名宗伯五年又于郡国置宗师以纠皇室亲族世氏致教训焉选有徳义者为之有寃失职者宗师得因邮亭上书宗伯请以闻常以正月赐宗伯帛十疋王莽併宗伯于秩宗后汉曰宗正卿一人掌序录王国嫡庶之次及诸皇室亲属逺近郡国嵗因计上皇族名籍若有犯法当髠以上先上诸宗正宗正以闻乃报决两汉皆以皇族为之不以他族魏亦然晋兼以庶姓咸宁三年又置宗师以扶风王亮为之使皇室戚属奉率徳义所有施行必令诰之东晋省之属太常宋齐不置宗正梁天监七年复置之视列曹尚书主皇室外戚之籍以皇族为之陈因之后魏有宗正卿少卿北齐亦然后周有宗师中大夫属大冢宰隋如北齐之制大唐龙朔二年改为司宗咸亨元年复旧光宅元年改为司属神龙初复旧卿一人少卿二人掌皇族外戚簿籍及邑司名帐领崇𤣥署及诸陵太庙开元二十五年制宗正等寺官属皆以皇族为之丞汉亦用皇族后汉一人歴代皆有之至隋有二人大唐因之主簿梁置陈北齐隋皆有大唐因之置一人崇𤣥署令一人初后魏天兴二年置仙人博士掌煑鍊百药北齐置昭𤣥等寺掌诸佛敎有大统一人都维那三人兼置功曹主簿等员以管诸州县沙门之法后周置司寂上士中士掌法门之政又置司𤣥中士下士掌道门之政隋初置崇𤣥署令丞至炀帝改郡县佛寺为道场置道场监一人改观为𤣥坛监一人大唐复置崇𤣥署初又每寺观各置监一人属鸿胪贞观中省开元中以崇𤣥署𨽻宗正寺掌观及道士女冠簿籍斋醮之事诸陵署汉有诸陵园寝官属太常元帝永光元年分诸陵邑属三辅后汉每陵园令各一人掌按行扫除丞及校长各一人晋宋皆曰令而梁初为监后亦改为令梁以下皆有之大唐每陵令丞各一人初属太常开元二十五年并属宗正寺太庙令汉有诸庙寝园令长丞晋有太庙令宋太庙令领斋郎二十四人齐梁以下皆有旧属太常大唐开元二十五年二月勅宗庙所奉尊敬之极因以名署情所未安宜令礼官详择所宜奏闻至五月太常少卿韦縚奏曰谨详经典兼寻令式宗庙享荐皆主奉常别置署司事非稽古其太庙署请废省本司专奉其事许之二十五年勅宗正设官实司属籍而陵寝崇敬宗庙惟严割𨽻太常殊乖本系奉先之㫖深所未安自今已后诸庙署并𨽻宗正太仆卿周官有太仆下大夫掌正王之服位出入王之大命似今太仆之职一云周穆王置太仆正以伯冏为之掌舆马秦因之在周官则校人掌马巾车掌车及置太仆兼其任也汉初夏侯婴常为之领五监六廐皆有令王莽改太仆为太御后汉太仆与汉同亦掌车马天子每出奏驾上卤簿用大驾则执驭魏因之晋初有之银章青绶五时朝服进贤两梁冠佩水苍玉领典牧乗黄骅骝龙马等廐令自元帝过江之后或置或省太仆既省故骅骝廐为门下之职晋宋以来不常置郊祀则权置太仆执辔事毕则省齐亦然梁太仆卿位视黄门侍郎统南牧左右牧龙廐内外廐陈因之后魏兼置少卿北齐太仆寺统骅骝左右龙左右牧乗黄车府署卿及少卿各一人后周如古周隋如北齐炀帝加署少卿一人大唐龙朔二年改太仆为司驭咸亨初复旧光宅元年改为司仆神龙初复旧卿一人掌驭五辂少卿本一员景云元年加一员领乗黄典廐典牧车府等四署署各有令天下监牧置八使五十六监丞秦汉有两人后汉一人魏晋因之东晋或省或置梁有丞陈因之后魏北齐丞一人隋三人大唐因之主簿梁置一人北齐亦一人隋二人大唐因之乗黄署后汉太仆有未央廐令魏改为乗黄廐乗黄古之神马因以为名晋以下因之宋属太常铜印墨绶进贤一梁冠绛朝服歴代皆有悉掌乗舆大唐令丞各一人掌乗舆车辂典廐署于周官有校人圉师趣马掌十二闲之马汉西京太仆有龙马长东京有未央廐令掌乗舆及宫中之马魏为骅骝廐晋有骅骝龙马二廐自宋以后分骅骝廐属门下梁太仆有龙廐及内外等廐陈因之北齐有骅骝左右龙等署后周有左右廐各上士一人隋如北齐大唐改龙廐为典廐署令二人丞四人掌在廐系饲马牛及杂畜事典牧署于周官牧师下士四人掌牧马而颁之秦汉边郡置六牧师令魏晋以下因之隋有典牧牛羊等署各置令丞大唐有乗黄等四署令丞各四人掌外牧及造酥酪脯腊之事车府署秦有车府令以赵髙为之歴代皆有汉魏属太仆宋齐以后属尚书驾部北齐以下又属太仆大唐置令丞各一人掌王公以下车辂诸牧监汉太仆有牧师诸苑三十六所在北边西边以郎为苑监官魏置牧官都尉晋因之自后无闻北齐有左右牝牡驼牛羊等署令后周曰典牝典牡上士中士又有典驼典羊典牛中士隋曰典牧署牛羊署令丞大唐初因之分曰牧监置监副监丞主簿大理卿今大理者亦舜摄帝位臯繇作士正五刑周秋官之任秦为廷尉汉因之掌刑辟凡狱必质之朝廷与衆共之之义也兵狱同制故曰廷尉景帝中元六年更名大理武帝建元四年复为廷尉哀帝元夀二年复为大理后汉廷尉卿凡郡国谳疑皆处当以报皆以世家为之而郭氏尤盛建安中复为大理魏黄初元年改为廷尉歴代皆为廷尉梁国初建曰大理天监元年复改为廷尉旧用黄门后视祕书监有正监平三人元㑹廷尉三官与建康三官皆法冠𤣥衣朝服以监东西中华门手执方木长三尺一寸谓之执方陈因之后魏亦曰廷尉北齐曰大理寺置卿少卿各一人后周有刑部中大夫掌五刑之法附万人之罪属大司寇亦其任也隋初与北齐同至炀帝加置少卿二人大唐龙朔二年改大理为详刑咸亨元年复旧光宅元年改为司刑神龙元年复旧卿一人掌鞫狱定刑名决诸疑谳少卿二人正二人丞六人主簿二人司直六人评事十二人正秦置廷尉正汉因之后汉一人魏晋谓正监平为廷尉三官其后皆有隋开皇三年増为四员炀帝増为六员大唐二人通判寺事龙朔二年改为详刑大夫咸亨初复旧丞自晋武咸宁中曹志上表请廷尉置丞宋齐梁并因之后魏亦然北齐曰大理丞一人隋初二人至炀帝改为勾检官增为十六人分判狱事大唐又曰丞置六人主簿自晋魏宋齐梁陈皆有大唐置二人狱丞晋有左右丞各一人宋齐因之梁陈置二人后魏北齐亦然隋有狱掾八人大唐曰丞有四人司直后魏永安二年置司直十人视五品𨽻廷尉位在正监上不署曹事唯覆理御史检劾事北齐隋因之隋初置十人炀帝置十六人大唐置六人掌丞制出使推覆若寺有疑狱则叅议之评事汉宣帝地节三年初于廷尉置左右平员四人后汉光武省右平唯有左平一人掌平决诏狱冠法冠魏晋以来无左右而直谓之廷尉评后魏北齐及隋廷尉评各一人开皇三年罢至炀帝乃置评事四十八人掌与司直同其后官废大唐贞观二十二年褚遂良议重法官复奏置评事十员掌出使推覆后加二人为十二员监秦置廷尉监汉有左右监光武省右监唯有左监一人魏晋以来无左右而直云廷尉监隋开皇三年罢大理监通典卷二十五通典卷二十六钦定四库全书通典卷二十六唐京兆杜佑君卿纂职官八诸卿中鸿胪卿周官大行人掌大賔客之礼秦官有典客掌诸侯及归义蛮夷汉改为鸿胪景帝二年令诸侯王薨列侯初封及之国大鸿胪奏谥诔策列侯薨及诸侯太傅初除之官大行奏谥诔策建中六年改大鸿胪为大行令武帝太初元年更名大鸿胪又更名其属官行人爲大行令秦时又有典属国官掌蛮夷降者汉因之成帝河平元年省之并大鸿胪后汉大鸿胪卿一人诸王入朝当郊迎典其礼仪及郡国上计余职与汉同凡皇子拜王赞授印绶及拜诸侯诸侯嗣子及四方夷狄封者台下鸿胪召拜之王薨则使使弔之及拜王嗣魏及晋初皆有之自东晋至于宋齐有事则权置兼官毕则省梁除大字但曰鸿胪卿位视尚书左丞常导䕶赞拜后魏曰大鸿胪北齐曰鸿胪寺有卿少卿各一人亦掌蕃客朝及吉凶弔祭后周司寇有蕃部中大夫掌诸侯朝觐之叙有賔部中大夫掌大賔客之仪隋文帝开皇三年废鸿胪寺入太常十二年复置领典客司仪崇𤣥三署至炀帝置少卿二人大唐龙朔二年改鸿胪为司文咸亨初复旧光宅初改为司賔神龙初复旧卿一人掌賔客凶仪之事及册诸蕃少卿本一员景云二年加一员领典客司仪二署署各有令丞秦曰典客丞汉爲鸿胪丞魏晋亦然梁陈后魏北齐皆有之后周曰賔部上士隋如北齐大唐因之有二人主簿一人典客署周官有掌客上士中士秦官有典客汉改为鸿胪鸿胪属官有大行令丞魏改大行令爲客馆令晋改为典客宋分置南北客馆令齐梁陈皆有客馆令丞后魏初曰典客监太和中置主客令北齐有典客署后周置东南西北四掌客上士下士隋初又曰典客署置令丞炀帝改为典藩署大唐爲典客署置令丞各一人掌二王后蕃客辞见宴接送迎及在国夷狄司仪署周官有司仪上士中士汉大鸿胪有理礼郎自后无闻后魏置司仪官北齐置署令丞后周置上士等员隋如北齐大唐因之置令丞各一人掌凶事仪式及丧葬之事司农卿少皥氏以九为九农正舜摄帝位命弃为后稷周则为太府下大夫秦为理粟内史掌谷货汉景帝更名大农令武帝太初元年更名大司农掌九谷六畜之供膳羞者凡郡国诸仓农监都水六十五官皆属焉后汉大司农掌诸钱谷金帛郡国四时上月旦见钱谷簿其逋未毕各具别之边郡诸官请调度者皆为给报损多益寡取相给足初郡国盐官铁官并属司农中兴皆属郡县建安中爲大农魏黄初元年又改为司农晋初因之渡江哀帝末省司农并都水孝武复置宋齐皆有之梁司农卿位视散骑常侍主农功仓廪陈因之后魏曰大司农北齐曰司农寺有卿少卿各一人掌仓市薪米园池果实后周有司农上士一人掌三农九谷稼穑之政令属大司徒隋初与北齐同炀帝置少卿二人大唐龙朔二年改司农爲司稼咸亨初复旧卿一人少卿二人掌东耕供进耒耜及邦国仓储之事领上林太仓钩盾导官四署丞秦曰理粟内史丞有二人汉爲大司农丞亦二人或谓之中丞平帝又置大司农部丞十三人人部一州劝农桑后汉司农丞一人部丞一人魏晋因之铜印黄绶进贤一梁冠介帻皂衣后魏北齐皆有司农丞隋置五人大唐六人主簿晋太康中置自后无闻梁陈又有北齐亦然大唐因之上林署汉水衡都尉之职后汉曰上林苑令丞主苑中禽兽颇有人居皆主之魏晋因之江左无闻宋初复置𨽻尚书殿中曹齐因之梁陈属司农北齐及隋亦然大唐因之有令二人丞四人掌诸苑囿池沼种植蔬果藏氷之事太仓署于周官有廪人下大夫上士秦官有太仓令丞汉因之属大司农后汉令主受郡国传漕谷其荥阳敖仓官中兴皆属河南尹厯代并有之北齐亦然后周曰司仓下大夫隋有令二人丞六人大唐有令三人丞二人掌仓廪出纳钩盾署汉钩盾令宦者典诸近园苑游观之事属少府后汉亦有之晋大鸿胪属官有钩盾令自后无闻北齐如晋制隋如北齐令三人丞十二人大唐因之令二人丞四人掌薪炭鹅鸭薮泽之物导官署周有舂人秦汉有令丞属少府汉东京令丞主舂御米及作干糒属大司农厯代皆有之大唐置令二人丞四人掌舂碾米麫油烛之事苑总监自隋而置东西南北各有监及副监大唐因之兼有丞主簿等官以掌苑内宫馆园池之事诸仓监后汉河南尹属官有荥阳谷仓长丞梁司农有左中右三部仓丞陈因之隋诸仓各有监官大唐因之掌仓廪出纳司竹监汉有司竹长丞魏晋河南淇园竹各置官守之后魏有司竹都尉隋曰司竹监大唐因之有监副监丞掌植养园竹之事温泉汤监令大唐置掌汤院宇修整器物以备供奉诸屯监隋置诸屯监及副监畿内者𨽻司农自外者𨽻诸州大唐因之置监及丞掌营种屯田勾当功课畜产等事騪粟都尉均输令斡官长籍田令典农中郎将典农都尉典农校尉劝农谒者太府卿周官有太府下大夫掌贡赋之贰受其货贿之入颁其货贿于受藏之府历代不置然其职在司农少府至梁天监七年置太府卿位视宗正掌金帛府帑及闗津市肆陈因之后魏太和中又改少府爲太府卿兼有少卿掌财物库藏北齐曰太府寺亦有卿少卿各一人又兼掌造器物后周有太府中大夫掌贡赋货贿以供国用属大冢宰隋初与北齐同所掌左右藏及尚方司染甄官等署炀帝置少卿二人又分太府寺置少府监管尚方织染等署而太府但管京都市及平凖左右藏大唐龙朔二年改太府爲外府咸亨元年复旧光宅元年改为司府神龙元年复旧卿一人少卿二人领两京诸市平凖左右藏常平等九署署各有令丞丞于周官为太府上士之任自后无闻梁太府丞一人陈因之后魏北齐各一人后周曰太府上士隋又曰府丞大唐因之有四人主簿亦周官太府下士之任自后无闻梁置一人陈因之后魏亦然隋置四人大唐因之减一人诸市署周官有司市下大夫掌市之理汉京兆尹属官有长安市长丞后汉则河南尹属官雒阳市长丞魏晋因之东晋则丹阳尹管之宋齐因之梁始𨽻太府陈因之后魏有京邑市令北齐则司州牧领东西市令丞后周司市下大夫隋初京市令丞属司农炀帝改𨽻太府大唐因之每市令一人丞二人平准署周官有货人中士下士主平定物价秦置平凖令汉因之掌知物价及主练染作彩色后汉平凖令丞𨽻大司农嘉平四年改平准为中准使宦者为之列于内署自是诸署悉以阉人为令丞魏少府属官有平准令宋唯掌染顺帝即位以帝讳准故曰染署齐又曰平凖属少府梁陈则曰平水令丞北齐平凖属司农后周曰平准中士下士隋初如北齐炀帝改𨽻太府大唐因之令二人丞四人掌官市易左右藏署周官有职币上士中士掌邦财之币又外府中士主泉藏有玉府掌王之金玊兵噐之藏内府中士主货贿藏在内也职内上士主泉货所入葢其任也汉少府属官有中藏府令丞魏因之晋有左右藏令属少府晋江东置御史掌库曹后分库曹曰外左库内左库至宋省外左库而内左库直曰左库齐梁陈曰右藏北齐曰左右藏令属太府寺后周曰外府上士中士隋如北齐大唐因之置左藏署令三人右藏署令二人常平署汉宣帝时耿寿昌请于邉郡皆筑仓谷贱时增价而籴贵时减价而粜名曰常平仓常平之名起于此也后汉眀帝置常满仓晋又曰常平仓自后无闻梁亦曰常平仓而不籴粜陈因之后魏太和中虽不名曰常平亦各令官司籴贮俭则出粜隋曰常平仓大唐武徳中置常平监官以均天下之货后省监置常平署令一人掌仓粮管钥出纳粜籴凡天下仓廪和籴者为常平仓正租为正仓地子为义仓祕书监周官太史掌建邦之六典又有外史掌四方之志三皇五帝之书汉氏图籍所在有石渠石室延阁广内贮之于外府又有御史中丞居殿中掌兰台祕书及麒麟天禄二阁藏之于内禁后汉图书在东观桓帝延熹二年始置袐书监一人掌典圗书古今文字考合同异属太常后省魏武帝又置祕书令典尚书奏事文帝黄初初乃置中书令典尚书奏事而祕书改令为监掌艺文图籍之事初属少府后乃不属其兰台亦藏书籍而御史掌之晋武帝以祕书併入中书省其祕书着作之局不废惠帝永平中复别置祕书监并统着作局掌三阁图书自是祕书之府始居于外其监铜印墨绶进贤两梁冠绛朝服佩水苍玊宋与晋同梁曰祕书省陈因之后魏亦有之后周祕书监亦领着作监掌国史隋祕书省领着作太史二曹炀帝增置少监一人后又改监少监并为令大唐武徳初复改爲监龙朔二年改祕书省为兰台改监爲太史少监爲侍郎咸亨初复旧天授初改祕书省爲麟台神龙初复旧掌经籍图书监国史领着作太史二局太极元年增祕书少监为二贠通判省事其后国史太史分为别曹而祕书省但主书写勘校而已虽非要剧然好学君子亦求为之丞魏武帝置祕书令及丞一人典尚书奏事后文帝黄初中欲以何桢为祕书丞而祕书先自有丞乃以桢为祕书右丞其后遂有左右二丞刘放爲左丞孙资为右丞后省晋复置祕书丞铜印墨绶进贤一梁冠绛朝服宋为黄绶余与晋同齐梁尤重陈隋印绶与齐同历代皆有大唐龙朔二年改爲兰台大夫咸亨初复旧掌府事勾稽省署抄目祕书郎后汉马融爲祕书郎诣东观典校书及魏武建国又置祕书郎尝以刘邵为之出乘鹿车晋祕书郎掌中外三阁经书校閲脱误进贤一梁冠绛朝服亦谓之郎中武帝分祕书图籍为甲乙丙丁四部使祕书郎中四人各掌其一宋齐祕书郎皆四员尤为羙职皆为甲族起家之选待次入补其居职例十日便迁梁亦然自齐梁之末多以贵游子弟为之无其才实歴代皆有北齐又谓之郎中隋除中字亦四员大唐亦四员分掌四部经籍图书分判校写功程事龙朔中改为兰台郎咸亨初复旧开元二十八年减一贠祕书校书郎汉之兰台及后汉东观皆藏书之室亦着述之所多当时文学之士使讐校于其中故有校书之职后于兰台置令史十八人又选他官入东观皆令典校祕书或撰述传记葢有校书之任而未为官也故以郎居其任则谓之校书郎以郎中居其任则谓之校书郎中当时重其职故学者称东观为老氏藏室道家蓬莱山焉至魏始置祕书校书郎晋宋以下无闻至后魏有祕书校书郎北齐亦有校书郎后周有校书郎下士十二人属春官之外史隋校书郎十二人炀帝初减二人寻更增为四十人大唐置八人掌讐校典籍为文士起家之良选其𢎞文崇文馆着作司经局并有校书之官皆爲美职而祕书省为最祕书正字后汉桓帝初置祕书监掌图书古今文字考合同异其后监令掌图籍之纪监述作之事不复专文字之任矣今之正字盖令监之遗职校书之通制歴代无闻齐集书省有正书北齐祕书省有正字隋置四人大唐因之掌刋正文字其官资轻重与校书郎同着作郎汉东京图书悉在东观故使名儒硕学入直东观撰述国史谓之着作东观皆以他官领焉盖有着作之任而未爲官员也魏明帝太和中始置着作郎官𨽻中书省专掌国史晋元康二年诏曰着作旧属中书令祕书既典丈籍宜改中书着作为祕书着作于是改𨽻祕书后别自置省而犹𨽻祕书着作郎一人谓之大着作专掌史任进贤两梁冠介帻绛朝服宋齐与晋同梁制一梁冠而无印绶魏氏又置佐着作郎亦属中书晋佐着作郎八人进贤一梁冠绛朝服祕书监自调补之晋制佐着作郎始到职必撰名臣传一人宋初以国朝始建未有合撰者其制遂废矣宋齐以来遂迁佐于下谓之着作佐郎亦掌国史集注起居梁初周舍裴子野皆以他官领其职官制与大着作同陈氏爲令仆子起家之选后魏有着作郎佐郎北齐有着作郎佐郎各二人后周有着作上士二人中士四人掌缀国录属春官之外史隋于祕书省置着作曹着作郎二人佐郎八人炀帝加佐郎为十二人大唐爲着作局置着作郎二人佐郎四人亦属祕书省龙朔二年改着作郎为司文郎中佐郎为司文郎咸亨初复旧初着作郎掌修国史及制碑颂之属分判局事佐郎贰之徒有撰史之名而实无其任其任尽在史馆矣其属官有校书郎二人后魏着作省置校书郎北齐着作亦置校书郎二人隋亦同掌讐校书籍若本局无书兼校本省典籍正字二人太史局令昔少皡以鸟名官其凤鸟氏爲歴正至颛顼命南正重以司天北正黎以司地唐虞之际羲氏和氏绍重黎之后代序天地夏有太史终古者当桀之暴知其将亡乃执其图法而奔于殷殷太史髙势见纣之乱载其图法出奔于周周官太史掌建邦之六典正嵗年以序事颁告朔于邦国又有冯相氏视天文之次序保章氏掌天文之变当周宣王时太史官失其守而为司马氏司马氏世典周史惠襄之间司马氏适晋晋中军随会奔秦而司马氏入梁秦为太史令汉武置太史公以司马谈为之位在丞相上天下计书先上太史副上丞相谈卒其子迁嗣之迁死后宣帝以其官为令行太史公文书而已后汉太史令掌天时星歴凡嵗将终奏新年歴凡国祭祀䘮娶之事掌奏良日及时节禁忌国有瑞应灾异则掌记之秦汉以来太史之任盖併周之太史冯相保章三职自汉晋宋齐并属太常铜印墨绶进贤一梁冠绛朝服梁陈亦同后魏北齐皆如晋宋隋曰太史曹置令丞各二人而属祕书省炀帝又改曹为监有令大唐初改监为局置令龙朔二年改太史局爲祕书阁改令为郎中咸亨初复旧初属祕书省久视元年改为浑天监不𨽻麟台改令爲监置一人其年又改为浑仪监长安二年复爲太史局又𨽻麟台其监复为太史局令置二人景龙二年复改局爲监而令名不易不𨽻祕书开元二年复改令为监改一员爲少监十四年复为太史局置令二人复𨽻祕书后又改局爲监丞二人司马彪续汉志云太史有丞一人魏以下厯代皆同隋置二人炀帝减一人大唐初不置丞久视初改爲浑仪监始置丞二人长安二年又省景龙二年复置初仪凤四年五月太常博士检校太史姚元辩奏于阳城测影台依古立八尺表夏至日中测影尺有五寸正与古法同调露元年十一月于阳城立表冬至日中测影得丈二尺七寸开元十二年四月命太史监南宫説及太史官大相元太等驰传往安南朗蔡蔚等州测候日影廽日奏闻数年伺候及还京僧一行一时校之安南景北极髙二十一度六分冬至日影七尺九寸四分春秋二分影二尺九寸三分夏至影在表南三寸三分蔚州横野军北极髙四十度冬至影丈五尺八寸九分春秋二分影六尺二分夏至影在表北二尺二寸九分此二所为中土南北之极其朗襄蔡许河南府汴滑太原等州各有使徃并差不同一行以南北日影校量用勾股法筭之云大约南北极相去才八万余里其诸州测影尺寸如左林邑国北极髙十七度安南都䕶府北极髙二十一度六分朗州武陵北极髙二十九度五分襄州蔡州武津馆北极髙三十三度八分许州扶沟北极髙三十四度三分河南府告成北极髙三十四度七分汴州浚仪太岳台北极髙三十四度八分滑州白马北极髙三十五度三分太原府蔚州横野军北极髙四十度殿中监魏置殿中监官晋宋并同齐有内外殿中监各八人梁陈因之其资品极下后魏亦有殿中监北齐有殿中局置监四人属门下省掌驾前奉引隋改为殿内局置监二人大业三年分门下太仆二司取殿内监名以为殿内省有监少监丞各一人掌诸供奉领尚食尚药尚衣尚舍尚乘尚辇等六局每局各置奉御二人以总之置直长以贰之属门下省大唐改为殿中省仍又加置少监二人丞亦二人其官局职任一如隋制爲一司不属门下龙朔二年改殿中省为中御府改监爲中御大监少监改丞为中御大夫咸亨初复旧丞隋置一人大唐加一人尚食局奉御始秦置六尚有尚食焉后汉以后并其职于太官汤官北齐门下省又有尚食局置典御二人后周有内膳上士中士凡进食先甞之隋分属殿内改典御为奉御有二人大唐因之龙朔二年改爲奉膳大夫咸亨初复旧直长隋置六人大唐因之减置五人尚药局奉御自梁陈以后皆太医兼其职北齐门下省有典御二人隋如北齐之制后改为奉御而属殿内大唐因之龙朔二年改爲奉医大夫咸亨初复旧直长隋置四人大唐因之尚衣局奉御周官有司服中士掌王之服辨其名物战国有尚衣尚冠之职秦汉有御府令丞掌供御服而属少府后汉又掌宦者典官婢作中衣服魏因之晋属光禄勲江东省宋大眀中改尚方曰左右御府各置令丞一人后废帝初省御府置中署𨽻右尚方其后又置初宋氏用三品勲位眀帝改用二品准南台御史掌金银綵帛凡诸造作以供奉及妃主六宫梁陈其职𨽻在尚方后魏有掌服郎北齐门下省统主衣局都统子统各二人后周有司服上士二人中士二人隋分属殿内省其后又改爲尚衣局置奉御二人大唐因之龙朔二年改为奉冕大夫咸亨元年复旧直长隋置八人大唐因之减二人尚舍局奉御周礼有掌舍掌行所解止之处帷幕幄帟之事汉少府属官有守宫令丞掌宫殿陈设魏殿中监掌帐设监䕶之事晋宋以下其职并在殿中监隋炀帝置殿内监改殿内局为尚舍局置奉御二人大唐因之龙朔二年改爲奉扆大夫咸亨元年复旧直长隋置八人大唐因之而减二人尚乘局奉御自秦汉以来其职皆在太仆北齐太仆骅骝署有奉御十人管十二闲马隋炀帝取之置尚乘局署奉御二人大唐因之增置奉御四人龙朔二年改为奉驾大夫咸亨元年复旧开元中减二人先是别置廐使因𨽻焉犹属殿中直长隋置十四人大唐减四人尚辇奉御周官小司徒中大夫掌六畜车辇又宗伯巾车下大夫掌王后之五辂辇车组輓有翣羽盖汉魏晋并太仆属官车府令掌之东晋省太仆遂𨽻尚书驾部宋齐梁陈车府乘黄令丞掌之后魏北齐则乘黄车府令兼掌之后周则司车辂主之隋又乘黄车府令丞掌之炀帝置殿内省尚辇局奉御二人大唐因之龙朔二年改为奉辇大夫咸亨元年复旧直长四人隋置大唐因之通典卷二十六通典卷二十七钦定四库全书通典卷二十七唐京兆杜佑君卿纂职官九诸卿下内侍省天文有宦者四星在帝座之西周官有宫正宫伯宫人内宰阍人寺人战国时有宦者令秦少府属官有中书谒者令丞又有将行卫尉少府各一人汉景帝中元六年改将行为大长秋或用中人或用士人成帝加置太仆一人掌太后舆马通谓之皇太后卿皆随太后宫为官号在正卿上无太后则阙又有长信詹事掌皇太后宫景帝六年更名长信少府平帝元年更名长乐少府帝祖母称长信宫帝母称长乐宫故有长信少府长乐少府职如长秋位在长秋上及职吏皆宦者也后汉常用宦者职掌奉宣中宫命凡给赐族亲当谒见者关通之中宫出则从属官有丞中宫仆谒者私府署令初秦又置中常侍官参用士人皆银珰左貂给事殿省汉制置侍中中常侍各一人省尚书事黄门侍郎一人传发书奏皆用姓族后汉中常侍赞𨗳内事顾问应对永平中始定员数中常侍四人小黄门十人自眀帝以后员数稍增改以金珰右貂兼领卿署之职自和熹太后以女主称制不接公卿乃以阉人为常侍小黄门通命两宫自此以来悉用阉人不调他士自安迄桓权任尤重手握王爵口含天宪桓帝既与宦官谋诛梁冀乃封宦者五人同日爲侯皆食邑故世号五侯焉及袁绍大诛宦者之后永巷掖庭复用士人阃闱出入莫有禁切侍中侍郎门部驺宰中外杂错丑声彰闻魏改汉制太后三卿在九卿下晋复旧在同号卿上有后则置无后则阙齐郁林王立文安太后即尊号以宫名置宣徳卫尉少府太仆梁有𢎞训太后亦置属官陈亦有太后三卿后魏大长秋掌顾问应对自文眀冯后阉宦用事大者令仆小者卿守北齐有中侍中省置中侍中二人中常侍四人掌出入门合又有长秋寺置卿中尹各一人掌诸宫合领掖庭等令并用宦者后周有司内上士小司内中士巷伯中士等官隋曰内侍省领内侍内常侍等官炀帝改内侍省爲长秋监置令一人少令一人丞二人并用士人余用宦者领掖庭宫闱奚官三署亦参用士人大唐武徳初改为内侍省皆用宦者龙朔二年改爲内侍监咸亨元年复旧光宅元年改为司宫台神龙元年复旧有内侍四人内常侍六人属官有内给事八人内谒者监六人内寺伯二人寺人六人领掖庭宫闱奚官内仆内府等五局内给事周礼内小臣之职掌王后之命后出入前驱后汉少府有给事黄门常侍左右止在内宫门通中外及中宫以下衆事自魏晋至于梁陈无其职后魏有中给事中后改为中给事北齐中侍中省有中给事中四人炀帝改爲内承直大唐复为内给事置八人内谒者后汉大长秋属官有中宫谒者二人主报中章后魏北齐有中谒者仆射隋内侍省有内谒者监六人内谒者十二人大唐因之内寺伯周礼寺人掌王之内人及女宫之戒令隋内侍省有内寺伯二人大唐因之掖庭局令秦置永巷汉武更名掖庭置令掌宫人簿帐公桑养蚕及女工等事后汉掖庭令掌后宫贵人采女又有永巷令典官婢皆宦者并属少府大唐置二人宫闱局令二人隋置令掌宫内门合之禁及出纳神主并内给使名帐粮廪事大唐因之奚官局令二人齐梁陈隋有奚官署令掌守宫人使药疾病罪罚䘮𦵏等事大唐置二人内仆局令二人后汉有中宫仆令掌车舆杂畜及𨗳等大唐置二人内府局令二人汉有内者局令隋曰内者大唐为内府置令二人掌内库出纳帐设澡沐等少府监少府秦官汉因之是为九卿掌山海池泽之税以给供飬后汉少府卿一人掌中服御之诸物衣服宝货珍膳之属朝贺则给璧凡中书谒者尚书令仆射中常侍黄门御史中丞以下皆属焉晋制银章青绶五时朝服进贤两梁冠绛朝服佩水苍玊哀帝末省并丹阳尹孝武复置宋少府领左右尚方御府东冶南冶平准等令丞齐又加领左右银鍜署梁少府为夏卿位视尚书左右丞陈因之后魏少府谓之六卿至孝文太和中易制官品遂改少府爲太府北齐无少府其尚方等署皆𨽻太府至隋炀帝大业五年又分太府爲少府监置监及少监复领尚方织染等署后又改监少监并为令大唐武徳初置军噐监废少府监贞观元年五月分太府中尚方织染坊掌冶坊署置少府监龙朔二年改爲内府监咸亨元年复旧光宅元年改爲尚方监神龙元年复旧监一人少监二人领中尚左尚右尚织染掌冶等五署丞汉有六人后汉省五而有一丞其后歴代皆一人大唐置四人主簿晋置二人自后歴代一人大唐有二人中尚署周官爲玉府秦置尚方令汉因之后汉掌上手工作御刀剑玩好噐物及寳玉作器两汉又有考工令主作兵噐其职稍同汉末分尚方爲中左右三尚方魏晋因之自过江唯置一尚方哀帝以𨽻丹阳尹宋武帝践祚以相府作部配台谓之左尚方而本署谓之右尚方并掌造军噐又以相府细作配台即其名置令一人𨽻门下孝武大眀中改曰御府后废帝初省御府置中署𨽻右尚方则汉之考工令如宋之尚方令尚方令如宋中署矣齐置左右尚方令各一人梁有中左右尚方北齐亦有三尚方𨽻太府隋炀帝分𨽻少府大唐省方字有中左右三尚署令丞各一人织染署令一人周礼天官典丝掌受丈织丝组焉染人掌染线帛秦置平凖令汉因之及主物价练染初少府属官有东织西织成帝省东织更名西织爲织室北齐中尚方领泾州雍州丝局定州䌷绫局丞后周有司织下大夫隋有司织司染二署炀帝合为织染一署令掌织纴组绶绫锦冠帻并染色等大唐因之有令丞掌冶署秦及汉郡国有铁官晋冶令掌工徒鼓铸𨽻卫尉江左以来省卫尉始𨽻少府宋有东冶南冶各置令丞而属少府齐因之江南诸郡县有铁者或置冶令或置冶丞多是呉所置梁陈有东西冶北齐诸冶属太府后周有冶工铁工中士隋有掌冶署令丞大唐于京师置冶署有令丞各一人掌造铸金银铜铁涂饰琉璃玊作等事暴室丞海丞果丞将作监今将作亦少皥氏以五雉为五工正以利噐用唐虞共工周官考工之官盖其职也秦有将作少府掌治宫室汉景帝中元六年更名将作大匠后汉位次河南尹中元二年省以谒者领之章帝建初元年复置初以任隗爲之掌修作宗庙路寝宫室陵园木土之功并树桐梓之类列于道侧魏晋因之江左至宋齐皆有事则置无事则省而梁改爲大匠卿陈因之后魏亦有之北齐有将作寺其官曰大匠后周有匠师中大夫掌城郭宫室之制又有司木中大夫掌木工之政令隋与北齐同至开皇二十年改寺为监大匠爲大监初加置副监炀帝改大监少监爲大匠少匠五年又改爲大监少监十三年又改大令少令大唐复皆为匠龙朔二年改将作爲缮工监咸亨元年复旧光宅元年改为营缮监神龙元年复旧大匠一人少匠二人天宝中改大匠为大监少匠爲少监领左校右校甄官中校四署丞汉有二人后汉一人魏晋因之东晋以后有事则置无事则省梁又置一人陈因之后魏有之北齐四人后周曰匠师中士隋二人大唐四人主簿晋置自后与丞同隋二人大唐因之左右校署秦及汉初有左右前后中五校令后唯置左右校令后汉因之掌左右工徒魏併左校右校于材官晋左右校属少府宋以后并有左校令丞北齐亦有之隋左右校令丞属将作大唐因之左校署令丞二人右校署令丞二人甄官署令丞一人后汉有前后中甄官令属将作晋有甄官署掌砖瓦之事宋齐北齐隋悉有之大唐因之掌营砖石瓷瓦中校署令秦汉有自后无大唐置令丞各一人掌舟车杂兵仗廐牧东园主章令大唐无国子监孙卿在齐爲三老称祭酒汉吴王濞年老不朝爲刘氏祭酒则祭酒之名久矣又汉置博士至东京凡十四人而聪眀有威重者一人爲祭酒谓之博士祭酒盖本曰仆射中兴转为祭酒魏因之晋武帝咸宁四年初立国子学置国子祭酒一人国子周之旧名周官有师氏之职即魏国子祭酒晋介帻皁朝服进贤两梁冠佩水苍玉旧视侍中列曹尚书宋代不置学则助教唯置一人而祭酒博士常置也眀帝太始六年以国学废初置总眀观祭酒一人有𤣥儒文史四科科置学士各十人齐髙帝建元四年有司奏置国学祭酒准诸曹尚书博士准中书郎助教准南台御史选经学为先若其人难备给事中以还明经者以本位领其后国讳废学永眀三年立学尚书令王俭领祭酒学既建乃省总眀观八年国子博士何𦙍单为祭酒疑所服陆澄等皆不能据遂以𤣥服临试月余日博议定乃服朱衣齐梁号爲国师陈后魏亦曰国子祭酒其初定中原先立太学置五经博士北齐国子寺有祭酒一人隋开皇十三年国子寺罢𨽻太常又改寺爲学仁夀元年罢国子学唯立太学一所省国子祭酒博士置太学博士总知学事炀帝即位改国子学爲国子监依旧置祭酒大唐因之龙朔二年改爲司成馆又改祭酒爲大司成咸亨初复旧光宅元年改国子监爲成均监神龙元年复旧领国子学太学四门律学书学算学置祭酒一人掌监学之政皇太子受业则执经讲说以儒学优重者爲之天宝九载置广文馆学生进士国子司业炀帝大业三年于国子监初置司业一人礼曰乐正司业父师司成因以爲名大唐置二人副贰祭酒通判监事龙朔二年改爲少司成咸亨初复旧凡祭酒司业皆儒重之官非其人不居丞隋置三人大唐一人主簿北齐置隋一人大唐因之国子博士班固云按六国时徃徃有博士掌通古今汉博士多至数十人冠两梁武帝建元五年初置五经博士宣帝成帝之代五经家法稍增置博士一人博士选有三科髙第爲尚书次爲刺史其不通政事以久次补诸侯太傅于时孔光爲博士数使录寃狱行风俗以髙第爲尚书后汉博士凡十四人掌以五经敎子弟国有疑事掌丞问对旧时从议郎爲博士其通叡异艺入平尚书出部刺史诸侯守相久次转谏议大夫中兴髙第爲侍中小郡若都尉博士限年五十安帝以博士多非其人诏命三公将军中二千石举博士各一人务得经明行髙卓尔茂异是时羣僚承风凡所旌赏绰有余裕后旋复故遂用陵迟初平帝元始四年改博士爲博士师后汉兼而存之并择儒者魏及西晋朝博士置十九人武帝咸宁四年初立国子学置国子博士一人皆取履行精淳通明典义若散骑常侍中书侍郎太子中庻子以上乃得召试宋齐诸博士皆皁朝服进贤两梁冠佩水苍玉梁国学有博士二人天监四年置五经博士各一人旧国子学生限以贵贱武帝欲招来后进五馆生皆引寒门隽才不限人数陈因之后魏北齐并有之隋仁夀元年省国子博士大业三年复置一人大唐増置二人龙朔二年改爲司成宣业咸亨初复旧诸州府亦有经学博士一人助敎晋咸宁四年初立国子学置助教十五人以敎生徒江左及宋并十人宋齐并同梁国子助敎旧视南台御史品服与博士同陈因之后魏亦有北齐置十人隋置四人大唐国子学助敎三人诸府州县各有助敎员太学博士晋江左増置国子博士十六人谓之太学博士品服同国子博士梁置太学博士八人陈因之后魏亦然北齐国子寺有太学博士十人后周置太学博士下大夫六人隋初置太学博士五人仁寿元年罢国子唯立太学置博士五人大业三年减置二人大唐因之助敎后魏置北齐亦有之置二十人后周曰太学助敎上士隋又曰太学助敎五人大业三年减三人大唐因之广文馆博士一人助敎一人并以文士爲之大唐天寳九载置四门博士后魏书刘芳表云太和二十年立四门博士于四门置学按礼记曰天子设四学郑𤣥注曰四郊之虞庠也今以其辽远故置于四门请移与太学同处从之北齐二十人隋五人大唐三人助敎北齐国子寺有二十人隋初则五人大唐因之直讲四人大唐初置无员数长安四年始定爲四员大成二十人大唐置取贡举及第人简聪明者试书日诵得一千言并日试䇿所习业等十条通七然后补充仍散官禄俸赐会同直官例给武太后长安中省而置直讲定爲四员律学博士晋置属廷尉卫觐奏请律学博士转相敎授东晋以下因之梁曰胄子律博士属廷尉陈亦有律博士后魏北齐并有之隋大理寺官属有律博士八人大唐因之而置一人移属国学助教一人从九品上书学博士大唐置三人又置典学二人算学博士二人典学二人军器监后周武帝四年初置军噐监大唐武德初置军噐监贞观元年罢军噐大监置少监后省之以其地𨽻少府监爲甲弩坊开元初复以其地置军器使至三年以使爲监更置少监一员丞二员主簿一员录事一员及弩坊等署十一年悉罢之复𨽻少府爲甲弩坊十六年移其名于北都置军器监天寳六载复于旧所置军器监监一人领甲坊弩坊两署丞主簿各一人大唐置甲坊署令丞周礼考工记曰函人爲甲隋少府有甲铠署大唐改焉弩坊署令丞周礼司弓矢掌四弩隋有弓弩署大唐改焉都水使者虞舜命益作虞以掌山泽周官有林衡川衡二官掌林麓川泽之禁汉武帝元鼎二年初置水衡都尉掌上林苑盖主上林离宫燕休之处后汉光武省之并其职于少府每立秋貙刘之日辄暂置水衡都尉事讫省初秦汉又有都水长丞主陂池灌溉保守河渠自太常少府及三辅等皆有其官汉武帝以都水官多乃置左右使者以领之至汉哀帝省使者官至东京凡都水皆罢之并置河隄谒者汉之水衡都尉本主上林苑魏世主天下水军舟船器械晋武帝省水衡置都水台有使者一人掌舟航及运部而河隄爲都水官属元康中复有水衡都尉懐帝永嘉六年胡贼入洛阳都水使者奚濬先出督运得免江左省河隄宋都水使者铜印墨绶进贤两梁冠与御史中丞同孝武帝初省都水台罢都水使者置水衡令孝建元年复置齐有都水台使者一人梁初与齐同天监七年改都水使者爲大舟卿位视中书郎列卿之最末者主舟航河隄陈因之后魏初皆有水衡都尉及河隄谒者都水使者官至永平二年都水台依旧置二使者北齐亦置二使者隋开皇二年废都水台入司农十三年复置仁夀元年改台爲监更名使者亦爲监炀帝又改爲使者寻又爲监加置少监又改监及少监并爲令领舟檝河渠二署大唐武徳八年置都水台后复爲都水署置令𨽻将作贞观中复爲都水监置使者龙朔二年改都水使者爲司津监丞咸亨元年复旧光宅元年改都水监爲水衡置都尉神龙元年复爲都水监置使者二人分总其事不属将作领舟檝河渠二署丞汉有水衡丞五人亦有都水丞后汉晋初都水使者有叅军二人葢亦丞之职任宋因之梁大舟卿有丞陈因之后魏北齐又曰叅军隋曰都水丞大唐二人主簿晋水衡都尉有之爲左右前后中五水衡令悉皆有之梁大舟卿亦有之至隋又置大唐因之舟檝署令汉主爵中尉属官有都船令丞水衡都尉有檝櫂令丞晋曰船曹吏齐曰官船典军后周曰舟中士隋爲舟檝署令丞大唐因之令丞各一人河渠署隋炀帝置令丞各一人大唐因之通典卷二十七通典卷二十八钦定四库全书通典卷二十八唐京兆杜佑君卿纂职官十武官上将军总叙三代之制天子六军其将皆命卿故夏书曰大战于甘乃召六卿葢古之天子寄军政于六卿居则以田警则以战所谓入使理之出使长之之义其职在国则以比长闾胥族师党正州长乡大夫爲称其在军则以卒伍司马将军为号所以异军国之名诸侯之制大国三军次国二军小国一军其将亦命卿也晋献公初作二军公将上军则将军之名起于此也魏献子卫文子并居将军之号自战国置大将军周末又置前后左右将军至秦将军之言多矣汉兴置大将军骠骑将军位次丞相车骑将军卫将军左右前后将军皆金印紫绶位次上卿掌京师兵衞四夷屯警孝武征闽越东瓯又有伏波楼船及伐朝鲜大宛复置横海度辽贰师宣帝增以蒲类破羌权时之制若此非一亦不常设光武中兴诸将军皆称大及天下已定武官悉省四征兴于汉代四安起于魏初四鎭通于柔远四平止于䘮乱晋武帝重兵官故军校多选朝廷清重之士居之置中军将军以统宿衞七军及五王作难东海王越以顷兴事皆由殿省乃奏宿衞有侯爵者皆罢之时殿中武官并封侯由是出者畧尽皆涕泣而去乃以东海国官领左右衞以国兵宿衞晋宋以来以领军䕶军左右二卫骁骑游击将军谓之六军其四安四平左右前后征虏等将军及四中郎将晋代荀羡王胡之并居此官宋齐以来惟处诸王素族无爲者齐以二卫四军五校骁骑游击积射强弩殿中员外殿中武衞七将军殿中司马左右及虎贲之中郎将冗从仆射羽林监武骑常侍谓之西省而散骑爲东省梁武帝以将军之名髙下舛杂命更加釐定于是有司奏置一百二十五号将军以鎭衞骠骑车骑爲二十四班四征四中爲二十三班八镇爲二十二班八安爲二十一班四平四翊爲二十班凡三十六号爲重号将军又有五徳将军以班多者为贵凡十品二十四班品十取其盈数班二十四以法气序制簿悉以大号居后以爲选法自小迁大也前史所记以位得从公故将军之名次于台槐之下至是备其班品叙于百官之外凡一百二十五将军后魏将军之名多矣谓骠骑车骑衞爲三将军末年有八柱国大将军其中六人各督二大将军凡十二大将军又各分统开府一人一开府领一军兵是爲二十四军分掌禁旅当爪牙御侮之寄自大统十六年以后功臣位至柱国及大将军者衆矣咸是散秩无复统御隋炀帝以左右衞左右屯卫左右御卫左右候衞凡十二衞各置大将军一人将军二人以总府事盖魏周十二大将军之遗制大唐武徳初秦王既平王世充及窦建徳髙祖以秦王功殊今古自昔位号不足以爲称乃特置天䇿上将军以拜焉位在王公上及升储宫遂废天䇿府二年七月髙祖以天下未定事资武力将举闗中之衆以临四方乃置十二军分闗中诸府以𨽻焉毎军将一人副一人取威名素重者爲之督耕战之备自是士马强劲无敌于天下五年省七年以突厥寇掠复置十二军后又省之其后定制有左右衞左右骁左右武左右威左右领军左右金吾左右监门左右千牛凡十六衞大将军各一人将军总三十人左右羽林左右龙武左右神武六军大将军各一人将军各三人皆有卫署其余骠骑辅国鎭军冠军四大将军云麾勇武壮武宣威眀威定逺宁逺游骑游击等九将军并爲五品以上武散官先天二年正月十日勅往者卫士计戸取充使二十一入幕六十出军既惮劬劳咸𣣔避匿今改取二十五以上充十五年即放出频经征鎭者十年放出自今以后羽林飞骑先于卫士中简择开元十一年二月勅同华两州精兵所出地资辇毂不合外支自今以后更不得取同华两州兵防左右衞汉京师有南北军掌理禁衞初有衞将军魏末晋文王又置中衞将军武帝受禅分中卫爲左右衞将军并置佐吏皆掌宿衞营兵银章青绶武冠綘朝服佩水苍玊宋齐谓之二衞各领营兵每暮一人宿直后増二衞仪从爲九十人陈因之后魏永光初又增置左右衞将军各二人北齐二人分掌左右厢所主朱华阁以外各武衞将军二人贰之隋初左右衞大将军各一人将军各二人又各统亲衞炀帝改左右衞为左右翊衞其所领军士名爲骁骑大唐复爲左右衞大将军各一人将军各二人长史各一人晋武帝置左右衞各有长史司马东晋省长史歴宋齐梁陈后魏北齐并同至隋左右衞各置长史一人大唐因之录事参军各一人东晋元帝初爲鎭东大将军置録事参军自后无闻梁皇弟皇子府有中録事叅军及録事叅军各一人后魏二大公府及第一第二第三品将军府及始蕃王二蕃王三蕃王府各有録事参军官北齐因之隋左右衞府各有录事参军一人大唐因之仓曹叅军各二人东晋元帝为鎭东大将军有仓曹叅军宋武帝相府亦置后魏与録事叅军同置北齐因之隋左右衞府各有仓曹叅军一人大唐因之置二人兵曹叅军各二人歴代皆与仓曹同置骑曹叅军各一人魏司马景王爲大将军有骑兵宋武帝为相有骑兵叅军隋左右衞府有骑兵叅军大唐初因之其后改爲骑曹胄曹叅军各一人东晋元帝爲镇东大将军有铠曹叅军宋武帝为相亦有之齐有左右铠曹各一人隋左右卫府有铠曹行叅军事一人大唐因之长安初改爲胄曹神龙初复爲铠曹开元初复爲胄曹凡自十六卫及东宫十率府録事及兵仓骑胄等曹叅军通谓之衞佐并爲美职汉魏以来诸将军有长史以下官属今诸衞所置盖亦因其旧号考其资位则全校㣲矣其下诸衞官属并同左右亲衞中郎将府中郎将之名秦汉以来有之非今任也今中郎将因隋毎衞各置开府一员以统之大唐武徳七年改开府爲中郎将亲衞爲一府勲衞翊衞各爲一府中郎将各一人掌领校尉以下宿衞总判府事大唐武徳七年改亲卫骠骑将军爲之其勲翊二卫亦然左右郎将一人隋备身府置左右郎将大唐因其名武徳七年改亲衞车骑将军爲之其勲翊二衞亦然掌二中郎将之职録事叅军一人掌受府事兵曹叅军一人掌判府事校尉五人左右骁衞汉有骁衞将军谓之杂号将军武帝以李广爲之后省后汉初改屯衞爲骁骑魏置爲中军晋领营兵兼统宿衞梁以来其任愈重天监六年置左右骁骑领朱衣直合并给仪从北徐州刺史昌义之首爲此职出则羽仪清道入则与二卫通直临轩则升殿夹侍改旧骁骑曰云骑陈有左右骁骑及云骑永定二年诏云左右骁骑宜通文武文官则用心腹武官则用功臣所给仪从同太子二衞率后魏北齐并有骁骑将军之职后周有左右骁骑率上士至隋开皇十八年置备身府炀帝即位改左右偹身府爲左右骁卫府所领军士名曰豹骑其备身府又别置焉大唐因隋置左右骁卫府龙朔二年去府字光宅元年改左右骁衞爲左右武威神龙元年复旧大将军各一人所掌与左右衞同将军各二人以副之左右武衞后汉末曹公爲丞相有武卫营及魏文帝乃置武衞将军以主禁旅晋宋齐梁陈隋又有建武奋武广武等将军至隋採诸武之名置左右武衞大将军一人将军各二人以总府事炀帝改所领军士名熊骑大唐光宅元年改爲左右鹰扬衞神龙元年复爲武衞其制与隋同所掌如左右卫左右威衞隋初有领军府炀帝改爲左右屯衞大唐因之贞观十二年左右屯卫始置飞骑出游幸即衣五色袍乘六闲马赐勐兽衣韀而从焉龙朔二年改左右屯衞爲左右威衞而别置左右屯营亦有大将军等官光宅元年改威衞爲豹韬衞神龙元年复旧所掌如左右衞左右领军衞初魏武爲汉丞相相府自置领军非汉官也建安十二年改爲中领军以史涣爲之与䕶军韩浩皆领禁兵文帝受汉禅始置领军将军主五校中垒武衞三营晋武帝初省使中军将军羊祜统二衞前后左右骁骑七军营兵即领军之任也祜迁罢复置北军中候懐帝永嘉中改中军曰中领军元帝永昌元年复改曰北军中候寻复爲领军成帝时复以爲中候而陶侃居之寻复爲领军魏晋领䕶皆金章紫绶中领中䕶银章青绶武冠绛朝服佩水苍玉宋置领军将军一人掌内军䕶军将军一人掌外军齐有领军及中领军凡爲中小轻同一官也诸爲将军官皆敬䕶诸王爲将军相逄则领䕶让道领军置长史以下官属梁领军将军管天下兵要谓之禁司与左右仆射爲一流中领军与吏部尚书爲一流陈因之后魏有领军䕶军又有领军将军䕶军将军二军与领䕶不并置北齐领军府凡禁衞官皆主之以髙归彦爲领军大将军领军加大自归彦始隋有左右领军府各掌十二军籍帐差科辞讼之事不置将军唯有长史司马诸曹掾属等官炀帝改领军爲左右屯衞大唐复採旧名别置领军衞分爲左右龙朔二年改爲左右戎衞咸亨元年复旧光宅元年改爲左右玉钤衞神龙元年复旧各置大将军一人掌宫掖禁备督摄队伍与左右诸卫同将军各二人以副之左右金吾衞秦有中尉掌徼循京师汉武帝太初元年更名执金吾缇骑二百人五百二十人舆服𨗳从光生满路羣僚之中斯最壮矣旧掌京师盗贼考按疑事郅都寗成王温舒减宣等皆截理横噬虎而冠者也一切理辨亦旋诛黜后汉掌宫外戒司非常水火之事月三绕行宫外及主兵噐自中兴但专徼循不与他政魏武秉政复爲中尉晋初罢直至后周置武环率武候率下大夫各二人隋置左右武候府大将军一人将军三人掌车驾出入先驱后殿昼廵夜察执捕姦非𤇺候道路水草所宜廵狩师田则掌其营禁炀帝大业三年改爲左右武候卫所领军士名佽飞大唐又爲左右武候府龙朔二年改爲左右金吾衞置大将军一人所掌与隋同将军二人副其事左右监门衞隋初有左右监门府将军各一人掌宫殿门禁及守卫事各置郎将二人校尉直长各三十人炀帝改将军爲郎将各一人正四品置官属并同备身府大唐左右监门府置大将军中郎将等官龙朔二年改府爲衞大将军各一人所掌与隋同将军各二人以副之中郎将各四人分掌诸门以时廵检左右千牛卫千牛刀名后汉有千牛备身掌执御刀因以名职北齐千牛备身属左右将军隋有左右领左右府大将军一人将军二人掌侍衞左右供御兵仗领千牛备身十二人掌执千牛刀备身左右十二人掌供御刀箭备身十六人掌宿衞侍从炀帝改左右领左右府爲左右备身府置备身郎将等官大唐贞观中复爲左右领左右府显庆五年始置左右千牛府龙朔二年改左右千牛府爲左右奉宸衞后改爲左右千牛衞神龙二年各置大将军一人所掌与隋同总判卫事将军各一人以副之中郎将各一人通判衞事左右千牛备身各十二人掌执御刀宿衞侍从备身左右十二人备身各一百人左右羽林衞汉武太初元年初置建章营骑后更名羽林骑言其爲国羽翼如林之盛宣帝令中郎将骑都尉监羽林谓之羽林中郎将领郎百人谓之羽林郎选陇西汉阳安定北地西河上郡良家子便弓马者以爲之一名巖郎言其御侮巖除之下又置羽林左右监取从军死事之子孙养之羽林官教以五兵号曰羽林孤儿光武中兴以所征伐士劳苦者爲之其后复简五营髙手别爲左右监羽林父死子继与虎贲同所居之署谓之寺二汉并属光禄勲魏羽林左右监与汉同晋罢羽林中郎将又省一监置一监而已哀帝省宋武帝永初初复置江右领营兵江左无复营兵羽林监及虎贲中郎将并铜印墨绶武冠绛朝服其在陛列则鹖尾冠绛纱縠单衣江左不复着鹖冠齐因之后魏有羽林监北齐置监十五人后周有左右羽林率属大司马隋炀帝改左右领军爲左右屯衞所领兵爲羽林大唐贞观十二年于𤣥武门置左右屯营以诸衞将军领之其兵名曰飞骑又于飞骑中简才力骁㨗善射者号爲百骑扈从逰幸则衣五色袍乘六闲马赐勐兽衣韀龙朔二年改左右屯营爲左右羽林军武太后临朝永昌元年改百骑为千骑天授中改军爲衞中宗景龙元年改千骑爲万骑大将军一人所掌与左右衞同将军各三人以副之左右龙武军大唐之初有禁兵号爲百骑属羽林永昌元年改羽林百骑爲千骑景龙元年改千骑爲万骑仍分爲左右营开元二十六年析羽林军置左右龙武军以左右万骑营𨽻焉通典卷二十八通典卷二十九钦定四库全书通典卷二十九唐京兆杜佑君卿纂职官十一武官下大将军大将军战国时官也楚懐王与秦战秦败楚虏其大将军屈丐是矣汉髙帝以韩信爲大将军武帝又置初武帝以衞青数征伐有功以爲大将军欲尊宠之故置大司马官号以冠之后霍光王凤等皆然成帝绥和二年赐大司马印绶罢将军官后汉光武时吴汉以大将军爲大司马和帝时以窦宪爲之旧大将军位在三公下置官属依太尉宪威权振朝廷公卿希㫖奏宪位次太傅下三公上长史司马秩中二千石从事中郎二人六百石自下各有增自安帝政理衰缺始以嫡舅耿宝爲大将军常在京都顺帝即位又以皇后父兄弟相继爲大将军如三公汉末犹在三公上魏黄初中又有上大将军以曹眞爲之眀帝青龙三年晋宣帝自大将军爲太尉然则大将军在三司下矣其后又在三司上自汉东京大将军不常置爲之者皆擅朝权至晋景帝爲大将军亦受非常之任后以叔父孚爲太尉奏改大将军在太尉后位次三司下后复旧在三司上太康元年瑯琊王伷迁大将军复制在三司下伷薨复如旧冠绶佩服与大司马同宋唯彭城王义康爲之章绶冠佩亦与晋同齐以爲赠梁有之陈以爲赠后魏北齐爲二大与大司马同后周建徳四年增置上大将军隋并以爲武散官不理事上大将军从二品大将军正三品大唐贞观二年九月勅六军先已各置统军一人今十六衞宜各置上将军一人秩从二品其左右衞及左金吾衞上将军俸料随军人马等并同六军统军其诸衞上将军次于统军支给自今已后内外文武阙官于文武班中材望相当者参叙仍符以后各依故事于本衞量置衞兵仍举故事置武班朝参其廊下食亦宜加给稍令优重汉不见官属后汉大将军骠骑将军车骑将军衞将军有长史一人司马一人从事中郎二人掾属二十九人令史及御属三十一人又赐官骑四十人及鼔吹其领军皆有部曲大将军营五部部校尉一人军司马一人部下有曲曲有军候一人曲下有伅伅长一人其不置校尉部但有军司马一人其别营领属爲别部司马其兵多少各随时宜门有门候魏以司马景王爲大将军置掾十人别无属官其骠骑车骑府有长史司马晋骠骑衞将军伏波抚军都䕶镇军中领四征四镇龙骧典军上军辅国等大将军开府者皆爲位从公品秩俸赐亦与诸公同加兵者增置司马一人从事中郎二人主簿记室督各一人官属并与公同宋大将军骠骑车骑衞将军诸府皆有长史一人又各置司马一人齐有大将军爲赠官无僚属诸骠骑车骑衞镇军中军抚军四征四镇等将军凡加大字位从公长史司马诸官属亦同公梁因之诸将军优者亦然陈爲赠官无僚属后魏大将军僚属如三公北齐亦然后周大将军有长史司马中郎掾属诸曹参军典籖等员隋以后无车骑将军汉文帝元年始用薄昭爲车骑将军后汉章帝即位西羌反以舅马防行车骑将军征之银印青绶在卿上絶席还复罢和帝即位以舅窦宪为车骑将军征匈奴始赐金紫次司空安帝即位西羌寇乱以舅邓隲爲车骑将军征之数年复罢灵帝数以车骑拜嬖臣及赠亡人魏车骑爲都督仪与四征同若不爲都督虽持节属四征者与前后左右杂号将军同其或散还从文官之例则位次三司晋宋车骑衞不复爲四征所督后魏制与骠骑同隋车骑属骠骑府大唐省之衞将军汉文帝始用宋昌爲衞将军位亚三司其官属附见大将军后凡骠骑车骑衞三将军皆金印紫绶武冠绛朝服佩水苍玉晋以陆晔爲衞将军兼仪同三司加千兵百骑东晋以后尤爲要重后魏初加大则次仪同三司孝文太和中制加大则位在太子太师上歴代多有大唐无之前后左右将军前后左右将军皆周末官秦因之位上卿金印紫绶汉不常置或有前后或有左右皆掌兵及四夷光武建武七年省魏以来复置晋武初又置前军左军右军太始八年又置后军是爲四军齐亦号左右前后四军陈并有之北齐左右将军领千牛备身大唐无四征将军四征将军皆汉魏以来置加大者始曰方面征东将军征西将军征南将军征北将军各一人魏黄初中位次三公后魏加大则次衞将军大唐无四鎭将军鎭东将军镇南将军鎭西将军鎭北将军各一人宋时四镇与中军为杂号后魏加大次尚书令大唐无四安将军安东将军安南将军安西将军安北将军各一人后魏亦有大唐无四平将军平东将军平南将军平西将军平北将军各一人并汉魏间置后魏亦有大唐无杂号将军上骑楼船横海材官贰师轻车伏波中军强弩戈船奋威度辽积射建威九武征虏武牙横野捕虏鹰扬讨逆破虏讨虏安汉武威抚军凌江宁朔横江龙骧殿中黑矟牙门将监军周代齐景公使穰苴将兵捍燕晋之师穰苴愿得君之宠臣以监军公使庄贾往贾不时至苴斩之是其始也汉武帝置监军使者光武以来歙监诸将后汉末刘焉以监军使者领益州牧魏晋皆有之初隗嚣军中尝置军师至魏武帝又置师官四人晋避景帝讳改爲军司凡诸军皆置之以爲常员所以节量诸宜亦监军之职也而太尉军司尤重故山公启事曰太尉军司缺当选上宰监宜得宿有资重者也宋齐以来此官颇废至梁大通四年元法僧北讨复以羊偘爲大军司后代多不置至隋末或以御史监军事大唐亦然时有其职非常官也开元二十年后并以中官爲之谓之监军使军师祭酒理曹掾属三署郎官叙汉中郎将分掌三署郎有议郎中郎侍郎郎中凡四等皆秦官无员多至千人皆掌门戸出充车骑故卿校尉牧守待价于此公车特征贤良方正敦朴有道髙节公府掾曹试博士者亦充兹位其下第白衣试博士者皆拜郎中中郎有五官左右三将郎中有车戸骑三将凡郎官皆主更直执㦸宿衞诸殿门唯议郎不在直中郎官故事令出钱市财用给文书乃得出时号曰山郎或至嵗不得休沐其豪富郎日出游戏或行钱得善部货赂流行转相放傚杨恽爲中郎将罢山郎其疾病休沐皆以法令有过奏免荐举其髙第有行能者多至郡守九卿三署化之莫不自励宫殿之内翕然同声其后遂以爲常凡三署郎官二汉并属光禄勲光禄选三署郎有行应四科者歳举茂才二人四行二人又上亷吏六人爲长理剧随缺多少万户以上爲剧县其缺少者不选公府亦然故明帝时馆陶公主爲子求郎帝不许赐钱十万曰夫郎官上应列宿出宰百里茍非其人人受其殃旧有郎中将右骑光武中兴悉省晋议郎迁爲太守亦有郎中等官其后虽有中郎将等官而无三署郎矣中郎将五官左右中郎将皆秦官汉因之并领三署郎从后汉之制郡国举孝㢘以补之三署郎年五十以上属五官其次分属左右署左右郎将各领左右署郎二署皆有中郎侍郎郎中三郎并属光禄勲魏无三署郎犹置左右中郎将晋武帝省左右中郎将官宋孝武大明中复置银章青绶武冠绛朝服佩水苍玉齐左右中郎将属西省梁代并分司丹禁今中郎将四十四员郎将六十四员各附诸军诸衞篇大唐亦置诸衞中郎将永徽三年八月避太子名改中郎将爲旅贲郎将又改爲翊军郎将寻复旧虎贲中郎将周官有虎贲氏掌领虎士八百人军旅会同君宿于外则守王闲汉武帝建元三年初置期门比郎中盖以微行出游选材力之士执兵从送期之诸门故名期门无员多至千人平帝元始元年更名虎贲郎置中郎将领之故有虎贲中郎将主虎贲宿衞冠揷两鹖尾纱縠单衣虎文锦袴余郎亦然凡有虎贲中郎虎贲侍郎虎贲郎中节从虎贲皆父死子继若死王事亦如之前贤亦多爲者大唐无四中郎将东中郎将南中郎将西中郎将北中郎将并后汉置江左弥重或领刺史或持节爲之银印青绶服同将军后魏灵太后时四中郎将兵数寡弱不足以襟带京师任城王澄奏宜以东中带荥阳郡南中带鲁阳郡西中带恒农郡北中带河南郡选二品三品亲贤兼称者居之配以强兵则深根固本之计也杂中郎将使匈奴中郎将平越中郎将司金中郎将武衞中郎将大唐无折冲府隋初左右衞左右武衞左右武候各领军坊乡团以统戎卒开皇中置骠骑将军府毎府置骠骑车骑二将军大业三年改骠骑府爲鹰扬府改骠骑将军爲鹰扬郎将改车骑将军爲鹰扬副郎将九年别置折冲果毅及武勇雄武等郎将官以统领骁果大唐武徳初犹有骠骑府及骠骑车骑将军之制武徳七年乃改骠骑爲统军车骑爲别将贞观十年复採隋折冲果毅郎将之名改统军爲折冲都尉别将爲果毅都尉其府多因其地各自爲名无鹰扬之号凡五百七十四府分置于诸州而名𨽻诸卫及东宫率府各领兵满一千二百人爲上府千人爲中府八百人爲下府每府置折冲都尉一人左右果毅都尉各一人别将一人长史一人兵曹一人校尉六人凡府在赤县爲赤府在畿县爲畿府卫士以三百人爲团团有校尉五十人爲队队有正十人爲火火有备六䭾马驴米粮介胄戎噐锅幕贮之府库以备武事毎嵗十一月以衞士帐上于兵部以候征发天下衞士向六十万人天宝八年五月停折冲府十一年八月改诸衞士爲武士三都尉奉车驸马骑三都尉并汉武帝元鼎二年初置旧无员或以冠常侍或卿尹校尉左迁爲之奉车掌御乘舆车驸马掌驸马骑都尉本监羽林骑又窦婴爲朝请后汉并属光禄勲奉朝请无员本不爲官汉东京罢省三公外戚皇室诸侯多奉朝请奉朝请者奉朝㑹请召而已晋武帝亦以皇室外戚爲三都尉而奉朝请焉元帝爲晋王以参军爲奉车都尉掾属爲驸马都尉行参军舍人爲骑都尉皆奉朝请后罢奉车骑二都尉唯留驸马都尉奉朝请而已诸尚公主者若刘惔桓温等皆爲之宋武帝永初以来以朝请选杂其尚主者唯拜驸马都尉齐奉朝请驸马都尉及散骑给事中等官并集书省职朝散用衣冠之余人数猥积武帝永明中奉朝请至六百余人梁三都尉并无员秩其奉车驸马皆武冠绛朝服银章青绶梁陈驸马皆尚公主者爲之后魏驸马都尉亦爲尚公主官虽位髙卿尹而此职不去奉车二十人骑都尉六十人北齐驸马与后魏同隋开皇三年罢奉朝请焬帝时奉车驸马并废大唐驸马都尉从五品皆尚主者爲之开元三年八月勅驸马都尉从五品阶宜依令式仍借紫金鱼袋天宝以前悉以仪容美丽者充选奉车都尉五员掌驭副车不常置若大备陈设则以余官摄行属左右衞也通典卷二十九通典卷三十钦定四库全书通典卷三十唐京兆杜佑君卿纂职官十二东宫官凡三王教世子必以礼乐乐所以修内礼所以修外礼乐交错于中发形于外是故其成也怿恭敬而温文立太傅少傅以养之欲其知父子君臣之道也太傅审父子君臣之道以示之少傅奉世子以观太傅之徳行而审谕之太傅在前少傅在后入则有保出则有师是以教谕而徳成也师也者教之以事而谕诸徳者也保也者愼其身以辅翼之而归诸道者也秦汉以下始加置詹事中庻子及诸府寺等官亦有以他官而监䕶者自魏明帝以后久旷东宫制度阙废官司不具晋初詹事左右率庻子中舍人诸官并未置唯置衞率令典兵二傅并摄衆事至咸宁元年始置詹事以领宫事宋孝武置东宫率更令等官其中庻子庶子中舍人舍人洗马各减旧员之半后周加置太子谏议员四人至隋罢詹事分东宫置门下坊典书坊以分统诸局门下坊有左庶子二人内舍人四人录事二人统司经宫门内直典膳药藏斋师等六局典书坊有右庻子二人舍人通事舍人各八人领内坊大唐置詹事府以统衆务置左右二春坊以领诸局左春坊置左庻子二人中允二人司议郎四人录事二人左谕徳一人左赞善大夫五人崇文馆校书郎八人亦统六局右春坊置右庶子二人中舍人二人舍人四人録事二人右谕徳一人右赞善大夫五人通事舍人八人兼领内坊因隋制也太子六傅太子师保二傅殷周已有逮乎列国秦亦有之汉髙帝以叔孙通爲太子太傅位次太常后亦有少傅后汉太傅礼如师不领官属而少傅主太子官属汉魏故事太子于二傅执弟子礼皆爲书不曰令少傅称臣而太傅不臣晋太始三年武帝始建置东宫各置一人尚未置詹事官事无大小皆由二傅少傅立草太傅书眞以爲储训并有功曹主簿五官秩与后汉同皇太子先拜诸傅然后答之如弟子事师之礼二傅不得上疏曲敬武帝后以储副体尊遂命诸公居之以本位重故或行或领时侍中任恺武帝所亲敬复使领之盖一时之制也咸康元年以给事黄门侍郎杨珧爲詹事掌宫事二傅不复领官属及杨珧爲衞将军领少傅复省詹事遂崇广傅训命太尉贾充领太保司空齐王攸领太傅所置吏属复如旧二傅皆进贤两梁冠黒介帻五时朝服佩水苍玉其后太尉汝南王亮车骑将军杨骏司空衞瓘石鉴皆领傅保犹不置詹事以终武帝之代惠帝元康元年复置詹事及愍懐建宫乃置六傅三太三少以景帝讳师故改太师爲太帅通省尚书事詹事文书闗由六傅自元康之后诸傅或三或四或六渡江之后有太傅少傅不立师保宋有太傅少傅各兼丞一人其保傅并银章青绶齐与宋同武帝时以王俭爲少傅旧太子敬二傅同至是朝议接少傅以賔友之礼梁太傅位视尚书令少傅视左仆射陈因之自宋以下唯有傅而无师保后魏有太师太傅太保谓之东宫三师少师少傅少保谓之东宫三少北齐皆有之出则三师在前三少在后后周不置隋与北齐同大唐六傅不必偹唯其人太子出则乘辂偹仪以爲后从贞观中太宗撰太子接三师之仪出殿门迎太子先拜三师答拜每门让三师坐与三师书前名惶恐后名惶恐再拜太子賔客汉髙帝时有四人年老以上慢侮逃匿山中义不爲汉臣谓之四皓髙帝不能致及将废太子太子迎四人至侍从太子须睂皓白衣冠甚伟髙帝既见曰烦公幸卒䕶太子太子由是不废至武帝又爲太子立博望苑使通賔客晋元康元年愍懐太子始之东宫惠帝诏曰遹㓜䝉今出止东宫虽頼师傅羣贤之训其逰处左右宜得正人能相长益者太保衞瓘息庭司空陇西王泰息畧太子太傅杨济息毖太子少师裴楷息宪太子少傅华廙息恒各道义之门有不肃之训其令五人更往来与太子习数偹賔友也其时虽非官而谓之东宫賔客皆选文义之士以侍储皇其后无闻大唐显庆元年正月以太子太傅兼侍中韩瑗中书令来济礼部尚书许敬宗左仆射兼太子少师于志宁并爲皇太子賔客遂爲官员定置四人掌调䕶侍从规谏凡太子有賔客之事则爲上齿盖取象于四皓焉资位闲重其流不杂太子詹事詹事秦官汉因之掌皇后太子家汉时太子门大夫庶子洗马舍人皆属二傅其太子家令丞率更令丞仆中盾衞率等官并属詹事后汉省詹事而太子官悉属少傅魏复置詹事领东宫衆务晋不置至咸宁元年复置以掌宫事及永康中复不置自太安以来又置终孝懐之代其职拟尚书令掌三令四率中庻子庻子洗马舍人等官银印青绶介帻进贤两梁冠绛朝服佩水苍玉宋与晋同齐置府领官属梁陈任总宫朝后魏有太子左右詹事北齐东宫衆事无大小皆统之领三寺二坊及左右衞后周置太子宫正宫尹隋开皇初置詹事二年罢之大唐复置詹事府詹事一人掌内外衆务纠弹非违总判府事置少詹事一人以贰之龙朔二年改詹事为端尹少詹事为少尹咸亨初复旧埀拱元年又改詹事爲宫尹少詹事为少尹神龙初复旧丞秦官汉因之后汉省魏晋隋詹事省置至晋永康中詹事特置丞一人掌文书闗通六傅过江多用员外郎迁尚书郎宋齐因之梁陈制一梁冠皂朝服铜印墨绶后魏北齐并有之隋初置一人大唐置二人掌文武官簿帐朝集假使主簿一人晋始置自后厯代皆有大唐因之掌府事勾稽监印纸笔司直二人大唐龙朔三年置桂坊比御史台置令一人比大夫司直二人比侍御史掌弹劾官府寮其后废桂坊以司直𨽻詹事府太子庶子古者天子有庶子之官职诸侯卿大夫之庶子掌其戒令与其教治有大事则帅国子而致于太子唯所用之秦因之置中庶子庶子员汉因之有庻子员五人史丹王商欧阳地余并爲中庻子后汉员五人职如侍中而庻子无员职如三署中郎凡庻子主宫中并诸吏之适子及支庶版籍魏因之在吴爲亲近之官晋中庻子庶子各四员职比散骑常侍及中书监令皆以俊茂者爲之或以郡守叅选若释奠中庻子扶左庶子扶右宋与晋同武冠平巾帻绛朝服元嘉初诏二率中庻子随太子入直上宫十四年又诏还直东宫至齐其庻子用人卑杂梁天监七年诏革选其年以太子中舍人司徒从事中郎为之凡中庻子四人以功髙者一人爲祭酒行则负玺前后部䕶驾与功髙中舍人一人共掌其坊之禁令庻子四人掌侍从左右献纳得失与功髙通事舍人一人共掌其坊之禁令冠服并同前代陈因梁制后魏亦有中庻子庶子官北齐门下坊中庻子四人领之典书坊庶子四人领之隋分爲左右庻子各二人分统门下典书二坊事大唐亦各二人分掌左右春坊事龙朔二年改左右庶子爲左右中䕶咸亨初复旧左拟侍中而右拟中书令中允司议郎司经洗马文学校书正字典膳药藏内直典设宫门等局郎丞崇文馆并属右春坊中舍人舍人通事舍人并属左春坊其谕徳赞善亦左右分𨽻焉中允后汉太子官属有之职在中庶子下洗马上汉制太子五日一朝其非朝日即使仆及中允朝朝请问起居其后无闻宋齐有中舍人是其职也大唐贞观初改太子中舍人爲中允置二员其后复置中舍人龙朔二年又改中允爲左赞善大夫咸亨元年复爲中允而左赞善仍置焉中允掌侍从礼仪駮正启奏并监药及通判坊局事若庶子阙则监封题职拟黄门侍郎永徽三年以皇太子讳忠改爲内允太子逊位而官复旧司议郎大唐贞观五年皇太子上表请置史职用司箴诫乃于门下坊置太子司议郎四人精选名士以居之龙朔中分爲左右以左司议郎替司议郎以右司议郎替舍人咸亨初复旧掌侍从规谏駮正启奏并録东宫记注分判坊事职拟给事中中舍人晋咸宁初置中舍人四人以舍人才学之羙者爲之与中庻子共掌文翰在中庶子下洗马上凡奏事文书皆综典之监和尝药月检奏直臣名更直五日典文疏如中书郎宋亦四人齐有一人梁时功髙者一人与中庻子祭酒共掌其坊之禁令陈因之后魏北齐并有之隋曰内舍人四员属门下坊炀帝减二人大唐中舍人二员掌侍从令书奏疏通判坊事拟中书侍郎永徽三年以皇太子讳忠改爲内舍人太子逊位而官复旧或谓之太子中书舍人舍人秦官也汉因之比郎中选良家子孙后汉无员更直宿卫如三署郎中凡帝初即位未有太子太子官属皆罢唯舍人不省属少府魏因之晋有十六人职比散骑中书侍郎从驾则正直从次直守妃出则次直从宋有四人齐有一人梁有十六人掌文记陈因梁制后魏亦有之北齐典书坊置二十人隋典书坊有八人炀帝改爲管记舍人减四员大唐复为太子舍人四人掌侍从表启宣行令㫖分判坊事龙朔二年改爲右司议郎咸亨元年复旧通事舍人齐中庶子属官有通事守舍人庻子下又有内典书通事舍人二人掌宣传令㫖内外启奏梁亦有之视南台御史多以余官兼职陈因之北齐门下坊有通事舍人八人至隋亦有之炀帝改爲宣令舍人八员大唐复爲通事舍人亦有八员掌引导辞见承㫖劳问左右谕徳龙朔三年初置太子左右谕徳各一员掌侍从赞谕职比常侍左右赞善大夫龙朔二年初置左赞善大夫替中允置右赞善大夫替中舍人咸亨元年中允舎人复旧而赞善大夫别自爲官左右各五人皆掌侍从翊赞比諌议大夫崇文馆学士魏文帝始置崇文观以王肃爲祭酒其后无闻贞观中置崇贤馆有学士直学士员掌经籍图书敎授诸王属左春坊龙朔二年改司经局爲桂坊管崇贤馆而罢𨽻左春坊兼置文学四员司直二员司直正七品上职爲东宫之宪司府门北向以象御史台也其后省桂坊而崇贤又属左春坊后沛王贤爲皇太子避其名改爲崇文馆其学士例与𢎞文馆同洗马秦官汉亦曰先马后汉员十六人职如谒者太子出则当直者前驱𨗳威仪也安帝时太子谒庙洗马髙山冠非乘从时着小冠魏因之晋有八人职如谒者准祕书郎进贤一梁冠黒介帻绛朝服掌图籍释奠讲经则掌其事余与后汉同宋与晋同齐置一人梁有典经局又置八人掌文翰尤爲清选皆取甲族有才名者爲之位视通直郎陈因之北齐典经坊洗马二人隋曰司经局置洗马四人炀帝减二人大唐司经局洗马二人龙朔二年改洗马爲司经大夫三年改司经局为桂坊司经大夫通判坊事罢𨽻左春坊咸亨初复旧掌侍奉及经史图籍判局事文学汉时郡及王国并有文学而东宫无闻魏武置太子文学自后并无至后周建徳三年太子文学十人后省龙朔三年置太子文学四员属桂坊桂坊废而属司经开元中定制爲三员掌侍奉分掌四部书判书功事校书宋孝建中洗马有校书吏四人自后无闻北齐有太子校书隋太子校书有六人大唐四人掌讐校经籍正字隋太子正字二员炀帝改爲正书大唐复爲正字亦置二人掌刋正文字典膳郎汉魏以来并有太子食官局至北齐门下坊始别置典膳局有监丞各二人隋如北齐之制大唐典膳局有郎二人丞二人郎掌进膳尝食之事丞贰之药藏郎北齐门下坊领药藏局有监丞各二人侍药四人隋如北齐之制大唐药藏局有郎二人丞二人郎掌和剂医药之事丞贰之内直郎齐有太子内直兵局内直兵史二人梁有直内主玺主衣扶侍等局各置有司以丞其事陈因之北齐门下坊领殿内局有内直监二人副监四人隋如北齐制大唐内直局有郎二人丞二人掌符玺繖扇几案衣服之事丞贰之典设郎南齐置居局斋库丞一人梁斋内局各置有司以丞其事陈因之北齐门下坊有斋师局有太子斋师内阁师各二人隋如北齐制大唐典设局有郎四人掌凡大祭祀汤沐洒扫铺陈之事宫门郎秦有太子门大夫汉因之员二人职比郎将魏因之晋太子门大夫准公车令掌通牋表及宫门禁防宋因之梁代视谒者仆射陈因之北齐谓之门大夫坊并统伶官隋炀帝改门大夫爲宫门监大唐初爲宫门大夫今门宫局有监郎二人丞二人郎掌东宫殿门管钥及启闭之事丞贰之太子家令家令秦官属詹事汉因之有丞主仓谷饮食职似司农少府汉代太子食汤沐邑十县家令主之后汉则属少傅主食谷饮食魏因之晋又兼主刑狱谷货饮食职比廷尉司农少府其家令率更令及仆爲太子三卿太康八年进品与中庻子二率同自汉至晋家令在率更下宋则居上铜印墨绶进贤两梁冠绛朝服主内茵褥牀几诸供中之物及官奴婢月用钱库内盐米车牛刑狱齐因之自宋齐以来清流者不爲之至梁天监六年武帝以三卿陵替乃诏革选家令视常侍黄门陈因之后魏亦曰三卿北齐家令有功曹主簿领食官典仓司藏等三署及领内坊令丞隋掌刑法食膳仓库奴婢等炀帝改爲司府令大唐复为家令寺置家令一人唯不主刑法余与隋同龙朔二年改家令寺爲宫府寺家令爲宫府大夫咸亨初复旧丞二人主簿一人领食官署典仓署司藏署署令各一人丞各二人丞汉家令有丞后无闻宋书云家令丞一人晋置宋齐以后并有之后周无隋家令丞二人大唐因之龙朔二年改爲宫府丞咸亨元年复旧掌判寺事主簿晋家令有主簿宋齐因之自后无北齐家令有主簿员隋亦然大唐因之掌印并及勾举食官署令丞汉詹事属官有食官令长丞后汉亦有而属少傅主饮食晋太子食官令职如太官令宋则属中庶子齐则属詹事掌厨膳之事梁食官局属庶子陈因之后魏亦有北齐有食官令丞又别领器局酒局二丞隋家令寺统食官令丞令一人丞二人大唐因之掌饮膳之事典仓署令后汉太子仓令属少傅主仓谷魏以下无闻后魏有之北齐家令寺领典仓署令丞典仓署又别领园丞隋家令寺统典仓令丞令一人丞二人大唐因之掌谷藏出纳及醯醢庶羞之事司藏署令晋家令有主物吏四人梁有钖赐库局丞庻子又有东宫衞库丞北齐家令寺领司藏署令丞司藏又别领仗库典作二局丞隋家令统司藏署令一人丞二人大唐因之掌藏库财货营缮之事太子率更令率更令秦官汉因之有丞主簿庻子舍人更直职似光禄勲而属詹事后汉因之后属少傅魏因之晋主宫殿门户及赏罚事职如光禄勲衞尉而属詹事宋制铜印墨绶进贤两梁冠绛朝服梁陈后魏并有之北齐领中盾署掌周衞禁防漏刻钟鼓亦属詹事隋掌伎乐漏刻有令丞録事各一人大唐因之加掌皇族次序及刑法事龙朔二年改率更寺爲司更寺改令爲大夫咸亨初复旧丞主簿各一人丞后汉率更置丞一人歴代悉有唯后周无大唐因隋掌判礼乐刑罚之事主簿晋置一人宋无齐有之自后无闻北齐隋又有之大唐因之掌印及勾举太子仆仆秦官汉因之又有长丞主车马后汉因之而属少傅职如太仆太子五日一朝其非太子朝日即与中允入问起居魏因之晋主舆马兼主亲族如太仆宗正从驾乘安车次家令而属詹事宋齐并有之梁视黄门郎陈因之后魏亦有北齐詹事领仆寺置令丞功曹主簿领廐牧署令隋仆寺置仆一人掌皇族亲疎车舆骑乘领廐牧署令大唐因之加掌仪仗丧𦵏而不掌亲族龙朔二年改仆寺爲驭仆寺改仆爲大夫咸亨初复旧丞主簿各一人统廐牧署丞梁有之陈因之后魏北齐隋并有之大唐因之主簿晋置宋无齐有之梁陈后魏无北齐隋皆有之大唐因之廐牧署令丞汉有太子廐长丞属詹事后汉亦有而属少傅主车马魏晋因之齐东宫属有内廐局外廐局皆有丞梁陈因之后魏有之北齐则曰廐牧署令丞车舆局丞隋仆寺统廐牧署令丞大唐因之掌车马闲廐牧畜之事左右卫率府衞率府秦官汉因之属詹事后汉主门衞徼循衞士而属少傅魏因之晋武帝建东宫置衞率初曰中卫率太始五年分爲左右衞率各领一军惠帝时愍懐太子在东宫又加前后二衞率成都王颖爲太弟又置中衞率是爲五率及江左省前后率孝武太元中又置宋齐止署左右二率梁二率视御史中丞铜印墨绶武冠绛朝服左率领七营右率领四营陈有二率后魏曰左右卫率北齐谓之左右卫率坊后周东宫有司戎司武司衞等员隋曰左右率兼有副率二人炀帝改左右衞率为左右侍率兼置副率二人大唐爲左右衞率府龙朔二年改其府爲左右典戎衞咸亨元年复旧置率各一人领兵宿卫督摄队伍总判府事副率二人长史各一人隋置大唐因之掌通判自长史以下胄曹以上率府并同録事叅军各一人隋置大唐因之掌勾稽监印仓曹叅军各一人隋置大唐因之掌官员假使仪式粮廪膳羞田园公廨过所监药等事兵曹叅军各一人隋置大唐因之掌府内卫士以上名帐差科及公私马驴等胄曹叅军各一人隋置爲铠曹大唐长安中改爲胄曹叅军神龙初复爲铠曹太极中复爲胄曹掌军器仪仗公廨营造罪罚长史以下官局所领职务诸率府并同亲府勲府翊府中郎将各一人梁左右卫率共领十一营二率各领殿中将军十人员外将军十人北齐左右衞坊率各领骑官偹身员外又有内直偹身正副都督隋左右衞率下直合四人直寝八人直斋直后各十人大唐则曰亲勲翊三府各置中郎将左右郎将各一人大唐置录事兵曹叅军各一人左右司御率府隋文帝置左右宗卫其官制如左右卫各掌以皇族侍卫炀帝改爲左右武侍率大唐复爲左右宗卫率府龙朔二年改爲左右司御衞后改卫爲率府焉神龙初复爲宗卫景云二年复爲司御率府置率各一人所掌与左右卫率同副率二人长史録事及仓兵曹叅军各一人左右清道率府隋有左右虞候各置开府一人掌斥候伺姦非长史以下如左右卫炀帝改开府爲左右虞候并置副率二人大唐爲左右虞候率府职拟左右金吾龙朔二年改爲左右清道卫神龙初又爲虞候率府开元初爲清道率府各置率一人掌斥候道路先驱后殿伺察姦非副率二人长史录事及仓兵曹叅军各一人左右监门率府隋左右监门率各置一人掌诸门禁炀帝改爲监门将军大唐复爲左右监门率拟左右监门龙朔二年改爲左右崇掖卫咸亨初复旧垂拱中改爲鹤禁衞神龙初复旧各置率一人掌门禁凡财物出有籍副率二人长史録事叅军及兵胄二曹叅军各一人左右内率府隋置左右率副率各一人掌领偹身以上禁内侍衞供奉兵仗大唐爲左右内率府龙朔二年改爲左右奉裕卫咸亨初复旧各置率一人掌侍衞左右供奉兵仗副率长史録事叅军及兵曹各一人千牛各十六人掌执细刀弓箭宿卫侍从偹身各二十八人掌宿卫侍从龙朔二年改太子左右千牛偹身爲太子左右奉裕寻复旧太子旅贲中郎将旅贲中郎将一人职如武贲中郎将宋初置天子有武贲习武训也诸侯有旅贲御灾害也大唐诸率府初有中郎郎将官永徽元年以太子名忠改诸率府中郎将爲旅贲郎将其郎将改爲翊军后或改或省太孙官属附大唐永淳元年三月立皇孙重照爲皇太孙将置府寮髙宗召吏部郎中王方庆问曰前代故事如何方庆进曰臣按周礼有嫡孙汉魏以来皇太子在亦不立太孙晋惠帝永宁元年立愍懐太子第三子襄阳王尚爲皇太孙太子官属即转爲太孙官属南齐永眀十年立文惠太子长子南郡王昭业爲皇太孙便居东宫今皇太子在而立太孙旁求载籍未有前例上曰自我作古可乎对曰五帝不相沿乐茍不失上下之序不亏政理之道亦何事而不可诗曰贻厥孙谋以燕翼子礼曰君子抱孙不抱子孙可以爲王父尸以其昭穆同也今陛下肇建皇孙创斯盛典所以彰子孙千亿之盛福祚灵长之应也上悦使方庆详求典故官属员品乃奏太孙府置师傅友文学祭酒及长史曹掾主簿管记司录以下六曹从事等官各加王府一级上后颇以爲疑竟不补授而止通典卷三十通典卷三十一钦定四库全书通典卷三十一唐京兆杜佑君卿纂职官十三王侯总叙法古者多封国之制是今者贤郡县之理虽备征利病而终莫究详尝试论之曰在昔制置事皆相因物土疆建万国成则肇于轩后方有可称不应创择万人首令分宰葢因其豪而伏衆即其地而名国或循沿旧政简朴不𫝊或坟籍散亡建兹复纪涂山之会亦云万数夏祚经四百已丧七千殷氏六百年间又损千二百矣爰及周赧八百余祀离为十二合为六七始皇荡定天下一家歴载千九百并万而为一衆暴寡且无虚月大灭小未尝暂宁迭寻干戈齐人涂炭秦覩其獘不复建侯才及嗣君天下怨溃汉祖矫枉并建勋亲旋则韩彭葅醢续有呉楚逆乱武昭之后制许推恩分人为差但食租税王莽阶縁后族克成簒夺诸刘微弱势同编甿光武逺惩大封优全劳旧邓寇耿贾国止四县二汉所立列郡不殊中有伪新乃如羿浞虽无涂山万国享祚侔于夏氏曹魏翦弱藩戚未几覆亡晋室分兵八王致乱尤速刘宋改更旧制国吏不得称臣自兹以还建侯日削欲行古道势莫能遵天生烝民树君司牧人既庶焉牧之理得人既寡焉牧之理失庶则安所致寡则危所由汉隋大唐海内统一人户滋殖三代莫俦若以为人而置君欲求既庶诚宜政在列郡然则主祀或促矣若以为君而生人不病既寡诚宜政在列国然则主祀可永矣主祀虽永乃人鲜主祀虽促则人繁建国利一宗列郡利万姓损益之理较然可知夫立法作程未有不獘者固在度其为患之长短耳政在列国也其初有维城磐石之固其末有下堂中肩之辱逺则万国屠灭近则鼎峙战争所谓其患也长政在列郡也其初乃四海一家之盛其末有土崩瓦解之虞髙光及于国初戡定之勋易集所谓其患也短岂非已然之证欤夫君尊则理安臣强则乱危是故李斯相秦坚执罢侯置守其后立议者以秦祚促遂尔归非向使胡亥不嗣赵髙不用闾左不发酷法不施百姓未至离心陈项何由兴乱自昔建侯多旧国也周立藩屏唯数十焉余皆先封不废其爵谅无择其利遂建诸国惧其害不立郡县故曰事皆相因斯之谓矣览曹陆着论诚谓文髙理明不本为人树君不稽烝甿损益观李马陈諌乃称㝠数素定不在法度得失不闗政理否臧故曰终莫究详斯之谓矣但立制可久施敎得宜君尊臣卑榦强枝弱致人庶富享代长逺为理之道其在兹乎歴代王侯封爵昔黄帝旁行天下分建万国至于唐虞别为五等曰公侯伯子男则虞书所谓辑五瑞脩五玉是其制也夏与唐虞同殷制天子之田方千里公侯百里伯七十里子男五十里不能五十里者不合于天子附于诸侯凡四海之内九州州方千里州建百里之国三十七十里之国六十五十里之国百有二十凡二百一十国名山大泽不以封其余以为附庸闲田凡九州千七百七十三国千里之外设方伯五国以为属属有长十国为连连有帅三十国为卒卒有正二百一十国以为州州有伯八州八伯五十六正百六十八帅三百三十六长八伯各以其属属于天子之老二人分天下以为左右曰二伯千里之内曰甸千里之外曰采周制封王者后凡有功之诸侯大者地方五百里侯四百里伯三百里子二百里男百里方千里曰王畿其外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰衞服又其外方五百里曰蛮服又其外方五百里曰夷服又其外方五百里曰镇服又其外方五百里曰藩服凡诸侯世子世国大夫不世爵使人以徳爵以功未赐爵视天子之元士以君其国诸侯有上大夫卿下大夫上士中士下士凡五等诸侯之大夫不世爵禄公国孤一人大国三卿皆命于天子次国三卿二卿命于天子一卿命于其君小国三卿一卿命于天子二卿命于其君每国下大夫五人上士二十七人大国之卿不过三命下卿再命小国之卿与大夫一命次国之上卿位当大国之中中当其下下当其上大夫小国之上卿位当大国之下卿中当其上大夫下当其下大夫至于周衰诸侯失制号令自已其名不一于是正卿当国谓之相而楚谓之令尹其他异同难悉数矣秦制爵二十等以赏功劳二十彻侯十九闗内侯十八大庶长十七驷车庶长十六大上造十五少上造十四右更十三中更十二左更十一右庶长十左庶长九五大夫八公乘七公大夫六官大夫五大夫四不更三簪褭二上造一公士汉兴设爵二等曰王曰侯皇子而封为王者其实古诸侯也故谓之诸侯王王子封为侯者谓之诸侯羣臣异姓以功封者谓之彻侯大者不过万家小者五六百户以为差降古分土而无分民自汉始分民而诸王国皆连城数十踰于古制其诸侯功徳优盛朝廷所敬异有赐特进者其位在三公下其次列侯有功徳天子命为诸侯者谓之朝侯其位次九卿下皆平冕文衣侍祠郊庙其称侍祠侯者但侍祠而无朝位其非朝侯侍祠而以下土小国或以肺腑宿亲若公主子孙或奉先侯坟墓在京师者亦随时见会谓之猥诸侯凡诸侯王皆金玺盭绶掌治其国王常冠逺游冠绶五采而多朱自称曰寡人敎曰令凡诸侯王官其傅为太傅相为丞相又有御史大夫诸卿皆秩二千石百官皆如汉朝汉朝惟为置丞相其御史大夫以下皆自置之及七国作乱之后景帝惩之遂令诸侯王不得治民令内史治之改丞相曰相省御史大夫廷尉少府宗正博士官武帝改汉内史中尉郎中令之名而王国如故员职皆不得自置又令诸王得推恩封子弟为列侯于是齐分为七赵分为六梁分为五淮南分为三又令诸侯十月献酎金不如法者国除其县邑皆别属他郡千户置家丞不欲者听之作左官之律附益之法自后诸侯王唯得衣食租税至成帝绥和元年省内史更令相治民太傅但曰傅汉初论功封列侯者凡百四十有三人外戚与定天下侯者二人凡列侯金印紫绶大者食县小者食乡亭得臣其所食吏民凡皇帝之女为公主皆列侯尚之王国有傅相内史中尉郎中令仆文学大司农衞士长太仓长列侯国亦有相余略与王国同公主有家令门尉亦有赐重封者成帝鸿嘉三年诏七大夫以上皆令食邑非七大夫以下皆复其身及户勿事是歳又令吏民得买爵贾级千钱后汉爵亦二等皇子封王其郡为国其列侯虽邓寇元勲所食不过四县为侯国旧制列侯奉朝请在长安者皆位次三公中兴以来唯以功徳赐位特进者次车骑将军赐位朝侯次五校尉赐位侍祠侯次大夫其余以肺腑及公主子孙或奉坟墓亦为猥诸侯明帝为四姓小侯开立学校置五经师诸王封者受茅土归以立社罪侯归国不得臣吏民至献帝建安初封曹操为费亭侯亭侯之制自此始也二十年曹公始置名号侯至五大夫与旧列侯闗内侯凡六等以赏军功初汉制皇女皆封县公主仪服同列侯其尊崇者加号长公主仪服同藩王诸王女皆封乡亭翁主仪服同乡亭侯章帝唯特封东平宪王苍瑯琊孝王京女为县公主其后汉安帝姊妹亦封为长公主同之皇女其皇女封公主者所生之子袭母封为列侯皆𫝊国于后乡亭之封则不𫝊袭王国有𫝊相内史中尉郎中令仆持书谒者礼乐长衞士长医工长永巷长祠祀长郎中其绍封削绌者中尉内史官属随亦率减列侯国置相其官随国大小为増减食邑千户以上置家丞庶子各一人不满千户则不置家丞旧置行人洗马门大夫等官又悉省诸公主各置家令一人魏黄初三年初制封王之庶子为乡公嗣王庶子为乡侯公之庶子为亭伯其后定制凡国王公侯伯子男六等次县侯次乡侯次亭侯次闗内侯又置名号侯爵十八级闗中侯爵十七级皆金印紫绶闗外侯爵十六级铜印龟纽墨绶五大夫十五级铜印环纽亦墨绶自闗内侯皆不食租虚封爵自魏始而有保傅相常侍侍郎郎中令中尉大农文学友谒者大夫诸杂署令丞公主有家令仆丞行夜督邮王太妃有家令仆丞晋亦有王公侯伯子男六等之封唯安平郡公孚邑万户制度如魏诸王其余县公邑千八百户地方七十五里大国侯邑千六百户地方七十里次国侯邑千四百户地方六十五里大国伯邑千二百户地方六十里次国伯邑千户地方五十里大国子邑八百户地方五十里次国子邑六百户地方四十里男邑四百户地方四十里武帝受禅之初太始元年封建子弟为王二十余人以郡为国邑二万户为大国置上中下三军兵五千人邑万户为次国置上军下军兵三千人邑五千户为小国置一军兵千五百人王不之国宫于京师罢五等之制公侯邑万户以上为大国五千以上为次国不满五千户为小国初虽有封国而王公皆在京都咸宁三年诏徙诸王公皆归国更制户邑皆中尉领兵其平原汝南瑯琊扶风齐为大国梁赵乐安燕安平义阳为次国其余为小国皆制所近县益满万户又为郡公制度如小国王亦中尉领兵郡侯如不满五千户王置一军千一百人亦中尉领之于时唯特増鲁国公户邑追进封故司空博陵公王沈为郡公鉅平侯羊祜为南城郡侯又南宫王丞随王万各于泰始中封为县王邑千户至是改正县王増邑为三千户制度如郡侯亦置一军自此非皇子不得为王而诸王之支庶皆皇家之近属至亲亦各以土推恩受其大国次国始封王之支子为公承封王之支子为侯继承封王之支子为伯小国五千户始封王之支子及始封公侯之支子皆为男非此皆不得封其公之制度如五千户国侯之制度如不满五千户国亦置一军千人中尉领之伯子男以下各有差而不置军大国始封之孙罢下军曽孙又罢上军次国始封之孙亦罢下军其余付以一军为常大国中军二千人上下军各千五百人次国上军二千人下军千人其未之国大国置守士百人次国八十人小国六十人郡侯县公亦如小国制度既行所増徙各如本奏凡名山大泽不以封盐铁金银铜钖始平之竹园别都宫室园囿皆不为属国其仕在天朝者与之国同皆自选其文武官诸入作卿士而其世子年已壮者皆遣莅国其王公侯以下茅社符玺车旗命服一如太始故事凡王金印龟纽练朱绶逺逰三梁冠绛纱朝服佩山𤣥玉初武帝践阼封宣帝孙永为东莞郡王始置二卿侯以下置官属随国大小无定制诸侯并三分食一东晋元帝太兴元年始置九分食一王国有傅友典书令丞文学郎中令中尉大农左右常侍内史将军典祠典衞学官令治书中尉司马世子庶子陵庙牧长谒者中大夫舍人典府等其后省相及仆省郎中置侍郎二人公侯以下国官属递减宋氏一用晋制唯大小国皆有三军自明帝以后皇子皇弟虽非都督亦置记室参军小号将军为大郡边守置佐吏者又不置长史余则同矣凡王子为侯者食邑皆千户诸王世子皆金印紫绶进贤两梁冠佩山𤣥玉初江夏王义恭为孝武所忌忧惧故奏革诸侯㕔事不得南向坐国官正冬不得跣登国殿及夹侍障扇不得雉尾劒不得鹿卢形但马不得过二诸侯常行车前后不得过六队刀不得过银铜为饰诸王子继体为王者婚葬吉凶悉依诸国公侯之礼不得同皇弟皇子诸王女封县主诸王子孙袭封之王妃及封侯者夫人并不得用卤簿诏可王国有师自内史相记室以下官多与晋同凡郡县内史相并于国主称臣去任便止孝武孝建中始革此制不得追敬不得称臣止宜云下官而已公主有傅令傅令不得朱服齐封爵史阙王国有师谘议文学等官公侯置郎中令卿一人余与晋宋同梁封爵亦如晋宋之制诸王皆假金兽符第一至第十九诸公侯皆假铜兽符竹使符第一至第五名山大泽不以封盐铁金银铜铁钖及竹园别都宫室园囿皆不以属国诸王言曰令境内称之曰殿下公侯封郡县者言曰敎境内称之曰第下自第下称皆曰寡人相以下公文上事皆诣典书世子主国其文书表疏仪式如臣而不称臣文书下郡官皆言吿诸王公侯国官皆称臣上于天朝皆称陪臣有所陈皆曰上疏其公文曰言事五等诸公位视三公班次之开国诸侯位视孤卿重号将军光禄大夫班次之开国诸伯位视九卿班次之开国诸子位视二千石班次之开国诸男位视比二千石班次之王国置傅相郎中令将军常侍典书令典衞长典祠以下自选僃上诸官多同前代若王加将军开府则置长史司马及记室掾属祭酒主簿录事等官属嗣王则唯置郎中令中尉常侍大农藩王则无常侍制与后汉同陈置九等公主有家令之制郡有王嗣王藩王开国郡县公开国县侯开国县伯开国县子开国县男沐食侯乡亭侯闗内侯闗外侯鄱阳王之封也遣度支尚书萧睿持节兼太宰吿于太庙五岳尚书王质持节兼太宰吿于太社凡亲王起家则为侍中若将军方得有佐吏无将军则无府止有国官皇太子子冡嫡者封王依诸王起家余子并封公起家中书郎诸王子并诸侯代子起家给事皇弟皇子府置师长史司马从事中郎谘议参军友掾属记室等官其嗣王藩王府则递减之王国置郎中令将军常侍典祠令舍人等官其嗣王藩王则递减其员后魏道武皇始元年始封五等至天赐元年减五等之爵始分为四曰王公侯子除伯男之号皇子及异姓元功上勲者封王皇族及始藩王皆降为公诸公降为侯子亦比为差于是封王者七十人公者二十二人侯者七十九人子者百有三人王封大郡公封小郡侯封大县子封小县其后复加伯男焉孝文太和十八年诏凡王公侯伯子男开国食邑者王食半公三分食一侯伯四分食一子男五分食一旧制诸镇将刺史假五等爵及有所贡献而得假爵者皆得世袭延兴二年诏革此类不得世袭又旧制诸以勲赐官爵者子孙世袭并袭军号后改降五等始革之止袭爵而已凡公主皆嫁于宾附之国朝臣子弟虽名族美彦不得尚焉诸王侯亦各有师友文学侍郎掾属舍人等官公主有家令丞北齐有王公侯伯子男六等之爵王位列大司马上非亲王则在三公下封内之调尽以入台三分食一公以下四分食一王置师一人余官大抵与晋宋梁制不异公主则置家令丞等官后周制封爵郡县亦有公侯伯子男五等爵者皆加开国授柱国大将军开府仪同者并加使持节大都督皇弟皇子置友及学士等员外余吏阙闻隋开皇中制国王郡王国公郡公县公侯伯子男凡九等至炀帝唯畱王公侯三等余并废之皇伯叔昆弟皇子是为亲王及大长公主长公主皆置官属亲王置师友文学长史司马谘议掾主簿录事功曹记室户仓兵骑法士等曹参军东西阁祭酒参军事典籖等员嗣王则无师友炀帝更名王府参军为诸司书佐属参军则直以属为名改国令为家令余以国为名者皆去之诸公主各置家令丞主簿谒者舍人等员郡主唯无主簿大唐髙祖初受禅以天下未定广封宗室从弟及姪年始孩童者数十人皆封为郡王太宗即位问侍臣曰徧封宗子于天下便乎尚书右仆射封徳彝对曰不便歴观往古封王者今日最多两汉以降唯封帝子及亲兄弟若宗室疎逺者非有大功如周之郇滕汉之贾泽并不得滥叨名器所以别亲疎也先朝敦睦九族一切封王爵命既崇多给力役葢以天下为私殊非至公驭物之道也太宗然之曰理天下本为百姓非欲劳百姓以养已之亲也于是率以属疎降爵惟有功者数人得王余并封县公贞观二年十二月太宗谓公卿欲使子孙长久社稷永安其理如何尚书右仆射宋国公萧瑀对曰臣观前代国祚所以长久者莫不封建诸侯以为磐石之固秦并六国罢侯置守二代而亡汉有天下参建藩屏年踰四百魏晋废之不能永久封建之法实可遵行始议列土之制礼部侍郎李百药上议大畧曰自古皇王君临宇内莫不受命上𤣥飞名帝箓缔搆遇兴王之运殷忧属启圣之期魏武携养之资汉髙徒役之贱非止意有觊觎推之亦不能去也若其狱讼不归菁华已竭虽帝尧之光被四表大舜之上齐七政非止情存揖让守之亦不可固焉以放勲重华之徳尚不能克昌厥后是知祚之长短必在天时政或盛衰有闗人事宗周卜代三十卜年七百虽沦胥之道斯极而文武之器犹在斯则龟鼎之祚已悬定于杳冥也而着述之家多守常辙莫不情忘今古理蔽浇淳欲以百王之季行三代之法也谓琢琱成朴以质代文刑措之敎一行登封之礼云毕然后定疆理之制议山河之赏未为晩焉中书侍郎颜师古又论大畧曰臣愚以为当今之要莫如量其逺近分置王国均其户邑强弱相济画野分疆不得过大间以州县杂错而居互相维持永无倾夺使各守其境而不能为非协力同心则足扶京室特进魏征又议大畧曰自隋氏乱离百殃俱起黎元涂炭十不存一始蒙圣帝敷至仁以流元泽沐春风而霑夏雨一朝弃之为诸侯之𨽻衆心未定或致逃亡其未可一也既立诸侯当建社庙礼乐文物仪衞左右顿阙则理必不安麤修则事有未暇其未可二也大夫卿士咸资禄俸薄赋则官府困穷厚歛则人不堪命其未可三也王畿千里征税不多至于贡赋所资在侯甸之外今并分为国邑京师府藏必虚诸侯朝宗无所取给其未可四也今燕秦赵代俱带蕃夷黠羌旅拒匈奴未灭追兵内地逺赴边庭不堪其劳将有他变难安易动悔或不追其不可五也六年监察御史马周上牋大畧如李百药谓宜赋以茅土畴其户邑必有材行随器方授则虽其翰翮非强亦可以获免尤累昔汉光武不任功臣以吏事所以终全其代者良得斯术也愿陛下深思其宜使夫得奉天恩而子孙终其福禄也十一年六月诏荆王元景等二十一王为诸州都督刺史咸令子孙代代承袭非有大故无或黜免其后并不愿行乃止后定制皇兄弟皇子为王皆封国之亲王亲王府各置官属领亲事帐内二府及国官太子男封郡王其庶姓卿士功业特盛者亦封郡王其次封国公其次有郡县开国公侯伯子男之号亦九等并无官土其加实封者则食其封分食诸郡以租调给十六年制王府官以四考为限嗣圣二年初置公府官员武太后天授二年又置皇孙官员皇姑为大长公主姊为长公主女为公主皆封国视正一品太子女为郡主封郡视从一品亲王女为县主封县视正二品凡诸王及公主皆以亲为尊皇之昆弟妹先拜于皇子上书称启神龙初下诏革之二年闰正月勅公主府设官属镇国太平公主仪比亲王长宁安乐唯不置长史余并同亲王宜城新都定安金城等公主非皇后生官员减半其金城公主以出降吐蕃特宜置司马至景龙四年六月停公主府依旧邑司景云元年六月勅公主置府近有勅总停其太平公主有崇保社稷功其镇国太平公主府即宜依旧开元四年三月制诸封国自始封至曽孙者其封户三分减一十年加永穆公主封千户凡诸王及公主以下所食封邑皆以课户充州县与国官邑官共执文帐准其户数收其租调均为三分其一入官其二入国公所食邑则全给焉二十年五月勅诸食邑实封并以三丁为限不须一分入官其物仍令封随庸调送入京亲王府置傅一人谘议参军一人友一人文学二人东西阁祭酒各一人长史司马各一人掾一人属一人主簿一人记室参军二人録事参军一人功曹仓曹户曹兵曹法曹士曹等参军各一人参军二人行参军四人典籖二人亲事府置典军副典军各二人执仗亲事执乗亲事各十六人亲事三百三十三人帐内府置典军副典军各三人帐内六百六十七人亲王国国令一人大农二人尉二人丞一人小吏有差若府主薨则诸府佐视事帐内过葬追退其国官聼终丧诸公主邑司有家令丞录事各一人通典卷三十一通典卷三十二钦定四库全书通典卷三十二唐京兆杜佑君卿纂职官十四州郡上司𨽻校尉司𨽻周官也掌五𨽻之法辨其物而掌其政令帅其民而捕盗贼汉武帝征和四年初置司𨽻校尉持节从中都官徒千二百人捕巫蛊督大姦猾后罢其兵察三辅三河𢎞农元帝初元四年去节后诸葛丰为司𨽻又加节寻复去之司𨽻去节自丰始也成帝元延四年省至绥和二年哀帝复置但为司𨽻冠进贤冠属大司空比司直司𨽻掌察皇太子以下行马内事皆主之专道而行专席而坐初除皆谒两府后汉复为司𨽻校尉所部河南尹河内右扶风左冯翊京兆尹河东𢎞农凡七郡治河南洛阳无所不纠唯不察三公廷议处九卿上朝贺处公卿下凡司𨽻属官有从事史十二人其都官从事史至为雄剧主察百官之犯法者魏晋司𨽻与二汉同司𨽻于端门外坐在诸卿上絶席其入殿按本品秩在诸卿下不絶席初以司𨽻官属制置如州仪而俗称之司州及魏晋乃以京辅所部定名置司州以司𨽻校尉统之及东晋渡江罢司𨽻校尉官变其职为扬州刺史后魏北齐为司州牧后周有司𨽻下大夫掌五𨽻及徒者捕盗贼囚执之事属大司寇隋初有雍州牧后炀帝置司𨽻台有大夫一人掌诸巡察薛道衡为司𨽻大夫别驾二人分察畿内一人按东都一人按京师后又罢司𨽻台而留司𨽻从事之名不为常员临时选京官清明者权摄以行大唐无司𨽻校尉而有京畿採访使亦其职也州牧刺史黄帝立四监以治万国唐有九州舜置十二州州有牧夏为九州牧殷周八命曰牧秦置监察御史汉兴省之至惠帝三年又遣御史监三辅郡察词讼所察之事凡九条监者二歳更之常以十月奏事十二月还监其后诸州复置监察御史文帝十三年以御史不奉法下失其职乃遣丞相史出刺并督监察御史武帝元封元年御史止不复监至五年乃置部刺史掌奉诏六条察州凡十二州焉居部九歳举为守相成帝绥和元年以为刺史位下大夫而临二千石轻重不相凖乃更为州牧秩真二千石位次九卿九卿缺以髙第补哀帝建平二年复为刺史元夀二年复为牧后汉光武建武十八年复为刺史外十二州各一人其一州属司𨽻校尉汉刺史乘𫝊周行郡国无适所治中兴所治有定处旧常以八月巡行所部録囚徒考殿最初歳尽诣京都奏事中兴但因计吏不复自诣京师虽父母之丧不得去职或谓州府为外台灵帝中平五年改刺史唯置牧是时天下方乱豪杰各欲据有州郡而刘焉刘虞并自九卿出领州牧州牧之任自此重矣旧制州牧奏二千石长吏不任位者事皆先下三公三公遣掾史按验然后黜退光武即位用法明察不复委三府故权归举刺之吏魏晋为刺史任重者为使持节都督轻者为持节皆铜印墨绶进贤两梁冠绛朝服领兵者武冠而晋罢司𨽻校尉置司州江左则扬州刺史自魏以来庶姓为州而无将军者谓之单车刺史凡单车刺史加督进一品都督进二品不论持节假节晋制刺史三年一入奏宋与魏同梁刺史受之明日辞宫庙而行皆持节后魏天钖二年又制诸州置三刺史皇室一人异姓二人比古之上中下三士也郡置三太守县置三令长孝文太和中次职令自后魏北齐则司州曰牧而北齐制州为上中下三等毎等又有上中下之差自上上州至下下州凡九等后周则雍州曰牧而制刺史初除奉辞之日备列卤簿凡总管刺史则加使持节诸军事以此为常及苏绰为六条之制初文帝秉魏政令百官诵习其牧守令长非通六条及计帐者不得居官静帝大象元年诏总管刺史及行兵者加持节余悉罢之隋雍州置牧余州并置刺史亦同北齐九等之制总管刺史加使持节至开皇三年罢郡以州统县自是刺史之名存而职废刺史县令三年一迁诸有兵处则刺史带军事以统之十四年改九等州县为上中下凡三等炀帝大业初复罢州置郡为司𨽻台大夫一人巡察畿内其刺史十四人巡察畿外诸郡亦有六条之制从事四十人副刺史巡察毎年二月乘轺巡郡县十月入奏大唐武徳元年罢郡置州改太守为刺史而雍州置牧至神龙二年二月分天下为十道置巡察使二十人以左右台及内外官五品以下坚明清劲者为之兼按郡县再期而代至景云二年改置按察使道各一人开元十年省十七年复置二十二年改置採访处置使理于所部之大郡总论州佐州之佐吏汉有别驾治中主簿功曹书佐簿曹兵曹部郡国从事史典郡书佐等官皆州自辟除通为百石职与司𨽻官属同唯无都官从事汉魏之际复増祭酒文学从事员晋又有武勐从事员歴代职员互相因袭虽小有更易而大抵不异自魏晋以后刺史多带将军开府则州与府各置僚属州官理民府官理戎后魏旧以州牧亲人班九条之制使前政选吏以待后人献文帝革制刺史守宰到官之日仰自举择以为选官若简任失所以罔上论自孝明孝昌以后四方多难刺史太守皆为当部都督虽无兵事皆立僚佐颇为烦扰髙隆之乃表请自非边要见有兵马者悉皆断之北齐上上州刺史属官佐吏合三百九十三人以下州递减十人其州郡佐吏皆州府辟除及后主失政赐诸佞幸卖官分州郡下逮乡官多降中㫖故有勅用州主簿郡功曹者后周刺史府官则命于天朝州吏并牧守自置至隋以州为郡无复军府则州府之吏变为郡官矣大唐无州府之名而有採访使及节度使採访使有判官二人支使二人推官一人皆使自辟召然后上闻其未奉报者称摄今举州之旧职以列于左别驾从事史一人从刺史行部别乘𫝊车故谓之别驾汉制也歴代皆有隋及大唐并为郡官治中从事史一人居中治事主衆曹文书汉制也歴代皆有隋为郡官大唐改为司马主簿一人录门下衆事省署文书汉制也歴代至隋皆有功曹书佐一人主选用汉制也其司𨽻功曹从事史兼録衆事晋以来改功曹为西曹书佐宋有别驾西曹主吏及选举即汉之功曹书佐也部郡国从事史毎郡国各一人汉制也主督促文书举非法典郡书佐每郡国各一人汉制也各主一郡文书以郡吏补嵗满一更祭酒从事史汉魏以来置宋世分掌诸曹兵贼仓户水铠之事自江左扬州无祭酒而以主簿治事中正陈胜为楚王以朱房为中正而不言职事两汉无闻魏司空陈羣以天台选用不尽人才择州之才优有昭鉴者除为中正自拔人才铨定九品州郡皆置呉有大公平亦其任也晋宣帝加置大中正故有大小中正其用人甚重齐梁亦重焉后魏有之北齐郡县皆有其本州中正以京官为之隋有州都其任亦重大唐无都督后汉光武建武初征伐四方始权置督军御史事竟罢建安中魏武为相始遣大将军督之而袁绍分沮授所统诸军为三都督魏武征孙权还又使夏侯惇督二十六军魏文帝黄初三年始置都督诸州军事或领刺史又上军大将军曹真都督中外诸军假黄钺则总统外内诸军矣明帝太和四年司马宣王征蜀加号大都督髙贵乡公正元二年司马文王都督中外诸军寻加大都督晋受魏禅则都督诸军为上监诸军次之督诸军为下使持节为上持节次之假节为下使持节得杀二千石以下持节杀无官位人若军事得与使持节同假节唯军事得杀犯军令者及伐呉之役以贾充为使持节假黄钺大都督总统六师太康中都督知军事刺史理人各用人焉惠帝末乃并任非要州则单为刺史江左以来都督中外尤重唯王导等权重者乃居之宋氏人臣则无居者唯江夏王义恭得假黄钺假黄钺则专戮节将非人臣常器又有都督诸州诸军事者则为常职旧曰监某州诸军事文帝即位改监为都督后魏有都督中外诸军事永安以后近逺多事置京畿大都督总摄军人立府置佐后周改都督诸军事为总管则总管为都督之任矣又有大都督帅都督都督至隋三都督并以为散官炀帝改大都督为校尉帅都督为旅帅都督为队正按此则都督之名微矣隋文帝以并益荆扬四州置大总管其余总管府置于诸州列为上中下三等加使持节炀帝悉罢之大唐诸州复有总管亦加号使持节武徳元年诸州总管亦加号使持节五年以洺荆并幽交五州为大总管府七年改大总管府为大都督府总管府为都督府复有行军大总管者葢有征伐则置于所征之道以督军事自武徳以来亦有元帅之号太宗为秦王加西讨元帅中宗为周王为洮河道元帅睿宗为相王为并州道行军元帅太极初以并益荆扬为四大都督府开元十七年加潞州为五焉其余都督定为上中下等前后制置改易不恒难可备叙凡大都督府置大都督一人亲王为之多遥领其任亦多为赠官长史居府以总其事分天下州县制为诸道每道置使理于所部其边方有寇戎之地则加以旌节谓之节度使自景云二年四月始以贺拔延嗣为凉州都督充河西节度使其后诸道因同此号得以军事专杀行则建节府树六纛外任之重莫比焉本皆兼度支营田使开元九年十一月勅其河东河北不须别置并令节度使兼充有副使一人行军司马一人判官二人掌书记一人参谋无员随军四人开元中凡八节度使葢古之持节都督江左四中郎将近代行军总管之任若朝觐则置留后择其人而任之都护汉宣帝地节二年初置西域都护为加官也或以骑都尉谏议大夫使护西域三十六国有副校尉始以郑吉为之后废至后汉永平十七年复置晋宋以后有都䕶之官亦其任也大唐永徽中始于边方置安东安西安南安北四大都护府后又加单于北庭都护府府置都护一人副都护二人长史司马各一人通典卷三十二通典卷三十三钦定四库全书通典卷三十三唐京兆杜佑君卿纂职官十五州郡下京尹周官有内史秦因之掌治京师汉景帝二年分置左右内史武帝太初元年更名右内史为京兆尹更名左内史为左冯翊初秦官有主爵中尉掌列侯汉景帝中元六年更名都尉武帝太初元年更名右扶风与左冯翊京兆尹是为三辅治长安城中银章青绶进贤两梁冠绛朝服佩水苍玉秩异凡州所监郡为京师置尹一人丞一人汉初三辅治长安后汉都洛阳置河南尹以三辅陵庙所在不改其号但减其秩与太守同后汉左冯翊右扶风属司𨽻寻省魏晋为京兆太守后周都闗中又为京兆郡隋京兆郡置尹并佐吏合二百四十四人大唐京兆府本为雍州置牧一人以亲王为之太宗为秦王中宗为英王睿宗为相王时并居其任多以长史理人开元元年改雍州为京兆府置牧如故掌宣风导俗肃清所部或以亲王居阁而遥领焉初雍州置别驾以贰牧之事永徽中改别驾为长史开元初改雍州长史为京兆尹总理衆务凡前代帝王所都皆曰尹河南尹其地在周为王城成王命君陈分正东郊成周曰尹兹东郊秦兼天下置三川守汉兴更名三川为河南后増守为太守王莽改太守为大尹改河南大尹为保忠信卿光武中兴徙都洛阳改太守为尹章绶服秩与京兆同主京都特奉朝请魏晋皆为河南尹后魏太和中迁都洛阳又置河南尹东魏置洛州刺史后周置洛州总管寻罢之隋初为洛州刺史复为河南内史大业初为荆河州刺史又为河南太守寻为河南尹与京兆同大唐武徳四年置洛州都督贞观十七年改为刺史显庆二年置东都改刺史为长史而洛州本置牧一人以亲王为之中宗为周王时及衞王重俊实居其任多以长史理人至开元元年改洛州为河南府改长史为尹其牧尹之制一如京兆各有少尹二员通判府事开元以后増置太原府为北京官属制置悉同两京留守周之君陈似其任也此后无闻后汉和帝南巡祠园庙张禹以太尉兼衞留守晋张方刼惠帝幸长安仆射荀藩等与其遗官在洛阳为留台承制行事号为东西台至安帝时刘裕置留台具百官又后魏孝文南伐以太尉元丕广陵王羽留守京师并加使持节大唐留守之制葢因此也郡太守郡守秦官秦灭诸侯以其地为郡置守丞尉各一人守治民丞佐之尉典兵汉景帝中元二年更名郡守为太守凡在郡国皆掌治民进贤劝功决讼检姦常以春行所主县秋冬遣无害吏按讯诸囚平其罪法论课殿最并举孝廉汉制歳尽遣上计掾史各一人条上郡内衆事谓之计偕簿郡为诸侯王国者置内史以掌太守之任宣帝以为太守吏民之本数变易则下不安民知其将久不可欺罔乃服从其敎化每拜刺史守相輙亲见问观其所繇退而考察以质其言常称曰与我共理者唯良二千石乎是以汉世良吏于是为盛称中兴焉成帝绥和元年省内史以相治民则相职为太守王莽改太守曰大尹后汉亦重其任或以尚书令仆射出为郡守或自郡守入为三公三国时有郡守国相内史晋郡守皆加将军无者为耻晋宋守相内史并银章青绶进贤两梁冠后魏初郡置三太守孝文初二千石能静二郡至三郡者迁为刺史太和中次职令郡太守内史相县令并以六年为限北齐制郡为上中下三等每等又有上中下之差自上上郡至下下郡凡九等后周郡太守各以户多少定品命隋郡太守如北齐九等之制至开皇三年罢天下诸郡以州统县大业三年又改州为郡郡置太守大唐武徳元年改郡为州改太守为刺史加号持节后加号为使持节诸军事而实无节但颁铜鱼符而已天宝元年改州为郡刺史为太守自是州郡史守更相为名其实一也太宗初理天下也重亲人之任疏督守之名于屏俯仰视焉其人善恶必书其下是以州郡无不率理逮贞观之末升平既久羣士多慕省阁不乐外任其折冲果敢有材力者先入为中郎郎将次补郡守其轻也如是武太后临朝垂拱二年诸州都督刺史并准京官带鱼长安四年纳言李峤同平章事唐休璟奏曰窃以物议重内官而轻外职凡所出守多因贬累非所以澄风俗安万人臣请择才于台合省寺之中分典大州共康庶政臣等请辍近侍率先具僚太后乃令书名採之中者当行于是凤阁侍郎韦嗣立御史大夫杨再思等二十人中之皆以本官检校刺史当时复有为员外刺史者开元中定天下州府自京都及都督都护府之外以近畿之州为四辅其余为六雄十望十紧及上中下之差总论郡佐郡之佐吏秦汉有丞尉丞以佐守尉典武职后汉诸郡各置诸曹掾史畧如公府曹无东曹晋宋以下虽官曹名品互有异同大抵畧如汉制北齐上郡太守属官合三百一十人以下郡递减之隋初以州为郡无复军府则州府之职参为郡官故有长史司马录事参军功户兵法等七曹稍与今制同开皇三年诏佐官以曹为名者并改为司十二年诸州司从事为名者并改为参军又制刺史二佐每歳暮更入朝上考课炀帝置通守賛治东西曹掾主簿司功仓户兵法士等书佐各因郡之大小而为増减改行参军为行书佐大唐州府佐吏与隋制同有别驾长史司马一人録事参军司功司仓司户司兵司法司士等六参军在府为曹在州为司大与上府置二员州置一员参军事各有差博士一员医博士一员大凡以州府大小而为増减郡丞秦置之以佐守汉因而不改晋成帝咸康七年省诸郡丞宋文帝元嘉四年复置齐梁有之至隋开皇三年改别驾治中为长史司马至炀帝又罢长史司马置賛治一人后又改郡賛治为丞位在通守下今郡丞废矣其职复分为别驾长史司马自隋为郡府之官去从事史大唐永徽二年改为长史前上元元年复置别驾多以皇族为之神龙中废开元初复置始通用庶姓天宝八载以𤣥宗由潞州别驾入定内难遂登大位乃废别驾官至徳中复置诸府中各一人而大都督府不置通判其事以贰都督刺史之职长史秦置郡丞其郡当边戍者丞为长史掌兵马汉因而不改其后长史遂为军府官至隋为郡官大唐初永徽二年改别驾为之其后二职并置府州各一人王府长史理府事余府通判而已司马本主武之官自魏晋以后刺史多带将军开府者则置府僚司马为军府之官理军事宋制司马铜印墨绶绛朝服武冠至隋废州府之任无复司马而有治中焉治中旧州职也州废遂为郡官开皇三年改治中为司马炀帝又改司马及长史併置賛治一人寻又改賛治为郡丞大唐武徳初复为治中贞观二十三年髙宗即位遂改诸州治中并为司马所职与长史同録事参军晋置本为公府官非州郡职也掌总録衆曹文簿举弹善恶后代刺史有军而开府者并置之自后汉有郡主簿官职与州主簿同隋初以録事参军为郡官则并州郡主簿之职矣炀帝又置主簿大唐武徳元年复为録事参军开元初改京尹属官曰司録参军掌府事勾稽省署抄目纠弹部内非违监印给纸笔之事司功参军两汉有功曹史主选署功劳歴代皆同北齐诸州有功曹参军隋亦然及罢郡置州以曹为名者改曰司炀帝罢州置郡改曰司功书佐大唐改曰司功参军开元初京尹属官及诸都督府并曰功曹参军而列郡则曰司功参军令掌官员祭祀礼乐学校选举表疏医筮考课丧葬之事司仓参军两汉有仓曹史主仓库北齐以下并同功曹大唐亦掌仓廪庖厨财物廛市之事司户参军汉魏以下有户曹掾主民户北齐以下与功曹同大唐掌户口籍帐婚嫁田宅杂徭道路之事司兵参军汉司𨽻属官有兵曹从事史葢有军事则置之以主兵事至北齐以后并同功曹大唐掌军防烽驿𫝊送马门禁田猎仪仗之事司法参军两汉有决曹贼曹掾主刑法歴代皆有或谓之贼曹或为法曹或为墨曹隋以后与功曹同大唐掌律令定罪盗贼赃赎之事司士参军两汉无闻北齐以后与功曹同大唐掌管河津营造桥梁廨宇之事参军事后汉灵帝时陶谦以幽州刺史参司空车骑张温军事晋时军府乃置为官员歴代皆有至隋为郡官谓之书佐大唐改为参军掌直侍督守无常职有事则出使经学博士汉郡国皆有文学掾歴代多阙大唐府郡置经学博士各一人掌以五经教授学生多寒门鄙儒为之医博士一人大唐开元十一年七月制置阶品同録事毎州写本草百一集验方与经史同贮其年九月御撰广济方五卷颁天下贞元十二年二月御撰广利方五卷颁天下自今以后诸州府应阙医博士宜令长史各自访求选试取人艺业优长堪効用者具以名闻已出身人及前资官便与正授其未出身且令权知四考后州司奏与正授余准恒式吏部更不须选集中正魏置晋诸中正率一国所推台阁取信后魏孝明正光元年罢诸郡中正北齐郡县皆有之他史多阙隋初有后罢而有州都大唐并无此官毎嵗贡士符书所闗及乡饮酒之礼则司功参军主其事通守隋炀帝置毎郡各一人位次太守而京兆河南谓之内史大唐无五官掾后汉有之署功曹及诸曹事今无之督邮汉有之掌监属县有东西南北中部谓之五部督邮也故督邮功曹之极位郡尉秦官有郡尉掌佐守典武职甲卒汉凡郡口二十万举一人典兵禁僃盗贼景帝更名曰都尉武帝元鼎四年又置三辅都尉各二人讥出入边郡置农都尉主屯田殖谷又置属国都尉主蛮夷降者中兴建武七年省诸郡都尉并职太守无都试之役毎有剧贼郡临时置都尉事讫罢又省闗都尉唯边郡往往置都尉及属国都尉稍有分县治民比郡安帝以西羌盛三辅有陵园之守乃复置右扶风都尉于雍京兆虎牙都尉于长安自后无闻至隋炀帝时别置都尉领兵与郡不相知又置京辅都尉立府于潼闗主兵镇大唐无其制县令周官有县正各掌其县之政令而赏罚之春秋时列国相灭多以其地为县则县大而郡小故𫝊云上大夫受县下大夫受郡县邑之长曰宰曰尹曰公曰大夫其职一也至于战国则郡大而县小矣故甘茂谓秦武王曰宜阳大县名曰县其实郡也汉制列侯所食县曰国皇太后公主所食曰邑有蛮夷曰道凡县万户以上为令减万户为长侯国为相秩次亦如之皆秦制也汉因之成帝绥和元年长相墨绶哀帝建平二年复黄绶秋冬集课上计于所属郡国其郡有盐官铁官工官都水官者随事广狭置令长及丞秩次皆如县道无分土给均吏晋制大县令有治绩官报以大郡不经宰县不得入为台郎宋诸县署令铜印墨绶进贤两梁冠自晋宋以后令长国相皆如汉制后魏县置三令长孝文初制县令能静一县刼盗者兼理二县即食其禄能静二县者兼理三县三年迁为郡守二千石能静二郡者兼理至三郡亦如之三年迁为刺史太和中次职令其禄甚厚其后令长用人益杂但选勤旧令史为之而缙绅之流耻居其位北齐制县为上中下三等每等又有上中下之差自上上县至下下县凡九等然犹因循后魏用人滥杂至于士流耻居之元文遥遂奏于武成帝请革之乃密令摉扬世胄子弟恐其辞诉总召集神武门宣㫖慰谕而遣自此县令始以士人为之隋县有令有长炀帝以大兴长安河南洛阳四县令并増正五品诸县皆以所管闲剧及冲要之处以为等级大唐县有赤畿望紧上中下七等之差凡一千五百七十三县令各一人总论县佐汉县有丞尉及诸曹掾后汉县诸曹畧如郡员又五官为廷掾监乡五部春夏为劝农掾秋冬为制度掾晋县有主簿功曹廷掾法曹金仓贼曹掾兵曹贼捕掾等员隋炀帝改县尉为县正寻改正为户曹法曹分司以承郡之六司其京四县则加置功曹为三司司各二人大唐县有令而置七司一如郡制丞为副贰主簿上辖尉分理诸曹録事省受符歴佐史行其簿书丞汉诸县皆有兼主刑狱囚徒后汉令长国相各置丞一人署文书典知仓狱署诸曹掾史凡诸县署丞皆铜印黄绶进贤一梁冠自晋后无丞宋时唯建康有狱丞隋及大唐县丞各一人通判县事主簿汉有之晋亦有之他史多阙大唐赤县置二人他县各一人掌付事勾稽省署抄目纠正县内非违监印给纸笔尉汉诸县皆有后汉令长国相亦皆有尉大县二人小县一人主盗贼案察姦宄署诸曹掾史边县有障塞尉掌禁备羌夷犯塞魏因之晋洛阳建康皆置六部尉宋齐梁陈并因之余县如汉制诸县道尉铜印黄绶朝服武冠江左止单衣介帻北齐郡县置三尉隋改为正后置尉又分为户曹法曹大唐初因隋制武徳中复改为正七年三月复改为尉赤县置六员他县各有差分判诸司事五百乡官周礼有乡师乡老乡大夫之职其任大矣次有州长党正族师闾胥鄙师鄼长里宰邻长皆乡里之官也大凡各掌其乡党州里之政理云秦制大率十里一亭亭有长十亭一乡乡有三老有秩啬夫游徼三老掌敎化啬夫职聼讼收赋税游徼徼循禁盗贼汉乡亭及官皆依秦制也县大率方百里其人稠则减稀则旷乡亭亦如之髙后元年初置孝悌力田二千石者一人后废至文帝十二年又置三老及孝悌力田无常员平帝又置外史闾师官后汉乡官与汉同有秩郡所署秩百石掌一乡人其乡小者县置啬夫一人皆主知民善恶为役先后知民贫富为赋多少平其差品三老掌教化凡有孝子顺孙贞女义妇让财救患及学士为民式者皆扁表其门以兴善行亭有亭长主禁盗贼里有里魁民有什伍善恶以吿里魁掌一里百家什主十家伍主五家以相检察民有善恶以吿监官晋县五百户以上皆置一乡三千户以上置二乡五千户以上置三乡万户以上置四乡乡置啬夫一人县率百户置里吏一人其土广人稀聼随宜置里吏限不得减五十户户千以上置校官掾一人县皆置方畧吏四人宋五家为伍伍长主之二伍为什什长主之什十为里里魁主之十里为亭亭长主之十亭为乡乡有乡佐三老有秩啬夫游徼各一人所职与秦汉同隋以周齐州郡县职自州都郡正县正以下皆州郡将县令所自调用理时事至开皇初不知时事直谓之乡官官别置品皆吏部除授每嵗考殿最开皇十五年罢州县乡官大唐凡百户为一里里置正一人五里为一乡乡置耆老一人以耆年平谨者县补之亦曰父老贞观九年每乡置长一人佐二人至十五年省太极元年初令老人年九十以上板授下州刺史朱衣执象笏八十以上板授上州司马绿衣执术笏天宝七载诏父老六十板授本县丞七十以上授县令三十里置一驿驿各有将以州里富强之家主之以待行李镇戍闗市官隋镇置将副戍置主副闗市置令丞大唐因之各有上中下三等致仕官周制大夫七十致仕大唐令诸职事官七十听致仕五品以上上表六品以下申省奏闻诸文武选人六品以下有老病不堪公务有劳考及勲绩情愿给阶授散官者依其五品以上籍年虽少形容衰老者亦听致仕开元五年十月勅致仕官三品以上并聼朝朔望二十五年正月制曽任五品以上清贫官以理去职者所司具录名奏老病不堪釐务者与致仕官天宝九载三月勅如闻六品以下致仕官四载之后准格并停念其衰老必借安存岂限髙卑而恩有差降应六品以下致仕官终其余年仍永为式通典卷三十三通典卷三十四钦定四库全书通典卷三十四唐京兆杜佑君卿纂职官十六文散官开府仪同三司汉文帝元年始用宋昌为衞将军位亚三司后汉章帝建初三年始使车骑将军马防班同三司同三司之名自此始也殇帝延平九年邓隲为车骑将军仪同三司仪同之名自此始也魏黄权以车骑将军开府仪同三司开府之名自此始也汉末奋威将军晋江右伏波辅国将军并加大而仪同三司江左以来将军则中镇抚四镇以上或加大余官则左右光禄大夫以上并得仪同三司齐开府仪同三司如公梁开府仪同三司位次三公诸将军左右光禄大夫优者则加之同三公置官属自晋以来又有如开府同三司之仪者自羊祜始焉在江左亦多有之后魏亦有之普泰初特以尔朱世隆为仪同三司位次上公北齐亦有仪同三司者又有开府仪同三司及仪同三司后周建徳四年改开府仪同三司为开府仪同大将军仍増置上开府仪同大将军又改仪同三司为仪同大将军仍増置上仪同大将军隋文帝并以为散官又诸衞各置开府府置开府一人又有仪同府仪同以下置员与开府同初开府仪同三司为四品散实官至炀帝又改为从一品同汉魏之制位次三公大唐武徳七年改上开府仪同三司为上轻车都尉开府仪同三司为轻车都尉仪同三司为骑都尉后又以开府仪同三司为文散官开元以前旧例开府特进虽不带职事皆给俸禄得与朝会班列依本品之次皆崇官盛徳罢剧就闲者居之特进汉制诸侯功徳优盛朝廷所敬异者赐位特进位在三公下故成都侯王商以特进领城门兵置幕府得举吏如将军是也后汉皇后父兄率为特进侯朝会位次三公而窦笃进位特进得举吏见礼依三公自二汉及魏晋以为加官从本官车服无吏卒太仆羊琇逊位拜特进加散骑常侍无余官故给吏卒车服其余加特进者唯食其禄赐列其班位而已不别给特进吏卒车服焉晋惠帝元康中定令特进位次诸公在开府骠骑上冠进贤两梁冠黒介帻五时朝服佩水苍玉无章绶齐时位从公陈因之后魏北齐用人皆以旧徳就闲者居之隋文帝以为散官不理事炀帝即位废特进官大唐为文散官光禄大夫以下秦时光禄勲属官有中大夫汉武帝太初元年更名光禄大夫银章青绶掌议论属光禄勲门外特施行马以旌别之无常事唯顾问应对诏命所使无员后汉光禄大夫三人凡诸国嗣王之丧则掌弔多以为拜假赗赠之使及监护丧事魏氏以来无员转优重不复以为使命之官其诸公吿老皆家拜此位及在朝显职复用加之及晋受命置左右光禄大夫假金章紫绶而光禄大夫如故加金章紫绶并与卿同进贤两梁冠黒介帻五时朝服佩水苍玉并禄赐班位吏卒皆与特进同复以为优崇之制而诸公逊位不复加之其以为加官者唯假章绶禄赐班位而已不别给车服吏卒也或更拜上公或以本封食公禄其诸卿尹中朝大官年老致仕者及内外之职加此者前后甚衆由是或因得开府或进加金章紫绶又复以为礼赠之官本已有卿官者不复重给其余皆给其假银章青绶者位在金紫将军下诸卿上太始中唯太子詹事杨珧加给事中光禄大夫加兵之制诸所供给依三品将军其余自如旧制终武惠孝怀三世宋氏因之齐左右光禄大夫皆据旧齿位从公开府置佐吏如公年重加亲信二十人魏晋以来无员其左右光禄大夫光禄大夫皆银章青绶其重者诏加金章紫绶则谓之金紫光禄大夫其重者既有金紫之号故谓本光禄为银青光禄大夫乐安任遐为光禄就王晏乞一片金晏乃启转为金紫是也犹属光禄勲梁又有左右金紫光禄大夫视吏部尚书左右光禄大夫视诸曹并养老病陈因之自晋以后多为兼官后魏有光禄大夫金紫银青光禄大夫北齐皆以旧徳就闲者居之与特进同后周有左右金紫左右银青四光禄大夫隋有光禄大夫左右光禄大夫皆为散官不理事大唐初犹有左右之名贞观以后唯曰光禄大夫金紫光禄银青光禄并为文散官正议大夫通议大夫皆隋置散官葢取秦大夫掌论议之义大唐并因之太中大夫秦官亦掌论议汉因之后汉置二十人魏以来无员晋视中丞吏部绛朝服进贤一梁冠介帻太始末诏除王览为太中大夫禄赐与卿同梁北齐皆有大唐亦有之中大夫秦官汉武改为光禄大夫自后无闻北齐有之大唐又置之中散大夫王莽所置后汉因之后置三十人魏晋无员齐梁视黄门侍郎品服冠帻与太中同陈亦有之大唐又置之朝议大夫隋置散官以取汉诸大夫得上奉朝议为名大唐因之朝请大夫隋置散官取汉将军公卿年髙徳重者以列侯就第特进奉朝请之义大唐因之朝散大夫隋置散官大唐因之自正议以下今并为文散官朝议郎承议郎并隋置散官大唐因之通议郎隋置散官大唐改通议为奉议郎通直郎隋置三十人葢採晋宋以来诸官皆有通直谓官髙下而通为宿直者也因此为名大唐因之朝请郎隋置散官葢採晋宋齐梁陈并有奉朝请员为名大唐因之宣徳郎朝散郎并隋置散官大唐因之游骑尉隋置散官大唐改为宣义郎葢取梁宣义将军之名给事郎征事郎承奉郎并隋置散官大唐因之承务郎大唐置葢因隋尚书省二十四司承务郎之名也儒林郎隋置散官葢取前史儒林𫝊之义大唐因之登仕郎大唐置文林郎隋置散官葢取北齐文林馆征文学之士以充之义大唐因之将仕郎隋置散官大唐因之自朝议郎以下今并为文散官武散官骠骑将军汉武帝元狩二年始用霍去病为骠骑将军定令令骠骑将军秩禄与大将军等光武中兴以景丹为骠骑大将军位在三公下明帝初即位以弟东平王苍有贤才以为骠骑将军以王故位在公上数年复罢魏晋齐并有之梁杂号中亦有陈后主以萧摩诃为侍中骠骑大将军加左光禄大夫特开黄合施行马㕔事寝堂置鸱尾如三公制后魏初加大则在三司上太和中制加大则在都督中外诸军下后周亦有之隋开皇中置骠骑将军府毎府置骠骑车骑将军各二人十七年颁铜兽符于骠骑车骑府炀帝改骠骑为鹰扬郎将改车骑为鹰扬副郎将大唐复改为车骑骠骑其制如开皇而益复微矣故武徳元年诏以军头为骠骑将军军副为车骑将军后皆省之显庆元年乃复置骠骑大将军为武散官辅国将军后汉献帝置辅国将军以伏完为之晋王濬平吴后拜辅国大将军有司奏辅国依比未为达官不置司马不给官骑诏依征镇给五百大车増兵五百人为辅国营给亲骑百人官骑十人置司马宋明帝泰始四年改为辅师将军后废帝昱元徽二年复故梁后魏后周隋并有之大唐辅国大将军为武散官镇军将军以下镇军大将军魏置文帝以陈羣为之晋则杨骏胡奋并领镇军将军齐后周隋亦有之大唐因之冠军将军魏置以文钦为之葢因史记楚义帝以宋义为卿子冠军汉武帝以霍去病功冠三军封冠军侯之义也晋亦有之金章紫绶给五时朝服武冠佩水苍玉歴代并有大唐因之云麾将军梁置杂号陈及大唐并有之忠武将军梁置杂号陈有之大唐因之壮武将军梁置杂号陈有之大唐因之宣威将军大唐置明威将军梁置杂号后魏亦有之大唐因之定逺将军梁置杂号大唐因之宁逺将军晋置大唐因之游骑将军魏置陈有之大唐因之游击将军汉置武帝以苏建韩説为之后汉邓晨亦为之晋及陈并有之大唐因之又置怀化大将军归徳将军以授蕃官诸校尉附汉武帝初置中垒屯骑歩兵越骑长水胡骑射声虎贲等校尉为八校各有司马后汉以屯骑越骑歩兵长水射声为五校皆掌宿衞兵各有司马并属北军中候时五校官显职闲而府寺宽敞舆服光丽伎巧必给故多以皇族肺腑居之至灵帝又置西园八校尉自魏晋以下五校之名与后汉同唯后魏五校各置二十人中垒校尉屯骑校尉歩兵校尉越骑校尉长水校尉胡骑校尉射声校尉虎贲校尉城门校尉骠姚校尉护乌桓校尉戊己校尉护羌校尉儒林校尉南蛮校尉南夷校尉西戎校尉宁蛮校尉护三巴校尉武骑尉屯骑尉骁骑尉游骑尉飞骑尉旅骑尉云骑尉羽骑尉建节尉奋武尉宣惠尉绥徳尉怀仁尉守义尉奉诚尉立信尉都十六尉并隋置以为武散官昭武振威致果翊衞宣节御侮仁勇倍戎八校尉各有副尉并大唐採前代诸校尉以下旧名置自镇军将军以下为武散官勋官上柱国柱国皆楚之宠官楚怀王使柱国昭阳将兵攻齐陈轸问楚国之法破军杀将者何以贵之昭阳曰其官为上柱国是也歴代无闻至后魏孝庄以尔朱荣有翊戴之功拜为柱国大将军位在丞相上又拜大丞相天柱大将军増佐吏及荣败后天柱及柱国将军官遂废至大统中始以宇文泰为之其后功参佐命声实俱重者亦居此职自大统十六年以前任者凡有八人时宇文泰任总百揆督中外军事元欣以魏氏懿戚从容禁闼而已其余六人各督二大将军凡十二大将军当时荣盛莫以为比其称门阀者咸推八柱国家其后功臣位至柱国者衆矣咸是散秩无复统御也后周建徳四年増置上柱国大将军隋置上柱国柱国以酬勲劳并为散官实不理事大唐改为上柱国及柱国秦有护军都尉汉因之髙帝时以陈平为护军中尉尽护诸将然则复以都尉为中尉武帝元狩四年以护军都尉属大司马于时复为都尉矣哀帝元寿元年更名曰司寇平帝元始元年更名护军汉东京省班固为大将军中护军𨽻将军幕府非汉朝列职魏武帝为丞相以韩浩为护军史奂为领军亦非汉官也建安十二年改护军为中护军领军为中领军魏初因置护军将军主武官选𨽻领军晋世则不𨽻矣元帝永昌元年省护军并领军明帝太宁二年复置魏晋江右领护各领营兵江左以来领军不复别置营总管二衞骁骑材官诸营护军犹别有营也宋护军将军一人掌外军领护资重者为领军将军护军将军资轻者为中领军中护军齐梁陈并有之北齐护军府统四中郎将皆置佐史隋炀帝十二衞每衞置护军四人以副将军将军无则一人摄寻改护军为虎贲郎将大唐採前代旧名置上护军护军轻车将军汉武帝置以公孙贺为之又有轻车校尉梁陈后魏北齐亦有轻车将军大唐採旧名置上轻车都尉轻车都尉骑都尉汉武帝置以李陵为之更始初亦有故时谣云烂羊胃骑都尉晋以后歴代皆有之大唐採旧名置上骑都尉骑都尉骁骑尉飞骑尉云骑尉武骑尉并隋置为武散官大唐採置自上柱国以下并为勋官内官昔帝喾有四妃以象后妃四星其一明者为正妃余三小者为次妃帝尧因焉至舜不吿而娶不立正妃但三妃而已谓之夫人夏后氏増以三三而九合十二人春秋説云天子娶十二女即夏制也以虞夏及周制差之则殷人又增以三九二十七合三十九人周人上法帝喾立正妃又三九二十七为八十一人以増之合百二十一人其位后也夫人也嫔也世妇也女御也五者相参以定尊卑焉故礼曰古者天子后立六宫三夫人九嫔二十七世妇八十一御妻以听天下之内治天子立六官三公九卿二十七大夫八十一元士以听天下之外治诸侯之夫人皆命于天子夫人不命于天子自鲁昭公始也汉兴因秦之称帝祖母称太皇太后帝母称皇太后正嫡称皇后妾皆称夫人又有美人良人八子七子长使少使婕妤娙娥容华充衣昭仪五官顺常无涓共和娱灵保林良使夜者上家人子中家人子其太子有妃有良娣有孺子妻妾凡三等子皆称皇孙皇孙妻妾无位号皆称家人光武中兴悉阙此号唯皇后如旧有贵人美人宫人采女皆无禄秩四时赏赐而已魏武帝因西汉置夫人昭仪婕妤容华美人文帝増置贵嫔二人淑媛修容顺成良人明帝又増淑妃修华修仪自夫人以下爵凡十二等晋因魏制宋初多因旧制孝武帝孝建三年置贵妃进贵嫔贵人以为三夫人又置昭仪昭容昭华以代修华修仪修容又置中才人充衣以为散位其后或省或改不能悉举废帝即位上明帝陈贵妃尊号曰皇太妃依晋孝武李太妃故事置家令一人改诸国太妃曰太妃其江左四代互相沿袭无大异同自后魏以下班号谬乱不足为纪大唐内官有惠妃丽妃华妃三人淑仪徳仪贤仪顺仪婉仪芳仪六人美人四人才人七人宫官有差凡三代之制诸侯之妇曰夫人大夫曰孺人士曰妇人庶人曰妻公侯有夫人有世妇有妻有妾邦君之妻君称之曰夫人夫人自称于天子曰老妇自称于诸侯曰寡小君自称于其君曰小童邦人称之曰君夫人自世妇以下者自称曰婢子凡妇人无爵从夫之爵坐以夫之齿至秦汉妇人始有封君之号公主有邑司之制元夀二年始令列侯太夫人夫人诸侯王子及吏二千石无得擅征补其余多阙大唐外命妇之制诸王母妻及妃文武官一品及国公母妻为国夫人三品以上母妻为郡夫人四品母妻为郡君五品母妻为县君散官同职事若勲官四品有封母妻为乡君其母邑号皆加太各视夫子之品其不因夫子别加邑号者夫人云某品夫人郡君云某品郡君诸庶子有五品以上官封者若嫡母在所生之母不得为太妃以下中宗时韦皇后表请诸妇人不因夫子而加邑号许同见任职事听子孙用荫门施棨㦸制从之开元八年五月勅准令王妻为妃文武官及国公妻为夫人母加太字一人有官及爵者聼从髙叙但王者名器殊恩或颁异姓妻合从夫受秩甲令更无别条率循旧章须依往例自今已后郡嗣及异姓王母妻并宜准令为妃贞元六年太常卿崔纵奏诸国王母未有封号请遵典故为某国太妃吏部郎中柳冕等状称歴代故事及六典无公主母称号伏请降于王母一等命为太仪各以公主本封加太仪之上从之通典卷三十四通典卷三十五钦定四库全书通典卷三十五唐京兆杜佑君卿纂职官十七禄秩周班爵禄之制天子一位公一位侯一位伯一位子男同一位凡五等也君一位卿一位大夫一位上士一位中士一位下士一位凡六等大国君十卿禄卿禄四大夫大夫倍上士上士倍中士中士倍下士下士与庶人在官者同禄次国君十卿禄卿禄三大夫大夫倍上士上士倍中士中士倍下士下士与庶人在官者同禄小国君十卿禄卿禄二大夫大夫倍上士上士倍中士中士倍下士下士与庶人在官者同禄皆禄足以代耕也及乎周衰诸侯恶其害已而去其籍故其详不可得而闻矣兹盖其畧也天子之三公之田视公侯天子之卿视伯天子之大夫视子男天子之元士视附庸诸侯之下士禄食九人中士食十八人上士食三十六人下大夫食七十二人卿食二百八十八人君食二千八百八十人次国之卿食二百一十六人君食二千一百六十人小国之卿食百四十四人君食千四百四十四人次国之卿命于君者如小国之卿凡制农田百亩百亩之分上农夫食九人其次食八人其次食七人其次食六人下农夫食五人庶人在官者其禄以是为差故诸侯之下士视上农夫禄足以代耕也汉制禄秩自中二千石至百石各有等差宣帝又益天下吏百石以下俸十五至成帝阳朔二年除八百石五百石秩绥和二年又益吏三百石以下俸凡吏比二千石以上年老致仕者三分故禄以一与之终其身中二千石二千石比二千石千石六百石四百石比四百石三百石比三百石二百石比二百石百石自四百石至二百石为长吏百石以下有斗食佐史之秩是为小吏后汉大将军三公俸月三百五十斛至建武二十六年増百官俸其千石以上减于西京旧制六百石以下増于旧秩凡诸受俸皆取半钱谷延平中定制中二千石真二千石比二千石千石六百石四百石三百石二百石一百石凡中二千石丞比千石真二千石丞长史六百石比二千石丞比六百石令相千石者丞尉皆四百石其六百石者丞尉皆三百石长相四百石及三百石者丞尉皆二百石诸侯公主家丞秩皆比三百石诸边障塞尉诸陵校尉皆二百石有常例者不署秩大将军三公腊赐钱各二十万牛肉二百斤粳米二百斛立春之日遣使者赐文官司徒司空帛三十疋九卿十五疋武官太尉大将军各六十疋执金吾诸校尉各三十疋武官倍文官献帝建安八年颁赐三公以下金帛由是三年一赐以为常制宋氏以来州郡秩俸及杂供给多随土所出无有定准永元初诏二品清官以上应食禄者有二亲或祖父母年登七十并给见钱其郡县田禄以芒种为断此前去官者则一年秩禄皆入前人此后去者悉入后人元嘉末又改此制计月分禄齐氏衆官有僮干之役而不详其制梁武帝天监初定九品令帝于品下注一品秩为万石第二第三品为中二千石第四第五品为二千石及侯景之乱国用常褊京官文武月唯别得廪食多遥带一郡县官而取其禄秩焉扬徐等大州比令仆班宁桂等小州比参军班丹阳郡吴郡㑹稽等郡同太子詹事尚书班高原晋康等小郡三班而已大郡六班小县两转方至一班品第既殊不可委载其州郡县禄米绢布丝绵当䖏输台附仓库若给刺史守令等先准其所部文武人物多少由勅而裁凡如禄秩既通所部兵士给之其家得盖少诸王诸主出阁就第婚冠所须及衣裳服饰并酒米鱼鲑香油纸烛等并受官给之王及主壻外禄者不给解任还京仍亦公给后魏初无禄秩者至孝文太和八年始班俸禄罢诸商人以简民事户増调三疋谷三斛九升以为官司之禄均预调为二疋之赋禄行之后赃满一疋者死其禄每季一请于是百官受禄有差至十年议定民官依户给俸北齐官秩一品每嵗八百疋从一品七百疋二品六百疋从二品五百疋三品四百疋从三品三百疋四品二百四十疋从四品二百疋五品一百六十疋从五品一百二十疋六品一百疋从六品八十疋七品六十疋从七品四十疋八品三十六疋从八品三十二疋九品二十八疋从九品二十四疋禄率一分以帛一分以粟一分以钱事繁者优一秩平者守夲秩闲者降一秩长兼试守者亦降一秩官非执事不朝拜者皆不给禄州郡县制禄之法刺史守令下车各前取一时之秩上上州刺史嵗秩八百疋与司州牧同上中上下各以五十疋为差中上降上下一百疋中中及中下亦以五十疋为差下上降中下一百疋下中下下亦各以五十疋为差上郡太守嵗秩五百疋降清都尹五十疋上中上下各以五十疋为差中上降上下四十疋中中及中下各以三十疋为差下上降中下四十疋下中下下各以二十疋为差上上县嵗一百五十疋与邺临漳成安三县同上中上下各以十疋为差中上降上下三十疋中中及中下各以五疋为差下上降中下二十疋下中下下各以十疋为差州自长史下逮于史吏郡县自丞以下逮于掾佐亦皆以帛为秩郡有尉者尉减丞之半皆以其所出常调课给之自一品以下至流外勲品各给事力一品至三十人下流外勲品或以五人为等或以四人三人二人一人为等繁者加一等平者守夲力闲者降一等诸州刺史守令以下干及力皆听勅乃给其干出所部之人一干输绢十八疋干身放之力则郡县白直充后周制禄秩下士一百二十五石中士以上至于上大夫各倍之上大夫是为四千石卿二分孤三分公四分各益其一公因盈数为万石其九秩一百二十石八秩至于七秩每二秩六分而下各去其一二秩一秩俱为四十石凡颁禄视年之上下亩至四釜为上年上年颁其正三釜为中年中年颁其半二釜为下年下年颁其一无年为凶荒不颁禄隋京官正一品禄九百石其下每以百石为差至正四品是为三百石从四品二百五十石其下毎以五十石为差至正六品是为一百石从六品九十石以下毎以十石为差至从八品是为五十石食封及官不判事者并九品皆不给禄其给皆以春秋二季刺史太守县令则计户而给禄各以户数为九等之差大州六百二十石其下毎以四十石为差至于下下则三百石大郡三百四十石其下每以三十石为差至于下下则一百石大县百四十石其下每以十石为差至于下下则六十石其禄唯及刺史二佐及郡守县令文帝时尝以百僚供费不足台省府寺咸置廨钱收息取给工部尚书苏孝慈以为官人争利非兴化之道上表请罢从之公卿以下及给职田各有差义宁二年唐王为相国罢外官给禄毎十斛给地二十亩大唐武徳中外官无禄贞观二年制有上考者乃给禄其后遂定给禄俸之制京官正一品从一品正二品从二品正三品从三品正四品从四品正五品从五品正六品从六品正七品从七品正八品从八品正九品从九品诸给禄者三师三公及太子三师三少若在京国诸司文武官职事九品以上并左右千牛备身左右太子千牛并依官给其春夏二季春给秋冬二季秋给其在外文武官九品以上准官皆降京官一等给其文武官在京长上者则不降其俸钱之制京司诸官初置公廨令行署及番官兴易以充其俸贞观十二年罢公廨置胥士七千人取诸州上户为之准防合例而收其课三嵗一更计员少多而分给焉贞观十五年以府库尚虚勅在京诸司依旧置公廨给钱充夲置令史府史胥士等令廻易纳利以充官人俸諌议大夫褚遂良上疏曰为理之夲在于择人不正其原遂差千里往古明经拜职或四科辟召必择器任使量才命官然则市井子孙不居官吏国家制令宪章三代商贾之人亦不居官位陛下近许诸司令史捉公廨夲钱诸司取此色人号为捉钱令史不简性识宁论书艺但令身能贾贩家足货财録牒吏部即依补拟大率入捉五十贯以下四十贯以上任居市肆恣其贩易毎月纳利四千一年凡输五万送利不违年满授职然国家昔常笑汉代卖官今开此路颇类于彼在京七十余司相率司别九人更一二载后年别即有六百余人输利受职伏以陛下理致昇平任贤为政或太学髙第或诸州进士皆䇿同片玉经若悬河守先圣之格言慕昔贤之㢘耻㧞十取五量能授官然犯禁违公輙罹刑法况乎捉钱令史专主贾贩志意分毫之末耳目㕓肆之间输钱于官以获品秩荏苒年嵗国家能不使用之乎此人习与性成惯于求利苟得无耻岂蹈㢘隅使其居职何向而可将来之弊宜絶夲源臣毎周游之间为国视听京师庶僚爰及外官异口同词咸言不便太宗纳之停诸司捉钱依旧夲府给月俸二十一年复依故制置公廨给钱为之夲置令史府胥士等职贾易收息以充官俸永徽元年悉发胥士等更以诸州租庸脚直充之其后又令薄赋百姓一年税钱依旧令髙户及典正等掌之毎月收息以充官俸其后又以税钱为之而罢其息利凡京文武正官每嵗供给俸食等钱总一十五万三千七百二十贯外官则以公廨田收及息钱等常食公用之外分充月料先以长官定数其州县少尹长史司马及丞各减长官之半尹大都督府长史副都督别驾及判司准二佐以职田数为加减其参军及博士减判司主簿县尉减县丞各三分之一内供奉及里行不带夲官者禄俸食料防合庶仆一事以上并同正官带官者听从多处给若带外官者依京官给诸检校及判试知等官不带内外官者料度一事以上准员外官同正员例给若检校及判试知䖏正官见阙者兼给杂用其职田不应入正官者亦给仪鳯二年制内外官俸食防合邑士白直等宜令王公以下率口出钱以充给焉调露元年九月职事五品以上者准旧给仗身武太后光宅元年九月以京官八品九品俸料授簿诸八品毎年给庶仆三人九品二人又有亲事帐内凡王公以下及文武职事三品以上带勲官者则给之三师三公开府仪同三司嗣王郡王上柱国带二品以上职事带三品职事柱国带二品以上职事带三品职事上䕶军带二品以上职事带三品职事䕶军带二品以上职事带三品职事诸州县之官流外九品以上皆给白直二品三品四品五品六品七品八品九品诸州县官流内九品以上及在外监五品以上皆给执衣二品三品四品五品六品七品八品九品分为三番毎周而代初以民丁中男充为之役使者不得踰境后皆舍其身而收其课课入所配之官遂为恒制镇戍之官以镇戍上中下为差上镇给仗身四人中下镇将副各三人中下镇副各二人仓曹兵曹戍主副各一人其仗身十五日一时收资六百四十开元十年正月省王公以下视品官叅佐及京官五品以上官仗身职员凡京师文武职事官五品以上给防合一品二品三品四品五品六品以下给庶仆六品七品八品九品公主邑士郡主县主特封县主京官仕两职者从多给凡州县官皆有白直二品三品四品五品六品七品八品九品凡诸亲王府属并给士力数如白直其防合庶仆白直士力纳课者毎年不过二千五百执衣元不过一千文防合庶仆旧制季分月俸食料杂用即有分诸官应月给开元二十四年六月乃撮而同之通谓之俸料一品月俸料六千食料千八百杂用千二百防合十五千通计二十四千二品三品月俸五千食料千一百杂用九百防合十千通计十七千四品月俸三千五百食料七百杂用七百防合六千六百六十七通计十一千五百六十七五品月俸三千食料六百杂用六百防合五千通计九千二百六品月俸二千食料四百杂用四百庶仆二千五百通计五千三百七品月俸千七百五十食料三百五十杂用三百五十庶仆千六百通计四千五十八品月俸千三百五十食料三百杂用三百庶仆六百通计二千五百五十九品月俸千五十食料二百五十杂用二百庶仆四百通计千九百员外官带同正者不减正员官食料钱不带同正者减半诸州县不配防人处城及仓库门各二人须守䕶者取年十八以上中男及残疾据见在数均为番地勿得偏併毎番一旬毎城门各四人仓库门各二人其京兆河南府及赤县大门各六人库门各三人满五旬者残疾免课调中男免杂徭其州城郭之下户数不登者通取于他县总谓之门夫其后举其名而徴其资以给郡县之官其门之多少课之髙下任土作制无有常数天寳五载制郡县白直计数多少同料钱加税以充之不得配丁为白直十四载八月制两京文武官九品以上正员官自今以后毎月给食杂用防合庶仆等宜十分率加二分其同正官加一分仍永为恒式天寳七载九月勅五品以上正员清官诸道节度使及太守等并听常蓄丝竹以展懽娱行乐盛时式覃中外至八载六月勅其男口给使王公家不过二十人其职事官一品不得过十人三品不得过八人四品不得过六人五品不得过四人京文武清官六品七品不得过二人八品九品不得过一人致仕官禄大唐令诸职事官年七十五品以上致仕者各给半禄开元五年十月勅致仕应请物令所由送至宅职田公廨田古者自卿以下必有圭田圭田五十亩余夫二十五亩故王制曰公田借而不税夫圭田无征是也凡借田之法以一里之田凡九顷分授八夫则家得一顷其余一顷以八十亩均付八家以为公田家得十亩借民力而治之公则好恶取于是不复侵人所自治之田也故诗曰雨我公田遂及我私其余二十亩二家共得五亩以为庐舎秦汉之间不详其制晋公卿犹各有菜田及田驺多少之级然粗举其制而史不备书其余歴代多缺后魏孝文太和五年州刺史郡太守并官节级给公田隋文帝开皇中以百僚供费不足咸置廨钱收息取利苏孝慈上表请罢于是公卿以下内外官给职分田一品给五顷至五品则为三顷其下毎以五十亩为差又给公廨田以供用大唐凡京诸司各有公廨田司农寺殿中省少府监太常寺京兆府河南府太府寺吏部户部兵部内侍省中书省将作监刑部大理寺尚书都省门下省太子左春坊工部光禄寺太仆寺祕书监礼部鸿胪寺都水监太子詹事府御史台国子监京县左右卫太子家令寺卫尉寺左右骁卫左右武卫左右威卫左右领军卫左右金吾卫左右监门卫太子左右春坊太子左右卫率府太史局宗正寺左右千牛卫太子仆寺左右司御率府左右清道率府左右监门率府内坊左右内率府率更府在外诸司公廨田亦各有差大都督府中都督府下都督都䕶府上州中州官总监下州上县中县下县上牧监上镇下县及中下牧司竹监中镇诸军折冲府诸冶监诸仓监下镇上关牙市监诸屯监上戌中关及津下关中戍下戍岳渎诸京官文武职事各有职分田一品二品三品四品五品六品七品八品九品并去京城百里内给其京兆河南府及京县官人职分田亦准此诸州及都䕶府亲王府官人职分之田亦各有差二品三品四品五品六品七品八品九品镇戍闗津岳渎及在外监官五品六品七品八品九品三卫中郎将上府折冲都尉中府下府及诸即将上府果毅都尉中府下府上府长史别将中府下府亲王府典军副典军千牛备身左右太子千牛备身诸军上折冲府兵曹中府下府其外军校尉旅帅队正副皆于领侧州县界内给其校尉以下在夲县及去家百里内领者不给诸职分陆田限三月三十日稻田限四月三十日以前上者并入后人以后上者入前人其麦田以九月三十日为限各前人自耕未种后人酬其功直已自种者准租分法其价六斗已下者依旧定不得过六斗并取情愿不得抑配开元十年六月勅所置职田夲非古法爰自近制是以因循事有变通应湏删改其内外所给职田止从今年九月以后并宜停给十八年六月京官职田特令准令给受复用旧制通典卷三十五通典卷三十六钦定四库全书通典卷三十六唐京兆杜佑君卿纂职官十八秩品一唐官数阙虞官六十夏官一百二十殷官二百四十右自殷以上官名制度俱在歴代官制篇周官有九仪之命正邦国之位九命作伯八命作牧七命赐国六命赐官五命赐则四命受器三命受位再命受服一命受职右内外官六万三千六百七十五人内职掌府史胥徒贾人工人奄寺罪闽蛮夷貉等五隶医人圉人虎士视了及奚浆笾醢醯盐羃酒桃舂抌饎稾等女职一万五千九百五十人都计内外官及内职掌人七万九千六百二十五人周制非二王之后列国诸侯其爵无至公者也当周之世有功之臣无如太公周公者然封爵皆为侯而春秋有虞公虢公州公者或因殷之旧爵或尝为天子之官子孙因其号耳非周之典制也故天子三公八命卿六命大夫四命上士三命中士再命下士一命天子三公加命则为方伯九命卿加一命则出为侯伯七命大夫加一命则出为子男五命天子元士出封为附庸加一命为四命大夫以下徳盛者出则爵命并加士则徳未周备但得进命不进爵也是以卿出则为侯伯大夫出则为子男皆爵命并进士出为附庸但得进命故附庸之君犹称名与士同故春秋传云附庸之君名也二王之后夲非出加之例直以承祀先代故九命为上公其有功之臣皆为侯伯七命而已若王之子弟及异姓之有大功徳而封爵不过侯但得进地故齐鲁之国皆以侯爵而受上公之地五百里之封若列土侯伯有贤能之徳而又有功者则加一命为牧故春官之职云八命作牧子男之君则五命上公之孤四命卿三命大夫再命士一命大国之卿三命大夫再命次国之卿三命大夫再命士一命小国之卿再命大夫一命其士不命凡士一命而受爵周礼爵及命士故云一命而受爵有受爵有受命者必有职故周礼云一命受职明一命之士职爵俱有也再命受服于君不自为也然则一命者其服自为也一命尚受职再命不言自明耳三命受车马三命谓侯伯之卿也再命已受服于君则三命之卿受服不疑矣而复别受车马于君故曲礼云夫为人子三赐不及车马明其三命得受车马之义然三命之卿则有命于天子之礼故周礼云三命受位明诸侯之卿受三命者皆有列位于王朝也则小国之卿再命者虽得命于天子于王朝未有列位也三命之卿始受车马则再命以下车马自为之也若君特赐者不在其例四命受器谓公之孤卿受祭器于公四命始受器三命以下皆自为之也故礼记云有田禄者先为祭器三命以上既受祭服四命者受服亦可明矣三命之卿尚有列位于王四命亦可知也凡次国之君不过七命小国之君不过五命凡自称者伯曰天子之臣诸侯之于天子曰某土之守臣某在边邑曰某屏之臣某公子曰臣孽士曰传遽之臣于大夫曰外私列国之大夫入天子之国曰某士自称曰陪臣某于外曰子于某国曰寡君之老使自称曰某秦制爵二十等以赏功劳右具封爵篇其帅人皆更卒也有功赐则在军吏之例自公大夫以上令丞与亢礼汉官秩差次中二千石御史大夫太常光禄勲卫尉太仆廷尉大鸿胪宗正大司农少府执金吾二千石太子太傅少傅将作大匠太子詹事大长秋典属国水衡都尉京兆尹左冯翊右扶风司𨽻校尉城门校尉中垒校尉屯骑校尉歩兵校尉越骑校尉长水校尉胡骑校尉射声校尉虎贲校尉州牧郡太守比二千石丞相司直光禄大夫光禄中郎五官左右三将光禄虎贲中郎将光禄中郎将骑都尉西城都䕶副校尉奉车都尉驸马都尉郡尉千石丞相长史大司马长史御史中丞前后左右将军长史太常丞光禄勲丞卫尉丞太仆丞廷尉左右监大鸿胪丞宗正丞大司农丞少府丞执金吾丞太子卫率万户以上县令比千石光禄太中大夫光禄郎中车户骑三将光禄谒者仆射光禄虎贲郎八百石太子家令比八百石光禄勲谏议太夫六百石卫尉公车司马令卫士令旅贲令廷尉左右平太子门大夫太子庶子将作大匠丞太子詹事丞水衡都尉丞京兆尹丞左冯翊丞右扶风丞州刺史郡丞郡长史郡尉丞次万户以上县令比六百石太常太卜博士光禄议郎中郎光禄谒者掌賔讃受事员西域都䕶丞司马侯五百石减万户县长四百石太子中盾万户以上县丞次万户以上县丞减万户县丞比四百石光禄侍郎三百石次减万户县长比三百石光禄郎中二百石万户以上县尉次万户以上县尉减万户县尉百石右汉吏员自佐史至丞相凡十三万二百八十五人命数未计后汉官秩差次中二千石太常光禄勲卫尉太仆廷尉大鸿胪宗正大司农少府执金吾太子太傅河南尹京兆尹左冯翊右扶风二千石度辽将军大长秋太子少傅将作大匠司隶校尉州牧凡州所监都为京都置尹郡太守皇子封王国傅相皇太子封王国御史大夫及诸卿比二千石都䕶将军大将军营五部校尉光禄五官中郎将光禄左中郎将光禄右中郎将光禄虎贲中郎将光禄羽林中郎将光禄大夫少府侍中少府中常侍城门校尉北军屯骑校尉北军越骑校尉北军歩兵校尉北军长水校尉北军射声校尉毎王属国都尉䕶乌桓校尉䕶羌校尉皇子封王国中尉千石太傅长史太尉长史司徒长史司空长史大将军长史光禄太中大夫廷尉正左监少府中常侍少府尚书令少府御史中丞太子家令大长秋中宫仆太子率更令太子仆城门司马城门平屯司马北军屯骑校尉司马北军越骑校尉司马北军歩兵校尉司马北军长水校尉司马胡骑司马北军骑射声校尉司马右扶风京兆毎大县令雒阳令皇太子封王国郎中令仆比千石大将军司马太常丞光禄丞光禄谒者仆射卫尉丞卫尉宫掖门司马太仆丞鸿胪丞宗正丞司农丞少府丞使匈奴中郎将执金吾丞六百石大将军从事中郎度辽将军长史度辽将军司马太常賛飨太常太史令太常博士祭酒太常太祝令太常太宰令太常大予乐令太常髙庙令太常光武庙令太常前帝陵毎陵园令太常先帝陵毎陵食官令光禄左右仆射左右陛长光禄羽林左监光禄羽林右监光禄中散大夫光禄谏议大夫光禄议郎光禄常侍谒者公府掾卫尉公车司马令卫尉南宫卫士令卫尉北宫卫士令卫尉左右都候太仆考功令太仆车府令太仆未央廐令太仆承华廐令廷尉左平鸿胪大行令宗正诸公主毎主家令宗正诸公主每主主簿仆私府长大司农部丞大司农太仓令大司农平准令大司农导官令少府太医令少府太官令少府守宫令少府上林苑令少府给事黄门侍郎少府小黄门侍郎少府小黄门令少府中黄门冗从仆射少府掖庭令少府永巷令少府御府令少府祠祀令少府钩盾令少府濯龙监少府中藏府令少府内谒者令少府尚方令少府尚书仆射少府尚书令少府符节令少府治书侍御史少府侍御史执金吾武库令大长秋丞大长秋中官谒者令大长秋中官尚书大长秋中宫私府令大长秋中官永巷令大长秋中官黄门冗从仆射大长秋虎贲官骑下中宫官署令太子仓令太子食令太子门大夫太子中庶子将作丞将作左校令将作右校令城门每门候北军中候州刺史右扶风京兆毎次县令䕶乌桓校尉拥节长史司马䕶羌校尉拥节长史司马比六百石大将军典军候光禄五官中郎光禄左中郎光禄右中郎光禄虎贲中郎光禄常侍谒者太子洗马皇子封王国治书四百石光禄给事谒者少府太官丞少府黄门署长画室署长内署长少府直里监少府尚书左右丞少府侍郎大司农雒阳市长大长秋中宫药长太子庶子太子廐长太子中盾太子卫率右扶风京兆毎次县长雒阳县丞皇太子封王国礼乐长卫士长医士长永巷长祠祀长比四百石太尉东西曹掾光禄五官侍郎光禄左侍郎光禄右侍郎光禄虎贲侍郎皇子封王国谒者三百石太常先帝陵毎陵食监丞宗正诸公主毎主家丞少府钩盾丞永安丞鸿胪大行治礼郎大司农丞揖让擢丞右扶风京兆毎小县长侯国相比三百石太尉诸曹余掾光禄五官郎中光禄左郎中光禄右郎中光禄虎贲郎中光禄羽林郎中光禄灌谒者郎中少府中黄门二百石太常太史丞明堂及灵台丞卫尉史太仆文学史少府文学史少府苑中丞右史南园丞少府令史少府符节令史廷尉史鸿胪史宗正史大司农直丞大司农雒阳市丞执金吾史太子舎人河南尹员外皇子封王国郎中比二百石大将军屯长太尉属光禄节从虎贲百石太尉令史太常吏太常太史吏太常大予乐吏光禄员外卫尉文学吏太仆吏少府吏少府兰台令史廷尉文学吏鸿胪文学吏宗正文学吏大司农文学吏大司农雒阳市吏执金吾文学吏司隶校尉州功曹从事别驾从事簿曹从事兵曹从事其余部郡国从事州曹诸掾河南尹公右平史雒阳员外乡有秩三老斗食太常明堂员吏太常大予乐令员吏光禄勲卿员吏卫尉卿员吏太仆卿员吏大鸿胪卿员吏大司农雒阳市吏少府卿员吏执金吾员吏雒阳令员吏佐史太常佐太常太祝佐太常明堂佐光禄佐卫尉佐太仆佐廷尉佐大鸿胪佐大鸿胪大行令佐宗正佐大司农佐雒阳市佐执金吾佐少府佐雒阳县佐史右内外文武官七千五百六十七人内外诸司职掌人一十四万五千四百一十九人都计内外官及职掌人十五万二千九百八十六人其内有里魁里数及命数未详魏官置九品第一品黄钺大将军三公诸国王公侯伯子男爵大丞相第二品诸四征四镇车骑骠骑将军诸大将军第三品侍中散骑常侍中常侍尚书令左右仆射尚书中书监令秘书监诸征镇安平将军光禄大夫九卿司隶校尉京兆河南尹太子保傅大长秋太子詹事中领军诸县侯爵龙骧将军征虏将军辅国将军第四品城门校尉武卫左右卫中坚中垒骁骑游骑前军左军右军后军宁朔建威建武振威振武奋威奋武扬武广威广武左右积弩积射强弩等将军䕶军监军五营校尉南北东西中郎将御史中丞都水使者州领兵刺史越骑乌桓诸匈奴䕶羌蛮夷等校尉诸乡侯爵第五品给事中给事黄门侍郎散骑侍郎中书侍郎谒者仆射虎贲中郎将符节令冗从仆射羽林监太子中庶子太子庶子太子家令太子率更令仆卫率诸军司北军中候都督䕶军西域校尉西戎校尉礼见诸将军鹰扬折冲轻车虎烈宣威威逺宁逺伏波虎威凌江等将军太学博士将兵都尉牙门将骑督安夷抚夷䕶军郡国太守相内史州郡国都尉国子祭酒诸亭侯爵州单车刺史第六品尚书左右丞尚书郎中祕书郎着作丞郎治书侍御史部曹侍御史诸督军奉车驸马都尉诸博士公府长史司马骠骑车骑长史司马廷尉正监评将兵助郡尉置司马史卒者诸䕶军太子侍讲门大夫太子中舎人太子常从虎贲督司马督水衡典虞牧官都尉司盐都尉度支中郎将校尉司竹都尉材官校尉骠骑车骑卫将军府从事中郎四征镇公府从事中郎公车令诸县署令千石者千人督校尉督守殿内将军殿内典兵黄门冗从仆射诸关内名号侯爵诸王公友第七品期门郎诸国公谒者殿中监诸卿尹丞诸狱丞太子保傅丞詹事丞诸军长史司马秩六百石者䕶羌戎蛮夷越乌桓校尉长史司马诸军诸大将军正行参军诸持节督正行参军二品将军正行参军门下督中书通事舎人尚书曹典事中书佐着作太子洗马北军候丞城门五营校尉司马宜禾伊吾都尉度支都尉典农都尉诸封公保傅相郎中令及中尉大农监淮海津都尉诸国文学太子食官令舎人单于率正都水参军诸县令相秩六百石以上者左右都尉武卫左右卫长史司马京城门候诸门候副散牙门将部曲督殿中中郎将校尉尚药监尚食监太官食监中署监南北军监中廷御史禁防御史小黄门诸署长仆谒者药长寺人监灵芝园监黄门署丞中黄门太中中散諌议三大夫议郎三台五都侍御史太庙令诸公府掾属诸府记室督主督受除遣者符玺郎门下郎中书主事通事散骑集书公主及诸国丞万户以上典书令及家令符节御史第八品尚书中书祕书着作及主书主圗主谱史太常斋郎京城门郎四平四安长史司马三品四品将军正行参军郡国太守相内史中丞长史西域戎部译长诸县署令千石以上者丞州郡国都尉司马司盐司竹监丞水衡典虞牧材官都尉司马祕书校书郎东宫摘句郎诸杂署长史关谷长王公妃公主家令诸部䕶军司马王郡公诸杂署令国子太学助教诸京城四门学博士诸国常侍侍郎殿中都尉司马诸部䕶军司马殿中羽林郎左右度支中郎将司马黄门从官寺人中郎郎中诸杂号宣威将军以下五品将军长史司马兰台谒者都水使者令史门下禁防金鼓幢麾城门令史校尉部司马军司马假司马诸乡有秩三老司马史从掾诸州郡防门尚书中书祕书令史第九品兰台殿中兰台谒者及都水使者书令史诸县长令相关谷塞尉仓簟河津督监殿中监典事左右太官督监内者总章戏马监诸纸署监王郡公郡诸署长司理治书异族封公世子庶子诸王友国谒者大夫诸署丞诸王太妃及公主家仆丞公主行夜督郎太庙令行夜督郎太子掌固主事候郎王官舎人副散部曲将武勐中郎将校尉部司马军司马假司马诸乡有秩司徒史从掾诸州郡防门右官数及命数未详通典卷三十六通典卷三十七钦定四库全书通典卷三十七唐京兆杜佑君卿纂职官十九秩品二晋官品第一品公诸位从公开国郡公县公爵第二品特进骠骑车骑卫将军诸大将军诸持节都督开国县侯伯子男爵第三品侍中散骑常侍中常侍尚书令仆射尚书中书监令祕书监诸征镇安平将军镇军抚军前后左右征虏辅国龙骧等将军光禄大夫诸卿尹太子保傅大长秋太子詹事司𨽻校尉中领军中䕶军县侯爵第四品武卫左右卫中坚中垒骁骑游撃前军左军右军后军宁朔建威振威奋威广威建武振武扬武广武五营校尉左右积弩积射强弩奋武等将军城门校尉䕶军监军东西南北中郎将州刺史领兵者䕶匈奴中郎将䕶羌戎夷蛮越乌桓校尉御史中丞都水使者乡侯爵第五品给事中给事黄门散骑中书侍郎谒者仆射虎贲中郎将冗从仆射羽林监太子中庶子庶子家令率更令仆卫率诸军司北军中候都督䕶军䕶匈奴中郎西域代部䕶羌乌桓等校尉礼见诸将军鹰扬折冲轻车武牙威逺宁逺虎威材官伏波凌江等将军牙门将骑督安夷抚夷䕶军郡国太守相内史州郡国都尉亭侯爵第六品尚书左右丞尚书郎治书侍御史侍御史诸督军粮奉车驸马骑等都尉诸博士公府长史司马从事中郎二品将军及诸大将军特进都督中䕶军长史司马廷尉正监平祕书郎着作郎丞郎黄沙治书侍御史诸䕶军长史司马水衡典虞牧官典牧司盐都尉太子门大夫度支中郎将校尉都督材官校尉王郡公侯郎中令中尉大农王傅师及国将军诸县置令秩千石者太子侍讲门大夫中舎人司马督太子常从虎贲督千人督校尉督守殿中将军黄门令黄门冗从仆射关内名号侯爵第七品殿中监诸卿尹丞符节御史狱丞部丞黄沙典事太子保傅詹事丞诸军长史司马秩六百石者䕶匈奴中郎将䕶羌戎夷蛮越乌桓校尉长史司马北军中候丞城门五营校尉司马宜禾伊吾都尉公保傅相郎中令淮海津都尉门下中书通事舎人尚书曹典事太子洗马食官令舎人黄门中郎将校尉都督诸县置令六百石者左右都候阊阖门司马城门候尚药监大官食监中署监小黄门诸署令仆射谒者药长寺人监副牙门将部曲部督殿中中黄门尉都尉黄门诸署丞长史中黄门太中中散谏议大夫议郎关外侯爵第八品门下中书主事通事散骑集书中书尚书祕书着作治书主书主图主谱令史郡国相内史丞长史乌桓西域代部骑马四安四平长史司马水衡典虞牧官典牧材官州郡国都尉司马司盐司竹监丞诸县令长相关谷长诸县署令千石之丞尉王郡公侯诸侍郎诸杂署令王太妃公主家令副散督司马长史部曲将郡中都尉司马羽林郎黄门从官寺人中郎郎中杂号宣威将军以下第九品兰台谒者都水黄沙令史门下散骑中书尚书祕书令史殿中兰台谒者都水黄沙书令史诸县署令长相之丞尉关谷塞䕶道尉王郡公侯诸署长司理治书谒者中大夫署丞王太妃公主家丞仆舎人副散部曲将武勐中郎将校尉别部司马军司马军假司马右内外文武官六千八百三十六人内外诸色职掌一十一万一千八百三十六人都计内外官及职掌人一十一万八千六百七十二人又每四乡置一啬夫及乡据大小户口数多少等级置治书史及佐正等数并命数未详宋官品第一品太傅太保太宰太尉司徒司空大司马大将军诸位从公第二品特进骠骑车骑卫将军诸大将军诸持节都督第三品侍中散骑常侍尚书令仆射尚书中书监令祕书监诸征镇至龙骧将军光禄大夫诸卿尹太子二傅大长秋太子詹事领䕶军县侯爵第四品二卫至五校尉宁朔至五威五武将军四中郎将刺史领兵者戎蛮校尉御史中丞都水使者乡侯爵第五品给事黄门散骑中书侍郎谒者仆射三将积射强弩将军太子中庶子三卿率鹰扬至凌江将军刺史不领兵者郡国太守内史相亭侯爵第六品尚书丞郎治书侍御史侍御史三都尉博士抚军以上及持节都督领军长史司马公府从事中郎将廷尉正监评祕书着作丞郎王国公三卿师友文学诸县署令千石者太子门大夫殿中将军司马督杂号䕶军关中侯爵第七品谒者殿中监诸卿尹丞太子傅詹事率丞诸军长史司马六百石者诸府参军戎蛮府长史司马公府掾属太子洗马食官令舎人诸县令六百石者第八品内台正令史郡丞诸县署丞杂号宣威将军以下第九品内台书令史外台正令史诸县署丞尉右内外文武官六千一百七十二人内职掌人门亭长孝经师月令律令师及书佐等一千四百六十一人都计内外官及职掌人七千六百三十三人其京都台省监寺及府卫等府令史并诸色职掌人未详其州署人各随州旧定无制亦不可得而知也命数亦未详齐官品右内外文武官二千六十三人其中书省及令史司徒府门下省尚书祕书曹省兰台诸曹内外督令史并太庙明堂太祝太史廪牺等职吏外州佐史郡县官属佐史等名目及数并命数并未详梁官品十八班丞相太宰太傅太保大司马大将军太尉司徒司空十七班诸将军开府仪同三司左右光禄开府仪同三司十六班尚书令太子太傅左右光禄大夫十五班尚书左仆射太子少傅尚书右仆射中书监特进领䕶将军十四班中领䕶军吏部尚书太子詹事金紫光禄大夫太常卿十三班中书令列曹尚书国子祭酒宗正太府卿光禄大夫十二班侍中散骑常侍左右卫将军司徒左长史卫尉卿十一班御史中丞尚书吏部郎祕书监通直散骑常侍太子左右卫将军左右骁撃太中大夫皇弟皇子师司农少府廷尉卿太子中庶子光禄卿十班给事黄门侍郎员外散骑常侍皇弟皇子府长史太仆大匠太子家令率更令仆扬州别驾中散大夫司徒右长史云骑游骑皇弟皇子府司马朱衣直合将军九班尚书左丞鸿胪卿中书侍郎国子博士太子庶子扬州中从事皇弟皇子公府从事中郎大舟卿大长秋皇弟皇子府谘议嗣王府长史前左右后四军及嗣王府司马庶姓公府长史司马八班祕书丞太子中舎人司徒左西掾司徒属皇弟皇子友散骑常侍尚书右丞南徐州别驾皇弟皇子公府掾属皇弟皇子单为二卫司马嗣王庶姓公府掾从事中郎左右中郎将嗣王庶姓公府谘议皇弟皇子之庶子府长史蕃王府长史司马庶姓持节府长史司马七班五校东宫三校皇弟皇子之庶子府中録事中记室中直兵参军南徐州中从事皇弟皇子之庶子府蕃王府谘议六班太子洗马通直散骑侍郎司徒主簿尚书侍郎着作郎皇弟皇子府功曹史五经博士皇弟皇子府録事记室中兵参军皇弟皇子荆江雍郢南兖五州别驾领䕶军长史司马嗣王庶姓公府掾属南台治书侍御史廷尉三官谒者仆射太子门大夫庶姓府谘议嗣王府庶姓公府録事中记室中直兵参军五班尚书郎中皇弟皇子文学及府主簿太子太傅少傅丞太常丞皇弟皇子湘荆河司益广青衡七州别驾皇弟皇子荆江雍郢南兖五州中从事嗣王庶姓荆江雍郢南兖五州别驾皇弟皇子国郎中令三将东宫二将嗣王府功曹史庶姓公府録事记室中兵参军皇弟皇子之庶子府蕃王府中録事记室中直兵参军四班给事中皇弟皇子府正参军中书舎人建康三官皇弟皇子北徐北兖梁交南梁五州别驾皇弟皇子湘荆河益广嗣王庶姓荆河嗣王庶姓荆江雍郢南兖五州中从事宗正太府卫尉司农少府廷尉太子詹事等丞积射强弩将军太子左右积弩将军嗣王国郎中皇弟皇子之庶子府蕃王府功曹史皇弟皇子之庶子府蕃王府録事记室中兵将军嗣王府庶姓公府主簿三班太子舎人司徒祭酒皇弟皇子公府祭酒员外散骑侍郎皇弟皇子府行参军太子太傅少傅五官功曹主簿二卫司马公车令胄子律博士皇弟皇子越桂宁霍四州别驾皇弟皇子北徐北兖梁交南梁五州中从事嗣王庶姓北徐北兖梁交南梁五州别驾湘荆河司益广青衡七州中从事皇弟皇子之庶子府蕃王府主簿嗣王庶姓公府正参军光禄丞皇弟皇子国中尉太仆大匠丞嗣王国大农蕃王国郎中令北馆令庶姓持节府中録事中记室中直兵参军二班祕书郎着作佐郎扬南徐州主簿嗣王庶姓公府祭酒皇弟皇子单为领䕶詹事二卫等五官功曹主簿太学博士皇弟皇子国常侍奉朝请国子助教皇弟皇子越桂宁霍四州中从事皇弟皇子荆江雍郢南兖五州主簿嗣王庶姓越桂宁霍四州别驾嗣王庶姓北徐北兖梁交南梁五州中从事鸿胪丞尚书五都令史武骑常侍明堂二庙帝陵令嗣王庶姓公府行参军皇子之庶子府正参军蕃王国大农庶姓持节府録事记室中兵参军庶姓持节府功曹史一班扬南徐州西曹祭酒从事皇子国侍郎嗣王国常侍扬南徐州议曹从事东宫通事舎人南台侍御史大舟丞二卫殿中将军太子二率殿中将军皇弟皇子之庶子府蕃王府等行参军蕃王国中尉皇弟皇子湘荆河司益广青衡七州主簿皇弟皇子荆雍郢南兖四州西曹祭酒议曹从事皇弟皇子江州西曹从事祭酒议曹祭酒部傅从事嗣王庶姓越桂宁霍四州中从事嗣王庶姓荆江雍郢南兖五州主簿庶姓持节府主簿汝隂巴陵二国郎中令太官太乐太市太史太医太祝东西冶左右尚方南北武库府等令位不登二品者又为七班七班皇弟皇子府长史参军皇弟皇子国三军嗣王国侍郎蕃王国常侍扬南徐州文学从事殿中御史庶姓持节府除正参军太子家丞二卫中员外将军太子二率殿中员外将军江州议曹从事镇蛮安逺䕶军度支校尉等司马皇弟皇子北徐北兖梁交南梁五州主簿皇弟皇子湘荆河司益广青衡七州西曹祭酒议曹从事皇弟皇子荆雍郢三州从事史南兖州文学从事祭酒部传从事嗣王庶姓湘荆河司益广青衡七州主簿嗣王庶姓荆雍郢南兖四州西曹祭酒议曹从事嗣王庶姓江州西曹从事劝农谒者汝隂巴陵二王国大农郡公国郎中令六班皇弟皇子国典书令嗣王国三军蕃王国侍郎䕶军詹事五官功曹皇弟皇子府参军督护嗣王府长兼参军庶姓公府长兼叅军庶姓持节府板正叅军皇弟皇子越桂宁霍四州主簿皇弟皇子北徐北兖梁交南梁五州西曹祭酒议曹从事嗣王庶姓北徐北兖梁交南梁五州主簿嗣王庶姓湘荆河司益广青衡七州西曹祭酒议曹从事皇弟皇子荆河司益广青五州文学从事湘衡二州从事嗣王庶姓荆霍郢三州从事史江州䕶曹从事南兖州文学从事汝隂巴陵二王国中尉皇弟皇子之庶子县侯国郡郎中令郡公国大农县公国郎中令五班皇弟皇子国三令嗣王典书令蕃王国三军皇弟皇子公府东督䕶嗣王府庶姓公府叅军督䕶皇弟皇子之庶子府长兼叅军蕃王府长兼叅军二卫正员司马督太子二率正员司马督领䕶主簿詹事主簿二卫功曹太常五官功曹庶姓持节府行参军湘衡二州从事皇弟皇子越桂宁霍四州西曹祭酒议曹从事皇弟皇子北徐北兖梁交南梁五州文学从事嗣王庶姓越桂宁霍四州主簿嗣王庶姓北兖北徐梁交南梁五州西曹祭酒议曹从事嗣王庶姓荆河司益广青五州文学从事汝隂巴陵二王国常侍郡公国中尉县侯国郎中令皇弟皇子府功曹督䕶四班嗣王国三令蕃王国典书令嗣王府功曹督䕶庶姓公府东曹督䕶蕃王府叅军督䕶皇弟皇子之庶子府叅军督护二卫员外司马太子二率员外司马二卫主簿太常主簿石头戍军主簿宗正等十一卿五官功曹庶姓持节府板行叅军皇弟皇子越桂宁霍四州文学从事嗣王庶姓越桂宁霍四州西曹祭酒议曹从事嗣王庶姓北徐北兖梁交南梁五州文学从事汝隂巴陵二王国侍郎县公国中尉三班蕃王国三令皇弟皇子之庶子府蕃王府功曹督䕶宗正等十一卿主簿庶姓持节府长兼叅军郡公国侍郎嗣王庶姓越桂宁霍四州文学从事二班庶姓持节府叅军督䕶汝隂巴陵二王国典书令县公国侍郎一班庶姓持节府功曹督䕶汝隂巴陵二王国三令郡公国典书令三品藴位着作正令史集书正令史尚书度支三公正令史函典书殿中外监斋监东堂监尚书都官左降正令史诸州镇监石头城监瑯琊城监东宫外监殿中守舎人斋监东宫典经守舎人上库令太社令细作令平水令太官寺署丞正厨丞酒库丞柴署丞太乐库丞别局校丞清商丞太史丞太医二丞中药藏丞东冶小库等三丞作堂金银局丞木局丞北武库丞南武库丞东宫食官丞上林丞湖西塼屯丞湖东塼屯丞茭库丞绫绢簟蓆丞国子典学材官司马宣扬等诸门候东宫导客守舎人运署谒者都水左右二装五城谒者石城宣城阳新屯谒者南康建安晋安伐船谒者晋安练葛屯主三品勲位门下集书主事通正令史中书正令史尚书正令史尚书监籍正令史都正令史殿中内监题合监婚局监东宫门下通事守舎人东宫内监殿中守舎人乗黄令右藏令籍田令廪牺令梅根诸冶令典客馆令太官四丞库丞大乐丞东冶大库丞左尚方五丞右尚方四丞东宫卫库丞司农左右部仓丞廷尉律博士公府舎人诸州别署监山隂狱丞其州二十三并列高下选拟畧视内职郡守及丞为十班县制七班各拟内职又诏以将军之名髙卑舛杂命更加釐定置百二十五号二十四班镇卫骠骑车骑等将军二十三班四征四中二十二班八镇二十一班八安二十班四平四翊十九班忠武军师十八班武臣爪牙龙骑云麾十七班镇兵翊师宣惠宣毅十六班智威仁威勇威信威严威十五班智武勇武仁武信武严武十四班轻车征逺镇朔武旅贞毅十三班宁逺明威振逺电辉威辉十二班武威武骑武勐壮武颷武十一班电威驰鋭追锋羽骑突骑十班折冲冠武和武安垒勐烈九班扫狄雄信扫虏武鋭摧锋八班畧逺贞威决胜开逺光野七班厉锋轻鋭讨狄荡虏荡夷六班武毅鐡骑楼船宣勐树功五班尅狄平虏讨夷平狄威戎四班伏波雄㦸长劒雕骑冲宼三班佽飞安夷尅戎绥狄威虏二班先锋武毅开边招逺全威一班绥虏荡宼殄虏横野驰射右十品二十四班以班多为贵其不登二品应湏军号者凡一十四号别为八班八班牙门期门七班候骑雄渠六班中坚典戎五班戈船绣衣四班执讯行阵三班鹰扬二班凌江一班偏将军裨将军又有百九号将军亦为十品二十四班施于外国二十四班武安镇逺雄义二十三班四抚二十二班四宁二十一班四威二十班四绥十九班安逺安边十八班辅义安沙卫海抚河十七班平逺抚朔宁沙航海十六班翊海朔野招逺威河龙幕十五班威陇安漠绥边宁宼梯山十四班宁境绥河明信明义威漠十三班安陇向义宣节振朔候律十二班平宼定逺凌海宁陇振漠十一班驰义横朔明节执信懐徳十班抚边定陇绥关立信奉义九班绥陇宁边定朔立节懐威八班懐关静朔扫宼宁河安朔七班扬化超陇执义来化度嶂六班平河振陇雄边横沙宁关五班懐信宣义宏节浮辽凿空四班捍海欵塞归义陵河明信三班奉忠守义宏信仰化立义二班绥力奉正承化浮海渡河一班懐义奉信归诚懐泽伏义右内外官数未详天监初年尚书删定郎济阳蔡法度定令为九品至七年革选徐勉为吏部尚书又定为十八班班多者为贵同班者则以居下者为劣又置诸将军之号为二十四班亦以班多者为贵而九品之制不废通典卷三十七通典卷三十八钦定四库全书通典卷三十八唐京兆杜佑君卿纂职官二十秩品三陈官品第一品相国丞相太宰太傅太保大司马大将军太尉司徒司空开府仪同三司巴陵王汝隂王后尚书令郡王爵第二品中书监尚书左仆射右仆射特进太子二傅左右光禄大夫嗣王爵蕃王爵开国郡公爵开国县公爵第三品中书令侍中散骑常侍领䕶军中领䕶军吏部尚书列曹尚书金紫光禄大夫光禄大夫左右卫将军御史中丞太后卫尉太仆少府三卿太常卿宗正卿太府卿卫尉卿司农卿少府卿廷尉卿光禄卿大匠卿太仆卿鸿胪卿大舟卿太子詹事国子祭酒扬州刺史南徐东扬州刺史皇弟皇子封国王世子开国县侯爵第四品通直散骑常侍黄门侍郎祕书监左右骁骑将军左右游撃将军太子中庶子太子左右卫率朱衣直合云骑将军游骑将军中书侍郎尚书左右丞尚书吏部侍郎郎中太子三卿太中大夫中散大夫司徒左右长史诸王师国子博士荆江南兖郢湘雍等州刺史嗣王蕃王郡公县公等世子开国县伯爵第五品祕书监丞明堂令太庙令帝陵令散骑侍郎前左右后军将军左右中郎将大长秋太子中舎人庶子豫益广衡等州青州领冀州北兖北徐等州梁州领南秦州司南梁交越桂霍等十五州刺史丹阳尹㑹稽太守吴郡太守吴兴太守侯世子皇弟皇子府谘议叅军皇弟皇子府版谘议叅军皇弟皇子府长史皇弟皇子府版长史皇弟皇子府司马皇弟皇子府版司马皇弟皇子公府从事中郎开国县子爵第六品通直散骑侍郎着作郎歩兵射声长水越骑屯骑五校尉太子洗马太子歩兵翊军屯骑三校尉司徒左西掾属皇弟皇子友皇弟皇子公府属五经博士子男世子万户以上郡太守内史相嗣王府皇弟皇子之庶子府谘议叅军嗣王府皇弟皇子之庶子府长史司马庶姓公府谘议叅军庶姓公府长史司马嗣王府庶姓公府从事中郎皇弟皇子府中録事参军版中録事叅军中记室叅军版中记室叅军中直兵叅军版中直兵叅军扬州别驾中从事皇弟皇子南徐荆江南兖郢湘雍州别驾中从事开国县男爵第七品给事中员外散骑侍郎祕书着作佐郎奉车驸马骑都尉武贲中郎将羽林监冗从仆射南台治书侍御史太子舎人太子门大夫太子虎贲中郎将冗从仆射司徒主簿司徒祭酒领䕶军长史司马廷尉正监评皇弟皇子府録事记室中兵等叅军版録事记室中兵等叅军功曹史主簿公府祭酒皇弟皇子府文学嗣王庶姓公府掾属太子二傅丞蕃王府谘议叅军蕃王府版谘议参军蕃王府长史司马庶姓持节府谘议叅军庶姓非公不持节府将军置长史庶姓持节府版谘议叅军庶姓持节府长史司马嗣王府皇弟皇子之庶子及庶姓公府中録事中记室中直兵参军及版中録事中记室中直兵参军不满万户太守内史相丹阳㑹稽吴郡吴兴及万户郡丞建康令建康正监评沐食侯爵第八品中书通事舎人积射强弩武卫等将军公车令太子左右积弩将军奉朝请武卫常侍太后三卿丞十二卿丞大长秋丞左右卫司马太子詹事丞胄子律博士皇弟皇子府正叅军版正参军行参军版行参军嗣王府皇弟皇子之庶子府録事记室中兵参军版録事记室中兵参军功曹史主簿庶姓非公不持节诸将军置主簿庶姓公府録事记室中兵参军版录事记室中兵参军主簿嗣王府庶姓公府祭酒蕃王府中录事记室直兵参军版中录事记室直兵参军庶姓持节府中录事记室直兵参军太子太傅五官功曹史主簿少府五官功曹史主簿太学博士国子助教司罇郎安蛮戎越校尉中郎将等府长史蛮戎越校尉中郎将等府版长史蛮戎越校尉中郎将等司马庶姓南徐荆江兖郢湘雍等州别驾中从事不满万户以下郡丞五千户以上县令相皇弟皇子国郎中令大农中尉乡亭侯爵第九品南台侍御史左右二卫殿中将军东宫通事舎人材官将军太子左右二卫率殿中将军丞嗣王府皇弟皇子之庶子府正参军版正参军版行参军庶姓公府正参军版正参军蕃王府录事记室中兵等参军版录事记室中兵等参军功曹史主簿正参军版正参军行参军版行参军庶姓持节府录事记室中兵等参军版录事记室中兵等参军功曹史主簿庶姓荆河益广衡青冀北兖北徐梁秦司南徐等州别驾中从事史扬州主簿西曹及祭酒议曹二从事南徐州主簿西曹及祭酒议曹二从事皇弟皇子诸州主簿西曹不满五千户以下县令相皇弟皇子国常侍侍郎嗣王国郎中令大农中尉嗣王国常侍蕃王国郎中令大农殿中开国中关外侯爵右承梁制而又置相国位列丞相上并及丞相太宰太傅太保大司马大将军并以为赠官定令尚书置五员郎二十一员其余并遵梁制为十八班官数未详大抵其官唯论清浊从浊得官微清则胜扵转自十二班以上并诏授表启不称姓从十一班礼数复为一班又流外有七班此是寒微士人为之从此班者方得进登第一班后魏百官第一品太师太傅太保王爵大司马大将军太尉司徒司空开国郡公爵从一品仪同三司开国县公爵都督中外诸军事诸开府散公爵第二品太子太师太傅太保特进尚书令骠骑车骑将军卫将军四征将军诸将军加大者左右光禄大夫开国县侯爵从二品尚书仆射中书监司州牧四镇将军中军领军抚军将军金紫光禄大夫散侯爵第三品吏部尚书四安将军中领军中䕶军太常光禄勲卫尉太子少师少傅少保中书令太子詹事侍中诸曹尚书四平将军太仆廷尉大鸿胪宗正大司农太府河南尹上州刺史祕书监诸王师银青光禄大夫前左右后将军左右卫将军开国县伯爵从三品散骑常侍四方中郎将䕶匈奴羌戎夷蛮越中郎将国子祭酒御史中尉大长秋卿将作大匠征虏将军二大二公长史太子左右卫率武卫将军冠军将军䕶羌戎夷蛮越校尉太中大夫辅国将军中州刺史龙骧将军散伯爵第四品二大二公司马太常光禄卫尉三少卿尚书吏部郎中给事黄门侍郎太子中庶子司空皇子长史太仆廷尉大鸿胪宗正大司农大府六少卿中常侍中尹城门校尉骁骑㳺击将军从一品将军开府长史司空皇子司马以前上阶镇逺安逺平逺建义建忠建节立义立忠立节恢武勇武曜武昭武等将军从第一品将军开府司马通直㪚骑常侍司徒谘议叅军中㪚大夫下州刺史上郡太守内史相开国县子爵从四品中坚中垒将军尚书左丞二大二公谘议叅军司州别驾从事史第二品将军始蕃王长史太子家令率更令仆中书侍郎太子庶子第二品将军始蕃王司马以前上阶宁朔建威振威奋威扬威广威等将军諌议大夫尚书右丞司空皇子谘议叅军事司州治中从事史左右中郎将建武振武奋武扬武广武将军从一品将军开府谘议参军事散子爵第五品宁逺鹰扬折冲扬烈等将军从二品将军二蕃王长史二大二公从事中郎祕书丞皇子友国子博士散骑侍郎太子中舎人员外散骑常侍从二品将军二蕃王司马以前上阶射声越骑屯骑歩兵长水等校尉司空皇子之开府从事中郎第三品将军始蕃王谘议参军开府从事中郎中郡太守内史相开国县男爵从五品伏波凌江平汉将军第三品将军三蕃王长史二大二公掾属着作郎通直散骑侍郎太子洗马从二品将军二蕃王谘议参军事第三品将军三蕃王司马奉车都尉以前上阶太子屯骑歩兵翊军校尉都水使者司空皇子之开府掾属领䕶长史司马归义率义顺义朝服候轻车威逺虎威等将军开府掾属中给事中散男爵第六品宣威明威将军从三品将军长史二大二公主簿及录事参军事皇太子郎中令司空主簿司空皇子录事参军事从三品将军司马三品将军三蕃王谘议参军事皇太子文学治书侍御史谘议参军事二大二公功曹记室户曹参军中兵参军事皇子文学治书侍御史谒者仆射从一品将军开府录事参军司空皇子功曹记室户曹仓曹中兵参军事皇子功曹史以前上阶河南郡丞虎贲中郎将羽林监冗从仆射驸马都尉廷尉正监评尚书诸曹郎中中书舎人从一品将军府功曹记室户曹仓曹中兵参军事功曹史下郡太守内史相上县令从六品襄威将军厉威将军第三品将军始蕃王录事参军事二大二公诸曹行参军事给事中太子门大夫皇子大农骑都尉符玺郎以前上阶从二品将军二蕃王录事参军事皇子主簿司空皇子诸曹行参军事第二品将军始蕃王功曹记室户曹仓曹中兵参军事功曹史正一品将军开府主簿诸曹参军事从二品将军二蕃王功曹记室户曹仓曹中兵参军事功曹史太子舎人太常光禄勲卫尉丞第七品威烈威虏威戎威武将军四品正从将军长史司马二大二公祭酒三品将军三蕃王录事参军司空皇子之开府祭酒王国郎中令武烈武敦武奋将军积弩积射将军外散骑侍郎皇子中尉二大二公参军事及诸曹行参军开府祭酒司空皇子参军事及诸曹行参军以前上阶从三品将军录事参军事二品将军始蕃王主簿诸曹行参军事从一品将军开府诸曹行参军事三品将军三蕃王功曹记室户曹仓曹中兵参军功曹史二品将军二蕃王主簿诸曹行参军事二卫司马讨宼讨虏讨难讨夷将军从二品将军功曹户曹中兵曹参军詹事丞六卿丞祕书郎中着作佐郎中县令相从七品荡宼荡虏荡难荡逆将军五品正从将军长史司马强弩将军二大二公行参军司空皇子行参军二品将军始蕃王诸曹行参军事三品将军三蕃王主簿及诸曹行参军三品将军三蕃王主簿列曹参军从一品将军开府行参军王公国大农以前上阶太学博士皇子常侍太常博士武骑常侍从二品将军二蕃王行参军事及诸曹行参军事从三品将军主簿及诸曹行参军事四品正从将军录事功曹仓曹中兵参军事司州主簿奉朝请国子助教第八品殄宼殄虏殄难殄夷将军三品将军始蕃王行参军事三品将军三蕃王行参军事及诸曹行参军事四品正从将军主簿及诸曹行参军事侯伯郎中令司州西曹书佐殿内将军皇子侍郎大长秋丞以前上阶侍御史协律郎辨章郎从三品将军二蕃王行参军从三品将军行参军及诸曹行参军事五品正从将军录事功曹户曹仓曹中兵参军王公国中尉司州祭酒从事史下县令相从八品扫宼扫虏扫难扫逆将军司州议曹从事史二大二公长兼行参军公车令符节令诸署令千石以上者中黄门令门下录事尚书都令史主书令史殿中侍御史中谒者仆射中黄门冗从仆射以前上阶宫门仆射侯伯大农司空皇子长兼行参军二大二公长兼行参军皇子上中下将军皇子中大夫二率丞四品正从将军诸曹行参军事王公国常侍厉武厉锋虎牙虎奋将军五品正从将军主簿诸曹行参军司州文学从一品将军开府长兼行参军员外将军第九品旷野横野将军子男国郎中令太祝令诸署令六百石以上者中黄门令公主家令皇子典书令四门小学博士律博士校书郎二大二公参军督䕶都水参军检校御史以前上阶王公国侍郎侯伯国中尉谒者太子三卿丞五品正从将军列曹行参军司空皇子参军督䕶二品将军始蕃王长兼行参军从一品将军开府参军督䕶殿内司马督从九品偏禆将军太子牧长监淮河津都尉诸局都尉皇子典词学官令皇子典卫令王公国上中下将军王公国中大夫诸署令不满六百石者以前上阶二品将军始蕃王参军督䕶从二品将军二蕃王长史兼行参军太常光禄卫尉领䕶詹事功曹五官治礼郎子男国大农小黄门员外司马督右内外文武官七千七百六十四人内文学学生三千人都计内外官及学生一万七百六十四人其京城诸司令史及诸色职掌人及外州郡县属官并诸色职掌人等并未详命数亦未详按魏氏之初法制简畧设官分职多因事宜罕依故实诚非经逺既列九品每品又分为上中下三等至孝文帝太和十八年定令方有伦序今所录者以此为正焉又按前代职次皆无从品魏氏始有之自四品以下正从又分为上下阶亦一代之别制也北齐职品正一品太师太傅太保王大司马大将军太尉公司徒公司空公从一品开府仪同三司开国郡公爵正二品仪同三司太子太师太傅太保特进尚书令骠骑车骑将军卫将军四征将军左右光禄大夫散郡公开国县公爵从二品尚书仆射中书监司州牧四镇将军中领镇军抚军将军领军䕶军翊军将军金紫光禄大夫散县公开国县侯爵正三品吏部尚书四安将军中领军中䕶军太常光禄卫尉卿太子少师少傅少保中书令太子詹事侍中诸曹尚书四平将军诸王师大宗正太仆大理鸿胪司农太府卿清都尹三等上州刺史左卫将军右卫将军祕书监银青光禄大夫散县侯爵开国县伯爵从三品散骑常侍三等中州刺史司徒左长史四方中郎将䕶匈奴羌戎夷蛮越中郎将国子祭酒御史中丞中侍郎长秋卿将作大匠冠军将军太尉长史领左右将军武卫将军太子左卫率太子右卫率辅国将军䕶匈奴羌戎蛮夷校尉太中大夫龙骧将军散县伯爵三等上郡太守正四品镇逺安逺将军太常光禄卫尉少卿尚书吏部郎中给事黄门侍郎太子中庶子司徒右长史司空长史三公府司马中常侍中尹城门校尉虎骑云骑骁撃等将军大宗正太仆大理鸿胪司农太府少卿以前上阶建忠建节将军通直散骑常侍诸开府长史中散大夫三等下州刺史三等镇将军诸开府司马开国县子爵从四品中坚中垒将军尚书左丞三公谘议参军事司州别驾从事史三等上州长史太子家令率更令仆前左右后军将军中书侍郎太子庶子三等中郡太守左右备身正都督刀劒备身正都督御仗正都督直荡正都督三等上州司马以前上阶振武奋武将军谏议大夫尚书右丞诸开府谘议参军司州治中从事史左右中郎将歩兵越骑射声屯骑长水校尉朱衣直合直合将军太子骑官及内直备身都督三等镇副将散县子爵第五品广徳𢎞义将军太子备身正都督直入直卫正卫正都督领左右三等中州长史三公府从事中郎祕书丞皇子友国子博士散骑侍郎太子中舎人员外散骑常侍三等中州司马以前上阶折冲制胜将军主衣都统尚食尚药典御太子旅骑屯卫典军校尉领䕶府长史司马诸开府从事中郎开国县男爵从五品伏波凌江将军三等下州长史三公府掾属着作郎通直散骑侍郎太子洗马左右备身刀剑备身副都督御使直涂副都督左右直长中尚药中尚食典御三等下州司马以前上阶轻骑楼船将军驸马都尉翊卫正都督直寝直斋奉车都尉都水使者诸开府掾属崇圣归义归正归命归徳侯清都郡丞治书侍御史邺临漳成安三县令中给事中三等下郡太守大理司直太子直合二卫队主太子骑官备身副都督内直备身副都督开国卿男爵散县男爵正六品劲武昭勇将军尚书诸曹郎中中书舎人三公府主簿三等上州别驾从事史四中府长史三等镇长史三公府录事功曹记室户曹仓曹中兵参军事皇子文学谒者仆射皇子郎中令以前上阶明威显信将军太子备身副都督四中府司马虎贲中郎将羽林监冗从仆射直入副都督千牛备身大理正监评治书侍御史诸开府录事功曹记室户曹仓曹中兵参军事三等上州录事参军事治中从事史三等上郡丞三等上县令太子内直监平准署令从六品度辽将军横海将军直突将军三等中州别驾从事史三公府诸曹行参军事给事中太子门大夫三等上州功曹仓曹中兵参军事皇子大农骑都尉符玺郎三等中州录事参军事以前上阶踰岷越障将军直卫副都督三等中州治中从事诸开府主簿诸曹行参军太子舎人三等中州功曹仓曹中兵参军事三寺丞太子直前太子内直监太子副直监太子诸队主正七品戎昭武毅将军勲武前锋正都督三公府东西合祭酒三等下州别驾从事史三等上州府主簿诸曹参军事三等下州录事参军事四中府录事参军事王公国郎中令积弩积射将军员外散骑常侍皇子中尉三公府参军事及诸曹行参军以前上阶雄烈恢勐将军翊卫副都督诸开府东西合祭酒及参军事诸曹行参军三等下州功曹仓曹中兵参军事四中府功曹仓曹中兵参军三等中州主簿诸曹参军事二卫府司马詹事府丞左右备身五职三等镇录事参军六寺丞祕书郎中着作佐郎太子侍医太子骑尉太子骑官备身五职三等中郡丞三等中县令从七品扬麾耀锋将军勲武前锋副都督强弩将军三公府行参军三等上州参军事诸曹行参军事三等下州府主簿诸曹参军事四中府诸曹参军事王公国大农长秋寺丞将作丞太子二率坊司马三等镇仓曹中兵参军事以前上阶荡边开域将军勲武前锋散都督太学博士皇子常侍太常博士武骑常侍左右备身五职三等中州参军事及诸曹行参军诸开府行参军奉朝请国子助教公车京邑二市署令三等镇诸曹参军事三等县令侍御史尚药丞斋师中尚食中尚药等丞太子直后二卫队副前锋正都督太子骑官备身太子内直备身五职诸戍主诸军主正八品静漠绥戎将军协律郎三等上州行参军三等下州诸曹行参军四中府诸曹行参军侯伯国郎中令殿中将军皇子侍郎以前上阶平越殄夷将军刀劒备身五职前锋副都督太子内直备身主书殿中侍御史太子典膳药藏丞太子斋师三等中州行参军王公国中尉三公府典籖三等镇铠胄行参军三等下县令从八品飞骑隼撃将军三公府长史兼左右户行参军及长兼行参军门下录事尚书都令史检校御史诸陵太庙令大乐武库诸署令衣冠将军太仓典客骅骝钩盾鼓吹守宫左右尚方左藏太官掖庭司染典农左右龙左右駞治东西牛羊司诸署令诸开府典籖中谒者仆射中黄门冗从仆射以前上阶虎牙虎奋将军备身御仗五职宫门仆射太子备身五职侯伯国大农皇子上中下将军皇太子上中大夫王公国常侍诸开府长史兼左右户行参军及长兼行参军员外将军勲武前锋五职司州及三等上州典籖太子诸队副诸戍副诸军副清都郡丞正九品清野将军子男国郎中令太祝御道禾官史太医药藏卫士细作诸署令中署统三等上州长兼行参军太子中坊令公主家令皇子防合皇子典书令四门博士大理律博士校书郎三公府参军督䕶都水参军七部尉诸郡尉以前上阶横野将军王公国侍郎侯伯国中尉谒者太子三寺丞诸开府参军督䕶殿中司马督御仗太子食官中省典仓等令太子备身平准署丞公车署丞三等中州典籖从九品偏将军诸宫教博士太子司农廐牧令太子校书诸署别部局都尉及合昌方城局都尉诸关津尉三等上州参军督䕶三等中州长兼行参军祕书省正字皇子典书典词学官典卫士令王公国上中下将军上中大夫廪牺太宰司仪左校中宫仆奚官肴藏清潭典寺乗黄车府籍田华林甄官诸署令诸县令以前上阶裨将军领䕶府太常光禄卫尉三寺詹事功曹五官治礼郎子男国大农小黄门员外司马督太学助教诸幢主廷尉中侍中省录事三等下州典籖尚书省门下省中书省医师右内品二千三百二十二人国子太学四门等学生并尚书都令史门下通事主事等令史五百九十六人都计文武官及学生令史等总二千九百一十八人其诸省台府因其繁简而置吏有令史书令史书史之属又各置曹兵以供其役其员因繁简而立其余司专其事者各因事立名条流甚衆不可得而具也其州郡官及命数并未详通典卷三十八通典卷三十九钦定四库全书通典卷三十九唐京兆杜佑君卿纂职官二十一秩品四后周官品正九命太师太傅太保王爵国公柱国大将军大将军九命骠骑大将军开府仪同三司车骑大将军仪同三司雍州牧正八命少师少傅少保侯爵骠骑将军左光禄大夫车骑将军右光禄大夫刺史户三万以上者八命四征将军左金紫光禄大夫中军镇军抚军将军右金紫光禄大夫都督刺史二万户以上者京兆尹正七命大冡宰大司徒大宗伯大司马大司宼大司空伯爵四平将军左银青光禄大夫前后左右四将军右银青光禄大夫帅都督柱国大将军府长史司马司录刺史万户以上者七命冠军将军太中大夫辅国将军中散大夫都督刺史户五千以上者郡守万五千户以上者正六命小冡宰小司徒小宗伯小司马小司宼小司空等上大夫子爵镇逺将军諌议大夫建忠将军谘议大夫别将开府长史司马司录刺史户不满五千以上者郡守万户以上者六命中坚将军左中郎将宁朔将军仪同府正八命州长史司马司录右中郎将郡守户五千以上者大唿药正五命天官司㑹宗师左宫伯御正御伯主膳太府计部等中大夫地官乡伯左右遂伯每方稍伯每方县伯每方畿伯毎方载师师氏等中大夫春官礼部守庙典祀内史太史大司乐等中大夫夏官军司马职方吏部右武伯兵部大驭司右驾部武藏等中大夫秋官司宪刑部蕃部賔部等中大夫冬官工部匠师司木司土司金司水等中大夫男爵宁逺将军左员外常侍扬烈将军右员外常侍统军骠骑车骑将军府八命州长史司马司录柱国大将军府中郎掾属郡守千户以上者长安万年令五命伏波将军奉车都尉轻车将军奉骑都尉四征中镇抚军将军府正七命州长史司马开府中郎掾属郡守户不满一千以上者县令户七千以上者正八命州唿药正四命天官小宗师小左宫伯小御正小膳部大医小医小计部等下大夫地官小乡伯乡大夫每乡小遂伯遂大夫每遂小稍伯稍大夫每稍小县伯县大夫每县小畿伯畿大夫毎畿小载师小师氏保氏司仓司门司市虞部等下大夫春官小守庙小典祀小内史外史典命小史小司乐太学博士太卜太祝司车路夏采等下大夫夏官小职方小吏部小右武伯小兵部小驭戎驭齐驭小司右戎右齐右司射小驾部小武藏等下大夫秋官小刑部掌朝布宪小蕃部小賔部司要田正司𨽻等下大夫冬官小匠师小司木小司土小司金小司水司玉司皮司色司织司卉等下大夫公之孤卿宣武将军宣威将军虎贲给事明威将军冗从给事仪同府中郎掾属柱国大将军府列曹参军四平前后左右将军府七命州长史司马录事县令户四千以上者八命州唿药八命州别驾四命襄威将军给事中厉威将军奉朝请军主开府列曹参军冠军辅国将军府六命州长史司马司录县令户三千以上者正七命州唿药正七命州别驾正八命州治中七命郡丞正三命天官司㑹小宗师宗正小右宫伯右中侍小御正主寝御伯掌式小膳部内膳外膳小医医正疡医太府玉府内府外府左府右府缝工染工小计部掌纳掌出内司奄等上士地官民部吏小乡伯乡正州长毎州小遂伯遂正小稍伯稍正小县伯县正小畿伯畿正小载师司农司均司赋司役小师氏保氏司谏司救司媒小司仓小司门小司市小虞部等上士春官礼部小守庙小典祀司郊掌次小内史着作小典命司寂小史冯相保章小司乐太学助教小学博士乐师小卜小祝小司车路守陵等上士夏官军司马小职方小吏部司士司勲司录小右武伯右虎贲率右旅贲率右射声率右骁骑率右羽林率右游撃率小兵部武环率武候率司固道驭田驭小司右賔右道右田右小司射司仗小田驾部左廐右廐典牝典牡兽医等上士秋官司宪小刑部司刺乡法遂法稍法县法畿法方宪小掌朝掌察小布宪小蕃部小掌交司匡小賔部司仪东掌客南掌客西掌客北掌客小司要小田正小司𨽻等上士冬官工部小匠师内匠外匠掌材小司木小司土小司金鍜工函工小司水典壅小司玉小司皮小司色小司织小司卉等上士侯伯之孤卿公之大夫威烈将军讨㓂将军左右员外侍郎幢主仪同府正八命州列曹参军镇逺建忠中坚宁朔将军府长史司马柱国大将军参军县令户五百以上者七命州唿药正六命州别驾正七命州治中正六命郡丞三命荡㓂将军武骑常侍荡难将军武骑侍郎戍主开府参军骠骑车骑将军府八命州列曹参军宁逺扬烈伏波轻车将军府长史县令户不满五百以下者正六命州唿药正六命州治中六命郡丞正二命天官司㑹宗正右侍右前侍右后侍主寝司服给事掌式内膳外膳典庖典饎酒正餚藏掌醢司鼎爼掌冰医正疡医玉府内府外府左府右府缝工染工掌纳掌出小司内内小臣奄内司服奄典妇功奄巷伯等中士地官民部吏小乡伯乡正州长每州小遂伯遂正小稍伯稍正小县伯县正小畿伯畿正司封司农司均司赋司役掌盐每地中士掌遗典牧典牛司谏司救司媒土训诵训神仓黍仓稷仓稻仓豆仓麦仓米仓盐仓典麴典舂典硙掌节宫门城门司关均工平凖泉府山虞泽虞林衡川衡掌禽掌囿掌炭掌刍等中士春官礼部司几筵司罇彛掌郁司鬯司牺司鸡司郊司社御史着作典瑞典服司寂司𤣥治礼司谒冯相保章小学助教乐师乐胥司歌司钟磬司鼓司吹司舞籥章掌散乐典夷乐典庸器龟占筮占梦占视祲司巫䘮祝甸祝诅祝神士典路司车司常守陵掌墓职䘮等中士夏官军司马土方山师川师懐方训方司士司勲司录右虎贲率右旅贲率右射声率右骁骑率右羽林率右游撃率倅长司固司火司辰衔枚司仗左廐右廐典牝典牡典驼典羊兽医司袍袄司弓矢司甲司矟司刀盾等中士秋官司宪司刺乡法遂法稍法县法畿法方宪掌囚掌察司约司盟职金掌璧司厉脩闾掌墐禁杀戮禁游禁暴司寤掌交司匡司仪东掌客南掌客西掌客北掌客掌讶司环野庐象胥掌货贿司烜伊耆氏司调司柞司薙掌犬司迹弋禽捕兽掌皮弭妖翦蠧庶蛊掌罪𨽻掌夷𨽻掌蛮𨽻掌戎𨽻掌狄𨽻掌徒等中士冬官工部内匠外匠司量司凖司度掌材车工角工彞工器工弓工箭工卢工复工陶工涂工典丱治工铸工鍜工函工雕工典壅掌津舟工典鱼典彘工磬工石工裘工履工鞄工韗工韦工胶工毳工缋工漆工油工弁工织丝织綵织枲织组竹工籍工罟工纸工等中士子男之孤卿侯伯之大夫公之上士殄寇将军强弩司马殄难将军积弩司马四征中镇抚将军府正七命州列曹参军正五命郡丞二命扫寇将军武骑司马扫难将军威武司马四平前左右后将军府七命州列曹军戍副五命郡丞正一命天官司㑹旅宗正右骑侍右宗侍右庶侍右勲侍主玺食医外膳典庖典饎酒正餚藏掌醢司鼎爼掌冰主药正医疡医内小臣奄内司服奄典妇功奄巷伯奄等下士地官党正旅毎党司封掌盐掌堰典牧典牛土训诵训神仓稷仓黍仓稻仓豆仓麦仓米仓盐仓典麴典舂典硙掌节宫门城门司关均工平凖泉府山虞泽虞林衡川衡掌禽掌囿掌圃掌炭掌薪掌刍等下士春官礼部旅小守庙奄司几筵司罇彛掌郁司鬯司牺司鸡司郊司社掌次御史校书典瑞典服司𤣥治礼司谒乐胥司歌司钟磬司鼓司吹司舞籥章掌散乐典夷乐典庸器龟占筮占梦占视祲司巫䘮祝甸祝诅祝神典路司车司常小夏采掌幕职䘮等下士夏官军司马旅土方山师川师懐方训方右虎贲倅长右旅贲倅长右骁骑倅长右射声倅长右羽林倅长右游撃倅长武环倅长武候倅长司火司辰衘枚右廐闲长典驼典羊兽医司袍袄司弓矢司矟司甲司刀盾等下士秋官司宪旅小刑掌囚掌察司约司盟职金掌璧司厉脩闾掌墐禁杀戮禁游司寤小蕃司行掌讶司环野庐象谞掌货贿司烜伊耆氏司调司柞司薙掌犬司迹弋禽捕兽掌皮弭妖翦蠧庶蛊掌罪𨽻掌夷𨽻掌蛮𨽻掌戎𨽻掌狄𨽻掌徒等下士冬官工部旅司量司凖司度掌材车工角工彛工器工弓工箭工卢工复工陶工涂工典丱冶工铸工鍜工函工雕工典壅掌津舟工典鱼典彘工磬工石工裘工履工鞄工韗工韦工胶工毳工缋工漆工油工弁工织丝织綵织枲织组竹工籍工罟工纸工等下士子男之大夫公之中士侯伯之上士旷野将军殿中司马横野将军员外司马冠军辅国将军府正六命州列曹参军一命山林都尉武威将军淮海都尉武牙将军镇逺建忠中坚宁逺扬烈伏波轻车将军府列曹参军右按所建六官并徒属及府史杂色职掌人二万一千七十三人其六官之外兼用秦汉等官及州郡官吏之数并未详按九命之中分为正命谓正朝之官为内命谓诸侯及州县官为外命隋官品令流内正一品太师太傅太保王爵太尉公司徒公司空公从一品上柱国郡王爵国公爵开国郡公爵开国县公爵正二品柱国太子太师太子太傅太子太保特进尚书令左右光禄大夫开国侯爵从二品大将军尚书左右仆射雍州牧金紫光禄大夫正三品大将军吏部尚书太常卿光禄卿卫尉卿太子少师太子少傅太子少保纳言内史令左右卫大将军左右武卫大将军左右武候大将军领左右大将军礼部尚书兵部尚书都官尚书度支尚书工部尚书宗正卿太仆卿大理卿鸿胪卿司农卿太府卿上州刺史京兆尹祕书监银青光禄大夫开国伯爵从三品上开府仪同三司散骑常侍左右卫将军左右武卫将军左右武候将军领左右将军左右监门将军国子祭酒御史大夫将作大匠中州刺史亲王师朝议大夫正四品骠骑将军开府仪同三司太常少卿光禄少卿卫尉少卿太子左右卫率太子左右宗卫率太子左右内率尚书吏部侍郎给事黄门侍郎太子左庶子宗正少卿太仆少卿大理少卿鸿胪少卿司农少卿太府少卿下州刺史以前上阶内史侍郎太子右庶子通直散骑常侍左右监门郎将朝散大夫开国子爵从四品上仪同三司尚书左丞太子左右卫副率太子左右宗卫副率太子左右内副率太子左右监门率上郡太守雍州别驾亲王府长史太子家令太子率更令太子仆内侍城门校尉以前上阶尚书右丞上镇将雍州賛务直合将军亲王府司马諌议大夫正五品车骑将军仪同三司内常侍祕书丞国子博士散骑侍郎太子府舎人太子左右监门副率员外散骑常侍上州长史亲王府谘议参军开国男爵以前上阶尚食典御尚药典御上州司马从五品着作郎通直散骑侍郎中郡太守直寝太子洗马中州长史奉车都尉以前上阶都水使者治书侍御史大兴长安令大理司直直斋太子直合京兆郡丞中州司马中镇将上镇副内给事驸马都尉亲王友员外散骑侍郎正六品翊军将军翊师将军尚书诸曹侍郎内史舎人下郡太守大都督亲王府掾属下州长史以前上阶四征将军三将军大理正监评千牛备身左右左右监门校尉内尚食典御御府监符玺监殿内监太子内直监下州司马下镇将中镇副从六品四平将军四将军通事舎人亲王文学帅都督左右领军府长史太子直寝亲王府主簿亲王府录事参军太子门大夫给事上县令以前上阶冠军将军辅国将军太子舎人直后三寺丞亲王府功曹记室仓户曹等参军城门直长太子直斋太子副直监太子典内左右领军府司马下镇副正七品镇逺将军安逺将军员外散骑侍郎御医左右卫府长史左右武卫府长史左右武候府长史领左右府长史亲卫亲王府诸曹参军事以前上阶建威将军宁朔将军六寺丞祕书郎着作佐郎太子千牛备身太子备身左右尚食直长尚药直长左右监门直长太子通事舎人左右卫府司马左右武卫府司马领左右府司马左右武候府司马都尉太子典膳监太子药藏监太子斋师上戍主从七品宁逺将军振威将军左右监门府长史太子左右卫率府长史太子左右卫府长史太子左右宗卫府长史太子左右虞候府长史太子左右内率府长史符玺直长御府直长殿内直长上州录事参军左右领军府掾属亲王东西合祭酒中县令上郡丞太子亲卫将作丞勲卫亲王府参军事上镇长史以前上阶伏波将军轻车将军太学博士太常博士武骑常侍奉朝请国子助教亲王府诸曹行参军太子直后太子左右监门直长大兴长安县丞太子侍医侍御史太史令上州诸曹参军左右监门府司马太子左右卫率府司马太子左右宗卫率府司马太子左右虞候府司马太子左右内率府司马上镇司马正八品宣威将军明威将军协律郎都水丞殿内将军太子左右监门率府长史别将下县令中郡丞中州录事参军上州诸曹行参军亲王府行参军左右领军府录事参军中镇长史太子内坊丞太子勲卫以前上阶襄威将军厉威将军殿中侍御史掖庭令宫闱令上署令太子左右监门率府司马中州诸曹参军左右卫府录事参军左右武卫府录事参军左右武候府录事参军左右领军府诸曹参军内尚食丞中戍主上戌副从八品威戎将军讨宼将军四门博士主书门下录事尚书都事监察御史内谒者监上关令中署令下郡丞下州录事参军中府诸曹行参军备身左右卫府诸曹参军左右武卫府诸曹参军领左右府诸曹参军左右武候府诸曹参军左右领军府诸曹行参军太子左右卫率府录事参军太子左右宗卫府录事参军下镇长史太子翊卫以前上阶盪宼将军盪难将军亲王府长史兼行参军亲王府典籖员外将军统军太子三寺丞中关令奚官令内仆令下署令上津尉下州诸曹参军左右卫府诸曹行参军左右武卫府诸曹行参军左右武候府诸曹行参军领军左右府铠曹行参军左右监门府诸曹参军太子左右虞候府诸曹行参军太子左右内率府诸曹行参军掌船局都尉上镇诸曹参军上县丞上郡尉正九品殄宼将军殄难将军太学助教太子备身大理寺律博士诸校书郎都水参军内史录事内谒者令内侍伯中县丞下关令中津尉下州诸曹行参军上州行参军左右监门府铠曹行参军太子左右卫率府诸曹行参军太子左右宗卫率府诸曹行参军太子左右虞候府诸曹行参军太子左右内率府铠曹行参军太子左右领军府行参军中镇诸曹参军上镇士曹行参军中郡尉以前上阶扫宼将军扫难将军殿内司马督太子食官令太子典仓令太子司藏令尚医军主太史丞掖庭局丞宫闱局丞上署丞太子左右监门率府诸曹参军中州行参军左右卫府行参军左右武卫府行参军上州典籖左右武候府行参军下戌主上关丞太子典膳丞太子药藏丞下郡尉典客署掌客司辰师从九品旷野将军横野将军掖庭局诸宫教博士太祝太子廐牧令太子校书下县丞中署丞太子左右监门率府铠曹行参军下州行参军中州典籖太子左右监门府行参军太子内坊丞直中关丞上津丞下镇诸曹参军中镇士曹行参军上县尉太子左右卫率府行参军太子左右虞候府行参军太子左右宗卫率府行参军正字以前上阶偏将军禆将军四门助教书学博士算学博士治礼郎员外司马督幢主奚官局丞内仆局丞下署丞下州典籖内署局丞中津丞中县尉太子正字太子监候太官监膳御府局监左右校署监作掖庭局监作太史曹司歴诸乐师视流内视正二品行台尚书令视从二品上总管行台尚书仆射视正三品中总管行台诸曹尚书视从三品下总管视正四品行台尚书左丞视从四品行台尚书右丞视正五品同州总监陇右牧总监视从五品行台诸曹侍郎视正六品行台尚书诸曹侍郎视从六品上柱国嗣王郡王国府长史上柱国嗣王郡王柱国谘议参军盐池总监同州总副监陇右总副监王二王后国令视正七品上大将军大将军府长史司马上柱国嗣王郡王柱国府掾属嗣王文学公国令王二王后大农尉典卫视从七品上开府长史司马上大将军大将军掾属上柱国嗣王郡王柱国府诸曹参军事盐池总副监盐池总牧监诸屯监国子学生侯伯国令公国大农尉典卫雍州萨保视正八品上仪同仪同府长史司马上大将军大将军府诸曹参军事上柱国嗣王郡王柱国府参军上柱国郡王嗣王柱国府诸曹行参军行台诸监同州诸监盐池四面监皮毛监岐州监同州总监丞陇右牧总监丞诸大冶监雍州州郡都主簿子男国令侯伯国大农尉典卫王二王后国常侍视从八品上行台尚书都尉上开府开府诸曹参军上大将军大将军参军事上大将军大将军府诸曹行参军上柱国嗣王郡王柱国府行参军五岳四渎吴山令盐池四面副监皮毛副监诸州州郡主簿诸中冶监诸縁边交市监盐池总监丞雍州西曹书佐诸曹从事京兆郡正功曹太学学生子男国大农典卫视正九品开府法曹行参军上仪同仪同诸曹参军上大将军大将军府行参军上柱国嗣王郡王柱国府典籖同州诸府监岐州副监诸小冶监盐池牧监丞诸大冶监丞诸缘边交市副监诸郡正功曹京兆郡主簿雍州部郡从事诸州西曹书佐祭酒从事公国常侍王二王后国常侍公主家令诸州胡二百户以上萨保视从九品仪同府法曹参军上开府开府行参军上大将军大将军府典籖上仪同仪同府参军上开府典籖行台诸监丞盐池四面监丞皮毛监丞诸中冶监丞四门学生诸郡主簿诸州郡从学雍州武勐从事大兴长安县正功曹大兴长安县主簿侯伯国常侍子男国常侍公国侍郎右内外文武员凡万二千五百七十六人又内职掌医师卜师巫觋掌醖兽医博士京市长麴仓督并太学学生刻漏生千牛门尉门候之事令史及外职掌郡县佐史族正里正等总十八万三千三百六十一人都计内外文武官及胥总十九万五千九百三十七人炀帝三年定令品自第一至第九唯置正从而除上下阶又定朝之班序以品之高卑为列品同则以省府为前后省府同则以局署为前后通典卷三十九通典卷四十钦定四库全书通典卷四十唐京兆杜佑君卿纂职官二十二秩品五大唐官品流内正一品太师太傅太保司徒司空王爵从一品开府仪同三司太子太师太子太傅太子太保骠骑大将军嗣王郡王爵国公爵正二品特进辅国大将军开国郡公爵上柱国勲从二品尚书左右仆射太子少师太子少傅太子少保京兆河南太原府牧大都督大都䕶光禄大夫镇军大将军开国县公爵柱国勲正三品侍中中书令吏部尚书左右卫左右骁卫左右武卫左右威卫左右领军卫左右金吾卫左右监门卫左右羽林军左右千牛卫等大将军户部礼部兵部刑部工部尚书太子賔客太常卿太子詹事中都督上都䕶金紫光禄大夫冠军大将军懐化大将军上䕶军勲从三品御史大夫祕书监光禄卫尉宗正太仆大理鸿胪司农太府卿左右散骑常侍国子祭酒殿中监少府监将作大匠诸卫羽林千牛将军下都督上州刺史大都督府长史大都䕶府副都䕶亲王傅银青光禄大夫开国侯爵云麾将军归徳将军䕶军勲正四品黄门侍郎中书侍郎尚书左丞尚书吏部侍郎太常少卿太子左庶子太子詹事太子左右卫左右司御左右清道左右监门率府率中州刺史军器监上都䕶府副都䕶上府折冲都尉正议大夫开国伯爵忠武将军上轻车都尉勲以前上阶尚书右丞尚书诸司侍郎太子右庶子太子左右谕徳左右千牛卫左右监门卫中郎将亲勲翊卫羽林中郎将下州刺史通议大夫壮武将军从四品祕书少监八寺少卿殿中少监太子家令太子亲勲翊卫中郎将太子左右卫司御清道内率监门副率太子率更令太子仆内侍上都䕶府亲王府长史太中大夫宣威将军轻车都尉勲以前上阶国子司业少府少监将作少匠京兆河南太原府少尹上州别驾大都督大都䕶府亲王府司马中府折冲都尉中大夫明威将军正五品諌议大夫御史中丞国子博士给事中中书舎人太子中允太子左右賛善大夫都水使者万年长安河南洛阳太原晋阳奉先县令亲勲翊卫羽林郎将中都督上都䕶府长史亲王府谘议参军亲王府典军中散大夫开国子爵定逺将军上骑都尉勲以前上阶太子中舎人尚食尚药奉御太子亲勲翊卫郎将内常侍中都督上都䕶府司马中州别驾下府折冲都尉朝议大夫宁逺将军从五品尚书左右司诸司郎中祕书丞着作郎太子洗马殿中丞尚衣尚舎尚乗尚辇奉御献陵昭陵干陵㳟陵定陵桥陵等令亲王府副典军下都督府上州长史下州别驾朝请大夫开国男爵游骑将军骑都尉勲以前上阶大理正太常丞太史丞内给事太子典内上牧监下都督府上州司马驸马都尉奉车都尉亲王友宫苑总监上府果毅都尉朝散大夫游撃将军正六品太学博士太子詹事丞太子司议郎太子舎人中州长史亲勲翊卫校尉太子典膳药藏郎京兆河南太原府诸县令镇军兵满二万人以上司马朝议郎昭武校尉骁骑尉亲王府掾属武库中尚署令诸卫左右司阶中府果毅都尉以前上阶千牛备身备身左右太子文学下州长史中州司马内谒者监中牧监上牧副监上镇将承议郎昭武副尉从六品起居郎起居舎人尚书诸司员外郎八寺丞大理司直国子助教城门郎符寳郎通事舎人祕书郎着作佐郎侍御医诸卫羽林长史两京市令下州司马左右监门校尉亲勲翊卫旅师亲王府文学亲王府主簿记室录事参军诸州上县令诸率府左右司阶镇军兵不满二万人司马奉议郎旅威校尉飞骑尉勲以前上阶侍御史少府将作国子监丞太公庙令太子内直典设宫门郎司农寺诸园苑监王府校尉下牧监宫苑总监副监互市监中牧副监下府果毅都尉通直郎旅威副尉正七品四门博士詹事司直左右千牛卫长史尚食尚药直长太子左右卫司御清道率府长史军器监丞太子千牛诸州中县令亲勲翊卫队正京兆河南太原府司录参军大都督大都䕶府录事参军亲勲翊卫副队正中镇将亲王府诸曹参军亲卫朝请郎致果校尉云骑尉勲以前上阶尚衣尚舎尚乘尚辇直长太子通事舎人内寺伯京兆河南太原府大都督大都䕶诸曹参军中都督上都䕶府录事参军诸仓诸冶司竹温汤监诸卫左右中候上府别将长史上镇副下镇将下牧副监宣徳郎致果副尉从七品殿中侍御史左右补阙太常博士太学助教门下省录事尚书都事中书省主书九寺主簿太子詹事主簿左右监门直长太子左右内率监门率府长史太子侍医太子三寺丞都水监丞诸州中下县令亲王府东西合祭酒京县丞下都督府上州录事参军中都督上都䕶府诸曹参军中府别将长史中镇副勲卫太子亲卫朝散郎翊麾校尉武骑尉勲以前上阶太史局丞御史台少府将作国子主簿掖庭宫闱局令上署令诸州下县令太庙诸陵署丞司农寺诸园苑副监太子左右监门直长宫苑总监丞下都督府诸曹参军太子内坊丞亲王国令公主家令上州诸府参军亲王府旅师下府别将长史下镇副诸屯监诸率府左右中候镇军兵满二万人以上诸曹判司诸折冲府校尉宣义郎翊麾副尉正八品监察御史协律郎诸卫羽林录事参军中署令中州录事参军翊卫太子勲卫太医署医博士太子典膳药藏丞军器监主簿武库署丞两京市署丞上牧监亲王府执仗报乘亲事镇军兵不满二万以上诸曹判司给事郎宣节校尉以前上阶奚官内仆内府局丞下署令备身诸卫羽林诸曹参军中州诸司参军亲王府京兆河南太原府大都督大都䕶府参军尚药藏局司医京兆河南太原诸县丞太子内直宫门局丞太公庙丞诸宫农圃监互市监丞司竹副监司农寺诸园苑监丞灵台郎上戍主诸卫左右司戈徴事郎宣节副尉从八品左右拾遗太医署针博士四门助教左右千牛卫录事参军下州录事参军诸州上县丞中牧监丞京县主簿太子左右卫司御清道内率府录事参军中都督上都䕶府参军太子翊卫亲王府行参军京兆河南太原府大都督府博士诸仓诸冶司竹温汤监丞保章正诸折冲府旅师承奉郎御侮校尉以前上阶大理评事律学博士太医署丞太子左右春坊事左右千牛卫诸曹参军内谒者监太子左右卫司御清道率府诸曹参军太子备身下州诸司参军太子诸署令掖庭宫闱局丞都水监主簿中书门下尚书都省兵部吏部考功礼部主事上署丞上都督府上州参军中都督下都督府上州博士诸州中县丞亲王府典籖京县尉亲王国大农公主家丞亲王府队正诸屯监丞上关令上府兵曹上镇仓曹兵曹参军挈壶正中戍主上戍副诸率府左右司戈承务郎御侮副尉正九品校书郎太祝太子左右内率监门率府录事参军太子内坊典直中署丞典客署掌客亲勲翊卫府羽林兵曹参军岳渎令诸律令下牧监丞诸州中下县丞中州博士京兆河南太原府诸县主簿武库署监事儒林郎仁勇校尉以前上阶正字太子校书奚官内仆丞内府局丞下署丞尚食局尚医尚药局医佐尚辇局掌辇尚乗局奉乗司库司廪太史局司辰典廐署主乗太子左右内率监门率府诸曹参军太子三寺主簿詹事府录事太子亲勲翊卫府兵曹参军诸州下县丞诸州上县主簿中州参军下州博士京兆河南太原府诸县尉上牧监主簿诸宫农圃监丞中关令中府兵曹亲王国尉上关丞诸卫左右执㦸中镇兵曹参军下戌主诸折冲队正登仕郎仁勇副尉从九品尚书御史台祕书省殿中省主事奉礼郎律学助教太子正字𢎞文馆校书太史局司歴太医署医助教京兆河南太原府九寺少府将作监录事都督都䕶府上州录事市令宫苑总监主簿诸州中下县主簿中牧监主簿诸州上县中县尉下府兵曹监漕文林郎陪戎校尉以前上阶内侍省主事国子监亲王府录事太子左右春坊主事崇文馆校书书学博士算学博士门下典签太医署按摩呪禁博士太卜署卜博士太医署医正太医署针助教太卜署卜正太史局监侯亲王国丞太子典仓署园丞太子廐牧署典乗掖庭局宫教博士太子诸署丞诸监作诸监事计官太官署监膳太乐鼓吹署乐正亲王府队副大理寺狱丞下州参军中州下州医博士诸州中下县尉京县录事下牧监主簿下关令中关丞诸卫羽林长上公主邑司录事诸津丞下镇兵曹参军诸折冲府队副诸率府左右执㦸将仕郎陪戎副尉视流内视正五品萨寳视从七品萨寳符祅正流外勲品诸卫都水监羽林军录事尚书中书门下省御史台令史太子内坊三寺诸率府录事诸楷书手太常寺谒者司仪署诸典书河渠署河堤谒者太医署医针师内侍省寺人二品太卜署卜助教祕书殿中内侍省令史城门符寳𢎞文馆令史通事令史尚书门下中书省御史御史台书令史太常寺祝史宫苑总监录事太子左春坊掌仪典客署典客亲勲翊卫府录事太史局漏刻博士太子内坊廐尉御史台殿中令史三品城门符寳书令史祕书殿中内侍省御史台书令史九寺少府将作军器监府都水宫苑总监府京及东都市平准诸陵署录事诸牧园苑录事诸仓监诸关津录事太子亲勲翊卫府录事诸卫羽林军府太子詹事令史尚食局主食太子左右春坊令史祕书殿中内侍省诸局书令史内侍省内典引尚药局太医署按摩呪禁师太常寺賛引太医署医工针工太卜署卜师诸计史率更寺漏刻博士诸王府国司录事四品太子詹事府左右春坊令史太子内坊令史九寺少府将作国子军器监史太子三寺诸率府诸署农圃监诸牧园苑监府诸都䕶府都水宫苑总监史诸卫羽林军史太子左春坊诸局书令史太子典膳局主食太子右春坊诸局书令史门下省主寳主符太医主药门下中书省𫝊制太子率更寺掌漏太子内坊合郎亲王率府太医署按摩咒禁工御史台监察御史五品太子内书令史太子三寺诸率府史大理寺司直平事史诸署农圃监诸牧园苑监史诸都䕶府史太子诸署府宫门局内阍人内掌扇太子内坊道客舎人大官署监膳史良醖署掌醖掌醢署主醢诸典事亲勲翊卫率府史大理寺狱史亲王府史太子左右春坊传令史亲王国司府六品亲勲翊卫府史诸仓关津府史太子亲勲翊卫率府史太医署药园师诸亭长太子诸署史园史太子内坊内阍人亲王国司史公主邑司史七品太子亲勲翊卫府史门下省主节诸掌固太史监歴生天文观生诸仓关津史亲王府典军下史诸仓计史八品守宫署掌设九品国子学太公庙干诸辇者视流外勲品萨寳府祓祝四品萨寳率府五品萨寳府史右内外文武官员凡万八千八百五内职掌斋郎府史亭长掌固主膳幕士习驭驾士门仆陵户乐工供膳兽医学生执御门事学生后士鱼师监门校尉直屯备身主仗典食监门直长亲事帐内等外职掌州县仓督录事佐史府史典狱门事执刀白直市令市丞助教津史里正及岳庙斋郎并折冲府旅师队正队副等总三十四万九千八百六十三都计文武官及诸色胥史等总三十六万八千六百六十八人制为九品各有从自四品以下亦分上下阶大抵多因隋制睿宗景云二年监察御史韩琬上疏曰量事置官量官置人使官称其人湏人不虚其位除此之外使其耕桑任其商贾何为引令入仕废其本业臣愚以为国家开仕进之门广矣皆弃农桑工商而身趋之当今一夫耕而供数百人食一妇蚕而供数百人衣遂使公私皆无储蓄若不釐革其弊必甚佑建中中沗居户部专掌邦赋属河朔用师经费或阙百姓颇困加赋攸难欲期集事实在省用所以辄上议曰唐虞稽古建官惟百夏商官倍亦克用乂周建六官各有徒属虽尚文去质吏衆事繁然而条流不紊职非重设秦氏立制多因时宜汉初沿袭后渐増广光武建武六年废罢四百余县吏职十置其一魏太和中分命使臣省州郡吏正始中又并合郡县等晋太元六年省七百余员隋开皇三年废五百余郡国家贞观初省内官六百余员详设官之本为理衆庶所以古昔计人置吏故周官乡遂稍县畿约人定员吏无虚设自汉魏晋隋暨于圣唐皆因战争流离征缮艰劳即省吏职存诸方䇿晋荀朂桓温俱有此议息人救弊何莫由斯昔臯繇作士正五刑今刑部尚书大理卿是二臯繇也垂作共工利器用今工部尚书将作监是二垂也契作司徒敷五教今司徒户部尚书是二契也伯夷秩宗典邦礼今礼部尚书礼仪使是二伯夷也伯益作虞掌山泽今虞部郎中都水使者是二伯益也伯冏太仆掌车马今太仆卿驾部郎中尚辇奉御闲廐使者是四伯冏也古者天子有六军汉家前后左右将军四人今则十二卫神䇿等八军凡有将军六十人也歴代増益以至于是旧名不废新职日加名繁职重不可偏废所以后周依古用建六官盖为于此今畧徴外官别驾本因汉置随刺史廵察若今观察使之有副使也参军后汉末置参诸府军事若今节度判官也官名职务迁易不同空存虚称皆无事实又司田顷景龙三年尝置无何以烦冗却停併入司户殊为折衷诚宜斟酌繁省详考损益欲求致理必也正名神龙中官纪隳紊有司务广集选人竞收名称其时无阙注授于是奏署员外官者至二千余人自尔遂为常制当开元天寳之中四方无虞百姓全实大凡编户九百余万吏员虽衆经用虽繁人有力余帑藏丰溢纵或枉费不足为忧今兵革未宁黎庶凋瘵数年前天下籍帐到省百三十余万户自圣上御极分命使臣按地收敛土户与客户共计得三百余万比天寳才三分之一就中浮寄乃五分有二出租赋者减耗若此食租赋者岂可仍旧如一州无三数千户置五六十官员十羊九牧疲吏烦衆顾兹大弊实思革之议者多云尚有跋扈未庭併省官吏之后恐被罢者仕进无路别有依託且繁爵禄兼示隄防此乃常情之説虑非救弊之论有才者即令荐用不才者何患奔亡而况各有姻戚顾恋家产后汉建武六年减县省官公孙述隗嚣未灭魏太祖正始中则吴蜀鼎立晋太元六年吴国尚在隋开皇三年陈氏割据皆招罗俊乂志相吞灭此时犹不虑有失贤资敌务以救弊为谋今田悦之徒并是庸𤨏繁刑暴赋唯恤军戎衣冠仕人遇如奴虏岂比公孙述诸葛亮之在巴蜀孙权陈覇先之有江南固无范睢业秦贾季强狄之虑断可知矣今若以人情因习既久不能改更制度併省内官但且权停省外官别驾司马及参军州县额内官约人户减县尉其被罢者但有徳行才器委州府长史搜择论荐固亦不遗器能如或渝滥先坐举主谁敢罔冐以䧟刑章其有不被举论但全旧名任叅常调自当修进更俟甄收暂罢嵗时何负此軰如柱国后魏末置并是当时宿徳勲成业崇皆主重兵宠贵第一周隋以后除授至多暨乎国家廻作勲级唯得三十顷地耳又开府仪同三司及光禄大夫亦是官名还为人多廻作阶级随时立制遇弊变通不必因循重难改作待戎车息驾百姓稍康欲増庶官则复旧制通典卷四十通典卷四十一钦定四库全书通典卷四十一唐京兆杜佑君卿纂礼夫礼必本于太一分而为天地转而为隂阳变而为四时列而为鬼神其降曰令其居人曰义孔子曰夫礼先王以承天之道以治人之情失之者死得之者生故圣人以礼示之天下国家可得而正也伏羲以俪皮为礼作琴瑟以为乐可为嘉礼神农播种始诸饮食致敬鬼神䄍为田祭可为吉礼黄帝与蚩尤战于涿鹿可为军礼九牧倡教可为宾礼易称古者葬于中野可为凶礼又脩贽类帝则吉礼也釐降嫔虞则嘉礼也羣后四朝则宾礼也征于有苖则军礼也遏密八音则凶礼也故自伏羲以来五礼始彰尧舜之时五礼咸备而直云典朕三礼者据事天事地与人为三耳其实天地唯吉礼也其余四礼并人事兼之夏商二代散亡多阙洎周武王既没成王幼弱周公摄政六年致太平述文武之徳制周官及仪礼以为后王法礼序云礼也者体也履也统之于心曰体践而行之曰履然则周礼为体仪礼为履周衰诸侯僭忒自孔子时已不能具秦平天下收其仪礼归之咸阳但採其尊君抑臣以为时用汉兴天下草创未遑立制羣臣饮醉争功髙帝患之叔孙通草绵蕝之仪救击柱之弊帝说叹曰吾于今日知为天子之贵也以通为奉常遂定仪法未尽备而通终髙堂生传礼十七篇而徐生善为颂孝文帝时徐生以习礼官至大夫而萧奋亦以习礼至淮阳太守孝武始开献书之路时有李氏得周官五篇阙冬官一篇河间献王千金购之不能得遂取考工记以补其阙奏之至王莽时刘歆始置博士行于代杜子春受业于歆能通其读后汉永平初郑衆贾逵皆往受业其后马融作周官传郑𤣥为注初献王又得仲尼弟子及后学所记四百十一篇至刘向考校经籍才获百三十篇向因第而叙之而又得明堂隂阳记二十二篇孔子三朝记七篇王史氏记二十篇乐记二十三篇总二百二篇戴徳删其烦重合而记之为八十五篇谓之大戴记而戴圣又删大戴之书为四十七篇谓之小戴记马融亦传小戴之学又定月令明堂位合四十九篇郑𤣥受业于融复为之注今周官六篇古经十七篇小戴记四十九篇凡三种唯郑𤣥注立于学官余并散落魏以王粲卫觊集创朝仪而鱼豢王沈陈夀孙盛虽缀时礼不足相变吴则丁孚拾遗汉事蜀则孟光许慈草建时制晋初以荀顗郑冲典礼参考今古更其节文羊祜任恺庾峻应贞并加删集成百六十五篇后摰虞傅咸缵续未成属中原覆没今虞之决疑注是其遗文也江左刁协荀崧𥙷缉旧文蔡谟又踵修缀宋初因循前史并不重述齐武帝永明二年诏尚书令王俭制定五礼至梁武帝命羣儒又裁成焉吉礼则明山宾凶礼则严植之军礼则陆琏宾礼则贺玚嘉礼则司马褧又命沈约周舍徐勉何佟之等参㑹其事陈武帝受禅多准梁旧或因行事随时笔削后魏道武帝举其大体事多阙遗孝文帝率由旧章择其令典朝仪国范焕乎复振北齐则阳休之元循伯熊安生后周则苏绰卢辩宇文㢸并习于仪礼以通时用隋文帝命牛𢎞辛彦之等採梁及北齐仪注以为五礼国初草昧未暇详定及太宗践阼诏礼官学士修改旧仪着吉礼六十一篇宾礼四篇军礼十二篇嘉礼四十二篇凶礼六篇国恤五篇总百三十篇为百卷贞观七年始令颁示高宗初以贞观礼节文未尽重加修撰勒合成百三十卷至显庆三年奏上髙宗自为之序时许敬宗李义府用事其取舍多依违希旨学者不便异议纷然上元三年下诏命依贞观为定仪鳯二年诏并依周礼行事自是礼司益无凭准每有大事輙别制一仪援古附今临时专定贞观显庆二礼亦皆施行武太后时以礼官不甚详明特诏国子司业韦叔夏率更令祝钦明每加刋定叔夏卒后给事中唐绍专知礼仪绍博学详练旧事议者以为称职开元十四年通事舍人王巖上疏请改撰礼记削去旧文编以今事集贤院学士张説奏曰礼记汉朝所编遂为歴代不刋之典去圣乆逺恐难改易但今之五礼仪注已两度増修颇有不同或未折衷请学士等更讨论古今删改行用制定之于是令徐坚李鋭施敬本等检撰歴年其功不就鋭卒萧嵩代为集贤院学士始奏起居舍人王仲丘修之二十年九月新礼成凡百五十卷是为大唐开元礼于戯百代之损益三变而着明酌乎文质悬诸日月可为盛矣通典之所纂集或泛存沿革或博採异同将以振端末备顾问者也乌礼意之能建乎但前古以来凡执礼者必以吉凶军宾嘉为次今则以嘉宾次吉军凶后庶乎义类相从终始无黩云尔第一目録第二吉礼郊天上第三郊天下大雩第四大享明堂朝日夕月禋六宗大䄍灵星风师雨师及诸星等祠第五方丘社稷第六山川籍田先蚕第七天子宗庙后妃庙皇太子及皇子宗庙第八诸侯大夫士宗庙天子皇后及诸侯神主卿大夫士神主及题板诸藏神主及题板制兄弟相继藏主室移庙主师行奉主车立尸议第九时享祫禘上第十祫禘下功臣配享第十一天子七祀宗室助祭议庶子摄祭庶子在他国不立庙议兄弟不合继位昭穆议兄弟俱封各得立祢庙议遭难未葬入庙议亡失其亲立庙议第十二丧废祭议旁亲丧不废祭议缌不祭议夺宗议殇及无后庙祭议祭殇未立庙祭议公除祭议上陵第十三大学诸侯立学释奠祀先代帝王老君祠孔子祠太公庙第十四巡狩封禅第十五告礼歴代所尚享司寒禜祈禳髙禖祓禊诸杂祀滛祠兴废第十六嘉礼天子加元服皇太子冠诸侯大夫士冠大功小功末冠议女笄第十七君臣冠冕巾帻等制度冕缁布冠牟追冠通天冠长冠逺游冠髙山冠法冠建华冠赵惠文冠方山冠巧士冠却非冠樊哙冠术士冠却敌冠进徳冠翼善冠皇皮弁韦弁帻幍帽葛巾幅巾巾子第十八天子纳妃后天子册妃嫔夫人皇太子纳妃公侯大夫士婚礼第十九宗子父殁母命婚父母俱殁自命婚及支子称宗弟宗兄等婚议舅姑俱殁妇庙见公主出降不亲迎壻见外舅姑婚礼不贺议婚不举乐议男女婚嫁年纪议嫁娶时月议已拜时而后各有周丧迎妇遣女议已拜时壻遭小功丧或妇遭大功丧可迎议拜时妇三日妇轻重议第二十周丧不可嫁女娶妇议周丧降在小功可嫁女娶妇议大功末可为子娶妇议祖无服父有服可娶妇嫁女议降服及大功末可嫁姊妹及女议降服丧已除犹在本服月内可嫁议同姓婚议内表不可婚议外属无服尊卑不通婚议第二十一君臣服章制度第二十二后妃命妇首饰制度后妃命妇服章制度第二十三天子诸侯玉佩劎绶玺印第二十四天子车辂五辂副车戎车猎车指南车记里鼓车白鹭车鸾旗车辟恶车皮轩车耕根车安车四望车游车羊车画轮车鼔吹车象车黄钺车豹尾车建华车第二十五皇太后皇后车辂皇太子皇子车辂公侯大夫等车辂主妃命妇等车第二十六辇舆旌旗卤簿第二十七天子敬父皇后敬父母养老天子拜敬保傅诸王公主敬姑叔羣臣致敬太后父羣臣侍坐太子后至第二十八天子诸侯大夫士养子仪天子诸侯大夫士之子事亲仪事先王长者杂仪居官归飬父母议侨居人桑梓敬议夫人不答妾拜议僧尼不受父母拜及立位议被召未谒称故吏议二嫡妻议甥姪名不可施伯叔从母议二人各有内外兄弟相称议从舅是族外弟相称议第二十九养兄弟子为后后自生子议异姓为后议第三十读时令元正冬至受朝贺䇿拜皇太子第三十一皇太子监国及㑹宫臣议皇太子监国有司仪注春夏封诸侯议钖命诸王公城国宫室章服车旗议䇿拜诸王侯诸王公侯留辅朝政嫡子监国议第三十二天子追尊祖考妣天子崇所生母议诸侯崇所生母议支庶立为天子追尊本生议追钖命议王侯在丧袭爵议第三十三五宗公子二宗继宗子议事宗礼九族敦疎逺外亲乡饮酒第三十四宾礼天子受诸侯藩国朝宗觐遇天子受诸侯遣使来聘天子遣使来迎劳诸侯三恪二王后第三十五天子朝位天子上公及诸侯卿大夫士等贽信节第三十六军礼天子诸侯将出征类宜造禡并祭所过山川軷祭天子诸侯四时田猎出师仪制命将出征宣露布第三十七天子诸侯大射乡射第三十八天子合朔伐鼔冬夏至寝鼔兵议马政时傩第三十九凶礼大丧初崩及山陵制第四十总论丧期奔大丧未踰年天子崩诸侯薨议天子为继兄弟统制服议天子不降服及降服议天子为皇后父母服议第四十一天子为庶祖母持重服议天子立庶子为太子薨服议天子为母党服议天子弔大臣服议天子为大臣及诸亲举哀议国有大丧使者章服及不爵命议天子诸侯之庶昆弟及妾子为母服议公主服所生议诸王子所生母嫁为慈母服议诸侯及公卿大夫为天子服议诸侯之大夫为天子服议皇太后长公主及三夫人以下为天子服杖议诸王女孙女为天子服议宗室童子为天子服制议童子丧服议皇后降服及不降服议皇后为亲属举哀议为皇后大祥忌日哭临议皇后亲为皇后服议诸侯及公卿妻为皇后服议蕃国臣为皇后服议第四十二皇太子降服议皇太子为太后不终三年服议皇太子为所生母服议诸王持重为所生母服议诸王出后降本父母及所生母服议为皇太子服议为太子妃服议为太子太孙殇服议为诸王殇服议王侯世子殇服议继殇后服议第四十三丧制之一初丧复天子诸侯大夫士弔哭议三不弔议第四十四丧制之二沐浴含袭设氷设铭悬重始死服变始死禭小歛第四十五丧制之三既小歛歛髪服变小歛奠棺椁制大歛国君视大夫士丧之大歛大歛奠殡将葬筮宅启殡朝庙第四十六丧制之四荐车马明器及饰棺祖奠赗赙遣奠器行序挽歌葬仪第四十七丧制之五虞祭既虞饯尸及卒哭祭祔祭小祥变大祥变禫变五服成服及变除附五服缞裳制度五服制度变第四十八五服年月降杀之一斩缞三年孙为祖持重议孙为庶祖持重议嫡孙亡无后次孙为祖持重议嫡孙持重在丧而亡次孙代之议第四十九五服年月降杀之二齐缞三年后妻子为前母服议前妻被掠没贼后得还后妻之子为服议为髙曽祖母及祖母持重服议齐缞杖周父卒母嫁复还及庶子为嫡母继母改嫁服议父在为出母服议父卒为嫁母服第五十五服年月降杀之三齐缞不杖周齐缞三月第五十一五服年月降杀之四大功殇服九月七月大功成人九月为衆子妇第五十二五服年月降杀之五小功殇服五月小功成人服五月嫂叔服缌麻殇服三月缌麻成人服三月舅之妻及堂姨舅两妾相为服第五十三王侯兄弟继统服议未踰年大丧不立庙议未踰年君称议三公诸侯大夫降服议诸侯大夫子降服议诸侯夫人及大夫妻降服议贵不降服议诸侯为所生母服议公子为其母服议第五十四奔丧及除丧而后归制士为所生母服议庶子父在为出嫡母服议为父后出母更还依已为服议为人后为出母及出祖母服议为父后为嫁母及继母嫁服议为出继母不服议继母亡前家子取丧柩去服议出母父遗命令还继母子服议父卒继母还前亲子家继子为服议父卒继母还前继子家后继子为服议大夫士为慈母服议第五十五前母党为亲及服议亲母无党服继母党议母出有继母非一当服次其母者议从母被出为从母兄弟服议继嫡母党服议娶同堂姊之女为妻姊亡服议妻已亡为妻父母服议从母适族父服议为内外妹为兄弟妻服议族父是姨弟为服议妾为先女君党服议庶子为人后其妻为本舅姑服议第五十六总论为人后议夫为祖曽祖髙祖父母持重妻从服议出后子却还为本父服及追服所后父议出后子为本父母服议出后子为本亲服议出后子为本庶祖母服议父为髙祖持重子当何服议为庶子后为庶祖母服议所后之母见出服议为曽祖后服议第五十七并有父母之丧及练日居庐垩室议父未殡而祖亡服议父丧内祖亡作二主立二庐议居重丧遭轻丧易服议长殇中殇变三年之葛议居亲丧既殡遭兄弟丧及闻外丧议居亲丧除旁亲服议妇人有夫丧而母亡服议居所后父丧有本亲丧服议有祖丧而父亡服议祖先亡父后卒而祖母亡服议为祖母持重既葬而母亡服议既练为人后服所后父服议兼亲服议第五十八生不及祖父母不税服议小功不税服议庶祖母慈祖母服议君父乖离不知死亡服议父母乖离知死亡及不知死亡服议第五十九为姑姊妹女子子无主后者服议叔母寡姑遣还未嫁而亡服议寡叔母守志兄迎还密受聘未知而亡服议已拜时而夫死服议郡县守令迁临未至而亡新旧吏为服议吏受今君使闻旧君薨服议与旧君不通服议秀孝为举将服议郡县吏为守令服议第六十丧遇閠月议忌日议纳后值忌月议第六十一为废疾子服议罪恶絶服议师弟子相为服议朋友相为服议除心丧议周丧察举议第六十二改葬服议嫡孙有父丧未练改葬祖服议有小功丧及兄丧在殡改葬父母服议改葬父母出适女服议改葬前母及出母服议母非罪被出父亡后改葬议改葬反虞议父母墓毁服议第六十三假葬墙壁间三年除服议三年而后葬变除议久丧不葬服议父母死亡失尸柩服议妇丧乆不葬服议禁迁葬议招魂葬议疑墓议第六十四帝王谥号议皇后谥及夫人谥议太子无谥议诸侯卿大夫谥议君臣同谥议单复谥议卒哭后讳及七庙讳字议上书犯帝讳及帝所生讳议山川与庙讳同应改变议已迁主讳议上表称太子名议父讳与府主名同议授官与本名同宜改及官位犯祖讳议内讳及不讳皇后名议第六十五丧礼杂制礼废第六十六开元礼序例上五礼篇目卜日礼筮日礼神位第六十七序例中大驾卤簿皇太后皇后卤簿皇太子卤簿皇太子妃卤簿亲王卤簿羣官卤簿内命妇四妃九嫔媫妤美人才人卤簿第六十八序例下君臣冕服冠衣制度皇后王妃内外命妇服及首饰制度斋戒祈祷杂制第六十九吉礼皇帝冬至祀圆丘斋戒陈设省牲器銮驾出宫奠玉帛进熟銮驾还宫第七十皇帝季秋大享于明堂陈设省牲器銮驾出宫奠玉帛进熟皇帝立春祀青帝于东郊斋戒陈设省牲器銮驾出宫奠玉帛进熟皇帝腊日䄍百神于南郊斋戒陈设銮驾出宫奠玉帛进熟銮驾还宫第七十一皇帝春分朝日于东郊斋戒陈设銮驾出宫奠玉帛进熟銮驾还宫立春后丑日祀风师立夏后申日祀雨师立秋后辰日祀灵星立冬后亥日祀司中司命司民司禄于国城西北第七十二皇帝夏至日祭方丘斋戒陈设省牲器銮驾出宫奠玉帛进熟銮驾还宫祭五岳四镇四海四渎第七十三皇帝仲春仲秋上戊祭大社斋戒陈设銮驾出宫奠玉帛进熟銮驾还宫季冬䄍大社第七十四皇帝时享于太庙斋戒陈设省牲器銮驾出宫晨祼馈食銮驾还宫祭七祀祫禘以功臣配享第七十五皇帝孟春吉亥享先农斋戒陈设銮驾出宫馈享耕籍銮驾还宫劳酒皇后季春吉已享先蚕斋戒陈设车驾出宫馈享亲桑车驾还宫劳酒第七十六皇帝拜陵皇后拜陵太常卿行诸陵荐新于太庙荐新物有司享先代帝王祭中霤孟冬祭司寒兴庆宫祭五龙坛第七十七皇帝皇太子视学出宫视学车驾还宫皇太子释奠于孔宣父斋戒陈设出宫馈享讲学还宫皇太子束脩第七十八皇帝廵狩告圆丘斋戒陈设銮驾出宫亲告銮驾还宫廵狩告圎丘有司摄事皇帝廵狩銮驾出宫燔柴告至銮驾还行宫望秩于山川肆觐东后考制度第七十九皇帝封祀泰山銮驾进发斋戒制度陈设省牲器銮驾上山荐玉币山下封祀坛进熟燔燎封玉册銮驾还行宫朝觐羣臣考制度第八十时旱祈太庙时旱祈于太社时旱祈岳镇以下于北郊时旱就祈岳镇海渎久雨禜祭国门诸州祈社稷诸州祈诸神诸州禜城门第八十一诸州祭社稷诸州释奠于孔宣父州学生束脩诸里祭社稷诸太子庙时享斋戒陈设晨祼三品以上时享其庙三品以上祫享其庙王公以下拜扫第八十二嘉礼皇帝加元服卜日告圆丘告宗庙临轩行事见太后谒太庙亲谒㑹羣臣羣臣上礼皇帝纳后临轩命使纳采问名纳吉纳征告期告庙册后命使奉迎同牢皇后表谢朝皇太后皇后受羣臣贺皇帝㑹羣臣外命妇朝㑹羣臣上礼皇后庙见车驾出宫第八十三皇帝皇后正至受皇太子朝贺皇帝皇后正至受皇太子妃朝贺皇帝正至受羣臣朝贺㑹皇帝千秋节受羣臣朝贺皇后正至受羣官朝贺皇后正至受外命妇朝贺㑹第八十四皇帝于明堂读五时令陈设銮驾出宫读令春令銮驾还宫皇帝于太极殿读五时令皇帝飬老于太学陈设銮驾出宫飬老銮驾还宫第八十五临轩册命皇后临轩命使皇后受册皇后受羣臣贺皇后表谢朝皇太后皇帝㑹羣臣羣臣上礼皇后㑹外命妇皇后庙见临轩册命皇太子临轩册命朝皇后谒太庙㑹羣臣羣臣上礼皇后受羣臣贺皇后㑹命妇皇太子㑹羣臣皇太子㑹宫臣宫臣上礼内册皇太子临轩命使皇太子受册皇太子朝谒谒太庙皇帝㑹羣臣羣臣上礼皇后受羣臣贺皇后㑹外命妇皇太子㑹羣臣皇太子㑹宫臣宫臣上礼临轩册命诸王大臣朝堂册命诸臣册内命妇三品以上遣使册受官爵朔日受朝朝集使引见第八十六皇太子加元服告太庙临轩命宾赞冠㑹宾赞朝谒皇太子谒太庙㑹羣臣羣臣上礼㑹宫臣宫臣上礼第八十七皇太子纳妃临轩命使纳采问名纳吉纳徴告期告庙册妃临轩醮戒亲迎同牢妃朝见㑹羣臣第八十八皇太子元正冬至受羣臣贺皇太子元正冬至受宫臣朝贺受朝㑹皇太子与师傅保相见皇太子受朝集使参辞亲王冠第八十九亲王纳妃纳采问名纳吉纳徴请期册妃亲迎同牢妃朝见婚㑹妇人礼㑹飨丈夫送者飨妇人送者公主出降册公主公主受册纳采问名纳吉纳徴请期亲迎同牢见舅姑盥馈舅姑婚㑹妇人礼㑹飨丈夫送者飨妇人送者第九十朝集使于尚书省礼见任官初上京兆府河南牧初上万年长安令初上乡饮酒宣赦书羣官诣阙上表羣官奉参起居皇帝遣使诣蕃宣劳皇帝遣使诸州宣抚皇帝遣使诣诸州宣制劳㑹皇帝遣使诣诸州宣赦书诸州上表第九十一宾礼蕃主来朝以束帛迎劳遣使戒蕃主见日蕃主奉见受蕃国使表及币皇帝宴蕃国主皇帝宴蕃国使第九十二军礼皇帝亲征类于上帝纂严斋戒陈设銮驾出宫荐玉帛进熟銮驾还宫皇帝亲征告于太庙斋戒陈设銮驾出宫晨祼馈食銮驾还宫觧严皇帝亲征禡于所征之地皇帝亲征及巡狩郊祭有司軷于国门皇帝亲征及巡狩告所过山川平荡宼贼宣露布遣使劳军将皇帝讲武皇帝田狩第九十三皇帝射于射宫皇帝观射于射宫制遣大将出征有司宜于太社制遣大将出征有司告于太庙仲春祀马祖仲夏享先牧合朔伐鼓大傩第九十四凶礼赈抚诸州水旱虫灾劳问诸王疾苦劳问外祖母疾苦五服制度斩缞三年正服加服义服缞冠绖帯屦杖絻总论制度齐缞三年正服加服义服缞冠绖帯屦杖齐缞杖周正服义服齐缞不杖周正服加服降服义服齐缞五月正服齐缞三月加服义服大功殇正服义服成人九月正服降服义服小功五月殇正服降服义服成人正服降服义服缌麻三月殇正服降服义服成人正服降服义服改葬缌缞裳制度第九十五讣奏皇帝为外祖父母举哀为皇后父母举哀为诸王妃主举哀为内命妇宗戚举哀为贵臣举哀为蕃国主举哀临丧皇帝临诸王妃主丧临外祖父母丧除服除外祖父母丧服除皇后父母丧服勅使弔弔诸王妃主丧勅使弔外祖父母丧赗赙㑹丧制遣百僚㑹王公以下丧荣赠勅使荣赠诸王勅使荣赠外祖父母㑹葬遣百僚㑹王公以下葬致奠勅使致奠诸王妃主丧勅使致奠外祖父母丧第九十六中宫举哀太皇太后皇太后皇后为父母祖父母举哀成服为父母祖父母奔丧后奔父母祖父母丧临丧临内命妇丧除服后除父母祖父母丧服遣使弔弔外祖父母丧弔诸王妃主丧及弔宗戚丧东宫举哀皇太子为诸王妃主举哀为外祖父母举哀临诸王妃主丧临外祖父母丧遣使弔赙赠遣使致奠第九十七东宫妃闻丧闻父母祖父母丧奔丧奔父母祖父母丧临丧临外祖父母丧临良娣以下丧除丧除父母祖父母丧第九十八三品以上丧上初终复设牀奠沐浴袭含赴阙勅使弔铭重陈小歛衣奠小歛歛发奠陈大歛衣奠大歛奠庐次成服朝夕哭奠宾弔亲故哭州县官长弔刺史遗使弔亲故遗使致赙殷奠卜宅兆卜葬日启殡赠谥请宾致奠第九十九三品以上丧中将葬陈车位陈器用进引引輴輴在庭位祖奠輴出升车遣奠遣车器行序诸孝从柩车行郭门亲宾归诸孝乘车宿止宿处哭位行次奠亲宾致赗茔夕到墓陈明器下柩哭序入墓墓中祭器序掩圹祭后土反哭虞祭卒哭祭小祥祭大祥祭禫祭祔庙第一百三品以上丧下改葬卜葬启请开坟举柩奠升柩车歛奠设灵进引告迁哭柩车位设遣奠轜车发宿止到墓虞祭王公以下居丧杂制举哀奔丧三殇初丧聚主饮食节哭节居常节不及期葬外丧讳名追服丧冠嫁娶乐禁主诸丧婚遇丧室次节居重问轻通典卷四十一通典卷四十二钦定四库全书通典卷四十二唐京兆杜佑君卿纂礼二吉一郊天上夫圣人之运莫大乎承天天行健其道变化故庖牺氏仰而观之以类万物之情焉黄帝封禅天地少昊载时以象天颛顼乃命南正重司天以属神高辛顺天之义帝尧命羲和敬顺昊天故郊以明天道也所从来尚矣有虞氏禘黄帝而郊喾夏后氏禘黄帝而郊鲧殷人禘喾而郊㝠周制大司乐云冬至日祀天于地上之圆丘又大宗伯职曰以禋祀祀昊天上帝礼神之玉以苍璧其牲及币各随玉色牲用一犊币用缯长丈八尺王服大裘其冕无旒尸服亦然乘玉辂钖繁缨十有再就建太常十有二斿以祀罇及荐菹醢器并以瓦爵以匏片为之以藁秸及蒲但翦头不纳为借神席配以帝喾其乐大司乐云凡乐圜钟为宫黄钟为角太蔟为徴姑洗为羽靁鼔靁鼗孤竹之管云和之琴瑟云门之舞冬至日于地上之圆丘奏之若乐六变则天神皆降可得而礼矣其感生帝大传曰礼不王不禘王者禘其祖之所自出以其祖配之因以祈谷其坛名泰坛在国南五十里礼神之玉用四珪有邸尺有二寸牲用骍犊青币配以稷其配帝牲亦骍犊其乐大司乐云乃奏黄钟歌大吕舞云门以祀天神日用辛又王者必五时迎气者以示人奉承天道从时训人之义故月令于四立日及季夏土徳王日各迎其王气之神于其郊其配祭以五人帝春以太皥夏以炎帝季夏以黄帝秋以少昊冬以颛顼其坛位各于当方之郊去国五十里内曰近郊为兆位于中筑方坛亦名曰太坛而祭之礼神之玉按大宗伯云青珪礼东方赤璋礼南方黄琮礼地则中央也白琥礼西方𤣥璜礼北方牲用犊及币各随玉色乐与感帝同祭前期十日王亲戒百官及族人太宰又总戒羣官曰某日有事于昊天上帝各扬其职百官废职服大刑乃习射于泽宫选可与祭者其日王乃致斋于路寝之室祭日之晨鸡人夜唿晨以呌百官巾车鸣铃以应鸡人典路乃出玉辂建太常大司乐既宿悬遂以声展之知完否王将出大司乐令奏王夏王所过处之人各于田首设烛以照于路又丧者不哭凶服者不敢入国门祭前掌次先于丘东门外道北设大次小次掌次张氊案设皇邸王服大裘而立于丘之东南西面大司乐奏圜钟为宫以下之乐以降神次则积柴于丘坛上王亲牵牲而杀之次则实牲醴玉帛而燔之谓之禋祀次乃扫于丘坛上而祭尸服裘而升丘也王及牲尸入时乐章奏王夏肆夏昭夏就坐时尸前置苍璧又荐笾豆及血腥等为重古之荐王乃以匏片为爵酌瓦甒之泛齐以献尸为朝践之献五齐之名一曰泛齐二曰醴齐三曰盎齐四曰缇齐五曰沈齐七献七献者荐血腥后王以匏爵酌泛齐以献尸所谓朝践是也此为一献次大宗伯摄王后之事亦以匏爵酌醴齐亚献亦为朝践是二献每献奏乐一成次荐熟于神前荐毕王乃以匏爵酌盎齐以献尸大宗伯以匏爵酌缇齐以亚献所谓馈献也通前凡四尸乃食食讫王更酌朝践之泛齐以酳尸所谓朝献大宗伯更酌馈献之缇齐以亚酳所谓再献通前凡六又有诸臣为宾之一献凡七其尸酢诸臣之酒皆用三酒其法如祫祭之礼毕献之后天子舞六代之乐若感帝及迎气即天子舞当代之乐其乐章用昊天有成命説曰郊丘之説互有不同歴代诸儒各执所见虽有争论纷起大凡不出二涂宗王子雍者以为天体唯一安得有六圆丘之与郊祀实名异而体同所云帝者兆五人帝于四郊岂得称之天帝一歳凡二祭也宗郑康成者则以天有六名歳凡九祭盖以祭位有圆丘太坛之异用乐则黄钟圜钟有差牲乃骍苍色殊玉则四珪苍璧祭名且同称禋祀祭服又俱用大裘畧举大纲不复悉数恭惟国章并行二礼可谓协于时宜矣歴代所行亦叅二礼异同之论国朝最详具在郊天篇下秦始皇既即位以昔文公出猎获黒龙此其水徳之瑞用十月为歳首色尚黒音尚大吕东游海上礼祀八神二代尊雍四畤上帝岁祠祷因泮冻秋涸冻冬赛祠五月尝驹及四仲之月月祠驹四疋木寓龙一驷木寓车马一驷各如其帝色黄犊与羔各四珪币各有数皆生瘗埋无爼豆之具三年一郊帝以十月上宿郊见通爟火拜于咸阳之旁而衣尚白其用如常汉髙帝立二年东败项籍还入关问故秦时上帝祠何帝也对曰四帝有白青黄赤髙帝曰乃待我而具五色遂立黒帝祠名北畤有司进祠帝不亲往悉召故秦祀官复置太祝太宰如其故仪后四年诏御史令九天巫祀九天皆以岁时祠宫中文帝即位诏有司増雍五畤路车各一乘驾被具鲁人公孙臣上书曰始秦以水徳则汉当土徳其应黄龙见改正朔服色尚黄明年黄龙见成纪拜公孙臣为博士申明土徳草改歴服色事有司曰古者天子夏亲祀上帝于郊故曰郊夏四月诏郊祀上帝始幸雍郊见五畤祠衣皆尚赤赵人新垣平上言长安东北有神气成五采若人冠冕焉宜祠上帝于是作渭阳五帝庙同宇帝一殿面五门各如其帝色服用及仪如雍五畤明年夏四月帝亲拜郊见五帝庙爟火举若光属天于是贵平至上大夫文帝出长门若见五人于道北因其直立五帝坛人有上书告平诈伪遂诛夷平后渭阳长门五帝使祠官领以时致礼不亲往焉武帝即位初至雍郊见五畤后帝三岁一郊后亳人谬忌曰天神贵者太一太一佐曰五帝古者天子以春秋祭太一于东南郊日一太牢七日为坛开八通鬼道于是令太祝立祠于长安城东南郊后人上书言古者天子三年一用太牢祠三一许之令太祝领祠之于太一坛上如其方后一年郊雍获一角兽若麟于是荐五畤各加一牛以燎有言黄帝鼎成骑龙飞去天子曰得如黄帝去妻子如脱屣上遂郊雍祠官寛舒等具太一祠坛放亳忌太一坛三垓五帝坛居其下各如其方黄帝于西南未地太一所用如雍一畤物加体枣脯杀一氂牛以为俎豆牢具如五帝独有俎豆醴进祠胙余皆燎之太一祝宰衣紫及绣五帝祝衣各如其方色赞飨曰天始以寳鼎神䇿授皇帝皇帝敬拜见焉而衣尚黄当祠时列火满坛夜有光及昼黄气上属天太史令谈祠官寛舒等曰神灵之休兆光此地宜立泰畤坛以明应令太祝领秋及腊间祠三岁天子一郊后嬖臣李延年以好音见帝善之下公卿议曰人间祠尚有鼔舞乐今郊祀无乐岂称乎公卿曰古者祠天地皆有乐而神祇可得而礼乃立乐府以延年为协律都尉论律吕合八音之调作十九章之歌以正月上辛用事甘泉圆丘使童男女七十人俱歌昏祠至明夜常有神光如流星止集于祠坛天子自竹宫遥拜百官侍祠者数百人皆肃然心动太初元年西伐大宛蝗大起明年有司言雍五畤无牢熟具芬芳不备乃令祠官进畤犊牢具色食所胜而以木寓马代驹元帝即位遵旧仪间岁正月一幸甘泉郊泰畤至雍祠五畤成帝即位徙甘泉泰畤置于长安遂废雍鄜密上下畤九天太一三一八神之属并余滛祀陈寳等祀所不应礼者四百七十所皆罢初罢甘泉泰畤作南郊日大风壊甘泉竹宫折㧞畤中树十围以上者百余天子问刘向曰甘泉及雍五畤始立皆神祇诚未易动帝意恨之后以无嗣遂复甘泉泰畤及雍五畤如故天子亲郊礼如前又复长安雍祠着明者且半后成帝崩太后诏复南郊长安如故以顺帝意哀帝立寝疾博徴方士复甘泉泰畤祀如故遣有司行事而礼祠焉平帝立王莽奏宜如建始所行丞相匡衡等议复长安郊祀如故莽又颇改祭礼云天地有别有合其合者孟春正月上辛若丁天子亲合祀天地于南郊先祖配天先妣配地祭天南郊则以地配天地位皆南向地在东共牢而食髙帝髙后配于坛上西向后在北亦同席共牢牲用茧栗𤣥酒陶匏天地用牲一髙帝髙后用牲一天用牲左及黍稷燔燎于南郊地用牲右及黍稷瘗埋于北郊六律六钟五声八音六舞大合乐其别者天地有常位以冬日至使有司奉祠南郊髙帝配而遥祀羣阳夏日至使有司祀北郊髙后配而遥祀羣隂其渭阳祠勿复修从之三十余年间天地之祠五徙焉又奏旧神称皇天上帝太一兆曰泰畤地祇曰后土与中央黄灵同又兆北郊未有尊称五帝兆雍五畤并未合礼今宜地祇称皇地后祗兆曰广畤中央帝黄灵后土畤兆于长安城未地东方帝太昊青灵勾芒南方帝炎帝赤灵祝融西方帝少昊白灵蓐收北方帝颛顼黒灵𤣥㝠各兆其方之郊于是长安旁诸庙兆畤甚盛后汉建武二年光武即位为坛营于鄗之阳祭告天地采用前汉元始中郊祭故事六宗羣神从祀未以祖配天地共犊余牲尚约二年正月制郊兆于雒阳城南七里依鄗故事为圆坛八陛中又为重坛天地位其上皆南面西上其外坛上为五帝位青帝位在甲寅赤帝位在丙巳黄帝位在丁未白帝位在庚申黒帝位在壬亥其外为壝重营皆紫以象紫宫有四通道为门日月在中营内南道日在东月在西北斗在北道之西皆别位不在羣神列中八陛五十八醊五帝陛郭帝七十二醊中营四门五十四神外营四门门各百八神皆背营内向中营四门门封神四外营四门门封神四凡千五百一十四神至七年五月诏三公曰汉当郊尧其与羣臣议时御史杜林等上疏以为汉起不縁尧与殷周异宜依旧制以髙帝配方军师在外且可如元年郊祀故事帝从之陇蜀平后乃増广郊祀髙皇帝配食位在中坛上西面北上天地髙皇帝黄帝犊各一四方帝犊共二日月北斗共牛一四营羣神用牛四乐奏青阳朱明西皓𤣥㝠及云翘育命舞中营四门门席三十六皆莞簟三神日月北斗无陛郭醊既送神燎俎实于坛南已地明帝即位永平二年以月令有五郊迎气因采元始故事兆五郊于雒阳四方兆一在未坛皆三尺阶无等立春日迎春东郊祭青帝勾芒立夏日迎夏南郊祭赤帝祝融先立秋十八日迎黄帝于中兆祭黄帝后土立秋日迎秋西郊祭白帝蓐收立冬日迎冬北郊祭黒帝𤣥㝠车旗服饰各从方色魏文帝南巡在颍隂有司为坛于繁阳故城庚午登坛受軷降坛视燎成礼未有祖配明帝即位于太和元年正月丁未郊祭以武帝配天文皇帝配上帝至景初元年十月乙夘始营洛阳南委粟山为圆丘诏曰曹氏代系出自有虞氏今祀圆丘以始祖帝舜配号圆丘曰皇皇帝天郊所祭曰皇天之神以太祖武帝配祀称嗣皇帝十一月壬子日冬至始祀皇天帝于圆丘以始祖帝舜配祀自正始以后终魏代不复郊祀晋武帝南郊燎告未有祖配泰始二年诏定郊祀南郊除五帝座五郊同称昊天各设一座而已时羣臣议五帝即天随时王而殊号耳名虽有五其实一神南郊宜除五帝座五郊同称昊天从之二月丁丑郊宣皇帝配十一月有司奏古者郊丘不异宜并圆方二丘更修坛兆二至合祀是月庚寅冬至帝亲祀圆丘于南郊是后圆丘方泽不别立太康三年正月帝亲郊祀皇太子皇子悉侍祠十年十一月诏曰郊祀后稷以配天宗祀文王于明堂以配上帝往者衆议除明堂五帝位考之于礼不正诗序曰文武之功起于后稷故推以配天焉宣帝以神武创业既以配天复以先帝配天于义亦不正遂复南郊五帝位东晋元帝即位于建康议立南郊于己地太常贺循定制度多依汉及晋初仪注三月辛夘帝亲郊祀飨如泰始故事成帝咸和八年正月郊天则五帝及佐天文等凡六十二神从祀康帝建元元年正月辛未南郊帝亲奉焉安帝元兴四年应郊朝议宜依周礼宗伯摄事尚书右丞王讷之曰郊天极尊非天子不祀无使皇舆不得亲奉时从讷之议郊牲用𤣥宋永初二年正月上辛帝亲郊祀三年九月司空羡之等奏髙祖武皇帝宜配天郊诏可孝武大明二年正月有司奏今月六日南郊舆驾亲奉至时或雨遂迁日有司行事大明三年移郊兆于秣陵牛头山西在宫之午地大明五年九月甲子有司奏郊祭用三牛孝武崩废帝以郊旧地为吉祥移置本处齐髙帝受禅明年正月上辛有事南郊无配无牺牲之色因晋宋故事建元四年武帝继位明年正月祀南郊自兹以后间岁而祀永明元年立春前郊祀郊坛圆兆外内起瓦屋形制宏壮梁武帝即位南郊为坛在国之南常与北郊间岁正月皇帝致斋于万夀殿上辛行事用特牛一祀天皇大帝于坛上攒题曰皇天座以皇考太祖文帝配五帝天文从祀礼以苍璧制币除鬯祼香用沈器以陶匏素俎席用藁秸皇帝一献再拜受福太尉设燎坛于丙地礼毕器席有司烧埋之五年迎五帝以始祖配十一年帝曰礼祭月于坎由是隂义乃别祭之仪今兆南郊既云就阳理不应为坎遂废之十七年帝以威仰魄寳俱是天神于坛则尊于下则卑南郊所祭天皇其五帝别有明堂之祀不烦重设又祭二十八宿无十二辰于义阙然南郊可除五帝祀加十二辰与二十八宿各于其方为坛陈武帝永定元年受禅修圆丘柴燎告天明年因以正月上辛有事南郊以皇考徳皇帝配除十二辰风伯雨师及五帝位间岁而祀文帝天嘉中改以髙祖配复三献之礼宣帝即位以郊坛卑下更増广之后魏道武帝即位二年正月亲祠上帝于南郊以始祖神元皇帝配坛通四陛壝垺三重天位在上南面神元西面五帝以下天文从食席用藁秸玉以四珪币用束帛牲以黝犊祭毕燎牲体左于坛南已地后冬至祭上帝于圆丘牲币并同天赐二年四月复祀天于西郊为方坛东为二陛土陛无等周垣四门门各依方色为名置木主七于坛上牲用白犊黄驹白羊各一祭之日帝御大驾至郊所立青门内近南西面内朝臣皆位于坛北外朝臣及夫人方容咸位于青门外后率六宫从黒门入列于青门内近北并西面廪牺令掌牲陈于坛前女巫执鼓立于陛东西面选帝七族子弟七人执酒在巫南西面北上女巫陞坛揺鼓帝拜后肃拜内外百官拜祀讫乃杀牲七执酒七西向以酒洒天神主复拜如此者三礼毕而反自后岁一祭明元帝太常三年立五精帝兆于四郊逺近依五行数各为方坛四陛埓壝三重通四门以太昊等及诸佐配祭黄帝常以立秋十八日余四帝各以四立日祀之牲各用半一又立春日遣有司迎春于东郊祭用酒脯枣栗无牲币至献文帝以西郊旧事岁増木主易代则更兆其事无益于神明乃革前仪定置主七立碑于郊所孝文帝太和十二年亲筑圆丘于南郊北齐每三年一祭以正月上辛禘祀昊天上帝于圆丘以髙祖神武帝配五精帝天文等从祀礼以苍璧束帛苍牲九皇帝初献太尉亚献光禄卿终献司徒献五帝司空献日月五星二十八宿太常丞以下荐衆星后诸儒定礼圆丘改以冬至祀之南郊则岁一祀以正月上辛为坛于国南祀所感帝灵威仰以髙帝神武皇帝配礼用四珪币如方色其上帝配帝各骍牲一燎同圆丘后周宪章多依周制正月上辛祀昊天上帝于圆丘以其先炎帝神农氏配五帝天文并从祀又祀所感帝灵威仰于南郊以始祖献侯莫那配用牲各以方色皇帝乘苍辂戴𤣥冕备大驾而行从祭者皆苍服隋文帝受命再岁冬至日祀昊天上帝于圆丘以太祖武元皇帝配五方上帝天文并从祀上帝配帝苍犊各一五帝日月方色犊各一五星以下羊豕各九孟春上辛祠感帝赤熛怒于南郊以太祖武元帝配其礼四珪有邸牲用骍犊二炀帝大业元年孟春祀感生帝改以髙祖文帝配余并仍旧十年冬至祀圆丘帝不齐于次诘朝备法驾至便行礼是日大风帝独献上帝三公分献五帝礼毕御马疾驱而归通典卷四十二通典卷四十三钦定四库全书通典卷四十三唐京兆杜佑君卿纂礼三吉二郊天下大唐武徳初定令每岁冬至祀昊天上帝于圆丘以景帝配五方上帝天文皆从祀上帝及配帝用苍犊各一五方帝及日月用方色犊各一内官以下加羊豕各九孟春辛日祈谷祀感帝于南郊以元帝配武徳贞观之制大享之外每歳立春立夏季夏立秋立冬郊祀并依周礼其配食及星辰从祀亦然贞观中奉髙祖配圆丘元皇帝配感帝余依武徳制永徽二年七月太尉长孙无忌等奏议曰据祠令及新礼并用郑𤣥六天之义圆丘祀昊天上帝南郊祀太微感帝明堂祭太微五天帝臣等谨按郑𤣥此义唯据纬书所说六天皆为星象而昊天上帝不属穹苍故注月令及周官皆谓圆丘所祭昊天上帝为北辰星曜魄寳又说孝经郊祀后稷以配天明堂严父配天皆为太微五帝考其所説舛谬特深按易云日月丽乎天百谷草木丽乎土又云在天成象在地成形足以明辰象非天草木非地毛诗传云元气昊大则称昊天逺视苍苍则称苍天此则天以苍昊为体不入星辰之例且天地各一是曰两仪天尚无二焉得有六是以王肃羣儒咸駮此义又检太史圆丘图昊天上帝座外别有北辰座与郑义不同得太史令李淳风等状称昊天上帝图位自在坛上北辰自在第二等与北斗并列为星官内座之首不同郑𤣥据纬之说此乃羲和所掌观象制图推歩有恒相縁不谬又按史记天官书等太微宫有五帝者自是五精之神五星所奉以其是人主之象故况之曰帝亦如房心为天王之象岂是天乎周礼云兆五帝于四郊又云祀五帝则掌百官之誓戒唯称五帝皆不言天此自太微之神本非穹昊之祭又孝经唯云郊祀后稷别无圆丘之文王肃等以为郊即圆丘圆丘即郊犹王城京师异名同实符合经典其义甚明而今从郑之説分为两祭圆丘之外别有南郊违弃正经理深未允且检吏部式唯有南郊陪位更不别载圆丘式文既遵王肃祀令仍行郑义令式相乖理宜改革又孝经云严父莫大于配天下文即云周公宗祀文王于明堂以配上帝则是明堂所祀正在配天而以为但祭星官反违明义诏从无忌等议存祀太微五帝于南郊废郑元六天之义礼部尚书许敬宗等又奏称于新礼祭毕收取玉帛牲体置于柴上然后燔柴燔坛又在神坛之左臣等谨按祭祀之礼必先降神周人尚臭祭天则燔柴祭地则瘗血祭宗庙则萧灌鬯皆贵气臭用以降神礼经明白义释甚详燔柴在祭初礼无所感是以三礼义宗等并云祭天以燔柴为始然后行正祭祭地以瘗血为先然后行正祭又礼説晋太常贺循上言积柴旧在坛南燎祭天之牲用犊左胖汉仪用头今郊天用胁之九介太宰令奉牲胁太祝令奉珪瓒俱奠燔薪之上即晋代故事亦无祭末之文唯周魏以降妄为损益约告庙之币事毕瘗埋因改燔柴将为祭末事无典实礼阙降神又燔柴正祭牲玉皆别苍璧苍犊之流柴之所用四珪骍犊之属祝之所须故郊天之有四珪犹庙之有珪瓒是以周官典瑞文义相因并事毕收藏不在燔柴之例今新礼引同苍璧不顾珪瓒遂亦俱燔义既有乖理难因袭诏从之干封初髙宗诏依旧祀感帝以有司议又下诏依郑𤣥义祭五天帝司礼少常伯郝处俊等奏显庆新礼废感帝为祈谷祀昊天以髙祖配旧礼感帝以代祖元皇帝配今既依旧复祈谷为感帝以髙祖配者又髙祖依新礼见配圆丘昊天上帝更配感帝便恐有乖周人禘喾而郊稷今若禘郊一祖同配恐无所据从之二年十二月诏曰昔周京道丧秦室政乖礼乐沦亡经典残灭遂使汉朝博士空説六经之文晋代鸿儒争陈七祀之义或同昊天于五帝或分感帝于五行其后逓相祖述礼仪纷杂自今以后祭圆丘等祀髙祖太武皇帝太宗文武皇帝配武太后临朝垂拱元年有司奏圆丘方丘及南郊明堂严配之礼成均助教孔𤣥义奏议曰臣谨按孝经云孝莫大于严父严父莫大于配天既言莫大于配天明配尊大之天昊天是也物之大者莫大于天推父比天与之相配行孝之大莫过于此以明尊严之极也请奉太宗文武圣皇帝髙宗天皇大帝配昊天上帝于圆丘义符孝经周易之文也神尧皇帝肇开王业应天顺人请配感帝于南郊义符大传之文也又孝经云宗祀文王于明堂文王言祖而云宗者亦是通武王之义请奉太宗髙宗配祭于明堂义符周易及祭法之文也太子右谕徳沈伯仪曰谨按礼有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹殷人禘喾而郊冥祖契而宗汤周人禘喾而郊稷祖文王而宗武王郑𤣥注云禘郊祖宗谓祭祀以配食也禘谓祭昊天于圆丘祭上帝于南郊曰郊祭五帝五神于明堂曰祖宗伏寻严配之文于此最为详备得礼之序莫尚于周禘喾郊稷不闻于二主明堂宗祀始兼于两配以文王武王父子殊别文王为父上主五帝武王对父下配五神孝经云严父莫大于配天则周公其人也昔者周公宗祀文王于明堂以配上帝不言武王以配天则武王虽在明堂理未齐于配祭既称宗祀义独主于尊严虽同两祭终为一主故孝经纬曰后稷为天地主文王为五帝宗也必若一神两祭便则五祭十祠祭献频䌓礼亏于数此神无二主之道礼崇一配之义窃寻贞观永徽共遵专配显庆之后始创兼尊必以顺古而行实谓从周为美髙祖请配圆丘方泽太宗请配南郊北郊髙宗制礼作乐告禅升中率土共休普天同赖窃惟莫大之孝理当总配五天鳯阁舍人元万顷范履氷等议谨按见行礼昊天上帝等祠五所咸奉髙祖太宗兼配今议者引祭法周易孝经之文今虽近古之祠殊失圣㫖伏据见行礼髙祖太宗今既兼配五祠当依旧无改髙宗在功烈而无差岂祠配之有别请奉歴配五祠从之郊丘诸礼皆以三祖俱配永昌元年九月𠡠天无二称帝是通名承前诸儒互生同异乃以五方之帝亦谓为天假有经传互文终是名实未当称号不别尊卑相浑自今郊祀之礼唯昊天上帝称天自余五帝皆称帝景龙三年亲祠南郊以皇后为亚献仍补大臣李峤等女为斋娘执笾豆焉以韦巨源为终献景云元年十一月十三日乙丑冬至祀圆丘大极元年正月初将有事于南郊开元十一年十一月亲享圆丘中书令张説为礼仪使卫尉少卿韦滔为副説建议请以髙祖配祭始罢三祖同配之礼十五年太常博士钱嘉㑹上议曰准月令及令九月农功毕大享五帝于明堂贞观及神龙皆于南郊报祭中间寝废有亏祀典准孝经宗祀文王于明堂以配上帝请每年九月于南郊雩坛行享礼以睿宗皇帝配从之天寳五载诏曰皇王之典聿修于百代郊祭之义允属于三灵圣人既因时以制宜王者亦縁情以革礼且尊莫大于天地礼莫崇于祖宗严配昭升岂宜异数今蒸尝之献既着于恒式南北之郊未展于时享自今以后每载四时孟月先择吉日祭昊天上帝其皇地祇合祭以次日祭九宫坛皆令宰臣行礼奠祭务崇蠲洁称朕意焉寳应元年礼仪使杜鸿渐礼官薛颀归崇敬建议以神尧皇帝为受命之主非始封之君不得为太祖以配天地以太祖景皇帝始封于唐即殷之契周之稷也郊天地以太祖景皇帝配告诸宗庙亦以景皇帝酌献制曰可谏议大夫黎干奏议称太祖景皇帝非受命之君不合配天地发十诘十难以明之永泰二年礼仪使太常卿杜鸿渐奏冬至祀昊天上帝夏至祀皇地祇请以太祖景皇帝配飨孟春祈谷祀昊天上帝孟冬祀神州请以髙祖配飨孟夏雩祀昊天上帝请以太宗配飨季秋大享明堂祀昊天上帝请以肃宗配飨臣与礼官学士凭据经文事皆明着徳音详定乆未施行勅旨依贞元元年诏郊祀之义本于至诚制礼定名合从事实使名实相副则尊卑有伦五方配帝上古哲王道济烝人礼着明祀论善计功则朕徳不类统天御极则朕位攸同而于祝文称臣以祭既无益于诚敬徒有黩于等威前京兆府司録叅军髙佩上疏陈请其理精详朕重变旧仪访于卿士申明大义是用释然宜从改正以敦礼典自今以后祀五方配帝祝文并不须称臣其余礼数如旧其郊天仪注具开元礼大雩周制月令建巳月大雩五方上帝其坛名曰雩禜于南郊之傍配以五人帝命乐正习盛乐舞皇舞月令命有司为民祈祀山川百源百辟卿士有益于民者以祈谷实若国大旱则司巫帅巫而舞雩若旱暵则女巫舞雩左传曰龙见而雩公羊传曰言雩则旱见言旱则雩不见谷梁传曰雩得雨曰雩不得雨曰旱汉承秦灭学正雩礼废旱太常祝天地宗庙武帝元封六年旱女子及巫丈夫不入市成帝五年六月始命诸官止雨朱绳乃萦社击鼓攻之是后水旱常不和后汉自立春至立夏尽立秋郡国上雨泽若少各扫除社稷公卿官长以次行雩礼以求雨闭诸阳衣皁兴土龙立土人舞童二佾七日一变如故事及拘朱索萦社伐朱鼓祷赛以少牢如礼晋武帝咸宁二年春旱因后汉旧典诸旱处广加祈请五月祈雨于社稷山川东晋穆帝永和年有司议制雩坛于国南郊之旁依郊坛近逺祈上帝百辟旱则祈雨大雩社稷山林川泽舞童八佾六十四人皆𤣥服持羽翳而歌云汉之诗章齐明帝建武二年旱雩以武帝配飨于雩坛梁武帝天监元年有事雩坛帝以为雨既类隂而求之正阳其谬已甚东方既非盛阳而为生飬之始则雩坛应在东方祈晴亦宜此地遂移于东郊十年帝又以雩祭燔柴以火祈水于理为乖于时停用柴燎从坎瘗典大同五年又筑雩坛于籍田兆内四月后旱则祈雨行七事天子降法服七日乃祈社稷七日乃祈山林川泽常兴云雨者七日乃禘羣庙之主于太庙七日乃祈古来百辟卿士有益于人者七日乃大雩上帝徧祈前祈所有事者大雩礼于坛用黄牯牛一祈五天帝及五人帝各依其方以太祖配位于青帝之南五官配食于下七日乃去乐又徧祈社稷山林川泽就故地处大雩国南除地为墠舞僮六十四人皆衣𤣥服为八列各执羽翳每列歌云汉诗一章而舞旱而祈㴻则报以太牢皆有司行事若郡县邑旱请雩则五事同时并行守令皆斋洁三日乃祈社稷七日不雨更斋祈如初三变仍不雨复斋祈其界山林川泽常兴云雨者祈而㴻亦各有报陈因梁故事武帝时以徳皇帝配文帝时以武帝配废帝以文帝配牲用黄牛而以清酒四升洗其首其坛墠配飨歌舞皆如梁礼天子不亲奉则太宰太常光禄行三献礼其法皆採齐建武二年旧典后魏文成帝和平元年四月旱诏州郡于其界内神无大小悉洒扫荐以酒脯年登之后各随本秩祭之以牲牢北齐以孟夏龙见而雩祭太微宫五精帝于南郊之东为圆坛广四十五尺髙九尺四面各一陛为三壝外营相去深浅并燎坛一如南郊若建午申未之月不雨则使三公祈五帝于雩坛礼用玉帛有燎不设乐选伎工端洁善讴咏者使歌云汉之诗于坛南其仪如郊礼隋制雩坛国南十三里启夏门外道左髙一丈周二十丈孟夏龙见则雩五方上帝配以五人帝于上太祖配飨五官从祀于下牲用犊十各依方色若京师孟夏后旱则祈雨行七事七日祈岳镇海渎及诸山川能兴云雨者又七日祈社稷及古来百辟卿士有益于人者又七日乃祈宗庙及古帝王有神祠者又七日乃修雩祈神州又七日仍不雨复从岳渎以下祈礼如初秋分以后不雩但祷而已皆用酒脯初请后二旬不雨者即徙市禁屠皇帝御素服避正殿减膳撤乐或露坐聼政百官断繖扇令家人造土龙雨㴻则命有司报州县祈则理寃狱存鳏寡孤独掩骼埋胔洁斋祈于社稷七日乃祈界内山川能兴云雨者徙市断屠雨㴻亦有报大唐武徳初定令每嵗孟夏雩祀昊天上帝于圆丘景皇帝配牲用苍犊二五方上帝五人帝五官并从祀用方色犊十贞观雩祀于南郊显庆礼于圆丘开元十一年孟夏后旱则祈雨审理寃狱赈恤穷乏掩骼埋胔先祈岳镇海渎及诸山川能兴云致雨者皆于北郊遥祭而告之又祈社稷又祈宗庙每以七日皆一祈不雨还从岳渎如初旱甚则大雩秋分后不雩初祈后一旬不雨即徙市禁屠杀断扇造大土龙雨足则报祀祈用酒脯醢报准常祀皆有司行事已斋未祈而雨及所经祈者皆报祠至二十年新撰礼其正雩旱祷并备本仪通典卷四十三通典卷四十四钦定四库全书通典卷四十四唐京兆杜佑君卿纂礼四吉三大享明堂黄帝拜祀上帝于明堂其堂之制中有一殿四面无壁以茅盖通水水圜宫垣为复道上有楼从西南入名昆仑天子从之入以拜祀唐虞祀五帝于五府苍曰灵府赤曰文祖黄曰神计白曰明纪黒曰元矩五府之制未详夏后氏享祖宗于世室世室之制堂修二七广四修之一五室三四步四三尺九阶四旁两夹窓白盛门堂三之二室三之一殷人曰重屋其制堂修七寻崇三尺四阿重屋周制季秋大享于明堂宗祀文王以配上帝其制度九尺之筵东西九筵南北七筵堂崇一筵五室凡室二筵东西长八十一尺南北六十三尺其堂髙九尺于一堂之上为五室每一室广一丈八尺每室开四门旁各有窓九阶外有四门门之广二丈一尺门两旁各筑土为堂南北四十二尺东西五十四尺其堂上各为一室南北丈四尺东西丈八尺其宫室墻壁以蜃蛤灰饰之汉武帝元封五年祠太一五帝于明堂上座髙皇帝对之牲以太牢天子从昆仑道入始拜明堂如郊礼毕燎堂下其明堂制从公玉带所上黄帝时图后汉光武建武三十年初营明堂明帝永平二年正月辛未初祀五帝于明堂光武帝配五帝座位堂上各处其方黄帝在未皆如南郊之位光武位在青帝之南少退西面各一犊奏乐如南郊章帝元和二年二月壬申宗祀五帝于孝武所作汶上明堂光武帝配如雒阳明堂礼癸酉更告祀髙祖太宗世宗中宗世祖显宗于明堂各一太牢安帝延光三年祀汶上明堂如元和故事其制度建武初营明堂上员下方八忩四闺九室十二座三十六户七十二牖魏明帝太和元年正月丁未宗祀文帝于明堂以配上帝祝称天子臣某晋武帝太始二年二月丁丑宗祀文皇帝于明堂以配上帝又议明堂宜除五帝坐同称昊天上帝各设一坐而已十年十月诏复明堂五帝位东晋孝武帝太元十三年正月后辛祀明堂车服之仪率遵汉制出以法驾服以衮冕宋孝武大明五年依汉汶上仪设五帝位太祖文帝对飨祭皇天上帝鼎爼彜簋一依太庙礼堂制但作大殿屋十二间无古三十六户七十二牖文饰雕画而已六年正月帝亲奉明堂祀祭五时帝以太祖配齐髙帝建元元年七月祭五帝之神于明堂有功徳之君配明堂制五室明帝崇昌元年有司奏以武帝配梁祀五帝于明堂服大裘冕罇以瓦爼豆以纯漆牲以特牛餚膳准二郊若水土之品蔬菜之属宜以荐郊所无者从省除所配五帝行礼自东阶升先春郊帝为始止一献清酒停三献及灌事其堂制十二年毁宋太极殿以其材构明堂十二间皆准太庙以中央六间安六天座悉南向东来第一青帝五帝依次而列五人帝配飨在阼阶东上北向大殿后为小殿五间以为五佐室焉陈祀昊天上帝五帝于明堂牲以太牢粢盛六饭铏羹蔬备荐焉武帝以徳帝配文帝以武帝配废帝以文帝配堂制殿屋十二间中央六间依前代安六座四方帝各依其方黄帝居坤维而配飨座依梁法后魏文帝太和十三年四月经始明堂改营太庙迁洛之后宣武永平延昌中欲建明堂而议者或云五室或云九室至明帝神龟中复议之元乂执政遂营九室值代乱不成宗配之礼迄无所设北齐採周官考工记为五室后周採汉三辅黄圗为九室并竟不立隋文帝开皇十三年议立明堂繁役不就终隋代季秋祀五方上帝于雩坛上其用币各依其方人帝各在天帝之左太祖在太昊南西向五官在庭各依其方牲用犊十二皇帝太尉司农行三献礼于青帝及太祖自余有司助奠五官位于堂下行一献礼有燎其省牲进熟如南郊礼大唐武徳初定令每嵗季秋祀五方上帝于明堂以元帝配五人帝五官并从祀迄于贞观之末竟未议立明堂季秋大享则于圆丘行事衣徽二年又奉太宗配祠明堂有司遂以髙祖配五天帝太宗配五人帝下诏造明堂内出九室様堂三等每等阶各十二上等方九雉八角髙一尺中等方三百尺高一筵下等方三百六十尺髙一丈二尺上等象黄琮为八角四阶安十二阶显庆元年礼官议太宗不当配五人帝太尉长孙无忌等议曰宗祀明堂必配天帝而伏羲五代本配五郊参之明堂自縁从祀今以太宗作配理有未安伏见永徽二年追奉太宗以遵严配当时宗祖先在明堂礼司致惑竟未迁祀乃以太宗降配五人帝虽复亦在明堂不得对越天帝谨按孝经孝莫大于严父严父莫大于配天昔者周公郊祀后稷以配天宗祀文王于明堂以配上帝又寻歴代礼仪且无父子同配明堂之义唯祭法云周人禘喾而郊稷祖文王而宗武王郑𤣥注曰禘郊宗祖谓祭祀以配食也禘谓祭昊天于圆丘郊谓祭上帝于南郊祖宗谓祭五帝五神于明堂也寻郑此注乃以宗祖合为一祭又以文武共在明堂连袵配祠良为谬矣故王肃驳曰古者祖有功而宗有徳祖宗自是不毁之名非谓配食于明堂者也审如郑义则经当言祖祀文王于明堂不得言宗祀也凡宗者尊也周人既祖其庙又尊其祀孰谓祖于明堂者乎郑引孝经以觧祭法而不暁周公本意殊非仲尼之义旨也臣谨上考殷周下洎贞观并无一代両帝同配于明堂伏惟髙祖太武皇帝躬受天命奄有神州创制改物体元居正为国始祖抑有旧章太宗文武皇帝道格上𤣥功清下黩拯率土之涂炭布大造于生灵请准诏书宗祀于明堂以配上帝从之干封初仍祭五方上帝依郑𤣥义复议立明堂左仆射于志寕等请为九室太常博士唐昕等请为五室髙宗令于观徳殿依两议张设亲与公卿观议上以五室为便不定又止二年十二月诏祀明堂感帝髙祖太宗崇配仍总祭昊天上帝及五天帝三年三月议定下诏改元为总章分万年县置明堂县总章三年三月具明堂规制下诏其明堂院每面三百六十步当中置堂自降院每面三门同为一宇俳佪五间院四隅各置重楼其四墉各依方色基八面髙丈二尺径二百八十尺毎面三阶周廻十二阶每阶二十五级基上一堂其宇上圆堂毎面九间各广丈九尺堂周㢠廻十二门每门髙丈七尺濶丈三尺堂周廽二十四牕牕髙丈三尺濶丈一尺櫺二十三二十四明堂心八柱长五十五尺堂心之外置四辅八柱四辅之外第一重二十柱第二重二十八柱第三重三十二柱外面周廽三十六柱八柱之外柱脩短总有三等都合百二十柱其上槛周廽二百四柱重楣二百一十六条大小节级栱总六千三百四十五重干四百八十九枚下枊七十二枚上枊八十四枚枅六十枚连栱三百六十枚小梁六十枚枅二百二十八枚方衡一十五重南北大梁二根阳马三十六道椽二千九百九十根大梠両重重别三十六条总七十二飞檐椽七百二十九枚堂檐径二百八十八尺堂上栋去阶上面九十尺四檐去地五十五尺上以青阳玉叶覆之诏下之后犹详议未决后竟不立武后临朝垂拱元年有司议圆丘及南郊明堂严配之礼成均助敎孔𤣥义奏议曰臣谨按孝经云孝莫大于严父严父莫大于配天明配尊大之天昊天是也物之大者莫大于天推父比天与之相配行孝之大莫过于此以明尊严之极也请奉太宗文武圣皇帝髙宗天皇大帝配昊天上帝于圆丘义符孝经周易之文也神尧皇帝肇开王业应天顺人请配感帝于南郊义符大传之文也又孝经云宗祀文王于明堂文王言祖而云宗者亦是通武王之义请太宗髙宗配祭于明堂义符周易及祭法之文太子右谕徳沈伯仪议曰谨按礼有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹殷人禘喾而郊㝠祖契而宗汤周人禘喾而郊稷祖文王而宗武王郑𤣥注云禘郊祖宗谓祭祀以配食也禘谓祭昊天于圆丘祭上帝于南郊曰郊祭五帝五神于明堂曰祖宗伏寻严配之文于此最为详备得礼之序莫上于周禘喾郊稷不闻于二主明堂宗祀不兼于两配以文王武王父子殊别文王为父上配五帝武王对父下配五神孝经云严父莫大于配天则周公其人也昔者周公宗祀文王于明堂以配上帝不言严武王以配天则武王虽在明堂理未齐于配祭既称宗祀义独主于尊严虽同两祭终为一主故孝经纬曰后稷为天地主文王为五帝宗也必若一神两祭便则五祭十祠荐献频繁实亏于数此则神无二主之道礼崇一配之义窃寻贞观永徽共遵专配显庆之后始创兼尊必以顺古而行实谓从周为美髙祖神尧皇帝请配圆丘方泽太宗文武圣皇帝请配南郊北郊髙宗天皇大帝制礼作乐告禅升中率土共休普天同赖窃惟莫大之孝理当总配五天鳯阁舍人元万顷范履氷等议谨按见行礼昊天上帝等祠五所咸奉髙祖神尧皇帝太宗文武圣皇帝兼配今议者引祭法周易孝经之文虽近古之祠殊失圣旨伏据见行礼髙祖太宗今既兼配五祠当依旧无改髙宗在功烈而无差岂祀配之有别请奉歴配五祠从之郊丘诸礼皆以三祖俱配至四年二月毁东都之干元殿就其地造明堂因下诏曰时既沿革莫或相遵自我作古用适于事今以上堂为严配之所下堂为布政之居来年正月一日可于明堂宗祀三圣以配上帝其月明堂成号为万象神宫天授二年正月乙酉日南至亲祀明堂合祭天地以周文武及武氏先考先妣配百神从祀并于坛位以茅布席而祀武太后又于明堂后造佛舍髙百余尺始构为大风振倒又重营其功未毕证圣元年正月景申夜佛堂灾延烧明堂至明而尽寻又无云而雷起自西北来未几复令依旧规制重造明堂凡髙二百九十四尺东西南北广三百尺上施寳鳯俄以火珠代之明堂之下围遶施铁渠以为辟雍之象天册万嵗二年五月造成号为通天宫四月又行亲享之礼大赦改元为万嵗通天明年九月又享于通天宫中宗即位神龙元年九月亲享明堂合祭天地以髙宗配季秋大享复就圆丘行事迄于睿宗之代开元五年行幸东都将行大享之礼以武太后所造明堂有乖典制遂坼依旧造干元殿每临御依正殿礼自是驾在东都常以元日冬至于干元殿受朝贺季秋大享依旧于圆丘行事十年复题干元殿为明堂而不行享礼二十年季秋大享于明堂祀昊天上帝以睿宗配又以五方帝五官从祀笾豆罇罍之数与雩礼同二十五年驾在西京诏将作大匠康辩素往东都毁之辩素以毁坼费功乃奏请且坼上层但留下层以为正殿从之复依旧改为干元殿其大享仪具开元礼朝日夕月周制以柴祀日月星辰日坛曰王宫月坛曰夜明牲币俱色赤乐与祭五帝乐同礼神之玉以珪璧王搢大珪执镇珪缫借五采五就以朝日王服𤣥冕所以尚质自朝至暮行祭之礼先以牲币于柴上而燔之升烟于天以同五帝之仪凡祭日月嵗有四焉迎气之时祭日于东郊祭月于西郊一也二分祭日月二也祭义云郊之祭大报天而主日配以月三也月令十月祭天宗合祭日月四也觐礼拜日于东门之外礼日于南门外礼月于北门外汉武帝立二十八年始郊太一朝日夕月改周法其后常以郊泰畤质明出行竹宫东向揖日其夕西向揖月即为郊日月又不在东西郊遂朝夕常于殿下东面拜日羣公无四朝之事魏文帝诏曰天子拜日东门之外礼方明也而汉仪烦䙝似家人之事非尊天之道黄初二年正月乙亥朝日于东门之外而正月非二分之义祕书监薛靖论云按周礼朝日无常日郑𤣥云用二分秋分之时月多东升西向拜之背实逺矣朝日宜用仲春之朔夕月宜用仲秋之胐淳于睿驳之引礼记云祭日于东祭月于西以端其位周礼秋分夕月并行于上代西向拜月虽如背实亦犹月在天而祭之于坎不复言背也犹如天子东西游幸其堂之官及拜官犹北向朝拜寕得以背实为疑明帝太和元年二月丁亥朔朝日于东郊八月己丑夕月于西郊始得古礼晋因之武帝太康二年有司奏春分朝日寒温未适不可亲出诏曰顷方难未平今戎事已息此礼为大遂亲朝日齐末东昏侯永元元年何佟之议王者兄日姊月马郑用二分卢植用立春佟之以为日者太阳之精月者太隂之精春分阳气方永秋分隂气向长天地至尊故用其始而祭以二至日月次天地朝敬故以二分差有理㨿则融𤣥得义矣今按汉仪上採周礼春分之义又无诸侯之事无所出于东郊今正殿即㑹行礼之廷宜常以春分正殿之廷拜日其夕月文不分明佟之谓魏代所行善得与夺之衷今谓以春分朝于殿廷西东向而拜日秋分夕于殿廷东西向而拜月此所谓正于日月以端其位服无旒藻之饰盖本天至质朝日不得同昊天至质之礼故以𤣥冕三旒近代祀天服衮冕十二旒极文章之美则是古今礼变礼天朝日服宜有异顷代天子小朝㑹服绛纱袍通天金博山冠斯即今朝之服次衮冕者也窃谓宜服此拜日月甚得差降之宜后魏孝文帝太和十五年诏曰近论朝日夕月皆以二分之日于东西郊行礼然日月有余闰行无常准今若一以分日或值月出于东而礼于西寻情即礼不可施行昔曹魏薛靖以为朝日取月一日为朔夕月三日为胐朔者月形始着今未知胐朔二分何者为是㳺明根等对曰考按旧式准校衆议宜从胐月后周春分朝日于国东门外为坛如其郊用特牲青珪有邸皇帝乘青辂及祀官俱青冕执事者青弁司徒亚献宗伯终献燔燎如圆丘秋分夕月于国西门外为坛于坎中方四丈深四尺燔燎礼如朝日也隋因之开皇初于国东春明门外为坛如其郊每以春分朝日又于国西开逺门外为坎深三尺广四丈为坛于坎中髙一尺广四尺每以秋分夕月牲币与周同大唐二分朝日夕月于国城东西各用方色犊备开元礼禋六宗虞书云禋于六宗周制祀昊天上帝大裘而冕祀五帝亦如之又云以禋祀祀昊天上帝汉兴于甘泉汾隂立坛禋六宗后汉安帝元初六年三月庚辰初立六宗祀天地四方之神于洛阳西北戌亥之地比于太社魏明帝立六宗祀六子之卦景初二年改祀太极中和之气晋初罢其祀后复立六宗祀因魏旧事后魏明元太常三年立六宗祀皆有别兆祭有常日牲用少牢至孝文太和十三年诏祀天皇大帝及五帝之神于郊天坛试评曰虞书肆类于上帝禋于六宗望于山川徧于羣神汉以王莽等奏日月星辰山川海泽六子之卦为六宗者按周礼以实柴祀日月星辰则星辰非六宗矣卦是物象不应祭之后汉马融以天地四时为六宗者礼无禋地与四时之义孔安国言寒暑日月水旱为六宗者于理有乖郑𤣥以星辰司中司命风师雨师为六宗者并是星质不应更立风师雨师之位魏刘邵以冲和之气六气宗之者气先于天不合禋天之下气从天有则属隂阳若无所受何所宗之其间有张廸以六代帝王张髦以宗庙三昭三穆等并不堪録后魏孝文帝以天皇大帝五帝为六宗于义为当何者按周礼以禋祀昊天上帝则禋祀在祀天不属别神及司服云祀昊天上帝大丧而冕祀五帝亦如之昊天五帝乃百神之尊宗之义也或曰书既云类上帝何更言禋者此叙廵狩记礼之次矣将出征肆类也禋宗徧祀六天也何以肆类之文而迷都祀之礼乎大䄍䄍之义自伊耆之代而有其礼古之君子使之必报之是报田之祭也其神神农初为田事故以报之乐以凷桴土鼔夏后氏更名曰嘉平殷更名曰清祀周因之复名大䄍以嵗十二月合聚万物而索享之春官宗伯以疈辜祭四方百物其祭以主日也配以月余百神从祀于下所䄍之神有八一曰先穑二曰司穑三曰农四曰邮表畷五曰猫虎六曰防七曰水墉八曰昆虫索鬼神而致百物用六奏之乐大司乐云一变而致羽物及川泽之祇再变而致臝物及山林之祇三变而致鳞物及丘陵之祇四变而致毛物及坟衍之祇五变而致介物及土祇六变而致象物及天神又云䄍则龡豳颂撃土鼓八䄍以记四方四方年不顺成八䄍不通以谨人财也顺成之方其䄍乃通以移人也服以皮弁素服而祭素服以送终也葛带榛杖丧杀又云黄衣黄冠而祭息田夫也野夫黄冠黄冠草服既䄍而收民息已故既䄍君子不兴功秦初因曰腊后复曰嘉平汉初复曰腊季冬之月星廻歳终隂阳以交劳农大享腊魏因之髙堂隆议腊用日云王者各以其行之盛而祖以其终而腊水始于申盛于子终于辰故水行之君以子祖以辰腊火始于寅盛于午终于戍故火行之君以午祖以戍腊木始于亥盛于夘终于未故木行之君以夘祖以未腊金始于己盛于酉终于丑故金行之君以酉祖以丑腊土始于未盛于戍终于辰故土行之君以戍祖以辰腊今魏得土而王宜以戍祖辰腊博士秦静议古礼嵗终聚合百物祭宗庙谓之䄍皆有常日临时造请而用之又无正月祖祭之礼汉氏用午祖戍腊午者南方之象故以午祖正月为嵗首故以寅始用午祖戍者嵗之终万物毕成故以戍腊小数之学因就传着五行以为説皆非典籍经义之文也尚书易经説五行水火金木土王相衍天地隂阳之义故易曰坤为土土位西南黄精之君盛徳在未故大魏以未祖戍者嵗终日穷之辰不宜以为嵗初祖祭之行始也易曰坤利西南得朋东北丧朋丑者土之终故以丑腊终而复始乃终有庆宜如前以未祖丑腊奏可之东晋元帝大兴二年未腊前一日诏明日当为范氏从母举哀百官戒严尚书郎张亮议曰天子祭宗庙社稷鼎爼既陈不得终事者四若五服之丧以常降者不以废从母无服之丧不宜废事举哀又礼祭之明日改祭于祊以燕皇尸殷谓之肜周谓之绎今虽未施肜绎之祭先王之典圣人重不忘但大腊之日休息黎衆百日之勤一日之泽未可戒严宋因之水徳王祖以子腊以辰后周以十月祭神农伊耆以下至毛介等神于五郊五方天地星宿四灵五帝五官岳镇下至原隰各分其方合祭之上帝地祇神农伊耆人帝于坛上南郊则以神农既䄍无其祀三辰七宿则为小坛于其侧自岳镇以下则各为坎余于平地皇帝为初献上帝地祇神农伊耆及五人帝冢宰亚献宗伯终献上大夫献三辰以下中大夫献七宿以下自天帝至羽毛之牲玉帛皆从燎余从瘗祭毕帝如南郊便殿明日乃䄍讫又如西郊䄍讫又至北郊祭讫还宫隋初因以孟冬下亥䄍百神开皇四年诏曰前周嵗首今之仲冬建亥之月大䄍可也后周以夏后之时行姬氏之䄍考之前代于义有违其十月行䄍者停可以十二月为腊于是始革前制大唐贞观十一年房𤣥龄等议曰按月令䄍法唯祭天宗近代䄍五天帝五人帝五地祇皆非古典今并除之季冬寅日䄍祭百神于南郊大明用犊二笾豆各四簋簠㽅俎各一神农及伊耆氏各用少牢一笾豆等与大明同后稷及五方十二次五官五方田畯五岳四镇四海四渎以下方别各用少牢一其日祭井泉于川泽之下用羊一夘日祭社稷于社宫二十八宿五方之山林川泽丘陵坟衍原隰鳞羽臝毛介水墉坊邮表畷猫虎及龙麟朱鸟白兽𤣥武方别各用少牢一每座笾豆各二簠簋㽅俎各一䄍祭凡百八十七座当方年谷不登则阙其祀䄍之明日又祭社稷于社宫如春秋二仲之礼开元中制仪季冬腊日䄍百神于南郊之坛若其方不登则阙之其仪具开元礼灵星周制仲秋之月祭灵星于国之东南汉兴八年髙帝命郡国县邑立灵星祠常以嵗时祠以牛壬辰位祠之县邑令长侍祠舞者童男十六人舞象教田初为芟除次耕种次耘耨驱爵获刈舂簸之形象成功也东晋灵星配飨南郊不特置祀大唐开元礼立秋之后祀灵星于国城东南天寳四载𠡠升为中祠风师雨师及诸星等祠周制大宗伯以实柴祀日月星辰以槱燎祠司中司命风师雨师月令立春后丑日祭风师于国城东北立夏后申日祀雨师于国城西南秋分日享夀星于南郊立冬后亥日祀司中司命司民司禄于国城西北后汉以丙戌日祀风师于戍地以己丑日祀雨师于丑地牲用羊豕又于国都南郊立老人星庙常以仲秋祀之立心星庙于城南常以季秋祀之晋以仲秋月祀于国都逺郊老人星庙季秋祀心星于南郊坛心星庙东晋以来配飨南郊不复特立隋令太史署常以二月八日于署廷中以太牢祀老人星兼祀天皇大帝天一太一日月五星勾陈北极北斗三台二十八宿丈人星孙星都四十六座凡应合祀享官亦大毉给除秽气散药先斋一日服之以自洁大唐开元二十四年七月勅宜令所司特置夀星坛恒以千秋节日修其祠典又勅夀星坛宜祭老人星及角亢七宿着之恒式其仪具开元礼天寳四载𠡠风伯雨师并宜升入中祀仍令诸郡各置一坛因春秋祭社之日同申享祀至九月勅诸郡风伯坛置在坛之东雨师坛之西各稍北三数十歩其坛卑小于社坛造其祭官准祭社例取太守下充通典卷四十四通典卷四十五钦定四库全书通典卷四十五唐京兆杜佑君卿纂礼五吉四方丘王者父天母地故庖羲氏俯而观法焉颛顼乃命火正黎司地以属人夏以五月祭地祇殷以六月祭周制大司乐云夏日至礼地祇于泽中之方丘其丘在国之北礼神之玉以黄琮牲用黄犊币用黄缯王及尸同服大裘配以后稷其乐则大司乐云凡乐函钟为宫太蔟为角姑洗为征南吕为羽灵鼓灵鼗孙竹之管空桑之琴瑟咸池之舞夏日至于泽中之方丘奏之若乐八变则地祇皆出可得而礼矣其神州地祇谓王者所卜居吉土五千里之内地名也玉用雨珪五寸有邸牲用黝犊币用黑缯其坛于北郊筑土为坛名曰太折配亦以后稷其乐奏太蔟歌应钟舞咸池以祭地祇备五齐七献王及尸服斋戒乘路酒罇荐葅醢之噐借神席槀秸蒲越及鸡人唿晨司乐宿悬掌次设次大宗伯摄亚献并如圆丘其日王服大裘立于方丘东南西靣乃奏函钟为宫以下之乐以致其神讫王又亲牵牲取血并玉瘗之以求神谓之二始尸前既置玉币等讫次则王以匏片为爵酌瓦甒之泛齐以献尸位谓之朝践次大宗伯亦以匏爵酌醴齐摄王后之献凡二献也次荐熟于神座前毕王更以匏爵酌盎齐以献尸大宗伯以匏爵酌醍齐以亚之所谓馈食之献凡四献也尸乃食食讫王更酌朝践之泛齐以酳尸所谓朝献大宗伯次酌馈食之醍齐以亚之所谓再献凡六献也次诸臣为賔酌沈齐以献尸凡七也王每献酒皆作乐一终汉髙帝定天下后诏御史置祠祀官女巫汉初因秦灭学礼经在人间潜出所以祠祀未修典礼用女巫者未多其梁巫主祠天地武帝即位曰朕亲郊而后土无祀则礼不答也于是东幸汾隂汾隂男子公孙滂洋等见汾旁有光如綘遂立后土祠于汾隂脽上泽中为五坛坛一黄犊以髙帝配牢具已祠尽瘗而从祀者衣尚黄始用乐舞帝亲遥拜如上帝礼至宣帝修武帝故事间嵗正月一日至河东祠后土成帝建始初徙河东后土于长安北郊后以帝无继嗣复汾隂后土如故帝崩皇太后诏复北郊长安平帝立地与天合祭于南郊坛后汉光武中元二年营北郊祀地祇在雒阳城北四里为方坛四陛迁吕太后于园上薄太后尊号曰髙皇后以配地祇正月辛未别祀地祇位南面西上髙皇后配西靣北上皆在坛上地理羣神从食皆在坛下中岳位在未四岳各在其方孟辰之地中营内海在东河西济北淮东河南山川各如其方皆在外营内四陛醊及中外营门封神如南郊地祇髙后用犊各一五岳共牛一四海四渎共牛一羣神共牛二乐如南郊既送神瘗俎实于坛北眀帝永平二年正月上丁祀南郊毕次郊魏眀帝景初元年诏祀方丘所祭曰皇后以舜妃伊耆氏配北郊所祭以武宣皇后配晋武帝受禅后泰始二年定郊祀地郊先后配是年并圆方二丘于南北郊更修坛兆其二至之祀合于二郊十一月庚寅帝亲祀于南郊自后方泽不别立东晋元帝大兴二年北郊未立地祇共在天郊眀帝太宁三年七月始诏立北郊未及建而帝崩成帝咸和八年于覆舟山南立地郊以宣穆张皇后配五岳四望四海四渎五湖诸山江等凡四十四神及诸小山从祀康帝建元元年正月辛巳祀北郊帝皆亲奉牲用𤣥宋武帝永初二年亲祀南北郊孝武帝大眀三年移北郊于钟山北原道西与南郊相对后还旧处齐髙帝受禅建元二年正月次辛祀北郊牺牲之色依旧不改而无配武帝永眀五年议郊祀用正月次辛瘗后土御并亲奉车服之仪率遵汉制出以法驾衮冕梁武帝制北郊为坛于国之北常与南郊间嵗正月上辛祀后土于坛上以德后配礼以黄琮五官先农五岳及国内山川皆従祀地攅题曰后地座用上和香省除四望座松江浙江五湖钟山白石山并留之如故帝行一献之礼陈武帝受禅亦以间嵗正月上辛用特牛一祀于北郊以皇妣昭后配及文帝天嘉中改以徳皇帝配宣帝即位以郊坛卑下更増广之后魏道武即帝位二年癸亥瘗地于北郊以神元窦皇后配坛兆制同南郊五岳名山在中壝内四渎大川于外壝内后土神元后共用𤣥牲一玉用両珪有邸币用束帛五岳等共牛一祭毕瘗牲体于坛北亥地其后夏至祭地于方泽用币牲之属与二郊同北齐制三年一祭以夏至日禘崑崙皇地祇于方泽以武徳皇后配为坛在国北郊礼以黄琮束帛神州社稷天下山水并従祀用牲十二牺同圆丘后周祭后土地祗于国北郊六里为坛以神农配牲以其方之色神州坛在其右以献侯莫那配焉隋因周制夏日至祭皇地祇于宫城北郊十四里为方坛以太祖武元配神州迎州冀州戎州拾州柱州宫州咸州扬州其九州山林川泽丘陵坟衍原隰皆従祀地祇配帝等牲用黄犊二神州以下用方色犊一九州山海坟衍等加羊豕各九孟冬祭神州于北郊亦以太祖武元配牲用犊二凡大祀养牲在涤九旬中祀三旬小祀一旬其牲方色难备者聴以纯色代炀帝大业元年孟冬祭神州改以髙祖文帝配大唐制夏日至祭皇地祇于宫城之北郊十四里为方丘坛因隋制以景帝配神州五方岳镇海渎山林川泽丘陵坟衍原隰皆従祀地祇及配帝牲用黄犊二神州黝犊一岳镇以下加羊豕各五孟冬祭神州于北郊景帝配牲用黝犊二贞观中奉髙祖配地郊永徽中废神州之祀干封初又诏依旧祀神州二年诏以髙祖太武皇帝崇配方丘等祀太极元年正月初将有事于南郊有司议唯祭昊天上帝续议请设皇地祇位开元二十一年夏日至祀皇地祇于方丘以髙祖配立冬祭神州于北郊以太宗配其仪备开元礼开元十一年𤣥宗自东都将还西京便幸并州至十二年二月二十二日祠后土于汾阴脽上太史奏荣光出河休气四塞祥风绕坛日扬其光二十年车驾欲幸太原中书令萧嵩上言云十一年亲祠后土为苍生祈谷自是神明昭祐屡年丰登有祈必报礼之大者且汉武亲祠脽上前后数四伏请准旧事至后土行报赛之礼従之至十一月二十一日祀后土于脽上其文曰恭惟坤元道昭品物广大茂育畅于生成庶凭休和惠及黎献博厚之位粤在汾隂肃恭时廵用昭旧典敬以琮币牺牲粢盛庶品备兹瘗礼式展诚悫睿宗皇帝配神作主礼毕令所司刋石祠所社稷颛顼祀共工氏子勾龙为社烈山氏子柱为稷髙辛氏唐虞夏皆因之殷汤为旱迁柱而以周弃代之欲迁勾龙无可继者故止周制天子立三社祭法云王为羣姓立社曰大社于库门内之西立之王自为立社曰王社于籍田立之亡国之社曰亳社庙门之外立之诸侯立三社祭法云诸侯为百姓立社曰国社于臯门之中立之自为立社曰侯社亦于籍田中立之亳社大夫以下立一社祭法云大夫以下成羣立社曰置社但立名虽异其神则同皆以勾龙配之稷周弃配之社者五土之神稷者于五土之中特指原隰之祇社坛在东稷坛在西俱北靣坛筑墻开四靣门天子之社则以五色土各依方色为坛广五丈诸侯则但用当方之色为坛皆立树以表其处又别为主以象其神大夫以下但各以地所宜之木而立之礼神之玉盖用両珪有邸其牲王制云天子祭社稷皆太牢诸侯祭社稷皆少牢皆黝色用黑币日用甲祭日之晨王及尸皆服絺冕乐则大司乐云奏太蔟歌应钟舞咸池以祭地祇用三献其礼取血先瘗于所祭之处以为祭始次则礼神以玊时尸前荐爓肉及脯醢笾豆王则酌大罍中酒以献尸所谓朝践之献是为一献也至荐熟时宗伯亦摄后酌以亚献所谓再献尸食讫賔长酌酳尸谓之三献天子大社必受霜露风雨以逹天地之气故丧国之社屋之不受天阳也亳社北墉使阴眀也亳社有所祈求祷祠则祭之以刑官为之尸丧祝掌其礼説曰王者诸侯所以立社稷者为万人求福报功也人非土不立非谷不生不可偏敬故立社稷而祭焉自经籍灰烬互执不同郑𤣥注社稷者土谷之神勾龙后稷以配食也按所㨿郊特牲云社祭土而主阴气君南向于北墉下答阴之义又云社者神地之道又周礼以血祭祭社稷五祀五岳乐用灵鼓大丧三年不祭唯天地社稷越绋而行事王肃云勾龙周弃并为五官故祀为社稷按所㨿左氏𫝊云勾龙为后土祀以为社故曰伐鼓于社责上公也今俗犹言社公上公之义耳又牲用太牢与地不同若稷是谷神祭之用稷反自食乎崔灵㤙云二家之説虽各有通途但昔来所习谓郑为长故依郑义试评曰按崔灵恩以郑为长当矣何者按公者尊称以人尊社故曰社公王肃以俗言社公及以社为上公者俗言天公雷公岂上公乎又日蚀伐鼓于社责阴助阳之义也夫阳为君阴为臣日蚀者阴蚀阳也君弱臣强是以伐鼓于社云责上公耳若勾龙周弃为社则不得先五岳而埋血也以人鬼虽用血而不埋复云以无配食字是正神者周人禘喾而郊稷祖文王而宗武王亦无配食之説岂得不谓郊天者乎且人鬼之道不用灵鼓不得越绋而祭也稷者土有生长之功立其神因以稷名之郑据孝经説曰社者土地之神稷者能生五谷之神孝经援神契云稷乃原隰之中能生五谷之祇今按本无正神人感其功欲羙报之因以稷名所以稷名神者五谷之长故也汉髙帝初起祷丰枌榆社二年东击项籍还入关因命县为公社后四年天下定诏御史令丰谨理枌榆社其后又令县常以春三月及腊祠后稷以羊彘人里各自裁以祠平帝时王莾奏帝王建立社稷百王不易汉兴礼仪稍定已有官社以后稷配食官稷稷种谷树徐州牧嵗贡五色土一㪷后汉光武建武二年立太社稷于洛阳在宗庙之右皆方坛无屋有墻门而已二月八月及腊一嵗三祠皆太牢具使有司祠郡县皆置太守令长侍祠牲用羊豕唯州所理有社无稷以其使官也魏自汉后但太社有稷官社无稷故常二社一稷也至明帝景初中立帝社眀帝祭社但称皇帝晋武帝太康九年诏曰社实一神其并社之祀东晋元帝建武元年又依洛京立二社一稷宋仍晋旧无所改作齐武帝永眀十一年何佟之议其神一位北向稷东向斋官社坛东北南向立以西为上诸执事西向立以南为上稷名太稷梁社稷在太庙西天监四年以太常省牲太常丞牵牲太祝令赞牲至大同初又加官稷并前为五坛陈依梁而帝社以三牲首余以骨体荐粢盛为六饭粳以敦稻以牟黄梁以簠白梁以簋黍以瑚粢以琏后魏天兴二年置太社太稷帝社于宗庙之右为方坛四陛以二月八月日用戊皆太牢勾龙配社周弃配稷皆有司侍祠北齐立太社帝社太稷三坛于国右每仲春仲秋元辰及腊各以一太牢祭焉皇帝亲祠祭则司农卿省牲进熟司空亚献司农终献后周立社稷于左帝亲祠则冢宰亚献宗伯终献隋文帝开皇初建社稷并立于含光门之右仲春仲秋吉戊各以一太牢祭牲色用黑孟冬下亥又腊祭之郡县二仲月并以少牢各祭百姓亦各为社大唐社稷亦于含光门内之右仲春仲秋二时戊日祭太社太稷社以勾龙配稷以后稷配武太后天授三年九月为社至长安四年三月制社依旧用八月神龙元年改先农坛为帝社坛于太坛西立帝社坛礼同太社太稷其坛不备方色异于太社又其年五月诏于东都建置太社令礼官议立社太常少卿韦叔夏等引吕氏春秋及郑𤣥议以为社主用石又按后魏天平四年四月太社石主迁于社宫是社主用石矣又检旧社主长一尺六寸方一尺七寸礼官博士议社主制度长短在礼无文按韩诗外𫝊云天子太社方五丈诸侯半之盖以五是土数故坛方五丈其社主请准五数长五尺准阴之二数方二尺剡其上以象物生方其下以象地体埋其半以根在土中而本末均也则神道设敎法象有凴其尺请用古尺又检旧社稷坛上四方布以方色唯中央数尺餙以黄土礼官韦叔夏等又议曰韩诗外𫝊云天子太社广五丈各分置四方色讫上冐以黄土説者云冐以黄土象王者覆被四方据此合用黄土遍覆坛上今检旧坛之上亦备方色唯中央数尺餙以黄土则是覆被之道有所不及既乖旧制请准古改造于是以方色餙坛之四靣及四陛其上则以黄土覆之天寳三载二月诏社稷列为中祀颇紊大猷自今已后社稷升为大祀通典卷四十五通典卷四十六钦定四库全书通典卷四十六唐亰兆杜佑君卿纂礼六吉五山川黄帝祭于山川与为多焉虞氏秩于山川徧于羣神周制四坎坛祭四方以血祭祭五岳以埋沈祭山林川泽一嵗凡四祭一者谓迎气时二者郊天时三者大雩时四者大蜡时皆因以祭之礼神之玉两珪有邸五寸牲用少牢各随方色币亦随牲色器用蜃用五献祭日王及尸皆服毳冕乐奏姑洗歌南吕舞大韶以祀四望奏㽔賔歌函钟舞大夏以祀山川其祭之岳镇则升血为始四渎则沈血为始次荐豆笾及爓肉为朝践时王酌盎齐以献所谓朝践之献也大宗伯亚献亦以盎齐至熟王酌清酒以献尸亚者亦清酒所谓馈食之献通前四献也尸食讫王又酌清酒以酳尸凡五献也秦并天下令祠官所常奉名山川鬼神可得而序于是自崤以东名山大川祠曰太室恒山泰山㑹稽湘山水曰济曰淮春以脯酒为嵗祷因泮冻秋涸冻冬塞祷祠祈其牲用牛犊各一牢具圭币各异自华以西名山七曰华山薄山岳山岐山呉山鸿冡渎山蜀之岷山也名川四曰河祠临晋沔祠汉中湫泉祠朝那江水祠蜀亦春秋泮涸祷赛如东方山川而牲亦牛犊牢具圭币各异而四大鸿冢岐呉岳皆有尝禾其河加有尝醪皆在雍州之域近天子都故加车一乘駵驹四㶚浐沣涝泾渭长水皆不在大山川数以近咸阳尽得比山川祠而无诸加汉孝文十二年五谷不登诏增脩山川羣祀武帝因巡狩礼其名山大川用驹者悉以木偶马代行遇亲祠者乃用驹后汉章帝元和二年诏祀山川百神应礼者魏文帝黄初三年礼五岳四渎咸秩羣祀瘗沈珪璋宋武帝大眀七年六月有司奏奠祭霍山殿中郎丘景先议宜使太常持节牲以太牢之具羞用酒脯时谷礼以赤璋纁币器用陶匏借用茅为坛兆时不用蜃同郊祀以爵献凡肴馔种数依社祭梁合郡国有五岳置宰祀三人及有四渎若海应祀者皆孟春仲冬祀之后魏景穆帝立五岳四渎庙于桑干水之隂春秋遣有司祭其山川诸神三百二十四所毎嵗十月遣祀官诣州镇徧祀有水旱灾厉则牧守各随界内而祈谒王畿内诸山川有水旱则祷之太武帝南征造恒山祀太牢浮河济祀以少牢过岱宗祀以太牢遂临江登𤓰歩而还后周大将出征遣太祝以羊一祭所过名山大川隋制祀四镇东镇沂山西镇吴山南镇㑹稽山北镇医无闾山冀州镇霍山并就山立祠祀四海东海于㑹稽县界南海于南海镇南并近海立祠及四渎并取侧近巫一人主知洒扫并令多植松栢大唐武徳贞观之制五岳四镇四海四渎年别一祭各以五郊迎气日祭之东岳岱山祭于兖州东镇沂山祭于沂州东海于莱州东渎大淮于唐州南岳衡山于衡州南镇㑹稽山于越州南海于广州南渎大江于益州中岳嵩山于洛州西岳华山于华州西镇呉山于陇州西海西渎大河于同州北岳恒山于定州北镇医无闾山于营州北海及北渎大济于洛州其牲皆用太牢祀官以当界都督刺史充先天二年封华岳神为金天王开元十三年封㤗山神为天齐王天寳五载封中岳神为中天王南岳神为司天王北岳神为安天王六载河渎封为灵源公济渎封为清泉公江渎封为广源公淮渎封为长源公㑹稽山为永兴公岳山为成徳公霍山为应圣公医巫闾山为广宁公八载闰六月封太白山为神应公其九州镇山除入诸岳外并宜封公十载正月以东海为广徳王南海为广利王西海为广润王北海为广泽王分命卿监诸岳渎及山取三月十七日一时备礼兼册祭仪具开元礼籍田周制天子孟春之月乃择元辰亲载耒耜置之车右帅公卿诸侯大夫躬耕籍田千亩于南郊冕而朱纮躬秉耒天子三推以事天地山川社稷先古以为醴酪粢盛于是乎取之内宰诏后帅六宫之人生穜稑之种以献于王使后宫蔵种而又生之甸师掌帅其属而耕耨王籍以时入之汉文帝制曰农天下之夲遂开籍田朕躬耕以给宗庙粢盛旧仪春始亲耕于籍田官祀先农以一太牢百官皆从赐三辅二百里孝悌力田三老种百谷万斛为立籍田仓置令丞谷皆以给天地宗庙羣望之祀以为粢盛景帝诏曰朕亲耕为天下先昭帝㓜即位耕于钩盾弄田后汉眀帝永平中二月东廵耕于下邳章帝元和中正月北廵耕于懐县其籍田仪正月始耕常以乙日祠先农及耕于乙地昼漏上水初纳执事告祠先农已享耕时有司请行事就耕位天子三公九卿诸侯百官以次耕推数如周法力田种各耰讫有司告事毕是月命郡国守皆劝人始耕魏氏天子亲耕籍田藩镇阙诸侯百亩之礼晋武帝太始四年正月丁亥帝躬耕籍田于东郊诏曰近代以来耕籍田于数歩之中空有慕古之名曾无供祀训农之实而有百官车徒之费今循千亩之制当与羣公卿士躬稼穑之艰难以帅先天下于东郊之南洛水之北帝御木辂以耕太牢祀先农自惠帝后礼废矣东晋元帝将脩耕籍事竟不行宋文帝元嘉二十一年将亲耕先立春九日司空大司农亰尹令尉度宫之辰地八里之外整制千亩中开阡陌立先农于中阡西陌南御耕坛于中阡东陌北将耕宿青幕于耕坛之上皇后帅六宫之人出穜稑之种付籍田令耕日太祝令以一太牢祠先农一如帝社仪孟春上辛后吉亥御乗耕根三盖车驾苍驷建青旂着通天冠苍帻青衮佩苍玉藩王以下至六百石皆衣青唯三台武卫不耕不改章服驾出如郊庙仪至籍田侍中跪奏至尊降车临坛大司农跪奏先农已享请皇帝亲耕太史赞曰皇帝三推三反于是羣臣以次耕王公及诸侯五推五反孤卿大夫七推七反士九推九反籍令率其属耕竟亩洒种即耰礼毕乃班下州县悉备其礼焉齐武帝永平中耕籍田用丁亥使御史乗马车载耒耜从五辂后梁初依宋齐礼以正月用事不斋不祭天监十二年以唘蛰而耕与百官御事并斋三日沐浴祼飨侍中奉耒耜载于象辂以随木辂之后普通二年又移籍田于建康北岸筑兆域如南北郊别有亲耕台在坛东帝亲耕毕登此台以观公卿之推反后魏太武帝天兴三年春始躬耕籍田祭先农用羊一北齐籍于帝城东南千亩内种赤粱白谷大豆赤黍小豆黒穄麻子大麦小麦色别一顷自余一顷地中通阡陌作祠坛于陌南阡西广轮三十尺四陛三壝四门又为大营于外设御坛于阡东陌北每嵗正月上辛后吉亥祠先农神农氏于坛上无配飨祭讫亲耕隋制于国南十四里唘夏门外置地千亩为坛行礼播殖九谷纳于神仓以拟粢盛穰藁以饷牺牲大唐贞观三年正月二十一日太宗亲祭先农籍于千亩之甸武后改籍田为先农坛神龙初复改先农坛为帝社稷是开元二十三年二月亲祀神农于东郊勾芒配礼毕躬御耒耜籍于千亩之甸时有司进仪注天子三推公卿九推庶人终亩𤣥宗欲重劝耕籍遂进耕五十余歩尽壠乃止耕毕辇还斋宫大赦侍耕执牛官皆加级赐帛其仪偹开元礼先蚕周制仲春天官内宰诏后帅内外命妇始蚕于北郊以为祭服天子诸侯必有公桑蚕室近川而为之筑宫仭有三尺棘墻而外闭之后妃斋戒享先蚕而躬桑以劝蚕事及大昕之朝君皮弁素积卜三宫之夫人世妇之吉者使入于室奉种浴于川桑于公桑风戾以食之是月也命有司无伐桑柘禁原蚕汉皇后蚕于东郊后汉皇后四月帅公卿列侯夫人蚕皇后出乗鸾辂青羽盖驾四马龙旂九斿大将军妻叅乗太仆妻御前鸾旂车皮轩闟㦸雒阳令奉引千乗万骑车府令设卤簿驾公卿五营校尉司𨽻校尉河南尹妻皆乗其官车帯夫夲官绶从其官属𨗳从皇后置武贲羽林骑戎头黄门鼓吹五帝车女骑夹毂执法御史在前后亦有金钲黄钺五将𨗳桑于蚕宫手三盆于茧馆毕还宫祠先蚕礼以少牢魏文帝黄初七年皇后蚕于北郊依周典也晋武帝太康六年蚕于西郊先蚕坛髙一丈方二丈四出陛陛广五尺在皇后採桑坛东南帷宫外门之外而东南去帷宫十丈在蚕室西南桑林在其东取列侯妻六人为蚕母蚕将生择吉日皇后着十二笄歩揺依汉魏故事衣青衣乗油画云母安车驾六騩马女尚书着貂蝉佩玺陪乗载筐钩公主夫人九嫔世妇诸太妃太夫人及县郷君郡公侯特进夫人外世妇命妇皆歩揺衣青各载筐钩従蚕先桑二日蚕宫生蚕着簿上躬桑日皇后未到太祝令质眀以太牢告祠谒者一人监祠祠毕彻馔颁余胙于従桑及奉祠者皇后至西郊升坛公主以下陪列坛东皇后东面躬桑採三条诸妃公主各採五条郷县以下各採九条悉以桑授蚕母还蚕室事讫皇后还便即御座公王以下乃就位设飨宴赐绢各有差宋孝武大眀四年始于台城西白石里为蚕所设兆域置大殿又立蚕观北齐为蚕坊于亰城北之西去皇宫十八里外有蚕宫方九十歩墻髙一丈五尺其中起蚕室二十七别殿一区置蚕宫令丞宦者为之路西置皇后蚕坛髙四尺方二丈四陛陛各广八尺置先蚕坛于桑坛东南大路东横路南坛髙五尺方二丈四陛陛各五尺外兆方四十歩面开一门有縁襜襦褠衣黄履以供蚕母每嵗季春谷雨后吉日使公卿以一太牢祠先蚕黄帝轩辕氏于坛上无配如祀先农礼讫皇后因亲桑于坛偹法驾服鞠衣乗重翟帅六宫升桑坛东陛即御座女尚书执筐女尚衣执钩立坛下皇后降自东陛执筐者䖏左执钩者居右蚕母在后乃躬桑三条讫升坛即御座内命妇以次就桑服鞠衣者採五条展衣禒衣者九条以授蚕母还蚕室切之授世妇洒一簿凡应桑者并复夲位后乃降坛还便殿设劳酒颁赉而还后周制皇后乗翠辂率六宫三妃三㚤御媛御婉三公夫人三孤内子至蚕所以一少牢亲进祭奠先蚕西陵氏神礼毕降坛令二嫔为亚献终献因而躬桑隋制先蚕坛于宫北三里为坛髙四尺季奉上已皇后服鞠衣以一太牢制币祭先蚕于坛上用一献之礼祭讫亲桑于位坛东面尚功进金钩典制奉筐皇后採三条反钩命妇各依班採五条九条世妇以授蚕母受切桑洒讫皇后乃还大唐显庆元年三月辛巳皇后武氏先天二年三月辛夘皇后王氏干元二年三月己巳皇后张氏并有事于先蚕其仪备开元礼通典卷四十六通典卷四十七钦定四库全书通典卷四十七唐京兆杜佑君卿纂礼七吉六天子宗庙昔者先王感时代谢思亲立庙曰宗庙因新物而荐享以申孝敬逺祖非一不可徧追故亲尽而止唐虞立五庙其祭尚气先迎牲杀于庭取血告于室以降神然后奏乐尸入王祼以郁鬯夏氏因之殷制七庙周制小宗伯掌建国之神位左宗庙王立七庙一坛一墠曰考庙曰王考庙曰皇考庙曰显考庙曰祖考庙皆月祭之逺庙为祧有二祧享甞乃止去祧为坛去坛为墠坛墠有祷焉祭之无祷乃止去墠曰鬼郑𤣥云周制七庙太祖及文王武王之祧与亲庙四并而七王肃云尊者尊统于上故天子七庙其有殊功异徳非太祖而不毁不在七庙之数其礼与太祖同则文武之庙是试评曰礼有以多为贵王制云天子七庙诸侯五庙祭法云逺庙为祧有二祧焉享甞乃止而郑𤣥以文武之庙曰祧不亦踈乎若以天子之祖功徳则不立二祧二祧不庙数与诸侯同何以为隆杀哉虞喜云七庙不始于周伊尹已言七代之庙矣成王六年制礼七庙亦已有见数文王为祖武王为祢祖非逺庙也周官掌宗庙而职曰守祧周公不称祖祢为逺祧也当湏逆数成然后庙得别出不可于成王之代以文武逆云为迁主所藏矣汉髙帝令诸侯都皆立上皇庙髙帝崩孝恵即位令奉常叔孙通定宗庙仪法帝东朝太后长乐宫及间往数跸烦人作复道武库南通奏曰陛下何自筑复道髙帝寝衣冠月出逰髙庙子孙奈何乘宗庙道上行哉帝惧曰急壊之通曰人主无过举今已作百姓皆知之矣愿陛下为原庙渭北衣冠出逰之益广宗庙大孝之本帝乃立原庙又尊帝庙为太祖庙景帝尊孝文庙为太宗庙所常幸郡国各立太祖太宗庙至宣帝太始二年复尊孝武庙为世宗庙凡所廵狩亦立焉凡祖宗在郡国者六十八合百六十七所而京师自髙祖下至宣帝与太上皇悼皇考各自居陵旁立庙并为百七十六又园中各有寝便殿殿日祭于寝月祭于庙时祭于便殿寝日四上食庙歳二十五祠便殿歳四祠又月一㳺衣冠而昭灵后武哀王昭哀后孝文太后孝昭太后卫思后戾太子戾后各寝与诸帝合三十一所元帝罢昭灵后武哀王昭哀后卫思后戾太子戾后园皆不奉祠裁置吏卒守焉罢郡国庙以髙皇帝为太祖孝文皇帝为太宗孝景皇帝为昭孝武皇帝为穆孝昭皇帝与孝宣帝俱为昭皇考庙亲未尽太上孝恵庙皆亲尽宜毁太上庙主宜瘗园孝恵帝为穆主迁于太庙寝园皆罢脩后汉光武皇帝建武二年立髙庙于雒阳髙帝为太祖文帝为太宗武帝为世宗如旧三年正月立亲庙雒阳祀父南顿君以上至舂陵节侯时冦贼未平祀仪未设至十九年议立平哀成元帝庙代今亲庙兄弟以下使有司祠宜为南顿君立皇考庙祭上至舂陵节侯羣臣奉祠诏曰以宗庙处所未定且祫祭髙庙其成哀平且祠祭长安故髙庙其南阳舂陵歳时各且因故园庙祭祀园庙去太守理所逺者在所令长行太守事侍祠惟孝宣帝有功徳其上尊号曰中宗于是雒阳髙庙四时加祭孝宣孝元凡五帝其西庙成哀平三帝主四时祭于故髙庙东庙亰兆尹侍祠冠衣车服如太常祠陵庙之礼皇考南顿君以上至曽祖祭皆就园庙眀帝以光武拨乱中兴更为起庙上尊号曰世祖庙以元帝于光武为穆故虽非宗不毁也后遂为常眀帝遗诏遵俭无起寝庙藏主于世祖庙更衣孝章初不敢违以更衣有小别上尊号曰显宗庙间祠于更衣四时合祭于世祖庙章帝遗诏无𧺫寝庙如先帝故事和帝初不敢违上尊号曰肃宗后帝承遵皆藏主于世祖庙积多无别是后显宗但为陵寝之号灵帝时亰都四时所祭髙庙五主世祖庙七主少帝三陵追尊后三陵凡牲用十八太牢皆有副倅故髙庙三主亲毁之后亦但殷祭之歳奉祠献帝初平中董卓与蔡邕等以和帝以下功徳无殊而有过差不应为宗及余非宗者追尊三后皆奏毁之四时所祭髙庙一祖二宗及近帝四凡七帝魏文帝受禅追尊大父曰大皇帝考曰武皇帝以洛亰宗庙未成乃祠武帝于建始殿亲执馈奠如家人礼眀帝太和三年又追尊髙祖大长秋曰髙皇夫人吴氏曰髙皇后并在邺庙之所祠则文帝之髙祖处士曽祖髙皇祖大皇帝共一庙考太祖武皇帝特一庙百代不毁然则所祠止于亲庙四室也其年十一月洛亰庙成则以亲尽迁处士主置园邑使宗正曹恪持节迎髙祖以下神主共一庙犹为四室而已景初元年六月羣公更奏定七庙之制曰武皇帝肇造洪基为魏太祖文帝继天革命为魏髙祖上集成大命宜为魏烈祖于太祖庙北为二祧其左为文帝庙号曰髙祖昭祧其右拟眀帝号曰烈祖穆祧三祖之庙万世不毁其余四庙亲尽迭迁一如周后稷文武庙祧之礼晋武帝即位追尊皇祖宣王为宣皇帝伯考景王为景皇帝考文王为文皇帝权立一庙后用魏庙追祭征西将军章郡府君颍川府君亰兆府君与宣帝景帝文帝为三昭三穆是时宣皇未升太祖虚位所以祠六代与景帝为七庙庙制于中门外之左通为屋四阿殿制堂髙三尺随见庙数为室代满备迁毁太康元年灵寿公主修丽祔于太庙六年庙陷当改脩创群臣议奏曰古者七庙异所自宜如礼又曰古虽七庙自近代以来皆庙七室于礼无废于情为叙亦随时之宜也东晋元帝上继武帝于礼为祢时西亰神主陥于虏庭江左建庙皆更新造寻登懐帝之主又迁颍川府君于时三祖毁主权居别室太兴三年将祭愍帝之主乃更定制还复章郡颍川于昭穆之位元帝崩则章郡复迁之至眀帝崩而颍川又迁犹十室也于时续广太庙故三迁主并还西储名之曰祧以凖逺庙成帝咸康五年始作武悼皇后神主祔庙配飨世祖成帝崩而康帝承统以兄弟一代故不迁亰兆始十一室也康帝崩穆帝立京兆迁入西储同谓之祧如前三祖迁主之礼故正室犹十一也穆帝崩而哀帝海西并为兄弟无所登除咸安之初简文皇帝上继元皇帝于是颍川京兆二主复还昭穆之位简文崩颍川又迁孝武帝太元十二年始改作太庙殿正室十四间东西储各一间合十六间栋髙八丈四尺备法驾迁神主于行庙征西至京兆四主及太孙各用其位之仪服四主不従帝者仪是与太康异也及孝武崩京兆又迁如穆帝之世四祧故事宋武帝即尊位祠七代为七庙永初追尊皇考为孝皇帝皇妣赵氏为穆皇后三年孝懿萧皇后崩又祔庙髙祖崩神主升庙犹昭穆之序如魏晋之制虚太祖之位文帝元嘉初追尊所生胡媫妤为章皇太后立庙于太庙西其后孝武昭太后眀帝宣太后并祔章太后庙齐髙帝追尊父为宣皇帝母为昭皇后七庙太梁武帝受禅迁神主于太庙为三昭三穆凡六庙追尊皇考为文皇帝皇妣为徳皇后庙号太祖皇祖以上皆不追尊拟祖迁于上而太祖之庙不毁与亲庙为七皆同一堂共庭而别室陈依梁制七庙如礼初文帝入嗣而皇考始兴昭烈王庙在始兴国谓之东庙天嘉中徙神主祔于梁之小庙改曰国庙祭用天子仪后魏之先居于漠北凿石为祖宗之庙于乌洛侯国西北眀元帝永兴四年立太祖道武帝庙于白登山岁一祭具太牢帝亲奉无常月又于白登西太祖旧游之处立昭成献眀太祖庙常以九月十月之交帝亲祭牲用马牛羊又亲行貙刘之礼孝文太和三年六月亲谒七庙十五年四月改营太庙诏曰祖有功宗有徳后者不得擅祖宗之名居二祧之庙今述遵先志宜制祖宗之号烈祖有创业之功代祖有开拓之徳宜为祖宗百代不迁而逺祖平文功未多于昭成然庙号为太祖道武建业之勲髙于平文庙号为烈祖比校似为未允朕今奉尊道武为太祖显祖为二祧余皆以次而迁平文既迁庙惟有六如今七庙一则无主惟当朕躬此事亦臣子所难言朕以不徳忝承洪绪若宗庙之灵获全首领以没于地为昭穆之次心愿毕矣必不可先设可垂文示后八月诏郡国有时果可荐者并送京师以供庙享其白登山鸡鸣山庙惟遣有司行事十一月释禫祭太和庙帝衮冕与祭者朝服丁夘迁庙之神主于太庙百官陪従奉神主于斋车至新庙有司升神主于太庙诸侯王牧守蕃附等各以其职来祭十月诏先王制礼经纶万代白登庙者有为而兴昭穆不次太祖有三层之宇已降无方丈之室又常用季秋躬驾䖍祀今授衣之月享祭眀堂立冬之始奉烝太庙若复斋白登便为一月再驾缅详二理谓宜省一可废东山之祀成此二享之敬可勅有司但命内典神者摄行祭事献眀道武各有庙称可具依旧式自太宗诸帝昔无殿宇因停之十九年迁都洛邑二月诏曰太和庙已就神仪灵主宜时奉宁可尅五月奉迁于庙其出金墉之仪一准出代都太和之式入新庙之典可依近至金墉之轨其威仪卤簿如出代庙百官奉迁宜可省之但令朝官四品以上侍官五品以上宗室奉迎北齐文宣帝受禅置六庙献武以下不毁以上则逓毁并同庙而别室既而迁神主于太庙文㐮文宣并太祖之子文宣初疑其昭穆之次欲别立庙衆议不同至二年秋始附太庙五祭同梁制后周闵帝受禅而右宗庙追尊皇祖为徳皇帝父文王为文皇帝庙号太祖拟祖以上三庙逓迁至太祖不毁其下相承置二穆为五焉眀帝崩庙号代宗武帝崩庙号髙祖并为祧庙不毁隋文帝受命遣兼太保宇文善奉䇿诣同州告皇考桓王庙兼用女巫同家人礼追尊号为武元皇帝皇妣为元眀皇后迎神归于京师改立左宗庙未言始祖又无受命之祧自髙祖以下置四亲庙同殿异室一皇髙祖太原府君庙二皇曽祖康王庙三皇祖献王庙四皇考太祖武元皇帝庙拟祖迁于上而太祖之庙不毁至炀帝立七庙太祖各一殿准周文武二祧与始祖而三余并分室而祭始及祧之外従迭毁之法既营洛邑后有司奏请于东亰建立宗庙帝谓祕书监栁辩曰今始祖及二祧已具令后子孙处何所又下诏准议别立髙祖之庙属有行役复寝大唐武徳元年追尊髙祖曰宣简公曽祖曰懿王祖曰景皇帝考曰元皇帝法驾迎神主祔于太庙始享四室贞观九年髙祖崩増修太庙中书侍郎岑文本议曰祖郑𤣥者则陈四庙之制述王肃者则引七庙之文贵贱混而莫辨是非纷而不定春秋谷梁𫝊及礼记王制祭法礼器孔子家语并云天子七庙诸侯五庙大夫三庙士一庙尚书咸有一徳曰七世之庙可以观徳至于孙卿孔安国刘歆班彪父子孔晁虞喜干寳之徒商较今古咸以为然故其文曰天子三昭三穆与太祖之庙而七是以晋宋齐梁皆依斯义立亲庙六岂有国之茂典不刋之休烈乎然若使违羣经之正説従累代之疑议背子雍之笃论遵康成之旧学则天子之礼下逼于人臣诸侯之制上僭于王者非所谓尊卑有序名位不同者也臣等参详请依晋宋故事立亲庙六其祖宗之制式遵旧典制従之于是増修太庙始崇𢎞农府君及髙祖神主并旧四室为六室太宗崩迁𢎞农府君神主于夹室太宗神主祔太庙髙宗崩神主祔太庙又迁宣皇帝神主于夹室睿宗垂拱四年正月又于东都立髙祖太宗髙宗三庙四时享祀如京庙之仪别立崇先庙以享武氏祖考武太后又令议崇先庙室数所司议遂止既革命称帝改大唐亰太庙为享徳庙四时惟享髙祖以下三室余四室闭其门废享祀之礼又于东都改制太庙为七室祔武氏七代神主及改亰崇先庙为崇尊庙其享祀如太庙之仪仍改太庙署为清庙台加官员崇其班秩神龙元年改享徳庙依旧为京太庙迁武氏七庙神主于西京崇尊庙东都置太庙以景皇帝为太祖庙崇六室时太常博士张齐贤建议曰始封之君谓之太祖太祖之庙百代不迁商之𤣥王周之后稷是也但商自𤣥王以后十有四代至汤而有天下周自后稷以后十有七代至武王而有天下其间代数既逺迁庙亲皆出太祖之后故得合食有序尊卑不差其后汉髙受命无始封祖即以髙祖皇帝为太祖魏武创业文帝受命亦以武帝为太祖晋宣创业武帝受命亦以宣帝为太祖宇文以文皇帝为太祖隋室以武元皇帝为太祖国家景皇帝始封唐公实为太祖中间代数既近列在三昭三穆之内故皇家太庙惟有六室其𢎞农府君宣光二帝尊于太祖亲尽则迁不在昭穆合食之数奉勅七室以下依旧号尊崇续又奉勅既立七庙湏尊崇始祖速令详定者伏寻礼经始祖即太祖太祖之外更无始祖后周太祖之外以周文王为始祖不合礼经或有引白虎通义云后稷为始祖文王为太祖武王为太宗及郑𤣥注诗序云太祖谓文王以为説者其义不然何者彼以礼王者祖有功而宗有徳周人祖文王而宗武王以谓文王为太祖耳非祫祭羣主合食之太祖今议者或有欲立凉武昭王为始祖者殊为不可何者昔在商周稷禹始封汤武之兴祚由稷禹故以为太祖即皇家之景帝是也凉武昭王勲业未广后主失守国土不𫝊景皇始封实本眀命今乃舍封唐之盛烈崇西凉之逺搆求之前古实乖典礼魏氏不以曹参为太祖晋氏不以殷王卭为太祖宋氏不以楚元王为太祖齐梁不以萧何为太祖陈隋不以胡公杨震为太祖则皇家安可以凉武昭王为太祖乎汉之东京大议郊祀多以周郊后稷汉当郊尧惟杜林议独以为周室之兴祚由后稷汉业特𧺫功不縁尧祖宗故事所宜因循竟従林议又𫝊称欲知天上事问长人以其近之武德贞观之时去凉武昭王盖亦近于今矣当时不立者不可立故也今既年代寖逺方复立之实恐景皇失职而震怒武昭虚位而不答非社稷之福也请准勅加太庙为七室享宣皇帝以备七代其始祖不合别有尊崇太常博士刘承庆议曰夫太祖以功建昭穆以亲崇有功百代而不迁亲尽七叶而当毁或以太祖代浅庙数非备更于昭穆之上逺立合迁之君曲従七庙之文深乖迭毁之制景皇帝濬徳基唐代数犹近号虽崇于太祖亲上列扵昭穆且临六室之位未申七代之尊是知太祖当六未合有七故先朝惟有宣光景元神尧文武六代亲庙大帝登遐神主升祔于庙室以宣皇帝代数当满准礼复迁今止有光皇帝以下六代亲庙非是天子之庙数不当有七本由太祖有逺近之异故初建有多少之殊宣皇既非始祖又庙无祖宗之号亲尽既迁其庙不合重立恐违王制之文不合先朝之㫖光崇六室不亏古义时有制令宰臣更加详定礼部尚书祝钦眀等奏言张齐贤以始同太祖不合更祖昭王刘承庆以王制三昭三穆不合重崇宣帝臣等商量请依张齐贤以景皇帝为太祖依刘承庆尊崇六室制従之三年改武氏崇尊庙为崇恩庙依天授时享祭其庙斋郎将用五品子后却止睿宗废崇恩庙开元四年改题则天神主云则天皇后武氏十年制移中宗神主就正庙仍创立九室其后制献祖懿祖太祖代祖髙祖太宗髙宗中宗睿宗太庙九室也二十三年正月赦文宗庙致享务在豊洁礼经沿革必本人情笾豆之荐或未䏻备物宜令礼官学士详议具奏太常卿韦縚奏宗庙之奠每座笾豆各加十二又酒爵制度全小仅无一合执持甚难请稍令广大付尚书省集衆官详议太子賔客崔沔议曰窃闻识礼乐之情者能作知礼乐之文者能述述作之义圣贤所重礼乐之本古今所崇变而通之所以乆也所谓变者变其文也所谓通者通其情也祭礼之兴肇于太古人所饮食必先严献未有火化茹毛饮血则有毛血之荐未有麴蘖汚樽抔饮则有𤣥酒之奠施及后王礼物渐备作为酒醴严其牺牲以致馨香以极丰洁故有三牲八簋之盛五齐九献之殷然以神道至𤣥可存而不能测也祭礼致敬可备而不可废也是以毛血腥爓𤣥罇牺象靡不毕登于眀荐矣然而荐贵于新味不尚䙝虽则备物犹存节制故礼云天之所生地之所长苟可荐者莫不咸在备物之情也又曰三牲之俎八簋之实羙物备矣昆虫之异草木之实隂阳之物备矣节制之文也钘俎笾豆簠簋罇罍实皆周人之时馔也其用通于䜩飨賔客而周公制礼咸与毛血𤣥酒同荐于先晋中郎卢谌近古知礼者也着家庙祭礼皆晋时常食不复纯用旧文然则当时饮食不可阙扵祀祭眀矣是变礼文而通其情也我国家由礼立训因时制范考图史扵前典稽周汉之旧仪清庙时享礼馔毕陈用周制也而古式存焉园寝上食时膳具设遵汉法也而珍味极焉职贡来祭致逺物也有新必荐顺时令也苑囿之内躬穑所収蒐狩之时亲发所中莫不割鲜择羙荐而后食尽诚敬也若此至矣复何加焉但当申勅祭如神在毋或简怠増朂䖍诚其进珍羞或时鲜羙考诸祠典有所漏畧皆详择名目编诸甲令因宜而荐以类相従则新鲜肥醲尽在是矣不必加于笾豆之数也至扵祭器随物所宜故太羮古食也盛于㽅㽅古器也和羮时馔也盛于钘钘时器也亦有古馔而盛于时器故毛血盛于盘𤣥酒盛于罇未有荐时馔而追用古器者古质而今文便于事也虽加笾豆十二未足以尽天下羙物而措诸清庙有兼倍之名近于侈矣又据汉书艺文志墨家之流出扵清庙是以贵俭由此观之清庙之不尚于奢旧矣太常所请恐未可行又称酒爵全小湏加广大窃据礼文有以小为贵者献以爵贵其小也小不及制敬而非礼是有司之失其𫝊也固可随失釐正无待议而后革未知今制何所依准请兼详令式据文而行上曰享祀实思丰洁不应法制者亦不可用于是更令太常量加品昧韦縚又请每室加笾豆各六每四时异品以当时新果及珍羞同荐制可之又酌献酒爵止令用药汁一升合于古义而多少适中自是常依行焉天寳三载诏顷四时有事于太庙两京同日告享虽卜吉辰俱遵上日而义深如在礼或有乖自今以后两京宜各别择吉日告享五载诏祭神如在𫝊诸古训以多为贵着自礼经膟膋之仪盖昔贤之尚质甘㫖之品亦孝子之尽诚既切因心方资庆礼其以后享太庙宜料外每室加常食一牙盘仍令所司务尽丰洁九载七月制曰承前有事宗庙皆称告享兹乃临下之辞颇亏尊上之义静言斯称殊未为允自今以后每亲告献太清太㣲宫改为朝献有司行事为荐献亲告享庙改为朝享有司行事为荐享亲巡陵改为朝拜有司行事为拜陵应縁诸事告宗庙者并改为奏其郊天后土及诸祝文云敢昭告者并改为敢昭荐后妃庙魏梁周祭先妣之庙四时荐禘祫与七庙皆祭乐奏夷则舞犬濩魏文思后依周姜嫄庙禘祫文帝甄后赐死故不列庙眀帝即位有司奏请追谥曰文昭皇后使司空王朗持节奉䇿告祠于陵太和元年二月立庙于邺四月洛邑初营宗庙掘地得玉玺方一寸九分其文曰天子羡思慈亲眀帝为之改容以太牢告庙东晋元帝初为晋王妃虞氏先亡王𨗳与贺循书论虞庙云王所崇惜者体也未敢当正位入庙及毁废之所不知便可得尔不循答曰汉光武于属以元帝为父故扵昭穆之叙便居成帝之位而迁成帝之主于长安髙庙今圣上于恵帝为兄弟亦当居恵帝之位而上继武帝恵帝亦宜别庙则虞妃庙位当以此定𨗳又云戴若思欲于太庙立后别室循答曰愚以尊王既当天之正统而未尽宸居之极称既名称未极更于事宜为难或谓可立别庙使进退无犯意谓以尊意所重施于今宜如有可尔理若全尊寻备昭穆既正则俯从定位亦无拘小别然非常礼无所取准于名则未满于礼则变常窃以戴所斟酌于人情为未安宋孝武大眀二年有司奏皇代殷祭无事于章太后诏曰章皇太后追尊极号礼同七庙岂容独阙殷荐隔兹盛祀閟宫遥祫既行有周魏晋従飨式范无替宜述附前典以宣情敬七年诏立宣贵妃庙其祀礼王亲执奠爵有故三卿行事眀帝太始二年昭太后崩有司奏太后于至尊无亲上特制义服祔庙之礼下礼官详议乃跻新祏于上位其祭使有司行礼六月有司奏七月尝祠二庙依旧车驾亲奉孝武皇帝室至尊亲进觞爵及昭皇太后室应拜及祝文称皇帝又皇后今月二十五日䖍见于祢拜孝武皇帝昭皇太后并无眀文礼官议曰今上既纂嗣文皇于孝武进拜而已觞爵使有司行事昭皇太后祝文称皇帝孝武昭皇太后二室废荐告后废帝元徽二年十月丙寅有司奏至尊亲祠太庙文皇帝太后庙之日孝武皇帝及昭皇太后虽亲非正统而常经北面宜执孝武皇帝觞爵昭皇太后依旧三公行事齐眀帝建武二年有司奏迁景懿后于新庙梁武帝立小庙皇帝每祭太庙讫乃诣小庙亦以一太牢如太庙礼大唐立肃眀皇后庙时享有司行事如开元礼皇太子及皇子宗庙东晋孝武帝太元六年诏曰亡大兄以司马珣之为国后祭祀何仪博士江熙议谷梁𫝊云公子之重视大夫则王子一例也请皇子庙祭用大夫礼三庙牲用少牢若继嗣之身未准大夫祭用士礼宜权立行庙告嗣而后迎继嗣之身大唐开元三年右拾遗陈贞节以诸太子庙不合守供祀享上疏伏见章懐太子等四庙逺则従祖近则堂昆并非有功于人立事于代而寝庙相属献祼连时事不师古以克永代臣实疑之今章懐太子等乃以陵庙分署官寮八处修营四时祭享物湏官给人必公粮合乐登歌咸同列帝谨按周礼始祖以下犹称小庙未知此庙厥官维何臣谓八署司存员寮且省四时祭祀供给咸停臣又闻磐石维城既开封建之典别子为祖非无大小之宗其四陵庙等应湏祭祀者并令承后子孙自修其事崇此正典冀合礼经上令有司集礼官及羣臣详议奏闻驾部贠外郎裴子余议曰谨按前件四庙等并前皇嫡𦙍殒身昭代圣上哀骨肉之深钖烝甞之享宪章徃昔垂范将来昔嫄庙列周戾园居汉并位非七代置在一时斯并前代宏规后贤令范又按春秋狐突适下国遇太子使登仆曰予将以晋畀秦秦将祀予此则太子之言无后眀矣对曰神不歆非类人不祀非族君祀无乃殄乎此则晋有其祀立庙必矣又定公元年立炀宫经𫝊更无异説郑𤣥注云炀公伯禽之子季氏祷而立其宫也考之汉储晋嫡则如彼言乎周庙鲁宫则如此岂可使晋求秦祀戾匪汉恩求枉者深所直者鲜黩神慢礼理必不然且尊以储后位絶诸侯谥号既崇官吏有典去羊存朔非理所安狥利忘礼何以为国太常博士叚同泰议曰伏据隐太子等皆禀殊恩式创陵寝一着苹藻骤移檀柘岂非睦亲继絶悼徃推恩者欤况汉置戾园晋循虞祀书称咸秩礼纪百神纷纶葳㽔可畧言矣隐太子等并特降丝纶别营祠宇义殊太庙恩出当时借如逝者之钖苹蘩亦犹生者之开茒土宠章所及谁谓非宜且自古帝王封建子孙寄以维城之固咸登别郡之荣岂必有功于人立事于代生者曽无异议逝者輙此奏停虽存没之迹不同而君亲之恩何别此则轻重非当情理不均神道固是难诬人情孰云其可开元二十二年七月勅赠太子顷年官为立庙并致享祀虽欲归厚而情且未安烝甞之时子孙不及若専令官祭是以踈间亲遂此为常岂云教孝其诸赠太子有后者但官置庙各令子孙自主祭其署及官悉停若无后者宜依旧上元二年二月礼仪使太常卿杜鸿渐奏譲帝七庙等请停四时享献每至禘祫之月则一祭焉乐用登歌一部牲献罇俎之礼同太庙一室之仪通典卷四十七通典卷四十八钦定四库全书通典卷四十八唐亰兆杜佑君卿纂礼八吉七诸侯大夫士宗庙周制诸侯五庙于中门外之左二昭二穆与太祖庙而五曰考庙王考庙皇考庙皆月祭之显考庙祖考庙享尝乃止大夫三庙一昭一穆与太祖庙而三曰考庙王考庙皇考庙享尝乃止适士二庙曰考庙王考庙享尝乃止官师一庙曰考庙将祭主人各服其服筮于庙门外日用丁巳筮旬有一日曰来日丁亥用荐嵗事既得日吉乃官戒宗人命涤宰命为酒宿戒尸眀日朝服筮尸吉乃遂宿尸祝傧眀日主人朝服即庙门外东方位南面宰宗人西面北上牲北首东上司马刲羊司士击豕宗人告备乃退雍爨在门东南北上司宫摡笾豆爵觯于东堂下雍人陈鼎五司马升羊右胖士升豕雍人抡肤九实于一鼎司士又升鱼腊司宫罇两甒于戸间有𤣥酒小祝设槃匜于西阶东主人朝服立于阼阶司宫设筵于奥祝设几于筵上右之主人出迎鼎主人先入有司各升实笾豆罇爼祝盥升西阶主人盥升阼阶祝先入南面主人从入户内西面主妇被鬄衣侈袂荐自东房佐食司士序升西阶相从设爼主妇设稷兴入房祝酌奠祝主人再拜祝出迎尸尸升西阶祝従尸升筵祝主人皆拜妥尸尸不言答拜遂坐尸祭卒食告饱主人酌酒酳尸尸拜受主人拜送尸祭啐卒爵祝酌授尸尸酢主人主人卒爵祝与佐食盥手取黍以授尸尸执以命祝祝受以东嘏于主人主人再拜稽首受黍尝之纳诸内主人献祝又酌献佐食主妇酌献尸受主妇拜送尸祭酒卒爵又酢主妇主妇酌献祝与上佐食亦如之及宾长献尸尸酢宾主人出立于阼阶祝立西阶告曰利成祝入尸谡主人降祝先尸従遂出于庙门庶人祭于寝记曰君子将营宫室宗庙为先廐库为次居室为后凡家造祭器为先牺赋为次养器为后无田禄者不设祭器有田禄者先为祭服成庙则衅之其礼祝宗人宰夫雍人皆爵弁纯衣雍人拭羊宗人祝之宰夫北面于碑南东上雍人举羊升屋自中中屋南面刲羊血流于前乃降门夹室皆用鸡先门而后夹室其衈皆于屋下割鸡门当门夹室中室有司皆向室而立门则有司当门北面既事宗人告事毕乃皆退反命于君曰衅某庙事毕反命于寝君南向于门内朝服既反命乃退路寝成则考之而不衅衅屋者交神眀之道也凡宗庙之器其名者成则衅之以豭豚凡宗庙之礼牛曰一元大武豕曰刚鬛豚曰腯肥羊曰柔毛鸡曰翰音犬曰羮献雉曰疏趾兔曰眀视脯曰尹祭槀鱼曰商祭鲜鱼曰脡祭水曰清涤酒曰清酌黍曰芗合梁曰芗萁稷曰眀粢稻曰嘉蔬韭曰丰夲盐曰咸鹾玉曰嘉玊币曰量币辨九拜一曰稽首二曰顿首三曰空首四曰振动五曰吉拜六曰凶拜七曰竒拜八曰襃拜九曰肃拜后汉帝封曹操为魏公依诸侯礼立五庙于邺后进爵为王无所改易晋安昌公荀氏进封大国祭六代又张祖髙问谢沈曰诸侯祭五庙先诹日卜吉而行事为祭五庙诸毕耶按仪视杀延尸厥眀行事晏朝乃阕五庙尽尔将终日不了若异日未见其义沈答曰五庙同时助祭者多晏朝乃阕季氏逮闇继之以烛虽有强力之容肃敬之心皆倦怠也子路为宰与祭室事交乎戸堂事交乎阶晏朝而退孔子闻之曰谁谓由不知礼贺循祭仪云祭以首时及腊嵗凡五祭将祭前期十日散斋不御不乐不弔前三日沐浴改服居于斋室不交外事不食荤辛静志虚心思亲之存及祭施位牲大夫少牢士以特豕祭前之夕及腊鼎陈于门外主人即位西面宗人袒告充主人视杀于门外主妇视饎于西堂下设洗于阼阶东南酒醴甒于房戸牲皆体觧平眀设几筵东面为神位进食乃祝祝乃酌奠拜祝讫拜退西面立少顷酌酳礼一献毕拜受酢饮毕拜妇亚献荐枣栗受酢如主人其次长宾三献亦以燔从如主人次及兄弟献始进爼庶羞衆宾兄弟行酬一徧而止彻神爼羮饭为宾食食物如祭馂毕酌酳一周止佐彻神馈馔于室中西北隅以为厌祭既设闭牖户宗人告毕宾乃退凡眀日将祭今夕宿宾祭日主人羣子孙宗人祝史皆诣㕔事西面立以北为上有荐新在四时仲月大夫士有田者既祭而又荐无田者荐而不祭礼贵胜财不尚茍丰贫而不逮无疑于降大夫降视士士従庶人可也又不及饭菽饮水皆足致敬无害于孝或问诸侯庙博士孙毓议曰按礼诸侯五庙二昭二穆及太祖也今之诸王实古诸侯也诸侯不得祖天子当以始封之君为太祖百代不迁或谓之祧其非始封亲尽则迁其冲㓜绍位未踰年而薨者依汉旧制不列于宗庙四时祭祀于寝而已又王氏问谢沈云祖父特进卫将军海陵亭恭侯应立五庙不沈答亭侯虽小然特进位髙似诸侯也又问曾祖父侍御史得入特进㳟侯庙不答父为士子为诸侯尸以士服祭以诸侯之礼御史虽为士应自入㳟侯庙也邵戢议桓宣武公立庙云礼父为士子为诸侯祭以诸侯则宜立亲庙四封君之子则封君髙祖亲尽庙毁封君之孙则封君曾祖亲尽庙毁封君之曾孙则封君之祖亲尽庙毁封君之𤣥孙则封君之父亲尽庙毁封君𤣥孙之子则封君亲尽庙宜毁然以太祖不毁五庙之数于是始备至封君𤣥孙之孙则毁封君之子封君之子𤣥孙之孙复毁封君之孙如此随代迭毁以至百代宋刘裕初受晋命为宋王建宗庙于彭城従诸侯五庙之礼后魏孝眀帝神龟初灵太后父司徒胡国珍薨赠太上秦公太𫝊清河王怿议按礼记二昭二穆与太祖而五并是后代追论偹庙之文皆非当时据立神位之事今秦公初搆国庙追立神位唯当仰祀二昭二穆上极髙㑹四代而已何者秦公身是始封之君将为不迁之祖若以功业崇重越居正位恐以卑临尊乱昭穆也如其权立始祖以备五庙恐数满便毁非礼意也昔司马懿立功于魏为晋太祖及至子晋公昭乃立五庙亦祀四代止于髙祖曾祖太祖之位虚俟宣文待其后裔数满乃止此亦前代之成事方今之殷鉴也礼纬云夏四庙至于孙五殷五庙至于孙六周六庙至于孙七眀知当时太祖之神仍依昭穆之序要待子孙代代相继然后太祖出居正位耳怿又议曰古者庙堂皆别光武以来异室同堂是以相国构庙惟制一室周祭祖考比来诸王立庙者不依公令或五或一参差无准相国之庙以造一室寔合朝令宜即依此展其享祀诏依怿议东魏静帝武定六年营斋献武王庙四室二间两头各一夹室厦头徘徊䲭尾开四门南面开三门余面及外院四面皆一门其内院墻四面皆架为歩廊南出夹门各置一屋以置礼器及祭服内外门墻并用赭垩庙东门道南置斋坊道北置二坊西为典祀廨并㕑宰䖏东为庙长廨并置车辂其北为养牺牲之所北齐王及五等开国执事官散从二品以上皆祀五代五等散官正三品以下従五品以上祭三代三品以上牲用太牢以下少牢执事官正六品以下従七品以上祭二代用特牲正八品以下达于庶人祭于寝大唐制凡文武官二品以上祠四庙三品以上湏兼爵四庙外有始封祖通祠五庙五品以上祠三庙牲皆用少牢六品以下达于庶人祭祖祢于正寝縦祖父官有髙下皆用子孙之牲用少牢如侍中王珪通贵渐久而不营私庙四时烝尝犹祭于寝贞观六年坐为法司所劾太宗优容之因官为立庙以媿其心天寳十年正月赦文天子七庙诸侯五庙大夫三庙士一庙士令三品以上乃许立庙永言广敬载感于懐其亰官正贠四品清望官及四品五品清官并许立私庙其庙享仪制各具开元礼天子皇后及诸侯神主五经异义曰主者神象也孝子既葬心无所依所以虞而立主以事之唯天子诸侯有主卿大夫无主尊卑之差也卿大夫无主者依神以几筵故少牢之祭但有尸无主三王之代小祥以前主用桑者始死尚质故不相变既练易之遂蔵于庙以为祭主凡虞主用桑练主夏后氏以松殷人以栢周人以栗春秋左氏传曰凡君薨卒哭而祔祔而作主特祀于主烝尝禘于庙主之制四方穿中央达四方天子长尺二寸诸侯一尺皆刻谥于背汉仪云帝之主九寸前方后圎围一尺后主七寸围九寸木用栗晋武帝太康中制太庙神主尺二寸后主一尺与尺二寸中间木以栗大唐之制长尺二寸上顶径一寸八分四厢各剡一寸二分上下四方通孔径九分𤣥漆匵𤣥漆趺其匵底盖俱方底自下而上盖従上而与底齐趺方一尺厚三寸皆用古尺古寸以光漆题谥号于背卿大夫士神主及题板后汉许慎五经异义或曰卿大夫士有主不答曰按公羊说卿大夫非有土之君不得祫享昭穆故无主大夫束帛依神士结茅为菆晋刘氏问蔡谟云时人祠有板板为用当主为是神坐之榜题谟答今代有祠板木乃始礼之奉庙主也主亦有题今板书名号亦是题主之意安昌公荀氏祠制神板皆正长尺一寸博四寸五分厚五寸八分大书某祖考某封之神座夫人某氏之神座以下皆然书讫蜡油炙令入理刮拭之后魏孝眀帝孝昌中清河王怿议曰原夫作主之礼夲以依神孝子之心非主莫展今铭旌纪柩设重凭神祭必有尸神必有庙皆所以展事孝敬想像乎存上自天子下达于士如此四事并同其礼何至于主唯谓王侯若位拟诸侯者则有主位为大夫者则无主是使三神有主一位独阙求诸情理实所未安宜通为主以铭神位诸蔵神主及题板制周制公羊说主蔵太庙室西壁中以备火灾魏代或问髙堂隆曰昔受训云冯君八万言章句说正庙之主各蔵太室西壁之中迁庙之主于太祖太室北壁之中按逸礼蔵主之处似在堂上壁中答曰章句但言蔵太祖北壁中不别堂室愚意以堂上无蔵主当室之中也东晋尚书符问太常贺循太庙制度南向七室北向隂室复有七帝后应共处七室塪中当别处隂室循上曰谨按后配尊于帝神主所居同太室又瑯琊王妃敬后前薨而王后纂统追加谥号改神主访贺循云瑯琊典祠令孙文立议使者奉主及册命诣中合中人受取入内易着石函中故主留于庙合新主出庙国官拜送如文议则非于行庙受册循答曰崇谥敬后宜立行庙以王后之号有加常尊轻重不同则宜礼有变故既立行庙则常主宜出居座位临加册谥而并易以新主则主宜还埋故庙两阶之间又穆帝永和二年有司奏征西章郡颍川京兆四府君毁主蔵处尚书郎徐禅议礼去祧爲坛为墠嵗祫则祭之今四祖迁主可蔵之石室有祷则祭坛墠又遣禅至㑹稽访处士虞喜曰汉代韦𤣥成等以毁主瘗于园魏朝议者云应埋两阶间且神主夲在太庙若今别室而祭则不如永藏又四君无追号之礼益眀应毁而祭于是㑹稽王昱等奏四祖同居而祧藏主石室禘祫乃祭安昌公荀氏祠制神板蔵以帛囊白缣里盛如婚礼囊板板与囊合于竹箱中以帛缄之检封曰祭板大唐永徽中礼部尚书许敬宗奏皇祖𢎞农府君庙迭毁谨按旧议汉丞相韦𤣥成以为毁主瘗埋万国宗飨有所従来一朝埋蔵事不允惬又按晋博士范宣欲别立庙宇方之瘗埋颇协情理然事无典故亦未足依今谨准量去祧之外犹有坛墠祈祷所及窃谓合宜今庙制与古不同共阶别室西方为首若在西夹之中仍取尊位祈祷则祭未絶祗享方诸旧仪情实可安𢎞农府君庙逺亲杀详据旧章礼合迭毁臣叅议迁奉神主蔵于夹室夲情笃敬在理为𢎞诏従之兄弟相继蔵主室晋太常华恒被符宗庙宜时有定处恒按前议以为七代制之正也若兄弟旁及礼之变也则宜为神主立室不宜以室限神主今有七室而神主有十宜当别立臣为圣朝已従汉制今圣上继武帝庙之昭穆四代而已前太常贺循等并以为惠懐愍三帝别立寝庙臣以为庙当以容主为限亦无常数据殷祭六庙而有三祖三宗不毁又汉之二祖寝庙各异眀功徳之君自当特立若系之七室则殷之末代当祭祢而已准之前议知以七为正不限之七室故虽有兄弟旁及至禘祫不越昭穆则章郡颍川宜全七代之礼按周官有先公先王之庙今宜为亰兆以上别立三室于太庙西厢宣皇帝得正始祖之位惠懐二帝不替而昭穆不阙于礼为安骠骑长史温峤议惠懐愍于圣上以春秋而言因定先后之礼夫臣子一例君父敬同故可以准于祖祢然非继体之数也按太常恒所上欲还章郡颍川以全七代愚谓是恒又求亰兆以上三代在庙之西厢臣窃不安温峤为王𨗳答薛太常书曰省示并博士议今眀尊尊不复得系夲亲矣先帝平康北面而臣愍帝及终而升上惧所以取讥于春秋今所论太庙坎室足容神主不耳而下愍帝于东序若按尊尊之旨愍帝犹子之列不可为父与兄弟之不可一耳按闵公僖公之弟也而传云子虽齐圣不先父食如此无疑愍帝不宜先帝上也今唯虑庙窄更思安处宜令得并列正室又荀松与王𨗳书曰三年当大禘愍帝以居子位复居父位且子虽齐圣不先父食此君即父也此为愍帝是先帝之父懐帝是愍帝之父恵帝是懐帝之父二代便重四代所以为疑处也答曰意谓君位永固无复暂还子位之理恵帝至先帝虽四君今亦不以一君为一代何嫌二代之中重四君耶今庙尚居上祀何得居下若暂下则逆祀也孔衍议别庙有非正之嫌似若降替不可行也博士傅纯议云议者既欲据传疑文又欲安之隂室据传则所代为祢隂室非祢所处此矛盾之说夫隂室以安殇主北向面隂非人君正位更衣者帝王入庙便殿当归盛位汉眀以存所常居故崩以安神而议者谓卑于隂室实所未喻恵懐愍宜更别立庙元帝崩温峤答王𨗳书云近诏以先帝前议所定唯下太常安坎室数今坎室窄其意不过欲定先神主存正室故下愍帝也庙窄之与夲体各是一事何以庙窄而废夲体也明帝崩祠部以庙过七室欲毁一庙又正室窄狭欲权下一帝温峤议今兄弟同代已有七帝若以一帝为一代则当不得祭于祢乃不及庶人之祭也夫兄弟同代于恩既顺于义无否至于庙室已满大行皇帝神主当豋正室又不宜下正室之主迁之祧位自宜增庙权于庙上设幄坐以安大行之主若以今增庙违简约之旨或可就见庙直增坎室乎此当问庙室寛窄其庙室寛窄亦所未详移庙主东晋孝武泰元十六年改新太庙立行庙移神主祠部郎傅瑗问徐邈其仪答曰礼祫祭祀迎四庙之主又国有大故敛羣庙之主于祖庙寻文求旨盖亦同时既出坎而不殊谓可同时告奠奠讫次引大驾卤簿列于外左右侍卫各従神舆不复待一主入室迎一主也其陪位者每神舆出輙遥拜致敬迁引既毕乃辞退特迁主之晨宜依告以设奠而唘鼓严之节瑗又问今既唘严复应奏觧严不邈云吉凶有事可相比方者山陵每唘严而不觧严严是迁主之节不可以不告觧严自为军徒休息何取于告神乎瑗又问四府君室狭不容四座可以戸外张幔不邈云室狭不容四座戸外张幔可谓礼従宜师行奉主车夏唘与有扈氏战于甘之野誓师云用命赏于祖不用命戮于社周制记曰古者师行必以迁庙主行乎孔子曰天子廵狩必以迁庙主行载于斋车言必有尊也今也取七庙之主以行则失之矣曽子问曰古者师行无迁主则何主孔子曰主命天子诸侯将出必以币帛皮圭告于祖祢遂奉以出载于斋车以行每舎奠焉然后就舎反必告设奠卒敛币玉蔵诸两阶间乃出盖贵命也立尸义尸神象也祭所以有尸者鬼神无形因尸以节醉饱孝子之心也夏氏立尸而卒祭殷坐尸周坐尸诏侑无方其礼亦然其道一也又云旅酬六尸曾子问曰祭必有尸乎若厌祭亦可乎孔子曰祭成䘮者必有尸尸必以孙孙㓜则使人抱之无孙则使同姓可也夫祭之道孙为王父尸所使为尸者于祭者为子行也父北面而事之所以眀子事父之道君子抱孙不抱子此言孙可以为王父尸子不可以为父尸也为君尸者大夫士见则下之君知所以为尸者则自下之尸必式乗必以几君迎牲而不迎尸尸在庙门外则疑于臣在庙中则全于君君在庙门外则疑于君入庙中则全于臣全于子是故不出者眀君臣之义祝迎尸于庙门之外者象神从外来也天子宗庙之祭以公卿大夫孙行者为尸一云天子不以公为尸诸侯不以卿为尸为其太尊嫌敌君故天子以卿为尸诸侯以大夫为尸周公祭太山而以召公为尸者外神宾主相见敬之道不嫌也卿大夫不以臣为尸俱以孙者避君也天子诸侯虽以卿大夫为尸皆取同姓之嫡也夫妇共尸者妇人祔従于夫同牢而食故共尸也始死无尸者尚如生故未立也檀弓云既封主人赠而祝宿虞尸白虎通曰祭所以有尸者鬼神听之无声视之无形升自阼阶仰视榱桷俯视几筵其器存其人亡虚无寂寞思慕哀伤无所写洩故座尸而食之毁损其馔欣然若亲之饱尸醉若神之醉矣诗云神具醉止皇尸载起说曰按凫鹥诗羙成王能持盈守成神祇祖考安乐之也其诗五章每章有公尸郑𤣥以初章为宗庙其二为四方百物其三为天地其四为社稷山川其五为七祀则是周代大小神祀皆有尸也至于周人轻重各因其象𩔖又按周公祭太山以召公为尸是三公之类也又秋官职祭亡国之社以士师为尸是刑戮之义则其余亦可知矣议曰古之人朴质中华与夷狄同有祭立尸焉有以人殉葬焉有茹毛饮血焉有巢居穴处焉有不封不树焉有手抟食焉有同姓婚娶焉有不讳名焉中华地中而气正人性和而才惠继生圣哲渐革鄙风今四夷诸国地偏气犷则多仍旧自周以前天地宗庙社稷一切祭享凡皆立尸秦汉以降中华则无矣或有是古者犹言祭尸礼重亦可习之斯岂非甚滞执者乎通典卷四十八通典卷四十九钦定四库全书通典卷四十九唐京兆杜佑君卿纂礼九吉八时享先王制礼依四时而祭者时移节变孝子感而思亲故奉荐味以申孝敬之心愼终追逺之意故礼记云霜露既降君子履之必有悽怆之心雨露既濡君子履之必有憷惕之感皆以孟月无常日择月中柔日卜得吉则祭之敬之至也有虞氏四时之祭名春曰禴夏曰禘秋曰尝冬曰烝其祭尚气郊特牲云血腥爓祭用气也法先迎牲杀之取血告于室以降其神然后用乐而行祭事其祭贵首夏氏时祭之名因有虞其祭贵心殷禴禘尝烝亦因虞夏之制王制云春禴夏禘秋尝冬烝其祭尚声郊特牲云臭味未成涤荡其声乐三阕然后出迎牲声音之号所以诏告于天地之间也其祭贵肝周祭春曰祠夏曰禴秋曰尝冬曰烝以禘为殷祭之名其祭尚臭郊特牲云周人尚臭灌用鬯臭郁合鬯臭隂逹于渊既灌然后迎牲致隂气也其祭贵肺行九献之礼祭之日王服衮冕而入庙工则奏以王夏王入立于东序后则副祎而入立于西序尸入之后乃就于西房尸服衮冕而入工则奏肆夏王及于室而不迎尸于是王以珪瓉酌鸡彜之郁鬯以献尸尸以祼地降神尸祭之啐之奠之此为祼神之一献也后乃以璋瓉酌鸟彛之郁鬯以献尸尸祭之奠之啐之此为二献也王乃袒而迎牲于门牲入门则奏昭夏王亲牵牲公卿大夫执币以从入而告于庭云博硕肥腯王乃丽牲于碑亲执鸾刀启其毛血以授于祝祝入告于幽全之义遂乃杀牲始行朝践之事凡牲庙用一牢朝践之事尸出于室坐于户西南面主在西东面时尸主之前荐以笾豆脯醢而已乃取牲膟膋燎于炉炭入以诏神于室于时王亲洗肝于郁鬯而燔之以隳于主主人亲制其肝所谓制祭也次乃升牲首于室中北墉下尊首尚气之义也时又荐腥于尸主之前谓之朝践于时王乃以玉爵酌献罇中醴齐以献此三献也后于是荐朝事之笾豆时堂上以夹钟之调歌堂下以无射之调作大武之乐后于是亦以玉爵酌献罇醴齐以献尸此四献也时堂下之乐亦然也于时王自阼阶而西酌献后从西阶东酌献至荐熟之时谓之馈食先荐熟于堂设馔之时王及尸皆有倚住之处设机于傍故云变机也设席之后更设尸主之席于堂在户内西方东面尸在其北布尸主席讫乃迁所设于堂上之馔置尸主坐前时祝又以斚酌奠奠于馔南所谓天子奠斚又取肠间脂焫之萧合羶芗燎于炉炭所谓臭阳逹于墻屋乃迎尸主入室即席举奠斚将祭之时祝则诏王拜妥尸拜讫尸遂祭酒以菁茅谓之缩酒尸遂啐之奠之尸乃坐于是王以玉爵酌象罇盎齐以献尸五献也时后荐馈食之笾豆又以玉爵酌象罇醴齐以献尸此六献也尸食讫王以玉爵酌朝践之献罇醴齐以酳尸谓之朝献亦罇相因此七献也后荐加事之豆笾尸饮七王可以献公尸饮讫授祝祝酌清酒以授尸尸以酢王王乃设酢席于户内尸少祭馔黍稷并假福王王乃以出量人与郁人受之后以玉爵酌馈食象罇之盎齐以献尸曰再献亦罇之相因尸酢后如王之法后饮酢酒此八献也尸饮八王可以献卿诸侯为賔者以玉爵酌盎齐备卒食三献合九献凡王及后各四诸侯为賔者一也尸饮九王可以献大夫士尸饮讫又酢诸臣如后之法自九献之后遂降冕而抚干舞大武之乐以乐尸九献之后更为嗣子举奠与诸臣进献更行三爵皆谓之加爵则用璧散璧角即行旅酬无算之爵乐作亦然旅酬既讫则尸出尸出之后则嗣子馂之厥眀更以一牢绎于祊其四时新物皆先荐寝庙而后食二月献羔开氷四月以彘尝麦七月登谷八月甞麻九月甞稻十二月甞鱼汉恵帝时叔孙通曰古者有春甞果方今樱桃熟可献遂献宗庙诸果之献由此兴后汉光武建武二年正月立髙庙于雒阳四时祫祀髙帝为太祖文帝为太宗武帝为世宗如旧余帝不祀四时春以正月夏以四月秋以七月冬以十月及腊一歳五祀灵帝时京都四时所祭髙庙五主世祖庙七主成帝三陵追尊后三陵凡牲用十八太牢古不墓祭汉诸陵皆有园寝承秦所为也説者以为古宗庙前制庙后制寝以象人君之居前有朝后有寝月令有先荐寝庙诗称寝庙奕奕言相通也庙以藏主以四时祭寝有衣冠几杖象生之具以荐新物秦始出寝起于墓侧汉因而弗改故陵上称寝殿起居衣服象生人之具古寝之意也建武以来闗西诸陵以转久逺但四时特牲祠帝每幸长安谒诸陵乃太牢祠自雒阳诸陵至灵帝皆以晦望二十四气伏腊及四时祠庙日上饭大官送用物园令食监典省其亲陵所宫人随鼓漏理被枕具盥水陈严具魏初髙堂隆云按旧典天子诸侯月有祭事其孟则四时之祭也三牲黍稷时物咸备其仲月季月皆荐新之祭也大夫以上将之以羔或加以犬而已不备三牲也士以豚庶人则惟其时宜鱼鴈可也皆有黍稷礼器曰羔豚而祭百官皆足太牢而祭不必有余羔豚则荐新之礼也太牢则时祭之礼也诗云四之日其蚤献羔祭韭周之四月则夏之二月也月令仲春天子乃献羔开氷季春之月天子始乘舟荐鲔季冬之月天子乃甞鱼先荐之寝庙此则仲春季月荐新之礼也宋四时祭祀将祭必先夕牲皇帝散斋七日致斋三日百官掌事者亦如之致斋之日御太极殿幄坐着绛纱袍黒介帻通天金博山冠祠之日车驾出百官应斋从驾留守填先置者各依宣摄従事上水一刻皇帝着平冕龙衮服升金根车到庙北门理礼谒者各引太乐令太常光禄勲三公等皆入在位皇帝降车入庙脱舄盥及洗爵讫升殿初献奠爵乐奏太祝令跪读祝文讫进奠神座前皇帝还本位博士引太尉亚献讫谒者又引光禄勲终献皇帝不亲祠则三公行事而太尉初献太常亚献光禄勲终献齐永眀元年正月诏太庙四时祭荐宣皇帝麪起饼鸭孝皇后笋鸭卵脯酱炙白肉髙皇帝荐肉脍葅羮昭皇后茗粣炙鱼皆所嗜也制先是世祖梦太祖曰宋祖诸帝甞太庙従我求食可别为吾祠帝乃勅章郡王妃庾氏四时还青溪宫旧宅处内合甞奉二后牲牢服章用家人礼梁武帝宗庙四时及腊一歳五享天监十六年诏曰夫神无常飨飨于克诚所以西隣禴祭实受其福宗庙祭祀犹有牲牢无益至诚有累㝠道自今四时烝甞外可量代八座议以大脯代一元大武八座又奏既停宰杀无复省牲之事请立省馔仪其衆官陪列并同省牲帝従之又诏今虽无复用腥犹有脯脩之类即之幽眀义犹未尽可更详定悉荐时蔬左丞司马筠等参议大饼代脯余悉用蔬菜帝従之又舍人朱异议二庙祀相承止有一钘羮盖祭祀之礼应有两羮相承止于一钘即礼为乖请加熬油莼羮一钘帝従之于是至敬殿景阳台立七庙座月中再设净馔自是讫于台城破诸庙遂不血食陈制一歳五祠谓春夏秋冬腊也每祭共以一太牢始祖以三牲首余唯骨体而已后魏孝文皇帝太和六年十一月将亲祀七庙有司依礼具仪于是羣官议曰昔有虞亲䖍祖考来格殷宗躬谒介福攸降大魏七庙之祭依先朝旧事多不亲谒今陛下孝诚𤼵中思亲执祀稽合古义礼之常典臣等谨按旧章并採汉魏故事撰祭服冠履牲牢之具罍洗簠簋俎豆之器百官助祭位次乐官节奏之引升降进退之法别集为亲拜之仪制可于是帝乃亲祭其后四时常祀皆亲之十六年诏曰夫四时享祀人子常道然祭荐之礼贵贱不同故有邑之君祭以首时无田之祀荐以仲月况七庙之重而用中节者哉自顷烝甞之礼颇违旧义今将仰遵逺式以此孟月时禴于太庙但朝典初改衆务殷凑无遑斋洁遂及于今又接神飨祖必湏择日今礼律未宣有司或不知此可勅太常令尅日以闻北齐制春祠夏禴秋甞冬烝皆以孟月凡四祭每祭室一太牢武成帝始以皇后亚献河清中定令四时祭庙及元日庙庭并设庭燎二所后周之制其四时祭各于其庙亦以皇后亚献其仪与北齐同所异者皇后亚献讫又荐加豆之笾其实菱芡芹葅兎醢冡宰终献讫皇后亲彻豆降还版位然后太祝彻焉隋四时之祭各以太牢四时荐新于太庙有司行事而不出神主祔祫之礼并准时享大唐四时各以孟月享太庙室各用一太牢若品物时新堪进御者有司先送太常令尚食相知简择务令洁净仍以滋味与新物相宜者配之太常卿及少卿一人奉荐太庙有司行事不出神主仲春荐冰亦如之祫禘上古者天子诸侯三年丧毕皆合先祖之神而享之以生有庆集之懽死亦应备合食之礼縁生以事死因天道之成而设禘祫之享皆合先祖之神而享之虞夏先王崩新王元年二年丧毕而祫三年春特禴夏特禘秋特甞冬特烝四年春特禴夏祫禘秋祫甞冬祫烝每间歳皆然以终其代殷先王崩新王二年丧毕而祫三年春特禘夏特禴秋特尝冬特烝四年春特禘夏祫禴秋祫甞冬祫烝周制天子诸侯三年丧毕禫祭之后乃祫于太祖来年春禘于羣庙尔后五年再殷祭一禘一祫禘以夏祫以秋将祫祭前期十日之前夕肆师告其太宰太宗太史帅执事而卜日既卜司𨽻𨽻仆脩除粪洒其庙将祭前夕于太庙南门之外展牲庖人告牷太宰眂涤濯祭器掌次于庙门外之东设主人及公卿以下次幕其尸次兼设幄次百司所供之物皆至庙门外司徒奉牛牲司马奉羊牲司空奉豕牲每庙各一牢司烜氏以夫燧取眀火于日以照馔以鍳取眀水于月以加五齐笾人陈四笾之实朝事之笾有䵄蕡白黒形盐膴鲍鱼鱐馈食之笾其实有枣栗桃干䕩榛实加笾之实菱芡栗脯羞笾之实糗饵粉餈醢人掌四豆之实朝事之豆其实韭葅醓醢昌本麋臡菁葅鹿臡茆葅麋臡馈食之豆其实葵葅蠃醢脾㭊蠯醢蜃蚳醢豚拍鱼醢加豆之实芹葅兎醢深蒲醓醢箈葅鴈醢笋葅鱼醢羞豆之实酏食糁食醢人共五韲七葅醢醤等盐人共苦盐散盐小史叙昭穆之俎簋酒正共五齐三酒以实八罇司罇彜共牢斚彜黄彜羃人共画布巾以羃之烹人共鼎镬及大羮钘羮舍人共簠簋甸师氏共齍盛及萧茅凡后所陈荐玉齍玉敦等物皆九嫔共之献尸之瑶爵等内宰共之天府陈国之玉镇大寳器陈于东西序九服内诸侯及夷狄等来助祭所贡方物珍异等皆陈庙庭共几筵司几筵云吉事变几席皆以莞筵纷纯加缫席画纯加次席黼纯左右玉几司服共享先王则衮冕享先公则鷩冕尸服亦然凡百司所共之物皆太史校数之及教所当置处王所乘辂鸡人唿晨司乐宿悬等一如圜丘其日夙兴陈酒齐等室中近北陈郁鬯郁鬯之南陈眀水眀水之南室户之内陈泛齐醴齐盎齐室户之外堂上陈醍齐而已次堂下陈沈齐沈齐之南陈𤣥酒𤣥酒之南陈事酒昔酒清酒于是大宗伯出髙祖以下木主守祧出先王先公祧主皆入太祖后稷庙中于室之奥西壁下东面布太祖后稷位尸在东北面太祖之子于席前之北南面为昭及昭之子在南方北面相对为穆以次而东孙与王父并列直至祢其尸各居木主之左凡七尸用九献王服衮冕而入奏王夏后服副袆従王而入则奏齐夏次尸入奏肆夏王乃珪瓉酌斚彛郁鬯以授尸尸受之灌地祭之以降神乃啐之奠之此为求神之始也此为一献次后以璋瓉酌黄彜之郁鬯以亚献尸亦祭之啐之奠之此为二献次奏黄钟为宫大吕为角太蔟为徴应钟为羽路鼓路鼗隂竹之管龙门之琴瑟九徳之歌九韶之舞于宗庙之中奏之若乐九变则人鬼可得而礼矣前祼及乐皆为求神谓之二始以周人尚臭故以鬯臭次王出迎牲入奏昭夏王亲牵牲大夫賛执币而従乃以牲告庭云博硕肥腯王乃亲执鸾刀启其血毛以授于祝祝入告神于室幽全之义也乃延太祖尸主坐于室户外之西南面主在其右亦南面昭在东穆在西相向而坐主各在其右王乃亲射牲而杀之以行朝事之礼乃延尸于户西南面取牲膟膋燎于炉炭洗肝于郁鬯而燔之入以诏神于室又出以隳于主次乃升牲首于室中置于北牗下乃荐腥肉于尸主前谓之朝践之礼王乃以玉爵酌泛齐以献尸谓之朝践之献凡三献后于是荐朝事之笾豆时堂上以大吕之调歌清庙之诗堂下以黄钟之调作大武之乐奏大武之时则歌维清及大武之诗献后稷尸时乐同降神乐章则歌思文献先王先公则大司乐云奏无射歌夹钟舞大武以享先祖乐章则歌天作献文王尸歌清庙献武王尸歌执竞乐同先王先公后荐之后遂以瑶爵酌着罇之醴齐以亚献凡四献也于是堂下乐亦作时王従东阶而西酌以献尸后则従西而东酌献尸至将荐熟时先以所荐之馔设于堂以告尸主时祝以斚爵酌奠于馔之右此时又取膟膋及黍稷于芗蒿令臭阳逹于墻屋既乃迎尸入室各即席祝取向时所奠斚爵将祭之祝乃诏王拜尸以安之尸遂坐祭酒啐之奠之于是王又以玉爵酌壶罇盎齐以献尸谓之再献凡五献也时后荐馈食之笾豆荐讫乃以瑶爵酌壶罇醍齐以亚献凡六献也尸乃食食讫王以玉爵酌朝践着罇之泛齐以酳尸谓之朝献凡七献也后乃荐加事豆笾尸饮讫授祝祝酌清酒以授尸尸以酢王乃设酢席于户内于是后以瑶爵酌壶罇醍齐以献尸谓之再献凡八献也大祝乃设馔于庙门外之西室以索祭名为祊既九献王乃冕而摠干戚率羣臣王在东舞大武乐皇尸又皮弁而舞大夏兼作六代之乐遂行加爵为旅酬之始加爵者谓太子及三公之长一人九卿之长一人用璧角酌沈齐各行一加爵然后煇胞翟阍等皆有所赐予于来日又祭名为绎亦谓之祊其礼先设馔于庙门外之西室而事尸于堂其祭室之礼简而事尸礼大以孝求神非一处也不知神之所在于彼乎于此乎其禘祭前期十日肆师太宰以下卜日之仪如祫祭其典祀粪洒充人展牲太宰眡濯前夕告期掌次设次三公奉牲牢司烜共眀水及笾人等共醯醢羃人共羃烹人陈鼎镬舍人共簠簋甸师氏共齍盛萧茅九嫔内宰共后玉齍玉敦典瑞共祼珪璋天府陈国寳司几筵陈几席司服共祭服典辂出玉辂司乐宿悬王及牲尸等用乐王后副袆九献之节庙堂之乐所用乐章祼献之仪璧角之加爵朱干玉戚之亲舞血腥爓熟之先后告堂告室之差次膟膋制祭祊室绎堂一如祫祭所异者但祭毁庙以上不及亲庙其神主位按郑𤣥禘祫志云太王王季以上迁主祭于后稷之庙其坐位与祫祭同文武以下迁主若穆之迁主祭于文王之庙文王居室之奥东面文王孙成王居文王之东而北面以下穆王直至亲尽之祖以次继而东皆北面无昭主若昭之迁主祭于武王之庙武王亦居室之奥东面其昭孙康王亦居武王之东而南面亦以次继而东直至亲尽之祖无穆主也其尸后稷庙中后稷尸一昭穆尸各一文王庙中文王尸一穆尸共一武王庙中武王尸一昭尸共一其五齐自醴齐而下四齐而已无泛齐酒亦三酒所陈设之处所加之眀水𤣥酒等一如禘祭于文王之庙无降神之乐其祼罇用鸡彜鸟彜朝践用两牺罇再献用两象罇其迎尸出在堂之时其后稷文武之尸皆南向余尸主于室中之左右也合乐时作四代之乐其祭礼后稷文王武王庙中每庙各一日绎祭则同一日议曰圣人制礼合诸天道使不数不怠故有四时之祭焉而又设殷祭者因天道之成以申孝敬之心用尽事终之礼禘祫二礼俱是大祭先贤所释义各有殊马融王肃皆云禘大祫小郑𤣥注二礼以祫大禘小贾逵刘歆则云一祭二名礼无差降数家之説非无典据至于𢎞通经训郑义为长甞试论之以礼经及春秋所书皆祫大于禘按春秋公羊𫝊云大事于太庙大事者祫也祫者毁庙之主陈于太祖未毁庙之主皆升合食于太祖至于禘则云禘于荘公禘于僖公既不于太祖则小于祫也又按礼记禘于太庙之礼云毁庙之主升合食而立二尸又按韩诗内𫝊云禘取毁庙之主皆升合食于太祖则禘小于祫也祫则羣庙之主悉升于太祖庙禘者各于其庙而行祭礼二祭俱及毁主禘之时文王以上毁主自在后稷庙而祭文王以下毁主自在二祧之庙而祭禘之以祫用得为殷禘则小于祫而大于四时也曽子问主夫子云自非祫祭七庙五庙无虚主而不言禘小于祫眀矣其祫则偹五齐三酒禘惟四齐三酒祫则备用六代之乐禘则四代而下又无降神之乐以示其阙也后汉光武建安二十六年诏问张纯禘祫之礼不行㡬年纯奏旧制三年一祫毁庙之主合食髙庙存庙主未甞合元始中始行禘礼父为昭南向子为穆北向父子不并坐而孙従王父禘之为言谛也是审谛之义以夏四月阳气在上隂气在下故正尊卑之义祫以冬十月五谷成熟物备礼成故合聚饮食祖宗庙未定且合祭髙庙为常后以三年冬祫五年夏禘之时但就陈祭毁庙主而已谓之殷太祖东面恵文武元四帝为昭景宣二帝为穆惠景昭三帝非殷祭时不祭也魏明帝太和六年尚书难王肃以曽子问唯祫于太祖羣主皆従而不言禘知禘不合食肃答曰以为祫禘殷祭羣主皆合举祫则禘可知也袁凖正论曰先儒或为同或为异然祫及坛墠禘及郊宗石室此所及近逺之杀也大𫝊曰礼不王不禘诸侯不禘降扵天子也若禘祫同贯此诸侯亦不得祫非徒不禘也武宣皇后太和四年六月崩至六年三月有司以今年四月禘告王肃议曰今宜以崩年数按春秋鲁闵公二年夏禘于庄公是时缞绖之中至二十五月大祥便禘不复禫故讥其速也去四年六月武宣皇后崩二十六日晚𦵏除服即吉四时之祭皆亲行事今当计始除服日数当如礼湏到禫月乃禘赵怡等以为皇帝崩二十七月之后乃得祫禘王肃又奏如郑𤣥言各于其庙则无以异四时常祀不得谓之殷祭以粢盛百物丰衍备具为殷之者夫孝子尽心于事亲致敬于四时比时具物不可以不备无縁俭于其亲累年而后一丰其馔夫谓殷者因以祖宗并陈昭穆皆列故也设以为毁庙之主皆祭谓殷者夫毁庙祭扵太祖而六庙独在其前所不合宜非事之理近尚书难臣以曽子问唯祫于太祖羣主皆従而不言禘知禘不合食臣答以为禘祫殷祭羣主皆合举祫则禘可知也论语孔子曰禘自既灌而往者吾不欲观之矣所以特禘者以禘大祭故欲观其成礼也禘祫大祭独举禘则祫亦可知也于礼记则以祫为大于论语则以禘为盛进退未知其可也汉光武时言祭礼以禘者毁庙之主皆合于太祖祫者惟未毁之主合而已矣郑𤣥以为禘者各于其庙原其所以夏商夏祭曰禘然其殷祭亦名大禘商颂长发是大禘之歌也至周改夏祭曰礿以禘惟为殷祭之名周公以圣徳用殷之礼故鲁人亦遂以禘为夏祭之名是以左𫝊所谓禘于武宫又曰烝甞禘于庙是四时祀非祭之禘也郑斯失矣至于经所谓禘者则殷祭之谓郑据春秋与大义乖袁凖曰祫及坛墠禘及郊宗石室此所及逺近之杀也大𫝊曰礼不王不禘诸侯不禘降杀于天子也若禘祫同贯此诸侯亦不得祫也然则禘大而祫小谓祫为殷祭者大于四时皆大祭也国语曰禘郊不过茧栗烝不过把握眀禘最大与郊同也公羊𫝊曰大事者何祫也毁庙之主陈于太祖未毁庙之主皆升合食乎太庙何谓也曰夫禘及坛墠则毁庙也俱祭毁庙但所及异耳所及则异毁与未毁则同此论者所惑郑谓不同是也谓禘不及毁庙则非也刘歆贾逵同毁与未毁是也不别禘祫逺近则非也晋武帝太始中尚书杜元凯议称易曰上古之代丧期无数自殷髙宗谅闇三年不称服丧三年而称谅闇三年此释服心丧之谓大戴篇曰昔武王崩成王十三而嗣立周公居冢宰摄政眀年六月既𦵏周公冠成王而朝于祖以见诸侯命祝雍作颂是三年之内时眀矣故今礿祀烝甞于是行焉昔仲尼之制春秋也因鲁史以眀王法丧中之祥祫讥贬之文着焉东晋昇平五年五月穆帝崩十月殷兴宁三年二月哀皇帝崩明帝太和元年五月皇后庾氏崩十月殷太元二十一年十月应殷其年九月孝武崩至隆安三年国家大吉乃循殷事元兴三年夏应殷太常博士徐干等议应用孟秋进用孟冬时安帝义熙三年当殷御史中丞范泰议以章后丧未一周不应殷祠时従太常刘瑾议小君之丧不以废大礼初元帝元兴三年四月不得殷祀进用十月若计常限今当用冬若更起端则应四月时尚书奏从领司徒王谧议反初四月为殷祠之始博士陈舒表三歳一閠五年祭八年又殷两头如四实不盈三又十一年殷十四年殷凡间含二则十年四殷与礼五年再殷其议合矣博士徐襌议春秋左氏𫝊曰歳祫及坛墠终禘及郊宗石室许愼称旧説曰终者谓孝子三年丧终则禘于太庙以致新死者也徐邈议礼五年再殷凡六十月分中每三十月殷也太学博士曹述初难云三年之丧其实二十五月则五年何必六十月礼天子特礿三时皆祫禘祫虽有定年而文无定月邈答曰五年再殷象再閠无取三年丧也祫三时皆可者盖䘮终则吉而祫服终无常故祫随所遇惟春不祫故曰特礿非殷祀常也礼大事有时日故烝甞以时况祫之重无定月乎今据徐邈议每三十月当殷祀通典卷四十九通典卷五十钦定四库全书通典卷五十唐京兆杜佑君卿纂礼十吉九禘祫下宋制殷祭皆即吉乃行武帝永初三年九月十日奏傅亮议权制即吉圣代宜耳文帝元嘉六年祠部定十月三日殷祠十二烝祀孝武孝建元年十二月有司奏依旧令今元年十月是殷祠之月大明七年二月有司奏四月应殷祀若事中未得用孟秋梁武帝初用谢广议三年一禘五年一祫谓之殷祭禘以夏祫以冬后魏孝文帝太和十三年诏郑𤣥云天子祭圆丘曰禘祭宗庙大祭亦曰禘三年一祫五年一禘祫则毁庙羣庙之主于太祖庙合而祭之禘则増及百官配食者审谛而祭之鲁礼三年䘮毕而祫明年而禘圆丘宗庙大祭俱称禘祭有两禘眀也王肃又云天子诸侯皆禘于宗庙非祭天之祭郊祀后稷不称禘宗庙称禘禘祫一名也合祭故称祫禘而审谛之故称禘非两祭之名三年一祫五年一禘总而互举故称五年再殷祭不言一禘一祫断可知矣诸儒之説大略如是公卿可议其是非尚书游明根言曰郑氏之议禘者大祭之名大祭圆丘谓之禘者审谛五精星辰也大祭宗庙谓之禘者审谛其昭穆百官也圆丘常合不言祫宗庙时合故言祫斯则宗庙祫禘并行圆丘一禘而已宜于宗庙俱行禘祫之礼二礼异故名殊依礼春祭特礿于尝于烝则祫尝祫烝不于三时皆行禘祫之礼中书监髙闾又言禘祭圆丘与郑义同者以为有虞禘黄帝黄帝非虞在庙之帝不在庙非圆丘而何又大𫝊云禘其所自出之祖又非在庙之文论语称禘自既灌以徃尔雅称禘大祭也诸侯无禘礼唯夏祭称禘又非宗庙之禘鲁行天子之仪不敢専行圆丘之禘改殷之禘取其禘名于宗庙因先有祫遂生两名其宗庙禘祫之祭据王氏之义祫而禘禘止于一时一时者祭不欲数一嵗三禘愚以为过数诏曰明根闾等据二家之议论禘祫详矣至于事取折𠂻犹有未允闾以禘祫为名义同王氏禘祭圆丘事与郑同无所间然明根以郑氏等两名两祭并存并用理有未称俱据二义一时禘祫而阙二时之禘事有难从先王制礼内縁人子之情外协尊卑之序故天子七庙数尽则毁蔵主于太祖之庙三年而祫祭之代尽则毁以示有终之义三年而祫以申追逺之情禘祫既是一祭分而两之事无所据毁庙三年一祫又有不尽四时于礼为阙七庙四时常祭祫则三年一祭而又不究四时于情为简王以禘祫为一祭王义为长郑以圆丘为禘与宗庙大祭同名义亦为当今互取郑王二义禘祫并为一名从王禘是祭圆丘大祭之名上下同用从郑若以数则黩五年一禘改祫从禘五年一禘则四时尽禘以称今情禘则依礼文先禘而后时祭便即施行着之于令永为代法宣武帝景明中秘书丞孙恵蔚上言魏明帝以景初三年正月崩至废帝正始二年积二十五晦为大祥有司以为禫在二十七月到其年四月依礼应祫王肃以为禫在祥月至其年二月宜应祫祭虽各异议至于䘮毕之祫明年之禘其义一焉请取郑舍王禫终此晦来月中旬礼应大祫六室宗祏升食太祖明年春享咸禘羣庙自兹以后五年为常又古之祭法时祫并行天子先祫后时诸侯先时后祫此于古为当在今则烦且礼有升降事有文质适时之制圣人弗违当祫之月宜减时祭从之延昌四年正月宣武帝崩孝明即位三月时议来秋七月应祫祭于太祖太常卿崔亮上言曰今宣武皇帝主虽入庙然烝尝时祭犹别寝室至于殷祫宜存古典按礼三年䘮毕祫于太祖眀年春禘于羣庙又按杜元凯云卒哭而除三年䘮毕而禘魏武皇后以太和四年六月崩其月既葬除服即吉四时行事而犹未禘王肃以为既除即吉故特时祭至于禘祫宜存古礼髙堂隆如肃议于是停殷祭又仰寻太和二十三年四月孝文帝崩其年十月祭庙景明二年七月祫于太祖三年春禘于羣庙亦三年乃祫准古礼及晋魏之议并景明故事愚谓来秋七月祫祭应停宜待三年终然后祫禘从之大唐前上元三年有司祫享于太祖庙时议者以礼纬三年一祫五年一禘公羊𫝊云五年而再殷祭两义互文莫能决断大学博士史元璨议曰按礼记正义列郑𤣥禘祫志云春秋僖公三十三年十二月薨文公二年八月丁夘大享于太庙公羊𫝊云大享者何祫也是三年䘮毕新君二年当祫明年春禘于羣庙僖公宣公八年皆有禘则后禘去前禘五年以此定之则新君二年祫三年禘自尔之后五年而再殷祭则六年当祫八年当禘又昭公十年齐归薨至十三年䘮毕当祫为平丘之㑹冬公如晋至十四年祫十五年禘𫝊云有事武宫是也至十八年祫二十年禘二十三年祫二十五年禘昭公二十五年有事于襄宫是也如上所云则禘后隔三年祫以后隔二年禘此则有合礼经不违𫝊义自此禘祫之祭依璨议开元六年秋睿宗皇帝䘮毕祫享于太庙自后相承三年一祫五年一禘各自计年不相通数至二十七年凡经五禘七祫其年夏禘讫冬又当祫太常议曰禘祫二礼俱为殷祭祫谓合食祖庙禘谓禘序尊卑申先君逮下之慈成羣嗣奉亲之孝事异常享有时行之而祭不欲数数则黩亦不欲疎疎则怠故王者法诸天道制祀典焉烝尝象时禘祫如闰天道大成宗庙法之再为殷祭者也谨按礼记王制郑𤣥注周官宗伯并云国君嗣位三年䘮毕祫于太祖明年禘于羣庙自尔以后五年再殷一祫一禘汉帝故事贞观以后并用此礼以为三年一闰天道大备故也此则五年再殷通计其数一禘一祫迭相乗矣今太庙禘祫各自数年两岐俱不通计或比年频合或同嵗再序或一禘之后併为再祫或五年之内骤有三殷法天象闰之期既违其度五嵗再殷之祭数又不同求之礼文颇为乖失夫以法天之度既有指归稽古之礼若兹昭着禘祫二祭通计明矣今请以开元二十七年己夘四月禘至辛巳十月祫至甲申四月又禘至丙戌年十月又祫至己丑年四月又禘至辛夘年十月又祫自此五年再殷周而复始又禘祫之説非唯一家五嵗再殷之文既相师矣法天象闰之理大抵亦同而禘后置祫或近或逺盈缩之度有二法焉郑𤣥髙堂隆则先三而后二徐邈之议则先二而后三谨按郑氏所序先三之法约三祫五禘之文以为甲年既禘丁年当祫已年又禘壬年又祫甲年又禘丁年又祫周而复始以此相承祫后去禘十有八月而近禘后去祫四十二月而遥分析不均粗于算矣假如攻乎异端置祫于秋则三十九月为前二十一月为后虽小有愈其间尚偏窃据夲文皆云象闰二閠相去则平分矣两殷之序何不等耶且又分三等之言夲举全数二周有半实整三年于此置祫不违文矣何必拘滞三正乎盖千虑一失通儒之蔽徐氏之议有异于是研覆周审最为凭凖以二禘相去为月六十中分三十置一祫焉若甲年既禘丙年冬祫已年夏禘辛年冬祫有象闰法豪釐不偏三年一祫之礼既无乖越五嵗再殷之制疎数又均校之诸儒义实长矣今请依据以定二殷先推祭月周而复始时皆以其议为允十七年四月十日禘享太庙九室命有司摄行礼天寳八载闰六月五日赦文禘祫之礼以存序位质文之变盖取随时国家系夲仙宗业承圣祖重熙累盛既钖无疆之休合享登神思𢎞不易之典自今以后每禘祫并于太清宫圣祖前设位序正上以明陟配之礼钦若元宗下以尽䖍㳟之诚无违至道比来每縁禘祫则时享暂停事虽适于从宜礼或亏于必备以后每縁禘祫其常享无废享以素馔三焚香以代三献建中二年九月太常博士陈京上疏言今年十月祫享太庙并合享迁庙献祖懿祖二神主春秋之义毁庙之主陈于太祖未毁庙之主皆升合食于太祖则太祖之位在西而东向其下子孙昭穆相对南北为别无毁庙迁主不享之文徴是礼也自于周室而国朝祀典当与周异周以后稷配天太庙为始封之祖而下乃立六庙庙毁主迁皆在太祖之后禘祫之时无先于太祖者故太祖东向之位全其尊而不疑然今年十月祫飨太庙伏请据魏晋旧事为比则构筑别庙东晋以征西等四府君为别庙至祫禘之时则于太庙正太祖之位以申其尊别庙登髙皇太皇征西等四府君以序其亲伏以国家若用此义则宜别为献祖懿祖立庙禘祫祭之以重其亲则太祖于太庙遂居东向以全尊伏以徳明兴圣二皇帝曩既立庙至禘祫之时当用享礼令别庙之制便就兴圣庙蔵祔为宜𠡠下尚书省集百僚议礼仪使太子少师颜真卿议曰伏以太祖景皇帝以受命始封之功处百代不迁之庙配天崇享是极尊严且至禘祫之时暂居昭穆之位屈己申孝敬奉祖宗縁齿族之礼广尊先之道此实太祖明神烝烝之夲意亦所以化被天下率循孝悌请依晋蔡谟等议奉献祖神主居东面之位自懿祖太祖洎诸祖宗遵左昭右穆之列贞元七年太常卿裴郁奏曰禘祫之礼殷周以迁庙皆出太祖之后故得合食有序尊卑不差及汉髙受命无始封祖以髙皇帝为太祖太上皇髙帝之父立庙享祀不在昭穆合食之列为尊于太祖故也魏武创业文帝受命亦即以武帝为太祖其髙皇太皇处士君等并为属尊不在昭穆合食之列晋宣创业武帝受命亦即以宣帝为太祖其征西颍川等四府君亦为属尊不在昭穆之列国家诞受天命累圣重光景皇帝始封唐公实为太祖中间代数既近在三昭三穆之内故皇家太庙唯有六室其𢎞农府君宣光二祖尊于太祖亲尽则迁不在昭穆之数着在礼志可举而行开元中加置九庙献懿二祖皆在昭穆是以太祖景皇帝未得居东向之尊今二祖已祧九室唯序则太祖之位又安可不正伏以太祖上配天地百代不迁而居昭穆献懿二祖亲尽庙迁而居东向征诸故实深所未安请下百僚佥议八年正月太子左庶子李嵘等七人议按王制曰天子七庙三昭三穆与太祖而七周制也七者太祖文王及武王之祧与亲庙四也太祖后稷也殷则六庙也契及汤与二昭二穆也夏则五庙无太祖禹与二昭二穆而已晋朝博士孙钦议云王者受命太祖及诸侯始封之君其以前神主据以上数过五代即毁其庙禘祫不复及也禘祫所及者谓受命太祖之后迭毁上升蔵于二祧者虽百代禘祫及之伏以献懿二祖则太祖以前亲尽之主也据三代以降之制则禘祫不及矣代祖神主则太祖以下毁庙之主也则公羊𫝊所谓已毁庙之主陈于太祖者是也谨按汉元帝下诏议罢郡国庙及亲尽之祖丞相韦𤣥成议太上孝恵庙皆亲尽宜毁太上庙主宜瘗北园孝恵神主迁于太祖庙奏可太上则太祖以前之主瘗北园禘祫不及故也则今献懿二祖之比也孝恵迁于太祖庙明太祖以下子孙则禘祫所及则今代祖元皇帝神主之比也自魏晋及宋齐陈隋相承始受命之君皆立六庙虚太祖之位自太祖之后至七代君则太祖当东向位乃成七庙太祖以前之主魏明帝则迁处士主置于园邑嵗时使令丞奉荐代数犹近故也至东晋明帝崩以征西等三祖迁入西除名之曰祧以准逺庙至康帝崩穆帝立于是京兆迁入西除同谓之祧如前之礼并禘祫不及国朝始飨四庙宣光并太祖代祖神主祔于庙至贞观九年将祔髙祖于太庙朱子奢请准礼立七庙其三昭三穆各置神主太祖依晋宋以来故事虚其位待递迁方处之东向位于是始祔𢎞农府君及髙祖为六室虚太祖之位而行禘祫至二十三年太祖祔庙𢎞农府君乃蔵于西夹室文明元年髙宗祔庙始迁宣皇于西夹室开元十年𤣥宗特立九庙于是追尊宣皇帝为献祖复列于正室光皇帝为懿祖以备九室禘祫犹虚太祖之位祝文于三祖不称臣明全庙数而已至徳三载尅复后新作九室神主唯不造𢎞农府君神主明禘祫不及故也至寳应三年祔𤣥宗肃宗于庙迁献懿二祖于西夹室始以太祖当东向位次献懿二祖为是太祖以前亲尽神主准礼禘祫不及凡十八年至建中二年十月将祫飨礼仪使颜真卿状奏合出献懿二祖神主行事其布位次第及东西尊位请准东晋蔡谟等议为定遂以献祖当东向以懿祖于昭位南向以太祖于穆位北向以次左昭右穆陈列行事且蔡谟当时虽有其议事竟不行而我唐庙祧岂可为准臣嵘等伏以尝禘郊社尊无二上瘗毁迁蔵礼有义断献懿以为亲尽之主太祖以当东向之尊一朝改移实非典故请宜效先朝故事献懿神主蔵于西夹室以类祭法所谓逺庙为祧去祧为坛去坛为墠坛墠有祷则祭无祷则止太祖既昭配天地位当东向之尊庶上守贞观之定制中奉开元之成规下遵寳应之严式符合经义不失旧章吏部郎中栁冕等十二人议曰天子受命之君诸侯始封之祖皆为太庙故虽天子必有尊也是以尊太祖也故太祖以下亲尽而毁洎秦灭学汉不及礼不列昭穆不建迭毁晋既失之宋又因之于是有违王庙之制于是有虚太祖之位不列昭穆非所以示人有序也不建迭毁非所以示人有杀也违王庙之制非所以示人有别也虚太祖之位非所以示人有尊也此礼之所由废也谨按礼父为士子为天子祭以天子葬以士今献祖祧也懿祖亦祧也唐未受命犹士礼也是故髙祖太宗以天子之礼祭之不敢以太祖之位易之今而易之无乃乱先王之序乎昔周有天下追王太王王季以天子之礼及其祭也亲尽而毁之汉有天下尊太上皇以天子之礼及其祭也亲尽而毁之唐有天下追王献懿二祖以天子之礼及其祭也亲尽而毁之则不可代太祖之位眀矣又按周礼有先公之祧先王之祧先公之迁主蔵乎后稷之庙其周未受命之祧乎先王之迁主蔵之文武之庙其周已受命之祧乎故有二祧所以异庙也今献祖以下之祧犹先公也太祖以下之祧犹先王也请筑别庙以居二祖则行周之礼复古之道故汉之礼因于周也魏之礼因于汉也隋之礼因于魏也皆立三庙有二祧又立私庙四于南阳亦后汉制也为人之子事大宗降其私亲故私庙所以尊夲宗也太庙所以尊正统也虽古今异时文质异礼而知礼之情与问礼之夲者莫不通其变酌而行之故上致其崇则太祖属尊乎上矣下尽其杀则祧主蔵尽于下矣中处其中则王者主祧于中矣工部郎中张荐等议曰昔殷周以稷契始封为不迁之祖其毁庙之主皆稷契之后所以昭穆合祭尊卑不差如夏后氏以禹始封遂为不迁之祖故夏五庙禹与二昭二穆而已此则鲧之亲尽其主已迁左氏既称禹不先鲧足明迁庙之主虽属尊于始封祖者亦在合食之位矣又据晋宋齐梁北齐周隋史其太祖以上并同禘祫未尝限断迁毁之主伏以南北八代非无硕学巨儒宗庙大事议必精博验于史册其礼佥同又详魏晋宋齐梁周北齐隋故事及贞观眀庆开元礼所述禘祫并虚东向既行之已久实羣情所安自太祖处清庙第一之室其神主虽百代不迁永歆烝尝上配天地位于太庙无不正矣若至禘祫之时暂居昭穆之列屈己申孝以奉祖祢岂非伯禹烝烝敬鲧之道欤亦是魏晋及周隋之太祖不敢以卑厌尊之义也议者或欲迁二祖于兴圣庙及请别筑室至禘祫年飨之夫祫合也此乃分食殊乖礼意及欲蔵于西夹室永不及祀无异汉代瘗园尤为不可辄敢据正经考论旧史请奉献懿二祖与太祖并从昭穆之位而虚东向司勲员外郎裴枢议曰礼之必立宗子者盖为收是族人东向之主亦由是也若祔于逺庙无乃中有一间等上不伦西位常虚则太祖永厌于昭穆异庙别祭则祫享何主乎合食永閟比于姜嫄则推祥禖而无事于礼夫亲亲故尊祖尊祖故敬宗敬宗故收族收族故宗庙严宗庙严故重社稷由是言之太祖之上复有追尊之祖则亲亲尊祖之义无乃乖乎太庙之外轻制别祭之庙则宗庙无乃不严社稷无乃不重乎且汉丞相韦𤣥成请瘗于园晋征士虞喜请瘗于庙两阶之间喜又引左氏説古者先王日祭于祖考月祀于曾髙时享及二祧嵗祫及坛墠终禘及郊宗祏室是为郊宗之上复有祏室之祖斯最近矣但当时议所处柘室未有凖的喜请于夹室中愚以为祏室可据所以处之之道未安何者夹室谓居太祖之下毁主非是安太祖之上蔵主也未有卑处正位尊在傍居考理即心恐非允叶今若建祏室于园寝迁神主以永安採汉晋之旧章依禘祫之一祭修古礼之残缺为国朝之典故庶乎春秋变之正礼动之中者焉亰兆府同官县尉仲子陵议曰今儒者乃援子虽齐圣不先父食之语欲令已祧献祖权居东向配天太祖屈居昭穆此不通之甚也凡在左氏不先食之言且以正僖公之逆祀儒者安知非夏氏庙数未足之时而禹不先鲧乎且汉之禘祫盖不足征魏晋已还太祖皆近是太祖之上皆有迁主厯代所疑或引閟宫之诗而永閟或因虞主之义而瘗园或縁逺庙为祧以筑宫或言太祖实卑而虚位唯东晋蔡谟凭左氏不先食以为説欲令征西东向均之数者此最不安且蔡谟此议非晋所行前有司不夲谟改筑之言取征西东向之一句为万代法此不可甚也臣又思之永閟瘗园则臣子之心有所不安权居正位则太祖之尊无时而定则别筑一事义差可安且兴圣之于献祖曽祖也昭穆有序飨祀以时伏请奉献懿二祖迁祔于徳眀兴圣庙此其大顺也或以祫者合也今二祖别庙是分食也何合之为臣以为徳明兴圣二庙每禘祫之年亦皆飨荐是以分食奚疑于二祖乎左司郎中陆淳奏曰臣窃寻七年百僚所议考其意有四一曰蔵诸夹室二曰置之别庙三曰迁于园寝四曰祔于兴圣蔵诸夹室是无飨献之期异乎周人蔵于二祧之义礼不可行也置之别庙始于魏明之説礼经实无其文晋义熙九年虽立此议以后亦无行者迁于园寝是乱宗庙之仪既无所凭殊乖礼意事不足徴也唯有祔于兴圣之庙禘祫之嵗乃一祭之庶乎合于礼者之体而得变之正也功臣配享殷盘庚云兹予大享于先王尔祖其从与享之周制夏官司勲掌六乡赏地之法以等其功王功曰勲国功曰功民功曰庸事功曰劳治功曰力战功曰多凡有功者铭书于王之太常祭于大烝司勲诏之大功司勲蔵其贰汉制祭功臣于庭生时侍䜩于堂死则降在庭位与士庶为列魏髙堂隆议曰按先典祭祀之礼皆依生前尊卑之秩以为位次功臣配享于先王象生时侍䜩䜩礼大夫以上皆升堂以下则位于庭其余则与君同牢至于爼豆荐羞唯君备矣公降于君卿大夫降于公士降于大夫使功臣配食于烝祭所以尊崇其徳明其勲以劝嗣臣也议者欲从汉氏祭之于庭此为贬损非宠异之谓也贵者取贵骨贱者取贱骨今使配食者因君之牢以贵贱为爼庶合事宜周志曰勇则害上不登于明堂共用谓之勇言有勇而无义死不登堂而配食此即配食之义位在堂之明审也下为北面三公朝立之位耳䜩则脱屦升堂不在庭也凡献爵有十二九七五三之差君礼大夫三献太祝令进三爵于配食者可也晋散骑常侍任茂议按魏功臣配食之礼叙六功之勲祭陈五祀之品或祀之于一代或𫝊之于百代盖社稷五祀所谓𫝊之于百代者古之王臣有明徳大功若勾龙之能平水土柱之能植百谷则祀社稷异代不废也昔汤既胜夏欲迁其社不可乃迁稷而周弃徳可代柱而勾龙莫废也若四叙之属分主五方则祀为贵神𫝊之异代载之春秋非此之类则虽明如咎繇勲如伊尹功如吕尚各于当代祀之不祭于异代也然则伊尹于殷虽有王功之茂不配食于周之清庙矣今之功臣论其勲绩比咎繇伊尹吕尚犹或未及凡云配食各配食于主也今主迁庙臣宜从飨大司马石苞等议魏氏代功臣宜归之陈留国使修常祠允合事理梁武帝初何佟之议曰禘于夏首物皆未成故为小祫于冬万物皆成其礼斯大近代禘祫并及功臣有乖古典请唯祫祭乃及功臣从之大唐贞观十六年有司言礼祫享功臣配享于庙庭禘享则不配后令禘祫之日功臣并得配享请集礼官学士等议太常卿韦挺等议曰古者臣有大功享禄其后子孙率礼洁粢丰盛礿祠烝尝四时不辍国家大祫又得配焉所以昭明其勲尊崇其徳以劝嗣臣也其禘及时享功臣皆不应享故周礼六功之官皆配大烝而已先儒皆以大烝为祫祭梁初误禘功臣左丞何佟之駮议武帝允而依行降暨周齐俱遵此义窃以五年再殷合诸天道之大小小则人臣不与大则兼及有功礼禘无配功臣诚谓理不可易从之其仪具开元礼通典卷五十通典卷五十一钦定四库全书通典卷五十一唐京兆杜佑君卿纂礼十一吉十天子七祀殷制天子祭五祀户一灶二中霤三门四行五祀嵗徧诸侯大夫与天子同周制王为羣姓立七祀曰司命曰中霤曰国门曰国行曰泰厉曰户曰灶诸侯为国立五祀曰司命曰中霤曰国门曰国行曰公厉大夫立三祀曰族厉曰门曰行嫡士立二祀曰门曰行庶人立一祀或立霤灶或立户汉立五祀白虎通云户一祀灶二祀门三祀井四祀中霤五祀嵗一徧有司行事礼颇轻于社稷后汉建武初有五祀之祭门户井灶中霤有司掌之其祀简于社稷矣人家祀山神门户魏武王始定天下兴复旧祀而造祭五祀门户井灶中霤也晋傅𤣥云帝之都城宜祭一门正宫亦祭一门正室祭一户井灶及中霤各择其正者祭之以后诸祀无闻唯司命配享于南郊坛隋制其司命户以春灶以夏门以秋行以冬各于享庙日中霤则以季夏祀黄帝日各命有司祭于庙西门道南牲以少牢大唐初废七祀唯季夏祀祭中霤开元中制礼祭七祀各因时享祭之于庙庭司命户以春灶以夏门厉以秋行以冬中霤以季夏其仪具开元礼説曰天子诸侯必立五祀五祀者为其有居处出入饮食之用祭之所以报徳也歴代同或五或七周礼天子祭七诸侯祭五降杀之差也殷天子诸侯大夫皆五郑注云殷礼者以祭法差降殊异故言之郑又云祭灶祀老妇人古之始炊者也以此推之七祀皆应古之始造者焉马融以七祀中之五门户灶行中霤即勾芒等五官之神配食者勾芒食于木祝融食于火蓐收食于金𤣥㝠食于水勾龙食于土故月令五时祭祀只是金木水火土五行之祭也许慎云月令孟夏祀灶王者所祭古之有功徳于人非老妇也郑𤣥云为祭五祀灶在庙门外之东祀灶礼设主于灶陉祝融乃古火官之长犹后稷为尧司马上公也今但就灶陉而祭之屈上公之神何其陋也又月令云其帝炎帝其神祝融文列在上与祀灶絶逺而推合之文义不次焉得为义也又左𫝊云五官之神生为上公死为贵神若祭之灶陉岂得谓贵神乎特牲馈食礼云尸谡而祭饎㸑以谢先炊者之功知灶神是祭老妇报先炊之义也臧文仲燔柴于灶夫子讥之云盛于盆罇于瓶若是祝融之神岂可以盆瓶之器置于陉而祭之乎郑冲云五祀虽出天地之间隂阳之气实非四时五行隂阳之正者也月令春祀户祭先脾秋祀门祭先肝此顺气所宜蔵所值耳又司命则司命星下食人间司谴过小神矣袁凖着正论以为五行之官祭于门户行灶中霤土神也火正祀灶而水正不祀井非其类也且社奚为于人家之屋栋间哉礼记王七祀诸侯五大夫三冬其祀行是记之误也井不轻于灶行不唯冬白虎通云月令冬祀井是也秦静云今月令谓行为井是以时俗或废行而祀井魏武兴复旧祀而祭门户井灶中霤凡五祀焉髙堂生月令仲冬祀四海井泉祭井自从小类不列五祀儒家误以井于五祀宜除井而祀行傅𤣥曰七祀五祀月令皆云祀行而无井月令先儒有直作井者既祭灶而不祭井于事则有阙于情则有不类谓之井者近是也又按白虎通曰共工之子曰修好逺逰舟车所至足迹所逹靡不穷览故祀以为祖神宗室助祭议后魏孝明帝熙平二年侍中江阳王继表言臣功缌之内太祖道武皇帝之后于臣始是曽孙道武帝受命之主配天郊祀百代不迁而曽𤣥之孙烝尝之荐不获拜于庙庭霜露之感阙陪奠于阶席伏见孝文皇帝着令铨衡取曽祖之服以为资䕃而况曾祖为帝而不见録请付外博议永为定凖小学博士王僧竒等议按孝经曰郊祀后稷以配天宗祀文王于明堂以配上帝然则太祖不迁者尊王业之初阶二祧不毁者旌不朽之洪烈其旁枝逺胄岂得同四庙之亲哉而四庙者在当代服属之内可以与于子孙之位若庙毁服尽岂得同于此例乎请以四庙为断国子博士李琰之议按祭綂曰有事于太庙羣昭羣穆咸在谓宜入庙之制率从亲议之条祖祧之旁各尽其𤣥孙使得骏奔堂坛肃承禘礿则情理差通事无舛駮侍中任城王澄等奏臣等叅议江阳之于今帝也计亲则枝宗三易数代则庙应四迁吉凶尚不告闻拜荐宁容辄与髙祖孝文皇帝聪明𤣥览师古立政陪拜止于四庙哀恤断自缌宗即之人情冥然符一推之礼典事在难违此所谓明王今古不革者也太常少卿元端议祭法云王立七庙曰考庙曰王考庙曰皇考庙曰显考庙曰祖考庙逺庙为祧有二祧而祖考以功重不迁二祧以盛徳不毁迭迁之义其在四庙记云五庙之孙祖庙未毁虽为有所援引然与朝仪不同如依其仪匪直太祖曾𤣥诸庙子孙悉应陪列既无正据窃谓太广灵太后令曰议亲律注云非唯当代之属籍厯谓先帝之五代此乃眀亲亲之义笃骨肉之恩重公卿衆议以逺及诸孙太广致疑百僚助祭可得言狭也祖庙未毁曽𤣥不与坛堂之敬便是宗人之昵反外于附庸王族之近更疎于羣辟先朝旧仪草剏未定刋制律宪垂之不朽琰之援据甚允情理可依所请庶子摄祭周制曽子问宗子为士庶子为大夫其祭如之何孔子曰以上牲祭于宗子之家祝曰孝子某为介子某荐其常事若宗子有罪居于他国庶子为大夫其祭也祝曰孝子某使介子某执其常事摄主不厌祭不旅不嘏不绥祭不配布奠于宾宾奠而不举不归肉其辞于宾曰宗兄弟宗子在他国使某辞曽子问宗子去在他国庶子无爵而居者可以祭乎孔子曰祭哉请问其祭如之何孔子曰向墓而为坛以时祭若宗子死告于墓而后祭于家宗子死称名不言孝身殁而已子游之徒有庶子祭者以此若义也今之祭者不首其义故诬于祭也庶子在他国不立庙议晋刘氏问蔡谟曰非小宗及一家之嫡分张不在一处得立庙否答曰礼宗子在他国而庶子在家则祭先儒説曰有子孙在不可以乏先祖之祀也茍在他国虽是宗子犹不得立庙况非嫡长乎兄弟不合继位昭穆议晋武帝泰始四年诏荀崧绍髙祖彧封爵继崧兄敬侯崧父太尉顗以为宜依文帝景帝同为一穆崧顾命子蕤垂范遵而奉焉东晋元帝建武中尚书符云武皇帝崩迁征西府君恵皇帝崩迁章郡府君懐帝入庙当迁颍川府君贺循议古者帝各异庙庙之有室以象常居未有二帝共处之义也如恵懐二主兄弟同位于禘祫之礼㑹于太祖自应同列异坐而正昭穆至于常居之室不可以尊卑之分义不可黩故也昔鲁夏父弗忌跻僖公于闵上春秋谓之逆祀僖公闵之庶兄闵公先立尝为君臣故也左氏𫝊曰子虽齐圣不先父食懐帝之在恵帝代居藩积年君臣之分也正位东宫父子之义也虽同归昭穆尊卑之分与闵僖不异共室䙝黩非殊尊卑之礼以古义论之愚谓未必如有司所列恵帝之崩当已迁章郡府君又以懐帝入庙当迁颍川府君此是两帝兄弟各迁一祖也又主之迭毁以代为正下代既升则上代稍迁代序之义也若兄弟相代则共是一代昭穆位同不得兼毁二庙礼之常例也又殷之盘庚不序阳甲之庙而上继先君以弟不继兄故也既非所继则庙应别立由此言之是恵帝应别立上祖宜兼迁也故汉之光武不入成帝之庙而上继元帝义取于此今恵懐二帝不得不上居太庙颍川未迁见位余八非祀之常不得于七室之外假立一神位循又议曰殷人六庙比有兄弟四人袭为君者便当上毁四庙乎如此四代之亲尽无复祖祢之神矣又按殷纪成汤以下至于帝乙父子兄弟相继为君合十二代而正代唯六易干凿度曰殷帝乙六代王也以此言之明不数兄弟为正代大唐开元四年太常卿姜皎及礼官太常博士陈贞节苏献等上七庙昭穆议曰礼天子三昭三穆与太祖之庙为七而太祖常存圣人之大典也若礼名不正则奠献无序矣谨按中宗孝和皇帝在庙七室已满今太上皇是中宗之弟以六月升遐甫及仲冬礼当迁祔但兄弟入庙古则有焉递迁之礼昭穆须正谨按晋太常贺循议兄弟不相为后也故殷之盘庚不序于阳甲而上继于先君汉之光武不嗣于孝成而上承于元帝又曰晋恵帝无后懐帝承统懐帝自继于代祖而不继于恵帝其恵帝当阳甲孝成别出为庙又曰若兄弟相代则共是一代昭穆位同不可兼毁二庙此盖礼之常例荀卿子曰有天下者事七世谓从祢以上尊者统广故恩及逺祖若旁容兄弟上毁祖考此则天子有不得全事七代之义也孝和皇帝有中兴之功而无后嗣请同殷之阳甲汉之成帝出为别庙时祭不亏大祫之辰合食太祖奉睿宗神主升祔太庙上继髙宗则昭穆永贞献祼长序礼也万代之典敢不飏言从之改造中宗庙于太庙之西时河南人孙平子上封事曰臣窃见今年正月太庙毁此乃跻圣贤之所致也臣按左𫝊曰君薨卒哭而祔祔而作主特祀于主烝尝禘于庙今日有违于此也昔鲁文公二年宗伯弗忌跻僖公于闵公上后致太室壊春秋异而书之今日有同彼也君子以弗忌为失礼又按五行志书僖公虽闵公之兄尝为闵公臣臣在君上是为失礼遂令太室壊且兄臣于弟犹不可跻之弟上弟臣于兄可跻弟于兄上耶昔荘公三十二年薨闵公二年吉禘自薨至禘尚有二年春秋犹非其失礼况夏崩冬禘不亦太速乎诸议云太庙中央曰太室尊髙象也鲁自陵夷将坠周公之祀以此断之即太庙毁亦今日将欲陵夷之象坠先帝之祀也斯亦上天佑我唐国乃降此灾以陛下去年禘孝和于别室吉祭于太庙未祭孝和先祭太上皇此乃与僖闵事同先臣后君也昔兄跻弟上今弟先兄祭过有甚于古也昔臣登君上今亦如之事岂不同耶昔太室壊今圣朝太庙毁变岂不同耶若以兄弟同昭则不合出致别庙若以臣子一例则孝和合进为昭昔武氏篡国十有余年孝和挺劔龙飞再兴唐祚此则有大功于天下也今禘于别室是废先圣之训弃中兴之功君下臣上轻长重幼昔晋太康五年宣庙地䧟梁折八年正月太庙毁䧟改作殿筑阶下及泉更营新庙逺致名材杂以铜柱自八年九月造至十年四月乃成十一月又梁折毁壊以此言之天降灾谴非枯朽也晋不知过天下分崩王室大乱特望天恩少垂详察速召宰相以下谋议移孝和入庙何必苦违礼典以同鲁晋哉诏下礼官议苏献固执前议平子口辨所称咸有经据苏颋为宰相献即颋从祖兄平子竟被贬为康州都城尉至任寻卒兄弟俱封各得立祢庙议晋中山王睦上言乞依六蓼之祀臯陶杞鄫之祀相立庙按睦谯王之弟兄弟俱封今求各立祢庙下太常议博士祭酒刘喜等议王制诸侯五庙是则立始祖谓嫡统承重一人得立祖祢之庙羣弟虽并为诸侯始封之君未得立庙也唯今正统当立祖庙中山不得并也后代中乃得为睦立庙为后代子孙之始耳司徒荀顗议以为宜各得立庙时诏从顗议又诏曰礼诸侯二昭二穆与太祖之庙而五太祖即始封君也其庙不毁前诏以谯王中山王父非诸侯尊同礼不相厌故欲令各得祭以申私恩也然考之典制事不经通若安平王诸子并封皆得立庙祭祢亲尽数终其庙当毁无故下食支庶之国猥更随昭穆而废非尊祖敬宗之义也其如前奏施行虞喜曰谯与中山俱始封之君父非诸侯尊同敌体无所为厌并立祢庙恩情两伸荀议是也诏书所喻恐非礼意今上祭四代自以诸侯位尊得申其恩祭及四代不论毁且不毁为始封之君则谯王虽承父统祢庙亦在应毁之例不得长立也又安平献王自为始封诸子虽别封而同为诸侯诸侯尊同故不复各立此则公子为诸侯不得立祢庙也而谯王父非诸侯使与诸侯同列不得并祭或难曰礼庶子不祭祢明其宗也若俱得祭父则并统二嫡非明其宗也答曰若宗子与庶子位俱为士祢已有庙无为重设与公子为诸侯不立祢庙同也若尊卑不同则已恩得施并祭无嫌也礼大夫三庙太祖百代不迁者也使大夫之后有庶统为诸侯者当上祭四代四代之前不得复祭若当夺宗则大夫太祖为废其祀以此推之眀得兼祭一者恩得伸随代而毁一者继太祖百代不替也徐禅非荀是虞曰愚等谓尊祖敬宗礼之所同若列国秩同则祭归嫡子所以眀宗也嫡轻庶重礼有兼享所以致孝也今谯王为长既享用重禄中山之祀无以加焉二国两祭礼无所取诏书禁之是也诏称安平献王诸子并封不可各令立庙是荀畅之义美矣然虞谓中山父非诸侯而祭更阙疑如礼意也虞徴士答卫将军虞喜以嫡为大夫庶为诸侯诸侯礼重应各立庙禅谓为允矣喜曰尊同体敌恩情两伸诸兄弟俱始为诸侯命数无降今士庶始封之君尚得上祭四代不拘于嫡以贵异之况已尊同五等更嫌不得其均用丰礼并祭四代所以宠之理非僣宗此盖先王以孝理天下肃恭明祀之逹义也昔周公有王功鲁立文王之庙郑有平王东迁之勲特令祖厉是为荣之非计享之祭在于周室鲁郑岂得过之哉宋庾蔚之谓大夫士尊不相絶故必宗嫡而立宗承别子之嫡谓之宗子收族合食糺正一宗者也故特加齐缞三月之服至四小宗则服无所加唯昆弟之为人后姊妹虽出一降而已曽子问宗子为士庶子为大夫以上牲祭于宗子之家郑云贵禄重宗也小记庶子不祭祢者明其宗也至诸侯尊絶大夫不得以太牢祭卿大夫之家是以经无诸侯为宗服文则知诸侯夺宗各自祭不复就宗祭也又诸侯别子封为国君亦得各祭四代何以知其然诸侯既不就祭人子不可终身不得享其祖考居然别祭四代或疑神不两享举鲁郑祭文祖厉足塞矣余以弟禄卑于兄不得两祭虞以为可两祭由于父非诸侯又未善也遭难未葬入庙议晋懐帝䝉尘崩于平阳梓宫未反京师元帝立庙之时欲迁入庙䘮已过三年太常贺循议云懐帝梓宫未反遭时之难故事非常不得以常礼自拘宜以时入太庙修祭祀之礼亡失其亲立庙议晋刘智释问曰亡其亲者不知其死生则不敢服然则终身不祭乎智曰唯疑其生故不敢服也必疑死焉可不祭乎古之死者必告于庙今亡其亲必告其先庙使咸知之求之三年若不得也则又告之告之者欲令其生也则随而祐之其后疑祭必告令知其疑不受也鬼死者终归飨也祝辞以告疑则还庙不迁矣凭灵之心加崇于尊此孝子之情也通典卷五十一通典卷五十二钦定四库全书通典卷五十二唐京兆杜佑君卿纂礼十二吉十一䘮废祭议晋武帝咸宁五年十一月𢎞训羊太后崩宗庙废一时之祀天地明堂去乐且不上阼孝武帝太元十一年九月皇女亡应烝祀中书侍郎范寗奏按礼䘮服𫝊有死宫中者三月不举祭不别长幼之与贵贱也皇女虽曰婴孩臣窃以为疑于是使三公行事宋文帝元嘉七年四月有司奏礼云有死于宫中者三月不举祭今礿祀既戒而掖庭有故下太常详正领祠部郎谢元议以为遵依礼𫝊使有司行事于义为安从之齐髙帝建元四年武帝在谅闇尚书令王俭奏曰权典既行䘮礼斯夺事兴汉代源由甚逺殷宗谅闇非有服之称周王即吉虽宴乐为讥春秋之议嗣君踰年则㑹聘左氏云凡君即位卿出并聘践修旧好谋事补阙礼之大者自斯而谈朝聘烝尝之典卒哭而备行婚禘蒐乐之事三载而后举通塞兴废各有由然按礼称武王崩明年六月既葬周公冠成王而朝于祖以见诸侯又曽子问孔子曰天子崩国君薨则祝取羣庙之主而蔵诸祖庙礼也卒哭成事而后主各反其庙左氏𫝊凡君卒哭而祔祔而后特祀于主烝尝禘于庙三年䘮毕吉禘于庙跻羣主以定新主也皆着在经诰晋宋因循同规前典卒哭公除亲奉烝尝率礼无违因心允协爰至宋明帝时礼官立议不宜亲奉乃引三年之制自天子逹庶人曾不知本在至情既葬释除事以权夺越绋之㫖事施未葬卒哭之后何绋可越晋武在䘮每欲伸宁戚之懐不全依谅闇之典至于四时烝尝盖以哀疚未堪非便顿改旧式江左通儒守而弗革又宜即心而言公卿大事则负扆亲临三元告始则㑹朝万国岂曰能安国家故也宗庙烝尝孝敬所先宁容吉事备行斯典独废就令必宜废祭则应三年永阙乃复同之他故有司摄礼进退二三弥乖䘮典谓宜依礼亲奉从之梁武帝天监四年安成国称欲迁立所生吴太妃神主国王既有妃䘮欲使臣下代祭明山賔议以为宜待王妃服除亲奉盛礼大唐元陵之制未殡遇夏至祭皇地祇礼官议停祭时监察御史张朔牒礼仪使伏准遗诏皇帝已聴政合告郊庙所司祭地祇无文合废又按曽子问天子崩未殡五祀之祭不行既殡而祭所言五祀不行即明天地之祭不合废又王制䘮三年不祭唯祭天地社稷为越绋而行事注云不敢以卑废尊又按春秋杜预注天王崩未𦵏而郊者不以为王事废天事也今礼仪使牒引祠令诸飨庙官有缌麻以上䘮不得充飨官此盖指私䘮不足为今日之证请更参详报礼仪使报来牒称天子崩五祀之祭不行既殡而祭所言五祀不行即明天地之祭不合废者谨按曽子问天子崩五祀之祭不行既葬而祭郑𤣥注云郊社亦然然则五祀之与郊社之祭同也则来牒所言五祀不行则明天地之祭不合废与郑𤣥所云郊社亦然之义乖也又按曽子问上文曰天子尝禘郊社五祀之祭簠簋既陈天子崩后之䘮如之何孔子曰废下文云天子崩未殡五祀之祭不行既殡而祭孔颖逹云以初崩哀戚未遑祭祀虽当五祀祭时不得行也既殡哀情杀而后祭也又云自启至于反哭五祀之祭不行已葬而祭此言无事时则祭有事时则废未殡以前是有事既殡已后未启已前为无事故王制云越绋而行事绋者属于龙輴之辕索也天子攅涂龙輴谓殡时所设也今百官成服准令祀诸祠斋之日平明赴祠所又开元礼云祠前七日受誓戒散斋四日致斋三日散斋之内不得弔死问病致斋之内唯祀事则行其余悉断茍或违此则非为祭所以崇严洁也今若敛髪赴庙则严洁之道于是乎废也成服而行则祀典之文可得而踰也且哀戚之杀大敛孰与夫自启凶秽之甚缌麻孰与夫斩缞未殡之时非谓无事扱衽之祭可谓不遑况皇帝即位未告太庙哀戚在疚未许聴政如何告太祖以配北郊乎参详古今实难议祭也旁亲䘮不废祭议东晋穆帝太和六年五月九日安平王薨博士孙钦议礼有死于宫中阙一时之祀又按魏髙堂隆议平原公主薨二月春祀不宜阙祭臣闻伯叔父同产昆弟庶子庶孙及次妃以下天子诸侯则降而不服于四时之祭无阙废礼也汉文帝前代盛徳之君也犹不忍以三年之䘮妨废孝享割损年月早𦵏速除追思祖考念在烝尝所以重宗庙也且宫中有死者三月不举祭𫝊发于缌麻三月之章天子诸侯周大功皆降而不服何缌麻之有乎诚亦儒者之迷误也缌不祭议晋荆州刺史殷仲堪问礼文如是此指释有缌麻服而犹得祭者也当不普言新䘮之亲于所祭者耶别驾庾叡功曹滕惔主簿刘恬答曰寻礼文当是指眀有缌服可以祭耳不以新䘮之亲于所祭者有服为疑今世中𫝊重者而有从祖小功之服服既除恐不得以二祖服近而不祭也宋庾蔚之谓殷庾释文句甚允但未统立言大意记所明重其已与神交而不终外䘮尸殡不在此可得少申其事故大夫之祭鼎俎既陈笾豆既设内䘮小功缌麻外䘮齐缞以下行特为己与神交故随轻重各有所行又云士之所以异缌不祭者加大夫有小功缌麻皆废故郑云然则士不得成礼者十一也又云所于死者无服则祭者言所异于未与神交时有此则外内之䘮通废士卑故也言有始末义统有本寻礼者多断取义不辩已与神交之异故申之云夺宗议晋元帝建武初孙文上事宣帝支子不应祭豫章京兆二府君仆射刁协云诸侯夺宗圣庶夺嫡而况天子乎自皇祚以来五十余年宗庙已序而文攻乎异端宜加议罪按汉梅福云诸侯夺宗此谓父为士庶子封为诸侯则庶子夺宗嫡主祭祀也在诸侯尚有夺义岂况天子乎所言圣庶者谓如武王庶子有圣徳夺代伯邑考之宗嫡也殇及无后庙祭议宋孝武皇帝孝建元年有司奏东平冲王年幼无后唯殇服五月虽臣不殇君应有主祭而国是追赠又无其臣未详毁灵立庙为当他祔太学博士徐宏议王既无后追赠无臣殇服既竟灵便合毁记曰殇与无后者从祖祔食又曰士大夫不得袝于诸侯祔诸祖之为士大夫者按冲王则宜祔诸祖之为王者应袝长沙景王庙诏可大明六年有司奏故晋陵孝王子云未有嗣安庙后三日国臣从权制除释晦朔周忌应还临哭与不又祭之日谁与为主太常丞庾蔚之议灵筵存诸臣宜还临哭变服使上卿主祭王既未有后又无三年服者周亲服除而国尚存便宜立庙为国之始祖服除之日神主暂祔食祖庙还居新庙之室未有嗣之前四时飨荐常使上卿主之诏可七年十一月有司奏晋陵国制孝王庙依庐陵等国例一嵗五祭二国以王有衡阳王服今年内不祠寻国未有嗣王三卿主祭应同无服者之例与不左丞徐爰议嗣王未立将来承𦙍未知踈近岂宜空计服属以亏祭敬诏可八年有司奏故齐敬王子羽未立后未详便应作主立庙为复有后之日未立庙者为于何处祭祀爰议以为国无后于制服除罢始封之君实存继嗣皇子追赠为始祖臣不殇君着在前经岂容虚阙烝尝以俟有后谓宜立庙作主三卿主祭依旧祭殇周制曽子问祭殇必厌盖弗成也祭成䘮而无尸是殇之也孔子曰有隂厌有阳厌曽子问曰殇不备祭何谓隂厌阳厌孔子曰宗子为殇而死庶子弗为后也其吉祭特牲祭殇不举肺嵴肵俎无𤣥酒不告利成是谓隂厌凡殇与无后者祭于宗子之家当室之白罇于东房是为阳厌祭法王下祭殇五嫡子嫡孙嫡曽孙𤣥孙来孙诸侯下祭三大夫下祭二嫡士及庶人祭子而止晋范寗祭殇议云祭法王祭嫡殇下及五代愍懐太子殇太子哀太孙冲太孙自是先帝嫡殇厯代弥久而庙祀之礼于今未废谓非礼典之意宜从埋主之例未立庙祭议晋安昌公荀氏祠制云荀氏进封大国今祭六代暂以㕔事为祭室须立庙如制备物殷仲堪问庾叡纲纪有承重之身身服已除其应祭吾尚有服当得于㕔事上祭不庾叡等答曰宜在别室又问云依礼祭皆于宗子之家支子每徃助祭耳又如吾家五等封乃应有庙今既无庙而共家常以㕔事为烝甞之所今一朝忽移别室意殊不安刘功曹答云昔鲁襄公尚于兄弟之庙假钟磬以成礼今于㕔事当无嫌也公除祭议东晋成帝咸和七年虞潭上表云今之诸侯服其亲皆与士同无复降杀大宗之家䘮服累仍若皆不祭是先人之享尝永为有废臣谓三月之后礼情渐杀若非父母之䘮尚通内外服踰月既𦵏可祭宗庙博士通议宜如潭所上㑹有军事未及施行咸康三年十月二十七日虞潭有嗣子䘮既𦵏依令文行䘮三十日至十二月十日公除其日䄍祭宗庙徐藻议云古无公除吉凶之服不可相干故缌不祭耳今既公除吉服而行则可吉祭今既吉服无事不可而大事反可阙耶若以心䘮为疑者则出母子为父后得以含悲而祭矣又礼有死宫中三月不举祭齐缞之礼三月不从政意者虽速公除犹宜待满三月又问同宫之䘮而未𦵏虽公除可以祭不答曰公除不祭本与于外䘮耳若同宫之䘮虽未𦵏此不可也宋庾蔚之谓公除是公家除其䘮服以从公家之吉事若公家无斋禁则其受弔临灵及私常着䘮服岂得辄释凶服以执吉祭乎徐藻乃云外䘮公除虽停殡可吉祭恐此非祖祢之所享也兄弟别居便为外䘮未𦵏公除而可以烝尝未之闻也上陵三代以前无墓祭至秦始起寝殿于墓侧汉因秦上陵皆有园寝故称寝殿起居衣服象生人之具古寝之意也后汉都雒阳以闗西诸陵久逺但四时特牲祀每帝西幸即亲谒其雒阳陵每正月上丁祀郊庙毕以次上陵百官四姓亲家妇女公主诸大夫外国朝者侍子郡国计吏㑹陵昼漏上水大鸿胪设九賔随立寝殿前钟鸣谒者赞礼引客羣臣就位如仪乗舆自东厢下太常导出西向拜折旋升阶拜神座退后公卿羣臣谒神座太官上食太常乐奏食举舞文始五行之舞乐阕羣臣受赐食毕郡国上计吏以次前当神轩告其郡国谷价人所疾苦欲神知其动静孝子事亲尽敬爱之心也最后亲陵遣计吏赐之带佩八月饮酎上陵礼亦如之至灵帝皆以弦晦二十四气伏社腊及四时祀祠庙日上饭太宫人随鼓漏理被枕盥水陈严具魏文帝诏曰先帝躬履节俭遗诏省约子以述父为孝臣以继事为忠古不墓祭皆设于庙先帝髙平陵上殿皆毁壊车马还廐衣服蔵府以从先帝俭徳之志遂革上陵之礼及齐王在位九载始一谒髙平陵晋宣王遗令子弟羣官皆不得谒陵景文遵㫖武帝犹再谒崇阳陵一谒峻平陵然遂不敢谒髙原陵至恵帝复止也东晋元帝崩后诸公始有谒陵辞陵之事盖由眷同友执率情而举也成帝时中宫亦年年拜陵议者以为非礼遂止穆帝时褚太后临朝又拜陵帝时幼也孝武崩骠骑将军㑹稽王道子曰今虽制释服至于朔日月半诸节自应展情陵所以一周为断于是至陵变服单衣烦凟无准非礼也及安帝元兴元年左仆射桓谦奏百僚拜陵起于中兴非晋旧典积习生常遂为近法寻武帝诏乃不使人主诸王拜陵及义熙初又复江左之旧宋文帝每嵗正月谒初宁陵孝武明帝亦每嵗拜初宁长宁陵后魏太和十六年九月辛未孝文帝哭于文明太后陵左终日不絶声素幕越席为次侍臣侍哭壬申孝文又哭如昨帝二日不御食癸酉朝中夕三时哭拜于陵前夜宿鉴元殿是夜次甲戌帝拜哭辞陵还永乐宫大唐贞观十三年太宗朝于献陵先是日宿设黄麾仗周卫陵寝至是质明七庙子孙及诸侯百僚蕃夷君长皆陪列于司马门内太宗至小次降舆纳履哭于阙门西再拜恸絶不能兴礼毕改服入于寝躬亲执馔閲视高祖先后服御之物悲恸左右侍御者莫不歔欷礼毕太宗出自寝宫歩过司马门泥行二百余歩上入寝哭踊絶于地进至东阶西向再拜号恸久之乃进太牢之馔加珍羞具品引太尉无忌司空勣越王贞赵王福曹王明及左屯卫将军程知节并入执爵进俎上至神座前拜哭奠馔閲先帝先后衣服拜辞讫行哭出寝北门乃御小辇还宫高宗永徽二年有司言谨按献陵三年之后每朔及月半上食其冬夏至伏腊清明社等节日亦上食其昭陵请依献陵故事上从之六年正月谒于昭陵有司先设仪卫于陵寝质明七庙子孙二王后百僚州镇藩牧四夷君长等并陪列于位皇帝降辇入次易服出次行哭就位再拜擗踊恸絶礼毕又改服奉谒寝宫其妃嫔公主先于神座左右侍列如平生帝入寝门即哭瞻视幄座踊絶于地进至东阶西面再拜号哭乃进牢馔珍羞引三公诸王并入执爵进俎帝至神座前再拜哭自奠馔閲先帝先后衣服更増感絶拜辞讫行哭出寝北门景龙二年是时每日奠祭太常博士彭景直上疏曰谨按三礼正文无诸陵日祭之事又按礼论谯周祭志云天子之庙始祖及髙祖祖考皆每月朔加荐新以象平生朔食也谓之月祭二祧之庙时祭无日祭此谯周所着与古礼义合夲无日祭之文今诸侯月祭有朔日月半并诸节日料则古礼殷事之义矣诸节日犹荐新之义矣故郑元注礼记云殷事朔日月半荐新之奠也又注仪礼云月朔月半犹平常之朝夕也大祥之后即四时焉此则古者祭皆在庙近代以来始分月朔月半及诸节日祭于陵寝至后汉陵寝致祭无眀文以言自魏三祖以下不于陵寝致祭并符于古礼至于江左亦不崇园寝及齐梁陈其祭无闻今叅详以为三礼者不刋之书悬诸日月外𫝊所记不与经合不可依凭其诸陵请准礼停日祭帝曰礼因人情事有沿革陵寝如昨祇荐是常乍览此奏但増哀慕干陵宜依旧朝晡进奠昭献二陵每日一进以为恒式旧制每年四季之月常遣使徃诸陵起居是日太常博士唐绍上疏曰自安宅兆礼不祭墓当谓送形而徃山陵为幽静之宫迎精而返宗庙为享荐之室但以仲月命使廵陵卤簿衣冠礼容必备自天授以后时有起居因循至今乃为常事起者以起动为称居者以居止为名叅候动止何如义非陵寝之法生事以礼必勤于定省死葬以礼宜閟于安厝岂可以事居之道行送往之礼敢辞命使劳繁但恐不安灵域又降诞之日穿针之辰皆以赎命为名时人多有进奉今圣灵日逺仙驾难攀进止起居恐乖先典请停四季及降诞并节日起居陵使但准式二时廵陵庶义合礼经陵寝安谧不从开元二十年四月制曰寒食上墓礼经无文近代相𫝊浸以成俗士庶有不合庙享何以用展孝思宜许上墓同拜扫礼于茔南门外奠祭馔讫泣辞食余馔任于他处不得作乐仍编入五礼永为恒式二十三年四月𠡠献昭干定桥恭六陵朔望上食嵗冬至寒食日各设一祭如节祭共朔望日相逢依节祭料桥陵除此日外仍每日进半口羊食天寳二年七月𠡠曰朕承丕业肃恭祀事至于诸节常修荐享且诗着授衣令存休澣在于臣子犹及恩私恭事园陵未标令式自今以后每至九月一日荐衣于陵寝贻范千载庶展孝思且仲夏端午事无典实𫝊之浅俗遂乃移风况乎以孝道人因亲设教变游衣于汉纪成献服于礼文宜宣示庶僚令知朕意通典卷五十二通典卷五十三钦定四库全书通典卷五十三唐京兆杜佑君卿纂礼十三吉十二大学有虞氏大学为上庠小学为下庠夏后氏大学为东序小学为西序殷制大学为右学小学为左学又曰瞽宗周制大学为东胶小学为虞庠又云天子曰辟雍王太子王子羣后之太子卿大夫元士之适子国之俊选皆造焉乐正崇四术立四教春秋教以礼乐冬夏教以诗书师氏掌以媺诏王以三徳教国子一曰至徳以为道本二曰敏徳以为行本三曰孝徳以知逆恶教三行一曰孝行以亲父母二曰友行以尊贤良三曰顺行以事师长凡国之贵游子弟学焉凡学必时春夏学干戈秋冬学羽籥皆于东序春诵夏絃太师诏之瞽宗秋学礼执礼者诏之冬读书典书者诏之礼在瞽宗书在上庠大学之礼虽诏于天子无北面所以尊师也大学之教也时教必有正业古之教者家有塾党有庠术有序国有学比年入学中年考校一年视离经辨志三年视敬业乐羣五年视博习亲师七年视论学取友谓之小成九年知类通达强立而不反谓之大成夫然后足以化民易俗近者説服而逺者懐之此大学之道也王制耆老皆朝于庠元日习射上功习鄊上齿大司徒帅国之俊士与执事焉又修六礼以节民性明七教以兴民徳齐八政以防民淫一道徳以同俗养耆老以致孝恤孤独以逮不足上贤以崇徳简不肖以绌恶命鄊简不帅教者以告于王王命三公九卿大夫元士皆入学不变王亲视学不变命国之右乡简不帅教者移之左命国之左乡简不帅教者移之右如初礼不变移之郊不变移之遂不变屏之逺方终身不齿汉髙帝以叔孙通为奉常诸弟子共定礼仪者咸为选首其后亦未遑庠序之事至孝文时颇登用然帝夲好刑名之言及孝景不任儒学窦太后又好黄老术故诸博士具官待问未有进者武帝立后窦太后崩田蚡为丞相黜黄老刑名百家之言延儒者百数制曰盖闻导人以礼风之以乐今礼废乐崩朕甚愍焉故详延天下方闻之士咸登诸朝其令礼官劝学讲议洽闻举遗兴礼以为天下先太常议曰闻三代之道鄊里有教劝学兴礼崇化厉贤以风四方太平之原也因旧博士置弟子五十人太常择年十八以上仪状端正者补博士弟子昭帝举贤良文学増博士弟子员数满百人至成帝时刘向请兴辟雍设庠序帝下公卿议㑹向病卒成帝末増弟子员三千人嵗余如故及王莽为宰衡欲耀衆庶遂兴辟雍増元士之子得受业如弟子甲乙之科后汉质帝本初元年诏大将军以下至六百石悉遣子弟就学每春秋辄于乡射月一㑹有劝勉进用之端于是游学者増至三万余生自本初后二十四年髙生皓首见㧞者少桓帝建和初诏诸学生课试补官元嘉二年诏曰书生汝南胡宪陈留恭幸爽或六十以下常以月朔㑹辟雍垂白安贫童子颍川王通通经拜太子舎人因试宪等补郎舎人后皆限六十以上七十以下年有増减不应得试永夀二年复课试诸生补郎舍人献帝建安中侍中鲍衡奏按王制立大学小学自王太子以下皆教以诗书而升之司马谓之贤者任之以官故能致刑措之盛立太平之化也今学博士并设表章而无所教授兵戎未戢人并在公而学者少可聴公卿二千石六百石子弟在家及将校子弟见为郎舎人皆可聴诣博士受业其髙才秀达学通一艺太常为作品式从之魏文帝黄初五年立大学于洛阳时慕学者始诣大学为门人满二嵗试通一经者称弟子不通一经罢遣弟子满二嵗试通二经者补文学掌故不通经者聴须后軰试试通二经亦得补掌故掌故满二嵗试通三经者擢高第为太子舍人不第者随后軰复试试通亦为太子舍人舍人满二嵗试通四经者擢其高第为郎中不通者随后軰复试试通亦为郎中郎中满二嵗能通五经者擢高第随才叙用不通者随后軰复试试通亦叙用晋武帝初大学生三千人太始八年有司奏大学生七千余人才任四品聴留诏曰已试经者留之大臣子弟堪受教者令入学其余遣还郡国咸宁二年起国子学恵帝元康三年以人多猥杂欲辨其泾渭于是制立学官第五品以上得入国学东晋元帝时太常贺循上言尚书被符经置博士一人又多故厯纪儒道荒废学者能兼明经义者少且春秋三𫝊俱出圣人而义归不同自前代通儒未有能通得失兼而学之者也况今学义甚頺不可令一人总之今宜周礼仪礼二经置博士二人春秋三𫝊置博士三人其余则经置一人合八人太常车𦙍上言按二汉旧事博士之职唯举明经之士迁转各以夲资初无定班魏及中朝多以侍中常侍儒学最优者领之职虽不同汉氏尽于儒士取用其揆一也今博士八人愚谓宜依魏氏故事择朝臣一人经学最优者不系位之高下常以领之每举太常共研厥中其余七人自依常铨选太兴初欲脩立学校唯周易王氏尚书郑氏古文孔氏毛诗周官礼记论语孝经郑氏春秋左𫝊杜氏服氏各置博士一人其仪礼公羊谷梁及郑易皆省不置博士孝武帝太元初于中堂立行大学于时无复国子生置大学生六十人国子生权铨大臣子孙六十人事讫罢自穆帝至孝武并以中堂为大学太元九年尚书谢石请兴复国学以训胄子颁下州郡普修鄊校帝纳其言明年选公卿二千石子弟生増造庙房屋百五十五间而品课无章君子耻与其列国子祭酒殷茂上言臣闻旧制国学生皆取冠族华胄比列皇储而中混杂兰艾遂令人情耻之诏虽褒纳竟不施行宋武帝诏有司立学未就而崩文帝元嘉二十年立国学二十七年废明帝太始中初置总明观祭酒一人有𤣥儒文史四科科置学士十人齐高帝建和四年诏立国学置学生五十人取王公以下子孙年十五以上二十以下家去都二千里为限帝崩乃以国讳废武帝永明三年诏立学乃省聪明观召公卿以下子弟置生二百二十人其年秋中悉集东昏侯永元初诏依永明旧事废学时有司奏国学大学两存焉后魏道武帝初定中原始于平城立大学置五经博士生员千余人天兴二年春増国子大学生员三千人太武始光三年别起大学于城东后徴卢𤣥高允等令州郡各举才学于是人多砥厉儒术转兴献文帝天安初立鄊学郡置博士二人助敎二人学生六十人后令大郡立博士二人助敎四人学生百人次郡立博士二人助教四人学生八十人中郡博士一人助敎二人学生六十人下郡立博士一人助敎一人学生四十人郡县学始乎此矣孝文太和中改中书为国子又开皇子之学及迁都洛邑立国子大学四门小学隋文帝开皇中国子寺不隶太常自前代皆属太常也大唐武徳元年诏皇族子孙及功臣子弟于秘书外省别立小学七年诏诸州县及鄊并令置学有明一经以上者有司试䇿加阶叙贞观五年太宗数幸国学遂増筑学舎千二百间国学太学四门亦増生员其书算各置博士凡三千二百六十员其屯营飞骑亦给博士授以经业无何高丽百济新罗高昌吐蕃诸国酋长亦遣子弟请入国学之内八千余人国学之盛近古未有龙朔二年东都置国子监丞主簿録事各一员四门博士助教四门生三百员俊士二百员置𢎞文馆于上台生徒三十人置崇文馆于东宫生徒二十人西京国子监领六学一曰国子学生徒三百人二曰大学生徒五百人三曰四门学生徒千三百人四曰律学生徒五十人五曰书学生徒三十人六曰算学生徒三十人凡二千二百一十人州县生徒有差凡诸学皆有博士助敎授其经义每嵗仲冬郡县馆监课试其成者长吏㑹属僚设乡饮之礼开元七年十月皇太子诣国学行齿胄礼二十六年正月赦文古者乡有序党有塾将以𢎞长儒敎诱进学徒化人成俗率由于是其天下州县每一乡之内里别各置一学仍择师资令其敎授又𠡠诸州乡贡见讫令就国子监谒先师学官为之开讲所司设食𢎞文崇文馆学生及监内学生亦许聴焉天寳初明经进士习尔雅九载国子监置广文馆知进士业博士助敎各一人十二载七月举人不得充乡贡皆补学生四门俊士停之永泰二年正月国子祭酒萧昕上言请崇儒学以正风教𠡠曰顷以戎狄多虞急于经畧大学空设诸生盖寡絃诵之地寂寥无声函丈之间殆将不扫上序及此甚用悯焉其诸道节度观察都督防御使等朕之腹心久镇方面眷其子弟各奉义方并宰相朝官及神策六军子弟欲习业者自今以后并令补国子学生欲其业重籯金器成琢玉日新厥徳代不乏贤其中身虽有官欲附学读书者聴其学官委中书门下即简择行业堪为师范者充学生员数多少所习经业考试等第并所供粮料及脩理间各委本司作事件闻奏诸侯立学周制诸侯学曰頖宫王制天子命之敎然后为学鲁立三代之学米廪有虞氏之庠也序夏后氏之序也瞽宗殷学也后汉建安末魏国作頖宫于邺城南东晋穆帝永和中征西将军庾亮在武昌开置学官起立讲舎亮家子弟及叅佐大将子弟悉令入学四府博学识义通渉文学经论者建儒林祭酒班同三署厚其供给皆妙选邦彦必有其寔者以充此举近临川临贺二郡并求修复学校若非束修之流礼教所不及而欲阶缘免役者不得为生明为条制令法清而人贵释奠周制凡始立学必释奠于先圣先师及行事必以币凡释奠者必有合也有国故则不凡学春官释奠于先师秋冬亦如之始立学者既衅器用币然后释菜不舞不授器乃退傧于东序一献无介语可也天子视学大昕鼓征所以警衆也衆至然后天子至乃命有司行事兴秩节祭先师先圣焉有司卒事反命将出征受命于祖受成于学出征执有罪反释奠于学以讯馘告魏齐王正始中每讲经徧輙使太常释奠于辟雍以大牢祠孔子以颜囘配晋武帝太始七年恵帝元康三年二释奠皆于大学太始六年元康五年二行乡事皆于辟雍恵帝之为太子及愍懐太子讲经竟并亲释奠于大学东晋明帝之为太子亦行释奠礼成穆孝武三帝皆亲释奠惟成帝在辟雍自是一时制也孝武以大学在水南悬逺有司议依穆帝升平元年于中堂权立行大学释奠礼毕㑹百官六品以上宋文帝元嘉二十二年太子释奠採晋故事祭毕亲临学宴㑹太子以上悉在齐武帝永明三年有司奏宋元嘉旧事学生到先释奠先圣先师礼又有释菜未详今当行何礼用何乐及礼器时从喻希议用元嘉故事设轩悬之乐六佾之舞牲牢器用悉依上公梁武帝天监八年皇太子释奠周舍议既惟大礼请依东宫元㑹太子着绛纱襮乐用轩悬合升殿坐者皆服朱衣帝从之又有司以为礼云凡为人子者升降不由阼阶吏部郎徐勉议郑𤣥云由命士以上父子异宫宫室即异无不由阼阶之礼请释奠及宴㑹太子升堂并宜由东阶若轝驾幸学自然中阶其㑹賔客依旧西阶大同七年皇太子表其子宁国临城公入学时议者以与太子有齿胄之议疑之仆射臣纉等以为参㸃囘路并事宣父邹鲁称盛洙汶无议师道既光得以资敬无亏亚二制可北齐将讲于天子讲毕以一大牢释奠孔宣父配以颜囘列轩悬乐六佾舞皇太子每通一经及新立学必释奠礼先圣先师每嵗春秋二仲常行其礼每月朔制祭酒领博士以下及国子诸学生以上大学四门博士升堂助敎以下大学诸生阶下拜孔圣揖颜囘日出行事其郡学则于坊内立孔颜庙博士以下亦每月朝隋制国子寺每嵗四仲月上丁释奠于先圣先师年别一行乡饮酒礼大唐武徳二年于国子学立周公孔子庙各一所四时致祭初以儒官自为祭主直云博士姓名昭告于先圣又州县释奠亦博士为主许敬宗奏曰秦汉释奠无文魏氏则太常行事自晋宋以降时有亲行而学官为主全无典实在于臣下理不合専今请国学释奠令国子祭酒为初献祝词称皇帝谨遣仍令司业为亚献博士为终献其州学刺史为初献上佐为亚献博士为终献县学令为初献丞为亚献主簿及尉通为终献修附礼令以为永制七年二月髙祖幸国子学亲临释奠引道士沙门与博士杂相駮难乆之贞观十四年二月太宗幸国子学观释奠永隆二年二月皇太子亲行释奠之礼开耀元年二月皇太子释奠于国学景云二年皇太子将亲释奠于国学有司草仪注令从臣皆乗马着衣冠太子左庶子刘子𤣥进议曰古者自大夫以上皆乗车而以马为騑服魏晋以降迄于隋氏朝士又驾牛车至如李广北征解鞍憩息马援南伐据鞍顾盼斯则鞍马之设行于军旅戎服所乗贵于便习者也按江左官至尚书郎而輙䡖乗马则为御史所弹又颜延年罢官后好骑马出入闾里当时称其放诞此则専车凭轼可擐朝衣单马御鞍宜从䙝服求之近古灼然之明验也褒衣博带方履髙冠本非马上所施自是车中衣服且长裙广袖襜如翼如鸣佩纡组锵锵奕奕驰骤于风尘之内出入于旌棨之间傥马有惊逸人从颠坠遂使属车之右遗屦不收清道之傍絓骖相续因以受嗤行路有损威仪其乗马衣冠窃谓宜从废改皇子令附外宣行仍编入令以为常式开元十一年诏春秋释奠用牲牢其属县用酒脯而已二十七年八月因释奠文宣王始用宫悬之乐二十八年二月勅文宣王庙春秋释奠宜令摄三公行礼着之常式国子祭酒刘援奏准故事释奠之日羣官道俗等皆合赴监观礼请依故事着之常式制可之其仪具开元礼祀先代帝王汉武帝时有人言古者天子以春解祠祠黄帝用一枭破镜后汉章帝元和春东廵狩使使者奉一大牢祠帝尧于济隂魏武帝少时汉太尉桥𤣥独先礼异焉故建安中遣使祠以大牢东晋孝武帝宁康三年七月故事礼臯陶于廷尉寺新礼移祀于律署以同祭先圣于大学旧祀以社日新改用孟秋以应秋政后魏文成帝东廵厯桥山祀黄帝孝文太和十六年诏曰法施于人祀有明典立功垂恵祭有常式其孟春应祀者顷以事殷遂及今日可令以仲月而飨祀焉凡在祀令者有五帝尧树则天之功兴巍巍之治可祀于平阳虞舜播太平之风致无为之化可祭于广寗夏禹御洪水之灾建天下之利可祀于安邑周文公制礼作乐垂范万叶可祀于洛阳其宣尼庙已于中省别勅有司行事自文公以上可令当界牧守各随所近摄行祀事皆用清酌尹祭也隋制使祀先代王公帝尧于平阳以契配帝舜于河东咎繇配夏禹于安邑伯益配商汤于汾隂伊尹配文王武王于沣渭之郊周公召公配汉帝于长安萧何配各以一太牢而无乐配者飨于庙庭大唐前修礼令无祭先代帝王之文礼部尚书许敬宗等奏谨按礼记祭法云圣王之制祭祀也法施于人以死勤事以劳定国能御大灾能捍大患则祀之其汉髙祖祭法无文但以前代迄今多行秦汉故事始皇无道所以弃之汉祖典章法垂于后自隋以上亦在祠例今请聿遵故实三年一祭以仲春之月天寳六载正月制三皇置一庙五帝置一庙有司以时祭飨至七载五月诏三皇以前帝王宜于京城内共置一庙仍与三皇五帝庙相近以时致祭天皇氏地皇氏人皇氏有巢氏燧人氏其祭料及乐请准三皇五帝庙以春秋二时飨祭厯代帝王肇迹之处未有祠宇者所在郡置一庙飨祭仍取当时将相徳业可称者二人配飨老君祠后汉桓帝延熹八年使中常侍之陈国苦县祠老子九年亲祠老子于濯龙中文罽为坛饰纯金缸器设华盖座用郊天乐大唐干封元年追号老君为太上元元皇帝文明元年九月册元元皇帝妻为先天太后立尊像于老君庙所开元二年三月亲祠元元皇帝庙追尊元元皇帝父周上御史大夫复追尊为先天太皇仍于谯郡置庙嵗余一祀以上准先天太后庙例二十九年两京及诸州各置庙一所并置崇元馆天寳元年亲祠元元庙又于古今人表昇元元皇帝为上圣其年九月改两京元元庙为太上元元皇帝宫二载西京改为太清宫东京改为太㣲宫天下诸郡为紫极宫三月勅古之制礼祭用质明义兼取于尚幽情实縁于既没我圣祖湛然常在为道之宗既殊有尽之期须展事生之礼自今以后每圣祖宫有昭告宜改用卯时以前行礼四载四月勅比太清宫行事官皆冕服爰及奏乐未易旧名并告献之时仍陈册祝既非事生之礼皆从降神之仪且真俗殊伦幽明异数理有非便亦在从宜自今以后每太清宫行礼官宜改用朝服兼停祝版改为清词于纸上其告献辞及所奏之乐章朕当别自修撰仍令所司具仪注闻奏十三载正月诏令有司每至孟月则修荐献上香之礼仍为常式兴元元年十二月诏太清宫改太常卿亚上香光禄卿终上香改三礼拜为再拜贞元元年正月勅荐飨太清宫亚献太常卿充终献光禄卿充仍永为常式孔子祠汉元帝时孔霸以帝师赐爵号褒成君奉孔子后平帝元始初追谥孔子曰褒成宣尼公追封孔均为褒成侯后汉光武建武十三年封均子志为褒成侯章帝元和二年二月东廵狩因幸鲁祠孔子七十二弟子和帝永元四年徙封为褒尊侯相𫝊至献帝初国絶魏文帝黄初二年以孔子二十一代孙议郎羡为宗圣侯邑百户奉孔子祠令鲁郡修旧庙置百石吏卒守卫晋武帝太始三年改封孔子二十三代孙宗圣侯震为奉圣亭侯又诏大学及鲁国四时备三牲以祀孔子明帝太宁三年诏给奉圣亭侯四时祀孔子祭宜如太始故事宋文帝元嘉八年奉圣侯有罪夺爵至十九年又授孔隐之隐之兄子熙先谋逆又失爵二十八年更以孔恵云为奉圣侯后有重疾失爵孝武大明二年又以孔迈为奉圣侯迈子卒嗣有罪失爵后魏封孔子二十七叶孙乗为崇圣大夫孝文帝太和十九年改封二十八叶孔珍为崇圣侯文成帝诏其宣尼之庙当别勅有司行荐飨之礼北齐改封三十一叶孙为恭圣侯后周武帝平齐改封邹国公隋文帝仍旧封邹国公炀帝改为绍圣侯大唐贞观十一年封孔子裔徳伦为褒圣侯二十一年制以左丘明卜子夏公羊髙谷梁赤伏胜髙堂生戴圣毛苌孔安国刘向郑衆杜子春马融卢植郑𤣥服䖍何休王肃王弼杜元凯范寗贾逵总二十二人并为先师永徽中制令改周公为先圣黜夫子为先师颜囘左丘明从祀髙宗干封元年正月东廵次兖州邹县顿祭宣父庙赠太师总章元年二月皇太子诣学赠颜囘太子少师曽参太子少保神龙初诏以邹鲁百户封崇道公宣尼采邑用供荐飨又授裔孙褒圣侯崇阶朝散大夫仍许子孙以相𫝊袭开元八年勅改颜生等十哲为坐像悉应从祀曽参大孝徳冠同列特为塐像坐于十哲之次圗画七十子及二十二贤于堂壁上以颜子亚圣亲为之赞以书于石闵损以下令当朝文士分为之赞二十七年八月制夫子追赠谥为文宣王宜令三公持节勅令并撰仪注昔缘周公南面夫子西坐今位既有殊坐岂仍旧宜补其坠典永作常式自今以后夫子南面而坐内出王者衮冕之服以衣之十哲等东西列侍颜子渊既云亚圣须优其秩颜子赠兖国公闵子骞赠费侯冉伯牛赠郓侯冉仲弓赠薛侯宰子我赠齐侯端木子贡赠黎侯冉子有赠徐侯仲子路赠卫侯言子游赠吴侯卜子夏赠魏侯又夫子格言参也称鲁虽居七十之数不载四科之目顷虽参于十哲终未殊于等伦久稽先㫖俾修旧位庶乎礼得其序人焉式瞻命尚书右丞相裴耀卿摄太尉持节就国子庙册册毕所司奠祭亦如释奠之礼又遣太子少保崔琳徃东都就庙行册礼又勅两京及兖州旧宅庙像宜改服衮冕其诸州及县庙宇既小但移南面不须改衣服两京乐用宫悬春秋二仲上丁令三公摄行事七十子并宜追赠曽参赠郕伯颛孙师赠陈伯澹台灭明赠江伯宓子贱赠单伯原宪赠原伯公冶长赠莒伯南宫子容赠郯伯公晳哀赠郳伯曽㸃赠宿伯颜路赠杞伯商瞿赠䝉伯高柴赠共伯漆雕开赠滕伯公伯竂赠任伯司马牛赠向伯樊迟赠樊伯有若赠卞伯公西赤赠郜伯巫马期赠鄫伯梁鳣赠梁伯颜柳赠萧伯冉孺赠纪伯曹䘏赠曹伯伯䖍赠聊伯公孙龙赠黄伯冉季赠东平伯秦子南赠少梁伯漆雕子歛赠武城伯颜子精赠瑯琊伯漆雕徒父赠须句伯壤驷赤赠北征伯商泽赠睢阳伯石作蜀赠石邑伯任不齐赠任城伯公夏守赠亢父伯公良孺赠东牟伯后处赠营丘伯秦子开赠彭衙伯奚容蒧赠下邳伯公肩定赠新田伯颜襄赠临沂伯鄡单赠铜鞮伯句井疆赠淇阳伯罕父黑赠乗丘伯秦商赠上洛伯申党赠邵陵伯公祖子之赠期思伯荣子期赠雩娄伯县成赠鉅野伯左人郢赠临淄伯燕伋赠渔阳伯郑子徒赠荥阳伯颜之仆赠东武伯原亢赠莱芜伯乐颜赠昌平伯廉洁赠莒父伯颜何赠开阳伯叔仲㑹赠瑕丘伯狄黒赠临济伯邽㢲赠平陆伯孔忠赠汶阳伯公西与如赠重丘伯公西蒧赠祝阿伯蘧瑗赠卫伯施常赠乗氏伯林放赠清河伯秦非赠汧阳伯陈亢赠颍伯申枨赠鲁伯琴牢颜哙赠朱虚伯歩叔乗赠淳于伯琴张赠南陵伯太公庙大唐开元十九年四月两京及天下诸州各置太公庙一所以张良配飨春秋取仲月上戊日祭诸州賔贡武举人准明经进士行乡饮酒礼每出师命将辞讫𤼵日便就庙引辞仍简取自古名将功成业着𢎞济生人者十人准十哲例霑飨至干元元年九月十二日太常少卿于休烈奏臣昨因秋飨汉高祖庙见傍无侍臣飨太公庙有张良在侧伏以子房生于汉初翊奉高祖坐筹帷幄佐定天下考其年代不接太公自古配食庙庭陪𦵏陵寝皆取当时佐命同受哀荣太公人臣不合以张良配飨请移于汉祖庙从之上元元年闰四月勅昔周武创业克宁区夏惟师尚父实佐兴王况徳有可师义当禁暴稽诸古昔爰崇典礼其太公望可追封为武成王有司依文宣王置庙仍委中书门下择古今名将准文宣王置亚圣及十哲等飨祭之典一同文宣王贞元四年八月兵部侍郎李纾奏曰太公庙准式以太常少卿充三献官祝文云皇帝遣某官敢昭告至上元元年追赠为武成王飨祭之典一同文宣王有司因差太尉充献兼进祝版亲署臣伏以太公即周之太师张良汉之少傅圣朝列在祀典已极褒崇载在祝词必资折中理或过当神何敢歆今者屈礼于至尊施敬于臣佐每请御署并称昭告窃谓非宜一同文宣王恐未为允臣以为文宣垂训百代宗师五常三纲非其训不明有国有家非其制不立故孟轲称自生人以来一人而已由是正素王之法加先圣之名乐用宫悬献差太尉尊师崇道雅合正经其太公述作止于六韬勲业形于一代岂可拟其盛徳均其殊礼哉前件祝文请自今更不进署其敢昭告请改为致祭其献官请准式太常卿以下诏令百竂集议闻奏兼大理卿于颀等四十六人议同李纾左领军大将军令狐建等二十四人议曰当今兵革未偃宜崇武敎以尊古重忠烈以劝今欲有贬损非激劝之道也追尊王位以时祠之为武敎之主若不尊其礼则无以重其敎也文武二敎国并宜立废一不可况其典礼之制已厯二圣今欲改之恐非宜也至九月有勅以上将军以下充献官余事依李纾所奏其祭飨献仪具开元礼通典卷五十三通典卷五十四钦定四库全书通典卷五十四唐京兆杜佑君卿纂礼十四吉十三廵狩唐虞天子五载一廵狩嵗二月东廵狩至于岱宗柴望秩于山川羣后四朝肆觐东后协时月正日同律度量衡修五礼五玉三帛二生一死贽五月廵狩至南岳八月廵狩至西岳十一月廵狩至北岳皆如岱宗之礼归格于艺祖用特夏后氏因之周制十二年一廵狩天子将廵狩类乎上帝宜乎社造乎祢职方氏先戒四方诸侯曰各修平乃守考乃职事无敢不敬戒国有大刑及王之所行先道帅其属而廵戒令大驭掌犯軷之礼土训氏夹王车而行以待王问九州形势山川所宜诵训氏亦夹王车以所识久逺之事以告王又掌道方慝以诏辟忌以知地俗乗金辂建大旂嵗二月东廵狩至于岱宗柴而望祀山川觐诸侯其方之诸侯先于境首待之所过山川则使祝宗先以三等璋瓉皆以黄金为鼻流酌鬰鬯以礼神次乃校人杀黄驹以祭之每宿舎掌舎设梐枑再重其外则土方氏又设蕃篱既至方岳先问百年就见之若未满百年八十九十者路经其门则见之不然则不天子乃令太师採人歌谣之诗以乐播而陈之以观人风俗以审其善恶命典市之官陈百物之贵贱以观人之所好恶又命典礼之官考校四时节气月之晦朔甲乙等日及候气之律吕所用礼乐宫室车旗等制度君臣上下之衣服皆以王者所颁制度考校之诸侯封内有名山大川不举而祭之者为不敬不敬者君削其地有祭宗庙不顺昭穆者为不孝不孝者君绌以爵变礼易乐者为不从不从者君流革制度衣冠者为畔畔者君讨有功徳于民者加地进律其诸侯待王之牢礼以一犊既黜陟诸侯乃与之相见于方岳之下筑坛与觐礼坛制同其坛外为土埓方三百歩开四门坛方九十六尺髙四尺上为堂下为三等谓之三成成每等髙一尺其堂上置司盟之神位谓之方明见诸侯之时据郑注司仪及觐礼诸侯之上介各以其君之旂置于宫内以表立位之处乃诏王升坛讫诸侯皆就其旂而立其位郑按明堂位诸公中阶之前北面东上诸侯阼阶之东西面北上诸伯西阶之西东面北上诸子门东北面西上诸男门西北面东上王乃于坛上揖之以定其位其揖之节有三仪与王无亲者推手小下之与王婚姻之亲者平推手揖之与王同姓者推手小举之王既揖定其位诸侯乃进升坛奠玉又按司仪职及郑注云公于上等奠桓珪玉陈摈者五人礼之侯伯于中等奠信珪躬珪玉陈摈者四人礼之子男于下等奠谷璧蒲璧玉陈摈者三人礼之诸侯各奠玉讫降拜又升成拜讫摈者乃延诸侯升堂授王玉讫乃以璧琮行享礼谓之将币诸侯既朝见王讫乃退而自相与盟王宫之伯临之其神主于月必因以祭之其余五月南廵狩至于南岳如东廵狩之礼八月西廵狩至于西岳如南廵狩之礼十有一月北廵狩至于北岳如西廵狩之礼廵狩讫却归每庙用一牛以告至谓之归格于祖祢用特秦始皇三年东廵郡县祠邹峄山颂功业二世元年东廵碣石并海南厯泰山至㑹稽皆礼祠之而刻勒始皇所立石书旁以彰始皇之功徳汉武帝元狩四年始廵郡县寖寻于泰山元封初复至海上又北至碣石廵自辽西歴北边至九原五月乃至甘泉周万八千里后汉光武建武三十年三月幸鲁过泰山祭山及梁父章帝元和二年二月东廵狩使使者奉一大牢祠帝尧于济隂成阳灵台至泰山辛未柴祭天地羣神如故事壬申宗祀五帝于孝武所作汶上明堂光武配卒事遂觐东后飨赐王侯羣臣因行郡国幸鲁祠东海恭王及孔子七十二弟子四月还京师庚申告至祠髙庙光武庙各一特牛安帝延光三年东廵狩至泰山柴祭及祠汶上明堂如元和中故事魏明帝凡三东廵狩所过存问髙年恤疾苦或赐谷帛有古廵幸之风焉齐王正始中廵洛阳县赐高年力田各有等差晋初新礼廵狩方岳柴望告设壝宫如礼诸侯之觐者賔及执贽皆如朝仪而不建旗宋文帝元嘉四年二月东巡狩至于丹徒告觐园陵三月飨㑹父老旧勲于行宫加赐衣裳币帛蠲租原刑战亡之家单孤并随宜隐䘏二十六年二月东廵幸至京城并谒二陵㑹旧京故老万余人飨劳赍发赦蠲徭役后魏文成帝和平元年正月东廵狩厯桥山祀黄帝辽西遥祀毉无闾山遂缘海幸兾州北至中山过常岳礼其神而返明年南廵过石门遣使者用玉璧牲牢礼衡岳隋炀帝自文帝山陵才毕即事廵逰乃袭秦皇汉武之事西征东幸无时暂息六宫与文武吏士常十余万人然非省方展义之行也大唐皇帝将廵狩所司承制先颁告于东方诸州曰皇帝二月东廵狩各修平乃守考乃职事驾将发告圎丘宗庙社稷皆如开元礼评曰梁崔灵恩三礼义宗云唐虞五载廵狩一岳二十年方遍四岳周则四十八年矣若一出四岳皆遍且阙四时祭享唐虞衡山为南岳周氏霍山为南岳其制吉行五十里若以二月到东岳五月到南岳八月到西岳十一月到北岳路程辽逺固必不及此知每至一岳即归斯义为长也按尚书周官篇云六年五服一朝又六年王乃时廵考制度诸侯各朝于方岳大明黜陟又按尧舜简俭常称茆茨土阶廵狩四方羽仪导从必少一年四岳五载复徃宗庙享祭暂委有司展义省方观风察俗之大政如或二十年方遍及于民物不亦乖踈详周官本文与孔氏注解既改制十有二载比唐虞已甚遐阔如四十八年乃遍岂非益为旷邈乎且周虽尚文天子诸侯降杀以两穆王廵厯天下万姓不甚苦劳始皇逰幸四方属车八十一乗二汉以降至于隋或东封告成或观省风俗百辟悉至羣司毕従不下十余万人何止千乗万骑所以旷代多阙斯礼崔生谓尧舜及周帝王行幸车徒礼数与秦汉以后无异斯不达古今丰约之别复不详周官之文辄肆臆度之説耳封禅古者帝王之兴每易姓而起以致太平必封乎泰山所以告成功也礼云因名山升中于天封讫而禅梁甫亦以告太平也无懐氏封泰山禅云云伏羲神农并因之黄帝禅亭亭颛顼帝喾帝尧舜复禅云云禹禅㑹稽汤亦禅云云其所封皆于泰山也周成王封泰山禅社首其仪不存秦始皇平天下三年东廵郡县祠邹峄山颂秦功业于是征齐鲁儒生七十人至于泰山下诸儒或议曰古者封禅为蒲车恶伤山之土石草木扫地而祭席用葅稭言其易遵也始皇闻此议各乖异难施用由此黜儒生而遂除车道上自泰山阳至巅立石颂徳文曰事天以礼立身以义事父以孝成人以仁四守之内莫不郡县四属八蛮咸来贡职人庶蕃息天禄永得刻石改号有金册石函金泥玉检之事焉从隂道下禅梁甫其礼颇采泰祀之祝雍上帝所用封藏而皆秘之固不得而记焉汉武帝立二十八年元鼎中汾隂得寳鼎遂议封禅而羣儒不能知其仪又牵拘于诗书古文于是帝尽罢诸儒三月东上泰山命人上石立之泰山巅石髙二丈一尺方博皆三尺坛及墠皆广长十二丈増髙三尺帝因东至海上四月还至奉髙又至梁父礼祠地主乙卯令侍中儒者皮弁荐绅射牛行事封泰山下东方如郊祠太一之礼封广丈二尺髙九尺其下则有玉牒书书祕礼毕天子独与侍中奉车子侯上泰山亦有封其事皆禁明日下隂道丙辰禅泰山下趾东北肃然山如祭后土礼天子皆亲拜冠衣尚黄而尽用乐焉江淮间一茅三嵴为神借五色土益杂封縦逺方竒兽飞禽及白雉诸物颇以加礼兕牛犀象之属不用皆至泰山祭后土封禅祠其夜若有光昼有白云起封中天子从禅还坐明堂羣臣更上夀改元为元封后汉光武建武三十年羣臣上言宜封禅泰山诏书曰即位三十年百姓怨气满腹吾谁欺欺天乎三月帝幸鲁过祭泰山及梁父三十二年诏梁松按索河雒谶文言九世封禅事者松等列奏乃许焉求元封时故事议封禅所施用有司奏当用方石再累置坛中皆方五尺厚一尺用玉牒书藏方石牒厚五寸长尺三寸广五寸有玉检又用石检十枚列于石旁东西各三南北各二皆长三尺广一尺厚七寸检中刻三处深四寸方五寸有盖检用金缕五周以水银和金以为泥玉玺二其一方一寸二分其一五寸方石四角又有距石皆再累枚长一丈厚一尺广二尺皆在圆坛上其下用距石十八枚皆髙三尺厚一尺广二尺如小碑环坛立之去坛三歩距石下皆有石跗入地四尺又用石碑髙九尺广三尺五寸厚尺二寸立坛丙地去坛三丈以上以刻书帝以用石功难又欲及二月封禅故诏梁松欲因故封石空检更加封而已松上疏争之以为登封之礼告功皇天垂后无穷以为万民也承天之敬尤宜章明奉圗书之瑞尤宜显着今因旧封窜寄玉牒故石下恐非重命之义受命中兴宜当特异以明天意遂使泰山郡及鲁趣石工宜取完青石无必五色令印工刻玉牒书书秘刻方石中令容玉牒二月帝至奉髙遣侍御史与兰台令史将工先上山刻石二十二日辛夘晨燎祭天于泰山下南方羣神皆从祀用乐如南郊诸王王者后二公孔子后襃成君皆助祭位事也事毕将升封或曰泰山虽己从食于柴祭今亲升告功宜有礼祭于是使谒者以一特牲于常祠泰山处告祠泰山如亲耕貙刘先祠先农先虞故事至食时帝御辇升山日中后到山更衣早晡时即位于坛北面羣臣以次陈后西上毕位升坛尚书令奉玉牒检皇帝以寸二分玺亲封之讫太常命人发坛上石尚书令藏玉牒已复石覆讫尚书令以五寸印封石检事毕皇帝再拜羣臣称万嵗命人立所刻石碑乃复道下二十五日甲午禅祭地于梁甫隂以髙后配山川羣神从祀如元始中北郊故事四月己夘大赦天下以建武三十二年为建武中元元年以吉日刻玉牒书函蔵金匮玺印封之乙酉使太尉行事以特牲告至髙庙太尉奉匮以告髙庙蔵于庙室西壁石室髙主室之下魏明帝时中䕶军蒋济请封禅帝虽拒济议而实使髙堂隆草封禅仪以天下未一不欲便行大礼㑹髙堂隆卒不行晋武帝平吴太康九年卫瓘议封禅帝曰此盛徳之事所未议也瓘等又奏至于再三诏报絶之宋文帝在位长久有意封禅诏学士山谦之草其仪注属后魏师南逼其意乃息孝武大明元年十二月戊申太宰江夏王义恭表三请帝以文轨未一不从北齐有廵狩之礼并登封之仪竟不行隋开皇十四年羣臣请封禅文帝命牛𢎞等创定其礼帝曰此事体大朕何徳以堪之但当东狩因拜岱山大唐贞观十一年左仆射房𤣥龄等议按封禅者本以功成告于上帝天道崇质义取醇素故借用藁秸罇以瓦甒又按梁甫是谓梁隂近代设礼坛于山上乃乖处隂之义今定坛位于山北又议昊天上帝坛将封先祭义在告神因当为坛下趾先陈斋絜赞飨已毕然后登封既表重慎之深兼示行事有渐今请祭于泰山下设坛以祀上帝太祖景皇帝配享坛方十二丈髙丈二尺乂议制玉牒长尺三寸广厚各五寸玉检厚二寸长短阔狭一如玉牒其印函请随玺大小仍纒以金绳五周又议玉册四枚各长尺三寸广寸五分每册五简俱以金编其一奠上帝一奠太祖座一奠皇地祗一奠髙祖座又议金匮长短令容玉册髙广各六寸形制如今之表函纒以金䋲封以金泥印以受命玺又议方石三枚以为册累其十枚石检刻方石四邉而立之纒以金䋲封以石泥印以受命玺又议泰山上圆坛广五丈髙九尺用五色土加之四面各设一陛御位在坛南升自陛而就上封玉牒又议圎坛上土封曰凡言封者皆是积土之名今请于圎坛上安方石玺缄既毕加土筑以为封髙丈二尺而广二丈以五色土益封玉牒书藏其内祀禅之所土封制亦同此又议玉玺曰详载前方石缄封玉检金泥必资印玺以为秘固请依今用受命玺以封石检其玉检既与石检大小不同请更造玺一枚方寸二分文同受命以封玉牒石检形制依后汉建武故事又议立碑曰勒石纪号垂裕后昆羙盛徳之形容阐后王之休烈其义大矣请刻颂立碑明扬功业又议设告至坛曰既至山下礼告至柴于东方上帝遍于羣神今请其坛方八十一尺髙三尺陛仍四出其禅方坛及自余仪式请如今礼仍请柴祭同时行事又议废石阙及大小距石诏从此议余皆罢之遂附制于今礼麟徳二年有司进仪注于大岳南四里为圎坛三成十二陛如圆丘之制坛上饰以青四面各依方色并造燎坛及壝三重又造玉册三枚皆以金䋲编玉牒为之每牒长尺二寸广寸二分厚三分刻玉填金为字又为玉匮一以蔵正座册为金匮二以蔵配座册各长尺三寸并玉检方五寸当䋲纒处刻为五道当封玺处刻深二分方寸二分又为金䋲以纒玉匮各五周为金泥以金泥之为玉玺一枚方寸二分文同受命玺以封金玉匮又为石䃭以蔵玉匮用方石再累各方五尺厚一尺刻方石中令容玉匮䃭旁施检处皆刻深三寸三分阔一尺当䋲处皆刻深三分阔寸五分为石检十枚以检石䃭皆长三尺阔一尺厚七寸皆刻为印齿三道深四寸当封玺处方五寸当通䋲处阔寸五分皆有小石盖制与检刻处相应以检擫封泥其检立于䃭旁南方北方各三东方西方各二去䃭隅皆七寸为金䋲以纒石䃭各五周径三分为石泥以泥石䃭其泥末石和方色土为之为距石十二枚分距䃭隅皆再累各阔二尺厚一尺长一丈斜刻其首令与䃭隅相应以五色封之泰山之上设登封之坛上径五丈二尺髙九尺四出陛坛上饰以青四面依方色一壝随地之宜又为降禅坛于社首山上方坛八隅一成八陛如方丘之制坛上饰以黄四面依方色三壝随地之宜其玉册玉匮石䃭石检距石等亦同封祀之制又以髙祖太宗配禅社首以太穆文徳皇后同配皆以公卿充亚献终献之礼制曰古今典制文质不同至于制度皆随代沿革唯祀天地独不改张斯乃自处于厚奉天以薄又今封禅即用玉牒金䋲器物之间复有瓦罇秸席一时行礼文质顿乖驳而不伦深为未惬其封祀降禅所设上帝后土位先设藁秸瓦甒瓢杯等物并宜改用茵褥罍爵其诸郊祀亦宜准此于是昊天上帝之座褥以苍皇地祇座褥以黄配帝及后褥以紫五方上帝及大明夜明褥皆以方色内官以下席皆以莞三年春正月戊辰朔有事于泰山亲祀昊天上帝于封祀之坛己巳登于泰山行封禅之礼庚午降禅于社首山壬申大赦天下改元干封武太后天册万嵗二年腊月甲申登封于嵩岳大赦天下改元为万嵗登封丁亥禅于少室山开元十二年制以十三年有事泰山所司与公卿诸儒详择典礼先为备具中书令张説右散骑常侍徐坚等与礼官撰东封仪注张説谓徐坚等曰干封旧仪禅社首享皇地祗以先后配享王者父天而母地皇地祗虽当今皇母位亦当徃帝之母也子配母飨亦有何嫌而以皇后配地祗非古之制也天鍳孔明福善如响干封之礼文徳皇后配皇地祗天后为亚献越国太妃为终献以宫闱接神有乖旧典上元不祐遂有授命易姓之事宗社中圮公族诛灭皆由此也景龙之季有事圎丘韦庶人为亚献皆以妇人升坛执笾豆䙝黩穹苍享礼不洁未及踰年国有大难亚献终献皆受其咎平座斋郎及女人执祭者多亦夭卒今主上尊天敬神事皆革正斯礼请以睿宗大圣真皇帝配皇地祇侑神作主従之又按显庆年许敬宗因修礼奏改燔柴在祭前伏称祭祀之礼必先降神周人尚臭祭天则燔柴者臣等谨按礼迎神之仪乐六变而天神降八变而地祗出九变则鬼神可得而礼矣则降神以乐周礼正文非谓燔柴以降神也又按晋郭璞南郊赋及注尔雅亦祭后万燔又按宋志所论亦祭后燔柴又检南齐北齐又梁郊祀亦先饮福酒讫燔燎请依贞观旧礼先祭后燎考功员外赵冬曦太学博士侯行果又曰先焚者本以降神行之已久若设祭后燔则神无由降矣张説又执奏曰凡祭者本以心为主心至则通于天地逹于神祗既有先燔后燔自可㫁于圣意圣意所至则通于神燔之先后臣等不敢裁定上令依后燔及先奠牲璧之议是后太常卿宁王宪奏请郊坛时并依此先奠璧而后燔从之十三年十月封祀于泰山去山趾五里西去社首山三里丁亥服衮冕于行宫致齐于供帐前殿己丑大备法驾至山下乃御马而登侍臣从帝以灵山清洁不欲多人上欲初献于山上坛行事亚献终献于山下坛行事召礼官学士贺知章等入讲仪注因问之知章等奏曰昊天上帝君位五方精帝臣位帝号虽同而君臣各异陛下享君位于山下羣臣祀臣位于山下诚足以垂范来叶为变礼之大者也礼成于三初献亚献终献合于一处于是三献悉于山上行事其五方帝及诸神座于山下坛行事玉牒词曰有唐嗣天子臣某敢昭告于昊天上帝天启李氏运兴土徳髙祖太宗受命立极髙宗升中六合殷盛中宗绍复继体不定上帝眷祐钖臣忠武底绥内难推戴圣父恭承大寳十有三年敬若天意四海晏然封祀岱岳谢成于天子孙百禄苍生受福庚寅祀昊天上帝于山上封台之前坛髙祖神尧皇帝配享焉辛夘享皇地祗于社首之泰折坛睿宗大圣真皇帝配壬申上御朝觐之帐殿大备陈布文武百僚二王后孔子后诸方朝集使岳牧举贤良咸在位铭曰维天生人立君以理维君受命奉天为子代去不留人来无已徳凉者灭道髙斯起赫赫髙祖明明太宗爰革隋政奄有万邦罄天张宇画地开封武称有截文表时雍髙宗稽古徳施周溥茫茫九夷削平一鼓礼备封禅功齐舜禹巖巖岱宗衎我神主中宗绍运旧邦维新恭己南面氤氲化淳告成之礼留诸后人𬗟余小子重基五圣匪功伐髙匪徳矜盛钦若祀典丕承永命至诚动天福我万姓古封泰山七十二君或禅亭亭或禅云云其迹不见其名可闻祗遹文祖光昭旧勲方士虚诞儒书不足佚后求仙诬神检玉秦灾风雨汉污编録徳未合天或承之辱道在观政名非从欲铭心絶岩播告羣岳其仪具开元礼通典卷五十四通典卷五十五钦定四库全书通典卷五十五唐京兆杜佑君卿纂礼十五吉十四告礼古者天子将廵狩必先告于祖命史告羣庙及社稷圻内名山大川七月而徧亲告用牲史告用币商汤将伐桀告天云予小子履敢用𤣥牡敢昭告于皇皇后帝有罪不敢赦帝臣不蔽简在帝心朕躬有罪无以万方万方有罪罪在朕躬周制天子将出类乎上帝造乎祢太祝告王用牲币魏尚书薛悌奏凉州刺史所上灵命瑞图当下洛阳留台使太尉醮告太祖文昭皇后庙博士秦静议曰灵命瑞图可祀天皇大帝五精之帝于洛阳祀南郊所祭祭讫奉诰册文脯醢酒告太祖庙藏册于石函尚书奏曰秦静议当遣兼太尉告祠以武皇帝徔五精以上六座余衆神皆不设牲用如郊祭眀帝诏每祀天辄以地配今不地配耶尚书奏孙钦议周礼祀天南郊无地配之文大魏受禅因汉祀天以地配此谓正月南郊常祀也今告灵瑞不湏以地配王肃议礼有事于王父则以王母配不降于四时常祀而不配也且夫五精之帝非重于地今奉嘉瑞以告而地独阙于义未通以地配天于义正宜诏曰祀天以地配此既正义今告瑞祭于五精之帝则地不得阙也又诏曰告皇天及五精今册文中都不见五精之帝意何以耶尚书奏册文侍中韦诞所作文中皇皇后帝即五精之帝昔舜受禅告天云皇皇后帝亦合五精之帝于文少不可分别可更増五精字奏可眀帝泰和六年征西大将军臣懿等言长安典农中郎将张烈书言所部人左先雨后于地得玊印臣今谨遣夏裕送诏推原符瑞有感而至宜因祭祀奠于文思皇后神座前以慰神灵之思念散骑常侍髙堂隆议按典瑞天子有事必告宗庙以象生也凡宗庙祖尊而祢亲祭祀告事皆先尊而后亲往者得瑞玺以告宗庙而奠于亲庙此则告于尊奠于亲故事眀比文皇帝文思皇后其为慈亲一体也告之日质眀守官筵于庙堂之奥设玉几近南设洗于阼阶东南酒人设醴酒于堂脯人醢人执笾脯豆醢于洗北西面公位于阼阶西南北面太常位于阼阶北面差出公后百执事叙立于卿后执玺使者立公西北东面诸博士差退唯笾人豆人不拜余皆拜拜讫解劒纳履博士引公祝导盥升自阼阶博士立于髙皇庙室戸外西东面祝先入室南面公入戸内西面博士并引卿与徔公笾人醢人百执事皆徔升博士引使者升阶如在廷之位卿受脯于戸外入于筵前醢人以醢授卿卿拜兴受设于笾北兴出俟事于太皇帝室南面祝酌酒奠笾南祝导公博士引使者执邸受瑞玺于戸祝西面立于戸外东使者还复位公奠玺于几东兴复位祝入公再拜稽首兴立漏移一刻公执玺邸授使者戸外遂造太皇帝武皇帝文皇帝皆如髙皇出礼毕之后可使都督黄门兼诸官告瑞于文思皇后寝堂如庙之礼东晋元帝为瑯琊王将即极位告庙王导书问贺循云或谓宜祭坛拜受天命者或谓直当称亿兆羣臣告四祖之庙而行者若尔当立行庙王今固辞尊号俯顺羣情还依魏晋故事然魏晋皆禀命而行不知今进玺当云何循答曰愚谓告四祖之庙而行蜀书刘先主初封汉王时羣臣共奏上勲徳承以即位今虽事不正同然议可方论太常问今封建诸王为告庙不若告庙册与告诸王同异祝文同不当以竹册白简𨽻书篆书也博士孙毓议按尚书洛诰王命作册逸祝册唯告周公其后谓成王已冠命立周公后作为册书逸诰以告伯禽也又周公请命于三王乃纳册于金縢匮中今封建诸王裂土树藩为册告庙篆书竹册执册以祝讫蔵于庙及封王之日又以册告所封之王册文不同前以言告庙祝文当竹册篆书以为告庙册册之文即祝词也旧告封王告改年号故事事讫皆当蔵于庙以皆为册书四时享祀祝文事讫不蔵故但礼称祝文尺一白简𨽻书而已又王珉议云中朝大事告天地先郊后庙徐邈云天子将出类乎上帝造乎祢如此次则宜先告郊也按元帝大兴元年诏曰当先告庙出便南郊先人事而后天理自亲及尊耶虞先云武王克商先祭后郊贺循议告谥南郊不当用牲然先告代祖谥于太庙复有用牲于理不正理不应有牲告郊庙皆不用牲牲惟施于祭及祷耳徐邈又议云按武帝永熈元年告谥南郊用牲自江左以来哀帝兴宁中简文帝咸安中告谥并苍璧制币告立太子太孙孝武帝太元十六年告移庙奠币祠部郎傅瑗问徐邈应设奠否邈答曰礼君出境以迁庙主行毎舍奠焉凡事闗宗庙非币则荐未有不告而行将迁主之晨宜依告以设奠瑗难曰言依告设奠但三荐相去近恐犯春秋再烝之议礼诸侯薨及禘祫则迎羣主归太祖庙又云主出庙入庙必跸无将行设奠之文奠重于跸而文不及无奠眀矣礼又云天子诸侯将出必以币帛皮圭告于祖祢遂奉以出每舍奠焉而后就舍此谓虽侯王之贵必有尊也若徴此文事非其喻邈曰礼诸侯出朝既告祖祢临行又徧告告不嫌再所引每舍奠者取其踈数随宜若然则奠不为数今之告庙戒出期也至日又告告将出也又曰新故两庙各有其事左宗人傧曰有司具请升君升祝奉币从祝声三曰孝嗣侯某敢以嘉币告于皇考成庙将徙敢告君及祝再拜兴祝导君降于阼阶下云至于新庙筵于戸牖间祝奠币于几东荐脯醢君盥酌奠于荐西祝声三曰敢用嘉荐告于皇考又曰孝嗣侯某㓗为眀荐尚飨又大戴迁庙礼文云凡以币告皆执币而告告毕乃奠币于几东小宰升取币埋两阶间礼天子诸侯将出以币告庙遂奉币以出及告设奠乃敛币而蔵之两阶此则初告之币待后告而蔵之必湏事讫未讫则未蔵今何不陈于新庙耶去旧之新当即新以蔵币故先奠几东乃取而蔵之非谓旧庙虚告而新庙兼设也且初告告将移祝曰敢以嘉币后告告眀享祝曰敢用嘉荐寻此二祝之称则知币也荐也各施于一庙矣伏系问宣后徙庙或但告东庙亦告太庙徐邈答此无礼文意谓初崇号以告太庙今自一别庙之迁耳于太庙无事无事而告则近黩矣古大事必告初崇进而告是也今徙庙事之末恐不得复告也康帝立准礼将改元尚书下侍御史太常主者殿中属应告庙其勒礼官并太史择吉日撰祝文及诸应所用备办符到奉行博士徐禅议曰按鲁文公之书即位也僖公未葬盖改元之道宜其亲告不以丧阙昔代祖受终亦在谅闇既正其位于天郊必告成命于父祖事莫大于正位礼莫盛于改元𫝊曰元始也首也善之长也故君道重焉谓应告尚书奏按恵帝起居注改永熈二年为永平元年使持节太尉石鉴造于太庙前朝眀准不应革易如禅议梁礼官司马筠议大事徧告七庙小事止告一室大唐仪鳯二年二月二十九日太常以仲春告祥瑞于太庙髙宗令礼官徴求故实太常博士贾大隠对曰古者祭以首时荐用仲月近代相承元日奏祥瑞二月然后告于庙盖縁告必有荐便于礼也又检贞观以来勅令无文礼司因循不知所起上令依旧行焉歴代所尚髙阳氏尚赤荐玉以赤缯髙辛氏尚黑荐玉以黑缯陶唐氏尚白荐玉以白缯有虞氏尚赤夏后氏尚黑大事敛用昏戎事乗骊牲用𤣥以黑为徽号朝燕服收冠而黑衣宫室之制屋十寸为尺殷人尚白大事敛用日中戎事乗翰牲用白以白为徽号朝燕服冠而缟衣宫室之制屋十二寸为尺周人尚赤大事敛用日出戎事乗騵牲用骍以赤为徽号朝燕服冕冠而𤣥衣宫室之制屋八寸为尺秦水徳汉书律歴志秦自以水徳故十月为嵗首汉火徳初亦以十月为嵗首及文帝立公孙臣言汉当土徳应黄龙见丞相张苍以为汉乃水徳河决金隄其符也年始冬十月以外黒内赤眀年黄龙果见于成纪帝于是令博士诸生申眀土徳改歴及服色事至武帝元封七年用儿寛䒭议改用夏正以建寅月为嵗首刘向以为赤帝斩蛇之符为火徳后汉并同前汉魏土徳文帝以建寅月为正服尚黄臈以丑牲以白节毛尚赤节幡尚黄郊祀朝㑹四时之服如汉制宗庙所服如周礼眀帝青龙五年三月用博士秦静䒭议改为景初元年以建丑月为正孟夏四月制服色尚黄犠牲用白戎事乗黒首之白马建大赤之旗朝㑹建大白之旗春秋冬孟仲季月虽与嵗不同至于郊祀迎气礿祀烝尝廵狩蒐田分至启闭班宣时令中气晚早敬授人事诸若此者皆以正嵗斗建为节按服色尚黄据土形也牺牲旂旗一用殷礼行殷之时故也周礼巾车职建大赤以朝大白以即戎此则周以正色之旗以朝以先代之旗即戎魏用殷礼变周之制故建太白以朝大赤即戎也又诏曰今祭皇皇帝天皇皇后地天地郊眀堂宗庙皆宜用白其别祭五郊各随方色祭日月星辰之类用骍社稷山川之属用𤣥此则尊卑方色隂阳衆义畅矣三年正月帝崩齐王立以眀帝建丑月崩若以其月正朝㑹设乐不合于礼于是改以建寅之月为嵗首晋金徳太始二年散骑常侍傅𤣥上议帝王受命应歴禅代则不改正朔遭变征伐则改之舜正月上日受终于文祖无改正之文唐虞正朔皆同眀矣至殷周革命乃改魏受汉禅亦已不改至于服色皆徔其本唯节幡用黄大晋以金徳王天下顺五行三统之序矣诏徔之由是正朔服色并依前代东晋并同西晋宋水徳亦如魏晋故事齐木徳余一依前代梁火徳余一依前代陈木徳余一依前代后魏初为土徳言继黄帝之后也故数用五服尚黄牺牲用白至孝文太和十四年用祕书丞李彪䒭议承晋后改为水徳祖辰腊申北齐木徳正朔服色皆如后魏后周承西魏用水徳以文帝诞元气之祥有黒水之䜟故也建寅月为正服色尚黒隋火徳以赤雀降祥之故衣服旗帜牺牲尚赤戎服以黄七月帝始服黄大唐土徳建寅月为嵗首天寳九载制应縁队仗所用绛色幡䒭并改为赤黄色天下皆然纳崔昌议以土徳承汉火行享司寒周制凌人掌冰正嵗十有二月令斩冰三其凌春始治鑑祭祀供冰鑑賔客供冰大丧供夷槃冰夏颁冰掌事秋刷月令仲春天子乃献羔开冰先荐寝庙左𫝊鲁大夫申丰曰古者日在北陆而蔵冰西陆朝觌而出之其蔵冰也深山穷谷固隂沍寒用黑牡秬黍以享司寒于是取而蔵之也周其出之也桃弧棘矢以除其灾于是以风出而用之朝之禄位賔食丧祭自命夫命妇至于老疾冰皆与焉其用之也徧则愆无愆阳夏无伏隂春无凄风秋无苦雨雷出不震无菑霜雹疠疫不降民不夭扎宋孝武帝大眀六年立凌室藏冰有司奏季冬之月冰壮之时凌室长率山虞及舆𨽻取冰于深山穷谷固隂沍寒之䖏以纳于凌隂务令周宻无洩其气先以黑牡秬黍祭司寒于凌室之北仲春之月春分之日以黑羔秬黍祭司寒启冰室先荐寝庙夏祠用鑑盛冰室一鑑以御温气蝇蚋王御殿及太官饍羞并以鑑供冰自春分至立秋不限称数以周丧事缮制夷槃随冰供给度室在乐游苑内置长一人吏一人保举吏二人隋以季冬蔵冰仲春开冰并因用黑牡秬黍于冰室祭司寒神开冰依以桃弧棘矢大唐制先立春三日因用黑牡秬黍祭司寒之神于冰室祭讫凿冰千段方三尺厚尺五寸而蔵之仲春开冰祭如蔵礼依以桃弧棘矢设于冰室戸内之右礼毕遂留之余具开元礼禜周制春官大祝掌六祈其四曰禜鬯人禜门用瓢赍祭法云幽禜祭星也雩禜祭水旱也汉制谓禜为请晴服赤帻朱衣晋武帝咸宁及太康中时雨多则禜祭赤帻朱衣闭诸隂朱丝萦社伐朱鼓焉梁制霖雨祈晴亦如雩礼隋制霖雨则禜亰城诸门三禜不止则祈山川岳镇海渎社稷又不止则祈宗庙神州报以太牢州郡县苦雨亦各禜其城门不止则祈界内山川及社稷报用羊豕大唐因之祈禳夏后氏金行初作苇茭言气所交也殷人水徳以螺首慎其闭塞使如螺也周人木徳以桃为梗春官大宗伯以疈辜祭四方百物太祝掌六祈以同鬼神祇一曰类二曰造三曰禬四曰禜五曰攻六曰说国有大故天灾弥祀社稷祷祠小祝掌小祭祀将事侯禳祷祠之祝号以祈福祥顺丰年逆时雨宁风旱弥灾兵逺罪疾祭法曰禳祈于坎坛祭寒暑也汉制厉殃祀天地日月星辰四时隂阳之神以师旷配之其坛常祀以禳灾兼用三代苇茭桃梗五月五日朱索五色印为门户饰以傩止恶气后汉仲夏之月万物方盛日夏至隂气萌作恐物不懋其礼以朱索连荤菜弥牟朴蛊钟以桃印长六寸方三寸五色书文如法以施门戸魏祀五郊六宗及厉殃何晏议月令季春磔攘大傩非所以祀皇天也夫天道不谄不贰其命若之何攘之国有大故可祈于南郊至于祈禳自宜止于山川百物而已王肃云厉殃汉之淫祠耳日月有常位五帝有常典师旷自是乐祖无事于厉殃厉殃同人非礼器雄黄等非礼饰汉文除祕祝所以称仁眀也陈留范宣曰舜有拂卵无磔鸡及魏眀帝大修禳祭仪鸡特禳舋之事磔鸡舋起于魏卵本汉制所以辅卯金又宜魏所除也晋制每嵗朝设苇茭桃梗磔鸡于宫及百寺之门以辟恶气太始二年有司奏春分祠厉殃及禳祠诏曰不在祀典除之宋皆省其礼而郡县往往犹存髙禖周制月令仲春𤣥鸟至之日以太牢祀于髙禖天子亲往后妃帅九嫔御乃礼天子所御带以弓韣授以弓矢于髙禖之前汉武帝年二十九乃得太子甚喜始立为髙禖之祠于城南祭以特牲后汉因之祀于仲春之月魏禖坛有石晋以仲春之月髙禖祀于城南祀以特牲恵帝元康六年髙禖坛上石中破博士议礼无髙禖置石之文未知设造所由既已毁破可无改造束晢议以为石在坛上盖主道也礼祭器弊则埋而置新今宜埋而更造不宜遂废后得髙堂隆故事诏更镌石令如旧置髙禖坛上埋破石入地一丈北齐置髙禖坛于南郊旁广轮二十六尺髙九尺四陛三壝每嵗𤣥鸟至之日皇帝亲帅六宫祀青帝于坛以太皥配而祀髙禖之神以祈子其仪青帝北方南向配帝东方西向禖神坛下东陛之南西向礼用青珪束帛牲共以一太牢皇帝衮冕乗玉辂皇后祎衣乗重翟皇帝初献降自东陛皇后亚献降自西陛并诣便座夫人终献上嫔献于禖神讫帝及后并诣攅位乃送神皇帝皇后及羣嫔皆拜乃撤就燎礼毕而还隋亦以𤣥鸟至日祀髙禖于南郊坛牲用一太牢大唐月令亦以仲春𤣥鸟至之日以太牢祀于髙禖天子亲往祓禊周制春官女巫掌嵗时祓除衅浴月令暮春天子始乗舟汉髙后八月祓于覇上后汉三月上已官民皆洁于东流水上曰洗濯祓除去宿垢疢为大洁晋公卿以下至于庶人皆禊洛水之侧东晋元年又诏罢三月㺯具海西公于钟山立流杯曲水延百僚齐以三月三日曲水㑹古禊祭也今相承为百戯之具雕弄巧饰増损无常说曰禊与曲水其义参差晋赵王伦簒位三日㑹天泉池诛张林懐帝亦㑹天泉池赋诗陆机云天泉池南石沟引御沟水池西积石为禊堂跨水流杯饮酒不言曲水韩诗曰郑国之俗三月上巳之日溱洧水之上招魂续魄秉兰草祓除不祥凡言祓者祉也以为祈介祉也一说三月三日清眀之节将修事于水侧祷祀以祈丰年也后汉杜笃云郭虞三月三日上辰产二女上巳日产一女二日产三女并不育俗以为大忌至此月已日讳止家皆于东流水上为祈禳自洁濯谓之禊祠引流行觞遂成曲水梁刘昭曰郭虞之说良为虚诞假有庶人旬内天其三女何足警彼风俗乎杜笃赋乃称王侯公主暨于富商用事伊洛帷幔𤣥黄本𫝊大将军梁商亦歌泣于洛禊也马融梁冀西第云西北戍亥𤣥石承输虾蟆吐写庚辛之域即曲水之象刘桢鲁都赋曰素秋二七天汉指隅人胥祓禊国予水嬉此用七月十四日也诸杂祠周立夀星祠于下杜亳时奉焉又立杜主祠因宣王杀右将军杜伯不以罪后宣王田于圃田杜伯执弓矢射宣王宣王伏弓而死故周人尊其鬼而嵗时奉祠焉秦立陈寳祠因文公获若石于陈仓北坂城祠之其神或嵗不至嵗或数来也常以夜光辉若流星光色赤黄长五丈徔东方来集于祠城若雄野鸡其声殷殷云野鸡夜鸣祠以一牢名曰陈寳二世时若陈寳节来一祠春夏用骍秋冬用駵徳公立卜居雍雍之诸祠自此兴用三百牢于鄜畤作伏祠磔狗邑四门以御蛊灾始皇东游海上祠八神求仙人其祀莫知起时汉髙帝天下已定令祝立蚩尤之祠于长安又置祠祝官女巫其梁巫祀天地天社天水房中堂上之属晋巫祀五帝东君云中君巫社巫祠族人炊之属秦巫祠杜主巫保族累之属荆巫祠堂下巫先司命施糜之属九天巫祠九天皆以嵗时祠宫中武帝即位厚礼置祠神君于内中闻其言不见其人又帝师少翁求仙始亲祠灶又立粤祠鸡卜自此用是时既灭两粤粤人勇之乃言粤人俗鬼宣帝时南郡获白虎献其皮牙爪帝为立祠又方士言隋侯劒寳玉寳璧周康寳鼎立四祠于未央宫又祠封苑火井于鸿门又立嵗星辰星太白荧惑南斗祠于长安城傍又祠三山八神于曲辰蓬山石社石鼓于临胊又有月祠蚩尤劳谷五床山五帝仙人玉女金马碧鸡䒭神遣谏议大夫王裒使持节而求焉东晋哀帝欲于殿前鸿祀侍中刘遵䒭启称此唯出大传不在六籍刘向郑𤣥虽为其训自后不同前代以来并无其式后魏道武帝初有两彗星见刘后使占者占曰祈之则扫定天下后徔之故立其祀又立嵗神十二嵗一祭以十月用牛一鸡三又立土神四嵗二祭常八月十月用羊又立献眀以上天神四十所嵗祭其神尊以马次以牛小以羊皆女巫行事淫祠兴废秦徳公立卜居雍子孙饮于河遂都雍祠自此兴用三百牢汉成帝丞相匡衡䒭奏罢雍鄜上下畤及陈寳祀䒭凡六百八十三所其二百八所应礼及疑无眀文可奉祠如故其余四百七十五所不应礼或复重请皆罢奏可后帝以无继嗣故复陈寳䒭祠末年颇好鬼神故多上书言祭祀方术者皆得待诏谷永说曰臣闻眀于天地之性者不可惑以神怪知万物之情者不可㒺以非类诸背仁义之正道广崇无福之祀皆姦人惑衆是以圣人絶而不言伏惟陛下拒絶无令姦人有窥朝者帝善之哀帝即位寝疾博徴方士京师诸县皆有侍祠使者尽复前代诸神祠凡七百余所一嵗三万七千祠平帝末年崇淫祀自天地六宗以下凡千七百所用三牲鸟兽三千余种不能备乃以鸡当鴈鹜犬当麋鹿魏武王秉汉政普除淫祀文帝黄初五年诏先王制祀五行名山川泽非此族也不在祀典叔世衰乱崇信巫史至乃宫殿之内户牖之间无不沃酹甚矣自今敢设非礼之祭巫祝之言皆以执左道论着于令眀帝青龙初又诏郡国山川不在祀典勿祀晋武帝太始元年诏曰昔帝王循岳渎山川各有定制然以道别天下其鬼不伤人故祝史荐而无媿辞而淫祀不作末世妖孽相煽舍正为邪故魏朝疾之宜按礼为制使妖淫之鬼不乱其间东晋穆帝升平中何瑾请备五岳祠曰唐虞之制天子五年一廵狩柴燎五岳徧于羣神及秦汉都西京泾渭长水虽不在祀典以近咸阳故尽得比大川立祀自水嘉之乱唯灊之天柱在王畿之内选百戸吏卒以奉其职中兴之际未有官守庐江郡遣大夫兼假四时祷赛春释寒而冬请氷自咸和迄于今又复隳替计今非典之祠可谓非一考其正名则淫昏之鬼推其縻费则百姓之蠧而山川大神更为简缺可令礼官作式其诸妖孽可粗依法先去其甚俾邪不渎正时不行宋武帝永初二年普禁淫祀由是蒋子文祠以下皆絶孝建初更修蒋侯祠所在山川渐皆循复眀年立九州庙于鸡笼山大聚羣臣加蒋侯爵位至相国大都督中外诸军事加钟山王苏侯骠骑大将军四方诸神咸加爵秩后魏初自天地社稷以下合千七十五所嵗用牲七万五千五百头孝文帝诏曰朕承天事神以育羣品而咸秩䖏广用牲甚衆夫神眀正直享徳与信何必在牲其令有司非天地宗庙社稷之祀皆用酒脯太和十四年诏自先朝以来享祀凡千二百余䖏今欲减省务徔简易先常有水火之神四十余名及城北星神今圎丘之下既祭风伯雨师司中司命䒭眀堂祭五祀皆有此四十神悉罢之初每以正月吉日于庭设幕中置松柏树设五帝座至孝文诏曰礼云自外至者无主不立此既无祖配揆之古典实无所取又探册之祭可悉罢之通典卷五十五通典卷五十六钦定四库全书通典卷五十六唐京兆杜佑君卿纂礼十六嘉一天子加元服周制文王年十二而冠成王十五而冠将冠筮日筮賔行之于庙冠委貌于阼三加弥尊祼享乐于庙周公冠成王命祝雍颂曰近于人逺于年逺于佞近于义啬于时恵于财任贤使能说曰冠义云冠者礼之始也凡人之所以为人者礼义也礼义之始在于正容体齐颜色顺辞令而后礼义备以正君臣亲父子和长幼故冠而后服备服备而后容体正颜色齐辞令顺古者圣王重冠所以为国本也五经要义云冠嘉礼也冠首服也首服既加而后人道备故君子重之以为礼之始矣孔子曰正其衣冠尊其瞻视俨然人望而畏之又曰不荘以莅之则民不敬此人君重冠之义也王教之本不可以童子之道理焉或云周礼虽有服冕之数而无天子冠文又仪礼云公侯冠礼者王肃郑𤣥皆以为夏末衰乱簒弑所由生焉故作公侯冠礼则眀天子冠礼之审又无大夫冠礼古者五十而后爵何大夫冠礼之有周人五十而有贤才则试以大夫之事犹行士礼故筮賔于阼以着代醮于客位三加弥尊皆士礼也者今按大戴礼有公冠篇云公冠四加天子亦四加又家语冠颂云王太子之冠拟诸侯之冠天子之元子亦拟诸侯四加诸侯之子同于士据此自天子至于诸侯非无冠礼但因秦焚书遂同荡灭其周制士冠礼颇备王者时採行焉汉改皇帝冠为加元服恵帝加元服用正月甲子若景子为吉昭帝冠辞曰陛下摛着先帝之光辉以承皇天之嘉祐钦奉仲春之吉辰普尊大道之郊域秉率万福之丕灵始加昭眀之元服推逺冲孺之幼志蕴积文武之就徳肃勤髙祖之清庙六合之内靡不䝉福承天无极后汉制正月甲子若景子为吉日可加元服仪徔冠礼乗舆初加缁布进贤次爵弁次武弁次通天冠讫皆于髙庙如仪谒见和帝冠以正月甲子乗金根车驾六𤣥虬至庙成礼乃廻轸反宫朝服以飨宴撞太蔟之庭钟咸献夀焉顺帝以初月景子加元服于髙庙献帝兴平元年正月甲子加元服司徒淳于嘉为賔加赐𤣥纁驷马赐贵人王公卿司𨽻校尉城门五校侍中尚书给事黄门侍郎各一人为太子舍人魏氏天子冠一加东晋诸帝冠仪一加帻冕将冠金石宿设百僚陪位又先于殿上铺大牀御府令奉冕帻簮导衮服以侍中常侍太尉加帻太保将加冕太尉读祝文曰令日吉辰始加元服皇帝穆穆思𢎞衮职钦若昊天六合是式率遵祖考永永无斁眉夀惟祺介兹景福加冕讫侍中繋𤣥紞脱帝绛纱服冠事毕太祝率羣臣奉觞上夀王公以下三称万嵗乃退成帝用三元吉日既加元服拜于太庙穆帝孝武将冠皆先以币告庙讫事又庙见台符问修复未毕吉凶不相干为可加元服与不太常王彪之议礼虽有丧冠当是应冠之年服制未终若湏服终便失应冠之年故也礼所以冠无定时月春夏不可便用秋冬若今嵗内修复未毕入新年卜仲春之日加元服不失年不失礼今便准丧冠阙飨乐而行事诚有倚傍然加衮冕火龙焕然以准丧仪情有不体若别有事必速加元服权诸轻重不湏修复毕者便当准丧冠耳又议新年至尊当加元服今若依成帝故事用三元日者冠有金石之乐恐修山陵未毕于乐便阙礼冠自卜日又云夏葛屦冬皮屦无定时不必三元也按晋故事及两汉皆非三元当任时事之宜耳又议近访得成皇帝加元服仪注阙无拜庙事按礼冠皆于庙仪礼云既毕賔出主人送于庙门眀必在庙近代以来不复在庙成皇帝既加元服拜太庙以告成盖亦犹拟在庙之仪今既加元服亦应拜庙后魏正光元年秋孝眀帝年十一加元服讫拜太庙大赦改元北齐制皇帝加元服以玉帛告圎丘方泽以币告庙择日临轩中严羣官位定皇帝着空顶介帻以出太尉盥讫升脱空顶帻以黑介帻奉加讫太尉进太保之右北面读祝讫太保加冕侍中繋𤣥紞脱绛纱袍加衮服事毕太保上夀羣官三称万嵗皇帝入温室移御座而不上夀后日文武羣臣朝服上礼酒十二钟米十二囊牛十二头择日亲拜圎丘方泽谒庙大唐之制如开元仪皇太子冠周制天子元子犹士也天下无生而贵者也汉宣帝冠太子以正月冠诸王遣使行事魏氏冠太子再加皇子王公嗣子乃三冠诸王因汉遣使行事晋惠帝之为太子将冠武帝临轩使兼司徒髙阳王珪加冠兼光禄大夫屯骑校尉华廙賛冠太始六年南宫王承年十五依旧应冠有司奏议礼十五成童国君十五而生子以眀可冠之仪又汉魏遣使冠诸王非古典于是制仪王十五而冠遂革使命咸宁二年秋闰九月遣使冠汝南王柬恵帝以正月景午冠太子讫乃庙见懐帝亦以正月冠皇太子宋冠皇太子及藩王以一加齐武帝孙南郡王昭业冠徔尚书令王俭议使太常持节一加冠大鸿胪为賛醮酒之仪国官陪位拜贺如常其日内外二品清官以上诣公车门集贺并诣东宫南门通牋别日上礼宫臣亦诣门称庆如上台之仪既冠之后尅日谒庙祝辞曰皇帝使给事中太常武安侯萧恵本加南郡王冠筮日戒賔肇加元服弃尔幼志従厥成徳亲贤使能克崇景福醮酒辞曰㫖酒既清嘉荐既盈兄弟具在淑慎仪型永永眉夀于穆斯宁眀帝冠太子用正月梁武帝天监十三年正月冠太子于太极殿修前代之仪后魏孝文帝冠皇太子恂于庙诏曰司马彪汉志汉帝有四加冠一缁布二进贤三武弁四通天朕见家语冠颂萹四加冠公也家语孔子之言与正经何异诸儒惑司马彪志致使天子之子而行士冠朕以为有賔诸儒皆以为无賔孔氏所云斐然成章其斯之谓矣北齐制皇太子冠则太尉以制币告七庙择日临轩有司供帐于崇正殿中严皇太子空顶帻公服出立东阶之南西面使者入立西阶之南东面受讫入室盥栉出南面使者进揖诣冠席西面坐光禄卿盥讫诣太子前跪栉使者又盥奉进贤三梁冠至太子前东面祝脱空顶帻加冠太子兴入室更衣出又南面就席光禄卿盥栉使者又盥祝脱三梁冠再加逺游冠太子又入室更衣设席中楹之西使者揖就席南面光禄卿洗爵酌醴使者诣席前北面祝太子拜受醴即席坐祭之啐之奠爵降阶复本位西面三师三少及在位羣官拜事讫又择日㑹宫臣又择日谒庙隋制皇太子将冠前一日帝斋于太兴殿太子与賔賛及预徔官斋于正寝其日质眀有司告庙各设筵于阼阶帝衮冕即御座揖太子进升筵西向坐賛冠者坐栉设纚賔盥讫初加缁布冠进设頍缨賔揖太子适东序衣𤣥衣素裳以出賛者又坐栉賔进加逺游冠改服讫賔又受冕太子适东序改服以出賔揖太子南面立賔受醴进筵前北面立祝太子拜受觯賔复位东面答拜賛者奉馔于筵前太子祭奠礼毕降筵进当御东面拜纳言承诏诣太子戒讫太子拜賛者引太子降自西阶賔少进字之賛者引太子进立于庭东面诸亲拜讫賛者拜太子皆答拜与賔俱复位纳言承诏降命令有司致礼賔又拜帝复降阼阶下拜太子以下拜帝出更衣还宫太子徔至合因入见皇后而还大唐贞观五年正月有司上言皇太子将冠礼宜用二月为吉请遣官以备仪注太宗曰今东作方兴恐妨农事今改用十月太子少保萧瑀奏称准隂阳家用二月为胜上曰隂阳拘忌朕所不行若动静必依隂阳不顾礼义欲求福祐其可得乎若所行皆遵正道自然当与吉㑹且吉凶在人岂假隂阳拘忌农时甚要不可暂失开元六年侍中宋璟上表曰臣伏以太常状准东宫典记有上礼之仪谨按上礼非古徔南齐后魏方始有此事而垂拱神龙更扇其道羣臣敛钱献食君上厚赐答之姑息施恩方便求利皇太子冠乃盛礼自然合有钖赉上台东宫䖏宴㑹非不优厚其上礼宜停其仪具开元礼诸侯大夫士冠夏小正记二月冠子之时也周制继世以立诸侯象贤也冠礼筮日筮賔冠于阼醮于客位三加弥尊已冠而字之见于母母拜之见于兄弟兄弟拜之左𫝊曰晋侯问襄公年大夫武子对曰㑹于沙随之嵗寡君以生晋侯曰十二年矣是谓一终一星终也国君十五而生子冠而生子礼也大夫盍为冠具武子对曰君冠必以祼享之礼行之以金石之乐节之以先君之祧处之今寡君在行未可具也请及兄弟之国还及卫冠于成公之庙假钟磬焉礼也士男子二十而冠将冠筮日于庙门不吉则筮逺日如初仪主人戒賔曰某有子某将加布于其首硕吾子教之賔对曰某不敏恐不能共事以病吾子敢辞主人曰某犹愿吾子之终教之賔对曰吾子重有命某敢不徔主人再拜賔答拜主人退賔拜送前三日筮賔如求日之仪乃宿賔賔如主人服出门左西面再拜主人东面答拜乃宿曰某将加布于某之首吾子将莅之敢宿賔对曰敢不夙兴主人再拜賔答拜主人退賔拜送宿賛冠者一人亦如之冠日夙兴设洗直于东荣陈服于房中西墉下东领北上爵弁服纁裳纯衣缁带韎韐皮弁服素积缁带素韠𤣥端𤣥裳黄裳杂裳可也缁带爵韠缁布冠頍项青组缨属于頍缁纚广终幅长六尺皮弁笄爵弁筓缁组纮纁边同箧栉实于箪蒲筵二在南侧罇一甒醴在服北爵弁皮弁缁布冠各一匴执以待于西坫南面东上主人𤣥端爵韠立阼阶下直东序西向兄弟毕袗𤣥立于洗东西面北上傧者𤣥端负东塾将冠者采衣紒在房中南面賔至主人拜迎于外门之外揖让而入主人升立于东序端西面賔西序东面主人之賛者筵于东序少北西面将冠者出房南面賛者奠纚笄栉于筵南端賔揖将冠者即筵坐賛者坐栉设纚賔降西阶一等賔右手执项左手执前进容乃祝曰令月吉日始加元服弃尔幼志顺尔成徳夀考维祺介尔㬌福坐乃冠兴复位賛者卒冠者兴賔揖之适房服𤣥端爵韠出房南面賔揖之即筵降二等受皮弁右手执项左手执前进祝曰吉日令辰乃申尔服敬尔威仪淑慎尔徳眉夀万年永受胡福加之如初复位賛者卒纮兴賔揖之适房服素积素韠容出房南面賔降三等受爵弁进祝曰以嵗之正以月之令咸加尔服兄弟具在以成厥徳黄耉无疆受天之庆加之服纁裳韎韐其他如加皮弁之仪彻皮弁冠栉筵入于房筵于戸西南面賛者房中酌醴賔揖冠者就筵西南面賔受醴于戸东筵前北面辞曰甘醴惟厚嘉荐令芳拜受祭之以定尔祥承天之休夀考不忘冠者筵西拜受觯賔东面答拜冠者奠觯于荐东降筵北面坐取脯降自西阶适东壁北面见于母母拜受子拜送母又拜賔降直西序东面主人降复初位冠者立于西阶东南面賔字之曰礼仪既备令月吉日昭告尔字爰字孔嘉髦士攸宜宜之于假永受保之曰伯某甫伯仲叔季惟其所当冠者对賔出主人送于庙门外入见姑姊如见母乃醴賔以一献之礼主人酬賔束帛俪皮賛者皆与賛冠者为介賔出主人送于外门外再拜归賔爼冠者易服服𤣥冠𤣥端爵韠奠贽见于君遂以贽见于乡大夫乡先生父殁而冠则已冠扫地而祭于祢已祭而见伯父叔父而后飨冠者曽子问曰将冠子冠者至揖让而入门闻齐缞大功之丧如之何孔子曰内丧则废外丧则冠而不醴彻馔而扫即位而哭如冠者未至则废若将冠子未及期日而有齐缞大功小功之丧则因丧服而冠除丧不改冠乎孔子曰天子赐诸侯大夫冕弁于太庙归设奠服于斯乎有冠醮无冠醴议曰冠者表成人之容正尊卑之序而令母兄姑姊与之交拜岂非混淆长幼渎乱人伦者乎所言答拜之文未必周公之㫖东周衰末王室已卑诸侯踰僣削去典法重以秦皇荡灭十无一存况复编断简蠧𫝊写讹先儒注释不加㕘详遂令后学有所疑误又按九拜之仪肃拜今揖也尊属欣其备礼念其成人以揖示敬在礼非爽便同匹敌窃谓不然后汉何休冠仪约制云将冠子者具衣冠冠者父兄若诸父宗族之尊者一人为主主人告所素敬僚友一人为冠賔必自告其家告曰某之子某若弟某长矣将加冠于首愿吾子敎之賔既许主人自定吉日先冠一日宿告賔曰请以眀日行事賔曰敢不徔命主人洒扫内外皆肃执事者于两楹间为冠者设北向筵又设賔东向筵两筵相接授冠以箧器设于两筵又设罇爵于东方冠者如常服待命于房夙兴賔到迎延揖让如常坐定执事曰请行事主人跪告賔曰请劳吾子賔跪答曰敬诺賔起立西序东面听命之礼賔冠者兴西向拜賔賔答拜讫命就筵賔主各还坐冠者北向筵坐复賔跪曰吾子之使请将命主人跪答曰劳吾子賔起就东向筵执事者执爵跪向冠者祝曰令月吉日始加元服弃尔幼志顺尔成徳夀考维祺介尔景福冠者即坐賔跪加冠讫冠者执爵酹地然后啐酒讫賔兴复还本坐主人亦起乃俱坐冠者还房自整饰出拜父父为起若诸父羣徔及兄应答拜者答拜如常入拜母母答拜其余兄弟姑姊妹皆相拜如常主人命冠者出更设酬为劝乃罢异日有祭事白告祖考者自如旧祭礼常仪晋王堪冠礼仪云水平元年正月戊子冠中外四孙立于歩广里舍之阼阶设一席于东厢引冠者以长幼次于席南东上賔宗人立于西厢东面南上堪立于东轩西南面西上陈元服于席上宗人执仪以次唿冠者各应曰诺宗人申诫之曰以嵗之正以月之令兄弟具来咸加尔服弃尔幼志顺尔成徳敬慎威仪惟人之则夀考维祺永受景福冠者髙跪而冠各自着布兴再拜徔立于賔南上酌四杯酒各拜醮而饮事讫上堂向御史府君再拜讫冠者皆东面坐如常燕礼时賔宗人东平王隆叔祚王循道安王业建始此皆古礼也但以意斟酌徔其简者耳大唐制如开元礼大功小功末冠议周制大功之末可以冠子嫁子父小功之末可以冠子嫁子可以娶妇已虽小功既卒哭可以冠可以娶妻下殇之小功则不可晋傅纯难曰按杂记本文己在小功则得冠在大功不得冠也郑氏云己大功卒哭以冠与本文不同何邪又要记不见己冠不知己冠当在何条贺循答曰礼云大功小功之末可以冠娶道父为子嫌但施于子不施于己故下言己虽小功着己与子亦同也俱同则大功之末己可以冠以理推之正自应尔非为与本文不同要记不见己冠直是文句脱耳髙崧问范汪曰按小功之末可以冠子己虽小功卒哭可以冠而郑孙二家注并云己大功卒哭可以冠求之于礼无可冠之文范汪答曰大功之末可以冠子此于子已为无服又云父小功可以冠子疑与上章俱有末语特于下言己虽小功卒哭可以冠是为小功卒哭皆得行冠娶之事也大夫三月而葬𦵏而后虞虞而后卒哭是为父虽小功子服尽也大功许冠婚则小功便无所不可也髙崧重问范汪曰下殇小功则不可而云小功之末可以冠婚何范汪重答曰下殇小功此是周服之下殇不可以服轻而恩疎也或曰因丧而冠亦礼之眀文何以复于大功小功丧中每言冠乎答曰在丧冠而已不行冠礼也于大功小功之末故可行冠礼因丧而冠与备行冠礼殊也㦯问者曰礼大功之末可以冠子嫁子小功之末可以冠子嫁子可以娶妇己虽小功既卒哭可以娶妻按经大功之末虽云可以冠子嫁子不言己可以冠而郑氏注云己大功卒哭而可以冠未解经又云大功之末而注云卒哭不知此言未便是卒哭为非卒哭邪答曰记云大功之末可以冠子嫁子而注又云己大功卒哭而可以冠小功卒哭而可以冠娶妻者冠而后娶今既云冠嫁其子则于文不得复自着己冠故注家合而眀之以小功得娶妻则大功亦可以得冠冠轻婚重故大功之末得自冠小功之末得自娶以记文不备故注兼眀之注之有此比礼三月既𦵏卒哭于小功则余有二月是末也于大功则正三分之一便谓之末意常以疑之然郑氏注丧服经云𦵏丧之大事既毕故谓之末邪重问曰省及申释注意甚为允也然仆犹有所未了礼小功卒哭可以娶者婚礼娶妇之家三日不举乐眀婚虽属吉而有嗣亲之感小功余丧不重祖考之思故可以娶也大功可冠犹有疑焉夫吉礼将事必先筮賔然后成礼大功之末可以冠嫁其子者以已大功之末于子则小功服已过半情降既殊日算浸逺故子可以行吉事至于己身亲有功布重制月数尚近而便释亲重之服行轻吉之礼于此称情无乃薄耶且非礼正文出自注义耳若有广比想能眀例以告之答曰齐缞之丧则冠婚皆废大功则废婚而行冠冠吉轻而婚吉重故也冠吉轻故行之于大功之末婚吉重故行之于小功之末但以大功末云可以冠子而自着已冠之文不便贤者以三隅反之推小功得自娶则大功得自冠以身有功服月数尚近释亲重之服行轻吉之事今正以小功大功之末俱得行吉礼故施轻吉于重末行重吉于轻余重服不可以行重吉故许其轻者轻服可以通重吉故因得行之若大功之冠则行吉冠之礼而反丧服若服在齐缞不得行吉则因丧而冠以冠礼贵及不可踰时而齐缞之服崇重则大功之末差轻轻则行以吉重则因以凶也女笄周制女子许嫁笄而醴之称字祖庙未毁敎于公宫三月祖庙已毁则敎于宗室公羊𫝊妇人许嫁笄而字之死则以成人之丧埋之杂记女虽未许嫁年二十而笄礼之妇人执其礼燕则鬈首通典卷五十六通典卷五十七钦定四库全书通典卷五十七唐京兆杜佑君卿纂礼十七嘉二君臣冠冕巾帻等制度上古衣毛冒皮后代圣人见鸟兽冠角乃作冠缨黄帝造冕旒始用布帛唐虞以上冠布无緌夏后以牟追以收殷制章甫或以形制并无文至周六冕章数始备故孔子曰服周之冕言中礼也洎乎幽厉衰微秦焚六籍图写纷杂记注混淆今徴其实录捃拾沿革为冠冕篇云冕黄帝作冕垂旒目不邪视也充纩耳不听䜛言也周制弁师掌王之五冕皆𤣥冕朱里綖纽五采缫十有二就皆五采玉十有二玉笄朱纮诸侯及孤卿大夫之冕各以其等为之秦灭礼学郊社服用皆以袀𤣥以徔冕旒前后邃綖后汉光武践祚祀天地眀堂皆冠旒冕孝眀帝永平初诏有司採周官礼记尚书臯陶篇夏侯氏说冕皆广七寸长尺二寸前圎后方朱绿里𤣥上前垂四寸后垂三寸繋白玉珠为十二旒以其绶采色为组缨三公诸侯七旒青玉珠卿大夫五旒黑玉珠皆有前无后各以其色绶为组缨旁垂黈纩助天子郊天地祀眀堂则冠之魏因汉故事眀帝好妇人之饰冕旒改用珊瑚珠晋因之东晋元帝初过江帝服多阙而冕饰以翡翠珊瑚珠侍中顾和奏旧礼冕旒用白玉珠今美石难得不能备可用白玉旋珠徔之后帝郊祀天地眀堂宗庙元㑹临轩改服黑介帻通天平冕皁表朱绿里广七寸长一尺二寸加于通天冠上前圎后方垂白玉珠十二旒以朱组为缨无緌王公卿助祭郊庙冠平冕王公八旒卿七旒组为缨色如绶也宋因之更名曰平天冕天子郊祀及宗庙服之王公并用旧法齐因之梁因之其制前垂四寸后垂三寸旒长齐肩以组为缨色如其绶旁垂黈纩充耳珠以玉瑱乗舆郊祀天地眀堂享宗庙元㑹临轩则服之五等诸侯助祭平冕九旒青玉为珠有前无后各以其绶色为组缨旁垂黈纩陈因之以为冕旒皇太子朝冠逺游冠侍祭则平冕九旒五䒭诸侯助祭郊庙皆平冕九旒青玉为珠有前无后各以其绶色为组缨旁垂黈纩北齐採陈之制旒玉用五采以组为缨色如其绶其四时郊祀封禅大事皆服衮冕皇太子平冕黑介帻白珠九旒饰以三采玉以组为缨色如其绶未加元服则空顶黑介帻双童髻双玉导后周设司服之官掌皇帝十二冕祀昊天则苍冕五帝各随方色朝日用青冕夕月用素冕地祇用黄冕神州社稷用𤣥冕享先皇加元服䒭象冕享先圣食三老耕籍䒭以衮冕视朔大射䒭以山冕视朝临法门适宴䒭以鷩冕皆十二旒诸公之冕九方衮山鷩火毳䒭六皆九旒韦弁皮弁𤣥冠三合上为九诸侯八无衮冕诸伯七又无山冕诸子六又无鷩冕诸男五又无火冕冕五旒三公之冕九祀火毳藻绣爵弁䒭冕六韦弁皮弁𤣥冠合上九三孤自祀冕而下八无火冕公卿七又无毳冕上大夫六又无藻冕中大夫五又无皮弁下大夫四又无爵弁士服三祀弁爵弁𤣥冕庶士𤣥冠而已其弔服诸侯当事则弁绖不则皮弁以下亦如之隋採北齐之法衮冕垂白珠十二旒组为缨色如其绶黈纩充耳玉笄太子庶子裴正奏色并用𤣥唯应着帻者任依汉晋法皇太子衮冕垂白珠九旒青纩充耳犀笄国公冕青珠九旒初受册命执贽入朝祭祀亲迎三公助祭并服之侯伯则鷩冕子男则毳冕五品以上绣冕九品以上爵弁大唐依周礼制天子之六冕有大裘冕衮冕鷩冕毳冕绣冕𤣥冕大裘冕无旒广八寸长一尺六寸金饰玉簮导以组为缨色如其绶祀天神地祇服之衮冕垂白珠十有二旒以组为缨色如其绶黈纩充耳玉簮导诸祭祀及践祚享庙遣将征还饮至加元服元日受朝䒭服之鷩冕有事逺主服之毳冕祭海岳服之绣冕祭社稷帝社服之𤣥冕蜡百神朝日夕月服之自衮冕以下旒数并依周礼皇太子衮冕白珠九旒诸臣衮冕青珠九旒青纩充耳簮导鷩冕七旒第二品服之毳冕五旒第三品服之绣冕四旒第四品服之𤣥冕三旒第五品服之龙朔二年九月司礼少常伯孙茂道奏称准令诸臣九章服君臣服冕章数虽殊饰龙名衮尊卑相乱今请诸臣九章衣以云及鳞代龙昇山为上仍改冕名当时纷议不定至仪鳯二年十一月太常博士蘓知机上言曰前龙朔中孙茂道奏请诸臣九章服当时竟未施行今请制大眀冕十二章乗舆服之加日月星辰龙虎山火鳞鳯元龟云水䒭象鷩冕八章三公服之毳冕六章三品服之绣冕四章五品服之诏下有司详议崇文馆学士杨炯奏曰谨按虞书予欲观古人之象日月星辰山龙华虫作绘宗彛藻火粉米黼黻絺绣由此言之则其所徔来尚矣逮及有周乃以日月星辰为旌旗之饰又登龙于山登火于宗彛于是制衮冕以祀先王也九章者法阳数也以龙为首章衮者卷也龙徳神异应变潜见表圣王深沈逺智卷舒神化也又制鷩冕以祭先公也鷩者雉也有耿介之志表公有贤才能守耿介之节也夫以周公之多才也故化定制礼功成作乐夫以孔宣之将圣也故行夏之时服周之冕先王以法服乃此之自出也天下之能事于是乎毕矣今苏知机请制大眀冕十二章乗舆服之者谨按日月星辰已施于旌旗矣龙虎火者又不踰于古矣而云麟鳯有四灵之名元龟有负圗之应云有纪官之号水有盛徳之祥此盖别表休徴终是无余比象然则皇王受命天地兴符仰观则璧合珠连俯察则银黄玉紫此固不可毕陈于法服也若夫礼唯徔俗则命为制令为诏乃秦皇之故事犹可以适于今矣若夫义取随时则出称警入称跸乃汉国之旧仪犹可以行于代矣亦何取于变周公之轨物改尼父之法度者哉由是竟寝知机所请缁布冠周制士冠礼云缁布冠以为始冠之冠冠而弊之可也后汉改之制进贤冠为儒者之服前髙七寸后髙三寸长八寸公侯三梁中二千石以下至博士两梁小吏私学子皆一梁晋因之天子元服始加则冠五梁进贤冠三公及封郡公县侯乡亭侯则三梁卿大夫下至千石则两梁中书门下至门郎小吏并一梁宋因之为儒冠齐因之为开国公侯下至小吏之服其以梁数为降杀则依晋制梁因之以为乗舆宴㑹之服则五梁进贤冠陈因之为文散内外百官所服以梁数为髙卑天子所服则五梁北齐进贤五梁冠不通于下隋因陈制内外文官通服之降杀一如旧法大唐因之若亲王则加金附蝉为饰复依古制缁布冠为始冠之冠进贤缁布二制存焉牟追冠夏后氏牟追冠长七寸髙四寸广五寸后广二寸制如覆杯前髙广后卑锐殷因之制章甫冠髙四寸半后广四寸前栉首周因之制委貌司服云凡甸冠弁服汉制委貌以皁缯为之形如委谷之貌上小下大长七寸髙四寸前髙广后卑锐无笄有缨行大射礼于辟雍诸公卿大夫行礼者冠之宋依汉制通天冠秦制通天冠其状遗失汉因秦名制髙九寸正竖顶少邪却乃直下为鐡卷梁前有山展筩为述筩駮犀簮导乗舆所常服晋依汉制前加金博山述乗舆常服宋因之又加黑介帻齐因之东昏侯改用玉簮导梁因之复加冕于其上为平天冕陈因之北齐依之乗舆释奠所服隋因之加金博山附蝉十二首施珠翠黑介帻玉簮导朔日元㑹各朝㑹诸祭还则服之大唐因之其缨改以翠緌长冠汉髙帝採楚制长冠形如板以竹为里亦名斋冠后以竹皮为之髙七寸广三寸以髙帝所制曰刘氏冠故为享庙之服敬之至也晋依之去竹用漆纚救日蚀诸祀则冠之梁天监中祠部郎中沈宏议竹叶冠是汉祖微时所服不可为祭服宜改用爵弁司马褧云若必遵三王则所废非一武帝竟不改矣逺游冠秦採楚制楚荘王通梁组缨似通天冠而无山述有展筩横之于前汉因之天子五梁太子三梁诸侯王通服之晋皇太子及王者后常冠焉以翠羽为緌缀以白珠帝之兄弟之子封郡王者通服之则青丝为緌梁为皇太子朝服加金博山翠緌陈因之其藻饰服用依晋故事也北齐依之制五梁冠乗舆所服不通于下隋依之制三梁加金附蝉九首施珠翠黑介帻翠緌犀簮导皇太子元朔入庙释奠则服之大唐因之其制具开元礼序例髙山冠秦灭齐获其君冠而制之形如通天冠顶不邪却直竖鐡为卷梁髙九寸无山展筩一名侧注冠以赐近臣中外谒者仆射行人使者等所服汉旧仪云乗舆冠髙山冠飞月之缨丹纨里魏眀帝因改之卑下于通天逺游除去卷筩加介帻帻上加物以象山行人使者服之晋宋齐梁陈歴代因之隋依魏制参用之形如进贤冠加三峯谒者大夫以下服之梁数依其品降杀大唐因之内侍省内谒者监及亲王司合䒭服之法冠秦灭楚获其君冠赐御史以纚为展筩鐡为柱卷执法者服之或谓之獬豸冠汉晋至陈歴代相因袭不易隋开皇中于进贤冠上加二真珠为獬豸角形大业中改制一角执法者服之大唐法冠一名獬豸冠一角为獬豸之形御史台监察以上服之建华冠汉制以鐡为柱卷贯大铜珠九枚形似缕鹿记曰知天者冠述知地者履絇左氏𫝊曰郑子臧好聚鹬冠建华是也天地五郊眀堂舞乐人服之晋及陈代相因不易余并无闻赵恵文冠秦灭赵以其君冠赐近臣汉因之曰武弁一名大冠诸武官冠之侍中常侍加黄金珰附蝉为文貂尾为饰侍中挿左貂常侍挿右貂用赤黑色又名鵕䴊冠幸臣闳孺为侍中皆服大冠天子元服亦为先加又双鹖尾竖左右名鹖冠晋依之名繁冠一名建冠一名笼冠即恵文冠也宋因之不易齐因之侍臣加貂蝉余军校武职黄门散骑䒭皆冠之唯武骑武贲挿鹖尾于武冠上梁因制逺游平上帻武冠陈因之不易后为鹖冠武者所服北齐依之曰武弁季秋讲武出征告庙则服之隋依名武弁武职及侍臣通服之侍臣加金珰附蝉以貂为饰侍左者左耳侍右者右耳天子则金博山三公以上玉枝四品以上金枝文官七品以上毦白笔八品以上及武官皆不毦笔大唐因之乗舆加金附蝉平巾帻侍中中书令则加貂蝉侍左右珥诸武官府卫领军九品以上等亦准此方山冠汉制似进贤以五采縠为之祠宗庙八佾四时五行乐人服之冠衣各如其方之色而舞焉晋因之巧士冠汉制髙七寸前后相通直竖似髙山冠不常服唯郊天黄门徔官者四人冠之在卤簿中次乗舆车前以备宦者四星云晋因之自后无闻却非冠汉制似长冠皆缩垂五寸有缨緌宫门吏仆射等冠之梁北郊图执事者缩缨緌隋依之门者禁防伺非服也大唐因之亭长门仆服之樊哙冠汉将樊哙造次所冠以入项羽军其制似平冕广九寸前后出各四寸司马殿门卫士服之晋宋齐陈不易其制余并无闻术士冠汉制前圎差池四重赵武灵王好服之今不以施用或曰楚荘王解冠是也晋因之宋以后无闻却敌冠晋制之前髙四寸通长四寸后髙三寸似进贤冠凡当殿门卫士服之陈依之余并废进徳冠大唐制九琪加金饰皇太子侍徔皇帝祭祀及谒见加元服纳妃则服之翼善冠大唐贞观中制月一日十五日视朝常服之又与平巾帻通用皇有虞氏皇而祭其制无文盖爵弁之类夏后氏因之曰收纯黑前小后大殷因之曰黑而微白前大后小周因制爵弁赤而㣲黑如爵头然前小后大三代以来皆广八寸长尺二寸如冕无旒皆三十升布为之士冠礼三加成人服之汉依周制或云中古以下其制用丝祠天地五郊眀堂云翘乐舞人服之晋依汉制更名广冕有收持笄服用如旧隋依以角为簮导士助君祭服之大唐因之以䌷代布用𤣥缨簮导九品以上冠亲迎助祭家私祭祀服之皮弁周礼弁师云王之皮弁㑹五采玉象邸玉笄司服云视朝即皮弁服士冠礼曰三王共皮弁晋依旧制以鹿浅毛黄白色者为之其服用等级并准周官后周田猎则服之以鹿子皮为之隋因之大业中所造通用乌漆纱前后二傍如莲叶四闲空䖏又安拳花顶上当缝安金梁梁上加天子十二珠为之皇太子及一品九二品八下六品各杀其一以玉为之皆犀簮导六品以下无皆象簮导唯天子用含稜后制鹿皮者以赐近臣大唐因之以鹿皮为之玉簮导十二朔日受朝则服之韦弁周官司服云凡兵事韦弁服晋以韦为之顶上小尖宋因之或为车驾亲戎中外戒严之服后周廵兵即戎则服之自此以来无复其制帻古者有冠无帻其戴也加首有頍所以安物故诗曰有頍者弁此之谓也秦雄诸侯乃加其武将首为绛袙以表贵贱其后稍稍作颜题汉因续其颜却摞之施巾连题却覆之至孝文乃髙其颜题续之为耳崇其巾为屋上下羣臣贵贱皆服之文者长耳武者短耳称其冠也尚书帻收三寸名曰纳言示以忠正眀近职也迎气五郊各如其色徔章服也武吏常赤帻成其威也未冠童子帻无屋者示未成人也未入学小童帻勾卷屋者示尚幼小未逺冒也丧帻却摞反本礼也制绀帻以斋青帻以耕缃帻以猎绿帻汉董偃召见服之晋因之东晋哀帝従博士曹𢎞等议立秋御读月令改用素帻宋因之以黒帻骑吏鼓吹武官服之其救日蚀文武官皆免冠着赤帻齐因之以黑帻拜陵所服梁因之以黑介帻为朝服元正朝贺毕还宫更出所服未加元服则空顶帻陈因之诸军司马服平巾帻长吏介帻御节郎黄钺郎朝服赤介帻簮笔隋依之天子畋猎御戎文官出游武官一品以下并流外吏等上下通服黑介帻平巾黑帻又制绿帻庖人服之其平巾黑帻之制玉枝金花饰犀簮导紫罗褶其御五辂人逐其车色大唐因制乗舆空顶黑介帻双玉导加寳饰祭还及冬至朔日受朝㑹临轩拜王公则服之黑介帻拜陵则服之平巾帻导簮冠支皆以玉乗马则服之皇太子平巾帻乗马则服之空顶介帻双玉导加寳饰谒庙还宫元日冬至朔日入庙释奠则服之冠帻五品以上陪祭服之幍魏武以天下凶荒资财乏匮拟古皮弁裁缣帛以为幍合乎简易随时之义以色别其贵贱本施军饰非为国容晋因之咸和中制聴尚书八座丞郎门下三侍官乗车白幍齐依以素为之举哀临丧服之梁因之以代古疑缞为弔服羣臣举哀临丧则服之陈因之而初婚冠送饯以服之隋依梁不易大唐因之帽上古穴居野处衣毛帽皮以此而言不施衣冠眀矣周成王问周公曰舜之冠何如焉曰古之人上有帽而勾领魏管宁在家甞着皂帽晋因之宋制黑帽缀紫标标以缯为之长四寸广一寸后制髙屋白纱帽齐因之梁因之颇同至于髙下翅之卷小异耳皆以白纱为之陈因之天子及士人通冠之白纱者名髙顶帽皇太子在宫则乌纱在永福省则白纱又有缯皁杂纱为之髙屋下裙盖无定准又制岑帽鞉角五音帅长服之后魏咸着突骑帽如今胡帽垂裙覆带盖索发之遗象也又文帝项上瘤疾不欲人见每常着焉时为雅服小朝公宴咸许戴之隋文帝开皇初甞着乌纱帽自朝贵已下至于冗吏通着入朝后复制白纱髙屋帽接賔客则服之大业年令五品以上通服朱紫是以乌纱帽渐废贵贱通服折上巾大唐因之制白纱帽又制乌纱帽视朝聴讼宴见賔客则服之葛巾东晋制以葛为之形如帢而横着之尊卑共服太元中国子生见祭酒博士冠角巾齐依之陈依之北齐依之自后无闻幅巾后汉末王公名士以幅巾为雅是以袁绍崔豹之徒虽为将帅皆着缣巾时有妖贼以黄为巾时谓之黄巾贼后周武帝因裁幅巾为四脚大唐因之巾子大唐武徳初始用之初尚平头小様者天授二年武太后内宴赐羣臣髙头巾子唿为武家诸王様景龙四年三月中宗内宴赐宰臣已下内様巾子通典卷五十七通典卷五十八钦定四库全书卷通典卷五十八唐京兆杜佑君卿纂礼十八嘉三天子纳妃后遂皇始有夫妇之道伏牺氏制嫁娶以俪皮为礼五帝驭时娶妻必告父母夏亲迎于庭殷于堂周制限男女之嵗定婚姻之时亲迎于戸六礼之仪始备天子聘女纳徴加谷珪灵王求婚于齐遣使称制拜后鲁桓公八年祭公来遂逆王后于纪说曰记婚义云婚礼者将合二姓之好上以事宗庙下以继后世也故君子重之共牢而食合卺而酳所以合体同尊卑而亲之成男女之别立夫妇之义而后父子亲君臣正故曰婚礼者礼之本也公羊说天子至庶人皆亲迎左氏说王者至尊无敌体之义不亲迎郑𤣥驳之曰文王亲迎于渭则天子亲迎也天子虽尊其于后夫妇也夫妇无判礼同一体所谓无敌岂施于此哉礼记哀公问曰冕而亲迎不已重乎孔子对曰合二姓之好以继先圣之后以为天地宗庙社稷之主君何谓已重焉此言继先圣之后为天地之主非天子则谁乎是郑以天子当亲迎也杜元凯以为天子不亲迎按春秋祭公逆王后于纪𫝊曰礼也刘夏逆王后讥卿不行皆不讥王不亲行眀是天子不当亲迎也文王之迎太姒身为公子迎在殷代未可据此以为天子之礼孔子之对哀公自论鲁国之法鲁以周公之后得郊祀上帝故以先圣天地为言非说天子之礼汉恵帝纳后纳采鴈璧乗马束帛聘黄金二万斤马十二疋平帝立王莽纳女为后以固权遣宗正刘宏尚书令平晏纳采太师孔光大司徒马宫䒭四十九人赐皮弁素积以礼杂卜筮太牢告宗庙封后父百里尊而不臣有司奏故事聘皇后黄金二万斤为钱一万万莽深辞让受四千万而以其三千三百万予十一媵家有诏复益二千三百万合为三千万莽复以其千万分予九族贫者遣甄丰奉玺绶拜帝母卫姬为中山孝王后四年春遣大司徒宫䒭奉乗舆法驾迎皇后于安汉公第授皇后玺绂登车称警跸便时上临延夀门入未央宫前殿羣臣就位行礼大赦天下益封安汉公地满百里赐迎皇后及行礼者三公以下宰执皆増秩赐金帛各有差皇后立三月以礼见髙庙尊父号曰宰衡位在诸侯王上后汉桓帝立眀年有司奏太后曰春秋迎皇后于纪在涂则称后今大将军冀女弟应绍圣善结婚之际有命既集宜备礼进徴币请下三公太常按礼仪奏可于是悉依孝恵皇帝纳后故事聘黄金二万斤纳采鴈璧乗马束帛一如旧典灵帝册宋贵人为皇后天子御章徳殿轩百官陪位太尉袭使持节奉玺绂皇后北面帝南面太尉立阶下东向宗正大长秋西向宗正读册册文毕皇后拜称臣妾毕住位太尉授玺绂中常侍长秋太仆髙乡侯览长跪受玺绂奏于殿前女使授媫妤长跪受以授昭仪受长跪以带皇后皇后伏起拜称臣妾毕黄门鼓吹三通鸣鼓毕羣臣以次出后即位大赦天下皇后秩比国王即位威仪赤绂玉玺也魏制天子册后以皮马庭实加谷珪齐王正始四年立后甄氏其仪不存晋武帝咸宁三年临轩遣太尉贾充册立皇后杨氏因大赦赐王公以下各有差百僚上礼太康八年有司奏大婚纳徴用𤣥纁束帛加谷珪马二驷羊鴈酒米如故东晋成帝咸康二年帝临轩遣使持节兼太保领军诸葛恢兼太尉护军孔愉六礼备物拜皇后杜氏即日入宫帝御太极殿羣臣毕贺康帝建元元年纳后褚氏而仪注陛者不设旄头殿中御史奏今迎皇后依昔成恭皇后入宫御物而仪注至尊衮冕升殿旄头不设昔迎恭皇后唯作青龙旂其余皆即御物今临轩遣使而五牛旂旄头毕罕并出即用旧制今阙诏曰今所以正法服升太极者以敬其始故备礼也今何阙所重而撤法物邪又恭后神主入庙先帝诏后礼宜有降不宜建五牛旂既不说五旂则旄头毕罕易具也又诏旧制既难且于今而备法服仪饰麤举兼副杂器停之穆帝永和十年台符问六礼版文旧称皇帝今太后临朝当何称博士曹耽云公羊𫝊婚礼不称主人母命诸父为主太常王彪之云三𫝊异义不可全据今皇后临朝称制文告所达国之大典皆仰禀成命非无外事也岂婚聘独不通乎六礼版文应称皇太后诏符又问今后还政不复临朝当何称彪之云当称皇帝诏升平元年将纳皇后何氏彪之正礼曰王者之于四海无不臣妾虽复父兄之亲师友之贤皆纯臣也夫崇三纲之始定干坤之仪安有天父之尊而称臣下之命以纳伉俪安有臣下之卑而称天父之名以行大礼逺寻古礼于义不通按咸宁二年纳悼皇后时𢎞训太后临天下而无命戚属之臣为武皇父兄主婚之文考咸宁故事不称父兄师友则咸康华恒所上合于旧也谓今纳后仪制一依咸宁故事徔之其告庙六礼版文等皆彪之所定纳采用鴈一头白羊一口酒十二斛米十二斛问名用鴈羊如前纳吉用鴈羊酒如前纳徴用白羊一口𤣥纁帛二疋绛二疋绢二百疋兽皮二枚钱二百万玉璧一枚酒十二斛白米十二斛马六匹请期用鴈羊酒米如初迎用鴈羊酒米如初册皇后文曰维升平元年八月皇帝使使持节兼太保侍中太宰武陵王晞册命故散骑侍郎女何氏为皇后咨尔易本干坤诗首关雎王化之本实由内辅是故皇英嫔虞帝道以光任姒母周𦙍嗣克崇皇后其祇朂厥徳以肃承宗庙䖍恭中馈尽敬妇道帅导六宫作范仪于四海皇天无亲惟徳是依可不慎欤北齐皇帝纳后之礼纳采问名纳徴讫告圆丘方泽及庙是日皇帝临轩命太尉为使司徒副之持节诣后行宫东向奉玺绶以册授中常侍皇后受册于行殿使者与公卿以下皆拜有司备迎礼太尉太保受诏而行主人公服迎拜于门使者入升自賔阶东面主人升自阼阶西靣礼物陈于庭设席于两楹间童子以玺书版升主人升跪受送使者拜于大门外有司先于昭阳殿两楹间供帐为同牢之具皇后服大严绣衣带绶珮加幜女长御引出升画轮四望车女侍中负玺陪乗卤簿如大驾皇帝服衮冕出升御座皇后入门大卤簿位门外小卤簿入到东上合施歩障降车席道以入昭阳殿前至席位姆去幜皇后先拜后起皇帝后拜先起升自西阶诣同牢座与皇后俱坐各三饭讫又各酳二爵一卺奏礼毕后兴南面立皇帝御太极殿王公以下拜表谢又眀日奉栗枣腵脩见皇太后于昭阳殿择日羣臣上礼又择日谒庙皇帝使太尉先以太牢告而后徧见羣庙大唐皇帝纳后卜日告天地临轩命太尉为使宗正卿为副并如开元礼天子册妃嫔夫人周制天子后立六宫三夫人九嫔二十七世妇八十一御女以听天下之内治后汉献帝建安十八年曹操进三女宪节华为夫人聘以束帛𤣥纁五万疋小者待年于国二十年并拜贵人晋武帝太始十年将聘三夫人九嫔有司奏礼皇后聘以谷珪无妾媵礼贽之制诏曰拜授可依魏氏故事于是临轩使使持节兼太常拜三夫人兼御史中丞拜九嫔皇太子纳妃汉制皇太子纳妃奉常迎晋太康中有司奏太子婚纳徴用𤣥纁束帛加璧羊马二驷东晋太子婚纳徴礼用玉璧一虎皮二宋文帝元嘉十五年四月皇太子纳妃六礼文与纳后不异百官上礼其月壬戌于太极殿西堂叙宴二宫队主副司徒侍郎以上诸二千石在都邑者并在㑹又诏令小㑹可停伎乐眀帝太始五年有司奏按晋江左以来太子婚纳徴礼合用璧一兽皮二未详所准今法章徽仪方将大备宜宪范经籍今皇太子婚纳徴礼合用璋豹皮及熊罴皮与不下礼官详议依经史记更正若应用者为各用一为用两博士裴昭眀按周礼纳徴𤣥纁束帛俪皮晋纳妃以兽豹皮二兽豹虽文礼所不用㷱罴吉祥婚典不及珪璋美为用各异今储皇聘纳宜准经诰兼太常丞孙诜议以为聘币之典损益惟我今储后崇聘礼光训逺皮玉之美宜尽辉备仪礼称束帛俪皮则珪璋数同璧㷱罴文豹各应用二博士虞龢议按仪礼直云𤣥纁束帛俪皮礼记郊特牲云虎豹皮与玉璧非虚作也虎豹皮居然用两璋宜仍旧各一㕘议诜龢二议不异今加珪璋各一豹㷱罴皮各二龢议为允诏可齐武帝永眀年中以婚礼奢贵勅诸王纳妃上御及六宫依礼上枣栗段修加以香泽花粉其余衣物皆停唯公主降嫁则上遗舅姑北齐皇太子纳妃礼皇帝遣使纳采有司备礼物㑹毕使者受诏而行主人迎于大门外礼毕㑹于㕔事其次问名纳吉并于纳采纳徴则使司徒及尚书令为使备礼物而行请期则以太常宗正卿为使如纳采亲迎则太尉为使三日妃朝皇帝于昭阳殿又朝皇后于宣光殿择日羣臣上礼他日妃还又他日皇太子拜合皇太子及王聘礼纳采问名纳吉请期亲迎皆用羔羊一口鴈一只酒黍稷米面各一斛纳徴用𤣥三疋纁二疋束帛十疋大璋一虎皮二锦采六十疋绢二百疋羔羊一口羊四口犊二头酒黍稷稻米面各十斛徔车百乗隋皇太子纳妃礼皇帝临轩使者受诏而行主人俟于庙门使者执鴈主人迎拜于大门之东使者入升自西阶立于楹间南面纳采讫仍行问名仪事毕主人请致礼于从者礼有币马其次择日纳吉又择日以玉帛乗马纳徴又择日告命又择日命有司以特牲告庙册妃皇太子将亲迎皇帝临轩醮而诫曰往迎尔相承我宗事朂帅以敬对曰谨奉诏既命羽仪而行主人几筵于门外西面拜皇太子答拜主人揖皇太子先入主人升立于阼阶西面皇太子升进当房戸前北面跪奠鴈俛伏兴拜降出妃父进西面戒之母于西阶上施衿结帨及门内施鞶申之出门妃升辂乗以几姆加幜皇太子乃驭轮三周驭者代之皇太子出大门乗辂羽仪还宫鸡鸣夙兴以妃朝奠笲于皇帝皇帝抚之又奠笲于皇后皇后抚之席于戸牖间妃立于席西祭奠而出大唐皇太子纳妃礼临轩命使行纳采问名纳吉纳征请期告庙临轩醮戒亲迎同牢朝见并如开元礼公侯大夫士婚礼周制婚礼下达采用鴈主人筵于戸西西上右几使者至傧者出请事曰吾子有恵贶室某也某有先人之礼使某请纳采女父对云某之子惷愚弗能敎吾子命之某不敢辞主人如賔服迎于门外再拜賔不答拜揖入賔升西阶当阿东面使者致命曰敢纳采主人阼阶上北面再拜授于楹间南面賔降出主人降授老鴈又执鴈请问名如初礼曰某既受命将加诸卜敢请女为谁氏对曰吾子有命且以备数而择之某不敢辞曰某氏傧者出请醴賔曰子为事故至于某室某有先人之礼请醴徔者賔对曰某既得将事矣敢辞傧者曰先人之礼敢固以请賔曰某辞不得命敢不徔礼毕出主人送于门外再拜纳吉用鴈如纳采礼曰吾子有贶命某加诸卜占曰吉使某也敢告对曰某之子不敎唯恐不堪子有吉我与在不敢辞纳徴用𤣥纁束帛俪皮如纳吉礼曰吾子有嘉命贶室某也某有先人之礼俪皮束帛使某也请纳徴对曰吾子顺先典贶某重礼某不敢辞敢不承命请期用鴈主人辞賔许吿期如纳徴礼曰吾子有赐命某既申受命矣惟是三族之不虞使某请吉日对曰某既前受命矣惟命是听使者曰某命某聴命于吾子对曰某固惟命是听使者曰某使某受命于吾子吾子不许某敢不告期曰某日对曰某敢不敬湏凡使者归反命曰某既得将事矣敢以礼告主人曰闻命矣凡行事必用昏昕亲迎期日父醮子命之曰往迎尔相承我宗事朂帅以敬先妣之嗣若则有常子曰诺唯恐不堪不敢忘命期初昏陈三鼎于寝门外东方北面北上设洗于阼阶东南馔于房中醯醤二豆葅醢四豆罇于室中北墉下有禁𤣥酒在西绤羃加勺皆南柄罇于房戸之东无𤣥酒篚在南实四爵合卺主人爵弁纁裳缁袘乗墨车徔车二乗执烛前马妇车亦如之有裧至妇氏大门外傧者出请曰吾子命某以兹初昏使某将请承命对曰某固敬具以湏主人筵于戸西西上右几女次纯衣纁袡立于房中南面姆纚笄宵衣在其右主人𤣥端迎賔于门外西面再拜賔东面答拜主人揖入賔执鴈徔至庙门揖入三揖至于阶三让主人升西面賔升北面奠鴈再拜稽首降出妇徔降自西阶主人不降送初女出于母左父西面戒之必有正焉若衣若笄曰戒之敬之夙夜无违命母戒诸西阶上不降施衿结帨曰勉之敬之夙夜无违宫事庻母及门内施鞶申之以父母之命曰敬恭听宗尔父母之言夙夜无愆视诸衿鞶壻御妇车授绥姆辞不受曰未敎不足与为礼也妇乗以几从者二人坐持几相对姆加幜乃驱御者代壻乗其车先俟于门外妇至主人揖妇以入及寝门揖入升自西阶媵布席于奥夫入于室即席妇罇西南面賛设同牢馔卒食三酳用卺主人脱服于房媵受妇脱服于室御受姆授巾御袵于奥媵袵良席在东皆有枕北趾主人入亲脱妇之缨烛出见舅姑盥馈夙兴妇沐浴纚笄宵衣以俟见质眀賛见妇于舅姑席于阼阶舅即席席于房外南面姑即席妇执笲枣栗自门入升自西阶进拜奠于席舅坐抚之兴答拜妇还又拜降阶受笲段脩升进北面拜奠于席姑坐举以兴拜授人賛醴妇席于牖户之间妇立于席西賛酌醴加柶面柄出房席前北面妇东面拜受賛西阶上北面拜送妇又拜荐脯醢妇拜賛者答拜妇又拜奠于荐东北面坐取脯降出授人于门外舅姑入于室妇盥馈特豚舅姑共飨妇以一献之礼舅姑先降自西阶妇降自阼阶归妇爼于妇氏人舅飨送者以一献之礼酬以束锦姑飨妇人送者酬以束锦凡妇人相飨无降汉平帝诏光禄大夫刘歆等杂定婚礼四辅公卿大夫博士郎吏家属皆以礼娶迎立轺马后汉郑衆百官六礼辞大略同于周制而纳采女家答辞末云奉酒肉若干再拜反命其所称前人不云吾子皆云君六礼文皆封之先以纸封表又加以皁囊着箧中又以皁衣箧表讫以大囊表之题检文言谒箧某君门下其礼物凡三十种各内有谒文外有賛文各一首封如礼文箧表讫蜡封题用皁帔盖于箱中无囊表便题检文言谒箧某君门下便书賛文通共在检上魏制诸侯娶妃以皮马为庭实加以大璋王娶妃公主嫁五礼用绢百九十匹晋太康八年有司奏王侯婚礼𤣥纁束帛加璧乗马大夫用𤣥纁束帛加羊诸侯婚礼加纳采告期亲迎各帛五疋及纳徴马四匹皆令夫家自备唯璋官为具足东晋王堪六礼辞并为賛颂仪云于版上各方书礼文壻父名媒人正版中纳采于版左方裹以皁囊白绳纒之如封章某官某君大门下封某官甲乙白奏无官言贱子礼版奉案承之酒羊鴈缯采钱米别版书之裹以白缯同着案上羊则牵之豕鴈以笼盛缯以笥盛采以匳盛米以黄绢囊盛米称斛数酒称器脯腊以斤数媒人赍礼到女氏门使人执鴈主人出相对揖毕以鴈付主人侍者媒人进主人侍者执鴈立于堂下从者以奉案入媒人退席当主人前跪曰甲乙使某敬荐不腆之礼主人跪答曰君之辱不敢辞事毕还座从者进奉案主人前主人侍者以鴈退礼物以次进中庭主人设酒媒人跪曰甲乙使某献酒却再拜主人答拜还座主人酢媒人媒不复答齐东昏侯永元元年尚书令徐孝嗣上议曰按婚礼实篚以四爵加以合卺既崇尚质之礼及象判合之义三王作之而用大古之器重夫妇之始也今虽以方樏示约而弥乖昔典又连卺以鎻盖出近俗复别有牢烛雕费彩饰亦曩制请除金银连锁自余杂器悉用埏陶堂人执烛足充燎牢烛华侈亦宜停省奏可梁大同五年临城公婚夫人于皇太子妃为姑姪遂见之制议者互有不同皇太子令曰纁鴈之仪既称合于二姓酒食之㑹亦有因不失亲若使榛栗段脩贽馈必举副笄编珈盛饰斯备不应妇见之礼独以亲阙顷者敬进醴已𫝊妇事之则而举盘沃盥不行侯服之家是知繁省不同质文异代临城公夫人于妃既是姑姪宜停省北齐婚礼聘第一品以下至三品用𤣥三匹纁二匹束帛十匹璧一豹皮二锦采四十匹二品三十匹三品二十匹绢百四十匹二品百二十匹三品百匹羔羊一口羊二口犊二头酒黍稷稻米面各四斛议曰上古人食禽兽之肉而衣其皮毛周氏尚文去质𤣥衣纁裳犹用皮为韠所以制婚礼纳徴用𤣥纁俪皮充当时之所服耳秦汉以降衣服制度与三代殊乃不合更以𤣥纁及皮为礼物也又有用虎皮豹皮者王彪之云取威勐有斑彩尤臆说也人之常情非今是古不详古今之异制礼数之徔宜今时俗用五色信颇谓得礼之变也或曰近代所以尚循𤣥纁俪皮之制男女配合敎化人伦示存古仪务重其礼安可舍弃有类去羊答曰𤣥纁及皮当时之要详观三代制度或沿或革不同皆贵适时并无虚事岂今百王之末毕循往古之仪如三代制天子诸侯至庶人祭则立尸秦汉则废又天下列国唯事征伐志存于射建侯择士皆主于斯秦汉以降改制郡县战争既息射艺自轻唯祀与戎国之大事今并岂要复旧制乎其朝宗觐遇行朝享礼毕诸侯皆右肉袒于庙门之东乃入门右北面立告听事今岂湏行此礼乎賔礼甚重两楹间有反爵之坫筑土为之今㑹客岂湏置坫乎又并安能复言古道邪略举数事其余可知也何必纳徴犹重无用之物徒称古礼是乖徔宜之㫖易曰随时之义大矣哉先圣之言不可诬也大唐显庆四年十月诏天下嫁女受财三品以上之家不得过绢三百匹四品五品不得过二百匹六品七品不得过一百匹八品以下不得过五十匹皆充所嫁女资装䒭用其夫家不得受陪门之财太极元年十一月左司郎中唐绍上表曰士庶亲迎之礼备诸六礼所以承宗庙事舅姑当湏昏以为期诘朝谒见往者下俚庸鄙时有障车其酒食以为戯乐近日此风转盛上及王公乃广奏音乐多集徒侣遮拥道路留滞淹时邀致财物动踰万计遂使障车礼贶过于聘财歌舞喧譁殊非助感既亏名敎又蠧风猷诸请一切禁断徔之开元十九年四月勅于京城置礼㑹院属司农寺其什物各令所司供建中元年十一月礼仪使颜真卿等奏郡县主见舅姑请于礼㑹院过事眀日早舅姑坐堂行执笲之礼其观华烛伏以婚礼主敬窃恐非宜并请停障车下壻却扇等行礼之夕可以感思至于声乐窃恐非礼并请禁断相见仪制近代设以氊帐择地而置此乃虏礼穹庐之制合于堂室中置帐请准礼施行俗忌今时以子午卯酉年谓之当梁年其年娶妇舅姑不相见盖礼无所据亦请禁断并徔之其制多因周礼以三品以上五品以上六品以下为降杀并如开元礼通典卷五十八通典卷五十九钦定四库全书通典卷五十九唐京兆杜佑君卿纂礼十九嘉四宗子父殁母命婚父母俱殁自命婚及支子称宗弟宗兄等婚议周制宗子无父母命之亲皆殁已躬命之支子则称其宗弟称其兄纪裂繻来逆女公羊𫝊云何以不称使婚礼不称主人然则何称称诸父兄师友宋公使公孙夀来纳币则其称主人何辞穷也辞穷者何无母也然则纪有母乎曰有有则何以不称母母不通也舅姑俱殁妇庙见周制若舅姑既殁则妇入三月乃奠菜席于庙奥东面右几席于北方南面祝盥妇盥于门外妇执笲菜祝帅妇以入祝告称妇之姓曰某氏来妇敢奠嘉菜于皇舅某子妇拜扱地坐奠菜于几东席上又拜如初礼妇降堂取笲菜以入祝曰某氏来妇敢告于皇姑某氏奠菜于席如初礼妇坐祝阖牖戸老醴妇于房中南面如舅姑醴妇之礼壻飨妇送者丈夫妇人如舅姑飨礼汉平帝四年以王莽女为皇后见于髙庙北齐纳后以朝见后又择日谒庙皇帝使太尉先以太牢告而后徧见羣庙公主出降大唐贞观六年长乐公主出降太宗以皇后所生勅有司资送倍于永嘉长公主祕书监魏徴谏曰不可昔汉眀皇帝欲封其子云我子岂得与先帝子䒭可半楚淮阳前史以为美谈天子姊妺为长公主天子之女为公主既加长字即是有所尊崇或可情有浅深无容礼有踰越上然其言长孙皇后遣使赍绢四百疋诣徴家赐之贞观中侍中王珪子敬直尚太宗女南平公主礼有妇见舅姑之仪自王姬下降此事多略珪曰此礼之废由来久矣今上钦眀动循法制吾受公主谒见岂为身荣哉以成国家之美耳于是夫妻西向坐公主亲执笲行盥馈之道礼成而退物议善之是后公主有舅姑者皆备妇礼自珪始也显庆二年诏曰比闻公主出适王妃作嫔舅姑父母皆降礼答拜此乃子道云替妇徳不循何以式序家邦仪刑列辟自今以后可眀加禁断使一依礼法若更有以贵加于所尊者令有司随事紏闻三年又诏曰古称釐降唯属王姬比闻县主适人皆云出降娶王女者亦云尚主滥假名器深乖礼经其县主嫁宜称适取王女者称娶仍永以为式不亲迎壻见外舅姑周制婚礼壻若不亲迎则妇入三月然后壻见曰某以得为外婚姻请觌主人对曰某以得为外婚姻之数某之子未得濯溉于祭祀是以未敢见今吾子辱请吾子之就宫某将走见对曰某以非他故不足以辱命请终赐见对曰某以得为婚姻之故不敢固辞敢不徔主人出门左西面壻入门东面奠贽再拜傧者以贽出请受壻礼辞许受贽入主人再拜受壻再拜送出见主妇主妇阖扉立于其内壻立于门外东面主妇一拜壻答再拜主妇又拜壻出主人请醴及揖让入醴以一献之礼主妇荐奠酬无币壻出主人送之再拜春秋齐大夫髙固诣鲁逆叔姬又与子叔姬归宁反马也凡诸侯嫁女于敌国姊妹则上卿送之以礼于先君公子则下卿送之于大国虽公子亦上卿送之于天子则诸卿皆行公不自送于小国则上大夫送之婚礼不贺议周制记曰婚礼不贺人之序也贺娶妻者曰某子使某闻子有客使某羞东晋成帝纳后羣臣毕贺时谓非礼穆帝永和三年纳后议贺不王述曰婚是嘉礼应贺王彪之议婚姻不贺无应贺之礼抚军答诸尚书云礼官所据诚是古典然礼亦随时今既已従近代而上礼上礼即是称庆将是贺例又恭后时已贺今依旧亦可通彪之云纳悼后起居注无贺文而有上礼武帝以长秋再建感怆不叙诏通断之纳恭后记注有贺文时亦上礼按礼云婚礼不贺又云贺娶妻者愚谓礼𫝊婚姻无直相贺之礼而有礼贶其庆㑹之义今代所共行范汪云先朝所以上礼而不贺者依傍贺娶妻也虽名曰贺实是酒食无庆语也但是吉事故曰贺耳思亲之序故庆辞不可以达于主人然吉礼宜有叙情故献酒食而已先朝行之近代得礼至于恭后时贺是王丞相导以眀君臣之恩本不以为将来之法彪之云足下不贺意同而叙之小异吾谓婚礼不贺者谓不如今三节特贺也礼记所以复言贺娶妻者固献酒食而有庆语也是不眀然贺之而于㑹同因有献辞足下今云都不应有庆辞则何得献酒肉㑹同邪亦与足下上礼辞不同自为矛楯又徔伯丞相时相贺何必非失足下以往贺为美事以今不贺为得礼亦不能两济斯义庾蔚之议按礼文及郑注是亲友闻主人有吉事故遣人送酒肉以贺之但婚有嗣亲之感故不斥主人以贺婚唯云为有客而已今上礼既所为者婚亦不得都无庆辞彪之议为允于时竟不贺但上礼升平元年台符问皇后拜讫何官应上礼上礼悉何用太常王彪之上书以为上礼唯酒犊而已犊十头酒十二斛王公以下名在三节祥瑞自简庆贺录者悉贺左𫝊曰㑹吴于鄫吴徴百牢子服景伯曰周制上物不过十二天之大数也太学博士虽不在贺而常小㑹者同悉应上礼宋皇太子纳妃上礼北齐纳后太子纳妃羣臣上礼婚不举乐议东晋升平元年八月符问迎皇后大驾应作乐不博士胡讷议临轩仪注无施安鼓吹处所又无举麾鸣钟之条太常王彪之以为婚礼不乐鼓吹亦乐之总名仪注所以无者为婚礼也臣伏重详礼云婚礼不作乐幽隂之义乐阳气也又云娶妇之家三日不举乐思嗣亲也自王者下达迎大驾卤簿及至尊升太极并阙此条当是依三日不举乐之礼愚谓殿庭设大驾卤簿鼓吹并可备仪而已兰台太常主者按仪注云皇后列人自阊阖掖门鸣钟鼓填门露仗如仪注之条按诸门唯有鼓无钟既云鸣钟则应施钟既施钟则施建鼓若如寺卿今意不作乐者当复安悬而不作彪之又议魏晋旧制昼夜漏既尽门鸣鼓鸣钟吉凶鼓钟常用非乐也旧仪皇帝乗舆列阊阖掖门鸣鼓钟所以声告内外耳今自应施钟若他事㑹黄门侍郎举麾旧应作宫悬金石之乐鸣钟鼓中朝无宫悬设轩悬中兴以来无此乐故唯作鼓吹鸣钟以拟宫悬金石耳婚礼三日不作乐经典眀文愚谓宜如旧仪至尊升殿举麾作乐迎皇后大驾不应鼓吹男女婚嫁年纪议太古男五十而娶女三十而嫁中古男三十而室女二十而嫁尧举舜曰有鳏在人间以其二女妻之二十而行之周文王十五生武王地官媒氏掌万民之判男三十而娶女二十而嫁有故则二十三而嫁曲礼曰男子三十曰壮有室周末越王勾践蕃育庶人欲速报吴使男二十而娶女十七而嫁议曰郑𤣥据周礼春秋谷梁逸礼本命篇䒭男必三十而娶女必十五乃嫁王肃据孔子家语服经䒭以为男十六可娶女十四可以嫁三十二十言其极耳又按家语鲁哀公问于孔子曰男子十六而精通女子十四而化育是则可生人矣而礼必三十而室女必二十而嫁岂不晚哉孔子曰夫礼言其极耳不是过也男二十而冠有为人父之端女十五许嫁有适人之道又曰孔子年十九而娶于宋之幵官氏又曰孔子七十三而终伯鱼年五十先孔子而卒而服经有为夫姊之长殇据此王郑之说义并未眀今按三十二十而嫁娶者周官云掌万民之判即衆庶之礼也故下云于是时也奔者不禁服经为夫姊之长殇士大夫之礼也左𫝊十五而生子国君之礼也且官有贵贱之异而婚得无尊卑之殊乎则卿士大夫之子十五六之后皆可嫁娶矣大唐贞观元年二月诏其庶人男女无室家者并仰州县官人以礼聘娶皆任其同类相求不得抑取男年二十女年十五以上及妻丧达制之后孀居服纪已除并湏申以婚媾令其好合若守志贞洁并任其情无劳抑以嫁娶嫁娶时月议夏小正记曰二月娶妻之时周制仲春之月令㑹男女于是时也奔者不禁议曰按郑𤣥嫁娶必以仲春之月王肃以为秋冬嫁娶之时也仲春期尽之时矣孙卿云霜降迎女氷泮杀止孔子家语云羣生闭蔵于隂而育之始故圣人因时以合偶男女穷天数霜降而妇功成嫁娶者行焉冰泮而农桑起婚礼杀于此焉又云冬合男女春班爵位皆谓顺也按束晳云春秋二百四十年鲁女出嫁夫人来归大夫逆女天王娶后自正月至十二月悉不以得时失时为褒贬何限于仲春季秋以相非哉夫春秋举秋毫之善贬纎芥之恶故春狩于郎书时礼也夏城中丘书不时也此人间小事犹书得时失时况婚姻人伦端始礼之大者不讥得时失时不善者邪若婚姻季秋期尽仲春则隠二年冬十月夏之八月未及季秋伯姬归于纪周之季春夏之正月也桓九年春季姜归于京师荘二十五年六月夏之四月也已过仲春伯姬归于纪或出盛时之前或在期尽之后而经无贬文三𫝊不讥何哉凡诗人之兴取义繁广或举譬类或称所见不必皆可以定时候也又按桃夭篇叙美婚姻以时盖谓盛壮之时而非日月之时故灼灼其华喻以盛壮非为嫁娶当用桃夭之月其次章云其叶蓁蓁有蕡其实之子于归此岂在仲春之月乎又摽有梅三章注曰夏之向晚迨氷未泮正月以前草虫喓喓末秋之时或言嫁娶或美男女及时然咏各异矣周礼以仲春㑹男女之无夫家者盖一切相配合之时而非常人之节曲礼曰男女非有行媒不相知名故日月以告君斋戒以告鬼神若常人必在仲春则其日月有常不得前却何复日月以告君乎夫冠婚笄嫁男女之节冠以二十为限而无春秋之期笄以嫁而设不以日月为断何独嫁娶当繋于时月乎王肃云婚姻始于季秋止于仲春不言春不可以嫁也而马昭多引春秋以为之证反诗相难错矣两家俱失义皆不通通年听婚盖古正礼也今按士婚礼请期之辞云唯是三族之不虞卜得吉日则可配合婚姻之义在于贤淑四时通用恊于诗礼安可以秋冬之节方为合好之期先贤以时月为限恐非至当束氏之说畅于礼矣已拜时而后各有周丧迎妇遣女议晋懐帝永嘉中太常潘尼为子娶黄门郎李循女已拜时后各有丧潘迎妇李遣女国子博士江统侍中许遐同议已拜舅姑者宜准女在涂之礼齐缞大功三月既𦵏可迎妇按礼记在涂而壻之父母死则改服赴丧女之父母死则反而服周今已拜舅姑其义同于在涂也降其亲而服夫党非妇而何礼父母既殁而娶三月庙见成妇之义舅姑存则盥馈特豚以成妇道皆眀重其成妇不繋其成妻也然则未庙见女死还𦵏于女氏若已见舅姑虽无袵席之接固当归𦵏于夫家此非可否之断乎礼壻亲迎女未至而有齐缞大功之丧男不入改服于外次女入改服于内次即位哭又齐缞大功之丧三月既𦵏虽不可以纳徴而可正御矣何琦驳江许议曰夫正名者理道之本然拜时非古而行之歴代遂以成俗古者布其几筵恭告祖祢将纳他族以奉宗事父亲醮子而命之迎女受父母之遣以渉夫氏之庭而交拜敬之礼在涂丧纪定矣服制既正齐功卒哭可迎此不阙于古而通于今议是也然婚姻之道公私急务愚以为拜时及一日二日之妇妇名既正即宜一揆其衾裯未接归𦵏其党东晋废帝太和中平北将军郄愔上言功曹魏隲周丧内迎拜时妇乡曲以违礼讥之谢奉与郄牋曰魏隲后来之良足以日新其美近闻邑有异议従弟异亦当拜时妇家遭丧即是其例夫拜时之礼诚非旧典盖由季代多难男女宜各及时故为此制以固婚姻之义也虽未入壻门今年吉辰拜后嵗俗无忌便得以成妇迎之正以䇿名委质有定故也谢安议拜时虽非正典代所共行久矣将以三族多虞嵗有吉忌故逆成其礼宋庾蔚之谓俗既流弊故以拜时代三日推其始意当是贪得徔省以赴吉嵗若周大功之丧既𦵏不可迎已拜之妇则与始婚不异非其㫖也已拜时壻遭小功丧或妇遭大功丧可迎议晋中书郎范汪问刘惔曰徔妹与荀始文婚已及好嵗拜时有徔叔父徳度丧㑹叔亲患危笃欲令荀氏迎徔妹尽妇敬于夫氏以有此丧为难故为此议拜时出于近代将以宗族多虞吉事宜速故好嵗拜新年便可迎也恶嵗可迎是拜时已成妇也在涂之妇犹服夫氏况已交拜礼成便当迎是长还也惔答云荀今徔叔丧三月小功之服礼云小功之末可以纳妻如此自可比初婚何疑蔡谟曰古人君爵命其臣在逺则遣使太公既封齐五侯九伯实得征之即王使召康公所命也至今诏使拜授亦当如此岂有疑乎易曰家有严君父母之谓今壻父命使拜其妇女父遣女拜受此命即是太公受命于召康公今人拜爵于诏使也而云未拜舅姑未为成妇然则太公未拜周王亦非方伯乎不修妇礼是其失耳至于是妇与非自当以典礼为正安得徔彼所行假令太公不行臣礼王者便当不臣之乎谓拜壻之宗亲与拜舅姑于礼无异又㑹稽王道子与王彪之书曰东海王来月欲迎妃而女身有大功服此于常礼当是有疑但先拜时大礼已交且拜时本意亦欲通如此之阂耳不得同之初婚固当在于可通彪之答曰女有大功服若初婚者礼例无许既已拜时犹复不同昔中朝许侍中等曽议此事以为拜时不应以丧为疑倚傍经礼甚有理据谈者多谓是殿下可视而量之拜时妇三日妇轻重议按礼经婚嫁无拜时三日之文自后汉魏晋以来或为拜时之妇或为三日之婚魏王肃钟毓毓弟㑹陈羣羣子泰咸以拜时得比于三日晋武帝谓山涛曰拜于舅姑可准庙见三日同牢允称在涂涛曰愚论已拜舅姑重于三日所举者但不三月耳张华谓拜时之妇尽恭于舅姑三日之婚成吉于夫氏准于古义可为成妇已拜舅姑即是庙见常侍江应元等谓已拜舅姑其义同于在涂或曰夫失时之女许不备礼盖急嫁娶之道也三日之妇亦务时之婚矣虽同牢而食同衾而寝此曲室袵席之情义耳岂合古人亡则奠菜存则盥馈而妇道成哉且未庙见之妇死则反𦵏女氏之党以此推之贵其成妇不系成妻眀拜舅姑为重接夫为轻所以然者先配而后祖陈鍼子曰是不为夫妇诬其祖矣非礼也此春秋眀义拜时重于三日之徴也议曰有夫妇而后有父子有父子而后有君臣则婚姻王化所先人伦之本拜时之妇礼经不载自东汉魏晋及于东晋咸有此事按其仪或时属艰虞嵗遇良吉急于嫁娶权为此制以纱縠幪女氏之首而夫氏发之因拜舅姑便成妇道六礼悉舍合卺复乖隳政敎之大防成容易之弊法王肃钟毓陈羣山涛张华蔡谟皆当时知礼达识者何谓不非之邪岂时俗久行因循且便或彼衆我寡议论莫徔者乎宋齐以后斯制遂息后之君子无愧前贤通典卷五十九通典卷六十钦定四库全书通典卷六十唐京兆杜佑君卿纂礼二十嘉五周丧不可嫁女娶妇议晋惠帝元康二年司徒王浑奏云前以冒丧婚娶伤化悖礼下十六州推举今本州中正各有言上太子家令虞濬有弟丧嫁女拜时镇东司马陈湛有弟丧嫁女拜时上庸太守王崇有兄丧嫁女拜时夏侯俊有弟子丧爲息恒纳妇恒无服国子祭酒邹湛有弟妇丧爲息蒙娶妇拜时蒙有周服给事王琛有兄丧爲息稜娶妇拜时并州刺史羊曁有兄丧爲息明娶妇拜时征西长史牵昌有弟丧爲息彦娶妇拜时湛职儒官身虽无服据爲婚主按礼大功之末可以嫁子小功之末可以娶妇无齐缞嫁娶之文亏违典宪宜加贬黜以肃王法请台免官以正清议尚书符下国子学处议国子助教吴商议今之拜时事毕便归婚礼未成不得与娶妇者同也俊琛稜并以齐缞娶妇娶妻所犯者重恒虽无服当不议而不诤亦礼所讥然其所犯者犹轻于稜也湛身旣平吉子虽齐缞义服之末又不亲迎则所犯者轻濬曁爲子拜时礼轻当降也国子祭酒裴頠议以爲吉凶之别礼之大端子服在凶而行嘉礼非所以爲训虽父兄爲主事由已兴此悉人伦大纲典章所愼也诏曰下殇小功可以嫁娶俊等简忽丧纪轻违礼经皆宜如所正司直刘隗上言文学王籍有叔母服未一月纳吉娶妻亏俗伤化宜加贬黜辄下禁止妻父周嵩知籍有丧而成婚无王孙耻奔之义失爲父之道王廙王彬于籍亲则叔父皆无君子干父之风应清议者任之乡论主簿江启曰夫风节不振无以荡弊俗礼义不备无以正人流籍以名门擢登賔友不能率身正道公违典宪诚是恺悌垂恕体例宜全又东阁祭酒颜含居叔丧而遣女推寻旧事元康二年虞濬陈湛各有弟丧嫁子拜时司徒王浑奏免窃谓弟丧不重于叔父成婚之礼不轻于拜时含犯违礼典夫崇礼谓之有方之士不崇礼谓之无方之人况亏淳创薄崇俗弃礼请免官禁止从事中郎谢潜议郑𤣥以爲女子成人逆降旁亲及将出者昔陈湛以女年过二十依郑义不责迁任徐州不爲坐免久爲成此若含女未过二十宜如隗奏若谓郑𤣥説与礼违当先除而后禁不宜制未下而责人也主簿孔夷议郑𤣥以未嫁成人降其旁亲以明当及时者同降若嫁有时而遭丧因丧而降之非言齐缞之中可嫁女学者多昧此㫖非独在今含应见原王蒙息叔仁兄十月亡至十二月诏其子与瑯琊王婚拜时叔仁以丧辞范尚书与㑹稽王牋爲伸其意㑹稽王答曰旣有所准情理可通故人主权而行之自君作故古之制也古人墨绖从事岂情所安逼于君命之所制夺于人臣之所屈乃至于斯以今方之事情轻重岂得同日而欲执违耶又今自拜时未爲备礼暂一致身交拜而已卽之于情有何不可且今王氏情事与国家正同王命既定事在必行太常王彪之与㑹稽王牋曰王蒙女有同生之缞计其日月尚未絶哭岂可成婚凡在君子犹爱人以礼况崇化之主耶以此爲圣朝故事宁可执训当今宜流示后裔忝备礼官情有不安谨具白所懐大唐永徽元年正月衡山公主欲出降长孙氏议以时既公除合行吉礼侍中于志宁上疏曰伏见衡山公主出降欲就今秋成礼窃按礼记云女十五而笄二十而嫁有故二十三年而嫁郑𤣥云有故谓遭丧也固知湏终三年其有议者云准制公除之后湏并从吉此汉文创制其仪爲天下百姓至于公主服是斩缞纵使服随例除无宜情随例改心丧之内方复成婚非唯违于礼经亦是人情不可陛下方将隆大孝之日敦崇名教之秋此事行之若难犹宜抑而守礼况行之甚易何容废而受讥伏愿遵髙宗之令轨畧孝文之权制国家于法无亏公主情礼得毕则天下幸甚周服降在小功可嫁女娶妻议晋范朗问蔡谟曰甲有庻兄乙爲人后甲妺景已许嫁而未出今乙亡如郑元意已许嫁便降旁亲者景今应爲乙服小功夲是周亲甲今于礼可得嫁景不蔡答曰按经大功之末可嫁子不言降服复有异也兄在大功嫁降服小功之妺犹父在大功嫁小功之女也谓甲今嫁景于礼无违范难曰礼小功不税降而小功则税之又小功不易丧之练冠而长殇中殇之小功则变三年之葛又小功之末可以娶妻而下殇之小功则不可据此数事则明降服正服所施各异今子同之其礼何居蔡答曰夫服有降有正此礼之常也若其所施必皆不同则当举其一例无爲复説税与娶也今而然者明其所施有同有异不可以一例举故随事而言之也郑君以爲下殇小功不可娶者本齐缞之亲按长殇大功亦齐缞亲而礼但言下殇不可以娶而不言长殇不可以嫁明殇降之服虽不可娶而可嫁也所以然者阳唱隂和男行女从和从者轻唱行者重二者不同故其制亦异也范又难曰礼举轻以明重下殇犹不可言娶则长殇大功何可以嫁知礼所谓大功末者唯正服大功末耳蔡答曰殇不可娶妻者谓己身也吾言殇可以嫁子者谓女父也身自行之于事爲重但施于子其理差轻然则下殇之不娶未足以明长殇之不嫁也东晋台符庐陵公主薨瑯琊东海二王于礼为应得婚与不太常王彪之曰二王出后二国礼爲人后降本亲一等又云爲姑姊妺适人者小功二王应制小功之服礼小功絶哭可以娶妻下殇之小功则不可先儒之説本齐缞之亲故除丧而后可婚今二王虽以出后降服夲亦齐缞之亲情例如礼不应成婚宋庾蔚之谓礼云下殇之小功则不可而不云再降之小功则知再降之小功可以娶大功末可爲子娶妇议晋御史中丞髙崧有从弟丧在服末欲爲子婚书访尚书范汪曰礼有大功之末可以嫁子小功之末可以娶妇下章云已虽小功既卒哭可以娶妻已有小功丧则父便应有大功丧以义例推之小功卒哭可以娶妻则大功卒哭可以娶妇邪范答曰按礼大功之末可以冠子嫁子此于子爲无服也以己尚在大功丧中犹未忍爲子娶妇近于欢事也故于冠子嫁子则可娶妇则不可矣已有缌麻之丧于祭亦废婚亦不通矣况小功乎崧又曰礼已虽小功既卒哭可以娶妻已有小功则父有大功已既小功卒哭可娶妻则父大功卒哭可以娶妇将不嫌邪汪曰五服之制各有月数月数之内自无吉事故曰缞麻非所以接弁冕也春秋左氏传齐侯使晏子请继室于晋叔向对曰寡君之愿也缞绖之中是以未敢请礼贵妾缌而叔向称在缞绖之中推此而言虽缌麻之丧犹无婚姻之道也而敦夲敬始之义每于冠婚见之矣杂记曰大功之末可以嫁子小功之末可以娶妇而下章云已虽小功卒哭可冠娶妻也二文诚爲相代寻此旨爲男女失时或继嗣未立者耳非通例也礼男三十而娶女二十而嫁于仲春㑹男女便云于此时也奔者不禁此亦是权礼非经常之典也崧又访于江彪彪答曰按大功之末可以嫁子小功之末可以娶妇又以小功卒哭可以娶妻此悉是明文正例当不如范语爲此议者皆于爲婚之主也娶妇则父爲主娶妻则已爲主故父大功之末不得行此嘉礼至于己小功之末则可行之又礼称娶妻则是无父之正文谓大功之末娶妇于礼例犹尚不安今所爲者重所亏者轻又准时人由来之比自不致嫌于是崧依议爲儿婚祖无服父有服可娶妇嫁女议晋刘嗣问徐野人曰嗣去年十二月有周惨欲用六月婚儿服早已除大人夲无服便是一家主想无复异徐答曰此议本据祖爲儿孙婚自平吉可得娶妻不计儿之有惨也嗣弟损又重问野人曰诸贤唯云祖尊一家得爲婚主若便婚损疑速也徐答曰今归重于王父理无取于迟速损重问曰礼云嫁女之家三夜不息烛娶妇之家三日不举乐得不有轻不又大功之末可以嫁女则男不得婚向家是嫁女今是以子婚男女讵无异邪徐答曰秉烛寝乐居然轻重故嫁娶殊品至于今事理本分涂唯取归重极尊而不别异男女一也宋向歆问何承天曰父有伯母惨女服小功祖尊统一家年末可得嫁孙女不何答曰吾谓祖爲婚主女身又小功服不嫌于婚郑尚书曰祖爲婚主女父不与婚事意谓可婚周续之曰礼已虽小功可以冠娶妻则女身虽有服谓出门无嫌也伯母义服而祖爲家主于理可通徐野人曰礼许变通记所称父大功者当非有祖之家又公羊传云不以父命辞王父命推附名例义在尊无二上容或可通理耶降服及大功末可嫁姊及女议晋南阳中正张辅言司徒府云故凉州刺史杨欣女以九月二十日出赴姊丧殡而欣息俊因丧后二十六日强嫁妺与南阳韩氏而韩就杨家共成婚姻韩氏居妻丧不顾礼义三旬内成婚伤化败俗非冠带所行下夲品二等第二人今爲第四请正黄纸梁州中正某言俊居姊丧嫁妺犯礼伤义贬爲第五品宋江氏问裴崧之曰从兄女先尅此六月与庾长史弟婚其姊蔡氏先三月亡葬送已毕从兄无嗣兄子简爲后今与从妹同服大功大功末可以嫁子不知无父而兄有大功服可复嫁妹不答曰意谓父有大功尚可嫁子兄在大功理无不可今所未了者未知女身大功亦可得嫁不又降而在大功得与夲服九月者同不见宗涛答范超伯问娶妇之与嫁子轻重有一等之差己身小功可以娶妻女身大功何爲不可以嫁谓此言爲是但其论降在大功者如爲不尽吾以爲聘纳礼重故探其夲情适人差轻故以见服爲断礼无降在大功不可嫁子之文不应于外生疑且有小功下殇之丧过五月便可以娶降在九月者过三月而后嫁计其日月亦一等之谓也荀伯子难裴曰夲不谓父可而兄反不可今所疑谓父兄及女身竝不可耳按礼小功之初不妨嫁子其末则可以娶妻下殇之小功则不可以所夲是周服故也今降在大功亦夲是周服何得复于降杀之内以行婚姻之礼邪礼云大功之末可以嫁子者自是论夲服耳所以不明降在大功不可者正以下殇之小功足以包之也若谓降与不降必其不殊者其兄弟出后姊妺出适便再降爲小功矣请问居此小功服在始亦可卽以嫁子乎三月卒哭又可以娶妻乎奚独慈于下殇而薄于出降之甚邪何承天裴通难荀曰婚礼吉而非乐贵不失时元康中有犯丧者爲宪司所纠都无降服大功嫁女之弹彼岂轻犯周制重犯功服邪固于礼自通不应致讥耳足下谓下殇小功不可娶足以包降在大功不可娶夫彻乐兴嗣亲之感继烛发离别之悲唱行重于和从受礼轻于纳聘旣有一等之差夲服周者虽不得娶何疑得嫁邪若夲降爲大功不可嫁者大功降爲小功亦不可娶岂独下殇小功而已乎斯不然矣李嵩爲息邃婚张康女未成礼而康有姊丧已葬二家婚皆务速书问太常冯怀懐曰降服不与正服同者谓居处之节耳大功之末可以冠子嫁子明冠宜时成嫁宜及时先儒云末者服半后也张氏所服既半将非所疑又魏放之问孔琳之曰降在大功当得嫁女不答曰吾意降者似不得婚既称大功之末可以嫁子小功之末可以娶妻下殇之小功则不可按如此文唯云不降者不可娶妻不云不可嫁子此便是得嫁也傅都官駮孔议曰娶妻嫁子虽爲不同然可以例求也何者小功絶哭之后可以娶妻至于下殇之小功则不可也夲服重而降在小功既不得同小功而娶妻夲服周而降在大功岂可同大功而嫁子乎孔答曰娶妻事重嫁子事轻今若云不可纳妇容可以嫁子为难耳既不明不可以嫁子而独明不可以娶妻事重非其类矣傅难曰今举重以明轻何以谓之不类孔答曰傅意谓夲周而在大功者则不得冠子嫁子纳妇娶妻四事夫冠嫁纳妇三事皆子身之吉事事不在己娶妻一事非在他人乃己身之吉事在子则轻在身则重轻故可行之于服末重必卒哭而后可以降杀之明义亦既差降则事何必齐今若欲徴其文观于轻者则知重者应明轻者犹不可则重者不言自彰而今独言小功之殇不可以娶妻是指言重者不可也重者自不可轻者自可有差何得轻必从重邪宋庾蔚之曰昔爲礼记畧解已通此议大功重而嫁小功轻而娶重故大功之末可以嫁轻故小功之末可以娶也所以然者下殇小功夲周亲者以其殇折之痛既人情所哀不可以娶长殇大功邻于成人大功接于齐缞周亲之内于情差重冠嫁之事可同于成人之大功故不言长殇大功之不嫁也降服丧已除犹在夲服月内可嫁议晋谢琰问车𦙍曰人有妺丧降服已除夲服未周可得嫁不答曰礼小功不税降在小功者则税是推夲情不计见服也时人有以此婚嫁者仆常疑之孙腾答人有卜日除服便以婚况降服已除礼有大断此都无疑同姓婚议昔人皇之代始有夫妇之教殷以上婚不隔同姓周制则不娶宗族礼记曰娶妻不娶同姓以厚其别也故买妾不知其姓则卜之许愼五经异议诸侯娶同姓今春秋公羊説鲁昭公娶于吴爲同姓也谓之吴孟子春秋左氏説孟子非小君也不成其丧不当讥又按易曰同人于宗吝言同姓相娶吝道也卽犯诛絶之罪言五属之内禽兽行乃当絶汉吕后妺嫁吕平王莾娶宜春侯王咸女后称曰宜春氏晋刘颂汉广陵王后临淮陈矫夲刘氏子与颂近亲出养始改姓陈颂女适陈氏时人讥之若同姓得婚论如虞陈之类礼所不禁同姓不殖非此类也难者不能屈濮阳太守刘嘏与同姓刘畴婚司徒下太常诸博士议非之嘏以爲同姓庻姓有正姓有复姓有单姓钟云出于钟离之后胡母与胡公同夲复钟单钟复胡单胡今年共婚不以损一字爲疎增一字爲亲不以共其夲爲悔取其同者爲吝宜理在可通而得明始限之别故婚姻不疑耳今并时比族年齐代等至于庻姓礼记书其别于上始祖正姓明其断于下以之通议则人伦无阙按太常总言博士议述叙姓变爲始祖者始此姓爲祖也此旣非礼所谓始祖爲正姓之义卽便弃经从意谓义可通如今衆庻之家或避国讳遁仇逃罪变音易姓者便可皆言是始祖正姓爲婚之断如此礼称附远厚别百代不通之义复何所施乎此惑之甚者也论者又以爲开通同姓婚则令小人致滥按礼自有禁限禁限之外夲自礼所不责不可以禁礼所不应责者而云通礼所应责也王皆王沈魏晋名儒同周室之后共婚者二门谱地皆存昌黎张仲娶范阳张琏妺谘张公而后婚今日若考经据事足以取正唯大府裁之嘏又与卞壸疏云尧妻舜女其代不远又春秋云毕原酆郇文之昭邘晋应韩武之穆代俗之所惑上惑尧舜之代下惑应韩之昭穆欲追过尧舜邪则轻歴圣人议者或谓巍巍荡荡之徳可以掩尧舜之疵或谓代近姓异可以通应韩之婚岂其然哉若代近姓异可以通应韩之婚则周公立百代之限礼记云娶于异姓附逺而厚别此二义复何所施如其不然则明始限之外尧舜可以婚理终之后应韩可以通尧舜之婚以正姓分絶于上应韩之通庻姓理终于下也絶则无系终则更始断可识矣壸以嘏书示朝贤光禄大夫荀菘答卞云如嘏所执茍在限内虽远不可茍在限外不远可通也吾无以异之王伯舆郑元髙隽弟子也爲子稚賔娶王处道女也当得礼意于时清谈尽无讥议今难者虽苦竟不能折其理春秋不伐有辞谓嘏不应见责庾蔚之谓嘏据王者必有始祖始祖爲正姓共始祖之后则百代不得通婚故鲁娶于吴爲失礼嘏云尧舜之婚以正姓分絶于上者当谓各立始祖则可通婚也又云应韩之通以庻姓理终于下者当爲帝王递代始祖既谢属籍亦废则爲理终于下亦可通婚也嘏虽明始限之外与理终之后皆可得通婚而未有亲疎之断昭穆祚允无代不有若周代既迁属籍已息应韩之婚以其昭穆久远今所疑虽在始限之外理终之后而亲未远者当以何断按礼云六代亲属竭矣故当宜以此爲断邪若周室已迁无复后稷之始祖则当以别子及始封爲判今宗谱之始亦可以爲始祖也古人数易姓姓异不足明非亲故婚姻必原其姓之所出末代不复易姓异姓则胡越不假复寻其由出同姓必宜夲其由是以各从首易不爲同姓之婚易致小人情巧又益法令滋章嘏在邉地无他婚处居今行古致斯云耳内表不可婚议魏袁凖正论曰或曰同姓不相娶何也曰远别也曰今之人外内相婚礼欤曰中外之亲近于同姓同姓且犹不可而况中外之亲乎古人以爲无疑故不制也今以古之不言因谓之可婚此不知礼者也或云国语云同徳则同姓同姓虽远男女不相及异徳则异姓异姓虽近男女相及也斯言何故也曰此司空季子明有爲而言也文公将求秦以反国不敢逆秦故也季子曰子于子圉道路之人也咎犯曰将夺之国而况妻乎赵衰曰有求于人必先从之此不既了乎外属无服尊卑不通婚议大唐永徽元年御史大夫李干祐奏言郑州人郑宣道先聘少府监主簿李元义妺爲妇卽宣道堂姨元义先虽执迷许其姻媾后以情礼不合请与罢婚宣道经省陈诉议以法无此禁判许成亲何则同堂姨甥虽则无服既称从母何得爲婚又母与堂姨夲是大功之服大功之上礼实同重况九月爲服亲亦至矣子而不子辱以爲妻名敎所悲人伦是弃且堂姑堂姨内外之族虽别而父党母党骨肉之恩是同爱敬本自天性禽兽亦犹知母岂可令母之堂妺降以爲妻从母之名将何所寄古人正名远别后代违道任意恐寖以成俗然夲属无服而尊卑不可爲婚者非止一条请付羣官详议永爲后法左衞大将军纪王愼等议父之姨及堂姨母之姨父母之姑舅姊妺堂外甥并外姻无服请不爲婚诏可通典卷六十通典卷六十一钦定四库全书通典卷六十一唐京兆杜佑君卿纂礼二十一嘉六君臣服章制度上古穴处衣毛未有制度后代以麻易之先知爲上以制其衣后知爲下复制其裳衣裳始备黄帝尧舜垂衣裳盖取诸干坤故衣𤣥而裳黄旁观翚翟草木之华乃染五色始爲文章以表贵贱而天下理虞书曰予欲观古人之象日月星辰山龙华虫作缋宗彝藻火粉米黼黻絺绣备十二章夏殷之代相袭无变周官司服掌王之吉凶衣服大裘以祀天衮冕服享先王鷩冕服享先公毳冕服祀四望山川絺冕服祭社稷五祀𤣥冕服祭羣小祀凡兵事韦弁服眡朝则皮弁服凡甸冠弁服司裘仲秋献良裘季秋献功裘公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服孤之服自絺冕而下如子男之服卿大夫之服自𤣥冕而下如孤之服士之服自皮弁而下如大夫之服其斋服有𤣥端素端秦制水徳郊社服尚袀𤣥后汉光武践祚始修郊祀天子冕服从欧阳氏説三公九卿特进侯朝侯侍祠侯从夏侯氏説祀天地明堂皆冠旒冕衣裳皆𤣥上纁下一服而已明帝永平中议乗舆备文日月十二章刺绣文三公诸侯用山龙九章九卿以下用华虫七章皆备五采大佩赤舄絇履以承大祭百官执事者冠长冠皆祗服五岳四渎山川宗庙社稷诸沾秩祠皆袀𤣥服綘缘领䄂爲中衣綘袴韈示其赤心奉神也其五郊迎衣帻袴韈各如方色云百官不执事者各服长冠袀𤣥以从大射礼于辟雍公卿诸侯大夫行礼者冠委貌衣𤣥端素裳执事者冠布弁衣缁麻衣皁领䄂下素裳若冠通天冠服深衣制有袍随五时色魏氏多因汉法其所损益之制无闻晋因不改大祭祀衣皁上綘下前三幅后四幅衣画而裳绣日月星辰凡十二章素带广四寸朱里以朱缘禆饰其侧中衣以綘縁领䄂赤皮爲韨綘袴韈赤舄未加元服则皁纱𫀆绛缘中衣绛袴韈黒舄又朝服通天冠绛纱袍皁缘中衣拜陵则黒介帻单衣杂服有青赤黄白黒五色纱𫀆其武弁素服单衣公卿助祭郊庙王公山龙以下九章卿华虫以下七章其缁布冠衣黒而裳素中衣以皁缘领䄂袴褶之制未详所起近代车驾亲戎中外戒严服之无定色冠黒㡌缀黒标以缯爲之长四寸广一寸腰有络带以代鞶革中官紫标外官绛标又有纂严戎服而不缀标行留文武悉同宋因之制平天冕服不易旧法更名韨曰蔽膝其未加元服释奠先圣视朝拜陵等服及杂色纱裙武冠素服并沿旧不改王公助祭郊庙章服降杀亦如之其冠委貌者衣黒而裳素中衣以皁领䄂𤣥冠韦弁绛韦戎衣复依汉法袴褶因晋不易腰有络带以代鞶革中官紫标外官绛标又有纂严戎服而不缀标行留文武悉同其畋猎廵幸则唯从官戎服带鞶革文帝元嘉中廵幸蒐狩救庙水火皆如之明帝㤗始四年诏曰车服之饰象数是遵故盛皇留范列圣垂制服近改定今修成六服沿时变礼所施之事各有条叙便可载之典章朕以大冕纯玉缫𤣥衣黄裳祀天宗明堂又以法冕𤣥衣绛裳祭太庙元正大㑹朝诸侯又以饰冕紫衣红裳小㑹宴飨送诸侯临轩会王公又以绣冕朱衣裳征伐讲武校猎又以纮冕青衣裳耕稼飨国子又以通天冠朱纱袍爲听政之服㤗始六年正月有司奏被敇皇太子正冬朝贺合着衮冕九章不仪曹郎丘仲起议按周礼公自衮冕以下郑注衮冕以至卿大夫之𤣥冕皆其朝聘天子之服也伏寻古之上公尚得服之皇太子以倅副之尊率土瞻仰愚谓宜式遵盛典服衮九章以朝贺诏可齐因制平天冠服不易旧法郊庙临朝所服也旧衮服用织成建武中明帝以织大重乃采画爲之加金饰银薄时亦谓爲天衣通天冠服绛纱袍皁缘中衣乗舆临朝所服臣下皆同拜陵则黒介帻服无定色举哀临丧白祫单衣亦谓之素服王公助祭平冕服山龙以下九章卿七章皆画皁绛缯爲之袴褶相因不改梁因制平天冠服衣画而裳绣十二章素带朱里以朱缘禆饰其侧更名赤皮韨爲韠余同旧法又有通天冠服绛纱袍皁缘中衣黒舄是爲朝服元正贺毕还储更衣出所服也其释奠先圣则皁纱袍绛缘中衣绛袴韈黒舄拜陵则笺布单衣又有白祫单衣以代古之疑缞天监三年何佟之议公卿以祭服里有中衣即今中单也后汉从夏侯氏説祭服绛縁领䄂爲中绛袴韈示其赤心奉神也今中衣绛缘足有所明无俟于袴既非圣法谓不可施遂依议除之七年周舍议按礼有虞氏皇而祭深衣而飬老郑𤣥云皇是画鳯皇羽也又按礼如衮冕则衮是衣有虞氏言皇皇亦是衣非冕今衮服宜画鳯皇以示差降又王僧崇云寻冕服无鳯应改爲翟又裳有圆花于礼无碍是画饰加葩蘤耳藻米黼黻并乖古制今请改正并去圆花帝曰古日月星辰此以一辰摄三物也山龙华虫又以一山摄三物也藻火粉米又以一藻摄三物也是爲九章今衮服画龙则宜画鳯孔安国云华者花也则爲花非疑若一向画翟差降之文复将安寄帝又曰礼王祀昊天服大裘而冕大裘不存其于质敬恐未有尽五经博士陆玮等并云王祀昊天服大裘明诸臣礼不得同自魏以来皆用衮服令请依古更制大裘诏可玮等又按郑𤣥注司服云大裘羔裘也既无所出未爲可据按六冕之服皆𤣥上纁下今宜以缯爲之其制式如裘其裳以纁皆无文绣诏可又制黑帻单衣宴㑹服之九年司马筠等议云按玉藻诸侯𤣥冕以祭禆冕以朝杂记又云大夫冕而祭于公弁而祭于己今之尚书上异公侯下非卿士止有朝衣夲无冕服既从斋祭不容同于在朝宜依太常及博士诸斋官例着白衣绛襈中单竹叶冠陈因之永定元年武帝即位徐陵曰乗舆御服皆採梁制帝曰今天下初定务从节俭应用绣织成者并可采画至文帝天嘉初悉改易之其皇太子绛纱袍皁领白纱中衣白带大小㑹祠庙朔望五日还朝皆朝服常还上宫则朱衣若释奠及朝绛缘中单绛袴韈𤣥舄侍祀衮衣九章白纱绛缘中单绛缯韠赤舄绛韈皇太子旧有五时朝服自梁天监之后则朱服诸王朝服朱衣绛纱𫀆皁缘中衣素带黑舄若加余官则服其加官之服开国公侯伯子男并朝服纱朱衣若助祭郊庙皆衮𤣥上纁下山龙以下九章备五采大佩赤舄絇履余文武朝服武贲中即将羽林监绛纱縠单衣州刺史绛朝服直合将军诸殿主帅朱衣正直绛衫从则裲裆衫太子卫率率更令丞皁朝服殿中将军员外将军州郡都尉司马中通事舎人太子通事等并朱服𤣥衣赤帻袴褶太子二傅所服武冠绛褠殿前威仪武贲散给使合将鼓吹士帅副太子卤簿㦸吏所服后周设司服之官掌皇帝十二服祀昊天上帝则苍衣五方上帝各随方色朝日用青衣祭皇地祇用黄衣夕月用素衣神州社稷用𤣥衣享先皇加𤣥服纳后朝诸侯则十二章享诸先帝食三老五更耕籍等自龙以下九章祀星辰视朝大射飨羣臣等八章羣祀临太学入道法门燕射养庻老适诸侯家七章其九章以下衣重衮山鷩裳重黼黻俱十有二等通以升龙爲领褾廵兵即戎则韎韦爲衣裳田猎则皮弁白布衣而素裳也诸公之服九章服之章数随冕而降其一其八章以下衣重藻粉米裳重黼黻俱九等皆以山爲领褾诸侯服八章而下俱八等皆以华虫爲领褾诸伯服七章而下俱七等以火爲领褾诸子服六章俱六等皆以宗彜爲领褾诸男服五章皆以藻爲领褾三公之服有九章有六衣重藻与粉米裳重黼黻俱爲九等皆以宗彜爲领褾三孤之服有八章有五衣重藻与粉米裳重黼黻爲八等公卿服有七章有四衣重粉米裳重黼黻爲七等皆以粉米爲领褾大夫之服有六章有三衣重粉米裳重黼黻爲六等中大夫之服有五章有三衣重粉米爲五等下大夫服有四章有三衣重粉米爲四等士则祀弁爵弁𤣥冠服皆𤣥衣其裳上士以𤣥中士以黄下士杂裳庻士𤣥冠服其在官府吏之属服缁衣裳隋文帝即位将改后周制度乃下诏曰宣尼制法损益可知朕受天命赤雀来仪五德相生并宜火色其郊丘庙社可依衮冕之仪朝㑹衣裳宜尽用赤昔丹乌木运姫有大白之旂黄星土徳曹乗黒首之马在祀与戎其尚恒异今之戎服皆可尚黄在外常所着者通用杂色祭祀之服湏合礼经宜集通儒更可详议太子庻子摄太常少卿裴正奏后周制冕并无典故今採东齐之法乗舆衮冕垂白珠十有二旒以组爲缨色如其绶黈纩充耳玉笄𤣥衣纁裳衣山龙华虫火宗彜五章裳藻粉米黼黻四章衣重宗彜裳重黼黻爲十二等衣褾领织成升龙白纱内单黼领青褾襈裾革带玉钩䚢大带素带朱里纰其外上以朱下以绿韨随裳色山龙火三章辘轳玉具剑火珠镖首白玉双佩𤣥组双大绶六采𤣥黄赤白缥绿纯𤣥质长二丈四尺五百首广一尺小双绶长二尺六寸色同大绶而首半之间施三玉环朱韈赤舄舄加金饰祀圆丘方泽感帝明堂五郊雩䄍封禅朝日夕月宗庙社稷籍田庙遣上将征还饮至加元服纳后正月受朝及临轩拜王公则服之通天冠加金博山附蝉十二首施珠翠黑介帻玉簪导绛纱袍深衣制白纱内单皁领褾襈裾绛纱蔽膝白假带方心曲领其革带剑佩绶舄与上同若未加元服则双童髻空顶黑介帻双玉导加寳饰朔日受朝元㑹及冬㑹诸祭还则服之武弁金附蝉平巾帻讲武出征四时蒐狩大射禡类宜社赏祖罚社纂严则服之黑介帻白纱单衣乌皮履拜陵则服之白纱帽白练裙𥜗乌皮履视朝听讼及宴见賔客皆服之白祫白纱单衣乌皮履举哀则服之皇太子衮服𤣥衣纁裳衣山龙华虫火宗彜五章裳藻粉米黼黻四章织成爲之白纱内单黼领青褾襈裾革带金钩䚢大带素带不朱里亦纰以朱绿韨随裳色火山二章玉具剑火珠镖首瑜玉双佩朱组双大绶四綵赤白缥绀纯朱质长丈八尺三百二十首广九寸小双绶长二尺六寸色同大绶而首半之间施二玉环朱韈赤舄以金饰侍从皇帝祭祀及谒庙加元服纳妃则服之逺游冠服绛纱𫀆白纱内单皁领褾襈裾白假带方心曲领绛纱蔽膝韈舄其革带剑佩绶与上同谒庙还宫元日朔日入庙释奠则服之逺游冠公服绛纱单衣革带金钩䚢假带方心纷长六尺四寸广二寸四分色同其绶金缕鞶囊韈履五日常朝则服之衮冕服九章同皇太子王公开国公初受册执贽入朝祭祀亲迎则服之三公助祭者亦服之鷩冕服七章衣华虫火宗彜三章裳藻粉米黼黻四章侯伯初受册执贽入朝祭祀亲迎则服之毳冕服五章衣宗彜藻粉米三章裳黼黻二章子男初受册执贽入朝祭祀亲迎则服之絺冕服三章正三品以下从五品以上助祭则服之自王公以下服章皆绣爲之祭服冕皆簪导青纩充耳𤣥衣纁裳白纱内单黼领青褾襈裾革带钩䚢大带朱韨剑佩绶韈赤舄爵弁服从九品以上助祭则服之其制服𤣥衣纁裳无章白绢内单青领褾襈裾革带大带爵韠韈赤履白祫白纱单衣乌皮履上下通服之委貌冠未冠则双童髻空顶黑介帻皆深衣青领乌皮履国子太学四门生服之朝服绛纱单衣白纱内单皁领䄂皁革带钩䚢假带曲领方心绛纱蔽膝韈舄绶剑佩从五品以上陪祭朝飨拜表凡大事则服之六品以下从七品以上去剑佩绶余并同自余公事皆从公服绛纱单衣革带钩䚢假带方心韈履纷鞶囊从五品以上服之绛褠衣公服流外五品以上服之左右卫左右武卫左右武候大将军领左右大将军竝武弁绛朝服剑佩绶侍从则平巾帻紫衫大口袴褶左右卫左右武卫左右武候将军领左右将军左右监门卫将军太子左右卫左右宗卫左右内率等左右监门即将及诸副率并武弁绛朝服剑佩绶侍从则平巾帻紫衫大口袴直合将军直寝直斋太子直合武弁绛朝服剑佩绶侍从则平巾帻绛衫大口袴大唐制天子衣服有大裘衮冕鷩冕毳冕绣冕𤣥冕通天冠武弁黑介帻白纱帽平巾帻白祫凡十二等贞观四年制三品以上服紫四品五品以上服绯六品七品以上绿八品九品以上青妇人从夫之色仍通服黄至五年七月敕七品以上服龟甲双巨十花绫其色绿九品以上服丝布及杂小绫其色青显庆元年修礼官臣无忌志宁敬宗等言准武徳初撰衣服令乗舆祀天地服大裘冕无旒臣勘前件令是武徳初撰虽慿周礼理极未安谨按郊特牲云周之始郊日以至被衮以象天戴冕藻十有二旒则天数也而此二礼俱説周郊衮与大裘事乃有异按月令孟冬天子始裘明以御寒理非当暑若启蛰祈谷冬至报天行事服裘义归通允至于季夏迎气龙见而雩炎炽方盛如何可服谨寻歴代唯服衮章与郊特牲义旨相协周迁舆服志云汉明帝永平二年诏採周官礼记始制祀天地服唯天子备十二章沈约宋书志云魏晋郊天亦皆服衮宋魏周齐隋礼令祭服悉同斯则百王通典炎凉无妨复与礼经事无乖舛今请宪章故实郊祭天地皆服衮冕其大裘请停仍改礼令又检新礼皇帝祭社稷黼冕四旒衣三章祭日月服𤣥冕三旒衣无章谨按令文是四品五品之服此三公亚献皆服衮衣孤卿助祭服毳及鷩斯乃乗舆章数同于大夫君少臣多殊爲不可㨿周礼云祀昊天上帝则服大裘而冕五帝亦如之享先王则衮冕享先公则鷩冕祀四望山川则毳冕祭社稷五祀则絺冕诸小祀则𤣥冕又云公侯伯子男孤卿大夫之服衮冕以下皆如王之服所以三礼义宗遂有二释一云公卿大夫助祭之日所着之服降王一等又云悉与王同求其折𠂻俱未通允但名位不同礼亦异数天子以十二爲节义在法天岂有四旒三章翻爲御服若诸臣助祭冕与王同便是贵贱无分君臣不别如其降王二等则王着𤣥冕之时羣臣次服爵弁旣屈天子又贬公卿周礼此文久不施用是故汉魏以降相承旧事皆服衮冕今新礼亲祭日月乃服五品之服临事施行极不稳便请遵歴代故实诸祭并用衮冕制可之无忌等又奏曰皇帝爲诸臣及五服亲举哀依礼着素服今令乃云白祫礼令乖舛湏归一途且白祫出自近代事非稽古虽着令文不可行用请改素服以㑹礼文从之龙朔二年九月孙茂道奏准旧令八品九品着青深青乱紫非卑品所服望请着碧朝参之处并依此服非朝参处聼兼服黄从之武太后延载元年五月内出绣袍以赐文武三品以上官神龙二年九月敇停京六品以下着绯袴褶令各依夲品爲定开元四年二月制军将在阵赏借绯紫夲是从戎缺胯之服一得之后遂别造长袍递相倣傚又入蕃使别敇借绯紫者使廻合停自今以后衙内宜专定殿中侍御史纠察十一年六月敕诸衞大将军中军中即即将袍文千牛卫瑞牛文左右卫瑞马文骁卫大虫文武卫鹰文威卫豹文领军卫白泽文金吾卫辟邪文监门卫狮子文毎正冬陈设朝日着甲㑹日着袍二十六年肃宗爲皇太子受册太常所撰仪注有服绛纱𫀆之文太子以爲与皇帝所称同上表辞不敢当请有易之上令百官详议尚书左丞相裴耀卿太子太师萧嵩等奏曰谨按衣服令皇太子具服有逺游冠三梁加金附蝉九首施珠翠黑介帻髪缨緌犀簪导绛纱𫀆白纱中单皁领褾襈白裙襦方心曲领绛纱蔽膝革带剑佩绶等谒庙还宫元日冬至朔日入朝释奠则服之其绛纱𫀆则是冠衣之内一物之数与裙𥜗剑佩等无别至于贵贱之差尊卑之异则冠爲首饰名制有殊并珠旒及裳采章之数多少有别自外不可事事差异亦有上下通服名制是同礼重则具服礼轻则从省今以至敬之情有所不敢衣服不可减省谓湏更变名望所撰仪注不以绛纱𫀆爲称但称爲具服则尊卑有差谦光成徳议奏上手敕改爲朱明服下所司行用焉其三品以上服准武徳四年敕大科䌷绫及罗其色紫饰用玉五品以上服小科䌷绫及罗其色朱饰用金六品以上服丝布杂小绫交梭及双紃其色黄六品七品饰银八品九品鍮石流外庻人服䌷绫紽布其色通用黄白饰用铜鐡贞元七年十一月令常叅官复衣绫袍金玉带至八年十月赐文武常叅官大绫袍通典卷六十一通典卷六十二钦定四库全书通典卷六十二唐京兆杜佑君卿纂礼二十二嘉七后妃命妇首饰制度周制追师掌王后之首服为副编次追衡笄为九嫔及外内命妇之首服以待祭祀宾客汉制太皇太后皇太后入庙蔮簮珥簮以瑇瑁为擿长一尺端为华胜上为鳯凰爵以翡翠为毛羽下有白珠垂黄金镊左右一横簮之以安蔮诸簮珥皆同制其擿有等级焉皇后谒庙假结歩揺簮珥歩揺以黄金为山题贯白珠为桂枝相缪八爵九华熊虎赤罴天禄辟邪南山丰大特六兽诗所谓副笄六珈者诸爵兽皆以翡翠为毛羽金题白珠珰绕以翡翠为华云贵人助蚕制大手结黑瑇瑁又加簮珥长公主加歩揺公主大手结皆有簮珥公卿列侯中二千石二千石夫人绀缯蔮黄金龙首衔白珠鱼须擿长一尺为簮珥魏制贵人夫人以下助蚕皆大首髻七䥖蔽髻黑瑇瑁又加簮珥九嫔以下五䥖世妇三䥖诸王妃长公主大首髻七䥖蔽髻其长公主得有歩揺皆有簮珥公特进列侯卿校中二千石世妇以下夫人绀缯蔮黄金龙首衔白珠鱼须擿长一尺为簮珥晋依前代皇后首饰假髻歩揺簮珥歩揺以黄金为山题贯白珠为枝相缪八爵九华熊虎赤罴天禄辟邪南山丰大特六兽诸爵兽皆以翡翠为毛羽金题白珠珰绕以翡翠为花元康六年诏改宋依汉制太后入庙祭祀首饰翦氂帼皇后亲蚕首饰假髻歩揺八雀九华加以翡翠复依晋法皇后十二䥖歩揺大首髻公主㑹见三夫人首髻七䥖蔽髻公夫人五䥖世妇三䥖其长公主得有歩揺公特进列侯夫人二千石命妇年长者绀缯帼齐因之公主㑹见大首髻不易旧法陈因前制皇后谒庙首饰假髻歩揺簮珥歩揺以黄金为山题贯白珠为枝相缪八爵九华熊虎赤罴天禄辟邪南山丰大特六兽诸爵兽皆以翡翠为华开国公侯太夫人夫人大首髻七䥖蔽髻九嫔及公夫人五䥖世妇三䥖其长公主得有歩揺公特进列侯卿校中二千石夫人绀缯帼黄金龙首衔白珠鱼须擿长一尺为簮珥后魏天兴六年诏有司始制冠冕各依品秩以示等差然未能皆得旧法北齐依前制皇后首饰假髻歩揺十二䥖八雀九华内命妇以上蔽髻唯以䥖数花钗多少为品秩二品以上金玉饰三品以下金饰内命妇左右昭仪三夫人视一品假髻九䥖三品五䥖蔽髻四品三䥖五品一䥖又有宫人女官第二品七䥖蔽髻三品五䥖四品三䥖五品一䥖七品大首髻八品偏髾髻皇太子妃假髻歩揺九䥖郡长公主七䥖蔽髻太子良娣视九嫔女侍中五䥖内外命妇宫人女官从蚕则各依品次还着蔽髻后周制皇后首饰花钗十有二树诸侯之夫人亦皆以命数为之节三妃三公夫人以下又各依其命一命再命者又俱以三为节隋因之皇后首饰花十二树皇太子妃公主王妃三师三公及公夫人一品命妇并九树侯夫人二品命妇并八树伯夫人三品命妇并七树子夫人世妇及皇太子昭训四品以上官命妇并六树男夫人五品命妇并五树女御及皇太子良娣三树大唐武徳中制令皇后祎衣首饰花钗十二树余各有差开元中又定品命其制度并见开元礼序例后妃命妇服章制度周制内司服掌王后之六服祎衣揄翟阙翟鞠衣展衣禒衣素沙辨内外命妇之服鞠衣展衣禒衣素沙汉制太皇太后皇太后皇后入庙服绀上皂下蚕服青上缥下皆深衣制隠领袖縁贵人助蚕服纯缥上下长公主㑹见自公主封君以上皆帯绶以采组为绲帯各如其绶色黄金辟邪首为𢃄鐍饰以白珠公卿列侯中二千石夫人入庙佐祭者服皂绢上下助蚕者缥绢上下自二千石夫人以上至皇后皆以蚕衣为朝服公主贵人妃以上嫁娶得服锦绮罗縠绘采十二色重缘袍特进列侯以上锦绘采十二色六百石以上重练采九色禁丹紫绀三百石以上五采青绛黄红绿二百石以上四采青黄红緑贾人缃缥而已魏之服制不依古法多以文绣晋依前汉制皇后谒庙服绀上皂下蚕青上缥下隠领袖缘元康六年诏以纯青服贵人夫人贵嫔是为三夫人皆金章紫绶九嫔银印青绶佩采瓄玉助蚕之服纯缥为上下皇太子妃金玺龟钮纁朱绶佩瑜玉诸王太妃诸长公主金印紫绶佩山𤣥玉自公主以上皆帯绶以采组为绲帯各如其绶色金辟邪首为𢃄玦郡县公侯夫人银印青绶水苍玉公特进列卿世妇中二千石夫人入庙助祭者皂绢上下助蚕者缁绢上下自二千石夫人以上至皇后皆以蚕衣为朝服宋制太后皇后入庙服袿䙱大衣谓之祎衣公主㑹见封君以上皆帯绶以采为绲帯各如绶色公特进列侯夫人卿校世妇二千石命妇年长者入庙佐祭皂绢上下助蚕则青绢上下自皇后至二千石命妇皆以蚕衣为朝服齐因之袿䙱用绣为衣裳黄绶贵嫔夫人贵人王太妃长公主封君皆紫绶六宫郡公侯夫人青绶陈依前制皇后谒庙袿䙱大衣皂上皂下亲蚕则青上缥下隠领袖缘贵妃金章龟钮紫绶佩于阗玉兽头鞶九嫔金章龟钮青绶兽头鞶佩采瓄玉媫妤以下银印珪钮艾绶兽头鞶羙人等铜印环钮墨绶兽头鞶皇太子妃金玺珪钮纁朱绶佩瑜玉良娣银印珪钮佩采瓄玉青绶兽爪鞶寳林佩水苍玉余同开国公侯夫人兽头鞶余同长公主公主封君金印龟钮紫绶佩山𤣥玉兽头鞶公主封君以上皆𢃄绶以采组为绲帯各如其绶色金辟邪首为帯玦自二千石以上至皇后皆以蚕衣为朝服北齐皇后助祭朝㑹以祎衣祠郊禖以揄翟小宴以阙翟亲蚕以鞠衣礼见皇帝以展衣宴居以褖衣六服俱有蔽膝织成绲𢃄内外命妇以上从二品以上金章紫绶服揄翟双佩山𤣥玉九嫔视三品银章青绶鞠衣佩水苍玉世妇视四品银印青绶展衣八十一御女视五品铜印黑绶褖衣又有宫人女官服阙翟三品鞠衣四品展衣五品六品禒衣七品八品九品俱青纱公服皇太子妃玺绶同皇太子服揄翟从蚕则青绶纱公服郡长公主公主王国太妃纁朱绶章服佩同内命妇一品郡长君𤣥朱绶阙翟章佩与公主同郡君县公主佩水苍玉余与郡长君同太子良娣九嫔服县主青朱绶余与良娣同女侍中假金印紫绶服鞠衣佩水苍玉县君银章青朱绶余与女侍中同太子孺子同世妇太子家人同御女乡主乡君素朱绶佩水苍玉余与御女同外命妇皆如其夫若夫假章印绶佩妻则不假一品二品服阙翟三品服鞠衣四品展衣五品禒衣内外命妇宫人从蚕则各依品次皆服青纱公服其外命妇绶帯鞶囊皆准其夫公服之例百官之母诏加太夫人者朝服公服各与其命妇服同后周制皇后之服十有二等其翟衣六从皇帝祀郊禖享先皇朝皇太后则服翚衣祭隂社朝命妇则服揄衣祭羣小祀受献茧则服鷩衣採桑则服鳪衣从皇帝见宾客聼女教则服鵫衣食命妇归宁则服衣俱十有二等以翚翟为领褾各十有二临妇学及法道门燕命妇有时见命妇则苍衣春齐及祭还则青衣夏齐及祭还则朱衣採桑齐及採桑还则黄衣秋齐及祭还则素衣冬齐及祭还则𤣥衣自青衣而下其褾领以相生之色诸公夫人九服其翟衣翟皆九等俱以揄翟为领褾各九自揄衣以下鷩鳪鵫朱黄素𤣥等九也自朱衣而下其褾领亦用相生之色诸侯夫人自鷩衣而下八其翟衣翟皆八等俱以鷩翟为领褾无揄衣诸伯夫人自鳪衣而下七其翟衣翟皆七等俱以鳪翟为领褾无鷩衣诸子夫人自鵫衣而下六其翟衣翟俱以鵫翟为领褾又无鳪衣诸男夫人自衣而下五其翟衣翟皆五等俱以翟为领褾又无鵫衣三妃三公夫人之服九鳪衣鵫衣衣青衣朱衣黄衣素衣𤣥衣绢衣其翟亦九等以鳪翟为领褾各九三孤之内子自鵫衣而下八翟皆八等以鵫翟为领褾各八九嫔六卿之内子自衣而下七翟皆七等以翟为领褾各七上媛上大夫之孺人自青衣而下六中媛中大夫之孺人自黄衣而下四御婉士之妇自素衣而下三中宫六尚緅衣诸命秩之服曰公服其余常服曰私服隋制皇后祎衣鞠衣青衣朱衣四等祎衣深青质织成领䄂文以翚翟五采重行十二等素沙内单黼领罗縠褾色皆以朱蔽膝随裳色以緅为缘用翟三章大帯随衣裳饰以朱緑之锦青缘革𢃄青袜舄舄以金饰白玉佩𤣥组绶章采尺寸同于乗舆祭及朝㑹大事服之鞠衣黄罗为质织成领䄂蔽膝革帯及舄随衣色余准祎衣亲蚕服也青衣去花大帯及佩绶金饰履礼见天子则服之朱衣如青衣有金玺鞶螭钮文曰皇后之玺冬正大朝则并璜琮各以笥贮进于座隅皇太后同于后服而贵人以下并亦给印三妃服揄翟金章龟钮文从其职织成紫绶金缕兽头鞶囊佩于阗玉九嫔服阙翟金龟钮文从其职金缕织成佩采瓄玉媫妤银缕织成他如嫔服羙人才人鞠衣银印珪钮兽爪鞶囊佩水苍玉余同寳林服展衣艾绶鞶囊佩玉同媫妤承衣刀人采女皆禒衣无印绶皇太子妃服揄翟衣九章金玺龟钮素纱内单黼领罗襈色皆同朱蔽膝二章大𢃄同祎衣青绿革𢃄朱袜青舄舄加金饰佩瑜玉纁朱绶兽头鞶囊凡大礼见皆服之唯侍亲桑则用鞠衣珮绶与揄衣同良娣鞠衣银印青绶兽爪鞶囊余同世妇寳林八子展衣铜印佩水苍玉艾绶诸侯王太妃妃长公主三公夫人一品命妇揄翟绣为九章佩山𤣥玉兽头鞶囊绶同夫色公夫人县主二品命妇亦揄翟绣八章从亲桑同鞠衣自此以下佩皆水苍玉侯伯夫人三品命妇亦服揄翟绣为七章子夫人四品命妇服阙翟刻赤缯为翟缀衣上为六章男夫人五品命妇阙翟五章若从亲蚕皆同鞠衣大唐武徳制皇后服有祎衣鞠衣钿钗礼衣三等王太子妃揄翟鞠衣自皇后至内外命妇衣服制度并具开元礼序例通典卷六十二通典卷六十三钦定四库全书通典卷六十三唐京兆杜佑君卿纂礼二十三嘉八天子诸侯玉佩劒绶玺印周制天子佩白玉而𤣥组绶公侯佩山𤣥玉而朱组绶大夫佩水苍玉而缁组绶世子佩瑜玉而綦组绶士佩瓀玫而缊组绶王鎭圭长尺有二寸大圭长三尺杼上终葵首缫借五采五就以朝日公执桓圭九寸侯执信圭伯执躬圭皆七寸缫皆三采三就子执谷璧男执蒲璧缫皆二采再就以朝觐宗遇㑹同于王凡玉天子用全上公用龙侯用瓒伯用将自五霸迭兴战兵不息珮非战器韨非兵旗于是解去绶珮留其系璲以爲章表韨佩遂废又三代之制人臣皆以金玉爲印龙虎钮唯所好也秦以印称玺以玉不通臣下用制乘舆六玺曰皇帝行玺皇帝之玺皇帝信玺天子行玺天子之玺天子信玺又始皇得蓝田白玉爲玺螭虎钮文曰受天之命皇帝寿昌韨佩旣废乃以采组连结于璲光明表章转相结受故谓之绶汉髙帝入关得秦始皇白玉玺佩之曰传国玺与斩蛇劒俱爲乘舆之寳韨承秦制用而弗改加之以双印佩刀后汉孝明帝乃爲大佩冲牙双瑀璜皆以白玉乘舆落以白珠公卿诸侯以采丝其视冕旒爲祭服云佩刀乘舆黄金通身貂错半鲛鱼鳞金漆错雌黄室五色罽隐室华诸侯王黄金错环挟半鲛黑室公卿百官皆淳黑不半鲛小黄门雌黄室中黄门朱室童子皆虎爪文虎贲黄室虎文其将白虎文皆以白珠鲛爲口之饰乘舆者加翡翠山纡婴其侧佩双印长寸二分方六分乘舆诸侯王公列侯以白玉中二千石以至四百石皆以黑犀三百石以至私学弟子皆以象牙上合丝乘舆以縢贯白珠赤罽蕤诸侯王以下绔赤丝蕤縢绔各如其印质刻书文曰正月刚卯既决灵殳四方青赤白黄四色是当凡六十六字乘舆黄赤绶四采黄赤绀缥淳黄圭长二丈九尺九寸五百首诸侯王赤绶四采赤黄缥绀淳赤圭长二丈八尺三百首太皇太后皇太后皇后其绶皆与乘舆同长公主天子贵人与诸侯王同绶者加特也诸国贵人相国皆绿绶三采绿紫绀淳绿圭长二丈一尺二百四十首公侯将军紫绶二采紫白淳紫圭长丈七尺百八十首九卿中二千石二千石青绶三采青白红淳青圭长丈七尺百二十首自青绶以上縌皆长三尺二寸与绶同采而首半之縌者古佩璲也佩璲相迎受故曰縌紫绶以上縌绶之间得施玉环鐍云千石六百石黑绶三采青赤绀淳青圭长丈六尺八十首四百石三百石长同四百石三百石二百石黄绶淳黄圭一采长丈五尺六十首自黒绶以下縌绶皆长三尺与绶同采而首半之百石青绀纶一采宛转缪织长丈二尺晋制盛服则杂寳爲佩金银校饰绶黄赤缥绀四采太子诸王纁朱绶赤黄缥绀相国绿綟绶三采绿紫绀郡公朱侯伯青朱子男素朱皆三采公嗣子紫侯嗣子青乡亭关内侯紫绶白二采郡国太守内史青尚书令仆射中书监令秘书监皆黑丞皆黄诸府丞亦然其佩刀者以木代眞刀也宋皇太子金玺龟钮朱绶四采赤黄缥绀佩瑜玉诸王金玺龟钮纁朱绶四采赤黄缥绀佩山𤣥玉郡公金章𤣥朱绶佩山𤣥玉太宰太傅太保丞相司徒司空金章紫绶佩山𤣥玉相国则绿綟绶三采绿紫绀大司马大将军太尉凡将军位从公者金章紫绶佩山𤣥玉郡公侯金章青朱绶佩水苍玉骠骑车骑衞将军凡诸将军加大者征镇安平中军镇军抚军前左右后征虏冠军辅国龙骧将军并金章紫绶佩水苍玉诸王嗣子金印紫绶佩山𤣥玉郡公侯嗣子银印青绶佩水苍玉侍中散骑常侍及中常侍给五时朝服冠貂蝉侍中左右常侍皆佩水苍玉尚书令仆射铜印墨绶佩水苍玉中书监令秘书监铜印墨绶佩水苍玉光禄大夫卿尹太子保傅大长秋太子詹事司隶校尉武尉左右衞中坚中垒骁骑游击前军左右军后军宁朔建威振威奋威扬威广威建武振武奋武扬武广武左积弩右积弩强弩诸将军监军银章青绶佩水苍玉领军䕶军城门五营校尉南东西北中即将银印青绶佩水苍玉县乡亭侯金印紫绶鹰扬折冲轻车扬烈威远宁远武威材官伏波凌江诸将军银章青绶奋武䕶军安夷抚军䕶军州郡国都尉奉车驸马骑都尉诸䕶军将兵助郡都尉水衡典虞牧都尉材官校尉王国中尉宜禾伊吾都尉监淮南津都尉银印青绶州郡史铜印墨绶御史中丞都水使者银印墨绶佩水苍玉谒者仆射铜印墨绶佩水苍玉诸军司马银章青绶冗从仆射太子衞率武贲中郎将羽林监铜印黒绶其在陛列及备卤簿毼尾绛纱縠单衣北军中候殿中监铜印墨绶匈奴中即将䕶羗戎夷蛮越乌桓西域校尉铜印青绶郡国太守相内使江左止单衣帻其加中二千石者依卿尹牙门将银章青绶骑督守银印青绶尚书左右丞秘书丞铜印黄绶尚书即秘书郎太子中书舎人洗马舍人侍御史关内关中名号侯金印紫绶朝服进贤两梁冠诸博士水苍王公府长史诸卿尹丞诸县署令秩千石者诸军长史诸卿尹丞太子保傅詹事丞郡国太守相内史丞长史诸县署令长相关谷长王公侯诸署令长司理持书公主家仆公车司马太史太医太官御府内省令太子诸署令仆门大夫陵令太子率更家令仆黄门诸署令仆长四时黄门冗从仆射监太子寺人监公府司马诸军城门五营校尉司马匈奴中郎将䕶羗戎夷蛮越乌桓戊巳校尉长史司马廷尉正监平并铜印黄绶王郡公侯即中令大司农铜印青绶北军中候丞铜印黄绶太子常从武贲督千人督校督司马武贲督铜印墨绶殿内将军银章青绶四时冠水衡典虞牧官典牧材官州郡都尉司马铜印墨绶殿中中即将校尉都尉黄门中即将校尉都尉殿中太医校尉都尉关外侯并银印青绶左右都侯王郡公侯中尉铜印墨绶部曲将铜印司马史假墨绶太医校都尉总章协律中即将校尉都尉银印青绶殿中司马及守陵者殿中太医司马总章监鼓吹监司律司马铜印墨绶诸县署丞太子诸丞王公侯诸署及公主家丞太医丞铜印黄门诸署丞园监诸县尉关谷塞道尉铜印黄绶洛阳乡有秩铜印青绶宣威将军以下至禆将军铜印其以此官爲刺史郡守千人司马武贲督以上及司马长史者及平虏武勐中即将校尉都尉铜印武贲督以上及司马长史者皆假青绶别部司马军假司马铜印图像都匠行水中即将校尉都尉银印青绶若非以工巧技能特加此官者不假绶羽林郎羽林长郎佩武勐都尉以上印者假青绶别部司马以下假墨绶武贲在陛列及备卤簿服锦文衣假铜印墨绶旄头羽林在陛列及备卤簿服绛纱单衣举辇迹禽前驱塡街强弩司马守陵武贲佩武勐都尉青绶别部司马以下假墨绶守陵武贲殿中武贲及守陵者持钑冗从武贲佩武勐都尉以上印者假青绶别部司马以下假墨绶持斧武骑武贲五骑传诏武贲殿中羽林及守陵者大官尚食武贲饭宰人诸官尚食武贲佩武勐都尉以上印者假青绶别部司马以下假墨绶齐乘舆制六玺以金爲之并依秦汉之制皇太子诸王金玺皆龟钮公侯五等金章其公将军金章光禄大夫卿尹太子傅诸领䕶将军中郎将校尉郡国太守内史四品五品将军皆银章尚书令仆射中书监令秘书监丞太子二率诸府长史卿尹丞尉中丞都水使者诸州刺史皆铜印其绶乘舆黄赤缥绀四采太子诸王纁朱绶赤黄缥绀色亦同相国绿綟绶三采绿紫绀郡公朱侯伯青子男素朱皆三采公嗣子紫侯嗣子青乡亭侯关中关内侯紫绶白二采郡国太守内史青尚书令仆射中书监令秘书监皆黒丞皆黄诸府丞亦然梁制乘舆印玺并如齐制皇太子金玺龟钮朱绶三百首佩瑜玉带鹿卢劒火珠首素革带玉劒兽头鞶囊诸王金玺龟钮纁朱绶百六十首佩山𤣥玉垂组大带兽头鞶腰劒若加余官则服其加官之服开国公金章龟钮𤣥朱绶百四十首佩山𤣥玉兽头鞶腰劒开国侯伯金章龟钮青朱绶百二十首佩水苍玉兽头鞶腰劒开国子男金章龟钮青绶百首佩水苍玉兽头鞶腰劒县乡亭关内关中及名号侯金印龟钮紫绶兽头鞶腰劒关外侯银印珪钮青绶兽头鞶腰劒诸王嗣子金印珪钮紫绶八十首兽头鞶腰劒大司马大将军太尉诸位从公者金章龟钮紫绶八十首兽头鞶腰剑直将军则不带凡公及位从公尚书令仆射尚书铜印墨绶朝服佩水苍玉腰剑紫荷执笏侍中散骑常侍通直常侍员外常侍皆腰剑佩水苍玉旧至尊朝㑹登殿中常侍夹御御下舆则扶左右侍中叅乘则不带剑中书监令秘书监铜印墨绶水苍玉腰剑兽头鞶左右光禄大夫加金章紫绶同其位但加金紫者谓之金紫光禄但加银青者谓之银青光禄光禄太中中散大夫𢎞训太仆廷尉宗正大鸿胪大司农少府大匠诸卿丹阳尹太子保傅大长秋太子詹事银章龟钮青绶兽头鞶佩水苍玉卿大夫助祭皆佩五采大佩赤舄絇屦骠骑车骑衞将军中军冠军辅国将军四方中即将金章紫绶佩水苍玉领䕶军中领䕶军五营校尉银印青绶佩水苍玉兽头鞶其屯骑越骑夹御日假给佩余校不给𢎞训衞尉左右衞骁骑游击前后左右军将军龙骧寕朔建威鎭威奋威扬威广威等将军积弩积射强弩将军监军银章青绶佩水苍玉兽头鞶骁游以下并不给佩骁游夹日假给国子祭酒佩水苍玉御史中丞都水使者银印墨绶兽头鞶腰剑佩水苍玉谒者仆射铜印环钮墨绶八十首兽头鞶佩水苍玉腰剑给事中黄门侍即散骑通直员外散骑侍郎朝奉朝请太子中庻庻子武衞将军武骑常侍腰剑中书侍郎腰剑冗从仆射太子衞率铜印墨绶兽头鞶武贲中即将羽林监铜印环钮墨绶兽头鞶腰剑其在陛列及备卤簿者毼绛纱縠单衣䕶匈奴中即将䕶羗戎夷蛮越乌桓西域校尉银印珪钮青绶兽头鞶安夷䕶军州郡国都尉奉车驸马骑都尉䕶军银印珪钮青绶兽头鞶州刺史铜印墨绶兽头鞶腰剑郡国太守相内史银章龟钮青绶兽头鞶单衣介帻加中二千石依卿尹剑佩尚书左右丞秘书丞铜印环钮黄绶兽爪鞶尚书秘书着作即太子中舎人洗马舎人腰剑书侍御史腰剑诸博士给佩水苍玉大学博士正限八人着佩限外六人不给廷尉律博士无佩并簪笔公府长史兽头鞶诸尹卿丞黄绶兽爪鞶簪笔诸县署令秩千石者兽爪鞶铜印环钮墨绶公府令史亦同领䕶军长史朱服兽头鞶诸军长史兽头鞶诸卿部丞狱丞黄绶兽爪鞶簪笔太子保傅詹事丞簪笔兽头鞶黄绶郡国相内史丞长史兽头鞶其丞黄绶兽爪鞶诸县署令长相兽头鞶铜印环钮墨绶州郡大中正郡中正太子门大夫兽头鞶陵令长兽爪鞶铜印环钮墨绶率更家令仆兽头鞶腰剑黄门诸署令仆长丞铜印环钮墨绶丞黄绶黄门冗从仆射太子寺人监铜印环钮墨绶兽头鞶公府司马领䕶军诸军司马䕶匈奴中郎将䕶羌戎夷蛮越乌桓戊己校尉长史司马铜印环钮墨绶兽头鞶公府从事中即铜印环钮墨绶皂零辟兽爪鞶左右衞司马铜印环纽墨绶兽头鞶直合将军铜印珪钮青绶诸殿主帅正直绛衫从则裲裆衫诸开国郎中令大司农公傅中尉铜印环钮青绶皆兽头鞶诸开国三将军铜印环钮青绶开国掌书中尉司马陵庙食官廐牧长典医典府丞铜印常侍侍即嗣子庻子谒者中大夫舎人不假印典书典祠学官令典膳丞长铜印限外者不假印太子衞率更家令丞铜印环钮黄绶兽爪鞶太子常从武贲督铜印环钮墨绶兽爪鞶殿中将军员外将军州郡国都尉司马铜印环钮墨绶兽头鞶殿中内外局监太子内外监殿中守舎人铜印环钮诸县署太子诸署丞王公侯诸署及公主家令丞仆铜印环钮黄绶诸县尉铜印环钮单衣黄绶兽爪鞶节骑郎其在陛列及备卤簿者毼尾绛纱縠单衣御节郎黄钺郎簪笔典仪唱警唱奉事持兵主麾等诸职公事及备卤簿殿中中郎将校尉都尉银印珪钮青绶兽头鞶城门候铜印环钮墨绶兽头鞶部曲督司马吏部曲将铜印环钮总章协律铜印环钮艾绶兽爪鞶黄门后合舎人主书斋帅监食主食主客扶侍鼓吹斋帅墨绶兽头鞶殿中司马铜印环钮墨绶兽头鞶总章监鼓吹监铜印环钮艾绶诸四品将兵都尉牙门将崇毅材官折难轻骑扬烈威远寕边宣威光威威烈威虏平戎绥远绥狄绥边绥戎兽威武威武烈武毅武奋讨宼讨虏殄难讨夷厉武横野陵江鹰扬执讯荡宼荡虏荡难荡逆殄虏扫虏扫逆扫难扫宼厉锋武奋武牙广野领兵满五十人给银章不满五十人除板而已不给章以此官爲刺史郡守皆青绶陈制永定元年武帝所定乘舆服御皆采梁旧制以天下初定务从节俭应用绣织成者并可采画珠玉之饰任用蜯也至天嘉初悉改易之令一依梁天监旧事尚书令仆射金章龟钮紫绶八十首兽头鞶尚书无印绶及鞶侍中常侍夹御御下舆则扶左右侍中骖乘则不带剑中书监令秘书监银章龟钮青绶八十首兽头鞶腰剑鎭衞骠骑车骑中军中抚中权四征四鎭四安四翊四平将军金章兽钮其冠军四方中即将金章豹钮紫绶八十首兽头鞶佩水苍玉自中军以下诸将军冠军四方中即将并官不给佩也领䕶军金章龟钮紫绶八十首中领䕶军银章龟钮青绶八十首其五营校尉银印珪钮青绶八十首官不给佩左右衞银章龟钮不给剑左右骁衞游击云骑前左右后将军左右中郎将银印珪钮余服饰同梁亦官不给佩其骁游云骑夹御日假给其积弩积射强弩铜印环钮墨绶带剑余服同梁又有忠武军帅武臣爪牙龙骑云麾鎭兵翊帅宣惠宣毅智威仁威勇威信威严威智武仁武勇武信武严武金章豹钮紫绶八十首官不给轻车鎭朔武旅贞义明威宁远安远征远振远宣远等将军金章貔钮紫绶并兽头鞶佩水苍玉中丞银章龟钮青绶八十首庻子以上簪笔其武衞不腰剑衞率银章龟钮青绶不腰剑冗从铜印环钮墨绶腰剑州刺史铜印墨绶兽头鞶腰剑银章龟钮青绶典仪但帅典仪正帅其本资有殿但正帅得带艾绶兽头鞶殿帅羽仪帅员外帅威雄勐烈振信胜畧成力光等十威将军武勐畧胜力毅健烈威鋭勇等十武将军并银章熊钮青绶兽头鞶勐毅烈威鋭振进智武胜骏等十勐将军银章罴钮青绶兽头鞶壮武勇勐烈鋭威毅志意力等十壮将军骁雄桀勐烈武勇鋭名胜迅等十骁将军雄勐威明烈信勇毅壮健等十雄将军并银章羔钮青绶兽头鞶忠勇烈勐鋭壮毅悍信义胜等十忠将军明智畧远勇烈威胜进鋭毅等十明将军光烈明英远胜鋭命勇武野等十光将军飈勇勐烈鋭竒决超胜畧出等十飈将军并银章鹿钮青绶兽头鞶龙骧虎视云旗风烈迅雷威音驰鋭羽骑突骑折冲冠武和戎安垒超勐英果扫狄武鋭摧锋开远畧远贞威决胜清野坚鋭轻鋭㧞山云勇振旅等将军银印兔钮青绶兽头鞶超武铁骑楼船宣勐树功克狄平虏稜威戎昭威戎伏波雄㦸长剑冲冠雕骑佽飞勐骑破敌威勇前锋武毅开邉招远全威破阵盪㓂殄虏横野驰射三十号将军铜印环钮墨绶兽头鞶十二件将军除并假给章印绶板则止建威牙门以下诸将军并铜印环钮墨绶兽头鞶其在官以功次转进应署威以下诸号不限板除悉给印绶千人督校司马虎贲督牙门将骑督督守将兵都尉太子常从督别部司马军司马假铜印环钮墨绶兽头鞶北齐制天子六玺并因旧式又有传国玺白玉爲之方四寸螭兽钮上交蟠螭隐起鸟篆书文曰受天之命皇帝寿昌凡八字在六玺外唯封禅以封石函又有督摄万机印一钮以木爲之长尺二寸广二寸五分背上爲鼻钮钮长九寸厚一寸广七寸腹下隐起篆文书爲督摄万机凡四字此印常在内唯以印籍缝用则左戸部郎中度支尚书奏取印讫转纳皇太子玺黄金爲之方一寸龟钮文曰皇太子玺宫中大事用玺小事用门下典书坊印诸侯印绶二品以上并金章紫绶三品银章青绶四品得印者银印青绶五品六品得印者铜印墨绶七品八品九品得印者铜印黄绶金银章印及铜印并方一寸皆龟钮四方诸藩国王之章上藩用金下藩用银并方寸龟钮佐官唯公府长史尚书二丞给印绶六品以下九品以上唯当曹爲官长者给印余自非长官虽位尊并不给诸王纁朱绶四采赤黄缥绀纯朱质纁织文长二丈一尺二百四十首广九寸开国郡县公㪚郡公𤣥朱绶四綵𤣥赤缥绀朱质𤣥文织长丈八尺百八十首广八寸开国县侯伯青朱绶四綵青赤白缥朱质青文织长丈六尺百四十首广七寸开国县子男名号侯开国乡男素朱绶三綵青赤白朱质白文织长丈四尺百二十首广六寸一品紫绶三綵紫黄赤纯紫质长丈八尺百八十首广八寸三品四品紫黄赤纯素质长丈八尺百八十首广八寸三品四品青绶三綵青白红纯青质长丈六尺百四十首广七寸五品六品墨绶二綵青绀纯绀质长丈四尺百首广六寸七品八品九品黄绶二采黄白纯黄质长丈二尺六十首广五寸官品从第二以上小绶间得施玉环官有绶者则有纷皆长八尺广三寸各随绶色若服朝服则佩绶公服则佩纷官无绶者不合佩纷其鞶囊二品以上金缕三品金银缕四品银缕五品六品綵缕七品八品九品綵缕兽爪官无印绶者并不给佩鞶囊及爪其佩及剑一品玉具剑佩山𤣥玉二品金装剑佩水苍玉三品及开国子男五等㪚品名号侯虽四品五品并银装劒佩水苍玉侍中以下通直郎以上陪位则象剑带剑者入宗庙及升殿若在仗内皆解剑后周皇帝八玺有神玺有传国玺皆寳而不用皇帝负扆则置神玺于筵前之右置传国玺于筵前之左其六玺并因旧制皆白玉爲之方一寸五分髙一寸螭兽钮三公诸侯印皆方寸二分髙八分龟钮七命以上银四命以上铜皆龟钮三命以上铜印铜鼻其方皆寸其髙六分文曰某公官之印其组绶皇帝以苍青朱黄白𤣥纁红紫緅碧绿十有二色诸公九色自黄以下诸侯八色自白以下诸伯七色自𤣥以下诸子六色自纁以下诸男五色自红以下三公之绶如诸公三孤之绶如诸侯六卿之绶如诸伯上大夫之绶如诸子中大夫之绶自紫以下士之绶自緅以下其玺印绶亦如之保定四年百官始执笏常服焉宇文䕶始袍加下襽遂爲后制隋制神玺寳而不用受命玺封禅则用之余六玺行用并因旧制其绶王纁朱绶四綵赤黄缥绀纯朱质纁文织成长丈八尺二百四十首广九寸公𤣥朱绶四綵𤣥赤缥绀纯朱质𤣥文织成长丈八尺二百四十首侯伯青朱绶四綵青赤白缥纯朱质青文织成长丈六尺百八十首广八寸子男素朱绶三綵青赤白纯朱质白文织成长丈四尺百四十首广七寸正从一品绿綟绶四綵绿紫黄赤纯绿质长丈八尺二百四十首广九寸从三品以上紫绶三綵紫黄赤纯紫质长丈六尺百八十首广八寸银青光禄大夫朝议大夫及正从四品青绶三綵青白红纯青质长丈四尺百十首广七寸正从五品墨绶二綵青绀纯缁质长丈二尺百首广六寸自王公以下皆有小双绶长二尺六寸色同大绶而首半之正从一品施二玉环以下不合其有绶者则有纷皆长六尺四寸广二寸四分各随绶色其鞶囊如北齐制佩一品及五等诸侯并山𤣥玉五品以上水苍玉大唐贞观十六年太宗刻受命𤣥玺以白玉爲螭首其文曰皇帝景命有徳者昌永徽二年四月勅开府仪同三司及京官文武职事四品五品并给随身鱼上元元年八月勅文武官三品以上金玉带十二胯四品金鱼袋十一胯五品金带十胯六品七品并银带九胯八品九品服并鍮石带八胯庻人服黄铜铁带六胯武太后天授元年九月改内外官所佩鱼爲龟至神龙元年二月京文武官五品以上依旧式佩鱼袋垂拱二年正月赦文诸州都督刺史并准京官带鱼袋长寿三年改玉玺爲符寳久视元年十月职事三品以上龟袋宜用金饰四品用银饰五品用铜饰上守下行皆依官给神龙元年改符寳复爲玺至开元初九月赦文嗣王郡王有阶卑者特许佩金鱼袋景云二年四月赦文勅令内外官依上元元年勅文官武官咸带七事䩞鞢其腰带一品至五品并用金六品七品并用银八品九品并鍮石开元二年七月勅百官所带算袋等每朔望叅日着外官衙日着余日停其年七月勅珠玉锦绣既令禁断准式三品以上饰以玉四品以上饰以金五品以上饰以银者宜于腰带及马镫酒杯杓依式自外悉禁断八年二月勅都督刺史品卑者借绯及鱼袋永爲常式九年八月诸亲王长子先带郡王官阶卑者亦聼着紫佩鱼袋二十五年五月勅绯紫之服班命所崇以赏有功不可踰滥如闻诸军赏借人数甚多曾无甄别是何道理自今以后除灼然有战功余不得辄赏鱼袋通典卷六十三通典卷六十四钦定四库全书通典卷六十四唐京兆杜佑君卿纂礼二十四嘉九天子车辂上古圣人覩转蓬为轮轮行可载因物知生复为之舆舆轮相乗流运罔极任重致远以利天下考工记曰一器而工聚者车为多盖圆象天舆方象地二十八橑象列宿三十辐象日月前视则听銮和之响傍观则覩四时之运等威既辨贵贱有序故书曰明试以功车服以庸洎乎魏晋政敎陵迟僭踰莫禁代有变改异制殊状君臣瞀乱以致顚覆今畧举沿革不可毕载徴其制作为车舆篇云五辂昔人皇氏乗云驾六羽出谷口或云车也及五龙氏乗龙上下以理古史考云黄帝作车至少昊始驾牛及陶唐氏制彤车乗白马则马加马之初也有虞氏因彤车而制鸾车夏后氏因鸾车而制钩车俾车正奚仲建斿旐尊卑上下各有等级殷因钩车而制大辂周因殷辂以制木辂约木以加饰爲王五辂一曰玉辂钖樊缨十有再就建太常十有二斿以祀二曰金辂无钖以金爲娄颔之钩樊缨九就建大旂以宾同姓以封三曰象辂无钩以朱饰勒而已樊缨七就建大赤以朝异姓以封皆以玉金象饰诸末而爲名樊及缨五采罽饰之四曰革辂革鞔漆之无他饰以白黑饰韦爲龙勒绦饰樊缨五就建大白以即戎以封四衞五曰木辂不革鞔漆之而已以浅黑饰韦爲樊鹄色饰韦爲缨就数同革辂建大麾以田以封藩国秦平九国荡灭典籍旧制多亡因金根车用金爲饰谓金根车而爲帝轸𤣥旗皂斿以从水徳复法水数驾马以六汉武帝天汉四年始定舆服之制郊祀所乗谓之大驾备车千乗骑万匹其仪甚盛不必师古及王莽簒位武车常轫赤眉之乱文物无遗后汉光武平公孙述始获葆车舆辇而因旧制金根车拟周之玉辂最尊者也轮皆朱斑重牙贰毂两辖金薄缪龙爲舆倚较文虎伏轼龙首衔轭左右吉阳筩鸾雀立衡文画辀羽盖华蚤建大旂十有二斿画日月升龙驾六马象镳镂钖金鑁方釳插以翟尾朱兼樊缨赤罽易茸金就十有二左纛以氂牛尾爲之在左騑马轭上大如斗是爲徳车大驾则御鳯凰车以金根爲副魏武王受汉献帝命乗金根车驾六马设五时副车至明帝景初中山茌县黄龙见以爲魏得地统服色尚黄戎事乗黑首白马齐王正始中诏出入必御辇乗舆晋武帝承魏陈留王命乗金根车驾六马备五时副车及受禅设玉金象革木五辂竝爲法驾旗斿服用悉取周制文物华藻因金根车更増其饰朱斑漆轮加画文两箱之后加玳瑁爲鵾趐金银雕饰时人亦谓爲金鵾车斜注旂旗于车之左又加棨㦸于车之右皆橐而施之棨㦸韬以黻绣上系大蛙蟆幡轭长丈余于㦸之杪以氂牛尾大如斗置左騑马轭上是爲左纛辕皆曲取礼纬山车垂钩之义玉辂驾驷以黑金象革木驾驷以黄金爲文髦插以翟尾象镳镂钖金鑁方釳繁缨赤罽易茸金就十有二五辂皆有钖銮之饰和铃之响钩膺玉瓖龙辀华轙朱幩法驾行则五辂各有所主复制金根车法汉之文物驾四马不建旗帜上如画轮车下犹金根之饰东晋元帝始建大辂戎辂各一因金根车饰皆驾黑驷是爲𤣥牡安帝义熙中平关洛得姚兴爲车辇或时乗用焉宋孝武大明中尚书左丞荀万秋改造五辂依晋金根车加赤漆画玉饰诸末建青旗十有二斿驾驷以𤣥复因汉之安车章施羽葆盖以祀以金根爲金辂建青旗驾𤣥马四羽葆盖以宾象革木辂竝拟玉辂漆画羽葆盖象辂视朝革辂即戎二辂竝建赤旗驾𤣥马四木辂建赤麾以田驾赤马四大事法驾五辂俱出齐武帝永平初伏曼容议齐徳尚青车旗先青军容戎事宜依汉道行运之色因宋金根车而脩玉辂画轮金涂両箱上望板前优游通绿金涂镂鍱碧纹箱凿镂金薄帖两箱外织成衣两箱里金涂镂回钉玳瑁帖望板箱上帖金博山优游上和銮立花趺衔铃银带玳瑁筩优游下隐膝里施金涂镂回花钉织成文优游横前施玳瑁帖金涂花钉金涂倒龙后损凿银玳瑁龟甲金涂花沓望板金涂受福望龙诸校饰轭及诸未皆螭龙首龙形板在车前银带花兽金涂受福缘里边镂鍱玳瑁织成衣里金涂镂回花钉外金涂博山辟邪障鳯凰衔花升盖金涂镂鍱二十八爪支子花黄锦外衣复碧绢漆布缘油顶绛丝织成颜芚赭舌孔雀毛复锦绿纹随隂悬诸珠蜯佩金涂铃云朱结綵绶杂色眞孔雀毦一辕漆画车衡银花带衡上金涂博山四鸾鸟立花趺衔铃龙首衔轭插翟尾上下花沓绛绿丝的望绳八枚旂有十二斿画升龙竿首金涂龙衔大邹幡眞毦棨㦸织成衣金涂沓驻及受福金涂鴈镂鍱漆安立牀在车中锦复黄纹爲安立衣锦复黄纹障泥八幅长九尺绿红锦芚带织成花五辂江左相承驾驷左右騑爲六施绛丝游御绳其重毂贰辖飞軨幡赤油金紫眞眊左纛置左騑马轭上金鑁方釳繁缨金涂紫皮带眞毦横在马膺前其镂钖皆如古制初加玉辂爲重盖栖寳鳯凰缀金镊珠珰玉蜯珮四角金龙衔五采毦又麒麟头加以綵画马首戴之竟陵王子良启曰凡盖圆象天轸方象地上无二天之仪下设两盖之饰求诸志录殊爲乖衷又假爲麟首加乎马头事不师古鲜或可施至建武中明帝乃省重盖金辂之饰如玉辂而减少象辂减金辂革辂如象辂而尤减木辂如革辂建大赤麾首施大邹幡玉辂金辂建碧旂象辂木辂建赤旂梁武帝初因齐制天监三年五辂旗麾同用赤而斿不异以从行运所尚也七年帝据周礼玉辂以祀金辂以宾今祀乗金辂诏下详议周舍谓金辂爲齐车本不闗于祭祀于是改陵庙皆乗玉辂辔以朱丝陈初因梁文帝天嘉初令刘仲举议错综汉晋旧饰造玉金象革木等五辂皆金薄交龙爲舆倚较文豹伏轼虬首衔轭左右吉阳筩鸾雀立衡文画轓绿油盖黄纹里相思橑金华末斜注旂旗于车之左各依方色加棨㦸于车之右韬以黻绣兽头幡长丈四尺悬于㦸杪玉辂正副同驾六马余皆驾驷竝金文髦插于翟尾玉爲镂钖以綵画蛙蟆幡缀两头易汉之飞軨五辂两箱后皆玳瑁爲鵾翅金银雕饰两箱里衣红锦金花帖钉上用红锦爲后襜青纹纯带夏花簟冬绮绣褥后魏道武帝天兴初脩轩冕制干象等辇草剏制度多违旧章至孝文太和中议曹令李韶更议改正唯备五辂各依方色其余车辇犹未能具明帝熙平中侍中崔光等议大造车服五辂竝驾五马亦无经据北齐车服制度多因后魏天保中所乗是太和中李韶所制五辂后周依周礼设六官置司辂之职掌公车之政辨其名品物色皇帝之辂十有二等一曰苍辂以祀昊天上帝二曰青辂以祀东方上帝三曰朱辂以祀南方上帝及朝日四曰黄辂以祭地祗中央上帝五曰白辂以祀西方上帝及夕月六曰𤣥辂以祀北方上帝及感帝神州此六辂通漆之而无他饰即周木辂遗象也马皆疏面之斿就以方色俱十有二七曰玉辂以享先皇加元服纳后八曰碧辂以祭社稷享诸先帝食三老五更享诸侯耕籍九曰金辂以祭星辰视朔十曰象辂以望秩羣祀十一曰革辂十二曰木辂此六辂漆画之用玉碧金象革物饰诸末钖面金钩就以五采俱十有二其辂之饰重轮重较加茸焉皇帝之辂舆广六尺有六寸画轮辀衡以云牙箱饰文内画以杂兽兽伏轼鹿倚较三辰之常𤣥青苍等旗画缋之六仞曳地设和銮以节趋行圆盖方舆以象天地隋开皇元年内史令李徳林奏后魏舆辇乖制请废唯留后魏太和时李韶所制五辂北齐所遵者后着令制玉辂青质重箱盘舆左龙右虎金鳯翅画文轭左立纛金鳯一在轼前八銮在衡二铃在轼龙辀之上前设障尘青盖里绣斿带金博山缀以镜子下垂八珮树四十葆羽轮皆朱斑重牙复辖左建太常十有二斿皆画升龙日月其长曳地右载闟㦸长四尺阔三尺黻文旗首金龙头衔铃及绥垂以结绶驾苍龙金鑁方釳插翟尾五焦镂钖鞶缨十有二就皆五采缯罽爲饰天子祭祀纳后则乗之金辂赤质左建旟画飞隼右建闟㦸盘舆鳯翅等竝同玉辂驾赤骝临朝㑹同飨射饮至则乗之象辂黄质左建旌画麟右建闟㦸驾黄骝祀后土则乗之革辂白质鞔以革左建旗画驺虞右建闟㦸驾白骆廵狩临兵则乗之木辂黑质漆之左建旐画𤣥武右闟㦸驾黑骝田猎则乗之其五辂竝驾六马马饰皆同玉辂复制安车重舆曲壁紫油纁里通幰朱丝络网朱鞶缨驾赤骝临幸所乗大唐因隋制玉金象革木是爲天子五辂玉辂青质重舆左青龙右白虎金鳯翅画文鸟兽黄屋左纛金鳯一在轼前十二銮在衡二铃在轼龙辀前设障尘青盖黄里三层绣饰上设博山方镜下圆镜树羽轮金根朱斑重牙左建旂十有二斿画升龙其长曳地青绣绸杠右载闟㦸长四尺广三尺黻文旂首金龙衔锦结绶及缕带垂铃金鑁方釳插翟尾五焦镂钖鞶缨十有二就祭祀纳后供之金辂赤质余同玉辂驾赤骝飨射祀还饮至则供之象辂黄质余同金辂驾黄骝行道则供之革辂白质鞔以革余同象辂驾白骝廵狩临兵事则供之木辂黑质漆之余同革辂驾黑骝田猎则供之旌旗鞶缨及盖皆从辂色其盖文里俱用黄其镂钖五辂竝同其饰武徳初着令天子銮辂玉金象革木五等属车十乗指南车记里鼓车白鹭车鸾旗车辟恶车皮轩车耕根车安车四望车羊车贞观元年十一月始加黄钺车豹尾车通为十二乗以为仪仗之用大驾行幸则分前后施于卤簿之内若大陈设行则分左右施于仪仗之中髙祖太宗大礼则乗辂髙宗不喜乗辂每有大礼则御辇至武太后以为常𤣥宗以辇不中礼废而不用开元十一年冬祀南郊乗辂而往礼毕骑还副车秦平天下以诸侯所乗之车为副汉制安车立车各五乗为乗舆副车轮皆朱斑重牙贰毂両辖金薄缪龙爲舆倚较文虎伏轼龙首衔轭左右吉阳筩鸾雀立衡文画辀羽盖华蚤建大旂十有二斿画日月升龙驾六马象镳镂钖金鑁方釳插翟尾朱兼樊缨赤罽易茸金就十有二左纛以氂牛尾爲之在左騑马轭上大如斗其马各如方色白马者朱其髦尾爲朱鬛云所御驾六余皆驾四后从爲副车魏因汉制五时副车置髦头云竿晋制五安车五立车合十乗名五时车俗谓五帝车建旗十二斿各如车色立车则正竖其旗安车则斜注驾马不易汉制左右騑金鑁镂钖黄屋左纛如金根之制行则从后东晋过江副车遗缺有事权以马车代之建旗其上其后制五色木牛象五时车竖旗于牛背行则使人舆之旗常纒而不舒唯天子亲戎五旗舒斾宋因晋而无副车齐王俭议时乗舆无副昔周五辂大朝临轩权列三辂今衣书十二乗古副车之象也亦曰五时副车青萌车是谓㩉幰车梁依晋制五牛旗车左青赤右白黑黄居其中象古之五时副车也复制衣书车一曰副车陈因旧制五时副车饰同五辂竝驾六马隋因陈制五时副车色及旗章一同正辂唯降二等驾用四马大唐之制副辂五乗大驾行幸皆次于五辂后爲副又五牛旗五黄牛旗处内赤青在左白黑在右各八人执左右威衞队正各一人检校大驾卤簿在小后戎车周巾车氏革辂即戎车仆掌戎辂之萃广车之萃阙车之萃苹车之萃轻车之萃汉因周有轻车朱轮舆不巾不盖建矛㦸幢麾辙弩菔藏于武库大驾出次属车在卤簿中戎车其饰如耕车蕃以矛麾金鼓折幢翳胄甲弩之箙魏景初改正朔戎事乗黑首白马建大赤之旗太始中竝建赤旗晋制轻车驾二马古之兽车也前后二十乗分居左右舆轮洞朱建矛㦸麾幢置弩于轼上大驾出射声校尉司马吏士载以次属车后宋依汉制戎车建矛麾邪注之载金鼓羽幢置甲弩于轼上轻车之制因汉不易以武刚车爲殿齐梁以下及后周与隋或竝用之猎车周谓之竒车巾车氏木辂以田汉制其饰如安车重辋缦轮缪龙绕之一曰闟猪车亲校猎乗之魏因汉制改名蹋轮车晋因魏制一名闟㦸车宋因晋制自后无闻指南车黄帝与蚩尤战于涿鹿之野蚩尤作大雾将士皆迷四方黄帝于是作指南车以示方故后常建焉周致太平越裳氏重译来献使者迷其归路周公爲司南之制使载之南周年至国故常爲先导示服远人而正四方后汉张衡始复创造汉末丧乱其器不存魏明帝青龙中令博士马钧绍而作焉车上有木仙人举手常指南车箱廻转所指㣲差晋乱复亡东晋义熙十三年刘裕平长安始得此车复修之一名司南车驾驷其下制如楼三级四角金龙衔羽葆刻木爲仙人衣羽衣立车上车虽廻运而手恒指南大驾出行爲先启之乗此车戎狄所制机数不精廻曲频骤犹湏人力正之范阳人祖冲之有巧思常谓宜更造宋顺帝昇明中齐髙帝爲相命冲之造焉车成使抚军将军丹阳尹王僧䖍等试之其制甚精百屈千廻未尝移变齐因宋制加饰四周箱上施屋指南人衣裙𥜗天衣在箱中上四角皆施龙子竿悬杂色眞孔雀毦布皂复幔驾牛皆铜铰饰梁复名司南车大驾出爲先启之乗后魏太武帝使工人郭善明造之弥年不就扶风人马岳又造垂成善明酖杀之大唐修之备于大驾行则先导记里鼓车东晋安帝义熙十三年刘裕灭后秦所获未详其所由来制如指南车驾驷中有木人执槌向鼓行一里则打一槌宋因之不易大驾卤簿次指南车后齐因宋制饰加华盖子襟衣漆画鼓机皆在内也梁因齐制改驾以牛大唐复脩大驾卤簿次指南车后白鹭车隋一名鼓吹车车上施层楼楼上有翔鸾栖焉大唐之制因之驾四马大驾出在记里鼓车后鸾旗车汉制鸾旗车编羽旄列系幢傍晋宋因之驾四马先路所载大唐备于大驾卤簿次白鹭车后辟恶车秦制也桃弓苇矢所以禳祓不祥太仆令一人在车前执弓箭大唐之制驾四马大驾出在鸾旗车后皮轩车汉制皮轩车以虎皮爲轩晋宋相因驾四马皆大夫载自后无闻大唐备之大驾卤簿次于辟恶车后耕根车汉制耕根车如副车有三盖一曰芝车置耒耜之箙上亲耕所乗也魏因之建赤旗晋因之驾驷天子亲耕所乗置耒耜于轼上一名三盖车宋因之隋以青爲质三重盖羽葆雕装同玉辂驾六马其轼平以青囊盛耒耜而加之籍田则乗之大唐因隋其饰不易大驾行则备焉安车周制致仕之老及后乗之汉制乗舆金根安车立车是爲徳车五时车安立亦皆如之各如方色马亦如之建大旂十有二斿驾六马余皆驾四皇太子皇子公列侯皆乗之自汉以后亦爲副车晋制因之天子所御则驾六其余竝驾四三公下至九卿各一乗公驾三特进驾二卿驾一宋因之齐制诸王三公国公列侯等礼行则乗之隋制金饰紫通幰朱里驾四马临幸及弔则供之大唐之制以金饰驾四马临幸则乗之大驾出在耕根车后四望车齐四望车通幰油幢络斑漆轮毂亦曰皂轮车以加贵臣隋制同犊车黄金饰青油幢朱里紫通幰紫丝网驾一牛拜陵临弔则乗之大唐之制以金饰驾四马拜陵临弔则乗之大驾出在安车后也游车汉制九游车九乗大驾爲先乗晋宋因之自后无闻羊车晋制羊车一名辇上如轺伏箱漆画轮武帝太始中羊琇乗司𨽻纠罪免官齐依之因制漆画牵车小形如舆金涂纵容锦衣箱里隐漆后戸牙兰辕枕后捎幰竿代栋梁皆金涂铰饰御及皇太子所乗也梁因制羊车亦名辇上如轺小儿衣青布袴褶五辫髻数人引之贵贱通得乗之名牵子也隋大业始置焉金寳饰紫幰朱丝网驭童二十人皆两环髻服青衣年十四五者乗之谓之羊车小吏驾果下马其大如羊大唐因之小吏十四人画轮车晋制画轮车驾牛以采漆画轮毂上起四夹杖左右开四望绿油纁朱丝青交络其上形如辇其下犹犊车贵者不乗大驾次羊车后也宋齐梁相因爲羣公所乗自后无闻鼓吹车梁制鼓吹车上施层楼四角金龙衔流苏羽葆凡鼓吹陆则楼车水则楼船在殿庭则画笋爲楼上有翔鹭栖乌或爲鹤形自后无闻象车晋武帝太康中平吴后南越献驯象诏作大车驾之载鼓吹十人使越人骑之元正大㑹入庭大驾卤簿行则试桥道自后不见黄钺车晋制黄钺车驾一马大驾行次于华盖后御麾左右又有金钺车金钲车并驾三马大唐贞观以后加之备于大驾卤簿天寳元年改爲金钺车豹尾车周制也所以象君子豹变又以尾者言谦也古者军正建之汉制大驾出属车八十一乗法驾出属车三十六乗最后一乗悬豹尾以前比之省中晋因之在卤簿之末宋志徐广按淮南子云军正执豹皮以正其衆礼记曰前有士师则载虎皮乗舆豹尾以其义类大唐之制大驾出在黄钺车后驾二马右武衞队正一人在车执之建华车晋制建华车二乗驾四马大驾分在左右行自后无闻通典卷六十四通典卷六十五钦定四库全书通典卷六十五唐京兆杜佑君卿纂礼二十五嘉十皇太后皇后车辂周礼王后之五辂重翟钖面朱总厌翟勒面缋总安车雕面鹥总皆有容盖翟车贝面组总有幄辇车组輓有翣羽盖汉皇后鸳辂青羽盖驾四马旂九斿后汉太皇太后皇太后皇后法驾皆御金根车重翟羽盖加青交络帷裳其非法驾则乗紫罽軿车云文画辀黄金涂五末盖施金花驾三马左右騑晋制后乗重翟羽盖金根车加青络青帷裳云画辕黄金涂五末盖爪施金华驾三马左右騑其庙见小驾则乗紫罽軿车饰及驾马如重翟非法驾则皇太后乗辇皇后乗画轮车先蚕乗油画云母安车驾六騩马油画两辕安车驾五騩马爲副又金博山骈紫綘罽车皆驾三騩马宋因之法驾乗重翟先蚕乗油画云母安车齐因之重翟车加金涂校具白地人马锦帖箱隐膝后戸白牙的帖金涂面钉漆画轮铁钳金涂从容后路锞师子鎋轭皆施金涂螭首及龙雀等诸饰轭衡上施金博山又有金涂长角巴首盖饰金涂𤓰支子花二十八青油挟碧绢黄纹盖漆布箱紫颜黄纹紫纹随阴碧芚外上施綘紫丝络碧旂九斿棨戟后魏熈平中有司蘓绍议皇后之辂其从祀则御金根车亲桑则御云母车归寕则御紫罽车游行御安车弔问御绀罽车并驾四马北齐因之后周皇后之车十二等一曰重翟以从皇帝祀郊禖享先皇朝皇太后二曰厌翟以祀阴社三曰翟辂以採桑四曰翠辂以从皇帝见賔客五曰雕辂以归宁六曰篆辂以临诸道法门六辂皆钖面朱总金钩七曰苍辂以适命妇八曰青辂九曰朱辂十曰黄辂十一曰白辂十二曰𤣥辂五时常出入则供之六辂皆疏面缋总隋开皇初李徳林奏用后魏熙平苏绍议皇后之辂后着令制重翟青质金饰诸末朱轮金根朱牙其箱饰以重翟羽青油幢朱里通幰绣紫帷朱丝络网绣紫络带八鸾在衡镂钖鞶缨十二就金鑁方釳挿翟尾朱总驾苍龙受册从祀郊禖享庙则供之厌翟赤质金饰诸末朱轮画朱牙其箱饰以翟羽紫油幢朱里通幰红锦帷朱丝络网红锦带余如重翟驾赤骝亲桑供之翟车黄质金饰诸末朱轮画朱牙车侧饰以翟羽黄油幢黄里通幰白红锦帷朱丝络网白红锦络带余如重翟驾黄骝归宁则供之诸鞶缨之色皆从车质安车赤质金饰紫通幰朱里驾四马临幸及弔则供之辇金饰同于蓬辇通幰班轮驾四马宫苑近行则乗之属车三十六乗大唐因隋制重翟厌翟翟车安车其饰不易又制四望车紫油朱质通画络带拜陵临弔则供之又制金根车朱质紫油通幰油画络带朱丝络网常行则供之皇太子皇子车辂周制巾车氏掌王五辂金辂建大旂以封同姓汉皇太子皇子皆安车朱班轮飞軨青盖金花倚虎伏鹿文画轓吉阳筩文金涂五末旂九斿降龙皇子爲王钖以乗之皇孙绿车以从皆左右騑三马魏因之文帝问东平王有辂爲是特赐乎郑称对曰天子五辂金辂以封同姓诸侯得与天子同乗金辂非特赐晋因魏安车而驾三马非法驾则乗画轮车上开四望绿油幢朱丝䋲络两箱里饰黄金漆涂五末其副车三乗形制如所乘但不画轮耳王青盖车皇孙绿盖车并驾三左右騑东晋安帝时乘后山安车制如金辂宋因之皇子爲王亦钖以皇太子之安车皇孙绿车亦因旧法齐皇太子乘象辂校饰如御旂旗九斿降龙梁因齐象辂制鸾辂驾三左右騑朱班轮倚兽较伏鹿轼九斿降龙青盖画轓文辀黄金涂五末以画轮车爲副常乘画轮则衣书车爲副其画轮车上开四望绿油幢朱䋲络两箱里饰以金锦陈因梁制后魏乘金辂朱盖赤质驾四马北齐因之隋皇太子金辂赤质金饰诸末重较箱画文鸟兽黄屋伏鹿轼龙辀金鳯一在轼前设障尘朱盖黄里轮画朱牙左建旂九斿右载阘㦸旂首金龙头衔结缀及铃緌驾赤骝四八銮在衡二铃在轼金鑁方釳挿翟尾五焦镂钖鞶缨九就从祀享庙正冬大朝纳妃则乗之轺车金饰诸末紫通幰朱里驾一马五日常朝及朝飨宫官出入行道则乘之四望车金饰诸末紫油幢通幰朱里朱丝络网驾一马弔临则乘之大唐因隋制公侯大夫等车辂周制巾车掌王五辂象辂以封异姓革辂以封四卫木辂以封蕃国又曰服车五乗孤乗夏篆卿乗夏缦大夫乗墨车士乗栈车庻人乘役车汉景帝中元五年始诏六百石以上施车轓得铜五末轭有吉阳筩二千石以上右騑三百石以上皂布盖千石以上皂缯覆盖二百石以下白布盖皆有四维杠衣贾人不得乗马车除吏赤盖杠其余皆青大使车立乗驾驷赤帷裳持节者重导从贼曹车斧车功曹车皆两大车璅弩十二人辟车四人从车四乗小使车不立乗有騑赤屏泥油重綘帷导小使车兰舆赤毂白盖赤帷此追捕考按有所勑取者所乗诸使车皆朱班轮四辐赤衡轭公卿二千石郊庙明堂祀陵法出皆大车立乗驾驷他出安车大行载车饰如金根施组连璧交结四角金龙首衔璧垂五綵析羽流蘓前后云气画帷裳文画轓长舆车等驾布施马公卿以下至县三百石五吏贼曹督贼功曹皆带劒三车导从县令以上加导斧车牛车武帝推恩之末诸侯有寡弱者乗牛车其后牛车稍通贵者所乘后汉制诸侯乗安车朱班轮飞軨倚鹿较伏熊轼皂缯盖黑轓右騑旂九斿镂钖义旄朱镳纵末鹿文綘扇汗青翅鷰尾卿以下有騑者缇扇汗中二千石二千石皆皂盖朱两轓千石六百石朱左轓晋制云母车以云母饰犊车以赐王公皂轮车驾牛形如犊车皂漆较毂上加青油幢朱丝䋲络诸王三公有勲徳者特加之位至公或四望三望夹望车油幢车驾牛如犊车皂轮但不漆毂王公大臣有勲徳特给之通幰车驾牛如犊车但举其幰通覆车上诸王三公并乗之武帝诏给魏舒阳燧四望小车三望如四望油幢给车如三望而减王公加礼者乗次三望平乗车通幰三公诸王所乗自四望至平乗皆铜校饰诸公给朝车驾驷安车黑耳驾三自祭酒掾下及令史皆皂零特进以下诸将军非持节都督者给安车黑耳驾二三公九卿二千石皆大车立乗驾四去位致仕告老赐安车驾四郡县公侯安车驾二右騑皆朱班轮倚鹿较伏熊轼皂缯旗斿公八侯七卿五皆画降龙中二千石二千石皆皂盖朱两轓铜五末驾二千石六百石朱左轓王公之元子摄命理国者安车驾三旗七斿封侯之元子五斿大使车立乗驾四赤帷裳驺骑导从公卿二千石郊庙上陵从驾所乗小使车不立乗驾四轻车之流也兰舆皆朱毂赤屏白盖赤帷裳追捕勑取者所乗凡诸使车皆朱班轮赤衡轭追锋车去小盖加通幰如轺车驾二以迅速爲名戎阵之间是爲传乗轺车古将军所乗传也宋因晋有追锋车云母车四望车公及列侯所乗安车依汉旧制驾二马旂旗斿王公八侯七卿五皆降龙公卿中二千石郊陵法出皆大车立乗驾四他出去位致仕皆安车四马中二千石皆皂盖朱轓铜五末驾二右騑王公之世子摄命治国者安车驾三旗七斿侯世子五斿齐制黄屋车建碧旂九斿九命上公所乗青盖安车朱轓班轮驾一左右騑通幰车爲副诸王礼行所乗皂盖安车朱轓漆班轮驾一通幰牛车爲副三公礼行所乗安车黒耳皂盖爲车朱轓驾一牛车爲副国公列侯礼行所乗马车驾一九卿领䕶二卫骁游四军五校从郊陵所乗余同晋法梁制二千石四品以上及列侯皆给轺车驾牛伏兎箱青油幢朱丝络网毂皆黒漆天监二年令三公开府尚书令给鹿轓轺施耳后戸皂辋尚书仆射左右光禄大夫侍中中书监秘书监给鳯辖轺后戸皂辋领䕶国子祭酒太子詹事尚书侍中列卿等给聊泥轺无后戸漆轮车骑骠骑及诸王除刺史带将军给龙雀轺以金银饰御史中丞给方盖轺形小如伞诸王三公有勲徳者皆特加皂轮车驾牛形如犊车但乌漆轮毂黄金雕装上加青油幢朱丝络通幰王公加礼者给油幢络车驾牛朱轮华毂后魏三公及王车朱屋青盖制同五辂名曰髙车驾三马庻姓王侯及尚书令仆射以下列卿以上并给轺车驾一马或乗四望通幰车驾一牛北齐因之庻姓王仪同三司以下翟尾扇紫伞皇宗及三品以上官青伞朱里其青伞碧里达于士人不禁正从一品执事㪚官及仪同三司乗油朱络网车车牛饰得用金涂及纯银五品乗卷通幰车车牛金饰七品以上乗偏幰车车牛饰以铜后周诸公之辂九方辂碧辂金辂皆钖面鞶缨九就金钩象辂犀辂贝辂革辂篆辂木辂皆疏面鞶缨九就皆以朱白苍三采诸侯自方辂而下八无碧辂诸伯自方辂而下七无金辂诸子自方辂而下六无象辂诸男自方辂而下五又无犀辂凡就各如其命三公之车辂九祀辂犀辂贝辂篆辂木辂夏篆夏缦墨车輚车自篆以下金涂诸末钖鞶缨金钩木辂以下铜饰诸末疏鞶缨皆九就三孤自祀辂而下八无犀辂六卿自祀辂而下七又无贝辂上大夫自祀辂而下六又无篆辂中大夫自祀辂而下五又无木辂下大夫自祀辂而下四又无夏篆士车三祀车墨车輚车凡就各如其命数自孤以下就以朱绿二采隋制公及一品象辂黄质象饰诸末建旟画以鸟隼受册告庙升坛上任亲迎及葬则乗之侯伯及二品三品革辂白质建旗画熊虎受册告庙亲迎及葬则乗之子男及四品木辂漆饰建旐画龟蛇受册告庙亲迎及葬则乗之象辂以下斿及就数各依爵品犊车则魏武赐杨彪七香车也驾牛自王公以下至五品以上并给乗之三品以上青幰朱里五品以上绀幰碧里皆白铜装唯有参谒及弔䘮者则不张幰而乗铁装车六品以下不给任自乗犊车弗许施幰而乗初五品以上乗偏幰车其后嫌其不美停不行用以白幰代之三品以上通幰车则青壁一品轺车油幰朱网唯车辂一等聼敇始得乗之大唐王公以下车辂亲王及武职一品象辂自余及二品三品革辂四品木辂五品轺车象辂朱班轮八銮在衡左建旂右载阘㦸革辂以革饰左建旜余同象辂木辂以漆饰之余同革辂轺车曲壁青通幰诸辂质盖旂旜皆朱一品九斿二品八斿三品七斿四品六斿其鞶缨就数皆凖此主妃命妇等车汉制长公主乗赤罽軿车大贵人公主王妃封君油画軿车大贵人加节画辀皆右騑公列侯及二千石夫人㑹朝若亲蚕各乗其夫之安车右騑加交络帷裳皆皂非公㑹不得乗朝车得乗漆布辎軿铜五末晋制三夫人油軿车驾两马左騑其贵人加节画辀三夫人助蚕乗青交络安车驾三皆以紫绛罽軿车九嫔世妇乘骈车驾三长公主赤罽軿车驾两马公主王太妃皆油軿车驾两马右騑公主油画安车驾三青交络以紫绛罽軿车驾三爲副王太妃三夫人亦如之公主助蚕乗油画安车驾三公主有先置者乗青交络安车驾三诸王妃公太夫人县乡君诸郡公侯特进夫人助蚕乗皂交络车驾三诸郡公侯监国嗣子之世妇侍中常侍尚书中书监令卿校世妇命妇助蚕乗皂交络安车俪驾郡县公侯中二千石夫人㑹朝及蚕各乗其夫之安车皆左騑皂交络皂帷裳自非公㑹则不得乗朝车王妃特进夫人封君安车驾三皂交络封县乡君油軿车驾两马右騑宋制公主安车以紫绛罽軿车爲副驾三九嫔世妇軿车驾一王妃特进夫人封君皂交络安车驾三其贵人公主王妃封君油軿驾二右騑公列侯中二千石夫人㑹朝及蚕所乗依汉故事齐制皇太子妃厌翟车如重翟饰而㣲减油络画安车公主王妃三公特进夫人所乗其贵人公主三夫人九嫔世妇三公妃特进夫人所乗正副皆依汉晋梁天监二年令上台六宫长公主公主诸王太妃皆得乗青油榻幢通幰车榻幢湼幰爲副綵女皇女诸王嗣子侯夫人皆乗赤油榻幢车以湼幰爲副侍女直乗湼幰二乘北齐制诸公主乗油朱络网车车中饰用金涂及纯银后周制诸公夫人之辂车九厌翟翟辂翠辂皆钖面朱总金钩雕辂篆辂皆勒面缋总朱辂黄辂白辂𤣥辂皆雕面鹥总诸侯夫人自翟辂而下八诸伯夫人自翠辂而下七诸子夫人自雕辂而下六诸男夫人自篆辂而下五鞶缨就数各视其君三妃三公夫人之辂九篆辂朱辂黄辂白辂𤣥辂皆勒面缋总夏篆夏缦墨车輚车皆雕面鹥总三㚤三孤内子自朱辂而下八六嫔六卿内子自黄辂而下七上媛妇中大夫孺人自𤣥辂而下五下媛妇大夫孺人自夏篆而下四女御婉士妇人自夏缦而下三其鞶缨就各以其等皆簟笰漆之君以赤卿大夫士以𤣥君驾四三辀六辔卿大夫驾三二辀五辔士驾二一辀四辔隋制皇太子妃乗翟车以赤爲质驾三马画辕金饰犊车爲副紫幰朱网络良娣以下并乗犊车青幰朱里三公夫人公主王妃并犊车紫幰朱网络五品以上命妇并乗青幰与其夫同大唐制内命妇夫人乗厌翟车嫔乗翟车媫妤以下乗安车各驾二马外命妇公主王妃乗厌翟车驾二马自余一品乗白铜饰犊车青通幰朱里油幢朱丝络网驾牛二品以下去油幢络网四品青偏幔其王公以下车络皆太仆官造贮掌之若受制行册命及二时廵陵婚葬则给之通典卷六十五通典卷六十六钦定四库全书通典卷六十六唐京兆杜佑君卿纂礼二十六嘉十一辇舆夏氏末代制辇殷曰胡奴车周曰辎车即辇也王后辇车组輓有翣羽盖秦以辇为人君之乗汉因之以雕玉为之方径六尺或使人輓之或驾果下马魏晋小出则乗辇亦名乗舆东晋过江亡其制度至太元中谢安率意造焉及破苻坚扵淮上获京都旧辇形制无差义熙五年刘裕执慕容超获金钲辇宋因之齐因之而盛増其饰竹蓬箱外凿镂金簿碧纱衣织成芚锦衣箱里及仰顶隠膝后户金涂镂面钉瑇瑁帖金涂松精登仙花钿緑四望纱萌子上下前后眉镂鍱辕枕长角龙白牙兰瑇瑁金涂校饰漆障形板在兰前金银花兽攫天代龙师子镂面榆花钿金龙虎扶辕轭上金凤凰铃鏁银口带星后梢瑇瑁帖金涂花沓银星花兽幔竿杖金涂龙牵纵横长网又制卧辇校饰如坐辇不堪服用复制小舆形如轺车小行幸则乗之梁制小舆似轺车金装漆画施八横元正大㑹乗出上殿西堂举哀亦乗之行则从后又制歩舆方四尺上施隠漆人舆上殿天子至下贱通得乗之复制副辇加笨如犊车通幰朱络谓之蓬辇后魏道武帝天兴初始修轩冕制干象辇羽葆圆盖画日月五星二十八宿天街云䍐山林奇瑞游麟飞凤朱雀𤣥武驺虞青龙驾二十四马又制大楼辇车龙辀加玉饰四毂六衡方舆圆盖金鸡树羽寳铎旒苏鸾雀立衡螭龙衔轭建太常画升龙日月驾二十牛又制象辇左右金凤白鹿仙人羽葆旒苏金铃玉佩初驾二象后以六驼代之复有游观小楼等辇驾十五马车等草创修制多违旧章隋制辇而不施轮通幰朱络饰以金玉而人荷之又依梁制副辇复制舆如辇而小宫苑私宴御之小舆方形同幄帐自阁内升正殿御之大唐制辇有七一曰大凤辇二曰大芳辇三曰仙游辇四曰小轻辇五曰芳亭辇六曰大玉辇七曰小玉辇轝有三一曰五色轝二曰常平轝三曰腰轝大驾卤簿先五辂以行旌旗黄帝振兵教熊罴貔貅貙虎制阵法设五旗五麾夏氏奚仲为车正建旗斿旐以别尊卑等级殷因之周制司常掌九旗王建太常诸侯建旂孤卿建旜大夫士建物师都建旗州里建旟县鄙建旐道车载旞斿车载旌大麾以田大帛以即戎翿旌龙旃秦水徳旗斿皆尚黒其制未详汉制龙旃九斿七仞以象大火鸟旟七斿五仞以象鹑火熊旗六斿五仞以象参伐龟蛇旐四斿四仞以象营室弧旌枉矢以象弧也此诸侯以下之所建也后周太常画三辰旂画青龙旟画朱鸟旌画黄麟旗画白虎旐画𤣥武皆加云气其旜物在军亦画其事号加之以云气徽帜亦如之旌节又画白虎而析羽扵其上又司常掌旗物之藏通帛之旗六以供郊祀苍赤黄白𤣥等旗三辰之常画缋之旗六以充王辂之等一曰三辰之常二曰青龙旗三曰朱雀旟四曰黄麟旌五曰白虎旂六曰𤣥武旐皆左建旗而右建阘㦸又有继旗四以施军旅一曰麾以供军将二曰旞以供师帅三曰以供旅帅四曰斾以供卒长诸公方辂碧辂建旂金辂建旟象辂建物木辂建旐诸侯自金辂而下如诸公之旗诸伯自象辂而下如诸侯之旗诸子自犀辂而下如诸伯之旗诸男自篆辂而下如诸子之旗三公犀辂贝辂篆辂建旟旐夏篆夏缦及輚车建物孤卿以下各以其等其旗旌杠皇帝六仞诸侯五大夫四士三斿皇帝曵地诸侯及轵大夫及毂士及轸凡注毛扵杠首曰绥析羽曰旌全羽曰旞其縿皇帝诸侯加以弧韣阘㦸方六尺而被之以黻唯皇帝诸侯辂建焉卤簿秦制大驾属车八十一乗法驾半之左右分行其车皆皂盖赤里朱轓辎戈矛弩箙尚书御史所载最后一乗悬豹尾豹尾以前为省中汉制乗舆大驾备车千乗骑万匹属车八十一乗公卿奉引太仆大将军参乗祀天扵甘泉用之后汉明帝上原陵大丧并因前代为大驾用八十一乗祀天南郊则法驾用三十六乗河南尹执金吾雒阳令奉引奉车郎御史侍中叅乗前驱有九斿云䍐凤凰车阘㦸车皮轩车鸾旗车后有金钲车黄钺车黄门鼓车黄门令校驾祀天南郊祀地明堂宗庙尤省谓之小驾每出太仆奉驾中常侍小黄门副尚书主者郎令史副侍御史兰台令史副皆执仗以督整车骑谓之䕶驾春秋上陵尤省扵小驾直事尚书一人从晋制大驾卤簿先象车鼓吹一部十三人中道次静室令驾一中道式道候二人驾一分左右次洛阳尉二人骑分左右次洛阳亭长九人赤车驾一分三道鼓吹正二人引次洛阳令皂车驾一中道次河南中部掾中道河桥掾在左功曹史在右并驾一次河南尹驾驷㦸吏六人次河南主簿驾一中道次河南主记驾一中道次司隶部河南从事中道都部从事居左别驾从事居右并驾一次司𨽻校尉驾三㦸吏六人次司𨽻主簿驾一中道次司𨽻主记驾一中道次廷尉明法掾中道五官掾居左功曹吏居右并驾一次廷尉卿驾驷㦸吏六人次廷尉主簿主记并驾一在左太仆引从如廷尉在中宗正引从如廷尉在右次太常驾驷中道㦸吏六人太常外部掾居左五官掾功曹吏居右并驾一次光禄引从中道太常主簿主记居左衞尉引从居右并驾一次太尉外督令史驾一中道次东西捕贼仓户等曹属驾一引从次太尉驾驷中道太尉主簿舍人各一人祭酒二人并驾一在左右次司徒引从驾驷中道次司空引从驾驷中道三公骑令史㦸各八人鼓吹各一部七人次中䕶军中道驾驷卤簿左右各二行㦸楯在外弓矢在内鼓吹一部七人次歩兵校尉在左长水校尉在右并驾一卤簿左右二行㦸楯在外刀楯在内鼓吹各一部七人次骁骑将军在左游击将军在右并驾一皆卤簿左右各二行㦸楯在外刀楯在内鼓吹各一部七人骑队五在左五在右队各五十四匹命中督二人分领左右各有㦸吏二人麾幢揭鼓在队前次左将军在左前将军在右并驾一皆卤簿左右各二行㦸楯在外刀楯在内鼓吹各一部七人次黄麾骑中道次黄门前部鼓吹左右各一部十三人驾驷八校尉佐仗左右各四行外大㦸楯次九尺楯次弓矢弩并熊渠佽飞督领之次司南车驾驷中道䕶驾御史骑夹左右次谒者仆射驾驷中道次御史中丞驾一中道次武贲中郎将骑中道次九斿车中道武刚车夹左右并驾驷次云䍐车驾驷中道次阘㦸车驾驷中道长㦸斜偃向后次皮轩车驾驷中道次鸾旗车中道建华车分左右并驾驷次䕶驾尚书郎三人都官郎中道驾部在左中兵在右并骑又有䕶驾尚书一人骑督摄前后无常次相风中道次司马督在前中道左右各司马史三人引仗左右各六行外大㦸楯二行次九尺楯次刀楯次弓矢次弩次五时车左右有遮列骑次典兵中郎中道督摄前却无常左殿中御史右殿中监并骑次髙盖中道左罼右䍐次御史中道左右节郎各四人次华盖中道次殿中司马中道殿中都尉在左殿中校尉在右左右各四行细楯一行在弩内又殿中司马一行殿中都尉一行殿中校尉一行次㭎鼓中道次金根车驾六马中道太仆大将军叅左右又各増三行为九行司马史九人引大㦸楯二行九尺楯一行刀楯一行细弩一行迹禽一行槌斧一行刀楯一行连细楯殿中司马殿中都尉殿中校尉为左右各十二行金根车建青旂斿十二左右将军骑在左右殿中将军持凿脑斧夹车车后衣书主职歩从六行合左右三十二行次曲华盖中道侍中散骑常侍黄门侍郎并骑分左右次黄钺车驾一在左御麾骑在右次相风中道次中书监骑左秘书监骑右次殿中御史骑左殿中监骑右次五牛旗赤青在左黄在中白黒在右次大辇中道太官令丞在左太医令丞在右次青立车次青安车次赤立车次赤安车次黄立车次黄安车次白立车次白安车次黒立车次黒安车合十乗并驾驷建旗十二斿如车色立车正竖旗安车斜拖之次阘猪车驾驷中道无旗次耕根车驾驷中道赤旗十二斿熊渠督左佽飞督右次御轺车次御四望车次御衣车次御书车次御药车并驾牛中道次尚书令在左尚书仆射在右又尚书郎六人分左右并驾一又治书侍御史二人分左右又侍御史二人分左右又兰台令史分左右并骑次豹尾车驾一自豹尾车后而卤簿尽矣但以神弩二十张夹道至后部鼓吹其五张神弩置一将左右各二将次轻车二十乗左右分驾次流苏马六十匹次金钺车驾三中道左右䕶驾尚书郎并令史并骑各一人次金钲车驾三中道左右护驾侍御史并令史并骑各一人次黄门后部鼓吹左右各十三人次㦸鼓车驾牛二乗分左右次左大鸿胪外部掾右五官掾功曹史并驾一次大鸿胪驾驷㦸吏六人次大司农引从中道大鸿胪主簿主记右少府引从次三卿并骑吏四人铃下二人执马鞭辟车六人执方扇羽林十人朱衣次领军将军中道卤簿左右各二行九尺楯在外弓矢在内鼓吹如护军次后军将军在左右军将军在右各卤簿鼓吹如左军前军次越骑校尉在左屯骑校尉在右各卤簿鼓吹如歩兵射声次领护骁骑游军校尉皆骑吏四人乗马夹道都督兵曹各一人乗马在中骑将军四人骑校鞉角金鼓铃下信幡军校并驾一功曹吏主簿并骑从繖扇幢麾各一骑鼓吹一部七骑次领护军加大车斧五官掾骑从次骑十队队各五十匹将一人持幢一人持鞉一人并骑在前督战伯长各一人并骑在后羽林骑督幽州突骑督分领之郎部十队队各五十人绛𫀆将一人骑鞉角各一人在前督战伯长一人歩在后骑皆持矟次大㦸一队九尺楯一队刀楯一队弓一队弩一队五队队各五十人黒袴褶将一人骑校鞉角各一人歩在前督战伯长各一人歩在后金颜督将并领之其属车因后汉制东晋属车五乗而已加緑油幢朱丝络饰青交路黄金涂五末其轮毂犹素两箱无金锦之饰其一车又是轺车旧仪天子所乗驾六元兴中属车唯九乗苻坚败又得伪车辇増为十二乗宋孝建中尚书令建平王宏议属车起秦八十一乗及三十六乗并不出经典自胡广蔡邕𫝊説耳又是从官所乗非常副车正数江左五乗则俭不中礼帝王文物旗旒皆十二为节今宜依礼十二乗为制后魏道武帝天兴二年命礼官採古法制三驾卤簿一曰大驾设五辂建太常属车八十一乗平城令代尹司隶校尉丞相奉引太尉陪乗太仆御从轻车介士千乗万骑鱼丽鴈行前驱皮轩阘㦸芝盖云䍐指南后殿豹尾鸣笳唱上不作鼓吹军戎大祠则设之二曰法驾属车三十六乗平城令代尹太尉奉引侍中陪乗奉车都尉御廵狩小祠则设之三曰小驾属车十二乗平城令太仆奉引常侍陪乗奉车郎御游宴离宫则设之天赐二年初改大驾鱼丽鴈行更为方阵卤簿列歩骑内外为四重列标建旌通门建五色车旗各处其方诸王导从在甲骑内公在幢内侯在歩矟内子在刀楯内五品朝臣夹列乗舆前两箱官卑者先引王公侯子车旒麾盖信幡及散官褠服一皆绛黑隋炀帝大业初复备大驾属车备八十一乗并如犊车紫通幰朱丝络黄金饰驾一牛在卤簿中单行正道后帝嫌多大驾减为三十六乗法驾宜用十二小驾除之可也大唐大驾属车十二乗大驾行幸则分前后施扵卤簿之内若大陈设则分左右施扵衞内其卤簿制具开元礼通典卷六十六通典卷六十七钦定四库全书通典卷六十七唐京兆杜佑君卿纂礼二十七嘉十二天子敬父虞舜践帝位乃载天子旌旗徃朝瞽瞍唯谨以子道汉髙帝五日一朝太公后加尊号为太上皇魏废帝常道公璜景元元年十一月燕王表贺冬称臣诏曰古之王者或有不臣今王宜依此表不称臣乎又当为报答夫系大宗者降其私亲况所系者重耶若使同之臣妾朕所未安其皆依礼据典当务尽其仪有司议奏以为礼莫崇扵尊祖制莫重扵王典陛下绍大宗之重崇三祖之业伏惟燕王礼尊属戚正位藩服躬秉䖍肃以先万国其扵王典阐济大顺诚宜割以非常之制奉以不臣之礼臣等评议以为燕王章表可听如旧式中诏所施宜曰皇帝敬问大王侍御议又云至扵制书国之旧典朝廷所以辨章扵天下者也宜循法故云制诏燕王议又曰凡诏命制书奏事上书文书有应称燕王者皆云上字其非宗庙助祭之事不得称王名奏事上书及吏人皆不得触王讳以彰殊礼加扵羣后庶上遵王典尊祖之制俯顺圣㫖敬承之心晋何琦议曰父母之尊拟则天地君亲之道资敬是同今承受命运君临率土而父以子尸天位不敢子天子以明王者之道而子以为虽天子必有尊也推斯以言父自必臣天位之君而子自必尊天性之父皇后敬父母后汉献帝皇后父屯骑校尉不其亭侯伏完朝贺公廷完拜如衆臣及皇后在离宫后拜如子礼三公八座议或以为皇后天下之母也完虽后父不可令后独拜扵朝或以为当交拜令后存人子之道完不废人臣之义又子尊不加扵父母虽曰天王后犹曰吾季姜欲令完犹行父法后専奉子礼公私之朝后当独拜或以为皇后至尊父亦至亲交拜则父子无别完拜则伤子道后拜则损至尊欲令公朝者完拜如衆臣扵私宫后拜如子不知四者何是正礼郑𤣥议曰四者不同抑有由焉天子所不臣三其一后之父母也天子尚有不臣者况扵后乎春秋鲁隠公二年纪履緰来逆女冬伯姬归扵纪又桓八年祭公来遂逆王后扵纪九年纪季姜归扵京师或言逆女或言逆王后盖义有所见也女虽嫁为隣国夫人其尊无以加扵父母嫁扵天子者此虽已女成言曰王后明当时之尊得加父母也纪季姜归扵京师更称其字者得行礼而戒之其尊安可加父母耳今不其亭侯在京师礼事出入宜从臣礼若后适离宫及归宁父母从子礼丞相徴事邴原驳曰孝经云父子之道天性也明王之章先陈事父之孝女子子出嫁降其父母妇人外成不能二统耳春秋左氏𫝊曰纪履緰来逆女列国尊同逆者谦不敢自成故以在父母之辞言之礼敌必三让之义也祭公逆王后扵纪者至尊以无外辞无所屈成言曰王后纪季姜归扵京师尊已成称季姜从纪子尊不加扵父母之明文也如皇后扵公庭官僚之中令父独拜违古之道斯义何施汉髙五日一朝太上皇家令讥子道不尽欲㣲感之令太上皇拥篲却行称臣虽去圣乆逺礼文阙然父子之义五品之常不易之道宁为公私易节公庭则为臣在家则为父是违礼而无常也言子事父无贵贱又云子不爵父晋武帝太康元年杨皇后亲蚕仪注曰皇后乗辇羣臣皆拜安昌君平立至坛下辇后乃拜安昌君及升坛后乃为安昌君设榻扵其位至还后复拜东晋穆帝永和九年褚太后见父博士胡讷议从汉邴原议又按武帝杨后公庭之内皇后拜安昌君也则公羊𫝊子尊不加扵父母焉博士徐禅依郑𤣥议曰臣闻成均之法导以忠孝歴代同之故郑𤣥议王庭正君臣之礼私觌全父子之亲是大顺之道按先朝羊元之羊后之父也公朝之敬躬秉臣节后之归宁亦执子道虽无记注今朝士备识而先蚕仪乃太康中事至惠帝之代元之便自不可同汉代四説之异歴代垂疑此论不成由来尚矣中书监何充曰如禅所正可勅御史左将军入在公庭则修臣敬皇太后归宁之日则全子礼申谕内外奉行太后诏典礼未详情所未安司徒蔡谟议父子天伦之极尊也君臣人爵之至敬也先王之制不以人爵之贵加扵天伦之尊经曰虽天子必有尊也言有父也是以虞舜汉祖虽身为帝父为匹夫敬事之礼不异畎畆之中此先圣之遗范也郑𤣥注礼言子事父无贵贱又云子不爵父嫌卑之也加其爵位犹所不敢况乃南面而受拜乎今皇太后虽临朝王者之父本无拜礼何充又奏依郑𤣥议君臣父子之道存焉燕王称臣扵魏窦武録尚书扵汉已行之旧典也太后诏具所启旧典诚无以相易然此实所悚惧不宁者也养老虞氏深衣而养老养国老扵上庠养庶老扵下庠而用燕礼其礼尚矣宪养气体而不乞言有善则记之为惇史夏氏燕衣而养老养国老扵东序养庶老扵西序而用飨礼殷人缟衣而养老养国老扵右学养庶老扵左学而用食礼周制𤣥衣而养老养国老扵东胶养庶老扵虞庠虞庠在国之西郊兼用虞燕夏飨殷食之礼夏官罗氏仲春罗春鸟献鸠以养国老月令仲秋天子养衰老授几杖行糜粥饮食五十养扵乡六十养扵国七十养扵学达扵诸侯八十拜君命一坐再至九十使人受凡三王养老皆引年乞言合语之礼皆小乐正诏之扵东序凡大合乐必遂养老天子视学大昕鼓徴所以警衆也衆至然后天子至乃命有司行事兴秩节祭先师先圣焉有司卒事反命始之养也适东序释奠扵先老遂设三老五更羣老之席位焉适馔省醴养老之珍具遂发咏焉退脩之以孝养也反登歌清庙既歌而语以成之也言父子君臣长幼之道下管象舞大武有司告以乐阕王乃命公侯伯子男及羣吏曰反养老扵东序终之以仁也食三老五更天子袒而割牲执酱而馈执爵而酳冕而总干所以教诸侯之悌也后汉明帝永平二年三月以李躬为三老桓荣为五更帅羣臣养扵辟雍先吉日司徒上太傅若讲师故三公人名用其徳行年耆髙者一人为三老次一人为五更也皆服都纻大袍单衣皁縁领袖中衣冠进贤扶玉杖五更亦如之不杖皆斋扵太学讲堂其日乗舆先到辟雍礼殿御坐东厢遣使者安车软轮迎送三老五更天子迎扵门屏交礼升自阼阶三老升自賔阶至阶天子揖如礼三老升东面三公设几九卿正屦天子亲袒割牲执酱而馈执爵而酳祝鲠在前祝饐在后五更南面三公进供礼亦如之明日皆诣阙谢恩以见礼遇大尊着故也和帝以鲁丕为三老安帝亦以鲁丕为三老又以李充为三老元初四年诏曰月令仲秋养衰老授几杖行糜粥方今八月按比之时郡县多不奉行虽有糜粥糠粃泥土相半不可饮食灵帝以袁逢为三老赐以玉杖魏髙贵乡公甘露二年天子亲帅羣司行养老之礼扵大学命王祥为三老郑小同为五更祥南面几杖以师道自居天子北面乞言祥陈明王圣帝君臣政化之要以训之闻者莫不砥砺后魏孝文帝太和十六年诏以前司徒尉元为三老前大鸿胪卿㳺眀根为五更扵明堂设国老位庶老位扵阶下皇帝再拜三老亲袒割牲执酱而馈执爵而酳扵五更行肃拜之礼赐国老庶老衣服有差既而三老言曰自古人所崇莫重扵孝顺五孝六顺天下之所先愿陛下重之以化四方帝曰孝顺之道天地之经今承三老明言铭之朕懐五更言曰夫至孝通灵至顺感幽故经云孝悌之至通扵神明光扵四海愿陛下念之以济黎庶帝曰五更助三老以言至范敷展徳音当克己复礼以行来授礼毕乃赐步輓一乗诏曰三老可给上公之禄五更可食九卿之俸供养之味亦同其例北齐制仲春令辰陈养老礼先一日三老五更斋扵国学皇帝进贤冠𤣥纱袍至辟雍入总章堂列宫悬王公以下及国老庶老各定位司徒以羽仪武贲安车迎三老五更扵国学并进贤冠𤣥服黒舄素带国子生黒介帻青衿单衣乗马从以至皇帝释剑执珽迎扵门内三老至门五更去门十歩皆降车以入皇帝拜三老五更摄齐答拜皇帝揖进三老在前五更在后升自右阶就筵三老坐五更立皇帝升堂北面公卿升自左阶北面三公授几杖卿正屦国老庶老各就位皇帝拜三老羣臣皆不拜五更乃坐皇帝西面肃拜五更进珍馐食亲袒割牲执酱以馈执爵而酳以次进五更乃设酒醴扵国老庶老皇帝升御坐三老乃论五孝六顺典训大纲皇帝虚躬请授礼毕而还又都下及外州人年七十以上赐鸠杖黄㡌后周武帝保定三年诏以太傅燕国公于谨为三老赐延年杖皇帝幸大学以食之三老入门皇帝迎拜门屏之间三老答拜设三老席扵中楹南靣太师晋国公宇文护升阶设几扵席三老升席南面凭几而坐大司寇楚国公豆卢宁升阶正舄皇帝升立扵斧扆之前西面有司进馔皇帝跪授酱豆亲袒割牲三老食讫皇帝又亲跪授爵以酳撤去皇帝北面立访道三老乃起立扵席后皇帝曰猥当天下重任自惟不才不知政理之要公其诲之三老答曰木从绳则正后从谏则圣自古明王圣主皆虚心纳谏以知得失天下乃安惟陛下念之又曰为国之本在乎忠信是以古人云去食去兵信不可失国家废兴在乎赏罚若有功必赏有罪必罚则为善者日益为恶者日止若有功不赏有罪不罚则天下善恶不分下人无所措手足又曰言行者立身之本言出行随诚宜相顾陛下三思而言九虑而行若不思不虑必有过失天子之过事无大小如日月之蚀莫不知者愿陛下慎之三老言毕皇帝再拜受之三老答拜礼成而出大唐制仲秋吉辰皇帝亲养三老五更扵大学所司先奏定三师三公致仕者用其徳行及年髙者一人为三老次一人为五更设三老座扵西楹之东近北向南设五更座扵西阶上东向设国老三人座扵三老座西俱不属焉设衆老座扵堂下西阶之西东面北上天寳八载閠六月制其天下百姓丈夫七十五以上妇人七十以上宜各给中男一人充侍仍任自简择至八十以上依常式处分余并如开元礼天子拜敬保傅汉张禹尝为成帝师帝尊宠之每疾辄以起居闻帝自临问之亲拜禹牀下禹顿首谢恩因归诚言老臣有四男一女爱女甚扵男逺嫁为张掖太守萧咸妻不胜父子私情思与相近帝即时徙咸为𢎞农太守又禹少子未有官帝临候禹禹数视之帝即禹牀下拜为黄门郎给事中晋成帝诏曰曲陵公等宣力前朝致勲皇家以徳义优𢎞兼保傅朕躬朕遭家不造奄在哀疚禀训未究悞事穷蹙其一遵先帝尊崇师傅之教拜敬加以明传崇徳永奉遗范尚书令卞壸等奏曰臣歴观纪籍礼经无拜臣之制惟汉成帝拜张禹庸主凡臣不足为范或説师臣友臣师模其道又未见其拜也至扵先帝之拜司徒导特以元皇帝兴自藩国布衣之交拜在人臣之日故率而不改陛下尊顺先典服膺礼中未宜降南面之尊拜北面之臣大教有违名体不顺事应改正太后诏尊师重道帝王之所宜务况童幼方頼师训之成宜令一遵先帝崇贤之礼壸又奏臣考先典之极无过扵周公而周史无拜敬之礼礼记称王者入学躬拜三老此一朝之敬犹子冠而母拜之岂可终身行焉太后诏帝湏成人更详师傅之礼大唐贞观十一年太宗语魏王泰曰礼部尚书兼魏王师王珪汝之事师如事我也泰每先拜珪珪亦以师道自居物议善之十七年诏令撰三师仪注太子出殿门迎先拜三师答拜每门让三师坐太子乃坐与三师书前名惶恐后名惶恐再拜诸王公主敬姑叔大唐神龙元年制曰近代以来罕遵轨度王及公主曲致私情姑叔之尊拜扵子姪违法背礼情用恻然自今以后宜从革弊宣告宗属知朕意焉先是诸王及公主皆以亲为贵天子之子见诸姑叔先拜若制书则称为启事帝志欲敦叙亲族故下制以革斯俗羣臣致敬太后父晋邓监军教出袁歴阳书参佐纲纪议为褚太后父在将军施敬不同司马黄整议夫子有云必也正名乎王者象天后者法地为兆庶父母尊莫重焉厚莫大焉若以后尊宜敬扵亲扵后父也便应有敬错之礼典先无兹比今皇太后临统朝政以主上富扵春秋耳故是本尊之尊无复异也且诸侯为国藩翰北面稽首岂可得推崇为太上邪寻名定议谓不应施敬也羣臣侍坐太子后至晋制皇帝㑹公卿座位定太子后至孙毓以为羣臣不应起礼曰父在斯为子君在斯为臣侍坐扵所尊见同等不起皆以为尊无二上故有所厌之义也昔衞绾不应汉景之召释之正公门之法明太子事同扵羣臣羣臣亦统一扵所事应依同等不起之礼明帝太宁二年诏曰汉魏以来尊崇储贰使官属称臣朝臣咸拜此甚无谓今太子衍㓜冲之年便臣先达将令日习所见谓之自然此岂可以教之邪令内外通议尚书令卞壸议以为春秋王太子不㑹盟礼同扵君皆所以重储贰异正嫡茍奉之如君不得不拜矣太子若存谦冲故宜答拜臣以为皇太子之立郊告天地正位储宫岂得同之皇子揖让而已谓宜稽则汉魏阖朝同拜从之大唐武太后长安二年左庶子王方度上言谨按史籍所载人臣与人言及上表未有称皇太子名者当为太子皇储其名尊重不敢指斥谨按晋尚书仆射山涛启事称皇太子而不言名涛中朝名士必详典故朝官上书如此宫臣讳则不疑今东宫殿及门名皆有触犯临事论议廽避甚难孝敬皇帝为太子时改宏教门为崇教门沛王为皇太子改崇贤舘为崇文舘皆避名讳此即成例足为轨模扵是一切改之通典卷六十七通典卷六十八钦定四库全书通典卷六十八唐京兆杜佑君卿纂礼二十八嘉十三天子诸侯大夫士养子仪周制妻将生子及月辰则居侧室夫使人日再问之作而自问之妻不敢见使姆衣服而对至扵子生夫复使人日再问之子生男子设弧于门左女子设帨扵门右三日始负子男射女否国君世子生告扵君接以太牢宰掌具三日卜士负之吉者宿斋朝服寝门外诗负之射人以桑弧蓬矢六射天地四方保受乃负之宰醴负子赐之束帛卜士之妻大夫之妾使食子凡接子择日冢子则太牢庶人特豚士特豕大夫少牢国君世子太牢其非冢子则皆降一等异为孺子室扵宫中择扵诸母与可者必求其寛裕慈惠温良恭敬慎而寡言者使为子师其次为慈母其次为保母皆居子室他人无事不徃三月之末择日翦发为鬌男角女羁否则男左女右是日也妻以子见于父贵人则为衣服由命士以下皆漱澣男女夙兴沐浴衣服具视朔食夫入门升自阼阶立扵阼西向妻抱子出自房当楣立东面姆先相曰母某敢用时日袛见孺子夫对曰钦有帅父执子之右手咳而名之妻对曰记有成遂左还授师子师遍告诸妇诸母名妻遂适寝夫告宰名宰徧告诸男名书曰某年月日某生而藏之宰告闾史书为二其一藏诸闾府其一献诸州史州史献诸州伯州伯藏诸州府世子生则君沐浴朝服夫人亦如之皆立扵阼阶西乡世妇抱子升自西阶君名之乃降凡名子不以日月不以国不以隠疾大夫士之子不敢与世子同名公庶子生有赐君名之衆子则有司名之庶人无侧室者及月辰夫出居羣室凡父在孙见扵祖祖亦名之礼如子见父无辞大夫之子有食母士之妻自养其子曽子问曰君薨而世子生如之何孔子曰卿大夫士从摄主北面扵西阶南大祝裨冕执束帛升自西阶尽等不升堂命无哭祝声三告曰某之子生敢告升奠币扵殡东几上哭降衆主人卿大夫士房中皆哭不踊尽一哀反位遂朝奠小宰升举币三日衆主人卿大夫士如初位北面大宰大宗大祝皆禆冕少师奉子以缞祝先子从宰宗人从入门哭者止子升自西阶殡前北面祝立于殡东南隅祝声三曰某之子某从执事敢见子拜稽颡哭祝宰宗人衆主人卿大夫士哭踊三者三降东反位皆袒子踊房中亦踊三者三袭缞杖奠出大宰命祝史以名徧告扵五祀山川如已葬而世子生大宰大宗从大祝而告于祢三月乃名扵襧以名徧告及社稷宗庙山川也天子诸侯大夫士之子事亲仪周文王之为太子朝扵王季日三鸡初鸣而衣服至扵寝门外问内竖曰今日安否何如其有不安节则内竖以告文王文王色忧行不能正履王季复膳然后亦复初食上必在视寒煖之节食下问所膳若内竖言疾则亲斋元而养馔必敬视药必亲尝子事父母鸡初鸣咸盥漱栉縰笄总拂髦冠緌缨端韠绅搢笏左佩纷帨刀砺小觿金燧右佩玦捍管遰大觿木燧偪屦着綦妇事舅姑如事父母鸡初鸣咸盥漱栉縰笄总衣绅左佩纷帨刀砺小觿金燧右佩箴管线纩施縏袠大觿木燧紟缨綦屦以适父母舅姑之所及所下气怡声问衣燠寒疾痛苛痒而敬抑搔之出入则或先或后而敬扶持之进盥少者奉槃长者奉水请沃盥盥卒授巾问所欲而敬进之柔色以温之男女未冠笄者鸡初鸣咸盥漱栉縰拂髦总角紟缨皆佩容臭昧爽而朝问何食饮矣若已食则退若未食则佐长者视具孺子蚤寝宴起惟所欲食无时父母舅姑之衣衾簟席枕几不𫝊杖屦袛敬之勿敢近父殁母存冢子御食羣子妇佐馂如初㫖甘柔滑孺子馂之在父母舅姑之所不敢哕噫嚏咳欠伸跛倚睇视不敢唾洟寒不敢袭痒不敢搔男不言内女不言外非祭非丧不相授器其相授则女受以篚其无篚则皆坐奠之而后取之男子入内不啸不指夜行以烛无烛则止女子出门必拥蔽其面夜行以烛无烛则止道路男子由右女子由左若饮食之虽不嗜必尝而待加之衣服虽不欲必服而待子妇未孝未敬勿庸疾怨姑教之若不可教而后怒之不可怒子放妇出而不表礼焉父母有过下气怡色柔声以谏谏若不入起敬起孝説则复谏不説与其得罪扵乡党州闾宁熟谏三谏而不听则号泣而随之父母怒不説而挞之流血不敢疾怨起敬起孝父母有婢子若庶子庶孙甚爱之虽父母没没身敬之不衰舅没则姑老冢妇所祭祀賔客每事必请扵姑凡妇不命适私室不敢退妇将有事大小必请扵舅姑子妇无私货无私畜无私器不敢私假不敢私与妇或赐之饮食衣服布帛佩帨茝兰则受而献诸舅姑舅姑受之则喜如新受赐若反赐之则辞不得命如更受赐藏以待乏妇若有私亲兄弟将与之则必复请其故赐而后与之凡为人子之礼冬温而夏凊昏定而晨省出必告反必面所游必有常所习必有业恒言不称老居不主奥坐不中席行不中道立不中门听扵无声视扵无形不登髙不临深不苟訾不苟笑不服闇不登危惧辱亲也父母召唯而不诺手执业则投之食在口则吐之走而不趋亲老出不易方复不过时不有私财为人子者父母存冠衣不纯素孤子当室冠衣不纯采父母有疾冠者不栉行不翔言不惰琴瑟不御食肉不至变味饮酒不至变貌笑不至矧怒不至詈疾止复故故州闾乡党称其孝兄弟亲戚称其慈僚友称其弟执友称其仁交游称其信此孝子之行也事先生长者杂仪周制曲礼曰立必正方不倾听从扵先生不越路而与人言遭先生扵路趋而进正立拱手先生与之言则对不与之言则趋而退见父之执不谓之进不敢进不谓之退不敢退不问不敢对从长者而上丘陵则必向长者所视无践屦无踖席抠衣趋隅必慎唯诺坐必安执尔颜长者不及无儳言正尔容听必恭侍坐扵先生先生问焉终则对诸业则起请益则起见同等不起上客起尊客之前不叱狗侍坐扵君子君子欠伸撰杖屦视日蚤暮侍坐者请出矣君子问更端则起而对侍坐扵君子若有告者曰少间愿有复也则左右屏而待离坐离立无往叅焉离立者不出中间侍食扵长者无流歠无咤食无啮骨无反鱼肉无投与狗骨无刺齿赐果扵君前其有核者懐其核长者赐少者贱者不敢辞居官归养父母议晋武帝泰始中河南尹庾纯自劾奏与司空贾充共争酒醉充遂诃臣父老不归供养为无天地臣不服罪自引而更忿怒厉声按礼八十月制诚以衰老之年变难无常而臣不惟生育之恩输情自归求养老父而懐禄贪荣乆废定省充位为三公论道兴化以教义责臣是也而臣闻义不服黩慢台司违犯宪度不可以训臣谨自劾请台免官廷尉理罪大鸿胪削爵土谨遣臣丞韩㣲上所佩河南尹章绶闗内侯印绶伏请罪诛河南尹功曹史龎札言臣谨按三王养老王制八十一子不从政九十其家不从政使夫人子无阙孝养之道为臣不亏在公之节也臣闻先王制礼垂训将来使能者俯就不能者企及姬公留周伯禽之鲁孝子不匮典礼无愆今公府议七十时制八十月制欲以驳夺是为公朝立法还自越之司徒右西曹掾刘斌议礼八十一子不从政纯有一兄二弟在家不为违礼又令九十乃悉归纯父未九十不为违令诏纯免官而已充复位侨居人桑梓敬议晋盛彦通桑梓敬议曰窃见今编户之人本或侨寓则不为所居之国脩拜揖之敬先人旧壤追为尽礼愚懐浅短良有疑焉夫人道繁衍宗流遐大根生一胄枝播万绪故繁旷之枝异统则圣人检之以礼宪万条之流难纪故王者制之以境域是以古人当其理也则居有常邑仕有定邦爰及六国至扵末代全固之业倾瓜分之务起农夫不得安其耕爵士不得食其禄孔子称危邦不入乱邦不居是为离旧适新之制背否向泰之文扵斯尚矣盖离旧以其无道适新以其宜宗背否以其多难向泰以其可安可安则播殖扵其野宜宗则振缨扵其朝在家则人理足在官则臣道备人臣之义同而彼此之敬异余窃惑之昔孔子宋人也上自孔父逮扵弗父何并服事宋仕有代禄至扵仲尼道崇阙里乃为鲁人矣而春秋之作内鲁外宋讳我过彰彼非以此徴之断可识矣而观今日侨居之族其先人始祖不出是国枝叶播越居之数代公实编户而私称寓客营家则号为借壤进官则名曰寄通髙容雅步不为有降一身居之尚在难安或父兄相承尊长相袭近经数代逺或累叶学道讲义习人之礼乡举里选假人之评居人之境以繁我条乗人之贷以济我生由人之位以光我属恃人之宠以辉我业朝廷则祖考之所阶山陵则神灵之所凭昔人思召伯之爱尚敬甘棠之木况父母之所始卒而不知加尊推之扵心岂道训之谓哉又今人所追尊旧壤虽逺而为之敬者何也犹以有先业坟栢之故茔曩代桑梓之旧业耳盖宗庙迭毁礼有降杀尊亲之至父祖而已自此以上情轻服简故大夫及士祭极三代明恩由近始礼以逺降也今逺祢之隳舘何若近祖之先庐迭毁之坟栢何若祭祀之封𡑞曩代之官府何若父兄之朝廷先业之囿苑何若今日之丘园虽古人有维桑与梓必恭敬止之文所谓桑梓宜以父祖为断旧壤不复相由人无二主官无两统愚疑为所寓之主以崇公敬为先人本邦修私敬而已散手而跪捧䄂而揖以示存旧过厚之意也夫人不答妾拜议晋挚虞议曰汉魏故事王公羣妾见扵夫人夫人不答拜新礼以为礼无不答臣虞谨按礼妾事女君如妇之事姑而妾服女君女君不报则敬与妇同而又加贱也名位不同本无酬答礼无不答义不谓此先圣殊嫡庶之别以絶陵替之渐峻明其防犹有愆违宜如其旧僧尼不受父母拜及立位议大唐贞观十一年正月诏道士女冠宜在僧尼之前显庆二年八月诏曰释典冲虗有无兼谢正觉凝寂彼我俱忘岂身尊号崇然后为法圣人之心主扵慈孝父子君臣之际长幼仁义之序与夫周公孔子之教异辙同归弃礼悖徳深所不取僧尼之徒自云离俗先自贵髙父母之亲人伦以极整容端坐受其礼拜自余尊属莫不皆然有伤名教实斁彝典自今以后僧尼不得受父母及尊者礼拜上元元年八月诏公私斋㑹及叅集之处道士女冠在东僧尼在西不湏更为先后武太后大授二年四月勅释教宜在道教之上僧尼处道士之前景云二年四月诏自今以后僧尼道士女冠并宜齐行并集开元二年闰二月勅如闻道士女冠僧尼等不拜父母之礼深用轸思茫然罔识且为子而忘其亲傲亲而徇扵末是背礼而强名扵教伤扵教则不可行行扵教而不废扵礼合扵礼则不违扵亲二亲之与贰教复何异焉自今以后道士女冠僧尼等并令拜父母其有丧纪轻重及尊属礼数一准常仪上元二年九月勅自今以后僧尼等朝㑹并不湏称臣及礼拜大歴八年十二月制元日冬至朝贺其僧尼道士女冠并不陪位被召未谒称故吏议后汉孔融上三府所辟称故吏事曰三府所辟州郡所辟其不谒署不得称故吏臣惟古典春秋女在其国称女在途称妇然则在途之臣应与为比谷梁𫝊曰天子之宰通扵四海三公之吏不得以末至为差狐突曰䇿名委质二乃辟也奉命承教䇿名也昔公孙婴齐卒扵狸蜃时未入国鲁公以大夫之礼加焉𫝊曰吾固许之返为大夫延陵季子觧剑带徐君之墓以明心许之信况受三公之招修拜辱之辞有资父事君之志耶臣愚以礼宜从重三公所召虽未就职便为故吏二嫡妻议魏征东长史呉纲亡入呉妻子留在中国扵呉更娶呉纲与后妻并子俱还二妇并存时人以为依典礼不宜有二嫡妻袁凖正论以为并后匹嫡礼之大忌然此为情爱所偏无故而立之者耳纲夫妻之絶非犯宜出之罪来还则复初焉得而废之在异域则事势絶可以娶妻后妻不害焉得而遣之按并后匹嫡事不两立前嫡承统后嫡不𫝊重可也二母之服则无疑扵两三年矣虞喜议曰法有大防礼无二嫡赵姬以君女之尊降身翟妇着在春秋此呉氏后妻所宜轨则庾蔚之谓袁凖制之得其𠂻矣甥姪名不可施伯叔从母议宋代或问颜延之曰甥姪亦可施扵伯叔从母邪颜答曰伯叔有父名则弟兄之子不得称姪从母有母名则姊妹之子不得称甥且甥姪唯施之扵舅姑耳何者姪之言实也甥之言生也女子虽出情不自絶故扵兄弟之子称其情实男子居内据自我出故扵姊妹之子言其出生伯叔本内不得言实从母俱出不得言甥故谓吾伯叔者吾谓之兄弟之子谓吾从母者吾谓之姊妹之子雷次宗曰夫谓吾姑者吾谓之姪此名独从姑发姑与伯叔扵昆弟之子其名宜同姑以女子有行事殊伯叔故独制姪名而字偏从女如舅与从母为亲不异而言谓吾舅者吾谓之甥亦犹自舅而制也名发扵舅字亦从男故姪字有女明不及伯叔甥字有男见不及从母是以周服篇无姪字小功篇无甥名也二人各有内外兄弟相称议或谓冯懐曰甲之母乙之姑乙之母甲之姑也世称姑之子为外兄弟舅之子为内兄弟此亦郑君所言然甲乙之母俱姑也父俱舅也内外相同亲踈无异若甲以姑子称乙乙以舅子称甲则事同名异扵理不通若相称之辞同则名例为乖懐对曰礼公子之外兄弟者外祖父母也左氏𫝊曰声伯以其外弟为大夫所谓外弟盖管于奚之子声伯同母异父之弟也声伯谓之外弟彼谓声伯为外兄然则异姓之亲通谓之外不必谓吾外者吾谓之内也今称舅子为内兄弟末俗所云非典言也郑𤣥还举俗言以喻俗人故称焉亦非正名矣依礼据𫝊甲乙相称宜同曰外从舅是族外弟相称议或谓冯懐曰丙之母丁之从祖姊也丁之母丙之族姑也丙年长扵丁若从父族为亲则丙以丁为族外弟而丁以丙为从甥若从母族则丙以丁为从舅而丁以丙为从内兄名体乖谬尊卑无序若丙以父族称丁丁以母族称丙则例不通将若之何懐答曰闻诸前训名者人之纲故夫属扵父道其妻为母夫属扵子道其妻为妇今则姑是母班而兄弟是己列故不敢以己之列废母之班矣谓丙宜执从舅之礼通典卷六十八通典卷六十九钦定四库全书通典卷六十九唐京兆杜佑君卿纂礼二十九嘉十四养兄弟子为后后自生子议东晋成帝咸和五年散骑侍郎贺峤妻于氏上表云妾昔初举醮归于贺氏𦙍嗣不殖母兄羣从以妾犯七出数告贺氏求妾还妾姑薄氏过见矜愍无子归之天命婚姻之好义无絶离故使夫峤多立侧媵峤仲兄羣哀妾之身恕妾之志数谓亲属曰于新妇不幸无子若羣陶新妇生前男以后当以一子与之陶氏既产澄二男其后子辉孕羣即白薄若所育是男以乞新妇妾敬诺拜赐先为衣服以待其生辉生之日洗浴断脐妾即取还服药下乳以乳之陶氏时取孩抱羣恒诃止婢使有言其本末者羣辄责之诚欲使子一情以亲妾而絶本恩于所生辉百余日无命不育妾诚自悲伤为之憔悴姑长上下益见矜怜羣续复以子率重见镇抚妾所以讫心尽力皆如养辉故率至于有识不自知非妾之子也率生过周而峤妾张始生子纂于时羣尚平存不以为疑原薄及羣以率赐妾之意非惟以续峤之嗣乃以存妾之身妾所以得终奉烝尝于贺氏縁守羣信言也率年六嵗纂年五嵗羣始䘮亡其后言语漏洩而率渐自嫌为非妾所生率既长与妾九族内外修姑姨之亲而白谈者或以峤既有纂其率不得乆安为妾子若不去则是与为人后去年率即归还陶氏峤时寝疾曰吾母兄平生之日所共议也陌上游谈之士遽能深明礼情当与公私共论正之寻遂䘮亡率既年小未究大义动于游言无以自处妾亦妇人不达典仪唯以闻于先姑谓妾养率以为己子非所为人后也妾受命不天婴此㷀独少讫心力老而见弃曾无蜾蠃式谷之报妇人之情能无怨结谨备论其所不觧六条其所疑十事如左夫礼所谓为人后者非养子之谓而世之不深按礼文恒令此二事以相疑乱处断所以大谬也凡言后者非并存之称明死乃主䘮生不先养今乃以生为人子乱于死为人后此妾一不觧也今谈者以峤自有纂不嫌率还本也原此失礼为后之意传曰为人后者孰后后大宗也今峤上非大宗率不为父后何系于有纂与无纂乎此妾二不觧也夫以支子后大宗者为亲属既讫无以序昭穆列亲疎故系之以宗使百代不迁故有立后之制今以兄弟之子而比之族人之子后大宗此妾三不觧也凡为后者降其本亲一等以成人之性奉父母之命而出身于彼岂不异婴孩之质受成长于人不识所生惟识所养者乎鄙谚有之曰黄鸡生卵乌鸡伏之但知为乌鸡之子不知为黄鸡之儿此言虽小可以喻大今以义合之后比成育之子此妾四不觧也礼传曰为人后者为所后祖父母妻妻之父母昆弟昆弟之子若子若子者义比于子而恩非子也故曰为后者异于为子也今乃以为后之公义夺育养之至恩此妾五不觧也与为人后者自谓大宗无后族人又既已选支子为之嗣矣今人之中或复重为之后后人者不二之也自非狥爵则是贪财其举不主于仁义故尤之也非谓如率为嫡长先定庶少后生而当以为讥此妾六不觧也妾又闻父母之于子生与养其恩相半岂包胎之气重而长养之功轻孔子曰子生三年然后免于父母之懐故服三年诗曰父兮生我母兮鞠我拊我畜我长我育我顾我复我出入腹我欲报之徳昊天罔极凡此所叹皆养功也螟蛉之体化于蜾蠃班氏之族乳虎纪焉由此观之乳哺之义叅于造化也今率虽受四体于陶氏而成髪肤于妾身推燥居湿分肌损气二十余年已至成人岂言在名称之间而忘成育之功此妾一疑也夫人道之亲父子兄弟夫妇皆一体也其义父子手足也兄弟四体也夫妇判合也夫惟一体之亲故曰兄弟之子犹己子故以相字也今更以一体之亲拟族人之疎长养之实比出后之名此妾二疑也夫子之于父母其情一也而有以父之尊厌母之亲以父之故断母之恩以父之命替母之礼其义安取盖取尊父命也凡嫡庶不分惟羣所立是君命制于臣也慈母如母生死勿怠是父命之行于子也妾之母率尊命则由羣之成言本义则峤之犹子计恩则妾之懐抱三者若此而今弃之此妾之三疑也诸葛亮无子取兄瑾子乔为子乔本字仲慎及亮有子瞻以乔为嫡故改字伯松不以有瞻而遗乔也盖以兄弟之子犹己子也陈夀云乔卒之后诸葛恪被诛絶嗣亮既自有后遣乔子攀还嗣瑾祀眀恪若不絶嗣则攀不得还亮近代之纯贤瑾正逵之达士其兄弟行事如此必不陷子弟于不义而犯非礼于百代此妾四疑也春秋传曰陈女戴妫生桓公庄姜以为己子言为己子取而字之传又曰为人后者为之子徃而承之也取而字之者母也徃而承之者子也在母母之仁也则蜾蠃之育螟蛉在子子之义也则成人之后大宗也苟能别以为己子与为人后之子不同文也则可与求礼情矣以义相况则宗犹父也父犹母也庄姜可得子戴妫之子系之于夫也兄弟之子可以为子系之于祖也名例如此而论者弗寻此妾五疑也董仲舒一代纯儒汉朝每有疑议未尝不遣使者访问以片言而折中焉时有疑狱曰甲无子拾道旁弃儿乙养之以为子及乙长有罪杀人以状语甲甲藏匿乙甲当何论仲舒断曰甲无子振活养乙虽非所生谁与易之诗云螟蛉有子蜾蠃负之春秋之义父为子隐甲宜匿乙诏不当坐夫异姓不相为后礼之明禁仲舒之博学岂闇其义哉盖知有后者不鞠养鞠养者非后而世人不别此妾六疑也又一事曰甲有子乙以乞丙乙后长大而丙所成育甲因酒色谓乙曰汝是吾子乙怒杖甲二十甲以乙本是其子不胜其忿自告县官仲舒断之曰甲能生乙不能长育以乞丙于义以絶矣虽杖甲不应坐夫拾儿路旁断以父子之律加杖所生附于不坐之条其为予夺不亦明乎今説者不达养子之义唯乱称为人后此妾七疑也汉代秦嘉早亡其妻徐淑乞子而养之淑亡后子还所生朝廷通儒移其乡邑録淑所养子还继秦氏之祀异姓尚不为嫌况兄弟之子此妾八疑也呉朝周逸博达古今逸本左氏之子为周氏所养周氏又自有子时人不达者亦讥逸逸敷陈古今故卒不复本姓识学者咸谓为当矣此妾九疑也为人后者止服所后而为本父服周一也女子适人降所生二也为父后者为出母无服三也诸侯之庶子不得服其母四也庶子为王不敢服其母五也凡此五者皆制人情礼称以义断恩节文立焉率情立行者夷狄之道也患世人不能错综礼文表里仁义乱于大伦故汉衰以诸侯嗣天子各还尊其私亲以为得周公严父之义而不知其大悖国典夫未名之子死而不哭既名之后哭而不服三殇之差及至齐斩所禀所受其体一也而长幼异制等级若此又今世人生子徃徃有杀而不举者君子不受不慈之责有司不行杀子之刑六亲不制五服之哀賔客不脩弔问之礼岂不以其蠢尔初载未夷于人乎生而杀之如此生而弃之受成长于他人则追名曰本吾子也乃全责以父子之恩自同长养之功此妾十疑也𠡠下太常廷尉礼律博士按旧典决处上博士杜瑗议云夫所谓为人后者有先之名也言其既没于以承之耳非并存之称也率为峤嗣则犹吾子羣之平素言又恻至其为子道可谓备矣而猥欲同之与为人后伤情弃义良可悼也昔赵武之生济由程婴婴死之日武为服䘮三年夫异姓名义其犹若此况骨肉之亲有顾复之恩而无终始之报凡于氏所据皆有眀证议不可夺廷史陈序议令文无子而养人子以续亡者后于事役复除无廻避者听之不得过一人令文养人子男后自有子男及阉人非亲者皆别为户按峤自有纂率应别为户尚书张闿议贺峤妻于氏表与羣妻陶氏所称不同陶辞峤妻于氏无子夫羣命小息率为峤嗣一年峤妾张生纂故骠骑将军顾荣谓羣峤已有男宜使率还问与为人后者不故司空贺循取从子纮为子鞠养之恩皆如率循后有晚生子遣纮归本率今欲峤即便见遣于表养率以为己子非谓为人后立六义十疑以眀为后不并存之称生言长嫡死乃言后存亡异名又云乞养人子而不以为后见于何经名不虚立当有所附以古者无此事也今人养子皆以为后于又云为人后者族人选支子为之嗣非谓如率为嫡先定庶幼后生而以为讥此乃正率宜去非所以眀其应留也且率以若子之轻义夺至亲之重恩是不可之甚也于知礼无养子之文故欲因今世乞子之名而博引非类之物为喻谓养率可得自然成子避其与后之讥乎丹阳尹臣谟议按于所陈虽烦辞博称并非礼典正义可谓欲之而必为之辞者也臣按尚书闿议言辞清允析理精练难于之説要而合典上足以垂一代之式愚以为宜如闿议异姓为后议后汉呉商异姓为后议曰或问以异姓为后然当还服本亲及其子当又从其父而服耶将以异姓而不服也答曰神不歆非族明非异姓所应祭也虽世人无后并取异姓以自继然本亲之服骨血之恩无絶道也异姓之义可同于女子出适还服本亲皆降一等至于其子应从服者亦当同于女子之子从于母而服其外亲令出为异姓作后之子其子亦当从于父母服之也父为所生父母周子宜如外祖父母之加也其昆弟之子父虽服之大功于子尤无尊可加及其姊妹为父小功则子皆宜降于异姓之服不得过缌麻也范甯与谢安书称无子而养人子者自谓同族之亲岂施于异姓今世行之甚衆是为逆人伦昭穆之序违经典绍继之义也魏时或为四孤论曰遇兵饥馑有卖子者有弃沟壑者有生而父母亡复无缌麻亲其死必也者有俗人以五月生子妨忌之不举者有家无儿収养教训成人或语汝非此家儿礼异姓不为后于是便欲还本姓为可然不博士田琼谓曰虽异姓不相为后礼也家语曰絶嗣而后他人于理为非今此四孤非故废其家祀既是必死之人他人收养以活且褒姒长养于褒便称曰褒无常姓也其家若絶嗣可四时祀之于门户外有子可以为后所谓神不歆非类也大理王朗议曰收捐拾弃不避寒暑且救垂絶之气而肉必死之骨可谓仁过天地恩踰父子者也吾以为田议是矣王修议曰当湏分别此儿有识未有识耳有识以徃自知所生虽创更生之命受育养之慈枯骨复肉亡魂更存当以生活之恩报公妪不得出所生而背恩情报生以死报施以力古之道也军谋史于达叔议曰此四孤者非其父母不生非遇公妪不济既生既育由于二家弃本背恩实未之可子者父母之遗体乳哺成人公妪之厚爱也弃絶天性之道而戴他族不为逆乎郑伯恶姜氏誓而絶之君子以为不孝及其复为母子传以为善今宜为子竭其筋力报于公妪育养之泽若终为报父在为母之服别立宫宇而祭之毕已之年也诗云父兮生我母兮鞠我今四子服报如母不亦宜乎爱敬哀戚报惠备矣司徒广陵陈矫字季弼本刘氏养于陈氏及其薨刘氏弟子疑所服以问王肃答曰昔陈司徒䘮母诸儒陈其子无服甚失礼矣为外祖父母小功此以异姓而有服者岂不以母之所生反重于父之所生不亦左乎为人后者其妇为舅姑大功妇他人也犹为夫故父母降一等祖至亲也而可以无服乎推妇降一等则子孙宜依本亲而降一等晋太宰鲁公贾充李郭二夫人有男皆夭充无嗣及充薨郭表充遗意以外甥韩谧为充子诏曰太宰尊勲不同常人自余不得为比宋庾蔚之曰四孤之父母不得存养其子岂不欲子之活推父母之情岂不欲与人为后而茍使其子不存耶如此则与父命后人亦何异既为其后何不戴其姓神不歆非类盖舍己族而取他人之族为后若己族无所取而养他人者生得养己之老死得奉其先祀神有灵化岂不嘉其功乎唯所养之父自有后而本宗絶嗣者便当还其本宗奉其宗祀服所养父母依继父齐衰周若二家俱无后则宜停所养家依为人后服其本亲例降一等有子以后其父未有后之间别立室以祀之是也通典卷六十九通典卷七十钦定四库全书通典卷七十唐京兆杜佑君卿纂礼三十嘉十五读时令后汉制太史每嵗上其年歴先立春立夏大暑立秋立冬常读五时令皇帝所服各随五时之色帝升御座尚书令以下就席位尚书三公郎中以令置案上奉以先入就席伏读讫赐酒一巵魏眀帝景初元年通事奏曰前后但见读四时令至于服黄之时独阙太史令髙堂隆以为黄属土也土旺四季各十八日土生于火故于火用事之末服黄三季则否其令则随时不以土行为令也是以服黄无令东晋成帝咸和五年有司奏读秋令时侍中荀奕上议云武皇帝时光禄大夫华恒议以秋与夏盛暑常阙不读令在春冬则不废也夫先王所以顺时读令者盖后天而奉天时正服尊严之所重今比热炎赫服章多阙请如恒议诏可六年有司奏立夏日正服渐备袛述天和宜读夏令奏可宋文帝元嘉六年读时令三公郎中毎读皇帝临轩百僚备位多震悚失常仪唯孝武帝时刘勰眀帝时谢纬善于其事人主公卿并属目称叹北齐制立春日皇帝服通天冠青介帻青纱袍佩苍玉青带青袴青袜舄而受朝于太极殿西厢东向尚书令等坐定三公郎中诣席跪读时令讫典御酌巵酒置郎中前郎中拜还席伏饮礼成而出立夏至立秋则施御座于中楹南向立冬如春东向各以其时之色服仪并如春礼大唐贞观十一年复修四时读令武太后圣歴元年腊月制每月一日于眀堂行告朔之礼司礼博士辟闾仁谞奏曰按经史正文无天子毎月告朔唯礼记玉藻云天子听朔于南门之外周礼天官太宰正月之吉布政于邦国今毎嵗首元日通天宫受朝读时令布政事此则听朔之礼毕合于周礼玉藻之文矣而郑𤣥注玉藻听朔以秦制月令有五帝五官之事遂云凡听朔必特告其时帝及其神配以文王武王此郑注之误也故汉魏至今莫之用又按月令其帝太皡其神句芒者谓宣布时令告示下人其令词云其帝其神耳所以为敬授之文欲使人奉其时而务其业每月有令故谓之月令非谓天子月朔日以祖配帝而祭告之其每月告朔者乃诸侯之礼也故春秋左氏𫝊鲁侯既视朔遂登观台又郑注论语云礼人君每月告朔于庙有祭谓之朝享今王者行之非所闻也按郑𤣥所谓告其帝者即太皥等五人帝其神者即重黎等五行官虽并功施于人列在祀典无天子每月拜祭告朔之文臣又按礼论及三礼义宗江都集礼贞观礼显庆礼及祠令并无天子每月告朔之事若以为时无明堂故无告朔之礼则江都集礼贞观显庆二礼及祠令着祀五方上帝于明堂即孝经宗祀文王于明堂也此则无明堂而着其享祭何为告朔独阙其文若以君有明堂即合告朔则周秦有明堂而经典正文并无天子每月告朔臣博考载籍既无其礼请停每嵗一月告朔之祭以正国经窃以天子之尊而用诸侯之礼非所谓颁告朔令诸侯奉而行之义也凤阁侍郎王方庆奏议曰天子以孟春正月上辛于南郊总受十二月之政还藏于祖庙月取一政颁于明堂诸侯孟春之月朝于天子受十二月之政藏于祖庙月取一政而行之故仲尼美而称之曰眀王之以孝治天下者也人君以其礼告庙则谓之告朔听视此月之政则谓之视朔亦曰听朔其实一也春秋鲁文公六年闰十二月不告朔左氏传曰闰月不告朔非礼也夫闰以正时时以作事事以厚生生人之道于是乎在不告闰朔弃正时也则天子闰月亦告朔矣宁有他月废其礼乎又按周礼太史职云颁告朔于邦国闰月告朔王居门终月玉藻云闰月则阖门左扉立于其中是天子闰月而行告朔之事眀矣每嵗首元日通天宫受朝读时令布政事此听朔之礼毕而合于周礼玉藻之文也又按郑𤣥云凡听朔告其帝臣愚以为其告朔之时五方上帝之一帝也春则灵威仰之神例以始祖配之人帝及神列在祀典亦于其月而享祭之自鲁文公始不视朔子贡见其礼废欲去其羊孔子以羊存犹可识礼羊亡礼遂废故云尔爱其羊我爱其礼汉承秦灭学庶事草创所以无告朔之事至平帝元始中王莽辅政庶㡬复古后汉董卓西移载籍湮灭告朔之礼于此而坠宋何承天礼论虽加编次于事则阙梁崔灵恩三礼义宗但捃摭前儒因循故事又隋大业中炀帝令学士撰江都集礼只钞撮礼论更无异文贞观显庆及祠令不言告朔者盖为歴代不传所以其文遂阙今若毎月听政于事亦烦孟月视朔恐不可废从之开元十六年命太常少卿韦縚每月进月令一篇是后孟月朔日御宣政殿侧置一榻东西置案令韦縚坐而读之诸司长官亦升殿列坐听焉嵗除罢之余并具开元礼议曰读时令非古制也自东汉始焉其后因而沿袭按太宰职正月之吉悬治象之法于象魏使万人观之又春官太史颁告朔于邦国玉藻复云听朔于南门之外并无读时令故事而辟闾仁谞云元日受朝读令此则听朔礼毕合于玉藻之文王方庆虽有所駮大㫖与仁谞不异皆臆説也凡言时者谓四时耳若正月之朔读令则合云嵗令何以谓之时邪其夏秋冬又何为不读邪则辟闾辈误矣元正冬至受朝贺汉髙帝十月定秦遂为嵗首七年长乐宫成制诸侯羣臣朝贺仪先平明谒者治礼引以次入殿门庭中陈车骑歩卒衞官设兵张旗帜传言趋殿下郎中夹陛数百人功臣列侯诸将军军吏以下陈西方东向文官丞相以下陈东方西向大行设九賔胪句传于是皇帝辇出房百官执帜传警引诸侯王以下至吏六百石以次奉贺礼毕复置法酒诸侍坐殿上皆伏抑首以尊卑次起上夀觞九行谒者言罢酒御史执法举不如仪者辄引去羣臣莫不振恐肃敬至武帝虽用夏正然毎月朔朝至于十月朔犹常享会其仪夜漏未尽七刻钟鸣受贺及贽公侯璧二千石羔千石六百石鴈四百石以下雉百官贺正月二千石以上上殿称万嵗举觞御坐前司空奉羮大司农奉饭奏食举乐百官受赐宴飨大作乐后汉嵗首正月为大朝受贺其仪夜漏未尽七刻钟鸣受朝贺及贽百官二千石以上上殿称万嵗举觞御食前司空奉羮大司农奉饭奏食举乐百官受赐宴享大作乐魏文帝受禅后修洛阳宫室权都许昌宫殿狭小元日于城南立氊殿青帷以为门设乐飨㑹后还洛阳依汉旧事其藩王不得朝觐明帝时有朝者由特恩不得为常晋武帝咸宁中定仪先正月一日有司各宿设王公卿校便坐于端门外太乐鼓吹又宿设四厢乐于殿前夜漏未尽十刻羣臣集庭燎起上贺谒报又贺皇后从云龙中华门入谒诣东合下便坐漏未尽七刻羣司乗舆车百官及受贽郎下至计吏皆入诣阶部位其次其阶衞如临轩仪漏未尽五刻谒者仆射大鸿胪各奏羣臣就位定漏尽侍中奏外办皇帝出钟鼓作百官皆拜伏太常导皇帝升御座钟鼓止百官起大鸿胪跪奏请朝贺掌礼郎赞皇帝延王登大鸿胪跪赞藩王臣某等奉白璧各一再拜贺太常报王悉登谒者引上殿当御座皇帝兴王再拜皇帝坐复再拜跪置璧御座前复再拜成礼讫谒者引下殿还故位掌礼郎赞皇帝延太尉等理礼郎引公特进匈奴南单于金紫将军当大鸿胪西中二千石千石六百石当大行令西皆北面伏鸿胪跪赞太尉中二千石等奉璧皮帛羔鴈雉再拜贺太常赞皇帝延公等登掌礼引公至金紫将军上殿当御座皇帝兴皆再拜跪皇帝坐又再拜跪置璧皮帛御座前复再拜成礼讫谒者引下殿还故位王公置璧成礼时大行令并赞殿下二千石以下同成礼讫以贽授受贽郎郎以璧帛付谒者羔鴈雉付太常太乐令跪请奏雅乐乐以次作乗黄令乃出车皇帝罢入百官皆坐昼漏上水六刻诸蛮夷朝客以次入皆再拜讫御入后三刻又出钟鼓作谒者仆射跪奏请羣臣上谒者引王公二千石上殿千石六百石停本位谒者引王诣罇酌夀酒跪授侍中侍中跪置御座前王还自酌置位前谒者跪奏藩王臣某等奉觞再拜上千万嵗夀侍中云觞已上百官伏称万嵗四厢乐作百官再拜已饮又再拜谒者引王等还本位陛下者𫝊就席羣臣皆跪诺侍中中书令尚书令各于殿上上夀酒登歌乐升太官令又行御酒御酒升阶太官令跪授侍郎侍郎跪进御座前乃行百官酒太乐令跪奏奏登歌三终乃降太官令跪请具御饭到阶羣臣皆起太官令持羹跪授司徒持饭跪授大司农尚食持案并授侍郎侍郎跪进御座前羣臣就席太乐令跪奏食举乐太官行百官饭桉徧食毕太乐令跪奏请进舞乐以次作鼓吹令又前跪奏请以次进伎乃召诸郡计吏殿前授勅戒于阶下宴乐毕谒者一人跪奏请罢退钟鼓作羣臣北面再拜出东晋江左多虞不复晨贺夜漏未尽十刻开宣阳门至平眀始开殿门昼漏上水五刻皇帝乃出受贺皇太子出㑹者则在三恪下王公上正朝元㑹设白兽罇于殿庭若有能献直言者则发此罇饮酒宋因晋制无所改易唯朝至十刻乃受朝贺升皇太子在三恪上齐因之梁元㑹之礼未眀庭燎设文物充庭台门辟禁衞皆严有司各从其事太阶东置白兽罇羣臣及诸蕃客并集各从其班而拜侍中奏中严王公卿尹各执珪璧入拜侍中乃奏外办皇帝服衮冕乗舆以出侍中扶左常侍扶右黄门侍郎一人执曲直华盖从至阶降舆纳舄升御座前施奉珪借王公以下至阼阶脱舄剑升殿席南奉贽珪璧礼毕下殿纳舄佩剑诣本位主客郎徙珪璧于东厢帝兴入徙御座于西壁下东向设皇太子王公以下位又奏中严皇帝服通天冠升御座王公上夀礼毕食食毕乐伎奏太官进御酒主书赋黄甘逮二品以上尚书驺骑引计吏郡国各一人皆跪受诏侍中读五条诏计吏更应诺讫令陈便宜者听诣白兽罇以次还座宴乐罢皇帝乗舆以入皇太子朝则逺游冠乗金辂卤簿以行与㑹则剑履升座㑹讫先兴天监六年诏曰顷代以来元日朝毕次㑹羣臣则移就西壁下东向坐求之古义王者䜩万国唯应南面何更居东面于是御座南向以西方为上皇太子以下在北壁坐者悉西边东向尚书令以下在南方者悉东边西向旧元日御座东向酒壶在东壁下御座既南向乃诏壶扵南栏下又诏元日受五等贽珪璧并量所付周舍按周礼冢宰大朝觐赞玉币尚书古之冢宰顷王者不亲抚玉则不复湏冢宰赞助寻尚书主客曹郎冡宰𨽻职今元日五等奠玉既竟请以主客郎受郑𤣥注觐礼云既受之后出付玉人扵外汉时少府职掌珪璧请主客受玉付少府掌帝从之又尚书仆射沈约议正㑹仪注御出乗舆至太极殿前纳舄升阶寻路寝之设本是人君居处不容自敬宫室按汉氏则乗小车升殿请自今元正及大公事御宜乗小舆至太极阶仍乗板舆升殿制可陈制先元㑹十日百官并习仪注令仆以下悉公服监之设庭燎街阙城上殿前皆严兵百官各设部伍而朝宫人皆于东堂隔绮疏而观宫门既无籍外人但绛衣者亦得入观是日上事人发白兽罇自余亦多依梁礼云北齐元正大飨百官一品以下流外九品以上与㑹一品以下正三品以上开国公侯伯散品公侯及特命之官刺史并升殿从三品以下从九品以上及奉正使人比流外官者在阶下勲品以下端门外侍中宣诏慰劳郡国使隋制正朝及冬至文物充庭皇帝出西房即御座皇太子卤簿至明阳门外入贺复诣皇后御殿拜贺讫还宫皇太子朝讫羣官客使入就位再拜上公一人诣西阶觧剑升贺降阶带剑复位而拜有司奏诸州表羣官在位者又拜而出皇帝入东房有司奏行事讫乃出西房坐定羣官入就位上夀讫上下俱拜皇帝举酒上下舞蹈三称万嵗太子与㑹则设座于御东南西向羣臣上夀毕入位觧剑以升㑹讫先兴大唐开元八年十一月中书门下奏曰伏以冬至一阳始生万物潜动所以自古圣帝明王皆此日朝万国观云物礼之大者莫逾是时其日亦祀圆丘皆令摄官行事质明既毕曰出视朝国家以来更无改易縁新条格将毕其日祀圆丘遂改用小冬日受朝若亲拜南郊受朝湏改既令摄祭理不可移伏请改正从之因勅自今以后冬至日受朝永为恒式至天寳三载十一月五日甲子冬至勅伏以昊天上帝义在尊严恭惟祀典每用冬至既于是日有事圆丘更受朝贺实深兢惕自今以后冬至宜以次日受朝仍永为恒式又至六载十二月勅承前诸道差使贺正十二月早到或有先见或有不见其所贺正表但送省司又不同进因循日乆于礼全乖自今以后应贺正使并取元日随京官例序立便见通事舍人奏知其表直送四方馆元日仗下后一时同进永㤗元年十一月诏冬至令有司祭南郊后于含元殿受朝贺建中二年十一月勅宜以冬至日受朝贺其寻常朝参准贞观十三年十月尚书左仆射房𤣥龄奏天下太平万机事简请三日一临朝诏许之至二十三年九月十一日太尉无忌等奏请视朝坐日髙宗报曰朕幼登大位日夕孜孜犹恐壅滞衆务自今以后毎日恒坐永徽元年十月五日勅京官文武五品依旧五日一参至二年八月二十九日下诏来月一日太极殿受朝此后每五日一度太极殿视事朔望朝即为恒式准元日令中书令读诸方表神龙元年四月十四日初令文武官五品以上每朔望参日陞殿食贞元七年四月勅昔者圣贤观法象因天地交㑹之序为父子相见之仪沿习成风古今不易王者制事在扵因人酌其情而用中顺其俗以为礼咸觌之仪既行父子之间资事之情岂隔君臣之际申恩卿士自我为初自今以后每年五月一日御宣政殿与文武百僚相见京官九品以上外官因朝参在京者并听就列宜令所司即量定仪注颁示乃编礼式以着恒规其正至仪具开元礼䇿拜皇太子后汉制拜皇太子仪百官㑹位定谒者引皇太子当御座殿下北面司空当太子西北东面立读䇿书毕中常侍持太子玺绶太子再拜三稽首谒者赞曰皇太子臣某甲谒者称制曰可三公升阶上殿贺夀万嵗因大赦天下礼毕东晋孝武帝㤗元十二年台符问皇太子既拜朝臣奉贺应上礼否国子博士车𦙍云百辟卿士咸与盛礼展敬拜伏不湏复上礼唯方伯牧守不覩大礼自非酒牢贡羞无以载其欵诚故宜有上礼亦如元正大庆方伯莫不上礼朝臣奉璧而已太学博士庾𢎞之议按武帝咸宁中诸王新拜有司近臣诸王公主上礼今皇太子国之储副既已崇建普天同庆谓应上礼奉贺按汉魏故事皇太子称臣新礼以太子既以子为名而又称臣臣子兼称于义不通除太子称臣之制挚虞以为孝经资于事父以事君义兼臣子则不嫌称臣宜定新礼皇太子称臣如旧诏从之北齐册皇太子皇帝临轩司徒为使司空副之太子服逺游冠入至位使者入奉册读讫皇太子跪受册扵使者以授中庶子又受玺绶扵尚书以授庶子稽首以出就册使者持节至东宫宫臣内外官定列皇太子阶东西面若幼则太师抱之主衣二人奉空顶帻服从以受册明日拜章表扵东宫殿庭中庶子中舍人乗轺车奉章诣阙堂谢择日斋扵崇正殿服冕乗安车谒庙择日羣臣上礼又择日㑹明日三品以上牋贺大唐临轩册命皇太子如开元礼通典卷七十通典卷七十一钦定四库全书通典卷七十一唐京兆杜佑君卿纂礼三十一嘉十六皇太子监国及㑹宫臣议北齐天保元年皇太子监国在西林园冬㑹羣臣议皆东面二年于北城第内冬㑹又议东面吏部郎陆卬疑非礼魏收改为西面邢子才议欲依前曰凡礼有同者不可令之异诗説天子至于大夫皆乗四马况以方面之少何可皆不同乎若太子定西面者王公卿大夫士复何面也南面人君正位今一官之长无不南面太子听政亦宜南面坐议者引晋旧事太子在东宫西面为避尊位非为向台殿也子才以为东晋博议依汉魏之旧太子普臣四海不以为嫌又何疑于东面礼嗣子絶旁亲嫡子冠于阼冡子生接以太牢汉元着令太子絶驰道此皆礼同于君又晋王公嗣摄命临国乗七旒安车驾用三马礼同三公近宋太子乗象辂皆有同处不以为嫌况东面者君臣通礼独何为避明为向台所以然也近皇太子在西林园于殿犹且东面于北城非宫殿之处更不得耶诸人以东面为尊宴会须避按燕礼燕义君位在东賔位在西君位在阼阶故有武王践阼不在西也礼乗君之车不敢旷左君在恶空其位左亦在东不在西也君在阼夫人在房郑注人君尊东也前代及今皇帝宴会接客亦东堂西面若以东面为贵皇太子以储后之礼监国之重别第宴臣賔自得申其正位礼者皆东宫臣属公卿接宴观礼而已若以西面为卑实是君之正位太公不肯北面説丹书西面则道之西面乃尊也君位南面有东有西何可皆避且事虽少异有可相比者周公臣也太子子也周公为冢宰太子为储贰明堂尊于别第朝诸侯重于宴臣賔南面贵于东面臣疎于子冢宰轻于储贰周公摄政得在明堂南面朝诸侯今太子监国不得于别第宫东面宴客情所未安且君行以太子监国君宴不以公卿为賔明父子无嫌君臣有嫌按仪注亲王受诏冠婚皇子皇女皆东面今不约王公南面独约太子何所取耶议者以南尊改就西面转居尊位更非合礼方面既少难为节文东西二面君臣通用太子宜然于理为允魏收议云去天保初皇太子监国冬㑹羣官于西林园都亭坐从东面义取于向中宫殿台故也二年于宫冬㑹坐乃东面收窃以为疑前者遂有别议议者同之邢尚书以前定东面之议复申本懐此乃国之大礼无容不尽所见收以为太子东宫位在于震长子之义也按易八卦正位向中皇太子今居北城于宫殿为东北南面而坐于义为背也前者立议据东宫为本又按东宫旧事太子宴㑹多以西面为礼此又诚证非徒言也不言太子常无东西二面之坐但用之有所至如西园东面所不疑也未知君臣车服有同异之议何为而发就如所云但知礼有同者不可令异不知礼有异者不可令同茍别君臣同异之礼恐重纸累札书不尽也子才竟执东面收执西面援引经据交相徃复其后竟从西面为定时议又拟官吏之姓与太子名同子才又谓曰按曲礼大夫士之子不与嗣君同名郑注云若先生之亦不改汉法天子登位布名于天下四海之内无不咸避按春秋经衞石恶出奔在晋衞侯衎卒其子恶始立明石恶与长子同名诸侯长子在一国之内与皇太子于天下礼亦不异郑言先生不改盖以此义衞石恶宋向戍皆与君同名春秋不讥皇太子虽有储贰之重未为海内所避何容便改人姓然事有消息不得皆同于古官吏至微而有所犯朝夕从事亦是难安宜听出宫更补他职制曰可隋文帝开皇初皇太子勇准故事张乐受朝宫臣及京官北面称庆帝诮之遂后定仪注西面而坐唯宫臣称庆台官不复总集炀帝之为太子奏降章服宫官请不称臣从之大唐睿宗景云二年四月欲传位于皇太子召三品以上官谓曰朕素懐澹泊不以宸极为贵昔居皇嗣已让中宗及居太弟又固辞不就思脱屣于天下为日乆矣今欲传位于太子卿等何如羣臣唯唯莫有对者皇太子遣右庶子李景伯让监国上不许殿中侍御史和逢尧谏曰陛下春秋未髙圣恩浃洽昔韦氏乱政百僚忧惧万姓颙颙欣荷睿徳岂可即为让乎上从之遂有制政事皆取皇太子处分若縁军马刑杀五品以上除授政事皆取皇太子商量然后闻奏其会宫臣仪注具开元礼皇太子监国有司仪注宋文帝元嘉二十六年二月东廵皇太子监国有司仪注某曹闗某事被命议宜如是请为牋如左谨闗右署衆官如常仪尚书仆射尚书左右丞某甲死罪死罪某事叅议以为宜如是事诺奉行某死罪死罪年月日某曹上右牋仪唯于启事年月右方闗门下位及尚书官署其言选事者依旧不经他官某曹闗太常甲乙启辞押某署令某甲上言某事请台告报如所称主者详检应听如所上事诺别符申摄奉行谨闗年月日右闗事仪准于黄案年月日右闗门下位年月下左方下附列尚书衆官署其尚书名下应云奏者今言闗余皆如黄案式某曹闗司徒长史王甲启辞押某州刺史景丁觧腾某郡县令长李乙书言某事请台告报如所称尚书某甲叅以为所论正如法令告报听如所上请为令书如左谨闗右闗门下位及尚书署如上议司徒长史王甲启辞押某州刺史景丁觧腾某郡县令长李乙书言某事请台告报年月日尚书令某甲上建康宫右令曰下司徒今报得如某所上其宣摄奉行故事文书如千里驿行年月日朔甲子尚书令某甲下司徒书从事书到上起某曹右外上事内处报下令书仪某曹闗事令如是请为令书如左谨闗右闗署如前式令司徒某事令如是其下所属奉行如故事文书如千里驿行年月日子下起某曹右令书自内出下外仪令书前某官某甲今以甲为某官如故事年月日侍御史某甲受右令书版文准诏书版文尚书下奉行如故事右以准尚书勑仪起某曹右并白纸书凡外内应闗牋之事一准此为仪其经宫臣者依臣礼拜刺史二千石诫勅文曰制诏某动静屡闻右除拜诏书除者如旧文其拜令书除者令代制诏余如常仪辞阙版文云某官粪土臣某甲临官稽首再拜辞制曰右除粪土臣及稽首某官某甲再拜辞以令曰代制曰某官宫臣者称臣春夏封诸侯议后后汉郑𤣥曰据祭统云古者于禘发爵赐服于尝出田邑今封诸侯则违古且土地皆庆赏之事汉家故事丞相始拜皆封为列侯其在秋冬者先赐爵闗内侯俟春而后封国祭统尝出田邑先师或以为秋尝时邑人皆田或以为削黜田邑于此时也魏王肃圣证论孟夏之月天子行赏封诸侯庆赐无不忻悦故左传赏以春夏是也晋张融评曰按洛诰成王命周公后封伯禽以周之正易屯卦云宜建侯据二经周人封诸侯不以春夏也束晢总论曰月令所纪非一王之制凡称古者无逺近之限未知夏封诸侯何代之典秋祭田邑夏乎殷乎而王据月令以非祭统郑宗祭统而疑月令无乃俱未通哉莫若通以三代説两氏而不俱一也钖命周制春官大宗伯以九仪之命正邦国之位一命受职再命受服三命受位四命受器五命赐则六命赐官七命赐国八命作牧九命作伯王制云制三公一命衮若有加则赐也大国之君不过九命次国之君不过七命小国之君不过五命大国之卿不过三命下卿再命小国之卿与下大夫一命春秋左氏传説诸侯踰年即位天子赐以命珪公羊传天王使毛伯来钖公命加鲁以衮龙之服传曰钖者赐也命者加我服也又诸侯有功加之九钖一曰衣服二曰朱户三曰纳陛四曰舆马五曰乐则六曰武贲之士七曰鈇钺八曰弓矢九曰秬鬯东晋羊元曰説者以左氏云天子钖诸侯命珪以为符信珪者诸侯所执以朝觐之瑞也按鲁成公即位八年乃得命珪三年夏公如晋此朝也未有珪朝何执也凡命者谓方策之书也犹今教令耳觐礼曰诸侯奉箧服加命书于其上尚书文侯之命云平王钖晋文侯秬鬯珪瓒作文侯之命命者王之教令其事非一䇿而已诸王公城国宫室章服车旗议虞书曰明试以功车服以庸周制春官小宗伯掌衣服车旗宫室之赏赐晋博士孙毓叚畅等议曰周礼上公九命为伯其国家宫室车旗衣服礼仪皆以九为节侯伯七命以七为节子男五命以五为节公之城盖方九里宫方九百步侯伯之城方七里宫方七百步子男之城方五里宫方五百步又曰王之三公八命其卿六命及其出封皆加一等其国家宫室车旗衣服礼仪亦如之又如礼诸侯之城隅髙七丈门阿皆五丈又礼诸侯以为殿屋今诸王封国虽有大小而所理旧城不如古制皆宜仍旧其造立宫室当有大小之差然周典奢大异于今仪步数之限宜随时制又诸侯三重门内曰路门中门曰雉门外门曰库门雉门之外设䍐宪髙五丈其正寝与庙同制皆殿屋四阿堂崇三尺此其旧典略可依也余皆称事取供而已旌旗斿数繁缨贰车各以其命之等又曰金辂建大旂同姓以封象辂建大赤异姓以封今制从简除之余诸王从公者出就封朝祀之车宜辂车驷马建大旂九斿画交龙礼公之服自衮冕而下侯伯自鷩冕而下皆如王之服祭服宜元冕朱里玳玉三采九旒藻三色九就丹组缨元衣纁裳画九章以事宗庙其祀社稷山川及其羣臣助祭者皆长冠元衣其位不从公者皆以七为节其他则同诸王朝服依汉魏故事皆逺游冠五时服佩山𤣥玉不复以国大小为差其羣臣侍从冠服皆宜如服制令也诸王公应助祭按司服之职王祀昊天上帝则大裘而冕享先王则衮冕先公则鷩冕公之服自衮冕而下如王之服侯伯之服自鷩冕而下如公之服礼记王制曰制三公一命衮谓三公八命复加一命则服衮龙与王者之后同然则九命及二王之后乃服衮衣无升龙三公之服当从鷩冕而下太尉三公助祭宜服鷩冕七章冕缫九旒赤舄三公助导从外官不与齐祭者自可如旧䇿拜诸王侯后汉制拜诸侯王三公之仪百官会位定谒者引光禄勲前谒者引当拜者前当座伏殿下光禄勲前一拜举手曰制诏其以某为某读䇿书毕拜者称臣再拜尚书即以玺印绶付侍御史前面立受玺印绶当受䇿者再拜顿首三赞谒者曰某王臣某新封某公某初除谢中谒者报谨谢赞者立曰皇帝为公兴重坐受䇿者拜谢起就位礼毕晋武帝咸宁三年始平濮阳诸王新拜有司奏依故事听京城近臣诸王公主应朝贺者复上礼博士张放议临轩遣使应作乐放按太始中皇太子冠太子进而乐作位定乐止王者诸侯虽殊尊卑至于礼秩或有同者冠之与拜俱为嘉礼是以准昔仪注谓宜作乐今符云至尊受太子拜时无钟磬之乐又按太始三年有司奏皇太子明膺休命光启嘉祚宜依汉魏故事太常王师等言拜三公应有乐宿设悬于殿庭今门下云非祭享则无乐按冠礼有乐公侯大臣御座为起在舆为下传曰国卿君之贰也是以命使之日御亲临轩百僚陪位此即敬事之意也古者天子飨下国之使命将帅遣使臣皆有乐故诗叙曰皇皇者华君遣使臣也又曰歌采薇以遣之出车以劳还杕杜以勤归皆作乐而歌之今命大使拜辅相比于下国之臣轻重殊矣轻诚有之重亦宜然博士考古以事义相准故谓临轩遣使宜有金石之乐诏曰三公鼎司皇帝有兴之礼何以不设乐又正位南面何以不服冕尚书顾和言临轩拜三公不应有乐和云礼无其文按衞宏撰汉仪拜丞相亦无乐古之燕飨有乐者以畅賔主之欢耳今拜三公事毕于阶庭礼成于拜立欢宴未交无事于乐又按六冕之服主于祭祀唯婚特用之他事未见服冕者故拜公不应服冕北齐䇿诸王以临轩曰上水一刻吏部令史乗马赍召版诣王第王乗髙车卤簿至东掖门止乗轺车既入至席尚书读䇿以授王又授章绶事毕出轺车入卤簿乗髙车诣阊阖伏阙表谢报讫拜庙还第即拜鸿胪卿持节吏部尚书授䇿侍御史授节使者受而出乗轺持节诣王第入就西阶东面王入立于东阶西面使者读䇿博士读版王俛伏兴进受䇿章绶茅土俛伏三稽首还本位谢如上仪在州镇则使者受节䇿乗轺车至州如王第诸王三公仪同尚书令五等开国太妃公主恭拜册轴一枚长二尺以白练衣之用竹简十二枚六枚与轴等六枚长尺二寸文出集书书皆篆字哀册赠册亦同诸王五等开国及乡男恭拜以其封国所在取社稷坛方面土苞以白茅内青箱中函方五寸以青涂饰封授之以为社隋临朝册命三师诸王三公并陈车辂余则否百司定列内史令读册讫受册者拜受出又引次受册者如上仪若册开国郊社令奉茅土立于仗南西面每授册讫授茅土焉大唐之制如开元礼诸王公侯留辅朝政嫡子监国议晋博士孙敏等议按周礼典命职凡诸侯之嫡子誓于天子摄其君则下其君一等谓公之子如侯伯而执珪侯伯之子如子男而执璧春秋曹伯使其太子射姑来朝行国君之礼践土之盟衞成公使其母弟武如会经书曰衞武蔡甲午序于诸侯又左𫝊冢子君行则守有守则从从曰抚军守曰监国古之制也夫帅师専行谋誓军旅君与国政之所图非太子之事也周制诸侯以功徳入为王卿士则上卿理其国事今诸王公侯受任天朝而嫡子摄其君事则车服礼数国封大小领兵军数自当如本制而王公侯遣上卿及军将掌其事合于古义今之车服与古礼不同依礼应下其君一等其嫡子皆以有爵命印绶冠服佩玉之制宜如本令而嫡子但知其政不干其位君不可二尊无二上国相以下见嫡子宜如臣而不称臣又礼非其臣则答拜国之命士上达于其君者嫡子宜答拜其文书称嗣子宜曰王嗣子公侯嗣子子系父爵明不尃国其燕见则称第下文书表疏皆臣礼而不称臣今之监司上官文书皆为记告嫡子监国其下羣臣官文书宜称告不言命称教通典卷七十一通典卷七十二钦定四库全书通典卷七十二唐京兆杜佑君卿纂礼三十二嘉十七天子追尊祖考妣周武王追尊王太王亶父王季歴文王昌所以追之不以卑临尊也汉髙帝五日一朝太公太公家令説太公曰天无二日土无二王太公虽父乃人臣也奈何使人主朝人臣如此则威重不行矣后上朝太公太公拥篲迎门却行上大惊下扶太公太公曰帝人主奈何以我乱天下法上善家令言赐黄金五百斤诏曰人之至亲莫大于父子故父有天下𫝊之于子子有天下归尊于父此人道极也朕平暴乱以安天下此皆太公之教训也乃尊太公为太上皇又追尊妣曰昭灵后魏文帝即王位尚书令栢阶䒭奏臣闻尊祖敬宗古之大义故六代之君未甞不追崇始祖显彰所出先王应期拨乱唘魏大业然祢庙未有异号非崇孝敬示无穷之义也太尉公侯宜有尊号所以表功崇徳发事显名者也故易言干坤皆曰大徳言大人与天地合臣䒭以为太尉公侯诞育圣哲以济羣品可谓资始其功徳之号莫过于太王诏曰前奏以朝车迎中常侍大长秋特进君侯神主然君侯不宜但依故爵乗朝车也礼有尊亲之义为可依诸王比更议博士祭酒孙钦䒭议按春秋之义五䒭诸侯卒葬皆称公与王者之后宋公同号乃臣子褒崇其君父以此言之中常侍大长秋特进君侯诞育太王笃生武王奄有四方其功徳之号莫过太王今迎神主宜乗王车又宜先遣使者上谥号为太王于是汉帝追谥为太王及受禅追尊太王为太皇帝考武王为武皇帝尊王太后为皇太后明帝泰和三年六月司空陈羣䒭议以为周武追尊太王王季文王皆为王是时周天子以王为号追尊即同故谓不以卑临尊也魏以皇帝为号今追号皇髙祖中常侍大长秋特进君为王乃以卑临尊也故汉祖尊其父为上皇自是以后诸侯为帝者皆尊其父为皇也大长秋特进君宜追号髙皇载主宜以金根车可遣大鸿胪持节乗大使车从驺骑奉印绶即邺庙以太牢告祠从之又诏曰盖闻尊严祖考所以成汤文武寔造商周克昌王业而诗书之义追尊稷契自我魏室上承天序既发迹于髙皇髙皇之父䖏士君精神幽逺号称罔记非所以崇孝重夲也其令公卿以下㑹议号谥侍中刘晔议周王所以后稷为祖者以其唐之诸侯佐尧有大功名在祀典故也至于汉氏之初追谥之义不过其父上比周室则大魏𤼵迹自髙皇而始下论汉氏则追谥之礼不及其祖晔思以为追尊之义宜齐髙皇而已侍中缪袭议以为元者一也首也气之初也是以周文演易以冠四徳仲尼作春秋以统三正又谥法曰行义悦人曰元尊仁贵徳曰元䖏士君宜追加谥号曰元皇太傅钟繇议按礼小记曰亲亲以三为五以五为九上杀下杀旁杀而亲毕矣乃唐尧之所以敦叙于九族也其礼上杀于五非不孝敬于祖也下杀于五非不慈爱于其孙也旁杀于五非不笃友于昆弟也故为族属以礼杀之䖏士君其数在六于属已尽其庙当毁其主当迁今若追崇帝王之号天下素不闻其受命之符则是武皇帝栉风沐雨勤劳天下为非功也推以人情普天率土不袭此议䖏士君明神不安此礼今诸博士以礼断之其义可从诏从之晋武帝受禅后太始元年追尊皇祖宣王曰宣皇帝伯考景王曰景皇帝皇考文王曰文皇帝宣王妃张氏为宣穆皇后尊太妃王氏为皇太后宋武帝受禅追尊皇考为孝穆皇帝皇妣为孝穆皇后䇿曰维永初元年七月皇帝谨遣某官某奉䇿上皇考尊号曰孝穆皇帝仰惟圣灵邈焉徂逺昔有周丕崇祚兴昌季其在魏晋亦申情礼所以遹追来孝所因者本谨稽式上代考诸令准称谓既极情典攸遂所以仰顺天人俯穆率土在心逺慕庶云有慰追尊先后策曰维年月朔皇帝谨遣某官某奉策上皇妣尊号曰孝穆皇后伏惟皇妣资坤厚之性体母仪之徳䒭美姜嫄齐列任姒训穆中闺化流自逺膺歴运期飨兹天位谨依前典敬奉大礼仰慕圣善之爱俯増蓼莪之思齐髙帝受禅追尊皇考曰宣皇帝皇妣曰孝皇后梁武帝受禅追尊考曰文皇帝妣曰献皇后陈武帝受禅追尊考曰景皇帝妣董氏曰安皇后后魏道武帝称尊号后追尊逺祖二十余代皆称皇帝则歴代未闻也不复更载谥号焉北齐文宣帝受东魏禅追尊祖为文穆皇帝妣为文穆皇后考为献武皇帝兄为文襄皇帝母为皇太后后周闵帝受西魏禅称天王追尊考曰文王后其弟明帝立称帝号追尊文王曰文皇帝后其弟武帝立追尊曰徳皇帝隋文帝受禅追尊考曰武元皇帝妣曰元明皇后大唐武徳元年五月追谥髙祖为宣简公曽祖为懿王祖为景皇帝父为元皇帝天寳二年三月追尊咎繇为徳明皇帝凉武昭王为兴圣皇帝仍各立庙毎嵗四孟月享祭至寳应中礼仪使杜鸿渐请停四时献享天子崇所生母议东晋孝武帝大元中崇进所生母李氏为皇太妃太元十九年又诏追崇郑太后尚书令王珣奏下礼官详正按太常臣允等议以春秋之义母以子贵故仲子成风咸称夫人经云考仲子之宫明不配食也且汉文昭二太后并繋子号宜逺准春秋考宫之义近摹二汉不配之典尊号既正宜改筑新庙显崇尊称则罔极之情申别建寝庙则严祢之道着繋子为称兼明贵之所由一举而三义以允固哲王之髙致可如允等议追尊㑹稽太妃为简文皇太后也宋文帝元嘉元年司空録尚书事臣羡之等言伏惟先婕妤柔明塞渊光偹六列徳昭坤范训洽母仪用䏻唘祚圣明奄宅四海而天祚永违严亲莫逮臣等参详逺准春秋近稽汉晋谨追上尊号为皇太后礼官撰谥用崇寝庙诸侯崇所生母议后汉许慎五经异义云妾母之子为君子得尊其母为夫人按春秋公羊説妾子立为君母得称夫人故上堂称妾屈于嫡下堂称夫人尊行国家则士庶起为人君母亦不得称夫人父母者子之天也子不得爵命父母至于妾子为君爵其母者以妾夲接事尊者有所因也糓梁説鲁僖公立妾母成风为夫人入宗庙是子而爵母也以妾为妻非礼也故春秋左氏説成风得立为夫人母以子贵谨按尚书舜为天子瞽瞍为士明起于匹庶者子不得爵父母也至于鲁僖公本妾子尊母成风为小君经无讥文公羊左氏义是也郑𤣥驳曰礼丧服父为长子三年以将𫝊重故也衆子则为之周明无二嫡也女君卒贵妾继室摄其事耳不得复立夫人鲁僖公妾母为夫人者乃縁荘夫人哀姜有杀子般闵公之罪应贬故也近汉吕后杀戚夫人及庶子赵王不仁废不得配食文帝更尊其母薄后非其比耶妾子立者得尊其母礼未之有也袁凖正论云时俗之论曰庶子为公可以尊其母为夫人春秋之义母以子贵按隠公二年夫人子氏薨五年考仲子之宫上称夫人下不应复言仲子明其以妾为妻也秦人来归成风之禭不称夫人明其私尊不通于邻国也左氏𫝊曰并后匹嫡乱之夲也公羊亦云母以子贵説曰糓梁云秦人来归成风之襚秦不云夫人也就外不云夫人而见正焉夫身为国君而母为妾庶子孙所不忍臣下所不安故私称于国中不加境外此人子之情国人之私而止于礼法之正也假有庶子数人并为三公欲各尊其母将何以止之非圣人无法此大乱之道也支庶立为天子追尊夲亲议汉宣帝追尊祖卫太子史皇孙诏曰故皇太子在湖未有号谥有司请曰礼为人后者为之子也故降其父母不得祭尊祖之义也陛下为孝昭帝后承祖宗之祀制礼不踰闲谨行视孝昭帝所为史皇孙谥宜曰悼母曰悼后比诸侯王园置奉邑三百家曰悼园故皇太子谥曰戾置奉邑二百家曰戾园史良姊曰戾夫人置守塜三十家园曰戾后园置长丞周卫奉守如法有司复言礼父为士子为天子祭以天子悼园宜称尊号曰皇考立庙因园为寝以时荐享益奉园人满千六百家尊戾夫人曰戾后置园奉邑及益戾园各满三百家哀帝初入为太子祖母傅太后母丁后皆在国自以定陶恭王为称及即位髙昌侯董宏上言宜立定陶恭王后为皇太后事下有司左将军师丹大司马王莽共劾奏宏知皇太后至尊之号天下一统而称引亡秦以为比喻诖误圣朝不道帝新立谦让纳用莽丹言免宏为庶人后帝白令太皇太后下诏尊定陶恭王为恭皇又曰春秋母以子贵遂尊傅太后为恭皇太后丁姬为恭皇后中郎将冷裒复奏言定陶恭皇太后恭皇后皆不宜复引定陶藩国之名以冠大号车马衣服宜皆称皇置吏二千石以下各供厥职又宜为恭皇立庙京师帝复下议有司皆以为宜如裒言大司空师丹又曰圣王制礼取法天地故尊卑之礼所以正天地之位不可乱也今定陶恭皇太后恭皇后以定陶恭为号者母从子妻从夫之义也欲立官置吏车服与太皇太后并非所以明尊无二上之义也定陶恭皇号谥前已定义不得复改礼父为士子为天子祭以天子其尸服以士子无爵父之义尊父母也为人后者为之子故为所后服斩衰三年降其父母周明尊夲祖而重正统也孝成皇帝圣恩深逺故为恭王立后承祭祀今恭皇长为一国太祖万代不毁恩义已偹陛下既继体先帝特重大宗承宗庙天地社稷之祀义不得复奉定陶恭皇祭入其庙今欲立庙于京师而使臣下祭之是无主也又亲尽当毁空去一国太祖不隳之祀而就无主当毁不正之礼非所以尊厚恭皇也由是上怒策免丹后嵗余下诏曰汉家之制推亲亲以着尊尊定陶恭皇之号不宜复称定陶其尊恭皇太后为帝太后丁后为帝后后更号帝太后为皇太后太后崩合葬称孝元傅皇后陵其后为王莽毁发贬号后汉安帝建元元年有司上言皇考清河孝王至徳纯一含𢎞光大既受帝祉载生明圣旧章法制宜有尊号不宜称王宜曰孝徳皇妣曰孝徳后祖妣宗贵人曰敬徳后诏曰其告祠髙庙使司徒震持节大鸿胪特进乐平侯常副奉策玺绶到清河上尊号桓帝即尊位追尊祖河间孝王曰孝穆皇妣赵氏曰孝穆后考蠡吾侯曰孝崇皇母曰孝崇园贵人灵帝即位追尊祖为孝元皇妣夏氏为孝元后考为孝仁皇母董氏为慎园贵人魏文帝制以后如以旁枝入嗣大位不得加父母尊号诏曰依汉祖之尊太上皇是也且礼不以父命辞王父命汉氏诸侯之入皆受天子之命允于宗也而犹顾其私亲僣拟天号岂所谓为人后之义哉后代若有诸侯入嗣者皆不得追加其私考为皇妣为后也敢有佞媚妖惑之人欲悦时主缪建非义之事以乱正统者此股肱大臣所当禽诛也其着乎甲令书之金䇿蔵诸宗庙副乎三府尚书中书亦当各藏一通齐明帝即尊位追尊考始安贞王为景皇妣妃为懿后追钖命议后汉许慎五经异义云春秋公羊糓梁説王使荣叔钖鲁桓公命追钖死者非礼也死者功可追而钖如有罪又可追而刑耶春秋左氏讥其钖簒弑之君无讥钖死者之文也王侯在䘮袭爵议魏尚书奏以故汉献帝嫡孙杜氏乡侯刘康袭爵假授使者拜授康素服夺情议按周礼天子公卿诸侯吉服皆𤣥冕朱里𤣥衣纁裳有䘮凶则变之麻冕黼裳邦君麻冕蚁裳云麻冕者则素冕麻不加采色又变其裳亦非纯吉亦不纯凶汉氏承秦改六冕之制以𤣥冠綘衣一服而已有䘮凶之事则变吉服以从简易故诸王薨遣使者拜嗣子为王则𤣥冠缞绖服素以承诏命事讫然后反䘮服考之前典则差周书论之汉室则合常制王肃议尊者临卑不制缞麻故为之素服今康䖏三年丧在缞绖之中若因丧以命之则无复素服若以尊崇王命则吉服以拜受按尚书康王受策命吉服而受之事毕又以吉服出应门内以命诸侯皆出然后王释冕反丧服故臣以为诸侯受天子之命宜以吉服又礼䖏三年之䘮而当除父兄之䘮服除服卒事然后反䘮服则受天子命者亦宜服其命服使者出反䘮服即位而哭既合于礼又合人情诏从之按成王崩康王即位上宗奉同瑁王再拜三祭又礼始冠加爵亦皆醴之所以加崇以成其尊也又汉旧仪诸王嫡子嗣位受拜毕立于门外使者既出拜送还升哜醴讫又再拜正与康王即位事同古今相参事无违者王肃又议凡奉神祭祀则有受祚之爵嘉庆事则有醮醴之仪若君薨而太子即位孤之位无醮醴之仪成王病困乃召羣臣训以敬保元子明日成王崩既大敛羣臣以策书宣成王命以命康王是为受顾命之戒非即位之事王从三宿三祭上宗曰飨而不哜醴也此王者随时之礼非常行之典不可以为拜诸侯嫡子之仪袭爵之日乃孝子孝孙所以増哀戚之懐非礼之所施且谓之王命所加而使者又既出谓之受神之醴复非馈奠之时按拜陈思王子志为济北王又与今异犹湏王哜醴毕然后使者出今㩀郑𤣥説即位醴之以成其礼犹愈于使者既出不设馈奠而独哜醴臣犹以为非礼之衷今京师廷拜诸侯嗣子无事有哜醴天子赐诸侯大夫冕弁服于太庙归设奠服赐服于斯乎有冠醮而无冠醴此谓诸侯大夫以平吉受赐衣于天子太庙归设祭于其庙服赐服而受冠醴之礼也可依此使者既出公犹服命服设奠而告又礼小祥之祭然后哜之此自告其庙非王命之所加如礼不哜既告反服即位而哭既合于礼又合人情诏从之髙堂隆议拜受仪按旧典天子遣使者赍车服策命命诸侯嗣位之礼上卿为使者嗣君遣上卿吉服迎于境自吉服劳于郊馆宗庙致飱饩告期日受命于祖庙设䘮主几筵于戸牖之前命车设于庭西上安车驷马皆在车之东使者奉策服印绶加诏版策命其上升自西阶东面内史在右嗣君端委以入升自阼阶西面立使者以皇帝命命冕内史賛之嗣君降于两阶间北面再拜稽首使者宣命曰无下拜嗣君升成拜内史加诏版䇿命于服上以东嗣君进而西迓受于两楹间皆旋复位嗣君释端委服降升成拜如初使者降出升车嗣君拜送于门外修享赠饯之礼使归嗣君送至于境嗣君释冕服素弁葛环缞绖袳𬒮修奠祭之礼告于殡宫讫乃释弁绖反丧服此其大畧也其他则同之大唐武徳二年正月尚书左丞相崔善为奏曰欲求忠臣必于孝子比为时多金革颇遵墨绖之义丁忧之士例从起复无识之辈不复戚容如不纠劾恐伤风俗制曰文官遭父母䘮听去职调露二年中书舍人欧阳通起复夲官毎入朝必徒跣至城门外然后着鞾韈而朝直宿在省则席地借藁非公事不言亦未唘齿归衣缞绖号恸无恒武太后长安三年正月勅三年之丧自非从军更籍者不得輙奏起复至广徳二年三月勅三年之丧谓之逹礼自非金革不可从权其文官自今以后并许终制一切不得輙有奏请通典卷七十二通典卷七十三钦定四库全书通典卷七十三唐京兆杜佑君卿纂礼三十三嘉十八五宗周制别子为祖继别为宗继祢者为小宗大𫝊曰宗其继别子之所自出者百代不迁者也宗其继髙祖者五代则迁者也是故祖迁于上宗易于下尊祖故敬宗敬宗则尊祖之义也白虎通曰宗者尊也为先祖主者宗人之所尊也毛苌曰宗将有事族人皆侍所以必有宗者长和睦也大宗能率小宗小宗能率羣弟通其有无所以统理族人也宗其为始祖后者为大宗此百代不迁之宗也宗其为髙祖后者五代而迁也故曰祖迁于上宗易于下宗其为曽祖后者为曽祖宗宗其为祖后者为祖宗宗其为父后者为父宗父宗以上至髙祖别子各为其子孙祖继别者各自为宗所谓小宗有四大宗一凡五宗人之亲备矣薛综述郑氏礼五宗图曰天子之子称王子王子封诸侯若鲁卫是也诸侯之子称公子公子还自仕食采于其国为卿大夫若鲁公子季友者是也则子孙自立此公子之庙谓之别子为祖则嫡嫡相承作大宗百代不絶大宗之庶子则皆为小宗小宗有四五代而迁已身庶也宗祢宗已父庶也宗祖宗已祖庶也宗曽祖宗已曽祖庶也宗高祖宗已髙祖庶也则迁而惟宗大宗耳晋杜元凯宗谱曰别子者君之嫡妻之子长子之母弟也君命为祖其子则为大宗常有一主审昭穆之序辨亲踈之别是故百代不迁若无子则支子为后虽七十无无主妇若殇死缞绖加一等以兄弟之列代之殇无为父道兄弟昭穆同故也死皆为之齐缞其月数各随亲踈为限虽尊虽出嫁犹不敢降也属絶则为之齐缞三月若始封君相𫝊则自祖始封君其支子孙皆宗大宗然则继体君为宗中之尊支庶莫敢宗之是以命别子为宗主一宗奉之故曰祖者高祖也言属逮于君则就君属絶于君则适宗子家也而说者或云君代代得立大宗或云别子之母弟亦得为祖或云命妾子为别子其嫡妻子则迁宗于君皆非也别子之弟子孙无贵贱皆宜宗别子之子孙小宗一家之长也同族则宗之其服随亲踈为比姊妹出嫁不敢降之五属断服则不宗之矣贺循宗义曰古者诸侯之别子及起于是邦为大夫者皆有百代祀之谓之太祖太祖之代则为大宗宗之本统故也其支子旁亲非太祖之统谓之小宗小宗之道五代则迁当其为宗宗中奉之加于常礼平居则毎事谘告死亡则服之齐缞以义加也又䘮服要记曰公子之二宗皆一代而已庶兄弟既亡之后各为一宗之祖也嫡继其正统者各自为大宗乃成百代不迁之宗也傅纯问贺曰要记云庶兄弟既死之后各自为一宗之祖其嫡继之各为大宗此是大𫝊所谓别子为祖者也然则别子有十便为十祖宗也而母弟之后独无大宗母弟夲重而后轻庶弟本轻而后重其义可乎又王氏以别子为祖诸侯母弟则不尽为祖矣杜氏以为始封之君别子一人为祖二家不同愿闻其说答曰君之母弟与羣庶兄弟为别子之后俱为大宗而难云母弟之后独无大宗不审此义何所承乎以仆所定母弟为宗不应有疑则本轻后重之难无所施也又按礼别子为祖不限前后此为每公之子皆别子也则鲁之三桓郑之七族尽其人矣王杜二义不同者二儒通识不应有误傥所言者自有所施不见其文浅学所见谓如上义傅又问曰大𫝊云其士大夫之嫡公子之宗道也请解之答曰士大夫者谓庶昆弟之在位也其士大夫之嫡者谓公子之子孙各祖其别子大宗之道又由此而成故重言公子之宗道也殷浩问范宣曰其士大夫之嫡者公子之宗道也请解其义答曰其士大夫之嫡者言上二宗唯施公子之身至诸公子有子孙各祖公子以为别子各宗其嫡子以为大宗代代相承然后乃成别子之后百代不迁之宗者也所以举其士大夫之嫡者明公子之子孙不复宗公子之宗又嫌庶宗昆弟之子犹复为小宗故特举嫡以暁之也凡母弟及庶昆弟所称庶宗大宗正论其一代之嫡庶耳至于各有子之后长子皆成嫡也公子之宗道言公子之宗道成故重释也曹述初集解明宗义曰其士大夫之嫡者此为诸侯别子之后也或母弟之子孙或庶弟之子孙位为大夫者各祖别子为始祖各宗其嫡为大宗嫌庶子小宗之后犹不得为嫡故通称嫡以明之后代皆应同正也庾亮问贺循曰按礼宗子之服𫝊代不迁所以重其统也是以祖宗之正不易则本枝昭穆歴代而不乱此立宗之大㫖也然则士大夫及诸从事于典礼者服宗之义便应相放矣而礼祖宗之文唯着诸侯别子不列卿大夫之制不审此由诸侯君其族人族人不得宗其君故祖宗之制指为此欤自卿大夫以下与其宗党无君臣之悬则宗统有常嫡服宗有成例故不得别着其制也将由卿大夫位卑则宗服之制厌宗嫡无不迁服纪止五族故不复别见其义也今既无士大夫依诸侯别子之明文又不见无得立宗之定制而顷者以来诸私服于宗嫡者无服者则制缌有服者无加又不详此为各以非开国代封之家故避嫌谦而不敢私重其宗耶将此之由自有所承愿告㫖要答曰礼宗子之义所以明夲祖之正统纪百代而不紊者也而宗之义委曲着见者多在别子非卿大夫之文偏不详悉服之致疑有如来㫖然旧义虽非别子起于是邦而为大夫者便为大宗其嫡继之亦百代不迁礼记王制云大夫三庙一昭一穆与太祖之庙而三郑君解曰太祖别子始爵者也虽非别子始爵者亦然此其义也此谓起于是国盛徳特兴为一宗之始者也如此则百代不迁统族序亲及族人服之皆宜如别子之宗也又宗子之服虽在絶属皆齐缞三月代衰礼替敦之者少吴中畧无此服中土缌而不齐其所由来以政教凌迟人情渐慢非谓大夫位卑或以非代封为嫌也王冀答问曰其兄是嫡长家有代封弟是庶生遭所生艰先以第二儿后其嫡兄嫡兄早卒其儿于家为是小宗否答曰记云别子为祖继别为宗继祢为小宗今此儿乃系数代嫡伯父所承若是别子则为大宗百代不迁者也所承若是系祢则为小宗五代则迁者也小大之名系之伯父此非儿之谓也公子二宗周制大𫝊云有小宗而无大宗者有大宗而无小宗者有无宗亦莫之宗者公子是也公子有宗道公子之公为其士大夫之庶者宗其士大夫之嫡者公子之宗道也晋贺循䘮服要记曰凡诸侯之嗣子继代为君君之羣弟不敢宗君君命其母弟为宗诸弟宗之亦谓之大宗死则为齐缞九月若无母弟则命庶弟之大者为宗诸弟宗之亦如母弟则为之大功九月此二宗者一代而已庶兄弟既死之后各为一宗之祖殷浩问范宣曰有小宗而无大宗者有大宗而无小宗者有无宗亦莫之宗者公子是也公子有宗道公子之公为其士大夫之庶宗请解之答曰有小宗而无大宗者谓君之诸弟同庶者君命庶长为衆庶之宗则名小宗则服大功九月者是也有大宗而无小宗者谓君有同母弟命以为宗则羣庶昆弟宗之则名大宗服齐缞九月者是也昆弟既亲又是庶中之正者也有无宗亦莫之宗者谓公子唯己而已则上不敢宗君下无昆弟宗已者是也公子有宗道者礼诸侯于其非正嫡一无所服则羣昆弟亦不敢相服则无相统领无相统领则不可不立宗立宗然后有服耳故云公子有宗道也公子之公公者君也此立宗君命所制嫌自相推故又举公以明之也为其士大夫之庶宗者此独说庶宗者兼上縂谓有小宗而无大宗者为混故复指解小宗之义则大宗自然了也所以统大夫庶宗者诸侯庶昆弟有为大夫也所以正举大夫者所宗庶长或可为士嫌大夫位尊不相宗故云为大夫之庶宗以断疑也曺述初集解明宗义曰公子有宗道者礼诸侯不服庶子先君之所不服子亦不敢私相服也夫兄弟之恩既不可以无报亲戚羣居又不可以无主故君必命长弟以为之宗宗立而后相服相服之义由于其宗故曰公子有宗道公子之公为其士大夫之庶宗者公子之公谓君之庶弟受命为宗者也其有功徳王复命为诸侯尊羣庶所不敢宗故此君复命其次庶代已为宗主士大夫羣庶之在位者也大唐孔颕达曰礼云有无宗亦莫之宗者按公子唯一无他公子无可为已宗是有无宗也亦无他公子来宗于己是亦莫之宗也公子有宗道者言公子有人来与之为宗敬之道此句为下起文公子之公者公君也谓公子之君是嫡兄弟为君为其士大夫之庶者则君之庶兄弟为士大夫所谓公子者也宗其士大夫之嫡者谓立公子嫡者士大夫之身与庶公子为宗故云宗其士大夫之嫡也此嫡即君同母弟嫡夫人之子也公子之宗道也者言此嫡公子为庶公子宗是公子之宗道结上公子有宗道之文继宗子议周制曽子问云孔子曰宗子为殇而死庶子不为后也汉石渠礼议曰经云宗子孤为殇言孤何也闻人通汉曰孤者师傅曰因殇而见孤也男子二十冠而不为殇亦不为孤故因殇而见之戴圣曰凡为宗子者无父乃得为宗子然为人后者父虽在得为宗子故称孤圣又问通汉曰因殇而见孤冠则不为孤者曲礼曰孤子当室冠衣不纯采此孤而言冠何也对曰孝子未曽忘亲有父母无父母衣服輙异记曰父母存冠衣不纯素父母殁冠衣不纯采故言孤言孤者别衣冠也圣又曰然则子无父母年且百嵗犹称孤不断何也通汉曰二十而冠不为孤父母之䘮年虽老犹称孤事宗礼晋贺循宗议曰奉宗加于常礼平居即每事谘告凡告宗之例宗内祭祀嫁女娶妻死亡子生行求改易名字皆告若宗子时祭则宗内男女毕㑹䘮故亦如之若宗内吉凶之事宗子亦普率宗党以赴役之若宗子时祭则告于同宗祭毕合族于宗子之家男子女子以班宗子为男主宗妇为女主故宗子虽七十无无主妇以当合族纪宗故也凡所告子生宗子皆书于宗籍大宗无后则支子以昭穆后之后宗立则宗道存而诸义有主也立主义存而有一人不惇者则㑹宗而议其罚族不可以无统故立宗宗位既定则常尊归之理其亲亲者也是故义定于本自然不移名存于政而不继其人宗子之道也故为宗子者虽在凡才犹当佐之佑之而奉以为主虽有髙明之属盛徳之亲父兄之尊而不得干其任者所以全正统而一人之情也若姦回滛乱行出轨道有殄宗废祀之罪者然后乃告诸宗庙而改立其次亦义之权也九族白虎通云九族者何族者凑也聚也上凑髙祖下至𤣥孙一家有吉百家聚之合而为亲生相亲爱死相哀痛有㑹聚之道故谓为族族所以九者九为言究也亲踈恩爱究竟谓之九族也父族四母族三妻族二父族四者谓父之姓为一族父女昆弟适人者子为二族已女昆弟适人者子为三族已女适人者子为四族母族三者母之父母为一族母之昆弟为二族母之女昆弟为三族在外亲故合言之也妻族二者妻之父为一族妻之母为二族妻之亲畧故父母各为一族孔安国注虞书则云九族者从高祖下至𤣥孙凡九皆同姓也许慎按礼云缌麻三月以上服恩之所及也礼为妻父母有服明在九族中也九族不得但施同姓郑𤣥駮曰按小记云亲亲以三为五以五为九以此言之髙祖至𤣥孙明矣王朗论䘮服书曰郑𤣥兄弟犹曰族亲也无所不闗之辞也吾以为古学以九代之亲为九族谓兄弟者亦九代兄弟也凡属乎父道者则父之兄弟在乎祖道者则祖之兄弟在乎子道者则子之兄弟在乎孙道者则孙之兄弟故族亲亦可谓为兄弟者也敦疎逺外亲晋何𤦺曰闻诸训典凡在常交贵在人情所笃而况先人中表绸缪因缘结由来者哉角弓之叙幽王不亲九族而其章曰兄弟婚姻无胥逺矣乃曰洽比其隣婚姻孔云言情义之甚近也礼有外宗之亲书称九族既睦说者解九族虽各不同既曰旁亲亦将通外内之谓乎郑君以为上至髙祖下及𤣥孙九代之亲亦不蠲别外亲也若但谓内宗斯不足以叹帝尧敦叙之美也𤣥孙以下又有来昆云仍四代之目若夀踰期颐则有相及之道尊者崇修于上卑者晏然于下虽旷代事希邂逅遇之理将安居纵不相逮事亡如存义不得徒然矣而曽髙外属均之路人简薄之懐不亦甚乎歴观时俗家殊门异准格不立髙下在心或乃希慕贵盛攀附自昵或轻忽寒悴耻相提挈各懐斯图莫适相非仲尼所谓轻絶贫贱重絶富贵虽曰不利吾不信也代有以外亲方内于内无服而外敬絶造次言之如有断例然则母氏无服之亲将如之何春秋盟㑹辞称舅甥之国徼福先君以要结恩好絶婚之辞亦云不得嗣为兄弟故曰婚姻者万代之始明义好同故永着不朽引而敦之以醇凉薄和一之道于是乎在是以谓崇亲之义不宜有限若二门之末统裔稍逺俱不明为亲之数不识尊卑之序并无长老以审其详名无所託则不论也乡饮酒周制乡饮酒礼主人朝服就先生而谋賔介賔席牖前南靣主人席阼阶上西靣介席西阶上东靣衆賔之席皆不属焉罇两壶于房户间𤣥酒在西设洗于阼阶东南主人与賔三揖至于阶三让主人升賔升主人阼阶上当楣北靣再拜賔西阶上当楣北靣答拜主人坐取爵实之賔席前西北面献賔賔西阶上拜主人少退賔进受爵复位主人阼阶上拜送爵賔少退荐脯醢脯五脡賔升席自西方乃设折爼賔坐左执爵祭脯醢奠爵于荐西卒爵兴賔实爵主人之席前东南面酢主人主人阼阶上拜賔少退主人进受爵复位賔西阶上拜送爵荐脯醢主人升席自北方设折爼祭如賔礼自席前适阼阶上北靣坐卒爵兴奠爵遂拜执爵兴賔西阶上答拜主人坐奠爵于序端主人实觯酬賔阼阶上北靣坐奠觯遂拜执觯兴賔西阶上答拜坐祭遂饮主人实觯賔之席前北靣賔西阶上拜主人进坐奠觯于荐西主人揖降賔降立于阶西当序东靣主人以介揖让升拜如賔礼主人坐取爵于东序端实爵介之席前西南靣献介主人少退介进北靣受爵复位主人介右北靣拜送爵介少退主人立于西阶东荐脯醢介升席自北方设折爼祭如賔礼自南方降席北靣坐卒爵兴坐奠爵遂拜执爵兴主人介右答拜介授主人爵于两楹之间介西阶上立主人实爵以酢于西阶上介右坐奠爵遂拜执爵兴介答拜主人复阼阶揖降介降立于賔南主人西南面三拜衆賔衆賔皆答一拜主人揖升坐取爵于西楹下实爵献衆賔衆賔之长升拜受者三人主人拜送坐祭立饮授主人爵降复位衆賔献则不拜受爵坐祭立饮每一人献则荐诸其席主人以爵降奠于篚揖让升即席设席于堂㢘东上乐正先升立于西阶东工入升自西阶北面坐工歌鹿鸣四牡皇皇者华笙入堂下磬南北靣立乐南陔白华华黍乃间歌鱼丽笙由庚歌南有嘉鱼笙崇丘歌南山有台笙由仪乃合乐周南闗雎葛覃卷耳召南鹊巢采蘩采苹工告于乐正曰正歌备乐正告于賔司正洗觯升自西阶阼阶上北靣受命于主人主人曰请安于賔司正告于賔司正实觯降自西阶阶间北靣坐奠觯退共少立坐取觯不祭遂饮坐奠觯于其所退立于觯南賔北靣坐取爼西之觯阼阶上北靣酬主人主人降席立于賔东主人受觯賔拜送于主人之西主人西阶上酬介介立于主人之西如賔酬主人之礼主人揖复席司正升相旅曰某子受酬受酬者降席司正退立于序端东靣受酬者拜兴饮皆如賔酬主人之礼司正降复位使二人举觯于賔介司正升自西阶受命于主人主人曰请坐于賔遂彻爼乃羞无算爵賔出奏陔主人送于门外再拜说曰按周礼司徒职云以三物教万民而賔兴之郑𤣥曰诸侯之乡大夫正月吉日受法于司徒退而颁于乡吏及三年大比而兴其贤者能者以賔礼礼之献于王庭曰乡饮酒乡饮酒义曰主人拜迎賔于庠门之外入三揖而后至阶三让而后升所以致尊让也盥洗扬觯所以致洁也拜至拜洗拜受拜送拜既所以致敬也尊让洁敬也者君子之所以相接也君子尊让则不争洁敬则不慢不慢不争则逺于鬭辨矣不鬭辨则无暴乱之祸矣斯君子之所以免于人祸也故圣人制之以道乡人士君子罇于房户之间賔主共之尊有𤣥酒贵其质也教人不忘本也牲用狗烹于东方祖阳气之𤼵于东方也羞出自东房主人共之也洗当东荣主人之所以自洁而以事賔也水在洗东祖天地之左海也賔主象天地也介僎象隂阳也三賔象三光也让之三也象月之三日而成魄也四靣之坐象四时也天地严凝之气始于西南而盛于西北天地温厚之气始于东北而盛于东南主人尊賔故坐賔于西北而坐介于西南以辅賔賔者接人以义者也故坐于西北主人者接人以仁以徳厚者也故坐于东南而坐僎于东北以辅主人也孔子曰吾观于乡而知王道之易易也饮酒之节朝不废朝暮不废夕賔出主人拜送节文终遂焉知其能安燕而不乱饮酒之义君子所以相接尊让洁敬之道行焉是贵贱明隆杀辨和乐而不流弟长而无遗安燕而不乱此五者足以正身安国矣后汉永平二年郡县行乡饮酒于学校祀先圣先师周公孔子牲以太牢晋武帝太始六年十二月帝临辟雍行乡饮酒之礼诏曰礼仪之废久矣乃令复讲肄旧典赐太常绢百疋丞博士及学生牛酒咸寕三年及恵帝元康九年复行其礼大唐贞观六年诏曰比年丰稔闾里无事乃有堕业之人不顾家产朋游无度酣宴是躭危身败徳咸由于此自非澄源正本何以革兹弊俗可先録乡饮礼一卷颁示天下毎年令州县长官亲率长幼依礼行之庶乎时识㢘耻人知敬让开元十八年宣州刺史裴耀卿上疏曰州牧县宰所主者宣扬礼乐典册经籍所教者返古还淳上奉君亲下安乡族外州逺郡俗习未知徒闻礼乐之名不知礼乐之实窃见以乡饮酒礼颁行于天下比来唯贡举之日畧用其仪闾里之间未通其事臣在州之日率当州所管一一与父老百姓劝遵行礼奏乐歌至白华华黍南陔由庚等章言孝子飬亲及物遂性之义或有泣者则人心有感不可尽诬但以州县久絶雅声不识古乐伏计太常具有乐器太常久备和声请令天下三五十大州简有性识人于太常调习雅声仍付笙竽琴瑟之类各三两事令此州转次造习每年各备礼仪准令式行稍加劝奨以示风俗其仪具开元礼通典卷七十三通典卷七十四钦定四库全书通典卷七十四唐京兆杜佑卿撰礼三十四賔一自古至周天下封建故盛朝聘之礼重賔主之仪天子诸侯卿大夫士礼数服章皆降杀以两秦皇帝荡平九国宇内一家以田氏簒齐六卿分晋由是臣强君弱终成上替下陵所以尊君抑臣置列郡县易于临统便俗适时滞儒常情非今是古礼经章句名数尤繁诸家觧释注疏庬杂方今不行之典于时无用之仪空事钻研竞为封执与夫从宜之㫖不亦异乎天子受诸侯藩国朝宗觐遇唐虞夏氏之时四方诸侯嵗一朝殷制五年一朝周制大行人掌大賔之礼及大客之仪以亲诸侯春朝诸侯而圗天下之事秋觐以比邦国之功夏宗以陈天下之谟冬遇以协诸侯之虑天子当扆而立诸侯北面而见天子曰觐天子当宁而立诸公东面诸侯西面曰朝邦畿方千里其外五百里曰侯服嵗一见又其外五百里曰甸服二嵗一见又其外五百里曰男服三嵗一见又其外五百里曰采服四嵗一见又其外五百里曰卫服五嵗一见又其外五百里曰要服六嵗一见九州之外谓之蕃国代一见各以其所贵寳为贽到天子之境先谒闗人闗人报王王使小行人迎劳于畿又使大夫致积及郊使大行人服皮弁用璧以劳授之及国天子赐舍使司空致舍将受朝上公执桓珪九寸缫借九寸衮冕九章其春夏朝宗各乗所受上辂建常九斿繁缨九就侯执信珪伯执躬珪七寸缫借七寸鷩冕七章建常七斿繁缨七就子执糓璧男执蒲璧皆五寸缫借五寸毳冕五章建常五斿繁缨五就王则服皮弁于路门外正朝当宁而立诸侯改服于舍服朝服各执瑞玉至于朝公东面诸侯西面伯子男从侯而朝末傧承命告于天子天子曰伯父寔来予一人嘉之伯父其入予将受之诸侯序进入门右坐奠珪再拜稽首傧者谒侯氏坐取珪升致命王受之玉侯氏降阶东北面再拜稽首傧者延之曰升升成拜乃出各还其舍司几筵设黼扆于庙扆前南向设莞席纷纯加缫席画纯加次席黼纯左右玉几天子服衮冕负黼扆而立诸侯禆冕一一而入以行三享奉束帛加璧庭实唯国所有奉束帛匹马卓上九马随之中庭西上奠币再拜其秋冬觐遇之时将朝之早诸侯禆冕释币于祢皆乗墨车载龙旂弧韣瑞玉有缫至大门外上傧自与诸侯相揖而入至庙门外之舍王服衮冕负斧扆而受朝享之礼诸侯入门右皆奠玉再拜王命将受之诸侯更取玉升堂致命王亲受之诸侯降堂又再拜稽首傧者延之曰升升成拜乃出然后行三享玉王皆抚之诸侯降堂自授宰如朝宗之法觐遇之时天子不下堂其朝宗觐遇行朝享礼毕诸侯皆右肉袒于庙门之东乃入门右北面立告听事傧者谒诸天子天子辞于侯氏曰伯父无事归寕乃邦侯氏再拜稽首出自屏南适门西改袒还袭遂入门左北面立王乃劳之再拜稽首傧者延之曰升升成拜降出王遂更延诸侯入而礼之王使宗伯以珪瓒酌欎鬯祼之礼毕还馆诸侯公卿皆就馆见之若有功者天子赐以车服皆使公就馆致之诸侯迎于外门外再拜诸公奉箧服加命书于其上升自西阶东面太史居右侯氏升西面立太史述命侯氏降两阶之间北靣再拜稽首升成拜太史加书于服上侯氏受使者出侯氏送再拜时㑹以发四方之禁殷同以施天下之政其法诸侯既至天子之国必先朝天子于其国内然后为坛于国外更行朝礼春为坛于国东夏与秋冬各于其方将时㑹殷同之朝天子乗龙载大旂象日月升龙降龙春则拜日于东门之外夏则礼日于南门之外秋则礼月与山川丘陵于西门之外冬则礼月与四渎于北门之外加方明于坛上而祭之设六玉上珪下璧南方璋西方琥北方璜东方珪以祭之去方明以朝诸侯魏制藩王不得朝觐明帝时有朝者皆由特恩不得为常晋武帝太始中有司奏诸侯之国其王公以下入朝者四方各为二畨三嵗而周周则更始临时有故则明年来朝明年朝后更满三嵗乃朝不得依恒数朝礼皆执璧如旧朝之制不朝之嵗各遣卿奏聘诏可东晋王侯不之国其有受任居外则同方伯刺史二千石之礼亦无朝聘之制后周初梁主萧詧来朝入畿大冡宰命有司致积其饩五牢米九十筥醯醢各三十五瓮酒十八壶米禾各五十车薪蒭各百车既至大司空设九傧以致馆梁主束乗马设九介以待之礼成而出明日梁主朝受享于庙既致享大冡宰又命公一人𤣥冕乗车陈九傧以束帛乗马致食于賔及賔之从各有差致食讫又命公一人弁服乗车贽设九傧以劳賔梁主设九介迎于门外明日朝服乗车还贽于公公皮弁迎于大门授贽受贽并于堂之中楹又明日梁主朝服设九介乗车偹仪以见于公事毕公致享明日三孤一人又执贽劳于梁主明日梁主还贽又明日梁主见三孤如见三公明日卿一人又执贽梁主见卿又如三孤于是三公三孤六卿人各饩賔并属官之长为使牢米帛同三公隋文帝开皇四年正月后梁主萧岿来朝次于郊外诏广平王杨雄吏部尚书韦康持节以迎卫尉设次于馆驿雄等降就便幕岿服通天冠綘纱袍端珽立于东阶下西面文武陪侍如其国雄等立于门右东面岿摄内史令栁顾言出门请事康曰奉诏劳于梁帝顾言入告岿出迎于馆门外西面再拜持节者导雄与岿俱入至于庭下岿北面再拜受诏讫雄等乃出立于馆门外道右东向岿送于门外西面再拜及见帝冠通天冠服綘纱袍御大兴殿如朝仪岿服逺游冠朝服以入君臣并拜礼毕而出大唐贞观二十年有司言按史记正月诸侯王朝贺凡四人晋长安不过二十日今请每春二王入朝礼毕还藩从之至二十二年十月令百僚朔望服袴褶以朝开元二十五年十一月御史大夫李适之奏每至冬正及縁大礼应朝参官并六品清官并服朱衣余六品以下官许通着袴褶如有惨故准式不合着朱衣袴褶者其日听不入朝自余应合着而不着者请夺一月俸以惩不恪制曰可天寳三载二月勑百官朔望朝参应服袴褶并着珂伞至闰二月初一日宜停自今以后每逢此闰仍永为恒式六载九月勑自今以后每朔望朝晚于常仪一刻进外办每坐唤㐲令朝官从容至合门入至障外不湏趋走百司无事至午后放归无为守成宜知朕意十二载十一月御史中丞吉温奏请京官朔望朝参着朱衣袴褶五品以上着珂伞制曰可十四载三月勑常参官分日入朝寻胜宴乐其受蕃国朝聘如开元礼天子受诸侯遣使来聘周制诸侯遣使聘天子皆以卿为使大夫为上介士为衆介将行之朝朝服释币于祢告为君然后释币于行介及衆介皆从遂受命于朝受聘珪享束帛加璧遂行至天子畿更张先谒闗人闗人报王使请事遂导以入王使大夫授馆遣人致飱将行聘之前皆遣人授舍于文王庙门外行聘之朝释币于祢服冕服乗车建至大门外下车王服皮弁服受聘受讫王更服服衮冕入庙当扆而立賔入次改服禆冕而入士介皆随賔后入行享于庙亦升堂进玉王前抚之亦行三享王礼之出庙门更行私觌之见王出至大门内使问其君及劳聘賔还馆主人致饔饩明日发币于公卿然后受享受燕而还王亦使送出境天子遣使来迎劳诸侯周制诸侯入朝王使小行人迎劳于畿及郊大行人劳视馆将币为丞而傧皮弁用璧侯氏亦皮弁迎于帷门外再拜使者不答拜遂执玉三揖至于阶使者不让先升侯氏升听命降再拜稽首遂升受玉使者左还而立侯氏还璧使者受侯氏降再拜稽首使者乃出侯氏用束帛乗马傧使者再拜受侯氏再拜送币使者降以左骖马出侯氏送于门外再拜侯氏遂从之诸侯初至天子赐舍曰伯父汝顺命于王所赐伯父舍侯氏再拜稽首傧之束帛乗马又使大夫戒曰某日伯父帅乃初事侯氏再拜稽首掌客致礼上公五积飱五牢牵五牢朝讫则致饔饩九牢侯伯四积飱四牢牵四牢饔饩七牢子男三积飱三牢牵三牢饔饩五牢殷膳皆太牢以及归上公三食三飨三燕侯伯再食再飨再燕子男一食一飨一燕若弗酌则以币致之凡介行人宰史皆有飱饔饩以其爵等为牢礼之陈数唯上介有禽献凡礼賔客国新凶荒札䘮祸灾在野皆杀礼説曰古者封土建侯并为列国是以周制朝宗聘覜之礼协天下之事以结诸侯之好而非朝之嵗久无事焉则聘大行人职曰时聘以结诸侯之好殷覜以除邦国之慝间问以谕诸侯之志归脤以交诸侯之福贺庆以赞诸侯之喜致禬以补诸侯之烖若诸侯相聘之制则比年小聘三年大聘相励以礼则外不相侵内不相陵此天子所以飬诸侯兵不用而诸侯自为正之具也以珪璋聘重礼也已聘而还珪璋此轻财重礼之义也诸侯相励以轻财重礼则民作让矣三恪二王后虞舜以尧子丹朱为賔曰虞賔而不臣之夏禹封丹朱于唐舜子商均于虞皆有疆土以奉先祀服其服礼乐如之以客礼不臣也周武王克商而封夏后于杞殷后于宋皆爵公封舜后于陈爵侯以偹三恪司几筵延国賔于牖前左彤几王者立三恪二王之后者欲通师法之义其前代之后使之郊天以天子礼祭其始祖受命之王自行正朔服色此得通三正也魏文帝封后汉帝协为山阳县公邑万户位在诸侯王上奏事不称臣受诏不拜以天子车服郊祭天地宗庙祖腊如汉制都山阳浊鹿城青龙二年薨谥曰孝献皇帝以汉天子礼仪葬于禅陵晋武帝太始元年十二月遣太仆刘源告太庙封魏帝奂为陈留王诏曰明徳昭融逺鍳天命钦象歴数用禅厥位敢咨询故训以敬授青土于东国永为晋賔载天子旌旗乗五时副车行魏正朔郊祀天地礼乐制度皆如魏旧以承王显祖之禋祀又诏王上书不称臣答报不为诏一如賔礼二年诏陈留王操尚谦冲每事辄表非所以优崇之也主者谕意非大事皆使王官表上之三年太常上言博士祭酒刘喜等议汉魏为二王后夏殷周之后为三恪卫公署于前代为二王后于大晋在三恪之数应降称侯祭祀制度宜与五等公侯同有司奏陈留王山阳公为二代之后卫公偹三恪之礼易称有不速之客三人来此则以三为断不及五代也东晋明帝大寕二年诏曰三恪二王代之所重兴灭继絶政之所先禋祀不𫝊甚用伤悼主者详议立后以闻时曺励为嗣陈留王以主魏祀升平元年陈留王励表称废疾积年不可以奉祭祀请依春秋之义求以立后太学博士曹耽议春秋之义立子以贵不以长盖以为宗庙主故也晋公族穆子有废疾以让其弟卫襄公嗣子絷足不能行立其弟晋卫皆废嫡立庶者明臣之义终无执祭朝见之期以之居位违犯情礼故也礼有故使人摄祭非终身疾者励为君王故事未有诸侯以疾去国成比胡讷议孟絷立弟异于陈留二王之后礼不宜废太常王彪之奏臣按讷耽二议为许其所陈也各无明文臣以为经史所记未有南面称孤而以病疾退为庶人者也励纂封先代近四十年位在朝賔今以疾退既废之后若同庶人则名贱而役厮䖏以朝官则职替而班下以旧礼则制重而无位量兹三义莫知其礼宗庙享祭礼有假摄古今依礼行之有由来矣孝武帝太元十二年博士庾𢎞之等议陈留王前代之后遇以上賔之礼皇太子虽国之储副在人臣之位今谓班次宜在王下又按仆射王彪之以为禅让之始王与继嗣之末孙降杀殊矣是以春秋之㑹杞不异列宋不殊位今陈留王朝㑹自任其来则无绳墨之准既以来朝则应有常次至于大㑹升殿虽无上位然无殊别之座名同朝录将事有例且朝録盖是纪官名之简制曰可宋武帝永初元年封晋恭帝为零陵王居于秣陵行晋正朔车旗服色一如其旧有文而不偹其礼文帝元嘉五年散骑常侍荀伯子上疏曰伏见百官位次陈留王在零陵王上按春秋次序诸侯宋居杞陈之上臣以零陵王位宜在陈留王上陈留王宜降爵为公十一年皇太子出㑹升在三恪隋封后周靖帝为介国公大唐武徳元年五月诏曰革命创制礼乐变于三正修废继絶徳泽崇于二代其以莒之邑奉隋帝为公行隋正朔车骑服色一依旧章贞观二年八月制曰二王之后礼教宜崇寝庙不修廪饩多阙非所以追崇先代式敬国賔可令所司量置国官营立庙宇永昌元年十一月制以周汉之后为二王仍封舜禹成汤之裔为三恪神龙元年五月制宜依旧以周隋为二王后天寳八载七月封后魏孝文十代孙元伯明为韩国公以偹三恪九载䖏士崔昌上封事推五行之运以国家合承周汉其后周隋不合为二王后请废下公卿议集贤学士卫包因抗表陈其议论夜四星聚于尾宿天意昭然遂从之乃求殷周汉后为三恪二王后废韩介等公至十二载五月杨国忠奏周汉寖逺不当为二王后复以后魏后周隋依旧为三恪二王后其本封韩介等公如故议曰三恪二王之义有三説焉一云二王之前更立三代之后为三恪此㩀乐记武王克商未及下车封黄帝尧舜之后及下车封夏殷之后通巳用六代之乐二云三王之前但立一代通二王为三恪此㩀左传但云封胡公以备三恪明王者所敬先王有二更封一代以备三恪存三恪者所敬之道不过于三以通三正三云二王之后为一恪妻之父母为二恪夷狄之君为三恪此㩀王有不臣者三而言之按梁崔灵恩云三义之説以初为长何者礼记郊特牲云存二王之后尊贤不过二代又诗云二王之后来助祭又春秋公羊传説曰存二王之后所以通三正以上皆无谓二王之后为三恪之文若更立一代通备三恪者则非不过二代之意左传云封胡公以备三恪者谓上同黄帝尧舜下同殷夏为三恪也又按二王三恪经无正文崔灵恩㩀礼记陈武王之封遂以为通存五代窃恐未安今㩀二代之后即谓之二王三代之后即谓之三恪且武王所封盖以尧有则天之大人莫能名黄帝列聚星辰正名百物自以功齐万代师范百王故特封其后偶契二三之数实非歴代通法故记云尊贤不过二代示敬必由旧因取通已为三正也其二代之前第三代者虽逺难师法岂得不録其后故亦存之示敬其道而已因谓之三恪故左传云封胡公以备三恪是知无五代也况歴代至今皆以三代为三恪焉通典卷七十四通典卷七十五钦定四库全书通典卷七十五唐京兆杜佑卿撰礼三十五賔二天子朝位周制天子有四朝一曰外朝秋官朝士掌之左九棘孤卿大夫位焉羣士在其后右九棘公侯伯子男位焉羣吏在其后面三槐三公位焉州长衆庶在其后左嘉石平罢人焉右肺石达穷人焉二曰中朝夏官司士正其位辨其贵贱之等朝夕视政公卿大夫辨色而入应门北面而立东上王揖孤卿以上特揖大夫旅揖士旁三揖各就位王南向三公北面东上孤东面北上卿大夫西面北上王族故士武士在路门之右南面东上太仆太右太仆从者在路门之左南面西上三曰内朝亦谓路寝之朝人君既从正朝视事毕退适路寝听政使人视大夫大夫退然后适燕寝释服四曰询事之朝小司寇掌其政以致万人而询焉一曰询国危二曰询国迁三曰询立君其位王南向三公及州长百姓北面羣臣西面羣吏东面小司寇傧以序进而问焉以衆辅志而弊谋其时会殷同方岳之下为坛见诸侯之法如明堂之位天子坛上南面三公中阶之前北面东上诸侯阼阶之东西面北上诸伯西阶之西东面北上诸子门东北面西上诸男门西北面东上六服之外九夷之国东门之外西面北上八蛮之国南门之外北面东上六戎之国西门之外东面南上五狄之国北门之外南面东上九采之国应门之外北面东上四塞代一见其位亦近主位为尊也诸侯三朝路寝为内朝中朝在路门外外朝在应门外诸侯社稷与中朝正相当故传云间于两社为公室辅者也説曰天子路寝门有五焉其最外曰臯门二曰库门三曰雉门四曰应门五曰路门路门之内则路寝也臯门之内曰外朝朝有三槐左右九棘近库门有三府九寺库门之内有宗庙社稷雉门之外有两观连门观外有询事之朝在宗庙社稷之间雉门内有百官宿卫之𪠘应门内曰中朝中朝东有九卿之室则九卿理事之䖏考工记曰有九室九卿理之朝则入而理事夕则归于库门外外朝之法朝有疑狱王集而听之故礼云王㑹三公㑹其朝者诸侯未去亦于此也广问之义询于刍荛之谋三刺问以定其法燕朝者路寝之朝羣公以下常日于此朝见君位其位太仆掌之初入之时亦门右北面东上王揖之三公则阶前北面东上孤东面卿大夫西面皆北上士则外门之西北面东上凡射先用燕礼其位亦然所以每朝列位所向不同者皆以事异故变其位三公之位常北面不变者以三公内臣位尊故屈之使常北面其余诸侯孤卿大夫皆以地道尊右故尊者东面卑者西面是以于外朝之时诸侯东面尊于孤卿也故于内朝孤卿东面尊于卿大夫也时亦无诸侯故也唯询事之朝非常朝之限故不与三朝同或云客有诸侯之位故旅卿在东也大唐开元六年八月勅九族既睦百官有序至于班列宜当分位嗣王实先于主祭国老有贵于乞言比在朝仪尚为间杂非所谓睦亲敦旧之义也嗣王宜与开府仪同三司等致仕官各居夲品之上用为永式广徳二年九月勅朝参官遇泥雨准仪制令例停朝参今军国事殷若准式停恐有废阙泥既深阻许延三刻𫝊㸃待道路通依常式以后亦宜准此贞元二年八月御史中丞窦参奏准仪制令泥雨合停朝伏以军国事殷恐有废阙请令每司长官一人入朝有两员并副贰亦许分日其夜甚雨至明不止许令仗下后到九月勑一应文武百官朝谒班序中书门下供奉官若入合即各随左右省主其御史大夫中丞侍御史殿中侍御史通事舍人若横行参贺辞见御史台留守副元帅都统节度使观察使都团练都防御使并大都督大都䕶持节度者即入班在正官之次余官兼者各从夲官班序诸侯下无夲官唯授内供奉里行者即入班亦在正官之次有夲官兼者各从夲官班序如夲官不是常参官并宪官摄者唯听于御史班中辞见殿中省官监少监尚衣尚舍尚辇奉御分左右随繖扇立若入阁亦如之一品班二品班三品班四品班五品班武班供奉班宣政殿前立位入合升殿应当本日入合人各依前件立其不合入合人各依本职事立非当上人遇合参日并从本官品第班次其入合升殿除千牛卫将军中郎将外余并以左右卫中郎将充其诸卫及率府中郎将不得升殿一品班二品班三品班四品班五品班尚书省官东宫官王府官外官太常宗正丞尚食奉御尚药奉御诸王府官检校官兼官及摄试知判等官含元殿前龙尾道下叙班文武官行立班叙文官充翰林学士皇太子侍读武官充禁军职事辞见宴集班列先后公式令仪制令常参文武官准令每日叅自艰难以来人马劣弱遂许分日伏望且许依前分日参待戎事稍平加以俸禄即依恒式其武官准令五品以上每月六叅三品以上更加三叅并顷停废今请准令却复旧仪其朔望朝叅及𢎞文崇文馆国子监学生每季叅等请续商量闻奏勅㫖二品武班宜以左右金吾等十六卫上将军依次为班首其检校官兼摄试知判等本官二品以上者位望崇重礼异羣僚宜依夲班朝㑹余依四年七月勑自今以后嗣郡王宜列于夲官班之上其庶子宜在少卿之上天子上公及诸侯卿大夫士等贽有虞氏舜典云修五礼五玉三帛二生一死贽如五器卒乃复夏后氏左传云禹会诸侯于涂山执玉帛者万国周制凡贽天子以鬯诸侯执珪孤执皮帛卿执羔大夫执雁士执雉庶人执鹜工商执鸡野外军中无贽以缨拾矢可也妇人之贽椇榛脯脩枣栗説曰古者人君及臣重于相见之礼所以相尊敬故将有所见必执贽贽者至也信也君子于其所尊必执贽以相见明其厚心之至以表忠信不敢相䙝也然天子无客礼亦有贽者明有事神祇之道故湏贽以表心故廵狩至于山川有所告之用鬯酒盛以大璋中璋又典瑞云王搢大珪执镇珪藻五采五就朝日明其所尊敬象臣之朝君也执镇珪视安四方以表其功也凡公卿大夫执贽者皆谓始朝及初相见用之诸侯德厚故执玉以比德卿大夫以下德薄故用皮帛羔雁之等射人职云王将射之时公卿朝见三公执璧卿执羔天子之三公所以执璧为臣之屈与子男同佐王论道理取圆足以璧为贽不必饰以蒲谷诸侯賔射之时卿大夫士亦皆执贽见其君如天子卿大夫之礼君子所以执玉以比德者也魏明帝青龙二年诏下司空征南将军带金紫都督使位髙任重近者正朝乃与卿校同执羔非也自今以后从特进应奉璧者如故事博士髙堂隆议曰按周礼公执桓珪公谓上公九命分陜而理及二王后也今大司马公大将军实分征东西可谓上公矣山阳公衞国公则二王后也侯执信珪谓地方四百里伯执躬珪谓地方三百里皆七命也今郡王户数多者可如侯少者可如伯子执谷璧谓地方二百里男执蒲璧谓地方百里皆五命也今县主户数多者可如子少者可如男上公礼其率诸侯以朝则执桓珪自非朝宗则如八命之公与王论道有事而进则执璧今二王后诸王若入朝觐二公率以进退则执桓珪其朝王则与羣公执璧按周礼王官唯公执璧汉大将军骠骑车骑卫将军开府辟召掾属与公同仪则执璧可也孤皮帛卿羔孤谓天子七命之孤及大国四命之孤副公与王论道尊于六卿其执贽以虎皮表束帛今九卿之列太常光禄勲卫尉尊于六卿其执贽如孤也其朝王执皮帛可也三府长史亦公之副虽有似于孤实卑于卿中大夫之礼可也公之孤覜聘于天子及见于其君其贽以豹皮表束帛今未有其官意谓山阳公之上卿可以当之卿谓六官六命之卿及诸侯三命再命之卿也今六卿及永夀永安长秋城门五校皆执羔可也诸侯之卿自于其君亦如之天子卿大夫饰羔雁以缋诸侯卿大夫饰羔雁以布州牧郡守以功德赐劳秩比中二千石者其入朝觐宜依卿执羔金紫将军秩比中二千石与卿同大夫执雁谓天子中下大夫四命及诸侯再命一命之大夫也其位卑于卿今王府长史及五命二千石之着者也博士儒官歴代礼服从大夫如前执雁可也州牧郡守未赐者宜依大夫执雁皆饰以缋诸县千石六百石今古大夫若或㑹觐宜执雁饰以布士执雉谓天子三命之士及诸侯一命再命之士也府史以下至于比长庻人在官亦谓之士诸县四百石三百石长从士礼执雉可也信节周制地官掌节掌守邦节而辨其用以辅王命守邦国者用玉节守都鄙者用角节凡邦国之使节山国用虎节土国用人节泽国用龙节皆金也以英簜辅之门闗用符节货贿用玺节道路用旌节皆有期以返节凡通达于天下者必有节以𫝊辅之无节者有㡬则不达琬珪九寸而缫以象徳以结好谷珪七寸以和难以聘女瑑珪璋八寸璧琮八寸缫皆二采一就以覜聘珍珪以徴守以恤凶荒牙璋中璋七寸射二寸厚寸以起军旅以理兵守琰珪以易行以除慝大璋七寸射四寸诸侯以聘女通典巻七十五通典卷七十六钦定四库全书通典卷七十六唐京兆杜佑卿撰礼三十六军一天子诸侯将出征类宜造禡并祭所过山川周制天子将出征类于上帝宜于社造于祢肆师为帝位禡于所征之地受命于祖以迁庙主载于齐车以行无迁主以币帛皮珪告于祖祢遂奉以出载于齐车以行每舍奠焉而后就舍反必告设奠卒敛币玉蔵诸两阶之间乃出盖贵命也受成于学过大山川则用事焉出征执有罪反释奠于学以讯馘告诸侯将出征宜社造祢及无迁主以主命并如天子之制梁天监初陆琏定军礼依古制类造等用牲币帝曰宜者谓征讨得宜造者禀谋于庙类者奉天时以明伐并明不敢自専陈币承命可也琏不能对严植之又争之于是告用牲币反亦如之北齐天子亲征纂严则服通天冠文物充庭有司表更衣乃入冠武弁左貂附蝉以出誓讫其日偹法驾乗木辂以造于庙载迁庙主于齐车以俟行次宜于社有司以毛血衅军鼓载帝社祏主于车以俟行次择日陈六军偹大驾类于上帝次择日祈后土神州岳镇海渎川源等乃为坎盟督将列牲于坎南北首有司于坎前读盟文割牲耳承血皇帝受牲耳徧授大将乃寘于坎又歃徧又以寘坎礼毕埋牲及盟书又曰建牙旗于墠祭以太牢及所过名山大川有司致祭将届战所卜刚日备𤣥牲列军容设于辰地为墠而禡祭大司马奠矢有司奠毛血乐奏大濩之音礼毕彻牲柴燎战前一日皇帝祷祖司空祷社战胜则各报以太牢又用太牢赏用命于祖引功臣入旌门即神庭而授版焉又罚不用命于社即神庭行戮讫振旅而还格庙诣社讫择日行饮至之礼文物充庭有司执简记年号月朔陈六师凯入格庙之事饮至䇿勲之美用述其功不替赏典焉隋制天子行幸有司祭所过名山大川岳渎以太牢山川以少牢若亲征及廵狩则类上帝宜造社庙还礼亦如之大业七年征髙丽炀帝遣诸将于蒯城南幸干河上筑社稷二坛设方坛行宜社稷帝斋于临朔宫懐荒殿与告官及侍从各斋于其所十二卫兵士并斋帝服衮冕玉辂偹法驾礼毕御金辂服通天冠还宫又于宫南类上帝积柴燎坛设髙祖位于东方帝服大裘而冕乗玉辂祭奠玉帛并如宜社诸军受胙毕帝就位观燎乃出将发帝御临朔宫亲授节度遂出是嵗行幸观海镇于秃黎山为坛祠黄帝行禡祭皇帝及诸陪祭近侍官诸军将皆斋一宿有司供帐设位为埋坎神座西北内壝之外建二旗于南门外以熊席设帝轩辕神座皇帝出次入门羣官定位皆再拜奠礼毕还行宫大唐制车驾行幸及亲征有司类宜造禡如开元礼軷祭周制天子将出师大驭掌驭玉辂以祀及犯軷王自左驭驭下祝登受辔犯軷遂驱之及祭酌仆仆左执辔右祭两轵祭軓乃饮后周迎太白出国门而軷祭隋制皇帝行幸亲廵狩则軷祭其礼有司于国门外委土为山象设埋埳有司刳羊陈爼豆驾将至委奠币荐脯加羊馔埋于埳驾至太仆祭两轵及軓乃饮授爵遂轹軷上而行大唐车驾亲征如开元礼天子诸侯四时田猎周制天子诸侯无事则嵗行蒐苖狝狩之礼仲春教振旅司马以旗致民平列阵如战之阵王执路鼓诸侯执鼖鼓军将执晋鼓师帅执提旅帅执鼙卒长执铙两司马执铎公司马执镯以教坐作进退疾徐疏数之节遂以蒐田有司表貉誓民鼓遂围禁火弊献禽以祭社仲夏教茇舍如振旅之阵羣吏撰车从读书契辨号名之用帅以门名县鄙各以其名家以号名乡以州名野以邑名百官各象其事以辨军之夜事其他皆如振旅遂以苖田如蒐之法车弊献禽以享礿仲秋教治兵如振旅之阵王载太常诸侯载旂军吏载旗师都载乡遂载物郊野载旐百官载旟各书其事与其号焉其他皆如振旅遂以狝田如蒐田之法罗弊致禽以祀祊仲冬教大閲虞人莱所田之野为表百歩则一为三表又五十歩为一表田之日司马建旗于后表之中羣吏以旗物鼓铎镯铙各帅其民而致质明弊旗诛后至者乃陈车徒如战之阵皆坐羣吏听誓于阵前斩牲以左右徇阵曰不用命者斩之中军以鼙令鼓鼓人皆三鼓司马振铎羣吏作旗车徒皆作鼓行鸣镯车徒皆行及表乃止三鼓摝铎羣吏弊旗车徒皆坐又三鼓振铎作旗车徒皆作鼓进鸣镯车骤徒趋及表乃止坐作如初乃鼓车驰徒走及表乃止鼓戒三阕车三发徒三刺乃鼓退鸣铙且郄及表乃止坐作如初遂以狩田以旌为左右和之门羣吏各帅其车徒以叙和出左右陈车徒有司平之旗居卒间以分地前后有屯百歩有司廵其前后险野人为主易野车为主既阵乃设驱逆之车有司表貉于阵前中军以鼙令鼓鼓人皆三鼓羣司马振铎车徒皆作遂鼓行徒衔枚而进天子杀则下大緌诸侯杀则下小緌大夫杀则止佐车止则百姓田猎大兽公之小禽私之获者取左耳及所弊鼓皆駴车徒皆譟徒乃弊命致禽馌兽于郊入献禽以享蒸説曰天生五材人并用之废一不可谁能去兵歴代以来祸乱之作非武不定是以君子习之孔子曰以不教民战是谓弃之王制曰天子诸侯无事而不田曰不敬田不以礼曰暴天物左氏传曰春蒐夏苖秋狝冬狩皆于农隙以讲武事三年治兵入而振旅归而饮至以数军实昭文章明贵贱辨等列顺少长习威仪也糓梁传曰因蒐狩以习用武事礼之大者也艾兰以为防置旃以为辕门以葛覆质以为槷流旁握御轚者不得入车轨尘马候蹄掩禽旅御者不失其驰然后射者能中过防弗逐不从奔之道也靣伤不献不成禽不献禽虽多天子取三十焉一为干豆二为賔客三为充君之庖其余与士衆以习射于射宫射而中田不得禽则得禽射而不中田得禽则不得禽是以知古之贵仁义而贱勇力也宋文帝元嘉二十五年闰二月大蒐于宣武塲主司列奏申摄尅日校猎百官备设行宫殿便座于武帐幕府山南冈王公百官便座幔省如常仪设南北左右四行旌门建旗以表获车殿中郎一人典获车主者二人收禽吏二十四人配获车十二两校猎之官着袴褶有帯二品以上权乃备鞘麾幡三品以下帯刀皆骑乗将领部曲先猎一日布围领军将军一人督右甄䕶军将军一人督左甄大司马一人居中董正诸将受节度殿中郎率获车部曲在大司马之后尚书仆射以下诸官曺令史等至日㑹于宣武塲列为重围设留守填街位于云龙门外内官道北外官道南以西为上设从官位于云龙门内大官阶北小官阶南以西为上设先置官位于行上车门外内官道西外官道东以北为上设先置官还位于广莫门外道之东西以南为上校猎日平旦正直侍中奏严上水一刻槌一鼓为一严上水二刻奏槌二鼓为再严殿中侍御史奏开东中华云龙门引仗为小驾卤簿百官非校猎之官着朱服集列广莫门外留守填街后部从官就位前部从官依卤簿先置官先行上水三刻奏槌三鼓为三严上水四刻奏外办正次直侍中散骑常侍给事黄门侍郎散骑侍郎军校剑履进夹上阁正直侍中负玺通事令史帯龟印中书之印上水五刻皇帝出着黒介帻单衣乗辇正直侍中负玺陪乗不帯剑殿中侍御史督摄黄麾以内次直侍中次直黄门侍郎䕶驾在前又次直侍中佩信玺行玺与正直黄门侍郎从䕶驾在后不鸣鼓角不得諠譁以次引出警跸如常仪车驾出赞陛者再拜皇太子入守车驾将至威仪唱引先置前部从官就位再拜车驾至行殿前廻辇正直侍中跪奏降辇次直侍中称制曰可正直侍中俛伏起皇帝降辇登御座侍臣升殿直卫钑㦸武贲毛头文衣鹖尾以次列阶正直侍中奏觧严先置从驾百官还便座幔省皇帝若亲射禽变服戎服如校猎仪内外从官及武贲变服钑㦸抽鞘以备武卫黄麾内官从入围里列置部曲广张甄围旗鼓相见衔枚而进甄周围㑹督甄令史奔骑号法施令曰春禽懐孕蒐而不射鸟兽之肉不登于爼不射皮革齿牙骨角毛羽不登于器不射甄㑹大司马鸣鼓䠞围衆军鼓譟警角至宣武塲止大司马屯北旌门二甄帅屯左右旌门殿中中郎率获车部曲入次北旌门内之右皇帝从南旌门入射禽谒者以获车收载还陈于获旗之北王公以下以次射禽各送诣获旗下付禽主者事毕大司马鸣鼓觧围复屯殿中郎率其属收禽以实获车奉车奉充庖厨正厨置罇酒爼肉于中逵以犒飨校猎衆军至晡正直侍中量宜奏严从官还着朱服钑㦸复鞘再严先置官先还三严后二刻正直侍中奏外办皇帝着黒介帻单衣正次直侍中散骑常侍给事黄门侍郎军校进夹御座正直侍中跪奏还宫次直侍中称制曰可正直侍中俛伏起乗舆登辇还卫从如常仪大司马鸣鼓散屯以次就舍车驾将至威仪唱引留守填街先置前部从官就位再拜车驾至殿前廽辇正直侍中跪奏降辇次直侍中称制曰可正直侍中俛伏起乗舆降入正次直侍中散骑常侍等从至阁正直侍中奏觧严内外百官拜表问讯讫罢梁陈并依宋仪其异者置行殿于幕府山南冈并设王公百官幕先猎一日遣马骑布围领军督左右军将军督右大司马董正诸军猎日侍中三奏一奏槌一鼓为一严三严讫引仗为小驾卤簿皇帝乗马戎服从者綘纱帻黄麾警跸鼓吹如常仪猎讫宴㑹享劳比校多少戮一人以惩乱法㑹毕还宫北齐春蒐礼有司规大防建获旗以表获车前一日命布围领军将军一人督左甄䕶军将军一人督右甄大司马一人居中节制诸军天子陈小驾服通天冠乗木辂诣行宫将亲禽服钑㦸者皆严武卫张甄围旗鼓相见衔枚而进常开一方以令三驱围合吏奔骑令曰鸟兽之肉不登于爼者不射皮革齿牙骨角毛羽不登于器者不射甄合大司马鸣鼓促围衆军鼓譟鸣角至期䖏而止大司马屯北旌门二甄帅屯左右旌门天子乗马从南旌门入亲射禽谒者以获车收禽载还陈于获旗之北王公以下以次射禽皆送于下事毕大司马鸣鼓觧围复屯殿中郎率其属收禽以实获车天子还行宫命有司毎㑹择取三十一曰干豆二曰賔客三曰充君之庖其余即于围下量犒将士礼毕改服钑者韬刄而还夏苗秋狝礼皆同后周仲春教振旅大司马建大麾于莱田之所乡稍之官以旗物鼓铎钲铙各帅其人而致诛其后至者建麾于后表之军中以集衆庶质明偃麾诛其不及者乃陈徒骑如战之阵大司马北靣誓之军中皆听鼓角以为进止之节田之日于莱之北建旗为和门诸将帅徒骑序入其门有司居门以平其人既入而分其地险野则徒前而骑后易野则骑前而徒后既阵皆坐乃设驱逆骑有司表禡于前以太牢祭黄帝轩辕氏于狩地为墠建二旗列五兵于座侧行三献礼遂蒐田致禽以祭社仲夏教茇舍遂苖田仲秋练兵狝田仲冬大閲遂狩其致禽享礿教习之仪并如古周法隋大业三年炀帝在榆林突厥唘人及西域东胡君长并来朝贡帝欲示以甲兵之盛乃命有司陈冬狩之礼诏虞部量拔延山南北周二百里并立表记前狩二日兵部建旗于表所五里一旗分为四十军军万人骑五千匹前一日诸将各帅其军集于旗下鸣鼓后至者斩诏四十道并扬旗节分中廻令即留军所监猎布围围南靣方行而前帝服紫袴褶黒介帻乗闟猪车驾六黒骝太常陈鼓笳铙箫角于帝左右各一百二十官戎服骑从鼓行入围诸将并鼓行赴围乃设驱逆骑千有二百闟猪轫有司歛大緌王公以下皆整弓陈于驾前有司又歛小緌乃驱兽出过于帝前待诏再驱过至备身将军奉进弓矢三驱过帝乃从禽鼓吹皆振左而射之每驱必三兽以上帝发抗大緌次王公发抗小緌次诸侯发射则无鼓驱逆之骑乃止然后四夷百姓皆猎凡射兽自左膘而射逹于右腢为上等达右耳本为次等自左髀达于右䯚为下等羣兽相从不得尽杀巳伤兽不得重射又逆向人者不射其靣出表者不逐之田将止虞部建旗于围内从驾之鼓及诸军之鼓俱振卒徒皆譟诸获禽者献于旗所致其左耳大兽公之以供宗庙使归腊于京师小兽私之大唐髙祖武徳五年十二月幸泾阳之华池校猎谓羣臣曰今日畋乐乎谏议大夫苏代长进曰陛下游猎薄废万机不过十旬未为大乐髙祖色变既而笑曰狂发耶代长曰为臣私计即狂为陛下国计即忠贞观十六年十二月狩于骊山时隂寒晦冥围兵断絶上乗髙遥见之欲舍其罚恐亏军令乃廽辔入谷以避之永徽元年冬出猎在路遇雨因问谏议大夫谷那律曰油衣若为不得漏对曰能以瓦为之必不漏矣上大悦因此不复出猎先天元年十一月猎于骊山之下开元三年十月大蒐于岐州鳯泉汤属夜雪天寒其围兵并放散各赐布一端绵一屯其蒐狩之制具开元礼出师仪制周制大司马制军诘禁以纠邦国若大师则掌其戒令涖太卜帅执事涖衅主及军器及致建太常比军衆诛后至者司兵掌五兵五盾及授兵从司马之法以颁之司戈盾掌戈盾之物而颁之授贰车戈盾建乗车之戈盾授旅贲及虎士之戈盾车行兵车不式武车绥旌凡军旅㑹同合其车之卒伍而比其乗属其右戎仆掌驭戎车掌倅车之政正其服犯軷如玉辂之仪虎贲氏掌先后王而趋以卒伍旅贲氏掌执戈盾夹王车而趋左八人右八人车止则持轮太仆则自左驭而前驱及賛王鼓前有水则载青旌前有尘埃则载鸣鸢前有车骑则载飞鸿前有士师则载虎皮前有挚兽则载貔貅行前朱鸟而后𤣥武左青龙而右白虎招揺在上急缮其怒进退有度挈壶氏掌挈壶以令军井挈辔以令舍挈畚以令粮凡军事悬壶以序聚柝及战司马廵阵视事而赏罚若师有功则左执律右秉钺以先恺乐献于社若师不功则厌而奉主车王弔劳士庶子则相汉兴设南北军之备外命天下郡国选能引强蹶张材力武勐者以为轻车骑士材官楼船常以立秋后郊礼毕斩牲于东门以荐陵庙肄孙吴兵法六十四阵每十月都课试金革骑士各有员数如有㓂警平地用车骑山阻用材官水泉用楼船孝文纳晁错之䇿以为军之胜负定于内有事则可以应于外颇祖周司马法齐寄政之制徙人于邉以起军伍元帝用贡禹议始罢角抵戏后汉初立秋之日自郊礼毕始扬威武斩牲于郊东门以荐陵庙兵仪乗舆御戎辂白马朱鬛躬执弩射牲太宰令谒者各一人载以获车驰驿送陵庙还宫遣使者赍束帛以赐武官肄兵习战阵之仪斩牲之礼名曰貙刘兵官皆肄孙吴兵法六十四阵既还公卿以下陈雒阳街乗舆到公卿巳下拜天子下车公卿亲识颜色然后还宫灵帝中平五年以天下黄巾贼起大发四方兵讲武耀兵于平乐观以小黄门蹇硕为上军校尉武贲中郎将袁绍为中军校尉屯骑校尉鲍鸿为下军校尉议郎曹操为典军校尉赵融为助军左校尉冯芳为助军右校尉諌议大夫夏年为左校尉淳于琼为右校尉凡八人皆统于硕起太坛上十二重五采华盖髙十丈坛东北为小坛复建五采华盖髙九丈列歩骑军士数万人结营为阵天子亲出临军驻大华盖下大将军何进驻小华盖下礼毕帝躬擐甲介马称无上将军行阵三匝还献帝建安二十一年有司奏古四时讲武按汉西京承制三时不讲唯十月都试金革今兵戈未偃士衆素习可无四时讲武但以立秋择吉日大朝车骑号曰閲兵上合礼名下承汉制是冬閲兵魏王曹操亲执金鼓以令进退延康元年曹丕嗣魏王其年秋閲兵于郊公卿相仪王御华盖亲执金鼓之节魏明帝太和元年十月閲兵于东郊晋武帝太始四年九月咸宁元年太康四年六年冬皆自临宣武亲大閲习衆军然不自令进退自恵帝以后其礼遂废东晋元帝诏左右卫及诸营教习依大习仪成帝咸和中诏内外诸军戏于南郊之塲故其地因名閲塲自后蕃镇桓庾诸方伯徃徃閲习然后朝廷无事焉宋文帝依故事肄习衆军兼用汉魏之礼其后以时讲武于讲武堂后魏明帝永兴元年九月十月之交亲行貙刘之礼孝成帝和平三年因嵗除大傩遂耀兵示武更为制令歩兵陈于南骑士陈于北各撃钟鼓以为节度其歩兵所衣青赤黒黄别为部队楯矟矛㦸相次周廻转易以相赴就有飞龙腾蛇之变为函箱鱼鳞四门之阵凡十余法跪起前却莫不应节阵毕南北二军皆鸣鼓角衆尽大譟各令骑将六千人去来挑战歩兵更进退以相拒撃南败北㨗以为威观自后以为常北齐常以季秋皇帝讲武于都外有司先芟莱野为塲为二军进止之节舆驾停观遂命将教衆为战塲之法凡为阵少者在前长者在后其还则长者在前少者在后长者持弓矢短者持旌旗勇者持钲鼓刀楯为前行㦸槊者次之弓箭为后行将帅先教士目使习见旌旗指麾之踪发起之意旗卧则跪次教士耳使习听金鼓动止之节声鼓则进鸣金则止次教士心使知刑罚之苦赏赐之利次教士手使习持五兵之便战鬭之备次教士足使习跪起及行崄泥之涂前五日皆请兵严于塲所依方色建旗为和门都墠之中及四角皆建立五綵牙旗应讲武者各集于其军戒鼓一通军士皆严备二通将士擐甲三通歩军各为直阵以相俟大将各䖏军中立旗鼓下有司陈小驾卤簿皇帝武弁乗革辂大司马介胄乗马奉引入行殿百司陪列位定二军迭为客主先举为客后举为主从五行相胜法为阵以应之隋大业七年征辽东衆军将发御临朔宫亲授节度每军大将亚将各一人骑兵四十队队百人又歩卒八十队分为四团团有偏将一人受降使者一人承诏慰抚不受大将制战阵则为监军军将发候大角一通歩卒第一团出营东门东向阵第二团出营南门南向阵第三团出营西门西向阵第四团出营北门北向阵阵四靣团营然后诸团严驾立大角三通则铙鼓俱振第一团引行队间相去各十五歩次第二团次前部鼓吹次弓矢一队合二百骑建蹲兽旗瓟槊二张大将在其次鞬马二十匹次大角次后部铙吹次第三团次第四团次受降使者次及辎重戎车散兵等亦有四团第一辎重出收东靣阵分为两道夹以行第二辎重出收南靣阵夹以行第三辎重出收西靣阵夹以行第四辎重出收北靣阵夹以行亚将领五百骑建腾豹旗殿军后至营则第一团骑阵于东靣第二团骑阵于南靣鼓吹翊大将军居中驻马南向第三团骑阵于西靣第四团骑阵于北靣合为方阵四靣外向歩卒翊辎重入于阵内以次安营定四靣阵者引入营亚将率骁骑游奕督察其安营之制以车外布间设马枪次施兵幕内安杂畜事毕大将亚将等各就牙帐马歩阵与军中散兵交为两番五日而代于是每日遣一军发相去四十里连营渐进二十四日续发而尽首尾相继鼓角相闻旌旗亘九百六十里天子六军次发两部前后先置又亘八十里通诸道合三十军亘千四十里诸军各以帛为帯长尺五寸濶二寸题其军号为记御营内者合十卫三台五省九寺并分𨽻内外前后左右六军亦各题其号不得自言台省王公以下至于兵马私𨽻悉以缀于衣领名军记帯诸军并给幡数百有余事使人交相去来执以行执幡而离本军者他军騐记帯知非本部兵则所在斩之大唐显庆二年十一月二十一日讲武于滍水之南行三驱之礼上设次于尚书台以观之五年三月八日又讲武于并州城北上御飞阁羣臣临观之左卫大将军张延师为左军左右骁武等六卫左羽林骑士属焉左武候大将军梁建方为右军左右威领武候等六卫右羽林骑士属焉一鼓而誓衆再鼓而整列三鼓而交前左为曲直圆鋭之阵右为方鋭直圆之阵三挑而五变歩退而骑进五合而各复位许敬宗奏曰延师整而坚建方敢而鋭皆良将也上曰讲閲者安不忘危之道也梁朝衣冠甚盛人物亦多侯景以数千人渡江一朝瓦解武不可黩人不可弃此之谓也武太后圣歴二年欲以季冬讲武有司延入孟春时王方庆上疏曰谨按礼记月令孟冬之月天子命将帅讲武习射御角力此乃三时务农一时讲武盖王者常事安不忘危之道也孟春之月不可称兵兵者干戈甲胄之总名兵金也金性尅木春盛徳在木金气以害盛徳逆生气孟春行冬令则水潦为败雪霜大挚首种不入按蔡邕月令章句太隂休少阳尚微而行冬令以导水气故水潦至而败生物也雪霜大挚折伤者也太隂干时雨雪而霜故伤首种今孟春讲武是行冬令以隂故犯阳气害发生之徳臣恐水潦败物雪霜损稼宿麦不登无所收入也请至明年孟冬教习以顺天道从之先天二年十月十二日讲武于骊山之下征兵二十万戈鋋金甲照耀天地列大阵于长川坐作进退以金鼓之声节之元宗亲擐戎服持大鎗立于阵前兵部尚书郭元振以亏失军容坐于纛下将斩之宰臣刘幽求张説跪于马前諌曰元振翊戴上皇有大功于国虽违军令不可加刑伏愿寛宥乃舍之配流新州给事中知礼仪唐绍以草军仪有失斩之薛纳为左军节度衆以元帅及礼官得罪诸节部颇亦失序唯纳及解琬军不动上令轻骑召纳等至军门不得入礼毕特加慰劳命将出征汉髙帝初为汉王都汉中将还定三秦择良日斋戒设坛塲具礼拜韩信为大将军部署诸将东出陈仓收秦地魏故事遣将出征符节郎授节钺跪而推毂北齐命将出征则太卜诣庙灼龟授鼓旗于庙皇帝陈法驾服衮冕至庙拜于太祖徧告讫降就中阶引上将操钺授柯曰从上至天将军制之又操斧授柯曰从下至泉将军制之将军既受斧钺对曰国不可从外理军不可从中制臣既受命有鼓旗斧钺之威愿假一言之命于臣帝曰茍利社稷将军裁之将军就车载斧钺而出皇帝推毂度阃曰从此以外将军制之后周制大将出征遣太祝以牛一祭所过名山大川明帝武成元年吐谷浑冦邉帝戎服乗马遣大司马贺兰祥讨之告于太祖之庙司宪奉钺进授大将拜受以授从者礼毕出甲兵隋制皇太子亲戎及将军出师则以猳肫一衅鼓皆告祖庙授斧钺讫不得反宿于家开皇八年晋王广将伐陈内史令李徳林摄太尉告于太庙礼毕命有司宜于社二十年太尉晋王广又北伐突厥次河上禡祭轩辕黄帝以太牢制币陈甲兵行三献之礼大唐之制如开元礼宣露布后魏每攻战尅㨗欲天下闻知乃书帛建于漆竿上名为露布自此始也其后相因施行隋文帝开皇中诏太常卿牛𢎞撰宣露布礼及九年平陈元帅晋王以驿上露布兵部奏请依新礼集百官四方客使等并赴广阳门外服朝衣各依其列内史令称有诏在位者皆拜宣讫蹈舞者三又拜而罢大唐每平荡冦贼宣露布其日守宫量设羣官次露布至兵部侍郎奉以奏闻仍集文武羣官客使于东朝堂中书令宣布具如开元礼通典卷七十六通典卷七十七钦定四库全书通典卷七十七唐京兆杜佑君卿纂礼三十七军二天子诸侯大射乡射自黄帝有天下建万国爰至夏商及扵周氏虽更相吞灭而不改旧规周初诸侯尚千八百国所以崇三射之制立五善之目扵兹选士由此封侯本在戡敌实寓大政周衰礼多亡失重以秦灭典坟天子之礼无闻诸侯二篇而已诚与今异此畧存古制焉周制天子之大射天官司裘供虎侯熊侯豹侯设其鹄夏官射人以射法理射仪王以六耦射三侯三获三容乐以驺虞九节五正诸侯以四耦射二侯二获二容乐以貍首七节三正孤卿大夫以三耦射一侯一获一容乐以采苹五节二正士以三耦射豻侯一获一容乐以采蘩五节二正若王大射则以貍歩张三侯冬官梓人为侯广与崇方三分其广而鹄居一焉上两个与其身三下两个半之上纲与下纲出舌寻縜寸焉凡侯天子熊侯白质诸侯麋侯赤质大夫布侯画以虎豹士布侯画以鹿豕夏官司弓矢掌六弓四弩八矢之法仲春献弓弩仲秋献矢箙及其颁之王弓弧弓以授射甲革椹质者夹弓庾弓以授射豻侯鸟兽者唐弓大弓以授学射者使者劳者其矢箙皆从其弓凡弩夹庾利攻守唐大利车战野战凡矢枉矢絜矢利火射用诸守城车战杀矢鍭矢用诸近射田猎矰矢茀矢用诸弋射恒矢庳矢用诸散射天子之弓合九而成规诸侯合七而成规大夫合五而成规士合三而成规勾者谓之弊弓诸侯大射之仪君有命戒射前射三日司马命量人量侯道与所设乏以貍歩大侯凡九十糁侯七十豻侯五十巾车张三侯大侯之崇见鹄扵糁糁见鹄扵豻豻不及地武不系左下纲设乏西十北十凡乏用革乡射地官乡大夫各掌其乡之政正月之吉受教法扵司徒退而以乡射之礼五物询衆庶一曰和二曰容三曰主皮四曰和容五曰兴舞君国中射则皮树中以翿旌获白羽与朱羽糅扵郊则闾中以旌获扵境则虎中以龙大夫兕中各以其物获士鹿中翿旌以获唯君子有射扵国中其余否箭筹八十长尺有握握素楚朴长如笴刋本尺楅长如笴博三寸厚寸有半龙首其中蛇交韦当汉石渠议曰乡请射告主人乐不告者何也戴圣曰请射告主人者賔主俱当射也夫乐主所以乐賔也故不告扵主人也宣帝甘露三年三月黄门侍郎临奏经曰乡射合乐大射不乐何也戴圣曰乡射至而合乐者质也大射人君之礼仪多故不合乐也闻人通汉曰乡射合乐者人礼也所以合和百姓也大射不合乐者诸侯之礼也韦𤣥成曰乡射礼所以合乐者乡人本无乐故合乐嵗时所以合和百姓以同其意也至诸侯当有乐𫝊曰诸侯不释悬明用无时也君臣朝廷固当有之矣不必湏合乐而后合故不云合乐也公卿以𤣥成议是晋咸康五年春征西庾亮行乡射之礼依古周制亲执其事洋洋然有洙泗之风宋武帝为宋公在彭城九月九日出项羽戏马台射其后相承以为旧凖北齐三月三日皇帝常服乗舆诣射所升堂即座皇太子及羣官坐定登歌进酒行爵皇帝入便殿更衣以出骅骝令进御马有司进弓矢帝射讫还御坐射悬侯又毕羣官皆射五埓一品三十二发二品三品二十五发四品二十发五品十五发侍官御仗以上十发又季秋大射皇帝侍大驾常服御七寳辇射七埓正三品以上第一埓一品五十发二品四十发从三品四品第二埓三品三十八发五品第三埓三十二发六品第四埓二十七发七品第五埓二十一发八品第六埓十六发九品第七埓十发大将射司马各一人録事二人七埓各置埓将射正参军各一人埓士四人威仪一人乗白马以导的别参军一人悬侯下府参军一人又各置令史埓士等员以司其事大唐之制皇帝射扵射宫则张熊侯射观扵射宫则张麋侯皆去殿九十歩太乐令设宫悬之乐鼓吹令设十二案扵殿之庭若游宴射则不陈乐悬三月三日九月九日赐百僚射开元八年九月九日赐百官射给事中许景先驳奏曰近三九之辰频赐宴射巳着格令犹降纶音但古制虽在礼章多阙官员累倍帑藏未充水旱相仍继之师旅既不以观徳又未足威边耗国损人且为不急夫古天子以射选诸侯以射饰礼乐以射观容志故有驺虞貍首之奏采苹采蘩之乐天子则以备官为节诸侯以时㑹为节卿大夫以循法为节士以不失职为节皆审志固行徳美事成隂阳克和暴乱不作故诸侯贡士亦试扵射宫容体有亏则黜其地是以诸侯君臣皆尽志扵射射之礼也其大矣哉今则不然衆官既多鸣镝乱下以苟获为利以偶中为能素无五善之容颇失三侯之礼凡今一箭偶中是费一丁庸调用之既无恻隠获之固无慙色疏奏罢之至二十一年八月勅下大射展礼先王剏仪虽沿革或殊而遵习无旷徃有陈奏遂从废寝永鉴大典无忘旧章将射侯以观徳岂爱羊而去礼缅惟古训罔不率由自我而阙何以示后其三九射礼即宜依旧遵行以今年九月九日赐扵安福楼下其射侯仪具开元礼説曰按易庖牺氏弦木为弧剡木为矢弧矢之利以威天下射义曰男子生以桑蓬矢六射天地四方天地四方者男子之所有事也是故周制诸侯嵗献贡士扵天子天子试之射宫其容体比扵礼其节比扵乐而中多者得与扵祭数与扵祭而君有庆益以地其容体不比扵礼其节不比扵乐而中少者不得与扵祭数不与祭而君有让削以地是以诸侯君臣尽志于射以习礼乐天子将祭必先习射扵泽泽者所以择也又曰射之为言者绎也绎者各绎巳志也故心平体正持弓矢审固则射中矣射有三焉一曰大射天子将有郊庙之事与其来朝诸侯及畿内诸侯王之子弟卿大夫士及诸侯所贡之士行之三公将有宗庙之事与其卿大夫士及公之子弟卿大夫所选乡中之俊者行之孤卿大夫将有巳宗庙之事亦率其家臣而行之二曰賔射谓列国诸侯来朝扵王或诸侯自相朝聘或孤卿以下礼賔而射谓之賔礼皆行之扵朝或行扵庙三曰燕射天子诸侯无事之日燕息纵适或燕劳来朝聘使之賔或复自与巳臣共相劳息若天子诸侯之射则先行燕礼以明君臣之义卿大夫则先行乡饮之礼以明长幼之序夫三射者贵其容体比扵礼其节合扵乐故谓之礼射其乐天子以驺虞为节诸侯以貍首为节卿大夫以采苹为节士以采蘩为节驺虞者乐官备也貍首者乐㑹时也采苹者乐循法度也采蘩者乐不失职也故明乎其节之志以不失其事则功成而徳行立无暴乱之祸而国家安故曰射者所以观盛徳也白虎通云天子射百二十步诸侯九十步大夫七十步士五十歩所以明尊者所服逺卑者所制近也按郑𤣥説射礼入嘉礼今按五帝三王之时天下万国迭相征伐士之志艺以射为首是以我国家开元中修五礼以射礼入军礼焉古者天子之大射曰射侯者射中则能服诸侯以下中之则为诸侯是以诸侯君臣尽志扵射以习礼乐而以流亡者未之有也孔子曰君子无所争必也射乎揖让而升下而饮其争也君子斯之谓欤通典卷七十七通典卷七十八钦定四库全书通典卷七十八唐京兆杜佑君卿纂礼三十八军三天子合朔伐鼓夏书曰乃季秋月朔辰弗集于房瞽奏鼓啬夫驰庶人走周制曰日有蚀之天子不举乐素服置五麾陈五鼓五兵及救日之弓矢又以朱丝萦社而伐鼓责之夏官太仆掌军旅田役赞王鼓日月蚀亦如之曽子问曰诸侯旅见天子入门不得终礼而废者㡬孔子曰四太庙火日蚀后之䘮雨霑服失容则废如诸侯皆在而日蚀则从天子救日各以其方色与其兵也曽子问曰当祭而日蚀太庙火其祭也如之何孔子曰接祭而已如牲至未杀则废诸侯救日蚀置三麾陈三鼓三兵用币扵社伐鼓扵朝大夫击门士击柝曽子问曰诸侯相见揖让入门不得终礼废者㡬孔子曰六天子崩太庙火日蚀后夫人之䘮雨霑服失容则废汉制天子救日蚀素服避正殿陈五鼓五兵以朱丝萦社内外严警太史登灵台候日月有变便伐鼓太仆赞祝史陈辞以责之闻鼓音侍臣皆着赤帻带劔入侍三台令史以上皆持劔立其户前卫尉驱驰绕萦察守备日复常皆罢后汉制朔前后各二日牵羊酒至社下以祭日日有变割羊以祠社用救日日变执事冠长冠衣帛单衣绛领袖緑中衣绛縁以行礼如故事献帝初平四年正月当祠南郊尚书八座议欲郄郊日又定冠礼而月朔日蚀博士孙瑞议按八座书以为正月之日太阳亏曜谪见扵天而冠者必有祼享之仪金石之乐饮燕之娱献酧之报是为闻灾不祗肃见异不憷惕也及建安中将元㑹而太史上言正朝当日蚀朝臣议应㑹不博平计吏刘邵建言曰梓慎裨灶古之良史犹占水火错失天时礼诸侯见天子入门不得终礼者四日蚀在一然则圣人垂制不为异变先废朝礼或灾消异伏或推术谬误时尚书令荀彧及衆人咸善而从之遂朝如旧日亦不蚀邵由此着名魏髙贵乡公正元二年太史奏三月一日寅时合朔去交二度恐相附近主者奏宣勑有司为救日蚀备既时过而不蚀大将军曹爽推史官不验之负空设合朔之期以疑上下光禄大夫领太史令邕言典歴者按歴术推交㑹之期候者伺迟疾之度当朔事无有违错耳重问典歴周晃等对曰歴候所掌推歩迟速可以知加时早晚度交缓急可以知薄蚀深浅合朔之时或以月掩日则蔽障日体使光景有亏故谓之日蚀或日掩月则日从月上过谓之隂不侵阳虽交无变至扵日月相掩必蚀之理无术以推是以古者诸侯旅见天子日蚀则废礼甞禘郊社日蚀则接祭是以前代史官不能审日蚀之数故有不得终礼自汉故事以为日蚀必当扵交每至其时申警百官以备日变甲寅诏书有备蚀之制无考负之法侍中郑小同议史官不务审察晷度谨综疎密谬准交㑹以为其兆至乃虚设疑日大警外内其有不效则委扵差晷度禁纵自由皆非其义按春秋昭公三十一年十二月辛亥日蚀晋史墨以庚午之日日始有谪自庚午至辛亥四十二日日蚀之兆固形于前矣此为古有明法而今不察是守官惰职考察无效此有司之罪又答古来黄帝颛顼夏殷周鲁六歴皆无推日蚀法但有考课疎密而已负坐之条由本无术可课非司事之罪乃止晋武帝咸宁三年四年并以正朝合朔却元㑹东晋元帝大兴元年四月合朔有司奏议按春秋日有蚀之天子伐鼓扵社攻诸隂也诸侯伐鼓于朝臣自攻也按尚书符若日有变便击鼓诸门有违旧典诏曰所陈有正义改之至康帝建元元年太史上元日合朔后复疑应却㑹与不庾冰辅政写刘邵议以示八座蔡谟着议非之曰邵论灾消异伏又以灶慎犹有错失太史上言亦不必审其理诚然也而云圣人垂制不为变异先废朝礼此则谬矣灾祥之发所以谴告人君王者之所重诫故素服废乐退避正寝百官降物用币伐鼓躬亲救之夫警戒之事与其疑而废之宁顺而行之故孔子老𣆀助葬扵巷党以䘮不星行故日蚀而止柩曰安知不见星今史官言当蚀亦安知其不蚀夫子老聃先行见星之防而邵逆废日蚀之戒是反圣贤之成规也鲁桓公壬申有灾而以乙亥甞祭春秋讥之灾事既过追惧未已故废宗庙之祭况闻天𤯝将至而行庆乐之㑹于事乖矣礼记所云诸侯入门不得终礼者谓日官不先言诸侯既入见蚀乃知耳非先闻当蚀而朝㑹不废也邵引此文失其义㫖邵所执者礼记也夫子老𣆀巷党之事亦礼记所言复违而反之进退无据然荀彧所善汉朝所从遂令此言至今见称莫知其谬后来君子将以为凖绳故正之云尔于是衆议从之穆帝永和中殷浩辅政又欲从刘邵议不却㑹王彪之议曰礼云诸侯旅见天子不得终礼而废者四自谓卒暴有之非谓先存其事而侥倖史官推术错谬故不先废又从彪之议宋因晋制齐武帝永明元年十二月有司奏今月三日腊祠大社稷一日合朔日蚀既在致斋内未审扵社祠无疑不曽检未有前凖尚书令王俭议礼记曽子问天子甞禘郊社五祀之祭簠簋既陈唯大䘮乃废至扵当祭之日火及日蚀则停寻伐鼓用牲由来尚矣而簠簋初陈问所不及据此而言致斋初日乃但薄蚀则不废祭按汉初平中博士孙瑞议以日蚀废冠而不废郊朝议从之王者父天母地郊社不殊此则前凖谓不宜废诏可北齐制日蚀则太极殿西厢东向东堂东厢西向各设御座羣官公服昼漏上水一刻内外戒严三门者闭中门者掩之蚀前三刻皇帝服通天冠即御座直卫如常不省事有变闻鼓音则避正殿就东堂服白祫单衣侍臣皆赤帻带劔升殿侍诸司各扵其所赤帻持劔出户向日立有司各率官属并行宫内诸门掖门屯卫大社邺令以官属围社守四门以朱丝绳绕系社坛三匝太祝令陈辞责社太史令二人走马露版上尚书门司疾上之又告清都尹鸣鼓如严鼓法日光复乃止奏觧严大唐合朔伐鼓具开元礼冬夏至寝鼓兵议易曰先王以至日闭闗商旅不行后不省方五经通议曰以冬至阳气萌生隂阳交精始成万物气㣲在下不可动洩王者承天理物故率先天下静而不扰也夏至隂气始动而未达故亦寝兵鼓不设政事助㣲气之养也晋刘遐议曰以为阳实君道是以㣲阳初兴庆其方盛寝鼓息兵不欲震荡也礼尊无二若当助隂岂一之义何以明之彼月而蚀则惟其常此日而蚀于何不臧月蚀无救之道明矣何熊以为二节隂阳升降之极㑹通交代之日二气既接刚柔始分君子逺慎诸物近慎诸已在冬欲静在夏无躁百官静事无刑以定寝鼓息兵其宜合同张俣曰冬夏二至慎微不异左传曰凡分至启闭必书云物为备故也所重所慎扵是在矣周礼太仆掌赞王鼓救日月亦如之左传又曰月亦如之又曰非日月之𤯝不鼓皆正经也日长则贺君父道也下庆上㑹情交接也日短则不贺臣子道也鼓以动衆是以二至迎送同寝之也刘泓谓寝鼓不出经传或以汉兴日蚀隂盛击鼓助阳则冬至助阳不应寝鼓也于瓒又云按汉制有冬至絶事不听政之条而无夏至也以此推之夏至不应寝政事郑瑶曰寻冬至寝鼓之义虽无正文恐有由耳夫天之徳贵生恶杀冬至少阳初发萌芽之渐欲省事顺动以应至道是以不省方事安能鸣鼓后代拟议寝之非为助阳也夏至少隂肇起杀气自兴否剥将至大戚方来宜有鸣鼓开闗兴兵骇旅施命四方诰其逆兆以遏小人方长之害二至之义否泰道异休戚有殊寝鼓之教不宜同也若以夏至俗人所重文武可息之一日不可前三后三等扵冬至也马政周制夏官校人掌王马之政天子十有二闲马六种种马戎马齐马道马田马驽马邦国六闲马四种家四闲马二种凡颁良马而养乗之乗马一师四圉三乗为皂皂一趣马三皂为系系一驭夫六系为廐廐一仆夫六廐成校校有左右驽马三良马之数丽马一圉八丽一师八师一趣马八趣马一驭夫趣马掌赞正良马而齐其饮食简其六节巫马掌养疾马而乗治之相医而药攻马疾受材扵校人牧师掌牧地皆有厉禁而颁之孟春焚牧仲春通淫马质掌质马马量三物一曰戎马二曰田马三曰驽马皆有物贾凡受马扵有司者书其齿毛与其贾马死则旬之内更旬之外入马耳以其物更其外否春祭马祖执驹夏祭先牧颁马攻特秋祭马社臧仆冬祭马歩献马讲驭夫其余祭大泽用仲月刚日隋制常以仲春用少牢祭马祖扵大泽诸合祭官于祭所致斋一日积柴扵燎坛礼毕燎仲夏祭先牧仲秋祭马社仲冬祭马歩并扵大泽皆以刚日牲用少牢如祭马祖埋而不燎大唐马祭因隋之制其仪如开元礼时傩周制夏官方相氏掌䝉熊皮黄金四目𤣥衣朱裳执戈扬楯帅百𨽻而时傩以索室殴疫月令季春命国傩九门磔攘以毕春气仲秋天子乃傩以逹秋气季冬命有司大傩旁磔以送寒气后汉季冬先腊一日大傩谓之逐疫其仪选中黄门子弟十嵗以上十二以下百二十人为侲子皆赤帻皁制执大鼗方相氏黄金四目䝉熊皮元衣朱裳执戈扬楯十二兽有衣毛角中黄门行之冗从仆射将之以逐恶鬼扵禁中夜漏上水朝臣㑹侍中尚书御史谒者虎贲羽林郎将执事皆赤帻陛卫乗舆御前殿黄门令奏曰侲子备请逐疫于是中黄门唱侲子和曰甲作食胇胃食虎雄伯食魅腾简食不祥揽诸食咎伯奇食梦强梁祖明共食磔死寄生委随食观错断食巨穷奇腾根共食蛊凡使十二神追恶凶赫汝躯拉汝干节觧汝肉抽汝肺肠汝不急去后者为粮因作方相与十二兽舞嚾唿周徧前后省三过持炬火送疫出端门门外驺骑𫝊炬出宫司马阙门门外五营骑士𫝊火弃雒水中百官官府各以木面兽能为傩人师讫设桃梗郁垒苇茭毕执事陛者罢苇㦸桃枝以赐公卿将军特进诸侯云是月也立土牛六头扵国都郡县城外丑地以送大寒北齐制季冬晦选人子弟如汉合二百四十人百二十人赤帻皁褠衣执鼗鼓百二十人赤布袴褶执鞞角方相氏执戈扬楯又作穷奇祖明等十二兽皆有毛角鼓吹令率之中黄门行之冗从仆射将之以逐恶鬼扵禁中其日戍夜三唱开诸里门傩者各集被服器仗以待事戍四唱开诸城门二卫皆严上水一刻皇帝常服即御座王公执事官一品以下六品以上陪列观傩者鼓譟入殿西门徧扵禁内分出扵上合作方相与十二兽舞戏喧唿周徧前后鼓譟出殿南门分为六道出扵郭外河清年中定令嵗十二月半讲武至晦逐除二军兵马右入千秋门左入万嵗门并永巷南下至昭阳殿北二军交一军从西上合一军东上合并从端门南出阊阖门前桥南戏射并讫送至城南郭外罢隋制季春晦傩磔牲于宫门及城四门以攘隂气秋分前一日攘阳气季冬旁磔大傩亦如之其牲每门各用羝羊及雄鸡一选侲子如北齐法冬八队二时则四队问事十二人赤帻褠衣执皮鞭工二十人其一人方相氏如周礼一人为唱师着皮衣执棒鼓角各十人有司素备雄鸡羝羊及酒扵宫门为坎未明唿鼓譟以入方相氏执戈扬楯周唿鼓譟而出合趣明阳门分诣诸城门将出诸司执事预疈牲胷磔之扵门酌酒禳祝举牲并酒埋之大唐制季冬大傩及州县傩礼并如开元礼通典巻七十八通典卷七十九钦定四库全书通典卷七十九唐京兆杜佑君卿纂礼三十九凶一大丧初崩及山陵制周代尚书金縢云武王既克商二年王有疾弗豫二公曰我其为王穆卜顾命云惟四月哉生魄王不怿礼仆人扶右射人扶左始崩太仆戒鼓传达扵四方内宗掌序哭者外宗叙外内朝暮哭者世妇掌比外内命妇之朝暮哭不敬者而呵罚之小宗伯悬缞冠之式于路门之外太仆掌悬䘮首服之灋扵宫门三日祝先服五日官长服七日国中男女服三月天下服宫正掌授庐舍辨其亲踈贵贱之居汉旧仪曰髙帝崩三日小敛室中牖下作栗木主长八寸前方后圆围一尺置墉中望外内张绵絮以鄣外以皓木大如指长三尺四枚纒以皓皮四方置墉中主居其中央七日大敛棺以黍饭羊舌祭之墉中已葬收主为木函藏庙太室中西墙壁埳中帝初登遐朝臣称曰大行皇帝风俗通云俗説易称四海为家虽都二京廵有方岳文曰行在所由以行为辞天命有终徃而不返故曰大行天子新崩梓宫在殡太子已即位存亡有别不可但称皇帝未及定谥故曰大行皇帝宫车晏驾周康王一朝晏起诗人深刺如今崩殡则为晏驾其䘮葬仪无闻文帝遗诏其令天下吏民令到出临三日皆释服无禁取妇嫁女祠祀饮酒食肉自当给䘮事服临者皆无跣绖带无过三寸无布车及兵器无发民哭临宫殿中霸陵山川因其故无有所改归夫人以下至少使令中尉亚夫为车骑将军属国悍为将屯将军郎中令张武为复土将军发近县卒万六千人发内史卒万五千人藏郭穿复土属将军武赐诸侯王以下至孝悌力田金钱帛各有数每天子即位明年将作大匠营陵地用地七顷方中用地一顷深十三丈堂坛髙三丈坟髙十二丈武帝坟髙二十丈眀中髙一丈七尺四周二丈内梓棺栢黄肠题凑以次百官藏毕其设四通羡门容大车六马皆藏之内方外陟车石外方立先闭剑户户设夜龙莫邪剑伏弩设伏火以营陵余地为西园后陵余地为婕妤以下次赐亲属功臣后汉志皇帝不豫太医令丞将医入进所宜药甞药监近臣中常侍小黄门皆先尝药过量十二公卿朝臣问起居无间太尉告请南郊司徒司空告请宗庙告五岳四渎羣祀并祷求福疾病公卿复如礼登遐皇后诏三公典䘮事百官皆衣白单衣白帻不冠闭城门宫门近臣中黄门持兵虎贲羽林郎中署皆严宿卫宫府各警北军五校绕宫屯兵黄门令尚书御史谒者昼夜行陈三公启手足色肤如礼皇后皇太子皇子哭踊如礼沐浴如礼守宫令兼东园匠将女执事黄绵缇缯金缕玉柙如故事饭含珠玉如礼槃氷如礼百官哭临殿下是日夜下竹使符告郡国二千石诸侯王竹使符到皆伏哭尽哀小敛如礼东园匠考工令奏东园祕器表里洞赤虡文画日月鸟龟龙虎连璧偃月牙桧梓宫如故事大敛扵两楹之间五官左右虎贲羽林五将各将所部执虎贲㦸屯殿端门陛左右厢中黄门持兵陛殿上夜漏羣臣入昼漏上水大鸿胪设九賔随立殿下谒者引诸侯王立殿下西面北上宗室诸侯四姓小侯在后西面北上治礼引三公就位殿下北面特进次中二千石列侯次二千石六百石博士在后羣臣陪位者皆重行西上位定大鸿胪言具谒者以闻皇后东向贵人公主宗室妇女以次立后皇太子皇子在东西向皇子少退在南北面皆伏哭大鸿胪𫝊哭羣臣皆哭三公升自阼阶安梓宫内珪璋诸物近臣佐如故事嗣子哭踊如礼东园匠武士下钉衽截去牙太常上太牢奠太官食监中黄门尚食次奠执事者如礼太常大鸿胪𫝊哭如仪三公奏尚书顾命太子即日即天子位扵柩前请太子即皇帝位皇后为皇太后奏可羣臣皆出吉服入㑹如仪太尉升自阼阶当柩御座北面稽首读䇿毕以传国玉玺绶东面跪授皇太子即皇帝位中黄门掌兵以玉具随侯珠斩蛇宝剑授太尉告令羣臣羣臣皆伏称万嵗或大赦天下遣使者诏开城门宫门罢屯卫兵羣臣百官罢入成䘮服如礼三公太常如礼故事百官五日一㑹临故吏二千石刺史在京都郡国上计掾史皆五日一㑹天下吏民发䘮临三日先葬二日皆旦晡临既葬释服无禁嫁娶祠祀佐吏以下布衣冠帻绖带无过三寸临庭中武吏布帻大冠大司农出见钱谷给六丈布直以葬䘮期依前汉制刺史二千石列侯在国者及闗内侯宗室长吏及因邮奉奏诸侯王遣大夫一人奉奏弔臣请驿马露布奏可葬仪以木为重髙九尺广容八歴裹以苇席巾门䘮帐皆以簟车皆去辅轓疏布恶轮走卒皆布褠帻太仆四轮辀为賔车大练为屋幙中黄门虎贲各二十人执绋司空择土造穿太史卜日谒者二人中谒者仆射中谒者副将作油缇帐以覆坑方石治黄肠题凑便房如礼大驾太仆御方相氏黄金四目䝉熊皮𤣥衣朱裳执戈扬楯立乗四马先驱旂之制长三仭十有二斿曵地画日月升龙书旐曰天子之柩谒者二人立乗六马为次大驾甘泉卤簿金根容车兰台法驾䘮服大行载饰如金根车皇帝从送如礼太常上启奠夜漏二十刻太尉冠长冠衣斋衣乗髙车诣殿止车门外使者到南向立太尉进伏拜受诏太尉诣南郊未尽九刻大鸿胪设九賔随立羣臣入位太尉行礼执事皆冠长冠衣斋衣太祝令跪读谥䇿太尉再拜稽首治礼告事毕太尉奉谥䇿还诣殿端门太常上祖奠中黄门尚衣奉衣登容根车东园武士载大行司徒却行道立车前治礼引太尉入位大行车西少南东面太史奉哀䇿谥进太常跪曰进皇帝进太尉读谥䇿藏金匮皇帝次科藏扵庙太史奉哀䇿箧诣陵太尉旋复公位再拜立哭太常跪曰哭大鸿胪传哭十五举音止哭大常行遣奠皆如礼请哭止哭如仪昼漏上水请发司徒河南尹先引车转太常跪曰请拜送载车着白丝参缪绋长三十丈大七寸为輓六行行五十人公卿以下子弟凡三百人皆素帻委貌冠衣素裳校尉三人皆赤帻不冠绛科单衣持幢幡候司马丞为行首皆衔枚羽林孤儿巴渝擢歌者六十人为六列铎司马八人执铎先大鸿胪设九賔随立陵南羡门道东北面诸侯王公特进道西北面东上中二千石二千石列侯直九賔东北面西上皇帝白衣布幕素里夹羡道东西向如礼容车幄坐羡道西南向车当坐南向中黄门尚衣奉衣幄坐车少前太祝进醴献如礼司徒跪曰大驾请舍太史令自车南北面读哀䇿掌故在后已哀哭太常跪曰哭大鸿胪传哭如仪司徒跪曰请下位东园武士奉下车司徒跪曰请下房都导东园武士奉车入房司徒太史令奉谥哀䇿东园武士执事下明器筲八盛容三升黍一稷一麦一梁一稻一麻一菽一小豆一瓮三容三升醯一醢一屑一黍饴载以木桁覆以疏布甒二容三升醴一酒一载以木桁覆以功布瓦镫一彤矢四轩輖中亦短卫彤矢四骨短卫彤弓一巵八牟八豆八笾八形方酒壶八槃匜一具杖几各一盖一钟十六无镈四无簴磬十六无簴壎一箫四笙一箎一柷一敔一琴六瑟一竽一筑一坎侯一干戈各一笮一甲一胄一輓车九乗刍灵三十六匹瓦灶二瓦釜二瓦甑一瓦鼎十二容五升匏勺一容一升瓦案九瓦大杯十六容三升瓦小杯二十容二升瓦饭槃十瓦酒罇二容五斗匏勺二容一升祭服衣送皆毕东园匠曰可哭在房中者皆哭太常大鸿胪请哭止如仪司徒曰百官事毕臣请罢从入房者皆再拜出位太常导皇帝就赠位司徒跪曰请进赠侍中奉持鸿洞赠玉珪长尺四寸荐以紫巾广袤各三寸缇里赤纁周縁赠币𤣥三纁二各长尺二寸广充幅皇帝进跪临羡道房户西向手下赠投鸿洞中三东园匠奉封入藏房中太常跪曰皇帝敬再拜请哭大鸿胪传哭如仪太常跪曰赠事毕皇帝促位容根车游载容衣司徒至便殿并䡰骑皆从容车玉帐下司徒跪曰请幄导登尚衣奉衣以次奉器衣物藏扵便殿太祝进醴献几下用漏十刻礼毕司空将校复土皇帝皇后以下皆去麤服服大红还宫返庐立主如礼桑木主尺二寸不书谥虞礼毕袝扵庙如礼先大驾日游冠衣扵诸宫诸殿羣臣皆吉服从㑹如仪皇帝近臣䘮服如礼醳大红服小红十一升都布练冠醳小红服纎醳纎服留黄冠常冠近臣及二千石以下皆服留黄冠百官衣皁每变服从哭诣陵㑹如仪祭以特牲不进毛血首司徒光禄勲备三爵如礼及太皇太后皇太后崩司空以特牲告谥扵祖庙如仪长乐太仆少府大长秋典䘮事三公奉制度他皆如礼仪合葬羡道开通皇帝谒便房太常导至羡道去杖中常侍受至柩前谒伏哭止如仪辞太常导出中常侍授杖升车归宫已下反虞立主如礼诸郊庙祭服皆下便房五时朝服各一袭在陵寝其余及宴服皆封以箧笥藏宫殿后阁室永平七年隂太后崩诏曰柩将发扵殿羣臣百官陪位黄门鼓吹三通鸣钟鼓天子举哀女侍史官三百人皆着素参以白素引棺挽歌下殿车黄门宦者引以出宫省太后魂车銮辂青羽盖驷马龙旂九旒前有方相凤皇车大将军妻参乗太仆妻御悉导公卿百官如天子郊卤簿仪后和熹邓后葬按以为仪自此皆降损扵前事也魏武王以礼送终之制袭称之数繁而无益俗又过之先自制送终衣服四箧题识其上春秋冬夏曰有不讳随时以敛金珥珠玉铜铁之物一不得送黄初二年文帝又作终制曰礼国君即位为椑存不㤀亡也夀陵因山为体无封树无立寝殿无造园邑此诏藏之宗庙明帝时毛皇后崩未葬诏宜称大行尚书孙毓奏武宣皇后崩未葬时称太后文徳皇后崩侍中苏林议皇后皆有谥未葬宜称大行臣以为古礼无称大行之文按汉天子称行在所言不常居崩曰大行者不返之称也未葬未有谥不言大行则嫌与嗣天子同号至扵后崩未葬礼未立后宜无所嫌故汉氏诸后不称大行谓未葬宜直称皇后诏曰称大行者所以别存亡之号故事已然今当如林议称大行景初中明帝崩扵建始殿殡扵九龙殿尚书访曰当以明皇帝谥告四祖祝文扵髙皇称𤣥孙之子云何王肃曰礼称曽孙某谓国家也荀爽郑𤣥説皆云天子诸侯事曽祖以上皆称曽孙又访按汉既葬容衣还儒者以为宜如文皇帝故事以存时所服王肃曰礼虽无容衣之制今湏容衣还而后虞祭宜依尸服卒者上服之制生时亵服可随所存至扵制度则不如礼孔子曰祭之以礼亦为此也诸侯之上服则今服也天子不为命服然亦所以命服之上也按汉氏西京故事月游衣冠则容衣也言冠以正服不以䙝衣也尚书又访容衣还羣臣故当在帐中常填卫见王肃曰礼不墓祭而汉氏正月上陵神座在西序东向百辟计吏前告郡之谷价人之疾苦欲先帝魂灵闻知时蔡邕以为礼有烦而不可去事亡如存况今无填卫之禁而合扵如事存之意可见扵门内拜讫入帐临乃除服晋尚书问今大行崩含章殿安梓宫宜在何殿博士卞𣙜杨雍议曰臣子尊其君父必居之以正所以尽孝敬之心今太极殿古之路寝梓宫宜在太极殿依周人殡于西阶既殡之后别奠下室之馔朝夕转易诸所应设祭朔望牲用宜所施行按礼具答𣙜雍议按礼天子日食少牢月朔太牢䘮礼下室之馔如他日宜随御膳朝夕所常用也朔望则奠用太牢备物又问按景帝故事施倚庐扵九龙殿上东厢今御倚庐为当在太极殿下诸王庐复应何所𣙜雍议按尚书顾命成王崩康王居于翼室先儒云翼室扵路寝今宜扵太极殿上诸王宜各于其所居为庐朝夕则位哭临按礼天子七月葬新议曰礼无吉驾象生之饰四海遏密八音岂有释其缞绖以服𤣥黄黼黻哉虽于神明哀素之心已不称矣辄除鼓吹吉驾卤簿孙毓駮尚书顾命成王新崩传遗命文物权用吉礼又礼卜家占宅朝服推此无不吉服也又巾车饰遣车及葬执盖从方相𤣥衣朱裳此卤簿所从出也今之吉驾亦象生之义凶服可除鼓吹吉服可设而不作挚虞曰按汉魏故事将葬设吉凶卤簿皆有鼓吹新礼无吉驾导从之文虞按礼葬有祥车旷左则今之容车也春秋郑大夫公孙虿卒天子追赐大辂使以行礼又士䘮礼有道车乗车以象生存此兼有吉驾明文既有吉驾则宜有导从宜定新礼设吉服导从其鼓吹宜除铭旌建太常画日月星辰杜云九仭旒委地遣车易以轝牀举奠祭之具及器藏物皆覆以白练东晋成帝咸康七年皇后杜氏崩诏外官五日一入临内官朝一入而已过葬虞祭礼毕止有司奏大行皇后陵所作凶门栢歴门号眀阳端门诏曰门如所处凶门栢歴大为繁费停之按蔡谟説以二瓦器始死之祭系于木裹以苇席置庭中近南名为重今之凶门是其象也礼记虞而作主今未葬未有主故以重当之礼称为主道此其义也范坚又曰凶门非礼礼有悬重形似凶门后人出门之外以表䘮俗遂行之簿帐即古弔幕之类也是时又诏曰重壤之下岂宜崇饰陵中唯洁扫而已有司又奏依旧选公卿以下六品子弟六十人为挽郎诏又停之宋崔元凯䘮仪云铭旌今之旐也天子丈二尺皆施跗树扵圹中遣车九乗谓结草为马以泥为车䟽布輤四面有障置圹四角以载遣奠牢肉斩取骨胫车各载一枚陈永定三年七月武帝崩尚书左丞庾持云晋宋已来皇帝大行仪注未祖一日告南郊太庙奏䇿奉谥梓宫将登輼辌侍中版奏已称其谥皇帝遣奠出于阶下方以此时乃读哀䇿而前代䇿文犹称大行皇帝请明加详正国子博士知礼仪沈文珂等谓应劭风俗通前帝谥未定臣子称大行以别嗣主近检梁仪自梓宫将登輼辌版奏皆称其谥皇帝登輼辌伏寻今祖祭已奉䇿谥哀䇿既在庭遣祭不应犹称大行且哀䇿篆书藏于𤣥宫请依梁仪以𫝊无穷诏可大唐贞观九年髙祖崩诏定山陵制度令依汉长陵故事务存崇厚时限既促功役劳弊袐书监虞世南上封事曰臣闻古之圣帝明王所以薄葬者非不欲崇髙光明珍寳异物以厚其亲然审而言之髙坟厚壠珍物毕备此适所以为亲之累非曰孝也是以深思逺虑安扵菲薄以为长乆万代之计割其常情均以定之耳昔汉成帝造延昌二陵制度甚厚功费甚多谏议大夫刘向上书曰孝文居霸陵悽怆悲懐顾谓羣臣曰嗟乎以北山石为椁用纻絮斮陈漆其间岂可动哉张释之进曰使其中有可欲虽锢南山犹有隙使其中无可欲虽无石椁又何戚焉夫死者无终极而国家有废兴释之所言为无穷计也孝文悟焉遂以薄葬又汉氏之法人君在位三分天下贡赋以一分入山陵武帝歴年长乆比葬陵中不复容物霍光暗扵大体奢侈过度其后至更始之败赤眉入长安破茂陵取物犹不能尽无故聚敛百姓为盗之用甚无谓也魏文帝扵首阳东为夀陵作终制其畧曰昔尧葬夀陵因山为体无封树无立寝殿园邑为棺椁足以藏骨为衣衾足以朽肉而已吾营此不食之地欲使易代之后不知其处无藏金玉铜铁一以瓦器自古及今未有不亡之国亦无不掘之墓䘮乱以来汉氏诸陵无不发掘至乃烧取玉柙金缕骸骨并尽是焚如之刑也岂不重痛哉若违诏妄有变改是为戮尸于地下死而重死不忠不孝使魂而有知将不福汝以为永制藏之宗庙魏文此制可谓达于事矣今为丘壠如此其内虽不藏珍寳亦无益也万代之后人但见髙坟大冢岂谓无金玉也臣之愚计以为汉文霸陵既因山势虽不起坟自然髙敞今之所卜地势既平不可不起宜依白虎通所陈周制为三仞之坟其方中制度事事减少事竟之日刻石扵陵侧书今封大小髙下之式明器所湏皆以瓦木合扵礼文一不得用金银铜鐡使后代子孙并皆遵奉一通藏之宗庙岂不美乎且臣下除服用三十六日已依霸陵今为坟壠又以长陵为法非所依也伏愿深览古今为长乆之虑书奏不报虞世南又上䟽曰汉家即位之初便营陵墓近者十余嵗逺者五十年方始成就今以数月之间而造数十年事其扵人力亦以劳矣汉家大郡五十万户即曰人衆未及徃时而工役与之一等此臣所致疑也又公卿上奏请遵遗诏务从节俭太宗乃令中书侍郎岑文本谓曰朕欲一如遗诏但臣子之心不忍顿为俭素如欲称朕崇厚之志复恐百代之后不免有废毁之忧朕为此不能自决任卿等平章必令得所勿置朕扵不孝之地因出虞世南封事付所司详议以闻司空房𤣥龄等议曰谨按髙祖长陵髙九丈光武陵髙六丈汉文魏文并不封不树因山为陵窃以长陵制度过为宏侈二文立规又伤矫俗光武中兴明主多依典故遵为成式实谓攸宜伏愿仰尊顾命俯顺礼经诏曰朕既为子卿等为臣爱敬罔极义犹一体无容固陈节俭陷朕于不义也今便敬依来议扵是山陵制度颇有减省通典卷七十九通典卷八十钦定四库全书通典卷八十唐京兆杜佑君卿纂礼四十凶二总论丧期易云古者丧期无数虞书称三载四海遏密八音殷髙宗谅闇三年不言檀弓云子张问曰书云髙宗三年不言言乃讙有诸仲尼曰胡为其不然也古者天子崩王世子听扵冢宰丧服四制曰王者莫不行此礼何以独善之也曰髙宗者武丁武丁者殷之贤王也继世即位而慈良于丧当此之时殷衰而复兴礼废而复起故善之善之故载之于书中而髙之故谓之髙宗周武王崩成王十三而嗣立周公居冢宰摄政明年六月既葬周公冠成王而朝于祖以见诸侯祝雍作颂又春秋在丧王曰小童公侯曰子既葬则无此称此皆既葬除䘮之证也汉文帝遗制革三年之䘮其令天下吏民令到出临三日皆释服殿中当临者皆以旦夕各十五举音礼毕罢非旦夕临时禁无得擅哭临服大红十五日小红十四日纎七日释服他不在令中者皆以此令比类从事布告天下使明知朕意丧期之制自后遵之不改成帝时丞相翟方进母终既葬三十六日除服视事自以为身备汉相不敢踰国典然而原涉行父䘮三年名章天下河间惠王行母䘮三年诏书褒称以为宗室仪表是以䘮制三年能行者贵之矣及平帝崩王莽欲眩惑天下示忠孝使吏六百石已上皆服䘮三年后汉郑𤣥云书云髙宗谅闇三年不言又曰然而曰言不文者谓臣下也注引孝经説云言不文指士人也陈铄问髙宗谅闇三年不言言乃讙此则所言也又䘮大记云既葬与人立君言王事不言国事大夫言公事不言家事此天子诸侯俱有言矣而独谓臣下上句云不言而事行者杖而起注云谓卿大夫也孝经云言不文指士人也义似不同引之何明赵商答曰三年之䘮天子诸侯不言而事成者冢宰存也虽亦有所言但希耳至扵臣下湏言而办为可谓言但不文耳各有所施不相妨也言臣下时所包者广孝经云士人注引之者欲㣲见其小异其大趣亦同也安帝初长吏多避事弃官乃令自非父母服不得去职是后吏又守职居官不行三年䘮服矣建元元年尚书孟布奏宜复如建武永平故事絶刺史二千石告宁及父母䘮服又从之至桓帝永兴二年复令刺史二千石行三年服永夀二年又使中常侍已下行三年服至延熹元年又皆絶之魏武帝遗诏百官当临殿中者十五举音葬毕便除文帝崩国内服三日晋武帝泰始元年诏诸将吏二千石已下遭三年䘮者听归终宁庶人复除徭役二年帝遵汉魏改葬除服犹深衣素冠服降席彻膳太宰司马孚等奏曰臣闻礼典丰杀随时期于足以兴化而已故未得皆返上古也陛下俯遵汉魏素冠深衣降席彻膳虽武丁行之扵殷代未足以踰方今荆蛮未殱万㡬事殷臣等以为宜割哀情以康时俗勑御府太官易服改膳如旧诏曰每念幽㝠不终苴绖一朝便易此情扵所天相违已多孚等重奏干戈未戢天下至衆陛下察愚𠂻欵以慰皇太后之心又诏重览奏议益以悲割三年之䘮自古达礼不宜反覆重伤其心遂以此礼终三年后居太后之䘮亦如之文帝之崩也羊祜谓𫝊𤣥曰三年之䘮虽贵遂服自天子达而汉文除之毁礼伤义今主上至孝有曾闵之性实行䘮礼除服何为若因此复先王之法不亦善乎元曰汉文以末代浅薄不能行国君之䘮故因而除已数百年一旦复古恐难行也祜曰且使主上遂服不犹愈乎𤣥曰若主上不除而天下除之此谓但有父子无复君臣三纲之道亏矣习凿齿曰傅𤣥知无君臣之伤教而不知无父子之为重且汉废君臣之䘮不崇父子之服况四海黎庶莫不尽情扵其亲三纲之道二服恒用扵私室而王者独尽废之岂所以孝理天下乎仆射卢钦尚书魏舒等奏谨按天子之与羣臣虽哀乐之情若一其所居之宜实异故礼不得同虞书曰三载遏密八音至周公乃称殷之髙宗谅闇三年不言周景王有后嗣子之䘮既葬除䘮而乐叔向讥之曰三年之䘮虽贵遂服礼也王虽不遂燕乐已早亦非礼也称髙宗不云服䘮三年此释服心䘮之文也讥景王不议其䘮而议其燕乐已早眀既葬应除而违谅闇之节也尧丧舜谅闇三年故称遏密八音由此言之天子居䘮齐斩之制既葬而除谅闇以终三年无改父道听扵冢宰䘮服己除故更称不言之美眀不复寝苫枕凷以荒大政也挚虞以为古者无事故䘮三年非讫葬除心䘮也后代一日万㡬故魏权制晋氏加以心䘮非三年也杜元凯以为古者天子诸侯三年之䘮始服齐斩既葬除䘮服谅闇以居心䘮终制不与士庶同礼汉氏承秦率天下为天子终服三年汉文帝见其下不可乆行而不知古典更以意制祥除䘮即吉魏氏直以讫葬为节嗣君皆不复谅闇终制学者非之乆矣然竟不推究经𫝊考其行事専谓王者三年之䘮当以缞麻终二十五月嗣君苟若此则天子羣臣皆不得除䘮虽志在居笃更逼而不行至今世主皆从汉文经典由处制者非制也袁凖曰周礼太祝祔练祥掌国事若无缞服焉得祥孔子曰三年之䘮天下之通䘮也礼记曰父母之䘮无贵贱一也又云公之䘮大夫俟练士卒哭而归此终䘮缞麻之言也春秋左传曰三年之䘮虽贵遂服礼也言虽贵不得与贱者有异也言服而不言䘮缞麻可知也凡春秋传诸称职除䘮皆因时宜耳髙宗信黙何以是心䘮博士叚畅重申杜元凯议曰尚书无逸云髙宗亮隂三年不言诸儒皆云亮隂黙也唯郑𤣥独以谅闇为凶庐今据诸儒为正明髙宗既卒哭即位之后除缞麻躬行信黙听扵冢宰以终三年也言即位以眀免丧之后素服心丧谓之谅闇故杜议曰天子居䘮齐斩之情苴杖绖带当其遂服葬而除服谅闇以终三年也周语楚语及论语礼记坊记䘮服四制皆説髙宗之义大体无异唯尚书大𫝊以谅闇为凶庐盖东海伏生所説郑𤣥之所依博而考之义既不通据经所言是唯天子居凶庐岂合礼制代俗皆谓大祥后禫时为谅闇汉记称和熹邓皇后居母䘮缟素不食肉亦曰谅闇此乃古今之通言信黙者为得之也范宣曰所以知谅闇为凶庐者按礼葬后柱楣楣则梁也明葬后居庐所以为义畅曰昔武王崩成王立周公摄政明年既葬周公冠成王而朝扵祖以见诸侯此天子卒哭除䘮之证也春秋在䘮王曰小童公侯曰子既葬则无此称此除服证也范宣难曰礼葬后饮食衣服皆有降杀设君臣之称安得不异畅曰春秋文八年秋八月襄王崩九年春毛伯来求金传曰不书王命未葬也范宣曰礼既葬王政入扵国即君名有渐非一朝顿除除服之义多引益惑耳畅引僖王崩未再周惠王享晋虢失礼以名位不同不议䘮享而讥公侯同礼又享有笾豆之荐聘则陈币太庙授玉两楹此闻乐不乐食㫖不甘除服证也范宣曰朝聘之礼国有䘮皆有撤损不与平同也周礼掌客职賔客有䘮唯刍稍之受是明主人设飨是仪有等级之品客受刍稍循情之事是以徃徃有享文耳且或有急尊王室或有安衞社稷事出无方归扵时宜事讫反服扵礼何伤扵啐哜示义而信以为食㫖亦其昬矣畅引春秋僖七年闰月惠王崩九年夏王使宰孔赐齐侯胙曰天子有事扵文武以为王䘮再周少五月而犹事文武明王者卒哭除䘮即位而祭庙矣所谓烝尝禘扵庙也宣曰夫祭祀之礼有正有变所以然者或时有所施不必一也祷类祈禡岂一道乎武王出祔以燎岂是常郊耶天地犹然况宗庙乎礼不墓祭而尚祭乎毕又不扵宗庙而祀在坶室且礼去祧为坛去坛为墠而周公请命告太王以下而三坛同墠此岂非变礼乎当襄王之时逼扵王子带不敢发䘮濳使使告扵齐常有忧惧之色故或为权礼扵文武告请之祀非其常典故云有事扵文武而不称褅祫扵宗庙也能究变正之义始可与谈春秋耳叚畅引经传以为诸侯谅闇申杜议云按春秋僖公九年宋桓公卒未葬而襄公㑹诸侯故曰子凡在䘮王曰小童公侯曰子𫝊发宋公而因释王在䘮未葬称在䘮葬讫卒哭已除缞麻故不复名在䘮此诸侯除服之证也按礼记诸侯元子既葬见于天子曰类见将嗣父位除䘮见王以受瑞命由嗣而见故曰类见扵是天子礼之太庙赐以命服此诸侯不以麻终三年之证也杂记麻者不绅执玉不麻麻不加扵采诸侯既卒哭即位则有聘享朝㑹之礼既执玉服采不宜复以服麻故去缞麻服缟素缟素之制可以杂扵吉也此除缞麻谅闇之文也䘮大记云君既葬王政入扵国既卒哭而服王事大夫士既葬公政入扵家既卒哭弁绖带金革之事无避也然则大夫士皆以缞麻终三年故虽卒哭称弁绖带以服金革之事诸侯以上卒哭除缞麻谅闇故特不言弁绖此诸侯缞麻除之证也又春秋鲁隠公元年天王使宰咺来归惠公仲子之赗左传曰赠死不及尸弔生不及哀既卒哭除服谅闇此为免丧免丧之后来弔故曰弔生不及哀此诸侯卒哭除缞之证也文公元年天王使毛伯来钖公命公羊传曰命者何加我服也贾逵以为诸侯踰年即位天子赐以命珪合瑞为信也然则皆得行吉礼文公元年公孙敖如齐左传曰穆伯如齐始聘焉礼也凡君即位卿出并聘践脩旧好要结外援好事邻国以衞社稷也僖公之䘮未三年嫌扵不可以接吉事故𫝊发明大义以正诸侯之礼也春秋襄公十五年冬十一月晋侯周卒十六年正月葬晋悼公三月公㑹晋侯扵湨梁左传曰葬晋悼公平公即位改服修官烝扵曲沃与诸侯宴扵温使诸大夫舞曰歌诗必类诸侯五月而葬今晋悼三月便葬遂合诸侯燕㑹使大夫歌舞皆非䘮礼也羊舌肹祁奚韩襄皆晋之贤大夫也平公尚幼宰傅相之命诸贤傅幼君而若此者盖继好讲信谋事补阙礼之大者故𫝊其行事也晋子墨缞绖征秦遂墨缞以葬书春秋时卒哭之后御军甚多无缞墨文明其服也弁绖金革礼所权许皆为救危亡者也哀公五年秋九月齐侯杵臼卒六年公羊传曰除景公之䘮诸大夫皆在朝又礼㑹扵陈乞之家明其皆免䘮无复所制也博士谢玩议杜元凯注春秋左传云天子诸侯虽卒哭除䘮至于当其练祥之日必设位而哭明不复禫也且先朝故事无有禫仪盖君子行礼不求变俗而传士徐禅意欲以求六月二十二三大祥二十五六而禫三日之中衣服无异而立二节皆背先仪又非简易之法也忌日举哀如昔成制礼云除䘮者卜其逺日避不懐也谓当择月末以还大祥除四起缟冠受以白幍徙月后吉不宜立异屡改也仲尼曰三年之䘮二十五月而毕哀痛未尽思慕未忘然服以是断者岂不送死有已复生有节也哉又云天地已易四时已变是以象之而欲二十二三日除缟弁二十五六日禫哭礼玉藻曰缟冠素纰既祥之冠也所谓大祥而素缟麻衣也释禫之礼云禫祭则黄衣𤣥冠矣既祭乃服禫朝服綅冠踰月𤣥端以居复乎常焉如士礼之条又无禫哭也且日时未改忌月未过便复常节恐非天王情礼大晋之典也今无受禫之服又无改易之祭三日之间哀乐不变而立无名之哭近背先帝画一之美逺违仲尼殊月之説议曰按前仪则礼经云三年之䘮自天子达虽有其説无闻服制所引武王崩既葬成王冠襄王崩嗣王未再周赐齐侯胙皆可为明徴当以万㡬至繁百度湏理如同臣庶䘮制唯祀与戎多阙汉文弥留之际不详前代旧规深虑大政之废遂施易月之令若候同轨毕至嗣君然后免䘮俗薄风浇或生衅难执古道者则云齐斩三年适权宜者遂称以日易月礼经虽云七月而葬汉魏以降多一两月内山陵礼终窀穸之期不必七月除服之制止扵反虞鲁史足徴可无致惑庶情礼两得政教无亏矣东晋康帝建元元年正月晦成恭杜皇后周忌有司奏至尊周年应改服诏曰君亲名教之重也权制出扵近代耳扵是素服如旧非汉魏之典也兴宁元年章皇太妃薨哀帝欲服重江霦启先王制礼应在缌麻服诏欲降周霦又启厌屈私情所以上严祖考扵是制缌麻三月孝武宁康中崇徳太后禇氏崩后扵帝为从嫂或疑其服博士徐藻议以为资父事君而敬同又礼其夫属父道者妻皆母道则夫属君道妻亦后道矣服后宜以资母之义鲁讥逆祀以明尊尊今上躬奉康穆哀皇及靖后之礼致敬同于所天岂可敬之以君道而服废扵本亲谓宜服齐缞期扵是帝制周服安帝隆安四年太后李氏崩帝服齐缞三年百寮疑所服尚书左仆射何澄等议太皇太后名位允正体同皇极理制备尽情礼弥伸春秋之义母以子贵既称夫人礼服从政故成风着夫人之号文公服三年之䘮子扵父之所生体尊义重且礼祖不厌孙固宜遂服无屈而縁情立制若嫌明文不存则宜从重应同为祖母后齐缞周永安皇后无服但一举哀百官亦一周制诏可扵西堂设菰庐神武门施凶门柏歴宋武帝永初九年黄门侍郎王准之议郑云䘮制二十七月而终学者云得礼按晋初用王肃议祥禫共月遂以为制江左以来唯晋朝施用之缙绅之士犹多遵郑义宜使朝野一体诏可永初三年武帝崩萧太后制三年之服文帝元嘉十七年七月元皇后崩兼司徒给事中刘温持节监䘮神武门设凶门柏歴至西上合皇太子扵东宫崇正殿及永福省并设庐诸皇子未有府第者西廨设庐太子心䘮三年心䘮有禫无禫礼无成文代或两行禫礼皇太子心䘮毕诏使博议有司奏䘮礼有禫以祥变有渐不宜便除即吉故其间服以綅缟也心䘮已经十三月大祥十五月祥禫变除礼毕余情一周不应复有再禫宣下以为永制诏可后魏自道武及诸帝悉依汉魏既葬公除文帝太和十四年祖母文明冯太后崩将营山陵安定王休等率百寮诣阙表曰臣等闻先王制礼必随代变三年之䘮虽自上古中代以后未之能行陛下欲依上古万㡬事殷不可暂旷三代以下岂无至孝之君皆以义存百姓是以君䘮即位踰月而葬葬而即吉诏曰自遭祸罚恍惚如昨山陵迁厝所未忍闻十月又表曰伏惟大行皇太后明诰垂扵典册陛下虽欲终上达之礼其如黎元何诏曰仰寻遗㫖俯闻所奏山陵可依典册缞服情所未忍又表曰天下之至尊莫尊扵王业皇极之至重莫重扵万㡬今山陵告终百礼咸毕愿陛下愍亿兆之心抑恩割哀遵奉终制谨依前式求定练日以备禫礼髙闾曰君不除服于上臣则释服扵下从服之义有违为臣之道缞麻朝政吉凶事杂诏曰公卿所议皆服终三旬释缞袭吉情实未忍遂服三年重违㫖告今将至周一经忌日情结差申按礼卒哭之后将授服扵受日庶人及小官皆令即吉内职羽林中郎已下虎贲郎已上及外职五品以上无缞服者变从练礼官三月除诸王三都尉及内职至来年三月朕之练也除而即吉侍臣君服斯服随朕所降此虽夺式推情即理有贵贱之差逺近之别游明根曰圣慕深逺所奏已不䝉许愿得踰年即吉既歴冬政又近遗诏诏曰若不许朕缞服则当除缞闇嘿委政冡宰二事之中惟公卿所择东阳王丕曰臣与太尉光歴事五帝自圣代以来大讳之后三日必湏迎神扵西禳恶扵北具行吉礼诏曰太尉国老诚如所陈恐是先朝万得一失朕情未忍遂号恸羣官亦哭而辞出壬午又诏公卿屡上启事依据金册遗㫖朕仰惟恩重不胜罔极之痛今依既虞卒哭克此月二十日授服以葛易麻既表缞服在上公卿不得独释扵下故扵朕之授变从练以下复为节降断度今古以情制哀但取遗㫖速除之一节便及变礼也延昌四年正月宣武帝崩扵式干殿侍中中书监太子少傅崔光等奏迎太子扵东宫入自万嵗门至昭阳殿哭踊乆之欲待明乃行即位之礼太尉崔光曰天位不可暂旷何待至明光等请太子止哭立扵东序于忠元昭扶太子西面哭十数声止光奉册进玺绶太子跪受服皇帝衮冕之服御太极殿前光等降自西阶夜直羣臣立扵庭中北面稽首称万嵗孝明帝神龟元年九月尼髙皇太后崩扵摇光寺诏曰崇宪皇太后徳协坤仪徽符月景万融一化奄至遐崩但朕幼集荼蓼夙凭徳训乃戡虣定难是頼深谋夫礼沿情制义循事立可特为齐缞三月以伸追仰之心有司奏按旧事皇太后崩仪自复魂敛葬百官哭临其礼甚多今尼太后既存委俗损尊凭居道法凶事简速不依配极之典寺庭局狭非容百官之位但因葬日衢路奉接成义君臣始终情礼理无废絶辄立仪如别内外羣臣权改常服单衣袤巾奉迎之墓列位哭拜事讫而除止在京师更不宣下诏可后周武帝母叱奴太后崩帝居倚庐朝夕供一溢米羣臣表请累旬乃止及葬帝袒跣陵所行三年之制五服内并依斯礼近古无俦天元帝宣政元年令天下遭父母䘮许终制隋制皇帝本服大功以上亲及外祖父母皇后父母诸官正一品䘮帝不视事三日本服五服内百官正二品以上䘮并一举哀太阳亏国忌日本服小功缌麻亲百官三品以上䘮不视事一日皇太后皇后为本服五服内亲一举哀皇太子为本服五服内亲及东宫三师三少宫臣三品以上一举哀大唐元陵遗制其䘮仪及山陵制度务从俭约并不以金银锦綵饰天下节度观察团练使刺史等并不湏赴哀祭祀之礼亦从节俭其天下人吏勅到后出临三日皆释服无禁婚娶祠祭酒肉其宫殿中当临者朝夕各十五举音礼固从宜䘮不可乆皇帝宜三日听政十三日小祥二十五日大祥二十七日而释服皇帝本服周者凡二朝哭而止本服大功者晡哭而止本服小功以下一举哀而止奔大䘮周制谷梁传云周人有䘮鲁人亦有䘮周人弔鲁人不弔周人曰固吾臣也使人可也鲁人曰吾君也亲之者也使大夫则不可故周人弔鲁人不弔以其下成康为未乆五经通议云凡奔䘮者近者先闻先还逺者后闻后还诸侯未葬嗣子闻天子崩不奔䘮王者制礼縁人心而为之节文孝子之思不忍去棺柩故不使奔也后汉许慎异义云按左氏之説诸侯藩卫之臣不得弃其封守诸侯千里之内奔千里之外不奔四方不可空虚故遣大夫也郑𤣥駮云礼天子扵诸侯无服诸侯为天子斩缞三年是尊卑异者也春秋文四年夫人成风薨王使荣叔来归含且赗又王使毛伯来㑹葬𫝊曰礼也至叔孙得臣如京师葬襄王则𫝊无言焉天子扵鲁既含赗又㑹葬为得礼是则鲁扵天子一大夫㑹葬而已为不得礼可知矣按昭三十年晋侯去疾卒秋葬晋顷公𫝊曰郑游吉弔且送葬魏献子使士景伯诘之其对词有灵王之䘮我先君简公在楚我先大夫印叚实徃敝邑之少卿也王吏不讨恤所无也晋人不能诘岂非左氏诸侯奔天子之䘮及㑹葬之明文也大鸿胪眭生説诸侯踰年即位乃奔天子丧春秋之义未踰年君死不成以人君礼言王者未加其礼故诸侯亦不得供其礼扵王者相报也许氏又按礼不得以私废公卑废尊如礼得奔䘮今以私䘮废奔天子之䘮非也又人臣之义不得校计天子未加礼扵我亦执之不加礼也眭生之説非也郑𤣥按孝经资扵事父以事君言能为人子乃能为人臣也礼问嗣子不为天子服此则嫌欲速不一扵父也䘮服四制曰门内之治恩掩义门外之治义断恩此言在父则为父在君则为君也春秋庄三十二年子般卒时父未葬也子者系扵父之称也言卒不言薨未成君也未成君犹系扵父则当从门内之治恩掩义礼者在扵所䖏此何以私废公何以卑废尊魏时礼官议奔䘮礼有除䘮而后归哭扵墓者皆听哭扵陵尚书卢毓以礼言遂除者谓有服者耳无服者则不哭王肃曰既言除䘮岂有服哉虽除始见坟歛发袒绖言除歛髪袒绖耳记曰朋友之䘮有宿草而不哭焉朋友未踰年虽无服犹哭之有天子之䘮未踰时始奔赴而得不哭者乎今虽权宜即吉吾本三年之䘮也故三年之后行禘袷之礼又逺方弔贡表皆宜通若有禁乃止此不得与哭陵相妨害也又答难云前説遂除谓除歛髪袒绖耳不谓今之奔者皆湏歛髪也责以𤣥衣冠又其所不能具自可服深衣白帢也晋惠帝崩司徒左长史江统议奔赴山陵曰徃者荡隂之役羣僚奔散义兵既起而不附从主上旋宫又不归罪至扵晏驾之日山陵即安而犹不到自台郎御史以上应受议责加贬絶注列黄纸不得叙用至先有他故去职或以䘮疾免散仍遇兵隠遁山泽者宜与上牒异制按春秋传曰君子避内难不避外孙寗之变蘧瑗出闗陈力就列不能者止未足多责也及至奔赴不及在哀致身后扵山陵故当从时宜以立褒贬依王政而凖绳不可偏抗古义以伤今实也承诏书而制奔赴之期以为分别逺近则典而不畅检校险易则密而不𢎞故拟七月之典以议今事达官名问特通者过期不到宜依退免法注列黄纸三年乃得叙用又自非盟主所授而诸侯州伯所以用故不得奔赴宜与下牒同罚春秋传曰不以家事辞王事此上之行乎下也诸侯州伯辄留应赴之人而令失节于王庭坐扵周官九伐之法应在犯令陵政之条诸台平处正其削黜东晋成帝咸康中恭皇后山陵礼得奔䘮今以私䘮废奔司徒西曹属王蒙议立奔赴之制曰三代垂文观时损益今服教之地逺扵古之九服若守七月之断逺近一槩者惧非通制请王畿以外南极五岭非守见职周年不至者宜勒注黄纸有爵土者削降永嘉中江统议不奔山陵但三年不叙扵义为轻今更立如牒若方伯授用虽未有王命犹不与停散同今见在官即吉之后去职不及凶事无所贬责万里外以再周为限自此以内明依前牒虽在父母䘮其责不异黄门郎徐衆等驳蒙云若如蒙议见在官者已拘扵制度不得奔赴至扵既去虽不及哀臣子之情何得不暂致身哉臣谓䘮纪虽过去职者故宜还赴诏可蒙又申述前议曰䘮纪有数吉凶有断岂可当扵缟素既终而制无限之责哉若除䘮使奔当以何服素服叙哀则在廷已吉陵无哭礼若𤣥冠致敬宜曰朝谒非奔䘮之谓若服外更立限断则不知所准若不计逺近同服内则立制漫而无断诏又付尚书左丞王彪之议云昔太宁之难奔赴无过三年之限恭皇后不宜踰先制礼为君之母妻居处饮食衎尔君已除䘮而后闻䘮不税而责其奔此臣所疑也且宜一依蒙所上诏曰今轻此制扵名教为不尽矣今宜以议者既衆不必改先制宜依蒙所上施行八年成帝崩尚书殷融上言司徒西曹属王蒙以周年为限不及者除名付之乡论臣以为名教兴扵义厚忠孝发扵自然不严而着不肃而成者也旧礼国有大讳外任不得离部冗散之人发哀公巷初无课限有不奔之制按永平初先帝称宣帝遗诏乃不得令子弟诣陵唯荡隂奔赴多不逮及始为其制以笃一时顾观人情未有肃媿徒兴简黙正足以彰至道之不𢎞表臣子之不义宜遵前代闻凶行䘮三日而已诏曰孝慈起扵自然忠厚发扵天成若道不䘮岂有今弊弊至醨薄反之何期况以今日之弊而欲废凖式扵頺俗求慈仁于吾朝其于理化也无乃迂乎融又重启依王蒙所上为条制康帝建元初融又议定不应奔赴山陵据周鲁有䘮而鲁人不弔孔子所答曾子当谓国内卿大夫耳非如今日见在方外者也尚书仆射顾和议按礼记曽子问父母之䘮既引及涂闻君薨如之何谷梁传曰周人鲁人各有丧周人弔鲁人不弔周人虽有䘮遣人可也鲁人当亲行事故不弔也大唐元陵仪注诏问宗子在外州府合赴京师不所司奏曰按礼文五庙之孙祖庙未毁虽为庶人冠娶妻必告死必赴练祥则告不忘亲之义也又曰四世而缌服之穷也五世袒免杀同姓也六世亲属竭矣又传云天子七月而葬同轨毕至据此则宗子五等以上不限逺近尽同奔赴山陵未踰年天子崩诸侯薨议后汉安帝崩立北乡侯未踰年薨以王礼葬扵春秋何义也何休答曰春秋未踰年鲁君子野卒降成君称子从大夫礼可也孝顺皇帝永和中诏公卿校尉尚书曰昔者周公摄天子事成王欲以公礼葬天为动变更以天子之礼天即反风嵗即大熟北乡王亲为天子而以王礼葬故天数灾异宜加尊谥列扵昭穆羣臣皆疑谓当如常司隷校尉周举议以为北乡本非正统姦臣所授立未踰载年号未改孔子作春秋王子勐不称崩鲁子野不书葬昔周公有请命之功太平之勲故薨之日天动威以彰其徳故成王以王者礼葬之以应天命北乡王无他功徳恐非所以应天消灾北乡本侯也已加王礼扵礼已崇不宜追加尊谥诏从之天子为继兄弟统制服议东晋穆帝升平五年五月崩皇太后令立瑯琊王丕仪曹郎王琨议今立之扵大行皇帝属则兄弟凡奠祭之文皆称哀嗣斯盖所以仰参昭穆自同继统在兹一人不以私害义専以所后为正今皇太后徳训𢎞着率母仪扵内主上既纂业承统亦何得不述遵扵礼尚书谢奉议夫帝位次自以君道相承至扵昭穆之统礼兄弟不相为后明义也今应上继康帝意谓不疑此国之大事将垂之来代仆射江霦议兄弟不相为后虽是旧説而经无明据此语不得施扵王者王者虽兄弟既为君臣则同父子故鲁跻僖公春秋所讥左传曰子虽齐圣不先父食闵公弟也而同扵父僖公兄也而齐扵子既明尊之道不得复叙亲之本也公羊传曰逆祀者何先襧而后祖谷梁传曰先亲后祖逆祀也君子不以亲亲害尊尊兄弟也由君臣而相后三𫝊之明义如此则承继有叙而上下洽通扵义为允应继大行皇帝扬州刺史蓝田侯臣述议推宗立君以为人极上古风淳必託有道洎乎后代争乱渐兴故继体相传居正守位以塞旁统非私其亲或时有艰难而嗣𦙍幼劣故有立长成皇帝深达帝道不私亲爱越授天伦庙无毁迁统业恒固康皇帝既受命扵成帝宗庙社稷之重已移扵所授主上宜为康帝嗣谢奉又议五帝之道以天下为公唯徳与贤不私其亲逮殷周则继代承业虽百王迭建而典谟不易所以镇系人心闲邪息乱今大晋宗祀配天成帝疾痛皇嗣幼冲深惟社稷迁于康皇轨同唐虞髙义大行天祚不永还嗣本位考之先典求之人情咸谓主上应继成帝太常臣夷等五人议曰夫大道之行天下为公成皇帝舍𦙍嫡之爱而义重天伦道崇先代康皇帝祗承明命正统既移至尊应继康帝嗣诏从述议天子不降服及降服议魏田琼云天子不降其祖父母曽祖父母后太子嫡妇姑姊妺嫁扵二王后皆如都人按白虎通云天子为诸侯絶期者何示同爱百姓明不独亲其亲也天子为皇后父母服议东晋王朔之问范寗云至尊为后之父母服不意谓虽居尊位亦当不以已尊而便降也寗答曰王者之扵天下与诸侯之扵一国义无以异今谓粗可依准孝武泰元元年正月王镇军薨按即后父也尅举哀而不成出制服三日仆射已下皆从服宋孝武建安三年有司奏义阳王师王偃䘮逝至尊为服缌麻三月成服仍即公除至三月竟未详当服除服不与又皇后朝制服心䘮行丧三十日公除至祖䘮葬日临䘮当着何衣服又旧事皇后心䘮服终除之日更还着未公除时服然后就除未详今皇后除心制日当依旧更服为但释心制着布素而已勅礼官详正大学博士王膺之议尊卑殊制轻重有级五服虽同降厌则异礼天子正降旁亲外舅缌麻本在服例但缞绖不可以临朝享故有公除之议虽释麻袭冕尚有缌麻之制愚谓至尊服三月既竟犹宜除释又议吉凶异容情礼相称皇后一月之限虽过二红之服已释哀情所极莫深扵尸柩亲见之重不可以无服按礼为兄弟既除䘮及其葬也反服轻䘮虽除犹齐缞以临葬举轻明重则其礼可知也愚谓王右光禄祖葬之日皇后宜反齐缞又议䘮礼即逺变除渐轻情与日杀服随时改权礼既行服制已变岂容终制之日而更重服乎按晋泰始二年武帝以周除之月欲反重服拜陵朝议不遂太常丞朱膺之议凡云公除非全除之称今朝臣私服亦有公除犹自穷其本制膺之云晋武拜陵不遂反服此是权制既除缞麻不可以重制耳与公除不同谓皇后除心制日宜如旧反服未公除服以申创巨之情余同膺之议国子助教苏玮生议按三日成服即除及皇后行䘮三十日礼无其文若并谓之公除则可粗相依准凡诸公除之设盖以王制夺礼葬及祥除皆宜反服未有服之扵前不除扵后虽有齐斩重制犹为功缌麻除䘮夫公除暂夺岂可遂以即吉邪愚谓至尊三月服竟故应准礼除释皇后临祖及一周祥除并宜反服齐缞尚书令建平王宏议谓至尊缌制终止举哀而已不湏释服余同朱膺之议大明二年有司奏光禄大夫王偃䘮依格皇后服周心䘮三年应再周来二月晦检元嘉十九年旧事武康公主出适二十五月心制终尽从礼即吉昔国哀再周孝建二年二月其月末诸公主心制终则应从吉扵时犹心禫素衣二十七月乃除二事不同领曹郎朱膺之议详寻礼文心䘮不应再禫皇代考检已为定制元嘉季年祸难深酷圣心天至䘮纪过哀是以出适公主还同在室即情变礼非革旧章今皇后三月晦宜依元嘉十九年制释素即吉以为永准诏可陈文帝天嘉元年尚书仪曹谓今月晦皇太后服安吉君禫除仪注沈深谓至亲周断加崇故再周之䘮断二十五月但重服不可顿除故变之以纎缟创巨不可便愈故称之以祥禫禫者淡也所以渐袪至情如父在为母屈嫡后之子则屈降之以周周而除无复缞麻縁情有本同之义许以心制心制既无杖绖可除不容复改𤣥綅既是心忧则无所更淡其心也宜禫杖周者十五月已有禫制今申其免懐之感正断以再周止二十五月而已所以宋元嘉立义心䘮以二十五月为限大明中王皇后父䘮又申明其制按齐建元中太子穆妃䘮亦同用此礼惟王俭古今集记云心制终二十七月又为王逡所难何佟之仪注用二十五月而除按古循今宜以周二十五月为断今皇太后扵安吉君心䘮之周宜除扵再周无复心䘮之礼诏可后魏神龟二年元㑹髙阳王雍以灵太后临朝太上秦公䘮制未毕欲罢百戏丝竹之乐清河王怿以为万国庆集天子临享宜应备设太后访之扵侍中崔光光从雍所执怿谓光曰宜以经典为证光据礼记缟冠𤣥武子姓之冠父母有重䘮子不纯吉安定公亲为外祖又有师恩太后不许公除缞麻在体正月朔日还家哭临至尊舆驾奉慰礼云朋友之墓有宿草而不哭焉是则朋友有周年之哀子贡云夫子䘮颜回若䘮子而无服䘮子路亦然颜回之䘮馈祥肉夫子出受之入弹琴而后食之若子之䘮则容一周不举乐也孔子曰既祥五日弹琴父母之䘮也是弟子䘮夫子若䘮父而无服心䘮三年由此而制虽古义难追比来发诏每言师祖之尊是则一周之内犹有余哀且礼母有䘮服声之所闻子不举乐今太后更无别宫嘉福去太极不为太逺鼓钟扵宫声闻扵外况在内密迩也君之卿佐是谓股肱股肱或亏何痛如之智悼子之䘮未葬杜蒯所以谏晋平公也今国相虽已安厝才三月矣陵坟未干怿以理证为然乃从雍议通典卷八十通典卷八十一钦定四库全书通典卷八十一唐京兆杜佑君卿纂礼四十一凶三天子为庶祖母持重服议汉文帝所生薄太后以景帝前二年崩天子朝臣并居重服东晋安帝崇安四年太皇太后李氏崩祠部郎中徐广议左氏春秋母以子贵成风称夫人文公服三年之丧凡子扵父之所生体尊义重且礼祖不厌孙固宜遂服若嫌明文不存则宜从重同为祖母服齐缞三年百官一周广又寻按汉文所生薄太后亡朝臣亦重服太常殷茂曰太皇太后名称虽尊而据非正体主上纂承宗祖不宜持重谓齐服为安徐野人云若以鲁侯所行失礼者左传不见讥责而汉代持服与正嫡无异殷太常所上服事扵礼中寻求俱无明文然仆之所言専据春秋也车𦙍答云汉代皆服重且大体已定此当无复翻革耶扵是安帝服齐缞三年百寮并服周扵西堂设菰庐神武门施凶门柏歴宋庾蔚之谓公羊明母以子贵者明妾贵贱若无嫡子则妾之子为先立又子既得立则母随贵岂谓可得与嫡同耶成风称夫人非礼之正谷梁已自为通小记云大夫降其庶子其孙不降其父此谓凡庶子故郑𤣥云祖不厌孙耳非谓承祖之重而可得申其私服也庶子为后不得服其母以废祭故也则已卒已子亦不得服庶祖母可知矣小记言妾子不代祭谷梁传言扵子祭扵孙止此所明凡妾非谓有加崇之礼者也古今异礼三代殊制汉魏以来既加庶以尊号徽旗章服为天下小君与嫡不异故可服得重而庙祭𫝊祀六代耳非古有其议也天子立庶子为太子薨服议晋惠帝愍懐太子以庶子立为太子及薨议疑上当服三年司𨽻王堪议圣上统绪无所他择践祚之初拜扵南郊告扵天地谒扵祖庙明皇储也正体承重岂复是过司𨽻从事王接议愍懐太子虽已建立所谓𫝊重而非正体者也依丧服及郑氏説制服不得与嫡同应从庶例天子诸侯不为庶子服圣上扵愍懐无服之丧难者曰君父立之与后所生同矣焉有既为太子而复非嫡乎答曰嫡庶定名非建立所易丧服庶子为其母缌不言嫡子为其妾母而曰庶子为其母许其为后庶名犹存矣宋庾蔚之谓王堪以为拜为太子则全同嫡正王接据庶子为后为其母缌庶名不去故虽为太子犹应与衆子同天子不为服可谓两失其衷尝试言之按丧服𫝊通经长子三年言以正体乎上又将所𫝊重明二义兼足乃得加至三年今拜为太子虽将所𫝊重而非正体安得便同嫡正为之斩缞乎既拜为太子则是将所𫝊重宁得犹与衆庶子同其无服乎天子诸侯絶傍周今拜庶子为太子不容得以尊降之既非正嫡但无加崇耳自宜伸其本服一周庶子为后不得全与嫡同庶名何由得去已服祖曽嫡不异是与嫡同者也祖曽为已服无加崇是与嫡异者也天子诸侯大夫不以尊降又与衆子不同矣天子为母党服议后汉光武舅光禄大夫樊宏薨帝亲临丧送葬和熹邓太后新野君薨时安帝服缌百官素服魏太和六年四月明帝有外祖母安成乡敬侯夫人之丧太常韩暨奏天子降周为外祖母无服尚书奏汉旧事亡阙无外祖制仪三代异礼可临毕御还寝明日反吉便膳尚书赵咨等奏哭敬侯夫人张帷幕端门外之左羣臣位如朝皇帝黑介帻进贤冠皂服十五举声则罢诏问汉旧仪云何散骑常侍缪袭奏后汉邓太后新野君薨时安帝服缌百官素服安帝继和帝后邓太后母即为外祖母也但太后临朝安帝自藩见援立故也又按后汉夀张恭侯樊宏以光禄大夫薨宏即光武之舅也亲临丧葬准前代宜尚书侍中以下弔祭送葬博士乐祥议周礼王弔弁绖钖缞礼有损益今进贤冠练单衣又诏当依周礼无事更造宋庾蔚之谓礼父所不服子不敢服嫡子为妻父母服则天子诸侯亦服妻之父母可知也妻之父母犹服况母之父母乎天子弔大臣服议周制司服职掌王之吉凶衣服为三公六卿钖缞为诸侯缌缞为大夫士疑缞其首皆弁绖魏蒋济奏㑹丧不宜去冠奏事者上言前㑹故镇军朱铄丧自卿以下皆去冠以布巾帕额使者侍中散骑则不皆非旧法夫冠成徳之表扵服为尊唯君亲之丧小敛之前与服罪之人去冠其余礼仪虽齐缞之痛有变无废今为弔去冠甚违礼意下博士杜布议以为论语曰羔裘𤣥冠不以弔故周人𤣥冠代以素弁汉去𤣥冠代以布巾亦王者相变之仪未必独非也古礼野夫着巾古者军礼韦弁冠今者赤帻此明转相变易不可悉还及古今宜因汉氏故事又按汉仪注诸侯王薨天子遣使者徃皆言使者素服又礼自天子下达扵士临殡敛之事去𤣥冠以素弁君子临丧必有哀素之心是以去𤣥冠代之以素是以汉中兴临丧之事与礼合自是之后或言临丧使者常吉服布巾以为使者亦宜去𤣥冠代以布巾示不纯吉侍中散骑诸㑹丧亦宜去𤣥冠代以布巾诏从布议晋挚虞云凡使弔祭同姓者素冠帻白练深衣器用皆素异姓者服色器用皆不变大唐之制如开元礼天子为大臣及诸亲举哀议后汉明帝时东海恭王薨帝出幸津门亭发哀魏大司马曹真薨王肃为举哀表云在礼大臣之丧天子临弔诸侯之薨又庭哭焉同姓之臣崇扵异姓自秦逮汉多阙不修暨光武颇遵其礼扵时羣臣莫不竞劝博士范升上疏称扬以为美可依旧礼为位而哭之敦睦宗族扵是幸城东张帐而哭之及钟太傅薨又临弔焉晋武帝咸宁二年诏诸王公大臣薨应三朝发哀者踰月举乐其一朝发哀者三日不举乐按挚虞决疑注云国家为同姓王公妃主发哀扵东堂为异姓公侯都督发哀扵朝堂东晋元帝姨广昌君丧未葬中丞熊逺表云按礼君扵卿大夫比葬不食肉比卒哭不举乐恻隠之心未忍行吉事故也被尚书符冬至二日小㑹臣以为广昌君丧未殡圣恩垂悼礼大夫死废一时之祭祭犹可废而况余事冬至唯可奉贺而已未便小㑹诏以逺表示贺循循答云按古者君臣义重虽以至尊之义降而无服三月之内犹钖缞以居不接吉事故春秋晋大夫智悼子未葬平公作乐杜蒉讥之咸宁诏书宜为定制大唐之制如开元仪国有大丧使者章服及不爵命议魏晋故事问今以宗室为监公主丧使者应着何服卞搉答国有大丧使者所服礼无正文事义相准以为奉命监丧宜服练素又问博士济北嗣子应袭封今有大丧为故应遣使者拜卞搉答按春秋之义国有丧未葬不爵大夫自非有故不得已皆湏葬毕天子诸侯之庶昆弟及妾子为母服汉戴徳丧服变除曰天子诸侯之庶昆弟与大夫之庶子为其母大功九月哭泣饮食思慕犹三年晋贺循丧服要记曰公之庶兄弟父卒为其母大夫之庶子父在为母皆大功九月凡降服既降心丧如常月又天子诸侯贱妾子为其母厌扵父不得制缞粗之服三月而葬葬已而除居处饮食言语心丧三年刘智释疑曰凡屈不得服者皆有心丧之礼小功以下不税服乃无心丧耳公主服所生议宋庾蔚之云公主为其母应周何以言之在室有余尊之厌服不得过大功故服母及兄弟不得有异既出则无厌故为母得周所以知既出则无厌者礼尊降出降亲疎不异尊降唯不及其嫡耳至扵厌降唯子而已在室父在为母周既出服母与父同是故知既出则无厌也又正尊不报礼之大例而女子适人父报以周使其移重扵夫族推旁亲也以此推之出则无厌理据益明诸王子所生母嫁为慈母服议晋谯王司马恬问范寗曰妾有二子而出嫁君命他妾兼子为其母所命妾今亡子当有服不答曰昔男子外有傅内慈母君命教子何服之有恬自断云礼疑从重笃至敬也存同所生没成路人扵情未可今勒小功长奉烝尝以同子道再周乃参吉事言制则不亏礼文言情即不乖师资也徐邈云此庶子所生出嫁受命为他妾子便当始终如所生其亲母则同出母耳若用古礼当练冠麻衣既葬除之车𦙍云大夫为其庶母慈已者小功也宋庾蔚之云母出无相鞠养便为无母不必限其母亡谯王所命不为乖礼此子自宜依慈母如母之服按晋朝诸王用士礼则应附父在为母之条凡慈母以功勤致服本无天属之爱宁有心丧之文乎诸侯及公卿大夫为天子服议周制丧服斩缞章诸侯为天子天子至尊也汉戴徳丧服变除云臣为君笄纚不徒跣始死深衣素冠其余与子为父同郑𤣥变除云臣为君不笄纚不徒跣张祖髙问士服天王云何要记唯道大夫服君及家臣服大夫耳不説士恐有脱误郑云士服君亦斩缞无明文而杂记云士居垩室此则士制周耶士下吏服士恐亦应同谢沉答曰朝廷之士服天王斩缞礼之明文也邑宰外任之士居垩室制周要记非脱误是简畧耳晋尚书问天子崩扵今台书令史以上皆为服斩缞之服不博士卞㩁应琳议礼命士以上皆服斩台书令史列职天朝皆应服斩又问天子崩令司州及河南郡吏出入导从应易服制不卞搉答礼庶人在官者服齐缞三月又近臣服斩导从出入皆应从服又问服随君轻重今司𨽻服斩下吏服齐为合礼意不卞搉答凡臣从君皆降一等今之牧守皆古诸侯以礼相况轻重宜矣又问礼义服不从今司𨽻为君斩缞义服也下吏为从不每降一等当为君丧其亲者耳古今行事复云何㩁答礼庶人为国君齐今则不服然吏若都官从事有职司扵丧庭者故宜依庶人在官义耳义服不从谓近臣服君斩服之缞依降一等者之差耳前称导从指谓近臣魏晋故事云又问诸二千石长吏见在京城皆应制服不博士卞㩁杨雍应琳等上云礼臣为君斩缞自士以上见在官者皆应制服大唐元陵遗诏天下人吏勅到后三日释服伏以公卿百寮不同人吏准礼臣为君服斩缞三年按髙宗实録昭陵臣下丧服皆准汉文帝故事三十六日又按髙宗崩服纪轻重亦依太宗故事中宗睿宗时臣下丧制并所遵守据礼及故事今百官并合准遗诏二十七日释服其小祥内百官并无假日每日平明诣延英门进名起居不入正衙至临时赴西内哭讫各归至小祥日去首绖着布冠其日早集扵西内哭望日及大祥又赴西内哭大祥日除缞冠杖等服惨公服至山陵时却服本缞服事毕除之诸侯之大夫为天子服议周制丧服缌缞裳牡麻绖既葬除之繐者小功之繐繐缞四升有半其冠八升诸侯之大夫为天子传曰何以繐缞也诸侯之大夫接见扵天子汉戴徳云繐缞七月之服诸侯之大夫始闻天子丧白布深衣十五升素冠吉屦无絇从诸侯哭扵朝张帷为次扵官舍门外别外内食蔬食有盐酪之和凡再不食既成服服繐布缞裳十一升白布冠缨縁皆十一升带亦如之一辟广三寸偶结扵前绖用枲麻首绖大四寸百二十五分寸之七十六右本在上五分寸之三七月而葬葬已而除受以朝服素冠踰月复故石渠礼曰诸侯之大夫为天子大夫之臣为国君服何戴圣对曰诸侯之大夫为天子当繐缞既葬除之以时接见扵天子故既葬除之大夫之臣无接见之义不当为国君也闻人通汉对曰大夫之臣陪臣也未闻其为国君也又问庶人尚有服大夫臣食禄反无服何也闻人通汉对曰记云仕扵家出乡不与士齿是庶人在官也当从庶人之为国君三月服制曰从庶人服是也又问曰诸侯大夫以时接见天子故服今诸侯大夫臣亦有时接见扵诸侯不圣对曰诸侯大夫臣无接见诸侯义诸侯有时使臣奉贺乃非常也不得为接见至扵大夫有年献扵君君不见亦非接见也侍郎臣临待诏闻人通汉等皆以为有接见义东晋简文帝崩镇军府问参佐纲纪服邵戬答曰礼臣为君服皆斩缞大夫居庐士居垩室又礼君之丧诸达官之长杖先儒以为非达官谓官长所自除庶人在官者也庶人在官服天子与畿内之人同齐缞三月按参佐无除者宜用此礼又礼诸侯之大夫㑹见天子者为天子服繐缞七月按今纲纪虽或被除勅犹古诸侯之卿命扵天子比耳㑹见北面时无二君之道宜依繐缞之制其无除勅又未尝㑹见则宜无服皇太后长公主及三夫人以下为天子服杖议魏晋故事问皇太后三夫人以下皆服斩诸长公主及诸君崇阳园修容服制之宜卞搉等议按礼与诸侯为兄弟者服斩依礼则公主宜服斩而不杖礼君夫人为长子三年妾为君之嫡子与夫人同则崇阳园循容宜三年又问太后及公主应杖不卞㩁应琳议礼为夫杖自天子达皇太后应杖明矣妇为舅姑礼无杖文皇后不应杖也君之丧夫人世妇在次则杖即位则使人执之如礼三夫人已下皆杖东晋太元二十一年孝武帝崩李太后制三年之服宋永初三年武帝崩萧太后制三年之服也大唐天宝七载五月宗正卿褒信王樛奏皇妹及女准礼出嫁后各降本亲一等今并降为第二等臣以为执礼故亲有亏恒典伏请一切依服属等第为定不在降服限仍请永为恒式奉勅依诸王女孙女为天子服议魏晋故事博士卞㩁应琳等议按礼诸侯之夫人为天子其服齐缞本无服者也犹从夫而同今王始扵大行皇帝本服周以轻明重依诸兄弟之义所服至尊疑当服重王诸女依诸侯兄弟礼则应服斩也孙女幼未及扵礼若欲服宜依诸侯之制宗室童子为天子服制议魏晋故事曰皇子广陵王年十一孙为祖服周当为臣服从本亲服皇弟吴王年十章郡王年七又当倚庐服成人礼着何帻服应琳议按礼丧服诸侯为天子斩今广陵王列土建国古之诸侯宜从臣例又礼童子不居庐不杖不菲广陵王未冠呉王章郡王卑幼不应居庐古但有冠无帻汉始制帻可如今服卷帻大唐元陵之制孙为祖齐缞周年臣为君斩缞三年今伏准遗诏皇帝服十三日小祥二十五日大祥二十七日释服臣下并从释服皇孙既是齐缞周年服礼有嫡子无嫡孙其服并合从皇帝十三日小祥二十五日大祥二十七日释服释服后以惨公服至山陵时却服初齐缞服事毕即吉服童子丧服议周丧服经曰童子唯当室缌杂记云童子哭不偯不踊不杖不菲不庐汉戴徳变除曰童子当室谓十五至十九为父后持宗庙之重者其服深衣不裳其余与成人同礼不为未成人制服者为用心不能一也其能服者亦不禁缞绖不以制度唯其所能胜晋刘智释疑曰婴儿无知然扵其父母之丧则以缞抱之其余亲八嵗则制服矣七嵗曰悼过此有罪则入扵刑可刑必致之扵礼故在下殇之年为之制服按小功章昆弟之殇服昆之下殇是以下殇之年则行服也宋庾蔚之谓马融以童子为未成人郑𤣥以为未成人之称并不明下至㡬嵗戴徳以童子当室十五至十九谯周云十四已下不堪麻则不记云十五成童舞象耳岂是经所云童子当室者耶按礼称童子参差不一以事推之则大小可知矣愚谓当室与族人为礼若是八嵗以上及礼之人以其当室故令与成人同昔射慈以为未八嵗者服其近属布深衣或合礼意皇后降服及不降服议魏田琼云诸侯女嫁为天王后降其旁亲一等与出降为二等为外亲尊不同则降天子后为衆子无服何以明之据大夫扵庶子大功其妻亦服大功今天子诸侯扵衆子无服后何縁独服之耶晋贺循云诸侯女以为天王后以尊还降其族人皇后为亲属举哀议晋褚太后为从弟举哀博士王臻等议扵至尊是族舅虽不及举哀可从太后举哀扵朝堂又云太后前为禇卫军刘夫人举哀扵式干殿至尊扵朝堂今宜依故事尚书王彪之议若至尊自应举哀外族扵朝堂是也自若不举哀唯应从太后逺出朝堂未喻其礼谓从举哀之礼自中朝迄扵中兴朝廷已粗有常仪至尊为内族扵东堂举哀则三省从临为外族及大臣扵朝堂举哀则八座承郎从临至尊之奉太后既率朝臣之仪又尽家人之礼二三情敬实兼参臣子今不应自举哀者谓应从太后临扵式干殿太后位西面东向至尊位北面南向隋制皇太后皇后为本服内亲及賔一举哀大唐制如开元礼为皇后大祥忌日哭临议晋博士徐禅上恭皇后大祥忌日临哭事太学礼官谓至尊行先后之丧亦同齐缞今再周及忌日无复祥变之事谓不可躬行臣按无经𫝊明文则不应出若晦日东堂举哀由朝廷参议而事无指条按侍中徐邈衆议按博士议恭皇后再周欲依三年之议至尊东堂举哀羣臣诣陵哭臣按礼为王后服无三年之制左𫝊叔向云王一嵗而有三年之丧三焉谓三年而后娶达子之志耳礼丧大记曰祥而外无哭者禫而内无哭者文子之丧既除越人来弔受扵庙门之外垂涕洟而不哭明丧既过无哭礼不诣墓而接扵庙外今后服既过至尊无縁举哀羣臣不应诣陵而哭也博士许翰等议按礼小记曰大功者主人之丧有三年者则必为之再祭郑𤣥云有三年者谓妻若子㓜少也再祭谓练祥也凡人子之生必有天父地母之道故记有君薨而生子之礼今二皇子之育虽在恭后崩后扵礼是为有三年子㓜少者也则必为之有二祥之祭杜元凯云天子诸侯虽卒哭除服其练祥日必有位矣今皇子出承国蕃故王后丧诸侯卑不得为主夫丧无无主礼有正文至尊统天承重则为主在圣躬也乃同先帝先后扵考妣哀礼终扵今晦吉褅始扵来朔非人臣之所主也记云为王后周服母之义虞书曰百姓如丧考妣三年遏密恭后母育天下臣子有丧妣之恩古门人扵师无服心丧三年祥日之哭所以终哀非服丧三年矣今圣代不可守以循常之名例当博纳同异酙酌而用焉皇后亲为皇后服议晋国子博士王翼云按礼无明文依准郑制齐缞诸妇诚非五属然縁成亲夫属子道则妻亦妇道矣不得不制亲属之服故孝后崩庾家访服博士王崑议五服之内一同臣妾宜准小君服周侍中髙崧答以为皆准五属为夫人周祠部郎孔恢云庾家男女宜齐缞庾家诸妇虽非五属女今见在五属之内亦服周䕶军江霦云按贺公记天子诸侯五属之内虽不服职为臣皆斩缞为夫人则齐缞周天子诸侯既同后夫人亦不可得异但文有详畧耳子姪服周诸妇非复五属之例谓当从降夫一等郑弥云诸妇宜从夫若其夫自同人臣妇亦宜同扵臣之妻与王后无准虽欲宁戚扵大典有阙宋庾蔚之谓与天子有服既为之斩缞与王后有服则宜齐缞周也虽妇亦宜以有服为断应如孔恢议诸侯及公卿妻为皇后服议晋孝武帝泰元中瑯琊王纳妃裁登车而定后凶祸至即依在途遭丧改服即位哭徐邈以为有服记有其证君为天子三年夫人如外宗之为君又曰外宗为君夫人犹内宗也宋庾蔚之谓服问云君为天子三年夫人如外宗之为君按郑𤣥注云外宗君外亲之妇也其夫与诸侯为兄弟服斩妻从服周诸侯为天子服斩夫人亦从服周按王肃注云外宗外女之嫁扵卿大夫者也为君服周今郑王虽小异而同谓夫服君斩缞故妻从服周耳未闻王妃服后与不杂记云外宗为君夫人犹内宗也郑注皆谓嫁扵国中者也为君服斩缞夫人齐缞不敢以其亲服服至尊外宗谓姑姊之女舅之女及从母皆是也内宗五属之亲也其无服而嫁扵诸臣者从为夫之君按先儒皆以有亲服之故成以君臣之服瑯琊王妃者是司马道子妻扵孝武定后本娣姒小功之服王者絶旁亲故宜成以臣妾齐缞之周蕃国臣为皇后服议晋恭皇后崩时东海国臣𢎞据刺问礼官太学博士谢诠按仪礼诸侯之大夫为周王繐缞至葬除有正文𫝊曰诸侯之大夫时接见扵天子也至扵周王后崩无丧服之制周王天下父周后天下母诸侯大夫宜服繐缞称情为得又刺问云昔元明二帝崩时朝臣皆服斩缞诸国臣繐缞七月今朝臣既为皇后齐周则国臣宜有差降不得亦繐缞也谢诠答曰繐缞止扵七月故无降错综记例亦谓应有服正疑扵无降耳按伯叔母与伯叔父恩义有深浅而服亦同齐曽祖与宗子母妻服无差降推此则何必皆降乎将以取节扵既葬故无等耶宋庾蔚之谓经但云诸侯大夫为天子而不及后则知扵后无服也若有服则当连言且传云时接见乎天子益知后不在其例矣𢎞据引大夫之制不成礼者凡后之丧在其数以明后必有服蔚之按记云士之所以异缌不祭郑氏云然则士不得成礼诸侯之士亦不得服天子及后而亦不成礼明不成礼不必为服止以君有天王及后之丧以宜随例致哀故亦同废祭耳文明皇后及武元杨后崩天下将吏发哀三日止通典卷八十一通典卷八十二钦定四库全书通典卷八十二唐京兆杜佑君卿纂礼四十二凶四皇太子降服议晋孔安国问徐邈云皇太子为新安公主当何服邈答云礼父母之所不服子亦不敢服诸侯之嗣子及大夫之嫡皆降絶旁亲惟父母之所服子乃敢服王侯絶周不为姊妺服太子体君之尊亦同无服皇子厌其君又不敢服宋庾蔚之谓今惟太子从君所服皇子公子则无厌降皇太子为太后不终三年服议晋武帝泰始十年武元杨皇后崩及将迁于峻阳陵依旧制既葬帝及羣臣除䘮即吉先是尚书祠部奏从博士张靖议皇太子亦从制俱释服博士陈逵议以为今制所施盖汉文权制兴于有事非礼之正皇太子无有国自宜终服诏更详议尚书杜元凯以为古者天子诸侯三年之䘮始同齐斩既葬除䘮服谅闇以居心䘮终制不与士庶同礼礼官博士张靖等议以为孝文权制三十六日之服以日易月道有汚崇礼不得全皇太子亦冝割情除服博士陈逵等议以为三年之䘮人子所以自尽故圣人制礼自上达下是以今制将吏诸遭父母䘮皆假寕二十五月敦崇孝道所以风化天下皇太子至孝着于内而缞服除于外非礼所谓称情者也宜其不除尚书魏舒等奏以为靖逵等各见所学之一端未晓帝者居䘮古今之通体也皇太子从曰抚军守曰监国不无事也䘮服妻为夫妾为君皆三年揆孝景即吉于未央薄后窦后必不得齐斩于别宫此可知也况于皇太子配贰至尊与国为体冝逺遵古礼近同时制屈除以寛诸下今将吏虽䝉二十五月之宁至于大臣亦夺其制昔翟方进自以身为汉相居䘮三十六日不敢踰国典而况于皇太子耶谓皇太子冝如前奏除服谅闇终制于是太子遂以厌降之议从国制除缞麻谅闇终制杜既定皇太子谅闇议摰虞答杜书曰仆以为除服诚合事冝附古则意有未安五服之制成于周室周室以前仰迄上古虽有在䘮之哀未有行䘮之制故尧称遏宻殷曰谅闇各举其事而言非未葬降除之名也礼有定制孝景之即吉方进之从时皆未足为准盖圣人之于礼讥其失而通其变今皇太子未就东宫犹在殿省之内故不得伸其哀情以冝夺制何必附之于古钦以旧义哉于时外内卒闻杜议或者谓其违礼以合时杜亦不自解説退使博士段畅探典籍为证令大义着眀足以垂示将来畅遂撰集书𫝊旧文条诸实事成言以为定证宋文帝元嘉十七年元皇后崩皇太子心䘮三年礼心䘮有禫无成文代或两行皇太子心䘮毕诏使博士议有司奏䘮礼有禫以祥变有渐不冝顿除即吉故其间服以绀缟也心䘮已经十三月大祥十五月禫变除礼毕余情一同不应复有再禫宜下以为永制诏可皇太子为所生母服议晋废帝海西公太和中太子所生陈淑媛薨尚书疑所服徐邈以为宜依公子为母练冠麻衣既葬除之殷仲堪以为当依庶子为后服所生母缌皇子服乃练冠耳按缌麻章中有庶子为后为其母传曰与尊者为体今皇太子继体宸极正位储宫犹可同称庶乎当与尊者为体徐邈又曰嫡子服所生礼无其文者盖不异于庶子故总以公子为言推义可知既曰君之所不服子亦不服则正庶均于降夺虽登位储宫而上厌所天义不异也至于既孤则余尊之厌轻矣故诸庶子服其母大功而为后者服其母缌此存亡异礼何可一其制耶殷又曰伯父与尊者为体诸无子者立宗人为子便当降其本亲寻为后之言将关于存亡也徐又案䘮服𫝊三月不举祭因而服缌眀已主烝甞非复嫡子之时也姜辑议渤海王服范太妃事䘮服云君为女子子嫁于国君者传曰尊同则得服其亲服然则君之庶子有封为君者其公亦不降之眀矣士之妾子不降母者以其与父贵贱不足殊也然则尊与父同不见厌者亦冝伸其情尽礼于其母渤海王既不承安平之祀而母已受王命之宠成太妃之号愚谓太妃之尊但当自降于渤海不得配食于安平之庙耳至于渤海三王自冝尽为母之制不复厌于安平以从公子降等之礼按薛公谋议皇子以封为王列土守蕃不得戚于天子者父卒为母三年诸王持重为所生母服议晋穆帝永和中尚书令顾和表云为人后者降其所生夺天属之性眀至公之义降杀节文着于周典按济南王统昔为庶母居庐持重违冐礼度肆其私情冝以礼夺服奏可至孝武泰元中太常车𦙍上事礼庶子为后为其母缌麻三月自顷公侯卿士庶子为后为其庶母同之于嫡礼记云为父后为岀母无服无服也者不祭故也今身承祖宗之重而以庶母之私废烝甞之事求之情礼失莫大焉允又上事云经年未被告报若以所陈或缪则经有明文若以古今不同则晋有成典又升平年中故太宰武陵王所生母䘮表求齐缞三年诏聴依乐安王故事制大功九月兴宁中故梁王逢所生母䘮亦求三年诏书依太宰故事同服大功并无居庐三年之文谨以重上请台参详尚书奏依乐安王大功为正诏可宋庾蔚之谓庶子为后为所生服缌此礼之正文近遂为三年失之甚也按晋乐安王所生母䘮议者谓应小功孝武诏令大功乃合余尊之义但余尊之厌不言为后者也即今犹皆三年诸王岀后降本父母及所生母服议东晋瑯琊王为前太宰武陵王服郎中令王奥问徐邈曰昆弟俱仕一人为大夫一人为士便降太宰是为庶人诸侯而全持庶人之服乎元皇帝入承大宗孝王岀嗣宗国殿下岀后孝王于元帝故得为子不邈答曰议者多谓瑯琊孝王应从岀为人后例降一等今瑯琊当为武陵王服大功按礼受重必以尊服服之而降本亲此诚然矣今所疑者元皇帝本瑯琊嗣王既光启中兴命孝王委重𫝊祀实受之于元皇非别有承继者不旁继而内自夺是无所天也今孝王犹以子道嗣位本国岂与岀为人后者同哉按汉宣帝虽上继昭帝而史皇孙犹称皇考父子之道全即一代成事又曰始疑武陵岀嗣既以废放不成为人后则当还服本亲若以武陵先王祀不冝絶自应更命承继侍中孔注问徐邈曰汉宣帝谓史皇孙为皇考此是称谓耳未足以眀服之轻重也假令宣帝登祚后有本父母䘮自当不得行重服又君服父祖废疾不立者故斩而不降贺循云虽不立位在嫡正父之所继已之所承故为三年恐此与岀后相踰邈答曰祖考之名非可谬立且于时立非一帝徳皇恭皇皆不得称考眀史皇孙称考当实有义君超继上代犹为父祖之重无别所承故本亲不降也元皇孝王所承既异则大制冝降故论者据此为断子之离父父之舍子其所承继不同何得复全其本故吾无易衆议穆帝昇平中太宰武陵王所生母䘮表乞齐缞三年诏聴依昔乐安王故事制大功九月太常江夷上博士孔恢议礼云庶子为父后者为其母缌又云公之庶昆弟大夫之庶子为母九月郑云君卒子为母大功大夫卒子为母三年经文则一而郑有二疑太宰若从三年之制为重则应从九月无应从缌麻之理且太宰以天子之庶岀继诸侯本无应厌降之道太宰今承诸侯别祀又不同庶姓相后有承继大宗之义应从降一等之制从九月亦降一等应服五月岀后者之子亦皆还降其本亲祖父母伯叔一等又礼无蕃王岀后本亲与庶姓有异之制尚书谢奉按礼为人后者三年必以尊服服之庶子为人后为其母服缌𫝊曰何以缌与尊者为体不敢服其私亲礼惟大宗无继支属之制太宰岀后武陵受命元皇则纂承宗庙䇿名有在礼制既眀岂容二哉夫礼有仰引而违情者故有君服而废私䘮屈伸眀义非惟一条所谓以义断恩况贵贱之礼既正岂得不率礼而矫心当依庶子为后之例服缌而已仓部郎许穆议母以子贵王命追崇夫人视公爵秩比诸侯凡诸侯之礼服断旁亲以国内臣妾并卑故也姑姊妺女子子嫁于诸侯则各以其服服之尊同故也卑则服阙尊则礼行太宰封王继于蕃国岀离其本仰无所厌夫人诸侯班爵不殊縁天然之恩伸王子之厌薄岀礼之降制服周可也吏部郎崧重议云考之礼文太宰应服齐缞周今以春秋条例以广其喻母以子贵庶子为君母为夫人薨卒赴告皆以成礼不行妾母之制夫人成风是也此则身为父后服应缌麻犹以子贵得遂私情经有眀文三𫝊不贬况于太宰贵同古例不为父后者耶且礼有节文因革不一自汉以来皇子皆为始封君始封君则私得伸设令太宰不岀后必受始封服无厌降岀后降一等复何嫌而不周乎祠部郎曹处道云礼庶子为父后为其母缌与尊为体不敢伸恩于私亲为人后以所后为父亦是尊者为体其所生母俱是私亲为父后及为人后义不异诏常侍敦喻太宰从缌麻服制累表至切又遣敦喻太宰不敢执遂私懐以阙王宪乃制大功之服咸和中瑯琊王昱母郑氏薨王服重朝以出继宜降国相诸葛赜坐不正谏被弹王表曰亡母生临臣官没留臣第虽出后而上无所厌则私情得伸昔敬后崩时孝王先出后亦还服重此则眀典臣之所宪章也二年徙封㑹稽追赠建平国夫人郑氏为㑹稽太妃宋庾蔚之谓晋简文爱其膝下之慕不寻为后移天之重为皇太子服议齐武帝永眀十一年文惠太子薨右仆射王晏等奏按䘮服经为君之长子同齐缞周今至尊既不行三年之典正服周制羣臣应降一等便应大功九月功缞是兄弟之服不可以服至尊臣等参议谓冝重其缞裳减其月数并同服齐缞三月至于太孙三年既申南郡国臣宜备齐缞周服临汝曲江既非正嫡不得称先储二公国臣并不得服诏依所议又奏按䘮服经虽有妾为君之长子从君而服二汉以来此礼久废请因循前准不复追行诏曰既久废便停又奏伏寻御服文恵太子周周内不奏乐诸王虽本服周而储皇正体宗庙服者一同释服奏乐姻娶便应并通窃谓二事俱是嘉礼轻重有异娶妇思嗣事非全吉三日不乐礼有眀文宋代周䘮降在大功者婚礼不废乐以伸私戚以从前典诏依议又奏按礼祥除皆先于今夕易服明日乃设祭寻比代服临然后改服与礼为乖今东宫公除日若依七刻皇太孙方易服臣等参议谓先哭临竟而后临祭凡应公除者皆于府第变服而后入临行奉慰之礼诏可为太子妃服议宋孝武帝大眀五年有司奏依礼皇太后服太子妃小功五月皇后大功九月右丞徐爰参议宫人从服者若二御哭临应着缞时从服者着缞非其日如常仪太子既有妃周服召见之日还着公服若至尊非哭临日幸东宫太子见亦如之宫臣见至尊皆着朱衣大眀五年有司奏皇太子妃薨至尊皇后并服大功九月皇太后小功五月未详三御何当得作鼓吹及乐博士司马兴之议按礼齐缞大功之䘮三月不从政令临轩拜授则人君之大典今古既异賖促不同愚谓皇太子妃祔庙之后便可临轩作乐及鼓吹右丞徐爰议谓皇太子妃虽未山茔临轩拜官旧不为碍梓宫在殡应悬而不作祔后三御乐宜作矣使乐官据礼上兴之又议按礼大功至则避琴瑟诚无自奏之理但王者体大礼絶凡庶故汉文既葬悉皆复吉惟悬而不乐今准其轻重侔其降杀则下流大功不容彻乐以终服夫金石宾飨之礼箫管警涂之卫实人君之盛典当阳之盛节固亦不可久废于朝又礼无天王服嫡妇之文直后学推贵嫡之义耳既已制服成䘮虚悬终窆亦足以甄崇冢正标眀礼妇矣爰议皇太子周服内不合作乐及鼓吹后魏宣武帝延昌三年司空清河王怿叔母北海王祥妃刘氏薨司徒平原郡公髙肈兄子太子洗马贞卒并上言未知出入犹作鼓吹不请下礼官议太学博士封祖胄议礼云鼓无当于五声五声不得不和窃惟今者加台司之仪盖欲兼广威华若有哀用之无变于吉便是一人之身悲乐并用求之礼情于理未尽二公虽受之于公用之非私出入声作亦以娱己今既有䘮心不在乐笳鼓之事眀非欲闻宜从宁戚之义废而勿作但礼崇公卿出入之仪至有趋以采齐行以肆夏和銮之声佩玉之饰者所以眀槐鼎之至贵彰宰辅之为重今二公地处尊亲冝殊百辟鼓吹之用无容全去礼有悬而不乐宜令陈之以备威仪不作以示哀痛准礼即情愚谓为允诏曰可为太子太孙殇服议晋恵帝无嫡子以庶子为太子亡谓应降永宁中冲太孙亡议者谓应为殇中书侍郎髙齐议太孙自是无服之殇不应制服此礼之眀义冝从以日易月之制博士蔡克议以为臣子不殇君父者此谓臣子尊其君父不敢殇之耳非为有臣子便为成人不服殇也按汉平帝年十四而崩羣臣奏臣不殇君宜加元服后汉许慎郑𤣥论立庙亦惟谓臣子不上殇耳又长子自以正体于上不以命誓也又今庶孙四嵗则誓之古嫡子何独十九不誓䘮服君为嫡子长殇大功郑𤣥曰天子亦如之所言臣不殇君者自谓如太孙等之臣不殇耳太子惟尊于东宫东宫臣不殇之耳今太孙未冠婚四嵗而齐缞成人之礼于太庙愚谓不可愍懐若在太孙当依庶殇不祭为诸王殇服议晋新蔡王年四嵗而亡东海王移访太常博士张亮议圣人因亲以教爱亲不同而殇有降杀盖由知识未同成人故也七嵗以下谓之无服之殇记曰臣不殇君子不殇父东海与新蔡别国旁亲尊卑敌均宜则同殇制而无服也国子祭酒杜夷议诸侯体国备物典策不异成人宜从成人之制宋庾蔚之谓嗣子之体不以成人为义故经有诸侯嫡子之殇服臣子不殇君父宫臣得服斩耳自余亲自依其本服记云能执干戈以死社稷则以成人服之先儒又推年未二十而冠婚及为大夫者皆不为殇至若诸侯继体象贤君临一国事过大夫逺矣而可反殇之乎孝武帝孝建元年有司奏故第十六皇弟休倩薨天年始及殇追赠谥东平冲王哭制未有准辄下礼官详议太学博士陆澄议按礼有成人道则不为殇今既追祚土宇逺崇封秩珪韨备典成孰大焉典文式昭殇名去矣夫嘉偶在室𤣥服表身犹以免孺子之制全丈夫之义安有名颁爵首而可服以殇礼有司寻澄议无眀证却使秉正更上澄重议窃谓赠之为义所以追加名器故赠公者便成公赠卿者便成卿赠之以王得不为王乎然则在生而封或既殁而爵俱受帝命不为吉凶殊典同备文物岂以存亡异数今玺䇿咸秩是成人之礼羣后临哀非下殇之制若䘮用未成亲以殇服末学含疑未之或辩左丞羊希参议寻澄议既无尽然前例不合准据按礼云子不殇父臣不殇君君父至尊臣子恩重不得以㓜年而降又曰尊同则服其亲服推此文㫖旁亲自冝服殇所不殇者惟施臣子而已诏可大眀五年有司奏故永阳县开国侯刘升子年始四嵗旁亲服制有疑太常丞庾蔚之等议并云宜同成人之服东平冲王服殇实由追赠已受茅土博士司马兴之议应同东平殇服左丞荀万秋等参议南面君国继体承家虽则佩觹未关成徳君父名正臣子不容服殇故云臣不殇君子不殇父推此则知旁亲故依殇制东平冲王已经前议若升仕朝列则为大成故鄱阳哀王追赠太常亲戚不降愚谓下殇以上身居封爵宜同成人年在无服之殇以登官为断今永阳国臣自应全服至于旁亲宜从殇礼诏可梁天监十四年舍人朱异议礼年虽未及成人已有爵命者则不为殇封阳侯年虽中殇已有拜封不应殇服帝可之于是诸王服封阳侯依成人之服王侯世子殇服议晋有问者曰某国中尉虞某访太常王冀云台赠国王第二郎年在殇为世子臣当有服不冀云礼无从君服殇之文夫臣从君而服以其体尊承绪非继成人与殇也苟为代嫡君为之服则臣以何而不从服乎若以礼无文者亦可不服长子之下殇也宋庾蔚之谓臣以义服故所从极于三年经举重服必从则轻不从可知也若从服世子之殇亦可从服嫡妇岂其然乎惟小君非从故与君同继殇后服议晋刘系之问荀讷礼䘮服小记为殇后者服以其服按郑𤣥云言为后据承之也殇无为人父之道以本亲之服服之按礼取后或可缌麻之亲或五服之内若如郑㫖各从本亲则为殇后者可有无服之理殇虽无为人父之道今既承之不得不称之为父称之为父而无服之处䘮即情寻义无服之理有疑讷答曰今相承继在殇者既殁之后主人近亲皆以殇服服之疎族为后更当斩缞三年轻重殊駮非称情立文也且后大宗当为祭主于先人轻降之服不可久废祭祀若应重服者记当曰服斩文约而㫖明今之所服似非服重也当以为后之故本施成人而不从殇耳通典卷八十二通典卷八十三钦定四库全书道典卷八十三唐京兆杜佑君卿纂礼四十三凶五䘮制之一初䘮周制国君大夫疾病外内皆扫彻悬寝东首于北牖下废牀彻亵衣加新衣体一人男女改服属纩以俟絶气男子不死于妇人之手妇人不死于男子之手士死于适室幠用敛衾君夫人卒于路寝大夫世妇卒于适寝内子未命则死于下室迁尸于寝士之妻皆死于寝天子死曰崩诸侯曰薨大夫曰卒士曰不禄庶人曰死死冦曰兵汉石渠议闻人通汉问云记曰君赴于他国之君曰不禄夫人曰寡小君不禄大夫士或言卒死皆不能眀戴圣对曰君死未葬曰不禄既葬曰薨又问尸服卒者之上服士曰不禄言卒何也圣又曰夫尸者所以象神也其言卒而不言不禄者通贵贱尸之义也通汉对曰尸象神也故服其服士曰不禄者讳辞也孝子讳死曰卒五经通义云春秋説题辞曰大夫曰卒精耀终也卒之为言终于国也士曰不禄不禄为身消名章也白虎通曰天子称崩何别尊卑异生死也崩之为言然僵天下也庶人曰死魂魄去心死之为言澌精气穷也又曰人死谓之䘮何言其䘮亡不得见不直言死称䘮者孝子之心不忍言也魏明帝诏亭侯以上称薨夫爵命等级贵贱之序非待偏制盖礼关存亡故诸侯大夫既终之称以薨卒为别今县乡亭侯不幸称卒非也礼大夫虽食采不加爵乡县亭侯既受符䇿茅土名曰列侯非徒食采之比也于通存亡之制岂得同称卒耶其亭侯以上当改卒称薨三府上事博士张敷等进议诸王公大将军县亭侯以上有爵土者依诸侯礼皆称薨关外侯无土铜印当古称不禄千石六百石下至二百石皆诣台拜受与古士受命同依礼称不禄髙堂崇议诸侯曰薨亦取陨坠之声也礼王者之后公及王之上公九命为二伯者侯伯皆执珪子男及王之公皆执璧其卒皆曰薨今可使二王后公及诸国王执珪大将军县亭侯有爵土者车骑卫将军辟召掾属与三公俱执璧者卒皆称薨礼大夫曰卒者言陈力展志功成事卒无遗恨也今太中大夫秩千石谏议中散大夫秩皆六百石此正天子之大夫也而使下与二百石同列称不禄为大夫死贬从士殆非先圣制礼之意也士不禄者言士业未卒不终其禄也尚书曹访云官僚终卒依礼各有制至于其间令长以下通言物故不知物故之名本何所出髙堂崇曰闻之先师物无也故事也言无复能于事者也复周制司服供服𨽻仆复于小寝大寝夏采掌大䘮以冕服复于太庙以乘车建绥复于四郊复曰天子复矣告䘮曰天王登遐诸侯大夫复其有林麓则虞人设阶无林麓则狄人设阶诸侯小臣复复者朝服君以衮夫人以阙狄大夫以𤣥赪世妇以襢衣士以爵弁士妻以褖衣复者以簪裳于衣左荷之扱领于带皆升自前东荣中屋履危北面招以衣三号曰臯某复卷衣投于前司服受之用箧升自阼阶以衣尸复者降自后西荣其为宾则公馆复私馆不复其在野则升其乘车之左毂而复凡复衣不以衣尸不以敛妇人服不以袡凡复男子称名妇称字复尽爱之道也有祷祠之心焉望反诸幽求诸鬼神之道也北面求诸幽之义也唯哭先复复而后行死事始卒主人啼兄弟哭妇人哭踊既迁尸于牀幠用敛衾去死衣小臣楔齿用角柶缀足用燕几校在南御者坐持之奠脯醢醴酒升自阼阶奠于尸东即牀而奠当腢用吉器若醴若酒无巾柶檀弓云始死之奠其余阁也与帷堂乃讣于君主人西阶东南面讣者拜送曰君之臣某死父母妻长子则曰君之臣某之某死君讣于他国之君曰寡君不禄敢告于执事大夫讣于同国适者曰某不禄讣于士亦曰某不禄讣于他国之君曰君之外臣寡大夫某不禄使某至讣于士亦曰吾子之外私寡大夫某不禄使某至士讣于同国大夫曰某死讣于士亦曰某死讣于他国之君曰君之外臣某死讣于大夫曰吾子之外私某死讣于士亦曰吾子之外私某死既正尸诸侯之䘮子入坐于东方卿大夫父兄子姓立于东方有司庶士哭于堂下北面夫人坐于西方内命妇姑姊妺子姓立于西方外命妇率外宗哭于堂上北面大夫之䘮主人坐于东方主妇坐于西方其有命夫命妇则坐无则皆立士之䘮主人坐于牀东衆主人在其后西面妇人夹牀东面亲者在堂室中唯主人主妇坐兄弟有命夫命妇在焉亦坐衆妇人户外北面衆兄弟堂下北面大唐元陵仪注将复于太极殿内髙品五人皆常服以大行皇帝衮冕服左荷之外自前东霤当屋履危北面西上三唿而止以衣投于前承之以箧自阼阶入以覆大行皇帝之上复者彻殿西北扉降自后西霤其复衣不以袭敛浴则去之既复乃设御牀于殿内楹间去脚舒单簟置枕迁大行皇帝于牀南首以衣覆体去死衣楔齿用角柶缀足以燕几校在南其殿内东西哭位嗣皇帝以下舒草荐焉奠用酒脯醢器用吉器如常仪其告䘮之礼使至所在集州县官及僧道将吏百姓等于州府门外并素服各以其方向京师重行序立百姓在左僧道在右男子居前妇人居后立讫使者立于官长之右告云上天降祸大行皇帝今月某日奄弃万国刺史以下抚膺哭踊尽哀止哭使者又告云大行皇帝有遗诏遂宣讫刺史以下又哭十五举声使者又告皇帝伏准遗诏以今月某日即位刺史以下再拜称万嵗者三百姓及州县佐史朝夕巷哭各十五举声三日释服节度观察团练使刺史并斩缞绖杖诸文武官吏服斩缞无绖杖大小祥释服并准遗诏其有勅书使者宣告如常礼其三品以下仪制并具开元礼天子诸侯大夫士弔哭议周制凡弔事弁绖服天子之哭诸侯也爵弁绖纯衣或曰使有司哭之为之不以乐食诸侯使人弔他国之君弔者即位于门西东面其介在其东南北面西上西于门主孤西面相者受命曰孤某使某请事客曰寡君使某如何不淑相者入告出曰孤某须矣弔者入主人升堂西面弔者升自西阶东面致命曰寡君闻君之䘮寡君使某如何不淑子拜稽颡弔者降出反位大夫士之䘮既殡而君往焉使人戒之主人具殷奠之礼俟于门外见马首先入门右巫止于门外祝代之先君释采于门内祝先升自阼阶负墉南面君即位于阼小臣二人执戈立于前二人立于后傧者进主人拜稽颡君称言视祝而踊主人踊诸侯弔必皮弁钖缞所弔虽已葬主人必免主人未䘮服则君亦不钖缞凡君使人弔彻帷主人迎于寝门外见宾不哭先入门右北面弔者入升自西阶东面主人进中庭弔者致命主人哭拜稽颡成踊宾出主人拜送于门外大夫之䘮未小敛为君命出士之䘮于大夫不当敛则出凡主人之出也徒跣扱衽拊心降自西阶君弔虽不当免时主人必免不散麻虽异国之君免也亲者皆免尸在室有君命衆主人不出大夫之䘮大夫弁绖大夫弔当事而至则辞焉大夫之䘮庶子不受弔䘮公弔之必有拜者虽朋友州里舍人可也弔曰寡君承事主人曰临君遇柩于路必使人弔之诸侯弔于异国之臣则其君为主滕成公之䘮使子叔敬叔弔进书子服惠伯为介鲁哀公使人弔蒉尚遇诸道避于路画宫而受弔焉曽子曰篑尚不如把梁之妻之知礼也知生者弔知死者伤知生而不知死弔而不伤知死而不知生伤而不弔始死羔裘𤣥冠易之而已矣羔裘𤣥冠夫子不以弔三年之䘮虽功缞不弔自诸侯达诸士如有服而将往哭之则服其服而往练则弔子张死曽子有母之䘮齐缞而往哭之或曰齐缞不弔曽子曰我弔也与哉既葬大功弔哭而退不聴事焉周之䘮未葬弔于乡人哭而退不聴事焉功缞弔待事不执事小功缌执事不与于礼相趋也出宫而退相揖也哀次而退相问也既封而退相见也反哭而退朋友虞祔而退弔于人是日不乐五十无车者不越疆而弔人妇人不越疆而弔人行弔之日不饮酒食肉弔于葬者必执纼若从柩及圹皆执绋司徒敬子死子夏弔焉主人未小敛绖而往子游弔焉主人既小敛子游出绖反哭子夏曰闻之也与曰闻诸夫子主人未改服则不绖也汉戴徳曰君弔于卿大夫钖缞以居不聴乐弔于士皆服弁绖疑缞君弔臣疑缞素弁加绖眀日主人缞绖拜谢于朝君若使人弔其服疑缞素裳素冠诸侯㑹遇相弔则钖缞皮弁加绖不举诸侯弔于寄公钖缞诸侯相弔其同国大夫相弔钖缞十五升抽其半素冠加绖朋友弔服有绖绖大与缌麻绖同素冠素带既葬而除皆在他国则袒免同国大夫命妇相服钖缞素总加麻同国之士相为朝服加绖其妻相为亦如之朝服不髽后汉刘徳问曰君弔大夫迎于门外又拜送于门外大夫弔不迎于门外今时县令长弔主人待之当依国君来弔礼欤依大夫来弔也又当去杖其至皆如故无可舍耶又今时丞尉来弔待之当云何田琼答曰今之君与礼所云君轻重不同若必欲依之令长冝依国君丞尉冝依大夫君于礼但见去杖戢杖其余不见也今于君弔以首绖贯臂遣人则不释之而已刘表后定䘮服云既除䘮有来弔者以缟冠深衣于墓受之毕事反吉又云君来弔臣主人待君到脱头绖贯左臂去杖出门迎门外再拜乃厌还先入门东壁向君譲君于前聴进即堂先哭乃止于庐外伏哭当先君止君起致辞子对而不言稽颡以答之魏眀帝弔陈羣诏曰司空今遭母忧当遣使者弔祭如故事尚书司马孚奏寻故事自魏兴无三公䘮母弔祭辄访韦诞王肃髙堂隆秦靖等云汉大傅胡广䘮母天子使谒者以中牢弔祭送葬王肃议礼臣有父母之䘮讣君弔之弔诸臣之母当从夫爵蒋济奏㑹䘮不冝去冠奏事者上言前㑹故领军朱铄䘮自卿以上皆冠以布帕额使者侍中散骑则不皆非旧灋夫冠成徳之表于服为尊惟君亲之䘮小敛之前与服罪之人去冠其余礼仪虽齐缞之痛有变无废今为弔去冠甚违礼意下博士评议博士杜希议以为论语曰羔裘𤣥冠不以弔故周人去𤣥冠代以素弁汉去𤣥冠代以布巾亦王者相变之仪未必独非也古礼野夫着巾古者军礼韦弁冠今者赤帻此明转相变易不可悉还反古今冝所因汉氏故事又汉仪注诸侯王薨天子遣使者往皆言使者素服又礼自天子达于士临殡敛之事去𤣥冠以素弁君子临䘮必有哀素之心是以去𤣥冠代之以素汉中兴临䘮与礼合仪自后或言临使者常吉服布巾以为使者亦冝去冠代以布巾示不纯吉侍中散骑诸㑹䘮亦宜去𤣥冠代以布巾诏从希议王肃云礼有亲䘮而君来弔则免绖贯左臂去杖迎拜于大门之外见马首不哭先入门右庭中北面君升自东阶南面哭主人乃哭君出又拜送大门外又按礼三年之䘮终服不弔期之䘮既练而弔大功之䘮既葬而弔晋挚虞决疑云凡使弔祭同姓者素冠帻白练深衣器用皆素异姓者服色器用皆不变陈舒议至尊临温公夫人䘮按礼天子哭诸侯则弁绖钖缞哭大夫士则弁绖疑缞此皆当时殡葬之间服耳今温公䘮已久逺主人本应改葬之服今之所服大夫䘮耳天子于诸侯之妻礼变今以白帢深衣当古弔服今至尊临䘮谓应深衣而已着深衣者不复变服其余侍官谓当公服直卫不应后哭宋崔凯云礼君自弔其臣主人出迎于外见君马首不哭先入门右北面衆主人袒即位升自阼阶西面主人前至中庭君哭主人哭拜稽颡成踊先出君去主人哭拜送于外门外明日主人缞绖拜谢于朝今代人君弔主人出迎见马首拜君遣吏弔主人布席于䘮庭孝子左贯首绖待于席南北面不哭也吏持版弔于席北面向孝子再拜讫伏吏跪读版孝子再拜有弔宾主人迎即位中门外西面北上衆宾东面者北上门西北面者东上主人拜宾旁三拜衆宾不答拜主人入即堂下朝夕哭位衆随入如外位也知生者弔知死者伤主人哭弔者皆哭退出主人拜中门外如初弔辞至主人前曰闻君有某之䘮如何不淑伤辞诣䘮前曰子遭离之如何不淑此各主于其所知也若有知生又知死者伤而且弔也又曰同僚宾客相弔者因主人朝夕哭而往弔也又曰凡宾客来弔孝皆当位东阶下西面不得庐中长吏自弔其人左贯首绖出迎还入门君至门谢孝还位仍从命还位若不谢遣者君向柩哭则孝当伏孝当后哭先止所以不使君甚哀也哭讫君遣还位仍从命还位则哭不得入庐也哭位在东阶下辞去孝子哭止君先出孝后出于门外见马而拜讫哭而还也若有命止令勿出亦便随从命也羸可使人自扶若病不能者君至自杖而已乐亮问徐广曰君弔之仪虽在于礼未审皇子之弔受弔为当迎送及拜以不当于庐室主当别施位耶若别施位者应在何处即位为应立应坐君弔虽已葬主人必絻此礼已废并未详既小祥重服已除正当即以练冠功缞受弔耶徐广答曰皇子之仪揖而不拜然犹应以练冠功缞迎立于侧皇子向户揖讫伏庐室而哭及皇子前执手时乃可长跪受之去出室还至户更哭大唐之制如开元礼三不弔议周制檀弓曰死而不弔者三畏厌溺魏王肃圣证论难郑𤣥曰孔子畏匡徳能自全也使圣人卒离不幸可得不痛悼而罪之乎非徒贤者设有罪愚人亦不得不哀伤之也宋崔凯服节云有不弔者三谓畏厌溺死也欲弔者不变服之也通典卷八十三通典卷八十四钦定四库全书通典卷八十四唐京兆杜佑君卿纂礼四十四凶六䘮制之二沐浴周制大䘮肆师大渳以鬯筑䰞小宗伯掌大肆以秬鬯渳尸君沐粱大夫沐稷士沐粱士䘮始卒甸人掘坎于阶间少西为垼于西墙下东向南顺广尺轮二尺深三尺南其壤新盆盘瓶废敦重鬲皆濯造于西阶下沐巾一浴巾二皆用绤实于笲栉于箪浴衣于箧皆馔于西序下南上管人汲不説繘屈之尽阶不升堂授御者御者入浴主人皆出戸外北面小臣四人抗衾御者二人浴襢第浴水用盆沃水用枓浴用絺巾挋用浴衣如他日小臣爪足浴余水弃于坎妇人䘮则内御者抗衾而浴管人汲授御者御者差沐于堂上士则祝淅米于堂南面用盆管人尽阶不升堂授潘煮于垼陶人出重鬲甸人取所彻庙之西北扉薪用爨之祝盛米于敦奠于贝北管人授御者沐乃沐用瓦盘挋用巾如他日小臣爪手翦须濡濯弃于坎君大夫鬊爪及敛实于角中土埋之鬠用组乃笄设眀衣裳主人入即位大唐元陵仪注将沐浴内有司为垼于殿西廊下累块为灶东面以俟煮沐浴新盆盘瓶鬲皆濯之陈于西阶下掘塪于西阶之西陈眀衣裳于其侧帛巾一方尺八寸沐巾二浴巾四皆用帛练栉及浴衣实于箧将沐浴内掌事者奉米潘及汤各盛以盘并沐盘升自西阶授沐者以入嗣皇帝妃公主等悉出帷外嗣皇帝以下在殿东楹间北面西上内命妇以下在殿西间北面东上俱立哭既沐而栉将浴内执事者六人抗衾御者四人浴拭以巾挋用浴衣设牀于大行东袵下莞席上簟浴者举大行易牀设枕理其须髪断爪盛于小囊大敛即内于棺中也着眀衣裳以方巾覆面以大敛之衾覆之内外入就位哭其五品以上沐用稷四人浴六品以下沐用粱二人浴余具开元礼含周制典瑞大䘮供饭玉含玉舍人供饭米诸侯以璧大夫以珠士以贝实于笲米君以粱大夫稷士粱一豆实于筐士䘮将含商祝袭祭服禒衣次主人出南面左袒扱诸面之右盥于盆上洗贝执以入宰洗柶建于米执以从商祝执巾从入当牖北面彻枕设巾彻楔受贝奠于尸西主人由足西牀上坐东面主人左扱米实于右三实一贝左中亦如之又实米惟盈主人袭反位商祝掩瑱设幎目夏祝彻余乃袭凡诸侯有相含之礼含者执璧将命曰寡君使某含相者入告出曰孤某须矣含者入升堂致命主人拜稽颡含者坐委于殡东南有苇席既葬蒲席降出反位宰夫朝服即䘮屦升自西阶西面坐取璧降自西阶以东诸侯使人弔其次含禭赗临皆同日而毕事者也其次如是也左传诸侯伐秦曹宣公卒于㑹诸侯请含魏文帝黄初四年制曰饭含无以珠玉无施珠𥜗玉柙昔者季孙以玙璠敛孔丘譬之暴骸中原大唐元陵仪注内有司奉盘水升堂嗣皇帝出盥手于帷外洗玉若贝实笲执以入西面坐发巾彻枕奠玉贝于中之右大臣一人亲纳粱饭次含玉既含讫嗣皇帝复位执服者陈袭衣十二称实以箱篚承以席去巾加面衣讫设充耳着握手及手衣纳舄乃袭既袭覆以大敛之衾乃开帷内外俱入复位哭其三品以上用粱及璧四品五品用稷与碧六品以下用粱与贝其仪具开元礼袭周制天子十二称上公九称诸侯七称大夫五称士三称上公衮衣一𤣥端一朝服一素帻一纁裳一爵弁二𤣥冕一襃衣一朱緑带申加大带于上率带诸侯大夫皆五采士二采士爵弁服纯衣皮弁服褖衣缁带韎韐竹笏夏葛屦冬皮屦皆繶缁絇纯组綦系于踵庶襚继陈不用既含乃袭三称君锦冒黼杀缀旁七大夫𤣥冒黼杀缀旁五士缁冒赪杀缀旁三凡冒质长与手齐杀三尺士䘮将沐浴陈袭事于房中西领南上不綪眀衣裳用布鬠笄用桑长四寸纋中掩练帛广终幅长五尺析其末瑱用白纩布巾环幅不凿幎目用缁方尺二寸䞓里着组系握手用𤣥纁里长尺二寸广五寸楼中旁寸着组系决用正王棘若择棘组系纩极二设韐带搢笏设决丽于掔自饭持之设握乃连掔设冒櫜之幠用衾巾柶鬊蚤埋于坎设眀衣妇人则设中带眀衣裳用幕布袂属幅长下膝有前后裳不辟长及觳縓綼緆缁纯设握里亲肤系钩中指结于掔既袭宵为燎于中庭大唐之制五品以上袭三称六品以下袭一称余具开元礼设冰周制大䘮凌人供夷盘冰君设大盘造冰焉大夫设夷盘造冰焉士併瓦盘无冰设牀襢第有枕含一牀袭一牀迁尸于堂又一牀皆有枕席君大夫士一也士有冰用夷盘可大唐之制诸职事官三品以上散官二品以上暑月薨者给冰设铭殷制复与书铭自天子达于士其辞一也男子称名妇人书姓与伯仲周制大䘮司常供铭旌士䘮为铭各以其物亡则以缁长半幅䞓末长终幅广三寸书铭于末曰某氏某之柩竹杠长三尺置于宇西阶上魏皇后崩缪袭议铭旌曰自殷以前复与铭旌皆书姓男名女字无书国者周之复天王称天子诸侯某甫秦汉皇帝皇后太后复书铭置之柩也旧礼书铭皆不书国号后亦不书氏魏为天下之号无所复别臣子所以称魏故某侯某者皆以自别耳眀太后不冝复称魏按左氏云天王崩不言周刘邵议主生称魏不称姓据汉律使节称汉今魏使节亦称魏及二千石诸竹使符皆称魏以类推之其义冝同今太后之旌宜称魏赵怡奏祖号所以称庙不冝以题旌礼未有主作重既葬而埋之故铭旌冝与重俱埋庙门外之左尚书奏祖宗之号所以表徳题旌古今异仪今列祖之号冝改施新铭旌故旌故杠所埋如怡等议与重俱埋于庙门之左晋杜元凯云诸侯建大旂杠七仞斿至地徐宣瑜议云王之上公八命出为二伯加一等谓九命作伯建九斿按上公之上服逺游冠珮山𤣥玉宜与三公同建八斿诸位从公者三公八命应建旂八斿侯伯同七命建旂七斿元凯又云卿建旃六斿至轸宣瑜云王之卿六命建旃六斿王之上大夫五命建旃五斿宋孝武帝大明二年太子妃薨建九斿齐王俭议斿本是命服无关于凶事今公卿以下平存不䏻备礼故在凶乃建耳东宫秩同上公九命之仪妃与储君一体义不容异无縁未同常例别立凶斿大眀旧事不经率尔便行耳今冝考以礼典吉部自有旂辂凶部别有铭旌诏从之北齐制旌一品九斿二品三品七斿四品五品五斿六品七品三斿八品以下达于庶人惟旐而已其建三品以上及开国子男其长至轸四品五品至轮六品至九品至较勲品达于庶人不过七尺大唐元陵仪注大敛讫所司设太常画日月十有二斿杠九仞斿委地大敛之后分置殿庭之两阶又设铭旌以绛广充幅长二丈九尺题曰某尊号皇帝之柩立于殿下其三品以上长九尺五品以上八尺六品以下七尺皆书某官封姓君之柩具开元礼悬重周制士䘮重木刋凿之甸人置重于中庭三分庭一在南士三尺差而上之卿大夫五尺诸侯七尺夏祝鬻余饭用二鬲于西墙下大夫四鬲诸侯六鬲羃用疎布久之系用靲悬于重羃用苇席北面左袵带用靲贺之结于后祝取铭置于重重主道也殷主缀重焉周主重彻焉将遣奠甸人抗重出自道道左倚之重既虞而埋之宋崔凯云凿木为重形如札有簨设于中庭近南以悬之上重髙三尺差而上之天子当九尺矣鬲以苇席南向横覆之辟屈两端于南面以蔑之今䘮家帐门其遗象也古者䘮家无幕盖是倚庐栋耳今人倚庐于䘮侧因是为帐焉按蔡谟説以二瓦器盛始死之祭系于木裹以苇席置庭中近南名为重今之凶门是其遗象也礼既虞而作主未葬未有主故以重当之礼称为主道此其义也范坚又曰凶门非礼礼有悬重形如凶门后人出门外以表䘮俗遂行之簿帐弔幕之类也隋文帝开皇初定典礼太常卿牛𢎞奏曰诸重一品悬鬲五六品以上四六品以下二大唐元陵仪注设重于殿庭近西南其制先刋凿木长丈二尺横者半之取沐之米为粥盛以八鬲羃以疏布悬于重内横木上以苇席北向屈两端交于上缀以竹篾其三品以上至六品以下悬重降杀如开元礼始死服变周制亲始死笄纚徒跣扱上袵汉戴徳䘮服变除云斩缞三年之服始有父之䘮笄纚徒跣扱上袵交手哭踊无数恻怛痛疾既袭三称服白布深衣十五升素章甫冠白麻屦无絇孙为祖父后者上通于髙祖自天子达于士与子为父同父为长子自天子达于士不笄纚不徒跣不食粥妻为夫妾为君笄纚不徒跣扱上袵既袭三称白布深衣素总白麻屦齐缞三年者父卒始有母之䘮笄纚徒跣扱上袵交手哭踊无数既袭三称服白布深衣十五升素章甫冠白麻屦无絇父卒为继母君母慈母孙为祖后者父卒为祖母服上至髙祖母自天子达于士为人后者所后之祖母母妻母为长子妾为君之长子继母为长子皆不笄纚徒跣也女子子在室父卒为母始死笄纚不徒跣不扱上袵既袭三称素总齐缞杖周者父在始有母之䘮笄纚徒跣扱上袵交手哭踊无数既袭三称白布深衣十五升素章甫冠吉白麻屦无絇为出母慈母继母君母自天子达于士父卒为继母嫁及继母报继子夫为妻始死素冠深衣不笄纚不徒跣女子子在室为母不徒跣不扱上袵既袭三称素总齐缞不杖周者谓始有祖父母之䘮则白布深衣十五升素冠吉屦无絇哭踊无数既袭无变其齐缞三月者始有曽祖父母之䘮白布深衣十五升素冠吉屦无絇女子子适人者为曽祖父母素总大功亲长中殇七月无受服始有昆弟长殇䘮白布深衣十五升素冠吉屦无絇成人九月从父昆弟之䘮与殇同天子诸侯之庶昆弟与大夫之庶子为其母哭泣饮食居处思慕犹三年也其余与士为从父昆弟相为服同为人后者为其昆弟大夫为伯叔父母子昆弟之子为士者哭泣饮食思慕以上并犹周也天子为姑姊妺女子子嫁于二王后者诸侯为姑姊妺女子子嫁于诸侯大夫命妇大夫之子诸侯之庶昆弟为姑姊妺女子子嫁于卿大夫者与士之为姑姊妺适人者服同天子之昆弟与姑姊妹女子子嫁于诸侯大夫者姑姊妺适人者为昆弟其异于男子者始死素总小功五月无受之服者如有叔父下殇之䘮白布深衣十五升素冠吉屦无絇天子诸侯大夫为嫡子嫡孙嫡𤣥孙不为次饮食衎尔为姑姊妺女子子之昆弟之子夫昆弟之子下殇为人后者为其昆弟姑姊妹之长殇并哭泣饮食犹大功也大夫之子天子诸侯之昆弟庶子姑姊妺女子子为从父昆弟从父姊妺祖父母为孙与叔父之下殇同姑姊妺适人者为昆弟姪之殇与为从父昆弟之长殇同成人小功者从祖祖父母之䘮与下殇小功服同余应服者并同缌麻三月之服者族祖父母始死朝服素冠吉屦无絇妇为夫曽祖父母异于男子者以素总也后汉郑𤣥云子为父斩缞始死笄纚如故既袭三称衣十五升布深衣扱上袵徒跣交手哭诸侯为天子父为长子不徒跣为次于内不歠粥臣为君不笄纚不徒跣余与为父同女子子嫁及在父室者及妻为夫妾为君不徒跣不扱上袵发胸拊心哭泣无数鞶带如故余与男子同刘表云母为长子齐缞三年始死不徒跣拊心哭泣女子已嫁而反在室父卒为母与母为长子同齐缞杖周者父左为母不徒跣哭踊无数凡四不食为曽祖父母不敢以轻服服至尊减其月则当大功九月但三日耳始死哭泣三日为旧君之母妻为曽祖父母同晋杜元凯云父在为母冠缞裳绖带皆疏缞三年者始死之制如不杖周宋崔凯云礼孝子始有亲䘮悲哀至甚充充如有穷未可以节哭踊无数三日既殡瞿瞿如有求而不得宾客弔及祭祀皆三踊君来弔则九踊跃皆有傧相诏导之者童子始有亲䘮去首饰服十五升白布深衣以至成服女子子许嫁成人在室父卒为母始死去首饰而骨笄纚不徒跣不扱上袵不踊哭拊心无数素总髽以麻母为长子继母为长子妾为君之长子与在室女子子父卒为同母伯叔父母为女子子长中殇始死骨笄纚大唐之制如开元礼始死襚周制大䘮少宰受其襚诸侯相襚以后辂与冕服先辂与襃衣不以襚士䘮将袭君使人襚彻帷主人如初襚者左执领右执要入升委衣于牀其襚于室戸西北面致命曰君使某襚主人拜如初襚者入衣尸岀主人拜送于外门外惟君命岀升降自西阶遂拜宾亲者襚不将命以即陈庶兄弟襚使人以将命于室主人拜于位委衣于尸东牀上将命曰某使某襚拜于位朋友襚亲以进主人拜委衣如初退哭不踊彻衣者执衣如襚以适房既小敛将大敛有襚者则将命傧者岀请入告主人待于位傧者岀告须矣以宾入宾入中庭北面致命主人拜稽颡賔升自西阶岀于足西面委衣如于室礼降岀主人岀拜送朋友亲襚如初仪西阶东北面哭踊三降主人不踊襚者以褶则必有裳执衣如初彻衣者亦如之升降自西阶以东大唐王公以下之䘮赠襚衣服岀当时恩制不着于令典小敛周制大䘮大敛小敛小宗伯帅异族而佐敛司服供敛衣服典瑞驵珪璋璧琮琥璜之渠眉疏璧琮以敛尸诸侯大夫士䘮将小敛皆厥眀陈衣于序东大夫士陈衣于房中衣皆十有九称袍必有表不单衣必有裳谓之一称皆左袵结绞不纽三日小敛于户内君以簟席绞布锦衾大夫以蒲席缟衾士苇席缁衾陈衣于房南领西上綪绞横三缩一广终幅析其末缁衾赪里无紞祭服次散衣次凡十有九称陈衣继之不必尽用士盥二人以并东面立于西阶下布席于戸内下莞上簟商祝布绞衾散衣祭服祭服不倒美者在中士举迁尸反位设牀第于两楹之间袵如初有枕卒敛彻帷主人西面冯尸踊无筭主妇东面冯亦如之士举男女奉尸侇于堂幠用夷衾男女如室位踊无算主人岀于足降自西阶衆主人东面即位妇人阼阶上西面主人拜宾大夫特拜士旅之即位踊袭绖于序东复位乃奠凡敛者袒迁尸者袭君之䘮太祝是敛衆祝佐之大夫之䘮太祝为侍衆祝是敛士之䘮小祝为侍士是敛凡敛者六人敛者既歛必哭士与其执事则敛敛焉则为之一不食隋开皇初太常卿牛𢎞奏着䘮纪令正一品薨则鸿胪卿监䕶䘮事司仪令示礼制二品以上则鸿胪丞监䕶司仪丞示礼制五品以上薨卒及三品以上有周亲以上䘮并掌仪一人示礼制官人在职䘮聴敛以朝服有封者敛以冕服未有官者白祫单衣妇人有官品者亦以其服敛内不得置金银珠玉大唐元陵仪注内外各随职备办尚食先具太牢之馔厥眀而小敛于殿前三刻侍中版奏请中严御府令设小敛牀于大行西南首枕席备焉加以幄帷周以素帷主衣先率所司陈小敛之衣十九称及绞衾于殿中间之东席上南领西上小敛前二刻开宫殿诸门诸卫各勒所部仗卫如常式设百官位次及二王后三恪等位又设内外命妇等拜哭位小敛前一刻侍中奏外办礼仪使引嗣皇帝及皇子等扶引各即位从临者哭内谒者引诸王等进就位百官亦入就位执礼者称哭在位者皆哭侍御小臣升殿先布衣于绞上乃迁于衣上举衾而敛以次加衣十九称毕乃结绞而衾焉近侍扶嗣皇帝哭进跪冯大行兴哭踊无数扶引还次其百官以理去职而薨卒者聴敛以本官之服无官者介帻单衣妇人有官品亦以其服敛余如开元礼通典卷八十四通典卷八十五钦定四库全书通典卷八十五唐京兆杜佑君卿纂礼四十五凶七䘮制之三既小歛歛髪服变周制士䘮将小敛斩缞者以苴绖大鬲下本在左腰绖小焉散带垂长三尺齐缞牡麻绖右本在上亦散带垂皆巽于东方妇人亦如之巽于房中既小敛主人髺髪袒衆主人絻于东房妇人髽于室卒敛主人袒説髦括髪以麻妇人髽带麻于房中既彻帷男女奉尸夷于堂降拜主人即位袭带绖踊斩缞括髪以麻为母括髪以麻免而以布齐缞恶笄以终䘮男子冠而妇人笄男子免妇人髽其义为男子则絻为妇人则髽大唐之制男子敛髪布巾帕头女子敛髪而髽余如开元礼小敛奠周制诸侯大夫士䘮将小敛陈衣讫陈馔于东堂下诸侯少宰上大夫特牲下大夫士特豚皆有脯醢醴酒羃尊用功布实于簟在馔东设盆盥于馔东有巾牀第夷衾馔于西坫南西方盥如东方陈一鼎及素爼于寝门外当东塾将小敛辟奠不岀室无踊节既敛举者盥右执朼左执爼入阼阶前西面错乃朼载载两髀于两端两肩亚两胉亚嵴肺在于中皆覆进柢执而俟夏祝及执事盥执醴先酒脯醢爼从升自阼阶大夫踊甸人彻鼎巾待于阼阶下奠于尸东执醴酒北面西上祝受巾巾之由足降自西阶妇人踊奠者由重南东丈夫踊宾岀主人拜送于门外弔者袭裘加武带绖与主人拾踊宾岀彻帷大䘮挈壶氏悬壶以代哭皆以水火守之分以日夜诸侯䘮虞人岀木角狄人岀壶雍人岀鼎司马悬之乃官代哭大夫官代哭不悬壶士代哭不以官宵为燎堂上下皆有烛哭尸于堂上主人在东方由外来者在西方诸妇南面妇人迎客送客不下堂下堂不哭男子岀寝门见人不哭其无女主则男主拜女宾于寝门内其无男主则女主拜男宾于阼阶下子幼则以缞抱之人为之拜大唐元陵仪注尚食奉馔入列于殿东太常博士引司徒省馔省讫奉馔升设于大行东斋郎取爵于篚受酒爵跪奠兴嗣皇帝以下哭踊如初诸行事者应退者降退奉礼郎称止谒者引诸王还内省礼使奏嗣皇帝哭止近侍扶引退便次内外侍临者代哭不絶声百官退位如常式其百官以下仪具开元礼棺椁制有虞氏瓦棺夏后氏堲周殷人棺椁周制天子之棺四重水兕革棺被之其厚三寸柂棺一梓棺二四者皆周国君大棺八寸属六寸椑四寸上大夫大棺八寸属六寸下大夫大棺六寸属四寸士棺六寸君里棺用朱緑用杂金鐕大夫里棺用𤣥緑用牛骨鐕士不緑君盖用漆三衽三束大夫盖用漆二衽二束士盖不用漆二衽二束天子栢椁长六尺诸侯松椁大夫栢椁士杂木椁虞人致百祀之木可以为棺椁者斩之大唐制诸葬不得以石为棺椁及石室其棺椁皆不得雕镂彩画施户牖栏槛棺内又不得有金寳珠玉大敛周制诸侯大夫士䘮大敛厥明国君陈衣于庭百称北领西上大敛于阼以簟席布绞缩者三横者五布紟二衾绞紟如朝服绞一幅为三不辟紟五幅无紞子一人弁绖即位于序端卿大夫即位于堂廉楹西北面东上父兄堂下北面夫人命妇尸西东面外宗房中南面小臣铺席商祝铺绞紟衾衣士盥于盘上士举迁尸于敛上卒敛宰告子冯之踊夫人东面亦如之大夫陈衣于序东五十称西领南上君无襚大夫士毕主人之祭服亲戚之衣受之不以即陈敛用蒲席士陈衣于房南领西上綪绞紟衾二君襚祭服散衣庶襚凡三十称紟不在算不必尽用棺入主人不哭升棺用轴盖在下帷堂妇人尸西东面主人及亲者升自西阶岀于足西面袒士盥位如初布席如初商祝布绞紟衾衣美者在外君襚不倒士举迁尸于服上复位主人踊无算卒敛彻帷主人冯如初主妇亦如之主人奉尸敛于棺踊如初乃盖大唐元陵仪注其日大敛前三刻侍中版奏请中严内外皆哭御府先设大敛牀于大行皇帝西南首枕席帏帐如初所司先陈大敛衣百二十称及绞紟衾并六玉于殿两楹之东席上南领西上衣必朝祭及五时正服前二刻开宫殿诸门诸卫各勒所部陈设如常仪设皇帝位于殿东间西向前一刻引诸王以下就位皇弟于皇帝位东稍北西向南上皇子于皇弟之东亦南上皇叔在皇帝位北稍西南向西上皇叔祖次皇叔之东皇从父兄弟在皇子北稍东南上诸公主长公主大长公主以下并于西间北牖下西上通事舍人引百僚并入依班序立侍中版奏外办内髙品扶皇帝就位立定典仪曰再拜礼仪使奏请再拜皇帝哭踊再拜在位者皆哭踊再拜十五举声礼仪使奏请止哭内外皆止哭内髙品扶皇帝就次诸王公主以下百僚各就次中官内官掌事者皆盥讫升敛如小敛次加衣毕乃以组连珪璋璧琮琥璜六玉而加焉所司以梓宫龙輴绋等入陈于殿西阶下至时司空引梓宫升自西阶置于大行皇帝西南首加七星版于梓宫内其合施于版下者并先置之乃加席褥于版上以黄帛裹施仰薨画日月星辰龙龟之属施于盖陈衣及六玉敛讫中官掌事者奉大行皇帝即梓官内所由先以白素版书应入梓宫内一物以上称名进入梓宫然后加盖事毕覆以夷衾百官仪制具开元礼国君视大夫士䘮之大敛周制王弔䘮祝则与巫前大夫之䘮将大敛既铺绞紟衾衣君至主人迎先入门右巫止于门外君释菜祝先入升堂君即位于序端卿大夫即位于堂亷楹西北面东上主人房外南面主妇尸西东面迁尸卒敛宰告主人降北面于堂下君抚之主人拜稽颡君降升主人冯之命主妇冯之士䘮将大敛君若有赐焉则视敛既布衣君至矣主人岀迎于门外见马首不哭还入门右北面及衆主人袒巫止于庙门外祝代之小臣二人执戈先二人后君释菜入门主人避君升自阼阶西向祝负墉南面主人中庭君哭主人哭拜稽颡成踊出君命反行事主人复位君升主人主人西楹东北面升公卿大夫继主人东上乃敛卒公卿大夫逆降复位主人降岀君反主人主人中庭君坐抚当心主人拜稽颡成踊岀君反之复初位衆主人避于东壁南面君降西向命主人冯尸主人升自西阶由足西面冯尸不当君所踊主妇东面冯亦如之奉尸敛于棺乃盖主人降出君反之入门左视涂君升即位衆主人复位卒涂主人岀君命之反奠入门右乃奠升自西阶卒奠主人出哭者止君出门庙中哭主人不哭贰车毕乘主人哭拜送袭入即位衆主人袭拜大夫之后至者成踊宾岀拜送大敛奠周制大䘮豆人供其荐羞士䘮将大敛陈奠事设棜于东堂下南顺齐于坫馔于其上两瓦甒其实醴酒酒在南篚在东南顺实角觯四木柶二素杓二毼豆两其实葵𦵔芋蠃醢两笾无縢布巾其实栗不择脯四脡奠席在馔北敛席在其东陈三鼎于门外北上豚合升鱼鱄鲋九腊左胖髀不升其他皆如初烛俟于馔东祝彻盥于门外入升自阼阶丈夫踊祝彻巾授执事者以待彻馔降自西阶妇人踊设于序西南当西荣如设于堂既殡乃奠烛升自阼阶祝执巾席从设于奥东面祝反降及执事执馔士盥举鼎入西面北上如初载鱼左首进鬐三列腊进柢祝执醴如初酒豆笾俎从升自阼阶丈夫踊甸人彻鼎奠由楹内入于室既错者岀立于户西西上巾奠执烛者灭烛出降自阼阶祝阖户降自西阶妇人踊奠者由重南东丈夫踊宾出妇人踊主人拜送于门外入及兄弟北面哭既殡兄弟岀主人拜送于门外衆主人岀门哭止皆西面于东方阖门主人揖就次既殡主人説髦説曰凡䘮大敛于阼即迁尸于棺而殡殡讫乃于室中设大敛奠天子诸侯䘮斩缞者奠大夫齐缞者奠士朋友奠主人不亲奠以孝子悲哀思慕不暇执事也牲牢如小敛之奠布席而未有几人君礼奠则有几按周成王乙丑崩癸酉牖间南向西序东向东序西向皆仍几即殡前已有几之文也而诸侯虽无文当与天子同大夫士葬前下室无几降于人君也司几筵云凡䘮事设苇席右素几其椁席用萑黼纯诸侯则纷纯毎敦一几凡䘮事仍几奠以素器以生者有哀素之心也惟祭祀之礼主人自尽焉尔岂知神之所飨亦以主人有齐敬之心也大唐元陵仪注皇帝至位哭内外皆就位哭太祝酌酒进授皇帝执爵进奠于馔前少退礼仪使奏请止哭内外皆止哭太祝跪读文曰维某年月日哀子嗣皇帝臣某敢昭告于考大行皇帝日月过速奄及大敛攀号擗踊五内屠裂谨以一元大武柔毛刚鬛明粢芗合芗萁嘉蔬嘉荐醴齐尚飨读讫皇帝再拜哭踊在位者皆再拜哭踊十五举声礼仪使奏止哭左右髙品扶皇帝还次诸王公主以下各还次百僚序岀其百官仪制具开元礼殡夏后氏殡于东阶之上殷人殡于两楹之间周制殡于西阶之上天子栢椁以端方长六尺题凑四注合上如屋尽涂之君殡用輴欑至于上毕涂屋大夫殡以帱欑至于西序涂不暨于棺士殡见衽涂上帷之太祝设熬君四种八筐大夫三种六筐士二种四筐加鱼腊焉乃涂卒涂幕人张帟王三重诸侯再重孤卿大夫不重祝取铭置于肂主人复位踊袭烛俟于馔东乃奠大唐元陵仪注既大敛内所由执龙輴左右綍引梓宫就西间将监引所由并栢墼等升自西阶所由设熬黍稷盛以八筐加鱼腊等于龙輴侧南北各一筐东西各三筐设讫于西面垒之先以绣黼覆梓宫又张帟三重更以栢木方尺长六尺题凑为四阿屋以白泥四面涂之欑事讫所司设灵幄于欑宫东东向施几案服御如常仪侍臣捧缞裳冠绖杖盛以箱就次进皇帝服讫诸王公主以下及百僚亦各服其服光禄卿率斋郎捧馔入礼仪使引升陈设讫礼仪使就位奉引皇帝至位哭内外皆就位哭其百官以下仪如开元礼将葬筮宅周制大䘮小宗伯卜葬兆士䘮将葬筮宅冢人营之掘四隅外其壤掘中南其壤既朝哭主人皆往兆南北面免绖命筮者在主人之右筮者东面抽上韥兼执之南面受命命曰哀子某为其父某甫筮宅度兹幽宅兆阶无有后艰右还北面指中封而筮卒筮告于命筮者与主人占之曰从主人绖哭不踊若不从筮择如初仪归殡前北面哭不踊既备器用卜日既朝哭皆复外位卜人先奠龟于西塾上族长涖卜及宗人吉服立于门西东面南上占者三人在其南阖东扉主妇立于其内席于闑西阈外宗人告事具主人北面免绖左拥之涖卜即位于门东西面卜人抱龟燋宗人受命命曰哀子某来日卜葬其父某甫考降无有近悔许诺卜人坐作龟兴宗人受龟告于涖卜与主人占曰某日从告于主妇主妇哭使人告于衆宾宗人告事毕主人绖入哭如筮宅宾岀拜送若不从卜择如初仪大夫卜宅与葬日有司麻衣布缞布带因䘮屦缁布冠不蕤占者皮弁如筮则史练冠长衣以筮占者朝服大唐元陵仪注既定陵地择地使就其所卜筮之将卜使者吉服掌事者先设使以下次于陵地东南使者至陵地待于次太常卿涖卜服祭服祝及卜师筮师凡行事者皆吉服掌事者布筮席于𤣥宫位南北向西上赞者引涖卜者及太祝立于筮席西南东向南上卜师立于太祝南东面北上赞者引使者诣卜筮席南十五步许当𤣥宫位北向立赞者立于使者之左少南俱北向立定赞者少进东面称事具退复位涖卜者进立于使者东北西面卜师抱龟筮师开韥出䇿兼执之执韥以击䇿进立涖卜者前东面南上涖卜者命曰维某年月朔日子哀子嗣皇帝某谨遣某官某乙奉为考大行皇帝度兹陵兆无有后艰卜师筮师俱曰诺遂述命于右旋就席北坐命龟曰假尔泰龟有常命筮曰假尔泰筮有常遂卜筮讫兴各以龟筮东面占曰从还本位赞者进使者左东面称礼毕赞者遂引使者退立东南隅西面若不从又择地卜筮如初仪其百官仪制具开元礼启殡朝庙殷朝而殡于祖周朝而遂葬䘮祝及朝御柩乃奠士䘮既夕哭请启期告于宾夙兴设盥于祖庙门外陈鼎皆如殡东方之馔亦如之夷牀馔于阶间如小敛奠乃启二烛俟于殡门外丈夫髽散带垂即位如初妇人不哭商祝免袒执功布入升自西阶尽阶不升堂声三启三命哭烛入夏祝取铭置于重踊无算商祝拂柩用功布幠用夷衾迁于祖用轴重先奠从烛从柩从主人从升自西阶奠俟于西阶下东面北上正柩于两楹之间用夷牀主人从升柩东西面衆主人东即位妇人从升东面置重如初席升设于柩西奠设如初巾之升降自西阶烛先入者升堂东楹之南西面后入者西阶东北面在下主人降即位彻乃奠升自西阶主人踊如初祝及执事举奠巾席从降柩从序从如初适祖䘮之朝也顺死者之孝心哀离其室故至于祖考之庙而后行也大唐元陵仪注启前十日皇帝不坐以过山陵前启一日门下省奏某日某时启太极殿欑宫启日之晨奉礼郎设御位于太极殿之东间当帷门西向诸王位在后以南为上典仪设酅公介公皇亲诸亲文武九品以上及前资常参官都督刺史版位于太极殿中庭又设蕃客酋长位于承天门外之西僧道位于承天门外之东并以北为上左右金吾与诸军计㑹量抽队仗随便设禁其日质明皇帝服初缞绖杖入就位晨哭诸王具缞绖去杖入就位哭公介公皇亲诸亲等及文武九品以上各服初䘮服去杖入就位哭大长公主长公主公主郡县主等亦缞服入就内位哭中官皆布巾丧驭侍卫晨哭并再拜退位通事舍人引蕃客酋长及僧道分位于承天门外之位启前二刻内所由设奠席及香烛于帷门之外奉礼郎设罍洗于东阶下西南北面罍水在洗东篚在洗西南肆设太尉版位于东南西向设司空位于太尉位之南少退礼生一人执拂梓宫之巾陪其后设礼仪使位于太尉之北少退礼官等陪后设监察使位于礼仪使之下光禄卿具太宰之馔俟于东阶下又于馔上设罇坫位于奠席东南北向加酌羃礼仪使立于罇坫东御史立于罇坫西太祝奉礼郎立于罇坫南为位礼官在礼仪使后启前一刻侍中版奏外办礼官赞执事官入就阶下位礼仪使等横行以西为上再拜讫升就位礼官省馔讫赞光禄卿引馔升自东阶列帷门外席上近侍引皇帝具缞绖入就位哭踊礼仪使前进跪奏请再拜皇帝再拜诸王妃主等并各就位晨哭礼生引太尉通事舍人分引羣官各入就位礼官赞太尉再拜又一人赞羣官再拜哭十五举声礼官各赞止哭礼生引太尉诣罍洗盥手洗爵升自东阶诣罇坫所太祝举羃酌醴齐以授太尉礼仪使跪奏请皇帝止哭奉皇帝之杖前进中官承传止哭殿内皆止哭太尉以醴齐于皇帝之左跪进醴齐皇帝受醴齐跪奠于馔前俛伏兴少退立太祝持版进北面跪读祝文讫奠版俛伏兴退复位皇帝再拜哭踊殿内及庭中文武九品以上皇帝诸亲等皆哭十五举声止礼仪使跪奏献毕请皇帝退复位礼官引太尉及礼仪使降复阶下位所由彻馔执事官序降讫皇帝退就次礼生引司空执巾升自东阶于欑宫南北向立司空跪启曰谨以吉辰启欑涂告讫太尉哭羣官皆哭通事舍人分引羣官序岀掌事者升彻欑涂彻讫司空以巾拂拭梓宫覆以夷衾绡幕内所由周廻设帷及施常食之奠如常仪讫礼仪使升就旧位礼官陪后皇帝缞绖就位哭通事舍人分引羣官入就位皇帝稽颡礼仪使请再拜皇帝哭尽哀礼仪使跪奏请止哭降岀羣官再拜哭十五举声讫又序岀太极门外北向重行立班奉慰如常仪退其百官仪制具开元礼通典卷八十五通典卷八十六钦定四库全书通典卷八十六唐京兆杜佑君卿纂礼四十六凶八丧制之四荐车马眀器及餙棺周制大丧及祖丧祝餙棺乃载遂御之诸侯大夫士丧柩既朝乃荐车直东荣北辀荐乗车鹿浅幦干笮革靾载旃载皮弁服缨辔贝勒悬于衡道车载朝服稾车载簔笠荐马缨三就入门北靣交辔圉人夹牵之御者执策立于马后哭成踊右还出宾出主人送于门外有司请祖期主人入袒乃载踊无算卒束袭降奠当前束啇祝饰柩一池纽前䞓后缁齐三采无贝缝人缝棺饰衣翣柳之材饰棺君龙帷三池振容黼荒火三列黻三列素锦褚加帷荒纁纽六齐五采五贝黼翣二黻翣二画翣二皆戴珪鱼跃拂池君纁戴六纁披六大夫画帷二池不振容画荒火三列黻三列素锦禇纁纽二𤣥纽二齐三采三贝黻翣二画翣二皆戴绥鱼跃拂池大夫戴前纁后𤣥披亦如之士布帷布荒一池揄绞纁纽二缁纽二齐三采一贝画翣二皆戴绥士戴前纁后缁二披用纁设披属引陈眀器于乗车之西折横覆之抗木横三缩二加抗席三加茵用疏布缁剪有幅亦缩二横三器西南上綪茵苞二筲三黍稷麦罋三醯醢㞕羃用疏布甒二醴酒羃用功布皆木桁久之用器弓矢耒耜两敦杅盘匜匜实于盘中南流无祭器有燕乐器可也役器甲胄干笮燕器杖笠翣彻奠巾席竢于西方主人要节而踊既殡旬而布材与眀器説曰仲宪言于曾子曰夏后氏用明器示人无知也殷人用祭器示人有知也周人兼用之示人疑也曾子曰其不然乎其不然乎夫明器鬼器也祭器人器也夫古之人胡为而死其亲乎孔子曰之死而致死之不仁而不可为也之死而致生之不智而不可为也是故竹不成用瓦不成味木不成斵琴瑟张而不平竽笙备而不和有钟磬而无簨簴其曰明器神明之也孔子谓为明器者知丧道矣备物而不可用也哀哉死者而用生者之器也不殆于用殉乎哉涂车刍灵自古有之明器之道也陈器之道多陈而省纳之可也省陈而尽纳之可也后汉制诸侯王列侯樟棺黑漆中二千石以下坎侯漆载饰以盖龙首鱼尾华布墙纁上周交络前后云气画帷裳中二千石以上有辎左龙右虎公侯以上加倚鹿伏熊千石以下缁布盖墙龙首鱼尾而已黄绶以下至于处士皆以簟席为墙盖其正妃夫人妻皆如之晋贺循云饰棺衣以布𤣥上纁下画帷荒云气不为龙笭帷易布以绀缯池以象承霤以竹为笼如今车笭帷以青绢代布纽𤣥纁二其明器慿几一酒壶二漆屏风一三谷三器瓦唾壶一脯一箧屦一瓦罇一屐一瓦杯盘杓杖一瓦烛盘一箸百副瓦奁一瓦灶一瓦香炉一釡二枕一瓦甑一手巾赠币𤣥三纁二博充幅长尺瓦炉一瓦盥盘一北齐制三品以上䘮者借白鼓一面䘮毕进输三品以上及五等通用方相四品以下达庶人以魌头隋文帝初定礼轜车三品以上油幰朱丝络网施襈两箱画龙幰竿诸末垂六旒苏七品以上油幰施两箱画云气垂四旒苏八品以下达于庻人鼈甲车无幰襈旒苏画饰大唐元陵仪注前二日所司设文武羣官次于太极门外东西廊下又设帐殿庭帐内设吉幄幄内设神座南向又设龙輴素幄于殿庭吉幄之右前一日午正后一刻除殿上苇障及阶下凶庭并板城少府所由移旐附于重北未正后一刻典仪设群官夜哭版位如晨夕哭仪又设挽歌席位于嘉徳门内设挽郎挽士席位于嘉徳门外并左右序设北向相对设鼓吹严警位于承天门外昼漏未尽三刻有司设庭燎终夜通事舍人分引羣官就版位立定礼官赞哭哭毕退就次挽歌作尽二㸃止严警次发尽五㸃止二更羣官皆哭及挽歌鼓吹严警如上仪其三更四更五更并准此其一日前二刻奉礼郎设御座所由设奠席奉礼设罍洗及礼仪使太尉版位于东阶下光禄卿具太牢馔并如启奠之仪前一刻侍中奏外办礼官省馔光禄卿引馔礼生引太尉礼仪使等横陈再拜讫升殿通事舍人分引羣官入就位亦如启奠之仪礼仪使跪奏请皇帝止哭奉奠皇帝去杖前进中官承传止哭殿内止哭太尉以醴齐于皇帝之左跪进皇帝受醴齐跪奠于馔前俛伏兴少退立太祝持祝版进北面跪读祝文讫奠版俛伏兴退复位皇帝再拜哭踊殿内及庭中文武官九品以上皇帝诸亲等皆哭十五举声止礼仪使跪奏献毕请皇帝退复位礼官引太尉降复阶下位所由彻馔执事官序降内所由彻殿上帷帐唯南北施素帷于旧帐座所以为障蔽前设常食少府监进輴车于西阶下礼仪使跪奏皇帝奉宁龙輴奏讫降出近侍扶皇帝就龙輴前哭踊尽哀廼复位执事者以纛旐及重先导礼官一人朝服賛尚辇奉御帅腰舆繖扇至神座前侍奉如常仪内侍捧几置舆上繖扇侍奉至殿庭帐殿下神座前跪置座上内谒者帅中官设香案于座前繖扇侍奉如仪礼官一人引符寳郎一人主寳二人以赤黄褥案进取谥寳又礼生二人亦以赤黄褥案进取谥册礼官授之并随礼官先诣册车安置其旧寳册准次取置于车侍中当龙輴南跪奏请龙輴降殿太常卿帅执翣者升以翣障梓宫中官髙品等侍奉其侧司徒帅挽士升奉引龙輴降殿礼仪使引近臣及宗子三等以上亲进捧宫梓宫少府将作所由并挽士奉梓宫登于龙车上遂诣帐殿下素幄皇帝哭从诸王等陪从公主内官等周以行帷皆哭踊而从羣臣立哭于庭中位以竢祖奠其百官之制将监甄官令掌凡䘮葬供明器之属三品以上九十事五品以上七十事九品以上四十事当野祖明地轴䩥马偶人其髙各一尺其余音声队与僮仆之属威仪服翫各视生之品秩太极元年六月右司郎中唐绍上疏曰孔子曰明器者备物而不可用也谓刍灵者善谓为俑者不仁传曰俑偶人也有面目机发似于生人以此而葬殆将于用人故曰不仁也王公百官竞为厚葬偶人像马雕饰如生徒以眩曜路人本不因心致礼更相扇慕破产倾资风俗流行下兼士庻若无禁制奢侈日增望请王公以下送葬明器皆依令式并陈于墓所不得于衢路舁行开元二十九年正月勅古之送终所尚乎俭其明器墓田等令于旧数内减三品以上明器先是九十事减至七十事七十事减至四十事四十事减至二十事庻人先无文限十五事皆以素瓦为之不得用木及金银铜钖其衣不得用罗绣画其下帐不得有珍禽奇兽鱼龙化生其园宅不得广作院宇多列侍从其轜车不得用金铜花结綵为龙凤及旒苏画云气其别勅优厚官供者准本品数十分加三分不得别为华饰余具开元礼祖奠周制士之䘮柩既朝庙送宾有司请祖期曰日侧将载祝及执事举奠戸西南面东上卒束前而降奠席于柩西巾奠乃墙主人入袒廼载踊无算卒束袭降奠当前束商祝饰柩设披属引陈明器商祝御柩乃祖踊袭少南当前束妇人降卽位于阶间祖还车不还器祝取铭置于茵二人还重左还布席乃奠如初主人要节而踊晋贺循云载柩于輴未眀而行迁于祖庙者乃将告辞于先君也登自西阶正柩于两楹间北首纳轜车于阶下载之以适墓启奠从设于西方质明灭烛更设迁奠如启奠大唐元陵仪注祖前一刻奉礼郎设御位于龙輴幄之东南西向所由设奠席于龙輴幄前奉礼郎设罇坫于帐幄东南又设太尉位于罇坫东南西向礼仪使在其下监察御史次之又设罍洗篚于太尉位西南北向光禄卿帅斋郎捧馔俟于横街之次北面西上礼官进省馔讫礼生賛光禄卿捧俎进跪奠于席上诸斋郎捧馔随列于席上礼生引礼仪使及太尉就位礼官賛哭又一人賛羣官哭又各賛止哭礼仪使导皇帝立于龙輴之东南西向礼生引太尉诣罍洗盥手洗爵执诣罇坫所太祝举羃酌醴齐以授太尉礼仪使跪奏请皇帝止哭奉奠皇帝去杖前进中官承传止哭诸王妃主等皆止哭太尉以醴齐于皇帝之左跪进皇帝受醴齐跪奠于馔前俛伏兴少退立太祝持祝版进北面跪读文讫奠版俛伏兴退复位皇帝哭踊再拜诸王妃主及羣官在位者皆哭再拜皇帝哭十五举声讫礼仪使跪奏请复位俛伏兴皇帝退复龙輴后位礼官各賛羣官止哭通事舍人分引出就承天门外位以竢光禄卿帅斋郎彻馔以出礼官一人朝服賛尚辇奉御帅所由以腰舆繖扇诣神座前各以序立内谒者中官舁香案出内侍捧几置舆上内所由举繖扇侍奉以出中官帅其属舁衣箱以从遂诣玉辂礼官于辂后立賛登车内所由进兴当辂后繖扇分蔽左右内谒者帅香案进于辂前内侍奉几登辂其腰舆亦进居辂前中官以衣箱授尚衣奉御置玉辂及副车内侍并乗马从辂于是侍中进龙輴南跪奏称请龙輴进发俛伏兴退司徒帅挽士奉引次出执事者以太常先建之于车纛次之公主内官以下应合乗车者并先升车竢以扈从其百官以下仪制具开元礼赗赙周制诸侯大夫士之䘮赗赙之礼者所以知死者赗知生者赙公赗𤣥纁束马两傧者出请入告主人释杖迎于庙门外不哭先入门右北面及衆主人袒马入设宾奉币由马西当前辂北面致命主人哭拜稽颡成踊宾奠币于栈左服出宰由主人之北举币以东士受马以出主人送于外门外拜袭入复位杖宾赗者将命傧者出请入告出告湏马入设宾奉币傧者先入宾从致命如初主人拜于位不踊宾奠币如初举币受马如初傧者出请若奠入告出以宾入将命如初士受羊如受马上介赗执珪将命曰寡君使某赗相者入告反命曰孤某湏矣陈乗黄大辂于中庭北辀执珪将命客使自下由辂西主人拜稽颡坐委于殡东南隅宰举以东凡将命向殡将命子拜稽颡西面坐委之宰举璧与珪宰夫举禭升自西阶西面坐取之降自西阶上客临曰寡君有宗庙之事不得承事使一介老某相执綍相者反命曰孤某湏矣临者入门右介者皆从之立于其左东上宗人纳宾升受命于君降曰孤敢辞吾子之辱请吾子复位客三辞不得命遂立于门西介立于门左东上孤降自阼阶拜之升哭与客拾踊三客出送于门外拜稽颡若赙入告主人出门左西面宾东面将命主人拜宾坐委之宰由主人之北东面举之反位赠者将命傧者出请纳宾如初宾奠币如初凡将礼必请而后拜送兄弟赗奠可也所知则赗而不奠赗马入庙门赙马与其币大帛兵车不入庙门赙者既致命坐委之傧者举之主人无亲受也书赗于方若九若七若五书遣于策乃代哭如初宵为燎于门内之右大唐制诸职事官薨卒文武一品赙物二百叚粟二百石二品物一百五十叚粟一百五十石三品物百叚粟百石正四品物七十叚粟七十石从四品物六十叚粟六十石正五品物五十叚粟五十石从五品物四十叚粟四十石正六品物三十叚从六品物二十六叚正七品物二十二叚从七品物十八叚正八品物十六叚从八品物十四叚正九品物十二叚从九品物十叚王及二王后若散官及以理去官三品以上全给五品以上给半若身没王事并依职事品给其别勅赐者不在折限诸赙物应两合给者从多给诸赙物及粟皆出所在仓库服终则不给遣奠周制大䘮巾车氏饰遣车遂廞之行之䘮祝御柩出宫乃代遣车视牢具疏布輤四靣有障置于四隅凡包牲取下体国君七个遣车七乗大夫五个遣车五乗君之嫡长殇车三乗公之庻长殇车一乗大夫之嫡长殇车一乗士䘮祖奠之明日厥明陈鼎五于门外如初东方之馔四豆脾析蜱醢葵菹蠃醢四笾枣糗栗脯醴酒陈器灭燎执烛侠辂北面宾入者拜之彻者入丈夫踊设于西北妇人踊鼎入乃奠奠者出主人要节而踊彻者出踊如初主人之史请读赗执算从柩东当前束西面不命无哭哭者相止也唯主人主妇哭公史自西方东靣命无哭主人主妇皆不哭读遣卒命哭灭烛出或问于曾子曰夫既遣而包其余犹既食而裹其余与君子既食则裹其余乎曾子曰吾子不见大飨乎夫大飨卷三牲之俎归于宾馆父母而宾客之所以为哀晋贺循曰祖奠竟厥明又大奠大奠者加于常一等士以少牢大夫太牢盛葬礼也是谓遣奠奠毕包牲下体以为藏备大夫包五士包三遂行如墓初设遣奠士陈五鼎用少牢庻物备包之以𦵏今虽不能备礼宜加于常奠以盛送终也其以葬日晨而设之宋崔凯云朝于祖庙一宿明日载柩将至墓柩将还南向少牢之奠于车西名曰用荐遣奠尚飨大夫以上太牢其祝辞曰哀子某敢用洁牲刚鬛用荐此遣奠者也大唐元陵仪注前三日所司设皇帝奉辞次于承天门外之左西向其日金吾仗卫如常仪卤簿使先进玉辂于承天门外东偏稍南舆辇鼓吹吉驾卤簿并序列于玉辂前又进輼辌车当承天门中稍南凶仪明器序列于輼辌车前奠前一刻奉礼郎布文武羣官位于承天门外异位重行如太极庭中仪光禄卿具遣奠之馔以竢执事官位并先竢于门外之东龙輴至承天门外礼官賛止哭侍中进龙輴前跪奏称请升輼辌车俛伏兴司徒帅舁梓宫及所由奉梓宫升輼辌车所司设奠席于輼辌车东西向奉礼郎设罇坫于席东南设罍洗于其南又设太尉版位于东西向礼官进省馔讫礼生賛光禄卿捧俎进跪奠于席上诸斋郎捧俎随列于席上礼生引太尉就位礼官賛哭在位者皆哭又賛止哭在位者皆止哭礼生引太尉诣罍洗盥手洗爵诣罇坫所太祝举羃酌醴齐礼仪使就次奏请皇帝出就次皇帝出次立于奠东西向太祝以醴齐授太尉讫礼仪使奏请皇帝去杖前进中官承传止哭诸王妃主等皆止哭太尉以醴齐于皇帝之左跪进皇帝受醴齐跪奠于馔前俛伏兴少退立太祝持版进西北向跪读祝文讫奠版俛伏兴退复位皇帝哭踊礼仪使賛皇帝再拜诸王妃主及在位羣官等皆哭礼仪使跪奏请皇帝少退近侍扶皇帝少退于位少府监设读哀册褥于奠东礼官引册案进举册官举册进至褥东西靣以册东向礼官賛太尉及羣官止哭中官承传诸王妃主等皆止哭礼官引中书令进跪读册讫俛伏兴退复位举册者以授祕书监祕书监以授符寳郎皇帝哭踊礼仪使奏请皇帝再拜太尉羣官诸王妃主皆哭再拜少府彻褥光禄彻馔讫礼仪使跪奏称輼辌车将发皇帝前哭尽哀礼仪使称请再拜奉辞俛伏兴皇帝稽颡哭踊再拜輼辌车发礼仪使跪奏请皇帝还宫俛伏兴近侍扶引皇帝入次太尉以下于次南横行进名再拜奉辞讫各就本职如诸王有故不赴山陵者竢皇帝奉辞入次后诸王进至輼辌之左以南为上哭尽哀再拜辞妃主内官不去者于輼辌车后帷中哭再拜辞讫礼生賛侍中于輼辌车前跪请进发讫俛伏兴百官以下仪制如开元礼器行序周制大䘮大司徒帅六卿之衆庻属其六引小司徒帅邦役治其政教遂人帅六遂之役而致之掌其政令及葬帅而属六綍及窆陈役遂师帅其属以幄帟先道野役及窆抱磨共丘垄及蜃车之役士䘮既遣奠行器茵苞器序从车从商祝执功布以御柩执披诸侯执綍五百人四綍皆衔枚司马执铎左八人右八人匠人执羽葆御柩大夫之䘮执引者三百人执铎者左右各四人御柩以茅弔非从主人也四十者执綍主人袒廼行踊无算出宫踊袭至于邦门公使宰夫赠𤣥纁束主人去杖不哭由左聼命宾由右致命主人哭拜稽颡宾升实币于盖降主人拜送复位杖廼行晋贺循云䘮车前后四引引十人合四十人十人一帐合四十四人皆素服白幍帐手执练幡以部伍所主禁讙唿嬉戏四帐一吏主之也大唐制鸿胪寺司仪署令掌凡引披铎翣挽歌纛帐之属三品以上四引四披六铎六翣六品以上二引二披四铎四翣九品以上二铎二翣凡执引披者皆布帻布深衣其下帐五品以上用素缯六品以下用练妇人用綵至邦门三品以上赠以束帛一品加乗马既引又遣使赠于郭门外皆以束帛一品加璧余具开元礼挽歌鲁哀公十一年吴子伐齐将战齐将公孙夏命其徒歌虞殡汉髙帝时齐王田横自杀其故吏不敢哭泣但随柩叙哀而后代相承以为挽歌盖因于古也晋成帝咸康七年有司闻奏依旧选公卿以下六品子弟六十人为挽郎诏又停之挚虞云汉魏故事大䘮及大臣之䘮执綍者挽歌新礼以为挽歌出于汉武帝役人歌劳声辞哀切遂以为送终之礼虽音曲摧怆非经曲所制不宜以歌为名按挽歌诗称君子作歌惟以告哀以歌为名亦无所嫌宜定新礼如旧宋文帝元嘉十七年元皇后崩诏停选挽郎大唐元陵之制属三缪练绋于輼辌车为挽凡六绋各长三十丈围七寸执绋挽士虎贲千人皆白布袴褶白布介帻分为两番挽郎二百人皆服白布深衣白布介帻助之挽两邉各一绋挽歌二部各六十四人八人为列执翣品官左右各六人皆服白布褠衣白布介帻左右司马各八人皆戴白布武弁服白䙱布无领缘并执铎代哭百五十人衣帻与挽歌同至时有司引列于輼辌车之前后其百官制鸿胪寺司仪署令掌挽歌三品以上六行三十人六品以上四行十六人皆白练褠衣皆执铎帗𦵏仪周制冡人掌公墓之地辨其兆域而为之图先王之𦵏居中以昭穆为左右方相氏掌䝉熊皮黄金四目𤣥衣朱裳执戈扬盾大䘮先柩及墓入圹以戈击四隅敺方良旅贲氏缞葛执戈盾夹王车左八人右八人车止则持轮巾车执盖从车持旌䘮祝掌劝防之事及辟令启小祝设道赍之奠分祷五祀及圹䘮祝脱载除饰司几筵设苇席右素几其椁席用萑黼纯掌蜃掌歛互物蜃物以供闉圹之蜃遂入藏凶器既葬小宗伯诏相䘮祭之礼成葬而祭墓为位又冡人云凡诸侯及诸臣葬于王墓授之兆凡诸侯居左右以前卿大夫士居后各以其族凡死于兵者不入兆域凡有功者居前以爵等为丘封之度与其树数柩行至于圹陈器于道东西北上茵先入属引君葬用辁车四綍二碑御棺用羽葆大夫用辁车二綍二碑御棺用茅士葬用国车二綍无碑比出宫御棺用功布主人袒衆主人西面北上妇人东面皆不哭乃窆主人哭踊无算袭赠用制币𤣥纁束拜稽颡踊如初卒袒拜宾主妇亦拜宾即位拾踊三袭宾出则拜送藏器于旁加见藏苞筲于旁加折郄之加抗席覆之加抗木天子七月而葬五重八翣诸侯五月而葬三重六翣大夫三月而葬再重四翣实土三主人拜乡人即位踊袭如初乃反哭檀弓云合葬非古也自周以来季武子曰周公盖祔孔子曰卫人之祔也离之鲁人之祔也合之善夫孔子合葬于防説曰记云葬于北方北首三代之逹礼也之幽之故也弁绖葛而葬与神交之道也有敬心焉周人弁而葬殷人哻而葬凡殉葬非礼也陈子车死于卫其妻与其家大夫谋以殉葬定而后陈子亢至曰夫子疾莫养于下请以殉葬子亢曰以殉葬非礼也虽然则彼疾当养者孰若妻与宰得已则吾欲已不得已则吾欲以二子者之为之也于是弗果用陈干昔寝疾属其兄弟而命其子尊己曰如我死则必大为我棺使吾二婢子夹我既死其子曰以殉葬非礼也况又同棺乎弗果杀子路曰伤哉贫也生无以为养死无以为礼也孔子曰啜菽饮水尽其欢斯之谓孝歛手足形还葬而无椁称其财斯之谓礼国子髙曰葬也者藏也藏也者欲人之弗得见也是故衣足以饰身棺周于衣椁周于棺土周于椁反壤树之哉又曰吾闻之也生有益于人死不害于人吾纵生无益于人可以死害于人乎我死则择不食之地而葬我焉夫子居于宋见桓司马自为石椁三年而不成夫子曰若是其靡也死不如速朽之愈也子游问䘮具夫子曰称家之有无子游曰有无恶乎齐夫子曰有毋过礼茍亡矣歛首足形还葬悬棺而窆人岂有非之者哉孔子之䘮有自燕来观者舍于子夏氏子夏曰圣人之葬人与人之葬圣人也子何观焉昔者夫子言之曰吾见封之若堂者矣见若坊者矣见若覆夏屋者矣见若斧者矣从若斧者焉马鬛封之谓也今一日而三斩板而已封尚行夫子之志乎哉曾子问葬引至于堩日有食之则有变乎且不乎孔子曰昔者吾从老𥅆助葬于巷党及堩日有食之老聃曰丘止柩就道右止哭以聼变既明反而后行曰礼也反葬而丘问之曰夫柩不可以反者也日有食之不知其已之迟数则岂如行哉老𥅆曰诸侯朝天子见日而行逮日而舍奠大夫使见日而行逮日而舍夫柩不蚤出不莫宿春秋左氏传曰鲁成公二年宋文公卒始厚葬用蜃炭益车马始用殉重器备椁有四阿棺有翰桧君子谓华元乐举于是乎不臣臣治烦去惑者也是以伏死而争今二子者君生则纵其惑死又益其侈是弃君于恶也何臣之为鲁昭公十二年左传曰郑简公卒将为葬除及游氏之庙将毁焉子太叔使其除徒执用以立而无庸毁曰子产过女而问何故不毁迺曰不忍庙也诺将毁矣既如是子产迺使避之司墓之室有当道者毁之则朝而塴弗毁则日中而塴子太叔请毁之曰无若诸侯之宾何子产曰诸侯之宾能来会吾䘮岂惮日中无损于宾而民不害何故不为遂弗毁日中而葬君子谓子产于是乎知礼礼无毁人以自成也曾子问曰下殇土周葬于园遂舆机而往涂迩故也今墓逺则其葬也如之何孔子曰吾问诸老𣆀曰昔者史佚有子而死下殇也墓逺召公谓之曰何以不棺歛于宫中史佚曰吾敢乎哉召公言于周公周公曰岂不可史佚行之下殇用棺衣棺自史佚始也曾子问曰并有䘮如之何何先何后孔子曰葬先轻而后重其奠也先重而后轻礼也自启及葬不奠行葬不哀次反葬奠而后辞于殡遂脩葬事其虞也先重而后轻礼也晋贺循葬礼云至墓之位男子西向妇人东向先施幔屋于埏道北南向柩车既至当坐而住遂下衣几及奠祭哭毕柩进即圹中神位既窆乃下器圹中荐棺以席缘以绀缯植翣于墙左右挟棺如在道仪大唐元陵仪注山陵日依时刻吉凶二驾备列讫尚辇帅腰舆繖扇入诣神座前内侍捧几内谒者捧香炉各置舆上中官帅其属舁衣箱以出神舆至玉辂后内常侍捧几置辂中尚舆等退就列中官以衣箱传授尚衣奉御置于玉辂及副车中神驾动警跸如常千牛将军夹辂而趋至侍臣上马所礼生賛侍臣上马侍臣上马讫夹侍于前礼生在供奉官内诸侍卫之官各督其属左右翊神驾动卤簿官以黄麾麾之鼓吹振作警跸如常当陵门以赤麾麾之鼓吹不作侍臣下马歩导于前神驾至吉帷宫回车南向尚辇帅腰舆繖扇至辂后内常侍奉几置舆上繖扇侍奉至帐殿下内侍捧几置座上内谒者捧香炉置座前舆等退就列玉辂及卤簿侍卫之官停列于帷宫门外吉驾引礼官賛侍中进輼辌车灵驾前奏请灵驾发引俛伏兴退司马执铎挽郎执绋挽歌振作及挽以进内外哭从以赴山陵灵驾至陵门西凶帷帐殿下回驾南向公主及内官以下并降车障以行帷哭于凶帐殿之西东向北上羣官皇亲哭者序立于帷门外东西相向北上哭十五举声止各退就次前三刻奉礼郎于隧道东南量逺近设皇亲诸亲奉辞位又于其南设应从文武官五品以下奉辞位又于其南设六品以下奉辞位每等异位重行西靣北上设奉礼郎位于其北礼生二人立于其南差退内谒者于隧道西南稍北帷内设公主王妃及内官以下奉辞位东向北上前一刻所司设奠席于輼辌车前设罍洗篚于东南罍在洗西篚在洗东于是羣官列位序立光禄卿帅其属以馔奠于席上礼官引太尉诣罍洗盥手洗爵诣罇坫所太祝酌醴齐讫太尉跪奠于馔前俛伏兴太祝持版进太尉之左跪读文讫奠版俛伏兴太尉再拜在位者皆再拜发引至南神门将作监进龙輴于灵驾之后礼官賛侍中进輼辌灵驾前跪奏称请降灵驾御龙輴俛伏兴退舁梓宫所由迺奉迁梓宫至龙輴舁梓宫官左右捧从司空以巾拭梓宫幷拂夷衾少府属绋于龙輴礼官賛侍中进龙輴前跪奏称请引龙輴即𤣥宫俛伏兴退挽郎执绋奉引龙輴左回北首礼官賛司徒前导白幰弩素信幡大旐及翣皆依次而引近伏近侍夹进如礼官导通事舍人引太尉先导于龙輴之左主节官帅持节者脱节在太尉之前差退代哭者及挽歌皆序于门外之西重行东向押官排比以竢皇亲诸亲羣官等哭从公主王妃及内官等障以行帷龙輴至羡道停于帷下南首以竢时妃主内官以下于羡道西南帷内就位东向哭通事舍人分引羣官皇亲诸亲各就奉辞位所由各賛哭在位者皆哭其吉卤簿侍奉官少前序立于门外之东西向北上哭皆三十举声止再拜奉辞至时内官以下吉服奉迁梓宫入自羡道奉接安于御榻褥上北首覆以御衾龙輴退出其押吉卤簿官并服白布巾衫就哭将掩𤣥宫并依前服吉服初梓宫降自羡道奉礼郎设太尉进寳册赠玉币位于羡道东南西向设礼仪使奉寳册玉币位于太尉之南又设祕书监位于其南礼官导通事舍人引太尉以下俱吉公服各就位又导持节者服节衣引太尉之前礼部侍郎奉寳绶案谥册案哀册案每案四人对举立于太尉之西南少府监奉赠玉置于匣帅其属捧立于礼部侍郎之西太府卿奉币𤣥三纁二置于篚帅其属捧立少府监之西俱北面各立于寳册玉币之后立定礼官导通事舍人引礼部侍郎取寳绶于案进授太尉又礼生一人引祕书监取谥册哀册进授礼仪使又引少府监取玉于匣幷荐巾又引太府卿取币进授礼仪使以币承巾玉礼部侍郎以下并退龙輴既出礼仪官分賛太尉礼仪使奉寳册玉币并降自羡道至𤣥宫太尉奉寳绶入跪奠于寳帐内神座之西俛伏兴礼仪使以谥册跪奠于寳绶之西又以哀册跪奠于谥册之西又奉玉币跪奠于神座之东并退出复位礼生引将作监少府监入陈明器白幰弩素信幡翣等分树倚于墙大幡置于戸内陈布讫幷内官以下并出羡道就位所由賛内外哭羣官皇亲诸亲幷吉仪侍奉官皆哭三十举声再拜又再拜奉辞讫引退以出中官賛公主王妃并退出周以行帷至门乗车以扈从礼生导主节官帅持节者引太尉及司空山陵使将作监御史一人监鏁闭𤣥宫司空复土九锸其先除服者并改服凶仪卤簿解严退散輼辌车龙輴之属于栢城内庚地焚之其通人臣用者则不焚神龙元年十二月将合葬则天皇后于干陵给事中严善思上表曰臣谨按天元房录葬法云尊者先葬卑者不合于后开入臣伏闻则天大圣皇后欲开干陵合葬然以则天皇后卑于天皇大帝若欲开陵合葬即是以卑动尊事既违经恐非安稳臣又闻干陵𤣥宫其门以石闭塞其石缝铸铁以固其中今若开陵其门必须镌凿然以神明之道体尚幽𤣥今乃动衆加功诚恐多所惊渎又若别开门道以入𤣥宫即往者葬时神位先定今更改作为害益深伏以汉时诸陵皇后多不合葬魏晋以降始有合者然以西汉积年尚余四百魏晋以后祚皆不长伏望依汉朝之故事改魏晋之頽纲于干陵之旁更择吉地取生墓之法别起一陵既得从葬之仪又成固本之业伏以合葬者缘人私情不合葬者前循故事若以神道有知幽途自得通会若以死者无知合之复有何益伏望少回天眷俯览臣言行古昔之明规割私情之爱欲使社稷长享天下乂安疏奏令百官详议寻有勑令准遗诏合葬开元二十一年二月定安公主初降王同皎后降韦濯又降博陵崔铣铣复先卒及是公主薨其子驸马王繇请其父合葬𠡠㫖依给事中夏侯铦駮之曰公主自昔降婚梧桐半死逮乎再醮琴瑟两亡则生存之时已与前夫义絶殂谢之日合从后夫礼葬今若依繇所请却祔旧姻恐魂而有知王皎不纳于幽壤死而可作崔铣必诉于𤣥天国有典章事难逾越原繇此意虽申㒺极之情本礼而行或致不稽之诮铦谬膺駮正敢旷司存请旁移礼官幷求指定下太常寺请议贞观十一年十月诏曰诸侯列葬周文创陈其礼大臣陪陵魏武重申其制去病佐汉还奉茂陵之茔夷吾相齐终託牛山之墓斯盖往圣垂范前贤遗则在曩昔之宿心笃始终之大义也皇运之初时逢交䘮谋臣武将等蒙先朝待遇者自今以后身薨之日所司宜即以闻并于献陵左侧赐以墓地幷给东园祕器䘮葬令凡五品以上薨卒及葬祭者应须布深衣帻素幕轝皆官借之其内外命妇应得卤簿者亦如之其墓田之制一品茔先方九十歩今减至七十歩坟先髙丈八尺减至丈六尺二品先方八十歩今减至六十歩坟先髙丈六尺减至丈四尺三品先方七十歩减至五十歩坟先髙丈四尺减至丈二尺其四品先方六十歩减至五十歩坟先髙丈二尺减至丈一尺五品先方五十歩减至四十歩坟髙一丈减至九尺六品以下先方二十歩减至十五歩坟髙八尺减至七尺其庻人先无文其地七歩坟髙四尺其送葬祭盘不许作假花果及楼阁数不得过一牙盘其百官葬仪具开元礼通典卷八十六通典卷八十七钦定四库全书通典卷八十七唐京兆杜佑君卿纂礼四十七凶九丧制之五虞祭周制士丧既葬实土三主人拜乡人即位踊袭廼反哭有司修虞事特豕馈食侧亨于庙门之右东靣设洗于西阶西南水在洗西篚在东尊于室中北墉下当戸素几苇席在西序下陈三鼎于门外之右主人及兄弟如葬服宾执事者如弔服皆即位于门外之左如朝夕临位妇人及内兄弟服即位于堂亦如之祝免澡葛绖带布席于室中东靣右几降出及宗人即位于门西东靣南上宗人请拜賔主人即位于堂衆主人及兄弟宾即位于西方如反哭位祝盥升取苴降洗之升入设于几东席上东缩主人倚杖入祝従赞荐菹醢鼎入设西阶前俎豆敦铏入设祝酌醴赞奠觯于铏南复位主人再拜稽首祝飨曰哀子某哀显相夙兴夜处不宁敢用洁牲刚鬛芗合嘉荐普淖眀齐溲酒哀荐祫事适尔皇祖某甫飨命佐食祭祝取奠觯祭亦如之主人再拜祝祝卒主人拜如初哭出复位祝迎尸尸入门丈夫踊妇人踊妇人入于房尸卒食主人洗废爵酌酒酳尸祝酌授尸尸以酢主人主人拜受爵尸答拜主人献祝献佐食主妇洗足爵于房中酌亚献尸如主人仪両笾枣栗设于㑹南宾长洗繶爵三献燔从如初仪妇人复位祝出戸西靣告利成主人哭皆哭祝入尸谡祝前尸出戸踊如初降堂踊如初出门亦如之祝反入彻设于西北隅几在南厞用席赞阖牖戸主人降宾出主人出门哭止皆复位宗人告事毕宾出主人送拜稽颡无尸则礼及荐馔皆如初既飨祝祝卒不绥祭无泰羮湆胾从献主人哭出复位祝阖牖戸降复位于门西男女拾踊三如食间祝升止哭声三启戸主人入祝従启牖向卒彻祝佐食降复位始虞用柔日再虞皆如初曰哀荐虞事三虞卒哭他用刚日亦如初曰哀荐成事凡虞天子九诸侯七大夫五士三説曰孔子曰既封主人赠而祝宿虞尸既反哭主人与有司视虞牲有司以几筵舎奠于墓左反日中而虞葬日虞弗忍一日离也是日也以虞易奠将虞沐浴不栉男则男尸女则女尸必使异姓不使贱者尸服卒者之上服报葬者报虞三月而后卒哭既葬而不报虞则虽主人皆冠及虞则皆絻逺葬者比反哭者皆冠及郊而后絻反哭曾子问曰并有丧何先何后孔子曰葬先轻而后重其虞也先重而后轻礼也后汉郑𤣥云子为父三月而葬腰绖散垂如始时也葬日日中而虞反哭升自西阶虞祭于堂杖不入室凡葬以平眀日中反虞者安也棺柩已去恐父母精神彷徨无所依故祭以安之也宋崔凯云子为父三月而葬将启出棺皆絻散带垂既启袒哭踊无数日中虞絶无时之哭矣大唐元陵仪注将启太祝捧主匮置于座启匮于前捧出神主置于座上东向诸侍奉官各退就位舆繖等亦退通事舍人引羣官俱退于太极殿门外就次以竢虞祭所由陈杖卫如式典仪设太尉司徒宗正卿礼仪使及诸行事官位于东阶之东设太祝等位于公卿之前少南又少南设典仪位俱西向典仪帅礼生二人先就次立礼生乃引太尉司徒以下祭服立于左延明门外之南北向西上光禄卿帅其属捧馔立于太尉司徒之东太祝帅斋郎捧祝版立于馔东立定礼生廼引太尉司徒以下入就位通事舎人分引羣官皇亲诸亲皆素服各入就位侍中版奏中严皇帝素服就次光禄卿帅其属捧馔入俟于东阶之前太祝帅斋郎捧祝版立于其南光禄卿帅其属升设醴甒酒罇于帷门外前楹中间之东北向西上设篚于罇西实觯一杓一皆有羃设罍洗于东阶之东北向罍水在洗东篚在洗西南肆实爵二巾一有羃执罍洗者立于其后侍中版奏外办近侍扶引皇帝再拜通事舍人分賛羣官在内外位者哭拜礼生引礼仪使省馔讫升就位礼官升位后光禄卿帅进馔奉馔司捧俎光禄卿引馔及诸执事官并升自东阶设于帷东门外席上讫降复位太尉捧祝版升立于罇所执罇篚者各立于罇篚之后礼仪使导皇帝于馔东西靣礼仪使跪奏请皇帝止哭奉奠承𫝊内外皆止哭太祝以觯酌醴齐于皇帝之左跪进皇帝受醴齐跪奠于馔前俛伏兴太祝持版进神座之南北靣跪读祝文讫奠版俛伏兴礼仪使导皇帝复位跪奏请再拜皇帝哭再拜礼生引太尉亚献终献讫降复位如常仪通事舎人分賛内外哭再拜礼仪使又跪奏请再拜俛伏兴皇帝哭再拜奉礼郎𫝊賛内外再拜礼仪使跪奏礼毕俛伏兴近侍扶皇帝还合羣臣等俱退太祝乃跪匮神主遂闭帷门降出内侍之属及行事者皆出祝版焚于左延眀门外百僚乃于太极门外奉慰如常仪每虞日朝哭礼皆凖此其百官之制既葬而虞其仪具开元礼既虞饯尸及卒哭祭周制士丧三虞献毕未彻乃饯罇両甒于庙门外之右馔笾豆脯四脡有干肉折俎尸出执几从席从尸出门右南靣席设于尊西北东靣几在南賔出复位主人出即位于门东少南妇人出即位于主人之北皆西靣哭不止尸即席坐唯主人不哭洗废爵酌献尸尸拜受主人拜送哭复位荐脯醢设俎于荐东朐在南主人及兄弟踊妇人亦如之主妇洗足爵亚献尸如主人仪踊如初賔长洗繶爵三献踊如初佐食取俎实于篚尸谡从者奉篚哭从之祝前哭者皆从及大门内踊如初尸出门哭者止賔出主人送拜稽颡主妇亦拜賔丈夫説绖带于庙门外妇人説首绖不説带无尸则不饯犹出几席设如初拾踊三哭止告事毕賔出凡丧天子七月而𦵏九月而卒哭诸侯五月而𦵏七月而卒哭大夫三月而𦵏五月而卒哭士三月而𦵏是月也卒哭将眀旦而祔则荐卒辞曰哀子某来日某隮祔尔于尔皇祖某甫尚飨女子曰皇祖妣某氏妇曰孙妇于皇祖姑某氏其他辞一也飨辞曰哀子某圭为而哀荐之飨卒哭曰成事是日也以吉祭易丧祭明日以其班祔父母之丧既虞卒哭柱楣剪屏芐剪不纳君既卒哭而复王事大夫既卒哭弁绖带金革之事无避也祔祭殷人练而祔孔子善之周制卒哭而祔士丧既卒哭之眀日沐浴栉搔剪用専肤为折俎取诸脰膉其他如馈食用嗣尸曰孝子某孝显相夙兴夜处小心畏忌不惰其身不宁用尹祭嘉荐普淖普荐溲酒适尔皇祖某甫以隮祔尔孙某甫尚飨説曰卒哭明日祔于祖父其变而之吉祭也比至于祔必于是日也接不忍一日末有所归也士大夫不得祔于诸侯祔于诸祖父之为士大夫者其妻祔于诸祖姑妾祔于妾祖姑亡则中一以上而祔之祔必以昭穆诸侯不得祔于天子天子诸侯大夫可以祔于士妾无妾祖姑者易牲而祔于女君可也妇祔于祖姑祖姑有三人则祔于亲者其妻为大夫而卒而后其夫不为大夫而祔其妻则不易牲妻卒而后夫为大夫而祔其妻则以大夫牲又云大夫祔于士士不祔于大夫祔于大夫之昆弟之为士者无昆弟则从其昭穆虽王父母在亦然妇祔于其夫之所祔之妃无妃则亦从其昭穆之妃妾祔于妾祖姑无妾祖姑则从其昭穆之妾公子祔于公子男子祔于王父则配女子祔于王母则不配妇之丧虞卒哭其夫若子主之祔则舅主之王父死未练祥而孙又死由是祔于王父也父母之丧偕先葬者不虞祔待后事其葬服斩缞有父母之丧尚功缞而祔兄弟之殇则练冠祔于殇称阳童某父不名神也主妾之丧则自祔至于练祥皆使其子主之其殡祭不于正室上大夫祔太牢下大夫少牢朋友之丧虞祔而已晋贺循云卒哭祭之眀日以其班祔于祖庙各以昭穆之次各有牲牢所用卒哭今无庙其仪于客堂设亡者祖座东向又为亡者座于北少退平眀持馔具设及主人之节皆如卒哭仪先向祖座拜次向祔座拜讫西靣南上伏哭主人进酌祖座祝曰曾孙某敢用洁牲嘉荐于曾祖某君以隮祔其君之孙某又酌亡者座祝曰哀子某夙兴夜处不宁敢用洁牲嘉荐祔事于皇祖某君适眀祖某君尚飨皆起再拜伏哭尽哀复各再拜以次出妻妾妇女以次向神座再拜讫南向东上异等少退哭尽哀各再拜还房遂彻之自祔之后唯朔日月半殷奠而已其馔如来时仪即日彻之宋崔凯云祔祭于祖庙祭于祖父以合亡者祔祀之也以卒哭眀日其辞曰哀子某敢用洁牲刚鬛普淖普荐醴酒用荐祔事适尔皇祖某甫以隮祔女子祔于祖姑此皆于今亡者为祖姑也今代皆无庙堂于客堂设其祖座东靣令亡者在其北亦东靣而共此馔也若祖父母生存无亡祖可祔者当中一以上祔髙祖父母姑也大唐元陵仪注祔庙前二日告迁其礼如常告之仪所由先备腰舆等并舁人告讫太祝先匮代祖神主奉迁于西夹室塪中鎻闭如式次腰舆迁第三室神主入第二室宫闱令捧后主先置于塪室太祝捧帝主复置于塪室俱东向次迁第四室入第三室次迁第五室入第四室次迁第六室入第五室次迁第七室入第六室次迁第八室入第七室次迁第九室入第八室皆如上仪入塪室皆鎻闭讫次所司移幄帐等物依次各迁入本室讫其九室应缘幄帐香案斧扆席褥等所司先造其日陈设于室中其代祖室旧帐幄等物并移于西夹室中虚设锁闭如式将迁代宗睿文孝武皇帝所司先择日奏定散下所由各供其职应用法驾卤簿黄麾大仗前一日陈设及太庙四门量设方色兵仗如上仪将作监先清扫庙之内外京兆府脩路从承天门向南至太府寺南街向东入太庙三门又向南又向东至庙南门宗正具祔飨料差三公及应行事官斋戒如常飨仪又申太极殿告灵座料如前式太乐令设登歌于太庙殿上并如常式尚舎于庙南门道西设神主幄座东向幄内设牀席褥黼扆香案如式内中尚先造栗木主并匮及趺祔前一日盛以箱覆以帕置于腰舆诣庙南门幄帐中太祝捧置于座上廼下帘帷内侍省量差中官侍卫礼仪使奏请差题神主官即以飨前一日尚舎具香汤并题神主席褥内中尚具浴神主盆并白罗巾光漆笔墨等诣于幄帐中礼仪使与题神主官等其日质眀诣幄下太祝以香汤浴栗主拭以罗巾题主官盥洗捧栗主立就褥题云代宗睿文孝武皇帝神主墨书讫以光漆重模之遂捧授太祝受诣帐座置于匮中所在侍卫如式前一日尚舎与西内使㑹计鸿胪除太极殿上白幕并以吉幙代之殿中省除版城太仆进玉辂于承天门外当中南向及诸辇辂羽仪仗卫繖扇陈设于玉辂前左右金吾引驾所由陈布如式太常奏前一日之夕严警于承天门外之南皇城留守奏祔飨日质明开朱雀门大内留守与内检校使奏开太极殿门嘉徳门承天门卫尉于太极殿门外廊下量设文武百官次又于太庙南门外量设百官次于道东如在太极殿庭仪先奏灵座祔之日质眀宗正卿帅执馔斋郎光禄卿帅太官良醖实罇俎笾豆并应行事官皆祭服序班于左延眀门以竢至祭时应行事官诣太极殿东阶下西向序立典仪于太极殿庭布文武官皇亲诸亲位如常仪竢祭官欲升殿行事时通事舍人引文武百僚等常服入就位礼生賛衆官再拜在位者皆再拜尚辇帅腰舆香案繖扇入诣殿庭阶下分东西立侍从官摄侍中中书令以下并列位于左右序立太仆进玉辂于嘉徳门外当中南向礼生引祭官等行告礼如常仪告讫宗正卿光禄卿帅斋郎长祠彻馔礼官引侍中升尚辇帅腰舆升诣帐座前其繖扇侍臣等夹于阶间侍中进跪于幄前西向奏请降座升舆祔庙内侍捧几置舆上太祝匮神主捧置舆上几后扶侍降自西阶繖扇侍臣夹引以出自太极殿门中门出在位文武百官及皇亲诸亲等便从神舆而出至嘉徳门分左右序立神舆至玉辂后侍中跪奏请降舆升辂内侍捧几置辂中太祝捧匮升辂千牛将军夹辂而趋出承天门五十歩侍中进当辂前跪奏请勅侍臣上马侍臣等皆上马鼓吹振作其文武百官等候玉辂出承天门各逐便路先赴太庙南门次以竢神舆卤簿至庙门西三门鼓吹止分左右以竢飨礼讫退其仪仗等并于庙南门分左右列位竢飨礼毕退玉辂既发赴庙尚舍收拆殿上帷幄及版城等应合收者与检校使计㑹处置其日太庙祔飨应缘斋戒斋官陈设罇彜酒醴坫爵省牲告洁进署祝版陈设乐器并如东向常仪玉辂将至庙西门尚舍奉御设奉谒褥位于庙庭横阶南当中北向奉礼郎于庙南门外稍南设文武百官及皇亲诸亲位如太极殿庭之仪又于庙庭横阶南设文武百官及皇亲诸亲位亦准此通事舍人引文武百官及皇亲诸亲等常服就南门外位礼生引应飨官俱祭服立于庙东门外北向西上位立又礼生引礼仪使御史以下执事官等先入当中阶北向立于褥位之南礼生賛再拜礼仪使御史以下皆再拜讫引自东升各就位次引司空入就位再拜行扫除讫降复位礼官与太祝自西第一室开塪室捧神主匮置于幄中近东启匮出神主捧置于座几后趺上次宫闱令入室捧后主匮置于幄中近西启匮出后主置于座几后趺上自第一室至第八室皆如上仪讫并斋郎室长各于本室依仪出入湏知次序太祝退立于罇坫所宫闱令退就阶下执事位玉辂既至庙南门廻辂南向侍臣等序列于辂前神舆入幄则侍臣列于幄门外尚辇帅腰舆进辂后侍中跪奏请降辂升舆诣幄座内侍捧几置舆上太祝捧神主匮置舆上几后遂舁诣幄座内侍捧几置座上东向太祝捧匮置几后讫礼生于庙东门引行事官太尉以下入就庙庭位西向立其殿上御史礼官太祝乐官等各逐便自东西阶上相向序立候神主升殿却复阶下位侍中进于幄座前跪奏请降座升舆祔谒内侍捧几置舆上太祝捧栗木神主匮置几后礼官引入通事舍人引文武百官皇亲诸亲自南门外分左右从入就东西班位立神舆至庙门繖扇分左右立于门外神舆至庙庭褥位侍卫各退本班太祝捧匮跪置于褥启匮出神主置于趺上讫侍中进于褥位西北面跪奏称以今吉辰代宗睿文孝武皇帝祔谒奏讫俛伏兴退少顷侍中诣褥之西东靣跪奏请升舆祔飨俛伏兴退降就本班太祝进跪于褥位捧神主匮于舆腰舆既升礼官奉引神舆诣𤣥宗室太祝跪捧神主匮置于东壁下祔位褥上西南退立户外少顷太祝进就褥跪捧神主置于舆奉引入第九室至帷座前内侍捧几置于座太祝捧神主置于曲几后趺上其匮置于几东近后腰舆退于幄座之西近北舁腰舆所由并降自东阶由庙东门出神主置座讫礼生賛再拜太尉以下及应在位官并再拜礼生诣太尉之左白有司谨具请行事登歌奏永和之乐九成毕礼生賛再拜太尉以下及在位者皆再拜礼生引太尉盥洗执瓉升诣从西第一室酌郁鬯登歌作太尉入室神座前祼讫奠瓉于馔席俛伏兴退出户北向再拜次引诣第二室次引诣第三室次引诣第四室以至第九室皆如常仪讫登歌止引太尉降复位太祝奠毛血之豆礼生引司徒执俎入自正门俎初入门雍和之乐作馔升阶乐止礼生彻毛血之豆降自东阶以出诸太祝取萧蒿焚于垆炭馔升设讫斋郎降自东阶由庙东门以出礼生引太尉盥洗执爵奏自第一室至第八室各奏本室乐至第九室奏保太之乐行飨礼亚献终献并如常飨之礼讫降复位登歌作太祝各入室彻豆还罇所登歌止礼生唱赐胙又唱再拜衆官应在位者皆再拜永和之乐作礼生又唱再拜在位者皆再拜乐一成止礼生进太尉之左白礼毕礼生引飨官自东门出通事舍人引在位羣官南门出太祝入室各匮神主纳于塪室如常仪礼官帅腰舆诣庙门南幄下太祝捧桑木主并匮置于舆遂自庙门南西偏门舁入诣庙殿北帘下两阶之间将作先具锹䦆穿坎方深令可容木主匮遂埋之而退眀日百僚及皇亲诸亲诣延英门进名奉慰如常仪其百官之制如开元礼嫡殇者时飨皆祔食祖别无祝文亦不拜庶子不祔食庶子之嫡祔如嫡殇小祥变周制士丧周而小祥筮日筮尸视濯皆腰绖杖绳屦有司告具而后去杖筮日筮尸有司告事毕而后杖拜送宾辞曰荐此常事周之丧二年也故周祭礼也周而除丧道也祭不为除丧也十三月而练冠又云周之丧十一月而练自诸侯达诸士小祥之祭主人之酢也哜之衆宾兄弟皆啐之既练居外寝垩室不与人居君谋国政大夫谋家事始食菜果饭素食哭无时寝有席练冠縓缘腰绖不除男子除乎首妇人除乎带所除服者先重者易服者易轻者又云练练衣黄里縓缘葛腰绖绳屦无絇角瑱鹿裘衡长袪袪裼之可也大唐元陵仪注前二日之内所司先具八升练布冠缞裳腰绖等光禄卿具太牢馔宗正进署祝版前一日之夕毁庐为垩室尚舍奉御设蒲席于室内所由陈练冠于别次其日依时刻内所由先入整拂几筵荐香烛于灵前内外及百僚俱服缞服去杖通事舍人引就位侍中版奏外办皇帝服缞裳绖去杖近侍扶就位西向哭内外在位者皆哭十五举声礼仪使奏请再拜皇帝再拜内外在位者皆再拜近侍扶皇帝就次所司以练布冠缞裳进内服讫内外及百僚各服其服通事舍人引百僚入就位立定近侍扶皇帝就位哭踊内外百僚皆哭踊光禄卿引馔升设于灵幄前太祝以爵酌醴酒礼仪使奏请止哭内外俱止哭太祝以酒爵授礼仪使礼仪使受酒跪进皇帝受酒跪奠于馔前俛伏兴少退太祝持版跪于馔前近南北向读祝版曰维年月日子哀子嗣皇帝臣某敢昭告于考大行皇帝天祸所钟攀号无及以日易月奄及小祥烦寃荼苦触绪縻溃谨以一元大武柔毛刚鬛明粢芗合芗萁嘉蔬嘉荐醴齐祗荐祥事尚飨读讫礼仪使奏请再拜皇帝哭踊再拜内外在位者皆哭踊再拜皇帝还次通事舍人引羣官退其奉慰如常仪百官仪制具开元礼大祥变周制自小祥又周而大祥吉服而筮尸祝曰荐此祥事主人之除也于夕为期朝服祥因其故服又曰祥而缟除成丧者其祭也朝服缟冠大祥有醯酱居复寝素缟麻衣其祭时尸酢主人主人啐之衆賔兄弟皆饮之可也凡侍祭丧者告賔祭荐而不食大唐元陵仪注祭前二日内所司先具大祥服光禄卿具太牢馔宗正进署祝版前一日之夕将作涂垩室内所由陈大祥服于别次其日未明内所由先整拂几筵荐香烛于灵幄前内外百僚俱服缞裳去杖至𫝊㸃时通事舍人各引入就位侍中版奏外办皇帝服缞裳去杖近侍扶就位西向哭踊内外在位者皆哭踊十五举声礼仪使奏请再拜皇帝再拜賛者承𫝊内外在位者皆再拜讫礼仪使奏请止哭就次变服奏讫与礼官等趋出近侍扶皇帝就次变大祥服内外百僚皆就次变服素服讫各入就位立定近侍扶皇帝就位哭踊礼官省馔光禄卿引馔升设灵幄前太祝执爵酌醴酒礼仪使奉引皇帝稍进诣馔前礼仪使请止哭内外俱止哭太祝以酒授礼仪使礼仪使受酒跪进皇帝受酒跪奠于馔前俛伏兴少退太祝持版于馔南北向读祝文讫礼仪使奏请再拜皇帝哭踊再拜賛者承𫝊内外在位者皆哭再拜十五举声礼仪使奏礼毕与礼官等趋出近侍扶皇帝还次通事舍人引羣官序立太极门百僚奉慰讫以素服诣延英门起居其百官仪制具开元礼礼变周制士丧既大祥中月而禫禫而纎无所不佩是月也吉祭犹未配是月禫徙月乐孟献子禫悬而不乐比御而不入孔子曰献子加于人一等矣周之丧十五月而禫大唐元陵仪注其日百僚早集西内入就位侍中奏办并如大祥之仪皇帝服大祥服近侍扶就位哭十五举声礼仪使奏请再拜皇帝再拜賛者承𫝊百僚在位者皆再拜礼仪使奏请就次变服皇帝就次除大祥服服素服百僚趋入就位立定近侍扶皇帝入哭踊内外百僚皆哭踊礼官省馔光禄卿引馔升陈设酌奠亦如大祥之仪太祝读祝文祭讫礼仪使奉请再拜皇帝哭再拜賛者承𫝊内外百僚皆哭再拜讫礼仪使奏礼毕遂与礼官趋出近侍扶皇帝还次通事舍人引百僚序出至太极门外进名奉慰讫各服惨公服便诣延英门起居明日平明皇帝改服惨吉服其百官惨公服至山陵事毕乃服常公服今上初欲禫服终制下诏曰朕闻礼贵缘情因心展孝髙宗得説其代予言今朝有股肱济为舟檝出纳惟允足以保邦况荼蓼在懐日时犹浅欲遂权夺抑就公除攀号痛心实所未忍朕将从禫服以终丧纪百辟卿士宜悉哀懐礼仪使吏部尚书颜真卿奏曰哀号在疚开辟所无诚恳尚违庶僚增惧伏见百辟并已释除事既合权礼无独异不可以吉凶兼制臣子殊仪伏乞奉顾命之文节因心之孝顺时即吉屈已临朝则万姓心安四方事集臣典司仪注不敢轻移犯冐宸严无任恳迫又下诏欲以素服练巾聴政诏曰昔髙宗谅阴三年舜为尧禹为舜亦服丧三年故礼曰三年之丧自天子达是知㒺极之恩昊天难报朕虔奉遗诏又迫于羣议将欲从吉未忍割哀其百僚宜以今月十七日释服朕以素服练巾衔哀聼政凡百在位知朕意焉礼仪使又奏曰孝德动天事踰前古德音俯降感咽载深臣伏守遗诏礼从易月祥禫变除仪注皆备若陛下未忍即吉更服练巾则遗诏不得奉行羣僚无以觐见伏乞俯顺人望仰遵先㫖实大孝不亏万方幸甚臣职在典礼愚守如前无任恳迫之至其百官仪制具开元礼议曰祥禫之义按仪礼云中月而禫郑𤣥以中月为间月王肃以中月为月中致使丧期不同制度非一歴代学党议论纷纭宗郑者则云祥之日鼓素琴孔子弹琴笙歌乃存省之乐非正乐也正乐者八音并奏使工为之者也宗王者按礼记云三年之丧再周二十五月而毕又檀弓云祥而缟是月禫徙月乐又鲁人有朝祥而暮歌者子路笑之夫子曰踰月则其善也又夫子既祥五日弹琴而不成声十日而成笙歌又祥之日鼓素琴以此证无二十七月之禫也夫人伦之道以德为本至德以孝为先上古丧期无数其仁人则终身灭性其衆庶有朝丧暮废者则禽兽之不若中代圣人缘中人之情为作制节使过者俯而就之不及者跂而及之至重者斩缞以周断后代君子居丧以周若驹之过隙而加崇以再周焉礼记云再周之丧二十五月而毕至于祥禫之节焚爇之余其文不备先儒所议互有短长遂使歴代习礼之家翻为聚讼各执所见四海不同此皆不本礼情而求其理故也夫丧本至重以周断后代崇加以再周岂非君子欲重其情而彰孝道者也何乃惜一月之禫而不加之以胶柱于二十五月者哉或云孝子有终身之忧何须过圣人之制者二十七月之制行尚矣遵郑者乃过礼而重情遵王者则轻情而反制斯乃孰为孝乎且练祥禫之制者本于哀情不可顿去而渐杀也故闲𫝊云再周而禫大祥素缟麻衣中月而禫禫而纎无所不佩中犹闲也谓大祥祭后闲一月而禫也据文势足知除服后一月服大祥服后一月服禫服今约经传求其适中可二十五月终而大祥受以祥服素服麻衣二十六月终而禫受以禫服二十七月终而吉吉而除徙月乐无所不佩夫如是求其情而合乎礼矣五服成服及变除附周制丧服斩缞裳苴绖杖绞带冠绳缨菅屦者谓既殡成服斩缞裳三升苴绖大搹九寸左本在下去五分一以为腰绖大七寸二分绞垂两结间相去四寸竹杖大如腰绖长齐心本在下绞带大五寸七分半偶结于前皆三重冠六升外縪条属右缝菅屦外纳居倚庐寝苫枕凷哭昼夜无时歠粥朝一溢米夕一溢米不食菜果寝不説绖带义服所异者缞裳三升半绳屦余与正同斩者不缉也苴者麻之有蕡也公士大夫之衆臣为其君布带绳屦公卿大夫室老贵臣也其余皆衆臣也君谓有采地者皆曰君衆臣杖不以即位女子子在室为父布总六升长六寸箭笄长一尺髽缞三年三月而卒哭男子受以六升布为缞裳七升布为冠缨带亦如之一辟博三寸偶结于前藨屦内纳葛绖首绖大七寸五分寸之一右本在上五分首绖去一以为腰绖大五寸二十五分寸之十九参樛之食麤食水饮剪屏柱楣寝蒲席翦而不纳朝夕即位哭妇人亦以六升布为连裳七升布为总十三月小祥而练除首绖受以七升布为缞裳练冠素缨中衣黄里縓为领袖缘以练带绳屦无絇其腰绖缩一股去之饭素食有菜茹盐酪之和未有醯酱居室之垩在中门外屋下西向开户嫡子在前庶子在后哭无时哀杀十日五日可也二十五月大祥朝服缟冠既祥改服十五升布深衣领袖缘皆然缟冠素纰素中衣领袖缘带皆然去腰绖弃杖白麻屦无絇食醯酱干肉出垩室始居内寝二十七月而禫𤣥衣黄裳而祭祭毕更服朝服以黑经白纬为冠而綵缨缟带缘中衣吉屦无絇革带得佩纷帨之属如其平常寝有牀犹别内始饮醴酒踰月复吉三年之礼成矣疏缞裳齐牡麻绖冠布缨削杖布带䟽屦三年者谓齐缞三年既殡成服以麤缞四升为缞裳六升为冠缨布带代绞带牡麻绖大七寸二分右本在上五分去一大五寸五分以为腰绖削桐木为杖长与心齐下本大如腰绖藨蒯为屦食粥居庐与为父同五不食齐者缉也牡麻者麻之无子者女子子在室白布总七升长八寸一辟博一寸恶笄用榛木长尺用白布絇之博五分白布七升为带无腰绖深衣不裳居房中张帷为次至虞不变者三笄总带也既卒哭受以八升布为缞裳冠九升布缨带中衣领袖缘亦然服葛绖首绖大五寸七分半腰绖四寸六分十三月小祥除首绖练九升布为冠缨武亦如之其他祥禫变除与斩缞同踰月复平常䟽缞裳齐牡麻绖冠布缨削杖布带疏屦周者谓齐缞杖周降服四升为缞裳冠缨皆七升正服五升为缞裳冠缨皆八升义服六升为缞裳冠缨皆九升冠皆右缝内縪绖带与三年同不杖麻屦者谓不杖周成服五升布为缞裳八升布为冠缨绖带大小与杖周同居垩室食素食水饮寝有席荐不纳断木为枕不脱绖带朝夕即位哭殇大功布缞裳牡麻无受者谓殇降大功成服七升布为缞裳十升布为冠缨带中衣领袖缘牡麻为首绖大五寸七分半腰绖四寸六分不绞其垂唯中殇七月者不缨绖绳屦张帷为次于内门外屋下哀至而哭素食有醯盐既𦵏除绖带食菜果寝居内凡殇大功以上中从上小功以下中从下大功布缞裳牡麻绖缨布带三月受以小功缞即葛九月者谓成人大功成服八升布为缞裳冠十升义服九升布为缞裳其冠十一升绖带与殇同既葬皆受以十升布为缞裳冠十一升变麻绖服葛绖绞之九月除朝服素冠吉屦无絇踰月复吉殇小功布缞裳澡麻带绖五月者谓殇降小功十升布为缞裳十二升澡麻絶本为绖大四寸六分腰绖大三寸七分散垂唯周之下殇降在此者其带不絶本屈而反至绖而绞之张帷为次哀至而哭食有醯酱菜茹𦵏而除绖食干肉饮醴酒寝有牀五月除小功布缞裳即葛五月者谓成人小功成服十一升布为缞裳义服十二升布为缞裳冠同十二升亦澡麻絶本为绖带寝有牀哀至而哭既葬除麻受葛绖大三寸六分腰绖大二寸九分缞裳如故寝居内至除受以朝服素冠踰月复吉缌麻三月者谓缌麻之丧成服降正义同以七升半布缌而疏之为缞裳及冠缨带首绖亦澡麻絶本大三寸七分腰绖大二寸九分吉屦无絇寝有牀饮酒食肉不至变色既葬受以朝服素冠踰月复吉大唐之制杖绖升缕皆约周礼直书其仪歴代通儒皆有着述开元之制最为详备五服缞裳制度周制凡五服在上曰缞在下曰裳缞缝外杀裳缝内杀经云凡缞外削幅裳内削幅郑𤣥云削犹杀也太古衣先知为上外杀其幅以便体也后知为下内杀其幅稍有餙也后代圣人易之而以此为丧服是也其制身长二尺二寸合前后为四尺四寸两边凡八尺八寸经云衣二尺有二寸郑𤣥云衣自领至腰二尺二寸是也郑亦以此为袂中之数则袂亦正方二尺二寸也以古布幅广二尺二寸礼记所云端缞谓此也继袂之末又缀以广尺二寸布谓之袂经云袂尺二寸马融云袂末也尺二寸足以容拱手也丧拱上右手下又衣下施腰取半幅横缀身下长短随衣经云衣带下尺郑云谓腰也广尺足以掩裳上际又于腰两傍当缝各缀一袵经云袵二尺有五寸郑云袵所以掩裳际其制上正方一尺于方一尺之下角斜向下长尺五寸末头濶六寸今但取三尺五寸布交解相㳫裁之即可亦谓之燕尾令濶头向上取象与吉服之袵相反又取布方尺八寸置背上上缝着领下垂之谓之负经云负广出于适寸郑云负在背上也适辟领也负出于辟领外旁一寸也今据辟领广尺六寸负各出一寸故知尺八寸其开领处左右各开四寸向外辟厌之谓之适经云过博四寸出于缞郑云适辟领广四寸则两濶八寸也两之为尺六寸又取布长六寸博四寸缀于衣外衿上谓之缞经云缞长六寸博四寸郑云广袤当心也负左右有辟领孝子哀戚无不在其裳之制前三幅后四幅开两边故以袵蔽之于腰上每一幅为三辟积其辟积相向为之谓之絇其絇大小随人腰麤细为之经云裳内削幅幅三絇郑云絇谓辟两侧空中央也凡裳前三幅后四幅若斩缞即缞与裳不缏缉若齐缞以下缞则外缏之裳则内缏之谓之齐经云若齐裳内缞外郑云齐缉也凡五服之缞一斩四缉缉裳者内展之缉缞者外展之展则缏缉也大唐之制一据丧服之文具开元礼五服制度变晋魏休宁云以大功之缞易既练之服是中祥宜缉其缞也若不缉为重大功不得夺之魏顗云按卒哭更以六升布为缞但齐既葬还服既虞之缞若如斯言以大功之丧夺既练之服寻详三年之丧及大功之服皆丧之重者也而使斩缞但止三月殆非立礼之意礼大功以上服降皆以布升数为差故大丧初缞三升既虞六升中祥七升缞以三变非不降也何必期于缉缞然后为杀愚谓服相易夺正以升数重轻不系缞之齐斩休宁又言三年之丧笄杖不易其余皆变中祥缉缞是轻之也且为父初以三升之缞既虞受六升之布轻于母也齐缞既葬而虞以七升布为缞轻于为父也顗又难曰礼云女子子适人有父母之丧既成齐缞之服而夫出之不改服而待既虞更服斩缞之服受笄总屦带如故终三年以此徴之不缉缞亦可知也缉与不缉别齐斩耳今斩止一周称为三年未为无见休宁又云三年之丧再周耳数月不合称三年斩者举大数之名一周大丧之正礼自转降中祥安行不缉不缉则无变明不应终丧斩者可知也虞喜云斩缞因丧之称非为终三年也按礼为母丧缞四升而父丧既虞缞六升此为齐制不复斩也今代人既葬之后无改易唯小祥而变故缉在此月父母情等服俱三年父斩缞母缉缞以别尊卑斩止三月未为怪也女子出待既虞受以斩缞之服非更斩也魏顗又云要记称母为长子齐缞三年其服节如父为子者未有眀征而便缉之斩名何得复存礼虽言余皆易不言灭斩喜又云父为长子斩缞母为齐缞若不言齐其下恐母与父俱当斩缞所以别耳非谓明终斩之议也邪孔注问徐邈云斩缞三年或既虞缞缉行者徃徃不同意常谓既以斩表重其丧应有变降为使终丧服斩释斩便缟非渐杀意邪邈答曰凡丧服杂变备载经记而变斩以缉都无经明证此服之大节岂记者所遗盖本无其制也礼称斩缞三年此不易之文也礼大功布三等先儒以为降服七升正服八升又同则不易此变受之通例故谓大功不得变斩周续之释礼或问曰斩缞终三年乎答曰不也卒哭而服齐缞又问若不终三年则丧服礼何故云髽三年又云三年之丧若斩则是居情理之极所谓致丧者也焉得卒哭而夺情答曰但寻名教者宜求其本本正则条目自明圣王虽总企及俯就以为之制要以灭性为深忧是以节哀顺变每受以轻也宋庾蔚之谓昔贺循以为夫服縁情而制故情降则服轻既虞哀心有杀是故以细代麤以齐代斩耳若犹斩之则非所谓杀也若谓以斩缞命章便谓受犹斩者则疏缞之受复可得犹用疏布乎是知斩疏之名本生于始死之服以名其丧耳不谓终其日月皆不变也通典卷八十七通典卷第八十八钦定四库全书通典卷第八十八唐京兆杜佑君卿纂礼四十八凶十五服年月降杀之一斩缞三年周制子为父父至尊也诸侯为天子天子至尊也晋尚书问天子崩今台书令史以上为皆服斩缞之服不博士卞㩁应琳议礼命士以上皆服斩台书令史列职天朝皆应服斩又问天子崩今司州及河南郡吏出入导从应易服制不㩁又答礼庶人在官者服齐缞三月又近臣服斩导从出入皆应服又问从服随君轻重今司𨽻服斩下吏服齐为合礼意不㩁又答凡从君服皆降一等今之牧守皆古诸侯以礼相况轻重宜矣又问礼义服不从今司𨽻为君斩缞义服也下吏为从不每降一等当为君丧其亲者耳古今行事复如何又答礼庶人为国君齐缞今则不服然吏若都官从事有职司于丧庭者故宜依庶人在官义耳义服不从谓近臣服君斩服之依降一等者之差耳前称导从指谓近臣不谓吏也周制臣为君君至尊也公士大夫之衆臣为君公卿大夫室老士贵臣也其余皆衆臣也君有采地者皆曰君也衆臣杖不以即位近臣君服斯服矣魏尚书左丞王煚除陈相未到国而王薨议者或以为宜齐缞或以为宜无服王肃云王国相本王之丞相按汉景帝时贬为相成帝时使理人王则国家所以封王相则国家使为王臣但王不与理人之事耳而云相专为理人不纯臣于王非其义也今煚至许昌而闻王薨姓名未通恩纪未交君臣未礼不责人之所不能于义未正服君臣之服传曰策名委质贰乃辟也若夫未策名未委质不可以纯君臣之义也礼妇人入门未三月庙见死犹归葬于其党不得以六礼既备又以入室遂成其妇礼也则臣之未委质者亦不得备其臣礼也曾子问曰娶女有吉日而女死如之何孔子曰壻齐缞而弔既葬而除之夫死亦如之各以其服如服斩缞斩缞而弔之既葬而除之也今煚为王相未入国而王薨义与女未入门夫死同则煚宜服斩缞既葬而除之此礼之明文也礼曰与诸侯为亲者服斩虽有亲为臣则服斩缞也臣为其君服之或曰宜齐缞不亦逺于礼乎诏如肃议司空陈羣议诸王相国不应为国王服斩缞古今异制损益不同古者诸侯专国子人至汉初患诸王子强暴夺之权食租而已乃选贤能代王居国相王为善否则弹紏国家置王以下之吏非陪臣之谓也礼记虽有与诸侯为亲服斩者葢谓异于国臣与有亲于王斩耳虽陪臣不亲犹不为服岂专帝臣而为藩王服斩未有实不为臣而名称臣若欲假虚名以优王者欲崇君臣而复紏其罪名实既错君臣义乖遗礼失敎难以为典近防辅小吏尚不称臣况剖符帝臣而称臣妾于藩王若使正名为王臣则上书当称陪臣既王正臣不可不服则不宜还紏王罪若不称陪臣俱言臣者此为王与天子同臣也诏曰若正名实司空议是也且谓之国相而不称臣制服则亦名实有错若去相之号除国之名则伤亲亲之恩也宜释轻从重以彰优崇之大义也䘮葬令云王及郡公侯之国者薨其国相官属长史及内史下令长丞尉皆服斩缞居倚庐妃夫人服齐缞朝晡诣䘮庭临以䘮服视事葬讫除服其非国下令长丞尉及不之国者相内史及令长丞尉其相内史吏皆素服三日哭临其虽非近官而亲在䘮庭执事者亦宜制服其相内史及以列侯为吏令长者无服皆发哀三日晋惠帝元康中秦王薨秦国郎中令始平李含因王葬讫除服被贬御史中丞傅咸表云秦王薨含悲恸之哀感于人心含俯就王制如令除服葬后十七日乃亲中正职时议谓之背戚居荣夺其中正而复阂于天子之䘮既葬而除便云天朝殊尊援以为准非所宜言若王者之䘮既葬不除藩国之䘮既葬而除藩国欲同不除乃当云天朝殊尊援以为准非所宜言耳天朝释乎上而欲藩国服乎下此谓藩国之义崇而天朝之礼薄未喻此㫖又云诸公皆终丧礼宁尽乃叙明䘮制宜崇务在敦重也夫宁尽乃叙以其哀恸异于天朝制使终䘮未见斯文国制既葬而除既除而祔爰自汉魏迄乎圣晋皆所共行文皇帝升遐武帝崩殂陛下毁顿率土臣妾无攀慕遂服之心实以国制不可而逾天王之䘮释于上藩国之心独遂于下甚不可安复秦王无后含应为主既使含应为䘮主于今之制既葬应除而祔则应吉服以祭因曰王未有庙主无所迁不应除服秦王始封无所连祔灵主所居即便为庙不问制云何而以无庙为必贬含也今按放勲之殂四海遏密八音至于三载太宗之崩曾不数旬释然即吉引古绳今阖代皆应有贬但李含不应除服今也无贬王制故也前以含有王䘮上请差代尚书勑王葬日在近葬讫含应摄职不聼差代葬讫含犹踌躇不时摄职司徒屡摘罚访问以催含含乃视事含承天台之勑逼司徒之符然后摄职含之适职随而系之此为台勑府符陷含于恶也若谓台勑府符为伤敎义则当据正不正符勑而含是贬含之困踬何足惜乎国制不可偏耳又含自以陇西之人虽戸属始平非所综悉初见使为中正反覆言之司徒説非始国人不宜为中正后为郎中令自以选官引台府为比不应为中正让常山太守苏绍辞㫖恳切形于文墨含之固让乃在王未薨之前中正龎腾便割含品臣见含为腾所侮不胜其愤谨表以闻乞朝廷以时博议无令腾得滥行刀尺咸又言臣以国之大制不可而偏秦国郎中令李含承尚书之勑奉䘮服之命既葬除服而中正龎腾无所据仗贬含品三等谓此未值汉魏以来施行之制具以表闻未尝朝廷当云何腾等之论以秦王无后前又有诏以此谓含不应除服愚谓诸侯之制不得异于天朝就秦王有嗣于制亦自应除且秦王无后乃前有诏朝野莫不闻知而尚书下勑葬讫含自应摄职不应差代寻举为台郎又司徒摘罚访问催含摄职如此台府亦皆谓含既葬应除也相是纯臣羣臣之首奏令释服亦无余疑至于含除便独为罪窃谓有负于情臣之在事小大欲尽使在优崇况国之大制当垂将来心所不安而不敷写谨重以闻乞中书见诺犹百虑当一得也周制父为长子正体在乎上又将所传重也庶子不得为长子三年不继祖也汉戴圣闻人通汉皆以为父为长子斩者以其为五代之嫡也马融注䘮服经用之郑𤣥注小记则以为已身继祢便得为长子斩自后诸儒皆用郑説晋虞喜广林难谯周曰礼文三发二言继祖一言连祢如但继祢则应三年何縁须祖烦而失要合子于父舎径就迂非事实也然则继祖者必继祢继祢者不必继祖今连祢于祖以已继之是继祖者得三年继祢者不得也至于连祢于祖以别高祖之祖故因祢以继祖别嫌也宋庾蔚之云按礼郑注曰用恩则父重用义则祖重父之与祖各有一重之义故圣人制礼服祖以至亲之服而传同谓之至尊也已承二重之后而长子正体于上将传宗庙之重然后可报之以斩故传记皆据祖而言也若继祢便得为长子斩则不应云不继祖丧服传及大传皆云不继祖以明庶子虽继祢而不继祖则不服长子斩也贺氏要记云庶子父虽殁犹不为长子三年以已不继祖也是亦明已身继祖乃得为长子斩也既义由于继祖则不必须云及祢或者疑祖之言是道庶子之长故此记特言不继祖与祢以明据庶子言之也孙为祖持重议周制为人后者三年受重者必以尊服服之何如而可为之后同宗则可为之后何如而可以为人后支子可也为所后者祖父母妻之父母昆弟昆弟之子若子晋侍中庾纯云古者所以重宗诸侯代爵士大夫代禄防其争竞故明其宗今无国土代禄者防无所施又古之嫡孙虽在仕位无代禄之士犹承祖考家业上供祭祀下正子孙旁理昆弟叙亲合族是以宗人男女长㓜皆为之服齐缞今则不然诸侯无爵邑者嫡之子卒则其次长摄家主祭嫡孙以长㓜齿无复殊制也又未闻今代为宗子服齐缞者然则嫡孙于古则有殊制于今则无异等今王侯有爵土者其所防与古无异重嫡之制不得不同至于大夫以下既与古礼异矣吉不统家凶则统丧考之情理俱亦有违按律无嫡孙先诸父承财之文宜无承重之制刘智以为此説非从古制也魏晋二代亦自行之刘寳以为孙为祖不三年丧服云孙为祖周按小记为祖后者为祖母三年二文不同何以为正答曰经无孙为祖三年之文小记所云为祖母三年自谓无后养人子以为孙者耳丧服云为人后者三年为人后者或为子或为孙故经但称为人后不列所后者名所以通人无贵贱为人后者用此礼也若荀太尉无子养兄孙以为孙是小记所谓为祖后者也夫人情不殊祖所养孙犹子而孙奉祖犹父故圣人称情以定制为人后者无复父祖之差同三年也丧服传父卒然后为祖后者斩此谓嫡孙为祖䘮主当服斩不解传意小记与传但觧经意耳传称者此祖后谓父之长子祖之嫡孙也以上厌于父父亡然后乃下为长子斩非孙上为祖斩也王敞难刘寳曰丧服小记祖父卒为祖母后者三年此谓孙为祖后者丧服父亡为母三年言为祖母三年祖父三年可知也为人后者以当收族而严宗庙也必以同宗支子择其昭穆之伦而立之不得高祖无子而立𤣥孙之序严宗庙者亦可以在继养使鬼神有所享也按士二庙若立𤣥孙则所严之祖不及曾高而祖祢无鬼将何所飨乎荀太尉秩尊其统宜逺亲庙有四孙之所得祭高祖也则于太尉为祖子所得祭高祖也今立孙但得祭祖而使曽祖不食是则先人将恐于为厉故知非立后之道也又臣从君服每降一等丧服为君之祖服用制君服三年明之也若如论意谓小记所言是为长子服者又当言父卒然后为子三年不得言祖父卒而为祖母后者三年又养人子为已孙与已自有孙岂异哉国子博士吴商答刘寳议曰按礼贵嫡重正统所尊祖祢继代之正也夫受重者不得以轻服服是以孙及曾𤣥其为后者皆服三年受重故也且絶属之宗来为人后者服之如今嫡孙为后而欲使为祖服周与衆孙无异既非受重之义岂合圣人称情之制耶且孙为祖正服周祖为孙正服九月嫡孙为后则祖为加服周孙亦当加祖三年此经之明据也今欲使祖以嫡加孙孙以庶服报祖岂经意耶又欲使絶属之孙同于嫡孙岂合人情成洽论云使嫡孙传重不服斩也夫服以三年为至重故以至尊至亲者处之自此以往上下降杀一等经之例也服父三年服祖宜周而传云父卒为祖后者服斩为嫡孙者依此为制若其必然越于常例后祖服异礼之重事宜见斩缞之经不应阙而不记也且子为父三年父为长子亦三年若嫡孙为祖如子则祖为嫡孙亦当如父为长子不得为之周也吴商曰凡人为后者尚如父今孙为祖后而欲使为祖周与衆孙无异岂是为后之谓乎且祖为孙正服九月今嫡孙为后祖加之周孙亦加祖三年经之明义也今使祖加孙服而孙不加祖服岂经义哉且经云臣为君祖父母服周从服例降一等则君为祖服斩矣此非经义邪何竟阙而不记也论又云孙为祖如子为父则祖为孙亦当如父为长子者且孙为后加一等服三年祖亦加孙一等服周如论之意欲使祖加孙二等而孙加祖一等此岂经例而云传不通乎试评曰庾纯云古者重宗防其争竞今无所施矣又云律无嫡孙先诸父承财之文宜无承重之制也刘寳亦云经无为祖三年之文王敞难曰小记云祖父卒而为祖母后者三年则为祖父三年可知也博士吴啇云礼贵嫡重正其为后者皆服三年夫人伦之道有本焉重本所以重正也重正所以明尊祖也尊祖所以统宗庙也岂独争竞之防乎是以宗絶而继之使其正宗百代不失也其继宗者是曰受重受重者必以尊服服之若不三年岂为尊重正祖者耶传曰为人后者同宗支子可也下云为嫡孙言不敢降其正也是乃宗絶则嫡孙无孙则支子承重其所承重皆三年也而议者或云嫡子卒不以孙继以其次长摄主祭者则昭穆乱矣又云今代无孙为祖三年之文吉不统家凶则统丧礼有违也者是时失之非无其义也又云传言父卒然后为祖后者斩是父亡乃下为长子斩非孙上为祖斩也者亦非义也何者凡孙父在不得为祖斩父亡则为祖斩传曰有嫡子者无嫡孙其文甚明而云下为长子斩者则经不但言为祖后者斩矣成洽云若嫡孙为祖如父三年则祖亦为孙如长子三年也且祖重嫡孙服加一等孙承重而服祖不加是为报服何乃孙卑反厌祖尊非礼意也以情求理博士吴商议之当矣孙为庶祖持重晋刘智释疑问者曰礼孙为祖后三年者以其当正统也庶子之长孙既不继曾高祖此孙为庶祖承重三年不答曰继祖者不唯谓大宗也按丧服传与小记皆云庶子不为长子三年不继祖与祢也两举之者明父之重长子以其当为祢后也其所继者于父则祢于子则祖也父以已当继祖故重其服则孙为祖后者不得轻也然则孙为祖后皆三年矣且甲衆子也生乙乙生丙而乙先卒丙为长子孙而后甲甲亡丙为甲三年则甲是庶子无嫡可传若不三年则丙为乙之嫡子而阙父卒为祖后之义也博士杜琬云曾祖是庶而祖父是嫡又是嫡孙矣若庶祖无嫡可传则非正体乎上𫝊重之义也既无大夫士之位无嫡统之重孙为庶人父虽亡而有诸父其孙生不主养祭非所及而所摄一家之重居诸父之右祖无重可𫝊而孙以重自居为父长子而以嫡孙继祖推情处礼于义为乖凡祖是庶而父为长宜服齐缞王敞议曰凡所重明是先祖之体葢非爵土财计之谓至于庶子之子为继祢之宗则得为其子三年矣父尊其祢而子替祖服不贵正体而必云爵土忽其敬宗而重其财计承财计则为之服斩缞无产业则废三年此非义矣又经有为君之祖服周是为臣从君服从服例降一等此则君为祖三年矣既为君而有父祖之丧谓父祖并有废疾不得受国而已受位于曾祖者也祖不受国无重可传而犹三年斯葢正统贵体之义不必以爵土传已也体存则就养无方亡则庶子不祭所以逹孝明宗吉凶异制故知生不主养者无害死掌其祀也而云祭非所及乖乎周孔之意尔人无祖矣束晢议曰经云臣服君之祖周此君为祖三年也是祖有废疾不袭统也然则无爵可传身不主祭与庶子何异而孙犹服斩义例昭然大宗之弟皆称祖立庙而自为其子孙所奉即所谓小宗之绪主其祖父之祀岂可自同衆孙不服三年哉宋庾蔚之谓祖庶父嫡已承父统而不谓之继祖则祖谁当祭之所谓继是承其后为之祭故云传重而服之斩若杜琬所言祖父俱嫡乃是继曾祖耳祖虽非嫡而是已之所承执祭传统岂得不以重服服之乎已服祖以斩故祖亦服已以周长子之服义则不同要须已身承祖祢之正乃得为长子斩按小记云庶子不为长子斩不继祖与祢是明庶子不继祖祢故不得为长子斩非据子之身若据长子身不得云不继祢也必须身承祖祢之正乃得服长子斩者以尊加卑异于卑加尊也刘智分此不继祖与祢之言以为庶子不继祢故其长子不继祖书记未有此连言之比且庶子不继祢其子居然不继祖矣嫡孙亡无后次孙为祖持重议晋万蒋问范宣嫡孙亡无后次子之后可得传祖重不宣答曰礼为祖后者三年不言嫡庶则通之矣无后犹取继况见有孙而不承之邪庶孙之异于嫡者但父不为之三年祖不为之周而孙服父祖不得殊也嫡孙持重在丧而亡次孙代之议晋或人问徐邈嫡孙承重在丧中亡其从弟已孤又未有子姪相继疑于祭祀邈答今见有诸孙而祖无后甚非礼意礼宗子在外则庶子摄祭可依此使一孙摄主摄主则本服如故礼大功者主人之丧犹为之练祥再祭况诸孙耶若周既除当以素服临祭依心丧以终三年宋江氏问甲儿先亡甲后亡甲嫡孙传重未及中祥嫡孙又亡有次孙今当应服三年不何承天答曰甲既有孙不得无服三年者谓次孙宜持重也但次孙先以制齐缞今得便易服当须中祥乃服练居垩室耳昔有问范宣云人有二儿大儿无子小儿有子疑于传重宣答小儿之子应服三年亦粗可依裴松之答何承天书云礼嫡不传重传重非嫡皆不加服明嫡不可二也范宣所云次孙本无三年之道若应为服后次孙宜为丧主终竟三年而不得服三年之服也何承天与司马操书论其事操云有孙见存而以踈亲为后则不通既不得立踈岂可遂无持重者此孙岂不得服三年邪嫡不传重传重非嫡自施于亲服卑无闗孙为祖也按庾蔚之谓嫡孙亡无为后者今祖有衆孙不可传重无主次子之子居然为持重范宣议是也嫡孙已服祖三年未竟而亡此重议已立正是不得卒其服耳犹父为嫡居丧而亡孙不传重也次孙摄祭如徐邈所答何承天司马操并云接服三年未见其据周制妻为夫夫至尊也妾为君君至尊也女子子在室为父子嫁反在父之室为父三年通典卷第八十八通典卷八十九钦定四库全书通典卷八十九唐京兆杜佑君卿纂礼四十九凶十一五服年月降杀之二齐缞三年周制父卒为母继母如母言继母之配父与因母同故孝子不敢殊也慈母如母谓妾之无子者妾子之无母者父命妾曰汝以为子命子曰汝以为母若是则生养之终身如母死则丧之三年如母贵父之命也子游问曰丧慈母如母礼欤孔子曰非礼也古者男子外有傅内有慈母君命所使教子也何服之有昔者鲁昭公少丧其母有慈母良及其死也公弗忍欲丧之有司以闻曰古之礼慈母无服今也君为之服是逆古之礼乱国法也若终行之则有司将书之以遗后代无乃不可乎公曰古者天子练冠以燕居公弗忍遂练冠以丧慈母丧慈母自鲁昭公始也周制母为长子父之所不降母亦不敢降也妾为女君之长子与女君同妾从女君而出则不为女君之子服汉戴徳云父卒为继母君母慈母孙为祖后者父卒为祖母上至髙祖母自天子达于士为人后者为所后之祖父母母为长子妾为君之长子继母为长子竝与父卒为母同后妻子为前母服议后汉末长沙人王毖上计至京师值吴魏分隔毖妻子在呉身留中国为魏黄门郎更娶妻生昌及式毖卒后昌为东平相至晋太康元年呉平时毖前妻已卒昌闻丧求去官行服东平王楙上台评议博士谢衡云毖身不幸去父母逺妻子妻于其家执义守莭奉宗祀养舅姑育稚子后得归还则固为已妻父既为妻子岂不为母昌宜追服三年博士许勐云絶有三道且夫絶妻如纪叔姬其逼以王法隔以殊域而更聘嫡室者亦为絶矣是以礼有继母服制无前母服制是以前母非没则絶也以昌前母虽在犹不应服若昌父在则唯命矣依礼记昌唯宜追服其兄耳尚书都令史虞溥言臣以为礼不二嫡重正也茍正嫡不可以二则昌父更娶之辰即前妇义絶之日固不待言而可知矣议者以昌父无絶遣之言尚为正嫡恐犯礼亏教难以示后按昌父既䇿名魏朝更纳后室岂得懐旧君于江表存外妻于讐国乎非徒时政之所禁乃臣道所宜絶设使昌父尚存今始㑹同必不使两妻専堂二嫡执祭以此騐之故知后嫡立宜前嫡废也即使父有两立之言犹将以礼正之况无遗命可以服乎溥以为宜如勐议博士秦秀议云按议者以礼无前妻之名依名絶之不为之服斯乃是也今兄弟不同居而各以路人相遇其母恐一体之爱从此絶矣古人之为未必按文唯称情耳以为二母之子宜各相事皆如所生虽无成典期于相睦得礼意也若前妻之子不胜母之哀来言曰我母自尽礼于事夫为夫先祖所歆享为父志所嘉为人伦所钦敬便迎父丧归于旧茔以其母祔葬则后妻之子宁可以据儒者之言以距之邪礼二妾之子父命令相慈而三年之恩便同所生矣昌父何义不令二嫡依此礼乎然礼无明制非末学者所敢用心必不得已与其意而絶之不若意而事之故以为昌宜追前母三年二母之祔以先后为叙侍中程咸言诸侯无更娶致夫人之制大夫妻死改室不拘立嫡昌父前妻守徳约身幸值闻通而固絶之此礼不胜情而渐入于薄也昌母后聘本非庶贱横加抑黜复不然矣若令二母之子交相为报则并尊两嫡礼之大禁昔舜不告而娶婚礼盖阙传记以二妃夫人称之明不足立正后也圣人之𢎞犹权事而变而诸儒欲听立两嫡并未前闻且赵姬让叔隗以为内子黄昌之告新妻使避正堂皆欲以正家统而分嫡妾也昌父已亡无正之者若追服前母则自黜其亲交相为报则固非嫡就使未达追为之服犹宜刑贬以匡失谬况可报楙施行正为通例则两嫡之礼始于今矣开争长乱不可以训臣以为昌等当各服其母者着作即陈夀等议春秋之义不以得宠而㤀旧是以赵姬请逆叔隗而已下之若昌父及二母于今并存则前母不废有明征矣设使昌父昔持前妇所生之子来入国中而尚在者恐不谓母已黜遣从出母之服茍昌父无弃前妻之命昌兄有服母之理则昌无疑于不服司马李苞议礼重统所以正家犹国不可二君虽礼文残缺大事可知昌父遇难与妻隔絶夫得更娶妻当更嫁此通理也今之不去此自执莭之妇不为理所絶矣适可嘉异其意不得以私善覊縻已絶之夫议者以赵姬为比愚以为不同也重耳适齐志在必还五年之间未为离絶衰纳新宠于礼为废嫡于义为弃旧姬氏固让得礼之正是以春秋善之明不得竝也古无二嫡宜如溥駮中书监荀朂议曰昔郑子羣娶陈司空从妹后隔吕布之乱不知存亡更娶蔡氏女徐州平后陈氏得还遂二妃并存蔡氏之子元叠为陈氏服嫡母之服族兄宗伯曾责元叠谓抑其亲乡里先达以元叠为合宜前妻被掠没贼后得还后妻之子为服议晋成帝咸康中零陵李繁姊先适南平郡陈诜为妻产四子而遭贼姊投身于贼请活姑命贼将姊去诜更娶严氏生子晖等三人繁后得姊归诜求迎李氏还更育一女子诜借母张在上以妻李次之严次之李亡诜疑晖服以其事言于征西大将军庾亮府评议司马王愆期议曰按礼不二嫡故恵公元妃孟子卒继室以声子诸侯犹然况庶人乎士丧礼曰继母本实继室称继母者事之如嫡故曰如母也诜不能逺虑避难以亡其妻李氏非犯七出见絶终又见逆养姑于堂子为首嫡列名黄籍则诜之妻也为诜也妻则为晖也母晖之制服无所疑矣诜虽不应娶娶要以严为妻妻则继室本非嫡也若能下之则赵姬之义若云不能官当有制先嫡后继有自来矣仓曹参军王羣议李氏投身于贼则名义絶矣辱身汚行丧礼违义虽有救母之功宜以路人之恩相报不可以奉承宗庙严子不宜以母服服之李子宜以出母居之仓曹参军虞聄议庶人两妻不合典制裁之法则应以先妇为主服无所疑汉时黄司农为蜀郡太守得所失妇便为正室使后妇下之载在风俗通今虽贵贱不同犹可依准行参军诸葛玚议诜既不能庇其伉俪又未审李之吉凶无感离之惨便欢㑹纳妻悖礼伤教皆此之由又诜协严迎李籍注二妻李亡之日乃复疑服若小人无知不应有疑及其有疑明知妻不可二生乱其名没疑其服丧乱以来多有此比宜齐之以法户曹掾谈刿等白奉教博议互有不同按礼无二嫡之文李为正嫡应服居然有定为髙曾祖母及祖母持重服议周制祖父卒而后为祖母后者三年后汉荆州牧刘表云父亡在祖后则不得为祖母三年以为妇人之服不可踰夫孙为祖服周父亡之后为祖母不得踰祖也晋或问曰若祖父先卒父自为之三年已为之服周矣而父卒祖母后卒当服三年不乎刘智答云嫡孙服祖三年诚以父卒则已不敢不以子道尽孝于祖为是服三年也谓之受重于祖者父卒则祖当为已服周此则受重也已虽不得受重于祖然祖母今当服已周已不得不为祖母三年也小记曰祖父卒而后为祖母后者三年特为此发也侍中成粲云礼有嫡子则无嫡孙然则已受重于父不受重于祖不得为祖母三年礼舅没则姑老为传家事于长妇也亦为祖没则已父受重于祖父已不受之于祖父母故无祖父母三年之理也贺循又引小记自释为祖父母后者服之如母不为祖父母后不得为祖母三年未见其騐但以父在无二嫡父没祖存已位则正不得为祖父后乃为祖母嫡也宋崔凯云时人或有祖父亡而后祖母亡孙奉养祖母祖母卒则为之齐缞三年者凯以为祖母三年自谓已父母早亡受重于祖故为祖斩缞三年祖母齐缞三年今已父后亡则受重于父不受重于祖孙虽奉养祖母固自当如礼齐缞周耳庾蔚之谓刘景升以妇人之不可踰夫既已乖矣按成粲云已自受重于父不受于祖为祖母不应三年亦可谓殊途而同谬者矣又刘智释疑答问云髙曾祖母与祖母俱存其卑者先亡则当厌屈不昔鲁穆姜在而成公夫人薨春秋书曰葬我小君齐姜旧説云妻随夫而成尊姑不厌妇妇人不主祭已承先君之正体无疑于服重也宋庾蔚之谓妇从夫嫡曾髙祖母正体所𫝊竝有重何疑其亡先后后魏永平四年尚书都令史陈终徳祖母之丧欲服齐缞三年以无代爵之重不可上陵诸父若下同衆孙恐违后祖之义请求详正国子博士孙景邕等议嫡孙后祖持重三年终徳宜先诸父太常刘芳议按丧服乃士之正体有天子诸侯卿大夫士其中时复下同庶人者皆别标明至嫡孙传重自士以上古者卿士咸多继位又士以上乃有宗庙先儒多云嫡孙之传重下通庶人以为差谬何以明之传重専主宗庙非谓庶人祭于寝也兼累代承嫡方得为嫡子嫡孙耳不尔者不得继祖也按郑𤣥云为三代长子服斩也魏晋以来不复行此礼按丧服经无嫡孙为祖持重三年正文惟有为长子三年嫡孙周故𫝊及注同説嫡子服斩卑位之嫡孙不附诸父而持重则可知也且惟终徳资阶方之于古未登仕秩庶人在官复无斩礼考之旧典騐之于今则兹范罕行且诸叔见存丧主有寄宜依诸孙服周为允景邕等又议云丧服虽以士主而必下包庶人何以论之自大夫以上毎条标列逮于庶人合而不述此同士制不复疑也惟有庶人之为国君此则明义服之轻重不渉于孙祖且受国扵曾祖废疾之祖父亦无重可传而犹三年不必由重也丧服经虽无嫡孙为祖三年正文而有祖为嫡孙周岂祖以嫡服已已与庶孙同为祖周其义可服祖三年此则近代未尝变也准古士官不过二百石也终徳即古之士也且官族者谓有其功食旧徳者谓徳继扵位兴灭继絶谓诸侯卿大夫无罪诛絶者耳金貂七珥杨氏四公虽以位相承岂得言代禄乎按晋太康中令史殷遂以父朔不及所继求还为祖母三年时政以礼无代父追服之文亦无不许三年之制此则晋之成规也尚书邢銮奏依芳诏曰嫡孙为祖母礼令有据士人通行劳芳致疑请也可如国子博士孙景邕所议齐缞杖周周制父在为母周屈也至尊在不敢伸其私尊也父必三年然后娶逹子之志也大唐前上元元年武太后上表曰父在为母服止一周虽心丧三年服由尊降窃谓子之于母慈爱特深所以禽兽之情犹能知母三年在懐理宜崇报今请父在为母终三年之服诏依行焉开元五年右补阙卢履氷上言准礼父在为母一周除灵三年心丧太后请同父没之服三年然始除灵虽则权行有紊彜伦今请仍旧章庶叶通礼于是下制令百官羣议刑部郎中田再思建议云降杀之䘮贵贱无隔以报免懐之徳思酬罔极之恩稽之上古丧期无数暨乎中叶方有岁年自周公制礼之后孔父刋经以来方殊厌降之仪以标服纪之节重轻从俗斟酌随时子思不听其子服出母子游为同母异父之昆弟服大功子夏谓合从齐缞之制此等并四科之数十哲之人髙歩孔门亲承圣训及遇丧事犹此致疑即明自古以来升降不一今去圣渐逺残缺弥多㑹礼之家名为聚讼宁有定哉而父在为母三年𫝊之已踰二纪出自髙宗大帝之代不从则天皇后之朝大帝御极之辰中宫献书之日往时参议将可施行编之于格服之已久前主所是疏而为律后主所是着而为令何必乖先帝之㫖阻人子之情与伯叔母姑姊妹同焉若以庶事朝仪一依周制则古臣之见君也公卿大夫贽羔鴈珪璧今何故不依乎周之用刑也墨劓宫刖今何故不行乎周制侯甸男卫朝聘有数今何故不行乎周制井邑丘甸以立征税今何故不行乎周制分土五等父死子及今何故不行乎周制冠冕衣裘乗车而战今何故不行乎周制三老五更胶序养老今何故不行乎诸如此例不可胜述何独孝思之事爱一年之服于其母乎可为痛心可为恸哭者也诗云哀哀父母生我劬劳阮嗣宗晋代之英才方外之髙士以为母重于父据齐缞升数麤细已降何忍服之莭制减至于周岂后代之士尽慙于枯骨循古未必是依今未必非也履氷又上疏曰上元中武太后上表请同父没之服初亦未有行用垂拱初始编入格钖氏之后俗乃通行臣于开元五年频请仍旧恩敕并嫂叔舅妇之服诸司所议同异相参臣窃见新修之格犹依垂拱之伪至有祖父母安存子孙之妻亡殁下房几筵亦立再周甚无谓也据在家从父出嫁从夫夫死从子则丧服四制云天无二日土无二君家无二尊以一理之也所以父在为母服周者避二尊也臣恐后代复有妇夺政之败者疏奏未报履氷又上表曰臣闻夫妇之道人伦之始自家刑国牝鸡无晨四徳之礼不愆三从之义斯在故父在为母服周者见无二尊也准旧仪父在为母一周立灵再周心丧父必三年而后娶者达子之志焉岂先圣无情于所生固有意于家国者矣原夫上元肇年天后请升慈爱之丧以抗尊严之礼虽齐斩之仪不改而几筵之制遂同数年之间尚未通用垂拱之初始编入格臣谨寻礼意防杜实深若不早图刋正何以垂于后戒且臣所献者盖请正夫妇之纲岂㤀母子之道复云母属所谓与伯叔姑姊服同者伯叔姑姊岂有筵杖之制三年心丧乎齐斩足为升降者母齐父斩不易之礼故父加至再周父在为母加三年心丧今者同父殁之制则尊厌之律安施臣前状单畧议者未识臣之恳诚左散骑常侍元行冲奏议古之圣人征性识本缘情制服有伸有厌天父天夫故斩缞三年情礼俱尽者因心极也生则齐体死则同穴比隂阳而配合同两仪之化成妻丧杖周情理俱杀者盖逺嫌疑尊干道也父为嫡子三年斩缞而不去职者盖尊祖重嫡崇礼杀情也资于事父以事君孝莫大于严父故父在为母罢职缞周而心丧三年谓之尊厌者则情伸而礼杀也斯制也可以异于飞走别于夷狄羲农尧舜莫之易也文武周孔所同尊也今若舍尊厌之重亏严父之义略纯素之嫌贻非圣之责则事不师古有伤名教矣谨详前者之疑并请依古为当自是百僚议竟不决至七年下敕曰惟周公制礼当歴代不刋况子夏为𫝊乃孔门所受格条之内有父在为母齐缞三年此有为而为非尊厌之义与其改作不如师古诸服纪宜一依丧服文自是卿士之家父在为母行服不同或有既周而禫禫服终三年者或有依上元之制齐缞三年者议者是非纷然元行冲谓人曰圣人制厌降之礼岂不知母恩之深也但尊祖贵祢欲其逺别禽兽近异夷狄故也人情易摇浅俗者衆一紊其文度其可正乎二年中书令萧嵩与学士改修五礼又议请依元勅父在为母齐缞三年为定遂为成典周制为妻妻至亲也出妻之子为母出妻之子为母周则为外祖父母无服也絶族无施服亲者属也出妻之子为父后者则为出母无服与尊者为体不敢服其私亲晋束晳问嫡子为出母无服母为子有何服歩熊答但为父后故不得服耳母为之服周嫡子虽不服外祖犹为服缌麻也袁准正论为父后者为出母无服丧者不祭故也其以出不得不降安有母子至亲而无服乎释服而祭可也大唐神龙元年五月皇后表请天下出母终者全制服三年至天寳六载正月赦文五服之纪所宜企及三年之数以报免懐斩缞之文虽存出母之制顾复之慕何伸孝子之心其出嫁之母宜终服三年父卒母嫁复还及庶子为嫡母继母改嫁服议周制父卒继母嫁从为之服报贵终也魏王肃云从乎继而寄育则为服不从则不服晋束晳问曰继母嫁从服当立庐不歩熊答曰父卒继母嫁如母居应倚庐皇宻云经称继母如母者盖谓配父之义恩与母同故孝子之心不敢殊也传云继母何以如母明其不同也是以出母服周而继母无服不同之騐也夫一与之齐则终身不改故死则同穴无再醮之义然则礼许其嫁谓无大功之亲已稚子幼不能自存故携其孤孩与之适人上使祖宗无旷祀之阙下令弱嗣无穷屈之难故曰贵终也若偏丧之日志存爽贰不遵恭姜靡他之节而袭夏姬无厌之欲轻忽先亡弃已如遗无顾我之恩何贵终之有也如礼之㫖则子无不从且非礼而嫁则义之所黜何服之有哉宋庾蔚之云母子至亲本无絶道礼所亲者属也出母得罪于父犹追服周若父卒母嫁而反不服则是子自絶其母岂天理邪宜与出母同制按晋制宁假二十五月是终其心丧耳大唐龙朔二年所司奏同文正卿萧嗣业嫡继母改嫁身亡请伸心制据令继母改嫁不解官既而有勅虽云嫡母终是继亲据礼缘情湏有定制付所司议定奏闻司礼太常伯陇西郡王博乂等奏称缅寻丧服唯出母制特言出妻之子明非生已则皆无服是以令云母嫁又云出妻之子言其子以着所生嫁则言母通包养嫡俱当解任并合心丧其不解者惟有继母之嫁继母为名止据前妻之子嫡于诸嬖礼无继母之文甲令今既见行嗣业理伸心制窃以嫡继慈养皆非所生并同行路嫁虽比出稍轻于父终为义絶继母之嫁既殊亲母慈嫡义絶岂合心丧今请凡非所生父卒而嫁为父后者无服非承重者杖周并不心丧一同继母有符情礼无玷旧章又心丧之制唯施服屈杖周之服不悉解官而令文三年齐斩亦入心丧之例杖周解官交有妻服之舛又依礼庶子为其母缌麻三月既是所生母服准例亦合解官令文漏而不言于是终湏条附既与嫡母等嫁同一令条总议请改理谓允惬者依集文武官九品以上议得司衞正卿房仁裕等七百三十六人议请一依司礼状嗣业不解官诏从之也父在为出母服议晋贺循云父在为母厌尊故屈而从周出母服不减者以本既降义无再厌故也父在为母既已杖矣若父在母去宜重降者则宜在不杖条今在杖条明不再降杖者必居庐居庐者必禫父卒为嫁母服汉石渠议问父卒母嫁为之何服萧太傅云当服周为父后则不服韦𤣥成以为父殁则母无出义王者不为无义制礼若服周则是子贬母也故不制服也宣帝诏曰妇人不养舅姑不奉祭祀下不慈子是自絶也故圣人不为制服明子无出母之义𤣥成议是也石渠礼议又问夫死妻稚子幼与之适人子后何服韦𤣥成对与出妻子同服周或议以为子无絶母应三年通典卷八十九通典卷九十钦定四库全书通典卷九十唐京兆杜佑君卿纂礼五十凶十二五服年月降杀之三齐缞不杖周周制爲祖父母周至尊也爲伯父母叔父母周与尊者一体也爲兄弟之子亦周旁尊不足以加尊焉故报之也父子一体也夫妇一体也昆弟一体也故父子首足夫妇牉合昆弟四体故昆弟之义无分然而有分者则避子之私也子不私其父则不成爲子故有东宫有西宫有南宫有北宫异居而同财有余则归之于宗不足则资之于宗爲伯母叔母亦周以名服也大夫之嫡子爲妻周父之所不降子亦不敢降也父在则爲妻不杖以父爲之主也爲昆弟士爲衆子爲昆弟之子周报之也大夫之庶子爲嫡昆弟周父之所不降子亦不敢降爲嫡孙周不敢降其嫡有嫡子者无嫡孙孙妇亦如之为人后者为其父母报何以周不贰斩也特重于大宗者降其小宗也女子子适人者为其父母昆弟之为父后者周妇人不贰斩也妇人有三从之义无专用之道故未嫁从父既嫁从夫夫死从子故父者子之天也夫者妻之天也妇人不贰斩犹曰不贰天也妇人不能贰尊也为昆弟之为父后者周妇人虽在外必有归宗曰小宗故服周继父同居者周夫死妻稚子幼无大功之亲与之俱适人而所适者亦无大功之亲所适者以其货财为之筑宫庙嵗时使之祀焉妻不敢与焉若是则继父之道也同居则服齐缞周异居则服齐缞三月必尝同居然后为异居未尝同居则不为异居也为夫之君周从服也为姑姊妹女子子适人无主者姑姊妹报无主者谓其无祭主故周也为君之父母妻长子祖父母周从服也父母长子君服斩妻则小君也父卒然后为祖后者服斩妾为女君周妾事女君与妇之事舅姑等也妇为舅姑周从服也为夫之昆弟之子周报之也公妾大夫之妾为其子周妾不得体君为其子得遂也女子子为祖父母周不敢降其祖也大夫之子为伯父母叔父母子昆弟昆弟之子姑姊妹女子子适人无主者为大夫命妇者唯子不报大夫者其男子之为大夫者也命妇者其妇人之为大夫妻者也无主者命妇之无祭主也何以言唯子不报也女子子适人者为其父母周故言不报也言其余皆报也何以周也父之所不降子亦不敢降也大夫曷为不降命妇也夫尊于朝妻贵于室矣大夫为祖父母嫡孙为士者周大夫不敢降其祖与嫡也公妾以及士妾为其父母周妾不得体君得为其父母遂也齐缞三月周制寄公为所寓服齐缞三月言与衆人同也丈夫妇人为宗子宗子之母妻齐缞三月尊祖也尊祖故敬宗敬宗者尊祖之义也宗子之母在则不为宗子之妻服为旧君君之母妻旧君者仕焉而已者也服齐缞三月者言与人同也君之母妻则小君也晋虞喜议云或问曰丧服经传为旧君谓仕焉而已者郑注曰仕焉而已谓老若废疾而致仕者也今致仕与废疾理得同不喜正之曰废疾沉沦㒺同人伍不沦臣道齐缞三月可也老而致仕臣礼既全恩既无替自应三年不得三月传言仕焉而已者谓既仕而去义同人伍耳咸康末殷泉源问天子诸侯臣致仕服有同异范宣答云夫礼制残缺天子之典多不全具唯国君之礼徃徃有之臣之致仕则为旧君齐缞三月天子之臣则亦然矣天子之与国君虽名号差异至于臣子奉之与王者无殊矣何以明之公羊传曰以诸侯踰年称即位亦知天子之踰年称即位以天子三年然后称王亦知诸侯于其封内三年称子比例如此则臣服之制同矣穆帝崩前尚书郎曹躭等奔赴皆服齐缞治书侍御史喻希表弹其失礼博士孔恢等议云礼无解职厌降之文今有去官从本官之品典律并愆轨训有违按躭等并以凡才荷䝉荣饰或濯缨清波不能仰遵王度自同𨽻人愆义违则亏黩王猷请以见事免躭等所覆除官曹躭上表自理曰臣闻居丧之礼贵贱不同礼臣为君斩缞仕焉而已为旧君齐缞爵禄既絶朝见既替盖以踈贱于亲贵故降其制也又国丧仪注居职者朝夕临去职者朔望临礼哭泣之节各称其服哭轻则服不得重据令去职之臣朔望哭宜为旧君服齐缞是以臣前率而行之不敢有加臣服齐缞哭临殿庭踰月歴旬外内监司莫之或讥及至梓宫将幸山陵诸官来赴服斩者多此皆意存于重而不原于制遂使亲踈贵贱无有等差曾参欲勿除父母之丧仲尼患其过制今去官者服在官者之服固为过制非圣哲所许而不推古今正礼难臣若难者有证臣对无据甘受违制周制庶人为国君大夫在外其妻长子为旧国君齐缞三月妻言与人同也长子言未去也汉石渠礼议戴圣曰大夫在外者三谏不从而去君不絶其禄位使其嫡子奉其宗庙言长子者重长子也承宗庙宜以长子为文萧太傅曰长子者先祖之遗体也大夫在外不得亲祭故以重者为文宣帝制曰以在故言长子晋贺循按郑注丧服云凡妻从夫降一等夫合三月则妻宜无服而犹三月者古者大夫不外娶其妻则本国之女也虽从夫而出妇人归宗徃来犹人故从人服也长子有服谓未去者也循以为以道去君非罪之重其子尚可以留值君薨则服也戴逵谓郑𤣥注丧服不通何者妇人义无二尊故出嫁则降服夫何至为人去国乃兼服二君乎若果宜两服夫经纪应见将谓大夫于君之母妻本有齐斩之殊乃仕焉而已则俱在三月盖其义也郑昕答曰按礼妻为周而长子三月今夫虽在外妻尚未去恐或者嫌犹宜周故言与人同则出国无服可知也所以别言之者明夫既去位妻便同于人耳崇氏问曰齐缞三月大夫在外其妻长子为旧君大夫去适他国便为其所适国君服于本国絶矣妻从夫当为后君服旧宁以为人乎以为宜与长子未去者同耳淳于睿答若妻未去自若人也不为旧君也周制继父不同居者大唐圣歴元年太子左庶子王方庆尝书问太子文学徐坚曰女子年幼而早孤其母贫窭不能守志擕以适人为后夫之鞠养及长出嫁不复同居今母后夫亡欲制继父服不知可不人间此例甚衆至于服纪有何等差前代通儒若为议论坚答曰仪礼丧服经继父同居齐缞周谓子无大功之亲与之适人所适亦无大功之亲而所适者以财货为之筑宫庙嵗时使之祀焉者也郑𤣥曰大功之亲同财者也筑宫庙于家门之外者神不歆非族也以恩服耳未尝同居则不服也小戴礼记继父服并有明文斯礼经之正説也至于马融王肃贺循等并称大儒达礼更无异文唯傅𤣥着书以为父无可继之理不当制服此礼焚书之后俗儒妄造也袁凖作论亦以为此则自制父也乱名之大者窃以父犹天也爱敬斯极岂宜腼貎继以他人哉然而藐尔穷孤不能自立既随其母託命他宗本族无养之人因託得存其继嗣在生也实頼其长育及其死也顿同之行路重其生而轻其死笃其始而薄其终称情立文岂应如是故袁傅之駮不可为同居者施焉昔朋友之死同爨之丧并制缌麻详诸经典比之于此盖亦何嫌继父之服宜依正礼今女子母擕重适人寄养他门所适慈流情均膝下长而出嫁始不同居此则笄总之仪无不毕偹与筑宫立庙无异焉盖有继父之道也戴徳丧服记曰女子子适人者为继父服齐缞三月不分别同居异居梁氏集説亦云女子子适人者服继父与不同居者服同今为服齐缞三月窃为折衷周制曾祖父母何以齐缞三月小功者兄弟之服也不敢以兄弟之服服至尊也晋袁凖正论按礼丧服云为曾祖父母齐缞三月自天子至于士一也祖周则曾祖大功高祖小功而云三月者此通逺祖之言也今有彭祖之夀无名之祖存焉尔雅有来孙云孙仍孙昆孙有相及者故也十代之祖在堂则不可以无服也郯子曰我髙祖少皥挚之立也非五代祖也蒯聩祷康叔自称曾孙非四代之曾孙然则髙逺也无名之祖希及之矣故不复分别而重言之也故三月以着逺祖之服故齐缞以见髙祖以上之服逺祖尊故以重服服之恩杀故减其月数故举三月则知其逺祖称曾髙其服同也儒者或以为髙祖无服五属之文而云无服乎族祖祖父缌麻而曾祖三月乎大唐贞观十四年侍中魏征奏谨按曾祖髙祖父母旧服齐缞三月请加为齐缞五月周制大夫为宗子不敢降其宗也周制大夫为旧君大夫去君扫其宗庙故服齐缞三月言与人同也何大夫之谓乎言以道去其君而犹未絶晋崇氏问淳于睿曰凡大夫待放于郊三月君赐环则还赐玦则去不知此服已赐环玦未答曰其待郊已三月未得环玦未适异国而君扫其宗庙故服齐缞三月或难曰今去官从故官之品则同在官之制也故应为其君服斩王肃贺循皆言老疾三谏去者为旧君服齐则明今以老疾三谏去者不得从故官之品可知矣今论者欲使觧职归者从老疾三谏去者例为君服齐失之逺矣释曰按令诸去官者从故官之品其除名不得从例令但言诸去从故官之品不分别老疾三谏去者则三谏去得从故官之例王贺要记犹自使老疾三谏去者为旧君服齐然则去官从故官之例其见臣服斩去官皆应服齐明矣夫除名伏罪不得从故官之例以有罪故耳老疾三谏去者岂同除名者乎又觧职者尝在于朝今归家门与老疾三谏去者岂异而难者殊其服例哉又难曰按礼及先儒説为君服齐唯年老废疾与待放之臣而已老归者无复为臣之道放退者终身不复入君之朝臣之义絶宜降而服齐缞觧职者后将复仕无离絶之事固应服斩二者各异岂得相准释曰古者年老废疾乃得致仕闵子骞曰古之道不即人心退而致仕孔子善之此非老而致仕之例礼亦当为旧君服齐缞不唯年老废疾待放而已也夫君退臣茍非坠诸渊之虐臣虽去此仕彼亦无絶道况以老疾归家不出国内而可絶乎礼臣三谏不从不得已而去若君能悔过纳諌闻命骏奔何为终身不入君朝乎君为人父母人于君有子道尊君之义臣人一耳而礼臣为君服斩云为君服齐者别亲踈明贵贱也老疾待放之臣与人同服者亦以踈贱故也而难者不察疎贱厌降乃云絶其旧君悖于礼矣觧职者既已疎贱与老疾去者无异宁可必已后可还仕与自同于见臣为其君服斩乎如令后可还仕便得同见臣之制三谏去者一时罢退后可还仕方于觧职未始有殊二臣之服例皆应齐而难者偏许三谏去者服齐使去职者服斩难以言通论矣又难曰王者无外天子之臣虽致仕归家与在朝无异不得称君为旧而服齐缞也释曰京师方千里之地谓之畿其余以封诸侯畿内之人服天子齐缞畿外之人则不能以为天子有内外之差王者以天下为家夷狄之士亦莫不统故曰无外之义非所以论服也书曰臣为朕股肱耳目宣力四方言君臣相与共政事有一体之义亲而贵故君臣之名生焉致仕者疎贱不得复託体至尊故谓之旧君凡在职称君而俱服斩去职亦宜称旧而俱服齐左丞郑袭曰君非天子之称博士答曰天生蒸人而树之君天子非君君将焉在周制诸侯大夫之臣为旧君服记云违诸侯之大夫不反服违大夫之诸侯不反服晋武帝㤗始中尚书令史物等是故少府鲍融故吏假诣丧所行服散骑常侍何遵駮以为礼云违大夫之诸侯不反服则知天子亦不反服矣恂等已登天朝反服旧主典礼相违荀顗表云礼臣为君斩缞三年与子为父同以进登天朝絶无旧君之心废反服之礼非所以敦风崇敎今使仕者反服旧君于义为𢎞诏曰可重下礼官评考尚书呉奋议以为皆不应服尚书何侦议以为礼为贵臣贵妾缌麻三月夫贵之施贱犹论恩纪以制服况尝为臣吏礼遇恩纪优劣不同焉可同之一例今以为辟举正职之吏宜依古为旧君服不论违适之异皆齐缞三月其余郡吏闻丧尽哀而已衡阳内史曾瓌议以为古者失地之君託身造次感一时之惠犹齐缞以为报尝为臣吏礼待优偹故依礼託情而𢎞敎训矣国子祭酒孔愉议应从弟子服师之制昔夫子既丧门人若丧父而无服弔服加麻今纵不能尔自宜三月加以环绖未闻深衣之制白袷布衣是今之吉服君弔其臣犹钖缞况临故君而可夺情服乎范汪议当今刺史郡守幕府事任皆重与古诸侯不异也按汉魏名臣为州郡吏者虽违适不同多为旧君齐缞三月范寗议云弔服加麻轻末之服臣为君服斩缞旧君齐缞三月此古今所以得异寗谓臣有贵贱礼有隆杀州郡纲纪察举辟命之吏闻旧君丧应即奔赴在官之人亦宜弃职而去虽不皆与礼合称情立文也或曰州郡守牧丧官吏为之齐缞以终丧故服旧君缌麻所以为轻重之杀也臣为君服斩三代之达礼秦罢侯置守虽不继位皆有吏臣不得准古诸侯也虞道恭问曰旧君齐缞三月今见为人吏旧君丧今同在此未知礼犹得服不徐邈答曰若更仕一君便絶前君足下疑于今为人吏是也吾谓仕者岂以后絶前邪正使仕于此君之朝而追前君亦何不可况为前君服旧君之服也周制曾祖父母为士者如衆人服齐缞三月大夫不敢降其祖也女子子嫁者未嫁者为曾祖父母嫁者其嫁于大夫者也未嫁者其成人而未嫁者也服齐缞三月者不敢降其祖也通典卷九十通典卷九十一钦定四库全书通典卷九十一唐京兆杜佑君卿纂礼五十一凶十三五服年月降杀之四大功殇服九月七月周制丧服大功之殇中从上小功之殇中从下又曰齐缞之殇中从上大功之殇中从下年十九至十六为长殇十五至十二为中殇十一至八岁为下殇不满八岁以下为无服之殇无服之殇以日易月故子生三月则父名之死则哭之未名则不哭丈夫冠而不为殇妇人笄而不为殇齐鲁战于郎公叔禺人遇负杖入保者叹曰君子不能为谋也士不能死也不可我则既言矣与其邻童汪踦往皆死焉鲁人欲勿殇童汪踦问于仲尼仲尼曰能执干戈以卫社稷虽欲勿殇不亦可乎凡臣不殇君子不殇父妻不殇夫汉戴徳云七岁以下至生三月殇之以日易月生三月哭之朝夕即位哭葬于园既葬止哭不饮酒食肉毕丧各如其日月此独谓父母为子与昆弟相为耳晋袁凖丧服传曰按孔子家语曰男子十六而成童女子十四而化育此成人之大例也人成有早晚又按左氏传曰国君十五而生子冠而生子礼也然则十五十六可以为成人矣女七岁男八岁而堕齿此堕齿之大例也以是而处殇之义则七岁至九岁宜为下殇十岁至十二宜为中殇十三至十五宜为长殇合古十六成人十五生子之义十九以下四岁之差𫝊所记言非经典也二十而冠三十而娶是无不冠不娶之限耳若必三十则舜适为得礼矣奚为称鳏哉崇氏问云旧以日易月谓生一月哭之一日又学者云以日易月者易服之月殇之周亲者则以十三日为之制二义不同何以正之淳于睿答云按𫝊之发正于周年之亲而见服之殇者以周亲之重虽未成殇应有哭日之差大功以下及于缌麻未成殇者无复哭日也何以明之按长殇中殇俱在大功下殇小功无服之殇无容有在缌麻以其幼稚不在服章随月多少而制哭日也太功之长殇俱在小功下殇缌麻无服之殇则已遏絶无复服名不应制哭故𫝊据周亲以明之且缌麻之长殇服名已絶不应制哭岂有生三月而更制哭乎范寗与戴逵书问马郑二义逵答曰夫易者当使用日则废月可得言易耳郑以哭日准平生之月而谓之易且无服之殇非唯周亲七岁以下也他亲长中降而不服故传曰不满八岁以下皆为无服之殇也如马义则以此文悉闗诸服降之殇者若如郑义诸降之殇当作何哭邪若复哭其生月则缌麻之长殇决不可二百余日哭郑必推之于不哭则小功之亲以志学之年成童而夭无哭泣之位恐非有情者之所允也寗又难逵曰传云不满八岁为无服则八岁已上不当引此也寻制名之本意父之于子下殇小功犹有缌麻一阶非为五服已尽而不以缌麻服之者以未及人次耳长史姜辑议安平嗣孙服曰诸侯体国嗣孙至重欲其𦙍嗣早继者文王之为世子在于王季之时亦犹凡诸侯之世子耳而十五便生武王推此而言则礼许世子以早冠礼男子冠而不为殇既冠婚姻不复得以殇服服之谓以为嗣孙年已十八备礼冠娶当从成人之例宋庾蔚之谓汉戴徳云独谓父母为子昆弟相为当不如郑以周亲为断周亲七岁以下容有缌麻之服而不以缌麻服服之者以其未及于礼故有哭日之差耳他亲有三殇之年而降在无服者此是服所不及岂得先以日易月之例邪戴逵虽欲申马难郑而弥觉其踬范寗难之可谓当矣按束晳通论无服之殇云礼缌麻不服长殇小功不服中殇大功不为易月哭唯齐缞乃备四殇焉凡云男二十而冠三十而娶女十五许嫁而笄二十而出并礼之大断至于形智夙成早堪冠娶亦不限之二十矣笄冠有成人之容婚嫁有成人之事郑𤣥曰殇年为大夫乃不为殇为士犹殇之今代则不然受命出官便同成人也周制子女子子之长殇中殇叔父姑姊妹昆弟夫之昆弟之子女子子嫡孙大夫之庶子为嫡昆弟公为嫡子大夫为嫡子以上并长殇中殇其长殇皆九月缨绖其中殇七月不缨绖大功成人九月周制为姑姊妹女子子适人者大功出也为从父昆弟为人后者为昆弟何以大功为人后者降其昆弟为庶孙为嫡妇大功不降其嫡也大唐贞观十四年侍中魏征奏嫡子妇旧服大功请加为周周制女子子适人者为衆昆弟姪丈夫妇人报谓吾姑者吾谓之姪也为夫之祖父母伯父母叔父母大功从服也大夫为伯父母叔父母子昆弟之子为士者大功尊不同也尊同则得服其亲服也公之庶昆弟大夫之庶子为其母妻昆弟大功以先君余尊之所厌不得过大功也大夫之庶子则从大夫而降之矣父之所不降子亦不敢降皆为其从父昆弟之为大夫者为夫之昆弟之妇人子适人者大夫大夫之妻大夫之子公之昆弟为姑姊妹女子子嫁于大夫者君为姑姊妹女子子嫁于国君者尊同则得服其亲服诸侯之子称公子公子不得祢先君公子之子称公孙公孙不得祖诸侯此自卑别于尊者也若公子之子孙有封为国君者则代代祖是人也不祖公子此自尊别于卑者也是故始封之君不臣诸父昆弟封君之子不臣诸父而臣昆弟封君之孙尽臣诸父昆弟故君之所为服子亦不敢不服也君之所不服子亦不敢服也大夫之妾为君之庶子女子子嫁者未嫁者为伯父母叔父母姑姊妹传曰嫁者其嫁于大夫者也未嫁者成人而未嫁者也何以大功也妾为君之党服得与女君同下言为伯父母叔父母姑姊妹者谓妾自服其私亲也魏王肃云大夫之妾为他妾之子大功九月自诸侯以上不服晋孙畧议以为伯叔父母姑姊妹皆夫家也妻体夫尊降其夫伯叔父母姑姊妹小功妾贱不敢降也张祖髙难以为妻为夫之党服降夫一等夫之姑姊妹宜小功妾服君之党得与女君同岂以贵贱之故而异之纵妻之贵而可以畧君之姑姊妹者则应妾服每当与君同也君之为父母三年妾何以无其制乎按孙畧云妾贱不可以恩轻从畧故宜在大功耳又不敢与君同服何三年之制乎又有公子之妻服其皇姑不嫌过夫者以各从其义故也周制同母异父昆弟相为服檀弓云公叔木有同母异父之昆弟死问于子㳺子㳺曰其大功乎狄仪有同母异父之昆弟死问于子夏子夏曰我未之前闻也鲁人则为之齐缞狄仪行齐缞今之齐缞狄仪之问也魏明帝景初中尚书祠部问同母异父昆弟服应㡬月太常曹毗述博士赵怡据子㳺郑注大功九月高堂崇云圣人制礼外亲正服不过缌麻异外内之明理也外祖父母以尊加从母以名加皆小功舅缌服而已外兄弟异族无属疎于外家逺矣故于礼序不得有服若以同居从同㸑服无缘即云大功乃重于外祖父母此实先贤之过也王肃圣证论云孔子但説宜服与不未説服之轻重故子㳺处以大功也所执如前注又引孔子家语曰邾人有同母异父之昆弟死将为之服因颜亥而问礼于孔子曰继父同居者则异父昆弟从为之服不同居者否继父且犹不服况其子乎晋淳于睿以㳺夏文学之俊也㳺习于礼者曰大功夏广学者曰齐缞二者推之明非无服与缌可知也继父无亲立庙祭祀尚为之周以比夫共胞岂有絶道而欲絶之谓其无亲据继父同居异居有轻重同母昆弟盖亦宜矣异居大功同居有相长养之㤙服齐缞似近人情矣按魏尚书郎武竺有同母异父昆弟之丧以访王肃肃据子思书曰言氏之子逹于礼乎继父同居服周则子宜大功也宋庾蔚之谓自以同生成亲继父同居由有功而致服二服之来其礼乖殊以为因继父而有服者失之逺矣马昭曰异父昆弟恩系于母不于继父继父絶族者也母同生故为亲者属虽不同居犹相为服王肃以为从于继父而服又言同居乃失之逺矣子㳺狄仪或言齐缞或言大功趋于轻重不疑于有无也家语之言固所未信子㳺古之习礼者也从之不亦可乎齐张融云与巳同母故服大功而肃云从继父而降岂人情哉为衆子妇大唐贞观十四年加与兄弟子妇为大功九月通典卷九十一通典卷九十二钦定四库全书通典卷九十二唐京兆杜佑君卿纂礼五十二凶十四五服年月降杀之五小功殇服五月周制为叔父嫡孙昆弟大夫之庶子为嫡昆弟为姑姊妹女子子之下殇为人后者为其昆弟从父昆弟之长殇为夫之叔父之长殇为昆弟之子女子子为夫之昆弟之子女子子之下殇为姪庶孙丈夫妇人之长殇大夫公之昆弟大夫之子为其昆弟庶子姑姊妹女子子之长殇大夫之妾为庶子之长殇小功成人服五月周制为从祖祖父母从祖父母报为从祖昆弟从父姊妹孙适人者为人后者为其姊妹适人者为外祖父母小功以尊加也为从母丈夫妇人报小功者以名加也外亲之服皆缌也为夫之姑姊妹娣姒妇服传曰娣姒妇者弟长也何以小功也以为相与居室中则生小功之亲焉晋徐邈答范寗问以为报服在娣姒下则知姑姊之服亦是出自恩纪非从夫之服报也所发在于姑姊耳宋庾蔚之谓𫝊以同居为义盖从夫谓之同室以眀亲近非谓当须共居设夫之从父昆弟少长异乡二妇亦有同室之义闻而服之缌也今人谓从父昆弟为同堂取于此也妇从夫服降夫一等故为夫之伯叔父大功则知夫姑姊妹皆是从服夫之昆弟无服自别有义耳非如徐邈之言出自恩纪者周制大夫大夫之子公之昆弟为从父昆弟庶孙姑姊妹女子子适士者大夫之妾为君之庶子女子子适人者庶妇大唐贞观十四年侍中魏征奏衆子妇旧服小功今请与兄弟子妇同为服大功九月周制君母之父母从母小功从服也君母在则不敢不从服君母不在则不服君子子为庶母慈巳者君子子者贵人之子也为庶母小功以慈巳加也汉石渠礼议戴圣对曰君子子为庶母慈巳者大夫之嫡妻之子养于贵妾大夫不服贱妾慈巳则缌服也其不言大夫之子而称君子子者君子犹大夫也后汉陈铄问氾阁为庶母慈巳郑注引内则国君之子有子师慈母保母又曰大夫之子有食母庶母慈巳此之谓也内则人君养子之法礼人君之庶母尚无服何以为慈母服乎若欲施大夫大夫无此礼但有食母耳氾阁答曰内则实总国君及大夫养子之礼按内则云大夫见子之礼入门升阼阶也遂左旋授师嫂叔服周制嫂叔不相为服夫之昆弟何以无服也其夫属乎父道者妻皆母道也其夫属乎子道者妻皆妇道也谓弟之妻妇者是嫂亦可谓之母乎故名者人治之大者也可无慎乎无服而为位者唯嫂叔及妇人降而无服者麻魏太尉蒋济万机论以礼记嫂叔无服误据小功章娣姒妇此三字嫂叔之文也古者有省文互体言弟及兄并嫂矣娣姒者兄弟之妻相名也盖云夫之昆弟昆弟之妻相与皆小功者尚书何晏太常夏侯泰初难曰夫嫂叔宜服诚自有形然以小功章娣姒妇为嫂叔文则恐未是也礼之正名母妇异义今取弟于姒妇之句以为夫之昆弟虽省文互体恐未有及此者也凡男女之相服也非有骨肉之亲则有尊卑之敬受重之报今嫂叔同班并列无父子之降则非所谓尊卑也他族之女则非所谓骨肉也是以古人谓之无名者岂谓其无嫂叔之字或无所与为体也夫有名者皆礼与至尊为体而交与正名同接也有其体有其交故以其名名之故服之可也苟无斯义其服焉依夫嫂叔之交有男女之别故絶其亲授禁其通问家人之中男女宜别未有若嫂叔之至者也彼无尊卑之至敬故交接不可不疎彼无骨肉之不殊故交疎而无服情亦微矣蒋答曰记云小功无位是委巷之礼也子思哭嫂有位盖谓知礼制礼者小功当有位也然则嫂叔服文统见于经而明之可谓微而着婉而成章也中领军曹羲申蒋济议以为敌体可服不必尊卑縁情制礼不必同族兄弟亲而伯叔疎周服者何以尊服也伯叔母无有骨肉之亲有缘尊之义故亦服周何独不可缘亲而服嫂乎苟以交报数然后服则妻母异域交亦疎矣缘爱制服恩亦微矣岂若嫂叔共在一门之内同统先人之祀有相奉养之义而无服纪之制岂不诡哉且防嫌之道推而逺之孰与制服引而重之推之则同他人引之则亲亲者矣晋傅𤣥云先王之制礼也使疎戚有伦贵贱有等上下九代别为五族骨肉者天属也正服之所经也义立者人纪也名服之所纬也正服者本于亲亲名服者成于尊尊亲尊者服重亲杀者转轻此近逺之理也尊崇者服厚尊降者转薄此髙下之叙也记曰其夫属乎父道者妻皆母道也夫属乎子道者妻皆妇道也人纪准之兄不可以比父弟不可以为子嫂之与叔异族之人本之天属嫂非姊叔非弟也则不可以亲亲理矣校之人纪嫂非母也叔非子也稽之五服体无正统定其名分不知所附袁凖正论云或人云嫂亲者也长嫂少弟有生长之恩而云无服者近非古也殆秦燔诗书之所失也太常成粲云嫂应有服作传者横曰无服蒋济引娣姒妇证非其义论云丧服云夫为兄弟服妻降一等则専服夫之兄弟固已眀矣尊卑相侔服无不报由此论之嫂叔大功可得而从宋庾蔚之云蒋济成粲排弃圣贤经传而苟虚树己説可谓诬于礼矣大唐贞观十四年太宗谓侍臣曰同㸑尚有缌麻之恩而嫂叔无服宜集学者详议侍中魏征等议曰嫂叔之不服盖推而逺之也礼继父同居则为之周未尝同居则不为服又从母之夫舅之妻二人不相为服或曰同㸑缌然则继父之徒并非骨肉服重由乎同㸑恩轻在乎异居故知制服虽系于名亦缘恩之厚薄也或有长年之嫂遇孩童之叔劬劳鞠养情若所生分饥共寒契濶偕老譬同居之继父方他人之同㸑情义之深浅宁可同日哉在其生也爱之同于骨肉及其死也则推而逺之求之本源深所未喻若推而逺之为是不可生而共居死同行路重其生而轻其死厚其始而薄其终称情立文其义安在且事嫂见称载籍非一郑仲虞则其见必冠孔伋则哭之为位此躬践敎义仁深孝友察其所行之旨岂非先觉者与但于时上无哲王礼非下之所议遂使深情郁乎千载至理藏于万古今属钦眀在辰圣人有作五礼详洽一物无遗详求厥中申明圣旨谨按嫂叔旧无服今请小功五月报制可开元五年刑部郎中田再思议同㸑之服缌礼经眀义嫂叔逺别同诸路人引而进之触类而长犹子咸依苴枲季父不服缌麻推逺之情有余睦亲之义未足左常侍元行沖议曰嫂叔不服避嫌疑也若引同㸑之缌以忘推逺之迹既乖前圣亦谓难从至二十年中书令萧嵩奏依贞观礼为定缌麻殇服三月周制为庶孙之中殇从祖昆弟之长殇从父昆弟姪之下殇夫之叔父之中殇下殇从母之长殇报从父昆弟之子昆弟之孙长殇夫之姑姊妹之长殇缌麻成人服三月周制为族曽祖父母族祖父母族父母族昆弟为从祖父从祖姑姊妹适人者报庶孙之妇外孙庶子为父后者为母缌以其与尊者为体不敢服其私亲也有死于宫中者则为之三月不举祭因是以服缌也士为庶母缌以名服也大夫以上庶母无服晋贺循云庶母士父之妾也服缌麻大夫以上无服按马融引丧服云大夫以上庶母无服宗袁悠问雷次宗曰丧服大夫为贵臣贵妾缌何以便为庶母无服又按檀弓云悼公之母死哀公为之齐缞有若曰诸侯为妾齐缞礼与郑注云妾之贵者为之缌耳左传云晋少姜卒眀年正月既葬齐使晏平仲请继室叔向对曰寡君以在缞绖之中按此诸侯为妾便有服也次宗答曰大夫为贵妾缌按注贵妾姪娣也夫姪娣实贵而大夫尊轻故不得不服至于余妾出自凡庶故不服又天子诸侯一降旁亲岂容媵妾更为服也郑注丧服无服是也又注檀弓哀公为悼公母齐缞云妾之贵者为之缌耳此注谓诸侯为贵妾缌既与所注丧服相违且诸侯庶子母卒无服皆以父所不服亦不敢服未喻檀弓注云何以复言诸侯为贵妾缌邪左传所言云少姜之卒有缞绖之言者是春秋之时诸侯滛侈至于甚者乃为齐缞此盖当时之弊事非周公之眀典也大唐显庆二年修礼官长孙无忌等奏庶母古礼缌麻新礼无服谨按庶母之子即是巳之昆弟为之不杖齐缞而已与之无服同气之内凶吉顿殊求之礼情深非至理请依典故为服缌麻制从之具开元礼周制贵臣贵妾缌以其贵也为乳母缌以名服也大夫之子有食母汉石渠礼议问曰大夫降乳母邪闻人通汉对曰乳母所以不降者报义之服故不降也则始封之君及大夫皆降乳母魏刘徳问田琼曰乳母缌注云养子者有他故贱者代之慈已今时婢生口使为乳母得无甚贱不应服也琼答曰婢生口故不服也晋袁凖云保母者当为保姆春秋宋伯姬待姆是也非母之名也母者因父得称且保傅妇人辅相婢之贵者耳而为之服不亦重乎先儒欲使公之庶子为母无服而服乳母乎此时俗之名记者集以为礼非圣人之制贺循云为乳母缌三月士与大夫皆同不以尊卑降功服故也梁氏云服乳母缌者谓母死莫养亲取乳养之者故服之报功也周制从祖昆弟之子为曽孙为父之姑为从母昆弟皆缌以名服也为壻缌报之也为妻之父母缌从服也为姑之子缌报之也为舅缌从服也晋袁凖论曰从母小功五月舅缌麻三月礼非也从母缌时俗所谓姨母者也舅之与姨俱母之姊妹兄弟焉得异服从母者从其母而为庶母者也亲益重故小功也凡称父母者皆同乎父母之例者也舅非父列姨非母列故舅不称父姨不称母也可称姨不应称母谓姨母为从母者此时俗之乱名书之所由误也春秋传蔡哀侯娶于陈息侯亦娶焉息嬀将归过蔡蔡侯曰吾姨也止而享之尔雅曰妻之姊妹同出为姨此本名者也左传臧宣叔娶于铸生贾及为而卒继室以其姪穆姜之姨子也以蔡侯尔雅言之穆姜焉得言姨此缘妻姊妹之姨因相谓为姨也姊妹相谓为姨故其子谓之姨子其母谓之姨母从其母而来故谓之从母从母姨母为亲一也因复谓之从母此因假转乱而遂为名者也又左传宋景曹卒季康子使冉有弔且会葬曰以肥之得备弥甥先儒曰弥逺也姊妹之孙为弥甥此临时説事而遂可为名乎亦犹从母转相假也或曰按凖以经云从母是其母姊妹从其母来为巳庶母其亲益重故服小功非通谓母之姊妹也宣舒曰二女相与行有同车之道坐有同席之礼其情亲而比其恩曲而至由此观之姊妹通斯同矣兄妹别斯异矣同者亲之本异者疎之源也然则二女之服何其不重邪兄妹之服何其不轻邪曰同父而生父之所不降子亦不敢降故二女不敢相与重然则舅何故三月邪从母何故小功邪曰故母取其爱是以外王父之尊礼无厌降之道为人子者顺母之情亲乎母之类斯尽孝之道也是以从母重而舅轻也曰姑与父异徳异名叔父与父同徳同名何无轻重之降邪曰姑与叔父斯王父爱之所同也父之所不降子亦不敢降此叔父与姑所以服同而无降也宋庾蔚之谓传云以名服及云以名加皆是先有其义故施以此名寻名则义自见矣外亲以缌断者抑异姓以敦巳族也缌服既不足以申外甥外孙之情故圣人因其有伸之义而许其加也外祖以尊加从母以名加者男女异长伯季不同由母于姊妹有相亲之近情故许其因母名以加服兄弟姊妹同气之懐不异故其服不得殊由若同在他乡小功加一等而大功以上则不加也大唐贞观十四年太宗谓侍臣曰舅之与姨亲疎相似而服纪有殊理未为得集学者详议于是侍中魏征等议曰礼所以决嫌疑别同异随恩以薄厚称情以立文然舅与姨虽为同气然则舅为母族之本姨乃外戚他姓求之母族姨不与焉考之经文舅诚为重故周王念齐称舅甥之国秦伯懐晋切渭阳之思在舅服止一时为姨居丧五月循名求实逐末弃本盖古人或有未逹谨按舅服缌麻请与从母同小功制可具开元礼周制为甥甥者何也谓吾舅者吾谓之甥何以缌报之也大唐贞观年中八座议奏令舅服同姨小功五月而律疏舅报于甥服犹三月谨按旁尊之服礼无不报已非正尊不敢降也故甥为从母五月从母报甥小功甥为舅缌麻舅亦报甥三月是其义矣今甥为舅使同从母之丧则舅宜进甥以同从母之报修律疏人不知礼意舅报甥服尚循缌麻于例不通理须改正今请修改律疏舅报甥亦小功制可具开元礼周制为舅之子缌报从服也为夫之诸祖父母报为君母之昆弟缌从服也为夫之从父昆弟之妻缌以为相与同室则生缌之亲焉舅之妻及堂姨舅大唐开元二十三年制曰朕以为亲姨舅既服小功五月则舅母于舅有三年之服是受我而厚以服制情则舅母之服不得全降于舅也宜服缌麻堂姨舅今古未制服朕思敦睦九族引而亲之宜服袒免又郑𤣥注礼记云同㸑缌若比堂姨舅于同㸑亲则厚矣又䘮服传云外亲之服皆缌是亦不隔于堂姨舅也侍中裴耀卿中书令张九龄等奏曰臣等谨按大唐新礼亲舅加至小功与从母同服此葢当时特命不以轻重递増盖不欲参于本宗慎于变礼者也今圣制亲姨舅小功更制舅母缌麻堂姨舅袒免等服取类新礼垂示将来通于物情自我作则羣儒夙议徒有稽留并望准制施行制从之两妾相为服晋祕书监谢靖问两妾相为服否徐邈答云礼无两妾相为服之文然妾有从服之制士妾有子则为之服缌也妾可得从服缌麻又有同室之恩则为缌服义也通典卷九十二通典卷九十三钦定四库全书通典卷九十三唐京兆杜佑君卿纂礼五十三凶十五王侯兄弟继统服议晋武帝咸宁二年安平穆王薨无嗣以母弟敦上继献王后移太常问应何服博士张靖答宜依鲁僖服闵三年例尚书符诘靖曰穆王不臣敦敦不继穆与闵僖不同孙毓宋昌议以穆王不之国敦不仕诸侯不应三年以义处之敦宜服本服一周而除主穆王丧祭三年毕乃吉祭献王毓云礼君之子孙所以臣诸兄弟者以临国故也礼又与诸侯为兄弟服斩谓邻国之臣于邻国之君有犹君之义故也今穆王既不之国不臣兄弟敦不仕诸侯无邻臣之义异于闵僖如符㫖也但丧无主敦既奉诏绍国受重主丧典其祭祀记云大功者主人之丧有三年者则必为之再祭郑氏注云谓死者从父昆弟来为丧主也有三年者谓妻若子幼少也再祭谓大小祥也穆妃及国臣于礼皆当三年此为有三年者敦当为之主大小两祥祭也且哀乐不相杂吉凶不相干凶服在宫哭泣未絶敦遽主穆王之丧而国制未除则不得以本亲服除而吉祭献王也四年陈留国上燕公是王之父王出奉命于帝祖今于王为从祖父有司奏应服周不以亲疎尊卑为降诏曰王奉魏氏所承者重不得服其私亲东晋穆帝时东海国言哀王薨踰年嗣王乃来不复追服羣臣已反吉国妃亦宜同除诏曰朝廷所从权制者以王事夺之非为臣变礼也妇人传重义大若从权制义将安託于是国妃终三年之礼孙盛以为废三年之礼开偷薄之源失之大者也今若以大夫宜夺王事妇人可终本服是为吉凶之义杂陈于宫寝綵素之制乖异于内外无乃情礼俱违哀乐失所乎宋孝武大明二年有司奏凡侯伯子男代子卒无嗣求进次息为代子检无其例下礼官议正博士孙武议按晋济北侯荀朂长子运卒以次子揖拜代子先代成准宜为今例博士傅郁议礼记微子立衍商礼斯降仲子舍孙姬典攸贬歴代遵循靡替于旧今君存而代子卒厥嗣未育非舍孙之谓愚以为次子有子自宜绍为嗣孙若其未有无容逺搜轻属承统继体传之有由父在立子允称礼情典曹郎诸葛雅之议按春秋传云代子死有母弟则立长年均择贤义均则卜古之制也今长子早卒无嗣进立次息以为代子取诸左氏理义无违又孙武所据荀朂长子卒立次子亦近代成例依文採比窃所允安谓宜开许以为永制参议为允诏可大明四年有司奏陈留王曹䖍嗣薨以弟䖍秀袭后秀又薨今依例应拜代子未详应以秀长子铣为代子为应立次子锴太学博士王温之江长议并谓应以铣为正嗣太常丞陆澄议为立锴右丞徐爰谓礼厚大宗以其不可乏祀诸侯代及春秋记之䖍嗣承家传爵身为国王虽薨殁无子犹列昭穆立后之日便应即纂国统于时既无承继䖍秀以次袭绍䖍嗣既列庙飨故自与代数而迁岂容烝尝无阙横取他子为嗣为人𦙍嗣又应恭祀先父按礼公子不得祢诸侯䖍嗣无缘降庙就寝铣亦不得援祭先王征礼考事䖍嗣不应立后铣本长息宜还为䖍秀代子诏如爰议未踰年大丧不立庙议后汉许慎五经异义曰未踰年之君立庙否春秋公羊説云未踰年君有子则书葬立庙无子则不书葬恩无所録也左氏説云臣之奉君悉心尽恩不得録君父有子则为立庙无子则废也或议曰许君按礼云臣不殇君子不殇父君无子而不为立庙是背义弃礼罪之大者也郑𤣥驳云未踰年君者鲁子般子恶是也皆不称公书卒弗谥不成于君也庙者当序于昭穆不成于君则何庙之立凡无庙者为坛祭之近汉诸幼少之帝尚皆不庙祭而祭于陵云罪之重者此何故不罪殇者十九向下未踰年之君未必未冠引殇欲以何明也蔡邕云见孝殇孝冲孝质皇帝以㓜弱在位未踰年不列于庙太尉司徒分祀三陵皆宗庙典制也未踰年君称议汉白虎通云父在称代子厌于君也父殁称子某者屈尸柩也既葬称子者即尊之渐也踰年称公者缘人臣之心不可一日无君也缘终始之义一年不可有二君故踰年即位所以系人臣之心也三年然后受爵者缘孝子之恩未忍安吉也故鲁僖公十二月乙巳薨于小寝文公元年春正月公即位四月丁巳葬韩诗内传曰诸代子三年丧毕上受爵命于天子所以名之为代子何言代代不絶也何以知天子之子亦称太子也春秋传曰㑹王代子于首止或曰天子之子亦称太子尚书传曰太子发升于舟代子三年丧毕上受爵命于天何明爵者天子之所有无自爵之义童子当受爵命者使大夫就其国而命之明王者不与童子为礼也以春秋鲁成公㓜少与童子为礼者诸侯㑹公不见经以为鲁耻明不与童子为礼代子上受爵命依士服何谦不敢自専也故诗云韎韐有赩谓代子始行也天子大敛之后称王明臣不可一日无君也故尚书曰王麻冕黼裳此大敛之后何以知不是后加王也以上言迎子钊不言迎王也既殡而即继体之位者缘人臣之心不可一日无君也故先君不可得见则后继体矣故尚书曰王再拜兴祭哜乃授宗人同明为继体君也缘于终始之义一年不可有二君故尚书曰王释冕反丧服吉冕服受同称王以接诸侯明继体为王也释冕反丧服明未称王以统事也不可旷年无君故踰年乃称即位改元之位元以名年年以记事矣而未发号令也何以知踰年即位改元也春秋传曰以诸侯踰年即位亦知天子踰年即位也又曰天子三年然后称王统事发号施令也尚书曰髙宗谅闇三年是也论语曰君薨百官总已以聼于冢宰三年故三年除丧乃即位统事践阼为王南面朝臣下称王以发号令也故天子诸侯凡三年即位终始之义乃备后汉许慎五经异义诸侯未踰年出朝㑹与不出㑹何称春秋公羊説云诸侯未踰年不出境在国中称子以王事出亦称子非王事而出㑹同安父位不称子郑伯伐许未踰年以本爵讥不子也左氏説诸侯未踰年在国内称子以王事出则称爵诎于王事不敢伸其私恩郑伯伐许是也春秋不得以家事辞王事诸侯藩卫之臣虽未踰年以王事称爵是也郑𤣥驳云昔武王卒父业既除丧出至孟津之上犹称太子者是为孝也今未除丧而出称爵是与武王义反矣春秋僖九年春三月丁丑宋公御説卒夏公㑹宰周公齐侯宋子卫侯郑伯许男曹伯于葵丘宋子即踰年君也出与天子大夫㑹是非王事而称子邪未踰年之君系父公羊説云未踰年之君皆系于父晋里克杀其君之子奚齐是也左氏説未踰年之君未葬系于父杀奚齐于次时父未葬虽未踰年称子成为君不系于父齐公子商人杀其君舎父已葬按礼制君丧未葬已葬仪各有差嗣君号称亦宜有差左氏説是也三公诸侯大夫降服议周制诸侯絶旁周卿大夫絶缌汉故事无五等诸侯之制公卿朝士服丧亲疎各如其亲魏制县侯比大夫按大夫之庶妹在室大功适人降一等当小功晋制王公五等诸侯成国置卿者及朝廷公孤之爵皆旁亲絶周而旁亲为之服斩卿校位从大夫者皆絶缌挚虞以为古者诸侯临君之国臣诸父兄今之诸侯不同于古其尊未全不宜便从絶周之制而令旁亲服斩缞服之重也诸侯既然则公孤之爵亦宜如旧昔魏武帝建安中已曾表上汉朝依古为制事与古异不皆施行施行者着在魏科大晋採以着令宜定新礼皆如旧诏从之又卫尉昌邑侯满玮问淳于睿曰庶妹亡有服否睿曰丧服诸侯以尊降不服孔瑄议天子诸侯诚不应服又大夫降缌尊与已敌则不敢降姜辑议云三公爵命虽尊班重诸侯据在王朝上厌天子有由而屈义不得伸耳以例言之宜依卿大夫降之服司空荀顗议以为诸侯絶周大夫絶缌然则尊同周以及缌皆如本亲丧服经曰君为姑姊妹女子子嫁于国君者传曰何以大功尊同也又曰大夫为伯叔父母子昆弟昆弟之子为士者传曰何以大功尊不同也然则尊不同则降不待所臣乃絶之诸侯尊重大夫尊轻以大夫尊降其亲则知诸侯虽所不臣絶不服也有司奏如顗议又姜辑议安平王嗣孙薨诸侯应降服云礼父在斯为子君在斯为臣安平嗣孙虽已誓于天子据在臣子之位五服之差君臣殊制其间岂复容他礼哉君薨未踰年而代子卒者犹称子而名不成君春秋之正义也茍不成君则羣臣亲戚必不得服其重服明矣况安平王见在而使诸王服嗣孙以诸侯之礼未之敢安也然诸侯以尊絶周今嗣孙见在臣子之例诸王公宜从尊降之礼不应为制服也昔秦灭五等更封列侯以存旧制称列侯者若云列国之侯也故策命称国终没称薨汉魏相承未之或改大晋又建五等宪章旧物虽国有大小轻重不侔通同大体其义一也故诏书亭侯以上与王公同又以为列侯以上䇿命建国者皆宜依古诸侯使絶周服瑯琊中尉王奥问国王为太宰武陵服事云太宰降为庶人诸侯贵与庶人不敌为不降邪昆弟俱仕一人为大夫一人为士便降况诸侯而全持庶人服乎徐邈答云按礼以贵降贱王侯絶周以尊降毕余尊所厌则公子服其母妻昆弟不过大功以嫡别庶则父之所降子亦不敢不降也此三者旧典也丧服传又曰始封之君不臣诸父昆弟先儒以为不臣则服之汉魏以来王侯皆不臣其父兄则事异于周故厌降之节与周不同缌犹不降况其亲乎既不以贵降则余尊之厌故五服内外通如周之士礼而三降之典不复同矣昔魏武在汉朝为诸侯制而竟不立荀公定新礼亦欲令王公五等皆旁亲絶周而挚仲理駮以为今诸侯与古异遂不施行此则是近代成轨也记又云古者不降故孟虎孟皮得全齐缞然则殷周立制已自不同所谓质文异宜不相袭礼大晋世所行逺同斯义孔彭祖昔谘简文帝诸王所服圣㫖以为近代以来无服相降虞喜释滞曰汉魏以来先儒论礼及丧服变除者皆言大夫降其旁亲为士者一等时人或班駮行之自谓合礼按丧服经传始封之君不臣诸父兄弟封君之子不臣诸父封君之孙尽臣之矣夫始封之君尚服诸父昆弟而始为大夫便降旁亲尊者就重而卑者即轻轻重颠倒岂礼意哉然当有意此为据诸侯成例包于大夫以相兼通也如此则一代为大夫不降诸父二代为大夫不降兄弟三代为大夫皆降之古者贵大夫有采邑继位不止一身鲁之三桓郑之七穆皆自此也或问曰今大夫虽不继位亦有三代皆为大夫者名例相准必当随古乎答曰古重今轻位无常居使吾处之志不存降诸侯大夫子降服议魏田琼曰公子以厌降公子厌于君为其母妻昆弟练冠麻缞谓君所不服子亦不敢服也父卒犹有先君余尊所厌不得过大功也琼又曰丧服经不见大夫嫡子为庶昆弟服者与大夫为庶子为士者同父之所降子亦不敢不降也诸侯夫人及大夫妻降服议魏田琼曰大夫女嫁于诸侯降其家旁亲一等与出嫁降并二等为外亲尊不同则降诸侯夫人为衆子无服何以明之据大夫于庶子大功其妻亦服大功今天子诸侯于衆子无服夫人何缘独得服之又大夫妻为大夫之亲亦随大夫而降一等大夫之女嫁于大夫还为其族亲尊不同者亦降之唯父母昆弟为父后者宗子亦不降也士之女嫁于大夫者亦降其族亲不同尊者如大夫也又大夫之妻为庶子女子在室大功女适于士小功此为大夫之妻尊与大夫同大夫为伯叔父母子昆弟昆弟为士者以尊降一等为之大功其妻亦服大功晋贺循曰大夫妻其娣其姒夫为士者服亦降一等贵不降服议魏田琼云大夫之妻为长子三年女子子嫁大夫大功晋虞喜释滞云古者不降上下各以其亲此殷以前也降杀之礼始之于周然先所未臣不忍即臣之故为之服也此当出逸礼採之以为义滕伯文为叔父齐缞既周代诸侯而从殷礼也若殷时诸侯通尔非独一人指论滕伯欲以何明眀其在周逺追于殷引古证今耳贺循云诸侯于其旁亲一无所服唯父母妻长子长子之妻及为父之后者姑姊妹嫁于诸侯及始封之君所未臣诸父昆弟皆以其服服之大夫为其外亲为士者尊虽不同亦不降大夫女为国夫人唯父母及昆弟为父后者不降士女为大夫妻者不降髙祖曾祖祖父母兄弟为父后者及大宗而已诸侯为所生母服议后汉许慎五经异义云诸侯有妾母丧得出朝㑹否春秋公羊説妾子为诸侯不敢以妾母之丧废事天子大国出朝㑹礼也鲁宣公如齐有妾母之丧经书善之左氏説云妾子为君当尊其母有三年之丧而出朝㑹非礼也故讥鲁宣公按礼妾母无服贵妾子不立而他妾子立者也不敢以卑废事尊者礼也即妾子为君义如左氏郑𤣥駮云丧服缌麻庶子为后为其母此义自天子下至庶人同不得三年鲁襄公所以得尊其妾母敬嬴为夫人者以夫人姜氏大归齐不反故也因是言妾子立母卒得为之三年于礼为通乎其服之间其出朝㑹无王事与郑伯伐许何异郑志赵商问云按许氏异义駮以为妾子为其母依丧服庶子为后为其母缌麻三月按禘祫注称春秋鲁昭公十一年夏夫人归氏薨十三年五月大祥七月而禫是得为妾母三年经无讥文得合下禘祫之数若不三年则禘祫事错郑𤣥答云春秋经所讥所善皆于礼难明者也其事着明但如事书之当按礼以正之今以不讥为是亦寕有善之文欤薛公谋议曰按春秋庶子为君则母称夫人故昭公之母齐归卒经书曰夫人归氏薨言母以子贵也及至国犹大丧昭公不戚叔向曰公室其卑乎君有三年之丧而无一日之戚明孔子以义书叔向以礼讥也东晋穆帝永和中尚书令顾和表按江夏公卫崇本由疎属继开国之绪近丧所生复行重制违冐礼度肆其私情宜以礼夺服奏可公子为其母服议周制练冠麻衣縓缘公子为其母为妻亦同皆既葬而除之何以不在五服之中也君之所不为服子亦不敢服也通典卷九十三通典卷九十四钦定四库全书通典卷九十四唐亰兆杜佑君卿纂礼五十四凶十六奔丧及除丧而后归制周制奔丧之礼始闻亲丧以哭答使者尽哀问故又哭尽哀遂行日行百里不以夜行唯父母之丧见星而行见星而舎若未得行则成服而后行过国至竟哭尽哀而止哭辟市朝望其国竟哭至于家入门左升自西阶殡东西面坐哭尽哀括髪袒降堂东即位西乡哭成踊袭绖于序东绞带反位拜賔成踊送賔反位有賔后至者则拜之成踊送賔皆如初衆主人兄弟皆出门出门哭止阖门相者告就次于又哭括髪袒成踊于三哭犹括髪袒成踊三日成服拜賔送賔皆如初奔丧者非主人则主人为之拜賔送賔奔丧者自齐缞以下入门左中庭北面哭尽哀免麻于序东即位袒与主人哭成踊于又哭三哭皆免袒有賔则主人拜賔送賔丈夫妇人之待之也皆如朝夕哭位无变也奔母之丧西面哭尽哀括髪袒降堂东即位西乡哭成踊袭免绖于序东拜賔送賔皆如奔父之礼于又哭不括髪妇人奔丧升自东阶殡东西面坐哭尽哀东髽即位与主人拾踊奔丧者不及殡先之墓北面坐哭尽哀主人之待之也即位于墓左妇人墓右成踊尽哀括髪东即主人位绖绞带哭成踊拜賔反位成踊相者告事毕遂冠归入门左北面哭尽哀括髪袒成踊东即位拜賔成踊賔出主人拜送有賔后至者则拜之成踊送賔如初衆主人兄弟皆出门出门哭止相者告就次于又哭括髪成踊于三哭犹括髪成踊三日成服于五哭相者告事毕为母所以异于父者一括髪其余免以终事他如奔父之礼齐缞以下不及殡先之墓西面哭尽哀免麻于东方即位与主人哭成踊袭有賔则主人拜賔送賔賔有后至者拜之如初相者告事毕遂冠归入门左北面哭尽哀免袒成踊东即位拜賔成踊賔出主人拜送于又哭免袒成踊于三哭犹免袒成踊三日成服于五哭相者告事毕闻丧不得奔丧哭尽哀问故又哭尽哀乃为位括发袒成踊袭绖绞带即位拜賔反位成踊賔出主人拜送于门外反位若有賔后至者拜之成踊送賔如初于又哭括髪袒成踊于三哭犹括髪袒成踊三日成服于五哭拜賔送賔如初凡奔丧齐缞望乡而哭大功望门而哭小功至门而哭缌麻即位而哭若除丧而后归则之墓哭成踊东括髪袒绖拜賔成踊送賔反位又哭尽哀遂除于家不哭主人之待之也无变于服与之哭不踊自齐缞以下所以异者免麻晋董勋答或人问曰巳在逺闻丧除服乃归至家之礼云何勋按奔丧礼若除服而后归先之墓括髪袒绖不制麤衣及杖也哭尽哀遂除于墓归不哭也家人待之如常不变服也自齐缞以下至墓哭尽哀而归若服未除而归不及殡先至墓及归括髪如今人椎髻以麻为幓头免以布阔一寸或问巳在逺初不闻丧或日月已过乃闻或至家乃闻其礼云何勋按奔丧礼不及殡先至墓乃成服檀弓曰小功不税税者丧与服不相当之言也小功缌麻在逺闻丧服制已过但举哀而已不复追服也大功以上闻丧日为始不计死者初亡之日数也若兄弟及从父兄弟大功以上降缌麻小功者虽日月已过乃以闻日为服制亦不计初死之日数以本亲重也范坚答问周大功服既终而奔赴云何范云未葬者反服而临丧已葬者素服而之墓士为所生母服议周制庶子在父之室则为其母不禫晋解遂问司徒蔡谟曰庶子丧所生嫡母尚存不知制轻重答曰士之妾子服其母与凡人丧母同钟陵胡澹所生母丧自嫡兄承统而嫡母存疑不得三年问范宣答曰按礼由命士以上父子异宫春秋传曰大夫有侧室士有二宗皆斯之谓是以庶子有母之丧自居其室而遂其情经载禀命为慈母且犹三年况亲所生乎嫡母虽贵然厌降之制父所不及妇人无専制之事岂得引父为比而屈降支子也谢奉问范汪云抚儿服所生至今四月应大祥礼云庶子为其母无禫如此当以四月下旬祥踰月便除居心丧邪汪答礼自天子达于庶人也虞君賔云从兄益子昔遭所生丧张帷为次诸弟居庐未知此何所依今兄子先有周丧今应缌麻如即先服则情重而无变若释齐缞着缌麻又是以轻夺重又得称哀子以不贺隰答云时人所行皆是士礼大夫庶子父在以尊厌降其母士贱其庶子为母则不降若士庶子一身有君在堂唯可杖不得居庐称哀子也徐邈答谢静云汉魏以来通用士礼庶子父在为所生周心丧三年如诸侯大夫之子乃厌降而近代所不行夫为有子之妾缌而妾有从夫之制又两妾之子依礼宜两相为庶母缌庶子父在为出嫡母服议晋徐邈答刘闰之问庶子服出嫡母邈以经言出妻之子为母眀非所生则无服也邈又答范寗问曰若但言出母嫌妾子亦服故言出妻之子则非所生也殷仲堪答宗氏庶子服出母按王贺以父在服齐缞周父没不服故以为父丧之服父在齐缞周夲自心丧终二十五月今虽无服当不应减三年之节也为父后出母更还依已为服议魏嘉平元年魏郡太守钟毓为父后以出母无主后迎还輙自制服郡丞武申奏云礼出妻之子为母周记曰为父后者无服按如记言盖谓族别家异自有主后者无服非谓毓出母无缌麻之亲还毓家者也礼姑姊妹女子子无主后者不为降哀其无继也成洽难丧服传曰出妻之子为父后者为出母无服与尊者为体不敢服其私亲也经为继父服者亦父后者也为父后服继父服则自服其母可知也出母之与嫁母俱絶族今为嫁母服不为出母服其不然乎经证若斯其谬耳呉商答曰出母无服此由尊父之命嫁母父不命出何得同出母乎为继父服者为其父殁年㓜随母再适已无大功之亲与继父同财共居为筑宫庙四时祭祀其先此恩由继父所以为服耳且妾之无子妾子之无母父命为母子则生事之如母丧则服之三年贵父命也而今欲以出母同于嫁母违废父命岂人子所行又引继父云经谬也又出母之党无服嫁母之党自应服之岂可复同乎宋庾蔚之谓为父后不服出母为废祭也母嫁而迎还是子之私情至于嫡子不可废祭钟毓率情而制服非礼意也礼云继母嫁从为之服非父后者也为人后为出母及出祖母服议晋歩㷱问曰已出为人后而母在后见出应服不巳为人后所后之母出得与继母出同不复与亲母同邪父亡已为祖后祖母见出服之云何祖父亡与在服之有异不许勐答曰礼为人后者为所后者若子则不应复服亲母出以废所后者之祭也为人后者若子继母言如母夫言若言如者眀其制如亲其情则异也继母如母则异亲母为人后者若子母出亦当异于亲子矣为父后者不得服出母则足眀祖后母子至亲无絶道则非母子者出则絶矣是以经文不见出祖母之服若茍无服则无系祖存亡又问为人后者为母出妻之子为母皆至亲何以有不杖邪许勐云为人后者为父犹不杖何嫌母乎奉虽同于至亲已出与母出义则异也为父后为嫁母及继母嫁服议晋袁准云为父后犹服嫁母据外祖异族犹废祭行服知父后应服嫁母据刘智云虽为父后犹为嫁母齐缞讫葬卒哭乃除踰月乃祭按谯周云父卒母嫁非父所絶为之服周可也又石苞问淳于睿曰闻嫁继亲凶讳便制服议者所难以为父后者不为出母服嫁母犹出母也或者以为嫁与见出者异不达礼意虽执从重之义而以废祭见讥君为详正也睿答曰按礼檀弓子思之母死于卫栁若谓子思曰子圣人之后也四方于子乎观礼子盍慎诸子思曰吾何慎哉丧之之礼如子云子圣人之后即父后也如此经父卒为继母嫁者服而已圣人之后为父后者服嫁母也二者分眀无可嫌宋崔凯云父卒继母嫁从为之服报郑𤣥云尝为母子贵终其恩也按王肃云若不随则不服凯以为出妻之子为母及父卒继母嫁从为之服报此皆为庶子耳为父后者皆不服也传云与尊者为体不敢服其私亲此不独为出母言为继母发继母嫁已随则为之服则是私也为父后者亦不敢服也郑𤣥云尝为母子贵终其恩不别嫡庶王肃云随嫁乃为之服此二议时人惑焉凯以为齐缞三年章继母如母则当终始与母同不得随嫁乃服不随则不服如此者不成如母为父后者则不服庶子皆服也庾蔚之曰王顺经文郑附传说王即情易安于𫝊亦无碍继嫁则与宗庙絶为父后者安可以废祖祀而服之乎为出继母不服议后汉郑𤣥答赵商问云继母而为父所出不服也魏王肃云无服季祖钟云继母在如母出则为父所去不服也晋范宣曰夫继母之所以出者非身有秽衅则必犯逆于父是以致此斥黜恩不生已义距于父非恩非义何以得服河内从事史糜遗议曰夫礼缘人情而为之制虽以义督亲然实以恩断义按继母如母谓其在父之室事之犹母见育犹子故同之所生齐服下章云父卒继母嫁从为之服报此眀父在继母出则不服矣继母出自他族与已无名徒以配父有母之尊亲抚养已故亦丧之如母及其出也既不终养育之恩又弃母之名若不从而见育则不服亦其宜矣继母亡前家子取丧柩去服议晋束晢问有妇人再嫁为人继母而亡前家子取母柩父与之去继子之服如何歩熊云当为服周亡取去亦服周宋庾蔚之谓子当以父服为正父若服以为妻则子亦应服之如母若父与去而不服之则子宜依继母出不服也出母父遗命令还继母子服议晋傅𤣥曰征南军师北海矫公智父前取夹氏女生公智后而出之未㡬重取王氏女生公曜父终之日谓公智曰公曜母年少必当更嫁可迎还汝母及父卒公智以告其母母曰我夹氏女非复矫氏妇也今将依汝居然不与矫氏家事夹氏来至王氏不悦脱缞绖而求去夹氏见其如此即还归夹舎三年丧毕王氏果嫁夹氏乃更来每有祭祀之事夹氏不与及公智祖母并姑亡夹氏并不为制服后夹氏疾困谓公智我非矫氏妇乃汝母耳勿葬我矫氏墓也公智从其母令别葬之公智以父昔有命母还于是为服三年公曜以夹氏母始终无顺父命竟不为服博士刘喜云公智之父弃夹纳王其在户庭尚为已配茍有变悔自由可也还归夹氏则他人矣去就出䖏各从所执岂复矫父所得制乎故出妻之礼夫使人致曰某不敏不䏻从而供粢盛使某也敢告主人曰某子不肖不敢避诛又曰妇当丧而出则除之然则相与之礼于是絶矣少府刘克义以为父者子之天违父与违天同公曜父临亡知其母无守志故勅公智还其母此为临死情正虑审也公曜㓜小在此母懐抱其见慈长以至成人过于所生而母之亡哀不过啁噍之顷衣不释綵食不损味居䖏自若古今未之有也夫孝子事其亲事亡若事存也女子从人出之则归命之则反上奉夫母以为姑下育夫儿以为子制矫氏之家政修母氏之教命而怡然无戚言非逆命也宋庾蔚之谓临亡使子迎母自是申子之情私而此母自䖏不失礼而子不用出母之服非也公曜不服当矣父卒继母还前亲子家继子为服议晋挚虞决疑云父亡服竟继母还前亲子家当为何服比有问有夫妇生男女三人遭荒乱离散不知死生母后嫁有继子后夫未亡得亲子信请还亲子家后夫言可尔后数年夫亡丧之如礼服竟随亲子去别继子云我则为絶死不就汝家葬也而名戸籍如故母今亡继子当何服服之三年则不来葬服之周则无所嫁博士淳于睿等以为当依继母嫁从为服周博士孙绰议曰父答虽有可尔之语夫妻枕席相顺之意固非决絶之辞也继母丧父如礼服竟之后不还私家踰嵗歴年情养无二母恩不衰适见亲子専自任意无所闗报私随其志絶亡夫背继子违三从正义亦为大矣今母虽不母子何缘得计去留权轻重而降之哉夫五服有名不可谬施施之为出出义不全施之于嫁嫁义不成欲降服周于礼何居名在夫籍私归亲子丧柩南北礼律私法订其可知便决降服许令制周颇在可恠博士弟子北海徐叔中难孙云以前问不立甲乙为名称于义不便令以母为甲先夫为乙后夫为丙先子为丁继子为戊丙言可尔必虑事宜顺其至情非虚欺也临终不命知死之后制不在已故也甲不重求信之前言也夲有求还之计去誓不还葬之辞生则已不得养死则不与已父同穴就不成嫁当为去母附之于嫁不亦宜乎宋庾蔚之谓继母持服竟后乃去不得谓之为遣比之继母嫁于情为安父卒继母还前继子家后继子为服议东晋元帝大兴三年淮南小中正王式继母先嫁有继子后嫁式父式父临终继母求出式父许有遗命及式父亡母制服积年后还前继子家及亡与前夫合葬式追服周国子祭酒杜夷议以为宰我欲短三年之丧孔子谓之不仁今王式不忍哀怆之情率意违礼服已絶之服可谓观过知仁伯鱼子路亲圣人之门子路有当除不除之过伯鱼有既除犹哭之失以式比之亦无所愧励薄之义矫枉过正苟在于厚恕之可也博士江泉议曰继父尝同居而后别者继子犹制齐缞三月按王式母之事式父存则崇敬妻道无愆殁则制服毕葬乃归伉俪之义大较为举但不䏻遂居哀次以此为失方之继父恩义为崇式为人子慎终志笃岂忍以母节小阙而不行服哉是以俯仰宁从其重今报以周推心乃安观过知仁式近有也昔季路服姊周而不除仲尼抑而不贬将君子以情恕物谓式之所行免于戾矣太常曲陵公荀崧丞骑都尉萧轮议曰礼继母嫁从为之服报其犯出者无服按式母之求去式父之遣并无名例若以父母之过非式所得言及式奉亲尽礼而母自求去者过在母矣式之追服可谓过厚若乃六亲有违去就非礼宜访之中正宗老非礼官所得逆裁御史中丞卞壸议王式继母前嫁夫终后嫁式父式父终持服葬讫还前夫家前家亦有继子养至终遂合葬于前夫式为制出母周服式辞以父临终母求去父许诺就如其辞必也正名依礼为无所据若父在与亡臧否有命眀七出之责则当存时受遣告宗庙而弃之无缘以絶义之妻留家制服若式父不及礼义或以情相许或疾在困乱聴去留自由者为相要非礼相要非礼则存亡无所得从式宜正之以礼魏颗从其治命陈干昔属其子尊已殉殡二婢子尊已以非礼不从春秋善之况其母乎礼妇人三从式母于夫事生奉终居丧以礼非为既絶之妻及亡制服不为无义之妇不絶之验彰于制服自去守节非为更嫁考行无絶于夫离絶继在夫没之后夫既没是其从子之日而式以为出母此即何异子出其母而使存无所从以居没无所归以託终命于他人之门埋尸于无名之冢若式父亡后母寻没于式家不可以出眀矣许诺之命一耳以为母于同居之时至没于前子之门所䖏不同而以为出母母依前子非为更嫁日月逺近理有异礼长子不为出母服出继母又不应服式长子也又母非所生不应服坦然而式乃制服眀前絶无征违礼莫据内愧于心欲以诈眩视聴託过厚以制饰寻其事情考之正礼义不容恕式母再嫁前后俱继何慈于彼不慈于此受之者应有过礼之贬出之者宜受莫大之责式礼义之阙发于事亲伤孝敬之道亏损时教不可以居人伦铨正之任式宜请议即下禁止司徒扬州大中正陆晔淮南大中正胡𢎞等并贬爵免官宋庾蔚之谓式父许后妻之请是无相责之情不得谓之为遣妻制服依礼葬毕乃还家积年方就前家子比之继嫁不亦可乎然式是长子则不得服继嫁以废祭大夫士为慈母服议后汉郑志赵商问郑𤣥曰慈母嫁亦当为服如继母不郑𤣥答慈母贱何得如继母耶晋崔谅父命妾祝抚养谅为子祝亡鉅鹿公裴頠议依礼服慈母如母刘智释疑或问曰丧服传云妾之无子妾子无母父命为母子是名慈母今一妾自有子一子以无母父命为母子当如慈母服齐缞三年不答曰父有两妾一妾无子一妾有二子分其一子令为无子妾作子不敢违父命也而不得终为子之道按谯周集图云丧服齐缞三年条曰慈母如母父在为慈母则条不见今文载所说慈于贵妾父在齐缞周慈于贱妾父在大功九月古文郑氏说此主大夫士之妾子父命为母子者也大夫之妾子以父在为母大功士之妾子为母周矣其大夫降爵一等士无爵降例也父卒皆伸按经大夫之妾子父在为其母大功不别贵贱自非祖嫡大夫以爵降一等故妾之子从父例降母一等为大夫妾虽有贵者不得体君何得不为爵降凡此之类今文説不如古也通典卷九十四通典卷九十五钦定四库全书通典卷九十五唐京兆杜佑君卿纂礼五十五凶十七前母党为亲及服议晋蔡谟答王蒙问曰前母之党应为亲不疑丧服但问尊卑长幼拜敬之礼也代多此事但所不同惠帝时尚书令满武秋是曹彦真前母之兄而不为内外之亲相见如他人吾昔以问江思悛悛以为人不疑继母之党而疑前母者以不相及也继祖母亦有不相及者而皆与其党为亲何至前母而独疑之吾谓此言是魏时长沙人王毖身在中国遇吴魏隔絶更娶妻生昌昌父母亡后吴平闻毖前妻久亡昌为前母追服时人疑之武皇帝诏使朝臣通议安平献王孚以为礼与祖父母离隔未尝相见者不追如献王此议则前母之党不应为亲也献王所据是郑氏之说吾谓郑义为失时卞仁刘叔龙议谓昌应服三年吾以卞刘议为允何琦前母党议曰夫子曰必也正名乎正名者理道之本礼之大者也文条或阙而附例可明礼云生不及祖父母昆弟而父税丧已则不若与祖乖违父既殁而闻丧岂可拘以本制不税而废其正服乎若未生而伯叔母终今为伯叔父后继嗣之道虽同原情之实则异今必从于所养而反疑于为本乎诸侯国人生不及先代之君于其陵庙亦必曰君也此公义之正名也前母之尊固家人正称也其易了如皦日太康初博议王昌前母服公府卞粹以为母之非亲而服三年者非一也前母名同尊正义存配父盖以生不及故无其制非于义不可也元康中有改葬前母而疑其服司徒左长史胡济以为前母父之元妃所生则家之嫡长应制如改葬之服于时二代无曰不允自兹以来行之不殊礼母卒自为母之党服母出则不为母之党服而为继母之党服故尊其所从则不敢不服服有所逼则不得自伸外服无二而必宜有一如向所论必所继不及伯叔母之党居然可见矣明以名礼为制者不计恩逮与否也荀讷曰人有与前母家为亲者有否者讷直率意而答之谓不应亲又问传曰继母之配父与前母同然则前母之配父理不异于继母何以不为亲也答曰所以不与前母之党为亲者恩情不相及故也纵令有母之父母尚存父执子壻之礼而敬事之则其子固不可以不拜之犹不得以外祖父母为名名之不正则非亲也亲母无党服继母党议后汉郑志赵商问郑𤣥曰礼母亡则服其党不服继母党以外氏不可贰也若母党先灭亡无亲已所未服服继母党不𤣥答曰此所问权也非礼之正假令母在本自都无亲党何所服邪权者由心宋庾蔚之谓母亡礼应服其母之党不服继母之党不可以母党先已灭亡而服继母之党若服继母之党则乱于己母之出也母出有继母非一当服次其母者议晋刘智释疑曰亲母出则服继母之党继母既卒则不服也虞喜通疑曰縦有十继母则当服次其母者之党也宋庾蔚之曰礼巳母被出则服继母之党继母虽亡已犹自服不得舍前以服后也当如喜议服次其母者之党也从母被出为从母兄弟服议晋王恺与禇粲两姨兄弟王恺母被出后恺亡粲疑于服因车𦙍以问博士朱涛之曰据礼为服否答曰母出则服继母之党服禇服当无疑也车𦙍难曰为其母党服则不服继母之党明无二外氏王今服继母党则不得服出母党明矣王旣不服周氏禇无服王之礼涛答曰礼有从无服而有服不必要以相报为名王不服褚以其母被出絶于外族褚之从母在王之室及停庾之家同曰从母礼云以名服不答以报服褚若不服王则是卒不为其母党服便成违礼王既一絶周氏不得服褚母故其子亦然褚今服王之母何得不服王乎宋庾蔚之曰出母絶族唯亲者属母子无絶道余亲不得有服此礼之明文禇所以服王由乎周氏王既絶周不复服禇矣禇何容独服王邪礼有从无服而有服盖是厌降所致岂得与义絶者同乎从母昆弟以名服者盖明服之由不闗义絶之后从母在王及与在庾诚无以异但在庾则絶王故禇不得从亲者属而服王也禇以王絶已故不服何嫌禇母之出也不服之理各有其义者也继嫡母党服议晋车𦙍问臧焘曰今此妾子既服先嫡之党又服继嫡母之党否焘答曰庶子以贱不敢不从服耳既服前嫡母党则后嫡母党义无以异疑于三四也焘又问徐藻藻答曰庶子若先及嫡母则服其党若不及则服后嫡母党外服无二此之谓也贺循问徐邈曰礼嫡母为徒从嫡母亡则不服其党今庶子既不自服所生外氏亦以嫡党为徒从乎答曰古者庶子自服所生之党故以嫡母党为徒从故嫡母亡则不服其党今庶子既不自服其外氏而叙嫡母之亲矣谓宜以名而服应推重也古今不同何可不因事求中宋庾蔚之按礼嫡母之党徒从徒从者所从亡则已嫡母虽有三四应服见在者之党但今人复服所生之党则嫡母之党非复徒从嫡虽没犹宜服之但外氏无二统不可悉服宜以始生所遇嫡母之党若已生悉不及宜服最后者之党也娶同堂姊之女为妻姊亡服议晋李嵩行事记云有娶同堂姊子为妇妇母亡不制妇母服犹制同堂姊服常谓三纲之义不可得而无服多以内外姊妹为妇则絶其本服服絶而情重何嫌不减从姊之服月数作妇母之服耶又以谢沈所言舅为外舅事访魏君思难云舅本缌麻与外舅之服自可得同然娶姑之女姑亡岂可累降为三月耶太常刘彦祖云譬如父母服本斩齐至于改葬而制缌麻也近羊彭有叔父服而改葬其父更叔之服而着改葬之服此岂以缌麻为重也盖礼所谓以轻为重者也姑服虽重而天下何可无妇之父母乎礼不可阙行之何嫌但当计姑之本服以心丧居之耳大唐永徽元年制堂外甥虽外姻无服不得为婚姻耳妻已亡为妻父母服议晋穆帝永和中司徒符问太常云若妻已没犹应服其父母不太常杜潜等答曰何以缌从服也明伉俪判对恭承宗庙推此言之意谓不以存亡为异也司徒又问国子博士按礼云君母之父母服小功传曰君母在则不敢不从服君母不在则不服丧服小记曰为君母后者君母卒则不服其党又曰为母之君母母卒则不服徒从者所从亡则已也君母犹然妻可知矣今云不以存亡为异何所据耶博士张凭议曰徒从者所从亡则已按郑𤣥曰谓君母之党又云有从重而轻者郑𤣥曰妻之父母也然则从重而轻与徒从者本别礼天子诸侯服妻之父母明其义重也若谓徒从服必同者则妻从夫明与夫从妻其正对宁可复夫殁则已乎所据君母为异者且外祖之服本是亲假而恩踈妻之父母本由义合刘系之问荀讷曰礼云母党不二服亲无二统故也以例准则妻党不二服明矣然母有亲继之别又有出有卒故服外氏有降杀之礼今妻义一也无继出之殊今服其党孰先孰后耶讷答曰妻党不二服礼所不载母党有出有继情事不同谓前妻虽卒终当同穴今妻配已理无异前不以存亡为异也且礼无其文当俱有服也或以为同于徒从妻没则不从服若夫所不服妾何得于徒从君母之党耶歩熊曰妻死更娶为前妻父母服不荅曰此皆徒从服耳所从亡则已不服也季祖钟駮曰夫妇应属从也又夫妇合葬皆为妻妻之父母不得不服也曹述初问范寗曰有人再娶后妻无父母而前妻父母亡当有服不寗答曰礼小记云从服者所从亡则已今妻既卒则无所从不应服也述初又难曰妻为夫党既为属从至于夫卒服之无亏妻之父母而妻卒则已统例准情不见其义若以妻之父母不得准夫之旁亲实所疑也小记所称自谓臣为君党妾子为君母党服耳寗又答曰世闲行事鲜有同者此亦无准据殆是率心而行也宋庾蔚之谓夫妻一体之亲而谓妻之父母徒从失之甚矣言应服者辨之已详或疑外氏二统则妻之父母亦不宜二意以为母之两三亲假不同妻之三四于己犹一非其例也从母适族父服议晋邵戢议按礼记同姓从宗合族属异姓主名治际㑹从母嫁于絶属族父则无复从母之名谓不宜有服戢以为治际㑹者患班序易位及嫂叔无名耳夫服以恩生班以义断虽门外之事义掩恩至门内之事恩掩义矣同宗之道处恩义之闲故宜资之恩义令彼此获中据易位无名便废骨肉之服实是所疑既有属从郑𤣥説子为母党之服按属从者自非出母党及庶子受重自于其所生之党则初无厌降之文又记云六代亲属竭矣郑说六代之外亲尽尔雅族昆弟之子为亲同姓按从母嫁于无属名者即与嫁他姓不异则宜服从母嫁于他姓之服矣又尝见贺公书称贺新渝夫人为族姨母寻所以不主名于际㑹者亦是有恩掩义谓宜服也为内外妹为兄弟妻服议晋徐衆论云徐恩龙娶姨妹为妇妇亡而诸弟以姨妹为嫂嫂叔无服不复为姨妹行丧右丞徐万谓宜然今议者以嫂无服不得为姨妹服不解服之为害义邪为伤情邪为尊厌邪所谓尊厌者父在为母尊卑体异故可得厌耳今嫂妹一人之体兼此尊卑何所厌邪齐缞之葛与大功之麻同皆两服之所以叙亲亲之情今以嫂叔之嫌不为姨妹制服絶亲亲之义伤恩昵之道殆非圣人为服之本意乎徐彦难曰本虽中外姨兄弟之亲一为嫂叔便当以公义厌私不谓尊卑之厌也衆曰女人外属以夫氏为公以公厌不为叔服可也叔以嫂是姨妹复何公厌而不服邪彦重难曰若以此服为亲则不闻亲服无报又公义在于夫氏岂在嫂邪衆曰就如难㫖制公在叔不在嫂虽有姨之亲就于公义不得服之犹可也若叔有厌则嫂无厌虽姨妹为嫂必服之为叔之姨兄而见服则为嫂之姨妹何独不见服哉若两不相服则絶此正亲岂圣人之意乎茍姨妹得服姨兄兄亦应服何无报哉彦重难曰若姨妹为嫂而为之服必也正名将谓之何衆答曰今姨妹为嫂可服者以正名故也言嫂则姨妹不从焉言姨妹则嫂不与焉名别若此故可服也嫂自无服吾不为之服姨妹有服吾为之缌麻吾自服姨妹奚为强谓之服嫂也哉见嫂应拜见姨妹不拜也今嫂妹同体今我自拜嫂而谓我拜姨妹不亦惑哉彦重难曰彦以为姨妹为嫂而不服者正以无复姨妹之名故耳衆答曰不解姨妹为嫂便无复姨妹之名削其氏族灭其名号邪为变化分离嫂留而妹去邪为我嫂者是姨妹也何不得两全哉彦难曰若如告言嫂则姨妹不从言姨妹则嫂不从未审定言嫂邪言姨妹邪衆答曰一人合两亲似一人兼两官当其事则举其名以应其义何拘以一名一称哉言嫂则拜之言姨妹则服之各有所施不以此而灭彼耳彦曰平存许其称嫂而拜则姨妹也至于亡殁便称姨妹不拜则非复嫂也惧一人之身不得以昨日平安为嫂明日终亡为姨妹也衆曰吾得存之与亡为嫂为妹不复异也为我嫂故拜之是姨妹故服之情理自通何以云拜便不得制服制服便不得拜乎彦重难曰若随其名别其义则着服临尸不复拜也衆答曰见姨妹之尸不可以不服临亡嫂之丧不可以不拜拜自为嫂服施为妹服随其亲拜应其名别其义斯之谓矣大唐之制两姨姑舅姊妹并不得通婚嫂叔相为小功议曰袁凖正论云中外之亲亲于同姓同姓且犹不可婚而况中外之亲乎诚哉斯㫖何者按婚礼娶于异姓所以附远厚别附逺者欲令敦睦异宗厚别者盖以别于禽兽则姨舅之女于母可谓至亲矣以之通婚甚黩情理然有若晋徐恩龙者或识昧一时不详典故姨妹既纳之为妇诸弟安得不谓之嫂乎且男女之际必在正名名正而男女有别安有存时拜之为嫂没则服之为妹徐衆乃云一人兼两亲似一人兼两官诚如所见两名兼行是则公私名称混淆婚姻无别矣或者以服疑从重亦谓不然按丧服有或引或推各存正义故庾蔚之云外姊妹而为兄弟之妻宜用无服之制兄弟之妻无服乃异于姨妹之有服也况彼既弃本亲来为我族之妇我安得弃正礼而强徇私服哉徐彦之论当矣族父是姨弟为服议晋蔡谟答族父为姨弟问者曰乙是甲族兄子也二人之母则姊妹也以外亲言之则是从母之子应服缌麻以同宗言之则六代之亲知礼无服今甲亡乙应制服否谟按礼记云同姓从宗合族属异姓主名理际㑹先儒説曰异姓谓来嫁者也正其母与妇之名也记又云其夫属乎父道者妻皆母道也今甲之父与乙于班为族祖则其妻亦有祖母之名不复得为从母也凡亲属之名妻从其夫子从其母不得为从母则子亦不得为从母之子也亲名正服亦随之谓乙应从同宗六代之制不应服也难者曰礼所云异姓主名理际㑹本是他人唯以来嫁为亲故尊卑亲踈从其所适至于从母者骨肉之亲小功之服也今以所适无服之亲便从无服之制是为以疎夺亲也适他人者犹为之服来适同宗而便絶之岂其理乎答曰礼大夫之娶皆有姪娣而大夫之子于庶母无服若论本亲则此庶母亦是从母也今来为父妾则废从母之名而从庶母之称絶小功之服而从无服之制此礼之成典也推此而论知适他人者从其本亲来适同宗则从其所适不得系本此所谓异姓主名理际㑹者也或有族父絶服而又是姨弟今叔亲当云何徐邈答曰书称以亲九族礼亲亲以三为五以五为九上杀下杀旁杀而亲毕矣故上极四代旁亲四等毎服有降自五代以徃则是九族之外谓之同姓而已其长幼之班拜起之节有时而可改无必不移之道也姨弟为无服之宗人今若系踈宗服外之名以夺母党有服之亲则未见其义也谓宜从姨弟例服散骑常侍徐衆论云庾左丞孙见遭族父丧父已絶服又是姨弟见问当服不余答以为当服右丞徐彦重难曰礼云尊祖故敬宗敬宗则收族收族者序以昭穆也何得以姨弟之服加于宗父乎于情乃可无伤于义实为有害也衆答曰礼为曾祖髙祖三月又改葬缌麻服所尊又临至亲之丧而服之最轻者岂损所尊之服乎今族父无服姨弟有服自为姨弟服何为轻服服宗父乎难云于义有害者不解害何义邪天生族父为吾姨弟非吾贬退所为何不敬宗之有族父应拜而姨弟不应拜今族父为姨弟今不可以姨弟不应得拜而不为族父拜也犹不可以族父无服而不为姨弟服也若姨弟犯过吾不顾族父与姨弟共身同体怒而笞之此不可也于其死亡以姨弟服之正合礼记絶族无施服而亲者属文妾为先女君党服议晋有问者曰杂记云女君死则妾为女君之党服摄女君则不为先女君之党服此为妾子为徒从妾身为属从于理通否虞喜通疑凡称妾者皆大夫之礼非天子诸侯文也按杂记云女君死则妾为女君之党服明属从也摄女君则不为先女君之党服此摄当为相代摄是谓继室则妾之后女君也有后女君则不复服先女君之党者以当服后女君之党故也荀讷答刘系之问曰礼妾从服女君之党如女君此则同于近臣君服斯服不与服君母党同也庶子为人后其妻为本舅姑服议晋贺循云庶子为人后为其母缌麻三月庶子之妻自如常礼尊所不降也自天子逹于大夫皆然孔瑚问虞喜曰愚谓庶子之妻不得如礼服其私亲者以为身为宗主奉修祭祀以别尊卑故也凡妇服夫党皆降一等唯公子厌至尊故其妻从轻而服重尽礼于皇姑则人情所许愚谓不得以公子为例喜答曰谓庶子为人后上继祖祢此则厌于承重不得伸其私情故为所生止服缌麻其妇当依公子之妻尽礼皇姑从轻服重不系于夫哀帝兴宁中哀靖皇后有章太妃之丧尚书奏至尊缌麻三月皇后齐缞按周礼有从轻而服重公子为公所厌故不得申舅不厌妇故得以本服綦母邃驳父子不继祖祢故妻得伸皇姑夫人致斋而㑹于太庙后服不宜踰至尊亦当缌麻也通典卷九十五通典卷九十六钦定四库全书通典卷九十六唐京兆杜佑君卿纂礼五十六凶十八总论为人后议周汉魏晋周制为人后者子夏曰何如而可为之后同宗则可为之后何如而可以为人后支子可也又曰为人后者孰后后大宗也曷为后大宗大宗者尊之统也禽兽知母而不知父野人曰父母何等焉都邑之士则知尊祢矣大夫及学士则知尊祖矣诸侯及其太祖天子及其始祖之所自出尊者尊统上卑者尊统下大宗者尊之统也大宗者収族者也不可以絶故族人以支子后大宗也嫡子不得后大宗也汉石渠议大宗无后族无庶子已有一嫡子当絶父祀以后大宗不戴圣云大宗不可絶言嫡子不为后者不得先庶耳族无庶子则当絶父以后大宗闻人通汉云大宗有絶子不絶其父宣帝制曰圣议是也魏刘徳问以为人后者支子可也长子不以为后同宗无支子惟有长子长子不后人则大宗絶后则违礼如之何田琼答曰以长子后大宗则成宗子礼诸父无后祭于宗家后以其庶子还承其父晋范汪祭典云废小宗昭穆不乱废大宗昭穆乱矣先王所以重大宗也岂得不废小宗以继大宗乎汉家求三代之后弗得此不立大宗之过也岂不以宗子废絶圗籍莫纪若常有宗主虽丧乱要有存理或可分布掌录㦯可蔵之于名山设不尽存决不尽失且同姓百代不婚周道也而姓自变易何由得知夫既不知或容有得婚者此大违先王之典而伤自然之理由此言之宗子之重于天下乆矣汪子寗以为父母生之续莫大焉三千之罪无后为重夫立大宗所以铨序昭穆弥纶百代系之以姓而弗别缀之以食而弗殊礼尽于此义诚重矣方之祖考于斯为薄若令舍重适轻违亲就疎则是生不敬养没不敬享生人之夲不尽孝子之事靡终非所以通人子之情为经代之典夫嫡子存则奉养有主嫡子亡则烝尝靡寄是以支子有出后之义而无废嫡之文故嫡子不得后大宗但云以支子继大宗则义已畅矣不应复云嫡子不得继大宗此乃小宗不可絶之眀文也若无大宗惟不得収族耳小宗之家各统昭穆何必乱乎汪又曰大宗者人之夲也尊之统也人不可以无其本所以立大宗也上理祖祢尊尊之道着矣下理子孙亲亲之义眀矣旁理昆弟天伦之理达矣存则合族以食序以昭穆导以徳行别以礼义没则禘祭太祖陈其亲疎殇与无服莫不咸在此则孝子之事终矣立人之道竭矣小宗之家五代则迁安知始祖之所从出宗祀之所由来敬宗所以尊祖祢不为重乎然要当以穆继昭既眀大宗不可以絶则支子当有继祖是无父者也夫为祖曾祖髙祖父母持重妻从服议晋贺循云其夫为祖曾祖髙祖后者妻従服如舅姑孔瑚问虞喜曰假使𤣥孙为后𤣥孙之妇从服周曾孙之妇尚存才缌麻近轻逺重情实有疑虞喜答曰有嫡子者无嫡孙又若为宗子母服则不服宗子妇以此推𤣥孙为后若其母尚存𤣥孙之妇犹为庶不得传重传重之服理当在姑矣宋庾蔚之谓舅没则姑老是授祭事扵子妇至扵祖服自以姑为嫡所谓有嫡妇无嫡孙妇也祖以嫡统唯一故子妇尚存其孙妇以下未得为嫡犹以庶服之孙妇及曾𤣥孙妇自随夫服祖降一等故宜周也出后者却还为本父服及追服所后父议晋㦯问许勐云为人后时有昆弟后昆弟亾无后当得还否若得还为主否勐答曰丧服传曰何如而可以为人后支子可也嫡子不得后大宗言大宗虽重犹不夺已之正以后之也推此而论小宗无支子则大宗自絶矣子不絶父之后本家无嗣扵义得还出后者还本追服或曰甲有子景后叔父乙甲死景以降服周涉数年乙之妻又亡景服父在为母之服今叔父自有子景既还本当追服甲三年服否若遂即吉则终身无斩缞之服博士曺述初议曰礼大宗无子族人以支子后之不为小宗立后眀弃亲即疎叔非大宗又年尚少自可有子甲以景后非礼也子从父此命不得为孝父亡则周叔妻死制母服扵义谬也今归本宜制重以全父子之道㦯难曺曰礼日月过而后闻丧则有税服当闻丧之日哀情与始遭丧同是以闻丧㦯在数十年后犹追服重甲死景即知丧哀情已叙为出后降周者服制耳三年之丧称情而立文父丧积年哀戚乆除今更制重是服非称情之义若依税服失其类矣且子为父不过再周景尝为甲巳服周矣今复制重是子为父服三周也岂礼意乎答曰景扵礼无后乙之义景既不得成重制扵乙又阙父子之道人子之情岂得无追逺之至戚乎就使情轻扵日月已过而后闻丧服父之礼宁可便废今以哀戚乆除方制重服为难过矣父之扵子兼尊亲之至重礼制斩缞三年眀其兼重也齐缞周服非所以崇尊亲之至重景虽尝为甲服周岂礼也哉而数以为父三周乎或难曰礼妇人有父丧未练而夫家遣之则为父服三年既练而见遣则已犹如为人后者亦为所后斩缞三年为父服周服制既同则义可相准若甲死未练而景归则应为三年今丧已乆扵礼不应追服答曰礼妇人适人则降父服周为夫三年既练而见遣父服除矣重制已成扵夫故虽及父母之家父亡不得复为父服三年不二斩之义也妇人扵礼得成其重制扵夫景扵礼无后乙之义虽甲丧乆除而㬌归既已不得成重扵乙今又不为甲追制重服是景为人子终无服父之道也张湛谓曺曰礼所称为人后后大宗所以承正统若非大宗之主所继非正统之重无相后之义今乙虽无子扵礼不应取后扵甲甲之命景景之従甲皆为违礼若如前议则兄弟以子相养者代代有之此軰甚衆时无讥议盖同系一祖兄弟所生犹如己子非犯礼违义故也虽非礼之正义亦是一代成制由来故事岂可以甲命独为非礼景従便为失道此之得失自当与代人共之耳今所疑扵景既当持服与不议者以为景归宜制重引税服为例恐非明证夫税服者自谓日月已过而后闻丧闻丧之日即初死之时为制服之始今月数得全哀情得叙为人后者父终则尽心极哀但逼于所后抑情降服以尊父命及其还归论丧则已积年即事则必有降杀而方复追所谓不称情者矣过时而不知丧则是平吉之人既初闻之则同于始死与丧过而归何得为例若谓景既不得全重制于乙又阙子道于甲故更服重即所谓全父子之道犹非税服乎又设难云妇人父丧既练而见遣为父服周以准为人后者既还所生父丧已乆于礼不追此议何疑答曰正以妇人得成制于夫景不得成重制于乙今景于礼诚无后乙之义然据受父命为人子与妇人出适者皆为本亲降服一等为所后及夫制服三年其义正同也今以妇人既练见遣重制已成于夫故不为父三年今谓景本不应为乙后然景既奉命为乙子则许其降夲亲之服及其丧过而归则重制成于所后矣若不服重制其夲亲乃岂可终身无斩缞之服直是率懐而言无所依据耳又范寗问孔徳泽云甲无子取其族子乙为后所生父没降服周甲晚自生子乙归夲家后甲终乙当有服否若服当制何服孔答曰代人行之似当无服继母尝为母子既出服周推此粗可相况范又难必当有服未辨服之定凖云继母既出服周此礼所出为分眀释耳孔又答云继母出为服周是父没而嫁贺循要记亦谓之出当以舍此适彼不独在嫁可以意领故不必继于本也江熈难范云往因礼亲反囙礼踈何嫌顿尽乎未若相遗于江湖既还宜各反服也宋庾蔚之曰尝为父子爱敬兼加岂得事改便同疎族方之继母嫁于情为安出后者为夲父母服议晋王冀按丧服云为人后者为其父母持重于大宗者降其小宗也按经传为人后者固自降其亲也所以降其亲者已受重于大宗必为所后之父服斩故也制其体例若受重于大宗而不为所后之父服斩则自非经所谓为人后者之义也凡既受命出为人后而不为所后之父制服固非礼也还为其亲斩亦非礼也均其失宁居过重无居过轻夫㤙由义厌情为礼黜是以五服之疎属有相为重者矣天性之父子有相为轻者矣屈伸进退有自来也今奉义则已不为所后之父服崇㤙复不成所生之丧二者并阙未知其详将何所居且传叙经意但为既后大宗无二斩之道非不斩之制也谈者不疑为后而不为所后制服为非礼乃谓反服其亲为伤教斯盖惑之大者也若不服所后之父复抑其反崇夲㤙则是凡为后之子可有不服三年之服也愚谓为后之子及所后服重则宜如礼降其所生若不及为所后制服则宜还为其亲服斩考之义例即之人心在可通矣出后子为夲亲服议晋武帝太康中尚书令史遂殷表云父翔少继叔父荣荣早终不及持重今祖母姜亡主者以翔后荣从出降之制继殷为大功假二十日愚以为翔既不及荣持重服虽名户别继奉养姜故如亲子便依降例情制为轻且殷是翔之嫡子应为姜之嫡孙乞得依令遣宁去职尚书奏礼无不及还重之制翔自应降姜殷无缘还重诏可贺循为后服议按丧服制曰为人后者为兄弟降一等报于所为后之子兄弟若子时人论者多以为后者子孙皆计夲亲而降意所不安或曰嫡子不为人后者直谓已嫡不以出后当以支子耳无明扵后者之子见舍夲亲何以言不得为人后邪答曰五服之制其属有六一去夲系以名为正名正则男女有别上下不悖若假之以号者则轻其权定之以名者则尊其统故曰有嫡子者无嫡孙何为言无正以不得名之不得名之则卑其服若得名之则重其制此之有无尊卑之宜则是彼之后者嫡庶之例也至于庶子为后称名不言孝为墠而祭以其尚有二志不専故也其子则定名而处庙以为彼情可制此义宜惇故也岂非顾本有已复统有莭哉或曰所后在五服之外父制周年而已无服踈亲戚之恩非先圣之意也答曰何为其然礼有莭权恩义相顾为所生无絶道其余皆宜权制也夫初出后者离至亲之侧为别宗之胄阙晨昏之欢废终养之道顾复之恩靡报罔极之情莫伸义虽从于为后恩实降于本亲故有一降之差若䏻専心所继后者之子上有所承于今为同财之宻顾本有异门之踈若以父服辄当后者至于生不及祖父母诸昆弟父有重制而已无服又出母齐缞而杖其子又不从服今出后者于父母乃为不杖之周恐其子不得反重也礼失于烦故约以取通是以后者之子出母之孙其礼阙而不载生在他邦父已不税其义幽而不彰既以不疑父之出母何独迟疑别宗之祖邪服之所降其品有四君大夫以尊降公子大夫之子以厌降公之昆弟以旁尊降为人后者女子子嫁者以出降四降之名同止一身出者之子岂当独以为传代称乎生长于外不得言出犹继父未尝同居不为异也又父报出子诚是踈已稠彼子以父为旁尊则知所天在此初出情重故不夺其亲而与其降承出之后义渐轻疎而絶其恩絶其恩者以一其心其心一则所后亲所后亲则祭祀敬祭祀敬则宗庙严宗庙严则社稷重重社稷以尊百姓齐一身以肃家道此殆圣人之意也宋崔凯丧服駮云代人㦯有出后大宗者还为其祖父母周与女子子出适不降其祖同义凯以为女子出适人有归宗之义故上不降祖下不降昆弟之为父后者今出后大宗大宗尊之统収族者也故族人尊之百代不迁其父母报之周所谓尊祖故敬宗也又曰持重于大宗降其小宗降其小宗还当为其祖父母大功耳又云代人有出为大宗后还为其父母周其子从服大功者凯以经文为人后者为其父母周为其兄弟降一等此指谓后者身也不及其子则当以其父所后之家还计其亲踈为服纪耳按晋刘智释疑或问礼为人后者为当惟出子一身还夲亲也鲁国孔正阳等议以为人后者服所后之亲若子为其夲亲降一等不言代降一等者以为至其子以义断不复还本亲故也礼云若子者则于夲父母不若子矣刘智又按礼为人后者于兄弟降一等此出子及其子孙皆为人后者也甲无后故乙为之后乙之子孙皆去其亲往为甲后皆当称为人后服夲亲不伤于后者若子则其亲亦然矣夲亲有自然之恩降一等足以眀所后者为重无缘乃絶之矣儒林掾谢袭称学士张襜之从祖母丁丧本是亲祖母亡父出后求详礼典辄𠡠助教陈福议当诸出为人后者还服夲亲皆降一等自为后者之身文无为后者之子追服大功如福议则襜之不应废业王彪之答如所白则族人后大宗者出后者子于本祖无服孙不服祖于情不安是以诸儒之说义㫖总谓为人后者虽在五服之外皆降本亲一等无孙不服夲祖之条按记云夫为人后其妻为舅姑大功郑𤣥云不二降也其妻于舅姑义服犹不二降况其子孙骨肉至亲便当无服乎礼疑则重义例亦眀如礼之例诸出后者及子孙还服夲亲于所后者有服与无服皆同降一等谓襜之当服大功出后子为夲庶祖母服议晋刘氏问曰弟子遭所生母艰弟子有儿出后伯父承嫡当心丧三月否徐邈答曰庶祖母服礼无正条往年临川王服太妃已为成制今出后承嫡者当依为人后降夲亲一等宜制大功九月宋庾蔚之谓庶子为父后不得服其所生以服废祭故也己出伯父即为祖嫡何由得服父之所生乎父为髙祖持重子当何服议晋徐农人问殷仲堪曰礼服髙祖父母齐缞三月若其父承重者为当服周为故自服其夲服邪若服其夲服不以父重而增者假如𤣥孙持髙祖重𤣥孙之子来孙本都无服父服三年而子吉服俱非丧纪差降之义若来孙夲无服而今有服则曾𤣥孙宜以父承重而加也进退迷惑不知所行殷答曰祖父在而祖母没则父服厌周祖父后亡则父服三年而孙之服一定无变是知孙之于祖自有正服不以父服为升降又疑𤣥孙承重来孙无变按礼记有子姪之服茍㤙尽亲毕缟冠𤣥武非为无变矣徐又问曰父在为母虽服以周断至练禫庐杖大制无亏故孙得遂其夲服若父出后降祖在不杖周则孙不得同父之服眀矣若父还反重又当从父升亦眀矣如此升降由父不得恒自定也未有斩服不异至亲而子正制三月之外或都无服者也他人同㸑而为之缌缟冠𤣥武微厠吉饰求之五服故为无变他人之不若此所大惑也殷又答曰父在为母先王眀义屈之以周服而情未有异也哀亲故寝苫枕凷毁瘠杖而后起创巨痛深弗可顿夺故渐之以祥练申之以禫月此盖有由不变其夲则降矣子有降而孙得遂仲堪所谓不随父升降者也为庶子后为庶祖母服议晋王冀答刘系之问云凡不继大宗而立后及为后而不为所后制服皆非礼也然据已为后则不得不従为后之制若庶子立后不继祖宗已服无重可传亦何居而不服庶子若先受重承事则制有疑谓当与庶祖母同宋庾蔚之谓所后父若承祖后则已不得服庶祖母也父不承重已得为庶祖母一周庶无𫝊祭故不三年也所后之母见出服议晋步熊问许勐曰为人后而所后之母见出当何服勐曰为人后者若子继母言如母夫言若如者眀其制如亲其情则异也继母如母则异于亲子矣为曾祖后服议晋何琦议以为卿士之家别宗无后宗绪不可絶若昆弟以孙若曾孙后之理宜然也礼缘事而兴不应拘常以为碍也魏之宗圣逺继宣尼琦从父以孙绍族祖荀顗无子以兄孙为嗣此成比也宋庾蔚之谓间代取后礼未之闻宗圣时王所命以尊先圣夲不计数恐不得引以比也通典卷九十六通典卷九十七钦定四库全书通典卷九十七唐京兆杜佑君卿纂礼五十七凶十九并有父母之丧及练日居庐垩室议周制曾子问曰并有丧如之何何先何后孔子曰葬先轻而后重其奠也先重而后轻礼也自启及葬不奠行葬不哀次反葬奠而后辞于賔遂修葬事其虞也先重而后轻礼也晋杜元凯云若父母同日卒其葬先母后父皆服斩缞其虞祔先父后母各服其服卒事反服父服若父已葬而母卒则服母之服至虞讫反服父之服既练则服母之服丧可除则服父之服以除之讫而服母之服贺循云父之丧服未竟又遭母丧当父服应竟之月皆服祥祭之服如除丧之礼卒事反母之丧服也又荀讷答问云代人有向曙毁庐作垩室祭毕居垩室见客者或有于庐前设位谓今可于庐前设位着练服事毕服母服居庐庾氏问徐广曰母丧已小祥而父亡未葬至母十三月当伸服三年犹厌屈而祥邪答曰按贺循云父未殡而祖亡承嫡犹周此不忍变父在也故自用父在服母之礼灵筵不得终三年也礼云三年之丧既葬乃为前丧练祥则犹须后丧葬讫乃得为前丧变服练祥也宋庾蔚之谓前丧既周应毁庐为垩室而后丧犹应居庐古者受弔于庭阶庐垩室自是寝处之所今虽以庐垩室为丧位然自异于缞绖矣母丧既练而父亡为母伸服乃问刘表诸儒及太始制皆云父亡未殡而祖亡承祖嫡者不敢服祖重为不忍变于父在也况父在之日母久已亡宁可以父亡而变之乎意谓立服之㫖皆定于始制之日女子大功之末可嫁既嫁必不可五月而除其服男子在周服之内出为族人后亦不可九月而除矣父为大夫子为父后降伯叔父大功或已两三月日而父亡宁可得伸服周乎是知凡服皆以始制为断唯有妇人于夫氏之亲被遣义絶出则除之父未殡而祖亡服议晋虞喜按贺循丧服记云父死未殡而祖父死服祖以周既殡而祖父死三年此谓嫡子为父后者也父未殡服祖以周者父尸尚在人子之义未可以代重也喜以为三礼无有此条殆是脱失祖父正统非为旁亲若父死未殡服祖但周则祖无倚庐传重在谁假使祖为国君己为嫡孙祖殁已嗣此受封于祖祖之羣臣服祖三年而已为嫡孙则服一周齐缞送葬斩杖无主虽云尸在未忍如大父何宋庾蔚之谓礼云三日而不生亦不生矣故君薨未敛入门升自阼阶明以生奉之也父亡未殡同之生存是父为传重正主已摄行事事无所阙虞喜何谓无倚庐乎孝子之所寝处不闗于主阙之何嫌若祖为国君五属皆斩则孙无独周之义按贺循所记谓大夫士也父丧内祖亡作二主立二庐议晋韩伯为殷灵符问或人答云昔亡伯丧未除而祖母见背从兄不废父丧主而为祖母居庐郄太尉来弔不以为非礼也宋庾蔚之谓父丧内祖又亡则应兼主二丧今代以庐为受弔之处则立二庐是也人为父丧来弔则徃父庐之所若为祖丧来弔则徃祖庐之所居重丧遭轻丧易服议周制间传云斩缞之丧既虞卒哭遭齐缞之丧轻者包重者特齐缞之丧既虞卒哭遭大功之丧麻葛兼服之服重者则易轻者也服问云三年之丧既练矣有周之丧既葬矣则带其故葛带绖周之绖服其功缞三年之丧既练矣有大功之丧服其功缞绖带如周小功无变也麻之有本者变三年之葛间传云既练遭大功之丧麻葛重杂记云有三年之练冠则以大功之麻易之唯杖屦不易既练遇麻断本者于免绖之既免去绖每可以绖必绖既绖则去之小功不易丧之练冠如免则绖其缌小功之绖因其初葛带缌之麻不变小功之葛小功之麻不变大功之葛以有本为税间传云除服者先重者易服者易轻者杂记云有父之丧如未没丧而母死其除父之丧也服其除服卒事反丧服如三年之丧则既其练祥皆行晋谢奉议曰夫孝子之处丧服勤三年不懈不怠情思所主无不在曾子问三年之丧可以弔乎孔子曰三年之丧练不羣立不旅行君子礼以饰情三年之丧而弔哭不亦虚乎盖以为彼兴哀则不专于所重也而礼云卒哭既练遭周大功之丧皆随所服而变代行丧者咸从此制窃有所恨夫人子之道天属之恩可谓重矣终身之忧非一朝可消故有祥练而为其极夫以资于事父之道在公尚有夺私服之制况兼爱敬之重而更屈于支属乎奔丧之礼赴哭輙备其绖带归于本宫即反正服于权宜兼通庶可知无大过矣宋崔凯云斩缞既练而遭大功之丧则着大功之冠及麻麻谓男子首绖妇人腰绖也又易其故既练之葛以麻谓男子腰妇人首也大功之丧既葬卒哭男子复其练冠带周之葛带男子首绖妇人腰绖皆言周者斩缞练男子除首妇人除腰今大功之丧既葬首腰皆当有绖大功既葬之葛绖则小功之绖也大四寸六分小不可以居三年之丧故皆绖周绖也长殇中殇变三年之葛议周制服问曰殇长中变三年之葛终殇之月算而反三年之葛是非重麻为其无卒哭之税下殇则不间传曰斩缞之葛与齐缞之麻同齐缞之葛与大功之麻同大功之葛与小功之麻同小功之葛与缌之麻同则兼服之宋庾蔚之谓服问云麻之有本者变三年之葛既练遇麻断本者于免绖之次云小功不易丧之练冠因说麻之有本乃能变正服之葛方云殇长中变三年之葛终殇之月算而反三年之葛是非重麻为其无卒哭之税下殇则不当是论周殇之大功若是大功之殇记当明之周殇最在上所以不言周耳郑𤣥谓周殇长中已自大功不复指明殇服之异不于卒哭而变上服之葛又明下殇之麻虽不断本以其幼贱亦不能变上服之葛间传大明斩缞变受之节因备列五服麻葛之分缌小功之麻不变上服之葛已自别见故此虽连言而在兼服之例是以不复曲辩若如郑说谓大功亲之殇者其如缌小功之绖麻既断本又与三年之葛大小殊絶安得相变邪居亲丧既殡遭兄弟丧及闻外丧议周制檀弓曰有殡闻远兄弟之丧哭于侧室无侧室哭于门内之右同国则徃哭之又曰有殡闻远兄弟之丧虽缌必徃非兄弟虽邻不徃杂记曰有殡闻外丧哭之他室入奠卒奠出改服即位如始即位之礼魏王肃云徃哭而退不待敛也郑记问曰或言徃哭或言侧室或言他室不同何也又杂记云三年之丧虽功缞不弔如有服服其服而徃虽缌必徃亦当服其服不王瓒答曰檀弓言徃哭不言轻重通三年当徃也杂记斩缞言功缞乃服其服而徃则齐缞亦于功缞乃服其服也哭他室者为外兄弟明皆当先哭乃行耳异国则不徃也晋束晳问曰有父母丧遭外缌麻丧徃奔不步熊答曰不得也若外祖父母丧非嫡子可徃若姑姊妹丧嫡庶皆宜徃奔也傅纯云礼先重后轻则轻服临之轻服临者新亡新哀以表新情亦明亲亲不可无服及其还家复着重者是轻情轻服已行故也今新死者在千里表应服者以官役为限奔临无由乃以重包之夫重服自前亡非闗新死则新死无服也岂应服之亲卒为无服宜制新轻之缞以当徃临之服若新亡除既了则反服先重自然包之前后二丧人情与服两得济乎或难曰服以礼为主礼有徃临之缞而无便制之服如便制轻缞恐非礼也答曰礼是经通之制而鲁筑王姬之馆于外春秋以为得礼之变明变反合礼者亦经之所许也居亲丧除旁亲服议周制杂记曰虽诸父昆弟之丧如当父母之丧其除诸父昆弟之丧皆服其除丧之服卒事反丧服晋贺循云虽有父母之丧皆为周大功之服祥除各服其除丧之服如常除之节小功以下则不除转轻也降而为小功则除之殷允有兄子丧应除兄服与徐邈书云其晨当着吉服除服不当竟此日以吉服接客当兄旧服见客邪又云礼曰服其除服卒事反丧服庾太尉大丧中除妻服白帢对客终日今斋服既同且下流益无嫌于变吉服也竟此一日然后反丧服邪妇人有夫丧而母亡服议晋羊祖延问曰外生车骑妇先遭车骑丧斩缞服也后遭母丧齐缞服也礼为两制服有所变易邪按曾子问曰君丧已殡臣有父母丧归家殷事即徃应依此不徃服何服家服何服贺彦先答曰礼女子适人服夫三年而降其父母传曰不贰斩既不贰斩则不得舍其所重服其所降有分明矣国妃有车骑斩缞之服宜以包母齐缞无两服之义唯初奔当服母初丧之服以明本亲之恩成服之日故宜反斩缞之服此轻重之义也又礼君不厌臣君既殡又有父母之丧与君俱三年故有归家之义而犹云有君丧者不敢私服何除之有以此言之虽君父两服当其兼丧以君缞为主而不以已私服为重也居所后父丧有本亲丧服议晋韩康伯问荀讷云有人奉其伯后服制未除复有本父丧当复应还所生两处作丧位不若作垩室今当服斩先斩以居垩邪答曰今身有所后重服未练虽有所生之丧无所改易既练则当服周布冠帻首绖齐缞先丧既练已有垩室唯当服周以居之耳不复还本家作丧位韩重问既为人后先服重制岂当有改然今要当有时还本哭临其本亲赴弔不设丧位情为不安可于本亲兄弟次作垩室归来处之不荀重答意谓身有所后重服当不得复于本兄弟庐次作垩室归可设哭位而已宋庾蔚之谓礼齐缞斩缞之受服大功变既练之服计缞升数从其麤者若升数同则不变绖带而已今代则不然应别制本亲周服还本家则着之时代不同不得全依礼今以垩室为对弔之所故应还本家立垩室在诸弟之下以受弔设使本家远便当于别室不得于所后灵前受本亲丧之弔有祖丧而父亡服议宋孟氏问曰嗣子今为孟使君持重光禄丧庭便无复主位于礼云何周续之答礼无晓然之文然意谓嗣子宜兼持重正位之丧岂可阙三年正主邪又问曰若嗣子兼持重者光禄丧次亲有庐邪又答曰礼之倚庐在东墻下盖是寝苫枕凷之处非接賔位也谓寝息之所宜在亲之殡宫于光禄丧庭若賔客馈奠凡是有事然后之丧所已则还庐次然今代皆以庐为接賔之位位则二处从礼之变亦宜两设也又问葬奠之礼何先何后又答礼云父母之丧偕其葬也先轻而后重其虞也先重而后轻其葬服斩缞以例而推光禄葬及奠虞皆宜先于情则祖轻于尊则祖重祖先亡父后卒而祖母亡服议周制丧服小记曰祖父卒而后为祖母后者三年后汉刘表及侍中成粲云父母亡在祖后则不为祖母三年吴商驳曰尝见表所作丧服后定变除为妇人之服不踰男子孙为祖父服周父亡之后为祖母服而云不得踰祖也又见成侍中云以为巳自受重于祖祖母服不应三年商按假使子为人后为本父服周而所后者更自有子巳则还家而母后亡当可以不得踰父不三年乎又从祖祖父先亡巳为小功五月而巳后为从父后从父又先亡祖母后卒可复以巳先为祖父小功今为祖母不踰祖父复服五月乎诸如此比妇服重于夫甚衆不可具记不得踰夫之説经传无据嫡行庶服义又不通粲又云巳自受重于父不受重于祖今服祖母亦当周又齐缞章臣为君之父母祖父母周凡臣从君所服而降一等臣从服周则君为三年也据为国君而有父若祖之䘮者谓始封君也其继体则父与祖并有废疾不立者也有废疾不立则君受国于曾祖不受国于祖也不受国于祖犹服三年此则经之明例非从传记之说也其义如此则凡为后者皆应三年何必受重然后服斩为祖母持重既葬而母亡服议晋雷孝清问曰为祖母持重既葬而母亡服制云何别开门更立庐不言称孤孙为称孤子范宣曰按礼应服后䘮之服承嫡居诸父之上一身为两䘮之主无缘更别开门立庐以失居正之意至祖母练日则变除居垩室事毕反后䘮之服礼无书疏称孤子孤孙之文今代行之合于人情称孤孙存传重之目宜至祖母讫服然后称孤子宋庾蔚之谓若如范说非为反后䘮之服亦应还毁垩室立庐在诸父垩室之上但二䘮共位庐垩室杂处恐非适时之礼谓宜始有后䘮便别室为庐兼主二䘮既练为人后服所后父服议宋何承天问曰妇人夫先亡无男有女已出嫁妇人亡后未周宗族之家乃以儿继其后今既更制庐杖未知当及亡月一周便练为取出后日为制服之始荀伯子答曰出后晚异于闻䘮晚税服也应以亡月为周不以出后日为制服之始假使甲有妇及男女甲死甲儿持重服已练甲儿复死甲弟乙方以子景后甲景以为伯持周年服讫便更制二十五月服甲妇女不合先景除服何容持三周服邪难者或疑若使甲服将除而景始出后景便是服斩旬日而除意谓若服将讫宜待除服方出后耳不可使甲妇女制四周服也何重问出适之女周而除心制既过即吉之后而来继之弟不为䘮始门庭凶素灵筵未毁舛错深浅岂称人情今谓宜待除者服为后是也今问不待除耳若不服其残月便当如知䘮晚特一人未即吉二条何者为安荀重答曰意谓出后未及练者宜服其残月以亡月为周若将服竟出后宜延待服竟至于去庐即练綅缟从轻此自降杀以渐所谓送死有已服生有节非明出后始为䘮主也又谓为人后者在练则练在綅则綅何疑服旬便除然谓此语不通设使甲死其妇女持服已再周甲弟乙持二子从远还始闻䘮以其长子景后甲景弟丁为伯父追周服景以出后之故更綅缟旬日除所为深浅舛错不是过也譬如知䘮晚特一人未即吉此又所疑也凡出后晚异知䘮晚也既已制本服今日月已过无缘更居再周若甲之妇女无事不吉而来继之子门庭凶素此妇女无容避此凶居别卜吉宅又不可使妇女歌于内而继子哭于外谓应服其残月司马操难为人后者尽礼于彼而致降于此所以全受重之道成若子之义岂以真假殊其事早晚异其制哉岂不以父子之名定于受命之辰加崇之恩起于辞亲之日大义昭然无厌夺之变而使情节伸而有余歳月屈于不足未知轻重将欲何附论云甲死甲儿持服已练甲儿死甲弟乙方以其子景后之景无缘为伯持周服毕复更制二十五月服难曰景以甲练后方来后甲彼䘮虽杀我重自始更制远月于义何伤且昔以旁尊服不踰齐今为其子礼穷于制事乖义异深浅殊絶岂宜相䝉共为三年若是大功小功之亲本服已讫乃为之后亦可计本服之月以充再周之限若无服之亲今为甲嗣其义云何论云甲妇女无缘持三周服又不合先景除服难曰甲妇女二周终讫何事三周吉凶有期何必顾景亦犹自远之兄始及袒免其居室之弟久已笙歌岂得同一论云或疑甲服垂除景出后景应服斩旬日而除意谓延待服除而出后耳难曰景以礼而行不及甲始䘮盖由事趣且夫堂阶絶构䘮位无主行路悽怆骨肉悼心既为置后宜及三年之内情事有寄岂得持疑以俟吉视再周之徒过哉论曰甲死妇女持服再周弟乙二子远还以长子景后甲景弟丁为伯父追税服周而景以后出之故更居綅缟旬日而除舛错浅深不复是过难曰乙之子景今来后甲既不可与弟丁同税周服又不可暂居綅缟旬日而除则景于甲之䘮终阙徴服亲为甲子而反不如丁有周月之制处之于三年之地而絶之于一日之哀待吉之义于此为踬论曰甲妇女无缘避此凶居别卜吉宅又不可妇女歌于内继子哭于外难曰甲妇虽复缞麻去身号咷辍响然素服嫠居与代长戚夫何图于吉宅何务于讴歌荀伯子答马操难曰为人子者奉亡事存如所生不异尽礼于彼而致降于此答曰同所生者谓出后及所养耳不谓垂除而追责使同也设使所继者是絶服之亲而继父有兄弟䘮未周岂可悉追制伯叔周服乎故知及䘮则同巳死则异若本服大功之亲虽数十载之后犹追为税服至于出后之子在三年之外便不为继父追服明既徃不可得同也难曰乙子景今来后甲既不可与其弟丁同税周服又不可制居綅缟旬日而除既为甲子而反不如丁岂有处三年之地而絶于一日之哀乎答云谓景应先税周服毕然后可出后耳设使甲死已三十年乙将景丁从絶域还始闻甲䘮岂可使景丁二子同税周服然后议出后之事乎若犹使景居重甲妇女平吉已来或是朝市改易岂可方纳一孝居䘮乎虽复三十年而丁犹税服景不可以反不如丁得不待税服毕乎设使周公更生不能易此言也兼亲服议宋庾蔚之谓一人身而内外两亲论卑尊之叙当以已族为正昭穆不可乱也论服当以亲者为先亲亲之情不可没也或族叔而是姨弟若此之类皆是也礼云夫属父道妻皆母道夫属子道妻皆妇道此言本无亲也若本有外属之亲则当推其尊亲之宜外亲不闗母妇之例无嫌其昭穆之乱故可得随其所亲而服之若外甥女为已子妇则不用外甥之服是从亲者服也外姊妹而为兄弟之妻亦宜用无服之制兄弟妻之无服乃亲于外亲之有服也至若从母而为从父昆弟之子妇则不可以妇礼待之由外亲之属近而尊也其余皆可推而知矣通典卷九十七通典卷九十八钦定四库全书通典卷九十八唐京兆杜佑君卿纂礼五十八凶二十生不及祖父母不税服议周制丧服小记云生不及祖父母诸父昆弟而父税䘮已则否晋贺循云生于他方不及见其父母诸父昆弟若闻䘮之月日已过不为税服以未尝相见恩情轻也若日月未过服之如常按魏时诸儒问云日月已过或父已亡独闻䘮当税之不若宜税税何服答曰父卒而为祖后服斩与父在异者也淳于纂问淳于睿云按小记生不及祖父母诸父昆弟而父税䘮已则否注云不及此亲存时归见之于䘮服年月已过乃闻之父服已则否者不责非时之恩于人所不能也纂省此注良谓贤圣失之甚矣据降而缌小功者税之盖正亲而重骨肉也今父在则祖周父亡则三年此非重与若但以不见则割其正亲之本爱而忍恻怛之痛使与诸父昆弟同制此其可乎尊祖之义于是疎矣又礼为慈母之父母无服亦云恩不能及恩不及者慈母之父母则可也今以他故生不见祖而以为非时之恩意实不厌睿答曰贤圣及先儒初无疑怪此者以其缘人情而恕之降在小功不税自正也非不相识者也聼当依就莫不厌也礼记明文先师之议可信者也不信圣贤而欲意断直而勿有正防此辈周三年者传重焉故也而不识见何所传乎何所重乎刘智按礼小记云生不及祖父母诸父昆弟而父税䘮子则否智以为生不相及二文相害必有误字昆弟相连之语易用为衍至亲并代不得以不相见而无相服之恩也若令生不相及者税服则父虽已除后生者不得追服也凡不服者不服则父虽税其子孙无缘服也以此推之弟衍字可知也虞喜通疑曰据文云父税子不当其时则服之可知也当时虽服犹生不相见则恩义疎不责非时之恩于人以情恕之也若父以他故居异邦生已复更居一邦生弟然则例不税服以生不相见故也文上言不及而下有弟字者明生不及相见理中可有弟矣已死而兄亦不税此义两施非衍也蔡谟以为礼大功犹税况此三亲情次于所生服亚于斩缞虽不相见或者音问时通而絶其税服岂称情乎夫言生不及者谓彼已没已乃生耳岂是同时并存之名哉若郑说不以生年为主但不相见便为不及则此祖父即复可言生不及孙而父亦生不及子兄复生不及弟也此辞不顺亦已甚矣自古及今未有此言也郑君见礼文有弟弟不得先兄生不知所以通其义故因而立此説非礼义也吾谓此直长一弟字耳书歴千载又更暴秦错谬非一王氏説云已生之时祖父母已卒也诸父谓伯叔也昆弟者伯叔之子也此于情为允又生不及之名亦得通然既谓诸父为伯叔而复称伯叔之兄弟于文烦重又不説已闻兄䘮当税与否于制亦阙未尽善也然犹贤乎郑氏以同时并存为生不及荀讷答曰别示并曹主簿书其中兄在南娶䘮亡已三年其兄子该等未曾相见应为服否记云生不及祖父母诸父昆弟而父税䘮已则否先儒以为父异邦而生已不及祖在时归见之故过时则不服也记云不及而诸儒以为不见文义各异然则不及当谓生不及此亲在时也意谓音问既通情义已着虽未相见礼疑从重犹税服孙畧议曰记云不及祖谓不及并代而不相服畧昔亲行其事时人咸不见许北齐张亮云小功兄弟居逺不税曾子犹叹之而况祖父母诸父兄弟恩亲至近而生乖隔而郑君云不责人所不能此何义也生不及者则是己未生之前已没矣乖隔断絶父始奉讳居服而已否者寻此文意盖以生存异代后代之孙不复追服先代之亲耳岂有并代乖隔便不服者哉小功不税服议晋元帝制曰小功缌麻或垂竟闻问宜全服否得服其残月以为永制束晳问歩熊熊答曰礼已除不追耳未除当追服五月贺循曰小功不税者谓䘮月都竟乃闻䘮者耳若在服内则自全五月徐邈答王询曰郑𤣥云五月之内追服王肃云服其残月小功不追以恩轻故也若方全服与追何异宜服余月宋庾蔚之谓郑王所説虽各有理而王议容朝闻夕除或不容成服求之人心未为允惬若服其残月人心得宁则应多少不同今䘮宁心制既无其条则是前朝已自详定无服残月之制庶祖母慈祖母服议晋刘系之问为庶祖母服经无其文不知为有服否王冀答曰庶祖母服经诚无文然亦无不服之制以情例推之谓自应服何以言之礼妾子父没为母伸三年子既得伸孙无由独屈假令嫡祖在礼妇人不厌则无复所屈按礼唯有祖母文无嫡庶之别盖以明尊尊之义而人莫敢卑其祖也礼记云为慈母后者为庶母可也为庶祖母可也此谓父妾无子父命子为之后或子或孙唯其班第既受命为后则服之无嫌由此言之妾之无后而託后于人者犹为之服况亲子之孙而可有不服之义邪制服为允又刘智释疑问云按䘮服小记慈母之父母无服孙宜无服慈祖母矣又曰慈母与妾母不代祭孙不祭慈祖母何服之有智曰礼为亲母党服为继母之党不服不妨孙服继祖母也礼孙为祖后如子所言妾母不代祭者据奉之者身终则止耳岂有妾子先亡孙持䘮事而终䘮便不祭也虞喜通疑云慈母虽贱服之如母明矣其父先亡已养于祖以祖母之服服之周可也不得复传重三年同于继祖母也宋庾蔚之云按䘮服传释慈母如母以为妾之无子妾子无母父命以为母子然后慈母之义全也智云有子之妾有母之子并乖经传所说如母之义何由而生子不违父之命岂从失礼之命小记云慈母之父母无服今子服慈母如母犹无所从况可得从父服慈祖母乎且先儒所云妇人不服慈姑者妇从夫尚犹不服则子不从明矣君父乖离不知死亡服议魏刘徳问田琼曰失君父终身不得者其臣子当得婚否琼答曰昔许叔重作五经异义已设此疑郑𤣥駮云若终身不除是絶祖嗣也除而成婚违礼适权也晋博士徐宣瑜云君亡宜从公羊穷舟车人履所至不得者按代子即位郑𤣥注云君父亡令臣子心䘮终身深所甚感心䘮是也终身非也谓从𤣥心䘮可也荀组云至父年及夀限行䘮制服立宗庙于事为长礼无终身之制父母乖离知死亡及不知死亡服议晋蔡谟曰甲父为散骑侍郎在洛军覆奔成臯病亡一子相随殡葬如礼甲先与母弟避地江南闻䘮行服三年而除道险未得奔墓而其弟成婚或谓服可除不宜以婚者谟谓凶哀之制除则吉乐之事行矣且男女之㑹礼之所急故小功卒哭可以娶妻三年之䘮吉祭而复寝鲁文于祥月而纳币晋文未葬䘮而纳室春秋左氏传曰妇养姑者也又曰娶元妃以奉粢盛由此言娶妻者所为义大矣所奉事重矣又夫冠者加已之服耳非若婚娶有事亲奉宗庙继嗣之事而冠有金石之乐婚则三日不举金石之乐孰若不举之戚加巳之事孰若奉亲之重今讥其婚而许其冠斯何义也不亦乖乎又曰或疑甲省墓稽留者谟以为奔墓者虽孝子罔极之情然实无益之事非亡身之所也故礼奔䘮不以夜行避危害也今中州䘮乱道路险絶坟墓毁发名家人士皆有之而无一人致身者盖以路险体弱有危亡之忧非孝子之道故也而曾无讥责何至甲独云不可乎且甲寻已致身非如不赴之人也茔兆平安非如毁发之难也又是时甲母笃病营医药而不可违阙侍养投身危险必贻老母忧勤哉昔郑有尉止之乱子西子产父死于朝子西不儆而先赴见讥于典籍子产成列而后出见善于春秋此经典之明义也按吴雷思进参太傅军事亡在新汲为贼焚烧失䘮其子不奔迎礼云久䘮不葬主人不变者停柩在殡者耳不得施于所闻左丞熊远启云父母死河北贼中如襄国平阳可依此制若王化所被人迹所及可徃而不徃非以笃孝道也诗人䘮马犹求之林下不得漫依东闗吴平之初如此例皆诣东闗寻求唯桓陵不徃求宋岱不迎母并加清议其为制且有准则又司徒李允祖父敏浮海避公孙度不知存亡寻求积年不得允父见乡里与父同年者亡乃制服徐景山劝娶而生允刘智释疑曰遇乱离析计父母之年已过百年可终卒矣而不得音问计同邑里同年者于其死日便制䘮服或以为终身或不许者如何智答曰父母死生未定则凶服不宜在身继祀为重然则言不宜制服必继代祀者吾以为得之矣凡服䘮而无哀容得以不孝议之处厌降不得服其亲而哀情至者吾得以孝笃称之虽虞喜通疑云或以当终身服䘮如是曾闵所能仅行非凡人所逮也谓宜三年求之不得乃制服居庐祥禫而除孔衍乖离论曰圣人制礼以为经常人之教宜备有其文以辨彰其义即今代父子乖离不知自处之宜情至者哀过于有凶情薄者礼习于无别此人伦大事礼所宜明谓莫测存亡则名不定名不定不可为制孝子忧危在心念至则然矣自然之情必有降杀故五服之章以周月为节况不闻凶何得过之虽终身不知存亡无缘更重于三年之䘮也故圣人不别为其制也御史中丞刘隗奏上诸军败亡失父母未知吉凶者不得营宫欢乐皆使心䘮有犯君子废小人戮东晋元帝建武元年征南大将军王敦上言自顷中原䘮乱父子生乖或䘮灵客寄奔迎阻隔而皆制服将向十载终身行䘮非礼所许称之者难空絶婚娶昔东闗之役事同今日三年之后不废婚宦苟南北圮絶非人力所及者宜使三年䘮毕率由旧典也太常贺循上尚书二亲生离吉凶未分服䘮则凶事未据从吉则疑于不存心忧居素盖出人情非官制所裁也右丞蔡谟引奔䘮礼有除䘮而后归则未有奔除服之文也宜申明吿下若直据东闗之事非圣人所行恐不足以释疑也循重议礼奔䘮除而后归者自谓䘮葬如礼限于君命者耳若尸灵不收葬礼不成则在家与在远俱不得除也况或必须求覔以其䘮礼待已而成者邪若别以为义未足以服人心也直以祸难未销不可终身居服故随时立制为之义断使依东闗故事大将军上事谓可从也帝吿下曰若亡于贼难求索理絶者皆依东关故事行䘮三年而除不得从未葬之例也唯亲生离吉凶未定心忧居素出自人情如此者非官制所裁普下奉行中郎李干自上父母分迸不知所在今妻亡不婚吉事不接丞相王导上干情事难夺可更选代诏曰前敦循所奏唯闻䘮不得奔者作制如李干比竟未决之宜急议定荀组表曰有六亲相失及不知父母没地者以未指得死亡之间没地处所情虑无异然以未审指的希万一之存未忍举哀则有终身之戚不渉吉事或惟一身承一宗之重传祖考遗体无心婚娶遂令宗祀絶灭于一人及犯不孝莫大无后之罪此实难处然臣以为此非圣人不以死伤生之教也西路粗通久无音问殡可知矣但不了死地耳如此之徒宜以王法断之令举哀制服勤三年凶不过三年此近亡于礼者之礼也诏曰组所陈不知父母存亡者令行服此于有情其尚有疑然要当详议此礼令可经通不得以难安隐而直尔置之皆一代事理道所宜先明杜夷议曰荀组虽虑宗𦙍永絶魂灵馁而莫祀亦何可不念父母之或餬口于四方或已死而不服视死犹生也或未死而服之视生犹死也恐视死犹生贤于视生犹死也且又死之与生非意所度春秋甲戌己丑陈侯鲍卒信则传信疑则传疑谓此宜疑之以避不敏博士江泉议流迸离隔便令行䘮按旧事未覩其例昔宰咺致赗春秋讥其豫凶事子路赴卫仲尼虽知必死须使者至而哭之然则吉凶事大存亡应审方今王道始通各令寻求之理尽乃后行䘮于礼未失虞豫议曰子当越他境以求其舟檝所经人迹所至可前而进见难而退若山川之险非身所渉虽欲没命则孝道不全宜废荣利之势居憔悴之慼此惨怛之行表徳义之所先也征西司马王愆期议今虽父子分乖存亡不定昔宋岱与母离隔吴平其母尚存推此安可必其无兾乎故先明授受不废谓宜使婚宦及时也孙绰议云三千之责莫大于不祀之痛必候清平而婚或有絶嗣之门矣虞谭议曰诸失父母者疑行服之制以礼除䘮而归未奔者无不除之制若废祭絶嗣皆不可行宜详条制万代可述蔡谟议父子流离存亡未分吉凶无问人道不可终凶宜制立权礼其过盛年之女可聼许嫁其男宜寻求理极道穷乃得聘娶鲁文公以大祥之月纳币于齐春秋善之传曰孝也今乖离之子不废婚礼而末俗多有欢宴之㑹致贻讥议以成疑惑今慎行之士莫知所从求下礼官考详永为典式博士环济议云春秋之义纳室养姑承继宗祀聘纳事在可许仕进须候清平通典卷九十八通典卷九十九钦定四库全书通典卷九十九唐京兆杜佑君卿纂礼五十九凶二十一为姑姊妹女子子无主后者服议周制齐缞不杖周章昆弟相为服及姑姊妹适人无主者与孙之为祖父母同姑姊妹报则天子为姑姊妹女子子嫁于王者后及无主者其服与士为姑姊妹适人无主者同天子之卿大夫为姑姊妹女子子嫁于诸侯及卿大夫无主者与士为姑姊妹适人无主者同诸侯为姑姊妹女子子嫁于天子元子及诸侯卿大夫无主者与士为姑姊妹适人无主者同诸侯之卿大夫为姑姊妹女子子为命妇无主者亦如之命妇无主者为其昆弟之为士者亦如之汉石渠礼议曰经云大夫之子为姑姊妹女子子无主后者为大夫命妇者唯子不报何戴圣以为唯子不报者言命妇不得降故以大夫之子为文唯子不报者言犹断周不得申其服也宣帝制曰为父母周是也东晋征西庾亮府仓曹参军王羣从父姊䘮无主后继子俄而又卒羣以为姑姊妹无主后者反归服经虽不及从设教必自亲始以经言则宜不降以记论例在加服又与此姊同在他邦无余亲情所不忍准经不降不亦可乎通谘府主及僚宷详断荀讷曰若从姊夫没无子无主后反服可也今已立后殡葬有主祭足下制小功之服方以为后者没更与本亲之情寻其始则䘮非无主论其终则五月之末继以大功之受于制则情礼已降于服则非轻重之序庾亮答曰存没礼终而䘮其嗣此之无后虽复可哀然非复本宗之所知矣故不得以小功之末以亡者䘮后而反服大功也宋庾蔚之谓王羣从姊䘮亡之初有继儿羣已制小功之服凡服皆定于始制之日岂得以葬竟儿亡方欲追改其服乎异于女子为夫所出申服于父母也经文多略可以类推举近亲之有服则踈者知无服凡经于五服之内文有未备皆于公子章发凡以明例无主后之不降文不及从又无发凡以明之是知相矜止于周服而已晋朝䘮乱移都于江南郡之卿士同奉天子何他邦之有乎叔母寡姑遣还未嫁而亡服议晋王景平问妇人夫没无男其姑愍其少寡欲令更出要其兄迎归未有所适而亡伯叔之子应为服否谷士风议曰妇人夫没无子有归宗更出之义今姑愍彼无嗣令还其党欲令更出则卫庄姜遣陈妫之比也于兄弟之家者兄弟宜服周受姑命而归宗夫之余亲不应有服虞子卿驳曰士风所议妇人夫没无子有归宗更适之义昔姜氏以杀适立庶归齐怨鲁陈妫以子死君卒于礼宜归此妇非姜氏义絶之伦无陈妫应出之事其姑愍其守寡欲令更适此盖代俗之常意非教训之道也卫共伯之妻父母欲夺而嫁之誓而不去就有姑命未可要谓之必出也季思龙以为谷氏所据之征虽失然所执之意未为非也妇人之礼执箕箒养舅姑供祭祀者也今归母氏缺此三事何妇礼之有姑以宜出而遣兄以可出而迎辞姑从兄是为欲出之意定也李彦仲以为姑有嫁妇之文故令归母氏之党已絶之理理自灼然寡叔母守志兄迎还密受聘未知而亡服议晋有问曰甲叔母乙寡守节十余年其母在兄壬迎乙还家景求婚于壬壬意许定已尅吉日而乙暴亡甲应有服否裴主簿议凡秉节遂志义不二醮者固必杜渐虑始专于夫家何得假迹晨昏以之媒币余以为景壬交币之辰则甲乙义絶之日许参军驳曰乙䘮夫无子励操十载心期同穴志固金石虽潜交媒币而乙不与知苟聘至之非我则无愧于幽明矣昔宋姬守志梁寡髙行焚身毁形焉知景至之时乙无若人之絜疑必从重重则宜服予固以为不应絶也宋庾蔚之云甲叔母乙便是执操之人直是母欲夺而嫁之乃逆责杜渐防微古贤不足贵也许君之言当附于理已拜时而夫死服议晋郑澄问弟女当适武留繇儿留去年自将儿来拜时其儿今卒不知弟女当奔弔否若弔着何服范寗答曰礼曾子问娶女有吉日而女死如之何孔子曰壻齐缞而徃弔既葬而除之夫死亦如之谓斩缞也谓既亲拜舅宁当重于吉日耳郑又问若拜舅为重于吉日应服斩诚如来告若拜傍亲复云何昔荀启拜时而卒庾家女不徃弔不被讥何也再答曰三代殊制礼有因革意为娶女有吉日理轻于拜舅复重于拜余人荀氏海内名族庾则异行之门想其不奔弔必有所据又陈仲欣拜时妇奔䘮议曰夫拜时出于末代或恐岁有忌而吉日不辰有此变礼既无文于古及其损益故当使今之情制不失古之义㫖亦宜以前事之得中者为后事之元龟辄寻今人拜时壻身发蒙交拜者徃徃长迎而尽妇人之礼按记妇至壻揖妇以入共牢而食夙兴沐浴质明赞见妇于舅姑则与拜而长迎然后妇礼乃备者不相依凖至于三月庙见郑𤣥云以舅姑没者耳若以三日拟三月施之二亲没则可若其亲尚存岂容借言乃以衆人所行失礼之事反议许长迎而为非则是贱于凖礼而贵于衆失可得然乎又记云娶女有吉日而死壻以齐缞而弔既葬而除夫死亦然又在涂之女而夫父母没布深衣以赴䘮又记云女未庙见而死虽不祔于王姑而壻不杖归葬于女氏示未成妇郑𤣥云虽不备䘮礼犹为服齐缞依凖古义无不赴哀之文若苟以今失为是而以古礼先儒为非人则末如之何夫拜时虽非古既女交拜亦敬慎重正但未见妇于姑然夫妻之分定矣若谓犹非定则女子可冒绛纱使他丈夫发而相见拜以为壻辄可委去女子之分固若是乎夫称妻者系夫之言称妇者有姑舅之辞凡娶妻诚尽妇礼所以事其所生而代中有三日行敬或上堂见姑又设有甲乙二亲不存娶妻虽已三日无可致敬又未烝尝则与拜时未敬舅姑事殊而理同岂闻今人以为非妻乎由斯而言迎妇入家发䝉交拜夫妻之礼定致敬舅姑为妇之礼毕以明妇顺耳情礼不相背故可推情以言礼凡人有䘮犹或悽怆况已入夫门而不䘏其哀乎若谓与古礼相凖而合情者夫家尚中祥祥日可赴哀赴哀而情敬伸矣仲欣又书曰庾扬州以拜舅姑拟之庙见同先配而后祖寻陈鍼子之讥郑忽是不为夫妇诬其祖矣郑云配谓同牢食而后祭无敬神心故曰诬其祖未三月而祭非礼也又记曰妇共牢食沐浴俟明乃见舅姑以明妇顺今当思礼传所以同异而谬以拜时为先配后祖未是寻书之意也且代人三日先配及同牢行礼不以为嫌又今人拜时皆未施敬舅姑诚凖婚已交礼未及三日故也设有婚未三日而夫有大䘮必尽哀而妇义已成矣既以拜时凖婚未三月则是俱已入门交礼同未致敬舅姑情义赴哭之例不得云异郡县守令迁临未至而亡新旧吏为服议魏河南尹丞刘绰问曰士孙徳祖以乐陵太守被书迁陈留已受印绶发迈迎吏虽未至左右已逹未入境而亡不知乐陵送故吏当持重乎陈留迎吏当持重乎河南尹司马芝答曰徳祖见陈留太守故乐陵守耳乐陵吏以旧君服复何疑也刘绰难云虽去乐陵其义未絶陈留虽迎其恩未加今使恩未加而服重恩未絶而服轻乎礼娶女有吉日而女死壻齐缞而弔既葬除之谓乐陵宜三年矣芝答徳祖已受帝命君名已定乃欲以已成名之君比未成之妇何邪绰又难陈留之吏既未相见而使三年是责非时之恩礼云仕而未有禄违而君薨弗为之服明服以恩不以名也宋庾蔚之曰爵位以受命为判徳祖已受陈留之印则于乐陵为旧君矣不俟迎至乃相见也陈留君吏之名虽判而恩实未接同吉日之妇于情为安令吏为君齐缞以弔按宛令迁为元城已来在道元城左右奉图箓主簿衆吏在后未到令死二县吏疑所服马博士以为宛君臣未絶旧吏不得不服元城宜弔服加麻贾博士以为已正名元城然未入境可依女在涂之服宛当为旧君之服或问长吏迁在传舍而死彼迎吏未至此二国吏服谁当轻重孙叔然答曰古者诸侯以国为家卫出其君于襄牛不书出奔以未出境也卫侯奔死乌传曰犹在境内则卫君也虽出传舍固当以君服之彼迎吏依娶女有吉日夫死斩缞弔既葬除之吏受今君使闻旧君薨服议晋范寗答问者曰礼衔命出使而君薨在道则反入境则遂其事然则闻旧君之䘮反命而后赴也又问曰仕今君之朝欲奔旧君之䘮而今君不许可以輙去乎寗答事君当不义则争之三谏不从去之可也君有戎役之事王命所制此礼权也与旧君不通服议周制檀弓鲁穆公问于子思曰为旧君反服古欤对曰古之君子进人以礼退人以礼故有为旧君反服之礼今之君子进人若将加诸膝退人若将坠诸渊无为戎首不亦善乎又何反服之有战国时齐宣王问孟子曰礼为旧君有服何如答曰谏行言聼膏泽下于人有故而去君使人导之出疆又先安其所徃如此则为之服若谏不行又抟执此之谓寇讐何服之有耶晋或问云君无道而臣见黜放君薨为服否许勐答曰君无道则当三谏不从则适他国若既亡不越境君虽无道犹责以臣礼惠帝元康中赵郡吏苏宙不奔弔于郡将中郎关中侯曹臣移冀州大中正臣以元康四年为先定公薨背还济北谷城墓宅安厝太学博士赵国苏宙昔先公临赵以宙为功曹后为察孝前臣遭难宙为镇东司马赵之故吏有致身叙哀者有在职遣奉版者唯宙名讳不至宙今典礼学之官口诵义言不可废在三之义于宙应见论贬博士苏宙移国子博士被符不省请议郡将曹公昔临敝国见接有布衣之交高游尽欢谓千年可毕不意后㑹逼为功曹寻被州召不为公察孝也欲深其罪崇饰虚名以惑明时宙虽不徳数受教于君子宁有故将之䘮而忘奔赴之哀过䝉殊恩忝佐方岳衔命守制无因致身礼闻父母䘮不得奔赴为位敛发成踊袭绖割孝子之心以终君之命谓之礼也徃闻䘮设位尽哀仰则先哲俯顺王度仪刑古典不失旧物若此为罪不敢逃刑闻凶则因发健歩书弔嫡孙健歩廻説䘮已还东阿留书付其从子综宙寻被召为博士王事敦我不遑启处如宙凶薄天讨其罪孤独无子代之哀人也按谷梁传曰周人有䘮鲁人有䘮周人弔鲁人不弔鲁人曰吾君亲之者也使大夫则不可周人䘮鲁人不弔是其下成康未为久也礼无臣祭君之文时俗之所行非先王之令典也庶子不得祭父臣之祭君也求之礼传无弔祭之文国子博士谢衡议云大夫去国其妻长子为旧君服传曰妻言与人同长子言未去也言去则无服矣是违诸侯之天子不反服违天子之诸侯亦不反服以在外也今之官长皆自外来假借一时共相临尹去则在外体逺事絶恩轻义踈至于死亡隔限远路或有难故不得时徃奔赴之义无所施也博士周衷议云事君之道资于事父委质之日贰乃辟也宙受署而退义已周矣诸侯五月而葬同盟至所以哀其䘮矜其孤也苟能致书唁弔祭阙之可也河内太守孙兆议曰秦罢侯置守汉氏因循郡守䘮官有斩缞负土成坟此可谓窃礼之不中过犹不及者也至于赴奔弔祭故将非礼典所载是末代流俗相习委巷之所行耳非圣轨之明式也今之郡守内史一时临宰转移无常君迁于上臣易于下犹都官假合从事耳又当故将未殡之前已受天子肃命之任王事敦我宻勿所职诗不云乎王事靡盬不遑将父孝子之情犹不得将养父母而况远赴弔祭故将乎其议贬者可谓行人失辞仲尼所以非子路由尔责于人终无巳也元康中又南阳张观告太常称其父昔为丹阳郡有二臣主簿刘亶留颂等理罪除名今观父亡居在郡下亶等不来临䘮又不奔葬凡人有䘮匍匐救之况于君臣之义乎而亶等敢懐雠君之心公肆自絶之行博士马平议云按礼君臣之道有合离之义亶等昔为君所弃是为义絶义絶之臣责其自亲于君已见放逐求还亲临䘮事于事则近伪于礼无此制也又梅陶为章郡太守孙虚为功曹虚怏怏不欲时有蜀贼侦逻误为贼至陶及虚皆散走晓知非贼至悉还陶大怒书佐还晚欲斩之虚执据不聼陶后移邑虚诣郡自理驳陶七事戴邈为州都言依事絶太尉留虚为从事中郎不复与陶相闻温县领校向雄送牺牛不呈郡太守吴奋送牛值天大热多渇死奋召雄与杖雄不受曰呈牛亦死奋下雄狱后雄为黄门郎奋为侍中同省不相见武帝勑雄诣奋王隐议曰礼虽云君不君臣不可以不臣当为小恶也三谏不从则去不见齿于其君则不敢立其朝至如仲子称人以国士遇我我以国士报之人以凡人遇我我以凡人报之此犹轻于戎首则可逢而避之至死不徃可也雄无诏勑逢避未可非也秀孝为举将服议魏景元元年傅𤣥举将仆射陈公薨以谘时贤光禄郑小同云宜准礼而以情义断之服弔服加麻可也三月除之司徒郑公云昔王司徒为谏议大夫遭举将䘮虽有不反服今不同古便制齐缞三月汉代名臣皆然宋庾蔚之谓白衣举秀孝既未为吏故不宜有旧君之服尊卑不同则无正服弔服加麻可也今人为守相刺史又无服但身䝉举逹恩深于常谓宜如郑小同弔服加麻为允今已违适为异与旧君不通议论不奔弔故郡将䘮郡县吏为守令服议魏令曰官长卒者官吏皆齐缞葬讫而除之晋䘮葬令曰长吏卒官吏皆齐缞以䘮服理事若代者至皆除之武昌太守徐彦与征西桓温牋云蔡徐州薨主簿服斩王征北薨于京都王丞相时在䘮庭徐州主簿以服事谘公公谓轻重可依蔡侯时比中郎刘公薨于淮隂州主簿相承持重至郄太宰薨州主簿改服齐缞中兴以来江南皆从之公卿以下至邑宰吏服其君齐缞则无从服之文而由来多有从服者陶大司马遭兄子䘮府州主簿从服时卞光禄经过自説为太傅主簿太傅䘮母已不从服此是用晋令也郄太宰遭姊䘮吏服为疑郄问谯秀言不应从服诸主簿仍便从服既服君旁亲则服君便应重矣乃二公之薨府州主簿服齐缞宋庾蔚之谓晋令云代至而除施之州郡县长吏宜用齐周之制礼代殊事异理有大断今州府之君既不久居其位蹔来之吏不得以为纯臣则齐周之制不为轻也君齐矣岂有从乎子妻其犹不从本无义于傍亲卞光禄所行是也二公使吏从服姪娣可谓恢疎罔其乖远矣通典卷九十九通典卷一百钦定四库全书通典卷一百唐京兆杜佑君卿纂礼六十凶二十二丧遇闰月议东晋孝武帝宁康二年七月简文帝崩再周而遇闰博士谢攸孔粲议按左氏春秋经鲁襄公二十八年十二月甲寅天王崩乙未楚子卒其间相去四十二日是则乙未闰月之日也经不书闰月而书十二月眀闰非正宜附正之文其不曰二十九年正月是附前月之证又礼记曰丧事先逺日则祥除应在闰月尚书左丞刘遵议丧纪之制嵗数者没闰而三年之丧闰在始末者用舍之论时有不同唯当夲乎闰之所系可以眀折衷经传具四时以编年一时无事经书首月及其有事随月而载初不书闰者以闰附正月不应时见也唯鲁文公六年书闰月不告朔指见告朔之余无事也又文公元年闰三月后故传曰扵是闰三月欲审所附此眀证设此闰遭丧者取其周忌应用来年三月既合丧期大数得周忌㝎日何休亦以为然朝论同之不嫌原其所由在乎闰附前月而不属后故也始丧在闰月以附前祥除遇之岂得属后立闰有㝎所而施用有彼此求之理例殊不经通且丧宜从重不贰之道祥用逺日礼之正典愚谓周忌故当七月二十八日大祥应用闰月晦既得周忌之正不失逺日之义礼之逺日诚非出月遇闰而然盖随时之变耳刘遵用闰月祥散骑常侍郑袭议云中宗肃祖皆以闰崩祥除之变皆用闰之后月先朝尚尔闰附七月用之何疑荀司徒亦以闰薨荀家祥亦用闰之后月诸荀名徳相继习于礼学故号为名宗议者引周官左氏而非公羊谷梁今按周官左氏传所书自书闰月中事闰月长三十日三十日中何得无事不眀闰月非附月之理也议者称三年之丧二十五月遇闰之年便二十六月三年之丧不应以闰为月议者称礼𫝊终身之哀忌日之谓不唯周年子夘之谓代不用子夘闰月及大月三十日亡至扵无闰之年及与小尽都是无忌所以古人用子夘也简文皇帝七月二十八日崩己未之日今年己未在闰月十日时不用子夘而用二十八日久矣若己未在他月今者不䏻变改闰附七月己未在闰今者用闰益逺日之情也吏部郎中刘耽议以为丧礼之制周年没闰者议以闰非正月故畧而不数是以丘眀谓之闰三月公羊则曰天无是月由此言之闰无㝎所随莭而立其名称则在上月是以卒扵闰者则以所附之月为周至扵祥变理不得异岂有始丧则附之扵前祥变则别之扵后以例推之情所未安且夫礼虽制情亦复因情制礼若情因事伸则古人顺而不夺是以毎扵祥葬咸用逺日斯所以即顺物情因可伸之故数年则没闰丧礼所不嫌附扵前月春秋之明义愚谓国祥用闰月晦既合经传附前之义又得逺日伸情之旨且丧宜从重古今所同详寻理例谓此为允太常丞殷合议谓忌不可迁存终月也祥不必夲月尚逺日也谓宜以七月二十八日为忌闰月晦而祥尚书右丞戴谧议寻博士所上祥事是専用呉商议也商之所言依公羊何氏注及礼之逺日也礼称三年之丧十三月而小祥二十五月而毕春秋传曰三年之丧其实二十五月此丧服之大数周月之正文也又云丧以月者数闰以嵗者不数闰是为有闰则十四月而祥二十六月而除不用丧月之常数所以重周忌之正也夫练除之莭丧礼之大终身之哀忌日之谓丧中遇闰礼不可畧周忌之月不可以移故缘情以立制变文而示义也至闰在丧表三年之限已全周忌之正已得何故扵此而复延月邪议者㩀左氏之闰三月公羊无是月谷梁附月余日以眀闰非月数皆应属前之证按推考分度随以置闰闰月之所在年中无常要当有系以名其所在三月后谓之闰三月非三月也天无是月非常月也非无此月所在无常也谷梁亦云积分以成月经传之文先儒旧説并不谓闰是余日不别月数而以六十日为一月也三年之丧礼之所重其为莭文不専一制亡在扵闰丧者之变祥除之事无复夲月应有所附以正所周闰在三月后附扵三月丧纪无违顺序有莭合三𫝊三礼意也若闰非月数皆属以前功服葬月何以数之扵葬则数扵祥则否用舍二义未知安也凶事逺日言月中之逺耳若迁一月当是逺月岂逺日之义邪卜葬之逺不出扵月卜祥之逺而乃包闰卜同逺异复非所宜也按何休云闰死者数闰以正周月非死月不得数大较粗同但其年无闰而以乙未为闰之日考较经传未之详耳商採寻便为正义不亦谬乎闰在丧中畧而不计祥除值闰外而不取重周忌也闰亡无正推以附前丧期不阙顺序不悖合礼变也郑袭难范寗曰以闰三月五日死者当以来年何月祥何月为忌日答曰谓之闰月者以余分之日闰益月耳非正月也非正月则吉凶大事皆不可用故天子不以吿朔而丧者不数以闰月死既不数之礼十三月小祥二十五月大祥自然当以来年四月小祥眀年四月大祥也所谓忌日者死者之日月耳今以闰月来年无闰月安得有忌日耶当以后嵗闰月五日为忌是五年冄有忌日也难曰忌日之感终身之慼㒺极之㤙不离一日今湏后闰则三年之忌不亦逺乎𫝊称子夘不乐谓之疾日先儒以为甲子乙夘诚如是自宜以日辰为忌遇之而感耳御史中丞谯王臣恬议云夫闰非正数故附前月为称至扵月也岂得为一臣请以宿度论之闰所附月尽之夕宁犹见乎又闰之初岂不始魄以兹言之可不谓两月邪天无是月正数耳非无此月也若用闰祥则亏二十五月之大断失周忌之正典出扵祥月非卜逺日之谓二三无㩀义实致疑愚谓正周而除扵礼为允㑹稽内史郄愔书云省别书并诸议具三礼证㩀诚所未详然恐祥忌异月扵理既为不安又十三月而祥二十五月而毕眀文焕然而闰在周内合而不数者则闰正月遭艰便应以十二月祥扵时则未及周年扵忌则时尚平吉若由天无是月故略而不计则凡在五服皆应包闰具如足下所论若云情重则宜包情轻故宜数是为制之由情而未夲乎厯数必天无是月则虽情有轻重而含闰宜一且齐缞之制遇闰而包降为大功则数而除天性攸同而包数异制以月为断者数闰以年为断者除闰推此而言则除数所由盖以所遇为分断非本情之所以以后月为周者故是上之所论以吉为忌扵理不通故耳云闰在周后将非其喻至扵凶事尚逺盖施扵卜日祥葬制无㝎期故不得即伸物情务従其逺耳若理例坦然义无疑昧岂得不循成制而以过限为重或谓闰者盖年中余分故宜计其正限以补不足今冄周无闰则不补小月之限闰在周后便欲以六十日为一月者当以既已遇闰便宜在尽其月莭故也月莭之难足下释之且莭必在闰月之中则合月从莭即复进退致阙尚书仆射谢安䒭参详宜准经典三年之丧十三月而练二十五月而毕礼之眀文也祥除必正周月请依礼用七月晦至尊释除缟素俯就即吉诏可宋孝武帝孝建元年湘东国刺称国太妃以去年闰六月二十八日薨未详周忌当在六月为取七月博士丘迈之议闰月亡者应以本正之月为忌谓三闰论虽各有所执商议为允宜以今六月为忌左仆射建平王宏谓迈之议不可准据按晋代及皇代以来闰月亡者皆以闰之后月祥宜以来年七月为祥忌大明元年二月有司又奏太常鄱阳哀王去年闰三月十八日薨今为何月末祥除下礼官议正博士孙休议寻三礼丧遇闰嵗数者没闰闰在周内故也鄱阳哀王去年闰三月薨月次节物则是四月之分应以今年四月末为祥按晋元眀二帝并以闰月崩以闰后月祥先代成准则是今比太常丞庾蔚之议礼正月存亲故有忌日之感四时既变人情亦衰故有二祥之杀是则祥忌皆以周月为议而闰亾者明年无其月不可以无其月而不祥故必宜用所附之月闰月附正公羊明义故班固以闰九月为后九月月名既不殊天时亦不异若用闰之后月则春夏永革莭候亦殊縦然人以闰腊月亾者若用闰后月祥忌则祥忌应在后年正月祥渉三载既失周嵗之义冬亾而春忌又乖致感之夲譬今年末三十日亾明年末月小若去年二十九日亲尚存则宜用后年正朝为忌此必不然若其不然则闰亾者亦可知也通闰并用闰附扵正而正不假闰得周便祥何待扵闰且祥忌异月亦非礼意齐髙帝建元三年有司奏皇太子妃穆以去年七月薨其年闰九月未审当数闰月为应以闰附正月若数闰者南郡王兄弟便应以此四月晦小祥至扵祥月不为有疑否左仆射王俭议三百六旬尚书眀义文公纳币春秋致讥谷梁云积分而成月先儒咸谓三年周丧嵗数没闰大功以下月数数闰夫闰者盖是年之余日而月之异朔所以呉商云合闰以正周闰允协情理今杖周之丧虽以十一月而小祥至扵祥缟必湏周嵗凡厌屈之礼要取象正服祥缟相去二月降小祥亦以则之又且求之名义则小祥夲以年限考扵伦例则相去必应二朔今以厌屈而先祥不得谓此事之非周事既同条情无异贯没闰之理固在言先縦然祥在此晦则去缟三月依前准例益复为疑谓应须五月晦乃祥此国之大典八座丞郎研尽同异尚书令褚渊难俭议曰厌屈之典由所尊夺情故祥缟备制而年月不伸今以十一月而祥从周可知既计以月数则应数闰以成典若犹含之何以异扵缟制疑者正当以祥之闰月数相悬积分余闰厯象所私计月者数闰故有余月计年者包含故致盈积㩀理従制有何不可俭又荅曰三闰之义通儒所难但祥本应周屈而不遂语事则名体具存论哀则情无以异迹虽数月义实计年闰是年之归余故宜総而包之周而两祥沿尊故屈祥则没闰象年所伸屈伸兼着二途具举经纪之㫖其在兹乎如使五月小祥六月乃闰则祥之去缟事成三月是为十一月以象前周二朔以放后嵗名有区域不得相参鲁襄二十八年十二月乙未楚子卒唯书上月初不言闰此又附正之眀义也郑射王贺唯云周则没闰初不复区别杖周之中祥将谓不俟言矣成休甫云大祥后当禫有闰别数之眀杖周之祥不得方扵綅缟之末即恩如彼就例如此祠部郎中王珪之议谓丧以闰施功缞以下小祥值闰则畧而不言今虽厌屈祥名犹存异扵余服计月为数追屈慕之心以逺为近日既余分月非正朔含而全制扵情唯允俭议㩀理详博谨所附同禇渊始虽议难冄经往返末同俭议依旧八座丞郎通共博议为允以来五月晦小祥其祥禫自依常班下内外诏可梁天监四年掌凶礼严植之㝎仪注以亡月遇闰后年中祥疑所附月帝曰闰盖余分月莭则各有所隶若莭属前月则宜以前月为忌莭属后月则宜以后月为忌祥逢闰则宜取逺日后魏宣武帝延昌二年春偏将军乙龙武丧父给假二十七月而龙武数闰月诣府求仕领军将军元珍上言按违制律居三年之丧而冐哀求仕五嵗刑龙武未尽二十七月而请宿卫刑五嵗三公郎中崔鸿駮曰三年之丧二十五月大祥诸儒或言祥月下旬而禫或言二十七月各有其义未知何者㑹圣人之㫖龙武居丧已二十六月若依王杜之义便是过禫即吉之月如其依郑元二十七月禫中复可以従御职事珍复上言龙武居丧二十六月始是素缟麻衣大祥之中何谓禫乎三年没闰理无可疑麻衣在体冐仕求荣是为大尤罪其焉舍又省依杜祥禫同月全乖郑义丧凶尚逺而欲速除鸿又駮曰按三年之丧没闰之义儒生学士犹或病诸龙武生自戎马之乡不蒙稽古之训数月成年便惧违缓原其夲心非贪荣求仕而欲责以义方未可便尔也丧事尚逺日诚如郑义龙武未尽二十七月而请宿卫幸彼昧识欲加之罪岂是遵礼敦风之致乎正如郑义武罪宜科忌日议周制檀弓云忌日不乐祭义云君子有终身之丧忌日之谓也忌日不用非不祥也言夫日志有所至而不敢尽其私也忌日必哀汉翼奉上疏曰北方之情好行贪狼申子主之东方之情怒行隂贼亥夘主之贪狼必待隂贼而后动隂贼必待贪狼而后用二隂并行是以王者忌子夘也大唐武太后天册万嵗中建安王攸宜平契丹廽欲以十二月入城时以为凯旋合有乐既属先帝忌月请备而不奏王万庆议曰按礼经但有忌日而无忌月若有忌月即有忌时忌嵗益无理㩀纳后值忌月议晋穆帝纳后值忌月范汪与王彪之书云寻起居注九月是康皇帝忌月礼止云忌日不乐都无忌月语不审是疑不若当疑扵九月逮八月其间当下六礼便为至逼不复展如此当伸至十月恐不应以为忌邪足下可以示曺诸贤取㝎也博士曺耽为不见礼有忌月学浅不敢以所见便言无之博士荀讷按礼唯云忌日不乐无忌月之文所谓忌日当是子夘今代所忌更以周年日数此事与古不同王曰若有忌月当复有忌时忌嵗輙共视礼无忌月今者所㩀正当以礼经为眀仆射周闵等云礼止有忌日不乐了无忌月语王者当仗经典存逺体君举必书动为代法故当如皇太后令旨尅此九月宜以为㝎通典卷一百通典卷一百一钦定四库全书通典卷一百一唐京兆杜佑君卿纂礼六十一凶二十三为废疾子服议晋刘智释疑问曰今有狂痴之子不识菽麦不䏻行歩起止了无人道年过二十而死者或以为礼无废疾之䧏杀父当正服服之邪以为殇之不服为无所知邪此疾甚扵殇非礼服所加也礼之所不及以其从例所知故也不宜服矣此二者将焉从智荅曰无服之殇至爱过扵成人以其扵生性自然未成因斯而不服以渐至扵成人顺乎其理者也至扵废疾多感外物而得之父母养之或不尽理而使之然仁人痛深不忍不服故礼不为作䧏杀不得同殇例也王徽之问刘玢废疾兄女服记云其夫有废疾又无子传重者舅为之服小功又云长子有废疾䧏传重也此二条皆以其废疾降嫡从庶谓如此虽非嫡长而有废疾既无求婚许嫁理且庆弔烝尝皆不得同之扵人不知当制服不刘玢荅若嫡子有废疾不得受祖之重则服与衆子同在齐缞盖以不堪传重故不加服非以废疾而降也子妇之服例皆小功以夫当受重则加大功若夫有废疾则居然小功非䧏也丧服经齐缞章为君之祖父𫝊曰从服也郑注曰为君有祖之丧者祖有废疾不立也从服例降夲亲一等君服斩故从服周唯孙不敢䧏祖此亦是废疾不䧏之一隅也宋庾蔚之以为疾病者不愈而亡弥加其悼岂有礼无降文情无所屈而自替其服者邪殇服夲阶梯以至成人岂可以病者准之䔍其爱者以病弥可悲矣薄其恩者以病则宜弃矣病有轻重参差万绪故立礼者深见其情杜而不言无降之理畧可知矣嫡不为后是其去传重之加非降其本服刘智刘玢所言近为得理矣罪恶絶服议周制公族有死罪则磬扵甸人公三宥之有司不对走出致刑扵甸人公又使人追之曰虽然必赦之有司对曰无及也反命扵公公素服不举为之变如其伦之丧无服亲哭之晋刘智释疑问曰昆弟骨肉以罪恶徒流死者诸侯有服不智荅曰凡以罪恶徒者絶之国君扵兄弟有罪者亦絶也旧説诸侯扵兄弟有弔服服缞绖此不服则无缞绖素服而已不弔临其丧也诸侯之身体先君奉祭祀是以不得尽其情扵所絶耳然则不为父后者则服之矣御史中丞裴祗兄弟等乞絶从弟仪曺郎耽丧服表曰耽受性凶顽往因品署未了怨恨亲亲言语悖逆讐絶骨肉其兄司空秀二息从纂㫤以下薨亡耽皆不制服发哀昔二叔放流郑段不弟皆经典所絶耽应见流徙未及表闻之顷耽忧恚荒越遂成狂病前即槛闭今以丧亾罪慝彰闻秽辱宗胄耽见周亲以下皆宜絶服葬不列墓次请䖏断户曺属韩寿议云祗表称二叔放流郑段不弟大义灭亲至公之道然犹作鸱鸮之诗成王封其子胡扵蔡眀王䔍爱亲亲无已之意也今耽直由病丧神故有悖言非管蔡郑叚之元恶而祗䓁心弃引致不加痛伤扵礼不丧扵情不安东合祭酒李彞议昔公孙敖为乱而亡襄仲犹帅兄弟而哭不废亲爱春秋所善也耽狂疾积年亡殁之后追论往意絶不为服窃所未安主簿刘维议以为先王制礼因情而兴五服之议以恩为主是以眀亲亲之分正㤙纪属恩崇则制重意杀则礼降昔周公诛管蔡郑伯克叔段皆正以王灋絶不为亲耽凶顽悖戾背义忘亲存无欢接之恩絶无礼服之制循名责实不服当矣宜如祗所上记室督田岳议以为五服之制夲乎亲属故贤不加崇愚不降礼昔公孙敖既纳襄仲之妻又以币奔莒至其卒也仲欲勿哭传曰丧亲之终也情虽不同无絶其爱亲亲之道也叛君为逆纳弟妻为乱乱逆之罪犹不废丧故𦙍子唘眀而唐尧不絶象之傲狠有虞加矜周公戮兄义先王室郑伯灭叚𫝊不全与议者称此皆非所据又诸侯絶周公族为戮然犹私丧之也丧礼大制动为典式与其必疑宁居扵重学官令徐亶议云昔阏伯实沉亲寻干戈而迁扵商夏朱象顽傲凶国害家然唐无絶姓之文虞有封庳之厚斯以重天性䔍所承也周公刑叔罪在党协禄父欲周之亡盖为王室耳非以流言毁公为戮也召公犹惧天下未觧特使兄弟之义薄乃作棠棣之诗以示恩亲也耽以凶愚命卒骨肉所哀夫行过乎仁丧过乎哀未宜絶也宋庾蔚之谓夫圣人设教莫不敦风尚俗睦亲紏宗者也毎抑其侈薄之路深仁弟之诲公族有罪素服不举恩无絶也若凶悖䧟害则应临事议其罪岂但不服而已裴耽以狂病致卒无罪可论田岳之议足为允也师弟子相为服议周制礼记檀弓云孔子之丧门人疑所服子贡曰昔者夫子之丧颜回若丧子而无服丧子路亦然请丧夫子若丧父而无服又曰事师无犯无隠左右就养无方服勤至死心丧三年魏王肃曰礼师弟子无服以弔服加麻临之哭之扵寝晋贺循谓如朋友之礼异者虽出行犹绖所以尊师也按礼记夫子之丧门人疑所服子贡曰昔夫子丧颜回若丧子而无服请丧夫子若丧父而无服扵是门人庐扵墓所心丧三年盖师徒之恩重也无服者谓无正丧之服也孔子之丧二三子皆绖而出注曰为师也然则凡弔服加麻者出则变服矣新礼弟子为师齐缞三月挚虞驳曰仲尼圣师止弔服加麻心丧三年浅教之师暂学之徒不可皆为之服或有废兴悔吝生焉宜㝎新礼无服如旧范寗问曰奔丧礼师哭扵庙门外孔子曰师吾哭之寝何耶徐邈荅曰盖殷周礼异也宋庾蔚之谓今受业扵先生者皆不执弟子之礼唯师氏之官王命所置故诸王之敬师国子生之服祭酒犹粗依古礼弔服加麻既葬除之但不心丧三年耳朋友相为服议周制檀弓云曽子曰朋友之墓有宿草而不哭焉又曰朋友吾哭寝门之外汉戴徳云以朋友有同道之恩加麻三月魏刘徳议问曰小记云朋友虞祔而已此谓主㓜而为虞祔也若都无主族神不歆非类当为虞祔不田琼荅曰虞安神也祔以死者祔扵祖也既朋友恩旧欢爱固当安之祔之然后义备也但后日不常祭之耳又问朋友无所归扵我殡若此者当迎彼还已馆皆当停柩扵何所荅曰朋友无所归故唿而殡之不谓已殡迎之也扵已馆而殡之者殡之而已不扵西阶也晋曺述初问有仁人义士矜㓜携养积年为之制服当无疑耶徐邈荅曰礼缘情耳同㸑缌又朋友麻除心丧议晋蔡眇之问徐野人云从弟心丧当除此月不知犹应设祭者为应施床为地席邪其大兄昔在西知丧晚心制乃应除腊月其妹先除不知便可着綵衣不徐荅曰禫者丧事之极也故扵此日设祭而告终自尔之后沉哀在心故谓之心丧外无莭文故服祭并缺也晦日唯哭以写哀而已既各尽其服従礼而除矣着綵衣无所疑周丧察举议晋武帝太始中杨旌有伯母服未除而应孝亷举天水中正姜铤言太常杨旌遭伯母之丧㡬时而被孝亷举又已葬未及为人后不按旌以去六年二月遭伯母丧其年十一月葬十二月应举不为人后乡闾之论以孝亷四科徳行髙妙清白冠首必不谓在哀之人礼之所责也博士祭酒刘喜议礼周之丧卒哭而从政进贡逹士为政之务也此敬君之命为下之顺礼因杀而顺君命可也今旌十二月被举过既葬之后因情哀杀而顺君命三年之丧则终其服周之丧一月而已明情有重轻也又按律令无以丧废举之限博士爰干议按礼周丧之未可以弔人也君子之仕行其义也今以丧在四科之一虽无善称亦应无咎博士韩光议孝廉清白克让为徳旌夲周丧之戚猥当贡举不䏻辝退诗人有言受爵不让旌应贬矣毘陵内史论江南贡举事江表初附未与华夏同贡士之宜与中国灋异前举孝㢘不避丧孝亦受行不辞以为宜访问余郡多有此比按天水太守王孔硕举杨少仲为孝亷有周之丧而行甚致清议今欲従旧则中夏所禁欲不举则方士所阙闇塞意浅甚以为疑震议曰孝举古之名贡寻名责实模格宜髙夫以宜髙之资必以迈俗为称动拟清流行頋礼典况齐缞之丧身有伯叔之痛腰麻贯绖对而不言不䖏大夫之位不统邑宰之官时无盟战代无寇戎不受聘使之命不率师旅之役丧礼宜备哀情宜毕古者周丧过三月而従政谓若今之职司有公除也公除之制盖由近者多事在官不复从礼权宜之事耳今当举者咸出布衣或在吏次且贡选之道在不拘之地推让之宜得顺其心官无推让之刑灋无必行之制平日且犹逊让况周年之忧乎若従公除则非正官之例也若从髙贡之举于情为慢丧扵举为昧荣考之扵礼义则未闻今戎车未息礼制与古不同今诸王官司徒吏未尝在职者其髙足成有一举便登黄散其次中尚书郎被召有周丧正假一月耳何至孝亷独不可耳为孝㢘之举美扵黄散耶如所论以责孝亷之举则至朝臣复何以恕之宜依㩀经礼分别州国之吏与散官不同又议曰震以王官司徒吏皆先由州郡之贡而后升在王廷策名委质列为帝臣选任唯命义不得辝故遭周䘮得从公夺之制周则廹命俯就至扵州郡之吏未与王官同体其举也以孝顺为名以亷让为务在不制之限于时可得固让扵宜可得不行况兼周丧焉可许乎据情责实扵义不通茍居容退之地虽小必让苟在不嫌之域虽大不辝是黄散可受而孝廉可拒也故孝在得申之位动则见恕是以州国之与王官不同之理在乎此矣若乃权时制宜越常从变则孝非特命之徴举非应务之首庆代无縦横之务校礼则不覩其事唯宜折之以礼从其优者也通典卷一百一通典卷一百二钦定四库全书通典卷一百二唐京兆杜佑君卿纂礼六十二凶二十四改葬服议周制丧服曰改葬缌春秋谷梁传鲁荘公三年葬桓王传曰改葬也改葬之礼缌举下缅也汉戴徳云制缌麻具而葬葬而除谓子为父妻妾为夫臣为君孙为祖后也无遣奠之礼其余亲皆弔服魏王肃云司徒文子改葬其叔父问服扵子思子思曰礼父母改葬缌而除不忍无服送至亲也肃又云本有三年之服者道有逺近或有艰故既葬而除不待有三月之服也非父母无服无服则弔服加麻晋袁凖正论云丧无冄服然哀甚不可无服若终月数是冄服也道逺则过之可也道近旬月可也或问何亲服缌大功以上可也东晋贺循荅傅纯云郑𤣥云三月者以亲覩尸柩故三月以序其余哀但迟速不可限故不在三月章也王氏虞毕而除且无正文郑得従重故要记从之殷仲堪问范寗曰从兄道林营迁改事先儒并不疑缌服代所多用且当依行至扵释除王郑不同何者为允寗荅曰改葬者非常故不在五服之章葬迟者自当以毕事为断亦犹久丧服踰三年乂云父丧未葬主丧者不除当其为主五服皆然苟有事故𦵏必踰期此非常之通服也成帝咸和四年太尉庾亮改葬服齐缞咸康三年司空何充改葬亦然蔡谟以为改葬斩缞礼言缌者谓缌亲以上皆反服也范汪与江惇书曰孝子重覩灵榇哀心恸踊何以缌服临至亲之丧三月而除此乃仪礼数字了无首尾今人有疑孙放改葬其祖放开圹服斩缞一门反服从行者待柩至以缞绖迎扵郊二月事毕放父四月晦除放兄弟二月晦除此皆反服何琦云皇祖恩逺犹不敢以轻服服之况以缌临父母之葬乎若传重之孙改葬其父则为二斩扵礼亦违顺郑𤣥三月之义则进退有疑从王肃虞除之文则就吉仓卒従蔡谟则关扵二斩且丧服齐缞三月之例而缌无异条也王蒙曰改葬缌夺之以渐可也今若极重制扵旬日同至痛扵始哀而就吉不渐扵礼有疑于济荅曰蔡谟云传云不以兄弟之服服至尊者乃始丧正服耳且斩缞之末便自缟冠麻衣乃轻扵缌麻然犹以服至尊矣范宣曰斩缞既葬则布同扵齐缞既练则同大功大祥之后畧如缌麻礼之次序也安得反服始服不从其变又改葬缌服三月者非也直讫葬为断矣若改葬不过一旬安可便脱乎礼云一时时踰思变故取莭焉若道逺艰故不得时毕则犹礼云乆丧不葬主丧者不除可待葬讫而除元帝建武初以温峤为散骑侍郎峤以母亡值寇不临殡葬欲营改葬固让不拜诏曰温峤不拜以未得改卜葬送朝议古人之制三年非情之所尽存亾有断不以死伤生耳腰绖而服金革之役者岂营官邪随王事之缓急也今桀逆未枭平阳道断奉迎诸君犹未得径进峤特一身扵何济其私艰而以理阂自疑不服王命邪其令三司八座详议昔伍贠挟弓去椘为呉行人以谋椘志在报讐不苟灭身也温峤遭难昔在河朔日寻干戈志刷讐恶万里投身归赴朝廷将欲因时竭力慿頼王威以展其情此乃峤之志也有司奏按云建武元年辛未诏书依礼久丧未葬唯丧主不除以他故未葬人子之情不可居殡而除故期扵毕葬逺近之断也若亡遇贼难丧灵无䖏求索理絶固应三年而除不得固从未葬之例也按辛未之制已有成断皆不得复遂私情不服王命以亏法宪参议可如前诏峤受拜重告中丞司徒诸如峤比者依东合故事辛未令书之制峤不得已乃拜宋庾蔚之谓改葬所以缌而不重者当以送亡有已复生有莭若用始亡之服则是死其亲故制缌以示变吉既有其服若旬月而葬则当如郑𤣥説卒缌之限三月而除若葬过三月者湏葬毕释服服为葬设故也后魏明帝神龟元年侍中国子祭酒崔光上言被台祠部曺符文昭皇太后改葬议至尊皇太子羣臣服制轻重四门博士刘季明议按䘮服记虽云改葬缌文无指㩀至扵注觧乖异不同又太常博士窃谓郑𤣥得服缌之旨谬三月之言如臣所见请依服缌既葬为除实以为允诏可嫡孙有父䘮未练改葬祖服议晋叚凝问嫡孙居父丧未练而改葬祖当何服又出养子居所生父丧齐缞改葬合当何服荀讷云礼父母䘮偕葬先轻后重谓便当以重服而葬也若服重可以临葬则为人后者亦当着齐缞耳礼无的文此意决耳步熊问改葬但言臣子妻为君父夫三者而孙为祖后亦宜缌不审受重扵祖父亡后祖墓崩不知云何许勐云按经文以谓诸有三年者皆当缌如注意举此三者眀唯斩者耳今父卒孙为祖后而葬祖虽不受重扵祖据为主虽不为祖斩制缌以葬也有小功丧及兄丧在殡改葬父母服议魏荀俣云有小功丧服改葬父母服以重包轻宜便服小功王肃以为宜服改葬缌卒事反故服晋蔡谟答或问改葬服缌今甲当迁葬而先有兄丧在殡为当何服谟答亦应服缌礼三年之丧既练而遭缌麻之丧则服其服往哭之凡丧相易皆以重易轻至扵此事则以轻易重所以然者临其丧故也卑者犹然况至尊乎谓甲临葬应改服缌麻改葬父母出适女服议晋庾龢问女子适人今改葬儿既服缌女子当有服不王翼荅云丧礼改葬缌郑氏以为臣子妻以例推之女子虽䧏父母即亦子也今男女皆缌扵义自通改葬前母及出母服议晋胡济改葬前母服议云今礼无其章不服特为之法故取继母服准事目下得申孝养之情推此所奉前继一也以为前母改葬宜从衆子之制又刘镇之问父尚在母出嫁亾今改葬应有服不徐广荅云改葬服缌唯施极重此既出嫁未闻儿有服之文然缘情立礼令制服奉临就从重之义合即心之理亦当无疑扵不允也母非罪被出父亡后改葬议晋王澹王沉与其叔征南将军昶书曰亡母少修妇道事慈姑二十余年不幸久寝䔍疾㑹东郡君初到官而李夫人亡是时亡母所苦困剧不任临丧东郡君自痛逺不得尝药而妇宜亲侍疾而不得临终手书责遣载病大归遂至殒亡东郡君后深悼恨之慈妣存无过行没荷出名春秋之义原心㝎罪乞迎亡母神柩改葬墓田上当先姑慈爱之恩次释先君既往之恨下蠲亡灵无负之耻博士薛谞议以为春秋原心㝎罪仲尼称父有诤子然则论罪不可以不原心为子不可以不义诤来书云尊亲以不幸遘疾不任理丧礼疾则饮酒食肉盖急扵性命而权正礼也夫厚养忘哀礼之所许况尊亲婴沉笃疾而被七出之罚乎向使曩时家有壮子眀正夲末直道而争岂令慈母以非罪受不义哉考诸典礼稽之原情其昭告先灵还安兆域使严父无违理之举慈母雪没代之耻不亦可乎沉重与叔昶书述薛议其叔答许之沉祭先考东郡君文云孝子沉敢昭告烈考东郡君沉亡母郭氏恪勤妇道齐孝之莭克顺扵先姑天降氛气鴈门太夫人遘疾厯旬郭时又遇䔍疾弗获尝祷夫人不幸遂至殒殁烈考卒承大变忧痛荒迷未详听察谓郭供养有阙遂载病大归寻便殒亾烈考深用悼恨澹及沉仰惟烈考旧心鉴亡妣素行还仰之议考礼度衷未及施行澹不幸夭没沉敢述澹意谋之通儒咨之邦族咸以为亡妣时宜改葬沉转受命扵征南君谨诣邺迎郭灵柩以某月日安厝庶顺烈考之旧心全祖亲之慈爱者也改葬反虞议晋尚书下问改葬应虞与不按王肃丧服记云改葬缌既虞而除之傅纯难曰夫葬以蔵形庙以安神改葬之神在庙久矣安得退之扵寝而虞之乎若虞之扵寝则当复还祔扵庙不得但虞而已国子祭酒荀讷以为虞安神之祭神已在庙改葬不应复虞虞则有主讷谓纯言为当韩虬问贺循曰按傅纯曰问郑氏改葬三月又讥王氏以既虞为莭云改葬之神在庙久矣不应复虞见府君所荅唯云宜三月谓王氏为短郑为长而不荅应虞之议此为应虞否也循荅曰凡移葬者必先设祭告墓而开塜从墓至墓皆设奠如将葬朝庙之礼意亦有疑既设奠扵墓所以终其事必尔者虽非正虞亦似虞之一隅也但不得如常虞还祭殡宫耳故不甚非王氏但不许其便除然礼无正文是以不明言也殷仲堪问范寗曰荀讷议太后改葬既据言不虞朝廷所用贺要记云三月便止何也寗荅曰贺无此文或好事者为之邪不见马郑贺范説改葬有虞神已在庙虞何为哉宋庾蔚之谓神已在庙无所复虞但先祭而开墓将窆而奠事毕而祭灵遂毁灵座若棺毁更敛则宜有大敛之奠若移丧逺葬又有祖奠遣奠也父母墓毁服议东晋太兴二年司徒荀组表言王路渐通士人得视塜墓多闻凶问朝野所行不同或有制重斩杖者复有制齐缞三月缌麻三月者直素服尽哀者人生不同性有厚薄是以圣人制礼居中使贤者俯就不肖者企及臣谓墓毁之制改葬缌麻当包之矣郑康成王子雍皆云棺毁见尸痛之极也今遇贼见毁理无轻重也以礼无眀文行者致异臣以为宜使眀礼大臣议为正制诏司徒表礼虽无坟墓毁废正文然依附名例不为无准吾谓改葬缌通制也已修复不临尸柩素服可也而士大夫率意轻重不同其下太常议㝎国子祭酒杜夷议墓既修复而后闻问宜依春秋新宫之灾哭而不服博士江渊议凡所以改葬者必由丘墓崩壊露殡其痛一也愚以为发墓依改葬服缌三月汉时有盗髙庙寳器者达礼之士以为其罪轻扵长陵之土虽同主扵敬事实有异愚以为墓毁更复不应比庙灾而不行服也侍中黄门侍郎江启表按郑𤣥云亲见尸柩不可无服如郑义以见而服不见不服也司徒临颖前表改葬之缌不以吉临凶今聼其坟墓毁发依改葬服缌麻不得奔赴及已修复者唯心丧缟素深衣白帻哭临三月孔仰墓毁论曰按礼圣人制殡葬之意盖以死者不可复存而孝子不忍弃其亲故为棺椁葬埋推其本心固在不忍弃之中为礼莭以顺孝子情耳原圣人之意盖以无知䖏形骸故以幽闭长久为安以有知为神灵故以寝庙尊严为显尊严故可修潜隠故不犯比之丘陵同之自然而不敢修若遇寇发露可以补复其外而不可改内哭泣之日以事讫为莭故庙灾有三日哭之之文墓毁无制哭之日䔍推大理恐不加异扵庙灾也苟以无知䖏之则虽加开发不䏻益死者之苦但人情不忍见闻见闻之日有哭泣一日五日或十日过者不足褒不及不足贬故圣人不为之礼永和十二年修复峻平四陵大使开陵表至尊及百官皆服缌尚书符问皇太后应何服博士曺耽胡讷议为人后者为之子元帝继武帝扵康帝为曽祖礼为曽祖后斩缞三年小记与诸侯为兄弟者斩缞则无齐皇太后宜正服斩缞改葬当缌郑注止扵臣子妻王氏通谓三年者王氏近情则宜缌领国子博士荀讷议如郑𤣥註则皇太后不应有服缌谓今皇太后上奉宗庙下临朝臣宜有变礼不得准之常制太常王彪之上言二学博士荀讷曺耽等议如有臣虽与之同议议各有辝太后临朝称制体同皇极则亦宜服缌议有二君之嫌尚书范汪亦同彪之云太后临朝君礼有何不尽而若何疑扵服遂上皇太后缌服或问曰曽祖墓従祖墓毁发哭制云何范宣曰礼不见在逺直闻墓发制唯经见改葬缌此施臣子妻是承嫡者当依此礼非嫡有降但三日哭从祖一日哭可也宋庾蔚之谓人子之情无可辍圣人以礼断之故改葬所服不过扵缌缌服虽轻而用情甚重意谓闻其亲尸柩毁露及更葬便应制服奔往縦已修复亦应临赴茍途路阻碍犹宜制缌依三月而除岂可以不及葬事便宴然不服乎梁天监元年临川献王所生妾谢墓被发不至埏门萧子晋𫝊重礼官何佟之议以为改葬服缌见柩不可无服故也此止侵坟土不及扵椁可依新宫火灾三日哭服而已帝以为得礼也通典巻一百二通典卷一百三钦定四库全书通典卷一百三唐京兆杜佑君卿纂礼六十三凶二十五假葬墻壁间三年除服议晋武帝太康中尚书令卫瓘表前太子洗马济隂郄诜寄止卫国文学讲堂十余年母亾不致䘮归便扵堂北壁外下棺谓之假葬三年即吉诏用为征东㕘军或以为城寺之内屋壁之间无葬䖏不成葬则不应除服主者连欲眀用权不过其举下司徒部博士评议诜表自理曰臣生三月而孤随母依外祖舅为县悉家以咸宁二年母亡家自祖以下十四坟在缑氏而墓地数有水规悉迁改常多疾病遂便留此此方下湿唯城中髙故遂葬扵所居之宅祭扵所养之堂不知其不可也诏问山涛涛荅言诜前丧母得疾不得葬遂扵壁后假葬服终为平舆长史论者以为不合正礼是以臣前疑之诜文义可称又甚贫俭访其邑党亦无有他诏问应清议与否涛云自为不与常同便令人非恐负其孝慕之心宜详极尽同异之论兖州大中正魏舒与涛书郄诜至孝中间去郎正为母耳居丧毁疩殆不自全其父丧在缑氏欲改葬不䏻自致故过时不葬后扵家堂北假葬埏道通堂中不时闭服欲阕乃闭葬后经年乃见用作平舆监军长史任意伤俗以葬不时闭常为作口语其事灼然无所为疑瓘书云凡以意相是非者不可轻以相贬也三年而后葬变除议周制丧服小记曰三年而后葬者必再祭其祭之间不同时而除丧晋杜元凯云自天子诸侯以下若赴时速葬则赴虞至扵卒哭必须其哀杀也若过时不葬则以麻终丧而除至葬复修服既祔眀一月练而祭又眀一月大祥而祭必再祭者象夲当再嵗故也若二十五月而葬则便祥除不复练也束晳问歩熊曰三年丧不葬五年后复葬当练否熊荅曰礼云练祥之间必异月与此同也袁凖正论曰先儒以为冄祭小祥大祥也而丧者已祥则除大祥不应服禫且虞在既葬不在日月禫在丧终不在早晚故宜禫不宜祥虞喜释疑曰若如郑意既祔明月练而祭又明月祥此则葬至祥合为三月适足为一时何得言不同时而除练祥皆周之正数冄祭当为练祥不得阙而用又按袁凖云有练无祥失之矣郑𤣥言练祥是也余谓丧服既终葬已踰月然犹再祭者存其大制耳此二祭盖同日而异时时谓日也非三月之时礼亦有一日再祭檀弓云是日也以吉祭易丧祭王荟问范寗曰人有父在遭母丧十七月乃得葬便当顿除更复练祥邪荅曰三年而后葬者必再祭练祥之祭也主丧不除未葬不变也十七月既祥即除服不可知也宋庾蔚之问荅曰有葬在小祥之月此月复有虞祔之礼便用晦祥扵理为速此与久丧复异取后月祥练扵情允否荅曰三年后葬祥不在葬月耳今未为絶久祥理取后月也又问曰葬与练祥三事各月犹未足伸渐杀之情况乃练祥三变而可共在一月邪虞喜之言不近人情卢郑王皆以此不同时日良有由也言各有当亦不嫌同辝春夏秋冬既各为一时一日有十二时然十二月何为不得各为一时之言也久丧不葬服议周制礼记丧服小记曰久而不葬者唯主丧者不除其余以麻终月数者除丧则已汉石渠礼议萧太傅云以麻终月数者以其未葬除无文莭故不变其服为稍轻也已除䘮服未葬者皆至葬反服庶人为国君亦如之宣帝制曰㑹葬服丧衣是也或问萧太傅久而不葬唯主丧者不除今则或十年不葬主丧者除否荅云所谓主丧者独谓子耳虽过期不葬子义不可以除郑志赵商问主丧者不除且以今言之人去邦族假葬异国礼不大备要亦有反旧土之意三年阕矣可得除否明为改葬缌之例乎为久不葬也或荅云葬者送亡之终假葬法后代巧伪反可以难礼乎晋陈氏问刘世眀曰其余以麻终月数者注云谓旁亲不指言衆子当除也然人皆分断之扵意否耳刘荅云父谓衆子为庶子庶子不谓父为庶父也父得卑其庶子而降之庶子不得降其父也然子之扵亲体同服等非旁亲之谓也丧服大功章女子之嫁者降伯叔父母及姑姊妹注谓此旁亲而经无降父之文眀衆子及女虽不承嫡犹非旁亲也故记云兄弟之丧内除亲丧外除外除者谓由外设饰以散其哀也故灵柩未安则服不变服不变则哀未衰未衰之丧不可卒除也然则未葬而除自谓旁亲得以麻终者耳又问久而不葬葬后㡬月日便可除世人有踰月者有既虞便除者夫改葬犹三月乃除情为不轻扵改葬也若应三月乃除者庐帐亦当三月乃毁复有先后邪荅曰记云三年而后葬者必再祭注云谓练祥也葬月虞眀月练又眀月祥记此亦得三月不为轻扵改葬也礼虞而柱翦屏练而毁庐居垩室祥而席而牀今此虞及练祥虽为局促犹追偿其事若在异月以其本异嵗也练祥之服变除之宜宜如其莭也又问云三年而后葬及父在为母过期乃葬亦当复日中反虞安神位与否荅云凡久而不葬则包诸过葬莭者也为母既周亦为久而不葬矣夫虞所以安神也葬者动棺举柩新离常䖏惧鬼神无所依归所以将窆之间奠扵墓左成圹而归虞扵殡宫不忍一日未有归也今久而不葬棺椁动移鬼神不安无以为异练祥皆追此亦宜然又记云葬日虞是明文也毁除之莭在士虞礼练而后迁庙不复在殡今此既葬明月练亦当以其月迁庙东晋徐灵期问张慿云亲丧未葬出适女应除否荅曰礼云久丧不葬主丧者不除又云主人不除此无缘独施男子正嫡一人故当总谓男女衆子耳又无明文别言已出之女犹应除也今论者㩀已服周故谓宜从除例然縁情䖏意独有所疑女随外出降从周制至于居丧之例同扵重者诚以天性难可尽夺夲重不得顿轻何必既䧏尽与周同礼者人情而已疑则从重若当释缞绖以䖏殡宫袭吉服以对棺柩非孝子之所安也梁刘昭难刘世眀云丧无二孤庙无二主受弔之礼唯丧主拜稽颡余人哭踊而已诸言丧主唯谓一人不斥衆子世眀答云若尸柩无所葬者则为后者与衆子同除矣父母死亡失尸柩服议后汉桓翺问汜阁云久丧不除者为当衆子尽然邪故质焉耳荅云昔尝送郑君到代陵代陵有人其父死不得其尸其子行丧随制降杀阁与亡者相知而往弔之还问郑君所驳异义之事不孝莫大扵无后终身不除此为絶先人之统无乃重乎郑君荅云庶子自可摄祭阁覆云无庶子当何以又云族人可以其伦代之阁又覆言云无族人云何则不复相荅推此而详但使一嫡子不除耳晋刘智释疑云问者曰乆而不葬丧主不除若其父逺征军败死扵战塲亡失骸骨无所葬其服如何智云此礼文所不及也以理推之凡礼使为主者不除不谓衆子独可无哀诚以既变人情必杀丧虽在殡不为主者可以无服然则为主者之服何以哀独多也以丧柩在不可无凶事之主故也今无所葬是无尸柩也凶服无施则为后者宜与衆子同除矣讫葬而变者丧之大事毕也若无尸柩则不宜有葬变寒暑一周正服之终也是以除首绖而练冠也亾失亲之骸骨孝子之情所欲崇也可令因周练乃服变缞绖虽无故事而制之所安也妇丧久不葬服议晋夏侯盛议曰妇丧既周而未葬服当除否荅云凡妇丧夫为主子不以杖即位避父之尊也主丧不变礼有眀文然子亦不除魏孟叔难盛曰嫡子妇死其舅亦为丧主家贫经年不葬舅及子孙并不得除邪岂可为一嫡妇使三代累载不释服乎盛荅仲由伤贫之言啜菽饮水尽其懽还葬而无椁岂有非之者哉若知礼者自当不淹久魏又难曰旧时夫为妻杖居倚庐服并如三年之制今人通所不行即自宜随时而除何应以丧主为断盛荅曰弃先王之教而令随俗意所未可今人不不杖盖失礼耳頋氏问王虞云従外弟妇亾未葬今服讫又无子其夫便是丧主当时除服否荅曰礼云主丧者不除其文不别丧之轻重湏俟葬讫不知世人有妻丧用此礼否杜挹问徐邈曰亡妇遂未得葬挹服便周既无别丧主多云未应得除今㝎云何荅曰无子为主按礼夲不应除即扵下流多不䏻备礼今且宜变至葬反服亦无不可之理也宋蔡廓问雷次宗云礼称唯主丧不除恐此正施扵嫡传重者耳按汉萧太傅云主丧独谓子也又按王肃云斩缞之丧未葬直云主丧不除而王举重为言眀正谓孝子不变余皆除也今世人为妻亦不除主丧将宜除邪雷次宗曰不言三年而云主丧是不必唯施子孙也吉凶异道不得相干殡柩尚在岂可弁冕临奠夫主妻丧以夲重故也谓不宜除庾蔚之曰丧服小记云为兄弟既除丧及葬反服其服此是至葬反服之眀文未觧汉宣帝何故复为祥制集礼论者不记至葬反服之礼而载诸变除以眀之可谓弃本逐末雑记云姑姊妹之夫死而夫党无兄弟使夫之族人主丧妻之党虽亲不为主夫若无族则东西家若又无则里尹主之丧大记云丧有无后无无主此皆谓丧事之主也服问云君所主夫人妻太子嫡妇此谓君虽尊统一家但为嫡者主丧耳而小记又云久丧不葬者不除是居周功之丧也若女子适人及男子为人后者皆随其服而释除缘其出有所屈故也素服心丧以至过葬但今世轻扵下流之丧妻犹去其杖不容复有未葬不除也议者疑不得以下流之未葬以废祖祢之烝尝且未葬亦可十年五嵗尝试言之夫子许贫者还葬而无椁是眀亡者急扵送往不容甚久可知若事迟过扵服限亦不得停殡在宫而飨乐在庙既吉凶不可以相干亦在心所不忍也禁迁葬议周礼地官媒氏禁迁葬者与嫁殇者魏武帝爱子仓舒殁司空掾邴原女早亡时帝欲求合葬原辝曰合葬非礼也原之所以自容扵眀公公之所以待原者以能守训典而不易也若聼眀公之命则是凡庸也明公焉以为哉帝乃止招魂葬议东晋元帝建武二年袁瓌上禁招魂葬表云故尚书仆射曺馥殁扵冦乱嫡孙允不得葬尸招魂殡葬伏惟圣人制礼因情作教故椁周扵棺棺周扵身然则非身无棺非棺无椁也允无丧而葬招幽魂气扵徳为愆义扵礼为不物监军王崇太傅司马刘洽皆招魂葬请台下禁断博士阮放傅纯张亮等议如瓌表元兴元年诏书下太常详䖏贺循荅启辝宜如瓌所上自今以后禁絶犯者依礼法荀组非招魂葬议据亦如前或引屈原招魂荅曰屈原本非折衷或引汉之新野公主魏之郭循招魂葬荅曰末代所行岂礼也又引周易载鬼以为证荅曰此可以㝎有神未足以通招魂也或引桥山有黄帝之塜是葬神也荅曰时人思帝葬其衣冠非葬神也治中王裳同组意裳引墓中灵座为证以形神夲相依而设座不谓灵可蔵也今无形可依则当唯存扵庙耳组子奕附组意云夫葬既下柩将阖户还迎神反虞则墓中之座无神可知干寳驳招魂葬议云时有招魂考之经传则无闻焉近太傅公既属寇乱尸柩不反时奕议招魂葬东海国学官今鲁国周生以为宜尔盛陈其议皆多无证实以为人死神浮归天形沉归地故为宗庙以宾其神衣衾以表其形棺周扵衣椁周扵棺今失形扵彼穿塜扵此知亾者不可以假存而无者独可以伪有哉未若之遭祸之地备迎神之礼宗庙以安之哀敬以尽之周生议云魂堂几筵设扵窆寝岂唯敛尸亦以宁神也荅者曰古人有言夫礼者其事可陈也其义难知也是以君子重扵义礼夫别嫌眀疑原情得旨者不亦微乎故其为制有以顺鬼神之性有以达生者之情然则冢圹之间有馈席夲施骸骨未有为魂神也若乃钉魂扵棺闭神扵椁居浮精扵沉魄之域匿逰气扵壅塞之室岂顺鬼神之性而合圣人之意乎则葬魂之名亦㡬扵逆矣周生又云昔黄帝体仙登遐其臣扶微等敛其衣冠殡而葬焉则其证也荅曰孔子论黄帝曰生而人利其化百年死而人畏其神百年亾而人用其教百年此黄帝亦死言仙谬也就使必仙何议扵葬孔衍禁招魂葬议云时有殁在寇贼失亡尸丧皆招魂而葬吾以为出扵鄙陋之心委巷之礼非圣人之制而为愚浅所安遂行扵时王者所宜禁也何则圣人制殡葬之意夲以蔵形而已不以安魂为事故既葬之日迎神而返不忍一日离也况乃招其魂而葬之反扵人情而失其礼虚造师事以乱圣典宜可禁也李玮宜招魂葬论难孔衍引礼祖祭是送神也既葬三日又祭扵墓中有灵座几筵饮燕之物非唯蔵形也引周武尚祭扵毕季子复命扵墓成公梦康叔相夺余飨既葬迎神而返博求神之道孝子未忍离其亲耳且宗庙是烝尝之常宇非为仙灵常止此庙也犹圎丘是郊祀之常䖏非为天神常居此丘也诗曰祖考来格知自外至也又曰神保聿归归其幽㝠也卜宅安厝亦安神也伯姬火死而叔弓如宋葬恭姬皆其证也宋玉先贤光武眀主伏恭范逡并通义理亦主招魂葬岂皆委巷乎孔衍荅曰祭必立坛不可谓神必墓中也若神必墓中则成周雒邑之庙皆虚设也又帝丘及诗来格聿归皆所以明魂无不従耳既葬三日祭墓亦犹饭含不忍其虚耳恭姬之焚以眀穷而弥正不必灰烬也就复灰烬骨肉虽灰灰则其实何缘舍埋灰之实而反当葬魂乎此皆末代失礼之举非合圣人之旧也北海公沙歆宜招魂论云神灵止则依形出则依主墓中之座庙中之主皆所缀意髣髴耳若俱归形扵地归神扵天则上古之法是而招魂之事非也若吉凶皆质宫不重仭墓不封树则中古之制得而招魂之事失也若五服有章龙旂重旒事存送终班秩百品即生以推亡依情以䖏礼则近代之数宻招魂之理通矣招魂者何必葬乎盖孝子竭心尽哀耳陈舒武陵王招魂葬议云先太保生殁虏塲求依太傅故事招魂葬按礼无招魂葬之文时人往往有招魂葬者皆由孝子哀情迷惑宜以礼裁不应聼遂张慿新蔡王招魂葬议云新蔡王所继先王昔永嘉之难覆殁寇虏灵柩未返今求招魂灵安厝谨按礼典无招灵之文若蔵虚棺以奉终则非原形之实埋灵爽扵九泉则失事神之道惧非古人之情礼所未安也博士江渊议凡葬之言蔵所以闭藏尸柩非为魂也今招魂而葬无尸而殡或无殡而窆各任近情以长虚事非礼所许宜如司徒所上以眀永制宋庾蔚之论葬以蔵形庙以飨神季子所云魂气无不之宁可得招而葬乎疑墓议周制檀弓曰孔子少孤不知其墓殡于五父之衢人之见者皆以为葬也其慎也盖殡也问扵鄹曼父之母然后得合葬扵防曰吾闻之古者墓而不坟今丘也东西南北之人也不可以不识也扵是封之崇四尺孔子先反门人后雨甚至孔子问焉曰尔来何迟曰防墓崩孔子不应三孔子泫然流涕曰吾闻之古不修墓魏王肃圣证论曰孔子少孤不知其墓肃觧曰圣人而不知其父死之与生生不求养死不奉祭斯不然矣晋贺循论以为防是旧墓也夫子葬又新其坟故谓之修非墓崩后之言也坟新雨甚故頽毁頽毁故怅怛不应耳所以言不修墓者言由已修之故倒毁也又蔡谟论曰学者疑此久矣王氏又以为不然谟以为圣人虽鉴照至扵训世言行皆不圣之事也故咨四岳访箕子考蓍龟每事问皆其类也不知墓者谓兆域之间耳防墓崩者谓坟土耳言古不修墓者谓夲不崩无所修非崩而不修也今崩而后修故讥焉此自讥崩非讥修也夫子言此者称古以责躬也又范宣礼二墓论曰史记及孔安国説皆为实录未生之前不可以逆责夫子也既长谒墓固以识其外矣但母不告其内义无强请然祔葬宜详是以问焉记但言不知其墓非都不知也所以不应者欲言非礼则弟子有忘敬之情欲言是礼则墓不须防而固然言及宅兆是以流涕耳防亦防虞此岂地名犹传言文公之入也无卫非无康叔之国也齐张融评孔子既得合葬扵防言既得眀未葬时未知墓䖏也虽仲由之言亦孔子不知其墓若徴在见娉则当言墓以告孔子何得不知其墓通典卷一百三通典卷一百四钦定四库全书通典卷一百四唐京兆杜佑君卿纂礼六十四凶二十六帝王谥号议黄帝之号按白虎通云先黄后帝者古者质生死之称各特行合而言之羙者在上黄帝始制法度得道之中万代不易后代虽盛莫䏻与同后代徳与天同亦得称帝不能制作故不得复称黄也颛顼按五经通义曰颛顼者颛犹専顼犹愉㓜少而王以致太平常自愉憸嗛约自小之意故两字为谥帝尧帝舜先号后谥也帝者徳盛与天同号谥虽羙终不过天也故如其次道之周制春官太师掌大丧帅瞽而廞作柩谥文王武王先谥后号説曰按大戴礼云谥者行之迹也号者功之表也乐记曰闻其谥知其行白虎通曰号法天也法日也日未出而眀谥法地也法月也月已入有余光是以大行受大名细行受小名行生扵已名生于人五经通义曰号者亦所以表功徳号令天下也谥之言列陈列所行善有善谥恶有恶谥亦以为劝戒也问曰天子有天下大号诸侯宁有国大号乎荅曰天子居无上之位下无所屈故立大号以劝勉子孙诸侯有爵禄之赏削绌之义鈇钺之诛故无所有国之号也赵商问郑志曰曲礼云已孤暴贵不为父作谥而武王即位追王太王王季文王改谥爵何也荅曰周道之业兴扵二王功徳由之王迹初焉凡为人父岂䏻尽贤乎若夏禹殷汤则不追谥矣郊特牲云死而谥之今也古者生无爵死无谥质家两言为谥成汤是也文者一言为谥文武是也号无质文谥有质文或以名配者徳薄因名配谥祖甲是也质家不连号谥文家连号桀纣先号后谥者别诛絶不嫌也礼记曰唯天子称天以诔之又白虎通云天子崩大臣至南郊谥之以为臣子莫不欲褒称其君掩恶扬善者故扵郊眀不得欺天也大唐元陵谥册文维某年月日哀子嗣皇帝臣讳伏以圣徳之大上与天合人道近暱鲜克究知敢尽其所见泣以叙财成之业伏惟大行皇帝绍休七圣临照八极以至道御羣有以至化懐逺方登假扵上敷闻在下肇加元服顷昇储闱生知之敏动与神契承顺𤣥宗也齐栗之容着奉养肃宗也爱敬之礼深履蒸蒸躬翼翼不絶驰道日朝寝门此则首冠百王大舜周文之孝也其扵崇儒尚齿尊道贵徳穷理尽性之学经天纬地之文包荒含垢之量廸哲允恭之善斯又睿圣不测同符乎三五无得而称也当禄山叛乱䧟覆二京以天人之重授元戎之律师之所及狂寇殱夷复宗社之阽危拯生灵扵焚燎则干维重搆宸极以安及史盗闲衅三河屡梗在抚军之际思眀陨命乗践祚之初朝义授首则梁陈底㝎朔易从风其或屈强扵大梁背诞扵南越莫不朝为枭獍夕为鲸鲵此髙光之功神武之畧也自是肃勿羣后宾延万灵洿潴欝没之刑寝焚瘗悬沉之礼偹衣冠有沦扵脇从者释而靡问灵祇有阙扵禋祀者秩而致享堲䜛説求谠言扇以祥风浸以膏泽九译奉贡四夷来賔丕冐日出罔不率俾犹复严恭寅畏頋省阙遗兢兢业业日昃不暇故得元功广运协气旁流灵契毕发元符洊至则瑞璧出扵泗清澜变于河其余见祉鳞羽呈祥草木者不可殚记方议櫜弓偃霸臻扵太和告禅扵石闾镂功扵金版遽承慿几之命奄遘缀衣之酷号天叩地罔所依归今龙攅就唘蜃辂将驾採鸿儒硕生之议考公卿百辟之请佥以盛徳大业匪号谥莫宣是用䖍奉古训发扬茂实谨遣摄太尉某奉册上尊谥曰睿文孝武皇帝庙曰代宗伏惟眀灵降格膺兹典礼诞钖纯嘏贻宴后昆呜唿哀哉皇后谥及夫人谥议白虎通云后夫人谥臣子共扵庙㝎之五经通义云妇人以随从为义夫贵扵朝妇贵扵室故得蒙夫之谥又云夫人无爵故无谥或曰夫人有谥夫人一国之母修闺门之内则下以化之故设谥章其善恶公羊曰葬宋恭姬称其谥贤之也卿大夫妻命妇也无谥者以贱也妾无谥亦以卑贱无所䏻与犹士卑小不得谥也东晋穆帝时彭城国上言为太妃李求谥太常王彪之以为由扵妇人无爵既从夫爵则已无实爵以从为称也以従为称则无谥可知春秋妇人有谥者周末礼壊耳故服䖍注声子之谥非礼也杜氏注恵公仲子亦云非礼妇人无谥泰始以来藩国王妃无有谥者中兴敬后登祚乃追谥耳瑯琊武王诸葛妃恭王夏侯妃元帝犹抑蒸蒸之至不追谥今彭城太妃不应谥太子无谥议周制士冠礼云天子之元子士也士无谥是知太子无谥东晋瑯琊世子未周而卒大司农表瑯琊世子降君一等宜谥哀愍太常贺循云谥者所以表功行之目也故古者未居成人之年及名位未备者皆不作谥也是以周灵王太子聪哲眀智年过成童亡犹无谥春秋诸侯即位之年称子踰年称君称子而卒皆无谥名未成也未成为君既无君谥时见称子复无子谥明俱未得也唯晋之申生以仁孝遭命年过成人晋人悼之故特为谥诸国无例也及至汉代虽遵兹义过扵古礼然亦未有未踰年之君而立谥也殇冲二帝皆已踰年方立谥按哀冲太孙各以㓜龄立谥不必依古然皆即位临官正名承重与诸下㝎君臣之义尊成体具事无所屈且天下之名至重体其尊者亦宜殊礼故随时㝎制有立谥之事也瑯琊世子虽正体乎上生而全贵适可眀嫡统之义未足㝎为谥之证也诸侯卿大夫谥议周制诸侯薨臣子迹累其行以赴告王王遣大夫㑹其葬因谥之春秋鲁桓公七年葬蔡桓侯然得桓谥者眀谥天子所加非独臣子也又太史掌小丧赐谥小史掌卿大夫之丧赐谥读诔曲礼曰既葬言谥曰类又曰公叔文子卒其子戍请谥扵君曰日月有时将葬矣请所以易其名者君曰昔者卫国凶饥夫子为粥与国之饿者是不亦恵乎昔者卫国有难夫子以其死卫寡人不亦贞乎夫子听卫国之政修其班制以与四隣交卫国之社稷不辱不亦文乎故谥贞恵文子白虎通曰卿大夫老归有谥者别尊卑章有徳也大夫归无过犹有禄位故有谥也士冠礼生无爵死无谥卿大夫有爵故有谥士无爵故无谥魏刘辅等启论赐谥云古者存有号则没有谥必考行迹论功业而为之制汉不修古礼大臣有宠乃赐之谥今国家因用未革臣以为今诸侯薨扵位者可有谥主者宜作得谥者秩品之限尚书卫觊奏旧制诸王及列侯薨无少长皆赐谥古之有谥随行羙恶非所以优之又次以眀识昭穆使不错乱也臣以为诸侯王及王子诸公侯薨可随行迹赐谥其列侯始有功劳可一切赐谥至扵袭封者则不赐谥尚书赵咨又奏云其诸袭爵守嗣无殊才异勲扵国及未冠成人皆不应赐谥黄门侍郎荀攸议以为古之谥纪功惩恶也故有桓文灵厉之谥今侯始封其以功羙受爵土者虽无官位宜皆赐谥以纪其功且旌奉法䏻全爵禄者也其斩将搴旗以功受爵而身在夲位类皆比列侯自关内侯以下及名号赐爵附庸非谥所及皆可阙之若列侯袭有官位比大夫以上其不涖官理事则当宿卫忠勤或身死王事皆宜加谥其余袭爵既无功劳官小善微皆不足录八座议以为太尉荀觊所撰㝎体统通叙五等列侯以上尝为郡国太守内史郡尉牙门将骑督以上薨者皆赐谥东晋元帝太兴三年诏古者皆谥名实相称顷来有爵乃谥非圣贤夲意通议之有司表云刘毅宜谥以申毅忠允匪躬赠右光禄大夫仪同三司斯诚圣朝考绩以着勲之美事也按谥者行之迹而号者功之表今毅功徳并立而有号无谥扵义不体窃以春秋之事求之谥主扵行而不系爵然汉魏相承爵非列侯则皆没其髙行而不加之谥至使三事之贤臣不如野战之将士臣愿圣代举春秋之逺制改近代之旧服君臣同谥议周桓王时蔡侯卒谥桓侯五经通义曰有徳则善谥无徳则恶谥故同也晋武帝太康八年十月太常上谥故太常平陵男郭奕为景侯有司议奏以为大晋受命祖宗谥号羣下未有同者盖因近代浅情习扵所见也奕谥与景皇帝同可改谥曰穆侍中王济等议曰按主者议谥避帝而不避后既不修古典不嫌同称复乖近代不袭帝后之例至扵无穷之祚若皆有避扵制难全侍中成粲等议以为谥号国之大典使上下迈徳罔有荒怠宜逺稽圣代同符尧舜不宜遵袭魏氏近制诏赐谥曰简东晋孝武太元四年光禄勲王欣之表伏寻太康中郭奕谥曰景有司执孝宗同号臣闻姬朝盛明父子齐称诸侯与周同谥经诸哲王不易之道也宜遵古典训范来裔徐邈议按郭奕谥景诏实不以犯帝谥而改也又武帝永平元年诏书贵贱不嫌同号周公谥文君父同称名行不殊谥何得异自今以后其各如礼尚书奏文武举其一致圣贤有时而同故文王经纬天地孔文之不耻下问所以为文也逺稽周典嘉号通乎上下近惟太康改谥匪嫌同称自顷议者或乖体尚之实非所以经纶无穷永代垂式王欣之所表抑实旧典宜如所陈诏可单复谥议东晋时太常蔡司空谥议云博士曹耽等议曰谟可谓善始令终者矣按谥法布徳执义曰穆司空左长史孔严与王彪之书云博士引礼之义以通髙尚之事穆诚是美谥然蔡公徳业既重又是先帝师傅居总录之任则是参贰宰相考行㝎名义存实录不可不详彪之荅按谥法布徳执义曰穆谓此名目殊为不轻太始初张皇后大宁庾太后并谥曰穆魏司空陈泰王昶贺循皆名士也并谥曰穆此与蔡公名体相应中朝复谥亦不胜单安平献王孚齐献王攸并单谥自顷复谥者非大晋旧典必重复谥也盖是近来儒官相承近意耳皆頋命重勲或居分陕或䖏阿衡蔡公存谦素之懐不当此任扵今咏之所以不复谥欲令异扵数公所以标冲虚述徳美也又中朝及中兴曽居师傅及录台事者皆不复谥山李二司徒吾族父安丰侯近贺司空荀太尉觊周光禄顗或曽师傅或曽縂录并不复谥吾谓此谥𢎞美不应翻改按谥法条有限而应谥者无限亦何得令名徳必皆齐同逺准周之文武则后代不应复得通用此名近校晋朝旧比山涛荀觊周顗谥康羊祜荀朂同谥成此例甚衆不可载近朱伯髙谥简时尚书符却已不应与和峤同谥蔡为太常㩀上论可同理甚有义遂便施行蔡家固当有此故事准例如此复无所为疑大唐之制太常博士掌凡王公以下拟谥皆迹其功徳而为之褒贬无爵称子养徳丘园声实眀着则谥曰先生大行则大名小行则小名告赠谥扵柩如开元礼武徳以来通太常所谥有异议者略件如后咸通三年太常博士袁思古谥赠扬州大都督髙阳郡公许敬宗曰缪议曰敬宗位以才昇厯居清级弃长子扵荒徼嫁少女扵夷落闻诗闻礼事絶扵趋庭纳采问名唯闻于黩货白珪斯玷有累清尘易名之典须慿实行敬宗孙太子舍人彦伯诉屈户部尚书戴至徳问博士王福畤其故荅曰昔晋司空何曽既忠且孝徒以日食万钱所以贬为缪丑况敬宗忠孝不逮扵曽饮食男女之累过之而㝎谥为缪无负扵许氏矣诏令尚书省集五品以上重议礼部尚书杨思敬议称按谥法既过䏻改曰恭请谥为恭景云元年太常谥赠荆州大都督舒国公韦巨源曰昭户部贠外郎李邕駮曰三思引之为相阿韦託之为亲无功而封无徳而禄同族则丑正安石佗人则附邪椘客谥之曰昭良恐未当博士李䖏直请依前㝎开元七年太常博士张星谥赠工部尚书宋庆礼曰専议曰庆礼太刚则折至察无徒有事东北所亡万计所谓害扵家凶扵国按谥法好功自是曰専礼部员外郎张九龄駮之曰营州镇彼戎夷扼喉断臂逆则制其死命顺则为其主人是称乐都其来尚矣寻罢海运克广嵗储边庭晏然河朔无扰与夫兴师之费转输之劳较其优劣孰为利害而云所亡万计一何缪哉安有践其迹以制实贬其谥以徇虚採虑始之谤声忘经逺之权利义非得所孰谓其可请以所议更下太常乃谥曰敬十八年太常寺谥赠太师燕国公张説为文贞左司郎中杨伯成駮曰谥者徳之表行之迹将以激励风俗检束名教固无虚称是存实录准张説罢相制云不肃细㣲之人颇乖周顺之㫖又致仕制云行亏半古防阙周身未免𤓰李之嫌而喧衆多之口且玉之有瑕尚可磨也人之斯玷焉得逭诸谥曰文贞何成劝沮请下太常更㩀行事㝎谥工部侍郎张九龄又立议请依太常为㝎未决𤣥宗为制碑文赐谥曰文贞永泰中太常博士独孤及谥赠凉州都督太原郡公郭知运曰威右司员外郎崔厦駮之曰郭知运承恩诏葬向五十余年今请易名窃谓非礼谨按礼经云礼时为大又曰过时不及非礼也昔卫公叔文子卒将葬其子戍请谥扵君曰日月有时将葬矣请所以易其名者盖时不可踰也节度既没名不浮行数纪之前门生故吏已合谋谥今乃申请窃将有为而作嗣子英乂顷属多故屡制方隅朝廷策勲位表端揆附从者窃不中之礼合无妄之求况今裂土者接轸専征者百軰若率而行之谁曰无请不唯有司疲扵简牍抑恐名器等扵草芥虽欲曲全窃将不可又礼经云已孤暴贵不为父作谥若知运合谥而不以其时则嗣子废先君之徳若不合谥而苟遂其志则先君因嗣子而见尊以仆射而言恐贻越礼之让以国家而言又殊旌善之体请下太常寺重议及荅曰礼时为大顺次之将葬易名时也有故阙礼追逺请谥顺也公叔戍请谥适当葬前谨按三百礼经三千威仪曽不言已葬则不追谥况三王殊途不相沿礼新礼则死必有谥不云日月有时今请易名者五家无非葬后苗太师一年矣吕諲四年矣卢奕五年矣颜杲卿八年矣并荷褒宠无异同之论独知运不幸遂以过时见抑茍必以已葬为节制则八年与五十年其缓一也而与夺殊制无乃不可乎议云已孤暴贵不为父作谥此谓其父无位而子居贵位不当以子之贵加荣于父若知运者䖏方面重寄列位九卿茂勲崇名与卫霍侔饰终之礼宜加扵他将一等岂待因嗣子之徳然后作谥今之征镇者率多起屠贩皂𨽻之中虽逢风云化为王侯而其间有祖父爵位与知运等当请谥者有㡬何乃惧名器等扵草芥以是废礼窃谓近诬窃考载籍徴诸旧章易名之礼请如前议独孤及又谥赠吏部尚书吕禋曰肃度支员外郎严郢駮曰今所议荆南之政详矣而曰在台司龌龊无匪躬之䏻者乃抉瑕掩徳非中道之言也国家故事宰臣之谥皆有二字以彰善旌徳焉夫以吕公文䏻无害武能禁暴贞则干事忠则利人盛烈宏规不可备举𫝊叙八元之徳曰忠肃恭懿若以美谥拟扵形容请谥吕公曰忠肃及重议曰谨按旧仪凡没者之故吏得以行状请谥扵尚书省而考行㝎谥则有司存朝廷辨可否宜存衆议今驳议撰谥异同之説并故吏専之伏恐乱庖人尸祝之分违公器不私之诫且非唐虞师钖佥曰之道谥法在惩恶劝善不在字多必称其大而畧其细故言文不言武言武不言文三代以下朴散礼壊乃有二字之谥非古也其源生扵衰周汉兴萧何张良霍去病霍光俱以文武大畧佐汉致太平其事业不一谓一文不足以纪其善扵是有文终文成景桓宣成之谥虽黩礼甚矣然犹褒不失人唐兴参用周秦之制以魏徴为文贞萧瑀为贞𥚹其杜如晦封徳彛陈叔达温彦博岑文夲唐休璟魏知古崔日用并当时赫赫以功名居宰相者谥不过一字不闻子孙佐吏有以字少称屈者由此言之二字不必为褒一字不必为贬若褒贬果在字数则是尧舜禹汤文武成康不如周威烈慎靓也齐桓晋文不如赵武灵魏安釐也杜如晦王珪以下或成或眀或懿或宪不如萧瑀之贞褊也然肃者以諲之従政威能闲邪徳可济衆故以肃易名而忠在其中矣亦犹随㑹寗俞之不称文岂必因而重之然后为美魏晋以贾诩之筹算贾逵之忠壮张既之政能程普之智勇顾雍之宻重王浑之器量刘恢之鉴裁庾翼之智畧彼八君子者方之东平宜无慙徳死之日并谥曰肃当代不以为贬何尝徴一字二字之降乎上稽前典下据甲令参之礼经而究其往事请依前㝎大厯十三年太常谥赠司徒杨绾曰文贞工部郎中苏端驳曰夫道徳博闻曰文清白守莭曰贞且元载与司徒友敬殊深推为长者首举清要人莫与京及司徒宠望渐髙载畏其偪旋又知载隳壊纲纪心贰扵君既惧其疑因为疎简有口皆知载恶而独曽无一言或有发载之恶证告未眀抱诚坐法者司徒时居上列奏达非难不能因此披衷陈词全志士之命露兇狡之私而乃宴安自泰优㳺过日使元载祸大㓕身竟劳圣上防伺之虑岂守莭不隠邪岂懐道无毒邪非谓文贞眀矣洎元载啬恩扵下招怨扵上使北塞人劳有过时之戍西郊虏入无弔灾之恵磁邢坚义之士将死复生梁宋伤夷之人或寒或馁搜访旌恤中外所急载皆絶之使王泽不及扵下为行路所嗟而杨公当圣上惟新之日居天下得贤之望诚宜不俟终日造次速言乃寂寥唘悟噤闭谋猷贪食万钱之赐虚承一心之頋岂慈恵爱人乎既曰不慈不恵何以谓之文有隠有毒何以谓之贞乎古者诸侯有国卿大夫有家上以报祖宗下以䖏子孙之义也杨公厯䖏厚俸人谓儒宗曽不立家又无私庙宁使人老阙敬祖之礼位极亡祭祢之宫凡在衣冠谁不叹恨又乖大义克就愍仁接礼之义矣曰文与贞曷可以议圣人立谥尽公而无私之谓也所以周宣不敢私扵父谥曰厉汉宣不敢私扵祖谥曰戾百王眀制厯圣通则昔公叔文子有死卫之莭脩班制之勤社稷不辱方居此谥爰及太宗初魏公徴有匡救公直之忠中宗末苏公瓌有保安不夺之莭所以诸贤甚衆谥文贞者不过数公至扵燕国公张説先朝输䏻名莭昭着省司尚谓不可至今人故称之由是言之焉可比徳请牒太常更详他谥以守彛章庶乎青史之茟不乖扵周汉黄泉之䰟免慙扵苏魏别勅谥为文简赠司空陈国公窦抗谥曰博赠左卫大将军宇文士及初谥为恭黄门侍郎刘洎驳之曰士及居家侈縦不宜为恭竟谥为縦工部尚书杨昉谥曰恪㝎州刺史㝎襄郡公于匡济谥曰果广州都督谢方叔谥曰勤卒哭后讳及七庙讳字议周制左传云周人以讳事神名终将讳之曲礼曰卒哭乃讳礼不讳嫌名二名不偏讳逮事父母则讳王父母不逮事父母则不讳王父母君所无私讳大夫之所有公讳诗书不讳教学临文不讳庙中不讳大功小功不讳入门而问讳檀弓曰卒哭而讳生事毕而鬼事始已既卒哭宰夫执木铎以命扵宫曰舍故而讳新自寝门至扵库门杂记曰王父母兄弟伯父叔父姑姊妹子与父同讳晋孙毓七庙讳字议乙丑诏书班下尊讳唯从宣皇帝以来京兆府君以上皆不别着按礼士立二庙则讳王父以下天子诸侯皆讳羣祖亲尽庙迁乃舍故而讳新尊者统逺卑者统近贵者得申贱者转降盖所以殊名位之数理上下之序也先代创业之主唯周追王夏殷以前未有闻焉显考以下谓之亲庙亲庙月祭属近礼崇周武王时诸盩为显考庙周人以讳事神固不以追王所不及而阙正庙之讳也礼大夫所有公讳又曰子与父同讳眀君父之讳臣子不可以不讳也范献子聘扵鲁问具敖之山鲁人以其乡对曰先君献武之讳也此时献武已为逺祖邻国大夫犹以犯讳为失归而作戒着扵春秋大晋龙兴𢎞崇逺制损益因改思臻其极以为京兆府君以上虽不追王列在正庙臣下应讳礼有眀义宜班下讳字使咸知所避上崇寅严之典下防僣同之缪束晳不得避讳议云元康七年诏书称咸宁元年诏下尊讳风师雨师皆为训话又公官文书吏人上事称引经书者复多廽避使大义不眀诸经传咸言天神星宿帝王称号皆不得变易夲文但省事言语临时训避而已太常博士华简言按周礼大宗伯职云燎祀司中司命风师雨师此礼文正称应如丙辰诏书不改其名事下五府博议贼曺属束晳议按风伯之名所由来逺其在汉魏固已有之非晋氏避讳始造此号也若以异扵周礼宜当变改则今国家行事神物称号多因近代不皆率古盖亦简易以従仍旧随时之制不足变唯雨师之名实由避讳宜如旧称大唐武徳九年六月太宗居春宫总万㡬下令曰依礼二名义不偏讳尼父逹圣非无前㫖近代以来曲为莭制两字兼避废阙以多率意而行有违经诰今其官号人名及公私文籍有世及民两字不连读者并不须讳避显庆五年正月诏孔宣设教正名为首戴圣贻范嫌名不讳比见抄写古典至扵朕名或缺其㸃画或随便改换恐六籍雅言㑹意多爽九流通义指事全违诚非立书之夲自今以后缮写旧典文书并宜使成不须随义改易上书犯帝讳及帝所生讳议晋博士孔晁上书犯帝讳后自上又触讳而引诗书不讳临文不讳有司奏以慢论诏曰晁自理顷所称引虽不与今相值然情有所由其特原之然则自今以后三帝讳情亦瞿然长吏以上足闲礼法可如旧科其余散官以下但有谬语者不可具责又古者内讳不出宫但勿听以为名字至扵吾名但在见避过礼其或过谬皆勿却问以烦简书也又都官曺奏以呉兴郡上事有春字犯㑹稽郑太妃讳下制书推之王彪之谓今皇太后临朝奏事诣太后为故应复犯㑹稽太妃讳不都官郎傅让尚书王劭议并谓不应复讳尚书陆纳等并谓故应讳王尚书谓朝臣所讳君之母妻讳者以是小君故耳君之所生非小君也亦不上讳榜非羣下所应讳且瑯琊夏侯太妃章郡恭恵君章皇太妃讳并不颁下今天下同讳宜更详之右丞戴谧议云朝臣所讳君之母妻施扵小君非君之所生所生之讳不上讳榜非羣下所宜讳也窃谓如此则不唯奏事太后不应讳而已恐门号县名亦不宜改颁扵天下而阖朝之臣陈事不避悠悠人吏犯者不问官号独易余莫之讳将于大体有不通邪父之所讳子无不讳君之所讳臣其不讳乎施扵小君诚有其文母以子贵亦有眀义若以事经至尊应讳但奏御太后不讳一朝之事讳不并行复是所疑衆官皆从尚书令王彪之议凡训体宪章经典无文者则当准已行之旧令议者所从是右丞议也按右丞议云门县改名既颁天下则朝臣不得不讳意以为门县名以犯先帝所生之讳故先帝时改之与眀穆皇后临朝除光禄勲字义体同尔并皆颁下者令知官名之改非颁下令人皆讳之也谓上书奏事诣先帝令上书为讳耳太后及朝臣并应讳之义今者奏事诣太后何讳之有而乃称太后制书逺推之乎议又喻以父之所讳窃以父子天性君臣异族君之所讳何必尽同元明哀三帝之朝无以所生之讳颁行天下令人皆同讳则臣不同子之一隅也眀臣之所讳君之母妻讳者讳小君之讳耳且四海之人皆小君之臣妾非所生之臣妾也以小君之讳列扵讳榜故天下同讳所生之讳不列讳榜故天下不同讳扵时主相贤眀朝多隽彦今所应准而议云非今所议窃所未达又云母以子贵三帝之母不以子贵邪议又云章皇太妃之喻殆非今嫌既不觧哀帝所生何以独非今嫌又今上即位所生李淑妃讳何以不颁下天下与简文皇帝顺皇后讳率土同讳之乎中兴有八帝迄今上五帝有所生岂可四帝所生普天下不讳而简文帝所生独率土同讳乎谓王尚书傅郎议为允山川与庙讳同应改变议东晋康帝讳岳太学言被尚书符觧列尊讳无旧诂是五山之大名按释山萹曰山大而髙曰嵩今取讳宜曰嵩如辞体训宜详其嵩议未允当更精详礼文正上徐禅议谨按輙关博士王质胡讷许翰议按尔雅无旧训非可造立五山之名取其大而髙也其诗曰于皇时周陟其髙山髙山则岱衡华恒也周礼谓之五岳诗人谓之髙山字无诂训而有二名今若举名之别宜曰髙取义为训宜如前曰嵩已迁主讳议魏王肃议髙皇讳眀皇帝既祔儒者迁髙皇主尚书来访宜复讳不及引殷家乃或同名荅曰殷家以甲乙为字既二名不偏讳且殷质故也礼所谓舍故而讳新诸侯则五代不讳天子之制恐不得与诸侯同五代则不讳也春秋鲁讳具敖二山五代之后岂可不复为讳然已易其名则故名不复讳也犹汉元后父名禁改禁中为省中至今遂以省中为称非䏻为元后讳徒以名遂行故也春秋时晋范献子适鲁名其二山自以为不学当献子时鲁不复为二名讳而献子自以为犯其讳直所谓不学者也礼曰诗书临文庙中皆不讳此乃谓不讳见在之庙不谓已毁者也文王名昌武王名发成王时颂曰克昌厥后骏发尔私箕子为武王陈洪范曰使羞其行而邦其昌厉王名胡其子宣王时诗曰胡不相畏先祖扵摧其孙幽王时诗曰哀今之人胡为虺蜴此则诗书不讳眀騐也按汉氏不名讳常曰臣妾不得以为名字其言事不讳盖取诸此也然则周礼其不讳时则非唯诗书临文庙中其余皆不讳矣今可太祖以上去墠乃不讳讳三祖以下尽亲如礼唯诗书临文庙中不讳自此以后虽百代如汉氏故事臣妾唯不得以为名字其言事不讳所谓魏国扵汉礼有损益质文随时亦合尊之大义也大唐永徽二年十月尚书左仆射于志宁奏言依礼舍故而讳新故谓亲尽之祖今皇祖𢎞农府君神主当迁请依礼不讳从之上表称太子名议东晋孝武泰元十九年七月义兴太守褚爽上表称太子名下太学议助教臧焘议按礼记云父前子名君前臣名又云君之扵嗣子亲则父也尊则君也如此则太子虽国之储贰犹同于臣列以君前臣名之义言则爽表未为失礼然史籍所载人臣与人主言及上表未有称太子名者今省无先比即其騐也昔武皇帝代尚书仆射山涛启事称皇太子而不言名涛中朝名士必详典式其不称名当有理趣特以皇太子储君名讳尊重不敢指斥故耳古今异仪礼有损益今依仗前贤固循先比则爽表所称为违旧准徐干议礼记曰夫人之讳虽质君之前臣不讳也按夫人国之小君君之一体太子之母也而尚不讳则太子何嫌乎又礼君前臣名父前子名又周公告父皆称武王名益可眀矣徐邈议云左传周人以讳事神名终将讳之记云卒哭而讳皆周礼也名之与谥并是人伦所以相称殷尚质无讳议其遇名字如姓位耳箕子荅武王而邦其昌知扵时未有讳也周公扵成王六年始制周礼曲备莭文而讳名称谥然犹临文不讳庙中不讳故周颂有克昌厥后先儒以为宗庙咏歌上不讳下即是父前子名也大唐武太后长安二年正月麟台监兼左庶子王方庆上言谨按典籍所载人臣与人主言及上表未有称皇太子名者当为太子皇储不敢指斥晋尚书仆射山涛启事称皇太子不言名涛中朝名士必详典故其不称名应有慿准朝官尚犹如此宫臣讳则不疑今东宫殿及门名皆有触犯临事论启廻避甚难孝敬皇帝为皇太子时改𢎞教门为崇教门沛王为皇太子改崇贤馆为崇文馆皆避名讳以遵典礼此则成例并为轨模伏请改换从之父讳与府主名同议晋右将军王遐司马刘昙父名遐昙求解职事博士谢诠曰按礼诸侯讳祖与父大夫士并讳伯父母及姑又父子之所天尊无以比宜聼觧职博士许干议曰按礼君子不夺人亲故孝经云资父以事君而敬同是以为尊者讳为亲者讳昙自列父与将军同名圣朝垂恩不许昙觧可使换官授官与本名同宜改及官位犯祖讳议晋江统上言台选臣叔父春为安成郡宜春县令与县同名故事皆得改选臣以为父祖改选者盖以臣子开地不为祖父之身也今身名所加亦施扵臣子吏人系属朝夕从事官位之号发言所称若指实而语则违经典讳尊之义若托辞廽避则有废官擅犯宪制名号繁多士人殷富至使有受宠皇朝出身宰牧而令吏人不得表其官称子孙不得言其位号上名严父下为臣子体例不通若改易私名以避官称则违春秋不夺人亲之义臣以为身名与职官同者宜与触父祖名为比体例既合扵义为𢎞元康七年尚书勅自今以后诸身名与官职同者与触父祖讳同例东晋康帝咸康八年诏以王允之为卫将军㑹稽内史允之表郡与祖㑹名同乞改授诏曰祖讳孰若君命之重邪下八座详之给事黄门侍郎谯王无忌议以为春秋之义不以家事辞王事是上之行乎下也夫君命之重固不得崇其私又国之典宪亦无以祖名辞命之制也大唐延和元年贾曽除中书舍人固辞以父名忠同音识者以为中书是曺司名又与曽父音同字别扵礼无嫌曽乃就职内讳及不讳皇后名议周制曲礼曰夫人之讳虽质君之前臣不讳也妇讳不出门檀弓曰二名不偏讳孔子之母名徴在言在不称徴言徴不称在杂记曰母之讳宫中讳妻之讳不举诸其侧与从祖昆弟同名则讳晋武帝大始二年正月有司奏故事皇后讳与帝讳俱下诏曰礼内讳不出宫而近代讳之非也勿下通典卷一百四通典卷一百五钦定四库全书通典卷一百五唐京兆杜佑君卿纂礼六十五凶二十七丧礼杂制周制服术有六一曰亲亲二曰尊尊三曰名四曰出入五曰长㓜六曰从服从服有六有属従有徒从有从有服而无服有从无服而有服有从重而轻有従轻而重徒从者所从亡则已属従者所从虽没也服自仁率亲等而上之至扵祖名曰轻自义率祖顺而下之至扵祢名曰重一轻一重其义然也丧冠条属以别吉凶三年之练冠亦条属皆右缝小功以下左缝缌冠澡缨大功以上散帯女子适人者为其父母妇为舅姑恶笄有首以髽卒哭子折笄首布縂筓有首者恶笄之有首也恶笄者栉笄也折笄首者折吉笄之首也吉笄者象笄也何以言子折笄首而不言妇终之也妾为女君君之长子恶笄有首布縂主妾之丧则自祔至扵练祥皆使其子主之其殡祭不扵正室国禁哭则止朝夕之奠即位自因也适墓不登壠不歌助葬必执绋临丧不笑见柩不歌入临不翔邻有丧舂不相里有殡不巷歌哭日不歌送丧不由径送葬不避涂潦居丧未葬读丧礼既葬读祭礼丧止复常读乐章君子已孤不更名已孤暴贵不为父作谥居丧不言乐祭祀不言凶丧食虽恶必充饥饥而废事非礼也饱而忘哀亦非礼也视不眀聼不聪行不正不知哀君子病之故有病饮酒食肉五十不致毁六十不毁七十饮酒食肉皆为疑死有服人召之食不往大功以下既葬适人人食之其党也食之非其党也弗食功缞食莱果饮水浆无盐酪不䏻食盐酪可也孔子曰身有疡则浴首有创则沐病则饮酒食肉毁瘠为病君子弗为也毁而死君子谓之无子孔子曰小功以上非虞祔练祥无沐浴齐缞之丧既葬人请见之则见不请见人小功请见人可也大功不以执䞇唯父母之丧不避涕泣而见人三年之丧祥而从政周之丧卒哭而从政九月之丧既葬而从政小功缌麻之丧既殡而従政曽申问扵曽子曰哭父母有常声乎曰中路婴儿失其母焉何常声之有孔子曰拜而后稽颡頽乎其顺也稽颡而后拜颀乎其至也三年之丧吾从其至者大功废业或曰大功诵可也小功不为位也者是委巷之礼也子思之哭嫂也为位曽子曰居丧有疾食肉饮酒必有草木之滋焉以为姜桂之谓也髙子皋之执亲之丧也泣血三年未尝见齿君子以为难孔子在卫有送葬者而夫子观之曰善哉为丧乎足以为灋矣小子识之子贡曰夫子何善尔曰其往也如慕其反也如疑子贡曰岂若速反而虞乎孔子曰小子识之我未之䏻行也孔子与门人立拱而尚右二三子亦尚右孔子曰二三子之嗜学也我有姊之丧故也二三子皆尚左弁人有其母死而孺子泣者孔子曰哀则哀矣而难为继也夫礼为可𫝊也为可继也故哭踊有节子思之母死扵卫栁若曰子圣人之后也四方扵子乎观礼子盍慎诸子思曰吾何慎哉吾闻之有其礼无其财君子弗行也有其礼有其财无其时君子弗行也吾何慎哉季武子寝疾蟜固不説齐缞而入见曰斯道也将亡矣士唯公门説齐缞国昭子之母死问扵子张曰葬及墓男子妇人安位子张曰司徒敬子之丧夫子相男子西乡妇人东乡曰噫毋曰我丧也斯沾尔専之宾为宾焉主为王焉妇人従男子皆西鄊季康子之母死陈䙝衣敬姜曰妇人不饰不敢见舅姑将有四方之宾来䙝衣何为陈扵斯命彻之子路曰伤哉贫也生无以为养死无以为礼孔子曰啜菽饮水尽其欢斯之谓孝敛手足形还葬而无椁称其财斯之谓礼子路去鲁谓颜回曰何以赠我曰吾闻之也去国则哭扵墓而后行反其国不哭展墓而入又谓子路曰何以䖏我子路曰吾闻之也过墓则式过祀则下有焚先人之室则三日哭故曰新宫火亦三日哭子思曰丧三日而殡凡附扵身者必诚必信勿之有悔焉耳矣曽子问曰君薨既殡而臣有父母之丧则如之何孔子曰归居扵家有殷事则之君所朝夕否曰君既启而臣有父母之丧则如之何孔子曰归哭而反送君曰君未殡而臣有父母之丧则如之何孔子曰归殡反扵君所有殷事则归朝夕否大夫室老行事士则子孙行事大夫内子有殷事亦之君所朝夕否曽子问曰大功之丧可以与扵馈奠之事乎孔子曰岂大功耳自斩缞以下皆可礼也曽子曰不以轻服而重相为乎孔子曰非此之谓也天子诸侯之丧斩缞者奠大夫齐缞者奠士则朋友奠不足则取扵大功以下者不足则反之曽子问曰小功可以与扵祭乎孔子曰何必小功耳自斩缞以下与祭礼也曽子曰不以轻丧而重祭乎孔子曰天子诸侯之丧祭也不斩缞者不与祭大夫齐缞者与祭士祭不足则取诸兄弟大功以下者曽子问曰相识有丧服可以与扵祭乎孔子曰缌不祭又何助扵人曽子问曰废丧服可以与扵馈奠之事乎孔子曰説缞与奠非礼也以傧相可也父有服宫中子不与扵乐母有服声闻焉不举乐妻有服不举乐扵其侧大功将至避琴瑟小功至不絶乐姑姊妹其夫死而夫党无兄弟使夫之族人主丧妻之党虽亲弗主夫若无族矣则前后家东西家无有则里尹主之或曰主之而祔扵夫之党初贞观中吕才为太常博士与诸隂阳学者十余人撰隂阳书凡五十三卷并旧书行者三十七卷诏颁下之才病其有穿凿拘忌者故着论曰易曰上古穴居而野䖏后代圣人易之以宫室盖取诸大壮逮扵殷周之际乃有卜择之文故诗称相其隂阳书云卜惟洛食此则卜择吉凶其来尚矣至扵近代师巫更加五姓之説言五姓者谓宫商角徴羽天下万姓悉総配之行事吉凶依此为灋至如张王等为商武庾等为羽欲以同韵相求及其以栁姓为宫以赵姓为角又非四声相管其间亦有同是一姓分属宫商复有复姓数字徴羽不别騐扵经典夲无斯説诸隂阳书亦无此语直是野俗口𫝊竟无所出之处唯按堪舆经云黄帝对扵天老乃有五姓之言且黄帝之时不过姬姜数姓暨扵后代赐族者多至如管蔡郕霍鲁卫毛聃郜雍曺滕毕原酆郇并是姬姓子孔殷宋华向萧亳皇甫并是子姓苗裔自余诸国准例皆然因邑授官分枝布叶未知此等诸姓是谁配属宫商又检春秋以陈卫及秦并同水族齐郑及宋皆为火姓或承所出之祖或系所属之星或取所居之地亦非宫商角徴共相管摄此则事不稽古义理乖僻者也又叙禄命曰谨按史记宋忠贾谊司马季主云夫卜筮髙谈禄命以悦人心矫言祸福以尽人财又按王充论衡云见骨体而知命禄此则命禄之书行之久矣多言或中人乃信之今更研寻夲非实录但以积善余庆不假建禄之吉积恶余殃岂由刼杀之灾皇天无亲常与善人福之所应其犹影响故有夏多罪天命勦絶宋景修徳妖孛夜移学也禄在其中岂得生当建命武王忧勤损夀不闻月值空亡长平坑卒未闻共犯三刑南阳贵士何必俱当六合厯阳成湖非独河魁之上蜀郡炎燎岂由灾厄之下今时亦有同建禄而贵贱悬殊共命胎而夭夀更异按春秋鲁桓公六年九月鲁荘公生今按长厯荘公生当乙亥之嵗建申之月以此推之荘公乃当禄之空亡依禄命书灋合贫贱又犯勾绞六害背驿马生身尅驿马三刑当此生者并无官爵火命七月生当病乡为人尫弱身合矬陋今按齐诗讥荘公猗嗟昌兮颀若长兮羙目扬兮巧趋跄兮唯有向命一条灋当长夀依检春秋荘公薨时计年四十五矣此则禄命不騐一也又按史记秦荘襄王四十八年始皇帝生宋忠注云因正月生为此名政依检襄王四十八年嵗壬寅此年正月生者命当背禄灋无官爵假得六合奴婢尚少始皇又当破驿马生驿马三刑身尅驿马灋当望官不到金命正月生当絶下絶下为人无始有终老而弥吉今验史记始皇乃是有始无终老而弥凶唯建命生灋合长夀计其崩时不过五十禄命不騐二也检汉武故事帝以乙酉嵗七月七日平明时生亦当禄空亡下灋主无官爵虽向驿马尚隔四辰依禄命灋少无官爵老而方盛今騐汉书帝即位年始十六末年以后户口减半禄命不騐三也又检后魏书云孝文帝皇兴元年八月生今按长厯其年嵗在丁未以此推之孝文背禄背命并驿马三刑身尅驿马依检禄命书灋无官爵命当父死中生灋当生不见父今检魏书孝文身受其父之禅礼云嗣王位㝎在扵初䘮踰年之后方始正号是以天子无父事三老也孝文受禅异扵常礼躬为天子以事其亲而禄命倒云不合见父禄命不騐四也又按沈约宋书云宋髙祖癸亥三月生依此而推禄之与命并当空亡依禄命书灋无官爵又当扵墓中生唯宜嫡子假有次子灋当早卒今騐宋书髙祖长子先被簒杀次子义崇享国多年髙祖又当禄命墓下生灋得嫡孙财禄今检宋书其孙刘劭刘濬并为簒逆㡬失宗祧禄命不騐五也叙葬书曰易曰古之葬者厚衣之以薪葬之中野不封不树丧期无数后世圣人易之以棺椁盖取诸大过礼云葬者蔵也欲使人不见之然孝经云卜其宅兆而安厝之以其复土事毕长为感慕之所窀穸礼终永作䰟神之宅朝市迁变岂得先测于将来泉石交侵不可先知扵地下是以谋及龟筮庶无后艰斯乃备扵慎终之礼曽无吉凶之义暨扵近代以来加之隂阳葬灋或选年月便利或量墓田逺近一事失所祸及生人巫者利其货贿莫不擅加利害遂令葬书一术乃有百二十家各説吉凶拘而多忌且天覆地载干坤之理备焉一刚一柔消息之义详矣成扵昼夜之道感扵男女之化三光运扵上四气通扵下斯乃隂阳之大经不可失之扵斯须也至扵丧葬之吉凶乃附此为妖妄𫝊云王者七日而殡七月而葬诸侯五日而殡五月而葬大夫经时而葬士则踰月而已此则贵贱不同礼亦异数欲使同盟同轨赴弔有期量事制宜遂为常式灋既一㝎不得违之故先期而葬谓之不懐后期而不葬讥之殆礼此则葬有㝎期不择年月一也春秋又云丁巳葬㝎公雨不克葬至扵戊午襄事礼经善之礼记云卜葬先逺日盖选月终之日所以避不懐也今检葬书以己亥之日用葬㝡凶谨按春秋之际此日葬者凡有二十余件此则葬不择日二也礼记又曰周尚赤大事用平旦殷尚白大事用日中夏尚黒大事用昏时郑𤣥注云大事者何谓丧葬也此则直取当代所尚不择时之早晚春秋又云郑卿子产及子太叔葬郑简公扵时司墓大夫室当葬路若壊其室即平眀而堋不壊其室即日中而堋子产不欲壊室欲待日中子太叔云若至日中而堋恐久劳诸侯大夫来㑹葬者然子产既云博物君子太叔乃为诸侯之选国之大事无过丧葬必若义有吉凶斯等岂得不用今乃不问时之得失唯论人事可否曽子问曰葬逢日蚀舍扵路左待眀而行所以备非常也若依葬书多用干艮二时并近半夜此即反与礼违今检礼𫝊葬不择时三也葬书云富贵官禄皆由安葬所致夀命延促亦由坟壠所招然今按孝经云立身行道扬名扵后世以显父母易曰圣人之大寳曰位何以守位曰仁是以日慎一日则泽及扵无疆苟徳不逮而人无援以此则非由安葬吉凶而论福祚延促臧孙有后扵鲁不关葬得吉日若敖絶祀扵荆不由迁厝失所此则安葬吉凶不可信用其义四也今之丧葬吉凶皆依五姓便利古之葬者并在国都之扗兆域既有常所何取姓墓之义赵氏之葬并在九原汉之山陵散在诸䖏上利下利蔑尔不论大墓小墓其义安在及其子孙富贵不絶或与三代同风或分六国而王此则五姓之义大无稽古吉凶之理何从而生其义五也且人臣名位进退何常亦有初贱而后贵亦有始泰而终否是以子文三已令尹展禽三黜士师卜筮一㝎更不廽改墓塜既成曽不革易何因名位无时暂安故知官爵𢎞之在人不由安葬所致其义六也野俗无识皆信葬书筮者诳其吉凶愚人因而侥倖遂使擗踊之际择葬地而希官品荼毒之秋选葬时以窥财禄或云辰日不宜哭泣遂莞尔而受弔问或云同属忌扵临圹乃吉服不送其亲圣人设教岂其然也葬书败俗一至扵斯其义七也礼废周制曽子问曰诸侯旅见天子入门不得终礼废者㡬孔子曰四太庙火日食后之丧雨霑服失容则废诸侯相见揖让入门不得终礼废者六天子崩太庙火日食后夫人之丧雨霑服失容则废天子尝禘郊社五祀之祭簠簋既陈天子崩后之丧则废当祭而日食太庙火接祭而已矣如牲至未杀则废诸侯之祭社稷俎豆既陈闻天子崩后之丧君薨夫人之丧则废大夫之祭鼎俎既陈笾豆既设天子崩后之丧君薨夫人之丧君之太庙火日食三年之丧齐缞大功皆废外丧自齐缞以下行也其齐缞之祭也尸入三饭不侑酳不酢而已矣大功酢而已矣小功缌室中之事而已矣士之所以异者缌不祭所祭于死者无服则祭曽子问曰将冠子冠者至揖让而入闻齐缞大功之丧如之何孔子曰内丧则废外丧则冠而不醴彻馔而埽即位而哭如冠者未至则废如将冠子而未及期日而有齐缞大功小功之丧则因丧服而冠除丧不改冠乎孔子曰天子赐诸侯大夫冕弁服扵大庙归设奠服赐服扵斯乎有冠醮无冠醴父殁而冠则已冠埽地而祭扵祢已祭而见伯父叔父而后飨冠者通典卷一百五通典卷一百六钦定四库全书通典卷一百六唐京兆杜佑君卿纂礼六十六开元礼纂类一序例上五礼篇目大唐开元年之制五礼其仪百五十有二一曰吉礼其仪五十有五二曰嘉礼其仪有五十三曰宾礼其仪有六四曰军礼其仪二十有三五曰凶礼其仪十有八卜日礼国有大祀中祀应卜日者及册命大事出师命将并卜日于太庙南门之外将卜前一日以右校扫除太庙南门之外守宫设太常卿以下次于门外之东皆西向其日平明太卜令卜正占者俱就次各服公服守宫布卜席于闑西阈外西向谒者告事具谒者引太常卿升立于门东西面赞引引太卜令卜正占者门西东面卜正先抱龟奠于席上西首灼龟之具奠于龟北执龟立于席东北面太卜令进受龟诣太常卿前视髙太常卿受视讫太卜令受龟少退俟太常卿曰皇帝来日某祗祀于某尚飨太卜令曰诺遂述命还即席西面坐命龟曰假尔太龟有常兴授卜正龟负东扉卜正坐作龟讫兴太卜令进受龟示太常卿卿受示反之太卜令退复位东面与衆占之讫不释龟进告于太常卿占者曰某日从授卜正龟谒者进太常卿之左曰礼毕谒者引太常卿以下还次卜者彻龟守宫彻席以退若上旬不吉即卜中旬中旬不吉即卜下旬皆如初礼若卜吉日及非大事皆太卜令莅卜卜正占者视髙命龟作龟筮日礼国有小祀应筮日者及诸王冠婚公主降嫁等并筮日于太庙南门之外将筮前一日右校扫除太庙南门之外守宫设太卜令以下次于门外之东皆西向其日平明太卜令卜正占者俱就次各服公服守宫布筮席于闑西阈外西向赞引引太卜令升立于门东西面卜正占者立于门西东面卜正开椟出策兼执之东面受命于太卜令太卜令曰皇帝来日某祭某神于某尚飨卜正曰诺遂右还西向以椟撃策遂述曰假尔太筮有常皇帝来日某祭某神尚飨乃释椟坐筮讫兴执卦以示太卜令太卜令受视反之卜正退复位东面与衆占之讫进告于太卜令占者曰某日从赞引进太卜令之左曰礼毕赞引引太卜令以下还次卜正彻椟策守宫彻席以退不吉即筮中旬下旬如初其王公以下筮日各附于本篇神位冬至祀昊天上帝于圆丘以高祖神尧皇帝配座在坛上坛之第一等祀第二等祀第三等祀又祀外官百五座于内壝之内又设衆星三百六十座于内壝之外正月上辛祈谷祀昊天上帝于圆丘以髙祖神尧皇帝配又祀五帝于坛第一等孟夏雩祀昊天上帝于圆丘以太宗文武圣皇帝配座又祀五帝于坛第二等又祀五官于内壝之外季秋大享明堂祀昊天上帝以睿宗大真皇帝配座又以五方帝五帝五官从祀立春日祀青帝于东郊立夏日祀赤帝于南郊季夏日祀黄帝于南郊立秋日祀白帝于西郊立冬日祀黑帝于北郊以上乐旧用本音皆以黄钟为均三成准周礼云圜钟之均六变天神皆降可得而礼既云天神皆降五帝日月星辰皆天神也又准周礼乐三变唯致丘陵之祇今改用六变腊日䄍百神于南郊春分朝日于东郊秋分夕月于西郊旧用黄钟之均三成新改用天神之乐圜钟之均六成立春后丑日祀风师于国城东北立夏后申日祀雨师于国城南立秋后辰日祀灵星于国城东南立冬后亥日祀司中司命司人司禄于国城西北夏至日祭皇地祇于方丘坛上以髙祖神尧皇帝配座祭神州地祇于坛第一等祭五岳四镇四海四渎五山五川五林五泽五丘五陵五坟五衍五原五隰于内壝之外各依方面立冬后祭神州地祇于北郊以太宗文武圣皇帝配座旧乐用姑洗三成准周礼云函钟之均八变则地祇皆降可得而礼郑𤣥云祭地有二一是大地崑崙为皇地祇则宗伯黄琮所祭者二是皇王封域内之神州则两圭有邸所祭者国家后礼则不立神州之祀今依前礼为定既曰地祇其乐合用函钟之均八变仲春仲秋上戊祭太社太稷旧乐用姑洗之均三变社稷之祀于礼为尊岂同丘陵只用三变合依地祇用函钟之均八变之乐五岳四镇四海四渎每年五郊迎气日各一祭太庙九室每歳五享又三年一祫以孟冬五年一禘以孟夏祫禘之时功臣配享于庭每时享因祭七祀肃明皇后庙孝敬皇帝庙孟春吉亥享先农季春吉已享先蚕仲春之月享先代帝王帝喾享于顿丘帝尧享于平阳帝舜享于河东夏禹享于安邑殷汤享于偃师周文王享于酆武王享于镐汉高祖享于长陵仲春仲秋上丁释奠于太学孔宣父为先圣颜子为先师州县祭社稷仲春仲秋释奠于齐太公以留侯张良配孟冬祭司寒仲春兴庆宫祭五龙坛新撰享乐用姑洗之均三变隐太子庙章懐太子庙懿徳太子庙节愍太子庙惠庄太子庙惠文太子庙仲春祀马祖仲夏祀先牧仲秋祭马社仲冬祭马歩凡有祭祀皆准前例若封禅之礼则依圆丘方泽神位为定若廵狩望祭亲征禡类祈祷昭告并各依本位为定凡祀昊天上帝及配座用苍犊各一五方上帝五人帝各用方色犊一大明青犊一夜明白犊一皇地祇及配座用黄犊各一神州及配座用黝犊各一宗庙社稷帝社先蚕先代帝王五岳四镇四海四渎孔宣父齐太公诸太子庙并用太牢若冬至祀圆丘加羊九豕九祭方丘加羊五豕五䄍祭神农伊耆星辰以下每方各用少牢其方不熟则阙之若行幸祭大山川用太牢中山川及州县社稷释奠用少牢其风师雨师灵星司中司命司人司禄及行幸祭小山川及马祖马社先牧马步各用羊一軷祭用羝羊一凡肉皆实俎其牲皆升右胖体十一凡用笾豆各十二用笾豆各十用笾豆各八用笾豆各四用笾豆各二用笾豆各一用簠簋各二用簠簋各一㽅铏通典卷一百六通典卷一百七钦定四库全书通典卷一百七唐京兆杜佑君卿纂礼六十七开元礼纂类二序例中大驾卤簿导驾先万年县令次京兆牧次太常卿次司徒次御史大夫次兵部尚书次清游队白泽旗二金吾折冲二人次金吾大将军二人分左右次金吾果毅二人次外铁甲佽飞二十四骑次朱雀旗一骑执金吾折冲都尉一人次龙旗十二次指南车次记里鼓车次白鹭车次鸾旗车次辟恶车次皮轩车次引驾十二重次鼓吹令二人次㭎鼓十二靣金钲十二靣次大鼓百二十靣次长鸣百二十具次铙鼓十二面歌箫笳各二十四次大横吹百二十具节鼓二面笛箫筚篥笳桃皮筚篥各二十四次㭎鼓十二靣金钲十二面次小鼓百二十面次中鸣百二十具次羽葆鼓十二面歌箫笳各二十四次殿中侍御史二人次黄麾一人执次太史令一人次相风轝次㭎鼓金钲各一司辰一人典事一人刻漏生四人分左右次行漏舆正道次钑㦸前队左右武卫果毅各一人骑次五色绣幡一次金节十二次䍐罼各一次朱雀幡一次左青龙幢右白虎幢各一次导盖一又次称长一次钑㦸次左右卫将军各一次御马二十四疋次尚乗奉御二人次左青龙旗右白虎旗各一左右卫果毅各一人次通事舍人八人次侍御史二人次御史中丞二人次御史二人次拾遗二人次补阙二人次起居郎一人次起居舍人一人次谏议大夫二人次给事中二人次黄门侍郎二人次中书侍郎二人次左散骑常侍二人次右散骑常侍二人次侍中二人次中书令二人次香蹬一次左右卫将军各一人次班劒仪刀次左右卫郎将各一人次左右骁卫郎将各一人次左右卫供奉中郎将四人次玉辂次左右卫大将军各一人次千牛将军一人次中郎将二人次千牛备身次御马二疋次左右监门校尉各一人次牙门次左右监门校尉各十二人骑次左右骁卫翊卫各三队次左右卫夹毂厢各六队次大繖二次孔雀扇各四次腰轝一次小团扇四次方扇十二花盖二次大辇一尚辇奉御二人殿中少监一人次诸司侍奉官二人次御马二十四疋次尚乗直长二人次大繖二孔雀扇八夹繖次小扇十二次朱画团扇十二次花盖次俾倪十二次元武幢一次绛麾二次细矟十二次后黄麾一次殿中侍御史二人次大角百二十具金吾果毅一人次后部鼓吹羽葆鼓十二面工人十二歌箫笳各工人二十四次铙鼓十二面工人各十二歌箫笳各工人二十四次小横吹百二十具工人百二十笛箫筚篥笳桃皮筚篥各工人二十四次方辇次小辇一次小轝一次尚辇直长二人次左右武卫五牛旗轝五次乗黄令一人丞二人次金辂次象辂次革辂次五副辂次耕根车次安车次四望车次羊车次属车十二驾牛次门下中书省祕书省殿中监等局官各一人次黄钺车次豹尾车次左右威卫折冲都尉各一人次左右领军将军各一人次前后左右厢歩甲队四十八队次左右厢黄麾仗左右领军黄麾仗厢各独掲鼓十二重次左右卫将军各一人骁卫武卫威卫领军卫各大将军一人次殳仗左右厢各十八人次诸卫马队次𤣥武队金吾折冲一人次𤣥武队前大㦸队后当正道执殳仗行内置牙门一次牙门左右厢各开五门若法驾减大驾太常卿司徒兵部尚书白鹭车辟恶车大辇五副辂安车四望车属车减四其清逰队持钑队𤣥武队皆四分减一诸队鼓吹三分减一余同大驾县令以后御史大夫以前威仪亦三分减一小驾又减法驾御史大夫指南车记里鼓车鸾旗车皮轩车象辂革辂木辂耕根车羊车黄钺车豹尾车属车小辇小轝诸队仗及鼓吹各减大驾半余同法驾县令州牧威仪减半其新制苣文旗云旗刄旗肆神幢长夀幢及左右千牛将军衣瑞牛文左右卫瑞马文左右骁卫大虫文左右武卫瑞鹰文左右威卫豹文左右领军白泽文左右金吾辟邪文左右监门狮子文并绣为𫀆文将军中郎将皆同并冬正大㑹通服之皇太后皇后卤簿清游队旗次虞候佽飞二十八人次内仆令内仆丞次黄麾一人执次左右厢黄麾仗左右领军卫次内谒者监四人给事二人内常侍二人内侍一人次内给使单行后进宫人车次偏扇团扇方扇次香蹬一次重翟车次行障六具次坐障三具次内寺伯二人次腰轝一执者八人次团扇二次大繖四次孔雀扇八次锦花盖二次小扇朱画团扇次锦曲盖二十次锦六柱八扇次宫人车次后黄麾一次供奉宫人在黄麾后次厌翟车次翟车次安车次四望车次金根车次左右厢各牙门二次左右领军卫前后部鼓吹金钲㭎鼓大鼓小鼓长鸣中鸣铙吹葆鼓横吹节鼓御马并减大驾之半皇太子卤簿家令次率更令次太保次太傅次太师次清游队旗次左右清道率府率各一人次外清道直簿二十四人次龙旗六各一人骑执次细引六重次率更丞一人㭎鼓金钲各二面次大鼓三十六面次长鸣三十六具次铙吹一部箫笳各六次㭎鼓金钲各二面一骑执次小鼓三十六面次中鸣三十六具次䩥马十疋次廐牧令一人丞二人次左右翊府郎将各一人次左右卫翊卫二十四人次通事舍人四人次司直二人次文学四人次洗马二人次司议郎二人次太子舍人二人次中允二人次中舍人二次左右谕徳二人次左右庶子四人次左右副率各一人亲勲翊卫厢各中郎将一人并领仪刀六行次三卫十八人郎将二人次金辂仆一人驭左右率一人执仪刀陪乗驾士二十二人次左右卫率各一人夹辂次左右率各一人副率各一人骑次千牛骑执细刀弓箭次左右监门府直长各六人监后门次左右卫率府厌角队各三十六骑次繖二扇四次腰轝一团扇二小方扇八次内直郎二人次䩥马十疋分左右次典乗二人分左右次朱漆团扇六紫曲盖六次诸司供奉官人次大角三十六具次铙吹一部次横吹一部次令宫师二人次副辂驾四马次轺车次四望车次左右厢歩队十六队次左右司御率各一人次仪仗左右厢各六色厢各独掲鼓六重次左右厢各百五十人执殳次左右厢马队厢各十队次后拒队旗一领三十骑果毅一人领前当正道殳仗内开牙门次左右厢各开牙门三次左右清道率府副率二人次少师次少傅次少保皇太子妃卤簿清道率府校尉六人次青衣十人次导客舍人四人次内给使六人次偏扇团扇方扇各十八次行障四具次坐障二具次典内二人次厌翟车次合师二人次六柱二扇次供奉内人乗犊车次繖一雉尾扇二团扇四曲盖二次㦸九十亲王卤簿清道六人为三重次幰弩一次青衣十二人次车辐十二人次㦸九十次绛引幡六次内给使左右厢各三行次㭎鼓金钲各一面次大鼓十八面次长鸣十八具次小鼓十面中鸣十具节一夹矟二次告止幡四次传教幡四次信幡八次仪鋋二次仪锽六次油㦸十八次仪矟十次细矟十次仪刀十八次䩥马八次府佐六人次象辂一次繖一扇一次朱漆团扇四曲盖二次麾幢各一次大角八骑次铙吹一部次横吹一部羣官卤簿一品清道四人幰弩一骑青衣十人车辐十人㦸九十绛引幡六刀楯弓箭矟各八十㭎鼓金钲各一大鼓十六长鸣十六节一夹矟二告止幡二传教幡二信幡六䩥马六仪刀十六革辂一繖一朱漆团扇四曲盖二僚佐本服陪从麾幡各大角八铙吹一部铙箫笳各四横吹一部横吹六节鼓一笛箫筚篥笳各四右应给卤簿者职事四品已上散官二品已上爵郡王已上及二王后依品给国公准三品给官爵两应给者从髙给若京官职事五品身婚葬并尚公主娶县主及职事官三品以上有公爵者嫡子婚并准四品给凡自王公已下在京拜官初上正冬朝会及婚葬则给之凡应导驾及都督刺史奉辞至任上日皆依品给内命妇四妃九嫔婕妤羙人才人卤簿清道二人青衣二人偏扇团扇方扇各十六行障三具坐障二具厌翟车内给使十六人从车六乗繖一大扇二团扇二内给使执㦸六十外命妇卤簿一品清道二人青衣六人偏扇团扇方扇各十六行障三具坐障二具厌翟车从车六乗繖一大扇一团扇二㦸六十通典卷一百七通典卷一百八钦定四库全书通典卷一百八唐京兆杜佑君卿纂礼六十八开元礼纂类三序例下君臣冕服冠衣制度大裘冕无旒金饰玉簪导以组为缨色如其绶裘以黒羔皮为之白纱中单革帯玉钩䚢大帯鹿卢玉具劒火珠镖首白玉双珮𤣥组双绶六綵朱韈赤舄祀天神地祗则服之衮冕垂白珠十有二旒黈纩充耳玉簪导𤣥衣纁裳十二章白纱中单革帯大帯劒玊珮绶韈与上同舄加金饰享庙谒庙及朝遣上将征还饮至践阼加元服纳后元日受朝及临轩册拜王公则服之鷩冕服七章余同衮冕有事逺主则服之毳冕服五章余同鷩冕祭海岳则服之絺冕服三章余同毳冕祭社稷先农则服之𤣥冕服余同絺冕䄍祭百神朝日夕月则服之通天冠加金博山附蝉十二首施珠翠黒介帻组缨翠緌玉若犀簪导绛纱里白纱中单白裙襦绛纱蔽膝白假帯方心曲领其革帯劒珮绶与上同白韈黒舄诸祭还冬至受朝元㑹冬㑹则服之武弁金附蝉平巾帻余同前服武出征四时蒐狩大射禡类宜社赏祖罚社纂严则服之弁服十二玉簪导绛纱衣素裳革帯白玉双珮鞶龙小绶白韈乌皮履朔日受朝则服之黒介帻白纱单衣白裙𥜗革帯素韈乌皮履拜陵则服之白纱㡌白裙襦白韈乌皮履视朝聼讼及宴见賔客则服之平巾帻金寳饰导簪冠支皆以玉紫褶白袴玉具装真珠寳钿帯靴乗马则服之翼善冠其裳服及白练裙襦通着之若服袴褶则与平巾帻通着之皇太子衮冕垂白珠九旒青纩充耳犀簪导𤣥衣纁裳九章白纱中单革帯金钩䚢大帯玉具劒瑜玉双珮朱组双大绶朱韈赤舄侍从祭祀及谒庙加元服纳妃则服之具服逺逰三梁冠加金附蝉九首施珠翠黒介帻髪缨翠緌犀簪导绛纱衮白纱中单白裙襦白假帯方心曲领绛纱蔽膝其革帯劒珮绶与上同白韈黒舄未冠则双童髻空顶黒介帻双玉导加寳饰谒庙还宫元日冬至朔日入朝释奠则服之公服逺逰冠绛纱单衣白裙襦革帯瑜玉只珮方心纷鞶嚢白韈乌皮履五日常朝元日冬至受朝则服之乌纱㡌白裙襦白韈乌皮履视事及宴见賔客则服之弁服犀簪导组缨玉九绛纱衣素裳革鞶嚢小绶只珮白韈乌皮履朔日及视事则兼服之平巾帻金饰犀簪导紫褶白袴玉梁珠寳钿帯靴乗马服之进徳冠九加金饰其常服及白练裙襦通着之若服袴褶则与平巾帻通着之羣官衮冕垂青珠九旒以组为缨青纩充耳簪导青衣纁裳服九章白纱中单革帯钩䚢大帯金玉饰劒山𤣥玉珮緑綟绶朱韈赤舄第一品服之鷩冕八旒服七章水苍玉珮紫绶金饰劒余同衮冕第二品服之毳冕七旒服五章水苍玉珮紫绶金饰劒余同衮冕第三品服之絺冕六旒服三章水苍玊珮青绶金饰劒余同衮冕第四品服之𤣥冕五旒衣无章裳刺黻一章水苍玉珮黒绶金饰劒余同衮冕第五品服之爵弁色同爵无旒无章𤣥缨簪导青衣纁裳白纱中单革帯钩䚢大帯爵韠韈赤履九品以上服之逺逰冠三梁黒帻青緌诸王服之亲王即加金附蝉进贤冠三品以上三梁五品以上两梁九品以上一梁武弁平巾帻灋冠高山冠却非冠朝服公服弁服牙簪导缨玉朱衣素裳革帯鞶囊小绶双珮白韈乌皮履文官职事九品以上寻常公事服之平巾帻簪导冠支紫褶并白大口袴起梁帯乌皮靴武官及卫官寻常公事则服之进徳冠五品以上附山云数准弁以金饰梁及靴趺内外百官文武官九品以上十月以后二月以前常服及白练裙襦通着之凡典谒武弁绛公服学生黒介帻青襟服斋郎介帻绛褠服外州品子等皆平巾帻绯衫大口袴朝集从事则服之若外官拜表受制皆朝服凡职事官三品以上有公爵者嫡子婚聼假以四品冕服若五品以上子孙九品以上子及五品等爵皆聼弁服若庶人婚聼假以绛公服若刻漏生漏童服青袴褶总角之服皇后王妃内外命妇服及首饰制度皇后服首饰花十二树祎衣素纱中单蔽膝大帯青衣革帯青韈舄白玉双珮𤣥组双大绶受册助祭朝会诸大事则服之鞠衣亲蚕则服之钿钗礼衣十二钿服通用杂色制与上同加只珮小绶宴见賔客则服之皇太子妃服首饰花九树䄖翟素纱中单蔽膝大帯青衣革帯青韈舄瑜玉双珮纯朱双大绶受册助祭朝会诸大事则服之鞠衣从蚕则服之钿钗礼衣九钿服通用杂色制与上同加双珮小绶宴见賔客则服之内外命妇服花钗翟衣青质并素纱中单蔽膝大帯青衣革帯青韈舄珮绶内命妇受册从蚕朝㑹则服之其外命妇及受册从蚕大朝㑹亦准此钿钗礼衣通用杂色制与上同加双珮小绶内命妇寻常见外命妇朝恭辞见及礼㑹则服之六尚寳林御女采女及女官等服礼衣通用杂色制与上同唯无首饰珮绶七品以上有大事则服之寻常供奉则公服九品以上大事及寻常供奉并公服东宫准此女史则半袖裙襦凡公主王妃珮绶同诸郡县主内命妇各准品服外命妇各从夫及子若不同夫及子而加邑号亦准品花钗大袖连裳青质素纱中单蔽膝大帯以青衣革帯韈舄履六品以下九品以上妻及九品以上女嫁则服之花钗连裳青以青衣革帯韈履庶人女嫁则服之凡百官女嫁聼服母服庙见本生䕃髙准兄弟凡王公以下及妇人服饰等级上得兼下下不得僭上斋戒凡大祀斋官皆前七日集尚书省太尉誓曰某月日祀昊天上帝于圆丘各扬其职不供其事国有常刑散斋理事如旧夜宿止于家正寝唯不弔䘮问疾不作乐不判署刑煞文书不行刑罚不经秽恶致斋唯祀事得行其余悉㫁祈祷京都孟夏以后旱则祈岳镇海渎及诸山川能兴云雨者于北郊望而告之霖雨不已禜京城诸门杂制皇帝天子陛下至尊乗舆车驾皇太子以下率土之内于皇帝皆称臣皇后以下率土之内于皇帝太皇太后皆称妾六宫以下率土妇人于皇后同称妾百官上疏及对皇太子皆曰殿下文武官朝叅凡践阼加元服册皇后皇太子及元日并巡狩亲征封禅拜郊及诸大礼毎年二时遣三公分行诸陵太阳亏月蚀五岳四渎崩竭及皇帝本服大功以上亲及外祖父母后父母百官一品丧国忌日皇帝本服小功缌麻亲百官五品以上丧凡祥瑞依圗书合大瑞者随则表奏位版制籍田所收九谷纳于神仓凡祭噐祭服凡祭天神地祗祭山祭川均胙肉祝版五陵上食圆丘五郊诸坛王公以下郊庙合祭临时遇雨霑服失容即以常服从事立春前两京及诸州县门外并造土牛耕人季冬晦行傩百官致敬百官祠庙百官终称百官葬墓田碑碣石兽方相纛竿眀噐居官遭䘮给假通典卷一百八通典卷一百九钦定四库全书通典卷一百九唐京兆杜佑君卿纂礼六十九开元礼纂类四吉一皇帝冬至祀圆丘斋戒前祀七日皇帝散斋四日于别殿致斋三日其二日于太极殿一日于行宫前致斋一日尚舍奉御设御幄于太极殿西序及室内俱东向尚舍直长张帷于前楹下致斋之日质明诸卫勒所部屯门列仗昼漏上水一刻侍中版奏请中严诸卫之属各督其队入陈于殿庭如常仪通事舍人引文武五品以上袴褶陪位如式诸侍卫之官各服其噐服诸侍臣并结珮俱诣合奉迎上水二刻侍中版奏外办上水三刻皇帝服衮冕结珮乗舆出自西房曲直华盖警跸侍卫如常仪皇帝即御座东向坐侍臣夹侍如常一刻顷侍中前跪奏称侍中臣某言请降就斋室俛伏兴还侍位皇帝降座入室文武侍臣各还本司直卫者如常通事舍人分引陪位者以次出凡应祀之官散斋四日致斋三日近侍之官应从升者及从祀羣官诸方客使各于本司馆清斋一宿诸祀官致斋之日给酒食及明衣布各习礼于斋所光禄卿监取明水火前祀二日太尉告髙祖神尧皇帝庙如常告之仪前祀一日诸卫令其属未后一刻各以器服守壝太与乐工人俱清斋一宿焉陈设前祀三日尚舍直长施大次于外壝东门之内道北南向尚舍奉御铺御座卫尉设文武侍臣次于大次之前文官在左武官在右俱相向设诸祀官次于东壝之外道南从祀文官九品以上于祀官之东东方南方朝集使于文官之东东方南方蕃客又于其东俱重行毎等异位北向西上介公酅公于西壝之外道南武官九品以上于介酅公之西西方北方朝集使于武官之西西方北方蕃客又于其西俱重行毎等异位北向东上设陈馔幔于内壝东门西门之外道北南向北门之外道东西向前祀二日太乐令设宫悬之乐于坛南内壝之外东方西方磬簴起北钟簴次之南方北方磬簴起西钟簴次之设十二镈钟于编悬之间各依辰位树雷鼓于北悬之内道之左右植建鼓于四隅置柷敔于悬内设歌钟歌磬于坛上近南北向磬簴在西钟簴在东其匏竹者立于坛下重行北向相对为首诸工人各位于悬后东方西方以北为上南方北方以西为上右校扫除坛之内外郊社令积柴于燎坛方一丈髙丈二尺开上南出户方六尺前祀一日奉礼设御位于坛之东南西向设望燎位于柴坛之北南向设祀官公卿位于内壝东门之外道南分献之官于公卿之南执事者位于其后毎等异位俱重行西向北上设御史位于坛下一位于东南西向一位于西南东向设奉礼位于乐悬东北赞者二人在南差退俱西向又设奉礼赞者位于燎坛东北西向皆北上设协律郎位于坛上南陛之西东向设太乐令位于北悬之间当坛北向设从祀文官九品以上位于执事之南东方南方朝集使于文官之南东方南方蕃客又于其南俱毎等异位重行西向北上介公酅公位于中壝西门之内道南武官九品以上位于介公酅公之南西方北方朝集使于武官之南西方北方蕃客又于其南俱毎等异位重行东向北上又设祀官及从祀羣官等门外位于东西壝门之外如设次之式设牲牓于东壝之外当门西向苍牲一又青牲一在北少退南上次赤牲一黄牲一白牲一𤣥牲一又赤牲一白牲一在南皆少退以北为上又设廪牺令位于牲西南史陪其后俱北向设诸太祝位于牲东各当牲后祝史陪其后俱西向设太常卿省牲位于牲前近北又设御史位于太常卿之西俱南向设酒罇之位上帝太罇二牺罇二山罍二在坛上东南隅北向象罇二壶罇二山罍四在坛下南陛之东北向俱西上设配帝着罇二牺罇二象罇二山罍二在坛上于上帝酒罇之东北向西上五帝日月各太罇二在第一等内官每陛间各象罇二在第二等中官每陛间各壶罇二在第三等外官每阶间各概罇二在坛下衆星每道间各散罇二于内壝之外凡罇各设于神座之左而右向设御洗于午陛东南亚献终献同洗于卯陛之南俱北向设分献罍洗罍水在洗东篚在洗西南肆篚羃各于其方陛道左俱内向执罇罍篚羃者各于罇罍篚羃之后设玉币之篚于坛上下罇坫之所祀前一日晡后太史令郊社令各常服帅其属升设昊天上帝神座于坛上北方南向席以藁秸设髙祖神尧皇帝神座于东方西向席以莞设五方帝日月神座于坛第一等青帝于东陛之北赤帝于南陛之东黄帝于南陛之西白帝于西陛之南黑帝于北陛之西大明于东陛之南夜明于西陛之北席皆以藁秸又设五星十二辰河汉及内官五十五座于第二等十有二陛之间各依方面凡座皆内向其内官有北辰座于东陛之北曜魄寳于北陛之西北斗于南陛之东天一太一皆在北斗之东五帝内座于曜魄寳之东并差在行位前又设二十八宿及中官百五十九座于第三等其二十八宿及帝座七公日星帝座大角摄提太㣲太子明堂轩辕三台五车诸王月星织女建星天纪等十七座并差在行位前又设外官百五座于内壝之内又设衆星三百六十座于内壝之外各依方次十有二道之间席皆以莞设神位各于座首所司陈异寳及嘉瑞等于乐悬之北东西厢省牲器省牲之日午后二刻去坛二百歩所诸卫之属禁㫁行人晡后二刻郊社令丞帅府史三人诸仪二人及斋郎以罇坫篚羃入设于位晡后三刻谒者赞引各引祀官公卿以下俱就东壝门外位诸太祝与廪牺令以牲就牓位谒者引司空赞引引御史入诣坛东陛升行扫除于上降行乐悬于下讫出还本位初司空将升又谒者引太常卿赞引引御史入诣坛东陛升视涤濯讫引降就省牲位南向立廪牺令少前曰请省牲退复位太常卿省牲廪牺令又前举手曰腯还本位诸太祝各循牲一帀四向举手曰充俱还本位诸太祝与廪牺令以次牵牲诣厨授太官谒者引光禄卿诣厨省鼎镬申视濯溉谒者赞引各引祝官御史省视馔具俱还斋所祀日未明五刻太官令帅宰人以鸾刀割牲祝史以豆取毛血各置于馔所遂烹牲銮驾出宫前出宫三日本司宣摄内外各供其职尚舍设行宫于坛东南向随地之宜守宫设从祀官五品以上次于承天门外东西朝堂如常仪前二日太乐令设宫悬之乐于殿庭如常仪其日昼漏上水五刻銮驾发引发引前七刻搥一鼔为一严侍中奏开宫殿门及城门未明五刻搥二鼓为再严侍中版奏请中严奉礼郎设从祀羣官五品以上位文官于东朝堂之前西向武官于西朝堂之前东向俱重行北上从祀羣官五品以上依时刻俱集朝堂次各服其服所司陈大驾卤簿于朝堂发前一刻搥三鼓为三严诸卫之属各督其队与钑㦸以次入陈于殿庭通事舍人引从祀羣官各就朝堂前位诸侍卫之官各服其器服侍中中书令以下俱诣西阶奉迎乗黄令进玉辂于太极殿西阶之前南向千牛将军一人执长刀立于辂前北向黄门侍郎一人在侍臣之前赞者二人在黄门之前侍中版奏外办太仆卿摄衣而升正立执辔皇帝服衮冕乗舆以出降自西阶称警跸如常千牛将军执辔皇帝升辂太仆卿立授绥侍中中书令以下夹侍如常黄门侍郎进当銮驾前跪奏称黄门侍郎臣某言请銮驾进发俛伏兴退复位銮驾动又称警跸黄门侍郎与赞者夹引以出千牛将军夹辂而趋驾出承天门至侍臣上马所黄门侍郎退称侍臣上马赞者承传文武侍臣皆上马诸侍卫之官各督其属左右翊驾在黄麾内符寳郎奉六寳与殿中监后部从在黄钺内侍中中书令以下夹侍于辂前赞者在供奉官人内侍臣上马毕黄门侍郎奏称请勅车右升侍中前承制退称制曰可黄门侍郎退复位千牛将军升讫黄门侍郎奏称请銮驾进发退复位銮驾动称警跸鼔传音如常不鸣鼓吹不得諠譁其从祀之官在𤣥武队后如常仪驾将至诸祀官俱朝服结珮谒者引立于次前重行北向西上驾至行宫南门外回辂南向将军降立于辂右侍中进当銮驾前跪奏称侍中臣某言请降辂俛伏兴还侍位皇帝降辂乗舆入行宫繖扇华盖侍卫警跸如常仪宿卫如式谒者赞引各引祀官通事舍人分引文武羣官集行宫朝堂文左武右舍人承㫖勅羣官等各还次奠玉帛祀日未明三刻诸祀官及从祀之官各服其服郊社令良醖令各帅其属入实罇罍玉币太祝以玉币置于篚太官令帅进馔者实诸笾豆簠簋等各设于馔幔内未明二刻奉礼帅赞者先入就位赞引引御史博士诸太祝及令史与执罇罍篚羃者入自东壝门当坛南重行北面上立定奉礼曰再拜赞者承传御史以下皆再拜执罇罍篚羃者各就位赞引引御史诸太祝诣坛东陛御史一人太祝二人升行扫除于上及第一等御史一人太祝七人升行扫除于下讫各引就位未明一刻谒者赞引各引祀官及从祀羣官客使等俱就门外位太乐令帅工人二舞次入就位文舞入陈于悬内武舞立于悬南道西谒者引司空入就位立定奉礼曰再拜司空再拜讫谒者引司空诣坛东陛升行扫除于上降行乐悬于下讫引复位谒者赞者各引祀官及从祀羣官客使等次入就位初未明三刻诸卫列大驾仗卫陈设如式侍中版奏请中严乗黄令进玉辂于行宫南门外回辂南向未明一刻侍中版奏外办皇帝服衮冕乗舆以出繖扇华盖侍卫如常仪皇帝升辂如初黄门侍郎奏请銮驾进发还侍位銮驾动称警跸如常千牛将军夹辂而趋驾至大次门外回辂南向侍中进当銮驾前奏称侍中臣某言请降辂俛伏兴还侍位皇帝降辂乗舆之大次繖扇华盖侍卫如常仪郊社令以祝版进御署讫近臣奉出郊社令各受奠于坫皇帝停大次半刻顷通事舍人各引从祀文武羣官介公酅公诸方客使皆先入就位太常博士引太常卿立于大次门外当门北向侍中版奏外办质明皇帝改服大裘而冕出次华盖侍卫如常仪博士引太常卿太常引皇帝至中壝门外殿中监进大珪尚衣奉御又以镇珪授殿中监殿中监受进皇帝搢大珪执镇珪华盖仗卫停于门外礼部尚书与近侍者陪从如常仪皇帝至版位西向立太常卿前奏称请再拜退复位皇帝再拜奉礼曰衆官再拜衆官在位者皆再拜太常卿前奏有司谨具请行事退复位协律郎跪俛伏举麾鼓柷奏元和之乐乃以圜钟为宫黄钟为角太蔟为征姑洗为羽作文舞之舞乐乐舞六成偃麾戞敔乐止太常卿前奏称再拜退复位皇帝再拜奉礼曰衆官再拜衆官在位者皆再拜正座配座太祝跪取玉币于篚各立于罇所诸太祝俱取玉及币亦各立于罇所太常卿引皇帝太和之乐作皇帝诣坛升自南陛侍中中书令以下及左右侍卫量人从升皇帝升坛北向立乐止正座太祝加玉于币以授侍中侍中奉玉币东向进皇帝搢镇珪受玉币登歌作肃和之乐以大吕之均太常卿引皇帝进北向跪奠于昊天上帝神座俛伏兴太常卿引皇帝立于西方东向配座太祝以币授侍中侍中奉币北向进皇帝受币太常卿引进髙祖神尧皇帝神座俛伏兴太常卿引皇帝少退东向再拜讫登歌止太常卿引皇帝乐作皇帝降自南陛还版位西向立乐止初皇帝将奠配帝之币谒者七人各分引献官奉玉币俱进跪奠于第一等神座余星座之币谒者赞引各引献官进奠于首座余皆祝史斋郎助奠讫引还复位初衆官拜讫祝史各奉毛血之豆立于门外登歌止祝史奉毛血入各由其陛升诸太祝迎取于坛上俱进奠于神座诸太祝与祝史退立于罇所进熟皇帝既升奠玉币太官令出帅进馔者奉馔各陈于壝门外谒者引司徒出诣馔所司徒奉昊天上帝之俎初皇帝既至位乐止太官令引馔入俎初入门奏雍和之乐以黄钟之均馔各至其陛乐止祝史俱进彻毛血之豆降自东陛以出诸太祝迎引于坛上各设于神座前设讫谒者引司徒太官令帅进馔者俱降自东陛以出司徒复位诸太祝各还罇所又进设外官衆星之馔相次而毕初坛上设馔讫太常卿引皇帝诣罍洗乐作皇帝至罍洗乐止侍中跪取匜兴沃水又侍中跪取盘盥承水皇帝盥手黄门侍郎跪取巾于篚兴进皇帝帨手讫黄门侍郎受巾跪奠于篚黄门侍郎又取匏爵于篚兴进皇帝受爵侍中酌罍水又侍中奉盘皇帝洗爵黄门侍郎又授巾皆如初皇帝拭爵讫侍中奠盘匜黄门侍郎受巾奠于篚皆如常太常卿引皇帝乐作皇帝诣坛升自南陛讫乐止谒者引司徒升自东陛立于罇所斋郎奉俎从其后太常卿引皇帝诣上帝罇所执罇者举羃侍中赞酌汎齐讫夀和之乐作太常卿引皇帝进昊天上帝神座前北向跪奠爵兴太常卿引皇帝少退北向立乐止太祝持版进于神座之右东向跪读祝文维某年嵗次月朔日子嗣天子臣某敢昭告于昊天上帝大明南至长晷初昇万物权舆六气资始式遵彛典慎脩礼物敬以玉帛牺齐粢盛庶品备兹禋燎祗荐洁诚髙祖神尧皇帝配神作主皇帝再拜初读祝文讫乐作太祝进跪奠版于神座兴还罇所皇帝拜讫乐止太常卿引皇帝诣配帝酒罇所执罇者举羃侍中取爵于坫进皇帝受爵侍中赞酌汎齐讫乐作太常卿引皇帝进髙祖神尧皇帝神座东向跪奠爵俛伏兴太常卿引皇帝少退东向立乐止太祝持版进于神座之左北向跪读祝文曰维某年嵗次月朔日子孝曽孙开元神武皇帝臣某敢昭告于髙祖神尧皇帝履长伊始肃事郊禋用致燔祀于昊天上帝伏惟庆流长发徳冠思文对越昭升永言配命谨以制币牺斋粢盛庶品式陈明荐侑神作主尚飨讫兴皇帝再拜初读祝文讫乐作太祝进跪奠版于神座兴还罇所皇帝再拜讫乐止太常卿引皇帝进昊天上帝神座前北向立乐作太祝各以爵酌上罇福酒合置一爵太祝持爵授侍中侍中受爵西向进皇帝再拜受爵跪祭酒啐酒奠爵俛伏兴太祝各帅斋郎进俎太祝减神前胙肉加于俎以胙肉共置一俎上太祝持俎以授司徒司徒奉俎西向进皇帝受以授左右谒者引司徒降复位皇帝跪取爵遂饮卒爵侍中进受爵以授太祝太祝受爵复于坫皇帝俛伏兴再拜乐止太常卿引皇帝乐作皇帝降自南阶还版位西向立乐止文舞退鼓柷作舒和之乐退讫戞敔乐止武舞入鼓柷作舒和之乐立定戞敔乐止皇帝将复位谒者引太尉诣罍洗盥手洗拭匏爵讫谒者引太尉自阶升坛诣昊天上帝着罇所执罇者举羃太尉酌醴齐讫武舞作谒者引太尉进昊天上帝神座前北向跪奠爵兴谒者引太尉少退北向拜讫谒者引太尉诣配帝牺罇所取爵于坫执罇者举羃太尉酌醴齐讫谒者引太尉进髙祖神尧皇帝座前东向跪奠爵兴谒者引太尉少退东向再拜讫谒者引太尉进昊天上帝神座前北向立跪太祝各以爵酌罍福酒合置一爵太祝持爵进太尉之右西向立太尉再拜受爵跪祭酒遂饮卒爵太祝进受虚爵复于坫太尉兴再拜讫谒者引太尉却复位初太尉献将毕谒者引光禄卿诣罍洗盥手洗拭匏爵升酌盎齐献正座配座终献如亚献之仪讫谒者引光禄卿降复位初太尉将升献谒者七人分引五方帝及大明夜明等献官诣罍洗盥手洗拭匏爵讫各由其陛升诣第一等俱酌汎齐讫各进跪奠于神座前兴各还引降还本位初第一等献官将升谒者五人次引献官各诣罍洗讫引各由其陛升坛诣第二等内官酒罇所俱酌醍齐各进跪奠于内官座首兴余皆祝史斋郎助奠相次而毕谒者各引献官还本位初第二等献官将升谒者四人次引献官俱诣罍洗盥手各由其陛升坛诣第三等中官酒罇所俱酌清酒沈齐以献赞引四人次引献官诣罍洗盥洗讫诣外官酒罇所俱酌清酒以献赞引四人次引献官诣罍洗盥洗讫诣衆星酒罇所酌㫖酒以献其祝史斋郎酌酒助奠皆如内官之仪讫谒者赞引各引献官还本位诸献俱毕武舞止上下诸祝各进跪彻豆兴还罇所奉礼曰赐胙赞者唱衆官再拜衆官在位者皆再拜元和之乐作太常卿前奏称请再拜退复位皇帝再拜乐作一成止太常卿前奏请就望燎位太常卿引皇帝乐作皇帝就望燎位南向立乐止于羣官将拜上下诸祝各执篚进神座前取玉币祝版日月已上斋郎以俎载牲体黍稷饭及爵酒各由其陛降坛南行经柴坛西过坛东行自南陛登柴坛以玉币祝版馔物置于柴上戸内诸祝史又以内官已下之礼币皆从燎奉礼曰可燎东西面各六人以炬燎火半柴太常卿前奏礼毕太常卿引皇帝还大次乐作皇帝出中壝门殿中监前受镇珪以授尚衣奉御殿中监又前受大珪华盖侍卫如常仪皇帝入次乐止谒者赞引各引祀官通事舍人分引从祀羣官诸方客使以次出赞引引御史太祝已下俱复执事位立定奉礼曰再拜御史以下皆再拜赞引引出工人二舞以次出銮驾还宫皇帝既还大次侍中版奏请觧严皇帝停大次一刻顷搥一鼓为一严转仗卫于还涂如来仪三刻顷搥二鼓为再严将士布队仗侍中版奏请中严皇帝服通天冠绛纱𫀆诸祀官服朝服五刻顷搥三鼓为三严通事舍人分引羣官客使等序立于大次之前近南文武侍臣诣大次奉迎乗黄令进金辂于大次门外南向千牛将军立于辂左侍中版奏外办太仆卿升执辔皇帝乗舆出次繖扇侍卫警跸如常仪皇帝升辂太仆卿立授绥黄门侍郎奏称请銮驾进发退复位銮驾动称警跸如常仪黄门侍郎赞者夹引千牛将军夹辂而趋至侍臣上马所黄门侍郎奏称请銮驾权停勅侍臣上马侍中前承制退称制曰可黄门侍郎退称侍臣上马赞者承传文武侍臣皆上马毕黄门侍郎奏称请勅车右升侍中前承制退称制曰可黄门侍郎退复位千牛将军升讫黄门侍郎奏称请銮驾进发退复位鼓传音銮驾动鼓吹振作而还文武羣臣导从如来仪诸方客使便还馆驾至承天门外侍臣下马所銮驾权停文武侍臣皆下马千牛将军降立于辂右讫銮驾动千牛将军夹辂而趋驾入嘉徳门太乐令令撞蕤賔之钟左右钟皆应鼓柷奏采茨之乐至太极门戞敔乐止入太极门鼓柷奏太和之乐驾至横街北当东上合逥辂南向侍中进銮驾前奏称侍中臣某言请降辂俛伏兴还侍位皇帝降辂乗舆以入繖扇侍卫警跸如常仪侍臣从至合戞敔乐止初文武羣官至承天门外通事舍人承㫖勅羣官并还皇帝既入侍中版奏请觧严扣钲将士各还其所通典卷一百九通典卷一百一十钦定四库全书通典卷一百一十唐京兆杜佑君卿纂礼七十开元礼纂类五吉二皇帝季秋大享于明堂将祀有司卜日如别仪前祀七日戒誓百官皇帝散斋致斋并如圆丘仪陈设前祀三日尚舍直长施大次于明堂东之外道北尚舍奉御铺御座守宫设文武侍臣次于大次之后文官在左武官在右俱相向诸祀官次于璧水东门之外道南从祀官文官九品以上于祀官之东东方南方蕃客又于其东俱重行每等异位北向西上介公酅公于璧水西门之外道南武官九品以上于介公酅公西西方北方蕃客又于其西俱重行每等异位北向东上设陈馔幔于璧水东门之内道北南向前祀二日太乐令设宫悬之乐于明堂前庭如圆丘之仪右校清扫明堂内官郊社令积柴于燎坛方一丈髙丈二尺开上南出户方六尺前祀一日奉礼设御位于堂之东南西向设祀官公卿位于东门之内道南执事者位于公卿之后近南每等异位俱重行西靣北上设御史位于堂下一位在东南西向一位在西南东向令史各陪其后设奉礼位于乐悬东赞者二人在南差退俱西向设协律郎位于堂上午陛之东西向设太乐令位于北悬之间太祝奉玉帛位于柴坛之南皆北向设从祀文官九品已上于执事之南东方南方蕃客又于其南俱每等异位重行西靣北上介公酅公位于西门之内道南武官九品已上于介公酅公之后西方北方蕃客于武官之南俱每等异位重行东靣北上又设祀官及从祀羣官等门外位于东门外道南皆如设次之式设牲牓于东门之外当门西向南上牲数如雩祀之仪设酒罇之位明堂之上下昊天上帝太罇二着罇二牺罇二山罍二在室内神座之左象罇二壶罇二山罍二在堂下东南西向配帝着罇二牺罇二象罇二罍二在堂下神座之左五方帝各太罇二着罇二牺罇二罍二各于室内神座之内左向五帝各着罇二在堂上各于神座之左俱内向五官各象罇二在阶下皆于神座之左俱右向设御洗于东阶东南亚献之洗又于东南俱北向罍水在洗东篚在洗西南肆设五官罍洗篚羃各于酒罇之左俱右向其执罇罍篚羃者各位于其后各设玉币之篚于堂之上下罇坫之间祀日未明五刻太史令郊社令升设昊天上帝神座于明堂太室之内中央南向席以藁秸设睿宗大圣真皇帝神座于上帝之东南西向席以莞设青帝于木室西向赤帝于火室北向黄帝于太室南户之西北向白帝于金室东向黒帝于水室南向席皆以藁秸设太昊炎帝轩辕少昊颛顼之座各于五方帝之左俱内向差退设五官座于明堂之庭各依其方俱内向席皆以莞设神位各于座首省牲噐銮驾出宫奠玉帛祀日未明三刻诸祀官各服其服设罇罍玉币升行扫除门外位仪舞人就位皇帝出行宫之次羣官入就位近侍臣陪从仪并同圆丘皇帝至版位西向立太常卿前奏称请再拜退复位皇帝再拜奉礼曰衆官再拜衆官在位者皆再拜谒者引诸献官俱诣东陛升堂立于罇所太祝与诸献官皆跪取玉币于篚立于东南隅东向北上五方帝五配帝太祝立于西南隅东向北上五方帝五官诸太祝及献官又取币于篚立于罇所太常卿引皇帝太和之乐作皇帝升自南陛侍中中书令已下及左右侍卫量人从升皇帝升堂北面立乐止太祝加玉于币以授侍中侍中奉玉帛西向进皇帝搢镇珪受玉帛登歌作肃和之乐以大吕之均太常卿引皇帝进北向跪奠于昊天上帝神座俛伏兴太常卿引皇帝立于南方北靣五方帝之太祝奉玉帛各奠于神座还罇所皇帝再拜讫太祝又以配帝之币授侍中侍中奉币西向进皇帝受币太常卿引皇帝进西靣跪奠于睿宗大圣真皇帝神座前俛伏兴太常卿引皇帝立于东方西向五帝之献官各奠币于神座各还五官之祝次奠币神座各还罇所皇帝再拜讫登歌止太常卿引皇帝乐作皇帝降自南陛还版位西向立乐止初羣官拜讫祝史皆奉毛血之豆立于堂下于登歌止祝史奉毛血各由其阶升诸太祝迎取于堂上俱进奠于神座诸太祝与祝史退立于罇所进熟皇帝既升奠玉帛其设馔盥洗罇爵一如圆丘之仪太常卿引皇帝立于南方北向太祝一人持版进于皇帝之右西面跪读祝文曰维某年嵗次某月朔日子嗣天子臣某敢昭告于昊天上帝惟神覆焘羣生甄陶庻类不言而信普博无私谨择元辰祗率恒礼敬以玉帛牺齐粢盛庶品肃恭禋祀式展诚敬皇考睿宗大圣真皇帝配神作主尚飨讫兴皇帝再拜初读祝文讫乐作太祝进奠版于天帝神座还罇所皇帝拜讫乐止太常卿引皇帝诣配帝酒罇所执罇者举羃侍中取爵于坫进引皇帝受爵侍中赞酌汎齐讫乐作太常卿引皇帝进睿宗大圣真皇帝座前西向跪奠爵俛伏兴太常卿引皇帝立于东方西向谒者五人引五方帝之太祝诣罍洗盥手俱取匏爵于坫酌汎齐各进奠于神座前还罇所乐止配帝太祝一人持版进于皇帝之左北面跪读祝文曰维某年嵗次月朔日孝子开元神武皇帝臣某敢昭告于皇考睿宗大圣真皇帝祗率旧章肃恭恒礼敬致禋祀于昊天上帝惟皇考徳光宇宙道叶干元申钖无疆实膺严配谨以制币牺齐粢盛庶品肃恭明荐侑神作主尚飨讫兴皇帝再拜初读祝文讫乐作太祝进奠版于神座前还罇所皇帝拜讫乐止太常卿引皇帝南方北向立乐作其饮福还宫并如圆丘仪皇帝立春祀青帝于东郊斋戒前祀七日平明太尉誓百官于尚书省曰某月某日祀青帝于东郊各扬其职不供其事国有常刑皇帝散斋四日致斋三日如圆丘仪陈设前祀三日尚舍直长施大次于外壝东门之内道北南向尚舍奉御铺御座卫尉设陈馔幔于内壝东门之外道南北向设文武侍臣次又设祀官及从祀羣官诸州使蕃客等次前祀二日太乐令设宫悬之乐于坛南壝之内设歌钟歌磬于坛上各如圆丘之仪右校扫除坛之内外郊社令积柴于燎坛方一丈髙丈二尺开上南出户方六尺前祀一日奉礼设御位在坛之东南西向设望燎位于柴坛之北南向设祀官公卿位于内壝东门之外道南分献之官于公卿之南执事位于其后设祀官及从祀羣官位及门外等位一如圆丘设牲牓于东壝之外当门西配帝牲牓少退南上设廪犠令位于牲西南御史陪其后俱北向设诸太祝位于牲东各当牲后祝史陪其后俱西向设太常卿省牲位于牲前近北南向设青帝酒罇于坛之上下太罇二着罇二牺罇二罍二在坛上东南隅北向象罇二壶罇二山罍二在坛下皆于南陛之东北向西上设配帝着罇二牺罇二象罇二罍二在坛上于青帝酒罇之东北向西上嵗星三辰勾芒氏俱象罇二各设于神座之左皆右向七宿壶罇二设于神座之右而左向设御洗于坛南陛东南亚献之洗又于东南俱北向罍水在洗东篚在洗西南肆设星辰以下罍洗篚各于其方陛道之左俱内向执罇罍篚羃者各于其后又设玉币之篚于坛上下罇坫之所祀日未明五刻太史令郊社令设青帝灵威仰神位于坛上北方南向席以藁秸设帝太昊氏神座于东方西向席以莞设嵗星三辰之座于坛之东北七宿之座于坛之西北各于其坛南向相对为首设勾芒氏之座于坛之东靣西向席皆莞设神位各于座首省牲噐銮驾出宫奠玉帛祀日未明三刻诸祀官各服其服郊社令良酝令各率其属入实罇罍玉币太官令帅进馔者实豆簠簋入设于内壝东门之外馔幔内未明二刻奉礼帅赞者先入就位赞引御史博士诸太祝及令史祝史与执罇罍篚羃者入自东壝门当坛南重行北靣西上立定奉礼曰再拜赞者承传御史已下皆再拜讫执罇罍篚羃者各就位赞引引御史博士诸太祝诣卯陛升行扫除于上令史祝史行扫除于下讫引就位车驾将至谒者赞引引祀官通事舍人分引从祀羣官诸方客使先至者各就门外位驾至大次门外回辂南向将军降立于辂右侍中进当銮驾前跪奏称侍中臣某言请降辂俛伏兴还侍位皇帝降辂之大次通事舍人各引文武九品已上从祀壝外位太乐令帅工人二舞次入就位文舞入陈于悬内武舞立于悬南道西谒者引司空入陈扫除讫出复位如常仪皇帝停大次半刻顷通事舍人赞引各引从祀羣官介公酅公诸方客使先入就位太常博士引太常卿立于大次门当门北向侍中版奏外办皇帝服大裘而冕出次华盖侍卫如常仪博士引太常卿太常卿引皇帝至内壝外殿中监进大珪尚衣奉御又以镇珪授殿中监殿中监受进皇帝搢大珪执镇珪华盖仗卫停于门近侍者从入如常谒者引礼部尚书太常少卿陪从如常仪皇帝至版位西向立谒者赞引各引祀官次入就位立定太常卿前奏称请再拜退复位皇帝再拜奉礼曰衆官再拜衆官在位者皆再拜太常卿前奏有司谨具请行事退复位协律郎跪俛伏举麾鼓柷奏角音乃以黄钟之均文舞之舞乐六成偃麾戞敔乐止太常卿前奏称请再拜退复位皇帝再拜奉礼曰衆官再拜衆官在位者皆再拜上下诸太祝俱取玉币于篚各立于罇所其奠玉币及毛血并如圆丘仪进熟皇帝既升奠玉帛其设馔盥洗奠皆如圆丘之仪太祝持版进于神座之右东向跪读祝文曰维某年嵗次某月朔某日子嗣天子臣某敢昭告于青帝灵威仰献春伊始时维发生品物昭苏式遵恒礼敬以玉帛牺齐粢盛庶品肃恭燔祀畅兹和徳帝太昊氏配神作主尚飨讫兴皇帝再拜初读祝文讫乐作太祝进奠版于神座前兴还罇所皇帝拜讫乐止太常卿引皇帝诣配帝酒罇所执罇者举羃侍中取爵侍中赞酌汎齐讫乐作太常卿引皇帝进当太昊氏神座前东向跪奠爵俛伏兴太常卿引皇帝少退东向立乐止太祝持版进于神座之左北靣跪读祝文曰维某年嵗次某月朔日子开元神武皇帝臣某敢昭告于帝太昊氏爰始立春盛徳在木用致燔燎青帝灵威仰惟帝布兹仁政功叶上𤣥谨以制币牺齐粢盛庶品偹兹明荐配神作主尚飨讫兴其饮福及亚献至还宫并同圆丘之仪皇帝腊日䄍百神于南郊斋戒陈设前䄍三日尚舍直长施大次于外壝东门之内道北南向尚舍奉御铺御座卫尉设陈馔幔于内壝东门西门之外道东西向设文武侍臣次又设祀官及从祀羣官诸州使人蕃客等次前䄍二日太乐令设宫悬歌钟歌磬如圆丘之仪右校扫除坛之内外郊社令积柴于燎坛方八尺髙一丈开上南出户三尺右校为瘗塪于坛之壬地内壝之外方深取足容物南出陛前䄍一日奉礼设御座及望燎位祀官从祀羣官诸州使人蕃客等位于壝门外如圆丘之仪设日月酒罇之位大明太罇二着罇二罍一在坛上于东南隅北向夜明太罇二着罇二罍一在坛上于西南隅北向神农氏伊耆氏各着罇二各于其坛上五星五官后稷各象罇二七宿田畯龙麟朱鸟驺虞𤣥武等各壶罇二鳞羽臝毛介等散罇二俱设于神座之左而右向五方岳镇海渎俱山罇二山林川泽俱蜃罇二丘陵坟衍原隰井泉水墉坊邮表畷于莵猫等俱散罇二各设于神座之右而左向设御洗于坛南陛东南亚献之洗又于东南北向罍水在洗东篚在洗西南肆设分献罍洗毕各于其方陛道之左右俱内向执罍洗篚羃者各立于罇罍篚羃之后各设玉币之篚于坛之上下罇坫之所晡后谒者引光禄卿诣厨视濯溉又谒者引诸祀官诣厨省馔具讫还斋所䄍日未明十刻太乐令帅宰人以鸾刀割牲祝史以豆取毛血置于馔所遂烹牲未明五刻太史令郊社令升设日月神座于坛上大明于北方少东夜明于大明之西俱南向席皆以藁秸神农伊耆神座各于其坛上俱内向设后稷氏神座于坛东西向设五官田畯之座各于其方设五星十二次二十八宿五官岳镇海渎山林川泽丘陵坟衍原隰井泉神座各于其方之坛其五方神兽鳞羽臝毛介水墉坊邮表畷于莬猫等之座各于其方坛之后俱内向相对为首自神农伊耆已下百九十座席皆以莞设神位各于座首銮驾出宫奠玉帛䄍日未明三刻诸祀官各服其服郊社令良醖令各帅其属入实罇罍玉币太官令帅进馔者实诸笾豆簠簋各设于内壝之馔幔内其日未明二刻奠玉币毛血等如圆丘仪进熟皇帝既升奠玉帛其设馔盥洗奠爵并如圆丘仪太祝持版进于神座左西靣跪读祝文曰维某年嵗次月朔日子嗣天子臣某敢昭告于大明惟神晷耀千里精烜万物觉寤黎蒸化成品彚今则璇玑齐运玉烛和平六府孔修百礼斯洽谨以玉帛牺齐粢盛庶品致其燔燎尚飨讫兴皇帝再拜初读祝文讫乐作太祝进跪奠板于神座兴还罇所皇帝再拜讫乐止太常卿引皇帝诣夜明罇所执罇者举羃侍中取匏爵于坫进皇帝受爵侍中赞酌醴齐讫乐作太常卿引皇帝进夜明神座前北向跪奠爵俛伏兴太常卿引皇帝少退北向立乐止太祝持版进于神座之右东靣跪读祝文曰维某年嵗次月朔日子嗣天子臣某敢昭告于夜明惟神贞此光华恒兹盈减表斯寒暑节以运行对时育物登成是頼丰年之报式备恒礼谨以制币牺齐粢盛庶品致其燔燎尚飨讫兴皇帝再拜读祝文讫乐作太祝进跪奠版于神座兴还罇所皇帝拜讫乐止太常卿引皇帝少退当两座前北向立乐作其饮福受胙并如圆丘仪皇帝献将毕谒者引太尉诣罍洗盥手洗匏爵讫谒者引太尉自东陛升坛诣大明着罇所执罇者举羃太尉酌盎齐武舞作谒者引太尉进大明神座前北向跪奠爵兴谒者引太尉少退再拜谒者引太尉诣夜明罇所取匏爵于坫执罇者举羃太尉酌盎齐讫谒者引太尉进夜明神座前北向跪奠爵兴谒者引太尉少退再拜谒者引太尉少东当两座前北向立太尉再拜受爵跪祭酒遂饮卒爵太祝进受爵复于坫太尉兴再拜谒者引太尉降复位初太尉献将毕引光禄卿诣罍洗爵升酌盎齐终献如亚献升坛谒者二人分引献官诣罍洗盥手洗爵酌酒一献帝伊耆氏一献神农氏跪奠爵神座前俛伏兴向神立太祝持版进于神座之右跪读祝文讫兴献官再拜讫谒者引降还本位初伊耆氏献官将升谒者五人各引献官诣分献罍洗盥手洗爵诣酒罇所酌酒一献嵗星一献荧惑一献镇星一献太白一献辰星各奠于神座少退向神立于献官奠讫七星皆祝史助奠相次俱毕太祝各持版进于神座之右跪读祝文讫兴献官再拜讫太祝各进奠版于神座前还罇所谒者遂引五方等献官诣罍洗盥手洗爵各诣酒罇所酌酒一献东岳一献南岳一献中岳一献西岳一献北岳俱奠于神座少退向神立岳镇海渎山林川泽丘陵坟衍原隰井泉皆祝史助奠相次俱毕太祝持版进神座之右跪读祝文讫兴献官再拜讫太祝奠版于神座还罇所谒者各引献官还本位初酌岳镇酒赞引五人各引献官诣罍洗盥洗诣酒罇所酌酒一献勾芒氏一献祝融氏一献后土氏一献蓐收氏一献𤣥冥氏后稷田畯等各祝史助奠讫祝史持版进神座之右跪读祝文讫兴献拜祝史奠版于神座赞引遂引五官献官等诣罍洗酒罇所酌酒分献五灵其鳞羽臝毛介猫于莬坊水墉昆虫等皆斋郎助奠相次俱毕祝史持版跪读祝文讫兴拜讫奠版各引还本位武舞六成乐止舞献俱毕上下诸祝各进彻豆还罇所奉礼曰赐胙赞者唱衆官再拜衆官在位皆再拜元和之乐作太常卿前奏称请再拜退位皇帝再拜奉礼曰衆官再拜在位者皆再拜乐一成止太常卿前奏请就望燎位太常卿引皇帝乐作皇帝就望燎位南向立乐止于羣官将拜上下诸祝各执篚进神座前跪取玉帛祝版斋郎以俎载牲体稷黍饭爵酒各由其陛降坛南行经悬内当柴坛东行自南陛登柴坛以玉币馔物祝版置于柴上戸内诸祝以星辰七宿已上之礼币皆从燎神农伊耆氏岳镇已下之祝俱诣瘗塪以玉币馔物置于塪讫奉礼曰可燎东西面各六人炬燎初唱可燎塪东西厢各四人置土火半柴太常卿前奏礼毕太常卿引皇帝还大次乐作皇帝出中壝门殿中监前受镇珪以授尚衣奉御殿中监又前受大珪华盖侍卫如常仪皇帝入次乐止谒者赞引祀官通事舍人分引从祀羣官诸国客使以次出赞引引御史已下俱复执事位立定奉礼曰再拜御史以下皆再拜赞引引出工人二舞以次出其神农以下祝版燔于斋所伊耆氏祝文曰维某年嵗次月朔日子嗣开元神武皇帝讳谨遣具位臣姓名敢昭告于帝伊耆氏惟帝体仁尚义崇本念功爰创嘉祀息农飨物今九土攸宜百谷丰稔偹兹八䄍大旅四方谨以制币牺齐粢盛庶品明荐于帝尚飨神农氏祝文曰维某年嵗次月朔日子嗣开元神武皇帝讳谨遣具位臣姓名敢昭告于帝神农氏惟帝肇兴播植粒此黎元今时和嵗稔神功是頼谨以制币牺齐粢盛庶品明荐于帝尚飨东方嵗星祝文曰维某年嵗次月朔日子嗣天子讳谨遣具位臣姓名敢昭告于东方嵗星七宿惟神列位垂象叶赞穹苍昭晰羣生蕃阜庶类今时和嵗稔恒礼是率谨陈嘉荐庶神飨之东方岳镇海渎祝文曰维某年嵗次月朔日子嗣天子讳谨遣具位臣姓名敢昭告于东方岳镇海渎惟神宣导坤仪兴降云雨亭毒庶品实頼滋液年谷顺成用通大䄍谨荐嘉祀溥及一方山林川泽丘陵坟衍原隰井泉庶神咸飨勾芒氏祝文曰维某年嵗次月朔日子嗣开元神武皇帝讳谨遣具位臣姓名敢昭告于勾芒氏惟神赞阳出滞发生品物萌者毕逹仁徳以宣用陈明荐神其临飨后稷氏祝文曰维某年嵗次月朔日子嗣开元神武皇帝讳谨遣具位臣姓名敢昭告于后稷氏惟神诞降嘉种播兹百谷蒸庶以粒乂此万邦爰及田畯实劝农穑谨荐明祀庶神飨之祝融氏祝文曰维某年嵗次月朔日子嗣开元神武皇帝讳谨遣具位臣姓名敢昭告于祝融氏惟神典司火正淳曜昭明式赞南讹厥功以致丰年之荐庶神临飨后土氏祝文曰维某年嵗次月朔日子嗣开元神武皇帝讳谨遣具位臣姓名敢昭告于后土氏惟神式赞黄道典司土正居中执信是兴稼穑年谷既登庶飨嘉荐蓐收氏祝文曰维某年嵗次月朔日子嗣开元神武皇帝讳谨遣具位臣姓名敢昭告于蓐收氏惟神典司金正式赞西成执矩懐荘尚义趋力丰年之报飨兹嘉祀𤣥㝠氏祝文曰维某年嵗次月朔日子嗣开元神武皇帝讳谨遣具位臣姓名敢昭告于𤣥㝠氏惟神典司水正赞序幽都厥务安寕积藏斯在丰年之祀庶飨明荐苍龙祝文曰维某年嵗次月朔日子嗣天子讳谨遣具位臣姓名敢昭告于苍龙之神惟神体备幽明质兼小大寔为鳞长赞明造物嵗稔年登寔资弭患式陈嘉荐百灵是属爰及东方鳞羽臝毛介衆族猫于莬坊水墉昆虫诸神咸飨朱鸟之神惟神肇自火精冠兹羽族辅时宣化效祥蹈礼年和嵗稔有頼厥功麟之神惟神体信为质惟和是归作长毛宗表灵玉牒年谷丰稔寔资宣助式陈嘉荐庶神临飨驺虞之神惟神性履至仁禀灵金宿赞育生类寔参利物爰兹报功用率恒祀𤣥武之神惟神诞禀辰精长兹介族先知称贵诚行攸底伊此丰年有凭宜庆銮驾还宫通典卷一百一十通典卷一百十一钦定四库全书通典卷一百十一唐京兆杜佑君卿纂礼七十一开元礼纂类六吉三皇帝春分朝日于东郊斋戒前祀五日皇帝散斋三日致斋二日如圆丘仪诸应祀之官斋戒如别仪陈设前祀二日尚舍直长施大次于外壝东门之内道北南向尚舍奉御铺御座衞尉设陈馔幔于内壝东门之外道南北向设文武侍臣次又设祀官及从祀羣官诸州使人蕃客等次太乐令设宫悬之乐于坛南内壝之内设歌钟歌磬于坛上如圆丘之仪右校扫除坛之内外郊社令积柴于燎坛方八尺高一丈开上南出户方三尺前祀一日奉礼设御位及望燎位祀官从祀羣官诸州使人蕃客等位于内壝之内皆如圆丘之仪设酒罇之位太罇二着罇二罍一在坛上于南隅北向设御洗于坛南陛东南亚献之洗又于东南俱北向罍水在洗东篚在洗西南肆执罇罍篚羃者各立于罇罍篚羃之后设玉币之篚于坛上罇坫之所晡后谒者引光禄卿诣厨视濯溉又谒者引诸祀官诣厨省馔具讫俱还斋所祀日未明十刻太官令帅宰人以鸾刀割牲祝史以豆取毛血置于馔所遂烹牲未明五刻太史令郊社令升设大明神座于坛上北方南向席以藁秸设神位于座首銮驾出宫奠玉帛祀日未明三刻诸祀官各服其服郊社令良醖令各帅其属入实罇罍玉帛太官令帅进馔者实诸笾豆簋簠入设于内壝东门之外馔幔内未明二刻奉礼帅赞者先入就位赞引引御史太祝及令史与执罇罍篚羃者入自东门当坛南重行北面以西为上立定奉礼曰再拜赞者承传御史以下皆再拜讫执罇者升自东陛立于罇所坛下执罍洗篚羃者各就位赞引引御史太祝诣坛东陛升行扫除于上令史祝史行扫除于下讫引降就位驾将至谒者赞引各引祀官及従祀羣官诸国蕃客使先至者俱就门外位驾至大次门外回辂南向将军降立于辂右侍中进当銮驾前跪奏称侍中臣某官请降辂俛伏兴还侍位皇帝降辂之大次通事舍人引文武五品以上従祀之官皆就门外位太乐令帅工人二舞次入就位文舞入陈于悬内武舞立于悬南道西谒者引司空入就位立定奉礼曰再拜司空冄拜讫谒者引司空诣坛东陛升行扫除于上降行乐悬于下讫引出就位皇帝停大次半刻顷通事舍人分引从祀文武羣官介公酅公诸国客使先入就位太常博士引太常卿立于大次门外当门北向侍中版奏外办皇帝服𤣥冕出次华盖侍衞如常仪博士引太常卿太常卿引皇帝至南内壝门外殿中监进大珪尚衣奉御又以镇珪授殿中监殿中监受进皇帝搢大珪执镇珪华盖仗衞停于门外近侍者従入如常谒者引礼部尚书太常少卿陪従如常皇帝至版位西面立谒者赞引各引祀官次入就位立定太常卿前奏称请再拜退复位皇帝冄拜奉礼曰衆官冄拜在位者皆冄拜太常卿前奏有司谨具请行事退复位协律郎跪俛伏举麾鼓柷奏元和之乐乃以圜钟之均以文舞之舞乐舞六成偃麾戞敔乐止太常卿前奏称请再拜退复位皇帝冄拜奉礼曰衆官再拜在位者皆冄拜太祝取玉帛于篚立于罇所太常卿引皇帝太和之乐作皇帝诣坛升自南陛侍中中书令以下及左右侍衞量人従升皇帝升坛北向立乐止太祝加玉于币以授侍中侍中奉玉帛东向进皇帝搢镇珪受玉帛登歌作肃和之乐乃以大吕之均太常卿引皇帝进北面跪奠于大明神座俛伏兴太常卿引皇帝少退北面再拜讫登歌止太常卿引皇帝乐作皇帝降自南陛还版位西向立乐止初羣官拜讫祝史奉毛血之豆立于门外于登歌止祝史奉毛血入升自南陛太祝迎取于坛上进奠于神座前太祝与祝史退立于罇所进熟皇帝既升奠玉帛太官令出帅进馔者奉馔陈于内壝门外谒者引司徒出诣馔所司徒奉俎初皇帝既入至位乐止太官令引馔入俎初入门雍和之乐作以黄钟之均馔至陛乐止祝史进彻毛血之豆降自东陛以出馔升南陛太祝迎引于坛上设于神座前设讫谒者引司徒以下降自东陛复位太祝还罇所太常卿引皇帝诣罍洗乐作太常卿引皇帝乐作皇帝诣坛升自南陛乐止谒者引司徒升自东陛立于罇所斋郎奉俎従升立于司徒之后太常卿引皇帝诣罇所执罇者举羃侍中賛酌醴齐讫夀和之乐作太常卿引皇帝少退北向立乐止太祝持版进于神座之右东面跪读祝文曰维某年嵗次月朔日子嗣天子臣某敢昭吿于大明惟神宣布太阳照临下土动植咸赖幽隐无遗时惟仲春敬遵常礼谨以玉帛牺齐粢盛庶品祗祀于神尚飨讫兴皇帝再拜初读祝文讫乐作太祝进奠版于神座还罇所皇帝拜讫乐止太祝以爵酌上罇福酒授侍中侍中受爵西向进皇帝再拜受爵跪祭酒啐酒奠爵俛伏兴太祝帅斋郎进俎太祝减神前胙肉加于俎太祝持俎以授司徒司徒奉俎西向进皇帝受以授左右谒者引司徒降复位皇帝跪取爵遂饮卒爵侍中进受爵以授太祝太祝受爵复于坫皇帝俛伏兴再拜乐止太常卿引皇帝乐作皇帝降自南陛还版位西向立乐止文舞出鼓柷作舒和之乐出讫戞敔乐止武舞入鼓柷作舒和之乐立定戞敔乐止皇帝献将毕谒者引太尉诣罍洗盥手洗匏爵讫谒者引太尉自东陛升坛诣着罇所执罇者举羃太尉酌盎齐武舞作谒者引太尉进大明神座前北向跪奠爵兴谒者引太尉少退北向再拜太祝以爵酌罍福酒进太尉之右西向立太尉再拜受爵跪祭酒遂饮卒爵太祝进受爵复于坫太尉兴再拜谒者引太尉降复位初太尉献将毕谒者引光禄卿诣罍洗盥洗匏爵升酌盎齐终献如亚献之仪讫谒者引光禄卿降复位武舞六成乐止舞献俱毕太祝进彻豆还罇所奉礼曰赐胙赞者唱衆官再拜在位者皆再拜太和之乐作太常卿前奏称请拜退复位皇帝再拜奉礼曰衆官再拜在位者皆再拜乐一成止太常卿前奏请就望燎位太常卿引皇帝乐作皇帝就望燎位南向立乐止于羣官将拜太祝执篚进神座前跪取玉帛祝版斋郎以俎载牲体黍稷饭爵酒兴降自南陛南行经悬内当柴坛南东行自南陛登柴坛以玉帛祝版馔物置于柴上户内讫奉礼曰可燎东西各四人以炬燎火半柴太常卿前奏礼毕太常卿引皇帝还大次乐作皇帝出内壝门殿中监前受镇珪以授尚衣奉御殿中监又前受大珪华盖仗卫如常仪皇帝入次乐止谒者赞引引祝官及从祀羣官诸国蕃客以次出赞引引御史以下俱复执事位立定奉礼曰再拜御史以下俱再拜赞引引出工人二舞以次出銮驾还宫立春后丑日祀风师前祀三日诸应祀之官散斋二日致斋一日并如别仪前祀一日晡后一刻诸衞令其属各以其方器服守衞壝门俱清斋一宿衞尉设祀官次于东壝之外道南北向以西为上设陈馔幔于内壝东门之外道南北向郊社令积柴于燎坛方五尺高五尺开上南出户祀日未明三刻奉礼郎设祀官位于内壝东门之内道北执事位于道南每等异位俱重行西向皆以北为上设望燎位当柴坛之北南向设御史位于坛上西南隅东向令史陪其后于坛下设奉礼位于祀官西南赞者二人在南差退俱西向又设奉礼赞者位于燎坛东北西向北上设祀官门外位于东壝之外道南每等异位重行北向以西为上郊社令帅斋郎设酒罇于坛上东南隅象罇二置于坫北向西上设币篚于罇坫之所设洗于坛南陛东南北向罍水在洗东篚在洗西南肆执罇罍篚羃者各位于罇罍篚羃之后太官令帅宰人以鸾刀烹牲于厨祀日未明三刻太史令郊社令升设风师神座于坛上近北南向席以莞设神位于座首未明一刻诸祀官各服其服郊社令良醖令各帅其属入实罇罍及币太史令帅进馔者实诸笾豆簋簠入设于内壝东门之外馔幔内奉礼帅赞者先入就位赞引引御史太祝及令史与执罇罍篚羃者入当坛南重行北面以西为上立定奉礼曰再拜赞者承传御史以下皆再拜执罇者升自东陛立于罇所执罍洗篚羃者各就位賛引引御史太祝诣坛东陛升行扫除于上令史行扫除于下讫各引就位质明谒者引祀官赞引引执事者俱就门外位谒者赞引各引祀官以次入就位立定奉礼曰衆官再拜在位者皆再拜谒者进献官之左白有司谨具请行事退复位太官令出帅进馔陈于门外初太官令出太祝跪取币于篚兴立于罇所谒者引献官升自东陛进当神座前北向立太祝以币东向进献官受币进北面跪奠于神座俛伏兴少退北面再拜讫谒者引献官降复位太官令引馔入诣南陛升坛太祝迎引于坛上设于神座前设讫太官令以下降复位太祝还罇所谒者引献官诣罍洗盥手洗爵讫谒者引献官自南陛升坛诣罇所执罇者举羃献官酌醍齐讫谒者引献官进神座前北向跪奠爵俛伏兴少退北向立太祝持版进于神座之右东面跪读祝文曰维某年嵗次月朔日子嗣天子谨遣具位臣姓名敢昭吿于风师含生开动必伫振发功施造物实彰祀典谨以制币牺齐粢盛庶品明荐于神尚飨讫兴献官再拜太祝进跪奠版于神座兴还罇所献官拜讫谒者引献官立于南方北向太祝以爵酌福酒进献官之右西向立献官再拜受爵跪祭酒遂饮卒爵太祝进受爵复于坫献官俛伏兴太祝帅斋郎进爼太祝跪减神前胙肉加俎兴以爼西向进献官受以授斋郎谒者引献官降复位太祝进跪彻笾豆还罇所奉礼曰赐胙赞唱衆官再拜在位者皆再拜谒者进献官之左白请就望燎位遂引献官就望燎位南向立太祝执篚跪取币祝版斋郎以俎载牲体黍稷饭爵酒兴自南陛降坛南行当柴坛南东行自南陛登柴坛以币祝版馔物置柴上户内讫奉礼曰可燎东西面各二人以炬燎火半柴谒者进献官之左白礼毕遂引献官出赞引引执事者以次出赞引引御史以下俱复执事位立定奉礼曰再拜御史以下皆再拜赞引引出立夏后申日祀雨师有司行事祝文曰百昌万寳式仰膏泽率遵典故用备常祀立秋后辰日祀灵星有司行事祝文曰维九谷方成三时不害慿兹多祐介其农穑立冬后亥日祀司中司命司人司禄于国城西北有司行事每座象罇二于坛上东南隅北向皆有坫以西为上设司中司命司人司禄神座于坛上近北南向以西为上初献司中祝文曰时属安宁亿兆康又用率常礼报兹祉福次献司命祝文曰頼兹正直黎庶康宁资此良辰用申常礼次献司人祝文曰星纪已周兆庶宁阜备兹蠲吉式荐馨香次献司禄祝文曰𤣥英纪时嵗事云毕聿遵典故脩其常祀通典卷一百十一通典卷一百十二钦定四库全书通典卷一百十二唐京兆杜佑君卿纂礼七十二开元礼纂类七吉四皇帝夏至日祭方丘斋戒前祭七日戒誓皇帝服衮冕前祭二日太尉吿高祖神尧皇帝庙如常吿之仪孟冬祭神州则吿太宗文武圣皇帝庙余并如圆丘之仪陈设前祭三日尚舍直长施大次于外壝东门之外道北南向尚舍奉御铺御座卫尉设文武侍臣次于大次之后文官在左武官在右俱南向设祭官次于东壝之外道南北向西上三师于南壝之外道东诸王于三师之南俱西向北上文官九品以上于祭官之东北向西上介公公于南壝之外道西东向诸州使人东方南方于诸王东南西向西方北方于介公公西南东向皆北上诸国之客东方南方于诸州使人之南西向西方北方于诸州使人之南东向皆北上武官三品以下七品以上于西壝之外道南北向东上设陈馔幔于内壝东门西门之外道少北南向前祭二日太乐令设宫悬之乐于坛南内壝之外树灵鼓于北悬之内道之左右余如圆丘仪又为瘗塪于坛之壬地内壝之外方深取足容物南出陛前祭一日奉礼设御位于坛之东南西向设望瘗位于坛西南当瘗塪北向设祭官公卿位于内壝东门之外道南分献官于公卿之南执事者位于其后每等异位俱重行西向北上设御史位于坛上正位于东南隅西向副位于西南隅东向设奉礼位于乐悬东北赞者二人在南差退俱西向北上设奉礼赞者位于瘗塪西南东向南上设协律郎位于坛上南陛之西东向设太乐令位于北悬之间当坛北向设从祭之官三师位于悬南道东诸王位于三师之东俱北向西上介公公位于道西北向东上文官从一品以下九品以上位于执事之南每等异位重行西向武官三品以下九品以上位于西方当文官每等异位重行东向皆北上诸州使人位东方南方于诸王东南重行北面西上西方北方于介公公西南重行北面东上设诸国客使位于内壝南门之外东方南方于诸州使人之东每国异位重行北面西上西方北方于诸州使人之西每国异位重行北面东上设门外位祭官公卿以下皆于东壝之外道南每等异位重行北面西上三师位于南壝之外道东诸王于三师之南俱西向介公公于道西东向皆北上文官从一品以下九品以上位于东壝之外祭官之南每等异位重行北面西上武官三品以下九品以上位于西壝之外道南每等异位重行北面东上诸州使人位东方南方于诸王东南重行西面西方北方于介公酅公西南重行东面俱北上设诸国客位东方南方于诸州使人之南每国异位重行西面西方北方于诸州使人之南每国异位重行东面皆北上设牲牓于东壝之外当门西向黄牲一居前又黄牲一在北少退𤣥牲一在南少退设廪牺令位于牲西南祝史陪其后俱北向设诸太祝位于牲东各当牲后祝史陪其后俱西向设太常卿省牲位于牲前近北南向设皇地祇酒罇于坛之上下太罇二着罇二牺罇二罍一在坛上东南隅北向象罇二壶罇二山罍一在坛下皆于南陛之东北向俱西上设配帝着罇二牺罇二象罇二罍一在坛上皆于皇地祇酒罇之东北向西上神州太罇二在第一等每方岳镇海渎俱山罇二山林川泽俱蜃罇二丘陵坟衍原隰俱概罇二凡罇各设于神座之左而右向设御洗及设玉币之篚等并如圆丘仪祭日未明五刻太史令郊社令各服其服帅其属升设皇地祇神座于坛上北方南向席以藁秸设高祖神尧皇帝神座于东方西向席以莞设神州地祇神座于第一等东南方席以藳秸又设岳镇海渎以下之座于内壝之内各于其方皆有原隰丘陵坟衍之座又设中岳以下之座于坛之西南俱内向自神州以下六十八位席皆以莞设神位各于座首省牲器銮驾出宫奠玉帛祭日未明三刻诸祭官各服其服郊社令良醖令各帅其属入实罇罍玉币太官令帅进馔者入实馔及礼官就位御史太祝行扫除等并如圆丘仪驾将至谒者赞引各引祭官从祭官客使等俱就门外位驾至大次门外廻辂南向将军降立于辂左侍中进当銮驾前跪奏称侍中臣某言请降辂俛伏兴还侍位五品以上从祭之官皆就壝外位太乐令帅工人二舞次入就位文舞入陈于悬内武舞立于悬南道西谒者引司空入行扫除讫出复位皇帝停大次半刻顷谒者赞引各引祀官通事舍人分引从祀羣官介公公诸方客使皆先入就位太常博士引太常卿立于大次门外当门北向侍中版奏外办皇帝服衮冕出次华盖侍卫如常仪博士引太常卿太常卿引皇帝至中壝门外殿中监进大珪尚衣奉御又以镇珪授殿中监皇帝搢大珪执镇珪华盖仗衞停于门外侍者从入谒者引礼部尚书太常少卿陪从如常仪皇帝至版位太常卿请再拜及请行事并如圆丘仪协律郎举麾工鼓柷奏顺和之乐乃以林钟为宫太蔟为角姑洗为征南吕为羽作文武之舞乐舞八成偃麾戞敔乐止太常卿前奏称请再拜退复位皇帝再拜奉礼曰衆官再拜在位者皆再拜皇帝奠玉币及奏乐之节并如圆丘登歌作肃和之乐以应钟之均太常卿引皇帝进北向跪奠于皇地祇神座俛伏兴及奠配座并如圆丘仪进熟皇帝既升奠玉币太官令陈馔之仪如圆丘爼初入门奏雍和之乐以太蔟之均馔至陛乐止祝史俱进跪彻毛血之豆降自东陛以出诸太祝迎引于坛上各设于神座前设讫谒者引司徒太官令帅进馔者降自东陛以出司徒复位诸太祝还罇所又进设岳镇以下之馔相次而毕太常卿引皇帝诣罍洗乐作其盥洗酌献跪奠奏乐之仪并如圆丘太祝持版进于神座之右东向跪读祝文曰维某年嵗次月朔日子嗣天子臣某敢昭吿于皇地祇干道运行日躔北至景风应序离气效时嘉承至和肃若旧典敬以玉帛牺齐粢盛庶品备兹祗瘗式表诚悫高祖神尧皇帝配神作主尚飨太祝俛伏兴皇帝再拜初读祝文讫乐作太祝进跪奠版于神座兴还罇所皇帝拜讫乐止太常卿引皇帝诣配帝酒罇所执罇者举羃侍中取爵于坫进皇帝受爵侍中赞酌泛齐讫乐作太常卿引皇帝进高祖神尧皇帝神座前东向跪奠爵俛伏兴太常卿引皇帝少退东向立乐止太祝持版进于神座之左北向跪读祝文曰维某年嵗次月朔日孝曾孙开元神武皇帝臣某敢昭吿于高祖神尧皇帝时维夏至肃敬训典用祗祭于皇地祇惟高祖徳叶二仪道兼三统礼膺光配敢率旧章谨以制币牺齐粢盛庶品肃陈明荐作主侑神尚飨太祝俛伏兴皇帝再拜初读祝文讫乐作太祝奠版于神座还罇所乐止皇帝饮福受胙及亚献终献盥洗酌献饮福并如圆丘仪初太尉将升献赞者一人引献官诣罍洗盥洗匏爵讫升自已陛诣酒罇所执罇者举羃酌泛齐进奠于神州座前引降还本位谒者五人次引献官诣罍洗盥洗讫各诣酒罇所俱酌醍齐讫引献官各进奠爵于诸方岳镇海渎首座余座皆祝史助奠相次而毕引还本位又赞引五人各引献官诣罍洗盥洗诣酒罇所酌沈齐献山林川泽如岳镇之仪讫又引献官诣罍洗盥洗讫诣酒罇所俱酌清酒献丘陵以下及斋郎助奠如上仪讫各引还本位武舞六成乐止舞献俱毕诸祝彻豆及赐胙皇帝再拜奏乐并如圆丘仪太常卿前奏请就望瘗位太常卿引皇帝乐作皇帝就望瘗位北向立乐止于羣官将拜上下诸祝各执篚进神座前取玉帛斋郎以俎载神州以上牲体稷黍饭爵酒各由其陛降坛北行当瘗塪西行诸太祝以玉币馔物置于塪诸祝又以岳镇以下之礼币及牲体皆从瘗奉礼曰可瘗塪东西面各六人置土半塪太常卿前奏礼毕引皇帝还大次乐作从祀羣官诸方客使御史以下出并如圆丘仪其祝版燔于斋所銮驾还宫祭五岳四镇四海四渎诸岳镇海渎每年一祭各以五郊迎气日祭之前祭五日诸祭官各散斋三日致斋二日如别仪前一日岳令渎令清扫内外又为瘗塪于坛壬地方深取足容物赞礼者设初献位于坛东南亚献终献于初献南少退俱西向北上设掌事者位于终献东南重行西面以北为上设赞唱等诸位于终献西南西向北上设献官等望瘗位于瘗塪之东北西向设祭官以下门外位于南门之外道东重行西向以北为上祭器之数罇六笾十豆十簋二簠二俎二岳渎令帅其属诣坛东陛升设罇于坛上东南隅北向西上设玉篚于罇坫之所设洗于南陛东南北向罍水在洗东篚在洗西南肆执罇罍洗篚者各位于罇罍篚之后祭日未明烹牲于厨夙兴掌馔者实祭器凡祭官各服其服岳令渎令帅其属入诣坛东陛升设岳神渎神座于坛上近北面南向席以莞又实罇罍及玉祝版置于坫岳令渎令又以币置于篚斋郎以豆血皆设于馔所赞唱者先入就位祝与执罇罍篚者入当坛南重行北面以西为上立定赞唱者曰再拜祝以下俱再拜执罇者升自东陛立于罇所执罍篚者各就位祝诣坛东陛升行扫除于上降行扫除于下讫各就位质明赞礼者引祭官以下俱就门外位立定一刻顷赞唱者曰再拜在位者皆再拜赞礼者进初献之左白有司谨具请行事退复位赞唱者曰再拜在位者皆再拜祝跪取玉币于篚兴立于罇所掌馔者帅斋郎奉馔陈于东门之外赞礼者引初献诣坛升自南陛进神座前北向立祝以玉币东向进初献受玉币还罇所赞礼者引初献进北向跪奠于神座兴少退北向再拜赞礼者引初献降还本位掌馔者引馔入升自南陛祝迎引于坛上设于神座前掌馔者帅斋郎降自东陛复位祝还罇所赞礼者引初献诣罍洗盥手洗爵升自南陛诣酒罇所执罇者举羃初献酌醴齐赞礼者引初献进诣神座前北向跪奠爵兴少退北向立祝持版进于神座之右东面跪读祝文曰维某年嵗次月朔日子嗣天子某谨遣某官某敢昭吿于东岳岱宗维神赞养万品作镇一方式因春始谨以玉帛牺齐粢盛庶品朝荐于东岳岱宗尚飨东渎大淮惟神源流深泌潜润溥洽阜成百谷疏涤三川青春伊始用遵典秩南渎大江云惟神总合大川朝宗巨海功昭润化徳表灵长敬用夏首脩其常典西渎大河云惟神上通云汉光启图书分导九枝旁润千里素秋戒序用率常典北渎大济云惟神泉源清洁浸彼遐逺播通四气作纪一方元冬肇节聿脩典制讫兴初献再拜祝进奠版于神座还罇所祝以爵酌清酒进初献之右西向立初献再拜受爵跪祭酒啐酒奠爵祝率斋郎以俎进减神座前胙肉前脚第二节共置一俎上以授初献初献受以授斋郎初献跪取爵遂饮卒爵祝进受爵复于坫初献兴再拜赞礼者引初献降复位于初献饮福酒赞礼者引亚献诣罍洗盥手洗爵升自东陛诣罇所执罇者举羃亚献酌盎齐赞礼者引亚献诣神座前北面跪奠爵兴少退北面再拜祝以爵酌清酒进于亚献之右西向立亚献再拜受爵跪祭酒遂饮卒爵祝受虚爵复于坫亚献兴再拜赞者引亚献降复位初亚献将毕赞礼者引终献盥洗升献饮福如亚献之仪讫赞礼者引终献降复位祝进神座前彻豆还罇所赞唱者曰再拜非饮福受胙者皆再拜献官以下皆再拜赞礼者进初献之左白请就望瘗位赞唱者引初献就望瘗位西向立于献官将拜岳令进神座跪取币斋郎以俎载牲体黍稷饭诣瘗塪以馔物置于塪东西厢各二人寘土半塪赞者进初献之左白礼毕遂引初献以下出祝与执罇罍篚羃者俱复执事位立定赞唱者曰再拜再拜讫遂出祝版燔于斋所通典卷一百十二通典卷一百十三钦定四库全书通典卷一百十三唐京兆杜佑君卿纂礼七十三开元礼纂类八吉五皇帝仲春仲秋上戊祭太社太稷斋戒陈设前祭三日尚舍直长施大次于社宫西门之外道北南向尚舍奉御铺御座衞尉设文武侍臣次于大次之后文官在左武官在右俱南向设诸祭官次于斋坊之内三师于北门之外诸王于三师之北俱东向南上文官从一品以下九品以上于斋坊南门之外重行东向北上介公酅公于北门之外道东西向以南为上诸州使人东方南方于诸王西北东面西方北方于介公酅公东北西面俱南上武官三品以下九品以上于东门之外道北南向以西为上诸国之客于东门之外东方南方于武官东北南向西方北方于道南北向俱以西为上前祭二日太乐令设宫悬之乐于坛北东方西方磬簴起南钟簴次之南方北方磬簴起东钟簴次之设十二镈钟于编悬之间各依辰位树灵鼓于南悬之内道之左右植建鼓于四隅置柷敔于悬内设歌钟歌磬各于坛上近北南向皆磬簴在西其匏竹者各立于坛下南向相对为首诸工人各位于悬后东方西方以南为上南方北方以东为上右校清扫内外又为瘗塪二于南门之内于稷坛西南方深取足容物北出陛前祭一日奉礼设位北门之内当社稷坛北南向又设望瘗位西门之内当瘗塪南向设祭官公卿位于西门之内道北执事位于其后少北每等异位俱重行东面以南为上设御史位于坛上正位于大社坛东北隅西向副位于大稷坛西北隅东向设奉礼位于乐悬西北赞者二人在北差退俱东面南上又设奉礼赞者位于瘗塪西北东向北上设协律郎位各于坛之上东北隅俱西向设太乐令位于南悬之门南向设祭官位三师位于北门之内道西俱南面东上设介公公位于道东南面西上文官从一品以下九品以上位于执事北每等异位俱重行东向武官三品以下九品以上位于东方值文官每等异位重行西向皆以南为上诸州使人位东方南方于北门之内道西于诸王西北重行南向以东为上西方北方于道东于介公公东北重行南向以西为上诸蕃客位于北门之内东方南方于诸州使人之西每国异位重行南面以东为上西方北方于诸州使人之东每国异位俱重行南面以西为上设门外位祭官公卿以下皆于西门之外道南每等异位重行北向以东为上三师位于北门之外道西诸王于三师之北俱东向介公酅公位于道东西向皆以南为上文官从一品以下九品以上位西门之外祭官之南每等异位重行北面以东为上武官三品以下九品以上位于东门之外道北每等异位重行南面以西为上诸州使人位东方南方于诸王西北重行东面西方北方于介公酅公东北西面俱南上设诸国客位东方南方于武官东北每国异位重行南向西方北方于道南每国异位重行北向皆以西为上设酒罇之位大社大罇二着罇二罍二坛上西北隅南向设后土氏象罇二着罇二罍二于大社酒罇之西俱南向东上各置于坫皆加勺羃设太稷后稷酒罇于其坛上如太社后土之仪设御洗各于太社太稷坛之西北南向亚献之洗又各于西北南向俱罍水在洗西篚在洗东北肆执罇罍篚羃者位于罇罍篚羃之后各设玉币之篚于坛上罇坫之所晡后谒者引光禄卿诣厨省馔具讫还斋所祭日未明十刻太官令帅宰人以鸾刀割牲祝史以豆取毛血置于馔所遂烹牲未明五刻太史令郊社令各服其服升设太社太稷神座各于坛上近南北向设后土氏神座于太社神座之右后稷氏神座于太稷神座之左俱东向席以莞设神座各于席首銮驾出宫奠玉帛祭日未明三刻诸祭官各服其服郊社令良酝令各帅其属入实罇罍玉币太官令帅进馔者实诸笾豆簠簋皆设于神厨未明二刻奉礼帅赞者先入就位赞引引御史诸太祝及令史祝史与执罇罍篚羃者入自西门当太社坛北重行南面以东为上立定奉礼曰再拜赞者承传御史以下皆再拜讫执罇者各升自西陛立于罇所执罍洗篚羃者各就位赞引引御史诸太祝诣太社坛西陛升行扫除于上令史祝史行扫除于下降又诣太稷坛行扫除如太社之仪讫各引就位驾将至谒者赞引各引祭官通事舍人分引从祭羣官客使先至者俱就门外位驾至大次门外廻辂南向将军降立于辂右侍中进当銮驾前跪奏称侍中臣某言请降辂俛伏兴还侍位皇帝降辂之大次谒者引文武五品以上从祭羣官皆就门外位太乐令帅工人二舞次入就位文舞入陈于悬内武舞立于悬北道东谒者引司空入就位立定奉礼曰再拜司空再拜讫谒者引司空诣坛西陛升行扫除于上升稷坛亦如之讫降行视乐悬讫引就门外位皇帝停大次半刻顷谒者赞引各引祭官通事舍人分引从祭文武羣官介公公诸国客使先入就位太常博士引太常卿立于大次门外当门北向侍中版奏外办皇帝服绣冕出次华盖侍衞如常仪博士引太常卿太常卿引皇帝至社宫西门外殿中监进大珪尚衣奉御又以镇珪授殿中监受进皇帝搢大珪执镇珪华盖侍衞停于门外近侍者从入如常仪谒者引礼部尚书太常少卿陪从如常皇帝至版位南向立谒者赞引各引祭官次入就位立定太常卿前奏称请再拜退复位皇帝再拜奉礼曰衆官再拜在位者皆再拜其先拜者不拜太常卿前奏有司谨具请行事退复位协律郎跪俛伏举麾鼓柷奏顺和之乐乃以函钟为均文舞八成偃麾戞敔乐止太常卿前奏称请再拜退复位皇帝再拜奉礼曰衆官再拜在位者皆再拜诸太祝俱取玉币于篚各立于罇所太常卿引皇帝太和之乐作皇帝诣太社坛升自北陛侍中中书令下及左右侍衞量人从升皇帝升坛南向立乐止太祝加玉于币以授侍中侍中奉玉币西向进皇帝搢镇圭受玉帛登歌作肃和之乐乃以应钟之均太常卿引皇帝进南向跪奠于太社神座俛伏兴太常卿引皇帝少退南向再拜太常卿引皇帝立于东方西向太祝以币授侍中侍中奉币南向进皇帝受币太常卿引皇帝进西向跪奠于后土氏神座俛伏兴太常卿引皇帝少退西向再拜讫登歌止太常卿引皇帝降自北陛乐作太常卿引皇帝诣太稷坛升自北陛南向立乐止太祝加玉于币以授侍中侍中奉玉帛西向进皇帝受玉帛登歌作太常卿引皇帝进南向跪奠于太稷神座俛伏兴太常卿引皇帝少退南向再拜讫太常卿引皇帝立于东方西向又太祝以币授侍中侍中奉币南向进皇帝受币太常卿引皇帝进奠于后稷氏神座俛伏兴太常卿引皇帝少退西向再拜讫登歌止太常卿引皇帝降自北陛乐作皇帝还版位南向立乐止初羣官拜讫祝史各奉毛血之豆立于门外登歌止祝史奉毛血入各由其陛升诸太祝迎取于坛上俱进奠于神座前诸太祝与祝史退立于罇所进熟皇帝既升奠玉帛太官令出帅进馔者奉馔陈于西门外谒者引司徒出诣馔所司徒奉太社之俎初皇帝既至位乐止太官令引馔入太社太稷之馔入自正门配座之馔入自左闼俎初入门雍和之乐作以太蔟之均馔至陛乐止祝史各进彻毛血之豆降自西陛以出太社太稷之馔升自北陛配座之馔升自西陛诸太祝迎引于坛上各设于神座前设讫谒者引司徒以下降自西陛复位诸太祝还罇所太常卿引皇帝诣罍洗乐作其盥洗之仪并如圆丘太常卿引皇帝乐作皇帝诣太社坛升自北陛乐止谒者引司徒升自西陛立于罇所斋郎奉俎从升立于司徒之后太常卿引皇帝诣太社酒罇所执罇者举羃侍中赞酌醴齐夀和之乐作太常卿引皇帝进太社神座前南面跪奠爵俛伏兴太常卿引皇帝少退南向立乐止太祝持版进于神座之右西面跪读祝文曰维某年嵗次月朔日子嗣天子某敢昭吿于太社惟神徳兼博厚道着方直载生品物含𢎞庶类谨因仲春祗率常礼敬以玉帛一元大武柔毛刚鬛明粢芗合芗萁嘉蔬嘉荐醴齐备兹禋瘗用申报本以后土勾龙氏配神作主尚飨兴皇帝再拜初读祝文讫乐作太祝进奠版于神座前还罇所皇帝拜讫乐止太常卿引皇帝诣后土氏酒罇所执罇者举羃侍中取爵于坫进皇帝受爵侍中赞酌醴齐乐作太常卿引皇帝进后土氏神座前西向跪奠爵俛伏兴太常卿引皇帝少退西向立太祝持版进于神座之左南面跪读祝文曰维某年嵗次月朔日子开元神武皇帝某敢昭告于后土氏爰兹仲春揆日惟吉恭修常事荐于太社惟神功着水土平易九州昭配之义实惟通典谨以制币一元大武柔毛刚鬛明粢芗合芗萁嘉荐醴齐陈于表位作主侑神尚飨讫兴皇帝再拜初读祝文讫乐作太祝进奠版于神座还罇所皇帝拜讫乐止太常卿引皇帝进太社神座前南向立乐作太祝各以爵酌上罇福酒合置一爵一太祝持爵授侍中侍中受爵东向进皇帝拜受爵跪祭酒啐酒奠爵俛伏兴太祝帅斋郎进俎太祝减太社神座前三牲胙肉各置一俎上太祝以俎授司徒司徒持俎东向以次进皇帝每受以授左右皇帝跪取爵遂饮卒爵侍中进受爵以授太祝太祝受爵复于坫皇帝俛伏兴再拜乐止太常卿引皇帝乐作皇帝降自北陛诣罍洗乐止谒者引司徒降坛西陛以从皇帝至罍洗盥手洗爵侍中黄门侍郎赞洗如常讫太常卿引皇帝乐作皇帝诣太稷坛升自北陛乐止谒者引三公三公与斋郎奉俎升自西陛立于罇所皇帝诣太稷酒罇所执罇者举羃侍中赞酌醴齐乐作太常卿引皇帝进太稷神座前南向跪奠爵俛伏兴太常卿引皇帝少退南向立乐止太祝持版进于神座之右西向跪读祝文曰维某年嵗次月朔日子嗣天子某敢昭吿于太稷惟神播生百谷首兹八政用而不匮功济萌黎兹惟仲春恭以玉帛一元大武柔毛刚鬛明粢芗合芗萁嘉荐醴齐式陈瘗祭备脩常礼以后稷弃配神作主尚飨讫皇帝再拜初读祝文讫乐作太祝进奠版于神座还罇所皇帝拜讫乐止太常卿引皇帝诣后稷氏酒罇所执罇者举羃侍中取爵于坫进皇帝受爵侍中赞酌醴齐乐作太常卿引皇帝诣后稷氏神座前西向跪奠爵俛伏兴太常卿引皇帝少退西向立乐止太祝持版进于神座之左南面跪读祝文曰维某年嵗次月朔日子开元神武皇帝某敢昭告于后稷氏爰以仲春式练吉辰敬脩恒礼荐于太稷惟神功叶稼穑阐脩农政允兹从祀用率旧章谨以制币一元大武柔毛刚鬛明粢芗合芗萁嘉荐醴齐陈于表位作主配神尚飨讫兴皇帝再拜初读祝文讫乐作太祝进奠版于神座前还罇所皇帝拜讫乐止太常卿引皇帝进太稷神座前南向立乐作皇帝饮福受胙如太社之仪讫乐止太常卿引皇帝乐作皇帝降自北陛还版位南向立乐止谒者引司徒降自西陛复位文舞出鼓柷作舒和之乐出讫戞敔乐止武舞入鼓柷作舒和之乐立定戞敔乐止皇帝献后土氏将毕谒者引太尉诣罍洗盥手洗爵讫谒者引太尉自西陛升坛诣太社酒罇所执罇者举羃太尉酌盎齐武舞作谒者引太尉进太社神座前南向跪奠爵兴谒者引太尉少退南向再拜谒者引太尉诣后土氏酒罇所取爵于坫执罇者举羃太尉酌盎齐谒者引太尉进后土氏神座前南向跪奠爵兴谒者引太尉少退西向再拜谒者引太尉进太社神座前南向立太祝各以爵酌罍福酒合置一爵一太祝持爵进太尉之右东向立太尉再拜受爵跪祭酒遂饮卒爵太祝进受爵复于坫太尉兴再拜谒者引太尉降自西陛诣罍洗爵诣太稷坛升献如太社之仪讫引降复位初太尉献后土将毕谒者引光禄卿诣罍洗盥手洗爵升酌盎齐终献如亚献之仪讫谒者引光禄卿降复位武舞六成乐止舞献俱毕诸太祝各彻豆还罇所奉礼曰赐胙赞者唱衆官再拜在位者皆再拜已饮福受胙者不拜顺和之乐作太常卿奏称请再拜退复位皇帝再拜奉礼曰衆官再拜在位者皆再拜乐一成止太常卿前奏请就望瘗位太常卿引皇帝乐作皇帝就望瘗位南向立乐止羣官将拜诸太祝各执篚进神座前取币斋郎以俎载牲体稷黍饭爵酒各由其陛坛南行当瘗塪西行诸太祝以玉币馔置于塪讫奉礼曰可瘗塪东西面各四人寘土半塪太常卿前奏礼毕太常卿引皇帝还大次乐作皇帝出门殿中监前受镇珪以授尚衣奉御殿中监又前受大珪华盖侍衞如常仪皇帝入次乐止谒者赞引引祭官通事舍人分引从祭羣官诸方客使以次出赞引引御史以下俱复执事位立定奉礼曰再拜御史以下皆再拜赞引引工人二舞以次出其祝版燔于斋所銮驾还宫季冬䄍太社太社祝文曰维神降祐百谷时登谨以玉帛牺齐粢盛庶品恭荐于太社以后土勾龙氏配神作主尚飨后土氏祝文曰今时和年登恭荐䄍祀于太社惟神功恊水土作主配神谨以云云太稷祝文曰惟神主兹百谷粒此黎元谨率常礼恭以玉帛云云后稷祝文曰今时和年登敬荐䄍祀于太稷惟神功恊稼穑作主配神云云通典卷一百十三通典卷一百十四钦定四库全书通典卷一百十四唐京兆杜佑君卿纂礼七十四开元礼纂类九吉六皇帝时享于太庙斋戒将享有司卜日如常仪皇帝散斋四日于别殿致斋三日于太极殿服通天冠绛纱袍结佩并如圆丘仪应享官斋具序例仪陈设前享三日尚舍直长施大次于庙东门之外道北南向尚舍奉御铺御座守宫设文武侍臣次于大次之后文官在左武官在右俱南向设诸享官次于斋坊之内九庙子孙于斋坊内近南西向北上文官九品以上于斋坊之南东方南方朝集使又于其南东方南方蕃客又于其南俱每等异位重行西向北上介公公于庙西门之外近南武官九品以上于介公公之南西方北方朝集使于武官之南西方北方蕃客又于其南俱每等异位重行东向北上前享二日太乐令设宫悬之乐于庙庭如圆丘仪右校清扫内外前享一日奉礼设御位于庙东陛东南西向设享官公卿位于东门之内道南执事者位于其后每等异位俱重行西面以北爲上设御史位于庙堂之下一位于西南东向一位于东南西向令史各陪其后设奉礼位于乐悬东北赞者二人在南差退俱西面设协律郎位于庙堂之上前楹之间近西东向设太乐令位于北悬之南北向设从享之官位九庙子孙于享官公卿之南昭穆异位文官九品以上位于子孙之南东方南方朝集使于文官之南东方南方蕃客又于其南俱每等异位重行西面北上介公公位于西门之内道南武官九品以上于介公公之南少西当文官西方北方朝集使于武官之南西方北方蕃客又于其南俱每等异位重行东面北上设门外位享官公卿以下皆于东门之外道南每等异位重行北面西上子孙之位于享官公卿之东少南文官九品以上于子孙之东东方南方朝集使于文官之东东方南方蕃客又于其东俱每等异位重行北面西上设介公公位于西门之外道南武官九品以上于介公公之西少南西方北方朝集使于武官之西西方北方蕃客又于其西俱每等异位重行北面东上设牲牓于东门之外当门西向以南爲上设廪牺令位于牲西南祝史陪其后俱北向设诸太祝位于牲东各当牲后祝史各陪其后俱西向设太常卿省牲位于牲前近北又设御史位于太常卿之西俱南向设罇彝之位于庙堂上前楹间各于室戸之左北向春夏每室鸡彞一鸟彞一牺罇二象罇二山罍二秋冬每室斚彞一黄彞一着罇二壶罇二山罍二皆加勺羃皆西上各有坫焉设簋铏笾豆之位于庙堂之上俱东侧阶之北每座四簋居前四簠次之次以六㽅次以六铏笾豆爲后每座异之皆以南爲上屈陈而下设御洗于东陛东南亚献之洗又于东南俱北向罍水在洗东篚在洗西南肆执罇罍篚羃者各位于罇罍篚羃之后省牲器省牲之日午后十刻庙所禁断行人太庙令整拂神幄祝史各取毛血每座共实一豆祝史又洗肝于郁鬯又取膟膋共实一豆俱置馔所余并如圆丘仪銮驾出宫前出宫三日本司宣摄内外各供其职守宫设从享官五品以上次于承天门东西朝堂如常仪前二日太乐令设宫悬之乐于殿庭如常仪享日未明七刻搥一鼓爲一严侍中奏开宫殿门及城门余并与圆丘仪同唯祭官称享爲异耳晨祼享日未明四刻诸享官各服其服太庙令良酝令各帅其属入实罇罍太官令帅进馔者实诸笾豆簋簠未明三刻奉礼帅赞引引御史博士太庙令史太祝宫闱令及令史祝史与执罇罍篚羃者入自东门当阶间重行北面西上立定奉礼曰再拜赞者承传御史以下皆再拜讫执罇罍篚羃者各就位赞引引御史诸太祝诣东陛升堂行扫除于上令史祝史行扫除于下讫引就位未明二刻赞引引太庙令太祝宫闱令诣东陛升堂诣献祖室入开塪室太祝宫闱令奉出神主置于座讫引太庙令以下次奉出懿祖次奉出太祖次奉出代祖次奉出高祖次奉出太宗次奉出高宗次奉出中宗次奉出睿宗神主置于座如献祖之仪讫引太庙令以下降还本位驾将至谒者赞引引享官通事舍人分引九庙子孙从享羣官诸方客使俱就门外位驾至大次门外廻辂南向将军降立于辂右侍中进当銮驾前跪奏称侍中臣某言请降辂俛伏兴还侍位皇帝降辂乘舆之大次繖扇华盖侍卫如常仪太庙令以祝版奉御署讫近臣奉出太庙令受各奠于坫通事舍人引文武五品以上从享之官皆就门外位太乐令帅工人二舞入就位文舞入陈于悬内武舞立于悬南道西谒者引司空入就位立定奉礼曰再拜司空再拜讫谒者引司空诣东陛升堂行扫除于上降行乐悬于下讫引复位初司空行乐悬通事舍人谒者赞引各引享官及九庙子孙从享羣官诸方客使次入就位皇帝停大次半刻顷太常博士引太常卿立于大次门外当门北向侍中版奏外办皇帝出次华盖侍卫如常仪博士引太常卿太常卿引皇帝至庙门外殿中监进鎭珪皇帝执鎭珪华盖仗卫停于门外近侍者从入如常皇帝至版位西向立太常卿前奏称请再拜退复位皇帝再拜奉礼曰衆官再拜在位者皆再拜太常卿前奏有司谨具请行事退复位协律郎跪俛伏举麾鼓柷奏永和之乐乃以黄钟爲宫大吕爲角太蔟爲征应钟爲羽作文徳之舞乐舞九成偃麾戛敔乐止太常卿前奏称请再拜退复位皇帝再拜奉礼曰衆官再拜在位者皆再拜太常卿引皇帝诣罍洗太和之乐作皇帝至罍洗乐止侍中跪取匜兴沃水又侍中跪取盘兴承水皇帝搢鎭珪皇帝盥手黄门侍郎跪取巾于篚兴进皇帝帨手讫黄门侍郎受巾跪奠于篚黄门侍郎又取瓒于篚兴进皇帝受瓒侍中酌罍水又侍中奉盘皇帝拭瓒讫侍中奠盘匜黄门侍郎受巾奠于篚皆如常太常卿引皇帝乐作皇帝升自阼阶乐止侍中中书令以下及左右侍卫量人从升太常卿引皇帝诣献祖罇彞所执罇者举羃侍中赞酌郁鬯讫登歌作奏肃和之乐以圜钟之均太常卿引皇帝入诣献祖神座前北向跪以鬯祼地奠之俛伏兴太常卿引皇帝出戸北向再拜讫太常卿引皇帝次祼懿祖次祼太祖次祼代祖次祼高祖次祼太宗次祼高宗次祼中宗次祼睿宗并如上仪讫登歌止太常卿引皇帝乐作皇帝降自阼阶还版位西向立乐止初羣官拜讫祝史各奉毛血及肝膋之豆于东门外斋郎奉炉炭萧稷黍各立于肝膋之后于登歌止祝史奉毛血肝膋与奉炉炭萧稷黍者以次入自正门升自太阶诸太祝各迎取毛血肝膋于阶上俱入奠于神座前祝史退立于罇所斋郎奉炉炭皆置于室戸外之左其萧稷黍各置于炉炭下降自阼阶以出诸太祝俱取肝出戸燔于炉炭还罇所馈食皇帝旣升祼太官令出帅进馈者奉馔陈于东门之外重行西向以南爲上谒者引司徒出诣馔所司徒奉献祖之俎皇帝既至位乐止太官令引馔入自正门俎初入门雍和之乐作以无射之均馔至太阶乐止祝史俱进彻毛血之豆降自阼阶以出馔升诸太祝迎引于陛上各设于神前设讫谒者引司徒以下降自阼阶复位诸太祝各取萧稷黍濡于脂燔于炉炭还罇所太常卿引皇帝诣罍洗乐作皇帝至罍洗乐止皇帝盥手洗爵侍中黄门侍郎赞洗如晨祼之仪讫太常卿引皇帝乐作皇帝升自阼阶讫乐止太常卿引皇帝诣献祖罇彝所执罇者举羃侍郎赞酌醴齐讫光大之舞作太常卿引皇帝入诣献祖神座前北向跪奠爵少东俛伏兴太常卿又引皇帝出取爵于坫酌醴齐讫太常卿又引入诣神座前北面跪奠爵少西兴太常卿引皇帝出戸北面立乐止太祝持版进于室戸外之右东面跪读祝文曰维某年岁次月朔日子孝曾孙开元神武皇帝讳敢昭吿于献祖宣皇帝祖妣宣庄皇后张氏气序流迈时惟孟春永怀罔极伏增远感谨以一元大武柔毛刚鬛明粢芗合芗箕嘉蔬嘉荐醴齐恭修时享以申追慕尚飨读讫兴皇帝再拜讫又再拜初读祝文讫乐作太祝入奠版于神座出还罇所皇帝拜讫乐止太常卿引皇帝诣懿祖罇彝所执罇者举羃侍中取爵于坫进皇帝受爵侍中赞酌醴齐讫长发之舞作太常卿引皇帝入诣懿祖神座前北向跪奠爵少东俛伏兴太常卿又引皇帝出取爵于坫酌醴齐讫太常卿引皇帝入诣神座前北面跪奠爵少西兴太常卿引皇帝出戸北向立乐止太祝持版进于戸之右东向跪读祝文曰维某年岁次月朔日子孝曾孙开元神武皇帝讳敢昭吿于懿祖光皇帝祖妣光懿皇后贾氏读祝文讫奠版于神座出还罇所皇帝拜讫乐止太常卿引皇帝诣太祖罇彝所如上仪大政之舞作祝文曰孝曾孙开元神武皇帝臣讳敢昭告于太祖景皇帝祖妣景烈皇后梁氏余如上仪次代祖大成之舞作祝文曰孝曾孙开元神武皇帝讳敢昭吿于代祖元皇帝祖妣元贞皇后独孤氏献讫太常卿引皇帝诣罇彝所皇帝拜讫乐止太常卿引皇帝诣高祖罇彝所如上仪大明之舞作祝文曰孝曾孙开元神武皇帝臣讳敢昭吿于皇高祖神尧皇帝祖妣太穆皇后窦氏讫次太常卿引皇帝诣太宗罇彝所如上仪崇徳之舞作祝文曰孝曾孙开元神武皇帝臣讳敢昭吿于皇曾祖太宗文武圣皇帝曾祖妣文徳圣皇后长孙氏讫次太常卿引皇帝诣高宗罇彝所如上仪钧天之舞作祝文曰孝孙开元神武皇帝臣讳敢昭吿于皇祖考高宗天皇大帝皇祖妣大圣天后武氏讫次太常卿引皇帝诣中宗罇彝所如上仪酌醴齐文和之舞作祝文曰孝姪开元神武皇帝臣讳敢昭吿于皇伯考中宗孝和皇帝和思皇后赵氏讫次太常卿引皇帝诣睿宗罇彝所如上仪景云之舞作祝文曰孝子开元神武皇帝臣讳敢昭吿于皇考睿宗大圣眞皇帝皇妣昭成皇后窦氏讫兴皇帝再拜讫又再拜初读祝文讫乐作太祝入奠版于神座出还罇所皇帝拜讫曲终乐止太常卿引皇帝诣东序西向立寿和之乐作皇帝献将讫谒者引司徒诣东阶升立于楹间北面东上皇帝献讫诸太祝各以爵酌上罇福酒合置一爵一太祝持爵授侍中侍中受北向进皇帝再拜受爵跪祭酒啐酒奠爵俛伏兴诸太祝各帅斋郎持俎进太祝减神座前三牲胙肉加于俎又以笾豆取稷黍还罇所以胙肉各置一俎上以饭共置一笾以饭授司徒司徒奉进皇帝受以授左右太祝又以胙肉授司徒司徒受俎以次进皇帝每受以授左右谒者引司徒降复位皇帝跪取爵遂饮卒爵侍中进受虚爵以授太祝太祝受爵复于坫皇帝俛伏兴再拜乐止太常卿引皇帝乐作皇帝降自阼阶还版位西向立乐止文舞出鼓柷作舒和之乐出讫戞敔乐止武舞入鼓柷作舒和之乐立定戞敔乐止初皇帝将复位谒者引太尉诣罍洗盥手洗爵讫谒者引太尉升自阼阶诣献祖罇彝所执罇者举羃太尉酌盎齐武舞作谒者引太尉入诣献祖神座前北向跪奠爵少东兴谒者引太尉出戸北向再拜谒者又引太尉取爵于坫酌盎齐讫谒者引入诣神座前北向跪奠爵少西讫兴谒者引太尉出戸北向再拜谒者引太尉次诣懿祖罇彝所取爵于坫执罇者举羃太尉酌盎齐谒者引太尉入诣懿祖神座前北向跪奠爵少东兴谒者引太尉出戸北向再拜谒者又引太尉取爵于坫酌盎齐讫谒者引入诣神座前北向跪奠爵少西讫兴谒者引太尉出戸北向再拜讫谒者引太尉次献太祖次献代祖次献高祖次献太宗次献高宗次献中宗次献睿宗并如上仪讫谒者引太尉诣东序西向立诸太祝各以爵酌罍福酒合置一爵一太祝持爵进太尉之左北向立太尉再拜受爵跪祭酒遂饮卒爵太祝进受虚爵复于坫太尉兴再拜谒者引太尉降复位初太尉献将毕谒者引光禄卿诣罍洗盥洗升酌盎齐终献如亚献之仪讫引光禄卿降复位武舞止登歌作雍和之乐诸太祝各入室彻豆还罇所登歌止奉礼曰赐胙赞者唱衆官再拜在位者皆再拜永和之乐作太常卿前奏称请再拜退复位皇帝再拜奉礼曰衆官再拜在位者皆再拜乐一成止太常卿前奏礼毕太常卿引皇帝还大次乐作皇帝出门乐止殿中监受鎭珪华盖侍卫如常仪通事舍人谒者赞引各引享官及九庙子孙从享羣官诸方客使以次出赞引引御史太祝以下俱复执事位立定奉礼曰再拜御史以下皆再拜赞引引出工人二舞以次出太庙令与太祝宫闱令纳神主如常仪其祝版燔于斋坊銮驾还宫祭七祀司命戸以春灶以夏中霤以季夏王日门厉以秋行以冬祭日未明一刻太庙令帅其属入布神席于庙庭西门之内道南东向以北爲上席皆以莞设神位各于座首设酒罇于神座东南设洗于酒罇东南俱北向罍水在洗东篚在洗西南肆太庙令与良酝令属入实罇罍如常其执罇罍篚者各位于罇罍篚之后初太祝以下入祝史与执罇罍篚者次入就位遂于堂上设馔讫太官丞引馔入祝史迎引于座首各设于神座前于光禄卿将升献赞引引献官诣罍盥洗诣酒罇所执罇者举羃献官酌酒赞引引献官进西面跪奠于司命神座少退西向立祝史持版进神座之右北向跪读祝文曰维某年岁次月朔日子开元神武皇帝遣具位姓名昭吿于司命三阳煦物四序惟始式遵常礼谨以牺齐粢盛庶品明荐于司命尚飨戸云时维岁首升阳赞滞灶云时维夏始盛阳作统门云时维孟秋升阴纪物厉云时属实沈气序清肃行云时维冬首盛阴作纪读祝文讫兴献官再拜祝史进奠版于神座还罇所献官再拜讫赞引引献官诣酒罇所酌献并如上仪讫赞引引还本位于堂上彻豆祝史进彻豆还罇所腊享祝文维某年岁次月朔日子孝曾孙开元神武皇帝某敢昭告于献祖宣皇帝祖妣宣庄皇后张氏肃承灵佑钖兹介福时和年登率遵彝典谨以一元大武柔毛刚鬛明粢芗合芗箕嘉蔬嘉荐醴齐䖍恭斋栗备兹清祀尚飨腊享祭七祀文维某年岁次月朔日子开元神武皇帝遣具位姓名昭吿于司命戸灶中霤门厉行今时和年丰式遵常礼谨以牺齐粢盛庶品明荐于司命戸灶中霤门厉行尚飨献官唯献司命余座斋郎助奠余如上仪祫禘以功臣配享享日未明一刻太庙令布功臣神座于太庙之庭吏部尚书赠司空郧国公殷开山光禄卿渝国公刘政㑹开府仪同三司淮安靖王神通礼部尚书赠司空河间元王孝恭右配享高祖庙庭太阶之东少南西向以北爲上司空赠太尉梁国文昭公房𤣥龄特进赠司空郑国文贞公魏征洛州都督赠尚书左仆射蒋国忠公屈突通开府仪同三司赠司徒申国文献公高士廉右配享太宗庙庭少南西向以北爲上司空太子太师赠太尉英国贞武公李勣中书令赠尚书右仆射高唐县公马周尚书左仆射兼太子少傅北平县公张行成右配享高宗庙庭少南西向以北爲上侍中谯国公桓彦范侍中平阳郡公敬晖中书令兼吏部尚书汉阳郡公张柬之特进博陵郡公崔𤣥暐中书令南阳郡公袁恕已右配享中宗庙庭少南西向以北爲上尚书左仆射太子少傅赠司空许国文贞公苏瓌尚书左丞相太子少保徐国公刘幽求右配享睿宗庙庭少南西向以北爲上诸座各设版于座首每座各设壶罇二于左北向𤣥酒在西加勺羃置爵于罇下设洗于终献罍洗东南北向太庙令与良酝令以齐实罇如常堂上设馔讫太官令帅进馔者出奉馔入祝迎引于座左各设于座前太官令以下出祝还罇所亚献将毕赞引引献官诣罍洗盥手洗爵诣酒罇所执罇者举羃献官酌酒诸助奠者皆酌酒讫赞引引献官进诣首座前东面奠爵赞引引还本位于献官进奠诸助奠者各进奠于座还罇所于堂上彻豆祝进首座前彻豆还罇所通典卷一百十四通典卷一百十五钦定四库全书通典卷一百十五唐京兆杜佑君卿纂礼七十五开元礼纂类十吉七皇帝孟春吉亥享先农斋戒前祀五日皇帝散斋三日于别殿致斋二日一日于太极殿一日于行宫余同上辛仪陈设前享三日陈设如圆丘仪前享二日太乐令设宫悬乐如圆丘仪唯乐悬树路鼓为瘗塪于坛壬地外壝之内为异前享一日奉礼设御位如圆丘仪唯设望瘗位于内壝东门之内道南又设奉礼位于瘗塪西南东面南上为异又设御耕籍位于外壝南门之外十歩所南向设从耕位三公诸王诸尚书诸卿位于御座东南重行西向各依推数为列其公王尚书卿等非耕者位于耕者之东重行西向俱北上介公酅公位于御位西南东向以北为上尚舎设御耒席于三公之北少西南向奉礼又设司农卿位于御耒席东少南西向廪牺令于司农卿之南少退诸执耒耜者位于公卿耕者之后非耕者之前西面设酒罇之位于坛上神农氏牺罇二象罇二山罍二东南隅北向后稷氏牺罇二象罇二山罍二在神农酒罇之东俱北向西上设御洗于坛南陛东南亚献之洗于东陛之南俱北向执罇罍篚羃者各位于罇罍篚羃之后设币篚于坛上各于罇坫之所晡后郊社令帅斋郎以坫罍洗篚羃入设于位谒者引光禄卿诣厨视濯溉赞引引御史诣厨省馔具享日未明十五刻太官令帅宰人以鸾刀割牲祝史以豆取毛血各置于馔所遂烹牲未明五刻太史令郊社令各服其服升设神农氏神座于坛上北方南向设后稷氏神座于东方西向席皆以莞设神位于座首銮驾出宫乗耕根车于太极殿前余同圆丘仪馈享享日未明三刻诸享官及从享之官各服其服郊社令良醖令帅其属入实罇罍及币太官令率进馔者实诸笾豆簋簠等入设于馔幔内未眀二刻奉礼帅赞者先入就位其御史及礼官等入再拜扫除及就位如圆丘仪未眀一刻谒者赞引各引享官以下就门外位司空行扫除及从享羣官客使等次入就位并如圆丘仪初未明三刻诸衞列大驾仗衞陈设如式侍中版奏外办请中严乗黄令进耕根车于宫南门外廻车南向未明一刻侍中版奏外办质明皇帝服衮冕乘舆以出繖扇华盖侍衞如常仪皇帝升车讫乘黄令进耒太仆受载如初黄门侍郎奏请銮驾发引还侍位銮驾动之大次并如圆丘仪郊社令以祝版进御署讫近臣奉出郊社令受各奠于坫如圆丘仪初皇帝降车讫乗黄令受耒耜授廪牺令而横执之左其耜之耜所置于席遂守之皇帝停大次半刻顷其奏办出次太常卿请行事并如圆丘仪协律郎举麾工鼔柷以角音奏永和之乐以姑洗之均作文武舞乐舞三成偃麾戞敔乐止太常卿前奏称请再拜退复位皇帝再拜及奠玉币奏乐之节并如圆丘仪太常卿引皇帝进北靣跪奠于神农氏神座俛伏兴太常卿引皇帝少退北向再拜讫太常卿引皇帝又立于西方东向又太祝以币授侍中侍中奉币北向进皇帝受币太常卿引皇帝进东靣跪奠于后稷氏神座俛伏兴太常卿引皇帝少退东靣再拜讫登歌止太常卿引皇帝乐作皇帝降自南陛还版位西向立乐止初羣官拜讫祝史奉毛血之豆立于门外于登歌止祝史奉毛血入升自南陛配座升自东陛太祝迎取于坛上进奠于神座前太祝退立于罇所皇帝既升奠币太官令出帅进馔者奉馔陈于内壝门外谒者引司徒出诣馔所司徒奉神农之爼皇帝既至版位乐止太官令引馔入爼初入门雍和之乐作馔至陛乐止祝史进彻毛血之豆降自东陛以出神农氏之馔升自南陛配座之馔升自东陛太祝迎引于坛上各设于神座前设讫谒者引司徒以下降自东陛复位太祝各还罇所太常卿引皇帝诣罍洗乐作其盥洗奏乐及斋郎奉俎并如圆丘之仪太常卿引皇帝诣神农氏酒罇所执罇者举羃侍中赞酌醴齐讫夀和之乐作太常卿引皇帝进神农氏神座前北向跪奠爵俛伏兴太常卿引皇帝少退北向立乐止太祝持版进于神座之右东靣跪读祝文曰维某年岁次月朔日子开元神武皇帝某敢昭告于帝神农氏献春伊始东作方兴率由典则恭事千亩谨以制币牺齐粢盛庶品肃备常祀陈其明荐以后稷氏配神作主尚飨讫兴皇帝再拜初读祝文讫乐作太祝进跪奠版于神座兴还罇所皇帝拜讫乐止太常卿引皇帝诣后稷氏酒罇所太祝持版进于神座之右北向跪读祝文曰维某年岁次月朔日子开元神武皇帝某敢昭告于后稷氏土膏脉起爰修耕籍用荐常事于帝神农氏惟神功协稼穑寔允昭配谨以制币牺齐粢盛庶品式陈明荐作主侑神尚飨讫兴皇帝再拜初读祝文讫乐作太祝进跪奠版于神座俛伏兴还罇所皇帝拜讫乐止太常卿引皇帝进神农氏神座前北向立乐作太祝各以爵酌上罇福酒其饮福受胙乐舞等并如圆丘仪初皇帝将复位谒者引太尉诣罍洗盥手洗爵讫谒者引太尉自东陛升坛诣神农氏象罇所执罇者举羃太尉酌盎齐武舞作谒者引太尉进神农氏神座前北向跪奠爵兴谒者引太尉少退北向再拜谒者引太尉诣后稷氏象罇所取爵于坫执罇者举羃太尉酌盎齐谒者引太尉进后稷氏神座前东向跪奠爵兴谒者引太尉少退东向再拜谒者引太尉进神农氏神座前北向立太祝各以爵酌罍福酒合置一爵一太祝持爵进太尉之右西向立太尉再拜受爵跪祭酒遂饮卒爵太祝进受爵复于坫太尉兴再拜谒者引太尉降复位初太尉献将毕谒者引光禄卿诣罍洗盥手洗爵升酌盎齐终献如亚献之仪讫谒者引光禄卿降复位武舞止诸祝各进跪彻豆兴还罇所奉礼曰赐胙賛者唱衆官再拜在位者皆再拜永和之乐作太常卿前奏称再拜退复位皇帝再拜奉礼曰衆官再拜在位者皆再拜乐一成止太常卿前奏请就望瘗位奉礼帅賛者就瘗塪西南位太常卿引皇帝太和之乐作皇帝就望瘗位北向立乐止于羣官将拜祝各执篚进神座前取币各由其陛降坛诣塪以币置于塪讫奉礼曰可瘗东西各四人寘土半塪太常卿前奏礼毕请就耕籍位太常卿引皇帝乐作皇帝诣耕籍位南向立乐止初白礼毕奉礼帅赞者还本位耕籍皇帝将诣望瘗位谒者引三公及应从耕侍耕者各就耕位司农先就位诸执耒者皆就位皇帝初诣耕位廪牺令进诣御耒席南北靣跪俛伏搢笏解耒韬出执耒起少退北面立司农卿受耒以授侍中侍中奉耒进皇帝受以三推侍中前受耒耜反于司农司农反于廪牺令讫还本位廪牺令复耒于韬执耒起复位立皇帝初耕执耒者以耒耜各授侍耕者皇帝耕讫三公诸王五推尚书卿九推讫执耒者前受耒耜退复位侍中前奏礼毕退复位太常卿引皇帝入自南门还大次乐作皇帝出自内壝东门殿中监前受镇珪以授尚衣奉御殿中监又前受大珪华盖侍衞如常仪皇帝入次乐止谒者賛引各引享官及从享羣官诸方客使以次出赞引引御史太祝以下俱复执事位立定奉礼曰再拜御史以下皆再拜賛引引出工人二舞以次出太常卿率其属以次耕于千亩其祝版燔于斋所銮驾还宫劳酒车驾还宫之明日设㑹于太极殿如元㑹仪皇后季春吉已享先蚕斋戒先祀五日㪚斋三日于后殿致斋二日于正殿前致斋一日尚寝设御幄于正殿西序及室中俱东向致斋之日昼漏上水一刻尚仪版奏请中严尚服帅司仗布侍衞司宾引内命妇陪位并如式六尚以下各服其服诣后殿奉迎尚仪版奏外办上水三刻皇后服钿钗礼衣结珮乗舆出自西房华盖警跸侍衞如常仪皇后即御座东向坐六尚以下侍衞如常一刻顷尚仪前跪奏称尚仪妾姓言请降就斋室兴退复位皇后降座乗舆入室六尚以下各还寝直衞者如常司宾引陪位者退㪚斋之日内侍帅内命妇之吉者使蚕于蚕室凡应享之官散斋三日于其寝致斋二日一日于其寝一日于享所六尚以下应从升者及从享内外命妇各于其寝清斋一宿诸应享之官致斋之日给酒食及明衣各习礼于斋所光禄卿监取明水火前享一日诸衞令其属未后一刻各以其方器服守衞壝门陈设前享三日尚舍直长施大次于外壝东门之内道北南向尚舍奉御铺御座尚舍直长设内命妇及六尚以下次于大次之后俱南向守宫设外命妇次大长公主长公主公主以下于南壝之外道西三公夫人以下在其南俱重行每等异位东向北上设陈馔幔于内壝东门之外道南北向前享二日太乐令设宫悬之乐于坛南内壝之内如圆丘仪诸女工人各为位于悬后东方西方以北为上南方北方以西为上右校扫除坛之内外又为瘗塪于坛之壬地内壝之外方深取足容物南出陛又为採桑坛于坛南二十歩所方三丈高五尺西出陛尚舎量施帷帐于外壝之外四面开门其东门使容厌翟车前享一日内谒者设御位于坛之东南西向设望瘗位于坛之西南当瘗塪西向设亚献终献位于内壝东门之内道南执事者位于其后每等异位俱重行西向北上设典正位于坛下一位于东南西向一位于西南东向女史各陪其后设司賛位于乐悬东北掌賛二人在南差退俱西靣又设司赞掌賛位于瘗塪西南东靣南上设典乐举麾位于坛上南陛之西东向设司乐位于北悬之间当坛北向设内命妇位于终献之南每等异位重行西靣北上设外命妇位于中壝南门之外大长公主以下于道东西向当内命妇位差退太夫人以下于道西去道逺近准公主俱每等异位重行相向北上又设御採桑位于採桑坛上东向设内命妇採桑位于坛下当御位东北毎等异位南向西上设外命妇採桑位于坛下当御位东南每等异位北向西上设执御钩筐者位于内命妇之西少南西上设内命妇执钩筐者位各于其採桑位之后设门外位享官于东壝之外道南从享内命妇于享官之东俱每等异位重行北靣西上从享外命妇于南壝之外道西如设次之式设酒罇之位于坛上东南隅北向西上牺罇二象罇二山罍二设御洗于坛南陛东南亚献之洗又于东南俱北向罍水在洗东篚在洗西南肆执罇罍篚羃者位于罇罍篚羃之后设币篚于坛上罇坫之所晡后内谒者帅其属以罇坫罍洗篚羃入设于位享日未明十五刻太官令帅宰人以鸾刀割牲祝史以豆取毛血置于馔所遂烹牲享日未明五刻司设服其服升设先蚕氏神座于坛上北方南向席以莞设神位于座首车驾出宫前享一日金吾奏请外命妇等应集坛所者并听夜行其应採桑者四人各具女侍者进筐钩载之而行监门先奏请享日未明四刻开所由苑门诸亲及命妇以下以次入诣坛南次所各服其服其应採桑者筐钩各具女侍者执授内谒者监内谒者监受之以授执钩筐者享日未明三刻搥一鼓为一严未明二刻搥二鼔为再严尚仪版奏请中严内命妇各服其服所司陈车驾卤簿未眀一刻搥三鼔为三严司賔引内命妇入立于庭重行西靣以北为上六尚以下各服其服俱诣室奉迎内仆进厌翟车于合外尚仪版奏外办驭者执辔皇后服鞠衣乗舆以出华盖侍衞警跸如常内命妇从出门皇后升车尚功司制进筐钩载之仗衞如常内命妇及六尚等乗车陪从如式其内命妇应採桑者四人各服其服典制等进筐钩载之诸翊驾之官皆乗马驾动警跸如常不鸣鼓吹诸衞前后督摄如常内命妇宫人以次从馈享享日未眀三刻诸享官各服其服尚仪及司醖各帅其属入实罇罍及币太官令实诸笾豆簋簠俎等内谒者帅其属诣厨奉馔入设于馔幔内驾将至女相者引先置享官典内引引命妇俱就门外位驾至大次门外廽车南向尚仪进车前跪奏称尚仪妾姓言请降车兴还侍位皇后降车乗舆之大次华盖繖扇侍衞如常仪尚仪以祝版进御署讫奉出奠于坫初皇后降车讫尚功司制进受钩筐以退典賛引亚献及从享内命妇就门外位司赞帅掌賛先入就位女相者引尚仪典正女史女祝史典女执罇罍篚羃者入自东门当坛南北面西上立定司赞曰再拜掌赞承传尚仪以下皆再拜讫尚仪以下各就位司乐帅女工人入就位典賛引亚献终献女相者引执事者司賛引内命妇内典引引外命妇俱入就位皇后停大次半刻顷司言引尚宫立于大次门外当门北向尚仪版奏外办皇后出次华盖侍衞如常司言引尚宫尚宫引皇后入自东门华盖仗衞停于门外近侍者从入如常皇后至版位西向立立定尚宫前奏称请再拜退复位皇后再拜司赞曰衆官再拜享官及内外命妇在位者皆再拜尚宫前奏有司谨具请行事退复位典乐跪举麾鼓柷奏永和之乐以姑洗之均三成偃麾戞敔乐止尚宫前奏称请再拜退复位皇后再拜司赞曰衆官再拜享官及内外命妇在位者皆再拜坛上尚仪跪取币于篚兴立于罇所尚宫引皇后正和之乐作皇后诣坛升自南陛六尚以下量人从升皇后升坛北靣立乐止尚仪奉币东向进皇后受币登歌作肃和之乐以南吕之均尚宫引皇后进北向跪奠于神座兴尚宫引皇后少退北向再拜讫登歌止尚宫引皇后乐作降自南陛还版位西向立乐止初内外命妇拜讫女祝史奉毛血之豆立于内壝东门之外于登歌止女祝史奉毛血入升自南陛尚仪迎引于坛上进跪奠于神座前兴女祝史退立于罇所皇后既升奠币司膳出帅女进馔者奉馔陈于内壝东门之外皇后既降复位司膳引馔入俎初入门雍和之乐作馔至陛乐止女祝史跪彻毛血之豆降自东陛以出馔升南陛尚仪迎引于坛上设于神座前设讫司膳帅女进馔者降自东陛复位尚仪还罇所尚宫引皇后诣罍洗乐作皇后至罍洗乐止尚仪跪取匜盥沃水司言跪取盘兴承水皇后盥手又司言跪取巾于篚兴进皇后帨手讫司言受巾跪奠于篚司言跪取爵于篚兴进皇后受爵尚仪酌罍水司言奉盘皇后洗爵司言受巾皆如初皇后拭爵讫尚仪奠匜司言奠盘巾皆如常尚宫引皇后乐作诣坛升自南陛乐止尚宫引皇后诣酒罇所执罇者举羃尚仪赞酌醴齐讫夀和之乐作尚宫引皇后少退北向立乐止尚仪持版进于神座之右东向跪读祝文曰维某年歳次月朔日子皇后某氏敢昭告于先蚕氏惟神肇兴蚕织功济黔黎爰择嘉时式遵令典谨以制币牺齐粢盛庶品明荐于神尚飨讫兴皇后再拜初读祝文讫乐作尚仪进跪奠版于神座兴还罇所皇后拜讫乐止尚仪以爵酌上罇福酒西向进皇后再拜受爵跪祭酒啐奠兴尚仪帅女进馔者持笾俎进尚仪减神前三牲胙肉各置一俎上又以笾取稷黍饭共置一笾尚仪先以饭笾西向进皇后受以授左右尚仪又以胙俎以次进皇后每受以授左右皇后跪取爵遂饮卒爵尚仪进受复于坫皇后兴再拜讫乐止尚宫引皇后乐作降自南陛还版位西向立乐止皇后献将毕典賛引贵妃诣罍洗盥手洗爵讫典赞引贵妃自东陛升坛诣象罇所执罇者举羃贵妃酌盎齐典賛引进神座前北向跪奠爵兴典賛引贵妃少退北向再拜尚仪以爵酌罍福酒持爵进贵妃之右西向立贵妃再拜受爵跪祭酒遂饮卒爵尚仪进受爵复于坫贵妃再拜典賛引贵妃降自东陛复位如初贵妃献将毕又典賛引昭仪诣罍洗盥手洗爵升酌盎齐终献如亚献之仪讫典賛引昭仪降复位尚仪进神座前跪彻豆兴还罇所司賛曰赐胙掌賛唱衆官拜在位者皆再拜永和之乐作尚宫前奏称请再拜退复位皇后再拜司賛曰衆官再拜在位者皆再拜乐一成止尚宫前奏请就望瘗位司赞帅掌赞就瘗塪西南位尚宫引皇后乐作至望瘗位西向立乐止于衆官将拜尚仪执篚进神座前取币自北陛降坛西行诣瘗塪以币置于塪讫司赞曰可瘗塪东西各四人寘土半塪尚宫前賛礼毕请就採桑位尚宫引皇后乐作诣採桑坛升自西陛东向立乐止初白礼毕司賛帅掌赞还本位亲桑皇后将诣望瘗位司宾引内外命妇採桑者俱就採桑位诸执钩筐者各就位皇后既至採桑位尚功奉金钩自北陛升坛进典制奉筐从升皇后受钩採桑典制奉筐受桑皇后採桑三条止尚功前受钩典制以筐俱退复位皇后初採桑典制等各以钩授内外命妇皇后採桑讫内外命妇以次採桑女史执筐者受之内外命妇一品各採五条二品三品各採九条止典制等受钩与执筐者退复位司宾各引内外命妇採桑者退复位司宾引媫妤一人诣蚕室尚功帅执钩筐者以次从至蚕室尚功以桑授蚕母蚕母受桑切之以授媫妤媫妤食蚕洒一簿讫司宾引媫妤还本位尚仪前奏礼毕退复位尚宫引皇后还大次乐作入大次讫乐止司宾引内命妇内典引引外命妇各还其次尚仪典正以下俱复执事位立定司赞曰再拜尚仪以下皆再拜讫出女工人以次出其祝版燔于斋所车驾还宫皇后既还大次内侍版奏请解严皇后停大次一刻顷搥一鼓为一严转仗衞于还涂如来仪三刻顷搥二鼓为再严尚仪版奏请中严皇后服钿钗礼衣五刻顷搥三鼓为三严内典引引外命妇出次就门外位司宾引内命妇出次序立于大次之前六尚以下依式奉迎内仆进厌翟车于大次门外南向尚仪版奏外办驭者执辔皇后乘舆出次华盖侍衞警跸如常皇后升车鼓吹振作而行内命妇以下乗车陪从如来仪车驾过内典引引外命妇退还第驾至正殿门外廻车南向尚仪进当车前跪奏称尚仪妾姓言请降车兴还侍位皇后降车乘舆入侍衞如常内侍版奏请解严将士各还其所劳酒车驾还宫之明日内外命妇设㑹于正殿如元㑹仪通典卷一百十五通典卷一百十六钦定四库全书通典卷一百十六唐京兆杜佑君卿纂礼七十六开元礼纂类十一吉八皇帝拜陵将拜陵所司承制内外宣摄随职供办前发二日太尉告太庙如常仪将作先修埋拜谒之所及寝宫务极洁敬不得喧杂尚舍直长去陵十里所设行宫奉御铺御座斋室如常仪守宫设从驾百官及皇亲诸亲并客使位及次如常仪尚舍又于拜陵所道西量设小次又于寝宫前之西南设大次东向如常仪守宫量设侍臣次于大次西南设羣官应陪位者次于侍臣次之西南随地之宜皆东向北上文官在北武官在南朝集使于武官之南尚食先备太牢之馔珍羞庶品务极丰洁拜谒前一日皇帝至行宫诣斋室仗衞如式陵令以玉册进御署讫近臣奉出陵令受讫奉礼设御位于陵东南隅西向又设位于寝宫之内寝殿东阶之东南西向又设百官位于陵所行从官及皇亲诸亲并客使等分方位于神道左右相对为首又设百官位于寝宫大次之前分方序立如常并随地之宜拜谒日未明五刻诸衞量设黄麾仗于陵寝陈布未明三刻行从百官及诸皇亲五等已上诸亲三等以上并客使等应陪位者俱就位侍中版奏请中严近仗就陈如常未明一刻侍中版奏外办皇帝素服乘马以出勅侍臣上马曲直华盖繖扇侍衞如常仪诣陵西南小次所控马以入少顷侍中版奏外办皇帝歩出次博士引太常卿太常卿前导皇帝至位太常卿前奏请再拜皇帝再拜太常卿又前奏请再拜皇帝又再拜奉礼曰再拜赞者承𫝊陪位者皆再拜又再拜讫少顷太常卿前奏请辞皇帝再拜又再拜奉礼曰奉辞赞者承𫝊陪位者再拜又再拜太常卿引皇帝还小次乘马出次勅侍臣上马仪仗侍衞诣寝宫皇帝从陵廽诣大次乘马以入其仗衞等各立以俟其行从百官及皇亲诸亲并客使等并依位序立于大次之前所司严洁具酒馔侍中版奏外办皇帝歩出大次博士引太常卿太常卿前导皇帝至寝宫南门仗衞停于门外博士引太常卿太常卿前导皇帝入内门取东廊进至寝殿东阶之东南西靣立定太常卿前奏再拜讫引皇帝升东阶当神座前北靣再拜讫又当皇后神座前再拜讫入进省服翫拂拭牀帐勅所司进太牢之馔加备珍羞陈设太常卿引皇帝出诣酒罇所酌酒进皇帝入奠酒三爵讫当神座前北向立太祝二人对持玉册于室户外之右东向一太祝东向跪读祝文讫皇帝再拜又再拜若更进奠服翫即躬自执陈讫太常卿引皇帝出户当神座前北向立太常卿奏请辞皇帝再拜又再拜讫太常卿引皇帝出中门太常卿前奏请权停其守宫使内侍官引内官率寝宫内人谒见讫皇帝出侍衞如常仪还大次少顷若犹宿即乘马还行宫若更向前陵即于大次更进发皇后拜陵所司先设大次于寝宫之东随地之宜东向铺御座如常又设先朝妃嫔次于大次之南守宫设大长公主长公主及诸亲妇人命妇等次于妃嫔之南皆东向及拜谒之处皆障以行帷前一日内谒者设中宫御位于寝宫东大次前近东东向又设先朝妃嫔以下位于御位西南各于其次之东皆重行东靣以北为上司赞位于妃嫔东北东面掌赞二人在南差退皇帝发行宫后皇后乘四望车如常行之式之大次改服假髻白练单衣服内典引各引妃嫔以下就位立讫内侍版奏外办司言引尚宫尚宫引皇后出就位立定尚仪前奏再拜退复位皇后再拜司赞曰再拜掌赞承传诸陪位者皆再拜少顷尚仪又前奏请再拜辞皇后再拜司赞曰再拜掌赞承传诸陪位者皆再拜尚宫引皇后还大次谒寝宫如常仪皇后初还大次内典引各引陪位者退皇后拜陵讫于寝宫东大次改服钿钗礼衣乘舆诣寝宫司服负琮寳以从侍衞如常先朝妃嫔大长公主长公主陪后如常式至宫北门降舆入大次皇帝既入寝宫尚宫引皇后侍从如常诣寝殿前西阶之西东面立其妃嫔公主等陪从立于皇后之南皆东靣北上又设司赞位于妃嫔东北东面掌賛二人在南差退在位者立定尚仪前奏请再拜皇后再拜司赞曰再拜掌赞承传妃嫔以下皆再拜讫尚宫引皇后升自西阶入室诣先帝神座前北靣再拜讫尚宫又引皇后诣先帝皇后神座前北面再拜讫复引皇后进省先后服翫讫引退西厢东靣立进食讫皇帝出尚宫引皇后从出降自西阶复阶下位尚仪奏再拜皇后再拜讫司赞曰再拜掌賛承传妃嫔以下皆再拜讫请皇后之大次更衣妃嫔以下皆更衣皇后出寝宫北门乘四望车还行宫侍从如来仪太常卿行诸陵所司先择吉日行日之朝车府令具轺车驾一马清道青衣团扇曲盖繖扇俱诣太常寺门布列以候守宫先于陵南百歩道东设次西向北上右校令具翦除利器以备洒扫太常卿公服乘车奉礼以下公服陪从到次降车停便定奉礼设卿位于北门外之左西向陵官在卿位东南执事官又于其南俱西靣北上设奉礼位在陵官之西西面赞者二人在南少退谒者引太常卿出次就位赞引诸官以次就位立定奉礼曰再拜赞者承传在位者俱再拜谒者引太常卿賛引引诸官以次入奉行毕谒者引复位奉礼曰再拜在位者皆再拜谒者引太常卿赞引引诸官各就便坐少顷乘车发行次诣诸陵奉行如上仪若应须洒扫及芟薙脩理皆即随事处分荐新于太庙荐新之日太庙令帅斋郎洒扫庙之内外太官先馔所荐之物于神厨谒者引太常卿入立于门东之内道北靣谒者赞引称再拜太常卿再拜进馔者奉馔入自正门升自太阶各诣于神座前讫降自东阶以出谒者引太常卿升自东阶诣献祖室户前盥洗酌献讫再拜又再拜讫谒者引太常卿复位谒者赞拜讫谒者引出荐新物冬鱼蕨笋蒲白韭堇小豆豆蘘荷菱人子姜夌索春酒桑落酒竹根黄米粳米糯米梁米稷米茄子甘蔗芋子鸡头人苜蓿蔓菁胡𤓰冬𤓰瓠子春鱼水苏枸杞芙茨子藕大麦面𤓰油麻麦子椿头莲子栗榛甘子李樱桃杏林檎橘椹菴罗果枣兔脾麞鹿野鸡荐新物皆品物时新堪供进者所司先送太常令尚食相知㨂择仍以滋味与新物相宜者配之以荐皆如上仪有司享先代帝王前享五日诸享官各散斋三日于正寝致斋二日于其庙所如别仪诸享官致斋之日给酒食及明衣各习礼于斋所前享一日所在县官清扫内外整拂神座设配座于神座东南西向席以莞又为瘗塪于庙后壬地方深取足容物赞礼者设初献位于东阶东南亚献终献于初献之南少退俱西向北上设掌事者位于终献东南重行西靣以北为上设赞唱者位于终献西南西向北上设望瘗位于庙堂东北西向又设赞唱者位于瘗塪东北南向东上设享官以下位于南门之外道东重行西面以北为上祭器之数每座罇六笾十豆十簋二簠二铏三俎三县官帅其属升设罇于庙堂上前楹间室户之外北向正座之罇在西配座之罇在东设币篚于罇所设洗于东阶东南北向东西当东霤南北以堂深罍水在洗东篚在洗西南肆实爵三巾二在篚加勺羃执罇罍洗篚者各位于罇罍洗篚之后享日未明烹牲于厨夙兴掌馔者实祭器诸享官以下各服祭服县官帅其属入实罇罍及币祝版各置于坫赞唱者先入就位祝与执罇罍篚者入立于庭重行北靣以西为上立定赞唱者曰再拜祝以下俱再拜执罇者升自东阶立于罇所执罇罍篚者各就位升自东阶行扫除于上降扫除于下讫各引就位质明赞礼者引享官以下俱就门外位少顷赞礼者引享官以下以次就位立定賛唱者曰再拜在位者皆再拜賛礼者进初献之左白有司谨具请行事退复位祝跪取币于篚各立于罇所掌馔者帅执馔者奉馔陈于南门之外赞礼者引初献升自东阶进当神座前北向立祝以币东向进初献受币祝还罇所赞礼者引初献入跪奠于神座兴出户北向再拜赞礼者引初献入当配座西壁下东靣立祝以币北向进初献受币祝还罇所赞礼者引初献进东靣跪奠于配座兴退复位东靣再拜赞礼者引初献降复位掌馔者引馔入升自东阶祝迎引于阶上各设于神座前掌馔者帅执馔者各复本位祝还罇所赞礼者引初献诣罍洗盥手洗爵升自东阶诣酒罇所执罇者举羃初献酌醴齐賛礼者引初献入诣神座前跪奠爵兴出户北向立祝持版进于神座之右东靣跪读祝文曰帝喾云维某年嵗次月朔日子开元神武皇帝讳谨遣具官姓名敢昭吿于帝髙辛氏惟帝能序三辰功施万物式遵祀典敬以制币牺齐粢盛庶品祗荐于帝髙辛氏尚飨帝尧云敢昭吿于帝陶唐氏惟帝则天而行光被四表式遵祀典敬以制币云云配座云敢昭吿于唐司徒惟公敬敷五教𢎞赞彝伦率由旧章配享于帝陶唐氏云云帝舜云敢昭吿于帝有虞氏惟帝道光七政绩宣五典式遵旧章云云配座云敢昭吿于臯陶氏惟神爰定五刑载敷九徳率由旧典云云夏王禹云敢昭吿于夏王禹惟王克平九土功施万代式遵祀典云云配座云敢昭吿于伯益氏惟公赞敷下土克蕃庶物率由旧章配享于夏王禹云云殷王汤云惟王革命黜功济天下式遵祀典云云配座云敢昭告于伊尹氏惟公弼谐政道功格天地率由故实云云周文王云惟王受命作周经纬天地式遵祀典云云配座云敢昭告于太公惟公纯徳孔明翼成周室率由旧典云云周武王云应天顺人克定祸乱式遵祀典云云配座云敢昭吿于周文公召康公惟公道光十乱功着分陜率由旧典云云汉高帝云神武膺期抚安区夏式遵祀典云云配座云敢昭吿于萧相国惟公翼成汉业厥功惟茂率由旧章云云初献再拜祝进跪奠版于神座兴还罇所赞礼者引初献官诣配座酒罇所取爵于坫执罇者举羃初献酌醴齐赞礼者引初献入东靣跪奠于配座前兴退立于西壁下东靣立祝持版入立于配座之左北靣跪读祝文讫兴初献再拜祝进跪奠版于配位兴还罇所赞礼者引初献出户北向立祝各以爵酌清酒合置一爵一太祝持爵进于初献之右西向立初献再拜受爵跪祭酒啐酒奠爵兴祝各帅执馔者以俎跪减神座前三牲胙肉各取前脚第二节共置一俎上以授初献初献受以授掌馔者初献跪取爵遂饮卒爵祝进受爵复于坫初献兴再拜赞礼者引初献降复位于初献饮福赞礼者引亚献诣罍洗盥手洗爵升自东阶诣酒罇所执罇者举羃亚献酌盎齐赞礼者引亚献入诣神座前北面跪奠爵兴出戸北向再拜赞礼者引亚献诣配座酒罇所取爵于坫执罇者举羃亚献酌盎齐赞礼者引亚献入诣配座前东向跪奠爵兴退于西壁下东面再拜出户北向立祝各以爵酌清酒合置一爵一太祝持爵进于亚献之右西面立亚献再拜受爵跪祭酒遂饮卒爵祝受爵复于坫亚献兴再拜赞礼者引亚献降复位初亚献将毕赞礼者引终献盥洗升献饮福如亚献之仪讫赞礼者引终献降复位祝各进神座前跪彻豆兴还罇所賛唱者曰再拜再拜讫赞唱者又曰再拜献官以下皆再拜賛礼者进初献之左白请就望瘗位赞礼者引初献就望瘗位西向立赞唱者转立于望瘗东北位初献官拜讫祝各进神位前跪取币兴降自西阶诣瘗塪北南靣以币置于塪赞唱者曰可瘗塪东西靣各二人填土半塪赞礼者进初献之左白礼毕遂引初献以下出賛唱者还本位祝与执罇罍者俱复执事位立定賛唱者曰再拜祝以下皆再拜以出祝版焚于斋所祭中霤季夏土王日祭中霤于太庙之庭前祭三日诸祭官散斋二日于正寝致斋一日于庙所如别仪前一日衞尉陈设如常祭日未明十刻太官丞具特牲之馔未明一刻太常令帅其属入布神座于庙庭西门之内道南东向席以莞设神座于座首设酒罇于神座东南设洗于酒罇东南俱北向罍水在洗东篚在洗西南肆奉礼设太庙令位于神座东南执事者位于其后俱北向西上设门外位皆于东门之外道南重行北向以西为上质明诸行事之官各服其服良醖之属入实罇罍太官丞监实笾豆簠簋赞引引太庙令又赞引引执事者俱就门外位太祝与执罇罍篚羃者先入诣神座前西向再拜讫各就位立定赞引引太庙令又赞引引执事者入就位赞引賛拜太庙令以下皆再拜太官丞出诣馔所赞引进太庙令之左白有司谨具请行事退复位太官丞引馔入太祝迎引于座首设于神座前讫太官丞以下还本位太祝还罇所赞引引太庙令诣罍洗盥手洗爵诣酒罇所执罇者举羃太庙令酌酒赞引引太庙令进神座前西向跪奠爵俛伏兴少退西向立太祝持版进于神座之右北向跪读祝文曰维某年嵗次月朔日子开元神武皇帝谨遣具位姓名敢昭吿于中霤頼兹保养甿庶以安式荷神功祗率常礼爰以特牲芗合芗萁嘉蔬嘉荐醴酒明祀于神尚飨讫兴太庙令再拜太祝进奠版于神座俛伏兴还罇所太祝以爵酌福酒进太庙令之左北靣立太庙令再拜受爵跪祭酒遂饮卒爵太祝进受爵还罇所太庙令俛伏兴再拜赞引引还本位太祝进跪彻豆俛伏兴还罇所太祝与执罇罍篚者俱复位立定賛引賛拜太庙令以下皆再拜赞引进太庙令之左白礼毕遂引太庙令以下出其祝版燔于斋所孟冬祭司寒前三日诸祭官散斋二日于家正寝致斋一日于祭所右校扫除祭所衞尉陈设如常祭日未明十刻太官丞具特牲之馔未明一刻郊社丞入布神座于庙北南向设神位于座首又帅其属设酒罇于座东南设洗于酒罇东南俱北向罍水在洗东篚在洗西南肆执罇罍篚者各位于罇罍篚之后上林令设桃弧棘矢于冰室户内之右奉礼设上林令位于神座东南执事者陪其后俱重行西向北上质明上林令以下各服其服郊社丞良醖之属入实罇罍太官丞监实笾豆簋簠赞引引上林令又赞引引执事者俱就门外位立定太祝与执罇罍篚羃者先入立于神座前北向俱再拜讫各就位赞引引上林令又赞引引执事者俱入就位立定赞拜上林令以下皆再拜太官丞出诣馔所赞引进上林之左白有司谨具请行事退复位太官丞引馔入太祝迎于座首设于神座前讫太官丞以下还罇所赞引引上林令盥手洗爵诣酒罇所执罇者举羃上林令酌酒赞引引上林令进神座前北向跪奠爵俛伏兴少退北向立太祝持版进于神座之右东向跪读祝文曰维某年嵗次月朔日开元神武皇帝谨遣某官姓名敢昭告于𤣥㝠之神顺兹时令增氷坚厚式遵常典将纳凌隂谨以黑牡秬黍嘉荐清酌明祀于神尚飨讫兴上林令再拜太祝进跪奠版于神座俛伏兴还罇所太祝以爵酌福酒进上林令之右西向立上林令再拜受爵跪祭酒遂饮卒爵太祝进受爵还罇所上林令俛伏兴再拜赞引引还本位太祝进跪彻豆俛伏兴还罇所太祝与执罇罍篚者俱复位立定赞引赞拜上林令以下皆再拜赞引进上林令之左白礼毕赞引引上林令以下出其祝版焚于斋所兴庆宫祭五龙坛将祭有司筮日如别仪前祀三日凡应祭之官散斋二日致斋一日如别仪前祭二日守宫设祭官次于东壝之外道南北向以西为上设陈馔幔于内壝东门之外道南北向太乐令设判悬之乐于坛南右校扫除坛之内外前祀一日晡后一刻诸衞令其属各以其方器服守衞壝门清斋一宿奉礼设献官位于壝东南西向执事位于献官东南俱西向北上设奉礼位于献官西南赞者二人在南差退设祭官以下门外位于东壝之外道南每等异位重行北向以西为上郊社令帅斋郎设散罇五龙各二于坛上东南隅北向西上设洗于坛一东南北向罍水在洗东篚在洗西南肆执罇罍篚羃者各位于罇罍篚羃之后祀日未明十刻太官令帅宰人以鸾刀烹牲于厨未明三刻郊社令帅斋郎各服其服升设五龙座于坛上近北南向东上席以莞设神位各于座首未明一刻祭官以上各服其服郊社令与良醖之属入实罇罍太祝以币置于篚太官令帅进馔者实诸笾豆簋簠等设于馔幔内质明谒者引献官以下就门外位奉礼帅赞者先入就位执罇罍篚羃者入当坛南重行北向以西为上立定奉礼曰再拜赞者承传执罇罍篚羃者皆再拜讫自东陛升立罇所各就位太乐令帅工人入就位谒者进献官之左白有司谨具请行事退复位协律郎跪俛伏兴举麾工鼓柷乃以姑洗之均乐舞三成偃麾戞敔乐止奉礼曰衆官再拜在位者皆再拜讫复位太祝取币于篚立于罇所太官令帅进馔者奉馔陈于东门之外谒者引献官诣南陛升北向立太祝以币授献官献官受币登歌作以南吕之均谒者引献官进北向跪奠币于青龙座前诸座皆太祝助奠俱毕献官再拜讫登歌止谒者引献官降自南陛还本位太官令引馔入升自南陛太祝迎引于坛上设馔于神座前讫降复位谒者引献官诣罍洗盥手洗爵讫引升南陛诣酒罇所执罇者举羃献官酌清酒谒者引进神座前北向跪奠爵于青龙之座太祝等助奠诸座俱毕少退北向立太祝持版进于青龙座之右东向跪读祝文曰读讫献官再拜太祝进跪奠版于神座俛伏兴还罇所太祝以爵酌福酒进献官之右西向立献官再拜受爵跪祭酒啐酒奠爵兴太祝帅斋郎进俎太祝跪减神前胙肉以授献官献官受以授斋郎献官跪取爵遂饮卒爵太祝进受爵复于坫献官再拜谒者引降复位太祝跪彻豆俛伏兴还罇所奉礼曰赐胙赞者唱衆官再拜在位者皆再拜奉礼又曰再拜在位者皆再拜谒者进献官之左白礼毕遂引献官以下出太祝以下复执事位立定奉礼曰再拜太祝再拜讫出其祝版燔于斋所通典卷一百十六通典卷一百十七钦定四库全书通典卷一百十七唐京兆杜佑君卿纂礼七十七开元礼纂类十二吉九皇帝皇太子视学视学前一日所司洒扫学堂之内外尚舎设大次于学堂之后守宫设皇太子次于大次之东皆随地之宜并如常仪尚舎设御位学堂上北壁下当中南向监司设讲榻于御座之西南向设执读座于前楹间当讲榻北向尚舎又设皇太子座于御座东南西向设文官三品以上座于皇太子之南少退重行西面北上设武官三品以上座于讲榻西南当文官重行东面北上设侍讲座于执读西北武官之前东面北上设论议座于讲榻之前西阶下典仪设版位皇太子于东阶东南西面执经于西阶西南东面文官三品以上于皇太子东南重行西面北上武官三品以上于执经西南侍讲执读执如意等于执经之后重行东靣北上学生分于文武官之后皆重行北上设典仪位于东阶之西赞者二人在南差退俱西面出宫前出宫三日本司宣摄内外各供其职其日应从驾文武官依时刻集朝堂诸卫陈设仗卫侍中版奏外办皇帝乗马文武侍从并如常行幸之仪驾将至祭酒帅监官学官学生等奉迎于路左驾至大次门外降入如常视学皇帝既入大次执经侍讲执读执如意等及学官各服公服典仪帅赞者先入就位谒者赞引引文武三品以上及执经以下学生等入就堂下位皇太子立于学堂门外之东西向如常侍中版奏外办皇帝出大次升自北阶即御座南向坐侍臣及近侍量人从升典仪一人升就东阶上西面立舎人引皇太子就位立奉礼曰再拜赞者承传皇太子以下在位者皆再拜侍中跪奏称请勑皇太子及公王等升坐又侍中称制曰可侍中诣东阶上西面称勑皇太子及公王等升殿上典仪承传阶下赞者又承传皇太子以下应坐者皆再拜讫通事舎人引皇太子及羣官坐者各升座讫执读读所讲经执经释义讫遂行如意侍讲者执如意就论议座以次论难侍中跪奏礼毕羣官皆起通事舎人各降堂下位若有勑赐㑹则侍中前承制降诣堂下宣勑及太官下食案等并如常仪皇帝降座还大次侍卫如常仪羣官以下㑹讫皆出执经以下改服常服车驾还宫皇帝既还大次侍中量时刻版奏外办皇帝出次文武官陪从还宫如来仪初驾出国子祭酒帅监官学官学生等奉辞于路左如常式皇太子释奠于孔宣父斋戒皇太子散斋三日于别殿致斋二日于正殿前致斋一日典设郎设皇太子幄座于正殿东序及室内俱西向又张帷于前楹下致斋之日质明诸卫率各勒所部屯门列仗如常昼漏上水一刻左庶子版奏请中严近仗就陈于合外通事舎人引宫臣文武七品以上袴褶陪位如式诸侍卫之官各服其器服诸侍臣并结珮俱诣合奉迎左庶子版奏外办上水三刻皇太子服通天冠绛纱袍结珮以出侍卫如常皇太子即座西向坐侍臣夹侍如常一刻顷左庶子前跪奏称左庶子臣某言请降就齐室俛伏兴还侍位皇太子降座入室文武侍臣各还本司直卫者如常典谒引陪位者以次出凡应享之官散斋三日致斋二日近侍之官应从升者及从享羣官监官学官学生等各于本司及学馆俱清斋一宿并如别仪陈设前享三日典设郎设皇太子便次于庙东西向又设便次于学堂之后随地之宜守宫设文武侍臣次各于便次之后文左武右设诸次享官于斋坊之内从享之官于庙东门之外随地之宜前享二日太乐令设轩悬之乐于庙庭东方西方磬簴起北钟簴次之北方磬簴起西钟簴次之设三鏄钟于编悬之间各依辰位树路鼓于北悬之间道之左右植建鼓于三隅置柷敔于悬内柷在左敔在右设歌钟歌磬于庙堂之上前楹间北向磬簴在西钟簴在东其匏竹者立于堂下阶间重行北向相对为首诸工人各位于悬后右校扫除内外又为瘗埳于院内堂之壬地方深取足容物南出陛前享一日奉礼设皇太子位于东陛东南西向又设望瘗位于庙堂东北当埋埳西向设亚献终献位于皇太子东南执事者各位于后俱重行西向北上设御史位于庙堂之下西南东向令史陪其后设奉礼位于乐悬东北赞者二人在南差退俱西面又设奉礼赞者位于埋埳东北南面东上设协律郎位于庙堂上前楹之间近西东向设太乐令位于北悬之间北向设从享官七品以上位于乐悬之东当执事西南向监官学官位于乐悬之西当宫官东向设学生位于宫官监官学官之后俱重行北上设门外位为亚献终献位于东门之外道南执事位于后每等异位俱北向西上监官学官位于献官东南从享宫官位于学官之东俱重行北靣以西为上设酒罇之位于庙堂之上先圣牺罇二象罇二山罍二在前楹间北向先师牺罇二象罇二山罍二在先圣酒罇之东俱西上洗设于东阶东南亚献之洗又于东南俱北向罍水在洗东篚在洗西南肆执罇罍篚羃者各位于罇罍篚羃之后设币篚二各于罇坫之所典设郎设皇太子座于学堂之上东壁下西向监司设讲榻于北壁下南向又设执读者座于前楹间当讲榻北向守宫设太傅少傅座于皇太子西北南面东上侍讲者座于执读西北三馆学官非侍讲者座于侍讲者之西皆北面东上若有上台三品以上观讲者设座于侍讲之北南面东上设论议座于讲榻之前近南北面设脱履席于西阶之南东向掌仪设版位宫官七品以上东阶东南西向北上执经侍讲等于西阶西南监官及学官非侍讲者于侍讲者之后有上台三品以上观讲者位于执经之北少退重行皆东面北上学生分位于宫官学官之后皆重行北上又设掌仪位于宫官西北赞者二人在南皆西向晡后郊杜令帅斋郎以罇坫罍洗篚羃入设于位谒者引祭酒司业诣厨视濯溉赞引引御史诣厨省馔具享日未明十五刻太官令帅宰人以鸾刀割牲祝史以豆取毛血置于馔所遂烹牲未明五刻郊社令帅其属及庙司各服其服升设先圣神座于堂上西楹间东向设先师神座于先圣神座东北南向西上席皆以莞设神位各于座首出宫前出宫二目本司宣摄内外各供其职守宫设从享宫官次于东宫朝堂如常其日未明所司依卤簿陈设于重明门外奉礼设从享宫官位于东宫朝堂如常文武宫臣七品以上依时刻俱集于次各服公服诸卫率各勒所部陈设如式左庶子版奏请中严典谒引宫臣各就位诸侍卫官各服其器服俱诣合奉迎仆进轺车于西合外南向内率一人执刀立于车前北向中允一人在侍臣之前赞者二人在中允之前左庶子版奏外办仆奋衣而升正立执辔皇太子着具服远游冠乗舆以出左右侍卫如常仪内率前执辔皇太子升车仆立授绥左庶子以下夹侍如常仪中允进当车前跪奏称请发引俛伏兴退复位车动中允与赞者夹引以出内率夹车而趋出重明门至侍臣上马所中允奏称请车权停令侍臣上马左庶子前承令退称令曰诺中允退称侍臣上马赞者承𫝊文武侍臣皆上马庶子以下夹侍于车前赞者在供奉官人内侍臣上马毕中允奏称请令车右升左庶子前承令退称令曰诺中允退复位内率升讫中允奏称请发引退复位皇太子车动太傅乘车训导少傅乘车训从出延喜门不鸣鼓吹从享宫臣乘马陪从如常仪馈享享日未明三刻诸享官各服祭服诸陪祭之官皆公服学生靑衿服郊社令良醖令各帅其属入实罇罍及币太官令帅其属实诸笾豆簋簠俎等未明二刻奉礼帅赞者先入就位赞引引御史太祝及令史祝史与执罇罍篚羃者入自东门当阶间重行北向西上立定奉礼曰再拜赞者承𫝊御史以下皆再拜讫执罇罍篚羃者各就位赞引引御史太祝诣东阶升堂行扫除于上令史祝史行扫除于下讫引降还斋所奉礼以下次还斋所皇太子将至谒者赞引引享官及从享学官等俱就门外位学生皆入就门内位皇太子至庙门外廻车南向内率降立于车右左庶子进当车前跪奏称左庶子臣某言请降车俛伏兴还侍位皇太子降车乗舆之便次侍卫如常郊社令以祝版进皇太子署讫近臣奉出郊社令受各奠于坫未明一刻谒者赞引引享官宫官就门外位奉礼帅赞者先入就位赞引引御史以下入就位太常令帅工人二舞次入就位文舞入陈于悬内武舞立于悬南道西谒者引祭酒入就位立定奉礼曰再拜祭酒再拜讫谒者引祭酒诣东阶升堂行扫除于上降行乐悬于下讫引还本位初祭酒行乐悬谒者赞引各引祭官及陪祭之官次入就位皇太子停便次半刻顷率更令于便次门外东向左庶子版奏外办皇太子出便次侍卫如常仪率更令引皇太子至庙东门中允进笏皇太子执笏近侍者从入如常仪皇太子至版位西向立率更令前启再拜退复位皇太子再拜奉礼曰衆官再拜衆官在位者及学生皆再拜率更令前启有司谨具请行事退复位协律郎跪俛伏举麾鼓柷奏永和之乐以姑洗之均作文舞之舞乐舞三成偃麾戞敔乐止率更令前启再拜退复位皇太子再拜奉礼曰衆官再拜在位者及学生皆再拜太祝各跪取币于篚立于罇所率更令引皇太子永和之乐作皇太子自东阶升左庶子以下及左右侍卫量人从升皇太子升堂进先圣神座前西向立乐止太祝以币授左庶子左庶子奉币北向进皇太子搢笏受币登歌作肃和之乐以南吕之均率更令引皇太子进西面跪奠于先圣神座前俛伏兴率更令引皇太子少退西向再拜讫率更令引皇太子进先师首座前北向立又太祝以币授左庶子左庶子奉币西向进皇太子受币率更令引皇太子进北向跪奠于先师首座俛伏兴率更令引皇太子少退北向再拜登歌止率更令引皇太子乐作皇太子降自东阶还版位西向立乐止初羣官拜讫各奉毛血之豆立东门外于登歌止祝史奉毛血升自东阶太祝迎取于阶上进奠于先圣及先师首座前太祝与祝史退立于罇所初皇太子既奠币太官令出帅进馔者奉馔陈于东门之外初皇太子既至位乐止太官令引馔入俎初入门奏雍和之乐馔至阶乐止祝史各进跪彻毛血之豆降自东阶以出馔升太祝迎引于阶上各设于神座前设讫太官令以下降复位太祝还罇所率更令引皇太子诣罍洗乐作皇太子至罍洗乐止左庶子跪取匜盥沃水又左庶子跪取盘盥承水皇太子盥手中允跪取巾于篚兴进皇太子帨手讫中允受巾跪奠于篚遂取爵于篚兴进皇太子受爵左庶子酌罍水又左庶子奉盘皇太子洗爵中允又授巾皆如初皇太子拭爵讫左庶子奠盘匜中允受巾奠于篚皆如常率更令引皇太子乐作皇太子升自东阶乐止诣先圣酒罇所执罇者举羃左庶子赞酌醴齐讫乐作率更令引皇太子进先圣神座前西向跪奠爵俛伏兴率更令引皇太子少退西向立乐止太祝持版进于神座之右北面跪读祝文曰维某年嵗次月朔日子皇太子某敢昭告于先圣孔宣父惟夫子固天攸纵诞降生知经纬礼乐阐扬文教余烈遗风千载是仰俾兹末学依仁游艺谨以制币牺齐粢盛庶品祇奉旧章式陈明荐以先师颜子等配座尚飨讫兴皇太子再拜初读祝文讫乐作太祝进跪奠版于神座兴还罇所皇太子拜讫乐止率更令引皇太子诣先师酒罇所执罇者举羃左庶子取爵于坫进皇太子受爵左庶子赞酌醴齐乐作率更令引皇太子进先师首座前北向跪奠爵俛伏兴率更令引皇太子少退北向立乐止太祝持版进于先师神座之左西靣跪读祝文曰维某年嵗次月朔日子皇太子某敢昭告于先师颜子等七十二贤爰以仲春率遵故实敬脩释奠于先圣孔宣父惟子等或服膺圣教徳冠四科或光阐儒风贻范千载谨以制币牺齐粢盛庶品式陈明荐从祀配神尚飨讫兴皇太子再拜初读祝文讫乐作太祝进跪奠版于神座兴还罇所皇太子拜讫乐止率更令引皇太子诣东序西向乐作太祝各以爵酌上罇福酒合置一爵一太祝持爵授左庶子左庶子奉爵北向进皇太子再拜受爵跪祭酒啐酒奠爵兴太祝各帅斋郎进俎太祝跪减先圣及先师首座前三牲胙肉加于俎又以笾豆取稷黍饭兴以胙肉各共置一俎上又以饭共置一笾太祝以饭笾授左庶子左庶子奉饭北向进皇太子受以授左右太祝又以俎授左庶子左庶子以次奉进皇太子每受以授左右讫皇太子跪取爵遂饮卒爵左庶子进受爵以授太祝太祝受爵复于坫皇太子俛伏兴再拜乐止率更令引皇太子乐作皇太子降自东阶还版位西向立乐止文舞出鼓柷作舒和之乐出讫戞敔乐止武舞入鼓柷作舒和之乐立定戞敔乐止初皇太子将复位谒者引国子祭酒诣罍洗盥手洗爵讫谒者引祭酒升自东阶诣先圣酒罇所执罇者举羃祭酒酌盎齐讫武舞作谒者引祭酒进先圣神座前西向跪奠爵兴谒者引祭酒少退西向再拜谒者引祭酒诣先师酒罇所取爵于坫执罇者举羃祭酒酌盎齐谒者引祭酒进先师首座前北向跪奠爵兴谒者引祭酒少退北向再拜讫谒者引祭酒诣东序西向立太祝各以爵酌罍福酒合置一爵一太祝持爵进祭酒之左北向立祭酒再拜受爵跪祭酒遂饮卒爵太祝进受爵复于坫祭酒兴再拜谒者引祭酒降复位初祭酒献将毕谒者引司业诣罍洗洗讫升酌盎齐终献如亚献之仪讫谒者引司业降复位武舞止太祝等各进跪彻豆兴还罇所奉礼曰赐胙赞者唱衆官再拜在位者及学生皆再拜永和之乐作率更令前启再拜退复位皇太子再拜奉礼曰衆官再拜在位者及学生皆再拜乐一成止率更令前启请就望瘗位率更令引皇太子就望瘗位西向立奉礼帅赞者转就瘗埳东北向初在位者将拜太祝各执篚进神座前跪以篚取币降自西阶诣瘗埳以币置于埳讫奉礼曰可瘗埳东西厢各四人寘土半埳率更令前启礼毕率更令引皇太子出门还便次乐作皇太子出门乐止中允进受笏侍卫如常仪谒者赞引各引亚献以下以次出初白礼毕奉礼帅赞者还本位赞引引御史太祝以下俱复执事位立定奉礼曰再拜御史以下皆再拜讫赞引引出学生以次出其祝版燔于斋坊讲学皇太子既入便次改服常服执经侍讲执读执如意等及三馆学官并服公服学生仍青衿服余皆常服掌仪帅赞者先入就位谒者各引羣官及学生等次入就位左庶子版奏外办皇太子乗舆出便次侍卫如常仪至学堂后降舆升自北阶即座坐掌仪曰再拜赞者承𫝊羣官及学生等在位者皆再拜左庶子跪奏请令执经等升俛伏兴又左庶子称令曰诺左庶子退降诣西阶下立于执经等之前北面宣令曰执经以下并升坐应坐者皆再拜通事舎人引执经以下升各就座坐讫执读读所讲经执经释义讫执如意者以如意授侍讲侍讲兴受进诣论议座北面问所疑执经为通之讫兴退以如意授执者退还本座执如意者以如意次授诸侍讲者皆如上仪总讫左庶子跪奏礼毕羣官皆起通事舎人各引降复堂下位皇太子降座降自北阶入学堂后便次羣官以次出执经以下改服常服还宫皇太子既入便次左庶子版奏请解严皇太子改服公服停便次一刻顷搥一鼓为一严有司转仗卫于还涂如来仪二刻顷又搥二鼓为再严左庶子版奏请中严国子祭酒以下学生以上并出就学外道左奉辞三刻顷又搥三鼓为三严仆进轺车于门外如常左庶子版奏外办皇太子乗舆出次学门外降舆乗车侍卫如常左庶子奏请及车右升降侍臣上马文武陪从皆如来仪车动鼓吹振作如式至国子祭酒以下奉辞处权停车国子祭酒以下皆再拜通事舎人承令宣劳及拜皆如常车至城隅鼓吹止过庙鼓吹作至延喜门鼓吹止入延喜门铙吹作至重明门宫官文武俱下马皇太子乘车入太傅少傅还皇太子至殿门廻车南向左庶子跪奏请降车俛伏兴皇太子降车乘舆入侍臣从至合门左庶子版奏请觧严将士还本所皇太子束脩束帛一篚酒一壶脩一案其日平明皇太子服学生之服至学门外博士公服执事者引立于学堂东阶下西面相者引皇太子立于门外之东西面陈束帛壶酒脯案于皇太子之西面当门北向重行西上将命者出立门西东向曰敢请事皇太子少进曰某方受业于先生敢请见将命者入告博士曰某也不徳请皇太子无辱将命者出告皇太子曰某不敢为仪敢固请将命者入告博士曰请皇太子就位某敢见将命者出告皇太子曰某不敢以视賔客请终赐见将命者入告博士曰某辞不得命敢不从将命者出告执篚者以篚东靣授皇太子皇太子执篚博士降俟于东阶下西靣相者引皇太子执事者奉壶酒脩案以从皇太子入门而左诣西阶之南东靣奉酒脩者立于皇太子西南东靣北上皇太子跪奠篚再拜博士答再拜皇太子还避遂进跪取篚相者引皇太子进博士前东靣授币奉壶酒脩案者从奠于博士前博士受币执事者取酒脩币以东相者引皇太子立于阶间近南北靣奉酒脩者出皇太子拜讫相者引皇太子出通典卷一百十七通典卷一百十八钦定四库全书通典卷一百十八唐京兆杜佑君卿纂礼七十八开元礼纂类十三吉十皇帝廵狩告圆丘斋戒将告有司卜日如别仪前一日皇帝斋于太极殿如郊祀之仪凡应告之官清斋于告所近侍之官应从升者及羣官客使等各于本司及公馆各清斋一宿诸衞令其属晡后一刻各以其方器服守衞壝门与太乐工人俱清斋一宿陈设前告三日尚舍直长施大次于外壝东门之内道北南向尚舍奉御铺御座衞尉设文武侍臣次于大次之后文官在左武官在右俱南向设告官及从驾羣官次各于常所设陈馔幔于内壝东门之外道南北向前二日太乐令设宫悬之乐于坛南设登歌及举麾位于坛上并如常仪前一日右校扫除坛之内外郊社令积柴于燎坛方一丈二尺开上南出户髙四尺奉礼设御位于坛之东南西向设望燎位当柴坛之北南向设告官及从驾羣官版位于内外如常仪郊社令帅府史一人及斋郎以罇坫罍洗篚羃及玉币之篚入设于位并如常仪执罇罍篚羃者各位于罇罍篚羃之后告日未明十五刻太史令郊社令设昊天上帝神座于坛上北方南向席以藁秸设神位于座首告日未明十刻太官令帅宰人以鸾刀烹牲于厨銮驾出宫皇帝服衮冕之服乘玉辂备大驾及严鼓时奏请进发内外器服皆如常仪亲告其日未明三刻诸告官各服其服郊社令良醖令各帅其属入实罇罍玉币太官令帅进馔者实笾豆簋簠入设于内壝东门外馔幔内未明二刻奉礼帅赞者先入就位赞引引御史太祝以下入行扫除如常仪讫各引就位驾将至谒者赞引各引告官以下及从告羣官客使先至者俱就门外位驾至大次门外廻辂南向领千牛将军降立于辂右侍中进当銮驾前跪奏称侍中臣某言请降辂俛伏兴还侍位皇帝降辂之大次协律郎太乐令帅工人各入就位皇帝停大次半刻顷谒者赞引引从驾羣官入就位太常博士引太常卿立于大次门外当门北向侍中版奏外办皇帝服大裘而冕出次华盖侍衞如常仪博士引太常卿太常卿引皇帝至内壝门外殿中监进镇珪华盖仗衞停于门外近侍者从入如常谒者引礼部尚书太常少卿陪从如常皇帝至版位西向立通事舍人各引从告官及诸王介公酅公诸方客使以次入就位立定太常卿前奏称请再拜退复位皇帝再拜奉礼曰衆官再拜赞者承传衆官在位者皆再拜太常卿前奏有司谨具请行事退复位协律郎跪俛伏兴举麾鼓柷奏元和之乐乃以圜钟之均作文舞之舞六成偃麾戛敔乐止太常卿前奏称请再拜退复位皇帝再拜奉礼曰衆官再拜衆官皆再拜诸太祝俱取玉币于篚各立于罇所太常卿引皇帝太和之乐作皇帝诣坛升自南陛近侍者从升如常仪皇帝升坛北向立乐止太祝加玉于币以授侍中侍中奉玉币东向进皇帝受玉帛登歌作肃和之乐太常卿引皇帝进北向跪奠于天帝神座俛伏兴太常卿引皇帝少退北向再拜讫登歌止乐作皇帝降自南陛还版位西向立乐止初羣官拜讫谒者引司徒太官令出帅进馔者奉馔陈于内壝东门之外司徒奉天帝之俎皇帝既至位乐止太官令引馔入爼初入门雍和之乐作馔至阶乐止馔升于南陛太祝迎引于坛上各设于神座前设讫谒者引司徒以下降自东陛复位诸太祝各还罇所太常卿引皇帝诣罍洗乐作皇帝至罍洗乐止侍中跪取匜兴沃水又侍中跪取盘兴承水皇帝盥手黄门侍郎跪取巾于篚兴进皇帝帨手讫受巾跪奠于篚遂取匏爵于篚兴进皇帝受爵侍中酌罍又侍中奉盘皇帝洗爵黄门侍郎又授巾皆如初皇帝拭爵讫侍中奠盘匜黄门侍郎受巾奠于篚皆如常太常卿引皇帝乐作皇帝诣坛升自南陛乐止近侍者从升如常谒者引司徒升自东陛立于罇所斋郎奉俎从升立于司徒之后太常卿引皇帝诣天帝酒罇所执罇者举羃侍中赞酌汎齐讫夀和之乐作太常卿引皇帝进天帝神座前北向跪奠爵俛伏兴太常卿引皇帝少退北面立乐止太祝持版进于神座之右东面跪读祝文讫兴皇帝再拜初读祝文讫乐作太祝进奠版于神座还罇所太常卿引皇帝进天帝神座前北面立乐作太祝以爵酌福酒合置一爵一太祝持爵以授侍中侍中受爵西向进皇帝再拜受爵跪祭酒啐酒奠爵俛伏兴诸太祝各帅斋郎进爼太祝减神前胙肉加于俎兴以胙肉共置一俎上授司徒司徒奉俎西向进皇帝受以授左右皇帝再拜跪取爵遂饮卒爵侍中进受爵以授太祝太祝受爵复于坫皇帝俛伏兴再拜乐止太常卿引皇帝乐作皇帝降自南陛还版位西向立乐止谒者引司徒降复位太祝各进彻豆还罇所奉礼曰赐胙赞者唱衆官再拜在位者皆再拜乐作太常卿前奏称再拜退复位皇帝再拜衆官皆再拜乐一成止太常卿前奏请就望燎位太常卿引皇帝乐作皇帝至望燎位南向立乐止于羣官将拜诸太祝各以篚进神座前取玉帛祝版斋郎以俎载牲体黍稷饭爵酒兴各自其陛降坛南行当柴坛南东行自南陛登柴坛以玉帛馔物置于柴上讫奉礼曰可燎东西面各四人以炬燎火半柴太常卿前奏礼毕太常卿引皇帝出内壝门殿中监前受镇珪华盖侍衞如常仪皇帝入次乐止谒者赞引引各从告官及从驾羣臣诸方客使以次出赞引引御史以下俱复执事位立定奉礼曰再拜御史以下皆再拜赞引引出工人以下以次出銮驾还宫皇帝既还大次侍中版奏请解严皇帝改服通天冠绛纱袍乘金辂鼓吹振作奏请还宫如常仪廵狩告圆丘有司摄事将告有司卜日如别仪庙前二日守宫设告官以下次各于常所设陈馔幔于内壝东门之外道北南向右校扫除坛之内外郊社令积柴于燎坛前一日诸告官清斋于告所诸衞令其属晡后一刻各以其方器服守衞壝门奉礼设版位于内外并如常仪郊社令帅其属以罇坫罍洗篚羃入设皆如常仪执罇罍篚羃者各位于罇罍篚羃之后太官令先具馔酒脯醢告日未明四刻太史令郊社令各服其服升设神座位如常未明三刻诸告官各服其服郊社令良醖之属入实罇罍及玉币太祝以玉帛置于篚设于馔所未明二刻奉礼帅赞者先入就位赞引引御史太祝以下入再拜行扫除如常仪讫各就位未明一刻谒者引告官以下俱就门外位立定又谒者引告官赞引引执事者次入就位立定奉礼曰再拜赞者承传告官以下皆再拜谒者进告官之左白有司谨具请行事退复位奉礼曰再拜在位者皆再拜初谒者白请行事退复位太官令出帅进馔者奉馔陈于东门之外初太官令出太祝跪取玉于篚兴各立于罇所谒者引告官升自午陛北向立太祝以玉东向授告官受玉进北面跪奠于天帝神座俛伏兴少退北向再拜谒者各还本位太祝还罇所太官令引馔入升自午陛太祝迎引于坛上设于神座前设讫太官令以下降自东陛复位诸太祝各还罇所谒者引告官诣罍洗盥手洗爵讫升自南陛诣天帝酒罇所执罇者举羃告官酌醴齐谒者引告官诣天帝神座前北向跪奠爵俛伏兴少退北向立太祝持版进于神座之右东向跪读祝文讫兴告官再拜讫太祝进跪奠版于神座兴还罇所告官拜讫谒者引告官进天帝神座前北向立太祝以爵酌罍福酒合置一爵一太祝持爵进告官之右西向立告官再拜受爵跪祭酒遂饮卒爵太祝进受爵复于坫告官俛伏兴再拜讫谒者引告官降复位太祝各进跪彻豆俛伏兴还罇所奉礼曰再拜告官及在位者皆再拜谒者进告官之左白请就望燎位谒者引告官就望燎位南向立初衆官将拜太祝以篚取玉币及祝版置于柴上户内柴东西各四人以炬燎火半柴谒者进告官之左白礼毕谒者引告官賛引引执事者以次出御史以下俱复执事位立定奉礼曰再拜御史以下皆再拜賛引引出归告礼同皇帝廵狩銮驾出宫将廵狩所司承制先颁告于东方诸州曰皇帝二月东廵狩各修平乃守考乃职事无敢不敬戒国有大刑驾将发告圆丘宗庙社稷皆如别仪皇帝出宫大备卤簿皆如常仪軷于国门祭所过山川如亲征之礼所经州县刺史县令先待于境通事舍人承制问百年古先帝王名臣烈士皆州县致祭燔柴告至将告将作先于泰山下修圆坛四出陛前告三日尚舍直长施大次于外壝东门之内设宫悬乐燎坛之制前一日皇帝清斋于行宫应告之官皆于告所清斋一日近侍之官应从升者及从告羣官诸方客使皆于其所俱清斋一宿诸衞令其属晡后一刻各以其方器服守衞壝门与太乐工人俱清斋一宿奉礼设御位于坛之东南西向设告官司徒执事者御史奉礼賛者协律郎太乐令望燎位东方诸州刺史县令介公酅公文武九品以上官诸方客使蕃客等位并如上辛圆丘仪设告官以下门外位于东西壝门之外道南皆如设次之式郊社令帅府史一人及斋郎以罇坫罍洗篚羃入设于位并如常仪执罇罍篚羃者各位于罇罍篚羃之后告日未明十五刻太官令帅宰人烹牲于厨未明四刻太史令郊社令各服其服升设昊天上帝神座于坛上北方南向席以藁秸设髙祖神尧皇帝神座于东方西向席以莞设神位各于座首未明三刻诸告官以下各服其服郊社令良醖令各帅其属入实罇罍及玉太祝以玉帛置于篚太官令帅进馔者实诸笾豆簠簋等皆设于馔幔内未明二刻奉礼帅赞者先入就位赞引引御史太祝以下入行扫除如常仪讫各就位皇帝服衮冕乗辂发行宫奏请进发内外器服如常仪驾将至谒者賛引各引告官通事舍人引从告羣官东方刺史县令诸方客使俱就门外位驾至大次门外廻辂南向初皇帝既升奠玉币太官令帅进馔者诸太祝迎引于坛上各设于神座前设讫谒者引司徒以下降自东陛复位诸太祝各还罇所太常卿引皇帝诣罍洗乐作讫兴皇帝再拜初读祝文讫乐作太祝进奠版于神座还罇所皇帝拜讫乐止太常卿引皇帝进天帝神座前北向立乐作太祝各以爵酌福酒谒者引司徒降复位太祝各进彻豆还罇所奉礼曰赐胙銮驾还行宫皇帝既还大次侍中版奏请解严皇帝改服通天冠绛纱袍乘辂奏请还宫如常仪望秩于山川柴之明日望秩祀于岳镇海渎山林川泽丘陵坟衍原隰将祭所司先爲坛于祭所其神皆以尊卑为叙重行南向前三日守宫设祭官以下次于东壝之外道南北向以西为上设陈馔幔于内壝东门之外道北南向前二日太乐令设宫悬之乐于坛南设登歌于坛上皆如常仪右校扫除坛内外又为瘗塪于坛北之壬地外壝之内方深取足容物前一日诸祭官各清斋于祭所诸衞令其属晡后一刻各以其方器服守衞壝门与太乐工人俱清斋一宿奉礼设祭官位于内壝东门之内道北执事位于道南俱西向北上设御史位于坛下一位于东南西向一位于西南东向令史各陪其后设奉礼位于乐悬东北赞者二人在南差退俱西向协律郎位于坛上在西陛之西东向设太乐令位于北悬之间设望瘗位于瘗塪之东西向设祭官以下门外位于外壝东门之外道南毎等异位北向西上设酒罇之位岳镇海渎各山罍二山林川泽俱蜃罇二丘陵坟衍原隰俱散罇二各于坛上南陛之东北向西上设玉篚于罇坫之所设洗于坛南陛东南如常执罇罍篚羃者各位于罇罍篚羃之后郊社令帅斋郎以罇坫罍洗篚羃入设于位祭日未明十五刻太官令帅宰人以鸾刀割牲斋郎以豆取牲血置于馔所遂烹牲未明二刻太史令郊社令各服其服入设神座各于坛上北方南向席皆以莞设神位各于座首未明一刻祭官以下各服其服郊社令良醖令入实罇罍及玉太祝以币置于篚太官令帅进馔者实诸笾豆簠簋等奉礼帅赞者先入就位赞引引御史太祝与执罇罍篚羃者入自东门当坛南重行北向西上立定奉礼曰再拜赞者承传御史以下皆再拜讫执罇罍篚羃者各就位赞引引御史诣坛东陛升行扫除于上令史祝史行扫除于下讫引就位质明谒者引献官赞引引执事者俱就东门外位太乐令帅工人次入就位谒者赞引各引献官以下入就位立定奉礼曰再拜在位者皆再拜谒者进献官之左白有司谨具请行事退复位协律郎跪俛伏兴举麾鼔柷奏顺和之乐以蕤賔之均乐三成偃麾戛敔乐止奉礼曰再拜献官以下皆再拜太祝取玉于篚立于罇所谒者引献官诣岳坛升自南陛北向太祝以玉币东向授献官受登歌作肃和之乐以函钟之均谒者引献官进北面跪奠于岳神之座俛伏兴谒者引退北面再拜讫登歌止谒者引献官降自南陛还本位初献官升奠玉币太官令帅进馔者奉馔陈于东门外登歌止太官令引馔入爼初入门雍和之乐作馔至陛乐止馔升南陛太祝迎引于坛上设于岳神座前设讫太官令以下降自东陛以出太祝还罇所其镇海以下之馔皆祝史迎于坛上设于神座前相次而毕讫谒者引献官诣罍洗盥手洗爵讫谒者引升自南陛诣酒罇所执罇者举羃献官酌醍齐讫乐作谒者引诣岳神座北向跪奠爵兴谒者引献官少退北向立乐止初献官进奠爵祝史各以爵酌奠镇海以下还罇所太祝持版于神座之右东面跪读祝文讫兴献官再拜初读祝文讫乐作太祝进奠版于神座还罇所献官拜讫乐止太祝酌罍福酒进献官之右西向立献官再拜受爵跪祭酒啐酒奠爵兴太祝帅斋郎进俎太祝减神前三牲胙肉加于俎西向授献官受以授斋郎献官跪取爵遂饮卒爵太祝受爵复于坫献官兴再拜谒者引献官降复位诸祝各彻豆如常讫还罇所奉礼曰赐胙赞者唱再拜在位者皆再拜顺和之乐作奉礼又曰再拜献官以下皆再拜乐一成止谒者进献官之左白请就望瘗位西向立于衆官将拜诸太祝各执篚进神座前跪取玉币斋郎以俎载毛血等各由其陛降坛诣瘗塪以物置于塪讫奉礼曰可瘗塪东西各四人寘土半塪谒者进献官之左白礼毕遂引出赞引引执事者以次出又赞引引御史太祝以下俱复执事位奉礼曰再拜御史以下皆再拜讫出赞引引工人以次出其祝版燔于斋所肆觐东后望秩之明日肆觐东后于告至之前刺史县令皆先奉见如常将作先于行宫之南爲壝宫方三百歩面一门爲坛于壝内三分壝二在南坛方九丈六尺髙四尺四出陛前二日太乐令设宫悬之乐于坛南如殿庭之仪前一日尚舍铺御座于坛上近北南向又设解劔席于南陛之西南守宫于门外量设百官次文东武西以北爲上东方刺史县令次于文官之南蕃客次于武官之南所司陈辇辂于坛南如常典仪设羣官版位文官一品以下九品以上位于坛东南每等异位重行西面以北爲上武官一品以下九品以上位于坛西南当文官每等异位重行东面以北爲上东方刺史县令于坛南三分庭一在南毎等异位重行北面以西爲上若有蕃客则位于刺史之西毎国异位重行北面以东爲上设典仪位于南陛之东赞者二人在南差退俱西向北上奉礼设门外位文官一品以下九品以上位于门东每等异位重行西面武官一品以下九品以上位于门西毎等异位重行东面俱以北爲上设东方刺史县令位于文官之南每等异位重行西面以北爲上蕃客位于武官之南每国异位重行东面以北爲上其日未明三刻诸衞各以其方器服量设牙旗于壝外四面未明一刻诸衞各勒所部列黄麾大仗屯门及钑㦸陈于壝内如殿庭之仪羣官及刺史以下各集就次服其朝服蕃客集次各服其服侍中版奏请中严近仗陈于行宫门外诸侍衞之官各服其器服符宝郎奉宝俱诣行宫门外奉迎典仪帅赞者先入就位吏部兵部主客户部赞羣官客使俱出次通事舍人各引就门外位刺史县令俱执贽通事舍人引就门外位其余当土常贡之物并盛以篚其属执之列于县令位后通事舍人引文武官一品以下九品以上先入就位侍中版奏外办皇帝将出仗动太乐令令撞黄钟之钟右五钟皆应协律郎举麾工鼓柷奏太和之乐皇帝服衮冕乗舆以出曲直华盖警跸侍衞如常仪皇帝入自北壝门由北陛升坛即御座乐止腰舆退其羽仪华盖仍侍于御侧通事舍人引东方刺史以下入就位鸿胪引蕃客次入就位初刺史入壝门悬下举麾舒和之乐作至位立定乐止典仪曰再拜赞者承传执䞇者俱跪奠䞇兴在位者皆再拜讫跪取䞇兴侍中前承制降诣刺史东北西面立称有制刺史以下皆再拜宣制讫又再拜户部引诸州贡物两行各入于刺史位前东西陈之龟爲前列金次之丹漆丝纩四海九州美物重行量陈于后讫执物者各退立于东西厢文武前侧立通事舍人引刺史为首者一人执䞇诣解劔席跪解劒脱舄执䞇兴舍人接引升坛诣御座前北面跪奏称具官臣姓名等敢献壌奠遂奠䞇俛伏兴又舍人跪举以东授所司舍人引刺史降诣解劒席跪佩剑纳舄兴通事舍人引复北面位初为首者奠䞇通事舍人引在庭者以次奠䞇于位前讫各俛伏兴引退复位讫刺史以下俱再拜户部尚书进诣阶间北面跪奏称户部尚书臣某言诸州贡物请付所司俛伏兴侍中前承诏退称制曰可尚书退复位所司受䞇其执贡物各进执物所司引退俱出东门初刺史将朝中书侍郎以诸州鎭表文别爲一案俟于西门外给事中以祥瑞案俟于东门外俱令史绛公服对举案侍郎给事中俱就侍臣班初刺史将入门中书侍郎降引表案入诣西阶下东面立给事中降引祥瑞案诣东阶下西面立刺史将升奠中书令黄门侍郎俱降立于阶下刺史执䞇升阶中书令黄门侍郎各执所奏之文以次升初户部尚书奏退复位讫中书令前跪奏诸方表讫黄门侍郎又进跪奏祥瑞各还侍位侍郎与给事中引案退司仪曰再拜赞者承传文武羣官刺史以下及诸国蕃客俱再拜讫通事舍人以次引北面位者出就门外位侍中前奏称侍中臣某言礼毕俛伏兴还侍位皇帝兴太乐令令撞㽔賔之钟左五钟皆应太和之乐作皇帝乗舆降自北陛警跸侍衞如来仪入行宫乐止通事舍人引东西面位者以次出设㑹如正㑹之仪考制度朝觐之明日左右丞相以考制度事奏闻命太常卿採诗陈之以观百姓之风俗命市纳贾以观百姓之所好恶命典礼者考时月定日同律观礼乐制度衣服正之山川神祇有不举者爲不敬宗庙有不顺者爲不孝不孝不敬者则长官黜以爵革制度衣服者爲叛叛者长官有讨有功徳于百姓者加爵赏五月南巡狩至于南岳如东巡狩之礼八月西巡狩至于西岳如南巡狩之礼十有一月北巡狩至于北岳如西巡狩之礼归格于宗祢用特如别礼若告封禅如别仪通典卷一百十八通典卷一百十九钦定四库全书通典卷一百十九唐京兆杜佑君卿纂礼七十九开元礼纂类十四吉十一皇帝封祀泰山銮驾进发皇帝将有事于泰山有司卜日如别仪告昊天上帝太庙太社皆如廵狩之礼皇帝出宫备大驾卤簿軷于国门祭所过山川古先帝王名臣烈士皆如廵狩之礼通事舍人承制问百年所经州县刺史县令先待于境至泰山下柴告昊天上帝于圆丘坛如廵狩告至之礼前祀所司以太牢祭于泰山神庙如常式斋戒前七日太尉戒誓百官皇帝散斋于行宫后殿四日致斋于前殿三日服衮冕结珮等并如圆丘仪制度将作大匠先领徒于泰山上立圆台广五丈髙九尺土色各依其方又于圆台上起方坛广一丈二尺髙九尺其台坛四面各为一陛玉版长一尺三寸广五寸厚五寸刻牒为字以金塡之用金匮盛郊社令积柴为燎坛于山上圆台之东南量地之宜柴髙一丈二尺方一丈开上南出户方六尺又为圆坛于山下三成十二陛如圆丘之制随地之宜坛上饰以𤣥四面依方色坛外为三壝郊社令又积柴于坛南燎如山上之仪又为玉册皆以金绳连编玉牒为之每牒长一尺二寸广一寸二分厚三分刻玉塡金为字又为玉匮一长一尺三寸并检方五寸当缠绳处刻为五道当封寳处刻深二分方取容受命宝印以藏正座玉册制度如玉匮又为黄金绳以缠玉匮金匮又为石䃭以藏玉匮用方石再累各方五尺厚一尺纵凿石中广深令容玉匮䃭旁施检处皆刻深三寸三分濶一尺南北各二东西各三去隅皆七寸缠绳处皆刻深三分濶一寸五分为石检十枚检石䃭皆长三尺濶一尺厚七寸皆刻为三道广一寸五分深四寸当封处大小取容宝印深二寸七分皆有小石葢制与封刻处相应以检擫封印其检立于䃭旁当刻处又为金绳三以纒石䃭各五周径三分为石泥以封石䃭为距石十二枚皆濶二尺厚一尺长一丈斜刻其首令与䃭隅相应分距䃭四隅皆再累为五色土圆封以封石䃭上径一丈二尺下径三丈九尺陈设前祀三日衞尉设文武侍臣次于山下封祀坛外壝东门之内道北皆文官在左武官在右俱南向设诸祀官次于东壝之外道南北向西上三师南壝之外道东诸王于三师之南俱西向北上文官从一品以下九品以上于祀官之东皇亲五等以上诸亲三等以上于文官之东东方诸州刺史县令又于文官之东俱北向西上介公酅公于南壝之外道西东向诸州使人于介公酅公之西东向诸方之客东方南方于诸王东南西向西方北方于介公酅公西南东向皆以北为上武官三品以下九品以上于西壝之外道南北向东上设诸馔幔各于内壝东门西门之外道北南向北门之外道东西向前祀二日太乐令设宫悬之乐于山下封祀坛之南内壝之外如圆丘仪右校扫除坛之内外前祀一日奉礼郎设祀官公卿位于山下封祀坛内壝东门之外道南分献之官于公卿之南执事者位于其后每等异位重行西向北上设御史位于坛上一位于东陛之南西向一位于西陛之南东向设奉礼位于乐悬东北赞者二人在南差退俱西向设协律郎位于坛南陛之西东向设太乐令位于北悬之间当坛北向设从祀之官位三师位于悬南道东诸王位于三师之东俱北面西上介公酅公位于道西北面东上文官从一品以下九品以上于执事之南东方诸州刺史县令又于文官之南毎等异位重行西向俱以北为上武官三品以下九品以上位于西方值文官皇亲五等以上诸亲三等以上于武官之南毎等异位重行东向诸州使人位于内壝南门之外道西重行东靣皆以北为上设诸国客使位于内壝东门之外东方南方于诸王东南毎国异位重行北向以西为上西方北方于介公酅公西南每国异位重行北面以东为上其褒圣侯于文官三品之下诸州使人各于文武官后设牲牓于山下封祀坛之外当门西向苍牲一居前又苍牲一青牲一在北少退南上次赤牲一次黄牲一次白牲一次𤣥牲一又青牲一又牲一设廪牺令位于牲西南令史陪其后俱北向设太祝位于牲东各当牲后祝史陪其后俱西向设太常卿省牲位于牲前近北又设御史位于太常卿之西俱南向设昊天上帝酒罇于圆台之上下太罇二着罇二牺罇二山罍二在坛上于东南隅北向象罇二壶罇二山罍四在坛下于南陛之东北面西上设配帝着罇二牺罇二象罇二山罍二在坛上皆于昊天上帝酒罇之东北向西上其山下封祀坛设五帝日月俱太罇二在神座之左其内官每陛间各象罇二在第二等中官每陛间各壶罇二在第三等外官每陛间各概罇二于内壝之内衆星每道间各散罇二于内壝之外凡罇各设于神座之左而右向设罍洗各于坛南陛东南亚献之洗又于坛东南俱北向罍水在洗东篚在洗西南肆设分献罍洗篚羃各于其方陛道之左俱西向执罇罍篚羃者各于罇罍篚羃之后各设玉币之篚于坛之上下罇坫之所祀日未明五刻太史令郊社令各服其服升设昊天上帝神座于山圆台之上北方南向以三嵴茅为神借设髙祖神尧皇帝神座于东方西向席以莞神位皆于座首又太史令郊社令设五方帝日月神座于山下封祀坛之上青帝于东陛之北赤帝于南陛之东黄帝于南陛之西白帝于西陛之南黒帝于北陛之西大明于东陛之南夜明于西陛之北席皆以藁秸设五星十二辰河汉及内官之座于第二等十有二陛之间各依方面凡席皆内向其内官中有北斗北辰位南陛之内差在行位前设二十八宿及中官之座于第三等亦如之布外官席位于内壝之内衆星席位于内壝之外各依方次席皆以莞设神位各于座首所司陈其异寳及嘉瑞等于乐悬之东西厢省牲器省牲之日午后十刻去坛二百歩所诸衞之属禁断行人晡后二刻郊社令丞帅府史三人及斋郎以罇坫罍洗篚羃入设于位赞引引御史诸太祝七人与祝史行扫除于下其五星以下羊豕所司各依令先备如常仪并如别仪銮驾上山前祀三日本司宣摄内外各供其职衞尉设祀官从祀羣官五品以上便次于行宫朝堂如常仪前祀二日尚舍直长施大次于圆台东门外道北又于山中道设止息大次俱南向尚舍奉御铺御座衞尉设从驾文武羣官及诸方使应从升者于圆台南门之外文东武西并如常仪郊社令设御洗于圆台南陛之东北向罍水在洗东篚在洗西南肆其日奉礼设御位于圆台南当坛北向设羣官五品以上版位于御位之南文东武西重行北向相对为首设东方诸州刺史县令位于文官之东诸州使人位于武官之后设蕃客位东方南方于文官东南每国异位北面西上西方北方于武官西南每国异位北面东上设御史位于圆台东西如祀礼设奉礼赞者位于羣官东北西面设执事位于东门之内道南西面皆北上前祀一日未明七刻搥一鼓为一严未明五刻搥二鼓为再严侍中版奏请中严从祀官五品以上俱就次各服其服所司陈大驾卤簿未明二刻搥三鼓爲三严诸衞之属各督其队与钑㦸以次陈于行宫门外谒者赞引引祀官通事舍人分引从祀羣官诸侍臣结珮俱诣行宫门外奉迎乘黄令进辇于行宫门外南向侍中版奏请登山皇帝服衮冕乗辇以出称警跸如常仪黄门侍郎进当辇前跪奏称黄门侍郎臣某言请銮舆进发俛伏兴退复位銮舆动又称警跸黄门侍郎侍中中书令以下夹引以出千牛将军夹舆而趋驾至侍臣上马所黄门侍郎奏请銮舆权停勑侍臣上马侍中前承制退称制曰可黄门侍郎退称侍臣上马赞者承传文武侍臣皆上马诸侍衞之官各督其属左右翊銮舆在黄麾内符宝郎奉六宝与殿中监后部从在黄钺内侍臣上马毕黄门侍郎奏请銮舆进发退复位銮驾动称警跸如常鼓吹不鸣不得諠譁从祀官在𤣥武队后如常车辂鼔吹待于山下御史大夫刺史县令前导如式至中道止息大次前廻辇南向侍中奏请降辇如常皇帝降辇之大次羣官皆随便而舍停大次三刻顷侍中奏请皇帝出次升辇进发如初驾至台东门外大次前廻辇南向侍中进当驾前跪奏称侍中臣某言请降辂俛伏兴皇帝降辇之大次如常仪通事舍人承㫖敕从祀羣官退就门外位荐玉币祀日未明三刻诸祀官各服其服郊社令帅其属以玉币及玉册置于山上圆台坛上坫所又以玉匮金匮金绳金泥盛于篚置于石䃭之侧良醖令帅其属各入实罇罍玉币太官令帅进馔者实诸笾豆簠簋各设于馔幔内未明二刻奉礼帅赞者先入就位赞引引御史以下入行扫除如常仪未明一刻谒者赞引各引文武五品以下从祀之官皆就圆台南立谒者引司空入行扫除讫出复位侍中版奏外办皇帝服大裘而冕出次华盖侍衞如常仪博士引太常卿太常卿引皇帝入自东门殿中监进大珪尚衣奉御又以镇珪授殿中监殿中监受进皇帝皇帝搢大珪执镇珪缫借华盖仗衞停于门外近侍者从入如常谒者引礼部尚书太常少卿陪从如常皇帝至版位北面立谒者赞引各引祀官次入就位立定太常卿前奏请再拜退复位皇帝再拜奉礼曰衆官再拜在位者皆再拜太常卿前奏有司谨具请行事退复位正座配座太祝取玉币于篚各立于罇所太常卿引皇帝诣坛升自南陛侍中中书令以下及左右侍衞量人从升皇帝升坛北向立太祝加玉于币以授侍中侍中奉玉币东向进皇帝皇帝搢镇珪受玉币登歌作肃和之乐以大吕之均太常卿引皇帝进北面跪奠于昊天上帝神座俛伏兴太常卿引皇帝立于西方东向又太祝以币授侍中侍中奉币北向进皇帝受币太常卿引皇帝进东面跪奠于髙祖神尧皇帝神座俛伏兴太常卿引皇帝少退东向再拜讫登歌止太常卿引皇帝乐作皇帝降自南陛还版位西向立乐止太祝还罇所山下封祀坛祀日未明三刻诸祀官各服其服郊社令帅其属以五帝及日月中官外官以下之玉币各置于坫所良醖令帅其属各入实罇罍玉币太官令帅进馔者实诸笾豆簠簋各设于馔幔内未明二刻奉礼帅赞者先入就位赞引引御史以下入行扫除如常仪未明一刻谒者赞引各引祀官皆就位太乐令帅工人二舞次入就位文舞入陈于悬内武舞立于悬南道西谒者引司空入行扫除讫出复位于皇帝奠玉币也封祀坛谒者赞引各引祀官入就位立定奉礼曰衆官再拜在位者皆再拜协律郎跪俛伏兴举麾鼓柷奏元和之乐乃以圜钟之宫黄钟为角大蔟为征姑洗为羽舞文舞之舞乐舞六成偃麾戞敔乐止奉礼曰衆官再拜在位者皆再拜谒者七人各引献官及诸太祝奉玉币各进奠于神座如常仪将进奠登歌作肃和之乐以大吕之均余星座币亦如之进奠讫各还本位初羣官拜讫夜明以上祝史各奉毛血之豆立于门外登歌止祝史奉毛血各由其陛升坛以毛血各致其座诸太祝俱迎受各奠于神座前诸太祝与祝史退立于罇所进熟皇帝既升奠玉币太官令出帅进馔者奉馔各陈于内壝门外谒者引司徒出诣馔所司徒奉昊天上帝之爼初皇帝既至位乐止太官令引馔入爼初入门雍和之乐作以黄钟之均馔至陛乐止祝史俱进跪彻毛血之豆降自东陛以出诸太祝迎引各设于神座前设讫谒者引司徒太官令帅进馔者降自东陛以出司徒复位诸太祝各还罇所太常卿引皇帝诣罍洗盥手洗爵等并如圆丘仪太常卿引皇帝乐作皇帝诣坛升自南陛讫乐止谒者引司徒升自东陛立于罇所斋郎奉俎从升立于司徒之后太常卿引皇帝诣昊天上帝酒罇所执罇者举羃侍中赞酌汎齐讫夀和之乐作太常卿引皇帝进昊天上帝神座前北向跪奠爵俛伏兴太常卿引皇帝少退北向立乐止太祝二人持玉册进于神座之右东面跪又太祝一人跪读册文讫俛伏兴皇帝再拜初读册文讫乐作太祝进奠册于神座还罇所皇帝再拜乐止太常卿引皇帝诣配座以下至终献光禄卿降复位并如圆丘仪皇帝将升献太官令引馔入其山下封祀坛五帝日月以下之馔亦相次而入爼初入门雍和之乐作以黄钟之均馔至陛乐止祝史俱进跪彻毛血之豆降自东陛以出诸太祝迎引于坛上各设于神座设讫谒者引司徒太官令帅进馔者俱降自东陛以出司徒复位诸太祝各还罇所于山上太尉之亚献也封祀坛谒者七人分引五方帝及大明夜明等献官诣罍洗盥手洗匏爵讫各由其陛升俱酌汎齐讫各引降还本位初第一等献官将升谒者五人次引献官各诣罍洗讫各由其陛升诣第二等内官酒罇所俱酌醴齐各进跪奠爵于内官首座兴余座皆祝史斋郎助奠相次而毕谒者四人次引献官俱诣罍洗盥洗各由其陛升坛诣第三等中官酒罇所俱酌盎齐以献赞引四人次引献官诣罍洗盥洗讫诣外官酒罇所俱酌醍齐以献赞引四人次引献官诣罍洗盥洗诣衆星酒罇所俱酌沈齐以献其祝史斋郎酌酒助奠皆如内官之仪讫谒者赞引各引献官还本位武舞六成乐止舞献俱毕上下诸祝各进跪彻豆兴还罇所奉礼曰赐胙赞者唱衆官再拜在位者皆再拜元和之乐作奉礼曰衆官再拜在位者俱再拜乐作一成止燔燎终献将毕侍中前跪奏曰请就望燎位太常卿引皇帝就望燎位太祝奉玉币等就柴坛置于柴上户内讫奉礼曰可燎东西面各六人以炬燎火半柴侍中前跪奏礼毕太常卿引皇帝出赞引引祀官以下皆出其山下封祀坛献官献毕奉礼曰请就望燎位诸献官俱就望燎位诸太祝各取玉币等就柴坛自南陛下置于柴上户内讫奉礼曰可燎东西面各六人以炬燎火半柴讫奉礼曰礼毕献官以下皆出封玉册燔燎毕侍中跪奏称具官臣某言请封玉册太常卿引皇帝自南陛升坛北向立谒者引太尉进昊天上帝神座前跪取玉册置于案进皇帝受玉册跪叠之内于玉匮中纒以金绳封以金泥侍中取受命宝跪以进皇帝取宝以印玉匮讫兴侍中受宝以授符宝郎通事舍人引太尉进皇帝跪捧玉匮授太尉太尉跪受皇帝兴太尉退复位侧身奉玉匮太常卿前奏请再拜皇帝再拜讫入次如常仪太尉奉玉匮之案于石䃭南北向立执事者发石盖太尉奉玉匮跪藏于石䃭内执事者覆石盖检以石检纒以金绳封以石泥讫太尉以玉宝徧印讫引降复位将作帅执事者以石距封固又以五色土圜封后续令毕其功配座玉牒封于金匮皆如封玉匮之仪讫太尉奉金匮从降俱复位太常卿前奏礼毕太常卿引皇帝还大次乐作皇帝出东门殿中监前受镇珪以授尚衣奉御殿中监又前受大珪华盖侍衞如常仪皇帝入次乐止谒者赞引各引祀官通事舍人分引从祀羣官以次出复位立定奉礼曰再拜衆官在位者皆再拜讫赞引引出工人二舞以次出銮驾还行宫皇帝既还大次侍中版奏请解严转仗衞于还途如来仪二刻顷侍中版奏请中严皇帝服通天冠绛纱𫀆诸祀官服朝服皇帝出次升辇降山下至圆坛所权停乘黄令进玉辂太仆升执辔以下入宫并如圆丘仪朝觐羣臣封之明日朝觐羣官及岳牧以下于朝觐坛如廵狩仪皇帝服衮冕乗舆以出曲直华盖警跸侍衞入自北壝门由北陛升坛即御座符宝郎奉宝置于座扇开乐止通事舍人引三品以上及岳牧以下入就位如常仪通事舍人引上公一人舒和之乐作公至西陛就解剑席乐止脱舄跪解剑置于席兴相礼者与通事舍人引进当御座前北面跪称具官臣某等言天封肇建景福惟新伏惟开元神武皇帝陛下万岁无疆俛伏兴通事舍人引上公降坛诣解剑席跪带剑纳舄乐作通事舍人引复位立定乐止典仪曰再拜赞者承传上公以下皆再拜侍中前承制降诣上公之东北西向称有制上公及羣官皆再拜讫宣云封禅之庆与公等同之上公及羣官又再拜舞蹈三称万岁讫又再拜引退考制度通典卷一百十九通典卷一百二十钦定四库全书通典卷一百二十唐京兆杜佑君卿纂礼八十开元礼纂类十五吉十二时旱祈太庙将祈有司卜日如别仪前二日守宫设祈官以下次各于常所右校扫除内外又爲瘗塪于北门之内道西方深取足容物前一日诸祈官清斋于庙所诸衞令其属晡后一刻各以其方器服守衞庙门奉礼设版位于内外并如常仪设望瘗位于堂之东北当瘗塪西南又设奉礼位于瘗塪东北南向赞者二人在西少退太庙令拂拭神幄又帅其属以罇坫罍洗篚羃制币篚入设皆如常仪执罇罍篚羃者各位于罇罍篚羃之后太官令先馔酒脯醢告日未明三刻诸祈官以下各服其服太庙令良醖令之属入实罇罍及币未明二刻奉礼帅赞者先入就位赞引引御史博士太庙令宫闱令太祝以下入当阶间北面西上立定奉礼曰再拜赞者承传御史以下皆再拜讫升行扫除于上太庙令以下升自东阶入开塪室奉出献祖以下九室神主各置于座如常仪讫各引就位质明谒者引祈官以下俱就门外位谒者引祈官赞引引执事者次入就位立定奉礼曰再拜祈官以下皆再拜谒者进祈官之左白有司谨具请行事退复位太官令出帅进馔陈于东门之外初太官令出诸太祝俱取币于篚各立于罇所谒者引祈官升自东阶诣献祖庙室户前北向太祝以币东向授祈官受进币北靣跪奠于献祖神座俛伏兴出户北向再拜讫谒者引祈官次进币于懿祖以下诸室皆如上仪讫谒者引还本位诸太祝各还罇所太官令引馔入自正门升自太阶诸太祝迎引于阶上各设神座前讫太官令以下降复位诸太祝各还罇所谒者引祈官诣罍洗盥手洗爵讫升自东阶诣献祖酒罇所执罇者举羃祈官酌醴齐讫谒者引祈官入诣献祖神座前北向跪奠爵俛伏兴出户北向立太祝持版进于户外之右东向跪读祝文讫兴祈官再拜太祝进跪奠版于神座前俛伏兴还罇所谒者引祈官次诣懿祖以下诸室皆如献祖之仪讫谒者引祈官诣东序西向立诸太祝各以爵酌罍福酒合置一爵一太祝持爵进祈官之左北向立祈官再拜受爵跪祭酒遂饮卒爵太祝进受爵复于坫祈官俛伏兴再拜讫谒者引祈官降复位诸太祝各入室跪彻豆如式兴还罇所奉礼曰再拜在位者皆再拜奉礼曰再拜祈官以下皆再拜讫谒者进祈官之左白请就望瘗位賛者转就瘗塪东北位谒者引祈官就望瘗位西向立于祈官将拜诸太祝各执篚进神座前跪取币兴降自太阶诣瘗塪以制币置于塪讫奉礼曰可瘗东西面各四人寘土半塪谒者进祈官之左白礼毕奉礼赞者还本位御史太祝以下俱复执事位立定奉礼曰再拜御史以下皆再拜赞引引出太庙令太祝宫闱令纳神主如常仪其祝版燔于斋坊时旱祈于太社将祈有司卜日如别仪行事荐献与巡狩告社稷礼并同太社祝文曰维某年嵗次月朔日子嗣天子某谨遣具位姓名敢昭告于太社爰以农功乆阙时雨惟神哀此苍生敷降灵液谨以清酌脯醢明荐于太社以后土勾龙氏配神作主尚飨后土氏祝文曰嗣皇帝某谨遣具位姓名敢昭告于后土氏余同社时旱祈岳镇以下于北郊将祈有司筮日如别仪前二日守宫设祈官以下次于东壝之外道南北向以西爲上设陈馔幔于内壝东门外道北南向右校扫除坛之内外又爲瘗塪于坛之壬地方深取足容物前一日诸祈官清斋于祈所诸衞令其属晡后一刻各以其方器服守衞壝门俱清斋一宿奉礼设祈官位于内壝东门之内道北执事位于道南每等异位俱重行西面以北爲上设御史位于坛下西南东向令史陪其后设奉礼位于祈官西南赞者二人次之少退俱西向北上设望瘗位于坛之东北西向又设祈官门外位于东壝之外道南毎等异位重行北向以西爲上郊社令以酒罇入设于位岳镇海渎各山罇二山川各蜃罇二每方皆于神座之左俱右向设罍洗篚羃各于其方皆道之左俱内向执罇罍篚羃者位于罇篚之后其日未明二刻太史令郊社令各服其服设岳鎭海渎及诸山川神座各于其方俱内向席皆以莞设神位各于座首未明一刻诸祈官以下各服其服郊社与良醖令之属入实罇罍太祝以币置于篚设于馔所太官令帅进馔者实笾豆入设于内壝东门之外馔幔内奉礼帅赞者先入就位赞引引御史太祝以下与执罇罍篚羃者入诣南方山川之西南当门重行北向以西爲上立定奉礼曰再拜赞者承传御史以下皆再拜执罇罍篚羃者各就位赞引引御史以下行扫除如常仪出还斋所奉礼以下次还斋所质明谒者引献官以下俱就门外位奉礼帅賛者先入就位赞引引御史以下入就位谒者引献官賛引引执事者次入就位立定奉礼曰再拜献官以下皆再拜谒者进献官之左白有司谨具请行事退复位奉礼曰再拜在位者皆再拜太祝各取币于篚以授献官献官受币诣东岳座诸太祝各奠币于诸岳鎭海渎之座谒者引献官再拜讫降还本位于献官初受币太官令帅进馔者奉馔陈于东门之外献官奠币再拜讫太官令引馔入诸太祝迎引于座首各奠于神座前施设讫太官令以下还本位诸祝各还罇所谒者引献官诣罍洗盥手洗爵诣东岳酒罇所执罇者举羃献官酌酒谒者引献官进东岳神座前东向跪奠爵兴少退东向立初献官进奠祝史以爵酌酒助奠东鎭以下还罇所太祝持版进于神座之右南面跪读祝文曰敢昭告于东方岳鎭海渎乆阙时雨黎元恇惧惟神哀救苍生敷降嘉液谨以制币清酌脯醢明荐于东方岳鎭海渎尚飨太祝兴献官再拜太祝进跪奠版于神座兴还罇所献官再拜谒者引献官以次献诸方岳鎭海渎如东方之仪讫谒者引献官还本位初献东岳賛引次引献官就罍洗盥手洗爵讫诣东方山川酒罇所执罇者举羃献官酌酒讫赞引引献官进诣东方山川首座前跪奠爵兴少退东向立初献官奠酒斋郎酌酒助奠讫还罇所祝史持版进于神座之右西向跪读祝文兴献官再拜祝跪奠版于神座兴还罇所献官再拜讫赞引引献官以次献诸方山川如东方之仪讫赞引引献官还本位诸祝各进跪彻豆如式兴还罇所奉礼曰再拜献官以下皆再拜谒者进献官之左白请就望瘗位谒者引献官就望瘗位西向立于在位者将拜诸太祝各进神座前跪取币置于塪奉礼曰可瘗东西厢各二人寘土半塪谒者进献官之左白礼毕遂引献官出赞引引执事者以次出御史太祝以下俱复执事位立定奉礼曰再拜御史以下皆再拜赞引引出祝版燔于斋所时旱就祈岳鎭海渎前一日诸祈官皆于祈所清斋一宿所司清扫内外又爲瘗塪于坛南如常奉礼设祈官位于坛东南执事者位于祈官东南奉礼位于执事西南赞者二人在南差退俱西面北上又设太祝奉币位于瘗塪之南北向又设祈官以下门外位于南门之外道东重行西面北上设罇坫罍篚各于常所执罇罍篚者各位于罇罍之后其日未明祈官以下各服其服所司帅其属入设神座及实罇罍如常仪太祝以币置于篚掌馔者实笾豆奉礼帅赞者先入就位赞引引太祝及执罇罍篚者入当坛南重行北面以西爲上立定奉礼曰再拜赞者承传太祝以下皆再拜执罇罍者各就位赞引引太祝升自东陛行扫除于上讫降行扫除于下皆就位质明谒者引祈官赞引引执事者俱入就位立定奉礼曰再拜祈官以下皆再拜谒者进祈官之左白有司谨具请行事退复位奉礼曰再拜在位者皆再拜初白请行事掌馔者帅进馔者奉馔陈于东门外祈官拜讫太祝跪取币于篚以授祈官祈官奉币置于神座祈官拜讫降复位掌馔者引馔入升自南陛太祝迎引于坛上进设于座前设讫掌馔者以下降复执事位谒者引祈官诣罍洗盥手洗爵升自南陛诣酒罇所执罇者举羃祈官酌酒谒者引祈官进北面跪奠于神座前俛伏兴少退北向立太祝持版进于神座之右东面跪读祝文曰祝兴祈官再拜祝进跪奠版于神座兴还罇所祈官拜讫谒者引祈官降复位太祝进跪彻豆如式还罇所奉礼曰再拜在位者皆再拜谒者进祈官之左白请就望瘗位谒者引祈官就望瘗位西向立于在位者将拜太祝进神座前跪取币置于塪东西面各二人寘土半塪奉礼曰再拜祈官以下皆再拜谒者进祈官之左白礼毕遂引祈官出赞引引执事者以次出太祝以下俱复执事位立定奉礼曰再拜太祝以下皆再拜以出奉礼赞者以次出其祝版燔于斋所乆雨禜祭国门将祭有司筮日如别仪前一日诸祭官清斋于祭所右校扫除祭所太官丞先馔酒脯醢其日质明郊社丞帅其属设神座皆内向设酒罇各于神座之左设罍洗及篚于酒罇之左俱内向执罇罍洗篚者各位于罇罍洗篚之后奉礼设献官位于罍洗之左而右向执事者于其后皆以近神为上郊社丞与良醖之属实罇罍献官以下俱就位立定谒者赞拜献官以下皆再拜祝与执罇罍篚者各就位太官丞出诣馔所谒者进献官之左白有司谨具请行事退复位太官丞引馔入太祝迎引设于神座前讫太官丞以下还本位祝还罇所谒者引献官诣罍洗盥手洗爵诣酒罇所执罇者举羃献官酌酒进神座前跪奠爵俛伏兴少退向座立太祝持版进于神座之右跪读祝文曰维某年嵗次月朔日子嗣天子遣具官姓名昭告于国门霖雨淹乆害于百谷惟灵降福应时开霁谨以清酌嘉荐明告于神尚飨祝兴献官再拜太祝跪奠版于神座俛伏兴还罇所献官再拜讫谒者引还本位祝进跪彻豆俛伏兴还罇所祝与执罇罍篚者俱复执事位谒者赞拜献官以下皆再拜谒者进献官之左白礼毕遂引献官以下出毎祭皆如之祝版皆燔于斋所诸州祈社稷前二日本司扫除坛之内外又爲瘗塪于坛北如常设上佐以下次于社坛西门之外道北随地之宜前一日诸祈官皆于祭所清斋一日掌事者馔酒脯醢设上佐位于稷坛西北掌事以下位于西门之内道北俱重行东向以南爲上设赞唱者位于上佐东北东面南上设望瘗位于瘗塪北如常设上佐以下门外位于西门之外道南俱重行北面以东爲上其日夙兴本司帅其属守社坛四门去壝九十歩所禁㫁行人掌事者入设神席罇坫罍洗篚羃如常祭之仪质明上佐以下各服其服本司帅掌事者入实罇罍洗以祝版各置于坫又以币各置于篚设于馔所赞礼者引上佐以下俱就门外位赞唱者先入就位祝与执罇罍篚者入当社坛北重行南向以东爲上立定赞唱者曰再拜祝以下皆再拜执罇者各升自西阶立于罇所执罍篚者各就位诸祝诣社坛升自西阶行扫除讫降入诣稷坛升行扫除讫诸祝出奉币篚入就瘗塪北位赞礼者引上佐以下入就位立定赞唱者曰再拜上佐以下皆再拜赞礼者进上佐之左白请行事还本位赞唱者曰再拜上佐以下皆再拜初白请行事掌馔者帅执馔者奉馔陈于西门之外祝以币授上佐赞者引上佐升坛北陛南向跪奠于社神座前讫兴少退再拜讫复位又祝以币授上佐上佐奉币升稷坛跪奠如社坛之仪讫掌馔者引馔入社稷之馔升自北阶配座之馔升自西阶诸祝迎引于坛上各设于神座前讫掌馔者降自西阶复位诸祝各还罇所赞礼者引上佐诣罍洗盥手洗爵自社坛北阶升诣社神酒罇所执罇者举羃上佐酌酒进诣神座前南向跪奠爵兴少退南向立祝持版进于神座之右西面跪读祝文曰嵗月日子刺史姓名谨遣具位姓名敢昭告于社神尚飨讫与上佐再拜祝进跪奠版于神座兴还罇所上佐再拜讫賛礼者引上佐诣配座酒罇所取爵于坫执罇者举羃上佐酌酒进诣后土氏神座前西向跪奠爵兴少退西向立祝持版进于神座之左南向跪读祝文尚飨讫兴上佐再拜祝进跪奠版于神座兴还罇所上佐再拜讫賛礼者引上佐降自北阶诣罍洗盥手洗爵诣稷坛之北阶升献如社坛之仪献讫赞礼者引上佐降复位诸祝各进神座前跪彻豆兴还罇所赞唱者曰再拜上佐以下皆再拜赞礼者进上佐之左白请就望瘗位赞者引上佐就望瘗位南向立祝以篚进于神前取币及血黍稷饭皆寘于塪赞唱者曰可瘗塪东西各二人寘土半塪赞者进上佐之左白礼毕遂引出诸执事者以次出诸祝与执罇罍篚者降复执事位赞唱者曰再拜祝以下俱再拜以出其祝版燔于斋所诸州祈诸神前一日本司设上佐以下次于祈所随地之宜又爲瘗塪于神座之南方深取足容物诸祈官皆于祈所清斋一日掌事馔酒脯醢祈日质明去祭所七十歩禁止行人上佐以下各服其服祝帅掌事者奉席入设神座于北厢南向赞礼者帅执罇者设罇于神座之左北向设洗于酒罇东北向罍水在洗东篚在洗西南肆执罇罍篚者各位于罇罍篚之后设上佐以下位于神座东南重行西面以北爲上设赞唱者位于上佐西南西向设望瘗位于瘗塪之南北向西上设门外位于东门之外道南北向西上掌事者入实罇罍洗以祝版置于坫又以币置于篚设于馔所赞礼者引上佐以下俱就门外位赞唱者先入就位祝与执罇罍者入当神座前重行北面西上立定赞唱者曰再拜祝以下皆再拜执罇罍篚者各就位祝进神座前行扫除讫赞唱者曰再拜上佐以下皆再拜赞礼者进上佐之左白请行事还本位赞唱者曰再拜上佐以下皆再拜初白请行事掌馔者帅执馔者奉馔陈于西门之外祝以币授上佐上佐受币跪奠于神座前讫兴少退再拜讫复位掌馔者引馔入祝迎引于座首各设于神座前讫执馔者退复位祝还罇所赞礼者引上佐诣罍洗盥手洗爵诣酒罇所执罇者举羃上佐酌酒赞礼者引上佐诣神座前北向跪奠爵兴少退北向立祝持版进于神座之右东面跪读祝文讫兴上佐再拜祝进跪奠版于神座兴还罇所赞礼者引上佐还本位祝进神座前跪彻豆兴还罇所赞唱者曰再拜上佐以下皆再拜赞礼者进上佐之左白请就望瘗位上佐就望瘗位北面立祝以币实于塪塪东西各二人寘土半塪赞礼者进上佐之左白礼毕遂引上佐以下出讫祝与执罇罍篚者俱复执事位赞唱者曰再拜祝以下皆再拜其祝版燔于斋所得雨报祠牢馔饮福受胙瘗币血皆同祭社之礼余皆与祈礼同祝文与祈社同诸州禜城门若霖雨不止禜祭城门设神座皆内向设瓢赍之罇各于神座之左设罍洗及篚于酒罇之左俱内向设司功位于罍洗之左而右向执事者位于其后皆以近神爲上赞礼者赞拜无币不爲瘗塪余与祈诸神同祝文曰维某年嵗次月朔日子刺史姓名遣具位姓名昭告于城门霖雨淹乆害于百谷惟灵降福应时开霁谨以清酌嘉荐明告于城门尚飨若雨止报祠用特牲饮福余与禜同祝曰前以霖雨式陈诚祷惟灵降祉应时开霁通典卷一百二十通典卷一百二十一钦定四库全书通典卷一百二十一唐京兆杜佑君卿纂礼八十一开元礼纂类十六吉十三诸州祭社稷前三日刺史散斋于别寝二日致斋于㕔事一日亚献以下应祭之官㪚斋二日各于正寝致斋一日皆于坛所诸从祭之官各清斋于公馆一日前二日本司先修除坛之内外爲瘗塪二于坛西门之外道北南向设刺史次于社坛西门外道北南向诸祭官以下次于刺史次西北俱南向以东爲上前一日晡后本司帅其属守社稷坛四门去壝九十歩所禁止行人本司设刺史位于北门之内道西南向设亚献终献位于社稷坛西北设掌事者位于西门之内道北俱毎等异位东向南上设赞唱者位于终献东北东面南上设州官位于祭官掌事者之北东面府官位于东方当州官西面俱重行南上设望瘗位于塪北南向东上设门外位祭官以下于西门之外道南州官于祭官之南俱重行北面以东爲上府官于东门之外道南重行北面以西爲上掌事者以罇坫升自西阶各设于坛上西北隅配座之罇在西俱南向东上皆加勺羃社稷皆爵一配座皆爵四各置于坫设洗于社稷北陛之西去坛三歩所南向罍水在洗西加勺羃篚在洗东北肆实爵六巾二加羃执罇罍洗篚者各位于罇罍篚洗之后祭日未明烹牲于厨夙兴掌馔者实以祭器本司帅掌事者以席入自西门诣坛西阶升设社稷神座各于坛上近南北向又设后土氏神座于社神之左后稷氏神座于稷神之左俱东向席皆以莞质明诸祭官及从祭之官各服其服本司帅掌事者入实罇罍祝版各置于坫祝以币各置于篚与血豆俱设于馔所赞唱者先入就位祝与执罇罍篚者入自西门当社坛北重行南向以东爲上立定赞唱者曰再拜祝以下皆再拜执罇者升自西阶立于罇所执罍篚者各就位诸祝诣社坛升自西阶行扫除讫降诣稷坛升扫除如社坛之仪降扫除于下讫皆就位刺史将至赞礼者引祭官及从祭之官与掌事者俱就门外位刺史至参军事引之次赞唱者先入就位刺史停于次少顷服祭服出次参军事引刺史入自西门就位南向参军事立于刺史之东少退南向赞礼者引祭官以下及从祭之官以次入就位立定赞唱者曰再拜刺史以下皆再拜参军事少进刺史之左西面白请行事退复位本司帅执馔者奉馔陈于西门之外祝以币授刺史参军事引刺史北阶升社坛南向跪奠币于社神座前讫兴少退再拜祝又以币授刺史参军事引刺史升稷坛南向跪奠币于稷神座如社坛之仪讫参军事引刺史降复位本司引馔入社稷之馔升自北阶配座之馔升自西阶诸祝迎引于坛上设于神座前本司与执馔者降自西阶复位诸祝各还罇所参军事引刺史诣罍洗执罍者酌水执洗者跪取盘兴承水刺史盥手执篚者跪取巾于篚兴进刺史帨手讫执篚者受巾跪奠于篚遂取爵兴以进刺史受爵执罍者酌水刺史洗爵执篚者又取巾于篚兴进刺史拭爵讫受巾奠于篚奉盘者跪奠盘兴参军事引刺史自社坛北阶升诣社神酒罇所执罇者举羃刺史酌醴齐参军事引刺史诣社神座前南向跪奠爵兴少退南向立祝持版进于神座之右西向跪读祝文曰维某年岁次月朔日子某官姓名敢昭告于社神惟神德兼博厚道着方直载生品物含养庶类谨因仲春祗率常礼恭以制币牺齐粢盛庶品备兹明荐用申报本以后土勾龙氏配神作主尚飨讫祝兴刺史再拜祝进跪奠版于神座兴还罇所刺史拜讫参军事引刺史诣配座酒罇所取爵于坫执罇者举羃刺史酌醴齐参军事引诣后土氏神座前西向跪奠爵兴少退西向立祝持版进于后土氏前祝文曰爰兹仲春厥日惟戊敬修常事荐于社神惟神功着水土平易九州昭配之义实通祀典谨以牺齐粢盛庶品式陈明荐作主侑神尚飨祝兴刺史再拜祝进跪奠版于神座兴还罇所刺史拜讫参军事引刺史进当社神座南向立祝各以爵酌福酒合置一爵祝持爵进于刺史之右东向立刺史再拜受爵跪祭酒啐酒奠爵兴祝帅执馔者以俎进减社神座前胙肉共置一俎上兴祝持俎东向进刺史受以授左右刺史跪取爵饮卒爵祝进受爵复于坫刺史兴再拜参军事引刺史降自北阶诣罍洗盥手洗爵自稷坛北阶升诣稷神酒罇所执罇者举羃刺史酌醴齐参军事引刺史诣稷神座前南向跪奠爵兴少退南向立祝持版进于神座之右曰敢昭告于稷神惟神播生百谷首兹八政用而不匮功济氓黎恭以制币牺齐粢盛庶品祗奉旧章备兹瘗礼以后稷弃配神作主尚飨讫祝兴刺史再拜祝进跪奠版于神座兴还罇所刺史拜讫参军事引刺史诣配座酒罇所刺史取爵于坫执罇者举羃刺史酌醴齐参军事引刺史诣后稷氏座前西向跪奠爵兴少退西向立祝持版进于神座之右南面跪读祝文曰敢昭告于后稷氏爰以仲春恭修常礼荐于稷神惟神功叶稼穑阐修农政允兹从祀用率旧章谨以牺齐粢盛庶品式陈明荐作主配神尚飨讫祝兴刺史再拜祝进跪奠版于神座兴还罇所刺史拜讫参军事引刺史诣稷神座前南向立饮福受胙如社坛之仪讫参军事引刺史降自本阶还本位初刺史献将毕赞者引亚献诣罍洗盥手洗爵升献如刺史之仪亚献将毕赞礼者引终献诣罍洗升酌终献如亚献之仪讫降复位诸祝各进神座前跪彻豆兴还罇所赞唱曰赐胙再拜非饮福受胙者皆再拜赞唱者又曰再拜刺史以下皆再拜参军事少进刺史之左西面白请就望瘗位参军事引刺史就望瘗位西向立祝于神前取币及血寘于塪赞唱者曰可瘗塪东西面各二人寘土半塪参军事进刺史左白礼毕遂引刺史出还次赞礼者引祭官以下次出诸祝及执罇罍篚者降复掌事位赞唱者曰再拜祝以下皆再拜以出其祝版燔于斋所诸州释奠于孔宣父前享三日刺史散斋于别寝二日致斋于㕔事一日亚献以下应享之官散斋二日各于正寝致斋一日于享所其日助敎及诸学生皆淸斋于学馆一宿前享二日本司扫除内外又爲瘗塪于院内堂之壬地方深取足容物南出阶本司设刺史以下次于门外随地之宜前享一日晡后本司帅其属守门本司设三献位于东阶东南毎等异位俱西面设掌事位于三献东南西面北上设望瘗位于堂上之东北当瘗塪西向设助敎位于西阶西南掌事学生位于助敎之后俱东面北上设赞唱者位于三献西南西面北上又设赞唱位于瘗塪东北南向东上设三献门外位于道东毎等异位俱西面掌事位于终献之后北上祭器之数与祭社同掌事者以罇坫升设于堂上前楹间北向先圣之罇在西先师之罇在东俱西上皆加勺羃先圣爵一配座爵四各置于坫设币篚于罇所设洗直东荣南北以堂深罍水在洗东加勺羃篚在洗西南肆实爵三巾二于篚加羃执罇罍洗篚者各位于罇罍洗之后享日未明烹牲于厨夙兴掌馔者实祭器本司帅掌事者设先圣神座于堂上西楹间东向设先师神席于先圣神座东北南向席皆以莞质明诸享官各服祭服助敎儒服学生靑衿服本司帅掌事者入实罇罍及币祝版各置于坫赞唱者先入就位祝二人与执罇罍篚者入立于庭重行北面西上立定赞唱者再拜祝以下皆再拜执罇罍篚者各就位祝升自东阶行扫除讫降自东阶各还斋所刺史将至赞礼者引享官以下俱就门外位助敎学生并入就门内位刺史至参军事引之次赞唱者先入就位祝入升自东阶各立于罇后刺史停于次少顷服祭服出次参军事引刺史入就位西向立参军事退位立于左赞礼者引享官以下次入就位立定赞唱者曰再拜刺史以下皆再拜参军事少进刺史之左北面白请行事退复位祝俱跪取币于篚兴各立于罇所本司帅执馔者奉馔陈于门外参军事引刺史升自东阶进先圣神座前西向立祝以币北向授刺史受币参军事引刺史进西向跪奠于先圣神座前兴少退西向再拜讫参军事引刺史当先师神座前北向立祝又以币西向授刺史受币参军事引刺史进北向跪奠于先师神座兴少退北向再拜参军事引刺史降复位本司引馔入升自东阶祝迎引于阶上各设于神座前设讫本司与执馔者降出祝还罇所参军事引刺史诣罍洗执罍者酌水执洗者跪取盘兴承水刺史盥手执篚者跪取巾于篚兴进刺史帨手讫执篚者受巾跪奠于篚遂取爵兴以进刺史受爵执罍者酌水刺史洗爵执篚者又跪取巾于篚兴进刺史拭爵讫受巾跪奠于篚奉盘者跪奠盘兴参军事引刺史升自东阶诣先圣酒罇所执罇者举羃刺史酌醴齐参军事引刺史诣先圣神座前西向跪奠爵兴少退西向立祝持版进于神座之右北面跪读祝文曰维某年岁次月朔日子刺史具官姓名敢昭告于先圣孔宣父惟夫子固天攸纵诞降生知经纬礼乐阐扬文敎余烈遗风千载是仰俾兹末学依仁游艺谨以制币牺齐粢盛庶品祗奉旧章式陈明荐以先师颜子配尚飨祝兴刺史再拜祝进跪奠版于神座兴还罇所刺史拜讫参军事引刺史诣先师酒罇所取爵于坫执罇者举羃刺史酌醴齐参军事引刺史诣先师神座前北向跪奠爵兴少退北向立祝持版进于神座之左西向跪读祝文曰敢昭告于先师颜子爰以仲春率遵故实敬修释奠于先师颜子惟子庶几具体德冠四科服道圣门实臻壸奥谨以制币牺齐粢盛庶品式陈明荐从祀配神尚飨祝兴刺史再拜讫祝进跪奠版于神座兴还罇所刺史拜讫参军事引刺史诣东序西向立祝各以爵酌福酒合置一爵一太祝持一爵进刺史之左北面立刺史再拜受爵跪祭酒啐酒奠爵俛伏兴祝各帅执馔者进俎跪减先圣先师神座前胙肉共置一俎上又以笾取黍稷饭其置一笾兴祝先以饭进刺史受以授执馔者刺史跪取爵遂饮卒爵祝进受爵复于坫刺史兴再拜参军事引刺史降复位初刺史献将毕赞礼者引亚献诣罍洗盥手洗爵升献饮福如刺史之仪讫降复位亚献毕赞礼者引终献诣罍洗盥洗升献如亚献之仪讫复位州学生束脩束帛一篚酒一壶脯一案其日平明学生靑衿服至学门博士公服若儒服立于学堂东阶上西面赞礼者引学生立于门东西面陈束帛篚酒脯案于学生西南当门北向重行西上将命者出立于门西东面白敢请行事学生少进曰某方受业于先生敢请见将命者入告博士曰某也不德请子无辱将命者出告学生曰某不敢爲仪敢固以请将命者入告博士曰请子就位某敢见将命者出告学生曰某不敢以视宾客请终赐见将命者入告博士曰某辞不得命敢不从将命者出告执篚者以篚东面授学生博士降俟于东阶下西面赞礼者引学生执酒脯者从之学生入门而左立于西阶之南东面执酒脯者立于学生西南东面北上学生跪奠篚再拜博士答拜学生还避遂进跪取篚赞礼者引学生进博士前东面授币执酒脯者从奠于博士前博士受币赞者取酒币以东执酒脯者出赞礼者引学生立于阶间近南北面再拜讫引出诸里祭社稷前一日社正及诸社人应祭者各淸斋一日于家正寝应设馔之家先修治神树之下又爲瘗塪于神树之北方深取足容物掌事者设社正位于稷座西北十步东面诸社人位于其后东面南上设祝奉血豆位于瘗塪之北南向祭器之数每座罇酒二幷勺一以巾覆之俎一笾二豆二爵二簠二簋二祭日未明烹牲于厨夙兴掌馔者实祭器掌事者以席入社神之席设于神树下稷神之席设于神树西俱北向质明社正以下各服其服掌事者以盥水器入设于神树北十步所加勺巾二爵一于其下盛以箱又以酒罇入设于神北近西社神之罇在东稷神之罇在西俱东上南向执罇者立于罇后掌事者入实罇酒讫祝及执罇者入当社神北南向以东爲上皆再拜执酒罇者就罇后立其执盥者就盥器后立赞礼者引社正以下俱就位立定赞礼者赞再拜社正以下皆再拜祝诣罇所赞礼者再拜社正以下皆再拜掌事者以馔入各设于神座前讫掌事者出赞礼者引社正诣盥器所执盥者酌水社正洗手取巾拭手讫洗爵拭爵讫赞礼者引社正诣社神酒罇所酌酒讫赞礼者引社正诣社神座前跪奠爵于馔右兴少退南向立祝持版进社神座东西面跪读祝文曰维某年岁次月朔日子某坊社正姓名合社若干人等今昭告于社神惟神载育黎元长兹庶物时属仲春日惟吉戊谨率常礼㳟用特牲淸酌粢盛庶品祗荐社神尚飨祝兴社正以下及社人等俱再拜赞礼者引社正诣稷神酒罇所取爵酌酒讫赞礼者引社正诣稷神座前南向跪奠酒于馔右兴少退南向立祝持版进于稷神座西东向跪读祝文曰若干人等敢昭告于稷神惟神主兹百谷粒此羣黎今仲春吉戊谨率常礼恭以特牲淸酌粢盛庶品祗荐于稷神尚飨祝兴社正以下及社人俱再拜赞礼者引社正立于社神座前南向立祝以爵酌社稷神福酒合置一爵进社正之右社正再拜受酒讫跪祭酒遂饮卒爵祝受爵还罇所社正兴再拜赞礼者引社正还本位立定赞礼者再拜社正及社人俱再拜讫祝以血置于塪塪东西各一人寘土半塪赞礼者少前白礼毕遂引社正等出祝与执罇者复位再拜讫出其余馔社人等俱于此饮如常㑹之仪其祝版燔于祭所诸太子庙时享斋戒将享有司卜日如别仪凡应享之官散斋二日致斋一日太乐工人等淸斋并如别仪陈设前享三日右校淸扫内外守宫设享官以下次于斋坊之内前享二日太乐令设轩悬之乐于庙庭如式前享一日奉礼设享官以下位于东门之内道北执事位于道南每等异位重行西向以北爲上设奉礼位于乐悬东北赞者一人在南差退俱西面设协律郎位于庙堂之上前楹间近西东向设太乐令位于乐悬之间北向设门外位享官以下皆于东门外道南每等异位北向西上前享一日晡前三刻庙令帅府史斋郎以罇坫罍洗篚羃入设于位其笾豆铏㽅陈于庙座之东加以巾盖晡后三刻赞引引博士诣厨省视濯漑还斋所享日未明十五刻太官令帅宰人以鸾刀割牲膟膋共实一豆置于馔所晨祼享日未明四刻诸享官各服朝服庙令良醖令各率其属入实罇罍太官令帅进馔者实诸笾豆簠簋未明三刻奉礼帅赞者先入就位赞引引博士宫闱令及执罇罍篚羃者入自东门当阶间重行北面西上立定奉礼曰再拜赞引引博士升堂上各就位宫闱令开塪室出神主置于座讫还执事位未明二刻谒者引享官俱就东门外位太乐令引工人入讫赞引亚献先入就位再拜讫行扫除复位谒者引享官入就位立定奉礼曰再拜享官等再拜讫谒者进初献之左白有司谨具请行事退复位协律郎俛伏举麾工鼓柷奏肃和之乐三成偃麾戞敔乐止奉礼曰衆官再拜在位者皆再拜谒者引初献诣罍洗盥手洗瓒讫谒者引初献升自东阶诣取爵饮以授斋郎虚爵俛伏兴再拜讫赞引引复位赞引引亚献诣罍洗盥手洗爵升堂诣罇所酌酒入奠于神座前兴退户外再拜讫少退立斋郎酌酒两爵合置一爵亚献再拜跪受爵啐酒遂饮卒爵以爵授斋郎俛伏兴再拜讫引复位次引终献如亚献之仪引复位讫奉礼曰赐胙赞者曰再拜奏肃和之乐一成止赞者曰再拜在位者皆再拜讫赞引进初献之左白礼毕赞引各引享官以次出赞引引博士以下俱就执事位奉礼曰再拜博士以下皆再拜引出宫闱令纳神主如常仪其祝版燔于斋坊三品以上时享其庙前享五日筮于庙门之外主人公服立于门东西面掌事者各服其服立门西东面北上设筮席于闑西阈外西面筮者开韇出册兼执之东面受命于主人主人曰孝曾孙某来日丁亥祗享于庙尚飨筮者曰诺进就筮席西面以韇击册遂述曰假尔太筮有常孝曾孙某来日丁亥祗享于庙尚飨乃释韇坐筮讫兴降席东面旅占曰从筮吉退若不吉卽筮远日还如初仪赞礼者进主人之左告礼毕掌事者彻筮席先享三日主人及亚献终献幷执事者各㪚斋二日于正寝致斋一日于庙所子孙及凡入庙者各于其家淸斋皆一宿前一日之夕淸扫内外掌庙者整拂神幄赞礼者设主人之位于东阶西面亚献终献位于主人东南掌事者位于终献东南俱重行西向北上设子孙之位于庭重行北面西上设赞唱者位于终献西南西面又设亚献以下位于门外之东执事者在南差退俱西向设牲于南门之外当门北面以西爲上掌牲者位于牲西北东面诸祝位于牲后俱北向设亚献省牲位于牲前近东西向设祭器之数每室罇二簋二簠二㽅二铏二俎二笾豆一品二品各十三品八掌事者以罇入设前楹下各于室户之东北面西上皆加勺羃设祭器于序东西向每座簋在前簠次之㽅次之铏次之笾次之豆次之俎在后每座异之皆以南爲上屈陈而下设洗于东阶东南东西当东霤南北以堂深罍水在洗东加勺羃篚在洗西南肆实爵三巾二于篚加羃执罇罍洗篚者各于罇罍洗篚之后掌牲者以牲就榜位赞礼者引亚献入诣东阶升堂徧视涤濯讫引降就省牲位亚献省牲掌牲者前东面举手曰腯还本位诸祝各循牲一帀北面举手曰充俱还本位祝与掌牲者以次牵牲付厨赞礼者引终献诣厨省鼎镬视濯漑执馔者入彻簠簋笾豆俎铏以出享日未明烹牲于厨夙兴掌馔者实祭器主人以下各服其服掌事者入实罇罍祝版各置于坫诸祝与奄人入立于庭北面西上立定皆再拜讫升自东阶以次出神主各置于座质明赞礼者引亚献以下及子孙俱就门外位赞唱者先入就位诸祝与执罇罍者入立于庭北面西上立定赞唱者曰再拜祝以下俱再拜各就位掌馔者奉馔陈于门外赞礼者引主人入就位又赞礼者引亚献以下及子孙以次入就位立定赞唱者曰再拜主人以下皆再拜赞礼者进主人之左白请行事退复位掌馔者引馔入升自东阶诸祝迎引于阶上各设于神座前执炉炭萧稷膟膋者各从其俎升置于室户外之左其萧稷各置于炉炭下施设讫掌馔以下降出诸祝各取萧稷擩于脂燔于炉炭还罇所赞礼者引主人诣罍洗执罍者酌水执洗者跪取盘兴承水主人盥手执篚者跪取巾于篚兴进主人拭手执篚者受巾跪奠于篚遂取爵兴以进主人受爵执罍者酌水主人洗爵执爵者又跪取巾于篚兴进主人拭爵讫受巾跪奠于篚奉盘者跪奠盘兴赞礼者引主人自东阶升堂诣某祖酒罇所执罇者举羃主人酌酒赞礼者引主人进诣某祖座前北面跪奠爵兴出户北面立祝持版进于室户外之右东面跪读祝文曰维某年岁次月朔日子孝曾孙某官封某敢昭告于某祖考某谥封祖妣某邑夫人某氏时惟仲春伏增远感谨以柔毛刚鬛明粢芗合芗萁嘉蔬嘉荐醴齐㳟荐祠享于某祖考某谥封某祖妣夫人某氏配尚飨讫兴主人再拜祝进跪奠版于神座兴还罇所赞礼者引主人以次酌献如上仪讫赞礼者引主人诣东序西向立诸祝各以爵酌福酒合置一爵一祝持爵进主人之左跪祭酒啐酒奠爵兴诸祝各帅执馔者以俎入减神前胙肉共置一俎上又以笾徧取黍稷饭共置一笾祝先以饭笾进主人受以授左右祝又以俎次授主人每受以授左右讫主人跪取爵遂饮卒爵祝进受爵复于坫主人兴再拜赞礼者引主人降自东阶还本位西向立主人献将毕赞礼者引亚献诣罍洗盥手洗爵升自东阶诣某祖酒罇所执罇者举羃亚献酌淸酒赞礼者引亚献进诣某祖神座前北向跪奠爵兴出户北向再拜赞礼者引亚献如上仪讫赞礼者引亚献诣东序西向立诸祝各以爵酌福酒如初献仪又赞礼者引终献亦如初献仪讫降复位诸祝皆进神座前跪彻豆兴还罇所赞唱者曰再拜非饮福受胙者皆再拜赞唱者又曰再拜主人以下皆再拜赞礼者进主人之左白礼毕遂引主人出赞礼者引亚献以下出子孙以次出诸祝及执罇罍篚者俱复执事位立定赞唱者曰再拜诸祝以下皆再拜执罇罍篚者出诸祝与奄人匵神主纳于塪室如常仪讫祝版焚于斋所褒圣侯祀孔宣父庙及王公以下皆用此礼唯祝文别三品以上祫享其庙前享五日筮于庙门之外斋及设位牲榜祭器省牲皆如时享之仪掌事者以罇坫入设于庙堂上皆于神座左昭座之罇在前楹间北向始祖及穆座之罇在户外南向俱以近神爲上皆加勺羃设祭器于序东西向毎座簋在前簠次之㽅次之铏次之笾次之豆次之俎在后每座异之皆以南爲上屈陈而下设洗于东阶东南东西当东霤南北以堂深罍水在洗东加勺羃篚在洗西南肆实爵三巾二于篚加羃执罇罍篚羃者各位于罇罍篚羃之后享日未明牵牲于厨夙兴掌馔者实祭器掌庙者设神座于庙堂之上自西序以东始祖座于西序东向昭座于始祖座东北南向穆座于东南北向俱西上主人以下各服其服掌事者入实罇罍祝版各置于坫诸祝与奄者入立于庭北面西上掌事者持腰舆从入立于东阶下西面立定祝与奄者皆再拜讫帅腰舆升自东阶诣始祖庙入开塪室出神主置于舆出诣座前以主置于座以次出神主如上仪讫还斋所质明赞者引亚献以下及子孙俱就门外位赞唱者先入就位诸祝与执罇罍者入立于庭北面西上立定赞唱者曰再拜祝以下皆再拜各就位掌馔者帅执馔者奉馔陈于门外赞礼者引主人入就位又赞者引亚献以下及子孙以次入就位立定赞唱者曰再拜主人以下皆再拜赞礼者进主人之左白请行事退复位掌馔者引馔入升自东阶诸祝迎引于阶上各设于神座前执炉炭萧稷膟膋者从其俎升设于神座之左少后其萧稷各置于炉炭下施设讫掌馔者以下降出诸祝各取萧稷擩于脂燔于炉炭还罇所赞礼者引主人诣罍洗执罍者酌水执洗者跪取盘兴承水主人盥手执篚者跪取巾于篚兴进主人拭手执篚者受巾跪奠于篚遂取爵兴以进主人受爵执罍者酌水主人洗爵执篚者又跪取巾于篚兴进主人拭爵讫受巾跪奠于篚奉盘者跪奠盘兴赞礼者引主人自东阶升堂诣始祖酒罇所执罇者举羃主人酌醴齐赞礼者引主人进诣始祖神座前西向跪奠爵兴少退西向立祝持版进神座之右北面跪读祝文曰维某年岁次月朔日子孝曾孙某官封某敢昭告于始祖考某谥封祖妣夫人某氏岁序推迁伏增远感谨以柔毛刚鬛明粢芗萁嘉齐㳟荐祫事于始祖考某谥封始祖妣夫人某氏配尚飨讫兴主人再拜祝跪奠版于神座兴还罇所赞礼者引主人依昭穆酌献如上仪讫赞礼者引主人诣东序西向立诸祝各以爵酌福酒合置一爵祝持爵进主人之左北向主人再拜受爵跪祭酒啐酒奠爵兴诸祝各帅执馔者以俎进减神座前胙肉共置一俎上又以笾徧取稷黍饭共置一笾祝先以饭笾进主人受以授左右祝又以俎以次进主人毎受以授左右讫主人跪取爵遂饮卒爵祝进受爵复于坫主人降自东阶还本位西向立主人献将毕赞礼者引亚献诣罍洗盥手洗爵升自东阶诣始祖酒罇所执罇者举羃亚献酌盎齐赞礼者引亚献进诣始祖神座前西向跪奠爵兴少退西向再拜赞礼者引亚献以次酌献如上仪赞礼者引亚献诣东序西向立诸祝各以爵酌福酒如初献之仪又赞礼者引终献升献饮福如亚献之仪讫降复位诸祝皆进神座前跪彻豆兴还罇所赞礼者曰再拜非饮福受胙者皆再拜赞唱者又曰再拜赞礼者进主人之左白礼毕遂引主人出赞者引亚献以下及子孙以次出诸祝与执罇罍篚者俱复执事位立定赞唱者曰再拜诸祝以下皆再拜执罇罍篚者出诸祝与奄者匵神主置于舆纳于塪室如常仪王公以下拜扫先期卜日如常前一日掌事者设次于茔南百歩道东西向北上备芟翦草木之器赞礼者设主人以下位茔门外之东西面以北爲上其日主人到次改服公服无者常服赞礼者曰再拜主人以下俱再拜赞礼者引主人以下入奉行坟茔至于封树内外环绕哀省三周其荆棘虑与荒草连接者皆随卽芟翦不令火田得及扫除讫赞礼者引主人以下复门外位赞礼者曰再拜主人以下皆再拜赞礼者引之次遂还第若解满或远行辞墓若外官解满或京官辞墓哭而后行其寒食上墓如前拜扫仪唯不占日通典卷一百二十一通典卷一百二十二钦定四库全书通典卷一百二十二唐京兆杜佑君卿纂礼八十二开元礼纂类十七嘉一皇帝加元服卜日皇帝将加元服卜日如别仪告圆丘前一日诸告官清斋于告所其守卫及设罇坫等并前一日陈设如廵狩圆丘摄事仪未明二刻诸告官各服其服郊社令良酝令入实罇罍及玉帛未明一刻奉礼帅赞者先入就位赞引引御史太祝以下入行扫除如常仪质明谒者引告官以下俱就门外位奉礼帅赞者先入就位赞引引御史以下入就位谒者引告官赞引引执事者次入就位定奉礼曰再拜谒赞者承传告官以下皆再拜谒者进告官之左白有司谨具请行事仪至礼毕燔祝版于斋所并同廵狩告圆丘摄事仪告宗庙其礼与廵狩告宗庙仪有司摄事同唯祝文临时撰临轩行事先一日尚舎奉御设御冠席于太极殿中楹间南向莞筵纷纯加藻席缋纯加次席黼纯守宫设羣官次于朝堂太乐令展宫悬于殿庭并如常仪设协律郎举麾位于殿上西阶之西东向一位于乐悬东南西向鼓吹令分置十二案于建鼓之外乘黄令陈车辂尚辇奉御陈舆辇并如常仪典仪设文官一品以下五品以上位于悬东六品以下于横街南皆重行西面北上设武官一品以下五品以上位于悬西六品以下于横街南当文官皆重行东面北上设朝集使位分方于文武官当品之下设诸亲位于四品五品之中设蕃客位各分方于朝集使六品之南诸州使人分方位于朝集使九品之后又设太师太尉位于横街之南道东北向西上又设典仪位于悬之东北赞者二人在南少退俱西向奉礼设门外位于东西朝堂皆如元日之仪其日诸卫勒所部屯门列黄麾仗如常羣官依时刻集朝堂俱就次各服其服通事舎人引就朝堂前位侍中版奏请中严太乐令鼓吹令帅工人入就位奉礼郎设罍洗于阼阶东南罍在洗东加勺羃篚在洗西南肆实巾加羃尚舎奉御设席于东房内近西又张帷于东序外殿中监陈衮服于东房内席上东领𤣥衣纁裳十二章白纱中单黼领青褾襈𥚑革带玉钩䚢大带朱黼三章鹿卢玉具劒火珠镖首白玉䨇珮𤣥组大䨇绶六綵𤣥黄赤白缥緑纯𤣥质长二丈四尺五百首广一尺朱韈赤舄金饰缋纚玉簪及三物同箱在服北向尚舎奉御设莞筵一纷纯加藻席缋纯加次席黼纯又在南尚舎奉御设醴罇于东序外帷内坫在罇北实角觯柶各一加羃馔陈于罇西笾豆各十二俎三在笾豆北设罍洗于罇东罍在洗西加勺羃篚在洗东北肆实巾加羃执罍罇笾豆及在廷罍篚者并绛公服立于其所衮冕垂白珠十二旒以组为缨色同其绶黈纩充耳玉导于箱太常博士一人立于西阶下近西东面诸侍卫之官各服其器服俱诣合奉迎典仪帅赞者先入就位通事舎人各引羣官入就位太常博士引太常卿升西阶立于西房外当戸北向侍中版奏外办皇帝着空顶黑介帻䨇童䯻䨇玉导绛纱𫀆以出侍卫警跸如常仪皇帝将出太乐令令撞黄钟之钟右五钟皆应协律郎举麾鼓吹奏太和之乐皇帝出自西房太常博士引太常卿太常卿引皇帝即御座南向立乐止通事舎人引太师太尉就位太师初入门舒和之乐作至位乐止典仪曰再拜赞者承传羣臣在位者皆再拜太师升自西阶太师初行乐作至阶乐止太师升立于西阶上东面太尉诣阼阶下罍洗盥手升东阶诣东房内取纚箱进跪奠于御座西端太师诣御座前跪奏称请坐退复位皇帝坐太尉进当御座前少左跪脱空顶帻置于箱毕设纚兴少西东面立太师降盥初降乐作盥讫诣西阶下乐止太常受冕左执顶右执前升西阶进当皇帝前左乐作太师祝曰令月吉日始加元服寿考惟祺以介景福乃跪冠兴复西阶上位太尉进皇帝前少左跪设簪缨兴复位皇帝兴太常卿引适东房殿中监进彻纚箱以退皇帝着衮服太常卿引即席南向坐乐止太尉诣序外帷内盥手洗觯酌醴加柶覆之面叶立于序内南向太师进受醴面柄进御前北面祝曰甘醴唯厚嘉荐令芳承天之休寿考不忘讫跪进觯兴退降立于西阶下东面将祝殿中监帅进馔者奉馔设于御座前皇帝左执觯右取脯擩于醯祭于笾豆间太师取胏一以进皇帝皇帝奠觯于荐西受胏却左手执本右手絶末以祭上右手哜之授太尉太尉加于俎降立于太师之南皇帝帨手取觯以柶祭醴啐醴建栖奠觯于荐东皇帝初受觯休和之乐作奠觯讫乐止太师太尉俱复横街南位太师初行乐作至位乐止典仪唱再拜赞者承传在位者皆再拜太师太尉出初行乐作出门乐止侍中前跪奏礼毕皇帝兴太乐令令撞蕤宾之钟左五钟皆应太和之乐作太常卿引入东房侍卫警跸如来仪入讫乐止通事舎人引东西面位者以次出见太后其日冠讫着通天冠服诣太后所御殿如常朝见之式尚宫引就殿前北向再拜讫尚宫引出还宫如常谒太庙将谒有司卜日如别仪前一日皇帝清斋于太极殿太尉以下清斋于庙所近侍之官应从入庙者各于本司清斋一宿诸卫令其属晡后一刻各以其方器服守卫庙门与太乐工人俱清斋一宿前三日尚舎直长施大次于太庙南门之外道西东向尚舎奉御铺御座守宫设文武侍臣次于大次之后文左武右俱东向设太尉以下次于斋坊内设三师次于侍臣次之西东向前二日太乐令设宫悬之乐于庙庭如常仪右校清扫内外前一日奉礼设御位于乐悬之南道西北向设太尉以下及御史等位于内外如常仪设酒罇之位于庙堂上前楹间各于室戸之左北向每室鸡彝一鸟彝一牺罇二山罍二皆加勺羃皆西上各有坫设罍洗篚如常其执罇罍篚羃及烹牲竝如廵狩告谒仪日未明三刻太尉以下各服其服太庙令良酝令各帅其属入实罇罍太官令帅进馔者实笾豆行扫除及奏出献祖以下神主各置于座如常仪讫各就位如廵狩告仪质明谒者引太尉以下俱就门外位太乐令帅工人次入就位谒者引太尉赞引引执事者次入就位立定奉礼曰再拜太尉以下皆再拜谒者进太尉之左白有司请行事其行事仪至读祝文如时享摄事仪读祝文曰维某年嵗次月朔日孝曾孙皇帝某谨遣太尉臣名敢昭告于献祖宣帝祖妣某氏敬遵常典礼加元服以今吉辰祗见谨以一元大武明粢芗合芗萁嘉蔬嘉荐醴齐尚飨讫兴太尉再拜初读祝文讫乐作太祝进跪奠版于神座俛伏兴还罇所太尉拜讫乐止谒者引太尉以次献皆如献祖之仪徧献讫其饮福受胙如常仪讫谒者引太尉降复位赞引引御史太祝及执罇篚羃者俱就执事位重行西面立以俟皇帝既谒庙出门太祝等升复位讫登歌作雍和之乐诸祝各进入室彻豆出还罇所登歌止奉礼曰赐胙其赞拜及纳神主燔祝版竝如时享摄事仪亲谒前出三日本司宣摄内外各供其职前一日守宫设羣官五品以上次东西朝堂如常谒昼漏上水三刻銮驾出宫发引前七刻搥一鼓为一严发引前五刻搥二鼓为再严其銮驾发引之仪与时享出宫仪同唯陈小驾卤簿乗金辂为异驾廻通事舎人引文武羣官不从者退就次以俟驾至大次廻辂东向将军降立于路侍中进当銮驾前跪奏称侍中臣某言请降辂俛伏兴还侍位皇帝降辂乗舆之大次繖扇华盖侍卫如常仪通事舎人引三师各就便座各服其服出立于大次门外太常博士引太常卿立于大次门外当门西向侍中版奏外办皇帝出次华盖侍卫如常博士引太常卿太常卿引皇帝至庙门外殿中监进镇珪皇帝执镇珪华盖仗卫停于门外三师近侍者从入如常皇帝初入门太和之乐作至版位北向立乐止太常卿与博士退立于左太常卿前奏称请再拜皇帝再拜少顷太常卿又奏称请再拜皇帝又再拜讫太常博士引太常卿太常卿引皇帝出还大次初行乐作出门乐止殿中监受镇珪华盖侍卫如常仪皇帝既还大次请解严转仗卫至既入合侍中版奏请解严叩钲将士各还本所如时享还宫仪㑹羣臣皇帝见庙之明日㑹羣臣如元㑹之仪其上寿词云具官臣某言伏惟皇帝陛下吉辰元服礼备乐和臣等不胜大庆谨上千万岁寿羣臣上礼前一日守宫量设次于东朝堂如常仪其日应上礼之官依时刻各集于次皆服朝服奉礼先设上礼之官位于东朝堂之前近南文东武西重行北面相对为首又设中书舎人位于吏部为首者之北南向设奉礼位于文官东北赞者二人在南差退俱西向通事舎人各引应上礼之官就位定令史二人对举表案礼部郎中引就中书舎人前取表授舍人讫引案退奉礼唱再拜赞者承传在位者皆再拜中书舍人奉表入进通事舍人引在位者退皇帝纳后卜日告圆丘方泽竝如加元服仪其祝文临时撰临轩命使将行纳采制命太尉为使者宗正卿为副使吏部承以戒之前一日尚书奉御设幄座于太极殿如常守宫设羣官客使等诸应陪位者次于东西朝堂太乐令展宫悬于殿庭设举麾位于殿上一位于悬下鼓吹令设十二案乘黄令陈车辂尚辇奉御陈轝辇皆如元日之仪典仪设文官一品以下五品以上位于悬东六品以下于横街南皆重行西面北上设武官一品以下五品以上位于悬西六品以下于横街南当文官皆重行东面北上设朝集使位各分方于文武官当品之下设诸亲位于四品五品之下设蕃客位各分方于朝集使六品之南诸州使人分方位于朝集使九品之后设典仪位于悬东北赞者二人在南少退俱西向设使者受命位于大横街南道东副使又于其东少退俱北面奉礼设门外位于东西朝堂如元日仪其日诸卫勒所部列黄麾仗如常仪羣官依时刻集朝堂俱就位各服其服通事舍人引就朝堂前位侍中量时刻版请中严钑㦸近仗入陈于殿庭太乐令帅工人就舞位协律郎入就举麾位诸侍卫之官各服其器服符寳郎就阁奉迎典仪帅赞者先入就位通事舍人引羣官入就位又引使主副入立于太极门外道东西面黄门侍郎引主莭执幡莭中书侍郎引制书案立于左延明门内道北西面北上侍中版奏外办皇帝服衮冕御轝以出曲直华盖警跸侍卫如常仪皇帝将出仗动出自西房即御座坐南向符寳即奉寳置于御座如常通事舍人引使主副入就位定典仪曰再拜赞者承传羣官在位者皆再拜侍中前承制降诣使者东北西面称有制使主副俱再拜侍中宣制曰纳某官女为皇后命公等持莭行纳采等礼宣讫使主副又再拜侍中还侍位黄门侍郎引主莭于使者东北西面授使者使者受付主莭主莭立于使后黄门侍郎退中书侍郎引制书案立于使者东北西面中书侍郎取制书西面授使者使者受制书置于案持案者退立于使后中书侍郎退典仪曰再拜赞者承传羣官在位者皆再拜舍人引使者主副出持莭者前导持案者次之侍中前跪奏称侍中某臣言礼毕俛伏兴还侍位皇帝降座升舆入自东房侍卫警跸如来仪舍人引羣官在位者以次出初使主副乘辂备仪仗而行鼓吹备而不作从者乘车以从其制书油络网犊车载而行自后皆如之纳采前一日守宫设使者次于后氏大门外道右南向其日大昕使主副至于后氏大门外掌次者迎入次主人受于庙掌事者布神席于室戸外之西莞筵纷纯加藻席画纯南向右雕几使主副出次谒者引立于大门外之西东门北上持幡莭者立于使者之北少退东面令史二人对举制案立于使者之南执鴈者又在其南俱东面主人立于大门内西面傧者立于主人之左北面受命出立门东西面曰敢请事使者曰某奉制纳采傧者入告主人曰臣某之女若如人既䝉制访臣某不敢辞傧者出告入引主人出迎使者于大门外之南北面主人再拜使者不答拜主人揖使者先入于阶使者及宗正卿入幡莭先导其持节案及执鴈者从入幡莭立西阶之西东面使者由西阶升于两楹间南面使副在使者西南持案及执鴈者在使副西南俱东面主人升阼阶诣使者前北面持案者以案进使副前使副取制书持案者退复位使副奉制书进授使者退复位持莭者脱莭衣使者曰有制主人再拜宣制主人降诣阶间北面再拜稽首讫升进北面受制书退以授左右仍北面立使副取鴈以授使者退复位使者受鴈主人再拜进受鴈退以授左右仍北面立傧者引二人对举答表案进于主人后少西傧者取表以授主人主人受进授使者讫复位再拜持莭者加莭衣谒者引使者及使副等降自西阶以出制文皇帝曰咨具官封姓浑元资始肇经人伦爰及夫妇以奉天地宗庙社稷谋于公卿咸以为宜率由旧典今使持节太尉封某宗正卿封某以礼纳采答文皇帝嘉命访婚陋族备数采择臣之女未闲教训衣履若而人钦承旧章肃奉典制某官封臣姓名稽首顿首再拜承制诏问名使者既出遂立于内门外之西东向并如纳采位初使者降主人降立于内门内东厢西面傧者进受命出请事使者曰将加卜筮奉制问名傧者入告主人曰臣某之子若而人既䝉制访臣某不敢辞傧者出告入引主人出迎使者至主人受鴈讫出如纳采仪使者出立于门内之西使副在南少退俱东面初使者降主人延使立于东阶下西面傧者进受命出请事使者曰礼毕傧者入吿主人曰某公奉制至于某之室某有先人之礼请礼从之傧者出告使者曰某既得将事敢辞傧者入告主人曰先人之礼敢固以请傧者出告使者曰某辞不得命敢不从傧者入告遂引主人升立于序端掌事者彻几改设二筵东上设甒醴于东房西牖下加勺羃坫在罇北实觯二角柶二一笾一豆实以脯醢在坫北又设洗于东阶东南如常讫傧者引主人降迎使者于内门外之东西面揖使者先入使者入门而左副从之主人入门而右至阶主人曰请某位升使者曰某敢辞主人曰固请某位升使者曰某敢固辞主人曰终请某位升使者曰某敢终辞主人升阼阶使者升西阶副从升俱北面主人阼阶上北面再拜使者及副西阶上北面荅再拜主人受几于序端掌事者内拂几三奉两端西北向以进主人东南向外拂几三振袂内执之掌事者一人又执几以从主人进西北向使者序进迎受于筵前东南向以俟主人还东阶上北向再拜送使者以几筵进北面跪各设于座差退于西阶上北面东上俱答再拜立于阶西东面南上赞者二人俱升取觯降盥手洗觯升实醴加柶于觯覆之面叶出房南面主人受醴面柄进使者筵前西北面立又赞者执觯以从使者西阶上北面各一拜序进筵前东南面主人又以次授醴使者受俱复西阶上位主人退复东阶上北面一拜送掌事者以次荐脯醢于筵前使者各进升筵皆坐左执觯右取脯擩于醢祭于笾豆间各以柶祭醴三始扱一祭又扱再祭兴各以柶兼诸觯上躐降筵于西阶上俱北面坐俱啐醴建柶各奠觯遂拜执觯主人答拜使者进升筵坐各奠觯于荐东降筵序立于西阶上东面南上掌事者牵马入陈于门内三分庭一在南北首西上又掌事者奉币篚升东阶以授主人主人受于序端进西面掌事者一人又奉币篚立于主人之后使者西阶上俱北面再拜主人进诣楹间南面立使者序进立于主人之西俱南面主人以币篚授使者使者受退立于西阶上东面掌事者又以币篚授主人主人受以授使副使副受退立于使者北俱东面主人还东阶上北面拜送使者降西阶从者迓受币使者当廷实揖马以出牵马者从出使者出大门之外西东面立从者迓受马主人出门东西面再拜送使者退主人入立于东阶下西面傧者告主人曰賔不顾矣主人反于寝使者奉答表诣阙进制文皇帝曰咨某官封姓两仪配合承天统物正位于内必俟令族重章旧典令使者持莭太尉封某宗正卿封某以礼问名答文皇帝嘉命使者某重宣中制问臣名族臣女夫妇所生先臣故某官之遗𤣥孙先臣故某官之遗曾孙先臣故某官之遗孙先臣故某官之孙女年若干钦承旧章谨奉典制某官臣姓某稽首顿首再拜承制诏纳吉前一日守宫设使者次以下至主人立于大门内西面加纳采仪傧者进受命出请事使者曰加诸卜筮占曰从制某也纳吉傧者入告主人曰臣某之女若而人龟筮云吉臣占在焉臣某谨奉典制傧者出告入引主人出迎使者于大门外以下至使者降自西阶以出如纳采仪使者出立于内门外之西使副在南少退俱东面初使者降主人立于东阶下西面傧者进受命出请事使者曰礼毕其傧使者如问名之仪制文皇帝曰咨某官姓人谋龟筮佥曰贞吉敬顺典礼今使使持节太尉封某宗正卿封某以礼纳吉答文皇帝嘉命使者某重宣中制太卜元吉臣陋族卑鄙忧惧不堪钦承旧章肃奉典制某官臣姓某稽首顿首再拜承制诏纳征前一日守宫设使者次如初其日大昕使主副至后氏大门外掌次者延入次执事者入布羃于内门之外𤣥纁束帛陈于羃上六马陈于羃南北首西上执事者奉谷珪以匮俟于羃东西面掌事者设几筵如初使主副出次谒者引立于大门外之西东面北上持幡节者立于使者之北少退东面令史二人对举制案立于使副南东面主人立于大门内西面傧者进受命出请事使者曰某奉制纳征傧者入告主人曰奉制赐臣以重礼某祇奉典制傧者出告入引主人出迎使者于大门外之南北面主人再拜使者不答拜谒者引使者及使副入幡莭前导持案者从入使者入门而左主人入门而右至于内门使主副立于门西东面北上主人立于门东西面傧者引主人揖使者先入门至阶使副从入由西阶升立于楹间南面使副在使者西南持案者在使副西南俱东面主人由阼阶诣使者前北面立执事者坐启匮取珪加于𤣥纁上及牵马者从入三分庭一在南北首西上执珪者在马西俱北面持案者以案进使副前使副取制书持案退复位使副奉制书进授使者退复位持节者脱节衣使者曰有制主人再拜使者宣制毕主人降诣阶间北面再拜稽首讫升进北面受制书退以授左右仍北面立傧者引二人对举答表案进主人后少西傧者取表以授主人主人受以授使者讫退复位再拜谒者引使者及使副等降自西阶以出立于内门外之西使副在南少退俱东面初主人受制书讫左右受玉帛于庭受马者自左受之以东牵马者既授马自前面而出主人降立于东阶下西面傧者进受命出请事使者曰礼毕其傧使者如纳吉之仪制文皇帝曰咨某官姓之女有母仪之德窈窕之姿如山如河宜奉宗庙永承天祚𤣥纁珪马以章典礼今使使持莭太尉封某宗正卿封某以礼纳征答文皇帝嘉命使者某重宣中制降婚卑陋崇以上公宠以丰礼备物典册钦承旧章肃奉典制某官臣姓名稽首顿首再拜承制诏告期前一日守宫设使者次以下至出请事如纳采仪使者曰制使某告期傧者入告主人曰臣某谨奉制傧者出告入引主人出迎使者以下至礼毕如纳采仪制文皇帝曰咨某官姓谋于公卿大筮元龟㒺有不臧率遵典礼今使使持莭太尉封某宗正卿封某以礼告期答文皇帝嘉命使者某重宣中制告曰惟某月某日可迎臣钦承旧章肃奉典制某官臣姓某稽首顿首再拜承制诏告期有司以特牲告如常告礼祝文临时撰册后前一日守宫设使者次于后氏第大门外之西如常尚舎设尚宫以下次于后氏合外道西东向障以行帷其日临轩命使如纳采命使之仪奉礼设使者位于大门外之西东向使副及内侍位于使者之南举册案及寳绶者在南差退持莭者在使者之北少退俱东向设主人位于大门外之南北面设使者以下及主人位于内门外亦如之设内谒者监位于内门外主人之南西面谒者监设司赞位于东阶东南掌赞二人在南差退俱西向内谒者监又先置一案于合外近限使主副乘辂持节备仪仗鼓吹备而不作至后氏大门外使者降辂掌次者延入次尚宫以下至客之次内仆进重翟以下大门外道西东向北上诸卫令其属布后仪仗如常使者出次谒者引使者以下就门外位主人朝服出立于东阶下西面傧者进受命出门东西面曰敢请事使者曰某奉制授皇后备物典册傧者入告遂引主人出迎于大门外北面再拜使者不答拜谒者引使者入门而左持节者前导持案者次之主人入门而右至内门外各就位立定奉册宝案者进当使副前使副受册宝持案者退复位使副以册宝进授使者退复位内侍进使者前西面受册宝东面授内谒者监复位内谒者监持册寳入立于合外之西东面跪置册寳于案俛伏兴尚宫以下入合奉后首餙袆衣傅姆赞出尚宫引降立于庭中北面尚宫跪取册尚服跪取寳绶兴立于后之右少前西向司言司宝各一人进于后左少前东向尚宫称有制尚仪赞皇后再拜皇后再拜宣册讫尚仪又赞皇后再拜皇后再拜尚宫奉册进授皇后皇后受以授司言尚服又奉寳绶进授皇后皇后受以授司寳讫尚仪赞皇后升座尚宫引皇后升座南向坐内官以下俱降立于庭重行北向西上立定司赞曰再拜掌事承传内官以下皆再拜讫诸应侍卫者各升立于侍位尚仪前跪奏称礼毕皇后降座尚宫引皇后入于宫主人傧使者如告期之仪前使者乘辂而还诣阙复命册文维某年月日皇帝使使持莭太尉封某司徒封某册命某官女某氏为皇后咨尔易阶干坤诗首闗雎王化之本实由内辅是故皇英嫔虞帝道以光太任妣姬周𦙍克昌皇后其祇朂厥徳以肃承宗庙䖍恭中馈敬尽于妇道帅导于六宫作范仪于四海皇天无亲惟徳是依可不慎欤命使奉迎其日晡后侍中量其时刻版奏请中严晡后三刻皇帝服衮冕出升所御殿宫人侍卫如常文武之官五品以上立于东西朝堂如常仪奉迎前一日守宫设使者次于大门外道右设使副及内侍次于使者次西俱南向尚舍设宫人次于合外道西奉礼设使者位于大门外之西东向使副位于使者之南持案及执鴈者又在南差退持莭者在使者北少退俱东向奉礼位于使副西南赞者二人在南差退俱东面设内侍位于大门外道左西面其日司赞设宫人以下位于堂前使主副朝服发朝堂乘辂持莭备仪仗至大门外使者降辂掌次者延入位宫人等各之次奉迎文武官至宿卫及列卤簿如常仪尚仪奏请皇后中严量时刻姆傅导皇后尚宫前引出升堂宫人等侍卫如常仪皇后将出主妇出于房外之西南向文武奉迎者皆陪立于大门外文东武西北上位定谒者引使者诣大门外位使副内侍等各就位主人立于内门外堂前东阶下西面傧者受命出请事使者曰某奉制以今吉辰率职奉迎傧者入告主人曰臣谨奉典制傧者出告入引主人出门南北面再拜使者不答拜谒者引使者入门而左持莭者前导使副及持案执鴈者次之主人入门而右至内门外堂西阶使者先升立于两楹间南面使副在使者西南持案及执鴈者在使副西南俱东面主人升东阶诣使者前北面立持案者以案进使副前使副取制书持案者退复位使副奉制书授使者退复位使者曰有制主人再拜使者宣制毕主人降诣阶间北面再拜稽首讫升进北面受制书退授左右讫主人再拜进受鴈授左右仍北面立傧者引二人对举答表案进立于主人后少西傧者取表以授主人主人受以授使者讫退复位再拜谒者引使者及使副降自西阶以出复门外位立定奉礼曰再拜赞者承传使主副俱再拜使者曰令月吉日某等承制率职奉迎内侍受以入传于司言司言受以奏闻尚仪奏请皇后再拜皇后再拜讫主人升自东阶进西面诫之曰戒之敬之夙夜无违命主人退立于东阶上西面母诫于西阶上施衿结帨曰勉之敬之夙夜无违命讫腰舆进皇后升舆以降尚宫前导六尚以下侍卫如常皇后升重翟以几姆加幜内宫侍从及内侍导引应乗车从者如卤簿常仪迎使及百官当引从者皆退随便立皇后车出大门外以次乗车马引从如常制文皇帝曰咨某官姓岁吉月令吉日帷某率由典礼今遣使持莭太尉封某宗正卿封某以礼迎答文皇帝嘉命使者某重宣中诏令月吉辰备礼以迎蝼蚁之族猥承大礼忧惧战悸钦承旧章肃奉典制某官臣姓某稽首顿首再拜承制诏同牢其日内侍之属设皇后大次于皇帝所御殿门外之东南向铺座如常将夕尚寝设皇帝御幄于所御之殿室内之奥东向铺地席重茵施屏幛初昏尚食设洗于东阶东南东西当东霤南北以堂深罍水在洗东篚在洗西南肆设后洗于东房近北罍水在洗西篚在洗东北肆皆加勺羃馔于东房西牖下笾豆各二十四簋簠各二㽅各三皆加巾盖俎三罇于室内北牖下𤣥酒在西加羃勺南柄又罇于房戸外之东无𤣥酒坫在南加四爵合膊皇后重翟入大门鸣钟鼓卤簿止于外近侍应从者如常皇后从永巷至大次前廻车南向施歩障毕尚仪进当车前跪奏请降车兴退复位皇后降车御舆司舆率繖扇等司灯率执烛者布列前后皇后入就大次严整讫尚宫引皇后诣所御殿门外之东西向立尚仪跪奏外办请降座礼迎皇帝降座尚宫前引诣门内之西东面揖后以入尚食彻罇羃酌𤣥酒三注于罇尚寝设席于室内之西东向皇帝导后升西阶入室即席东向立皇后入立于罇西南向皇帝盥于南洗皇后盥于北洗尚食率其属以馔入设酱于席前葅醢在其北俎三入设于豆东豕俎特于俎北尚食设黍于酱东稷稻粱又在东设湆于酱南设对酱于东葅醢在其南北上设黍于豕俎北其西稷稻粱设湆于酱北尚食启㑹郄于簠簋之南对簠簋于北各加匕箸尚寝设对席于馔东尚食西面跪奏馔具兴皇帝揖皇后对席西面皆坐尚食跪取韭葅擩醢授皇帝又尚食跪取韭葅擩醢授皇后皇帝及皇后俱受祭于豆间尚食又取黍实于左手遍取稷稻粱反于右手授皇帝又尚食取黍实于左手遍取稷稻粱反于右手授皇后皇帝及皇后俱受祭于豆间尚食各以胏加于俎司饰三人以巾授皇帝及皇后俱帨手讫尚食各跪品尝馔讫各移黍置于席上以次授胏嵴皇帝及皇后皆食三饭卒食尚食二人俱盥手洗爵于房入室诣酒罇所酌酒进授皇帝及皇后俱受爵祭酒尚食各以肝从皆奠爵振祭哜之尚食皆受实于俎豆各取爵皆饮讫尚仪俱进受虚爵奠于坫再酳如初三酳用膊如再酳尚食俱降东阶洗爵升酌于戸外罇进北面俱奠爵兴再拜跪取爵祭酒遂饮卒爵奠拜执爵奠兴降奠于篚还侍立尚仪北面跪奏称礼毕兴皇帝皇后俱兴尚宫引皇帝入东房释冕服御常服又尚宫引皇后入幄脱服尚宫引皇帝入尚食率其属彻馔于东房如初皇后从者馂皇帝之馔皇帝侍者馂皇后之馔皇后表谢皇后至宫之日服展衣出司言引尚宫尚宫前导及左右侍从如常升正殿两楹间北面立又尚仪以谢表授皇后又尚仪以案俟于前皇后置表案上尚宫赞拜皇后再拜讫尚仪以表降殿授内侍内侍因中书以闻初内侍出门皇后降殿还寝如常朝皇太后其日大昕所司设皇太后御座地席于所御之殿南尚食帅司膳设侧罇甒醴于东房内东壁下加勺羃笾一豆一实以脯醢设于罇北又设洗于罇西近北罍水在洗西篚在洗东北肆其日皇后夙兴沐浴尚仪版奏请皇后中严质明六尚及诸侍卫宫人俱诣寝殿奉迎尚仪版奏外办皇后服祎衣加首饰御舆尚宫前导降自西阶以出侍卫如常至皇太后合外皇后降舆障扇侍从如常立于西厢东面皇后将至尚仪奏请皇太后中严皇后既至合外尚仪奏皇太后外办皇太后服祎衣首饰司言引尚宫尚宫引皇太后出即御座前南向坐侍从如常皇后执笲枣栗腵修司言引尚宫尚宫引皇后入升西阶北面再拜跪进奠于皇太后座前皇太后抚之尚食进彻以东司言引尚仪尚仪引皇后入升西阶北面再拜进跪奠笲于皇太后座前皇太后抚之尚食进彻以东司言引尚宫尚宫引皇后退北面又再拜司设设皇后席于戸牖之间近北南向司言引尚宫尚宫引皇后立于席西南向尚食入东房盥手洗觯酌醴加柶面柄出进诣皇后席前北向立皇后进北面再拜受醴尚食荐脯醢于席前皇后升席坐左执觯右取脯擩于醢祭于笾豆间以柶祭醴三始一扱祭又扱再祭加柶于觯面叶兴降席北面跪啐醴建柶兴北面再拜进升席跪奠觯于荐东兴降席司言引尚宫尚宫引皇后降自西阶以出御舆而还侍从如常仪初皇后出合尚仪跪奏称礼毕俛伏兴还侍位皇太后降座入室如常皇后受羣臣贺右如正冬贺仪唯辞云具官臣某等言伏惟殿下徽猷昭备至徳应期凡厥黔黎不胜庆跃皇帝㑹羣臣右如正冬㑹仪唯乐备而不作上寿辞云具官臣某等言皇后坤仪配天徳昭厚载克崇万叶明嗣徽音凡厥兆庶载怀凫藻臣等不胜庆忭谨上千万岁寿外命妇朝㑹右如正冬朝㑹仪唯贺辞云某位妾姓等言伏惟殿下坤象配天徳昭厚载率土含识不胜抃舞㑹辞惟嘉谨上千万岁寿羣臣上礼右如加元服上礼之仪皇后庙见前一日皇后清斋于别殿内官应从入庙者俱清斋一日于庙所诸卫令其属晡后一刻各以其方器服守卫庙门与太乐工人俱清斋一宿前二日尚舎直长施皇后大次于太庙北门内之西东向周以行帷尚舎奉御铺御座尚舎直长又量设内官以下次于大次之后守宫设外命妇妃主以下次于庙北门外之西道北南向东上周以行帷设行事太尉以下次于斋坊之内太乐令设宫悬之乐于庙庭如式前一日右校清扫内外内谒者监设皇后版位于乐悬之北道西北向设外命妇位于其次前北面东上奉礼设太尉以下及御史等位于内外并如常仪设酒罇于庙堂之上前楹间各于室戸之左北向每室彜二罇二山罍二皆加勺羃皆西上各有坫设洗于东阶东南北向以下至太祝持版如加元服谒庙仪太祝持版进于室戸外之右东向跪读祝文曰维某年岁次月朔日子孝曾孙开元神武皇帝某谨遣太尉封臣名敢昭告于皇祖某谥皇后某氏将伸祇见谨以一元大武明粢芗合芗萁嘉疏嘉荐醴齐敬荐尚飨讫兴太尉再拜初读祝文乐作太祝进跪奠版于神座前俛伏兴还罇所太尉拜讫乐止谒者引太尉以次献皆如献祖之仪徧献讫以下如加元服谒庙仪唯执事则每事讫还斋所车驾出宫前出宫三日本司宣摄内外各供其职其日昼漏上水四刻车驾出宫发引前七刻搥一鼓为一严发引前五刻搥二鼓为再严尚仪版奏请中严司赞设内命妇版位于皇后所御殿合外道东重行西向北上内命妇各服其服所司陈小驾卤簿发引前二刻搥三鼓为三严司赞引内命妇各就位六品以下各服其服俱诣室奉迎内仆进重翟于合外尚仪版奏外办驭者执辔皇后首饰祎衣乘舆以出警跸侍卫如常仪皇后升车仗衞如常六尚等乘车陪从如式司賔引内命妇退随近以俟诸翊驾之官皆乘马驾动称警跸如常不鸣鼓角诸卫前后督摄如常外命妇三品以上及公主县主皆先置各就次俱服其服车驾将至内侍之属守庙四门内谒者赞外命妇妃主等出次内典引引就位立驾过引还次初驾将至内侍之属守庙四门驾至庙北门廻车北向尚仪进当前跪奏称尚仪妾姓言请降车兴还侍位皇后降车升舆入大次繖扇华盖侍卫如常尚仪卤簿停于庙外皇后停大次半刻顷司言引尚宫立于大次门外当门西向尚仪版奏外办皇后出次侍卫如常司言引尚宫尚宫引皇后至版位北向立尚宫与司言退立于左皇后立定尚宫前奏请再拜皇后再拜少顷尚宫又奏请再拜皇后又再拜讫司言引尚宫尚宫引皇后还大次内侍版奏请解严皇后停大次八刻顷搥一鼓为一严转仗卫于还途如来仪三刻顷搥二鼓为再严尚仪版奏请中严皇后改着钿钗礼衣五刻顷搥三鼓为三严六尚以下诣大次奏迎内仆进重翟于庙北门外尚仪版奏外办驭者执辔皇后乘舆出次华盖侍卫如常皇后升车鼓吹振作而还六尚等升车陪从如来仪皇后将出门内谒者赞引外命妇等出次内典引引就位驾至位所内侍奏请驾权停外命妇再拜讫内侍承令令外命妇还外命妇又再拜车驾过内典引引外命妇各还第驾至所御殿合外廻车南向尚仪进当车前跪奏称尚仪妾姓言请降车还侍位皇后降车舆以入侍卫如常于车驾将至司賔引内命妇俱就位皇后既入司賔引内命妇退内侍版奏请解严将士各还其所通典卷一百二十二通典卷一百二十三钦定四库全书通典卷一百二十三唐京兆杜佑君卿纂礼八十三开元礼纂类十八嘉二皇帝皇后至正受皇太子朝贺前二日本司宣摄内外各供其职前一日尚舎奉御设御幄座于太极殿北壁南向守宫设皇太子次于承天门外朝堂北西向又于东宫朝堂设宫臣次如式太乐令展宫悬于殿庭如临轩仪典仪设皇太子位于横街南道东北面设典谒位于悬之东北赞者二人在南差退俱西面奉礼设宫臣版位于东宫朝堂如常其日依时刻宫官俱集于次各服其服诸衞率各勒所部陈设如常左庶子版奏请中严典谒引宫臣各就位如侍卫之官各服其器服俱诣合奉迎仆进金辂于西合外南向内率一人执刀立于辂前北向中允一人在侍臣之前赞者二人在中允前左庶子版奏外办仆奋衣而升正立执辔皇太子具服远逰冠绛纱袍升舆而出左右侍衞如常仪内率前执辔皇太子升辂仆立授绥左庶子以下夹侍如常中允进当辂前跪奏称中允臣某言请发引俛伏兴退复位辂动中允与赞者夹引以出内率夹辂而趋出出重明门至侍臣上马所中允奏请辂权停令侍臣上马左庶子前承令退称令曰诺中允退称侍臣上马赞者承传文武侍臣皆上马左庶子夹侍于辂前赞者在供奉宦人内侍臣上马毕中允奏称请令车右升左庶子前承令退称令曰诺中允退复位内率升讫中允奏请发引退复位皇太子辂动三师乘车训导三少乘车训从鸣铙而行文武宫臣皆乘马以从至长乐门铙吹止至次前廻辂西向内率降立于辂右左庶子进当辂前跪奏称左庶子臣某言请降辂俛伏兴还侍位皇太子降辂舎人引就次坐侍卫如常其日依时刻将士塡街诸卫勒所部列黄麾大仗屯门及陈于殿庭如常仪皇太子既就次侍中版奏请中严进仗就陈于合外太乐令帅工人入就位协律郎入就举麾位诸卫之官各服其服符寳郎奉寳诣合奉迎典仪赞者先入就位通事舎人引羣官四品以下次入就位皇太子出次舎人引皇太子三师三少导从如式入立于太极门外之东西面侍中版奏外办皇帝服衮冕之服乘舆以出曲直华盖警跸侍卫如常仪皇帝将出仗动太乐令撞黄钟之钟右五钟皆应恊律郎跪俛伏举麾工鼓柷奏太和之乐鼓吹振作皇帝出自西房即御座南向坐符寳郎奉寳置于御座如常恊律郎偃麾戞敔乐止舎人引皇太子入就位皇太子初入门舒和之乐作至位乐止立定典仪曰再拜赞者承传皇太子再拜舎人引皇太子诣西阶初行乐作至阶乐止舎人引进当御座前北面跪贺称元正首祚景福惟新伏惟陛下与天同休俛伏兴舎人引降乐作复位乐止皇太子再拜侍中前承制降诣皇太子东北西面称有制皇太子再拜宣制讫皇太子又再拜典仪唱再拜皇太子又再拜通事舎人引出初行乐作出门乐止皇太子旣出公主入朝贺如别仪皇太子朝贺皇后前一日守宫设皇太子次于崇义门内随地之宜其日司赞设皇太子版位于皇后正殿之庭悬南北面皇太子朝皇帝讫舎人引皇太子从纳义门诣崇义门内次权停外命妇朝贺将讫舎人引皇太子出立于肃章门外命妇出讫内谒者监引皇太子至肃章门司賔承引皇太子入就位立定司赞唱再拜皇太子再拜讫司賔又引皇太子诣阶升当御座前北面跪贺俛伏兴引复位皇太子再拜尚仪前承令降诣皇太子西北东面称令㫖皇太子再拜宣令讫又再拜司赞唱再拜皇太子又再拜司賔引皇太子至合内谒者监承引以出舎人引皇太子乘车还宫如来仪皇帝皇后正至受皇太子妃朝贺其日依时刻诸衞率各勒所部陈布妃仪仗如常内廐尉进车于合外司测量时刻启外办妃服首饰䄖衣乘车以出侍卫如常入至下车所妃降车侍从如常内侍所司引诣合外皇帝即御座南向坐侍卫如常司賔引妃升自西阶进当御座前北面跪贺贺讫起司賔引降复位妃再拜讫尚仪前承勅降诣妃西北东面称有勅妃再拜宣勅讫又再拜司賔引妃出谒皇后所御殿立于合外六尚以下各服其服俱诣皇后内合奉迎如式皇后出即御座南向坐近侍如常司賔引妃入立于庭北面立定再拜司賔引妃升自西阶进当御座前北面跪贺贺起讫司賔引降复位妃再拜讫尚仪前承令降诣妃西北东面称令㫖妃再拜宣令讫又再拜司賔引妃出乘车还宫如来仪皇帝正至受羣臣朝贺前一日尚舎奉御设御幄于太极殿北壁下南向铺御座如常守宫设羣官客使等次于东西朝堂太乐令展宫悬于殿庭设麾于殿上西阶之西东向一位于乐悬东南西向鼓吹令分置十二案于建鼓之外乘黄令陈车辂尚辇奉御陈舆辇尚舎奉御设解劒席于悬西北横街之南并如常仪典仪设文官三品以上位于横街之南道东介公公于道西武官三品以上于介公公之西少南每等异位重行北面相对为首设文官四品五品位于悬东六品以下于横街南每等异位重行西面北上设诸州朝集使位都督刺史及三品以上东方南方于文官三品之东重行北面西上西方北方于武官三品之西重行北面东上四品以下皆分方位于文武官当品之下诸州使人分方位于朝集使亦如之设诸亲位于四品五品之南设诸方客位三等以下东方南方于东方朝集使之东每国异位重行北面西上西方北方于西方朝集使之西每国异位重行北面东上四等以下分方位于朝集使六品之下重行每等异位设典仪位于悬之东北賛者二人在南少退俱西面奉礼设门外位于东朝堂每等异位重行西面介公公于西朝堂之前武官于介公之南少退每等异位重行东面诸亲位文武官四品五品之南设诸州朝集使位东方南方于宗亲之南每等异位重行东面诸州使人分方位于朝集使之下亦如之诸方客位东方南方于东方朝集使之南每国异位重行西面北上西方北方于西方朝集使之南东面北上其日依时刻将士塡街诸卫勒所部列黄麾大仗屯门及陈于殿庭如常仪羣官诸亲客使集朝堂皆就次各服其服侍中版奏请中严太乐令帅工人入就位协律郎入就举麾位诸侍位之官各服其服符寳郎奉寳俱诣合奉迎典仪帅赞者先入就位吏部兵部主客戸部赞羣官客使俱出次通事舎人各引就朝堂前位又通事舎人引四品以下及诸亲客使等应先置者入就位侍中版奏外办皇帝服衮冕御舆以出曲直华盖警跸侍卫如常仪皇帝将出仗动太乐令令撞黄钟之钟右五钟皆应协律郎俛伏举麾鼓柷奏太和之乐鼓吹振作以姑洗之均皇帝出自西房即御座南向坐符寳郎奉寳置于御座如常协律郎偃麾戞敔乐止通事舎人引公王以下及诸方客使等以次入就位公初入门舒和之乐作公至位乐止羣官客使等立定典仪曰再拜赞者承传羣官客使等皆再拜讫通事舎人引上公一人诣西阶初行乐作至解劒席乐止公就席脱舄跪解劒置于席俛伏兴通事舎人引升阶进当御座前北面跪贺称某官臣言贺讫俛伏兴通事舎人引降阶席后上公跪着劔俛伏兴纳舄乐作复横街南位乐止羣官客使等皆再拜侍中前承诏降诣羣官东北西面称有制羣官客使等皆再拜宣制曰履新之庆与公等同之宣讫羣官客使等皆再拜讫舞蹈三称万嵗讫又再拜侍中还侍位初羣官将朝中书侍郎以诸州镇表别为一案俟于右延明门外给事中以祥瑞案俟于左延明门外俱令史绛公服对举案侍郎给事中俱就侍臣班班初入戸部以诸州贡物陈于太极门东西厢礼部以诸蕃贡物最可执者蕃客手执入就内位其重大者陈于朝堂前初上公将入门中书侍郎降引表案入诣西阶下东面立给事中降引祥瑞案入诣东阶下西面立上公将升贺中书令黄门侍郎俱降各立阶下初上公升阶中书令黄门侍郎各取所奏之文以次升上公贺讫中书令前跪奏诸方表讫黄门侍郎又进跪奏祥瑞讫俱降置所奏之文于案各还侍位侍郎与给事中引案退至东西阶前案遂出侍郎给事中还侍位初侍中宣制讫朝集使及蕃客皆再拜讫戸部尚书进阶间北面跪奏称戸部尚书臣某言诸州贡物付所司俛伏兴侍中前承制退称制曰可尚书退复位礼部尚书以次进诣阶间北面跪奏称礼部尚书臣某言诸蕃贡物请付所司俛伏兴侍中前承制退称制曰可尚书退复位侍中还侍位太府率其属受诸州及诸蕃贡物出归仁纳义门执物者随之典仪曰再拜通事舎人以次引北面位者出公初行乐作出门乐止侍中前跪奏称侍中臣某言礼毕俛伏兴还侍位皇帝兴太乐令令撞㽔賔之钟左五钟皆应奏太和之乐鼓吹振作皇帝降座御舆入自东房侍卫警跸如来仪侍臣从至合乐止通事舎人引东西面位者以次出会朝讫太乐令设登歌于殿上引二舞入立于悬南面尚舎奉御铺羣官升殿者座文官三品以上于御座东南西向介公公于御座西南东向武官三品以上于介公公之后朝集使都督刺史及三品以上东方南方于文官三品之后西方北方于武官三品之后蕃客三等以上东方南方于东方朝集使之后西方北方于西方朝集使之后俱重行毎等异位以北为上设不升殿者座各于其位又设羣官解劔席于悬之西北横街之南并如常仪尚食奉御设寿罇于殿上东序之端西向设坫于罇南加爵一太官令设升殿者酒罇于东西厢近北设殿庭羣官酒罇各于其座之南皆有坫羃俱障以帷施设讫吏部兵部戸部主客赞羣官客使俱出次通事舎人各引就朝堂前位典仪帅赞者先入就位通事舎人各引升殿者次入就位侍中版奏外办皇帝服通天冠绛纱袍御舆以出曲直华盖警跸侍卫如常仪皇帝将出仗动太乐令令撞黄钟之钟右五钟皆应奏太和之乐鼓吹振作皇帝出自西房即御座南向坐符宝郎奉寳置于座如常乐止典仪一人升就东阶上西面立通事舎人引公王以下及诸客使以次入就位公王初入门乐作至位乐止羣官客使立定侍中进当御座前北面跪奏称侍中臣某言请延诸公王等升俛伏兴又侍中称制曰可侍中诣东阶上西面称制延公王等升殿上典仪承传阶下赞者又承传羣官客使皆再拜侍中还位羣官拜讫通事舎人引应升殿者诣东西阶公初行乐作至解劔席乐止公王以下各脱舄跪解劒置于席上俛伏兴通事舎人接引上公一人升阶少东西面立定以下各立于座后立定光禄卿进诣阶间跪奏称臣某言请赐羣官上寿俛伏兴侍中称制曰可光禄卿进诣酒罇所西面立通事舎人引上公诣酒罇所北面立尚食奉御酌酒一爵授上公上公搢笏受爵通事舎人引上公进到御座前北面授殿中监殿中监受爵进置御前上公执笏通事舎人引上公退北面跪称某官臣某等稽首言元正首祚臣等不胜大庆谨上千万岁寿俛伏兴再拜羣官客使等上下俱再拜立于席后侍中前承制退称敬举公等之觞羣官客使等上下又再拜殿中监取爵奉进近臣递进皇帝举酒休和之乐作羣官客使等上下皆三舞蹈称万岁皇帝举酒讫殿中监进受虚爵以授尚食奉御奉御受爵复于坫乐止初殿中监受虚爵殿上典仪唱再拜阶下赞者承传羣臣客使等上下皆再拜通事舎人引上公就座后立殿上典仪唱就座阶下赞者承传羣官客使等上下俱就座俛伏坐太乐令引歌者及瑟琴至阶脱履于下升就位坐其笙管者进诣西阶间北面立尚食奉御进酒至阶殿上典仪唱酒至兴阶下赞者承传羣官客使等上下皆俛伏起立于席后殿中监到阶省酒尚食奉御奉酒进皇帝举酒太官令又行羣官酒酒至殿上典仪唱再拜阶下赞者承传羣官客使等皆再拜搢笏受觯殿上典仪唱就座阶下赞者承传羣官客使等上下皆就座俛伏坐饮皇帝初举酒登歌作昭和之乐三终尚食奉御进受虚觯复于坫登歌讫降复位觞行三周尚食奉御进御食食升阶殿上典仪唱食至兴阶下赞者承传羣官客使等上下皆执笏俛伏起立座后殿中监到阶省桉尚食奉御品尝食讫以次进置御前太官令又行羣官桉设食讫殿上典仪唱就座阶下赞者承传羣官客使等上下皆就座俛伏坐皇帝乃饭休和之乐作羣官客使等上下俱饭御食毕乐止仍行酒遂设庶羞太乐令引二舞以次入作若赐酒侍中承诏诣东阶西面称赐酒殿上典仪承传阶下赞者又承传羣官客使等上下皆执笏俛伏起再拜搢笏立授觯就席俛伏坐饮讫俛伏起立授虚爵执笏又再拜就座酒行十二徧㑹毕殿上典仪唱可退阶下赞者承传羣官客使等上下皆俛伏起立席后通事舎人引降阶俱诣席后跪着劔俛伏兴纳舄乐作复横街南位乐止位于殿廷者仍立于席后立定典仪曰再拜赞者承传羣官客使等在位者皆再拜若有勅赐物侍中前承制降诣羣官东北西面称有制羣官客使等皆再拜侍中宣制讫羣官客使等又再拜通事舎人引羣官客使以次出公初行乐作出门乐止侍中前奏称侍中臣某言礼毕俛伏兴还侍位皇帝兴太乐令令撞蕤賔之钟左五钟皆应奏太和之乐鼓吹振作皇帝降座御舆入自东房侍卫警跸如来仪侍臣从至合乐止通事舎人引东西面位者以次出皇帝若服翼善冠袴褶朝集使着公服若设九部乐则去乐悬无警跸太乐令帅九部伎立于左右延明门外羣官初唱万岁太乐令即引九部伎声作而入各就座以次作如式皇帝千秋节受羣臣朝贺前三日所司供备如式前一日尚舎铺御座内外张设并如常御楼之仪尚舎光禄供办如式尚食先置寿罇于楼上御座之东又置寿罇于楼前之东南其日平暁陈引仗卫如常仪百官常服咸就横街南依东西班序立侍中版奏外办皇帝常服御座候褰帘通事舎人引羣官诣横街北寿罇之南俱北面中书门下及供奉官如常式立定典仪赞再拜横街南北百官俱再拜讫尚食奉御酌寿酒以授殿中监殿中监以授侍中侍中执酒以立殿中监受侍中之酒侍中执笏稍前跪奏称千秋令节臣等不胜大庆谨上千万岁寿奏讫兴再拜羣官上下皆再拜内所司酌寿罇之酒以进皇帝受酒承制宣云得卿等寿酒与卿等内外同庆皇帝举酒羣官上下又再拜三唿万岁舞蹈又再拜讫诣座所大官令酌酒以进侍中执酒以出羣官等俱出谢酒讫就座太常卿引乐作止如常仪其羣官所献甘露醇酎尚食等所由并其日平暁于楼之便门奉进㑹毕楼上褰帘羣官各出就位立定典仪赞再拜羣官等俱再拜垂帘羣官退皇后正至受羣官朝贺前一日尚寝率其属设御幄座如外命妇朝仪守宫设次于宫城门外如常仪其日未明一刻诸卫各勒所部屯门列仗及陈布于肃章门外奉礼设文武羣官诸亲蕃客使等位于宫城门外如朝堂之式典仪设文武羣官位于肃章门外文东武西俱重行北靣相对为首诸亲位于文武五品之下朝集使蕃客等分方位次如常设典仪赞者位于羣官东北差退西向北上又设内给事位于羣官之北南向文武羣官依时刻集列门外俱就次各服其服尚仪奏请中严六尚以下各服其服俱诣内合奉迎典仪帅赞者先入就位典谒引文武羣官入就位尚仪奏外办皇后首饰袆衣以出即御座南向坐侍御警跸及设琮玺于御座并如常仪内谒者监引内给事出就南面典仪曰再拜赞者承传文武羣官等俱再拜典仪引为首者一人进内给事前北面跪贺贺讫俛伏兴典谒引退复位羣官等皆再拜内谒者监引内给事入依式奏闻内给事承令出谒者监引内给事复南面位称令㫖羣官等皆再拜内给事宣令云履新大庆与公等同之羣官等又再拜内谒者监引内给事入典谒引羣官等尚仪前奏礼毕皇后降座以入侍卫警跸如常仪皇后正至受外命妇朝贺前二日本司宣摄内外各供其职前一日守宫设外命妇次如常仪尚寝率其属设御幄于皇后正殿北壁南向又设命妇为首者脱舄席于西阶前近西东向如式司乐展宫悬之乐于殿庭设麾于殿上西阶之西东向内仆进重翟以下于肃章门外道东西向北上司赞设命妇版位于殿庭大长公主以下在东太夫人以下在西诸亲妇女之下俱重行北靣相对为首内谒者设外命妇等位于肃章门外大长公主以下于道东太夫人以下于道西俱重行相向北上命妇有从夫之爵无夫有从子之爵设司赞位于东阶东南西向掌赞二人位于司赞之南差退俱西向受朝日依时刻诸衞勒所部屯门列仗及陈布于肃章门外如常仪外命妇等依时刻集到宫门外至下车所道西东向以车为次北上车次定命妇等皆降车内典引引之次各服其服尚仪奏请中严宫官侍卫者皆朝服司寳奉琮宝依式俱诣内合奉迎司乐帅女工人入就位典乐升就举麾位司赞先入就位内典引引命妇俱就肃章门外位尚仪奏外办皇后首饰祎衣以出警跸如常仪皇后出自西房典乐举麾奏正和之乐即御座南向坐司寳奉琮寳置于御座如常偃麾乐止司賔承引命妇以次入就位为首者初入门舒和乐作至位乐止命妇等立定司赞曰再拜掌赞承传外命妇皆再拜司賔引为首者一人诣西阶为首者初行乐作至阶乐止为首者脱舄升进当御座前北面跪贺称妾姓等言贺讫起司賔引为首者降阶纳舄乐作复位立定乐止司赞者曰再拜掌赞承传外命妇等皆再拜司言承前令降自西阶诣命妇西北东靣称令㫖外命妇等皆再拜宣令曰履新之庆夫人等同之司赞者曰再拜掌赞承传外命妇等皆再拜司賔以次引出为首者初行乐作出合乐止内典引承引以出尚仪前奏礼毕还侍位皇后降座乐作入自东房侍卫警跸如来仪乐止女工人退㑹朝讫尚寝帅其属铺外命妇等之座于殿上大长公主以下于御座东南重行西向太夫人以下于御座西南重行东向设不升殿者座席于东西廊下皆如上仪又量设脱履席于东西阶下尚食设寿罇于殿上东序之端西向有坫爵一于罇下设升殿者酒罇于东西廊下近北设廊下者酒罇各于其座之南皆有坫羃俱障以帷设讫司乐帅诸乐人就位内典引引外命妇俱诣肃章门外位尚仪奏外办皇后首饰祎衣以出警跸侍卫如常仪皇后出自西房典乐举麾正和之乐作即御座南向坐司寳奉琮寳置于御座如常仪偃麾乐止司賔承引外命妇以次入就位为首者初入门乐作至位乐止外命妇立定司言前承令降诣命妇西北东向称令㫖夫人等升席座司赞曰再拜赞者承传外命妇等皆再拜讫司賔引外命妇应升殿者诣东西阶乐作为首者至阶乐止俱就席脱舄于阶下以升司賔引为首者一人升阶近东西面立以下各就席后立司賔引不升殿者诣东西廊下席后立上下立定司賔引为首者诣酒罇所北面立尚食酌酒一爵以授为首者司賔引为首者至御座前北向授尚食尚食受爵进置御座前司賔引为首者退北面为首者跪奏称妾姓等言元正首祚妾等不胜大庆谨上千万歳寿兴再拜外命妇等皆再拜讫司言前承令宣令云令㫖夫人等同纳景福外命妇等又再拜尚食取爵奉进皇后举酒乐作外命妇等皆三称万歳皇后举酒讫尚食受虚爵复于坫乐止司赞曰再拜掌赞承传外命妇等皆再拜司賔引为首者就席后立司赞曰就座掌赞承传外命妇等俱就座尚食进酒至阶司赞曰酒至兴掌赞承传外命妇等俱兴立席后尚仪至阶省酒尚食奉酒进皇后举酒乐作如常又行外命妇酒酒至司赞曰再拜掌赞承传外命妇等俱再拜受觯司赞曰就座掌赞承传外命妇等俱就座坐饮皇后举酒讫尚食受虚爵复于坫乐止觞行三周尚食奉御食食升阶司赞曰食至兴掌赞承传外命妇等皆起立席后尚食至阶省桉尚食品尝食讫以次进置御前又行命妇桉设食讫司赞曰就座掌赞承传外命妇等皆就席坐皇后饭乐作外命妇等俱饭御食毕乐止仍行酒遂设庶羞诸伎以次作若赐酒司言前承令诣东阶上西向称赐酒阶下掌赞承传外命妇等皆起再拜立受觯坐饮讫起立授虚觯又再拜就席坐酒行十二徧㑹毕司赞曰可起掌赞承传外命妇等皆起立席后司賔引降各纳舄乐作俱引复阶下位乐止其廊下者仍立于席后立定司赞曰再拜掌赞承传外命妇等在位者皆再拜若有束帛则尚功帅其属以束帛先立于东西厢司言前承令降自西阶诣命妇西北东面称令㫖外命妇等皆再拜宣令讫外命妇等又再拜尚功帅其属以次受束帛讫外命妇等又再拜司賔引命妇等以次出乐作出门乐止内典引承引次出尚仪前奏礼毕遂还侍位皇后降座乐作入自东房警跸侍卫如来仪乐止通典卷一百二十三通典卷一百二十四钦定四库全书通典卷一百二十四唐京兆杜佑君卿纂礼八十四开元礼纂类十九嘉三皇帝于眀堂读五时令陈设礼部尚书先读令三日奏读月令承以宣告前三日尚舍直长施大次于青龙门外道北南向尚舍奉御设御座守宫设文武官次于大次之后文官在左武官在右俱南向设羣官次于璧水东门之外文官在北武官在南俱西上前一日尚舍奉御设御幄座于青阳左个近西东向守宫设三品以上及诸司长官座于堂上文官于御座东北南向武官于御座东南北向俱重行西上设刑部郎中读令座于御座东南北向有案设文官解剑席于丑陛之左设武官觧剑席于邜陛之右皆内向太乐令展宫悬于青阳左个之庭设举麾位于堂上寅陛之南北向一位于乐悬东北南向典仪设三品以上及应升堂者位于悬东文左武右俱重行西向相对爲首设非升堂者位文官四品五品于悬北六品以下于其东絶位俱南向武官四品五品于悬南六品以下于其东当文官俱北向皆重行西上设典仪位于悬之西北赞者二人在东差退俱南向奉礼设门外位各于次前俱每等异位重行相向西上銮驾出宫前出宫三日本司宣摄内外各供其职守宫设从驾之官五品以上次于承天门外东西朝堂如常前二日太乐令设宫悬之乐于殿庭如常仪其日未眀七刻搥一鼓爲一严侍中奏开宫殿门及城门未眀五刻搥二鼓爲再严侍中版奏请中严奉礼设从驾羣官五品以上位文官于东朝堂之前西向武官于西朝堂之前东向俱重行北上从驾羣官五品以上俱朝堂次各服其服所司陈小驾卤簿未眀二刻搥三鼓爲三严诸衞之属各督其队与钑㦸以次入陈于殿庭谒者引从驾羣官各就朝堂位诸侍衞之官各服其器服侍中中书令以下俱诣西合奉迎乗黄令进金辂于西合外南向千牛将军一人执长刀立于辂前北向黄门侍郎一人在侍臣之前赞者二人又在黄门之前侍中版奏外办太仆卿奋衣而升正立执辔皇帝服通天冠青纱袍珮苍玉御舆以出曲直华盖警跸侍衞如常仪皇帝将出仗动太乐令令撞黄钟之钟右五钟皆应协律郎跪俛伏举麾鼓柷奏太和之乐千牛将军前执辔皇帝升辂太仆卿立授绥侍中中书令以次侍如常仪黄门侍郎进当銮驾前跪奏称黄门侍郎臣某言请銮驾发引俛伏兴退复位銮驾动又称警跸黄门侍郎与赞者夹引以出千牛将军夹辂而趋驾至太极门偃麾戞敔乐止出太极门鼓柷奏采茨之乐出嘉徳门戞敔乐止至顺天门外侍臣上马所黄门侍郎奏请銮驾权停勅侍臣上马侍中前承诏退称制曰可黄门侍郎皆上马诸侍卫之官各督其属左右翊驾在黄麾内符寳郎奉六寳与殿中监后部从侍中中书令以下夹侍于辂前赞者在奉供官人内侍臣上马毕黄门侍郎奏称请勅车右升侍中前承制退称诏曰可黄门侍郎退复位千牛将军升讫黄门侍郎请銮驾发引退复位銮驾动称警跸鼓传音如常鼓吹振作而行其从驾之官在𤣥武队如常仪读令其日依时刻诸卫勒所部屯门列仗及青阳左个之庭如常先置羣官俱集次各服其服驾将至典谒各引先置羣官俱就门外位驾至大次门外廻辂南向千牛将军降立于辂右侍中进当銮驾前跪奏称侍中臣某言请降辂俛伏兴还侍位皇帝降辂御舆之大次繖扇华盖侍卫警跸如常仪典谒引文武五品以上从驾之官皆就门外位太乐令帅工人入就位协律郎入就举麾位典仪帅赞者先入就位典谒引羣官非升座者入就位刑部郎中以月令置于案覆以帊令史二人俱綘公服对举案立于武官五品以上东南郎中立于案后北面侍中版奏外办皇帝御舆出次曲直华盖侍卫警跸如常仪入自青龙门皇帝初入门太乐令令撞蕤賔之钟左五钟皆应鼓柷奏太和之乐皇帝升自寅陛入卽御座东向坐符寳郎奉寳置于御座侍臣夹侍如常仪戞敔乐止典仪一人升立于左个东北南向典谒引公王以下入就西面位上公初入门舒和之乐作公至位乐止羣官立定典仪曰再拜赞者承传在位者皆再拜侍中前跪奏称侍中臣某言请延公王等升俛伏兴又侍中称制曰可侍中诣左个东北南面称诏延公王等升俛伏兴又侍中典仪承传堂下赞者又承传在位皆再拜典谒者以次引西面位者各诣其阶公初行乐作至觧剑席乐止公王以下俱升席跪觧剑俛伏兴脱舄通事舍人各引升立于座后刑部郎中奉案进立于邜陛下侍中跪奏请读月令俛伏兴侍中称有制曰可侍中退复位刑部郎中再拜就觧剑席跪觧剑俛伏兴脱舄取令持案者仍立于下通事舍人引刑部郎中奉令升自邜陛诣席南北向位跪置令于案俛伏兴立于席后堂上典仪唱就座公王以下及刑部郎中并就座俛伏兴坐刑部郎中读令每句一絶使言声可了读令讫堂上典仪唱可起公王以下及刑部郎中以令置于案与羣官俱跪佩剑俛伏兴纳舄典谒各引还本位公初行乐作至位乐止立定典仪曰再拜在位者皆再拜典谒引西面位者出公初行乐作出门乐止侍中跪奏称侍中臣某言礼毕俛伏兴还侍位皇帝兴太乐令令撞黄钟之钟右五钟皆应太和之乐作皇帝降座御舆出之便次警跸侍衞如来仪出门乐止典谒引南北面位者以次出春令銮驾还宫皇帝旣还大次持节版奏请觧严皇帝停大次一刻顷搥一鼓爲一严转仗卫位于还涂如来仪三刻顷搥二鼓爲再严将士布队仗侍中版奏请中严五刻顷搥三鼓爲三严谒者赞引各引羣官序立于次前文武侍臣诣大次奉迎乗黄令进金辂于大次门外南向千牛将军立于辂右侍中版奏外办太仆卿升执辔皇帝御舆出次繖扇侍衞警跸如常仪皇帝升辂太仆卿立授绥黄门侍郎奏称请銮驾发引退复位銮驾动称警跸如来仪黄门侍郎赞者夹引千牛将军夹辂而趋至侍臣上马所黄门侍郎奏称请銮驾权停勅侍臣上马侍中前承诏退称制曰可黄门侍郎退称侍臣上马赞者承传文武侍臣皆上马讫黄门侍郎奏称请勅车右升侍中称制曰可黄门侍郎退复位千牛将军升讫黄门侍郎奏称请銮驾发引退复位鼓传音銮驾动鼓吹振作而还文武羣官皆从如来仪銮驾至承天门外侍臣下马所銮驾权停文武侍臣皆下马千牛将军降立于辂右讫銮驾动千牛将军夹辂而趋驾入嘉徳门太乐令令撞蕤賔之钟左五钟皆应鼓柷奏采茨之乐至太极门戞敔乐止入太极门鼓柷奏太和之乐驾至横街北当东合廻辂南向侍中进当銮驾前跪奏称臣某言请䧏辂俛伏兴还侍位皇帝䧏辂御舆以入繖扇侍衞警跸如常仪侍臣从至合戞敔乐止初文武羣官至朝堂通事舍人承㫖勅羣官并还皇帝既入侍中版奏请解严叩钲将士各还其所皇帝于太极殿读五时令礼部尚书先读令三日奏读时令承以宣告前一日尚舍奉御设御幄座于太极殿北厢南向尚舍直长设一品以下五品以上及诸司长官座于殿上文东武西重行相向北上设刑部郎中读令座于御座西南东向有案去御座二丈设解剑席于东西阶下如常仪太乐令展宫悬于殿庭设举麾位于殿西阶之东西向一位于乐悬东南西向并如朔朝之仪典设文官三品以上及应升殿者位于南横街之南道东设武官位于道西俱每等异位重行北向相对为首非升殿者位于殿庭文东武西如常设典仪位于北横街之南赞者二人在南差退俱西向奉礼设门外位文官于东朝堂近南西面武官于西朝堂近南东面每等异位重行北上俱依时刻诸衞勒所部屯门列仗及陈于殿庭如常文武官依时刻集朝堂俱就便次各服其服侍中量时版奏请中严钑㦸近仗入陈于殿庭太乐令帅工人入就位协律郎就举麾位诸侍衞之官各服其器服符寳郎奉寳诣合奉迎典仪帅赞者入就位典谒引羣官各就门外位刑部郎中以时令置于案覆以帊令史二人俱公服对举案立于右延眀门内道北郎中立于案后东面典谒者引非升殿者入就位侍中版奏外办皇帝服通天冠绛纱𫀆御舆出自西房曲直华盖警跸侍衞如常仪皇帝将出仗动太乐令令撞黄钟之钟右五钟皆应协律郎跪俛伏举麾鼓柷奏太和之乐皇帝出自西房卽御座南向坐符寳郎奉寳置于御座如常仪偃麾戞敔乐止典仪一人升就东阶上西面立侍臣夹侍如常仪典谒引公王以下入就北面位公初入门舒和之乐作至位乐止羣官立定典仪曰再拜赞者承传在位者皆再拜侍中前跪奏称侍中臣某言请延公王以下等升俛伏兴又侍中称制曰可侍中诣东阶上西向称诏延公王等升殿上典仪承传阶上赞者又承传在位者皆再拜典谒以次引北面位者诣东西阶公初行乐作至解剑席乐止公王以下俱升席跪解劔俛伏兴脱舄通事舍人以次引升殿者立于座后刑部郎中引案进立于西阶下侍中跪奏请读时令俛伏兴又侍中称制曰可侍中退复位刑部郎中再拜就解剑席跪解剑俛伏兴脱舄取令持案者仍立于阶下通事舍人引刑部郎中奉令升自西阶诣席西东向跪置令于案俛伏兴立于席后殿上典仪唱就座公王以下及刑部郎中并就座俛伏兴刑部郎中读令每句一絶使言声可了读令讫殿上典仪唱可起公王以下皆起通事舍人引公王以下及刑部郎中退降刑部郎中以令置于案兴羣官俱跪佩剑俛伏兴纳舄典谒各引还本位典仪曰再拜在位者皆再拜典谒引北面位者出持令案者自右延眀门而出侍中跪奏称侍中臣某言礼毕俛伏兴还侍位皇帝兴太乐令令撞蕤賔之钟左五钟皆应太和之乐作皇帝降座御舆入自东房警跸侍衞如来仪从至合乐止典谒引东西面位者以次出皇帝若御翼善冠则羣官皆袴褶服陈解劔席若不设乐悬去警跸皇帝养老于太学陈设前三日尚舍直长设大次于学堂之后随地之宜设三老五更次于学堂南门外之西羣老次于其后俱东向设羣官次文官于门外之东重行西向武官于羣老之西重行东向皆北上前一日尚舍奉御设御座于堂上东序西向莞筵纷纯加藻席画纯次席黼纯设三老座于西楹之东近北南向设五更座于西阶上东向设国老三人座于三老座西阶不属焉皆莞筵纷纯加藻席画纯设衆国老座于堂下西阶之西东面北上皆蒲筵缁布纯加莞席𤣥帛纯设庻老座于国老座后皆蒲筵缁布纯太乐令展宫悬于学堂之庭设登歌于堂上及举麾位等皆准元㑹之仪典仪设文官五品以上位于悬东六品以下在其南俱重行西向北上武官五品以上位于悬西六品以下在其南当文官俱重行东向北上蕃客分方位于文武官六品之南学生分位于文武官之后奉礼设门外位如设次之式尚舍奉御设罇于东楹之西北向左𤣥酒有坫以置爵銮驾出宫养老仲秋之月择吉辰皇帝亲养三老五更于太学所司先奏定三师三公致仕者用其徳行及年髙者一人爲三老次一人爲五更尚食先具牢馔銮驾将至通事舍人引先置之官皆就门外位学生俱青衿服入就位銮驾至太学门廻辂南向侍中跪奏请降俛伏兴皇帝降辂乗舆入大次繖扇侍衞如常通事舍人引文官五品以上从驾之官皆就门外位太乐令帅工人二舞就位如正㑹之礼通事舍人引羣官客使入就位銮驾出宫量时刻遣使迎三老五更于其第三老五更俱服进贤冠乗安车前后导从如常礼其国老庻老则有司先戒之銮驾既至太学三老五更及羣老等俱赴集其次羣老各服其服太常少卿赞三老五更俱出次引立于学堂南门外之西东面北上奉礼赞羣官出次引立于三老五更之后太常博士引太常卿升立于学堂北户之内当户北向侍中版奏外办皇帝出户侍衞如常殿中监进大珪皇帝执大珪博士引太常卿太常卿引皇帝协律郎跪俛伏举麾太和之乐作皇帝降迎三老于门内之东西面立侍臣从立于皇帝之后太常卿与博士退立于左皇帝立定乐止三老五更皆杖各二人夹扶左右太常少卿引道敦史执笔以从三老入门舒和之乐作三老五更立于门西东面北上奉礼引羣官随入立于其后初三老立定乐止太常卿前奏请再拜退复位皇帝再拜三老五更去杖摄齐以答再拜毕皇帝揖进三老在前五更从仍杖夹扶入初至阶皇帝揖升俱就座后揖立乐止侍衞文官量人从升皇帝西面再拜三老三老南面答再拜皇帝西面再拜五更五更答再拜休和之乐作三老五更俱坐三公授几九卿正履讫殿中监尚食奉御进珍羞及黍稷等皇帝省之遂设于三老前乐止太常卿引皇帝诣三老座前执酱而馈讫太常卿引皇帝诣酒罇所取爵侍中赞酌酒讫太常卿引皇帝进执爵而酳尚食奉御以次进珍羞酒食于五更前国老庻老等皆坐又设酒食于国老庻老前国老庻老等皆食皇帝卽座太乐令引工升奏韶和之乐三终三老乃论五孝六顺典训大纲格言宣于上惠音被于下皇帝乃虚躬请受敦史执笔録善言行事终二舞坐于悬中讫礼毕三老以下降筵太常少卿及奉礼引导皆如初太常卿引皇帝从以降阶太和之乐作皇帝逡巡立于阶前乐止三老五更出舒和之乐作太常卿引皇帝升立于阶上三老五更出门乐止侍中前奏礼毕退复位太常卿引皇帝降还大次三老五更升安车导从而还通事舍人引羣官及学生等以次出眀日三老诣阙表谢銮驾还宫通典卷一百二十四通典卷一百二十五钦定四库全书通典卷一百二十五唐京兆杜佑君卿纂礼八十五开元礼纂类二十嘉四临轩册命皇后卜日告圆丘方丘太庙以上并有司行事如常告仪临轩命使将行册礼所司奏请太尉为使司徒为副前一日尚食奉御设御幄于太极殿庭陈设乐悬内外官次侍卫警跸并如纳后仪皇帝将出仗动太乐令令撞黄钟之钟右五钟皆应协律郎跪俛伏兴举麾鼓柷奏太和之乐鼓吹振作皇帝出自西房即御座南向坐符寳郎奉寳置于御座如常乐止通事舎人引册使副入就位太尉初入门舒和之乐作至位乐止立定典仪唱曰再拜赞者承传命羣臣在位者皆再拜侍中前承制降诣使者东北西面称有制册使再拜侍中宣制曰册某氏为皇后命公等持节展礼宣制讫又俱再拜侍中还侍位黄门侍郎持节西面授太尉太尉受付主节立于使后黄门侍郎退中书侍郎引册案及琮玺绶案立于册使东北面中书侍郎取玺西面授太尉受册置于案持案者退立于使者后中书侍郎又取琮玺绶以授太尉太尉受置于案皆如受册之仪中书侍郎退典仪曰再拜赞者承传羣臣在位者皆再拜通事舎人引册使出持节者前导持案者次之太尉初行乐作出门乐止侍中前奏称侍中臣某言礼毕俛伏兴还侍位皇帝降座侍卫警跸如来仪入自东房乐止通事舎人引羣官在位者以次出皇后受册前一日守宫于肃章门外道西近南随便设太尉司徒等次东向北上又于命妇朝堂设外命妇次如常尚寝率其属于皇后正殿设御幄座南向又设皇后受册位于殿庭阶间北向又设命妇等脱舄席于西阶前近西东向司乐展宫悬之乐于殿庭设麾于殿上西阶之西东向并如常仪内仆进重翟以下于肃章门外道东西向以北为上其日依时刻诸卫勒所部屯门列仗及陈布于皇后殿正南门之外如常仪典仪设册使位于肃章门外之西东向北上设内侍位于使副之南举册案及琮玺绶者又在南差退俱东向又设内给事位于北厢南向又设内谒者监位于其东南西向内谒者设外命妇位于命妇朝堂分左右厢大长公主以下在东太夫人以下在西并每等异位重行南向以北为上司赞设内命妇及内官非供奉者位于受册正殿之庭东厢西向重行北上又设内命妇等朝位于殿庭御道左右近南大长公主以下在道东北靣西向太夫人以下在道西每等异位重行北面以东为上又设司赞位于东阶东南典赞二人在南差退俱西向内侍版奏皇后请中严外命妇依时刻俱赴集朝堂次各服其服内谒者监先置二案于肃章门外近限太尉司徒既受命出至朝堂俱乘辂备卤簿鼓吹持节如式其册琮玺绶各以油络网犊车载而行内侍之属与所司守掌之至永安门外降辂谒者引入持节者前导持案者次之掌次者俱引入次内典引引外命妇就朝堂位司乐工人入就位典乐升就举麾位司赞帅典赞者先就殿庭位内典引各引外命妇两行俱以次进至肃章门司賔接引进入立于皇后正殿合外如朝堂之位谒者引太尉就肃章门外持莭者立于太尉之北少退东面内谒者监引内给事就南面位内谒者监退复位内命妇等应陪列者各服其服司賔引就陪列位尚仪版奏外办皇后首饰祎衣司言引尚宫尚宫引皇后出自正殿西房侍卫警跸如常仪典乐举麾奏正和之乐皇后至两楹间南向立定乐止初内给事既就南面位太尉进内给事前北面跪称太尉封臣某司徒封臣某奉制授皇后备物典册讫俛伏兴复位内谒者监引内给事诣肃章门传告司言司言入诣皇后前跪奏讫兴还侍位初司言入奉册琮玺绶者以次进当司徒前司徒取册琮玺绶以次进授太尉举案者以次退司徒授讫退复位内侍进太尉前西面以次受册琮玺绶东面授内谒者监退复位内谒者监持册琮玺绶等进立于肃章门外跪置册琮玺绶于案俛伏兴初司言奏讫尚仪赞皇后降司言引尚宫尚宫引皇后初行乐作立定乐止初皇后将降又尚宫诣门取册尚服诣门跪取琮玺绶兴进俱入立于皇后之右西向司言司寳各一人进立于皇后之左少前东向尚宫称有制尚仪赞皇后再拜尚宫宣册讫尚仪又赞皇后再拜尚宫奉册进授皇后皇后受以授司言尚服又奉琮玺绶以次授皇后皇后以授司寳讫尚仪赞皇后升座皇后御舆繖扇侍卫如常皇后升初行乐作即御座南向坐司宝奉琮玺置于御座乐止司賔引内命妇等陪列者以次进就北面位为首者初行典乐举麾舒和之乐作至位乐止司赞曰再拜掌赞承传内命妇皆再拜司賔引为首者一人诣西阶初行乐作至阶乐止为首者脱舄升进当御座前北面跪奏某妃妾姓等言伏唯殿下坤象配天徳昭厚载凡厥兆庻不胜庆跃讫起司賔引为首者自西阶降纳舄乐作复位乐止司赞曰再拜掌赞承传内命妇等皆再拜司言前承令降自西阶诣内命妇西北东面称令㫖内命妇等皆再拜宣令讫在位者又再拜司赞曰再拜典赞承传在位者皆再拜司賔以次从随使出门各还其寝为首者初行乐作至门乐止司賔又引外命妇以次入为首者初入门舒和之乐作至位乐止立定司赞曰再拜掌赞承传外命妇等皆再拜讫司賔引为首者一人进升奉贺复位拜乐止及宣令拜拜辞等皆如内命妇之仪讫引出首者初行乐作出门乐止司言又奏羣官贺讫尚仪跪奏称尚仪妾姓言礼毕还侍位皇后降座乐作御舆入自东房侍卫警跸如常仪乐止女工人退册命使者乗辂诣朝堂降车所降辂入自太极殿庭大横街南御道东北面西上立中书令于太极殿东北西面太尉等再拜复命曰奉制授皇后备物典册礼毕又再拜中书令奏闻太尉等进卤簿幡莭等还本司皇后受羣臣贺皇后表谢朝皇太后皇帝㑹羣臣羣臣上礼皇后㑹外命妇皇后庙见临轩册命皇太子卜日告圆丘告方丘太庙并有司行事如常仪临轩册命前一日尚舎奉御设御幄座于太极殿北壁下南向守宫设皇太子次于东朝堂之北西向设羣官次于东西朝堂太乐令展宫悬于殿庭又设举麾位于上下鼓吹令设十二案于建鼓之外乗黄令陈车辂尚辇奉御陈舆辇并如常仪设皇太子版位于横街之南道东北向设羣官版位文官一品以下五品以上于悬东六品以下于横街之南俱西面北上武官一品以下五品以上于悬西六品以下横街之南俱东面诸亲于五品以上之南蕃客分方于六品以下之南皆以北为上并如常仪设典仪位于悬之东北赞者二人在南少退俱西向奉礼设门外位皆如元日之仪其日皇太子日未出前二刻宫官应从者俱服其服诸卫勒所部陈设如常仪左庶子版奏请中严诸卫之官各服其器服诣合奉迎仆进金辂于合外南向左内率一执刀立辂前北向赞善一人在侍臣之前赞者二人又在中正之前左庶子版奏外办仆奋衣而升正立执辔皇太子具服逺游冠绛纱𫀆升舆以出左右侍卫如常左内率前执辔皇太子升辂仆立授绥左庶子以下夹侍如式赞善进当辂前跪奏称赞善臣某言请发引俛伏兴退复位辂动赞善与赞者夹引以出左右内率夹辂而趋至侍臣上马所赞善称请辂权停令侍臣上马左庶子前承令退称令曰诺赞善称侍臣上马赞者承传文武侍臣皆上马左庶子以下夹侍于辂前赞者在供奉官人内侍臣上马毕赞善称请令车右升左庶子前承令退称令曰诺赞善退复位左内率升讫赞善奏称请发引退复位皇太子辂动三师乘车训导三少乘车训从鸣铙而行文武宫臣皆乘车以从至下车所铙吹止至次前廻辂西向内率降立于辂右左庶子进当辂前跪奏称左庶子臣某言请降俛伏兴还侍位皇太子降辂舎人引皇太子就便座侍卫如常仪其日依时刻诸卫勒所部列黄麾仗屯门及陈殿庭如常仪羣官诸亲客使等依时刻俱集朝堂次各服其服侍中版奏请中严钑㦸近仗入陈于殿庭太乐令帅工人入就位诸侍卫之官各服其器服符寳郎奉寳俱诣合奉迎通事舎人引羣官客使各就朝堂前位典仪帅赞者先入就位舎人各引羣官客使以次入就位皇太子出次舎人引皇太子三师三少导从如式入立于殿外之东西面黄门侍郎以册及寳绶各置于案皆令史二人绛公服对举案立于门内道北西面册案于北中书侍郎立于案后侍中版奏外办皇帝服衮冕服御舆以出曲直华盖警跸侍卫如常皇帝将出仗动太乐令撞黄钟之钟右五钟皆应协律郎俛伏兴举麾鼓柷奏太和之乐鼓吹振作皇帝出自西房即御座南向坐符寳郎奉寳置于御座如常协律郎偃麾戞敔乐止舎人引皇太子入就位皇太子初入门舒和之乐作至位乐止典仪曰再拜赞者承传皇太子再拜典仪曰再拜羣官在位者皆再拜中书令降立于皇太子东北西面中书侍郎一人引册案又中书侍郎一人引玺绶案进立于中书之南少退俱西面中书侍郎取册授中书令退复位中书令称有制皇太子再拜读册讫皇太子再拜进受册退授左庶子中书侍郎取玺绶进授中书令皇太子又进受玺绶授左庶子中书令以下还侍位持案者以案退典仪曰再拜皇太子再拜典仪又曰再拜羣官在位者皆再拜舎人引皇太子出初行乐作出门乐止侍中跪奏称侍中臣某言礼毕俛伏兴还侍位皇帝兴太乐令令撞𬎼賔之钟左五钟皆应鼓柷奏太和之乐鼓吹振作皇帝降座御舆入自东房侍卫警跸如常仪侍臣从至合乐止通事舎人引羣官在位者以次出朝皇后前一日所司设皇太子次于永安门外之西东向周以行帷铺座如式又设三师三少等便座于西南东向北上其日诸卫各勒所部屯门列仗及陈布于皇后正殿南门之外皇太子将至尚仪版奏请中严皇太子受册讫舎人引皇太子三师三少导从及余侍卫皆如常仪诣皇后所御之殿合外道东西面立六尚以下各服其服俱诣皇后内合奉迎尚仪版奏外办皇后首饰祎衣御舆以出即御座南向坐侍卫如式内谒者监引皇太子至肃章门司宾承引皇太子立于庭北面立定皇太子再拜讫司賔引皇太子至合内谒者监承引以出舎人引之次侍卫如式三师三少以下各之次谒太庙前一日右校扫除庙之内外守宫设太子次于庙西南东向又设三师以下及文武官次于皇太子次之后少近西俱东向奉礼设皇太子版位于庙庭道东北向其日皇太子入受册所司转卤簿仗卫于永安门西以俟皇太子朝皇后讫出舎人引之次侍卫如常仆进金辂于次前左庶子版奏外办皇太子出次乗辂奏请发引及侍臣陪从铙吹声作皆如初仪至安上门街当庙西铙吹止至次前廻辂东向内率降立于辂右左庶子进当辂前跪称左庶子臣某言请降辂俛伏兴还侍位皇太子降辂乘舆入次侍卫如常仪皇太子入次一刻顷率更令立于次门之外左庶子版奏外办皇太子出侍衞如常率更令引皇太子入自南门三师三少导从如式庶子二人一人赞左一人赞右舍人二人从近仗量人从入皇太子至位立定率更令奏请殿下再拜皇太子再拜少顷率更令奏殿下辞皇太子再拜辞率更令前奏礼毕率更令引皇太子出自南门入次侍卫如常皇太子既入便次有司转仗卫于还涂如来仪仆进金辂于次前如常左庶子版奏外办皇太子乗舆出次升辂侍卫如常侍臣上马陪从皆如来仪辂动过朝鸣铙而行至重明门宫官文武俱下马皇太子乗辂入三师三少还皇太子至东合前廻辂南向左庶子跪奏请降辂俛伏兴皇太子降辂乗舆以入侍臣从至合左庶子版奏请将士各还本所㑹羣臣羣臣上礼前一日守宫量设次于东西朝堂如常其日应上礼之官依时刻集于次皆服其服奉礼先设上礼之官位于东朝堂之前近南文东武西重行北面相对为首设中书舎人位于文武官为首者之北南向设奉礼位于文官东北赞者二人在南差退俱西向谒者引上礼之官就位立定令史二人对举表案礼部郎中引中书舎人前取表授舎人讫引案退奉礼唱再拜赞者承传在位者皆再拜中书舎人奉表入进谒者引在位者退皇后受羣臣贺皇后㑹命妇皇太子㑹羣臣皇太子㑹宫臣宫臣上礼前一日守宫量设次于东宫朝堂如常其日应上礼之官依时刻各集于次皆服朝服奉礼先设上礼之官位于朝堂前文东武西重行北向相对为首设皇太子舍人位于文官为首者之北南向设奉礼位于文官东北赞者一人在南差退俱西向通事舎人各引上礼之官皆就位立定令史二人对举表案詹事前承引就太子舎人取表授舎人讫引案退奉礼唱再拜赞者承传在位者皆再拜舎人以表入谒者引在位者皆退内册皇太子卜日告圆丘方丘太庙并有司行事如常仪临轩命使皇太子受册前一日守宫设册使次于重明门外道西副使次又于其西俱南向并铺床席又设宫臣文武官次于东宫朝堂如常所司陈设皇太子羽仪车舆及乐悬等并如元日受朝仪掌筵设皇太子受册位于内殿之庭阶间北向掌仪设宫臣版位于殿庭文官五品以上于悬东六品以下于横街之南皆西面北上武官五品以上于悬西六品以下于横街南当文官皆东面北上奉礼设朝堂前位如常其日诸卫率所部屯门列仗如式宫官于册使未到之先量时刻赴集次改服朝服各就朝堂前位太尉司徒既受命出至朝堂乗辂备卤簿鼓吹持莭如式其册玺绶各以油络网犊车载而行至东宫朝堂降辂谒者引就次持莭者前导持案者从之掌次者延入次初册使将至通事舎人各引宫臣入就殿庭位左庶子版奏请中严宫臣入讫通事舎人引太尉司徒入立于左合门外西面北上持幡莭册玺案者至合门外并以给使代左庶子版奏外办皇太子着䨇童髻绛纱袍就受册位所司先奏请左庶子一人引导相礼典直承引太尉以下入太尉立于阶间南面司徒立于太尉东南西面节在太尉东少南西面册玺案在司徒西南东面掌书二人立于皇太子之左少前东面司徒就案取册进东面授太尉持节者脱莭衣太尉称有诏左庶子赞皇太子再拜皇太子再拜太尉宣册讫左庶子又赞再拜皇太子又再拜左庶子进诣太尉前受册退授皇太子受以授掌书司徒又次取玺绶进东面授太尉左庶子进太尉前受退授皇太子受以授掌书讫持莭者加莭衣左庶子赞引皇太子退典直各引太尉以下出至合外通事舎人承引以出又通事舎人各引宫臣以次出太尉司徒乗辂诣朝堂至降车所降辂入太极殿庭大横街南御道东北向西上立中书令于太尉东北西面太尉等再拜复曰奉诏册皇太子礼毕又再拜中书令奏闻太尉等退卤簿幡莭等还本司皇太子朝谒其日册讫皇太子着䨇童髻绛纱袍诣皇帝所御殿如常内朝之式至合司賔引至殿前北面再拜司賔引退诣皇后所御殿前北面再拜司賔引出还宫如常谒太庙皇帝㑹羣臣羣臣上礼皇后受羣臣贺皇后㑹外命妇皇太子㑹羣臣皇太子㑹宫臣宫臣上礼临轩册命诸王大臣将册命前一日尚舎奉御设御幄于太极殿北壁南向守宫设羣官次于朝堂太乐令展宫悬于殿庭又设举麾位于上下并如常仪其日典仪设羣臣版位文官一品以下五品以上于悬东六品以下于大横街之南俱西面武官一品以下五品以上于悬西六品以下于大横街南俱东面以北为上并如常仪设受册者位于大街之南东重行北面西上设典仪位于悬之东北赞者二人在南少退俱西向奉礼设门外位文官于东朝堂西面武官于西朝堂东面俱每等异位重行北上其日依时刻诸卫勒所部列仗屯门及陈于殿庭如常仪受册者服朝服从第备卤簿与羣官俱集朝堂次羣官各服其服赞者乃引羣官俱出次典谒引就朝堂前位版奏请中严钑㦸近仗入陈于殿庭太乐令帅工人入就位协律郎入就举麾位诸侍卫之官各服其器服符寳郎奉寳俱诣合奉迎典仪帅赞者先入就位通事引羣官入就位又引受册者入立于太极门外道东西向中书侍郎以册置于案令史二人皆绛公服对立于左延明门内道北西面侍郎立于案后侍中版奏外办皇帝服通天冠绛纱袍御舆以出曲直华盖警跸侍卫如常仪皇帝将出仗动太乐令令撞黄钟之钟右五钟皆应协律郎跪俛伏兴举麾鼓柷奏太和之乐皇帝出自西房即御座南向坐符寳郎奉寳置于御座如常仪乐止通事舎人引受册者以次入就位立定受册者东北西面中书侍郎引册案进入于中书令之南少退俱西向通事舎人引为首者一人少前北面中书侍郎取册进授退复位中书令称有制受册者再拜中书令读讫受册者又再拜通事舎人引受册者进受讫典谒引退复位又通事舎人引次受册如上仪遍册讫中书令以下还侍位持案者以案退典仪曰再拜赞者承传羣官在位者皆再拜通事舎人引受册者以次出侍中前跪奏称侍中臣某言礼毕俛伏兴还侍位皇帝兴太乐令令撞蕤賔之钟左五钟皆应鼓柷奏太和之乐皇帝降座御舆入自东房侍卫警跸如来仪侍臣从至合乐止通事舎人引羣官在位者以次出若册三师三公亲王皇帝服衮冕之服鼓吹令设十二案乗黄令陈车辂尚辇奉御陈舆辇诸卫设黄麾半仗受册者初入门舒和之乐作至位乐止册毕初行乐作出门乐止余同上仪册开府仪同三司太子三师骠骑大将军左右丞相京都牧河南牧并如临轩册命仪朝堂册命诸臣前一日守宫设受册者次于东朝堂其日平明受册者朝服升辂发第备卤簿诣朝堂至降车所降辂谒者绛公服引就次奉礼设受册者版位于东朝堂前近南北向又设舎人宣册位于其北南向将册舎人引受册者就版位立舎人公服先以册书置于案令史二人绛公服对举案又舎人引中书舎人持莭者前导持案者次之出诣宣册位持莭者立于舎人之东少南西向持案者立于舎人西南东面持莭者脱莭衣持案者进舎人前舎人取册持案者退复位舎人称有制受册者再拜宣册讫又再拜又舎人引受册者进舎人前北面受册退复位持莭者加莭衣典谒引舎人幡莭前导而入谒者引受册者退受册者升辂还第如来仪册太子少师太子少傅太子少保特进辅国大将军光禄大夫镇国大将军侍中中书令诸卫大将军六尚书太子詹事太常卿都督及上州刺史在京者并同上仪册内命妇三品以上前一日守宫设使者及册案使次于肃章门外及永安门外皆道右东向司设设受册者位于其寝庭近南当阶间北向其日典仪设册使位于肃章门外之西东向北上举册案者位在南差退俱东向内谒者监先置案于肃章门外近限使者公服发朝堂乗辂卤簿鼓吹持莭如式其册以油络网犊车载而行至永安门降辂谒者引入掌次者俱引入次受册者花钗衣司言引就受册位侍从如常谒者引册使入就位持莭者立于使者之北少退持册案者立于使副西南俱东面持莭者脱莭衣持册案者以案进使副前使副取册于案持案者退复位使副以册进授使者退复位内给事进使者前西面受册进立于肃章门外跪置册于案俛伏兴退司言诣合跪取册兴进立于受册者之北南面称有制受册者再拜宣册讫又再拜受册者进受册以退初册入合少顷谒者引使者出就永安门外次更衣乗马各还其第卤簿幡莭俱还本司遣使册受官爵前一日受册之官设使者次于大门外道西南向其日使者至守次者引就次以制书置于案使者以下皆服朝服受册者着朝服非朝服者公服出立正寝东阶东南西面使者出次赞礼者引使者持莭前导立于大门之西持莭者立于使者之北少退令史二人对举册案立于使者西南俱东面立定赞礼者引受册者迎于大门外之南北面又赞礼者引使者持莭者前导持册案者次之入门而左使者诣阶间南面立持莭者立于使者之东少南西面持册案者立于使者西南东面赞礼者引受册者入立于使者之南北面立定持莭者脱节衣持册案者取册持案者退复位使者称有制受册者再拜宣册讫受册者又再拜赞者引受册者进使者前北面受册退立东阶东南西面持莭者加莭衣赞礼者引使者持莭者前导以出持案者从之俱复门外位赞礼者引受册者出门东西面再拜送赞礼引使者还于次赞礼者引受册者入朔日受朝前一日尚舎奉御设御幄于太极殿北壁南向守宫设文武官次于朝堂如常仪太乐令展宫悬于殿庭设举麾位于殿上西阶之西东向一位于乐悬东南西向并如常仪其日典仪设文官三品以上位于横街之南道东设武官三品以上位于道西俱每等异位重行北面相对为首设文官四品五品位于悬东六品以下于横街之南每等异位重行西面北上设武官四品五品位于悬西六品以下于横街之南当文官每等异位重行东面北上设典仪位于乐悬东北赞者二人在南少退又奉礼设门外位文官于东朝堂西面武官于西朝堂东面皆每等异位重行北上其日依时刻诸卫勒所部列仗屯门及陈于殿庭如常仪羣官朝集官俱就次各服公服吏部兵部赞羣官俱出次通事舎人各引就朝堂前位侍中版奏请中严钑㦸近仗入陈于殿太乐令帅工人入就位协律即入就举麾位诸卫之官各服其器服符寳郎奉寳俱诣合奉迎典仪司赞者入就位通事舎人引四品以上先入就位侍中版奏外办有司承㫖索扇皇帝弁服绛纱衣御舆以出曲直华盖警跸侍卫如常仪皇帝将出仗动太乐令令撞黄钟之钟右五钟皆应协律即跪俛伏举麾鼓柷奏太和之乐皇帝出自西房即御座南向坐符寳即奉寳置于御座如常仪协律郎偃麾戞敔乐止通事舎人引三品以上以次入就位公初入门舒和之乐作至位乐止立定典仪曰再拜赞者承传在位者皆再拜典仪又曰再拜赞者承传羣官在位者又再拜舎人引羣官北面位者以次出公初行乐作出门乐止侍中前跪奏称侍中臣某言礼毕俛伏兴还侍位有司承㫖索扇皇帝兴太乐令令撞蕤賔之钟左五钟皆应奏太和之乐皇帝降座御舆入自东房侍卫警跸如来仪侍臣从至合乐止舎人引东西面位者以次出皇帝若御翼善冠则羣臣皆服袴褶不设乐悬去警跸朝集使引见前一日尚舎奉御先奏于御殿所设御座如常仪其日依时刻所司量加队仗陈列如常式典仪于殿庭横街之南北设版位如常仪其日朝集使夙兴并集朝堂各服其服朝京官文武九品以上并服袴褶诸侍奉官及京官文武四品以上就位如式通事舎人引京官文武三品以上及朝集使俱就所御殿门外序立以次侍中进奏外办皇帝常服即御座南向坐侍卫如常仪通事舎人分引京官文武三品以上诣横街南相对北面位立定典仪曰再拜羣官在位者皆再拜讫通事舎人各引就街北东西班停立又通事舎人分引朝集使入北面位立定典仪曰再拜朝集使等俱再拜通事舎人承㫖诣朝集使东北面立称有制朝集使等皆再拜舎人宣勅讫又再拜若承恩慰问即舞蹈讫又再拜舎人宣勅讫侍中奏礼毕皇帝还宫如来仪侍臣退羣官等以次退其朝集使奉辞皆准奉叅之仪其京官但常叅官列版位其朝集使三品以上引升殿赐食四品以下于廊下赐食并临时奏听进止通典卷一百二十五通典卷一百二十六钦定四库全书通典卷一百二十六唐京兆杜佑君卿纂礼八十六开元礼纂类二十一嘉五皇太子加元服告太庙临轩命宾赞所司先奏请司徒一人为宾卿一人为赞冠吏部承以戒之前一日尚舎奉御整饬御幄于太极殿衞尉设羣臣朝集使诸蕃客次于左右朝堂太乐令展宫悬之乐于殿庭设举麾位于殿上一位于悬下鼓吹令设十二案乗黄令陈车辂尚辇奉御陈舆辇典仪设文官一品以下五品以上位于横街之北西面北上诸州使人五品以上合班六品以下位于横街南诸州使人六品以下诸蕃客又在南皆西面北上设武官五品以上位于横街北东面北上诸州使人五品以上合班诸亲位于其南六品以下位于横街南诸州使人六品以下及蕃客等又于其南皆东面北上设典仪位于悬之东北赞者二人在南少退俱西向设宾受命位于横街南道东北面赞者位又于其后少东北面奉礼郎设门外文官一品以下位于顺天门外道东每等异位重行西面武官一品以下位于门西每等异位重行东面并以北为上其日诸衞勒所部列黄麾仗如常仪羣臣各依时刻集朝堂俱就次各服其服侍中量时版奏请中严协律郎太乐令帅工人就位诸侍衞之官各服其器服奉迎典仪帅赞者先入就位通事舎人引先置羣官入立定又引宾赞入立于太极门外道东西向黄门侍郎引主持节中书侍郎引制书案立于乐悬东南面西北上侍中版奏外办皇帝服通天冠绛纱袍以出曲直华盖警跸侍衞如常仪皇帝将出仗动太乐令令撞黄钟之钟右五钟皆应协律郎举麾鼓柷奏太和之乐皇帝升舆出自西房即御座南向坐符寳郎奉寳置于御座乐止通事舎人引宾赞入就位宾赞初行入门舒和之乐作至位乐止立定典仪曰再拜侍中及舎人前承制侍中降至宾前称有制公再拜将加冠于某之首公其将事公少进北面再拜稽首辞曰臣不敏恐不能供事敢辞侍中拜奏又承制降称制㫖某公将事无辞公再拜退复位侍中退舎人至卿前称勅㫖卿再拜将加冠于某之首卿宜赞冠卿再拜舎人退黄门侍郎引主节至宾所主节授黄门侍郎黄门侍郎执节立于宾东北面宾再拜受节付主节讫又再拜主节立于宾后黄明侍郎退中书舎人引制书案至賔所取制书在宾东北西面立宾再拜受制书执立又再拜持案者立于賔后中书侍郎退典仪曰再拜赞者承传羣官在位者皆再拜舎人引宾赞出宾赞初行乐作出门乐止侍中前跪奏称侍中臣某言礼毕俛伏兴还侍位皇帝兴太乐令令撞蕤宾之钟左五钟皆应鼔柷奏太和之乐皇帝降座侍衞警跸如来仪入自东房乐止舎人引一品以下以次出初宾赞出门宾以制书置于案升车从辂而行威仪鼓吹诣东宫降辂入次宾赞具服其一品以下以次出蕃客各还馆九品以上诣东宫朝堂次服其服就位如冠仪冠前一日衞尉设宾次于重明门外道西南向赞冠次又于其西南向并铺床席又于重明门内道西施一次拟会宾赞设文武羣官九品以上及羣亲并宫臣次如常仪奉礼设文武羣官九品以上诸亲在五品之下及宫臣外位如常仪设殿庭位文武羣官共典仪共宫臣合班诸亲在五品下文官在东西面武官在西东面皆以北为上又设皇太子位于合外道东西向设三师位于阁外道西三少位于三师之南少退东向典仪又设皇太子受制位于乐悬北北面所司设轩悬之乐于殿庭又设举麾位于庭上一位于悬下有司设皇太子羽仪车舆于殿庭如常仪典设郎帅其属铺解剑席于悬之东北冠日平明宫臣皆朝服非宫臣者公服三师三少公服并集于重明门外次宗正卿乘犊车侍从诣左春坊权停左右二率各勒所部屯门列仗左庶子版奏请中严工人及诸行事之官各入就位奉礼郎设罍洗于东阶东南罍在洗东篚在洗西南肆典设郎铺皇太子冠席于殿上东壁下近南西向设宾席于西阶上东向设主人席于皇太子席西南西向设三师席于冠席北三少席于冠席南典设郎张帷幄于东序内设褥席于帷中又张帷幄于序外拟置馔物等内直郎陈服于帷内东领北上衮冕服𤣥衣纁裳九章白纱中单黼领襟襈裾革金钩䚢大带朱黻二章玉具剑火珠镖首瑜玉双珮珠组双大绶四綵赤白缥绀纯朱质长一丈八尺三百二十首广九寸白韈赤舃金饰象笏逺游冠服绛纱袍白纱中单皁领褾襈裾白方心曲领假带绛纱蔽膝白练裙襦白韈黑舃其革带剑珮绶笏与冕服同缁布冠𤣥衣素鞸白纱中单青领褾襈裾履韈革带大带笏缁纚犀簪二物同箱在服南栉实于箱又在南莞筵四纷纯缫席四缋纯又在南良醖令实侧罇甒醴加勺羃于序外帷内设罍在洗北篚在洗南东肆实巾一角觯角柶各一加羃太官令实馔豆九笾九于罇西俎在豆北执在庭罍洗者绛公服立于罍洗之南北向执帷内罇罍洗笾豆俎等并绛公服立于罇罍豆俎之所冕白珠九旒犀导组缨青纩充耳逺游三梁冠金附蝉九首施朱翠黑介帻犀导肆髪缨緌缁布冠青组缨属于冠冠冕各一箱盛奉礼郎二人各执立于阶之西东面北上主人各赞冠者升诸东序帷内少北戸东西面立典谒引羣官以次入就常位初宾赞入次左庶子版奏外办通事舎人引三师等入就合外道西位东面立皇太子着空顶黑介帻双童髻玉导寳饰綵衣乗舆以出洗马迎于合门外左庶子跪奏称左庶子臣某言请殿下降舆俛伏兴还侍位皇太子降舆洗马引之道东位西向立左庶子又前跪奏称左庶子臣某言请殿下再拜皇太子再拜三师三少答再拜洗马引就阶东南位三师训导在前三少训从于后千牛仗二人夹左右其余仗衞列于师保之外通事舎人引宗正卿入见皇太子讫通事舎人引出迎賔洗马引皇太子初行乐作至阶东西面立偃麾乐止宗正卿引迎宾于门东西面宾立于门西东面宗正卿再拜宾不答拜宾入门乐作主人从入立于乐悬东北西面宾入赞冠者从入舎人引宾赞诣殿阶间南立乐止赞冠者立于宾西南东面节在宾东少南西面制案在赞冠西南东面宾就案取制执洗马引皇太子诣受制位北面立皇太子初行乐作至位乐止主节脱节衣宾称有制皇太子再拜宣诏曰制皇太子某吉日元服率由旧章命太尉就宫展礼讫皇太子又再拜少傅进诣宾前受制书退授皇太子皇太子受制书付庶子案退洗马引皇太子师保等如式升东阶初行乐作至阶乐止入东序帷内近北西向立师保等就席位讫宾升西阶宗正卿升东阶各立席后初宾升舎人引赞冠者诣罍洗盥手升自东阶诣序帷内于主人赞冠之南俱西面赞引皇太子出立于席东西面宾之赞冠者取纚栉二箱坐奠于皇太子南端兴席北少东西向立宾揖皇太子进升筵西向坐宾之赞冠者进筵前东面坐脱空黑介帻置于箱栉毕设纚兴少北南面立宾降盥主人从降乐作宾升乐止主人从升执缁布冠者升宾降一等受之右执顶左执前进皇太子筵前东向立祝曰令月吉日始加元服弃厥幼志顺其成德寿考维祺以介景福乃跪冠兴复位东面立宾之赞冠进筵前东面跪结缨兴复位皇太子兴宾揖皇太子赞冠者引皇太子适东序帷内着𤣥衣素裳之服以出立于席东西面宾揖皇太子进升筵西向坐宾之赞冠者进筵前东面跪脱缁布冠置于黒介帻之箱栉纚依旧不解兴复位宾降二等受逺游冠右执顶左执前进皇太子筵前东向祝曰吉月令辰乃申嘉服克敬威仪式昭厥德眉寿万年永受祺福乃跪冠兴复位主人赞冠者引皇太子适东序帷内着朝服以出立于席东西面宾揖皇太子进升筵西向坐宾之赞冠者进筵前东向跪脱逺游冠置于纚箱栉纚依旧不解兴复位宾降三等受冕右执顶左执前进皇太子筵前东向祝曰以歳之正以月之令咸加其服以成厥德万寿无疆承天之庆乃跪冠兴宾复位宾之赞冠者跪受簪结缨兴复位皇太子兴宾揖皇太子赞冠者引皇太子适东序着衮冕之服以出立于席东西面赞冠者彻缨栉二箱入于帷内主人赞冠者又设醴皇太子席于室户西南向下莞上藻宾之赞冠者于东序帷内盥手洗觯典膳郎酌醴加柶覆之面柄宾之赞冠者受面叶立于序内南面立宾揖皇太子赞冠者引皇太子就筵西南面立宾进受醴加柶面柄进皇太子筵前北面立祝曰甘醴惟厚嘉荐令芳拜受祭之以定厥祥承天之休寿考不㤀皇太子筵西拜受觯宾复位东面答拜赞冠者兴进馔陈于皇太子筵前皇太子升筵坐左执觯右执脯擩于醢祭于笾豆之间赞冠者取篚葅徧擩于豆以授皇太子又祭于笾豆之间赞冠者取胏一以授皇太子皇太子奠觯于荐西兴受胏郄左手执本坐缭右手执末以祭上左手哜之兴以授赞冠者加于俎皇太子帨手兴取觯以柶祭醴三始扱一祭又扱再祭加柶于觯面叶兴筵末坐啐醴建柶兴降筵西南南面坐奠觯再拜执觯兴宾答拜皇太子升筵坐奠觯于荐东兴降筵赞冠者引皇太子降自西阶立于西阶之东南面宾初答拜讫降立于西阶之西近南东面引宾之赞冠者随降立于宾西南东面皇太子立定宾少进字之曰礼仪既备令月吉日昭告厥字君子攸宜宜之于嘏永受保之奉勅字某皇太子再拜曰某虽不敏敢不祗奉又再拜洗马引皇太子降初行乐作至阼阶下位乐止三师在南北面三少在北南面立定皇太子西面再拜三师等答再拜以出于三师拜讫典仪曰再拜赞者承传羣官在位者皆再拜左庶子前称礼毕皇太子乗舆以入侍臣从至合如常仪初皇太子降通事舎人引宾赞及宗正出就㑹所㑹宾赞宾既出于㑹所门外之西东面北上宗正卿立于门东西面立定一揖一让而入宗正卿立于座东西面宾赞立于座西东面俱再拜就座俛伏坐遂行酒酒至宾主俱兴再拜就席坐饮食至宾主俱兴设食讫宾主俱坐食㑹讫赞立于西厢东面南上宗正卿立于东厢西面执事奉束帛之篚以授宗正卿又执事者奉束帛篚立于宗正卿之后后牵乗马入陈于庭北首西上宾赞俱廻北面西上再拜宗正卿以币篚进西南向授宾执事者以币进授赞冠者宗正卿与执事者退复位宾赞降从者互受币宾当庭实揖左右马以出三马从出从者互受马宗正卿出门东西面宾出门西东面北上宗正卿与宾俱揖而退宾赞就车辂诣顺天门外复命朝谒朝前衞尉先于顺天门外东朝堂之北设太子次又于后设三师三少及詹事等次皇太子冠讫诸衞尉率依常行卤簿陈列威仪仗衞前后部鼓吹备列师傅以下宫臣皆服其服皇太子服逺游冠绛纱袍乗舆以出仪衞侍从如常礼洗马前导皇太子出重明门左庶子跪奏请降舆升辂又左庶子称令曰诺左庶子俛伏兴皇太子降舆升金辂三师乗轺车训导在前三少亦乗轺车训从在后威仪仗衞依卤簿发引鸣铙而行至长乐门铙吹止至顺天门次廻辂西向左庶子跪奏请降辂就次又左庶子称令曰诺左庶子俛伏兴皇太子降辂洗马前导入次左庶子侍右舎人引三师三少詹事就次皇太子停于次少顷舎人奏闻典仪先于皇帝所御殿前设皇太子位左庶子跪奏请入又左庶子称令曰诺左庶子俛伏兴皇太子出次左庶子等夹侍舎人引洗马导引当门揖引入外宫诸仪衞卤簿等悉陈列于门外皇太子自东上合洗马左庶子等从入至皇帝所御殿前位北向立从官陪后左庶子赞拜皇太子再拜侍中宣勅戒曰事亲以孝接下以仁使人以义养人以惠讫皇太子再拜少进称臣虽不敏敢不祗奉又再拜讫引下诣皇帝所御殿至殿院内给事奏闻出则皇太子入洗马左庶子等不入太子至皇后所御殿前北向立再拜尚仪前承令降诣皇太子西北东面称令㫖皇太子再拜宣令戒之词如皇帝皇太子再拜少进称臣夙夜祗奉不敢失坠又再拜司言引至合舎人承引以出皇太子还如来仪皇太子谒太庙前一日皇太子宿斋于正殿其宫臣从入庙者宿斋于家正寝所司扫除庙之内外衞尉设皇太子次于正寝西南角东向又设三师以下及宫官次于皇太子之后少近西俱东向又设宫官次于东宫朝堂奉礼郎设皇太子版位于朝堂道东北向典仪设宫臣位于重明门外文官在东西面武官在西东面每等异位重行俱以北为上其日未明所司依卤簿陈设于重明门外宫臣应从者依时刻集朝堂次皆服朝服非朝服者服常服诸率各勒所部陈设如式左庶子版奏请中严仆䇿辂于西合外南向左右执刀立于辂前北向舎人引宫官各就位侍衞之官各服其器服其庶子负寳如式俱诣合奉迎左庶子版奏外办仆奋衣而升正立执辔皇太子服逺游冠绛纱袍以出左右侍衞如常洗马引皇太子升仆立授绥命车右升讫车驱左庶子以下夹侍如式出重明门左庶子进当辂前跪奏称左庶子臣某言请车辂权停请侍臣上马俛伏兴退称侍臣上马赞者唱侍臣上马文武侍臣皆上马宫官上马毕左庶子进当辂前跪奏称左庶子臣某言请发引俛伏兴还侍位皇太子车辂动铙吹不作文官在左武官在右至下马所侍臣并下车马皇太子至次所廻辂南向庶子跪奏称左庶子臣某言请殿下降辂俛伏兴还侍位皇太子降辂洗马引入次侍臣立如常皇太子入次一刻顷左庶子跪奏称左庶子臣某言请殿下出次俛伏兴皇太子出次谒者引家令家令引皇太子入自南门三师三少导从如式庶子二人一人赞左一人赞右舎人二人从近仗量人从入皇太子至位立定家令奏请殿下再拜皇太子再拜少顷家令奏礼毕谒者引家令家令引皇太子出自南门升辂还宫如来仪至重明门外皇太子乗辂入将士停三师三少还皇太子至殿前廻辂左庶子跪奏请殿下降辂俛伏兴皇太子降入侍臣从至合左庶子跪奏请将士各还本位㑹羣臣皇太子冠见庙之明日皇帝会羣臣如元会之仪其上寿词云皇太子爰以吉辰载加元服德成礼备普天同庆臣等不胜悦庆谨上千万歳寿羣臣上礼先上礼三日本司宣令诸应上礼文武之官一品以下五品以上前一日衞尉量设次于东朝堂书漏上水七刻各集于次皆朝服奉礼郎先设上礼之官位于东朝堂南文东武西北面重行相对为首又设中书舎人位于文官为首者之北南向设奉礼郎位于文官东北赞者二人在东南差退俱西向牛酒在文武二位之间少前舎人各引应上礼之官就位定令史二人对举贺録案礼部郎中引就中书舎人前取贺録授舎人讫引案退奉礼郎唱再拜赞者承传在位者皆再拜中书舎人奉贺録入进舎人引在位者退酒十二斛犊十二头赤绳为笼头奏讫并付所司皇太子㑹宫臣皇太子会宫臣如常㑹之仪上寿与上同词宫臣上礼先上礼一日詹事宣告上礼之官詹事以下七品以上昼漏上水七刻皆朝服集东宫南门之左典仪先设羣官位于中门外北面以西为上牛酒置其位西五歩少近昼漏上水八刻通事舎人引羣官皆就位定詹事丞奉羣官简録案于詹事前东面跪授导客舎人导客舎人西面立受廻南向立典仪唱再拜詹事以下俛伏兴皆再拜导客舎人以简録案入通事舎人引羣官詹事以下退酒九斛盛以铜钟一斛犊九头赤绳为笼头皆付所司通典卷一百二十六通典卷一百二十七钦定四库全书通典卷一百二十七唐京兆杜佑君卿纂礼八十七开元礼纂类二十二嘉六皇太子纳妃临轩命使将行纳采制命使者吏部承以戒之前一日尚舎奉御设御幄于太极殿北壁下南向衞尉设羣官次于东西朝堂太乐令展宫悬并如常仪其日典仪设文官一品以下五品以上位于横街之北西面北上朝集使五品以上合班六品以下位于横街南朝集使六品以下合班蕃客又于其南皆西面北上设武官一品以下五品以上位于横街北东面北上朝集使五品以上合班诸亲位于其南六品以下位于横街南朝集使六品以下蕃客等又在南皆东面北上设典仪位于悬之东北赞者一人在南少退俱西向设举麾位于殿上西阶之西东面设使者受命位于横街南道东北面西上奉礼设门外位文官一品以下五品以上位于顺天门外道东每等异位重行西面武官五品以上位于道西每等异位俱重行东面以北为上未明二刻诸衞勒所部屯门布黄麾半仗入陈于殿庭如常仪羣官依时刻集朝堂俱就次各服朝服侍中量时刻版奏请中严钑㦸近仗就陈于合外太乐令以下帅工人入就位诸侍衞之官各服其器服侍中中书令以下诸侍臣俱诣合奉迎典仪帅赞者先入就位吏部兵部各赞羣官出次典谒各引就门外位侍中版奏外办皇帝服衮冕出坐如常仪通事舎人引羣官以次入就位立定典仪曰再拜赞者承传羣官在位者皆再拜吏部与礼部侍郎赞使主副出典谒引就受命位侍中前承制降诣使者西北东面称有制使主副俱再拜侍中还侍位典谒引使主副出初使者将出典仪曰再拜赞者承传羣官在位者皆再拜通事舎人引羣官出侍中前跪奏称侍中臣某言礼毕俛伏兴还侍位皇帝降座入自东房侍衞警跸如来仪侍臣从至合使主副乗辂备仪仗而行从者乗车以从纳采前一日主人设使者次于大门之外道右南向其日大昕使者公服至于妃氏大门外掌次者延入次主人受其礼于庙掌事者布神席于室户外之西莞筵纷纯加藻席画纯南向右雕几使者出次谒者引立于大门外之西东面主人立于大门内西面傧者立于主人之左北面受命出立于门东西面曰敢请事使者曰奉制作俪储宫允归令德率由旧章使某纳采傧者入告主人曰臣某之女不教若而人既䝉制访臣某不敢辞傧者出告掌畜者以鴈授使副使副进授使者退复位使者左手执之傧者引主人迎于大门之南北面再拜使者不答拜谒者引使者入门而左主人入门而右使者升自西阶立于楹间俱南面西上主人升自东阶进使者前北面使者曰某奉制纳采主人降诣阶间北面再拜稽首升进北面受鴈退立于东阶上西面使者降自西阶以出问名使者既出立于门外之西东面初使者降左右受鴈于序端主人降立于内门东厢西面傧者进受命出请事使者曰某将加卜筮奉制问名傧者入告主人曰制以某之子备数于储宫臣某不敢辞傧者出告掌畜者以鴈授使副主人拜迎入俱升堂南面如纳采仪使者曰某奉制问名将加诸卜筮主人降诣阶间北面再拜稽首升进北面受鴈少退仍北面曰臣某第某女某氏出使者降自西阶出立于内门外之西东面初使者降主人退于阼阶东左右受鴈于序端主人降立于内门东厢西面傧者进受命出请事使者曰礼毕傧者入告主人曰某公为事故至于某之室某有先人之礼请礼从者纳吉前一日主人设使者次如常其曰大昕使者至妃氏大门以下傧者出请事如纳采仪使者曰加诸卜筮占曰协从制使某也纳吉傧者入告主人曰臣某之女弗教惟恐不堪龟筮云吉臣某谨奉典制傧者出告掌畜者以鴈授使副主人迎拜入俱升堂南面并如纳采仪主人降诣阶间北面再拜稽首升进北面受鴈使者降自西阶立于大门外之西东面初使者降主人还阼阶东左右受鴈于序端主人降立于内门西面傧者进受命出请事使者曰礼毕其賔使者皆如问名之仪纳征前一日主人设使者次如常仪其日大昕使者至妃氏大门外掌次者延入次执事者设布幕于内门之外𤣥纁束帛陈于幕上乗马陈于幕南北首西上执事者奉谷珪以匵俟于幕东西面主人掌事者设几筵如常使者出次谒者引立于大门外之西东面主人立于大门内西面傧者进受命出请事使者曰制使某以玉帛乗马纳征傧者入告主人曰奉制赐臣以重礼臣某祗奉典制傧者出告又傧者引主人迎于大门外之南北面再拜使者不答拜谒者引使者入门而左主人入门而右至于内门外使者立于门西东面北上主人立于门东西面执事者坐启匵取珪加𤣥纁上兴以授使副使副进授使者退复位使者受玉帛谒者引使者入门而左主人入门而右牵乗马者从入三分庭一在南首西上使者升自西阶立于楹间俱南面西上主人升自东阶进使者前北面使者曰某奉制纳征主人降阶间北面再拜稽首升进北面受玉帛使者降自西阶出立于内门外之西东面初使者降主人还阼阶东左右受玉帛受马自左受之以东牵马者既授马自前西出傧者进受命出请事使者曰礼毕其賔使者如纳吉之仪告期前一日主人设次设几筵及傧者受命请事等并如纳采仪使者曰询于龟筮某月某日吉制使某告期其授鴈升堂受命之仪一如纳采使者曰某奉制告期主人降诣阶间北面再拜以下礼毕如纳采其賔使者如纳征仪告庙有司以特牲告如常礼祝文临时撰册妃前一日主人设使者次如常设宫人次于使者西南俱东面障以行帏其日奉礼设使者位于大门外之西东向使副及内侍位于使者之南举册案及玺绶命服者在南差退俱东向设主人位于门南北面设使者以下及主人位于内门外仪皆如之设典内位于内门外主人南西面设宫人位于门外于使者之后俱重行东向以北为上障以行帏设赞者二人位于东阶东南西向典内先置一案于合外近限使主副朝服乗辂持节备仪仗鼓吹备而不作至妃氏大门外使者降辂掌次者延入次宫人等各之次掌严奉褕翟衣及首饰内廐尉进厌翟车于大门之外道西东向以北为上诸衞率其属布妃仪仗如常使者出次典谒引使者以下持节者前导及宫人典内各就位持节者立于使者之北少退俱东向主人朝服出迎于大门外之东西面立定少顷南北面再拜使者不答拜典谒引使者持节者前导入门而左持案以下从之主人入门而右至内门外各就位立定奉册寳案者进当使副前使副受册寳奉案者退复位使副以册寳进授使者退复位内侍进使者前西面受册寳东面授典内退复位典内持册寳入立于合外之西东面跪置册寳于案典内俛伏兴奉衣服及侍衞者从入皆立于典内之南俱东面北上傅姆赞妃出引立于庭中北面掌书进跪取玉寳兴进立于妃前南向掌严奉首饰及䄖翟与诸宫侍衞者次入侍衞如常典内还复位司则前赞妃再拜还侍位妃再拜司则进掌书前北面受册寳进妃前南向授妃妃受以授司闺司则又前赞妃再拜还侍位妃又再拜讫司则前请妃升座还侍位司闺引妃升座南向坐宫官以下俱降立于庭重行北向以西为上立定赞唱者曰再拜宫官以下皆再拜讫诸应侍衞者各升立于侍位司则前启礼毕妃降座司闺引妃入室主人賔使者如礼賔之仪使者乗辂而还临轩醮戒前二日本司宣摄内外各供其职前一日衞尉设次于东朝堂之北西向又设宫官次于重明门外如常仪其日前三刻宫官俱集于次各之次皆服其服诸衞各勒所部依图陈设左庶子奏请中严内仆进金辂于合外南向率一人执刀立于辂前北向前二刻诸衞之官各服其器服以次诣合奉迎宫官应从者各出次立于门外文东武西重行相向北上左庶子奏外办太仆奋衣而升执辔皇太子着衮冕之服以出左右侍衞如常仪皇太子乃升仆立授绥车驱左庶子以下夹侍如常出门车权停令车右升辂陪乗宫臣上马讫皇太子车动鼔吹振作如式文武官皆乗马如常至承天门下车所廻辂南向左庶子进当辂跪奏称左庶子臣某言请降辂俛伏兴还侍位皇太子降辂典谒引舎人舎人引皇太子就位侍衞如常仪前一日尚舎奉御整设御座于太极殿阼阶上西向衞尉设羣官次于朝堂太乐令展宫悬于殿庭乗黄令陈车辂并如常仪其日尚舎直长铺皇太子席位于牖间南向尚食奉御设酒罇于东序下有坫加勺设羃实爵一又陈笾脯一豆醢一在罇西晡前三刻典仪设羣官版位于内奉礼设版位于外如朝礼诸衞勒所部屯门布仗立仗入陈于殿庭羣官依时刻集朝堂俱就次各服其服侍中版奏请中严钑㦸近仗就陈于合外太乐令帅工人入就位晡前二刻诸衞侍之官各服其器服侍中中书令以下俱诣合奉迎典仪帅赞者先入就位吏部兵部赞羣官俱出次通事舎人各引就门外位侍中版奏外办皇帝服通天冠绛纱袍乗舆以出曲直华盖警跸侍衞如常仪皇帝将出仗动皇帝出自西房即御座西向坐符寳郎奉寳置于御座如常通事舎人引羣官以次入就位羣官立定典仪曰再拜赞者承传羣官在位者皆再拜初羣官入讫典谒引舎人舎人引皇太子至悬南北靣立典仪曰再拜赞者承传皇太子再拜典仪引舎人舎人引皇太子诣西阶皇太子脱舃舎人引升就席西南面立尚食奉御酌酒于序进诣皇太子西南东面立皇太子再拜受爵尚食直长又荐脯醢于席前皇太子升荐座左执爵右取脯擩于醢祭于笾豆之间右祭酒兴降席西南面坐啐酒奠爵再拜执爵兴奉御受虚爵直长彻荐还于房舎人引皇太子进当御座东面立皇帝命之曰往迎尔相承我宗事朂帅以敬皇太子曰臣谨奉制㫖遂再拜舎人引皇太子降自西阶纳舄讫典谒引舎人舎人引皇太子出门典仪曰再拜赞者承传羣官在位者皆再拜通事舎人引羣官以次出侍中前跪奏称侍中臣某言礼毕俛伏兴还侍位皇帝降座入自东房警跸侍衞如来仪侍臣从至合亲迎前一日衞尉设皇太子次于妃氏大门之外道西南向设侍衞羣官次于皇太子次西南东向北上皇太子既受命遂适妃第执烛马前鼔吹振作如式侍从如常皇太子车至妃氏大门外次前廻辂南向左庶子进当辂前跪奏称左庶子臣某言请降辂俛伏兴还侍位皇太子降辂之次车将至主人设几筵如常醴女如别仪妃服褕翟花钗立于东房侍从如常主妇衣礼衣钿钗立于房户外之西南向主人公服出立于大门之内西向傧者公服立于主人之左北向左庶子前跪奏称左庶子臣某言请就位俯伏兴还侍位皇太子出次立于门西东面侍衞警跸如常傧者进受命出门东西面曰敢请事左庶子承传进跪奏如常皇太子曰以兹初昏某奉制承命左庶子俛伏兴传于傧者入告主人曰某谨敬具以须傧者出传于左庶子奏如初傧者引主人迎于门外之东西面再拜左庶子前跪奏称左庶子臣某言请答拜俛伏兴还侍位皇太子答再拜主人揖皇太子先入掌畜者以鴈授左庶子进东南向奉授皇太子既执鴈进入侍衞者量入侍从及内门主人让曰请皇太子入皇太子曰某弗敢先主人又曰固请皇太子入皇太子曰某固不敢先主人揖入皇太子从入皇太子入门而左主人入门而右及内门主人揖入内霤将曲揖当阶揖皇太子皆报揖至于阶主人曰请皇太子升皇太子曰某敢辞主人曰固请皇太子升皇太子曰某固敢辞主人又曰终请皇太子升皇太子又曰某敢终辞主人揖皇太子报揖主人升立于阼阶上西面皇太子升进当房户前北面跪奠鴈俛伏兴再拜降出主人不降送内廐尉进厌翟于内门外傅姆导妃司则前引出于姆左傅姆在右保姆在左父少进西面戒之必有正焉若衣若筓命之曰戒之敬之夙夜毋违命母戒之西阶上施衿结帨命之曰勉之敬之夙夜毋违庶母及门内施鞶申之以父母之命命之曰敬恭听宗尔父母之言夙夜无愆视诸衿鞶妃既出内门至辂后皇太子授绥姆辞不受曰未教不足与为礼妃升辂乗以几姆加幜皇太子驭轮三周驭者代之皇太子出大门乗辂还宫侍衞如来仪妃仗次于后主人使其属送妃以傧从同牢其日司闺设妃次于东合内道东南向掌筵铺褥席将夕司闺设皇太子幄于殿室西厢东向铺地重茵施屏障设同牢之席于室内皇太子之席西厢东向妃东厢西向席间量容牢馔典膳监设洗于阼阶东南东面当东霤南北以堂深罍水在洗东篚在洗西南肆设妃洗在东房筵北罍水在洗西篚在洗东北肆皆加勺巾羃典膳监先馔于房西牖下笾豆各二十簠簋各二钘各三瓦甒一皆加巾羃盖俎三罇在室内北牖下元酒在西加羃勺南柄罇在房戸外之东无𤣥酒篚在南实四爵合卺皇太子车至侍臣下马所车权停文武侍臣皆下马车右降立于辂右车动车右夹辂而趋车至左合廻辂南向左庶子进当辂前跪奏称左庶子臣某言请降辂俛伏兴还侍位皇太子降辂入俟于内殿门外之东西面侍衞如常仪左庶子以下皆退妃至宫门卤簿仗衞停于门外近侍者从如常入至左合外廻辂南向司则进当辂前启请妃降辂掌筵依式执扇前后执烛如常仪妃降辂就次整饰司闺引妃诣内殿门西东面皇太子揖妃以入又司闺前升自西阶妃后升执扇烛者陈于东西阶内皇太子即席东向立妃即席西向立司馔进诣阶间北面跪奏称司馔妾姓言请具牢馔兴司则承令曰诺司馔率其属升奉馔入设于皇太子及妃座前酱在席前葅醢在其北俎三入陈于豆东豕俎特在北司馔设黍于酱东稷在东设湇于酱南设对酱于东葅醢在其南北上设黍于豕俎北其西稷稻粱设湇于酱北司馔启会郄于簠簋之南对簠簋于北各加七箸设讫司馔北面跪奏馔具兴皇太子及妃俱坐司馔跪取晡擩于醢取韭葅擩醢授皇太子又司馔取脯擩于醢取韭葅擩醢授妃皇太子及妃俱受祭于笾豆之间司馔兴取黍实于左手徧取稷反于右手授皇太子又司馔取黍实于左手徧取稷反于右手授妃皇太子及妃各受祭于葅醢之间司馔俱兴各立取胏皆絶末跪授皇太子及妃俱受又祭于葅醢之间司馔俱以胏加于俎掌严授皇太子巾又掌严授妃巾皇太子及妃皆帨手以柶极上钘徧擩之祭于笾豆之间司馔品尝皇太子馔又司馔品尝妃馔司馔各移黍置于席上以次跪授胏嵴皇太子及妃皆食以湇酱三饭卒食司馔北面跪奏称司馔妾姓言请进酒司则承令曰依奏兴司馔北面俱盥手洗爵于房入室诣酒罇所酌酒进北面立皇太子及妃俱再拜兴一人进授爵皇太子一人以爵授妃皇太子及妃俱受爵司馔俱退北面答再拜皇太子及妃俱坐皇太子及妃俱祭酒司馔各以肝从司则俱进受虚爵奠于篚司馔又俱洗爵酌酒再酳皇太子及妃俱受爵俱饮司则进受虚爵奠于篚三酳用卺如礼再拜皇太子及妃立于席后司则降东阶洗爵升酌于户外罇进北面俱奠爵兴再拜皇太子及妃俱答拜司则俱坐取爵祭酒遂饮卒爵奠爵遂拜执爵兴降奠爵于篚还侍位司馔北面奏称司馔妾姓言牢馔毕司则承令曰诺司馔彻馔设于房司则前跪奏称司则妾姓言请殿下入俛伏兴还侍位皇太子入于东房释冕服着袴褶司则启妃入帏幄皇太子及妃俱入室媵馂皇太子之馔御馂妃之馔妃朝见其日昼漏上水一刻所司列御座于所御殿阼阶上西面司设设皇后座于室户外之西近北南向尚食帅司膳设酒罇于房内东壁下有坫加勺羃笾一豆一实以脯醢设于罇北又设洗于东房近北罍水在洗西篚在东北肆其日夙兴妃沐浴司则启请妃内严质明诸衞帅其属陈布仪仗如常仪近仗入陈于寝门外内廐尉进厌翟于正寝西阶之前南向司则启外办妃服褕翟加首饰以出降自西阶升辂侍衞如常至降车所司则赞妃降辂司言引妃入仗衞停于合外障扇侍从如常妃至寝门之外立于西厢东面诸衞勒所部屯门布仗近仗入陈于所御殿合外如常侍中奏请皇后内严妃既至寝门侍中版奏外办皇帝服通天冠绛纱袍以出升自阼阶即御座西向坐侍衞如常仪尚仪又奏皇后外办皇后祎衣首饰司言引尚宫尚宫引皇后出即御座南向坐侍从如常妃奉笲枣栗司馔又执奉笲腵脩以从司则引妃入立于庭北再拜司賔引妃升自西阶进东面跪奠笲于御座前皇帝抚之尚食进彻以东司言引妃自西阶降复北面位奉笲腵脩再拜司言引妃升进北面跪奠笲于皇后座前皇后抚之尚食进彻以东司言引妃退立于西序东面又再拜司设设妃席于戸牖之间近北面南向司言引妃立于席西南向尚食又入东房盥手洗觯酌醴齐加柶面柄出进诣妃席前北向立妃进东面再拜受醴尚食荐脯醢于席妃升席坐左手执觯右取脯擩于醢祭于笾豆之间以柶祭醴三始扱一祭又扱再祭降席进东面跪取觯兴即席坐奠觯于荐东兴降席司賔引妃降自西阶出合乗车还宫障扇侍从如来仪㑹羣臣皇帝㑹羣臣于太极殿如正至之仪唯上寿辞云皇太子嘉聘礼成克崇景福臣某等不胜庆忭谨上千秋万歳寿通典卷一百二十七通典卷一百二十八钦定四库全书通典卷一百二十八唐京兆杜佑君卿纂礼八十八开元礼纂类二十三嘉七皇太子元正冬至受羣臣贺前二日本司宣摄内外各供其职前一日典设郎设皇太子幄座于正殿东序西向守宫设羣官等次东宫朝堂伶官帅展轩悬之乐于殿庭以姑洗之均又设三镈钟姑洗夷则大吕各依其位设登歌以南吕之均及设麾于殿上并如常仪典设郎铺羣官牀座于殿上文官三品以上于皇太子西南重行北向武官三品以上于皇太子西北重行南向俱以东为上朝集使三品以上及都督刺史各依方于文武官之下设不升殿者座席于殿庭东西厢文官四品五品于悬东六品以下于横街之南每等异位重行西向北上武官四品五品于悬西六品以下于横街之南当文官每等异位俱重行东向北上朝集使非升殿者分方各依文武官当品之下诸州使人分方各于朝集使之下亦如之诸亲于四品五品之下奉礼设门外位于东宫朝堂之前文官在东武官在西俱每等异位重行相向北上诸亲位于文武四品五品之下设诸州朝集使位东方南方于宗亲之南每等异位重行西面西方北方于异姓亲之南每等异位重行东面俱以北为上典膳量设罇于廊下近北设不升殿者酒罇各于其座之南皆有坫羃俱障以帷其日质明诸衞率各勒所部屯门列仗文武羣官依时刻集朝堂次各公服左庶子量时刻版奏请中严近仗就陈于合外诸侍衞之官各服其器服俱诣合奉迎伶官师帅工人二舞入就位又伶官帅一人升就位举麾掌仪帅赞者入就位吏部兵部赞羣官俱出次通事舎人各引就门外位又舎人引羣官非升殿者先入就位左庶子版奏外办皇太子着从省服以出侍衞如常伶官帅举麾奏承和之乐皇太子即座西向坐偃麾乐止掌仪一人升就西阶上东面立赞者二人立于阶下通事舎人引羣官以次入就位公初入门舒和之乐作左庶子前跪奏称左庶子臣某言请殿下迎公王兴俛伏兴还侍位皇太子降立于座后公至阶乐止公以下升座者俱脱履于阶下通事舎人接引羣官升就位立定掌仪唱再拜赞者承传羣官上下皆再拜讫通事舎人引羣官为首者一人进皇太子前东面立贺称元正首祚景福惟新伏惟皇太子殿下与时同休贺讫退复位皇太子答再拜左庶子前承令进宣令讫羣官上下又再拜左庶子前跪奏称左庶子臣某言请坐俛伏兴还侍位皇太子坐掌仪唱就座赞者承传羣官上下就座皆就座俛伏坐伶官帅引歌者及琴瑟至阶脱履于下升就位坐其笙管者诣阶间北面立典膳郎进酒至阶掌仪唱酒至兴赞者承传羣官上下皆俛伏兴立席后左庶子到阶省酒典膳郎奉酒进皇太子举酒食官令又行羣官酒酒至掌仪唱再拜赞者承传羣官上下皆再拜羣官皆搢笏受觯掌仪唱就座赞者承传羣官上下皆就座俛伏兴饮皇太子初举酒登歌作昭和之乐典膳郎进受虚觯复于坫登歌讫降复位觞行三周典膳郎进食食升阶左庶子到阶省案掌仪唱食至兴赞者承传羣官上下俛伏兴立座后典膳郎品尝食讫以次进置皇太子前食官令又行羣官案设食讫掌仪唱就座赞者承传羣官上下皆就座俛伏坐皇太子及饭奏休和之乐羣官上下俱饭皇太子食毕乐止仍行酒遂设庶羞伶官帅引二舞以次入酒行九徧㑹毕掌仪唱可起赞者承传羣官上下皆俛伏起立席后左庶子前跪奏称左庶子臣某言请殿下降座俛伏兴还侍位皇太子降立于座后掌仪唱再拜赞者承传羣官上下皆再拜皇太子答再拜通事舎人引羣官降纳履以出公初出乐作公出门乐止左庶子前跪奏称左庶子臣某言请殿下升座俛伏兴还侍位乐作皇太子升座坐乐止羣官出毕左庶子前跪奏称左庶子臣某言礼毕俛伏兴还侍位皇太子兴乐作皇太子降座以入侍衞如来仪侍臣从至合乐止又通事舎人引侍殿庭者以次出皇太子若服袴褶羣官及宫臣皆袴褶朝集使公服若设四部乐则去乐悬无警跸伶官师帅四部伎立于左右嘉善门外羣官初坐伶官师引四部伎声作而入各就座以次作如式皇太子元正冬至受宫臣朝贺前二日本司宣摄内外各供其职前一日典设郎设皇太子幄座于正殿东序西向衞尉设宫臣次于重明门外伶官帅展轩悬之乐于殿庭以姑洗之均设麾于殿上西阶之西又设为首者解剑席于悬西横街之南并如常仪设宫臣版位于悬南文东武西俱重行北面相对为首设典仪位于东阶南赞者二人在南差退俱西向北上设宫臣门外位文官道东武官道西重行相向以北为上受朝其日未明三刻开诸宫殿门诸衞率各勒所部屯门列仗如常宫臣依时刻集重明门外各服其器服左庶子版奏请中严近仗就陈于合外伶官师帅工人入就位又伶官帅一人升就位诸侍衞之官各服其器服俱诣合奉迎典仪帅赞者先入就位通事舎人引宫臣俱就门外位又舎人引六品以下先入就位左庶子版奏外办皇太子服逺游冠绛纱袍以出左右侍衞如常仪皇太子将出仗动伶官师跪俛伏兴举麾鼔柷奏永和之乐皇太子升自阼阶即座西向坐偃麾戞敔乐止通事舎人引宫官五品以上以次入就位宫臣初入门奏舒和之乐至位乐止宫臣立定典仪曰再拜赞者承传宫臣在位者皆再拜讫通事舎人引为首者一人诣西阶为首者初行乐作至解剑席后乐止为首者就席解剑置于席俛伏兴通事舎人引升阶进当皇太子座前东面跪贺俛伏兴通事舎人引降诣席后为首者跪着剑俛伏兴乐作复悬南位乐止宫臣俱再拜左庶子前承令降诣宫臣西北东面称令㫖宫臣俱再拜宣令讫宫臣又再拜左庶子还侍位典仪曰再拜赞者承传宫臣在位者皆再拜通事舎人以次引出还次为首者初行乐作出门乐止左庶子前跪奏称左庶子臣某言礼毕俛伏兴还侍位皇太子兴乐作降座入侍衞如来仪侍臣从至合乐止㑹伶官师登歌于殿上以南吕之均典设郎铺宫臣座席于殿上文官于皇太子幄座西南重行北向武官于皇太子西北重行南向俱以东为上设不升殿者座席于东西廊下设解剑席于悬西横街之南俱以北为上典设郎设寿罇于殿上西序之端东西有坫加爵一于罇下又説升殿者酒罇于西廊下近北设殿下者酒罇各于其座之南皆有坫羃俱障以帷设讫通事舎人引宫臣出次俱就门外位左庶子奏外办皇太子服逺游冠绛纱袍以出侍衞如常皇太子将出伏动乐作皇太子升自阼阶即座西向坐乐止典仪一人升就东阶上西面立通事舎人引文武宫臣以次入就位宫臣初入门乐作为首者至位乐止宫臣立定左庶子前承令降命宫臣升座位者皆再拜通事舎人引应升殿者诣西阶为首者初行乐作至解剑席乐止宫臣各脱舄履跪解剑置于席上俛伏兴通事舎人引升阶宫臣为首者一人升立于阶西东向以下各就座后立于其位又通事舎人引廊下位者就座后上下立定典膳郎前跪称典膳郎臣某言请赐宫臣上寿俛伏兴左庶子称令曰诺典膳郎退升诣酒罇东面立通事舎人引为首者诣酒罇之所北面立典膳郎酌酒一爵授为首者搢笏受爵通事舎人引为首者诣皇太子座前东面授左庶子左庶子受爵进置皇太子前为首者执笏通事舎人引为首者退东面跪称某官臣等稽首言正元首祚臣等不胜大庆谨上千万嵗寿俛伏兴再拜宫臣等上下皆再拜立于席后左庶子前承令少退宣令讫宫臣上下又再拜左庶子取爵奉进皇太子举酒奏休和之乐宫臣上下皆舞蹈三称万嵗皇太子举酒讫左庶子进受虚爵以授典膳郎典膳郎受爵复于坫乐止初左庶子受虚爵殿上典仪唱再拜阶下赞者承传宫臣上下皆再拜通事舎人引为首者就座后立殿上典仪唱就座阶下赞者承传宫臣上下俱就座俛伏坐伶官帅引歌者及琴瑟至阶脱履于下升就位坐又引笙管进诣阶间北面立典膳郎进酒至阶殿上典仪唱酒至兴阶下赞者承传宫臣上下皆俛伏起立席后左庶子到阶省酒典膳郎奉酒进皇太子举酒食官令又行宫臣酒酒至殿上典仪唱再拜阶下赞者承传宫臣上下皆再拜俛伏兴坐饮皇太子初举酒登歌作昭和之乐三终行觞三周典膳郎进食皇太子食奏休和之乐食毕乐止仍行酒设庶羞之奠如会羣官仪伶官帅引诸伎以次入乐作若赐酒左庶子前承令诣东阶上西向称赐酒殿上典仪承传阶下赞者又承传宫臣上下皆执笏俛伏起再拜搢笏立受觯就座俛伏坐饮讫俛伏起授虚觯再拜执笏又再拜就座俛伏坐酒九行徧㑹毕殿上典仪唱可起阶下赞者承传宫臣上下皆俛伏起立席后通事舎人引宫臣降诣解剑席后跪着剑俛伏兴纳舄履乐作复悬南位乐止位于东西廊下者仍立于席后立定典仪曰再拜赞者承传宫臣在位者皆再拜诸伎俱作通事舎人引宫臣以次出为首者初行乐作出门乐止左庶子跪奏称左庶子臣某言礼毕俛伏兴还侍位皇太子兴奏永和之乐皇太子降座以入侍衞如来仪侍臣从至合乐止皇太子与师傅保相见前一日衞尉设师傅保次于宫门外道南西向伶官帅展轩悬于殿庭以姑洗之均其日质明诸衞率各勒所部屯门列仗典仪设师傅保位于西阶之西东向三少位于师傅保之南少退俱东向北上太师太傅太保及三少至宫门通事舎人引就次左庶子奏请中严伶官师帅工人就位通事舎人引师傅保及三少立于正殿门西差退俱东向左庶子奏外办诸侍衞之官各服其器服俱诣合奉迎皇太子着从省服以出左右侍衞如常仪永和之乐作至东阶下西面立乐止通事舎人引师傅保三少入就位乐作如常师傅保立定皇太子再拜师傅保答再拜通事舍人引师傅保出乐作止如常师傅保出门左庶子前跪称左庶子臣某言礼毕皇太子左右侍衞及乐奏如来仪皇太子受朝集使参辞前一日典设郎设皇太子幄座于东宫正殿东序西向又设宫臣次及朝集使次于重明门外其日质明所司设宫臣及朝集使次于殿庭诸衞率各勒所部屯门列仗东宫文武官依时刻集朝堂就位服袴褶朝集使并就次服公服左庶子量时刻版奏请中严近仗就陈于合外侍衞之官各服其器服就合奉迎通事舎人各分引羣官及朝集使就门外位左庶子版奏外办皇太子常服即座西向坐通事舎人引宫臣入就位如常典仪曰再拜赞者承传在位者皆再拜又通事舎人前引朝集使横行北面立定掌仪曰再拜朝集使皆再拜通事舎人承令诣朝集使前称有令朝集使皆再拜宣令讫又再拜舎人引宫臣以次出其辞礼亦如之亲王冠前三日本司帅其属筮日筮宾于㕔事前二日主人至宾第掌次者引之次主人公服出立于大门外之西东面宾公服立于阼阶下西面傧者公服进于宾之左北面受命出立于门东西面曰敢请事主人曰皇子某王将加冠请某公教之傧者入告宾出立于门左西面再拜主人答再拜主人曰皇子某王将加冠愿某公教之宾曰某不敢恐不能供事敢辞主人曰某犹愿某公教之宾曰王重有命某敢不从主人再拜宾答拜主人还宾拜送主人命使者戒赞冠者如戒宾前一日掌次者设次于大门外之右南向其日夙兴掌事者设洗于阼阶东南东面当东霤南北以堂深罍水在洗东加勺羃篚在洗西南肆席于东房内西牖下陈衣于席东领北上衮冕服青衣纁裳九章白纱中单黼领青褾襈裾革带钩鞢大带朱黼二章山火剑饰以珠玉山𤣥玉双珮纁朱双绶四綵赤黄缥绀纯朱质纒文织长丈八尺二百四十首广九寸朱韈赤舃远游冠绛纱单衣白纱中单皁领褾襈裾白裙襦假带曲领方心綘纱蔽膝白韈黑舄缁布冠服青衣素裳白纱中单青领褾裙素韠缁纚犀簪栉实于箱在服南莞筵三纷纯加藻席三缁纯在南罇于房户外之西两甒𤣥酒在西加勺羃设坫于罇东置二爵加羃豆十笾十在服北俎三在笾豆北设洗于东房近北罍水在洗西篚在洗东北肆实以巾质明宾赞至于主人大门外掌次者引之次宾赞俱公服诸行事者各服其服执罇罍篚者皆就位冕青珠九旒青纩充耳犀簪导组缨色如其绶逺游冠三梁金附蝉黑介帻缨青緌犀导缁布冠青组缨冠冕各一箱各一人执之待于西阶之东西北上设主人之席于阼阶上西面设宾席于西阶上东面皇子席于房戸之西南面俱下莞上藻主人公服立于阼阶当东序西面亲公服非公服者常服立于罍洗东南西面北上皇子双童髻空顶帻玉导金寳饰綵袴褶锦绅乌皮履立于房内南面主人赞冠者公服立于房内戸东西面宾及赞冠者出次立于门西赞冠者少退俱东面北上傧者进于主人之左北面受命出立于门东西面曰敢请事宾曰皇子某王将冠某谨应命傧者入告主人迎宾于大门外之东西面再拜賔答拜主人揖赞冠者赞冠者报揖主人又揖宾宾报揖主人入賔及赞冠者次入及内门主人揖宾宾报揖主人与宾入赞冠者从至内霤将曲揖宾报揖主人及阶主人立于阶东西面宾立于阶西东面主人曰请公升宾曰某备将事敢辞主人曰固请公升宾曰某敢固辞主人曰终请公升宾曰敢终辞主人升自阼阶立于席东西面宾升自西阶立于席西东向赞冠者及庭盥于洗升自阼阶入东房立于主人赞冠者之南俱西面主人赞冠者引皇子出立于户外之西南面宾之赞冠者取纚栉簪箱跪奠于皇子筵东端兴席东少北南面立宾揖皇子宾主俱即席坐皇子进升席南面坐宾之赞冠者进筵前北面跪脱双童髻置于栉箱毕设纚兴复位宾主俱兴宾降盥主人从降宾东面辞曰愿主不降主人曰公降辱敢不从宾降至罍洗盥手讫诣西阶宾主一揖一让升主人立于席后西面宾立于西阶上东面执缁布冠者升宾降一等受之右执顶左执前诣皇子筵前北面跪冠兴复西阶上席后东面立宾之赞冠者进筵前北面跪设頍结缨兴复位皇子兴宾揖皇子适房宾主俱坐皇子着青衣紫裳之服出户西南面立賔主俱兴賔揖皇子进立于席后南面宾降盥主人从降辞对如初宾盥手跪取爵于篚兴洗讫诣西阶宾主一揖一让升主人立于席后西面宾诣酒罇所酌酒进皇子筵前北向立祝曰㫖酒既清嘉荐亶时始加元服兄弟具来孝友时格永乃保之皇子筵西拜受爵賔复西阶上东面答拜执馔者荐笾豆于皇子筵前皇子升筵坐左执爵右取脯擩于醢祭于笾豆之间祭酒兴筵末坐啐酒执爵兴降筵西跪奠爵再拜执爵兴宾答拜冠者升筵跪奠爵于荐东兴立筵西执馔者彻荐爵宾揖皇子进升筵南面坐宾之赞冠者跪脱缁布冠置于箱栉毕设纚兴复位賔降二等受逺游冠左执顶右执前诣皇子筵前北面跪冠兴复位宾之赞冠者坐设簪结缨兴复位皇子兴賔揖皇子适房宾主俱坐皇子着朝服出房户西南面立宾主俱兴宾揖皇子进立席后南面宾诣酒罇所取爵酌酒进皇子筵前北面立祝曰㫖酒既湑嘉荐伊脯乃申其服礼仪有序祭此嘉爵承天之祜皇子筵西拜受爵賔复西阶上东面答拜执馔者荐笾豆皇子升筵末坐啐酒执爵兴筵西跪奠爵再拜执爵兴賔答拜皇子升筵坐奠爵于荐东兴立于筵西南面执馔者彻荐賔揖皇子进升席南面坐宾之赞冠者跪脱进贤冠置于箱栉毕设纚兴复位賔降三等受冕左执顶右执前诣皇子筵前北面跪冠兴复位宾之赞冠者坐设簪结缨兴复位皇子兴宾揖皇子适房宾主俱坐主人赞冠者彻栉箱入房皇子着衮冕之服出房户西南面立宾主俱兴宾揖皇子进立于席后南面宾诣酒罇所取爵酌酒进皇子筵前北面立祝曰㫖酒令芳笾豆有楚咸加其服肴升折俎承天之庆福寿无疆皇子筵西拜受爵宾复位东面答拜执馔者荐笾豆设俎于笾豆之南皇子升筵坐左执爵右祭脯醢赞冠者取胏一以授皇子奠爵于荐西兴受郄左手执本坐右絶末祭上左手哜之兴加于俎皇子帨手执爵祭酒兴筵末坐啐酒兴降筵西南面坐奠爵再拜执爵兴宾答拜皇子升筵坐奠爵于荐东兴赞冠者引皇子降立于西阶之南东南面初皇子降宾自西阶直西序东面立主人降自阼阶直东序西面立宾少进字之曰礼仪既备令月吉日昭告尔字爰字孔嘉君子攸宜宜之于嘏永受保之曰孟某甫仲叔季唯其所当皇子曰某虽不敏夙夜祗奉宾出主人送于内门之外主人西面请宾曰公辱执事请礼从者宾曰某既得将事敢辞主人曰敢固以请宾曰某辞不得命敢不从宾就次主人入初宾出皇子东面见诸亲拜之皇子答拜皇子入见内外诸尊于别所宾主既释服改设席讫宾赞俱出次立于门西东面主人出门东西面主人揖宾宾报揖主人先入宾赞从之至阶一揖一让升各就座后立定俱升座㑹就宾主俱兴宾立于西阶上赞冠者在北少退俱东面主人立于东阶上西面掌事者受束帛之篚升授主人于东序端主人执篚少进西面立又掌事者奉币篚升立于主人后于币篚升牵马者牵两马入陈于内门三分庭一在南北首西上北面賔还西阶上北面赞冠者立于左少退俱北面再拜主人进立于楹间南面宾赞进立于主人之右俱南面东上主人授币篚宾受之退复东面位于主人授币篚掌事者又以币篚授赞冠者退复位主人还阼阶上北面拜送宾赞降自西阶从者迓受币宾当庭宾东面揖牵马者从出迓受马于门外宾降主人降送于大门外之东西面再拜宾退主人入皇子诣阙至次着朝服通事舎人引皇子入诣皇帝所御之殿至阙合近臣奏皇帝即御座南向坐近臣引皇子入立于阶间北面再拜讫近臣引皇子至皇后殿合外近臣附奏皇后即御座南向坐司言至合引皇子入立于阶间北面再拜司言引出合皇子出还第如来仪通典卷一百二十八通典卷一百二十九钦定四库全书通典卷一百二十九唐京兆杜佑君卿纂礼八十九开元礼纂类二十四嘉八亲王纳妃纳采前一日主人设使者次于大门外道右南面其日大昕使者公服乗犊车备仪仗至于妃氏大门外掌次者延入次主人受其礼于庙掌事者布神席于室戸外之西莞筵纷纯加藻席画纯南向右雕几使者公服出次谒者引立于大门外之西东面主人立于东阶下西面傧者立于主人之左北面受命出于大门外之东西面曰敢请事使者曰某公贶室某王某王率由先典使某也请纳采傧者入告主人曰某之子惷愚又弗教其王命之某不敢辞傧者出告掌畜者以鴈授使者退立于后使者左手执之主人迎于大门外之东西面再拜使者不答拜主人入门而右宾入门而左至次门主人揖入至内霤将曲揖当阶揖至阶揖主人曰请吾子升宾曰某敢辞主人曰固请吾子升使者曰某敢固辞主人曰终请吾子升使者曰某敢终辞主人升东阶当阿西面宾升西阶当阿东面使者曰敢纳采主人阼阶上北面再拜进立于楹间南面使者进立于主人之西俱南面使者受鴈如仪自西阶以出问名纳采礼毕使者既降立于庙门外之西东面主人还阼阶东左右受鴈于序端主人降立于阼阶下西面傧者进受命出请事使者曰某既受命将加诸卜敢请女为谁氏傧者入告主人曰某王有命且以备数而择之某不敢辞傧者出告掌畜者以鴈授使者退立于后傧者引主人迎于庙门外之东西面揖使者以入主人入门而右使者入门而左二揖至阶三让如初主人升阼阶当阿西面使者升西阶当阿东面曰敢问名主人阼阶上北面再拜进立于楹间南面使者进入主人之西俱南面使者授鴈还立西阶上东面主人还阼阶上西面曰某第某女某氏出使者降出立于庙门外之西东面主人还阼阶东左右受鴈于序端主人降立于阼阶下西面傧者进受命出请事使者曰礼毕傧者入告主人曰吾子为事故至于某之室某有先人之礼请礼从者傧者出告使者曰某既得将事敢辞傧者入告主人曰先人之礼敢固以请傧者出告使者曰某辞不得命敢不从傧者入遂引主人升立于序端掌事者彻几改筵东上设罇甒醴于东房内西牖下加勺羃坫在罇北实觯一角柶一加羃笾豆在坫北实以脯醴设洗于东房筵北罍水在洗西篚在洗东北肆设讫傧者引主人降迎使者报揖主人入使者从入至阶一让升主人于阼阶上北面再拜旋立于阶东西面宾于西阶上北面答拜旋立于阶西东面主人受几于序端掌事者内拂几三奉两端西北向进主人东南向外拂几三振袂内执进之北向使者迎受于筵前东南向以俟主人还阼阶上北面再拜送西面立使者以几避进北面坐设于座左兴退于西阶上北面答拜旋立于阶西东面赞者盥手洗觯酌醴加柶于觯覆之面叶出房南面主人立受醴面柄进筵前北面立使者西阶上北面一拜进筵前东南面受醴复西阶上位主人还阼阶上北面一拜送赞者荐脯醴于筵前使者进升筵坐左执觯右取脯擩于醢祭于笾豆之间以柶祭醴三始扱一祭又扱再祭兴以柶兼诸觯上猎降筵于西阶上北面坐啐醴建柶奠觯遂拜执觯兴主人答拜使者进升筵坐奠觯于荐东降筵立于西阶上东面掌事者牵两马入陈于门内三分庭一在南北首西上又掌事者奉篚币升自东阶主人受于序端进西面立使者西阶上北面再拜主人进楹间南面立使者立于主人之西俱南面主人以篚币授使者使者退立于西阶上东面主人还阼阶上北面再拜送使者降自西阶从者迓受币使者揖马以出牵马者从之使者出大门外之西东面立从者迓受马主人出门东西面拜送使者退主人入立于阼阶下西面傧者告于主人曰宾不顾矣主人乃还于寝纳吉其日大昕使者至妃氏大门外赞礼者延入次掌事者设几筵如初使者出次谒者引立于主人大门外之西东面主人立于阼阶下西面傧者进受命出请事使者曰某公有贶命加诸卜占曰吉某王使某也敢告傧者入告主人曰某之子弗教恐弗堪某王有吉某与在焉某不敢辞傧者出告其拜迎升堂受鴈之仪并如纳采唯致命云纳吉为异使者立于庙门外之西东面主人还阼阶东左右受鴈于序端主人降立于阼阶下西面傧者进受命出请事使者曰礼毕其礼宾如问名之礼纳征其日大昕使者至妃氏大门外掌次者延入次宾之掌事者入布幕于庙门之外𤣥纁束陈于幕上乗马在幕南北面西上掌事者奉璋以匵俟于幕东西面主人掌事者设几筵如初使者出次谒者引立于大门外之西东面主人立于东阶下西面傧者进受命出请事使者曰某公有嘉命贶室某王率由先典使某也以玉帛乘马请纳征傧者入告主人曰某王顺先典贶某重礼某敢不承命傧者出告又傧者引主人迎立于大门外之东西面再拜使者不答拜主人揖入使者从入主人入门而右使者入门而左至于内门主人立于门东西面使者立于门西东面掌事者坐启匵取璋加于𤣥纁上兴以授使者退复立使者奉玉帛主人揖与使者俱入牵马者从入陈于庭三分庭一在南北首西上主人入二揖至阶三让如初主人升阼阶当阿西面使者升西阶当阿东面使者曰敢纳征主人阼阶上北面再拜进立于楹间南面使者进立于主人之西俱南面使者授玉帛降自西阶立于内门外之西东面主人还阼阶东左右受玉帛于序端主人立于阼阶下西面主人还受玉帛受马者自左受之以东牵马者既授马自门西而出傧者进受命出请事使者曰礼毕其礼宾如问名之仪请期前一日设次其日大昕使者至妃氏大门外其主人设几筵傧者出请事并如纳吉仪使者曰某公有赐既申受命矣某王使某也请吉日傧者入告主人曰既前受命矣惟命是听傧者出告使者曰某王命听命于某公傧者入告主人曰某唯命是听傧者出告使者曰某王使某受命于某公公不许某敢不告期曰某日傧者入告主人曰某敢不敬须傧者出告掌畜者以鴈授其受鴈及礼宾并如纳征之仪册妃其日妃氏亲属咸集使者公服乗辂备仪仗至妃氏大门之外赞礼者延入次使主副以下俱公服使者出次典谒者引使者持节者前导立于门西东面持节者立于使者之北少退使副立于使者西南史二人对举册案立于使副之南少退俱东面主人公服以出赞礼者引立于东阶东南诸宗人立于主人东南俱西向外姻立于西方东面皆北上妃严于别室以俟姆服礼衣立于其右女相者綵礼衣帅女赞者二人綵礼衣立于内寝东阶东南西面北上赞礼者公服引主人出门东西面再拜使者不答拜谒者引使者持节者前导入门而左使副以下从之主人立于合外之东西面典谒引使者入合立于内寝阶间南面持节者立于使者之东少南西面使副立于使者西南持册案者又立于使副之南少退俱东面女相者引妃出障以行帷其侍从提挈如式姆左右以相进当使者南北面立持节者脱节衣又女相者引宗人外姻之妇人于序位之东西厢俱北上立定史举案诣使副前使副受册史以案退复位使副举册授使者退复位使者称有制女相者曰再拜女赞者承传妃再拜使者读册讫女相者曰再拜女赞者承传妃再拜讫女相者引妃少前傅姆进受册以退其羽仪依式俱进持节者加节衣典谒引使者持节者前导以出俱复门外位主人拜送于门外使者还主人入初使者出女相者引妃入亲迎其日大昕妃父服其服告于祢庙初婚王着衮冕之服乗辂备仪仗从者乗车后部从诣妃第车将至主人布席于室户外之西西上右几又席于戸内南向设罇甒醴于东戸东北隅加勺羃篚在罇南实觯一角柶一脯醢在篚南王至妃氏大门外降辂赞礼者引王停次妃着花钗褕衣纁袡入于房即席南向立姆礼衣在其右从者陪其后主人升自阼阶立于房戸外之东西面内赞者诣醴罇所以觯酌醴加柶覆之面柄进妃筵前北面妃降席西南面再拜受觯内赞者荐脯醢于席前妃升席跪左执觯右取脯擩于醢祭于笾豆之间遂以柶祭醴三始扱一祭又扱再祭兴筵末跪啐祭醴建柶罇觯于荐东降筵西南面再拜升席立内赞者彻荐觯主人降立于东阶东南西面赞礼者赞王出次立于门内东左右羽仪及执烛者如常傧者进受命出于东西面曰敢请事王曰以兹初婚某将请承命傧者入告主人曰某固敬具以须傧者引主人迎于大门外之东西面再拜王答拜主人逡廵主人揖王报揖主人入掌畜者以鴈进王受鴈左手执之以入内门主人曰请王入曰某弗敢以先主人又曰固请王曰某固不敢以先主人揖王报揖王与主人俱入左右从者如常主人揖入及内霤将曲揖当阶揖王皆报至阶主人曰请王升王曰某敢辞主人曰固请王升王曰某敢固辞主人曰终请王升王曰某敢终辞主人升阼阶西面立王升西阶进当房戸前北面跪奠鴈兴再拜降出主人不降送初王入门母出立于房户外之西南面于王拜讫姆导妃出于母左父少进西面戒之必有正焉若衣若筓命之曰戒之敬之夙夜无违命母戒于西阶上施衿结帨戒之曰勉之敬之夙夜无违庶母及门内施鞶申之以父母之命命之曰敬恭听宗父母之言夙夜无愆视诸衿鞶妃出车后王授绥姆辞不受曰未教不足以为礼妃乗以几从者二人坐相对持之姆加幜王乃御轮三周驭者代之王出大门乗辂还第如来仪妃卤簿次从而行同牢初婚掌事者设洗陈馔如一品仪笾豆各十六簠簋各二㽅各一皆加勺盖俎三羊豕及腊羊豕皆节折罇坫于室内北牖下𤣥酒在西加羃勺皆面柄又设罇于房戸外之东加勺羃无元酒坫在南实四爵合卺加幕王至降辂车以俟妃至降车北面立王南面揖妃以入及寝门又揖以入赞者彻罇羃酌𤣥酒三注于罇妃从者设席于奥东向王导妃升自西阶入于室即席东面立妃入立于罇西南面王盥于南洗妃从者沃之妃盥于北洗王从者沃之盥讫王及妃俱复位立赞者以馔入设于席前赞者设酱于席前葅醢在于北俎三入设于豆东腊特于豆北设黍于酱东稷稻粱在东设湇于酱南设对酱于东葅醢在其南北上设黍于腊北其西稷稻粱设湇于酱北司馔启㑹郄于簠簋之南对簠簋于北皆加七箸王从者对席于馔东赞者西南告馔具王揖妃妃即对席西面皆坐赞者皆授箸各以葅擩于醢皆祭于豆间又皆祭黍赞者各取胏皆絶末以授皆祭赞者以胏加于俎赞者各移黍置于席上授胏嵴皆食以湇酱三饭卒食赞者二人俱洗爵于房酌于室内之罇诣馔南北面以酳王及妃皆兴再拜受爵赞者北面答拜王及妃皆坐祭酒赞者以肝从皆奠爵取肝振祭哜之赞者皆受实于俎豆各取爵皆饮讫执爵兴赞者受爵王及妃皆再拜赞者以爵覆于坫王及妃俱坐赞者又以爵酌再酳王及妃受爵不祭而饮卒爵前兴皇帝抚之尚食进彻以东司宾引妃降复位又再拜尚仪承勅降诣妃西北东面称勅㫖妃再拜宣勅讫又再拜司宾引妃出遂诣皇后所御之殿立于合外奉笲腵脩六尚以下各服其服俱诣合奉迎尚仪入奏皇后即御座南向坐近臣如常司宾引妃入立于庭北面再拜司宾引妃升自西阶进北面跪奠于皇后前兴皇后抚之尚食进彻以东司宾引妃降复位又再拜尚仪前承令降诣妃西北称令㫖妃再拜宣令讫妃又再拜司宾引妃出合侍从如常妃乗车还第如来仪婚㑹主人及宾俱公服馔以笾豆簠簋俎铏罇爵巾坫其日主人至宾大门外之西东面立宾立于东阶下西面傧者进于宾左北面受命出立于门外之东西面曰敢请事主人曰某有嘉礼请公有顾傧者入告遂引宾出大门外之东西面再拜主人答拜主人曰某有嘉礼请公有顾宾曰敢辞主人曰敢固请宾曰辞不得命敢不从主人拜宾答拜主人还宾遂与诸亲从之掌事者先铺宾席于堂上楹间近北南向设宾之宗室席位于宾西南宾之异姓席位于宗室之南又于西廊下设异姓席位皆重行东向以北为上设主人席位于东阶上西向设主人宗室席位于主人东北设异姓席位于宗室之北皆重行西向以南为上又设主人异姓席位于东廊下重行西向以北为上宾至于主人大门外之西东向宾之宗室立于宾西南异姓立宗室之南俱重行东面以北为上傧者引主人出立于大门外之东西面主人诸亲立于大门外之东重行西面以南为上立定主人西面再拜宾东面答拜主人揖宾报揖傧者引主人以入又傧者引宾以入宾之诸亲以次从入至门内主人诸亲从入如常至阶主人揖宾报揖宾主及诸亲以次升各立于席后其在庭者亦如之立定宾主及诸亲俱坐执觞者酌酒升自东阶酒升堂宾主及诸亲皆起执觞者以酒授主人傧者引主人进诣宾前北面立宾自席西进东南向受酒傧者引主人退复位宾还席后宾主及诸亲俱坐执觞者又以酒授主人及诸亲宾主俱祭而饮诸亲不祭而饮觞行一周食升堂宾主及诸亲皆起掌食者以醢酱豆授主人傧者引主人进设于宾席前宾曰请公无辱主人曰不敢㤀礼傧者引主人复位执馔者以馔进设于宾主席前加以七箸执馔者又以馔设于衆宾以下设讫宾主及诸亲皆坐宾主皆祭而食诸亲不祭而食于宾祭主人辞曰蔬食不足祭宾主俱食三饭而止主人曰请公食宾更饭食毕遂进庶羞觞如常㑹毕宾主及诸亲俱兴傧者各引宾主以下降出宾主及宾之诸亲皆复门外位主人诸亲复门内位主人再拜送宾退傧者引主人入妇人礼㑹女宾乗车入至下车所内傧者引入主人迎送于门内相称之辞各准其夫余如丈夫之礼飨丈夫送者其日掌事者铺宾席于堂上楹间近北南向又铺主人席于阼阶上西向又设衆宾席于宾西南设从者席位于西廊下俱重行东向以北为上傧者引宾以下立于主人门外之西重行东向以北为上立定傧者引主人出立于门东西向主人揖宾报揖傧者各引宾主以下入至阶主人揖宾报揖宾主以次升立于席后立定宾主以下俱坐遂进酒设食如婚㑹之仪㑹毕宾主以下俱兴傧者引宾立于西阶上东面主人掌事者牵马入陈于门三分庭一在南北首西上又掌事者奉束帛之篚升授主人主人执篚西面立宾西阶上北面再拜主人进立于楹间南面宾进立于主人之右俱南面主人授篚宾受之退立于西阶上北面主人还阼阶上北面再拜送傧者引宾以下降自西阶从者迓受篚宾及庭东面揖左马以出牵马者从之宾出大门外之西东面立从者迓受马初宾降傧者引主人降自东阶出门东西面拜送宾退主人入飨妇人送者其日女赞者铺宾席于堂上楹间近北南向又铺主人席于阼阶上西向又设衆宾席于廊下俱重行东向以北为上女相者引宾以下立于主人门外之西重行东面以北为上立定女相者引主人出立于门外之东西面女相者引宾入衆宾以下从入宾入门西东面立定俱坐遂进酒设食如婚㑹之仪㑹毕宾主上下俱兴女相者引宾立于西阶上东面女相者奉束帛之篚升以授主人主人执篚进于楹间南面立女相者引宾进立于主人之右俱南面主人授币讫女相者引宾降出从者迓受篚衆宾以下从出初宾降女相者引主人降送于门内宾出女相者引主人入公主出降册公主前一日尚舎奉御设御幄于太极殿如常守宫设羣官次于东西朝堂奉礼设版位太乐令展宫悬典仪设举麾位如常又设文武羣官版位五品以上于横街北六品以下于横街南文东武西俱重行诸亲于五品之南设典仪位如常仪赞者二人在南少退俱西向册使立于悬北西上俱北面其日诸衞屯门列仗如常册使羣官等依时刻集朝堂次改服朝服通事舎人各引就朝堂位侍中量时刻版奏请中严钑㦸近仗入陈于殿庭太乐令帅工人入就位协律郎入就举麾位典仪帅赞者先入就位诸守衞之官各服其器服符寳郎先请寳俱诣合奉迎通事舎人分引王公羣官入就位又通事舎人引册使及副使并入立于殿门外道东西面以俟黄门侍郎帅主节奉节及幡立于阶仗南节在前中书侍郎先请册置于案令史绛公服各对举案立于节南道东西面中书侍郎立于案后侍中版奏外办所司承㫖索扇扇上皇帝服通天冠绛纱袍御舆以出曲直华盖警跸侍衞如常太乐令令撞黄钟之钟右五钟皆应协律郎举麾鼓柷乐作皇帝出自西房即御座南向坐扇开协律郎偃麾戛敔乐止符寳郎奉寳置于御座典仪赞拜羣官在位者俱再拜讫通事舎人引册使入就位册使等初入门舒和之乐作至位乐止立定典仪曰再拜赞者承传册使等皆再拜侍中进当御座前北面跪奏称侍中臣某言册公主请命使俛伏兴又侍中少前称制曰可退复位侍中承制降诣使者北面称有制册使副等俱再拜侍中宣制曰册某公主命公等持节展礼宣制讫使副等又再拜侍中还侍位赞礼者引册使少前黄门侍郎引主节诣册使东北主节以节授黄门侍郎黄门侍郎持节西南授册使跪受兴付主节幡随节立于使左黄门侍郎退赞礼者导中书令诣册使东北面立又赞礼者导中书侍郎引诣公主册案立于中书令之右中书令于案取公主册授册使册使跪受兴置于案赞礼者引中书令与册使俱北向退复位典仪曰再拜再拜讫通事舎人引册使等右旋而出持节者前导持案者次之册使等初行乐作出门乐止侍中前跪奏称侍中臣某言礼毕俛伏兴还侍位所司承㫖索扇扇上皇帝兴太乐令令撞蕤宾之钟左五钟皆应鼓柷奏太和之乐皇帝降座御舆入自东房侍衞警跸如来仪侍臣从至合扇开乐止通事舎人引羣官在位者以次出举册者及册使至长乐门外次如后仪公主受册尚仪二人司赞一人掌赞二人女史四人前一日尚舎守宫计㑹设使者及册案便次于光范门及长乐门外皆道右东向司赞设公主位于长乐门外内殿前近南当阶北面西上又分设内命妇应陪位者位于公主东北及西北嫔御等在东阶宫官等在西阶重行相对北上又于内命妇之前设尚仪位二皆东向以北为上又于尚仪位南少退设司赞位掌赞二人陪其后其日典仪设册使位于长乐门外之西东向北上又设举册案者位二在南差退东向内谒者监先取公主册案置于长乐门外近限内命妇以下及应在位者并服礼衣先就位公主花钗翟衣司言引就受册位侍从如常仪通事舎人引册使副使等出就位持节者立于使者之北少退持册案者立于册使副西南俱东向持节者去节衣持册案者以案进册使之右北向相次而立内侍二人引使者诣门内谒者举案少前使取公主册跪置册于案俛伏兴通事舎人引册使副使等俱进就次以俟尚仪帅女史诣门舁册案入各就尚仪之前对举册案皆东向司赞曰再拜司言赞公主再拜尚仪取公主册于案少前北面称有制司言赞公主再拜尚仪执册跪读讫退复位以册进授公主公主受册以授司言讫司赞曰再拜公主再拜在位者皆再拜司赞少前称礼毕司言引公主退在位者以次退掌赞报内谒者监礼毕内谒者监传报册使等诣太极殿前南横街南北面西上立中书令立于册使等东北西面册使再拜复命曰奉制册命某公主礼毕又再拜中书令奏闻册使等退幡节各还本司纳采前一日主人设使者次于大门之外道右南向其日大昕使者至于主人大门外赞礼者延入次使者出次赞礼者引至于大门外之西东面主人立于东阶下西面傧者立于主人之左北面受命出立于门东西面曰敢请事使者曰朝恩贶室于某公之子某公有先人之礼使某也请纳采傧者入告主人曰寡人敢不敬从傧者出告掌畜者以鴈授使者其余并如一品婚仪问名使者既出至主人还阼阶上西面曰皇帝第某女封某公主余行事并如一品婚仪纳吉其日大昕使者至请事使者曰加诸卜占曰吉使某也敢告主人曰某公有吉寡人与在焉寡人不敢辞如纳采之仪纳征其日大昕使者至入次掌事者布幕于内门外𤣥纁束帛陈于幕上乗马在幕南北首西上掌事者奉璋以匵俟于幕东使者曰朝恩贶室于某公之子某公有先人之礼使某也以束帛乗马请纳征主人曰某公顺先典贶以重礼寡人敢不承命余并如一品婚仪请期其日大昕使者至入次至请事依常礼使者曰某公有赐既申受命某公使某请吉日傧者入告主人曰寡人既前受命唯命是听使者曰某公命某听命于王傧者入告主人曰寡人固惟命是听使者曰某公使某受命于王王不许某敢不告期曰某日余并如一品婚仪亲迎其日大昕壻之父告庙醮子并如一品婚仪子再拜降出乗辂备仪仗诣主人之第宾将至内赞者布席于东房当戸南向设罇甒醴等于东房主人醴公主如一品醴女之仪公主着花钗褕翟纁袡入房以下并如一品醴女仪讫主人降立于东阶东南西面赞礼引宾出次立于门西东面傧者进受命出门东面曰敢请事宾曰某王命某之父以兹初婚命某将请承命傧者入告主人曰寡人固敬具以须至奠鴈出如常礼初宾入门主妇出立于房戸外之西南面于宾拜讫姆导公主出主人少进西面戒之必有正焉若衣若筓命之曰戒之敬之夙夜无违命主妇戒之于西阶上施衿结帨戒之曰勉之敬之夙夜无违公主出以下并如常仪同牢初昏掌事者设洗于东阶东南及陈设牢馔铏俎之数各依其品羊豕节折大羹在于爨余并如一品仪见舅姑见之日公主夙兴沐浴着花钗服褕翟舅服公服姑着钿钗礼衣其仪同一品婚礼公主降西阶以出无取脯授妇氏之仪盥馈舅姑公主盥馈以少牢舅姑公主服如见礼及酳舅姑讫内赞者设公主席于舅姑东北南面余并如一品礼婚㑹妇人礼会飨丈夫送者同一品仪加送以乗马设从者乃于西廊下飨妇人送者女相者引宾升降酬以束帛余如丈夫礼通典巻一百二十九通典卷一百三十钦定四库全书通典卷一百三十唐京兆杜佑君卿纂礼九十开元礼纂类二十五嘉九朝集使于尚书省礼见其日奉礼郎先布版位于尚书省都堂之前京官九品以上位在东每等异位朝集使位在西亦如之皆以北爲上京官及朝集使俱常服谒者绛公服先引京官入就位又谒者引诸方朝集使等入就位奉礼立于朝集使之北差退赞者陪其后京官及朝集使序立讫奉礼曰再拜赞者承传朝集使等俱再拜京官等逡巡揖避再拜讫京官等俱答拜朝集使等逡巡揖避再拜讫谒者赞称礼毕羣官等各以次退朝集使亦退其辞礼亦如之任官初上应册命之官受册讫朝集使乘辂备仪鸣铙吹诣太庙南门至下车所铙吹止受册者降辂谒者引入立于庙庭北面西上立定再拜讫又再拜辞谒者引出乘辂鸣铙而还道诣本司将至卑官先引俱公服俟于别席所初上者至降辂赞礼者引入停于后堂改着公服仪仗陈㕔事之前赞礼者引卑官俱立于内门之外西厢每等异位重行东面以北为上初卑官就门外位赞礼者引初上者立于㕔事东阶东南西靣赞礼者引卑官以次入立于西阶西重行东靣以北为上立定卑官俱再拜初上者答拜赞礼者引卑官出赞礼引初上者就后堂卑官俱更衣赞礼者引应坐者入立于㕔事东西阶下其应致敬者立于门外之西东面俱北上赞礼者引初上者出升堂就榻后应坐者俱升诣座后立定初上者升座应坐者各依其班而坐其应致敬者入立于东西阶下俱以北为上而诸流外官入立于庭重行北面西上再拜讫就东阶下品官之后本司以印及职掌置于案本司引入升诸座前本司取印及职掌以次进置于座上之案讫本司引案降出诸司以次谘判三条事讫俱兴立于座后赞礼者引初上者还后堂以外降出设㑹如常仪官卑不合拜庙者俱诣上所下判官者礼见而已若六品以下初上皆常服若先任者尊及官位等先任者俟于东阶下西面新任者入立于西阶下东面再拜先任者答再拜讫新任者还于㕔事立于东阶下与卑官相见如上仪京兆府河南牧初上其日州牧备仪仗至州停于后堂兵曹设仪仗于㕔事门庭如常仪本司设牧位于㕔事楹间近北南向设州官长史司马位于堂下东方西向设录事参军以下位于司马之南重行西向皆以北为上设县官位庭中近西诸乡长位于县官之东每等异位重行北面相对为首长史以下集于州南门之外州官在东县官在西乡长史在州官东南各有次俱公服乡长常服司功整次纸名入谘赞礼者引牧出立于㕔事东阶东南西面左右侍从如常赞礼者立于牧南少退俱西向赞礼者引州官入就位次引县令以下入门而左又引乡长入门而右俱入就位立定赞礼者引牧升自东阶即位南向立又引县令及乡长五品以上自西阶升堂进当牧前重行北向如在位庭之仪立定上下俱再拜牧答拜上下在位者皆逡巡避位赞礼者引县令以下及乡长俱出赞礼者引牧降入赞礼者引长史以下次俱更衣本司量设牧座于堂上讫赞礼者引县令及乡长俱就西阶下又长史以下入立于东阶下俱北向赞礼者引牧出升堂就榻后长史以下并县令职事五品以上应升者合班俱升诣座后立定牧升座诸应坐者俱坐州县佐史以下入庭中重行北面西上州县学生位于其后俱再拜讫就东阶下品官之后立录事以印及职掌置于案录事一人引入升诣座前录事取印及职掌以次进置于牧案讫录事引案降出诸司以次谘判三条事讫坐者俱兴赞礼者赞牧兴引还后堂长史以下降出设㑹如常仪万年长安令初上其日令停于后堂设令位于㕔事楹间近北南向设乡长位于南方重行北靣以西为上其勲官出身班博士助教依乡长班又设丞位于东方西向设主簿及尉位于丞南少退西向北上乡长以下俱集于县南门外之西各有次司功整次纸名入谘赞礼者引令出立于㕔事东阶东南西向侍从如常仪赞礼者立于令之南少退俱西向赞礼者引丞以下入就位又引乡长入就位立定赞礼者引令升自东阶即位南向立赞礼者引乡长文武官五品以上自西阶进当令前重行北面以西为上立定上下在位者俱再拜令答拜上下在位者皆逡巡避位赞礼者引乡长降自西阶以出乡长在庭者继出赞礼者引令降自东阶以入又引丞以下以次出本司量设牀座于堂上讫赞礼者引乡长入立于㕔事西阶下丞以下立于门外道西东面俱北上赞礼者引令出升堂就榻后又赞礼者引丞入及乡长文武官五品以上俱升诣座后又赞礼者引主簿及尉入立于东阶下立定令升座诸应坐者俱坐录事及坐者以下入立于庭中北面西上学生位于其后俱再拜讫就东阶下县尉后立录事以印及职掌置于案录事一人引升入诣座前录事取印及职掌以次进置于令案讫录事引案降出诸司以次谘判三条事讫丞及乡长俱兴赞礼者赞令兴引还后堂乡长降出设㑹如常仪乡饮酒乡饮酒之礼刺史为主人先召乡之致仕有徳者谋之贤者为賔其次为介又其次为衆賔与之行礼而賔举之主人戒賔立于賔大门外之西东面賔立东阶下西面将命者立于賔之左北面受命出立门外之东西面曰敢请事主人曰某日行乡饮酒之礼请某子临之将命者入告賔出立于门东西面北向再拜主人答拜主人曰吾子学优行髙应兹观国某日展礼请吾子临之賔曰某固陋恐辱命敢辞主人曰谋于父师少师莫若吾子贤敢固以请賔曰夫子申命之某敢不敬须主人再拜賔拜主人退賔拜送主人戒介亦如之其日质明设賔席于楹间近北南向设主人席于阼阶上西向设介席于西阶上东向设正賔席三于賔席之西各南向皆不属焉又设堂下衆賔席于西阶西南面北上设两壶于賔席之东北少退𤣥酒在西加勺羃置篚于壶南东肆实以爵觯设赞者位于东阶东西面北上賔介及賔至立于㕔事大门外之右东向北上执事者俱就位主人出迎賔于门外之左西面拜賔賔答拜又西南面拜介介答拜又西南面揖衆賔衆賔报揖主人又揖賔賔报揖主人先入门而右西面賔入门而左东面介及衆賔序入立于賔西南东面北上衆賔非三賔者皆北面东上主人将进揖当阶揖賔皆报揖至阶主人曰请吾子升賔曰某敢辞主人曰固请吾子升賔曰某敢固辞主人曰终请吾子升賔曰某敢终辞主人升自阼阶賔升自西阶当楣北面立执罇者彻幕主人适篚跪取爵兴适罇实之进賔席前西北面献賔賔西阶上北面立主人少退賔进于席前受爵退复西阶上北面立主人退于阼阶上北面拜送爵賔少退赞者荐脯于賔席前賔自西方升席南面立赞者设折俎賔跪左执爵右取脯醢祭于笾豆之间遂祭酒啐酒兴降席东适西阶上北面跪卒爵兴适罇实之进主人席前东面南酢主人主人于阶上北面拜賔少退主人进受退复阼阶下北面立賔退复西阶上北面拜送爵赞者荐脯醢于主席前主人由席东自北方升席赞设折俎主人跪左执爵右取脯醢遂祭酒啐酒兴自南方降席复阼阶上北面跪卒爵执爵兴跪奠爵于东序端兴适篚跪取觯实之以酬复阼阶上北面跪奠觯遂拜执觯兴賔西阶上答拜主人跪祭遂饮卒觯执觯兴适罇实之进賔席前北面賔拜主人少退賔既拜主人跪奠觯于荐西兴复阼阶上位賔遂进席前北面跪取觯复西阶下位主人北面拜送賔进席前北面跪奠觯于荐东兴复西阶上位主人北面揖遂降立于阼阶下西面賔降立于西阶西当西席东面主人进延介主人揖介介报揖至阶一譲升主人升阼阶介升西阶皆当楣北面立主人诣东序端跪取爵兴适罇实之进于介席前西南面献介介西阶上北面拜主人少退介进北面受爵退复位主人于介右北面拜送爵介少退主人立于介西阶之东赞者荐脯醢于介席前介进自北方升席赞者设折俎介跪左执爵右取脯醢遂祭酒执爵兴自南方降席北面跪卒爵执爵兴介授主人爵主人适罇实之以酢于西阶上立于介右北面跪奠爵遂拜执爵兴介答拜主人跪祭遂饮卒爵执爵进跪奠爵于西楹南还阼阶上揖降介降立于賔南主人于阼阶前西面揖衆賔遂升适西楹南跪取爵适罇实之进于西阶下南面献衆賔之长升西阶上北面拜受爵主人于衆賔长之右北面拜送赞者荐脯醢于其席前衆賔之长升席跪左执爵右取脯醢祭酒执爵兴退于西阶上立饮讫授主人爵降复位主人又适罇实之进于西阶上南面献衆賔之次者如献衆賔长之礼又次一人升饮亦如之主人适罇实酒进于西阶上南面献堂下衆賔每一人升受爵跪祭立饮赞者徧荐脯醢于其位讫主人受爵奠于篚主人与賔一揖一譲升賔介衆賔序升即席设工人席于堂庑西阶之东北面东上工四人入先二瑟后二歌工持瑟升自西阶就位坐工歌鹿鸣卒歌升入立于堂下北面奏南陔讫乃间歌南有嘉鱼笙崇丘乃合乐周南关雎召南鹊巢讫司正升西阶跪取觯于篚兴适罇实之降自西阶诣阶间右还北面跪奠觯拱手少立跪取觯遂饮卒觯奠觯再拜賔降席取觯于篚适罇实之诣阼阶上北面酬主人主人降席进立于賔东賔跪奠觯遂拜执觯兴主人答拜賔立饮卒觯适罇实之进阼阶上东南面授主人主人再拜賔少退主人受觯賔于主人之西北面拜送賔揖复席主人进西阶上北面酬介介降席自南方进立于主人西北面主人跪奠觯遂拜执觯兴介答拜主人立饮卒觯适罇实之进西阶上西南面立介拜主人少退介受觯主人于介东北面拜主人揖复席司正升自西阶近北面立相旅曰某子受酬受酬者降席自西方进北面立于介右司正退立于序端东面介跪奠觯遂拜执觯兴某子答拜介立饮执觯适罇实之进西阶上西南面授某子某子受觯介立于某子之左北面揖复席司正曰某子受酬受酬者降自西方立于某子之左北面某子跪奠觯遂拜执觯兴受酬者拜某子受立饮卒觯适罇实之进西阶上西南面授之受酬者受觯某子立于受酬者之右揖复席次一人及堂下衆賔受酬亦如之于某子卒受酬者以觯跪奠于篚复阶下位司正适阼阶上东面受命于主人主人曰请坐于賔司正廽北面告于賔曰请賔坐賔曰唯命賔坐各就席坐司正降复位乃羞无筭爵主人之赞者兴焉燕讫賔主俱兴賔以下降自西阶主人降自东阶賔以下出立于门外之西东面北上主人送于门外之东西面再拜賔介逡巡而退宣赦书其日质明本司承诏宣告内外随职供办守宫设文武羣官次于朝堂如常仪羣官依时刻皆集朝堂俱就次各服其服奉礼设文武羣官次版位于顺天门东西当朝堂之南文东武西重行北面相对为首设中书令位于羣官之北南向刑部侍郎帅其属官陈金鸡于西朝堂之东南向置鼓杖于金鸡之南遂击鼓每击投一刑部侍郎录京师见囚集于羣官之南北面西上囚集讫鼓止通事舎人引羣官各就位中书令受诏讫遂以诏书置于案令史二人对举案通事舎人引中书令持幡节者前导持案者次之诣门外位立持节者立于中书令之南少西令史举案者于中书令西北俱东面立定持节者脱节衣持案者进诣中书令前中书令取诏书持案者以案退复位中书令称宣诏羣官皆再拜宣诏讫羣官又再拜舞蹈又再拜刑部尚书前受诏书退复位持节者加节衣通事舎人引中书令幡节前导而入通事舎人引羣官还次羣官诣阙上表前一日守宫设文武羣官次于朝堂如常仪其日量时刻文武羣官集俱就位各服朝服奉礼设羣官位于东朝堂之前近南文东武西重行北面相对为首设中书令位于羣官之北南向设奉礼位于羣官东北赞者二人在南少退俱西向奉礼郎赞者先就位谒者引羣官各就位礼部令史二人绛公服对举表案立于奉礼之北南面立定典谒引中书令出就南面位礼部郎中引表案诣中书令前郎中取表以授中书令受表郎中举案退复位奉礼曰再拜赞者承传羣官在位者皆再拜通事舎人引中书令以表入奏退复位南面称宣诏羣官再拜宣诏讫又再拜谒者引为首一人进北面受表退复位舎人引中书令入谒者引羣官还次羣官奉参起居前一日守宫设文武羣官次于朝堂如常仪其日依时刻文武羣官九品以上俱集朝堂次奉礼设文武羣官位于东朝堂之前文左武右重行北面相对为首又设奉礼位于文武官东北赞者二人在南少退俱西向又设通事舎人位于文官为首者之北少东西向并如常奉礼帅赞者先就位舎人各引文武羣官俱就位立定舎人引为首者少进通起居讫退复位奉礼唱再拜赞者承传羣官在位者皆再拜舎人入奏讫舎人承㫖出复位西面称勅㫖羣官在位者皆再拜宣讫又再拜舎人及羣官俱退皇帝遣使诣蕃宣劳前一日执事者设使者次于大门外道东南向其日使者至执事者引就次使者以下俱公服蕃主朝堂立于东阶东南西面使者出次执事者引使者立于大门外之西东面使副立于使者西持节者立于使者之北少退令史二人对举诏书案立于使副西南俱东向执事者引蕃主迎使者于门外之南北面再拜使者不答拜执事者引使者入持节者前导持案者次之入门而左使者诣阶间南面立持节者立于使者之东少南西面使副立于使者西南持案者立使副西南俱东面执事者引蕃主入立于使者之南北面持节者脱节衣持案者进使者前使副取诏书持案者退复位使副进授使者退复位使者称诏蕃主再拜使者宣诏讫蕃主又再拜执事者引蕃主进使者前北面受诏书退立于东阶东南西面持节者加节衣执事者引使者持节者前导持案者次之出复门外位执事者引蕃主拜送于大门外使者还于次执事引蕃主入皇帝遣使诸州宣抚前一日本司设使者次于大门外道右南向又设应集之官次于大门外文官在道东武官于使者次西南俱南向相对为首其日使者将至刺史出城迎于一里外相去九十歩许刺史于路左下马使者下马皆少进使者命刺史乗马使者与刺史俱乘马而行应集者至州门外各就次服朝服非朝服者公服本司设使者位于㕔事阶间南向设刺史位于使者位之南北向设应集官之位于刺史后每等异位若有诸老则位于诸官之后俱重行北面以西为上又设刺史以下位于大门外之东每等异位重行西面以北为上使者至掌次者引就次刺史入使者以下皆公服制书及版案置于案赞礼者引应集之官就门外位诸老应受版者齿位刺史朝服以出行参军引立于东阶东南西面使者出次赞礼者引使者持幡节者立于使者之北少退使副立使者西南持制书及版案立于使副西南俱东面北上立定参军引刺史迎于大门外之南北面再拜引刺史先入立于内门外之东西面州官立于其后赞礼者引使者持幡节者前导入门而左使副以下从之使者诣阶间就位南面立持幡节者立于使者之东少南西面幡在南使副立于使者西南持案者立于使副之南少退使俱东面行参军引刺史赞礼者引应集之官以次入就位立定持节者脱节衣持案者进使副前使副取制书持案者退复位使副以制书进授使者退复位使者称有制刺史等再拜宣制讫刺史等又再拜行参军引刺史进诣使者前北面受制书讫退立于东南西面赞礼者以次引应受制者别受制如上仪讫引于刺史东南西面北上若有版授史以案诣使副前使副取版进授使者皆如初赞者引为首者一人少前使者称有制为首者再拜宣制讫为首者又再拜赞礼者引为首者进诣使者前北面受版若有束帛赈恤依式宣付讫引立刺史之后又引次受者亦如之讫持节者加节衣赞礼者引使者出使者幡节导之以出使副以下从之俱复门外位诸老以版授子弟行参军引刺史赞礼者引州府之官及诸老出复门外位立定刺史拜送赞礼者引使者还于次行参军引刺史入赞礼者引州官及诸老还次若在诸县宣劳版授如在州之仪使者若于随便宣制受赐物者县令先集乡望立于馆门外之南重行北面西上使者至立于门西东面乡望俱再拜使者入诣㕔事前南面立乡望随入宣劳受及拜送皆如上仪凡使至先问百年者有则宣制颁饩皆子弟代受之皇帝遣使诣诸州宣制劳㑹前一日本司设使者次于大门外道右南向又设应集之官次于大门外文官道东武官于使次西俱南向相对为首其日质明应集之官道州门外各就次服朝服非朝服者以公服本司设使者位于㕔事阶间内南向设刺史位于使之南北向设应集之官位于刺史之后每等异位重行北面以西为上又设刺史以下位于大门外之东每等异位俱重行西面以北为上使者至掌次者引就次以制书置于案使者以下皆公服赞礼者引应集之官俱就门外位刺史朝服以出行参军引立于东阶东南西面使者出次赞礼引使者立于门西东面史二人对举制书案立于使者西南俱东面立定行参军引刺史迎于大门外之南北面再拜行参军引刺史先入立于内门外之东西面立州官立于其后赞礼者入门而左持案者从之使者诣阶间就位南向立持案者立于使者西南东面行参军引刺史赞礼者引应集之官以次入就位立定持案者进使者前使者取制书持案者退复位使者称有制刺史等再拜宣讫又再拜行参军引刺史进诣使者前北面受制书退立于东南西面赞礼者次引应受制者别受制如上仪讫引立于刺史东南西北上赞礼者引使者出持案者从之俱复门外位行参军引刺史赞礼者引州官以次出俱就门外位刺史拜送赞礼者引使者还于次行参军引刺史入赞礼者引州官各还将㑹本司设刺史以下位于㕔事之庭如常仪又铺使者席于使者之东西向州官之席于刺史之后各依资品俱南上席于庭者文官在东武官在西皆北上又刺史以下各服公服若常服赞礼者行参军引刺史又赞礼者引应㑹之官俱就门外位立定赞唱者先入就位赞礼者引使者先入行参军引刺史赞礼者引应㑹之官以次入就位立定赞唱者曰再拜在位者皆再拜赞礼者引使者行参军引刺史又赞礼者引应升阶者诣东西阶以次升各立于席后其位于阶下者又引就席后上下立定俱就席俛伏坐遂行酒酒至上下皆俛伏兴立于席后俱再拜搢笏立受酒升席俛伏坐饮酒行三周进食食至上下皆俛伏兴立于席后设食讫俱升席俛伏坐食讫仍行酒㑹毕俱兴各以次引降复位立定赞唱者曰再拜在位者皆再拜以次引出皇帝遣使诣诸州宣赦书其日本司设使次于州之大门外道南西向使者至掌次者引就次以赦书置于案应集之官至州门外服朝服非朝服者公服本司设使者位于㕔阶间南向设刺史位于使者位南北面设应集之位于刺史之后文官在东武官在西每等异位重行北面相对为首又设门外位文官于门东西向武官于门西东向俱每等异位重行以北为上本司录州见囚集于州门之外北面西上赞礼者引应集之官俱就门外位刺史朝服以出行参军引立于东南西向使者出次赞礼者引立于门西武官之前少北东向史二人对举案立于使者西南俱东面立定行参军引刺史迎于大门外之南北面再拜行参军引刺史先入立于内门之东西面州官立于其后赞礼者引使者入门内而立持案者从之使者诣阶间就位南向立持案者立于使者西南东面行参军引刺史赞礼者引应集之官以次入就位立定持案者以案进使者前使者取赦书持案者退复位使者称有赦刺史以下皆再拜宣赦书讫又再拜舞蹈又再拜本司释囚行参军引刺史进使者前北面受赦书退复位赞礼者引使者出持案者从之俱复门外位行参军引刺史赞礼者引州官以次出复门外位刺史拜送赞礼者引使者还于次行参军引刺史入赞礼者引州官还次诸州上表前一日本司设应集之官次于州大门外文官道东武官道西俱南向相对为首其日夙兴本司设使者位于㕔事阶间南向设刺史位于使者位之南北向设应集之官位于刺史之后文官在东武官在西每等异位重行北面相对为首设赞者位于东南西向北上设应集之官门外位文官于门东西向武官于门西东向俱每等异位重行以北为上质明应集之官至州门外各就次服朝服非朝服者公服赞礼者引应集之官俱就门外位赞唱者先入就位佐史对举表案立于赞唱之西北向刺史朝服以出行参军引就位赞礼者引应集之官以次入就位立定赞礼者引使者入门而右诣阶间就位南向立赞礼者引表案诣使者取表赞礼者引案退复位余表案位于使者西北南向东上赞唱者曰再拜刺史以下皆再拜赞礼者引使者出举表案者从之参军引刺史入赞礼者引州官以次出上表者若止一人则不须诸官陪位上表者立于㕔事东阶东南西面持案者立于上表者东南俱西面使者入立于阶间南向持案者以案进上表者前上表者取表持案者退复位上表者诣使者前授表退北面再拜使者出上表者入通典卷一百三十通典卷一百三十一钦定四库全书通典卷一百三十一唐京兆杜佑君卿纂礼九十一开元礼纂类二十六賔蕃主来朝以束帛迎劳前一日守宫设次于候馆门之外道右南向其日使者至掌次者引就次蕃主服其国服所司引立于东堂下西面使者朝服出次立于门西东面从者执束帛立于使者之南蕃主有司出门东西面曰敢请事使者曰奉制劳某主有司入告蕃主迎于馆门外之东西面再拜使者与蕃主俱入使者先升立于西阶上执束帛者従升立于使者之北俱东面蕃主升立于东阶上西面使者执币称有制蕃主将下拜使者曰有后制无下拜蕃主旋北面再拜稽首使者宣制讫蕃主进受币退复位以币授左右又再拜稽首使者降出立于馆门之外西东面蕃主送于馆门之外西面止答使者蕃主揖使者俱入揖让升蕃主先升东阶上西面使者升西阶上东面蕃主以土物傧使者再拜受蕃主再拜送物使者降出蕃主从出门外皆如初蕃主再拜送使者还蕃主入鸿胪迎引诣朝堂依方北面立所司奏闻舎人承勅出称有勅蕃主再拜宣劳讫又再拜所司引就馆如常仪遣使戒蕃主见日前一日守宫设次于馆门之外道右南向其日使者至掌次者引就次蕃主服其国服降立于东阶下西面蕃国诸官立于蕃主之后西面北上使者服朝服岀次立于门西东面蕃主有司出门东西面曰敢请事使者曰奉制戒集某主见日有司入告蕃主迎于馆门外之东西面再拜使者与蕃主俱入使者升自东阶西面使者称有制蕃主再拜宣制曰某日见蕃主又再拜稽首使者降出蕃主送于馆门之外西面再拜使者还蕃主入蕃主奉见前一日尚舎奉御整设御幄于太极殿北壁南向守宫设次太乐令展宫悬设举麾位于上下鼓吹令设十二案乗黄令陈车辂尚辇奉御陈舆辇尚舎奉御铺蕃主牀坐于御座西南东向并如常仪设蕃主版位于悬南又设蕃国诸官之位于蕃主后依其班重行北面以西为上设典仪位于悬之东北賛者二人在南差退西面诸卫各勒所部列黄麾仗屯门及陈于殿庭太乐令帅工人入就位协律郎入就举麾位所司迎引蕃主于承天门外通事舎人引就次本司入奏钑㦸近仗入陈如常典仪帅賛者先入就位侍中版奏请中严诸侍卫之官各服其器服符寳郎奉寳俱诣合奉迎蕃主服其国服出通事舎人引立于合外西厢东面蕃国诸官各服其服立于蕃主之后俱东面北上侍中版奏外办皇帝服通天冠绛纱袍乗舆以出曲直华盖警跸侍卫如常仪皇帝将出仗动太乐令令撞黄钟之钟右五钟皆应协律郎举麾鼓柷奏太和之乐及姑洗之音皇帝出自西房即御座南向坐符寳郎奉寳置于御座侍卫如常仪偃麾戞敔乐止如常通事舎人引蕃主入门舒和之乐作至位乐止典仪曰再拜賛者承传蕃主再拜稽首侍中承制降诣蕃主西北东面称有制蕃主再拜稽首宣制讫蕃主又再拜稽首侍中面奏又承制降劳勅命升坐蕃主再拜稽首舎人引蕃主乐作蕃主上阶乐止舎人接引升至坐后蕃主就坐俛伏坐侍中承制劳问蕃主俛伏避席将下拜侍中承制曰无下拜蕃主复位拜对如常侍中回奏又承制劳还馆舎人引蕃主降自西阶典谒者承引乐作复悬南位乐止蕃主再拜稽首讫舎人引蕃主乐作蕃主出门乐止初蕃主升坐舎人引蕃主诸官以次入就位立定典仪曰再拜賛者承传蕃国诸官俱再拜稽首舎人承勅降诣西阶畔蕃国诸官西北东面称勅㫖蕃国诸臣俱再拜稽首宣勅讫蕃国诸官俱再拜稽首对讫又再拜稽首舎人回奏又承勅降劳还馆蕃国诸官俱再拜稽首于阶蕃主出舎人引蕃国诸官以次出讫侍中前跪奏称侍中臣某言礼毕俛伏兴还侍位皇帝兴太乐令令撞㽔賔之钟左五钟皆应鼓柷奏太和之乐皇帝降座乗舆入自东房侍卫警跸如常仪侍臣从至合乐止受蕃国使表及币前一日尚舎奉御整设御幄于所御之殿北壁南向守宫设使者次太乐令展宫悬举麾位于上下并如常仪其日典仪设使者位于悬南重行北面以西为上庭实位于客前设典仪位于悬之东北賛者二人在南差退俱西面诸卫勒所部列黄麾半仗屯门及入陈于殿庭太乐令帅工人入就位如常仪符寳郎奉宝俱诣合奉迎使者服其国服奉书出次通事舎人引立于合外西厢东面从者执币玉庭实立于后俱东面北上侍中版奏外办皇帝服通天冠乗舆以出曲直华盖警跸侍卫如常仪皇帝将出仗动太乐令令撞黄钟之钟如上仪符寳郎置寳于座侍卫如常仪乐止中书侍郎一人令史二人持案先伺于西阶东面北上舎人引使者及庭实人就悬南位使者初入门太和之乐作立定乐止中书侍郎帅持案者进诣使者前东面侍郎受书置于案廻诣西阶侍郎取书升奏持案者退初侍郎奏书有司各帅其属受币马于庭典仪曰再拜賛者承传使者以下皆再拜舎人前承制降诣使者前问蕃国主使者再拜对讫又再拜舎人廻奏又承勅问其臣下使者再拜对又劳使者以下对拜及舎人廻奏并如常仪舎人承制勅劳还馆使者以上皆再拜舎人引使者以出乐作止如常仪侍中前跪奏称侍中臣某言礼异俛伏兴还侍位皇帝兴太乐令令撞蕤賔之钟如上仪侍臣从至合乐止皇帝宴蕃国主前一日尚舎奉御整设御幄于所御之殿北壁南向尚食奉御太官令命各具馔守宫设次太乐令设登歌于殿上展宫悬于殿庭举麾位于上下鼓吹令设十二案乗黄令陈车辂尚辇奉御陈舆辇并如常仪其日尚舎奉御铺蕃主牀坐于御座西南蕃国诸官应升殿者坐于蕃主之后设不升殿者坐席于西廊下俱东面北上尚食奉御设御酒罇太官令设蕃主以下酒罇并如常仪设蕃主版位于悬南又设蕃国诸官之位于蕃主之后俱重行北面西上设典仪位于悬之东北如常仪诸卫各勒所部列黄麾仗屯门及陈于殿庭太乐令帅工人二舞入就位协律郎入就举麾位所司迎引蕃主至承天门外通事舎人引入次所司入奏钑㦸近仗入陈如常典仪帅賛者先入就位侍中版奏请中严诸侍卫之官各服其器服符宝郎奉寳俱诣合奉迎蕃主服其国服出次通事舍人引立于合外西厢东面蕃国诸官各服其国服立于蕃主之后俱东面北上侍中版奏外办皇帝服通天冠绛纱袍乗舆以出曲直华盖警跸侍卫并如常仪皇帝将出仗动太乐令撞黄钟如上仪一人升立于东阶上賛者二人立于阶西面通事舎人引蕃主入蕃国诸官従入蕃主入门舒和之乐作蕃主至位乐止其有献物则从之入陈于蕃主之前以西为上立定典仪曰再拜賛者承传蕃主及蕃国诸官皆再拜侍中承㫖降勅蕃主升坐蕃主再拜蕃主奉贽曰某国蕃臣某敢献壤奠侍中升奏又侍中承㫖曰朕其受之侍中降于蕃主东北西面称有制蕃主再拜宣制讫蕃主又再拜讫以贽授侍中侍中以贽授所司又所司受其余币俱以东舎人承㫖降𠡠蕃国诸官等坐蕃国诸官俱再拜通事舎人引蕃主又通事舎人引蕃国诸官应升殿者诣西阶蕃主初行乐作至阶乐止通事舎人各引升立于坐后初蕃国诸官诣西阶其不升殿者通事舎人分引于廊下席后立定殿上典仪唱就坐阶下賛者承传蕃主以下皆就坐俛伏坐太乐令引歌者及琴瑟至阶脱履于下升就坐位笙管者就阶间北面立尚食奉御进酒至阶殿上典仪唱酒至兴阶下賛者承传蕃主以下皆俛伏兴立坐后殿中监到阶省酒尚食奉御奉酒进皇帝举酒良醖令又行酒殿上典仪唱再拜阶下賛者承传蕃主以下皆再拜讫搢笏受觯殿上典仪唱就坐阶下賛者承传蕃主以下皆就坐俛伏坐饮皇帝初举酒登歌作昭和三终尚食奉御进受虚觯奠于坫登歌讫降复位觞行三周尚食奉御进食食升阶殿上典仪唱食至兴阶下賛者承传蕃主以下皆执笏俛伏兴立坐后殿中监到阶省案尚食奉御品尝食讫以次进置御前太官令又行蕃主以下食案设讫殿上典仪唱就坐阶下賛者承传蕃主以下皆就坐俛伏坐皇帝乃饭休和之乐作蕃主以下皆饭御食毕乐止蕃主以下食讫尚食太官俱彻案又行酒遂设庶羞二舞以次入作若赐酒舎人前承㫖诣受赐者前䝉赐者执笏俛伏起立坐后舎人称赐酒䝉赐者再拜酒至䝉赐者搢笏受觯就席俛伏坐饮卒觯俛伏起立授虚觯又再拜就席俛伏坐㑹毕通事舎人賛蕃主兴蕃主以下皆俛伏兴立坐后通事舎人引降乐作复悬南位立定典仪曰再拜賛者承传蕃主以下皆再拜若有筐篚舎人前承㫖降宣勅蕃主以下皆再拜太府帅其属以衣物以次授之讫蕃主以下又再拜通事舎人引出乐作至门乐止侍中前跪奏称侍中臣某言礼毕俛伏兴还侍位皇帝兴太乐令令撞㽔賔之钟如常仪皇帝宴蕃国使前一日尚舎奉御设御幄于所御之殿北壁南面太官令具馔守宫设使者次太乐令展宫悬于殿庭设举麾位于上下并如常其日尚舎奉御铺使者牀坐于御座西南设不升殿者坐席于西廊下俱东面北上典仪设使者位于悬南重行东面北上设典仪賛者位于悬之东北如常仪诸卫各勒所部列黄麾半仗皆与上仪同蕃使以下服其国服出次通事舎人引立于合外西厢东面从者立于使者之后重行东面北上侍中版奏外办皇帝服通天冠绛纱袍与上仪同典仪一人升立东阶上賛者二人立于阶下俱西面典仪引使者以下入就悬南位使者初入门舒和之乐作至位乐止立定典仪曰再拜賛者承传使者以下皆再拜舎人前承㫖降勅使者升坐使者以下皆再拜通事舎人引应升殿者诣西阶乐作止如常通事舍人引升立于坐后其不升殿者分引诣廊下席后上下立定殿上典仪唱就坐阶下賛者承传上下诸客皆就坐俛伏坐酒至阶殿上典仪唱酒至兴阶下賛者承传上下诸客皆俛伏兴立坐后太官行酒殿上典仪唱再拜阶下賛者承传上下诸客皆再拜搢笏受觯殿上典仪唱就坐阶下賛者承传蕃使以下诸客皆就坐俛伏坐饮觞行三周食升阶殿上典仪唱食至兴阶下賛者承传上下诸客皆执笏俛伏兴立坐后太官令行诸客案设食讫殿上典仪唱就坐阶下賛者承传上下诸客皆就坐俛伏坐上下诸客皆饭诸客食讫太官令俱彻案又行酒遂设庶羞二舞以次入作若赐酒舎人前承㫖诣受赐者前䝉赐者执笏俛伏起立坐后舎人称赐酒䝉赐者再拜余与宴蕃国主礼同皆倣上仪通典卷一百三十一通典卷一百三十二钦定四库全书通典卷一百三十二唐京兆杜佑君卿纂礼九十二开元礼纂类二十七军一皇帝亲征类于上帝纂严纂严前一日本司承制宣摄内外诸司各随职备办尚舎奉御施御幄于太极殿北壁下南向如常守宫设羣官文武次于东西朝堂如常仪典仪设羣官位于殿庭文东武西每等异位重行北面相对为首乗黄令陈革辂及玉辂以下及车旗之属如常未明一刻开诸宫门诸卫勒所部列黄麾仗屯门及陈于殿庭如常仪其日平眀留从之官悉集朝堂次侍臣服平巾帻袴褶其将帅等及从行之官亦平巾袴褶留守之官公服上水五刻侍中版奏请中严文武官各列于殿庭上水三刻通事舎人引羣官俱诣合奉迎侍中版奏外办皇帝服武弁服御舆以出曲直华盖侍卫警跸如常即御座南向坐典仪唱再拜羣官在位者皆再拜讫中书令承㫖𠡠百僚讫通事舎人以次引羣官出侍中跪奏礼毕俛伏兴皇帝降御座乗舆入自东房侍中从至合如常斋戒将告有司卜日如别仪前一日皇帝清斋于太极殿诸应告之官及羣官客使等各于所司及公馆诸军将各于正寝俱清斋一宿余如郊祀仪陈设前告三日陈设如廵狩告圆丘仪又设军将次于外壝南门外道东西向北上前二日设乐悬燎坛羣官版位等并如告圆丘之仪又设军将位于悬南每等异位重行北面西上军将门外位于南壝外道东西向北上未眀十五刻烹牲如常未眀四刻太史令郊社令各服其服升设神座如常仪銮驾出宫皇帝武弁乗革辂备大驾及严鼓侍中奏请发内外器服皆如常仪前后备六军荐玉帛其日未眀二刻下至太常卿引皇帝至内壝门并如廵狩圆丘亲告仪皇帝至版位西向立太常卿前奏请再拜退复位皇帝再拜以下至奠玉帛讫降坛还版位乐止并如廵狩亲告仪进熟皇帝既升奠玉帛太官令出帅进馔者以下至皇帝降坛还版位谒者引司徒降复位并如廵狩圆丘亲告仪皇帝既降坛谒者引诸军将诣坛东阶升进立于天帝神座前北面西上初军将升太祝帅斋郎以爵酌福酒进立于军将之西东面北上军将俱再拜受爵跪祭酒啐酒奠爵兴太祝各帅斋郎进俎减神前胙肉以次授军将受以授斋郎军将俱跪取爵遂饮卒爵太祝帅斋郎受爵复于坫军将俱兴再拜谒者引军将降复位太祝各进跪彻豆还罇所奉礼曰赐胙賛者唱衆官再拜衆官在位者皆再拜元和之乐作太常卿前奏请再拜退复位皇帝再拜及燎燔以下至燔祝版并如廵狩亲告仪銮驾还宫皇帝亲征告于太庙斋戒将告有司卜日皇帝清斋及应告官清斋等并如廵狩告仪又诸军将各于正寝清斋一宿诸卫令其属守庙门工人俱清斋如常仪陈设前告三日陈设如廵狩告庙仪又设军将次于南门外道东西向北上前二日设乐悬前一日设御座及从驾官位如廵狩告庙仪又设军将位门外道东每等异位重行西向北上设罇罍洗篚告日未眀十五刻烹牲等并如廵狩告庙仪銮驾出宫皇帝服武弁服乗革辂前后备六军严鼓并准大驾余同圎丘仪晨祼馈食皇帝既升祼下至酌献九室讫降复位并如廵狩告庙仪又皇帝既降谒者引诸军将升自东阶进立于睿宗大圣至孝皇帝室户前北面西上初军将升诸太祝各帅斋郎以爵酌福酒进立军将之东西面北上以下至啐奠降复位如类上帝仪登歌作诸祝各入室彻豆还罇所以下至燔版于斋坊如类上帝仪銮驾还宫皇帝既还大次侍中版奏请解严皇帝仍武弁乗革辂还宫如常仪凯旋告日陈俘馘于南门外北面西上军实陈于后其告奠之礼皆与告礼同解严未解严前一曰本司各随职供办尚舎奉御设御座于太极殿中楹间南向如常守宫设文武百官次于东西朝堂奉礼于东西朝堂设文武官版位如初典仪设位于殿庭文东武西皆重行北向相对为首设典仪位于东阶革辂旌旗之属于殿庭其日平眀诸卫各勒所部屯门列仗百官服袴褶督将戎服皆集朝堂次昼漏上水五刻侍中版奏请中严钑㦸以次列于殿庭上水七刻典谒引羣官以次入就位上水十刻应奉迎之官诣合奉迎侍中版奏外办皇帝服通天冠绛纱袍御舆以出曲直华盖警跸如常皇帝出自西房即御座侍臣夹侍如常典仪称再拜賛者承传羣官皆再拜通事舎人以次引羣官出侍中跪奏称礼毕俛伏兴还侍位皇帝降座御舆入自东房侍臣从至合如常皇帝亲征禡于所征之地将祭有司卜日如别仪前祭一日皇帝清斋于行宫凡应祭之官清斋于祭所近侍之官与从祭羣官及诸军将皆于军幕清斋一宿诸卫令其属各以其方器服守卫壝门亦清斋一宿尚舎直长施大次及羣官军将等次如类上帝仪右校修除祭所又为瘗埳于神座西北内壝之外方深取足容物前一日奉礼设御位于神座东南西向设望瘗位于神座西南当瘗埳北上设诸祭官位于御位东南执事者位于其后俱重行西向北上设御史位一位于神座西南东向一位于神座东南西向设奉礼位于祭官西南賛者二人在南差退俱西向北上又设奉礼賛者位于瘗埳西南设从祭羣官位于祭官之南俱重行西向北上设军将位于南厢重行北向西上设门外位祭官以下皆于东壝之外道南从祭羣官位于祭官之南俱重行北向西上军将位于南壝外道东重行西向北上兵部侍郎建二旗于南门外郊社令帅府史及斋郎以罇坫罍洗篚羃入设于位牺罇二象罇二山罍二皆于神座东南俱北向西上又设御洗于酒罇东南诸将罍洗又于其东南北向及设篚羃如常执罇罍者如常设币篚于酒罇之所祭曰未眀十五刻太官令先备特牲之馔未眀四刻郊社令奉熊席入设黄帝轩辕氏神座于壝内近北南向兵部侍郎置甲胄弓矢于座侧建矟于座后未眀二刻郊社令良醖令各帅其属入实罇罍及币太官令帅进馔者实诸笾豆簠簋未眀一刻奉礼帅賛者先入就位賛引引御史太祝与执罇罍篚者入当御座前重行北向西上立定奉礼曰再拜賛者承传御史以下皆再拜执罇罍者各就位賛引引御史太祝行扫讫引就位皇帝服武弁之服诣祭所诸将与从祭之官皆戎服陪从如常驾将至谒者引行事之官皆就东门外位驾至大次门外下马之大次郊社令以祝版进御署如常谒者賛引各引从驾羣官及诸军将俱就门外位谒者賛引各引祭官及从祭羣官诸军将等次入就位皇帝停大次半刻顷太常博士引太常卿立于大次门外当门北向侍中版奏外办皇帝出次博士引太常卿太常卿引皇帝入门仗卫停于门外近侍者从入如常皇帝至版位西向立太常卿前奏再拜退复位皇帝再拜奉礼曰衆官再拜衆官在位者皆再拜太常卿前奏有司谨具请行事退复位太祝跪取币于篚兴立于罇所太常卿引皇帝进神座前北向立太祝以币授侍中侍中奉币东向进皇帝受币太常卿引皇帝进北向跪奠于神座俛伏兴太常卿引皇帝少退北向再拜讫太常卿引皇帝还版位西向立于衆官拜讫太官令出帅进馔者奉馔陈于东门之外谒者引司徒出诣馔所司徒奉俎皇帝既复位太官令引馔入太祝迎引设于神座前讫谒者引司徒以下还本位太祝还罇所太常卿引皇帝诣罍洗侍中黄门侍郎賛洗授巾爵并如常仪谒者引司徒进立于罇所斋郎奉俎立于司徒之后皇帝洗爵讫太常卿引皇帝诣罇所执罇罍者举羃侍中賛酌醴齐讫太常卿引皇帝进轩辕氏神座前北向跪奠爵俛伏兴太常卿引皇帝少退北向立太祝持版进于神座之右东面跪读祝文讫兴皇帝再拜太祝进奠版于神座还罇所太祝以爵酌福酒以授侍中侍中受爵西向进皇帝皇帝再拜受爵跪祭啐奠爵受胙至还本位如常仪谒者引亚献上将诣罍洗盥手洗爵酌盎齐奠啐受福如上讫还本位谒者又引次将终献如亚献仪太祝进彻豆如式奉礼曰赐胙以下至望瘗位礼毕还大次并如常其寘土埳东西各四人若备六军及严鼓作止如类告之礼皇帝亲征及廵狩郊祭有司軷于国门车驾出日右校先于国门外委土为軷又为瘗埳于神座西北方深取足容物太祝布神座于軷前南向太官令帅宰人刳羊郊社令之属设罇罍篚羃于神座之左俱右向置币于罇所驾将至太祝立于罇洗东南西向祝史与执罇罍篚者俱就罇罍所立太祝再拜诣罇所取币进跪奠于神座兴还本位进馔荐脯于神座前加羊于軷西首太祝诣罍洗盥手洗爵诣罇所酌酒进跪奠于神座前兴少退北向立读祝文讫太祝再拜还本位少顷太祝帅斋郎取币爵酒馔物宰人举羊肆解之太祝并载埋埳寘之执罇者彻罍篚席驾至权停太祝以爵酌酒授太仆卿太仆卿左执辔右受酒祭两轵及軓前乃饮受爵而退遂驱驾轹軷上而行皇帝亲征及廵狩告所过山川前一日诸告官俱清斋于告所执事者先修除告所又为瘗埳当神座之南如常太官令备牢馔告日郊社丞布神座席于告所近北南向设酒罇于神座之左面右设洗于酒罇东南北向其执罇者位如常奉礼设告官位于罍洗东南西向执事者位于其后北上设奉礼位于告官西南东向賛者二人在南少退所司实罇罍俎豆太祝实币篚斋郎取豆血奉礼帅賛者先入就位执罇罍篚羃者次入就位谒者引告官以下次入就位立定奉礼曰再拜賛者承传告官以下皆再拜谒者进告官之左白有司谨具请行事退复位奉礼曰再拜告官以下皆再拜太祝以币授告官告官受币谒者引告官诣神座前北面跪奠币俛伏兴少退再拜告官复位太官丞引馔入太祝迎引设于神座前太官丞以下还本位谒者引告官诣罍洗盥手洗爵讫引告官诣酒罇所执罇者举羃告官酌酒跪进奠于神座俛伏兴少退北向立太祝持版进于神座之右东面跪读祝文讫兴告官再拜太祝进跪奠版于神座俛伏兴还罇所太祝以爵酌福酒进告官之右西向立告官再拜受爵跪祭啐奠爵及受胙以下望瘗等至燔版位并如常仪寘土则埳东西各二人平荡冦贼宣露布其日守宫量设羣官次露布至兵部侍郎奉以奏闻仍承制集文武羣官客使于东朝堂羣官客使至俱就次各服其服奉礼设羣官版位于东朝堂之前近南文东武西重行北向相对为首又设客使位如常仪设中书令于羣官之北南面量时刻吏部兵部賛羣官客使出次谒者賛引就位立定中书令受露布置于案令史二人绛公服对举之典谒者引中书令举案者从之出就南面位持案者立于中书令西南东面立定持案者进中书令取露布持案者退复位中书令称有制羣官客使皆再拜中书令宣露布讫羣官客使又再拜皆舞蹈讫又再拜谒者引兵部尚书进中书令前受露布退复位兵部侍郎前受之典谒引中书令入谒者引羣官客使各还次遣使劳军将前一日执事者先设使者次于营南门之外道右南向使者至谒者引入次使者将到兵部先集大将以下于南门之外列左右厢俱重行北向相对为首使者出次谒者引立于门西东面持节者立于使者之北吏二人持制书案立于使者西南俱东面立定大将北面再拜谒者引使者持节者前导入门而左持案者従立于幕前南面持节者立于使者之东少南西面持案者立于使者西南东面又谒者引大将以下入立于使者之南依左右厢俱重行北面相对为首立定持节者脱节衣持案者进使者前使者取制书持案者退复位使者称有制大将以下俱再拜宣诏讫大将以下又再拜谒者引大将进使者前北面受制书退复位持节者加节衣谒者引使者持节者前导以出持案者从之俱复门外位大将以制书授左右拜送使者于门外使者退大将入初使者出诸将以下以次出若赐衣物使者出次立于门外立定执事者以衣物立于案南俱东面北上使者入衣物随入初大将受制书复位执事者以衣物徧授之大将以下受讫又再拜皇帝讲武仲冬之月讲武于都外前期十有一日所司奏请讲武兵部承诏遂命将帅简军士有司先芟莱除地为塲方一千二百歩四出爲和门又于其内墠地为歩骑六军营域处所左右厢各为三军皆上军在北中军次之下军在南东西相向中间相去三百歩五十歩立表一行凡立五行表间前后各相去五十歩为三军进止之节又别墠地于北厢南向为车驾停观之处前三日尚舎奉御设大次及御座于其中如常仪前一日讲武将帅及士卒集于墠所禁止諠譁依方色建旗为和门于都墠之中及四角皆建以五綵牙旗旗鼓甲仗威仪悉备于墠所大将以下各有统帅如常式歩军入将被甲胄乗马教骑大将亦乗马教习士衆为战队之法凡教为阵少者在前长者在后其还则长者在前少者在后长者持弓矢短者持戈矛力者持旌旗勇者持钲鼓刀楯为前行持矟者次之弓箭为后行将帅先敎士衆习见旌旗指麾之踪旗卧即跪旗举即起金鼓动止之节声鼓即进鸣金即止知刑罚之害赏赐之利持五兵之便战鬭之备习串跪起及行列险隘之路讲武日未眀十刻军士皆严备五刻将士皆贯甲歩军各为直阵以相俟将军依仪各依格备物大将军各依格处分军中立于旗鼓之下銮驾出如常式讲武日未眀七刻搥一鼓为一严侍中奏开宫殿门及城门未眀五刻搥二鼔为再严侍中版奏请中严文武官应从者俱先置文武官皆公服所司为小驾依图陈设未眀二刻搥三鼔为三严诸卫各督其队与钑㦸以次入陈于殿庭诸侍卫之官各服其器服诸侍臣俱诣西阶下奉迎乗黄令进革辂于太极殿前皇帝服武弁之服余并如圎丘仪驾至墠所兵部尚书介胄乗马奉引至讲武所入自都墠北和门两歩军之北当空南向黄门侍郎奏称请降辂还侍位皇帝降辂入大次而观兵部尚书停于东厢西向三仗小退以通观路领军减小驾骑士立于都墠之四周侍臣依左右厢立于大次之前东西面北上文武九品以上皆公服文东武西在侍臣之外十歩重行北上诸州使人及蕃客先集于都墠北和门外东方南方立于道东西方北方立于道西皆向辂而立以北为上驾至和门奉礼曰再拜在位者皆拜讫皇帝入次谒者引诸州使人鸿胪卿引蕃客东方南方立于大次东北南向以西为上西方北方立于大次西北南向以东为上若有观者立于都墠骑士仗外四周任意然后讲武诸州使人及蕃客立定吹大角三通中军将各以鞞令鼓二军俱击鼓三鼓有司偃旗歩士皆跪二军诸帅果毅以上各集于中军大将旗鼓之下左厢中军大将立于旗鼓之东西面诸军将立旗鼓之南北面东上右厢中军大将立于旗鼓之西东面诸军将立于旗鼓之南北面西上以听誓大将誓曰今行讲武以敎人战进退左右一如军法用命有常赏不用命有常刑可不勉之誓讫左右三军各长史二人振铎分循以警衆诸果毅各以誓词徧告其所部遂声鼓有司举旗士衆皆起骑从皆行及表击钲骑从乃止又击三鼔有司偃旗士衆皆跪又击鼓有司举旗士衆皆起骑骤徒趋及表乃止整列位定东军一鼓举青旗为直阵西军亦鼓而举白旗为方阵以应之次南军一鼓而举赤旗为鋭阵北军亦鼓而举黑旗为曲阵以应之次东军鼓而举黄旗为圎阵西军亦鼓而举青旗为直阵以应之次西军鼓而举白旗为方阵东军亦鼓而举赤旗为鋭阵以应之次东军鼓而举黒旗为曲阵西军亦鼓而举黄旗为圎阵以应之凡阵迭为主客先举者为客后举者为主从五行相胜之法为阵以应之每变阵二军各选刀楯之士五十人挑战于两军之前第一第二挑战迭为勇怯之状第三挑战为敌均之势第四第五挑战为胜败之形每将变阵先鼓而为直阵然后变从余阵之法五阵毕两军俱为直阵又击三鼓有司偃旗士衆皆跪又声鼓举旗士衆皆起骑驰徒走左右军俱至中表相拟击而还每退至一行表跪起如前遂复本列侍中跪奏请观骑军又侍中称制曰可侍中俛伏兴二军吹角击鼓誓衆俱进及表乃止皆如歩军唯无跪起耳骑军东西迭为主客为五变之阵皆如歩军之法每阵各八骑挑战于两阵之间如歩军法五阵毕俱大击鼓而前盘马相拟击而罢遂振旅而还凡歩骑二军之士备则满数省则半之损益随时唯不得减将帅凡相拟击皆不得以刃相及凡歩士逐退过中表二十歩而止不得过也骑士不在此例讲武罢侍中跪奏称侍中臣某言讲武礼毕请还俛伏兴皇帝降御舆侍卫如常仪皇帝升辂太仆御立授绥升讫敕车右升千牛将军升辂陪乗黄门侍郎奏请銮驾发引以下如圎丘还宫仪唯不作鼓吹不撞㽔賔解严讫将士各还眀日羣官奉叅起居如别仪皇帝田狩仲冬狩田之礼前期十日兵部征衆庶修田法虞部量地广狭表所田之野前狩三日本司建旗于所田之后随地之宜前一日未眀诸将各帅士徒集旗下不得諠譁质明弊旗后至者罚之兵部分申田令遂围田其两翼之将皆建旗及夜布围讫围阙其南面驾出以刚日其发引次舎如常将至田所皇帝鼓行入围鼓吹令以鼓六十陈于皇帝东南西向六十陈于皇帝西南东向皆乗马诸将皆鼓行赴围乃设驱逆之骑百有二十既设驱逆皇帝乗马南向有司敛大绥以从诸公王以下皆乗马带弓矢陈驾前后所司之属又敛小绥以从乃驱兽出皇帝之前初一驱过有司整饬弓矢以前再驱过本司奏进弓矢三驱过皇帝乃従禽左而射之每驱必三兽以上皇帝发亢大绥皇帝既发然后公王发公王发亢小绥诸公既发以次射之讫驱逆之骑止然后百姓猎凡射兽自左而射之达于左腢为上射逹左耳本为中射达右耳本为次射左胛逹于右䯚为下射羣兽相从不尽杀已被射者不射又不射其面不剪其毛其出表者不逐将止虞部建旗于田内乃雷击驾鼓及诸将之鼓士徒譟唿诸得禽者献于旗下致其左耳大兽公之小兽私之其上者以供宗庙次者以供賔客下者以充庖厨乃命有司馌兽于四郊以兽告至于庙社通典卷一百三十二通典卷一百三十三钦定四库全书通典卷一百三十三唐京兆杜佑君卿纂礼九十三开元礼纂类二十八军二皇帝射于射宫前一日太乐令设宫悬之乐鼓吹令设十二案于射殿之庭当月之调登歌及以其合东悬在东阶东西面西悬在西阶西东面南北二悬各登歌广开中央庙门中央张熊侯去殿九十歩设乏于侯西十歩北十歩设五楅庭前少西布侍射者位于西阶前东面北上布司马位于侍射南东面获者于乏东东面侍射射位于殿阶下当御前少西横布南面侍射者弓矢俟于西门外陈赏物于东阶下少东置罚丰于西阶下少西设罚罇于西阶西南北以堂深设篚于罇西南肆实爵加羃其日质眀御服武弁出乐作警跸及文武侍卫皆如常仪文武官俱公服典谒引入见乐作及㑹如元㑹仪酒三徧侍中奏称有司既具请射侍中前承制退称制曰可王公以下皆降文官立东阶下西面北上武官立西阶下东面北上持钑㦸队羣立于两邉千牛备身二人横奉御弓矢立于东阶上西面执弓者在北设坫于执弓者之前置御决拾笥于其上获者持旌自乏南行当侯东行至侯负侯北面立侍射者出西门外取弓矢两手奉弓搢乗矢于带于殿下射位西东面司马奉弓自西阶升当西楹前南面挥弓命获者去侯西行十歩北行至乏止司马降西阶复位千牛郎将一人奉决拾以笥千牛将军奉弓千牛郎将奉矢进立于御榻东少南西面郎将跪奠笥于御榻前少东拂以巾取决兴賛设决讫千牛郎将又跪取拾兴賛设以笥退奠于坫上复位千牛将军北面张弓以袂顺左右隈上再下一西面左执弣右执箫以进御讫退立于御榻东少后千牛郎将以巾拂矢进一一供御御欲射协律郎举麾先奏鼓吹及乐驺虞五节御乃射第一矢与第六节相应第二矢与第七节相应以至九节协律郎偃麾乐止千牛将军以矢行奏中曰获下曰留上曰扬左曰左方右曰右方御射讫千牛将军于御座东西面受弓决拾退奠于坫上复位侍射者进升射席北面立左旋东面张弓南向挟矢协律郎举麾乐作不作鼓吹奏乐貍首三节然后发矢若侍射者多则齐发第一发与第四节相应第二发与第五节相应以至七节协律郎偃麾乐止射者右旋东面弛弓北面立乃退复西阶下位司马升西阶自西楹前南面挥弓命取矢降复位取矢者以御矢付千牛郎将于东阶下侍射者矢加于楅北阔侍射者释弓于位庭前北面东上所司奏请赏侍射中者罚不中者侍中称制曰可所司立楅之东西面监唱射矢取矢者各唱中者姓名中者立于东阶下西面北上不中者立于西阶下东面北上俱再拜所司于东阶下以付赏物讫退复西面位酌者于罚罇西东面酌进北面跪奠于丰上退立于丰南少西不中者进丰南北面跪取丰上爵立饮卒爵跪奠丰下退复东面位酌者北向跪取虚爵酌奠如初不中者以次继饮皆如初讫典谒引王公以下及侍射者庭前北面相对为首再拜讫引出持钑㦸队复位御入奏乐警跸如常仪所司以弓出中门外付侍射者引出若御射无侍射之人则不设楅不陈赏物不设罚罇若御燕游小射则常服不陈乐悬不行㑹礼王公以下事讫出无北面再拜之仪皇帝观射于射宫前一日设宫悬登歌张麋侯如亲射仪设第一楅于庭前少西第二楅于第一楅南二歩以次五楅陈赏物罚丰如亲射布王公以下释弓矢席位于中门外左右俱北上布三品以上㑹席位于殿上如常仪布第四品五品㑹席位于东西阶南在乐悬南东厢者西面西厢者东面俱北上布六品以下㑹席位于乐悬之南北上布王公以下将射位于东西阶前北上布左右司射位于王公将射位前左者西面右者东面俱北上布司马位于右司射南东面布三品以下及左供奉官射席位于御座东楹间少前布三品以上及右供奉射席于御座西楹门少前布四品以下射席于殿阶下如殿上仪布获者位于乏东东面取矢者在获者南俱东面置左右司射各三人司马二人其日质明王公以下具服持弓矢分为左右引入至中门外位皇帝服武弁服出乐作警跸如常仪王公以下皆跪释弓矢于位典谒引入见㑹如常仪酒三徧所司奏请赐王公以下射侍中前承诏退称制曰可王公以下将射者皆降庭前北面相对为首再拜讫典谒引出复中门外位跪取弓矢兴两手奉弓搢乗矢典谒引入就将射位左右司射及司马及获者皆就位执罚罇者立于罇南执篚者立于篚南皆北面酌者立于罇西东面获者持旌南行十歩当侯东行至侯负侯北面立左右司射各一人先导射皆搢乗矢于带两手奉弓左者从东阶右者从西阶至阶左者西面右者东面相顾立定俱升进各当席前北面俱进升射席立定左厢者右旋西面张弓右厢者左旋东面张弓俱南面挟一箇司马执弓自西阶升当右射者前左旋南面挥弓命获者去侯获者持旌去侯西行十歩当乏北行至乏止乃射左司射一发右司射一发更迭射讫左司射左旋西面弛弓右司射右旋东面弛弓俱北面立定俱少退各从东西阶降于阶下相向立定乃退复位左右司射各于王公位前北面次北王公从首六人引从东西阶升如司射之仪至射席相对为首北面立左者右旋西面张弓右者左旋东面张弓俱南面挟一箇所司奏请以射乐乐王公以下侍中前承制曰可通事舎人承传西面告太常卿太常卿于西悬内东面命乐正曰奏乐间若一司射自西阶升当御前少西东向誓曰无射获无猎获射者俱逡廵司射退降复位司射又升西阶誓曰不鼓不释射者又逡廵司射乃退降复位协律郎举麾作貍首之乐三节讫左右俱一发使与第四节相应左右又一发使与第五节相应以至七节射讫协律郎偃麾乐止左厢射者左旋西面弛弓右厢射者右旋东面弛弓俱北面立少退从东西阶降立于阶下相向北上立定乃退左右司射各以次取六人俱升射如初四品以下射于殿下即射席升降及射与乐相应如殿上仪射讫者三品以上及近侍之官释弓于下复㑹位四品以下皆复㑹位坐其未射者立继射如初射总讫司马升殿挥弓命取矢取矢者上中下矢各一人持其不中者矢一人持至庭前其第一矢跪如第一楅北阔其以下次加楅讫取矢者各立楅南北面王公以下各降执弓庭前北面立所司奏请赏射中者罚不中者侍中承制退称制曰可所司立楅之西东面监唱射矢取六人者各唱中者姓名中者立东阶下西面北上依射中疎密为第其不中者立于西阶下东面北上依品为序东西俱再拜所司东阶下以次付赏物受讫者退复西面位酌者于罚罇西东面酌进北面跪奠爵丰上立于丰南少西不中者丰南北面横奠弓跪取爵立饮卒爵跪奠爵丰下取弓退复东面位酌者继酌奠于丰不中者以次饮皆如初若更射则取矢者以矢就东西面位付射者讫左右司射各从首取王公以下六人升射如初始作乐与乐相应如上仪其赏罚皆如初讫典谒者引中者及不中者及不射者皆庭前北面各依品相对再拜讫出复中门外持钑㦸者复位御入乐作警跸如常所司持矢出中门外付射者讫引出若御不亲观射则不设乐悬王公以下各执弓矢入庭前北面拜讫通事舎人宣敕赐王公以下食王公等皆再拜典谒引王公以下就东西廊下食以下在位者皆再拜左右司射引王公以下皆如御前之仪射讫王公以下皆北面相对立通事舎人宣敕云射中者依算赐物不中者罚酒王公等皆再拜其受赏及罚皆如御前之仪北面再拜取矢讫引出制遣大将出征有司宜于太社将告有司卜日如别仪前一日诸告官致斋于社所守宫设告官以下位各于常所诸将位于社宫北门外道西东向南上右校清扫内外又为瘗塪二于南门内坛西南如常奉礼设告官以下版位如常仪设诸将位于北门内当太社坛南面东上诸将门外位于北门外道西东向南上郊社令帅其属设罇罍玉帛等如式执罇罍者位如常告日未明十刻太官令先具牢馔质眀告官等各服其服太史令郊社令升设神席良酝之属入实罇罍玉币奉礼帅賛者先入就位賛引引御史太祝以下入行扫除如常仪讫就位赞引引告官以下俱就门外位谒者引告官赞引引执事者入就位立定奉礼曰再拜赞者承传告官以下皆再拜太官令出帅进馔者奉馔陈于西门外告官等入谒者引诸将俱就门外位告官入讫谒者引诸将入就位立定奉礼曰再拜大将以下皆再拜谒者进告官之左白有司谨具请行事还本位诸祝俱取玉币于篚各立于罇所谒者引告官诣太社坛升北陛以下至奠玉币酌饮福受胙如廵狩告社摄事仪初告官诣稷坛赞者引诸将诣太社坛升西陛进立于太社神主前南面东上初诸将升诸祝帅斋郎以爵酌福酒进诸将东西面立诸将皆再拜受爵跪祭酒啐酒奠爵俛伏兴诸祝帅斋郎进俎减神前胙肉以次授诸将受以授斋郎诸将俱跪取爵遂饮卒爵太祝帅斋郎受爵复于坫诸将俛伏兴再拜讫谒者引诸将降诣太稷坛饮福受胙如太社仪讫还本位奉礼曰再拜诸将以下皆再拜谒者引出初诸将出诸祝各进跪彻豆以下及告官望瘗玉币至礼毕如廵狩告社仪若凯旋唯陈俘馘及军实于北门南面其告礼如上仪祝版燔于斋所制遣大将出征有司告于太庙将告有司卜日如别仪前一日诸告官致斋于庙所卫尉设告官以下次各于常所右校扫除内外奉礼设告官版位于内外如常设诸将位于庙庭横阶南道东每等异位重行北面南上又设诸将门外位于南门外道东重行西向北上太庙令整拂神幄又帅其属以罇坫罍洗篚羃入设皆如常仪告日未眀十刻太官令先具牢馔如常未眀二刻奉礼帅赞者先入就位赞引引御史太祝以下再拜入行扫除皆如常赞引引太庙令太祝宫闱令自东阶升入开埳室奉出献祖以下神主各置于座如常仪各引就位又赞引引告官以次入就位立定太官令出帅进馔者奉馔陈于东门外谒者引诸将以下入就位立定奉礼曰再拜诸将以下皆再拜谒者进告官之左白有司谨具请行事还本位诸祝取币于篚各立于罇所谒者引告官升自东阶诣献祖室户前北向立太祝以币进东向授告官告官受进入室北面跪奠于献祖座俛伏兴出户北向再拜讫次懿祖以下并如上仪谒者引还本位祝还罇所太官令引馔入自正门升太阶诸祝迎引于阶上各设于神座前讫太官之属还本位讫太祝各还罇所谒者引告官盥洗酌献读祝文自九室以下及饮福受胙皆如常仪再拜讫谒者引告官降复位告官饮福将讫谒者引诸将升东阶进当皇考睿宗大圣真皇帝庙室户前北面西上初诸将升诸祝帅斋郎以爵酌福酒诣诸将之东西面北上诸祝帅斋郎进俎减神前胙肉以次授诸将俱跪取爵遂饮卒爵太祝帅斋郎受爵复于坫诸将俛伏兴再拜讫谒者引诸将降复位奉礼曰再拜诸将以下皆再拜谒者引出诸祝各进神座前跪彻豆俛伏兴还罇所奉礼曰赐胙赞者唱再拜在位者俱再拜奉礼曰再拜告官以下皆再拜讫谒者进告官之左曰请就望瘗位谒者引告官就望瘗至礼毕如常仪其寘土埳东西各二人太庙令纳神主如常仪祝版燔于斋坊若凯旋唯陈俘馘及军实于南门外北面西上其告仪如上仲春祀马祖将祀有司筮日如别仪前祀三日应享之官散斋二日致斋一日如别仪前祀二日守宫设祀官次于东壝外道南北向西上陈馔幔于内壝外郊社令积柴于燎坛方髙五尺太官令具特牲之馔未眀二刻太史令郊社令升设神座于坛上席以莞南向奉礼设献官位于坛东南西向执事位又于东南俱西向北上设奉礼位于献官西南赞者二人在南差退又设奉礼赞者位于燎坛东北俱西向北上望燎位当柴坛北南向设祀官等门外位于东壝外道南西上郊社令设酒罇于坛上东南隅北向洗于坛东南北向执罇篚者位于罇所如常未眀一刻太祝献官等各服其服郊社令与良醖令入实罇罍及币质眀谒者引献官以下俱就门外位奉礼郎帅赞者先入就位赞引引太祝与执罇罍篚羃者入当坛南重行北面西上立定奉礼曰再拜赞者承传太祝以下俱再拜太祝与执罇者升东阶至罇所执罍洗篚羃者各就位谒者引献官以下入就位立定奉礼曰再拜在位者俱再拜谒者进献官之左白有司谨具请行事退复位太官令出诣馔所太祝跪取币于篚兴立罇所谒者引献官诣神座前北面立太祝奉币东向授献官献官受币进北面跪奠于神座俛伏兴少退北面再拜谒者引献官还本位太官令引馔入升南陛太祝迎引于坛上设于神座前讫太官以下降复位太祝还罇所谒者引献官诣罍洗盥手洗爵讫谒者引献官升自南陛诣酒罇所执罇者举羃献官酌酒谒者引献官进神座前北向跪奠爵俛伏兴少退北向立太祝持版进于神座之右东面跪读祝文曰维某年嵗次月朔日天子谨遣具官臣姓名昭告于马祖天驷之神爰以春季游牝于牧祗荐制币牺齐粢盛庶品眀荐于马祖天驷之神尚飨讫兴献官再拜太祝进跪奠版于神座俛伏兴还罇所太祝以爵酌福酒进献官之右西向立献官再拜受爵跪祭酒遂饮卒爵太祝进受爵于坫献官俛伏兴太祝帅斋郎进俎减神前胙肉以授献官献官受以授斋郎谒者引殿官降自南陛还本位太祝进跪彻豆俛伏兴还罇所奉礼曰再拜在位者皆再拜谒者进献官之左白诣就望燎位谒者引献官就望燎位南向立奉礼又帅赞者退立于燎坛东北位太祝进神座前跪取制币祝版爵酒又以俎载牲体黍饭兴降自南行当柴坛东南行自南陛登柴坛以币酒祝版馔置柴上讫奉礼曰可燎东西面各二人以炬燎火者以炬投坛上火半柴谒者进献官之左白礼毕遂引献官以下出奉礼赞者还本位赞引引太祝以下俱复执事位立定奉礼曰再拜太祝以下皆再拜赞引引出仲夏享先牧前享三日应享之官散斋二日于正寝致斋一日于享所右校扫除坛之内外为瘗埳于坛之右地方深取足容物卫尉设享官次于东壝外道南北向西上太官令具特牲之馔其日未眀二刻以下至设赞者位于瘗埳西南同马祖仪设瘗埳位于坛之西南北向设享官以下门外位以下至读祝文如马祖仪祝文曰昭告于先牧之神肇开牧养厥利无穷式因颁马爰以制币云云尚飨讫兴献官再拜太祝进跪彻以下至燔版如马祖仪其埳寘土东西各二人合朔伐鼓其日合朔前三刻郊社令及门仆各服赤帻绛衣守四门令廵门监察鼓吹令平巾帻袴褶帅工人以方色执麾旒分置四门屋下龙蛇鼓随设于左东门者立于北塾南面南门者立于东塾西面西门者立于南塾北面北门者立于西塾东面队正一人着平巾帻袴褶执刀帅卫士五人执五兵于鼓外矛处东㦸在南斧钺在西矟在北郊社令立攒于社坛四隅以朱丝绳萦之太史官一人着赤帻赤衣立于社坛北向日观变黄麾次之龙鼓一面次之在北弓一张矢四只次之诸工鼓静立候日有变史官曰祥有变工人齐举麾龙鼓齐发声如雷史官称止工人罢鼓其日废务百官守本司日有变皇帝素服避正殿百官以下皆素服各于㕔事前重行每等异位向日立眀复而止大傩大傩之礼前一日所司奏闻选人年十二以上十六以下为侲子着假面衣赤布袴褶二十四人为一队六人作一行执事者十二人着赤帻褠衣执鞭工人二十二人其一人方相氏着假面黄金四目䝉熊皮𤣥衣朱裳右执戈左执楯其一人为唱帅着假面皮衣执捧鼓角各十合为一队队别鼓吹令一人太卜令一人各监所部巫师二人以逐恶鬼于禁中有司先备每门雄鸡及酒拟于宫城正门皇城门设祭太祝一人斋郎三人右校为瘗埳各于皇城门外之右方称其事先一日之夕傩者各赴集所具其器服依次陈布以待事其日未眀诸卫依时刻勒所部屯门列仗近仗入陈于阶下如常仪鼔吹令帅傩者各集于宫门外内侍诣皇帝所御殿前奏侲子备请逐疫讫出命内寺伯六人分引傩者于前长乐门永安门以次入至左右上合鼓譟以进方相氏执戈扬楯唱率侲子和曰甲作食胇胃食疫雄伯食魅腾简食不祥览诸食咎伯竒食梦强梁祖眀共食磔死竒生委随食观错断食巨穷奇腾根共食蛊凡使十二神追恶鬼凶赫汝躯拉汝干节解汝肌肉抽汝肺肠汝不急去后者为粮周唿讫前后鼓譟而出诸队各趣顺天门以出分诣城门出郭而止傩者将出祝布神席当中门南向出讫宰手斋郎疈牲匈磔之神席之西籍以席北首斋郎酌酒太祝受奠之祝史持版于座右跪读祝文曰维某年岁次月朔日天子遣太祝臣姓名昭告于太隂之神立冬已谢青阳驭节惟神屏除凶厉俾无后艰谨以清酌敬荐于太隂之神尚飨讫兴奠版于席乃举牲并酒瘗于埳讫退其内寺伯导引出顺天门外止通典巻一百三十三通典卷一百三十四钦定四库全书通典卷一百三十四唐京兆杜佑君卿纂礼九十四开元礼纂类二十九凶一赈抚诸州水旱虫灾皇帝遣使赈抚诸州水旱虫灾本司散下其礼所司随职供办使者未到之前所在长官先勒集所部僚佐等及正长老人本司先于㕔事大门外之右设使者便次南向又于大门外之右设使者位东向大门外之左设长官以下及所部位重行北向西上于㕔事之庭少北设使者位南向又于使者位之南三丈所设长官位北向其所部僚属则位于长官之后文东武西每等异位重行北面相对为首正长老人则位其南重行北面西上使者到所司迎引入便次长官及所部严肃以待正长老人等并列于大门外之南重行北面西上至时使者以下各服其服所在长官及所部僚佐亦各服公服行参军引长官以下出就门外位立司功参军引使者就门外位立持节者立于使者之北史二人对举制案列于使者之南俱少退东向行参军赞拜长官及所部在位者皆拜拜讫行参军引长官等以次先入立于门内之右重行西面司功参军引使者入幡节前导持案者从之使者到庭中位立持节者于使者东南西面行参军引长官以下俱入就庭中位立定持节者脱节衣持案者以案进使者前使者取制书持案者退复位使者称有制行参军赞再拜长官及诸在位者皆再拜使者宣制书讫行参军又赞拜长官及诸在位者皆再拜行参军引长官进诣使者前受制书退复位讫功曹参军引使者以下出复门外位行参军引长官及诸在位者各出即门外位如初行参军引使者以下还便次长官退其正长老人等任散劳问诸王疾苦皇帝遣使劳问诸王疾苦本司散下其礼所司随职供办所司先于受劳问者第大门外之右设使者便次南向于庭中近北设使者位南面又于使者位之南三丈所设主人位北向其府国僚属并陪列于庭中之左右国官在东府僚在西俱以北为上使者至受劳问者第大门外掌次者延入次使者及受劳问者皆公服赞礼者引使者出次立于门西东向史二人奉制书案立于使者之南差退赞礼者引受劳问者立于门东西向受劳问者再拜赞礼者引受劳问者先入立于门内之右西面赞礼者引使者入就庭中位立持案者立于其右赞礼者引受劳问者进就庭中位北面立持案者以案进使者前使者取制书持案者退复位使者称有制受劳问者再拜赞礼者引受劳问者进诣使者前受制书退复位再拜讫赞礼者引使者以下出又赞礼者引受劳问者随出各即门外位受劳问者再拜讫赞礼者引使者以下退就次又赞礼者引受劳问者入若受劳问者疾未间不堪受制则子弟代受如上之仪劳问外祖母疾苦皇帝遣使劳问外祖母疾苦本司散下其礼所司随职供办内给事一人为使所司先于受劳问者第大门外之右设使者便次南向又于内寝庭少北设使者位南向又于使者位之南三丈所设受劳问者位北向使者至受劳问者大门外掌次者延入次使者服公服摄迎者亦公服使者出次立于门西东面给使二人奉制书案立于使者之南差退赞礼者引摄迎者出立于门东西面摄迎者再拜讫赞礼者引摄迎者先入立于门内之右西面内典引引使者入就内寝庭位立持案者立于使者之右受劳问者服朝服女侍者引就庭中位立持案者以案进使者前使者取制书持案者退复位使者称有制受劳问者再拜女侍者进诣使者前受制书退授受劳问者受劳问者又再拜内典引引使者以下出女侍者引受劳问者退赞礼者引摄迎者随出各就门外位摄迎者再拜内典引引使者退即便次赞礼者引摄迎者入若受劳问者疾未间不堪受制则摄迎者于外堂之庭拜受制书如上礼其异者受制书诣合授女侍者女侍者受奉入授受劳问者凡有劳问无正篇者皆临时约准上礼而为之凡内侍之属充使则内侍内常侍以下准所慰劳者尊卑临时准约皇太子于诸王妃主以下疾苦其存家人亲属之礼率尔遣近侍劳问则主人受劳问之者待之亦从家人亲属之式不拜迎拜送及不为授受之礼五服制度斩缞三年齐缞三年大功小功缌麻斩缞三年正服子为父女子子在室为父女子子嫁反在父之室为父加服嫡孙为祖父为长子义服为人后者为所后父妻为夫妾为君国官为国君缞冠右正服加服缞裳三升义服三升半冠同六升右缝通屈一条绳为武垂下为缨冠外縪妇人之缞连裳以六升布为总童子亦连裳绖带屦右苴麻绖带首绖大九寸左本在下绳缨五分首绖去一以为腰绖大七寸二分绞垂两结相去四寸妇人绖如男子又有绞带菅屦外纳妇人屦亦如男子杖右苴竹杖其大如腰绖长齐其心本在下主妇亦杖诸妇则不杖童子不杖其当室者则絻而杖絻右状象冠广寸无辟积童子当室亦服之总论制度三公以下皆三月而葬而虞三虞而卒哭十三月小祥除首绖练八升布为冠缨武亦如之妇人练总除腰绖二十五月大祥除灵座除缞裳去绖杖十五升布深衣布缟冠素纰缨革带素屦妇人除缞裳去绖缟总衣屦如男子二十七月禫祭𤣥冠皁缨仍布深衣革带吉屦妇人缁总衣屦如男子踰月复平常齐缞三年正服子为母为祖后者祖卒则为祖母母为长子加服继母如母慈母如母义服继母为长子妾为君之长子缞冠右正服加服缞裳四升义服五升其缕四升半成布四升冠七升右缝布缨武冠内縪绖带屦右牡麻绖带首绖大七寸二分本在上绳缨五分首绖去一以为腰绖大五寸七分半布代绞带屦内纳杖桐杖大如腰绖通圎之长齐其心本在下十三月小祥除首绖练九升布为冠缨武亦如之其他祥禫变除与斩缞同踰月复平常齐缞杖周正服父卒母嫁及出妻之子为母皆报为祖后者祖在为祖母义服父卒继母嫁从为之服报夫为妻齐缞不杖周正服为祖父母为伯叔父为兄弟为衆子为兄弟之子为嫡孙为姑姊妺女子子在室及适人无主者姑姊妺报女子子为祖父母妾为其子加服女子子适人者为兄弟之为父后者降服妾为其父母为人后者为其父母报女子子适人者为其父母义服为伯叔母为继父同居者妾为嫡妻妾为君之庶子妇为舅姑为夫兄弟之子舅姑为嫡妇齐缞五月正服为曽祖父母女子子在室及嫁者为曽祖父母齐缞三月加服为髙祖父母女子子在室及嫁者为髙祖父母义服为继父不同居右降服亦缞裳四升冠七升正服五升冠八升义服六升冠九升右缝布缨武冠内縪前后缝于武内厌缝之其绖带与三年同其杖三年及杖周皆桐杖各大如腰绖通圆之长齐其心本在下麤屦内纳不杖周则麻屦五月三月则绳屦其三年者与齐缞同杖周者十一月小祥十三月大祥十五月禫逾月除复平常禫变节皆与斩缞同其父卒母嫁出妻之子为母及为祖后祖在为祖母虽周除仍心䘮三年义服齐缞三月者缞裳六升冠九升绖带与周亲同而绳屦大功殇正服为子女子子之长殇中殇为叔父之长殇中殇为姑姊妺之长殇中殇为兄弟之长殇中殇为嫡孙之长殇中殇为兄弟之子女子子之长殇中殇义服为夫之兄弟之子女子子之长殇中殇成人九月正服为従父兄弟为庶孙降服为女子子适人者出母为女子子适人者为兄弟之女适人者报为人后者为其兄弟为人后者为其姑姊妺在室者报右成服缞裳八升冠十升余皆与长殇同义服为夫之祖父母为夫伯叔父母报为夫之兄弟女适人者报为人后者其妻为本生舅姑为衆子妇右降服缞裳七升正服缞裳八升冠同十升义服缞裳九升冠十升牡麻绖首绖大五寸七分半长殇及成人皆九月绖以绳缨中殇皆七月绖无缨俱五分首绖去一以为腰绖大四寸六分布带绳屦小功五月殇正服为子女子子之下殇为叔父之下殇为姑姊妺之下殇为兄弟之下殇为嫡孙之下殇为兄弟之子女子子之下殇为从父兄弟姊妺之长殇为庶孙丈夫妇人之长殇降服为人后者为其兄弟之长殇为姪丈夫妇人之长殇为人后者为其姑姊妺之长殇义服为夫之兄弟之子女子子之下殇为夫之叔父之长殇右降正服冠缞同十升义服十一升澡麻绖带冠左缝不厌首绖大四寸六分五分首绖去一以为腰绖大三寸七分布带吉屦无絇妇人缞绖精麤如男子成人正服为従祖祖父报为从祖父报为从祖姑姊妺在室者报为从祖兄弟报为从祖祖姑在室者报为外祖父母为舅及从母丈夫妇人报降服为従父姊妺适人者报为孙女适人者为人后者为其姑姊妹适人者报义服为从祖祖母报为从祖母报为夫之姑姊妺在室及适人者报娣姒妇报为同母异父兄弟姊妺报为嫡母之父母兄弟从母为庶母慈己者为嫡孙之妇母出为继母之父母兄弟从母嫂叔报右降服缞裳十升正服缞裳十一升冠同十一升义服缞裳十二升冠与缞同其绖如小功五月唯麻断本缌麻三月殇正服为从父兄弟姊妹之中殇下殇为庶孙丈夫妇人之中殇下殇为从祖叔父之长殇为从祖兄弟之长殇为舅及从母之长殇为从父兄弟之子之长殇为兄弟之孙之长殇为从祖姑姊妹之长殇降服为人后者为其兄弟之中殇下殇为姪丈夫妇人之中殇为人后者为其姑姊妺之中殇下殇义服为人后者为从父兄弟之长殇为夫之叔父之中殇下殇为夫之姑姊妺之长殇成人正服为族兄弟为族曽祖父报为族祖父报为曽孙𤣥孙为外孙为従母兄弟姊妺为姑之子为舅之子为族曽祖姑在室者报为族祖姑在室者报为族姑在室者报降服为从祖姑姊妹适人者报女子子适人者为从祖父报庶子为父后者为其母为从祖祖姑适人者报为人后者为外祖父母为兄弟之孙女适人者报义服为族曽祖母报为族祖母报为族母报为庶孙之妇女子子适人者为从祖伯叔母为庶母为乳母为壻为妻之父母为夫之曽祖髙祖父母为夫从祖祖父母报为夫之从祖父母报为夫之外祖父母报为夫之従祖兄弟之子为夫之从父兄弟之妻为夫之从父姊妺在室及适人者为夫之舅及从母报改葬缌右降正义服冠缞同十五升去其半有事其缕无事其布冠右缝不厌澡麻断本以为绖首绖大三寸七分五分首绖去一以为腰绖二寸九分布带吉屦无絇皇家所絶旁亲服者皇弟子为之皆降一等凡童子不缌当室则缌缞裳制度凡缞外削幅裳内削幅幅三袧若齐裳内缞外负广出于适寸适博四寸出于缞缞长六寸博四寸衣带下尺衽二尺有五寸衽属幅衣二尺有二寸袪尺二寸通典卷一百三十四通典卷一百三十五钦定四库全书通典卷一百三十五唐京兆杜佑君卿纂礼九十五开元礼纂类三十凶二讣奏皇帝为外祖父母举哀本司散下其礼所司随职供办尚舎奉御先于别殿设素牀褥席为举哀成服位南向尚衣奉御先制小功五月之服守宫先于举哀殿外门之外随便设百官文武次如常其日举哀前三刻诸卫屯门列仗如常诸应陪慰者并赴集次所典仪于举哀殿门外布百官位亦如常又于殿前设诸王三品以上哭位文东武西重行北面相对为首诸亲位于文武官五品之下又于阶下当御位北向设太尉奉慰位文武百官到入次改服素服侍中版奏请中严亦在三刻之前尚衣奉御以箧奉缞服升立于殿东间北面典谒引诸王百官一品以下九品以上俱就门外位文武侍卫之官诣合奉迎举哀前一刻侍中版奏外办皇帝服素服御舆出升别殿降舆即哭位南向坐侍卫如常至时侍中跪奏请为故某官举哀俛伏兴皇帝哭十五举声侍中跪奏请哭止成服俛伏兴皇帝止尚衣奉御以箧奉缞服进跪授兴仍赞变服焉成服已侍中又跪奏请哭俛伏兴皇帝哭通事舎人引诸王文武百官三品以上入就殿庭位舎人赞拜羣官在位者皆再拜舎人赞哭羣官在位者皆哭十五举声舎人赞止羣官在位者皆止舎人引诸王为首者一人进诣奉慰位跪奉慰俛伏兴舎人引退还本位又舎人次引百官文武行首一人进诣奉慰位跪奉慰俛伏兴舎人引退还本位舎人赞拜在位者皆再拜舎人引三品以上退出其四品以下位于门外者典谒赞拜赞哭赞止引退如殿庭之仪侍中跪奏请哭止俛伏兴皇帝止御舆降还侍卫从至合如初所司宣仗散其日晡哭则晡前二刻奏严一刻奏办皇帝服缞服出即位次哭如初自后朝晡凡三日而止为皇后父母举哀为诸王妃主举哀本司散下其礼所司随职供办尚舎奉御先于肃章门外道东设大次南向周以行帷御座设素牀褥席守宫随便于永安门外设文武官五品以上便次其日举哀前三刻侍中版奏请中严前二刻诸卫列仗如常典仪于大次前量逺近设一品以下应陪集者哭位文东武西重行北面相对为首百官皆集次改服素服就位又于大次前设奉慰位前一刻文武侍卫之官诣合奉迎如常侍中版奏外办皇帝素服御舆复道以出从帏宫后门入之大次降即哭位南向坐侍卫如常至时侍中跪奏请为故臣某官举哀俛伏兴皇帝哭通事舎人赞羣官拜羣官在位者皆再拜舎人赞哭羣官在位者皆哭十五举声舎人赞止羣官在位者皆止舎人引文武官行首皆一人诣奉慰位跪奉慰俛伏兴引退还本位舎人赞拜羣官在位者皆再拜讫侍中跪奏请哭止俛伏兴又奏请还宫退本位立皇帝哭止御舆降还其侍卫从至合如常所司宣仗散其日晡哭则晡前二刻奏严一刻奏办皇帝仍初服出位次哭如初自后本服周者凡三朝哭而止本服大功者其日晡哭而止本服小功以下一举哀而止为内命妇宗戚举哀为贵臣举哀为蕃国主举哀临丧皇帝临诸王妃主䘮本司散下其礼所司随职供办尚舎直长先设行宫大次于主人第大门外之西南向守宫于主人大门外随便设诸从驾文武之官便次其所临者五属之亲于乗舆未到之前并先集列于主人之第其执事先于其寝北设幛幔为主人五属妇女拜哭次其日未出宫前四刻侍中版奏请中严出宫前三刻搥一鼓为一严所司整设小驾卤簿于所出宫门外如常仪出宫前二刻又搥二鼓为再严奉礼于所出宫门外设陪从之官位如常尚舎奉御先于主人第大门外便殿之内设皇帝便座南向又于主人堂上中间设素下牀席为哭位亦南向典仪又于主人庭中设陪従官位文东武西重行北面相对为首又于御座前阶下设奉慰位主人执事于堂下设五属之亲位于东阶之东重行西面北上又设五属妇女位于堂北幔下主女位于东厢西面南上妻妾位于西厢东面南上衆妇人位于北厢重行南面诸亲在东相对为首诸陪从之官各常服赴集其位有司整列皇帝四望车以下及仗卫之属应列卤簿者于内外如常仪出宫前一刻又搥三鼓为三严侍卫之官诣合奉迎如常侍中版奏外办皇帝服常服御舆以出繖扇华盖侍卫警跸如常仪皇帝降舆升车黄门侍郎进当车前跪奏称黄门侍郎臣某言请乗舆发退复位驾动警跸如常黄门侍郎与赞者夹辂以出至侍臣上马所黄门侍郎进跪奏称请驾权停𠡠侍臣上马俛伏兴侍中前承诏退称制曰可黄门侍郎退唱侍臣上马赞者承传文武侍臣上马毕黄门侍郎奏称请乗舆发退复位銮驾动称警跸鼓吹不作文武羣官应陪従者乗马以従驾至行宫门外侍中进跪奏请降车俛伏兴退复位皇帝降车御舆就大次其舆辇以下钑㦸仗卫之属陈列于大次之前左右皇帝变服素服其陪从之官各舎于便次变服素服其侍臣及武官不变服主人相者引主人内外五属之亲各服缞服就堂下外内位次哭典仪一人立于堂下东阶东南赞者二人立于其南少退俱西面皇帝变服讫御舆出侍御如常主人免绖去杖司仪令引出大门外望见乗舆止哭再拜迎仍引主人先入门右西面立不哭皇帝至堂侍中跪奏请降舆升俛伏兴皇帝降舆升自东阶即哭位坐巫祝各一人先升巫执桃立于东南祝执茢立于西南相向千牛四人执戈随升二人先二人后侍臣夹升列于户内外及阶下左右其仗卫卤簿止列于门外内如常司仪令引主人入中庭北面典仪称拜主人内外皆再拜𠡠引主人升司仪令引主人升立于户内之东西面侍中跪奏请哭俛伏兴皇帝哭典仪称哭赞者承传唱可哭主人以下在位者皆哭典谒引诸从官应陪临者入即班位立定典仪称拜从官在位者皆再拜典仪称哭従官在位者皆哭十五举声典仪称止从官在位者皆止典谒引诸王为首者一人进舎人接引诣奉慰位跪奉慰俛伏兴舎人引退典谒接引还本位又典谒次引诸从官文武行首一人进舎人接引诣奉慰位跪奉慰俛伏兴舎人引退典谒引从官在位者出又典谒次引诸王等以次出侍中跪奏请哭止俛伏兴皇帝止典仪称哭止主人以下皆止司仪令引主人降立于庭中之东北面典仪称拜主人以下皆再拜侍中跪奏请还宫俛伏兴皇帝降御舆出侍卫警跸如初司仪令引主人先出俟于大门外拜送皇帝至大次降舆即御座变服司仪令引主人哭还庐次皇帝停大次未发前三刻侍中版奏请中严所司先奏三严搥鼔整列仗卫卤簿于还途如来仪奉礼于行宫南门外道左向道重行设陪从之官位文左武右陪従之官于便次变服常服赴集位所典谒引即班位三严已侍中版奏外办皇帝御舆出侍卫警跸并如初皇帝降舆升车黄门侍郎奏请及羣臣陪从鼓吹不作并如来仪乗舆至殿前廻车侍中跪奏请降入俛伏兴皇帝降车御舆入侍臣从至合如初侍中版奏解严将士各还其所百官皆退临外祖父母䘮其临诸王妃主䘮及凡内䘮则并幸其前寝次也凡临诸王妃主尊亲者及师保傅与三老五更二王后䘮则敬同外祖其所临幸者若第邻宫阙率尔往还则容不备卤簿与严鼓皆禀当时别仪注其内外文武陪従官准驾备略车驾若经太庙则侍中跪奏式过乃复常除服除外祖父母䘮服本司散下其礼所司随职供办守宫先于别殿外门外随便设百官文武便次如初于除服前之夕尚舎奉御于别殿设素下牀席焉至日平晓而除服于除服前三刻侍中版奏请中严诸卫勒所部屯门列仗如常典仪于别殿前设诸王百官三品以上位如初又设奉慰位如初设一品以下九品以上位于别殿门外如初百官文武应陪临者并赴集大门便次各服素服典谒引就别殿门外位尚衣奉御以箧奉素服吉屦升殿位于殿东间北面立腰舆进于寝庭侍卫之官诣合奉迎如常式除服前一刻侍中版奏外办皇帝仍服缞服御舆出左右直卫钑㦸警跸并如初皇帝升别殿降舆即哭位坐侍卫如初侍中跪奏请哭俛伏兴皇帝哭十五举声侍中跪奏请哭止从礼制除服俛伏兴皇帝止尚衣奉御以箧奉衣履进跪授兴仍赞变除变除已侍中又跪奏请哭俛伏兴还本位皇帝哭通事舎人引诸王百官三品以上入各就班位定舎人赞拜羣官在位者皆再拜舎人赞哭羣官在位者皆哭十五举声舎人赞止羣官在位者皆止舎人引诸王为首者一人进诣奉慰位跪奉慰俛伏兴舎人引退还本位又舎人次引百官文武行首一人进诣奉慰位跪奉慰俛伏兴舎人引退还本位舎人赞拜在位者皆再拜舎人引三品以上出其四品以下位于门外者典谒赞拜赞哭赞止引退如三品以上之仪侍中跪奏请哭止还俛伏兴皇帝止御舆降还其夹御之官从至合如初所司奏宣解严如常仪除皇后父母䘮服勅使弔弔诸王妃主䘮本司散下其礼所司随职供办守宫先于主人第大门外之右设使者次南向其日使者至掌次者引之次内外缞服司仪引主人以下俱立哭于东阶下妇人立哭于殡所如常仪使者素服出次司仪引立于大门外西东面持节者立于使者之北少退史二人对举弔书案立于使者之南差退俱东面司仪入告主人去杖免绖司仪引主人出门止哭迎于大门外见賔先入立于门右北面司仪引使者入持节者先导持案者次之内外止哭使者入门而左立于阶间南面节在使者之东少南西向持案者立于使者西南东面司仪引主人进当使者前北面持节者脱节衣史以案进诣使者前使者取弔书持案者退复位使者称有制弔主人哭拜稽颡内外皆哭司仪引主人进受弔书退立于东阶下西面哭持节者加节衣司仪引使者持节者先导持案者次之出复门外位主人以弔书授左右司仪引主人出内门止哭拜送于大门外使者还主人杖哭而入取弔书于阶下升奠于柩东使人若须私弔则通名引入弔如常礼讫引出若朝使致赙賔至主人迎受如弔书仪唯赙物掌事者受以东其赙物簿如受弔书仪勅使弔外祖父母䘮赗赙其赗赙之礼与弔使俱行则有司先备物数其日使者至主人大门外便次物舆陈于使者幕南东西为列马陈于使者东南北首西上于使者以下入即庭中位物舆陈于使者位南亦东西为列马从入陈于庭北首西上于使者出主人有司受而以东其特行也亦准弔礼㑹䘮制遣百僚㑹王公以下䘮守宫先于主人第大门外随便量设百官文武应㑹弔者便次其日司仪令先于主人第前寝庭北面重行设百官位以西为上百官应㑹弔者并赴集主人第门外便次各服素服司仪以次引入就班位立定司仪赞可哭诸官在位者皆哭十五举声司仪赞可止诸官在位者皆止司仪引诸官行首一人升诣主人前席位展慰讫引降出又司仪引诸在位者以次立荣赠勅使荣赠诸王守宫于主人大门外之西设使者及使副次南向其使人及副公服从朝堂受册载于犊车使人及副各备卤簿至主人大门外降车掌次者引之次内外缞服司仪引主人以下就东阶下位妇人升就堂上位皆立哭使者出次谒者绛公服引立于门西东面使副立于使者之南持节者立于使者之北少退史二人对举册案立于使副西南俱东面司仪入告主人去杖免绖司仪引主人出门止哭迎使者于大门外见宾先入立于门右北面谒者引使者入持节者先导使副及持册案者次之内外止哭使者升立于柩东北厢南面持节者在使者之东少南西向使副立于持节南持册案者立于使副东南俱西面司仪引主人升立于阶上当使者北面持节者脱节衣使以册案进使副前使副取册案退复位使副以册进使者受称有制主人降于阶间北面哭拜稽颡内外皆哭司仪引主人升复北面位内外止哭使者读册讫主人降于阶间北面哭拜稽颡内外皆哭司仪引主人升诣使者前受册退跪奠于柩东兴降立于东阶下西面初使人授册讫持节者加节衣谒者引使者持节者先导使副及持案者次之出复门外位司仪引主人出内门止哭拜送于大门外使者还主人绖杖哭而入勅使荣赠外祖父母㑹葬遣百僚㑹王公以下葬凡册赠使者之尊卑并准吉授若册赠妃主则内侍之属为使其先行事者亦如之同准吉授凡册赠应谥者则文兼谥又致祭焉而致祭不必有赠谥凡册赠之礼必因其启葬之节而加焉其或既葬者则主人仍于灵寝受之其礼如初其或既除服乃追而册赠者主人受之于庙礼亦如之其异者主人不哭其服则公服若单衣介帻其于灵寝若庙并先设祭以告神其未立庙者则受之于正寝致奠勅使致奠诸王妃主䘮守宫于主人大门外量设便次使者至掌次者引之次内外缞服司仪引主人以下俱就东阶下位妇人就堂上位皆立哭使者公服出次谒者绛公服引立于门西东面执事者陈牢馔于使者东南当门北向西上司仪入告主人去杖司仪引主人出内门止哭迎于大门外见賔先入立于门右北面谒者引使者入内外止哭使者升自东阶立于柩东少北南面执事者以牢馔入升设于柩东西向南上司仪引主人升自西阶立于阶上当使者北面执事者酌酒西面奠于席退复位使者曰某封若某位将归幽宅制使某奠主人降诣阶间北面哭拜稽颡内外俱哭谒者引使者及从者降出复门外位初主人拜稽首讫司仪引主人退哭于东阶下使者出司仪引主人出内门止哭拜送于大门外使者还主人杖哭而入勅使致奠外祖父母䘮通典卷一百三十五通典卷一百三十六钦定四库全书通典卷一百三十六唐京兆杜佑君卿纂礼九十六开元礼纂类三十一凶三中宫举哀太皇太后皇太后皇后为父母祖父母举哀本司散下其礼所司随职供办举哀前三刻尚寝于后别殿东壁下设荐为举哀位西向为祖父母则比壁下南向前二刻内谒者监于别殿前幔下设六宫哭位重行北向西上其六宫并集列于合外次司赞一人升立于殿上东楹之南掌赞二人立于阶下俱西面前一刻尚仪版奏外办至时引后出升殿侍卫如常内侍版奏讣尚仪传奏称某官以某月日辰薨后啼若哭六宫从哭尽一哀后问故又哭尽哀乃变素服六宫皆素服哭不絶声又尽哀司宾引六宫入各就班位司赞称拜掌赞承传六宫在位者皆再拜司赞称哭六宫在位者皆哭十五举声司赞称止六宫在位者皆止司赞称拜六宫在位者皆再拜司赞称下司宾引六宫退尚仪跪奏请哭止后止从临者皆止后退舎别次六宫以下侍卫如初于合哭临如常礼其日晡临晡前二刻奏严六宫赴集一刻奏办至时引后就哭位余各如常尚仪跪奏请哭后哭六宫从临者皆哭十五举声司赞称哭止六宫在位者皆止无复拜礼其他赞引如初自后奔赴如别礼若有疾故未及奔䘮则自后朝晡赴集奏引即位哭及于合临皆如初以至成服而后奔䘮后为父母之举哀也其有在宫公主亦服素服引升即位于户内之东北面与后俱哭临于六宫等退也赞止引退其有曽祖髙祖父母薨举哀与为祖父母同成服为父母祖父母三日成服本司散下其礼所司随职供办尚寝先于后举哀别殿东壁设素下牀席为后成服位西向为祖父母则北壁下南向尚服先制后齐缞周之服又制六宫之服亦如之其日成服前三刻尚仪版奏请中严其别殿上女侍临者代哭如初成服前二刻司赞于别殿前幔下整设六宫哭位如初又于殿上后位前设席为奉慰位六宫并仍初服集列于合外次女侍者各以箧奉其缞服进授仍赞变服焉司赞一人升立于殿上东楹之南掌赞二人立于阶下俱西面尚服以箧奉缞服升东阶北面立成服前一刻尚仪版奏外办至时后仍初服即位六尚以下侍卫如初尚仪跪奏请哭后哭从临者皆哭十五举声尚仪跪奏请哭止成服后止尚服以箧奉缞服进跪授兴仍赞变服焉变服已尚仪又跪奏请哭后哭司宾引六宫入即班位立定司赞称拜六宫在位者皆再拜司赞称哭六宫在位者皆哭十五举声司赞称止六宫在位者皆止司宾引六宫行首一人升诣后前跪奉慰兴司宾引降还本位司赞称拜六宫在位者皆再拜讫司宾引六宫退尚仪跪奏请哭止后止从临者皆止后退舎别殿六尚以下侍卫如初于合哭临如初其日晡临晡前二刻奏严六宫赴集一刻奏办引即位哭临如初其有公主应从成服者则制小功五月之服引即位哭如初与后俱成服哭临先拜慰如六宫之仪于六宫退赞止引退自后朝晡哭临如初以至卒哭其为曽祖髙祖父母则与其六宫成齐缞三月之服如常礼奔䘮后奔父母祖父母䘮本司散下其礼所司随职供办尚舎先设行宫便殿于主人大门内之右南向又于便殿之后及左右厢量设六宫以下陪从者便次又于䘮寝前设障幔为六宫以下拜哭次主人五属之亲于车驾未至之前并集列于主人第其日出宫前四刻尚仪版奏请中严出宫前三刻诸卫等备列常行仗卫卤簿于所出宫门外内如常仪出宫前二刻内谒者监于主人第䘮寝尸西设荐席为后哭位东向又于䘮寝庭幔下北面重行设六宫以下拜哭位次北向西上鸿胪于䘮寝北张帏幕为主人五属妇人哭位其六宫以下从者各素服集列以俟陪从如常式内仆进垩车其仗卫之属应充卤簿者并以次整列次所出宫门外内如常仪未出宫前一刻其六尚以下应陪从者并以次进迎如常式小舆进于中庭至时尚仪版奏外办后仍举哀之服升舆出三面周以白布行帏至合外后降舆升垩车内仆执御其内侍以下前导夹引舆六尚以下乗车陪从如常仪六宫等应从者乗车以次序从如常仗卫夹引后哭从临者随哭不絶声于后未至之前司仪赞主人内外五属之亲各出就前堂哭位五属妇人出就后幕下位俱如䘮寝之仪内谒者监一人升立于䘮寝东楹之南内给使二人立于阶下并西面后至主人第降车所尚仪跪奏请降车入后降车仍哭入自闱门三面周以行帏从临者仍哭从不絶声六尚以下哭从如初侍者夹扶主人降诣东阶之南仍立哭衆主人并降立于主人之后西面北上立哭后至䘮寝庭主人哭止再拜仍立哭女侍者扶引后哭升自西侧阶进尸西跪凭尸抚心哭从临者皆哭于后之升也内谒者监及司宾引六宫以下从奔者各权舎于便次其仗卫卤簿屯列于外内如常式主人以下应升者升各即位哭后哭尽一哀仍扶引即位哭从临者仍哭内谒者监及司賔引六宫以下入即班位内谒者监称拜给使承传唱可拜六宫以下皆再拜内谒者监称哭六宫以下在位者皆哭十五举声内谒者监称止六宫以下在位者皆止内谒者监称拜六宫以下在位者皆再拜内谒者监及司宾引六宫以下退还便次尚仪跪奏请哭止后止从临者皆止后降即便殿内侍版奏解严其服己则百官应奉慰者皆赴奉慰如常礼自后后依时哭临如常礼其未成服而奔则至成服日即与主人俱成服其奔父母之䘮则成服而还宫其有别勅令还宫则随㫖期其未即还宫也则诸卤簿仗卫及六宫以下应还者先还其六宫以下之留者与后依时哭临及成服如后之礼于后还宫日之朝诸应奉迎之官及仗卫卤簿等并赴主人第奉迎如式于还宫日车从未发前三刻尚仪版奏请中严诸卫整列仗卫卤簿于还途如来仪至时尚仪版奏外办后哭拜讫六尚夹引后降出常侍従者夹引左右如初主人拜送如常礼后出内门奏哭止升车从临者皆止三面周以行帏六宫以下各乗其车序从如初至合外尚仪跪奏请降入后降车升舆入内侍以下陪从至合如初内侍版奏解严诸列卤簿者各还其所自后赴葬及练祥则出入如初礼皇太后皇后于父母若祖父母之䘮已葬已还而不赴葬则于启日之朝与六宫以下服缞服奏引各即上下位次哭临拜慰如初若父在若祖父在为母若祖母之䘮十一月而小祥则与六宫以下于位次行变除之礼易以练总除腰绖哭临受慰如常礼其禀㫖行公除之礼则十三日而除其行除礼如别条临䘮临内命妇䘮后临内命妇䘮本司散下其礼所司随职供办降临前二刻尚仪版奏请中严尚寝先于命妇以下寝中间北厢设素下牀席为后哭位南向小舆进于内庭降临前一刻尚仪版奏外办后服素服升舆出常侍从者侍卫如常式至内命妇以下䘮寝降舆即位哭侍卫如常式于后之将至也女侍者启引亡者所生皇子降东阶之南西面再拜又女侍者启引亡者所生皇女出北户降寝北南面再拜引并升复位哭如初尚仪跪奏请哭后哭从临者皆哭十五举声尚仪跪奏请哭止抚慰皇子等后止女侍者引皇子就后前跪哭后抚慰皇子兴再拜仍立哭又引皇女进抚慰如抚慰皇子之礼尚仪跪奏请还后升舆引降还侍卫如初于后之降也侍者启引皇子降拜引升复位哭女侍者启引皇女降拜引升复位哭并如初除服后除父母祖父母䘮服本司散下其礼所司随职供办尚服先制后及六宫以下素服内谒者监先于宫别殿合外整设六宫以下便次如初又于别殿前整设障幔为六宫以下拜哭次如初以十三月而除服于除服前之夕后晡临己有司除其故位次而设新下牀席焉其日平眀后而除服于除服前三刻尚仪版奏请中严女侍临者升列于别殿上哭临如初除服前二刻司赞于别殿前幔下整设六宫以下位次如初又于堂上后位前设席为跪奉慰位如初六宫以下仍缞服集列于合外便次女侍者以箧奉素服进授仍赞变除焉司赞一人升立于堂上东楹之南掌赞二人立于堂下并西面尚服以箧奉素服升东间北面立前一刻尚仪版奏外办后仍服缞服出升即位次侍卫如初后哭从临者皆哭十五举声尚仪跪奏请哭止从礼制除服后止尚服以箧奉素服进跪授兴仍赞变除焉变除己尚仪又跪奏请哭后哭司宾引六宫以下入即班位司赞称拜掌赞唱可拜六宫以下在位者皆拜司赞称哭六宫以下在位者皆哭十五举声司赞称止六宫以下在位者皆止司賔引六宫行首一人升进后前席位跪奉慰兴司賔引降还本位司赞称拜六宫以下在位者皆再拜司賔引六宫以下出各还宫寝如常尚仪跪奏请哭止还后哭止从临者皆止后降还内寝侍卫如初遣使弔弔外祖父母䘮本司散下其礼所司随职供办内给事二人为使者守宫先于主人第大门之外右设使者次南向其日使至掌次者延入次内外缞服司仪引主人以下俱立哭于东阶下妇人立哭于殡所如常仪使者素服出次内典引引使者立大门外之西东面内给使二人以案奉令书立于使者之南差退俱东面司仪入告主人去杖免绖司仪引出门止哭迎于大门外见賔先入立于门右北面内典引引使者以下入内外止哭使者入门而左立于阶间南面持案者立于使者西南东面司仪引主人进当使者前北面内给使以案进诣使者前使者取弔书持案者退复位使者称令弔主人哭拜稽颡内外皆哭司仪引主人进受弔书退立于东阶下西面哭内典引引使者以下出复门外位主人以弔书授左右司仪引主人出内门止哭拜送于大门外使者还主人杖哭而入取弔书于阶下升奠于柩东若使者须私弔则通名引入弔如常礼讫引出弔诸王妃主䘮及弔宗戚䘮东宫举哀皇太子为诸王妃主举哀本司散下其礼所司随职供办斋师先于宜秋门外道东设皇太子次南向周以行帏设素下牀褥席守宫于重眀门外设宫臣七品以上便次其日举哀前三刻左庶子版奏请中严举哀前二刻诸卫率列仗如常掌仪于次前设宫臣五品以上哭位文东武西重行北面相对为首又设一品以下七品以上于帷宫门外亦如之又于次前设奉慰位宫臣七品以上应陪慰者并赴集便次改服素服前一刻通事舎人引一品以下俱就门外位文武侍卫之官并诣合奉迎如常式左庶子版奏外办皇太子服素服升腰舆出合从帷宫后门入降舆就哭位即坐侍卫如常仪左庶子跪奏请为某王举哀俛伏兴皇太子哭通事舎人引宫臣五品以上入各就班位立定舎人赞拜宫臣在位者皆再拜舎人赞哭宫臣在位者皆哭十五举声舎人赞止宫臣在位者皆止舎人引宫臣行首一人进诣奉慰位跪奉慰俛伏兴舎人引退还本位舎人赞拜宫臣在位者皆再拜舎人引宫臣等出其六品以下位于门外者典谒赞拜赞哭赞止引退皆如门内之仪左庶子跪奏请哭止俛伏兴还本位皇太子止升腰舆还侍卫从至合如常其日晡哭则晡前二刻奏严一刻奏办皇太子仍初服出即位次哭如初其宫臣等非近侍者其日晡临不集皇太子于师保傅奉慰再拜则左庶子奏兴受答再拜乃坐哭自后本服周者三朝哭而止本服大功者其日晡哭而止本服小功以下一举哀而止其有皇子皇孙应陪举哀者皇子则位于皇太子之下絶位皇孙则位于东间之南北面与皇太子俱哭于引宫臣以下退已乃赞止引退其应拜慰者引进跪奉慰如常礼为外祖父母举哀本司散下其礼所司随职供办斋师先于东宫别殿北壁下设素下牀席为皇太子举哀成服位南向有司先制皇太子小功五月之服其为妃父母则制缌麻三月之服所司先于重眀门外之左右量设宫臣以下次其日举哀前三刻又设一品以下九品以上哭位于举哀殿门外亦如之又于阶下当举哀位北向设奉慰位宫臣应陪临者并赴集便次服素服斋师以箧奉缞服升立于殿东间北面立典谒引一品以下九品以上俱就门外位文武侍卫之官诣合奉迎举哀前一刻左庶子版奏外办至时皇太子服素服升舆出升别殿降即哭位坐侍卫如常左庶子跪奏请为故某官举哀俛伏兴皇太子哭十五举声左庶子跪奏请哭止成服俛伏兴皇太子止哭斋师以箧奉缞服进跪授兴仍赞变服焉成服左庶子跪奏请哭俛伏兴以下至成服讫请哭止如诸王妃主仪皇太子止升舆降还侍卫从至合如常其日晡哭则晡前二刻奏严一刻奏办皇太子服缞服出即位次哭如初宫官不集自后朝晡凡三日而止将除服本司散下其礼所司随职供办守宫先于重眀门外之左右设宫臣次如初于除服前之夕有司于别殿设下牀席焉其日平明而除服于除服前三刻左庶子版奏请中严宫官文武应陪临者并赴集便次各改服素服掌仪引就门外位斋师以箧奉素服吉履升殿东间北面立腰舆诣寝庭侍卫之官诣合奉迎如常式除服前一刻左庶子版奏外办皇太子仍缞服御舆出升堂降舆即位其近侍之官从升侍卫夹引如常仪左庶子跪奏请哭俛伏兴皇太子哭十五举声左庶子跪奏请哭止除服俛伏兴皇太子止斋师奉衣履进跪授兴仍赞变服焉于变除己左庶子跪奏请哭俛伏兴还本位皇太子于师傅保奉慰再拜则左庶子奏兴受答再拜乃坐哭皇太子为外祖父母除服则皇子等位于太子之下差退即位次哭变服素服又哭引退如皇太子之仪其皇孙等服素服侍者引即庭拜引升位于东间之南北面与皇太子俱哭于皇太子变服己重哭则引进皇太子前跪奉慰俛伏兴再拜复位哭于宫官等退赞哭止引复阶下位拜退临诸王妃主䘮本司散下其礼所司随职供办守宫先于重眀门外之左设三师等次又于主人第大门外之右设皇太子便次南向又于大门之左右随便设陪从之官次其所临者五属之亲先集列于主人之第其执事先于寝北设障幔为主人五属妇人拜哭次其日出宫前四刻左庶子版奏请中严出宫前三刻搥一鼓为一严二卫率等备列常行仗卫卤簿所出宫门外内如常仪出宫前二刻又搥二鼓为再严奉礼于重眀门外之左右设宫官从者位文东武西重行相向皆以北为上斋师先于主人第大门外次内设皇太子座南向又于主人堂上中间近北设素下牀席为皇太子哭位南向掌仪于主人庭设从官之位文东武西重行北面相对为首又于皇太子座前阶下设奉慰位主人执事于堂下设五属之亲位于东阶之东重行西面北上又设五属妇女位于堂北幔下主女位于东厢西面南上妻妾位于西厢东面南上衆妇人位于北厢南面诸妇在西诸亲在东相对为首其陪从宫官以下皆常服赴集其位有司整列皇太子四望车及副车仗卫之属应列卤簿者于外内如常仪出宫前一刻又搥三鼓为三严诸侍卫之官俱诣合奉迎左庶子版奏外办皇太子服常服升舆以出扇盖及侍从如常仪皇太子降舆升车中允进跪奏称中允臣某言请车发俛伏兴退复位车动中允与赞者夹引以出至侍臣上马所中允奏称请车权停令侍臣上马左庶子承令退称令曰诺中允退称侍臣上马赞者承传文武侍臣皆退上马毕中允奏请车发退复位皇太子车动鼓吹不作三师乗车训导三少乗车训从宫臣文武应陪从者皆乗马以从如常至主人大门次前左庶子进跪奏请降车俛伏兴还侍位皇太子降车升舆入次其车舆以下卤簿仗卫之属列于次前之左右皇太子变服素服其陪从之官各就次变服素服侍臣及文武官不变服相者引主人内外五属之亲各服缞服就堂下位次哭掌仪一人立于堂下东阶东南赞者二人立于其南差退俱西面皇太子变服讫升舆出侍卫左右如初主人免绖去杖相者引出门外遥见舆止哭再拜迎仍引主人先入门左西面立不哭相者赞衆主人以下皆止哭皇太子至堂左庶子跪奏请降舆升俛伏兴皇太子降舆升自东阶即哭位侍臣夹升列于户内外及阶下之左右其仗卫卤簿止列于门内外之左右并如常仪司仪引主人进中庭北面掌仪称拜主人以下应拜者皆再拜令引主人升司仪引主人升立于户内之东西面左庶子跪奏请哭俛伏兴皇太子哭掌仪称哭赞者承传唱可哭主人以下及在位者皆哭通事舎人引诸从官应陪位者入即班位立定掌仪称拜从官在位者皆再拜掌仪称哭从官在位者皆哭十五举声掌仪称止从官在位者皆止通事舎人引从官行首一人进诣奉慰位跪奉慰俛伏兴引退还本位掌仪称拜从官在位者皆再拜讫舎人引从官出左庶子跪奏请哭止抚慰主人俛伏兴皇太子止兴就主人前执手讫主人再拜皇太子复位哭又尽一哀左庶子跪奏请哭止俛伏兴皇太子止掌仪称止主人以下在位者皆止司仪引主人降立于庭中之东北面掌仪称拜主人以下在位者皆再拜左庶子奏请还皇太子降升舆出侍卫如初司仪引主人先出俟于大门外拜送皇太子至次降舆即座服常服司仪引主人哭还庐次皇太子停大次未发前三刻左庶子版奏请严有司依式先奏三严搥鼓如初二卫率等整列仗卫卤簿还途如来仪奉礼设宫官陪从者位于皇太子次前道左文武皆重行向道陪从之官各于次变服讫谒者各引就班位三严己左庶子又奏外办皇太子升舆出升车还宫左庶子奏请及宫官陪从不鸣鼓吹皆如来仪到重眀门外宫官文武皆下马三师三少各还皇太子至殿前廻车南向左庶子跪奏请降车俛伏兴皇太子降车乗舆入侍臣从至合左庶子奉请解严将士各还其所宫臣皆退临外祖父母䘮其临诸王妃主以下内䘮则并位于前寝次凡所临诸王妃主以下䘮若未殡若已殡或临启引或练禫皆以本服亲疎及恩赐深浅而为疎数之异其亲临之仪及主人迎待之式其礼如初其所临者若邻宫阙率尔往还则容不备常行仗卫与严鼓皆禀当时别㫖而为仪注其宫臣陪从文武之官亦准临时备略皇太子每过太庙则左庶子奏式过乃复常遣使弔赙赠遣使致奠通典卷一百三十六通典卷一百三十七钦定四库全书通典卷一百三十七唐京兆杜佑君卿纂礼九十七开元礼纂类三十二凶四东宫妃闻丧闻父母祖父母丧皇太子妃为父母祖父母举哀其日赴丧者至本司散下其礼所司随职供办讫举哀前三刻司则版启请中严掌筵先于别殿东壁下设荐为妃举哀位西向为祖父母则北壁下南向别殿前设幔下北面设良娣以下位西上前二刻女侍临者集列于合外便次司则一人升立于殿上东楹之南女史二人立于阶下并西面至前一刻司则版启外办至时引妃出升殿侍衞如常典内版启赴闻司则𫝊启称某官以某月日辰薨妃啼若哭尽一哀问故又哭尽哀妃改素服良娣以下侍临者皆素服哭又尽哀女侍者引良娣以下入各就位司则称拜女史承传良娣以下在位者皆再拜司则称哭良娣以下在位者皆哭十五举声司则称止良娣以下在位者皆止司则称拜良娣以下在位者皆再拜司则称下女侍者引良娣以下退司则跪启请哭止妃止从临者皆止妃退舎别次侍从者侍卫如常于合哭临如常礼其日晡临前二刻启严良娣以下赴集一刻启办至时引各复位司则跪奏请哭妃哭临如初良娣以下皆哭十五举声司则称止皆止但无拜其他如前仪妃为父母之举哀也其妃女亦素服引升位于戸内之东北面与妃俱哭于良娣以下之退也赞止引退自后奔赴如别礼其有疾故未及奔则自后朝晡赴集启引即位哭临如初以至成服三日成服本司散下其礼所司随职供办掌筵先于妃举哀别殿东壁设素下牀席为妃成服位西向为祖父母则北壁下南向所司先制妃齐缞周之服又制良娣以下服亦如之其日成服前三刻司则版启中严女侍临者升列于别殿上哭不絶声前二刻司则于别殿前幔下整设良娣以下哭位如初又于殿上妃位前设席为奉慰位良娣以下仍初服集列于合外次女侍者各以箧奉其缞服进授仍赞变服焉司则一人升立于殿上东楹之南女史二人立于阶下并西面掌严以箧奉缞服升东间北面立成服前一刻司则版启外办妃仍初服即位侍卫如初司则跪启请哭妃哭从临者皆哭十五举声司则跪奏请止成服妃止掌严以箧奉缞服进跪授兴仍赞变服焉变服己司则又跪启请哭妃哭女侍者引良娣以下入即位司则称拜良娣以下在位者皆再拜司则称哭良娣以下在位者皆哭十五举声司则称止良娣以下在位者皆止女侍者引良娣行首一人升诣妃前席位跪奉慰兴女侍者引降还本位司则称拜良娣以下在位者皆再拜女侍者引良娣以下退司则跪启哭止妃止从临者皆止妃退舎别室如常礼侍从者侍衞如初于合哭临如初其日晡临前二刻启严良娣以下赴集一刻启办引即位哭临如初其有妃女应成服者则制小功五月之服引升即位如初与妃俱成服哭临先拜慰如良娣之仪于良娣以下退赞止引退自后朝晡哭临如初以至卒哭其爲曾祖髙祖父母则与良娣以下俱成齐缞三月之服如常礼奔丧奔父母祖父母丧本司散下其礼所司随职供办守宫先设行宫便殿之后及左右厢设良娣以下及诸陪从者便次如式又于丧寝前设障幔为良娣以下拜哭次主人五属之亲于妃未至之前集列于主人第其日出宫前四刻司则版启请中严出宫前三刻诸率等备列常行仗衞卤簿于所出宫门外内如常仪出宫前二刻导客舎人于主人第丧寝尸西设荐席爲妃哭位东向导客舎人又于丧寝庭幔下北面重行设良娣以下哭位陪从者各服素服集列以俟陪从如常内廐尉进垩车其仗卫卤簿并以次整列所出宫门外内如常仪出宫前一刻司闺以下应陪从者并以次进迎如常小舆进于内庭至时司则又版启外办妃仍举哀之服升舆出三面周以白布行帷至合外妃降舆升垩车内廐尉执御典内以下前导夹引舆司闺以下乗车陪从如常仪良娣以下应陪从者乗车以次序从如常仗卫夹引妃哭从临者随哭不絶声于妃未到之前司仪赞主人内外五属之亲并出就前堂哭其位如殡堂之仪导客舎人一人升立于丧寝东楹之南内给使二人立于阶下并西面妃至主人第降车所司则启请降入妃降车仍哭入自闱门三面周以行帷从临者仍哭从不絶声司闺以下哭从如初侍者夹扶主人降诣东阶之南仍立哭衆主人并降立于主人之后西面北上立哭妃至丧寝庭主人哭止再拜仍立哭女侍者扶引妃哭升自西侧阶进尸西跪凭尸抚心哭从临者仍哭于妃之升也导客舎人引良娣以下从奔者各权舎于便次其仗卫卤簿屯列于外内如常主人以下应升者升各就位哭妃哭尽一哀仍扶引即位哭从临者仍哭导客舎人引良娣以下入即班位导客舎人称拜给使承传唱再拜良娣以下在位者皆再拜导客舎人称哭良娣以下在位者皆哭十五举声导客舎人称止良娣以下在位者皆止导客舎人称拜良娣以下在位者皆再拜讫导客舎人引良娣以下退还便次司则跪启妃哭止妃止哭从临者皆止妃退降即便次典内版启解严其成服己则宫官等应奉慰者并赴奉慰如常礼自后妃依时哭临如常礼其未成服而奔则至成服日即与主人俱成服其奔父母之丧则成服而还宫其有别勅令还宫则随㫖期其未即还宫也则良娣以下及卤簿仗卫应还者先还留者与依时哭临及成服则如妃之礼于妃还宫日之朝也诸应奉迎之官及仗衞卤簿等并赴主人第奉迎如式于还宫日车发前三刻司则版启请中严诸率等整列仗卫卤簿于还涂如来仪至时司则版启外办妃哭拜讫主人以下各列本次拜辞如初司闺扶引妃降出侍从者如初妃至中门启哭止升车从临者皆止三面周以行帷良娣以下乗车序从如初妃至合外司则跪启请降入妃降车升舆入典内以下陪从至合如初典内版启请解严诸列卤簿者各还其所自后赴葬及练祥则出入如初礼皇太子妃于祖父母若父母之丧不赴葬则于启日之朝也与良娣以下服缞服启引各即上下位次哭临拜慰如初若父在若祖父在爲母若祖母之丧十一月而小祥则与良娣以下于位次行变除之礼易以练总除腰绖哭临受慰如常礼其禀㫖行公除之礼则十三日而除其行除礼如别条临丧临外祖父母丧与奔祖父母丧礼同其异者乘常行之车其仗衞羽仪之属则如平常而位于丧寝中间之西北壁下南面即位乃哭其主人内外五属之亲并哭于丧寝前后庭应升者如太子临外祖父母丧主人以下待之礼皇太子妃每出临若须严鼓并须准所临逺近及仗卫备畧禀㫖在于当时临良娣以下丧妃临良娣以下之丧本司散下其礼所司随职供办降临前二刻司则版启请中严掌筵先于丧寝中间北厢设素下牀席爲妃哭位南向腰舆进于内庭降临前一刻司则版启外办妃服素服升舆出常侍从者侍卫如常至丧寝所降舆升丧寝即位坐哭侍从者侍衞如常于妃之将至也女侍者启引亡者之子降东阶之南西面再拜又女侍者启引亡者之女出北戸降寝北面再拜引并升复位哭如初司则跪启请哭妃哭从临者皆哭十五举声跪启止抚慰妃止女侍者引亡者之子诣妃前跪哭抚慰之子兴再拜引退复位又引亡者之女如上礼司则跪启请还妃升舆引降还侍卫如初于妃之降也侍者启引亡者之子降拜引升复位哭女侍者启引亡者之女降拜引升复位哭并如初除丧除父母祖父母丧妃除父母祖父母䘮服之制本司散下其礼所司随职供办所司先制妃及良娣以下素服导客舎人先于别殿合外整设良娣以下便次如初又于别殿前整设障幔爲良娣以下拜哭以十三月而除服于除服前之夕妃晡临已有司除其故位次而设新下牀席焉其日平明后而除服于除服前三刻司则版启中严女侍临者升列于别殿上哭临如初除服前二刻司则于别殿前幔下整设良娣以下位次又于殿上妃位前设席焉爲跪奉慰位良娣以下仍缞服集列于合外便次女侍者以箧奉其素服进授仍赞变除焉司则一人升立于堂上东楹之南女史二人立于堂下并西面掌严以箧奉素服升东间北面立前一刻司则版启外办妃仍服缞服引出升即位次常侍从者侍如初妃哭从临者皆哭十五举声司则跪启哭止从礼制除服妃止掌严以箧奉素服进跪授兴仍赞变除焉变除己司则又跪启请哭妃哭女侍者引良娣以下入即班位司则称拜女史承传唱可拜良娣以下在位者皆再拜司则称哭良娣以下在位者皆哭十五举声司则称止良娣以下在位者皆止女侍者引良娣行首一人升进妃前席位跪奉慰兴女侍者引降还本位司则称拜良娣以下在位者皆再拜女侍者引良娣以下出各还宫寝如常礼司则跪启请哭止还妃哭止从临者皆止妃降还内寝侍卫如初通典巻一百三十七通典卷一百三十八钦定四库全书通典卷一百三十八唐京兆杜佑君卿纂礼九十八开元礼纂类三十三凶五三品以上丧上初终有疾丈夫妇人各齐于正寝北墉下东首养者男子妇人皆朝服齐亲饮药子先尝之疾困去故衣加新衣彻乐清扫内外分祷所祀侍者四人坐持手足遗言则书之属纩以候气气絶废牀寝于地主人啼余皆哭男子易以白布衣被发徒跣妇人青缣衣被发不徒跣女子子亦然齐缞以下丈夫素冠妇人去首饰内外皆素服主人坐于牀东啼踊无数衆主人在主人之后兄弟之子以下又在其后俱西面南上哭妻坐于牀西妾及女子子在妻之后哭踊无数兄弟之女以下又在其后俱东面南上借槀哭坐内外之际隔以行帷祖父以下于帷东北壁下南面西上祖母以下于帷西北壁下南面东上皆舒席坐哭外姻丈夫于戸外之东北面西上妇人于主妇西南北面东上皆舒席坐哭诸内䘮则尊行丈夫外亲丈夫席位于前堂若戸外之左右俱南面宗亲戸东西上外亲戸西东上凡䘮位皆以服精麤为序国官位于门内之东重行北面以西为上俱衺巾帕头舒槀荐坐参佐位于门内之西重行北面以东为上俱素服舒席坐哭斩缞三日不食齐缞二日不食大功一日不食小功缌麻再不食复复于正寝复者三人皆常服以死者之上服左荷之升自前东霤当屋履危北面西上左执领右执腰招以左每招长声唿某复三唿而止以衣投于前承之以箧升自阼阶入以覆尸复者彻舎西北厞降自后西复衣不以袭敛乃设牀设牀设牀于室戸内之西去脚舒簟设枕施幄去裙迁尸于牀南首覆用敛衾去死衣楔齿用角柶缀足以燕几校在南侍者坐持之其内外哭位如始死之仪乃奠奠奠以脯醢酒用吉器无巾柶升自阼阶奠于尸东当腢内䘮内赞者皆受于戸外而设之既奠赞者降出帷堂沐浴掌事者掘塪于阶闲近西南其广尺长二尺深三尺南其壤为块灶于西墻下东向以俟煮沐新盆盘瓶六䰛皆濯之陈于西阶下沐巾一浴巾二用絺若絺巾ㄙ实于笲栉实于箱若箪浴衣实于箧皆具于西序下南上水淅稷米取潘煮之又汲为汤以俟浴以盆盛潘及沐盘升自西阶授沐者执潘及盘入主人皆出戸外主人以下于戸东北面西上主妇以下皆于戸西北面东上俱立哭其尊行者丈夫于主人之东北面西上妇人于主妇之西北面东上俱坐哭妇人权幛以帷主人以下既出及沐栉束发用组栕用巾浴则四人抗衾二人浴拭用巾栕用浴衣设牀于戸东袵下莞上簟浴者举尸易牀设枕翦发断爪如平常须发爪盛以小囊大敛内于棺楔齿之柶浴巾皆埋于塪寘之着明衣衣裳以方巾覆面仍以大敛之衾覆之讫内外入就位哭乃袭袭陈袭事于房内袭衣三称西领南上明衣裳舄一帛巾一方尺八寸充耳用白纩面衣用𤣥方尺纁里组繋握手用𤣥纁里长尺一寸广五寸削约于内旁寸着以绵组繋执服者陈袭衣庶襚继陈不用将袭具牀席于西阶西内外皆出哭于戸外其位如浴时袭者以牀升入设于尸东布枕席如初执服者陈袭衣于席祝去巾加面衣设充耳着握手纳舄若履既袭乃覆以大敛之衾内外具入复位坐哭含赞者奉盘水及笲饭用粱含用璧升堂含者盥手于户外赞者沃盥含者洗粱璧实于笲执以入祝从入北面彻枕去楔受笲奠于尸东含者坐于牀东西面凿巾纳饭含于尸口既含主人复位楔齿之柶与沐巾同埋于坎赴阙遣使赴于阙使者进立于西阶东面南上主人诣使者前北面曰臣某之父某官臣薨谨遣某官臣姓某奏闻讫再拜使者出主人哭入复位勅使弔使者公服入立于寝门外之西东面相者入告主人素冠降自西阶迎于寝门外见賔不哭先入立于门右北面内外皆止哭开帷使者入升立西阶东面进主人于阶下北面使者称有勅主人再拜使者宣勅云某封位薨情以恻然如何不淑主人哭拜稽颡内外皆哭使者出主人拜送于大门外亲故为使弔者既出易服入向尸立哭十数声止降出主人唯勅使出升降自西阶铭帛以绛广充幅长九尺韬杠书曰某官封之柩置于宇西阶上重重木刋凿之为悬孔也长八尺横者半之置于庭三分庭一在南以沐之米为粥实于䰛既实以踈布盖其口繋以竹䈼悬于重木覆用苇席北向屈两端交于后西端在上缀以竹䈼祝取铭置于重殡堂前楹下夹以苇席帘门以布又设苇障于庭陈小敛衣小敛之礼以䘮之明日各陈其敛衣一十九称朝服一称自余皆常服陈于东序西领北上笏一凡敛非正色不入絺絺巾ㄙ不入乃奠奠馔于东堂下瓦甒二实醴及酒觯二角柶一少牢及腊三俎笾豆各八设盆盥于馔东布巾赞者辟脯醢之奠于尸牀西南乃敛小敛将小敛具牀席于堂西又设盆盥于西阶之西如东方敛者盥讫与执服者以敛衣入主人以下少退西面主妇以下少退东面内外俱哭敛者敛讫覆以夷衾设牀于堂下西楹间袵下莞上簟有枕卒敛开帷主人以下西面凭哭主妇以下东向凭哭俱南上讫退乃敛发敛发男子敛发衺巾帕头女子敛发而髽主人以下立哭于尸东西面南上主妇以下坐哭于尸西东面南上祖父母以下仍哭于位各如初外姻丈夫妇人哭于位各如初敛者举尸男女从奉之迁于堂仍覆以夷衾哭位皆如室内奠赞者盥手奉馔至阶豆去盖笾俎去巾羃升奠于尸东醴酒奠于馔南西上讫其俎祝受巾巾之奠者彻袭奠自西阶降出下帷内外俱坐有国官僚佐者以官代哭无者以亲疎为之夜则为燎于庭厥明灭燎乃大敛陈大敛衣大敛之礼以小敛之明日其日夙兴陈衣于序东三十称各具上服一称西领南上自余皆常服冕具导簪缨在北内䘮花钗衾一奠奠于堂东阶下两甒醴及酒醴在南各加勺篚在东南肆实角觯二木柶一豆在甒北笾次之牢馔如小敛笾豆俎皆羃以功布有簟席素几功布巾在馔北掘殡塪于西阶之上乃敛大敛将大敛棺入内外皆止哭升棺于殡所棺中之具灰炭枕席之类皆先设于棺内置棺讫内外皆哭熬八筐黍稷粱各二皆加鱼蜡烛俟于馔东设盆盥于东阶东南祝盥讫升自阼阶彻巾者授执巾执巾者降待于阼阶下祝盥赞者彻小敛之馔降自西阶设于序西南当西霤如设于堂上乃适于东阶下新馔所帷堂内外皆少退立哭御者敛丈夫加冠妇人加花钗覆以衾敛讫开帷主人以下西面凭哭主妇以下东面凭哭退复位次诸亲凭哭敛者四人举牀男女从奉之奉尸敛于棺乃加盖覆以夷衾内外皆复位如初设熬谷首足各一筐旁各二筐以木覆棺上乃涂之设帟于殡上祝取铭置于殡奠将奠执巾几席者升自阼阶入设于室之西南隅东面右几加以巾赞者以馔升入室西面设于席前祝受巾巾俎奠者降自西阶以出下帷内外皆就位哭如初既殡设灵座于下室西间东向施牀几案屏幢服饰以时上膳羞及汤沐皆如平生当殷奠之日不馈于下室庐次将成服掌事者先为庐于殡堂东廊下近南北戸设苫凷于庐内齐缞于庐南累墼为垩室俱北戸翦蒲为席不缘父不为衆子次于外大功于垩室之南张帷席以蒲小功缌麻于大功之南设牀席以蒲妇人次于西房若殡后施下牀殡堂无房者次于后若别室成服三日成服内外皆哭尽哀内外俱降就次着缞服无服者仍素服相者引主人以下俱杖升立哭于殡东西向南上齐缞以下就位妇人升诣殡西位若殡逼西壁妇人皆位于殡北南面东上内外皆哭尽哀诸子孙就祖父及诸父前跪哭皆抚哭尽哀就祖母前哭亦如之女子子对祖母及诸母哭遂就祖父前哭如男子之仪唯诸父不抚之耳讫各复位伯叔母以下就主妇哭亦如之诸尊者降出还次主人以下降立于阼阶下外姻在南少退俱西面北上哭尽哀各还次阖戸小功以下各还归其家自成服之后诸尊者及妇人于诸亲男女之䘮有事则哭于殡所无事有时须哭者或在正寝则于北壁下舒席南面坐哭父母䘮食粥朝米四合暮米四合不能食粥以米为饭妇人皆以米为饭朝夕哭奠每日先具朝奠于东阶下内外夙兴各缞服男子就东阶下位妇人升诣殡西位内外皆哭质明堂事者升自阼阶入彻奠出置于序西南如殡东之仪又以朝奠入至阼阶豆去盖笾甒去巾羃升阼阶入设于室如初执馔者出降自西阶日出后少顷内外皆止哭各还次朝夕之间主人及诸子妻妾女子子哭于其次无时至夕内外俱就位哭彻朝奠进夕奠如初仪日入后内外俱止哭各还次哭者出阖门自是以后至于启殡每朝夕如上仪既殡大功以下异门者归于家宾弔宾至掌次者引之次宾着素服相者入吿内外缞服相者引主人以下立哭于阼阶下妇人升哭于殡西相者引宾入立于庭北面西上为首者一人进当主人东面立云如何不淑主人哭再拜稽颡为首者复北面位弔者俱哭十余举声相者引出少顷相者引主人以下各还次亲故哭若有亲故哭殡者内外俱升就殡堂位尊者坐内外俱哭相者引宾入升堂立于殡东西面南上尊者坐俱哭尽哀尊者起相者引出卑者再拜讫乃就主人前稍南东北面执爵相者引以次出少顷相者引主人以下降还次州县官长弔若刺史哭其所部主人设席于柩东西向刺史素服将到相者引主人去杖立于门内之左北面刺史入升自东阶即座西向坐哭主人升就位哭刺史哭尽哀将起主人降复阶下位刺史降出主人拜送于大门外杖哭而入刺史遣使弔若刺史遣使弔使者至掌次者引就次内外俱缞服主人以下就阶下位妇人入就堂上位内外俱哭使者素服执书相者引入门而左立于阶间东面使者致辞主人拜稽颡相者引主人进诣使者前西面受书退复位左右进受书主人拜送于位相者引使者出使者若自入弔哭如上弔仪客出少顷内外止哭各就位亲故遣使致赙使者立于大门外之西东面从者以篚奉𤣥纁束帛立于使者西南俱东面相者入告主人立哭相者进主人前东面受命出诣使者前西面曰敢请事使之从者以篚进诣使者前西向以授使者退复位使者曰某封若某官使某赙相者入吿出曰孤某须矣相者引使者入立于内门外之西东面主人止哭使者少进东面曰某封若某官使某赙主人哭再拜使者少进坐委之兴复位掌事者进坐举之兴以东相者引使者出主人拜送若使者致物不以器掌事者迓受之不委于地殷奠每朔望具殷奠馔于东堂下瓦甒二实以醴及酒角觯二角柶一少牢及腊三俎二簋二簠二铏六笾六豆设盆盥于馔东布巾其日内外夙兴缞服升就位哭质明执馔者彻宿奠遂以馔入至阼阶去巾盖升入室设于席前酌奠讫羃俎以巾执馔者降自西阶以出少顷内外各还次既出阖门及夕执馔者升彻殷奠进夕奠如常礼若有荐新如朔奠其日不馈于下室卜宅兆既度宅兆堀四隅外其壤堀中南其壤既朝哭主人遂哭出乗垩车诣宅兆所出国门止哭掌事者先设主人以下次于宅兆东南将到主人又哭至宅兆所主人停于次止哭涖卜者一人缁布冠不緌布深衣因䘮屦祝及卜师凡行事者皆吉冠素服掌事者布卜筮席于兆南北向西上相者引涖卜筮者及祝立于卜筮席西南东面南上卜师筮师立于祝南东面北上相者引主人诣卜筮席南十五步许当内壤北向立相者立于主人之左少南俱北向亲宾及从者立于筮席东南重行西面诸亲北上诸宾南上立定相者少进东面称事具退复位主人免首绖左拥之涖卜者进立于主人东北西面卜师抱龟筮师开韇出策兼执之执韇以击策进立于涖卜前东面南上涖卜者命曰孤子姓名为父某官封某甫度兹幽宅无有后艰卜师筮师俱曰诺遂述命讫右旋就席北面坐命龟筮东面称占曰从还本位主人绖哭从者哭尽哀止相者进主人之左东面称礼毕相者遂引主人退立于东南隅西面又相者引卜者立于主人之后重行西面俱北上掌事者彻卜席当安墓处立一标又于四隅各立一标当南门两厢各立一标祝师掌事者入铺后土氏神席于墓左南向设酒罇于神座东南加勺羃设洗于酒罇东南罍水在洗东篚在洗西南肆相者引吿者及祝与执罇罍篚者俱立于罍洗东南重行西面以北为上立定俱再拜祝与执罇罍篚者先立于罇罍篚之后执馔者以脯醢跪设于神座前兴还本位相者引告者诣罍洗盥手洗爵诣酒罇所酌进跪奠于神座前兴少退北向立祝持版进于神座之右东面跪读祝文曰维年月朔日子某官姓名敢昭吿于后土氏之神今为某官姓名营建宅兆神其保佑俾无后艰谨以清酌脯醢祇荐于后土之神尚飨讫兴告者再拜相者引告者还本位西面再拜相者引出掌事以下俱复位再拜遂彻馔席罇罍以出主人哭还去墓三里许止哭及国门又哭内外升哭于位主人入升诣殡前北面哭尽哀止哭西面再拜降就次卜葬日既朝哭主人及诸子以下出立于殡门外之东壁下西面南上卜师抱龟在其南东面阖门东扇主妇立于其内掌事者设卜席于阈外闑西相者诣主人前东面告事具遂引主人立于门南北面相者立于主人之左少退俱北面主人免首绖左拥之涖卜者进立于主人东北西面卜师少进涖卜前东面受命涖卜命曰孤子某来日卜葬某父某官封某甫考降无有近悔卜师曰诺遂述命讫右旋进就席西面坐命龟曰假尔太龟有常乃作龟讫兴以龟退东面称占曰从主人绖兴诸子以下哭尽哀相者告于主妇哭入遂使人吿于亲宾卜师以龟退掌事者彻卜席相者进告礼毕主人兴诸子以下入升诣殡前北面立哭内外俱哭尽哀内外各还次若不从又卜择如初仪启殡葬有期前一日之夕掌事者除苇障备启奠设宾次于大门外之右南向立内外夕哭如常仪启殡之日内外夙兴缞服主人及诸子皆去冠绖以哀巾帕头内外升阶就位哭祝缞服执功布升自东阶诣殡南北向内外皆止哭祝三声噫嘻乃曰谨以吉辰启殡既告内外皆哭尽哀内外各还次祝降与执馔者升彻宿奠如常祝取铭置于重北建之掌事者升彻殡涂讫设席于柩东升殡于席上又设席于柩东祝执功布升以拂柩覆用夷衾降出周设帷东面开戸相者引主人以下升哭于帷东西向妻妾女子子以下哭帷西东向俱南上诸祖父以下哭于帷东北壁下南面西上诸祖母以下哭于帷西北壁下南面东上外姻丈夫帷东北面西上妇人帷西北面东上内外俱哭祝与进馔者各以奠升设于柩东席上祝酌醴奠之内外俱哭于位如未成服之礼亲宾致奠如别仪有国官僚佐者以官代哭无者以亲疎为之昼夜不絶声赠谥告赠谥于柩其日主人入升立于馔东西面祝持赠谥文升自东阶进立于柩东南北向内外皆止哭祝少进跪读文讫兴主人哭拜稽颡内外应拜者皆再拜祝进跪奠赠谥文于柩东兴退复位内外皆就位坐哭亲宾致奠启之日亲宾致奠于主人设启奠后诸奠者入立于寝门之外东向祭具陈于奠者东南北向西上相者入告内外卑者皆兴立哭于位又相者引奠者入升当柩东西面奠者哭祭具从升于柩东奠者之西西向南上设馔讫执馔者降出奠者止哭诣酒罇所取爵酌酒跪奠于柩东兴少退西面立内外皆止哭奠者曰某封若某位伯叔将归幽宅谨奉奠若异姓各从其称若使者云某封若某姓位闻某封若某官将归幽宅使某奉辞奠毕应拜者再拜内外皆哭主人哭拜稽颡奠者哭尽哀止相者引执事者以次彻馔而去通典卷一百三十八通典卷一百三十九钦定四库全书通典卷一百三十九唐京兆杜佑君卿纂礼九十九开元礼纂类三十四凶六三品以上䘮中将葬陈车位启日之夕纳柩车于大门之内当门南向进灵车于柩车之右内外所乗之车陈于大门外丈夫之车门西妇人之车门东俱服重者在上女子子妻妾之车以木为之不漆饰无者以蘧蒢衣车以蒲纒辕毂若白土垩之以麤布为㡘周及大功之车以白土垩之或衣蘧蒢皆以布为㡘掌事者先于宿所张吉凶帐幕凶帷在西吉帷在东俱南向设灵座于吉帷下如常式陈器用启之夕发引前五刻搥一鼓为一严陈布吉凶仪仗方相志石大棺车及明器以下陈于柩车之前一品引四披六铎左右各八黼翣二黻翣二画翣二进引二刻顷搥二鼓为二严掌馔者彻启奠以出初彻奠内外俱兴立哭于位执绋者皆入掌事彻帷持翣者升以翣障柩执绋者升执铎者入夹西阶立执纛者入当西阶南北面立掌事者取重出倚于门外之东执旌者立于执纛南北面陈布将讫搥三鼓为三严进灵车于内门外南向祝以腰舆诣灵座前祝于舆左西向跪昭告曰孤子某谨用吉辰奉归先寝灵车就引神道纡囘惟以荒寥无任鲠絶兴立少顷腰舆出降自西阶羽仪从者如平生诣灵车后少顷舆退引輴将引輴执铎者俱振铎引輴降就阶间南向初輴动及进止执铎者皆振铎每振者先揺之揺讫三振之其持翣者常以翣障于輴降阶执纛者却行而引輴止则回北面立执旌者亦渐而南輴止回北向立主人以下以次从輴而降主妇又次其后降輴在庭位輴至庭主人及诸子以下立哭于輴东西向南上祖父以下立哭于輴东北南向西上异姓之丈夫立哭于主人东南西面北上妇人以次从降妻妾女子子以下立哭于輴西东向南上祖母以下立哭于輴西北南向东上异姓之妇人立哭于主妇西南东面北上内外之际障以行帷国官立哭于执绋者东南北面西上僚佐立哭于执绋者西南北面东上祖奠庭位既定祝帅执馔者设祖奠于輴东如大敛之仪祝酌奠讫进馔南北面跪曰永迁之礼灵辰不留谨奉柩车式遵祖道尚飨少顷彻之輴出升车执披者执前后披执绋者引輴出輴车动旌先纛次主人以下从哭于輴车后妇人次哭于后輴出到轜车执绋者解绋属于轜车设帷障于輴车后执绋执披者如常遂升柩内外俱哭位如在庭之仪遣奠既升柩祝与执馔者设遣奠于柩东如祖奠之仪祝酌奠于馔前少顷彻之遣车既遣奠掌事者以蒲苇苞牲体下节七苞以绳束之盛以盘载于车列旌前器行序彻遣奠灵车动从者如常鼓吹振作而行去灵车后次方相车次志石车次大棺车次輴车次明器舆次下帐舆次米舆次酒脯醢舆次苞牲舆次食舆次铭旌次纛次铎次轜车诸孝从柩车序主人及诸子俱绖杖缞服徒跣哭从诸丈夫妇人各依服精麤以次而从哭出门内外尊行者皆乗车马哭不絶声郭门亲宾归出郭若亲宾还者权停柩车内外尊行者皆下车马依服之麤细为序立哭如式相者引亲宾以次就柩车之左向柩立哭尽哀卑者再拜而退妇人亦如之诸孝乗车亲宾既还内外乗车马宿止灵车到帷门外逥南向进腰舆于灵车后羽仪从者如常少顷舆入诣灵座前少顷降出遂进常食于灵座若食顷彻之柩车到入凶帷停于西厢南辕祝设几席于柩车东宿处哭位初至宿处内外皆就柩车所主人及诸子以下于柩车之东西面南上妻妾女子子妇人于柩车之西东面南上祖父以下柩车东北南面西上异族有服者于柩车东南西面北上祖母以下于柩车西北南面东上异姓妇人又于柩车西南东面北上国官于帷外柩之东北面西上僚佐于柩之西北面东上俱立哭行次奠凡停宿进酒脯之奠于柩东如朝奠之仪既设奠内外各还次迭哭不絶声及夕内外就柩车所哭进夕奠如朝奠之仪讫迭哭如常厥明又就位哭进朝奠亦如之若食顷彻之吉凶仪仗依式发引内外从哭如初仪亲宾致赗宾有赗礼在主人设祖奠之时宾立于大门外西厢东面从者以篚奉元纁立于宾西南俱东面牵马者以马陈于宾东南北首西上相者入吿遂诣主人之左北面受命出对宾前西面曰敢请事宾曰某敢赗相者入告出曰孤某须矣宾之从者坐奠篚取币兴诣宾前西面以授宾退复位相者引宾入牵马先以马入陈于輴车南北首西上宾入由马西当輴车东南北面立内外权止哭宾曰某谥封若某位将归幽宅敢致赗辞毕而哭内外皆哭主人拜稽颡宾止哭相者引宾进輴车东西面奠币于车上相者引宾又由輴车前以西而出初宾出掌事者由主人右诣輴车东西面举币以东受马者由前旋牵马者后适其右受之牵者由前以西而出宾将出主人拜稽颡送之茔夕前一日之夕掌事者先于墓门内道西张帷幕设灵座如初到墓乗车者卑行见坟而下尊及茔而下序哭灵车至帷门外回车南向祝以腰舆诣灵车后少顷入诣灵座前少顷以舆降出遂设酒脯之奠如初柩车至圹前回南向丈夫妇人之位如遣奠之仪陈明器掌事者陈明器于圹东南西向北上下柩哭序进輴车于柩车之后张帷下柩于輴丈夫柩东妇人柩西以次进凭柩哭尽哀各退复位内外卑者再拜辞诀相者引主人以下哭于羡道东西面北上妻及女子子以下妇人皆障以行帷哭于羡道西东面北上入墓施席于圹户内之西执绋者属绋于輴遂下柩于圹戸内席上北首覆以夷衾墓中祭器序輴出持翣者入倚翣于圹两厢遂以下帐张于柩东南面米酒脯陈于下帐东北食盘设于下帐前苞牲置于四隅醯醢陈于食盘之南籍以版明器设于圹内之左右掩圹掌事者以𤣥纁授主人主人授祝祝奉以入奠于灵座主人拜稽颡施铭旌志石于圹门内置设讫掩户设关籥遂复土三主人以下稽颡哭尽哀俱就灵所哭掌仪者设祭后土于墓左如后仪祭后土先于墓左除地为祭所柩车到祝吉服铺后土氏神席北方南向设酒罇于神座东南北向设洗于酒罇东南北向罍水在洗东篚在洗西南肆以巾爵实于篚既复土告者吉服相者引告者与祝及执罇罍篚者俱立于罍洗东南重行西面以北为首立定俱再拜祝与执罇罍篚者俱就罇罍篚之后相者进告者之左北面曰请事掌馔者以馔入祝迎引设于神座前置设讫掌馔者出相者引告者诣罍洗盥手洗爵相者引告者诣酒罇所执罇者举羃告者酌酒进跪奠神座前俛伏兴少退北向立祝持版进于神座之右东面跪读祝文曰维年月朔日子某官姓名敢昭告于后土之神某官封谥窆兹幽宅神其保佑俾无后艰谨以牺牲粢盛庶品明荐于后土之神尚飨讫兴告者再拜祝进跪奠版于神座兴还罇所相者引告者退复位再拜相者引告者出祝以下俱复位再拜彻馔席以出反哭既下于圹搥一鼓为一严掩墓户搥二鼓为再严内外就灵所搥三鼓为三严彻酒脯之奠进灵车于帷外陈布仪卫如来仪又进腰舆入诣灵座前少顷出诣灵车后少顷舆退灵车发行内外从哭如初仪出墓门尊行者乗车马去墓百步许卑者乗马以哭从灵车到第内外皆下车马灵车入至西阶前回南向祝以腰舆诣灵车后少顷升入诣灵座前主人以下从升立于灵座东西面南上少顷腰舆降出内外俱升诸祖父以下哭于帷东北壁下南面西上妻及女子子以下妇人哭于灵西东面南上诸祖母以下哭于帷西北壁下南面东上外姻哭于南厢丈夫于帷东北面西上妇人于帷西北面东上有亲宾弔哭者升堂西向灵哭如常其弔于庭者称痛当奈何余如常仪尽一哀相者引主人以下降各还次沐浴以俟虞虞祭柩既入圹国官若僚佐之长与祝先归修虞事牢馔如殷奠器用乌漆先造虞主以乌漆匮匮之盛于厢乌漆趺一皆置于别所具馔于堂东灵车将至掌事者先施灵座于寝堂室内戸西东向于灵车之南北设帷东出戸腰舆将入祝奉虞主入置于灵座东向设素几于右掌事者设洗于西阶西南北向东西当西霤南北以堂深罍水在洗西篚在洗东南肆篚实爵一巾一加羃设瓦甒二于灵座之左北墉下醴酒在东羃用絺加勺南柄既沐浴主人及诸子妻妾女子子内外升诣灵所主人及诸子倚杖于室戸外及应拜者哭于灵东西如初内外皆哭祝与执罇罍篚者各就罇罍篚所立执馔者以馔入俱升自东阶陈设如殷奠之仪讫掌馔者降出相者引主人降自西阶诣罍洗主人止哭执罍洗者酌水主人盥手执篚者取巾于篚兴授主人主人拭手讫受巾奠于篚又取爵兴以授主人执罍洗者又酌水主人洗废爵执篚者又授巾主人拭爵讫受巾奠于篚相者引主人升自西阶诣酒罇所执罇者举羃主人酌醴相者引主人进诣灵座前西向跪奠爵于馔前俛伏兴少退西向立祝以祝文进立于神座之右北面内外皆止哭祝跪读祝曰维年月朔日子孤子哀子某敢昭告于考某官封谥日月遄速奄及反虞叩地号天五情糜溃谨以洁牲柔毛刚鬛明粢芗合芗萁嘉蔬嘉荐醴齐哀荐祫事于考某官封谥尚飨祝兴主人哭再拜内外应哭者皆哭再拜祝进跪奠版于灵座兴出复位哭尽哀相者引主人以下出杖降西阶各就次妻妾女子子以下各还别室祝阖戸与执罇罍者降出少顷祝与掌馔者入开戸彻馔祝匮主阖戸已出掌事者埋重于门外道左间日再虞后日三虞礼皆与初虞同又间日为卒哭祭其虞祝辞再虞云哀荐虞事第三虞云哀荐成事卒哭祭前一日之夕掌事者改庐翦屏柱楣涂庐不涂见面翦蒲为席不縁以木为枕牢馔始虞祭其日夙兴祝入烛先升自阼阶入于室祝整拂几筵启匮出神主置于座以出掌事者设洗于西阶西南北向东西当西霤南北以堂深罍水在洗西篚在洗东南肆篚实爵一巾一加羃设瓦甒二于灵座之左北墉下醴酒在东羃用絺加勺南柄掌事者具馔于堂东祝与执罇罍篚者先入立于罇罍篚之后内外缞服俱升主人及诸子倚杖于室戸外俱立于灵座东西面南上妻妾女子子立于灵座东西面南上内外各就位坐哭掌馔者以馔升入设于灵座前相者引主人降自西阶诣罍洗主人止哭盥手洗爵相者引主人升自西阶入诣酒罇所主人酌醴相者引主人进跪奠于灵座俛伏兴少退西面立应拜者陪于后祝持版入立于灵座之南北面内外止哭祝跪读祝文曰维年月朔日子哀子某敢昭告于考某官封谥妣云妣某夫人氏日月不居奄及卒哭追慕永往攀号无逮谨以洁牲柔毛刚鬛明粢芗合芗萁嘉蔬嘉荐醴齐哀荐成事于考某官封谥尚飨主人以下哭再拜内外应拜者皆再拜哭祝兴进跪奠版于灵座兴还罇所相者引主人退复位哭尽哀内外各还次祝阖戸与执罇罍者降出少顷与掌馔者入开戸彻馔祝匮主人阖戸以降自卒哭之后朝一哭夕一哭蔬食饮水周而小祥小祥祭主人有司先制栗主并趺匮等如桑主之礼前一日之夕毁庐为垩室设蒲席周䘮垩室者除之设地席陈练冠于次主人及诸子俱沐浴栉爪翦牢馔及器如卒哭礼其日夙兴祝入烛先升自阼阶入于室祝于灵座之西更设䘮主座东向祝奉丧主置于座讫祝出迎栗主入置于旧灵祝开匮奉出栗主置于灵座讫设几于右乃出掌事者设罍洗篚于西阶西南如初篚实爵一巾一加羃设瓦甒二于灵座之左北墉下醴酒在东羃用絺加勺南柄具馔于堂东祝与执罇罍篚者先入立于罇罍篚之后内外缞服主人倚杖于阶东俱升就位哭尽哀相者引降主人杖就次主妇以下各就次主人及诸子除首绖着练冠妻妾女子子除腰绖周服者皆除之丈夫素服吉冠屦妇人素服吉屦相者引主人及诸子倚杖如初内外俱升就位哭掌馔者以馔升自东阶入设于灵座前设讫掌馔者降自西阶以出相者引主人降自西阶诣罍洗主人止哭盥手洗爵相者引主人升自西阶入诣酒罇所酌醴进跪奠于灵座前俛伏兴少退西面立祝持版进立于灵座之右北面内外皆止哭祝跪读祝文曰维年月朔日子哀子某敢昭告于考某官封谥嵗月警迫奄及小祥攀慕永逺重增屠裂谨以洁牲柔毛刚鬛明粢芗合芗萁嘉蔬嘉荐醴齐祇荐祥事于考某官封谥尚飨主人哭再拜内外应拜者皆再拜哭祝兴进跪奠版于灵座前兴还罇所相者引主人就位哭尽哀内外各还次祝阖户与执罇罍者降出少顷祝与进馔者入开戸彻馔祝匮主阖户以降其䘮主祝奉出埋之于庙门外之左自小祥之后止朝夕之哭始食菜果饭素食饮水浆无盐酪不能食盐酪可又周而大祥大祥祭前一日之夕除垩室张帷入备内外受服各于其次主人及诸子俱沐浴栉爪翦牢馔及器如小祥之礼其日夙兴内外各服其缞服并于次哭尽哀除服者着除服讫又哭尽哀止昧爽前祝入烛先升自阼阶入于室祝整拂灵筵启匮出神主置于座右几筵以出掌事者设罍洗篚于西阶西南如初篚实爵一巾一加羃设瓦甒二于灵座之左北牖下醴酒在东羃用絺加勺南柄具馔于堂东祝与执罇罍者先入立于罇罍之后内外俱升就位哭掌馔者以馔升自东阶入设于座前置设讫掌馔者降自西阶以出相者引主人降自西阶诣罍洗主人止哭盥手洗爵相者引主人升自西阶诣酒罇所酌醴进跪奠于灵前俛伏兴少退西面立祝持版进立于座之右北面内外皆止哭祝跪读祝文曰维年月朔日子哀子某敢昭告于某官封谥日月逾迈奄及大祥攀慕永逺无任荒踣谨以洁牲柔毛刚鬛明粢芗合芗萁嘉蔬嘉荐醴齐祇荐祥事于考某官封谥尚飨主人哭再拜应拜者皆再拜哭祝兴进跪奠版于灵座兴还罇所相者引主人就位哭尽哀主人以下各还外寝妻妾女子子以下还于寝祝阖户与执罇罍者降出少顷掌馔者入开戸彻馔祝匮主阖戸而出间月而禫自大祥之后外无哭者食有醢酱禫祭前一日掌事者先备内外禫服各陈于别所主人及诸子俱沐浴栉爪翦仍宿于外寝牢馔及器如大祥之礼其日夙兴祝入烛先升拂几筵启匮出神主置于座掌事者设罍洗篚于东阶东南如常篚实爵一巾一加羃设瓦甒二于座之左北牖下醴酒在东羃用絺加勺南柄具馔于堂东祝与执罇罍篚者先入立于罇罍篚之后主人及诸子妻妾女子子仍祥服内外俱升就位哭尽哀降释祥服应禫服者着禫服相者引主人以下俱升就位哭掌馔者以馔入升设于座前讫执馔者出相者引主人降自东阶诣罍洗盥手洗爵相者引主人升自东阶诣酒罇所酌醴进跪奠于座前俛伏兴少退西面立祝持版进立于座之右北面内外皆止哭祝读祝文曰维年月朔日子孤子某敢昭告于考某官封谥禫制有期追逺无及谨以洁牲柔毛刚鬛明粢芗合芗萁嘉蔬嘉荐醴齐祇荐禫事于考某官封谥尚飨主人哭再拜应拜者再拜内外皆哭祝兴跪进奠版于座还罇所相者引主人以下出降自东阶还寝内相者内引妻妾女子子以下降自西阶侧还于寝祝阖戸与执罇罍者降出少顷掌馔者入开户彻馔以出祝匮神主阖戸以降祔庙如别仪自禫之后内无哭者始饮醴酒食干肉祔庙将祔掌事者先于始祖庙室内西壁下为埳室前三日主人及亚献终献及诸执事者俱散斋二日致斋一日前一日掌事者清扫室之内外其庙应递迁者皆出神主置于座主人以酒脯告迁讫遂移牀幄以次迁神主置于幄座又奠酒脯醢以安神少顷掌馔以出掌庙者以次匮神主纳于埳室讫又设考之祔座于曾祖室内东壁下西向右几设主人位于东阶东南西向设子孙位于南门内道东北面西上设亚献终献位于主人东南设掌事以下位于终献东南俱西面北上设赞唱者位于主人西南西面设酒罇于堂上室戸之东南北向西上设洗于阼阶东南北向东西当东霤南北以堂深罍水在洗东篚在洗西南肆篚实爵三巾二加羃祔日内外夙兴掌馔者先具少牢之馔二座各俎三簋二簠二铏二酒罇二其二罇一实𤣥酒为上一实清酒次之其笾豆一品者各十二主人及行事者各服祭服掌事者具腰舆掌庙者开神主置于座降出执罇罍篚者入就位内外俱就灵室所祝进座前西面告曰以今吉辰奉迁神主于庙执舆者以舆升入进舆于座前祝纳神主于匮置于舆祝仍扶于左降自西阶子孙内外陪从于后至庙门诸妇人停于门外周以行帷俟祭讫而还神主入自南门升自西阶入于堂诸子孙从升立于室戸西重行东面以北为上行事者从入各就位舆者诣室前逥舆西向祝启匮出神主于座舆降立于西阶下东向相者引主人以下降自东阶各就位祝立定赞唱者曰再拜在位者皆再拜掌馔者引馔入升自东阶入于室各于神座前施设讫掌馔以下降出相者引主人诣罍洗盥手洗爵升自东阶诣酒罇所执罇者举羃主人酌酒相者引主人入室进北面跪奠爵于曾祖神座前俛伏兴相者引主人出诣酒罇所取爵酌酒入室进东向跪奠于神座前俛伏兴出戸北面立祝持版进于室戸外之右东向跪读祝文曰维年月朔日子孝曾孙某官封某敢昭告于曾祖某官封谥祖某官封谥考某官封谥某罪积不灭嵗及免䘮先王制礼练主人祔宗庙上迁昭穆继序是用适于皇考封谥以迁王考封谥谨以洁牲刚鬛嘉荐普淖明齐溲酒祇荐于曾祖某官封谥曾祖妣某氏配祖某官封谥祖妣某氏配考某官封谥尚飨兴主人再拜祝进入奠版于曾祖神座兴还罇所相者引主人出降还本位初主献将毕相者引亚献诣罍洗盥手洗爵升诣酒罇所酌酒入进北面跪奠于曾祖座前俛伏兴相者引亚献诣酒罇所取爵酌酒入进东面跪奠于祖神座俛伏兴出戸北面再拜讫又入室立于西壁下东面再拜相者引出降复位亚献将毕相者引终献诣罍洗盥手升酌终献如亚献之仪讫相者引终献降复位祝入彻豆还罇所赞唱曰再拜在位者皆再拜相者引主人出又相者引在位子孙以下出掌馔者入彻馔以出掌庙者与祝阍寺者纳曾祖神主于埳室出又以腰舆升诣考神座前祝纳主于匮置于舆诣考庙出神主置于座进酒脯之奠于前少顷彻之祝纳神主于埳室齐缞三年其虞卒哭祥禫变除之节与斩缞同父在为母为妻当二祥及禫日月之期虽异其仪节则同周服以下变除依其月算各以其日之晨备缞服升就位哭尽哀降诣别室释缞服着诸服又就位哭尽哀出就别室终日异门者至外各还其家通典卷一百三十九通典卷一百四十钦定四库全书通典卷一百四十唐京兆杜佑君卿纂礼一百开元礼纂类三十五凶七三品以上丧下改葬卜葬将改葬者吉服卜宅兆其余如葬卜宅兆之仪先于𡑞所随地之宜张白布帷幕南向开户启请其日内外诸亲应集者皆至墓所各就便次主人衆主人妻妾女子子俱缌麻服余周亲以下皆素服丈夫于墓东西向妇人于墓西东向皆北上妇人障以行帷俱立哭尽哀卑者皆拜开坟祝立于羡道南北向内外皆哭止祝三声噫嘻启以开坟改葬之故内外又哭尽哀权就别所掌事者开坟讫内外又就位哭如初举柩掌事者设席于幕下举柩出置于席上内外俱从柩哭于幕所主人以下柩东西面主妇以下柩西东面俱南上丈夫周亲以下于主人东北南面西上妇人周亲以下于主妇西北南面东上外姻丈夫于主人东南北面西上妇人于主妇西南北面东上国官于帷门外之东北面西上僚佐于帷门外之西北面东上皆舒席爲位奠祝以功布拭棺改加新褚设洗于幕西南隅罍水在西加勺羃篚在洗东南肆巾二爵一于篚加羃设席于柩东设启奠于席上设进酒之罇于馔南主人诣罍洗盥手洗爵进酌酒奠于席前兴少退西面再拜内外卑者俱再拜少顷彻奠升柩车既奠进轜车于帷门外南向掌事者升柩于轜车遂诣施设所内外俱哭从掌事者先设牀于幕下有枕席周设帷柩车至帷门外丈夫于柩东妇人于柩西俱立哭掌事者举柩降柩置于輴入设于牀东举尸出置于牀南首柩初入定内外就位哭如墓所之仪敛陈衣于幕东帷内明衣裳及上服各一称西领南上冕具导簪缨在北内丧则花钗衾一具馔于幕东两甒醴酒柩初至幕下举尸于牀主人衆主人稍退仍西向妻妾女子子稍退仍东向遂敛丈夫加冕妇人以花钗又覆以衾于主人衆主人妻妾女子子凭哭敛将讫掌事者以冠入设于西厢借以席于棺入内外皆止哭置棺定乃哭举者四人入举牀男女从奉之举尸敛于棺乃加葢覆以衾设帷于棺东内外就位如初奠既敛祝执巾几席入设于柩东右几加以巾掌事者设罍洗于幕西南隅如初祝以馔升设于席前施设讫执馔者降出相者引主人盥洗酌酒进奠于席前兴少顷西面再拜内外卑者皆再拜讫主人以下各退就位俱坐哭设灵既敛设灵于吉帷内幕下西厢东向施牀帷屏几服饰以时上膳羞及汤沐皆如平常进引前一日之夕掌事者进轜车于凶帷外当门南向其日进引前量时刻搥一鼓爲一严陈灵车仪仗如常少顷搥二鼓爲再严侍灵者俱诣灵所腰舆威仪入陈如常进灵车于帷外南向少顷三鼓爲三严掌事者入彻馔以出内外皆兴立哭于位执绋者入掌事者彻帷持翣者入以翣障柩执披绋者各进执铎者各入夹于柩前东西相向执纛者立于铎南执铭旌者入立于纛南北面告迁三严讫祝帅腰舆入诣灵座前西向告曰以今吉辰用即宅兆少顷舆出诣灵车后少顷退执绋者引輴旌先纛次铎次轜车而引輴初动执铎者皆振铎毎振铎先揺之揺讫三振之其持翣者常以翣障柩于輴车进执铎者夹左右毎曲及进止皆振铎内外俱从柩后柩出到轜车后执绋者觧绋属于轜车设帷帐于輴车后掌事者升柩哭柩车位丈夫俱立哭于轜车东重行西面妇人哭于轜车西重行东面俱南上外姻丈夫哭于轜车东南重行北面以西爲上妇人哭于轜车西南重行北面以东爲上国官哭于外姻之东北面西上僚佐哭于国官之西北面东上立定设遣奠设遣奠之馔于轜车东置设讫相者引主人酌酒进奠于席前兴少退西面哭再拜内外皆哭卑者再拜若食顷彻之以蒲苇苞牲体下节七苞载于舆以之墓轜车发既彻奠吉凶仪仗依式进引灵车动鼓吹振作而行主人衆主人以下皆以次歩从哭于柩车后妻妾女子子以下皆歩从哭于丈夫之后障以行帷轜车去停所三百歩亲宾有还者弔哭如别仪辞讫进引尊者乘车马从柩者更哭不絶声宿止掌事者先于宿所张吉凶帷幕吉帷在右凶帷在左将至宿所尊者俱下车马歩哭灵车到帷门外回车南向祝帅腰舆诣车后少顷舆入诣灵座前少顷舆出进常食于灵座若食顷彻之柩车至于凶帷内外哭于柩车所其位如初掌馔者进酒脯之奠于柩车东席上既设奠内外各还次更哭不絶声及墓内外俱就位哭进夕奠如初讫内外各还次迭哭终夜及明严鼓内外又就位哭进朝奠于柩东进常食于灵座若食顷彻之迎灵发引尊者乘车马哭从如上仪到墓到墓尊者俱下车马灵车到帷门外回车南向祝帅腰舆诣车后少顷舆入诣灵座前少顷舆退设酒脯之奠柩车至圹前回车南向内外哭位如遣奠之仪掌事者布席张帷于柩车后下柩于輴主人以下妻妾女子子各前抚柩哭尽哀退复位周亲以下又前抚哭尽哀退复位俱再拜辞执绋者属绋于輴掌事者下柩于圹輴出既窆亲賔先还者弔哭如别仪国官之长奉𤣥纁束帛授主人主人受以授祝主人稽颡再拜祝奉以入奠于柩东持翣者入倚翣于圹内两厢执事者以下帐明器苞牲酒米等物入置于圹内皆借以版施铭旌志石于圹户内置设讫掌事者掩圹户加关钥复土既复土内外俱就灵所哭墓左祭后土如葬之仪虞祭初下柩于墓掌事者具虞祭之馔设罍洗篚于灵幕西南如常内外既就灵所哭掌馔者进虞祭之馔于灵座相者引主人盥洗酌酒进奠于灵座前兴少退西面立内外皆止哭祝持版进立于灵座之右北面跪读祝文曰维年月朔日子孝子某敢昭告于考某官封谥改迁幽宅礼毕终虞夙夜匪寕啼号罔极谨以洁牲柔毛刚鬛明粢芗合芗萁嘉蔬嘉荐醴齐祗荐虞事于考某官封谥尚飨主人哭再拜内外皆哭卑者再拜尽哀相者引主人以下出就别所释缞服着素服而还掌馔者彻馔掌事者彻灵座王公以下居䘮杂制举哀如闻䘮哀者于闻䘮所哭尽哀问故又哭尽哀改着素服子妻妾女子子俱被髪周亲以下妇人去首饰子于堂上东壁下西面以南爲上周亲以下于北壁下南靣以西爲上妻妾女子子于西壁下东靣以南爲上周亲以下妇人于北壁下南靣以东爲上内外之际障以帷若妇人在别堂举哀则周亲以下妇人在北壁下南靣西上三日成服及庐垩室苫凷荐席变除之节皆如在家之礼唯不设奠祭若除䘮而后归则之墓诸子以下素服待于墓东西向妇人待于墓西东向俱北上奔䘮者素服至于𡑞南北面哭尽哀再拜又哭尽哀再拜于家不哭奔䘮奔䘮之礼如闻亲䘮以哭答使者尽哀问故又哭尽哀服布深衣素冠遂行日行百里不以夜行唯父母之䘮见星而行见星而舎若未得奔则成服而后行过州至境则哭尽哀而止哭避市朝望其州境哭至于家内外哭待于堂上奔䘮者入门而左升自西阶殡东西面凭殡哭尽哀少退再拜退于序东被髪复殡东西面坐哭又尽哀尊卑抚哭如常讫内外各还次奔䘮者乃还以厥明坐于殡东如初未成服者三日成服凡奔䘮齐缞望乡而哭大功望门而哭小功至门而哭缌麻即位而哭齐缞以下奔䘮者升殡东西哭主人以下哭待于堂上如常奔䘮者哭尽哀再拜又哭尽哀尊卑抚哭亦如之讫内外各还次三日成服者賔弔者拜賔如常奔䘮者非主人则主人爲之拜賔妇人奔䘮入自闱门升自西阶侧殡西东面妻妾女子子则凭殡哭尽哀少退再拜退于西房若西室妻妾女子子被髪复位坐哭又尽哀尊卑抚哭如常内外俱还次奔丧者乃还次周丧以下妇人奔丧者升哭拜又尽哀尊卑抚哭及还次皆如之奔䘮者不及殡先之墓北面近隧哭主人以下哭待于墓左西面主妇以下哭待于墓右东面皆北上奔䘮者尽哀再拜又于隧东被髪复位坐哭尽哀相者告礼毕奔䘮者又再拜遂冠而归入门而左升自西阶灵东西面凭灵哭主人以下升于堂上如常奔䘮者哭尽哀再拜若经宿主人以下哭尽哀皆再拜哭降堂相者告就次主人以下各就次三日成服齐缞周以下不及殡先之墓西面哭尽哀再拜又哭尽哀相者告礼毕奔䘮者再拜遂冠而归哭就次如上仪奔䘮者若妻妾女子子皆被髪于隧西哭尽哀髽如常余如男子齐缞周以下妇人奔䘮哭于隧西余如丈夫之礼三殇三殇之䘮始死浴袭及大小敛与成人同其长殇有棺及大棺中殇下殇有棺灵筵祭奠进食𦵏送哭泣之位与成人同其苞牲及明器长殇三分减一中殇三分减二唯不复魂无唅事办而葬不立神主既虞而除灵座其虞祝辞云维年月朔日父云告子某若兄云告弟某若弟云弟某昭告某兄日月易往奄及反虞悲念相续心焉如燬今以洁牲嘉荐普淖明齐溲酒荐虞事于子某弟某兄某魂其飨之嫡殇者时享皆祔食于祖无别祝文亦不拜庻子不祔食庻子之嫡祔如嫡殇礼凡无服四歳以上畧与下殇同又无灵筵唯大敛小敛奠而已三歳以下敛以瓦棺𦵏于园又不奠初丧聚主凡遭䘮庙有主者则取羣庙之主藏于祖庙卒哭而后主各归其庙饮食节父母之䘮食粥朝一溢米暮一溢米不能食粥则以爲饭菜羮妇人皆以爲饭诸缞绖之䘮蔬食饮水不食菜果三月既𦵏食肉不饮酒九月之䘮犹周之䘮哭节凡哭斩缞若徃而不反齐缞若徃而反大功三曲而偯小功缌麻哀容可居常节父母之䘮居倚庐寝苫枕凷寝不脱绖帯头有疮则沐身有疡则浴有疾则饮酒食肉疾止复初不胜䘮乃比于不慈不孝毁瘠不形视听不衰升降不由阼阶出入不当门隧五十不致毁六十不毁七十唯缞麻在身饮酒食肉处于内䘮食虽恶必充虚虚而废事非礼饱而志衰亦非礼视不明听不聪行不正不知哀君子病之斩缞唯而不对齐缞对而不言大功言而不议小功缌麻议而不及乐故䘮事不言乐父母之䘮不避泣涕而见人非䘮事不言言而不语对而不问言而事行者杖而起身自执事而后行者面垢而已凡庐垩室之内不与人坐在垩室之内非时见于母则不入门居䘮未葬读䘮礼既葬读祭礼兄弟各䖏异方而父母䘮各依闻䘮日月而除之三年之䘮凡见人皆不去绖父母之䘮賔客已弔而重来者主人哭而见其去也又哭之其未葬必备缞绖而后见居父母之䘮逺行而还者必告父有艰未除则子不衣文綵三年之䘮虽功缞而不弔凡三年及周䘮不数闰以闰月亡者祥及忌日皆以闰所祔之月爲正庻子不爲长子斩不继祖与祢也不及期葬速𦵏者速虞三月而后卒哭父母之䘮周而𦵏者则以葬之后月小祥其大祥则依再周之礼禫亦如之若再周而后𦵏者则以𦵏之后月练又后月爲大祥祥而即吉无复禫矣其未再周𦵏者则以二十五月练二十六月祥二十七月禫久而不𦵏者皆变服唯主䘮者不除其余各终月数而除之皆无受服至𦵏乃反其服虞则除之若亡失尸柩则变除如常礼外䘮凡死于外者小敛而反则子素服缞巾帕头徒跣而从大敛而反亦如之凡死于外大敛而反毁门西墙而入讳名卒哭而讳凡父之所讳子亦讳之母之所讳不言于内妻之所讳不言于其侧追服小功以下日月过制而闻䘮则不追服降而在缌小功者追服之生不及祖父母诸父母兄弟而父追服已则否䘮冠嫁娶因䘮冠者虽三年之䘮可也既冠于次入哭尽哀乃出大功之末可以冠子嫁子父小功之末可以冠子可以嫁子可以娶妇已虽小功既卒哭可以冠娶妻下殇之小功则不可三年䘮如遗之酒肉则受之必三辞主人缞绖而受之如君命则不敢辞受而荐之父母之䘮不遗人人遗之虽酒肉受也三年之䘮既𦵏尊者遗之食则食不避粱肉若酒醴则辞也乐禁父有服子不与爲乐母有服声闻焉不举乐妻有服不举乐于其侧大功至则辟琴瑟小功至则不絶乐主诸䘮凡主兄弟之䘮虽疎必虞婚遇䘮娶妻有吉日而婿之父母䘮则婿之伯叔父使人致命于女氏曰某之子有父母之䘮不得嗣爲兄弟使某致命女氏受命而不敢嫁婿既免䘮女父母使人请之婿弗取而后嫁之礼也女之父母䘮亦如之亲迎在途而婿之父母死则女素服缌总以赴䘮其缞服与成服之礼同婿除䘮之后束带相见不行初婚之礼女在涂而女之父母死则反婿亲迎未至而有周大功之䘮则夫改服于外次妇改服于内次即位而哭既虞卒哭婿入束带相见而已不行初婚之礼娶妇有吉日而妇死婿齐缞而徃弔既𦵏除之夫死亦如之妻服斩衰室次节爲人后者爲其父母居垩室舅姑服嫡妇不爲次昆弟之女适人者不爲次次谓垩室之属也居重问轻诸先遭重䘮后遭轻䘮皆爲制服徃哭则服之反则服其重服其除之也亦服其服而除有殡闻逺兄弟之䘮哭之他室无他室哭于门内之右入奠卒奠出改服即位如始即位之礼通典卷一百四十通典卷一百四十一钦定四库全书通典卷一百四十一唐京兆杜佑君卿纂乐夫音生于人心心惨则音哀心舒则音和然人心复因音之哀和亦感而舒惨则韩娥曼声哀哭一里愁悲曼声长歌衆皆喜忭斯之谓矣是故哀乐喜怒敬爱六者随物感动播于形气叶律吕谐五声舞也者咏歌不足故手舞之足蹈之动其容象其事而谓之爲乐乐也者圣人之所乐可以善人心焉所以古者天子诸侯卿大夫无故不彻乐士无故不去琴瑟以平其心以畅其志则和气不散邪气不干此古先哲后立乐之方也周衰政失郑卫是兴秦汉以还古乐沦缺代之所存韶武而已下不闻振铎上不逹讴謡俱更其名示不相袭知音复寡罕能制作而况古雅莫尚胡乐荐臻其声怨思其状促遽方之郑卫又何逺乎爰自永嘉戎羯迭乱事有先兆其在于兹圣唐贞观初作破陈乐舞有发扬蹈厉之容歌有麤和啴发之音表兴王之盛烈何譲周之文武岂近古相习所能关思哉而人间胡戎之乐久习未革古者因乐以着教其感人深乃移风俗将欲闲其邪正其頽唯乐而已矣第一歴代沿革上第二歴代沿革下第三十二律五声八音名义五声十二律旋相爲宫五声十二律相生法歴代制造第四权量金一石二土三革四丝五木六匏七竹八八音之外又有三乐悬第五歌杂歌曲舞杂舞曲第六清乐坐立部伎四方乐散乐前代杂乐第七郊庙宫悬备舞议郊庙不奏乐庙诸室别舞议祭日不宜徧舞六代乐议舞佾议宗庙迎送神乐议散斋不废乐议临轩拜三公奏乐议三朝行礼乐失制议三朝上夀有乐议三朝不宜奏登歌议彻食宜有乐议巴渝舞杂武舞议皇后乐议东宫宴㑹奏金石轩悬及女乐等议皇帝幸东宫鼓吹作议国哀废乐议遏密不设悬议大䘮而弟嗣位未三年废乐议大䘮在寇梓宫未返废乐议皇后崩服未终废乐议太后父䘮废乐议皇后母䘮废乐议公主䘮废乐议太子所生䘮废乐议大臣䘮废乐议忌月不废乐议乐一歴代沿革上伏羲乐曰扶来亦曰立本神农乐名扶持亦曰下谋黄帝作咸池少皥作大渊颛顼作六茎帝喾作五英尧作大章舜作大韶书曰夔命汝典乐敎冑子声依永律和声八音克谐无相夺伦神人以和夔曰于予击石拊石百兽率舞禹作大夏汤作大濩纣弃先祖之乐廼作淫声书曰作竒伎淫巧以悦妇人周武王作大武周公作勺又有房中之乐歌以后妃之德春官大司乐以乐舞敎国子舞云门大卷大咸大韶大夏大濩大武以六律六吕五声八音六舞大合乐以致鬼神祗以和邦国以谐万民以安賔客以説逺人以作动物乃分乐而序之以祭以飨以祀乃奏黄钟歌大吕舞云门以祀天神乃奏太蔟歌应钟舞咸池以祭地祇乃奏姑洗歌南吕舞大韶以祀四望乃奏㽔宾歌函钟舞大夏以祭山川乃奏夷则歌小吕舞大濩以享先妣乃奏无射歌夹钟舞大武以享先祖王出入则令奏王夏尸出入则令奏肆夏牲出入则令奏昭夏凡日月蚀四镇五岳崩大傀异灾诸侯薨令去乐大札大凶大灾大臣死凡国之大忧令弛悬凡建国禁其淫声过声凶声慢声夫乐本情性浃肌肤而藏骨髓虽经乎千载其遗风余烈尚犹不絶春秋时陈公子完奔齐陈舜之后韶乐在焉故孔子适齐闻韶三月不知肉味曰不图爲乐之至于斯美之甚也周道始衰怨刺之诗起王泽竭而不作乐官师瞽抱其器而奔散于诸侯益壊缺矣秦始皇平天下六代庙乐惟韶武存焉二十六年改周大武曰五行房中曰寿人衣服同五行乐之色汉兴乐家有制氏以雅乐声律世世在太乐官但能纪其铿锵鼓舞而不能言其义髙祖时叔孙通因秦乐人制宗庙乐太祝迎神于庙门奏嘉至犹古降神之乐也皇帝入庙门奏永至以爲行歩之节犹古采荠肆夏也干豆上奏登歌独上歌不以管絃乱人声欲在位者徧闻之犹古清庙之歌也登歌再终下奏休成之乐美神明既飨也皇帝就酒东厢坐定奏永安之乐美礼已成也又有房中祠乐髙帝唐山夫人所作也周有房中乐至秦名曰夀人凡乐乐其所生礼不忘本髙祖乐楚声故房中乐楚声也孝惠二年使乐府令夏侯寛备其箫管更名曰安世乐髙庙奏武徳文始五行之舞孝文庙奏昭徳文始四时五行之舞孝武庙奏盛徳文始四时五行之舞武徳舞者髙帝四年作以象天下乐已行武以除乱也文始舞者曰本舜韶舞也髙祖六年更名曰文始以示不相袭也而五行仍旧四时舞者孝文所作以示天下之安和也盖乐已所自作明有制也乐先王之乐明有法也孝景采武徳舞以爲昭徳以尊太宗庙至孝宣采昭徳舞爲盛徳以尊世宗庙诸帝庙皆常奏文始四时五行舞云髙祖六年又作昭容乐礼容乐昭容者犹古之昭夏也主出武徳舞礼容者主出文始五行舞舞入无乐者将至至尊之前不敢以乐也出用乐者言舞不失节能以乐终也大抵皆因秦旧事焉初髙祖既定天下过沛与故人父老相乐醉酒欢哀作风起之诗令沛中僮免百二十人习而歌之至孝惠时以沛宫爲原庙皆令歌儿习吹以相和常以百二十人爲员文景之间礼官肄业而已至武帝乃立乐府采诗夜诵有赵代秦楚之讴以李延年爲恊律都尉多举司马相如等数十人造爲诗赋畧论律吕以合八音之调作十九章之歌以正月上辛用事甘泉圎丘使童男女七十人俱歌昏祠至明然未有本于祖宗之事八音调均又不恊于钟律而内有掖庭才人外有上林乐府皆以郑声施于朝廷昔殷周之雅颂上本有娀姜嫄卨稷始生𤣥王公刘古公太伯王季姜女太任太姒之徳乃及成汤文武受命武丁成康宣王中兴下及辅佐阿衡周召太公申伯召虎仲山甫之属君臣男女有功徳者靡不褒扬功徳既信美矣褒扬之声盈乎天地之间是以光名着于当世遗誉垂于无穷汉之乐有异于此故无得而称焉是时河间献王有雅才亦以爲治道非礼乐不成与毛生等共采周官及诸子言乐事者以着乐记因献所集雅乐天子下太乐官常存𨽻之岁时以备数然不常御至成帝时谒者常山王禹世受河间乐能説其义其弟子宋曅等上书言之下大夫博士平当等考试当以爲河间王所献雅乐立太乐春秋乡射于学官希阔不讲故自公卿大夫观听者但闻铿锵不晓其意而欲风谕衆庻其道无由是以行之百有余年徳化至今未成宜风示海内事下公卿以爲久逺难分明当议复寝是时郑声尤甚黄门名倡丙强景武之属富显于世贵戚五侯定陵富平外戚之家淫侈过度至与人主争女乐哀帝自爲定陶王时疾之又性不好音及即位下诏曰惟世俗奢泰文巧而郑卫之声兴夫奢泰则下不逊而国贫文巧则趋末背本者衆郑卫之声兴则淫僻之化流而欲黎庻敦朴家给犹浊其源而求其清流岂不难哉孔子不云乎放郑声郑声淫其罢乐府官郊祭乐及古兵法武乐在经非郑卫之乐者条奏别属他官丞相孔光大司马何武奏乐人员大凡八百二十九人其三百八十八人不可罢可领属大乐其四百四十一人不应经法或郑卫之声皆可罢奏可然百姓渐渍日久又不制雅乐有以相变豪富吏民沈湎自若陵夷壊于王莽也后汉光武平陇蜀増广郊祀髙帝配食乐奏青阳朱明西皓𤣥㝠云翘育命之舞北郊及祀明堂竝奏乐如南郊迎时气五郊春歌青阳夏歌朱明竝舞云翘之舞秋歌西皓冬歌𤣥㝠竝舞育命之舞季夏歌朱明兼舞二舞明帝永平三年东平王苍总定公卿之议曰宗庙宜各奏乐不应相袭所以眀功徳也遂采文始五行武徳爲大武之舞荐之光武之庙时乐四品一曰大予乐郊庙上陵之所用焉二曰雅颂乐辟雍乡射之所用焉三曰黄门鼓吹乐天子宴羣臣之所用也四曰短箫铙歌乐军中之所用也又采百官诗颂以爲登歌章帝元和元年籍田𤣥武司马班固奏籍田歌辞用商颂载芟祠先农自东京大乱絶无金石之乐乐章亡缺不可复知魏武帝平荆州获杜䕫善八音常爲汉雅乐郎尤悉乐事于是使创定雅乐时又有散骑郎邓静尹商善调雅乐歌师尹胡能歌宗庙郊祀之曲舞师冯肃能晓知先代诸舞䕫悉领之逺考经籍近采故事考㑹古乐始设轩悬钟磬复先代古乐自䕫始也而柴玉左延年之徒妙善郑声被宠唯䕫好古存正文帝受禅后改汉巴渝舞曰昭武舞改安世乐曰正世乐嘉至乐曰迎灵乐武徳乐曰武颂乐昭容乐曰昭业乐云翘舞曰鳯翔舞育命舞曰灵应舞武徳舞曰舜颂舞文始舞曰大韶舞五行舞曰大武舞其衆歌诗多则前代之旧使王粲改作登歌安世及巴渝诗而已明帝太和初诏曰凡音乐以舞爲主自黄帝云门以下至于周大武皆太庙舞名也然则其所司之官皆曰太乐所以总领诸物不可以一物爲名乐官自如故爲太乐太乐汉旧名后汉依谶改爲大予乐官至是改复旧于是公卿奏今请太祖武皇帝乐宜曰武始之舞武神武也武又迹也言神武之始又王迹所起也髙祖文皇帝宜曰咸熙之舞咸皆也熙兴也言应受命之运天下由之皆兴也夫歌以咏徳舞以象事于文文武爲斌臣等谨制乐舞名章斌之舞今有事于天地宗庙则此三舞宜竝以荐享及临朝大享竝宜舞之臣等思惟二舞宜有总名可名大钧之乐均平也言大魏三代同功以至崇平也又奏祀圆丘以下武始舞者平冕黒介帻元衣裳白领袖中衣绛合幅袴黒韦鞮咸熙舞者冠委白其余服如前章斌舞者与武始咸熙同服奏于朝廷则武始舞者冠赤介帻生绛袍单衣绛领袖中衣绛合幅袴白布黒韦鞮咸熈舞者进贤冠黒介帻生黄袍单衣白合幅袴此三舞者皆执羽籥其余服如前侍中缪袭又奏安世歌本汉时歌名今诗非徃歌之文则宜变改安世乐犹同房中之乐也徃昔议者以房中歌后妃之徳以风天下正夫妇焉宜改安世之名而爲正始之乐袭又省安世歌诗有后妃之义方今享先祖恐失礼意可改安世歌曰享神歌奏可文帝已改安世爲正始而袭至是又改爲享神王肃议髙皇至髙祖文昭庙皆宜兼用先代及武始大钧之舞按汉时有短箫铙歌之乐其曲有朱鹭思悲翁艾如张上之囘雍离战城南巫山髙上陵将进酒君马黄芳树有所思雉子斑圣人出上雅临髙台逺如期石留务成𤣥云黄雀钓竿等曲列于鼓吹多序战阵之事及魏受命改其十二曲使缪袭爲词述以功徳言代汉之意晋武帝初郊庙明堂礼乐权用魏仪盖遵周室肇称殷礼之义但改乐章而使傅𤣥爲之词又令荀朂张华夏侯湛成公绥等各造郊庙诸乐歌词九年荀朂以杜䕫所制律吕校太乐总章鼓吹八音与律吕乖错依古尺作新律吕以调声韵律成遂颁下太常使太乐总章鼓吹清商施用荀朂遂典知乐事启朝士觧音者共掌之使郭夏宋识等造正徳大悦二舞其乐章亦张华所作又改魏昭武舞曰宣武舞羽籥舞曰宣文舞傅𤣥又作先农先蚕歌诗咸宁元年诏定祖宗之号而庙乐同用正徳大悦之舞自武帝受禅命傅元改汉鼓吹铙歌还爲二十二曲述以功徳代魏鼓角横吹曲按周礼以鼖鼓鼓军事説者云蚩尤氏帅魑魅与黄帝战于涿鹿帝乃命吹角爲龙吟以御之其后魏武王北征乌丸沙漠而军士多思于是减爲半鸣而尤更悲矣胡角者本以应胡笳之声后渐用之横吹有双角即胡乐也张骞入西域传其法于西京唯得摩诃兠勒一曲李延年因胡曲更造新声二十八觧乘舆以爲武乐后汉以给边将和帝时万人将军得之魏晋以来二十八觧不复具存用者有黄鹤陇头出关入关出塞入塞折杨栁黄覃子赤之杨望行人十曲懐帝永嘉之末伶官乐器皆没于刘石至江左初立宗庙尚书下太常祭祀所用乐名太常贺循答云魏氏増损汉乐以爲一代之礼未审大晋乐名所以爲异遭离丧乱旧典不存然此诸乐皆和之以钟律文之以五声咏之以歌词陈之于舞列宫悬在庭琴瑟在堂八音迭奏雅乐并作登歌下管各有常咏周人之旧也自汉以来依于此礼自造新诗而已旧京荒废今既散亡音韵曲折又无识者则于今难以意言于时以无雅乐器及伶人省大乐幷鼓吹令是后颇得登歌食举之乐犹有未备明帝大寕末又诏阮孚等损益之成帝咸和中乃复置大乐官以戴绶爲令鸠集遗逸而尚未有金石也初荀朂既以新律造二舞又更修正钟磬未竟而朂薨惠帝元康三年诏其子黄门郎蕃修定金石以施郊庙寻遇丧乱遗声旧制莫有记者庾亮爲荆州与谢尚共爲朝廷修复雅乐亮寻薨庾翼桓温等事军旅乐器在库遂至朽壊焉及慕容儁平冉闵兵戈之际而邺下乐人颇有来者谢尚时镇夀阳于是採拾乐人以备太乐幷制石磬雅乐始颇具而王勐平邺慕容氏所得乐声又入关右孝武太元中破苻坚获其乐工杨朂等闲习旧乐于是四厢金石始备焉乃使曹毗王珣等増造宗庙歌诗然郊祀遂不设乐宋武帝永初元年有司奏皇庙肇建庙祀应设雅乐乃晋乐也太常郑鲜之等各撰立新歌黄门侍郎王韶之撰歌辞七首并令施用十二月又奏依旧止朝设乐改太乐诸歌辞时王韶之又撰二十二章改正徳舞曰前舞大悦舞曰后舞文帝元嘉九年太乐令钟宗之更调金石至十四年治书令史奚纵又改之二十年南郊始设登歌诏颜延之造歌诗庙舞犹阙孝武孝建元年有司奏前殿中曹郎荀万秋议郊庙宜设乐于是使内外博议竟陵王诞等并同万秋议建平王宏议以凯容爲韶舞宣烈爲武舞祖宗庙乐总以徳爲名章皇太后庙奏文乐永至等乐仍旧皇帝祠南郊及庙迎神送神并奏肆夏皇帝入庙门奏永至皇帝南郊初登坛及庙门中诣东壁奏登歌其初献奏凯容宣烈之舞终献奏永安之乐郊庙同孝武又使谢荘造郊庙舞乐明堂诸乐歌辞二年有司又奏先郊庙舞乐皇帝亲奉初登坛及入庙诣东壁并奏登歌不及三公行事左仆射建平王宏重议公卿行事亦宜奏登歌有司又奏元㑹及二庙斋祠登歌依旧并于殿庭设作庙祠依新仪注登歌人上殿絃管住下今元㑹登歌人亦上殿歌絃管住下按废帝元徽五年太乐雅郑共千余人后堂杂伎不在其数通典卷一百四十一通典卷一百四十二钦定四库全书通典卷一百四十二唐京兆杜佑君卿纂乐二歴代沿革下齐武帝建元二年有司奏郊庙雅乐歌辞旧使学士博士撰搜简採用参议太庙豋歌宜用司徒褚彦回之辞余悉用黄门郎谢超宗辞超宗所撰多删颜延之谢庄辞以为新曲其太庙二室及郊配辞并尚书令王俭所作其祀南郊羣臣出入奏肃咸之乐牲出入奏引牲之乐荐笾豆呈毛血奏嘉荐之乐迎送神奏昭夏之乐皇帝入坛东门奏永至之乐升坛奏登歌初献奏文徳宣烈之乐次奏武徳宣烈之乐太祖髙皇帝配享奏髙徳宣烈之乐饮福酒奏嘉胙之乐就燎位奏昭逺之乐还便殿奏休和之乐还北郊初献奏地徳凯容之乐次奏昭徳凯容之乐瘗埋奏隶幽之乐余乐并与南郊同明堂初献奏凯容宣烈之乐宾出入及余乐与南北郊同祠庙皇帝入庙门奏永至之乐太祝祼地奏登歌诸皇祖各奏凯容帝还东壁上福酒奏永胙送神奏肆夏其羣臣出入牲出入荐毛血迎神诣便殿并与两郊明堂同太祖神室奏髙徳宣烈之乐穆后神室奏穆徳凯容之乐髙宗神室奏明和凯容之乐四年籍田诏骁骑将军江淹造籍田歌二章六年制位未登黄门郎不得畜女妓明帝建武二年雩祭明堂用谢朓造辞梁武帝思𢎞古乐天监元年下诏求学术通明者皆陈所见时对乐者七十八家咸言乐之宜改不言改乐之法帝素善音律遂自制四器名之为通以定雅乐莫不知韵初齐永明中舞人所冠帻并簪笔武帝曰笔笏盖以记事受言舞不受言何事簪笔岂有身服朝衣而足綦䜩履于是去笔乃定郊禋宗庙及三朝之雅乐以武舞为大壮舞取易云大壮者也正大而天地之情可见也以文舞为大观舞取大观在上观天之神道而四时不忒也国乐以雅为称取诗序云言天下之事形四方之风谓之雅雅者正也止乎十二则天数也乃去阶歩之乐增彻食之雅焉皇帝出入宋孝武孝建二年起居注奏永至齐及梁初亦同至是改为皇雅取诗皇矣上帝临下有赫也二郊太庙同用皇太子出入奏𦙍雅取诗君子万年永钖尔𦙍王公出入奏寅雅取尚书周官贰公𢎞化寅亮天工也上夀酒奏介雅取诗君子万年介尔景福也食举奏需雅取易云上于天需君子以饮食宴乐也彻馔奏雍雅取礼记大飨客出以雍彻也竝三朝用之牲出入宋废帝元徽二年仪注奏引牲齐及梁初亦同至是改为涤雅取礼记帝牛必在涤三月也荐毛血宋元徽三年仪注奏嘉荐至是为牷雅取左氏𫝊牲牷肥腯北郊明堂太庙竝同用降神及迎送宋元徽三年仪注奏昭夏齐及梁初亦同至是改为諴雅取尚书至諴感神皇帝饮福酒宋元徽三年仪注奏嘉胙至齐不改梁初改为永胙至是改为献雅取礼记祭统尸饮五洗玉爵献卿今之福酒亦古献之义也北郊明堂太庙同用就燎位宋元徽三年仪注奏昭逺及齐不改就埋位齐永明六年仪注奏𨽻幽至是燎埋俱奏禋雅取周礼大宗伯以禋祀昊天上帝也衆官出入宋元徽三年仪注奏肃咸齐及梁亦同至是改为俊雅取礼记司徒选士之秀者而升之于学曰俊士也二郊太庙明堂三朝同用焉其辞竝沈约所制也是时礼乐制度粲然有序鼓吹宋齐竝用汉制曲又充庭用十六曲武帝乃去其四曲留其十二合四时也更制新歌以述功徳天监七年将有事于太庙诏曰礼云齐日不乐今亲奏始出宫振作鼓吹外可详议八座丞郎参议请舆驾始出鼔吹从而不作还宫如常仪帝从之遂以定制初武帝之在雍镇有童謡云襄阳白铜蹄反縳扬州儿识者言白铜谓金蹄谓马也白金色及义师之兴实以铁骑扬州之士皆面縳果如謡言故即位之后更造新声帝自为之词三曲又令沈约为三曲以被管絃帝既笃敬佛法又制善哉大乐大劝天道仙道神王龙王灭过恶除爱水断苦轮等十篇名为正乐皆述佛法又有法乐童子伎童子倚歌梵呗设无遮大会则为之其后台城沦没简文帝受制于侯景以简文女溧阳公主为妃请帝及主母范淑妃宴于西州秦梁所常用乐景仪同索超世亦在宴筵帝澘然出涕景兴曰陛下何不乐也帝强笑曰丞相言索超世闻此以为何声景曰臣且不知何独超世自此乐府不修风雅咸尽矣及王僧辨破侯景诸乐竝在荆州经乱工器颇阙元帝诏有司补缀才备荆州䧟没周人初不知採用工人有知音者竝入闗中随例多没为奴婢陈初武帝诏求宋齐故事太常卿周𢎞让奏曰齐氏承宋咸用元徽旧式宗祀朝飨奏乐俱同唯北郊之礼颇有增益皇帝入壝门奏永至饮福酒奏嘉胙太尉亚献奏凯容埋牲奏𨽻幽帝还便殿奏休成衆官入出竝奏肃咸此乃元徽所阙永眀六年之所加也唯送神之乐宋孝建二年秋起居注云奏肆夏齐永明中改奏昭夏帝遂依之是时并用梁乐唯改七室舞辞文帝天嘉元年始定圎丘眀堂及宗庙乐都官尚书到仲举奏衆官出入皆奏肃咸牲出入奏引牺引牲荐毛血奏嘉荐迎送神奏昭夏皇帝入坛奏永至皇帝升陛奏登歌皇帝初献及太尉亚献光禄勲终献并奏宣烈皇帝饮福酒奏嘉胙就燎位奏昭逺还便殿奏休成宣帝太建元年定三朝之乐採梁故事奏相和五引各随王月祠用宋曲宴准梁乐盖取人神不杂也五年诏尚书左丞刘平仪曺郎张崖定南北郊及眀堂仪注改天嘉中所用齐乐尽以韶为名工就位定协律校尉举麾太乐令跪赞云奏懋韶之乐降神奏通韶牲入出奏洁韶帝入坛及还便殿奏穆韶帝初再拜舞七徳工执干楯曲终复缀出就悬东继舞九序工执羽籥献爵于天神及太祖之座奏登歌帝饮福酒奏嘉韶就燎位奏报韶至六年十一月侍中尚书左仆射徐陵议曺郎中沈罕奏来年元会仪注先会一日太乐展宫悬髙絙五案于殿庭客入奏相和五引帝出黄门侍郎举麾于殿上掌固应之举于阶下奏康韶之乐诏延王公䜩登奏燮韶奉珪璧讫初引下殿奏亦如之帝兴入便殿奏穆韶更衣又出奏亦如之帝举酒奏绥韶进膳奏侑韶帝御茶果太常丞跪请进舞七徳继之九序其鼓吹杂伎取晋宋之旧微更附益及后主嗣位沈荒于酒视朝之外多在宴筵尤重声乐遣宫女习北方箫鼔谓之代北酒酣则奏之又于清乐中造黄鹂留及玉树后庭花金钗两臂垂等曲与幸臣制其歌词绮艶相髙极于轻荡男女唱和其音甚哀后魏道武皇帝定中山获其乐悬未遑创改因时而用之代歴分崩颇有遗失天兴元年冬诏尚书吏部郎邓彦海定律吕协音乐及追尊曾祖祖考诸帝乐用八𦙍舞皇始舞皇始舞道武所作也以眀开大始祖之业后更制宗庙皇帝入庙门奏王夏太祝迎神于庙门奏迎神曲由古降神之乐干豆上奏登歌由古清庙之乐曲终下奏神祚嘉神眀之飨也皇帝行礼七庙奏陞步以为行止之节皇帝出门奏总章次奏八𦙍舞次奏送神曲道武初冬至祭天于南郊圎丘乐用皇矣奏云和之舞事讫奏维皇将燎夏至祭地祇于北郊方泽乐用神祚奏大武之舞正月上日飨羣臣宣布政教备列宫悬正乐兼奏燕赵秦吴之音五方殊俗之曲四时飨会亦用焉又有掖庭中歌真人代歌上叙祖宗开业所由下及君臣废兴之迹凡有百五十章六年冬诏大乐总章鼓吹增修杂伎以备百戏大飨设之于殿庭如汉晋之旧也眀元帝初又增修之撰合大曲更为钟鼓之节太武帝破赫连昌获古雅乐及平凉州得其伶人器服并择而存之后通西域又以悦般国鼓舞设于乐署其后古乐音制罕复𫝊习旧工更尽声曲多亡孝文帝太和初司乐上书陈乐章有阙求集羣官议定其事并访吏人有能体解古乐者与之广修器数甄立名器以谐八音诏可虽经衆议率无洞暁音律乐部不能立其事弥有残缺然方乐之制及四夷歌舞稍列于太乐金石羽旄之饰为壮丽于往时矣后又诏中书监髙闾令与太乐详採古今以备乐典歴年未精而闾卒宣武帝正始中诏太常卿刘芳主修营乐器时扬州人张阳子义阳人倪凤皇陈孝孙戴当千吴殿陈文明陈成等七人颇解雅乐正声八佾文武二舞钟磬管絃登歌声调芳皆令教习参取是非初御史中尉元匡与芳䓁竞论钟律孝明帝熙平二年冬匡复上言其事太师髙阳王维等奏停之先是有陈仲儒者自江南归国颇闲乐事请依京房立准以调八音神龟二年夏有司及萧寳寅等奏言仲儒辄持己心轻欲制作不可依许诏曰如所奏正光中诏侍中安丰王延明与其门生河间信都芳博採古今乐事芳后乃选延眀所集乐説并诸器物准圗二十余事而注之不得在乐署考正声律也至普泰初前废帝诏尚书长孙稚太常卿祖莹理金石武帝永熙二年春祖莹复议曰按周兼六代之乐声律所施咸有次第自灭学以后礼乐散亾汉来所存二舞而已今请改韶舞为崇徳武舞为章烈总名曰嘉成汉乐章云髙张四悬神来䜩飨宗庙所设宫悬明矣计五郊天神尊于人鬼六宫隂极体同至尊礼无减降宜皆用宫悬其舞人冠服制裁咸同旧式诏曰以成为号良无间然六代之舞皆以大为名今可准古为大成也其舞但依旧为文武而己余如议后太乐令崔九龙言于太常卿祖莹曰声有七声调有七调以今七调合之七律起于黄钟终于中吕今古杂曲随调举之将五百曲恐诸曲名后致亾失今辄条记存之于乐府莹依而正之九龙所录或雅或郑至于謡俗四夷杂歌但记其声折而己不能知其本意又名多舛莫识所由随其淫正而取之乐署悉令𫝊习其中复有所遗至于古雅尤多亾失初孝文皇帝因讨淮汉宣武定夀春收其声伎江左所𫝊中原旧曲明君圣主公莫白鸠之属及江南吴歌荆楚西声总谓清商至于殿庭飨宴兼奏之其圎丘方泽上辛地祇五郊四时拜庙三冬元至社稷马射籍田乐人之数各有差等自宣武已后始爱胡声洎于迁都屈茨琵琶五絃箜篌胡胡鼓铜钹打沙罗胡舞铿锵镗鎝洪心骇耳抚筝新靡絶丽歌音全似吟哭聴之者无不悽怆琵琶及当路琴瑟殆絶音皆初声颇复闲缓度曲转急躁按此音所由源出西域诸天诸佛韵调娄罗胡语直置难解况复被之土木是以感其声者莫不奢淫躁竞举止轻颷或踊或跃乍动乍息硚脚弹指撼头弄目情发于中不能自止论乐岂须钟鼓但问风化浅深虽此胡声足败华俗非唯人情感动衣服亦随之以变长衫戅㡌阔带小鞾自号惊紧争入时代妇女衣髻亦尚危侧不重从容俱笑寛缓盖惊危者势不久安此兆先见何以能立形貌如此心亦随之亾国之音亦由浮竞岂唯哀细独表衰微操絃执籥虽出瞽史易俗移风实在时政北齐文宣初尚未改旧章宫悬各设十二鏄钟于其辰位四面并设编钟编磬各一笋簴合二十架设建鼔于四隅郊庙会同用之其后将有创革尚药典御祖珽上书曰魏氏来自云朔未移其俗至道武破慕容寳于中山获晋乐器不知採用皆委弃之天兴初吏部郎邓彦海奏上庙乐创制宫悬而钟管不备乐章既阙杂以簸逻回歌初用八佾作皇始之舞至太武帝平河西得沮渠䝉逊之伎宾嘉大礼皆杂用焉此声所兴盖苻坚之末吕光平西域得胡戎之乐因又改变杂以秦声所谓秦汉乐也至永熙中录尚书长孙承业共臣先人太常卿莹等斟酌缮修戎华兼採至于钟鼓律吕奂然大备自古相袭损益可知今之创制请以为准珽因採魏安丰王延眀及信都芳等所着乐说而定正声始具宫悬之器仍杂西凉之曲乐名广成而无所号所谓洛阳旧乐者也武成之时始定四郊宗庙之乐羣臣入出奏肆夏牲入出荐毛血并奏昭夏迎送神及皇帝初献亚献礼五方上帝并奏髙明之乐为覆焘之舞皇帝入坛门及升坛饮福酒就燎位还便殿并奏皇夏以髙祖配飨奏武徳之乐为昭烈之舞祼地奏登歌其四时祭庙及禘祫六代五代髙祖曾祖祖诸神室并奏始基之乐为恢祚之舞神武皇帝神室奏武徳之乐为昭烈之舞文㐮皇帝神室奏文徳之乐为宣政之舞文宣皇帝神室奏文正之乐为光大之舞孝昭皇帝神室奏文明之乐为休徳之舞其出入之仪同四郊之礼其时郊庙宴享之乐皆魏代故西凉伎即是晋初旧声魏太武平凉所得也秦汉二代是魏晋相承之乐其吴声者是江南宋齐之伎鼓吹朱鹭等二十曲皆改古名以叙功徳古文有黄雀钓竿二曲略而不用盖议定其名被于鼓吹诸州镇戍各给鼓吹乐人多少各以大小等级为差诸王为州皆给鼓吹赤鼓赤角皇子则增给吴鼔长鸣角上州刺史皆给青鼓青角中州刺史以下及诸镇戍皆给黑鼓黑角乐器皆有衣并同色鼔杂乐有西凉鼙舞清乐龟兹等然吹笙弹琵琶五絃及歌舞之伎自文襄以来皆所爱好至河清以后𫝊习尤盛后主唯赏胡戎乐耽爱无己于是繁习淫声争新哀怨故曹妙达安未弱安马驹之徒至有封王开府者遂服簪缨而为伶人之事后主亦自能度曲亲执乐器恱翫无倦遂倚絃而歌别採新声为无愁曲音韵窈窕极于哀思使畨儿阉官之軰齐唱和之曲终乐阕莫不殒涕虽行幸道路或时马上奏之乐往哀来竟以亡国后周文帝覇政平江陵大获梁氏乐器及建六官乃令有司详定郊庙乐歌舞各有等差虽着其文竟未之行也及武帝天和初造山云舞以备六代南北郊雩坛太庙禘祫俱用六舞南郊则大夏降神大濩献熟次作大武正徳武徳山云之舞北郊则大濩降神大夏献熟次作大武正徳武徳山云之舞雩坛以大武降神正徳献熟次作大夏大濩武徳山云之舞太庙禘祫则大武降神山云献熟次作正徳大夏大濩武徳之舞时享太庙以山云降神大夏献熟次作武徳之舞拜社以太濩降神正徳献熟次作正徳之舞五郊朝日以大夏降神大濩献熟神州夕月籍田以正徳降神大濩献熟建徳二年十月六代乐成奏于崇信殿宫悬依梁三十六架朝会则皇帝出入奏皇夏皇太子出入奏肆夏王公出入奏骜夏五等诸侯元日献玉帛奏纳夏宴族人奏族夏大会至尊执爵奏登歌十八曲食举奏深夏舞六代大夏大濩大武正徳武徳山云之舞于是正定雅音为郊庙乐创造钟律颇得其宜乃以梁鼓吹熊罴十二按每元正大会列于悬间与正乐合奏初太祖辅魏之时髙昌欵附及得其伎教习以备飨宴之礼六年罢掖庭四夷之乐其后帝聘皇后于突厥得其所获康国龟兹等乐更杂以髙昌之旧并于大司乐习焉採用其声被于钟石取周官制以陈之宣帝时改前代鼓吹朱鹭等曲制为十五曲述受魏禅及战功之事帝每晨出夜还恒陈鼓吹尝幸同州自应门至赤岸数十里间鼓吹俱作祈雨仲山还令京城士女于街巷奏乐以迎之公私顿弊以至于亡隋文帝开皇二年尚因周乐命工人齐树提检校乐府改换声律益不能通俄而沛公郑译奏上请更修正于是诏太常卿牛𢎞国子祭酒辛彦之国子博士何妥等议正乐然沦谬既久积年议不定帝怒曰我受天命七年乐府犹歌前代功徳命治书侍御史李谔引𢎞等以下将罪之谔奏曰武王克殷至周公相成王始制礼乐斯事体大不可速成帝意稍解九年平陈获宋齐旧乐诏于太常置清商署以管之求得陈太乐令蔡子元于普明等复居其职隋代雅乐唯奏黄钟一宫郊庙朝飨用一调迎气用五调旧工更尽其余声律皆不复通或有能为㽔宾之宫者享祀之际隶之竟无觉者𢎞又修皇后房内之乐文帝龙潜时颇好音乐故尝因倚琵琶作歌二首名曰地厚天髙託言夫妻之义因即取之为房内曲命妇人并登歌上夀并用之职在宫内女人教习之于是祕书监牛𢎞祕书丞姚察散骑常侍许善心仪同三司刘臻内史舎人虞世基等更共详议按周官大司乐奏黄钟歌大吕舞云门以祀天神奏太蔟歌应钟舞咸池以祭地祇奏姑洗歌南吕舞大韶以祀四望奏蕤宾歌函钟舞大夏以祭山川奏夷则歌小吕舞大濩以享先妣奏无射歌夹钟舞大武以享先祖此乃周制立二王三恪通己为六代之乐至四时祭祀则分而用之以六乐配十二调一代之乐则用二调矣隋去六代之乐又无四望先妣之祭今既与古祭法有别乃以神祇位次分乐配焉奏黄钟歌大吕以祀圎丘奏太蔟歌应钟以祭方泽奏姑洗歌南吕祀五郊神州奏蕤宾歌林钟以祀宗庙奏夷则小吕以祀社稷先农奏无射歌夹钟以祭巡狩方岳同用文武二舞其圎丘降神八变宗庙禘祫降神九变皆用昭夏其余享祀皆一变皇帝入出奏皇夏羣官入出皆奏肆夏举酒上夀奏需夏迎送鬼神奏昭夏荐献郊庙奏咸夏宴飨殿上奏登歌并文舞武舞合为八曲古有宫商角征羽五引梁以三朝元会奏之今改为五音其声悉依宫商不使差越唯迎气于五郊降神奏之月令所谓孟春其音角是也通前为十三曲并内官所奏天髙地厚二曲于房中奏之合十五曲其登歌祀神宴会通行之若有大祀临轩陈于阶坛之上若册拜王公设宫悬不用登歌释奠则唯用登歌而不设悬古者人君食皆用当月之调以取时律之声使不失五常之性调畅四体令得时气之和故东汉太子丞鲍邺上言天子食饮必顺四时有食举乐所以顺天地养神明可作十二月均感天地和气此则殿庭月调之义也祭祀既已分乐迎气临轩朝会并用当月之律正月悬太蔟之均及十二月悬大吕之均欲感人君性情允协隂阳之序也并撰歌诗三十首并令施用先是文帝遣内史侍郎李元操直内侍省卢思道等制清庙歌词十二曲令于太乐教习以代周歌至仁夀中炀帝为太子时从飨于太庙乃上言清庙之词文多浮丽不足以宣功徳请更议之于是诏吏部尚书牛𢎞开府仪同柳顾言祕书丞许善心内史舎人虞世基礼部侍郎蔡征等更详故实剏制雅乐歌词炀帝大业元年诏修髙祖庙乐雅新造髙祖歌九首仍属戎车不遑刋正礼乐之事竟无成功而帝矜奢颇耽淫曲御史大夫裴蕴揣知帝情奏搜周齐梁陈乐工子弟及人间善声调音律凡三百余人并付大乐倡优猱杂咸来萃止其哀管杂声淫絃巧奏皆出邺城之下髙齐之旧曲也大唐太宗文皇帝留心雅正励精文教贞观之初合考隋氏所𫝊南北之乐梁陈尽吴楚之声周齐皆胡虏之音乃命太常卿祖孝孙正宫调起居郎吕才习音韵协律郎张文收考律吕平其散滥为之折衷汉以来郊祀明堂有夕牲迎神登歌等曲近代加祼地迎牲饮福酒今夕牲祼地不用乐公卿摄事又去饮福酒之乐周享神诸乐多以夏为名宋以永为名梁以雅为名后周亦以夏为名隋氏因之今国家以和为名旋宫之乐久䘮汉章帝建初三年鲍邺始请用之顺帝阳嘉二年复废累代会黄钟一均变极七音则五钟废而不撃反谓之哑钟祖孝孙始为旋宫之法造十二和乐合四十八曲八十四调至开元中又造三和乐共十五和乐其曰元和顺和永和肃和雍和夀和太和舒和休和昭和祴和正和承和丰和宣和又制文舞武舞文舞朝廷谓之九功舞武舞朝廷谓之七徳舞乐用钟磬柷敔晋鼓节鼓琴瑟筝筑竽笙箫笛箎埙錞于铙铎抚拍舂牍谓之雅乐唯郊庙元会冬至及册命大礼则辨其曲度章句而分始终之次焉夹钟宫元和一变黄钟角元和一变太蔟征元和一变姑洗羽元和一变右四曲冬至于圎丘大祭奏之以文舞六变降神替昭夏若祭五方上帝日月则黄钟宫奏元和以文舞三变降神若其送神皆奏一变林钟宫顺和二变太蔟角顺和二变姑洗征顺和二变南吕羽顺和二变右四曲夏至于皇地祇大祭则奏之以文舞八变降神替昭夏若祭祀社稷及神州籍田则于太蔟宫奏顺和以文舞三变降神若其送神皆奏一变黄钟宫永和三变大吕角永和三变太蔟征永和二变应钟羽永和二变右四曲于宗庙大祭则奏之以文舞九变降神替昭夏若四时小祭则于无射宫奏永和以文武三变降神也若送神皆奏一变无射宫永和夷则宫永和蕤宾宫顺和姑洗宫顺和太蔟宫顺和黄钟宫元和右六曲于雩坛蜡百神各奏一变总六变以文舞降神替昭夏若送神则于黄钟宫奏元和一变九徳之歌肃和雍和夀和宫音商音角音征音羽音凯和太和舒和休和昭和採茨祴和驺虞狸首九功七徳正和承和丰和宣和汉明帝养老亦奏乐自后遂亡今郊社庙同用宫悬二舞改名易调为异旧释奠唯有登歌今设轩悬雨师山川竝不设乐于是雅乐大备故天下靡然向风矣凡有事于太庙每室酌献各用舞焉献祖室用光大之舞懿祖室用长发之舞太祖室用大政之舞代祖室用大成之舞髙祖室用大明之舞太宗室用崇徳之舞髙宗室用钧天之舞中宗室用文和之舞睿宗室用景文之舞孝敬庙用承光之舞诸太子庙用凯安之舞凡祀昊天上帝及五方大明夜明之乐皆六成祭皇地祇神州社稷乐皆八成享宗庙之乐九成其余祭祀三成而已通典卷一百四十二通典卷一百四十三钦定四库全书通典卷一百四十三唐京兆杜佑君卿纂乐三十二律先王通于伦理以候气之管为乐声之均吹建子之律以子为黄钟丑为大吕寅为太蔟卯为夹钟辰为姑洗已为中吕午为蕤賔未为林钟申为夷则酉为南吕戌为无射亥为应钟阳管有六为律者谓黄钟太蔟姑洗蕤賔夷则无射此六者为阳月之管谓之律律者法也言阳气始生各有其法又律者帅也所以帅导阳气使之通逹隂管有六为吕者谓大吕应钟南吕林钟中吕夹钟此六者隂月之管谓之为吕变隂阳之声故为十二调调各文之以五声播之以八音乃成为乐故有十二悬之乐焉周礼春官太师掌六律六同以合隂阳之声阳声黄钟太蔟姑洗蕤賔夷则无射隂声大吕应钟南吕函钟小吕夹钟皆文以五声宫商角徴羽凡为乐器以十有二律为之数度以十有二声为之齐量凡和乐亦如之五声八音名义五声者一曰宫二曰商三曰角四曰徴五曰羽八音者八卦之音卦各有风谓之八风也一曰干之音石其风不周二曰坎之音革其风广莫三曰艮之音匏其风融四曰震之音竹其风明庶五曰巽之音木其风清明六曰离之音丝其风景七曰坤之音土其风凉八曰兑之音金其风阊阖月令云正月其音角四月其音徴中央土其音宫七月其音商十月其音羽乐记曰宫为君商为臣角为民徴为事羽为物五者不乱则无懘之音矣宫乱则荒其君骄商乱则陂其臣壊角乱则忧其人怨徴乱则哀其事勤羽乱则危其财匮五者皆乱迭相陵谓之慢如此则国之灭亡无日矣夫民有血气心知之性而无哀乐喜怒之常应感物而动然后心术形焉是故志微噍杀之音作而民思忧啴谐慢易繁文简节之音作而民康乐粗厉勐起奋末广贲之音作而民刚毅㢘直劲正庄诚之音作而民肃敬寛裕肉好顺成和动之音作而民慈爱流僻邪散狄成涤滥之音作而民淫乱然后圣人作为鞉鼓椌楬壎箎此六者徳音之音也然后钟磬竽瑟以和之干戚旄狄以舞之此所以祭先王之庙也钟声铿铿以立号号以立横横以立武君子听钟声则思武臣石声磬磬以立辨辨以致死君子听磬声则思死封疆之臣丝声哀哀以立㢘㢘以立志君子听琴瑟之声则思志义之臣竹声滥滥以立会会以聚衆君子听竽笙箫管之声则思畜聚之臣鼓鼙之声讙讙以立动动以进衆君子聼鼓鼙之声则思将帅之臣君子之听音声非徒听其铿锵而已彼亦有所合之也五声十二律旋相为宫伏羲氏作易纪阳气之初以为律法建冬日至之声以黄钟为宫太蔟为商姑洗为角林钟为徴南吕为羽应钟为变宫蕤賔为变徴此声之元五声之正也故各统一日其余以运行当日者各自为宫而商徴以类从焉汉书云黄帝使伶伦自大夏之西至崑崙之隂取竹生于嶰谷其窍厚薄均者断两节之间而为黄钟之管因制十二管吹以准鳯鸣而定律吕之音用生六律六吕之制以候气之应而立宫商之声以应五声之调凤有雌雄鸣亦不等故吹阳律以候于凤吹隂律以拟于皇故能协和中声候气不爽清浊相符伦理无失五声六律旋相为宫其用之法先以本管为均八音相生或上或下取五声令足然后为十二律旋相为宫若黄钟之均若大吕之均太蔟之均夹钟之均姑洗之均中吕之均蕤賔之均林钟之均夷则之均南吕之均无射之均应钟之均此谓迭为宫商角徴羽也若黄钟之律自为其宫大吕之律自为其宫太蔟之律自为其宫夹钟之律自为其宫中吕之律自为其宫蕤賔之律自为其宫林钟之律自为其宫夷则之律自为其宫南吕之律自为其宫无射之律自为其宫应钟之律自为其宫所谓五声六律十二管旋相为宫者也五声十二律相生法古之神瞽考律均声必先立黄钟之均黄钟之管以九寸为法故用九自乘为管絃之数管数多者则下生其数少者则上生相生增减之数皆不出于三又生取之数不出于八宫从黄钟而起下生得八为林钟上生太蔟亦复依八而取为商其增减之数以三为度以上生者皆三分益一下生者皆三分去一宫生徴徴生商商生羽羽生角此五声大小之次也是黄钟为均用五声之法以下十二辰辰各有五声其为宫商之法亦如之故辰各有五声合六十声是十二律之正声也其十二律相生之法皆以黄钟为始下生者三分去一上生者三分益一五下六上仍得一终黄钟下生林钟林钟上生太蔟太蔟下生南吕南吕上生姑洗姑洗下生应钟应钟上生蕤賔蕤賔上生大吕大吕下生夷则夷则上生夹钟夹钟下生无射无射上生中吕此谓十二律长短相生一终中吕之法又制十二钟准为十二律之正声也凫氏为钟以律计自倍半半者准半正声之半以为十二子律制为十二子声比正声为倍则以正声于子声为倍以正声比子声则子声为半但先儒释用倍声自有二义一义云半以十二正律为十子声之钟一义云从于中宫之管寸数以三分益一上生黄钟以所得管之寸数然半之以为子声之中其为半正声之法者以黄钟之管正声九寸为均子声则四寸半黄钟下生林钟之子声林钟上生太蔟之子声太蔟下生南吕之子声南吕上生姑洗之子声姑洗下生应钟之子声应钟上生蕤賔之子声蕤賔下生大吕之子声大吕上生夷则之子声夷则下生夹钟之子声夹钟上生无射之子声无射下生中吕之子声此半正声法其半相生之法者以正中吕之管长六寸中吕上生黄钟黄钟下生林钟三分去一还以六生所得林钟之管寸数半之以为林钟子声之管以次而为上下相生终于中吕皆以相生所得之律寸数半之各以为子声之律故有正声十二子声十二分大小有二十以为二十四钟通于二神迭为五声合有六十声即为六十律其正管长者为均之时则通自用正声五音正管短者为均之时则通用子声为五音亦皆三分益一减一之次还以宫商角徴羽之声得调也歴代制造汉文帝令丞相北平侯张苍始定律歴元帝时郎中京房知五音六十律之数上使韦𤣥成等试问房于乐府房对受学于故小黄令焦延夀六十律相生之法以上生下皆三生二以下生上皆三生四阳下生隂隂上生阳终于中吕而十二律毕矣中吕上生执始执始下生去灭上下相生终于南事六十律毕矣夫十二律之变于六十犹八卦之变至于六十四也魏武帝时杜䕫精识音韵为雅乐郎中令铸铜工柴玊巧有意思形器之中多所造作亦为时人见知夔令玊铸钟其声均清浊多不如法数毁改作玉甚厌之谓夔清浊任意更相诉白于魏武魏武取所铸钟杂错更试然后知䕫为精而玉之谬也明帝青龙中铸大钟髙堂崇谏曰夫礼乐者为治之大本也故箫韶九成凤凰来仪雷鼓六变天神以降是以政平刑措和之至也新春发响商辛以陨大钟既铸周景以死存亡之机恒由此作君举必书古之道也作而不法何以示后帝称善焉晋张华荀勗校魏杜䕫所造钟律其声乐多不谐合乃出御府古今铜竹律二十五铜尺铜斛七具校减新尺短䕫尺四分因造十有二笛笛具五音以应京房之术笛体之音皆各用蕤賔林钟之角短则又倍之二笛八律而后成去四分之一而以本宫管上行度之则宫定也因宫冗以本宫徴管上行度之则徴定也各以其律展转相因随冗疎密所宜置之或半之或四之以调律吕正雅乐正会殿庭作之自谓宫商克谐然论者谓朂为暗解时阮咸善逹八音论者谓之神觧咸常心讥朂新律声髙以谓髙近哀思不合中和每公会作乐朂自以为逺不及咸常意咸谓之不调以为异已乃出咸为始平相后有田夫耕于野得周玉尺朂以校已所理钟石丝竹皆短校一米于此伏咸之妙复徴咸归梁武帝天监元年下诏博採古乐竟无所得帝既素善音律详悉旧事遂自制立四器名之为通通受声亮广九寸直长九尺临岳髙寸二分每通施三絃一曰𤣥英通应钟絃用百四十二丝长四尺七寸四分差强黄钟絃用二百七十丝长九尺大吕絃用二百五十二丝长八尺四寸三分差弱二曰青阳通太蔟絃用二百四十丝长八尺夹钟絃用二百二十四丝长七尺五寸弱姑洗絃用百四十二丝长七尺二寸一分强三曰朱明通中吕絃用百九十丝长六尺六寸六分弱蕤賔絃用百八十九丝长六尺三寸二分强林钟絃用百八十丝长六尺四寸四分四曰白藏通夷则絃用百六十八丝长五尺六寸二分弱南吕絃用百六十丝长五尺三寸三分大强无射絃用百二十九丝长四尺九寸九分强因以通声转推用气悉无差违而还相得中又制为十二笛黄钟笛长三尺八寸大吕笛长三尺六寸太蔟笛长三尺四寸夹钟笛长三尺二寸姑洗笛长三尺一寸中吕笛长二尺九寸蕤賔笛长二尺八寸林钟笛长二尺七寸夷则笛长二尺六寸南吕笛长二尺五寸无射笛长二尺四寸应钟笛长二尺三寸用笛以写通声攷古夹钟玉律并周代古钟并皆不差于是被以八音旋以七声莫不和韵陈山阳太守毛爽习京房候气术陈亡祖孝孙学之于爽周嵗之日日异其律冬至之日以黄钟为宫林钟为徴太蔟为商南吕为羽姑洗为角应钟为变宫蕤賔为变徴随月异宫匝嵗而复后魏孝明帝神龟元年有陈仲儒者自江南归魏颇闲乐事请依前汉京房立准以调八音有司问仲儒言前被符问京房准定六十律之后虽有器存晓之者尠至后汉熹平末张光等犹不能定絃之急缓声之清浊仲儒授自何师出何典籍而云能晓答曰仲儒在江左之日颇爱琴又常览司马彪所撰续汉书见京房准术成数昭然而张光等不能定仲儒不量庸昩窃有意焉遂竭愚思钻研甚久虽不能测其机妙至于声韵颇有所得度量衡歴出自黄钟虽造管察气经史备存但气有盈虚黍有巨细差之毫釐失之千里自非管应时候声验吉凶则是非之源谅亦难定此则非仲儒浅识所敢闻之至于准者本以代律取其分数调校乐器则宫商易辨若尺寸少长则六十宫商相与微浊若分数加短则六十徴羽类皆小清至于清浊相宣谐会歌管皆得应合虽积黍验气取声之本清浊谐会亦湏有方若闲准意则辨五声清浊之韵若善琴术则知五调调音之体参此二途以均乐器则自然应和不相夺伦如不练此必至乖谬按后汉顺帝阳嘉二年冬十月行礼辟雍奏应钟始复黄钟作乐器随月律是谓十二之律必湏次第为宫而商羽角徴以类从之寻调声之体宫商宜浊徴羽用清若依公孙崇上以十二律声而云还相为宫清浊悉足非唯未练五调调器之法至于五声次序自是不足何者黄钟为声气之元其管最长故以黄钟为宫太蔟为商林钟为徴则一任相顺若均之八音犹湏错採衆声配成其美若以应钟为宫大吕为商蕤賔为徴则徴浊而宫清虽有其韵不成音曲若以夷则十二律中唯得取中吕为徴其商角羽并无其韵若以中吕为宫则十二律内全无所取何者中吕为十二之穷变律之首依京房书中吕为宫乃以去灭为商执始为徴然后方韵而崇乃以中吕为宫犹用林钟为商黄钟为徴何由可谐仲儒以为调和乐器文饰五声非准不妙若如严嵩父子心赏清浊是则为难若依案见尺作准调絃缓急清浊可以意推耳但音声精微史传简畧旧志唯云准形如瑟十三絃隐间九尺以应黄钟九寸调中一絃令与黄钟相得按画以求其声遂不辨准湏柱以下柱有髙下絃有麤细余十二絃复应若为致令搅者迎前拱手又按房准九尺之内若十七万七千一百四十七分一尺之内为万九千六百八十三分又复十之是为于准一寸之内亦为万九千六百八十三分然则于准一分之内乘为二千分又为小分以辨强弱中闲至促离朱之明犹不能穷而分之虽然仲儒私曾考验但前却中柱使入常准尺分之内相生之韵已自应合然分数既微器宜精妙其准平面直湏如停水其中絃一柱髙下湏与二头临岳一等移柱上下之时不使离絃不得举絃又中絃麤细湏与琴宫相类中絃湏施轸如琴以轸调声令与黄钟一管相合中絃下依数出六十律清浊之节其余十二絃湏施柱如筝又凡絃皆湏素张使临时不动即于中絃按画一周之声度着十二絃上然后依相生之法以次运行取十二律之商徴商徴既定又依琴五调调声之法以均乐器其调以宫为主清调商为主平调以角为主然后错採衆声以文饰之如锦绣自上代以来消息调准之方并史文所畧出仲儒愚思若事有乖此声则不和平仲儒寻之分数精微如彼定絃急缓艰难若此而张光等视掌尚不知藏中有准既未识其器又安能施絃也且燧人不师资而习火延夀不束脩以变律故云知之者欲敎而无从心逹者体知而无师茍有毫釐所得皆闗心抱岂必要经师授然后寻竒哉但仲儒自省庸浅才非赡足正可麤识音韵才言其理致耳时尚书萧寳寅又奏金石律吕制度调均自古以来尠或通晓仲儒虽麤述而学不师授云出己心又言旧器不任必湏更造然后克谐上违用旧之㫖轻欲制造臣窃思量不合依许诏曰礼乐之事盖非常人能明可如所奏北齐神武霸府田曹参军信都芳世号知音能以管候气仰观云色常与人对语则指天曰孟春之气至矣人徃验管而飞灰已应每月所候言皆无爽又为轮扇二十四埋地中以测二十四气每一气感则一扇自动他扇并住与管灰相应若合符契焉隋文帝开皇二年诏求知音之士参定音乐沛国公郑译云考寻乐府钟石律吕皆有宫商角徴羽变宫变徴之名七声之内三声乖应每常求访终莫能通初周武帝时有龟兹人曰蘓祗婆从突厥皇后入国善胡琵琶听其所奏一均之中间有七声因而问之答云父在西域称为知音代相𫝊习调有七种以其七调勘校七声㝠若合符一曰婆陁力华言平声即宫声也二曰鸡识华言长声即南吕声也三曰沙识华言质直声即角声也四曰沙侯加滥华言应声即变徴声也五曰沙腊华言应和声即徴声也六曰般赡华言五声即羽声也七曰俟利箑华言斛牛声即变宫声也译因习而弹之始得七声之正然其就此七调又有五旦之名旦作七调以华言译之旦者则谓之均也其声亦应黄钟太蔟林钟南吕姑洗五均以外七律更无调声遂因其所捻琵琶絃柱相饮为均推演其声更立七均合成十二以应十二律律有七音音立一调故成七调十二律合八十四调旋转相交尽皆和合仍以其声考校大乐所奏林钟之宫应用林钟为宫乃用黄钟为宫应用南吕为商乃用太蔟为商应用应钟为角乃取姑洗为角故林钟一宫七声三声并戾其十一宫七十七音例皆乖越莫有通者又以编悬有八因作八音之乐七声之外更立一声谓之应声译因作书二十余篇明其指趣至是译以其书宣示朝廷并立议正之有万寳常者妙通钟律徧解六音常与人方食论及声调时无乐器因取前食器及杂物以箸扣之品其髙下宫商毕备谐于丝竹文帝后召见问郑译所定音乐可否对曰此亡国之音岂陛下之所宜闻遂极言乐声哀怨淫放非雅正之音请以水尺为律以调乐器上遂从之遂造诸乐器其声率下于译调二律并撰六乐谱十四卷论八音旋相为宫之法改丝移柱之变为八十四调百四十四律变化终于千八声时人以周礼有旋宫之义自汉魏以来知音者皆不能通见寳常时创其事皆哂之至是试令为之应手成曲无所凝滞见者莫不嗟异于是损益乐器不可胜纪其声雅淡不为时所好太常善声者多排毁之又太子洗马蘓䕫駮译曰韩诗外𫝊所载乐声感人及月令所载五音所中并皆有五不言变宫变徴又左氏所云七音六律以奏五声准此而言每宫应立五调不闻更加变宫变徴二调为七调七调之作所出未详译荅曰周有七音之律汉书律歴志天地人及四时谓之七始黄钟为天始林钟为地始太蔟为人始是为三始姑洗为春蕤賔为夏南吕为秋应钟为冬是为四时四时三始是以为七今若不以二变为调曲则是冬夏声阙四时不备是故每宫湏立七调于是衆从译议译又与䕫俱云按今乐府黄钟乃以林钟为调首失君臣之义清乐黄钟宫以小吕为变徴乖相生之道今请推黄钟宫为调首清乐去小吕还用蕤賔为变徴衆皆从之䕫又与译议欲累黍立分正定律吕时以音律久不通译䕫等一朝能为之以为乐声可定而何妥旧以学问推为儒首帝素不悦学不知乐妥又耻己宿儒不逮译等欲沮壊其事乃立议非十二律旋相为宫曰经文虽道旋相为宫恐是直言其理亦不通随月用调是以古来不取若依郑𤣥及司马彪湏用六十律方得和韵今译唯取黄钟之正宫兼得七始之妙义非止金石谐韵亦乃簨簴不繁可以享百神可以合万舞矣而又非其七调之义曰近代书记所载缦乐鼓琴吹笛之人多云三调之声其来久矣请存三调而已时牛𢎞总知乐事不能精究音律寳常又修洛阳旧典言㓜学音律师于祖孝徴知其上代修调古乐周之璧翣殷之崇牙悬八用七尽依周礼备矣所谓正声又近前汉之乐不可废也是时竞为异议各立朋党是非之理纷然淆乱或欲各令修造待成择其善者而从之妥恐乐成善恶易见乃请张乐试之遂先説曰黄钟者以象人君之徳及奏黄钟之词帝曰洋洋和雅甚与我会妥因陈用黄钟一宫不假余律帝大悦班赐妥等修乐者自是译等议寝帝又遣毛爽及蔡子元于普明等以候节气依古于三重密屋之内以木为案十有二具每取律吕之管随十二辰置于案上而以土埋之上平于地中实葭莩之灰以轻缇素覆律口每地气至与律㝠符则灰飞冲素散出于外而气应有早晚灰飞有多少或初入月其气即应或至中下旬间气始应者或飞灰出三五夜而尽或终一月才飞少许者帝异之问牛𢎞𢎞对曰灰飞半出为和气灰全出为勐气吹灰不能出为衰气和气应者其政平勐气应者其臣纵衰气应者其君暴帝駮之曰臣纵君暴其政不平非月别而有异也今十二月律于一嵗内应并不同安得暴君纵臣若斯之甚也𢎞不能对初万寳常听太常所奏乐泫然而泣人问其故对曰乐淫厉而哀天下不久相杀当时四海全盛闻其言皆谓不然大业末其言卒验而寳常贫困无人赡遗饥馁将死取其所着书焚之曰何用此为见者于火中探得数卷见行于世开皇初有卢贲萧吉并撰着乐书皆为当时所用至于天机去寳常逺矣又有安马驹曹妙达王长通郭金等能造曲为一时之妙多习郑声而寳常所为皆归于雅正虽公议不服然皆谓以为神炀帝将幸江都有乐人王令言妙达音律令言之子常从于户外弹胡琵琶作翻安公子曲令言时卧室中闻之大惊蹶然而起变色急唿其子曰此曲兴自早晚对曰顷来有之令言歔欷流涕谓其子曰汝慎无从行帝必不返此曲宫声徃而不返宫君也吾所以知之帝竟被弑于江都大唐髙祖受禅后军国多务未遑改剏乐府尚用隋氏旧文至武徳九年正月始命太常少卿祖孝孙考正雅乐至贞观二年六月乐成奏之初孝孙以梁陈旧业杂用呉楚之音周齐旧乐多渉胡戎之伎于是斟酌南北考以古音而作大唐雅乐以十二律各顺其月旋相为宫按礼记云大乐与天地同和治世之音安以乐其政和故制十二和之乐合三十二曲八十有四调祭圆丘以黄钟为宫郊朝方泽以林钟为宫宗庙以太蔟为宫五郊庙贺享宴则随月用律为宫凡祭天神奏豫和之乐地祗奏顺和宗庙奏永和天地宗庙豋歌俱奏肃和皇帝临轩奏太和王公出入奏舒和皇帝食举及饮酒奏休和皇帝受朝奏正和皇太子轩悬出入奏承和元日冬至皇帝礼会登歌奏昭和郊庙俎入奏雍和皇帝祭飨酌酒读祝文及饮福酒受胙奏夀和五郊迎气各以月律而奏其音又郊庙祭享奏化康凯安之舞贞观初张文收善音律尝览萧吉乐谱以为未甚详悉乃取歴代沿革截竹为十二律吹之备尽旋宫之义太宗召文收于太常令与少卿祖孝孙参定雅乐太乐有古钟十二近代唯用其七余有五钟俗号哑钟莫能通者文收吹律调之声皆响彻时人咸服其妙寻授协律郎及孝孙卒文收复採三礼更加釐革依周礼祭昊天上帝以圜钟为宫黄钟为角太蔟为徴姑洗为羽奏豫和之舞若封太山同用此乐若地祗方丘以函钟为宫太蔟为角姑洗为徴南吕为羽奏顺和之舞禅梁甫同用此乐禘祫宗庙以黄钟为宫大吕为角太蔟为徴应钟为羽奏永和之舞五郊日月星辰及类上帝黄钟为宫奏豫和之曲大蜡大报以黄钟太蔟姑洗蕤賔夷则无射等调奏豫和顺和永和之舞明堂雩以黄钟为宫奏豫和之曲神州社稷籍田并以太蔟为宫雨师以姑洗为宫山川以蕤賔为宫并奏顺和之曲临轩出入奏舒和之乐并以姑洗为宫飨先妣以夷则为宫奏永和之曲大飨䜩会奏姑洗蕤賔二调皇帝食毕以月律为宫并奏休和之曲皇帝郊庙出入奏太和之曲临轩出入奏舒和之乐皇帝大射奏驺虞之曲并以姑洗为宫皇太子奏狸首之曲皇太子轩悬姑洗为宫奏永和之曲凡奏黄钟歌大吕奏太蔟歌应钟奏姑洗歌南吕奏蕤賔歌林钟奏夷则歌中吕奏无射歌夹钟凡黄钟蕤賔为宫其乐九变大吕林钟为宫其乐八变太蔟夷则为宫其乐七变夹钟南吕为宫其乐六变姑洗无射为宫其乐五变中吕应钟为宫其乐四变天子十二终上公九终侯伯七终子男五卿六大夫四士三然后乐教大备前上元三年十一月勑新造上元之舞先令大祠享皆将陈设自今以后圆丘方泽太庙祀享然后用此舞余祭并停干元元年三月肃宗以太常旧钟磬自隋以来所𫝊五声或有错差谓太常少卿于休烈曰古者圣人作乐以应天地之和以合隂阳之序和则人不夭札物不疵疠且金石丝竹乐之器也比亲享郊庙每聼乐声或宫商不伦或钟磬失度可尽将钟磬来朕当于内定太常进入上集乐工考试数日审知差错然后令再造及磨刻二十五日一部先毕召太常乐工上临三殿亲观考击皆合五音送太常又于内造乐章三十一章送太常郊庙歌之通典卷一百四十三通典卷一百四十四钦定四库全书通典卷一百四十四唐京兆杜佑君卿纂乐四权量虞书曰乃同律度量衡三代式遵斯制秦灭学之后纷纶莫定汉书曰夫推歴生律制器规圆矩方权重衡平准绳嘉量探赜索隐钩深致逺莫不用焉度长短者不失毫釐量多少者不失圭撮权轻重者不失黍累纪于一恊于十长于百大于千衍于万其法在算术宣于天下小学是则职在太史羲和掌之度者分寸尺丈引也所以度长短也本起黄钟之长以子糓秬黍中者一黍之广度之九十黍为黄钟之长一为一分十分为寸十寸为尺十尺为丈十丈为引而五度审矣量者龠合升斗斛也所以量多少也本起于黄钟之龠用度数审其容子糓秬黍中者千有二百实其龠以井水准其槩十龠为合十合为升十升为斗十斗为斛而五量嘉矣权者铢两斤钧石也所以称物平施知轻重也本起于黄钟之重一龠容千二百黍重十二铢两之为两二十四铢为两十六两为斤三十斤为钧四钧为石权与物钧而生衡衡运生规规圆生矩矩方生绳绳直生准准正则平衡而钧权矣是谓五则也位于北方太隂为智为水水曰润下智者谋谋而深故为权北方之义也大小有准轻重有数各应其象五权谨矣魏初杜䕫造斛即周礼所谓嘉量也深尺方尺实一鬴臋一寸实一豆耳三寸实一升重一钧声中黄钟晋氏播迁亡其彞量隋制前代三升当今一升三两当今一两一尺二寸当今一尺大唐贞观中张文收铸铜斛秤尺升合咸得其数诏以其副藏于乐署至武延秀为太常卿以为竒翫以律与古玉斗升合献焉开元十七年将考宗庙乐有司请出之勑惟以铜律付太常而亡其九管今正声有铜律三百五十六铜斛二铜秤二铜缻十四斛左右耳与臋皆正方积十而登以至于斛铭云大唐贞观十年嵗次元枵月旅应钟依新令累黍尺定律校龠成兹嘉量与古玉斗相符同律度量衡恊律郎张文收奉勑修定秤盘铭云大唐贞观秤同律度量衡匣上有朱漆题秤尺二字尺亡其迹犹存以今常用度量校之尺当六之五衡皆三之一一斛一秤是文收总章年所造斛正圆而小与秤相符也金一钟世本云黄帝工人垂所造周礼冬官考工记凫氏为钟两栾谓之铣铣间谓之于于上谓之鼔鼔上谓之钲钲上谓之舞舞上谓之甬甬上谓之衡钟悬谓之旋旋虫谓之干钟带谓之篆篆间谓之枚枚间谓之景于上之谓之隧十分其铣去二以为钲以其钲为之铣间去二分以为之鼓间以其鼓间为之舞修去二分以为舞广以其钲之长为之甬长以其甬长为之围参分其围去一以为衡围参分其甬长二在上一在下以设其旋钟已厚则石已薄则播侈则柞弇则郁长甬则振是故大钟十分其鼓间以其一为之厚小钟十分其钲间以其一为之厚钟大而短则其声疾而短闻钟小而长则其声舒而逺闻为隧六分其厚以其一为之深而圜之尔雅曰大钟曰镛中者曰剽小者曰栈春秋左氏𫝊曰景王将铸无射伶州鸠曰王其以心疾死乎夫乐天子之职也夫音乐之舆也而钟音之器也天子省风以作乐器以钟之舆以行之小者不窕大者不摦则和于物物和则嘉成故和声入于耳而藏于心心亿则乐窕则不咸摦则不容心是以感感实生疾今钟摦矣王心不堪其能久乎栈钟东晋初得则尔雅所谓钟小者栈也小而编次之曰编钟鏄如钟而大按前代有大钟若周之无射非一皆谓之钟錞于古礼器也圆如碓头大上小下周礼以金錞和鼔南史云今人间犹时有其器则宋非朝廷所用广汉什邡人叚祖以錞于献始兴王鑑其器髙三尺六寸六分围二尺四寸圆如筩铜色黑如漆甚薄上有铜马以绳县马令去地尺余灌之以水又以器盛水于下以芒当心跪注錞于以手震芒则其声如雷清响良久乃絶后周平蜀得之斛斯徴观曰錞于也依干寳周礼注验之如其言也铙如编钟而无舌有柄摇之以止鼓汉鼓吹曲有铙歌镯钲也形如小钟军行鸣之以为鼓节周礼以为金镯节鼓近代有如大铜叠悬而击之以节鼔唿曰钲铎大铃也周礼以金铎通鼓三礼图云其匡以铜为之木舌为木铎金舌为金铎方响梁有铜磬盖今方响之类也方响以铁为之修九寸广二寸圆上方下架如磬而不设业倚于架上以代钟磬人间所用者才三四寸铜钹亦谓之铜盘出西戎及南蛮其圆数寸隐起如浮沤贯之以韦相击以和乐也南蛮国大者圆数尺或谓齐穆王素所造铜鼓铸铜为之虚其一面覆而击其上南夷扶南天竺类皆如此岭南豪家则有之大者广丈余石二磬世本云叔所造不知何代人又曰无句作磬周礼冬官考工记磬氏为磬倨句一矩有半其博为一股为二鼓为三参分其股博去一以为鼓博以其一为之厚已上则摩其旁已下则摩其耑磬师掌敎击磬敎缦乐燕乐之钟磬毊尔雅云形似犂錧以玉石为之书云泗滨浮磬泗滨石可为磬近代出华原也土三埙世本云暴辛公所造亦不知何代人周畿内有暴国岂其时人乎尔雅曰烧土为之大如鵞子鋭上平底形似秤锤六孔小者如鸡子大者曰嘂缶説文曰瓦器也所以盛酒浆秦人鼓之以节歌也尔雅云盆也坎其击缶革四鼔世本云夷作鼓以桴击之曰鼔以手摇之曰鼗周礼地官鼓人掌敎六鼓四金之音声以节声乐以和军旅以正田役敎为鼓而辨其声用以雷鼔鼔神祀以灵鼓鼔社祭以路鼔鼓鬼享以鼖鼓鼓军事以鼛鼔鼓役事以晋鼓鼓金奏冬官考工记韗人为臯陶长六尺有六寸左右端广六寸中尺厚三寸穹者三之一上三正鼔长八尺鼔四尺中围加三之一谓之鼖为臯鼓长㝷有四尺鼔四尺倨句磬折凡冐鼓必以启蛰之日革鼓瑕如积环鼔大而短则其声疾而短闻小而长则其声舒而逺闻礼记云夏后之鼓足殷楹鼓周悬鼓应鼔在大鼓侧以和大鼓小鼔有柄曰鼗大鼗谓之鞞月令仲春修鼗鞞是也然则鼗鞞即鞉类也又有鼍鼓焉近代有腰鼓大者瓦小者木皆广首而纤腹齐鼓如漆桶大头设齐于鼔面如麝脐故曰齐鼔担鼓如小瓮先冐以革而漆之羯鼓正如漆桶两头俱击以出羯中故号羯鼔亦谓之两杖鼓都昙鼓似腰鼔而小以槌击之毛员鼔似都昙而稍大荅腊鼓制广羯鼓而短以指揩之其声甚震俗谓之揩鼔鸡楼鼓正圆而首尾可撃之处平可数寸正鼓和鼔者一以正一以和皆腰鼔也节鼓状如博局中开圆孔适容其鼔撃之以节乐也节不知谁所造傅𤣥节赋云鐄钟唱歌九韶兴舞口非节不咏手非节不拊此则所从来亦逺矣抚拍以韦为之实之以糠抚之以节乐也雅周礼春官笙师掌敎应雅以敎祴乐丝五琴世本云神农所造琴操曰伏羲作琴所以修身理性反其天真白虎通曰琴禁也禁止于邪以正人心也广雅曰琴长三尺六寸六分象三百六十六日大絃为君寛和而温小絃为臣清亷不乱文王武王加二絃以合君臣之恩也琴操曰广六寸象六合也又上曰池言其平下曰滨言其服前广后狭象尊卑上圆下方象天地扬雄琴清英曰舜弹五絃之琴而天下化尧加二絃以合君臣之恩尔雅曰大琴谓之离二十七絃今无其器齐桓公曰号钟楚庄曰绕梁相如曰緑绮伯喈曰焦尾而傅𤣥琴赋云非伯喈也瑟世本云庖羲作五十絃黄帝使素女鼔瑟哀不自胜乃破为二十五絃具二均声易通卦验曰人君冬至日使八能之士鼔黄钟之琴瑟用槐木长八尺一寸夏至日琴用桑木长五尺七寸筑不知谁所造也史籍唯云髙渐离善撃筑汉髙祖过沛所撃释名曰筑以竹鼓之也似筝细项筝秦声也傅𤣥筝赋序曰代以为蒙恬所造今观其器上崇似天下平似地中空准六合絃柱拟十二月设之则四象柱鼓之则五音发斯乃仁智之器岂蒙恬亡国之臣能关思哉琵琶傅𤣥琵琶赋曰汉遣乌孙公主嫁昆弥念其行道思慕故使工人裁筝筑为马上之乐今观其器中虚外实天地象也盘圆柄直隂阳叙也柱十有二配律吕也四絃法四时也以方俗语之曰琵琶取其易𫝊于外国也风俗通曰以手琵琶因以为名释名曰推手前曰批引手却曰把杜摰曰秦苦长城之役百姓絃鼗而鼓之并未详孰实其器不列四厢今清乐奏琵琶俗谓之秦汉子圆体修颈而小疑是絃鼗之遗制傅𤣥云体圆柄直柱有十二其他皆充上鋭下曲项形制稍大本出胡中俗𫝊是汉制兼似两制者谓之秦汉盖谓通用秦汉之法梁史称侯景之害简文也使太乐令彭隽赍曲项琵琶就帝饮则南朝似无曲项者五絃琵琶稍小盖北国所出旧弹琵琶皆用木拨弹之大唐贞观中始有手弹之法今所谓搊琵琶者是也风俗通所谓以手琵琶之知乃非用拨之义岂上代固有搊之者阮咸亦秦琵琶也而项长过于今制列十有三柱武太后时蜀人蒯朗于古墓中得之晋竹林七贤图阮咸所弹与此类同因谓之阮咸咸世实以善琵琶知音律称箜篌汉武帝使乐人侯调所造以祀太一或云侯晖所作其声坎坎应节谓之坎侯声讹为箜篌篌者因乐工人姓耳古施郊庙雅乐近代专用于楚声宋孝武大明中呉兴沈懐逺被徙广州造绕梁其器与箜篌相似懐逺亡其器亦絶或谓师延靡靡乐非也旧説一依琴制今按其形似瑟而小絃用拨弹之如琵琶也竖箜篌胡乐也汉灵帝好之体曲而长二十二絃竖抱于懐中用两手齐奏俗谓之擘箜篌凤首箜篌篌颈有轸木六柷敔不知谁所造乐记曰圣人为椌楬柷如漆桶方二尺四寸深一尺八寸中有椎柄连底旁开孔内手于中击之以举乐敔状如伏虎背上有二十七鉏铻碎竹以撃其首而逆戞之以止乐舂牍周制春官笙师掌敎舂牍应雅以敎祴乐虚中如筒无底举舂杵亦谓之顿相相助也以节乐也或谓梁孝王筑睢阳城撃鼓为下杵之节睢阳操用舂牍后代因之拍板长濶如手重十余枚以韦连之击以代抃匏七笙世本云随作笙未知其何代人也礼记曰女娲之笙簧説文曰笙正月之音物生故谓之笙十三簧象凤之身列管匏内施簧管端宫管在中央三十六簧曰竽宫管在左旁十九簧至十三簧曰笙其他皆相似也大笙谓之簧小笙谓之和诗𫝊云吹笙则簧鼓矣盖笙中之簧也周礼春官大司乐笙师掌教龡竽笙尔雅曰笙十九簧者曰巢十三簧者曰和汉章帝时零陵文学奚景于舜祠得笙白玉管后代易之以竹耳释名曰笙生也象物贯地而生竹母曰匏以匏为之故曰匏竽亦笙也今之笙竽以木代匏而漆殊愈于匏荆梁之南尚仍古制竹八箫世本曰舜所造其形参差象凤翼十管长二尺尔雅曰编二十三管长一尺四寸者曰䇾十六管长尺二寸者曰筊凡箫一名籁前代有洞箫今无其器蔡邕曰箫编竹有底大者二十三管小者十六管长则浊短则清以蜜蜡实其底而增减之则和然则邕时无洞箫矣管尔雅曰长尺围寸併漆之有底大者曰簥中者曰篞小者曰古者以玉为管舜时西王母献白琯是也月令均琴瑟管箫蔡邕章句曰管者形长尺围寸有孔无底其器今亡説文曰管如箎六孔十二月之音诗云嘒嘒管声周礼孤竹之管于圆丘奏之孙竹之管于方丘奏之隂竹之管于宗庙奏之箎世本云暴辛公所造旧志云一曰管非也虽不知暴辛公何代人而非舜前人明矣舜时西王母献琯则是已有此器辛公安得造箎乎尔雅曰大箎谓之沂箎以竹为之长尺四寸围三寸一孔上出寸三分名曰翘横吹之小者尺二寸广雅云八孔今有胡吹非雅器也七星不知谁所作其长盈㝷籥不知谁所作按礼记苇籥伊耆氏之乐则伊耆氏已有籥矣周礼有籥师掌教国子秋冬吹籥歴代文舞之乐所执羽籥是也诗所谓左手执籥右手秉翟尔雅云籥如笛三孔而短小广雅云七孔大者曰产中者曰仲小者曰箹笛马融长笛赋此器起于近代出于羌中京房备其五音又称丘仲工其事不言所造风俗通曰丘仲造笛长尺四寸七孔武帝时人后更有羌笛二説不同未详孰实今横笛去觜其加觜者谓之义觜笛筚篥本名悲篥出于胡中声悲笳杜挚有笳赋云李伯阳入西戎所造晋先蚕仪注车驾住吹小箛发吹大箛箛即笳也古有胡笳汉旧筝笛録有其曲不记所出本末角书记所不载或出羌胡以惊中国马马融又云出呉越八音之外又有三一桃皮东夷有卷桃皮似筚篥也二贝大蠡也容可数升并吹之以节乐亦出南蛮三叶衔叶而啸其声清震橘柚尤善乐悬周礼春官大司乐掌凡乐大祭祀宿悬遂以声展之小胥正乐悬之位王宫悬诸侯轩悬卿大夫判悬士特悬辨其声凡悬钟磬半为堵全为肆故孔子之堂闻金石之音魏绛之家有钟磬之乐汉丞相田蚡前庭罗钟磬置曲旃光武又赐东海恭王钟簨之乐即汉代人臣尚有金石乐汉乐歌云髙张四悬神来燕飨谓宫悬也汉仪云髙庙撞千石之钟十枚即上林赋所谓撞千石之钟立万石之簴也钟当十二而此十枚未识其义议者皆言汉代不知用宫悬按汉章和代实用旋宫汉代羣儒备言其义牛𢎞祖孝孙所由凖的知汉代之乐为最备矣后汉则亡矣魏杜䕫修雅乐稍备遭晋䘮乱江左金石不具本史云至孝武帝太元中破苻坚获乐工杨蜀等正四厢乐金石始备宋文帝元嘉中钟宗之更调金石十四奚纵之又改之晋及宋齐悬钟磬大凖相似皆十六架黄钟之宫北方北面编磬起西其东编钟衡大于镈不知何代所作其东镈钟太蔟之宫东方西面起北蕤宾之宫南方北面起东姑洗之宫西方东面起南所次皆如黄钟之宫设建鼓于四隅悬内四面各有柷敔诸家着晋史者皆言大元四年四厢金石大备其实乐府止有黄钟姑洗蕤賔太蔟四格而已六律不具何谓四厢备乐之文其义焉在梁去衡钟十二镈钟各依辰位而应其律每一钟则设编磬各一簴合三十六架植建鼔于四隅元正大会备用之隋参用仪礼及尚书大𫝊为宫悬陈布之法北方北向应钟起西磬次之黄钟次之林钟次之大吕次之皆东陈一建鼔在其东东鼔东方西向太蔟起北磬次之夹钟次之姑洗次之皆南陈一建鼔在其南南鼓南方北向中吕起东黄钟次之蕤賔次之磬次之林钟次之皆西陈一建鼔在其西西鼓西方东向夷则起南钟次之南吕次之磬次之无射次之皆北陈一建鼓在其北西鼓大射则彻北面而加钲鼓又准仪礼宫悬四面设镈钟十二簴各依辰位又甲丙庚壬各设钟一簴乙丁辛癸位各陈磬一簴共为二十簴其宗庙殿庭郊丘社并同树建鼔于四隅以象二十四气依月为均四厢同作盖取毛诗𫝊曰四悬皆同之义古者镈钟据仪礼击为节检而无合曲之义又大射有二镈皆乱撃焉乃无成曲之理依后周以十二镈相生撃之声韵克谐大唐造蓬莱宫成充庭七十二架武后还东都乃省之皇后庭诸后庙及郊祭立二十架同舞八佾先圣庙及皇太子朝庙并九架舞六佾悬间设柷敔各一柷于左敔于右錞于抚拍顿相铙铎次列于路鼓南舞人列于悬皆登歌二架登于堂上两楹之前编钟在东编磬在西登歌工人坐堂上竹人立堂下殿庭加设鼓吹于四隅燕享陈清乐西凉乐架对列于左右厢设舞筵于其间旧皇后庭但设丝管隋大业尚侈始置钟磬犹不设镈钟以镈磬代武太后称制用钟因而不革开元中大乐曲制凡天子宫悬太子轩悬之乐镈钟十二编钟十二编磬十二凡三十有六簴东方西方磬簴起北钟簴次之南方北方磬簴起西钟簴次之镈钟在于编悬之间各依辰位四隅建鼓左柷右敔又设笙竽笛箫箎埙繋于编钟之下偶歌琴瑟筝筑系于编磬之下其在殿庭前则加鼓吹十二案于建鼓之外羽葆之鼓大鼓金錞歌箫笳置于其上焉又设登歌钟节鼓琴瑟筝筑于堂上笙笳箫箎埙于堂下轩悬之乐去其南面镈钟编钟编磬各三凡九簴设于辰丑申之位三建鼓亦如之余如宫悬之制凡宫悬轩悬之作奏二舞以为衆乐之容一曰文舞二曰武舞宫悬之舞八佾轩悬之舞六佾文舞之制左执籥右执翟二人执纛以引之武舞之制左执干右执鏚二人执旌居前二人执鼗二人执铎四人持金錞二人奏之二人执铙以次之二人执相在左二人执雅在右凡簨簴饰以崇牙旒蘓树羽宫悬每架则金五博山轩悬则金三博山鼓承以花趺覆以华盖凡乐器之饰天地之神尚赤宗庙及殿庭尚彩东宫亦用赤凡中宫之乐则以大磬代钟鼓余与宫悬之制同凡磬天地之神用石宗庙及殿庭用玉凡有事于天神用雷鼔雷鼗地神用灵鼗灵鼓宗庙及禘社用路鼗路鼓皆建于宫悬之内凡有大燕会设十部之伎于庭以备华夷一曰燕乐伎有景云之舞庆善乐之舞破阵乐之舞承天乐之舞二曰清乐伎三曰西凉伎四曰天竺伎五曰髙丽伎六曰龟兹伎七曰安国伎八曰疎勒伎九曰髙昌伎十曰康国伎每先奏乐三日大乐令宿设悬于庭其日率工人入居次协律郎举麾乐作仆麾乐止文舞退武舞进通典卷一百四十四通典卷一百四十五钦定四库全书通典卷一百四十五唐京兆杜佑君卿纂乐五歌释名曰人声曰歌歌者柯也所歌之言是其质也以声吟咏有上下如草木之有柯叶説文曰咏歌也从言永声也尔雅曰徒歌谓谣齐歌也虞书曰九功惟序九序惟歌劝之以九歌俾勿壊又帝庸作歌曰勅天之命惟时惟几乃歌曰股肱喜哉元首起哉百工熙哉臯陶乃赓载歌曰元首明哉股肱良哉庶事康哉又歌曰元首丛脞哉股肱惰哉万事堕哉帝王世纪曰舜恭已无为歌南风之诗诗曰南风之时兮可以阜吾民之财兮南风之薰兮可以解吾民之愠兮禹省南土涂山之女令其妾候禹于涂山之阳女乃作歌始为南音夏太康失道畋游十旬弗反其弟五人待于洛汭述大禹之戒作五子之歌周礼春官太师祭祀帅瞽登歌小师掌敎絃歌乐师帅学士而歌彻乐记师乙曰夫歌者直已而陈徳也寛而静柔而正者宜歌颂广大而静疏逹而信者宜歌大雅恭俭而好礼者宜歌小雅正直而静亷而谦者宜歌风肆直而慈爱者宜歌商温良而能断者宜歌齐故商者五帝之遗声也商人识之故谓之商齐者三代之遗声也齐人识之故谓之齐又曰歌者上如抗下如坠曲如折止如槀木倨中矩句中钩累累乎端如贯珠故歌之为言也长言之也説之故言之言之不足故长言之长言之不足故嗟叹之嗟叹之不足故不知手之舞之足之蹈之也周衰有秦青者善讴而薛谈学讴于青未穷青之伎而辞归青饯之于郊乃抚节悲歌声振林木响遏行云遂留不去以卒其业又有韩娥东之齐至雍门匮粮乃鬻歌假食既而去余响绕梁三日不絶左右谓其人不去也又过逆旅人逆旅人辱之韩娥因曼声哀哭一里老幼悲愁垂涕相对三日不食遽而追之韩娥还复为曼声长歌衆皆喜跃抃舞不能自禁非向之悲也乃厚赂遗之故雍门之善歌哭即韩娥之遗声也衞人王豹处淇川善讴河西之人皆化齐人绵驹居髙唐善歌齐之右地亦𫝊其业汉有虞公善歌能令梁上尘起武帝时李延年善歌为协律都尉但歌四曲自汉代无絃节伎最先一人唱三人和魏帝尤好之时有宋容华者清彻好声善唱此曲当时称妙自晋以来不复𫝊遂絶齐有朱顾仙善声读曲齐武朱子尚又善歌二人遂俱蒙厚赉梁有呉安泰善歌后为乐令精解声律初改四曲别江南上云乐内人王金珠善歌呉声四曲又制江南歌当时妙絶今斯宣达选乐府少年好手进内习学呉弟安泰之子又善歌次有韩法秀又能妙歌呉声读曲等古今独絶大唐贞观中有尚书侯贵和妾名丽音特善唱行天清畅舒雅含嚼姿态有喉牙吐纳之异后改号方等女亦𫝊其母伎方等卒后有郝三寳亦善歌行天有人引三寳歌之诸女隔帘聼之发声便笑三寳初不知怒曰亦堪女郎终身倣效何忽嗤笑女曰上客所为殊有乖越请一聼之始发一声三寳便拜伏曰真方等声也诚逺所不及也杂歌曲白雪周曲也平调清调瑟调皆周房中之遗声也汉代谓之三调大唐显庆二年上以琴中雅乐古人歌之近代以来此声顿絶令所司临习旧曲至三年十月太常寺奏按张华博物志云白雪是天帝使素女鼓五絃琴曲名以其调髙人和遂寡自宋玉以来迄今千祀未有能歌白雪者臣今准勑依琴中旧曲定其宫商然后敎习并合于歌辄以御制雪诗为白雪歌辞又乐府奏正曲之后皆有送声君唱臣和事彰前史辄取侍中许敬宗等奏和雪诗十六首以为送声各十六节上善之仍付太常编于乐府明君汉曲也汉宣帝时匃奴单于入朝诏以待诏王嫱配之即昭君也及将去入辞光彩射人悚动左右天子悔焉汉人怜其逺嫁为作此歌晋石崇妓緑珠善舞以此曲敎之而制新歌曰我本汉家子将适单于庭昔为匣中玉今为粪土英晋文王讳昭故晋人谓之明君相和汉旧曲歌也丝竹更相和执节者歌本一部魏明帝分为二更递夜宿为十七曲朱生宋识列和等复合之为十三曲呉歌杂曲并出江东晋宋已来稍有增广凡此诸曲始皆徒歌既而被之絃管又有因絃管金石造歌以被之魏世三调歌辞之类是也凤将鶵汉代旧歌曲也应璩百一诗云为作陌上桑反言鳯将鶵然则凤将鶵其来久矣特由声曲讹变以至于此矣碧玉歌者宋汝南王妾名宠好故作歌之懊侬歌石崇緑珠所作丝布涩难缝一曲而已及东晋隆安初人间讹谣之曲云春草可揽结女儿可揽撷齐髙帝谓之中朝歌子夜歌者有女子曰子夜歌造此声晋孝武帝太元中瑯琊王轲家有鬼歌子夜殷允为章郡侨人庾僧䖍家亦有鬼歌子夜殷允为章郡亦是太元中则子夜此时以前人也长史变者晋司徒左长史王廞临败所制阿子歌欢闻歌者晋穆帝升平初童子辈或歌于道歌毕辄唿阿子汝闻否又唿欢闻否以为送声后人演其声以为此二曲宋齐时用莎乙子之语稍讹异也桃叶歌者是晋王子敬妾名縁于笃爱所以作歌前溪歌者晋车骑将军沈充所制也团扇歌者晋中书令王珉与嫂婢有情好甚笃嫂鞭挞过苦婢素善歌而珉好持白团扇故云团扇复团扇持许自遮面憔悴无复理羞与郎相见督䕶歌者彭城内史徐逵之为鲁轨所杀宋高祖使内直督䕶丁旿收殡殓之逵之妻帝长女也唿旿至合下自问殓送之事每问辄叹息曰丁督䕶其声哀切后人因其声广其曲焉歌是宋武帝所制云督䕶初征时侬亦恶闻许愿作石尤风四面㫁行旅读曲歌者宋人为彭城王义康所制也其歌云死罪刘领军误杀刘第四乌夜啼宋临川王义庆所作也元嘉十七年从彭城王义康于章郡义庆时为江州至镇相见而哭为文帝所怪徴还义庆大惧伎妾闻乌夜啼声叩斋合云明日应有赦其年更为兖州刺史因作此歌故其和云笼忩忩不开乌夜啼夜夜忆郎来今所𫝊歌似非义庆本㫖辞曰歌舞诸少年娉婷无种迹昌蒲花可怜闻名不相识石城乐宋臧质所作也石城名在竟陵质尝为竟陵郡于城上眺瞩见羣少歌谣通畅因作此曲云生长石城下开门对城楼城中诸少年出入见依投莫愁乐者出于石城女子名莫愁善歌谣且石城中有忘愁声故歌云莫愁在何处莫愁石城西艇子打两浆催送莫愁来襄阳乐者刘道彦为襄阳太守有善政百姓乐业人户丰赡蛮夷顺服悉縁沔而居由此有襄阳乐歌也随王诞作襄阳乐始为襄阳郡元嘉末仍为雍州刺史夜闻羣女歌谣因而作之所以歌和中有襄阳来夜乐之语也其歌云朝发襄阳城暮至大堤曲堤上诸女儿花艳惊郎目夀阳乐者南平穆王为荆河州作也西乌夜飞者荆州刺史沈攸之所作也攸之举兵发荆州来未败之前思归京师所以歌云日落西山还去来三洲歌者诸商客数由巴陵三江口徃还因共作此歌又因三洲曲而作採桑估客乐者齐武帝之所制也布衣时常游樊邓登阼已后追忆徃事而作歌昔经樊邓后假楫梅根渚感昔追徃事意满情不叙使太乐令刘瑶敎习百日无成或启释寳月善音律帝使寳月奏之便就勅歌者常重为感忆之声梁改其名为商旅行杨叛儿本童谣也齐隆昌时女巫之子曰杨旻随母入内及长为太后所宠爱童谣云杨婆儿共戏来所欢语讹遂成杨叛儿歌云暂出白门前杨栁可藏乌欢作沈水香侬作博山鑪襄阳蹋铜蹄者梁武西下所作也沈约又作其和上声歌者此因上声促柱得名或用一调或用无调名如古歌辞所谓哀思之音不合中和梁武因之改辞无邪句常林欢者盖宋梁间曲宋代荆雍为南方重镇皆王子为之牧江左辞咏莫不称之以为乐土故宋随王诞作襄阳之歌齐武帝追忆樊邓梁简文乐府歌云分手桃林岸送别岘山头若欲寄音信汉水向东流又曰宜城投酒今行熟停鞍系马暂栖宿桃林在汉水上宜城在荆山北荆州有长林县江南谓情人为欢常长声相近盖乐人误长为常玉树后庭花堂堂黄鹂留金钗两臂垂并陈后主所造恒与宫女学士及朝臣相唱和为诗太乐令何胥採其尤轻艶者以为此曲骁壶者盖是投壶乐也隋焬帝所造以投壶有跃矢为骁壶是也汎龙舟炀帝幸江都宫所作又令太乐令白明逹造新声期万嵗乐藏钩乐七夕乐相逢乐舞席同心髻玉女行觞神仙留客掷砖縳命鬬鸡子鬬百草还旧宫乐掩抑摧藏哀音断絶舞夫乐之在耳曰声在目者曰容声应乎耳可以听知容藏于心难以貎观故圣人假干戚羽旄以表其容发扬蹈厉以见其意声容选和则大乐备矣诗序曰咏歌之不足不知手之舞之足之蹈之然乐心内发感物而动不觉手之自运欢之至也此舞之所由起也虞书曰帝乃诞敷文徳舞干羽于两阶七旬有苗格乐记孔子曰夫乐者象成者也总干而山立武王之事也发扬蹈厉太公之志武乱皆坐周召之治也且夫武始北出再成而灭商三成而南四成而南国是疆五成而分周公左召公右六成复缀以崇天子夹振之而四伐盛威于中国也周礼地官舞师掌敎兵舞帅而舞山川之祭祀敎帗舞帅而舞社稷之祭祀敎羽舞帅而舞四方之祭祀敎皇舞帅而舞旱暵之事春官乐师掌国学之政以敎国子小舞凡舞有帗舞有羽舞有皇舞有旄舞有干舞有人舞凡四方之舞仕者属焉凡祭祀賔客舞其燕乐籥师掌敎国子舞羽吹籥祭祀则鼔羽籥之舞賔飨则亦如之五经通义曰王者之乐有先后者各尚其徳也以文得之先文乐持羽毛而舞以武得之先武舞持朱干玊戚所以增威武也戚斧干楯也玉取其徳干取其仁明当尚徳行仁以断斩也又曰东夷之乐持矛舞助时生也南夷之乐持羽舞助时养也西夷之乐持钺舞助时杀也北夷之乐持干舞助时藏也蔡邕月令章句曰天子省风以作乐所以节八音而行八风天子八佾诸侯六大夫四士二佾舞列也每佾八人每服冕而执戚有俯仰张翕之容行缀长短之制所以受命而歌王者之功也人之动而有节者莫若舞肆舞所以动阳气而导物也杂舞曲公莫舞即巾舞也相𫝊云项庄舞剑项伯以䄂隔之使不得害髙帝且语庄云公莫古人相唿曰公莫害汉王也后之用巾盖像项伯衣袖之遗式按琴操又有公无渡河曲然则其声从来已久俗云项伯非也巴渝舞者汉髙帝自蜀汉将定三秦阆中范因率賨人以从帝为前锋号板楯蛮勇而善鬭及定三秦封因为阆中侯复賨人七姓其俗喜舞髙帝乐其勐鋭观其舞后使乐人习之阆中有渝水因以为名故曰巴渝舞舞曲有矛渝安台弩渝行辞本歌曲有四篇其辞既古莫能晓其句度魏初使王粲改创其调晋及江左皆制其辞槃舞汉曲至晋加之以杯谓之世宁舞也张衡舞赋云歴七槃而纵蹑王粲释云七槃陈于广庭颜延之云递间开于槃扇鲍昭云七槃起长袖皆以七槃为舞也干寳云晋武帝太康中天下为晋代宁舞矜手以接槃反覆之至宋改为宋世宁至齐改为齐代昌舞今谓之槃舞𨽻清部乐中鞞舞未详所起然汉已施于燕享矣傅毅张衡所赋皆其事也魏曹植鞞舞歌序曰汉灵帝西园鼓吹有李坚者能鞞舞遭乱西随叚煨先帝闻其旧伎召之坚既中废兼古曲多谬误异代之文未必相袭故依前曲改作新歌五篇不敢充之黄门仅以成下国之陋乐焉明之君汉代鞞曲也梁武帝时改其曲词以歌君徳也铎舞汉曲也晋鞞舞歌亦五篇及铎舞歌一篇幡舞一篇鼓舞妓六曲并陈于元会鞞舞故二八桓𤣥将即真太乐遣衆伎尚书殿中郎袁明子启增满八佾相承不复革宋明帝自改舞曲歌词犹存舞并阙其鞞舞梁谓之鞞扇舞也幡舞扇舞今并亡白鸠呉朝拂舞曲也扬泓拂舞序云自到江南见乐府舞曲或云白凫鸠云有此来数十年察其词㫖乃是呉人患孙皓虐政思属晋也隋牛𢎞请以鞞铎巾拂舞陈之殿廷帝从之而去其所持巾拂等白纻舞按舞辞有巾袍之言沈约云纻本呉地所出疑是呉舞也晋俳歌云皎皎白绪节节为䨇呉音唿绪为纻疑即白绪也梁武帝又令沈约改其辞乃有四时白纻之歌约集所载是也今中原有白纻曲辞㫖与此全殊前代乐饮酒酣必起自舞诗云屡舞仙仙是也宴乐必舞但不宜屡耳前代讥在屡舞不讥舞也汉武帝乐饮长沙定王舞是也魏晋已来尤重以舞相属谢安以属桓嗣是也近代以来此风絶矣宋孝武帝大明中以鞞拂杂舞合之钟石施于庙庭鹤舞马舞竹书穆天子𫝊亦有之宋鲍昭又有舞鹤赋此舞或时而有非乐府所统今翔麟凤苑廐有蹀马俯仰腾跃皆合曲节朝会用乐则兼奏之通典卷一百四十五通典卷一百四十六钦定四库全书通典卷一百四十六唐京兆杜佑君卿纂乐六清乐清乐者其始即清商三调是也并汉氏以来旧典乐器形制并歌章古调与魏三祖所作者皆备于史籍属晋朝迁播夷羯窃据其音分散苻永固平张氏于凉州得之宋武平关中因而入南不复存于内地及隋平陈后获之文帝听之善其节奏曰此华夏正声也昔因永嘉流于江外我受天明命今复会同虽赏逐时迁而古致犹在可以此为本微更损益去其哀怨者而补之以新定吕律更造乐器因置清商署总谓之清乐先遭梁陈亡乱而所存盖尠隋室以来日益沦缺大唐武太后之时犹六十三曲今其辞存者有白雪公莫巴渝明君明之君铎舞白鸠白纻子夜呉声四时歌前溪阿子歌团扇歌懊侬长史变督䕶歌读曲歌乌夜啼石城莫愁襄阳西乌夜飞估客杨叛雅歌骁壶常林欢三洲採桑春江花月夜玉树后庭花堂堂泛龙舟等共三十二曲明之君雅歌各二首四时歌四首合三十七曲又七曲有声无辞上林鳯曲平调清调瑟调平折命啸等通前为四十四曲存焉当江南之时巾舞白纻巴渝等衣服各异梁以前舞人并十二人梁武省之减用八人而已令二人平巾帻绯褶舞四人碧轻纱衣裙襦大袖画云鳯之状漆鬟髻饰以金铜杂花状如雀钗锦履舞容闲婉曲有姿态沈约宋书志江左诸曲哇淫至今其声调犹然观其政已乱其俗已淫既怨且思矣而从容雅缓犹有古士君子之遗风他乐则莫与为比乐用钟一架磬一架琴一三絃琴一瑟一秦琵琶一卧箜篌一筑一筝一节鼔一笙二笛二箫二箎二叶一歌二自长安以后朝廷不重古曲工伎转缺能合于管絃者唯明君杨叛骁壶春歌秋歌白雪堂堂春江花夜月等共八曲旧乐章多或数百言时明君尚能四十言今所𫝊二十六言就中讹失与吴音转逺以为宜取呉人使之𫝊习开元中有歌工李郎子郎子北人声调已失云学于俞才生江都人也自郎子亡后清乐之歌阙焉又阙清乐唯雅歌一曲辞典而音雅閲旧记其辞信典自周隋以来管絃杂曲将数百曲多用西凉乐鼓舞曲多用龟兹乐其曲度皆时俗所知也唯弹琴家犹𫝊楚汉旧声及清调琴调蔡邕五弄调谓之九弄雅声独存非朝廷郊庙所用故不载昔唐虞讫三代舞用国子欲其早习于道也乐用瞽师谓其专一也汉魏以来皆以国之贱隶为之唯雅舞尚选用良家子国家每嵗閲司农户容仪端正者归太乐与前代乐户总名音声人歴代滋多至有万数坐立部伎安乐后周武平齐所作也行列方正象城郭周代谓之城舞舞者八十人刻木为面狗喙兽耳以金饰之垂线为发画袄皮㡌舞蹈姿制犹作羌胡状太平乐亦谓之五方师子舞师子摰兽出于西南夷天竺师子等国缀毛为衣象其俛仰驯狎之容二人持绳拂为习弄之状五师子各依其方色百四十人歌太平乐舞抃以从之服饰皆作崑崙象破阵乐大唐所造也太宗为秦王时征伐四方人间歌謡有秦王破阵乐之曲及即位贞观七年制破阵乐舞图左圆右方先偏后伍鱼丽鵞鹳箕张翼舒交错屈伸首尾廻互以象战陈之形令起居郎吕才依图敎乐工百二十人被甲执㦸而习之凡为三变每变为四阵有徃来疾徐击刺之象以应歌节数日而就发扬蹈厉声韵慨慷和云秦王破阵乐飨宴奏之太宗谓侍臣曰朕昔在藩邸屡有征伐人间遂有此歌岂意今日豋于雅乐然其发扬蹈厉虽异文容功业由之致有今日所以被于乐章亦不忘于本也右仆射封徳彞进曰陛下以圣武戡难立极安人功成化定陈乐象徳实𢎞济之盛烈为将来之壮观文容习仪岂得为比太宗曰朕虽以武功定天下终当以文徳绥海内文武之道各随其时公谓文容不如蹈厉斯为过矣庆善乐亦大唐造也太宗生于武功庆善宫及既贵宴宫中赋诗被以管絃舞童十六人皆进徳冠紫大袖裙襦漆髻皮履舞蹈安徐以象文敎洽而天下安乐也正至飨宴及国有大庆奏于庭大定乐髙宗所造出自破阵乐舞者百四十人被五綵文甲持槊歌云八纮同轨乐以象平辽东而边隅大定也上元乐髙宗所造舞八十人衣画云水备五色以象元气故曰上元圣夀乐髙宗武后所作也舞者百四十人金铜冠五色画衣舞之行列必成字十六变而毕有圣超千古道泰百王皇帝万嵗寳祚弥昌光圣乐髙宗所造也舞者八十人鸟冠五綵画衣兼以上元圣夀之容以歌王业所兴自安乐以后皆雷大鼔杂以龟兹乐声振百里并立奏之其大定乐加金钲唯庆善乐独用西凉乐最为闲雅其旧破阵上元庆善三舞皆易其衣冠合之钟磬以飨郊庙自武太后革命此礼遂废䜩乐武徳初未暇改作每䜩享因隋旧制奏九部乐至贞观十六年十一月宴百寮奏十部先是代髙昌收其乐付太常至是增为十部伎其后分为立坐二部贞观中景云见河水清协律郎张文收採古朱鴈天马之义制景云河清歌名曰䜩乐奏之管絃为诸乐之首景云舞八人花锦袍五色绫袴緑云冠乌皮靴庆善舞四人紫绫大袖丝布袴假髻破阵乐舞四人绯绫袍锦袊褾绯绫袴承天乐舞四人紫袍进徳冠并金铜带乐用玉磬一架大方响一架笛筝一筑一卧箜篌一大箜篌一小箜篌一大琵琶一小琵琶一大五絃琵琶一小五絃琵琶一吹叶一大笙一小笙一大筚篥一小筚篥一大箫一小箫一正铜钹一和铜钹一长笛一尺八一短笛一揩鼓一连鼓一鞉鼔二桴鼔二歌二按此乐唯景云舞近存余并亡长夀乐武太后长夀年所造也舞十二人画衣冠也天授乐武太后天授年所造也舞四人画衣五綵鳯冠鸟歌万嵗乐武太后所造也时宫中养鸟能人言又常称万嵗为乐以象之舞三人绯大袖并画鸜鹆冠作鸟象今岭南有鸟似鸜鹆养之久则能言名吉了龙池乐𤣥宗龙潜之时宅于崇庆坊宅南坊人所居变为池瞻气者亦异焉故中宗末年汎舟池内𤣥宗正位以宅为宫池水逾大弥漫数里为此乐以歌其祥也舞有七十二人冠饰以芙蓉小破阵乐𤣥宗所作也生于立部伎破阵乐舞四人金甲胄自长夀乐以下皆用龟兹乐舞人皆着靴唯龙池乐备用雅乐笙磬舞人蹑履四方乐周官韎师掌敎韎乐祭祀则帅其属而舞之大飨亦如之旄人掌敎夷乐凡四方之舞以舞仕者属焉又有鞮鞻氏掌四夷之乐与其声歌祭祀则龡而歌之䜩亦如之作先王乐贵能包而用之纳四夷之乐者美徳广之所及也东夷之乐曰侏离南蛮之乐曰任西戎之乐曰禁北狄之乐曰昩其声不正作之四门之外各持其方兵献其声而已自周衰此礼则废东夷二国髙丽乐工人紫罗㡌饰以鸟羽黄大袖紫罗带大口袴赤皮鞾五色縚绳舞者四人椎髻于后以绛抹额饰以金珰二人黄裙襦赤黄袴二人赤黄裙襦袴极长其袖乌皮鞾双双併立而舞乐用弹筝一搊筝一卧箜篌一竖箜篌一琵琶一五絃琵琶一义觜笛一笙一横笛一箫一小筚篥一大筚篥一桃皮筚篥一腰鼔一齐鼔一担鼓一贝一大唐武太后时尚二十五曲今唯能一曲衣服亦寖衰败失其本风百济乐中宗之代工人死散开元中岐王范为太常卿复奏置之是以音伎多阙舞者二人紫大袖裙襦章甫冠皮履乐之存者筝笛桃皮筚篥箜篌歌南蛮二国扶南乐舞二人朝霞衣朝霞行纒赤皮鞋隋代全用天竺乐今其存者有羯鼓都昙鼓毛员鼓箫横笛筚篥铜钹贝天竺乐乐工皁丝布幞头巾白练襦紫绫袴绯帔舞二人辫发朝霞袈裟若今之僧衣也行纒碧麻鞋乐用羯鼓毛员鼔都昙鼔筚篥横笛鳯首箜篌琵琶五絃琵琶铜钹贝其都昙鼔今亡西戎五国髙昌乐舞二人白袄锦袖赤皮靴皮带红抹额乐用答腊鼓一腰鼔一鸡娄鼓一羯鼓一箫一横笛一筚篥二五絃琵琶二琵琶二铜角一竖箜篌一笙一龟兹乐二人皁丝布头巾绯丝布袍锦袖绯布袴舞四人红抹额绯白袴奴乌皮靴乐用竖箜篌一琵琶一五絃琵琶一笙一横笛一箫一筚篥一答腊鼓一腰鼓一羯鼓一毛员鼓一鸡娄鼓一铜钹二贝一疎勒乐二人皁丝布头巾白丝布袍锦袊褾白丝布袴舞二人白袄锦袖赤皮靴赤皮带乐用竖箜篌一琵琶一五絃琵琶一横笛一箫一筚篥一答腊鼓一腰鼓一羯鼓一鸡娄鼓一康国乐二人皁丝布头巾绯丝布袍锦袊褾舞二人绯袄锦袖緑绫浑裆袴赤皮靴白袴奴舞急转如风俗谓之胡旋乐用笛鼔二正鼓一小鼓一和鼔一铜钹二安国乐二人皁丝布头巾锦袊褾紫袖袴舞二人紫袄白袴奴赤皮靴乐用琵琶一五絃琵琶一竖箜篌一箫一横笛一大筚篥一双筚篥一正鼓一铜钹二箜篌一乞寒者本西国外蕃之乐也神龙二年三月并州清源县令吕元泰上疏曰臣谨按洪范八政曰谋时寒若君能谋事则寒顺之何必祼露形体浇灌衢路鼔舞跳跃而索寒也礼记曰立秋之日行夏令则寒暑不节夫阴阳不调政令之失也休咎之应君臣之感也理均影响可不戒哉景云二年右拾遗韩朝宗谏曰𫝊曰辛有适伊川见被发于野者曰不及百年此其戎乎其礼先亡矣后秦晋迁陆浑之戎于伊川以其中国之人习戎狄之事一言以贯百代可知今之乞寒滥触胡俗伏愿三思筹其所以至先天二年十月中书令张説谏曰韩宣适鲁见周礼而叹孔子会齐数倡优之罪列国如此况天朝乎今外国请和选使朝谒所望接以礼乐示以兵威虽曰戎夷不可轻易焉知无驹支之辩由余之贤哉且乞寒泼胡未闻典故祼体跳足盛徳何观挥水投泥失容斯甚法殊鲁礼䙝比齐优恐非干羽柔逺之义樽俎折冲之道愿挥纶言特罢此戏至开元元年十二月勅腊月乞寒外蕃所出渐浸成俗因循以久自今以后无问蕃汉即宜禁断北狄三国北狄乐皆为马上乐也鼓吹本军旅之音马上奏之故自汉以来北狄乐总归鼓吹署后魏乐府始有北歌即魏真人歌是也代都时命掖庭宫女晨夕歌之周隋代与西凉乐杂奏今存者五十三章其名目可解者六章慕容可汗吐谷浑部落稽鉅鹿公主白净皇太子企俞也其余不可解咸多可汗之词按今大角即后魏代簸逻回是也其曲亦多可汗之词北虏之俗皆唿主为可汗吐谷浑又慕容别种如此歌是燕魏之际鲜卑歌其词虏音不可晓梁有鉅鹿公主歌词似是姚苌时歌其词华音与北歌不同梁乐府鼓吹又有大白净皇太子小白净皇太子企俞等曲隋鼔吹有白净皇太子曲与北歌挍之其音皆异大唐开元中歌工长孙元忠之祖受于侯将军贵昌并州人也亦代习北歌贞观中有诏令贵昌以其声敎乐府元忠之家代相𫝊如此虽译者亦不能通知其词盖年嵗久逺失其真矣丝桐唯琴曲有胡笳声大角金吾所掌龟兹乐者起自吕光破龟兹因得其声吕氏亡其乐分散后魏平中原复获之有唐婆罗门受龟兹琵琶于商人代𫝊其业至于孙妙逹尤为北齐文宣所重常自击胡鼓和之周武帝娉突厥女为后西域诸国来媵于是有龟兹疎勒安国康国之乐帝大聚长安胡儿羯人白智通敎习颇杂以新声初张重华时天竺重译致乐伎后其国王子为沙门来游中土又得𫝊其方伎宋代得髙丽百济伎魏平冯跋亦得之而未具周师灭齐二国献其乐合西凉乐凡七部通谓之国伎隋文帝平陈得清乐及文康礼毕曲而黜百济至焬帝乃立清乐龟兹西凉天竺康国疎勒安国髙丽礼毕为九部平林邑国获扶南工人及其匏瑟琴陋不可用但以天竺乐𫝊写其声而不列乐部髙昌乐者西魏与髙昌通始有高昌伎隋文帝开皇六年髙昌献圣明乐曲帝令知音者于官所听之归而肄习及客献先于前奏之胡夷大惊大唐平髙昌尽收其乐又进䜩乐而去礼毕曲今着令者唯十部南蛮北狄国俗皆随发际断其发令舞者咸用绳围首反约发抄内于绳下又有新声自河西至者号胡音声与龟兹乐散乐俱为时重诸乐咸为之少寝散乐散乐非部伍之声俳优歌舞杂奏后汉天子临轩设乐舍利兽从西方来戏于殿前激水化成比目鱼跳跃𠻳水作雾翳日而化成黄龙长八丈出水游戏辉耀日光以两大绳繋两柱相去数丈二倡女对舞行于绳上切肩而不倾如是杂变总名百戏江左犹有髙絙紫鹿跂行鳖食齐王卷衣笇䑕夏育扛鼎巨象行乳神龟抃戏背负灵岳桂树白雪画地成川之伎晋成帝咸康七年散骑侍郎顾臻表曰末代之乐设礼外之观逆行连倒四海朝觐言观帝庭而足以蹈天头以履地反天地之顺伤彛伦之大乃命太常悉罢之其后复髙絙紫鹿又有天台山伎齐武帝尝遣主书董仲民按孙兴公赋造莓苔石桥道士扪翠屏之状㝷省焉梁又设跳跉劒掷倒猕猴幢青紫鹿缘髙絙变黄龙弄龟等伎陈氏因之后魏道武帝天兴六年冬诏太乐总章鼓吹增修杂戏造五兵角觝麒麟凤凰仙人长虵白象白武及诸畏兽鱼龙辟邪鹿马仙人车髙絙百尺长趫幢跳丸以备百戏大飨设之于殿前明元帝初又增修之撰合大曲更为钟鼔之节北齐神武平中山有鱼龙烂漫俳优侏儒山车巨象㧞井种𤓰杀马剥驴等竒怪异端百有余物名为百戏后周武帝保定初诏罢元会殿庭百戏宣帝即位郑译奏徴齐散乐并会京师为之盖秦角觝之流也而广召杂伎增修百戏鱼龙漫衍之伎常陈于殿前累日继夜不知休息隋文帝开皇初周齐百戏并放遣之炀帝大业二年突厥染干来朝帝欲夸之总追四方散乐大集东都于华林苑积翠池侧帝令宫女观之有舍利绳柱等如汉故事又为夏育扛鼎取车轮石臼大盆器等各于掌上而跳弄之并二人戴竿其上舞忽然腾透而换易千变万化旷古莫俦染干大骇之自是皆于太常敎习每嵗正月万国来朝留至十五日于端门外建国门内绵絙八里列为戏塲百官赴棚夹路从昬逹曙以纵观之至晦而罢伎人皆衣锦绣缯綵其歌者多为妇人服鸣环佩饰以花髦者殆三万人初课京兆河南制此服而两京缯锦为之中虚六年诸夷大献方物突厥启人以下皆国主亲来朝贺乃于天津街盛陈百戏自海内凡有伎艺无不总萃崇侈器翫盛饰衣服皆用珠翠金银锦罽絺绣其营费鉅亿万关西以安徳王雄总之东都以齐王暕总之金石匏革之声闻数十里外弹絃㩎管以上万八千人大列炬火光烛天地百戏之盛振古无比自是每年为常焉大抵散乐杂戏多幻术皆出西域始于善幻人至中国汉安帝时天竺献伎能自断手足刳剔膓胃自是歴代有之大唐髙宗恶其惊人勅西域闗津不令入中国睿宗时婆罗门献乐舞人倒行而以足舞极铦刀锋倒植于地低目就刃以歴脸中又于背下吹筚篥其腹上曲终而亦无伤又伏伸其手两人蹑之旋身绕手百转无已汉代有橦木伎又有盘舞晋代加之以杯谓之杯盘舞梁有长桥伎跳跉伎踯倒伎跳劒伎今并存又有舞轮伎盖今之戏车轮者透三崃伎盖今之透飞梯之类也髙絙伎盖今之戏绳者也梁有猕猴幢伎今有縁竿伎又有猕猴縁竿伎未审何者为是又有弄椀珠伎歌舞戏有大靣拨头踏摇娘窟子等戏𤣥宗以其非正声置敎坊于禁中以处之婆罗门乐用筚篥二齐鼓一散乐用横笛一拍板一腰鼔三其余杂戏变态多端皆不足称也大面出于北齐兰陵王长恭才武而貎美常着假面以对敌尝击周师金墉城下勇冠三军齐人壮之为此舞以效其指麾击刺之容谓之兰陵王入阵曲拨头出西域胡人为勐兽所噬其子求兽杀之为此舞以象也踏摇娘生于隋末河内有人丑貎而好酒常自号郎中醉归必殴其妻其妻美色善歌乃歌为怨苦之词河朔演其曲而被之管絃因写其妻之容妻悲诉每摇其身故号踏摇云近代优人颇改其制度非旧㫖也窟子亦曰魁子作偶人以戏善歌舞本丧乐也汉末始用之于嘉会北齐后主髙纬尤所好髙丽之国亦有之今闾市盛行焉若㝷常享会先一日具坐立部乐名上太常太常封上请所奏御注而下及会先奏坐部伎次奏立部伎次奏蹀马次奏散乐前代杂乐鼓吹者盖短箫铙歌蔡邕曰军乐也黄帝岐伯所作以扬徳建武劝士讽敌也周官曰师有功则凯乐左传晋文公胜楚振旅凯而入司马法曰得意则凯歌雍门周説孟尝君鼓吹于不测之泉説者云鼓自一物吹自竽籁之属非箫鼓合奏别为一乐之名也然则短箫铙歌此时未名鼓吹矣应劭汉卤簿圗唯有骑执菰菰即笳不云鼔吹而汉代有黄门鼓吹汉享宴食举乐十三曲与魏代鼓吹长箫短箫伎录并云丝竹合作执节者歌又建初録云务成黄爵元云逺期皆骑吹曲非鼓吹曲此则列于殿庭者为鼓吹今之从行鼓吹为骑吹二曲异也又孙权观魏武军作鼓吹而还应是此鼓吹魏晋代给鼓吹甚轻牙门督将五校悉有鼓吹晋江左初临川大守谢摛每寝梦闻鼓吹有人为占之曰君不得生鼓吹当得死鼓吹摛撃杜弢战殁追赠长水校尉葬给鼓吹焉谢尚为江夏太守诣安西将军庾翼于武昌谘事翼以鼓吹赏尚射破便以其副鼓吹给之齐梁至陈则甚重矣各制曲辞以颂功徳焉至隋亡西凉乐者起苻氏之末吕光沮渠蒙逊等据有凉州变龟兹声为之号为秦汉伎后魏太武既平河西得之谓之西凉乐至魏周之际遂谓之国伎魏代至隋咸重之其曲项琵琶竖箜篌之徒并出自西域非华夏旧器扬泽新声神白马之类生于胡歌非汉魏遗曲故其乐声调志与书史不同其歌曲有永世乐解曲有万代丰曲有于阗佛曲工人平上帻绯褶白舞一人方舞四人白舞今阙方舞四人假髻玉支钗紫丝布褶白大口袴五綵接袖乌皮靴其乐器用钟一架磬一架弹筝一搊筝一卧箜篌一竖箜篌一琵琶一五絃琵琶一笙一箫一大筚篥一小筚篥一长笛一横笛一腰鼓一齐鼓一担鼓一贝一铜钹二礼毕者本自晋太尉庾亮家亮卒其伎追思亮因假为其面执翳以舞象其容取谥以号之谓文康乐每奏九部乐终则陈之故以礼毕为名其曲有散华乐等隋平陈得之八九部乐器有笙笛箫箎铃槃鞞腰鼓等七钟三悬为一部工人二十二人今亡通典卷一百四十六通典卷一百四十七钦定四库全书通典卷一百四十七唐京兆杜佑君卿纂乐七郊庙宫悬备舞议魏散骑常侍王肃议曰王者各以其礼制事天地今説者据周官属文为经国大体惧其局而不𢎞也汉武帝东廵狩封禅还祠太一于甘泉祭后土于汾隂皆尽用其乐言尽用者谓尽用宫悬之乐也天地之性贵质者盖谓其器之不文不谓庶物当减也礼天子宫悬舞八佾今祀圆丘方泽宜以天子制设宫悬之乐八佾之舞奏可肃又议曰説者谓周家祀天唯舞云门祀地唯舞咸池宗庙唯舞八佾似失其义矣周礼賔客皆作备乐左传王子頽享五大夫乐及徧舞六代之乐也然则一会之日具作六代之乐天地宗庙事之大者賔客䜩会比之为细王制曰庶羞不踰牲燕衣不踰祭服可以燕乐而踰天地宗庙之乐乎周官以六律六吕同五声八音六舞大合乐以致鬼神以和邦国以谐万民以安賔客以悦逺人夫六律六吕五声八音皆一时而作之至于六舞独分擘而用之所以厌人心也又周官韎师掌教韎乐祭祀则帅其属而舞之大享亦如之韎东夷之乐也又鞮鞻掌四夷之乐与其声歌祭祀则吹而歌之燕亦如之四夷之乐乃入宗庙先代之典独不得用大享及燕曰如之者明古今夷夏之乐皆主之于宗庙而后播及其余也夫作先王乐者贵能苞而用之也纳四夷之乐者美徳广之所及也髙皇帝太皇帝太祖髙祖文昭庙皆宜兼用先代及武始大钧之舞尚书卢毓奏叶律中郎将左延年议按周礼以云门祀天咸池祀地又今宗庙用宫悬则祀天地宜用宫悬博士赵怡以为古无四悬自周始耳未有作古乐而用近悬也按今天地之乐悬谓之上下管与虞舜笙镛同不言二悬宜如故事但设上下管而已侍中缪袭议周存六代之乐故各有所用今乐制既亡唯承汉氏韶武魏承舜又周为二王之统故文始大武武徳武始大钧可以备四代之乐奏黄钟舞文始以礼天地奏太蔟舞大武以祀五郊明堂奏姑洗舞武徳廵狩以祭四望山川奏蕤賔舞武始大钧以祀宗庙及二至祀丘泽于祭可兼舞四代又汉有云翘育命之舞不知所出旧以祀天今可以兼云翘祀圆丘以育命祀方泽祀天地宜宫悬如延年议司空衞臻议圆丘宜用大韶乐宜宫悬宗庙之乐宜用武始咸熙宋武帝永初始调金石文帝元嘉十八年有司奏二郊宜奏登歌后诏颜延之造歌诗庙舞犹阙孝武孝建二年前殿中曹郎荀万秋议按礼祭天地有乐者为降神也故易曰雷出地奋豫先王以作乐崇徳殷荐之上帝以配祖考周官曰作乐于圆丘之上天神皆降作乐于方泽之中地祗皆出又曰乃奏黄钟歌大吕舞云门以祀天神乃奏大吕歌应钟舞咸池以祀地祗由斯而言以乐祭地其来尚矣今郊享阙乐窃以为疑祭统曰夫祭有三重焉献之属莫重于祼声莫重于升歌舞莫重于武宿夜此周道也至于汉奏五行魏舞咸熙皆以用享爰逮晋氏太始之初傅𤣥作晋郊庙歌诗三十二篇太康中荀蕃受诏成父朂业定金石四悬用之郊庙是则相承郊庙有乐之证也今庙祠登歌虽奏而舞象未陈惧阙备礼方兹礼仪遗逸罔不具举而况出祗降神辍乐于郊祭昭徳报功有阙于庙享谓郊庙宜设备乐于是竟陵王诞等五十一人并同万秋议梁武帝制曰先儒皆以宗庙宜设宫悬按周官奏黄钟歌大吕舞云门以祀天神奏太蔟歌应钟舞咸池以祭地祗奏夷则歌小吕舞大濩以飨先妣奏无射歌夹钟舞大武以享先祖虞书云戞撃鸣球搏拊琴瑟以咏祖考来格下管鞉鼓合止柷敔笙镛以间周礼则分乐享祀虞书则止鸣四悬求之于古无宫悬之文按所以不宫悬者事人礼缛事神礼简礼器云天子之堂九尺而至敬不坛天子龙衮而至敬不文观天下物无可以称其徳者则以少为贵郊特牲云宗庙之器可用也而不可便其利所以交于神也不可以同于所安乐之义也王肃初不分析此前数㫖直言用天子之制若郊庙既均其制二神礼文复何以同今宜祀天地宗庙逐所应湏便即设之则非宫非轩非判非特直以致敬所应施用耳大唐麟徳二年十月诏国家平定天下革命创制纪功旌徳久被乐章今郊祀四悬犹用干戚之舞先朝作乐韫而未伸其郊庙享宴等所奏宫悬文舞宜用功成庆善之乐皆着履执拂依旧服袴褶童子冠其武舞宜用神功破阵之乐皆衣甲持㦸其执纛之人亦着金甲人数并依八佾仍量加箫笛歌鼓等于悬南列坐若舞即与宫悬合奏其宴乐内二色舞者仍依旧别设仪鳯二年十一月太常少卿韦万石奏曰据贞观礼郊享曰文舞奏元和顺和永和等乐其舞人着委貌冠服手执籥翟其武舞奏凯安其舞人着平冕手执干戚奉麟徳二年十月勑文舞改用功成庆善乐武舞改用神功破阵乐并改器服俱以庆善乐不可降顾破阵乐又未入雅乐虽改用器服其舞曲依旧迄今不改事既不安恐湏别有处分诏曰旧文舞武舞既不可废并器服总宜依旧若悬作上元舞日依奏神功破阵乐及功成庆善乐并殿庭用舞并湏引出悬外而作其安置舞曲宜更商量作安稳法并録凯安六变法象奏闻万石又与刋正乐官等奏曰谨按凯安舞是贞观年中所造武舞凖贞观礼及今礼但郊庙祭享奏武舞之乐即用之凡有六变谨按贞观礼祭享曰武舞唯作六变亦如周之大武六成乐止今礼奏武舞六成而数终未止既非师古不可依行其武舞凯安请依古礼及贞观礼六成乐坐立部伎内破阵乐五十二徧修入雅乐只有两徧名七徳立部伎内庆善乐五十徧修入雅乐只有一徧名九功上元舞二十徧今入雅乐一无所减每见祭享日三献已终上元舞犹舞未毕今更加破阵乐庆善乐恐献配以后歌舞更长其雅乐内破阵乐庆善乐上元舞三曲并请修改通融令长短与礼相称冀于事为便破阵乐有象武事庆善乐有象文事按古六代舞有云门大咸大韶大夏等是古之文舞殷之大濩周之大武是古之武舞先儒相𫝊国家以揖让得天下则先奏文舞若以征伐得天下则先奏武舞请应用二舞日先奏神功破阵乐次奏功成庆善乐先奉勑于圆丘方泽太庙祠享日则用上元之舞臣据见行礼欲于天皇酌献降复位以后即作凯安六变乐止其神功破阵乐功成庆善乐上元舞三曲待改修讫以次通融作之即得新旧并行前后有序诏从之开元八年九月瀛州司法参军赵慎言论郊庙用乐表曰祭天地宗庙乐合用商音又周礼三处大祭俱无商调郑𤣥云此无商调者祭尚柔商坚刚也以臣愚知斯义不当但商音金也周徳木也金能尅木作者去之今皇唐土王即殊周室五音损益湏逐便宜岂可将木徳之仪施土徳之用又説者以商声配金即作刚柔理解殊不知声无定性音无常主刚柔之体寔由其人人和则音和人怒则声怒故礼称怒心感者其声麤以厉爱心感者其声和以柔秪如宫声为君商声为臣岂以臣位配金为臣道使为刚乎其三祭并请加商调去角调又郊庙二舞人不依古制未协人神按周礼以乐舞教国子舞云门大咸大濩大武是知古之舞者即诸侯子孙容服鲜丽故得神祗降福灵光烛坛今之舞人并容貌最陋屠沽之流用以接神欲求降福固亦难矣有隋之际犹以品子为之号为二舞郎逮乎圣朝遂变斯制诚愿革兹近误考复古道其二舞人望取品子年二十以下容颜修正者充令太常博士主之准国子学给料行事之外习六乐之道学五礼之仪十周年量文武授散官号曰云门生又按周礼奏太蔟歌应钟以享地祗注云地祗谓神州社稷也太蔟阳也位在寅应钟隂也位在亥故斗建亥则日月会于寅斗建寅则日月会于亥是知圣人之制取合于隂阳歌奏之仪用符于交会今之祭社即乖古法乃下奏太蔟上歌黄钟但太蔟黄钟俱是阳律上下歌奏不异乃是阳合于阳非特违其礼经抑亦乖于会合其社坛歌黄钟请改为应钟又五郊工人舞人衣服合依方色按周礼以苍璧礼天以黄琮礼地以青珪礼东方以赤璋礼南方以白琥礼西方以𤣥璜礼北方是知五天帝徳色玉不同四时文物各随方变冀以同色相感同事相宜隂阳交泰莫不由此今祭器茵褥总随于五方五郊衣服独乖于方色舞者常持皁饰工人恒服绛衣以臣愚知深为不便其工人衣服请各依方色其宗庙黄色仍各以所主色褾䄂又以乐治身心礼移风俗请立乐教以化兆民周礼曰以乐教国子中和祗庸孝友其国子诸生请教而乐经同于礼𫝊则人人知礼家家知乐自然风移俗易灾害不生其乐经章目虽详稍乖㫖要请委通明博识修撰讫然后颁下开元二十九年六月太常奏东封太山日所定雅乐其乐曰元和六变以降天神顺和八变以降地祗皇帝行用太和之乐其封太山登歌奠玉帛用肃和之乐迎俎用雍和之乐酌福饮福酒用福和之乐送文迎武用舒和之乐亚献终献用凯安之乐送神用夹钟元和之乐禅社首送神用林钟宫顺和之乐享太庙迎神用永和之乐献祖宣皇帝酌献用光大之舞懿祖光皇帝酌献用长发之舞太祖景皇帝酌献用大政之舞代祖元皇帝酌献用大成之舞髙祖神尧皇帝酌献用大明之舞太宗文武皇帝酌献用崇徳之舞髙宗天皇大帝酌献用钧天之舞中宗孝和皇帝酌献用太和之舞睿宗大圣真皇帝酌献用景云之舞彻俎用雍和之舞送神用黄钟宫永和之乐臣以乐章残缺积有嵗时自有事东廵亲谒九庙圣情慎礼精祈咸通皆祠前累月考定音律请编入史册万代施行乃下制曰王公卿士爰及有司频诣阙上言请以唐乐为名者斯至公之事朕安得而辞焉然则大咸大韶大濩大夏皆以大字表其乐章今依所请宜曰大唐乐郊庙不奏乐庙诸室别舞议宋颜竣议曰郊之有乐盖生周易周官歴代着议莫不援准夫扫地而祭器用陶匏唯质与诚以章天徳文物之备理固不然孝经云郊祀后稷以配天宗祀文王于明堂以配上帝则豫之作乐非郊天也大司乐职奏黄钟歌大吕舞云门以祀天神郑注天神五帝及日月星辰也王者以夏正月祀其所受命之帝于南郊则二至之祀又非天地考之衆经郊祀有乐未见明证宗庙之礼事炳载籍爰自汉元迄于有晋虽时或更制大抵相因其惟不袭名号而已今乐典沦灭知音代寡改作之事臣闻其语正徳大豫礼容具存宜殊其徽号饰而用之以正徳为宣化之舞大豫为兴和之舞庶足以光表世烈悦彼后昆前汉祖宗庙处所各异王名既革舞号亦殊今七庙合食殿庭共所舞蹈之容不得庙有别制后汉东平王苍已议之矣又王肃韩祗以王者徳广无外六代四夷之舞金石丝竹之乐宜备奏宗庙愚谓苍肃之议合于典礼适于当今左仆射建平王宏又议竣据周礼孝经天与上帝连文重出故谓上帝非天则易之作乐非为祭天也按易称先王以作乐崇徳殷荐之上帝以配祖考尚书云肆类于上帝春秋传曰告昊天上帝凡上帝之言无非天也天尊不可以一称故或谓之昊天或谓之上帝或谓之昊天上帝不得以天有数便谓上帝非天徐邈推周礼国有故则旅上帝以知礼天旅上帝同是祭天言礼天者谓常祀也旅上帝者有故而祭也孝经称严父莫大于配天故云郊祀后稷以配天宗祀文王于明堂以配上帝既以配天为义则上帝犹天益明也不欲使二天文同故变言上帝耳周礼祀天之言再见故郑注以前天神为五帝后冬至所祭为昊天竣又云二至之祀又非天地未知天地竟应以何时致享记云扫地而祭器用陶匏㫖明所用质素无害以乐降神荀万秋谓郊宜有乐事有典据东平王苍以谓前汉诸祖别庙是以祖宗之庙可得各有舞乐至于祫祭始祖之庙则专用始祖之舞故谓后汉诸祖共庙同庭虽有祖宗不宜人人别舞此诚一家之意而未统适时之变也后汉从俭故诸祖共庙犹以异室存别庙之礼晋氏以来登歌颂美诸室继作至于祖宗乐舞何独不可迭奏茍所咏者殊虽共庭亦非嫌也魏三祖各有舞乐岂复是异庙邪衆议并同大唐贞观十四年六月诏曰殷荐祖考以崇功徳比虽加诚洁而庙乐未称宜令所司详诸故实制定奏闻祕书监颜师古议曰伏惟皇祖𢎞农府君宣简公懿王并积徳累仁重光袭轨化覃行苇庆崇𤓰瓞诗云濬哲维商长发其祥言殷之先祖久有深智虞夏二代发贞祥也三庙之乐请同奏长发之舞其登歌则各为辞太祖景皇帝迹肇沮漆教渐豳岐胥宇之志既勤灵台之萌始附诗云君子万年永钖祚𦙍言遐逺之期惟天所命长与福祚流于子孙也庙乐请奏永钖之舞代祖元皇帝丕承鸿绪克绍宏猷实启蕃昌用集寳命易大有彖曰其徳刚健而文明应乎天而时行言徳应天道行不失时刚健靡滞文明不犯也庙乐请奏大有之舞髙祖大武皇帝膺期驭歴揖让受终奄有四方仰齐七政介以景福申兹多祜式崇勿替诞保无疆易曰大明终始六位时成谓终始之道皆能大明故不失时成六位也诗有大明之篇称文王有明徳庙乐请奏大明之舞文徳皇后厚徳载物凝晖丽天易曰含𢎞光大品物咸亨言坤道至静柔顺利贞资生庶类皆畅逹也庙乐请奏光大之舞给事中许敬宗议曰臣闻七庙观徳义冠于宗祀三祖在天式彰于严配前圣所履莫大于兹钟律革音播铿锵于享荐羽籥成列申蹈厉于蒸尝爰制典司加崇称号循声覈实敬阐尊名谨备乐章式昭彞范皇祖𢎞农府君宣简公懿王庙乐请同奏长发之舞太祖景皇帝庙乐请奏永钖之舞代祖元皇帝庙乐请奏大有之舞髙祖大武皇帝庙乐请奏大明之舞文徳皇后庙乐请奏光大之舞七庙登歌请每室别奏诏曰可祭日不宜徧舞六代乐议梁武帝时太常任昉奏据魏王肃议周礼賔客皆作备乐况天地宗庙事之大者周官以六律六吕五声八音六舞大合乐以致鬼神以和邦国请依王肃祀祭郊庙备六代乐帝曰按言大合乐者是使六律与五声克谐八音与舞蹈合节耳岂谓致鬼神祗用六代乐也其后即言乃分乐而序之以祭以享以祀此则晓然已明肃则失其㫖矣推检记载初无宗庙郊禋徧舞之文唯明堂位云以禘礼祀周公于太庙朱干玉戚冕而舞大武皮弁素积裼而舞大夏纳夷蛮之乐于太庙言广鲁于天下也按所以舞大武大夏者止欲备其文武二舞耳非兼用六代也夏以文受周以武功所以兼之而不用濩者濩武舞也周监于二代质文乃备纳蛮夷乐者此明功徳所湏盖止施禘祭不及四时也今四时之祭而不徧舞者何夫祭尚于敬不欲使乐繁礼缛故季氏逮闇而祭日不足继之以烛虽有强力之容肃敬之心皆倦怠矣有司跛倚以临祭其为不敬大矣他日祭子路与焉质明而始行事晏朝而退孔子闻之曰谁谓由也而不知礼乎儒者知子頽宴享犹舞六代不知有司跛倚不敬已大若依肃议用六代乐者郊既有迎神之乐又有登歌各颂功徳徧以六代继之出入方待乐终然后罢祭者此则乖仲尼韪晏朝之㫖若三献礼毕即便卒事则无劳于徧舞也陈武帝欲设备乐有司议以梁武帝议为非时硕学名儒朝端在位者咸希上㫖并即注同祠部侍郎姚察乃转引经籍独违羣议据梁乐为是当时惊骇莫不慙服舞佾议宋文帝元嘉十三年司徒彭城王义康于东府正会依旧给伎总章工冯大列相承给诸王伎十四种其舞伎三十六人太常博士傅崇议以为未详此人数所由唯杜氏注左传佾舞云诸侯六六六三十六人以为非也夫舞者所以节八音也八音克谐然后成乐故乐必以八人为列自天子至士降杀以两两者减其二列耳杜以为一例又减二人至士止余四人岂复成乐按服䖍注左传云天子八八诸侯六八大夫四八士二八其议甚允今诸王不复舞佾其总章舞伎即古之女乐也殿庭八八诸王则应六八春秋郑伯纳晋悼公女乐二八晋以一八赐魏绛此乐以八人为列之证也若如议者唯天子有八则郑应纳晋二六晋应赐绛一六也自天子至士其文物典章尊卑差级莫不以两未有诸侯既降二列又一例辄减二人通降太半非唯八音不具于两义亦乖宗庙迎送神乐议沈约宋书曰东晋及宋太祝唯送神而不迎神近议者或云庙以居神恒如在也不应有迎送之事意以为并乖其义立庙居灵四时致享以申孝思之情夫神升降无常何必恒安故处故祭义云乐以迎来哀以送徃郑注云迎来而乐乐亲之来送徃而哀哀其享否不可知也尚书曰祖考来格汉书安世房中歌曰神来宴娭诗云三后在天又云神保适归归于天也此盖言神有去来则宜有迎神明矣即周肆夏之名备迎送之乐古以尸象神故仪礼有迎尸送尸今近代虽无尸岂可无迎送之礼又傅𤣥有迎神送神歌辞明江左不迎非旧典也梁有司议曰汉礼乐志云太祝迎神于庙门奏嘉至犹古降神之乐也宋孝建则奏肆夏元徽则奏昭夏魏晋无文齐则因宋按周礼尸出入奏昭夏二者尸牲所奏本无迎送之义郊特牲曰殷以乐降神周以鬯降神殷尚质据天而起先声乐乃灌地周尚文据地而生先灌地乃声乐以殷而言止施郊坛清庙严閟此唯灵宅主安于龛神若是依既无出入何事迎送歌阳而迎弥非降神之敬儒者云周祀尸出入奏肆夏今无复尸卽以迎神尸非神神非尸㢠廻此迎神失之以逺宗庙则应省迎送乐武帝制曰礼云祭之日乐与哀半乐以迎来哀以送徃尚书有髙宗肜日之文诗着丝衣绎賔尸之作故儒者説言今日之祭明日又祭殷曰肜周以为绎肜绎之祭在乎门傍名以为祊此岂不以神灵不测于此庶或遇之殷人求阳周人求隂今已絶灌地之礼宜在求阳之义尸非神神非尸今可得言主非神神非主似不若尔主虽安于龛室神则无所不之送迎之乐弥会隂阳不测之理前儒之议如似可安今随人所用散斋不废乐议后汉仲长统论散斋可宴乐御史大夫郗虑奏改国家斋日从古制诸祭祀皆十日致斋七日散斋三日致斋散斋之日内有嘉庆之事或言可贺会宴乐或言不可尚书令荀彧与台郎董遇议曰礼志云三日斋一日用之犹恐不敬二日伐鼓何居又云君致斋于外夫人致斋于内散斋则是事之渐然则散斋未絶外内与宴乐之事也今一嵗之内大小祭祀斋将三百日如此无复用乐之时古今之制当各从所宜若外张多日而内实犯礼乃所以废斋也散斋宜从得会宴乐临轩拜三公奏乐议晋博士张放议临轩遣使应作乐放引太始间皇太子冠太子进而乐作位定而乐止王者诸侯尊卑虽殊至于礼秩或有同者冠之与拜俱为嘉礼是以准昔仪注谓宜作乐今符云至尊受太子拜时无钟磬之乐也又按泰始三年有司奏皇太子明膺休命光启嘉祚宜依汉魏故事大会武帝诏曰情懐哀惨每嵗正会以四方集故不从心耳此日可不会循如前典无不应会但时有险夷故谓异耳非谓斯时不应会也太常蔡谟等言拜三公应有乐宿设悬于殿庭今门下云非祭亨则无乐按冠礼有乐𫝊曰国卿君之贰也是以命使之日御亲临轩百僚陪位此即敬事之意也古者天王飨下国之使命将帅遣使臣皆有乐故诗叙曰皇皇者华君遣使臣也歌采薇以遣之出车以劳还杕杜以勤归皆作乐而歌之今命大师拜辅相比于下国之臣轻重殊矣轻诚有之重亦宜然博士考古以事义相准故谓临轩遣使宜有金石之乐至于随时之宜或乐制未备非守礼之官所裁诏曰三公鼎司皇帝有典拜之礼何以不设乐又正位南面何以不服冕尚书顾和又言临轩三公不应有乐礼无其文按卫宏所撰汉仪拜丞相亦无乐古之燕飨有乐者以扬賔之欢耳今拜三公事毕于庭阶礼成于拜立欢宴未交无庸于乐三朝行礼乐失制议晋司律中郎将陈颀云昔者杜䕫𫝊旧雅乐四曲一曰鹿鸣二曰驺虞三曰伐檀四曰文王皆古声辞太和中左延年改䕫驺虞伐檀文王三曲更自作声节其名虽存而声实异唯因虁鹿鸣全不改易也魏代正朝大会太尉奉璧羣后行礼东厢雅乐常作者是也后又改三篇第一曰于赫篇咏武帝声节与古鹿鸣同第二曰巍巍篇咏文帝用左延年所改驺虞声第三曰洋洋篇咏明帝亦用延年所改文王声第四复用鹿鸣之声重用而除古伐檀及晋初食举亦用鹿鸣按左传穆叔如晋晋侯享之工歌鹿鸣之三三拜鹿鸣所以嘉寡君也敢不拜嘉毛诗云鹿鸣燕羣臣嘉賔也既饮食之又实币帛筐篚以将其厚意然后忠臣嘉賔得尽其心也诗𫝊并无行礼又叔孙通所制汉仪后无别行礼事荀氏云魏氏行礼食举再取周诗鹿鸣以宴嘉賔无取于朝考之旧闻未知所应荀朂乃除鹿鸣旧歌更作行礼诗四篇先陈三朝朝宗之义食举乐歌诗十二篇三元肇发羣后奉璧趋歩拜起莫非行礼岂容别设一乐谓之行礼邪荀讥鹿鸣之失似悟昔谬还制四篇复袭前轨三朝上夀有乐议礼记但有献酬无上夀文唯诗雅云虎拜稽首天子万夀豳风云为此春酒以介眉夀虽非灼然明文要是髣髴其事古者诗工皆歌之故可得而言也汉兴叔孙通礼仪七年长乐宫成诸侯朝礼毕复置法酒侍坐殿上皆伏以尊卑次起上夀汉故事上夀四会曲注言但有钟鼓而无歌诗魏初作四会有琴筑但无诗雅乐郎郭琼云明帝青龙二年以长笛食举第十二古置酒曲代四会又易古诗名曰羽觞行用为上夀曲施用最在前鹿鸣以下十二曲名食举乐而四会之曲遂废汉故事邓呉及琼等食举之曲与时增损张华上雅乐诗表云魏上夀食举诗及汉氏所施用其文句长短不齐皆未合于古雅汉故事则云上夀四曲华亦言有歌辞会其注当是阙文晋代歌诗傅𤣥述具存三朝不宜奏登歌议礼记燕居入门而金作示情也升歌清庙示徳也下管象武示事也是故古之君子不必亲相与言也以礼乐以相示郊特牲云奠酬而工升歌发徳也歌者在上匏竹在下贵人声也明堂位云升歌清庙下管象武太师职云大祭祀帅瞽登歌金奏击拊小师职云大祭祀登歌击拊尚书大𫝊云古者帝王升歌清庙之乐大琴练絃逹越大瑟朱絃逹越以韦为鼓竽瑟之声乱人声清庙升歌先人功烈徳深也周公升歌文王之功烈徳深茍在庙中尝见文王者愀然如复见文王故书曰搏拊琴瑟以咏祖考来格此之谓也按登歌各颂祖宗之功烈去钟彻竽以明至徳所以𫝊云其歌唿也曰于穆清庙于者叹之也穆者敬之也清者欲其在位者徧闻之也检以经记悉施郊庙耳非元日所宜奏也若三朝大庆百辟具陈升工席殿以歌祖宗君臣相对便应涕泪岂可献酬举爵以申欢宴邪若改辞易㫖茍会一时则非古人登歌之义彻食宜有乐议周官云王大食三侑皆奏钟鼔汉蔡邕云王者食举以乐今但有食举乐食毕则无乐按膳夫职以乐侑食礼记云客出以雍彻以振羽论语云三家者以雍彻子曰相维辟公天子穆穆奚取于三家之堂如此则彻食应有乐不容同用食举也巴渝舞杂武舞议魏文帝黄初二年改巴渝舞曰昭武至明帝景初元年尚书奏考按三代礼乐遗典据功象徳奏作武始咸熙章斌三舞皆执羽籥晋又改魏昭武曰宣武舞羽籥舞曰宣文舞武帝咸宁元年诏定祖宗之号而庙乐乃停宣武宣文二舞而同用荀朂所次郭琼宋识等所造正徳大豫二舞宋武帝永初元年改正徳舞为前舞大豫舞为后舞建武二年有司奏宋承晋氏郊庙之乐未有名称直号前舞后舞有乖古制于是改前舞为凯容谓之文舞后舞为宣烈谓之武舞何承天三代乐序云正徳大豫二舞盖出于二容乐然则其声节有古之遗音焉晋使郭琼宋识等造正徳大豫舞初不言因革昭业等两舞承天空误二容竟自无据按正徳大豫二舞即出宣武宣文魏大武三舞也何以知之宣武魏昭武舞也宣文魏文始舞也魏改巴渝为昭武五行曰大武今凯容舞则执籥翟此即魏文始舞也宣烈舞有牟弩有干戚牟弩汉巴渝舞也干戚周武舞也宋代止革其辞与名不变其舞舞相𫝊习至今不改琼识所造正是杂用二舞以为大豫耳夷蛮之乐虽陈宗庙不应杂以周舞也遂皆称雅正以为盛徳歴代景行所差实逺皇后乐议魏文帝黄初二年侍中缪袭奏曰文昭皇后四悬之乐当铭显其均族次第依太祖之名号曰昭庙之具乐尚书奏曰礼妇人继夫之爵同牢配食者乐不异文昭皇后今虽别庙至于宫悬乐器音均宜如议奏可隋牛𢎞修皇后房内之乐据毛苌侯苞孙毓故事皆有钟磬而王肃之意乃言不可又陈统云妇人无外事而隂尚柔以静为体不宜用金石𢎞等采肃统言以取正焉炀帝大业元年祕书监栁顾言增房中乐益其钟磬奏曰房内乐者主为王后絃歌讽诵以事君子文王之风由近及逺乐以感人湏存雅正既不设钟鼔义无四悬何以取正于妇道也磬师职云燕乐之钟磬郑𤣥曰燕房中乐也以此而论房中之乐非独絃歌必有钟磬也请以歌钟各设二簴土革丝竹并副之女伎𨽻习朝燕则用之诏曰可东宫宴会奏金石轩悬及女乐等议梁武帝天监六年东宫新成皇太子出宫后于崇正殿宴会兼殿中郎司马褧议谓既于崇正殿宴会太子临座其事重宜依礼会奏金石轩悬之乐旧东宫元会仪注宫臣先入入时无乐至上宫客入方奏乐天监中掌賔礼贺玚议按礼賔入而悬兴示易以敬也和易以敬宫人皆然谓不应有异愚以宫人始入便应奏乐制曰宜玚又议上宫元会奏大壮武舞大观文舞旧东宫仪注既不奏问乐府有缀是旧仪注阙制曰学者今止充应犹未见其仪更可议曰按礼记云天子为乐也以赏诸侯之有功其治人劳者舞行缀逺其治人逸者舞行缀短观其舞知其徳以此而求诸侯舞时王之乐可知也况皇储养徳春宫式瞻攸属谓宜备二舞以宣文武之徳焉制曰依议玚又议上宫元会始作乐先奏相和五引今未审东宫元会同不制曰宜同大唐先天元年正月皇太子令宫臣就率更寺閲女乐太子舍人贾曾谏曰臣闻作乐崇徳以感神人韶夏有容咸英有节妇人媟黩无厠其间昔鲁用孔子㡬致于霸齐人惧之馈以女乐鲁君既受孔子遂行戎有由余兵强国富秦人反间遗之女妓戎王耽悦由余乃奔斯则大圣名贤嫉之已久矣良以妇人为乐必务冶容哇咬动心蛊惑丧志上行下效淫俗将成败国乱人实由兹起殿下监抚余闲宴私多适后庭妓乐古或有之至于所司教习章示羣僚慢妓淫声实亏睿化伏愿并令禁㫁皇帝幸东宫鼓吹作议晋武帝时仪曹关皇太子某月某日纳妃依礼旧不作乐未审至尊明幸东宫应作鼓吹与不与曹郎虞龢议谓舆驾度宫虽为婚行迹实游情求治作鼔吹非嫌国哀废乐议遏密不设悬议晋有后丧下太常曰朝廷遏密则素会时云应悬而不乐博士孔恢议曰素会宜都去悬设乐为作不作则不宜悬也孟献子悬自是应作而不作耳故夫子曰加于人一等非为不应作而应悬也国讳尚近谓金石不可陈于廷也于时不从恢议正朝自悬而不作大唐贞观二十三年髙宗即位诏宜以来年正月二日受朝其乐悬及享羣臣并停永徽元年正月有司言依礼享祀郊庙并奏宫悬比停教习恐致废忘伏寻故实汉魏祗祔之后庶事如旧国之大礼祠典为先今既逾年理宜从吉若不肄习实虑不调诚敬有亏致招罪责并从之大歴十四年十二月礼仪使吏部尚书颜真卿奏谨按周礼大司乐职云诸侯薨令去乐大臣死令弛乐郑注云去谓释下也是知哀重者藏又晋元后秋崩武帝咸宁元年飨万国不设乐晋博士孔恢议朝廷遏密悬而不乐恢以为宜都去悬设乐为作不作则不宜悬国哀尚近谓金石不可陈于庭伏请三年未毕朝会都不设悬如有大臣薨殁则量事轻重悬而不作勅付所司大丧而弟嗣位未三年废乐议晋懐帝永嘉元年冬恵帝三年制未终司徒左长史江统议二年正会不宜作乐以为自古帝王相承虽世及有异而受重同礼礼王侯尊殊得臣诸父兄弟故以僖嗣闵左氏谓之逆祀虽代变时殊质文不同至于受重尊祖敬宗其义一也书称遏密谅闇之事或以缞麻卒礼或以心丧终制故周景王有后嫡子之丧既葬除服而宴乐叔向曰王宴乐已早二年正会不宜作乐大丧在冦梓宫未返废乐议晋愍帝建兴元年十二月元帝时为丞相在建业主簿熊逺议以懐帝梓宫未返正会不宜作乐谨按尚书尧崩四海遏密八音礼凶年天子彻乐减膳孝懐皇帝崩于虏廷梓宫未返人神同忿兆庶怨嗟公与国同体忧容未歇如矜黎庶涂炭之困以废欢悦伎乐之事谓宜设馔以赐羣下而已大将军王敦时南阁祭酒范坚白事云伏见每宴会衆乐备奏倡伎兼作愚浅多蔽窃有未安今国耻未雪梓宫幽遐不应备乐敦使州府博议参军周武议云礼古今不同谓取则于朝廷敦从之皇后崩服未终废乐议晋符问章皇后虽哀限未终后主已入庙当作乐不博士徐䖍议引周景王有后嫡子之丧既葬除服而宴乐叔向犹讥之今宜不悬䖍又引周礼有忧则弛悬今天子䝉尘摄王不宜作乐但先人血祀不可废耳鲁庄公主已入庙闵公二年吉禘犹曰未可以吉是不系于入庙也谓不宜设乐太后父丧废乐议晋征北将军禇裒薨未葬太后居丧符问皇帝元会当作乐不尚书王彪之议今若钟悬鼓吹皆可以作者其余羽毛丝竹奚为废之窃所未喻元皇后秋崩武帝咸宁元年飨万国设乐恭皇后夏崩成帝咸康八年飨万国不尽彻乐未详二帝故事孰得孰失且恭皇后崩垂向周月朝行权制六宫焕然故以即吉经时虽尊于万国然于帝为卑不尽彻乐之诏或指在于斯也纵令咸康末不尽彻乐以为合礼亦非所以证今明喻也礼云母有丧声闻焉则不举乐夫人之事亲尊自王者逹于庶人不以贵贱异礼也皇太后始居至哀缞服在躬号哭无时鼓钟歌箫之音实闻于内殿非礼所谓不举乐之説今所欲存者轻所为废者重畧轻崇重附礼合情敦于体训于是乎在意如前议谓应设鼓悬钟而不作皇后母䘮废乐议晋时广昌乡君䘮御史中丞熊逺表宜废小会逺言彼符冬至后小会广昌乡君䘮殡日浅礼大夫死废一时之祭祭犹可废况余事乎冬至唯宜羣下奉贺而已未宜便小会有诏以逺表议示太常贺循曰咸宁二年武帝故事三朝发哀三日不举乐今旧事明文卿详疑处循言臣按礼杂记君于卿大夫比卒哭不举乐今虽降而无服三月之内犹钖缞以居不接吉事如逺所启咸宁诏书虽不合古义然随时立宜已为定制诚非羣下所得诮论公主䘮废乐议晋穆帝升平元年冬至节小会庐陵公主未葬符问应作乐不博士荀讷曹耽等言君于大夫比卒哭不举乐公主加有骨肉之亲宜阙乐太常王彪之引晋武帝诏应作乐按武皇诏三朝举哀者三旬乃举乐其一朝举哀者三日则举乐太始十年春长乐长公主薨太康七年秋扶风武王薨武皇并举哀三日而已中兴以来更参论不改此制今小会宜作乐太子所生䘮废乐议晋恵帝永宁元年冬愍懐太子母䘮三年制未终大司马府参军江统议二年正会不宜举乐引春秋传曰母以子贵而儒者谓𫝊重非嫡服同衆子经无明据于义为短今愍懐太子正位东宫继体承业监国尝膳既处其重无縁复议其轻制也二年正会不宜举乐大臣䘮废乐议礼记檀弓曰智悼子卒未葬平公饮酒师旷李调侍鼓钟杜蒉自外来入歴阶而升酌曰旷饮斯又酌曰调饮斯降趋而出平公唿而进之曰尔饮旷何也曰子卯不乐智悼子在堂斯其为子卯也大矣晋贺循议曰上车骑大将军未葬表不应作鼓吹鼓吹之兴虽本为军之凯乐有金革之音于宫庭发明大节以此为盛与乐实同按礼于贵臣比卒哭不举乐今车骑未葬不宜作也忌月不废乐议晋穆帝纳后用九月九月是康帝忌月于时疑不定下太常礼官荀讷议称礼只有忌日无忌月语若有忌月即有忌时忌嵗益无理据当时从讷所议大唐武太后天册万嵗二年清边道大总管建安王攸宜平契丹凯旋欲以十二月诣阙献俘内史王及善以为军将入城例有军乐今既属先帝忌月请备而不奏鸾台侍郎王方庆奏曰臣按礼经但有忌日而无忌月军乐是军容与常乐不等臣谓振作于事无嫌从之通典卷一百四十七通典卷一百四十八钦定四库全书通典卷一百四十八唐京兆杜佑君卿纂兵三皇无为天下以治五帝行教兵由是兴所谓大刑用甲兵而陈诸原野于是有补遂之战坂泉之师若制得其宜则治安失其宜则乱危商周以前封建五等兵徧海内强弱相并秦氏削平罢侯置守歴代因袭委政郡县缅寻制度可采唯有汉氏足徴重兵悉在京师四边但设亭障又移天下豪族辏居三辅陵邑以为强榦弱枝之势也或有四夷侵轶则从中命将发五营骑士六郡良家贰师楼船伏波下瀬咸因事立称毕事则省虽卫霍之勲高绩重身奉朝请兵皆散归斯诚得其宜也其后若王纲解纽主权外分藩翰既崇衆力自盛问鼎轻重无代无之如东汉之董卓袁绍晋之王敦桓𤣥宋谢晦刘义宣齐陈显逹王敬则梁侯景陈华皎后魏尔朱荣高欢之类是矣斯诚失其宜也国朝李靖平突厥李勣灭高丽侯君集覆高昌苏定方夷百济李敬𤣥王孝杰娄师徳刘审礼皆是卿相率兵御戎戎平师还并无乆镇其在边境唯明𤇺燧审斥候立障塞备不虞而已实安边之良算为国家之永图元宗御极承平嵗乆天下乂安财殷力盛开元二十年以后邀功之将务恢封略以甘上心将欲荡灭奚契丹翦除蛮吐蕃䘮师者失万而言一胜敌者获一而言万宠钖云极骄矜遂增哥舒翰统西方二师安禄山统东北三师践更之卒俱授官名郡县之积罄为禄秩于是骁将锐士善马精金空于京师萃于二统边陲势强既如此朝廷势弱又如彼姦人乗便乐祸觊欲胁之以害诱之以利禄山称兵内侮未必素蓄兇谋是故地逼则势疑力侔则乱起事理不得不然也昔汉祖分裂土地封建王侯呉芮独卑弱而忠韩彭皆强大而悖贾谊覩七国之盛献书云治天下者令海内之势如身之使臂臂之使指莫不制从若惮而不能改作末大本小终为祸乱文景因循莫革遂致诛错之名向使制置得其适宜诸侯孰不信顺姦谋邪计销于胷懐岂复有干纪作乱之事乎语曰朝为伊周夕成桀跖形势驱之而至此矣又兵法曰将者人之司命国家安危之主用当先之以中和后之以材器或未驯其性茍求其用授以铦刃委之专宰利权一去物情随之噬脐之喻不其然矣夫戎事有国之大者自昔智能之士皆立言作训其胜也或验之风鸟七曜或参以隂阳日辰其教阵也或目以天地五行或变为龙蛇鸟兽人之聪颖方列轩冕知吉凶冠婚之礼习庆弔俯仰之容稍或非精则乖常度故仲尼入庙每事皆问是必不免有所失也矧其万千介夫出自闾井若使心存进退之令耳听金鼓之声手候击刺之宜足趋鹅鹳之势随地形而变阵颷驰电发之疾因我便而乗敌胜负顷刻之间事繁目多应机循古得不令衆心系名数而无暇安能奋勇锐而争利哉以愚管窥徒有其说只恐虽教亦难必成然其训士也但使闻鼓而进闻金而止坐作举措左旋右抽识旗帜指麾习器械利便斯可矣其抚衆也有吮痈之恩投醪之均挟纩之感行令之必斯可矣此乃用无弱卒战无坚敌而况以直伐曲以顺讨逆者乎若以风鸟可徴则谢艾枭鸣牙旗而克麻秋宋武麾折沈水而破卢循若以日辰可凭则邓禹因癸亥克㨗后魏乗甲子胜敌略举一二不其证欤似昔贤难其道神其事令衆心之莫测俾指顾之皆从语有之曰天时不如地利地利不如人和诚谓得兵术之要也以为孙武所着十三篇㫖极斯道故知徃昔行师制胜诚当皆精其理今輙捃摭与孙武书之义相协并颇相类者纂之庶披卷足见成败在斯矣第一叙兵收衆选择附立军今制附论将搜才附第二法制附杂教令附第三料敌制胜敌十五形帅十过附察而后动验虚声知无实敌降审察第四间谍行师先在量力不可穷兵临敌易将军政不一必败军无政令败推诚示信示义第五抚士明赏罚赏宴不均致败行赏安衆分赏取敌行赏招降示惠招降军师志坚必胜军将骄败敌屡胜骄不备可败军行自表异致败师行衆悲恐败声感人附守则有余守拒法附第六示弱示怯示缓声言击东其实击西示形在彼而攻于此示无备设伏取之示强敌军攻城久不下师老击之第七佯败引退取之伪称败怠敌取之引退设伏取之声言退诱敌破之引退设伏潜兵袭其营设伏引敌鬭袭其营示退乗懈掩袭敌退追奔纵敌退于归路设伏取之兵机务速掩袭甘言厚币乗懈袭之第八避锐坚壁持久候隙破之坚壁挫锐不战挫锐敌饥以持久弊之因敌饥乗其弊而取之因敌三鼓气衰败之致敌力疲夹攻败之阵久疲致败出其不意击其不备攻其不整先设备而胜第九以逸待劳师不袭逺饵敌取胜军胜虏掠被追袭败抽军卑辞怠敌称降及和因懈败之两军相对取背破之两军相对继遣军助即胜兵多力有余宜分军相继我寡敌衆自逺至乗疲败之挑战敌处高勿攻敌党急之则合缓之则离假託安衆第十行军下营审择其地乡导下营斥候并防捍及分布阵附先据要地及水草识水泉隔山取水越山度险附据仓廪第十一攻其必救先取根本附军师伐国若中路城大兵多须下方过必攻其易轻易致败乗敌乱而取之分敌势破之审敌势破之附布阵大势分易败惜军势力少分军必败第十二按地形知胜负自战其地则败据险隘塞险则胜否则败死地勿攻总论其地形附励士决战衆寡势百相悬励士攻其师乗卒初锐用之激怒其衆第十三围敌勿周围师量无外救缓攻取之攻城战具附絶粮道及辎重火攻火兵附火兽附火禽附火盗火弩附乗风取胜水攻水平及水战具附敌半渉水击必胜军行渡水附御敌水军絶下流败之第十四因机设权多方误之先攻其心夺敌心计第十五敌无固志可取之归师勿遏大阵动则乱因乗而败之先设伏乗势逐敌败之乗胜乗势先声后实因敌惧遂取之推人事破灾异散衆风云气候杂占附兵一孙子曰兵者国之大事死生之地存亡之道不可不察故经之以五校之计而索其情一曰道二曰天三曰地四曰将五曰法道者令人与上下同意也故可与之死与之生而人不佹天者隂阳寒暑时制也地者逺近险易广狭死生也夫未战而庙算胜者得算多也未战而庙算不胜者得算少也多算胜少算败而况无算乎吾以此观之胜负易见也凡用兵之法日费千金然后十万之衆举矣久暴师则国用不足夫顿兵挫锐力屈货殚则诸侯乗其弊而起虽有智者不能善其后也兵闻拙速未覩巧之久者也故善用兵者役不再借粮不三载取用于国因粮于敌故军食可足兵久而国利者未之有也不尽知用兵之害者不能得用兵之利也凡用兵之法全国为上破国次之全军为上破军次之全卒为上破卒次之全伍为上破伍次之百战百胜非善之善者不战而屈人之兵善之善者故君之所以患于军者三不知军之不可以进而谓之进不知军之不可以退而谓之退是谓之縻军不知军中之事而欲同军中之政则军士惑矣不知三军之权而欲同三军之任则军覆疑矣三军既惑且疑则诸侯之难至矣叙兵甲兵之用其来尚矣周因井田以定兵赋夏官司马掌军戎天子六军诸侯大国三军次国二军小国一军春蒐夏苗秋狝冬狩讲武习艺无阙于时以九伐之法正邦国凭弱犯寡则𤯝之贼贤害民则伐之暴内凌外则坛之野荒民散则削之负固不服则侵之贼杀其亲则正之放弑其君则残之犯令凌政则杜之外内乱鸟兽行则灭之此禁暴靖民之大畧也洎周衰齐晋呉楚迭为霸国更相吞灭以至七雄班孟坚有言曰当是时也呉有孙武齐有孙膑魏有呉起秦有商鞅皆擒敌立胜垂着篇籍故齐愍以技击强魏惠以武卒奋秦昭以锐士胜若齐之技击得一首则受赐金事小敌脆则偷可用也事鉅敌坚则涣然离矣是亡国之兵也魏氏武卒衣三属之甲操十二石之弩负矢五十个置戈其上冠胄带剑赢三日之粮日中而趋百里中试则复其戸利其田宅如此其地虽广其税必寡其气力数年而衰是衰国之兵也秦人其生民也陿阨其使人也酷烈狃之以赏庆导之以刑罚使其民所以要利于上者非战无由也功赏相长五甲首而隶五家是最为有数故能四代胜于天下然皆干赏蹈利之兵耳未有安制矜节之理也虽地广兵疆鳃鳃常恐天下之一合而共轧已也然则齐桓晋文之兵可谓入其域而有节制矣犹未本仁义之大统也故齐之技击不可以遇魏之武卒魏之武卒不可以直秦之锐士秦之锐士不可以当桓文之节制桓文之节制不可以敌汤武之仁义老氏曰善师者不陈善陈者不战善战者不败善败者不亡若夫舜脩百僚咎繇作士命以蛮夷猾夏冦贼姦宄刑无所用所谓善师不陈者也汤武征伐陈师誓衆而放擒桀纣所谓善陈不战者也齐桓南服彊楚使贡周室北伐山戎为燕开路存亡继絶功为伯首所谓善战不败者也楚昭王遭阖庐之祸国灭出亡父老送之王曰父老返矣何患无君父老曰有君如是其贤也相与从之或奔走赴秦号哭请救秦人为之出兵昭王返国所谓善败不亡者也若秦因四代之胜据河山之阻任用白起王翦豺狼之徒奋其牙爪禽猎六国以并天下穷武极诈士民不附卒隶之徒还为仇敌猋起云合果共轧之斯为下矣管子曰夫为兵之数存乎聚财论工制器选士政教服习徧知天下明于机数此八者皆须无敌故兵未出境而无敌者八悉备然后能正天下又曰凡人之所以守战至死而不徳其上者曰大者亲戚坟墓之所在也田宅富厚足居也不然则州党与宗族足懐乐也不然则上之教训习俗慈爱之于民也厚无所往得之也不然则山林泽谷之利足生也不然地形险阻易守而难攻也不然则罚严而可畏也赏明而足劝也不然则有深怨于敌人也不然则有厚功于上也今恃不信之人而求以利用不守之民而欲以固将不战之卒而幸以胜此兵之三闇汉文帝时匈奴屡入冦晁错上书论备边之要其略曰丈五之沟渐车之水陵阜﨑岖积石相接此歩兵之地车骑五不当一平原广泽漫衍相属此车骑之地歩兵十不当一候视相及川谷分限此弓弩之地刀楯三不当一草木蒙茏枝叶蔚茂此矛鋋之地长㦸二不当一穹崇险隘阻阨相视此刀楯之地弓弩二不当一宋文帝元嘉中每嵗为后魏侵境令朝臣博议何承天陈备边之要其大略一曰移逺就近以实内地二曰浚复城隍以增岨防三曰纂偶车牛以饬戎械四曰计丁课役勿使有阙收衆后汉建安中刘表为荆州牧刘备时在荆州衆力尚少诸葛亮曰荆州非少人也而着籍者寡平居发调则人心不悦可语刘荆州令凡有游戸皆使自实因录以益衆可也备言其计故表衆遂强选择附大唐卫公李靖兵法曰诸兵士将战身貌尫弱不胜衣甲又戎具所施理须坚劲须简取强兵并令试练器仗兵须胜举衣甲器仗须彻札陷坚须取甲试令斫射然后取中立军周制万二千五百人为军将皆命卿二千五百人为师师帅皆中大夫五百人为旅旅帅皆下大夫百人为卒卒长皆上士二十五人为两两司马皆中士五人为伍伍皆有长管子言于齐桓公曰欲正卒伍脩甲兵则大国亦将为之君有征战之事则小国有守圉之备矣公欲速得意于天下诸侯则事有所隐而政有所寓乃作内政而寓军令焉三分齐国为高子之里为国子之里为公之里以为三军择其贤人使为里君乡有行伍卒长则其制令且以田猎因以赏罚则百姓通于军事矣于是乃制五家以为轨轨为之长十轨为里里有司四里为连连为之长十连为乡乡有良人以为军令是故五家为轨故五人为伍轨长率之十轨为里故五十人为小戎里有司率之四里为连故二百人为卒连长率之十连为乡故二千人为旅乡良人率之五乡一帅故万人为一军五乡之帅率之三军故有中军之鼓有高子之鼓有国子之鼓春以田曰蒐振旅秋以田曰狝治兵是故卒伍政定于里军旅政定于郊内教既成令不得迁徙故卒伍之人人与人相保家与家相爱少同居长同游祭祀同福死丧同䘏祸福同忧居处同乐行作同和哭泣同哀是故夜战其声相闻足以无乱昼战其目相见足以相识欢欣足以相死是故以守则固以战则胜君有此教士三万人以横行于天下司马穰苴曰五人为伍十伍为队一军凡二百五十队余竒为握竒故一军以三千七百五十人为竒兵队七十有五以为中垒守地六千尺积尺得四里以中垒四面乗之一面得地三百歩垒内有地三顷余百八十歩正门为握竒大将军居之六纛五麾金鼓府藏辎积皆中垒外余八千七百五十人队百七十五分为八陈六陈各有千九十四人六陈各减一人以为一陈之部署举一军则千军可知一说凡立军一人曰独二人曰比三人曰参比参曰伍五人为列二列为火五火为队二队为官二官为曲二曲为部二部为校二校为禆二禆为军大唐卫公李靖兵法曰诸大将出征且约授兵二万人即分为七军如或少临时更定中军四千人内取战兵二千八百人计五十六队战兵内弩手四百人弓手四百人马军千人跳盪五百人竒兵五百人左右虞候各一军每军各二千八百人内各取战兵千九百人共计七十六队战兵内每军弩手三百人弓手三百人马军五百人跳盪四百人竒兵四百人左右厢各二军军各二千六百人各取战兵千八百五十人战兵内每军弩手二百五十人弓手三百人马军五百人跳盪四百人竒兵四百人马歩通计总当万四千共二百八十队当战余六十人守辎重诸围三径一尺寸共知复造幕尺丈已定且以二万人为军四千人为营在中心左右虞候左右厢四军共六总管各一千人为营兵多外面逐长二十七口幕横列十八六面援中军六总管下各更有两营其虞候两营兵多外面逐长二十七口幕横列十八口幕四总管有营外面逐长二十二口幕横列各十八口幕四歩下计当千一百三十六歩又有十二营街各别阔十五歩计当百八十歩通前当千三百十六歩以围三径一取中心竖径当四百二十九歩以下下营之时先定中心即向南北东西各歩二百十四歩并令南北东西及中心标端四面既定即斜角更安四标准南北令端从此以后分擘配营极易计二万兵除守辎重六千人马军四千人歩兵令当二百队别取六歩三尺六寸地併冲塞总尽若地土寛广不在贼庭即五歩以上下幕准算折若地狭安置不得即须逐角长斜算计尺寸一依下营法凡以五十人为队其队内兵士须结其心每三人自相得意者结为一小队又合三小队得意者结为一中队又合五中队为一队余又五人押官一人队头执旗一人副队头一人左右傔旗二人即充五十至于行立前却当队并须自相依附如三人队失一人者九人队失小队二人者临陈日仰押官队头便斩不救人陈散计㑹队内少者勘不救所由斩今制附每军大将一人副二人判官二人典四人总管四人子将八人执鼓十二人吹角十二人司兵司仓司骑司胄城扄各一人每队五十人押官一人队头一人副二人旗头一人副二人火长五人纛大将六口中营建出引军门旗二口色红八幅出前列门鎗二根以豹尾为刃榼出居红旗后止居帐门前左右五方旗五口中营建出随六纛后在营亦于纛后随方而建严警鼓十二面营前左右行队列各六面在六纛后角十二具于鼓左右各列六具以代金队旗二百五十口尚色图禽兽与本陈同五幅认旗二百五十口尚色图禽兽与诸队不同各自为志认出居队后恐士卒交杂陈将门旗各任所色不得以红恐乱大将陈将鼓百二十五面恐设疑警敌用孙子曰将者智信仁勇严也故知兵之将人之司命国家安危之主也将者国之辅辅周必强辅隙则国必弱论将春秋时楚围宋晋侯将救之于是乎蒐于被庐作三军谋元帅赵衰曰郄縠可臣亟闻其言矣说礼乐而敦诗书诗书义之府也礼乐徳之则也徳义利之本也夏书曰赋纳以言明试以功车服以庸君其试之乃使郄縠将中军郄溱佐之狐毛将上军狐偃佐之栾枝将下军先轸佐之荀林父御戎魏犫为右终胜楚于城濮战国秦与赵兵相距长平赵孝成王使赵奢之子为将蔺相如曰王以名使人若胶柱而鼓瑟耳此子徒能读其父奢书使传之不知合变也赵王不听奢子自少时学兵法言兵事以天下莫能当尝与其父言兵事奢不能难然不谓善其母问奢奢曰兵死地也而乃易言之赵若以为将破赵军者必是儿也及是其母上书具言不可曰始妾事其父时为将大王及宗室所赏赐者尽以予军吏士大夫受命之日不问家事今此儿为将东向而朝军吏无敢仰视者王所赐金帛归藏于家而日视便利田宅买之王以为如其父且父子异心愿王勿遣王曰吾已决矣其母因曰即有不称妾得无随罪乎王许诺之遂与秦军战死军败数十万衆降秦秦悉坑之汉文帝时匈奴大入朝那杀北地都尉卭帝以问冯唐安得亷颇李牧为将也唐对曰臣闻上古王者之遣将也跪而推毂曰阃以内者寡人制之阃以外者将军制之军功爵赏皆决于外归而奏之此非虚言也臣大父言李牧之为赵将居边军市之租皆自用飨士赏赐决于外不从中御也委任而责成功故李牧乃得尽其智能选车千三百乗彀骑万三千疋百金之士十万是以北逐单于破东胡灭澹林西抑强秦南支韩魏当是之时赵几霸㑹赵王迁其母倡也王迁立乃用郭开䜛卒诛李牧令颜聚代之是以兵破士北为秦所灭今臣窃闻魏尚为云中守其军市租尽以给士卒出私养钱五日一椎牛飨賔客军吏舍人是以匈奴逺避不近云中之塞虏曾一入尚率车骑击之所杀甚衆夫士卒尽家人子起田中从军安知尺籍伍符终日力战斩首捕虏上功幕府一言不相应文吏以法绳之其赏不行而吏奉法必用臣愚以谓陛下法太明赏太轻罚太重且云中守魏尚坐上功首虏差六级陛下下吏削其爵罚之由此言之陛下虽得亷颇李牧不能用文帝悦是日令冯唐持节赦魏尚复以为云中守而拜唐为车骑都尉汉武帝以李广为未央卫尉而程不识亦为长乐卫尉不识故与广俱尝屯边而广行无部伍行陈就善水草屯止人人自便不击刁斗以自卫幕府省约束文籍事然亦逺斥候未尝遇害程不识正部曲行伍营陈击刁斗士吏治军簿至明军不得休息然亦未尝遇害不识曰李广军极简易然虏卒犯之而无以禁其士卒亦佚乐咸为之死我军虽烦扰然虏亦不得犯我是时汉边郡李广程不识皆为名将然匈奴畏广之略士卒亦多乐从广而苦程不识后汉末曹公征张鲁于汉中使张辽与乐进李典等将千余人守合肥教与䕶军薛悌署函边曰贼至乃发俄而呉主孙权率十万衆围合肥乃共发教云若孙权至者张李将军出战乐将军守䕶军勿得与战诸将皆疑辽曰公征在外比救至彼破我必矣是以教及未合逆击之折其盛势以安衆心然后可守成败之机在此一战诸军何疑李典亦与辽同于是辽夜募敢死之士得八百人椎牛飨将士明日大战平明辽被甲持㦸先登陷阵杀数十人斩二将大唿自若冲垒入至权麾下权大惊衆不知所为走登髙塜以长㦸自守辽叱权权不敢动遥见所将衆少乃聚围辽数重辽左右麾围直前急击围开辽将麾下数十人得出余衆号唿曰将军弃我乎辽复还突围㧞出余衆权人马皆披靡无敢当者自朝战至日中呉人夺气还修守备衆心乃安诸将咸服权攻合肥十余日城不可㧞乃引退辽率诸军追击之几复获权捜才附选士之科沈谋密略出人者词辩纵横能移夺人之性情堪辩说者能往来聼言语览视四方之事军中之情伪日列于前者能得敌之主佐门庐请谒之情堪间谍者能知山川险易行止形势利害逺近井泉水草迳路迂直堪乡导者巧思出入制造五兵及攻守器械者引彊彻札戈铤劒㦸便于利用挺身捕虏搴旗斩将堪䧟陈者趫㨗若飞踰城越堑出入无形堪窥觇者往返三百里不及暮至者破格舒钩或负六百斤行五十歩四百斤行百歩者推歩五行瞻风云气候转式多言天道诡说隂阳者罪犯者父子兄弟破执仇者贫穷忿怒将欲快其志者故赘壻入虏欲昭迹掦名者通典卷一百四十八通典卷一百四十九钦定四库全书通典卷一百四十九唐京兆杜佑君卿纂兵二孙子曰法者曲制官道主用也卒已附亲而罚不行者则不可用也故令之以文齐之以武是谓必取令素行以教其人者也令素行则人服令素不行则人不服令素信着者与衆相得也厚而不能使爱而不能令乱而不能治譬如骄子不可用也军政曰言不相闻故为鼓铎视不相见故为旌旗夫金鼓旌旗者所以一人之耳目也人既专一则勇者不得独进怯者不得独退纷纷纭纭鬭乱而不可乱浑浑沌沌形圆而不可败法制附太公曰教战之法必申三伍之令教其操兵起居进止旌旗指麾陈而方之坐而起之行而止之左而右之列而合之絶而解之无犯进止之节无失饮食之宜无絶人马之力令吏士一人学战教成十人十人学战教成百人百人学战教成千人千人学战教成万人万人学战教成三军之衆大战之法百万之师故能成大功也又覆军诫法曰诸军出行将令百官士卒曰某日出某门吏士不得刈稼穑伐树木杀六畜掠取财物姦犯人妇女违令者斩又曰凡行军吏士有死亡者给其丧具使归而葬此坚军全国之道也军人被疮即给医药使谨视之医不即治视鞭之军夜惊吏士坚坐陈将持兵无讙譁动揺有起离陈者斩军门常交㦸谨出入者若近敌当讥呵出入者三略曰军中巫祝不得与军人卜筮吉凶为其误惑军士也周末呉王阖闾以孙武为将而谓武曰可小试勒兵乎对曰可阖庐曰可试以妇人乎曰可于是出宫中美人百八十人武分为二队以王宠姬二人各为队长皆令持㦸令之曰汝知而心与左右手背乎妇人曰知之武曰前则视心左视左手右视右手后即视背妇人曰诺约束既布乃设鈇钺即三令五申之于是鼓之右妇人大笑武曰约束不明申令不熟将之罪也复三令五申而鼓之左妇人复大笑武又曰约束不明申令不熟将之罪也既已而不如法者吏士之罪也乃欲斩左右队长呉子从台上观见且斩爱姬大骇趣使下令曰寡人已知将军能用兵矣寡人非此二人食不甘味勿斩也武曰臣既已受命而将将在军君命有所不受遂斩队长二人以狥用其次为队长于是复鼓之妇人左右前后跪起皆中规矩绳墨无敢出声者于是武使使报呉子曰兵既整齐王试下观唯王所欲用之虽赴水火犹可也呉子曰将军罢休就舍寡人不愿下武曰王徒好其言不能用其实于是阖庐知孙子能卒以为将西破楚入郢北威齐晋晋伐齐阿鄄而燕侵河上齐师败绩晏平仲荐司马穰苴文能附衆武能威敌景公以为将率兵扞燕晋之师穰苴曰臣素卑贱君擢之闾伍之中士卒未附百姓不信人㣲权轻愿得君之宠臣国中所重者以监军乃使庄贾往穰苴既辞与庄贾约曰日中会于军门穰苴先驰至军立表下漏待贾暮时乃至穰苴曰何后期为贾谢曰大夫亲戚送之故留也穰苴曰将受命之日则忘其家临军约束则忘其亲援桴鼓之急则忘其身今敌国深侵邦内骚动士卒暴露于境外公寝不安席食不甘味百姓之命皆县于君何谓相送乎召军正问曰军法期而后者云何对曰当斩遂斩庄贾以狥三军士皆震慄燕晋之师闻之悉引而归皆复反所侵之地呉起教战法短者持矛㦸长者持弓弩强者持旌旗勇者持金鼓弱者给厮养智者为谋士乡里相比什伍相保一鼓整兵二鼔战陈三鼓趣食四鼓白辨五鼓就行闻鼓声合然后举旗孙膑曰用骑有十利一曰迎敌始至二曰乗敌虚背三曰追散乱击四曰迎敌击后使敌奔走五曰遮其粮食絶其军道六曰败其津闗发其桥梁七曰掩其不备卒击其未整旅八曰攻其懈怠出其不意九曰烧其积聚虚其市里十曰掠其田野系累其子弟此十者骑战利也夫骑者能离能合能散能集百里为期千里而赴出入无间故名离合之兵也后汉魏武军令吾将士无张弓弩于军中其随大军行其欲试调弓弩者得张之不得着箭犯者鞭二百没入吏不得于营中屠杀卖之犯令没所卖及都督不纠白杖五十始出营竖矛㦸舒幡旗鸣鼓行三里辟矛㦸结幡旗止鼓将至营舒幡旗鸣鼓至营讫复结幡旗止鼓违令者髠翦以狥军行不得斫伐田中五果桑柘棘枣船战令曰雷鼔一通吏士皆严再通什伍皆就船整持橹棹战士各持兵器就船各当其所幢幡旗鼓各随将所载船鼓三通鸣大小战船以次发左不得至右右不得至左前后不得易违令者斩歩战令曰严鼓一通歩骑悉装再通骑上马歩结屯三通以次出之随幡住者结屯住幡后闻急鼓音整陈斥候者视地形广狭从四角而立表制战陈之宜诸部曲者各自安部陈兵疎数兵曹举白不如令者斩兵若欲作陈对敌营先白表乃引兵就表而陈临陈皆无讙譁听鼓音视旗幡麾前则前麾后则后麾左则左麾右则右麾不闻令而擅前后左右者斩伍中有不进者伍长杀之伍长有不进者什长杀之什长有不进者都伯杀之督战部曲将拔刃在后察违令不进者斩之一部受敌余部不进救者斩临战兵弩不可离陈离陈伍长什长不举发与同罪无将军令有妄行陈间者斩临战陈骑皆当在军两头前陷陈骑次之游骑在后违令髠鞭二百兵进退入陈间者斩若歩骑与贼对陈临时见地势便欲使骑独进讨贼者闻三鼓音骑特从两头进战视麾所指闻三金音还此但谓独进战时也其歩骑大战进退自如法吏士向陈骑驰马者斩吏士有妄唿大声者斩追贼不得独在前在后犯令者罚金四两士将战皆不得取牛马衣物犯令者斩进战士各随其号不随号者虽有功不赏进战后兵出前前兵在后虽有功不赏临陈牙门将骑督明受都令诸部曲都督将吏士各战时校督部曲督住陈后察凡违令畏懦者有急闻雷鼓音絶后六音严毕白辨便出卒逃归斩之一曰家人弗捕执及不言于吏尽与同罪大唐卫公李靖兵法曰诸军将伍旗各准方色赤南方火白西方金皁北方水碧东方木黄中央土土既不动用为四旗之主而大将行动持此黄旗于前立如东西南北有贼各随方色举旗当方面兵急须装束旗向前亚方面兵急须进旗正竖即住卧即廻审细看大将军所举之旗须依节度诸每队给一旗行则引队住则立于队前其大总管及副总管则立十旗以上子总管则立四旗以上行则引前住则立于帐侧统头亦别给异色旗拟临陈之时则辨其进退驻队等旗别様别造令引辎重各令本军营队识认其旗如兵数校多军营复衆若以异色认旗逺看难辨即每营各别画禽兽自为标记亦得不然旗身旗脚但取五方色廻互为之则更易辨唯须营营自别务使指麾分明诸教战陈每五十人为队从营纒枪幡至教塲左右厢各依队次解幡立队队别相去各十歩其队方十歩分布使均其驻队塞空去前队二十歩列布讫诸营十将一时即向大将处受处分每隔一队定一战队即出向前各进五十歩听角声第一声絶诸队即一时散立第二声絶诸队一时捺枪卷幡张弓拔刀第三声絶诸队一时举枪第四声絶诸队一时笼枪跪膝坐目看大总管处大黄旗耳听鼓声黄旗向前亚鼓角动齐唱呜唿呜唿齐向前至中界一时齐鬭唱杀齐入敌退败讫可趂行三十歩审知贼徒䘮败马军从背逐北闻金钲动即须息呌却行膊上架枪侧行廻身向本处散立第一声絶一时捺枪便解幡旗第二声絶一时举枪第三声絶一时簇队一看大总管处两旗交即五队合一队即是二百五十人为一队其队法及卷幡举枪簇队鬭战一依前法一看大总管处五旗交即十队合为一队即是五百人为一队法及举幡举枪簇队鬭战法并依前听第一声角絶即散二百五十人为一队第二声角絶即散五十人为一队如此凡三度即教毕诸十将一时取大将赏罚进止第三角声絶即从头卷引还军又云教战练兵中间队须加减审看大总管处白碧两旗交跳盪队战锋队驻队每色三队合为一队添入中队计会使稀稠均即是一百五十人为队如不须更合队便即交战一准前捺枪解幡如须加兵合队即看大总管处赤皁两旗交诸队各依本色又三队合为一队准前添入中队使稀稠均即是四百五十人为一队如须教战卷幡举枪簇队并依前教战了欲散还营看大总管处两旗卧即分散却为一百五十人队各依旧立又两旗卧即散五十人为一队还依旧初立听角声第一声絶一时捺枪便解幡第二声絶一时举枪第三声絶一时簇队听还营进止如放散更听一会角声即依军伍次发引还营其应前进而不进应却退而不退应坐而不坐应起而不起应簇而不簇应散而不散应捺而不捺应卷而不卷应合队而不合队应擘而错擘入他队言语讙譁不闻鼓声旌旗分扰疎密失所并节级科罚其教法各令子总管以下录一本教依兵士教旗法一云凡教旗于平原旷野登高逺视处大将居其上南向左右各置鼓十二面角十二具左右各树五色旗六纛居前列旗次之左右牙官驻队如偃月形为后骑下临平野使士卒目见旌旗耳闻鼓角心存号令乃命诸将分为左右皆要兵刃精新甲胄幡帜分为左右厢各以兵马使长班布其次陈间容陈队间容队曲间容曲以长参短以短参长廻军转陈以后为前以前为后进无奔迸退无趋走以正合以竒胜听音覩麾乍合乍离于是三令五申白旗㸃鼓音动则左右厢齐合朱旗㸃角声动则左右厢齐离合之与离皆不离中央之地左厢阳向而旋右右厢隂向而旋左左右各复本初白旗掉鼓音动左右各云蒸鸟散弥川络野然而不失部队之疎密朱旗掉角音动左右各复本初前后左右无差尺寸散则法天聚则法地如此则三合而三离三聚而三散不如法者吏士之罪务从军令于是大将出五綵旗十二口各树于左右厢陈前每旗命壮勇士五十人夺旗左厢夺右厢右厢夺左厢鼓音动而夺角音动而止得旗者胜失旗者负胜赏而负罚离合之势聚散之形胜负之理赏罚之信因是而教之校猎一人守围地三尺量人多少以左右两将为交头其次左右将各主士伍为行列皆以金鼓旗为节制其初起围张翼随山林地势无逺近部分其合围地虞候先择定讫以善弧矢者为围中骑其歩卒枪幡守围有漏兽坐守围吏大兽公之小兽私之以观进止斯亦教战一端也赵国公王琚教射经上篇曰凡射必中席而坐一膝正当垜一膝横顺席执弓必中在把之中且欲当其弦心也以弓当左膝前竖按席稍吐下弰向前㣲令上倾向右然后取箭覆其手㣲拳令指第二节齐平以三指捻箭三分之一加于弓亦三分之一以左手头指受之则转弓令弦稍离身就箭即以右手寻箭羽下至阔以头指第二指节当阔约弦徐徐送之令衆差池如凤翮使当于心又令当阔羽向上弓弦既离身即易见箭之高下取其平直然后擡弓离席目睨其的按手颐下引之令满其持弓手与控指及右膊肘平如水准令其射可措杯水故曰端身如干直臂如枝直臂者非初直也架弦毕便引之比及满使臂直是也引弓不得急急则失威仪而不主皮不得缓缓则力难为而箭去迟唯善者能之箭与弓把齐为满地平之中为盈贯信美而术难成要令大指知镞至然后发箭故曰镞不上指必无中矢指不知镞同于无目试之至也或以目视镞马上与暗中则乖此为无术矣故矢在弓右视在弓左箭发则靡其弰厌其肘仰其腕目以注之手以驻之心以趣之其不中何为也下篇曰矢量其弓弓量其力无动容无作色和其支体调其气息一其心志谓之楷式知此五者为上徳故曰莫患弓软服当自逺莫患力羸恒当引之但力胜其弓则容貌和发无不中故始学者先学持满须能制其弓定其体后乃射之然其的必始于一丈百发百中寸以加之渐至于百歩亦百发百中乃为之术成或升其的于高山或致其的于深谷或曵之或掷之使其的纵横前却所以射禽兽与敌也凡弓恶右倾箭恶其𥜗颐恶傍引颈恶却垂胷恶前亚背恶后偃皆射之骨髓疾也故身前竦为勐虎方腾额前临为封兕欲鬭出弓弰为懐中吐月平箭阔为弦上县衡此皆有威容之称也又曰凡控弦有二法无名指叠小指中指压大指头指当弦直䜿中国法也屈大指以头指压勾指此胡法也此外皆不入术胡法力少利马上汉法力多利歩用然其持妙在头指间世人皆以其指末龊弦则致箭曲又伤羽但令指面随弦直䜿即脆而易中其致逺乃过常数十歩古人以为神而秘之胡法不使大指过头指亦为妙尔其执弓欲使把前入阨把后当四指本节平其大指承镞却其头指使不得则和美有声而俊快也射之道备矣弩古有黄连百竹八担双弓之号今有绞车弩中七百歩攻城㧞垒用之擘张弩中三百歩战用之马弩中二百歩马战用之弩张迟临敌不过一二发所以战陈不便于弩非弩不利于战而将用于弩也可不杂于短兵当别为队攒箭注射则前无立兵对无横陈复以陈中张陈外射番火轮廻张而复出射而复入则弩不絶声敌无薄我夫置弩必处其高争山夺水守隘塞口破骁陷果非弩不克教法令曰张弩丁字立当弩八字立高揎手屈衫襟左手承撞右手迎上当心看张张有阔狭右䏶右䏝还复当心安箭高举肘敌逺擡弩头敌近平身放敌在左右廻身放敌在高上挈脚放放箭讫喝杀却掣拗喝尾覆弩还着地夫军城及野营行军在外日出日没时挝鼓千搥三百三十三搥为一通鼓音止角音动吹十二声为一叠角音止鼓音动如此三角三鼓而昏明毕之每营中两厢置土马十二疋大小如常马具鞍令士卒擐甲胄櫜弓矢佩刀劒持矛楯左右上下以便习其事杂教令附大唐卫公李靖兵法曰古之善为将者必能十卒而杀其三次者十杀其一三者威振于敌国一者令行于三军是知畏我者不畏敌畏敌者不畏我如曰尽忠益时轻行重节者虽仇必赏犯法怠惰败事贪财者虽亲必罚服罪输情质直敦素者虽重必舍游辞巧饰虚伪狡诈者虽轻必戮善无㣲而不赞恶无纤而不贬斯乃励衆劝功之要术昔马谡军败诸葛亮对泣而行诛乡人盗笠吕蒙先涕而后斩马逸犯麦曹公割髪而自刑两掾辞屈黄盖诘问而俱戮故知威克其爱虽小必济如爱胜其威虽多必败盖赏罚不在重在必行不在数在必当故尉缭子曰呉起与秦人战战而未合有一夫不胜其勇乃怒而前获首而返呉起斩之吏曰此壮士也不可斩呉子曰虽壮士然不从令者必斩之故须劝之以重赏威之以严刑随时而与之移因机而与之化可谓不滥矣凡人耳目不可以视千里之外因人耳目而视听之即无善不闻无恶不见故目贵明耳贵聪心贵智三者并进则明不可蔽如能赏罚不欺明于察听则千里之外隐㣲之事莫不隂变而为忠信若赏罚直于耳目之前其不闻见者谁肯用命哉故上无疑令则下不二听动无疑事则衆不二志由是言之则持军之急务莫大于赏罚矣诸每营病儿各定一官人令检校煮羮粥养饲及领将行其初得病及病损人每朝通状报总管令医人廵营将药救疗如法仰营主共检校病儿官量病儿气力能行者给傔一人如重不能行者加给驴一头如不能乗骑畜生通前给驴二头傔二人縳轝将行如弃掷病儿不收拾者不养饲者检校病儿官及病儿傔人各杖一百未死而埋者斩诸将士不得倚作主帅及恃已力强欺傲火人全无长㓜兼笞挞懦弱减削粮食衣资并军器火具恣意令擎劳逸不等诸应请甲数叶行数于甲襟上抄记其袍秤知斤两于袍背上具注斤两并枪量长短尺丈军司并立为文桉如事了却纳取按勘数长短斤两同即纳如有欠少随即科决徴备其军器常须磨砺修补亦不得毁弃诸兵士死亡祭埋之礼祭不必备以牲牢埋不必备以棺椁务令权宜轻重折衷如贼境死者单酌祭酹墓深四尺主将使人临哭内地非贼庭死者准前祭哭递送本贯诸兵士随军被袋上具注衣服物数并衣资弓箭鞍辔器仗并令具题本军营州县府卫及己姓名仍令营官视检押署营司抄取一本立为文案如有破用队头火长须知用处即抄为文记五日一申报营司如其勘检衣资与簿不同物有賸数即是偷来并仰当火队见有他物即须勘当状送营司其衣资不上文歴纵使道失官不为理亦不得递相寄附即是盗来受寄及寄物人并科罪诸拾得阑遗物当日送纳虞候者五分赏一如缘军须者不在分赏之限三日内不送纳官者后殿见而不收者收而不申军司者并重罪三日外者斩诸有人拾得阑物隐不送虞候旁人能糺告者赏物二十段知而不糺告者杖六十其隐物人斩诸有功合赏不得踰时有罪合罚限三日内诸军内不得扇动兵士恐吓队伍谬作是非败损营垒诸营幕作食事须及早天暗以后即须灭火如夜有文牒须读及抄冩者须先状上营主诸军内行伪无首从同罪资财没官官典取兵士十钱以上绢一尺以上重罪盗军资杂物并被贼偷赂一钱以上无首从同罪如货易官物计满一疋无首从同罪应减截兵马粮料一升以上无首从同罪弃掷军粮二升以上无首从行盗一疋以上无首从并同罪诸军中有摴蒲博戏赌一钱以上同坐所赌之物没官诸营各令作异旗一放马每队作记旗放驴其马中夹放驴令四面援马放其驴马子并于驴羣四面围遶驴羣知更牧放狂贼偷马例须奔走驴羣在外驱趂稍难以此防闲亦甚允便营别即令别放诸军不得相交非直发引之时不难忽有不虞追唤亦易诸行军立营驴马各于所营地界放牧如营侧草恶便择好处放仍与虞候计会不许交杂各执本营认旗如须追唤见旗即知驴马处所诸军驴马牧放不得连系每军营令定一官专检校逐水草合羣放牧仍定一虞候果毅专廵诸营水草各令分界牧放不许参杂诸营除六䭾外火别遣买驴一头有病疹拟用搬运如病人有偏併其驴先均当队驮如当队不足均抽比队比营诸每营折冲果毅先各请马衙参往来自合乗骑队马当直拟防机急官人以下不得乗骑其杂畜除非警急兵士不得輙骑诸军马聚会其数既衆应行六畜并仰明为军印仍须别为营印防闲失拟凭理认诸营兵发以后捉得阑遗畜生亦有兵士失却驴马衣服驮运不能胜举并仰于捍后虞候处取阑遗畜生驮至前营其六畜却分付虞候不得不经虞候擅取者及借不送并翦破印及毛尾者斩诸六畜随军如有死者须诣所部官陈牒检验是当营六畜验印记同然后许令剥皮如印不是本营印即是盗他六畜杀诸将杂畜不得非理误死损违冲填诸军内马畜不得擅借人乗用诸非围猎不得乗官马游猎若因廵检便行即听及廻换军司六畜并重科诸应乗官马事非警急不得輙奔走致马汗及打嵴破诸将三日廵本部吏士营幕阅其食饮麤精均劳逸䘏疾苦视医药有死即上陈以礼祭葬优给家室有死于行陈同火收其尸及因敌伤致毙并本将校具陈其状亦以礼祭葬弔赠如但为敌所损即随轻重优赏有糺告违教令者比常赏倍之有告得与敌通情者其家妻妾仆马资产悉以赏之有糺告主者欺隐应所给比常赏倍之搴旗斩将陷陈摧锋上赏破敌所得资物仆马等并给战士每收陈之后禆将虞候辈收歛对总帅均分与敌鬬旗头被伤救得者重赏漏洩军事斩之背军逃走斩之后期斩之行列不齐旌旗不正金革不明斩之与敌私交通斩之或说道释祈祷鬼神隂阳卜筮灾祥讹言以动衆心与其人往还言议斩之无故惊军呌唿奔走谬言烟尘斩之凡言觇候或更相推託谬说事宜兼复漏洩者并斩之吏士所经歴因便侵掠斩之姦人妻女及将妇女入营斩之不战而降敌没其家凡有私仇须先言状令其避仇若不言因战陈报复者斩之布陈旗乱吏士惊惶罪在旗头斩之陈定或輙进退或輙先取敌致乱行者前后左右所干之行便斩之或有弓弩已注矢而廻顾者或干行失位者后行斩前行不动行斩干失之行守围不固一火及主吏并斩之遇敌攻围危急若前后左右部队不救致陷者全部队皆斩之设竒伏掩袭务应机速㨗前将先合后将即副进退应接乖者并斩之为敌所乗失旗鼓节钺者全队斩之战敌旗头被敌杀争得尸首者免坐不得者一旗皆斩之凡战敌失主将随从者皆斩之一将御敌禆将以下不等差主率不齐力同战更相救助者仗法斩之吏士虽破敌滥行杀戮发塜墓焚庐室践稼穑伐树木者皆斩之擒获敌人或有来降者直领见总帅不得访问敌中事若违因而漏洩者斩之破敌先虏掠者斩之凡隐欺破虏所收获及吏士身死有隐欺其资物兼违令不收䘏者斩之违总帅一时之令斩之饮宴集聚音乐者违律军中奔走车马违律更铺失候犯夜失号止宿他火违律军行舍信各以校部前后为次失位及樵苏取水出表外者违律凡有见竒异禽兽虫蛇杂类诡怪之状或近军伍或入营垒当时报本将领见总帅輙有传说者违律吏士在行营切防为人谄诱如有亲故赠遗书信使人往来即领见本将诘辨真伪或射掷遗书获者不得輙开密封送上总帅而违者违律通典卷一百四十九通典卷一百五十钦定四库全书通典卷一百五十唐京兆杜佑君卿纂兵三孙子曰用兵之道校之以计而索其情曰主孰有道将孰有能天地孰得法令孰行兵衆孰强士卒孰练赏罚孰明吾以此知胜负矣知吾卒之可用以击之而不知敌之不可击胜之半也知敌之可以击而不知吾卒之不可用以击胜之半也知敌之可以击知吾卒之可用以击而不知地形之不可以战胜之半也故曰知兵者动而不迷举而不顿将不能料敌以少合衆以弱击强兵无选锋曰北夫料敌制胜计极险易利害逺近上将之道也知此而用战者必胜不知此而用战者必败夫唯无虑而易于敌者必擒于人也故䇿之而知得失之计候之而知动静之理形之而知死生之地角之而知不足有余之处知胜有五知可以战与不可以战者胜知衆寡之用者胜上下同欲者胜以虞待不虞者胜将能而君不御者胜此五者知胜之道故曰知己知彼百战不殆不知彼而知己一胜一负不知彼不知己每战必殆知天知地胜乃可全料敌制胜春秋时晋侯将伐虢大夫士蒍曰不可虢公骄若骤得胜于我必弃其民无衆而后伐之欲御我谁与夫礼乐慈爱战所畜也夫民让事乐和爱亲哀丧而后可用也虢弗蓄也亟战将饥后终为晋所灭春秋时秦伯伐晋晋将赵盾御之上军佐臾骈曰秦不能久请深垒固军以待之秦人欲战秦伯谓士会曰若何而战对曰赵氏新出其属曰臾骈必实为此谋将以老我师也赵有侧室曰穿晋君之壻也有宠而弱不在军事好勇而狂且恶臾骈之佐上军也若使轻者肆焉其可也秦军掩晋上军赵穿追之不及返怒曰褁粮坐甲固敌是求敌至不击将何俟军吏曰将有待也穿曰我不知谋将独出乃以其属出赵盾曰秦获穿也获一卿矣秦以胜归我何以报乃皆出战交绥而退春秋时晋师伐楚月晦楚晨厌晋军而阵晋大夫郄至曰楚有六间其二卿相恶王卒以旧郑阵而不整蛮军而不阵阵不违晦在阵而嚣合而加嚣各顾其后莫有鬭心旧不必良以犯天忌我必尅之终败楚于鄢陵管子曰天时地利其数多少其要必出于计数故凡攻伐之为道也计必定于内然后兵出乎境计未定而出兵是则战之自毁也故不明敌人之攻不能加也不明敌人之积不能约也不明敌人之将不先军不明敌人之士不先阵是故以衆击寡以治击乱以富击贫以能击不能以教卒练士击敺衆白徒故百战百胜也又曰善攻者料衆以攻衆料食以攻食料备以攻备以衆攻衆衆存不攻以食攻食食存不攻以备攻备备存不攻释实而攻虚释坚而攻毳释难而攻易夫国搏不在敦古治世不在善政霸王不在曲成战国魏武侯问呉起曰兵以何胜对曰以治为胜不在衆乎起曰法令不明赏罚不信闻鼓不进闻金不止虽有百万之师何益于用所为治者居则有礼动则有威进不可当退不可追前却如节左右应麾虽絶成阵虽散成行投之无所往天下莫当又曰凡敌有不卜而与战有不占而避之疾风大寒早兴㝠迁剖冰济度盛夏炎热兴役无间行饥驱渴务取于逺师久无粮士衆怨怒妖祥疑惑上不能止军资既竭时多霖注欲掠无便师衆不多地土不利人马疾疫道逺日暮士卒劳倦饥未及食解甲而息将薄吏轻士卒无固三军数惊师徒无助阵而未定舍而未毕行坂渉险半隐半出诸如此类击而勿疑若土地广大人衆富盛上爱其下惠施流布赏信刑察发止得时行阵居列任贤使能师徒习教兵甲精锐四邻有助大国之援凡如此类惮而避之故曰见可而进知难而退汉王在汉中拜韩信为大将军信因问王曰今东向争权天下岂非项王邪汉王曰然大王自料智勇仁彊孰与项王汉王曰不如也信再拜曰唯信亦以为大王不如也然臣尝事项王请言项王之为人也项王喑呜叱咤千人皆废然不能任属贤将此特匹夫之勇耳项王为人恭谨人有疾病涕泣与之分食至于功当封爵者印刓弊忍不能与此乃特妇人之仁耳项王虽霸天下而臣诸侯不居闗中而都彭城又背义帝之约而以亲爱王诸侯不平诸侯之见项王迁逐义帝置江南亦皆归逐其主而自王善地项王所过无不残灭者天下多怨百姓不亲附特刼于威强耳名虽为霸实失天下心故曰其强易弱今大王诚能反其道任天下武勇何所不诛以天下城邑封功臣何所不服以义兵从思东归之士何所不尅且三秦王为秦将将秦子弟数嵗矣所杀亡不可胜计又欺其衆降诸侯至新安项王诈坑秦降卒二十余万唯独邯欣翳得脱秦父兄怨此三人痛入骨髓今楚强以威王此三人秦民莫爱也大王之入武闗秋毫无所害除秦苛法与秦约法三章耳秦民无不欲得大王王秦者于诸侯之约大王当王闗中闗中民咸知之大王失职入汉中秦民无不恨者今大王举而东三秦可传檄而定也于是汉王大喜自以为得信晩遂听信计定秦灭项项籍围汉王于荥阳城久之汉王患之请割荥阳以西以和项王不听汉王谓陈平曰天下纷纷何时定乎陈平曰然项王为人㳟敬爱人士之亷节好礼者多归之至于行赏功爵邑重之士亦以此不附今大王慢而少礼士亷节者不来然大王能饶人以爵邑士之顽钝嗜利无耻者亦多归王诚能去其两短袭其两长天下指麾即定矣汉高帝时黥布反帝召薛公问之对曰使布出于上计东取呉西取楚幷齐与鲁传檄燕赵固守其所山东非汉之有也出中计东取呉西取楚并韩取魏据敖仓之粟塞成臯之口胜败之数未可知也出下计东取呉西取下蔡归重于越身归长沙陛下高枕而卧汉无事矣上曰是计将安出对曰必出下计布故骊山之徒耳致万乘之主此皆为身不顾其后不为百姓万世虑也布果出下计上自将东击布布之初反谓其将曰上老矣厌将兵必不能自来诸将独患淮隂彭越今皆已死余不足畏也故遂反果如薛公筹之东击荆荆王刘贾败死汉终破布后汉末张辽屯长社军中有谋反者夜惊乱起火一军尽扰辽谓左右勿动是不一营尽反必有造变者欲以动乱人耳乃令军中其不反者安阵辽将亲兵数十人中阵而立有顷定即得首谋者杀之后汉末曹公征荆州刘琮降得其水军及歩兵遂遗书孙权云今将水军八十万当与将军会猎于长洲之苑将士闻之恐权延见羣下问计咸曰曹操託名汉相挟天子以征四方动以朝廷为辞今日拒之事更不顺且将军大势可以拒操者长江也刘表治水军艨艟鬭舰千数操悉浮以沿江兼有歩军水陆俱下此则上江之险与我共之矣而势力衆寡愚谓大计不如迎之权将周瑜曰操虽名汉相其实汉贼将军神武雄材兼仗父兄遗烈据有江东地方数千里兵精足用英豪乐业尚当横行天下为汉家除残去秽况操自送死岂可迎之邪请为将军筹之使北土已安操无内忧能旷日持久来争疆场又能与我校胜负于船檝可也今北土既未安加以马超韩遂在闗西为操后患且舍鞍马仗舟檝与呉越争衡本非中国所长又今盛寒马无藁草驱中国士衆逺渉江湖不习水土必生疾病此四者用兵之患也而操皆冒行之瑜请得精兵三万人径进夏口保为将军破之权曰老贼欲废汉自立久矣但忌二袁吕布刘表与孤耳今诸雄已灭唯孤尚存孤与老贼势不两立君言当击甚与孤合也权抜刀斫前奏案曰诸将吏敢复言迎曹操者与此案同果有赤壁之㨗焉蜀大将诸葛亮悉衆十万由斜谷出始平据武功五丈原魏大将司马宣王帅师拒之与亮对于渭南亮分兵屯田为久驻之本耕者杂于渭濵而百姓安堵军无私焉屡使交书又致巾帼妇人之饰以怒宣王王亦屡表请战魏使卫尉辛毗持节勒懿及军吏以下不许出战姜维谓亮曰辛毗仗节而到贼不复出矣亮曰彼本无战心所以固请者示武于衆矣将在军君命有所不受茍能制吾岂千里请战邪宣王使二千余人就军营东南角大声称万嵗亮使问之答曰呉朝有使至请降亮谓曰计呉朝必无降法卿是六十老翁何烦诡诳如此懿与亮相持百余日亮卒于军中及军退懿追焉亮长史杨仪结陈反旗鸣鼓若将向懿遽退不敢廹经二日乃行其营垒曰天下竒才也懿乃追之仪多布铁蒺䔧懿使军士二千人着软材平底木屐前行蒺䔧悉着屐然后马歩径进追至赤岸方知审问百姓为之谚曰死诸葛走生仲逹懿笑曰吾能料生不料死故也陈将呉明彻进逼寿阳北齐将王琳拒守又遣大将皮景和率兵数十万来援去寿阳三十里顿军不进诸将咸曰坚城未㧞大援在近不审明公计将安出明彻曰兵贵在速而彼结营不进自挫其锋吾知其不敢战明矣于是躬擐甲胄疾攻一鼓而尅寿阳西魏遣将于谨讨梁元帝于江陵长孙俭问谨曰为萧绎之计将欲如何谨曰耀兵汉沔席卷渡江直据丹阳是其上䇿移郭内居民退保子城峻其陴堞以待援至是其中䇿若难于移动据守罗郭是其下䇿俭曰揣绎定出何䇿谨曰必用其下俭曰彼弃上而用下何也对曰萧氏保据江南绵歴数纪属中原多故未遑外略又以我有齐氏之患必谓力不能分且绎懦而无谋多疑少断人难虑始皆恋邑居既迁恶移当保罗郭所以用下䇿也谨乃令中山公䕶及杨忠等率精骑先据江津断其走路梁人坚木栅于外城广轮六十里寻而谨至悉衆围之梁主屡遣兵于城南出战輙为谨所破旬有六日外城遂陷梁主退保子城翌日率其太子以下面缚出降寻杀之大唐卫公李靖兵法曰夫决胜之䇿者在乎察将之材能察敌之彊弱断地之形势观时之宜利先胜而后战守地而不失是谓必胜之道也若上骄下怨可离而间营久卒疲可掩而袭昧去迷就士衆猜嫌可振而走重进轻退遇逄险阻可邀而取若敌人旌旗屡动士马数顾其卒或纵横其吏或行或止追北恐不利见利恐不获渉长途而未息入险地而不疑劲风剧寒剖冰济水烈景炎热倍道兼行阵而未定合而未毕若此之势乘而击之此为天赞我也岂有不胜哉若军有贤智而不能用者败上下不相亲而各述己长者败赏罚不当而衆多怨言者败知而不敢击不知而击者败地利不得而卒多战阨者败劳逸无别不晓车骑之用者败觇候不审而轻敌懈怠者败行于险道而不知深沟絶涧者败阵无选锋而竒正不分者败凡此十败非天之殃将之过也夫兵者宁十日而不用不可一日而不胜故白起对秦王曰明主爱其国忠臣爱其名臣宁伏其重诛而不忍为辱君之将又严颜谓张飞曰卿等无状侵夺我州有断头将军无降将军也故二将咸尽其名节就死而不求生者盖知败衂之耻斯诚甚矣又曰凡与敌相逄持军相守欲知彼筭将揣其谋则如之何对曰士马骁雄示我以羸弱阵伍齐肃示我以不战见小利佯为不敢争伏竒兵故诱以奔北内实严警外为弛慢恣行间谍託以忠告或执使以相忿或厚贿以相悦移师则减灶合营则偃旗智足以及谋勇足以及怒非得地而不舍非全军而不侵以多击少必取于晨朝以寡击衆必候于日暮如此则兵多诡伏将有深谋理须曲为防慎不可失其规画故𫝊曰见可而进知难而退军之善政也但敌国无小蜂虿有毒且鸟穷则啄兽穷犹触者皆自卫其生命而求免于祸难也若困而不鬭乃智不逮于鸟兽其将能乎必须料敌制胜诫于小利然后可立大功矣或又问曰所谓料敌者何对曰料敌者料其彼我之形定乎得失之计始可兵出而决于胜负矣当料彼将吏孰与己和主客孰与己逸排甲孰与己坚器械孰与己利教练孰与己明地势孰与己险城池孰与己固骑畜孰与己多粮储孰与己广工巧孰与己能秣饲孰与己丰资货孰与己富以此揣而料之焉有不保其胜哉夫军无小听听必审也战无小利利必大也审听之道诈亦受之实亦受之巧亦受之拙亦受之其诈而似实亦受之其实而似诈亦受之但当明听其实参会衆情徐思其验鍜鍊而用不得逆诈自听挫折愚人之词又不得听庸人之说称敌寡弱轻侮衆心而不料其实又不得受敌人以小利饵我勇士輙掠财畜获其首级将闇不断而重赏之忽敌无备必为所败揣敌之术亦易知矣若辞怒而不战者待其援也杖而立汲而先饮者倍程逼廹饥渴兼也夫欲行无穷之势图不测之利其事烦多畧陈梗槩而已若遇小寇而有不可击者为其将智而谋深士勇而军整锋甲坚锐而地险骑畜肥逸而令行如此则士蓄必死之心将懐擒敌之计此当固而待之未得轻而犯也如逄大敌而必可鬭也者彼将愚昧而政令不行士马虽多而衆心不一锋甲虽广而衆刃不坚居地无固而粮运不继卒无攻战之志旁无军马之援此可袭而取之抑又闻之统戎行师攻城野战当须料敌然后纵兵夫为将能识此之机变知彼之物情亦何虑攻不逮鬭不胜哉敌十五形帅十过附敌有十五形可击新集未食不顺后至奔走不戒勤劳将离长路候济不暇险路扰乱惊怖不定帅有十过勇而轻死贪而好利仁而不忍知而心怯信而喜信人亷洁而爱人慢而心缓刚毅自用懦志多疑急而心速孙子曰军旁有险阻蒋潢井生葭苇山林翳荟者必谨覆索之此伏姦之所藏处也敌近而静者恃其险也敌逺而挑人者欲人之进也其所处者居易利也衆树动者来也衆草多障者疑也鸟起者伏也兽骇者覆也尘高而锐者车来也卑而广者徒来也散而条逹者薪採来也少而徃来者营军也辞卑而益备者进也辞诡而强进驱者退也轻车先居其侧者阵也无约而请和者谋也奔走而陈兵者期也半进半退诱也倚仗而立者饥也汲役先饮者渴也向人见利而不进者劳也鸟集者虚也夜喧唿者恐也军扰者将不重也旗动者乱也吏怒者倦也粟马食肉军无县缶不及其舍者穷寇也谆谆翕翕徐言入入者失其衆也数赏者窘也数罚者困也先暴而后畏其衆者不精之至也来委谢者欲休息也兵怒而相迎久而不合又不相去必谨察之察而后动春秋时齐师伐鲁败退鲁庄公将逐之曹刿曰未可夫大国难测也惧有伏焉登轼而观之其旗靡其辙乱曰可逐之又春秋时秦晋战于覊马交绥秦行人夜戒晋师曰两军之士皆未慭也明日请相见也晋大夫臾骈曰使者目动而言肆惧我也将遁矣薄诸河必败之晋禆将胥甲赵穿当军门唿曰死伤未收而弃之不惠也不待期而薄人于险无勇也乃止秦师果夜遁春秋时晋师伐齐齐侯畏衆齐师夜遁师旷曰乌鸟之声乐齐师其遁邢伯曰有班马之声齐师其遁叔向曰城上有乌齐师其遁春秋时晋师伐楚将战楚子登巢车以观晋军楚将子重使太宰伯州黎侍于王后王曰骋而左右何也曰召军吏也皆聚于中军矣曰合谋也张幕矣曰䖍卜于先君也撤幕矣曰将发命也甚嚣且尘上矣曰将塞井夷灶而为行也皆乘矣左右执兵而下矣曰听誓也战乎曰未可知也乘而左右皆下矣曰战祷也竟败楚于鄢陵东晋末宋武帝自京口举义兵讨桓𤣥𤣥将桓谦屯于东陵卞范之屯覆舟山西以拒之宋武疑贼有伏兵谓小将刘钟曰此山下当有伏兵卿可率部下指徃摸之钟应声驰进果有伏兵数百一时奔走宋雍州刺史袁顗举兵反沿流入鹊尾与官军相持既乆官军主张兴世越鹊尾上据钱溪顗将刘胡攻之不下遣人传唱钱溪已平官军之衆并惧宋将沈攸之曰不可若钱溪实败万人中要应有逃亡得还者必是彼战失利唱空声以惑衆耳勒军中不得輙动钱溪信寻至果大败贼攸之悉以钱溪所送胡军耳鼻示之顗骇惧急追胡还遂大溃后魏将司马楚之讨蠕蠕潜遣姦觇入楚之军截驴耳而去有告失驴耳者诸将莫能察楚之曰必是觇贼截之以为验贼将至矣即使军人伐柳为城水灌令冻城立而贼至氷峻城固不可攻逼贼乃走散西魏将韩果性强记兼有权略所行之处山川形势輙能记忆兼善伺敌虚实揣知情状有潜匿溪谷为间侦者果登高视之所疑之处徃必有获周武帝帅师攻围高齐后主将兵十万自来援之时柱国陈王纯屯千里径大将军永昌公椿屯鸡㨗原大将军宇文盛守汾水闗并受齐王宪节度宪密谓椿曰兵者诡道去留不定见几而作不得遵常汝今为营势令兵去之后贼犹致疑不须张幕可代疑也时齐王分军万人向千里径又令其衆出汾水闗自率大兵与椿对阵宇文盛驰骑告急宪自以千骑救之齐人覩谷中尘起相率遽退盛与柱国侯莫陈芮渉汾逐之多有斩获俄而椿告齐衆稍逼宪又廻军赴之会被敕追还率兵夜返齐人果谓栢庵为帐幕也不疑军退翌日始悟验虚声知无实后汉末刘备遣将呉兰屯下邳曹公遣曹洪征之备遣张飞屯固山欲断军后衆议狐疑洪曰即飞实断道者当伏兵潜行今反张声此其不能也宜及其未集促击兰兰破则飞自走集兵击兰大破之飞果走东晋末宋武帝率兵北伐围南燕慕容超于广固未下时后秦姚兴遣使告宋武云慕容见与邻好又以穷告急今当遣铁骑一万迳据洛阳晋军若不退者便当长驱而进宋武唿兴使答曰语汝姚兴我定燕之后息甲三年当平闗洛今能自送便可送来刘穆之闻兴使驰入而宋武发遣已去以兴所言并答具语穆之穆之曰常日事无大小必赐与谋此宜善详云何率尔便答曰未能威敌正促彼怒尔若燕未可㧞兴救奄至不审何以待之宋武笑曰此是兵机非卿所解故不语尔夫兵贵神速彼若审能遣救必畏我知宁容先遣信命此是其见我伐燕内已懐惧自强之辞耳兴竟不能出师广固终抜擒慕容超平齐地敌降审察楚汉相持项羽围汉王于荥阳汉王请和割荥阳以西者为汉亚父劝项王急攻荥阳汉王患之陈平反间既行羽果疑亚父亚父大怒而去发病死汉将纪信曰事急矣臣请诳楚可以间出于是陈平夜出女子东门三千余人楚因击之纪信乃乘王车黄屋左纛曰食尽汉王降楚楚军皆唿万嵗之城东观之以故汉王得与数十骑出西门遁走后魏万俟丑奴宿勒明逹等反叛寇掠泾州魏将崔延伯率衆讨之时丑奴置营泾州西北七十里衆军将出营讨贼未战之间有贼数百骑诈持文书云是降簿乞且缓师延伯谓其事实逡廵未鬭俄而宿勒明逹率自东北而至乞降之贼从西竞下诸军前后受敌延伯上马突陈贼势摧挫便尔逐北迳造某营贼本轻骑延伯军兼歩卒兵力疲怠贼乃乘间得入城延伯军遂大败死伤者二万人西魏大将周文征东魏战于邙山禆将于谨率其麾下伪降立于路左东魏大将齐神武军乘胜逐北不以为虞追骑过尽谨乃自后击之敌人大骇独孤信又收集兵士于后奋击齐神武军遂乱以此西魏军得全而返通典卷一百五十通典卷一百五十一钦定四库全书通典卷一百五十一唐京兆杜佑君卿纂兵四孙子曰用间有五有因间有内间有反间有死间有生间五间俱起莫知其道是谓神纪因间者因其乡人而用之者也内间者因其官人而用之者也反间者因其敌间而用之者也死间者为诳事于外令吾间知之而𫝊于敌间者也生间者反报者也故三军之亲莫亲于间赏莫厚于间事莫密于间非圣智不能用间非仁义不能使间非㣲密者不能得间之实间事未发而先闻其间者与所告者皆死凡军之所欲击城之所欲攻人之所欲杀必先知其守将左右谒者门者舍人之姓名令吾间必索知之敌间之来间我者因以利导而舍之故反间可得而用也因是而知之故因间内间可得而使也因是而知之故为诳事可使告敌因是可得而攻也因是而知之故生间可使如期五间之事主必知之故反间不可不厚也昔伊吕之在夏殷为殷周反间岂不重之哉故明主贤将能以上智为间者必成大功此兵之要三军所恃而动者也间谍春秋时楚师伐宋九月不服将去宋楚大夫申叔时曰筑室反耕者宋必听命楚子从之宋人惧使华元夜入楚师登子反之牀起之曰寡君使元以病告曰敝邑易子而食析骸以㸑虽然城下之盟有以国毙不能从也去我三十里唯命是听子反惧与之盟而告楚子退三十里宋及楚平战国郑武公欲伐胡先以其子妻胡因问羣臣曰吾欲用兵谁可伐者大夫闗思期曰胡可武公怒而戮之曰胡兄弟之国子言伐之何也胡君闻之以郑为亲已不备郑袭胡取之战国燕昭王以乐毅为将破齐七十余城及惠王立与毅有隙齐将田单乃纵反间于燕宣言曰齐王已死城不拔者二耳乐毅畏诛而不敢归以伐齐为名实欲连兵南面而王齐齐人未附故且缓师使他将来即墨残矣燕王以为然使骑劫代毅燕人士卒离心单又纵反间曰吾惧燕人掘吾城外塜墓僇先人燕军从之即墨人激怒请战大败燕师所亡七十余城悉复之战国秦师围赵阏与赵将赵奢救之去赵国都三十里不进秦间来奢善食遣之间以报秦将以为奢师怯弱而止不行奢随而卷甲趋秦师击破之战国秦与赵兵相拒长平赵孝成王使亷颇为将固壁不战秦数挑战亷颇不出秦之间言曰秦之所患独畏马服赵奢之子为将耳赵王信之因以奢子为将终为秦将白起所败楚汉相持未决胜负陈平言于汉王曰彼项王骨鲠之臣以亚父范増钟离昧龙且周殷之属不过数人大王诚能出捐数万斤金行反间其君臣以疑其心项王为人意忌信䜛必内相诛汉因举兵而攻之破楚必矣汉王然之遂出黄金四万斤与平恣所为不问出入既多以金纵反间于楚军宣言诸将钟离昧等为项王将功已多矣然终不得裂地而王欲与汉为一灭项氏分王其地项王果疑之使使至汉汉为太牢之具举进见楚使即佯惊曰吾以为亚父使乃项王使也复持去以恶草具进楚使使归具报项王项王果大疑亚父亚父欲急击下荥阳城项王不信不肯听亚父亚父闻项王疑之乃大怒曰天下事大定矣君王自为之愿赐骸骨归归未至彭城疽发背而死汉遣纪信诈降而汉王宵遁终灭项羽汉使郦食其説齐王田广舍兵与郦生纵酒汉将韩信因齐无备袭齐破之田广烹食其汉高帝被匈奴单于冒顿围于白登乃使闲厚遗阏氏阏氏乃谓冒顿曰两主不相困今得汉地而单于终非能居之且汉主亦有神单于察之冒顿乃解围之一角于是高帝令士皆持满傅矢外向从解角直出竟与大军合而冒顿遂引兵而去后汉西域将兵长史班超发于阗诸国兵击莎车龟兹二国扬言兵少不敌罢散乃隂缓生口归以告龟兹王喜而不虞超即潜勒兵驰赴莎车大破降之晋益州牧罗尚遣将隗伯攻蜀贼李雄于郫城互有胜负雄乃募武都人朴泰鞭之见血使谲罗尚欲为内应以火为期尚信之悉出精兵遣隗伯等率兵从㤗击雄雄将李骧于道设伏泰以长梯倚城而举火伯军见火起而争縁梯泰又以绳汲上尚军百余人皆斩之雄因放兵内外击之大破尚军十六国后凉吕光将吕延伐乞伏干归大败之干归乃纵反闲称衆溃东奔成纪延信而追之延司马耿稚曰告者视高而色动必有姦计不可延不从相遇战败死之东魏将叚琛据宜阳遣将牛道常扇诱边人西魏将韦孝寛拒之遣谍人访获道常手迹令善书者伪作道常与孝寛书论归欵之意又为落烬烧迹若火下书者还令谍人遗之于琛营琛得书果疑之道常所经略皆不见用孝寛知其离沮因出竒兵掩袭道常及琛等崤渑遂清东魏大将齐神武率兵趣沙苑西魏大将周文帝遣逹奚武觇之武从三骑皆衣敌人衣服至日暮去营数百歩下马潜听得其军号因上马歴营若警夜者有不如法者徃徃挞之具知敌情状以告周文帝齐斛律光字明月为当时名将后周将韦孝寛守玉璧忌光英勇孝寛参军曲严颇知卜筮谓孝寛曰来年齐朝必大相杀戮孝寛因令严作謡言令闲谍漏其文于邺曰百升飞上天明月照长安又曰高山不推自崩槲树不扶自竖祖珽因续之曰盲老翁背上下大斧饶舌老母不得语令小童歌之于路穆婆提闻之以告其母陆令萱令萱以饶舌斥己也盲老翁谓祖珽也遂相与协谋以謡言启后主诛光周武帝闻之遂大赦境内始有灭齐之志竟平其国大唐卫公李靖伐突厥颉利可汗以唐俭先在突厥结和亲突厥遂不备靖因掩击破之李靖兵法曰夫战之取胜此岂求之于天地在乎因人以成之歴观古人之用闲其妙非一即有闲其君者有闲其亲者有闲其贤者有闲其能者有闲其助者有闲其邻好者有闲其左右者有闲其纵横者故子贡史廖陈轸苏秦张仪范睢等皆凭此术而成功也且闲之道其有五焉有因其邑人使潜伺察而致词焉有因其仕子故洩虚假令告示焉有因敌之使矫其事而返之焉有审择贤能使觇彼向背虚实而归说之焉有佯缓罪戾㣲漏我伪情浮计使亡报之焉凡此五闲皆须隐祕重之以赏密之又密始可行焉若敌有宠嬖任以腹心者我当使闲遗其珍玩恣其所欲顺而傍诱之敌有重臣失势不满其志者我则啗以厚利诡相亲附採其情实而致之敌有亲贵左右多词夸诞好论利害者我则使间曲情尊奉厚遗珍寳揣其所间而反间之敌若使聘于我我则稽留其使令人与之共处矫致殷勤伪相亲暱朝夕慰喻倍供珍味观其辞色而察之仍朝暮令使独与己伴居我遣聪明者潜于复壁中听所间使既迟违恐彼怪责必是窃论心事我知计遣使而用之且夫用间以间人人亦用间以间己彼以密来理须独察于心参会于事则不失矣若敌使人来欲候我虚实察我动静觇知事计而行其间者我当佯为不觉舍其厚利而善啗之㣲以我伪言诳事示以前却期会即我之所须为彼之所失者因其有间而反间之彼若将我虚而以为实我即乘其弊而得其志矣夫水所以能济舟亦有因水而覆没者间所以能成功亦有凭间而倾败者若束髪事主当朝正色忠以尽节信以竭诚不诡伏以自容不权宜以为利虽有善间其可用乎行师先在量力不可穷兵春秋时息侯伐郑郑伯与战于境息侯大败而还君子是以知息之将亡也不度徳不量力不亲亲不徴辞不察有罪犯五不韪而以伐人其丧师也不亦宜乎汉武帝患匈奴屡为边患鴈门马邑豪聂壹因大行王恢言匈奴初和亲亲信边可诱以利致之伏兵袭击必破之道也帝召问公卿曰今欲举兵攻之何如韩安国曰臣闻高皇帝围于平城匈奴至日投鞍高如城者数所平城之饥七日不食天下歌之解围之后而无忿怒之心夫圣人以天下为度者也不以私怒伤天下之政故乃遣刘敬奉金千斤结和亲至今为五世利孝文皇帝又尝一拥天下精兵聚之广武终无尺寸之功而天下黔首无不忧者孝文悟于兵之不可宿故复固和亲之约此二圣之迹足以为效矣窃以勿击为便汉元帝时珠崖儋耳二郡夷数反贾捐之上书请不击便其略曰臣闻尧舜禹三圣之徳地方不过数千里西被流沙东渐于海朔南暨声教欲与声教则治之不欲与者不强治也是以颂声并作视听之类咸乐其生秦氏兴兵逺攻贪外虚内务欲广地而天下溃畔頼圣汉为百姓请命平定天下至孝武皇帝以国富人逸攘却匈奴西连诸国至于安息东过碣石造盐铁酒𣙜之利以佐用度犹不能足当此之时冦盗并起征伐不休之故也今陛下不忍悁悁之忿欲敺士衆挤之大海之中快心幽㝠之地非所以保全元元也诗云蠢尔蛮荆大邦为讐自古患之久矣何况乃服其南方万里之蛮乎臣窃以徃者羗军言之暴师曾未一年兵出不踰千里费四十余万大司农钱尽乃以少府禁钱续之夫一隅为不善费尚如此况于劳师逺攻亡士无功乎臣愚以为非冠带之国禹贡所不及皆可且无以为于是遂罢其郡后汉光武建武中北匈奴衰弱臧宫马武上书请临塞厚悬购赏喻告高句丽乌桓鲜卑攻其左发河西四郡及天水陇西羌胡击其右如此北虏之灭不过数年矣帝曰舍近谋逺者劳而无功舍逺谋近者逸而有终故曰务广地者荒务广徳者强有其有者安贪人有者残残灭之政虽成必败今国无善政灾变不息百姓惊惶人不自保而复逺事边外乎孔子曰吾恐季孙之忧不在颛臾自是诸将莫敢复言兵事魏将诸葛诞据寿春反魏将王基讨之司马文王欲遣诸将轻兵深入招通呉将唐咨等子弟因衅有荡覆呉之势基谏曰昔呉将诸葛恪乘东闗之胜竭江表兵以围新城城既不拔而衆死者大半蜀将姜维因洮上之利轻军深入粮饷不继军覆上邽夫既胜之后必轻敌则虑难不深今贼新败于外又内患未弭是其修政设虑之时也且兵出踰年人有归心今俘馘十万罪人斯得自歴代征伐未有全兵独克如今之盛者也昔武皇帝破袁绍于官渡自以所获已多不复追奔惧挫威也从之宋文帝励精为治俗阜人康元嘉数十年间比汉之文景自以财殷力盛遂经略中原命王𤣥谟等大举北伐遂至后魏太武亲率二十万衆至于𤓰歩丧师蹙国斯不量力黩武之谓也陈宣帝即位数年遣呉明彻率师十万渡江尽克淮南之地息师不二三载更攻后周之彭城大败于吕梁明彻并将卒并没江左削弱自此之由斯亦不量力而黩武穷兵之累也后周武帝伐齐军次并州齐将安徳王延宗拥兵四万出城拒帝帝率诸军合战齐人退帝乘胜逐北率千余骑入城东门令诸军绕城置陈至夜延宗率其衆排车而前城中军却人相蹂践大为延宗所败死伤略尽齐人欲闭门以阃下积尸扉不得阖帝从数骑﨑岖危崄仅乃得出至明率诸军更战大破之擒延宗并州平临敌易将战国燕昭王使将乐毅下齐七十余城唯莒即墨二城未下惠王嗣立以骑劫代毅遂为齐将田单所败得齐地复归于齐秦师伐赵赵王使亷颇御之颇固壁不战赵王惑秦之间以赵奢之子代颇赵师大败晋镇南将军杜元凯都督荆州诸军事袭呉西陵督张政大破之政呉之名将据要害之地耻无备取败不以实闻于孙皓元凯欲间呉边将乃请还其所获之衆于皓皓果召政遣武昌监刘宪代之故晋军将至使其将帅移易成倾荡之势竟殄灭焉后周末隋文帝作相尉迟逈据相州举兵隋文帝遣郧公韦孝寛为东道元帅师次沁水水涨未得渡长史李询上密启云大将梁士彦宇文欣崔𢎞度等并受尉迟逈饟金军中慅慅人情大异文帝以为忧欲代此三人李徳林独进计云公与诸将并是国家贵臣未相伏驭今以挟令之威使得之耳安知后所遣者能尽腹心前遣之人独致乖异又取金之事虚实难明即令换易彼将惧罪恐其逃逸便须禁锢然则郧公以下必有惊疑之意且临敌代将自古所难乐毅所以辞燕赵奢之子所以致败于赵如愚所见但遣公一腹心明于智略为诸将旧来所信服者速至军所观其情伪纵有异意必不敢动文帝大悟即令髙颎驰驿徃军所为诸将节度竟成大功孙子曰将在军君命有所不受军政不一必败春秋时楚子伐郑晋师救之楚子北师次于郔闻晋师济河楚子欲还伍参言于楚子曰晋之从政者新未能行令其佐先縠刚愎不仁未肯用命其三帅者专行不获听而无上衆谁适从此行也晋师必败楚改乘辕而北之次于管以待之晋师在敖鄗之间晋魏锜求公族未得而怒欲败晋师请致师不许请使许之遂徃请战而还赵旃求卿未得请挑战不许请召盟许之与魏锜皆命而徃郄克曰二憾徃矣弗备必败随会曰若二子怒楚楚人乘我丧师无日矣不如备之楚之无恶除备而盟何损于好若以恶来有备不败且虽诸侯相见军卫不彻警也先縠不可随会使巩朔韩穿帅七覆于敖前故上军不败而中军下军皆败绩春秋时呉师伐楚州来楚救之呉人御诸钟离楚将子瑕卒楚师熸呉将公子光曰诸侯从于楚者衆而皆小国也畏楚而不获已是以来吾闻之作事威克其爱虽小必济胡沈之君㓜而狂陈大夫啮壮而顽顿与许蔡疾敌楚大将死其师熸薳越为帅帅贱多宠政令不一七国同役而不同心帅贱而不能整无大威命楚可败也先分师以犯胡沈与陈必先奔诸侯之师乃揺心矣诸侯乖乱楚必大奔请先者去备薄威后者敦陈整旅呉子从之战于鸡父呉子以罪人三千先犯胡沈与陈三国争之呉为三军以击于后中军从王光帅右军掩余帅左军呉之罪人或奔或止三国乱呉师击之败获胡沈之君及陈大夫舍胡沈之囚使奔许与蔡顿曰吾军死矣师譟而从之三国奔楚师大奔后汉末曹公击马超始贼每一部到公輙有喜色贼破之后诸将问其故答曰闗中长逺若贼各依崄阻征之不一二年不可定也今皆来集其衆虽多莫相归伏军无适主一举可灭为功甚易吾是以喜军无政令败后魏末原州人豆卢狼害都督大野树儿等据州城反州人李贤乃招集豪杰谋曰贼起仓卒便诛二将其势虽胜其志已骄然其政令莫施惟以残剥为业夫以覊旅之贼而驱乌合之衆势自离解今若从中击之贼必䘮胆如吾计者指日取之衆皆从焉贤乃率敢死士三百人分为两道乘夜鼓譟而出羣贼大惊一战而败狼遁走追斩之推诚后汉更始初光武为萧王定河北诸贼铜马余衆降封其渠帅为列侯降者犹不自安光武知其意各归营勒兵乃自乘轻骑按行部陈降者更相语曰萧王推赤心置人腹中安得不投死乎由是皆服东晋末刘道规为荆州刺史桓𤣥余党荀林屯江津桓谦军枝江二冦交逼以絶都邑之间荆楚既桓氏义旧并懐异心道规乃会将士告之曰桓谦今在近畿闻诸军颇有去就之计吾东来文武足以济事若欲去者本不相禁因夜开城门逹晓不闭衆咸惮服莫有去者西魏将王罴之守华州也西魏师与东魏师战于河桥不利东魏降卒赵青雀据长安城所在莫有固志罴乃大开州门召城中军民谓之曰如闻天子败绩不知吉凶诸人相惊咸有异心王罴受委于此以死报恩诸人若有异图可来见杀必恐城䧟没者亦任出城如有忠臣能与王罴同心者可共固守军民见其诚信皆无异志示信春秋时晋文公围原命三日之粮原不降命去之谍出曰原将降矣军吏请待之公曰信国之寳也人之所庇也得原失信何以庇之所亡滋多退一舍而原降晋文公伐楚归国行赏狐偃为首或曰城濮之事先轸之谋文公曰城濮之事偃说我无失信不背三舍之约先轸所谋军事吾用之以胜然此一时之説偃言万世之政奈何以一时之利而加万世之功乎是以先之衆皆悦服魏明帝自征蜀至长安遣张郃诸军劲卒四十余万向劒阁诸葛亮有战士万二千更下者八千时魏军始陈番兵适交亮参佐咸以敌衆强多非力所制控权停下兵并声势亮曰吾闻用武行师以大信为本得原失信古人所惜去者束装以待期妻子企踵而计日乃勑速遣于是去者感悦愿留一战住者愤踊咸思致命临军之日莫不拔刃争先以一当十杀张郃却司马宣王一战大克此之由也示义春秋时晋将荀呉伐鲜虞围鼓鼓人或请以城叛呉曰吾闻诸叔向好恶不愆人知所适事无不济或以吾城叛吾所甚恶也人以城来吾独何好焉赏所甚恶若所好何若其弗赏是失信也何以庇民力能则进不能则退量力而行吾不可以欲城而迩姦也所䘮滋多使鼓人杀叛人而缮守备围鼓三月鼓人或请降使其民见曰犹有食色姑修而城军吏曰获城而不取勤人而顿兵何以事君呉曰所以事君也获一邑而教民怠将焉用邑邑以贾怠不如完旧贾怠无卒弃旧不祥鼓人能事其君我亦能事吾君率义不爽好恶不愆城可获而民知义所有死命而无二心不亦可乎鼓人告食竭力尽而后取之克鼔而返不戮一人秦末天下兵起范增説项梁曰陈胜败固当夫秦灭六国楚㝡无罪自懐王入秦不返楚人怜之至今故楚南公曰楚虽三戸亡秦必楚今陈胜首事不立楚后而自立其势不长今君起江东楚蜂起之将皆争附君者以君世世楚将为能复立楚之后也乃求楚懐王孙心立为懐王以从民欲汉楚相持之际项羽击陈留外黄外黄不下数日降羽悉令男子年十五以上诣城东欲坑之外黄令舍人儿年十三徃説羽曰彭越强劫外黄外黄恐故且降大王大王至又坑之百姓岂有所归心哉从此以东梁地十余城皆恐莫肯下矣羽然其言乃赦外黄当坑者而东至睢阳闻之皆争下汉王至洛阳新城三老董公遮説汉王以义帝死请发䘮汉王从之遂为义帝发䘮袒而大哭哀临三日发使告诸侯曰天下共立义帝北面事之今项王放杀义帝江南大逆无道寡人亲为发䘮兵皆缟素悉发闗中兵收三河士南浮江汉以下愿从诸侯王击楚之杀义帝者于是诸侯多从之晋征南大将军督荆州诸军事羊祜至镇务修徳行以懐柔初附慨然有吞呉之心每与呉人交兵克日方战不为掩袭之计将帅有欲进谲诈之䇿者輙饮以醇酒使不得言人有掠呉二儿为俘者祜遣送还其家后呉将夏详邵顗等降二儿之父亦率其属与俱呉将潘景陈尚来冦祜追斩之而美其死节厚加殡殓景尚子弟迎䘮祜以礼遣还呉将邓香掠夏口祜募生缚香既至宥之香感其恩率部曲而降祜出军行呉境刈谷为粮皆计所侵送绢偿之每会衆江沔游猎常止晋地若兽先为呉人所伤而为晋兵所得者皆封还之于是呉人翕然悦服称为羊公不之名也祜与陆抗相对使命交通抗称祜之徳虽乐毅诸葛孔明不能过也抗常病祜馈之药抗服之无疑心人多谏抗抗曰羊祜岂酖人者时谈以为华元子反复见于今抗每告其戍曰彼専为徳我専为暴是不战而自服也东晋末宋武帝为将北伐后秦姚泓以檀道济为前锋至洛阳凡㧞城破垒俘四千余人议者谓应以戮为京观道济曰伐罪弔民正在今日皆释而遣之于是戎夷感悦相率归之者甚衆后魏遣将慕容白曜伐宋无盐城克之将尽以其人为军实副将郦范曰齐四履之地号为东秦不逺为经畧恐未可定也今皇威始被人未霑泽连城有懐贰之将比邑有拒守之夫宜先信义示之轨物然后人心可懐二州可定白曜从之进次肥城白曜将攻之范曰肥城虽小攻则淹日得之无益军声失之有损军势且见无盐之卒死者涂炭成败之机足为鉴矣若飞书告谕可不攻自伏纵其不降亦当逃散白曜乃以书晓之肥城果溃隋桂州人李光仕举兵作乱隋将周法尚讨之光仕帅勒劲兵保白石洞法尚捕得其弟光畧光度大获家口其党有来降附者輙以妻子还之居旬日降其数千人法尚遣兵列陈以当光仕亲率奇兵蔽林设伏两陈始交法尚驰击其栅栅中人皆走散光仕大溃追斩之大唐武徳中李靖既克江陵降萧铣时诸将咸云铣之将帅与官军拒战罪状既重请籍没其家以赏将士靖曰王者之师义存弔伐百姓既受驱逼拒战岂其所愿且犬吠非主无容同叛逆之科此蒯通所以免大戮于汉祖也今所定荆郢宜𢎞寛大以慰逺近之心降而籍之恐非救焚拯溺之义但恐自此以南城镇各坚守不下非计之善于是遂止江汉之城闻之莫不争下通典卷一百五十一通典卷一百五十二钦定四库全书通典卷一百五十二唐京兆杜佑君卿纂兵五孙子曰视卒如婴儿可与之赴深谿视卒如爱子可与之俱死抚士春秋时楚师伐宋围萧萧溃楚大夫申公巫臣曰师人多寒楚子于是廵三军拊而勉之三军之士皆如挟纩又晋声子诣楚谓令尹屈建曰雍子奔晋以为谋主彭城之役晋楚遇于靡角之谷雍子曰归老㓜返孤疾二人役归一人简兵蒐乘秣马蓐食师陈焚次明日将战行归者逸楚囚楚师宵溃晋降彭城而归诸宋楚失东夷子辛死之则雍子之为也战国魏以呉起为将与士卒最下者同衣食卧不设席行不骑乘亲嬴粮与士分劳卒有病疽者呉起为吮之卒母闻而哭之或谓之曰母子卒也而将自吮其疽何哭为母曰非然也徃年呉公吮其父父战不旋踵遂死于敌今又吮此子妾不知其所死处矣是以哭之于是击秦拔其五城刘项相持之际田横据有齐地汉将韩信灌婴平齐横走归彭越汉灭项籍后横与其徒属五百人入海居隝中帝使使赦横罪而召之曰横来大者王小者侯不来且发兵加诛横乃与其客二人乘传诣洛阳至尸乡廐置谓其客曰陛下所以欲见我不过欲一见我面貌耳陛下在洛阳今斩吾头驰三十里间形容尚未能改犹可知也遂自刭令客奉其头从使者驰奏之高帝以王者礼葬横既葬二客穿其冢旁皆自刭余尚五百人在海岛中闻横死亦皆自杀于是乃知田横兄弟能得士也汉李广歴七郡太守前后四十余年得赏赐輙分其麾下饮食与士卒共之家无余财终不言生产事将兵乏絶处见水士卒不尽饮不近水不尽餐不尝食寛缓不苛士以此爱乐为用后汉桓帝以叚颎为破羌将军征羌行军仁爱士卒疾者亲自瞻省手为裹疮在边十余年未尝一日蓐寝与将士同勤苦故皆乐为死战皇甫规延熹中为中郎将持节监讨零吾等羌会军中大疾死者十四规亲入菴庐廵视将士三军感悦东羌遂遣使乞降魏将诸葛诞守寿春以司马氏累代擅权遂举兵称匡辅魏室为辞司马文王率师讨之寿春城陷诞死文王招其徒不降且招且战数百人拱手为列每斩一人輙遣降之皆曰为诸葛公死无恨以至于尽无一人降时人比之田横矣戍将于诠曰大丈夫受命其主以兵救人既不能克又束手于敌吾不取也乃免胄冒陈而死其得士心如此西魏将梁椿性果毅善于抚纳所获寳物分赐麾下故每践敌塲咸得其力又王思政守颍州郡城东魏师十万攻之备尽攻击之术以颍川灌城陷之思政知事不济率左右据土山谓之曰吾受国任城遽辱王命力屈道穷计无所出惟当効死以谢朝恩耳因仰天大哭左右皆号恸思政西向再拜便欲自刎先是齐文襄告城中人曰有生致王大将军者封侯重赏若大将军身有损亲近左右皆从大戮都督骆训谓思政曰公常语训等但将我头降非但得富贵亦是活一城人今高明既有此言公岂不哀城中士卒固共止之不得引决齐文襄遣其散骑常侍赵彦深就土山执手申意引见文襄辞气慷慨涕泗交流无屈挠之容文襄以其忠于所事礼遇甚厚思政初入颍川士卒八千人及城陷之日存者才三千人遂无叛者后周武帝大举伐齐次于晋州初齐攻晋州恐周师卒至于城南穿堑自乔山属于汾水帝率诸军八万人置阵东西二十余里帝乘常御马从数人廵陈处分所至輙唿主帅姓名慰勉之将士感见知之恩各思自励将战有司请换马帝曰朕独乘良马欲何所之齐主亦于北堑列陈帝欲薄之以碍堑遂止自旦至日中相持不决申后齐人乃填堑南引帝大喜勒诸军击之兵才合齐人便退逐北斩首万余级齐主与其麾下数十骑走还并州于是齐衆大溃大唐贞观中太宗亲征高丽驾次定州兵士到者幸定州城北门亲慰抚之有从卒一人病不能起太宗招至牀前问其所苦仍勅州县厚加供给凡在征人欣然纵有病者悦以忘疲师次白巖城将军李思摩中弩矢太宗亲为之吮血由是从行文武竞思奋励及军廻行次柳城招集战亡人骸骨设太牢以祭之太宗恸哭尽哀军人无不洒泣兵士观者归家以言其父母曰吾儿之死天子哭之死无所恨司空李勣每将兵在军识其臧否闻人片善扼腕而从事㨗之日多推功于下前后在军所得金帛皆散之将士以是人皆为用所向多克㨗及薨哭之或有呕血者明赏罚后汉大将曹公每攻城破邑得靡丽之物则悉以赐有功者若勲劳宜赏则不恡万金无功冀施分毫不与赏宴不均致败春秋时郑师伐宋将战华元杀羊食士其御羊斟不与及战斟曰畴昔之羊子为政今日之事我为政与入郑师故败行赏安衆汉高帝已封大功臣三十余人其余争功未得行封帝居南宫从复道上见诸将徃徃耦语以问张良良曰陛下起布衣以此属共取天下今已为天子而所封皆萧曹故人及所亲爱所诛皆平生讐怨今军吏计功以天下为不足用徧封而恐以过失及诛故相聚谋反耳帝曰为之奈何良曰取上素所不快计羣臣所共知最甚者一人先封以示羣臣羣臣见雍齿封则人人自坚矣于是三月上置酒封齿为什邡侯因趣丞相亟定功行封羣臣皆喜曰雍齿且侯我属无患矣分赏取敌汉王与韩信彭越期会击楚至固陵不会楚击汉军大破之汉王谓张良曰诸侯不从奈何对曰楚军且破未有分地其不至固宜君王能与共天下可立致也今能取睢阳以北至谷城与彭越自陈以东傅海与齐王信信家在楚其意欲复得故邑能出捐此地以许两人使各自为战则楚易败也于是发使韩信彭越皆引兵来围羽垓下行赏招降汉高帝时陈豨反于代帝自徃击之至邯郸喜曰豨不南据邯郸北阻漳水吾知其无能为也上令周昌选赵壮士可令将者白见四人帝嫚骂曰竖子能为将乎四人慙皆伏地上封各千戸以为将左右谏曰从入蜀汉伐楚赏未徧行今封此何功帝曰非汝所知陈豨反赵代地皆豨有吾以羽檄徴天下兵未有至者今计唯独邯郸中兵耳吾何爱四千戸不以慰赵子弟皆曰善及问豨将皆故贾人乃多以金购之豨将多降示惠招降春秋鲁叔弓帅师围费弗克败焉平子怒令见费人执之以为囚俘冶区夫曰非也若见费人寒者衣之饥者食之为之令主而供其乏困费来如归南氏亡矣人将叛之谁与居邑若惮之以威惧之以怒人疾而叛为之聚也若诸侯皆然费人无归不亲南氏将焉入矣平子从之费人叛南氏蜀大将关羽围魏氏之樊留兵将备公安及南郡呉将吕䝉袭之兵到南郡羽下守将麋芳降䝉入据城尽得羽及将士家属䝉皆抚慰约令军中不得干歴人家有求取䝉麾下士是汝南人取民家一笠以覆官铠官铠虽是公事䝉犹以为犯军令不可以乡里故而废法遂垂涕斩之于是军中震慄道不拾遗䝉朝暮使亲近存恤耆老问所不足疾病者给医药饥寒者赐衣粮羽府藏财寳皆封闭以待呉主孙权至羽还路数使人与䝉相闻䝉輙厚遇其使周游城中家家致问或手书示信羽人还私相参讯咸知家门无恙见待过于平时故羽吏士无鬭心会权至羽自知孤穷乃走麦城西至漳乡衆皆委羽而降军师志坚必胜春秋时晋师伐齐陈于鞌晋解张御郄克郑丘缓为右及战郄克伤于矢流血及屦未絶鼓音曰余病矣张曰自始合而矢贯余手及肘余折以御左轮朱殷岂敢言病吾子忍之丘缓曰自始合茍有险余必下推车子岂识之然子病矣张曰师之耳目在吾旗鼓进退从之此车一人殿之可以集事若之何其以病败君之大事擐甲执兵固即死也病未及死吾子勉之左并辔右援枹而鼓马逸不能止师从之齐师败绩东晋将周访讨江沔间贼杜曾访有衆八千进至张阳曾鋭气甚盛访曰先人有夺人之心善谋也使将军李恒督左甄许朝督右甄自领中军高张旗帜曾果先攻左右甄曾勇冠三军访甚恶之自于阵后射雉以安衆心令小将赵允领其父余兵属左甄力战败而复合允驰马告急访怒叱令更进允号哭还战自辰至申两甄皆败访选精鋭八百人自行酒饮之勅不得輙动闻鼓音乃进贼未至三十歩访亲鸣鼓将士皆腾跃奔赴曾遂大溃杀千余人遂定汉沔东晋将朱伺善战人或问之荅曰诸人以舌击贼伺唯以刃耳又问曰将军前后击贼何以每得胜耶伺曰两敌共对唯当忍之彼不能忍我能忍是以胜耳军将骄败春秋末呉子问孙武曰敌勇不惧骄而无虑兵衆而强图之奈何武曰诎而待之以顺其意无令省觉以益其懈怠因敌迁移潜伏候待前行不瞻后徃不顾中而击之虽衆可取攻骄之道不可争锋秦末项梁起兵呉中北至定陶再破秦军项羽等又斩秦三川守李由益轻秦有骄色宋义谏曰战胜而将骄卒惰者必败今少惰矣秦兵日益臣为君畏之梁不听乃使宋义于齐説高陵君显曰公将见项梁乎曰然义曰臣论武信君军必败公徐行则免疾行则及祸秦果悉起兵益其将章邯夜衔枚击梁大破定陶梁败而死后周末隋文帝辅政周大将尉迟逈在河北举兵拒命遣将略地河南州县多下之隋文帝遣将于仲文率兵讨之仲文军至汴州之东倪坞与逈将刘子昻刘裕得等相遇进击破之军次蓼隄逈将檀让拥衆数万仲文以羸师战让悉衆来拒仲文伪北让军颇骄于是遣精兵左右翼击之大败让军生获五千余人隋末翟让李密起兵于河南荥阳郡通守张须陀以兵攻让让数为须陀所败闻其来大惧将逺避之密曰须陀勇而无谋兵又骤胜骄狠可一战而擒之公但列陈以待保为公败之让不得已勒兵将战密分兵千余人于林木间诈与战不利军稍却密发伏自后掩之让合击须陀衆大败之遂斩须陀于阵敌屡胜骄不备可败春秋楚大饥庸人率羣蛮以叛楚楚使庐戢棃侵庸庸逐之囚子扬窻三宿而逸曰庸师衆羣蛮聚焉不如且起王卒合而后进楚将师叔曰不可姑且与之遇以骄之彼骄我怒而后可克又与之遇七遇皆北唯禆儵鱼人实逐之庸人曰楚不足与战矣遂不设备楚子乘驿会师于临品分为二队楚将子越自石溪子员自仞以伐庸遂灭之军行自表异致败春秋时狄人伐卫战于荥泽卫师败绩卫侯不去其旗是以败遂灭卫东晋末桓𤣥簒晋宋武帝起义讨之𤣥败泝流奔荆州留其将何澹之郭诠郭昶之守湓口宋武将何无忌等次桑落洲澹之等率军来战澹之常所乘舫旍旗甚盛无忌谓将曰贼帅必不居此欲诈我耳宜亟攻之衆咸曰澹之不在其中纵得无益无忌曰今衆寡不敌战无全胜澹之虽不居此舫取则获因纵兵乘之可一鼓而败也遂进攻获舫因传唿曰得何澹之矣贼中惊扰无忌之衆亦谓然因乘胜迳进无忌鼓譟赴之澹之遂溃宋晋安王子勋举兵浔阳宋将殷孝祖讨之时贼据赭圻孝祖将进攻之与贼合战常以鼓盖自随军中人相谓曰殷统军可谓死矣今与贼交锋而以羽仪自标异若善射者十士相射欲不毙得乎是日于陈为矢中而死东魏大将齐神武与西魏大将周文战邙山时周文见齐神武出旗鼓识之乃募敢勇三千人令贺拔胜总之以犯其军适与齐神武相遇时募士皆用短兵接战胜逐齐神武数十里刃垂及之会胜马为流矢所中死此副骑至齐神武已逸去东魏将高敖曹与侯景等攻魏将独孤如愿于金墉城大将周文率衆救之战于邙山敖曹心轻敌建旗盖以陵陈周人尽鋭击之一军皆没敖曹轻骑走河阳城仰唿索县绳又不得拔刀剜门追兵至敖曹奋头诟曰来吾与尔开国公追者斩之师行衆悲恐败后燕慕容垂遣其子寳歩骑七万伐后魏战于参合陂大败寳以数千骑奔逸士衆还者十一二寳恨参合之败屡言魏有可乘之机垂由是自率大衆伐魏至参合陂见徃年战处积骸如山设弔祭之礼死者父兄一时号哭军中皆恸垂惭愤欧血因而寝疾却还道卒声感人附夫声感人享宴将士以激励于衆酒酣使拔劒起舞作朋角抵伐鼓呌唿以增其气丝竹哀怨之声不可奏使人悽惨损鋭气挫壮心则难胜敌孙子曰昔之善战者先为不可胜以待敌之可胜不可胜在己可胜在敌故善战者能为不可胜不能使敌必可胜故曰胜可知而不可为不可胜者守也可胜者攻也故善守者藏于九地之下又曰城有所不攻守则有余后汉凉州贼王国围陈仓左将军皇甫嵩督前军董卓救之卓欲速进赴陈仓嵩不听卓曰智者不后时勇者不留决速救则城全不救则城灭全灭之势在于此也嵩曰不然百战百胜不如不战而屈人之兵是以先为不可胜以待敌之可胜不可胜在我不胜在彼彼守不足我攻有余有余者动于九天之上不足者陷于九地之下今陈仓虽小城守固备非九地之陷也王国虽强而攻我之所不救非九天之势也夫势非九天攻者受害陷非九地守者不拔国今以陷受害之地而陈仓保不拔之城我可不烦兵动衆而取全胜之功将何救焉遂不听王国围陈仓自冬迄春八十余日城坚守固竟不能拔贼衆疲惫果自解去守拒法附城有不可守者大而人少小而衆多粮寡而柴水不供垒薄而攻具不足土疎地下灌溉可汎邑阙人疲修缉未就凡若此类速徙之垒髙土厚城坚沟深粮实衆多地形阻险所谓无守而无不守也故曰善守者敌不知其所攻凡筑城下阔与高倍上阔与下倍城高五丈下阔二丈五尺上阔一丈二尺五寸高下狭阔以此为凖料功上阔下加阔得三丈七尺五寸半之得一丈八尺七寸五分以高五丈乗之一尺之城积数得九十三丈七尺五寸每一功日筑土二尺计功约四十七人一歩五尺之城计役二百三十五人一百歩计功二万三千五百人三百歩计功七万五百人率一里则十里可知其出土负篑并计之夫功之内凡敌欲攻即去城外五百歩内井树墙屋并填除之井有填不尽者投药毒之木石甎瓦茭刍百物皆收之入不尽者并焚除之其什物五谷糗糒鱼盐布帛医药功巧戎具鍜冶秸藁茅荻芦苇灰沙铁炭松桦蒿艾脂麻皮氊荆棘笓篱釡镬盆瓮礨木锹斧锥凿刀锯长斧长刀长锥长鎌长梯短梯大钩连鏁连枷连棒白棒芦竹为稕挿以松桦城上城下咸先蓄积缘人间所要公私事物一切修缉抛石大小随事垒木长五尺径一尺小至六七寸城外四面壕内去城十歩更立小隔城厚六尺高五尺仍立女墙城门县板木为重门城门扇及楼堠以泥涂厚备火城门先造连拒马鎗壮鋭以鏁连之城内面别穿井四所置水车大瓮二十口灶十所却敌上建堠楼以版跳出为橹与四外𤇺戍昼夜瞻视城壕面阔二丈深一丈底阔一丈以面阔加底积数大半之得数一丈五尺以深一丈乗之凿壕一尺得数一十五丈每一人功日出三丈计功五人一歩五尺计功二十五人十歩计功二百五十人百歩计功二千五百人一里计功七万五百人以此为率则百里可知弩台高下与城等去城百歩每台相去亦如之下阔四丈高五丈上阔二丈下建女墙台内通闇道安屈胜梯人上便卷收中设氊幕置弩手五人备干粮水火城上一歩一甲卒十歩加五人以备杂供之要五歩有伍长十歩有什长五十歩百歩皆有将长文武相兼量材受任而统领精鋭骁勇简幕或十队二十队三十队大将副将各领队廵城晓谕激励赴救城上立四队别立四表以为候视若敌欲攻之处则去城五六十歩即举一表橦梯逼城举二表敌若登梯举三表欲攀女墙举四表夜即举火如表城上四队之间各置八旗若须木拯板举苍旗须灰炭稕铁举赤旗须檑木樵苇举黄旗须沙石甎瓦举白旗须水汤不洁举黑旗须战士鋭卒举熊虎旗须戈㦸弓矢刀劒举鸷旗须皮氊麻鐷锹䦆斧凿举双兔城上举旗主当之官随色而供城内老小丁女除营食之外皆令应役城上分为八队使识文者㸃检常旗备拟物为八部城内对敌营自凿城内为闇门多少临事令五六寸勿穿或于中夜于敌初来营列未定精骑从突门跃出击其无备袭其不意城门先自凿扇为数十孔出强弩射之长矛刺之则敌不得近门栈以泥厚涂之备火柴草之类贮积泥厚涂之防火箭飞火转闗桥一樑端着横检按去其检桥转闗人马不得过度皆倾水中笓篱战格于女墙上跳出㧻出墙三尺着横检㧻安鎋以荆柳编为之长一丈阔五尺县安㧻端用遮矢石布幔复布为之以弱竿县挂于女墙八尺折抛石之势则矢石不复及墙木弩以黄连桑柘为之弓长一丈二尺径七寸两弰三寸绞车张之大矢自副一发声如雷吼败队之卒鷰尾炬缚苇草为之分为两岐如鷰尾状以油䗶灌之加火从城坠下使人骑木驴而烧之松明以铁鏁缒下廵城照恐敌人夜中乗城而上夜中城外每三十歩县大灯于城半腹置警犬于城上吠之处即须加备脂油炬于城中四衢要路门戸晨夜不得絶明用备非常行鑪镕铁汁舁行以洒敌人游火铁筐盛火加脂䗶鏁县缒下烧穴中㸜城人灰麸糠粃因风于城上掷之以眯敌目因以铁汁洒之连梃如打禾连枷状打女墙外上城敌人钗竿如枪刃为两岐叉用飞梯及人钩竿如鎗两旁有曲刃可以钩物油囊盛水于城上掷安火车中囊败火灭天井敌攻城为地道来返自于地道上直下穿井以邀之积薪安井中加火薫之敌人自焦灼地听于城内八方穿井各深二丈以新甖用薄皮褁口如鼓使聪耳者于井中託甖而听则去城五百歩内悉知之审知穴处助凿迎之与外相遇即就以干艾一石烧令烟出以板于外密覆宂口勿令烟洩仍用鞴袋鼓之又先为桔橰县铁鏁长三丈以上束柴苇焦草而燃之坠于城外所宂之孔以烟燻之敌立死城上八队之间安转闗小抛二机闗大抛一云梯撞抛等其间先从城身用木出跳为重女墙高于土女墙五寸以上以板覆其上随事缓急而开闭之敌若以大石击墙楼石下之处出跳空中县生皮氊毯等袋以乘其石城内人家咸令置水防火先约失火者斩火发之处多恐奸人放火但令便近主当八部官人领老小丁女救之火起所部急白大将大将领亲信人左右救火城中有卒惊及杂人城上不得輙离职掌乱走街巷者斩敌若推轮排来攻先以抛打手抛既衆所中必多来者被伤力不齐矣凡攻城之兵御捍矢石头戴蟸帽仰视不便袍甲厚重进退又难前既不得上城退则其帅逼廹人衆烦閙我作转闗女墙腾出城外以辘轳坠铁索索头安铁鸱脚当聚閙之处掷下拨人敌若兵衆气盛将卒有疑即廻易左右前后或替一日再动或数夜不移审察安危随时变改飞书檄必诱我人速封驰送大将每夜廵城皆改易契令信人持伪契廵行所由不觉罚之觉则送使有外徃来主司押领上使輙不得问其事由外人輙不得与语敌若纵火焚楼堞以麤竹长一丈锼去节以生薄皮合缝为袋贮水三四石将筩内于袋内急縳如溅筒令壮士三五人撮水口急蹙之救火每门常贮两具如无竹以木合筩漆之而用并小溅筩二十具兼助之门内常以瓮贮水添用敌若推䡴车我作麤铁镮并屈桑木为之用索相连䡴头适到速以镮串䡴头于其傍便处分令壮士牵之翻倒弓弩两射自然败走敌若木驴攻城用铁蒺䔧下而敦之其法以熟铁濶径长一尺二寸四条纵横布如蒺䔧形镕生铁灌其中央重五十斤上安其鼻连鏁掷下敦讫以辘轳拗上若木驴上有牛皮并泥敦着即举速放火炬灌油烧火凡敌攻城多背旺相起土为台我于城内薄筑长高于敌台一丈已上即自然制彼无所施力又于城上以木为棚容兵一队作长柄铁钩陌刀锥斧随要便以为之备若敌攀女墙踊身待其身出十钩齐搭掣入城中斧刀助之城若卑地下敌人壅水灌城速筑墙壅诸门及䧟穴处更于城内促团周帀视水高中而阔筑墙墙外取土高一丈以上城立立后于墙内取土而薄筑之精兵备城不得杂役如有洩水之处即十歩为一井井内潜通引洩漏城中速造船一二十只简募解舟檝者载以弓弩锹䦆每船载三十人自暗门衔枚而出潜徃斫营决彼隄堰觉即急走城上鼓噪急出兵助之敌有骁勇冲门入来门内多穿坑穽又于重墙内卒出其不意敌必傍走自入穽中城门外简择健卒贮备器具看敌懈怠即开门骁勇齐击乗驰逐北不得过二百歩缓急城上应接易为敌攻日久衆巧俱施蚁附缘城不惜士衆野无所得粮路又絶兵衆离心将帅懈倦必精兵拥守防我城门我当乗间骁雄四出与城上人应期内外齐攻专精与疲怠者尤絶必须审察贼多伪谋其所穴之孔于城内深门为坑坑上安转闗板桥若敌入来得三五十人后启发机闗自然先毙铁菱状如铁蒺䔧要路水中置之以刺人马陷马坑长五尺阔一尺深三尺坑中埋鹿角枪竹籖其坑似亚字相连状如钩鏁以草及细尘覆其上军城营垒要路皆设之拒马枪以木径二尺长短随事十字凿孔纵横安检长一丈鋭其端可以塞城中门巷要路人马不得奔驰木栅为敌所逼不及筑城垒或因山河险势多石少土不任版堞乃建立木为之方圆高下随事深埋木根重复弥缝其阙内重短为合道外柱木重长出四尺为女墙皆泥涂之内七尺又立合道内柱上布板木为栈立栏杆于栅上县门壅墙濠堑拒马守一如城垒法烽台于高山四顾险絶处置之无山亦于孤逈平地置下筑羊马城高下任便常以三五为凖台高五丈下阔二丈上阔一丈形圆上建圆屋覆之屋迳阔一丈六尺一面跳出三尺以板为上覆下栈屋上置突灶三所台下亦置三所并以石灰饰其表里复置柴笼三所流火绳三条在台侧近上下用屈膝梯上收下乗屋四壁开觑贼孔及安视火筒置旗一口鼓一面弩两张抛石礨木停水瓮干粮麻藴火钻火箭蒿艾狼粪牛粪每晨及夜平安举一火闻警因举二火见烟尘举三火见贼烧柴笼如每晨及夜平安火不来即𤇺子为贼所捉一𤇺六人五人为烽子递加更刻观视动静一人烽率知文书符牒转牒马铺每舖相去三十里于要路山谷间牧马两疋与游奕计会有事警急烟尘入境即奕驰报探土河于山口贼路横断道凿阔二丈深二尺以细沙散土填平每日检行扫令净平人马入境即知足迹多少游奕于军中选骁果谙山川泉井者充常与𤇺铺土河计会交牌日夕逻候于亭障之外捉生问事其军中虚实举用勿令游奕人知其副使子将并久军行人取善骑射者兼令人枕空胡禄卧有人马行三十里外东西南北皆响见于胡禄中名曰地听则先防备通典卷一百五十二通典卷一百五十三钦定四库全书通典卷一百五十三唐京兆杜佑君卿纂兵六孙子曰兵者诡道也故能用示之不能用近而示之逺逺而示之近古之善用兵者能使敌人前后不相及衆寡不相待贵贱不相救上下不相扶卒离而不集兵合而不齐合于利而动不合于利而止示弱春秋时晋声子谓楚令尹屈建曰若敖之乱伯贲之子苗贲皇奔晋以为谋主及鄢陵之役楚晨压晋军而陈苗贲皇曰楚师之良在中军王族而已若夷灶成陈以当之栾范易行以诱之中行二郄必克二穆君乃四萃于其王族必大败之晋人从之楚师大败王夷师熸子反死之郑叛吴兴则苗贲皇之为也汉初韩王信反髙帝自往击至晋阳闻信与匈奴欲击汉帝使人匈奴匈奴匿其壮士肥牛马徒见老弱及羸畜使者十辈来皆言匈奴易击帝使刘敬复往使匈奴还报曰两国相击此宜夸矜见所长今臣往徒见羸胔老弱此欲见短伏竒兵以争利愚以为匈奴不可击也是时汉兵已踰句注三十余万衆兵业已行帝怒以为沮吾军械系敬广武遂往至平城匈奴果出竒兵围髙帝白登七日然后得解后汉末孙䇿遣军攻陈登于匡琦城贼初到旌甲覆水羣下衆寡不敌登乃闭门自守示弱不战将士衔声寂若无人登城观形势知其可击乃申命士衆宿整兵器昧爽开南门引军指贼营歩骑抄其后贼周章方结陈不得还船登縦兵乗之贼遂大败陈武帝东讨杜龛侯安都居守北齐军入据石头逰骑至于阙下安都闭门偃旗帜示之以弱且令城中曰有登陴㸔贼者斩及夕贼收军还石头安都夜令士卒宻营御敌之具眀晨贼骑又至安都率甲士三百人开东西掖门与战大败之贼乃退还石头不敢逼台城后周末隋文帝作相之初尉迟逈拒命遣将崔仲文率兵定关东军次蓼隄逈将檀让拥衆数万仲文以羸师战让悉衆来拒仲文伪北让军颇骄于是遣精兵左右翼击之大败让军进攻梁郡逈守将刘子寛弃城遁走示怯周初武王问太公曰敌人先至已据便地形势又强则如之何对曰当示怯弱设伏佯走自投死地敌见之必疾速而赴扰乱失次必离故所入我伏兵齐起急击前后冲其两旁战国赵将李牧常居代鴈门备匈奴以便宜署吏市租皆输入幕府为士卒费日击数牛飨士习骑射谨烽火多间谍厚遇单于为约曰匈奴即入盗急入保有敢捕虏者斩匈奴每入烽火谨辄入保不敢战如是数岁亦不亡失然匈奴谓牧为怯赵王让牧牧如故王怒使他人代将嵗余匈奴每来出战数不利复遣牧牧至如故约匈奴终嵗无所得终以为怯边士皆愿一战于是乃具选兵车得千三百乗骑万三千疋百金之士五万彀弓弩者十万人悉勒习战大纵畜牧人衆满野匈奴小入佯北不胜以数千人委之单于闻之大喜率衆来牧多为竒陈张左右翼击之破杀匈奴十余万骑单于奔走十余岁不敢近边战国韩魏相攻齐将田忌率兵伐魏魏将龎涓闻之去韩而归孙膑谓田忌曰彼三晋之兵素皆悍勇而轻齐齐号为怯善战者因其势而利导之兵法百里而趋利者蹶上将军五十里走者半之使齐军入魏地为十万灶明日为五万灶又明日为二万灶龎涓行三日大喜曰我固知齐卒怯入吾地三日士卒亡者过半矣乃弃其歩兵与其轻鋭倍日并行逐之孙子度其行期当至马陵马陵道狭而旁多阻险可伏兵乃大斫树白而书之曰龎涓死此下于是令万弩夹道而伏期日暮见火举而俱发龎涓夜至斫木下见白书乃钻火烛之读书未毕齐军万弩俱发军大乱龎涓乃自刎隋炀帝大业中彭城贼张大彪宋世模等衆至数万保县薄山冦掠徐兖隋将董纯讨之纯初闭营不与战贼屡挑之不出贼以纯为怯不设备縦兵大掠纯选精鋭击贼合战于昌虑大破之斩首万余级筑为京观隋末山贼孟让衆号十万屯盱眙炀帝遣王世充保都梁山以拒之久不与战乃宣言士卒亡叛使贼中闻之让果大笑曰王世充文法吏何能为将吾当生缚之于是进攻其栅充与战佯不胜让益轻之乃分兵虏掠世充知其可击令军中移灶撤幕设方陈四面而出战大破之虏男女十万余口让仅以身免示缓战国秦伐韩军于阏与赵王召问赵奢奢对曰道逺险狭难救譬犹两䑕鬭于穴中将勇者胜王令奢救之兵去邯郸三十里而令军中曰有以军事谏者死秦军武安西秦军鼓噪勒兵武安屋瓦尽震军中候有一人言急救武安奢立斩之坚壁留二十八日不行复益增垒秦闲来奢善食遣之间以报秦将秦将大喜曰夫去国三十里而军不行乃増垒阏与非赵地也奢既以遣秦闲乃卷甲而行趋之二日一夜至令善兵者去阏与五十里而军垒成秦人闻之悉甲而至奢縦兵击破之阏与围解后汉末曹公进军攻袁尚将审配于邺先凿堑围周廻四十里初令浅示若可越审配遥见笑而不出争利曹公令一夜濬之广深二丈决漳水以灌之数月城中饿死过半尚将马延临陈降遂克邺城魏将司马宣王征公孙文懿贼保襄平宣王进军围之㑹霖潦大水平地数尺三军恐惧欲移营宣王令军中敢有言徙者斩都督令史张静犯令斩之军中乃定贼恃水樵牧自若诸将欲取之皆不听司马陈珪曰昔攻上庸八部并进昼夜不怠故能一旬之半㧞坚城斩孟达今者逺来而更安缓愚窃惑焉宣王曰孟达衆少而食支一年吾将士四倍于达而粮不淹一月以一月图一年安可不速以四击一正令半解犹当为之是以不计死伤与粮竞也今贼衆我寡贼饥我饱水雨乃尔功力不设虽当促之欲何所为自发京师不忧战攻但恐贼粮垂尽而围落未合掠其牛马抄其樵採此故驱之走也夫兵者诡道善因事变贼凭衆恃雨故虽饥困安肯束手当示无能为之若取小利以惊之非计也既而雨止遂合围起土山地道楯橹钩撞竞发矢石雨下昼夜攻而㧞之后魏末万俟丑奴称乱关右魏将贺㧞岳讨之军于汧渭之间宣吿逺近曰今气候渐热非征讨之时待至秋凉更图进取丑奴闻之遂以为实分遣诸军散营农于岐州之北百里细川使其大将侯伏侯元进领兵五千据险立栅其千人以下为栅者亦有数处且田且守岳知其势分乃宻严备晡时潜遣轻骑先行断诸路于后诸军尽发昧旦攻围元进栅㧞之诸所俘执皆放之自余栅悉降岳声言径趣泾州其刺史侯长贵亦以城降丑奴乃弃平亭而走声言击东其实击西后汉初岑彭将兵三万余人南击秦丰㧞黄邮丰与其大将蔡宏拒彭等于邓数月不得进彭夜勒兵马申令军中使明早西击山都乃缓所获虏令得逃亡归以吿丰丰即悉其军西邀彭彭乃潜兵渡沔水击其将张阳于河头山大破之从川谷间伐木开道直袭黎邱破诸屯兵丰闻大惊驰归救之彭依东山为营丰与蔡宏夜攻彭彭先为之备出兵逆击之丰败走后汉初张步据齐地汉将耿弇征之张步将费邑分遣其弟敢守巨里弇进兵先胁巨里使多伐树木扬言以塡塞坑堑数日有降者言邑闻弇欲攻巨里谋来救之弇乃严令军中趣修攻具宣勒诸部后三日当悉力攻巨里城隂缓生口令得亡归归者以弇期吿邑邑至日果自将精兵三万余人来救之弇喜谓诸将曰吾所以修攻具者欲诱致邑耳今来适其所求也即分三千人守巨里自引精兵上冈坂乗髙合战大破之临陈斩邑既而收首级以示巨里城中忷惧费敢悉衆亡归张步时张步都剧使其弟蓝将精兵二万守西安又令将万余人守临淄相去四十里弇进军画中居二城之间弇视而安城小而坚且蓝兵又精临淄名虽大而实易攻乃勒诸将校后五日攻西安蓝闻之晨夜警守至期夜半弇勒诸将皆蓐食㑹眀至临淄城护军荀梁等争之以为宜速攻西安弇曰不然西安闻吾欲攻之日夜为备临淄出不意至必惊扰吾攻之一日必㧞㧞临淄即西安孤张蓝与步隔絶必复亡去所谓击一而得两者也若先攻西安定不卒下顿兵坚城死伤必多縦能㧞之张蓝引军还奔临淄并兵合势观人虚实吾深入敌地后无转输旬月之间不战而困诸君之言未见其宜也遂攻临淄半日㧞之入据其城张蓝闻之大惧遂将衆亡归剧示形在彼而攻于此春秋时越伐吴吴子御于笠泽夹水而陈越为左右勾卒使夜或左或右鼓譟而进吴师分以御之越以三军潜涉当吴中军而鼓之吴师大乱遂败之汉王遣将韩信击魏魏王盛军蒲坂塞临晋信乃益为疑兵陈船欲渡临晋而伏兵从夏阳以木罂缾度军袭安邑虏魏王豹汉吴王濞反汉将周亚夫率师御之壁于下邑吴师奔壁东南亚夫使备西北吴果以精兵奔西北不得入乃大败之后汉将吴汉岑彭讨公孙述述使其将延岑等悉兵拒广汉及资中又遣将侯丹率二万余人拒黄石彭乃多张疑兵使䕶军杨翕与臧宫拒延岑等自分兵浮江下还江州泝江都江而上袭击侯丹大破之因晨夜倍道兼行二千余里径㧞武阳使精骑驰广都去成都数十里势若风雨所至皆奔散初述闻汉军在平曲故遣大兵逆之及汉军至武阳绕出道延岑军后蜀地震骇后汉马援为陇西太守发步骑三千人击先零羌羌将其妻子辎重移阻于允吾谷援乃潜行间道掩赴其营𦍑大惊溃复逺徙唐翼谷中援复追讨之𦍑引精兵聚北山援陈军向山而分遣数百骑绕袭其后乗夜放火击鼓呌譟虏遂大溃后汉末黄巾贼起汉将朱儁率兵讨之贼帅韩忠据宛拒儁儁兵少不敌乃长围结垒起土山以临城内因鸣鼓攻其西南贼悉衆赴之儁自将精卒五千掩其东北乗城而入忠乃退保小城惶惧乞降后汉末曹公与袁绍相持官渡绍遣将郭图淳于琼颜良攻东郡太守刘延于白马绍引兵至黎阳将渡河曹公北救延荀攸説公曰今兵少不敌分其势乃可公到延津若将渡兵向其后者绍必西应之然后轻兵袭白马掩其不备颜良可擒也公従之绍闻兵渡即分兵西应之公乃引军兼行趣白马未至十余里良大惊来逆战使张辽关羽前登击破斩良遂解白马围后汉末曹公击破马超超走凉州关中平诸将或问公曰初贼守潼关渭北道缺不从河东击冯翊而反守潼关引日而后北渡何也公曰贼守潼关若吾入河东贼必引守诸津则西河未可渡吾故盛兵向潼关贼悉衆南守西河之备虚故徐晃等得擅取西河然后引军北渡贼不能与吾争西河者以有二将之军也连车竖栅为甬道而南既为不可胜且以示弱渡渭为坚垒虏至不出所以骄之也故贼不为营垒而求割地吾顺言许之所以从其意使自安而不为备因蓄士卒之力一旦击之所谓疾雷不及掩耳兵之变化固非一道也后汉末蜀将关羽围曹公将曹仁于樊又围将军吕常于襄阳曹公遣将徐晃救仁以羽难与争锋遂前至偃城晃到诡道作都堑示欲截其后贼烧屯走晃得偃城两面连营稍前去贼围三丈所未攻贼围头有屯又别屯四冢晃扬声当攻围头屯而宻攻四冢羽见四冢欲壊自将步骑五千出战晃击之退走遂追陷与俱入围破之或自投沔水死曹公曰今日贼围堑鹿角十重将军致战全胜遂陷贼围多斩首虏吾用兵三十余年及所闻古之善用兵未有长驱径入敌围者也后汉末田国让守马城为鲜卑攻围之十重国让宻严使司马建旌旗鸣鼓吹将步骑从南门出胡人皆属目往赴之国让将精鋭自北门出鼓譟而赴两头俱发出虏不意虏衆散乱皆无弓马步走二十余里僵尸蔽地魏将司马宣王征公孙文懿次于辽水文懿遣将军单衍杨祚等步骑数万阻辽隧以距之围堑二十余里宣王令其军穿围盛兵多张旗帜出其东南贼尽鋭赴之乃汎舟潜济急东北斜趣襄平衍等恐襄平无守夜遁走魏将郭淮讨叛𦍑其𦍑师屯河关白土故城据河拒官军淮见形上流宻于下渡兵据白土故城击大破之蜀将诸葛亮出斜谷司马宣王屯北原亮盛兵西行诸将皆欲攻西围郭淮独以为此见形于西欲使官兵重应之必攻阳遂耳其夜果攻阳遂有备不得上十六国前燕将慕容垂讨丁零翟钊于滑台次于黎阳津钊于南岸拒守垂徙营就西津为牛皮船百余艘载疑兵列仗泝流而上钊先以大衆备黎阳见垂向西津乃弃营西拒垂潜遣其桂林王慕容镇骁骑慕容国于黎阳津夜济壁于河南钊闻而奔还士衆疲渴走归滑台钊擕妻子率数百骑北趣白鹿垂遣追击之尽擒其衆东晋末宋武帝遣将朱龄石伐谯縦于蜀宋武曰往年刘敬宣出黄虎无功而退贼谓我今应从外水往而料我当出其不意犹従内水来也如此必以重兵守涪城以备内道若向黄虎正堕其计今以大衆自外水取成都疑兵出内水此制敌之竒也而虑此声先驰贼审虚实乃别有函书全封付龄石署函边曰至白帝乃开诸军虽进未知处分所由至白帝发书曰衆军悉从外水取成都臧熹朱林于中水取广汉使羸弱乗髙舰十余由内水向黄虎衆军乃倍道兼行谯縦果备内水使其大将谯道福以重兵戍涪城遣其将侯辉谯诜等率衆万余屯彭模夹水为城龄石至彭模诸将以贼水北城险衆多咸欲先攻其南城龄石曰不然虽冦在北今屠南城不足以破北若尽鋭以㧞北垒南城不麾而自散也遂攻北城诘朝战至日昃焚其楼艣四面并登斩侯辉谯诜仍廻军以麾南城即时溃散宋刘道济为益州刺史刑政失中羣盗蜂起攻围州城道济将裴方眀出东门破贼三营斩首数百级贼虽败已复还合方眀复伪出北门廻撃城东大营杀千余人时天大雾方眀等复扬声出东门而潜自北门出攻城北城西诸营贼衆大溃于是奔散西魏末岷州𦍑据州城反魏将独孤信讨之信勒兵向万年顿三交谷口贼并力拒守信因危道趋绸松岭贼不虞信兵之至覩风奔溃乗胜逐北径至城下贼并出降西魏末凉州刺史宇文仲和据州不受代魏将独孤信率兵讨之仲和婴城固守信夜令诸将以冲稊攻其东北信亲率壮士袭其西南迟眀克之隋汉王谅作乱遣其将余公理自太行下河内隋将史祥讨之军于河隂久不得济祥谓军吏曰余公理轻而无谋才用素不足称又新得志谓其衆可恃恃衆必骄且河北人先不习兵所谓拥市人而战不足图也乃令军中修攻河阳具公理使谍知之果屯兵于河阳内城以备祥祥于是舣船河南公理聚艘以当之祥乃简精鋭于下流潜度公理率衆拒之祥至湨水两军相对公理未成列祥縦击大破之孙子曰利而诱之亲而离之示无备设伏取之后魏将傅永守楚王戍萧齐将裴叔业来攻永令填塞外堑夜伏战士一千人于城外晓而叔业等至顿于城东列陈将置长围永所伏兵于道左击其后军破之叔业乃令将佐守所列之陈自率精甲数千人救之永上门楼观叔业南行五六里许便开门奋击遂摧破之叔业进退失图于是奔走左右欲追之永曰弱卒不满三千彼精甲犹盛非力屈而败直堕吾计中耳既不测我之虚实足丧其胆俘此足矣何暇逐之后周韩襃为汾州刺史州界北接太原当千里径先是髙齐冦数入民废耕桑前后刺史莫能防捍襃至适㑹冦来襃乃不下属县民既不及设备以故多被抄掠齐人喜相谓曰汾州不觉吾至先未集兵今者之还必莫能追蹑我矣由是益懈不为营垒襃已先勒精鋭伏北山中分据险阻邀其归路乗其衆怠縦伏击之尽获其衆孙子曰夜战多火鼓昼战多旌旗所以便人耳目以治待乱以静待譁此治心者也示强春秋时楚将子元以车六百乗伐郑师于桔柣之门又入自纯门及逵市悬门不发效楚言而出子元曰郑有人诸侯救郑楚师夜遁郑人将奔桐丘谍告曰楚幕有乌乃止春秋时楚大饥戎伐其西南庸人帅羣蛮以叛楚麇人率百濮将伐楚于是申息之北门不启楚人谋徙于坂髙蒍贾曰不可我能往冦亦能往不如伐庸夫麇与百濮谓我饥不能师故我伐也若我出师必惧而归百濮离居将各走其邑谁暇谋人乃出师旬有五日百濮乃罢自庐以往振廪同食春秋时晋文公率诸侯伐楚楚将子玉从晋师晋退三舍楚师不止晋师又次于城濮楚师背而舍文公患之听舆人之诵曰原田莓莓舍其旧而新是谋公疑焉晋大夫狐偃曰战也战而㨗必得诸侯若其不㨗表里山河必无害也晋军七百乗韅靷鞅靽晋侯登有莘之墟观师曰少长有礼其可用也遂伐其木以益其兵终败楚师春秋时晋侯伐齐齐侯登巫山以观晋师晋人使司马斥山泽之险虽所不至必斾而疏陈之使乗车者左实右伪以斾先舆曳柴而从齐侯见之畏其衆也乃脱归春秋时晋声子聘楚谓令尹屈建曰子仪之乱析公奔晋以为谋主绕角之役析公曰楚师轻佻易震荡也若多鼓钧声以夜军之楚师必遁晋人従之楚师宵溃晋遂侵蔡袭沈获其君败申息之师于桑隧获申丽而还郑于是不敢南面楚失诸华则析公之为也汉景帝时匈奴大入上郡天子使中贵人从李广勒习兵击匈奴贵人将数十骑出猎见匈奴三人与战被射伤中贵人走广广曰是必匈奴射鵰者也广乃遂従百骑以驰三人令其骑张左右翼而广身射彼三人杀其二人生得一人果射鵰者也遥见匈奴有数千骑见广以为诱骑皆惊上山陈广之百骑皆大恐欲还驰走广曰吾去大军数十里今若走匈奴追射我立尽今我留匈奴必以我为大军诱之必不敢击我广令诸骑曰前未到匈奴陈二里所止令曰皆下马解鞍其骑曰虏多且近即有急奈何广曰彼虏以我为走今皆解鞍以示不走用坚其意胡骑遂不敢击有白马将出䕶其兵于是广上马与十余骑奔射杀之而复还其骑中解鞍令士皆縦马卧是时㑹暮胡兵终恠之卒不敢击向夜半时胡兵以为汉有伏军于旁欲夜取之皆引兵去诘朝广乃归其大军后汉亷范为云中太守㑹匈奴大入塞范自率士卒拒之虏衆盛不敌㑹日暮令军士各交缚两炬三头燃火虏遥见火多谓汉兵救至待朝将退范乃令军中蓐食晨往击之斩首数百级虏自此不敢向云中后汉虞诩为武都太守以讨叛羌羌乃率衆数千遮诩于陈仓崤谷诩即停车不进而言上书请兵须到当发羌闻之乃分抄旁县诩因其兵散日夜进道兼行百余里令吏士各作两灶日増倍之羌不敢逼或问孙膑减灶而君増之兵法日行不过三十里戒不虞而今日且二百何也诩曰虏衆多吾兵少徐行则易为所及速进则彼所不测虏见吾灶日増必谓羣兵来迎衆多行速必惮追我孙膑见弱吾今示强有不同故也既到郡兵不满三千而𦍑衆万余攻围赤亭数十日诩乃令军中使强弩勿发先用小弩𦍑以为矢力弱不能至并兵急攻诩于是使二十强弩共射一人发无不中𦍑大震退诩因出城奋击多所杀伤明日悉陈其衆令从东郭门出北郭门入换衣服廻转数周𦍑不知其数更相恐动诩计贼当退乃潜遣五百余人于浅水设伏候其走路虏果奔因掩击大破之蜀将诸葛亮屯于阳平遣魏延军并兵东下亮唯留万人守城魏将司马宣王率二十万衆拒亮而与魏延军错道迳前当六十里侦候白宣王説亮在城中兵力弱将士失色亮是时意气自若勒军中皆卧旗偃息不得辄出卷幔开四门扫地却饮酒宣王疑其有伏于是引军北趣山亮谓参佐曰司马懿谓吾有强伏循山走矣候逻还白亮所言宣王后知深以为恨矣后汉末陈登为广陵守孙䇿遣军攻登于匡琦城登使人求救于曹公而宻去城十里理军营处所多取柴薪两束一聚相去十步縦横成行令俱起火互然其聚城上称庆若大军到贼覩火惊溃登勒兵追奔斩首万级西晋杜元凯伐吴陈兵于江陵遣牙门管定周旨及伍巢等率竒兵八百汎舟夜度以袭乐乡多张旗帜起火巴山于要害之地以夺贼心吴郡都督孙歆震恐与吴将伍延书曰北来诸军乃飞度江也旋皆破之十六国后赵石勒荆州监军郭敬冦晋襄阳勒驿令敬退屯樊城戒之使偃藏旗帜寂若无人彼若使人观察则吿之曰自爱坚守后七八日大骑将至相禁不复得走矣敬使人浴马于津周而复始昼夜不絶侦谍还吿晋南中郎将同抚以为勒军大至惧而奔于武昌敬遂入襄阳焉十六国前凉张重华以谢艾为军师将军率骑三万进军临河后赵石勒将麻秋以三万衆拒之艾乗轺车冠白惂鸣鼓而行秋遥观而怒曰艾年少书生冠服如此轻我也命黒矟龙骧三千人驰击之艾左右大扰或劝艾乗马艾不从乃下车踞胡牀指挥处分贼以为伏兵发也惧不敢进又遣将缘河截其后秋军乃退艾乗击遂大败之斩秋将杜勲伋渔俘斩一万三千级秋走马奔大夏也东晋末宋武帝为将讨海贼孙恩恩在扈渎海盐令鲍陋遣子嗣之以吴兵一千请为前驱宋武曰贼兵甚精吴人不习战若前驱失利必败我军可在后为声援不従是夜宋武多设伏兵兼置旗鼓然一处不过数人明日贼率衆万余迎战前驱既交诸伏皆举旗鸣鼓贼谓四面有军乃引退嗣之追奔为贼所没宋武且战且退贼既盛所领死伤且尽宋武虑不免至伏兵处乃止令左右脱取死人衣贼谓当走反停疑犹有伏宋武因唿更战气色甚勐贼良以为然乃引军去宋武徐归然后散兵稍集东晋末桓𤣥篡晋宋武帝起义讨𤣥𤣥使将桓谦何澹之屯覆舟山武帝使羸弱登蒋山多张旗帜𤣥不之测大惧武帝与刘毅等分数队进突谦陈皆殊死战无不当百时东北风急毅军放火烟尘张天鼓譟之音震骇京邑谦等诸军一时奔散萧齐将冯道根守阜陵初到阜陵理城隍逺斥候有如敌将至者衆颇笑之道根曰怯防勇战此之谓也理城未毕㑹魏将党法宗傅竖眼率衆二万奄至城下道根堑垒未固城中衆少皆失色道根命广开门缓服登城选精鋭二百人出与魏军战败之魏人见意闲且战又不利因退走西魏将宇文测行绥州事每嵗河冰合后突厥即来冦掠先是常先遣居人入城堡以避之测至皆令安堵如旧乃于要路数百处并多积柴仍逺遣斥候知其动静是年十二月突厥从连谷入冦去界数十里测命积柴之处一时縦火突厥谓有大军至惧而遁走自相蹂践委弃杂畜及辎重不可胜数测徐率所部收之分给百姓自是突厥不敢复至梁雍州刺史岳阳王萧詧虽称藩于西魏而尚有二心西魏将杨忠自樊城观兵于汉滨易旗逓进实骑二千詧登楼观之以为三万惧而服焉敌军攻城久不下师老撃之后汉初龎萌董宪反与苏茂佼疆合兵三万急围桃城光武时在蒙闻之乃留辎重自将轻骑二千歩卒数万晨夜驰赴师次任城去桃城六十里日日诸将请进贼亦挑战帝不听乃休士养鋭以挫其锋城中闻车驾至衆心益固时吴汉等在东郡驰使召之萌等乃悉兵攻城二十余日衆疲困而不能下及吴汉等到乃率衆军进桃城帝亲自搏战大破之十六国前赵刘曜败石勒将石季龙于髙堠遂围洛阳勒将亲救程遐等固谏曰刘曜乗胜兵盛难与争锋金墉粮丰攻之未可卒㧞曜军千里势不支久不可亲动动无万全大业去矣勒大怒按劒叱遐等出召徐光而谓之曰刘曜乗髙堠之势围守洛阳庸人之情皆谓其锋不可当也然曜带甲十万攻一城而百日不克师老卒殆以我初鋭击之可一战而擒若洛阳不守曜必送死冀州自河以北席卷北向吾事去矣程遐等不欲吾亲行卿以为何如光对曰刘曜乗髙堠之势而不能进临襄国更攻金墉此其无能为也悬军三时无攻战之利若銮旗亲驾必覩旌奔败定天下之计在今一举勒笑曰光之言是也使内外戒严有谏者斩命石堪石聪桃豹等各统见衆㑹荥阳使石季龙进据石门以左卫石邃都督中军事勒统步骑四万赴金墉勒顾谓徐光曰曜盛兵成臯关上计也阻洛水其次也坐守洛阳者成擒也勒诸军至成臯勒见曜无守军大悦乃卷甲衔枚诡道兼路出于巩訾之间知曜陈其军十余万人于城西弥悦勒入自宣阳门升故太极前殿季龙步骑三万自城北而西攻其军石堪石聪等各以精骑八千城西而北击其前锋大战于西阳门勒躬贯甲胄出自阊阖夹击之曜军大溃于陈擒曜以狥于军通典卷一百五十三通典卷一百五十四钦定四库全书通典卷一百五十四唐京兆杜佑君卿纂兵七孙子曰佯北勿从佯败引退取之春秋时晋楚战于城濮楚将子玉从晋师晋师阵于莘北胥臣以下军之佐当陈蔡子玉以若敖之六卒将中军曰今日必无晋矣鬭宜申将左鬭勃将右晋禆将胥臣蒙马以虎皮先犯陈蔡陈蔡奔楚右师溃狐毛设二斾而退之栾枝使舆曵柴而伪遁楚师驰之原轸郄溱以中军公族横击之狐毛狐偃以上军夹攻之楚左师溃楚师败绩子玉收其卒而止故不败晋师三日馆谷春秋时楚将鬭廉帅师及巴师围鄾邓将养甥聃甥帅师救鄾三逐巴师不克鬭亷衡阵其师于巴师之中以战而北邓人逐之背巴师而夹攻之邓师大败鄾人宵溃战国秦师伐赵赵以赵奢之子代廉颇为将拒秦将王龁于长平秦王闻之乃隂使武安君白起为上将军而王龁为禆将军令军中有敢洩言武安君将者斩马服子至则出兵击秦军秦军佯败而走张二竒兵以刼之赵军逐胜追造秦壁秦壁坚拒不得入而秦竒兵二万五千人絶赵军后又一军五千骑絶赵壁间赵军分而为二粮道絶而秦出轻兵击之赵战不利因筑壁坚守以待救至秦王闻赵食道絶王自之河内赐民爵各一级发年十五以上悉诣长平遮絶赵救及粮食至九月赵卒不得食四十六日皆内隂相杀食来攻秦垒欲出为四队四五复之不能出其时马服子与鋭卒自搏战秦军射杀之军大败卒二十余万人降皆坑之汉王与诸侯兵共击项羽决胜垓下韩信将三十万自当之孔将军当左费将军当右汉王后绛侯柴将军在汉王后项羽之卒可十万韩信先合不利却孔将军费将军縦楚兵退信复乗之大败垓下后汉初冯异与邓禹率车骑将军邓𢎞等议攻赤眉异曰贼余衆尚多可稍以恩信倾难以卒用兵破也上今使诸将屯渑池要其东而异击其西一举取之此万成计也禹𢎞不从𢎞遂大战移日赤眉佯败弃辎重走车皆载土以豆覆其上兵士饥争取之赤眉引还击𢎞𢎞军溃乱异与禹合兵救之赤眉小却异以士卒饥倦可且休禹不听复战大为所败东魏末齐神武薨子澄立侯景叛归梁而围彭城澄遣慕容绍宗讨之将战绍宗以梁人剽悍恐其衆之挠也一一引将卒而诳之曰我当佯退诱梁人使前汝可击其背申眀诫之景又命梁人曰逐北勿过二里㑹战绍宗实败走梁人不用景言乗败深入魏人以绍宗之言为信争掩击遂大败之西魏末遣将史宁与突厥木汗可汗同伐吐谷浑俱㑹于青海宁谓木汗曰树敦贺真二城是吐谷浑巢穴今若㧞其本根余种自然离散乃上䇿也木汗从之即分为两军木汗従北道向贺真宁趣树敦吐谷浑婆周王率衆逆宁宁击之踰山履险遂至树敦即吐谷浑之旧都多诸珍蔵而其王先已奔贺真留其征南王及数千人固守宁进兵攻之伪退吐谷浑人果开门逐之因廻兵奋击门未及阖宁兵遂得入生获其征南王俘虏男女财寳尽归诸突厥伪称败怠敌取之隋末杨𤣥感反攻东都刑部尚书卫元与𤣥感战兵始㑹𤣥感诈令人大唿曰官军已得𤣥感矣官军稍怠𤣥感与数千骑乗之元兵于是大溃引退设伏取之春秋时北戎侵郑郑伯御之曰彼徒我车惧其侵轶我也公子突曰使勇而无刚者尝冦而速去之君为三覆以待之戎轻而不整贪而无亲胜不相让败不相救先者见获必务进进而遇覆必速奔后者不救则无继矣从之戎人之前遇覆者奔郑将祝聃逐之衷戎师前后击之尽殪春秋时吴侵楚楚将养由基奔命楚司马子庚以师继之养由基曰吴乗我丧谓我不能师也必易我而不戒子为三覆以待我我请诱之子庚从之战于庸浦大败吴师后汉末荆州牧刘表遣刘备北侵至邺曹公遣将李典与夏侯惇拒之备一旦烧屯去惇率诸军追击之典曰贼无故退疑必有伏南道窄狭草木深不可追也惇不听与将于禁追之典留守惇等果入贼伏里战不利典往救备覩见救至乃退十六国后赵将石季龙攻晋将刘演于廪邱晋将邵续使文鸯救演季龙退止卢关津以避之文鸯弗能进屯于景亭兖州豪右张平等起兵救演季龙夜弃营设伏于外扬声将归河北张平以为信然入于空营季龙廻击败之遂陷廪邱十六国夏赫连勃勃屯依力川后秦姚兴来伐至三城勃勃率骑御之兴遣其将姚文宗拒战勃勃伪退伏以待之兴将姚榆生等追伏兵夹击皆擒之后魏万俟丑奴作乱关中魏将贺㧞岳率兵讨之岳以轻骑八百北渡渭杀掠其民以挑之丑奴大将尉迟菩萨果率步骑三万至渭北岳以轻骑数十与菩萨隔水交言岳称扬国威菩萨自言强盛往复数返时已逼暮于是各还岳宻于渭南傍水分精骑数十为一处随地形便置之眀日自将百余骑隔水与贼相见岳渐前进先所置骑随岳而集骑既渐増贼不复测其多少行二十许里至水浅可济之处岳便骑马东出似奔遁贼谓岳走乃弃步兵南渡渭水轻骑追岳东行十余里依横岗设伏兵待之贼以路险不得齐进前后继至半度岗东岳乃廻与贼战身先士卒急击之贼便退走岳号令所部贼下马者皆不听杀贼顾见之便悉投马俄而虏获三千人马亦无遗遂擒菩萨仍渡渭北降步卒万余大唐武徳中太宗围王世充于东都窦建徳自河北率兵十二万来救太宗自率骑二千五百步卒千人趣武牢四月建徳自荥阳西上筑垒千坂渚太宗以五百骑出武牢东二十余里将挑战先伏李勣程齩金秦叔寳令尉迟敬徳执矟造建徳垒下大唿致师贼衆大惊挠出兵数千骑太宗逡廵渐却遂引贼以入伏内李勣等奋击大破之获其大将殷秋石瓒斩首数百级声言退诱敌破之后汉西域莎车国王不服将兵长史班超发于阗疎勒诸国二万五千人击之莎车求救龟兹龟兹王遣将发温宿姑墨尉头合五万人助之超召诸将及于阗疎勒王议曰兵少不敌莫如各解散去于阗从此东归长史亦従此西归夜半闻鼓声便发衆皆以为然乃隂缓所擒得生口归以超言吿龟兹龟兹闻之喜使其将以万骑于西界遮超温宿王将八千骑于东界遮于阗王人定后超宻令诸司马勒兵至鸡鸣驰赴莎车军营掩覆之胡皆惊走斩首五千级莎车遂降十六国后凉吕光遣将吕延伐西秦乞伏干归大败之干归因大泣叹曰死中复生正在今日也乃縦反间称干归东奔成纪吕延信之引师轻进延司马耿雅谏曰干归雄勇过人权畧难测破王广尅杨定皆羸师以诱之虽蕞尔小国亦不可轻也困兽犹鬭况干归而可覩风自散乎今宜部阵而前步骑相接徐俟诸军大集可以一举灭之延不从战败死之十六国北凉沮渠蒙逊伐西凉李士业于酒泉先攻浩舋有蛇盘于帐前蒙逊笑曰太乙为腾蛇今盘在吾帐前天意欲吾廻师烧攻具而还次于川巖间李士业徴兵欲攻张掖䝉逊曰入吾计矣但恐闻吾廻军不敢前也兵事尚权乃露布西境称得浩舋将进军士业闻而大悦进入都渎涧蒙逊潜军逆之败士业于懐城遂进克酒泉东晋末妖贼孙恩北出海盐宋武帝为将筑城于海盐贼日来攻城城内兵力甚弱宋武深独虑之一夜偃旗匿衆若已遁者眀旦开门使羸疾数人登城贼遥问宋武所在曰夜已走矣信之乃率衆大上宋武乗其懈怠奋击大破之后魏太武征夏赫连昌于统万城师次城下收衆伪退昌鼓譟而前㑹有风雨从东南来沙尘昏𠖇宦者赵儿进曰今风雨从贼后来我向彼背天不助人将士饥渴愿陛下避之更待后日崔浩曰是何言欤千日制胜一日之中岂得变易贼前行不止后已离絶宜分军隠出掩击不意风道在人岂有常也帝从之分骑奋击昌军大溃引退设伏濳兵袭其营汉王遣将韩信击赵赵师拒于井陉信与赵军战良久弃旗鼓走赵空壁逐信信先遣竒兵二千骑持汉赤帜从间道依山潜伏候赵壁空驰入乃㧞赵帜立汉帜二千赵军既攻信不克归营见之遂惊溃走隋末羣盗起隋将张须陀击卢明月于下邳贼连营十万须陀才万人势力不敌去贼六七里地立栅相持经十余日粮尽将退谓将士曰贼见兵却必轻来追我其衆若出营内即虚欲以千人袭营可有大利此诚危险谁能去者人皆莫对唯秦叔寳与罗士信皆曰愿行于是须陀委栅而遁使二人分领千兵潜伏于草莽既而眀月悉兵追之叔寳士信驰至其栅栅门闭不得入二人超昇其楼㧞贼帜各杀数人营中大乱叔寳斩关而纳外兵因散縦火焚其三十余栅烟熖涨天眀月奔还须陀却逐之大破贼衆眀月以数百骑遁去余皆虏之设伏引敌鬭袭其营隋末李宻击宇文化及精兵良将多有死伤王世充在东都乗其弊而撃之率步骑二万营于洛南李宻军于偃师北世充潜遣二百骑夜伏于邙山自统其衆迟眀度水人奔马驰以袭宻营遽出兵以拒之阵未成两军以合伏兵于北山中乗髙而下驰入宻营烧其庐舍宻见营中火发因而遁走示退乗懈掩袭后汉末曹公征张鲁至阳平张鲁使弟卫据阳平关横山筑城十余里攻之不㧞乃引军还贼见大军退其守备懈公乃宻遣骁将等乗险夜袭大破之后魏将慕容白曜南征宋以郦范为副师次无盐宋将申纂慿城拒守议者佥以攻具未周不宜便进范曰今轻军逺袭深入敌境无宜淹留久稽机候且纂必以我军来速不在攻守谓方城可慿弱卒可恃今若外潜威形内整戎旅宻励将士出其不意可一攻而克之白曜遂潜军伪退示以不攻纂果不设备于是即夜部分晨便腾城崇朝而尅后魏末幽州刺史刘灵助以荘帝被尔朱兆所弑遂举兵倡义诸州豪右咸相通结灵助进屯于定州之安国魏遣将叱列延庆讨之诸将谓延庆曰灵助善于卜占百姓信惑所在响应未可易圗若万一战有利钝则大事去矣未若还师西入据关拒险以待其变延庆曰刘灵助庸人也天道深逺岂其所识大兵一临且彼皆恃其妖术坐㸔符厌宁肯戮力致死与吾争胜负哉如吾计者正欲出营城外诡言西归灵助闻之必信而自寛潜军往袭可一举而擒乃出顿城西声云将还简精骑一千夜发诘朝造灵助垒战于城北遂破擒之西魏末宕昌𦍑獠甘作乱逐其王弥定魏遣将史宁讨破之甘将百骑走投生𦍑巩廉王弥定遂得复位宁以未获獠甘宻欲图之乃扬声欲还甘闻之复招引叛𦍑依山起栅欲攻弥定宁谓诸将曰此𦍑入吾术中当进兵擒之耳诸将思归咸曰𦍑之聚散无常依据山谷今若追讨恐引入吾城且弥定还得守藩将军功已立矣獠甘势弱定能制之以此还军䇿之上者宁曰一日縦敌数世之患岂可舍垂灭之冦更烦再举人臣之礼知无不为比观诸君不足与计事也如更沮衆宁岂不能斩邪遂进军獠甘衆亦至与战大破之生获獠甘并获巩亷王隋遂州獠反隋将周法尚讨之军将至贼弃州城走散山谷间法尚捕不能得于是遣使慰谕假以官号伪班师自行二十里军再舍潜遣人觇之知其首领尽归栅聚饮相贺法尚选步骑数千人袭击破之敌退追奔后汉末曹公征张绣于穰一朝引军退绣自追之贾诩谓绣曰不可追必败绣不从大败而还诩谓绣曰更追之必胜绣曰不用公言以至于此今已败奈何复追诩曰兵势有变亟往必利绣信之遂收散卒赴追战果以胜还问诩曰绣以精兵追退军而公曰必败及以败卒击胜兵而公曰必胜悉如公言何其皆验诩曰此易知耳将军虽善用兵非曹公敌也军新退曹公必自断后追兵虽精兵既不敌彼士亦鋭故知必败曹公攻将军无失䇿力未尽而退必国内有故已破将军必轻军速进留诸将断后诸将虽勇亦非将军敌故虽用败兵而战必胜也绣大服后周大将晋公䕶东伐髙齐遣将尉迟迥围洛阳为敌所败周将达奚武与齐王宪于邙山御之至夜收军宪欲待明更战武欲还固争未决武曰洛阳军败人情骇动若不因夜速还眀日欲归不得武在军旅久矣备见形势大王少年未经军事岂可将数营士衆一旦弃之乎宪従之遂全军而返大唐卫公李靖兵法曰诸战鋭等队打贼败其驻队队别量抽骁健二十人逐北其辎重队遥呌作声援不得辄动跳盪队竒兵队趂贼退不得过百步如审知贼徒败散仍须取机追逐纵贼退于归路设伏取之髙齐将段韶与右丞相斛律光率师伐后周五月攻服秦城周人于姚襄城南更起城镇东接定阳又作深堑断絶行道韶乃宻抽壮士从北袭之又遣潜渡河吿姚襄城中令内外相应渡者千有余人周人始觉于是合战大破之诸将咸欲攻其新城韶曰此城一面阻河三面地险不可攻就令得之一城地耳不如更作一城壅其要路破服秦城併加力以图定阳计之长者将士咸以为然遂图定阳其城主杨范固守不下韶登山以观城势乃縦兵急攻之七月屠其外城韶谓光曰此城三面重涧险阻并无走路唯虑东南一处耳贼若突围必从此出但简精兵专守自是成擒光乃令壮士千余人设伏于东南涧口其夜果如其䇿贼遂出城伏兵击之大溃范等面缚尽获其衆孙子曰激水之疾至于漂石者势也鸷鸟之疾至于毁折者节也不责于人故能择人而任势也势者其战人也如转木石木石之性安则静危则动方则止圆则行故战人之势如转圆石于千仞之山者势也是以善战者其势险其节短势如彍弩节如发机然用兵之法莫难于军争军争之难者以迂为直以患为利故迂其涂而诱之以利后人发先人至此先知迂直之计者也是以军争为利衆争为危举军而争利则不及是故卷甲而趋利则日夜不处倍道兼行百里而争利则擒三将军劲者先罢者后其法十而一至五十里而争利则蹷上将军其法以半至三十里而争利则三分之二至以是知军争之难兵机务速后汉末荀攸从曹公征吕布至下邳布败固守攻之不㧞连战士卒疲曹公欲还攸与郭嘉説公曰吕布勇而无谋今三战皆北其鋭气衰三军以将为主主衰则军无奋意且布之谋主陈官有智而迟今及布气之未复宫谋之未定进急攻之布可㧞也乃引沂泗水灌城城溃生擒布蜀将诸葛亮伐魏魏将司马宣王郭淮等御亮张郃劝宣王分军往雍郿为后镇宣王曰料前军能独当之者将军言是也若不能当而分为前后此楚之三军所以为黥布擒也遂进军隃麋亮闻大军且至乃自帅衆将芟上邽之麦诸将皆惧宣王曰亮虑多决少安营自固然后芟麦吾得二日兼行足矣于是卷甲晨夜赴之亮覩尘而遁宣王曰吾倍道疲劳此晓兵者之所忌也亮不敢据渭水此易与耳进次汉阳与亮相遇宣王列阵以待之使将牛金轻骑饵之兵才接而亮退蜀将孟逹之降魏也魏朝以逹领新城太守假节逹于是连吴固蜀潜图中国谋洩将举兵司马宣王秉政恐达速发以书安之绐逹逹得书犹豫不决宣王乃潜军进讨诸将皆言达与二贼交搆宜审察而后动宣王曰达无信义此其相疑之时也当及其未定往决之乃倍道兼行八日到其城下吴蜀各遣其将向西城安桥木兰寨以救达宣王分诸将以拒之初逹与诸葛亮书曰宛去洛八百里去吴千二百里闻吾举事当表上天子比相反复一月间也则吾城已固诸军足办所在深险司马公必不自来诸将来吾无患矣及兵到达又吿亮曰吾举事八日而兵至城下何其神速也上庸城三面阻水达于城外为水栅以自固宣王度水破其栅直造城下八道攻之旬有六日达甥刘贤将李辅等开门出降遂斩达十六国后秦姚苌与苻登相持苌将荀曜据逆万堡宻引苻登苌与登战败于马头原收衆复战姚硕徳谓诸将曰上愼于轻战每欲以计取之今战既失利而更逼贼必有由也苌闻而谓硕徳曰登用兵迟缓不识虚实今轻兵直进迳据吾东必荀曜竖子与之连结也事久变成其祸难测所以速战者欲使竖子谋之未就好之未深散败其事耳果大败之姚苌与苻登相持未解登将魏褐飞自称大将军冲天王率氐胡万人攻苌将姚当于杏城苌将雷恶地叛应褐飞攻苌将姚汉得于李润苌议将讨之羣臣咸曰陛下不忧六十里苻登乃忧六百里褐飞苌曰登非可卒殄吾城亦非登所能卒图恶地多智非常人也南引褐飞东结董咸甘言美説以成姦谋若得杏城李润恶地据之控制逺近相为羽翼长安东北非复吾有于是潜军赴之苌时衆不满二千褐飞恶地衆至数万氐胡赴之者首尾不絶苌每见一军至辄有喜色羣下恠而问之苌曰今同恶相济皆来㑹集吾得乗胜席卷一举而覆其巢穴东北无复余也褐飞等以苌兵少尽数来攻苌固垒不战示之以弱潜遣子崇率骑数百出其不意以乗其后褐飞兵扰乱苌遣将王超等率步骑击之褐飞衆大溃斩褐飞恶地请降苌待之如初东魏荆州刺史辛纂据穰城西魏将杨忠从独孤信讨之纂迎战败退走信令忠为前驱驰至其城叱门者曰今大军已至城中有应尔等求活何不避走门者尽散忠乗城而入弯弓大唿纂兵卫百余人莫之敢御遂斩纂以狥城中慑伏隋末髙祖义师发太原次灵石县贾胡堡隋将宋老生率精兵二万屯霍邑以拒之㑹久雨粮尽与长史裴寂及诸将议曰宋老生屯霍邑屈突通镇河东二人同心非造次可进欲且还太原以图后举太宗曰本兴大义以救苍生当须先入咸阳号令天下今遇小敌便即班师将恐义徒一朝解体还守太原一城之地此为贼尔何以自全髙祖乃止太宗引师赴霍邑遂平老生大唐武徳中太宗征薛仁杲其将宋罗㬋来拒大破于浅水原因率左右二十余骑追奔直趣折墌以乗之仁杲列阵城下太宗据泾水以临贼贼徒气阻无敢进战其骁将浑翰等数人临阵来降请还取马太宗縦遣之于是各乗良马须臾并至仁杲大惧婴城自守太宗具知贼中虚实将夕大军继至四面合围因縦辩士谕以祸福仁杲遂开门降既而诸将奉贺因问曰始大王野战破贼其主尚保坚城王无攻具轻骑腾逐不待步兵径薄城下咸疑不尅而竟下之何也太宗曰此以权道迫之使其计不暇以发故尅也罗㬋恃往前之胜兼复养鋭日久见吾不出意在相轻今喜吾出悉兵来战吾虽破之擒杀盖少若不急蹑逺走投城仁杲收而抚之则便未可尽矣且其兵衆皆陇西人一败被追不及廻顾散归陇外则折墌自虚我军随而廹之所以惧而降也此可成算诸君尽不见也武太后初徐敬业举兵于江都称匡复皇家以盩厔尉魏思温为谋主问计于思温对曰明公既以太后幽絷少主志在匡复兵贵拙速但宜早度淮北亲率大衆直入东都山东将士知公有勤王之举必以死从此则指日刻期天下必定敬业将从其䇿薛璋又説曰金陵之地王气已见宜早应之兼有大江设险足可以自固请且攻取常润等州以为王霸之业然后率兵北上鼓行而前此则退有所归进无不利实为良算也敬业以为然乃自率兵四千人南渡以击润州思温宻谓杜求仁曰兵势宜合不可分今敬业不知并力度淮率山东之衆以取洛阳必是无能成事命也可知敬业寻以悔之所以遂败卫公李靖兵法曰用兵上神战贵其速简练士卒申眀号令晓其目以麾帜习其耳以鼓金严赏罚以诫之重刍豢以养之浚沟堑以防之指山川以导之召才能以任之述竒正以教之如此则虽敌人有雷电之疾而我亦有所待也若兵无先备则不应卒卒不应则失于机失于机则后于事后于事则不制胜而军覆矣故吕氏春秋云凡兵者欲急㨗所以一决取胜不可久而用之矣或曰兵之情虽主速乗人之不及然敌将多谋戎卒辑睦令行禁止兵利甲坚气鋭而严力全而劲岂可速而犯之邪答曰若此则当卷迹蔵声蓄盈待竭避其锋势与之持久安可犯之哉亷颇之拒白起守而不战宣王之抗武侯抑而不进是也掩袭后汉末庐江太守刘勲理皖城恃兵强士勇横于江淮之间无出其右者孙䇿恶之时已有江左自领㑹稽太守使人卑辞厚币而説之曰海昬上缭宗人数欺下国患之有年矣击之路由不便幸因将军神武而临之且上缭国富廪实吴娃越姬充于后庭明珠大贝被于帑蔵取之可以资军虽蜀郡成都金碧之府未能过也䇿愿举敝邑躬率士卒以为外援勲然之刘晔谏曰上缭虽小而城坚池深守之则易攻之则难不可旬日而㧞也且兵见疲于外而国虚于内孙䇿多谋而善用兵乗虚袭我将何御之而将军进屈于敌退无所归羝羊触藩羸其角不能退不能遂其在兹乎勲不从遂大兴师伐上缭其庐江果为䇿所袭勲穷蹙遂奔于曹公后汉末袁绍将许攸降曹公言曰今袁氏辎重有万余两屯军无严备今以轻兵袭之不虑而至燔其积聚不过三日袁氏自败公大喜选精鋭步骑皆用袁氏军旗帜衔枚缚马口夜从间道出人把束荛薪所歴道有问者曰何之曰袁公恐曹操掠抄后军还兵以益备闻者信以为然皆自若既至围屯大放火营中惊乱大破之尽燔其粮谷寳货绍故败后汉末蜀将关侯遣糜芳守南郡侯领兵围樊吴主遣将吕蒙屯陆口蒙外倍修恩厚与关侯结好侯多留兵备南郡恐蒙有变蒙上疏曰侯讨樊而多留兵必恐蒙圗其后故也蒙常有病乞分衆还建业以理病为名侯闻之必彻备徐以大军泝江驰上袭其空虚则南郡可下而侯易擒耳吴主然之蒙遂称病而还建业侯果稍撤备而悉衆赴樊城蒙遂发兵逆流而上伏甲于舟使更衣为商人以理征棹达曙兼行过侯所置屯戍辄缚之侯遂失惊师次于南郡袭夺其城侯吏士攻樊城未下闻城已陷而家属无恙见待甚于平时无复鬭心稍稍而散侯竟为吴师所擒荆州遂平东晋末宋武帝秉政刘毅为荆州刺史每多异同之议裕率兵讨之遣禆将王镇恶先袭至豫章口豫章口去江陵城二十里自镇恶进路扬声刘蕃上先是毅称病表请从弟兖州刺史蕃为副毅谓为信然不知见袭镇恶自豫章口舍船步上小将蒯恩军在前镇恶次之舸留一二士对舸岸上竖六七旗每旗下安一鼓语所留人计我将至城便长严令后有大军状又分队在后令烧江津船舰镇恶迳前袭城语前军若有问者但云刘兖州至津戍及百姓皆言刘蕃实上晏然不疑未至城五六里逢毅亲将朱显之与十许骑步从者数十欲出江津问是何人答曰刘兖州至显之驰前问蕃在所答云在后显之既至毕后不见蕃而见军人担彭排战具不入又遥见江津船舰已被焚烧烟焰涨天而鼓严之声甚盛知非蕃上便跃马驰去吿毅外有大军似从下上垂已至城江津悉被火烧矣行命闭诸城门镇恶亦驰进军人縁城得入门犹未及下关因得大开城东门大城内毅凡有八队余已得戒严蒯恩入东门便北廻击射堂前军攻金城西门镇恶入东门便直西击金城西门军分攻金城南门毅金城内东从旧将士犹有六队千余人食时就鬭至中晡西入退散及归降畧尽镇恶入城便因风放火烧大城南门及东门金城内亦未信裕自来镇恶至军人与毅东来将士或有是父兄子弟中表亲者镇恶因命鬭且共语衆并知刘裕自来人情离懈一更许㕔事前阵散溃毅左右兵犹闭东西合拒战镇恶虑暗夜自相伤犯乃引军出绕金城开其南面以退毅虑南有伏兵三更中率左右三百许人开北门突出城于佛寺自缢死大唐髙宗遣将薛仁贵郭待封等伐吐蕃大非川将进赴乌海仁贵谓待封曰乌海险逺车行艰澁若引辎重将失事机又破贼即廻不烦转运彼多瘴疠无宜久留大非川岭上寛平足堪置栅可留二万人作两栅辎重并留栅内吾等轻鋭倍道掩其未整即扑灭之矣仁贵遂率衆先行至河口遇贼击破之斩获甚衆收其牛羊万余头甘言厚币乗懈袭之东晋初石勒伪推奉晋幽州刺史王浚浚不疑勒于是轻骑袭幽州以火宵行至易水浚督䕶孙纬驰遣白浚引军拒勒浚将佐咸请出击勒浚怒曰石勒来正欲奉戴我也敢言撃者斩乃命设飨以待之勒晨至蓟叱门者开门疑有伏兵先驱牛畜数千头声言上礼实欲塡诸街巷使兵不得发浚乃惧或坐或起勒入城升其㕔事命甲士执浚立之于前数其罪恶而诛之遂陷幽州梁末侯景反陷建业髙州刺史李迁仕据大臯图逆召髙梁太守冯寳寳欲往其妻洗氏止之曰刺史无故不合召太守此诈君欲为反耳顷者京师危廹羽檄徴兵徧于郡县刺史称疾不赴缮甲训兵今已备矣而更召君往必见留追君兵衆此意可知矣鱼不可脱于泉愿且勿行遣使谲之曰身疾笃请遣妻传意并送土物以省之彼闻喜必无防为君取之如反掌耳寳从之于是洗氏将千人皆蔵短兵步担杂物唱言琛货先书报迁仕曰太守冯寳疾笃谨令妻洗氏𫝊启并奉土贡以资军费迁仕大悦出迎洗氏因释担出刃大破之迁仕脱身而遁洗氏入据其州尽收其衆通典卷一百五十四通典卷一百五十五钦定四库全书通典卷一百五十五唐京兆杜佑君卿纂兵八孙子曰鋭卒勿攻强而避之少而逃之不若则能避之故小敌之坚大敌之擒无邀正正之旗无击堂堂之阵此理变者也是故朝气鋭昼气惰暮气归善用兵者避其鋭气击其惰归此理气者也避鋭战国魏武侯问吴起曰暴冦卒至掠吾田野取吾牛马则如之何起曰暴冦之来必精且强善守勿应潜伏路傍暮去必醉朝乗重装骁骑逐击势必莫当过我伏内如雪逢汤后汉末袁尚据邺率兵围击兄谭于南皮留苏油审配守曹公围邺尚还救邺诸将皆以为此归师人自为战不如避之公曰尚従大道来当避之若循西山来者此成擒耳尚果循西山来临溢水为营夜遣兵犯围公逆击破走之城中崩溃东晋末宋武帝伐南燕慕容超岭南贼卢循徐道覆乗虚袭建业循多疑少决每欲以万全为虑谓道覆曰大军未至晋吏部尚书孟昶便覩风自裁大势言之自当计日溃乱今决胜负于一朝既非必定之道且杀伤士卒不如按兵待之宋武奔还拒守宋武曰贼若新亭直上且当避之回泊蔡洲乃成擒耳于是登石头城以覩循军初见引向新亭宋武顾左右失色既而回泊蔡洲道覆犹日日欲上循禁之使羸老悉乗舟舰向白石宋武虑其从白石步上乃率刘毅诸葛长民北出拒之贼遂率衆数万屯丹阳郡宋武率诸军驰归衆虑贼过江咸谓当迳还拒战宋武乃先引军还石头衆莫之晓是日大热三军疲顿既入城解兵息士洗浴饮食久之乃出列阵于南塘参军褚叔度朱龄石率劲勇千余人过淮贼数千皆长刀矛鋋刃甲耀日奋跃争进龄石所领多鲜卑善步矟并结阵以待之贼短兵弗能抗死伤者数百人乃退走坚壁持久候隙破之蜀先主率大衆东伐吴吴将陆逊拒之蜀主从建平连营至夷陵界立数十屯以金帛爵赏诱动诸夷先遣将吴班以数千人于平地立营欲以挑战诸将皆欲击之逊曰备举军东下鋭气始盛且乗髙守险难可卒攻攻之縦下犹难尽克若有不利损我大势非小故也今但且奖励将士广施方畧以观其变若此间则是平原广野当恐有焱沛交驰之忧今縁山行军势不得展自当疲顿于木石之间徐制其弊耳备知其计不行乃引伏兵八千人从谷中出逊曰所以不听诸君撃班者揣之必有巧故也诸将并曰攻备当在初今乃令入五六百里相衔持经七八月其诸要害已固守击之必无利矣逊曰备是猾虏更尝事多其军始集思虑精专未可干也今住已久不得我便兵疲意沮计不复生犄角此冦正在今日乃攻一营不利逊曰吾已晓破之之术乃令各持一把茅以火攻破之俄而势成遂率诸军同时俱攻破四十余营备升马鞍山陈兵自绕逊督率诸军四面蹙之土崩瓦解死者万数备因夜遁坚壁挫鋭春秋时晋将栾书伐楚将战楚晨压晋军而阵军吏患之禆将范匄趋进曰塞井夷灶阵于军中而疏行首晋楚唯天所授何患焉书曰楚师轻窕固垒而待之三日必退退而击之必获胜焉终败楚师秦将王翦率兵六十万击楚楚王悉国中兵以拒之王翦至坚壁而守之不肯战楚兵数出挑战终不出王翦日休士洗沐而善饮食拊循之亲与士卒同食久之王翦使人问军中戯乎对曰方投石超距于是王翦曰士卒可用矣楚又数挑战而秦不出乃引而东翦因举兵追之壮士撃大破楚军鄿南因而灭其国汉景帝初吴王濞反总兵渡淮与楚王遂败棘壁乗胜前鋭甚梁孝王恐遣六将军击吴又败梁两将士卒皆还走梁数使使报汉大将周亚夫求救亚夫不许又使使恶亚夫于帝帝使人吿之救梁亚夫复守便宜不行梁使韩安国及楚死事相弟张羽为将军乃得颇败吴兵吴兵欲西梁城守坚不敢西即走亚夫军㑹下邑吴师欲战亚夫坚壁不肯战吴粮絶卒饥数挑战遂夜奔亚夫壁亚夫终不出军中夜惊内相攻扰乱至帐下亚夫卧不起顷之复定吴士卒多饥死遂以叛散后汉更始初光武在河北击铜马贼于鄡吴汉将突骑来㑹清阳贼数挑战光武坚营自守有出卤掠者辄击取之絶其粮道积月余日贼食尽夜遁去追至馆陶大破之受降未尽而髙湖重连贼从东南来与铜马余衆合光武复与大战于蒲阳悉破降之魏末吴将诸葛恪围新城司马景王使镇东将军毌丘俭扬州刺史文钦等拒之俭钦请战景王曰恪卷甲深入投兵死地其锋未易当且新城小而固攻之未可㧞遂命诸将髙垒以蔽之相持数月恪攻城力屈死伤大半景王乃令钦督鋭卒趣合榆断要其归路俭帅诸军以为后继恪惧而遁钦逆击大破之斩首万余级十六国前赵刘曜遣将讨氐𦍑大酋权渠率衆保险阻曜将游子逺频败之权渠欲降其子伊余大言于衆中曰往日刘曜自来犹无若我何况此偏师自欲降乎遂率劲卒五万人晨压子逺垒门左右劝出战子逺曰吾闻伊余有专诸之勇庆忌之㨗士马之强人百匪敌其父新败怒气甚盛且西戎劲悍其锋不可当也不如缓之使气竭而击之此曹刿之胜也乃坚壁不战伊余有骄色子逺候其无备夜分誓衆秣马蓐食先晨具甲扫垒迟明设覆而出战擒伊余于陈尽俘其衆宋桂阳王休范举兵于浔阳已发东下宋朝惶骇宋相齐髙帝议曰昔上流谋逆皆因淹缓至于覆败休范必逺惩前失轻兵急下乗我无备夫应变之术不宜在逺若偏师失律则大沮衆心宜顿新亭白下坚守宫掖东府石头以待贼至千里孤军后无委积求战不得自然瓦解请顿新亭以当其锋休范果败大唐武徳中太宗领兵征薛仁杲于折墌城有十余万兵锋甚鋭数来挑战诸将咸请战太宗曰我士卒新经挫衂鋭气犹少贼骤胜必轻进好鬭我且闭壁以拒之待其气衰而后击可一战而破此万全计也因令军中曰敢言战者斩相持者久之贼粮尽军中颇携其将翟长孙梁胡郎率所部相继来降太宗知仁杲心腹内离谓诸将曰可以战矣令行军总管梁实营于浅水原以诱之贼大将宋罗㬋自恃骁悍求战不得气愤者久之及是尽鋭攻梁实冀逞其志梁实固险不出以挫其锋罗㬋攻之愈急太宗度贼久疲复谓诸将曰彼气将衰吾当取之必矣申令诸军迟明合战复令将军龎玉阵于浅水原南出贼之右以先饵之罗㬋併军共战玉军㡬败太宗亲御大军奄自原北出其不意罗㬋回师相拒我师表里齐奋唿声动天罗㬋气夺于是大溃武徳中太宗率师往河东讨刘武周江夏王道宗时年十七従军太宗登玉壁城覩贼顾谓道宗曰贼恃其衆来邀我战汝谓何如对曰羣贼锋不可当易以计屈难与力竞今深壁髙垒以挫其锋乌合之徒莫能持久粮运致竭自当离散可不战而擒太宗曰汝意见暗与我合后贼果食尽夜遁追及介州一战败之不战挫鋭大唐武徳中李靖随河间王孝恭讨萧铣师至于清江尅铣遣其将乗胜入北江铣悉兵以拒之孝恭将战李靖止之曰楚人轻鋭难与争锋今新失荆门尽兵出战此救败之师也非其本图势不能久一日不战贼必两分留轻兵以抗我退羸师以自守此即势隳力弱击之必㨗孝恭不从遣靖按营自以鋭师水战孝恭果败奔于南岸敌饥以持久弊之后汉初河南贼董宪招诱五校余贼步骑数千人屯建阳去昌虑三十里光武亲征至蕃去宪所百里诸将请进帝不听知五校乏食当退勅各坚壁以待其弊顷之五校粮尽果引去帝乃亲临四面攻宪三日大破之后汉王霸马武既破周建苏茂营贼复聚衆挑战霸坚卧不出军吏皆曰茂前日已破今易撃也霸曰不然苏茂客兵逺来粮食不足故数挑战以徼一切之胜今闭营休士所谓不战而屈人之兵善之善者也茂建既不得战乃引还营其夜建兄子诵反闭城拒之茂建遁去诵以城降后汉末青州黄巾衆百余万入兖州界刺史刘岱欲击之鲍信谏曰今贼衆百万百姓皆震恐士卒无鬭志不可敌也观贼衆羣辈相随军无辎重难以抄掠为资今不若畜士衆之力先为固守使彼欲战不得攻则不能其势必离散然后选精鋭兵据其要害击之可破也岱不从遂与战果为所杀后汉末荀攸从曹公征张绣攸言曰绣与刘表相恃为强然绣以游军仰食表表不能供也势必离不如缓军以待之可诱而致也不从表果救之军不利曹公谓攸曰不用君言至是隋炀帝征髙丽九军已渡鸭渌水粮尽议欲班师诸将多异同又不测帝意㑹髙丽国相乙支文徳来诣其营都将宇文述不能执文徳逃归述内不自安遂与诸将更进追击时文徳见军中多饥色欲疲述衆每鬭便北述一日之中七战皆㨗既恃骤胜又内逼羣议于是遂进逼平壤城文徳伪降述料攻之未可卒㧞因而班师文徳随击之大败隋末宇文化及弑炀帝后率兵来攻李宻于黎阳宻知化及粮且尽因伪与和以弊其衆化及弗之悟大喜恣其兵食冀宻馈之㑹宻下有人获罪亡投化及具以吿宻情化及大怒其食又尽乃渡永济渠与宻战于童山之下自辰达酉宻为流矢所中顿于汲县化及掠汲郡北趣魏县其将王智畧张童仁等率所部兵归于宻者前后相继大唐武徳初刘武周据太原使其将宋金刚屯于河东太宗往征之谓诸将曰金刚悬军千里深入吾地精兵骁将皆在于此武周自据太原专倚金刚以为捍蔽金刚虽衆内实空虚虏掠为资意在速战我坚营蓄鋭以挫其锋分兵汾隰冲其心腹彼粮尽计穷自当遁走当待此机未宜速战于是遣刘𢎞等絶其粮道其衆遂馁金刚乃遁因敌饥乗其弊而取之汉王以项籍约中分天下汉欲西归张良陈平説曰汉有天下大半而诸侯皆附之楚兵疲食尽此天亡之时也不因其饥而遂取之今释之不取所谓养虎自遗患也从之终灭羽因敌三鼓气衰败之春秋时齐师伐鲁鲁荘公将战曹刿请従公与之同乗战于长勺公将鼓之刿曰未可齐人三鼓刿曰可矣齐师败绩公问其故对曰夫战勇气也一鼓作气再而衰三而竭彼竭我盈故尅之晋将毌丘俭文钦反司马景王遣邓艾督太山军屯乐嘉钦将攻艾景王衔枚径造乐嘉钦子鸯年十八勇冠三军谓钦曰及其未定请登城鼓譟击之可破也既谋而行三鼓譟而钦不能应鸯退相与引而东景王谓诸将曰钦走矣发鋭军以追之诸将曰钦旧将鸯小而鋭引军内入未有失利必不走也王曰一鼓作气再而衰三而竭鸯三鼓而钦不应其势已屈不走何待钦将遁鸯曰不先折其势不得去也乃与骁骑十余冲锋陷阵所向皆披靡遂引去王遣骁骑八千翼而追之钦父子与麾下走保项俭闻钦败弃衆宵遁淮南安风津都尉追俭斩之致敌力疲夹攻败之后汉初光武遣将王霸马武击河南贼周建于垂惠贼帅苏茂将五校兵四千余人救建而先遣精骑遮击马武军粮武往救之建从城中出兵夹击武武恃霸之援战不甚力为茂建所败武将奔过霸营大唿求救霸曰贼兵盛出必两败努力而已闭营坚壁军吏皆诤之霸曰茂兵精鋭其衆又多吾吏士心恐而马武与吾相恃两军不一此败道也今闭营固守示不相援贼必乗胜轻进马武无救其战自倍如此茂衆疲劳吾承其弊乃可克也茂建果悉出兵攻武合战良久霸军中壮士路润等数十人断髪请战霸知士心鋭乃开营后出兵精骑袭其背茂建前后受敌惊乱败走十六国前燕慕容儁已尅幽蓟至于冀州冉闵帅骑拒之与儁将慕容恪相遇于魏昌闵将董闰言于闵曰鲜卑乗胜劲不可当也请避之以溢其气然后济师以击之可以㨗也闵怒曰吾成师以出将平幽州斩慕容儁今遇恪而避之人将侮我矣闵威名素震燕衆咸惮之恪谓诸将曰闵勇而无谋一夫之敌耳虽有甲兵不足击也吾今分军为三部犄角以待之闵性轻鋭又知吾军势非敌必出万死冲吾中军吾今贯甲厚阵以俟其至诸军但励卒従傍须其战合夹而击之必尅闵与恪遇十战皆败之恪乃以铁鏁连马简善射鲜卑勇而无刚者五千方阵而前闵乗骏马左仗双刀右执钩㦸顺风击之斩鲜卑三万余级俄而燕骑大至围之数周闵衆寡不敌跃马溃围东走行二十里为恪所擒阵久疲致败大唐武徳中太宗围王世充于东都窦建徳悉衆来救太宗顿武牢拒之建徳阵于汜水东弥亘数里诸将有惧色太宗将数骑登髙丘以观之谓诸将曰贼起山东未见大敌今渡险而嚣是军无政令逼城而阵有轻我心也我按兵不出待彼气衰阵久卒饥必将自退追而击之何往不尅建徳列阵自卯至午兵士饥倦皆列坐又争饮水太宗令宇文士及率三百骑经贼阵之西驰而南诫之曰贼若不动止宜引归如其觉动宜引东出士及才遇贼衆果动太宗曰可击矣乃命骑将建旗列队自武牢城乗髙入南山循谷而东以掩贼背建徳遽引其阵却上东原未及整列太宗率轻骑撃之所向披靡程齩金等衆骑纒幡而入直突出贼阵后齐张旗帜表里俱奋贼徒大溃生擒建徳武太后初徐敬业起兵于扬州武太后令将军李孝逸讨之敬业拒于髙邮之下阿谿敬业置阵既久士卒多疲怠皆顾瞻阵不能整孝逸遂率衆击之因风縦火敬业惧烧而退孝逸进击大破之孙子曰出其不意出其不意后汉初光武遣邓禹西征至河东禹击更始将王匡禹军不利战罢明日癸亥匡以六甲穷日不出禹因得更整兵勒衆明旦匡悉军出攻禹禹令军中无得辄动既至营下因𫝊发诸将鼓而并进大破之魏末遣将钟㑹邓艾伐蜀蜀将姜维守剑阁钟㑹攻维未能尅艾上言请从隂平由邪径经广汉徳阳亭趣涪出剑阁西四百里去成都三百余里竒兵冲其腹心剑阁之守必还赴涪则㑹方轨而进剑阁之军不还则应涪之兵寡矣军志有之曰攻其不备出其不意今掩其空虚破之必矣冬十月艾自隂平行无人之地七百余里凿山通道造作桥阁山髙谷深至为艰险又粮运将匮濒于危殆艾以氊自裹推转而下将士皆攀木缘崖鱼贯而进先登至江油蜀守将马邈降诸葛瞻自涪还緜竹列阵相拒大破之斩瞻及尚书张遵等首遂进军至成都蜀主刘禅面缚舁榇诣军门降晋将镇南将军杜元凯伐吴乐乡城晋牙门管定周旨等伏兵乐乡城外吴都督孙歆先遣军出拒晋将王濬于上流大败而还旨等发伏兵随歆军而入敌不觉直至帐下虏歆于是进逼江陵吴都督将伍延伪请降而列兵登陴晋师攻尅之晋末河间王颙在关中遣将张方讨长沙王乂方率衆自函谷入屯河南乂遣左将军皇甫商拒之而败张方率兵入洛阳乂奉惠帝讨方于城内方军遥见乗舆于是引退方止之不得衆遂大败方退壁于十二里桥人情挫衂无复固志或劝方夜遁方曰兵之利鋭是常贵因败以为成功耳我更前作垒出其不意此用兵之竒也乃夜潜进逼洛阳城七里乂既新㨗不以为意忽闻方垒成乂师乃出战遂大败西晋末石勒据襄国晋将王浚遣督䕶王昌及鲜卑叚就六眷末柸等部衆五万余以讨勒时城隍未修乃筑隔城重栅以待之就六眷屯于渚阳勒分遣诸将连出挑战频为就六眷所败又闻其大备攻具勒顾谓其将佐曰今冦来转逼彼衆我寡恐攻围不解外救不至内粮罄絶必败不能固也吾将简练将士大阵于野以决之何如诸将曰宜固守以疲老彼师师老自退追而击之必尅张賔曰闻就六眷尅来月上旬送死北城今以我军势寡弱谓不敢出战意必懈怠今叚氏种衆之悍末柸尤最其卒之精勇悉在末柸所可勿复出战示之以弱速凿北垒为突门二十余道候贼列守未定出其不意直冲末柸帐敌必震惶计不及设所谓迅雷不及掩耳末柸之衆既奔余自摧散擒末柸之后王浚指辰而定勒纳之即以孔苌为攻战都督造突门于北城鲜卑入屯北垒勒候其阵未定躬率将士鼓譟于城上㑹孔苌督诸突门伏兵俱出击之生擒末柸就六眷等衆遂奔散苌乗胜追击枕尸三十余里获铠甲马五千疋就六眷收其遗衆屯于渚阳遣使求和送铠马金银并以末柸三弟为质而请末柸诸将并劝杀末柸以挫之勒曰辽西鲜卑与我素无怨雠为王浚所使耳今杀一人结怨一国非计也放之必悦不复为浚用矣于是纳其质而遣末柸就六眷等引还终获其用也东魏西荆州为梁将曹义宗所围东魏召人赴救慕容俨应募赴之东魏北淯太守宋带劒谋叛俨乃轻骑出其不意直至城下语云大军已到太守何不出迎带劒造次惶恐不知所为便出迎俨即执之一郡遂定东魏大将齐神武率兵伐西魏屯军蒲坂造三道浮桥渡河又遣其将窦㤗趋潼关髙敖曹围洛州周文帝出军广阳召诸将谓曰贼今掎吾三面又造桥于河示欲必渡欲缀吾军使窦㤗得西入耳与之相持必得行其䇿也且髙欢用兵常以㤗为先驱其下多鋭卒屡胜而骄今出其不意袭之必尅尅㤗则欢不战而自走矣诸将咸曰贼在近舍而逺袭事若差跌悔无所及周文曰欢前再袭潼关吾军不过霸上今者大来兵未出郊贼固谓吾但自守耳无逺鬭意又狃于得志有轻我之心乗此击之何往不尅贼虽造桥未能径至比五日中吾取窦㤗必矣公等勿疑周文遂率骑六千还长安声言欲保陇右辛亥潜出军癸丑旦至潼关窦㤗卒闻军至惶惧依山为阵未及成列周文縦兵击破之尽俘其衆斩㤗𫝊首长安髙敖曹适陷洛州闻㤗没焚辎重弃城而去齐神武亦撤桥而退周文初与诸将谋咸难之周文乃隠其事佯若未有谋者而独问䇿于尚书直事郎中宇文深对曰窦㤗欢之骁将也亟胜而轻敌今者大军若就蒲坂则髙欢拒守窦㤗援之内外受敌取败之道也不如选轻鋭之卒潜出小关窦㤗性躁急必来决战髙欢持重未即救之则泰可擒也既擒窦㤗欢势自阻廻军击之可以制胜周文喜曰是吾心也君即吾之陈平也后周末隋文帝为丞相益州总管王谦举兵拒命隋文遣将梁睿讨之进至龙门谦将赵俨㤗㑹拥衆十万据险为营周亘三十里睿令将士衔枚出自间道四面奋击破之王谦又令髙阿那瓌达奚惎等以盛兵攻利州闻梁睿将至惎分兵据开逺睿顾谓将士曰此虏要欲遏吾兵势吾当出其不意破之必矣遣一将趋剑阁一将指巴西一将水军入嘉陵睿遣将分道攻惎自午及申破之惎奔归于谦睿进逼成都谦令达奚惎守城而亲率精兵五万背城结阵睿击之谦不利将入城惎即以城降谦将麾下三十骑遁走斩之大唐武徳中突厥突利颉利二可汗到原州太宗率兵拒之雨甚太宗乃召诸将谓之曰虏控弦鸣镝弓马是凭今雨弥时弧矢俱弊突厥人衆如鸟铩翮我屋宿火食枪槊侈利料我之逸揣敌所劳此而不乗夫复何时今欲先令劲兵乱其阵乃率突骑驱其后虏俗进不相让退不相救自此以北涧谷深长时有一道贯鱼以度因而追之彼十万骑坑穽中物耳追至黄河縦不尽擒必当十获八九此晓兵者所解也诸君勿疑于是潜师夜出冒雨而进丑徒震骇因縦反间于突利悦而归心焉二可汗内离颉利欲战不可因请和而去贞观中苏定方率兵讨突厥贺鲁大雪平地二尺军中咸请停兵候晴定方曰虏恃雪深谓我不能前进必当憩息追之可及若缓以縦之则渐逺难追省日兼功在此举也于是勒兵凌雪昼夜兼进所经收其人衆遂至双河去贺鲁所居二百余里布阵长驱径至金牙山贺鲁牙所时贺鲁集衆欲猎定方縦兵击之尽破其牙帐生擒数万人贺鲁脱走投石国定方于是悉命诸部归其所居埋瘗骸骨存问疾苦复其产业贺鲁所虏掠者悉检责还之于是西域诸国安堵如故令副将萧嗣业往石国以追贺鲁遂擒归于京师贞观中突厥诸部离叛朝廷将图进取以李靖为代州道行军总管率骁骑三千自马邑出其不意直趋恶阳岭以逼之突利可汗不虞于靖见官军掩至相谓曰唐兵若不倾国而来靖岂孤军而至一日数惊四年靖进击定襄城破之突厥诸部落并走碛北突利可汗来奔获隋齐王之子杨正道及炀帝萧后送于京师颉利可汗大惧退保铁山遣使入朝谢罪请举国内附又以靖为定襄道行军总管往迎之颉利虽外请朝谒而内懐持疑靖揣知其意是时诏遣鸿胪卿唐俭摄户部尚书慰谕之靖谓副将张公谨曰诏使到彼虏必自寛乃选精骑一万赍二十日粮引兵自白道袭之公谨曰既许其降诏使在彼未宜讨击靖曰此兵机也非君所及如唐俭軰何足可惜督军疾进师至隂山遇其斥候千余帐皆俘以随军颉利见使者大悦不虞官兵至也靖前锋乗雾而行将逼其牙帐七里虏始觉列兵未及行阵颉利畏威先走部衆因而溃散靖斩首万余级俘男女十余万杀其妻隋义成公主颉利乗千里马将走投吐谷浑西道行军总管张寳相擒之以献遂灭其国复定襄恒安之城斥土界自隂山北至于大漠贞观中吐谷浑冦边以李靖为西海道行军大总管统兵部尚书侯君集刑部尚书任城王道宗等五总管征之军次伏俟城吐谷浑烧去野草以馁我师退保大非川诸将咸言春草未生马已羸痩不可赴敌唯靖决计而进深入敌境遂踰积石山前后战数合杀伤甚衆大破其国孙子曰攻其无备击其不备春秋时卫人燕师伐郑郑将祭足原繁泄驾以三军军其前使曼伯子元潜军军其后燕人畏郑三军而不虞制人郑二将以制人败燕师于北制君子曰不备不虞不可以师魏将李典与程翌等以船运军粮㑹袁尚遣将髙藩将兵屯河上絶水道典与诸将议曰藩军少甲而恃水有懈怠之心击之必克宜亟击之翌亦以为然遂北渡河攻藩破之水道得通十六国北凉沮渠蒙逊率兵伐南凉秃髪傉檀至显美徙数千户而还傉檀追及蒙逊于穷泉蒙逊将撃之诸将皆曰贼以安营不可犯也蒙逊曰傉檀为吾逺来疲弊必轻而无备及其垒壁未成可一鼓而灭进击败之乗胜至于姑臧夷夏降者万数千户傉檀惧请和而归隋末李宻破宇文化及还其劲兵良马多死隋将王世充守东都欲乗其弊练精勇兵得二万人马千余疋于洛水南宻军偃师北山上时宻新得志于化及有轻世充之心不设壁垒世充夜遣二百余骑潜入北山伏溪谷中令军士秣马蓐食既而宵济人奔马驰迟眀而薄宻宻出兵应之阵未成列而两军合战其伏兵蔽山而上潜登北原乗髙而下驰压宻营营中乱无能拒之者即入縦火焚之宻军由是大惊而溃攻其不整春秋时宋襄公及楚人战于泓宋人既成列未既济司马子鱼曰彼衆我寡及其未既济也请击之公曰不可既济而未成列又以告公曰未可既阵而后击之宋师败绩国人皆咎公公曰君子不重伤不擒二毛古之为军也不以阻险也寡人虽亡国之余不鼓不成列子鱼曰君未知战勍敌之人隘而不成列天賛我也阻而鼓之不亦可乎犹有惧焉且今之勍者皆吾敌也虽及胡耉获则取之何有于二毛眀耻教战求杀敌也伤未及死如何勿重若爱重伤则如勿伤爱其二毛则如服焉三军以利用也金鼓以声气也利而用之阻隘可也声盛致志鼓儳可也后汉末曹公讨鲜卑出卢龙塞塞外道絶不通乃堑山堙谷五百余里经白檀歴刚平涉鲜卑庭东蹈栁城未至二百里虏乃知之将数万骑逆军登白狼山卒与虏遇衆甚盛公登髙观虏阵不整縦兵击之使张辽为先锋虏大败也孙子曰用兵之法无恃其不来也恃吾有能以待之也无恃其不攻吾也恃吾不可攻也先设备而胜周末荆人伐陈吴救之军行三十里雨十日夜不见星左史倚相谓荆大将子期曰雨十日甲辑兵聚吴人必至不如备之乃为阵而吴人果至见荆有备而反左史曰其反覆六十里其君子少休小人为食我行三十里击之必尅従之遂破吴军魏大将军南征吴到积湖魏将满宠率诸军在前与贼人隔湖水满宠谓诸将曰今夕风甚勐贼必来烧营宜为之备诸军皆惊恐夜半贼人果遣十部来烧营宠掩击大破之晋将罗尚遣广汉都尉曽元牙门张显等潜率步骑三万袭蜀贼李特营李特素知之乃缮甲厉兵戒严以待之元等至特安卧不动待其衆半入发伏击之杀伤者甚衆遂害曽元张显等十六国北燕冯跋据辽东其弟万泥阻兵以叛跋遣将冯𢎞与将军张兴讨之𢎞遣使谕之曰昔者兄弟乗风云之运抚翼而起羣公以天意所在逼奉主上光践寳位列土疏爵当与兄弟共之奈何欲寻干戈于萧墙弃友于而为阏伯过贵能改善莫大焉宜舍兹嫌同扶王室万泥不従刻期出战兴谓𢎞曰贼眀日出战今夜必来惊营宜备不虞𢎞乃宻严备仍人课草十束之火伏兵以待之是夜万泥果遣壮士千余人斫营衆火俱起伏兵邀击俘斩无遗遂平万泥等通典卷一百五十五通典卷一百五十六钦定四库全书通典卷一百五十六唐京兆杜佑君卿纂兵九孙子曰凡先处战地而待敌者佚后处战地而趋战者劳故善战者致人而不致于人能使敌自致者利之也以近待逺以逸待劳以饱待饥此理力者也以逸待劳梁司州刺史柳仲礼留其长史马岫守安陆自率步骑一万冦西魏襄阳西魏将杨忠帅衆南伐攻梁随郡克之进围安陆仲礼闻随郡陷恐安陆不守遂驰归赴援诸将恐仲礼至则安陆难下请急攻之忠曰攻守势殊未可卒拔若引日劳师表里受敌非计也南人多习水军不闲野战仲礼廻师已在近路吾出其不意以竒兵袭之彼怠我奋一举必克则安陆不攻自㧞诸城可𫝊檄而定也于是选骑二千衔枚夜进遇仲礼于漴忠亲自陷阵擒仲礼悉俘其衆安陆及竟陵郡皆降如忠所䇿后周遣将率突厥之衆逼齐晋阳齐将段韶御之时大雪之后周人以步卒为前锋従西山而下去城二里诸将咸欲逆击之韶曰步人气力势自有限今积雪既厚逆战非便不如阵以待之彼劳我逸破之必矣既而交战大破之敌前锋尽殪无复孑遗自余通宵奔遁孙子曰国之贫于师者逺师逺输逺师逺输者则百姓贫近师者贵卖则百姓财竭师不袭逺春秋时秦伯使大夫把子戍郑使吿于秦伯曰郑人使我掌其北门之管若潜师以来国可得也穆公访诸蹇叔蹇叔曰劳师以袭逺非所闻也师劳力竭逺主备之无乃不可乎且行千里其谁不知公辞焉召孟眀西乞白乙使出师于东门之外蹇叔哭之曰孟子吾见师之出而不见其入也蹇叔之子与师哭而送之曰晋人御师必于殽殽有二陵焉其南陵夏后臯之墓其北陵文王之所避风雨必死此间余收尔骨焉秦师遂东原轸曰秦违蹇叔而以贪勤民天奉我也奉不可失敌不可縦縦敌患生违天不祥必伐秦师栾枝曰未报秦施而伐其师其为死君乎先轸曰秦不哀吾丧而伐吾同姓秦则无礼何施之为吾闻之一日縦敌数世之患也谋及子孙可为死君乎遂发命遽兴姜戎子墨缞绖遂败秦师于殽获百里孟眀视西乞术白乙丙以归孙子曰饵兵勿贪饵敌取胜后汉末曹公西征马超与超夹关为军公急持之而潜遣徐晃朱灵等夜渡蒲坂津据河西为营公自潼关北渡未济超赴船急战公放牛马以饵贼贼乱取牛马公得渡循河为甬道而南贼退距渭口公乃多设疑兵潜以舟载兵入渭为浮桥夜分兵结营于渭南贼夜攻营伏兵击破之后汉末曹公与袁绍相持官渡曹公循河而西绍于是渡河追公军至延津南公勒兵驻营南坂下使登垒视之曰可五六百骑有顷复白骑稍多步兵不可胜数公曰勿复白乃令骑解鞍放马是时白马辎重就道诸将以为敌骑多不如还保营荀攸曰此所以饵敌也如何去之绍骑将文丑与刘备将五六千骑前后至诸将复白可上马公曰未也有顷骑至稍多或分趣辎重公曰可矣乃皆上马时骑不满六百遂縦兵击大破之晋将刘牢之宋武帝讨妖贼孙恩恩败走虏男女二十余万口一时入海惧官军之蹑乃縁道多弃寳物子女时东土殷实莫不粲丽盈目牢之等遽收敛故恩复得逃入海晋将李矩守荥阳后赵石勒亲率兵袭矩矩遣老弱入山令所在散牛马因设伏以待之贼争取牛马伏发齐唿声动山谷遂大破之斩获甚衆勒乃退十六国南凉秃髪傉檀守姑臧后秦姚兴遣将姚弼等至于城下傉檀驱牛羊于野弼衆採掠傉檀因分击大破之后魏末大将广阳王元深伐北狄使于谨单骑入贼中示以恩信于是西部铁勒酋长也列河等三万余户并欵附相率南迁广阳欲与谨至析敦岭迎接之谨曰破六汗㧞陵兵衆不少闻也列河等归附必来要击彼若先据险要则难与争锋今以也列河等饵之当竞来抄掠然后设伏而待必指掌破之广阳然其计拔陵果来要击破也列河于岭上部衆皆没谨伏兵发贼遂大败悉收得也列河之衆隋炀帝征髙丽隋将于仲文率衆従乐浪道军次乌骨城仲文简羸马驴数千置于军后既而率衆东过髙丽出兵掩袭辎重仲文廻击大破之军胜虏掠被追袭多败十六国南凉秃髪傉檀伐北凉沮渠蒙逊于姑臧至番禾苕藋掠五千余户其将窟古进曰陛下转战千里前无完阵徙户资财盈溢衢路宜倍道游师早度峻崄蒙逊善于用兵士衆习战若轻军卒至出吾虑表大敌外逼徙户内攻危道也卫尉伊力延曰我军势方盛将士勇气自倍彼徒我骑势不相及若倍道游师必捐弃资财示人以弱非计也俄而昏雾风雨蒙逊军大至傉檀大败而还抽军大唐卫公李靖兵法曰诸兵马被贼围遶抽㧞须设方计一时齐㧞贼即逐背挥戈因此必败其兵共贼相持事须抽㧞者即须隔一队抽一队所抽之队去旧队百步以下遂便立队令持戈枪刀棒并弓弩等张施待贼张施了即抽前队如贼来逼所张弓弩等人便即放箭奋击如其贼止不来其所抽队便过向前百步以下遂便准前立队张施弓弩等待贼既张施讫准前抽前队隔次立阵即免被贼奔蹙其被抽之队不得急走须徐缓而行如贼相逼即须廻拒战其队头押官押后副队头引前如有走者仰押官队头便斩违失莭度者斩全队孙子曰卑而骄之卑辞怠敌战国燕军大破齐国齐将田单守即墨知士卒可用乃身操板插与士卒分功妻妾编行伍之间尽散饭食飨士令甲卒皆伏使老弱女子乗城遣约降于燕燕军皆唿万岁田单又收民金得千镒令即墨富豪遣使遗燕将书曰即墨即降愿无虏掠吾族家妻妾令安堵燕将大喜许之燕军由此益懈田单出军击大败之称降及和因懈败之秦末天下兵起沛公西入武关欲以二万人击秦峣关下军张良曰秦兵尚强未可轻也臣闻其将屠者子贾竖易动以利愿且留壁使人行为五万人具食益张旗帜诸山之上为疑兵令郦食其持重寳啗秦秦将果欲连和俱而袭咸阳沛公欲听之良曰此独其将欲叛士卒恐不従不从必危不如因其懈怠击之沛公乃引兵击之秦军大破晋将李矩守荥阳城前赵刘聪将刘畅步骑三万讨矩屯于韩王故垒相去七里遣招矩时畅卒至矩未暇为备遣使奉牛酒诈降于畅潜匿精勇见其老弱畅不以为虞大飨渠帅人皆醉饱矩谋夜袭之畅仅以身免大唐贞观初突厥颉利自原州却归时遣李靖讨之颉利计窘使执失思力入朝谢罪请为藩臣太宗遣唐俭安修仁持节出塞以安抚之颉利不肯朝觐谋待草青马肥将踰沙碛靖与其副将张公谨谋曰制使到彼虏必自寛须率精骑赍二十日粮乗间掩袭诸将皆曰诏许其降行人在彼奈何攻之靖曰此兵机也督军疾进奄踰白道过其斥候千余帐皆俘以随军颉利见使者甚説不虞官兵之至靖军奄到縦撃之遂灭其国孙子曰凡战者以正合以竒胜故善出竒者无穷如天地不竭如江河终而复始日月是也死而复生四时是也两军相对取背破之后汉初赤眉青犊十余万衆并在射犬光武引兵将击之耿纯军在前去衆营数里贼忽夜攻纯雨射营中士多死伤纯勒部曲坚不动选敢死士二千人俱持强弩各傅三矢使衔枚间行纯出贼后齐声唿譟强弩并发贼衆惊走追击遂破之宋柳元景为随郡太守既至而蛮反断驿道欲攻郡郡内力少粮仗又乏元景设方略得六七百人乃分五百人屯驿道或曰蛮将逼城不宜分衆元景曰蛮闻郡遣重戍岂悟城内兵少且表里合势于计为长㑹蛮垂至乃使驿道兵潜出其后戒曰火举驰进前后俱发蛮衆惊扰投郧水死者千余人斩获数百郡境肃然无复冦抄萧齐末梁武帝发雍州东下大军次江宁梁武使吕僧珍与王茂率精兵先登梁武顿于越城吕僧珍犹守白板齐主东昏将李居士宻觇知城中衆少率鋭卒万人直来薄城僧珍谓将士曰今力既不敌不可与战可勿遥射须至堑里当併力破之俄而皆越堑㧞栅僧珍分人上城矢石俱发自率马步三百人出其后守陴者复踰城而下内外齐击居士等应时奔败陈将周炅镇安蕲等州髙齐遣将陆骞以衆二万出自巴蕲与炅相遇炅留羸弱辎重设疑兵以当之身率精鋭由间道邀其后大败骞军虏获器械马驴不可胜数隋汉王谅据并州反隋将杨素率衆数万讨谅时晋綘吕三州并为谅城守素各以二千人縻之而去谅遣将赵子开拥衆十余万栅絶径路屯据髙璧岭布阵五十里素令诸将以兵临之自引兵入霍山缘崖谷而进直指其营一战破之杀获数万两军相对继遣军助即胜后汉初河南贼张步据齐地汉将耿弇讨之壁于临淄步与其三弟蓝𢎞寿及故大彤渠帅重异等兵号二十万至临淄大城东将攻弇弇先出淄水上与重异遇突骑欲縦弇恐挫其锋令步不敢进故示弱以盛其气乃引归以城陈兵于内步气盛直攻弇营裨将刘歆等合战弇升王宫壊台覩之视歆等锋交乃自引精兵横交突步阵于东城下大破之后汉末吕布复从东昏与陈宫将万余人来与曹公战时兵皆出取麦在者不能千人屯营不固曹公乃命妇人守陴悉将兵拒之屯西有大隄其南树木幽深布疑有伏乃相谓曰曹操多诈勿入伏中引军南屯十余里眀日复来曹公隠兵隄里出半兵隄外布益进乃令轻兵挑战既合伏兵乗隄歩骑并进遂大破之大唐武徳初王充据东都太宗往征之屯青城宫营垒未立王充率衆二万自方诸门出临谷水以御大军诸将甚惧太宗以精骑阵于北邙登后魏宣武陵以观贼阵谓左右曰贼势迫矣悉衆而出利在一战今日破之其后不能出矣乃令屈突通率步卒五千渡水布阵以当之因戒通曰待兵交即放烟吾当率马军南下兵才接太宗以骑冲之挺身先进表里合势贼衆殊死战散而复合者数焉地既险隘贼多排䂎骑战稍难太宗亲自射之莫不应弦而倒起辰及午贼衆始退因乗之廹于城堑俘斩七千人自是不敢复出兵多力有余宜分军相继东魏大将齐神武大举伐而魏将渡蒲津其将薛琡曰西贼连年饥馑但宜置兵诸道勿与野战比及来年麦秋人衆尽应饿死西贼自然归降愿王无渡河也侯景亦曰今者之举兵衆极大万一不㨗卒难收敛不如分为二军相继而进前军若胜后军全力前军若败后军承之神武皆弗纳遂有沙苑之败我寡敌衆自逺至乗疲败之晋司空刘琨守太原遣将姬澹率衆十余万讨石勒勒将拒之或谏曰澹兵马精盛其锋不可当宜深沟髙垒以挫其鋭攻守之势必获万全勒曰澹衆大逺来体疲力竭犬羊乌合号令不齐可一战擒之何强之有冦已垂至胡可舍去大军一动岂易中还若澹乗我之退顾走乃无暇焉得深沟髙垒乎此为不战而自灭亡之道立斩谏者以孔苌为前锋都督令三军后出者斩设疑兵于山上分为二伏勒轻骑与澹战伪收衆而北澹縦兵追之勒前后伏发夹击澹兵大败梁将陈庆之曹仲宗伐后魏之涡阳魏遣将元昭等率兵来援前军至驼涧去涡阳四十里庆之欲逆战诸将以贼之前锋必是轻鋭与战若㨗不足为功如其不利沮我军阵势兵法所谓以逸待劳不如勿击庆之曰魏人逺来皆已疲倦去我既逺必不见疑及其未集须挫其气出其不意必无败理且闻虏所据营林木甚盛必不夜出诸君若皆疑惑庆之请独取之于是与麾下五百骑奔击破其前军魏人震恐齐神武与魏孝武帝搆隙自太原举兵逼洛阳帝遣将元斌之斛斯摏镇武牢遣使吿周文帝谓左右曰髙欢数日行八九百里晓兵者所忌正须乗便击之而主上以万乗之重不能渡河决战方缘津据守且长河万里扞御为难若一处得渡大事去矣果如其言帝西奔长安东魏将齐神武伐西魏军至许原西周文帝至渭南徴诸州兵皆未㑹乃召诸将谓之曰髙欢越山渡河逺来至此天亡之时也今及其新至便可击之即造浮桥于渭令军人赍三日粮轻骑渡渭辎重自渭南夹渭而军至沙苑距齐神武军六十余里齐神武闻周文至引军来㑹覩周文军少竟驰而进不为行列总萃于左军兵将交周文鸣鼓士皆奋起其将于谨等六军与之合战李弼等率铁骑横击之絶其军为二遂大败之斩六千余级临阵降者二万余人齐神武夜遁追至河上复大克获前后虏其卒七万留其甲士二万余悉縦归孙子曰忿速可悔主不可以怒而兴军将不可以愠而致战合于利而用不合于利而止怒可以复喜愠可以复悦亡国不可以复存死者不可以复生也故曰眀主愼之良将儆之此安危之道也挑战战国魏武侯问吴起曰两军相当不知其将欲击何如起曰令贼而勇者将而击鋭交合而北告而勿罚观敌进取一来一起其政以理奔北不追见利不取此将有谋若其衆追北旗帜离乱自止自行或縦或横贪利务得凡若此类将令不行楚汉相持彭越数絶楚粮道项羽欲讨越谓其将曹咎曰谨守成臯汉欲挑战愼勿与战无令得东我十五日必诛彭越定梁地汉果数挑战楚军不出使人辱之五六日曹咎怒度兵汜水汉击之大破楚军尽得楚国货贿曹咎自刎于汜水之上十六国姚襄据黄落前秦苻生遣将苻黄眉邓𦍑等率步骑讨之襄深沟髙垒固守不战邓𦍑説黄眉曰伤弓之鸟落于虚发襄频为晋将桓温张平所败鋭气丧矣今固垒不战是穷冦也襄性刚狠易以刚动若长驱鼓行且压其垒襄必怒而出师可一战擒也黄眉从之遣𦍑率骑三千军于襄垒果怒尽鋭出战𦍑伪不胜引骑而退襄追之至于三原𦍑廻骑拒襄俄而黄眉至大战斩之尽俘其衆宋将沈攸之反自江陵举兵东下分兵出夏口据鲁山攸之既至郢以郢城弱小不足攻遣人吿郢州守将柳世隆曰被太后令当蹔还都卿既相与奉国想得此意世隆荅曰东下之师久承声问郢城小镇自守而已攸之将去世隆遣军于西渚挑战攸之果怒令诸军登岸烧郭邑筑长围攻之世隆随宜拒应衆皆披却攸之军因之败溃隋末髙祖起兵自太原至霍邑隋将宋老生守城太宗以数骑诣其城下举鞭指麾若将围城者老生怒开门出兵髙祖因谓陇西公建成曰汝看两阵将交引左军直趋东门命太宗引右军直趋南门以断其归路老生之军背城而列阵髙祖以中军与建成合阵于城东太宗阵于城南老生麾兵疾进先薄髙祖而建成坠马老生乗之中军与左军咸却太宗自南原遥见尘起知义师退率二百骑驰下峻坂杀一贼将遂冲断其军出其阵后表里齐譟隋师大溃遂擒老生而平霍邑孙子曰凡处军视生处髙战降无登此处山谷之军也喜髙而恶下贵阳而贱隂是为必胜军无百疾丘陵隄防必处其髙阳而右背之此兵之利而地之助也故用兵之法髙陵勿向也背丘勿迎也敌处髙勿攻蜀诸葛亮兵法曰山陵之战不仰其髙水上之战不逆其流草上之战不涉其深平地之战不逆其虚此兵之利也故鬭战之利唯气与形也后周遣将讨髙齐师围洛阳齐将段韶御之韶登邙坂聊欲观周军形势至大和谷便値周军即遣驰吿诸营与诸将结阵以待之周军以步人在前上逆战韶以彼徒我骑且却且引待其力弊乃遣下马击之短兵始交周人大溃洛城之围并即奔遁敌党急之则合缓之则离后汉末曹公征张绣于穰荀攸曰绣仰食于刘表久而势必离今缓之可诱致急之则相救公不従与绣战表果救之公败归曹公既克邺袁尚袁熙遂奔辽东衆有数千初辽东太守公孙康恃逺不服曹公破乌丸或説公遂征之尚熙可擒公曰吾方使康斩送其首不烦兵矣公引兵还康果斩送尚熙传其首诸将或问曰公还而斩尚熙何也公曰彼素畏尚熙其急之则併力缓之则自相图其势然也假託安衆春秋时晋文公卒将殡于曲沃出绛柩有声如牛卜偃使大夫拜曰君命大事将有西师过轶我击之必大㨗焉秦伯使孟眀视等三将袭郑晋师御于殽而败之燕将骑劫代乐毅攻齐即墨齐将田单拒守乃令城中人食必祭其先祖于中庭飞鸟悉翔舞城中下食燕人恠之单复宣言曰神来下教我又令曰当有神人为我师者有卒曰臣可以为师乎田单乃起返走引东向师事之卒曰臣欺君诚无能田单曰子勿言也因师之每出入约束必称神衆心乃安竟破燕军秦二世初天下乱陈胜吴广起兵于蕲欲收人心谋曰项燕为楚将数有功爱士卒楚人怜之或以为在今诚以吾衆为天下唱宜多应者广以为然廼行卜卜者知其指意曰足下事皆成功然足下卜之鬼乎胜广喜念曰此教我先威衆耳廼丹书帛曰陈胜王置人所鱼腹中卒买鱼烹食得书已恠之矣又闲令广之次所旁丛祠中夜构火狐鸣唿曰大楚兴陈胜王卒皆夜惊恐旦日卒中往往指目胜广因而号令衆遂从之世説新书曹公军行失道三军皆渴公令曰前有大梅林饶子酸可以解渴士卒闻之皆水出乗及前水晋将李矩守荥阳城刘聪将刘畅讨矩矩奉牛酒诈降谋夜袭之兵士以贼衆皆有惧色矩令郭诵祷郑子产祠曰君昔相郑恶鸟不鸣兇胡臭羯何得过庭使巫阳言东里有教当遣神兵相助将士闻之皆踊跃争进乃使精选勇敢千人夜掩畅营获铠马甚多斩首数千级畅仅以身免十六国后赵石勒使将麻秋等伐张重华于武威重华将谢艾曰乞假臣兵七千为殿下吞之重华以艾为中坚将军配步骑五千击秋引师出振武夜有二枭鸣于牙中艾曰枭邀也六博得枭者胜今枭鸣牙中克敌之兆于是进战大破之斩首五千级十六国后燕慕容寳遣将慕容贺麟率三万余人冦新市甲子晦后魏道武帝进军讨之太史令晁崇奏曰昔纣以甲子亡兵家忌之不可出帝曰纣以甲子亡周武不以甲子胜乎崇无以对帝遂进军新市贺麟退阻沮水依渐洳泽以自固甲戌帝临其营战于义台坞大破之东晋末宋武帝讨慕容超围广固城数月不㧞或説裕曰昔石勒将石季龙攻曹嶷瞻气者以为渑水带城非可攻㧞若塞五龙口城必自陷季龙从之而嶷降慕容恪围段龛亦如之而段龛降后无㡬又震开之今旧迹犹在可塞之裕従其言于是城中男女患脚弱疾者大半时有苍鵞飞入帐坐衆咸惊愕其将胡蕃独贺曰苍者胡色也鵞者我也胡虏归我之徴衆大悦将攻城诸将咸谏曰今往亡之日兵家所忌裕曰我往彼亡吉孰大焉乃命悉登遂平广固东晋末岭南贼卢循冦建业宋武帝击破走至彭蠡湖乃悉力栅断尤里大军至尤里将战帝所执麾竿折旛沉水衆并恠惧帝欢笑曰往年覆舟之战旛竿亦折今者复然贼必破矣即攻栅而进循兵虽殊死战弗能禁诸军乗胜奔之循单舸走所杀及投水死凡万余人纳其降附宥其逼掠遣刘藩孟懐玉轻军追之循収散卒尚有数千人遥还广州梁庾域为华阳太守后魏军攻围南郑时粮储寡少人情忷惧州有空仓数十所域手自封题指示将士云此中粟皆满足支二年但努力坚守衆心以安虏退隋末李宻据兴洛仓破宇文化及还士卒皆疲倦隋将王充欲乗其弊而击之恐衆心不一乃假託鬼神言梦见周公乃立祠于洛水之上遣巫宣言周公欲令仆射急讨李宻当有大功不则兵皆疫死充兵多楚人俗信妖言以惑之衆皆请战遂破宻通典卷一百五十六通典卷一百五十七钦定四库全书通典卷一百五十七唐京兆杜佑君卿纂兵十孙子曰絶斥泽唯亟去无留为交军于斥泽之中必依水草而背衆树此处斥泽之军平陆处易而右背髙前死后生此处平陆之军也行军下营审择其地周武王将伐纣问太公曰今引兵深入其地与敌行阵相守被敌絶我粮道又越我前后吾欲与战则不敢以守则不固为之奈何太公曰夫入敌地必按地形势胜便处之必依山陵险阻水草为固谨守闗梁隘塞敌若卒去不远未定而复反彼用其士卒若太疾则后不至后不至则行乱而未及阵急击之以少克衆太公曰夫出军征战安营阵以六为法亦可方六百步亦可六十步量人地之宜表十二辰将军自居九天之上竟一旬复徙开牙门常背建向破太岁太隂太隂大将军凡军不欲饮死水不欲居死地不居地柱不居地狱太公曰以步与车马战者必依丘墓险阻强弩长兵处前短兵弱弩居后更发更止敌人军马虽衆而至坚阵疾鬭材士强弩以备前后武王曰我无丘墓又无险阻敌人之至甚衆以车骑翼我两傍猎我前后吾三军恐怖乱败而走为之奈何太公曰令我士卒十行布鐡蒺藜遥见敌车骑将来均置蒺藜掘地迎广以深五尺名曰命笼人持行马进退䦨车以为垒推而前后直而为屯以强弩备我左右然则命我三军皆疾战而必胜也管子曰凡兵主者必审知地图轘辕之险滥车之水名山通谷经川陵陆丘阜之所在苴草林木蒲苇之所茂道里之远近城郭之大小名邑废邑困殖之地必尽知之地形之出入相错者尽藏然后可以行军袭邑举措知先后不失地利此地图之常也大唐髙宗遣将军裴行俭讨突厥军至单于都䕶府之北际晚下营壕堑方周遽令移就崇岗将士云衆己就安堵不可劳扰行俭不从更令徙之此夜风雨暴至前设营所水深丈余将吏惊服问行俭曰何以知风雨也行俭笑曰自今但依我节制何须问我所由知也孙子曰不用乡导者不得地利先知迂直之计者胜此军争之法也乡导大唐卫公李靖兵法曰凡是贼徒好相掩袭须择勇敢之夫选明察之士兼使乡导潜歴山原密其声晦其迹或刻为兽足而印履于中途或上冠微禽而幽伏于丛薄然后倾耳以遥听竦目而深视专智以度事机注心而候气色见水㾗则可以测敌济之早晚观树动则可以辨来宼之驱驰也故烟火莫若谨而审旌旗莫若齐而一爵赏必重而不欺刑戮必严而不舍敌之动静而我必有其备彼之去就而我岂不得保其全哉下营斥候并防捍及分布阵附卫公李靖兵法曰诸逢平原广泽无险可恃即作方营兵旣有二万人已分为七军中军四千人左右四军各二千六百人虞候两军各二千八百人左右军及左右虞候军别三营六军都当十八营中军作一大营如其无贼田土宽平每营中间使容一营如地狭不得使容一营中军在中央六军总管在四畔象六出花军出日右虞候引前其营在中营右厢向南左虞候押后在中营后左厢近北结角两虞候相当状同丑未若左虞候在前即右虞候在后诸军并却转其左右两厢营在四面各令依近本军卓幕得相统摄急缓须有救援若欲得放马其营幕即狭长卓务取营里宽广不使街巷窄狭如其招队兵少量抽不战队相助如兵有多少准数临时加减其队去幕二十歩布列使均诸地带半险须作月营其营单列面平背险两翅向险如月初生其营相去中间亦令容一营如逼贼庭不得使容一营若有警急畜牧并于营后安置其队依前于营外去幕二十步均列布之诸道狭不可并行者卽第一战锋队为首其次右战队次之其次左战队次之其次右驻队次之其次左驻队次之若道平川阔可得并行者宜作统行法其统法每统战锋队居前两战队并行次之又两驻队并行次之余统准此若更堪齐头行者每统五队横列齐行后统次之加每统三百人简取二百五十人分为五队第一队为战锋队第二第三队为战队第四第五队为驻队每队队头一人副队头一人其下等五十人为辎重队别着队头一人副队头一人拟战日押辎重遥为声援若兵数更多皆此𩔖诸军当军折冲果毅必须排定队伍每行引发营须依次第战日有罪须罚有功须赏依名排次甚为省易不然推逐稍难争竞不定诸每队给一旗行则引队住则立于队前其大总管及副总管则立十旗以上子总管则立四旗以上行则引前住则立于帐侧统头亦别给异色旗拟临阵之时辨其进退驻队等旗别様别造军引辎重各令本军营队识认此旗诸军相去旣远语声难彻走马报又劳烦故建旗帜用为节度其方面旗举当方面兵急须装束旗向前亚方面兵急须进旗正竖即住旗卧即廻审细看大将诸大将置鼓四十面子总管给十面营别给鼓一面行即负随纛下昼夜及在道有警急击之传响令诸军严警兼用防备贼侵逼如军行引之时先军卒逢宼贼先军即急击之鼓中腰及后军闻声急须向前相救中腰逢贼即须击鼓前军闻声便住后军闻声须急向前赴救后头逢贼即击鼔前头中腰闻声即须住并量抽兵相救如发引稍长鼔声不彻中腰支料更须置鼓传响使前后得闻其诸营自须着鼓一面用防夜中有贼犯营即急击令诸军有警备诸行军立营数则多计或逢泥溺或阻山河同听角声俱共齐发路狭难进途饲马驴应发营第一角声絶右虞候捉马驴第二角声絶即被驾右一军捉马驴第三角声絶右虞候卽发引右一军被驾右二军捉马驴第四角声絶右一军卽发引右二军被驾以后诸军每听角声装束被驾准此每营各出一战队令取虞候进止防有贼至便用腾击前有贼前头用后有贼廻捍后如其路更细小卽须更加角声仍令虞候及当营官人虞候子排比催督急廻不得停拥过讫以后军准前排比催廹急过诸军马行动须知次第出先右虞候马军为首次右虞候步军次右军马军次右军步军次前军马军次前军步军次中军马军次中军步军次后军马军次后军步军次左军马军次左军步军其次左虞候马军次左虞候步军其马军去步军兵一二里外行每有髙处即令三五骑马于上立四顾以候不虞以后余军准前立马四顾右虞候旣先发安营踏行道路修理泥溺桥津检行水草左虞候排窄路桥津捍后收拾䦨遗排比队仗整齐军次使不交杂若军廻入先左虞候马军次左虞候步军次左马军次左步军其次第准前却转其虞候军职掌准初发交换诸军营各量置虞候子并使排比依军次行如此发引卒逢宼贼部伍甚易若零叠散行牵率难就万一贼至并非所管诸军讨伐例有数营发引逢贼首尾难救行引之时须先为方阵应行之兵分为四分辎重为两道引战锋等队亦为两道引其第一分初发辎重及战锋分为四道行两行辎重在中心双引两行战锋队并各在辎重外左右夹双引其次一分战锋队与前般左右行战锋队相当辎重队与前行辎重相当又其次一分准上最后一分亦准上初发第一分引战锋辎重相当如其逢贼前后分四行两行辎重抽缩两行战锋横引作前面甚易其次两分先作四行长引其战锋卽在外便充两面其后分亦先作四行其辎重进前战锋队横列相接便充后面亦易其方阵立卽可成如此发引纵使狭路急缓亦得成阵每军战锋等队须过本军辎重尾辎重稠行战锋等队稠引常令辎重併近前头战锋队相去十步下一队辎重队相去两步下一队如此行卽须相裹若得逢川陆平坦弥加稳便其战锋辎重等队分布使均诸军马旣逼贼庭探候事须明审诸营住及营行前后及左右厢肋上五里着马两骑十里更加两骑十五里更加两骑至三十里一道用人马十二骑若兵多发引稍长肋上卽便量加一两道使令相见其乘马人每令遥相见常接高行各执一方面异旗无贼此旗常卷见贼卽须速展军营见旗展卽知贼至须觅稳处旣先知贼来得设机伏整齐部伍前迎出战其最远及以次远人须与好马乘骑不然被贼捉将诸军马拟停三五日卽须去军一二百里以来安置爟烽如有动静举烽相报其烽并于贼路左侧逐要置每二十里置一烽应接令遣到军其游奕马骑昼日游奕候视至暮速作食喫讫卽移十里外止宿虑防贼徒暮间见烟火夜深掩袭捉将其贼路左右草中着人止宿以听贼徒如觉来报烽烟皆举烽递报军司知觉十骑以上五十骑以下卽放一炬火前烽应讫卽灭火若一百骑以上二百骑以下卽放两炬火准前应灭贼若五百骑以上五千骑同卽放三炬火准前应灭前烽应讫卽赴军若虑走不到军卽且投山谷逐空方可赴军如以次烽候视不觉其举火之烽卽须差人急走告知贼路旣置爟烽军内卽须应接又置一都烽应接四山诸烽其都烽如见烟火急报大总管云某道烟火起大总管当须严备收拾畜生遣人远探每烽令别奏一人押一道烽令折冲果毅一人都押诸军营将发之时当营跳盪竒兵马军去营二三里外当面布列战锋队驻队各持仗依营四面去拟彻幕处二十步布列队伍一如临阵法待营中装束辎重讫其步兵辎重队二十步引马军去步军二里外行引诸军营将下之时当营跳盪竒兵马军并战锋队驻队各令严备持仗一发准法待当营卓幕讫方可立队释各仗于本队下安置若有警急随方御捍其马军下营讫取总管进止其马令羣牧放诸兵马发引或逆泥溺或阻山河其路有须塡补有须开拓左右虞候军兵先多于诸军取充虞候子右虞候先将此兵修理桥梁泥滓开拓窄路左虞候排窄路捍后收拾䦨遗诸兵士每下营讫先令两队共掘一厠诸行军出师兵士不得浪费衣资广为喫用又不得近田苖及城中下营须去城十里外要有市买入城营司判官许差人押领不许辄入城郭必免酗酒鬭打偷盗姦非亦不损暴田苖也诸兵马每下营讫营主即须勾当四司官典司兵及左右令分头廵队问兵士到否如有卒忽未到即差本队本火主将畜生及水食却迎取如其地走远差人捕捉许军下营讫司骑及佐分头廵检验驴马羣先有嵴破即令剪毛洗疮傅药疗救不许连绊如新打破作疮肿并有击绊即将所由人领过营主量事决罚司胄及佐下营讫即廵队检校兵甲等色如有破坏损汗须即修缉磨砺如其弃失申上所由便为按记准法科结司仓及佐捉搦兵士粮食封署㸃检勿令广费诸军营下定事须防御于营外去幕二十步列队仗如临阵对宼法昼夜严警纵逢雨雪并押队官并不得离队每营留五疋马并鞍辔放饲防有警急即令驰告至夜每队前百步外各着听子二人一更一替以听不虞仍令探听子勿合眼睡其昼日诸军前各亦逐髙要处安置斥候以示动静诸军营队伍每夜分更令人廵探不得髙声唱号行者𫾣弓一下坐者扣矟三下方掷军号以相应会当营界探周而复始掷号错失便即决罚当军折冲果毅并押铺宿尽更廵探递相分付虞候及中军官人通探都廵诸军营常须虑有卒急要设外铺每夜军别量抽三五人于当军前或于军侧三五里外稳便要害之处安置外铺仍令各将一两面鼓自随如夜中有贼犯大营其外铺看贼与大营交战即从鸣鼓大呌以击贼后乘得机便必当克㨗诸军营下定每营夜别置外探每营折冲果毅相知作次每夜面别四人各领五骑马于营四面去营十里外游奕以备非常如有警急奔驰报军诸昼日有贼犯营被犯之营即急击鼓诸营亦击鼓相应应讫无贼之营即止唯所犯之营非贼散鼔声不得辄止诸军各着衣甲持仗看大将五方旗所指之方即是贼来之路装束兵马出前布阵诸军严警如须兵救一听大总管进止不得辄动诸夜有贼犯军营被犯之营击鼔传警一如昼日非贼去不得辄止仍须尽力御捍百方防备诸军击鼓传警讫鼔音即止各自防备不得辄动被犯之营贼侵逼急即令告中军大总管自将兵救余军各准常法于营前后出队布阵以听进止诸狂贼夜来犯被犯之营但击鼓拒战不得呌唤诸营击鼔传警讫鼓音即止当头着衣甲防备被犯之营既鼔声不止大总管自将兵救先与诸将平章兵士或随身将胡桃铃为标记不然打鼓从内向外以相救助其被犯之营闻鼓铎之声即知大总管兵至其军内节度大总管临时改变处分每晨朝即共诸军将论一日事至暮即共论一夜事若先为久长定法则恐有漏洩狂贼万一得知翻输机便诸且以二万人军用一万四千人战计二百八十队有贼将出战布阵先从右虞候军引出即次右军即次前军即次中军即次后军即次左军即次左虞候除马军八十队其步军有二百队其中军三十六队左右虞候两军各二十八队共五十六队其左右厢四军各二十五队共一百队须先造大队以三队合为一队虑防贼徒併兵冲突其队居当军中心安置使均得其大队一十五队中军三队余六军各二队通五十八队合有一百七十队为战驻等队队别通队及街间空处据地二十步十队当二百步以八十五队为战队据地计一千七百步其八十五队为驻队塞空处其马军各在当战队后驻军左右下马立布阵讫鼓音发其弩手去贼一百五十步即发箭弓手去贼六十步即发箭若贼至二十步内即射手弩手俱舍弓弩令驻队人收其弓弩手先络膊将刀棒自随即与战锋队齐入奋击其马军跳盪竒兵亦不得辄动若步兵被贼蹙回其跳盪竒兵马军即迎前腾击步兵即须却回整顿缓前若跳盪及竒兵马军被贼排退战锋等队即须齐进奋击其贼却退竒兵及马军亦不得远趂审知贼惊怖散乱然后乘马追趂其驻队不得辄动前却打贼退败收军举枪卷幡一依敎法如营不牢固无险可恃即军别量抽一两队充驻队使坚营垒如其辎重牢固不要防守驻队亦须出战也诸逢贼布阵须有次第先右虞候为首其次右军其次前军其次中军其次后军其次左军其次左虞候其诸军跳盪竒兵马军各随本军以次行至战所并于本军战锋队驻队前布列待五方旗节度如战锋等队打贼不入其跳盪竒兵排后即入每入山谷林木蒙密之处幷渡水狭路及下营战处百里以来总须搜踏清静不然兵引过半临战下营伏兵起发致损军旅其收军还营却抽左虞候先入即左军后军中军前军右军右虞候诸贼徒恃险因山布阵不得横列兵士分立宜为竖阵其阵法弩手弓手与战锋队相间引前两驻队两邉相翊布列即定诸军既听角声其角声节度一准前看黄旗向贼亚闻鼓声发诸军弩手弓手及战锋队各令人捉马一时笼枪大呌齐入若弩手弓手战锋等队引退跳盪竒兵队一时齐入战锋等队排比回面还与竒兵同入如见黄旗却立不亚及闻金钲声乃止膊上架枪引还各于旧处准前听角声卷幡簇队一准前如便放散即更听一会角声依军次发引诸方阵既成逢贼鬭战或打头或打尾打头其阵行行不前进阵既不进自然牢密如其打尾头行不停其阵中间多有断絶须面别各定总管都押勾当勿令断絶诸军将战每营跳盪队马军队竒兵队战锋队驻队等分折为五等当军等别各令一官押领出战之时先用某等兵战鬭如更须兵以次更取某等兵用尽当营辎重队不得辄用亦各一官押领使坚垒各令知其部伍不使纷杂自余节度一依横阵诸每队布立第一立队头居前引战第二立执旗一人以次立左傔旗在左次立右傔旗在右次立其兵分作五行傔旗后左右均立第一行战锋七人次立第二行战锋八人次立第三行战锋九人次立第四行战锋十人次立第五行战锋十一人次立并横列鼎足分布为队队副一人于兵后立执陌刀观兵士不入者便斩果毅领傔人又居后立督战观不入便斩并须先知左肩右膊行立依次诸每队战锋五十人重行在战队前布阵立队讫闻鼔声发战锋队即入其两战队亦排后即入若战队等队有人不同入同队人能斩其首者赏物五十叚别队见不入人能斩其首者准前赏物唯驻队人不得辄动凡与敌鬭其跳盪竒兵马军等队即须量抽人下马当之队别量抽捉马人先定名字若临鬭时捉马人有前却及应捉撩乱失次第致失鞍马者斩若其贼退步趂不得过三十步亦不得即乘马趂审知贼退撩乱惊怖然或骑马逐北仍与诸队齐进其折冲果毅当鬭之时虽蹔下马贼从败退以后即任骑马检校腾逐诸军弩手随多少布列五十人为一队人持弩一具箭五十只人各络膊将陌刀棒一具各于本军战队前鴈行分立调弩上牙去贼一百五十步内战齐发弩箭贼若来逼相去二十步即停弩持刀棒从战锋等队过前奋击违者斩如其共贼相持守捉城邑其弩手等即依弩式看旗发用诸队头共贼相杀左右傔旗急须前进相救若左右傔如被贼纒绕以次行人急须前进相救其进救人又被贼纒绕以次后行人参前急须进救其前行人被贼杀后行不救者仰押官及队副使便斩但有队被贼纒绕比队亦须速救临阵不救者皆斩凡将须使兵士简静处分有序将百万之衆如领一人毎军定一官知髙声营别有虞候差主帅一人知髙声营四面各差一人知髙声队别亦定一人知髙声诸见贼声髙喧閙者仰押队官及队头便斩押队官队头不斩者即斩押队官及队头诸军将或在前或在后须传声唤队及人者仰押队官自传兵士不得辄传凡置营左有草泽右有流泉背山险向平易通达樵採牧饮相近地又有八种不堪安营山中之髙谓之天柱泽中之髙谓之地柱髙中之下谓之天狱下中之下谓之地狱斥卤多石少草无水谓之穷极故邑破营谓之虚耗川谷冲口柴草干深谓之天灶穹崇𨫼形四面坳泻谓之沃燋皆急过勿留亦不得饮死水凡军行营垒先使腹心及乡导前觇审知各令候吏先行定得营地擘五军分数立四表候视然后移营又先使候骑前行持五色旍见沟坑掲黄衢路揭白水涧揭黒林木揭青野火揭赤以鼔五数应之仍须数相接立旗鼓令相闻若见渡水踰山深邃林薮精骑骁勇搜索数里无声四周絶迹髙山树顶令人远视精兵四向要处防御然后分兵前后以为镇拓乃令辎重老少次步后马切在整肃防敌至人马无声不失行列险地狭径亦以部曲鳞次或须环回旋转以后为前以左为右行则鱼贯立则鴈行到前止处游骑精鋭四向散列而立各依本方下营一人一步随师多少咸表十二辰竖六旍长二丈八尺审子午卯酉地勿令邪僻以朱雀旍竖午地白兽旍竖酉地元武旍竖子地青龙旍竖卯地招揺旍竖中央其樵採牧饮不得出表外一说安营之法与圆阵相侔每一大营有四十子营营各四十幕为一部其一子营皆空其内八间开三径十二旗十六鼔左矛右㦸前楯后弩旗鼓中央大将凡安营之法其道畧同而附于此先据要地及水草战国吴子曰凡行师越境必审地形则知主客之向背地利若不悉知徃必败矣故军有所至先五十里内山川形势使军士伺其伏兵将必自行视地之势因而图之知其险易也战国秦师伐韩围阏与赵遣将赵奢救之军士许历曰秦人不意赵师至此其来气盛将军必厚集其阵以待之不然必败又曰先据北山者胜后至者败赵奢即发万人趋之秦兵后至争山不得上赵奢纵兵击之大破秦军遂解阏与之围后汉初诸将征隗嚣为嚣所败光武令悉军栒邑未及至隗嚣乘胜使其将王元行廵将二万余人下陇因分遣廵取栒邑汉将冯异即驰兵欲先据之诸将皆曰虏兵盛而新乘胜不可与争宜止军便地徐思方畧异曰虏兵临境狃小利遂欲深入若得栒邑三辅动揺是吾忧也夫攻者不足守者有余今先据城以逸待劳非所以争锋也遂潜徃闭城偃旗鼓行廵不知驰赴之异乘其不意卒击鼓建旗而出廵军惊乱奔走追击数十里大破之后汉武都参狼羌为宼杀长吏马援将四千余人徃击之羌在山上援军据便地夺其水草不与战羌遂穷困悉降蜀诸葛亮兵要云军已近敌罗落常平明以先发絶军前十里内各按左右下道亦十里之内数里之外五人为部人持一白幡登髙外向明看隐蔽之处军至转寻髙而前第一见贼转语后第二第二诣主者白之凡候见贼百人以下但举幡指百人以上便举幡大唿主者遣疾马徃视察之诸葛亮出斜谷是时魏将司马宣王屯渭南郭淮䇿亮必争北原若亮跨渭登原连兵北山隔絶陇道揺盪民夷此非国之利也宣王善之淮遂屯北原堑垒未成蜀兵大至淮逆击走之魏将诸葛诞胡遵等伐吴攻东兴吴将诸葛恪率水军拒之及恪上岸部将丁奉与唐咨吕据刘赞等俱从山西上奉曰今诸军行迟若敌据便地则难与争锋矣乃辟诸军使下道率麾下三千人迳进时风便奉举帆二日至遂据涂塘天寒大雪时魏诸将置酒髙会奉见其前部兵少相谓曰取封侯爵赏正在今日乃使兵解铠着胄持短兵敌人从而笑焉不为设备奉纵兵斫之大破敌前屯会据等至魏军遂溃东晋末宋武帝率师伐南燕慕容超晋师度岘慕容超惧率卒四万就其将段晖等于临胊谓其将公孙五楼曰宜进据川原晋军至而失水亦不能战矣临胊有巨蔑水去城四十里五楼驰据之龙骧将军孟龙符领骑居前奔徃争之五楼退因而大败十六国后秦姚兴与前秦苻登相持登自六陌向废桥兴乃自将精骑以迎登使将尹纬领步卒据废桥以掠登登因急攻纬纬将出战兴驰遣使谓纬曰兵法不战而制人者盖谓此也苻登穷宼特宜持重不可轻战纬曰先帝登遐人情扰惧不因思奋之力枭殄逆竖大事去矣遂与登战大破之登衆渴死者十二三其夜大溃十六国夏赫连勃勃屯依力川后秦姚兴将王奚聚羌胡三千余户于勑竒堡勃勃进攻之奚骁悍有膂力短兵接战勃勃之衆多为所伤于是堰断其水堡人窘廹执奚出降东魏将齐神武闻周文至引蒲津涉洛至许原西魏将周文帝军至沙苑齐神武闻周文至引军来会诘朝候骑告齐神武军且至周文部将李弼曰彼衆我寡不可平地置阵此东十里有渭曲可先据以待之遂军至渭曲背水东西为阵合战大破之隋文帝初突厥宼兰州隋将贺楼子干率衆拒之至可洛峐山与贼相遇贼衆甚盛子干阻川为营贼军不得水数日人马甚敝纵击大破之大唐卫公李靖兵法曰诸行军下营虽有泉涧而乏水处差人监当勿令浊乱并有践踏其放牧草亦然识水泉隔山取水越山渡险军行砂碛咸卤之中有野马黄羊踪寻之有水乌鸟所集处有水地生葭苇芦菼菰蒲之处下有伏泉地有蚁壤之处下有伏泉渴乌隔山取水以大竹筩雄雌相接勿令漏洩以麻漆封裹推过山外就水置筩入水五尺即于筩尾取松桦干草当筩放火火气潜通水所即应而上踰越山阻以絙系竿头引挂髙处碍固胜人便即令上又增絙次引人又加大絙续更汲上则束马悬车可以力办据仓廪隋末天下大乱李密起兵于雍丘是时河南山东大水死者将半密将李勣言于密曰今人多阻饥若据得黎阳仓大事济矣密乃遣勣领麾下五千人自源武济河掩袭即日尅之开仓恣食一旬之间胜兵二十余万人通典卷一百五十七通典卷一百五十八钦定四库全书通典卷一百五十八唐京兆杜佑君卿纂兵十一孙子曰安能动之故我欲战敌虽髙垒深沟不得不与我战者攻其所必救也上兵伐谋其次伐交攻其必救先取根本附春秋时楚子围宋晋侯将救之大夫先轸曰报施救患取威定霸于是乎在矣狐偃曰楚始得曹而新婚于卫若伐曹卫楚必救之则宋免矣从之而解战国魏赵相攻齐将田忌引兵救赵孙膑曰夫解杂乱纷紏者不控卷救鬭者不搏撠批亢擣虚形格势禁则自为解耳今魏赵相攻轻兵鋭卒必竭于外老弱罢于内君不若引兵疾走大梁据其街路冲其方虚彼必释赵而自救是我一举解赵之围而收弊于魏也田忌从之直走大梁魏师遂退汉先零罕开二种羌解仇合党为宼汉将赵充国讨之守便宜上书曰先零羌虏欲为背叛故与罕解仇然其私心恐汉兵至而罕开背之也臣愚以为其计请先讨先零若先击罕羌先零必助之今虏马肥粮食方饶击之恐不能伤害适使先零得施徳于罕羌也坚其约合其党虏交坚党合诛之用力数倍臣恐国家忧累犹十数年不一二岁而已先诛先零则罕开之属不烦兵服矣宣帝从之果如其䇿王莽末光武起兵据昆阳城时唯有八九千人莽遣将王寻王邑严尤讨之军到城下者且十万光武留王鳯等守城与李轶等十余骑夜出既至郾定陵悉发诸营兵严尤説王邑曰昆阳城小而坚今假号者在宛亟进大兵彼必奔走则昆阳自服邑曰吾昔以虎牙将军围翟义坐不生得以见责让今将百万之衆遇城而不能下何谓邪遂围之数十重列营百所云车十余丈瞰临城中旗帜蔽野埃尘连天钲鼔之声闻数百里或为地道或冲輣撞城积弩乱发矢下如雨城中负户而汲王鳯等乞降不许光武遂与诸营部俱进自将步骑千余前去大军四五里而阵寻邑亦遣兵数千合战光武奔之斩首数十级诸部喜曰刘将军平生见小敌怯今见大敌勇甚可怪也且复居前请助将军光武复进寻邑兵却诸部共乗之斩首数百千级连胜遂因前大败之王莽末王郎起河北鉅鹿郡太守王饶据城光武围数十日连攻不克耿纯说曰久守王饶士衆疲弊不如及大兵精锐进攻邯郸若王郎已诛王饶不战自服矣从之乃留兵守鉅鹿而进军邯郸屯其郭北郎数出战无利城守急攻之二十余日郎少傅李立为反间门内汉兵遂拔邯郸郎党悉平后汉将军耿秉与窦固合兵万四千骑击车师有后王前王前王即后王之子其庭相去五百余里秉议先赴后王以为并力根本则前王自服固计未决秉奋身而起衆军不得已遂进并纵兵钞掠斩首数千级收马牛羊千余万头后王安得震怖从数百骑出迎秉降后汉末袁绍曹公相持于官渡沮授说绍可遣蒋竒别为支军于外以絶曹公之援绍不从许攸进曰曹公兵少而悉师拒我许下余守势必空弱若分遣轻军星行掩袭许拔则操为我擒如其未溃可令首尾奔命破之必也绍又不用竟为曹公所败后汉末魏武征河北师次顿丘黑山贼于毒等攻东武阳魏武乃引兵西入山攻毒等本屯毒闻之弃武阳还魏武要击于内黄大破之魏将司马宣王征公孙文懿汎舟潜济辽水作长围忽弃贼而向襄平诸将言不攻贼而作围非所以示衆也宣王曰贼坚营髙垒欲以老吾兵也攻之正入其计此王邑所以耻过昆阳也古人云敌虽髙垒深沟不得不与我战者攻其所必救也贼大衆在此则巢窟虚矣我直指襄平必人怀内惧惧而求战破之必矣遂整阵而过贼见兵出其后果邀之宣王谓诸将曰所以不攻其营正欲致此不可失也乃纵兵逆击大破之三战皆㨗东晋将苏峻反攻尅石头城据之晋将陶侃温峤率兵讨之诸将请于查浦筑垒监军邓岳曰查浦地下又在水南唯白石峻极险固可容数千人贼来攻不便戮贼之术也侃从之夜立垒讫贼见垒大惊贼攻大叶侃将救之长史殷羡曰若大叶步战不如峻则大事去矣但当急攻石头峻必救之而大叶自解侃又从羡言峻果弃大叶而救石头诸军与峻战东陵侃督竟陵太守李阳部将彭世斩峻于阵贼衆遂溃梁司州刺史陈庆之率衆围东魏南荆州东魏将尧雄与行台侯景救之雄曰白茍堆梁之北面重镇因其空虚攻之必尅彼若闻难荆围自解此所谓机不可失也遂率攻之庆之果弃荆州来未至雄䧟其城擒梁镇将荀元广东魏将齐神武率兵伐西魏大军济河集诸将议进趣之计斛律羌举曰宇文黒獭虽聚凶党强弱可知若固守无粮援可恃今揣其情以同困兽若不与其战而迳趣长安空虚可不战而尅拔其根本彼无所归则黒獭之首悬于军门矣诸将议有异同遂战于渭曲大败而归隋末王世充与李密相持于东都充夜渡阵于洛水之北其时密亦渡洛水陈兵与充相对东接月城西至石窟密兵多马骑长枪宜平寛放纵充兵多戈矛䂎宜险隘然南逼洛水北限大山地形褊促骑不成列充纵䂎蹙之密军失利密与数骑登船南济自余兵马皆东走月城充乘胜长驱直至月城下密既渡南岸即䇿马西上直向充本营左右麾旌相继而至充营内见密兵来逼急连举六烽充乃舍月城之围收兵西退自洛北达于黒石中间四十余里奔北颠狈大丧师徒密之此行也东北之围不救而自解西南之宼不战而成功充伏其权竒不复轻出军师伐国若中路城大兵多须下方过秦末沛公破南阳郡守宋齮走保城守宛沛公引兵过而西张良谏曰沛公虽欲急入关秦兵尚衆距险今不下宛宛从后击强秦在前此危道也于是沛公乃夜引军从他道还偃旗帜黎明围宛城三匝南阳守欲自刭其舍人陈恢曰死未晚也乃踰城见沛公曰臣闻足下约先入咸阳者王之今足下留守宛宛大郡之都也连城数十民庶衆积蓄多吏民自以为降必死故皆坚守乘城今足下尽日相攻士死伤者必多引兵去宛必随足下后足下前则失咸阳之约后又有强宛之患为足下计莫若约降封其守因使止守引其甲卒与之西诸城未下者闻声争开门而待足下矣沛公曰善乃以宛守为殷侯封陈恢千户引兵西无有不下者萧齐末梁武帝自襄阳率兵东下至郢州攻未拔萧颖胄在江陵遣卫尉席阐文劳军因谓梁武曰今顿兵两岸不併军围郢定西阳武昌取江州此机已失莫若请救于魏与北连和犹为上䇿梁武谓阐文曰汉口路通荆雍控引秦梁粮道资储听此气息兵若前进鲁山必阻沔路所谓扼喉若粮运不通自然离散何谓持久邓元起近欲以三千兵徃定寻阳彼若懽然悟机一郦生亦足脱拒我师固非三千能下西阳武昌取便得耳得便应镇守守两城不减万人粮储称是卒无所出脱东军有上者万人攻一城两城势不能相救若我分军应援则首尾俱弱如其不遣孤城必陷一城既没诸城相次土崩天下大事于是去矣若郢州既拔席卷沿流西阳武昌自然风靡何遽分兵散衆自贻其忧且丈夫举动言静天步况拥七州之兵以诛羣竖悬河注火奚有不灭岂容北面请救以自示弱彼未必能信徒贻我丑声此是下计何谓上䇿及拔郢城向下城戍无不风靡遂克建业大唐武徳初宇文化及据聊城淮安王神通进兵蹑之祕书丞魏征谓神通曰化及今据聊城莘人为其固守若至莘即宜攻取但拔莘县聊城益惧因而逼之易同俯拾须以攻具自随一足威敌二不乏用不然兵至莘城见无攻具不下如不能尅莘而远追化及恐亦无功则化及非旬月可获莘人阻我粮运化及为之外援恐非计之善者神通不从军次莘果不下而退散武德中李靖随河间王孝恭讨辅公祏贼一军舟师三万顿于当涂栅断江口傍江筑城又遣陆军二万据当涂南路亦造栅自固并蓄力养鋭以抗大军诸将皆云二军并是强兵为不战之计城栅既固卒不可攻请直指丹阳掩其巢穴若丹阳既破二军可不战而破靖曰公祏精鋭虽在水陆二军然其自将之兵亦是劲勇二军城栅尚不可攻公祏既保石头岂应易拔若我帅师至丹阳留停旬月进则石头未平退则归路已絶此便腹背受敌恐非万全之计然此二军皆是百战余贼必不惮于野战今若攻其城栅乃是出其不意灭贼之机唯在此举靖乃率诸将水陆俱进苦战破之二军悉溃走靖遂率轻兵先至丹阳公祏余衆虽多不敢复战拥兵东走相次擒获孙子曰兵之形象水水之行也避髙而就下兵之形也避实而击虚故水因地而制形兵因敌而制胜兵无常势水无常形能因敌变化而取胜者谓之神势进不可御者冲其虚也必攻其易春秋时桓王以诸侯伐郑郑伯御之王为中军虢公林父将右军蔡人卫人属焉周公黒肩将左军陈人属焉郑子元请为左拒以当蔡人卫人为右拒以当陈人曰陈乱民莫有鬭心若先犯之必奔王卒顾之必乱蔡卫不枝固将先奔既而萃于王卒可以集事从之曼伯为右拒祭仲足为左拒原䌓髙渠弥以中军奉公为鱼丽之阵先偏后伍伍承弥缝战于繻葛命二拒曰旝动而鼓蔡衞陈皆奔王卒乱郑师合以攻之王卒大败春秋时楚伐随军于汉淮之间随将季梁曰楚人上左君必左无与王遇且攻其右右无良焉必败偏败衆乃㩦矣随将少师曰不当王非敌也弗从战于速杞随师败绩春秋时吴楚二师阵于栢举吴子阖庐之弟夫槩王晨请于阖庐曰楚相囊瓦不仁其臣莫有死志先伐之其卒必奔而后大师继之必尅以其属五千先击囊瓦之卒楚师乱吴师大败之春秋时晋师伐楚苖贲皇言于晋侯曰楚之良在其中军王族而已请分良以击其左右而三军萃于王卒必大败之及战晋吕锜射楚共王中目楚师宵遁晋师入楚三日馆谷东晋将王敦反兵至石头城欲攻晋将刘隗其将杜𢎞曰刘隗死士衆多未易可克不如攻石头其守将周礼少恩兵不为之用必败礼败隗自走敦从之礼果开城门纳𢎞诸将与敦战晋师大败后周末隋文帝遣将韦孝寛率兵讨尉迟逈于相州军进至邺逈悉其卒十三万阵于城南逈旧习军旅虽老犹被甲临阵其麾下三千兵皆关中人为之力战孝寛等军失利而却邺中士女观者如堵髙颎与李询乃整阵先犯观者因其扰而乘之逈衆大败遂㧞邺城大唐太宗尝谓羣臣曰朕自兴兵每执金鼓必自指挥习观其阵即知强弱常以吾弱对其强以吾强对其弱敌犯吾弱追奔不踰百数十步吾击其弱必突过其阵自背返击之无不溃多用此而制胜思得其深理也轻易致败春秋时郑公子归生伐宋战于大棘宋师败绩宋将狂狡辂郑人郑人入于井倒㦸而出之获狂狡君子曰失礼违命宜其为擒也戎昭果毅以听之之谓礼杀敌为果致果为毅易之戮也春秋时吴子诸樊伐楚门于巢巢牛臣曰吴王勇而轻若启之将亲门我获射之必殪是君也死疆其少安吴子门焉牛臣隐于短墻以射之卒隋炀帝征吐谷浑至覆袁川时吐谷浑主至覆与数骑而遁其名王诈为浑主保车师我眞山帝令将张定和率师击之定和既与贼相遇轻其衆少唿之命降贼不肯下定和不披甲挺身登山贼伏兵于巖石之下发矢中之而毙乘敌乱而取之大唐武德中李靖随河间王孝恭讨萧铣于江陵王不从靖谋致败贼委舟大掠人皆负重靖见其军乱进兵击之贼大败又乘胜进入其郛郭攻其水城尅之悉取其舟艥散于江中贼救兵见之谓城已䧟莫敢轻进铣内外阻絶城中携贰由是惧而出降孙子曰我专而敌分我专为一敌分为十是以十共其一也则我衆而敌寡者能以衆敌寡者则吾所与战者约矣吾所与战之地不可知不可知则敌所备者多敌所备者多则吾与战者寡矣故备前则后寡备后则前寡备左则右寡备右则左寡无不备者无不寡寡者备人者也衆者使人备己者也故知战之地知战之日则千里而会战不知战地不知战日则左不能救右右不能救左前不能救后后不能救前而况远者数十里近者数里乎故善用兵者辟如率然率然者常山之蛇也击其首则尾至击其尾则首至击其中则首尾俱至分敌势破之项籍围汉王于荥阳汉将纪信诈降之故汉王得出走入关收兵欲复东袁生説汉王曰汉与楚相距荥阳数岁汉常中困愿君王出武关项羽必引兵南走王深壁令荥阳成臯间且得休息使韩信等平河北赵地连燕齐君王乃复走荥阳未晚也如此则楚所备者多力分汉将得休息复与之战破楚必矣汉王从其计出军宛叶间与黥布行收兵项羽闻汉王在宛果引兵南汉王深壁不与战蜀先主刘备东下伐吴魏文帝闻备栅连营七百余里谓羣臣曰备不晓兵权岂有七百里营可以拒敌者乎包原隰险阻而为军者为敌所擒此兵忌缓急不相救一军溃则衆必恐矣数日果有备败书至梁将王僧辩陈霸先之破侯景也耀军于张公洲髙旗巨舰遏江蔽日乘潮顺流景登石头城而覩之不悦曰彼军上有如堤之气不可易也因率铁骑万人声鼓而进覇先谓僧辩曰善用兵者如常山之蛇首尾相应贼今送死欲为一战我衆彼寡宜分其势僧辩然之乃以强弩攻其前轻鋭蹂其后大阵冲其中景遂大溃弃城而遁后魏末贼莫折后炽所在宼掠原州人李贤率乡兵与泾州刺史史宁讨之后炽列阵以待贤谓宁曰贼聚结岁久徒衆甚多数州之人皆为其用我若总为一阵併力击之彼既同恶相济理必总萃于我势既不分衆寡莫敌我便救首救尾无以制之今若令诸军分为数队多设旗鼓掎角而前以脇诸栅公别绕精兵直指后炽按甲而待莫与交锋后炽欲前则惮公之鋭诸栅欲出则惧我疑兵令其进不得战退不得守以候其懈击之必破后炽一败则衆栅不攻自㧞矣宁不从屡战频北贤乃率数百骑径掩后炽营收其妻子僮仆五百余人并辎重等属后炽与宁战胜方欲追奔忽与贤遇乃弃宁与贤接战遂大败后炽单骑遁走审敌势破之附大唐卫公李靖兵法曰凡事有形同而势异者亦有势同而形别者若顺其可则一举而功济如从未可则击动而必败故孙膑曰计者因其势而利导之兵法曰百里而趋利则蹶上将五十里而趋利者半至善动敌者形之而敌从之与之而敌取之以竒动之以本待之此战势之要术也若我士卒已齐法令已行竒正已设置阵已定誓衆已毕上下已怒天时已应地利已据鼓角己震风势已顺敌人虽衆其奈我哉譬虎之有牙兕之有角身不蔽捍手无寸刃而欲搏之势不可触其亦明矣故兵有三势一曰气势二曰地势三曰因势若将勇轻敌士卒乐战三军之衆志厉青云气等飘风声如雷霆此所谓气势也若关山狭路大阜深涧龙蛇盘隂羊肠狗门一夫守险千人不过此所谓地势也若因敌怠慢劳役饥渴风波惊扰将吏纵横前营未舍后军半济此所谓因势也若遇此势当潜我形出其不意用竒设伏乘势取之矣是以良将用兵审其机势而用兵气仍须鼓而怒之感而勇之赏而劝之激而扬之若鸷鸟之攫勐兽之搏必修其牙距度力而下远则气衰而不及近则形见而不得故良将之战必整其三军砺其锋甲设其竒伏量其形势远则力疲而不及近则敌知而不应若不通此机乃智不及于鸟兽亦何能取胜于勍宼乎乃须怒士励衆使之奋勇故能无强阵于前无坚城于外以弱胜强必因势也布阵大势分易败西魏末东魏遣将侯景髙敖曹等围西魏将独孤信于洛阳东东魏大将齐神武继后西魏大将周文帝率军救信进军至于瀍东景等夜解围去及晨周文帝率轻骑追之至于河上景等北据河桥南背邙山为阵与诸军合战周文马中流矢惊逸遂失之因此军中扰乱都督李穆下马授周文军以复振于是大㨗斩髙敖曹虏其甲士一万五千赴河死者以万数是日置阵既大首尾悬远从晨至未战数十合氛雾四塞莫能相知独孤信李远居右赵贵怡峰居左战并不利又未知周文所在皆弃其卒先归开府唐公等为后军遇信等退即与俱还由是乃班师洛阳亦失守大军至𢎞农守将皆已弃城西走隋文帝遣将贺若弼伐陈陈后主令领军鲁广达陈兵白土冈居衆军之南偏镇东大将军任忠次之䕶军樊毅都官尚书孔范又次之侍中骠骑大将军萧摩诃军最居北衆军南北亘二十里首尾进退各不相知贺若弼初谓未战将轻骑登山观视形势及见衆军因驰下置阵广达首率所部进薄弼军屡却俄而复振更分军趣北突诸将孔范出战兵交而走诸将支离阵犹未合骑卒溃败驻之弗止因而大败惜军势魏末诸葛诞据寿春反魏将王基讨之吴遣朱异来救诞军于安城诏王基引诸军转据北山基谓军将曰今围垒固兵马向集但当精修守备以待越逸而更移兵守险使得放纵虽有智者不能善其后矣遂守便宜上疏曰今与贼交利对敌当不动如山若迁移依险人心揺荡于势大损诸军并据深沟髙垒衆心皆定不可倾动此御兵之要也书奏报听之寿春竟㧞司马文王与书曰初议者云云求移其衆时未临履亦谓宜然将军深算利害独秉固志上违诏命下距衆议终至制敌擒宼虽古人所述不足过也力少分军必败汉髙帝末黥布反渡淮击楚楚发兵与战徐僮间楚为三军欲以相救为竒兵或説楚将曰布善用兵人素畏之且兵法自战其地为散地今别为三军彼败吾一军余皆走安能相救楚将不听布果破其一军二军散走遂西与上兵遇蕲西大战布军败走后汉初渔阳太守彭宠反自将二万余人攻幽州刺史朱浮于蓟光武使将军邓隆救蓟隆军潞南浮军雍奴遣吏奏状帝读檄怒谓使者曰营相去百里其势岂得相及比若还北军必败矣宠果盛兵临河以拒隆又别发轻骑二千袭其后大破隆军去朱浮远遂不能救引而去后汉将吴汉讨公孙述乃进军攻广都㧞之光武戒汉曰成都十余万衆不可轻也但坚据广都待其来攻勿与争锋若不敢来公转营廹之须其力疲乃可击也汉乘利遂自将步骑二万余进逼成都去城十里阻江北为营作浮桥使副将刘尚将万余人屯于江南相去二十余里帝闻大惊使让汉曰公既轻敌深入又与尚别营事有缓急不复相及贼若出兵缀公而以大衆攻尚尚破公即败矣急引兵还广都诏书未到述果使其将谢丰袁吉攻汉使别将攻尚汉败入壁丰围之汉乃召诸将励之曰今与刘尚二处受围势既不接其祸难量欲潜师就尚于江南并兵御之能同心一力人自为战大功可立如其不然败之无余成败之机在此一举于是飨士秣马闭营三日不出乃多排旛旗使烟火不絶夜衔枚引兵与尚合军丰等不觉明日乃分兵拒水北自将攻江南汉悉兵迎战自旦至晡遂大破之斩谢丰袁吉获甲首五千余级于是引还广都留刘尚拒述帝报曰公还广都甚得其宜述必不敢畧尚而击公也若先攻尚公从广都五十里悉步骑赴之适当値其疲困破之必矣自是汉与尚战于广都成都之间八战八尅十六国前秦苻坚遣将吕光领军伐龟兹光军其城南五里为营深沟髙垒广设疑兵以木为人被之以甲罗之垒上龟兹王帛纯婴城自守乃倾国财寳请诸国来救温宿卫头等国王合七十余万衆以救之胡便弓马善矛矟铠如连鎻射不可入衆甚惮之诸将咸欲每营结阵按兵拒之光曰彼衆我寡营又相远势分力散非良䇿也于是迁营相接阵为勾鎻之法精骑为游军弥缝其阙战于城西大败之纯遁走王侯降者三十余国通典卷一百五十八通典卷一百五十九钦定四库全书通典卷一百五十九唐京兆杜佑君卿纂兵十二孙子曰地形者兵之助故用兵有散地有轻地有争地有交地有衢地有重地有圮地有围地有死地凡诸侯自战其地为散地入人之地而不深者为轻地我得则利彼得亦利者为争地我可以徃彼可以来者为交地诸侯之地三属先至而得天下之衆者为衢地入人之地深倍城邑多难以返者为重地行山林险阻沮泽凡难行之道者为圯地所由入者隘所从归者迂彼寡可以击吾衆者为围地疾战则存不疾则亡者为死地是故散地则无战轻地则无止争地则无攻交地则无相絶衢地则合交重地则掠圯地则行围地则谋死地则战是故散地吾将一其志轻地吾将使其属争地吾将趣其后交地吾将固其结衢地吾将谨其市重地吾将继其食圮地吾将进其涂围地吾将塞其阙死地吾将示之以不活又有通有挂有支有隘有险有远我可以徃彼可以来曰通居通地先据其地居髙阳利粮道以战则利可以徃难以返曰挂地挂形曰敌无备出而胜之敌有备出而不胜难以返不利我出而不利彼出而不利曰支支形曰敌虽利我我无出也引而去之令敌半出而击之利隘形曰我先居之必盈之以待敌若敌先居之盈而勿从不盈而从之险形曰我先居之必居髙阳以待敌若敌先居则引而去之勿从也夫远形均势难以挑战战而不利凡此六者地之道也将之至任不可不察也故曰深草蓊秽者所以遁逃也深谷阻险者所以止御车骑也隘塞山林者所以少击衆也沛泽杳㝠者所以匿其形也是以涂有所不由军有所不击地有所不争也凡地有絶涧遇天井天牢天罗天陷天郄必亟去之勿近也吾远之敌近之吾迎之敌背之不知山林险阻沮泽之形者不能行军按地形知胜负周书阴符太公曰步贵知变动车贵知地形骑贵知别径竒进故三军同名异用可徃而无以还者车之死地越险絶阻乘敌远行者车之竭地前易后险车之困地容车贯阻出而无返者车之患地左险右易上陵仰坂车之逆地深堑黏土车之劳地隐带横亩犯歴深泽者车之壤地日夜霖雨旬月不止泥淖难前车之陷地凡骑以陷敌而不能破敌敌人佯走以步骑反击我后此骑之败地也追背踰限长驱不止敌伏我两傍又絶我后此骑之困地也徃无以返入无以出陷于天井填于地牢此骑之死地也所由入者隘所由去者远彼弱可以击我强少可以击我衆此骑之没地大涧深谷蓊秽林草此骑之竭地左右有水前有大阜后有髙山战于两水之间乘敌过邑是谓表里相合左有深沟右有峭坑髙下与地平覩之广易进退相敌此并骑之陷地污下沮泽进退渐洳者骑之患地拙将之所以见擒明将之所务避也周末吴子问孙武曰吾至轻地始入敌境士卒思还难进易退未背险阻三军恐惧大将欲进士卒欲退上下异心而敌盛守修其城垒整其军骑或当吾前或击吾后则如之何武曰军在轻地士卒未专以入为务无以战为故无近其名城无由其通路设疑佯惑示若将去乃选骁骑衔枚先入掠其牛马六畜三军见得进乃不惧分吾良卒密有所伏敌人若来击之勿疑若其不至舍之而去又问曰争地敌先至据要保利简兵练卒或出或守以备我骑则如之何武曰争地之法让之者得求之者失敌得其处慎勿攻之引而佯走建旗鸣鼔趣其所爱曵柴扬尘惑其耳目分吾良卒密有所伏敌必出救人欲我与人弃吾取此争先之道若我先至而敌用此术则选吾鋭卒固守其所轻兵追之分伏险阻敌人还鬭伏兵旁起此全胜之道也又问曰交地吾将絶敌令不得来必全吾邉城修其所备深絶通道固其阨塞若不先图敌人已备彼可得来而吾不可徃衆寡又均则如之何武曰既吾不可以徃彼可以来吾分卒匿之守而勿怠示其不能敌人且至设伏隐庐出其不意也又问曰衢地必先吾道远发后虽驰车骤马至不能先则如之何武曰诸侯参属其道四通我与敌相当而傍有国所谓先者必重币轻使约和傍国交亲结恩兵虽后至衆以属矣简兵练卒阻利而处亲吾军士实吾资粮令吾车骑出入瞻候我有衆助彼失其党诸国掎角震鼓齐攻敌人惊恐莫知所当又问曰吾引兵深入重地多所踰越粮道絶塞设欲归还势不可过欲食于敌持兵不失则如之何武曰凡居重地士卒轻勇转输不通则掠以继食下得粟帛皆贡于上多者有赏士无归意若欲还出切为戒备深沟髙垒示敌且久敌疑通途私除要害之道乃令轻车衔枚而行尘埃气扬以牛马为饵敌人若出鸣鼔随之阴伏吾士与之中期内外相应其败可知又问曰吾入圮地山川险阻难从之道行久卒劳敌在吾前而伏吾后营居吾左而守吾右良车骁骑要吾隘道则如之何武曰先进轻车去军十里与敌相候接期险阻或分而左或分而右大将四观择空而取皆会中道倦而乃止又问曰吾入围地前有强敌后有险难敌絶粮道利我走势敌鼓噪不进以观吾能则如之何武曰围地之宜必塞其阙示无所徃则以军为家万人同心三军齐力并炊数日无见火烟故为毁乱寡弱之形敌人见我备之必轻告励士卒令其奋怒陈伏良卒左右险阻击鼓而出敌人若当疾击务突前鬭后拓左右掎角又问曰敌在吾围伏而深谋示我以利萦我以旗纷纷若乱不知所之奈何武曰千人操旍分塞要道轻兵进挑阵而勿搏交而勿去此败谋之法战国魏武侯问吴起曰有师甚衆据险髙垒守以强弩退如山移进如风雨粮食又多不能长久则如之何起曰车骑步徒分军五衢敌人必惑莫知所如敌若坚守急行间谍以观计谋彼听吾说解军而去不听吾说吾军疾战胜而勿追不胜疾归或佯北安行设伏疾鬭一结其后一絶其路两军衔枚或左或右而袭其处吾军交至必有其利又问曰谿谷险阻与敌相逢彼衆我寡则如之何起曰息而待之持弓满弩且备且虑乱则击之勿疑理则退后随之凡过山谷丘陵亟行勿留髙山深谷卒然遇敌必先鼓譟乘之又问曰左右髙山地甚隘狭卒逢敌人击之不敢去之不得为之奈何起曰此为谷战勇者虽衆勿用募吾材士与敌相当轻足利刅以为前行分车列骑退隐四方且拒且去乘势不臧敌若坚阵行山列营应须更图又问曰敌近而薄我我无道路我衆甚惧为之奈何对曰为此之术我衆彼寡参分而裹之彼衆我寡合阵从之又问曰若暴宼近薄驱我马牛取我禾稼为之奈何对曰宼暴之至善守而勿应彼将暮去其装必重其心必恐退还务速必有不属追而击之其兵必散虽衆可破也自战其地则败春秋时郧人军于蒲骚将与随绞州蓼伐楚师楚将屈瑕病之大夫鬭廉曰郧人军其郊必不诫且日虞四邑之至君次于郊郢以御四邑我以鋭师宵加于郧郧有虞心而恃其城莫有鬭志若败郧师四邑必离从之遂败郧师于蒲骚周末吴子问孙武曰散地士卒顾家不可与战则必固守固守不出敌攻我小城掠吾田野禁吾樵採塞吾要道待吾空虚而急来攻则如之何武曰敌人深入吾都多背城邑士卒以军为家专志轻鬭吾兵在国安土怀生以阵则不坚以鬭则不胜当集人衆聚谷蓄帛保城避险遣轻兵絶其粮道彼挑战不得转输不至野无所掠三军困馁而诱之可以有功若欲战必因势势者依险设伏无险则隐于天阴暗昏雾出其不意袭其懈怠后魏太武帝亲征后燕将慕容德于邺战前军败绩德又欲攻之别驾韩进曰今魏不可击者四燕不宜动者三魏悬军远入利在野战一不可击也深入近畿致兵死地二不可击也前锋既败后阵方固三不可击也彼衆我寡四不可击也官军自战其地一不宜动动而不胜衆心不固二不宜动隍池未修敌来无备三不宜动此皆兵机也深沟髙垒以逸待劳彼千里馈粮野无所掠久则三军靡费攻则士衆多毙师老衅生详而图之可以捷也德曰韩别驾之言良平之䇿也据险隘周末吴子问孙武曰敌人保据山险常利而处之粮食又足挑之则不出乘间则侵掠为之奈何武曰分兵守要谨备勿懈潜探其情密候其怠以利诱之禁其牧採久无所得自然变改待离其固夺其所爱敌据险隘我能破之也后汉末曹公使夏侯妙才张郃屯汉中蜀先主进兵汉中次于阳平关南渡沔水沿山稍前于是定军势作营妙才将兵来争其地先主命黄忠乘髙鼓噪攻之大破妙才军斩妙才曹公自长安南征先主遥䇿之曰曹公虽来无能为也我必有汉川矣及曹公至先主歛衆据险终不交锋积日不战兵士亡者多曹公果引军退还先主遂有汉中魏将曹爽之伐蜀司马景王同行出骆谷次于兴元蜀将王林夜袭景王营坚卧不动林退景王谓诸将曰费祎已据险拒守不获战攻之不可宜亟还军以为后图爽等引退祎果驰兵趣三岭争险乃得过东晋末大将宋武帝讨南燕慕容超超召羣臣议拒晋师大将公孙五楼曰吴兵轻果所利在速战初锋果鋭不可争也宜据大岘使不得入旷日延时阻其鋭气徐简精骑二千循海而南絶其粮运别勑叚晖率兖州之军缘山东下腹背击之上䇿也各命守宰依险自校其资储之外余悉焚荡芟除粟苖使敌无所资坚壁清野以待其敝中䇿也纵贼入岘出城逆战下䇿也超曰吾京都殷盛户口衆多未可以一时入守青苖布野非可卒芟设使芟苖城守以全性命朕所不能今据五州之强带山河之固战车万乘铁马万羣纵令过岘至于平地徐以精骑践之此成擒也其将慕容镇曰若如圣㫖必须平原用马为便宜出岘逆战战而不胜犹可退守不宜纵敌入岘自贻窘逼昔成安君不守井陉之险终屈于韩信诸葛瞻不据束马之险卒擒于邓艾以为天时不如地利但守大岘䇿之上也超又不从晋乃摄莒梁父二戍修城隍简士马蓄鋭以待之其夏晋师次东莞超遣其左军叚晖等步骑五万进据临胊俄而晋师度岘慕容超惧率兵四万就叚晖等于临胊战败超奔还广固朱武围广固数月而㧞齐地悉平矣塞险则胜否则败春秋时蔡侯吴子唐侯伐楚舍舟于淮汭自豫章与楚夹汉楚左司马沈尹戌谓楚将子常曰子沿汉而与之上下我悉方城外以毁其舟还塞大隧直辕㝠阨子济汉而伐之我自后击之必大败之既谋而行楚大夫武城黒谓子常曰吴用木也我用革也不可久也不如速战大夫史皇谓子常曰楚人恶子而好司马若司马毁吴舟于淮塞城口而入是独克吴也子必速战不然不免乃济汉而阵自小别至于大别三战子常知不可欲奔史皇曰安求其事难而逃之将何所入子必死之汉时匈奴唿韩邪单于来朝元帝以后宫良家子王嫱字昭君赐单于单于欢喜上书愿保塞上谷以西至炖煌请罢邉备以休天子人民帝下有司议郎中侯应上言以为不可其畧曰自周秦汉兴以来匈奴宼掠甚矣其北邉有阴山东西二千余里本冒顿单于依阻其中至孝武帝出师征伐斥夺此地攘之于漠北建塞徼起亭隧筑外城设屯戍以守之然后边境少安夫匃奴之情困则卑顺强则骄逆天性然也前已罢外城省亭隧今才足以候视通烽火而已安不忘危不可复罢且中国尚建关梁以制诸侯所以絶臣下之觊欲起塞以来百有余年非皆以土垣城因山巖石木柴殭落谿谷水门卒徒筑理功费久远不可胜计今欲以一切省徭戍十年之外卒有他变障塞破坏亭隧灭絶当更发屯缮理累世之功不可卒复非所以永持至安威制百蛮之长䇿也帝纳之后魏遣将伐后燕慕容寳已平并州潞川频胜寳在中山引羣臣议之中山尹符谟曰魏军强盛千里转鬭乘胜而来勇气兼倍若逸骑平原形势弥盛殆难为敌宜杜险拒之中书令眭邃曰魏军多骑师剽鋭马上赍粮不过旬日宜令郡县聚千家为一堡深沟髙垒清野待之至无所掠资食既罄不过六旬自然穷退尚书封懿曰今魏师十万天下之勍敌也百姓虽欲营聚不足自固是则聚粮集兵以资强宼且又动衆心示之以弱阻关拒战计之上也慕容麟曰魏今乘胜气鋭其锋不可当宜完守设备待其敝而乘之于是修城积粟为持久之备魏攻中山不尅进据博陵鲁口诸将覩风奔退郡县悉降于魏大唐武徳中太宗围王充于东都王充势穷窦建德自河北来救诸将及萧瑀等咸请且退师避之太宗不许曰王充粮尽内外离心我当不劳攻击坐收其敝耳建德新破孟海公将骄卒惰今我据武牢阨其襟要若贼恃盛冒险争锋吾当攻之必矣贼若不战旬日之间王充自溃彼败我振兵足以临之矣一行两定在于斯举若不速进战入武牢诸城新附必不能守二贼并力将若之何秦府记室薛收进曰王充据东都府库塡积所患者在于乏食是以为我所持建德总十余万衆来拒王师亦当尽彼骁雄期于速战若纵其两宼相连转河北之积以相资给则伊洛间战鬭不已大王今欲亲率勐鋭先据成臯之险训兵坐甲当彼疲敝之衆一战必尅建德破则王充自下不过数旬二国之君可面缚麾下萧瑀等奈何遂请退兵太宗曰善而从之留齐王元吉围王充亲率三千五百人趋武牢守之不与战相持二十余日五月建德谋伺官军刍尽牧马于河北必将袭武牢太宗闻之遂牧马千余匹于河渚间以诱之诘朝建德果悉衆而至阵于汜水东太宗候其阵久卒饥令宇文士及率骑经贼阵之西驰而南上贼阵动因而诸军奋击之大溃竟如太宗本䇿死地勿攻周末吴子问孙武曰吾师出境军于敌人之地敌人大至围我数重欲突以出四塞不通欲励士激衆使之投命溃围则如之何武曰深沟髙垒示为守备安静勿动以隐吾能告令三军示不得已杀牛燔车以飨吾士烧尽粮食填夷井灶割发捐宼絶去生虑将无余谋士有死志于是砥甲砺刃并气一力或攻两傍震鼓疾譟敌人亦惧莫知所当鋭卒分行疾攻其后此是失道而求生故曰困而不谋者穷穷而不战者亡吴子曰若吾围敌则如之何武曰山谷峻险难以踰越谓之穷宼击之之法伏卒隐庐开其去道示其走路求生透出必无鬭意因而击之虽衆必破又问曰吾在死地粮道已絶敌伏吾险进退不得则如之何武曰燔吾蓄积尽我余财激士励衆使无生虑鼓唿而冲进而勿顾决命争强死而须鬭若敌在死地士卒气勇欲击之法顺而勿抗隂守其利絶其粮道恐有竒伏隐而不覩使吾弓弩俱守其所汉王遣将韩信击赵未至井陉口三十里止舍夜半传发选轻骑二千人人持一赤帜从间道萆山而观赵军诫曰赵见我走必空壁逐我汝疾入赵壁㧞赵帜立汉赤帜令其裨将传飱曰今日破赵会食信乃使万人先行出背水阵赵军遥见而大笑平旦信建大将之旗鼔行出井陉口赵开壁击之大战良久于是信走水上军赵军空壁逐信信已入水上军军皆殊死战不可败信所出竒兵二千骑驰入赵壁皆拔赵帜立汉赤帜赵军攻信既不得还壁见汉帜大惊遂乱遁走于是汉兵夹击大破虏赵军斩陈余泜水上擒赵王歇诸将因问信曰兵法右背山陵前左水泽今者将军令臣等反背水阵曰破赵会食臣等不服然竟以胜此何术也信曰此在兵法顾诸君不察耳兵法不曰陷之死地而后生置之亡地而后存且信非得素拊循士大夫也此所谓驱市人而战其势非置之死地使人人自为战今与之生地皆走宁尚可得而用之乎诸将皆服曰非所及也十六国后凉吕光遣二子绍纂伐叚业南凉秃发乌孤遣其弟鹿孤及杨轨救业绍以业等军盛欲三门关挟山而东纂曰挟山示弱取败之道不如结阵冲之彼必惮我而不战也绍乃引军而南业将击之其将沮渠䝉逊谏曰杨轨恃虏骑之强有觊觎之志绍纂兵在死地必决战求生战则有太山之安不战则有累卵之危业曰卿言是也乃按兵不战绍亦难之各引兵归梁将陈庆之守濡阳城与后魏军相持自春至冬数千百战师老气衰魏之援兵复欲筑垒于军后诸将恐腹背受敌议退师庆之曰共来至此涉歴一岁靡费粮仗其数极多诸君并无鬭心皆谋退缩岂是欲立功名直聚为抄暴耳吾闻置兵死地乃可求生须虏围合然后与战必㨗诸将壮其计从之魏人掎角作十三城庆之衔枚夜出陷其四垒所余九城兵甲犹盛乃陈其俘馘鼓吹而攻遂大奔溃斩获畧尽矣后魏末齐神武兴义兵于河北时尔朱兆等四将兵马号二十万夹洹水而军时神武士马不满三万以衆寡不敌遂以韩陵山为圆阵系牛驴以塞道于是将士皆死战四面奋击大破之南齐北豫州刺史司马消难请降后周将杨忠与柱国达奚武据之于是共率骑士五千人各乘马一匹从间道驰入齐境五百里前后遣三使报消难而皆不返命去北豫州三十里武疑有变欲还忠曰有进死无退生独以千骑夜趣城下四面峭絶徒闻击柝之声武亲来麾数百骑以西忠勒余骑不动候门开而入乃驰遣召武时齐镇城将伏敬远勒甲士二千人据东陴举烽严警武惮之不欲保城乃多取财帛以消难及其属先归忠以三千骑为殿到洛南皆解鞍而卧齐衆来追至于河北忠谓将士曰但饱食今在死地贼必不敢渡水以当吾锋食毕齐兵佯若渡水忠驰将击之齐兵不敢逼遂徐引而还大唐卫公李靖兵法曰若敌人在死地无可依固粮食已尽救兵不至谓之穷宼击此之法必开其去道勿使有鬭心虽衆可破当精骑分塞要道轻兵进而诱之阵而勿战败谋之法也总论其地形附大唐卫公李靖兵法曰军志云失地之利士卒迷惑三军困败饥饱劳逸地利为寳不其然矣是以彼此俱利之地则让而设伏趋其所爱而傍袭之彼此不利之地则引而佯去待其半出而邀击之平易之所则率骑而与阵险隘之处则励步以及徒徃易归难左险右阻沮洳幽秽垣埳沟渎此车之害地也有入无出长驰廻驱大阜深谷洿泥堑泽此骑之败地也候视相及限壑分川斯可以纵弓弩声尘既接深林盛薄斯可以奋矛鋋芦苇深草则必用风火蒋翳荟则必率其伏平坦则方布汚斜则圆形左右俱髙则张翼后髙前下则鋭冲凡战之道以地形为主虚实为佐变化为辅不可专守险以求胜也仍须节之以金鼔变之以权宜用逸待劳掩迟为疾不明地利其败不旋踵矣或有进师行军不因乡导陷于危败为敌所制左谷右山束马悬车之迳前穷后絶鴈行鱼贯之巖兵阵未整而强敌忽临进无所凭退无所固求战不得自守莫安住则日月稽留动则首尾受敌野无水草军乏资粮马困人疲知穷力竭一人守隘万夫莫向如彼要害敌先据之如此之利我已知守纵有骁兵利器亦何以施其用事至于此可不慎之哉若此死地疾战则存不战则亡当须上下同心併气一力抽肠溅血一死一前因败为功转祸为福矣励士决战昔周武王将伐纣问太公曰若今敌人围我断后絶粮吾欲徐以为阵以败为胜奈何太公曰不可此天下之困兵也暴用之则胜徐用之则败可为四冲阵以骁骑惊其君亲左军疾右军迭前迭后徃敌之空吾军疾击鼔唿而当又问曰敌疎其阵又远其后跳我流矢以弱我弓弩劳我士卒为之奈何太公曰发我鋭士先击其前车骑猎其左右引而分队以随其后三军疾战凡以少击衆避之于易要之于险避之以昼取之于夜故曰以一击十莫善于阨以十击百莫善于险以千击万莫善于阻用衆者务易用少者务阨也战国秦围赵邯郸急且降平原君甚患之邯郸传舍子李同説平原君曰君不忧赵亡邪平原君曰赵亡则胜为虏何为不忧乎李同曰邯郸之民炊骨易子而食可谓急矣而君之后宫以百数婢妾被绮縠余粮肉而人褐衣不完糟糠不厌或剡木为矛矢而君器物钟磬自若使秦破赵君安得有此使赵得全君何患无有今君诚能令夫人以下编于士卒之间分功而作家之所有尽散以飨士士方其危苦时易德耳于是平原君从之得敢死之士三千人李同遂与之赴秦军秦军为之却三十里会魏信陵君以师来救秦军遂退战国齐上将田单率师将攻狄鲁仲连子曰将军攻狄必不能下矣单曰吾以破亡余卒破万乘之燕今攻狄而不能下何也上车不谢而去遂攻狄三月不尅齐婴儿謡曰大冠若箕修劒拄颐攻狄不能下垒枯丘单乃惧问鲁仲连子对曰将军在即墨之时坐则织篑立则杖插为士卒倡当此之时将军有死之心而士卒无生之志闻言莫不掩泣奋臂而欲战此所以破燕也当今将军东有夜邑之封西有淄上之实足以乐生而恶死此之所以不胜也田单明日结发厉气立于矢石之间引枹而鼓之狄人乃下秦末秦军攻赵项羽救之引兵渡河皆沈船破釜甑烧庐舍持三日粮以示必死无一还心于是至则围秦将王离九战絶其甬道大破虏王离当是时楚兵冠诸侯诸侯军救鉅鹿下者十余壁皆莫敢纵兵及楚击秦将诸侯皆从壁上观楚战士无不一当十楚兵唿声动天地诸侯军无不人人惴恐后汉将吴汉率兵围苏茂于广乐刘永将周建来救汉将轻骑迎战不利堕马伤膝还营诸将谓汉曰大敌在前而公伤卧衆心惧矣汉乃勃然裹疮而起椎牛飨士令军中曰贼衆虽多皆刼掠羣盗胜不相让败不相救非有仗节死义者也今日封侯之秋诸君勉之于是军士激怒人倍其气明日建茂合兵围汉汉选四部精兵三千余人齐鼓而进建军大溃还奔城汉长驱追击大破之十六国前秦苻坚将王勐讨前燕慕容暐暐遣将慕容评屯于潞川以拒之勐与评相持遣禆将郭庆之以鋭卒五千夜从间道出评营后傍山起火烧其辎重暐惧遣使让评催之速战勐知评卖水鬻薪有可乘之会评又求战乃陈于潞原而誓衆曰今与诸军深入贼地宜各勉进不可退也愿戮力行间以报恩顾受爵明君之朝庆觞父母之室不亦美乎衆皆勇奋破釜弃粮大唿竞进勐覩评师之衆恶之谓邓羌曰今日之事非将军莫可以㨗将军其勉之羌曰若以司𨽻见与者公无以为忧勐曰此非吾之所及必以本郡太守万户侯相处羌不悦而退俄而兵交勐召之羌寝而不应勐驰就许之羌于是大饮帐中与张蚝徐成等跨马运矛驰入评军出入数四傍若无人搴旗斩将杀伤甚衆战及日中大败评衆俘斩五万十六国前秦苻健为姚苌所杀苻生率兵伐姚苌皆刻锋铠为死休字示以战死为志每战以长矟勾刄为方圆大阵知其厚薄从中分配故人自为战所向无前东晋末宋武帝作相举兵伐后秦姚泓以王镇恶为前锋军至渭桥镇恶所乘皆䝉冲小舰镇恶登岸渭水流急倐忽闻诸舰悉逐流去时泓屯军在长安城下犹数万人镇恶抚慰士卒曰卿诸人并家在江南此是长安城北门外去家万里而舫乘衣粮并已逐流去岂复有求生之计邪唯宜死战可以立大功不然则无遗𩔖耳乃身先士卒衆亦知无复退路莫不腾踊争先泓衆一时奔溃即陷长安城隋时突厥入宼隋将杨素击之先是诸将与虏战每虑胡骑奔突皆戎车步骑相参舁鹿角为方阵骑在其内素谓人曰此乃自固之道非取胜之方也于是悉除旧法令诸军为骑阵突厥达头可汗闻之大喜率精骑十余万而至素奋击大破之素多权畧乘机赴敌应变无方然大抵驭戎严整有犯军令者立斩之无所寛贷每将临宼求人过失而斩之多者百余人少不下十数流血盈前言笑自若及其对阵先令一二百人赴敌陷阵而还者则已如不能陷阵而还者无问多少悉斩之又令二三百人复进还如向法将士股慄有必死之心由是战无不胜时称名将衆寡势百相悬励士攻其师王莽末刘伯升起兵光武守昆阳莽将王寻王邑来讨兵号百万先至昆阳已十万围数重时伯升已拔宛三日而光武尚未知乃伪使持书报城中云宛下兵到而佯堕其书寻邑得之不憙诸将既经累㨗胆气益壮无不一当百光武乃与敢死者三千人从城西水上冲其中坚寻邑阵乱乘势崩之遂杀王寻城中亦鼓譟而出中外合势震唿动天莽兵大溃走者相腾践乘卒初鋭用之刘项争天下之际汉王至南郑诸将及士卒皆歌思归韩信説汉王曰项羽王诸将之有功者而王独居南郑是迁也军吏士卒皆山东之人日夜跂而思归及其鋭而用之可以有大功天下已定人皆自宁不可复用不如决䇿东向争权天下汉王从之终灭项籍后周末隋文帝作相遣将于仲文先以兵定关东破尉迟逈将檀让初仲文在蓼隄诸将皆曰军自远来士马疲敝不可决胜仲文令三军趣食列阵大战既而破贼诸将皆请曰前兵疲不可交战竟而克胜其计安在仲文笑曰吾所部将士皆山东人果于进不宜持久乘势击之所以制胜诸将皆以为非所及也激怒其衆春秋时晋侯逆秦师使大夫韩简视师复曰师少于我鬭士倍我公曰何故对曰出因其资入用其宠饥食其粟三施而无报是以来也今又击之我怠秦奋倍犹未也壬戌战于韩原晋戎马还泞而止秦伯获晋侯以归春秋时楚子伐随军于汉淮之间随将季梁谓随侯曰请下之弗许而后战所以怒我而怠宼也随少师曰必速战不然将失楚师随侯御之战于速把随师败绩战国燕将骑刼攻齐即墨齐将田单拒守妄宣言曰吾唯惧燕军之劓所得齐卒置之前行与我战即墨败矣燕人闻之如其言城中人见齐诸降者尽劓皆怒坚守唯恐见得田单又纵反间曰吾惧燕人掘吾城外冢墓戮先人可为寒心燕军尽掘冢墓烧死人即墨人从城上遥见皆涕泣其欲出战怒皆十倍大败燕师后汉度尚为荆州刺史讨桂阳贼渠帅卜阳潘鸿等从入山谷尚穷追数百里遂入南海破其三屯多获珍寳而阳鸿等党衆犹盛尚欲攻之而士卒骄富莫有鬭心尚计缓之则不战逼之必逃亡乃宣言卜阳潘鸿作贼十年习于牧守今兵寡少未易可进当须诸郡所发悉至乃併力攻之申令军中恣听射猎士喜悦大小皆相与从禽尚乃密使所亲客潜焚其营珍积皆尽猎者来还莫不涕泣人人慰劳深自咎责因曰卜阳等财宝足富数代诸卿但不併力耳所亡小小何足介意衆咸愤踊尚乃令秣马蓐食明晨径赴贼屯阳鸿等自以深固不复设备吏士乘鋭大破平之通典卷一百五十九通典卷一百六十钦定四库全书通典卷一百六十唐京兆杜佑君卿纂兵十三孙子曰下政攻城攻城之法为不得已修橹轒輼具器械三月而后成距闉又三月而后已将不胜心之忿而蚁附之则杀士卒三分之一而城不㧞者此攻城之灾故善用兵者屈人之兵而非战㧞人之城而非攻也毁人之国而不久也故兵不钝而利可全此谋攻之法也故用兵之法什则围之伍则攻之又曰兵之情围则御不得已则鬭过则从围师必阙此用兵之法又曰倍则分之微乎微微至于无形神乎神神至于无声故能为变化司命又曰善攻者动于九天之上也围敌勿周后汉初张步据齐地汉将耿弇总兵讨之张步使其大将费邑军歴下又分守祝阿钟城弇先击祝阿自旦攻城未日中而㧞之故开围一角令其衆得奔归钟城钟城人闻祝阿已溃大恐惧遂空壁亡去后汉妖巫维泥弟子单臣相聚入原武城刼吏人自称将军光武遣臧宫将北军数千人围之贼谷食多数攻不下士卒死伤帝召公卿诸侯王问方畧明帝时为东海王独对曰妖巫相刼势无久立其中必有悔欲亡者但外围急不得走耳宜小挺缓令得逃亡则一亭长足以擒也帝即敕宫撤围缓贼衆分散遂斩臣等后汉末将军朱隽与荆州刺史徐璆共讨黄巾击贼帅赵𢎞斩之余贼帅韩忠复据宛乞降司马张超请听之隽曰兵有形同而势异者昔秦项之际人无定主故赏降附以劝来耳今海内一统唯黄巾造宼纳降无以劝善讨之足以惩恶今若受之更开逆意贼利则进战钝则乞降纵敌长宼非良计也因急攻连战不尅隽登土山覩之顾谓张超曰吾知之矣贼今外围周固内营逼急乞降不受欲出不得所以死战也万人一心犹不可当况十万乎其害甚矣不如撤围并兵入城忠见围解势必自出出则意散易破之道也既而解围忠果出战隽因击大破之忠等皆降后汉末曹公破袁尚㧞邺进围壶关公曰城㧞皆坑之连月不能下其将曹仁谓公曰夫围城必开之所以开其生路也今公许之必死将卒自以为守且城固而粮多攻之则士卒伤守之则旷日持久今顿兵坚城之下攻必死之虏非良计也曹公从之遂降其城后魏末齐神武起义兵于河北其时尔朱兆天光度律仲远等四将同会于邺南士马精强号二十万夹洹水而军时神武马不满二千步卒不至三万以衆寡不敌遂于韩陵山为圆阵连系牛驴自塞之于是将士死战四面奋击大破兆等围师量无外救缓攻取之十六国前燕慕容恪率兵讨叚龛于广固恪围之诸将劝恪宜急攻之恪曰军势有宜缓以尅敌有宜急而取之若彼我势成且有强援虑腹背之患者须急攻之以速大利如其我强彼弱外无救援力足制之者当覊縻守之以待其敝兵法十围五攻此之谓也龛恩结贼党衆未离心今凭固天险上下同心攻守势倍军之常法若其促攻不过数旬尅之必矣但恐伤吾士衆当持久以取耳乃筑室反耕严固围垒终尅广固前燕将吕䕶据野王阴通晋事觉燕将慕容恪等率衆讨之将军傅颜言于恪曰䕶穷宼假合王师既临事则上下丧气必士卒摄魂败亡之騐也殿下前以广固天险守易攻难故为长久之䇿今贼形便不与徃同宜急攻之以省千金之费恪曰䕶老贼经变多矣观其为备之道未易卒图今围之穷城樵采路絶内无积蓄外无强援不过十旬其毙必矣何必遽残士卒之命而趣一时之利哉吾严固围垒休飬将卒以重官美货间而离之事淹势穷其衅易动我则未劳而宼已敝此为兵不血刄坐以制胜也遂列长围守之凡经六月而野王溃䕶南奔于晋悉降其衆攻城战具附攻城战具作四轮车上以䋲为嵴生牛皮䝉之下可藏十人塡隍推之直抵城下可以攻掘金火木石所不能败谓之轒輼车以大木为床下置六轮上立双牙牙有检梯节长丈二尺有四桄桄相去有三尺势微曲递互相检飞于云间以窥城中有上城梯首冠双辘轳枕城而上谓之飞云梯以大木为牀下安四独轮上建双䏶䏶间横检中立独竿首如桔橰状其竿髙下长短大小以城为凖首以窠盛石大小多少随竿力所制人挽其端而投之其车推转逐便而用之亦可埋脚着地逐便而用其旋风四脚亦可随事而用谓之抛车作轴转车车上定十二石弩弓以铁钩绳连车行轴转引弩弓持满弦牙上弩为七衢中衢大箭一镞刄长七寸广五寸箭簳长三尺围五寸以铁叶为羽左右各三箭次小于中箭其牙一发诸箭齐起及七百步所中城垒无不摧陨楼橹亦颠坠谓之车弩以木为嵴长一丈径一尺五寸下安六脚下阔而上尖髙七尺内可容六人以湿牛皮䝉之人蔽其下舁直抵城下木石铁火所不能败则用攻其城谓之小头木驴于城外起土为山乘城而上古谓之土山今谓之垒道用生牛皮作小屋并四面䝉之屋中置运土人以防攻击者凿地为道行于城下用攻其城徃徃建柱积薪于其柱圜而烧之柱折城摧以八轮车上树髙竿竿上安辘轳以绳挽板屋止竿首以窥城中板屋方四尺髙五尺有十二孔四面别布车可进退圜城而行于营中远视亦谓之巢车如鸟之巢即今之板屋也以板为幔立桔橰于四轮车上悬幔逼城堞间使趫㨗者蚁附而上矢石所不能及谓之木幔以小瓢盛油冠矢端射城楼橹板木上瓢败油散因烧矢镞内簳中射油散处火立然复以油瓢续之则楼橹尽焚谓之火箭磨杏子中空以艾实之系雀足上加火薄暮羣放飞入城垒中栖宿其积聚庐舍须臾火发谓之火杏孙子曰彼敌不得至者害之也故饱能饥之委军而争利则辎重捐是以军无辎重则亡无粮食则亡无委积则亡絶粮道及辎重汉王遣将韩信以兵数万欲东下井陉击赵赵王与陈余聚兵井陉口号称二十万李左车说陈余曰韩信涉西河虏魏王擒夏说欲以下赵此乘胜而去国远鬬其锋不可当臣闻千里餽粮士有饥色樵苏后㸑师不宿饱今井陉之道车不得方轨骑不得成列行数百里其势粮食必在其后愿足下假臣竒兵三万人从间道絶其辎重足下深沟髙垒坚营勿与战使前不得鬬退不得还吾竒兵絶其后野无所虏掠不至十日而韩信之头可致于戯下不然必为所擒矣陈余儒者常称义兵不用诈谋竒计曰吾闻兵法十则围之倍则战今韩信兵号数万千里而袭我亦已罢极今如避不击后有大者何以加之则诸侯谓吾怯而轻来伐我不听韩信使人间视知其不用大喜乃敢引兵遂进竟破赵军汉景帝初吴楚七国反以太尉周亚夫御之亚夫问父绛侯客邓都尉曰䇿安出客曰吴楚兵鋭甚难与争锋而剽轻不能久莫若引兵东北壁昌邑以梁委吴吴必尽鋭攻之将军深沟髙垒使轻兵絶淮泗口粮道絶彼吴必将毙而粮絶矣乃以全强制其疲极破吴必矣亚夫言于帝许之遂破吴军王莽末天下乱光武兄伯升起兵讨莽为莽将甄阜梁丘赐所败复收会兵衆还保棘阳阜赐乘胜留辎重于蓝乡引精兵十万南渡潢临沘水阻两川间为营絶后桥示无还心伯升于是大享军士设盟约休卒三日为六部潜师夜起袭取蓝乡尽获其辎重明旦汉军自西南攻甄阜下江兵自东南攻梁丘赐至食时阵溃遂斩阜赐后汉末曹公与袁绍相持官渡沮授言于绍曰北兵数重而果劲不及南南谷虚少而货财不及北南利在于急战北利在于缓持宜旷以日月绍不从连营稍前逼官渡合战曹公军不利出复壁绍为髙橹起土山射营中营中皆䝉楯衆大惧曹公乃为发石车击绍楼皆破绍衆号曰霹雳军绍为地道欲袭曹公曹公輙于内为长堑以拒之又遣竒兵袭击绍运车大破之尽焚其谷食会绍遣淳于琼等将兵万余人北迎运沮授说绍可遣将别为军于表以絶曹公之钞绍复不从琼宿乌巢去绍军四十里绍谋士许攸奔曹公攸谓曹公曰公孤军独守外无求索危急之时也今袁氏辎重有万余两而无严备可轻兵袭之不虑而至燔其积聚不过三日袁氏自败也公乃选精鋭步马秉袁氏旗帜衔枚縳马口从间出人负束薪时有问者绐之曰袁公恐曹操抄掠后军兵以益备闻者信之既至辎重围屯燎薪火光亘天地破琼等悉斩之数日绍弃甲而遁蜀将姜维率衆侵魏依麴山筑二城使牙门将勾安李韶等守之衆羌胡质任宼逼诸郡魏将陈泰御之泰谓诸将曰麴城虽固去蜀险远当须运粮羌夷患维劳役必未肯附今围而取之可不血刄而㧞其城虽或有救山道险阻非行兵之地乃使邓艾等进兵围之断其运道及城外流水安等挑战不许将士困窘分粮聚雪以稽日月维果来救出自牛头与泰相对泰曰兵法贵在不战而屈人今絶牛头维无返道则我之擒也诸军各坚垒勿与战自南渡白水循水而东使诸将截其还路维惧遁走安等孤悬遂皆降十六国前赵刘曜遣将刘允西伐张骏之武威骏遣将辛巖韩瑛东拒刘允屯于狄道城韩瑛进渡沷干岭辛巖曰我握衆数万籍氐羌之鋭宜速战以灭之不尔久则生变瑛曰自夏末以来太白犯日辰星逆行白虹贯日皆变之大者不可以轻动动而不㨗为祸更深吾将久而毙之且曜与石勒相攻允亦不能久也积七十余日军粮竭遣辛巖督运于金城允闻之大悦谓其将士曰韩瑛之衆十倍于吾粮廪将悬难以持久今分兵运粮可谓天授吾若败辛巖瑛等自溃彼衆我寡宜以死战战而不㨗当无匹马得还士衆咸奋于是率骑三千袭巖于沷干大败之瑛军遂溃死者三万余人十六国后赵石勒将石季龙大掠荆河州而去留将姚豹守城住西台勒将以驴千头运粮以馈姚豹晋将祖逖遣韩潜冯铁等追击于汴水尽获之姚豹宵遁十六国前秦苻坚遣将王勐伐前燕慕容暐师至潞川燕将慕容评率兵十万御之以持久制之勐乃遣其将郭䖍率骑五千夜从间道起火于髙山因焚评辎重火见邺中评性贪鄙障固山泉卖樵鬻水积钱绢如丘陵三军莫有鬭志因而大败大唐髙宗遣将薛仁贵郭待封伐吐蕃仁贵留二万人作两栅辎重并留栅内倍道掩之待封不从仁贵之䇿领辎重继进未至乌海吐蕃二十余万悉衆救其前军迎击待封败之待封趋山军粮及辎重并为贼所掠仁贵遂退军遂大败孙子曰火攻有五一曰火人二曰火积三曰火辎四曰火库五曰火坠行火必有因烟火素具发火有时起火有日时者天之燥也日者宿在戊箕东壁翼轸也凡此四宿者风起之日凡火攻必因五火之变而应之火发于内则早应之于外火发而其兵静者待而勿攻极其火力可从而从之不可从而止火可发于外而待于内以时发之发于上风勿攻下风昼风久夜风止凡军必知五火之变以数守之故以火佐攻者明火攻汉将李陵征匈奴战败班师为单于所逐及于大泽匈奴于上风纵火陵亦先放火烧断苇葭用絶火势后汉末汉将皇甫嵩讨黄巾贼张角嵩保长社贼来围城嵩兵少军中皆恐乃召军吏谓曰兵有竒变不在衆寡今贼依草结营易为风火若因夜纵火必大惊乱吾出兵击之其功可成其夕遂大风嵩乃约勒军士皆束炬乘城使鋭士间出围外纵火大唿城上举燎应之嵩因鼓而奔其阵贼惊乱奔走嵩进兵讨之与角弟梁战于广崇梁衆精勇嵩不能尅明日乃闭营休士以观其变知贼意少懈乃潜夜勒兵鸡鸣驰赴其阵至晡时大破之后汉末刘表死曹公尅荆州得刘琮水军沿流东下吴主孙权遣周瑜领兵逆曹公遇于赤壁初一交战曹公军披退引兵次江北瑜等在南岸瑜部将黄盖曰今宼衆我寡难与持久然观曹军方连船舰首尾相接可烧而走也乃取䝉冲鬭舰数十艘实以薪草膏灌其中裹以帷幕上建牙旗先书报曹公期以欲降又先备走舸各系火大船后因风相次俱前曹公军吏士皆延颈遥观指言盖降盖放诸船同时发火时风盛勐悉延烧岸上营落顷之熛烟张天人马烧溺死者甚衆军遂败退东晋将殷浩北伐其长史江逌取数百鸡以长绳连之其脚皆系火一时驱放羣鸡飞散火爇羌营因而奋击羌将姚襄大败走之后周遣将伐髙齐齐将段韶与太尉兰陵王长恭同徃扞御至西境有栢谷城者乃絶崄古城千仭诸将莫敢攻围韶曰汾北河东势为国家之有若不去栢谷事同痼疾计彼援兵会在南道今断其要路救不得来且城势虽髙其中甚狭火弩射之一旦可尽诸将称善遂鸣鼓而攻之城溃获仪同薛敬礼大斩获首虏仍城华谷置戍而还隋文帝时髙颎献取陈之䇿曰江南土薄舍多竹茅所有积储皆非窖地密遣行人因风纵火待彼修葺复更烧之不出数年自可财力俱尽帝行其䇿由是陈人益弊火兵火兽火禽火盗火弩附火兵以骁骑夜衔枚缚马口人负束薪束緼怀火直抵敌营一时举火营中惊乱而乘之静而不乱舍而勿攻火兽以艾煴火置瓢中开四孔系瓢于野猪麞鹿项上针其尾端向营而纵之奔走入草瓢败火发火禽以胡桃剖分空中实艾火开两孔复合系野鸡项上针其尾而纵之奔入草器败火发火盗遣人音服与敌同者夜窃号逐便怀火偷入营焚其积聚火发乱而出火弩以擘张弩射及三百步者以瓢盛火冠矢端以数百张中夜齐射敌营中刍草积聚乘风取胜后汉杨璇为零陵太守是时苍梧桂阳猾贼相聚攻郡县贼衆多而力强吏人忧愁璇乃特制马车数十乘以排囊盛石灰于车上系布索于马尾又为兵车专彀弓弩尅期会战乃令马车居前顺风鼓灰贼不得视因以火烧其布索马惊奔突贼阵因使后车弓弩乱发钲鼓鸣震羣宼大骇破散追逐伤斩无数郡境以清陈武帝有江东梁将王琳率兵东下陈遣大将侯瑱等拒之瑱等以琳军威方盛乃引军入芜湖避之是时西南风至急琳谓得天时将取扬州侯瑱等徐出芜湖以蹑其后比及兵交西南风翻为瑱用琳兵放火燧以掷瑱船者皆反烧其船琳兵溃乱透水死者十二三其余皆弃船上岸为陈军所杀殆尽孙子曰以水佐攻者强水可以絶而不可以夺水攻汉王遣韩信已定齐临淄遂东追齐王田广至髙密项羽使龙且将二十万救齐王田广龙且并军与信战未合人或说龙且曰汉兵远鬭穷战其锋不可当齐楚自居其地战兵易败散不如深壁令齐王使其信臣招所亡城亡城闻其王在楚来救必反汉汉兵二千里客居齐齐城皆反之其势无所得食可无战而降也龙且曰吾救齐不战而降之吾何功今战而胜之齐之半可得何为止遂战与信夹潍水阵韩信乃夜令人为万余囊盛沙壅水上流引军半渡击龙且佯不胜还走龙且果喜曰固知信怯也遂追信渡水信使人决壅囊水大至龙且军大半不得渡即急击杀龙且水东军遂败走后汉董卓将兵三万讨先零羌为羌胡所围粮食乏絶进退逼急乃于所渡水中伪立墕以为捕鱼而潜从墕下过北贼追之决水已深不得渡时衆败退唯卓全师而还后汉末曹公围吕布于下邳引沂泗水灌城尅之陈闽中守陈宝应举兵反据建安晋安二郡界水陆为栅陈将章昭达讨之据其上流命军士伐木带枝叶为筏施栢拍于其上缀以大索相次列营夹两岸宝应数挑战昭达按甲不动俄而暴雨江水大涨昭达大放筏冲突水栅尽破又出兵攻其步军宝应大溃遂尅定闽中陈将欧阳纥据岭南反陈将章昭达督衆军讨之纥乃出栅洭口多聚沙石以竹笼置于木栅之外用遏船舰昭达居其上流装舰造栢拍以临贼栅又令军人衔刀潜行水中斫竹笼笼篾皆解因纵大舰随水突之贼衆大败因而擒纥大唐武德中刘黒闼据河北背反太宗率兵讨之先遣堰洺水上流使浅令黒闼得渡水及战遽令决堰水至深丈余贼徒既败争渡水溺死者数千人咸以为神黒闼与二百余骑奔于突厥悉虏其兵衆河北悉平武德中李靖随河间王孝恭讨萧铣属江水汎涨诸将皆请停兵以待水退靖谓孝恭曰兵者以速为神机者时不可失今若乘水涨之势倐忽至其城下可谓疾雷不及掩耳兵家上䇿也孝恭从之进兵次夷陵铣将文士𢎞屯清江靖与之决战大破贼军仍率所部星驰进发营于荆州城下士𢎞既败铣衆莫不震詟靖又破其将杨君茂郑文秀等遂围城数重其夜铣遣使请降靖即入据其城号令严肃军无私焉水平及水战具附木槽长二尺四寸两头及中间凿为三池池横阔一寸八分纵阔一寸深一寸三分池间相去一尺五分间有通水渠阔二分深一寸三分三池各置浮木木阔狭微小于池匡厚三分上建立齿髙八分阔一寸七分厚一分槽下为转关脚髙下与眼等以水注之三池浮木齐起眇目视之三齿齐平则为天下凖或十步或一里乃至数十里目力所及置照版度竿亦以白绳计其尺寸则髙下丈尺分寸可知谓之水平照版形如方扇长四尺下二尺黒上二尺白阔三尺柄长一尺大可握度竿长二丈刻作二百寸二千分每寸内小刻其分随向远近髙下立竿以照版映之眇目视三浮木齿及照缺以度竿上尺寸为高下逓而往视尺寸相乘则山岗沟涧水源下髙深浅可以分寸而度水战之具其船阔狭长短随用大小胜人多少皆以米为率一人重米二石其檝棹篙橹帆席絙索沉石调度与常船不殊楼船船上建楼三重列女墙战格树幡帜开弩牕矛穴置抛车礨石铁汁状如城垒忽遇暴风人力莫能制此亦非便于事然为水军不可不设以成形势䝉冲以生牛皮䝉船覆背两厢开掣棹孔左右前后有弩窓矛穴敌不得近矢石不能败此不用大船务于疾速乘人之不及非战之船也鬭舰船上设女墙可髙三尺墙下开掣棹孔船内五尺又建棚与女墙齐棚上又建女墙重列战敌上无覆背前后左右树牙旗旙帜金鼓此战船也走舸舷上立女墙置棹夫多战卒少皆选勇力精鋭者徃返如飞鸥乘人之不及金鼓旗帜列之于上此战船也游艇无女墙舷上置桨床左右随大小长短四尺一牀计会进止廻军转阵其疾如风虞候居之非战船也海鹘头低尾髙前大后小如鹘之状舷下左右置浮版形如鹘翅翼以助其船虽风涛涨天免有倾侧覆背上左右张生牛皮为城牙旗金鼓如常法此江海之中战船也孙子曰敌若絶水必远水客絶水而来勿迎之于水内令半渡而击之利欲战无附于水而迎客视生处髙无迎水流此处水上之军也上而水来沫至欲涉者待其定也敌半涉水击必胜春秋时晋将阳处父侵蔡楚将子上救之与晋师夹泜而军处父患之使谓子上曰吾闻之文不犯顺武不违敌子若欲战则吾退舍子济而阵迟速惟命不然纾我老师费财亦无益也乃驾以待子上欲涉大孙伯曰不可晋人无信半涉而薄我悔败何及不如纾之乃退舍阳子宣言曰楚师遁矣遂归楚师亦归太子商臣谮子上曰受晋赂而避之楚之耻也罪莫大焉王杀子上楚汉相持项羽自击汉将彭越于梁地令其将大司马曹咎守成臯汉将挑楚军咎渡汜水战汉将候半涉击大破之后汉末青徐黄巾三十万衆入渤海界欲与黒山贼合公孙瓒率步骑二万人逆击于东光南大破之斩首二万余级贼弃车重数万两奔走渡河瓒因其半济薄之败复大破死者数万人魏将郭淮在汉中蜀主刘备欲渡汉水来攻诸将议衆寡不敌依水为阵以拒之淮曰此示弱而不足挫敌非算也不如远水为阵引而致之半济而后击备可破也既阵备疑不敢渡大唐武德中薛万均与罗艺守幽燕窦建德率衆十万来至范阳均谓艺曰衆寡不敌今若出鬭百战百败当以计取之可令羸兵弱马阻水背城为阵以诱之贼若渡水交兵请分精骑百人伏于城侧待其半渡而击之破之必矣从之建德引兵渡水万均击之大破军行渡水附军行遇大水河渠沟涧无津梁舟栰以木甖渡用木缚瓮为筏受二石力胜一人甖间阔五寸底以绳勾聨编枪于其上形长勿方前置㧞头后置稍左右置棹又用枪栰枪十根为一束力胜一人四千一百六十六根即成一栰皆去钻刋以束为鱼鳞次横检而缚之可渡四百一十六人以此为率多少用济又用蒲栰以蒲九尺围颠倒为束十道缚似束枪为栰量长短多少无蒲亦用苇栰量大小以济人又用挟絙以善游者系小绳先浮渡水次引大絙于两岸立大橛急定絙使人挟絙浮渡大军可为数十道又用浮囊以浑脱羊皮吹气令满系其孔束于腋下浮渡御敌水军絶下流败之梁将赵祖悦率水军偷据崃石后魏遣将崔延伯率兵讨之延伯夹淮为营遂取车轮去削鋭其辐两两接对揉竹为絙贯连相属并十余道横水为桥两头施大辘轳出没任情不可烧斫既断祖悦走路又令舟舸不通梁武援军不能赴救祖悦合军咸见俘虏后周将达奚长儒围陈将吴明彻于吕梁陈遣骁将刘景率勇士七千来为声援长儒于是取车轮数百系以大石沉之清水连毂相次以待景军景至船舰碍轮不得进长儒乃纵竒兵水陆俱发大破之因擒明彻通典卷一百六十通典卷一百六十一钦定四库全书通典卷一百六十一唐京兆杜佑君卿纂兵十四孙子曰水因地而制形兵因敌而制胜故兵无常势水无常形能随敌变化而取胜者谓之神悬权而动故五行无常胜四时无常位日有短长月有生死因机设权春秋时晋师伐秦秦人毒泾上流师人多死也春秋时楚师伐吴箴尹固与王同舟王使执燧象以奔吴师春秋时邾人城翼还将自离姑大夫公孙鉏曰鲁将御我欲自武城还循山而南大夫徐鉏曰道下遇雨将不出是不归也遂自离姑武城人塞其前断其后之木而弗殊邾师过之乃推而蹷之遂败邾师春秋时晋将荀吴败无终及羣狄于太原初将战魏舒曰彼徒我车所遇又阨以什共车必克困诸阨又乌克请皆卒自我始乃毁车以为行五乘为三五为五阵以相离两于前伍于后专为右角叅为左角偏为前拒以诱之狄人笑之未阵而薄大败之战国燕师伐齐已下七十余城围即墨未下齐将田单乃收城中得千余牛为绛缯衣画以五彩龙文束兵刄于其角而灌脂束苇于尾烧其端凿城数十穴夜纵牛壮士五千人随其后牛尾热怒而奔燕军燕军大惊牛尾炬火光明炫燿燕军视之皆龙文所触尽死伤五千人因衔枚击之而城中鼓噪从之老弱者皆击铜器声动天地燕军大骇败走而燕七十余城皆复为齐后汉初冯异将数万人与贼约期会战使壮士变服与赤眉同伏于道侧明日赤眉使万人攻异前部异裁出兵以救之贼见势弱遂悉衆攻异异乃纵兵大战日昃贼气衰伏兵卒起衣服相乱赤眉不复识别衆遂惊溃追击大破于崤底后汉末袁尚击袁谭于平原使其将审配守邺曹公攻邺城尚闻邺急弃平原而救求入城以计事者主簿李孚请行尚曰当何所办孚曰今邺围甚急多人则不可孚乃自选温信者三人不示其谋各给骏马令释戎器着平上冠持问事杖投暮直抵邺下自称曹公都督巡歴围垒所过呵责失候者辄捶之自东歴西径入曹公营当城门复怒守围者收縳之因开围驰入城下配以缒引之孚得入城中鼓噪皆唿万岁守围者以状闻公笑曰此非徒入方且复出孚计事讫将还而外围益急谓配曰城中谷少无用老㓜为不如驱出之省谷配乃夜拣得一千人皆令持白幡秉脂烛从三门而出请降孚将所来骑随降人而出时守围吏闻城中悉降火光照耀但共观火不复视围孚出北门而归尚明日曹公闻孚已得去曰果如吾言曹公征马超于关中军于渭南为贼冲突营不得立地又纯沙不胜版筑其将娄伯子说公曰今天寒可起沙为城以水灌之须臾成氷坚如铁石功不达曙百堵斯立虽金汤之固未能过也公从之比明而就吴将周瑜使甘宁据夷陵魏将曹仁围宁吕䝉往救之仍分遣三百人柴断崄道贼走可得其马军到夷陵即日交战所杀过半敌夜遁去行过柴道骑皆舍马歩走䝉兵追蹙击获马三百余匹方船载还吴将贺齐讨黟歙贼帅陈仆祖山等二万人屯林歴林歴山四靣壁立髙数十丈径路危狭不容方楯贼临髙下石不可得攻军住经日将吏患之齐身出行观视形便阴募轻㨗士为作铁戈密于隐崄贼所不备处以戈拓山为縁道道成夜令人潜上乃多悬布以授下人得上百数十人四靣流布俱鸣鼓角齐勒兵待之贼夜闻鼓声四合谓大军悉已得上惊惧惑乱不知所为守路备崄者皆走还依衆大军因是得上其中有善禁术吴师刀劒不得㧞弓弩射矢皆还自向辄致不利齐曰吾闻之雄黄胜五兵还丹能威敌夫金有刄虫有毒者皆可禁之以无刄之兵不毒之虫彼必无能为也遂伐木为棓布阵四靣罗列俱鸣鼓角勒兵待曙贼惶遽无依禁术不效遂大破而降之十六国后赵石勒将石季龙大掠陈蔡间而去留将姚豹守谯城住西台东晋将祖逖遣将韩潜等镇东台同一大城贼从南门出入放牧逖军开东门相守四旬逖以布囊盛土如米状使千余人运上台又使数人担米伪为疲极而息于道贼果逐之皆弃担而走贼既获米谓逖士衆丰饱而胡戎饥久益惧无复胆气也十六国前秦苻坚䧟襄阳晋将桓冲攻之坚将慕容垂率歩骑五万救襄阳以石越为前锋次于沔水垂越夜命三军人持火炬于树枝上光照数里冲惧退还上明东晋末大将宋武帝北征广固岭南贼将徐道覆谓其帅卢循曰今日之机万不可失既克都邑刘裕虽还无能为也循从之初道覆密欲装舟舰乃使人伐船材于南康山伪云将下都货之称力少不能得致即贱卖之价减数倍居人贪贱卖衣物而市之贑石水急出船甚难皆储之如是者数四故船板大积而百姓弗之疑及道覆举兵案卖劵而取之无得隠匿者乃并装之旬日而办遂举衆宼南康庐陵豫章郡诸守相皆委任奔走东晋末宋武帝作相率兵伐后秦姚泓后魏遣将俄青等歩骑十万屯河北帝有数千骑缘河随晋军进止时军人縁河南岸牵百丈河流迅急有漂渡北岸者辄为魏人所杀掠遣军才过岸即退军还复来宋武乃遣白直队主丁旿率七百人车百乘于河北岸上去水百余歩为却月阵两头抱河车置七仗士事毕使竖一白毦魏人见数百人歩牵车上不解其意并未动宋武先命将朱超石戒严二千人白毦既举超石驰往赴之并赍大弩百张一车益二十人设彭排于辕上魏人见营阵乃进围营超石先以软弓小箭射敌以衆少兵弱四面俱至攻营于是百弩俱发又遣善射丛箭射之魏衆既多弩不能制超石遂行别赍大鎚并千余张矟乃断矟长四尺以鎚鎚之一矟辄洞贯三四人魏衆不能当遂奔溃宋檀祗为广陵相亡命司马国璠兄弟自北徐州界聚衆数百潜过淮因天夜阴暗率百许人縁广陵城得入呌唤直上㕔事祗惊起出门将处分贼射之伤败却入祗密语左右曰贼乘暗得入掩我不备但打五鼓惧暁必走矣贼闻鼓鸣将谓暁于是奔㪚追讨尽获之宋将宗悫征林邑围区粟城林邑王范阳迈遣将范毗沙达率万余人来救悫谓诸将曰宼衆我寡难与争锋乃分军为数道偃旗卧鼓悫潜进令曰听吾鼓噪乃出山路榛深贼了不为备卒见军至惊惧退走悫乘胜追讨败归林邑仍攻区粟㧞之汎海陵山径入象浦有大渠南来注浦宋军阻渠置阵林邑王倾国来逆阻渠不得渡以具装被象诸将惮之请待前后军集然后击悫曰不然吾已屠其坚城破其鋭衆我气方厉彼已破胆一战可定何疑焉悫以为外国有师子威服百兽乃制其形与象相御象果惊奔衆皆溃乱悫率兵直渡渠奋击阳迈遁走其衆奔散遂克林邑萧齐将鲁康祚赵公政衆号一万侵后魏荆河州之太仓口魏将𫝊永率三千人击之时康祚等军于淮南永舍于淮北十有余里永量吴楚之兵好夜斫营即夜分兵为二部出于营外又以贼若夜来必应于渡淮之所以火记其浅处永既设伏仍密令人以瓠盛火渡淮南岸当深处置之教之云若有火起即亦然之其夜康祚公政等果亲领兵来斫永营东西二伏夹击之康祚等奔趋淮水火既竞起不能记其本济遂覩永所置之火而争渡焉水深溺死斩首者千级生擒公政康祚人马坠淮暁而获其尸梁将侯景反兵逼建业衆皆危惧梁将羊侃为守城督因伪称得外射书云邵陵王西昌侯兵已至近路衆乃少安贼为尖头木驴攻城矢石所不能制侃作雉尾炬施铁镞以油灌之掷驴上焚之俄尽贼又东西两面起土山以临城城中震骇侃命为地道潜倒其土山不能立贼又作登城楼车髙十余丈欲临射城内侃曰车髙堑虚彼来必倒可卧而观之不劳设备及车动果倒衆皆服焉贼频攻不㨗会侃病死城乃䧟后魏雍州刺史萧宝寅据州反魏大将长孙雉讨之军次𢎞农副将杨偘曰昔魏武与韩遂马超挟关为垒胜负之理久而无决岂才雄相𩔖算畧抗衡当以河山崄阻难用智力今贼守潼关全据形势纵曹操复出亦无所逞竒必须取蒲坂飞棹西岸置兵死地人有鬭心潼关之贼必覩风而散诸处既平长安自尅雉曰贼党薛循义已围河东薛风贤又保安邑都督宗正孙珍停师蒲坂又不能进虽有此计犹用为疑偘曰孙珍本行阵一夫因縁进达可为人使未可使人一朝受元帅之任处分三军精神乱矣宁堪图贼河东治在蒲坂西带河湄所部之人多在东境循义驱率壮勇西围郡邑父老妻弱尚保旧村若歩卒一临方寸各乱人人思归则郡围自解不战而胜昭然在目雉从之令其子彦等领骑与偘于𢎞农北渡所统悉是骑士习于野战未可攻城便据石锥壁偘乃班告曰今且停军于此以待歩卒兼观人情向背然后行若送降名者各自还村候台军举烽火亦应之以明䧏欵其无应烽者即是不降之村理须殄戮赏赉军士人遂传相告报未实降者亦诈举烽一宿之间火光遍数百里内宝寅将时围河东不测所以各自散归长安贼平偘颇有力后魏末河北贼葛荣别帅韩楼郝长等有衆数万人屯据蒯城魏将侯泉率骑七百讨之遂广张声势多设供具亲以数百骑深入楼境欲执行人以问虚实去蒯百余里値贼帅陈周马歩万余泉遂潜伏以乘其背大破之虏其卒五千余人寻还其马仗纵令入城左右谏曰既获贼衆何为复资遣之泉曰我兵既少不可力战事须为计以离隙之泉度其已至遂率骑夜进昧旦叩其城门韩楼果疑降卒为泉内应遂遁走追擒之葛荣率衆将向洛阳衆号百万魏将尔朱荣自太原讨之率精骑七千马皆有副倍道兼行东出滏口葛荣自邺以北列阵数十里箕张而进荣潜军山谷为竒兵分督将以上三人为一处处有数百骑令所在扬尘鼓噪使贼不测多少又以人马逼战刀不如棒密勒军士各赍棒一枚置于马侧至战时不听斩级以棒棒之而已虑废腾逐乃分命壮勇所当冲突号令严明将士同奋荣身自陷阵出于贼后表里合击大破之于阵擒葛荣西魏将王罴为华州刺史尝修城未毕梯在城外齐神武遣将韩轨从河东宵济袭罴罴不知觉比暁轨衆已乗梯入城罴尚卧未起合外汹汹有声罴袒身露髻徒跣持一白挺大唿而出敌见之惊退遂至东门左右稍集合战破之軓衆遂投城遁走东魏遣将斛律金宼洛阳师至于河北周文帝患其渡河乃于上流纵火船而下以烧河桥金先备小艇半盛以水铁鎻连之一旦絶中流火船至而不前须臾火灭而桥获全遂进军洛阳西魏将韦孝寛守玉壁东魏大将齐神武命攻之连营数十里至于城下及于城南起土山欲乘之以入当其山处城上先有两髙楼孝寛更縳木接之令极髙峻多积战具以御之敌人以楼髙不得入遂于城南壍地道又于城北起土山且作且攻昼夜不息孝寛复掘长壍截其道仍置战士屯于壍上城外每穿至壍战士即擒杀之又于壍上外积柴贮火敌人有在地道内者便下柴火以皮鞴吹火气一冲咸即灼烂城外又造攻车车之所及莫不摧毁虽有排楯莫之能抗孝寛乃缝布为幔随其所向则张设之布既悬于空中其车竟不能坏城外又缚松麻于竿灌油加火规以烧布并欲焚楼孝寛复作长铁钩利其锋刃火竿每来以钩遥割之松麻俱落又于城西面穿地作二十一道分为四路于其中各施梁柱复以油灌柱放火烧之柱折而城并崩坏孝寛又随坏处竖木栅以扞之敌不得入城外尽其攻击之术孝寛咸拒破之城竟以全西魏末蠕蠕侵魏魏大将元纂御之蠕蠕遂逃出塞纂令将士于谨率二千骑追之至郁郅原前后七十战尽降其衆率轻骑出塞觇贼属骑奄至谨以衆寡不敌退必不免乃散其衆骑使匿丛薄间又遣人升山指麾若分部军衆者贼遥见虽疑有伏兵既恃其衆不以为虑乃进军逼谨谨常乗骏马一紫騧贼先所识乃使二人各乘马突阵而出贼以为谨也皆争逐之谨乃率余军击追骑贼遂奔走因得入塞西魏将王思政守颍川城东魏大尉髙岳率歩骑十万来攻思政卧鼓偃旗寂若无人者岳恃衆谓一战可屠乃四面鼓噪而上思政选城中勇骑开门出战岳衆不能当引军乱退思政登城遥见岳阵不整乃率歩骑三千出邀击之杀伤甚衆然后还城设守御之备岳知不可卒攻乃多备营垒又随地势髙处筑土山以临城中飞梯火车尽攻击之法思政亦作火因迅风便投之土山又射以火箭烧其攻具仍募勇士缒而出战岳衆披靡其守土山人亦弃山而退思政即命据其两土山置折堞以助防守岳等于是夺气不敢复攻齐文襄更益岳兵堰洧水以灌城虽有怪兽每冲坏其堰然城被灌已久多亦頺壊岳悉衆苦攻分任迭进一旬之中昼夜不息思政身当矢石与士卒同劳苦又属大雪平地三尺衆毙于锋刃及冻饿死者不可胜数乃更修堰作铁龙杂兽用厌水怪堰成水大至城中水泉涌溢不可防止悬釜而炊粮力俱竭不敢逼城齐文襄乃率歩骑十万来自于堰下督厉士卒増功筑堰时盛夏水壮城北面遂壊顷之水便溢满无措足之地遂被擒文襄义而礼之后周将贺若敦率骑六千渡江取陈湘川陈将侯瑱讨之江路遂断粮援既絶人懐危惧敦于是分兵掠抄以充资费恐瑱等知其粮少乃于营内聚土覆之以米集诸营军士各持囊遣官司部分各给粮者因召侧近村人佯有所访问令于营外遥见遂即遣之瑱等闻之量以为实乃据守要险欲旷日老敦敦又增修营垒造庐舍示以持久敦军数有叛人乘马投瑱者遂纳之敦又别取一马牵以趋船船中逆以鞭之如是者再三马即畏船不上后伏兵于江岸遣人乘畏船马以招瑱军诈称投附瑱便遣兵迎接竞来牵马马既畏船不上敦发伏掩之尽殪又湘罗之人乘轻船载米粟及笼鸡鸭以饷瑱军敦患之乃为士人装船伏甲士于中瑱兵人见之谓饷船至逆来争取敦甲士出而擒之此后实有馈饷及亡命奔瑱者犹谓之设诈逆遣扞击并不敢受相持岁余瑱不能制后周末隋文帝辅政周大将尉迟逈在河北拒命河南州县多从逈隋文帝遣将于仲文讨之逈将檀让屯成武别将髙士儒以万人屯永昌仲文诈移书州县曰大军将至可移积粟让谓仲文未能卒至方椎牛享士仲文知其怠选精骑袭之一日便至遂㧞成武逈将席毗罗衆十万屯于沛县将攻徐州其妻子住金乡仲文遣人诈为毗罗使者谓金乡城主徐善净曰檀让明日午时到金乡将宣蜀公令赏赐将士金乡人以为信然皆喜仲文简精兵伪建逈旗帜倍道而进善净遥见仲文军且至以为檀让乃出迎谒仲文执之遂取金乡诸将多劝屠之仲文曰此城是毗罗起兵之所当寛其妻子其兵可自归如即屠之彼意絶矣衆皆称善于是毗罗恃衆来薄官军仲文背城结阵出军数里设伏于麻田中两阵才合伏兵俱发曳柴鼓噪尘埃张天毗罗军大溃仲文乘之贼皆投漆水而死水为之不流获檀让轞送京师河南悉平隋开皇中文帝大议伐陈诸将皆云大江濶远兵不习水以此为疑若一登南岸秦兵一可当百襄邑公贺若弼献十䇿其一事请多造船须船既多贼必防拟更甚今南地无马请付傍江诸州二十岁以上老马令秣饲以平陈为名贼必惧而求马拟战密勅刺史令私买博大船江南下湿特不宜马不逾周年并当死尽然终不为彼用陈主叔宝果大造船市马输船既多方觉不便而止髙颎请所博得船运诸州米贮夀阳穿大池以鱼莲遨游为名造船敎水战仍以贺若弼为夀州总管终以此平陈也隋炀帝初汉王谅据并州反代州总管李景为谅将乔钟馗所围隋将杨义臣率兵救之义臣自以兵少悉取军中牛驴得数千头复令兵数百人人持一鼓潜驱山谷出其不意义臣晡后复与钟馗战兵初合驱牛驴者疾进一时鸣鼓尘埃张天钟馗军不知所为伏兵发击之因而大溃隋将刘方率兵讨林邑国其王梵志率其徒乘巨象而战方战不利于是掘小坑以草覆其上因以兵挑之梵志悉衆而陈方诈为奔北梵志逐之至坑所其象多陷转相惊骇军遂乱方纵兵击之大破大唐贞观中北狄铁勒薛延陀发同罗仆骨囬纥等衆合二十万渡漠屯白道川据善阳岭以击突厥可汗李思摩之部思摩引其种落走朔州留精骑以拒战延陀乘之及塞太宗令张俭李勣等率兵数道击之太宗诫之曰延陀负其兵力踰漠而来经途数千马已疲瘦夫用兵之道先利速进不利速退吾先勅思摩烧薙秋草延陀粮饷日尽野无所获顷者侦人来云其马畜啮噉林木枝皮畧尽卿等掎角思摩不须前战候其将退一时奋击制胜之举也于是李勣击延陀之衆破之先是延陀击突厥沙钵罗及社尔皆以歩兵战而胜及其将来宼也先讲武于国中教习歩战每五人以一人经习战阵者使执马而四人前战克胜则援马以追奔失于应接罪至于死没其家口以赏战人至是遂行其法突厥先合辄退延陀乘胜而逐之勣兵拒击之而延陀弓矢俱发伤我战马李勣乃令去马歩阵率长矟数百为队齐奋以冲之其衆溃散副总管薛万彻率数千骑收其执马者其衆失马莫知所从因击之乃大败髙宗遣将军裴行俭讨厥突于黑山至朔川谓其下曰兵法尚诈者谓以权谋制敌也若御其下则非诚信不可行也前遣副将萧嗣业运粮被掠兵多馁死所以败也狡宼狃忲不可以不备乃诈为粮车三百乘每车伏壮士五人各赍陌刀劲弩以羸兵数百人援之兼伏精兵居险以待之贼果大下羸兵弃车散走贼驱车就泉井觧鞍牧马方拟取粮车中壮士齐发伏兵亦至杀获殆尽贼衆奔溃自是续遣粮运无敢近者多方误之春秋时吴子阖庐问于伍员曰伐楚何如对曰楚执政衆而乖莫适任患若为三师以肄焉一师至彼必皆出彼出则归彼归则出楚必道弊亟肄以罢之多方以误之既罢而后以三军继之必大克之阖庐从之楚于是乎始病终于吴师入郢春秋时吴伐越越子勾践御之阵于檇李勾践患吴之整也使死士再擒焉不动使罪人三行属剑于颈而辞曰二君有治臣干旗鼓不敏于军之行前不敢逃刑将归死遂自刭也师属之目越子因而伐之大败吴师后汉末曹公征关中进军渡渭马超韩遂数请战不许因请割地求送任子公用贾诩计伪许之韩遂请与公相见公与遂交马语移时不及军事但说京都故旧拊手欢笑既罢超等问遂公何言遂曰无所言也超等疑之他日公又与遂书多所㸃抹如遂改定者超等愈疑遂公与尅日㑹战先以轻兵挑之战良久乃纵骁骑夹击大破之遂超等走凉州魏将田国让率兵击鲜卑轲比能单将锐卒深入虏庭胡人衆多抄军前后断截归路国让乃进军去虏十余里结屯营多聚牛马粪燃之从他道引去胡见烟火不絶以为尚在行数十里乃知之魏末诸葛诞文钦反据夀春招吴请援司马景王总兵讨之谓诸将曰彼当突围决一朝之命或谓大军不能久省食减口冀有他变料贼之情不出此二者今当多方以乱之备其越逸此胜计也因命合围分遣羸疾就谷廪淮北军士大豆人三升钦闻之果喜景王愈羸形以示之多纵反间扬言吴救方至诞等益寛恣食俄而城中乏粮诸将并请攻之景王曰诞聚粮完守外结吴人自为足据淮南必不便走今若急攻之损游军之力外宼卒至表里受敌此危道也且坚守三面若贼陆道而来军粮必少吾以游兵轻骑絶其转输可不战而破水贼水贼破钦等必为我擒矣诞钦等出攻长围诸军逆击走之初诞钦内不相协及至穷蹙转相疑贰诞杀钦钦子鸯踰城降以为将军封侯使巡城而唿景王见城上持弓者不发因令攻而㧞之东晋初前燕慕容廆封畧渐广据棘城晋平州刺史东夷校尉崔毖隂结髙句丽及宇文叚国等谋灭廆以分其地太兴初三国伐廆廆曰彼信崔毖虚说邀一时之利乌合而来耳既无统一莫相归伏吾今破之必矣然彼军初合其锋甚锐幸我速战若逆击之落其计矣静以待之必怀疑贰迭相猜防一则疑吾与毖谲而复之二则自疑三国之中与吾有韩魏之谋者待其人情沮惑然后取之必矣于是三国攻棘城廆闭门不战遣使送牛酒以犒宇文大言于衆曰崔毖昨有使至于是二国果疑宇文同于廆也引兵而归宇文悉独官曰二国虽归吾当独兼其国何用人为尽衆逼城连营三十里廆简锐士令皝摧锋于前翰领精骑为竒兵从傍出直冲其营廆方阵而进悉独官自恃其衆不设备见廆军之至方率兵拒之前锋始交翰已入其营纵火焚之衆遂大败皝翰皆廆之子十六国后燕慕容盛据辽东其辽西太守李朗引后魏军上表请发兵以拒㓂盛曰此必诈也召其使而诘之果验灭其族遣将李早率骑讨之师次建安召早旋师朗既闻其家尽诛也拥二千余户以自固及闻早中路而还谓有内变不复为备留其子养守令支迎魏师于北平早候知之袭尅令支遣禆将追朗及于无终斩之盛谓羣臣曰前所以追早还者朗新为叛逆必忌官威一则鸠合同𩔖刼害良善二则亡窜山泽未可卒平故非意而还以盈其怠卒然掩之必尅之理也羣臣皆曰非所及也齐末东昏侯以刘山阳为巴西太守配精兵三千使过荆州就行事萧颕胄以袭襄阳梁武帝时为雍州刺史知其谋乃遣叅军王天兽龎庆国诣江陵徧与州府人书及山阳西上梁武谓诸将曰荆州本畏襄阳又加以唇亡齿寒自有伤弦之急宁不闇同邪我总荆州之兵扫定东夏韩白重出不能为计况以无算之昏主哉我能使山阳至荆州便即授首诸军试观何如及山阳至巴丘梁武复令天兽赍书与颕冑兄弟去后梁武谓张𢎞䇿曰夫用兵之道攻心为上攻城次之心战为上兵战次之今日是也迺先遣天兽往州府人皆有书今叚乘驿甚急止有两封与行事兄弟云天兽口具及问天兽而口无所说行事不暗相闻不容矫有所道天兽是行事心膂闻必谓行事与天兽共隠其事必人人生疑山阳惑于衆口迭相嫌贰则行事进无以自明必恐漏吾谋内是驰两空凾定一州矣山阳至江安闻之果疑不上颕胄大惧乃斩天兽送首山阳山阳信之将数十人驰入颕胄伏甲斩之送首梁武以州归之东魏初齐神武破尔朱兆兆奔保秀容分兵守险出入抄掠每扬声云欲讨之师出复止如此者数四神武揣兆岁首必应会饮使将窦泰率精骑先驱一日一夜行三百里兆军人因宴休惰忽见泰军莫不夺气因而克之后周陵州木笼㺐恃险每行抄刼周将陆腾讨之㺐因山为城攻之不可㧞遂于城下多设声乐及诸杂妓示无战心诸㺐果弃其兵仗或携妻子临城观乐知其无备密令衆军俱上诸贼惶惧不知所为遂纵兵讨击尽破之后周将周法尚初自陈来归陈将樊勐济江讨之法尚遣部曲督韩朗诈为背已奔于陈伪告勐曰法尚歩兵不愿降北人皆窃议尽若叛还欲得军来必无鬭者自当于阵倒戈耳勐以为然引军急进法尚乃佯为畏惧自保于江曲勐陈兵挑战法尚先伏轻船于浦中又伏精锐于古村之北自张旗帜逆流拒之战数合伪退登岸投古村勐舍舟逐之法尚又疾走行数里与村北军合复前击勐勐退走赴船既而浦中伏船取其楫建周旗帜勐于是大败仅以身免矣隋髙颎献取陈之䇿曰江北地寒田收差晚江南土热水田早熟量彼收获之际征集士马声言掩袭必屯兵御守足得废其农时彼既聚兵我便解甲再三若此贼以为常后虽集兵彼必不信持疑之顷我乃济师登陆而战兵气益壮文帝行其䇿陈人益弊隋贺若弼镇淮南先是弼请沿江防人每交代之际必集歴阳于是大列旗帜营幕被野陈人以为大兵至悉发国中士马既知防人交代其衆复散后以为常不复设备其后弼以大军济江陈人弗之觉也遂灭陈大唐武德中突厥突利颉利二可汗到原州太宗陈兵拒之两阵将交太宗以数骑出谓曰不念昔日香火之言乃来相侵知二可汗外同内异故以此言疑之颉利见太宗轻出又闻香火之言乃隂猜突利因遣使曰王不须虑我无恶意更欲与王固盟约耳于是殿军引却也孙子曰上兵伐谋先攻其心战国齐将孙膑谓齐王曰凡伐国之道攻心为上务先服其心今秦之所恃为心者燕赵之权今说燕赵之君勿虚言空辞必将以实利以回其心所谓攻其心也汉王既破项羽于垓下羽兵尚衆汉兵围之而皆为楚歌楚人久苦征战因败思乡遂溃蜀大将诸葛孔明率衆定南夷帅孟获七纵七擒获曰公天威也南人不复反矣晋大将司空刘琨守太原羣胡攻围久未下琨计窘吹笳声悲寥亮羣胡夜闻之愁思遂溃散夺敌心计后汉初宼恂征隗嚣嚣将髙峻守第一遣军师皇甫文出谒恂辞理不屈恂怒斩之遣其副归告峻曰军师无礼已戮之矣欲降急降不欲固守峻惶恐即日开城降诸将皆贺因曰敢问杀其使而降其城何也恂曰皇甫文峻之心腹其所取计者今来辞意不屈必无降心全之则文得其计杀之则峻亡其胆是以降耳诸将皆曰非所及也通典卷一百六十一通典卷一百六十二钦定四库全书通典卷一百六十二唐京兆杜佑君卿纂兵十五孙子曰必生可虏敌无固志可取之春秋时晋师伐楚至于邲楚师出阵楚将孙叔敖曰进之宁我薄人无人薄我诗云元戎十乘以先启行先人也军志曰先人有夺人之心薄之可也遂疾进师车驰卒奔乘晋军晋帅荀林父不知所为鼓于军中曰先济者有赏中军下军争舟舟中之指可掬中军裨将赵婴齐使其徒先具舟于河故败而先济春秋时晋侯伐齐齐侯驾将走邮棠太子与郭荣扣马曰师速而疾畧也将退矣君何惧焉且社稷之主轻则失衆君必待之将犯之太子抽劒断鞅乃止于是晋师东侵至潍南及沂春秋时吴伐楚楚师败及清发将击之夫槩谓王曰困兽犹鬬况人乎若知不免而致死必败我若使先济者知免后者慕之蔑有鬬心矣半济而后可击也从之又败之楚人为食吴人及之奔食而又从之败诸雍澨五战及郢汉将赵充国讨先零羌羌久屯聚解弛覩见大军弃车重欲渡湟水道阨狭充国徐行驱之或曰逐利行迟充国曰此穷宼不可迫也缓之则走不顾急之则还致死诸将校皆曰善虏果赴水溺死者数百于是破之后汉凉州贼王国围陈仓不㧞而去汉将皇甫嵩进兵击之董卓曰不可兵法穷宼勿迫归衆勿追今我追国是迫归衆追穷宼也困兽犹鬬蜂虿有毒况大衆乎嵩曰不然前吾不击避其锐也今而击之待其衰也所击疲师非归衆也国衆且走莫有鬬志以整击乱非穷宼也遂独进击之使卓为后拒连战大破斩首万余级国走而死矣晋将刘毅泝江追桓𤣥战于峥嵘洲于时官军数千𤣥兵甚盛而𤣥惧有败衂常漾轻舸于舫侧故其衆莫有鬬心官军乘风纵火尽锐争先𤣥衆大溃隋炀帝征髙丽大将宇文述与九军过鸭緑水又东济萨水去髙丽平壤城三十里因山为营髙丽国相乞支文德遣使伪降请述曰遂旋师者奉其主髙元朝行在所述见士卒疲弊不可复战又平壤险固卒难致力遂因其诈而还半济贼击后军于是大溃不可禁止九军败绩一日一夜还至鸭緑水行四五百里初渡辽九军三十万人还至辽东城唯三千七百人耳孙子曰归师勿遏归师勿遏后汉末曹公围张绣于穰刘表遣兵救绣以絶军后公将引还绣兵来追公军不得进连营稍前到安衆绣与表兵合守险公军前后受敌公乃夜凿险为地道悉过辎重设守兵会明贼谓公为遁也悉军来追纵竒兵歩骑夹攻大破之公谓荀彧曰虏遏吾归师而与吾争死地吾是以知胜矣十六国前秦苻坚自伐晋于夀春败还长安慕容泓起兵于华泽坚将苻叡窦冲姚苌讨之苻叡勇果轻敌不恤士衆泓闻其至也惧率衆将奔关东叡驱兵要之姚苌谏曰鲜卑有思归之心宜驱令出关不可遏也叡复从战于华泽叡败绩被杀十六国夏赫连勃勃伐南凉秃髪傉檀大破之驱掠二万七千口牛马羊数十万而还傉檀率衆追之其将焦朗谓曰勃勃天姿雄鷔御军齐肃未可轻也今因抄掠之资率思归之士人自为战难与争锋不如从温围北度趣万解堆阻水结营制其咽喉百战百胜之术也傉檀不从勃勃闻而大喜乃于阳武下峡凿凌埋车以塞路勃勃乃勒衆逆击大败之杀伤万计十六国后凉吕𢎞攻叚业于张掖不胜将东走业议欲击之其将沮渠䝉逊谏曰归师勿遏穷寇勿追此兵家之戒也不如纵之以为后图业曰一日纵敌悔将无及遂率衆追之为𢎞所败业叹曰不能用子房之言以至于此孙子曰兵以诈立以利动以分合为变者也故其疾如风其徐如林侵掠如火不动如山难知如隂动如雷霆指向分衆先知迂直之计者胜此军争之法也大阵动则乱因乘而败之东晋前秦苻坚率兵来伐晋晋将谢石谢𤣥拒之坚遣其将朱序说石等以衆盛欲胁而降之序谓石曰若秦百万之衆皆至则莫可以敌也及其衆未集宜在速战若挫其前锋可以得志晋将遣使请战许之坚师列阵逼淝水晋师不得渡晋将使谓坚将苻融曰若悬军深入置阵逼水此持久之计岂欲战者乎若小退师令将士周旋仆与明公缓辔而观之不亦美乎坚衆皆曰宜阻淝水莫令得上我衆彼寡势必万全坚曰但却军令得过我以鐡骑向水逼而杀之不然因其济水而覆之于是麾军却阵军遂奔退制之不可止𤣥以八千精卒渡淝水逼之融驰骑掠阵马倒被杀军遂大败晋师乘胜追击死者相枕坚为流矢所中单骑遁走后周末隋文帝作相辅少主相州总管尉迟逈举兵不从隋文帝遣将韦孝寛讨之逈男惇率衆十万人入武德军于沁东拒之与孝寛隔水相持乃布兵二十余里麾军小却欲待孝寛军半渡而击之孝寛因其却乃鸣鼓齐进惇遂大败大唐光宅初武太后临朝称制徐敬业于扬州起兵以匡复皇家为辞月余日间致精卒数万太后遣将军李孝逸领兵讨之敬业率军拒于下阿谿方成列敬业谓其徒曰自知衣甲非厚者居衆后乃争退孝逸之师因其动噪而奔击乃大败焉先设伏乘势逐敌败之东晋末卢循率衆数万方舰而下晋相宋武帝率兵拒之出轻利鬬舰躬提幡鼓命衆军齐力击之又上歩骑于西岸右军叅军庾乐生乘舰不进斩而殉之于是衆军腾踊争先军中多万钧神弩所至莫不摧陷宋武自于中流蹙之因风水之势贼舰悉泊西岸岸上军先备火具乃投火焚之烟熖翳天贼衆大败追奔至夜乃归循等还浔阳初分遣歩兵莫不疑怪及烧贼舰衆乃悦服乘胜后汉末曹公征张鲁定汉中刘晔进说曰明公以歩卒五千将诛董卓北破袁绍南征刘表九州百郡十幷其八威振天下势慴内外今举汉中蜀人覩风破胆失守推此而前蜀可传檄而定也刘备人杰也有智度而迟新得蜀人犹未附今破汉中蜀人震恐其势自倾以公之神明因其倾而压之无不克也若少缓之则诸葛亮明于理而为相关羽张飞勇冠三军而为将蜀人既定据险守要则不可犯也今不取必为后忧曹公不从居数日蜀降者说蜀中一日数十惊备斩之而不能禁也曹公悔之又问晔曰今尚可击否晔曰今已小定未可击也晋镇南将军都督荆州杜元凯袭吴乐乡虏都督孙歆沅湘以南至于交广覩风送欵时衆㑹议或曰百年之寇未可尽尅今将暑热水潦方降疾疫将起宜俟来冬大举元凯曰昔燕乐毅借济西一战以併强齐今王师兵威已震譬如破竹数节之后皆迎刃而解也遂指授羣帅直诣秣陵所过城邑莫不束手遂平吴国先议者慙而谢焉十六国蜀李特攻晋将张徽徽军溃特议欲释徽还涪诸将进曰徽军连战士卒伤减智勇俱竭宜因其弊遂擒之若舍而寛之徽养病收亡余衆更合图之未易也特从之复进攻徽溃围走特遣将水陆追之遂害徽生擒徽子存以徽丧还之东晋将周访讨贼杜曾曾大溃杀千余人访夜追之诸将请待明访曰曾骁勇能战向之败也彼劳我逸是以克之宜及其衰乘之可灭鼓行而进遂定汉沔大唐武德初刘武周据太原使其将宋金刚屯于河东太宗往征金刚遁走太宗追击大破之乘胜逐北一日一夜行二百余里转战数十合士卒疲弊至髙壁岭总管刘𢎞执马而谏曰糇粮已竭士卒疲顿愿且停营待兵粮咸集而后决战太宗曰功者难成易败机者难得易失金刚走到汾州衆心已沮我及其未定当乘其势逐之此破竹之义也如更迟留贼必生计此失机之道遂䇿马而去诸军乃进莫敢以饥乏为辞夜宿于雀䑕谷之西原太宗不食二日不解甲三日军中苦饥此夕唯有一羊太宗抚将士与之同食三军感恩皆饱而思奋明日趋汾州金刚列阵南北七里以抗官军太宗遣总管李勣等当其北翟长孙等当其南亲御大军以临之诸军战小为贼所乘太宗率精骑三千直趋金刚贼衆大溃武德初太宗征薛仁杲大破之乘胜遂逼折墌城窦抗等苦谏曰贼主犹坚据城虽破其将宗罗㬋未可即逼请按兵以候其变太宗曰筭之久矣破竹之势不可失也贼大军已破余衆何足为虞兇魁之计尽于此矣遂率衆而进至夜半军临贼城守陴者皆乱争自投而下仁杲穷蹙开门请降乘势先声后实春秋晋侯伐齐齐侯御诸平隂壍防门而守之广里晋将范宣子告齐大夫析文子曰吾知子敢匿情乎鲁人莒人皆请以车千乘自其乡入既许之矣若入君必失国子盍图之子家以告公公恐晏婴闻之曰君固无勇而又闻是弗能久矣齐师夜遁汉王遣韩信破陈余后信购致广武君李左车师事之韩信曰仆欲北攻燕东伐齐若何而有功对曰今将军渉西河虏魏王擒夏说阏与一举而下井陉不终朝破赵二十万衆诛成安君名闻海内威振天下此将军之所长也然而衆劳卒罢其实难用今将军欲举倦弊之兵顿之燕坚城之下欲战恐力不能情见势屈旷日粮竭而弱燕不服齐必距境以自强也齐燕相持而不下刘项之权未有所分也若此者将军所短也臣闻善用兵者不以短击长而以长击短为将军计莫如按甲休兵镇赵抚其孤弱百里之内牛酒日至以飨士大夫醳兵北首燕路而后遣辩士奉咫尺之书暴所长于燕燕必不敢不聼从燕已从使者东告齐齐必从风而服虽有智者亦难为齐计矣如是则天下事可图也兵固有先声而后实者此之谓也韩信并从之燕齐从风而靡因敌惧遂取之春秋时晋侯围曹门焉多死曹人尸诸城上晋侯患之聼舆人之诵称舍于墓师迁焉曹人兇惧为其所得者棺而出之晋侯因其兇也而攻之遂入曹晋将朱龄石伐蜀贼谯纵纵将谯道福重兵守涪龄石师次平模去成都二百余里纵遣将侯晖谯恱屯平模夹岸连城立栅龄石谓禆将刘钟曰天方暑热贼今固险攻之难㧞祗困我师吾欲蓄锐息兵伺隙而进卿以为何如刘钟曰不然前扬声言大衆由内江故谯道福不敢舍涪今重军逼之出其不意侯晖之徒已破胆矣祗可因其兇惧而攻之势当必尅尅平模之后自可鼓行而前成都必不能守若缓兵相持虚实相见涪军复来难为敌也进不能战退无所资二万余人悉为蜀所虏耳从之翼日进攻皆尅斩侯晖等纵之城守相次瓦解推人事破灾异周武王伐纣师至氾水牛头山风甚雷疾鼓旗毁折王之骖乘惶震而死太公曰用兵者顺天之道未必吉逆之不必凶若失人事则三军败亡且天道鬼神视之不见聼之不闻智将不法而愚将拘之若乃好贤而能用举事而得时此则不看时日而事利不假卜筮而事吉不祷祀而福从遂命驱之前进周公曰今时逆太嵗龟灼告凶卜筮不吉星变为灾请还师太公怒曰今纣刳比干囚箕子以飞廉为政伐之有何不可枯草朽骨安所知乎乃焚龟折蓍援枹而鼓率衆先渉河武王从之遂灭纣大唐武德中淮南道行台仆射辅公祏据丹阳反遣赵郡王孝恭为行军元帅讨之将发与诸将宴集命取水忽变为血在座者皆失色孝恭举止自若徐谕之曰祸福无门惟人所召自顾无负于物诸君何忧惧之深耶公祏恶积祸盈今承庙算以致讨盌中之血乃公祏授首之徴遂尽欢而罢时人服其识度而能安衆竟平公祏焉散衆后汉初河南贼张歩据齐地汉将耿弇讨败之歩肉袒负斧锧于军门弇传歩诣行在而勒兵入据其城树十二郡旗鼓令歩兵各以郡人诣旗下衆尚十余万辎重七千余辆皆罢遣归乡里齐地悉平后魏末河北贼葛荣为尔朱荣所擒余衆悉降魏将以贼徒既衆若即分割恐其疑惧或更结聚荣乃普告衆聼从所乐亲属相随任所居止于是羣情喜恱登即四散数十万衆一时散尽待出百里之外乃始分道押领随便安置咸得其宜擢其渠帅量才受用新附者咸安时人服其处分之机速焉孙子曰天者隂阳寒暑时节制也风云气候杂占太公曰凡兴军动衆陈兵天必见其云气示之以安危故胜败可逆知也其军中有知晓时气者厚宠之常令清朝若日午察彼军及我军上气色皆须记之若军上气不盛加警备守辄勿轻战战则不足守则有余察气者军之大要当令三五人参马登髙若临下察之进退以气为候凡兴兵动衆忌大风雷而隂不见日凡气初出如甑上气勃勃上积为雾雾为隂隂气结为虹霓晕珥之属如不积不结散漫一方不能为灾必和杂杀气森森然疾起乃可论占常以平旦下晡日出没时候之期内有风雨灾不成或有黒气如幢出于营中上黒下黄敌欲来求战无诚实言及九日内必觉备之吉或日月隂沉无光不雨或十日昼夜不见日月名曰蒙日久隂不雨下谋上也凡敌上气黄白润泽者将有威德或军上气发渐渐如云变作山形将有深谋或敌上气黒中赤在前者将精悍皆不得击凡气上与天连军中将贤良凡气如龙如虎如火烟之形或如火光之状或如山林或如尘埃头尖而卑或气黒如门上楼皆勐将气凡敌上气青而疎散者将怯弱前大后小将怯不明凡军上气浑浑圆长赤气在其中或有气如赤杵在黒云中皆有伏兵或两军相当赤气在前后左右者有伏兵随气所在防之或有云绞绞绵绵此以车骑为伏兵或有云如布席之状此以歩卒为伏兵或有云如山岳在外有伏兵不可不审察也凡降人之气如人十十五五皆叉手低头降之象或有气上黄下白名曰喜气所临之军欲求和退若风不旁勃旌旗晕晕顺风而扬举或向敌终日军行有功胜候也凡敌军上气如山隄上林木不可与战在吾军大胜或如火光亦大胜或敌上白气坌沸如楼縁以赤气者兵劲不可击在吾军必大胜或敌上气黄白厚润而重者勿与战或遥视军上云如鬬鸡赤白相随在气中得天助不可击两军相当上有气如蛇举头向敌者战必胜凡军营上有五色气上与天连此应天之军不可击有赤黄气干天亦不可攻或有云如日月而赤气绕之如日晕状有光者所见之地大胜不可攻敌上气如虎状其军不可攻若逆风来应气旁勃牙旗折隂不见日旌旗激扬败候也若云气从敌所来终日不上吾军不可出出则不利若风气俱来此为败候在急也凡敌上气色如马肝如死灰或类偃盖皆败徴或黒气如坏山堕军上者军必败或军上气昏发连夜照人则军士散乱或军上有气五色杂乱东西南北不定者其军必败或军上有赤气炎炎降天将死衆乱或军上有黒气如牛马形从气雾中下渐渐入军名曰天狗下食血败军也或有云气盖道蒙蔽尽山此败候凡城中有白气如旗者不可攻或有黄云临城有大喜庆或有青色如牛头触人者城不可攻屠或城中气出东方其色黄此天钺也不可伐伐者死或城上气如火烟主人欲出战其气无极者不可攻或气如杵从城中向外者内兵突出主人胜不可攻或城上有云分为两彗状者攻不可得凡攻城围邑过旬日不雷雨者城有辅助疾去之勿攻也此皆胜气凡攻城围邑赤气在城上黄气四面遶之城中有大将死城降城上有赤气如飞鸟击之可败也或有气出入者人欲逃或有气如灰气出入覆其军上者士多病城屠或城上无云气士卒散或城营上有赤云状如衆人头下多死丧流血攻城有白气绕城而入者急攻可得若有曲蛇从城外入城者三日内城屠此皆败气敌上有云如车盖不可击若有云如双青蛇云去可击大胜伏兵气如幢节在黒云中转髙锐不可击城营上见有云如雄鸡城必降边城云如蛟龙所见处军将失魄敌上有云长如引素如阵前锐或白黒色有谋青色有兵赤色有反黄色急去敌上有气如牵牛未可击有云如坐人赤色所临必有卒兵来至惊恐须臾而去凡占军气与敌相对将当访军中善相气者厚宠之留令清朝若日中时察彼军及我军上气皆纸笔録记上将军将军察之若我军上气不善但警备镇守勿接战敌在东在南在西在北每庚子日及辰戌午未登五丈髙台去一里占百人以上便有气气如尘埃前卑后髙者将士精锐不可击气如隄坂前后摩地避之勿击见彼军上气如尘埃沸粉其色黄白如旗旛晖晖然无风而动将士勇勐不可击我军如此亦不用战对敌或有气来甚卑不䕃覆人上下掩搆盖道者大贼必至食不及饱严俟之凡云起旺相者吉囚死者凶有胜无实胜虚髙胜下泽胜枯长胜短厚胜薄我军在西贼军在东西髙东下西厚东薄西泽东枯西长东短则我军胜也两军相对遥见军上有气纷纷勃勃如烟如尘贼凶败军上下日无气者其军必败若我军无气将脩德抚士衆存问寒暑警诫固守有赤色气如火从天下入军军乱将死有黒气如牛猪者瓦觧之气军必散有白云如瓜蔓连结部队相逐须臾罢而复去及至八九而不断者贼必至严守之若两气蒙围城有入处者外兵当攻入若有出者内兵当突出凡气安即军安也气动揺则军不安气四散去军破且败其气如羣羊击之必大尅两军相当有气如飞鸟徘徊在其城上或来而髙者兵锐不可击两军相去十里内三里外军上无气是死兵击之必大胜也两军欲战视彼军气氛氲如焚生草之烟者初必精锐不可当待其气散击之必胜其气黒出如山带黄是谢气敌人自降军败之气如羣鸟乱飞即伐之必大胜气乍明乍暗皆有诈谋气过旬不散城有大辅即去之勿攻凡敌上气如双蛇飞鸟如缺垣如坏屋如人无头如惊麞如走鹿相逐如鸡相向皆为败军杀将之气敌上气如囷仓正白见日益明者将士勐锐不可击之敌上气黒中有赤气在前精悍不可当敌上气如转蓬者击之立破天子云如千石仓如髙楼如城门华盖或赤黄正四方游兵气如彗云扫除或数百丈万万无根本败军之气如破车如人无足无臂若下轻其将妖怪并作衆口相惑当修德审令缮砺锋甲勤诚誓士以避天怒然后复择吉日祭牙旗具太牢之馔震鼓铎之音诚心启请以备天门观其祥应矣若人马喜跃旌旗皆前指金铎之声扬以清鞞鼓之音宛以鸣此得神明之助持以安衆心乃可用矣虽云用贤使能则不占而事利令明法审则不筮而计成封功赏劳则不祷而福从共苦同甘则犯逆而功就然而临机制用亦有此为助焉通典卷一百六十二通典卷一百六十三钦定四库全书通典卷一百六十三唐京兆杜佑君卿纂刑前志曰夫人有生万物之最灵者也然而爪牙不足供其欲趋走不足避其害无毛羽以御其寒暑必役物以为养任智而不恃力者也故不仁爱则不能羣不能羣则不能胜物羣而聚之是为君矣归而往之是为王矣人既羣居不能无喜怒交争之情乃有刑罚轻重之理兴矣刑于百度其最逺乎又曰圣人因天讨而作五刑大刑用甲兵次用斧钺中刑用刀锯次用钻凿薄刑用鞭扑大者陈诸原野小者致之市朝又曰鞭扑无弛于家刑罚无废于国征伐无偃于天下但用之有本末行之有次第尔歴观前躅善用则治不善用则乱在乎无私絶滥不在乎寛之与峻又病斟酌以意变更屡作今捃掇经史该贯年代若前贤有误虽后学敢言亦庶㡬成一家之书尔前代搢绅之徒多设三皇之言又不载其刑法故以五帝为首云第一刑制上第二刑制中第三刑制下第四杂议上第五杂议下第六肉刑议详谳决断考讯附第七守正赦宥禁屠杀赎生附第八寛恕囚系舞紊峻酷开元格附刑一刑制上黄帝以兵定天下此刑之大者陶唐以前未闻其制舜圣德聪明建法曰象以典刑流宥五刑鞭作官刑扑作教刑金作赎刑𤯝灾肆赦怙终贼刑钦哉钦哉惟刑之恤哉于是流共工于幽洲放驩兠于崇山窜三苖于三危殛鲧于羽山四罪而天下咸服又五流有宅五宅三居惟明克允夏启即位有扈不道誓衆曰不用命戮于社后又作禹刑殷作汤刑洎纣无道廼重刑辟有炮烙之刑周秋官之职建三典正月之吉始合布刑于邦国都鄙乃悬刑象之法于象魏使万民观之浃旬而敛又执旌节以宣布于四方而宪邦之刑禁一曰刑新国用轻典二曰刑平国用中典三曰刑乱国用重典凡盗贼军乡邑及家人杀之无罪凡报仇雠者书于士杀无罪凡杀其亲者焚之杀王之亲者辜之杀人者踣诸市三日伤人见血不以告者攘狱者遏讼者告而诛之坐为贼盗者其孥男子入于罪𨽻女子入于舂槀凡有爵者与七十者与末齓者皆不为奴五刑之法墨罪五百劓罪五百宫罪五百刖罪五百髠罪五百凡二千五百所谓刑平邦用中典者也墨者使守门劓者守关宫者守内刖者守囿髠者守积穆王享国百年耄荒命吕侯度作刑训夏赎刑墨罚之属千劓罚之属千剕罚之属五百宫罚之属三百大辟之罚其属二百五刑之属三千其后又作九刑孔子曰大罪有五而杀人为下逆天地者罪及五代诬鬼神者罪及四代逆人伦者罪及三代乱教化者罪及二代手杀人者罪止其身又曰析言破律乱名改作执左道以乱政者杀作滛声造异服设怪伎竒噐以盪上心者杀行伪而固言伪而辩学非而博顺非而泽以惑衆者杀假于鬼神时日卜筮以疑人者杀此四诛者不待时不以听春秋时子产相郑国铸刑书晋叔向遗书以非之子产报曰吾以救世弊也秦文公二十年法初有三族罪武公三年诛三父等而夷三族以其杀出子孝公初卫鞅请变法令令人为什伍而相收司连坐不告姦者腰斩告姦者与斩敌首同赏匿姦者与降敌同罚人有二男以上不分异者倍其赋有军功者各以律受上爵为私鬬者各以轻重被刑大小戮力本业耕织致粟帛多者复其身事末利及怠而贫者举以为收孥宗室非有军功论不得为属籍明尊卑爵秩等级各以差次名田宅臣妾衣服以家次有功者尊荣无功者虽富无所芬华令既具未布恐人之不信已乃立三丈之木于国都市南门募人有能徙置北门者与十金人怪之莫敢徙复曰能徙者与五十金有一人徙之辄与五十金以明不欺秦人初言令不便者以千数于是太子犯法卫鞅曰法之不行自上犯之将法太子太子君嗣也不可施刑刑其傅公子䖍黥其师公孙贾明日秦人皆趋令令初下有言令不便者有来言令便者卫鞅曰此皆乱化之人也尽迁于边城其后人莫敢议令甘龙杜挚极非之令之初作一日临渭刑七百余人百姓皆苦之居三年道不拾遗山无盗贼家给人足勇于公战怯于私鬬秦人大治而大恱始皇即位遣将成蟜击赵反死屯留军吏皆斩及戮其尸其后嫪毒作乱败其徒二十人皆枭首车裂狥灭其宗轻者为鬼薪后又体解荆轲及平六国制曰人藏诗书及偶语弃市以古非今者族吏见知不举与同罪令下三十日不烧黥为城旦燕人卢生窃言始皇乐以刑杀为威因亡去始皇闻之怒诸生在咸阳者四百六十余人皆坑之其后东郡星陨为石或刻其石曰始皇死始皇尽诛石旁人胡亥立以赵髙为郎中令更变律令有罪者相坐收族又羣盗起胡亥责李斯斯惧上书请行督责刑者相半其后赵髙谮斯具五刑腰斩夷三族汉髙帝初入咸阳约法三章曰杀人者死伤人及盗抵罪蠲削秦法兆人大恱然大辟尚有三族之诛先黥劓斩左右趾笞杀枭其首葅其骨肉于市其诽谤詈诅又先断舌故谓之具五刑彭越韩信之属皆受此戮其后又制曰有耐罪以上请之后以三章之法不足御姦遂令萧何攈摭秦法取其宜于时者作律九章又制狱疑者各谳所属官长皆移廷尉廷尉不能决具为奏附所当比律令以闻文帝二年制曰今法有诽谤妖言之罪是使衆臣不敢尽情而上无由闻过失也其除之又制上造以上及内外公孙耳孙有罪当刑及当城旦舂者皆耐为鬼薪白粲人年七十已上若不满十嵗有罪当刑者完之除挟书律吕太后初除三族罪文帝制人有犯法已论其父母妻子同产坐之及收孥律令宜除之罪疑者与人于是刑法大省断狱四百又感齐女淳于缇萦之言除肉刑定律曰诸当完者完为城旦舂当黥者髠钳为城旦舂当劓者笞三百当斩左趾者笞五百当斩右趾及杀人先自告及吏受赃枉法守县官财物而即盗之已论命复有笞罪者皆弃市罪人狱已决完为城旦舂满三嵗为鬼薪白粲鬼薪白粲一嵗为𨽻臣妾𨽻臣妾一嵗免为庶人𨽻臣妾满二嵗为司寇司寇一嵗及作如司寇二嵗皆免为庶人其亡逃及有罪耐已上不用此令是后外有轻刑之名内实杀人斩右趾者又当死斩左趾者笞五百当劓者笞三百率多死景帝制改定律笞五百曰三百笞三百曰二百犹尚不全自今吏及诸有秩受其官属所理所行所将其与饮食计偿费勿论他物若买故贱卖故贵皆坐赃为盗吏迁徙免罢受其故官属所将监治财物夺爵为士伍免之无爵罚金二斤没入所受有能捕告畀其所受赃其后罢磔曰弃市复下诏曰长老人所尊敬也鳏寡人所哀怜也其着令年八十以上八嵗以下孕者未乳师侏儒当鞫系者颂系之罪死欲腐者许之六年定铸钱伪黄金弃市律又以笞者或至死未毕复减笞三百曰二百笞二百曰百其定箠令笞臀毕一罪乃得更人自是笞者得全然死刑既重而生刑又轻人易犯之孝武徴发烦数人穷犯法遂令张汤赵禹条定法令作见知故纵监临部主之法缓深故之罪急纵出之诛律令凡三百五十九章大辟四百九条千八百八十二事死罪决事比万三千四百七十二事文书既繁主者不能徧睹或罪同而论异孝宣制子首匿父母妻匿夫孙匿大父母皆勿坐其父母匿子夫匿妻大父母匿孙罪殊死皆上请宣帝患刑法不一置廷平四人平之成帝鸿嘉初又定令年未满七嵗贼鬭杀人及犯殊死者上请廷尉以闻得减死合于三赦㓜弱老眊之人皆法令稍定近古而便人者也哀帝绥和二年除诽谤诋欺法平帝元始中制曰前诏有司复贞妇归女徒诚欲以防邪辟全贞信及眊悼之人刑罚所不加圣王之所制也惟苛暴吏多拘系犯法者亲属妇女老弱其明勅百僚妇女非身犯法及男子年八十以上七嵗以下非坐不道诏所名捕他皆无得系其当验者即验问定着令后汉光武留心庶狱然自王莽簒位之后旧章不存法网弛纵无以惩肃梁统上疏曰臣窃见元帝初元五年轻殊死刑三十四事哀帝建平元年轻殊死刑八十一事其四十二事手杀人者减一等自后人轻犯法吏易杀人臣愚以为刑法不茍务轻务其中也是以五帝有流殛放杀之诛三王有大辟刻肌之刑所以为除残去乱也髙帝定法传之后代文帝遭代康平因时施恩省去肉刑相坐之法天下㡬平武帝值中国全盛征伐逺方百姓罢弊豪杰犯禁姦吏弄法故重首匿之科着知纵之律宣帝履道要以御海内臣下奉宪不失绳墨天下称安孝元孝哀即位日浅丞相王嘉等便以数年之间亏除先帝旧约定令断律凡百余事臣取其尤妨政者条奏伏请择其善者而从之定不易之典时廷尉议以为崇刑峻法非明王急务遂罢之章帝时郭躬条奏请重文可从轻者四十一事着于令陈宠又代躬为廷尉帝纳宠言制除鉆钻诸惨酷之科解妖恶之禁又除文致请谳五十余事着于令宠复钩校律令条法溢于甫刑者奏除之曰今律令犯死刑者六百一十耐罪千六百九十八赎罪以下二千六百八十一溢于甫刑千九百八十九其四百一十大辟千五百七耐罪七十九赎罪请令三公廷尉集平律令可施行者大辟二百耐罪赎罪二千八百合为三千其余千九百八十九事悉可详除会宠得罪遂罢安帝永初中法稍苛繁人不堪之陈宠子忠复为尚书畧依宠意奏上三十三条为决事比以省请谳之弊又上除蚕室刑解赃吏三代禁锢狂易杀人得减重论母子兄弟相代死听赦所代者献帝初应劭又删定律令撰具律本章句尚书旧事廷尉版令决事比例司徒都目五曹诏书及春秋折狱凡二百五十篇又集议驳三十篇以类相从凡八十二事于是旧事存焉曹公秉政欲复肉刑陈羣深陈其便钟繇亦赞成之孔融王脩不同其议遂止于是乃定甲子科犯左右趾者易以木械是时乏鐡故易以木焉又以汉律太重故令依律论者听得科半使半减也魏文帝受禅后有大女刘朱挝子妇酷暴前后三妇自杀论朱减死作尚方因是下怨毒杀人减死之令明帝改士庶罚金之令男听以罚代金妇人加笞还从鞭督之例以其形体裸露故也时所用旧律其文起自魏文侯师李悝撰次诸国法着法经以为王者之政莫急于盗贼故其律始于盗贼须劾捕故着网捕二篇其轻狡越城博戏借假不廉滛侈踰制以为杂律一篇又以其律具其加减是故所着六篇而已然皆罪名之制也商君传习以为秦相汉承其制萧何定律除参夷连坐之罪增部主见知之条益事律擅兴廐户三篇合为九篇叔孙通益律所不及傍章十八篇张汤越宫律二十七篇赵禹朝律六篇合六十篇又汉时决事集为令甲以下三百余篇又司徒鲍昱撰嫁娶辞讼决为法比都目凡九百六卷代有增损轻重乖异而通条连句上下相蒙虽大体异篇实相採入盗律有贼伤之例贼律有盗章之文兴律有上狱之法廐律有逮捕之事若此之比错糅无常后人生意各为章句叔孙宣郭令卿马融郑𤣥诸儒章句十有余家数十万言凡断罪所当由用者合二万六千二百七十二条七百七十三万二千二百余言言数益繁覧者益难天子于是诏但得用郑氏章句不得杂用余家卫觊又奏曰刑法者国家之所贵重而私议之所轻贱狱吏者百姓之所悬命而选用者之所卑下请置律博士转相教授然而律文烦广事比衆多离本依末决狱之吏如廷尉狱吏范洪受囚绢二丈附轻法论之狱吏刘象受属偏考囚张茂物故附重法论之洪象虽皆弃市而轻枉者相继其后天子又下诏改刑制命陈羣刘邵等删约旧科旁采汉律定为魏法制新律十八篇州郡令四十五篇尚书官令军中令合百八十余篇其序畧曰旧律所以难知者由于六篇篇少故也篇少则文荒文荒则事寡事寡则罪漏故集罪例以为刑名冠于律首盗律有刼掠恐喝和卖买人科有持质皆非盗事故分以为刼掠律贼律有欺谩诈伪踰封矫制囚律有诈伪生死诈自复免事类衆多故分为诈律贼律有贼伐树木杀伤人畜产及诸亡印金布律有毁伤亡失县官财物故分为毁亡律囚律有告劾传覆廐律有告反逮受科有登闻道辞故分为告律囚律有系囚鞫狱之法兴律有上狱之事科有考事报谳宜别为篇故分为系讯断狱律盗律有受所监临受财枉法杂律有假借不廉令乙有所呵人受钱科有使者验赂其事相类故分为请赃律盗律又有㪍辱强贼兴律有擅兴徭役其律有出卖呈科有擅作修舍事故分为擅兴律兴律有乏徭稽留贼律有储峙不办廐律有乏军之兴及旧典有奉诏不谨不承用诏书汉氏施行有小愆之反不如令輙劾以不承用诏书之罪腰斩不宜复为法故复别为之留律秦代旧有廐置乘传副车食厨汉初承秦不改后以费广稍省故后汉但设骑置故除廐律取其可用合科者以为邮骑令其告反逮验别入告劾律上言变事以为变事令以警事告急与兴律烽燧及科令者以为警事律盗律有还赃畀主金布律有罚赎入责以呈黄金为偿科有平庸坐赃事以为偿赃律盖律之初制无免坐之文张汤赵禹始作监临部主见知故纵之例其见知而故不举劾者与同罪失不举劾各以赎论其不见不知不坐也是以文约而例通科之为制每条有违科不觉不知从坐之免不复分别而免坐繁多宜总为免例以省科文故更制定其由例以为免坐律诸律令中有教制本条无从坐之文者皆从此取法也凡所定增十三篇就故五篇合十八篇于正律九篇为增于旁章科令为省矣更依古义制为五刑其死刑有三髠刑有四完刑作刑各三赎刑十一罚金六杂抵罪七凡三十有七各以为律首又改贼律以言语及犯宗庙园陵谓之大逆无道腰斩家属从坐不及祖父母孙至于谋反大逆临时捕之或汚潴或枭葅夷其三族不在律令所以严絶恶迹也贼鬬杀人以劾而亡许依古义听子弟得追杀之会赦及过误相杀不得报雠所以止杀害也杀继母与亲母同防继假之隙也除异子之科使父子无异财也殴兄姊加至五嵗刑以明教化也囚徒诬告人反罪及亲属异于善人所以累之使省刑息诬也改投书弃市之科所以轻刑也正簒囚弃市之罪断兇强为义之踪也二嵗刑以上除家人乞鞫之制所以省烦狱也改诸郡不得自择伏日所以齐风俗也此皆魏代所改其大畧如是司马景王辅政时犯大逆者其法诛及已出之女毌丘俭之诛其子甸妻荀氏应坐死其族兄顗通表魏帝以乞其命诏听离婚荀氏所生女芝为颍川太守刘子元妻亦坐死以怀姙系狱荀氏辞诣司𨽻校尉何曾乞恩求没为官婢以赎芝命曾哀之使主簿程咸上议曰臣以为女人有三从之义无自专之道出适他族降父母之服所以明外成之节也而父母有罪则追刑夫党见诛又随戮一人之身内外受辟今女既嫁则为异姓之妻如或产育则为他族之母无辜受戮伤孝子之心且男既不得罪于他族而女独婴戮于二门臣以为在室宜从父之诛既醮可随夫之罚于是有诏改定律令司马文王继秉魏政患前代律令烦杂陈羣刘邵虽经改革而科网大密于是命贾充郑冲荀顗荀勗羊祜王业杜友杜元凯裴楷周雄郭颀成公绥栁轨荣邵等定法令就汉九章增十一篇仍其族类正其体号改旧律为刑名法例办囚律为告劾系讯断狱分盗律为请赃诈伪水火毁亡因事类为卫宫违制撰周官为诸侯律合二十篇六百三十条二万七千六百五十七言蠲其苛秽归于益时其余未宜除者若军事田农酤酒未得皆从人心权设其法太平当除故不入律悉以为令施行制度以此设教违令有罪则入律也其常事品式章程各还其府为故事减枭斩族诛从坐之条除谋反适养母出女嫁皆不复还坐父母弃市省禁锢相告之条去捕亡亡没为官奴婢之制轻过误老小女人当罚金杖者皆令半之重姦伯叔母之令弃市滛寡女三嵗刑崇嫁娶之要一以下聘为正不治私约峻礼教之防准五服以制罪也凡律令合二千九百二十六条十二万六千二百言六十卷故事三十卷通典卷一百六十三通典卷一百六十四钦定四库全书通典卷一百六十四唐京兆杜佑君卿纂刑二刑制中晋武帝太始三年贾充等修律令成帝亲自临讲使裴楷执读四年正月大赦天下乃颁新律其后明法掾张褧又注律表上之其要曰律始于刑名者所以定罪制也终于诸侯者所以毕其政也是以经畧罪法之轻重正加减之等差明发衆篇之多义补其章条之不足较举上下纲领其犯盗贼诈伪请赃者则求罪于此作役水火畜养守备之细事皆求之作本名告讯为之心舌捕系为之手足断狱为之定罪名例齐其法制自始及终往而不穷变动无常周流四极上下无方不离于法律之中其知而犯之谓之故意不以为然谓之失违忠欺上谓之谩背信藏巧谓之诈亏礼废节谓之不敬两讼相趣谓之鬬两和相害谓之戏无变斩击谓之贼不意误犯谓之过逆节絶理谓之不道陵上僭贵谓之恶逆将害未发谓之戕倡首先言谓之造意二人对议谓之谋制衆建计谓之率不和谓之强攻恶谓之略三人谓之羣取非其物谓之盗货财之利谓之赃凡二十者律义之较名也夫律者当慎其变审其理若不承用诏书无故失之刑当从赎谋反之同伍实不知情当从刑此故失之变也卑与尊鬬皆为贼鬬之加兵刃水火中不得为戏戏之重也向人室庐道迳射不得为过失之禁也都城人衆中走马杀人当谓之贼贼之似也过失似贼戏似鬬鬬而杀伤傍人又似误盗伤縳守似强盗呵人取财似受赃因辞所连似告劾诸勿听治似故纵特质似恐喝如此之比为无常之格也五刑不简正于五罚五罚不服正于五过意善功恶以金赎之故律制生罚不过十四等死刑不过三徒加不过六囚加不过五累作不过十一嵗累笞不过千二百刑等不过一嵗金等不过四两月赎不计日日作不拘月嵗数不疑闰不以加至死并死不复加不可累者故有并数不可并数乃累其加以加论者但得其加与加同者连得其本不在次者不以通论以人得罪与人同以法得罪与法同侵生害死不可齐其防亲疎公私不可常其教礼乐崇于上故降其刑刑闲于下故全其法是故尊卑叙仁义明九族亲王道平也律有事状相似而罪名相渉者若加威势下手取财为强盗不自知亡为縳守将中有恶言为恐喝不以罪名呵为呵人以罪名呵为受赃刼召其财为持质此六者以威势得财而名殊者也即不求自与为受求所监求而后取为盗赃输入呵受为留难敛人财物积藏于官为擅赋加殴击之为戮辱诸如此类皆为以威势得财而罪相似者也夫刑者司理之官理者求情之机情者心神之使心感则情动于中而形于言畅于四支发于事业是故姦人心愧而面赤内怖而色夺论罪者务本其心审其情精其事近取诸身逺取诸物然后乃可以正刑仰手似乞俯手似夺捧手似谢拟手似诉拱臂似自首攘臂似格鬭矜庄似威怡恱似福喜怒忧惧貌在声色姦贞勐弱候在视息出口有言当为告下手有禁当为贼喜子杀怒子当为戏怒子杀喜子当为贼诸如此类自非至精不能极其理也律之名例非正文而分明也若八十非杀伤人他皆勿论即诬告谋反者反坐十嵗不得告言人即奴婢捍主主得喝杀之贼燔人庐舍积聚盗赃五疋以上弃市即燔宫府积聚盗亦当与同殴人教令者与同罪即令人殴其父母不可与行者同得重也若得遗物强取强乞之类无还赃法随例畀之文法律中诸不敬违仪失式及犯罪为公为私赃入身不入身皆随事轻重取法以例求其名也夫理者精𤣥之妙不可以一方行也律者幽理之奥不可以一体守也或计过以配罪或化俗以循常或随事以尽情或取舍以从时或推重以立防或引轻以就下公私废避之宜除削重轻之变皆所以临时观衅者用法执诠者幽于未制之中采其根芽之㣲致之机格之上称轻重于毫铢考辈类于参伍然后乃可以理直刑正夫奉圣典者若操刀执绳刀妄加则伤物绳妄弹则侵直枭首者恶之长斩刑者罪之大弃市者死之下髠作者刑之威赎罚者误之诫王者立此五刑所以宝君子而逼小人也故为勅慎之经皆拟周易有变通之体焉夫形而上者谓之道形而下者谓之变推而行之谓之通举而措之谓之格刑杀者是冬震曜之象髠罪者似秋凋落之变赎失者是春阳悔吝之疵也五刑成章輙相依准法律之义也东晋元帝为丞相在江东承制时百度草剏议断不循法人立异议髙下无状主簿熊逺奏曰自军兴以来临事改制朝作夕改至于主者不敢任法每輙闗谘委之大官非为政之体若本曹处事不合法令监司当以法弹违不得动用开塞以坏成事按法盖麤术非妙道也矫割物情以成法耳若每随物情輙改法制此为以情坏法法之不一是谓多门开人事之路广私请之端非先王立法之本意也凡为駮议者若违律令节度当合经传及前此故事不得任情以破成法愚谓宜令録事更立条制诸立议者皆当引律令经传不得直以情言无所依准以亏旧典也是时帝以权宜从事尚未能从而河东卫展为晋王大理考擿故事有不合情者又上书曰今施行诏书有考子正父死刑或鞭父母问子所在近主者所称庚寅诏书举家逃亡家长斩若家长是逃亡之主斩之虽重犹可设子孙犯事将考父祖逃亡逃亡是子孙而父祖婴其酷伤顺破教如此者衆相隐之道离则君臣之义废君臣之义废则犯上之姦生矣今诏书宜除者多有便于当今着为正条则法差简易元帝令曰先自元康以来事故荐臻刑禁滋蔓大理所上宜朝堂㑹议蠲除诏书不可用者此孤所虚心者也宋文帝时蔡廓为侍中建议以为鞫狱不宜令子孙下辞明言父祖之罪亏教伤情义莫此为大自今但令家人与囚相见无乞鞫之词便足以明伏罪不须责家人下辞朝议咸以为允从之时王𢎞上疏曰主守偷五疋常偷四十疋并死太重请加主守至十疋常偷至五十疋刘秀之为尚书右仆射请改定制令拟部人杀长吏科议者谓值赦宜加徒秀之谓律文虽不明部人杀官长之㫖若值赦但止徒送便与悠悠杀人曾无一异人敬官长比之父母行害之身虽遇赦谓宜付尚方穷其天命家口令补兵从之谢庄为都官尚书奏改定州狱曰旧官长竟囚毕郡遣督邮案騐仍就施刑督邮贱吏非能异于官长虽有案騐之名而无研究之实愚谓此制宜革自今入重之囚县考正毕以事言郡并送囚身委二千石亲临覆辩必收声吞舋然后就戮若二千石不能决乃度廷尉神州统外移之刺史刺史有疑亦归台狱必令死者不怨生者无恨齐武帝令删定郎王植之集注张杜旧律合为一书凡千五百三十条事未施行其文殆灭梁武帝制依周汉旧事有罪者赎其科凡在官身犯罚金鞭杖杖督之罪悉入赎停罚其台省令史士卒欲赎者听之时齐时旧郎蔡法度能言齐王植之律于是使损益旧本以为梁律天监初又令王亮等定为二十篇一曰刑名二曰法例三曰盗刼四曰贼叛五曰诈伪六曰受赃七曰告劾八曰讨捕九曰系讯十曰断狱十一曰杂十二曰户十三曰擅兴十四曰毁亡十五曰卫宫十六曰水火十七曰仓库十八曰廐十九曰关市二十曰违制其制刑为十五等之差弃市以上为死罪大罪枭其首其次弃市刑二嵗以上为耐罪言各随伎能而任使之也有髠钳五嵗刑笞二百收赎绢男子六十疋又有四嵗刑男子四十八疋又有三嵗刑男子三十六疋又有二嵗刑男子二十四疋罚金一两以上为赎罪赎死者金二斤男子十六疋赎髠钳五嵗刑笞二百者金一斤十二两男子十四疋赎四嵗刑者金一斤八两男子十二疋赎三嵗刑者金一斤四两男子十疋赎二嵗刑者金一斤男子八疋罚金十二两者男子六疋罚金八两者男子四疋罚金四两者男子二疋罚金二两者男子一疋罚金一两男子二丈女子各半之五刑不简正于五罚五罚不服正于五过以赎论故为此十四等之制又九等之差有一嵗刑半嵗刑百日刑鞭杖一百鞭杖五十鞭杖四十鞭杖三十鞭杖二十鞭杖十又有八等之差一曰免官加杖督一百二曰免官三曰夺劳百日杖督一百四曰杖督一百五曰杖督五十六曰杖督四十七曰杖督二十八曰杖督十论加者上就次当减者下就次凡系狱者不即答欵应加测罚不得以人士为隔若人士犯罚违捍不欵宜测罚者先叅议牒启然后科行断食者三日听家人进粥二升女及老小百五十刻乃与粥满千刻而止囚有械杻升械及钳并立轻重大小之差而为定制其鞭有制鞭法鞭常鞭凡三等之差制鞭生革廉成法鞭生革去廉常鞭熟靻不去廉皆作鹤头纽长尺二寸梢长二尺七寸廉三寸靶长尺五寸杖皆用生荆长六尺有大杖法杖小杖三等之差大杖头围寸三分小头八分半法杖围寸二分小头五分小杖围寸一分小头极杪诸督罚大罪无过五十三十小者二十当笞二百以上者笞半余半后决中分鞭杖老小于律令当行鞭杖罚者皆半之其应得法鞭杖以熟靻鞭小杖过五十者稍行之将吏以上及女人应有罚者以罚金代之其以职员应罚及律令指名制罚者不用此令其问事诸罚皆用熟靻鞭小杖其制鞭制杖法杖法鞭自非特诏皆不得用诏鞭杖在京师者皆于云龙门行女子怀孕者勿得决罚其反叛大逆以上皆斩父子同产男无少长皆弃市母妻姊妹及应从坐弃市者妻子女妾同补奚官为奴婢资财没官刼身皆斩妻子补兵遇赦降死黵面为刼字髠钳补冶鎻士终身其下又谪运谪配材官冶士尚方鎻士皆以轻重差其年数其重者或终身士人有锢禁之科亦以轻重为差其犯清议则终身不齿耐罪囚八十以上十嵗以下及孕者盲者侏儒当械系者及郡国太守相都尉关中侯以下亭侯以上之父母妻子及所坐非死罪除名之罪二千石以上非槛徴者并颂系之丹阳尹月一诣建康县令三官叅共録狱察断枉直其尚书当録人之月者与尚书叅共録之凡定罪二千五百二十九条又有令三十卷其后除赎罪之科旧狱法夫有罪逮妻子子有罪逮父母十一年诏曰自今捕谪之家及罪应质作若年有老少者可停将送十四年又除黵面之刑帝优借朝士有罪多屈法申之百姓有犯则按法议曰按法用刑诚难差异然酌于人情通于物理衣冠之与黎蒸如草木之有秀茂若戮一士族虽或无寃如摧茂林薙翘秀或覩其疹瘁则多伤悯之怀使人离心皆如崩角若戮一匹庶纵或小屈如斩丛拨蹂荒芜未觉其彫残乃鲜嗟叹之议免俗惶骇不犹愈乎傥谓不然立覩其患武帝深㫖未可为尤前志着八议之科近法有收赎之制岂比下俚便令同侪往事足徴未可多咎陈武帝令尚书删定郎范杲叅定律令又令徐陵等知其事制律三十卷科三十卷其制唯重清议禁锢之科若搢绅之族犯亏名教不孝及内乱者终身不齿先与人为婚者许妻家夺之其获贼帅士人恶逆虽经赦免死付治听将妻入役不为年数又存赎罪之律复父母縁坐之刑自余一用梁法其有赃验昭然而不欵伏则上测立立测者以土为垜髙一尺上员劣容囚两足立鞭二十笞三十讫着两械及杻上垜一上测七刻日再上三七日上测七日一行鞭凡经鞭杖合一百五十得度不承者免死其髠鞭五嵗刑降死一等鏁二重其五嵗刑下并鏁一重五嵗四嵗刑若有官准当二年余并居作其三嵗刑若有官准当二年余一年赎若坐过误罚金其二嵗刑有官者赎一嵗刑无官亦赎论寒庶人唯决鞭杖囚并着械徒并着鏁亦不计阶品死罪将决乘露车着三械加拲手至市脱手械及拲手焉当刑于市者夜须明雨须晴朔日八节六斋日月在张心日并不得行刑廷尉寺为北狱建康县为南狱并置正监平又制常以三月侍中吏部尚书三公郎部都令史三公録寃屈御史中丞侍御史兰台令史亲行京师诸狱及冶署理察囚徒寃枉后魏起自北方属晋室之乱部落渐盛其主乃峻刑法每以军令从事人乘寛政多以违令得罪死者以万计于是国落骚然其后当死者听其家献金马以赎犯大逆者亲族男女无少长皆斩男女不以礼交皆死人相杀者听与死家牛马四十九头及送葬噐物以平之无系讯连逮人坐盗官物一备五私物一备十及道武既平定中原患旧制太峻命三公郎王德除其酷法约定科令至太武帝神䴥中诏崔浩定律令除五嵗四嵗刑增一年刑大逆不道腰斩诛其同籍年十四以下腐刑女子没县官害其亲者轘之为蛊毒者男女皆斩而焚其家巫蛊者负羖羊抱犬沈诸泉当刑者赎贫则加鞭二百畿内人富者烧炭于山贫者役于圊溷女子入舂槀其锢疾不逮于人守苑囿王宫阶九品得以官爵除刑妇人当刑而孕产后百日乃决年十四以降刑之半八十及九十非杀人不坐拷讯不踰四十九论刑者部主言状公车鞫辞而三都决之当死者定案奏闻帝亲临问无异辞怨言乃刑之诸州囚之大辟皆先谳报乃施行其后因官吏黩货太延中诏吏人得举告牧守之不法于是兇悖者求得牧宰之失乃贪暴于闾阎真君中以有司断法不平诏诸疑狱皆付中书依经义论决初盗律赃四十疋致大辟人多慢政乃减至三疋十一年诛崔浩正平初又令胡方回游雅改定律制凡三百七十条门房之诛四大辟百四十五刑二百二十一文成帝太安中以庶士多因酒致酗讼制禁酿酒沽饮皆斩吉凶賔亲则开禁有程日增置候官伺察诸违犯赃二丈皆斩又增律七十九章门房之诛十有三大辟三十五刑六十二至孝文帝除口误开酒禁故事斩皆裸形伏櫍太和初制不令裸形又令髙闾修改旧文随例增减凡八百三十二章门房之诛十有六大辟之罪二百三十五刑三百七十七除羣行剽刼首谋门诛律重者止枭首时法官及州县多为重枷复以缒石悬于囚颈伤肉至骨勒以诬服吏以为能帝闻而伤之乃制非大逆有明证而不欵辞者不得大枷律枉法十疋义赃二十疋大辟既颁禄制更定义赃一疋枉法无多少皆死赃谒之路殆絶帝哀矜庶狱罪人多全命徙边其后又诏犯死罪若父母祖父母年老更无成丁子孙又无周亲者仰按后列奏以待报着之令宣武帝正始初尚书令髙肇等奏曰杖之小大鞭之长短令有定式但枷之轻重先无成制请造大枷长丈三尺喉下长丈通頬木各方五寸以拟大逆外叛自是枷杖之制颇有定准法例律五等爵及在官品令从第五以上阶当刑二嵗免官者三载之后听仕降先阶一等邢峦奏官人若有罪本除名以职当刑犹有余资得降阶而叙至于五等封爵除刑若尽永即甄削便同之除名于例实爽愚谓至王公以下有封邑罪除名三年之后宜各降本爵一等王及郡公降为县公公为侯侯为伯伯为子子为男至于县男则降为乡男五等爵者并依此而降至于散男其乡男散男无可降授者三年之后听依其本品之资出身从之齐神武秉东魏政迁都于邺羣盗颇起遂立严制诸强盗杀人者首从皆斩妻子同籍配为乐户其不杀人及赃不满五疋魁首斩从者死妻子亦为乐户小盗赃满十疋以上魁首死妻子配驿从者流北齐文宣帝受禅后命羣官刋定魏朝麟趾格又议造齐律积年不成其决狱犹依魏旧式武成帝河清三年尚书令赵郡王叡等奏上齐律十二篇一曰名例二曰禁卫三曰户婚四曰擅兴五曰违制六曰诈欺七曰鬬讼八曰贼盗九曰捕断十曰毁损十一曰廐牧十二曰杂其定罪九百四十九条又上新令三十卷大抵採魏晋故事其制刑名五一曰死重者轘之其次枭首并陈尸三日无市者列于乡亭其次斩刑殊身首其次绞刑死而不殊凡四等二曰流刑谓论犯可死原情可降鞭笞各百髠之投于边裔以为兵卒未有道里之差其不合逺配者男子长徒女子配舂并六年三曰刑罪即耐罪也有五嵗四嵗三嵗二嵗一嵗之差凡五等各加鞭百其五嵗者又加笞八十四嵗者六十三嵗者四十二嵗者二十一嵗者无笞并鏁输作左校而不髠无保者钳之妇人配舂及掖庭织四曰鞭有百八十六十五十四十之差凡五等五曰杖有三十二十一十之差凡三等当加者上就次当减者下就次赎罪旧有金皆代以中绢死百疋流九十二疋刑五嵗七十八疋四嵗六十四疋三嵗五十疋二嵗三十六疋各通鞭笞论一嵗无笞则通鞭二十四疋鞭杖每十赎绢一疋至鞭百则绢十疋无绢之乡皆准绢收钱自赎笞十以上至死又为十五等之差当加减次如正决法合赎者谓流内官及爵秩比视老小阉痴并过失之属犯罚绢一疋及杖十以上皆名为罪人盗及杀人而亡者即悬名注籍甄其一房配驿户宗室则不注盗不入奚官不加宫刑自犯流罪以下合赎者及妇人犯刑以下侏儒笃疾残废非犯死罪皆颂系之罪刑年者鏁以枷流罪以上加杻械死罪者桁之决流刑鞭笞者鞭其背五十一易执鞭人鞭鞘皆用熟皮削去廉稜鞭疮长一尺笞者笞臀而不中易人杖长三尺五寸大头迳二分半小头迳一分半决三十以下者杖长四尺大头迳三分小头迳二分在官犯罪鞭杖十为一负闲局六负为一殿平局八负为一殿繁局十负为一殿加于殿者复计为负焉又列重罪十条一曰反逆二曰大逆三曰叛四曰降五曰恶逆六曰不道七曰不敬八曰不孝九曰不义十曰内乱其犯十恶者不在八议论赎之限是后法令明审科条简要又勅仕门子弟常讲习之故齐人多晓法律其不可为定法者别制权令二卷与之并行后周文帝秉西魏政令有司斟酌今古通变修撰新律革命后武帝保定三年司宪大夫拓拔廸奏新律谓之大律凡二十五篇一曰刑名二曰法例三曰祀享四曰朝㑹五曰婚姻六曰户禁七曰水火八曰兴缮九曰卫宫十曰市㕓十一曰鬭竞十二曰刼盗十三曰贼叛十四曰毁亡十五曰违制十六曰关津十七曰诸侯十八曰廐牧十九曰杂犯二十曰诈伪二十一曰请求二十二曰告言二十三曰逃亡二十四曰系讯二十五曰断狱大凡定罪千五百三十条其制罪一曰杖刑五自十至五十二曰鞭刑五自六十至于百三曰徒刑五徒一年者鞭六十笞十徒二年者鞭七十笞二十徒三年者鞭八十笞三十徒四年者鞭九十笞四十徒五年者鞭百笞五十四曰流刑五流卫服去皇畿二千五百里者鞭百笞六十流要服去皇畿三千里者鞭百笞七十流荒服去皇畿三千五百里者鞭百笞八十流镇服去皇畿四千里者鞭百笞九十流藩服去皇畿四千五百里者鞭百笞百五曰死刑五一曰磬二曰绞三曰斩四曰枭五曰裂五刑之属各有五合二十五等不立十恶之目而重恶逆不道大不敬不孝不义内乱之罪也凡恶逆肆之三日盗贼羣攻乡邑及入人家者杀之无罪若报雠者造于法而自杀之不坐经为盗者注其籍唯皇宗则否凡死罪枷而拲流罪枷而梏徒罪枷鞭罪桎杖罪散以待断皇族及有爵者死罪以下鏁之徒以下散之狱成将杀者书其姓名及其罪于拲而杀之市唯皇族与有爵者隠狱其赎杖刑五金一两至五两赎鞭刑五金六两至十两赎徒刑一年金十二两二年十五两三年一斤二两四年一斤五两五年一斤八两赎流刑一斤十二两俱役六年不以逺近为差等赎死刑金二斤鞭者以百为限加笞者合二百止应加鞭笞者皆先笞后鞭妇人当笞者听以赎论徒输作者皆任其所能而役使之杖十以上当加者上就次数满乃坐当减者死罪流藩服藩服以下俱至徒五年五年以下各以一等为差为盗贼及谋反大逆降叛恶逆罪当流者皆甄一房配为杂户其为盗贼事发逃亡者悬名注配若再犯徒三犯鞭者一身永配下役应赎金者鞭杖十收中绢一疋流徒者依限嵗收绢十二疋死罪者百疋其赎刑死罪五旬流刑四旬徒刑三旬鞭刑二旬杖刑一旬限外不输者归于法贫者请而免之大凡定法千五百三十七条其大略滋章条流苛密比于齐法烦而不要又初除复讐之法犯者以杀论帝又以齐之旧俗未改昏政贼盗姦宄颇乖宪章其年又为刑书要制以督之其大抵持杖羣盗一疋以上不持杖羣盗五疋以上监临主掌自盗二十疋以上盗及诈请官物三十疋以上正长隠五户及丁五以上及地顷以上皆死自余依大律由是浇诈颇息焉宣帝虐忍无度令撰刑书谓之刑经圣制隋文帝初令髙颎等更定新律其刑名有五一曰死刑二有绞有斩二曰流刑三有千里千五百里二千里应配者千里居作二年千五百里居作二年半二千里居作三年三曰徒刑五有一年一年半二年二年半三年四曰杖刑五自六十至于百五曰笞刑五自十至于五十而蠲除前代鞭刑及枭首轘裂之法其流徒之罪皆减从轻流役六年改为五年徒刑五年改为三年唯大逆谋反叛者父子兄弟皆斩家口没官又置十恶之条多採齐之制而颇有损益一曰谋反二曰谋大逆三曰谋叛四曰恶逆五曰不道六曰大不敬七曰不孝八曰不睦九曰不义十曰内乱十恶及故杀人狱成者虽会赦犹除名其在八议之科及官品第七以上犯罪皆例减一等其品第九以上犯者听赎应赎者皆以铜代绢铜一斤为负负十为殿笞十者铜一斤加至杖百则十斤徒一年赎铜二十斤每等则加铜十斤三年则六十斤矣流千里赎铜八十斤每等则加铜十斤二千里则百斤矣二死皆赎铜百二十斤犯私罪以官当徒者五品以上一官当徒二年九品以上一官当徒一年当流者三流同皆比徒三年若犯公罪者徒各加一年当流者各加一等其累徒过九年者流二千里自前代相承有司讯考皆法外或有用大棒束杖车辐鞵底压踝杖桄之属尽除之讯囚不得过二百枷杖大小咸为之程品行杖者不得易人又勅四方辞讼有枉屈县不理者令以次经郡及州至省仍不理乃诣阙申诉有所未惬听挝登闻鼓有司録状奏之帝又每季亲録囚徒常以秋分之前省阅诸州申奏罪状后因覧刑部奏断狱数犹至万条以为律尚严密故人多陷罪又勅苏威牛𢎞等更定新律除死罪八十一条流罪百五十四条徒等千余条定留唯五百条凡十二卷一曰名例二曰卫禁三曰职制四曰户婚五曰廐库六曰擅兴七曰贼盗八曰鬭讼九曰诈伪十曰杂律十一曰捕亡十二曰断狱自是刑网简要踈而不失于是置律博士弟子员断决大狱皆先牒明法定其罪名然后依断其后帝以用律者多致蹖驳罪同论异诏诸州死罪不得便决悉移大理按覆事尽然后上奏取裁十三年改徒及流并为配防十五年制死罪者三奏而后决帝无学以文法绳下诸州有主典盗仓粟者差人驰驿斩之又于殿前决人或有盗一钱亦死炀帝即位以文帝禁网深刻又勅修律令除十恶之条时斗秤皆小旧二倍其赎铜亦加三倍为差杖百则三十斤矣徒一年者六十斤每等加三十斤为差三年则百八十斤矣流无异等赎二百四十斤死同赎三百六十斤旧制亹门子弟不得居宿卫近侍之官帝下制曰诸犯罪被戮之门周以下亲仍令合仕听叅宿卫近侍之官三年新律成凡五百条为十八篇诏施行之谓之大业律一曰名例二曰卫宫三曰违制四曰请求五曰户六曰婚七曰擅兴八曰告劾九曰贼十曰盗十一曰鬭十二曰捕亡十三曰仓库十四曰廐牧十五曰关市十六曰杂十七曰诈伪十八曰断狱其五刑之内降从轻典二百余条其枷杖决罚讯囚之制盖并轻于旧是时百姓久厌苛刻喜于刑寛其后帝外征四夷内穷嗜慾兵革嵗动赋歛繁滋盗贼蜂起更为严制通典卷一百六十四通典卷一百六十五钦定四库全书通典卷第一百六十五唐京兆杜佑君卿纂刑三刑制下大唐髙祖起义至京师约法十二条唯制杀人刼盗背军叛逆者死余并蠲除之及受禅又制五十三条格入于新律武德七年颁行之至太宗即位制绞刑之属五十条免死断右趾其后蜀王府法曹叅军裴𢎞献又駮律令不便者四十余事太宗遂令删改之除断趾法加役流三千里居作二年比古死刑殆除其半据有司定律五百条分为十二卷于隋代旧律减大辟入流九十二条减入徒者七十一条又定令千五百九十条为三十卷贞观十一年正月颁行之又删武德贞观以来勅格三千余件定留七百条以为格十八卷七年十二月诏三品以上犯公罪流私罪徒送问日不须追身髙宗永徽初又令长孙无忌等撰定格式旧制不便者皆随有无删改遂分格为两部曹司常务为留司格天下所共者为散颁格四年有司撰律疏三十卷颁天下麟德二年重定格式行之仪凤二年又删辑格式行之及文明元年四月勅律令格式内外官人退食之暇各宜寻覧仍以当司格令书于㕔事之壁俯仰观瞻庶免遗忘武太后临朝又令有司删定格式加计帐及勾帐式通旧式成二十卷又以武德以来垂拱以前诏勅便于时者编为新格二卷太后自制序其二卷之外新编六卷堪为当司行用为垂拱留司格时韦方质详练法理又委其事咸阳尉王守慎又有经治之才故垂拱格式识者称为详密其律唯改二十四条神龙中又删定垂拱格及神龙元年以来制勅为散颁格皆七卷又删补旧式为二十卷颁于天下景云初又勅删定格式令太极元年二月奏上名太极格开元初𤣥宗又令删定格式令名为开元格又删定律令名为开元后格至二十五年又令删缉旧格式律令及勅总七千四百八十条其千三百四条于事非要并删除之二千一百五十条随文损益三千五百九十四条仍旧不改总成律十二卷疏三十卷令三十卷式二十卷开元新格十卷又格式律令事类四十卷以类相从便于省覧二十五年九月奏上之勅于尚书都省写五十本发使散于天下畧件文节要如后名例律曰笞刑五杖刑五徒刑五流刑三十恶一曰谋反二曰谋大逆三曰谋叛四曰恶逆五曰不道六曰大不恭七曰不孝八曰不睦九曰不义十曰内乱八议一曰议亲二曰议故三曰议贤四曰议能五曰议功六曰议贵七曰议勤八曰议賔诸八议者犯死皆及应议之状先奏请议议定奏裁流罪以下减一等其犯十恶者不用此律谋反及大逆者皆斩子年十六以上皆绞十五以下及母女妻妾祖孙兄弟姊妹若部曲资财田宅并没官男夫年八十及笃疾妇人年六十及废疾者并免伯叔父母兄弟之子皆流三千里不限籍之同异即虽谋反辞理不能动衆威力不足率人者亦皆斩父子母女妻妾流三千里资财不在没限其谋大逆者绞诸口陈欲反之言心无真实之计而无状可寻者流二千里诸谋叛者绞已上道者皆绞妻妾流二千里若率部衆百人以上父母妻妾流三千里所率虽不满百人以故为害者以百人以上论即亡命山泽不从追唤者以谋叛论其抗拒将吏者以上道论诸谋杀周亲尊长外祖父母夫夫之祖父母者皆斩谋杀缌麻以上尊长者流二千里已伤者绞已杀者皆斩即尊长谋杀卑幼者各依故杀减二等已伤减一等已杀者依故杀法诸部曲奴婢谋杀主者皆斩谋杀主之周亲及外祖父母者绞已伤者皆斩诸妻妾谋杀故夫之祖父母父母者流二千里已伤者绞已杀者皆斩部曲奴婢谋杀旧主者罪亦同诸告祖父母父母者绞即嫡继慈母杀其父及所养者杀其本生并听告诸告周亲尊长外祖父母夫夫之祖父母虽得实徒二年其告事重者减所告罪一等即诬告重者加所诬罪三等告大功尊长各减一等小功缌麻减二等诬告重者各加所诬罪一等即非相容隠被告者论如律若告谋反逆叛者各不坐其相侵犯自理诉者听诸告缌麻小功卑幼虽得实杖八十大功以上递减一等诬告重者周亲减所诬罪二等大功减一等小功以下以凡人论即诬告子孙外孙子孙之妇妾及已之妾者各勿论诸子孙违犯教令及供养有缺者徒二年诸部曲奴婢告主非谋反逆叛者皆绞告主之周亲及外祖父母者流大功以下亲徒一年诬告重者缌麻加凡人一等小功递加一等即奴婢诉良妾称主压者徒三年部曲减一等诸同居若大功以下亲及外祖父母外孙若孙之妇夫之兄弟及兄弟妻有罪相为隠部曲奴婢为主隠者皆勿论即漏露其事及摘语消息亦不坐其小功以下相隠减凡人一等若犯谋叛以上不用此律诸居父母丧生子及兄弟别籍异财者徒一年诸放部曲为良已给放书而压为贱者徒二年若压为部曲及放奴婢为良而压为贱者减一等各还正之诸同居卑幼私辄用财者一疋笞十十疋加一等罪止杖一百即同居应分不均平者计所侵坐赃论减三等诸居父母丧而嫁娶者徒三年妾减三等各离之知而共为婚姻者各减五等不知者不坐若居周丧而嫁娶者杖一百卑幼减二等妾不坐诸居父母丧与应嫁娶人主婚者杖一百诸谋杀人者徒三年已伤者绞已杀者斩从而加功者流三千里造意者虽不行仍为首即从者不行减行者一等诸以毒药药人及卖者绞即卖买而未用者流三千里脯肉有毒曾经病人有余者速焚之违者杖九十若故与人食并出卖令人病者徒一年以故致死者绞即人自食致死者从过失杀人法诸有所憎恶而造魇魅及造符书呪诅欲以杀人者各以谋杀论减二等以致死者各依本杀法欲病苦人者又减二等即于祖父母父母及主直求爱媚而魇呪者流二千里若渉乘舆者皆斩诸残害死尸及弃尸水中者各减鬭杀罪一等弃而不失及髠发若伤者各又减一等即子孙于祖父母父母部曲奴婢于主者各不减诸穿地得死人不更埋及于坟墓燻狐狸而烧棺椁者徒二年烧尸者徒三年缌麻以上尊长各递加一等卑幼各以凡人递减一等若子孙于祖父母父母部曲奴婢于主墓燻狐狸者徒二年烧棺椁者流三千里烧尸者绞诸强盗不得财徒二年一疋徒三年二疋加一等十疋及伤者绞杀人者斩其持杖者虽不得财流三千里五疋者绞伤人者斩诸窃盗不得财笞五十一尺杖六十一疋加一等五疋徒一年五疋加一等五十疋加役流诸监临者加凡盗二等三十疋绞诸盗经断后仍更行盗前后三犯者流二千里犯流者绞其余亲属相盗者不用此律诸有事以财行求得枉法者坐赃论不得枉法者减二等即同事共与者首则併赃论从者依已分法诸监临主守受财而枉法者一尺杖一百一疋加一等十五疋绞不枉法者一尺杖九十一疋加一等至三十疋加役流无禄者各减一等枉法者二十疋绞不枉法者四十疋加役流诸监临之官受所监临之物一尺笞四十一疋加一等四疋徒一年八疋加一等五十疋流二千里与者减五等罪止杖一百乞取者加一等强乞取者准枉法论诸官人因使于使所受送遗及乞取者与监临同经过处取者减一等即虽乞取者各与监临罪同诸贷所监临财物者坐赃论若百日不还以受所监临财物论强者各加二等若卖买有賸利者计利以乞取监临财物论强市者笞五十有利者计利准枉法论即断契有数违负不还五十日者以受所监临财物论即借衣服噐玩之属经三十日不还者坐赃论罪止徒一年诸监临之官私役所监临及借奴婢牛马驼骡驴车船碾硙邸店之类各计佣赁以受所监临财物论即役使非供已者计佣坐赃论罪止杖一百其应供已驱使而收佣者罪亦如之若有吉凶借使所监临者不得过二十人不得过五日其余亲属虽过限及受遗乞贷皆勿论营公应借使者计佣赁坐赃论减二等即因市易賸利及悬欠者亦如之诸监临之官受猪羊供馈坐赃论强者依强取监临财物法诸率敛所监临财物馈送人虽不入已以受所监临财物论诸监临家人于所部有受乞借贷役使卖买有賸利之属各减官人罪二等官人知情与同罪不知情者各减家人罪五等其在官非监临及家人有犯者各减监临家人一等诸去官而受旧官属士庶馈与若乞取借贷之属各减在官时三等诸因官挟势及豪强之人乞索者坐赃论减一等将送者为从诸监临主守以官物私自贷若贷之人及贷之者无文记以盗论立判案减二等即充公廨物若出付市易而私用者减一等坐之所贷之人不能备偿者徴判署之官诸坐赃致罪者一尺笞二十一疋加一等十疋徒一年罪止徒三年与者减五等诸人于他人地内得宿藏物隠而不送官者计合还主之分坐赃论减三等诸鬭殴人者笞四十伤及以他物殴人者杖六十伤及㧞发方寸以上杖八十若血从耳目及内损吐血者各加二等诸鬭殴人折齿毁缺耳鼻眇人一目及折人手足指若破骨及汤火伤人者徒一年折二指二齿以上及髠发者徒一年半诸鬭殴以兵刃斫射人不着者杖一百若兵刃伤及折人肋眇人目堕人胎徒二年诸鬭殴折跌人肢体及瞎其一目徒三年辜内平复者各减二等及损二事以上及因旧患令至笃疾若断舌及毁败人隂阳者流三千里诸鬭殴杀人者绞以刃故杀人者斩虽因鬭而用兵刃杀人者与故杀同不因鬭故殴伤人者加鬭殴伤人罪一等虽因鬭但絶时而杀伤者从故杀伤法诸保辜者手足殴伤人限十日以他物伤者二十日以刃伤者三十日折跌肢体及破骨者五十日限内死者各依杀人论其在限内及虽限内以他故死者各依本鬭伤法诸同谋共殴伤人者各以下手重者为重罪原谋减一等从者又减一等若先下手重者余各减二等至死者随所因为重罪其不同谋者各依所殴伤杀其事不可分者以后下手为重罪若乱毁伤不知先后轻重者以谋首及初鬭者为重罪余各减二等诸殴制使及本属府主刺史县令及吏卒殴本部官长徒三年伤者流二千里折伤者绞若殴六品以下官长各减二等减罪轻重加凡鬭一等死者斩詈者各减殴罪三等即殴佐贰者徒一年伤重者加凡鬭伤一等死者斩诸造妖书及妖言者绞传用以惑衆者亦如之其不满衆者流三千里言理无害者杖一百即私有妖书虽不用徒三年言理无害者杖六十诸夜无故入人家内者笞四十主人登时格杀之勿论若知非侵犯而杀伤者减鬭杀伤二等其就拘执而杀伤者以鬭杀伤论至死者加役流诸盗官文书印者徒二年余印杖一百诸无官犯罪有官事发流罪以下以赎论卑官犯罪迁官事发在官犯罪去官事发或事发去官犯公罪流以下各勿论余罪论如律有官犯罪无官事发有䕃犯罪无䕃事发无䕃犯罪有䕃事发并从官䕃之法诸犯私罪以官当徒者五品以上一官当徒二年九品以上一官当徒一年若犯公罪各加一年当以官当流者三流同比徒四年其有二官先以髙者当次以勲官当行守者各以本品当仍各解见任若有余罪及更犯者听以歴任之官当其流内官而任流外职犯罪以流内官当及赎徒一年者各解流外任诸流配人在道赦计行程过限者不得以赦原有故者不用此律若程内逃亡亦不在免限即逃者身死所随家口仍准上法听还诸年七十以上十五以下及废疾犯流罪以下收赎八十以上十嵗以下及笃疾犯反逆杀人应死者上请盗及伤人者亦收赎余皆勿论九十以上七嵗以下虽有死罪不加刑即有人教令罪其教令者若有赃应备受赃者备之诸犯罪时虽未老疾而事发老疾者依老疾论若在徒年限内老疾者亦如之犯罪时幼小事发时长大依幼小论诸以赃入罪正赃见在者还官主已费用者死及配流勿徴余皆徴之若计佣赁为赃者勿徴诸平赃者皆据犯处当时物价及上绢估平功佣者计人日为绢三疋牛马驼骡驴车亦同船及碾硙列店之类亦依犯时价值佣赁虽多各不得过其本价诸犯罪未发而自首者原其罪其轻罪虽发因首重罪者免其重罪即因问所劾之罪而别言余罪者亦如之即遣人代首若于法得相容隠者为首及相告言者各听如罪人身自首法其闻首告被追不赴者不得原罪即自首不实及不尽者以不实不尽之罪罪之至死者听减一等其知人欲告及亡叛而自首者减罪二等坐之即亡叛者虽不自首能还归本所者亦同其于人损伤于物不可陪偿即事发逃亡若越度关及姦并私习天文者并不在自首之例诸共犯罪者以造意为首随从者减一等若家人共犯止坐尊长侵损于人者以凡人首从论即共监临主守为犯虽造意者仍以监守为首凡人以常从论诸二罪以上俱发以重者论等者从一若一罪先发已经论决余罪后发其轻若等勿论重者更论之通计前罪以充后数即以赃致罪频犯者并累科若罪法不等者以重赃併满轻赃各倍论其一事分为罪二罪法若等则累论罪法不等则以重法併满轻法累併不加重者止从重论其应除免倍没备偿罪止者各尽本法诸脱户者家长徒三年无课役者减二等女户又减三等脱口及增减年状以免课役一口徒一年二口加一等罪止徒三年其增减等非免课役及漏无课役口者四口为一口罪止徒一年半即不满四口杖六十诸祖父母父母在而子孙别籍异财者徒三年若祖父母父母令别籍及以子孙妄继人后者徒二年子孙不坐诸擅发兵十人以上徒一年百人徒一年半二百人加一等千人绞给与者随所给人数减擅发一等其寇贼卒来欲有攻袭即城屯反叛若贼有内应急须兵者得便调发虽有所属比部官司亦得调发给与即言上若不即调发及不即给与者准所须人数并与擅发罪同其不即言上者亦准发人数减罪一等若有逃亡盗贼权差人夫足以追捕者不用此律诸主将守城为贼所攻不固守而弃去及守备不设为贼所掩覆者斩若连接寇贼被遣斥候不觉贼来者徒三年以故致有覆败亦斩诸主将以下临阵先退若寇贼对阵舍仗投军及弃贼来降而辄杀者斩即违犯军令军还以后在律有条者依律断无条者勿论诸私有禁兵噐者徒一年半弩一张加二等甲一领及弩三张流二千里甲三领弩五张绞私造者各加一等造未成者减二等即私有甲弩非全成者杖一百余非全成者勿论诸告人罪非叛以上者皆令三审应受辞牒官司并具晓示并得叛坐之情每审皆别日受辞官人于审后判记审讫然后付司若事有切害者不在此例不解书者典为书之前人合禁告人亦禁辩定放之即邻伍告者有死罪流告人散禁流以下责保叅对诬告人者各反坐即纠弹之官挟私弹事不实亦如之若告二事以上重事实及数罪等但一事实除其罪重事虚反其所赎即罪至所止者所诬虽多不反坐其告二人以上虽实者多犹以虚者反坐若上表告人已经闻奏事有不实反坐罪轻者从上书诈不实论诸诬告本属府主刺史县令者加所诬罪二等诸投匿名书告人罪者流二千里得见者皆即焚之若将送官司者徒一年官司受而为理者加二等被告者不坐辄上闻者徒三年诸以赦前事相告言者以其罪罪之官司受而为理者以故入人罪论至死者各加役流若事须追究者不用此律诸被囚禁不得告举他事其狱官酷已者听之即年八十以上十嵗以下及笃疾者听告谋反逆叛子孙不孝及同居之内为人侵犯者余并不得告官司受而为理者各减所理罪三等上元元年十二月刑部奏准名例律法云狱成谓赃状露验及尚书省断讫未奏疏云赃谓所犯之赃见获本物状谓杀人之类得状为验虽在州县并为狱成尚书省断讫未奏者谓刑部覆讫未奏亦为狱成今法官商量若欵自承伏已经闻奏及有勅付法刑名更无可移者谓同狱成臣今与法官审加论议仍永为恒式勅㫖依二年六月刑部奏谨按五刑笞杖徒流死是也今准勅除削绞死罪准有四刑每有思虑须降死刑不免还斩绞勅律互用法理难容又应决重杖之人令式先无分析京城知是蠧害决杀者多死外州见流岭南决不至死决有两种法开二门勅㫖斩绞刑宜依格律处分宝应元年九月刑部大理奏准式制勅处分与一顿杖者决四十至到与一顿及重杖一顿并决六十无文至死者为准式处分又制勅或有令决痛杖一顿者式文既不载杖数请准至到与一顿决六十并不至死勅㫖依建中三年八月刑部侍郎班宏奏其十恶中恶逆以上四等罪请准律用刑其余各犯别罪应合处斩刑自今以后并请决重杖一顿处死以代极法重杖既是死刑诸司使不在奏请决重杖限勅㫖依原夫先王之制刑也本于爱人求理非徒害人作威往古朴淳事简刑省唐虞及三代刑制其畧可知令主则轻虐后遂重于善也则云罚不及嗣其不善也乃云罪人以族斯则前贤臧否之辨欤秦法苛峻天下溃叛汉祖蠲除约定三章大辟之罪犹诛三族孝文虽罢肉刑新垣亦罹斯酷其后颜异䧟反唇弃市杨恽坐讽讥腰斩洎乎曹马经纶之际忤者三族皆夷后魏有门房之诛歴代盖治时少罕遇轻刑乱时多常遭重典国家子育万姓轻简刑章徴之前代未有其比所以幽陵之盗西轶犬戎之寇东侵京师倾䧟皇舆巡狩亿兆戮力大憝旋殱自海内兴戎今以累纪征缮未减杼柚屡空烝庶无离怨心者是由刑轻之故或曰荀卿有言代治则刑重代乱则刑轻欲求至治必用重典斯乃一端偏见谅非适时通论也夫刑之轻重利害已粗言之矣夫刑者成也一成而不可变故君子尽心焉谓之君子则曰贤人欲求贤人固不易得矧天下数百千郡县岂得衆多君子乎佑以为条章繁难而决断必不及条章轻简而决断或时漏故老氏云其政闷闷其人淳淳其政察察其人缺缺又语曰宁失不经仁恻之㫖也通典卷一百六十五通典卷一百六十六钦定四库全书通典卷一百六十六唐京兆杜佑君卿纂刑四杂议上虞书云帝谓臯陶汝作士明于五刑以弼五教期于予治刑期于无刑民协于中时乃功懋哉周制以八辟丽邦法附刑罚一曰议亲之辟二曰议故三曰议贤四曰议能五曰议功六曰议贵七曰议勤八曰议賔以两造禁民讼入束矢于朝然后听之礼记曰刑人不在君侧公族有死罪即磬于甸人而无宫刑其刑罪即纎剸亦告于甸人刑肃而俗弊则人不归也刑人于市与衆弃之又考礼正刑一德以尊天子大戴礼曰刑罚者御人之衔勒也吏者辔也刑者筴也天子御者内史太史左右手也古者以法为衔勒以官为辔以刑为筴以人为手而御天下公家不畜刑人大夫不养士遇之途不与言也屏诸四方唯其所之不及以政不欲生之故也又曰刑不上大夫者古之大夫有坐不廉汚秽者则曰簠簋不饬淫乱男女无别者则曰帷薄不修罔上不忠者则曰臣节未着罢软不胜任者则曰下官不职干国之纪者则曰行事不请此五者大夫定罪名矣不忍斥然正以唿之是故大夫之罪其在五刑之域者闻有谴何则白冠氂缨盘水加剑造乎阙而自请罪君不使有司执缚牵而加之也其有大罪者闻命则北靣跪而自裁君不使人捽引而刑杀之也曰子大夫自取之耳吾遇子有礼矣是曰刑不上大夫东周之季王道寖坏教化不行子产相郑而铸刑书晋叔向非之曰昔先王议事以制不为刑辟惧民之有争心也犹不可禁御是故闲之以谊纠之以政行之以礼守之以信奉之以仁制为禄位以劝其从严断刑罚以威其淫惧其未也故诲之以忠耸之以行教之以务使之以和临之以敬涖之以彊断之以刚犹求圣哲之上明察之官忠信之长慈惠之师民于是乎可任使也而不生祸乱民知有辟则不忌于上并有争心以征于书而徼幸以成之弗可为矣今吾子制参辟铸刑书将以靖民不亦难乎民知争端矣将弃礼而征于书锥刀之末将尽争之乱狱滋丰贿赂并行终子之世郑其败乎子产报曰若吾子之言侨不材不能及子孙吾以救世也议曰古来述作鲜克无累或其识未至精或其言未至公观左氏之纪叔向书也盖多其义而表其词孟坚从而善之似不敢异于前志岂其识或未精乎按虞舜立法曰象以典刑流宥五刑鞭作官刑扑作教刑金作赎刑眚灾肆赦怙终贼刑钦哉钦哉惟刑之恤哉又按周官司宼建三典正月之吉悬于象魏使万人观之浃旬而敛汉宣帝患决狱失中置廷尉平时郑昌上疏曰圣王立法明刑者救衰乱之起也今宜删定律令愚人知所避姦吏无所弄后之论者即云上古议事不为刑辟夫有血气必有争心羣居胜物之始三皇无为之代既有君长焉则有刑罚焉其俗至淳其事至简人犯者至少何必先定刑名所以因事立制叔向之言可矣自五帝以降法教益繁虞舜圣哲之君后贤祖述其道刑章轻重亦以素设周氏三典悬诸象魏皆以防民䧟令避罪辜是故郑昌献疏盖以发明其义当子产相郑在东周衰时王室已卑诸侯力政区区郑国介于晋楚法弛民怠政隳俗微观时之宜设救之术外抗大国内安疲甿仲尼兄事闻死出涕称之遗爱非盛德欤而叔向乃谓赫胥栗陆御宇之时徒陈闲谊行礼致治之説虽虞夏之盛亦未可在殷周之初固不及研㝷反覆斯言谅同玉巵无当矣详左氏之传或匪至公晏婴张趯讥议则别先儒註释亦已昌言所纪叔向此书有如曲护晏子也或曰按孔颖达正义云子产铸刑书而叔向责之赵鞅铸刑鼎而仲尼讥之则刑之轻重不可使人知也圣王虽制刑法举其大纲但共犯一法情有深浅待至临事议其轻重也按孔议附㑹叔向言前已论之矣又按左传晋赵鞅铸刑鼎着范宣子所为刑书焉仲尼曰晋国将守唐叔之所受法度以经纬其民文公又为被庐之法以为盟主今弃是度也而为刑鼎民在鼎矣何以尊贵且宣子之刑夷之蒐晋国之乱制也又议曰夫经籍指归诚要疏议固当解释本文岂可徒为臆説详左氏载夫子所议令守晋国旧法范宣子所为非善政也故录本传以证之佑诚懵学辄议前贤傥遇精鉴达识庶几要终原始幸详鄙见秦孝分纳衞鞅言欲变法恐天下议已卫鞅曰疑行无名疑事无成且夫有高人之行者固见非于世有独知之虑者必见傲于人愚者闇于成事智者见于未萌民不可与虑始而可与乐成论至德者不和于俗成大功者不谋于衆是以圣人茍可以强国不法其故茍可以利人不循其礼孝公曰善甘龙曰不然圣人不易民而教智者不变法而治因人立教不劳而成功缘法而治者吏习而人安衞鞅曰龙之所言时俗之言也常人安于习俗学者溺于所闻以此两者居官守法可也非所与论于法之外也三代不同礼而王五伯不同法而霸智者作法愚者制焉贤者更礼不肖者拘焉杜挚曰利不百不变法功不十不易业法古无过循礼不邪衞鞅曰治代不一道便国不必古故汤武不循古而王夏殷不易礼而亡反古者不可非而循礼者不足多孝公竟变法令汉景帝时廷尉上囚防年继母陈论杀防年父防年杀陈依律杀母以大逆论帝疑之武帝时年十二为太子在旁帝遂问之太子答曰夫继母如母明不及母缘父之故比之于母今继母无状手杀其父则下手之日母恩絶矣宜与杀人者同不宜与大逆论从之宣帝自在闾阎知刑法不一于是置廷尉平秩六百石员四人选于定国为廷尉黄霸等为廷平狱刑号为平矣时郑昌上疏曰圣王立法明刑者非以为治捄衰乱之起也今明主躬垂明听虽不置廷尉平狱将自正若开后嗣不若删定律令律令一定愚人知所避姦吏无所㺯矣今不正其本而置廷平以治其末政衰听倦则廷平招权为乱首矣薛宣为丞相时弟循为临菑令后母常随循居官宣迎后母循不遣后母病死循去官持服宣谓循三年服少能行之者兄弟相駮不可循遂竟服繇是兄弟不和后免丞相加特进久之哀帝即位博士申咸给事中亦东海人毁宣不供养行丧服薄于骨肉前以不忠孝免不宜复封列侯在朝省宣子况为右曹侍郎数闻其语赇客杨明钦令创咸靣目使不居位会司𨽻缺况恐咸为之遂令明钦遮斫咸宫门外断鼻唇身八创事下有司议御史中丞衆等议奏曰况朝臣父故宰相封列侯不相勅承教化而骨肉相疑咸受循言以谤毁宣咸所言皆宣行迹衆人所共见公家所宜闻况知咸给事中恐为司𨽻举奏宣而公令明钦廹切宫阙要遮创戮近臣于大道人衆中欲以鬲塞聪明杜絶论议之端桀黠无所畏忌万衆讙譁流闻四方不与凡人忿怒争鬬同臣闻敬近臣为近主也礼下公门式路马居处畜产且犹敬之春秋之义意恶功遂不免于诛上浸之源不可长也况首为恶明手伤功意俱恶皆大不敬明当以重论及况皆弃市廷尉直駮议曰律曰以刃伤人完为城旦舂其贼加罪一等与谋者同罪诏书无诋欺成罪传曰遇人不以礼而见疻者与疻人之罪钧恶不直也咸厚善循而数称宣过恶流闻不可谓直况以故谋伤咸谋计已定后闻置司𨽻因前谋而趣明非以恐咸为司𨽻故造谋也本争私变虽于掖门外伤咸道中与凡人争鬬无异杀人者死伤人者刑古今之通道三代所不易也孔子曰必也正名乎名不正则言不顺至于刑罚不中而人无所措其手足今以况为首恶明手伤为大不敬公私无差春秋之义原心定罪原况以父见谤发忿怒无他大恶加诬欺辑小过成大辟䧟死刑违明诏恐非法意不可施行圣王不以怒增刑明当以贼伤人不直况与谋者皆爵减完为城旦帝以问公卿丞相孔光大司空师丹以中丞议是自将军以下至博士议郎皆是廷尉况竟减死罪一等徙炖煌宣坐免为庶人归故乡定陵侯淳于长坐大逆诛长小妻乃始等六人皆以事未发觉时弃或更嫁及长事发丞相方进大司空何武议曰令犯法者各以发时律令论之明有所记也长犯大逆时乃始等见为妻已有当坐之罪与身犯法无异后乃弃去于法无以解请论廷尉孔光駮议以为大逆无道父母妻子同产无少长皆弃市欲惩后犯法者也夫妇之道有义则合无义则离长自未知当罪大逆之法而乃始等弃去或更嫁义已絶而欲以为长妻论杀之名不正不当坐有诏光议是班固曰自昭宣元成哀平六代之间断狱殊死率岁千余口而一人耐罪上至右趾三倍有余古人有言满堂饮酒有一人向隅而泣则一堂不乐王者之于天下犹一堂之上也故一人不得其平为之悽怆今郡国被刑或寃死者多此和气所以未洽者也原夫狱刑所以蕃者书云伯夷降典折民惟刑言礼制以止刑犹隄之防溢水也今隄防凌迟礼制未立死刑过制生刑易犯饥寒并至穷斯滥溢豪强擅私为之囊槖姦有所隐则狃而寖广矣孔子曰古之知法者能省刑本也今之知法者不失有罪末也又曰今之听狱者求所以杀之古之听狱者求所以生之与其杀不辜宁失有罪今之狱吏上下相驱以刻为明深者获公名平者多后患谚曰鬻棺者欲歳之疫非以憎人欲杀之利在于人死故也凡此五疾狱刑之所以蕃也按汉旧事断狱报重常尽三冬之月后汉章帝改用冬初十月而已元和二年旱长水校尉贾宗上言以为断狱不尽三冬阴气微弱阳气发洩故招致灾旱帝下公卿议陈宠议曰夫冬至之节阳气始萌故十一月有兰射干芸荔之应天以为正周以为春十二月阳气上通雉雊鸡乳地以为正殷以为春至正月阳气以至天地以交万物皆出蛰虫始振人以为正夏以为春三微成着以通三统周以天元殷以地元夏以人元若以此时行刑殷周岁首皆为流血不合人心不稽天意月令曰孟冬之月趣刑狱无留罪明大刑必在立冬也又仲冬之月身欲宁事欲静若以行刑不可谓宁静也议者或曰旱之所由咎在改律臣以为殷周断狱不以三微而化致康平无有灾害自元和以前皆用三冬而水旱之异往往为患由此言之灾害自为他虑不以改律秦为虐政四时行刑汉兴萧何草律季秋论囚俱避立春之月不计天地之正三王之春实颇有违帝纳之遂不复改时羣臣上言古者肉刑严重人畏法令今宪律轻薄故姦宄不胜宜增禁科以防其源诏下公卿光禄勲杜林奏曰夫人情挫辱则义节之风损法防繁多则茍免之行兴孔子曰道之以政齐之以刑民免而无耻道之以德齐之以礼有耻且格古之明王深识逺虑动居其厚不务多辟周之五刑不过三千大汉初兴详览得失故破矩为员斵雕为朴蠲除苛政更立疎纲海内欢忻人怀寛德及至其后渐以滋章吹毛求疵诋欺无限桃茹之馈集以成赃事无妨于义以为大戮故国无亷耻家无全行至于法不得禁止为弊弥深臣愚以为宜如旧制不合翻移帝从之自建初中有人侮辱人父者而其子杀之常贳其死刑而降宥之自后因以为比是时遂定其议以为轻侮法和帝即位尚书张敏上议曰夫轻侮之法先帝一切之恩不有成科班之律令也夫死生之决宜从上下犹天之四时有生有杀若闻容恕着为定法者则是故设姦萌生长罪隙孔子曰民可使由之不可使知之春秋之义子不报讐非子也而法令不为之减者以相杀之路不可开故也今托义者得减谬杀者有差使执宪之吏得设巧诈非所以遵在丑不争之义又轻侮之比寖以繁滋至有四五百科转相瞻顾弥复增甚难以垂之万载臣惟孔子垂经典臯陶造法律原其本意皆欲禁人为非未晓轻侮之法将以何禁必不能使不相轻侮而更开相杀之路议者或曰平法当先论生臣愚以为天地惟人为贵杀人者死三代通制今欲趣生反开杀路一人不死天下受弊语曰利一害百人去城郭夫春生秋杀天道之常春一物枯即为害秋一物荣即为异王者体天地顺四时法圣人从轻律愿陛下留意广令评议天下幸甚从之晋惠帝之代政出羣下毎有疑狱各立私情刑法不定狱讼繁滋尚书裴頠表谏之曰夫天下之事多涂非一司之所管中才之情易扰頼恒制而后定先王知其然也是以辩方分职为之准局准局既立各掌其务刑赏相称轻重无二故下听有常羣吏安业也旧宫掖陵庙有水火毁伤之变然后尚书乃躬自奔赴其非此也皆止于郎令史而已刑法所加各有常刑去元康四年大风之后庙阙屋瓦有数枚倾落免太常荀㝢于时佥谓事轻责重有违于常㑹五年二月天有大风主者惩惧前事臣新拜尚书始三日本曹尚书有疾权令兼出按行兰台主者乃瞻视阿栋之间求索瓦之不正者得栋上瓦小斜十五处或是始瓦时斜盖不足者风起仓卒台官吏往太常按行不及得周文书未至之顷便竞相禁止复兴刑狱昔汉时有盗高庙玉环者文帝欲族诛张释之但处以死刑曰若侵长陵一抔土何以复加帝从之大晋垂制深惟经远山陵不封园邑不饰墓而不坟同乎山壤是以丘坂存其陈草使齐乎中原矣虽陵兆尊严唯毁发然后族之此古典也若登践犯损失尽敬之道事止刑罪可也去年八月奴听教加诬周龙烧草廷尉遂奏族龙一门八口并命㑹龙狱翻然后得免考之情理准之前训所处实重今年八月陵上荆一枝围七寸二分者被斫司徒太常奔走道路虽知事小而按劾难测骚扰驱驰各竞负于今太常禁止未解近日太祝署失火烧屋三间半署在庙北隔道在重墉之内火即已灭主者便责尚书不即按行辄禁止尚书免皆在法外刑书之文有限而舛违之故无方故有临时议处之制诚不能皆得循常也至于此辈皆为过当毎相逼迫不复以理上替圣朝画一之德下损尊礼大臣之体臣愚以为犯陵上草木不应乃用同产异刑之制按行奏劾应有定准相承务重体例遂亏或因余事得容浅深頠虽有此表曲议犹不止刘颂为三公尚书又上疏曰自近代以来法渐多门令甚不一臣职思其忧伏惟陛下为政毎尽善故事求曲当曲当则例不得直尽善故法不得全何则夫法者固以尽理为当而上求尽善则诸下牵文就义以赴主之所许是以法不得全刑尽征文征文必有乖于情听之断而上安于曲当故执平者因文可引则生二端是法多门令不一则吏不知所守下不知所避姦伪者因法之多门以售其情所欲浅深茍断不一则居上者难以检下于是事同议异狱犴不平有伤于法古人有言人主详其政荒人主明其事理详匪他求尽善则法伤故其政荒也明者轻重之当虽不厌情茍入无文则议而行之故其事理也理有穷塞故使大臣释滞事有时宜故人主权断主者守文若释之执犯跸之平也大臣释滞若公孙𢎞断郭解之狱也人主权断若汉主戮丁公之为也天下万事自非斯格不得出法以意妄议其余皆以律令从事然后法信于下人听不惑吏不容姦可以言政人主轨斯格以责羣下大臣小吏各守其局则法一矣古人有言善为政者因人设教制法之谓也又曰随时之宜当务之谓也则因人随时在大量也而制其法法轨既定则行之信如四时执之坚如金石羣吏岂得在成制之内复称随时之宜傍引因人设教以乱政典哉何则始制之初固已因人而随时矣今若设法未尽当则宜改之若谓已善不得尽以为制而使奉用之司公得出入以差轻重也人君所与天下共者法也已令四海不可以不信为教上古议事以制不为刑辟夏殷及周书法象魏三代之君齐圣然咸弃曲当之妙鉴而任征文之直凖非圣人有殊所遇异也今论时敦朴不及中古而执平者欲适情之所安自托于议事以制臣窃以为听言则美论理则违然天下之大事务衆杂时有不得悉循文如令故臣谓宜立格为限使主者守文死生以之不敢错思于成制之外以差轻重至如非常之断出法赏罚若汉祖戮楚臣之私已封赵氏之无功唯人主专之非奉职之臣所得议拟然后情求旁请之迹絶似是而非之奏塞此盖齐法之大凖也夫出法权制措施一事厌情合听可适耳目诚有临时当意之快胜如征文不允人心也然起为经制终年施用恒得一而失十故小有所得者必大有所失近有所漏者必逺有所包故谙事识体者善权轻重不以小害大不以近妨逺忍曲当之近适以全简直之大凖不牵于凡听之所安必守征文以正例毎临其事恒御此心以决断此又法之大槩也又律法断罪皆当以法律令正文若无正文依附名例断之其正文名例所不及皆勿论法吏以上所执不同得为异议如律之文守法之官唯当奉用律令至于法律之内所见不同乃得为异议也今限法曹即令史意有不同为驳唯得论释法律以正所断不得援求诸外论随时之宜以明法官守局之分诏下其事侍中太宰汝南王亮奏曰臣以去太康八年随事异议且周悬象魏之书汉咏画一之法诚以法与时共议不可二臣以为宜如颂所启为永久之制于是门下属议曰昔先王议事以制自中古以来执法断事既已立法诚不宜求法外小善也若以善夺法则人逐善而不忌法其害甚于无法也按启事欲令法今断一事无二门郎令史以下应复出法駮按随以事闻也东晋成帝时廷尉奏殿中帐施吏邵广盗官幔二张合布三十疋有司正刑弃市广二子宗年十三云年十一黄旛挝登闻鼓乞恩辞求自没为奚官奴以赎父命尚书官朱映议以为天下之人无子者少一事遂行便成永制惧死罪之刑于此而弛时议者以广为钳徒二儿没入既足以惩艾使百姓知父子之道圣朝有垂恩之仁可特听减广死罪为五岁刑宗等付奚官为奴而不为永制尚书右丞范坚駮之曰自淳朴浇散刑辟乃作刑之所以止刑杀之所以止杀虽有时赦过宥罪议狱缓死未有行不忍而轻易典刑者也且既许宗等宥广死罪若复有宗比而不求赎父命者岂不摈絶人伦同之禽兽邪按主者今奏云唯特听宗等而不为永制臣以为王者之作动关盛衰嚬笑之间尚愼所加今之所以宥广正以宗等耳人之爱父孰不如宗今既许宗之请将来诉者何独匪人特听之意未见其益不以为例交兴怨讟此为施一恩于今而开万怨于后也从之安帝义熙中刘毅鎭姑熟常出行而隐陵县吏陈满射鸟箭误中直帅虽不伤人处法弃市何承天议曰狱贵情断疑则从轻昔有惊汉文帝乗舆马者张释之断以犯跸罪止赎金何者明其无心于惊马也故不以乗舆之重而加异制今满意在射鸟非有心于中人按律误过伤人三岁流刑况不伤乎通典卷一百六十六通典卷一百六十七钦定四库全书通典卷一百六十七唐京兆杜佑君卿纂刑五杂议下宋前废帝景平中大司马府军人朱兴妻周坐息男道符年三嵗先得癎病周因其病发掘地埋之为道符姑䨇女所告正周弃市刑司空徐羡之议曰自然之爱虎狼犹仁周之凶忍宜加明戮臣以为法律之外故尚𢎞通物理母之即刑由子伏法为子之道焉有自容之地虽伏法者当罪而在育者匪宜愚谓可特屏之遐裔诏从之文帝元嘉七年郯县人黄初妻赵打息载妻王死后遇赦王有父母及息男称依法徙赵二千里司徒左长史傅隆议曰礼律之兴盖本自然求之情理非从天堕非从地出父子至亲分形同气称之于载即载之于赵虽云三代合之一体非有分者也称虽创巨痛深固无讐祖之义故古人不以父命辞王父命也若云称可杀赵当何以䖏载若父子孙祖互相残戮俱非先王明罚臯陶立法之本㫖也向使石厚之子日磾之孙砥锋挺锷不与二祖同戴天日则石碏秺侯何得纯臣于国孝义于家矣旧令云杀人父母徙二千里外不施父子孙祖明矣赵当避王固当千里外耳令云凡流徙者同籍亲近欲相随听之此又大通情理因亲以教爱者也赵既流载为人子何得不从载行而称不行岂名教所许赵虽内愧终身沈痛没齿孙祖之义自不得絶事理固然也孝武于元嘉中出镇歴阳沈亮行参征虏将军事人有盗发冢者有罪所近村人与符伍遭刼不赴救同坐亮议曰㝷发冢之情事止窃盗徒以侵亡犯死故同之严科夫穿掘之侣必衔枚以晦其迹强刼之党必讙唿以威其事故兇赫者易应潜宻者难知且山原为无人之乡丘壠非常途所践至于防救不得比之村乡督实劾名理与刼异则符伍之坐居宜降矣又结罚之科虽有同符之限而无逺近之断夫家无村甲当以比近坐之若不域之以界则数步之内与千里之外便应同罹其责防人之禁不可不愼夫止非之宪宜当其律愚谓相去百步内赴告不时者一嵗刑自此以外差不及咎孔渊之大明中为尚书比部郎时安陆应城县人张江陵与妻吴共骂母黄忿恨自缢死遇赦律文子杀伤殴父母枭首骂詈弃市妇谋杀夫之父母亦弃市遇赦免刑补兵江陵骂母母以之自裁重于殴伤若同杀科则疑重同殴伤及骂制则疑轻准制唯有伤于父母遇赦犹枭首无骂母致死遇赦之科渊之议曰夫题里逆心仁者不入名且恶之况乃人事故殴伤呪诅法所不原詈之致死则理无可宥罪疑惟轻经文之㫖非此之谓江陵虽遇赦㤙故合枭首妇本以义爱非支属黄之所恨情不在吴原死补兵有允正法诏如渊之议吴兴余杭人薄道举为刼制同籍周亲补兵道举从弟代公道生等并为大功亲非应在补谪之例法以代公等母存为周亲则子宜随母补兵何承天议曰寻刼制同籍周亲补兵大功不在此例妇人三从既嫁从夫夫死从子今道举为刼若其叔尚在制应补谪妻子营居固其宜也但为刼之时叔父已殁代公道生并是从弟大功之亲不合补谪今若以叔母为周亲令代公随母补兵既违大功不谪之制又失妇人三从之道由于主者守周亲之文不辨男女之异逺嫌畏负以生此疑惧非圣朝恤刑之㫖谓代公等母子并宜见原吴兴武康县人王延祖为刼父睦以告官新制凡刼身斩刑家人弃市睦既自告于法有疑时尚书何叔度议曰设法止姦本于情理一人为非阖门应刑所以罪及同产欲开其相告以出造恶之身睦父子之际容可悉共逃亡而割其天属还相縳送螫毒在手觧腕求全于情可愍理亦宜宥使兇人不容于家逃刑无所乃大絶根源也睦既糺送则余人无应复告并合赦之沛郡相县唐赐往北村朱起彭家饮酒还得病吐蛊虫十余枚临死语妻张死后剜腹出病死后张手自破视五脏悉㸏碎郡县以张忍行刳剖赐子副又不禁止事起赦前法不能决按律伤死人四嵗刑妻伤夫五嵗刑子不孝父母弃市并非科例三公郎刘勰议妻痛遵往言儿识不及理考事原心非存忍害谓宜哀矜吏部尚书顾凯之议曰法移露尸犹为不道况在妻子而忍行凡人所不行不宜曲通小情当大理为断谓副不孝张同不道诏如凯之议也梁武帝天监三年建康女子任提女坐诱口当死召其子景慈对鞫辞云母实行此是时法官虞僧虬启按子之事亲有隐无犯直躬证父仲尼为非景慈素无防闲之道死有明目之据䧟亲极刑伤和损俗凡乞鞫不审降罪一等岂得避五嵗之刑忽死母之命景慈宜加罪辟诏流于交州后魏宣武帝景明中冀州人费羌皮母亡家贫无以𦵏卖七嵗女子与张廻为婢廻转卖与梁之定而不言状按律掠人和卖为奴婢者死廻故买羌皮女谋以转卖依律䖏绞刑诏曰律称和买人者死谓两人诈取他财也羌皮卖女告廻称良张廻利贱知良公买诚于律俱乖而各非诈然廻转卖之日应有迟疑而决从真卖于情固可处绞刑三公郎中崔鸿议曰按律卖子一嵗刑五服内亲属在尊长者死卖周亲及妾与子妇者流盖天性难夺支属易遗又尊卑不同故殊以死刑且买者于彼无天性支属罪应一例明知是良决便真卖因此流漂家人不知追赎无迹永沈贱𨽻按其罪状与掠无异太保高阳王雍议曰检㢠廻所买保证明然处以和掠实为乖当律云谋杀人而发觉者流从五嵗刑已伤及杀而还苏者死从者流已杀者斩从而加功者死不加功者流详沈贱之与身死流漂之与腐骨一存一亡为害孰甚然贼律杀人有首从之分盗人买卖无唱和差等谋杀之与和掠同是良人应为准例所以不引杀人减之降从强盗之一科纵令谋杀之与强盗俱得为例而以从轻其义安在又云知人掠盗之物而故买者以随从论此明禁暴掠之源遏姦盗之本非谓买之于亲尊之手而同之于盗掠之僭窃谓五服相卖俱是良人所以容有差等之罪者明去掠盗理远故从亲疎为差级尊卑为轻重依律诸共犯罪者皆以发意为首明买卖之先有由魁末之坐宜定若羌皮不云卖则㢠廻无买心则羌皮为首廻为从可也且既一为婢卖与不卖俱非良人何必以不卖为可原转鬻为难恕张廻之僭宜鞭一百卖子𦵏亲诚孝可美而表赏之议未加刑罚之科已及恐非敦风化之谓诏曰羌皮卖女𦵏母孝诚可嘉便可特原张廻虽买之于父母不应转卖可刑五嵗先是皇族有谴皆不特讯时有宗士元显富犯罪须鞫宗正约以旧制尚书李平奏以帝宗磐石周布天下其属籍踈逺䕃官卑末无良犯宪理须推究请立限断以为定式上诏曰云来绵逺繁衍代滋植籍宗氏而为不善者良亦多矣先朝既无不讯之格而空相矫恃以长为暴诸在议请之外可依常法河东郡人李怜坐行毒药按以死坐其母诉称一身年老更无周亲例合上请检籍不谬及怜母身亡州断三年服终后乃行决主簿李阳驳曰按法例律诸犯罪若祖父母父母年七十以上无成人子孙旁无周亲者具状上请流者鞭笞留飬其亲终则从流不在原赦之例且李怜既懐酖毒之心母在犹阖门投畀况今已死给假殡𦵏足示仁寛不合更延可依处斩流其妻子诏从之神龟中兰陵公主驸马都尉刘辉坐与河隂县人张智夀妹容妃陈庆和妹惠勐姦乱殴主伤胎遂逃门下处奏容妃惠勐各入死刑智夀庆和并以知情不加限防处以流坐诏曰容妃惠勐恕死髠鞭付宫余如奏崔纂执曰伏见㫖募若获辉者职人赏二阶白人听出身进一阶厮役免役奴婢为良按辉无叛逆之罪未可募同反者王者理天下不为喜怒增减不由亲踈改易按鬭律祖父母父母忿怒以兵刃杀子孙者五嵗刑殴杀及爱憎而故杀者各加一等虽王姬下降贵殊常妻然人妇之孕不得非子又依永平四年先朝旧格诸刑流及死律者皆首末判定然后处决且事必因本若以辉逃避便应悬募未有舍其首罪而成其末愆容妃等罪止姦私律处不越刑坐何得同宫掖之罪齐奚官之役按智夀口诉妹已适人已生二女是他家之母他人之妻昔魏晋未除五族之刑有免子戮母之坐谓在室之女从父母之刑已醮之妇从夫家之戮律许周亲相隐况姦私之丑岂得使同气证之按律姦罪无相縁之坐不可因失辉之忿加兄弟之刑夫刑人于市与衆弃之爵人于朝与衆共之明不私于天下也右仆射游肇及奏如纂言诏曰辉悖法乱理罪不可纵厚赏悬募必冀擒获容妃惠勐与辉私乱因此耽惑主致非常此而不诛将何惩肃智夀庆和初不防禁招引刘辉共成滛丑败风秽化岂得同于常人且古有诏狱宁复一归大理而尚书理本纳言所属弗究悖法之浅深不详损化之多少有辜执宪殊乖任寄崔纂可免郎都官尚书悉夺禄一秩大唐律曰八议诸疑狱法官执见不同者得为异议不得过三贞观十四年尚书左丞韦悰勾司农木橦七十价百姓者四十价奏其干没上令大理卿孙伏伽亟书司农罪伏伽曰司农无罪上惊问之伏伽曰只为官木橦贵所以百姓者贱向使官木橦贱百姓者无由而贱矣但见司农识大体而不知其过上乃悟顾谓韦悰曰卿识用不逮伏伽逺矣遂罢司农罪二十一年刑部奏言准律谋反大逆父子皆死兄弟处流此则轻而不惩望请改重法制遣百官详议司议郎敬播议曰昆弟孔懐人伦虽重比于父子情理有殊生有异室之文死有别宗之义今有高官重爵本䕃唯逮子孙胙土析珪余光不及昆季岂有不霑其䕃辄受其辜背理违情恐为太甚必其反兹春令钟彼秋荼创次骨于道德之人逮深文于刑措之日臣将不可物论谁宜诏从之永徽二年七月华州刺史萧龄之前任广州都督受左智逺及冯益妻等金银奴婢诏付羣臣议奏上怒令于朝堂处置御史大夫唐临奏曰臣闻国家大典在于刑赏古先圣王惟刑是恤今天下太平合用尧舜之典比来有司多行重法叙勲必须刻削论罪务从重科非是憎恶前人止欲自为身计今议龄之事有轻有重重者至流死轻者除名以龄之受委大藩贜罚狼借原情取事死有余辜然既遣详议终须近法臣窃以律有八议并依周礼旧文务其异于衆臣所以特制议法礼王族刑于僻䖏所以议亲刑不上大夫所以议贵明知重其亲贵议欲缓刑非嫉其贤能谋致深法今议官必于常法之外议令入重正与尧舜相反不可为万代法臣既处法官敢不以闻诏遂配流岭南神龙元年正月赵冬曦上书曰臣闻夫今之律者乃有千余条近有隋之姦臣将弄其法故着律曰犯罪而律无正条者应出罪则举重以明轻应入罪则举轻以明重立夫一言而废其数百条自是迄今竟无刋革遂使生死罔由乎法律轻重必因乎爱憎赏罚者不知其然举事者不知其犯臣恐贾谊见之必为痛哭焉夫立法者贵乎下人尽知则天下不敢犯耳何必饰其文义简其科条哉夫条科省则下人难知文义深则法吏得便下人难知则暗䧟机穽矣安得无犯法之人哉法吏得便则比附而用之矣安得无弄法之臣哉臣请律例格式复更刋定其科条言罪直书其事无假饰文其以准加减比附原情复举轻以明重不应为而为之类皆勿用之使愚夫愚妇闻之必悟则相率而逺之亦安肯知而故犯哉茍有犯者虽贵必坐则宇宙之内肃然咸服矣故曰法明则人信法一则主尊书刑期于无刑诚哉是言开元十年十一月前广州都督裴伷先下狱中书令张嘉贞奏请决杖兵部尚书张説进曰臣闻刑不上大夫以其近于君也故曰士可杀不可辱臣今秋廵边中途闻姜皎朝堂决杖流皎是三品亦有微功不宜决杖廷尉以卒伍待之且律有八议勲贵在焉今伷先不可轻行决罚上然其言嘉贞不悦退而谓説曰何言事之深也説曰宰相者时来则为岂能长据若贵臣尽当可杖但恐吾等行当及之此言非为伷先乃为天下士君子也通典卷一百六十七通典卷一百六十八钦定四库全书通典卷一百六十八唐京兆杜佑君卿纂刑六肉刑议汉文帝十三年齐太仓令淳于意有罪逮系长安当刑其女缇萦上书曰妾父为吏齐中皆称廉平今坐法当刑妾痛死者不可复生刑者不可复属虽欲改过自新其道无繇妾愿没入为官婢赎父刑罪天子悲怜其意遂下令曰盖闻有虞氏之时画衣冠异章服以为戮而人弗犯今法有肉刑三而姦不止吾甚自媿夫训道不纯愚人䧟焉诗曰恺悌君子民之父母今刑者断支体刻肌肤终身不息或欲改行为善而道无繇岂称为民父母之意哉其除肉刑丞相张苍御史大夫冯敬奏议定律令诸髠者完为城旦舂当黥者髠钳为城旦舂当劓者笞三百当斩左趾者笞五百班固曰善乎孙卿之论曰时俗之为説者以为治古无肉刑有象刑墨黥之属菲履赭衣而不纯是不然矣以为治古则人莫触罪邪岂独无肉刑哉亦不待象刑矣以为人或触罪戾而直轻其刑是杀人不死而伤人者不刑也罪至重而刑至轻人无所畏乱莫大焉凡制刑之本将以禁暴恶以惩其末也杀人者不死伤人者不刑是惠暴而寛恶也故象刑非生于治古方起于乱今也凡爵列官职赏庆刑罚皆以类相从者也一物失称乱之端也德不称位能不称官赏不当功刑不当罪不祥莫大焉夫征暴诛悖治之威也杀人者死伤人者刑是百王之所同未有知其所由来者也故治则刑重乱则刑轻犯治之罪固重犯乱之罪固轻也书云刑罚世轻世重此之谓也所谓象刑惟明者言象天道而作刑又安有菲履赭衣者哉孙卿之言既然又因俗説而论之曰禹承尧舜之后自以德衰而制肉刑汤武顺而行之者以俗薄于唐虞故也今汉承衰周暴秦极弊之流俗已薄于三代而行尧舜之制是犹以鞿而御駻突违救时之宜矣且除肉刑者本欲以全民也今去髠钳一等转而入于大辟以死罔民失本惠矣故死者歳以万数刑重之所致也至乎穿窬之盗忿怒伤人男女滛佚吏为姦贜若此之恶髠钳之罚又不足以惩也故刑者歳十数万民既不畏又曾不耻刑轻之所生也故俗之能吏公以杀盗为威专杀者胜任奉法者不治乱名伤制不可胜条是以罔宻而姦不塞刑蕃而人愈嫚必世而未仁百年而不胜残诚以礼乐阙而刑不正也然则惟思所以清源正本之意删定律令𧃊二百章以应大辟其余罪次于古当生今独死者皆可募行肉刑及伤人与盗吏受赇枉法男女滛乱皆复古刑为三千章诋欺文致微细之法悉蠲除如此则刑可畏而禁易避吏不专杀法无二门轻重当罪民命得全合刑罪之中殷天人之和顺稽古之制成时雍之化矣后汉献帝之时天下既乱刑法不足以惩罪于是名儒大才崔实郑𤣥陈纪之徒咸以为宜复肉刑及曹公下令荀彧博访百官欲复申之少府孔融议以为古者俗龎善否区别吏端刑清政无过失百姓有罪皆自取之末代凌迟风化壊乱政挠其俗法害其教故曰上失其道民散久矣而欲绳之以古刑投之以残弃非所谓以时消息者也纣斮朝涉之胫天下谓之无道九牧之地千八百君若各刖一人是天下常有千八百纣也求俗休和弗可得已且被刑之人虑不全生志在必死类多趋恶莫复归正夙沙乱齐伊戾祸宋赵高英布为世大患不能止人不为非也适足絶人还为善耳虽忠如鬻拳信如卞和智如孙膑寃如巷伯才如史迁达如子政一罹刀锯没世不齿是太甲之思庸穆公之覇秦南睢之骨立卫武之初筵陈汤之都頼魏尚之守边无所复施也汉开改恶之路凡为此故明德之君逺度深惟弃短就长不茍革其政者也朝廷善之卒不改焉魏武秉汉政下令又欲复肉刑御史中丞陈羣深陈其便相国钟繇亦賛成之王循等不同其议魏武亦难以藩国改汉朝之制遂不行至齐王芳正始中征西将军夏侯𤣥河南尹李胜又议肉刑竟不能决夏侯太初着论曰夫天地之性人物之道岂自然当有犯何荀班论曰治则刑重乱则刑轻又曰杀人者刑是百王之所同也夫死刑者杀妖逆也伤人者不改是亦妖逆之类也如其可改则无取于肉刑也如亡死刑过制生刑易犯罪次于古当生今独死者皆可募行肉刑及伤与盗吏受贜枉法男女滛乱死者皆复古刑斯罔之于死则䧟之肉刑矣舍死折骸又何辜邪犹称以满堂聚饮而有一人向隅而泣者则一堂为之不乐此亦愿理其平而必以肉刑施之是仁于当杀而忍于断割惧于易死而安于为暴哀泣奚由而息堂上焉得㤗邪仲尼曰既富且敎又曰茍子之不欲虽赏之不窃何用断截乎下愚不移以恶自终所谓剪妖也若饥寒流沟壑虽大辟不能制也而况肉刑哉赭衣满道有鼻者丑终无益矣李胜曰且肉刑之作乃自上古书载五刑有服又曰天讨有罪而五刑五用哉割劓之属也周官之制亦着五刑歴三代经至治周公行之孔子不议也今诸议者惟以断截为虐岂不轻于死亡邪云妖逆是剪以除大灾此明主治世之不能无也夫杀之与刑皆非天地自然之理不得已而用之也伤人者不改则刖劓何以改之何为疾其不改便当䧟之于死地乎妖逆者惩之而已岂必除之邪刑一人而戒千万人何取一人之能改哉盗断其足滛而宫之虽欲不改复安所施而全其命惩其心何伤于大德今有弱子罪当大辟问其慈父必请其肉刑代之矣慈父犹施之于弱子况君加之百姓哉且蝮蛇螫手则壮士断其腕系蹄在足则勐兽絶其蹯盖毁支而全生也夫一人哀泣一堂为之不乐此言杀戮者之不当也何事于肉刑之间哉赭衣满道有鼻者丑此时也长城之役死者相继六经之儒填谷满坑何恤于鼻之好丑乎此吾子故犹哀刑而不悼死也夏侯答曰圣贤之治世也能使民迁善而自新故易曰小惩而大戒䧟夫死者不戒者也能惩戒则无刻截刻截则不得反善矣李又曰易曰屦校灭趾无咎仲尼觧曰小惩而大戒此小人之福也灭趾谓去足为小人惩明矣夏侯答曰暴之取死此自然也伤人不改纵暴滋多杀之可也伤人而能改悔则岂须肉刑而后止哉杀人以除暴自然理也断截之政末流之所云耳孔少府曰杀人无所斫人有小疮故刖趾不可以报施而髠不足以偿伤伤人一寸而断其支体为罚已重不厌衆心也李又曰暴之取死亦有由来非自然也伤人不改亦治道未洽而轻刑不足以大戒若刑之与杀俱非自然而刑轻于杀何云残酷哉夫刖趾不可报施诚然髠输固不足以偿伤伤人一寸而断其支体为罪已重夷人之靣截其手足其以髠输偿之不亦轻乎但虑其重不惟其轻不其偏哉孔氏之论恐未足为雅论也丁谧又论曰尧典曰象以典刑流宥五刑鞭作官刑扑作教刑金作赎刑𤯝灾肆赦怙终贼刑咎繇曰天讨有罪五刑五用哉吕刑曰昔蚩尤惟始作乱延及于平民罔不㓂贼鸱义姦宄宼攘矫䖍苗民弗用灵惟作五虐之刑曰法杀戮无辜爰始滛为劓刵椓黥按此肉刑在于蚩尤之代而尧舜以流放代之故黥劓之文不载唐虞之籍而五刑之数亦不具于圣人之㫖也禹承舜禅与尧同治必不释二圣而逺则兇顽固可知矣汤武之王独将奚取于吕侯故叔向云三辟之兴皆叔世也此则近君子有征之言矣晋武帝初廷尉刘颂上言曰臣昔上行肉刑窃以为议者徇孝文之小仁而轻违圣王之典刑未详之甚莫过于此今死刑重故非命者衆生刑轻故罪不禁姦所以然者肉刑不用之所致也今为徒者类性元恶不轨之族也去家悬逺作役山谷饥寒切身志不聊生虽有廉士介者茍虑不首死则皆为盗贼岂况本性姦顽无頼之徒乎又今徒富者输财计日归家乃无役之人也贫者起于姦盗又不制之虏也不刑则罪无所禁不制则羣恶横肆为法若此道不尽善也古者用刑以止刑今反于此诸重犯亡者发过三寸辄重髠之此以刑生刑也加作一嵗此以徒生徒也亡者积多系囚猥畜议者曰囚不可不赦从而赦之此为刑不制罪法不胜姦下知法之不胜相聚而谋为不轨月异而岁不同故自顷年以来姦恶陵暴所在充斥议者不深思此故而曰肉刑于名忤听忤聼孰与贼盗不禁圣王之制肉刑逺有深理其事可得而言非徒惩其畏剥割之痛而不为也乃去其为恶之具使夫姦人无用复肆其志止姦絶本理之尽也亡者刖足无所用复亡盗者截手无所用复盗滛者割其势理亦如之除恶塞源莫善于此非徒然也此等已刑之后便各归家父母妻子共相养恤不流离于道路有今之困疮愈可役上准古制随宜业作虽已刑残不为虚弃而所患都塞又生育繁阜之道自若也今宜取死刑之限轻及三犯逃亡滛盗悉以肉刑代之其三岁刑以下已自杖罚遣又宜制其罚数使有常限不得减此其有宜重者又任之官长应四五嵗刑者皆髠笞笞至一百稍行使各有差悉不复居作然后刑不复生刑徒不复生徒而残体为戮终身作戒人见其痛畏而不犯必数倍于今且为恶者随发被刑去其为恶之具此为已刑者皆非良士也岂与全其为姦之手足而蹴居必死之穷地同哉而犹曰肉刑不可用臣窃以为不识时务之甚也周礼三赦三宥施于老㓜悼耄黔黎不属逮者此非为恶之所出故刑法逆舎而宥之至于自非此族犯罪则必刑而无赦此政之理也暨至后代以时险多难因赦解结权而行之又不以寛罪人也而今恒以罪积狱繁赦以散之是以赦愈数而狱愈塞如此不已将至不胜原其所由肉刑不用之故也今行肉刑非徒不积且为恶无具则姦息去此二端狱不得繁故无取于数赦于政体胜矣疏上不见省东晋元帝即位廷尉衞展上言古者肉刑事经前圣汉文除之加增大辟今人户凋荒百不遗一而刑法峻重非句践养胎之义也诏内外通议于是王导等议以肉刑之典由来尚矣肇自古先以及三代圣哲明王所未曾改也岂是汉文常主所能易者乎时萧曹已没绛灌之徒不能正其义逮班固深论其事以为外张轻刑之名内实杀人又死刑太重生刑太轻生刑纵于上死刑怨于下轻重不当故刑政不中也且原先王之造刑也非以过怒也非以残人也所以救姦所以当罪今盗者窃人之财滛者好人之色亡者避叛之役皆无杀害也刖之以刑刑之则止而加之斩戮戮过其罪死不可生纵虐于此嵗以巨计此乃仁人君子所不忍闻而况行之于政乎或者乃曰死犹不可惩而况于刑然甿者冥也其至愚矣虽加斩戮忽为灰土死事日往生欲日存末以为改若刑诸市朝朝夕鉴戒刑者思为恶之永痛恶者覩残刖之长废故足惧也然后知先王之轻刑以御物明诫以惩愚其理逺矣尚书令刁恊等议以今中兴崇祚大命惟新诚宜设肉刑寛法以育人然惧羣小愚蔽习玩所见而忽异闻或未能咸服愚谓行刑之时先明申法令乐刑者刖甘死者杀则心服矣古典刑不上大夫今士人有犯者谓宜如旧不在刑例则进退为允尚书周顗等议以为复肉刑以代死是诚帝王之至德哀矜之𢎞覆然窃以为刑罚之轻重随时而作时人少罪而易威则从而寛之时人多罪而难威则宜死刑而济之肉刑平代所应立非救弊之宜也方今圣化草创人有余姦习恶之徒为非未已截头绞颈尚不能禁而乃更断足劓鼻轻其刑罚使欲为恶者轻犯官刑䧟罪更衆是为轻其刑诱人于罪残其身以加楚毒也昔之畏死刑以为善人者今皆犯轻刑而残其身畏重之常人反为犯轻而致困此何异断刖常人以为㤙仁也恐受刑转广而为非者日多踊贵屦贱有鼻者丑也徒有轻刑之名而实开长恶之源不如杀以制杀重以全轻权小停之须圣化渐着兆庶易感之日徐施行也议奏元帝犹欲从展所上大将军王敦以为百姓习俗日久忽复肉刑必骇逺近且逆㓂未殄不宜有惨酷之声以闻天下于是乃止安帝元兴末桓𤣥辅政又议欲复肉刑斩左右趾之法以轻死刑命百官议蔡廓上议曰肉刑之设肇自哲王盖由曩代风淳人谨图象既陈则机心遂戢刑人在涂则不逞改操故能胜残去杀化崇无为季末浇伪设网弥宻利巧之懐日滋耻畏之情转寡终身剧杀不足止姦况乎黥劓岂能反善徒有酸悛之声而无济俗之益至于弃市之条实非不赦之罪事非手杀考律同归轻重均科减降路塞钟陈以之抗言元皇所为留愍今英辅翼赞道邈伊周诚宜明慎用刑爱人𢎞育申哀矜以革滥移大辟于肢体全性命之至重恢繁息于将来而孔琳之议不同时王朗夏侯𤣥论多与琳合故遂不行详谳周易噬嗑卦雷电噬嗑先王以明罚勑法又贲卦曰山下有火贲君子以明庶政无敢折狱又丰卦曰雷电皆至丰君子以折狱致刑礼记王制曰刑者侀也侀者成也一成而不可变故君子尽心焉周西伯立有明德时诸侯有狱皆请决焉虞芮有争田者久不能决乃来求平及入周见耕者让畔少者让长皆惭而返两弃其田周官司㓂以两造禁民讼入束矢于朝然后听之以两剂禁民狱入钧金三日致于朝然后听之以三刺断庶民狱讼之中一曰讯羣臣二曰讯羣吏三曰讯万民听民之所刺宥以施上服下服之刑又以五声听狱讼求民情一曰辞听二曰色听三曰气听四曰耳听五曰目听凡听五刑之讼必原父子之亲君臣之义以权之意论轻重之序愼测浅深之量以别之悉其聪明致其忠爱以尽之疑狱汎与衆共之衆疑赦之必察小大之比以成之成狱辞史以狱成告于正正听之正以狱成告于大司宼大司宼听之棘木之下大司寇以狱之成告于王王命三公参听之三公以狱之成告于王王三宥然后制刑穆王作吕刑曰两造具备师听五辞五辞简孚正于五刑五刑弗简正于五罚五罚弗服正于五过五过之疵惟官惟反惟内惟货惟来其罪惟均其审克之孔子曰君子之于人也有其语也无不听者皇于听狱乎必尽其辞矣又曰听狱者或从其情或从其辞又曰听狱之术三理必寛寛之术归于察察之术归于义是故听而不寛是乱也寛而不察是慢也又曰今之听人者求所以杀之古之听人者求所以生之不得其所以生之乃刑杀焉汉高帝诏曰狱之疑者吏或不敢决使有罪不论无罪久系自今以后狱疑者各谳所属二千石官以罪名当报之皆移廷尉廷尉不能决具为奏附所当比律令以闻景帝中五年诏曰狱者人之大命死者不可复生吏或不奉法以货赂为市朋党比周以苛为察以刻为明有罪者不伏罪姦法为暴甚无谓也诸狱疑若虽文致于法而人心不厌者则谳之后元初诏曰狱重事也人有智愚官有上下狱疑者谳有司有司所不能决移廷尉有令谳而后不当谳者不为失欲令理狱官务先寛自此狱刑益详近于五听三宥之意宣帝置廷平员四人使平刑狱魏廷尉高柔时护军营士窦礼近出不还营以为亡表言逐捕没其妻盈及男女为官奴婢盈连至州府称寃自诉莫有省者乃辞诣廷尉柔问曰汝何以知夫不亡盈垂涕泣对曰夫少单特养一老妪为母事甚恭谨又哀儿女抚视不离非是轻狡不顾室家者柔重问曰汝夫不与人有讐乎对曰夫良善与人无讐又曰汝夫不与人交钱财乎对曰尝出钱与同营士焦子文求不得时子适坐小事系狱柔乃见子问所坐言次曰汝颇曾举人钱否子曰自以单贫初不敢举人物也柔察子色动遂曰汝举窦礼钱何言不耶子怪知事露应对不次柔曰汝杀礼便宜早伏子廼叩头具首杀礼本末埋藏处所柔便遣吏卒承子辞往掘得其尸诏书复盈母子为平人班下天下以为体式吴孙权太子登出游时有弹丸飞过左右往捕得一人挟弹懐丸抗言实不放弹左右请付法登即使求过丸比之非类乃释之孙亮出西苑食生梅使黄门至中藏取蜜渍梅蜜中有鼠矢召问藏吏藏吏叩头亮问吏黄门从汝求蜜邪吏曰向求实不敢与黄门不伏侍中刁元张邠启黄门藏吏辞语不同请付狱推鞫亮曰此易知耳令破鼠矢里燥必是黄门所为黄门首服左右莫不惊悚晋陆云为浚仪令云到官肃然下不能欺市无二价人有见杀者主名不立云录其妻而无所问十余日遣去密令人随后伺之谓曰不出行十里当有男子候之与语便縳来既而果然问之具服云与此妻通共杀其夫闻妻得出欲与语惮近县故逺相邀于是一邑称为神明决断汉沛县有富家翁赀三千余万小妇子年才数岁顷失其母父无亲近其女不贤翁病因思念恐争其财儿必不全因唿族人为遗书令悉以财属女但遗一劒云儿年十五以还付之其后女不肯与儿诣郡自言求劒时太守何武得其条辞因录其女及壻省其手书顾谓掾吏女性强梁壻复贪鄙畏残害其儿又计小儿得此财不能全护故且与女实寄之耳不当以劒与之夫劒者所以断决限年十五者智力足以自居度此女壻必不复还其劒当闻县官县官或能证察得见申展此凡庸何能思虑𢎞逺如是哉悉夺取财以与子曰蔽女恶壻温饱十岁亦以幸矣论者大服武又汉时临淮有一人持疋缣到市卖之道遇雨披戴后人来共庇䕃雨霁当别因共争鬭各云我缣诣府自言太守薛宣核实良久人莫肯首服宣曰缣値数百钱何足纷纭自致县官唿骑吏中断人各与半使人听之后人曰受恩前操之而缣主称怨宣曰然固知其当尔也因诘责之具服悉畀本主后汉钟离意为会稽北部督邮有乌程男子孙常与弟并分居各得田十顷并死岁饥常稍稍以米粟给并妻子辄追计直作劵没取其田并儿长大讼常掾史议皆曰孙并儿遭饥頼常升合以长成人而更争讼非顺逊也意独曰常身为父遗当抚孤弱是人道正义而稍以升合劵取其田怀挟姦诡贪利忘义并妻子虽以田与常困廹之至非私家也请夺常田畀并妻子衆议为允谢夷吾为荆州刺史行部到南阳县遇章帝廵狩幸南阳有诏勅夷吾入传录见囚徒勿废旧仪上临西厢南面夷吾处东厢分帷于其中夷吾首录囚徒有亭长姦部人者县言和姦上意以为长吏以刼人而得言和目观刺史决当云何须臾夷吾呵之曰亭长职在禁姦今为恶之端何得言和切让三老孝悌免长吏之官理亭长罪帝善之考讯附大唐律诸审狱之官先备五听又验诸证信事状疑似犹不首实者然后拷掠毎讯相去二十日若讯未毕更移他司仍须拷鞫者则通计前讯以充三度即罪重害及疑似处少不必皆须满三者囚因讯致死者皆须申牒当处长官与糺弹官对验诸拷囚不得过三度类总不过二百杖罪以下不得过所犯之数拷满不承保取放之若拷满三度及杖外以他法拷掠者杖一百数过者反坐所剰以故致死者徒二年即有疮痛不待差而拷者亦杖一百若决杖笞者笞五十以故致死者徒一年半若依法拷决邂逅致死者勿论仍令长官等勘验违者杖六十诸拷囚限满不首反拷告人其被杀盗家人亲属告不反拷拷满不首取保并故违者以故失论诸赦前当罪不断者若处轻为重宜改从轻处重为轻即从轻法其有常赦所不免者依常律诸犯罪在市杖以下市决之应合荫赎及徒以上送县其在京市非京兆府并送大理寺诸决大辟罪在京者行决之司五覆奏在外府刑部三覆奏若犯恶逆以上及部曲奴婢杀主者唯一覆奏其京城及驾在所决囚日尚食进蔬食内教坊及太常寺并停音乐诸决大辟罪皆防援至刑所囚一人防援二十人每一囚加五人五品以上听乗车并官给酒食听亲故辞诀宣告犯状皆日未后乃行刑即囚身在外者奏报之日不得驿驰行下诸决大辟罪官爵五品以上在京者大理正监在外者上佐监决余并判官监决从立春至秋分不得奏决死刑若犯恶逆以上及奴婢部曲杀主者不拘此令在京决死囚不拘此皆令御史金吾监决若囚有寃枉灼然者停决闻奏诸囚死无亲戚者皆给棺于官地内权殡置㙛铭于圹内立牓于上书其姓名仍下本属告家人令取即流移人在路及流所徒在役死者亦准此诸枷长五尺以上六尺以下颊长二尺五寸以上六寸以下共濶尺四寸以上六寸以下径三寸以上四寸以下杻长六寸以上二尺以下濶三寸厚一寸钳重八两以上一斤以下长一尺以上一尺五寸以下鎌长八尺以上丈二尺以下诸杖皆削去节目长三尺五寸讯囚杖大头三分二釐小头二分二釐常行杖大头二分七釐小头一分七釐笞杖大头二分小头一分半其决笞者腿分受决杖者背腿臀分受须数等考讯者亦同笞以下愿腿背均受者听即殿廷决者皆背受通典卷一百六十八通典卷一百六十九钦定四库全书通典卷一百六十九唐京兆杜佑君卿纂刑七守正周代晋悼公之弟扬干乱行于曲梁魏绛戮其仆晋侯怒谓羊舌赤曰合诸侯以为荣也扬干为戮何辱如之必杀魏绛言终绛至授仆人书曰日君乏使使臣斯司马臣闻师衆以顺为武军事有死无犯为敬君合诸侯臣敢不敬君师不武执事不敬罪莫大焉臣惧其死以及扬干无所逃罪不敢致训至于用越臣之罪重请归死于司冦公跣而出曰寡人之言亲爱也吾子之讨军礼也寡人有弟不能敎训使干大命寡人之过也子无重寡人之过晋侯以魏绛为能以刑佐民矣反役与之礼食使佐新军秦商鞅着刑名书大畧曰晋文将欲明刑于是合诸卿大夫于冀宫顚颉后至吏请其罪遂断顚颉之嵴人皆惧曰顚颉之有宠也断嵴以狥而况于我乎乃无犯禁者晋国大治昔周公诛管叔放蔡叔流霍叔曰犯禁者也天下皆曰亲属昆弟有过不违而况疎逺乎故外不用甲兵于天下内不用刀锯于周庭而海内治故曰明刑之犹至于无刑也汉文帝尝行中渭桥有一人闻跸匿桥下久以为跸过走出乗舆马惊廷尉张释之奏犯跸当罚金帝怒曰頼吾马和柔他马已伤败我廷尉乃罚金耶释之曰法者天子所与天下公共且方其时上使使诛之则已既下廷尉廷尉天下之平也为之轻重民安所措手足乎是法不信于民也帝良久曰廷尉当是后有盗高庙坐前玉环释之奏当弃市帝大怒曰此人无道吾欲族之君以法奏之非吾所以恭承宗庙意也释之曰议法者以逆顺为本今盗宗庙器而族之假令愚人取长陵一抔土陛下何以加其法乎帝许之议曰释之为理官时无寃人绵歴千祀至今归美所云法者天子所与天下公共廷尉天下之平若为之轻重是法不信于民也斯言是矣又云方其时帝使诛之则已斯言非矣王者至尊无畏忌生杀在其口祸福及乎人故易旅卦曰君子以明愼用刑周官司冦察狱至于五听三讯罪恶着形方刑于市使万人知罪而与衆弃之天生烝民树之以君而司牧之当以至公为心至平为治不以喜赏不以怒罚此先哲王垂范立言重愼之丁宁也犹惧暴君虐后仓卒致怒杀戮过差及于非辜纵释之一时权对之词且以解惊跸之忿在孟坚将传不朽固合刋之为后王法以孝文之寛仁释之之公正犹发斯言陈于斯主或因之滛刑滥罚引释之之言为据贻万姓有崩角之忧俾天下懐思乱之志孙皓隋炀旋即覆亡畧举一二宁唯害人者矣呜唿载笔之士可不深戒之哉后汉光武为萧王时在河北祭遵为军市令帝舍中儿犯法格杀之帝怒收遵主簿陈副谏曰明公常欲衆之整齐今遵奉法不避是敎令也帝乃赏之以为刺姦将军乃谓诸将曰当避祭遵吾舍中儿犯法尚杀之必不私公等其余重刑愼法执正御人类如是光武建武中董宣为洛阳令湖阳公主家奴苍头白日杀人因匿主家吏不能得及主出以奴骖乗宣数主之失叱奴下车因格杀之主诉于帝帝怒召宣欲箠杀之宣曰陛下圣德中兴而纵奴杀良人将何以为治天下乎臣请得自杀即以颈击楹流血被面帝令黄门持之使宣叩头谢主不从帝强顿之宣两手据地终不肯俯主曰文叔为白衣时藏亡匿死吏不敢至门今为天子威不能行一令乎帝笑曰天子不与白衣同因勅强项令出赐钱三十万时为吏者趋于法矣明帝时奉车都尉窦固出击匈奴骑都尉秦彭为副彭在别屯而辄以法斩人固奏彭专擅请诛之帝问郭躬曰军征校尉一统于督彭无斧钺何得杀人躬曰一统于督谓在部曲也今彭专军别将有异于此兵事唿吸不容先关督帅且汉制棨㦸为斧钺帝从躬议又有兄弟共杀人者帝以兄不训弟故报兄重而减弟死中常侍孙章宣诏误两报重尚书奏章矫制罪当腰斩帝问郭躬躬曰法令有故误章传命之谬于事为误者其文则轻当罚金帝曰章与囚同县疑其故也躬曰周道如砥其直如矢君子不逆诈且王法天刑不可以委曲生意帝善之迁躬廷尉章帝时侍御史寒朗与三府掾共按楚狱颜忠王平辞引隧乡侯耿建朗陵侯臧信濩泽侯邓鲤曲成侯刘建等四人四人辞未尝与忠平相见时帝怒甚吏恐诸所连及一切䧟之无敢以情恕者朗试以建等物色问忠平二人错愕不能对朗知其诈乃上言建等无罪为忠平所诬疑天下无辜类多如此帝曰四侯无事何不早奏而久系至今邪朗曰臣恐海内别有发其姦者故未敢时奏帝怒骂曰吏持两端促提下捶之左右方引去朗曰愿一言而死小臣不敢欺欲助国耳诚冀陛下一觉悟尔臣见拷囚者咸共言妖恶大故臣子所宜同嫉今出之不如入之可无后责是以拷一连十拷十连百又陛下问公卿得失皆言旧制大罪祸九族大恩裁止于身天下幸甚及其归舍仰屋窃叹知其多寃臣今所陈诚死无悔帝意觧诏朗出后二日车驾幸洛阳狱録囚徒理出者千余人隋文帝开皇中大理掌囚来旷上封事言大理官司恩寛帝以旷为忠直遣毎朝于五品行中参见旷又告少卿赵绰滥免囚徒帝使信臣推验初无阿曲帝又怒旷命斩之绰固争以为旷不合死帝乃拂衣入合绰又矫言臣更不理旷自有他事未及奏闻帝命引入合再拜请曰臣有死罪三臣为大理少卿不能驭掌囚使旷触挂大刑死罪一也囚不合死而臣不能死争死罪二也臣本无他事而谬言求入死罪三也帝觧颜㑹献皇后在坐命赐绰二金杯酒饮讫并以杯赐之旷因免死配徙广州大唐贞观初太宗务止姦吏乃遣人以财物试之有司门令史受馈绢一疋上怒将杀之民部尚书裴矩谏曰此人受贿诚合重诛但陛下以物试之即行极法是为䧟之入罪恐非道德齐礼之义上纳其言谓百僚曰矩廷折不肯靣从天下何忧不治其年温州司户参军柳雄于隋资妄加阶级人有言之者上令其自首不首与尔死罪雄固言是眞竟不肯首大理推得其伪将处雄死罪少卿戴胄奏公法止合徒上曰我已与断当与死罪胄曰陛下既付臣法司罪不至死不可酷滥上作色遣杀胄言之不已至于四五然后赦之仍谓之曰胄但能为我如此守法岂畏滥有诛夷也七年贝州县令裴仁轨私役门夫上欲斩之殿中侍御史李干祐奏曰法令者陛下制之于上率土遵之于下与天下共之非陛下独有也仁轨犯轻罪而致极刑是乖画一之理臣守职宪司不敢奉制九月八日吏部尚书权检校左武卫大将军长孙无忌被召不解佩刀入东上合右仆射封德彝议以监门校尉不觉合罪死无忌误带刀入徒二年罚铜二十斤大理卿戴胄驳之曰校尉不觉与无忌带入同为误耳臣子之于君父不得称误准律云供御汤药食饮舟船误不如法者皆死若録功舍过非宪司所决若当罪据法罚铜未为得衷太宗曰法者非朕一人法也何得以无忌一人国戚便欲阿之更令重议德彝执议如初胄又驳之曰校尉缘无忌致罪于法当轻若论其过误则其情一也而死生顿殊敢以请乃免校尉死刑其年九月盛开选举或有伪为资荫者上令自首不首者死俄有诈伪事洩大理少卿戴胄断流上曰朕下勅不首者死今断从流是示天下以不信卿拟卖狱乎胄曰陛下既付所司臣不敢亏法上曰卿自守法而令我失信邪胄曰法者国家所以布大信于天下言者当时喜怒之发耳陛下发一朝之忿而许杀之既知不可而寘之于流此乃忍小忿而存大信若顺忿违信臣窃为陛下惜之上曰法有所失公能正之朕何忧也十一年五月内上问大理卿刘德威曰近来刑网稍密何也对曰诚在君上不由臣下主好寛则寛好急则急律文失入减三等失出减五等今则反是失入则无辜失出则获大罪所以吏各自爱竞执深文畏罪之所致耳太宗然其言由是失入者各依律文十八年九月茂州童子张仲文忽自称天子口署其流辈数人为官司大理以为指斥乗舆虽会赦犹斩太常卿摄刑部尚书韦挺奏仲文所犯止当妖言今既会赦准法免死上怒挺曰去十五年怀州吴法良亦浪入先置钩陈口称天子大理刑部皆言指斥乗舆羣断处斩今仲文称妖同罪异罚卿作福于下而归虐于上邪挺拜谢趋退出自是宪司不敢以闻数日刑部尚书张亮复奏仲文请依前以妖言论上谓亮曰日者韦挺不识刑典以重为轻朕时怪其所执不为处断卿今日复为执奏不过欲自取刚正之名耳曲法要名朕所不尚亮黙然就列上因谓之曰尔无恨色而我无猜心夫人君含容屈在于我可申君所请屈我所见其仲文宜处于妖言上元三年九月左武卫大将军权善才右监门中郎将范怀义并为斫昭陵柏大理奏遂欲破其产除名上特令杀之大理丞狄仁杰执奏称不当死上引入谓曰善才斫陵上柏是我不孝必须杀之仁杰又执奏上作色令退仁杰进曰臣闻逆龙鳞忤人主自古以为难臣愚以为不难居桀纣时则难尧舜时则易臣今幸逄尧舜不惧比干之诛昔汉文帝时有盗高庙玉环张释之廷争罪止弃市魏文帝将徙冀州士家十万户辛毗引裾而谏亦见纳用且明主可以理夺忠臣不可以威惧今陛下不纳臣言瞑目之后羞见释之辛毗于地下也陛下作法悬之象魏徒流死罪具有差等岂有犯非极刑即令赐死法既无恒则万姓何所措手足陛下必欲变法请从今日为始古人云假使盗长陵一抔土陛下何以加之今陛下以昭陵一株柏杀一将军千载之下谓陛下为何主此臣所以不敢奉诏杀善才䧟陛下于不道上意乃解谓仁杰曰既能为善才正我岂不能为我正天下也武太后时徐𢎞敏字有功延载初为司刑寺丞时魏州人冯敬同告贵乡县尉颜余庆与博州刺史虺沖同反余庆博州人沖先放粟债于贵乡百姓遣家人敛索託余庆为征所得征钱沖家人自买弓箭余庆兼修启状于沖直叙寒温并言债负不可征得敬同遂以此状论告武太后令殿中侍御史来俊臣就推俊臣所推征债是实其弓箭非余庆为市遂奏余庆与沖同谋反曹断縁会永昌赦称其与虺贞同恶魁首并已伏诛其支党未发者将从原放遂准律改断流三千里侍御史魏元忠奏余庆为沖征债叶契兇谋又通书启即非支党请处斩家口籍没奉勅依有功执奏曰谋反大逆罪极诛夷殄其族未可以谢愆污其宫宁可以塞责今据余庆罪状颇与虺沖交涉为沖理债违勅是情于沖致书往反为验既属永昌恩赦在余庆罪即合原状据永昌元年赦日其与虺贞等同恶徒党魁首既并伏诛其支党事未发者特赦原谨详魁首两文在制非无所属尚书曰歼厥渠魁名例律曰造意为首魁即其帅首乃原谋魁帅首谋已露者既并伏法支𣲖党与未发者特从原宥伏请既标并字足明魁首无遗余庆赦后被言发觉即为支党必余庆是魁首当时寻已伏诛若从魁首逃亡亦应登时追捕进则不入伏诛之例退则又异捕亡之流将同魁首结刑何人更为支党况非常之恩千载罕遇莫大之罪万死䝉生岂令支党之人翻同魁首应生之伍更入死条嫉恶虽臣子之心好生乃圣人之德今赦而复罪即不如无赦生而又杀则不如无生窃谓圣朝决不当尔余庆请当依律断为支党处流有功玉阶具奏太后大怒抗声谓有功曰若为唤作魁首有功对曰魁是大帅首是原谋太后曰余庆可不是魁首有功又对曰若是魁首虺沖败日并合伏诛今赦后事彰只是支党太后又谓曰违勅征债与虺沖买弓箭何为不是魁首有功又对曰违勅征债诚如圣㫖所买弓箭状不相关太后又谓曰二月与沖征债八月又通书此岂不是同谋有功又对曰所通之书据状是寒温其书搜检不获余庆先经奏讫通书征债只是支党太后怒少解乃谓曰卿更子细勘问是支党不是支党奏来当时百僚供奉及仗卫二三百人莫不股慄而有功神色不变奏对无差人皆服其胆力直而不挠故左相苏良嗣男践言践忠践义推事使金吾将军丘神勣奏称请被法绞刑者奉勅依顷又有勅苏良嗣往者频被言告指验非虚朕以其年逼桑榆情敦簪履掩其恶迹竟不发扬洎乎归壤之辰爰备饰终之礼不谓因子重发逆踪所司执法论科请申毁柩之罚朕念劳志切惟旧情深是于囚杀之科特降非常之霈式延恩于朽骼俾流德于幽魂特免斵棺之刑寛其籍没之典者少卿郭奉一等所奏苏良嗣作逆先死准勑免斵棺矜其籍没其男践言等缘坐既在勅无文请准法处绞刑奉依者有功断执奏曰践言践忠良嗣之子縁其父逆合坐绞刑但为勅称屈法申恩特降非常之霈又言念劳志切惟旧情深特免斵棺之刑寛其籍没之典两节皆具特字信知恩是非常父免斵棺之刑子无縁坐之死既寛籍没之典理免収录其家按名例律因罪人以致罪若罪人遇恩原减亦准罪人原减法又云即縁坐家口虽配没罪人先死者亦免斵棺为其父逆因父致其绞刑父既得遇殊恩子便不拘常律践言等并即不合縁坐尽録奏者奉勅践言等縁坐合死朕好生恶杀不忍加刑宜特免死配流逆人丘神勣弟神鼎并男晙被奴羊羔告反司刑司直刘志素推案奏称神鼎身居文职黑袄子即是武夫之衣若不夙怀叛心拟投豫州无故不合辄造文烧却反状分明请付法者曹断神鼎处斩家口籍没者有功批云邱神鼎丘神勣之弟兄先反弟合没官慿状以推事迹可验在于断结理固难踰羊羔称投豫州作两箇皂袄假令是实终在赦前况乃涉虚何以为据往时纵犯今日方告准赦据勅不合推科使人为鼎着皂衣将为叛逆曹司以烧却文状处以叛谋切寻此途颇伤苛酷且衣之五采随人好尚武夫一着岂限𤣥黄烧书虽匪赦前推勘须穷窟穴或言周易或道卜书既云抛着厠中又云鼎自裂破书既着标便非反书必是反书书论何事为是簿帐为是䜟图竟不甄明遂无承款即处以斩乃籍没其家请更详审务令允当者刘志素又批神鼎反逆夙蕴苞藏非只一途岂惟今日虺贞豫州作逆之岁于时秩满神泉准其家在西京言旋即合归舍为与虺贞相应迂水道下嘉州更至荆襄路过淹留遂经一歳当闻豫州起逆星夜即向唐州接荆河界首于悬泉馆遂共男晙俱作黑褐袄子拟充战服即明事相应接及闻贞败星夜走来神都即将袄子布施天宫寺明知原来所造縁反近以兄勣反彰之后复烧却反逆文书此反不诛谁反合杀况又圣泽哀矜重令来中丞推覆追奴问鼎勘接逾明论其本愆辜当万死徐丞内纵姦匿外诈平反奉勅令推反人得实宁敢隐默者又曹依前断者举申秋官详议者符下员外郑思齐判凡断刑名须得指实朦胧作状斟酌结刑司刑此申过为非理欲令集议须审议由状未指归遣议何事仰寻所推之按取堪慿信之由处分讫申者曹断又依前者有功又批赦前纵实合免恩后谋状未分不反何为烧书法家无文臆度使人的知是反鞫按何不具言当时按状朦胧奏后方便畧人命至重一死不可再生王法须平居轻无宜入重恐乖泣辜之惠方亏祝网之慈在愚所窥请更商度者刘志素又批神鼎谋反与虺族同谋苞藏日深又共逆党连结有功侮文弄法党逆不忠批退欲纵反人每事唯希侥倖不寻按状孟浪即批批即不据科条法外岂得依允惟据志素所批之状与有功意故纵逆人之平即请申秋官及䑓集衆官议奉勅依得春官员外郎杨思雅等一百十七人依志素议以缘坐为允又得夏官尚书杨执柔等百二十二人等议并无反状准更差明使推准议状奏请差五品使推事使杜无二奏无反状准赦例处分释放汾州司马李思顺临川公德懋之子也被韦秀告称思顺共秀窃语云汾州五万户管十一府多尚宿宵好设斋解大云经上道理复思顺好李三五年少思顺恰第三兄弟五箇者监察御史李恒等奏称据思顺潜谋逆节苞藏祸心研覈始引唐兴辩占复承斋䜟请从极法奉勅依奏者司直裴谈断处斩刑家口籍没者主簿程仁正批合从妖处绞只向韦秀一人道状当不满衆合断三千里者裴谈又判请依前断录奏者焦元亶判退司寺官却议者有功议曰谋危社稷罪合反条自述休征坐当妖例反依斩法妖从绞论律着成文犯标定状状在事难越状文存理无弃文若违状以结刑舍文而断狱譬乗马不俟衘勒遏流不用隄防今判官处以反谋司直批从妖説不耻下问窃欲当仁李思顺解大云经韦秀称共窃语私解明非衆説窃语不合人知虚实唯出秀辞是非更无他证纵解三五年少只是自述休征既异结谋之踪元非背叛之事即从叛逆籍没其家便是状外弃文岂曰文中据状请依程仁正批妖不满衆处流三千里焦元亶判具申秋官请议者右䑓中丞李嗣等二十人议称请依王行感例流二千里庶存画一者留守司府卿丁思言等六十三人议称依徐有功议者録奏勅思顺志怀姦慝妄説图䜟唯其犯状合寘严刑为其已死特免籍没者縁有功议遂免没家推事使顾仲琰奏称韩纯孝受逆贼徐敬业伪官同反其身先死家口合縁坐奉勅依曹断家口籍没有功议按贼盗律谋反者处斩者正为身存身亡即无斩法縁坐元因处斩无斩岂合相缘縁者是缘罪人因者为因他犯非已所犯例是因缘所缘之人先亡所因之罪合减合减止于徒坐徒坐频会鸿恩今日却断没官未知据何条例若情状难舍勑遣戮尸除非此途理絶言象伏惟逆人徐敬业同柳明肃之辈身先殒没不许推寻未敢比附勑文但欲见其成例勘当尚犹不许家口宁容没官申覆依有功所议断放此后援例皆免没官者三数百家推事使奏瀛州人李仁恒等三十七人被告称谋反曹断并处斩父母妻子流三千里有功执曰元淑里正元得户人缘祖分事因相告言或以反逆相唤或将奔叛相牵反逆须有同谋奔叛宁无叶契无谋无契口语口陈即以实论颇亦苛酷枪檊元无影响星文本自参差纵使实有反言只恨换其宗姓因恨称有正是口陈徒侣絶无明非实反贼盗律云口陈欲反之言心无眞实之计流三千里疏云口陈欲反者杖八十准依告状并是口陈之言原究犯情皆非心实之计忝居商度用此当宜如不使推请从鄙见将或未允终须重推录奏勑依得宗君哲状称无反可寻请依徐丞见流三千里奉勑依㑹赦免御史郭𢎞霸奏宕州刺史皇甫怀节为芳州司仓薛璟所告称共芳州刺史李思征谋反曹断处斩籍没者有功批执曰思征芳部宣条怀节宕州分竹爰因羌叛奏使讨擒暂见思征屏人共语即疑怀节与征同谋同谋须述谋由共语当论语状语既无状谋又无由思征伏诛一无牵引薛璟䧟辟方始言璟元共征同情怀节复与征连结节当共征私语语状在璟合知征在不知语由征死谁明反状有比州刺史奉勑讨羌白日入州官人叅谒暂与思征相见遂即平章反谋察狱以情未闻此理羌走出界无贼可击所领之兵更留何用为此放散致将为反节实拟反更须发兵成集之兵何须放却非诬之状于此更明怀节据状无反请差使推鞫无反为发兵迟断为官当会赦总免推事左台监察御史卢偡奏称告事人问赵推之得欵唐子产与推之手状遣告长孙仲宣实不知事由者依问唐子产得欵与推之手状令告仲宣宅中私置炉拟打鎗矟谋反是实其长孙仲宣是子产亲舅为子产先与三舅庶几妾成蹊私通仲宣既知即骂辱子产为此诬告者曹断准律诬告谋反大逆者斩从者绞又条云放令人告事虚应反坐得实应赏皆以告者为首教令为从推之为首处斩子产为从处绞推之在禁告密因得引见遂诉枉屈武太后曰赵推之得唐子产手状即告今子产引虚自是子产之罪何得枉断杀推之宜令停决正断奏闻者有功重执曰推之所告反由元于子产处得奉勑勘当具状是诬付法科绳已断处斩奏书临决恩㫖遣停圣上为子产引虚则将推之枉死但教令告事律着正文告者为首教者为从若其事虚受责推之合当重科如其反实论功子产才霑薄赏律开此条本防避罪争功在于宪司固当守文奉法奉勑依奏迁有功为侍御史长寿二年有勑公坐流私坐徒以上会赦应免死罪者皆限赦后百日内自首如其不首依法科罪者有功以为犯罪未发许首而原岂有未发之罪要令百日自首不首依法科罪深以为不便乃奏曰周易云雷雨作解君子以赦过宥罪论语云人谁无过过而能改善莫大焉今陛下播非常之恩寛殊死之罪已发觉者咸赦除之是启其改过之心通其自新之路何容赦前未发觉之罪赦后必须令其自首且鬭讼律云以赦前事告言者以其罪罪之若使无人告言所犯终无自发如告赦前之罪准律以罪罪之今赦前之事罪不自首者还依律法论科即国家肆𤯝之恩徒自颁于天下便是万万有罪一罪不霑虽密云有霭于四郊甘雨莫滋于南亩臣愚窃为陛下不取经图长久深为未便臣忝当耳目之地谬处駮正之司知无不为正在今日特乞天恩将臣所见付羣官集议商推利害之状具行藏之理奏闻庶刑狱不烦人无怨黩太后曰前代帝王可即能达道理自我作古所奏不须有功奏曰陛下圣断所称自我作古臣即不敢然臣请付羣臣集议未知许议否太后曰令五品以上议奏时人皆叹其忠谏有功前后执正大狱凡有六七百家以此频被推弹亦经数四对答并是理直咸得无罪时周唐革命将相隂谋非其父兄即其子弟往往事洩多被论告差使推勘获日即酬官赏由是告密之辈推覈之徒因相诬搆共行深刻新开总监之内洛州牧院之中递成祕狱互为峻网塞户墐牎粗杖大枷追摄掩捉匪朝伊夕炬火围宅刀棒阑门苦楚掠拷非罪亦承来俊臣既便决云𢎞嗣亦手刄张䖍朂郭𢎞霸传李思征之首王𢎞义亦枭毛元素之元朝野屏气道路以目于斯时也谁敢忠正遂于羣邪之侧衆谄之傍孑然介立守法不动抑扬士伍慷慨朝端始卒不渝险易如一于是酷法之吏诬告之人见嫉甚于仇讐矣论曰详观徐大理之断狱也自古无有斯人岂张于陈郭之足伦固可畧举其事且四子之所奏多逄令主诚吐至公用能竭节若遇君求治其道易行武太后革命欲令从已作威而作周政寄情而害唐臣徐有功乃于斯时而能定以枉直执法守正活人命者万计将死复舍忤龙鳞者再三以此而言度越前辈神龙元年正月韦月将上变告武三思谋逆中宗大怒命斩之大理卿尹思贞以发生之月执奏以为不可行刑竟决杖流岭南三思令所司因以非法害之思贞又固争之三年节愍太子之诛武三思事变之后其诖误者并配流未行有韦氏党密奏请尽诛之上令鞫断大理卿郑惟忠奏曰今大狱始决人心未宁若更改推必递相惊恐反侧之子无由自安遂令依旧断开元二年八月监察御史蒋挺有所犯勅朝堂杖之黄门侍郎张廷珪执奏曰御史司宪清望耳目之官有犯流当即流不可决杖可杀而不可辱也十年八月冀州武强县令裴景僊犯乞取赃积五千疋事发上大怒令集衆杀之大理卿李朝隐奏曰景僊縁是乞赃罪不至死又景僊曾祖故司空寂往昔缔构首参元勲载初年中家陷非罪凡其兄弟皆被诛夷唯景僊独存今见承嫡据赃未当死坐准犯犹入议条十代宥贤功实宜录一门絶祀情或可哀愿寛暴市之刑俾就投荒之役则旧勲不弃平典斯允手诏不许朝隐又奏曰轻重有条臣下当守枉法而取十五疋便抵死刑乞覔为赃数千疋止当流坐今若乞取得罪便处斩刑后有枉法当科当加何辟所以为国惜法期守律文非敢以法随人曲矜僊命射兔魏苑惊马汉桥初震皇赫竟从廷议岂威不能制而法贵有恒又景僊曾祖寂定为元勲恩倍恒数若寂勲都弃僊罪特加则叔向之贤何足称者若敖之鬼不其馁而舍罪念功乞垂天聴遂决一百流配赦宥易䝉卦曰初六发䝉利用刑人用説桎梏以往吝象曰利用刑人以正法也又解卦曰雷雨作解君子以赦过宥罪虞书曰宥过无大刑故无小罪疑惟轻功疑惟重与其杀不辜宁失不经周官司宼曰三刺三宥三赦之法一曰讯羣臣二曰讯羣吏三曰讯万民听民之所刺宥以施上服下服一宥曰不识再宥曰过失三宥曰遗亡一赦曰幼弱再赦曰老耄三赦曰惷愚又国君过市刑人赦吕刑云五刑之疑有赦五罚之疑有赦其审克之墨辟疑赦其罚百锾劓辟疑赦其罪惟倍剕辟疑赦其罚倍差宫辟疑赦其罚六百锾大辟疑赦其罚千锾礼曰疑狱汎问与衆共之衆疑赦之管仲曰文有三情武无一赦赦者先易而后难久而不胜其祸法者先难而后易久而不胜其福故惠者人之仇雠也法者人之父母也凡赦者小利而大害者也无赦者小害而大利者也夫盗贼不胜则良人危法禁不立则姦邪繁故赦者奔马之委辔也汉景帝四年赦有犯死罪欲腐者许之后汉光武建武中大司马呉汉疾笃帝亲临问所欲言对曰臣无识知惟愿愼无赦而已章帝章和元年赦天下系囚在四月丙子以前减罪一等勿笞诣金城而文不及亡命未发觉郭躬上封事曰圣恩所以减死罪使戍边重人命也今死罪亡命无虑万人又自赦以来捕得甚衆而诏令不及皆当重论惟天恩莫不荡宥臣以为赦前犯死罪而系或在赦后者可皆勿笞诣金城以全人命有益于诸边帝善之下诏赦焉安帝永初中尚书陈忠上言母子兄弟相代死者听赦所代者从之北齐赦日武库令设金鸡及鼓于阖阊门之右勒集囚徒于阙前挝鼓千声脱枷锁遣之大唐令曰赦日武库令设金鸡及鼓于宫城门外之右勒集囚徒于阙前挝鼓千声讫宣制放其赦书颁诸州用绢写行下律曰会赦及降者盗者准枉法犹征正赃余赃非见在及收赎之物限内未送者并从赦降原唐武德四年王世充窦建德平大赦天下既而责其党与并令迁配侍书侍御史孙伏伽谏曰今月十三日发雷雨之制既云常赦不免皆除赦之此非直赦其有罪亦是与天下断当许以更新何因世充建德部下赦后又欲迁之此是陛下自违本心欲遣下人若何取则如臣愚见经赦合免责罚欲迁配者并请放之则天下幸甚贞观二年七月上谓侍臣凡赦惟及不轨之辈古语云小人之幸君子不幸一岁再赦善人喑哑凡养稂莠者伤禾稼惠奸兇者贼良人昔文王作罚刑兹无赦夫小仁者大仁之贼故我有天下以来不甚放赦今四海安宁礼义兴行数赦则愚人常冀侥倖惟欲犯法不能改过当须愼赦天寳十三载二月赦文左降官承前遭忧皆不得离任孝行之道所未𢎞通情理之间深可哀恤如有此类宜并放归仍申省计至服满日准法处分自今以后编入常式禁屠杀赎生附大唐武太后圣歴三年断屠杀凤阁舍人崔融上疏曰春生秋杀天之常道冬狩夏苗国之大事豺祭兽獭祭鱼自然之理也一干豆二宾客不易之义也上至天子下至庶人莫不挥其鸾刀烹之鹤鼎所以充庖厨故能幽明感通人祇辑睦万王千帝殊涂同归今者禁屠宰断弋猎三驱莫行一切不许将恐违圣人之达训紊明王之善经一不可也且江南诸州乃以鱼为命河西诸国以肉为斋一朝禁止倍生姦弊富者未革贫者难堪二不可也加有贫贱之流刲割为事家业倘失性命不全虽复日戮一人终虑未能总絶但益恐吓惟长姦欺外有断屠之名内诚鼔刀者衆势利倚依请託纷纭三不可也虽好生恶杀是君子之小恩而考古会今非国家之大体但使奉月令顺天经造次合礼仪从容中刑典自然人得其性物遂其生何必改革方为尽善景龙元年遣使往江淮分道赎生以所在官物充直中书舍人李乂上疏曰江淮水乡採捕为业鱼鳖之利黎元所资虽云雨之私有霑于末类而生成之惠未洽于平人何则江湖之饶生育无限府库之物支供易殚费之若小则所济何成用之倘多则常支又阙与其拯物岂若爱人且鬻生之徒惟利斯视钱刀日至网罟年滋施之一朝营之百倍未若回救赎之钱物减贫无之徭赋治国爱人其福胜彼二年九月勑鸟雀昆虫之属不得擒捕以求赎生犯者先决三十宜令金吾及州县市司禁断通典卷一百六十九通典卷一百七十钦定四库全书通典卷一百七十唐京兆杜佑君卿纂刑八寛恕汤出野见张网四靣者汤曰嘻尽之矣乃去其三靣祝曰欲左左欲右右不用命入吾网诸侯闻之曰汤德至矣及禽兽乃叛桀而归汤汉文帝二年制曰今法有诽谤之罪是使衆臣不敢尽情而上无由闻过失也将何以来逺方之贤良其除之人或咒诅上以相约而复相谩吏以为大逆其有他言吏又以为诽谤此细人之愚无知抵死自今有犯此者勿听治时将相皆旧功臣少文多质惩秦恶政务在寛厚耻言人过化行天下告讦之俗易吏安其官人乐其业风流笃厚禁网疎阔选张释之为廷尉罪疑者予民是以刑罚大省至于断狱四百有刑措之风感齐女子淳于缇萦言除肉刑景帝之初制曰孝文皇帝除诽谤去肉刑罪人不孥德侔天地然加笞与重罪无异幸而不死不可为人其定律笞五百曰三百笞三百曰二百犹尚不全自今吏及诸有秩皆受其官属所监所行所将其与饮食计偿费勿论罢磔曰弃市宣帝制曰自今子首匿父母妻匿夫孙匿大父母皆勿论其父母匿子夫匿妻大父匿孙罪殊死皆上请廷尉以闻元帝为太子柔仁好儒见宣帝多用文法吏以刑名绳下大臣杨恽盖寛饶等坐刺讥语而诛尝侍燕从容言陛下持刑太深宜用儒生宣帝作色曰汉家自有制度本以霸王道杂之奈何纯用德教尚周政乎且俗儒不达时宜好是古非今使人眩于名实不知所守何足委任乃叹曰乱我家者太子也及即位下诏曰法令者欲其难犯而易避也今律令烦多自典文者不能分明而欲罪元元之不逮岂中刑之意哉其议律令可蠲除轻减成帝河平中诏曰甫刑云五刑之属三千其大辟之罪二百今大辟之刑千有余条律令烦多百有余万言奇请他比日以益滋其与中二千石博士及明习律令者议减死及可蠲除者令较然易知条奏有司无仲山甫将明之材不能因时广宣主恩建立明制但钩摭细微毛举数事以塞诏而已是以大议不立议者或曰法难数变此庸人不达疑塞理道者也班固曰自建武永平人亦新免兵革之祸有乐生之虑与高惠之间同而政在抑强扶弱朝无威福之臣邑无豪杰之吏以口率计断狱少于成哀之间什八可谓清矣然而未能称意比崇于古者以其疾未除而刑本不正也后汉章帝初尚书陈宠上疏曰今断狱者急于篣格酷烈之痛执宪者繁于诋毁放滥之文或因公行私以逞威福帝纳宠言毎事务于寛厚其后遂诏有司絶鉆钻诸惨酷之科解妖恶之禁除文致之请谳五十余事是后人俗和平屡有嘉瑞初宠曾祖父咸成哀间以律令为尚书王莽簒位父子相与归乡里闭门不出入乃収藏其家律令书文皆壁藏之咸性仁恕常戒子孙曰为人议法当依于轻虽有百金之利愼无与人重比故世谓陈氏持法寛平也元和三年廷尉郭躬家世掌法务在寛平决狱断刑多依矜恕乃条诸重文从轻者四十余事奏之事皆施行着于律令陈宠又代躬廷尉数议疑狱毎附经典事从轻恕活者甚衆宠复钩校律令刑法溢于甫刑者除之曰臣闻礼经三百威仪三千故甫刑大辟二百五刑之属三千礼之所去刑之所取失礼则入刑相为表里者也今律令死刑六百一十耐罪千六百九十八赎罪以下二千六百八十一溢于甫刑者千九百八十九其四百一十大辟千五百耐罪七十九赎罪汉兴以来三百二年宪令稍增科条无限又律有三家其説各异宜令三公廷尉平定律令应经合义者可使大辟二百耐罪赎罪二千八百并合为三千悉删除其余令与礼相应以易万人视听以致刑措之美俾传之无穷会宠得罪遂罢宋文帝元嘉中王𢎞为衞将军辅政上疏曰同伍犯法士人不科罪然毎诘谪转有请诉若常垂恩宥即法废不行依事糺责则物以为苦谓宜更其制使得忧苦之衷又主守偷五疋常偷四十疋并加大辟议者咸以为重宜进主守偷五十疋死四十疋降以补兵既小寛人命亦足以为惩戒从之大唐高祖初至京师革隋峻法约为十二条杀人刼盗背军叛逆者死余并蠲除之及受禅诏宰相刘文静因开皇律令而损益之尽删大业苛惨之制五十三条务存寛简以便于时及太宗初令公卿更议绞刑之属五十条免死唯断其右趾应死者多䝉全活太宗寻又矜其受刑之苦谓萧瑀曰前代不行肉刑久矣今断人右趾念其受痛意甚不忍瑀曰古之肉刑乃死刑之外陛下于死刑之内降从断趾便是以生易死足为寛法上曰朕意以为如此故欲行之又有上书言此非便公可更思之其后蜀王府法曹参军裴𢎞献上疏驳律令遂令参军删改之于是与房𤣥龄等建议以为古肉刑既废制为死流徒杖笞凡五等以备五刑今复设刖足则是为六刑减死意在于寛加刑又殊烦峻与八座定议奏闻于是又除断趾法改役流三千里居作殿中监卢寛持私药入尚食厨所司议当重刑上曰止是错误不解遂赦之二年三月大理少卿胡演进毎月囚帐上览焉问曰其间罪亦有情可矜疑容可皆以律断对曰原情宥罪非臣下所敢上谓侍臣曰古人云鬻棺之家欲岁之疫非欲害于人利于棺售故耳今法司覆理一狱必求深刻欲成其考今作何法得使平允王珪曰今但选良善平恕人断狱允当者赏之即姦伪自息上曰古者断狱必讯于三槐九棘之官今三公九卿即其职也自今大辟罪皆令中书门下四品以上及尚书议之后大理引囚过次列岐州刺史郑善果上谓演曰如郑善果官位不卑纵令犯罪不可与诸囚同例自今三品以上犯罪不须将身过朝堂听进止又旧条兄弟分后荫不相及连坐俱死祖坐罪死孙配流会有同州人房强弟任统军于岷州以谋反伏诛强当从坐太宗尝录囚徒悯其将死为之动容顾谓侍臣曰刑典仍用盖风化未洽之咎愚人何罪而肆重刑乎用刑之道当审事理之轻重然后加之以刑何有不察其本而一概加诛非所以恤刑重人命也然反逆有二一为兴师动衆二为恶言犯法轻重有差而连坐皆死岂朕情之所安哉更令百僚详议于是𤣥龄等复定议曰按礼孙为王父尸按令祖有荫孙之义然则祖孙亲重兄弟属轻应重反流合轻翻死据理论情深为未惬今定律祖孙与兄弟缘坐俱配役其以恶言犯法不能为害者情状稍轻兄弟免死配流为允从之自是比古死罪殆除其半据隋代旧律减入徒者七十一条其当徒之法唯夺一官除名之人仍同士伍凡削苛去惨变重为轻者不可胜纪又制在京见禁囚刑部毎月一奏从立春至秋分不得奏决死刑其大祭祀及致斋日期朔望上下弦二十四气雨未晴夜未明断屠日月蚀及假日并不得奏决死刑因大理丞张蕴古交州都督卢祖尚并以忤㫖被诛斩帝寻追悔遂下制凡决死刑虽令即杀二日中五覆奏下诸州三覆奏上又曰古之行刑君为彻乐减膳朕廷无恒设之乐莫知何彻然对食即不啖酒肉自今以后令供御官知刑人日勿进酒肉教坊及太常并宜停教曹司断狱多据律令虽情在可矜而不敢违法守文定罪或恐有寃自今门下覆理有据法合死而情在可宥者宜録状奏自是全活者甚衆其五覆奏决以前一日一覆奏决日又三覆奏唯犯恶逆者一覆而已着之于令四年十一月制决罪人不得鞭背五年十二月上亲录囚徒放死罪三百九十人归于家令明年秋来就刑其后应期毕至下诏悉原之高宗即位遵贞观故事务在恤刑尝问大理卿唐临在狱系囚之数临对曰见囚五十人唯二人合死上以囚数全少甚喜也总章二年五月上以常法外先决杖一百者多致殒毙乃下诏曰别令于律外决杖一百者前后总五十九条内有窃盗及蠧害尤甚者今量留十二条自余四十七条并宜停废武太后长寿三年五月勅贬降官并令于朝堂谢之仍容三五日装束至任日不得别摄余州县官亦不得通计前后劳考开元十年六月勅自今以后准格勅应合决杖人若有便流移左贬之色杖讫许一月内将息然后发遣其缘恶逆指斥乗舆者则临时发遣十五年刑部断狱天下死罪唯有五十八人大理少卿徐峤上言大理狱院由来相传杀气太盛鸟雀不栖至是有雀巢其树于是百僚上表贺以为几至刑措天寳元年二月勅官吏准律应犯枉法赃十五疋合绞者自今以后特加至二十疋仍即编诸格律着目不刋六载正月勅自今以后所断斩绞刑者宜削除此条仍令法官约近例详定处分论曰圣唐刑名极于轻简太宗文皇帝降隋氏大辟刑百六十三条入流入徒免死其下递减唯轻开辟以来未有斯比如罪恶既着制命已行爱惜人命务在哀矜临于勦絶仍令数覆获罪自然引分万姓由是归仁感兹煦妪藏于骨体虽太后革命二纪安禄山倾䧟两京西戎侵轶贼泚窃发皇舆巡狩宇内忧危兆亿同心妖氛旋廓刑轻故也国家深仁厚德固可侔于尧舜夏殷以降无足征矣囚系周易旅卦曰山上有火旅君子以明愼用刑而不留狱月令曰命有司修法制缮囹圄去桎梏夏桀不循祖法而为虐政召汤囚之夏台殷纣立无道囚文王于羑里周官司冦凡害人者寘之圜土弗使冠饰而加明刑焉任之以事而収教之能改者上罪三年而舍中罪二年而舍下罪一年而舍反于中国三年不齿其不能改而出圜土者杀凡囚者上罪梏拲而桎中罪桎梏下罪梏王之同族拲有爵者桎以待弊罪舞紊汉武帝以张汤为廷尉所治即上意所欲罪予监史深刻者即上意所欲释予监史轻平者所治即豪必舞文巧诋即下户羸弱时口言虽文致法上裁察于是往往释汤所言迁御史大夫时大兴兵伐匈奴县官空虚汤排富商大贾出告缗令鉏豪强并兼之家舞文巧诋以辅法文书盈于几阁典者不胜徧睹是以郡国承用者駮或罪同而论异姦吏因缘为市所欲活则傅生所欲䧟则予死比议者咸寃伤之杜周为廷尉其治大抵倣张汤而善候伺上所欲挤者因而䧟之上所欲释久系待问而微见寃状客有谓周曰君为天下决平不循三尺法专以人主意指以为狱狱者固如是乎周曰三尺安出哉前主所是着为律后主所是疏为令当时为是何古之法乎梁武帝敦睦亲族优惜朝士有犯罪者皆讽臣下屈法申之百姓有罪即按以法其缘坐老幼不免一人逃亡则举家质作人既穷廹姦宄益深后帝亲南郊秣陵老人遮帝曰陛下为法急于黎庶缓于权贵非久长之计诚能反是天下幸甚帝鋭意儒雅虽简刑法自公卿大夫咸不以鞫狱为意姦吏招权巧文弄法货贿成市多致枉滥大率二歳刑以上岁至五千人是时徒居作者具五任其无任者着十械若疾病权解之是后囚徒或有优剧大同中皇太子在春宫视事见而愍之乃上疏曰臣奉勅权视京师杂事窃见南北郊坛宫车府太官下省左装等处并启请四五岁以下轻囚助充使役自有刑均罪等愆目不异而甲付钱署乙配郊坛钱署三所于事为剧郊坛六处在役则优今听狱官详其可否舞文之路自此而生公平难遇其人流舞易启其齿将恐玉科重轻全关墨绶金书去取更由丹笔愚谓宜详立条制以为永准北齐武成帝河清中有司奏上齐律其不可为定法者别制权令二卷与之并行后平秦王高归彦谋反须有约罪律无正条于是遂有别条权令与律并行大理明法上下比附欲出则附依轻议欲入则附从重法姦吏因之舞文出没至于后主权幸用事有不附之者阴中以法纲纪紊乱卒至于亡峻酷三苗作五虐之刑杀戮无辜爰始滛为劓刵椓黥殷纣为炮烙之刑又醢九侯脯鄂侯周西伯献洛西之地以请除炮烙之刑纣许之后淫乱不止比干死争纣曰吾闻圣人之心有七窍剖而观之诸侯皆叛秦孝公纳卫鞅説变法令舍人无验者罪弃灰于路者刑歩过六尺者罚初令之作也一日临渭决囚七百余人渭水尽赤始皇专任狱吏燕人卢生窃叹曰帝亲幸狱吏乐以行杀为威天下畏罪持禄莫敢尽忠上不闻过而日骄下摄伏谩欺以取容始皇闻之怒曰诸生在咸阳者吾使亷问或为妖言以乱黔首于是使御史悉按问诸生诸生传相告引乃自诬犯禁者四百六十余人皆坑之三十六年有星坠下东郡至地为石或刻其石曰始皇死而地分帝闻之遣御史逐问莫服尽取石旁居人诛之因燔其石胡亥以赵高为郎中令更法律令有罪者相坐収族胡亥从之羣臣诸公子有罪令高治之杀大臣䝉敖等十二人戮死尸于市六公子戮死于杜财物没入县官余相连坐者不可胜数时山东羣盗大起不能禁胡亥责李斯斯惧乃阿意以书对曰夫贤主必能行督责之术则人不犯故韩子曰慈父有败子而严家无格虏胡亥悦行督责益严刑者相半死尸成积于市以杀人多者为忠臣丞相去疾及李斯与将军冯劫谏胡亥以寇盗并起皆苦于转戍且止阿房作者胡亥曰君不能禁盗又欲罢先帝所为何以在位遂下之吏去疾劫曰将相不辱皆自杀高因谮李斯子由为三川守与盗通令高按问斯高诈为御史十辈往讯斯斯以实对辄令榜掠斯急上书高令弃之不奏后胡亥使人验斯斯惧如前使者乃诬伏遂具斯五刑腰斩咸阳市夷三族汉义纵河东人也以鹰击毛鸷为治为定襄太守纵至掩定襄狱中重罪三百余人纵一切捕鞫曰为死罪解脱是日皆报杀四百余人及賔客昆弟私入相视者亦二百余人郡中不寒而慄竟坐事诛严延年为河南太守其治务在推折豪强扶助贫弱贫弱虽䧟法曲文以出之其豪强而侵小民者以文内之衆人所谓当死者一朝出之所当生者诡杀之吏民莫能测其意深浅战慄不敢犯禁按其狱皆文致不可得反吏忠尽节者厚遇之如骨肉皆亲向之出身不顾以是治下无隐情然疾恶太甚中伤者多尤巧为狱文善史书所欲诛杀奏成于手中主簿亲近史不得闻知奏可论死奄忽如神冬月传属县囚会论府上流血数里河南号曰屠伯竟以政治不道弃市初延年母从东海来到睢阳适见报囚母大惊便止都亭不肯入府延年出至都亭谒母母闭合不见延年免冠顿首良久母乃见之因数责延年幸得备郡守专治千里不闻仁爱教化有以全安愚民顾乗刑罚多杀人欲以立威岂为民父母意哉天道神明人不可独杀我不意当老见壮子被刑戮也行矣去女东归扫除墓地耳遂去归郡见昆弟宗人复为言之后岁余果败东海莫不贤智其母王温舒为河内太守先为广平都尉时皆知河内豪姦之家及往以九月至令郡具私马五十疋为驿自河内至长安设方畧捕郡中豪猾相连坐千余家上书请大者至族小者乃死家尽没入偿赃奏行不过二日得可论报至流血十余里河内皆怪其奏以为神速尽十二月郡中无犬吠之盗温舒竟坐诛尹赏为长安令长安中姦猾浸多闾里少年羣辈杀吏受赇报仇相与探丸为弹得赤九者斫武吏得黑者斫文吏白者主治丧城中薄暮尘起剽刼行者死伤横道枹鼓不絶赏以三辅高第选守长安令得一切便宜从事赏至脩治长安狱穿地深方各数丈致令辟为郭以大石覆其口名为虎穴乃部户曹掾史与乡吏亭长里正父老五人杂举长安中轻薄少年恶子无市籍商贩作务而鲜衣凶服被铠扞持刀兵者悉籍记之得数百人赏一朝会长安吏车数百两分行収捕皆劾以为通行饮食羣盗赏亲閲见十置一其余尽以次内虎穴中百人为辈覆以大石数日一发视皆相枕籍死便舆出瘗寺门桓东楬着其姓名百日后乃令死者家各发取其尸王莽居摄翟义刘信起兵莽讨败之夷三族诛及种嗣至皆同坑以棘五毒并葬之其后陈良终带叛入匈奴莽求得行焚如之刑烧杀之及天下兵起董忠反莽令剉忠收其家族以醇酖毒药尺白刃丛棘埋之梁元帝即位于江陵帝素苛刻及周师至狱中死囚且数千人有司请释之以充战士帝不许并令棒杀之事未行而城䧟后魏太武帝太平眞君十一年六月诛司徒崔浩清河崔氏无逺近及范阳卢氏太原郭氏河东柳氏皆浩之姻亲尽夷其族初崔浩修国史标立石铭刋国记浩本书事备而不典既刋在衢路往来行者以为言事遂闻发浩及祕书郎吏以下数百人尽死浩之将诛也幽絷置之槛内送于平城南使卫士数十人溲其上唿声嗷嗷闻于行路自宰司之被害未有如浩之甚文成帝太安四年始设酒禁是时年谷屡登士人多因酒致酗讼或议王政故一切禁之酿酤饮斩吉凶宾亲则开禁有日程增置内外候官伺察诸曹外部州鎭至有微服杂乱于府寺间以求百官疵失所穷理有司苦加讯测而多相诬逮辄劾以不敬诸司官赃二丈皆斩又增律七十九章门房之诛十有三大辟三十二刑六十二秦州刺史于洛侯为政贪酷残忍部人王当炽夺人腞胫纒一具洛侯辄鞭当炽一百截其右腕又王陇客刺杀王羌奴王愈二人依律死罪而已洛侯拔陇客舌刺其本并刺胷腹二十余疮陇客不堪痛苦随刀战动乃立四柱磔其手足命将絶始斩其首支解其体分悬道路见之者无不伤楚叹愕合州惊震人怀愤怨文王元寿等一时反叛有司糺劾孝文帝诏使者于州常刑人处宣告兵人斩洛侯以谢百姓北齐文宣帝自六年之后遂以功业自矜酷暴昏狂任情喜怒为大镬长锯剉碓之属并陈于庭意有不快则手自屠裂或命左右脔噉以逞其意时杨遵彦秉政乃命宪司先定死罪囚置于仗卫之中帝欲杀人则执以应命谓之供御囚经三月不杀者皆免其死帝尝幸金凤台受佛戒多召死囚编蘧蒢为翅令之飞下谓之放生坠皆致死帝以为欢时有司折狱又皆酷法讯囚则用车辐绉杖夹指压踝又立之烧犂耳上或使以臂贯烧车釭既不胜其苦皆致诬伏后周宣帝性残忍暴虐自在储贰恶其叔父齐王宪及王轨宇文孝伯等及即位并先诛戮由是内外不安俱怀危惧其后荒淫日甚恶闻其过诛戮无度疎斥大臣又数行肆赦为姦者皆轻犯刑法政令否塞下无适从于是又广刑书要制而更峻其法谓之刑经圣制宿衞之官一日不直罪至削除逃亡者皆死而家口籍没上书字误者科其罪又作礔礰车以威妇人其决人云与杖者即百二十云多打者即二百四十名曰天杖帝既酣饮过度有下士杨文祐因歌曰朝亦醉暮亦醉日日恒常醉政事日无次郑译奏之帝怒命赐杖二百四十而致死后更命中士皇甫勐歌勐又讽谏郑译又奏之又赐勐杖百二十是时下自公卿内及妃后咸加箠楚上下愁怨隋文帝性猜忌素不悦学既任智而获大位因以文法自矜明察临下恒令左右观内外小有过失则加以重罪又患令史赃汚因私使人以钱帛遗之得犯立斩毎于殿廷打人一日之中或至数四尝怒问事挥楚不甚即令斩之十年尚书右仆射高颎理书侍御史柳彧等谏以为朝堂非杀人之处殿廷非决罚之地帝不纳颎等乃尽诣朝堂请罪曰陛下子育羣生务在去弊而百姓无知犯法者不息致陛下决罚过严皆臣等不能有所裨益请自退屏以避贤路帝于是顾谓领左右都督田元曰吾杖重乎元曰重问其状元举手曰陛下杖大如指捶楚人三十者皆比常数百故多致死帝不怿乃命殿内去杖欲有决罚各委所由后楚州行参军李君才上言帝宠高颎过甚上大怒命杖之而殿内无杖遂以马鞭笞之自是殿内复置杖未几怒甚又于殿廷杀人兵部右侍郎冯基固谏帝不从竟于殿庭行决帝亦寻悔宣慰冯基而怒羣臣之不谏者也开皇十六年有司奏合川仓粟少七千石命斛律孝卿鞫问其事以为主典所窃复令孝卿驰驿斩之没其家为奴婢鬻粟以塡之是后盗边粮者一斗以上皆死家口没官十七年诏又以所在官人不相敬惮多自寛纵事难克举诸有殿失虽备科条或据律乃轻论情则重不即决罪无以惩肃其诸司属官若有僭犯听于律外斟酌决杖于是上下相驱迭行捶楚以残暴为干能以守法为懦弱是时帝意毎尚惨急而姦回不止又定盗一钱弃市法闻见不告者坐至死自此四人共盗一榱桷三人同窃一𤓰事发即时行决有数人刼执事而谓之曰吾岂求财者邪但为枉人来耳而为我奏至尊自古以来体国立法未有盗一钱而死者而不为我以闻吾更来而属无类矣帝闻之为停盗取一钱弃市之法帝尝发怒六月棒杀人大理少卿赵绰固争曰季夏之月天地成长庶类不可以此时诛杀帝报曰六月虽曰生长此时必有雷霆天道既于炎阳之时震其威怒则天而行有何不可遂杀之帝猜忌愈甚臣僚用法尤峻御史以元正日不劾武臣衣劒之不齐者或以白帝帝谓之曰尔为御史何纵舍自由命杀之谏议大夫毛思祖谏又杀之左领军府长史考校不平将作寺丞以课麦麫迟晩武库令以署庭荒芜独孤师以私受蕃客鹦鹉帝察知并亲临斩决仁夀中用法益峻帝既喜怒不常不复依准科条时杨素正被委任素又禀性高下公卿股慄不敢措言素与鸿胪少卿陈延不平蕃客馆庭中有马屎又庶仆氊上摴蒲旋以白帝皆于西市棒杀而搒捶陈延殆至于毙大理寺卿杨逺刘子通等性爱深文毎随衙奏狱能希㫖帝大悦并遣于殿庭三品行中供奉毎月有诏狱专使主之候帝所不快则按以重抵无殊罪而死者不可胜言逺又能附杨素毎于涂中接候而以囚名目白之皆随素所为轻重其临终赴市者莫不涂中唿枉仰天而哭炀帝大业中外征四夷内穷嗜欲兵革岁动赋敛滋繁穷人无告聚为盗贼帝乃更立严刑勅天下窃盗以上罪无轻重不待闻奏皆斩百姓转相羣聚攻掠城邑诛罚不能禁帝以盗不息乃益肆淫刑九年又诏为盗者籍没其家自是羣盗大起县官人又各擅威福生杀任情矣及杨𤣥感反帝诛之罪及九族其尤重者行轘裂枭首之刑或磔而射之命公卿以下脔噉其肉百姓怨嗟天下大溃贝州刺史库狄士文至州发姦擿隐长吏尺布斗粟之赃无所寛贷得千余人而奏之士文悉配防岭南亲戚相送哭泣之声遍于州境至岭南遇瘴疠死者十八九于是父母妻子唯哭士文士文闻之令人捕捉捶挝盈前而哭者弥甚有京兆韦焜为贝州司马河东赵达为清河令二人并苛刻唯长史有惠政时人为之语曰刺史罗刹暴司马蝮虵瞋长史含笑判清河生喫人士文竟坐免田式为襄州总管专以立威为务毎视事于外必盛气以待其下官属股慄无敢仰视有犯禁者虽至亲昵无所容贷其女壻京兆杜宁自长安省之式诫宁无出外宁久之不得还窃上楼瞻眺以畅郁思式知之笞宁五十其所使奴常诣式白事有虫上其衣衿挥袖拂去之式以为慢已立即棒杀之或僚吏姦赃部内刼盗者无问轻重悉禁地牢中寝处粪秽令其苦毒自非身死终不得出毎赦书到州或未暇省读先召狱卒杀重囚终后宣示百姓其暴刻如此由是除名为百姓王文同为恒山郡守有一人豪猾毎持长吏长短前后守令咸惮之文同下车闻其名召而数之令左右刳木为大橛埋之于庭出尺余四角各埋小橛令其人踣心于木上縳四支于小橛以棒殴其背应时溃烂郡中大骇吏人相视慑气及炀帝征辽东令文同廵察河北诸郡文同见有沙门斋戒菜食者以为妖妄皆収系狱至河间召诸郡官人小有迟违者辄覆靣于地箠杀之有沙门相聚讲论及长老共为佛会者数百人文同以为结聚惑衆斩之又悉课僧尼验有淫状非童男女数千人复将杀之百姓号哭于路诸郡惊骇各奏其事帝闻而大怒遣使者达其善意驰鏁之斩于河间以谢百姓雠人剖其棺脔其肉而噉之斯须咸尽大唐武太后临朝属徐敬业反越王贞等起兵遂立威刑以服天下将移神器渐引酷吏务令深文长夀年有上书人言岭表流人有阴谋逆者乃遣司刑评事万国俊就按之若得反状便行斩决国俊至广州徧召流人拥之水中以次加戮三百余人一时併命然后鍜鍊曲成反状仍更诬奏云诸道流人咸有怨恨若不推究为变非遥太后又命摄监察御史刘光业王德夀鲍思恭王处贞屈贞筠等分往劒南黔中安南岭南等六道按鞫流人光业诛九百余人德夀诛七百人其余少者不减数百人亦有杂犯及逺年流人枉及祸焉时周兴来俊臣等相次推究大狱乃于都城丽景门内新置推事使院时人谓之新开狱俊臣又与御史侯思止王𢎞义郭霸李敬仁评事康暐卫遂忠等招集告事者数百人共为罗织以䧟良善前后枉遭杀害不可胜数又造告密罗织经一卷其意㫖皆罗网善人织成反状俊臣毎鞫囚无问轻重多以醋灌鼻禁地牢中或盛之于瓮火四围绕炙之或絶其粮饷至有抽衣絮以啖之者又作大枷凡有十号一曰定百脉二曰喘不得三曰突地吼四曰着即承五曰失魂胆六曰实同反七曰反是实八曰死猪愁九曰求即死十曰求破家又令寝处粪秽备诸苦毒有制书寛囚徒俊臣必先遣狱卒尽杀重囚然后宣示自是海内兇惧道路侧目天授二年正月御史中丞知大夫事李嗣贞以来俊臣等用法严酷上疏曰臣闻陈平事汉祖谋疎楚君臣乃用黄金五万斤行反间之术项王果疑臣下陈平反间遂行今告事纷纭虚多实少当有兇恶焉知必无陈平先疎陛下君臣后谋良善陛下昨语臣云我比已作此意便是愚臣管测先天而天不违至如罗织之徒即疎间之渐陈平反间其逺乎哉王制曰凡制刑决狱以成告于正正听之以狱成告于大司寇大司宼听之三公以狱成告于王王三宥之然后制刑臣窃见比日狱官一单车使推讫万事即定法家随断轻重不推有无即时便决不待闻奏此权由臣下非审愼之法倘有寃滥何由可知况乎九品之官专命推覆操杀生之柄窃人主之威按覆既不在秋官省审复不由门下事非可久物情骇惧老子云国之利器不可以示人今若假此威权便是窥国家利器也不可不愼麟台正字陈子昻上书曰臣闻之圣人出必有驱除盖天人之符应休命也日者东南微孽敢谋乱常陛下顺天行诛罪恶咸服岂非上天意欲彰陛下神武之功哉而执事者不察天心以为人意恶其首乱倡祸法合诛屠将息姦原穷其党与遂使陛下大开诏狱重设严刑冀以惩剙劝于天下大者流血小御魑魅今朝廷惶惶莫能自固海内倾听以惊恐愚臣昧焉窃恐非五帝三王伐罪弔人之意也顷年以来伏见诸方告密因累百千辈大应所告以扬州为名及其穷竟百无一实遂使姦臣之党快意相雠睚眦之嫌则称有密一人被讼百人满狱使者推捕冠盖如市咸谓陛下爱一人而害百人天下唱之莫知宁所伏愿念之即天下幸甚京兆府万年县主簿徐坚上疏曰臣闻书有五听之道虑失实情也令着三覆之奏恐致虚枉也比见有勅勘当反逆命使者得实便决杀人命至重不可再生倘万分之中有一不实欲诉无路怀枉谁明饮恨吞声赤族从戮岂不痛哉此不足肃姦逆而明典刑适所以长威福而生疑惧臣愿絶此处分依法覆奏则死者甘伏知泣辜之恩生人欢悦见祥刑之意圣歴元年武太后谓侍臣曰往者来俊臣等推按刑狱朝臣递相牵引咸承反逆中间疑有枉滥更遣近臣就狱亲问皆得手状承引不虚近日俊臣死后更无闻有反者然则以前就戮者不有寃滥者邪夏官侍郎姚元崇对曰比破家者皆是枉酷自诬而死告者特以为功天下号为罗织甚于汉之党锢陛下令近臣就狱问者近臣亦不自保何敢动揺今日以后臣以微躯及一门百口保见在内外官更无反者乞陛下得告状但収掌不须推问太后大悦曰以前宰相皆顺成其事䧟朕为淫刑之主太后颇悟于是监察御史魏靖上疏曰来俊臣所处极法以其罗织良善臣闻郭霸自刺而唱快万国俊披遮而遽亡崔献可临终膝拳于顶李敬仁将死舌至于脐皆衆鬼满庭羣妖横道唯征集应若响随声备在人传不为虚説伯有昼见殆无以过此亦罗织之一据也倘使平反者数人衆共详覆来俊臣等所推大狱庻邓艾获申于今日孝妇不滥于昔时恩涣一流天下幸甚于是制录来俊臣丘神勣等所推鞫人身死籍没者令三司重检勘有寃滥者并皆雪免矣中宗神龙元年制以丘神勣来子珣周兴万国俊来俊臣鱼承晔王景昭索元礼傅游艺王𢎞义张知黙裴籍焦仁亶侯思止郭霸李敬仁皇甫文备陈嘉言刘光业王德寿王处贞屈贞筠鲍思恭等自垂拱以来多枉滥杀人者所有官爵并令追夺于是天下称庆开元格附周朝酷吏来子珣万国俊王𢎞义侯思止郭霸焦仁亶张知黙李敬仁唐奉一来俊臣周兴丘神勣索元礼曹仁悊王景昭裴籍李秦授刘光业王德寿屈贞筠鲍思恭刘景阳王处贞右二十三人残害宗支毒䧟良善情状尤重身在者宜长流岭南逺处纵身没子孙亦不许仕宦陈嘉言鱼承晔皇甫文备傅游艺右四人残害宗支毒䧟良善情状稍轻身在者宜配岭南纵身没子孙亦不许近任勅依前件开元十三年三月十二日通典卷一百七十通典卷一百七十一钦定四库全书通典卷一百七十一唐京兆杜佑君卿纂州郡天下之立国宰物尚矣其画野分疆之制自五帝始焉道徳远覃四夷从化卽人爲治不求其欲斯葢羁縻而已宁论封域之广狭乎尧舜地不过数千里东渐于海西被流沙朔南曁声教五帝之至徳也武丁成王东则江南西氐羌南荆蛮北朔方三代之大仁也秦氏削平六国南取百越北却匈奴筑塞河外地广而亡逮战国之酷暴也汉武灭朝鲜闽越开西南夷通西域逐北狄天下骚然人不聊生追悔前失引咎自责下诏哀痛息戍轮台既危复安幸能觉悟也隋炀逐吐谷浑开通西域招来宇厥征伐高丽身弑祀絶近代殷鉴也夫天生烝人树君司牧是以一人治天下非以天下奉一人患在徳不广不患功不广秦汉之后以重歛爲国富卒衆爲兵强拓境爲业大远贡爲徳盛争城杀人盈城争地杀人满野用生人膏血易不殖土田小则天下怨咨羣盗蜂起大则殒命歼族遗恶万代不亦谬哉则五帝三王可以师范凡言地理者多矣在辨区域征因革知要害察风土纎介毕书树石无漏动盈百轴岂所谓撮机要者乎如诞而不经徧记杂説何暇编举或览之者不责其略焉第一序目上第二序目下第三古雍州上第四古雍州下第五古梁州上第六古梁州下第七古荆河豫州第八古冀州上第九古冀州下第十古兖州古青州古徐州第十一古扬州上第十二古扬州下第十三古荆州第十四古南越州郡一序目上昔黄帝方制天下立爲万国易称首出庻物万国咸宁及少皥氏之衰其后制度无闻矣若颛顼之所建帝喾受之创制九州统领万国尧遭洪水而天下分絶使禹平水土还爲九州如旧制也舜摄帝位分爲十二州故虞书云肇有十二州也夏氏革命又爲九州涂山之会亦云万国四百年间递相兼并殷汤受命其能存者三千余国亦爲九州分统天下载祀六百及乎周初尚有千八百国而分天下爲九畿方千里曰王畿其外曰侯畿又外曰甸畿又外曰男畿又外曰采畿又外曰衞畿又外曰蛮畿又外曰夷畿又外曰镇畿又外曰藩畿至成王时亦曰九州属职方氏其后诸侯相并有千二百国及平王东迁迄获麟之末二百四十二年间诸侯征伐更相吞灭不可胜数而见于春秋经传者百有七十国焉蛮夷戎狄不在其数逮乎下分地理上配天象所定躔次总标十三及周之末唯有七国秦制天下爲四十郡其地则西临洮而北沙漠东萦南带皆临大海汉兴以秦地太大更加置郡国其后开越攘胡土宇弥广改雍曰凉梁曰益又置徐州复禹旧号南置交阯北有朔方凡爲十三州部刺史而不常所理至哀平之际凡新置郡国六十三焉与秦四十合百三县邑千三百一十四道三十二侯国二百四十一地东西九千三百二里南北万三千三百六十八里此汉之极盛也后汉光武以官多役烦乃并省郡国十县道侯四百余所其后亦爲十三州部司隶治河南豫治谯兖治昌邑徐治郯青治临淄凉治陇并治晋阳冀治鄗幽治蓟扬治歴阳益治雒荆治汉寿交治广信渐复加置郡国至于灵献凡百有五焉县道侯国千一百八十东乐浪郡西炖煌郡南日南郡北鴈门郡西南永昌郡四履之盛亦如前汉魏氏据中原有州十二司隶荆河兖青徐凉秦冀幽并扬雍有郡国六十八东自广陵寿春合肥沔口西阳襄阳重兵以备吴西自陇西南安祁山汉阳陈仓重兵以备蜀蜀主全制巴蜀置益梁二州有郡二十二以汉中兴势白帝并爲重镇吴主北据江南尽海置交广荆郢扬五州有郡四十有三以建平西陵乐乡南郡巴丘夏口武昌皖城牛渚圻濡须坞并爲重镇其后得沔口邾城广陵自三国鼎立更相侵伐互有胜负疆境之守彼此不常才得遽失则不暇存也今略纪其久经屯镇及要害之地焉晋武帝太康元年平吴分爲十九州部置司州治洛阳兖治廪丘荆河治项冀治房子并治晋阳青治临淄徐治彭城荆初治襄阳后治江陵扬初治寿春后治建业凉治武威分三辅爲雍治京兆分陇山之西爲秦治上邽益治成都分巴汉之地爲梁治南郑分云南爲宁治云南幽治涿分辽东爲平治昌黎交治龙编分合浦之北爲广治番禺又增置郡国二十有二凡州百五十有六县千一百有九以爲冠带之国尽秦汉之土及永嘉南渡境宇殊狭九州之地有其二焉初元帝命祖逖镇雍丘逖死北境渐蹙于是荆河青兖四州及徐州之半陷刘曜石勒以合肥淮阴寿阳泗口角城爲重镇成帝时酇守将退屯襄阳穆帝时平蜀汉复梁益之地又遣军西入关至灞上再北伐一至洛阳一至枋头所得郡县军旋又失洎苻坚东平慕容暐西南䧟蜀汉西北尅姑臧则汉水长淮以北悉爲坚有及坚败再复梁益青徐兖荆河之地其后青兖陷于慕容徳荆河司陷于姚兴以彭城爲北境藩捍后益梁又陷于谯纵毎因刘石苻姚衰乱之际则进兵屯戍在于汉中襄阳彭城然大抵上明江陵夏口武昌合肥寿阳淮阴常爲晋氏镇守义熙以后又复青兖司荆河梁益之地而政移于宋矣宋武北平广固西定梁益又尅长安尽得河南之地长安寻爲赫连勃勃所陷至废帝荥阳王景平中武牢以西复陷于后魏今大较以孝武大明爲正凡二十有二州扬治建业南徐治京口徐治彭城南兖治广陵兖治瑕南荆河治歴阳荆河治汝南江治浔阳青治临淄冀治歴城司治义阳荆治南郡郢治江夏湘治临湘雍治襄阳梁治南郑秦亦治南郑益治成都宁治建宁广治南海交治龙编越治临鄣郡凡二百三十有八县千一百七十有九初文帝元嘉中遣将北伐水军入河尅魏碻磝滑台武牢洛阳四城其后又失又分军北伐西军尅𢎞农开方二城以东攻滑台不尅而平碻磝守之寻皆败退于是后魏主太武总师经彭城临江屯于𤓰歩退攻盱眙不㧞而旋明帝时后魏又南侵淮北青冀徐兖四州及荆河州西境悉䧟没则长淮爲北境侨徐兖于淮南立青冀二州寄治赣榆其后十余年而宋亡然初强盛也南郑襄阳悬瓠彭城歴城东阳皆爲宋氏藩捍齐氏淮北之地所以全少青州治朐山冀治涡口荆河治寿春北兖治淮阴北徐治钟离又置巴东治巴其余州郡悉因宋代州二十有三郡三百九十有五县千四百七十有四其后频爲后魏所侵至东昏永元初沔北诸郡相继败没又遣军北伐败于马圈退屯盆城又失寿春后三年齐亡始全盛也南郑樊城襄阳义阳寿春淮阳角城涟口朐山爲重镇梁氏州郡多沿旧制天监中州二十有三郡三百五十县千二十有五其后更有析置大同中州百有七郡县亦称于此自侯景逆乱建康倾䧟坟籍㪚逸不可得而详焉初武帝受禅数年即失汉川及淮西之地其后诸将频年与魏军交战于淮南淮北互有胜负虽得悬瓠彭城俄而又失又尅寿春中大通初大举北伐淮北城镇相次尅平直至洛阳暂爲梁有其后又复汉中至东魏将侯景以河南地降逆乱相寻有名无实及景平后江北之地悉陷髙齐汉川蜀川没于西魏大抵雍州下溠戍夏口白苟堆硖石城合州钟离淮阴朐山爲重镇陈氏比于梁代土宇弥蹙西不得蜀汉北失淮肥以长江爲境有州四十有二郡百有九县四百三十有八宣帝太建中频年北伐诸将累㨗尽复淮南之地更经略淮北大破齐军于吕梁及旋师属髙齐国亡又总军北伐至吕梁周军来拒又大破之旋爲周军所败悉虏其衆自是江北之地尽没于周又以长江爲界及隋军来伐遣将守狼尾滩荆门安蜀城公安巴陵以下并风靡退败隋军自采石京口渡江而平之后魏起自北方至道武率兵下山东攻㧞慕容宝中山遂有河北之地于是迁都平城慕容氏䘮败遣将南略地至于滑台许昌彭城明元帝泰常中始于滑台许昌置兵镇守太武帝时又得蒲坂长安统万神䴥中宋师来伐碻磝滑台武牢戍将皆不守寻并复之太延以后东平辽东西平姑臧于是西至流沙东接髙丽所未得者汉中及南阳悬瓠彭城青州之南而已其后帝自南征遂临𤓰歩宋淮北城镇守将多有败没献文天安初自河之南长淮之北皆爲魏有孝文迁都洛阳频歳亲征皆渡淮沔宣武初又得寿春续收汉川至于剑阁兼得淮西之地庄帝时梁军洛阳数旬败走尔后内难相继不暇外略三四年后分爲东西魏矣皆权臣擅命自永安末年尔朱世隆称兵入洛图籍散亡不可详记今按旧史管州百十有一郡五百十有九县千三百五十有二自太武以后渐更强盛东征西伐尅定中原属宋明以后及于齐梁国土渐蹙自守不暇虽时有侵掠而退不旋踵故魏之城镇少被攻围因利进取不常所守也北齐神武东魏天平末大举西伐至蒲津西魏乘胜攻陷陜州神武西至沙苑西军又乘胜袭陷洛阳明年西师又至于河隂时拒守河阳城西师败归其后神武攻围西魏玉壁不尅西师来伐至于邙山后神武又围玉壁不尅文襄遣将围颍川㧞之于是河南自洛阳之西河北自晋州之西悉入西魏文宣之代命将略地南际于江矣武成河清中筑戍于轵关其年周军至洛阳败还后主武平中陈军来侵尽失淮南之地周师攻拔河隂大城幼主崇化末西师攻拔晋州因之国灭自东西魏之后天下三分梁陈有江东宇文有关西高氏据河北有州九十有七郡百六十县三百六十有五当齐神武之时与周文帝抗敌十三四年间凡四出师大举西伐周师东讨者三焉自文宣之后才守境而已大抵西则姚襄城洪洞晋州武平关栢崖轵关河阳南则武牢洛阳北荆州孔城防汝南郡鲁城置兵以防周宼及陈师侵轶数歳齐亡南境要害未遑制置也周文帝西魏大统中东魏师至蒲津文帝东征尅陜州兼得宜阳郡邵郡东师又至沙苑后文帝东征至河阴先胜后败筑城于玉壁文帝又至邙山先胜后败得梁雍州废帝初尅平汉中又遣军平蜀文帝西征至姑臧后又平江陵自是疆理西有姑臧西南有全蜀南至于江矣其河南自洛阳之东之北河东自平阳之界属于高齐至武帝建德中东征拔齐晋州城寻又东征破齐师于晋州城下乗胜平齐后遣军破陈军于吕梁其东南之境尽于长沙通计州二百十有一郡五百八县千二十有四当全盛战争之际则玉壁邵郡齐子岭通洛防黄栌三城宜阳郡陕州主刬三荆三鵶镇置兵以备东军隋文帝开皇三年迁都大兴城遂废诸郡以州治人自九载廓定江表寻以户口滋多析置州县炀帝大业初移洛阳城又平林邑更置三州旣而併省诸州三年改州爲郡乃置司𨽻刺史分部廵察五年平定吐谷浑更置四郡大凡郡百九十县千二百五十五东西九千三百里南北万四千八百一十五里东南皆至于海西至且末北至五原隋氏之盛极于此矣通典卷一百七十一通典卷一百七十二钦定四库全书通典卷一百七十二唐京兆杜佑君卿纂州郡二序目下大唐武德初改郡爲州太守爲刺史其边镇及襟带之地置总管府以领军戎至七年改总管府爲都督府自因隋季分割州府倍多前代贞观初并省州县始于山河形便分爲十道一曰关内道二曰河南道三曰河东道四曰河北道五曰山南道六曰陇右道七曰淮南道八曰江南道九曰劔南道十曰岭南道旣北殄突厥颉利西平髙昌东西九千五百十里南北万六千九百十八里髙宗平髙丽百济得海东数千余里旋爲新罗靺鞨所侵失之又开四镇即西境拓数千里于阗疎勒龟兹焉耆诸国矣景云二年又分置二十四都督府分统诸州时议以权重不便寻罢之开元二十一年分爲十五道置採访使以检察非法京畿都畿关内河南河东河北陇右山南东山南西劔南淮南江南东江南西黔中岭南又于边境置节度经略使式遏四夷大凡镇兵四十九万人戎马八万余疋每嵗经费衣赐则千二十万疋段军仓则百九十万石大凡千二百十万镇西节度使宁西域统龟兹国焉耆国于阗国疎勒国北庭节度使防制突骑施坚昆斩啜管澣海军建康军宁寇军玉门军墨离军豆卢军新泉军张掖郡守捉乌城守捉交城守捉白亭守捉朔方节度使捍御北狄统经略军丰安军定逺城西城安北都䕶府东城振武军河东节度使犄角朔方统天兵军云中郡守捉大同军横野军定襄郡鴈门郡楼烦郡岢岚军范阳节度使制临奚契丹统经略军威武军清夷军静塞军恒阳军北平军髙阳军唐兴军横海军平卢节度使镇抚室韦靺鞨统平卢军卢龙军渝关守捉安东都䕶府陇右节度使以备西戎统临洮军河源军白水军安人军振武军威戎军绥和守捉合川郡界守捉莫门军宁塞军积石军镇西军平夷守捉劔南节度使西抗吐蕃南抚蛮㺐统团结营临翼郡通化郡维川郡天寳军蓬山郡交川郡平戎城卢山郡江源郡洪源郡昆明军宁逺军云南军澄川守捉南江郡归诚郡岭南五府经略使绥静夷獠统经略军清海军桂管经略使容管经略使镇南经略使邕管经略使又有经略守捉使三以防海寇长乐郡经略使东莱郡守捉东牟郡守捉天寳初又改州为郡刺史为太守大凡郡府三百二十有八县千五百七十有三覊縻州郡不在其中其地东至安东都䕶府西至安西都䕶府南至日南郡北至单于都䕶府南北如前汉之盛东则不及西则过之九州之区域在昔颛顼及于陶唐分而为九其制最大雍州西据黑水东距西河荆河州西南至荆山北距河冀州唐虞之都以余州所至则是其境兖州旧爲济河之间河自周定王五年徙流禹之所道渐以湮塞至秦始皇二十二年攻魏决河灌其郡决处遂大不可复补魏都则今陈留郡汉武元封三年春河又徙从顿丘东南流入渤海顿丘即今县也渤海郡即今景城郡地其下决于瓠子东南通于淮泗瓠子在今濮阳县西界时丞相田蚡食邑鄃鄃在河北河决而南则鄃无水灾邑收入多青州东北据海西距岱徐州东据海北至岱南及淮梁州东据华山之阳西距黑水扬州北据淮东南距海荆州北据荆山南及衡山之阳其雍州西境流沙之西荆州南境五岭之南所置郡县并非九州封域之内也议曰尧使鲧理水功不成复使禹理之又举舜歴试禹因理水遂别九州故尚书云东渐于海西被流沙朔南暨声教讫于四海禹钖𤣥圭告厥成功孔安国注云尧钖𤣥圭以明之又舜自登庸二十年始居摄位肇十有二州注云肇始也禹理水之后舜始置十二州分冀州爲并州幽州分青州爲营州其后八年尧崩舜咨四岳曰有能奋庸熙帝之载使宅百揆亮采惠畴佥举禹爲司空舜曰汝平水土惟时懋哉注云四岳同辞曰禹理洪水有成功言可用故舜然其所举称其前功以命之懋勉也惟居是百揆勉行之则禹之绩本在尧代舜未居摄以前也而史记云尧崩后舜以禹爲司空命平水土以开九州又按自鲧理水绩用不成后至尧崩凡二十八载洪水爲害下民昏垫岂有年踰二纪方使伯禹理之汉书亦云尧遭洪水天下分絶爲十二州禹理水更制九州则九州在十二州之后乃与舜典乖互不同马季长云禹平水土置九州舜以冀州之北广大分置并州分燕置幽州分齐爲营州则十二州在九州之后也与孔注符矣若稽其证据乃子长孟坚之误矣凡国之分野上配天象始于周季定其十二其地可辨汉史曰秦地东井舆鬼之分野其界自𢎞农故关以西京兆扶风冯翊北地上郡西河安定天水陇西南有巴蜀广汉犍爲武都西有金城武威张掖酒泉炖煌又西南有牂牁越嶲益州皆宜属焉魏地觜觽参之分野得汉之高陵以东尽河东河内南有陈留及汝南之召陵㶏强新汲西华长平颍川之舞阳郾许陵河南之开封中牟阳武酸枣卷皆魏分野韩地角亢氐之分野得汉之南阳及颍川之父城定陵襄城颍隂长社阳翟郏城东接汝南西接𢎞农得新安宜阳皆韩分野周地栁七星张之分野得汉之河南雒阳谷城平隂偃师巩缑氏是其分野赵地昴毕之分野得汉之信都真定常山中山涿郡之高阳鄚州乡广平鉅鹿清河河间渤海之东平舒中邑文安束州成平章武河以北南至浮水繁阳内黄斥丘西有太原定襄云中五原上党皆赵分野燕地尾箕之分野得汉之渔阳右北平辽西辽东上谷代郡鴈门涿郡之易容城范阳北有新城故安涿县良乡新昌及渤海之安次皆燕分野乐浪𤣥莵亦宜属焉卫地营室东壁之分野得汉之东郡汲郡之黎阳河内之野王朝歌皆卫之分野宋地房心之分野得汉之沛梁楚山阳济隂东平及东郡之须昌寿张皆宋分野齐地虚危之分野得汉之淄川东莱瑯琊高密胶东泰山城阳千乘清河以南渤海之高乐高城重合阳信济南平原皆齐分野鲁地奎娄之分野得汉之东海南有泗水至淮得临淮之下相睢陵僮取虑皆鲁分野楚地翼轸之分野得汉之南郡江夏零陵桂阳武陵长沙汉中汝南郡尽楚分野吴地斗之分野得汉之会稽九江丹阳章郡庐江广陵六安临淮郡尽吴分野越地牵牛婺女之分野得汉之苍梧郁林合浦交阯九真南海日南皆越分野其余土境非诸国分野之内也议曰按左传周敬王鲁哀公之时吴爲越所灭其后六十九年至威烈王始命韩赵魏爲诸侯后十七年安王之时三国共灭晋而分其地后五十六年显王之时而越爲楚所灭又按所列诸国分野具于班固汉书及皇甫谧帝王代纪下分区域上配星躔固合同时不应前后当吴之未亡天下列国尚有数十其时韩赵魏三卿又未爲诸侯晋国犹在岂分其土地自吴灭至分晋凡八十六年时既不同若爲分配又按诸国地分略考所在封疆详辨隶属甚爲乖互不审二子依据汉书又云今之苍梧郁林合浦交阯九真南海日南皆越分野夏少康庶子封于会稽后二十余代至勾践灭吴称伯后六代而亡后十代至闽君摇汉复立爲越王都东瓯则今永嘉郡也是时秦南海尉赵佗亦称王五岭之南皆佗所有也又按越之本封在于会稽至勾践强盛有江淮之地天子致胙号称霸王正当战国之时凡得百四十二嵗后至秦汉方有闽揺虽虚引其歴代兴亡而地分星躔皆不相渉及赵佗奄有时代全乖未知取舎何所凖的凡爲着述诚要审详者也但编旧文不加考覈递相因袭是误后学祗恐本将诸国上配天文既多舛谬或无慿据然已载前史歴代所传今且依其本书别其境土葢备一家之学示无阙也其诸郡歴代所属则各具正于本篇有览之者当以见察凡郡之土宇秦氏分制罢侯置守列爲四十其境可知内史北地陇西上郡九原三川砀郡颍川南阳邯郸上谷鉅鹿渔阳右北平辽西辽东河东上党太原代郡鴈门云中东郡齐郡薛郡瑯琊泗水汉中巴郡蜀郡九江章郡会稽闽中南郡长沙黔中南海桂林象郡其余郡府自汉已后歴代开拓四夷之地爰自汉代至于有隋或郡国参置或年代短促州部无恒增省而衆离合不一疆理难详大唐因循旧制一爲郡县又分天下爲十五部京畿都畿关内河南河东河北陇右山南东山南西劔南淮南江南东江南西黔中岭南今辨禹贡九州并南越之地歴代郡国析于其中其有本非州之区域则以隣接附入云尔通典卷一百七十二通典卷一百七十三钦定四库全书通典卷一百七十三唐京兆杜佑君卿纂州郡三古雍州上京兆二十三县华隂三县冯翊七县扶风九县汧阳五县新平四县安定五县彭原六县安化十县平凉五县灵武六县五原二县宁朔三县洛交五县中部三县延安九县咸宁五县上郡五县银川四县新秦三县朔方四县九原三县榆林二县安北府古雍州禹贡曰黑水西河惟雍州弱水既西泾属渭汭漆沮既从沣水攸同荆岐既旅终南惇物至于鸟鼠原隰底绩至于潴野三危既宅三苖丕叙厥土黄壤浮于积石至于龙门西河会于渭汭舜置十二牧雍其一也以其四山之地故曰雍州周礼职方正西曰雍州其山曰岳薮曰弦蒲川曰泾汭曰渭洛其利玉石人三男二女畜宜马牛糓宜黍稷兼得禹贡梁州之地矣周自武王克殷都于酆镐则雍州爲王畿及平王东迁雒邑以岐酆之地赐秦襄公乃爲秦地矣至孝公作爲咸阳筑冀阙徙都之故谓之秦川亦曰关中地其在天文东井舆鬼则秦之分野兼得魏赵之交始皇置四十郡此爲内史上郡北地九原陇西及云中之西南境其余郡县自汉以后歴代开置其伊吾以西并雍州之封域外羌胡地也秦灭项籍分秦地为三国曰雍塞翟谓之三秦汉武帝置十三州以其地西偏爲凉州盖以地处西方常寒凉也又置司𨽻后汉时司𨽻凉州并如前代魏分河西爲凉州分陇右爲秦州三辅仍旧属司𨽻晋置雍州凉州秦州愍帝之后刘聪石勒苻坚姚苌相继据之及姚泓爲宋武帝所灭后属赫连勃勃其州县之名不可得而纪也后魏以其地置北秦雍南秦三州颇得古雍州之地迨西魏以后及于周氏分裂制置其名甚多不可悉数隋氏置司𨽻刺史分部廵察而不详所统大唐分置十五部此爲京畿关内道陇右道京兆府今之雍州周之旧都平王东迁而属秦始皇以爲内史地汉高祖初属塞国后更爲渭南郡寻罢复爲内史武帝分爲右内史后更分京兆尹后汉因之魏改尹爲守后改爲秦国后复爲京兆国晋爲京兆郡兼置雍州后魏亦然后周复爲京兆尹隋初置雍州炀帝改爲京兆郡大唐初复爲雍州开元三年改爲京兆府凡周秦汉晋西魏后周隋至于我唐并爲帝都其间王莽更始刘曜苻坚姚苌亦都于此今号西京领县二十三万年长安鄠蓝田咸阳醴泉三原云阳泾阳栎阳高陵渭南昭应金城富平武功宜寿好畤美原同官奉天华原奉先华隂郡华州周爲畿内之国郑桓公始封之邑其地一名咸林春秋时爲晋地战国爲秦魏二国之境西岳华山在焉秦爲内史地汉属京兆尹后汉爲京兆𢎞农二郡魏晋皆因之后魏置华山郡后又于华山郡北置东雍州西魏改东雍州爲华州隋初郡废而华州如故炀帝初州废以其地属京兆冯翊郡大唐复置华州垂拱元年改爲秦州寻复旧或爲华隂郡领县三郑华隂下邽冯翊郡同州春秋时属秦战国时秦魏二国之境始皇平天下爲内史地项羽分爲塞国汉高帝初置河上郡后复爲内史景帝时爲左内史武帝改爲左冯翊后汉因之魏除左字但爲冯翊郡晋因之后魏亦然兼置华州西魏改华州爲同州而冯翊郡如故隋初郡废炀帝初州废复置冯翊郡大唐爲同州或爲冯翊郡领县七冯翊朝邑白水澄城韩城郃阳河西扶风郡岐州春秋以来爲秦都始皇平天下爲内史地汉髙初属雍国后分爲中地郡复爲内史武帝分雍爲右内史后置主爵中尉又改爲右扶风魏除右字但爲扶风郡亦爲重镇晋因之后魏置平秦郡兼置岐州西魏改平秦爲岐阳郡隋初郡废置岐州炀帝初州废置扶风郡大唐爲岐州或爲扶风郡领县九雍扶风郿岐山陈仓麟游岐阳虢普润汧阳郡陇州春秋秦国之地始皇属内史汉属右扶风后汉魏晋属扶风郡西魏置陇东郡兼置东秦州后改爲陇州隋初郡废而陇州如故炀帝初州废以其地入扶风郡大唐复置陇州或爲汧阳郡领县五汧源汧阳吴山华亭南田新平郡邠州古豳国昔公刘居豳即其地也秦始皇属内史汉爲右扶风安定北地三郡地后汉末置新平郡兼旧安定爲二郡地魏晋亦同西魏置豳州后周及隋皆因之炀帝初州废以其地爲安定北地二郡大唐复置豳州开元十三年改豳爲邠其后或爲新平郡领县四新平三水永寿宜禄安定郡泾州春秋秦地始皇时属北地郡武帝分置安定郡后汉徙其人以避羌寇郡寄在美阳魏晋亦爲安定郡后魏太武帝置泾州葢以泾水爲名隋爲安定郡大唐爲泾州或爲安定郡领县五安定隂盘临泾良原灵台彭原郡宁州夏之季公刘之邑春秋时戎地战国时属秦始皇初爲北地郡汉爲北地上二郡地后汉属北地安定二郡地后魏献文帝置华州孝文改爲班州后改爲邠州又改爲豳州西魏改爲宁州立嘉名也后周分置赵兴郡隋炀帝初改宁州爲豳州寻废豳州改赵兴郡爲北地郡大唐复置宁州或爲彭原郡领县六定安罗川彭原襄乐定平丰义安化郡庆州周之先不窋所居春秋时义渠戎之地秦灭之始皇以属北地郡二汉因之西魏置朔州后周废隋文帝置庆州炀帝初置𢎞化郡大唐复爲庆州或爲安化郡领县十安化乐蟠合水马岭方渠同川洛源延庆华池懐安平凉郡原州春秋时属秦始皇属北地郡汉属安定郡后汉因之晋属新平郡后魏太武帝置髙平镇后爲太平郡兼置原州后置总管府隋初郡废而原州如故炀帝初州废置平凉郡大唐爲原州或爲平凉郡领县五高平平凉萧关百泉他楼灵武郡灵州春秋时秦地始皇属北地郡二汉皆因之晋亦同后魏太武帝平赫连昌置薄骨律镇在河渚上旧是赫连果地至明帝置灵州初在河北后于果园所筑城以爲州今郡是也后周又置普乐郡隋初郡废炀帝初置灵武郡大唐爲灵州或爲灵武郡领县六廻乐灵武懐逺温池安静鸣沙五原郡盐州春秋戎狄之地秦汉属北地郡后魏置大兴郡西魏改爲五原郡兼置西安州后改爲盐州隋初废炀帝初置盐川郡大唐爲盐州或爲五原郡领县二五原白池宁朔郡宥州前代土地与五原郡同所谓六胡州也大唐开元二十六年置宥州盖以康待宾反于此亦既尅获赦其余党遂置此州以寛宥爲名也后爲宁朔郡领县三延恩归仁懐德洛交郡鄜州春秋白翟之地秦属上郡汉属上郡左冯翊之地后汉属上郡魏武帝省焉暨晋䧟于戎狄后魏置东秦州后爲北华州后周改爲敷州隋炀帝初改爲鄜城郡寻改爲上郡大唐爲鄜州或爲洛交郡领县五洛交洛川三川直罗甘泉中部郡坊州歴代与洛交郡同后周时元皇帝放牧敷州于今州界置马坊大唐因旧迹武德二年以鄜州南故城旧马坊置坊州或爲中部郡领县三中部鄜城宜君延安郡延州春秋白翟之地秦属上郡项羽三分秦地以董翳爲翟王都髙奴即此地也汉初属翟国寻属上郡亦朔方郡之南境后汉亦属上郡后魏置东夏州后又改爲延州隋文帝废炀帝复置延安郡大唐爲延州或爲延安郡领县九肤施延安延川延水延昌敷政临真金明丰林咸宁郡丹州春秋白翟之地战国属秦二汉属上郡西魏分置汾州后改丹州兼置义川郡后周因之隋初郡废而丹州如故炀帝初州废以其地入延安郡大唐分置丹州或爲咸宁郡领县五义川云巖门山汾川咸宁上郡绥州春秋白翟之地战国时属秦爲上郡汉初属翟国后改上郡后汉因之西魏置安宁郡兼置绥州隋初郡废而绥州如故炀帝初改爲上州寻废州置雕隂郡大唐复爲绥州或爲上郡领县五龙泉城平绥德延福大斌银川郡银州春秋白翟之地战国时属秦后属上郡两汉属西河郡苻秦有骢马城即今郡是也后周置真乡开光二郡兼置银州隋初二郡并废而银州如故炀帝初州废以其地併入雕隂郡大唐复分置银州或爲银川郡领县四榆林抚宁真乡开光新秦郡麟州隋以来银胜二州地昔汉武徙贫人于关西及充朔方以南新秦中葢其地也大唐天寳元年置新秦郡或爲麟州领县三新秦连谷银城朔方郡夏州战国时属秦爲上郡地后匈奴并有之汉武取河南地爲朔方郡后汉因之晋亦爲朔方郡晋乱后夏赫连勃勃建都于此后魏置夏州西魏置𢎞化郡隋初郡废炀帝初复置朔方郡大唐爲夏州或爲朔方郡领县四朔方宁朔长泽德静九原郡丰州春秋戎狄之地战国时属赵秦爲九原郡汉属五原郡后汉因之后汉末及魏晋爲匈奴所没遂爲荒弃隋文帝置丰州炀帝初州废置五原郡大唐爲丰州或爲九原郡领县三九原永丰丰安榆林郡胜州春秋戎狄之地战国属赵秦属云中九原二郡地二汉爲云中五原郡地所谓榆溪塞隋初置胜州炀帝初州废置榆林郡大唐爲胜州或爲榆林郡领县二榆林河滨安北府安北都䕶府战国时属赵后属秦大唐分丰胜二州界置瀚海郡都䕶府总章中改爲安北大都䕶府通典卷一百七十三通典卷一百七十四钦定四库全书通典卷一百七十四唐京兆杜佑君卿纂州郡四古雍州下天水五县陇西四县金城三县㑹宁二县安乡三县临洮一县和政三县宁塞三县西平三县武威五县张掖二县酒泉三县晋昌二县炖煌二县伊吾二县交河五县北庭三县安西府天水郡秦州古西戎之地秦国始封之邑今郡有秦亭秦谷是也春秋时属秦秦平天下是爲陇西郡汉武分陇西置天水郡王莽末隗嚣据其地后汉建武中平之更名天水爲汉阳郡郡有大坂名曰陇坻亦曰陇山兼置凉州魏亦爲重镇晋分爲天水及武阳二郡兼置秦州后魏爲畧阳郡隋初郡废炀帝初复置天水郡大唐爲秦州或爲天水郡领县五上邽成纪陇城清水伏羌陇西郡渭州禹贡曰导渭自鸟䑕同穴即其地也春秋爲羌戎之居秦置陇西郡以居陇坻之西爲名二汉因之灵帝分立南安郡魏置镇守在此晋爲南安陇西二郡地后魏爲陇西郡兼置渭州后周爲南安郡隋初废炀帝初复置陇西郡大唐爲渭州或爲陇西郡领县四襄武陇西渭源障金城郡兰州古西羌地秦属陇西郡汉属金城陇西二郡地后汉魏晋因之魏以爲重镇前凉张寔置广武郡张骏又分置武始郡西秦乞伏国仁都苑川南凉秃发乌孤都广武皆此地也后魏后周并属武始郡隋初郡废置兰州炀帝初州废置金城郡大唐因之领县三五泉狄道广武㑹宁郡㑹州古西羌地秦属陇西郡汉属金城安定二郡地后汉属金城武威二郡西魏置㑹州后周废隋属平凉郡大唐平李轨后置㑹州或爲㑹宁郡领县二㑹宁乌兰安乡郡河州古西羌地秦属陇西郡汉属金城陇西二郡后汉属陇西郡汉末宋建据焉称河首平汉王曹公遣夏侯妙才讨平之晋惠帝时属晋兴郡前秦苻坚置河州西秦乞伏干归又据于此后魏亦爲河州后周置枹罕郡隋初郡废置河州炀帝初州废复置枹罕郡大唐爲河州或爲安乡郡领县三枹罕大夏凤林临洮郡洮州秦汉以来爲诸戎之地后爲吐谷浑所据至后周武帝逐吐谷浑得其地置洮阳郡寻立爲洮州隋初郡废而洮州如故炀帝初废置临洮郡大唐爲洮州或爲临洮郡领县一临潭和政郡岷州春秋及七国时并属秦䝉恬筑长城之所起也秦二汉及晋并属陇西郡西魏置岷州及同和郡隋初郡废炀帝初州废併其地入临洮郡大唐复置岷州或爲和政郡领县三溢乐祐川和政宁塞郡廓州古西羌地后汉延熹中诸羌与浇河大豪寇张掖段颎斩浇河大帅于其地遂定西羌是也汉末属西平郡前凉以其地爲湟河郡后魏属鄯州后周武帝逐吐谷浑又得地置洮河郡兼置廓州以领之隋初废炀帝初州废置浇河郡大唐复爲廓州或爲宁塞郡领县三广威逹化米川西平郡鄯州古西羌所居谓之湟中地汉时霍去病破匈奴逐诸羌及渡河湟筑令居塞即其地属金城郡后汉建安中置西平郡晋因之永嘉后秃发乌孤初称西平王其弟利鹿孤复都西平即此地也后魏置鄯州后周置乐都郡隋初郡废置鄯州炀帝初州废置西平郡大唐因之领县三湟水龙支鄯城武威郡凉州周时爲狄地秦兴匈奴既失甘泉又使休屠浑邪王居其地汉武帝开之置武威郡后汉魏晋皆因之魏晋并置凉州前凉张轨后凉吕光并据之北凉沮渠䝉逊亦迁都于此后魏亦爲武威郡隋炀帝初复置大唐初李轨改焉据之及克平置凉州或爲武威郡领县五姑臧神乌番禾昌松嘉麟张掖郡甘州禹贡曰导弱水至于合黎余波入于流沙即此地也又黑水之所出焉春秋及秦并爲狄地汉初爲匈奴所居武帝开之置张掖郡后汉魏晋并同沮渠䝉逊始都于此西魏置西凉州寻改爲甘州后周置张掖郡隋初废炀帝初复置大唐爲甘州或爲张掖郡领县二张掖删丹酒泉郡肃州旧月支地后匈奴居焉汉武开之置酒泉郡后汉魏晋皆因之西凉武昭王迁都于此后魏亦爲酒泉郡隋初废置肃州炀帝初州废以其地入张掖郡大唐复置肃州或爲酒泉郡领县三酒泉福禄玉门晋昌郡𤓰州古西戎地战国时爲月支所居秦末汉初属匈奴武帝以后爲炖煌郡地后汉魏晋皆因之后魏属常乐㑹稽二郡后周属㑹稽郡隋废之以属炖煌郡大唐置𤓰州或爲晋昌郡领县二晋昌常乐炖煌郡沙州昔舜流三苖于三危即其地也其后子孙爲羌戎代有其地古谓之𤓰州左传所説允姓之戎居于𤓰州是也亦古流沙地又黑水之所经焉秦及汉初爲月支匈奴之境武帝开其地后分酒泉置炖煌郡后汉魏晋皆因之凉武昭王始都于此后魏后周并爲炖煌郡隋初废置𤓰州炀帝初废州复置炖煌郡大唐爲沙州或爲炖煌郡领县二炖煌寿昌伊吾郡伊州在炖煌北大碛之外爲戎狄之地非九州之限后汉明帝始征取伊吾卢地即此也尔后多爲屯田兵镇之所未爲郡县后魏始置伊吾郡后又爲戎胡所据至大唐贞观初内附乃置伊州或爲伊吾郡领县二伊吾纳职交河郡西州汉时车师前王之庭汉元帝所置戊己校尉故地因兴师西讨军中羸惫者留居之地形高敞遂名高昌垒有八城本中国人也前凉张骏置高昌郡其后魏有之后又属蠕蠕其后麴嘉称王于此数代至大唐贞观十四年讨平之以其地爲西州置都督府后改爲金山都䕶府或爲交河郡领县五高昌交河栁中蒲昌天山北庭府庭州在流沙之西北前汉乌孙之旧壤后汉车师后王之地歴代爲胡虏所居大唐贞观中征高昌于时西突厥屯兵于可汗浮图城与高昌相影响及高昌既平惧而来降以其地爲庭州后置北庭都䕶府领县三金满蒲类轮台安西府安西都䕶府本龟兹国也大唐显庆中置东接焉耆西连疎勒南隣吐蕃北拒突厥风俗雍州之地厥田上上鄠杜之饶号称陆海四塞爲固被山带河秦氏资之遂平海内汉初高帝纳娄敬説而都焉又徙齐诸田楚昭屈景燕赵韩魏之后及豪族名家于关中强本弱末以制天下自是每因诸帝山陵则迁户立县率以爲常故五方错杂风俗不一汉朝京辅称爲难理其安定彭原之北汧阳天水之西接近胡戎多尚武节自东汉魏晋羌氐屡扰旋则苻姚迭据五凉更乱三百余祀战争方息帝都所在是曰浩穰其余郡县习俗如旧议曰按水经云崑崙墟在西北去嵩髙五万里地之中也其高万一千里河水出其东北陬屈从其东南流入于渤海又出海外南至积石山下有石门又南入葱岭山又从葱岭出而东北流其一源出于阗国南山北流与葱岭所出河合又东注蒲昌海又东入塞过炖煌酒泉张掖郡南又东过陇西河关县北云云按水经晋郭璞注三卷后魏郦道元注四十卷皆不详所撰者名氏亦不知何代之书佑谓二子博赡解释固应精当访求久之方得又其经云济水过寿张则前汉寿良县光武更名又东北过临济则前汉狄县安帝更名又云菏水过湖陆则前汉湖陵县章帝更名又云汾水过河东郡永安则前汉彘县顺帝更名故知顺帝以后纂序也详水经所作殊爲诡诞全无慿据按后汉郡国志济水王莽末因旱渠塞不复截河南过既顺帝时所撰都不详悉其余可知景纯注解又甚疎畧亦多迂怪水经所云河出崑崙山者宜出于禹本记山海经所云南入葱岭及出于阗南山者出于汉书西域传而郦道元都不详正所注河之发源亦引禹记山经释法明国讳改焉游天竺记释氏西域记所注南入葱岭一源出于阗山合流入蒲昌海虽约汉书亦不寻究又水经云出海外南至积石山下有石门然后南流入葱岭据此则积石山当在葱岭之北又云入塞过炖煌酒泉张掖郡南并今郡地也夫山水地形固有定体自葱岭于阗之东炖煌酒泉张掖之间华人来往非少从后汉至大唐图籍相承注记不絶大碛距数千里未有桑田碧海之变陵迁谷移之谈此处岂有河流纂集者不详斯甚又按禹导河积石者尧时洪水下人昏垫禹所开决本救人患积石之西砂卤之地河流小地势复髙不爲人患不恶疏凿以此施功发迹自积石山而东则今西平郡龙支县界山是也固无禹理水之功自葱岭之北其本记灼然荒唐撰经者取爲准的班固云言九州者尚书近之矣诚爲惬当其汉书西域传云河水一源出葱岭一源出于阗合流东注蒲昌海皆以潜流地下南出积石爲中国河云比禹记山经犹挍附近终是纰缪按此宜唯慿张骞使大夏见两道水从葱岭于阗合流入蒲昌海其于阗出美玉所以骞传遂云穷河源也按古图书名河所出曰崑崙山疑所谓古图书即禹本记以于阗山出玉乃谓之崑崙即所出便云是河也穷究诸説悉皆谬误孟坚又以禹贡云导河自积石遂疑潜流从此方出且汉时羣羌种衆虽多不相统一未爲强国汉家或未尝遣使诣西南羌中或未知自有河也宁有今吐蕃中河从西南数千里向东北流见与积石山下河相连聘使渉歴无不言之吐蕃自云崑崙山在国中西南则河之所出也又按尚书云织皮崑崙析支渠搜西戎即叙又范晔后汉书云西羌在汉金城郡之西南滨于赐支续汉书曰河关西可千余里有典羌谓之赐支盖析支也然则析支在积石之西是河之上流明矣崑崙在吐蕃中当亦非谬而不谓河之本源乃引葱岭于阗之河谓从蒲昌海伏流数千里至积石方出斯又班生之所未详也佑以水经僻书代人多不之覩或有好事者于诸书中见有引处谓其审正此殊未之精也不揆浅昧考诸家之説辩千古讹舛是故曲折言之又按禹本记山海经不知何代之书详其恢怪不经疑夫子删诗书以后尚竒者所作或先有其书如诡诞之言必后人所加也若古周书吴越春秋越絶书诸纬书之流是矣而后代纂录者务广异闻如范晔叙蛮夷廪君盘瓠之类是也辄以愚管所窥宜皆不足爲据然去圣久逺杂説纷纭非夫宣尼复生重爲删革则何由详正纵有精鉴达识之士抗辩古释今之论或未能振頽波遏横流矣而撰水经者亦同蔚宗之㫖趣以冀来哲之见知也或曰昔秦以区区关中灭六强国今万方财力上奉京师外有犬戎慿陵城陷数百内有兵革未宁年将三纪岂制置异术而古今殊时者乎答曰按周制歩百爲亩亩百给一夫商鞅佐秦以一夫力余地利不尽于是改制二百四十歩爲亩百亩给一夫矣又以秦地旷而人寡晋地狭而人稠诱三晋人发秦地利优其田宅复及子孙而使秦人应敌于外非农与战不得入官大率百人则五十人爲农五十人习战兵强国富职此之由其后仕宦之途猥多道释之教渐起浮华浸盛末业日滋今大率百人方十人爲农无十人习战其余皆务他业以今推古损益可知又秦开郑渠溉田四万顷汉开白渠复溉田四千五百余顷关中沃衍实在于斯圣唐永徽中两渠所溉唯万许顷洎大歴初又减至六千二百余顷比于汉代减三万八九千顷每亩所减石余即仅校四五百万石矣地利损耗既如此人力散分又如彼欲求强富其可得乎昔汉文之时长安之北七百里外即匈奴之地控弦数十万骑侵掠未尝暂宁计其举国人衆不过汉一大郡晁错请备障塞北边由是获安今自潼关之西陇山之东鄜坊之南终南之北才十余州地已数十万家吐蕃虽强陷覆河陇窃料全国尚未敌焉况緜力薄才食鲜艺拙比之华人殊不侔矣徒以令峻而衆心齐一马多而竞逐莫及诚能复两渠之饶究浮食之弊恤农夫诱其归趣抚战士励其勲伐行晁错之策择险要之地缮完城垒用我所长渐开屯田更蓄财力将冀收复河陇岂唯自守而已哉加以幅万里之所资宣布皇王之大政则何向不济何爲不成者乎或又曰关中㝢内西偏天下劳于转输洛阳宫室正在土中周汉以还多爲帝宅皇舆廵幸之处则是国都何必重难迁移宻迩勍寇择才留镇以息人勤自然无虞孰不庆幸答曰古今既异形势亦殊当周之兴也虽定鼎郏鄏而王在镐京幽王之乱平王东徙始则晋郑夹辅终乃齐晋主盟咸率诸侯共尊王室犹有请隧之僭中肩之师东汉再兴巨寇皆殄魏晋以降理少乱多今咸秦陵庙在焉胜兵计数十万海内财力云奔风趋傥议迁都得非蹙国斯乃示弱天下何以统临四方洛阳地塉凋弊尤甚万乘所止千官毕臻樵牧难资槀秸难赡又无百二之固虑启姦兇之心岂得舍安而就危弃大而从小也汉髙初平项羽将宅洛师娄敬请居关中张良赞成其计田肯称贺方策备存武德中突厥牙帐在于河曲数十万骑将过原州时以伤夷未平财力且乏百辟卿士震恐皆请迁都山南太宗献计固争方止永安宗社实赖圣谟议者又曰洛阳四战之地既将不可蒲坂虞舜旧国表里山河江陵亦尝设都控压吴蜀逺道避翟宁不堪居答曰蒲坂土瘠人贫困竭甚于洛邑江陵本非要害梁主数嵗国亡夫临制万国尤借大势秦川是天下之上腴关中爲海内之雄地巨唐受命本在于兹若居之则势大而威逺舍之则势小而威近恐人心因斯而揺矣非止于危乱者哉诚系兴衰何可轻议通典卷一百七十四通典卷一百七十五钦定四库全书通典卷一百七十五唐京兆杜佑君卿纂州郡五古梁州上汉中六县洋川五县上洛五县安康六县房陵四县通川七县潾山四县南平四县涪陵四县南川二县泸川六县清化十县始宁四县咸安七县符阳三县巴川六县南賔五县南浦三县阆中九县南充六县安岳六县盛山三县云安四县犍为八县阳安三县仁夀六县古梁州禹贡曰华阳黒水惟梁州岷嶓既艺沱潜既道蔡䝉旅平和夷底绩厥土青黎自汉川已下诸郡皆其封域舜置十二牧梁州其一也以西方金刚其气强梁故曰梁州周礼以梁州併雍州梁州当夏殷之间为蛮夷之国所谓巴賨彭濮之人也周末秦恵王使司马错伐蜀有其地于天文兼参之宿亦秦之分野又得楚之交秦平天下置郡为汉中巴蜀陇西郡之南境内史之南境其余土境自汉以后歴代开拓氐𦍑戎夷之地汉武帝置十三州此为益州领郡八益之为言隘也言其地隘险亦曰疆壤益大王莽末公孙述㨿有其地后汉建武中平之置益州至献帝末刘备复㨿其地魏末平之遂分置梁益二州晋初因之后又分益州南境置宁州恵帝以后李特㨿之至穆帝时平之其后没于苻坚后又复其地安帝时谯纵据之后又收复宋梁益宁三州并因前代更置秦州齐及梁初多因之后魏得汉中亦曰梁州西魏亦因之复入于梁梁灭再复其地自西魏以后所置州郡割裂无常不可详记大唐分置十五部此为山南西道山南东道劔南道兼分入京畿陇右道及黔中道汉中郡今之梁州春秋至战国并楚地秦置汉中郡二汉因之后汉末张鲁㨿其地改汉中为汉寕魏武征汉中走张鲁复曰汉中郡后刘备破魏将夏侯妙才遂有其地以为重镇魏末平蜀又置梁州晋宋齐梁皆为梁州宋以后更置秦州汉中常以巴蜀扞蔽故刘备初得汉中曰曹公虽来无能为也是以巴蜀有难汉中輙没氐虏隣接常为威御之镇后魏亦置梁州及汉中郡西魏因之后周改曰汉川郡隋初郡废而梁州如故炀帝初州废复置汉川郡大唐为梁州开元十三年改为褒州或为汉中郡领县六南郑褒城城固金牛西三泉洋川郡洋州春秋战国皆楚地秦属汉中郡二汉因之三国时蜀之重镇晋宋齐梁亦属汉中郡西魏后周并为洋州及洋川郡隋初郡废炀帝初州废併其地入汉川郡大唐复置洋州或为洋川郡领县五西乡兴道黄金洋源华阳上洛郡商州古商国也春秋时其地属晋战国属秦即卫鞅所封商邑也秦平天下属内史地汉属𢎞农郡后汉属京兆尹晋初为京兆南部后置上洛郡后魏因之西魏又置洛州后周改为商州隋炀帝复置上洛郡大唐为商州或为上洛郡领县五上洛上津商洛丰阳洛南安康郡金州虞舜尝居之谓之妫墟战国时属楚秦属汉中郡两汉因之魏以汉中遗人在东垂者置魏兴郡即其地也晋宋齐皆因之梁寻改为南梁州西魏改置东梁州后因其地出金改为金州隋初因之炀帝初改置西城郡大唐为金州或为安康郡领县六西城石泉安康洵阳淯阳平利房陵郡房州古麇庸二国之地春秋楚子败麇师于防渚即此也战国时楚地秦灭赵徙赵王迁于此其地四塞险固及平天下属汉中郡两汉因之魏文帝置新城郡蜀将孟达降魏为新城守后叛归蜀司马宣王讨平之晋宋齐为新城上庸二郡地梁末置岐州西魏置光迁国后周国废置迁州隋炀帝初置房陵郡大唐武徳初于竹山县置房州贞观十年移于今所或为房陵郡领县四房陵竹山永清上庸通川郡通州春秋战国时并属巴国秦属巴郡二汉因之晋属巴西郡宋齐为巴渠郡梁于此兼置万州及东闗郡西魏改为通州隋初郡废炀帝初州废置通川郡大唐因之领县七通川三冈石鼓宣汉新宁永穆东乡潾山郡渠州宋齐以上与通州同梁置梁州后魏置流江郡隋初郡废炀帝初置宕渠郡大唐为渠州或为潾山郡领县四流江潾水潾山渠江南平郡渝州古巴国谓之三巴秦恵王虏巴王而取其地秦汉并属巴郡晋亦属巴郡宋齐因之梁于此置楚州隋初改为渝州炀帝初州废置巴郡大唐为渝州或为南平郡领县四巴江津南平万夀涪陵郡涪州亦巴国之境秦二汉巴郡之鄙也蜀置涪陵郡晋因之宋齐亦同隋初属渝州炀帝废渝州属巴郡大唐为涪州或为涪陵郡领县四涪陵武龙乐温賔化南川郡南州亦巴国之地秦汉巴郡之境大唐武徳三年开南蛮置僰州四年又改为南州或为南川郡领县二南川三溪泸川郡泸州古巴子之国秦属巴郡汉属犍为郡后汉因之晋为江阳郡宋齐因之梁置泸州隋初郡废炀帝初置泸川郡大唐为泸州或为泸川郡领县六泸川富义江安绵水泾南合江清化郡巴州古巴国也秦二汉属巴郡晋宋之间为夷獠所㨿不置郡县宋末于岭之南置归化郡即今郡是也齐因之梁置归化木兰二郡后魏得其地置大谷郡隋初郡废置巴州炀帝初州废置清化郡大唐因之领县十化城清化曽口始宁其章归仁恩阳盘道七盘大牟始宁郡壁州歴代与清化郡同大唐武徳八年分巴州始宁县之东境置壁州或为始宁郡领县四诺水广纳白石东巴咸安郡蓬州古巴国之地秦二汉属巴郡晋属巴西郡宋末属归化郡梁置伏虞郡后周置蓬州隋初郡废炀帝初州废併其地入清化宕渠巴西三郡大唐复置蓬州或为咸安郡领县七大寅仪陇伏虞咸安大竹良山宕渠符阳郡集州秦属巴郡二汉属广汉巴二郡地晋属巴西郡梁置东巴州后改为集州后周兼置平桑郡隋初郡废炀帝初州废併其地入汉川清化二郡大唐置集州或为符阳郡领县三难江符阳地平巴川郡合州秦二汉属巴郡宋置东宕渠郡西魏置合州后周为宕渠郡隋初郡废改合州为涪州炀帝初州废置涪陵郡大唐为合州或为巴川郡领县六石镜汉初铜梁赤水巴川新眀南賔郡忠州秦二汉之巴郡地晋宋皆因之梁置临江郡后周兼置临州隋初郡废炀帝初州废併其地入巴东郡大唐置忠州或为南宾郡领县五临江丰都垫江南賔桂溪南浦郡万州秦二汉巴郡之地晋属巴东郡宋及齐皆因之后周置安乡郡后改为万川郡兼置南州隋初郡废炀帝初州废併其地入巴东郡大唐武徳初置浦州后改为万州或为南浦郡领县三南浦梁山武宁阆中郡阆州秦二汉属巴郡晋为巴郡宋齐因之居蜀汉之半又当东道冲要梁置北巴州及北巴郡西魏平蜀置崇州及盘龙郡隋初郡废炀帝初置巴西郡大唐为崇州先天中改为阆州或为阆中郡领县九阆中苍溪晋安西水奉国南部新井新政岐坪南充郡果州亦巴子国地秦二汉并属巴郡晋为巴西郡宋齐因之隋併其地入巴西郡大唐初属崇州武徳四年分置果州或为南充郡领县六南充西充相如流溪岳池朗池安岳郡普州秦时巴郡之西境及夜郎国之地汉犍为巴郡之境李雄之乱为𦍑夷所㨿梁置普慈郡后周置普州隋炀帝初州废以地入资阳郡大唐复置普州或为安岳郡领县六安岳安居普康乐至崇龛普慈盛山郡开州秦二汉属巴郡晋宋以来并属巴东郡后周为同安郡隋废之以属巴东郡大唐置开州或为盛山郡领县三盛山万嵗新浦云安郡䕫州春秋时为鱼国后属楚秦二汉属巴郡三国时为蜀重镇晋宋齐并属巴东郡齐兼置巴州梁置信州隋亦为巴东郡大唐武徳三年避皇外祖讳改信州为䕫州其后或为云安郡领县四奉节云安巫山大昌犍为郡嘉州故夜郎国汉武开之置犍为郡后汉晋宋齐皆因之西魏置眉州后周改为青州寻又改为嘉州并置平𦍑郡隋炀帝置眉山郡大唐为嘉州或为犍为郡领县八龙游玉津夹江峩眉犍为平𦍑罗目绥山阳安郡简州汉属犍为广汉二郡地后汉及晋皆因之宋齐为蜀广汉二郡地西魏于此置资州后周眀帝移资州于资阳县隋置简州炀帝初州废併其地入蜀大唐复置简州或为阳安郡领县三阳安金水平泉仁夀郡陵州二汉属犍为蜀二郡地晋因之宋齐属犍为宁蜀二郡地梁置懐仁郡西魏置陵州隋置崇山郡大唐为陵州或为仁夀郡领县六仁夀唐福贵平井硏始建籍通典卷一百七十五通典卷一百七十六钦定四库全书通典卷一百七十六唐京兆杜佑君卿纂州郡六古梁州下通义五县和义六县资阳八县南溪五县河池四县武都三县同谷三县顺政三县懐道二县同昌四县隂平二县油江二县交川三县合川二县益昌六县普安八县巴西九县梓潼八县遂宁五县蜀郡十县徳阳五县蒙阳四县唐安四县临卭七县卢山五县通化四县临翼四县江源三县归诚二县静川二县蓬山二县恭化三县维川三县云山一县越嶲七县云南三县洪源三县通义郡眉州汉属犍为郡地后汉及晋皆因之宋齐亦然梁置齐通郡及青州西魏改青州为眉州隋炀帝以其地入眉山郡大唐复置眉州或为通义郡领县五通义彭山洪雅青神丹稜和义郡荣州汉属犍为郡后汉晋宋皆因之齐置南安郡隋属资阳郡大唐置荣州或为和义郡领县六旭川威逺公井应灵资官和义资阳郡资州汉属犍为郡后汉晋宋齐并同西魏置资州后周置资中郡隋炀帝初置资阳郡大唐为资州或为资阳郡领县八盘石资阳内江丹山龙水月山银山清溪南溪郡戎州故僰侯国汉属犍为郡后汉晋宋齐皆因之梁置六同郡及戎州隋置犍为郡大唐为戎州或为南溪郡领县五南溪义宾僰道开邉归顺河池郡凤州春秋氐羌之所居秦属陇西郡两汉属武都郡晋因之惠帝时没于杨茂搜后魏置固道郡兼置南岐州后周废郡置凤州隋炀帝初废州置河池郡大唐为凤州或为河池郡领县四梁泉两当河池黄花武都郡武州古白马氐之国西戎之别种也天池大泽在其西汉武帝置武都郡后汉因之蜀后主时得之晋为武都郡后没于杨茂搜后魏亦为武都郡西魏置武州后周亦为武都郡隋初郡废炀帝又置武都郡大唐为武州或为武都郡领县三将利覆津盘堤同谷郡成州古白马氐国二汉属武都郡晋置仇池郡后没于杨茂搜等后魏又曰武都郡兼置南秦州西魏改为成州隋初郡废炀帝初置汉阳郡大唐为成州或为同谷郡领县三上禄长道同谷顺政郡兴州战国时为白马氐之东境二汉属武都郡晋惠帝时亦为杨茂搜所据其后为梁所破置武兴蕃王国后魏置东益州西魏改为兴州兼置顺政郡隋初郡废炀帝初复置大唐为兴州或为顺政郡领县三顺政长举鸣水懐道郡宕州秦汉以来为诸羌之地后魏始封为蕃国后周置宕昌国武帝置宕州隋置宕昌郡大唐为宕州或为懐道郡领县二懐道良㳟同昌郡扶州歴代西戎之地西魏逐吐谷浑于此置邓州及邓宁郡隋初改曰扶州又改曰同昌郡大唐因之或为同昌郡领县四同昌帖夷尚安钳川隂平郡文州古氐羌之境汉开西南夷置隂平道属广汉郡后汉因之蜀亦得之邓艾自隂平景谷歩道悬兵束马迳油江出绵竹以灭蜀即此是也晋置隂平郡永嘉末没于杨茂搜西魏平定始置文州及卢北郡隋废为县併属武都郡大唐复置文州或为隂平郡领县二曲水长松油江郡龙州汉及魏为无人之境晋得之属隂平郡宋齐皆因之后魏置油江郡西魏置龙州隋初郡废炀帝初州废置平武郡大唐为龙州或为油江郡领县二油江清川交川郡松州歴代诸羌之域晋属汶山郡宋齐亦得之后为西魏后周所有隋属汶山同昌二郡大唐武徳元年置松州或为交川郡领县三嘉诚交川平康合川郡叠州歴代羌戎之境后周逐诸戎而有其地置五香郡后置叠州隋属同昌郡大唐为叠州或为合川郡领县二合川常芬益昌郡利州春秋战国时为蜀侯国秦灭蜀其地入蜀郡二汉属广汉郡蜀先主分属梓潼郡晋属晋寿郡宋齐因之后魏立益州世号为小益州梁曰黎州西魏复曰益州寻改为利州后周亦为晋寿郡隋初郡废焬帝初置义城郡大唐为利州或为益昌郡领县六绵谷嘉川葭萌景谷益昌允山普安郡剑州秦属蜀郡汉属广汉郡后汉因之晋属梓潼郡宋齐亦然梁置南梁州后改为安州西魏改为始州兼置普安郡隋初郡废炀帝初复置大唐为始州后改为剑州或为普安郡领县八普安武连隂平梓潼黄安剑门临津永归巴西郡绵州秦属蜀郡汉属广汉郡盖涪水之所经焉晋属梓潼郡宋齐亦属梓潼郡西魏兼置潼州隋初郡废改潼州为绵州炀帝初州废置金山郡大唐为绵州或为巴西郡领县九巴西涪城昌明魏城罗江龙安神泉西昌盐泉梓潼郡梓州秦属蜀郡二汉属广汉巴西二郡地晋宋齐并属广汉郡梁末置新州西魏兼置昌城郡隋初郡废改新州为梓州炀帝初州废置新城郡大唐为梓州或为梓潼郡领县八郪射洪通泉盐亭飞乌𤣥武铜山永泰遂宁郡遂州秦属蜀郡汉属广汉郡后汉及晋并同宋为遂宁郡齐梁置东遂宁郡后周置遂州及兴西郡隋初郡废炀帝初置遂宁郡大唐为遂州或为遂宁郡领县五方义长江蓬溪青石遂宁蜀郡益州秦置蜀郡两汉因之王莽末公孙述后汉末刘备西晋末李特东晋末谯纵并都于此初晋武帝改为成都国寻亦复旧宋齐并为蜀郡自魏晋宋齐梁皆为益州梁置始康郡西魏废之后周置蜀郡隋初废炀帝初复置大唐为益州或为蜀郡领县十成都蜀郫新都温江新繁双流广都犀浦灵池徳阳郡汉州秦属蜀郡汉属广汉郡后汉因之而兼置益州晋置新都郡宋齐为广汉郡隋併入蜀郡大唐因之垂拱二年分雒县置汉州或为德阳郡领县五雒什邡绵竹徳阳金堂蒙阳郡彭州秦二汉属蜀郡晋以后为蜀遂宁二郡地梁置东益州后周废州置九陇郡隋初郡废后置蒙州炀帝初州废併其地入蜀郡大唐因之垂拱二年分九陇县置彭州或为蒙阳郡领县四九陇导江蒙阳唐昌唐安郡蜀州秦二汉属蜀郡晋初因之后置晋原郡宋齐属晋康郡后周废之隋属蜀郡大唐初因之垂拱二年分晋原县置蜀州或为唐安郡领县四晋原青城新津唐安临卭郡卭州秦汉并属蜀郡后汉及晋皆因之宋齐并属晋康郡西魏置卭州后周置临卭郡隋废为县併入临卭县大唐复置卭州或为临卭郡领县七临卭安仁大邑依政蒲江临溪火井卢山郡雅州秦汉属蜀郡晋初属汉嘉郡永嘉后李雄之时此地芜废西魏置蒙山郡隋初郡废置雅州炀帝初州废置临卭郡大唐为雅州或为卢山郡领县五严道百丈卢山荣经汉源通化郡茂州禹贡岷山导江发迹于此本冉駹国汉武帝开其地属蜀郡后汉因之晋属汶川郡宋齐皆因之梁置绳州后周改为汶山郡隋初改汶州曰蜀州寻改为㑹州炀帝初州废置汶山郡大唐初为南㑹州后改为茂州或为通化郡领县四汶山石泉汶川通化临翼郡翼州二汉属蜀郡齐梁以上与茂州同后周属清江郡隋废之以其地入汶山郡大唐为翼州或为临翼郡领县四衞山鸡川翼水昭德江源郡当州歴代诸羌地后周置覃州并覃川郡隋废其地入汶山郡大唐贞观中置当州或为江源郡领县三通轨和利谷和归诚郡悉州大唐显庆中割当州置悉州或为归诚郡领县二左封归诚静川郡静州土地与当州同大唐置静州或为静川郡领县二悉唐静川蓬山郡柘州土地与当州同大唐置柘州或为蓬山郡领县二柘乔珠恭化郡恭州北接吐蕃土地与当州同大唐置恭州或为恭化郡领县三和集博恭烈山维川郡维州古羌夷地昔姜维北讨汶山叛羌即其地也隋置薛城戍大唐武徳初于姜维故城置维州或为维川郡领县三薛城定广小封云山郡奉州蛮夷之地南接吐蕃大唐开置奉州或为云山郡领县一定廉越嶲郡嶲州故卭都国谓之西南夷汉武开之置越嶲郡有嶲水越水焉后汉晋宋皆因之齐谓之㺐郡后周置严州隋改曰西宁州后又为嶲州炀帝改为越嶲郡大唐置嶲州或为越嶲郡领县七越嶲昆明苏祁卭部㑹川台登西泸云南郡姚州故滇王国汉武开之置益州郡有滇池泽焉后汉分其地置永昌郡蜀置云南郡晋因之兼置宁州宋齐因之并为建宁郡大唐麟徳元年于昆明之弄栋川置姚州或为云南郡领县三姚城长明泸南洪源郡黎州汉沉黎郡之地宋齐以来并为沉黎郡后周置黎州隋置登州炀帝初废併其地入临卭郡大唐复置黎州或为洪源郡领县三洪源飞越通望风俗巴蜀之人少愁苦而轻易滛佚周初从武王胜殷东迁之后楚子强大而役属之暨于战国又为秦有资其财力国以丰赡汉景帝时文翁为蜀郡守建立学校自是蜀士学者比齐鲁焉土肥沃无凶歳山重复四塞险固王政微缺䟦扈先起故一方之寄非亲贤勿居通典卷一百七十六通典卷一百七十七钦定四库全书通典卷一百七十七唐京兆杜佑君卿纂州郡七古荆河州河南府二十六县陜五县𢎞农六县临汝七县荥阳七县陈留六县睢阳十县谯郡八县济隂六县颍川六县淮阳六县汝隂四县汝南十一县淮安七县南阳七县武当三县襄阳七县汉东四县古荆河州禹贡曰荆河之州伊洛瀍㵎既入于河荥波既潴道荷泽被孟潴厥土惟壤下土坟垆浮于洛入于河舜为十二牧之一周礼职方河南曰荆河州其山曰华薮曰圃田川曰荥雒浸曰波溠其利麻漆丝枲人二男三女畜宜六扰谷宜五种荆河州在九州之中言常安逸也又云逸者舒也言禀中和之气性理安舒也其在天官栁七星张则周之分野房心则宋之分野觜觿参则魏之分野角亢氐则韩之分野兼得秦楚之交秦分天下置郡为三川砀颍川南阳郡之东境北境南郡之北境汉武置十三州此为荆河州后汉为司隶荆河州魏亦同晋分置司州及荆河州永嘉之乱荆河州没于刘石苻姚宋初有其南境置荆河州后魏以后分裂不详焉大唐分置十五部此为都畿河南道兼分入山东南道及河东道河南府洛州盖周之旧都昔武王克殷定鼎于郏鄏至成王营成周卜涧水东瀍水西而宅洛邑是为王城又于瀍水东卜亦吉迁殷顽人居之平王因犬戎之乱自酆镐东迁而居王城则东周之始王也至敬王与王子朝争立出奔晋定公使魏舒率诸侯之大夫㑹于狄泉以其地本成周之城而居敬王至考王封其弟桓公于河南以续周公之官职至孙惠公乃封少子于巩号东周惠公王赧立东西周分理又徙都西周初平王时雒邑与宗周通封畿东西长南北短长短相复为千里后为诸侯所侵比周之亡七城而已秦平天下置三川郡汉髙帝置河南郡后汉改为河南尹兼置司隶魏晋郡因之兼置司州后魏孝文自代徙都之亦为河南尹至东西魏分有其地北齐为洛州齐灭属后周隋初为洛州炀帝之初移都创制复曰荆河州寻改为河南郡置尹大唐平伪郑王充置洛州开元元年改为河南府凡周汉魏晋后魏隋至于我唐并为帝都今号为东京后改号东都领县二十六河南洛阳汜水告成登封缑氏密温伊阙伊阳寿安福昌永宁渑池王屋河阳新安巩偃师陆浑阳翟济源颍阳河隂河清长水陜郡陜州周公召公分陜之所春秋虢国之地所谓北虢也战国时属韩秦属三川郡汉属𢎞农郡后汉因之后魏置陜州及恒农郡后周又置陜州及崤郡隋文帝时郡废炀帝初州废以其地属河南郡后置𢎞农宫大唐复为陜州或为陜郡领县五陜硖石平陆芮城灵宝𢎞农郡虢州春秋时虢国地晋灭虢其地属晋战国时属秦魏二国之境后属三川郡汉武置𢎞农郡后汉因之魏改为恒农晋复为𢎞农郡后魏置西恒农郡后周废之隋炀帝又置𢎞农郡恭帝时改为凤林郡大唐武徳元年改为鼎州八年废鼎州置虢州其后或为𢎞农郡领县六𢎞农湖城卢氏玉城朱阳阌乡临汝郡汝州在周为王畿春秋时戎蛮子之邑亦楚郑二国之境七国时属韩秦属三川郡汉属河南颍川二郡地后汉因之魏晋属河南舞阳二郡地后魏属汝北郡后周属南襄城郡隋初置伊州炀帝初改为汝州后废州以其地分属襄城颍川二郡大唐为汝州或为临汝郡领县七梁叶鲁山龙兴临汝襄城郏城荥阳郡郑州古髙辛氏火正祝融之墟周初封管叔于此又曰虢郐之地郑武公与平王东迁武公灭两国而迁都焉后郑为韩所灭韩又徙都之其东境属魏秦属三川郡汉属河南郡后汉因之分置荥阳郡宋亦然后魏为东恒农郡东魏置广武郡后周置荥州后改为郑州隋置管州炀帝初复为郑州寻废州置荥阳郡大唐因之领县七管城荥阳中牟新郑荥泽阳武原武陈留郡汴州春秋时郑地战国时为魏都秦属三川郡汉置陈留郡后汉因之晋改为陈留国东魏置梁州及陈留开封二郡北齐废开封郡併入陈留郡后周改梁州为汴州隋废陈留郡炀帝初又废州分其地入荥阳梁颍川济隂等四郡大唐复置汴州或为陈留郡领县六开封浚仪陈留雍丘封丘尉氏睢阳郡宋州髙辛氏子阏伯所居商丘也周武王克殷以封微子启是为宋国战国时齐楚魏三分其地秦置砀郡汉改为梁国后汉因之晋亦曰梁国后周置梁州隋文帝置宋州炀帝初为梁郡大唐复为宋州或为睢阳郡领县十宋城襄邑楚丘柘城虞城宁陵单父谷熟下邑砀山谯郡亳州周武王封神农之后于焦即其地也其后改为谯春秋时为陈国之谯邑战国时属宋秦属砀郡汉属沛郡后汉为沛国兼置荆河州魏置谯郡晋因之后置南兖州后周改为亳州兼置陈留郡隋初郡废炀帝初州废复置谯郡大唐为亳州或为谯郡领县八谯临涣永城酇真源鹿邑城父蒙城济隂郡曹州昔唐尧所居在周为曹国之地战国时属宋秦属砀郡汉改为梁国景帝分梁为济隂国宣帝更名定陶后为济隂郡后汉因之晋为济阳郡后魏置沛郡及西兖州后周改西兖为曹州隋为济隂郡大唐复为曹州或为济隂郡领县六济隂成武寃句考城南华乘氏颍川郡许州春秋许国七国时为韩魏二国之境秦为颍川郡汉髙帝为韩国寻复故后汉因之献帝暂都之魏文帝受禅于此及晋并为颍川郡后魏亦同为颍川郡西魏初得之后入东魏改为郑州后周改曰许州隋复为颍川郡大唐为许州或为颍川郡领县六长社鄢陵长葛临颍许昌扶沟淮阳郡陈州昔庖牺氏所都曰太昊之墟周初封舜后妫满于此以备三恪为陈国楚灭为县楚顷襄王自郢徙于此战国时为楚魏二国之境秦属颍川郡汉汝南郡淮阳国之地后汉亦同晋为汝南郡梁国二境地兼置荆河州后魏置陈郡又置北扬州北齐改北扬州为信州隋置陈州炀帝初州废置淮阳郡大唐为陈州或为淮阳郡领县六宛丘项城南顿西华太康溵水汝隂郡颍州春秋时胡子国也战国时属楚秦为颍川郡地两汉为汝南郡地魏置汝隂郡后废晋武帝复置汝隂郡后魏置颍川郡隋复为汝隂郡大唐为颍州或为汝隂郡领县四汝隂下蔡颍上沈丘汝南郡今荆河州春秋时沈蔡二国之地战国时为楚魏二国之境秦属颍川郡汉髙帝置汝南郡后汉因之魏晋亦曰汝南郡宋初因之兼置荆河州以为重镇后魏置荆河州东魏置行台后周置总管府后改曰舒州寻复曰荆河州其后改洛州为荆河州以此为溱州寻改曰蔡州后置汝南郡隋初郡废炀帝初复置汝南郡大唐为荆河州或为汝南郡领县十一汝阳上蔡平舆郾城西平吴房朗山真阳新息褒信新蔡淮安郡唐州春秋楚地战国时属韩秦汉并南阳郡地后汉亦然晋属南阳国后魏置东荆州西魏改为淮州为重镇隋改为显州炀帝改为淮安郡大唐为唐州或为淮安郡领县七比阳慈丘方城湖阳平氏桐栢泌阳南阳郡邓州本夏禹之国春秋时申伯邓侯二国之地战国属韩后没于秦封魏冉为穰侯寻而属楚始皇平天下置南阳郡两汉因之晋为南阳国及顺阳义阳二郡之境宋齐并为南阳郡后魏置荆州西魏为重镇隋初改为邓州炀帝初为南阳淯阳二郡地大唐为邓州或为南阳郡领县七穰南阳向城内乡菊潭新野临湍武当郡均州战国时属韩秦属南阳郡汉为南阳汉中二郡地后汉因之魏属南乡郡晋宋并属顺阳郡后置武当郡齐于此侨立始平郡寻改为齐兴郡梁置兴州后周改为丰州隋初郡废改为均州炀帝初州废改为淅阳郡大唐为均州或为武当郡领县三武当郧乡丰利襄阳郡襄阳禹贡荆河州之南境春秋以来楚地秦南郡之北界二汉属南郡南阳二郡地至献帝时魏武始置襄阳郡亦为重镇晋初因之兼置荆州东晋侨置雍州宋文帝割荆州置雍州襄阳去江陵歩道五百势同脣齿无襄阳则江陵受敌自东晋庾翼为荆州刺史将谋北伐遂镇襄阳田土肥良桑梓遍野常为大镇北接宛洛跨对楚沔为鄢郢北门部领蛮左齐梁并因之亦为重镇后梁萧詧附庸于西魏而都于此西魏改曰襄州隋复为襄阳郡大唐因之领县七襄阳临汉谷城宜城义清乐乡南漳汉东郡随州春秋随侯之国左传曰汉东之国随为大其后属韩秦二汉并属南阳郡晋属义阳郡后分置随郡宋齐因之西魏置幷州后改曰随州隋分其地置汉东舂陵二郡大唐併为随州或为汉东郡领县四随枣阳唐城光化风俗荆河之间四方辐辏故周人善贾趋利而纤啬韩国分野亦有险阻自东汉魏晋宅于洛阳永嘉以后战争不息元魏徙居才过三纪逮乎二魏爰及齐周河洛汝颍迭为攻守夫土中风雨所交宜乎建都立社均天下之漕输使万国之享献不恃隘害务修徳刑则卜代之期可延久也通典卷一百七十七通典卷一百七十八钦定四库全书通典卷一百七十八唐京兆杜佑君卿纂州郡八古冀州上河内五县汲郡五县邺郡十一县广平十县鉅鹿九县信都九县赵郡九县常山九县博陵十一县河间六县文安六县饶阳四县上谷八县范阳十一县顺义一县归化一县归徳一县妫川二县渔阳三县密云二县北平三县柳城一县古冀州禹贡曰冀州既载壶口雷首至于太岳既脩太原至于岳阳覃懐底绩至于衡漳厥土惟白壤恒卫既从大陆既作岛夷皮服夹右碣石入于河舜以冀州南北濶大分卫水为幷州燕以北为幽州并置牧周礼职方曰河内曰冀州山曰霍薮曰杨纡川曰漳浸曰汾潞其利松栢人五男三女畜宜牛羊谷宜黍稷其地险易帝王所都乱则冀安弱则冀强荒则冀丰故曰冀州其在天官昴毕则赵之分野尾箕则燕之分野兼得秦魏卫之交秦平天下置郡为鉅鹿邯战上谷渔阳右北平辽西河东上党太原代郡鴈门云中及三川郡之北境汉武置十三州此为冀州幽州幷州后汉并因前代为冀州幽州幷州魏并因之晋置冀州幽州幷州恵帝之后其地沦没于刘元海石勒慕容儁又为苻坚所陷坚败慕容垂据之后属后魏自此分割不可详焉大唐分置十五部此为河北道河东道兼分入都畿闗内道河内郡懐州禹贡覃懐之地太行山在焉周为畿内及卫邘雍三国春秋时又属晋左传襄王赐文公阳樊隰原攒茆之田晋于是始启南阳又云武王克商苏忿生以温为司寇其田有隤懐是也战国时为魏卫二国之境秦始皇灭卫其君角徙居野王阻共山保之胡亥废角为庶人以其地属三川郡项羽立司马卭为殷王王河内汉髙帝初为殷国寻更名河内郡后汉因之晋为河内汲二郡地后魏置懐州兼置河内郡隋初郡废而懐州如故炀帝初州废复置河内郡大唐因之亦为东畿内之郡领县五河内脩武获嘉武徳武陟汲郡卫州殷之旧都周既灭殷以殷余人封康叔为卫君居河淇之间故商墟也其后卫为翟人所灭齐桓更封卫于河南楚丘而河内殷墟复属于晋战国时属衞秦幷天下为东郡三川二郡之地二汉为河内魏二郡地魏置朝歌郡晋改置汲郡后魏亦为汲郡东魏置义州后周为卫州又分置脩武郡隋初郡废炀帝初州废复为汲河内二郡地大唐为汲郡领县五汲卫新乡共城黎阳邺郡相州殷王河亶甲居相即其地也春秋时属晋战国时属魏后属赵秦兼天下为邯郸郡地汉为魏郡后汉因之魏武王建都于此晋亦为魏郡后赵石季龙前燕慕容儁竝都之后魏道武置相州取河亶甲居相之义东魏静帝初迁都于此改置魏尹及置司州牧北齐又都焉改为清都郡置尹后周置相州及魏郡隋初郡废炀帝初州废复置魏郡大唐为相州或为邺郡领县十一安阳尧城洹水滏阳内黄邺林虑临河汤阴成安临漳广平郡洺州禹贡覃懐底绩至于衡漳春秋时赤狄之地其后属晋七国时赵所都秦幷天下属邯郸郡汉初置广平国武帝改为平干国宣帝复为广平国后汉光武省广平入鉅鹿郡后为魏郡之西部魏改为广平郡晋因之后魏为广平郡后周置洺州隋炀帝初置武安郡大唐初刘黑闼都之尅平置洺州或为广平郡领县十永年鸡泽曲周清漳邯郸临洺武安洺水肥乡平恩鉅鹿郡邢州古祖乙迁于邢即此地亦邢国也春秋时卫侯灭邢鲁僖公时晋伐卫取邢其地遂属晋七国时属赵秦为鉅鹿邯郸二郡地项羽分赵立张耳为常山王居信都更名信都曰襄国即其地也汉属鉅鹿常山二郡及赵广平二国地后汉因之晋为鉅鹿赵二国石勒都于此后魏为鉅鹿郡隋置邢州炀帝初置襄国郡大唐为邢州或为鉅鹿郡领县九龙岗南和平乡鉅鹿沙河任县内丘青山尧山信都郡今之冀州古冀兖二州之域春秋时晋地战国时属赵秦为鉅鹿郡地汉髙帝置为信都郡景帝改为广川国宣帝复为信都国后汉眀帝更名乐成国安帝更名安平国汉末兼置冀州晋亦然后魏为长乐郡兼置冀州北齐后周皆因之隋初郡废而冀州如故炀帝初州废复置信都郡大唐为冀州龙朔二年改为魏州咸亨三年复旧或为信都郡领县九信都南宫堂阳武强下博枣强衡水阜城武邑赵郡赵州春秋时晋地战国时属赵秦为邯郸鉅鹿二郡地后汉属常山国鉅鹿郡地兼置冀州晋为赵国亦置冀州后魏为赵郡眀帝兼置殷州北齐改殷州为赵州郡仍旧隋改置栾州炀帝改为赵州寻复为赵郡大唐为赵州或为赵郡领县九平棘元氏昭庆栾城赞皇髙邑柏乡临城宁晋常山郡镇州春秋时鲜虞国之地战国时属赵秦属鉅鹿郡汉髙帝置恒山郡后避文帝讳改曰常山郡亦属真定国后汉属常山国晋复为常山郡后魏因之后周置恒州领常山郡隋初废炀帝初州废复置常山郡大唐干元年复为恒州或为常山郡天寳十五载改为平山郡元和十五年改为镇州领县九真定鹿泉井陉灵寿稾城九门石邑房山行唐博陵郡定州帝尧始封唐国之地战国初为中山国后为魏所并后又属赵秦为上谷鉅鹿二郡之地汉髙帝置中山郡景帝改为中山国后汉因之晋亦不改后燕慕容垂移都于此北岳常山在焉后魏为中山郡兼置安州道武帝改为定州后周置总管府领鲜虞郡隋初郡废炀帝初置博陵郡后改为髙阳郡大唐为定州或为博陵郡领县十一安喜北平鼓城常阳新乐义丰望都无极唐昌深泽陉邑河间郡瀛州春秋时属晋七国时属赵秦上谷郡之地汉属涿郡后为河间国后汉及晋因之后魏为河间郡孝文帝分置瀛州隋初废河间郡置瀛州炀帝初州废复置河间郡大唐因之领县六河间博野束城乐寿髙阳平舒文安郡莫州其地歴代所属与瀛州同大唐景云二年分瀛州置鄚州开元十年改鄚为莫其后或为文安郡领县六鄚清苑任丘文安长丰唐兴饶阳郡深州战国时属赵秦为上谷鉅鹿二郡地汉为涿郡地后汉属安平国桓帝以后为博陵郡晋为博陵国后魏为博陵郡北齐亦同隋初郡废置深州炀帝初州废以其地分入博陵河间二郡大唐复置深州或为饶阳郡领县四饶阳安平鹿城陆泽上谷郡易州春秋至战国属燕秦置上谷郡汉属涿郡后汉因之晋为范阳国后魏亦为上谷郡隋初置昌黎郡后兼置易州炀帝初州废置上谷郡大唐因之领县八易遂城涞水容城满城五回楼亭坂城范阳郡幽州古之幽州盖舜分冀州为之置十二牧则其一也言北方太阴故以幽㝠为号昔颛顼都于帝丘其地北至幽陵即此殷复省幽州入冀州周礼职方曰东北曰幽州其山曰医无闾薮曰貕养川曰河泲浸曰菑时其利鱼盐民一男三女畜宜四扰谷宜三种初武王定殷封召公奭于燕及秦灭燕以其地为渔阳上谷右北平辽西辽东五郡汉髙帝分上谷郡置涿郡武帝置十三州此为幽州其后开东边置𤣥菟乐浪等郡亦皆属焉后改燕国曰广阳郡后汉置幽州并因前代晋亦置幽州晋乱陷于石勒慕容儁苻坚后入于魏其后分割不可详也今之幽州古涿鹿也即燕国之都焉谓之渤碣之间亦一都㑹也秦为上谷郡之地汉髙帝分置燕国后又分燕置涿郡及广阳国有独鹿鸣泽后汉为涿广阳二郡地魏更名范阳郡晋为燕范阳二国兼置幽州慕容儁尝都之后魏置幽州北齐置东北道行台后周置燕范阳二郡隋初并废炀帝初併置涿郡大唐为幽州或为范阳郡领县十一蓟归义范阳安次固安昌平潞永清良乡武清广宁顺义郡顺州在范阳郡城大唐天寳初置寻又改为顺义归化二郡领县一宾义归化郡顺州之北境天寳初置归化郡与顺义郡同领县一懐柔归徳郡燕州秦上谷郡地歴代土地与范阳郡同隋文帝时栗末靺鞨有厥稽部渠长率数千人举部落内附处之柳城燕郡之北炀帝为置辽西郡以取秦汉辽西之名也统辽西懐远垆河三县大唐为燕州或为归徳郡领县一辽西妫川郡妫州春秋战国并属燕秦为上谷郡地二汉因之晋属广甯郡后魏孝眀帝废北齐置北燕郡隋属涿郡大唐武徳七年讨平髙开道后置北燕州贞观八年改为妫州其后或为妫川郡领县二懐戎妫川渔阳郡蓟州战国时属燕秦置渔阳郡二汉因之隋文帝徙𤣥州于此并立总管府炀帝初废置渔阳郡大唐属幽州开元十八年析幽州置蓟州或为渔阳郡领县三渔阳三河玉田密云郡檀州春秋及战国并为燕地秦汉并属渔阳郡后魏置密云郡兼置安州后周改安州为𤣥州隋徙𤣥州于渔阳寻复于今郡置檀州炀帝初置安乐郡大唐为檀州或为密云郡领县二密云燕乐北平郡平州殷时孤竹国春秋山戎肥子二国地也战国时属燕秦为右北平及辽西二郡之境二汉因之晋属辽西郡后魏亦曰辽西郡隋初置平州炀帝初州废复置北平郡大唐因之领县三卢龙石城马城柳城郡营州殷时为孤竹国地春秋时地属山戎战国时属燕秦幷天下属辽西郡二汉及晋皆因之慕容皝以柳城之北龙山之南所谓福徳之地也乃营制宫庙改柳城为龙城遂迁都龙城号新宫曰和龙宫后燕慕容寳北燕冯䟦相继都之后魏置营州后周武帝平齐其地犹为髙寳宁所据隋文帝时讨平寳宁复以其地为营州炀帝初州废置辽西郡大唐复为营州或为柳城郡领县一柳城通典卷一百七十八通典卷一百七十九钦定四库全书通典卷一百七十九唐京兆杜佑君卿纂州郡九古冀州下河东八县绛郡十一县平阳九县髙平六县上党十县乐平四县阳城三县太宁六县文城五县西河五县太原十三县昌化五县楼烦四县鴈门五县定襄二县安边三县马邑二县云中一县单于府一县河东郡蒲州唐虞所都蒲坂也春秋时地属魏及晋献公灭魏以其地封大夫毕万毕万之后十代至文侯列为诸侯与韩赵三分晋地属魏至惠王以安邑近秦乃徙都大梁秦兼天下置河东郡歴两汉不改魏晋亦然后魏亦为河东郡兼置雍州及属秦州后周改为蒲州亦兼置河东郡隋初郡废炀帝初州废复置河东郡大唐初为蒲州开元九年五月置中都改为河中府寻罢仍旧或为蒲州或为河东郡领县八河东桑泉猗氏安邑解虞乡寳鼎永乐綘郡綘州春秋时为晋国即故綘与新田之都也后韩魏赵灭晋其地属魏秦属河东郡秦末其地属魏豹汉定魏地还属河东郡后汉因之魏晋属河东平阳二郡地后魏置东雍州西魏后周以为重镇后周改曰绛州兼置正平郡隋初郡废炀帝初州废复置綘郡大唐为綘州或为绛郡领县十一正平曲沃翼城綘闻喜垣夏龙门稷山万泉太平平阳郡晋州古尧舜之都所谓平阳也春秋时属晋战国时属魏秦为河东郡地二汉因之魏分置平阳郡晋因之刘元海称汉僭位建都于此后魏为平阳郡兼置唐州后改为晋州后置总管府东魏北齐皆为重镇隋初改平阳为平河郡寻废炀帝初置临汾郡大唐为晋州或为平阳郡领县九临汾襄陵霍邑冀氏汾西洪洞神山赵城岳阳髙平郡泽州春秋时属晋战国属韩其后属赵至秦破赵于长平坑卒四十余万即此地也秦平天下为上党郡地汉属河东上党二郡地后汉因之魏晋亦同后魏以其地置建州及髙都长平安平三郡北齐亦为建州及置平阳髙都二郡后周併二郡为髙平郡隋初郡废置泽州炀帝初州废置长平郡大唐为泽州或为髙平郡领县六晋城陵川沁水端氏髙平阳城上党郡潞州春秋时初为黎国后狄人夺其地赤狄潞子婴儿为晋所灭其地尽属焉战国初为韩之别都以逺韩近赵后卒降赵秦置上党郡汉亦为上党郡魏及晋不改后魏亦为上党郡后周置潞州隋置韩州炀帝初复置上党郡大唐为潞州或为上党郡领县十上党长子潞城壶闗铜鞮武乡屯留黎城渉襄垣乐平郡仪州春秋时属晋战国时初属韩后属赵秦为上党郡二汉因之晋为乐平郡后魏为辽阳郡隋属太原郡大唐武徳三年分并州之地置辽州八年改为箕州先天元年改为仪州或为乐平郡领县四辽山榆社和顺平城阳城郡沁州春秋时属晋后属韩又属赵秦二汉为上党郡地魏晋亦同后魏属义宁郡隋初置沁州炀帝初州废复为沁源县属上党郡大唐复置沁州或为阳城郡领县三沁源和川绵上太宁郡隰州春秋时晋之蒲城也七国时属魏秦二汉为河东郡地魏晋属平阳郡后魏北齐为沁州后周置沁州及龙泉郡隋初郡废后复置西汾州寻又改为隰州炀帝初州废置龙泉郡大唐为隰州或为太宁郡领县六隰川太宁石楼永和温泉蒲文城郡慈州春秋时晋之屈邑禹贡壶口之山在焉战国时为魏地秦二汉属河东郡魏晋属平阳郡东魏置定阳郡及南汾州北齐改南汾州为西汾州后周改为汾州隋初郡废置耿州后复为汾州炀帝初州废置文城郡大唐为慈州或为文城郡领县五吉昌仵城文城吕香昌宁西河郡汾州春秋时晋地六国时属赵秦属太原郡二汉属太原西河二郡地魏因之晋属太原郡西河国地后魏又为西河郡兼置汾州北齐置南朔州后周改曰介州隋置西河郡大唐为汾州或为西河郡领县五隰城介休灵石孝义平遥太原府并州古之并州盖舜分冀州为之置十二牧则其一也以其地在两谷之间故为并州亦曰在卫水常水之间周礼职方曰正北曰并州其山曰恒薮曰昭余祁川曰虖池呕夷曰涞易其利布帛民二男三女畜宜五扰谷宜五种秦并天下为太原郡汉武帝置十三州此为并州后汉并因之灵帝时𦍑胡大扰定襄云中等郡并流徙分散献帝时省入冀州魏文帝复置并州自陉岭以北并弃之至晋亦置并州恵帝时并州之地尽为刘元海所有其后刘曜徙都长安自平阳以东地尽入石勒及苻坚姚兴赫连勃勃并于河东郡置并州姚兴又分河东为并冀二州及后魏以后分拆不可详也今之并州古唐国也昔帝尧为唐侯所封之国及夏禹所都之地亦髙辛氏子实沉及金天氏子台骀之所居焉周成王又封弟太叔虞于此叔虞子爕改为晋侯中国曰太原夷狄曰太卤晋太卤太原大夏夏灵晋阳六名其实一也春秋时为晋国后为赵邑晋灭属赵秦置太原郡二汉因之兼置并州魏改为太原国并州仍旧晋因之后魏为太原郡兼置并州北齐后周皆因之隋初废郡置并州又改为太原郡大唐为并州髙祖匡隋室起义兵于长夀元年置北都后复为并州开元十一年改为太原府天寳元年加号为北京领县十三太原晋阳文水阳曲乐平清源太谷祁榆次盂夀阳广阳交城昌化郡石州战国初赵之离石邑后为秦魏二国之境秦为太原郡地二汉属西河郡南单于庭即左国城晋属西河国刘元海起事于此后石勒置永石郡北齐置懐政郡后改为离石郡兼置西汾州后周改西汾为石州隋初郡废而石州如故炀帝初州废置石郡大唐为石州或为昌化郡领县五离石定胡平夷临泉方山楼烦郡岚州春秋晋国之分晋灭之后为胡地有楼烦王居焉其后赵武灵王破楼烦而取其地其后北境属燕秦二汉为太原郡地晋末陷于刘元海后魏末于其地置岚州隋炀帝置楼烦郡大唐为岚州或为楼烦郡领县四宜芳合河静乐岚谷鴈门郡代州古唐国之地春秋晋国之分及三卿分晋其地属赵赵武灵王破楼烦而置云中鴈门代郡后北境属燕秦为太原鴈门二郡之境汉因之后汉及晋亦同后魏置梁城繁畤二郡后周置肆州隋文帝改为代州炀帝初州废置鴈门郡大唐为代州或为鴈门郡领县五鴈门五台繁畤崞唐林定襄郡忻州战国时属赵秦为太原郡地二汉因之后魏置肆州后周徙肆州于鴈门郡隋初置新兴郡及云州后改新兴郡为忻州炀帝初废云州及忻州以其地属楼烦定襄二郡大唐复分置忻州或为定襄郡领县二秀容定襄安邉郡蔚州周礼并州川曰呕夷曰涞易战国初属赵后又属燕秦汉晋属代郡后魏置懐荒御夷二镇东魏置北灵丘郡后周置蔚州隋置上谷郡大唐置蔚州或为安邉郡领县三灵丘飞狐安边马邑郡朔州战国属燕秦属代鴈门二郡地汉为定襄鴈门二郡地后汉属云中鴈门二郡汉末因乱又置新兴郡晋懐帝时刘琨表以鲜卑猗卢为大单于封代公徙马邑即其地也其后称魏建都于今郡北兼置懐朔镇及迁洛后遂于郡北三百余里置朔州葛荣之乱又废北齐复置朔州隋初置总管府炀帝初府废置代郡寻属马邑郡大唐初为朔州或为马邑郡领县二善阳马邑云中郡云州战国属赵秦置云中郡二汉因之晋属新兴郡后魏道武帝自云中徙都平城即此置代尹隋初属马邑郡大唐置云州或为云中郡领县一云中单于府单于大都䕶府战国属赵秦汉云中郡地大唐龙朔三年置云中都䕶府又移瀚海都䕶府于碛北二府以碛为界麟徳元年改云中都䕶府为单于大都䕶府领县一金河风俗冀州尧都所在疆域尤广山东之人性缓尚儒仗气任侠而邺郡髙齐国都浮巧成俗山西土瘠其人勤俭而河东魏晋以降文学盛兴闾井之间习于程法并州近狄俗尚武艺左右山河古称重镇寄任之者必文武兼资焉通典卷一百七十九通典卷一百八十钦定四库全书通典卷一百八十唐京兆杜佑君卿纂州郡十古兖州灵昌七县濮阳五县济阳五县魏郡十县博平六县东平五县平原七县乐安五县景城十二县清河九县古兖州禹贡曰济河惟兖州九河既道雷夏既泽雍沮会同厥土黑坟其草繇其木条浮于济漯达于河浮于汶达于济舜置十二牧兖其一也周礼职方曰河东曰兖州其山岱薮曰大野川曰河泲曰卢潍其利蒲鱼民二男三女畜宜六扰谷宜四种盖以兖水为名又兖之为言端也信也端言阳精端端故其气纎杀也其在天文营室东壁则卫之分野兼得魏宋齐赵之交秦平天下置郡此为东郡砀郡之东北境齐郡之北境鉅鹿上谷二郡之东境汉武置十三州此为兖州后汉并因前代魏晋亦置兖州永嘉之后䧟于石勒宋武平河南又得其地置兖州宋末其地入后魏自后分割不可详焉大唐分置十五部此为河南道灵昌郡滑州其地古豕韦氏之国春秋时属卫战国亦属卫其西境属魏秦二汉置东郡晋为陈留濮阳二国宋武平河南置兖州以为边镇后属后魏亦为东郡隋初置杞州后为滑州又改为兖州寻废兖州置东郡大唐复为滑州或为灵昌郡领县七白马酸枣胙城灵昌韦城卫南匡城濮阳郡濮州颛顼及昆吾氏之墟也故谓之帝丘春秋及战国初为卫国之都后为宋所侵尽亡其邑独有濮阳秦灭濮阳置东郡二汉属东郡济隂二郡地晋分置济阳郡濮阳国兼置兖州后魏为濮阳郡后周因之隋文帝初郡废后置濮州炀帝初州废以其地分入东郡东平济北三郡大唐复置濮州或为濮阳郡领县五鄄城雷泽临濮范濮阳济阳郡济州战国初齐卫之境秦属东郡汉末属东郡泰山二郡地后汉属东郡及济北国晋为济北国宋为济北郡后魏因之隋初置济州炀帝初复为济北郡大唐武徳四年平王充改为济州或为济阳郡领县五卢平隂阳谷东阿长清魏郡魏州夏观扈之国春秋晋地战国时属魏秦属东郡二汉属魏东二郡地魏分置阳平郡晋因之宋文帝置东阳平郡后魏因之后周置魏州隋改为武阳郡大唐武徳四年讨平窦建徳改置魏州龙朔二年改为冀州仍置大都督府寻复旧或为魏郡领县十贵乡元城馆陶临黄莘魏顿丘昌乐朝城冠氏博平郡博州春秋时齐之西界聊摄地也战国时为卫齐赵三国之交秦属东郡汉为东郡平原清河三郡境后汉属东郡平原二郡地晋属平原国宋分置魏郡后魏因之其后置南冀州隋初废后置博州炀帝初州废以其地属武阳郡大唐复置博州或为博平郡领县六聊城博平髙唐清平堂邑武水东平郡郓州春秋时为鲁之附庸须句国也战国时属宋秦属砀郡汉属东郡东平国地后为东平国晋宋后魏并因之后周宣帝置鲁州寻废隋文帝置郓州炀帝初为东平郡大唐为郓州或为东平郡领县五须昌鉅野夀张郓城宿城平原郡徳州春秋及战国皆属齐秦置齐郡汉髙帝分置平原郡后汉因之晋为平原国宋为平原郡后魏后周并为平原郡隋初废后置徳州炀帝初复为平原郡大唐武徳四年平窦建徳复置徳州其后或为平原郡领县七安徳安陵平原蓚平昌将陵长河乐安郡棣州春秋战国属齐秦为齐郡之地汉属平原渤海千乗三郡地后汉为平原郡乐安国地晋为乐安乐陵二国地宋为乐陵郡后魏又为乐陵乐安二郡地隋属渤海郡大唐武徳四年又分置棣州或为乐安郡领县五厌次啇河阳信渤海蒲台景城郡沧州春秋战国时为齐赵二国之境秦鉅鹿上谷二郡地汉髙帝置渤海郡后汉因之晋亦然宋文帝置乐陵郡孝武分置渤海郡后魏因之太武帝初改渤海郡为沧水郡孝文帝时复旧至孝眀帝分瀛冀二州置沧州及浮阳乐陵安徳三郡隋初郡废后以其地置棣州炀帝改为沧州寻为渤海郡大唐为沧州或为景城郡领县十二清池长芦乐陵盐山景城弓髙饶安南皮东光临津鲁城无棣清河郡贝州兖冀二州之域春秋时属齐其后属晋七国时属赵秦为鉅鹿郡汉分置清河郡后汉为清河国晋因之后魏北齐并为清河郡后周因之兼置贝州隋初郡废炀帝初复置清河郡而州废大唐为贝州或为清河郡领县九清河清阳武城漳南临清经城夏津宋城歴亭风俗兖州旧疆界于河济地非险固风杂数国秦汉以降政理混同人情朴厚俗有儒学及西晋之末为战争之地三百年间伤夷经甚自宇内平一又如近古之风焉古青州北海七县济南八县淄川五县髙宻四县东莱四县东牟四县安东府古青州禹贡曰海岱惟青州嵎夷既略潍淄其道厥土白坟海濒广潟莱夷作牧舜分青州为营州皆置牧周以徐州合青州其土益大周礼职方曰正东曰青州其山曰沂薮曰孟猪川曰淮泗浸曰沂沭其利蒲鱼民二男二女畜宜鸡狗谷宜稲麦盖以土居少阳其色为青故曰青州在天官虚危则齐之分野秦平天下置郡此为齐郡瑯琊之东境辽东秦乱项羽宰割天下以其地为国曰胶东齐济北汉武置十三州此亦为青州后汉因之魏晋亦因之晋又置平州懐帝末没于石勒慕容皝及慕容恪灭冉闵克青州至苻氏平燕复有其地及苻氏败后刺史苻朗以州降晋晋以为幽州安帝时平州又䧟于慕容垂其青州又为慕容徳所据复改为青州后为刘裕所尅复置青州平州自慕容垂后又没于冯跋旋为后魏所有其青州宋分为青冀二州后入后魏其后分析不可具举大唐分置十五部此为河南道河北道北海郡今之青州少皥之代有鸠氏虞夏时有季萴汤末有逄公伯陵殷末有蒲姑氏皆为诸侯国于此地周成王时蒲姑氏与四国作乱成王灭之以封太公是为齐国所谓营丘后徙都临淄亦其地秦属齐郡汉置北海郡晋为北海乐安二国之地兼置青州永嘉末䧟于石勒其后南燕慕容徳建都于此宋置青州后入后魏又置青州后周置齐郡隋文帝初郡废炀帝初州废置北海郡大唐为青州或为北海郡领县七益都北海临淄夀光千乗博昌临朐济南郡齐州春秋战国并属齐秦属齐郡汉韩信伐齐至歴下即其地也文帝分置济南国景帝改为济南郡后汉晋因之宋亦为济南郡兼置冀州后魏改为齐州兼置济南郡后周亦有济南郡隋初郡废炀帝初置齐州大唐复为齐州或为临淄郡后改为济南郡领县八歴城临济章丘丰齐禹城临邑全节亭山淄川郡淄州禹贡曰潍淄既道即其地也春秋战国皆齐地秦属齐郡汉属济南乐安二国之地又置淄川国晋属乐安国后魏置东清河郡北齐废之隋置淄州炀帝初併其地入齐郡大唐复置淄州或为淄川郡领县五淄川长山髙苑邹平济阳髙密郡密州战国属齐秦属瑯琊郡汉属瑯琊郡髙密国成阳国地后汉属瑯琊郡北海国地晋属城阳郡后魏复置髙宻郡后置胶州隋初为密州炀帝改为髙密郡大唐因之领县四诸城莒髙密安丘东莱郡莱州春秋莱子国也齐侯迁莱子于郳在齐国之东故曰东莱战国属齐秦属齐郡两汉为东莱郡晋为东莱国宋为东莱郡后魏复为东莱郡后置光州隋改为莱州炀帝改为东莱郡大唐为莱州或为东莱郡领县四掖胶水即墨昌阳东牟郡登州春秋牟子国也战国属齐秦属齐郡汉以下并属东莱郡大唐武太后分莱州置登州或为东牟郡领县四蓬莱文登黄牟平安东府安东大都护府舜分青州为营州置牧宜辽水之东是也春秋及战国并属燕秦二汉曰辽东郡东通乐浪晋因之兼置平州后魏时髙丽国都其地大唐总章元年李勣平髙丽得城百七十六分其地为都督府九州四十二县一百置安东都护府于平壤城以统之用其酋渠为都督刺史县令上元二年徙辽东故城仪凤二年又徙新城圣歴元年更名安东都护府神龙元年复故名开元二年徙于平州天寳二年又徙于辽西故郡城至徳后废领羁縻州十四风俗青州古齐号称强国凭负山海擅利盐铁太公用之而富人管仲资之而兴霸人情变诈好行机术岂因轻重而为弊乎固知导人之方先务惟以诚信逮于汉氏封立近戚武帝临极儒雅盛兴晋惠之后沦没僭伪慕容建国二代而亡今古风俗颇革亦有文学大唐初立都督府乃命亲王镇之汉氏之制信可取也古徐州彭城七县临淮六县鲁郡十一县东海四县瑯琊五县古徐州禹贡曰海岱及淮惟徐州淮沂其乂蒙羽其艺厥土赤埴坟草木渐包羽畎夏翟峄阳孤桐浮于淮泗达于河亦舜十二牧之一周併徐州属青州今分入兖州之域盖取舒缓之义或云因徐丘以为名在天文奎娄则鲁之分野兼得宋齐吴之交秦平天下置郡此为泗水瑯琊之西境薛郡汉又加置东海郡汉武帝置十三州还以其地为徐州后汉并因前代魏晋亦曰徐州自元帝渡江徐州所得唯半而已宋初因之眀帝初地入于后魏其后不可详焉大唐分置十五部此为河南道彭城郡今之徐州古大彭之国春秋战国为宋地后属楚谓之西楚项羽建都于此秦属泗水郡汉为楚国沛郡地后汉及晋并为彭城国晋立徐州以为重镇宋因之又为彭城沛二郡地后魏得之置徐州兼立东南道行台后周立总管府隋改彭城郡大唐为徐州或为彭城郡领县七彭城沛蕲滕萧丰符离临淮郡泗州古徐国地春秋为鲁国之地战国鲁宋楚三国之境秦属泗水郡汉属临淮东海沛三郡地后汉以其地合于下邳国兼置徐州宋为南彭城下邳二郡地后魏亦为下邳郡兼置南徐州东魏改为东楚州后周改为泗州隋改为下邳郡大唐为泗州或为临淮郡领县六临淮宿迁下邳涟水虹徐城鲁郡兖州古少皥之墟也禹贡徐兖二州之域春秋及战国并鲁国亦邾国之境后亦为宋齐所侵东岳泰山在焉秦为薛郡汉髙后更为鲁郡及泰山山阳郡地后汉为任城国山阳泰山郡地兼置兖州晋改为鲁郡宋为泰山髙平鲁三郡地及兖州后魏亦为鲁郡北齐改为任城郡隋初置兖州炀帝改为鲁郡大唐初伪鲁徐圎朗都之克平复改为兖州后为鲁郡领县十一瑕丘金乡任城邹曲阜泗水干封方与中都龚丘莱芜东海郡海州春秋及战国为鲁之东境后属秦为薛郡地后分薛郡为郯郡汉改郯为东海郡后汉及晋因而不改宋亦然兼侨立青冀二州梁置南北二青州后入后魏东魏改为海州隋改为东海郡大唐为海州或为东海郡领县四朐山东海沭阳懐仁瑯琊郡沂州春秋时齐鲁二国之地战国属齐鲁二国之境秦瑯琊郡汉为东海瑯琊二郡地后置瑯琊国魏晋亦置瑯琊国宋为瑯琊郡齐不得其地后魏置北徐州后周改为沂州隋复为瑯琊郡大唐为沂州或为瑯琊郡领县五临沂沂水承费新太风俗徐方邹鲁旧国汉兴犹有儒风自五胡乱华天下分裂分居二境尤被伤残彭城要害藩捍南国必争之地常置重兵数百年中无复讲诵况今去圣久逺人情迁荡大抵徐兖其俗略同通典卷一百八十通典卷一百八十一钦定四库全书通典卷一百八十一唐京兆杜佑君卿纂州郡十一古扬州上广陵七县淮隂五县钟离三县寿春五县永阳三县歴阳三县庐江五县同安五县蕲春四县弋阳五县宣城十县秋浦四县古扬州禹贡曰淮海惟扬州彭蠡既潴阳鸟攸居三江既入震泽底定篠簜既敷草夭木乔厥土涂泥岛夷卉服沿于江海达于淮泗舜置十二牧扬州其一周礼职方曰东南曰扬州其山曰会稽薮曰具区川曰三江浸曰五湖其利金钖竹箭民二男五女畜宜鸟兽谷宜稲扬州以为江南之气躁劲厥性轻扬亦曰州界多水水波扬也在于天官斗则吴之分野兼得楚及南越之交亦古流服之国春秋时属吴越二国越灭吴尽并其地战国时属楚秦并天下置郡此为九江障㑹稽闽中南海郡之东境汉改九江曰淮南国及封皇子长为淮南王封刘濞为吴王二国尽得扬州之地武帝置十三州此为扬州后汉因之三国时淮南属魏而江南属吴也魏晋亦置扬州元帝渡江扬州遂为王畿领江东浙江地宋孝武分浙江东为东扬州后罢扬州以其地为王畿而东扬州直云扬州寻复旧又分置南兖州南徐州南荆河州江州齐并因前代唯徙置荆河州北兖州北徐州梁陈分裂不可详焉大唐分置十五部此为淮南道江南道江南西道广陵郡今之扬州春秋时属吴故左传云吴城䢴沟以通江淮是也吴灭属越越灭属楚秦灭楚属九江郡汉为广陵国后属荆国后更属吴景帝更名江都国武帝更名广陵国后汉为广陵郡魏为重镇后属吴晋亦为广陵郡东晋末以广陵控接三齐故青兖二州刺史皆镇于此宋亦置广陵郡文帝兼置南兖州齐并因之梁亦曰南兖州北齐改为东广州复曰南兖州后周改为吴州隋初为扬州置总管府炀帝初府废又为江都郡后帝徙都而䘮国焉大唐初为兖州后改为䢴州后又改为扬州为大都督府其后或为广陵郡领县七江都江阳海陵髙邮六合扬子天长淮隂郡楚州春秋时属吴吴将伐齐自广陵掘江通淮即此也战国时属楚秦属九江郡汉属临淮郡后汉属广陵郡下邳国晋属临淮广陵二郡地东晋为重镇穆帝时中郎将荀羡北征诗云淮隂旧镇地形都要水陆交通易以观衅沃野有开殖之利方舟运漕无地屯兵乃营立城池焉安帝时立山阳郡宋因之齐时扼清泗临淮守险有平阳石鼈田稲丰饶其后侨立兖州齐郡因以兖州为重镇梁初得之后入后魏隋初废山阳郡后置楚州炀帝初州废并入江都郡大唐武徳四年为东楚八年改为楚州或为淮隂郡领县五山阳盐城盱眙淮隂安宜钟离郡濠州春秋末钟离子之国昔禹会诸侯于涂山即其地也鲁成公时叔孙侨如会吴于钟离昭公时楚子为舟师以略吴疆吴遂灭巢及钟离而还楚平王时吴之边邑卑梁女子与楚边邑钟离小僮争桑两家交怒相攻遂灭卑梁人卑梁大夫怒发邑兵攻钟离楚王闻之怒发国兵灭卑梁吴王大怒亦发兵使公子光攻楚遂灭钟离居巢楚恐而城郢则钟离互为吴楚之边邑战国时属楚秦属九江郡二汉因之晋初属淮南郡后侨置徐州安帝时置钟离郡宋齐因之兼置徐州亦为重镇梁因之北齐改钟离郡为西楚州隋改曰濠州炀帝复置钟离郡大唐武徳八年为濠州或为钟离郡领县三钟离定逺招义夀春郡寿州战国时楚地秦兵击楚楚考烈王东徙都夀春命曰郢即此地也秦灭楚虏王负刍其地为九江郡后项羽封英布为九江王都六即此也汉髙帝更名淮南国武帝复为九江郡后汉因之兼置扬州魏曰淮南郡仍旧扬州为重镇三国时江淮为战争之地其间数百里无复人居晋平吴其人各还夲故复立为淮南郡兼置扬州东晋亦为重镇宋属淮南郡齐因之兼置荆河州为重镇后魏曰扬州梁置南荆河州后周曰扬州隋文帝改曰夀州炀帝初复为郡大唐为夀州或为夀春郡领县五夀春安丰霍丘盛唐霍山永阳郡滁州战国时属楚秦及二汉九江郡之地晋属淮南郡宋属新昌郡齐置南谯郡梁属南谯州梁末属北齐兼置新昌郡又徙南谯州于新昌即今郡是也隋初废新昌郡改南谯为滁州炀帝初州废併其地入江都郡大唐复置滁州或为永阳郡领县三清流全椒永阳歴阳郡和州战国时楚地秦属九江郡二汉因之汉末兼置扬州吴为重镇晋为淮南郡地东晋为歴阳郡宋因之兼置南荆河州齐梁并因之梁末属北齐置和州及歴阳郡隋炀帝初州废而歴阳郡如故大唐复为和州或为歴阳郡领县三歴阳乌江含山庐江郡庐州古庐子国也春秋舒国之地昔成汤放桀周芮伯命巢左传曰自庐以徃又云徐人取舒皆此地也战国属楚地秦属九江郡汉为九江庐江二郡后汉亦然魏为重镇眀帝时以满宠都督扬州诸军镇于此晋为淮南庐江二郡地梁置汝隂郡及南荆河州寻改为合州为重镇隋初改为庐江州炀帝初州废置庐江郡大唐为庐州或为庐江郡领县五合肥慎巢庐江舒城同安郡舒州古皖国也亦舒国之地战国时属楚秦属九江郡二汉属庐江郡献帝时吴克皖城遂为重镇晋安帝置晋熙郡宋齐皆因之梁置荆河州后改为晋州北齐改曰江州陈又曰晋州隋初曰熙州炀帝置同安郡大唐为舒州或为同安郡领县五懐宁宿松望江太湖桐城蕲春郡蕲州春秋以来皆楚地秦属九江郡二汉属江夏郡吴为蕲春郡晋省属弋阳郡北齐置雍州后周改曰蕲州隋炀帝初州废置蕲春郡大唐复为蕲州或为蕲春郡领县四蕲春黄梅蕲水广济弋阳郡光州春秋时黄国也亦弦国之地秦属九江郡二汉属汝南江夏二郡魏分置弋阳郡晋齐皆因之梁末置光州后魏置弋阳郡北齐为南郢州后周为淮南郡隋炀帝初为弋阳郡大唐为光州或为弋阳郡领县五定城光山固始仙居殷城宣城郡宣州春秋时属吴后属越越灭属楚秦属障郡二汉为丹阳郡吴为重镇晋武帝分置宣城郡宋齐梁陈皆因之陈以为重镇隋平陈郡废置宣州炀帝改为宣城郡大唐为宣州或为宣城郡领县十宣城当涂泾溧水溧阳南陵绥安宁国太平青阳秋浦郡池州歴代土地与宣州同领县四青阳秋浦至徳石埭通典卷一百八十一通典卷一百八十二钦定四库全书通典卷一百八十二唐京兆杜佑君卿纂州郡十二古扬州下丹阳六县晋陵五县吴郡七县吴兴五县余杭九县新定六县新安四县会稽六县余姚四县临海六县缙云五县永嘉四县东阳六县信安六县鄱阳五县浔阳三县章郡六县临川四县庐陵五县宜春三县南康六县建安六县长乐八县清源四县漳浦三县临汀二县潮阳三县丹阳郡润州春秋时属吴战国属越后属楚秦为会稽鄣二郡之境汉初为荆国吴王濞反后属江都国武帝分属丹阳会稽二郡地后汉为丹阳吴二郡之地吴主孙权初镇丹徒谓之京城后都于秣陵改为建业晋平吴为毗陵丹阳二郡地兼置扬州元帝渡江都建业改丹阳太守为丹阳尹尔雅曰絶髙为京其城因山为垒縁江为境似河内郡内镇优重宋置南东海郡及南徐州而扬州如旧齐梁以后并因之以至于陈京口常为重镇隋平陈郡废于石头城置蒋州又废南徐州为延陵镇后又分置润州于镇城炀帝初州废大唐初辅公祏据之克平合旧丹阳南徐之地併为润州或为丹阳郡领县六丹徒丹阳句容江宁延陵金坛晋陵郡常州春秋时吴地战国时属越后属楚秦汉会稽郡之地后汉顺帝以后属吴郡吴分吴郡无钖以西为屯田置典农校尉晋武帝省校尉以属毘陵郡其后东海王越嫡子毘封于毘陵元帝以毘讳改为晋陵郡宋齐因之隋平陈废晋陵郡置常州炀帝初州废又置毘陵郡大唐为常州或为晋陵郡领县五武进晋陵义兴无钖江隂吴郡苏州春秋吴国之都也其南百四十里与越分境昔吴伐越越子御之于檇李则今嘉兴县之地战国时属越后属楚秦置会稽郡项羽初起杀㑹稽太守殷通即此汉亦为会稽郡后顺帝分置吴郡晋宋亦为吴郡与吴兴丹阳为三吴齐因之陈置吴州隋平陈改曰苏州炀帝初复曰吴州寻为吴郡大唐为苏州或为吴郡领县七吴长洲常熟嘉兴海盐华亭崑山吴兴郡湖州春秋时属吴吴灭属越越灭属楚兼得古之防风国焉史记曰汪罔氏之君守封禺之山秦为会稽鄣二郡之境汉亦同后汉属吴郡吴分吴丹阳二郡置吴兴郡晋宋陈因之梁末改为震州后复为吴兴郡隋平陈郡废后置湖州炀帝初废湖州分其地入余杭及吴二郡大唐复置湖州或为吴兴郡领县五乌程武康安吉徳清长城余杭郡杭州春秋越国之西境后属楚秦汉并属会稽郡后汉顺帝以后属吴郡晋属吴兴吴二郡地宋齐梁因之陈以为钱塘郡隋平陈置杭州炀帝初州废置余杭郡大唐为杭州或为余杭郡领县九钱塘富阳临安于潜唐山紫溪盐官新城余杭新定郡睦州春秋时属吴后属越又属楚秦为鄣郡地汉为丹阳郡地后汉以后并属吴郡梁陈为新安郡隋平陈废郡后置睦州炀帝置遂安郡大唐置睦州或为新定郡领县六建徳夀昌桐庐分水遂安还淳新安郡歙州春秋时属吴后属越后又属楚秦属鄣郡二汉属丹阳郡吴孙权分丹阳立新都郡晋平吴改曰新安宋齐并因之隋平陈置歙州炀帝初州废置新安郡大唐为歙州或为新安郡领县四歙休宁黟婺源会稽郡越州春秋时越国之都至周显王时为楚所破其浙江南之地越犹保之而臣服于楚秦属㑹稽郡汉因之后汉顺帝徙置会稽郡晋为会稽国宋为会稽郡甞置东扬州寻罢州齐因之梁又加置东扬州隋平陈改东扬州为吴州置总管府炀帝初府废置越州寻复为会稽郡大唐为越州或为会稽郡领县六会稽山隂剡萧山余姚诸暨余姚郡眀州本㑹稽郡之鄮县大唐开元中分置眀州或为余姚郡以境内四眀山为名领县四鄮奉化慈溪翁山临海郡台州春秋及战国时属越秦汉属㑹稽郡亦东瓯之境武帝时闽越围东瓯徙国于江淮之间其地属㑹稽郡东部都尉后汉亦属㑹稽郡吴置临海郡晋宋齐梁皆因之隋平陈郡废属永嘉郡大唐武徳四年平李子通置海州五年改为台州或为临海郡领县六临海始丰乐安宁海黄巖象山缙云郡处州春秋战国时并属越秦汉属㑹稽郡亦瓯越之地晋分置永嘉郡宋齐因之隋平陈改为处州后炀帝初复置永嘉郡大唐改为处州或为缙云郡领县五苍松阳缙云遂昌青田永嘉郡温州春秋战国时并属越秦二汉为会稽郡之东境晋为临海郡地眀帝分属永嘉郡宋以后因之隋平陈废永嘉郡炀帝初又属永嘉郡大唐前上元二年分置温州或为永嘉郡领县四永嘉横阳安固乐城东阳郡婺州春秋战国时并越地秦属㑹稽郡二汉置㑹稽西部都尉吴置东阳郡晋宋齐皆因之梁陈置金华郡隋平陈置婺州以当天文婺女之分为名也炀帝初州废置东阳郡大唐为婺州或为东阳郡领县六金华义乌永康武义东阳兰溪信安郡衢州本婺州地大唐武徳四年平李子通分置衢州七年平辅公祏废之垂拱二年复置衢州或为信安郡领县六信安须江龙丘常山盈川玉山鄱阳郡饶州春秋时楚之东境后属吴楚昭王时吴伐楚取番是也战国时属楚秦属九江郡二汉属章郡吴主孙权分置鄱阳郡晋宋齐因之梁置吴州陈废隋置饶州炀帝初置鄱阳郡大唐复为饶州或为鄱阳郡领县五鄱阳余干乐平浮梁弋阳浔阳郡江州禹贡荆扬二州之境禹贡扬州曰彭蠡既潴荆州曰九江孔殷今彭蠡湖在郡之东南九江在郡之西北则彭蠡以东为扬州九江以西为荆州春秋属楚秦属九江郡二汉属庐江章二郡地晋初属庐江武昌二郡后割荆扬二州而置江州后又置浔阳郡宋齐亦为浔阳郡皆置江州中流襟带常为重镇隋置九江郡大唐改为江州或为浔阳郡领县三浔阳彭泽都昌章郡洪州春秋战国时并属楚秦属九江郡汉髙祖分淮南国置章郡吴芮为长沙王兼得其地后汉亦为章郡晋因之东晋尝置江州宋齐以后并为章郡隋平陈废郡置洪州炀帝初废州置章郡大唐为洪州或为章郡领县六南昌髙安丰城新吴武宁建昌临川郡抚州战国时属楚秦属九江郡二汉属章郡吴分置临川郡晋宋齐梁陈皆因之隋平陈置抚州炀帝时州废置临川郡大唐为抚州或为临川郡领县四临川南城崇仁南丰庐陵郡吉州战国时属楚秦属九江郡二汉属章郡孙䇿分置庐陵郡晋宋齐梁陈皆因之隋平陈置吉州炀帝初州废置庐陵郡大唐为吉州或为庐陵郡领县五庐陵泰和安福新淦永新宜春郡袁州战国时属楚秦属九江郡二汉属章郡吴分置安成郡晋宋齐以下皆因之隋平陈置袁州炀帝初州废置宜春郡大唐为袁州或为宜春郡领县三宜春萍乡新喻南康郡䖍州战国时属楚秦属九江郡二汉属章郡吴属庐陵郡及晋平吴置南康郡宋为南康国齐梁陈皆为南康郡隋平陈置䖍州炀帝初州废置南康郡大唐为䖍州或为南康郡领县六贑雩都䖍化大庾信丰南康建安郡建州夲闽越地秦属闽中郡汉属㑹稽郡后汉因之吴分置建安郡晋宋齐梁并因之陈属闽州后又属丰州隋平陈属泉州炀帝初属闽州寻置建安郡而属焉大唐武徳四年置建州以建溪为名或为建安郡领县六建安浦城建阳邵武将乐沙长乐郡福州亦闽越地秦为闽中郡汉髙帝立无诸为闽越王都于此及武帝时闽越反灭之徙其人于江淮间尽虚其地后有遁逃山谷者颇出立为冶县地属㑹稽郡又名其地为东冶县后汉改为候官都尉属㑹稽郡后分冶地为㑹稽东南二部都尉此为南部都尉晋置晋安郡宋齐因之陈置闽州后又改为丰州隋平陈改为泉州炀帝初州废复改为建安郡大唐初为建州后此置泉州后此复为闽州开元十三年改为福州或为长乐郡领县八闽候官福唐长乐连江长溪古田尤溪清源郡泉州秦汉土地与长乐郡同晋为晋安郡宋齐以后因之自隋以来属泉州大唐神龙以后始移置泉州于此或为清源郡领县四晋江南安莆田仙逰漳浦郡漳州歴代土地与长乐郡同大唐分其地置漳州或为漳浦郡领县三漳浦龙溪龙巖临汀郡汀州歴代土地与长乐郡同大唐开元二十六年分置汀州或为临汀郡领县二长汀宁化潮阳郡潮州亦古闽越地秦属南海郡秦末属尉佗汉初属南越后亦属南海郡后汉因之晋置东官郡又分置义安郡宋齐因之梁置东扬州后改为瀛州及陈而废隋平陈置潮州炀帝初置义安郡大唐复为潮州或为潮阳郡领县三海阳潮阳程乡风俗扬州人性轻扬而尚鬼好祀每王纲解纽宇内分崩江淮濵海地非形势得之与失未必轻重故不暇先争然长淮大江皆可拒守闽越遐阻僻在一隅凭山负海难以徳抚永嘉之后帝室东迁衣冠避难多所萃止艺文儒术斯之为盛今虽闾阎贱品处力役之际吟咏不辍盖因颜谢徐庾之风扇焉通典卷一百八十二通典卷一百八十三钦定四库全书通典卷一百八十三唐京兆杜佑君卿纂州郡十三古荆州江陵七县夷陵五县巴东三县竟陵三县富水三县安陆六县齐安三县汉阳二县江夏五县义阳三县长沙六县巴陵五县衡阳六县零陵三县江华四县桂阳八县连山三县邵阳二县武陵二县澧阳四县黔中六县宁夷四县卢溪五县卢阳五县灵溪二县潭阳三县清江二县涪川四县夜郎四县播川四县义泉五县龙标二县溱溪二县古荆州禹贡曰荆及衡阳惟荆州江汉朝宗于海九江孔殷沱潜既道云土梦作乂浮于江沱潜汉逾于洛至于南河舜置十二牧荆州其一周礼职方曰正南曰荆州其山曰衡薮曰云梦川曰江汉浸曰颍湛其利丹银齿革民一男二女畜及谷宜与扬州同荆强也言其气躁强亦言荆惊也或取名于荆山焉盖蛮夷之国槃瓠之种诗人所谓蛮荆也春秋至战国时并为楚地其在天文翼轸则楚之分野兼得韩秦之交秦平天下置郡此为南郡黔中长沙南阳之东境汉武置十三州此为荆州其五溪中地归汉以后歴代开拓后汉并因之汉末曹公赤壁败后遂与吴蜀三分其地及刘备殁后所分之地悉复属吴而荆州南北双立晋亦置荆州宋分置荆州司州郢州雍州湘州齐并因之州境之内含带蛮蜑土地辽落称为殷旷江左大镇莫过荆扬故谓荆州为陜西也其后割裂不可详也大唐分置十五部此为山南东道江南西道黔中道兼分入淮南道及岭南道江陵郡今之荆州春秋以来楚国之都谓之郢都西通巫巴东接云梦亦一都㑹也秦置南郡汉髙帝改为临江郡景帝改为临江国后复故后汉因之其地居洛阳正南蜀先主得之后属吴常为重镇晋平吴置南郡及荆州东晋以为重镇宋齐并因之梁元帝都之为西魏所䧟迁后梁居之为藩国又置江陵总管府隋并梁置江陵总管府如故后改为荆州炀帝初复为南郡大唐为荆州或为江陵郡领县七江陵枝江松滋当阳公安长林石首夷陵郡崃州春秋战国时并楚地秦将白起攻楚烧夷陵即其地也秦二汉并为南郡地魏武平荆州置临江郡后刘备改为宜都郡吴改夷陵为西陵常为重镇晋宋齐并为宜都郡梁改置宜州西魏改曰拓州后周改为崃州陈尝得之为重镇大唐为崃州或为夷陵郡以扼三崃之口故为崃州西通蜀江领县五夷陵宜都逺安长阳巴山巴东郡归州歴代土地与云安郡同唯秦时属南郡二汉为南郡吴置建平郡以为重镇晋亦为建平郡宋齐皆因之隋属巴东郡大唐武徳二年分䕫州秭归巴东二县置归州后为巴东郡领县三秭归巴东兴山竟陵郡复州自春秋以来为楚地秦属南郡二汉属南郡江夏二郡地晋分置竟陵郡宋齐因之后周以其地置郢复二州隋炀帝初州废于旧郢州置竟陵郡于旧复州置沔阳郡大唐改为复州或为竟陵郡领县三监利沔阳竟陵富水郡郢州歴代所属与竟陵郡同二汉属江夏郡晋宋以来为竟陵郡地梁南司北新二州之境西魏分属安州后周分置石城郡后于石城置郢州隋炀帝初州废置竟陵安陆二郡大唐併二郡为温州后为郢州或为富水郡领县三长寿京山富水安陆郡安州春秋䢵子之国云梦之泽在焉后楚灭䢵封鬭辛为郧公即其地也秦属南郡二汉属江夏郡晋初亦属江夏郡后分置安陆郡宋齐因之梁置南司州西魏置安州总管府后周置涢州及安陆郡隋初废炀帝初复为安陆郡大唐为安州或为安陆郡领县六安陆吉阳应山应城云梦孝昌齐安郡黄州春秋时邾国之地后为黄国之境战国时属楚秦属南郡二汉为江夏郡魏亦为重镇吴后得邾城晋为西阳国宋为西阳郡齐又分置齐安郡北齐置衡州领齐安一郡陈废衡州后周又置衡州及黄州隋初改衡州为黄州炀帝初州废置永安郡大唐为黄州或为齐安郡领县三黄冈黄陂麻城汉阳郡沔州春秋郧国之地战国时属楚秦属南郡二汉属江夏郡魏初有之为重镇后属吴亦为重镇晋宋以来并属江夏郡后周置复州隋炀帝初改为沔州㝷改为沔阳郡则通有今竟陵之地大唐武徳中讨平朱粲析为沔州或为汉阳郡领县二汉阳汊川江夏郡鄂州自春秋以来皆属楚有江汉二水秦属南郡汉髙祖置江夏郡后汉因之荆州牧刘表将黄祖守在此吴分江夏更置武昌郡孙权尝都之孙皓又徙都之常为重镇歴代亦为兵冲其地亦曰夏口亦曰鲁口晋宋并为江夏武昌二郡宋兼置郢州齐因之亦为重镇梁分置北新州㝷分北新置土富徊泉濠五州隋平陈改置鄂州炀帝初州废置江夏郡大唐武徳中平萧铣改为鄂州或为江夏郡领县五江夏永兴武昌蒲圻唐年义阳郡申州春秋时申国之地其后属楚秦属南阳郡二汉为南阳江夏二郡魏分南阳置义阳郡晋宋并因之宋又置司州齐并因之有三关之隘北接陈汝控带许洛宋齐以来常为边镇梁曰北司州后复置司州后魏改为郢州后周改为申州隋炀帝改为义州㝷为义阳郡大唐为申州或为义阳郡领县三义阳罗山钟山长沙郡潭州古三苖国之地自春秋以来为黔中地楚国之南境秦为长沙郡汉为长沙国初封番君吴芮为长沙王及景帝封子发又为长沙王后汉复为长沙郡晋因之宋长沙国兼置湘州齐因之又为长沙郡夫湘川之奥人丰土辟南通岭峤唇齿荆雍亦为重镇梁陈以来皆因而不改隋平陈置潭州炀帝初州废置长沙郡大唐为潭州或为长沙郡领县六长沙衡山湘乡益阳浏阳醴陵巴陵郡岳州古苍梧之野亦三苖国之地青草洞庭湖在焉春秋战国时并属楚亦古罗国之地楚辞之言汨罗是也秦属长沙郡二汉皆因之吴因之为重镇晋因之东晋亦为重镇宋分置巴陵郡齐因之梁置巴州湘东王遣陆法和等据赤亭擒侯景将任约于此隋平陈改为岳州炀帝初改为罗州㝷为巴陵郡郡人董景珍等以罗县令萧铣为主起兵于此大唐武徳四年平萧铣复为岳州或为巴陵郡领县五巴陵沅江湘阴华容昌江衡阳郡衡州春秋以来属楚秦属长沙郡汉属长沙国桂阳郡地后汉属长沙桂阳二郡地吴以其地置衡阳湘东二郡晋因之宋为衡阳国及湘东郡齐以下皆因之隋平陈省湘东衡阳二郡置衡州炀帝初州废置衡山郡大唐为衡州或为衡阳郡领县六衡阳湘潭耒阳攸常宁茶陵零陵郡永州春秋楚国之南境秦属长沙郡汉武帝置零陵郡后汉及晋皆因之宋为零陵国齐为零陵郡梁陈皆然隋平陈郡废置永州炀帝初州废置零陵郡大唐为永州或为零陵郡领县三零陵湘源祁阳江华郡道州舜封象有鼻国即此也春秋时楚地秦属长沙郡汉初属长沙国后属零陵郡后汉魏及晋皆因之宋齐为营阳郡梁改营阳为永阳郡隋平陈郡废悉併其地置永州炀帝初州废併属零陵郡大唐既平萧铣复割其地置营州武徳五年改为南营州贞观八年改为道州或为江华郡领县四营道延唐江华永明桂阳郡郴州春秋战国时皆楚地秦属长沙郡项羽徙义帝于长沙都郴即此地也汉初以其地为桂阳郡后汉晋宋齐皆因之陈以其地为桂阳卢阳二郡隋平陈废二郡置郴州炀帝初州废复置桂阳郡大唐为郴州或为桂阳郡领县八郴髙亭蓝山义昌资兴义章高平临武连山郡连州春秋时楚地秦属长沙郡之南境二汉属桂阳郡吴属始兴郡晋因之宋明帝置宋安郡后省宋安属广兴郡齐复属始兴郡梁又分为阳山郡陈郡废炀帝初置熙平郡大唐改为连州或为连山郡领县三桂阳阳山连山邵阳郡邵州春秋战国时皆属楚秦属长沙郡汉属长沙国零陵郡地后汉属长沙零陵二郡地吴置邵陵郡晋因之宋齐邵陵郡梁陈亦然隋平陈废邵陵郡併入长沙郡大唐复分置邵州或为邵阳郡领县二邵阳武冈武陵郡朗州春秋战国时皆属楚地秦昭王置黔中郡汉髙更名武陵郡后汉魏至晋皆因之宋齐亦曰武陵郡梁置武州后改曰沅州隋平陈改为朗州炀帝初州废置武陵郡大唐为朗州或为武陵郡领县二武陵龙阳澧阳郡澧州春秋时楚地秦属黔中郡二汉属武陵郡兼置荆州吴分置天门郡晋宋齐皆因之隋平陈置松州㝷改为澧州炀帝初为澧阳郡大唐为澧州或为澧阳郡领县四澧阳慈利石门安乡黔中郡黔州古蛮夷之国春秋战国皆楚地秦惠王欲楚黔中地以武关外地易之即此是也通谓之五溪秦属黔中郡汉属武陵郡后汉因之晋宋齐亦然后周武帝时蛮帅以其地归附遂置奉州后改为黔州隋初亦置黔州炀帝初为黔安郡大唐复为黔州或为黔中郡领县六彭水黔江洪杜洋水信宁都濡宁夷郡思州歴代土地与黔中郡同隋属清江郡大唐武徳元年以地当牂牁之冲要遂置务州贞观八年改为思州或为宁夷郡领县四务川宁夷思印思王卢溪郡辰州古蛮夷之国春秋楚国之境秦属黔中郡汉属长沙武陵二郡地后汉发南郡人入武谿击诸蛮不尅后马援至临沅击破诸蛮此其地也后亦属武陵郡晋宋齐并为武陵郡地隋分置辰州炀帝初为沅陵郡大唐为辰州或为卢溪郡领县五沅陵溆浦辰溪卢溪麻阳卢阳郡锦州歴代土地与辰州同大唐为锦州或为卢阳郡领县五卢阳洛浦招喻常丰渭阳灵溪郡溪州歴代土地与辰州同大唐为溪州或为灵溪郡领县二大乡三亭潭阳郡巫州古蛮夷之境楚国黔中之地秦属黔中郡二汉属武陵郡在巫水之阳隋属沅陵郡大唐为巫州天授中以巫山不在州界遂改为沅州开元十二年复为巫州或为潭阳郡领县三龙标朗溪潭阳清江郡施州春秋巴国之境七国时楚国巫郡之地秦属南郡二汉因之后周置亭州及业州隋炀帝初併置庸州㝷废置清江郡大唐为施州或为清江郡领县二清江建始涪川郡费州古蛮夷之国汉属牂牁郡山川险阻为俚獠所居多不宾附至后周始置为费州大唐初属务州贞观初复置费州或为涪川郡领县四涪川多田扶阳城乐夜郎郡珍州古蛮夷之地大唐贞观七年置珍州或为夜郎郡领县四营徳夜郎丽臯乐源播川郡播州古蛮夷之域黔中郡地夜郎国之东南隅也汉属牂牁其后无闻大唐置播州或为播川郡领县四播川遵义芙蓉瑯川义泉郡夷州徼外蛮夷之地汉属牂牁郡歴代恃险不闻臣附隋炀帝时始属明阳郡大唐武徳中属义州贞观中开南蛮地置夷州或为义泉郡领县五绥阳义泉都上洋川宜林龙标郡业州古蛮夷之地大唐置业州或为龙标郡领县二峩山渭溪溱溪郡溱州古蛮夷之地大唐置溱州或为溱溪郡领县二营懿扶欢风俗荆楚风俗略同扬州杂以蛮獠率多劲悍南朝鼎立皆为重镇然兵强财富地逼势危称兵跋扈无代不有是以上㳺之寄必详择其人焉通典卷一百八十三通典卷一百八十四钦定四库全书通典卷一百八十四唐京兆杜佑君卿纂州郡十四古南越南海十二县始兴六县义宁二县海丰六县恩平三县南陵二县临贺六县高要二县感义三县晋康四县临封二县开阳五县高凉三县连城三县新兴三县铜陵二县怀徳四县始安十县平乐三县䝉山三县开江三县苍梧三县浔江三县临江六县郁林五县平琴四县安城三县贺水四县常林三县象郡三县龙城五县融水三县朗宁七县怀泽四县宁仁四县宁浦三县横山五县修徳三县龙池二县永定三县招义五县南潘三县普宁六县陵水三县南昌五县定川三县宁越五县安南七县武峩五县龙水四县忻城一县九真六县福禄二县文阳四县日南四县承化五县玉山三县合浦四县安乐四县海康三县温水四县汤泉三县临潭四县扶南七县正平八县乐古三县珠崖四县昌化五县延徳五县琼山五县万安四县古南越自岭而南当唐虞三代为蛮夷之国是百越之地亦谓之南越古谓之雕题非禹贡九州之域又非周礼职方之限在天文牵牛婺女则越之分野兼得楚之交秦始皇畧定扬越谪戍五方南守五岭后遣任嚣攻取陆梁之地遂平南越置郡此为南海桂林象置南海尉以典之所谓东南一尉者也秦末赵佗遂王其地汉因封之佗后数代其相吕嘉反武帝使伏波将军路博徳讨平之元封初又遣军自合浦徐闻入南海至大洲方千里畧得之后兼置交趾刺史其余土宇自汉以后歴代开拓后汉建武中交趾女子徴侧妹徴贰反于是九真日南合浦蛮俚皆应之自立为交趾帝使马援平定交部始调立城郭置井邑至献帝乃立为交州其边州诏使持节给鼓吹以重威镇加九钖六佾之舞汉末其地并属吴仍分为广州后蜀以建宁太守遥领交州晋平蜀亦然及平吴仍旧交广二州宋分为广州交州越州齐并因之梁陈以来废置混杂不能悉举大唐分为十五部此为岭南道南海郡广州秦置南海郡二汉因之兼置交州吴因之分置广州孙休以交州土壤太远乃徙交州治龙编分交州置广州晋宋齐皆因之梁陈并置都督府隋平陈置总管府后又置番州炀帝初复置南海郡大唐改为广州或为南海郡领县十二南海番禺增城浛洭东莞清远怀集浈阳永固化䝉宝安四会始兴郡韶州春秋战国时皆属楚地秦属南海郡二汉属桂阳郡吴分置始兴郡晋因之宋改为广兴郡齐又为始兴郡隋平陈废始兴郡併其地属南海郡大唐置韶州或为始兴郡领县六始兴曲江仁化浈昌翁源乐昌义宁郡冈州秦二汉并属南海郡地东晋末分置新会郡宋齐梁陈并因之隋平陈郡废置封州后又改为亢州后又改为冈州炀帝初州废并入南海郡大唐复为冈州或为义宁郡领县二新会义宁海丰郡循州秦二汉南海郡地晋亦然宋属南海东莞永平三郡地齐因之隋平陈置循州炀帝初州废置龙川郡大唐复为循州或为海丰郡领县六归善海丰兴宁博罗河源雷乡恩平郡恩州秦属南海郡二汉为合浦郡地大唐贞观中置恩州或为恩平郡领县三恩平阳江杜陵南陵郡春州秦属南海郡二汉属合浦郡地隋属高凉郡大唐武徳四年平萧铣置春州或为南陵郡领县二阳春罗水临贺郡贺州秦属南海郡二汉属苍梧郡吴分置临贺郡晋因之宋文帝改为临庆郡齐复为临贺郡陈因之隋平陈置贺州炀帝初废为县属始安熙平二郡大唐复置贺州或为临贺郡领县六临贺桂岭冯乘荡山富川封阳高要郡端州秦属南海郡两汉并属苍梧郡晋亦然宋齐并属南海郡陈置高要郡隋平陈郡废置端州炀帝初州废置信安郡大唐为端州或为髙要郡领县二髙要平兴感义郡藤州秦属南海郡二汉并属苍梧郡晋属永平郡隋平陈置藤州炀帝初州废后置永平郡大唐复为藤州或为感义郡领县三镡津感义安昌晋康郡康州秦属南海郡二汉属苍梧郡晋分置晋康郡宋齐以下因之隋平陈废晋康并入信安郡大唐复为康州或为晋康郡领县四端溪晋康悦城都城临封郡封州晋以前土地与晋康郡同梁置梁信郡兼置成州隋平陈废梁信郡改成州为封州炀帝初州废为封川县属苍梧郡大唐复置封州或为临封郡领县二封川开建开阳郡泷州秦二汉土地与晋康郡同梁置泷州隋炀帝初废泷州置永熙郡大唐复置泷州或为开阳郡领县五泷水开阳建水永宁正义髙凉郡高州秦以前土地与晋康郡同二汉属合浦郡吴置髙凉郡晋因之初吴又立高兴郡晋亦有之其后悉併于髙凉郡齐亦为髙凉郡梁兼置髙州隋平陈郡废而高州如故炀帝初州废属髙凉永熙二郡地大唐复为髙州或为髙凉郡领县三良徳电白保定连城郡义州秦属南海郡二汉属苍梧郡大唐武徳四年置南义州贞观元年废以其地属南建州二年复置义州其后或为连城郡领县三岑溪永业连城新兴郡新州秦属南海郡二汉属合浦郡晋分置新宁郡宋齐因之梁置新州隋属信安郡大唐亦为新州或为新兴郡领县三新兴永顺索卢铜陵郡勤州秦属南海郡二汉属合浦郡隋属信安郡大唐置勤州或为铜陵郡领县二富林铜陵怀徳郡窦州秦属南海郡二汉属苍梧郡隋属永熙郡大唐武徳五年置南扶州贞观八年改为窦州或为怀徳郡领县四信义怀徳潭峩特亮始安郡桂州战国时楚国及越之交秦为桂林郡地二汉属零陵苍梧二郡吴分置始安郡晋因之宋改始安为始建国齐复为始安郡梁置桂州隋平陈置总管府炀帝初府废复置始安郡大唐为桂州或为始安郡领县十临桂灵川阳朔荔浦建陵永丰永福理定全义纯化平乐郡昭州秦桂林郡地二汉属苍梧郡晋因之宋属始建国齐属始安郡隋亦然大唐武徳四年置乐州贞观八年改为昭州或为平乐郡领县三平乐永平恭城蒙山郡蒙州秦桂林郡地二汉属苍梧郡隋为蒙县属始安郡大唐置蒙州或为蒙山郡领县三立山纯义东区开江郡富州秦桂林郡地二汉属苍梧郡地梁为开江武成二郡地陈置静州改开江武成二郡为逍遥郡隋平陈并废为县属始安郡大唐又置静州贞观八年改为富州或为开江郡领县三龙平开江思勤苍梧郡梧州秦属桂林郡二汉为苍梧郡兼置交州晋以后并因之梁属成州隋平陈改为封州炀帝初州废属苍梧永平二郡地大唐为梧州或为苍梧郡领县三苍梧戎城孟陵浔江郡浔州秦属桂林郡二汉以后并属郁林郡隋属永平郁林二郡地大唐置浔州或为浔江郡领县三桂平宣化大賔临江郡龚州秦属桂林郡二汉属苍梧郁林二郡地晋因之大唐置龚州或为临江郡领县六平南武林隋建大同阳川宁风郁林郡郁林州秦属桂林郡汉改为郁林郡后汉亦同梁置定州后改为南定州隋平陈改为尹州炀帝初为郁州㝷改为郁林郡大唐改为郁林州或为郁林郡领县五石南郁林兴业兴徳潭栗平琴郡平琴州旧郁林郡地大唐置平琴州或为平琴郡领县四容山怀义福阳古符安城郡賔州秦属桂林郡二汉为郁林郡晋宋齐因之隋属郁林郡大唐置賔州或为安城郡领县三岭方瑯琊保城贺水郡澄州土地与賔州同大唐置澄州或为贺水郡领县四上林止戈无虞贺水常林郡绣州秦属桂林郡二汉属郁林郡晋以后因之隋属郁林郡大唐平萧铣置绣州或为常林郡领县三常林阿林罗绣象郡象州秦属桂林郡二汉属郁林郡地吴又分置桂林郡晋宋齐因之隋平陈置象州因象山为名炀帝废入始安郡大唐复置象州或为象郡领县三武化阳寿武仙龙城郡柳州秦土地与象郡同晋以后属桂林郡隋属始安郡大唐平萧铣置昆州贞观八年改为柳州或为龙城郡领县五马平龙城洛封洛容象融水郡融州土地与龙城郡同大唐置融州或为融水郡领县三融水黄水武陵朗宁郡邕州秦属桂林郡二汉以后属郁林郡大唐武徳四年置南晋州贞观五年改为邕州或为朗宁郡领县七宣化朗宁思龙如和武縁封陵晋兴怀泽郡贵州古西瓯骆越之地秦属桂林郡徙谪人居之自汉以下与郁林郡同大唐置贵州或为怀泽郡领县四郁平怀泽义山潮水宁仁郡党州秦桂林郡地大唐置党州或为宁仁郡领县四善劳抚安善文宁仁宁浦郡横州秦桂林郡二汉郁林合浦二郡地吴置宁浦郡晋因之宋齐不改梁又置简阳郡隋平陈二郡并废置简州后又为縁州炀帝废州属郁林郡大唐割为横州或为宁浦郡领县三宁浦淳风乐山横山郡田州土地与朗宁郡同大唐为田州或为横山郡领县五都救惠佳武龙横山如頼修徳郡严州秦桂林郡地大唐干封三年置严州或为修徳郡领县三来賔修徳归化龙池郡山州土地与白州同大唐为山州或为龙池郡领县二龙池盆山永定郡峦州秦属象郡大唐置淳州天宝元年改为永定郡干元元年复为淳州永贞元年改为峦州领县三永定武罗灵竹招义郡罗州秦属象郡二汉属合浦郡地宋属髙凉郡齐因之梁陈置罗州及髙兴郡隋平陈郡废罗州如故炀帝初州废并其地入髙凉郡大唐为罗州或为招义郡领县五石城吴川南河招义零緑南潘郡潘州秦属象郡二汉属合浦郡大唐武徳四年置南宕州八年改为潘州或为南潘郡领县三茂名南巴潘水普宁郡容州秦属象郡二汉属合浦郡隋为合浦永平二郡地大唐平萧铣后置铜州贞观八年改铜州为容州或为普宁郡领县六北流普宁陵城渭龙罗窦欣道陵水郡辩州秦属象郡二汉属合浦郡大唐置辩州或为陵水郡领县三石龙陵罗龙化南昌郡白州秦属象郡二汉属合浦郡隋属合浦郡大唐平萧铣于此置南州寻改为白州或为南昌郡领县五博白建宁周罗龙豪南昌定川郡牢州秦属象郡地二汉属日南郡吴省晋平吴复置宋分置南流郡齐梁曰定川郡隋属合浦郡大唐置义州后改为智州又改为牢州或为定川郡领县三南流定川宕川宁越郡钦州晋以前与白州同宋齐以来置宋寿郡梁又置安州隋平陈郡废而安州如故后改安州为钦州炀帝初州废置宁越郡大唐为钦州或为宁越郡领县五钦江灵山遵化内亭保京安南都䕶府安南府秦属象郡汉交趾日南二郡界后汉因之兼置交州晋宋齐并因之宋又置宋平郡齐因之亦为交趾郡地梁陈因之隋平陈郡废置交州炀帝初州废置交趾郡大唐为交州后改曰安南都䕶府领县七宋平朱鸢龙编太平交趾武平平道武峩郡武峩州土地与安南府同大唐置武峩州或为武峩郡领县五如马武劳武縁梁山武峩龙水郡粤州土地与安南府同大唐为粤州或为龙水郡领县四龙水崖山束玺天河忻城郡芝州土地与安南府同大唐为芝州或为忻城郡领县一忻城九真郡爱州秦象郡地汉武置九真郡后汉同晋亦属九真郡宋齐因之梁置爱州隋为九真郡大唐为爱州或为九真郡领县六九真安顺崇平日南无编军宁福禄郡福禄州土地与九真郡同大唐为福禄州或为福禄郡领县二柔远唐林文阳郡长州土地与九真郡同大唐为长州或为文阳郡领县四铜蔡长山其常文阳日南郡驩州古越裳氏国重九译者也秦属象郡二汉属九真郡吴分置九徳郡晋宋齐因之隋置驩州后为日南郡大唐为驩州或为日南郡领县四九徳越裳怀驩浦阳承化郡峯州古文朗国亦陆梁地秦属象郡二汉属交趾郡吴分置新兴郡晋武改为新昌郡宋齐因之陈兼置兴州隋平陈郡废改为峯州炀帝初州废併入交趾郡大唐复置峯州或为承化郡领县五嘉宁承化新昌嵩山珠緑玉山郡陆州秦象郡地汉以来属交趾郡梁分置黄州及宁海郡隋平陈郡废改黄州为玉州炀帝初州废併其地入宁越郡大唐复置玉州上元二年改为陆州或为玉山郡领县三乌雷宁海华清合浦郡亷州秦象郡地汉置合浦郡后汉同吴改为珠官晋又为合浦郡宋因之兼置临瘴郡及越州齐又因之炀帝改为禄州寻改为合州又废州置合浦郡大唐置亷州或为合浦郡领县四合浦封山蔡龙大亷安乐郡巖州土地与合浦郡同大唐为巖州或为安乐郡领县四常乐思封髙城石巖海康郡雷州秦象郡地二汉以后并属合浦郡地梁分置合州大同末以合肥为合州以此为南合州隋平陈又为合州炀帝初州废以属合浦郡大唐置雷州或为海康郡领县三海康遂溪徐闻温水郡禺州秦属象郡大唐置宕州后改为东峩州又改为禺州或为温水郡领县四峩石温水陆川扶桑汤泉郡汤州秦属象郡大唐置汤州或为汤泉郡领县三汤泉渌水罗韶临潭郡瀼州隋大将军刘方始开此路置镇守寻废不通大唐贞观中清平公李𢎞节寻刘方故道开置瀼州以逹交趾今州在郁林之西南交趾之东北其后或为临潭郡领县四临江波零鹄山𢎞逺扶南郡笼州大唐使清平公李𢎞节招降置笼州或为扶南郡领县七武勒武礼罗龙扶南龙赖武观武江正平郡环州大唐李𢎞节招降置环州或为正平郡领县八正平福零龙源饶勉思恩武名歌良蒙都乐古郡古州土地与临潭郡同大唐置古州或为乐古郡领县三乐古古书乐兴珠崖郡崖州海中之洲汉武置珠崖儋耳二郡昭帝省儋耳并珠崖元帝又罢珠崖郡以其阻絶数反故罢弃之与今海康郡徐闻县对自徐闻径度便风扬帆一日一夕即至梁置崖州隋置珠崖郡大唐为崖州或为珠崖郡领县四舍城澄迈文昌临髙昌化郡儋州土地与珠崖郡同汉置儋耳郡大唐置儋州或为昌化郡领县五义伦昌化感恩洛阳富罗延徳郡振州土地与珠崖郡同隋置临振郡大唐置振州或为延徳郡领县五宁逺延徳吉阳临川落屯琼山郡琼州土地与珠崖郡同大唐割崖州置琼州或为琼山郡领县五琼山曾口容琼乐㑹颜罗万安郡万安州土地与珠崖郡同大唐置万安州或为万安郡领县四万安陵水富云博辽风俗五岭之南人杂夷獠不知教义以富为雄珠崖环海尤难賔服是以汉室尝罢弃之大抵南方遐阻人强吏懦豪富兼并役属贫弱俘掠不忌古今是同其性轻悍易兴迷节爰自前代及于国朝多委旧徳重臣抚宁其地也通典卷一百八十四通典卷一百八十五钦定四库全书通典卷一百八十五唐京兆杜佑君卿纂边防覆载之内日月所临华夏居土中生物受气正其人性和而才惠其地产厚而类繁所以诞生圣贤继施法教随时拯弊因物利用三五以降代有其人君臣长幼之序立五常十伦之教备孝慈生焉恩爱笃焉主威张而下安权不分而法一生人大贵实在于斯昔贤有言曰失道而后徳失徳而后仁失仁而后义失义而后礼诚谓削厚为薄散醇为醨又曰古者人至老死不相徃来不交不争自求自足盖疾时浇巧羙徃昔敦淳务以激励勉其慕向也然人之常情非今是古其朴质少事信固可羙而鄙风弊俗或亦有之𬗟惟古之中华多类今之夷狄有居处巢穴焉有葬无封树焉有手圑食焉有祭立尸焉聊陈一二不能遍举其地偏其气梗不生圣哲莫革旧风诰训之所不可礼义之所不及外而不内踈而不戚来则御之去则备之前代逹识之士亦已言之详矣厯代观兵黩武讨伐戎夷爰自嬴秦祸患代有始皇恃百胜之兵威既平六国终以事胡为弊汉武资文景之积蓄务恢封畧天下危若缀旈王莽获元始之全实志灭匈奴海内遂至溃叛隋炀帝承开皇之殷盛三驾辽左万姓怨苦而亡夫持盈固难知足非易唯后汉光武深逹理源建武三十年人康俗阜臧宫马武请殄匈奴帝报曰舍近而图逺劳而无功舍逺而谋近逸而有终务广地者荒务广徳者强有其有者安贪人有者残自是诸将莫敢复言兵事于戏持盈知足岂特治身之本亦乃治国之要道欤我国家开元天宝之际宇内谧如边将邀宠竞图勲伐西陲青海之戍东北天门之师碛西怛逻之战云南渡泸之役没于异域数十万人向无幽寇内侮天下四征未息离溃之势岂可量耶前事之元龟足为殷监者矣第一东夷上序略朝鲜濊马韩辰韩弁辰百济新罗倭夫余虾夷第二东夷下髙句丽东沃沮挹娄勿吉扶桑女国文身大汉琉球闽越第三南蛮上序略槃瓠种廪君种板楯蛮南平蛮东谢西赵牂牁充州獠夜郎滇卭都笮都冉駹附国哀牢僬侥掸国西㸑昆弥尾濮木绵濮文靣濮折腰濮赤口濮黑僰濮松外诸蛮第四南蛮下岭南序略海南序略黄支哥罗林邑扶南顿逊毗骞干陀利狼牙脩婆利槃槃赤土真腊罗刹投和丹丹边斗杜薄薄刺㪍焚火山无论婆登乌笃陀洹诃陵多篾多摩长哥罗舍分第五西戎一序略𦍑无弋湟中月氏胡氐葱茈羌第六西戎二吐谷浑乙弗敌宕昌邓至党项白兰吐蕃大羊同悉立章求㧞泥婆罗第七西戎三西戎总序楼兰且末杅弥车师龟兹第八西戎四焉耆于阗疎勒乌孙姑黑温宿乌秅难兜大宛莎车罽賔乌弋山离条支安息大夏大月氏小月氏第九西戎五康居漕国何国史国奄蔡滑国嚈哒挹怛国天竺车离师子髙附大秦小人轩渠三童泽散驴分坚昆唿得丁令短人波斯悦般伏卢尼朱俱波渴槃陁粟弋阿钩羌副货叠伏罗賖弥石国女国吐火罗劫国陁罗伊罗越底延大食第十北狄一序略匈奴上第十一北狄二匈奴下南匈奴第十二北狄三乌桓鲜卑轲比能宇文莫槐徒河叚慕容氏拓䟦氏蠕蠕第十三北狄四髙车稽胡突厥上第十四北狄五突厥中第十五北狄六突厥下铁勒薛延陁仆骨同罗都波㧞野古多滥葛斛薛阿䟦契苾羽鞠国俞大漠白霫第十六北狄七库莫奚契丹室韦地豆于乌落侯驱度寐霫㧞悉弥流鬼廻纥骨利干结骨駮马鬼国盐漠念边防一东夷上序略东夷有九种曰畎夷方夷干夷黄夷白夷赤夷𤣥夷风夷阳夷率皆土着喜饮酒歌舞或冠弁衣锦器用爼豆所谓中国失礼求之四夷者也昔尧命羲仲宅嵎夷曰𤾉谷盖日之所出也夏后氏太康失徳夷人始叛其后至后发即位賔于王门献其乐舞桀为暴虐诸夷内侵商汤革命伐而定之至于仲丁蓝夷作寇自是或服或叛三百余年武乙衰弊东夷寖盛遂分迁淮岱渐居中土周初封商太师国于朝鲜时管蔡畔周乃招诱淮夷作乱周公征定之其后徐夷僭号穆王命楚灭之至楚灵王㑹申亦来同盟后越迁瑯琊遂陵暴诸夏侵灭小国秦并天下其淮泗夷皆散为人户其朝鲜厯千余年至汉髙帝时灭武帝元狩中开其地置乐浪等郡至后汉末为公孙康所有魏晋又得其地其三韩之地在海岛之上朝鲜之东南也百济新罗魏晋以后分三韩地新罗又在百济之东南倭又在东南隔越大海夫余在髙丽之北挹娄之南其倭及夫余自后汉百济新罗自魏厯代并朝贡不絶而百济大唐显庆中苏定方灭之髙丽本朝鲜地汉武置县属乐浪郡时甚微弱后汉以后累代皆受中国封爵所都平壤城则故朝鲜国王险城也后魏周齐渐强盛隋文帝时寇盗辽西汉王谅帅兵讨之至辽水遭疠疫而返炀帝三度亲征初渡辽水败绩再行次辽水㑹杨𤣥感反奔退又徃将逹涿郡属天下贼起及饥馑旋师贞观中太宗又亲征渡辽破之髙宗总章初英国公李勣遂灭其国古之肃慎宜即魏时挹娄自周初贡楛矢石砮至魏常道乡公末东晋元帝初及石季龙时始皆献之后魏以后曰勿吉国今则曰靺焉大抵东夷书文并同华夏其闽越之地秦平天下以为郡及秦乱其帅又自称王于故地武帝元封初杨仆灭其国迁其人于江淮虚其地自后虽人庶复集遂为郡县矣朝鲜朝鲜周封殷之太师之国太师教以礼义田蚕作八条之教无门户之闭而人不为盗其后四十余代至战国时朝鲜侯凖亦僣称王始全燕时尝略属焉为置吏筑障寨秦灭燕属辽东外徼及秦乱中国人徃避地者数万口汉兴为其逺难守复修辽东故塞至浿水为界属燕王卢绾反入匈奴燕人卫满亡命聚党千余人魋结蛮夷服而东走出塞度浿水击破朝鲜王准居秦故空地上下障后稍役属真蕃朝鲜诸夷及故燕齐亾命者王之都王险㑹孝惠髙后时天下初定辽东太守即约满为外臣保塞外以故满得兵威财物侵降其旁小邑真蕃临屯皆来服属地方数千里𫝊子至孙右渠所诱汉亾人滋多武帝元封三年遣楼船将军杨仆从齐浮渤海兵五万左将军荀彘出辽东讨之朝鲜人相与杀王右渠来降遂以朝鲜为真蕃临屯乐浪𤣥莵四郡昭帝时罢临屯真蕃以并乐浪𤣥莵自内属以后风俗稍薄法禁亦寖多至于六十余条濊濊亦朝鲜之地南与辰韩北与髙句丽沃沮接东穷大海西至乐浪后汉光武建武六年悉封其渠帅为县侯皆岁时朝贺无大君长自汉以来其官有侯邑君三老统主下户其耆旧自谓与髙丽同种言语法俗大抵相类其人性谨愿少嗜慾有亷耻男女衣皆着曲领男子系银花广数寸以为饰其俗重山川山川各有部分不得辄相干渉同姓不婚多所忌讳疾病死亾即弃旧宅更作新居知种麻养蚕绵布晓候星宿先知年岁丰约不以珠玉为宝又祭虎以为神其邑落有侵犯者辄相罚责生口牛马名之为责祸少寇盗作矛长三丈或数人共持之能歩战乐浪檀弓出其地又多文豹有果下马髙三尺乗之可于果树下行也其海出斑鱼皮汉时尝献之魏齐王正始六年不耐濊侯等举邑降四时诣乐浪带方二郡朝谒有军征赋调如中华人焉马韩马韩后汉时通焉有三种一曰马韩二曰辰韩三曰弁辰马韩在西五十有四国其北与乐浪南与倭接辰韩在东十有二国其北与濊貊接弁辰在辰韩之南亦十有二国其南亦与倭接凡七十八国或云百济是其一国焉大者万余户小者数千家各在山海间地合方四千余里东西以海为限皆古之辰国也马韩最大共立其种为辰王都目支国尽王三韩之地其诸国王先皆是马韩种人焉马韩人知田蚕作绵布出大栗如梨又出长尾鸡其尾皆长五尺余邑落杂居亦无城郭作草屋土室形如冢开户在上不知跪拜无长幼男女之别少纲纪国邑虽有王师不能相制御其葬有棺无椁不知骑乗牛马牛马尽于送死不贵金宝锦罽唯重璎珠以缀衣为饰及悬颈垂耳大率皆魁头露紒布袍草履其人壮勇少年有筑室作力者辄以䋲贯嵴皮缒以大木嚾唿为健善用弓楯矛橹虽有鬭争攻战而贵相屈服俗信鬼神常以五月耕种毕昼夜酒会羣聚歌舞数十人俱起相随踏地低昻手足相应为节十月农工毕亦复如之诸国邑各以一人主祭天地号为天君又立苏涂建大木以悬铃鼓事鬼神其南界近倭亦有文身者又有州胡在马韩之西海中大岛上其人差短小言语不与韩仝皆髠头如鲜卑但衣韦衣有上无下畧如祼势养牛豕乗船徃来货市韩中辰韩辰韩耆老自言秦之亾人避苦役来适韩国马韩割其东界地与之有城栅其言语有类秦人由是或谓之为秦韩其王常用马韩人作之世世相𫝊袭辰韩不得自立为王眀其为流移之人故也其名国为邦弓为弧贼为寇行酒为行觞相唿皆为徒诸小邑各有渠帅大者名臣智次有险侧次有樊濊次有杀奚次有邑借土地肥羙宜五谷知蚕桑作缣布乗驾牛马嫁娶以礼其俗男女有别以大鸟羽送死其意欲使死者飞扬国出铁韩濊倭皆从取之诸市买皆用铁如中国用钱又以供给二郡俗喜歌舞饮酒鼓琴瑟其瑟形似筑弹之亦有音曲儿生便以石厌其头欲其匾故辰韩人皆匾头男女近倭亦文身便歩战兵仗与马韩同其俗行者相逢皆住让路弁辰弁辰与辰韩杂居亦有城郭衣服居处与辰韩同言语风俗相似祠祭鬼神有异施灶皆在户西初朝鲜王凖为卫满所破乃将其余衆数千人走入海攻马韩破之自立为韩王凖后灭絶马韩人复立为辰王后汉光武建武中韩人㢘斯人苏马諟等诣乐浪贡献帝封苏马諟为汉㢘斯邑君使属乐浪郡四时朝谒灵帝末韩濊并盛郡县不能制百姓苦乱多流亡入韩者献帝建安中公孙康分屯有有盐县以南荒地为带方郡遣公孙模张敞等收集遗民兴兵伐韩濊旧民稍出是后倭韩遂属带方魏景初中眀帝密遣带方太守刘昕乐浪大守鲜于嗣越海定二郡诸韩国臣智加赐邑君印绶其次为邑长其俗好衣帻下户诣郡朝谒皆假衣帻自服印绶衣帻千有余人部从事吴林以乐浪本统韩国分割辰韩八国以与乐浪晋武帝咸宁中马韩王来朝自是无闻三韩盖为百济新罗所吞并百济百济即后汉末夫余王尉仇台之后初以百家济海因号百济晋时句丽既畧有辽东百济亦据有辽西晋平二郡自晋以后吞并诸国据有马韩故地其国东西四百里南北九百里南接新罗北拒髙丽千余里西限大海处小国之南国西南海中有三岛出黄漆树似小棕树而大六月取汁漆器物若黄金其光夺目自晋代受蕃爵自置百济郡义熙中以百济王夫余腆为使持节百济诸军事宋齐竝遣使朝贡授官封其人土着地多下湿率皆山居其都理建居拔城王号于罗瑕百姓唿为鞬吉支夏言竝王也王妻号于陆夏言妃也官有十六品左率一品逹率二品恩率三品徳率四品扞率五品柰率六品以上冠饰银花将徳七品紫带施徳八品皂带固徳九品赤带季徳十品青带对徳十一品文督十二品皆黄带武督十三品佐军十四品振武十五品克虞十六品皆白带统兵以逹率徳率扞率为之人庶及余小城咸分𨽻焉其衣服男子畧同于髙丽拜谒之礼以两手据地为敬妇人衣似袍而䄂㣲大在室者编发盘于首后垂一道为饰出嫁者乃分为两道焉兵有弓箭刀矟俗重骑射兼爱坟史其秀异者颇解属文又解阴阳五行用宋元嘉历以建寅月为歳首亦解医药卜筮占相之术有投壶摴蒲等杂戏然尤尚奕棊僧尼寺塔甚多而无道士赋税以布绢麻米等婚娶之礼畧同华俗父母及夫死者三年持服余亲则葬讫除之气候温暖五谷杂果菜蔬及酒醴餚馔乐器之属多同于内地唯无驼骡驴羊鹅鸭等云其王以四仲之月祭天又每祭岁四祠其先祖仇台之庙大姓有八族沙氏燕氏劦氏解氏真氏国氏木氏苩氏国西南人岛居者十五所皆有城邑后魏孝文遣衆征破之后其王牟大为髙句丽所破衰弱累年迁居南韩地隋文开皇初其王夫余昌遣使贡方物拜带方郡公百济王大唐武徳贞观中频遣使朝贡显庆五年遣苏定方讨平之旧有五部分统三十七郡二百城七十六万户至是以其地分置熊津马韩东明等五都督府仍以其酋渠为都督府刺史其旧地没于新罗城傍余衆后渐寡弱㪚投突厥及靺鞨其王夫余崇竟不敢还旧国土地尽没于新罗靺鞨夫余氏君长遂絶新罗新罗国魏时新卢国焉其先本辰韩种也辰韩始有六国稍分为十二新罗则其一也其国在百济东南五百余里东濵大海魏将毋邱俭讨髙丽破之奔沃沮其后复归故国留者遂为新罗焉故其人杂有华夏髙丽百济之属兼有沃沮不耐韩濊之地其王本百济人自海迯入新罗遂王其国其国小不能自通使聘苻坚时其王楼寒遣使卫头朝贡坚曰卿言其海东之事与古不同何也答曰亦犹中国时代变革名号改易今焉得仝梁武帝普通二年王姓慕名秦始使人随百济献方物其俗唿城曰健牟罗其邑在内曰喙评在外曰邑勒亦中国之言郡县也国有六喙评五十二邑勒土地肥羙宜植五谷多桑麻果菜鸟兽物产畧与华同至隋文帝时遣使来贡其王姓金名真平文帝拜为乐浪郡公新罗王其先附属于百济后因百济征髙丽人不堪戎役相率归之遂致强盛因袭加罗任那诸国灭之其西北界犬牙出髙丽百济之间官有十六等其一曰伊罚于贵如相次伊尺于次迎于次破弥于次大河尺于次河尺于次乙吉次沙咄于次及伏于次大奈摩次大舍次小舍次吉次大乌次小乌次逹位外有郡县文字甲兵同于中国选人壮健者悉入军烽戍逻俱有屯营风俗刑政衣服畧与髙丽百济同大唐贞观二十二年其王金春秋来朝拜为特进请改章服以从华制倭倭自后汉通焉在带方东南大海中依山岛为居凡百余国光武中元二年倭国奉贡朝贺使人自称大夫倭国之极南界也安帝永初元年倭国王帅升等献生口百六十人桓灵间倭国大乱更相攻伐歴年无主有一女子名曰卑弥唿年长不嫁事鬼道能以妖惑衆于是共立为王侍婢千人少有见者唯有男子一人给饮食𫝊辞语出入居处宫室楼观城栅严设常有人持兵守卫魏明帝景初二年司马宣王之平公孙氏也倭女王始遣大夫诣京都贡献魏以为亲魏倭王假金印紫绶齐王正始中卑弥唿死立其宗女台舆为王其后复立男王并受中国爵命晋武帝太始初遣使重译入贡宋武帝永初二年倭王赞修贡职至曾孙武顺帝昇明二年遣使上表曰封国偏逺作蕃于外自昔祖祢躬擐甲胄䟦渉山川不遑宁处东征毛人五十五国西服衆夷六十六国渡平海北九十五国臣虽下愚忝𦙍先绪驱率所统归宗天极道迳百济装舩理舫而句丽无道图欲见吞䖍刘不已每致稽迟臣欲练甲理兵摧此强敌尅靖方难无替前功窃自假开府仪同三司其余咸各假授诏除武使持节安东大将军倭王其王理邪马台国去辽东万二千里在百济新罗东南其国界东西五月行南北三月行各至于海大较在会稽闽川之东亦与朱崖儋耳相近其国土俗宜禾稻麻纻蚕桑知织绩为缣布出白珠青玉其山出铜有丹土气温煖冬夏生菜茄无牛马虎豹羊有姜桂橘椒蘘荷不知以为滋味出黑雉有兽如牛名山䑕又有大虵吞此兽虵皮坚不可斫其上孔乍开乍闭时或有光射中之虵则死其兵有矛楯木弓竹矢或以骨为镞男子皆黥面文身自谓大伯之后衣皆横幅结束相连无缝女人披发屈紒作衣如单被穿其中央贯头着之并以丹朱涂其身如中国之用粉也有城栅屋室父母兄弟异处唯会同男女无别饮食以手而用笾豆俗皆徒跣以蹲踞为恭敬人性唯嗜酒多寿考国多女大人皆有四五妻其余或两或三女人不媱不妬又俗不盗窃少争讼其婚嫁不娶同姓妇入夫家必先跨火乃与夫相见其死停䘮十余日家人哭泣不进酒食肉亲賔就尸歌舞为乐有棺无椁封土作冢举大事灼骨以卜用决吉凶其行来渡海诣中国常使一人不栉沐不食肉不近妇人名曰持衰若在途吉利则共顾其财物若有疾病遭暴害以为持衰不谨便共杀之官有十二等一曰大徳次小徳次大仁次小仁次大义次小义次大礼次小礼次大智次小智次大信次小信员无定数有军尼百二十人犹中国牧宰八十户置一伊尼翼如里长也十伊尼翼属一军尼其王以天为兄以日为弟尤信巫觋每至正月一日必射戏饮酒其余节畧与华仝乐有五弦琴笛好棊博握槊摴蒲之戏隋文帝开皇二十年倭王姓阿每名多利思比孤其国号阿辈鸡弥华言天儿也遣使诣阙其书曰日出处天子致书日没处天子无恙云云帝览之不悦谓鸿胪卿曰蛮夷书有无礼者勿复以闻明年帝遣文林郎裴清使于倭国渡百济东至一支国又至竹斯国又东至秦王国其人同于华夏以为夷洲疑不能明也又经十余国逹于海崖自竹斯以东皆附庸于倭清将至王遣小徳阿軰台从数百人设仪仗鸣鼓角来迎又遣大礼哥多毗从二百余骑郊劳既至彼都其王与清相见设宴享以遣复令使者随清来贡方物其国跣足以幅布蔽其前后椎髻无冠带隋炀帝时始赐衣冠并以綵锦为冠饰裳皆施撰缀以金玉衣服之制颇同新罗大唐贞观五年遣新州刺史高仁表持节抚之浮海数月方至仁表无绥逺之才与其王争礼不宣朝命而还由是遂絶又千余里至侏儒国人长三四尺自侏儒东南行船行一年至祼国黑齿国使驿所𫝊极于此矣倭一名日本自云国在日边故以为称武太后长安二年遣其大臣朝臣真人贡方物真人者犹中国地官尚书也颇读经史解属文首冠进徳冠其顶有花分而四散身服紫袍以帛为腰带容止温雅朝廷异之拜为司膳员外郎夫余夫余国后汉通焉初北夷索离国王有子曰东明长而善射王忌其勐而欲杀之东明奔走南渡掩㴲水因至夫余而王之顺帝永和初其王始来朝帝作黄门鼓吹角抵戏以遣之夫余本属𤣥莵至汉末公孙度雄张海东威服外夷其王始死子尉仇台立更属辽东时句丽鲜卑强度以夫余在二虏之间妻以宗女至孙位居嗣立正始中幽州刺史毋丘俭将兵讨句丽遣𤣥莵太守王颀诣夫余位居遣大加郊迎供军粮自后汉时夫余王葬用玉匣常先以付𤣥莵郡王死则迎取以葬及公孙渊伏诛𤣥莵库犹得玉匣一具晋时夫余库有玉璧珪瓉数代之物𫝊以为宝耆老言先代之所赐也其印文言濊王之印国有故城名濊城盖本濊貊之地其国在长城之北去𤣥莵千里南与髙句丽东与挹娄西与鲜卑接北有弱水地可方二千里有户八万土宜五谷不生五果有宫室仓库牢狱多山陵广泽其人性强勇谨厚不寇抄以六畜名官有马加牛加猪加狗加大使大使者使者邑落有豪民名下户皆为奴仆诸加别主四出道大者数千家小者数百家会同拜爵揖让升降有似中国以腊月祭天译人𫝊辞皆跪手据地窃语用刑严急杀人者死没其家人为奴婢窃一责十二男女媱妇人妬皆杀之兄死妻嫂与北狄同俗出名马赤玉貂豽羙珠大者如酸枣以弓矢刀矛为兵家家自有铠仗作城栅皆圆有似牢狱行人无昼夜好歌吟通日声不絶有军事亦祭天杀牛观蹏以占吉凶蹄解者为凶合者为吉有敌诸加自战下户但担粮食之其死夏月皆用氷杀人殉葬多者百数厚葬有棺无椁至大康六年为慕容廆所袭破其王依虑自杀子弟走保沃沮武帝以何龛为䕶东夷校尉明年夫余后王依罗遣使诣龛求索见人还复旧国龛遣督邮贾沉以兵送之尔后每为廆掠其种人卖于中国帝又以官物赎还禁市夫余之口自后无闻虾夷虾夷国海岛中小国也其使须长四尺尤善弓矢揷箭于首令人戴之而立四十歩射之无不中者大唐显庆四年十月随倭国使人入朝通典卷一百八十五通典卷一百八十六钦定四库全书通典卷一百八十六唐京兆杜佑君卿纂边防二东夷下髙句丽髙句丽后汉朝贡云本出于夫余先祖朱䝉朱䝉母河伯女为夫余王妻为日所照遂有孕而生及长名曰朱䝉俗言善射也国人欲杀之朱䝉弃夫余东南走渡普述水至纥升骨城遂居焉号曰句丽以髙为氏及汉武灭朝鲜以髙句丽为县属𤣥莵郡赐以衣帻朝服鼓吹常从𤣥莵郡受之后稍骄恣不复诣郡但于东界筑小城以受之遂名此城为帻沟溇帻沟溇者句丽名城也王莽时发句丽兵以伐匈奴其人不欲行皆亡出塞为宼盗莽更名髙句丽王为下句丽侯于是貊人寇边愈甚光武建武八年遣使朝贡帝复其王号其国在辽东之东千里南与朝鲜濊貊东与沃沮北与夫余接地方二千里多大山深谷无原泽随山谷而为居少田业力作不足以自资其俗节于饮食而好修宫室以夫余别种而言语法则多同而跪拜曵一脚行歩皆走凡有五族有消奴部絶奴部顺奴部灌奴部桂娄部本消奴部为王稍㣲弱后桂娄部代之其置官有相加对卢沛者古邹大加主簿优台使者皁衣先人其俗人皆净洁自憙邑落男女每夜羣聚为倡乐好祠鬼神社稷灵星以十月祭天大会名曰东盟其国东有大穴号禭神亦以十月迎而祭之其公会衣服皆锦绣金银以自饰大加主簿皆着帻如冠帻而无后其小加着折风形如弁无牢狱有罪诸加评议便杀之没入妻子为奴婢婚娶之礼略无财币若受财者谓之卖婢俗甚耻之父母及夫丧其服制同于华夏兄弟则服以三月兵器有甲弩弓箭㦸矟矛鋋乐有五絃琴筝筚篥横吹箫鼓之属赋税则绢布及粟随其所有量贫富差等输之其马皆小便登山畜有牛豕豕多白色其人性凶急有气力习战鬭好寇抄沃沮东濊皆属焉又有小水貊句丽作国依水而居出好弓所谓貊弓是也至其王宫生而开目能视国人懐之及长勇壮和帝时频掠辽东𤣥莵等郡宫死𤣥莵太守姚光上言欲因其丧发兵击之尚书陈忠曰宫前桀黠先不能讨死而击之非义也宜遣弔问因责让前罪安帝从之眀年宫子遂成还汉生口诣𤣥莵降诏曰自今以后不与县官战鬭而自以亲附送生口者皆与赎直缣人四十疋小口半之自尔率服东陲少事其后王伯固死有二子长曰抜竒小曰伊夷模拔竒不肖国人共立伊夷模为王自伯固时数寇辽东又受亡胡五百余家献帝建安中拔竒怨为兄而不得立与消奴加各将下户三万余口诣公孙康降还住沸流水降胡亦叛伊夷模伊夷模更作新国都于丸都山下拔竒遂徃辽东有子留句丽国古邹加驳位居是也伊夷模死子位宫立以曾祖名宫生能开目视及长大果虐今王生亦能视句丽唿相似为位似其祖故名之为位宫宫有勇力便鞍马魏齐王正始三年位宫寇西安平五年幽州刺史毋丘俭将万人出𤣥莵讨之战于沸流位宫败走俭追至頳岘县车束马登丸都山屠其所都斩首虏万余级六年毋丘俭复讨之位宫轻将诸加奔沃沮俭使王颀追之过沃沮千余里到肃慎南界刻石纪功又刋丸都山铭不耐城而还至位宫五叶孙钊晋康帝建元初慕容皝率兵伐之大败单马奔走皝乘胜追至丸都焚其宫室掠男女五万余口以归钊后为百济所杀其后慕容寳以句丽王安为平州牧封辽东𢃄方二国王安始置长史司马叅军官后略有辽东郡至孙髙琏东晋安帝义熙中遣长史髙翼献赭白马以琏为营州诸军事髙丽王乐浪郡公宋元嘉中又献马八百疋自东晋宋至于齐梁后魏后周其主皆受南北两朝封爵分遣贡使初后魏时置诸国使邸齐使第一髙丽次之南齐武帝永眀中髙丽使至服穷袴折风中书郎王融戏之曰服之不衷身之灾也头上定是何物答曰此即古弁之遗像也自东晋以后其王所居平壤城亦曰长安城随山屈曲南临浿水在辽东南千余里城内唯积仓储器械寇贼至方入同守王别为宅于其侧其外有国内城及汉城亦别都也复有辽东𤣥莬等数十城皆置官司以相统摄焉其国中书籍有五经三史三国志晋阳秋玉篇字统字林自琏七叶至元隋文帝时率靺鞨之衆万余骑寇辽西随遣汉王谅总兵讨之次辽水大遭疾疫又乏粮元复惶惧遣使请罪遂班师至炀帝徴元入朝不至大业七年帝亲征元师度辽水东城分道出师顿兵于其城下髙丽婴城固守帝命诸将攻之又勑诸将髙丽若降者即宜抚纳不得纵兵城将䧟贼辄言请降诸将奉㫖不敢赴机先令驰奏比报至贼守御亦偹随出拒战如此者再三帝不悟食尽师老输粮不继诸军败绩还者千人而已是行也唯于辽水西㧞贼武列逻而已还九年帝复亲征乃勑诸军以便宜从事诸将分道攻城贼势日蹙㑹杨𤣥感作乱反书至帝班师兵部侍郎斛斯政𤣥感之党亡入髙丽具知事实悉鋭兵来追殿军多败十年又发天下兵会盗贼蜂起所在阻絶军多失期少至辽水又属饥馑六军递相掠夺复多疾疫自黄龙以东骸骨相属止泊之处军人皆积尸以御风雨死者十有八九髙丽亦困弊于守御遣使乞降囚送斛斯政以赎罪帝许之顿于懐逺镇受其降欵旋师仍徴元入朝不至帝更图后举㑹天下大乱不克行大唐武徳四年遣使朝贡其国建官有九等其一曰吐捽旧名大对卢总知国事次曰太大兄次郁折华言主簿次太大夫使者次皁衣头大兄东夷相𫝊所谓皂衣先人者也以前五官掌机密谋政事徴发兵马选授官爵次大使者次大兄次收位使者次上位使者次小兄次诸兄次过节次不过节次先人又有状古邹加掌賔客比鸿胪卿以大夫使者为之又有国子博士大学博士舍人通事典书客皆以小兄以上为之又其诸大城置傉萨比都督诸城置处闾近支比刺史亦谓之道使其武官曰大模逹比衞将军以皂衣头大兄以上为之次末客比中郎将以大兄以上为之其次领千人以下各有差等又其国有五部皆贵人之族也一曰内部即后汉时桂娄部也二曰北部即絶奴部也三曰东部即顺奴部也四曰南部即灌奴部也五曰西部即消奴部也碣石山在汉乐浪郡遂城县长城起于此山今騐长城东截辽水而入髙丽遗址犹存又平壤城东北有鲁阳山鲁城在其上西南二十里有苇山南临浿水其大辽水源出靺鞨国西南山南流至安市小辽水源出辽山西南流与大梁水会大梁水在国西出塞外西南流注小辽水马訾水一名鸭緑水水源出东北靺鞨白山水色似鸭头故俗名之去辽东五百里经国内城南又西与一水合即盐难水也二水合流西南至安平城入海髙丽之中此水最大波澜清澈所经津济皆贮大船其国恃此为天堑水濶三百歩在平壤城西北四百五十里辽水东南四百八十里又遣使请道敎诏沈叔安将天尊像并道士至其国讲五千文开释𤣥宗自是始崇重之化行于国有踰释典其后东部大人盖苏文弑其王髙武立其姪藏为主自为莫离支此官总选兵犹吏部兵部尚书也于是号令远近遂専国命苏文须面甚伟形体魁杰衣服冠履皆饰以金綵身佩五刀常挑臂髙歩意气豪逸左右莫敢仰视常令武官贵人俯伏于地登背上下马七年二月遣使内附受正朔请颁歴许之八年三月髙祖谓羣臣曰名实之间理须相副髙丽称臣于隋终拒炀帝此亦何臣之有朕敬于万物不欲骄贵但据有土宇务共安人何必令其称臣以自尊大可即诏述朕此懐也裴矩温彦博进曰辽东之地周为太师之国汉家之𤣥莵郡耳魏晋以前近在提封之内不可许以不臣若以髙丽抗礼四夷必当轻汉且中国之于夷狄犹太阳之于列星理无降尊俯同蕃服乃止贞观十八年二月太宗谓侍臣曰髙丽莫离支贼杀其主尽诛犬臣夫出师弔伐须有其名因其杀君虐下取之为易谏议大夫禇遂良进曰兵若度辽事须尅㨗万一不获无以威示远方必更发怒再动兵衆若至于此安危难测太宗然之兵部尚书李勣曰近者薛延陀犯边必欲追击但为魏徴苦諌遂止向若讨伐无一人生还可五十年间边境无事至十一月以刑部尚书张亮为平壤道行军大总管自莱州泛海趣平壤又以特进李勣为辽东道行军大总管趣辽东两军合势三十日征辽东之兵集于幽州十九年太宗亲征渡辽四月李勣攻拔盍牟城获口二万以其城置盍州勣又攻辽东城拔之以其城为辽州六月攻拔白巖城以其城为巖州遂引军次安市城进兵以攻之㑹髙丽北部傉萨髙延夀南部髙惠真率靺鞨之衆十五万来援于安市城东南八里依山为阵上令所司张受降幕于朝堂之侧夜召文武躬自指挥是夜有流星坠贼营中眀日及战大破之延夀惠真率三万六千八百人来降上以酋首三千五百人授以戎秩迁之内地余三万人悉放还平壤城靺鞨三千人并坑之获马五万疋牛五万头甲一万领因名所幸山为驻驆山命许敬宗为文勒石以纪其迹遂移军于安市城南久不尅九月遂班师先遣辽盍二州户口渡辽乃召兵马歴于城下而旋城主升城拜辞太宗嘉其坚守赐缣百疋以励事君者二十一年李勣复大破髙丽于南苏班师至颇利城渡白狼黄嵓二水皆由膝以下勣怪二水狭浅问契丹辽源所在云此二水更行数里合而南流即称辽水更无辽源可得也旋师之后更议再行二十二年司空房𤣥龄病亟乃谓诸子曰当今天下清谧咸得其宜唯东讨不庭方为国害主上含怒意决臣下莫敢犯颜吾若不言可谓衔恨入地遂封表切谏曰臣闻兵恶不戢武贵止戈当今圣化所覃无逺不服自上古所不臣者陛下皆能臣之所不制者皆能制之详观古今为中国患害无过突厥遂能坐运神策不下殿堂大小可汗相次束手分典禁衞执㦸行间其后延陁鸱张寻就夷灭铁勒慕义请置州县沙漠之北万里无尘至如髙昌叛涣于流沙吐浑首窜于积石偏师薄伐俱从平荡髙丽逋诛莫能讨击陛下责其逆乱杀主虐人亲总六军问罪辽碣未经旬日即拔辽东此圣主之所自知㣲臣安敢偹説且陛下仁风被于率土孝徳彰于配天兼衆美而有之靡不毕具㣲臣深为陛下惜之重之爱之寳之易曰知进而不知退知存而不知亡又曰知进退存亡而不失其正者其唯圣人乎由此言之进有退之义存是亡之机得有丧之理老臣所以为陛下惜之盖谓此也老子曰知足不辱知止不殆臣谓陛下威名功徳亦可足矣拓地开疆亦可止矣彼髙丽者边夷贱类不足待以仁义不可责以常礼古来以鱼鼈畜之宜从濶畧若必欲絶其种类深恐兽穷则搏且陛下每决死囚必命三覆进素食停音乐盖以人命所重感动圣慈况今兵士之徒无一罪戾无故驱之于辽城之间委之于锋刃之下使肝脑涂地魂魄无归令其老父孤儿寡妇慈母覩轊车而掩泣抱枯骨而摧心足以变动隂阳感伤和气实天下之寃痛也伏愿陛下遵皇祖老子止足之戒以保万代巍巍之名许髙丽自新罢应募之限自然华夷庆頼逺肃迩安臣老病三公朝夕入地谨罄残魂余息结草之诚傥䝉録此哀鸣即臣死且不朽盖苏文死其子男生嗣立为其弟男建所逐使其子献诚诣阙髙宗总章元年遣司空李勣伐髙丽破其都平壤城擒其王髙蔵并男建等平其国下城百七十戸六十九万七千二年移髙丽戸二万八千三百配江淮岭南山南京西咸亨元年四月其余类有酋长钳牟岑者率衆叛立高蔵外孙安舜为王令左衞大将军髙偘讨平之其后余衆不能自保散投新罗靺鞨旧国土尽入于靺鞨髙氏君长遂絶武太后圣歴二年鸾台侍郎平章事狄仁杰上表请捐安东复其君长曰臣闻先王疆理天下皆是封域之内制井田出兵赋其有逆命者因而诛焉罪其君弔其人存其社稷不夺其财非欲土地之广非贪玉帛之货至汉孝武籍四帝之资储于是定朝鲜讨西域平南越击匈奴府库皆空贼盗蜂起百姓嫁妻卖子流离于道路万计于是𣙜酤市利算及舟车笼天下货财而财用益屈末年觉悟息兵罢役封丞相为富民侯然而汉室中分盖由此起岂不戒哉人有四支者所以捍头目也君有四方者所以衞中国也然以蝮蛇在手既以断节全身狼戾一隅亦宜弃之存国汉元帝罢珠崖之郡宣帝弃车师之田非恶多而好少也知难即止是为爱人今以海中分为两运风波漂荡没溺至多准兵计粮犹苦不足且中国之与蕃夷天文自隔辽东所守已是石田靺鞨遐方更为鸡肋今欲肥四夷而瘠中国恐非通典且得其地不足以耕织得其人不足以赋税臣请罢薛讷废安东镇三韩君长髙氏为其主愿陛下兴存亡继絶之义复其故地此之美名髙于尧舜逺矣东沃沮东沃沮后汉通焉初武帝灭朝鲜时以其地为𤣥莵郡后为夷貊所侵徙郡于髙句丽西北至光武以其渠帅为县侯不耐华丽沃沮诸县皆为侯国后汉末犹置功曹主簿诸曹皆濊民作之其诸邑落渠帅皆自称三老则故县国之制也其国在髙句丽盖马大山之东东滨大海北与挹娄夫余南与濊貊接其地东西狭南北长可折方千里戸五千土肥美背山向海宜五谷善田种无大君主有邑落长帅人性质直强勇便持矛歩战言语饮食居处衣服有似句丽其葬作大木椁长十余丈开一头为戸新死者先假埋之令皮肉尽乃取骨置椁中家人皆共一椁刻木如主形随死者为数又有瓦䥶置米其中编悬之于椁戸边国小廹于大国之间遂臣属句丽复置其中大人为使者使相主领又使大加统之责其租税貂布鱼盐海中食物千里担负致之又发其美女以为婢妾焉魏齐王正始五年幽州刺史毋丘俭讨句丽句丽王宫奔沃沮遂进师击沃沮邑落皆破之宫又奔北沃沮北沃沮一名置沟娄去南沃沮八百余里其俗南北皆同与挹娄接挹娄喜乘船寇抄北沃沮畏之夏月常在山巖深穴中为守偹冬月氷冻船道不通乃下居村落毌丘俭遣𤣥莵太守王颀追讨宫尽其东界耆老言国人常乘船捕鱼遭风吹数十日东到一岛上有人言语不相晓其俗尝以七月取童女沉海又言有一国亦在海中纯女无男人或𫝊其国有神井闚之輙生子又説得一布衣从海中浮出其身衣中国人衣其两䄂长三丈又得一破船随波出在海中岸边有一人项中复有面生得之与语不相通不食而死其城皆在沃沮东大海中挹娄挹娄魏时通焉云即古肃慎之国也周武王及成王时皆贡楛矢石砮尔后千余年虽秦汉之盛莫能致也常道乡公景元末来贡献楛矢石砮弓甲貂皮之属其国在不咸山北在夫余东北千余里濵大海南与北沃沮接不知其北所极广袤数千里土地多山险车马不通人形似夫余而言语各异有五谷牛马麻布出赤玉好貂无君长其邑落各有大人处于山林之间土气极寒常为穴居以深为贵大家接至九梯好养豕食其肉衣其皮冬以豕膏涂身厚数分以御风寒夏则祼袒以尺布蔽其前后其人臭秽不洁作厠于中圜之而居无文墨以言语为约坐则箕踞以足挟肉啖之得冻肉坐其上令温煖土无盐鉄烧木作灰灌之取汁而食俗皆编髪将嫁娶男以毛羽揷女头女和则持归然后致礼聘之妇贞而女滛贵壮而贱老死者其日即葬之于郊野交木作小椁杀猪积其上以为死者之粮性凶悍以无忧哀相尚父母死男女不哭泣有哭者谓之不壮相盗窃无多少皆杀之虽野处而不相犯有石砮皮骨之甲国东北有山出石其利入铁将取之必先祈神其人衆虽少而多勇力处山险又善射弓长四尺力如弩矢用楛长尺八寸青石为镞镞皆施毒中人即死隣国畏其弓矢卒不能服也便乘船好宼盗隣国患之东夷饮食类皆用俎豆唯挹娄独无法俗最无纲纪至晋元帝初又诣江左贡其石砮至成帝时通贡于石季龙四年方达季龙问之答曰每候牛马向西南卧者三年矣是知有大国所在故来焉勿吉勿吉后魏通焉在髙句丽北亦古肃慎国地邑落各自有长不相总一凡七种其一号栗末部与髙丽相接二曰汨咄部在栗末之北三曰安车骨部在汨咄东北四曰拂湼部在汨咄东五曰号室部在拂湼东六曰黒水部在安车骨西北七曰白山部在栗末东南胜兵各数千而黒水部尤为劲健自拂湼以东矢皆石镞长二寸所居多依山水渠帅曰大莫拂瞒咄东夷中为强国诸国皆患之其国有大水濶三里余名速末水其地卑下湿筑堤凿穴以居室形似冢开口于上以梯出入无牛有车马佃则偶耕车则歩推有粟及麦穄菜则有葵水气咸凝盐生树上亦有盐池多猪无羊嚼米醖酒饮能致醉妇人则布裙男子衣猪皮其裘头揷虎豹尾善射其父母春夏死立埋之冢上作屋不令雨湿若秋冬死以其尸饵貂貂食其肉则多得之俗以溺洗手面于诸夷最为不洁孝文延兴中其王遣乙力支朝献乙力支称初发其国乘船溯难河西上至大沵河沉船于水南出陆行渡洛孤水从契丹西界达和龙乙力支还从其来道取得本乘船达其国焉隋文帝初靺鞨国有使来献谓即勿吉也西北与契丹接每相刼掠与中华悬隔唯栗末白山为近炀帝初其渠帅突地稽率其部来降居之柳城辽东之役突地稽率其徒以从每有战功从帝幸江都寻放归柳城大唐圣化远被靺鞨国频使贡献详考𫝊记挹娄勿吉靺鞨俱肃慎之后裔扶桑扶桑南齐时闻焉废帝永元初其国有沙门慧深来至荆州説云扶桑在大汉国东二万余里地在中国之东其土多扶桑木叶似桐初生如笋国人食之实如梨而赤绩其皮为布以为衣亦为锦作板屋无城郭有文字以扶桑皮为纸无兵甲不攻战名国王为乙祁贵人第一者为大对卢第二者为小对卢第三者为纳咄沙国王行有鼓角导从其衣色随年改易甲乙年青丙丁年赤戊巳年黄庚辛年白壬癸年黒有牛角甚长以角载物至胜二十斛车有马车鹿车国人养鹿如牛以乳为酪有赤梨经年不壊多葡萄其地无铁有铜不贵金银市无租估其婚姻法大抵与中国仝亲丧七日不食祖父母丧五日不食兄弟伯叔姑姊妹三日不食设坐为神像朝夕拜奠不制缞绖嗣王立三年不视国事有宋孝武帝大眀二年罽宾国有比丘五人游行至其国始通佛法像敎女国女国慧深云在扶桑东千余里其人容貌端正色甚洁白身体有毛髪长委地至二三月竞入水则姙娠六七月产子女人胷前无乳项后生毛根白毛中有汁乳子百日能行三四年则成人矣见人惊避偏畏丈夫食咸草如禽兽咸草叶似邪蒿而气香味咸梁武帝天监六年有晋安人渡海为风所飘至一岛登岸有人居女则如中国人而言语不可晓男则人身而狗头其声如犬吠其食有小豆其衣如布筑土为墙其形圆其户如窦文身文身梁时闻焉在倭国东北七千余里人体有文如兽其额上有三文文大直者贵文小曲者贱土俗欢乐物丰而贱行客不赍粮有屋宇无城郭国王所居餙以金银珍丽绕屋为堑广一丈实以水银雨则流于水银之上市用珍寳大汉大汉梁时闻焉在文身国东五千余里无兵戈不攻战风俗并与文身国仝而言语异琉球琉球自隋闻焉居海岛之中当建安郡东水行五日而至土多山洞其王姓欢斯名渇剌兠不知其由来有国代数也彼土人唿之为可老羊妻曰多㧞茶所居曰波罗檀洞壍栅三重环以流水树棘为藩王所居舎其大十六间彫禽刻兽多鬬镂树似橘而叶密条纎如发纷然下垂国有四五帅统诸洞洞有小王徃徃有村村有鸟了帅并以善战者为之自相立理一村之事男女皆以白纻绳纒发从头后盘绕妇人以罗纹白布为㡌织鬬镂皮并杂色纻及杂毛以为衣制裁不一织藤为笠饰以毛羽兵有刀矟弓箭剑铍之属编纻为甲或以熊豹之皮王乘木兽令人轝之而行导从不过数十人国人好相攻击人皆骁健善走难死而耐疮诸洞各为部队不相救助两阵相当勇者三五人相击射如其不胜一军皆走遣人致谢即共和解収取鬬死者共聚而食之食皆用手无赋敛有事则均税俗无文字视月亏盈以纪时节候草枯以为年嵗人深目长鼻颇类于胡人纵年老发多不白无君臣上下之节拜伏之礼父子同牀而寝妇人产乳必食子衣以木槽暴海水为盐木汁为酢酿米曲为酒遇得异味先进尊者凡有宴会执酒者必待唿而后饮上王酒者亦唿王名衔杯共饮颇仝突厥歌唿蹋蹄一人唱衆人皆和音颇哀怨其死者气将絶举于庭浴其尸以布帛纒之褁以苇席衬土而殡上不起坟子为父者数月不食肉有熊罴豺狼尤多猪鸡无牛羊驴马厥田良沃先以火烧而引水灌之持一插以石为刃长尺余濶数寸而垦之土宜播种树木有同于江表气候与岭南相类俗事山海之神祀以酒殽鬬战杀人便将所杀人祭其神炀帝大业初海师何蛮等云每春秋二时天清气静东望依稀似有烟雾之气亦不知几千里三年帝令羽骑尉朱寛入海求访异俗得何蛮遂与俱徃因到琉球国言不相通掠一人并取其布甲而还时倭国使来朝见之曰此夷邪久国人所用也帝遣虎贲郎将陈稜朝请大夫张镇州率兵自义安浮海击之至琉球初稜将南方诸国人从军有崑崙人颇解其语遣人慰谕之琉球不从拒逆官军稜击走之进至其都频战皆败毁其宫室虏其男女数千人而还闽越闽越王无诸及越东海王摇者其先皆越王勾践之后也姓驺氏秦已并天下皆废为君长以其地为闽中郡及诸侯叛秦无诸及摇率越人佐汉击项籍汉五年复立无诸为闽越王王闽中故地都东冶孝惠三年举髙帝时越功曰闽君摇功多乃立摇为东海王都东瓯时俗号为东瓯王至孝景三年吴王濞反吴破东瓯受汉之购杀吴王吴王之子子驹子华亡走闽越怨杀其父常劝闽越击东瓯至武帝建元三年闽越发兵围东瓯乃遣荘助以节发兵㑹稽遂浮海救东瓯未至闽越引去东瓯请举国徙中国仍率其衆四万余人处江淮之间至六年闽越击南越上遣大行王恢出章郡大司农韩安国出会稽兵未踰岭闽越王郢发兵距险其弟余善杀王郢使人谢罪天子诏罢兵曰郢等首恶独无诸子繇君丑不同谋焉乃立丑为越繇王奉闽越祀余善已杀郢威行于国天子闻之为余善不足复兴师曰余善数与郢谋乱而后首诛郢师得不劳因立余善为东越王与繇王并处至元鼎五年南越反余善上书请以卒八千从楼船将军击吕嘉等兵至揭阳以海风波为辞不行持两端是时杨仆上书愿便引兵击东越帝以士卒劳倦不许罢兵令诸校留屯章郡梅岭待命六年秋余善闻楼船请诛之汉兵临境乃遂反遣兵入梅岭杀汉校尉帝遣横海将军韩説自句章浮海从东方徃楼船将军杨仆出武林中尉王温舒出梅岭元封元年冬咸入东越繇王居股杀余善降于是天子曰东越陿多阻闽越悍数反覆诏徙其人处江淮间东越地遂虚通典卷一百八十六通典卷一百八十七钦定四库全书通典卷一百八十七唐京兆杜佑君卿纂边防三南蛮上序畧南蛮其在唐虞与之要质故曰要服夏商之时渐为邉患暨于周代党衆弥盛故诗曰蠢尔蛮荆大邦为雠至楚武王时蛮与罗子共败楚师杀其将屈瑕楚师后振遂属于楚及吴起相悼王南并蛮越遂有洞庭苍梧之地秦昭王使将伐楚畧取蛮夷置黔中郡汉兴以后时有宼盗其西南诸夷夜郎之属悉平定置郡县公孙述时夜郎大姓为汉保境后汉初从番禺江奉贡光武建武中武陵蛮帅单程大寇郡县汉将刘尚战败数嵗方平顺帝时武陵太守増其租赋蛮又举种反杀乡吏东晋时沔中蛮因刘石乱后渐徙于陆浑以南徧满山谷宋齐以后荆雍二州各置校尉以抚宁之郡蛮酋帅互受南北朝封爵至后魏末暴患滋甚僭称侯王屯据崃路断絶行旅周武帝遣陆腾大破之其獠初因蜀李势乱后自蜀汉山谷出侵扰郡县至梁时州郡每嵗伐獠以自利及后周平梁益自尔遂同华人矣以其黔中东谢西赵自古不臣中国大唐贞观以后置羁縻州领之盘瓠种盘瓠种昔帝喾时患犬戎入寇乃访募天下有能得犬戎之将军头者妻以少女时帝有畜狗名曰盘瓠遂衔其将军首而至乃以女配之盘瓠得女负走入南山止石穴中生六男六女因自相夫妻织绩木皮染以草实好五色衣服制裁皆有尾形衣裳斑兰语言侏离其后滋蔓号曰蛮夷有邑君长名渠帅曰精夫相唿为姎徒所居皆深山重阻人迹罕至长沙黔中五溪蛮皆是也秦昭王使白起伐楚畧取蛮夷始置黔中郡汉兴改为武陵郡嵗令大人输布一疋小口二丈是谓賨布虽时为寇盗而郡国讨平之后汉光武建武二十三年十二月武陵蛮精夫相单程等大寇郡县遣武威将军刘尚发南郡长沙武陵兵万余人乗船泝沅水入武溪击之尚轻敌深入悉为所没又遣伏波将军马援将兵至临沅击破之单程等饥困乞降㑹援病卒谒者宗均为置吏以司之羣蛮遂平歴章和安顺四朝累反叛攻刼州郡讨平之永和初武陵太守上书以蛮夷率服可比汉人增其租赋议者皆以为可尚书令虞诩独奏曰自古圣王不臣异俗非徳不能及威不能加其兽心贪婪难率以礼是故羁縻而绥抚之附则受而不逆叛则弃而不追先帝旧典贡税多少所由来久矣今猥增之必有怨叛计其所得不偿所费帝不从其冬澧中溇中蛮果争布非旧约遂杀乡吏举种反自后至桓灵二帝又累反叛攻刼州郡讨破之蜀先主章武初吴将李异屯巫秭归先主遣将军吴班攻破之于是武陵五溪蛮夷相率响应廪君种廪君种不知何代初巴氏樊氏曋氏相氏郑氏五姓皆出于武落钟离山其山有赤黑二穴巴氏之子生于赤穴四姓之子皆生黒穴未有君长共立巴氏子务相是为廪君从夷水下至盐阳廪君于是君乎夷城四姓皆臣之巴梁间诸巴皆是也战国时秦恵王并巴中以巴氏为蛮夷君长其人嵗出赋二千一十六钱三嵗一出义赋千八百钱其人户出幏布八丈二尺鸡羽三十鍭汉兴南郡太守靳强奏请一依秦时故事至光武建武二十三年南郡奏潳山蛮雷迁等始反叛武威将军刘尚讨破之徙其种人七千余口置江夏界中其后沔中蛮是也和帝永元十三年巫蛮许圣等以郡收税不均反叛发荆州诸郡兵讨破之复悉徙置江夏灵帝光和三年江夏蛮复反寇患累年庐江太守陆康讨破之板楯蛮板楯蛮秦昭襄王时有一白虎于蜀巴汉之境伤害千余人昭王乃募有能杀虎者赏邑万家时有巴郡阆中夷廖仲等射杀白虎昭王以其夷人不欲加封乃刻石盟要复夷人顷田不租十妻不算伤人者论杀人得以赕钱赎死盟曰秦犯夷输黄龙一双夷犯秦输清酒一钟夷人安之至汉高帝为汉王发夷人还伐三秦秦地既定乃遣还巴中复其渠帅罗朴督鄂度夕龚七姓不输租赋余户乃嵗入口钱四十巴人唿赋为賨谓之賨人焉代号为板楯蛮夷阆中有渝水其人多居水左右天性劲勇初为汉前锋数陷阵俗喜歌舞高帝命乐人习之所谓巴渝舞也遂代代服从至后汉以后郡守常率以征伐灵帝光和三年巴郡板楯蛮叛寇掠三蜀及汉中诸郡灵帝乃问益州计吏方畧汉中计吏程苞对曰板楯七姓以射杀白虎立功先代复为义人其人勇勐善战昔安帝永初中羌入汉川郡县破壊得板楯救之羌死败殆尽故号为神兵至桓帝建和二年羌复大入实赖板楯连摧破之前车骑将军冯绲南征武陵亦倚板楯以成其功近益州郡县乱太守李显之亦以板楯讨而平之忠功如此本无恶心但长吏乡亭更赋至重仆役箠楚过于奴虏阙庭悠逺不能自闻含怨唿天叩心穷谷故邑落相聚以致叛戾非有谋主僭号以图不轨今但遣明能牧守自然安集不烦征伐也帝从其言遣太守曹谦宣诏赦之即皆降服及汉末天下乱自巴西之宕渠迁于汉中杨车坂抄掠行旅号为杨车巴魏武克汉中李特祖将五百家归之魏武又迁于畧阳北复号之为巴氐蜀后主刘禅建兴十一年涪陵属国人夷反车骑将军邓芝往讨皆破平之其沔中蛮至晋时刘石乱后渐得北迁陆浑以南满于山谷宋时荆州置南蛮校尉雍州置宁蛮校尉以领之如蛮人顺附者一户输谷数斛其余无事宋人赋役严苦贫者不复堪命多逃亡入蛮蛮无徭役强者又不供官税结党连羣动有数百千人州郡力弱则起为盗贼种类稍多户口不可知也文帝元嘉中天门溇中令宋矫之徭赋过重蛮不堪命蛮田向求等为寇破溇中虏掠百姓及刘道产善抚诸蛮前后不附官者莫不顺服皆引出平土多縁沔为居道产亡后蛮又反叛孝武帝出为雍州时巴东建平宜都天门四郡蛮为寇诸郡人户流散百不存一孝武即位后大眀中西阳蛮皆反叛沈庆之率江雍荆河州诸军讨破之明帝顺帝时尤甚虽遣攻讨终不能禁荆州为之虚弊齐高帝时武陵酉溪蛮田思飘武帝永明初黔阳蛮田豆渠湘川蛮陈双李答并寇掠州郡讨平之其后雍司州蛮与后魏通助荒人桓天生侵扰齐境六年除田驷路为试守北遂安左郡太守田驴王为试守宜人左郡太守田何代为试守新平左郡太守皆郢州蛮帅后魏孝文太和中襄阳蛮酋雷婆恩率户千余内徙求居太和川诏给廪食后开南阳全有沔北之地蛮人安堵不为寇贼宣武帝景明初大阳蛮酋田育丘等共二万八千戸叛齐附魏诏置四郡十八县鲁阳蛮鲁北鷰等聚衆万余攻逼颍阳诏遣左卫将军李崇讨平之斩级数千徙万余家于河北诸州及六镇寻叛南走所在追讨比及于河杀之皆尽梁武帝遣兵沿沔破掠诸蛮又遣蔡令孙等三将歩骑五千侵南荆之西沿汉上下破掠诸蛮后魏遣蛮帅桓叔率蛮夏二万余人击之斩令孙等俘虏二千余人其后因六镇秦陇所在反叛荆郢蛮大扰动断三鵶路至于襄城汝水处处抄刼百姓多被其害自后魏与宋齐梁之时淮汝江汉间诸蛮渠帅互有所属皆授封爵焉及魏末为暴滋甚有冉氏向氏田氏者落尤盛大者万家小者千户更相崇树僭称王侯屯据三崃断遏水路荆蜀行人至有假道者西魏文帝大统十一年沔汉诸蛮扰动大将军杨忠击破之其唐州蛮田鲁嘉亦叛自号荆河州伯遣王雄讨平之后周明帝时蛮帅冉令贤向五子王等反攻陷白帝武帝天和初诏开府陆腾讨斩之蛮衆大溃斩首万余级腾乃积其骸骨于水逻城侧为京观后蛮蜑见者辄大号哭自此狼戾之心辍矣信州旧理白帝腾更于蜀先主故城南八阵之北临江岸筑城移置信州又以巫县信陵秭归并是硖中要险于是筑城置防以为襟带焉南平蛮南平蛮北与涪州接部落四千余户山有毒草及沙蝨蝮蛇人并楼居登梯而上号为干栏其人美发为椎髻土多女少男为婚之法女氏必先货求男族贫人无以嫁女多卖与富人为婢俗皆妇人执役其王姓朱氏号为剑荔王大唐贞观三年遣使入朝以其地隶渝州东谢东谢渠帅姓谢氏南蛮别种在黔中之东地方千里其俗无文字刻木为约巢居刀剑不离其身冠熊皮披勐兽革酋长名元深代袭其一族不育女云髙姓不可下嫁大唐贞观三年元深入朝冠乌熊皮冠若今之旄头以金络额身披毛帔韦皮行縢而着履贞观中开其地为应州隶黔州都督府西赵西赵蛮在东谢之南并南蛮别种其界东至夷子西至昆明南至西洱河山洞深阻莫知里数南北十八日行东西二十三日行风俗与东谢同赵氏代为酋长有万余户自古不臣中国大唐贞观三年遣使入朝二十一年以其地置朝州以首领赵唐为刺史牂牁牂牁渠帅姓谢氏旧臣中国代为本土牧守隋末大乱遂絶大唐贞观中酋遣使修职贡胜兵战士数万于是列其地为牂州充州充州牂牁别部与牂牁隣境胜兵二万亦贞观中朝贡列其地为充州獠獠盖蛮之别种往代初出自梁益之间自汉中达于卭笮川谷之间所在皆有俗多不辨姓氏又无名字所生男女长幼次第唿之其丈夫称阿謩阿段妇人阿夷阿等之类皆其语之次第称谓也依树积木以居其上名曰干栏干栏大小随其家之口数往往推一酋帅为主亦不能逺相统摄父死则子继若中国之党族也獠王各有鼓角一双使其子弟自吹击之好相杀害多仇怨不敢逺行性同禽兽至于忿怒父子不相避唯手有兵刃者先杀之若杀其父走于外求得一狗以谢其母然后敢归母得狗谢不复嫌恨若报怨相攻击必杀而食之递相刼掠不避亲戚卖如猪狗而已亡失儿女一哭便止被卖者号叫不服逃窜避之乃将买人捕逐若亡叛获便缚之但经被缚者即服为贱隶不敢更称良矣唯执楯持矛不识弓矢用竹为簧羣聚鼓之以为音节为絈布色至鲜净大狗一头买一生口性尤畏鬼所杀之人美须髯者必剥其面皮笼之于竹及燥号之曰鬼鼓舞祀之以求福利俗尚淫祀至有卖其昆季妻孥尽者乃自卖以供祭焉铸铜为器大口寛腹名曰铜㸑既薄且轻易于熟食蜀本无獠李势时诸獠始出巴西渠川广汉阳安资中犍为梓潼布在山谷十余万落攻破郡县为益州大患自桓温破蜀之后力不能制又蜀人东流山险之地多空獠遂夹山傍谷与人㕘居㕘居者颇输租赋在深山者仍为匪人至梁武帝梁益二州岁嵗伐獠以自裨润公私颇籍为利后魏宣武帝正始初将夏侯道迁举汉中附魏宣武帝遣尚书邢峦为梁益二州刺史以镇之其后以梁益二州控摄险逺乃立巴州以统诸獠后以巴酋帅严始欣为刺史又立隆城镇隆城所管獠二十万户所谓北獠也嵗输租布魏明帝孝昌初据城叛入梁益二州并遣将讨之攻陷巴州执始欣斩之后梁州为梁氏所陷自此又属梁矣后周武帝平梁益令所在抚慰其与华人杂居者亦颇从赋役然天性暴乱旋致扰动每嵗命随近州镇出兵讨之获其生口以充贱隶谓之压獠焉复有商旅往来者亦资以为货公卿达于人庶之家有獠口者多矣其种类滋蔓保据巖壑依林走险若履平地性又无知殆同禽兽诸夷之中最难以道义招懐也夜郎夜郎国汉时西南夷君长以十数夜郎最大在蜀郡徼外东接交趾西隣滇国其国隣牂牁江江广数里出番禺城下其地多雨潦俗好巫鬼禁忌寡畜产又无桑蚕故最贫钩町有桄榔木可以为面百姓资之武帝时唐蒙上书曰窃闻夜郎精兵可得十余万浮船牂牁江出不意此制南越奇兵也乃拜蒙为郎中遂见夜郎侯䝉厚赐谕以威徳夜郎贪汉缯帛以为汉道险终不能有也乃且听䝉约还报乃以为犍为郡发巴蜀卒理道自僰道指牂牁江蜀人司马相如亦言西夷卭笮可置郡帝使相如往谕皆如南夷为置一都尉十余县属蜀郡当是时巴蜀四郡通西南夷道戍转相饟数嵗道不通士罢饿离湿死者甚衆夷又数反发兵兴击耗费无功帝患之使公孙𢎞往视问焉还言其不便时方筑朔方据河逐胡𢎞因数言西南夷为害可且罢専力事匈奴上罢西夷独置南夷两县一都尉及元狩元年张骞言使大夏时见蜀布卭竹杖问所从来曰从东南身毒国可数千里得蜀贾人市或闻卭西可二千里有身毒国于是乃令王然于间出西南夷往身毒国至滇道皆为昆明所闭莫能通身毒及南越反上使发南夷兵且兰君小邑乃与其衆反汉发巴蜀校尉击破之遂平南夷为牂牁郡夜郎侯始倚南越越灭恐惧遂入朝封为夜郎王昭帝始元中牂牁谈指同并等二十四邑凡三万余人皆反遣水衡都尉发蜀郡犍为兵击牂牁大破之后姑缯叶榆人复反钩町侯亡波率其人击之有功汉立亡波为钩町王至成帝河平中夜郎王兴与钩町王禹漏卧侯俞更举兵相攻牂牁太守请发兵诛兴等汉以道逺不可击遣太中大夫张匡持节和解并不从杜钦説王凤曰张匡和解蛮夷王侯王侯不从不惮国威其效可见恐议者选耎复守和解太守察动静有变廼以闻如此则复旷一时王侯得收猎其衆申固其谋党助衆多各不胜忿必相殄灭自知罪成狂犯守尉逺蔵温暑毒草之地虽有孙吴之将贲育之士若入水火往必焦没智勇俱亡所设施屯田备守之费不可胜量宜因其罪恶未成未疑国家加诛隂勅旁郡守尉练士马大司农先调谷积要害处选任职太守往以秋凉时入诛其王侯尤不轨者即以为不毛之地亡用之人圣王不以劳中国宜罢郡放弃其人絶其王侯勿复通如以先帝所立累代之功不可堕壊亦宜因其萌牙早断絶之及已成形然后师兴则万姓被害矣凤于是荐陈立为牂牁太守立至牂牁廼从吏数十人出行县召兴兴将数千人往立数责因断兴头出晓其衆皆释兵降兴子邪务收余兵迫胁旁二十邑反立又击平之公孙述时大姓龙傅尹董氏与郡功曹谢暹保境为汉乃遣使从番禺江奉贡光武嘉之并加褒赏桓帝时郡人尹珍乃从汝南许慎应奉受经书学成还乡里敎授自是南域始有学焉珍官至荆州刺史滇滇者汉时在夜郎之西靡莫之属滇最大始楚顷襄王使将军荘硚将兵循江上略巴黔以西硚至滇池方三百里旁平地肥饶数千里以兵威定属楚欲归报㑹秦击楚巴黔中郡道塞不通因西以其衆王滇变服从其俗以长之至武帝时滇王有衆数万人元封二年发巴蜀兵临滇滇王举国降请置吏入朝于是以为益州郡赐滇王王印长复其人西南夷君长以百数独夜郎滇受王印滇小邑也最宠焉后王莽簒位改汉制贬钩町王为侯蛮夷尽反莽遣平蛮将军冯茂发巴蜀犍为吏士赋取足于人以击益州出入三年疾疫死者什七巴蜀骚动更遣宁始将军廉丹大发天水陇西骑士广汉蜀犍为吏人十万转输者合二十万人击之不能尅而还公孙述据益土文齐为太守亦固守拒述后汉初遣使朝谒建武十八年夷渠帅栋蚕与姑复叶榆梇栋连然滇池建伶昆明诸种反叛杀长吏遣武威将军刘尚等发广汉犍为蜀人及朱提夷击之尚军遂渡泸水入益州郡界羣夷闻大兵至皆弃垒奔走尚获其羸弱谷畜斩栋蚕帅凡首虏万余人诸夷悉平至蜀后主建兴二年诸葛孔明率衆南征四郡平之改益州郡为建宁分建宁永昌为云南郡又分建宁牂牁为兴古郡卭都卭都汉时自滇以北君长十数卭都最大自夜郎滇卭都人皆椎髻左袵邑聚而居知耕田其外西自桐师以东北至叶榆名为嶲昆明地方数千里无君长辫髪随畜迁徙无常武帝开以为卭都县属越嶲郡无几而地陷为污泽因名为邛池南人以为卭河其人后复反叛元鼎六年汉兵自越嶲水伐平之其土地平原有稻田俗多游荡而喜讴歌畧与牂牁相类豪帅放纵难得制御王莽时郡守牧根调卭人长贵以为军候更始二年长贵攻杀牧根自立为卭谷王至光武因就封之授越嶲太守印绶后刘尚击益州夷路由越嶲长贵闻之即聚兵欲袭尚尚掩长贵诛之徙其家属于成都安帝时永昌益州蜀郡夷皆叛衆十余万破壊二十余县益州刺史张乔乃遣从事杨竦将兵至叶榆破之渠帅三十六种皆来降附竦因奏长吏姦猾侵犯蛮夷者九十人皆减死论笮都笮都者汉时自越嶲以东北君长以十数徙笮都最大武帝开以为笮都县其人被髪左袵言语多好譬类居处略与汶山夷同元鼎六年以为沉黎郡至天汉四年并蜀为西部置两部尉一居旄牛主徼外夷一居青衣主汉人后汉明帝永平中益州刺史朱辅慷慨有大畧宣示汉徳威懐逺夷自汶山以西前代不至正朔所不加白狼槃木唐菆等百有余国户百三十余万举种奉贡称为臣仆和帝永光十二年旄牛徼外白狼楼薄蛮夷王唐缯等遂率种十七万户口内属安帝永和元年蜀郡三襄种夷与徼外污浒种反叛攻蚕陵城杀长吏二年青衣道夷邑长令田与徼外三种夷三十一万口举土内属后旄牛夷叛攻零闗益州刺史张乔与西部尉击破之于是分置蜀郡属国都尉领县四如太守冉駹冉駹汉时自笮以北君长十数冉駹最大其俗土着或随畜迁徙在蜀西武帝元鼎六年以为汶山郡至宣帝地节三年夷人以立郡赋重帝乃省并蜀郡为北部都尉其山有六夷七羌九氐各有部落其王侯颇知文书土气多寒虽在盛夏冰犹不释皆依山居止累石为室髙者至十余丈为卭笼又土地刚卤不生谷粟麻菽唯以麦为资而宜畜牧有旄牛无角一名犝牛肉重千斤毛可为毦出名马有羚羊可疗毒又有食药鹿鹿麑有胎者其肠中粪亦疗毒疾又有五角羊其西又有三河槃于虏北有黄石北地卢水胡其表乃为徼外后汉灵帝时复分蜀郡北部为汶山郡蜀后主建兴十年汶山平康夷反姜维讨破之附国附国隋代通焉在蜀郡西北二千余里即汉西南夷也有嘉良夷即其东部所居种自相率领不能统一土俗与附国言语少殊其人并无姓氏其地南北八百里东西四千五百里无城栅近川谷傍山险俗好复讐故叠石为而居以避其患其高至十余丈下至五六丈状似浮图于下级开小门从内上通夜必关闭有二万余家弓长六尺以竹为弦妻其羣母及嫂儿弟死父兄亦纳其妻好歌舞鼓簧吹长笛有死者无服制置尸于高牀上沐浴衣服被以牟甲覆以兽皮子孙不哭带甲舞剑而唿云我父为鬼所取我欲报寃杀鬼其俗以皮为帽形圎如钵或戴幂䍦衣多毛毼裘全剥牛脚皮为鞾项系鐡钏王与酋帅金饰首胸前悬一金花径三寸其土高气候凉多风少雨土宜小麦青樑山出金银多白雉水有嘉鱼长四尺而鳞细炀帝大业四年其王遣子弟宜林率嘉良夷六十人朝贡嘉良有水濶六七十丈附国水阔百余丈并南流用皮为舟而济附国南有薄縁夷风俗亦同西有女国其东北连山绵亘数千里接党项及诸羌哀牢哀牢后汉时通焉其先有妇人名沙壹居于牢山尝捕鱼水中触沉木若有感因懐姙十月产男子后沉木化为龙出水因䑛其男之背其母鸟语谓背为九谓坐为隆因名曰九隆后渐相滋长种人皆刻画其身象龙文衣皆着尾九隆代代相继乃分置小王往往邑居散在谿谷絶域荒外山川阻深生人以来未尝交通中国光武建武中其王贤栗等遂率种人户二千七百诣越嶲太守郑鸿降求内属帝封贤栗等为君长自是嵗来朝贡明帝永平中哀牢王栁貊遣子率种人内属其称邑王者七十人戸五万一千八百九十四南去洛阳七千里明帝以其地置哀牢博南二县割益州郡西部都尉所领六县合为永昌郡始通博南山渡兰仓水行者苦之歌曰汉徳广开不賔渡博南越兰津渡兰仓为他人哀牢人皆穿鼻儋耳其渠帅自谓王者耳皆下肩三寸人庶则至肩而已土地沃美宜五谷蚕桑染綵文绣兰干细布织成文章如绫锦有梧桐木华绩以为布幅广五尺洁白不受垢污先以覆亡人然后服之其竹节相去二丈名曰濮竹出铜铁铅钖金银光珠琥珀水精瑠璃轲虫蚌珠孔雀翡翠犀象猩猩貊兽永昌太守郑纯为政清洁化行夷人与哀牢夷人约邑豪嵗输布贯头衣二领盐一斛为常赋夷俗安之大唐麟徳元年五月于昆明之梇栋川置姚州都督府每年差兵募五百人镇守武太后神功二年闰十月蜀州刺史张柬之表曰姚州者古哀牢之旧国本不与中国交通前汉唐䝉开夜郎滇笮而哀牢不附至光武季年始请内属汉置永昌郡以统理之税其盐布氊罽以利中土其国西通大秦南通交阯奇珍进贡嵗时不阙及诸葛亮五月渡泸收其金银盐布以益军储使张伯岐选其劲卒以增武备前代置郡其利颇深今盐布之税不供珍奇之贡不入而空竭府库驱率平人受役夷蛮肝脑涂地汉以得利既多歴博南山渉兰仓水更置博南哀牢二县蜀人愁怨行者作歌盖汉得其利人且怨歌今于国家无丝髪之利在百姓受终身之酷往者诸葛亮破南中使其渠帅自相统领不置汉官亦不留镇守臣窃以亮之策妙得羁縻蛮夷之术今姚府置官既无安邉静寇之心又无诸葛且纵且擒之术唯知诡谋狡筭恣情割剥贪婪刼掠以积为常扇动酋渠遂成朋党提挈子弟啸引兇愚今见散在彼州専以掠夺为业姚州本武陵县主簿石子仁奏置之后长史李孝让辛文协并为羣蛮所杀又使将军李义总往征郎将刘恵在战阵死其州遂废即诸葛亮称置官留兵有三不易之言遂验垂拱四年南蛮郎将王善宝昆州刺史爨干福又请置州奏言所有课税自出姚府管内更不劳扰蜀川及置州后録事㕘军李稜为蛮所杀延载年中司马成琛请于泸南置镇七所遣蜀兵防守自此蜀中骚扰于今不息伏乞省罢姚州使𨽻嶲府嵗时朝觐同之蕃国泸南诸国悉废泸北置关百姓非奉使入蕃不许交通来往疏奏不纳焦侥焦侥国后汉时通焉明帝永平中西南夷焦侥贡献安帝永初中永昌徼外焦侥种夷陆赖等三千余口举种内附献象牙水牛封牛其人长三尺穴居善游鸟兽惧焉其地草木冬落夏生掸国掸国后汉时通焉和帝永元中其国王雍由调遣译奉国珍宝和帝赐金印紫绶安帝永宁初复遣使朝贺献乐及幻人能变化吐火自支解易牛马头又善跳丸数乃至十自言我海西人海西即大秦也掸国西南通大秦明年元㑹安帝作乐于廷封雍由调为汉大都尉西爨西爨者南宁之渠帅梁时通焉自云本河东安邑人七叶祖事晋为南宁太守属中原乱遂王蛮夷梁元帝时南宁州刺史徐文威征诣荆州有㸑瓒者遂据南宁之地延袤二千余里俗多华人震翫统其衆大唐武徳初拜翫子孔达为昆州刺史令持其父尸归葬本乡段纶又遣俞大施至南宁谕之由是部落归欵三年七月遣使来贡方物昆弥昆弥国一曰昆明西南夷也在㸑之西洱河为界即叶榆河其俗与突厥略同相𫝊云与匈奴本是兄弟国也汉武帝得其地入益州部其后复絶诸葛亮定南中亦所不至大唐武徳四年嶲州治中吉𢎞使南宁至其国谕之至十二月遣使朝贡贞观十九年四月右武候将军梁建方讨蛮降其部落七十二户十万九千三百尾濮尾濮汉魏以后在兴古郡西南千五百里徼外其人有尾长三四寸欲坐輙先穿地为穴以安其尾尾折便死居木上食人俗又噉其老者唯识母而不识父俗有賔客杀老以供厨故賔婚有日老者必泣其地有稷及陆稻多盐井饶犀象有弓矢革铠以赤猱猴皮垂钖珠翡翠为冠帻按木濮即尾濮也木绵濮木绵濮有木绵树多叶又生房甚繁房中绵如蚕所作其大如卷文面濮文面濮其俗劖面而以青画之折腰濮折腰濮其俗生子皆折其腰赤口濮赤口濮在永昌南其俗折其齿劖其脣使赤又露身无衣服黑僰濮黒僰濮在永昌西南山居耐勤苦其衣服妇人以一幅布为裙或以贯头丈夫以谷皮为衣其境出白蹄牛犀象琥珀金桐华布又诸濮之域皆出楛矢尔雅曰南至于濮铅周书王㑹卜人丹砂注云卜人西南之蛮丹砂所出今按卜人盖濮人也松外诸蛮松外诸蛮大唐贞观末为寇遣兵从西洱河讨之其西洱河从嶲州西千五百里其地有数十百部落大者五六百户小者二三百户无大君长有数十姓以杨李赵董为名家各据山川不相役属自云其先本汉人有城郭村邑弓矢矛鋋言语虽小讹舛大略与中夏同有文字颇解隂阳歴数自夜郎滇池以西皆云荘硚之余种也其土有稻麦粟豆种获亦与中夏同而以十二月为嵗首菜则葱韭蒜菁果则桃梅李柰有丝麻女工蚕织之事出絁绢丝布幅广七寸以下早蚕以正月生二月熟畜有牛马猪羊鸡犬饭用竹筲抟之而噉羮用象杯形若鸡彞有船无车男子以氊皮为帔女子絁布为裙衫仍披氊皮之帔头髻有髪一盘而成形如髽男女皆跣至于死丧哭泣棺椁袭敛无不毕备三年之内穿地为坎殡于舍侧上作小屋三年而后出而𦵏之蠡蚌封棺令其耐湿父母死皆斩衰布衣逺者至四五年近者二三年然后即吉其被人杀者丧主以麻结髪而黑其面衣裳不缉唯服内不废婚嫁娶妻不避同姓其俗有盗窃杀人淫秽之事酋长即立一长木为击鼓警衆共㑹其下强盗者衆共杀之若贼家富强但烧其屋宅夺其田业而已通典卷一百八十七通典卷一百八十八钦定四库全书通典卷一百八十八唐京兆杜佑君卿纂边防四南蛮下岭南序略五岭之南涨海之北三代以前是为荒服秦平天下开置南海等三郡秦乱赵佗据有其地传五代九十三岁至汉武建元中伏波将军路博徳灭之分为儋耳等九郡其珠崖郡在海洲上大率数岁一反元帝初元中纳贾捐之议罢之后汉光武建武中交趾女子徴侧反略有六十余城伏波将军马援讨平之桓灵以后蛮獠又据象郡象林县遂为林邑国矣其余郡县歴代虽有反乱州郡兵旋平定之极南之人雕题交趾其俗男女同川而浴其西有噉人国生首子輙觧而食之谓之宜弟味㫖则以遗其君君憙而赏其父娶妻妾美皆让其兄乌浒人是也交趾之南有越裳国周公居摄六年天下和平越裳以重译而献白雉周徳既衰于是稍絶及楚子称霸朝贡百越秦始皇平天下开岭外置南海桂林象郡至胡亥时南海尉任嚣病且死召南海龙川令真定人赵佗语曰中国扰乱未知所安番禺负山崄阻南北东西数千里可以为国郡中长吏无足与言故召公告之即被佗书行南海尉事嚣死佗即絶秦所开新道聚兵自守秦已灭佗即击并桂林象郡自立为南越武王汉已定天下为中国劳苦故释佗不诛遣陆贾立佗为南越王髙后时佗乃自称为南越武帝发兵攻长沙边邑败数县而去以兵威财物赂遗闽越西瓯骆越役属焉东西万余里南北数千里及孝文帝初立镇抚天下乃为佗亲塜在真定置守邑岁时奉祀召其从昆季尊官厚赐宠之诏陆贾使徃谕之贾至南越王上书谢愿为藩臣奉职贡至武帝建元四年佗孙胡时闽越王郢兴兵击南越边邑胡使人上书曰两越俱为藩臣无得擅兴兵相攻击今东越擅侵臣臣不敢兴兵唯天子诏之于是天子多南越义守职约为遣两将徃讨闽越淮南王上书諌曰夫越方外之地劗髪文身之人也不可以冠帯之国法度理也自三代之盛胡越不与受正朔非强不能服威不能制也以为不居之地不牧之人不足以烦中国也故古者封内甸服封外侯服侯卫賔服蛮夷要服戎狄荒服逺近之势异也自汉初定以来七十二年吴越人相攻击者不可胜数然天子未尝举兵而入其地也臣闻越非有城郭邑里也处谿谷之间篁竹之中习于水鬭便于用舟地深昧而多水险中国之人不知其势阻而入其地虽百不当其一得其地不可郡县也攻之不可暴取也以地圗察其山川要塞相去不过数寸之间而数百里千里阻险林丛弗能尽着视之若易行之甚难今自攻击而陛下以兵救之是反以中国而劳蛮夷也且越人愚戅轻薄负约反覆其不用天子之法度非一日之积也一不奉诏举兵诛之臣恐后兵革无时得息也今发兵行数千里负衣粮入越地舆轿而隃岭拕舟而入水夏月暑时呕洩霍乱之病相随属也曾未接刃死伤者必衆矣且越人寡力薄材不能陆战又无车骑弓弩之用然而不可入者以保地险而中国之人不能其水土也南方暑湿近夏瘅热暴露水居蝮虵蠚虫疾疫皆作兵未血刃而病死十二三虽举越国而虏之不足以偿所亡臣闻道路言闽越王弟甲弑王而杀之甲以诛死其人未有所属陛下若欲来内处之中国使重臣临存以招致之此必携幼扶老以归圣徳若陛下无所用之则继其絶世存其亡国建其王侯此必委质为藩臣代供贡职陛下以方寸之印丈二之组不劳一卒不顿一㦸而威徳并行今以兵入其地必雉兎逃入山林险阻背而去之则复相羣聚留而守之歴岁经年则士卒罢倦粮食乏絶男子不得耕稼树种妇人不得纺绩织絍陛下以四海为境九州为家生人之属皆为臣妾人徒之衆足以奉千官之供租税之收足以给乘舆之御号令天下四海之内莫不响应陛下垂徳惠以覆育之使元元之甿安生乐业则泽被万代传之子孙夷狄之地何足以为一日之间而烦汗马之劳乎帝不从兵未逾岭闽越王弟余善杀郢以降于是罢兵后至孙兴立其母太后夲中国人劝王及幸臣上书请比内诸侯三岁一朝其相吕嘉不欲遂反攻杀太后尽杀汉使者立胡长男建徳为王发兵守要害处于是令越人及江淮以南楼船十万师徃讨之元鼎五年秋卫尉路博徳为伏波将军自桂阳下汇水主爵都尉杨仆为楼船将军出章郡下横浦故归义越侯二人为戈船下瀬将军出零陵或下漓水或扺苍梧使驰义侯因巴蜀罪人发夜郎兵下牂牁江咸㑹番禺元鼎六年冬楼船将军将精卒先䧟寻陿破石门得越船粟因推而前挫越锋伏波将军将罪人道逺后期与楼船会乃有千余人遂俱进楼船居前至番禺建徳嘉皆城守楼船自择便处居东南面伏波居西北面会暮楼船攻败越人纵火烧城越素闻伏波暮不知其兵多少伏波乃遣使招降者赐印绶复纵令相招楼船力攻烧敌反驱而入伏波营中迟明城中皆降伏波吕嘉建徳以夜与其属数百人亡入海伏波遣人追以其故校尉司马苏𢎞得建徳越郎都稽得吕嘉戈船下瀬将军兵及驰义侯所发夜郎兵未下南越以平遂以其地为儋耳珠崖南海苍梧郁林合浦交趾九真日南九郡置交趾刺史领之自佗王后凡五代九十三岁而亡焉其珠崖儋耳二郡在海洲上东西千里南北五百里其渠帅贵长耳皆穿珠而缒之垂肩三寸武帝末珠崖太守会稽孙幸调广幅布献之蛮不堪役遂攻郡杀幸幸子豹合率万人还复破之自领郡事讨击余党连年乃平豹遣使封还印绶上书言状制诏即拜豹为珠崖太守威政大行献命岁至中国贪其珍赂渐相亲侮故率数岁一反至元帝时珠崖数反贾谊孙捐之上书请勿击曰臣闻尧舜禹三圣之徳地方不过数千里西被流沙东渐于海朔南暨声教迄于四海欲与声教即理之不欲与者不彊理也故君臣歌徳含气之物各得其宜武丁成王殷周之大仁也然地东不过江黄西不过氐羌南不过蛮荆北不过朔方是以颂声并作视聼之类咸乐其生越裳氏重九译而献此非兵革之所能致及其衰也南征不还以至于秦兴兵逺攻贪外虚内务欲广地不虑其害而天下溃畔頼圣汉为百姓请命平定天下至孝文皇帝偃武行文则断狱数百人赋四十丁男三年而一事时有献千里马者诏不受其令四方无来献至孝武皇帝以国富人逸攘郄匃奴西连诸国至于安息东过碣石以𤣥莬乐浪为郡更移营塞制南海以为九郡则天下断狱万数人赋数百造盐铁㩁酒之利以佐用度犹不能足当此之时宼贼并起征伐不休之故也今陛下不忍㳙㳙之忿欲敺士衆挤之大海之中快心幽㝠之地非所以救助饥馑保全元元也诗云蠢尔蛮荆大邦为讐自古而患之久矣何况乃服其南万里之蛮乎骆越之人父子同川而浴相习以鼻饮与禽兽无异夲不足郡县置也颛颛独居一海之中雾露气湿多毒草虫蛇水土之害人未见虏战士自死又非独珠崖有珠犀瑇瑁也弃之不足惜不击不损威其人譬犹鱼鳖何足贪也臣窃以徃者羌军言之暴师曾不一年兵出不踰千里费四十余万大司农钱尽乃以少府禁钱续之夫一隅为不善费尚如此况于劳师逺攻亡士无功乎求之徃古则不合施之当今又不便臣愚以为非冠𢃄之国禹贡所及春秋所理皆可且无以为至初元三年遂罢之凡立郡六十五嵗凡交趾所统虽置郡县而言语各异重译乃通人如禽兽长幼无别项髻徒跣以布贯头而着之后颇徙中国罪人使杂居其间乃稍知言语渐见礼化光武中兴钖光为交趾任延守交趾九真于是教其耕稼制为冠履初设媒娉始知娶建立学校导之礼仪建武十六年交趾女子徴侧及其妹徴贰反攻郡徴侧者麊泠县雒将之女也嫁为朱鸢人妻素负其雄勇交趾太守苏定以法紏之侧忿故反于是九真日南合浦蛮俚皆应之凡畧六十五城自立为王交趾刺史及诸太守仅得自守十八年遣伏波将军马援楼船将军叚志发长沙桂阳零陵苍梧兵万余人讨之明年夏四月援破交趾斩徴侧徴贰等余皆降散进击九真贼都阳等破降之徙其渠帅三百余口于零陵岭表悉平章帝元和初日南徼外蛮夷䆒不事人邑豪献生犀白雉永光中日南象林蛮夷二千余人宼掠百姓于是置象林将兵长史以防其患顺帝永和二年日南象林邑徼外蛮夷区怜等数千人攻象林县烧城寺杀长吏州郡并力讨之不利帝召公卿百官及四府掾属问其方略皆议遣荆扬兖荆河四万兵赴之大将军从事中郎李固駮曰若荆扬无事发之可也今二州盗贼盘结不散而复扰动必更生患又兖州荆河之人逺赴万里诏书廹促必致叛亡军行三十里为程而去日南九千余里三百日乃到计人廪五升用米六十万斛不计将吏驴马之食但负甲自致费便若此九真日南相去千里发其吏人犹尚不堪何况以四州之卒赴万里之艰哉前中郎将尹就讨益州叛羌益州谚曰虏来尚可尹来杀我后就徴还以兵付刺史张乔因其将吏旬月之间破殄寇虏此发将无益之效州郡可任之騐也冝更选有勇略仁惠任将帅者以为刺史太守悉使徃止交趾府下今日南兵单无谷守则不足战又不能可一切徙其吏人北依交趾事静之后乃令归本还募蛮夷使自相攻有能反间致投首者许以封侯裂土之赏故并州刺史长沙祝良性多勇决又南阳张乔前在益州有破虏之功皆可任用昔文帝就加魏尚为云中哀帝即拜龚舍为太山今宜即拜良等便道之官于是拜祝良为九真太守张乔为交趾刺史乔良至单车入贼地设方畧招以威信岭外复平其后屡为反叛州郡兵讨降之至灵帝建宁三年郁林太守谷永以㤙信招降乌浒人十余万内属皆受冠帯开置七县然自汉以后列置州县獠俗难理率数嵗一乱终不足为大患海南序畧海南诸国汉时通焉大扺在交州南及西南居大海中洲上相去或五三百里五三千里逺者二三万里乘舶举㠶道里不可详知外国诸书虽言里数又非定实也其西与诸胡国接元鼎中遣伏波将军路博徳开百越置日南郡其徼外诸国自武帝以来皆献见后汉桓帝时大秦天竺皆由此道遣使贡献及吴孙权遣宣化从事朱应中郎康泰使诸国其所经及传闻则有百数十国因立记传晋代通中国者盖尠及宋齐至者有十余国自梁武隋炀诸国使至踰于前代大唐贞观以后声教逺被自古未通者重译而至又多于梁隋焉其无异闻亦不复更记黄支黄支国汉时通焉在南海日南之南三万里俗畧与珠崖相类自武帝以来皆献见有明珠玉璧琉璃竒石异物大珠至围二寸以下而至圎者置之平地终日不停哥罗哥罗国汉时闻焉在槃槃东南亦曰哥罗富沙罗国云其王姓矢利婆罗名米失钵罗其理城累石为之城有楼阙门有禁卫宫室覆之以草国有二十四州而无县庭列仪仗有纛以孔雀羽餙焉兵器有弓箭刀矟皮甲征伐皆乘象一队有象百头毎象有百人卫之象鞍有钩拦其中有四人一人执矟一人执弓矢一人执殳一人执刀赋税人出银一铢国无𧖟丝麻纻唯出古贝布畜有牛少马其俗非有官者不得上髪裹头又嫁娶初问婚惟以㯽榔为礼多者至二百盘成婚之时唯以黄金为财多者至二百两妇人嫁讫则从夫姓音乐有琵琶横笛铜钹鐡鼓簧吹蠡击鼓死亡则焚尸盛以金甖沉之大海林邑林邑国秦象郡林邑县地汉为象林县属日南郡古越裳之界也在交趾南海行三千里其地纵广可六百里去日南界四百余里其南水歩道二千余里有西屠夷亦称王焉马援所植两铜柱表汉界柱处后汉末大乱县功曹姓区有子曰连杀县令自号为王子孙相承吴时通使其后王无嗣外孙范熊代立熊死子逸代立其国有金山石皆赤色其中生金金夜则出飞状如萤火又出瑇瑁贝齿古贝沉木香古贝者树名也其华成时如鵞毳抽以绩纺作布洁白与纻布不殊亦染成五色织为斑布也沉木香土人破断之积以嵗年朽烂而心节独在置水中则沉故名曰沉香次不沉者曰栈香也又出猩猩兽多琥珀松脂沦入地千嵗为茯苓又千嵗为琥珀又云枫脂为之琥珀在地其上及旁不生草木深者或八九尺大如斛削去皮成焉初如桃胶凝成乃坚其金寳物产大扺与交趾同以塼为城蜃灰涂之居䖏为阁名曰干阑皆开北户以向日或东西无定尊官有二其一曰西那婆帝其二曰萨婆地歌其属官三等其一伦多姓次歌伦致帝次乙地伽兰外官分为二百余部其长官曰弗罗次曰阿伦如牧宰之差也书树叶为纸施椰叶为席男女皆以横幅古贝绕腰以下谓之干漫亦曰都漫穿耳贯小镮贵者着革履贱者跣行自林邑扶南诸国皆然也其王戴金花冠形如章甫加璎珞出则乘象吹螺击鼓罩古贝以古贝为幡旗国不设刑法有罪者使象蹋杀之林邑浦外有不劳山罪人亦送此山令其自死其大姓号婆罗门嫁娶必用八月女先求男由贵男而贱女也同姓还相婚姻人性凶悍果于战鬭有弓箭刀槊以竹为弩乐有琴笛琵琶五絃颇与中国同每击鼓以警衆吹蠡以节戎其人深目髙鼻髪拳色黒妇人椎髻四时暄暖无霜雪王死七日而𦵏有官三日庶人一日皆以函盛尸鼓舞导从轝至水次积薪焚之収余骨王则入金甖中沉之于海有官者以铜沉之海口庶人以瓦送之于江男女截髪随䘮至水次尽哀而止其寡妇孤居散髪至老人皆奉释法文字同于天竺王事尼干道铸金银人象大十围至晋武帝太康中又来贡献成帝咸康二年范逸死奴文簒位奴文昔尝北至洛阳商货因教王作宫室兵车器械王爱信之使为将乃谮王诸子或徙或奔及王死无嗣遂自立为王乃攻旁国并之有衆四五万至穆帝永和三年文率其衆攻䧟日南遂据其地告交州刺史朱蕃以求日南北鄙横山为界初徼外诸国常赍寳物自海路来贸货贿而交州刺史日南太守多贪利侵侮十折二三由是诸国怨愤且林邑少田故贪日南之地文又袭九真害士庶十八九文死子佛立犹屯日南九真太守灌邃率兵讨佛走之邃追至林邑时五月立表日在表北影在表南九寸一分自北影之南故开北户以向日此大较也佛乃请降其后频宼日南九徳之郡杀伤甚多交州遂至虚弱至佛曾孙文敌后为扶南王子当根纯所杀大臣范诸农平其乱而自立为王死子阳迈立死其子咄复名曰阳迈宋文帝元嘉中侵暴日南九徳诸郡宋使振武将军宗元干讨之克林邑阳迈父子并挺身奔逃所获珍异皆是未名之寳又销其金人得黄金数十万斤其后累代自宋齐梁陈皆遣使朝贡隋文帝既平陈后遣大将军刘方率歩骑万余击之其王梵志率其徒乘象而战方多掘小坑草覆其上因以兵挑之梵志率衆而阵方伪北走梵志逐之其象多䧟转相警骇军遂乱方纵兵击大破之遂弃城而走方入其都获其庙主十八枚皆铸金为之盖有其国十八叶矣方既平其国班师故地遂空梵志收拾遗人别建国邑至大唐贞观中其王范头利死率国人共立头利女为王诸葛地者头利之姑子女王独在国中不宁大臣可伦翁定乃立地为王妻之以女主其国乃定诸葛地自立后遣使可伦因地盘献火珠形如水精日正午时以珠承影取艾衣之火见云得之于罗刹国扶南扶南国在日南郡之南海西大岛中去日南可七千里在林邑西南三千余里其境广袤三千余里国俗夲躶文身被髪不制衣裳其先有女为王号曰栁叶年少壮健有似男子其南有激国人名混溃来伐栁叶降之遂以为妻恶其躶露形体乃穿叠布贯其首理其国子孙相传至王混盘况死国人立其大将范师蔓为王蔓勇健有权略以兵威伐旁国咸服属之自号扶南大王开地五六千里蔓死国乱大将范寻自立为王是吴晋时也土地坳下而平博气候风俗物产大较与林邑同有城邑宫室国王居重阁以木栅为城海邉生大若叶长八九尺编其叶以覆屋国人亦为阁居为船八九丈广才六七尺头尾似鱼国王行乘象人皆丑黑拳髪躶身跣行耕种为务一嵗种三嵗获又好雕文刻镂食器多以银为之出金钢可以刻玉状似紫石英其所生乃在百丈水底盘石上如钟乳人没水取之竟日乃出以鐡鎚之而不伤鐡乃自损以羖羊角扣之漼然氷泮贡赋以金银珠香亦有书记府库文字类胡吴时遣康泰朱应使于寻国国人犹躶唯妇人着贯头泰应谓曰国中实佳但人亵露可怪耳寻始令国内男子着横幅今干漫也大家乃截锦为之贫者以布又有老鵰入海为玳可以裁作马勒谓之珂西晋太始太康中皆遣使贡献东晋时有竺㫋檀称王亦遣使其后王姓娇陈如夲天竺婆罗门也有神语曰应王扶南娇陈如南至盘盘扶南人闻之迎而立焉复改制度用天竺法令其国人居不穿井数十家共一池引汲之俗事天神以铜为像二面者四手四面者八手手各有所持或小儿或鸟兽或日月王坐则偏踞翘膝垂左膝至地以白叠敷前设金盆香炉于其上居䘮则削除鬓髪人无礼义男女恣其奔随宋齐梁并献方物隋时其国王姓古龙诸国多姓古龙讯耆老言崐崘无姓氏乃崑崙之讹隋代遣使贡献大唐武徳后亦频来贡贞观中又献白头国二人于洛阳其国在扶南之西在叅半之西南男女生皆素首身又凝白居山洞之中四面巖崄故人莫至与叅半国相接顿逊顿逊国梁时闻焉在海﨑山上地方千里王并覊属扶南北去扶南可三千余里其国之东界通交州其西界接天竺安息徼外诸国贾人多至其国市焉所以然顿逊廻入海中千余里涨海无涯岸舶未曾得迳过也其市东西交㑹日有万余人珍物寳货无种不有又有酒树似安石榴採其花汁停酒瓮中数日成酒出藿香插枝便生叶如都梁以裛衣国有区拨等花十余种冬夏不衰日载数十车货之其花燥更芬馥亦末为粉以傅身焉其俗又多鸟𦵏将死亲賔歌舞于郭外有鸟如鹅口鹦鹉而红色飞来万许家人避之鸟食肉尽乃去烧其骨沉海以为上行人也必生天鸟若廻翔不食其人乃自悲复以为己有秽更就火𦵏以为次行也若不能生入火又不被鸟食以为下行也毗骞毗骞国梁时闻焉在顿逊之外大海洲中去扶南八千里传其王身长丈二尺头长三尺自古来不死莫知其年其王神圣知将来事南方号曰长颈王国俗有室屋衣服噉粳米其人言语小异扶南国不受估客有徃者亦杀而噉之是以商旅不敢至王常楼居不血食不事神鬼其子孙死如常人又传扶南东界即涨海海中有大洲洲上有诸薄国国东有马五洲复东行涨海千余里有燃火洲其上有树生火中洲左近人剥取其皮纺绩作布极得数尺以为手巾与蕉麻无异而色㣲青黒若小有垢污则投火复更精洁干陀利干陀利国梁时通焉在南海洲上其俗与林邑扶南畧同出斑布古贝㯽榔特精好为诸国之极武帝天监中遣使贡方物狼牙修狼牙修国梁时通焉在南海中其界东西三十日南北二十日行北去广州二万四千里其土气物产与扶南畧同偏多栈沉婆律等香其俗男女皆袒而披髪以吉贝布为干漫其王及贵臣乃加云霞布覆胛以金绳为络带金镮贯耳女子则披布以璎珞绕身其国累塼为城重门楼阁王出乘象有旛毦旗鼓罩白葢兵卫甚设武帝天监中遣使献方物其使云立国以来四百余年婆利婆利国梁时通焉在广州东南海中洲上自交趾浮海南过赤土丹丹国乃至其国去广州二月日行国界东西五十日行南北二十日行有百三十六聚土气暑热如中国之盛夏谷一嵗再熟草木常荣海出文螺𬗋贝有石名坩贝罗初採之柔软刻削为物暴干之遂坚硬有鸟名舍利觧人语其国人皆黒色穿耳附珰披吉贝如帊及为都漫王乃用斑丝者以璎珞绕身头着金长冠髙尺余形如弁缀以七寳之餙带金装剑坐金髙坐以银蹬支足侍女皆为金花杂寳之饰或持白毦拂及孔雀王出以象驾舆施羽盖珠帘其导从吹螺击鼓国人善投轮刃其大如镜中有窍外锋如锯逺以投人无不中其余兵器与中国畧同俗类真腊物产同于林邑王姓娇陈如自古未通中国武帝天监中来贡隋大业中又遣使贡献其王姓刹利耶伽大唐贞观中又遣使朝贡槃槃槃槃国梁时通焉在南海大洲中北与林邑隔小海自交州船行四十日至其国其王曰杨栗翨栗翨父曰杨徳武以上无得而纪百姓多縁水而居国无城皆𥪡木为栅王坐金龙牀毎坐诸大人皆两手交抱肩而跽又其国多婆罗门自天竺来就王乞财物王甚重之其大臣曰郎索滥次曰崑崙帝也次曰崑崙和次曰崑崙帝索甘且其言崑崙古龙声相近故或有谓为古龙者其在外城者曰那延犹中夏刺史县令其矢多以石为镞矟则以铁为刃有僧尼寺十所僧尼读佛经皆食肉而不饮酒亦有道士寺一所道士不食酒肉读阿修罗王经其国不甚重之俗皆唿僧为比丘唿道士为贪隋大业中亦遣使朝贡赤土赤土国隋时通焉扶南之别种也直崖州之南渡海水行便风十余日经鸡笼岛至其国所都土色多赤以为号东波罗刹国西婆罗娑国南诃罗旦国北拒大海地方数千里王姓瞿昙氏名利富多塞不知有国近逺居僧祇城亦曰师子城有门三重相去各百许歩王宫诸屋悉是重阁北面而坐三重榻衣朝霞布冠金花冠垂杂寳璎珞王榻后作一木龛以金银五香木杂钿之龛后悬一金光熖逺视如项后其官萨陀伽罗一人陀拏逹义三人迦利宻迦三人共掌政事俱罗末帝一人掌刑法毎城置那耶迦一人钵帝十人其俗皆穿耳剪髪无跪拜之礼以香油涂身俗敬佛尤重婆罗门妇人作髻于项后男女通以朝霞朝云杂色布为衣豪富之室恣意华靡唯金鏁非王赐不得服用冬夏常温雨多霁少种植无时特宜稻穄白豆黒麻自余物产多同于交趾以甘蔗作酒杂以紫𤓰根戏有双六鸡卜冬至之日影直在下夏至日影在南户皆北向炀帝时募能通絶域大业三年屯田主事常骏虞部主事玉君正等应召骏等自南海郡乘舟昼夜二旬毎值便风至焦石山而过东南泊陵伽钵㧞多洲西与林邑相对上有神祠焉又南行至师子石自是岛屿连接又行二三日西见狼牙修国之山于是南逹鸡笼岛至于赤土之界月余至其国都骏等奉诏书上阁王以下至皆坐宣诏讫引骏等入宴王前设两牀上并设草叶盘方丈五尺上有黄白紫赤四色之飰牛羊鱼鳖猪瑇瑁之肉百余品延骏升牀从者坐于地席及还遣那耶迦随骏贡方物既入海见緑鱼羣飞水上浮海十余日至林邑东南并山而行其海水濶千余歩色黄气腥舟行十日不絶云是大鱼粪也循海北岸达于交趾六年却还到中国焉真腊真腊国隋时通焉在林邑西南夲扶南之属也去日南郡舟行六十日而至南接车渠国西有朱江国王姓刹利自其祖渐以强盛至其王质多斯那遂兼扶南而有之死子伊奢那先代立大业中遣使朝贡居于伊奢那城郭下二万余家城中有大堂是其王聼政之所大城三十所城有数千家各有部帅官名与林邑同其王坐五香七寳牀施寳帐以文木为竿象牙钿为壁状如小屋悬金光熖有同于赤土有五大臣及诸小臣朝于王者輙于阶下三稽首王唤上阶则跪以两手抱膊绕王环坐议政事讫跪伏而去其国与叅半朱江二国和亲数与林邑陀洹二国战争王初立之日所有兄弟并刑残之或去一指或劓其鼻别䖏供给不得仕进人形小而色黑妇人亦有白者悉拳髪垂耳性气㨗劲居处器物颇类赤土以右手为浄左手为秽饮食多酥酪沙糖粇米饼欲食之时先取杂肉羮与饭相和手擩而食之其国北多山阜南有水泽地气尤热有婆那娑树无花叶似柿实似冬𤓰菴罗树花叶似枣实似李毗野树花似木𤓰叶似杏实似楮婆田罗树花叶实并似枣而小异歌毕佗树花似李叶似榆而厚大实似李其大如升自余多同九真海中有鱼名建同四足无鳞其鼻如象吸水上喷髙五十尺有浮湖鱼其形似䱇觜如鹦鹉有八足多大鱼半身出水覩之如山每五六月中毒气流行即以白猪白羊于城西门外祠之不然五谷不登六畜多死人衆疾疫东有神名婆多利祭用人肉其年王别杀人以夜祠祷有守卫者千人其敬鬼神如此多奉佛法尤信道士佛及道士立像于馆大唐武徳六年遣使献方物罗刹罗刹国在婆利之东其人极陋朱髪黒身兽牙鹰爪时与林邑人作市輙以夜昼日则掩其面隋炀帝大业三年遣使常骏等使赤土国至罗刹投和投和国隋时闻焉在海南大洲中真腊之南自广州西南水行百日至其国王姓投和罗名脯邪乞遥理数城覆屋以瓦并为阁而居屋壁皆以彩画之城内皆王宫室城外人居可万余家王宿衞之士百余人每临朝则衣朝霞冠金冠耳挂金环颈挂金涎衣足履寳装皮履官属有朝请将军总知国政又有叅军功曹主簿城局金威将军赞理赞府等官分理文武又有州及郡县州有叅军郡有金威将军县有城局其为长官初至各选官僚助理政事刑法盗贼重者死轻者穿耳及鼻并钻鬓私铸银钱者截腕国无赋税俱随意供奉无多少之限多以农商为业国人乘象及马一国之中马不过千匹又无鞍辔唯以绳穿颊为之节制音乐则吹蠡击鼓死䘮则祠祀哭泣又焚尸以甖盛之沉于水中若父母之䘮则截髪为孝其国市六所贸易皆用银钱小如榆荚有佛道有学校文字与中夏不同讯其耆老云王无姓名齐杖摩其屋以草覆之王所坐塔圎似佛塔以金饰之门皆东开坐亦东向大唐贞观中遣使奉表以金函盛之又献金榼金锁寳帯犀象海物等数十品丹丹丹丹国隋时闻焉在多罗磨国西北振州东南王姓刹利名尸陵伽理所可二万余家亦置州县以相统领王毎晨夕二时临朝其大臣八人号曰八座并以婆罗门为之王毎以香粉涂身冠通天冠挂杂寳璎珞身衣朝霞足履皮屦近则乘舆逺则驭象其攻伐则吹蠡击鼓兼有幡旗其刑法盗贼无多少皆杀之土出金银白檀苏方木㯽榔其谷唯稻畜有沙牛羖羊猪鸡鹅鸭麞鹿鸟有越鸟孔雀果蓏有蒲桃石榴𤓰瓠菱莲菜有葱蒜蔓青邉斗边斗国都昆国拘利国比嵩国并隋时闻焉扶南度金隣大湾南行三千里有此四国其农作与金隣同其人多白色都昆出好栈香藿香及流黄其藿香树生千嵗根夲甚大伐之四五年木皆朽败唯中节坚固芬香独存取以为香杜薄杜薄国隋时闻焉在扶南东涨海中直海渡数十日而至其国人貌白晳皆有衣服国有稻田女子作白叠华布出金银鐡以金为钱出鸡舌香可含以香不入衣服鸡舌其为木也气辛而性厉禽兽不能至故未有识其树者华熟自零随水而出方得之杜薄洲有十余国城皆称王薄剌薄剌国隋时闻焉在拘利南海湾中其人色黒而齿白眼睛赤男女并无衣服焚焚洲抱朴子云焚洲在南海中薰緑水胶所出胶如枫脂所以不可多得者止患狤兽啖人此兽大者重十斤状如水獭其头身及他处了无毛唯从鼻上以竟嵴至尾上有毛广一寸许青毛长三四分许其无毛处则如韦囊人张捕得之斩刺不伤积薪烈火缚以投火中薪尽而此兽不焦湏以大杖打之皮不伤而骨碎都尽乃死耳火山火山国隋时闻焉去诸薄东五千里国中皆有火虽雨不熄中山有白䑕扶南土俗传云火洲在焉五洲之东可千余里春月霖雨雨止则火燃洲上林木得雨则皮黒得火则皮白诸左右洲人以春月取其木皮绩以为布或作灯炷布若小秽投之火中复洁又有加营国北诸薄国西山周三百里从四月火生正月火灭火燃则草木叶落如中国寒时人以三月至此山取木皮绩为火浣布无论无论国隋时闻焉在扶南西二千余里其国大道左右夹种枇杷树及诸华果行其下常有重隂十里一亭亭皆有井食麦饭饮蒲桃酒如胶若饮即以水和之味甚甘美婆登婆登国在林邑南海行二月东与诃陵西与迷黎车接北隣大海风俗与诃陵同种稻毎月一熟有文字书于贝多叶其死者口实以金又以金钏贯于四支然后加以婆律膏及檀沉龙脑等香积薪以燔之大唐贞观二十一年遣使朝贡乌笃乌笃国在中天竺南一名乌伏那地方五千余里百姓殷实人性愞弱颇诡诈尤工禁术笃信佛法文字礼仪畧同天竺自古不通中国大唐贞观中其王逹摩因陀诃斯遣使献龙脑香陀洹陀洹国在堕和罗西北大唐贞观中遣使献鹦鹉毛羽皓素头上有红色数十茎与翅齐诃陵诃陵国去真腊之南大唐贞观中遣使献金花等物王之所居竖木为城造大屋重阁覆以㯶榈所座牀悉以象牙为之食以手擐之又以椰树花为酒饮之亦醉有山穴毎涌而出盐国人取之以食其国别有毒人与常人同止宿则令身上生疮与之交合便即致死若涎液霑着草木即枯其人身死不烂不臭多蔑多蔑国大唐贞观中通焉在南海边界周廻可一月行南阻大海西俱游国北波刺国东陁洹国户口极多置三十州不役属他国有城郭宫殿楼橹并用瓦木以十二月为嵗首其物产有金银铜鐡象牙犀角朝霞朝云其俗交易用金银朝霞等衣服百姓二十而税一五谷蔬菜与中国不殊多摩长多摩长国居于海岛东与婆鳯西与多隆南与羊支跋华言五山也北与诃陵等国接其国界东西可一月行南北可二十五日行其王之先龙子也名骨利骨利得大鸟卵剖之得一女子容色殊妙即以为妻其王尸罗劬庸伊说即其后也大唐显庆中遣使贡献其俗无姓王居以栅为城以板为屋坐狮子座东向衣物与林邑同胜兵二万余人无马有弓刀甲矟婚姻无同姓之别其食器有铜鐡金银所食尚酥乳酪沙糖石蜜其家畜有羖羊水牛野兽有麞鹿等死亡无䘮服之制以火焚其尸其音乐略同天竺有波那婆宅䕶遮菴磨石榴等果多甘蔗从其国经萨卢都思诃卢君那卢林邑等国逹于交州哥罗舍分哥罗舍分在南海之南其国地接堕和罗国胜兵二万人其王满越伽摩大唐显庆五年遣使朝贡通典卷一百八十八通典卷一百八十九钦定四库全书通典卷一百八十九唐京兆杜佑君卿纂边防五西戎一序略西羌本出三苗盖姜姓也其国近衡山及舜徙之三危汉金城之西南羌地是也濵于赐支至于河首緜地千里南接蜀汉徼外蛮夷西北鄯善车师诸国所居无常依随水草地少五谷产牧为业其俗氏族无定或以父名母姓为种号妻后母纳婺嫂如北狄之俗故国无鳏寡种类繁炽自古不立君臣无相统一强则分种为酋豪弱则为人附落更相抄掠以力为雄杀人偿死无他禁令其兵长在山谷短于平地不能持乆而果于触突以战死为吉利病终为不祥甚耐寒苦同之禽兽昔夏启之子太康失国四夷背叛及后相立乃征畎夷七年然后来賔至于后泄始加爵命由是服从后桀之乱畎夷入居邠岐之间成汤既兴伐而攘之及殷室中衰诸戎皆叛至于武丁征西戎鬼方克之及武乙暴虐犬戎寇边周古公踰梁山而避于岐下及王季遂伐西落鬼戎自是之后更伐始唿翳徒之戎皆克之及武王伐商羌髳率师会于牧野至穆王时戎狄不贡王乃西征犬戎获其五王遂迁戎于太原夷王衰弱及宣王立召秦荘公兴兵伐破之其后侵盗不已至幽王昏虐西戎寇周杀幽王于郦山周乃东迁洛邑及平王之末周遂陵迟戎逼诸夏至陇山以东及乎伊洛往往有戎于是渭首有狄䝠邽冀之戎泾北有义渠之戎洛川有大荔之戎渭南有骊戎伊洛间有杨拒泉臯之戎颍洛以西有蛮氏之戎间在中国与诸夏盟㑹后晋灭骊戎是时伊洛戎强东侵曹鲁㐮王时秦晋自瓜州迁陆浑之戎于伊川允姓之戎迁于渭汭东至轘辕在河南山北者号曰隂戎秦穆公得戎人由余遂霸西戎开地千里及晋悼公又使魏綘和诸戎复修覇业其后隂戎之种遂以滋广与晋伐周后陆浑戎叛晋晋荀吴㓕之后楚执蛮氏而尽囚其人至周贞王八年秦厉公㓕大荔取其地赵亦㓕北戎韩魏后稍并伊洛诸戎㓕之其遗脱者皆走西踰汧陇自是中国无戎寇唯余义渠种最为强盛屡为秦患及昭王起兵㓕之始置陇西北地上郡焉始皇兵务东向故得繁息秦平天下蒙恬西逐诸羌出塞汉初尚微弱景帝时研种求徙于狄道安故武帝又西逐渡河湟初开河西置四郡其后先零种围枹罕汉兵击平之始置䕶羌校尉至宣帝代又寇金城赵充国立屯田且讨且招降者三万余人置金城属国以处之自后宾服后汉光武建武中初寇金城马援讨破䧏之徙七千口于三辅和帝以后又反叛豪滇零称天子南入益州东犯魏赵寇及雍城十余年然后破散顺帝永和中又叛汉将马贤战殁后段颎穷讨及灵帝末方始平定自光武以后匈奴少事唯西羌屡梗焉魏晋二代时乱关陇不至大伤害永嘉以后吐谷浑兴焉本辽东鲜卑晋时数百户西附于隂山属晋乱遂吞并诸羌而有其地至其孙叶延遂为强国后魏末其主夸吕自号可汗建官多效中国洎隋炀帝遣观王雄大破之其主伏允远遯收其地列置郡县镇戍后转衰弱大唐初吐蕃始兴焉其帅后魏末自临松郡丞故其主有赞府之号高宗时遂㓕吐谷浑尽有其地将军薛仁贵等大败于大非川仪鳯中工部尚书刘审礼又率兵十八万败殁于青海调露中中书令李敬𤣥又大败于大非川武太后如意初王孝杰方大破之始复龟兹等镇万嵗通天初又冦梁州都督许钦明战殁因赞府杀其名将诸钦陵之后累破败遂劣于曩时矣羌无弋羌无弋爰劒者秦厉公时为秦所拘执以为奴𨽻不知爰劒何戎之别种也后得亡归而秦人追之蔵于巖穴中得免与劓女遇合于野女耻其状披髪覆面羌人因以为俗遂俱亡入三河间诸羌共畏事之推以为豪以射猎为事爰劒教之田畜种人依之者益衆羌人谓奴为无弋以爰劒尝为奴𨽻故因名之其后世世为豪至爰劒曾孙忍时秦献公初立欲复穆公之迹忍季父印畏秦之威将其衆种人附落而南出析支河曲西数千里与诸羌絶远不复交通其后子孙分别各自为种任随所之或为氂牛种越嶲羌是也或为白马种广汉羌是也或为叅狼种武都羌是也忍及弟舞独留湟中忍生九子为九种舞生十七子为十七种羌之兴盛从此起矣及忍子研立研豪健故羌中号其后为研种秦始皇时兵务东向故种人得以繁息秦旣兼天下使蒙恬将兵畧地西逐诸戎北却衆狄筑长城以界之至汉景帝时研种留何率种人求守陇西塞于是徙留何等于狄道安故至临洮氐道羌道及武帝征伐四夷又西逐诸羌乃渡河湟筑令居塞初开河西列置四郡通道玊门隔絶羌胡于是鄣塞亭燧出长城外数千里时先零羌与封飬牢姐种觧仇结盟与匈奴通合兵十余万共攻令居安故遂围枹罕汉遣将军李息将兵讨平之始置䕶羌校尉统领焉羌乃去湟中依西海盐池之左右汉遂因山为塞河西地空稍徙人以实之至宣帝时诸羌又相觧仇宼攻金城帝遣后将军赵充国将兵讨之充国欲以屯田于临羌东至浩亹务威信招䧏罕开及刼掠者觧散虏谋乃击之时已发诸郡兵六万人酒泉太守辛武贤奏言请即击之天子下书令充国博议往返者三四遂两従其志武贤出击羌䧏破数千人诏罢兵独充国留屯田明年五月充国奏言羌本可五万人军凡斩首七千六百级䧏者三万一千二百人溺湟饥死者五六千人定计遗脱与煎巩黄羝俱亡者不过四千人初置金城属国以处䧏羌从爰劒种五世至研研最豪健自后以研为种号十三世至烧当复豪健其子孙更以烧当为种号自元帝以后数十年四夷賔服边塞无事至王莽末豪滇良内侵及后汉初遂寇金城陇西司徒掾班彪上言今凉州部郡皆有䧏羌披髪左袵而与汉人杂䖏习俗既异言语不通数为小吏黠人所见侵夺穷恚无聊故致反叛夫蛮夷寇乱皆为此也请依旧制益州部置蛮夷骑都尉幽州部置领乌桓校尉凉州部置䕶羌校尉皆持节领䕶理其怨结嵗时循行问所疾苦又数遣使驿通导动静使塞外𦍑夷为吏耳目州部因此可得儆备今冝复如旧以明威防光武从之即以牛邯为䕶𦍑校尉及邯卒而职省建武十一年先零种寇临洮陇西太守马援破䧏之后徙置天水陇西扶风三郡自烧当至滇良世居河北大允谷后徙大小榆中由是始强至其子滇吾永平初汉遣中郎将窦固等击破䧏之徙七千口置三辅而滇吾诸弟迷吾等数为寇盗章帝时马防等讨破之于临洮索西迷吾等悉䧏乃筑索西城自后或䧏或叛少有宁嵗和帝时迷吾子迷唐复将兵向塞金城守侯覇及诸郡率师破之羌衆折伤种人瓦觧迷唐遂孤弱不满千人远踰赐支河首依发羌居明年安定䧏羌烧何种脇诸种数百人反叛郡兵击㓕之时西海及大小榆左右无复羌寇隃麋相曹鳯上言西戎为害前世所患臣且以近事言之自建武以来其犯法者常从烧当种起所以然者以其居大小榆土地肥美又近塞内诸种易以为非难以攻伐南得种存以广其衆北阻大河因以为固又有西海鱼盐之利缘山濵水以广田畜故能强大常雄诸种恃其权勇招诱诸胡今者衰困党援坏沮亲属离叛余胜兵者不过数百流亡逃窜远依发羌臣愚以为宜及此时建复西海郡县规固二榆广设屯田隔塞羌胡交关之路遏絶狂狡窥欲之源又植谷富边省委输之役国家可以无一方之忧于是拜鳯为金城西部都尉将徙徒出屯龙耆后金城长史上官鸿开置归义建威屯田二十七部侯覇复上置东西邯屯田五部增逢留二部帝皆从之列屯夹河合四十部其功垂立至永初中诸郡羌叛乃罢迷唐失衆病死有一子来降户不满数十滇吾曾孙麻奴初随父东号䧏居安定时诸䧏𦍑布在郡县皆为吏人豪右所徭役积愁怨及安帝永初九年麻奴兄弟因此遂与种人俱西出塞先零别种归湳濠滇零与种羌大为寇掠征西校尉任尚率诸郡兵与滇零等战于平襄尚军大败于是滇零自称天子于北地招集武都叅狼上郡西河诸杂衆遂大盛东犯赵魏南入益州遂寇钞三辅㫁陇道湟中诸县粟石万钱百姓死亡不可胜数诸郡屯兵救之三辅衆羌乘胜汉兵数挫当煎勒姐种攻没破羌县钟羌又没临洮军营乆出无功有废农桑乃诏任尚将吏兵还屯长安置京兆虎牙都尉于长安扶风都尉于雍如西京三辅都尉故事至四年大将军邓隲议欲弃凉州虞诩曰不可今羌所以不敢入㨿三辅为腹心之害者以凉州在后故也其土人所以摧锋无反顾之心者为臣属于汉故也若弃其境域徙其人衆安土重迁必生异志如使雄豪相聚席卷而东虽虎贲为卒白起太公为将亦恐不足御当今之计者宜令四府九卿各辟彼州数人其牧守令长子弟皆除为冗官外以劝励答其功勤内以拘致防其邪计诚能如此则可无患于是四府皆从诩议时汉中太守郑勤战死羌势转盛遂徙金城郡居襄武羌衆入寇河东至河内百姓相惊多南奔渡河使北军中候朱宠将五营士屯孟津诏魏郡赵国常山中山缮作坞堠六百一十六所羌既转盛而二千石令长多内郡人并无守战意皆争上徙郡县以避寇难朝廷从之遂移陇西徙襄武安定徙美阳上郡徙衙百姓恋土不乐去旧遂乃刈其禾稼发撤屋室夷营壁破积聚时连旱蝗饥荒而驱䠞刼掠流离分散随道死亡咸弃老弱或为人仆妾丧其大半滇零死子零昌立元初元年遣兵屯河内通谷冲要三十五所皆作坞壁设鸣鼓零昌进兵寇雍城遣任尚为中郎将将羽林缇骑五营子弟屯三辅尚临行怀令虞诩说尚曰使君频奉国命讨逐寇贼三州屯兵二十余万人弃农桑疲苦从役而未有功效劳费日滋若此出不尅诚为使君危之尚曰忧惶乆矣诩曰兵法弱不攻强走不逐飞自然之势也今虏皆马骑日行数百来如风雨去如絶弦以走歩追之势不相及所以旷日而无功也为使君计者莫若罢诸郡兵令出钱数千二十人共市一马如此可舍甲胄驰轻兵以万骑之衆逐数千人之虏首尾掩截其道自穷便人利事大功立矣尚即上言用其计乃遣轻骑抄击斩首数百级明年秋汉又筑冯翊北界堠坞五百所自后频破之诸羌瓦觧三辅益州无复寇警自羌叛十余年间兵连师老不暂宁息军旅之费转运委输用二百四十余亿府帑空竭延及内郡边人死者不可胜数并凉二州遂至虚耗自后陇西上郡武威张掖仍寇盗不息顺帝永建四年尚书仆射虞诩上疏曰臣闻禹贡雍州之域厥田惟上上且沃野千里谷稼殷积又有龟兹盐池以为人利水草丰羙土冝产牧北阻山河乘阨㨿险因渠以溉水舂河漕用功省少而军粮饶足故孝武皇帝及光武筑朔方开西河置上郡皆为此也而元元被灾衆羌内溃郡县兵荒二十余年夫弃沃壤之饶捐自然之财不可谓利离河山之阻守无险之处难以为固今三郡未复园陵单外而公卿容头过身但计所费不图其安冝开圣聼考行所长书奏帝乃复三郡使谒者郭璜督促徙者各归旧县缮城郭置候驿既而激河浚渠为屯田省内郡费嵗一亿计遂令安定北地上郡及陇西金城常储谷粟令周数年至阳嘉元年以湟中地广更增置屯田五部并前为十部二年复置陇西南部都尉如旧制永和中以来机为并州刺史刘乘为凉州刺史大将军梁商谓机等曰戎狄荒服言其荒忽无常而统领之道亦无常法临事制冝畧依其俗今二君素性疾恶欲分明白黒孔子曰人而不仁疾之已甚乱也况戎狄乎其务安羌胡防其大故忍其小过机等天性虐刻遂不能从到州之日多所扰发五年夏且冻𫝊难种羌等遂反叛金城与西塞及湟中杂种羌胡大寇三辅于是拜马贤为征西将军将左右羽林五校士及诸州郡兵十万人讨之又于扶风汉阳陇道作坞壁三百所置屯田以保聚百姓贤军大败贤及二子皆战殁于是东西羌遂大㑹巩唐种三千余骑冦陇西北地又烧园陵掠关中杀长吏武威太守赵冲追击冲虽战殁而前后多所斩获羌由是衰耗自永和𦍑叛十余年间费用八十余亿诸将多㫁盗牢廪私自润入皆以珍寳货赂左右上下放纵不恤军事士卒不得其死者白骨相望于野桓帝延熹二年烧当八种寇陇右以段颎为校尉将兵及湟中义从羌二千人击破之追讨南渡河募先登悬索相引刀折矢尽且鬭且行昼夜相攻割肉食雪三十余日遂至河首积石山出塞二千余里前后斩首虏并受䧏各万余人会段颎坐事征还羌遂陆梁覆没营坞冦患转盛中郎将皇甫规张奂虽累破之而寇害不已复遣段颎击之自春及秋无日不战虏遂饥困败散凡破西羌斩首二万三千级获生口数万西𦍑于是弭定东羌先零等自覆没马贤后既䧏又叛帝以问颎对曰狠子野心难以恩纳唯当白刃加颈耳计其所余三万余落居近塞内乆乱并凉累侵三辅西河上郡已各内徙安定北地复至单危自云中五原西至汉阳二千余里匈奴种羌并擅其地是为痈疽伏疹留滞胁下如不加诛转就滋大今若以骑五千歩兵万人车三千两三冬两夏足以破定无虑用费为钱五十四亿如此可令羣羌破尽匈奴长服内徙郡县得反本土伏计永初中诸羌反叛十有四年用二百四十亿永和之末复经七年用八十余亿费耗若此犹不诛尽余孽复起于兹作害今不暂疲人则永宁无期帝许之灵帝建宁初颎与先零诸种战斩首八千余级颎复追之且破且追士皆重趼既到泾阳余冦四千落悉散入汉阳山谷间时张奂上言东羌虽破余种难尽颎性果虑轻负败难常冝且以恩䧏可无后悔诏书下颎颎复上言曰臣本知东羌虽衆而软弱易制所以比陈愚思为永宁之筭而张奂说虏强难破冝用招䧏云臣用兵连年累见折衂又言羌一气所生不可诛尽山谷广大不可空静臣伏念周秦之际戎狄为害中兴以来羌寇最盛诛之不尽虽䧏复叛今先零杂种累以反覆攻没县邑剽掠人物上天震怒假手行诛臣自动兵衆和师克自桥门以西落川以东非为深险絶域之地车骑安行无应折衂按奂驻军二年不能平寇诞辞空说僭而无征何以言之昔先零作冦赵充国徙居内地当煎乱边马援迁之三辅始服终叛至今为梗故远识之士以为深忧今傍郡户口单少数为羌所疮毒而欲令䧏徒与之杂居是犹种枳棘于良田飬虺蛇于室内也故臣奉大汉之威建长乆之策欲絶其本根不使能植本计三嵗之费用五十四亿今适周年所耗未半而余寇残烬将向殄灭臣每奉诏书军不内御愿卒斯言一以任臣临时量冝不失权便二年颎遂进营逼诸羌大败之于瓦亭山羌衆溃遂东奔复聚射虎谷仍分守诸谷上下门又先令千余人于西县结木为栅广二十歩长四十里遮之然后兵击之穷山深谷之中处处破之斩其渠帅以下万九千级获畜产诸物不可胜数于是东𦍑悉平凡八百十战斩二万八千六百余级牛马羊驴骆驼四十二万七千五百余头费用四十四亿将士死者四百余人自爰劒后子孙支分凡百五十种其九种在赐支河首以西及在蜀汉徼北叅狼在武都胜兵数千人其五十二种衰少不能自立分散为附落或絶灭无后或引而远去其八十九种唯钟最强胜兵十余万其余大者万余人小者数千人更相钞盗盛衰无常大凡顺帝时胜兵可二十万人发羌唐旄等絶远未常徃来氂牛白马羌在蜀汉其种别名号皆不可知也湟中月氏胡湟中月氏胡其先大月氏之别也在张掖酒泉地月氏王为匈奴冒顿所杀余种分散西踰葱岭其羸弱者南入山阻依诸羌居止汉将霍去病破匈奴取西河地开湟中于是月氏来䧏与汉人错居虽依附县官而首施两端其从汉兵战鬭随势强弱被服饮食言语畧与羌同亦以父名母姓为种其大种有七胜兵合九千余人分在湟中及令居又数百户在张掖号曰义从胡后汉灵帝中平初与北宫伯玊等反杀䕶羌校尉冷征金城太守陈懿遂寇乱陇右焉范晔论曰羌戎之患三代尚矣汉世方之匈奴颇为衰寡而中兴以后边难渐大朝规失绥御之和戎帅骞然诺之信故永初中羣种蠭起遂觧仇嫌结盟诅陆梁三辅建号称制东侵赵魏之郊南入汉蜀之鄙塞湟中断陇道烧陵园剽城市伤败踵系羽书日闻并凉之士持冲残弊自西戎作逆未有陵斥上国若斯其炽者也和熹以女君亲政威不外接朝议惮兵力之损情存茍安或以边州难援冝见捐弃或惧疽食浸滛莫知所限谋夫回遑勐士疑虑遂徙西河四郡之人杂寓关右之县发屋伐树塞其恋土之心燔破胔积以防顾还之思于是诸将邓隲任尚马贤皇甫规张奂之徒争设雄规更奉征讨驰骋东西奔救首尾摇动数州之境日耗千金之资至于假人增赋借奉侯王引金钱缣綵之珍征粮粟盐鐡之积所以赂遗购赏转输劳来之费前后数十巨万或枭克酋健摧破附落䧏俘载路牛羊满山军书未奏其利害而离叛之状已言矣故得不酬失功不半劳官人屈竭烈士愤丧段颎受事专掌军任䝉没冰雪经履千折之道始殄西种卒定东冦若乃䧟击之所殱伤追走之所崩借其能穿窜草石自脱于锋镞者百不一二而张奂盛称戎狄一气所生不冝诛尽流血污野伤和致妖是何言之迂乎羌虽外患实深内疾若攻之不根是飬痾于心腹也惜哉寇敌畧定矣而汉祚亦衰焉呜唿昔先王疆理九土判别畿荒知夷貊殊性难以道御故斥远诸华薄其贡职唯与辞要而已若二汉御戎之方失其本矣何则先零侵境充国迁之内地当煎作寇马援徙之三辅贪其暂安之势信其驯服之情计日用之权冝忽经世之远畧岂夫识微者之为乎氐氐者西戎之别种在冉䮾东北广汉之西君长数十而白马最大汉武帝元鼎六年开分广汉西部合为武都郡排其种人分窜山谷或在上禄或在汧陇左右其种非一或号青氐或号白氐或称蚺氐此盖中国人即其服色而名之也土地险阻有麻田出漆蜜铜鐡椒蜡氐人勇戅抵冐贪货死利居于河池一名仇池方百顷四面斗絶数为边寇郡县讨之则依固自守其俗语不与中国及𦍑胡同各自有姓如中国之姓其衣服尚青俗能织布善田种畜羊豕牛马驴骡婚姻备六礼知书疏多知中国语由与中国错居故也元封三年氐人反遣兵讨破之分徙酒泉郡昭帝元鳯初氐人复叛遣大鸿胪田广眀将三辅大常徒讨破之至后汉初氐人悉附陇蜀及隗嚣灭其酋豪乃背公孙述䧏汉陇西太守马援上复其王侯君长赐以印绶后嚣族人隗茂反攻杀武都太守氐人豪齐钟留为种类所敬信威服诸豪与郡丞孔奋击茂破斩之其后亦时冦盗郡县不足为大患魏武之初诸氐戎或叛或伏乃令夏侯妙才讨之因徙武都之种于秦川以御蜀晋时关陇屡为氐羌所扰孟观西讨因擒氐帅齐万年华隂令江统深唯四夷乱华冝杜其萌乃作徙戎论曰春秋之义内诸夏而外夷狄以其言语不通贽币不同法俗诡异种类乖殊或居絶域之外山河之表﨑岖险阻之地与中国壌断土隔不相侵渉赋役不及正朔不加故曰天子有道守在四夷其气贪婪凶悍不仁四夷之中戎狄为甚弱则畏服强则侵叛虽圣贤之代大徳之君咸未能以道化率导而以恩徳柔怀也当其强也以殷之高宗武丁而惫于鬼方有周文王而患昆夷猃狁汉祖困于白登孝文军于霸上及其弱也周公来九译之贡中宗宣帝纳单于之朝以元成之微而犹四夷賔服此其已然之效也故匈奴求守边塞而侯应陈其不可单于屈膝未央萧望之议以不臣是以有道之君不牧夷狄也唯以待之有备御之有常虽稽颡执贽而边城不㢮固守为寇贼强暴而兵甲不加远征期令境内获安疆埸不侵而已及至周室失统诸侯专征以大兼小转相残㓕封疆不固而利害异心戎狄乘间得入中国或招携安抚以为已用故申缯之祸顚覆宗周襄公要秦遽兴羌戎当春秋时义渠大荔居秦晋之域陆浑隂戎处伊洛之间鄋瞒之属害及济东侵入齐宋陵虐邢衞齐桓攘之存亾继絶北伐山戎以开燕路故仲尼称管仲之力嘉左袵之功逮至春秋之末战国方盛楚吞蛮氏晋翦陆浑赵开榆中之地秦㓕义渠之种始皇之并天下也南兼百越北走匈奴五岭长城戍卒亿计虽师役烦殷寇贼横暴然一切之功戎虏奔却当时中国无复四夷也汉兴都长安关中之郡号曰三辅禹贡雍州宗周酆镐之旧也及建武中以马援领陇西太守讨叛羌徙其余种于关中居冯翊河东空地而与华人杂处数代之后族类蕃息既恃其肥强且苦汉人侵之永初之元骑都尉王𢎞使西域调发羌氐以为行衞于是羣羌奔骇互相扇动二州之戎一时俱发覆没将守屠城破邑邓隲之征弃甲委兵舆尸丧帅前后相继诸戎遂炽至于南入蜀汉东掠赵魏唐突轵关侵及河内乃建北军中候朱宠将五营士卒于孟津拒羌十年之中夷夏俱弊任尚马贤仅乃尅之此所以为害尤重累年不定者虽由御之者无方将非其才亦岂不以寇发心腹害起肘腋疹笃难疗疮大迟愈之故哉自此之后余烬小有际㑹辄复侵叛马贤忸忕终于覆败段颎临冲自西徂东雍州之戎常为国患中代之寇惟此为大汉末之乱关中残灭魏兴之初与蜀分隔疆埸之戎一彼一此魏武令夏侯妙才讨叛氐阿贵千万等后因㧞弃汉中遂徙武都之种于秦川欲以弱寇强国扞御蜀虏此盖权宜之计一时之势非所以为万代之利也今者当之已受其弊矣夫关中土沃物丰厥田上上加以泾渭之流溉其舄卤郑国白渠灌浸相通黍稷之饶畆号一钟帝王之都每以为居未闻戎狄冝在此土也非我族类其心必异戎狄志态不与华同而因其衰弊迁之畿服士庻翫习侮其轻弱彼其怨恨之气毒扵骨髓至于蕃育衆盛则生其姦心以贪悍之性挟愤怒之情候隙乘便輙为横逆而居封域之内无障塞之隔掩不备之人收散野之积故能为祸滋蔓暴害不测此必然之势已验之事也当今之冝冝及兵威方盛衆未能定徙冯翊北地新平安定界内诸羌着先零罕开析支之地徙扶风始平京兆之氐出还陇右着隂平武都之界廪其道路之粮令足自致各附本种反其旧土使属国抚夷就安集之戎晋不杂并得其所上合徃古即叙之义下为盛代永久之规纵有猾夏之心风尘之警则远絶中国隔阂山河虽为冦暴所害不广是以充国子明能以数万之衆制羣羌之命有征无战全军独克虽有谋谟深计广大远图岂不以华夷异处戎夏区别要塞易守之固得其成功者哉难者曰方今关中之祸暴兵二载征戍之劳老师十万水旱之害荐饥累荒疫疠之灾札瘥夭昏凶逆既戮悔恶初附且欵且畏咸怀危惧百姓愁苦异人同虑冀宁息之有期若枯旱之思雨诚冝镇之以安悦而子方欲作役起徒兴功造事使疲瘁之衆徙自猜之寇以无谷之人迁乏食之虏恐势尽力屈绪业不卒𦍑戎离散心不可一前害未及弭而后变复横出矣答曰羌戎猾夏擅相署号攻城野战伤害牧守连兵聚衆载离寒暑矣而今异类瓦觧同种土崩老幼系虏丁壮䧏散禽离兽迸不能相一子以此等为尚挟余资悔恶反善懐我徳惠而来柔附乎将势穷道尽智力俱困惧我兵诛以至于此乎曰无有余力势穷道尽故也然则我制其短长之命而令其进退由已矣夫乐业者不易事安居者无迁意方其自疑危惧畏怖促遽故可制以兵威使之左右无违也迨其死亡流散离逷未鸠与关中之人户皆为讐故可遐迁远处令其心不懐土也夫圣贤之谋事也为之于未有理之于未乱道不着而平徳不明而成今子遭弊事之终而不图更制之始爱易辙之勤得覆车之轨何哉且关中之人百万余口率其少多戎狄居半处之迁之必须口实若有穷乏糁粒不继者故当仰关中之谷以全其生生之计必无挤于沟壑而不为侵掠之害今我迁之𫝊食而至附其种族自使相赡而秦地之人得其半谷此为济行者以廪粮遗居者以积仓寛关中之逼去贼盗之源除朝夕之损建终年之益若惮暂举之小劳而忘永逸之𢎞策惜日月之烦费而遗累代之寇敌非所谓能开物成务创业垂统崇本拓迹谋及子孙者也并州之胡本实匈奴桀恶之寇也汉宣之代冻馁残破国内五裂后合为二唿韩邪遂衰弱孤危不能自存依阻塞下委质柔服建武中南单于复求䧏附遂令入塞居于漠南数代之后亦輙叛戾故何熈梁觐戎车屡征中平中以黄巾贼起发调其兵部衆不从而杀羌渠由是以扶罗求助于汉以讨其贼仍値代丧乱遂乘衅而作卤掠赵魏寇至河南建安中又使右贤王去卑诱质唿厥泉听其部落散居六郡咸熙之际以一部太极分为三率㤗始之初又増为四于是刘勐内叛连结外虏近者郝散之变发于谷远今五郡之衆户至数万人口之盛过于西戎然其天性骁勇弓马便利倍于氐羌若有不虞风尘之虑则并州之城可为寒心也荥阳句骊本居辽东塞外正始中幽州刺史毋丘俭伐其叛者徙其余种部落百数子孙孶息今已千计数代之后必至殷炽今百姓失职犹或亡叛犬马肥充则有噬啮况于夷狄能不为变夫为邦者患不在贫而在不均患不在寡而在不安以四海之广士庻之富岂须夷虏在内然后取足哉此等皆可申谕发遣还其本域慰彼覊旅怀土之思释我华夏纎芥之忧惠此中国以绥四方也未及十年而夷狄乱华时人服其深识于是戎狄迭据中原其为战国者百三十六载而刘元海为之祸首初后汉建安中氐酋杨胜为部落大帅胜子驹勇健多计畧始据仇池于上平地立宫室果园仓库其地东接秦岭西接宕昌八百里南去汉中四百里北至岐州三百里戸本有十万渐渐分减焉驹后有名千万者魏拜为百顷氐主千万孙飞龙渐强盛晋武帝时平西将军还居畧阳无子飬外甥令狐茂搜为子晋惠帝元康初避齐万年之乱率部落还保百顷自号右贤王关中人士奔流者多依之自茂搜至姪曾孙纂皆䧏附于晋受官爵苻坚遣将杨安苻雅等讨纂克之徙其人于关中空百顷之地初茂搜孙宋奴二子佛奴佛狗奔苻坚以女妻佛奴子定以为尚书领军将军及坚败于淮南关中扰乱定尽力奉坚坚死将家奔陇右徙理歴城置仓储于百顷招合夷夏人得千余家进平天水畧阳郡遂有秦州之地后与乞伏干归战定军败见杀佛狗子盛先袭位分诸四山氐羌为二十部䕶军各为镇戍不置郡县至子难当时宋梁州刺史甄法䕶刑政不理难当举兵袭梁州法䕶委镇奔洋州难当遂有汉中之地难当自为大秦王号年曰建义置百官后倾国南寇规有蜀土不克乃还宋文帝遣龙骧将军裴方明等讨难当方明等至汉中长驱而进直到武兴攻下辩取白水克仇池难当于是将妻子奔后魏难当从弟文度自立为武都王后魏遣将皮欢憙破杀之弟文𢎞自为武都王至孙绍先为后魏将邢峦𫝊竖眼所破㓕以其国为武兴镇后改镇为东益州后唐永为刺史氐人反攻围州城永殁氐遂削平城堞因此复为氐地西魏文帝大统四年南岐州氐苻安夀反攻䧟武都自号大皇遣侯莫陈顺等讨破之周文帝于武兴又置东益州以绍先子辟邪为刺史辟邪据州反吐罗协与赵㫤讨平之葱茈羌炖煌西西域之南山中从婼羌西至葱岭数千里有月氏余种葱茈羌白马黄牛羌各有酋豪北与诸国接不知其道里广狭𫝊闻黄牛羌种类孕身六月生南与白马羌邻并魏时闻焉通典卷一百八十九通典卷一百九十钦定四库全书通典卷一百九十唐京兆杜佑君卿纂边防六西戎二吐谷浑吐谷浑本辽东鲜卑也西晋时酋帅徒何渉归有二子长曰吐谷浑少曰若洛廆代统部落别为慕容氏浑庶长廆正嫡父在时分七百户与浑浑与廆二部俱牧马马鬭相伤廆怒遣使谓浑曰先公处分与兄弟异部牧马何不相远而令马鬭浑曰马是畜生食草饮水春气发动所以致鬭鬭在于马而怒于人耶乖别甚易今当去汝于万里之外矣于是拥马西行乃西附隂山属永嘉之乱始度陇西止于枹罕而后子孙据有甘松之南洮水之西南极于白兰在益州西北其地四时常有冰雪唯六七月雨雹甚盛若晴则风飘沙砾有麦无谷其青海周回千余里海中有小山每冬冰合后以良牝马置此山至来冬收之马有孕所生得驹号曰龙种吐谷浑尝得波斯草马放入海因生骢驹能行千里故时称青海骢焉至其孙叶延以礼云公孙之子得以王父字为氏吾祖始自昌黎先宅于此今以吐谷浑为氏尊祖之义也自吐谷浑至叶延曽孙视罴皆有才畧知古今司马博士皆用儒生至其子阿豺自称骠骑将军沙州刺史阿豺兼并羌氐号为强国遣使诣宋朝献阿豺死弟慕璝立遣军击乞伏茙蔓败之东奔陇右慕璝㨿有其地其时赫连定㨿长安为后魏主所攻败拥秦雍户口十余万西次罕幵慕璝拒击大破之生擒定送于魏后弟慕延立魏太武帝遣军击延大破之慕延率部落西奔白兰攻破于阗国南依罽宾七年乃还旧土慕延死阿豺兄树落干子拾寅立始邑于伏罗川至𤣥孙夸吕立自号为可汗理伏俟城在青海西十五里有地方数千里其西北诸杂种谓之阿赀虏其南界陇涸城去成都千余里大城有四一在清水川一在赤水一在浇河一在吐屈眞川皆子弟所理其主理慕贺川西有黄沙南北百二十里东西七十里不生草木虽有城郭不居而随逐水草官有王公仆射尚书及郎中之号其主椎髻以皂为㡌其妻衣织成裙披锦袍辫髻于后首载金花丈夫衣服畧同于华夏多以羃罗为冠亦以缯为㡌妇人皆贯珠束髪以多为贵兵器有弓刀甲稍国无常赋须则税富室商人以充用焉父兄亡妻后母及嫂等与北狄俗同死者亦皆埋殡其服制葬讫则除之性贪婪忍于杀害后周明帝武成初夸吕冦凉州诏贺兰祥率兵讨破之又攻㧞其洮阳泥和二城置洮州而还武帝天和初其龙涸王莫昌率衆䧏以其地为扶州二年复遣皇太子征之军度青海至伏俟城夸吕遁走虏其余衆而还隋开皇中夸吕侵𢎞州遣上柱国元谐击之贼悉发国中兵自曼头至于树敦甲骑不絶谐频击破之夸吕率其亲兵逺遁其名王十三人各率部落而䧏夸吕在位且百年死以后还以慕容为姓其子伏允立炀帝初伏允遣子顺来朝帝令鐡勒袭大败之伏允东走保西平帝复令观王雄以掩之大破其衆伏允遁逃部落来䧏十万余口伏允惧南遁于山谷间其故地皆空自西平临羌城以西且末以东祁连以南雪山以北东西四千里南北二千里皆为隋有置郡县镇戍发天下轻罪徙居之于是留顺不之遣伏允无以自资率其徒数千骑客于党项大业末天下大乱伏允及顺复其故地大唐贞观中李靖侯君集破灭之伏允逺遁为左右所杀其子大宁王顺归䧏于是重建其国封顺为西平郡王仍加趉胡吕乌甘豆可汗之号旋又为其下所杀十年立顺子诺曷钵为河源郡王主其国自尔衰弱而吐蕃强盛高宗时为其破灭诺曷钵以余衆复来䧏于灵州之境置安乐州以诺曷钵为刺史其故地并没于吐蕃后又封渠帅慕容宣超为青海王武太后朝郭元振上安置䧏吐谷浑状曰臣昨见唐休璟张钖等衆议商量其吐谷浑部落或拟移就秦陇或欲移近丰灵责令渐去边隅使居内地用为防闲之要冀免背叛之虞臣以为并是偏见之一端未为长乆之深册若近秦陇则与监牧杂居如在丰灵复与黙啜甫迩必以虑其翻覆须有迁移纵至中土安可易变其本性至如躭尔乙句贵往年王孝杰奏请自河源军徙居灵州用为惬便及其逃叛之日穿监牧掠马羣所在伤夷大损州县是则迁居中土无益之明验矣往者素和贵虽背圣化只从当所居地叛走其于中国无所损伤但是失少许吐浑耳岂与句贵之为害同日而语哉今吐谷浑之䧏者非驱略而来皆是渴慕圣化冲锋突刃弃吐蕃而至者也臣谓冝当循其情以为制勿惊扰之使其情地稍安则其系恋心亦日厚当凉州䧏者则冝于凉州左侧安置之当甘州肃州䧏者则冝于甘肃左侧安置之当𤓰州沙州䧏者则冝于𤓰沙左侧安置之但吐浑所䧏之处皆是其旧居之地斯辈既投此地实有恋本之情若因其所投之地而便居之其情易安因数州而磔裂之则其势自分顺其情分其势而不扰于人可谓善夺戎狄之权矣何要纂聚一处如一国使情通意合如一家脱有异志则一时尽去伤害州县为患滋深何如分置诸州使每州皆得吐浑使役欲有他怀必不能远相连结总去臣愚輙以为胜册如允臣此见其所置之处仍请简取当处强明官人于当处镇遏之则小小为非亦可杜絶兼毎使逹蕃情识利害者共宣超兄弟一人嵗往廵按以抚䕶之无使侵削其生业日就乐恋自亦深矣如此臣实为覊縻戎狄之良册设使后有去就不过边州失少许吐浑终无伤于中国今此辈心悠扬而无主未知所安在早定安置之计无令惊扰速生边患乙弗敌乙弗敌后魏闻焉在吐谷浑北国有屈海其海周㢠廻千余里衆有万落风俗与吐谷浑同然不识五谷唯食鱼与苏子苏子状若中国枸把子或赤或黒西有契翰一部风俗亦同土特多狼宕昌宕昌羌后魏时兴焉亦三苖之𦙍与先零烧当罕开诸部姓别自立酋帅皆有地分不相统摄宕昌即其一也俗皆土着居有栋宇其屋织氂牛尾及羖羊毛覆之无法令又无徭赋唯征伐之时乃相屯聚不然则各事生业不相来往皆衣裘褐牧飬氂牛羊豕以供其食俗有烝报无文字但取木荣落以记嵗时三年一相聚杀牛羊以祭天俗重虎皮以之送死有梁勤者代为酋帅得羌豪心乃自称王其界自仇池以西东西千里席水以南南北八百里地多山阜部衆二万余落至其孙弥忽始遣使于后魏太武帝拜为宕昌王七叶孙弥秦皆受南北两朝封爵后见两魏分隔永熙末种人企定乃引吐谷浑冦金城后企定弟弥定冦石门戍周武帝天和初诏大将军田𢎞讨平之以其地为宕州邓至邓至羌之别种也后魏时兴焉有像舒理者代为白水酋帅因地名为种号邓至王其地自干亭以东平武以西汶岭以北宕昌以南风土习俗与宕昌同自舒理至十代孙舒彭附于后魏孝文帝封甘松县子邓至王后数代西魏恭帝初其主担术因乱来奔周文帝遣兵送还自后无闻党项党项羌在古析支之地汉西羌之别种魏晋以䧏西羌微弱周灭宕昌邓至之后党项始强南杂舂桑迷桑等羌北连吐谷浑其种毎姓别自为部落一姓之中复分为小部落大者万余骑小者数千骑不相统一有细封氏费听氏徃利氏颇超氏野律氏房当氏米禽氏拓拔氏而拓拔最为强族俗皆土着有栋宇织氂牛及羊毛覆之俗尚武无法令赋役其人多夀年至百五六十嵗不事生产好为窃盗常相陵刦尤重复讐讐人未得必蓬头垢靣跣足蔬食要斩讐人而后复常男女并衣裘褐仍被大氊不知耕稼土无五谷气候多风寒以氂牛马驴羊豕为食五月草始生八月霜雪䧏求大麦于他界醖以为酒妻其庶母及伯叔母嫂子弟之妇媱秽烝报诸夷中最为甚然不婚同姓少死者则仰天云枉而悲哭焚之名为火葬无文字但候草木以记嵗时大唐贞观三年南会州都督府郑元璹遣使招谕其酋长细封歩頼举部内附亦自入朝列其地为轨州拜歩頼为刺史其后诸部相次内附列其地为崌奉巖远四州各拜首领为刺史白兰白兰羌之别种周时兴焉东北接吐谷浑西至叱利摸徒南界郡鄂风俗物产与宕昌同周武帝保定元年朝献使至吐蕃吐蕃在吐谷浑西南不知有国之所由或云秃髪利鹿孤有子樊尼其主傉檀为乞伏炽盘所㓕樊尼率余种依沮渠蒙逊其后子孙西魏时为临松郡丞与主簿皆得衆心因魏末中华扰乱招抚羣羌日以强大遂改姓为窣㝅野故其人至今号其主曰赞府贵臣曰主簿又或云始祖赞普自言天神所生号鹘堤悉补野因以为姓其国出鄯城五百里过乌海入吐谷浑部落弥多弥苏毗及白兰等国至吐蕃界其国风雨雷雹每隔日有之盛夏节气如中国暮春之月山有积雪地有冷瘴令人气急不甚为害其俗重汉缯而贵瑟瑟男女用为首餙其君长或在䟦布川或居逻婆川有小城而不居坐大氊帐张大拂庐其下可容数百人兵衞极严而衙府甚狭俗飬牛羊取乳酪供食兼取毛为褐而衣焉不食驴马肉以麦为麨人死杀牛马以殉取牛马积累于墓上其墓正方累石为之状若平头屋其臣与君自为友号曰共命人其数不过五人君死之日共命人皆日夜纵酒葬日于脚下针血尽乃死便以殉葬又有亲信人用刀当脑缝锯亦有将四尺木大如指刺两肋下死者十有四五亦殉葬焉设官父死子代絶嗣即近亲袭焉非其种类辄不相服其官章餙有五等一谓瑟瑟二谓金三谓金饰银上四谓银五谓熟铜各以方圆三十褐上装之安䏝前以辨贵贱法令严肃兵器有弓刀楯矟甲胄每战前队皆死后队方进人马俱披鏁子甲其制甚精周体皆遍唯开两眼非劲弓利刃之所能伤也其战必下马列行而阵死则递收之终不肯退枪细而长于中国者弓矢弱而甲坚人皆用劒不战亦负劒而行其驿以鐡箭为契其箭长七寸若急驿䏝前加着一银鹘有草名速古芒叶长二寸状若斜蒿有䑕尾长于常䑕其国禁杀者加其罪有可跋海去赤岭百里方圆七十里东南流入蛮与蛮西二河合流而东号为漾鼻水又东南出会川为泸水焉自赤岭至逻婆川絶无大树木唯有杨栁人以为资置大论以统理国事无文字刻木结䋲为约征兵用金箭冦至举燧与其臣下一年一小盟三年一大盟以麦熟为嵗首其国都号为逻婆城用法严整议事则自下而起因人所利而行之此其所以能强且乆也重壮贱老母拜于子重兵死恶疾终以累代战没者为甲门临阵奔北者悬狐尾于其首表其似狐之怯其赞普弄赞雄霸西域隋开皇中其主论赞率弄赞都牂牁西疋播城已五十年矣国界西南与婆罗门接自大唐初已有胜兵数十万号为强国男女皆辫髪氊裘以頳涂面无器物以手捧酒而饮之屈木令圆以皮作底就中而食俗多金及小马党项白兰诸部及吐谷浑西域诸国咸畏惧之至其主弃苏农赞贞观十五年正月以宗室女封文成公主䧏于吐蕃赞普命礼部尚书江夏王道宗送之赞普亲迎于河源见王人执子壻礼甚谨覩大国服饰礼仪之美俯仰有媿沮之色谓所亲曰我祖父未有通婚大国者今我得尚大唐公主当筑一城以夸后代仍遣酋豪子弟请入国学以习诗书当高宗初封賨王苏农死其子早卒以孙代立号乞黎拔布幼小大相禄东赞摄知国事总章中以兵临吐谷浑吐谷浑告急咸亨中高宗令将军薛仁贵郭待封等率衆十余万伐之至大非川为大论钦陵所败因遂灭吐谷浑钦陵姓薛氏其父禄东赞颇晓兵术吐蕃赞府以国事委之讲兵训师雅有节制吐蕃之并兼诸羌雄霸西土东赞有力焉有子五人及东赞死钦陵兄弟复专其国上元中冦鄯廓等州仪鳯三年遣工部尚书刘审礼为洮河军总管率兵十八万以讨之战于青海军败没于阵调露二年中书令李敬𤣥战于大非川又败绩续遣黒齿常之袭击破之武太后如意初武威军总管王孝杰大破吐蕃复龟兹于阗踈勒碎叶四镇至万歳通天初又冦凉州执都督许钦明钦陵兄弟皆有才略钦陵多居中诸弟分领方面诸蕃惮之二年吐蕃大论钦陵遣使请和武太后遣前梓州通泉县尉郭元振徃至野狐河与陵遇陵曰大国乆不许陵和陵乆不遣蕃使以乆无报命故去秋有甘凉之抄斯实陵罪今欲和好能无惧乎振乃谓曰论先考东赞以宏才大略服事先朝结好通亲荷荣承宠本期𫝊之永代垂于无穷论不慕守旧恩中致猜阻无故自絶日寻干戈屡犯我河湟频扰我边鄙且父通之子絶之岂为孝乎父事之子叛之岂为忠乎然论之英声籍甚遐外各自为主奚为惧乎陵曰如所来言陵无忧矣今天恩既许和好其两国戍守咸请罢置以便万姓各守本境靡有交争岂不休哉然以西十姓突厥四镇诸国或时附蕃或时归汉斯皆类多翻覆伏乞圣恩含𢎞拔去镇守分离属国各建侯王使其国君人自为守既不欵汉又不属蕃岂不人免忧虞荒陬幸甚振曰十姓四镇本将镇静戎落以抚宁西土通诸大邦非有他求论今奚疑而有忧虞乎论曰使人此词诚为实论然缘边守将多好功名见利而动罕守诚信此蕃国之所为深忧也振曰十姓诸部与论种类不同山川亦异爰览古昔各自区分复为我编人积有年歳今论欲一言而分离数部得非昧弱茍利乎陵曰使人岂不疑陵贪冒无厌谬陈利害窥窃诸部以为汉边患耶陵虽识不逮远请为使人明之陵若爱汉土地贪汉财币则青海湟川实迩汉边其去中州盖三四千里必有窥羡何不争利于此中而突厥诸部悬在万里之外碛漠广莽殊异中国安有争地于万里外而能为汉边患哉舍近务逺计岂然也但中州人士深谋多计天下诸国皆为汉并虽大海之外穹塞之表靡不磨灭矣今吐蕃块然独在者非汉不贪其土地不爱其臣仆实陵兄弟小心谨宻得保守之耳而十姓中五咄六部诸落僻近安西是与吐蕃颇为辽逺俟斤诸部宻近蕃境其所限者唯界一碛骑士腾突旬日即可以蹂践蕃庭为吐蕃之巨蠧者唯斯一隅且乌海黄河关源阻深风土疫疠纵有谋夫勐将亦不能为蕃患矣故陵无敢谬求西边沙路坦达夷漫故纵羸兵庸将亦易以为蕃患故陵有此请实非欲侵渔诸部以生心于汉边陵若实有谋汉之怀有伺隙之意则甘凉右地暨于积石此道绵细几二千里其广者不过二三百里狭者才百里陵若遣兵或出张掖或出玊门使大国春不遑种秋无所获五六歳中或可㫁汉右界矣又何以为弃所易而窥所难乎此足明陵心矣往者高宗以刘审礼有青海之役乃使黄仁素贾守义来和陵之上下将士咸无猜忌故边守不戒严和事曾未毕以为好功名人崔知辨从五俟斤路乘我间隙疮痍我衆驱掠牛羊葢以万计自此陵之国人大危慄和事矣今之此求但惧好功名者之吞噬冀此为翰屛以虞之实非有他怀焉振曰兹事漫汗体大非末吏所能明论当发使奉章以闻取裁于圣主陵乃命郎宗乞思若为使振曰今遣使之后国不可更犯汉边且蕃使前后入朝不时遣者良以使去之后兵仍犯汉故朝廷踌蹰曰是绐我也以为侦谍不以为使人遂迁延无报今若踵前陵塞是故䧟所去人使孰谓请和也陵俛首踧乆之曰陵与国人咸恨崔知辨之前事故尝有此举以虞好功者之来侵比实以选练骑士三万分路出师使人既有此言今既于和事非便安可相违即罢兵散卒遂指天为信斯具之表矣振与思若至时朝廷以四镇十姓事欲罢则有所顾欲拒则有所难沉吟久之莫之能决振为役夏奉戎竭内事外非计之得乃献疏曰臣闻利或生害害亦生利国家奄有天下园囿八荒而万机百揆之中最难消息唯吐蕃与黙啜受命是将不利于中国若图之不审则害亦随之如防害有方则利亦随之今钦陵所论唯分裂十姓地界抽去四镇兵防此是钦陵切论者若以为可允则当分眀断决之若以为不可允则当设册以覊縻之终不可直拒絶以阻其意使兴边患也臣窃料此事关陇动静之机岂可轻举措哉使彼既和未絶则其恶亦不得顿生请借人事为比设如人家遭盗一则攻其内室一则冦其外落主人必不先于外冦而忧在内室矣何则以内患近而外患远也今国之外患者十姓四镇是内患者甘凉𤓰肃是复关陇之人事屯田向三十年臣料其力用乆竭弊矣脱一朝甘凉有不虞此中岂堪广调发耶臣实病之不知朝廷以为何如夫善为国者当先料内以敌外不贪外以害内今议事者舍近患而靡恤务逺患而是贪臣愚驽㒺识厥策必以四镇殷重事不可依何不言事以答之如钦陵云四镇诸部与蕃界接惧汉宻近兰鄯北为汉患实在兹辈斯亦国家之所要者今冝报陵云国家非恡四镇本置此以抱蕃国之尾分蕃国之力使不得并兵东侵今若顿委之于蕃恐蕃力强易为东扰必实无东意则冝还汉吐浑诸部及青海故地即俟斤部落当以与蕃如此足塞陵口而和事未全絶如后小有乖则曲在彼兼西边诸国欵附嵗乆论其情义岂与吐蕃同日而言今未知其利害未审其情实迳有分裂亦恐伤诸国之意非制驭之筭待筹损益知其利便续以有报如此则亦和未为絶更使彼蕃悬情上国是亦诱人之方伏愿省择使无遗筭以惠百姓也其后赞府年长忌钦陵乃与首领论巖等宻图之言将猎召兵执钦陵亲党二千余人杀之自帅衆讨钦陵钦陵自杀其亲信左右同日自杀者百余人其弟赞婆先在东境率千余人来䧏授右衞大将军乞梨抜布神龙初死其子立乞梨弩悉笼时年七歳祖母禄没氏摄位至中宗神龙三年四月以所飬嗣雍王守礼女封金城公主出䧏吐蕃赞普景龙四年正月幸始平县送金城公主以左骁衞大将军杨矩为使二月改始平县为金城县又改其地为鳯䑓乡怆别里天寳十四年死其子立号乞犁悉笼纳赞大羊同大羊同东接吐蕃西接小羊同北直于阗东西千余里胜兵八九万人其人辫髪氊裘畜牧为业地多风雪氷厚丈余所出物产颇同畨俗无文字但刻木结䋲而已刑法严峻其酋豪死抉去其脑实以珠玊剖其五臓易以黄金假造金鼻银齿以人为殉卜以吉辰藏诸巖穴他人莫知其所多杀牸牛羊马以充祭祀葬毕服除其王姓姜葛有四大臣分掌国事自古未通大唐贞观十五年遣使来朝悉立悉立在吐蕃西南户五万有城邑村落依溪涧丈夫以缯綵纒头衣氊褐妇人辫髪着短裙以烝报为俗畜多水牛羖羊鸡豕谷冝秔稲麦豆饶甘蔗诸果死葬于中野不为封树丧制以黒为衣一年就吉刑有刖劓覊事吐蕃自古未通中国大唐贞观二十年遣使贡方物章求㧞章求㧞或云章揭㧞本西羌种也在悉立西南居四山之内近代移出山西接东天竺遂改衣服变西羌之俗其地延袤八百里胜兵二千余人居无城郭好为冦掠商旅患之闻悉立入朝亦遣使朝贡泥婆罗泥婆罗国在吐蕃西其俗剪髪与眉齐穿耳珰楦竹筩缓至肩者以为姣丽食用手其器皆用铜多商贾少田作以铜为钱面文为人背文为马其牛鼻不穿孔衣服以一幅布蔽身数日盥潄以板为屋壁皆雕画俗重博戏颇觧推测盈虚兼通歴术事五天神䥴石为像每日清水浴神烹羊而祭其王那陵提婆身着眞珠诸寳耳垂金钩玊铛佩寳装仗突坐狮子座常散花燃香大臣及左右并坐于地有阿耆婆沵池周㢠廻二千余歩以物投之即生烟㷔悬釜而炊须臾而熟唐永徽二年遣使朝贡通典卷一百九十通典卷一百九十一钦定四库全书通典卷一百九十一唐京兆杜佑君卿纂边防七西戎三西戎总序西域以汉孝武时始通本三十六国皆在匈奴之西乌孙之南南北有大山中央有河东西六千余里东则接汉阨以玊门阳关西则限以葱岭诸国大率土着有城郭田畜与乌孙异故皆役属匈奴西边日逐王领西域赋税取足焉其南山东出金城与汉南山属焉自玊门阳关出西域有两道从鄯善傍南山北波河西行至莎车为南道西踰葱岭则出大月氏安息自车师前王庭随北山波河西行至疏勒为北道西踰葱岭则出大宛康居奄蔡焉耆自张骞开西域之迹其后霍去病击破匈奴右地䧏浑邪休屠王遂空其地始筑令居以西初置酒泉郡后稍发徙人充实之分置武威张掖炖煌酒泉四郡据两关焉自李广利伐大宛之后西域震惧多遣使来贡献于是东自炖煌西至盐泽往往起亭障是时军旅连出师行二三十年海内虚耗征和中贰师李广利以军䧏匈奴帝既悔远征伐而搜粟都尉桑𢎞羊与丞相御史奏言故轮䑓以东㨗枝渠犁皆故国地广饶水草有溉田五千顷以上处温和田羙可益通沟渠种五谷与中国同时熟田一歳有积谷募人壮健有累重敢徙者诣田所就畜积为本业益垦溉田稍筑列亭连城而西以威西国帝深陈既徃之悔乃下诏曰前有司奏欲益人赋三十助边用是重困老弱孤独也而今又请遣卒田轮台轮台西于车师千余里前开陵侯击车师时危须尉犂楼兰六国皆发畜食迎汉军又自发兵凡数万人王各自将共围车师䧏其王诸国兵便罢力不能复至道上食汉军汉军破城粮食至多壮士自载不足以竟师强者尽食畜产羸者道死数千人朕发酒泉驴橐驼负食出玊门迎军吏卒起张掖不甚远然尚厮留甚衆曩者朕之不明以军候𢎞上书言匈奴缚马足置城下驰言秦人我乞若马又汉使者乆留不还故遣贰师将军欲以为使者威重也古者卿大夫与谋参以蓍龟不吉不行乃者丞相御史二千石诸大夫为文学者皆言祥善而易之卦得大过爻在九五匈奴困败公车方士太史理星占气及太卜龟蓍皆以为吉匈奴必破时不可得也卦诸将贰师最吉故朕亲发贰师今计谋卦兆皆反缪失一狼走千羊乃者贰师败军士死略离散悲痛常在朕心今请远田轮台欲起亭隧是扰劳天下非所以优人也朕不忍闻且匈奴得汉䧏者常提掖搜索问以所闻今边塞未正䦨出不禁鄣候长吏使卒猎兽以皮肉为利辛苦而烽火乏失亦上集不得后䧏者来若捕生口虏乃知之当今务在禁苛暴止擅赋力本务农脩马复令以补缺无乏武备而已郡国二千石各上进畜马方略补边状与计偕由是不复出军而封丞相田千秋为富民侯以明休息思富飬人也昭帝时乃用桑𢎞羊前议以给使外国者至宣帝遣衞司马使䕶鄯善以西数国及破姑师未尽殄分以为车师前后王及山北六国时汉独䕶南道未能尽并北道也神爵三年匈奴日逐王来䧏䕶鄯善以西使者郑吉迎之乃因使吉并䕶北道故号曰都䕶都䕶之起自吉置矣由此匈奴益弱不得近西域于是徙屯田于比胥鞬披莎车之地屯田校尉始属都䕶都䕶督察乌孙康居诸外国都䕶理乌垒城去阳关二千七百四十里与渠犁田官相近土地肥饶于西域为中故理焉至元帝复戊巳二校尉屯田于车师前王庭哀平间自相分割为五十五国凡国自译长城长君监吏大禄伯长千长都尉且渠当户将相至侯王皆佩汉印绶凡三百七十六人而康居大月氏安息罽宾乌弋之属皆以絶远不在数中其来贡献则与相报不督录总领也至王莽时四边扰乱与中国遂絶并复役属匈奴前往西域有二道自元始以后有三道从玊门关出西经婼羌转西越葱岭经悬度入大月氏为南道从玊门关西出发都䕶并廻三陇沙北头经居卢仓从沙西北过龙堆到故楼兰转西诣龟兹至葱岭为中道从玊门关西北出经横坑辟三陇沙及龙堆出五船皆到车师界戊巳校尉所理高昌转西与中道合龟兹新道至后汉永平中匈奴胁服诸国共冦河西郡县城门昼闭明帝乃命将北征匈奴取伊吾卢地置冝禾都尉以屯田遂通西域于阗诸国西域自絶六十五载乃复通焉明年始复置都䕶戊己校尉及明帝崩焉耆龟兹攻没都䕶陈睦匈奴车师围戊已校尉章帝不欲疲弊中国以事夷狄乃迎还戊巳校尉不复遣都䕶复罢屯田匈奴因遣兵守伊吾地时军司马班超留于阗绥集诸国和帝永元初窦宪大破匈奴因遣副使尉阎盘掩击伊吾破之三年班超遂定西域因以超为都䕶居龟兹复置戊巳校尉于是五十余国悉纳质内属其条支安息诸国至于海濵四万里外皆重译贡献九年班超遣掾甘英穷临西海而还皆前代所不至莫不备其风土传其珍怪焉及超被征以任尚为都䕶尚谓超曰猥承君后冝以诲之超曰塞外吏士本非孝子顺孙皆罪过徙补边屯而蛮夷怀鸟兽之心难飬易败今君性严急水清无大鱼察政不得下和宜荡佚简易寛小过总大纲而已超去后尚私谓所亲曰我以班君当有竒策今所言平平耳尚至数年安帝初西域背叛如超所诫频攻围都䕶任尚段禧等朝廷以其险远难相应赴诏罢都䕶由此遂弃西域北匈奴即复收属诸国共为边寇十余歳炖煌太守曹崇请出兵击匈奴复欲进取西域邓太后不许但令置䕶西域副校尉居炖煌覊縻而已其后匈奴连与车师入冦河西汉不能禁议者因欲闭玊门阳关以絶其患尚书陈忠上疏曰臣闻八蛮之冦莫甚北虏高祖窘平城之围文帝屈供奉之耻故孝武愤怒深惟乆长之计命遣武臣浮河絶漠穷破虏庭遂开西河四郡以隔絶南羌收三十六国断匈奴右臂是以单于孤特窜迹远藏由此观之戎狄可以威服难以化狎西域内附日乆区区东向扣关者数矣此其不乐匈奴慕汉之效也今北虏以破车师势必南攻鄯善弃而不救则诸国从矣若然则虏贿益增胆势益殖威临南羌与之交连如此河西四郡危矣不得不救则百倍之役兴不訾之费发矣议者但念西国絶远恤之烦费不见先代苦心勤劳之意也臣以为炖煌冝置校尉按旧增四郡屯兵以西抚诸国庶足折冲万里震怖匈奴太后又召班超之子勇问之勇议曰昔者孝武皇帝患匈奴强盛开通西域诸论者以为夺匈奴库藏断其右臂遭王莽簒位征求无厌胡夷忿毒遂以背叛光武中兴未遑外事故匈奴负强驱率诸国及至永平再攻炖煌河西郡城门昼闭明帝命武臣出征西域故匈奴远遁边境得安及至永元莫不内属㑹间者羌乱西域复絶北虏遂遣责诸国备其逋租高其价直严以期会鄯善车师皆懐忿怒思乐事汉其路无从前所以时有叛者皆由牧飬失冝还为其害旧炖煌郡有营兵三百人宜复之复置䕶西域副校尉居于炖煌如永元故事又冝遣西域长史将五百人屯楼兰西当焉耆龟兹径路南强鄯善于阗心胆北扞匈奴东近炖煌如此诚便长乐衞尉谭显等难曰朝廷前所以弃西域者以其无益于中国而费难供也今车师以属匈奴鄯善不可保信一朝反覆班将军能保北虏不为边害乎勇对曰今中国置州牧者以禁郡县姦猾盗贼也若州牧能保盗贼不起者臣亦愿以腰斩保匈奴之不为边害也今通西域则虏势必弱虏势必弱则为患微矣孰与归其府藏续其右臂哉为置校尉以扞北抚西设长史以招怀诸国若弃而不立则西域屈就北虏縁边之郡将受困苦恐河西城门复有昼闭之儆矣今不廓开朝廷之徳而拘屯戍之费若北虏遂炽岂安边乆长之策哉大尉属毛轸难曰今若置校尉则西域络绎遣使求索无厌与之则费难供不与则失其心一朝为匈奴所廹当复求救则为役大矣勇对曰今设以西域归匈奴而使其因西域租入之饶兵马之衆以扰动縁边是为富仇讐之财増暴夷之势也置校尉者宣布威徳以系诸国内向之心以疑匈奴觊觎之情而无费财耗国之虑也且西域之人无他求索其来入者不过廪食而已今若拒絶势必北属夷虏并力以冦并凉则中国之费不止十亿于是从忠勇议乃以勇为西域长史将五百人西屯栁中勇遂破平车师自建武至于延光西域三絶复通顺帝永建二年勇复击䧏焉耆于是龟兹踈勒于阗莎车等十七国皆来服从而乌孙葱岭以西遂絶六年帝以伊吾旧膏腴之地傍近西域匈奴资之以为抄暴复令开设屯田如永元时事置伊吾司马一人自阳嘉以后朝威稍损诸国骄放转相陵伐矣爰自魏及晋中原多故西域朝贡不过三四国焉至后魏太武帝使董琬使西域还且言其地为三域自葱岭以东流沙以西为一域始墨以南月氏以北为一域两海之间水泽以南为一域三域之内诸小渠长盖以百数其出西域更为四道自玊门流沙西行二千里至鄯善为一道自玊门度流沙北行二千二百里至车师为一道从莎车西行一百里至葱岭西千三百里至伽部为一道自莎车西南五百里至葱岭西南千三百里至波路为一道焉于是贡献者十有六国孝文延兴中尚书奏以炖煌一镇界远西北冦贼路冲虑或不固欲移就凉州羣官㑹议给事中韩秀曰此蹙境之事非辟土之冝愚谓炖煌之立其来乆矣虽土邻强冦而兵人素习纵有姦窃不能为害循常置戍足以自全进断北狄之觇途退塞西夷之闚路若徙就姑臧虑人怀异意或贪留重迁情不愿徙脱引冦内侵深为国患且炖煌去凉州三千里舍远就近防制有阙一朝废置是启戎心则夷狄交构互相来徃恐丑徒协契侵窃凉土边役繁兴艰难方甚乃从秀议焉隋炀帝时遣侍御史韦节司𨽻从事杜行满使于西蕃诸国至罽賔得玛瑙杯王舍城得佛经史国得十舞女狮子皮火䑕毛而还帝复令裴矩于武威张掖间徃来以引致之皆㗖以厚利令转相讽谕大业中相率而来朝者四十余国帝因置西戎校尉以应接之自炖煌西出玊门阳关渉鄯善北通伊吾千里自伊吾北通车师前部高昌壁千二百里自高昌壁北通车师后部金蒲城五百里此其西域之门户内地故汉戊巳校尉更互屯焉伊吾地冝五谷桑麻蒲萄其北及栁中皆膏腴之地故汉帝与匈奴争车师伊吾以制西域至隋有商胡杂居胜兵千余人附于鐡勒人甚骄悍厥田良沃隋末内属置伊吾郡属天下乱又臣突厥大唐贞观四年以颉利破㓕遂举其属七城来䧏因列其地为西伊州同于编户至武太后如意初武威军总管王孝杰大破吐畨复龟兹于阗疎勒碎叶四镇自是诸国朝贡侔于前代矣神龙以后黒衣大食强盛渐并诸国至于西海分兵镇守焉今之所纂其小国无异闻者则不暇録焉楼兰楼兰在婼羌西北汉时通焉王理扞泥城去阳关千六百里东去长安六千一百里户千五百西北去都䕶理所千八百里至山国千三百余里西北至车师千九百里地沙卤寄田仰谷傍国国多出葭苇柽桞胡桐白草人随畜牧逐水草有驴马多橐驼能作兵器与婼羌同初汉武帝因张骞之言甘心欲通大宛诸国使者一歳中多至十余辈楼兰姑师当道苦之攻刼汉使王恢等汉将赵破奴率属国骑及郡兵撃之虏楼兰王遂破姑师于是列亭障至玊门矣楼兰既䧏服贡献匈奴闻发兵撃之于是楼兰遣一子质汉后贰师将军撃大宛便道引兵捕楼兰王将诣阙簿责王对曰小国在大国间不两属无以自安愿徙国入扵汉地上直其言遣归国楼兰王死后王立楼兰国最东垂近汉当白龙堆乏水草常主发道负米担粮送迎汉使又数为吏卒所惩艾不便与汉通后复为匈奴反间数遮汉使昭帝遣平乐监傅介子往刺其王悬首北阙下乃立其弟尉屠耆为王更名其国为鄯善王自请天子曰身在汉乆今归单弱而前王有子在恐为所拒国中有伊循城其地肥美愿汉遣一将屯田积谷令臣得依其威重于是汉遣司马一人吏士四十人田伊循以镇抚之其后置都尉伊循官置始此矣鄯善当汉道冲西通且末七百二十里自且末以往皆种五谷土地草木产畜作兵畧与汉同自后无闻至后魏太武时其国为沮渠安周所攻其王西奔且末而且末役属之西魏大统八年其王允鄯来率衆内附且末且末国汉时通焉王治且末城去长安六千八百里戸二百三十西北至都䕶理所二千二百里北接尉犁丁零东与白提西接波斯精絶南至小宛可三日行地有蒲萄诸果人皆剪髪着氊㡌小袖衣为衫则开颈而缝前多牛羊骡驴其王安末染盘梁武帝普通五年遣使贡献谓之末国其国西北有流沙数百里夏月有热风为行旅之患风之欲至老驼先知即鸣而聚立埋口鼻于沙中人每以为候即将氊拥蔽鼻口其风迅驶斯须过尽若不防者以致危毙杅弥杅弥汉时通焉王理杅弥城去长安九千三百里户三千三百东北至都䕶理所三千五百里南与疎勒东北与龟兹西北与姑墨接西通于阗四百里后汉改其国曰拘弥居宁弥城亦曰宁弥城国顺帝永建中为于阗王放前破杀其王兴阳嘉初炖煌太守徐由遣疎勒发兵击破于阗遂更立拘弥王灵帝熹平中又为于阗所破杀掠殆尽衆才千口车师车师前王后王并汉时通焉前王国一曰前部理交河城水分流绕城下故为号去长安八千一百里户千五百西南至都䕶理所千八百里西域长史及戊巳校尉并理于此去炖煌十三日行其地东西三百里南北五百里四面多大山后王国理务涂谷去长安八千九百里户六百西南至都䕶理所一千二百三十余里北与匈奴地接初汉武帝征和四年中遣重合侯马通将诸国之兵共围车师焉车师王乃䧏服昭帝时匈奴复使四千骑田车师及其王乌贵与匈奴结亲遂教之遮汉道通乌孙者宣帝地节二年遣侍即郑吉校尉司马熹将免刑罪人田渠犁积谷欲以攻车师至秋收谷吉憙发城郭诸国兵共击车师攻交河城破之王尚在北石城中未得㑹吉食尽归渠犁田秋收后更徃攻石城王乃轻骑奔乌孙焉吉还田渠犁及车师益积谷以安西国侵匈奴匈奴大臣皆曰车师地肥美近匈奴使汉得之多田积谷必害我国不可不争也遣骑来撃吉吉将田士卒保车师城匈奴围城数日乃觧吉上书车师去渠犁千余里间以山河北近匈奴汉兵在渠犁者势不能相救愿益田卒于是召故车师太子军宿在焉耆者立以为王尽徙车师国人令居渠犁遂以车师故地与匈奴车师王得近汉田官与匈奴絶亦安乐亲汉其后置戊巳校尉屯田车师故地平帝元始中车师后王国有新道出五船北通玊门关徃来差近戊巳校尉徐普欲开以省道里避白龙堆之阨车师后王姑句以道通当为拄置心不便也地又颇与匈奴南将军地接其后举国䧏匈奴是时王莽易匈奴单于玺单于怒大撃北边而西域亦瓦觧焉耆国近匈奴先叛杀都䕶但钦莽不能讨西域因絶至后汉和帝元光二年大将军窦宪破北匈奴车师震慴前后王各遣子入侍其后屡叛至安帝延光四年长史班勇撃其后王军大破斩之桓帝永兴初后部王阿罗多攻围汉屯田且固城杀伤吏士后部侯炭遮领余人叛阿罗多诣汉䧏阿罗多从百余骑亡走北匈奴中汉立后部故王军就质子卑君为后部王阿罗多复从匈奴中来䧏于是更立阿罗多为王将卑君还炖煌以后部人三百帐别属役之至魏帝时赐其王一多离守魏侍中号大都尉及晋以交河城为高昌郡张轨吕光沮渠䝉逊在河西皆置太守以统之焉后魏太武时其前部王为沮渠无讳所攻遣使上表云不能自全遂舍国东奔三分免一在焉耆东界幸垂赈救魏使抚慰开焉耆仓给之文成帝末其地又为蠕蠕所并立阚伯周为王孝文太和五年高车主阿伏至罗杀阚王以炖煌人张孟明为高昌王太和二年孟明为国人所杀立马儒为王以巩顾礼麴嘉为左右长史儒又通使后魏请内属人皆恋土不愿东迁相与杀儒立嘉为王高昌麴嘉字灵鳯金城郡榆中人既立为王㑹焉耆为嚈哒所破衆不能自立请主扵嘉嘉遣其第二子为焉耆王由是始大益为国人所服其都城周回千八百四十歩于坐室画鲁哀公问政于孔子之像国内有城十八置四十六镇官有令尹有交河公田北公皆其王子也余官多同中国大事决之于王小事则太子及二公随状㫁平章録纪事讫即除籍书之外无乆掌文案官人虽有列位并无曹府唯每朝集于衙门评议衆事诸城各有户曹水曹田曹毎城遣司马侍郎相监检校名为城令服餙丈夫从胡法妇女人畧同华夏兵器有弓箭刀楯甲稍文字亦同华夏兼用胡书有毛诗论语孝经歴代子史集学官弟子以相教授虽习读之而皆为诗赋税则计田输银无者输麻布其刑法风俗婚姻䘮葬与华夏大同其人面貎类高丽辫髪施之于背女子头髪辫而垂其地高燥多石碛气候温暖与益州相似谷麦再熟宜蚕多五果有草名为羊刺其上生蜜而味甚佳赤盐如朱白盐如玊多蒲萄酒俗事天神兼信佛法国中羊马牧于隐僻以避外冦非贵人不知其所又有草实如茧中丝如细纑名为白叠子国人取织以为布交市用焉其国北有赤石山山北七十里有贪汗山夏有积雪此山之北鐡勒界也从武威西北有㨗路度沙碛一千余里四面茫然无有蹊径欲徃者不可凖记唯以人畜骸骨及驼粪为验路中或闻歌哭之声行人寻之多致亡失盖魑魅魍魉也故商旅徃来多取伊吾路孝明帝正光中嘉遣使求借五经诸史并请国子助教刘爕以为博士及隋文帝开皇中突厥破其四城有二千人来归中国嘉孙伯雅立其大母本突厥可汗女其父死突厥令依其俗伯雅不从者乆之突厥逼之不得已而从炀帝大业五年伯雅来朝因从撃高丽还尚宗女华容公主八年归蕃至大唐武徳中遣使献狗雌雄各一高六寸长尺余性甚惠能牵马衘烛云本生拂菻国其后不供职贡贞观四年其王文泰来朝后与西突厥连结诸国朝贡者皆路出高昌文㤗稍拥絶之至十三年太宗谓其使曰高昌数年来朝贡脱畧我使人至彼文㤗云鹰飞于天雉窜于嵩猫游于堂䑕安于穴各得其所岂不快耶明年当发兵以撃汝国十四年八月交河道行军大总管侯君集平高昌国下其郡三县五城三十二户八千四十六口万七千七百三十四马千三百疋太宗以其地为西州以交河城为交河县始昌城为天山县田北城为栁中县东镇城为蒲昌县高昌城为高昌县初西突厥遣其叶䕶屯兵于可汗浮图城与高昌为影响至是惧而来䧏以其地为庭州并置蒲类县每嵗调内地更发千人镇遏焉黄门侍郎禇遂良上疏曰臣闻古者哲后必先华夏而后戎狄务广徳化不事遐荒是以周宣薄伐至境而止始皇逺塞中国分离汉武负文景之聚财翫士马之余力始通西域将三十年复得天马于宛城採蒲萄于安息而海内空竭生人物故所以租至六畜算至舟车因之年凶盗贼并起搜粟都尉桑𢎞羊复希主意请遣士卒逺田轮䑓筑城以威西域武帝翻然追悔弃轮䑓之野下哀痛之诏人神感悦海内乂康向使不然生灵尽矣是以光武中兴不踰葱岭孝章即位都䕶来归今诛㓕高昌威加西域收其鲸鲵以为州县然则王师初发之嵗河西供役之年飞刍輓粟十室九空数郡萧然五年不复陛下歳遣千余人逺事屯戍终年离别万里思归去者资装自须营办既卖菽粟倾其机杼经途死亡复在其外兼遣罪人增其防遏彼罪人者生于贩肆终朝惰业犯禁违公必能扰于边城无益于行阵所遣之内复有逃亡官司捕捉为国生事设令张掖尘飞酒泉烽举岂能得高昌一人斗粟而及事乎终湏起发陇右诸州星驰电撃由斯而言此河西者方已腹心彼高昌者他人手足岂得糜费中华以事无用书曰不作无益害有益此之谓也陛下平颉利于沙塞灭吐浑于西海突厥余衆寻为可汗吐浑随崩更树君长复立高昌非无前例此所谓有罪而诛之既服而立之四海百蛮谁不闻见蠕动怀生畏威慕徳冝择高昌可立者而立之征给首领兼还本国负戴汉恩长为藩翰中国不扰既富且宁传之子孙以贻永代矣不从龟兹龟兹汉时通焉王理延城都白山之南二百里东去长安七千五百里户七千南与精絶东南与且末西南与杅弥北与乌孙西与姑墨接能铸冶俗有城郭东至都䕶理所乌垒城四百里乌垒户百十与都䕶同理其南三百里至渠犁渠犁城都尉一人户百三十东北与尉犁东南与且末南与精絶接昭帝田轮䑓与渠犁地皆相连也宣帝时乌孙公主遣女东有大河东流号计戍水据汉书则黄河也大唐贞观二十三年将军阿史那社尔伐龟兹虏其王如归立嗣子素稽为王今安西都府所理则龟兹城也今王则震之后也今并有汉时姑墨温宿尉头三国之地通典卷一百九十一通典卷一百九十二钦定四库全书通典卷一百九十二唐京兆杜佑君卿纂边防八西戎四焉耆焉耆汉时通焉王理员渠城在白山之南七十里去长安七千三百里户四千西南至都䕶理所四百里南去尉犂百里北与乌孙接东去交河城九百里西去龟兹九百里皆沙碛其国近海水多鱼盐蒲苇之利四面有大山道险阨易守海水曲入四山之内周匝其城三十余里后汉明帝永平末有户万五千与龟兹共攻没都䕶陈睦至和帝永光六年都䕶班超发诸国兵讨之杀其王超乃立焉耆左侯元孟为王至安帝时西域背叛延光中超子勇为西域长史复讨定之至晋武帝太康中其王龙安遣子入侍安夫人糩胡之女姙身十二月剖脇生子曰会立为世子会少而勇杰安病笃谓会曰我尝为龟兹王白山所辱汝能雪之乃吾子也及会立袭灭白山遂据其国遣子熈归夲国为王会有胆气筹畧遂霸西域葱岭以东莫不率服其俗丈夫剪髪妇人衣襦着大袴婚姻同华夏兵有弓刀甲矟死亡者皆焚而后葬其服制满七日则除之俗事天神气候寒土田良沃谷有稲粟菽麦畜有驼马牛羊飬蚕不以为丝唯取绵纩俗尚蒲萄酒兼爱音乐其后张骏遣沙州刺史杨宣率衆经理西域宣以部将张植为前锋军次其国进屯鐡门未至十余里熙又率衆先要之于遮留谷植将至或曰汉祖畏于柏人岑彭死于彭亡谷名遮留殆将有伏单骑尝之果有伏发植撃败之进据尉犁熙䧏于宣吕光僭位熙遣子入侍至魏时遣成周公万度归讨之其王尸鸠卑那衆大溃单骑走入山中度归进屠其城四部诸戎皆䧏服焉耆为国斗絶一隅不乱日乆获其珍竒异玩殊方诡谲难名之物槖驼马牛杂畜巨万焉至后周武帝保定四年其王遣使献名马又隋炀帝大业中其王龙突骑遣使贡方物大唐贞观六年正月又遣使贡方物今其王龙姓即突骑之后尽并有汉时尉犂危须山国三国之地并鄯善之北界矣于阗于阗汉时通焉都葱岭之北二百余里去长安九千七百里户三万二千东北至都䕶理所三千九百里南与婼羌接北与姑墨接东北去龟兹千四百里东至鄯善千五百里西通皮山国四百里去东朱俱波国千里西北至疏勒国千五百里其国之西水皆西流注西海其东水东流注盐泽国有阿耨逹山据汉书河源出焉风俗物产与龟兹畧同后汉建武末莎车王贤强盛攻并于阗徙其主俞林为骊归王以莎车将军居徳为于阗王明帝永平中居徳死后于阗将休莫霸自立为王休莫霸死兄子广徳立后遂灭莎车其国转强盛从精絶西北至疎勒十三国皆服从而鄯善王亦始强盛由是南道自葱岭以东唯此二国为大魏后魏梁后周隋大唐贞观中并遣使通焉今王姓尉迟其王锦㡌金装冠妻戴金花其王髪不令人见俗云若见发年必俭其地多水潦砂石气候温土良沃冝稲麦多蒲萄有水出玊曰玊河国人善铸铜器其居曰西山城有屋室市井蓏蔬与中国多同王所居加以朱畵其人恭敬相见则跪其跪一膝至地书则以木为笔札以玊为印国人得书先戴于首而后开封自高昌以西诸国人多深目高鼻惟此一国貌不甚胡颇类华夏自汉孝武帝至今中国诏令书册符节悉得𫝊以相付敬而存焉今并有汉戎卢杅弥渠勒皮山精絶五国之地疎勒疏勒汉时通焉王理疎勒城去长安九千三百里户千五百都白山南百余里东至都尉理所二千二百里南有河西𢃄葱岭亦名雪山在国西北百余里河所出东去龟兹千五百里西去拨汗国千里当大月氏大宛康居道南去莎车五六百里北去朱俱波八九百里余在于阗国北千五百里土多稲粟蔗麦铜鐡绵锦雌黄后汉明帝永平中龟兹王建攻杀疎勒王成自以龟兹左侯兠题为疎勒王汉遣班超刼縳兠题而立成之兄子忠为疎勒王忠后叛反超撃斩之耿恭为戊巳校尉屯车师后王金满城为匈奴所攻恭引衆入疎勒城中乏水穿井十五丈不得水恭整衣冠向井拜㧞刀刺山飞泉涌出贼遂退安帝元初中疎勒王安国死舅臣盘立为王渐以强盛户至二万一千顺帝永建二年遣使奉献至灵帝建宁初为季父和得所杀自立为王其后连相杀害汉不能复禁至后魏孝文末贡献隋炀帝大业中又通焉其王手足皆六指产子非六则不育王戴金狮子冠唐贞观中朝贡今其国王姓裴并有汉时莎车捐毒休循三国之地侍子常在京师乌孙乌孙者汉时通焉大昆弥理赤谷城去长安八千九百里户十三万东至都䕶理所千七百里西至康居蕃内地五千里地平多雨寒山多松樠不田作种树随畜逐水草与匈奴同俗国多马富人至四五千疋东与匈奴西北与康居西与大宛南与城郭诸国接本塞地也大月氏西破走塞王塞王南越悬度大月氏居其地后乌孙昆莫撃破大月氏大月氏徙西臣大夏而乌孙昆莫居之昆莫昆弥皆王号也故乌孙国有塞种大月氏种焉始张骞言乌孙本与大月氏共在炖煌间今乌孙强大可厚赂招令东居故地妻以公主以制匈奴武帝即位令骞赍金币往昆莫昆莫于是始献马愿尚公主元封中遣江都王建女细君为公主以妻焉公主别理宫室而居嵗时一再与昆莫㑹置酒饮食昆莫年老语言不通公主悲愁自作歌以述意天子闻而怜之昆莫死孙岑陬立岑陬者官号也名军须靡公主死汉复以楚王戊之孙觧忧为公主妻之岑陬死季父子翁归靡立号曰肥王复尚觧忧公主宣帝初公主及昆弥翁归靡上书言匈奴连歳侵撃欲发国半精兵自给人马五万骑尽力击匈奴唯天子出兵以救本始三年汉发十五万骑五将军分道并出遣校尉常惠持节䕶乌孙兵昆弥将五万骑从西方入至匈奴右谷蠡王庭获四万级马牛羊驴槖驼七十余万宣帝时都䕶郑吉请分乌孙为大昆弥后段会宗为都尉时乌孙兵围驿骑上书愿发城郭炖煌兵以自救丞相王商大将军王鳯及百僚议数日不决上乃召陈汤问对曰臣以为此必无可忧夫胡兵五而当汉兵一何者兵刃朴钝弓弩不利今闻颇得汉工然犹三而当一又兵法曰客倍而主人半然后料敌今乌孙人衆不足以胜会宗惟陛下勿忧且兵轻行五十里重行三十里今会宗发城郭炖煌歴时而至所谓报雠之兵非救急之用也乌合不能乆攻不过五日当有吉语闻居四日军书至言已觧会宗招还亡畔安定归靡死乌孙贵人共立岑陬子泥靡代为昆弥号狂王复尚觧忧生一男鸱靡王不与主和又暴恶失衆汉使卫司马魏和意副候任昌送侍子公主言狂王为乌孙所患苦易诛也遂谋置酒会罢使士㧞剑旁下狂王伤上马驰去其子细沈瘦会兵围和意昌及公主于赤谷城数月城中困急都䕶郑吉发诸国兵救之乃解去初肥王翁归靡胡妇子乌就屠狂王伤时惊与诸翖侯俱去居北山中扬言母家匈奴兵来故衆归之后遂袭杀王自为昆弥宣帝诏立肥王之子元贵靡为大昆弥乌就屠为小昆弥元贵靡后孙雌栗靡立国乱段会宗立其季父伊秩靡为大昆弥哀帝元寿二年伊秩靡与匈奴单于并入朝汉以为荣自乌孙分立两昆弥后汉用忧劳且无宁歳其后无闻至后魏时亦朝贡其国数为蠕蠕所侵西徙葱岭姑墨姑墨汉时通焉王理南城去长安八千一百里户三千五百东至都䕶理所二千里南至于阗马行十五日北界接乌孙出铜鐡雌黄东通龟兹六百里王莽时其王丞杀温宿王并其国至后魏时役属龟兹温宿温宿汉时通焉王理温宿城去长安八千三百余里户二千二百东至都䕶理所二千三百余里西至尉头三百里北至乌孙赤谷六百余里土地物类所有与鄯善诸国同通姑墨东二百余里至后魏时亦役属龟兹乌秅乌秅汉时通焉王理乌秅城去长安万里户五百东北至都䕶理所四千九百北与子合蒲犁西与难兠接山居石田间有白草累石为室人接手出小歩马有驴无牛西有悬度去阳关五千九百里去都䕶理所五千里其国后魏又通谓之于摩国难兠难兠汉时通焉去长安万一百里户五千东北至都䕶理所二千八百里西南至罽賔三百里南与婼羌北与休屠西与大月氏接种五谷蒲萄果有银鐡铜作兵与诸国同属罽賔大宛大宛汉时通焉王理贵山城去长安万二千五百里户六万东至都䕶理所四千里北至康居卑阗城千五百里南至大月氏七百里北与康居南与大月氏接土地风气物类人俗与大月氏安息同大宛左右以蒲萄为酒富人藏酒至万余石乆者至数十年不败人嗜酒马嗜苜蓿多善马汗血言其先天马子始张骞为武帝言之帝遣使者持千金及金马以请宛善马宛王以汉絶逺大兵不能至遂杀汉使于是太初元年拜李广利为贰师将军撃宛期至贰师取善马率数万人至其境攻郁城不下引还往来二嵗至炖煌士卒存者十不过一二帝怒其不尅使遮玊门不许入贰师因留屯炖煌又遣贰师率六万人负私从者不与焉牛十万马三万驴槖驼万数天下骚然益发戍甲卒十八万置居延休屠以卫酒泉贰师至宛宛人斩王母寡首献焉汉军取其善马数十匹中马以下牝牡三千匹而立宛贵人昧蔡为王约嵗献马二匹遂採蒲萄苜蓿种而归贰师再行往返凡四嵗自宛以西至安息虽颇异言然大同自相暁知也其人皆深目多髭髯善贾其俗贵女子女子所言丈夫乃决正其地无丝漆不知铸器及汉使亡卒降教铸作兵器至后汉明帝时宛又献汗血马至后魏文成帝和平六年孝文太和三年并遣使献马及隋时苏对沙那国即汉大宛也莎车莎车汉时通焉王理莎车城去长安九千九百里户二千三百东北至都䕶理所四千七百里西至疎勒五百里西南至蒲犂七百里有鐡山出青玊宣帝时莎车王唿屠征杀汉使者约诸国叛汉会衞候冯奉世使大宛以便冝发诸国兵撃杀之𫝊其首诣长安诸国悉平威振西域奉世至大宛宛闻其斩莎车王敬之异于他使得其名马象龙而还帝甚说下议封奉世少府萧望之以奉世擅制发诸国兵虽有功効不可以为后法即封奉世关内侯后奉使者利以奉世为比争遂发兵要功万里之外为国家生事于夷狄渐不可长不宜授封帝善其议以奉世为光禄大夫元帝时奉世死后二年西域都䕶甘延夀以诛郅支单于封为列侯于是杜钦上疏追讼奉世前功曰前莎车王杀汉使者约诸国背叛而奉世以便冝发兵诛莎车王册定城郭功施边境议者以奉世奉使有指春秋之义亡遂事汉家之法有矫制故不得侯今匈奴郅支单于杀汉使者亡保康居都䕶延夀发城郭兵屯田吏士四万余人以诛斩之封为列侯臣愚以为比罪则郅支薄量敌则莎车衆用师则奉世寡制胜则奉世多于边境居安虑危则延夀为祸于国家深其违命而擅生事同延夀则割地封而奉世独不録臣闻功同赏异则劳臣疑愿下有司议帝以先帝时不复録至王莽时乱匈奴畧有西域唯莎车不附属后汉光武建武五年河西大将军窦融乃承制立其王康为汉莎车建功怀徳王西域大都尉五十五国皆属焉康死弟贤代立贤攻破拘弥西夜国皆杀其王而立其兄康两子为拘弥西夜王于是西域始通葱岭以东诸国皆属贤诸国号贤为单于贤后攻杀龟兹王遂兼其国妫塞王自以国逺遂杀贤使贤撃㓕之立其国贵人驷鞬为塞王贤又自立其子则罗为龟兹王其乌垒大宛于阗姑墨子合等国悉被贤改易其王莎车相且运等患贤骄暴宻谋反城降于阗于阗王广徳乃将诸国兵三万人攻莎车贤乃轻骑出广徳遂执贤杀之匈奴闻广徳㓕莎车遣兵将贤质子不居微立为莎车王章帝时长史班超发诸国兵撃破之由是遂降汉班固论曰孝武之代图制匈奴患其兼从西国结党南羌乃表河西列四郡开玊门通西域以㫁匈奴右臂隔絶南羌月氏单于失援自是逺遁而幕南无王庭因文景𤣥黙飬人五代天下殷富财力有余士马强盛故能睹犀象瑇瑁则建珠崖七郡感竘醤竹杖则开牂牁越嶲闻天马蒲萄则通大宛安息自是之后万里相奉师旅之费不可胜计至于用度不足乃㩁酒酤筦盐鐡铸白金造皮币筭至车船租及六畜人力屈财货竭因之以凶年羣盗并起至于末年遂弃轮䑓之地而下哀痛之诏岂非仁圣之所悔哉且西域近有龙堆逺则葱岭身热头痛悬度之阨淮南杜钦扬雄之论皆以为此天地所以界别区域絶外内也书云西戎即序禹就而序之非上威服致其贡物也西域诸国各有君长兵衆分弱无所统一虽属匈奴不相亲附匈奴能得其马畜旃罽而不能统率与之进退与汉隔絶道里又逺得之不为益弃之不为损盛徳在我无取于彼故自建武以来西域思汉盛徳咸乐内属唯其小邑鄯善车师界廹匈奴尚为所拘而其大国莎车于阗之属数遣使置质愿请都䕶圣上逺览古今因时之冝覊縻不絶辞而未许虽大禹之序西戎周公之譲白雉太宗之却走马义兼之矣亦何以尚兹罽賔罽賔在悬度山西汉时通焉王理循鲜城去长安万二千二百里不属都䕶尸口胜兵多大国也东北至都䕶理所六千八百里东至乌秅国二千二百里东南至难兠国九日行西北与大月氏西南与乌弋山离接昔匈奴破大月氏大月氏西君大夏而塞王南君罽賔塞种分散往往为数国自䟱勒以西北休屠捐毒之属皆故塞种也罽賔地平温和有苜蓿杂草竒木檀櫰梓竹漆种五谷蒲萄诸果粪理园田地下湿生稲冬食生菜其民巧雕文刻镂理宫室织罽刺文绣好理食有金银铜钖以为器市列金银为钱文为骑马幕为人面出犎牛象大狗沐猴孔雀珠玑珊瑚琥珀璧琉璃他畜与诸国同自汉武帝时始通其王自以絶远兵不至虽遣使贡献屡杀汉使至成帝时又遣使者奉献汉欲遣使者报送其使杜钦说大将军王鳯曰凡中国所以为通厚蛮夷㥦快其求者为壤比而为冦也今悬度之阨非罽賔所能越也其向慕不足以安西域虽不附不能危城郭今遣使皆行贾贱人欲通货市买以朝献为名故烦使者送至悬度恐失实见欺凡遣使送客者欲防䕶寇害也起皮山南更不属汉之国四五斥候士百余人五分夜击刁斗自守尚时为所侵盗驴畜负粮须诸国廪食得以自赡国或贫小不能食或桀黠不肯给拥强汉之节馁山谷之间离一二旬则人畜弃捐旷野而不反又歴大小头痛之山赤土身热之坂令人身热无色头痛呕吐驴畜尽然又有三池盘石坂道陿者尺六七寸长者径三十里临峥嵘不测之深行者骑歩相持绳索相引二千余里乃到悬度险阻危阨不可胜言圣王分九州制五服务盛内不求外今遣使者承至尊之命送蛮夷之贾劳吏士之衆渉危难之路罢弊所恃以事无用非乆长之计也于是鳯白从钦言罽賔实利赏赐贾市其使数年而一至自后无闻焉至后魏始通之都善见城至隋帝时谓之漕国在葱岭之西南其王姓昭武康国之宗族胜兵万余人国法严整杀人及贼盗皆死其俗滛祀葱岭山有顺天神者仪制极华金银为屋以银为地祠前一鱼嵴骨其孔中通马骑出入国王戴金牛头冠坐金马座土多稲粟豆麦饶象马犎牛金银镔鐡氍朱砂青黛安息青木等香石蜜黑盐阿魏没药白附子北去㠶延七百里东去刦国六百里东去𤓰州六千六百里隋帝大业中遣使来贡物大唐贞观十一年其国遣使又号罽賔献俱物头花丹紫相间其香远闻乌弋山离乌弋山离汉时通焉去长安万二千二百里不属都䕶户口多大国也东北至都䕶理所六十日行东与罽賔北与朴桃西与犁靬条支接行可百余日乃到条支条支条支汉时通焉去阳关二万二千一百里在葱岭之西城在山之上周回四十余里临西海水曲环其南及东北三面路絶唯西北隅通陆道土地暑热下湿田冝稲出犎牛孔雀有大鸟卵如瓮人衆甚多往往有小君长安息役属之以为外国其草木畜产五谷果菜食饮宫室市列钱货兵器金珠之属皆与罽宾同而有挑拔狮子犀牛其钱独文为人幕为骑马絶远汉使希至自玊门阳关出南道歴鄯善而南行乌弋山南道极矣转北而东复马行六十余日至安息后和帝永元中班超遣掾甘英使大秦抵条支临大海欲渡而安息西界船人谓英曰海水广大往来者逢善风三月乃得渡若遇恶风雨亦有三嵗者英闻而止安息安息国汉时通焉王理番兠城去长安万一千六百里在葱岭之西大宛之西可数千里不属都䕶北与康居东与乌弋山离西与条支接土地风气物𩔖人俗与乌弋罽宾同亦以银为钱文独为王靣幕为夫人靣王死輙更铸钱有大马大爵地方数千里㝡大诸国地临妫水商贾车船行旁国书革旁行为书记武帝始遣使至安息其王令骑迎于东界木鹿城号为小安息去王都数千里行北过数十城人户相属因发使随汉使以大鸟卵及犂靬眩人献至后汉章帝时理和犊城遣使献狮子符拔符拔形似麟而无角自安息西行三千四百里至阿蛮国从阿蛮西行三千六百里至罽賔国从罽宾南行渡河又西至于罗国九百六十里安息西界极矣自此南乘海乃通大秦其土多海西珍竒异物焉至后周武帝天和二年其王理蔚搜城遣使贡献至隋帝大业五年安息国遣使朝贡王姓昭武与康国王同族都在那宻水南城有五重环流水宫殿皆为平头王坐金驼座高七尺风俗同于康国唯妻其姊妹及母子逓相禽兽此为异也大夏大夏汉时通焉在大宛西南二千余里妫水南其俗土着有城屋与大宛同俗去汉万二千里居汉西南本无大君长城邑往往置小君长其兵弱畏战善贾市及大月氏西徙攻败之皆臣畜共禀汉使者大夏人多可万余有市贩贾诸物其东南接身毒国皆属大月氏大月氏大月氏汉时通焉理蓝氏城在大宛西可二三千里居妫水北其南则大夏西接安息四十九日行北则康居去长安万一千六百里不属都䕶户十万东去长史所居六千五百里土地气候物𩔖风俗钱货与安息同出封驼其国本行国也随畜移徙与匈奴同俗控弦十余万故恃强轻匈奴本居炖煌祁连间至冒顿单于攻月氏而老上单于杀月氏王以其头为饮器乃远去过大宛西撃大夏而臣之都妫水北为王庭其余小衆不能去者保南山羌号小月氏于大夏分其国五部翖侯后百余嵗贵霜翖侯兵就却攻灭四翖侯自立为王因号贵霜王又灭仆逹罽宾悉有其国复灭天竺月氏自此之后最为富盛云至后魏代北与蠕蠕接数为所侵遂西徙都薄罗城去弗敌沙二千一百里后其王寄多罗勇武遂兴师越大山南侵北天竺自干陁罗以北五国尽役属之国人乘四轮车或四牛六牛八牛輓之在车大小而已太武时其国人商贩到京师自云能铸石为五色琉璃于是採矿山中于京师铸之既成光泽美于西方来者乃诏为行殿容百余人光色映澈观者惊以为神明所作自此琉璃遂贱人不复珍之小月氏小月氏理富楼沙城其王本大月氏王寄多罗子也寄多罗为蠕蠕所逐西徙后令其子守此城因号小月氏焉在波路西南先居西平张掖之间被服颇与羌同其俗以金钱银为货随畜牧移徙亦𩔖北狄通典卷一百九十二通典卷一百九十三钦定四库全书通典卷一百九十三唐京兆杜佑君卿纂边防九西戎五康居康居国汉时通焉在大宛西北可二千里与粟弋伊邻接王理乐越匿地卑阗城亦居苏薤城去长安万二千三百里不属都䕶戸十二万东至都䕶理所五千五百里与大月氏同俗地和暖饶桐栁蒲萄多牛羊出好马驹覊事匈奴宣帝时郅支单于杀汉使者西阻康居其后甘延寿陈汤诛灭郅支单于至成帝时康居遣子侍汉贡献然自以絶逺独骄慢都䕶郭舜数上言康居骄黠今遣子入侍此其欲贾市为好辞之诈也宜归其侍子絶勿复使炖煌酒泉二郡及南道八国给使者往来人马驴槖驼食皆苦之空罢耗所过送迎骄黠絶远之国非至计也汉为其新通重致远人终覊縻而未絶自后无闻或名号变易或迁徙吞并非所详也至晋武帝泰始中其王那鼻遣使献善马至后魏太武大延中遣使朝贡其国又称者舌至隋时谓之康国大业中遣使朝贡其王姓温月氏人也旧居祁连山昭武城自被匈奴所破西踰葱岭遂有此国枝庶各分王故康国左右诸国米国史国漕国何国安国小安国那色波国乌那曷国穆国凡九国皆其种𩔖并以昭武为姓示不忘本也康国都于萨寳水上阿禄廸城王索髪冠七寳金花衣绫罗锦绣白叠其妻有髻幪以皁巾丈夫翦髪锦袍名为强国西域诸国多归之人皆深目髙鼻多须髯善商贾诸夷多凑其国有大小鼓琵琶五弦箜篌笛婚姻䘮制与突厥同俗奉佛为胡书气候温宜五谷勤修园蔬树木滋茂出马驼骡犎牛黄金碙砂甘松香阿萨那香枇杷麖皮氍毹锦叠多蒲萄酒富家或置千石者连年不败韦节西蕃记云康国人并善贾男年五嵗则令学书少解则遣学贾以得利多为善其人好音声以六月一日为嵗首至此日王及人庶并服新衣剪髪须在国城东林下七日马射至欲罢日置一金钱于帖上射中者则得一日为王俗事天神崇敬甚重云神儿七月死失骸骨事神之人每至其月俱着黑叠衣徒跣抚胸号哭涕泪交流丈夫妇女三五百人散在草野求天儿骸骨七日便止国城外别有二百余戸专知䘮事别筑一院其院内养狗每有人死即往取尸置此院内令狗食之肉尽收骸骨埋殡无棺椁大唐贞观二十一年其国献黄桃大如鹅卵其色如金亦唿为金桃漕国漕国隋时都那密水南数里旧是康居之地国无主康国王令子乌建领之胜兵千余人国中有得悉神自西海以东诸国并敬事之其神有金人破罗阔丈五尺髙下相称每月以驼五头马十疋羊百口祭之常有千人食之不尽东南去康国百里西去何国百五十里东去𤓰州六千六百里大业中遣使来贡何国何国隋时亦都那密水南数里亦旧康居地也其王姓昭武亦康国之族𩔖国城楼北壁画华夏天子西壁则画波斯拂菻诸国王东壁则画突厥婆罗门诸国王胜兵千人其王坐金羊座风俗与康国同东去漕国百五十里西去小安国三百里东去𤓰州六千七百五十里大业中及大唐武徳贞观中皆遣使来贡史国史国隋时都独莫水南十里亦旧康居地其王姓昭武亦康国王之支庶也胜兵千余人俗同康国北去康国二百三十里南去吐火罗五百里西去那色波国二百里东北去米国二百里东去𤓰州六千里大业中始通中国后渐强盛乃创建乞史城为数十里郭邑二万家大唐贞观中遣使来贡奄蔡奄蔡汉时通焉西与大秦接东南二千里与康居接去阳闗八千余里控弦十余万与康居同俗而属康居土气温和临大泽无涯岸多桢松白草及貂畜牧逐水草盖近北海至后汉改名阿兰聊国后魏时曰粟特国一名温那沙周武帝时亦遣使来贡滑国滑国车师之别种也后汉顺帝永建初八滑从班勇击北虏有功汉以入滑为后部亲汉侯自魏晋以来不通中国至梁武帝普通初其王厌带夷粟陁始遣使献贡黄师子白貂裘波斯锦等物后魏之居桑干也滑犹小国属蠕蠕后稍强大征其旁国波斯渴槃罽賔龟兹踈勒姑墨于阗等国焉其兽有师子两脚驼野驴有角人皆善骑射着小袖长袍用金玉为带女人披裘头上刻木为角长六寸以金银饰之兄弟共妻无城毡屋为居东向开户其王坐金牀随太嵗转无文字以木为契与旁国通使国中为胡书羊皮为纸无职官事天神火神每日则出戸祀神而后食跪一拜而止死以木为椁父母死其子截一耳葬讫即吉其言语待译然后通至后魏时谓之滑嚈哒嚈哒国或云髙车之别种或云大月氏之种𩔖其源出于塞北自金山至后魏文成帝时已八九十年矣在于阗之西东去长安一万一千里衣服𩔖胡加以缨络头皆翦髪其语与蠕蠕髙车及诸胡不同部衆可十万依随水草其国无车有舆多驼马用刑严急盗无多少皆腰斩盗一责十死者富家累石为藏贫者掘地而埋随身诸物皆置塜内又兄弟共娶一妻无兄弟者妻戴一角㡌若有兄弟者依其多少之数更加㡌角焉西域康居于阗䟽勒安息及诸小国三十余所皆役属之号为大国每遣使朝贡孝明帝熙平中遣伏子统宋云使西域所经诸国不能知其本末及山川里数今举其畧云挹怛同挹怛同至隋时又谓挹怛国焉挹怛国都乌浒水南二百余里大月氏之种𩔖也胜兵五六万人俗善战先时国乱突厥遣通设字诘强领其国俗同吐火罗南去漕国千五百里东去𤓰州六千五百里大业中遣使来贡按刘璠梁典滑国姓嚈哒后裔以姓为国号转讹又谓之挹怛焉天竺天竺后汉通焉即前汉时身毒国从月氏髙附国以西南至西海东至盘起皆身毒之地身毒有别城数百城置长有别国数十国置王虽各小异而俱名身毒都临恒河一名迦毗黎河灵鹫山胡语曰耆阇崛山山有青石头似鹫鸟其时皆属月氏月氏杀其王而置将令统其人俗修浮图道不杀生饮酒桓帝延熹二年频从日南徼外来献时帝好神数祀浮图老子百姓稍有奉者后至转盛其国人土着与月氏同而卑湿暑热人弱于月氏魏晋代絶不复通梁武帝天监初其王长史竺罗贡献后魏宣武帝时南天竺国遣使献骏马云其国出师子貂豹槖驼犀象有火齐如云母而色紫裂之则薄如蝉翼积之则如纱縠之重沓有金刚似紫石英百鍊不销可以切玉瑇瑁金铜铁铅钖金缕织成金罽白叠翕毛㲪又有旃檀郁金等香甘蔗诸果石密胡椒姜黑盐西与大秦安息交市海中或至扶南交趾贸易多珊瑚珠玑琅玕俗无簿籍以齿贝为货尤工幻化丈夫致敬极者䑛足摩踵而致其辞家有音乐倡伎其王与大臣多服锦罽王为螺髻于顶余发翦之使短丈夫翦发穿耳垂珰俗皆徒跣衣重白色怯于鬭战有弓箭甲矟亦有飞梯地道木牛流马之法有文字善天文算厯之术其人皆学悉昙章书于贝多树叶以记事隋炀帝志通西域遣裴矩应接西蕃诸国多有至者唯天竺不通帝以为恨大唐武徳中其东西南北四天竺悉为中天竺所并贞观十五年其王姓乞利咥名尸罗逸多或云姓刹利氏遣使奉表二十二年右卫率府长史王𤣥䇿奉使天竺㑹尸罗逸多死国大乱其臣那伏帝阿罗那顺自立乃发兵拒𤣥䇿遁抵于吐蕃之西南以书征邻国之兵吐蕃发精鋭千二百人泥婆罗国发七千余骑来赴𤣥䇿与其副蒋师仁率二国之兵进至荼镈和罗城即中天竺之所居也连战大破之斩首三千余级赴水溺死者且万人获其王妃及王子等虏男女万三千人牛马三万余疋于是天竺响震城邑聚落降者五百八十余所遂俘阿罗那顺以还车离车离后汉时通焉居沙竒城一名礼惟特一名沛𨽻王在天竺东南三千余里大国也其土气物𩔖与天竺同别城数十皆称王其人怯弱地东西南北方数千里人皆长八尺乘象骆驼往来邻国有寇乘象以战师子师子国东晋时通焉天竺旁国也在西海之中延袤二千余里多出竒寳其地和适无冬夏之异五谷随人所种不须时节其国旧无人止有鬼神有龙居之诸国商贾来共市易鬼不见其形但珍寳明其所堪价商人依价取之诸国人闻其土乐因此竞至或有停住者遂成大国能驯养神师子遂以为名风俗与婆罗门同而尤敬佛法安帝义熙初遣使献玉佛像髙四尺二寸玉色洁润形制殊特殆非人工厯晋宋代在建康瓦官寺宋文帝元嘉五年其王刹利摩诃南遣使贡献梁武帝大通元年后王伽叶伽罗诃黎耶亦使使贡献髙附髙附后汉时通焉在大月氏西南亦大国也其俗似天竺而弱易服善贾贩内富于财所属无常天竺罽賔安息三国强则得之弱则失之大秦大秦一名犂靬后汉时始通焉其国在西海之西亦云海西国其王理安都城宫室皆以水精为柱从条支西度海曲万里去长安盖四万里其地平正人居星布其地东西南北各数千里有四百余城小国役属者数十西有大海海西有迟散城王城有官曹簿领而文字习胡人皆髦头而衣文绣亦有白盖小车旌旗之属及十里一亭三十里一堠一如中州地多师子遮害行旅不百余人持兵器輙为所食其王无常人皆简立贤者有灾异及风雨不时辄废而更立受放者无怨其人长大平正有𩔖中国故谓之大秦或云本中国人也土有骇鸡犀合会诸香煎其汁以为苏合土多金银竒寳夜光璧明月珠琥珀琉璃神龟白马朱髦瑇瑁𤣥熊赤螭辟毒䑕大贝车渠玛瑙賨出西海有养者似狗多力犷恶北附庸小邑有羊羔自然生于土中候其欲萌筑墻院之恐为兽所食也其脐与地连割之絶则死击物惊之乃惊鸣遂絶逐水草无羣又有木难金翅鸟口中结沬所成碧色珠也土人珍之有幻人能额上为炎烬手中作江湖举足而珠玉自堕开口则旛毦乱出有织成细布言用水羊毛名曰海西布出细布作氍翕毛㲪罽帐之属其色又鲜于海东诸国所作也又常利得中国缣素解以为胡绫绀纹数与安息诸胡交市于海中西南涨海中可七八百里行到珊瑚洲水底有盘石珊瑚生其上大秦人常乘大舶载铁网令水工没先入视之可下网乃下初生白而渐渐似苖坼甲厯一嵗许出网目间变作黄色支格交错髙极三四尺者围尺余三年色乃赤好后没视之知可採便以铁钞发其根乃以索系网使人于舶上绞车举出还国理截恣意所作若失时不举便蠧败其王常欲通使于汉涂经大海使客往来皆赍三嵗粮是以至者稀桓帝延熹初大秦王安敦遣使自日南徼外献象牙犀角瑇瑁始乃一通焉其所表贡并无珍异疑传者隐之至晋武帝太康中其王遣使贡献或云其国西有弱水流沙近西王母所处几于日所入也小人小人在大秦之南躯才三尺其耕稼之时惧鹤所食大秦每衞助之小人竭其珍以酬报轩渠轩渠其国多九色鸟青口绿颈紫翼红膺绀顶丹足碧身缃背𤣥尾亦名九尾鸟亦名锦鳯其青多红少谓之绣鸾常从弱水西来或云是西王母之禽也其国币货同三童国三童三童在轩渠国西南千里人皆眼有三睛珠或有四舌者能为一种声亦能俱语常货多用蕉越犀象作金币率效国王之面亦效王后之面若丈夫交易则用国王之面王死则更铸泽散泽散魏时闻焉属大秦其理在海中央北至驴分水行半嵗风疾时一月到最与安息城谷相近西南诣大秦都不知里数驴分驴分魏时闻焉属大秦去大秦都二千里从驴分城西之大秦度海飞桥长二百四十里发海道西南绕海道直西行至焉坚昆坚昆魏时闻焉在康居西胜兵二万人随水草畜牧多貂有好马唿得唿得魏时闻焉在葱岭北乌孙西北康居东北胜兵万余人随水草畜牧出好马亦多貂丁令丁令魏时闻焉在康居北胜兵六万人随畜牧出名䑕皮白子青昆子皮此上三国坚昆中央俱去匈奴单于庭安习水七千里南至车师六国五千里西南去康居界二千里西去康居王理八千里或以为此丁令即匈奴北丁令也而此丁令在乌孙西似其种别也又匈奴北有屈射国有隔昆国有新犂国自北之南又复有丁令非乌孙西丁令也乌孙长老言北丁令有马脑国其人声音似鴈鹜从膝以上身至头人也膝以下生毛马脑马蹄不骑马而走疾于马勇健敢战短人短人魏时闻焉在康居西北男女皆长三尺人衆甚多去奄蔡诸国甚逺康居长老传闻尝有商旅行北方迷惑失道而到斯国中甚多眞珠夜光明月珠见者不知名此国号言以意商度此国去康居可万余里波斯波斯后魏时通焉在达曷水之西都宿利城有河经其城中南流即条支之故地也大月氏之别种其先有波斯匿王其子孙以王父字为氏因为国号焉王姓波斯戸十余万东去中国万余里西去海数百里东南去穆国四千余里西北去拂菻四千五百里有楼观屋宇佛寺城西十五里有土山周廽髙大其势连接甚逺中有鹫鸟噉羊土人极以为患其王坐金羊座戴金花冠衣锦袍织成帔饰以眞珠寳物其俗丈夫翦发戴白皮㡌贯头衫两肩近下开之并布巾帔縁以织成妇人服大衫帔仍贯五色珠络之于膊王即位以后择诸子内贤者密书其名封之于库诸子及大臣皆莫之知也王死衆乃共发书视之其封内有名者即立以为王余子各出就邉任兄弟更不相见也国人号王曰医囋妃曰防步率王之诸子曰杀野其刑法重罪悬诸竿射而杀之次则系狱新王立乃释之赋税准地输银钱事火神天神婚合不择尊卑于诸夷之中最为丑秽死者多弃尸于山一月理服城外有人别居唯知䘮葬之事号为不浄人若入城市揺铃自别以六月为嵗首气候暑热家自藏冰其地多砂碛引水溉灌其五谷及禽兽与中夏畧同唯无稻及黍土出名马及驼富室至有数千头者出象师子多良犬有大鸟形如槖驼有两翼飞而不能髙食草与肉亦能噉人有大鸟卵眞珠颇棃珊瑚琉璃玛瑙水精瑟瑟金银鍮石金钢火齐铜钖镔铁朱砂水银锦叠细布氍毹翕毛㲪䕶那越诺布金缕织成赤麖皮薰陆欝金苏合青木等香胡椒荜拨石蜜千年枣香附子诃黎勒无食子盐绿雌黄又有优钵昙花鲜华可爱地有咸池孝明帝时及西魏末并贡方物突厥不能至其国亦覊縻之隋大业中亦遣使来贡大唐贞观二十一年其国又献活褥虵形𩔖䑕而色青身长八九寸能入穴取䑕悦般悦般后魏时通焉在乌孙西北其先匈奴北单于之部落也为汉车骑将军窦宪所逐北单于度金微山西走康居其羸弱不能去者住龟兹北地方数千里衆可二十余万凉州人犹谓之单于王其风俗言语似髙车而其人清洁于胡俗剪髪齐眉以䬾餬涂之昱然光泽日三澡潄然后饮食其国南界有火山山傍石皆燋镕流地数十里乃凝坚人取以为药即石流黄也太武眞君九年遣使朝献并送幻人称能割人喉脉令断击人头令骨䧟皆血出淋漓或数升或盈斗以草药内其口中令嚼咽之须臾血止养疮一月复常又无痕瘢太武乃取死罪囚试之皆验云中国诸名山皆有此草乃使人受其术而厚遇之伏卢尼伏卢尼后魏时通焉理伏卢尼城在波斯国西北有大河南流中有鸟其形似人亦有如槖驼马者皆有翼常居水中出水便死城北有云尼山出银珊瑚琥珀多师子朱俱波朱俱波后魏时通焉亦名朱居槃国汉子合国也今并有之汉西夜蒲犁依耐得若四国之地在于阗国西千余里其西至渴槃国南至女国三千里北至疎勒九百里东至葱岭二百里其王本疎勒国人宣武永平中朱居槃国遣使朝贡其人言语与于阗相似其间小异人貌多同华夏亦𩔖疎勒大唐武徳以后亦频遣使朝贡渴槃陁渴槃陁后魏时通焉亦名汉陁国亦名渴罗陁国理葱岭中在朱俱波国西至䕶宻国其南至悬度山无定界北至疎勒国界西北至判汗国其王本疎勒人累代相承以居此国有戸二千余悬度山在国西南四百里悬度者石山也谿谷不通以䋲索相引而度其间四百里中往往有栈道因以为名今按悬度葱岭迤逦相属邮置所絶道阻且长故行人由之莫能分别然法显宋云所经即悬度山也又有头痛山在国西南向罽賔厯大头痛小头痛之山赤土身热之坂其葱岭俗号极嶷山今按葱岭周环其国衣服人貌语音与于阗相似其间多有异者书与婆罗门同国中咸事佛人山居劲健杂人多而胡少有音乐兵器有甲矟弓刀国法杀人刼贼者死余徴罚其税杂输之服饰婚姻同疎勒王坐金牀死者埋殡七日为孝太武帝大延三年来朝献于后不絶粟弋粟弋后魏通焉在葱岭大国一名粟特一名特拘夣出好马牛羊蒲萄诸果出美蒲萄酒其土地水美故也出大禾髙丈余子如胡豆在安息北五千里附庸小国四百余城至太武帝时遣使来朝献阿钩羌阿钩羌后魏通焉在莎车西南国西有悬度山其间四百里中往往有栈道下临不测之渊人行以䋲索相持而度土有五谷诸果市用钱为货居止立宫室有兵器副货副货后魏通焉东至阿富使且国西至没谁国中间相去千里南有连山不知名北至竒沙国相去千五百里宜五谷蒲萄唯有驼骡国王有黄金殿下有金驼七头各髙三尺孝文帝时其王遣使朝贡叠伏罗叠伏罗后魏时通焉去代三万一千里国中有勿悉城城北有疆竒水西流有白象土宜五谷宣武帝时遣使献方物賖弥賖弥后魏时闻焉在波斯之南山居不信佛法专事诸神亦附嚈哒东有钵卢勒国路崄缘铁鏁而度下不见底后魏遣使宋云等竟不能达石国石国隋时通焉居于药杀水都柘折城方千余里本汉大宛北鄙之地东与北至西突厥界西至波腊国界西南至康居界南至率都沙那国界王姓石国城之东南立屋置座于中正月六日七月十五日以王父母烧余之骨金瓮盛之置于床上廵遶而行散以香花杂果王率臣下设祭焉礼终王与夫人出就别帐臣下以次列坐而飨宴有粟麦多良马南去䥽汗六百里东南去𤓰州六千里隋大业五年大唐贞观八年并遣使朝贡女国女国隋时通焉在葱岭之南其国代以女为国王王姓苏毘女王之夫号为金聚不知政事国内丈夫唯以征伐为务山上为城方五六里人有万家王居九层之楼侍女数百人五日一听朝复有小女王共理国政其俗贵妇人轻丈夫而性不妬忌男女皆以彩色涂面一日之内或数度变改之男子皆被髪妇人辫髪而萦之其王死若无女嗣位国人乃调敛金钱得数百万还于死王之族买女而立之其地五男三女贵女子贱丈夫妇人为吏职男子为军士女子贵者则多有侍男男子不得有侍女虽贱庶之女尽为家长有数夫焉生子皆从母姓气候多寒以射猎为业出鍮石朱砂麝香牦牛骏马蜀马尤多盐常将盐向天竺兴贩其利数倍亦数与天竺及党项战争其女王死国中贵人剥取皮以金屑和骨肉置于瓶内而埋之经一年又以其皮纳于铁器埋之俗事阿脩罗神开皇中遣使来贡吐火罗吐火罗一名土壑宜后魏时吐唿罗国也隋时通焉都葱岭西五百里在乌浒河南即妫水也与挹怛杂居胜兵十万人皆习战俗奉佛多男少妇人故兄弟通室妇人五夫则首饰载五角十夫载十角男子无兄弟者则与他人结为昆季方始得妻不然终身无妇矣生子属其长兄被服文字与于阗畧同城北有颇黎山南崖穴中有神马国人每牧马于其侧时产名驹皆汗血焉其北界则汉时大宛之地南去漕国千七百里东去𤓰州六千七百里大业中遣使来贡大唐初属西突厥髙宗永徽初遣使献大鸟髙七尺其色𤣥足如驼鼓翅而行日三百里能噉铁夷俗谓为驼鸟龙朔元年吐火罗置州县使王名逺进西域图记并请于阗以西波斯以东十六国分置都督府及州八十县一百军府百二十六仍于吐火罗国立碑以纪圣徳帝从之刼国刼国隋时闻焉在葱岭中西与南俱与賖弥国界接西北至挹怛国去长安万二千里有戸数万气候热有稻麦粟豆羊马出洛沙青黛婚姻同突厥死亡弃于山大唐武徳二年遣使贡寳带金鏁颇棃水精盃各一颇棃四百九十枚大者如枣小者如酸枣陁罗伊罗陁罗伊罗隋时闻焉在乌荼国北大雪山坡上縁梯登山接七百梯方到其国越底延越底延国隋时闻焉理辛头河北南至婆罗门国三千里西北至賖弥国千余里东北至𤓰州五千四百里其王婆罗门种𩔖戸数万有弓矢刀矟皮甲国法不杀人重罪流轻者杖国无课税其俗事佛书同婆罗门王及庶人翦发衣锦袍不开缝贫者衣白叠妇人为髻衣裙衫帔长巾俗清洁气候温多稻有羊马多牛出鍮石诃棃勒石蜜麖皮细叠大食大食大唐永徽中遣使朝贡云其国在波斯之西或云初有波斯胡人若有神助得刀杀人因招附诸胡有胡人十一来据次第摩首受化为王此后衆渐归附遂灭波斯又破拂菻及婆罗门城所向无敌兵衆有四十二万有国以来三十四年矣初王已死次传第一摩首者今王即是第三其王姓大食其国男夫鼻大而长瘦黑多须鬓似婆罗门女人端丽亦有文学与波斯不同出驼马驴骡羖羊等土多砂石不堪耕种无五谷惟食驼象等肉破波斯拂菻始有米麪敬事天神又云其王常遣人乘船将衣粮入海经渉八年未极西岸于海中见一方石石上有树枝赤叶青树上总生小儿长六七寸见人不语而皆能笑动其手脚头着树枝人摘取入手即干黑其使得一枝还今在大食王处魏征论曰自古开远夷通絶域必因宏放之主皆起好事之臣张骞凿空于前班超投笔于后或结之以重寳或慑之以利剑投躯万死之地以立一朝之功皆由主尚来逺之名臣狥轻生之节是知上之所好下必有甚焉者也炀帝规模宏侈掩吞秦汉裴矩方进西域图记以荡其心故万乘亲出玉门闗置伊吾且末郡而闗右暨于流沙骚然无聊生矣古哲王之制方五千里务安诸夏不事要荒岂威不能加徳不能被葢不以四夷劳中国不以无用害有用也是以秦戍五岭汉事三边或道殣相继或戸口减半隋室恃其强盛亦狼狈于青海此皆一人失其道故亿兆罹其毒也通典卷一百九十三通典卷一百九十四钦定四库全书通典卷一百九十四唐京兆杜佑君卿纂边防十北狄一序畧北狄其人以畜牧为业随逐水草无文书俗简易以言语为约束然各有分地射猎禽兽食肉衣皮习于攻战此天性也畜之所多则马牛羊其竒畜则槖駞驴羸駃騠騊駼驒騱唐虞则山戎夏则獯鬻周则猃狁懿王时德衰侵暴及泾阳地人被其苦至曾孙宣王乃命将讨伐至太原称为中兴四夷賔服其后山戎越燕伐齐后又伐燕齐桓公救燕败走之襄王之时戎狄至雒邑东至衞境侵盗尤甚晋文公乃兴师攘却居于西河圁洛之间号曰赤翟白翟而晋北有林胡楼烦之戎燕北有东胡山戎各分散谿谷自有君长往往而聚者百有余戎然不相统一及晋悼公纳魏绛之谋和诸戎戎服而晋强晋侯赏魏子金石之乐至安王之时赵襄子踰句注而破之洎于战国赵武灵王变俗胡服习骑射北破林胡楼烦筑长城自代傍阴山下至高阙为塞而置云中鴈门代郡其后燕将秦开袭破东胡却千余里燕亦筑长城自造阳至襄平置上谷渔阳右北平辽西辽东郡以距胡匈奴之先夏氏之后殷代奔北夷至七国时国渐强盛以为隣敌及秦始皇平天下北却匈奴筑长城渡河以阴山为塞及秦乱刘项相持之际未遑边备单于头曼稍稍渡河南复其故地至冒顿匈奴益强盛尽服从北夷南与诸夏为敌国围汉高帝于白登帝因娄敬说后妻以宗女公主吕后文帝复通和亲其后复大入萧关烧囘中宫于是置细柳棘门霸上三军以备焉纳晁错说召人实塞下终景帝时不为大患武帝因王恢议诱单于入塞不克自尔侵盗尤甚衞靑霍去病累岁穷讨尽徙漠北矣汉境又至于阴山开河西置酒泉等郡以隔絶羌胡遂通西域宣帝时其国乱贤王以下争立为五单于唿韩邪南移近塞朝汉为藩臣郅支奔康居为甘延寿诛灭成帝时单于又来朝赐以后宫王嫱单于喜甚上书愿保塞上谷以西至炖煌请罢备边塞吏卒以休天子人民郎中侯应习边事陈十不可及王莽辅政易单于玺曰章改号恭奴单于复大寇盗莽又改号降奴服于发兵屯戍议满三十万十道穷追分裂为十五单于严尤谏陈五难至后汉建武二十四年其国饥疫死耗分为南北单于其南单于欵塞愿永为藩蔽扞御北狄入居云中后又移居羙稷臧宫等上书请遂灭北匈奴光武务欲息人不许和帝时北单于为窦宪破灭安帝时南单于屡被鲜卑侵掠灵献之际转又挫伤魏武帝遂分为五部置于西河离石诸郡刘元海则左贤王之孙而南匈奴种微矣初乌桓汉武帝时霍去病击匈奴左地因徙于上谷渔阳之间为汉侦察匈奴动静始置䕶乌桓校尉监统之至后汉渐强盛光武纳班彪册又置校尉献帝以后寇掠转甚竟为曹公所灭自桓灵之际鲜卑又盛尽有汉北匈奴故地至光和中其帅争立国乱而檀石槐之种魏文帝时为小种鲜卑轲比能破之比能自明帝以后国乱离散诸部大人慕容拓䟦宇文更盛并称大号跨有中州焉蠕蠕自拓䟦初徙云中即有种落后魏太武神䴥中强盛又尽有匈奴故地其主社崘始号可汗犹言皇帝以后常与后魏为敌国明帝熙平以后其国主争立大乱东西魏之时突厥既强蠕蠕主奔西魏悉被诛灭自蠕蠕衰弱突厥渐盛至西魏大统中大破蠕蠕又尽有匈奴故地其主土门号可汗犹古之单于也北齐后周争结婚姻倾府藏事之至大逻便沙钵畧分为二国大逻便之后为西突厥焉隋文帝开皇中本国荒乱其主染干朝隋并徙种落于朔州及夏胜二州之间炀帝亲幸其部其后始毕可汗围帝于鴈门因隋乱华人奔凑又更强盛控弦百万势凌中夏大唐武德中寇原州贞观初颉利又至渭桥四年李靖灭其国灵州总管张宝相擒颉利献焉太宗纳温彦博议置其余种于河南朔方之地其后滋繁分为六州至阿史那元珍叛还故地开元初本落乱又请降复处河南俄又叛去其西突厥自隋开皇中国乱各自为一国大业末西突厥被北突厥所灭北突厥武太后嗣圣初其主黙啜寇定赵二州大杀掠而去自三代以还北狄盛衰可畧而纪其小国者时有侵扰不为大患者则不暇录焉唯契丹武太后万岁通天初其帅李尽忠孙万荣䧟营州自称为可汗司农卿麻仁节等二十八将败于西崃石黄麞谷仁节死焉贼又䧟兾州刺史陆宝积死之夏官尚书平章事王孝杰率兵十八万又败没于东崃石又令御史大夫娄师德率兵二十万拒之万荣为家奴所杀其党遂溃匈奴上匈奴先祖夏氏之裔曰淳维殷时奔北方至周末七国时而与燕赵秦三国为边隣赵孝成王使李牧备匈奴善抚士卒以便宜置吏租皆入幕府为士卒费日杀牛享士习骑射谨烽火多间谍约曰匈奴有来入盗者但急自备敢捕虏者斩而匈奴每入烽火谨候輙入收保不敢战如是者数岁亦不亡失然匈奴以牧为怯虽赵兵亦以为吾将军怯边士皆曰不用赏赐愿得一战于是乃具选车得千三百乘骑万三千匹彀者十万悉勒习战大纵畜牧人衆满野匈奴小入佯北不胜以数千人委之单于闻之率衆来入寇李牧张左右翼击大破之杀匈奴十余万骑灭襜褴破东胡降林胡单于奔走十余岁匈奴不敢近赵邉城后秦灭六国而始皇帝使䝉恬将数十万人之衆北击胡悉逐出塞收河南地渡河以阴山为塞筑四十四县城临河徙谪戍以充之而通直道自九原至云阳因边山险堑谿谷可缮者缮之起临洮至辽东万余里匈奴单于曰头曼不胜秦北徙十余年至秦乱诸秦所谪徙戍边者皆复去于是复稍渡河与中国界于故塞后为其太子冒顿以鸣镝射杀之而自立为单于遂东袭灭东胡王虏其民衆畜产既归西击走月氏南并楼烦白羊河南王侵燕代悉复收秦所使䝉恬所夺匈奴地者与汉关故河南塞至朝那肤施是时汉方与项羽相距中国罢于兵革故冒顿得自强控弦之士三十余万自淳维以至头曼千有余岁时大时小别散分离尚矣其世传不可得而次然至冒顿而匈奴最强大尽服从北夷而南与诸夏为敌国其世姓官号可得而记云单于姓挛鞮氏其国称之曰撑犂孤涂单于匈奴谓天为撑犂谓子为孤涂单于者广大之貌也言其象天单于然也置左右贤王左右谷蠡左右大将左右大都尉左右大当户左右骨都侯匈奴谓贤曰屠耆故常以太子为左屠耆王自左右贤王以下至当户大者万余骑小者数千凡二十四长立号曰万骑其大臣皆世官唿衍氏兰氏其后有须卜氏此三姓其贵种也诸左王将居东方直上谷以东接秽貊朝鲜右王将居西方直上郡以西接氐羌而单于庭直代云中各有分地遂水草移徙而左右贤王左右谷蠡最为大国左右骨都侯辅政诸二十四长亦各自置千长百长行长什长裨小王相都尉当户且渠之属岁正月诸长少会单于庭祠五月大会龙城祭其先天地鬼神秋马肥大会蹛林课校人畜计其刑法拔刃尺者死坐盗者没入其家有小罪者轧大者死狱乆者不满十日一国之囚不过数人而单于朝出营拜日之始生夕拜月其坐长左而北向日上戊巳其送死有棺椁金银衣裘而无封树䘮服近幸臣妾从死者多至数十百人举事常随月盛壮以攻战月亏则退兵其攻战斩首虏赐一巵酒而所得卤获因以与之得人以为奴婢故其战人人自为趋利善为诱兵以包敌故其逐利如鸟之集其困败则瓦解云散矣战而扶轝死者尽得其家财是时汉初定徙韩王信于代都马邑匈奴大攻围马邑韩信降匈奴匈奴得信因引兵南踰句注攻太原至晋阳下高帝自将兵往击之于是冒顿佯败走诱汉兵汉悉兵三十二万北逐之高帝先至平城歩兵未尽到冒顿果出精兵三十余万骑围高帝于白登七日高帝乃使使间厚遗阏氏冒顿遂引兵去汉亦罢归是时冒顿兵强数苦北邉帝患之问刘敬敬曰天下初定士卒罢于兵革未可以武服也冒顿杀父妻羣母以力为威未可以信义説也独可以计乆逺子孙为臣矣陛下诚能以长公主妻单于厚奉遗之彼知汉女送厚蛮夷必慕以为阏氏生子必为太子代立为单于也何者贪汉重币也陛下以岁时汉所余彼所鲜数问遗使辩士讽谕以礼节冒顿在固为子壻死则外孙为单于岂曾闻外孙敢与大父抗礼哉可无战以渐臣也高帝曰善使敬往结和亲之约敬从匈奴来因言匈奴河南白羊楼烦去长安近者七百里轻骑一日一夜可以至秦中新破少人地肥饶可益实之夫诸侯初起时非齐诸田楚昭屈景莫兴今陛下虽都关中实少人北近胡寇东有六国强族一日有变陛下未得安枕而卧也臣愿徙齐诸田楚昭屈景燕赵韩魏后及豪杰名家于闗中无事可以备胡诸侯有变亦足率以东伐此强本弱末之术也帝曰善乃从敬议徙十余万口是后冒顿常来往侵盗代地高帝患之乃使刘敬奉宗室女翁主为单于阏氏孝惠高后时冒顿寖骄廼为书使使遗高后词甚悖慢后大怒召丞相陈平樊哙季布等议之哙曰臣愿得十万衆横行匈奴中问布布曰哙可斩也前时匈奴围高帝于平城汉兵三十二万哙为上将军不能解围天下歌之曰平城之下亦诚苦七日不食不能彀弩今歌吟之声未絶伤痍者甫起而哙欲揺动天下妄言以十万衆横行是面谩也且夷狄譬如禽兽得其善言不足喜恶言不足怒也高后曰善令大谒者张泽报书卑辞谢之冒顿得书复使使来谢曰未尝闻中国礼义陛下幸而赦之因献马遂和亲至孝文即位复修和亲之事而寇盗不已汉议击与和亲孰便公卿皆曰单于新破月氏乘胜不可击也且得匈奴地泽卤非可居也和亲甚便汉许之文帝前六年复遣宗人女翁主妻老上单于为阏氏使宦者燕人中行説𫝊公主説不欲行汉强使之説曰必我也为汉患者中行说既至因降单于单于爱幸之初单于好汉缯絮食物中行説曰匈奴人衆不能当汉之一郡然所以强之者以衣食异无仰于汉也今单于变俗好汉物汉物不过什二则匈奴尽归于汉矣其得汉缯絮以驰草棘中衣袴皆裂弊以视不如旃裘坚善也得汉食物皆去之以视不如湩酪之便美也于是説敎单于左右疏记以计识其人衆畜牧自是之后汉使欲辩论者中行説必穷之日夜敎单于候利害处十四年匈奴十四万骑入朝那萧关虏人民畜产甚多遂至彭阳烧回中宫候骑至雍甘泉于是文帝发车千乘十万骑军长安旁以备胡寇而拜东阳侯张相如为大将军等大发车骑往击胡单于留塞内月余汉逐出塞即还不能有所杀匈奴日以骄岁入边杀掠人民畜产甚衆云中辽东最甚帝又遗单于书复约和亲事帝苦匈奴为患数闻赵将李齐之贤时赵人冯唐为郎中署长帝因问唐曰父老知之乎唐曰齐尚不如廉颇李牧之为将也臣闻上古王者之遣将也跪而推毂曰闑以内寡人制之闑以外将军制之军功爵赏皆决于外归而奏之此非空言也臣大父言李牧之为赵将居边军市之租皆自用飨士赏赐决于外不从中覆也委任而责成功故李牧乃得尽其智能是以北逐单于破东胡灭澹林西抑强秦南支韩魏当是时赵几霸后会赵王迁立用郭开谗而诛李牧是以为秦所灭今臣窃闻魏尚为云中守其军市租尽以给士卒出私养钱五日一杀牛以飨賔客军吏舍人是以匈奴远避不近云中之塞虏尝一入尚帅车骑击之所杀甚衆夫士卒尽家人子起田中从军安知尺籍伍符终日力战斩首捕虏上功幕府一言不相应文吏以法绳之其赏不行而法必用愚以为陛下法太眀赏太轻罚太重且云中守尚坐上功首虏差六级陛下下之吏削其爵罚作之由此言之陛下虽得李牧不能用也臣诚愚触忌讳死罪文帝悦是日令唐持节赦魏尚复以为云中守而拜唐为车骑都尉主中尉及郡国车士时贾谊论边事曰天下之势方倒悬愿陛下少省之凡天子者天下之首也蛮夷者天下之足也蛮夷征令是主上之操也天子共贡是臣下之礼也足反居上首顾居下是倒悬之势也天下倒悬莫之能解犹谓国有人乎非但倒悬而已也古之正义东西南北茍舟车之所达人迹之所至莫不率服而后称皇今称号甚美而实不出长城彼非特不服也又大不敬边长不宁中长不静辟如伏虎见便必动将何时已臣窃料匈奴控弦大率六万骑五口而出介卒一人五六三十计此三十万余口耳未及汉千石大县也而乃敢岁言侵盗虑欲亢礼妨害帝义甚非道也陛下何不能为此立一官置吏以主匈奴虽以千石居之可也令中国日理匈奴日危将必以匈奴之衆为汉臣人制之令千家而为一国处之塞外自陇西延安至辽东各有分地以使边备月氏灌窳变皆属之其置郡然后罢戍休边收天下之兵帝之威德而内行外信四荒悦服矣不然不大兴不足以旁午走急数十万之衆积于北方天下安得食而馈之西临重困则难为工矣帝不能用后四年老上单于死子军臣单于立而中行説复事之汉复与匈奴和亲军臣单于立岁余匈奴复絶和亲大入上郡云中所杀掠甚衆于是汉置三将军军长安西细柳渭北棘门霸上以备胡胡骑入代句注边烽火通于甘泉长安数月是时匈奴强数寇边上发兵以御之太子家令晁错上言兵事曰臣闻汉兴以来胡虏数入边地小入则小利大入则大利窃闻战胜之威民气百倍败兵之卒没世不复自高后以来匈奴三入陇西攻城屠邑敺掠畜产民气破伤无有胜意今兹陇西之吏赖社稷之神灵奉陛下之明诏和辑士卒砥砺其节起破伤之民以当乘胜之匈奴用少击衆杀一王败其衆而法曰大有利非陇西之民有勇怯乃将吏之制巧拙异也故兵法曰有必胜之将无必胜之民繇此观之安邉境立功名在于良将不可不择也臣又闻用兵临战合刃之急者三一曰得地形二曰卒服习三曰器用利兵法曰丈五之沟渐车之水山林积石经川丘阜草木所在此歩兵之地也车骑二不当一土山丘陵曼衍相属平原广野此车骑之地也歩兵十不当一平陵相远川谷居间仰高临下此弓弩之地也短兵百不当一两阵相近平地浅草可前可后此长㦸之地也剑楯三不当一萑苇竹萧草木䝉茏枝叶茂接此矛鋋之地也长㦸二不当一曲道相伏险阻相薄此劔楯之地也弓弩三不当一士不选练卒不服习起居不精动静不集趋利不及避难不毕前击后解与金鼓之音相失此不习勒卒之过也百不当十兵不完利与空手同甲不坚密与袒裼同弩不可以及远与短兵同射不能中与无矢同中不能入与无镞同此将不省兵之祸也五不当一故兵法曰器械不利以其卒与敌也卒不可用以其将与敌也将不知兵以其主与敌也君不择将以其国与敌也四者兵之至要也臣又闻小大异形强弱异势险易异备夫卑身以事强小国之形也合小以攻大敌国之形也以蛮夷攻蛮夷中国之形也今匈奴地形技艺与中国异上下山坂出入谿涧中国之马弗与也险道倾侧且驰且射中国之骑弗与也风雨罢劳饥渴不困中国之人弗与也此匈奴之长技也若夫平原易地轻车突骑则匈奴之衆易挠乱也劲弩长㦸射疏及逺则匈奴之弓弗能格也坚甲利刃长短相杂游弩往来什伍俱前则匈奴之兵弗能当也材官驺发矢道同的则匈奴之革笥木荐弗能支也下马地鬭劔㦸交接去就相薄则匈奴之足弗能给也此中国之长技也以此观之匈奴之长技三中国之长技五陛下又兴数十万之衆以诛数万之匈奴衆寡之计以一击十之术也虽然兵凶器战危事也以大为小以强为弱在俛仰之间耳今降胡义渠蛮夷之属来归义者其衆数千饮食长技与匈奴同可赐之坚甲絮衣劲弓利矢益以边郡之良骑令明将能知其习俗和辑其心者以陛下之明约将之即有险阻以此当之平地通道则以轻车材官制之两军相当表里各用其长技衡加之以衆此万全之术也文帝嘉之乃赐错玺书宠答焉错复言守边备塞劝农力本当世急务二事曰臣闻秦时北攻胡貊筑塞河上南攻杨越置戍卒焉其起兵而攻胡越者非所以衞边塞而救民死也贪戾而欲广大也故功未立而天下乱且夫起兵而不知其势战则为人禽屯则卒积死夫胡貊之地积阴之处也木皮三寸冰厚六尺食肉而饮酪其人宻理鸟兽毳毛其性能寒杨越之地少阴多阳其人疏理鸟兽稀毛其性能暑秦之戍卒不能其水土戍者死于边输者偾于道秦民见行如往弃市因以谪发之名曰谪戍先发吏有谪及赘壻贾人后以尝有市籍者又后以大父母父母常有市籍者后入闾取其左发之不顺行者深怨有背叛之心凡民守战至死而不降北者以计为之也故战胜守固则有拜爵之赏攻城屠邑则得其财卤以富家室故能使其衆䝉矢石赴汤火视死如生今秦之发卒也有万死之害而无铢两之报死事之后不得一等之复天下明知其祸烈及已也故陈胜行戍至于大泽为天下先倡天下从之如流水者秦以威刼而行之之敝也胡人衣食之业不着于地其势易以扰乱边境何以明之胡人食肉饮酪衣皮毛非有城郭田宅之归居如飞鸟走兽于广野美草甘水则止草尽水竭则移以是观之往来转徙时至时去此胡人之生业而中国之所以离南亩今使胡人数处转牧行猎于塞下或当燕代或当上郡北地陇西以候备塞乏卒卒少则入陛下不救则边民絶望而有降敌之心救之少发则不足多发远县才至则胡又已去聚而不罢为费甚大罢之则胡复入如此连年则中国贫苦而民不安矣陛下幸忧边境遣将吏发卒以治塞甚大惠也然今远方之卒守塞一岁而更不知胡人之能不如选常居者家室田作且以备之以便为之高城深壍具蔺石布渠答复为一城其内城间百五十歩要害之处通川之道调立城邑无下千家为中周虎落先为室屋具田器乃募罪人及免徒复作令居之不足募以丁奴婢赎罪及输奴婢欲以拜爵者不足乃募民之欲往者皆赐高爵复其家予冬夏衣廪食能自给而止郡县之民得买其爵以自增至卿其无夫若妻者县官买予之人情非有匹敌不能乆安其处塞下之民禄利不厚不可使乆居危难之地胡人入驱而能止其所驱者以其半予之县官为赎其民如是则邑里相救助赴胡不避死非以德上也欲全亲戚而利其财也此与东方之戍卒不习地势而心畏胡者功相万也以陛下之时徙民实边使远方亡屯戍之事塞下之民父子相保亡系虏之患利施后世名称圣明其与秦之行怨民相去远矣上从其言募民徙塞下错复言陛下幸募民相徙以实塞下使屯戍之事益省输将之费益寡甚大惠也下吏诚能称厚惠奉明法存恤所徙之老弱善遇其壮士和辑其心而勿使侵刻使先至者安乐而不思故乡则贫民相募而劝往矣时汉兵至边匈奴亦逺塞汉兵亦罢后岁余文帝崩景帝立复与匈奴和亲通关市给遗单于遣翁主如故约终景帝世时时小入盗边无大宼武帝即位议安边之术大行王恢曰汉与匈奴和亲率不过数岁即背约不如举兵击之御史大夫韩安国曰千里而战即兵不获利今匈奴负戎马足怀鸟兽心迁徙鸟集难得而制得其地不足为广有其人不足为强自汉数千里争利则人马罢虏以全制其弊势必危殆以为不如和亲于是上明和亲约束厚遇关市饶给之自单于以下皆亲汉往来长城下其后王恢以鴈门马邑豪聂翁壹姧䦨出物与匈奴交易佯为卖马邑城以诱单于单于信之乃上言天子天子召问公卿议之王恢对曰三代之时北有强胡之敌内连中国之兵然尚得养老长幼种树以时仓库皆实匈奴不轻侵也今以陛下之威海内为一匈奴侵盗不已者无他以不恐之故耳臣窃为击之便韩安国又曰不然自三代之盛夷狄不与正朔服色非威不能制强不能服也以为远方絶域不牧之人不足烦中国也且匈奴轻疾悍亟之兵也至如炎飈去如收电居处无常难得而制今使边郡乆废耕织以支胡之常事其势不相权也臣故曰勿击便王恢曰不然昔秦缪公都雍地方三百里知时宜之变攻取西戎辟地千里并国十四陇西北地是也及后䝉恬为秦侵胡辟地数千里以河为境累石为城树榆为塞匈奴不敢饮马于河置烽燧然后敢牧马夫匈奴独可以威服不可以仁畜也今以中国之盛万倍之资未百分之一以攻匈奴必不留行矣臣故曰击之便安国曰不然臣闻用兵者以饱待饥正理以待其乱定舍以待其劳故接兵覆衆伐国隳城常坐而役敌国此圣人之兵也今将卷甲轻举深入长驱难以为功从行则廹力横行则中絶疾则粮乏徐则后利不至千里人马乏食兵法曰遗人获也意者有他言巧可以上之则臣不知也不然则未见深入之利恢曰今臣言击之者固非强发而深入也将顺因单于之欲诱而致之于边吾选枭骑壮士阴伏而处以为之备审遮险阻以为其戒吾势已定或营其左或营其右或当其前或絶其后单于可禽百全必取上乃从恢议隂使聂壹乘间亡入匈奴谓单于曰吾能斩马邑令丞以城降则财物可尽得单于以为然而许之聂壹乃诈斩死罪囚悬其头马邑城下示单于使者为信曰马邑长吏已死可急来于是单于穿塞乃以十万骑入武州塞是时汉伏兵三十余万匿马邑傍于是单于入塞未至马邑百余里觉之大惊乃引还汉兵追至塞度追不及皆罢兵上怒王恢不击单于辎重下恢廷尉以恢逗挠乃诛之自是后匈奴絶和亲攻盗入边不可胜数后数年衞青复出云中以西至陇西击胡之楼烦白羊王于河南得胡首虏数千于是汉遂取河南地筑朔方复缮故秦时䝉恬所为塞因河而为固汉亦弃上谷之斗辟县造阳地以予胡其后伊穉斜单于时汉使骠骑将军霍去病将万骑出陇西过焉耆山千余里讨之得胡首虏八千余级得休屠王祭天金人其夏霍去病复出陇西北地二千里过居延攻祁连山得胡首虏三万余级单于怒昆邪王休屠王居西方为汉所败召欲诛之昆邪休屠王恐谋降汉汉使去病迎之昆邪王杀休屠王并将其衆降汉凡四万余人于是已得昆邪则陇西北地河西益少胡宼徙关东贫民处所夺匈奴河南地新秦中以实之西减北地以西戍卒半明年春匈奴入右北平定襄各数万骑杀掠千余人其明年春汉发十万骑私负从马凡十四万疋粮重不与焉令大将军青骠骑将军去病中分军青出定襄去病出代咸约絶幕击匈奴单于闻之远其辎重以精兵待于幕北与青接战汉兵纵左右翼围单于单于自度战不能如汉兵遂独与壮骑数百溃汉围西北遁走汉兵夜追之不得行捕斩首虏凡万九千级北至窴颜山赵信城而还去病之出代二千余里与左贤王接战得胡首虏凡七万余人左贤王将皆遁走骠骑封于狼居胥山禅姑衍临瀚海而还是后匈奴远遁而幕南无王庭汉渡河自朔方以西至令居往往通渠置田官吏卒五六万人稍蚕食地接匈奴以北初汉两将大出围单于所杀虏八九万而汉士卒物故亦万数汉马死者十余万疋匈奴虽病逺去而汉马亦少无以复往于是汉乆不北击胡后数岁灭两越是时天子巡边亲至朔方勒兵十八万骑以见武节既而使郭吉讽告乌维单于曰南越王头已悬于汉北阙下今单于即能前与汉战天子自将兵待边即不能亟南面而臣于汉何但远走亡匿于幕北寒苦无水草之地为语卒单于大怒留郭吉不归迁辱之北海上而单于终不肯为宼于汉边数使使好辞甘言求和亲是时汉东㧞濊貊朝鲜以为郡而西置酒泉郡以隔絶胡与𦍑通之路又西通月氏大夏以翁主妻乌孙王以分匈奴西方之援国又北益广田至胘靁为塞而匈奴终不敢以为言汉使北地王乌如匈奴匈奴复讇以甘言欲多得汉财物绐王乌曰吾欲入汉见天子面相结为兄弟王乌归报汉汉为单于筑邸于长安诸所言者单于特空绐王乌殊无意入汉数使竒兵侵犯汉边乃拜郭昌为㧞胡将军及浞野侯赵破奴屯朔方以东备胡临菑人主父偃上书谏曰臣闻司马法曰国虽大好战必亡天下虽平忘战必危天下既平天子大恺且怒者逆德也兵者凶器也争者末节也夫务战胜穷武事未有不悔者也昔秦皇帝任战胜之威蚕食天下并吞战国海内为一功齐三代务胜不休欲攻匈奴李斯谏曰不可夫匈奴无城郭之居委积之守迁徙鸟举难得而制也轻兵深入粮食必絶运粮以行重不及事得其地不足以为利得其民不可调而守也胜必弃之非民父母靡弊中国甘心匈奴非完计也秦皇帝不听遂使䝉恬将兵攻胡辟地千里以河为境然后发天下丁男以守北河终不能踰河而北是岂人衆之不足兵革之不备哉其势不可也又使天下蜚刍輓粟起于东莱黄腄瑯琊负海之郡转输北河率三十钟而致一石男子疾耕不足于粮饷女子纺绩不足于帏幕百姓靡敝道路死者相望盖天下始叛也及高皇帝定天下闻匈奴聚代谷之外而往击之果有平城之围高帝悔之乃使刘敬往结和亲然后天下无干戈之事故兵法曰兴师十万日费千金秦常积衆数十万人虽有覆军杀将系虏单于之功亦适足以结怨深讐不足以偿天下之费愿陛下熟计之而加察焉太初三年汉使光禄徐自为出五原塞数百里远者千里筑城障所谓光禄塞也列亭至卢朐至且鞮侯单于汉既诛大宛威振外国单于初立恐汉袭之尽归汉使之不降者路充国等于汉且鞮乃自谓我儿子安敢望汉天子汉天子我丈人行也汉遣中郎将苏武厚币赂遗单于益骄礼甚倨非汉所望也汉使骑都尉李陵将部兵五千出居延北千余里与单于会合战陵所杀伤万余人兵食尽欲归单于围陵陵降匈奴单于乃贵陵以其女妻之狐鹿姑单于立六年侵盗上谷其年复入五原酒泉杀两部都尉于是汉遣贰师将军七万人出五原贰师遣属国胡骑二千与战虏兵坏散汉军乘胜逐北至范夫人城匈奴奔走莫敢距敌会贰师妻子坐巫蛊收闻之忧惧军大乱败贰师降单于单于素知其汉大将贵臣以女妻之尊宠在衞律上自贰师没后汉新失大将军及士卒数万人不复出兵三岁而武帝崩汉兵自深入穷追二十余年匈奴孕重堕殰罢极苦之自单于以下常有欲和亲计及昭帝即位霍光辅政征天下贤良文学之士问人疾苦贤良皆言请罢边戍去战鬭尚德义崇礼让以怀远无示奢侈安人而已议曰夫匈奴之地广大而戎马之足轻利故利则武奋病则鸟折辟锋鋭而攻罢极少发则不足以更适多发则不堪其役役烦则力罢用多则财乏二者不息而人遗怨此秦之所以失人之心霣社稷也夫地广而不德者国危兵强而陵敌者身亡是以圣王见利虑害见远存近方今为县官计者莫若偃兵休马厚币结和亲脩文德而已若不恤人之急不计其难亡十获一非文学之所知也大夫曰汉兴以来脩好结和亲所以聘遗单于者甚厚然不为重质厚赂之故改节而为暴害滋甚先帝覩其可以武折而不可以德懐故厉将卒奋击诛灭功勲粲然着于海内藏于记府何论亡十获一乎夫君子所虑衆人疑焉故常人可与观成不可与图始此固有司所独见而文学不覩也往者匈奴据河山之险擅田牧之利人富兵强衍行为寇则句注之内惊动而上郡以南咸城守文帝之时虏入萧关烽火通甘泉匈奴西役大宛康居之属南与𦍑胡通先帝推让斥夺广饶之地建张掖以西隔絶𦍑胡𤓰分其国是以西域之国皆为内臣匈奴断右臂长城之南濵塞之郡马牛放纵蓄积布野未覩其计之所过也文学曰地利不如人和武力不如文德周之致远不以地利以人和也百代不夺非以阻险以文德也吴有三江五湖之难而兼于越楚有汝泉两棠之固而灭于秦秦有陇阨殽塞而亡于诸侯晋有太华九河而夺于六卿齐有泰山巨海而脇于田常桀纣以天下兼于鄗薄秦王以六合困于陈渉非地利不固无术以守之也今释迩忧远犹呉不内定其国西絶淮山与齐晋争强也越国乘其疲击其虚使吴任用子胥脩德无极其衆则勾践不免为藩臣何谋之敢虏也夫匈奴之车器无银黄丝染之饰素成而务坚无文采裙袆曲襟之制覩成而务完男无刻镂竒巧之事宫室城郭之功女无绮绣滛巧之制织纩罗纨之作事省而致用易成而难弊虽无短㦸长弩戎马良弓家有其备人有其用一朝有急贯弓上马而已资粮不见案首而支数十日之食因山谷为城池因水草为仓库法约而易办求寡而易供是以刑省而不可犯指麾而令自从嫚于礼而笃于信畧于文而敏于事故虽无礼义文书刻骨卷木百官有以相纪而君臣上下有以相使也羣臣于官计者皆言其易而实难是以秦欲验之而反见亡也故兵者凶器不可轻用也其以强为弱以存为亡非一朝耳大夫词屈不能对壶衍鞮单于既立讽谓汉使者言欲和亲乃归汉使不降者蘓武马宏等然其侵盗益希遇汉使愈厚欲以渐致和亲汉亦覊縻之其后汉边郡烽火候望精明匈奴为边宼者少利复希犯塞宣帝初乌孙昆弥复上书言连为匈奴所侵削昆弥愿发国半精兵人马五万骑尽力击匈奴唯天子出兵哀救本始二年汉大发关东轻鋭士选郡国吏三百石伉健习骑射者皆从军遣御史大夫田广明等凡五将军兵十余万骑出塞各二千余里及校尉常惠使䕶发兵乌孙昆弥自将兵五万余骑从西方入五将军兵凡二十余万衆匈奴大破民衆死伤而去者及畜产远移死亡不可胜数于是匈奴遂衰耗其后汉击之匈奴不敢輙当滋欲向和亲而边境少事矣通典卷一百九十四通典卷一百九十五钦定四库全书通典卷一百九十五唐京兆杜佑君卿纂边防十一北狄二匈奴下握衍胊鞮单于暴虐国中不附乌桓击匈奴东边姑夕王颇得人民单于怒姑夕王恐即与乌禅幕及左地贵人共立虚闾权渠单于子稽侯㹪为唿韩邪单于发左地兵四五万人西击握衍胊鞮单于单于自杀其民衆尽降唿韩邪唿韩邪欲令杀右贤王其下各相猜自立为单于凡五单于更相攻伐其后唿韩邪单于兄左贤王唿屠吾斯亦自立为郅支骨都侯单于在东边攻唿韩邪唿韩邪破走郅支遂都单于庭唿韩邪之败也左伊秩訾王为唿韩邪计劝令称臣入朝事汉从汉求助唿韩从其计引衆南近塞遣子右贤王铢娄渠堂入侍郅支单于亦遣子右大将驹于利受入侍唿韩邪单于自欵五原塞愿朝甘露三年正月汉遣车骑都尉韩昌迎发过所七郡郡二千骑为陈道上单于正月朝天子于甘泉宫汉宠以殊礼位在诸侯王上赞谒称臣而不名赐以冠带衣裳金帛各有差礼毕使使者导单于先行宿长平上自甘泉宿池阳宫上登长平诏单于无谒单于就邸留月余遣归国单于自请愿留居光禄塞下汉遣车骑都尉韩昌等将骑万六千又发边郡士马以千数送单于出朔方鸡鹿塞又转边谷米糒前后三万四千斛给赡其食初唿韩邪来朝诏公卿议其仪太子太傅萧望之以为单于非正朔所加故称敌国宜待以不臣之礼位在诸侯王上外夷稽首称藩中国譲而不臣此则覊縻之义也书曰戎狄荒服言其来服荒忽无常如使匈奴后嗣卒有乌窜䑕伏阙于朝享不为叛臣信让行乎蛮貊福祚流于无穷万代之长䇿也天子采之郅支闻汉出兵谷助唿韩邪即遂居右地自度力不能定匈奴乃益西破坚昆北降丁令数遣兵击乌孙常胜之坚昆东去单于庭七千里南去车师五千里郅支留都之元帝初郅支单于自以道逺又恐汉拥䕶唿韩邪遣使上书求侍子汉遣谷吉送之郅支杀吉明年唿韩邪强盛北庭人衆稍稍归之国中遂定郅支既杀使者自知负汉又闻唿韩邪益强恐见袭击欲逺去会康居王数为乌孙所困以为匈奴大国乌孙素服属之即使使至坚昆迎郅支郅支遂引兵而西人衆中寒道死才余三千人到康居建昭二年西域都䕶甘延寿与副陈汤议发兵即康居诛郅支汤为人沉勇多谋䇿每过城邑山川常登视既领外国与延夀谋曰夷狄畏服大种其天性也西域本属匈奴今郅支单于威名逺闻侵陵乌孙大宛常为康居画计欲降伏之如得此二国北击伊利西取安息南排月氏山离乌弋数年之间城郭诸国危矣且蛮夷无金城强弩之守如发屯田吏士敺从乌孙衆兵直指其城下彼亡则无所之守则不足自保千载之功可一朝而成也延夀亦以为然欲奏请之汤曰国家与公卿议大䇿非凡所见事必不行遂矫制发城郭诸国兵车师戊巳校尉屯田吏士汉兵合胡兵四万余人延夀陈汤上疏自劾奏矫制陈言兵状即日引军分行为六校其三校从南道踰葱岭径大宛其三校都护自将发温宿国从北道入赤谷过乌孙至康居攻城䧟斩单于首得汉使节二及谷吉等所赍帛书凡斩阏氏太子名王以下千五百一十八级生虏千余人甘延夀陈汤杀郅支还石显匡衡以为汤等矫制兴师幸得不诛如复加爵土则后奉使者争乘危徼幸生事于蛮夷渐不可开议久不决宗正刘向上疏曰郅支单于囚杀使者吏士以百数事暴扬外国伤威毁重羣臣皆闵焉陛下赫然欲诛之意未尝有忘西域都䕶延夀副校尉汤承圣㫖倚神灵总百蛮之君揽城郭之兵出百死入絶域遂䧟康居屠五重城搴翕侯之旗斩郅支之首悬旌万里之外扬威昆山之西扫谷吉之耻立昭明之功蛮夷慴伏莫不震惧唿韩邪见郅支之诛且喜且惧向风驰义稽首来賔立千里之功建万代之安功臣之勲莫大焉论大功者不录小过举大羙者不疵细瑕司马法曰军赏不踰月欲人速得为善之利也盖急武功重用人也昔齐桓前有尊周之功后有㓕项之罪君子以功覆过而为之讳其行贰师将军李广利捐五万之师縻亿万之费经四年之劳而仅获骏马三十疋虽斩宛王之首犹不足以复费其私罪恶甚多孝武以为万里征伐不录其过遂封两侯三卿二千石百有余人今康居之国强于大宛郅支之号重于宛王杀使者罪甚于留马而延夀汤不烦汉士不费斗粮比于贰师功徳百之大功未着小恶数布臣窃痛之宜以时解悬通籍除过勿理尊宠爵位以劝有功于是帝下诏赦之乃封延夀为义成侯汤为闗内侯郅支既诛唿韩邪且喜且惧上书愿入朝见竟宁元年单于复入朝礼赐如初加衣服锦帛倍于前时单于自言愿壻汉氏以自亲元帝以后宫良家子王嫱字昭君赐单于单于驩喜上书愿保塞上谷以西至炖煌𫝊之无穷请罢边备塞吏卒以休天子人民天子令下有司议议者皆以为便郎中侯应习边事以为不可许上问状应曰周秦以来匈奴暴桀冦侵边境汉兴尤被其害臣闻北边塞至辽东外有隂山东西千余里草木茂盛多禽兽本冒顿单于依阻其中治作弓矢来出为冦是其苑囿也至孝武世出师征伐斥夺此地攘之于幕北建塞徼起亭隧筑外城设屯戍以守之然后边境得用少安漠北地平少草木多大沙匈奴来冦少所蔽隐从塞以南经深山谷往来差难边长老言匈奴失隂山之后过之未尝不哭也如罢备塞戍卒示夷狄之大利不可一也今圣德广被天覆匈奴匈奴得䝉全活之恩稽首来臣夫夷狄之情困则卑顺强则骄逆天性然也前以罢外城省亭隧今才足以候望通烽火而已古者安不忘危不可复罢二也中国有礼义之教刑罚之诛愚民犹尚犯禁又况单于能必其衆不犯约哉三也自中国尚建闗梁以制诸侯所以絶臣下之觊欲也设塞徼置戍屯非独为匈奴而已亦为诸属国降民本故匈奴之人恐其思旧逃亡四也近西羌保塞与汉人交通吏民贪利侵盗其畜产子女以此怨恨起而背叛世世不絶今罢乘塞则生嫚易分争之渐五也往者从军多没不还者子孙贫困一旦亡出从其亲戚六也又边人奴婢愁苦欲亡者多日闻匈奴中乐无奈候望急何然时有亡出塞者七也盗贼桀黠羣軰犯法如其窘急亡走北出则不可制八也起塞以来百有余年非皆以土垣也或因山巖石木柴僵落谿谷水门稍稍平之卒徒筑治功费久逺不可胜计臣恐议者不深虑其终始欲以壹切省繇戍十年之外百歳之内卒有他变障塞破壊亭隧灭絶当更发屯缮治累世之功不可卒复九也如罢戍卒省候望单于自以保塞守御必深德汉请求无已小失其意则不可测开蛮夷之隙亏中国之固十也非所以永持至安威制百蛮之长䇿也对奏天子有诏勿议罢边塞事使车骑将军许嘉谕单于曰中国四方皆有闗梁障塞非独以备塞外也亦以防中国姦邪放纵出为冦害故明法度以专衆心也敬谕单于之意朕无疑焉成帝河平元年复株累若鞮单于遣右臯林王伊邪莫演等奉献朝正月既罢遣使者送至蒲坂伊邪莫演言欲降即不受我我自杀终不敢还归使者以闻下公卿议议者或言宜如故事受其降光禄大夫谷永议郎杜钦以为汉兴匈奴数为边害故设金爵之赏以待降者今单于屈体称臣列为北藩遣使朝贺无有二心汉家接之宜异于往时今既享单于聘贡之质而更受其逋逃之臣是贪一夫之得而失一国之心不如勿受以昭日月之信抑诈谖之谋对奏天子从之遣使往问降状伊邪莫演曰我病狂妄言耳遣去归到官位如故四年正月遂入朝加赐锦绣缯帛二万疋絮二万斤他如竟宁时哀帝建平四年乌珠留若鞮单于上书愿朝五年时哀帝被疾或言匈奴从上游来厌人自黄龙竟宁时单于朝中国輙有大故上由是难之以问公卿亦以为虚费府帑可且勿许黄门郎扬雄上书谏曰臣闻六经之治贵于未乱兵家之胜贵于未战二者皆微然而大事之本不可不察也今单于上书求朝国家不与而辞之臣愚以为汉与匈奴从此隙矣夫北地之狄五帝所不能臣三王所不能制其不可使隙甚明臣不敢逺称请引秦以来明之以始皇之强䝉恬之威带甲四十余万然不敢窥西河廼筑长城以界之㑹汉初兴以髙祖之威灵三十万衆困于平城士或七日不食时竒谲之士石画之臣甚衆卒其所以脱者世莫得而言也又髙皇后尝忿匈奴羣臣廷议于是大臣权书遗之然后匈奴之结解中国之忧艾至孝文时匈奴侵暴北边候骑至雍甘泉京师大骇发三将军屯细柳棘门覇上以备之数月廼罢暨孝武即位设马邑之权欲诱匈奴使韩安国将三十万衆邀击匈奴觉之而去徒费财劳师一虏不可见况单于之面乎其后廼大兴师数十万使卫青霍去病操兵前后十余年追奔逐北自是之后匈奴震怖益求和亲然而未肯称臣也且夫前世岂乐倾无量之费役无罪之人快心于狼望之北哉以为不一劳者不久佚不暂费者不永宁是以忍百万之师摧饿虎之喙运府库之财填卢山之壑而不悔也至本始之初匈奴欲掠乌孙侵公主乃发五将之师二十万骑征之故北狄不服中国未得髙枕安寝也至元康神爵之间匈奴内乱五单于争立唿韩邪㩗国归化扶伏称臣然尚覊縻之计不专制自此之后欲朝者不拒不欲者不强何者外国天性忿鸷形容魁健负力怙气难化以善易隶以恶其强难诎其和难得故未服之时劳师逺攻倾国殚货伏尸流血破坚㧞敌如彼之难也既服之后慰荐抚循交接赂遗威仪俯仰如此之备也徃时常屠大宛之城蹈乌桓之垒探姑缯之壁籍荡姐之塲艾朝鲜之旃㧞两越之旗近不过旬月之役逺不离二时之劳固以犁其庭扫其闾郡县而置之云彻席卷后无余灾唯北狄为不然真中国之坚敌也三垂比之悬矣前世重之滋甚未易可轻也今单于归义懐欵诚之心欲离其庭陈见于前此乃上世之遗䇿神灵之所想望国家虽费不得已者也奈何拒以来厌之辞疎以无日之期消往昔之恩开将来之隙负前言縁徃辞归怨于汉因以自絶终无北面之心威之不可谕之不能焉得不为大忧乎夫明者视于无形聪者聼于无声诚先于未然即䝉恬樊哙不复施棘门细柳不复备马邑之䇿安所设卫霍之功何得用五将之威安所震不然壹有隙之后虽智者劳心于内辩者毂击于外犹不若未然之时也且往者图西域制车师置城郭都䕶三十六国费歳以大万计者岂为康居乌孙能踰白龙堆而冦西边哉乃以制匈奴也夫百年劳之一日失之费十而爱一臣窃为国家不安也书奏天子寤而许之加赐锦绣缯帛各有差他如河平时至平帝㓜弱太皇太后称制新都侯王莽秉政奏令中国不得有二名莽以太后临朝欲説太后以威德至盛因使使者以讽单于宜上书慕化为一名汉必加厚赏单于从之上书言幸得备藩臣窃乐太平圣制臣故名囊知牙斯今谨更名曰知莽大悦白太后遣使者答谕厚加赐焉及王莽簒位建国元年遣五威将王骏陈饶等六人多赍金帛遗单于谕晓以受命代汉状因易单于故印故印文曰匈奴单于玺莽更曰新匈奴单于章单于以多得赂遗乃从之单于始求税乌桓莽不许因冦掠其人民重以印文改易衅由是生故怨恨明年西域车师后王湏置离谋降匈奴都䕶但钦诛斩之置离兄狐兰支将二千余人驱畜产举国亡降匈奴单于受之但钦上书言匈奴冦击诸国莽于是大怒分匈奴为十五单于遣中郎将蔺苞将兵万骑多赍珍寳至云中塞下招诱唿韩邪诸子欲以次拜之单于闻之怒曰先单于受汉宣帝恩不可有负也今天子非宣帝子孙何以得立是后单于歴告左右部都尉诸边王入塞冦盗杀掠不可胜数縁边虚耗莽新即位怙府库之富欲立威乃拜十二部将帅发郡国勇士武库精兵各有所屯守转委输于边议满三十万衆赍三百日粮同时十道并出穷追匈奴因分其地立唿韩邪十五子莽将严尤諌曰臣闻匈奴为害所从来久矣未闻上世有必征之者也后世三家周秦汉征之然皆未有得上䇿者也周得中䇿汉得下䇿秦无䇿焉当周宣王时猃狁内侵至于泾阳命将征之尽境而还其视戎狄之侵譬犹蟁蝱之螫敺之而已故天下称明是为中䇿汉武帝选将练兵约赍轻粮深入逺戌虽有克获之功胡辄报之兵连祸结三十余年中国罢耗匈奴亦创艾而天下称武是为下䇿秦始皇不忍小耻而轻民力筑长城之固延袤万里转输之行起于负海疆境既完中国内竭以丧社稷是为无䇿今天下遭阳九之厄比年饥馑西北边尤甚发三十万衆具三百日粮东援海岱南取江淮然后乃备计其道里一年尚未集合兵先至者聚居暴露师老械弊势不可用此一难也边既空虚不能奉军粮内调郡国不相及属此二难也计一人三百日粮用糒十八斛非牛力不能胜牛又当自赍食加二十斛重矣胡地沙卤多乏水草以往事揆之军出未满百日牛必物故且尽余粮尚多人不能负此三难也胡地秋冬甚寒春夏甚风多赍鬴鍑薪炭重不可胜飡糒饮水以歴四时师有疾疫之忧是故前世伐胡不过百日非不欲久势力不能此四难也辎重自随则轻鋭者少不得疾行虏徐遁逃势不能及幸而逢虏又累辎重如遇险阻衔尾相随虏要遮前后危殆不测此五难也今既发兵宜纵先至者令臣尤等深入霆击且以创艾胡虏莽不聼于是天下骚动初北边自宣帝以来数世不见烟火之警人民炽盛牛马布野及莽挠乱匈奴与之搆难边民死亡系获又十二部兵久屯而不出吏士罢弊数年之间北边虚空野有暴骨矣天凤初乌累若鞮单于又请和亲遣人造塞告塞吏曰欲见和亲侯王歙莽遣歙弟飒使匈奴贺单于初立赐黄金被缯帛罢将率屯兵但置游击都尉单于贪莽赂遗故外不失汉故事然内利寇掠莽复遣歙与五威将王咸等多遗单于金寳因谕説改其号号匈奴曰恭奴单于曰善于赐印绶单于贪莽金币故曲听之然寇盗如故莽怒又更名曰降奴服于至唿都而尸单于侵入北边尤甚由是壊败班固论曰汉兴忠言嘉谋之臣曷尝不运筹䇿相与争论于庙堂之上乎然总其要归两科而已缙绅之儒则守和亲介胄之士则言征伐皆偏见一时之利害未究匈奴之终始也自汉兴以至于今旷代歴年多于春秋其与匈奴有修文而和亲之矣有用武而尅伐之矣有卑下而承事之矣有威服而臣畜之矣诎伸异变强弱相反是故其详可得而言也昔和亲之论发于刘敬是时天下初定新遭平城之难故从其言约结和亲赂遗单于冀以救安边境至孝惠髙后时遵而不违匈奴寇盗不为衰止而单于反以加骄倨逮至孝文与通闗市妻以汉女增厚其赂歳以千金而匈奴数背约束边境屡被其害是以文帝中年赫然发愤遂躬戎服亲御鞍马徙六郡良家材力之士驰射上林讲习战阵聚天下精兵军于广武顾问冯唐与论将帅喟然叹息思古名臣此则和亲无益已然之明效也仲舒亲见四世之事犹复欲守旧文颇增其约以为义动君子利动贪人如匈奴者非可以仁义説也独可説以厚利结之于天耳故与之厚利以没其意与盟于天以坚其约质其爱子以累其心匈奴虽欲展转奈失重利何奈欺上天何奈杀爱子何夫赋歛行赂不足以当三军之费城郭之固无以异于贞士之约而使边城守境之民父兄缓带稚子咽哺胡马不窥于长城而羽檄不行于中国不亦便于天下乎察仲舒之论考诸行事廼知其未合于当时而有阙于后世也当孝武时虽征伐尅获而士马物故亦畧相当虽开河南之野建朔方之郡亦弃造阳之北九百余里匈奴人民每来降汉单于亦辄拘留汉使以相报复其桀骜尚如斯安肯以爱子而为质乎此不合当时之言也若不置质空约和亲是袭孝文既往之悔而长匈奴无已之诈也夫边城不选守境武畧之臣修障隧备塞之具厉长㦸劲弩之械恃吾所以待边寇而务赋歛于民逺行货赂割剥百姓以奉寇讐信甘言守空约而冀胡马之不窥不已过乎至孝宣之世承武帝奋击之威値匈奴百年之运因其壊乱几亡之阨权时施宜覆以威徳然后单于稽首臣服遣子入侍三世称藩宾于汉庭是时边城晏闭牛马布野二世无犬吠之警黎庶亡干戈之役后六十余载遭王莽簒位始开边隙单于由是归怨自絶莽遂斩其侍子边境之祸搆矣故唿韩邪始朝于汉汉议其仪而萧望之曰戎狄荒服言其来服荒忽无常时至时去宜待以客礼譲而不臣如其后嗣遁逃窜伏使于中国不为叛臣及孝元时议罢守塞之备侯应以为不可可谓盛不忘衰安必思危逺见识微之明矣至单于咸弃其爱子昧利不顾侵掠所获嵗鉅万计而和亲赂遗不过千金安在其不弃质而失重利也仲舒之言漏于是矣夫规事建议不圗万世之固而媮恃一时之事者未可以经逺也若乃征伐之功秦汉行事严尤论之当矣故先王度土中立封畿分九州列五服物土贡制外内或修刑政或昭文徳逺近之势异也是以春秋内诸夏而外异域其与中国殊章服异习俗饮食不同言语不通僻居北垂寒露之野逐草随畜射猎为生隔以山谷壅以沙漠天地所以絶外内也是故圣王不与约誓不就攻伐约之则费赂而见欺攻之则劳师而招寇其地不可耕而食也其人不可臣而畜也是以外而不内疎而不戚政教不及其人正朔不知其国来则惩而御之去则备而守之其慕义而贡献则接之以礼譲覊縻不絶使曲在彼盖圣王制御蛮夷之常道也南匈奴南匈奴䤈落尸逐鞮单于者初季父唿都而尸单于时以为右薁鞬日逐王部领南边及乌桓兵后汉光武建武初彭宠反叛于渔阳单于与共连兵因复权立卢芳使入居五原光武方内平诸夏未遑外事而匈奴数与卢芳共侵北边九年遣吴汉等击之经歳无功而匈奴转盛钞暴日增十三年遂冦河东州郡不能禁止于是渐徙幽并边人于常山闗居庸闗匈奴左部遂复转居塞内朝廷患之增縁边兵郡数千人大筑亭候脩烽火匈奴入冦尤深二十年遂至上党扶风天水二十一年复寇上谷中山杀掠甚衆北边无复宁岁二十二年比从父弟蒲奴立为单于而匈奴中连年旱蝗赤地数千里草木尽枯人畜饥疫死耗大半单于畏汉乘其弊乃遣使求和亲而比宻遣汉人郭衡奉匈奴地图诣河西太守求内附二十四年八部大人共议立比为唿韩邪单于以其大父尝依汉得安故欲袭其号于是欵五原塞愿永为藩蔽扞御北虏光武帝用五官中郎将耿国议乃许之二十五年春遣弟左贤王莫将兵击北单于败之北单于震怖却地千里南单于复遣使诣阙奉藩称臣献国珍寳求使者监䕶愿遣侍子修旧约汉遣中郎将叚郴使南单于立其庭去五原西部塞八十里单于伏拜郴返命诏乃听南单于入居云中岁尽辄送侍子入朝中郎将从事一人将领诣阙汉遣谒者送前侍子还单于庭交会道路元正朝贺拜祠陵庙毕汉乃遣单于使还赏单于以下王侯甚厚岁以为常北单于使骑击南单于败之于是复诏单于徙居西河羙稷使中郎将叚郴拥䕶之仍悉复縁边八郡南单于既居西河亦列置诸部王助为扞戍屯北地朔方五原云中定襄鴈门代郡皆领部衆为郡县侦逻耳目北单于惶恐颇还所掠汉民以示善意钞兵每到南部下还过亭候辄谢曰自击亡虏薁鞬日逐耳非敢犯汉民也二十七年北单于遂遣使求和亲天子召公卿廷议皇太子言曰南单于亲附北虏惧于见伐故倾耳而听争欲归义耳今未能出兵而反交通北虏臣恐南单于将有二心北虏降者且不复来矣帝然之时北虏衰弱臧宫与马武上书曰今匈奴民畜疫死旱蝗赤地疲困乏力不当中国一郡万里死命悬在陛下福不再来时或易失岂宜固守文德而堕武事乎今将临塞厚悬购赏喻告髙句丽乌桓鲜卑攻其左发西河四郡天水陇西𦍑胡击其右如此北虏之灭不过数年矣诏报曰黄石记曰柔能制刚弱能制强柔者德也刚者贼也弱者仁之助也强者怨之归也故曰有德之君以所乐乐人无徳之君以所乐乐身乐人者其乐长乐身者不久而亡舍近谋逺者劳而无功舍逺谋近者逸而有终逸故多忠臣劳故多乱人故曰务广地者荒务广徳者强有其有者安贪人有者残残灭之政虽成必败今国无善政灾变不息百姓惊惶民不自保而复欲逺事边外乎孔子曰吾恐季孙之忧不在颛臾且北狄尚强而屯田警备𫝊闻之事常多失实诚能举天下之半以灭大寇岂非至愿茍无其时不如息民自是诸将莫敢复言兵事二十八年北匈奴复遣使贡马及裘更乞和亲帝下三府议酬答之宜司徒掾班彪奏曰臣闻孝宣帝勅边守尉曰匈奴大国多变诈交接得其情则却敌折冲应对入其数则反为轻欺今北匈奴见南单于来附惧谋其国故数乞和亲臣见其献益重知其国益虚归亲愈数为惧愈多然今既未获助南则亦不宜絶北覊縻之义礼无不答谓可颇加赏赐畧与所献相当明示晓告以前代唿韩邪郅支行事帝从之明帝永平中胡邪尸逐侯鞮单于立时北匈奴犹盛数冦边朝廷以为忧会北单于欲合市遣使求和亲帝冀其交通不复为冦乃许之八年遣使报命而南部湏卜骨都侯等知汉与北虏交使懐嫌怨欲叛宻因北使令遣兵迎之汉知之乃更置大将以防二虏交通其秋北虏果遣二千骑觇候朔方作马革船欲渡迎南部叛者以汉有备乃引去复数冦钞边郡焚烧城邑杀掠甚衆河西城门昼闭帝患之十六年大发縁边兵遣诸将四道出塞北征匈奴虏闻汉兵来悉渡漠去时北虏衰耗党衆离叛南部攻其前丁零冦其后鲜卑击其左西域侵其右不复自立乃逺引而去章帝元和中鲜卑入左地击北匈奴大破之斩优留单于取其胷皮而还北庭大乱屈兰储卑胡都湏等五十八部口二十万诸云中五原朔方北地降时北虏大乱加以饥蝗降者前后而至南匈奴休兰尸逐鞮单于将讨幷北庭会帝崩窦太后临朝单于上言今乌桓鲜卑讨北虏斩单于首臣与王侯新降渠帅议方畧皆曰宜及北虏分争出兵讨伐破北成南幷为一国令汉家长无北念又请汉兵併力以屯要害从之和帝永元初乃以耿秉为征西将军与车骑将军窦宪率骑八千与渡辽兵及南单于衆三万骑出朔方击北虏大破之北单于奔走斩首虏二十余万人二年春南单于复大破北虏单于将轻骑数十遁走是时南部连克获纳降党衆最盛领户三万四千口二十三万七千三百胜兵五万一百七十人三年北单于复为右校尉耿䕫所破逃亡不知所在其弟右谷蠡王于除鞬自立为单于将数千人止蒲类海遣使欵塞大将军窦宪以塞北地空宪欲结恩北虏乃上书请立于除鞬为北单于置中郎将领䕶如南单于故事下公卿议司徒袁安司空任隗以为光武招懐南虏非谓可永安内地正以权时之算可得扞御北狄故也今朔漠既定宜令南单于反其北庭并领降衆无縁复立于除鞬以增国费上封事曰光武皇帝本所以立南单于者欲安南定北之䇿也恩徳甚备故匈奴遂分边境无患昔孝明皇帝奉承先意不敢失坠赫然命将爰伐塞北章和之初降者十余万议者欲置之濵塞东至辽东太尉宋由光禄勲耿秉皆以为失南单于心不可先帝从之陛下奉承洪业大开疆宇大将军逺师讨伐席卷北庭此诚宣明祖宗崇立𢎞勲者也宜审其终以成厥初伏念南单于屯先父举衆归徳自䝉恩来四十余年三帝积累以遗陛下陛下深宜遵述先志成就其业况屯首唱大谋空尽北虏辍而不图更立新降以一朝之计违三代之规夫论语云言忠信行笃敬虽蛮貊之邦行矣今若失信于一屯则百蛮不敢复保誓矣且汉故事供给南单于费直岁一亿九千余万西域岁七千四百八十余万今北庭弥逺其费过倍是乃空尽天下而非建䇿之要也朝廷不从四年遣耿䕫即授玺绶赐玉剑羽盖使中郎将任尚持节卫䕶屯伊吾如南单于故事方欲辅归北庭会窦宪被诛五年于除鞬自叛还北帝遂遣任尚追斩之破灭其衆至十六年北单于遣使诣阙贡献愿和亲修唿韩邪故约和帝以其旧礼不备不许后微至灭无闻安帝延光三年乌稽侯尸逐鞮单于立先是朔方以西障塞多不修复鲜卑因此数冦南部单于忧恐上言求复障塞帝从之乃遣黎阳营屯兵出屯中山北界增置縁边诸郡兵屯塞下顺帝永建中去特若尸逐就单于左部句龙王吾斯车纽等背叛冦西河围羙稷单于本不同谋中郎将陈龟以单于不能制下逼廹之单于自杀大将军梁商以羌胡新反党衆初合难以兵服宜用招降乃上表曰匈奴冦叛自知罪极种类繁炽不可殚尽今转运日增三军疲苦虚内给外非国之利窃见渡辽将军马续素有权谟且典边日久深晓兵要宜令续深沟髙壁以恩信招降宣示购赏明为期约此则丑类可服国家无事矣帝从之商又移书续等曰中国安宁忘战日久良骑野合交锋接矢决胜当时戎狄之所长而中国之所短也强弩乘城坚营固守以待其衰中国之所长戎狄之所短也宜务所长以观其变设购开赏宣示反悔勿贪小功以乱大谋续及诸郡并各遵行于是右贤王部抑鞮等以万三千口诣续降秋句龙吾斯等立句龙王车纽为单于东引乌桓西收羌戎及诸胡等数万人冦掠幽并凉冀等州唿兰若尸逐就单于兠楼除先在京师汉安二年立之遣中郎将䕶送南庭建康初中郎将马寔进击余党匈奴乌桓十七余万口皆诣寔降桓帝延熹初伊陵尸逐就单于立诸部竝叛冦縁边九郡以张奂为北中郎将讨之悉降灵帝光和五年右部䤈落与休屠各胡白马铜等十余万人反攻杀单于羌渠初单于唿徴为中郎将张修所杀遂立右贤王羌渠为单于其子右贤王于扶罗立为持至尸逐侯单于国人杀其父者遂叛共立湏卜骨都侯为单于而于扶罗诣阙自讼会帝崩天下大乱单于将数千骑与白波贼合兵冦河内诸郡时人保聚钞掠无利而兵遂挫伤欲归国人不受乃止河东湏卜骨都侯为单于一年而死南庭遂虚其位以老王行国事献帝兴平二年单于于扶罗死其弟唿厨泉立为单于以兄被逐不得归国数为鲜卑所钞帝自长安东归右贤王去卑与白波贼帅韩暹等侍衞天子拒击李傕郭氾及帝还洛阳又从迁许然后归国建安二十一年单于来朝魏武因留于邺而遣去卑归监其国焉以其既在内地人衆猥多惧必为冦始分其衆为五部立其中贵者为帅选汉人为司马以监督之魏末复改帅为都尉其左部居于太原故慈氏县右部居祁县中部居太陵县多者一万落少犹四五千落晋武帝初塞外匈奴大木寒泥黑难等二万余落归化帝复纳之使居河西故宜阳城下后复与晋人杂居由是平阳西河太原新兴上党乐平诸郡靡不有焉太始七年单于刘勐背叛帝遣娄侯何桢讨平之其后稍因忿恨渐为边患侍御史西河郭钦上疏曰戎狄强犷歴古为患魏初人寡西北诸郡皆为戎居今虽服从若后有风尘之惊胡骑自平阳上党不三日而至孟津北地西河太原冯翊安定上郡尽狄庭矣宜及平吴之威谋臣勐将之畧出北地西河安定复上郡实冯翊于平阳以北诸县募取死罪徙三河三魏见士四万家以充之裔不乱华渐徙平阳𢎞农魏郡京兆上党杂胡峻四夷出入之防明先王荒服之制万世之长䇿也帝不纳太康五年复有匈奴胡大阿厚率其部落三万人七年又有匈奴胡都太傅及荽莎胡等各率种类大小凡十万余口匈奴都督大豆得一育鞠等复率其种落大小万一千五百口竝来降帝竝抚纳之惠帝元康末魏武所分左部都尉左贤王刘元海为首叛乱窃大号据神器自是戎狄迭有中夏矣范晔论曰自汉兴匈奴强盛为患穷力殚财冦虽颇折而汉之疲耗畧相当矣宣帝値虏庭分争唿韩邪来臣乃权纳懐柔因为边卫罢闗徼之警息民兵之劳六十余年矣后王莽陵簒扰动戎狄续以更始之乱方夏幅裂自是匈奴得志内暴滋深光武以用事诸华未遑沙塞之外因徙幽并之民增屯戍之卒而已其后匈奴争立日逐来奔愿修唿韩之好以御北狄之冲奉藩称臣永为捍御天子乃诏有司开北鄙择肥羙之地量水草以处之于是匈奴分破始有南北二庭焉后讐衅既深互伺便隙至于䧟溃创伤者靡岁或宁而汉之塞地晏然矣后亦颇为出师令窦宪耿䕫之徒前后掩其窟穴蹑北追奔三千余里单于震慑遁走于乌孙之地而漠北空矣若因其时势及其虚旷还南虏于隂山归河西于内地上申光武权宜之畧下防戎羯乱华之变使耿国之算不谬于当世袁安之议见从于后王平易正直若此其𢎞也而窦宪矜三㨗之効忽经世之规狠戾不端专行威惠遂复更立北虏返其故庭竝恩两䕶以私已福弃蔑天公坐树大鲠永言前载何愤恨之深乎自后经纶失方叛服不一其为疢毒胡可殚言降及后世翫为常俗终于吞噬神乡丘墟帝宅呜唿千里之差兴自毫端失得之源百世不磨矣通典卷一百九十五通典卷一百九十六钦定四库全书通典卷一百九十六唐京兆杜佑君卿纂边防十二北狄三乌桓乌桓者本东胡也汉初匈奴冒顿灭其国余类保乌桓山因以为号俗与匈奴多同其异者怒则杀父兄而终不害其母以母有族类父兄无相讐报故也其有勇健能理决鬭讼者推为大人无代业相继邑落各有小帅数百千落自为一部大人有所召唿则刻木为信氏姓无常以大人健者名字为姓其嫁娶先私通掠将女或半嵗百日然后遣媒送马牛羊以为聘币壻随妻至家无尊卑朝朝拜之而不拜其父母为妻家仆役一二年间妻家乃更厚遣送女居处财物一皆为办计谋从用妇人唯鬭战之事乃自决之父子男女相对倨蹲髠头为轻便妇人至嫁时乃养发分为髻着勾决饰以金碧犹中国有簂歩揺也妇人能刺韦作文绣织氀毼男子能作弓矢鞍勒鍜金鐡为兵器其土地宜穄及东墙东墙似蓬草实如穄子至十月而熟能作白酒而不知作麴麴米常仰中国有病以艾灸或烧石自熨烧地卧上或随病痛处以刀决脉出血及祝天地山川之神无鍼药俗贵兵死有哭泣之哀至葬则歌舞相送肥养一犬以綵䋲缨牵并取死者所乗马衣物皆烧而送之言以属累犬使䕶死者神灵归赤山赤山在辽东西北数千里如中国人死者魂神归岱山也敬鬼神祠天地日月星辰山川及先大人有健名者祠用牛羊毕皆烧之饮食必先祭若相贼杀者令部落自相报不止诣大人告之听出牛马羊以赎死命乃止乌桓自为冒顿所破衆遂孤弱常臣服匈奴汉武帝遣霍去病击破匈奴左地因徙乌桓于上谷渔阳右北平辽东五郡塞外为汉伺察匈奴动静其大人岁一朝见于是始置䕶乌桓校尉监领之使不得与匈奴交通后渐强盛至后汉建武中抄击匈奴转北徙千里漠南地空帝乃以币帛赂遗之二十五年大人郝旦等九百余人诣阙朝贡于是封其渠帅为侯王君长者八十一人皆居塞内布于缘边诸郡时司徒掾班彪上言乌桓天性轻黠好为冦贼若久放纵而无总领者必复侵掠居人臣愚以为宜复乌桓校尉诚有益于附集省国之边虑帝从之于是始复置校尉于上谷寗城至桓帝末或降或叛灵帝初乌桓渐盛上谷有难楼者衆九千余落辽西有丘力居者衆五千余落皆自称王又辽东苏仆延衆千余落自称峭王右北平乌延衆八百余落自称汗鲁王并勇健而多计䇿熹平四年前中山太守张纯叛入丘力居衆中自称弥天安定王遂为诸郡乌桓元帅冦掠幽冀青徐四州五年刘虞为幽州牧虞购募斩纯首北州乃定自匈奴衰弱而乌桓转盛献帝初平中丘力居死从子蹋顿有武畧代立总摄三王部衆皆从其号令边长老皆比之冒顿以雄北方建安初冀州牧袁绍与前将军公孙瓒相持不决蹋顿遣使诣绍求和亲遂遣兵助绍击瓒破之绍矫制赐蹋顿难楼苏仆延乌延等皆授以单于印绶建安十二年曹公自征乌桓大破蹋顿于栁城获首虏二十余万人其余衆万余落悉徙居中国为齐人鲜卑鲜卑亦东胡之支也别依鲜卑山因号焉其言语习俗与乌桓同唯婚姻先髠头以季春月大会饶乐水上然后配合其兽异于中国者有野马原羊角端牛以角为弓代谓角端弓者也又豽鼲子皮毛柔软故天下以为名裘汉初亦为冒顿所破逺窜辽东塞外与乌桓相接未尝通中国至后汉光武建武二十一年鲜卑与匈奴入辽东辽东太守祭肜击破之斩获殆尽三十年鲜卑大人于仇贲等率种人朝贺帝封于仇贲为王于是鲜卑炖煌酒泉以东邑落大人皆诣辽东受赏赐青徐二州给钱嵗二亿七千万以为常和帝永元中大将军窦宪遣右校尉耿䕫击匈奴北单于遁走留者尚十余万落鲜卑因此徙据其地而有其人由此渐盛安帝永初中鲜卑大人燕荔阳朝贺邓太后令止乌桓校尉所居寗城下因筑南北两部质馆鲜卑邑落百二十部各遣入质是后或降或叛边人岁苦其害汉虽时有尅获而不补所费桓帝时鲜卑檀石槐者部落畏服遂推为大人檀石槐乃立庭于弹汗山歠仇水去髙栁北三百余里兵马甚盛东西部大人皆归焉因南抄缘边北拒丁零东却夫余西击乌孙尽据匈奴故地东西万四千余里南北七千余里网罗山川水泽盐池分其地为三部东接夫余濊貊二十余邑为东部从右北平以西至上谷十余邑为中部从上谷以西至炖煌接乌孙二十余邑为西部各置大人主之灵帝初幽并凉三州缘边诸郡无岁不被冦掠熹平六年鲜卑冦三边乌桓校尉夏育上言鲜卑冦北边自春以来三十余发请征幽州诸郡兵出塞击之一冬二春必能擒灭召百官议中郎蔡邕上议曰自匈奴北遁鲜卑强盛据其故地称兵十万加以闗塞不严禁网多漏精金良鐡皆为贼有汉人逋逃为之谋主夫边陲之患手足之蚧搔中国之困胷背之瘭疽也方今郡县盗贼尚不能禁况异域而可服乎昔髙祖忍平城之耻吕后弃慢书之诟方之于今何者为甚天设沙漠秦筑长城汉起塞垣所以别内外异殊俗也茍无蹙国内侮之患则可矣岂与要荒之外计往来哉虽或破之岂可殄尽而方令本朝为之旰食乎夫䘏人救急虽成郡列县尚犹弃之况障塞之外未尝为人居者乎备边之术李牧善其宜保塞之论严尤申其要遗业犹在文章尚存循二子之策守先帝之规臣曰可矣帝不从遂遣育等三万骑三道并出其塞二千余里檀石槐命三部大人各率衆逆战育等大败奔还死者十七八后种衆日多田畜射猎不足给食檀石槐乃自徇行见乌集秦水广从数百里停不流其中有鱼不能得之闻倭人善网捕于是击倭国得千余家徙置秦水上令捕鱼以助粮食和平中魁头与从父弟骞曼争国衆遂离散自檀石槐诸大人遂代相传袭魁头死步度根代立中兄扶罗韩亦别拥衆数万人魏文帝初步度根遣使献马帝拜为王后数与轲比能更相攻击步度根部衆稍弱其衆万余落保太原鴈门郡后一心守边不为冦害而轲比能衆遂强盛至明帝务欲绥和戎狄以息征伐覊縻两部而已其后步度根竟为比能所杀也轲比能轲比能本小种鲜卑以勇健断法平端不贪财物衆推以为大人部落近塞自袁绍㨿河北中国人多亡畔归之敎作兵器铠楯颇学文字故其勒御部衆拟则中国出入弋猎建旌麾以鼓节为进退比能衆遂强盛控弦十余万骑余部大人皆敬惮之然犹未能及檀石槐也至青龙元年比能诱说步度根使叛并州其后幽州刺史王雄遣勇士韩龙刺杀比能更立其弟素利弥加厥机皆为大人在辽西右北平渔阳塞外道远初不为边患其种衆多于比能也其后诸子争立衆离散诸部大人慕容拓䟦更盛焉宇文莫槐宇文莫槐出于辽东塞外代为东部大人其语与鲜卑颇异人皆剪髪而留其顶上以为首饰长过数寸则截短之妇人被长襦及足而无裳焉后姪孙莫廆立部衆强盛自称单于塞外诸部咸畏惮之先得玉玺三纽自言为天所相俗谓天曰宇故自号宇文至孙乞得龟为慕容廆所败灭部人逸豆归杀乞得龟而自立又为慕容皝所败杀皝徙其部衆五万余落于昌黎自是散灭矣后周宇文氏源出于此徒河叚徒河叚日陆眷出于辽西因乱被卖为渔阳乌桓大人库辱官家奴诸大人集会幽州皆持唾壶唯库辱官独无乃唾日陆眷口中日陆眷含出因咽之西向拜天曰愿使主君之智慧禄相尽移入我腹中其后渔阳大饥库辱官以日陆眷为健使将人衆诣辽西逐食遂招诱亡叛以至强盛日陆眷死后至姪务勿尘有辽西之地而臣于晋其所统三万余家控弦四五万骑封务勿尘为辽西公假大单于印绶后就陆眷立与弟匹磾从弟末波等率骑围石勒于襄国为勒所破擒末波而舍之就陆眷送摄军而还不复报归于辽西就陆眷死末波自称幽州刺史末波死国人立日陆眷弟䕶辽为主后为慕容皝所破杀之其弟欝兰奔石季龙以所畧鲜卑五千人配之使屯令支及冉闵之乱叚龛率衆南移遂据齐地慕容儁使弟恪帅衆伐龛于广固执龛杀之坑其徒三千余人慕容氏慕容氏亦东胡之后别部鲜卑也魏初渠帅有莫䕶䟦率诸部入居辽西后从司马宣王讨公孙渊有功拜率义王始建国于棘城之北时燕代多冠步摇冠䕶䟦见而好之乃歛发袭冠诸部因唿之为步揺其后音讹遂为慕容焉或云慕二仪之徳继三光之容遂以慕容为氏至孙涉归魏封为鲜卑单于迁居辽东于是渐慕华夏之风矣涉归有子二人长曰吐谷浑西迁河湟之间次曰廆有命世才畧晋太康十年又迁于徒河之青山廆以大棘城即帝颛顼之墟元康四年乃移居之教以农桑法制同于中国永嘉初廆自称鲜卑大单于因晋乱招抚华夷刑政修明流亡归之甚衆乃立郡统之冀州人为冀阳郡荆河州人为成周郡青州人为营丘郡并州人为唐国郡征辟儒生以为叅佐而奉晋室朝贡臣礼不阙至皝嗣雄毅多权畧日以强盛遂自称燕王遣使于东晋请受朝命许之后迁都于栁城儁暐即其子孙也拓䟦氏拓䟦氏亦东胡之后别部鲜卑或云黄帝之苗𦙍以黄帝土徳谓土为拓后为䟦故以为氏其裔始均仕尧时逐女魃于弱水北人赖其勲命为田祖歴三代至秦不交南夏是以载籍无闻六十七代裔孙屯统国三十六大姓九十九其后至诘汾尝田于山泽歘见辎軿自天而下见美妇人自称天女曰天命相偶明日请还期明年复㑹于此及期至先田处果见天女以所生男授诘汾曰此是君之子即力微也力微立诸部大人悉服控弦之士二十余万迁于定襄之盛乐子禄官立分国为三部一居上谷北之濡源西东接宇文部自统之一居代郡之叅合陂北兄子猗㐌统之一居定襄之盛乐故城使猗㐌弟猗卢统之后晋封为代王置官属始出并州迁杂胡北徙云中五原朔方又西渡河击匈奴乌桓诸郡自杏城以北八十里迄长城原夹道立碣与晋分界姪孙什翼犍始建年号分置百官至其孙涉珪即后魏道武帝也宋文帝元嘉中每岁为后魏侵境勅朝臣博议何承天论曰臣以安边之计备在史册李牧言其端严尤申其要大畧举矣曹孙之覇才均智侔江淮之间不居者数百里魏舍合肥退保新城吴城江陵移入南岸濡湏之戍家亭㵪溪及襄阳之屯民居星散晋宣王谓宜徙沔南以实水北曹爽不用果亡沮中此皆前代之殷监也何者斥候之郊非牧畜之所转战之地非耕桑之邑故坚壁清野以御其来整甲缮兵以乗其弊虽时有通否而势有强弱保人全境不出此涂约而言之大叚有四一曰移逺就近二曰浚复城隍三曰纂耦车牛四曰计丁课仗狡虏之性食肉衣皮以驰骋为容仪以燎猎为南亩非有车舆之安宫室之卫栉风沐雨不以为劳露宿莽寝实惟其性焱骑蚁聚轻兵鸟集践蹂禾稼焚爇闾井虽边将多畧未审何以御之若盛师连屯废农必衆奔驰起役赴机必迟散金开赏费损必大换土官戍怨旷必繁孰若因人所居竝修农战无动衆之劳有捍卫之实其为利害优劣相悬也一曰移逺就近以实内地今青兖旧人及冀州新附在界首者二三万家此寇之资也悉可内徙青州人移东莱平昌北海诸郡兖州冀州移泰山以南至下邳左洙右沂田良野沃西阻兰陵北阨大岘四塞之内其险足固人性重迁闇于图始无虞之时憙生恣怨今新被抄掠余惧未息若晓示安危居以乐土宜歌忭就路视迁如归二曰浚复城隍以増岨防古之城池处处皆有今虽頺毁犹可修理粗计戸数量其所容新徙之家悉着城内假其经用为之闾伍纳稼筑塲还在一处妇子守家长吏为帅丁夫四归春夏佃牧寇至之时一城千室堪战之士不下二千其羸弱犹能登陴鼓譟十则围之兵家旧说战士二千足抗羣虏二万矣三曰纂耦车牛以饬戎械计千家之资不下五百耦牛为车五百两叅合钩连以卫其衆设使城不可固平行趣险贼所不能干既以族居易可检御号令先明人知夙戒有急征召信宿可聚四曰计丁课仗勿使有阙千家之邑战士二千随其便能各自有仗素所服习铦利由已还保输之武库出行请以自卫弓簳利鐡人不办得者官以给之数年之内军用粗备矣臣闻军国异容施于封畿之内兵农竝备在于疆埸之表攻守之宜皆因其习俗任其勇怯山陵川陆之形寒暑温凉之气各由本性易则害生是故戍申作刺怨起及瓜今若以荆吴鋭师逺屯清济功费既重嗟苦亦深以臣料之未若即用彼衆之易也管子理齐寄令于人商君为秦设以耕战终能申威定覇行其志业非茍任强实由有数梁用武卒其邦日减齐用技击厥衆亦离汉魏以来兹制渐弛蒐田虽复先王之礼理兵徒逞耳目之欲有急之日人不知战至乃广延赏募奉以厚秩发遽奔救天下骚然方伯刺史拱手坐聼自无经畧唯冀朝廷遣军此皆忘战之害不敎之失也今移人实内浚理城隍族居聚处村里比次课其骑射通其风俗长吏简试差品能否甲科上第渐就优别明其勲㨗表言州郡如此则屯部有常不迁其业内䕶老弱外通宧途朋曹素定同忧等乐情由习亲义因事着昼战见貌足以相识夜战闻声足以相救斯教战之一隅先哲之遗术也论者必以古城荒毁难可复修今不谓顿便加功整丽如旧但欲先定民居营其闾术墉壑存者因则増之其有毁缺权时栅断足御彼轻兵防遏游骑假以旬时渐就完立车牛之赋课役之宜攻守所资军国之要今因人所利导而率之耕农之器为府库之寳田蚕之民兼扞城之用千室之宰总倍旅之兵万户之都具全军之衆兵强而敌不戒国富而民不劳比于优复队伍坐食廪粮者不可同年而校矣今承平来久边令弛纵弓簳利鐡既不都断往岁弃甲垂二十年课其所任理应消坏谓宜明申旧科严加禁塞诸商贾往来敢挟藏者以军法理之又界上严立闗候杜废间溪成保之境诸所课仗竝加彫镌别造程式若有遗镞亡刃及私为窃盗者皆可立检于事为常此亦御敌之要也文帝不能用蠕蠕蠕蠕姓郁乆闾拓䟦在北荒部落主力微末掠骑有得一奴髪始齐眉忘本名其主字之曰木骨闾木骨闾者首秃也木骨闾与郁久闾声相近故其后子孙因以为氏焉木骨闾既壮免奴为骑卒代王猗卢时坐后期当斩亡匿广漠谿谷之间收合逋逃得百余人至其子车鹿会雄健始有部衆自号柔然后魏太武以其无知状类于虫故改其号曰蠕蠕又六代孙社崘兇狡甚有权畧度漠北侵髙车深入其地遂并诸部凶势益振北徙弱落水始立军法千人为一军军置将一人百人为幢幢置帅一人其西北有匈奴余种国尤富强尽为社崘所并号为强盛其西则焉耆之北东则朝鲜故地之西北则渡沙漠穷澣海南则临大碛其常所㑹庭则炖煌张掖之北于是自号丘豆伐可汗丘豆伐犹言驾驭开张也可汗犹言皇帝也蠕蠕之俗君及大臣因其行能即为称号若中国立谥既死之后不复追称后又频扰北边后魏神䴥二年夏四月太武率兵十余万袭之其主大檀震怖将其族党焚烧庐舍絶迹西走于是国落四散窜伏山谷畜产野布无人收视太武帝缘栗水西行过汉将窦宪故垒六月次于兔园水去平城三千七百余里分军搜讨东至澣海西接张掖水北度燕然山东西五千余里南北三千里髙车都部又杀大檀种类前后归降三十余万俘获首虏及戎马百有余万至孙吐贺真太武又征破之尽收其户畜产百余万自是边疆息警矣献文帝皇兴中其主子成犯塞征南将军刁雍上表曰臣闻北方俗悍难以力制所长者野战所短者攻城若以所短夺其所长则虽衆不能成患虽来不能内逼又狄散居野泽随逐水草战则与家产并至奔则与畜牧俱逃不赍资粮而饮食足是以古人伐北方攘其侵掠而已歴代为边患者良由倐忽无常故也六镇势分倍衆不鬭互相围逼难以制之昔周命南仲城彼朔方赵灵秦始长城是筑汉之孝武又踵其事此四代之君皆帝王之雄杰所以皆同此役者非智术之不长兵衆之不足乃防狄之要事其理宜然故也易称天险不可升地险山川丘陵王公设险以守其国长城之谓欤今宜依故于六镇之北筑长城以御北虏虽有暂劳之勤乃有永逸之益即于要害往往开门造小城于其侧因地却敌多置弓弩狄来有城可守有兵可捍既不攻城野掠无获草尽则走终必惩艾宜发近州武勇四万人及京师二万人合六万人为武士于苑内立征北大将军府选忠勇有志干者以充其选下置官属分为三军二万人专习弓射二万人专习刀楯二万人专习骑矟修元战塲十日一习採诸葛亮八阵之法为平地御冦之方使其解兵家之宜识旌旗之节器械精坚必堪御寇使将有定兵兵有常主上下相信昼夜如一七月发六部兵万人各备戎作之具勑台北诸屯随近作米供送六镇至八月征北部率所镇与六镇之兵直至碛南扬威漠北狄若来拒与之决战若其不来然后分散其地以筑长城计六镇东西不过千里若一夫一月之功当三步之地三百人三里三千人三十里三万人三百里千里之地强弱相兼计十万人一月必就运粮一月不足为多人怀永逸劳而无怨计筑长城其利有五罢游防之苦其利一也北部放牧无抄掠之患其利二也登城观敌以逸待劳其利三也省境防之虞息无时之备其利四也歳常递运永得不匮其利五也帝从之边境获其利后帝又北讨大败之斩首五万级降者万余戎马器械不可称计追奔逐北旬有九日往返六千余里改女水曰武川孝明帝熙平初其主配奴善用兵西征髙车大破之擒其主弥俄突杀之尽并叛者国遂强盛配奴死弟阿那瓌立经十日其族兄候俟力发率衆伐之阿那瓌轻骑南走归后魏封朔方郡公蠕蠕王帝给骑二千援出塞初阿那瓌来奔之后其从父兄婆罗门率衆讨力发破之衆推婆罗门为主会婆罗门为髙车所逐率部落诣凉州降于是蠕蠕数万相率迎阿那瓌録尚书事髙阳王雍尚书令李崇奏曰蠕蠕代跨絶域感化来归阿那瓌委质于前婆罗门归诚于后汉时唿韩得同今美窃闻汉立南北单于晋有东西之称皆所以相维御难为国藩篱今臣等叅议以为怀朔镇北土名无结山吐若奚泉炖煌北西海郡即汉旧障二处寛平原野弥沃阿那瓌宜置吐若奚泉婆罗门宜置西海郡各令总率部落收离聚散彼臣下之官任其旧俗时朝廷问安置之宜于凉州刺史袁翻翻表曰髙车蠕蠕迭相吞噬始则蠕蠕衰微髙车强盛及蠕蠕复振反破髙车主丧人离不絶如缕而令髙车能终雪其耻复摧蠕蠕者正由种类繁多不可顿灭故也然鬭此两敌即卞庄之算得使境上无尘今蠕蠕内为髙车所讨灭外凭大国之威灵两主投身一期而至若存而不受则亏我大徳若纳而礼待损我资储来者既多全徙内地非直其情不愿转送艰难然夷不乱华前鉴无远覆车在于刘石毁辙固不可㝷蠕蠕尚存则髙车犹有内顾之忧未暇窥窬上国蠕蠕全灭则髙车䟦扈之计岂易可知今蠕蠕虽主奔于上人散于下而余党实䌓部落犹衆处处碁布以系今主耳髙车亦未能一时并兼尽令归附又髙车士马虽衆主甚懦弱唯以掠盗为资凌夺为业而河西捍御强敌唯凉州炖煌而已凉州土广人稀粮仗素阙炖煌酒泉空虚尤甚蠕蠕无复坚立令髙车独擅北陲则四顾之忧匪朝伊夕愚谓蠕蠕髙车二主宜并存之居阿那瓌于东偏处婆罗门于西裔其婆罗门请修西海故城以安处西海故郡本属凉州今在酒泉直北张掖西北千二百里髙车所住金山千余里正是北虏往来之要冲汉家行军之旧道土地沃衍大宜耕殖非但今处婆罗门于事为便即可永永为重戍镇防西北宜遣一良将监䕶婆罗门虽外为署蠕蠕之声内实防髙车之策一二年后足食足兵斯固安边保塞之良计也若婆罗门能自尅励使余烬归心收离聚散复兴其国者乃渐令北徙转渡流沙即是我之外藩髙车就敌西北之虏可无过虑如其姦囬反覆孤恩背徳者此不过逋逃之寇于我何损今不早图戎心一启脱先据西海夺其险要则酒泉张掖自然孤危长河以西终非国有且西海北陲即是大碛野战所聚千百为羣正是蠕蠕射猎之处殖田以自供籍兽以自给彼此相资足以自固今料度似如小损嵗终大计其利实多髙车豺狼之心何可专信假令称臣止可外加优纳而须内备弥固也朝议是之诏安西将军廷尉卿元洪超诣炖煌安置婆罗门婆罗门寻与部衆谋叛投嚈哒嚈哒三妻皆婆罗门姊妹也仍为州军讨擒之五年婆罗门死于洛南之馆阿那瓌部落既和士马稍盛乃号可汗遣其长子请尚魏公主出帝又自纳阿那瓌女为后阿那瓌请以其孙女妻齐献武王子长广公湛阿那瓌有爱女又请配齐献王自此塞外无尘矣始阿那瓌初复其国尽礼朝廷明帝之后中原丧乱阿那瓌统率北方颇为强盛不复称臣魏汝阳王暹之为秦州遣其典籖齐人淳于覃使于阿那瓌阿那瓌遂留之亲宠任事阿那瓌又尝因到洛阳心慕中国乃立官号拟于王者遂有侍中黄门郎掌其文墨覃敎阿那瓌转自骄大每与魏书隣敌亢礼及齐受东魏禅后阿那瓌为突厥所破自杀太子菴罗辰奔齐文宣帝乃北讨突厥而立菴罗辰为主置之马邑川后背叛文宣帝亲征皆大破之国人立阿那瓌叔父邓叔子为主是时又累为突厥所破以西魏㳟帝二年率部落千余家奔闗中突厥既恃兵强又借西魏和好忌其连类依凭大国使驿相系请尽杀以甘心周文帝遂收缚蠕蠕主以下三千余人付突厥使于青门外斩之中男以下免死配王公家为奴𨽻通典卷一百九十六通典卷一百九十七钦定四库全书通典卷一百九十七唐京兆杜佑君卿纂边防十三北狄四髙车髙车盖古赤狄之种也初因号为狄歴北方以为勅勒诸夏以为髙车丁零焉其语畧与匈奴同而时有少异或云其先匈奴之人也其种有狄氏表纥氏斛律氏解枇氏异氏竒斤氏其俗云匈奴单于生二女姿容甚美单于曰此女安可配人将以与天乃于国北无人之地筑髙台置二女于其上曰请天自迎之乃有一老狼昼夜守台嘷唿因穿台下为穴经时不去其小女曰吾父以我与天而今狼来或是天处我乃下为狼妻而产子后遂滋䌓成国故其人好引声长歌有似狼嘷本无都统大帅督当种各有君长为性麤勐党类同心至于寇难翕然相依鬭无行阵头别冲突乍出乍入不能坚战其俗蹲踞媟嬻无所忌避婚姻用牛马纳聘以多为荣俗无谷不作酒迎娶之日男女相将持马酪熟肉即主人延賔亦无行位穹庐前丛坐饮宴终日复留其宿明日将妇归既而将夫党还入其家马羣拣取良马俗不洁凈喜致震霆每震则呌唿射天而弃之移去至于来秋马肥复相率集于震所埋羖羊燃火拔刀女巫祝说似如中国祓除而羣队驰马旋绕百帀乃止持一束栁枝回曲竖之以乳酪灌焉妇人以皮裹羊骸戴之首上萦屈发髾而缀之有似轩冕其死亡𦵏送掘地作坎坐尸于中张臂引弓佩剑挟矟无异于生而露坎不掩走马遶旋多者数百帀男女无大小皆集㑹之其迁徙随水草衣皮食肉牛羊畜产尽与蠕蠕同唯车轮髙大辐数至多后徙于鹿浑海西北百余里部落强大常与蠕蠕为敌亦每侵盗于魏魏道武渡弱水西至鹿浑海袭破之复讨其余种于狼山又大破之又自骹髯水西北徇畧其部破其杂种三十余部虏获男女五万余口马牛羊百余万髙车二十余万乗而还其后太武帝征蠕蠕还至漠南闻髙车东部在已尼陂相去千余里遣骑袭破之降数十万皆徙置漠南千里之地后又相率北叛髙车之族又有十二姓一曰泣伏利氏二曰叱卢氏三曰乙旃氏四曰大连氏五曰窟贺伏氏六曰逹薄于氏七曰阿崘氏八曰莫允氏九曰俟分氏十曰副伏罗氏十一曰乞袁氏十二曰右叔沛氏先是副伏罗部为蠕蠕所役属魏孝文帝太和十一年蠕蠕主豆崘犯塞其酋阿伏至罗率所部之衆西叛阿伏至罗死弟子弥俄突立遣使朝贡宣武诏曰蠕蠕嚈哒与吐谷浑所以交通者皆路由髙昌国犄角相接今髙昌内附遣使迎引蠕蠕既与吐谷浑路絶姦势亦沮于卿彼蕃便有所益行途经由宜相供俟不得令羣小拥塞王人弥俄突㝷与蠕蠕主伏图战于蒲类海北大败明帝初弥俄突又被蠕蠕主丑奴大败杀之弟越居静帝时为兄子比适所杀越居子去宾自蠕蠕奔后魏封为髙车王肆州刺史死于邺至隋有突越失国即后魏之髙车国矣稽胡稽胡一曰步落稽盖晋时匈奴别种刘元海五部之苗裔也或云山戎赤狄之后自离石以西安定以东方七八百里居山谷间种落䌓炽其俗土着亦知种田地少桑蚕多衣麻布其丈夫服及死亡殡𦵏与中夏畧同妇人多贯蜃贝以为耳颈饰又与华人错居其渠帅颇识文字其言语类夷狄因译乃通蹲踞无礼贪而忍害俗好淫秽虽分统郡县列于编户然轻其徭赋有异齐人山谷阻深者未尽役属而凶悍恃险数为寇乱至后魏明帝孝昌中有刘蠡升者居云阳谷自称天子立年号署百官后为齐神武所灭后周明帝武成初延州稽胡郝阿保郝狼皮率其种人附于齐氏并与其部刘素徳共为影响周柱国豆卢宁督诸军与延州刺史髙琳击破之建徳五年武帝败齐师于晋州乗胜逐北齐人所弃甲仗未暇收敛稽胡乗间窃出盗而有之乃立蠡升孙没铎为主号圣武皇帝后齐王宪为行军元帅讨破之自是寇盗颇息突厥上突厥之先平凉杂胡也盖匈奴之别种姓阿史那氏后魏太武灭且渠氏阿史那以五百家奔蠕蠕代居金山城状如兠鍪俗唿兠鍪为突厥因以为号焉或云其国先于西海之上为隣国所灭男女无少长尽杀之有一儿年且十嵗以其小不忍杀之乃刖足断臂弃于大泽中有牝狼每䘖肉至于儿处所此儿因食之得以不死其后遂与狼交狼有孕焉负于西海之东止于山上其山在髙昌西北有洞穴狼入其中遇得平壤茂草地方二百余里后狼生十男长大外托妻孕其后各为一姓阿史那即其一也子孙蕃育渐至数百家经数代相与穴处而臣于蠕蠕又云先出于索国在匈奴之北其部落大人曰阿谤步兄弟十七人其一曰伊质泥师都狼所生也谤步等性并愚痴国遂被灭泥师都既别感异气能征召风雨娶二妻云是夏神冬神之女一孕而生四男其大儿名讷都六设衆奉为主号为突厥都六所生子皆以母族为姓阿史那是其一也号阿贤设此说虽殊然俱狼种也后魏末其酋帅土门部落稍盛始至塞上通中国至西魏大统十二年乃求㛰于蠕蠕蠕蠕主阿那瓌大怒使人骂辱之曰尔是我鍜奴何敢发是言也土门发兵击蠕蠕大破之于怀荒北阿那瓌自杀土门遂自号伊利可汗犹古之单于也号其妻为可贺敦亦犹古之阏氏也其子弟谓之特勒别部领兵者谓之设其大官屈律啜次阿波次颉利发吐屯次俟斤其初国贵贱官号凡有十等或以形体或以老少或以颜色须发或以酒肉或以兽名其勇健者谓之始波罗亦唿为英贺弗肥麤者谓三大罗大罗便酒器也似角而麤短体貌似之故以为号此官特贵惟其子弟为之又谓老为哥利故有哥利逹官谓马为贺兰故贺兰苏尼阙苏尼掌兵之官也谓黑色者为珂罗便故有珂罗啜官甚髙耆年者为之谓发为索葛故有索葛吐屯此如州郡官也谓酒为匐你热汗热汗掌监察非违釐整班次谓肉为安禅故有安禅具泥掌家事如国官也有时置附隣可汗邻狼名也取其贪杀为称亦有可汗位在叶䕶下或有居家大姓相唿为遗可汗者突厥唿屋为遗言屋可汗也木杆可汗状貌竒异靣广尺余其色甚赤眼若琉璃性刚暴而多智西破蠕蠕嚈哒东走契丹北并契骨威服塞外诸国其地东自辽海以西西至西海万余里南自沙漠北至北海五六千里皆属焉其俗如古之匈奴其异者其主初立近侍重臣等舁之以氊随日转九廻每一廻臣下皆拜讫乃扶令乗马以帛绞其颈使才不至絶然后释而急问之曰你能作几年可汗其主既神情瞀乱不能详定多少臣下等随其所言以验修短之数其后大官有叶䕶次设特勒次俟利发次吐屯发余小官凡二十八等皆代袭焉兵器有角弓鸣镝甲矟刀剑其佩饰则兼有伏突旗纛之上施金狼头侍衞之士谓之附离夏言亦狼也盖本狼生志不忘旧其征发兵马及科税杂畜輙刻木为数并一金镞箭蜡封印之以为信契候月将满輙为寇抄其刑法反叛杀人者皆死淫者割势而腰斩之鬭伤人目者偿之以女无女则输妇损折支体者输马盗者则偿赃十倍有死者停尸于帐子孙及诸亲属男女各杀羊马陈于帐前以刀𠢐靣且哭血泪俱流如此者七度乃止春夏死者候草木落秋冬死者候华叶茂然后始坎而𦵏之于墓所立石建标其石多少依平生所杀人数是日男女咸盛服饰㑹于𦵏所男有悦爱于女者归即遣人聘问父母多不违也虽迁徙无常而各有地分可汗处于都斤山每岁率诸贵人祭其先窟又以五月中旬集他人水拜祭天神又于都斤西五百里有髙山逈出上无草树谓为㪍登疑棃夏言地神也其书字类胡而不知年歴唯以草青为记男子好摴蒲女踏鞠饮马酪取醉歌唿相对敬鬼神俟斤既盛使于西魏请诛蠕蠕主后周武帝纳其女为后至他钵可汗以摄图为尔伏可汗统其东靣又以其弟但耨可汗子为歩离可汗居西方控弦十万数中国惮之周齐争结婚姻倾府藏事之仍岁给缯綵十万段突厥在京师者待以优礼衣锦食肉者常以千数他钵益骄曰使我在南两儿孝顺何患贫也后摄图立为大可汗号伊利俱卢设莫何始波罗可汗一号沙钵略理都斤山以他钵之子菴罗降居独洛水称第二可汗木杆之子大逻便乃谓沙钵略曰我与你俱可汗子各承父后你今极尊我独无位何也沙钵略以为阿波可汗还镇所部沙钵略勇而得衆北狄皆归附之周武帝之婚于木杆也突厥锦衣肉食在长安者且以万数至隋初并遣之突厥大怨俟斤贺敦周越王之女千金公主闻周灭故悉衆为寇控弦三十万入武威天水安定金城上郡六畜咸尽隋文帝以河间王𢎞髙颎虞庆则出塞击之沙钵略败走时虏饥甚不得食于是粉骨为粮又多灾死者极衆而沙钵略袭击阿波大破之阿波西奔达头可汗逹头者名玷厥沙钵畧之从父也旧为西靣可汗既而大怒遣阿波率兵而东与沙钵略相攻于是分为东西部迭相侵掠沙钵略因击阿波为阿拔国部落乗虚掠妻子隋遣军为击阿拔败之所获悉与沙钵略沙钵略大喜乃立约以碛为界因上表曰大突厥伊利俱卢设始波罗莫可汗臣摄图言突厥自天置以来五十余载地过万里士马亿数常力兼戎夷抗礼华夏在于北狄莫之与大今被霑徳义仁化所及礼让之风自朝满野窃以天无二日土无二主岂敢阻兵偷窃名号今便归心有道永为藩附谨遣男臣窟舍真奉表以闻后卒帝为废朝三日后叶䕶可汗西征阿波生擒之既而上书请阿波死生之命髙颎进曰骨肉相残敎之蠧也宜存养以示寛大帝曰善颉伽施多那都蓝可汗后与西靣泥利可汗连结时突利可汗居北方遣使求婚开皇中帝妻以宗女安义公主帝欲离间北狄故特厚礼遣牛𢎞苏威斛律孝卿相继为使突厥前后使入朝三百七十辈突利本居北方以尚主之故南徙度斤旧镇钖赉优厚雍虞闾怒曰我大可汗也反不如染干朝贡遂絶数为边患雍虞闾与玷厥举兵攻染干尽杀其兄弟子姪遂入蔚州染干以五骑与隋使长孙晟归朝拜为意利珍豆启人可汗华言智意健也于朔州筑大利城以居之安义公主死又以宗女义成公主妻之部落归之甚衆雍虞闾又击之帝复令入塞遂于河南在夏胜二州之间发役掘堑数百里东西距河尽为启人畜牧之地诏杨素史万嵗等击雍虞闾频破之雍虞闾旋为部下所杀是嵗泥利可汗及叶䕶俱被鐡勒所败并奚霫五部内徙启人遂有其衆炀帝大业三年幸榆林启人来朝帝大悦诏赞拜不名位在诸侯王上厚其部落酋长二千五百人赐物二十万叚帝亲廵云中泝金河而东北幸启人所居启人奉觞上夀跪伏甚恭明年朝于东都礼赐益厚及始毕可汗立因事怨恨不朝十一年炀帝避暑于汾阳宫八月始毕率其种落入寇围帝于鴈门诏诸郡发兵赴援始毕引去及隋末乱离中国人归之者甚衆又更强盛势陵中夏迎萧皇后置于定襄薛举窦建徳王世充刘武周梁师都李轨髙开道之徒虽僭尊号俱北靣称臣受其可汗之号东自契丹西尽吐谷浑髙昌诸国皆臣之控弦百万戎狄之盛近代未有也大唐起义太原刘文静聘其国引以为援始毕遣特勒康利献马千匹会于绛郡又遣二千骑助军从平京城及髙祖受隋禅以后赏赐不可胜纪始毕使骨咄禄特勒来朝赐宴于太极殿奏九部乐钖赉甚厚二年春始毕帅兵渡河至夏州贼帅梁师都出兵㑹之谋入抄掠四月授马邑贼帅刘武周兵百余骑遣入句注又遣兵大集欲侵太原是月始毕卒其子什钵苾以年幼不堪嗣位立为泥步设使居东偏直幽州之北立其弟俟利弗设是为处罗可汗又以隋义成公主为妻使人入朝告丧髙祖为之举哀废朝三日诏百官就馆弔其使者遣内史舍人郑徳挺往弔处罗赙物三万段先是隋炀帝萧后及齐王暕之子政道陷于窦建徳三年春处罗迎之至于牙所立政道为隋主其中国人在虏庭者悉隶之行隋正朔置百官居于定襄城有徒万余时太宗奉诏讨刘武周师至太原处罗遣其弟步利设率二千骑与官军㑹六月处罗至并州总管李仲文出迎劳之留三日城中美妇人多为所掠仲文不能制俄而处罗死义成公主以其子奥射设丑弱废不立之遂立处罗之弟咄苾是为颉利可汗又纳隋义成公主为妻以始毕之子什钵苾为突利可汗遣使入朝告处罗死髙祖为之罢朝一日遣百官就馆弔其使咄苾初为莫贺设牙直五原之北时薛举犹据陇右遣其将宗罗㬋攻䧟平凉郡北与颉利结连髙祖遣光禄卿宇文歆赍金帛以赂颉利歆説之令与薛举絶初隋五原太守张长逊因乱以其所部五城隶于突厥歆又説颉利遣长逊入朝以五原地归于我颉利竝从之因发突厥兵及长逊之衆竝㑹于太宗军所颉利承父兄之资兵马强盛有凭陵中夏之志髙祖以中原初定未遑外畧每优容之赐与不可胜计颉利言辞悖傲求请无厌四月颉利自率万余骑与马邑贼苑君璋将兵六千人共攻鴈门定襄王李大恩击走之于是大惧更请和好献鱼胶数十斤令二国同于此胶髙祖五年春李大恩奏言突厥饥荒马邑可图诏大恩与殿内少监独孤晟帅兵讨苑君璋期以二月㑹于马邑晟后期不至大恩不能独进顿兵新城以待之颉利遣数万骑与刘黒闼合军进围之大恩败绩没于阵六月刘黑闼又引突厥万余骑入抄河北颉利复自率五万骑南侵至于并州太宗帅师出蒲州道以讨之时颉利攻围并州又分其兵入汾潞等州掠男女五千余口闻太宗兵至蒲州乃引兵出塞七年八月颉利突利二可汗又入寇原州连营南上太宗北讨顿兵于豳州颉利率万余骑奄至城西乗髙而阵将士大骇太宗乃亲率百骑驰诣虏阵告之曰国家与可汗誓不相负何为背约深入吾地我秦王也故来一决可汗若自来我当与可汗两人独战若欲兵马总来我惟百骑相御耳颉利弗之测笑而不对太宗又命骑告突利曰尔往与我盟急难相救尔今将兵来何无香火之情也亦宜早出一决胜负突利亦不对太宗因纵反间于突利突利悦而归心焉其叔姪内离颉利因遣使请和许之八年七月颉利领十余万骑大掠朔州又袭将张瑾于太原瑾全军没脱身奔于李靖靖出师拒战颉利不得进屯于并州太宗率师讨之次蒲州颉利引去九年七月颉利又率十余万骑进寇武功京师戒严己卯进寇髙陵行军总管左武候大将军尉迟敬徳与之战于泾阳大破之获俟斤阿史徳乌没啜斩首千余级癸亥颉利遣其腹心执失思力来朝自张形势云兵百万今至矣太宗诮之曰我与突厥靣自和亲汝则背之我实无愧又义军入京之初尔父子竝亲从我赐尔金帛前后极多何故全忘大恩自夸强盛我当先戮汝矣思力惧而请命太宗絷之于门下省太宗与侍中髙士廉中书令房𤣥龄将军周范驰六骑幸渭水之上与颉利隔津而语责以负约其酋帅大惊皆下马罗拜而衆军径至颉利见军容大盛又知思力就拘由是大惧太宗独留与颉利临水交言麾诸军却而阵焉萧瑀以轻敌固谏于马前上曰吾已筹之矣突厥所以扫其境内直入渭濵应是闻我国家初有内难我新登九五将谓不敢拒之今若闭门虏必大掠强弱之势在今一举我故独出一以示轻之又曜军容使知必战事出不意乗其不图虏入既深理当自惧与战则必尅与和则必固制服北狄自兹始矣是日颉利请和诏许之乙酉又幸城西刑白马颉利同盟于便桥之上颉利引兵而退萧瑀进曰初颉利之未和也谋臣勐将各欲战而陛下不以为疑既而虏自退其策安在上曰我观突厥之兵虽衆而不整可汗独在水西酋帅皆来谒我因而袭击其衆势同拉朽然我所以不战者即位日浅为国之道安静为务一与虏战必有死伤又凶虏一败或当惧而修徳结怨于我为患不细我今卷甲韬戈㗖以金帛顽虏骄恣必自此始破亡之渐其在兹乎九月颉利献马三千匹羊万口上不受诏颉利所掠中国户口者令归之贞观元年隂山以北薛延陁廽纥㧞也古等十余部皆相率叛之击走其欲谷设颉利遣突利讨之师又败绩轻骑奔还颉利怒拘之十余日突利由是怨憾内欲背之二年突利遣使奏言与颉利有隙奏请击之诏秦武通以并州兵马随便应接三年薛延陁自称可汗于漠北遣使来贡方物颉利称臣求尚公主颉利每委任诸胡疎逺族类兼以贪冒性多翻覆以故法令滋章兵革岁动国人患之诸部擕贰频年大雪六畜多死国中大馁颉利用度不给复重歛诸部由是下不堪命内外多叛之上以其请和后复援梁师都令兵部尚书李靖代州都督张公瑾出定襄道并州都督李勣右武卫将军丘行恭出通漠道左衞大将军柴绍出金河道卫孝节出恒安道薛万彻出畅武道竝受靖节度以讨之十二月突利可汗及郁射设䕃柰特勒等竝率所部来奔四年正月李靖进屯恶阳岭夜袭定襄颉利惊扰因徙牙于碛口其将康苏密等遂以隋萧后及杨政道来降二月颉利计窘窜于鐡山兵尚数万使执失思力入朝谢罪请举国内附太宗遣鸿胪卿唐俭将军安修仁等持节安抚之颉利稍自安靖乗间袭击大破之遂灭其国复定襄恒安地斥土界至于大漠颉利乗千里马独骑奔于从姪沙钵罗部落三月行军副总管张寳相率衆掩至沙钵罗营生擒颉利送于京师太宗赦之令还其家口馆于太仆廪食之颉利郁郁不得志与其家人或相对悲歌而泣上见其羸惫授虢州刺史以彼土多麞鹿縦其畋猎庶不失物性颉利辞不愿往遂授右衞大将军赐以田宅八年卒令其国人𦵏之从其俗礼焚尸灞水之东赠归义王谥曰荒其旧臣胡禄逹官吐谷浑邪自刎以殉浑邪者颉利之母婆施氏之媵臣也颉利初诞以付浑邪至是感义而死太宗闻而异之赠中郎将乃𦵏于颉利墓侧令中书岑文本制颉利及浑邪之碑以纪之突利可汗什钵苾者颉利之姪也隋大业中突利年数岁始毕遣领其东牙之兵号为泥步设隋淮南公主之入北也遂妻之颉利嗣立以为突利可汗牙直幽州之北管奚霫等数十部徴税无度诸部多怨之贞观初奚等竝来归附颉利怒其失衆遣北征薛延陁又丧师旅遂囚而挞焉突利初自武徳时深自结託太宗亦以恩义抚之结为兄弟与盟而去后颉利政乱骤征兵于突利突利拒之不与寻为颉利所攻遣使来乞师太宗因令将军周范屯太原以图进取突利乃率其衆来奔太宗礼之甚厚频赐以御膳四年授右衞大将军封北平郡王实封七百户以其下兵衆置顺州都督府仍拜为顺州都督遣率部落还蕃太宗谓曰昔尔祖启人亡失兵马一身投隋隋家竖立遂至强盛荷隋之恩未尝报徳至尔父始毕反为隋家之患自尔之后无岁不侵扰中国天实祸淫大降灾变尔衆散乱死亡畧尽既事穷后乃投我我今所以不立尔为可汗者正为启人前事故也改变前法欲中国久安尔宗族永固是以授尔都督当须依国法齐整所部如违当获重罪五年征入朝至并州道病卒年二十九太宗为之举哀令中书侍郎岑文本为碑文其子贺逻鹘嗣突利弟结社率贞观初入朝歴位中即将十三年从幸九成宫隂结部落得四十余人并拥贺逻鹘相与夜犯御营踰第四重幕引弓乱发杀卫士数十人折冲孙武开率兵奋击乃退北走渡渭水欲奔其部落寻皆捕斩之诏原贺逻鹘流于岭表颉利之败也其部落或走薛延陁或走西域而来降者甚衆酋豪首领至者皆拜将军布列朝廷五品以上百余人殆与朝士相半惟柘羯不至诏使招慰之凉州都督李大亮以为于事无用徒费中国因上疏曰臣闻欲绥逺者必先安近中国百姓天下根本四夷之人犹之枝叶扰于根本以厚枝叶而求久安未之有也今者招致突厥虽入提封臣愚稍觉其费未悟其益也然河西人庶积御蕃夷州县萧条户口失少加因隋乱减耗尤多若更劳役恐致妨损以臣愚诚请停招慰且谓之荒服者固臣而不内隋室早得伊吾兼统鄯善且末既得之后劳费日甚虚内致外竟无所益逺寻秦汉近观隋室动静安危昭然备矣伊吾虽曰臣附逺在蕃碛人非夏人地多沙卤其自竖立称藩附庸者请覊縻受之使居塞外必畏威怀徳永为藩臣盖行虚惠而收实福矣近日突厥倾国入朝既不能俘之江淮以变其俗乃置于内地去京不逺虽则寛仁之义亦非久安之计也每见一人初降赐马五匹袍一领酋帅悉受大官禄厚位尊理多糜费以中国之租赋供积恶之兇虏其衆益多非国之利也时降突厥多在朔方之地其入居京师者近万家诏议安边之术朝士多言突厥恃强扰乱中国为弊日久今天实䘮之穷来归我本非慕义之心因其归命分其种落俘之兖徐之地散属州县各使耕织百万胡虏可得化为百姓则中国有加户之利塞北可常空虚矣惟中书令温彦博议请准汉建武时置降匈奴于河南五原塞下全其部落得为捍御又不离其土俗因而抚之一则实空虚之地二则示无负之心若遣向徐兖则乖物性非含蓄之道祕书监魏征奏言北狄自古至今未得如斯之破败也且其代寇中国百姓怨雠若以其降伏不能诛灭即宜遣还河北居其本土此突厥降人非我族类强必寇盗弱则卑服不顾恩义其本情也秦汉患其若是故发勐将以击之收取河南以为郡县奈何以内地居之且今降者几至十万数年间孳息日倍居我肘腋甫迩王畿心腹之疾将为后患彦博又曰天子于物也如天地覆载有归者则必养之今突厥破灭之余归心降附若不加怜念弃而不纳非天地之道阻四夷之意臣愚甚谓不可遣居河南初无所患所谓死而生之亡而存之怀我徳惠终无背叛征又曰晋代有魏时胡落分居近郡平吴以后郭钦江统劝武帝逐出塞外不用钦等言数年之后遂倾瀍洛前代覆车殷鉴不远必遣居河南所谓养兽自遗患也彦博又曰臣闻圣人之道无所不通古先哲王有敎无类突厥余魂以命归我援之䕶之收居内地我指麾之敎之以礼法数载之后尽为农人选其酋首使入宿卫畏威怀徳何患之有光武居南单于于内郡为汉藩翰终乎一代不有叛逆太宗竟用其计于朔方之地幽州至灵州置顺化四州都督府又分颉利之地六州左置定襄都督府右置云中都督府以统其衆自结社率之反太宗始患之上书者多云处突厥于中国殊谓非便乃徙于河北立右武候大将军化州都督怀化郡王思摩为乙弥泥孰俟利苾可汗赐姓李氏率所部建牙于河北思摩者颉利族人也始毕处罗以其貌似胡人不类突厥疑非阿史那族类故歴处罗颉利代常为夹毕特勒终不得典兵为设武徳初数来朝贡封为和顺郡王及其国乱诸部多归中国惟思摩随逐颉利竟与同擒太宗嘉其忠使统颉利旧部落居于河南之地胜兵四万马万匹钖其土南至于大河北至白道川以北接薛延陁为种落初集惮薛延陁不肯出太宗遣司农卿郭嗣本赐延陁玺书曰前破突厥止为颉利一人除百姓之害所以废而黜之实不贪其土地利其人马也自黜废颉利以后恒欲更立可汗是以所降部落等竝置河南任其放牧今户口羊马日向孳多元许册立不可失信至秋间即欲遣突厥渡河复其国土我册尔延陁日月在前今突厥理是居后后者为小前者为大尔在碛北突厥居碛南各守土境若其踰越故相抄掠即将兵各问其罪此约既定非但有便尔身贻厥子孙长守富贵也于是命礼部尚书赵郡王孝恭赍册书就思摩部落筑坛于河上以拜之并赐之鼓纛突厥及胡在诸州安置者竝令渡河北还其旧部又以左屯卫将军阿史那忠为左贤王左武卫将军阿史那泥熟为右贤王以贰之薛延陁闻思摩渡河北虑其部落翻附碛北先蓄轻骑伺至而击之太宗遣使勅止之时思摩下部衆渡河者凡十万胜兵四万人思摩不能抚衆皆不惬服至十七年相率叛之南渡河请分处于胜夏二州之间诏许之思摩遂轻骑入朝寻授右卫将军从征辽东为流矢所中太宗亲为吮血其见顾遇如此未几卒于京师赠兵部尚书夏州都督陪𦵏昭陵立坟以象白道山诏立碑于化州通典卷一百九十七通典卷一百九十八钦定四库全书通典卷一百九十八唐京兆杜佑君卿纂边防十四北狄五突厥中突厥别部车鼻可汗亦阿史那之族也代为小可汗牙在金山之北颉利可汗之败北荒诸部将推为大可汗遇薛延陁为可汗车鼻不能当率所部归于延陁为人勇烈有谋畧颇为衆所附延陁恶而将诛之车鼻知其谋窜归于旧所其地去京师万里胜兵三万人自称乙注车鼻可汗西有葛逻禄北有结骨皆附𨽻之遣其子沙钵罗特勒来朝请身自入朝太宗遣使征之竟不至太宗大怒贞观二十三年遣右衞郎将髙偘潜引回纥仆骨等兵衆袭击之其酋长歌逻禄泥熟阙俟利发反㧞塞匐处木昆莫贺咄俟斤等率部落背车鼻相继来降永徽元年偘军次阿息山车鼻闻之召所部兵皆不赴遂擕其妻子从数百骑而遁其衆尽降偘率精骑追车鼻获之送于京师乃献于社庙又献于昭陵髙宗数其罪而赦之拜左武卫将军赐宅于长安处其余衆于鬰督军山置狼山都督以统之车鼻长子羯澷陁先统㧞悉密部车鼻未败前遣其子菴铄入朝太宗嘉之拜左屯衞将军更置新黎州以统其衆车鼻既败之后突厥尽为封疆之臣于是分置单于瀚海二都䕶府单于领狼山云中桑干三都督苏农等十四州瀚海金微新黎等七都督仙崿贺兰等八州各以其酋为都督刺史髙宗东封泰山狼山都督葛逻禄吐利等首领三十余人并从至岳下勒名于封禅之碑自永徽以来二十余年北鄙无事调露元年单于管内突厥首领阿史徳温奉职二部落相率反叛立泥熟匐为可汗二十四州并叛应之髙宗遣鸿胪卿萧嗣业右千牛将军李景嘉率衆讨之反为温败兵士死者万余人又令礼部尚书裴行俭为定襄道行军大总管率太仆少卿李思文营州大都督周道謩等统衆三十余万讨击温大破之泥熟匐为其下所杀并擒奉职而还永崇元年突厥又迎颉利从兄之子阿史那伏念于夏州将渡河立为可汗诸部落复响应从之又令裴行俭率师讨之伏念窘急诣行俭遂虏伏念诣京师斩于东市永淳二年突厥阿史那骨咄禄复反叛骨咄禄者颉利之疎属其父本是单于右厢云中都督尉舍利元英下首领代袭吐屯啜伏念既破骨咄禄鸠集亡散入总材山聚为羣盗有衆五千余人又抄掠九姓得羊马甚多渐至强盛乃自立为可汗以其弟黙啜为设咄悉匐为叶䕶其所因温彦博议处河南诸部落分为六州后渐滋䌓至阿史那元珍习中国风俗知边塞虚实在单于检校降户部落尝坐事为单于长史王本立所拘絷㑹骨咄禄入寇元珍请依旧检校部落本立许之因而便投骨咄禄骨咄禄得之甚喜立为阿波大逹干令专统兵马事进寇蔚州都督崔智辩击之反为所杀文明元年又寇朔州杀掠吏人垂拱二年骨咄禄又寇朔代等州左玉钤衞中郎将淳于处平为阳曲道总管与副中郎将蒲英节率兵赴援行至忻州与贼战大败死者五千余人三年骨咄禄又寇昌平令左鹰扬衞大将军黑齿常之击却之其年八月寇朔州复以常之为燕然道大总管击贼于黄花堆大破之追奔四千余里贼衆遂散走碛北右监门衞中郎将㸑寳璧又率精兵万三千人出塞穷追反为骨咄禄所败全军尽没寳璧轻骑遁归初寳璧见常之破贼遽表请穷其余党武太后令常之与寳璧计议遥为声援寳璧贪功先行又令人出塞二千余里觇候见元珍等部落皆不设备遂率衆掩袭之既至又遣人报贼令得设备出战遂为贼所覆寳璧坐此伏诛武太后大怒因改骨咄禄为不卒禄元珍后率兵讨突骑施临阵战死骨咄禄天授中卒黙啜者骨咄禄之弟也骨咄禄死时其子尚幼黙啜遂簒其位自立为可汗长夀三年率衆寇灵州杀掠吏人武太后遣白马寺僧薛怀义为代朔道行军大总管领十八将军以讨之既不遇贼寻班师焉黙啜俄遣使来朝武太后大悦册授左衞大将军封归国公赐物五千段明年复遣使请和又加授迁善可汗万嵗通天元年契丹首领李尽忠孙万荣反畔攻䧟营府黙啜遣使上言请还河西降户即率部落兵马为国讨击契丹许之黙啜遂攻契丹部衆大溃尽俘其家口黙啜自此兵衆渐盛武太后寻遣使册立黙咄为特进颉跌大单于立功报国可汗圣歴元年黙啜表请与武太后为子并言有女请和亲初咸亨中突厥诸部来降附者多处之丰胜灵夏朔代等六州谓之降户默啜至是又索此降户及单于都䕶府之地兼请农器种子武太后初不许默啜大怒言辞甚慢拘我使人司宾卿田归道将害之时朝廷惧其兵势纳言姚璹建议请许其和亲遂尽驱六州降户数千帐并种子四万余石农噐三千事以上与之默啜浸强由此也其年武太后令魏王武承嗣男淮阳王延秀就纳其女为妃遣右豹韬衞大将军阎知微摄春官尚书大赍金帛送赴虏廷行至黑沙南庭默啜谓知微等曰我女拟嫁与李家天子儿你今将武家儿来我突厥积代以来降附李家闻李家天子种末总尽唯有两儿在我今将兵助立遂收延秀等拘之别所伪号知微为可汗与之率衆十余万袭我静难及平狄清夷等军静难军使左玉钤衞将军慕容𤣥崱以兵五千人降虏进寇妫檀等州武太后令司农卿武重规为天兵中道大总管武威衞将军沙咤忠义为天兵西道总管幽州都督张仁亶为天兵东道总管率兵三十万击之左羽林衞大将军阎敬容为天兵西道后军总管统兵十五万以为后援默啜又出恒州道寇蔚州䧟飞狐县俄进攻定州杀刺史孙彦髙焚烧百姓庐舍虏掠男女无长少皆杀之武太后大怒又改默啜号为斩啜寻又围逼赵州长史唐波若翻城应之刺史髙叡抗节不从遂遇害武太后乃立庐陵王为皇太子令统河北道行军大元帅军未发而黙啜尽杀所掠赵定等州男女八九万人从五囬道而去所过残杀不可胜纪沙咤忠义及后军总管李多祚等皆持重不敢战河北道元帅纳言狄仁杰总兵十万追之无所及二年黙啜立其弟咄悉匐为左厢察骨咄禄子默矩为右厢察各主兵马二万余人又立其子匐俱为小可汗位在两察之上仍主处木昆等十姓兵马四万余人又号为拓西可汗自是连嵗寇边久视元年掠陇右诸监马万余匹长安三年黙啜遣使莫贺逹干请以女妻皇太子之子武太后令太子男恩平王重俊义兴王重明廷立见之黙啜遣大臣移力贪汗入朝献马千匹及方物以谢许亲之意武太后䜩之于宿羽亭太子相王及朝集使三品以上并㑹焉重赐以遣之中宗即位默啜又寇灵州鸣沙县灵武军大总管沙咤忠义拒战败绩死者六千余人遂进寇原㑹等州掠陇右郡牧马万余匹而去忠义坐免中宗令内外各进破突厥之策右补阙卢俌上疏曰逺荒之地凶悖之俗难以徳绥可以威制降自三代无闻上䇿昔方叔帅师功歌周雅去病耀武勲勒燕山则万里折冲在乎择将春秋谋元帅取其悦礼乐敦诗书晋臣元凯射不穿札而建平吴之勲是知中权制谋不在一夫之勇其蕃将沙咤忠义等身虽骁悍志无逺图此乃骑将之才本不可以当大任且师出以律将军死绥师败弃军古有常典近者鸣沙之役主将先逃轻挫国威须正邦宪又其中军既败阵乱矢穷义勇之士犹能死战功成纪録以劝戎行赏罚既眀将士尽节此擒敌之术也臣又闻以蛮夷攻蛮夷中国之长算故陈汤统西域而郅支灭常惠用乌孙而匈奴败请购辩勇之士班傅之俦傍结诸蕃与图攻取此又犄角之势也臣又闻昔置新秦以实塞下宜因古法募人徙边选其胜兵免其行役次庐伍明教令则狃习戎事究识夷险其所虏获因而赏之近战则守家逺战则利货趋赴锋镝不劳训誓朝赋杨栁夕歌杕杜十年之后可以久安上览而善之黙啜于是杀我行人假鸿胪卿臧思言上以思言对贼不屈节特赠鸿胪卿仍命左屯衞大将军张仁愿充朔方道大总管以御之景云二年三月张仁愿于河北筑三受降城先是朔方军北与突厥以河为界河北岸有拂云祠突厥将入寇必先诣祠祭酹求福因牧马料兵候氷合渡河时黙啜尽衆西击婆葛仁愿乗虚夺取漠南之地筑三城首尾相应絶其南寇之路留年满兵助成其功以拂云祠为中城与东西相去各四百里皆据津济遥相应接北拓三百余里于牛头胡那山北置烽候百八十所自是突厥不得度山放牧朔方更无寇掠减镇兵数万人黙啜西击婆葛破灭之契丹及奚自神功之后常受其征役其地东西万余里控弦四十万自颉利之后最为强盛自恃兵威虐用其衆黙啜既老部落渐多逃散开元二年遣其子移湼可汗及同俄特勒妹壻火㧞颉利发石阿失毕率精骑围逼北庭右骁卫将军郭䖍瓘婴城固守俄而出兵擒同俄特勒于城下斩之虏因退缩火拔惧不敢归擕其妻来奔制授左衞大将军封燕北郡王封其妻为金山公主赐宅一区奴婢十人马十匹物千段明年十姓部落左厢咄禄啜右厢五弩失毕五俟斤及子壻髙丽莫离支髙文简跌都督思太等各率其衆相继来降前后总万余帐令居其河南之旧地授髙文简左卫员外大将军封辽西郡公跌思太为特进右卫员外大将军兼跌都督楼烦郡公自余首领封拜赐物各有差黙啜女壻阿史得胡禄俄又归朝授以特进其秋黙啜与九姓首领阿思布等战于碛北九姓大溃人畜多死思布率衆来降四年默啜又北讨九姓拔曵固战于独乐河拔曵固大败黙啜负胜轻归而不设备遇拔曵固逆率颉质畧于桞林中突出击黙啜斩之便与入蕃使郝灵佺传黙啜首至京师骨咄禄之子阙特勒鸠合旧部杀黙啜子小可汗及其诸弟并亲信畧尽立左贤王黙棘连是为毗伽可汗毗伽以开元四年即位本蕃号为小杀性仁友自以得国是阙特勒之功固让之阙特勒不受遂以为左贤王专掌兵马是时奚契丹相率欵塞突骑施苏禄自立为可汗突厥部落颇多擕贰乃召黙啜时衙官暾欲谷为谋主初黙啜下衙官尽为阙特勒所杀暾欲谷以女为小杀可敦遂免死废归部落及复用年已七十余蕃人甚敬服之俄而降户阿悉烂跌思太等复自河曲叛归初降户南至单于左衞大将军单于副都䕶张知运尽收其器仗令渡河而蕃人怨怒御史中丞姜晦为廵边使蕃人诉无弓矢不得射猎晦悉给还之故有抗敌之具张知运不设备与降户战于青冈岭大败临阵生擒知运拟将送与突厥朔方总管薛讷率兵追讨之贼至大斌县又为将军郭知运所击贼衆大溃散投黒山唿延谷释张知运而去上以张知运丧师斩之以狥小杀既得降户谋欲南入为寇暾欲谷曰唐主英武人和年丰未得闲隙不可动也我衆新集犹尚疲羸须且息养三数年始可观变而举小杀又欲修筑城壁造立寺观暾欲谷曰不可突厥人户寡少不及中国百分之一所以常能抗拒者正以随逐水草居处无常射猎为业人皆习武强则进兵抄掠弱则窜伏山林唐兵虽多无所施用若筑城而改变旧俗一朝失利必将为唐所併且寺观之法教人仁弱本非用武争强之道不可置也小杀等深然其计八年冬御史大夫王晙为朔方大总管奏请西征拔悉密东发奚契丹两蕃期以明年秋初引朔方兵数道俱入掩突厥衙帐于稽落河上小杀闻之大恐暾欲谷曰拔悉密今在北庭与两蕃东西相去极逺势必不合王晙兵马计亦无能至此必若能来候其临到即移衙帐向北三日唐兵粮尽自然去矣且拔悉密轻而好利闻命必是先来王晙与张嘉贞不协奏请有所不惬必不敢动若王晙兵马不来拔悉密独至即击取之势易为也拔悉密果临突厥衙帐而王晙兵及两蕃不至拔悉密惧而引退突厥欲击之暾欲谷曰此衆去家千里必将死战未可击也不如以兵蹑之去北庭二百里暾欲谷分兵间道先掩北庭因纵兵卒击拔悉密之衆尽为突厥所擒并虏其男女而还暾欲谷回兵因出赤亭以掠凉州羊马时杨敬述为凉州都督遣副将及判官元澄出兵邀击之暾欲谷曰敬述若守城自固即与连和若出兵相当即领军战我今乗胜必有功矣敬述下兵至那契丹遇贼元澄令兵士揎臂持满仍急结其袖会风雪冻烈尽堕弓矢由是官军大败元澄脱身而走敬述坐削除官爵白衣检校凉州事小杀由是大振尽有黙啜之衆俄又遣使请和乞与𤣥宗为子许之仍请尚公主上但厚赐而遣之十三年上将东廵中书令张説谋欲加兵以备突厥兵部即中裴光庭曰封禅告成之事忽此征发岂非名实相乖说曰突厥比虽请和兽心难测且小杀者仁而爱人衆为之用阙特勒骁武善战所向无前暾欲谷深沉有谋老而益壮李靖徐勣之流也三虏协心动无遗䇿知我举国东廵万一窥边何以御之光庭请遣使征其大臣扈从即突厥不敢不从又亦难为举动说然其言乃遣中书直省袁振摄鸿胪卿往突厥以告其意小杀与其妻及阙特勒暾欲谷等环坐帐中设宴谓振曰吐蕃狗种唐国与之为婚奚及契丹旧是突厥之奴亦尚唐家公主突厥前后请结和亲独不蒙许何也袁振曰可汗既与皇帝为子父子岂合婚姻小杀等曰两蕃亦蒙赐姓犹得尚公主但依此例有何不可且闻入蕃公主皆非天子女今之所求岂问真假频请不得亦实羞见诸蕃振许为奏请小杀乃遣大臣阿史得颉利发入朝贡献因扈从东廵发都至嘉㑹顿引颉利发及诸蕃酋长入仗仍与之弓箭时有兔起于御马之前上引弓傍射获之颉利发便下马捧兔舞蹈曰圣人神武超絶若天上则不知人间无也自是尝令突厥入仗驰射起居舍人吕向上疏曰臣闻鸱枭不鸣未为瑞鸟勐虎虽伏岂齐仁兽是由丑性毒行久务常积故也夫突厥者正同此类安忍残贼莫顾君亲陛下以武义临之文徳来之既慴威灵又沐声敎以力以势不得不庭故稽颡称臣奔命遣使陛下乃能收其倾効杂以从官赴封禅之礼叅玉帛之㑹此徳业自盛固不可名焉因复许其从游召入禁仗仰英之四照覩神艺之一发恩义俱极诚无踰焉乃更赐以驰逐使操弓矢竞飞镞于前同获兽之乐是屑畧太过未敢取也虽圣胸豁逹与物无猜而愚心徘徊与时加慄倘此等各怀犬吠交肆盗憎荆卿诡动何罗窃至暂逼严跸稍冒清尘即殪元方邱墟幽土单于为醢穹庐为洿何塞过责特愿勿复亲近使知分限行不失常归于得所此谓廽两曜之鉴袪九宇之忧孰不幸甚上纳其言遂令诸蕃先发东封廻驾设䜩厚赐而遣竟不许其和亲自后灭絶无闻通典卷一百九十八通典卷一百九十九钦定四库全书通典卷一百九十九唐京兆杜佑君卿纂边防十五北狄六突厥下西突厥大逻便初木杆与沙钵畧可汗有隙因分为二其国居乌孙之故地东至突厥国西至雷翥海南至疎勒北至瀚海在京师西北七千里自焉耆国西北七日行至其南庭自南庭又正北八日行至其北庭鐡勒龟兹及西域诸国皆归附之其人杂有都陆及弩失毕葛逻禄处月处宻伊吾等诸种风俗大抵与突厥同唯言语微异其官有叶䕶有设有特勒常以可汗子弟及宗族为之又有乙斤屈利啜阎洪逹颉利发吐屯俟斤等官皆代袭其位大逻便既为处罗便可汗所擒其国立鞅素特勒之子是为泥利可汗至其子逹漫号泥撅处罗可汗其母向氏本中国人生达漫而泥利卒而向氏又嫁其弟婆实特勒隋开皇末婆实与向氏诣长安处罗可汗居无常处然多在乌孙故地立小可汗分统所部一在石国北以制诸胡一居龟兹北其地名应婆每五月八月相聚祭神岁遣重臣向其先代所居之窟致祭焉炀帝大业六年帝将西讨吐谷浑遣侍御韦节召处罗㑹于大斗拔谷其国人不从处罗谢使者辞以故适㑹其酋长射匮使求婚裴矩因奏曰处罗不朝自恃强大臣请以计弱之分裂其国则易制也射匮者都六之子逹头之孙代为可汗君临西面今闻其失职附𨽻于处罗故遣使来以结援耳愿厚礼其使拜为大可汗突厥势分两从我矣帝从之遂召其使者言处罗不顺之意称射匮有好心吾将立为大可汗令发兵诛处罗然后当为婚也帝取桃竹白羽箭一枝以赐射匮因谓之曰此事宜速疾如箭也使者反路经处罗处罗爱箭将留之使者谲而得免射匮闻之大喜兴兵袭之处罗大败弃妻子将左右数千骑东走遁于髙昌东保特罗漫山髙昌王麴伯雅上状帝遣裴矩将向氏亲要左右往晓谕之遂入朝诏留其累弱万余口令其弟阙逹设牧畜会宁郡处罗可汗隋炀帝大业中与特勒大奈入朝仍从炀帝征髙丽赐号为曷萨那可汗遇江都之乱从宇文化及至河北化及败大唐已革命归京师封归义郡王俄贡大珠于髙祖上劳之曰珠信为寳王但赤心珠无所用不受自处罗朝隋后射匮遂有其地处罗既先与始毕有隙及在京师始毕遣使请杀之髙祖不许羣臣谏曰若不与则是存一人而失一国也后必为患迟廻久之不得已乃引曷萨那可汗于内殿与纵酒既而送至中书门下省纵北突厥使杀之太宗即位令以礼改𦵏阙逹设初居于㑹宁有部落三千余骑至隋末自称阙可汗武徳初遣使内属厚加抚慰寻为李轨所灭特勒大奈隋大业中与曷萨那可汗同归中国及从炀帝讨辽东以功授金紫光禄大夫后分其部落于楼烦会髙祖举兵大奈率其衆以从隋将桑眀和袭义军于饮马泉诸军多已奔退大奈将数百骑出明和后掩其不备击大破之诸军复振拜光禄大夫及定京城以力战功赏物五千叚赐姓史氏武徳初从太宗讨薛举又从平王世充窦建徳刘黒闼并有殊功赐宫女三人杂綵万余叚贞观三年累迁右武衞大将军检校丰州都督封窦国公实封三百户十二年卒赠辅国大将军初曷萨那之朝隋也为炀帝所留其国人遂立萨那之叔父射匮为可汗始开土宇东至金山西临西海自玉门以西诸国皆役属之遂与北突厥为敌乃建庭于龟兹北三弥山寻卒弟统叶䕶可汗代立统叶䕶可汗勇而有谋善攻战北并鐡勒西拒波斯南接罽賔悉归之控弦数十万覇有西域据旧乌孙之地又移庭于石国北千里其西域诸国王悉授颉利发并遣吐屯一人监统之督其征赋西戎之盛未有也武徳三年遣使贡条支巨卵时北突厥作患髙祖厚加抚结与之并力以图北蕃统叶䕶许以五年冬大军当发颉利可汗闻之大惧复许叶䕶通和无相征伐统叶䕶寻遣使来请婚髙祖谓侍臣曰西突厥去我悬逺急疾不相得力今来请婚计将安在封徳彝对曰当今之务莫若逺交而近攻正可权许其婚以威北狄待三数年后中国全盛徐思其宜髙祖许之婚令髙平王道立至其国统叶䕶大悦遇颉利可汗频岁入寇西蕃路梗由是未果为婚贞观元年遣真珠统俟斤与道立来献万钉寳钿金带马五千疋时统叶䕶自负其强无恩于国部落咸怨葛罗禄种多叛之颉利可汗不欲中国与之和亲数遣兵入寇又遣人谓统叶䕶曰汝若迎唐家公主要须经我国中而过统叶䕶患之未克婚为其伯父所杀而自立是为莫贺咄俟屈利毗可汗初统叶护令伯父分统突厥种类为小可汗及此自称大可汗国人不附弩失毕部共推泥熟莫贺设为可汗泥熟不从时统叶䕶之子咥利特勒避莫贺咄之难亡在康居泥熟遂迎而立之是为乙毗沙钵罗肆叶䕶可汗连兵不息俱遣使来朝各请婚于我太宗不许讽令各保所部无相征伐其西域诸国及鐡勒先役属于西突厥者悉叛之国内虚耗肆叶䕶既是旧主之子为衆心所归其西面都陆可汗及莫贺咄可汗二部豪帅多来附之又兴兵以击莫贺咄莫贺咄大败遁于金山寻为咄陆可汗所害国人乃奉肆叶䕶为大可汗肆叶护可汗立大发兵北征鐡勒薛延陁逆击之反为所败肆叶䕶性猜狠信谗无统驭之畧有乙利可汗者于肆叶䕶功最多由是授小可汗以非罪族灭之羣下震骇莫能自固肆叶护素惮泥熟而隂欲图之泥熟遂适焉耆其后没卑逹干与突厥弩失毕二部豪帅潜谋击之肆叶护以轻骑遁于康居寻卒国人迎泥熟于焉耆而立之是为咄陆可汗咄陆可汗者亦称大度可汗其父莫贺设本𨽻统叶䕶武徳中常至京师时太宗居藩务加怀辑与之结盟为兄弟既被推为可汗遣使诣阙请降太宗赐以名号及鼓纛贞观七年遣鸿胪寺少卿刘善因至其国册授为吞河娄拔奚利邲咄陆可汗明年泥熟卒其弟同俄设立是为沙钵罗咥利失可汗以贞观九年上表请㛰献马五百疋朝廷唯厚加抚慰未许其㛰俄而其国分为十部每部令一人统之号为十设每设赐以一箭故称十箭焉又分十箭为左右厢各置五箭其左厢号为五咄陆部落置五大啜管一箭右厢号为五弩失毕置五大俟斤管一箭其后或称一箭为一部落大箭头为大首领五咄陆部落居碎叶以东五弩失毕部落居于碎叶以西自是都号为十姓部落咥利失既不为衆所归部衆擕贰为其统吐屯所袭麾下亡散咥利失以左右百余骑拒之战数合统吐屯不利而去咥利失奔其弟步利设与保焉耆其阿悉吉阙俟斤与统吐屯等召国人将立欲谷设为大可汗以咥利失为小可汗统吐屯为人所杀欲谷设兵又为其俟斤所破咥利失复得其故地弩失毕处月处宻等竝归咥利失十二年西部竟立欲谷设为乙毗咄陆可汗乙毗咄陆可汗与咥利失中分自伊列河以西属咄陆以东属咥利失咄陆可汗又建庭于乌镞曷山西谓之北庭自厥越失拔悉弥駮马结骨火燖触木昆诸国皆臣之十三年咥利失为吐屯俟利发与欲谷设通谋作难咥利失穷蹙奔于镞汗而死弩失毕部落酋帅迎咥利失弟伽那之子薄布特勒而立之是为乙毗畧沙钵罗叶䕶可汗乙毗可汗既立建庭于睢合水北谓之南庭东以伊列河为界自龟兹鄯善且末吐火罗焉耆石国史国何国穆国康国皆受其节度累遣使朝贡太宗降玺书慰劳贞观十五年令左领军将军张大师册授焉赐以鼓纛于时咄陆可汗与叶䕶频相攻击㑹咄陆遣使诣阙太宗谕以敦睦之道咄陆兵衆渐强西域诸国复来归附未几咄陆遣石国吐屯攻叶䕶擒之送于咄陆寻为所杀咄陆可汗既并其国弩失毕诸姓不服咄陆皆叛之咄陆复率兵击吐火罗破之遣兵寇伊州安西都䕶郭孝恪率轻骑二千自乌骨邀击败之咄陆又遣处月处宻等围天山县孝恪又击走之孝恪乗胜进据处月俟斤所居之城追奔及于遏索山斩首千余级降其处宻之衆而归咄陆初以泥熟啜自擅取而斩之以徇寻为泥熟啜部将胡録屋所袭衆多亡逸其国大乱贞观十五年部下屈利啜等谋欲废咄陆各遣使诣阙请立可汗太宗遣使赍玺书立莫贺咄乙毗可汗之子是为乙毗射匮可汗乙毗立乃发弩失毕兵就白水击咄陆大败之咄陆自知不为衆所附乃西走吐火罗国中国使人先为咄陆所拘者射匮悉以礼资送归长安复遣使贡方物请赐婚太宗许之令割龟兹于阗疎勒朱俱波葱岭等五国以充聘礼及太宗崩贺鲁反叛射匮部落为其所併阿史那贺鲁者曵步利设射匮特勒之子也阿史那步眞既来归国咄陆可汗乃立贺鲁为叶䕶以继步眞居于多逻斯川在西州直北千五百里统处月处宻姑苏葛逻禄毕失五姓之衆其后咄陆西走吐火罗国射匮可汗遣兵迫逐贺鲁不常厥居贞观二十三年乃率其部落内属诏居庭州寻授左骁衞将军瑶池都督永徽二年与其子咥运率衆西遁㨿咄陆可汗之地总有西域诸部建牙于䨇河及千泉自号沙钵罗可汗统摄咄陆弩失毕十姓其咄陆有五啜弩失毕有五俟斤各有所部胜兵数十万竝覊属贺鲁西域诸国亦多附𨽻焉贺鲁寻立咥运为贺咄叶护数侵扰西蕃诸部又进寇庭州三年诏遣左武候大将军梁建方右骁衞大将军契苾何力率燕然都䕶所部囬纥兵五万骑讨之前后斩首九千级虏渠帅六十余人四年咄陆可汗死其子真珠叶䕶与五弩失毕请击贺鲁破其牙帐斩首千余级显庆二年遣左屯衞将军苏定方燕然都䕶任雅相副都䕶萧嗣业左骁卫大将军瀚海都督回纥婆闫等率师讨击仍使右武衞大将军阿史那弥射左屯衞大将军阿史那步真持节为安抚大使定方至曵咥河西贺鲁率胡禄屋阙啜等二万余骑列阵而待定方率嗣业总管任雅相与之交战贼衆大败斩其大首领䕶都㗳逹官等二百余人贺鲁及阙啜轻骑奔窜渡伊丽河兵马溺死者甚衆嗣业至千泉贺鲁建牙之处弥射进军伊丽水处宻处月部落率衆来降弥射进次双河贺鲁先使步失逹官鸠集散卒据栅拒战弥射步眞攻之大溃又与苏定方攻贺鲁于叶水大破之贺鲁与咥运欲投䑕耨设至石国之苏咄城傍人马饥乏城主伊湼逹干诈将酒食出迎贺鲁信其言入城反被拘执萧嗣业既至石国䑕耨设乃以贺鲁之属俘至京师令献于昭陵及太社髙宗特免死分其种落置崑陵蒙池二都䕶府其所役属诸胡国皆分置州府西尽于波斯竝𨽻安西都䕶府四年贺鲁卒诏𦵏于颉利墓侧刻石以纪其事阿史那弥射者室黠宻可汗五代孙也初室黠宻为十大首领有兵十万衆往平西域诸胡国自立为可汗号弥射在本蕃为莫贺咄叶䕶与族兄步眞有隙以贞观十三年率所部处月处宻等入朝授右监门大将军其后步真遂自立为咄陆叶护其部落多不服委之遁去步真复擕家属入朝授左屯卫大将军弥射从太宗征髙丽有功封平襄县伯显庆二年转左武衞大将军及讨贺鲁乃册立弥射为兴昔亡可汗兼左卫大将军崑陵都䕶分押贺鲁下五咄陆部落步眞授继往絶可汗兼右卫大将军蒙池都䕶仍分押五弩失毕部落因令与卢永庆等准其部落大小职位髙下节级授刺史以下官龙朔中又令弥射步真俱率所部从䫻海道大总管苏海政讨龟兹步真常欲并弥射部落遂宻告海政云弥射欲谋反请以计诛之时海政兵才数千悬师在弥射境内遂集军吏而谋曰弥射若反我軰即无噍类今宜先举事则可克㨗乃伪称有勅令大总管赍物数百万叚分赐可汗诸首领由是弥射率其麾下随例请物海政尽收斩之其后西蕃咸言弥射非反为步眞所诬而海政不能审察滥行诛戮武太后临朝以十姓无主数年部落多散垂拱初遂擢授弥射子右豹韬衞翊府中郎元庆为左玉钤衞将军兼崑陵都䕶令袭兴昔亡可汗押五咄陆部落步眞子斛瑟罗为右玉钤衞将军兼蒙池都䕶押五弩失毕部落寻进授元庆右卫大将军如意元年为来俊臣诬搆谋反被害其子献配流崖州长安三年召还累授右骁衞大将军袭父兴昔亡可汗充安抚招慰十姓大使献本蕃渐为黙啜及乌质勒所侵遂不敢还国开元中累迁右金吾大将军卒于长安阿史那步真者在本蕃授右屯衞大将军与弥射讨平贺鲁加授骠骑大将军行右卫大将军蒙池都䕶继往絶可汗押五弩失毕部落寻卒其子斛瑟罗本蕃为步利设垂拱初授右玉钤卫将军兼蒙池都䕶袭继往絶可汗押五弩失毕部落天授元年拜左衞大将军改封竭忠事主可汗仍兼蒙池都护寻卒子怀道神龙中累授右屯衞大将军光禄卿转太仆兼蒙池十姓可汗自垂拱以后十姓部落频被突厥黙啜侵掠死散殆尽乃随斛瑟罗统六七万人徙居内地西突厥阿史那氏于是遂絶突骑施乌质勒者西突厥之别种也初𨽻在斛瑟罗下号为莫贺逹干后以斛瑟罗用法严酷拥衆背之尤能抚䘏其部落由是为逺近诸胡所归附其下置部督二十员各统兵戈七千人常屯聚碎叶西北界后渐攻䧟碎叶徙其牙帐居之东北与突厥为隣西与诸胡国相接至庭州斛瑟罗以部衆削弱自武太后时入朝不敢还蕃其地竝为乌质勒所幷及卒其长子娑葛代统其衆诏使立娑葛为金河郡王仍赐以宫女四人初娑葛代父统兵乌质勒下部将阙啜忠节甚忌之以兵部尚书宗楚客当朝任势密遣使赍金七百两以赂楚客请停娑葛统兵楚客乃遣御史中丞冯嘉賔充使至其境隂与忠节筹其事并自致书以申意在路为娑葛逰兵所获遂斩嘉賔仍进兵攻䧟火烧等城遣使上表欲索楚客头景龙三年娑葛弟遮弩恨所分部落少于其兄遂叛入突厥请为乡导以讨娑葛黙啜乃留遮弩遣兵二万人与其左右来讨娑葛擒之与娑葛俱杀之默啜兵还娑葛下部将苏禄鸠集余衆自立为可汗苏禄者突骑施别种也颇善绥抚十姓部落渐归附之有衆二十万遂雄西域之地寻遣使来朝开元三年制授苏禄为左羽林衞大将军金方道经畧大使特遣侍御史解忠顺赍玺书册立为忠顺可汗自是每年遣使朝献上乃立史怀道女为金河公主以妻之时杜暹为安西都䕶公主遣牙官赍马千疋诣安西互市使者宣公主敎与暹暹曰阿史那氏女岂合宣敎与吾节度使耶杖其使者留而不遣其马经寒雪尽死苏禄大怒发兵分寇四镇㑹暹入为相赵颐贞代为安西都䕶城守久之由是四镇贮积及人畜竝为苏禄所掠而去安西仅全俄又遣使入朝献方物十八年苏禄使至京师上御丹鳯楼设宴时突厥先遣使入朝是日亦来同宴与苏禄使争长突厥使曰突骑施国小本是突厥之臣不宜居上苏禄使曰今日此宴乃为我设不合居下中书门下及百僚遂于东西幕下两处分坐突厥使在东突骑施使在西宴讫厚赉而遣苏禄性尤清俭每战伐有功所克获尽分与将士及诸部落其下爱之甚为其用潜又遣使南通吐蕃东附突厥及吐蕃亦嫁女与之苏禄既以三国女为可敦又分立数子为叶䕶费用渐广先既不为积贮晚年抄掠所得者留不分之又因风病一手挛缩其下诸部心始擕贰有大首领莫贺逹干都摩度两部最为强盛百姓又分为黄姓黒姓两种互相猜阻二十六年莫贺逹干勒兵夜攻苏禄杀之都摩度初与莫贺逹干连谋俄又相背立苏禄之子吐火仙为可汗以辑其余衆与莫贺逹干自相攻击莫贺逹干遣使告安西都䕶盖嘉运嘉运率兵讨之大破都摩度之衆临阵擒吐火仙并收得金河公主而还又欲立史怀道之子昕为可汗以镇抚之莫贺逹干不许曰讨平苏禄本是我之元谋若立史昕为主则国家何以赏于我乃不立史昕便令莫贺达干统衆二十七年嘉运率将士诣阙献俘上御花蕚楼以宴之仍命将吐火仙献于太庙俄又黄姓黒姓自相屠杀各遣使降附鐡勒鐡勒之先匈奴之苗裔也种类最多自西海之东依据山谷往往不絶独洛河北有仆骨同罗韦纥㧞野古覆罗竝号俟斤蒙陈吐如纥斯结浑斛薛等诸姓胜兵可二万伊吾以西焉耆之北傍白山则有契弊薄落职乙咥苏婆那曷乌䕶骨纥也咥于尼䕶等胜兵可二万金山西南有薛延陁咥勒儿十盘逹契等万余兵康国北傍阿得水则有诃咥曷嶻拨忽叱干具海曷比悉阿嵯苏㧞也末渇达等三万余兵傍嶷海东西苏路羯三索咽蔑促薛忽等诸姓八千余兵拂菻东则有恩屈阿兰北振九离伏嗢昏等近二万人北海南则都波等虽姓氏各别总谓为鐡勒竝有君长属东西两突厥随水草流移人性兇忍善于骑射贪婪尤甚以寇掠为生近西邉者颇为艺植多牛羊而少马突厥国有东西征讨皆资其用以制北荒十六国慕容垂时塞北后魏末河西竝云有勅勒部鐡勒盖言讹也隋大业元年突厥处罗可汗击鐡勒诸部厚其税歛又猜忌薛延陁等恐为变遂集其魁帅数百人尽诛之由是一时反叛拒处罗遂立俟利发俟斤契弊歌楞为易真莫何可汗居贪汗山复立薛延陁内俟斤字也咥为小可汗处罗既败莫何始大焉甚得衆心为隣国所惮伊吾髙昌焉耆诸国悉附之其俗大抵与突厥同唯丈夫婚毕就便妻家待产乳男女然后归此其异也薛延陁薛延陁鐡勒之别部也与薛部杂居因号薛延陁可汗姓壹利吐氏代为强族初蠕蠕之灭也并属于突厥而部落中分在郁督军山者东属于始毕在贪汗山者西属于叶䕶其主夷男于大唐贞观中遣使朝聘为毗伽可汗居大漠北俱沦水南去长安万四千余里后鐡勒仆骨同罗共击薛延陁大败太宗以其破亡遣江夏王道宗左衞大将军阿史那社尔为瀚海道安抚使初薛延陁真珠毗伽可汗遣使请婚太宗许以女妻之征可汗备亲迎之礼诏幸灵州与之礼㑹延陁先无府藏调歛其国且行万里既涉沙碛无水草而羊马多死遂后期太宗于是停幸灵州既而聘羊马损耗将半于是反其使者羣臣或云许公主以妻延陁邉境得以休息纳其献聘不可失信于蕃人宜在速成太宗曰君等知古而不知今昔汉家匈奴强而中国弱所以厚饰子女嫁与单于今中国强而北狄弱汉兵千人堪击其数万延陁所以扶服稽颡恣我所为不敢骄慢者以新得立为君长杂居非其夲属将倚大国用服其衆彼同罗仆骨等十余部落兵可数万足制延陁所以不敢发者以延陁为我所立惧中国也若今以女妻之大国子婿増崇其礼深结党援杂姓部落更尊服之延陀等岂知恩义微不得意勒兵南下所谓养兽自噬也今不许其女使命颇简诸姓部落知吾弃之其争击延陁必矣既而李思摩数侵掠之延陁复使突利失寇定襄掠百姓太宗遣英国公李勣援之虏已出塞而还太宗以玺书责让之可汗乃遣使致谢复请发兵助军太宗优诏答而止焉仆骨仆骨鐡勒之别部习俗与突厥畧同在多滥东境胜兵万余与同罗宿敦隣好最居北偏先臣于颉利苦颉利乱政后附薛延陁大唐贞观中遣使朝贡及延陁之灭也其大酋婆匐俟利发歌蓝伏延诣阙内附同罗同罗者鐡勒之别部也在薛延陁之北去长安万七千五百里户万五千俗与突厥畧同初臣突厥苦颉利之政乱太宗时其酋俟利发时健啜遣使内附中间无闻洎天寳初其酋帅阿布思以万余帐来降处之朔方河南之地给其廪食每嵗仍费缯絮数十万叚其河曲郡县仓廪为之空虚至十年背叛刼掠诸姓部落遂还漠北寻为囬纥所破党衆离散阿布思后奔葛罗禄北庭节度程千里购之以献戮于京师都波都波者鐡勒别种南去囬纥十三日行分为三部自相统摄结草为庐无牛羊不知耕稼土多百合草取其根以为粮兼捕鱼射猎为食而衣貂鹿之皮贫者缉鸟羽以为服婚姻富者以马贫用鹿皮及草根为聘礼死亡以木柜盛尸置山中或悬于树上送𦵏哭泣畧与突厥类莫知四时之候国无刑罚偷盗倍征其赃大唐贞观二十一年遣使朝贡㧞野古㧞野古者亦鐡勒之别部在仆骨东境胜兵万余其地丰草盛人皆殷富其酋俟利发屈利失贞观二十一年举其部来降其地东北千有余里曰康干河有松木入水三年乃化为石其色青有国人居住其人谓之康干石其松为石以后仍似松文人皆着木脚氷上逐鹿以耕种射猎为业国多好马又出鐡风俗与鐡勒同言语稍别多滥葛多滥葛在薛延陁东界居近同罗水胜兵万人自古未通中国其大酋俟斤多滥葛共率所部朝见斛薛斛薛亦鐡勒之别部在多滥葛北境两姓合居胜兵七千阿䟦阿䟦亦鐡勒之别部在多滥葛西北胜兵千七百隋代号诃咥部是也迁徙无常所契苾羽契苾羽在多滥葛南两姓合居胜兵三千鞠国鞠国在㧞野古东北五百里六日行至其国有树无草但有地苔无羊马家畜鹿如中国牛马使鹿牵车可胜三四人人衣鹿皮食地苔其国俗聚木为屋尊卑共居其中俞俞国在鞠国东十五日行其土地寛大百姓衆多风俗与㧞野古同少牛马多貂䑕大漠大漠国在鞠国北饶牛马人极长大长者至丈三四尺问其国云北有骨师国共大漠相接白霫白霫在㧞野古东胜兵三千人其渠帅各率所部归附列地为州即其酋长为刺史自鞠国以下诸国竝贞观二十一年通通典卷一百九十九通典卷二百钦定四库全书通典卷二百唐京兆杜佑君卿纂边防十六北狄七库莫奚库莫奚闻于后魏及后周其先东部鲜卑宇文之别种也初为慕容晃所破遗落者窜匿松漠之间其俗甚不洁而善于射猎好为寇抄后魏之初频为寇盗及突厥兴而臣属之后稍强盛分为五部一曰辱纥主二曰莫贺弗三曰契箇四曰木昆五曰室得理饶乐水北即鲜卑故地每部置俟斤一人为其帅随逐水草颇同突厥有阿㑹氏五部中为盛诸部皆归之其俗死者以苇薄裹尸悬之树上其后欵附至隋代号曰奚突厥称蕃人后亦遣使入朝大唐开元五年二月奚首领李大酺入朝封从外甥女辛氏为固安公主以妻之八年大酺戮死共立其弟鲁苏为主诏仍以固安公主为妻时鲁苏牙官塞黙羯谋害鲁苏翻归突厥公主密知之遂设宴诱执而杀之上嘉其功赏赐累万公主嫡母妬主荣宠乃上书主是庶女此实欺㒺称嫡请更以所生女嫁与鲁苏上怒令与鲁苏离㛰又封成安公主女韦氏为东光公主以妻鲁苏契丹契丹之先与库莫奚异种而同类并为慕容氏所破俱窜于松漠之间其俗颇与靺羯同父母死而悲哭者为不壮但以其尸置于山树之上经三年之后乃收其骨而焚之因酹酒而祝曰冬月时向阳食夏月时向隂食若我射猎时使我多得猪鹿其无礼顽嚚于诸夷最甚后魏初大破之遂逃迸与库莫奚分背经数十年稍滋蔓有部落于和龙之北数百里多为寇盗魏太武帝眞君以来岁贡名马于是东北羣狄悉万丹部阿大何部伏弗郁部羽陵部日连部匹黎部吐六于部各以其名马文皮入献皆得交市于和龙宻云之间其后为突厥所逼又以万家寄于髙丽隋开皇末有别部落四千余家背突厥来降文帝方与突厥和好重失逺人之情悉令给粮还本部勅突厥抚纳之固辞不去部落渐衆遂北逐水草当辽西正北二百里依廻纥临水而居东西亘五百里南北三百里亦鲜卑故地分为十部多者三千少者千余随水草畜牧大唐贞观二十二年十一月契丹帅窟哥率其部内属以契丹部为松漠都督府拜窟哥为持节十州诸军事松漠都督于营州兼置东夷都䕶以统松漠饶乐之地罢䕶东夷校尉官武太后万嵗通天元年五月窟哥曽孙松漠都督李尽忠与其妻兄归诚州刺史孙万荣杀都督赵文翙举兵反䧟营州自号可汗命左鹰扬将军曹仁师右金吾将军张元遇右武威大将军李多祚司农少卿麻仁节等二十八将讨之遇贼于西硖石黄麞谷官军败绩元遇仁节没于贼李尽忠死孙万荣代领其衆攻䧟冀州刺史陆寳积死之又䧟瀛州属县又遣夏官尚书同鳯阁鸾䑓三品王孝杰与苏宏晖率兵十八万与孙万荣战于东硖石官军又大败孝杰没于阵宏晖弃甲而遁又命河内王武懿宗为大总管右肃政御史大夫娄师徳为副沙咤忠义为前军率兵二十万以讨之万荣为其家奴所杀其党遂溃开元五年十一月封宗室女为永乐公主出降契丹松漠王李失活十年閠五月勅余姚公主女慕容氏封为燕郡公主出降松漠郡王李漠郁于室韦室韦有五部后魏末通焉并在靺鞨之北路出栁城诸部不相总一所谓南室韦北室韦钵室韦深末怛室韦大室韦竝无君长人衆贫弱突厥沙钵畧可汗常以吐屯潘垤统领之盖契丹之类也其在南者为契丹在北者号室韦南室韦在契丹北三千里土地卑湿至夏则移向西贷勃欠对二山多草木饶禽兽又多蚊蚋人皆巣居以避其患后渐分为二十五部有余莫不满咄犹酋长也死则子弟代立之嗣絶则择贤豪而立之盘发衣服与契丹同乗牛车籧篨为室如突厥氊车之状度水则束薪为栰或有以皮为舟者马则织草为鞯结绳为辔寝则屈木为室以籧篨覆上移则载行以猪皮为席编木借之气候多寒田收甚薄无羊少马多猪牛造酒食噉言语与靺羯同婚姻之家二家相许壻輙盗妇去然后送牛马为聘妇人不再嫁以为死人妻难以共居部落共为大棚人死则置尸其上居丧三年其国无鐡取给于髙丽自南室韦北行十一日至北室韦分为九部落其部落渠帅号乞引莫贺咄气候最寒冬则入山居穴中牛畜多冻死饶麞鹿射猎为务凿氷没水中而网射鱼鼈地多积雪惧䧟坑穽骑木而行俗皆捕貂为业冠以狐貉衣以鱼皮又北行千里至钵室韦依胡布山而住人衆多于北室韦不知为几部落用桦皮盖屋其余同北室韦从钵室韦西四日行至深末怛室韦因水为号也冬月穴居以避太隂之气又西北数千里至大室韦迳路险阻言语不通尤多貂及青䑕北室韦后魏武定隋开皇大业中竝遣使朝献大唐所闻有九部焉屡有朝贡所谓岭西室韦北室韦黄头室韦大如者室韦小如者室韦纳婆莴室韦逹末室韦骆驼室韦竝在桞城郡之东北近者三千五百里逺者六千八百里地豆于地豆于在室韦西千余里多牛羊出名马皮为衣服无五谷唯食肉酪后魏孝文帝延兴二年遣使朝贡乌落侯乌落侯亦曰乌罗浑国后魏通焉在地豆于之北其土下湿多雾气而寒冬则穿地为室夏则随原阜多豕有谷麦无大君长部落莫弗皆代为之其俗䋲发皮服以珠为饰人尚勇不为姦窃故慢藏野积而无寇盗好猎射乐有胡空侯木槽革面而九絃其国西北有完水东流合于难水东入于海又西北二十日行有于已尼大水所谓北海也太武帝真君四年来朝称其国西北有魏先帝旧墟石室南北九十步东西四十步髙七十尺室有神灵人多祈请太武帝遣中书侍郎李敞告祭焉刻祝文于石室之北而还大唐贞观六年遣使朝贡云乌罗浑国亦谓之乌䕶乃言讹也东与靺鞨南与契丹北与乌丸为邻风俗与靺鞨同驱度寐驱度寐隋时闻焉在室韦之北其人甚长而衣短不索发皆裹头居土窟中唯有猪更无诸畜人轻㨗一跳三丈余又能立浮卧浮履水没腰与陆走不别数乗大船至北室韦抄掠无甲胄以石为矢镞霫霫匈奴之别种隋时通焉与靺鞨为邻理黄水北亦鲜卑故地胜兵万余人习俗与突厥畧同亦臣于颉利其渠帅号为俟斤大唐贞观中遣渠帅内附㧞悉弥㧞悉弥一名弊剌国隋时闻焉在北庭北海南结骨东南依山散居去炖煌九千余里有渠帅无王号户二千余其人雄健能射猎国多雪恒以木为马雪上逐鹿其状似楯而头髙其下以马皮顺毛衣之令毛着雪而滑如着屧屐缚之足下若下坂走过奔鹿若平地履雪即以杖刺地而走如船焉上坂即手持之而登每猎得鹿将家室就而食之尽更移处其所居即以桦皮为舍丈夫剪发桦皮为㡌流鬼流鬼在北海之北北至夜叉国余三面皆抵大海南去莫设靺鞨船行十五日无城郭依海岛散居掘地深数尺两邉斜竖木构为屋人皆皮服又狗毛杂麻为布而衣之妇人冬衣豕鹿皮夏衣鱼皮制与獠同多沮泽有盐鱼之利地气沍寒早霜雪每坚氷之后以木广六寸长七尺施系其上以践层氷逐及奔兽俗多狗胜兵万余人无相敬之礼官僚之法不识四时节序有他盗入境乃相唿召弓长四尺余箭与中国同以骨石为镞乐有歌舞死解封树哭之三年无余服制靺鞨有乗海至其国货易陈国家之盛业于是其君长孟蜯遣其子可也余志以唐贞观十四年三译而来朝贡初至靺鞨不解乘马上即颠坠其长老人传言其国北一月行有夜叉人皆豕牙翘出噉人莫有涉其界未尝通聘廽纥廻纥在薛延陁北境居延婆陵水去长安万六千九百里胜兵五万人先属突厥初有时健俟斤死子菩萨立大唐贞观初与薛延陁俱叛突厥颉利可汗侵其北邉颉利遣骑讨之战于天山大破之俘其部衆廽纥由是率其衆附于薛延陁号为活颉利发仍遣使朝贡其地沙卤有大羊而足长五寸及薛延陁之败其大酋胡禄俟利发吐迷度率其部诣阙请同编户自突厥衰灭其国渐盛国主亦号可汗开元十五年使大臣梅禄啜来朝献名马焉骨利干骨利干居廻纥北方瀚海之北二俟斤同居胜兵四千五百人草多百合地出名马头类槖驼筋骨麤壮好者日行数百里其北又距大海昼长夜短日没后天色正曛煮一羊胛才熟而东方已曙盖近日入出之所大唐贞观二十一年遣使朝献骏马十匹结骨结骨在廻纥西北三千里胜兵八万其国南阻贪漫山多林木夏沮洳冬积雪往来险阻有水从廽纥北流踰山迳其人竝依山而居身悉长大赤色朱发緑睛有黒发者以为不祥人皆劲勇邻国惮之丈夫健者悉黥手以为异妇人嫁讫自耳以下至项亦黥之其人服饰以貂豽食用手其俗大率与突厥同婚姻无财聘性多淫佚与外人通者不忌男女杂处每一姓或千口五百口共一屋一床一被若死唯哭三声不𠢐面火𦵏收其骨踰年而为坟墓以木为室覆以木皮土宜粟麦穄豆之属无果菜有马出貂天每雨鐡收而用之号曰迦沙以为刀剑甚铦利其国猎兽皆乗木升降山隥追赴若飞自古未通中国大唐贞观二十一年其君长遂身入朝駮马駮马其地近北海去京万四千里经突厥大部落五所乃至焉有兵三万人马三十万匹其国以俟斤统领与突厥不殊有弓箭刀矟傍排无宿衞队仗不行赏赐其土境东西一月行南北五十日行土地严寒每冬积雪树木不没者才一二尺至暖消逐阳坡以马及人挽犁种五谷好渔猎取鱼鹿獭貂䑕等肉充食以其皮为衣少鐡噐用陶瓦釜及桦皮根为盘盌随水草居止累木如井栏桦皮盖以为屋土牀草蓐如氊而寝处之草尽即移居无定所马色竝駮故以名云其马不乗但取其乳酪充飡而已与结骨数相侵伐貌类结骨而言语不相通大唐永徽中遣使朝贡鬼国鬼国在駮马国西六十日行其国夜游昼隐身着浑剥鹿皮衣眼鼻耳与中国人同口在顶上食用瓦噐土无米粟噉鹿豕及蛇駮马国南三十日行至突骑施三十日行至盐漠念盐漠念咄陆阙俟斤部落又北八日行至可史担部落其駮马盐漠念无牛羊杂畜其婚姻嫁娶与突厥同土多松桦树每年税貂獭青白二䑕皮以奉酋长大唐贞观中户部奏言中国人自塞外来归及突厥前后降附开四夷为州县者男女百二十余万口时诸蕃君长诣阙稽颡请太宗为天可汗制曰我为大唐天子又下行可汗事乎羣臣及诸蕃咸称万岁是后以玺书赐西域北荒之君长皆称皇帝天可汗诸蕃渠帅死亡者必诏册立其后嗣焉临统四夷自此始也傅奕曰西晋时匈奴诸部在太原离石其酋刘元海覆西都执天子自是戎夷赫连氏沮渠氏李氏石氏慕容氏佛氏秃发氏拓㧞氏宇文氏髙氏苻氏吕氏姚氏翟氏被发左衽递据中壤衣冠殄尽周齐每以骑战驱夏人为肉篱诧曰当剉汉狗饲马刀刈汉狗头不可刈草也羌胡异类寓居中夏祸福相恤中国之人衆心不齐故夷狄少而强华人衆而弱也石季龙死羯胡大乱冉闵令胡人不愿留者听去或有留者乃诛之死者二十余万氐羌分散各还本部部至数万故苻姚代兴鲜卑既入中国而蠕蠕据其土后魏时蠕蠕主阿那瓌大馁求粮于魏魏帝使元孚赈恤之既饱遂寇暴及蠕蠕衰而突厥兴自刘石至后周皆北狄种类相与婚姻髙氏聘蠕蠕女为妻宇文氏以突厥女为后北齐供突厥岁十万疋周氏倾国事之锦衣玉食在长安者恒数千人可汗骄曰但使我在南二儿无患贫何忧哉周齐使于突厥遇其丧𠢐靣如其国臣其为夷狄所屈辱也如是天册万岁二年补阙薛谦光上疏曰臣闻戎夏不杂自古所诫夷狄无信易动难安故斥居塞外不迁中国前史所称其来久矣然而帝徳广被时有朝谒受向化之诚请纳梯山之礼贡事毕则归其父母之国导以指南之车此三王之盛典也自汉魏以后遂革其风务饰虚名征求侍子喻其解辫使袭衣冠居室京师不令归国此又中叶之故事也较其利害则三王是而汉魏非论其得失则备邉长而征质短殷鉴在乎往代岂可不怀经逺之虑哉昔郭钦献䇿于武皇江统纳谏于惠主咸以为夷狄处中夏必为变晋武不纳二臣之逺策徒好慕化之虚名纵其习史汉等书官之以五部都尉此皆计之失也若前事之不忘则后代之龟鑑此臣所以极言而不隐者也窃唯突厥吐蕃契丹等往因入贡竝叨殊奨或执㦸丹墀册名戎秧或曵裾庠序髙步学门服胡氊裘语兼中夏明习汉法覩衣冠之仪申觌朝章知经国之要窥成败于图史察安危于古今识邉塞之盈虚知山川之险易或委以经畧之功令其展効或矜其首丘之志放使归蕃于国家虽有冠带之名在夷狄广其縦横之智虽则慕化之美茍悦于当时而狼子孤恩旋生于过后及归部落鲜不称兵邉鄙罹灾实由于此故老子云国之利噐不可示人在于齐人犹不可以示之况于夷狄乎谨按楚申公巫臣奔晋而使于吴使其子狐庸为吴行人敎吴战阵使之叛楚吴于是伐楚取巢驾克棘入州来子反一岁七奔命其所以能谋楚良以此也按汉桓帝迁五部匈奴于汾晋其后卒有刘石之难向使五部不徙则晋祚犹未可量鲜卑不迁则慕容无中原之僣也又按汉史书陈汤云夫胡兵五而当汉一何者兵刄朴钝弓弩不利今闻颇得汉工然犹三而当一由是言之利兵尚不可以使胡人得法况得处之中国而使其习见哉昔汉东平王请太史公书朝臣以为大史公书有战国縦横之说不可以与诸侯此则内地诸王尚不可与况外国乎臣窃计秦并天下及刘项之际累载用兵人户凋散以晋惠方之当八王之丧师则轻于楚汉之涂地匈奴冒顿之全实过于五部之微弱当曩时冒顿之强盛乗中国虚弊髙祖馁厄平城而冒顿不能入中国者何也非兵不足以侵诸夏力不足以破汾晋其所以解围而縦髙祖者为不习中土之风不安中国之美生长碛漠之北以穹庐坚于城邑以氊罽美于章绂既安其所习而乐其所生是以无窥中国之心者为生不在汉故也岂有心不乐汉而欲深入者乎刘元海五部离散之余而卒能自振于中国者为少居内地明习汉法非元海悦汉而汉亦悦之一朝背诞四方向应遂鄙单于之号而窃帝王之寳贱沙漠而不居拥平阳而鼎峙者为居汉故也向使元海不内徙止当刼邉人缯綵麴糵以归隂山之北安能使王弥崔懿为其用邪当今皇风遐覃含识革靣凡在虺性莫不怀驯方使由余効忠日磾尽节以臣愚见国家方𫝊无穷之祚于后脱备防不谨边臣失图则夷狄称兵不在方外非所以肥中国削四夷经营万叶之䂓贻厥孙谋之道也臣愚以为愿充侍子者一皆禁絶必若先在中国者亦不可更使归蕃则夷人保疆邉邑无事矣刘起居贶武指曰自昔廷议者推髙于严尤班固严尤议曰御匈奴自古无得上䇿者周时玁狁内侵命将征之尽境而还譬蚊䖟螫人驱之而已是为中䇿汉武轻赍深入连兵三十年中国罢耗匈奴亦尅是为下䇿秦筑长城勤于转输疆境完而中国竭是为无䇿自古无得其上䇿者也其班固曰言匈奴者大要归于两科缙绅则守和亲介胄则言征伐汉兴以来有修文以和之有用武以尅之有卑下而承事之有威服而臣畜之和亲之论发于刘敬天下新定故从其言赂遗以救安邉境孝惠髙后遵而不违匈奴加骄寇盗不止与通闗市妻以汉女岁赂千金无益之明验也仲舒欲复守旧文厚结以财质爱子邉境不选武略之臣修障隧备塞之具厉长㦸劲弩恃吾所以待寇而务贼敛于人逺行货赂割剥百姓以奉寇雠信甘言守空约而冀胡马不窥不亦过乎王莽时单于弃其爱子昧利不顾侵掠所获嵗巨万而和亲赂遗不过千金安在其不弃质而失重利也昔者圣王不与约誓不就攻伐约之则费赂而见欺攻之则劳师而招冦外而不内疎而不亲攻教不及其人正朔不加其国来则惩而御之去则备而守之慕义则接之以礼让使曲在彼盖圣王御蛮夷之常道也贶以严尤之议辨而未详班固之论详而未尽搉而为言周得上策秦得其中汉无策焉何以言之荒服之外声敎所逺其叛也不为之劳师其降也不为之释备严其守御险其走集犯塞则有执讯之㨗深入则有殪戎之勲俾其欲为冦而不能愿臣妾而不得斯御戎之上策禁暴之良算恵此中夏以绥四方周人之道也贶故曰周得上策易称王公设险以守其国筑长城修障塞易之设险也今朔塞之上多古长城未知起自何代七国分争国有长城赵简子起长城以备胡燕秦亦筑长城以限中外则长城之作其来远矣秦兼天下益理城堑城全国灭人归咎焉自汉至隋因其成业或脩或筑无代无之后魏时筑长城议曰虏骑轻㨗风来电往坞壁未遑闭牛羊不暇收雷击至于近郊云飞出于塞表不得不立长城以备之人筑一歩十里之地役三十万人不有旬朔之劳安获久长之逸始皇斥中国之戎出诸塞表匈奴不敢南下而牧马战士不敢弯弓而报怨贶故曰秦得中䇿史称刘敬説髙祖以鲁元公主嫁匈奴嗣王则汉之外孙岂敢与大父争哉假立宗女匈奴不信无益也帝欲遣鲁元后泣谏曰帝唯一女奈何弃之匈奴乎由是遣宗女行又按鲁元公主则赵王张敖之后也人告赵王反吕后言赵王以公主故不宜有此髙祖曰使张敖有天下岂少乃女乎髙祖审鲁元公主不能止赵王之谋而谓能息匈奴之叛邪假有欲遣之辞固戏言耳且冒顿手刄头曼躬射其母而冀其不与外祖争强岂不惑哉然则髙祖知和亲之不能久安而为之者天下初定茍纾岁月之祸以息兆人之勤耳而天豁达不矜智能沉谋内断衆莫之识武帝时中国康宁胡寇益鲜踈而絶之此其时也方更糜耗华夏连兵积年严尤以为下䇿可矣汉之失䇿非止用兵至于昭宣武士练习斥候精审胡入则覆亡居又畏逼收迹逺徙穷窜海阴朝廷不遵宗周之故事乃袭奉春之过举启宠纳侮倾竭府藏给西北方无虑岁二亿七十万赏赐之费传送之劳尚不计焉夫贡子女方物臣仆之职也诗曰莫敢不来享莫敢不来王𫝊称荒服者来王此皆称其来不言当往也汉之君臣常莫之耻东汉至曹马招来羌狄内之塞垣资奉所费有踰于昔百人之酋千口之长金印紫绶食王侯之俸者相半于朝牧马之童乗羊之隶赍毳毼之资邀绫纨之利者相错于路九州五服耒耨之所利丝枲之所生方三千里植于三千里之中散于数万里之外人焉得不劳国焉得不贫胡夷嵗骄华夏日蹙当其强也又竭人力以征之其服也又如是以养之病则受养强则内攻呜唿中国为羌胡服役且千载而莫之恤可不大悲哉为政者诚能移其财以赏戍卒则我人富矣移其爵以饵守臣则我将良矣富利归于我危亡移于彼无纳女之辱无𫝊送之劳此之不为而弃同即异与顽用嚚贶故曰汉无策焉严尤深以古无上策者为不能臣妾也圣王诚能之而不用耳称秦氏无策者谓其攘狄而亡国也秦亡之咎非攘狄也称汉氏得下策者谓伐胡而人病人既病矣又役人而奉之是无策也贶故曰严尤之议辨而未详者也班固之论颇究其情而曰其来慕义接以礼让使曲在彼是未尽也何者礼让以交君子不以接小人非以施而不报乎夫竒货内来则华夏之情荡纎丽外散则戎羯之心生华夏情荡出兵之源也戎羯心生侵盗之本也圣人唯此之慎不贵竒货不寳逺物禽兽非其土性不育器服非其所产不御岂惟贽币不通哉获其声不列于庭庙受其贡不过楛矢兽皮不为贽币不为财货利既小矣酬亦宜然汉氏习玩骄虏使悦燕赵之名倡雅质甘太官之八珍六齐使五都之文绮罗纨供之则长欲而増求絶之则灭徳而招怨加以斥候不明士卒不习是犹饱豺狼以食肉而縦其猎噬疲人求其祸源接以礼让之所致也故通贡献则去锦缋而得毛革讨负约则获犬马而丧士人许和亲则毁礼义而顺戎俗张骞使西域得摩诃兜勒曲汉武採之以为鼓吹东汉魏晋乐则长笛箜篌食则羌炙貊炙晋末五胡逓居中夏岂无天道亦人事使之然也华人步卒也利险阻虏人骑兵也利平地彼利驰突我则坚守无与追奔无与竞逐来则杜险使无进去则闭险使无还冲以长㦸临以强弩非求胜之也创之而已何礼譲之接何曲直之争哉贶故曰班固之论详而未尽者也四夷之猾夏尚矣明达之士论备边之要无代无之国朝有房司空上书谏伐髙丽云比来犯罪死囚每令三覆重惜人命至此而亿万吏卒无一罪戾委之锋刄实为寃酷薛补阙上书谏诸蕃侍子久在京师恐其知边塞盈虚险易悦华夏服翫声色或窥圗籍兼达古今如有刘元海之徒终成大憝刘起居武指云秦逐戎狄出塞限隔华夷是为中策三贤所陈可谓笃论言详理切度越前古斯仰叹不暇岂敢繁述耳通典卷二百