儒门事亲提要钦定四库全书子部五儒门事亲医家类提要等谨案儒门事亲十五卷金张从正撰从正字子和号戴人睢州考城人兴定中召补太医寻辞去与麻知几常仲明辈讲求医理辑为此书有説有辨有记有解有诫有笺有诠有式有断有论有疏有述有衍有诀有十形三疗有六门三法名目颇烦碎而大㫖主于用攻其曰儒门事亲者以为惟儒者能明其理而事亲者当知医也从正宗河间刘守真用药多寒凉其汗吐下三法当时已多异议故书中辨谤之处为多丹溪朱震亨亦讥其偏后人遂并其书置之然病情万状各有所宜当攻不攻与当补不补厥弊维均偏执其法固非竟斥其法亦非也惟中间负气求胜不免太激欲矫庸医恃补之失或至于过直又𫝊其学者不知察脉虗实论病久暂概以峻利施治遂致为世所借口要之未明从正本意耳干隆四十三年三月恭校上总纂官纪昀陆钖熊孙士毅总校官陆费墀原序儒门事亲原序是书也戴人张子和専为事亲者着论议渊㣲调摄有法其术与东垣丹溪并𫝊名书之义葢以医家奥㫖非儒不能明药裹酒食非孝不能备也故曰为人子者不可不知医予幼失怗慈亲在堂踰七望八髓既具未尝不防以药物每虑当有所馈委之时医恐为尽道之累将欲遍閲方书诸家着述繁杂窃为是皇皇者数载矣近得是书如获寳璐执是以証何虑臆説之能惑惜其板乆失𫝊本多亥豕之讹因付儒医闻忠较订锓梓与世之事亲者共云嘉靖辛丑三月戊子复元道人邵辅序儒门事亲卷一钦定四库全书儒门事亲卷一金张从正撰七方十剂绳墨订一方有七剂有十旧矣虽有説者辨其名而已敢申昔人已剏之意而为之订夫方者犹方术之谓也易曰方以类聚是药之为方类聚之义也或曰方谓五方也其用药也各据其方如东方濒海卤斥而为痈疡西方陵居华食而多頵腄赘瘿南方瘴雾卑湿而多痺疝北方乳食而多藏寒满病中州食杂而多九疸食痨中满留饮吐酸腹胀之病葢中州之地土之象也故脾胃之病最多其食味居处情性夀夭兼四方而有之其用药也亦杂诸方而疗之如东方之藻蔕南方之丁木西方之姜附北方之参苓中州之麻黄逺志莫不辐凑而参尚故方不七不足以尽方之变剂不十不足以尽剂之用剂者和也方者合也故方如瓦之合剂犹羮之和也方不对病则非方剂不蠲疾则非剂也七方者大小缓急竒偶复也十剂者宣通补泻轻重滑澁燥湿也夫大方之説有二有君一臣三佐九之大方有分两大而顿服之大方葢治肝及在下而逺者宜顿服而数少之大方病有兼证而邪不専不可以一二味治者宜君一臣三佐九之大方王太仆以人之身三折之上为近下为逺近为心肺逺为肾肝中为脾胃胞䐈胆亦有逺近以予观之身半以上其气三天之分也身半以下其气三地之分也中脘人之分也又手之三隂阳亦天也其气髙足之三隂阳亦地也其气下戊巳之隂阳亦人也其气犹中州故肝之三服可併心之七服肾之二服可併肺之七服也小方之説亦有二有君一臣二之小方有分两㣲而频服之小方葢治心肺及在上而近者宜分两㣲而少服而频之小方徐徐而呷之是也病无兼证邪气専可一二味而治者宜君一臣二之小方故肾之二服可分为肺之九服及肝之三服也缓方之説有五有甘以缓之之缓方糖蜜枣葵甘草之属是也葢病在胸膈取甘能恋也有丸以缓之之缓方葢丸之比汤散其气力宣行迟故也有品件羣衆之缓方葢药味衆则各不得骋其性也如万病丸七八十味递相拘制也有无毒治病之缓方葢性无毒则功自缓矣有气味薄药之缓方葢药气味薄则长于补上治上比至其下药力已衰故补上治上制之以缓缓则气味薄也故王太仆云治上补上方若迅急则上不任而迫走于下制缓方而气味厚则势与急同急方之説有五有急病急攻之急方如心腹暴痛两隂溲便闭塞不通借备急丹以攻之此药用不宜恒葢病不容俟也又如中风牙关紧急浆粥不入用急风散之属亦是也有汤散荡涤之急方葢汤散之比丸下咽易散而施用速也有药性有毒之急方葢有毒之药能上涌下泄可以夺病之大势也有气味厚药之急方药之气味厚者直趣于下而气力不衰也故王太仆云治下补下方之缓慢则滋道路而力又㣲制急方而气味薄则力与缓等竒方之説有二有古之单方之竒方独用一物是也病在上而近者宜竒方也有数合阳数之竒方谓一三五七九皆阳之数也以药味之数皆单也君一臣三君三臣五亦合阳之数也故竒方宜下不宜汗偶方之説有三有两味相配之偶方有古之复方之偶方葢方相合者是也病在下而逺者宜偶方也有数合隂数之偶方谓二四六八十也皆隂之数也君二臣四君四臣六亦合隂之数也故偶方宜汗不宜下复方之説有一方有二方三方相合之复方如桂枝越婢一汤如调胃承气汤方芒硝甘草大黄外参以连翘薄荷黄芩栀子以为凉膈散是本方之外别加余味者皆是也有分两均剂之复方如胃风汤各等分是也以内经攷之其竒偶四则反以味数竒者为竒方味数偶者为偶方下复云汗者不以竒下者不以偶及观仲景之制方桂枝汤汗药也反以三味为竒大承气汤下药也反以四味为偶何也岂临事制宜复有増损者乎攷其大㫖王太仆所谓汗药如不以偶则气不足以外发下药如不以竒则药毒攻而致过必如此言是竒则单行偶则併行之谓也急者下本易行故宜单汗或难出故宜倂葢单行则力孤而㣲併行则力齐而大此王太仆之意也然太仆又以竒方为古之单方偶为复方今此七方之中已有偶又有复者何也岂非偶方者二方相合之谓也复方者二方四方相合之方欤不然何以偶方之外又有复方者欤此复字非重复之复乃反覆之复何以言之葢内经既言竒偶之方不言又有重复之方惟云竒之不去则偶之是为重方重方者即复方也下又云偶之不去则反佐以取之所谓寒热温凉反从其病也由是言之复之为方反复亦不逺内经之意也所谓宣剂者俚人皆以宣为泻剂抑不知十剂之中已有泻剂又有言宣为通者抑不知十剂之中已有通剂举世皆曰春宜宣以为下夺之药抑不知仲景曰大法春宜吐以春则人病在头故也况十剂之中独不见通剂岂非宣剂即所谓通剂者乎内经曰髙者因而越之木郁则达之宣者升而上也以君召臣曰宣义或同此伤寒邪气在上宜𤓰蔕散头痛䓤根荳豉汤伤寒懊憹宜栀子荳䜴汤精神昏愦宜栀子厚朴汤自𤓰蔕以下皆涌剂也乃仲景不𫝊之妙今人皆作平剂用之未有发其秘者予因发之然则为涌明矣故风癎中风胸中诸实痰饮寒结胸中热蔚化上上而不下乆则嗽喘满胀水肿之病生焉非宣剂莫能愈也所谓通剂者流通之谓也前后不得溲便宜木通海金沙大黄琥珀八正散之属里急后重数至圊而不便宜通因通用虽通与泻相类大率通为轻而泻为重也凡痺麻蔚滞经隧不湍非通剂莫能愈也所谓补剂者补其不足也俚人皆知山药丸鹿茸丸之补剂也然此乃衰老下脱之人方宜用之今往往于少年之人用之其舛甚矣古之甘平甘温苦温辛温皆作补剂岂独硫黄天雄然后为补哉况五脏各有补泻肝实泻心肺虚补肾经曰东方实西方虚泻南方补北方大率虚有六表虚里虚上虚下虚隂虚阳虚设阳虚则以干姜附子隂虚则补以大黄硝石世𫝊以热为补以寒为泻讹非一日岂知酸苦甘辛咸各补其脏内经曰精不足者补之以味善用药者使病者而五谷进者真得补之道也若大邪未去方满方间心火方实肾水方耗而骤言鹿茸附子庸讵知所谓补剂者乎所谓泻剂者泄泻之谓也诸痛为实痛随利减经曰实则泻之实则散而泻之中满者泻之于内大黄牵牛甘遂巴豆之属皆泻剂也惟巴豆不可不慎焉葢巴豆其性燥热毒不去变生他疾纵不得已而用之必以他药制其毒葢百千证中或可一二用之非有暴急之疾大黄牵牛甘遂芒硝足矣今人往往以巴豆热而不畏以大黄寒而反畏庸讵知所谓泻剂者哉所谓轻剂者风寒之邪始客皮肤头痛身热宜轻剂消风散升麻葛根之属也故内经曰因其轻而扬之发扬所谓解表也疥癣痤疿宜解表汗以泄之毒以薫之皆轻剂也故桂枝麻黄防风之流亦然设伤寒冐风头痛身热三日内用䨇解散及啑药解表出汗皆轻剂之云耳所谓重剂者镇缒之谓也其药则朱砂水银沈香水石黄丹之伦以其体重故也乆病咳嗽涎潮于上咽喉不利形羸不可峻攻以此缒之故内经曰重者因而减之贵其渐也所谓滑剂者周礼曰滑以养窍大便燥结小便淋澁皆宜滑剂燥结者其麻仁郁李之类乎淋澁者其葵子滑石之类乎前后不通者前后两隂俱闭也此名曰三焦约也约犹束也先以滑剂润养其燥然后攻之则无失矣所谓澁剂者寝汗不禁澁以麻黄根防己滑泄不已澁以荳蔲枯白矾木贼乌鱼骨罂粟殻凡酸味亦同乎澁者收歛之意也喘嗽上奔以虀汁乌梅煎宁肺者皆酸澁剂也然此数种当先论其本以攻去其邪不可执一以澁便为万全也所谓燥剂者积寒乆冷食已不饥吐利腥秽屈伸不便上下所出水液澄彻清冷此为大寒之故宜用干姜良姜附子胡椒辈以燥之非积寒之病不可用也若乆服则变血溢血泄大枯大涸溲便癃閟聋瞽痿弱之疾设有乆服而此疾不作者慎勿执以为是葢疾不作者或一二误死者百千也若病湿者则白术陈皮木香防己苍术等皆能除湿亦燥之平剂也若黄连黄蘖栀子大黄其味皆苦苦属火皆能燥湿此内经之本㫖也近世相违乆矣呜唿岂独姜附之俦方为燥剂乎所谓湿剂者润湿之谓也虽与滑相类其间少有不同内经曰辛以润之葢辛能走气能化液故也若夫硝性虽咸本属真隂之水诚濡枯之上药也人有枯涸皴掲之病非独金化为然葢有火以乘之非湿剂莫能愈也指风痺痿厥近世差𤣥説二风痺痿厥四论内经言之详矣今余又为之説不亦赘乎曰非赘也为近世不读内经者指其差𤣥也夫风痺痿厥四证本自不同而近世不能辨一槩作风冷治之下虚补之此所以旷日弥年而不愈者也夫四末之疾动而或劲者为风不仁或痛者为痺弱而不用者为痿逆而寒热者为厥此其状未尝同也故其本源又复大异风者必风热相兼痺者必风湿寒相合痿者必火乘金厥者或寒或热皆从下起今之治者不察其源见其手足亸曳便谓之风然左传谓风滛末疾岂不知风暑燥湿火寒六气皆能为四末之疾也哉敢详条于左有意于救物者试择焉可也夫风之为状善行而数变内经曰诸风掉眩皆属肝木掉摇眩运非风木之象乎纡曲劲直非风木之象乎手足掣颤斜目㖞口筋急挛搐瘈瘲惊癎发作无时角弓反张甚则吐沫或泣或歌喜怒失常顿僵暴仆昏不知人兹又非风木之象乎故善行而数变者皆是厥隂肝之用也夫肝木所以自甚而至此者非独风为然葢肺金为心火所制不能胜木故也此病之作多发于每年十二月大寒中气之后及三月四月之交九月十月之交何以言之大寒中气之后厥隂为主气己亥之月亦属厥隂用事之月皆风主之时也故三月四月之交多疾风暴雨振拉摧拔其化为氷雹九月十月之交多落木发屋之变故风木郁极甚者必待此三时而作凡风病之人其脉状如弓弦而有力岂敢以热药投之更増其热哉今人论方者偶得一方间曽获効执以为能着灸施鍼岂由病者巧説病人使从己法不问品味刚柔君臣轻重何藏何经何部何气凡见风証偏枯口眼㖞斜涎潮昏愦便服灵寳至寳清心续命等药岂知清心之杂以姜桂灵寳之乱以起石硫黄小续命汤藏以附子惟夫至寳其性尚温经曰风滛于内治以辛凉如之何以金石大热之药以治风耶有以热治热者一之为甚其可再乎故今之刘河间自制防风通圣散捜风丸之类程参政祛风丸换骨丹用之者获効者多矣而谤议百出以诬其实余尝见内经气交变论中言五郁之法郁极则为病况风病之作仓卒之变生尝治惊风癎病屡用汗下吐三法随治随愈内经中明有此法五郁中木郁达之者吐之令其条达也汗者是风随汗出也下者是推陈致新也此为汗下吐三法也愈此风病莫知其数如之何废而不用也余恐来者侮此法故表而出之昔项开完颜氏风病搐先右臂并右足约搐六七十数良乆左臂并左足亦搐六七十数不瘥两目直视昏愦不识人几月余求治于余先逐其寒痰三四升次用导水禹功丸散泄二十余行次服通圣散辛凉之剂不数日而瘥故书此以证之夫痺之为状木不仁以风湿寒三气合而成之故内经曰风气胜者为行痺风则阳受之故其痺行旦剧而夜静世俗莫知反唿为走注疼痛虎咬之疾寒气胜者为痛痺寒则隂受之故其痺痛旦静而夜剧世俗不知反唿为鬼忤湿气胜者为着痺湿胜则筋脉皮肉受之故其痺着而不去肌肉削而着骨世俗不知反唿为偏枯此病之作多在四时隂雨之时及三月九月太阳寒水用事之月故草枯水寒为甚或濒水之地劳力之人辛苦失度触冐风雨寝处津湿痺从外入况五方七地寒暑殊气刚柔异禀饮食起居莫不相戾故所受之邪各有浅深或痛或不痛或仁或不仁或筋屈而不能伸或引而不缩寒则虫行热则缩缓不相乱也皮痺不已而成肉痺肉痺不已而成脉痺脉痺不已而成筋痺筋痺不已而成骨痺乆而不已内舍其合若脏腑俱病虽有智者不能善图也凡病痺之人其脉沈澁今人论方者见诸痺证遽作脚气治之岂知内经中本无脚气之説或曰诸方亦有脚气统论又有脚气方药若止取素问则诸方皆非即曰痺病以湿热为源风寒为兼三气合而为痺奈何治此者不问经络不分脏腑不辩表里便作寒湿脚气乌之附之乳之没之种种燥热攻之中脘灸之脐下烧之三里火之蒸之熨之汤之炕之以至便旋澁滞前后俱閟虚燥转甚肌肤日削食饮不入邪气外侵虽遇扁华亦难措手若此者何哉胸膈间有寒痰在故也痺病本不死死者医之误也虽亦用蒸之法必先涌去其寒痰然后诸法皆効内经曰五脏有俞穴六腑有合穴循脉之本分各有所发之源以砭石补之则痺病瘳此在内经中明白具载如之何不读也陈下酒监魏徳新因赴冬选犯寒而行真气元衰加之坐卧冷湿食饮失节以冬遇此遂作骨痺骨属肾也腰之髙骨壊而不用两胯似折面黒如炭前后㾾痛痿厥嗜卧徧问诸医皆作肾虚治之余先以玲珑灶熨蒸数日次以苦剂上涌讫寒痰三二升下虚上实明可见矣次以淡剂使白术除脾湿令茯苓养肾水贵官桂伐风木寒气偏胜则加姜附否则不加又刺肾俞太谿二穴二日一刺前后一月平复如故仆尝用治伤寒汗下吐三法移为治风痺痿厥之法愈者多矣痿之为状两足痿弱不能行用由肾水不能胜心火心火上烁肺金肺金受火制六叶皆焦皮毛虚弱急而薄着则生痿躄躄者足不能伸而行也肾水者乃肺金之子也令肾水衰少随火上炎肾主两足故骨髓衰竭由使内太过而致然至真要大论云诸痿喘呕皆属于上者上焦也三焦者手少阳相火也痿喘呕三病皆在膈上属肺金之部分也故肌痺𫝊为脉痿湿痺不仁𫝊为肉痿髓竭足躄𫝊为骨痿房室太过为筋痿𫝊为白滛大抵痿之为病皆因客热而成好慾贪色强力过极渐成痿疾故痿躄属肺脉痿属心筋痿属肝肉痿属脾骨痿属肾总因肺受火热叶焦之故相𫝊于四脏痿病成矣直断曰痿病无寒故痿之作也五月六月七月皆其时也午者少隂君火之位未者湿土庚金伏火之地申者少阳相火之分故痿发此三月之内以为热也故病痿之人其脉浮而大今之行药者凡见脚膝痿弱难于行歩或一足不伸便作寒湿脚气治之骤用乌附乳没自然铜威灵仙之类燔针艾火汤煑袋蒸痿弱转加如此而死岂亦天乎夫治痿与治痺其治颇异风寒湿痺犹可蒸汤灸燔时或一効惟痿用之转甚者何也葢以痿肺热为本叶焦而成痿以此𫝊于五脏岂有寒者欤若痿作寒治是不刃而杀之也夫痿病不死死者用药之误也陈下一武弁宋子玉因驻军息城五六月间暴得痿病腰胯两足皆不任用躄而不行求治于予察其两手脉俱滑大而有力予凭内经火滛于内治以咸寒以盐水越其膈间寒热宿痰新者为热旧者为寒或宿食宿饮在上脘者皆可涌之宿痰既尽因而下之节次数十行觉神志日清饮食日美两足渐举脚膝渐伸心降肾升使继以黄连解毒汤加当归等药及泻心汤凉膈散柴胡饮子大作剂煎时时呷之经曰治心肺之病最近用药剂不厌频而少治肾肝之病最逺用药剂不厌顿而多此法人皆怪之然余治痿寻常用之如拾遗物予若以此诳人其如获罪于天何此宋子玉之证所以不得不书也且示信于来世故内经谓治痿之法独取阳明经阳明经者胃脉也五脏六腑之海也主润养宗筋宗筋主束骨束骨在脐下隂毛际上是也又主大利机关机关者身中大关节也以司屈伸是以阳明虚则宗脉纵宗脉纵则大脉不伸两足痿弱然取阳明者胃脉也胃为水谷之海人之四季以胃气为本本固则精化精化则髓充髓充则足能履也隂阳应象论曰形不足者温之以气精不足者补之以味味者五味也五味调和则可补精益气也五味五谷五菜五菓五肉五味贵和不可偏胜又曰恬淡虚无真气从之精神内守病安从来若用金石草木补之者必乆而増气物化之常气増而乆夭之由也所以乆服黄连苦参者而反化为热乆服热药之人可不为寒心哉余尝用汗下吐三法治风痺痿厥以其得効者衆其敢诬于后人乎厥之为状手足及膝下或寒或热也举世𫝊脚气寒湿之病岂知内经中无脚气之説王太仆亦云本无脚气后世广饰方论而立此名古之方谓厥者即今所谓脚气者也然厥当分二种次分五脏所谓二种者有寒厥亦有热厥阳气衰于下则为寒厥隂气衰于下则为热厥热厥为手足热也寒厥为手足寒也阳经起于足指之表隂经起于足心之下阳气胜足下热隂气胜足下寒又曰阳主外而厥在内隂主内而厥在外若此者隂阳之气逆而上行故也夫春夏则阳多隂少秋冬则隂壮阳衰人或恃赖壮勇纵情嗜慾于秋冬之时则阳夺于内精气下溢邪气上行阳气既衰真精又竭阳不荣养隂气独行故手足寒发为寒厥也人或醉饱入房气聚于脾胃主行津液隂气虚阳气入则胃不和胃不和则精气竭精气竭则四肢不荣酒气与谷气相薄则内热而溺赤气壮而慓悍肾气既衰阳气独胜故手足热发而为热厥也厥亦有令人腹暴满不知人者或一二日稍知人者或卒然闷乱无觉知者皆因邪气乱阳气逆是少隂肾脉不至也肾气㣲少精血奔逸使气促迫上入胸膈宗气反结心下阳气退下热归隂股与隂相助令身不仁又五络皆㑹于耳中五络俱絶则令人身脉皆动而形体皆无所知其状如尸故曰尸厥有涎如拽锯声在喉咽中为痰厥手足搐搦者为风厥因醉而得之为酒厥暴怒而得之为气厥骨痛爪枯为骨厥两足指挛急屈伸不得爪甲枯结为臂厥身强直如椽者为肝厥喘而啘者狂走攀登为阳眀厥皆气逆之所为也今人见兹厥者皆谓之着掠着此是何等语也非徒其名之谬因其名之谬而乖其实也既言着中着掠着必归之风此清心灵寳至寳又为先驱矣鼻中㗜药身上火岂知厥之为病如前所説者耶顷西华季政之病寒厥其妻病热厥前后十余年其妻服逍遥十余剂终无寸効一日命余诊之二人脉皆浮大而无力政之曰吾手足之寒时时渍以热汤渍而不能止吾妇手足之热终日以冷水沃而不能已者何也余曰寒热之厥也此皆得之贪饮食纵嗜慾遂出内经厥论证之政之喜曰内经真圣书也十余年之疑今而释然纵不服药愈过半矣仆曰热厥者寒在上也寒厥者热在上也寒在上者以温剂补肺金热在上者以凉剂清心火分处二药令服之不辍不旬日政之诣门谢曰寒热之厥皆愈矣其妻当不过数月而有娠何哉隂阳皆和故也凡尸厥痿厥风厥气厥酒厥可一涌而醒次服降心火益肾水通血和气之药使粥食调养无不瘥者若其余诸厥倣此行之慎勿当疑似之间便作风气相去邈矣立诸时气解利禁忌式三春之温病夏之热病秋之疟及痢冬之寒气及咳嗽皆四时不正之气也总名之曰伤寒人之劳役辛苦者触冐此四时风寒暑湿不正之气遂成此疾人之伤于寒也热郁于内浅则发早为春温若春不发而重感于暑则夏为热病若夏不发而重感于湿则秋变为疟痢若秋不发而重感于寒则冬为伤寒故伤寒之气最深然而伤寒及温热但发必先发热恶寒头项痛腰嵴强者一日在太阳经故也内经中虽言一日太阳者𫝊受常也亦有太阳证至了不𫝊者止可汗之如升汤解肌汤逼毒散五积散之类发散则愈也葢病人热甚更以辛温则病必转加今代刘河间先生自制辛凉之剂以通圣益元散相合各五七钱水一中椀入生姜十余片葱须头二十余根荳䜴一撮同煎至五七沸去滓分作二服先以多半服之顷以钗股于喉中探引尽吐前药因其一涌腠理开发汗出周身复将余药温热而服之仍以酸醋辛辣浆粥投之可以立愈解利伤寒湿瘟热病治法有二天下少事之时人多静逸乐而不劳诸静属隂虽用温剂解表发汗亦可获愈及天下多故之时荧惑失常师旅数兴饥馑相继赋役既多火化大扰属阳内火又侵医者不达时变犹用辛温兹不近于人情也止可用刘河间辛凉之剂三日以里之证十痊八九予用此药四十余年解利伤寒温热中暑伏热莫知其数非为衍也将以证后人之误用药者也予尝见世医用升五积解利伤寒温疫等病往往发狂谵语衂血泄血喘满昏瞀懊憹闷乱劳复此数证非伤寒便有此状皆由辛温之剂解之不愈而热増剧以致然也凡解利伤寒时气疫疾当先推天地寒暑之理以人参之南陲之地多热宜辛凉之剂解之朔方之地多寒宜辛温之剂解之午未之月多暑宜辛凉解之子丑之月多冻宜辛温解之少壮气实之人宜辛凉解之老耆气衰之人宜辛温解之病人因冒寒食冷而得者宜辛温解之因役劳冐暑而得者宜辛凉解之病人禀性怒急者可辛凉解之病人禀性和缓者可辛温解之病人两手脉浮大者可辛凉解之两手脉迟缓者可辛温解之如是之病不可一槩而用偏热寒凉及与辛温皆不知变通者夫地有南北时有寒暑人有衰旺脉有浮沈剂有温凉服有多少不可差眩病人禁忌不可不知昔有人春月病瘟三日之内以驴车载百余里比及下车昏瞀不知人数日而殂又有人饮酒过伤内外感邪头痛身热状如伤寒三四日间以马䭾还家六七十里到家百骨节皆痛昏愦而死此余亲覩若此之类不容更述假如瘟病伤寒热病中暑冐风伤酒慎勿车载马䭾摇撼顿挫大忌夫动者火之化静者水之化也静为隂动为阳阳为热隂为寒病已内扰又复外扰是为重扰奈人之神讵能当之故逺行得疾者宜舟泛床擡无使外扰故病不至増剧又若伤寒时气瘟病尝六七日之间不大便心下坚硬腹脇紧满止可大小承气汤下之其肠胃积热慎勿用巴豆杏仁性热大毒之药虽用一二丸下之利五七行必反损隂气涸枯津液燥热转増发黄谵语狂走班毒血泄闷乱轻者为劳复重者或至死间有愈者幸矣不可以为法故伤寒新愈之人慎勿食猪鱼杂菓酽酒湿面及沐浴房室事如犯病必再发爱其身者不可不慎又如正二三月人气在上瘟疫大作必先头痛或骨节疼与伤寒时气冐暑风湿及中酒之人其状皆相类慎勿便用巴豆大毒之药治之元光春京师翰林应泰李屏山得瘟疫证头痛身热口干小便赤澁渠素嗜饮医者便与酒症丸犯巴豆利十余行次日头痛诸病仍存医者不识复以辛温之剂解之加之卧于暖炕强食葱醋汤图获一汗岂知种种客热叠发倂作目黄班生潮热血泄大喘大满后虽有承气下之者已无及矣至今议者纷纷终不知热药之过往往独归罪于承气汤用承气汤者不知其病已危犹复用药学经不明故也良可罪也然议者不归罪于酒症丸者亦可责也大瘟证在表不可下况巴豆之丸乎巴豆不已况复发以辛温之剂乎必有仲尼方明冶长之非罪㣲生髙之非直终不肯以数年之功苦读内经但随衆好恶为之毁誉若此者皆妄议者也不真知其理遽加毁誉君子之所不取以予论之凡伤寒之气有六禁初病之时甚似中酒伤食者禁大下之一禁也当汗之时宜详时之寒暑用衾衣之厚薄禁沐浴火炕重被热粥燔针二禁也当汗之时宜详解脉之迟数用温凉之剂禁妄用热药三禁也当下之时宜审详证下之药禁巴豆银粉丸方四禁也逺来之病人禁车载马䭾五禁也大汗之后禁杂食嗜慾忧思作劳六禁也故凡有此者宜清房凉榻使不受客热之邪明牕皓室使易见班出黄生之变病者喜食凉则从其凉喜食温则从其温清之而勿扰休之而勿劳可辛温则辛温解之可辛凉则辛凉解之所察甚㣲无拘彼此欲水之人慎勿禁水但饮之后频与按摩其腹则心下自动若按摩其中脘乆则必痛病人获痛复若有水结则不敢按矣葢当禁而不禁者轻则危重则死不当禁而禁者亦然今之士大夫多为俗论先锢其心虽有正论不得而入矣昔陆象先尝云天下本无事庸人扰之为烦耳余亦云正气本不乱庸医扰之为剧耳疟非脾寒及鬼神辨四夫疟犹酷疟之疟也以夏伤酷暑而成痎疟也又有㾬疟连嵗不已此肝经肥气之积也多在左脇之下状如覆杯是为㾬疟犹㾬也乆而不已令人瘦也内伤既以夏伤于暑而为疟何后世之医者皆以脾寒治之世医既不知邪热畜积之深为寒战遂为寒战所感又不悟邪热入而后出于表发为燥渇遂为交争所感相传以姜附硫黄平胃异攻散交解饮子治之百千之中幸其一効执以为是至使父子弟兄相传及其疟之甚者则归之祟怪岂可不大笑耶内经归于鬼神者不可与言至徳何世俗之愚而难化也又或因夏日饮冷过常伤食生硬𤓰菓梨枣之属指为食疟此又非也岂知内经之论则不然夏伤于暑遇秋之风因劳而汗𤣥府受风复遇悽怆之水风闭而不出舍于肠胃之外与荣卫并行昼行于阳夜行于隂邪热浅则连日而作邪热深则间日而作併入于里则热併入于表则寒若此而论了不干于脾后世论药如此之差误也以时言之治平之时常疟病少扰攘之时常疟病多治平之时虽用砒石辰砂有毒之药治之亦能取効縁治平之时其民夷静故虽以热攻热亦少后患至于扰攘之时其民劳苦不可遽用大毒大热之药若以热攻其热甚则转为吐血泄血痈疸疮疡呕吐之疾葢扰攘之时政令烦乱徭役纷冗朝戈暮㦸畧无少暇内火与外火俱动在侯伯官吏尤甚岂可与夷静之人同法而治哉余亲见泰和六年丙寅征南师旅大举至明年军回是嵗瘴疠杀人莫知其数昏瞀懊憹十死八九皆火之化也次嵗疟病大作侯王官吏上下皆病轻者旬月甚者弥年夫富贵之人劳心役智不可骤用砒石大毒之药止宜先以白虎汤加人参小柴胡汤五苓散之类顿服立解或不愈者可服神祐丸减用神芎等甚者可大小承气汤下之五七行或十余行峻泄夏月积热暑毒之气此药虽泄而无损于脏腑乃所以安脏腑也次以桂苓甘露散石膏知母汤大小柴胡汤人参柴胡饮子量虚实加减而用之此药皆能治寒热往来日晡发作与治伤寒其法颇同更不愈者以常山散吐之无不愈者余尝用张长沙汗下吐三法愈疟极多大忌错作脾寒用暴热之药治之纵有愈者后必发疮疽下血之病不死亦危余自先世授以医方至于今日五十余年茍不谙练岂敢如是决也又尝观刺疟论五十九刺一刺则衰再刺则去三刺则已㑹陈下有病疟二年不愈者止服温热之剂渐至衰羸命予药之余见其羸亦不敢便投寒凉之剂乃取内经刺疟论详之曰诸疟不已刺十指间出血正当发时余刺其十指出血血止而寒热立止咸骇其神余非衒术窃见晩学之人不攷诰典谬説鬼疾妄求符箓祈祷辟匿法外旁寻以致病人迁延危殆疟病除岚瘴一二发必死其余五脏六腑疟皆不死如有死者皆方士误杀之也或曰汝言疟因于暑者春发之疟亦伤暑乎余曰此疟最深何哉暑伏于秋冬而不发至春始发此疟之深者内经气交变大论嵗火大过炎暑流行金肺受邪启𤣥子云火不以徳邪害于肺金也故金肺先病以金气不及故为病又经曰嵗火太过大热先发故民病疟少气欬喘血溢血注下嗌燥耳聋中热肩背热上应荧惑星见则山泽燔燎雨乃不降烁石消金涸泉焦草火星大而明见注曰火无徳令纵热害金水复制心故心火自病荧惑见则酷法大故疟常与酷吏之政并行或酷政行于先而疟气应于后或疟气行于先而酷政应于后昔人有诗云大暑去酷吏此言虽不为医设亦于医巫之㫖有以暗相符者也以前人论疟者未尝及于此故予发之及知圣人立疟之名必有所谓云小儿疮疱丹熛瘾疹旧蔽记五儿之在母腹也胞养十月藴畜浊恶热毒之气非一日及嵗年而后发虽至贵与至贱莫不皆然轻者稀少重者稠宻皆因胞胎时所感浊恶热毒之气有轻重非独人有此疾凡胎生血气之属皆有藴畜浊恶热毒之气有一二嵗而发者有三五嵗至七八嵗而作者有年老而发丹熛瘾疹者亦有伤寒中温毒而发斑者亦有阳毒发班者班有大小色有轻重大者为隂小者为阳均是热也但色重赤者热深色轻红者热浅凡治者轻者因而扬之重者因而减之内经曰少阳客胜则丹疹外发及为丹熛手少阳者三焦少阳相火也启𤣥子云是五寅五申之嵗即少阳相火司天故也他嵗亦有之但内经独明疮疹者少阳相火之所为也俗唿曰㿀疹伤寒此言却有理为此证时与伤寒相兼而行必先发热恶寒头项痛腰嵴强从太阳传至四五日熛疹始发先从两脇下有之出于脇肋次及身表渐及四肢故凡小儿疮疱丹熛瘾疹皆少阳相火客气胜也内经曰诸痛痒疮疡皆属心火岂有寒乎故治疮疱与治伤寒时气同法初觉头痛身热恶寒此小儿初发疮疱之候也其脉息皆浮大而有力亦与伤寒时气冐风惊风宿乳一槩难辨宜先解之有二法遇亢阳炎热之时以辛凉解之遇乆寒凝冽之时以辛温解之辛凉之剂者凉膈通圣之类是也辛温之剂者升葛根之类是也此二法慎勿互用之既用此二法之后次以白虎汤加人参冷服之勿辍葢防疮疹发喘喘者必死人参止喘故也或云立秋之后不宜服白虎汤者非也假如秋深发疟疟者中暑而得之白虎大解暑毒既有白虎汤证岂可间以秋冬乎疮疱瘾疹丹熛皆是火之用也是肺金之不及也故曰白虎汤加人参一日不可阙也疮疱熛疹或出不均大小如荳黍相亲见其不齐也相天之寒温以蝉殻烧灰抄半字或一字以淡酒调少许饮之大人以淡酒温调之不半日则均齐如或用百祥丸紫草饮子皆可服之俗以酒醋薫之者适足増其昏瞀耳至六七日疱疹出全可调胃凉膈下之同调理伤寒法或言疮疱首尾俱不可下者此朱奉议公之言也适足使人战战兢兢而不敢用药也钱仲阳之用百祥丸其间有大㦸岂奉议公独不见耶自奉议公斯言一出死者塞路矣予家其亲属故旧小儿有患疮疱黒陷腹内喘者余以白虎汤加人参凉膈散加当归桔梗连进数服上灌下泄昼夜不止又使睡卧于寒凉之处以新水灌其面目手足脓水尽去葢四肢者诸阳之本也儿方为疮疱外燔沃以寒水使隂气循经而入达于心肺如醉得醒是亦开昏破郁之端也如此救活者岂啻千数夫疮疱黑陷喘而满者十死八九若依此法尚能活其六七何世医与病家至今犹未悟也近年予之庄邻沿蔡河来往之舟常于此一日舟师偶见败蒲一束㳂流而下渐迫舟次似闻啼声而㣲舟师疑其人也探而出之开视之惊见一儿四五嵗许疮疱周匝宻不容隙两目皎然饥而索食因以粥饱其舟师之妻怒曰自家儿女多惹疮疱传染奈何私料此儿㳂蔡河来其流缓必不逺持儿一鞋逆流而上徧河之人皆曰无此儿行且二十里至一村落舟师髙唱曰有儿年状如许不知谁是疮疱病死弃之河中今复活矣闻酒邸中饮者喧哗有人出曰我某村某人也儿四五嵗死于疮疱舟师出其鞋以示之其父泣曰真吾儿也奔走来视惊见儿活大恸流涕拜谢舟师喜抱儿归今二十余嵗矣此儿本死得水而生伏谂来者疮疱之疾热耶寒耶经曰诸痛痒疮疡皆属心火启𤣥子注云心寂则痛㣲心燥则痛甚百端之起皆自心主疮疱之疾岂有寒欤余承医学于先人閲病多矣茍诳后人罪将安逃诚如此法则原上之丘以疮疱而死者皆误杀人也故疗小儿惟钱仲阳书中可採者最多但其方为阎孝忠所乱有识者宜择而取之证妇人带下赤白错分寒热解六君子非好与昔人辨以要誉也葢昔人有一误流为千百世之祸者茍不证其非虽曰谦让其如人命何如精选圣惠方二十三卷论妇人赤白带下云妇人带下者由劳神过度损动经血致令身虚受于风冷风冷入于脬络𫝊其血之所成也又有巢氏内篇四十四卷论任脉为经之海其任之为病女子则为带下手太阳为小肠之经也手少隂为心之经也心为藏主于里小肠为府主于表二经之血在于妇人上为乳汁下为月水冲任之所统也冲任之脉既起于脬内隂阳过度则伤脬络故风邪乘虚而入于脬中损冲任之经伤太阳少阳之血致令脬络之间秽与血相兼带而下冷则多白热则多赤三家之説皆非也夫治病当先识经络灵枢十二经中有是动之病有所生之病大经有十二竒经有八脉言十二经之外复有此八道经脉也十二经与八道经脉通身往来经络共二十道上下流走相贯周环昼夜不息与天同度自手太隂肺经起行阳二十五度行隂亦二十五度复㑹于手太隂肺经也然此二十道经络上下周流者止一十九道耳惟带脉起少腹侧季脇之端乃章门穴是也环身一周无上下之源络脬而过如束带之于身难经曰带之为病溶溶如坐水中冲任者是经脉之海也循腹脇夹脐傍𫝊流于气冲属于带脉络于督脉督脉者起于关元穴任脉者女子在养胎孕之所督脉乃是督领妇人经脉之海也冲任督三脉同起而异行一源而三岐皆络带脉冲任督三脉皆统于簒戸巡隂器行廷孔溺孔上端冲任督三脉以带脉束之因余经上下往来遗热于带脉之间热者血也血积多日不流火则从金之化金曰从革而为白乘少腹间寃热白物满溢随溲而下绵绵不絶多不痛也或有痛者则壅碍因壅而成痛也内经曰少腹寃热溲出白液寃者屈滞也病非本经为他经寃抑而成此疾也寃一作客客犹寄也遗客热于少腹乆不去从金化而为白设若赤白痢赤者新积也从心火白者旧积也从肺金故赤白痢不可曲分寒热止可分新旧而治之假如痈疖始赤血次溃白脓又岂为寒者哉而病者未信也此今之刘河间常言之矣皆云寒多则白以干姜赤石脂桃花丸治痢虽愈后必生血疾如白带下病径以白芍药干姜白带虽愈则小溲必不利治泻痢与治带下皆不可骤用峻热之药燥之燥之则内水涸内水涸则必烦渇烦渇则小溲不利小溲不利则足肿面浮渐至不治内经曰思想无穷所愿不得意滛于外入房大甚发为筋痿滛衍白物如精之状男子因溲而下女子绵绵而下左传曰少男惑长女风落山之象是为惑蛊之疾其文三䖝同皿曰蛊乃是思慕色慾内生后蚀甚不可便用燥热之药攻之渐至形削羸瘦脉大者必死而不救且赤白痢者是邪热传于大肠下广肠出赤白也带下者传于小肠入脬经下赤白也据此二证皆可同治湿法治之先以导水禹功泻讫次以淡剂降心火益肾水下小溲分水道则自愈矣顷顿丘一妇人病带下连绵不絶白物或来已三载矣命予脉之诊其两手脉俱滑大而有力得六七至常上热口干眩运时呕酢水余知其实有寒痰在胸中以𤓰蔕散吐讫冷痰三二升皆酢水也间如黄涎状如烂胶次以浆粥养其胃气又次用导水禹功以泻其下然后以淡剂渗泄之药利其水道不数日而愈余实悟内经中所云上有病下取之下有病上取之又上者下之下者上之然有此法亦不可偏执更宜详其虚实而用之故知精选圣惠方带下风寒之言与巢氏论中赤热白寒之説正与难素相违公非敢妄论先贤恐后学混而不明未免从之而行也如其寡学之人不察病人脉息不究病人经脉妄断寒热信用羣方暴热之药但有失虽悔何追呜唿人命一失其复能生乎赤白痢与赤白带下皆不死人内经惟肠澼便血血温身热者死赤白带下白液白物蛊病肾消皆不能死人有死者药之误也霍乱吐泻死生如反掌説七巢氏先贤也固不当非然其説有误者人命所系不可不辩也今之医者家置本以为绳墨呜唿何今之人信巢氏而不信素问也此予不得不为之説且巢氏论霍乱吐泻皆由温凉不调隂阳清浊二气相干致肠胃之间变而为霍乱寒气客于脾则泻寒气客于胃则吐亦由饮酒食肉腥脍生冷过度或因居处坐卧湿地当风取凉风之气归于三焦传于脾胃脾胃得冷水糓不消皆成霍乱其名有三一曰胃反胃气虚逆反吐饮食二曰霍乱言其病挥霍之间便致撩乱也三曰哺食变逆者也霍乱者脉必代又云七月间食蜜令人暴下霍乱此皆巢氏霍乱之论也予以为不然夫医之治病犹书生之命题如秋伤于湿冬生欬嗽是独以湿为主此书生之独脚题也风湿暍三气合而成霍乱吐泻转筋此犹书生之鼎足题也风者风木也内应足厥隂肝木湿者雨化也内应于足太隂脾土暍者火热也内应于手少隂心火此风湿暍三气之所生也内经曰土气之下木气乘之是肝木乘脾土也又曰厥隂所至为脇痛呕泄少阳所至为呕涌注云食不下也太隂所至为中满霍乱吐下太隂所至为濡化也注云湿化也又曰太隂所至为湿生终为注雨故转筋者风主肝肝主筋风急甚故转筋也吐者暍也火主心心主炎上故呕吐也泄注者土主湿湿主脾湿下注故泄注也此三者岂非风湿暍如书生鼎足题耶脾湿土气为风木所克土化不行矣亢无雨火盛过极土怒发焉极则为雷霆骤雨烈风葢土气在上木气乘之故也是以大水横流山崩岸落石逬沙飞岂非太隂湿土怒发之象耶故人病心腹满胀膓鸣而为数便甚则心痛脇䐜呕吐霍乱厥发则注下胕肿身重启𤣥子云已上病证皆脾热所生也乃知巢氏所论正与素问启𤣥子相违故内经治法病急则治其标缓则治其本先可用淡剂流其湿辛凉以退其风咸苦以解其暍氷水以救其内涸大忌食粟米粥饮者立死伟哉王冰之言脾热一句可以为方世俗止知取其头巾而濯之以饮其水亦取其黒豆皂矾头垢寒凉然近似终不足以制其甚也又有以寒水沃其手足者大非也四肢已厥更以寒水沃之则益厥矣曷若以寒水沃其心之为愈也泰和间余亲见陈下广济禅院其主僧病霍乱一方士用附子一枚及两者干姜一两炮水一椀同煎放冷服之服讫呕血而死顷合流镇李彦甫中夜忽作吐泻自取理中丸而服之医者至以为有食积以巴豆下之三五丸药亦不动至明而死可不哀哉遂平李仲安携一仆一佃客至郾城夜宿邵辅之书斋中是夜仆逃仲安觉其逃也骑马与佃客往临颖急追之时七月天大热炎风如箭埃尘慢天至辰时而还曽不及三时往返百二十里既不获其人复宿于邵氏斋忽夜间闻呻唿之声但言救我不知其谁也执火寻之乃仲安之佃客也上吐下泄目上视而不下胸脇痛不可动摇口欠而脱臼四肢厥冷此正风湿暍三者俱合之证也其婿曽闻余言乃取六一散以新汲水剉生姜而调之顿服半升其人复吐乃再调半升而令徐服之良乆方息至明又饮数服遂能调养三日平复而去呜唿若此三人其生死岂不如反掌哉彼世医往往以谓六一散治得其病此无学之辈也可胜恨哉目疾头风出血最急説八内经曰目得血而能视此一句圣人论人气血之常也后世之医不达其㫖遂有惜血如金之説自此説起目疾头风诸证不得而愈矣何以言之圣人虽言目得血而能视然血亦有太过不及也太过则目壅塞而发痛不及则目耗竭而失睛故年少之人多太过年老之人多不及但年少之人则无不及但年老之人其间犹有太过者不可不察也夫目之内眦太阳经之所起血多气少目之鋭眦少阳经也血少气多目之上网太阳经也亦血多气少目之下网阳明经也血气俱多然阳明经起于目两傍交頞之中与太阳少阳俱㑹于目惟足厥隂肝经连于目系而已故血太过者太阳阳明之实也血不及者厥隂之虚也故血出者宜太阳阳明葢此二经血多故也少阳一经不宜出血血少故也刺太阳阳明出血则目愈明刺少阳出血则目愈昏要知无使太过不及以血养目而已此内经所谓目得血而能视者此也凡血之为物太多则益太少则枯人热则血行疾而多寒则血行迟而少此常理也至于目者肝之外候也肝主目在五行属木然木之为物太茂则蔽宻太衰则枯瘁蔽宻则风不疎通故多摧拉枯瘁则液不浸润故无荣华又况人之有目如天之有日月也人目之有翳如日月之有云雾也凡云之兴未有不因蒸腾而起者虽隆冬之时犹且然耳况于炎夏之时乎故目暴赤肿起羞明隠澁泪出不止暴寒目瞒皆工艺之所为也夫目之五轮乃五脏六腑之精华宗脉之所聚其气轮属肺金肉轮属脾土赤脉属心火黒水神光属肾水兼属肝木此世俗皆知之矣及有目疾则又不知病之理岂知目不因火则不病何以言之气轮变赤火乘肺也肉轮赤肿火乘脾也黒水神光被翳火乘肝与肾也赤脉贯目火自甚也能治火者一句可了故内经曰热胜则肿治火之法在药则咸寒吐之下之在针则神廷上星顖㑹前顶百㑹血之翳者可使立退痛者可使立已昧者可使立明肿者可使立消惟小儿不可刺𩕄㑹为肉分浅薄恐伤其骨然小儿水在上火在下故目明老人火在上水不足故目昏内经曰血实者宜决之又经曰虚者补之实者泻之如雀目不能夜视及内障暴怒大忧之所致也皆肝主目血少禁出血止宜补肝养肾至于暴赤肿痛皆宜以䤵鍼刺前五穴出血而已次调盐油以涂髪根甚者虽至于再至于三可以也量其病势平为期少白可黒落髪可生有此神验不可轻𫝊人年四十五十不问男女目暴赤肿隠澁难开者以三稜鍼刺前顶百㑹穴出血大妙至如年少髪早白落或白屑者此血热而太过也世俗止知髪者血之余也血衰故耳岂知血热而寒髪反不茂肝者木也火多水少木反不荣火至于顶炎上之甚也大热病汗后劳病之后皆髪多脱落岂有寒耶故年衰火胜之人最宜出血但人情见出血皆不悦矣岂知出血者乃所以养血也凡兔鸡猪狗酒醋湿面动风生冷等物及忧忿劳力等事如犯之则不愈矣惟后顶强间脑户风府四穴不可轻用鍼灸以避忌多故也若有误不幸令人瘖固宜慎之其前五穴非徒治目疾至于头痛腰嵴强外肾囊燥痒出血皆愈凡鍼此勿深深则伤骨唐甄权尤得出血之法世俗云热汤沃眼十日明此言谬之久矣火方乘目更以热汤沃之两热相搏是犹投贼以刄也岂知凉水沃之暂澁而乆滑热水沃之暂滑而乆澁不然曷以病目者忌沐浴或曰世俗皆言凉水沃眼血脉不行余闻大笑之眼药中用黄连硼砂朴硝龙脑熊胆之属皆使人血脉不行耶何谬之甚也又若头风之甚者乆则目昏偏头风者少阳相火也乆则目束小大肠閟澁者目必昏何也乆病滑泄者目皆明惟小儿利乆反疳眼昏葢极则反与此少异其余皆宜出血而大下之余尝病目赤或肿或翳作止无时偶至亲息帅府间病目百余日羞明隠澁肿痛不已忽眼科姜仲安云宜上星至百㑹速以䤵鍼刺四五十刺攅竹穴丝竹穴上兼眉际一十刺及鼻两孔内以草茎弹之出血三处出血如泉约二升许来日愈大半三日平复如故余自叹曰百日之苦一朝而解学医半世尚阙此法不学可乎惟小儿疮疱入眼者乃余热不散耳止宜降心火泻肝风益肾水则愈矣若大人目暴病者宜汗下吐以其血在表故宜汗以其火在上故宜吐以其热在中故宜下出血之与发汗名虽异而实同故録铜人中五穴照用过爱小儿反害小儿説九小儿初生之时膓胃绵脆易饥易饱易虚易实易寒易热方书旧説天下皆知之矣然礼记曲礼及玉符潜诀论所云天下皆不知曲礼云童子不衣裘裳説云裘大温消隂气且人十五嵗成童尚不许衣裘今之人养穉子当正夏时以绵裌裹腹日不下懐人气相蒸见天稍寒即封闭宻室睡氊下幕煖炕红炉使㣲寒不入大煖不泄虽衰老之人尚犹不可况纯阳之小儿乎然君子当居宻室亦不当如是之煖也玉符潜诀论云婴儿之病伤于饱也今人养穉子不察肠胃所容几何但闻一声哭将谓饥号急以潼乳纳之儿口岂复知量不吐不已及稍能食应口輙与夫小儿初生别无伎俩惟善号泣为强良耳此二者乃百病之源也小儿除胎生病外有四种曰惊曰疳曰吐曰泻其病之源止有二曰饱曰煖惊者火乘肝之风木也疳者热乘脾之湿土也吐者火乘胃膈甚则上行也泻者火乘肝与大肠而泻者也夫乳者血从金化而大寒小儿食之肌肉充实然其体为水故伤乳过多反从湿化湿热相兼吐痢之病作矣医者不明其本輙以紫霜进食比金白饼之属其中皆芭荳杏仁其芭荳大热有大毒杏仁小热有小毒小儿阳热复以热毒之药留毒在内乆必变生故刘河间先生以通圣凉膈神芎益元治之皆无毒之药或曰此大人所服之药非小儿所宜也余闻笑曰大人小儿虽年壮不同其五脏六腑岂复殊耶大人服多小儿服少其实一也故不可下者宜解毒可下者宜调胃泻心然有逐湿为之方者故余尝以牵牛大黄木通三味末之为丸以治小儿诸病皆効葢食乳小儿多湿热相兼故也今之医者多以此药谤予彼既不明造化难与力辨故予书此方以俟来世知道者然善治小儿者当察其贫富贵贱治之葢富贵之家衣食有余生子常夭贫贱之家衣食不足生子常坚贫家之子不得纵其慾虽不如意而不敢怒怒少则肝病少富家之子得纵其慾稍不如意则怒多怒多则肝病多矣夫肝者木也甚则乘脾矣又况贫家无财少药故死少富家有财多药故死多故贫家之育子虽薄于富家其成全小儿反出于富家之右其暗合育子之理者有四焉薄衣淡食少慾寡怒一也无财少药其病自痊不为庸医热药所攻二也在母腹中其母作劳气血动用形得充实三也母既作劳多易生产四也此四者与富家相反也俚谚曰儿哭即儿歌不哭不偻儸此言虽鄙切中其病世俗岂知号哭者乃小儿所以泄气之热也老子曰终日号而不嗄余甞授人以养子之法儿未坐时卧以赤地及天寒时不与厚衣布而不绵及能坐时以鐡铃木壶杂戯之物连以细绳置之水盆中使一浮一沈弄之有声当炎暑之时令坐其傍掬水弄铃以散诸热内经曰四肢者诸阳之本也手得寒水隂气达于心中乃不药之药也余尝告于陈敬之若小儿病缓急无药不如不用庸医但恐妻妾怪其不医宜汤浸蒸饼令软丸作白丸绐其妻妾以为真药使儿服之以聴天命最为上药忽嵗在丙戌羣儿皆病泄泻但用药者皆死葢医者不达湿热之理以温燥行之故皆死惟陈敬之不与药用余之言病儿独存噫呜唿班固真良史尝云有病不治得中医除暴得大疾病服药者当谨熟隂阳无与衆谋若未病之前从予奉养之法亦复不生病纵有㣲疾虽不服药可也服药一差转成他病説十语云子之所慎齐战疾又曰丘未达不敢尝此言服药不可不畏慎也然世有百十年相袭之弊至今不除者敢略数一二使后车改辙不蹈前覆夫伤寒温疫时气中暑风温风疟与中酒伤食者其初相类此最误人或先一日头痛曽伤酒便归过于酒曽伤食便归过于食初觉满闷医者不察其脉不言其始径用备急丹纒积丹软金丸酒症丸此药犯芭荳或出油不尽大热大毒走泄五七行或十余行其人必津液枯涸肠胃转燥发黄瘀热目赤口干恍惚潮热昏愦惑狂诸热交作如此误死者不可胜举若其人或本因酒食致过亦能头痛身热战慄恶寒医者不察其脉不究其原反作伤食发之桂枝黄升麻之属以汗解之汗而不解辗转疑惑反生他证如此误死者可胜计哉又如乆病咳嗽形体羸瘦食饮减少旦静夜剧医者不察便与乌梅罂粟殻紫花枯矾如此峻攻嗽疾未除澁滞之病作矣嗽加之澁饮食弥减医者不察更以热剂养胃温剂和脾致令头面汗出燥热潮发形容瘦瘁涎液上出流如涌泉若此死者不可胜数又如妇人产余之疾皆是败血恶物发作寒热脐腹撮痛乳潼枯涸食饮稍减医者不察便谓产后血出数斗气血俱虚便用温热之剂养血补虚止作寒治举世皆然岂知妇人之孕如天地之孕物也物以隂阳和合而后生人亦以隂阳和合而后孕偏隂偏阳岂有孕乎此与禾黍𤓰菓之属何异哉若水旱不时则华之与实俱痿落矣此又与孕而不育者复何异哉七月立秋后十八日寸草不结者犹天寒故也今妇人姙娠终十月无难而生反谓之寒何不察其理之甚也窃譬之冶㙛者炎火在下以水沃其窑之巅遂成㙛矣㙛既出窑窑顿寒耶世俗竟𫝊黒神散之属治产后一十八证非徒其不愈则经脉涸闭前后淋閟呕吐嗽痰凡百热证生矣若此误死者不可计之曷若四物汤与凉膈散对停大作汤剂而下之利以数行恶物俱尽后服淡甘之剂自愈矣又如小儿腹满喘嗽痰涎不利医者不察便用白饼子之属夫白饼子芭荳大热有大毒兼用腻粉其后必生口疮上喘欬嗽呕吐不嗜饮食之疾然此治贫家小儿犹或可効膏粱之家必生他病又何疑哉又如泻利之疾嵗嵗有之医者不察便用圣散子之属干姜赤石脂乌梅罂粟殻官桂石榴皮龙骨牡蛎之属变生小便癃閟甚者为胀又甚者水肿之疾生矣间有愈者病之㣲者也甚则必不愈矣又如人病停饮或因夏月伤冷过多皆为脾胃客气有余也宜逐而去之医者不可以为脾衰而补之则痞者更痞满者更满复有芭荳丸下之者病虽少解必不嗜食上燥之病生矣又如人因闪肭膝髁肘腕大痛医者不察便用䤵针出血如未愈者再三刺血出血既多遂成跛躄内经曰足得血而能步血尽安得步哉若余治闪肭则不然以禹功散或通经二三钱下神祐丸或除湿丹百余丸峻泻一二十行则痛出当痒发痛属夏痒属秋出则夏衰矣此五行胜复之理也故凡腰胯脇痛杖疮落马坠堕打扑莫不同然葢此痛得之于外非其先元虚元弱古人云痛随利减宜峻泻一二十行毕但忌热酒可一药而愈勿谓峻泻轻侮此法昔有齿痛连月不止以鉄铃鉏取之血不止而死又有人因上下齿痛凡治痛者輙取不数年上下齿尽至五十嵗生硬之物皆不能食夫上下齿痛皆由手足阳明二经风热甚而痛矣可用大小承气汤藏用丸祛风丸等药泻之则痛当自止内经曰诸痛痒疮疡皆属心火启𤣥子云百端之起皆自心生心者火也火生土之故也出牙之误不可不知又如治水肿痛者多用水银轻粉白丸子大毒之药下之水肿未消而牙齿落牙齿落而不进食水尽而立毙复有人于两足鍼之水出如泉水尽亦毙儒门事亲卷一儒门事亲卷二钦定四库全书儒门事亲卷二金张从正撰偶有所遇厥疾获瘳记十一余昔过夏邑西有妇人病腹胀如鼔饮食乍进乍退寒热更作而时吐呕且三载矣师觋符呪无所不至惟俟一死㑹十月农隙田夫聚猎一犬役死磔于大树根盘遗腥在其上病妇偶至树根顿觉昏愦眩瞀不知人桃于根侧口中虫出其状如蛇口眼皆具以舌䑛其遗腥其人惊见长虫两袖褁其手按虫头极力而出之且二尺许重几斤剖而视之以示诸人其妇遂愈虫亦无名此正与华元化治法同葢偶得吐法耳又有一书生疟间日一作将秋试及试之日乃疟之期书生忧甚误以葱蜜合食大吐涎数升瘀血宿食皆尽同室惊畏至来日入院疟亦不发亦偶得吐法耳正隆间有圣㫖取汴梁诸匠氏有木匠赵作头鐡匠杜作头行次失路迷至大宅乞宿主人不纳曰家中有人重病不敢纳君杜作头绐曰此赵公乃汴梁太医之家今䝉上司见召迷路至此葢病者当愈而遇此公也主人黙而入良乆复出将邀二人入室与之食已主人起请曰烦太医看病何如赵见而笑曰一药可愈二人窃议曰来时所携热药寄他车上此中实无奈何杜曰此甚易耳潜出门得牛粪一块作三十粒下以温水少顷病人觉胸中如虫行一涌而出状若小蜣蜋一二升以手探之又约一升顿觉病去明日主人出谢曰百嵗老人未尝见此神効之药也礼饯二人遂归呜唿此二子小人也欲茍一时之寝遂以秽物治人亦偶得吐法耳又有一妇病风癎从六七嵗因惊风得之自后三二年间一二作至五七年五七作逮三十余嵗至四十嵗日作或一日十余作以至昏痴徤忘求死而已会兴定嵗大饥遂採百草而食于水濒採一种草状若葱属泡蒸而食之食讫向五更觉心中不安吐涎如胶连日不止约一二斗汗出如洗初昏困后三日轻徤非曩之比病去食进百脉皆和省其所食不知何物访问诸人乃憨葱苗也憨葱苗者本草所谓藜芦苗是也图经云藜芦苗吐风病此亦偶得吐法耳又有一妇年三十余病滑泄经年皆云虚中有积以无忧散五七日一服至二十服不効又服纒积丹软金丸诸药皆不効其人服药愈速病势愈甚食饮日减人或谓曰此休息痢也宜灸中脘及左右穴脐下气海及膀胱穴以三里引之每年当冬至夏至日灸之前后仅万余壮忽门外或者曰此病我屡谙葢大伤饮之故即日桃花正开俟其落时以长棘针刺之得数十蕚勿犯人手以白面和作饼子文武火烧令熟嚼烂以米饮汤下之病人如其言服之不一二时泻如倾前后泻六七日仅数百行昏困无所知觉惟索冷水徐徐而饮至六七日少省尔后食日进神日昌气血日和不数年生二子此人本不知桃花蕚有取积之神効亦偶得泻法耳余昔过株林见一童子误吞铜鐡之物成疾而羸足不胜身㑹六七月淫雨不止无薪作食过饥数日一旦隣牛死闻作葵羮粳饭病人乘饥顿食之良乆泄注如倾觉膓中痛遂下所吞之物余因悟内经中肝苦急食甘以缓之牛肉大枣葵菜皆甘物也故能寛缓肠胃且肠中乆空又遇甘滑之物此铜鐡所以下也亦偶得泻法耳顿有老人年八十嵗脏腑澁滞数日不便每临后时目前星飞头目昏眩鼻塞腰痛积渐食减纵得少便结燥如弹一日友人命食血藏葵羮油渫菠薐菜遂顿食之日日不乏前后皆利食进神清年九十嵗无疾而终图经云菠菜寒利肠胃芝麻油炒而食之利大便葵寛肠利小溲年老之人大小便不利最为急切此亦偶得泻法耳昔一士人赵仲温赴试暴病两目赤肿晴翳不能识路大痛不任欲自寻死一日与同侪释闷坐于茗肆中忽钩窻脱钩其下正中仲温额上髪际裂长三四寸紫血流数升血止自快能通路而归来日能辨屋嵴次见瓦沟不数日复故此不药不针误出血而愈矣夫出血者乃发汗之一端也亦偶得出血法耳呜唿世人欲论治大病舍汗下吐三法其余何足言哉此一説读之者当大笑耳今之医者宜熟察之可也人能谨察其真中之误精究其误中之真反覆求之无病不愈余之所以书此者庶后之君子知余之用心非一日也又有病目不覩者思食苦苣顿顿不阙医者以为有虫曽不周嵗两目㣲痛如虫行大眦渐明俄然大见又如北方贵人爱食乳酪牛酥羊生鱼脍鹿脯猪腊海味甘肥之物皆虫之萌也然而不生虫者葢筵会中多胡荽芜荑酱卤汁皆能杀九虫此二者亦偶得服食法耳智者读此当触类而长之攻里发表寒热殊涂笺十二有一言而可以该医之㫖者其惟发表攻里乎虽千枝万派不过在表在里而已矣欲攻其里者宜以寒为主欲发其表者宜以热为主虽千万世不可易也内经言之详矣今人多错解其㫖故重为之笺发表不逺热攻里不逺寒此寒热二字谓六气中司气之寒热司气用寒时用药者不可以寒药司气用热时用药者不可以热药此常理也惟攻里发表则反之然而攻里发表常分作两涂若病在表者虽畏日流金之时不避司气之热亦必以热药发其表若病在里者虽坚氷积雪之时不避司气之寒亦必以寒药攻其里所谓发表者出汗是也所谓攻里者涌泄是也王太仆注云汗泄下痢皆以其不住于中也夫不住其中则其药一去不留虽以寒药犯司气之寒热药犯司气之热亦无害也若其药留而不出适足以司气増邪是谓不发不攻寒热内贼其病益甚无病者必生病有病者必甚若司气用寒之时病在表而不在里反以寒药氷其里不涌不泄坚腹满痛急下痢之病生矣若司气用热之时病在里而不在表反以热药燥其中又非发汗则身热吐下霍乱痈疽疮痒瞀郁注下瞤瘈肿胀呕吐鼽衂头痛骨节挛肉痛血泄淋閟之病生矣以此知非热不能解表非寒不能攻里是解表常宜热攻里常宜寒若反此法是谓妄造今之用药者以荆黄汤解表以姜桂药攻里此与以水济水以火济火何异哉故非徒不効轻者危甚者死夫本草一书不过酸苦甘辛咸淡六味而已圣人既以辛甘发散为阳酸苦涌泄为隂又以淡味渗泄为阳是辛甘淡三味以解表酸苦咸三味以攻里发表与渗泄非解表而何涌泄非攻里而何此二者圣人之法尽矣蔑以加矣然则医之法果多乎哉攻里以寒解表以热而已矣虽然表病而里不病者可専以热药发其表里病而表不病者可専以寒药攻其里表里俱病者虽可以热解表亦可以寒攻里此仲景之大小柴胡汤虽解表亦兼攻里最为得体今之用药者只知用热药解表不察里之已病故前所言热证皆作矣医者不知罪由已作反谓伤寒变证以诬病人非一日也故刘河间自制通圣散加益元散名为双解千古之下得仲景之㫖者刘河间一人而已然今之议者以为双解不可攻里谤议纷纭坐井小天诚可憾也岂知双解煎以䓤须荳䜴涌而汗之一剂立雪所苦纵不全瘥亦可小瘳向所谓热证亦复不作俟六经𫝊毕㣲下而已今医者不知其济物无穷之功乃妄作损胃无穷之谤愤刘河间有能医之名设坚白之论以求世誉孰肯剖璞一试而追悔和氏之刖足哉余之所以屡书此者叹知音之难遇也近者余之故人某官不欲斥言其名因病头项强状类伤寒服通圣散虽不得其法犹无害也医者见其因通圣散也立毁其非仲景之药也渠不察其热已甚矣复以辛热发之汗出不解发黄血泄竟如前所言后虽以承气下之不能已又复下之至絶汗出其脉犹抟击然余亲见其子言之甚详至今士大夫皆不知辛热一发之过也独归罪于通圣散呜唿甚矣道之难明也顷余之旧契读孟坚汉书艺文志载五苦六辛之説而颜师古辈皆无注解渠特以问余余顾其内经诸书中亦不见其文既相别矣乘蹇且十里外飒然而悟欲复回以告余之旧契已归且逺乃令载之以示来者夫五者五脏也脏者里也六者六腑也腑者表也病在里者属隂分宜以苦寒之药涌之泄之病在表者属阳分宜以辛温之剂发之汗之此五苦六辛之意也颜师古不注葢阙其疑也乃知学不博而欲为医难矣余又徐思五积六聚其用药亦不外于是夫五积在脏有常形属里宜以苦寒之药涌之泄之六聚在腑无常形属表宜以辛温之药发之汗之与前五苦六辛亦合亦有表而可用柴胡之凉者犹宜热而行之里寒而可用姜附之热者犹宜寒而行之余恐来者不明内经发表攻里之㫖故併以孟坚五苦六辛之説附于卷末汗下吐三法该尽治病诠十三人身不过表里气血不过虚实表实者里必虚里实者表必虚经实者络必虚络实者经必虚病之常也良工之治病者先治其实后治其虚亦有不治其虚时粗工之治病或治其虚或治其实有时而幸中有时而不中谬工之治病实实虚虚其误人之迹常着故可得而罪也惟庸工之治病纯补其虚不敢治其实举世皆曰平穏误人而不见其迹渠亦自不省其过虽终老而不悔且曰吾用补药也何罪焉病人亦曰彼以补药补我彼何罪焉虽死而亦不知觉夫粗工之与谬工非不误人惟庸工误人最深如鲧湮洪水不知五行之道夫补者人所喜攻者人所恶医者与其逆病人之心而不见用不若顺病人之心而获利也岂复计病者之死生乎呜唿世无真实谁能别之今余着此吐汗下三法之诠所以该治病之法也庶几来者有所凭借耳夫病之一物非人身素有之也或自外而入或由内而生皆邪气也邪气加诸身速攻之可也速去之可也揽而留之可乎虽愚夫愚妇皆知其不可也及其闻攻则不悦闻补则乐之今之医者曰当先固其元气元气实邪自去世间如此妄人何其多也夫邪之中人轻则𫝊乆而自尽颇甚则𫝊乆而难已更甚则暴死若先论固其元气以补剂补之真气未胜而邪已交驰横骛而不可制矣惟脉脱下虚无邪无积之人始可议补其余有邪积之人而议补者皆鲧湮洪水之徒也今予论吐汗下三法先论攻其邪邪去而元气自复也况予所论之法谙练日乆至精至熟有得无失所以敢为来者言也天之六气风暑火湿燥寒地之六气雾露雨雹氷泥人之六味酸苦甘辛咸淡故天邪发病多在乎上地邪发病多在乎下人邪发病多在乎中此为发病之三也处之者三出之者亦三也诸风寒之邪结抟皮肤之间藏于经络之内留而不去或发疼痛走注痺不仁及四肢肿痒拘挛可汗而出之风痰宿食在膈或上脘可涌而出之寒湿因冷热客下焦在下之病可泄而出之内经散论诸病非一状也流言治法非一阶也至真要大论等数篇言运气所生诸病各断以酸苦甘辛咸淡以总括之其言补时见一二然其补非今之所谓补也文具于补论条下如辛补肝咸补心甘补肾酸补脾苦补肺若此之补乃所以发腠理致津液通血气至其统论诸药则曰辛甘淡三味为阳酸苦咸三味为隂辛甘发散淡渗泄酸苦咸涌泄发散者归于汗涌者归于吐泄者归于下渗为解表归于汗泄为利小溲归于下殊不言补乃知圣人止有三法无第四法也然则圣人不言补乎曰葢汗下吐以苦草木治病者也补者以谷肉菓菜养口体者也夫谷肉菓菜之属犹君之徳教也汗下吐之属犹君之刑罚也故曰徳教兴平之粱肉刑罚治乱之药石若人无病粱肉而已及其有病当先诛伐有过病之去也梁肉补之如世已治矣刑措而不用岂可以药石为补哉必欲去大病大瘵非吐汗下末由也已然今之医者不得尽汗下吐法各立门墙谁肯屈己之髙而一问哉且予之三法能兼衆法用药之时有按有硚有揃有导有减有増有续有止今之医者不得予之法皆仰面傲笑曰吐者苽蒂而已矣汗者黄升而已矣下者芭荳牵牛朴硝大黄甘遂芫花而已矣既不得其术从而诬之予固难与之苦辩故作此诠所谓三法可以兼衆法者如引涎漉涎啑气追泪凡上行者皆吐法也灸蒸熏渫洗熨烙针刺砭射导引按摩凡解表者皆汗法也催生下乳磨积逐水破经泄气凡下行者皆下法也以余之法所以该衆法也然予亦未尝以此三法遂弃衆法各相其病之所宜而用之以十分率之此三法居其八九而衆所当才一二也或言内经多论鍼而少论药者葢圣人欲明经络岂知针之理即所谓药之理即今着吐汗下三篇各条药之轻重寒温于左仍于三法之外别着原补一篇使不预三法恐后之医者泥于补故置之三篇之末使用药者知吐中有汗下中有补止有三法内经曰知其要者一言而终是之谓也凡在上者皆可吐式十四夫吐者人之所畏且顺而下之尚犹不乐况逆而上之不悦者多矣然自胷已上大满大实病如胶粥㣲丸㣲散皆儿戏也非吐病安能出仲景之言曰大法春宜吐葢春时阳气在上人气与邪气亦在上故宜吐也涌吐之药或丸或散中病则止不必尽剂过则伤人然则四时有急吐者不必直待春时也但仲景言其大法耳今人不得此法遂废而不行试以名方所记者略数之如仲景伤寒论中以䓤根白荳䜴汤以吐头痛栀子厚朴汤以吐懊憹𤓰蔕散以吐伤寒六七日因下后腹满无汗而喘者如此三方岂有杀人者乎何今议予好涌者多也又如孙氏千金方风论中数方往往皆効近代本事方中稀涎散吐膈实中满痰厥失音牙关𦂳闭如䘮神守万全方以郁金散吐头痛眩运头风恶心沐浴风近代普济方以吐风散追风散吐口噤不开不省人事以皂角散吐涎潮总録方中以常山散吐疟孙尚方以三圣散吐发狂神验方吐舌不正补亡篇以逺志去心春分前服之预吐瘟疫此皆前人所用之药也皆有効者何今之议予好涌者多也惟养生必用方言如吐其涎令人跛躄校正方已引风门中碧霞丹为证予不须辩也但内经明言髙者越之然名医録中惟见太仓公华元化徐文伯能明律用之自余无闻乃知此法废之乆矣今予骤用于千载寂寥之后宜其惊且骇也惜乎黄帝岐伯之书伊挚仲景之论弃为闲物纵有用者指为山野无韵之人岂不谬哉予之用此吐法非偶然也曽见病之在上者诸医尽其技而不效余反思之投以涌剂少少用之颇获征应既乆乃广访多求渐臻精妙过则能止少则能加一吐之中变态无穷屡用屡验以至不疑故凡可吐令条达者非徒木郁然凡在上者皆宜吐之且仲景之论胷上诸实郁而痛不能愈使人按之及有涎唾下痢十余行其脉沈迟寸口脉㣲滑者此可吐之吐之则止仲景所谓胷上诸实按之及有涎唾者皆邪气在上也内经曰下痢脉迟而滑者内实也寸口脉㣲滑者上实也皆可吐之王氷曰上盛不已吐而夺之仲景曰宿食在上脘当吐之又如宿饮酒积在上脘者亦当吐之在中脘者当下而去之仲景曰病人手足厥冷两手脉乍结以客气在胷中心下满而烦欲食不能食者知病在胷中当吐之余尝用吐方皆是仲景方中𤓰蔕散吐伤寒头痛用葱根白荳䜴汤以吐杂病头痛或单𤓰蔕名独圣加茶末少许以吐痰饮食加全蝎稍以吐两脇肋刺痛濯濯水声者内经所谓湿在上以苦吐之者其是谓欤今人亦有窃予之法者然终非口授或中或否或涌而不能出或出而不能止岂知上涌之法名曰撩痰撩之一字自有擒纵卷舒顷有一工吐陈下一妇人半月不止涎至数斗命悬湏臾仓皇失计求予解之予使煎麝香汤下咽立止或问麝香何能止吐予谓之曰𤓰苗闻麝香即死吐者𤓰蔕也所以立解如蔾芦吐者不止以葱白汤解之以石药吐者不止以甘草贯衆解之诸草木吐者可以麝香解之以本草考之吐药之苦寒者有荳䜴𤓰蔕茶末栀子黄连苦参大黄黄芩辛苦而寒者有郁金常山藜芦甘苦而寒者有地黄汁苦而温者有木香逺志厚朴辛苦而温者有薄荷芫花辛而温者有谷菁草葱根须辛而寒者有轻粉辛甘而温者有乌头附子尖酸而寒者有晋矾緑矾虀汁酸而平者有铜碌甘酸而平者有赤小荳酸而温者有饭浆酸辛而寒者有胆矾酸而寒者有青盐白米饮辛咸而温者有皂角甚咸而寒者有沧盐甘而寒者有牙硝甘而㣲温且寒者有参芦头甘辛而热者有蝎稍凡此三十六味惟常山胆矾𤓰蔕有小毒藜芦芫花轻粉乌附尖有大毒外二十六味皆吐药之无毒者各对证擢而用之此法宜先小服不满积渐加之予之撩痰者以钗股鸡羽探引不出以虀投之投之不吐再投之且投且探无不出者吐至昏眩慎勿惊疑书曰若药不瞑眩厥疾弗瘳如发头眩可饮氷水立解如无氷时新汲水亦可强者可一吐而安弱者可作三次吐之庶无损也吐之次日有顿快者有转甚者葢引之而吐未平也俟数日当再涌之如觉渇者氷水新水𤓰梨杮及凉物皆不禁惟禁贪食过饱硬物干脯难化之物心火既降中脘冲和隂道必强大禁房劳大忧悲思病人既不自责衆议因而噪之归罪于吐法起谤其由此也故性行刚暴好怒喜淫之人不可吐左右多嘈杂之言不可吐病人颇读医书实非深解者不可吐主病者不能辨邪正之説不可吐病人无正性妄言妄从反覆不定者不可吐病势巇危老弱气衰者不可吐自吐不止亡阳血虚者不可吐诸吐血呕血咯血衂血嗽血崩血失血者皆不可吐吐则转生他病浸成不救反起谤端虽恳切求慎勿强从恐有一失愈令后世不信此法以小不善累大善也必标本相得彼此相信真知此理不聴浮言审明某经某络某脏某腑某气某血某邪某病决可吐者然后吐之是予之所望于后之君子也庶几不使此道湮㣲以新𫝊新耳凡在表者皆可汗式十五风寒暑湿之气入于皮肤之间而未深欲速去之莫如发汗圣人之刺热五十九刺为无药而设也皆所以开𤣥府而逐邪气与汗同然不若以药发之使一毛一窍无不启发之为速也然发汗亦有数种世俗止知惟温热者为汗药岂知寒凉亦能汗也亦有薫渍而为汗者亦有导引而为汗者如桂枝汤桂枝黄各半汤五积散败毒散皆发汗甚热之药也如升汤葛根汤解饥汤逼毒散皆辛温之药也如大柴胡汤小柴胡汤柴胡饮子苦寒之药也如通圣散双解散当归散子皆辛凉之药也故外热内寒宜辛温外寒内热宜辛凉平凖所谓导引而汗者华元化之虎鹿熊猴鸟五禽之戏使汗出如傅粉百疾皆愈所谓薫渍而汗者如张苗治陈廪丘烧地布桃叶蒸之大汗立愈又如许𦙍宗治许太后感风不能言作防风汤数斛置于牀下气如烟雾如其言遂愈能言此皆前人用之有验者以本草校之荆芥香白芷陈皮半夏细辛苍术其辛而温者乎蜀椒胡椒茱萸大蒜其辛而大热者乎生姜其辛而㣲温者乎天葱白其辛而平者乎青皮薄荷其辛苦而温者乎防已秦芁其辛而且苦者乎黄人参大枣其甘而温者乎葛根赤茯苓其甘而平者乎桑白皮其甘而寒者乎防风当归其甘辛而温者乎附子其甘辛而大热者乎官桂桂枝其甘辛而大热者乎厚朴其苦而温者乎桔梗其苦而㣲温者乎黄芩知母枳实地骨皮其苦而寒者乎前胡柴胡其苦而㣲寒者乎羌活其苦辛而㣲温者乎升其苦甘且平者乎芍药其酸而㣲寒者乎浮萍其辛酸而寒者乎凡此四十味皆发散之属也惟不善择者当寒而反热当热而反寒此病之所以变也仲景曰大法春夏宜汗春夏阳气在外人气亦在外邪气亦在外故宜发汗然仲景举其略耳设若秋冬得春夏之病当不发汗乎但春夏易汗而秋冬难耳凡发汗欲周身热热然不欲如水淋漓欲令手足俱周遍汗出一二时为佳若汗暴出邪气多不出则当重发汗则使人亡阳凡发汗中病则止不必尽剂要在剂当不欲过也此虽仲景调理伤寒之法至于杂病复何异哉且如伤寒黄之类为表实而设也桂枝汤之类为表虚而设也承气汤为隂虚而设也四逆汤为阳虚而设也表里俱实者所谓阳盛隂虚下之则愈表里俱虚者所谓隂盛阳虚汗之则愈也所谓阳为表而隂为里也如表虚亡阳发汗则死发汗之法辨隂阳别表里定虚实然后汗之随治随应设若飱泄不止日夜无度完谷下出发汗可也内经曰春伤于风夏生飱泄此以风为根风非汗不出昔有人病此者腹中雷鸣泄注米谷不分小便澁滞皆曰脾胃虚寒故耳荳蔲乌梅罂粟殻干姜附子曽无一効中脘脐下炙已数千燥热转甚小溲涸竭瘦削无力饮食减少命予视之予以谓应象论曰热气在下水谷不分化生飱泄寒气在上则生䐜胀而气不散何也隂静而阳动故也诊其两手脉息俱浮大而长身表㣲热用桂枝黄汤以姜枣煎大剂连进三服汗出终日至旦而愈次以胃风汤和平脏腑调养隂阳食进病愈又贫家一男子年二十余病破伤风搐牙关𦂳急角弓反张弃之空室无人问者时时呻唿予怜其苦以风药投之口噤不能下乃从两鼻窍中灌入咽喉约一中椀死中求生其药皆大黄甘遂牵牛硝石之类良乆上涌下泄吐且三四升下一二十行风搐立止肢体柔和旦已自能起口虽开尚未能言予又以桂枝麻黄汤三两作一服使啜之汗出周匝如洗不三日而痊又如小儿之病惊风搐搦涎潮热郁举世皆用大惊丸抱龙丸镇心丸等药间有不愈者予潜用𤓰蒂赤小荳等分共为细末以猪胆汁浸蒸饼为丸衣以螺青或丹砂以浆水乳汁送之良乆风涎涌出一两掬三五日一涌涌三五次渐以通圣散稍热服之汗漐漐然病日已矣顷又治一狂人隂不胜其阳则脉流薄厥阳并乃狂难经曰重阳者狂重隂者癫阳为腑隂为脏非阳热而隂寒也热并于阳则狂狂则生寒并于隂则癫癫则死内经曰足阳明有实则狂故登髙而歌弃衣而走无所不为是热之极也以调胃承气大作汤下数十行三五日复上涌一二升三五日又复下之凡五六十日下百余行吐亦七八度如吐时暖室置火以助其热而汗少解数汗方平又治一酒病人头痛身热恶寒状类伤寒诊其脉两手俱洪大三两日不圊予以防风通圣散约一两用水一中椀生姜二十余片葱须根二十茎荳豉一大撮同煎三五沸去滓稍热分作二服先服一服多半须臾以钗股探引咽中吐出宿酒酒之香味尚然约一两掬头上汗出如洗次服少半立愈内经曰火郁发之发为汗之令其疎散也又尝治一税官病风寒湿痺腰脚沈重浮肿夜则痛甚两足恶寒经五六月间犹绵胫靴足腰膝皮肤少有跣露则冷风袭之流入经络其痛转剧走注上下往来无定其痛极处便摩急而肿起肉色不变腠理开如虫行每遇风冷病必转増饮食转减肢体瘦乏须人扶掖犹能行立所服者乌附姜桂种种燥热燔针着灸莫知其数前后三年不获一愈一日命予脉之其两手皆沈滑有力先以导水丸通经散各一服是夜泻三十余行痛减半遂渐服赤茯苓汤川芎汤防风汤此三方在宣明论中治痺方是也日三服煎七八钱漐漐然汗出余又作玲珑灶法薫蒸血热病必増剧诸汗法古方亦多有之惟以吐发汗者世罕知之故予尝曰吐法兼汗良以此夫凡在下者皆可下式十六下之攻病人亦所恶闻也然积聚陈茎于中留结寒热于内留之则是耶逐之则是耶内经一书惟以气血通流为贵世俗庸工惟以闭塞为贵又止知下之为泻又岂知内经之所谓下者乃所谓补也陈茎去而肠胃㓗症瘕尽而荣卫昌不补之中有真补者存焉然俗不信下之为补者葢庸工妄投下药当寒反热当热反寒未见㣲功转成大害使聪明之士亦复不信者此也所以谓寒药下者调胃承气汤泄热之上药也大小桃仁承气次也陷胷汤又其次也大柴胡又其次也以凉药下者八正散泄热兼利小溲洗心散抽热兼治头目黄连解毒散治内外上下畜热而不泄者四物汤凉血而行经者也神芎丸解上下畜热而泄者也以温药而下者无忧散下诸积之上药也十枣汤下诸水之上药也以热药下者煮黄丸纒金丸之类也急则用汤缓则用丸或以汤送丸量病之㣲甚中病即止不必尽剂过而生愆仲景曰大法秋宜泻谓秋则阳气在下人气与邪气亦在下故宜下此仲景言其大槩耳设若春夏有可下之疾当不下乎此世之庸工跼蹜迁延误人大病者也皆曰夏月岂敢用过药泻脱胃气呜唿何不达造化之甚也内经称土火之郁发四时之气以五月先取化源泻土补水又曰土郁则夺之王太仆注云夺谓下之令无壅碍也然则于五月先防土壅之发令人下夺素问之言非欤然随证不必下夺在良工消息之也予所以言此者矫世俗期不误大病暴病者耳故土郁之为夺虽大承气汤亦无害也试举大承气之药论大黄苦寒通九窍利大小便除五脏六腑积热芒硝咸寒破痰散热润肠胃枳实苦寒为佐使散滞气消痞满除腹胀厚朴辛温和脾胃寛中通气此四味虽为下药有泄有补卓然有竒功刘河间又加甘草以为三一承气以甘和其中最得仲景之秘也予尝以大承气改作调中汤加以姜枣煎之俗见姜枣以为补脾胃而喜服不知其中有大黄芒硝也恶寒喜暖取补故自古及今天下皆然此内经之法抑屈而不伸者也此药治中满痞气不大便者下五七行殊不困乏次日必神清气快膈空食进内经曰脾为之使胃为之市人之食饮酸咸甘苦百种之味杂凑于此壅而不行荡其旧而新之亦脾胃之所望也况中州之人食杂而不劳者乎中州土也兼载四象木金水火皆聚此中故脾胃之病奈何中州之医不善扫除仓廪使陈茎积而不能去也犹曰我善补大罪也此药有竒功皆谓服之便成伤败乃好丹而非素者也或言男子不可乆泻妇人不可乆吐何妄论之甚也可吐则吐可下则下岂问男女乎大人小儿一切所伤之物在胃脘如两手脉迟而滑者内实也宜下之何以别乎葢伤宿食者恶食伤风者恶风伤寒者恶寒伤酒者恶酒至易辨也故凡宿食在胃脘皆可下之则三部脉平若心下按之而硬满者犹宜再下之如伤寒大汗之后重复劳发而为病者葢下之后热气不尽故也当再下之若杂病腹中满痛不止者此为内实也金匮要畧曰痛而腹满按之不痛为虚痛者为实难经曰痛者为实腹中满痛里壅为实故可下之不计杂病伤寒皆宜急下之宜大承气汤或导水丸或泄水丸等药过十余行如痛不已亦可再服痛已则止至如伤寒大汗之后发热脉沈实及寒热往来时时有涎嗽者宜大柴胡汤加当归煎服之下三五行立愈产后慎不可作诸虚不足治之必变作骨蒸寒热饮食不入肌肤瘦削经水不行经曰寒则衰饮食热则消肌肉人病瘦削皆粗工以药消烁之故也呜唿人之死者岂为命乎难经曰实实虚虚损不足而益有余如此死者医杀之耳至如目黄九疸食劳皆属脾土可下之宜茵陈蒿汤或用导水丸禹攻散泻十余行次以五苓散桂苓甘露散白术丸等药服之则愈矣或腰脚胯痛可用甘遂粉二三钱以豮猪腰子薄批七八片撡药在内以湿纸包数重文武火烧熟至临卧细嚼以温酒或米饮汤调下至平明见一二十行勿讶意欲止泻则饮水或新水顿服之泻立止次服通经和气定痛乌金丸蹁马丹之类则愈矣内经有不因气动而病生于外者太仆以为瘴气贼魅虫毒蜚尸鬼击冲薄坠堕风寒暑湿斫射剥割撞扑之类至如诸落马堕井打扑闪肭损折汤沃火烧车碾犬伤肿发焮痛日夜号泣不止者予寻常谈笑之间立获大効可峻泻三四十行痛止肿消乃以通经散下导水丸等药如泻水少则可再加汤剂泻之后服和血消肿散毒之药病去如扫此法得之睢阳髙大明侯徳和使外伤者不致癃残跛躄之患予非敢掩人之善意在救人耳曽有邻人杖疮发作肿痛焮及上下语言错乱时时呕吐数日不食皆曰不救予以通经散三四钱下神祐丸百余丸相併而下间有呕出者大半已下膈矣良乆大泻数行秽不可近脓血涎沫瘀毒约一二斗其病人困睡不省一日一夜隣问予予曰喘息匀停肿消痛减故得睡也来旦语清食进不数日痊救杖疮欲死者四十年间二三百余追思举世杖疮死者皆枉死也自后凡见寃人被责者急以导水丸禹功散大作剂料泻惊涎一两盆更无发肿痛焮之难如导水丸禹功散泄泻不动更加之通经散神祐丸泻之泻讫须忌热物止可喫新汲水一二顿泻止立愈至如沈积多年羸劣者不可便服陡攻之药可服纒积丹三稜丸之类内经曰重者因而减之若人年老衰弱有虚中积聚者止可五日一服万病无忧散故凡积年之患岂可一药而瘉即可减而去之以本草攷之下之寒者有戎盐之咸犀角之酸咸沧盐泽泻之甘咸枳实之苦酸腻粉之辛泽漆之苦辛杏仁之苦甘下之之㣲寒者有猪胆之苦下之大寒者有牙硝之甘大黄𤓰蔕牵牛苦瓠子蓝汁牛胆羊蹄根苗之苦大㦸甘遂之苦甘朴硝芒硝之苦辛下之温者有㯽榔之辛芫花之苦辛石宻之甘皂角之辛咸下之热者有芭荳之辛下之辛凉者有猪羊血之咸下之平者有郁李仁之酸桃花蕚之苦右三十味惟牵牛大㦸芫花皂角羊蹄根苦瓠子苽蔕有小毒芭荳甘遂腻粉杏仁之有大毒余皆无毒设若疫气冐风中酒小儿疮疹及产后潮热中满败血勿用银粉杏仁大毒之药下之必死不死即危且如㯽榔犀角皂角皆温平可以杀虫透关节除肠中风火燥结大黄芒硝朴硝等咸寒可以治伤寒热病时气瘟毒发斑泻血燥热发狂大作荡剂以荡涤积热泽泻羊蹄根苗牛胆蓝叶汁苦瓠子亦苦寒可以治水肿遍身腹大如鼔大小便不利及目黄湿毒九疸食劳疳虫食土生米等物分利水湿通利大小便荡涤肠胃间宿谷相搏又若备急丸以芭荳干姜大黄三味蜜和丸之亦是下药然止可施于辛苦劳力贫食粗辣之辈或心腹胀满脇肋刺痛暴痛不住服五七丸或十丸泻五七行以救急若施之富贵城郭之人则非矣此药用砒石治疟相类止可施之于贫食之人若备急丸治伤寒风温中酒冐风及小儿疮疹产后满闷用之下膈不死则危及夫城郭之人富贵之家用此下药亦不死则危矣奈何庸人畏大黄而不畏芭荳粗工喜芭荳而不喜大黄葢庸人以芭荳惟热而不畏以大黄性寒而畏粗工以芭荳剂小而喜以大黄剂大而不喜皆不知理而至是也岂知诸毒中惟芭荳为甚去油匮之蜡犹能下后使人津液涸竭留毒不去胸热口燥他病转生故下药以芭荳为禁予尝用前十余药如身之使臂臂之使手然诸洞泄寒中者不可下俗谓休息痢也伤寒脉浮者不可下表里俱虚者不宜下内经中五痞心证不宜下厥而唇青手足冷内热深者宜下寒者不宜下以脉别之小儿内泻转生慢惊及两目直视鱼出气者亦不宜下若十二经败甚亦不宜下止宜调养温以和之如不则必误人病耳若其余大积大聚大病大秘大涸大坚下药乃补药也予尝曰泻法兼补法良以此夫推原补法利害非轻説十七原补一篇不当作由近论补者与内经相违不得不作耳夫养生当论食补治病当论药攻然聴者皆逆耳以予言为蔽葢议者尝知补之为利而不知补之为害也论补者葢有六法平补峻补温补寒补筋力之补房室之补以人参黄蓍之类为平补以附子硫黄之类为峻补以荳蔲官桂之类为温补以天门冬五加皮之类为寒补以芭㦸苁蓉之类为筋力之补以石燕海马起石丹砂之类为房室之补此六者近代之所谓补者也若施之治病非徒功效疎濶至其害不可胜言者难经言东方实西方虚泻南方补北方此言肝木实而肺金虚泻心火补肾水也以此论之前所谓六补者了不相涉试举补之所以为害者如疟本夏伤于暑议者以为脾寒而补之温补之则危峻补之则死伤寒热病下之后若以温辛之药补之热当复作甚则不救泻血血止之后若温补之血复热小溲不利或变水肿霍乱吐泻本风湿暍合而为之温补之则危峻补之则死小儿疮疱之后有温补之必发痈肿焮痛妇人大产之后心火未降肾水未升如黒神散补之轻则危甚则死老人目暗耳瞶肾水衰而心火盛也若峻补之则肾水弥涸心火弥茂老人肾虚腰嵴痛肾恶燥腰者肾之府也峻补之则肾愈虚矣老人肾虚无力夜多小溲肾主足肾水虚而火不下故足痿心火上乘肺而不入脬囊故夜多小溲若峻补之则火益上行脬囊亦寒矣老人喘嗽火乘肺也若温补之则甚峻补之则危停饮之人不可补补则痞闷转増脚重之人不可补补则胫膝转重男子二十上下而精不足女子二十上下而血不流皆二阳之病也时人不识便作积冷极惫治之以温平补之夫积温尚成热而况燔鍼于脐下火炙手足腕骨内经本无劳证由此变而为劳烦渇咳嗽涎痰肌瘦寒热往来寝汗不止日髙则颜赤皆以为𫝊尸劳不知本无此病医者妄治而成之耳夫二阳者阳明也胃之经也心受之则血不流脾受之则味不化故男子少精女子不月皆由使内太过故隠蔽委曲之事各不能为也惟深知涌泻之法者能治之又如春三月风伤于荣荣为血故隂受之温伤于卫卫为气故阳受之初发之后多与伤寒相似头痛身热口干潮热数日不大便仲景所谓隂阳俱浮自汗出身重多眠睡目不欲开者是也若以寒药下之则伤脏气若以温药补之则火助风温发黄发班温毒热増剧矣风温外甚则直视潮热谵语挦衣撮空惊惕而死者温补之罪也内经虽言形不足者温之以气精不足者补之以味气属阳天食人以五气血属隂地食人以五味者戒乎偏胜非便以温为热也又若经云损者补之劳者温之此温乃温存之温也岂以温为热哉又如虚则补其母实则泻其子者此欲权衡之得其平也又乌在燔鍼壮火炼石烧砒硫姜乌附然后为补哉所谓补上欲其缓补下欲其急者亦焉在此等而为急哉自有酸苦甘辛咸淡寒凉温热平更相君臣佐使耳所谓平补者使隂阳两停是谓平补奈时人往往恶寒喜温甘受酷烈之毒虽死而不悔也可胜叹哉予用补法则不然取其气之偏胜者其不胜者自平矣医之道损有余乃所以补其不足也予尝曰吐中自有汗下中自有补岂不信然予尝用补法必观病人之可补者然后补之昔维阳府判赵显之病虚羸泄泻褐色乃洞泄寒中证也每闻大黄气味即注泄予诊之两手脉沈而輭令灸分水穴一百余壮次服桂苓甘露散胃风汤白术丸等药不数月而愈又息城酒监赵进道病腰痛嵗余不愈诊其两手脉沈实有力以通经散下五七行次以杜仲去粗皮细切炒断丝为细末每服三钱猪腰子一枚薄批五七片先以椒盐淹去腥水掺药在内裹以荷叶外以湿纸数重封以文武火烧熟临卧细嚼以温酒送之每旦以无比山药丸一服数日而愈又相台监酒岳成之病虚滑泄日夜不止肠鸣而口疮俗唿为心劳口疮三年不愈予以长流水同姜枣煎五苓散五七钱空心使服之以治其下以宣黄连与白茯苓去皮二味各等分为末以白面煳为丸食后温水下三五十丸以治其上百日而愈又汝南节度副使完颜君寳病脏毒下衃血发渇寒热往来延及六载日渐瘦弱无力面黄如染予诊其两手脉沈而身凉内经寒以为荣气在故生可治先以七宣丸下五七行次以黄连解毒汤加当归赤芍药与地榆散同煎服之一月而愈若此数证予虽用补未尝不以攻药居其先何也葢邪未去而不可言补补之则适足资冦故病蠲之后莫若以五谷养之五菓助之五畜益之五菜充之相五脏所宜毋使偏倾可也凡药皆毒也非止大毒小毒谓之毒虽甘草苦参不可不谓之毒乆服必有偏胜气増而乆夭之由也是以君子贵流不贵滞贵平不贵强卢氏云强中生百病其知言哉人惟恃强房劳之病作矣何贵于补哉以太宗宪宗髙明之资犹陷于流俗之蔽为方士燥药所误以韩昌黎元㣲之犹死于小溲不通水肿有服丹置数妾而死于暴脱有服草乌头如圣丸而死于须疮有服乳石流黄小溲不通有习气求嗣而死于精血有嗜酒而死于发狂见鬼有好茶而为癖乃知诸药皆不可乆服但可攻邪邪去则已近年运使张伯英病宿伤服硫黄姜附数月一日丧明监察陈威卿病嗽服钟乳粉数年呕血而殒呜唿后之谈补者尚监兹哉证口眼㖞斜是经非窍辩十八口眼㖞斜者俗工多与中风掉眩证一槩治之其药则灵寳至寳续命清心一字急风乌犀鐡弹丸其方非不言治此证也然而不愈者何也葢知窍而不知经知经而不知气故也何谓知窍而不知经葢人之首有七窍如日月五星七政之在天也故肝窍目目为肝之外候肺窍鼻鼻为肺之外候心窍舌舌无窍心与肾合而寄窍于耳故耳与舌俱为心之外候俗工止知目病归之肝口病归之脾耳病归之肾舌病归之心更无改张岂知目之内眦上下二纲足太阳及足阳明起于此目之鋭眦足少阳起于此手少阳至于此鼻之左右足阳明手阳明侠乎此口之左右亦此两经环乎此故七窍有病不可独归之五脏当归之六阳经也予曰俗工知窍而不知经者此也何谓知经而不知气葢世之谈方药者不啻千万止不过坚执本草性味其知十二经所出所入所循所环所交所合所过所注所起所㑹所属所络所上所下所侠所贯所布所散所结所绕所抵所连所系所约所同所别千万人中或见一二名明可谓难其人矣然而不过执此十二经便为病本将阳经为热隂经为寒向本草中㝷药药架上检方而已矣病之不愈又何讶焉岂知灵枢经曰足之阳明手之太阳筋急则口目为辟此十二经及受病之处也非为病者也及为病者天之六气也六气者何风暑燥湿火寒是也故曰俗工知经而不知气者此也然则口目㖞斜者此何经也何气也足之太阳足之阳明左目有之右目亦有之足之阳明手之阳明口左有之口右亦有之此两道也灵枢又言足阳明之筋其病颊筋有寒则急引颊移口热则筋弛纵缓不胜收故僻是左寒右热则左急而右缓右寒左热则右急而左缓故偏于左者左寒而右热偏于右者右寒而左热也夫寒不可径用辛热之剂葢左中寒则逼热于右右中寒则逼热于左阳气不得宣行故也而况风者甲乙木也口眼阳明皆为胃土风偏贼之此口目之所以僻也是则然矣七窍惟口目㖞斜而耳鼻独无此病者何也葢动则风生静则风息天地之常理也考之易象有足相符者震巽主动坤艮主静动者皆属木静则皆属土观卦者视之理也视者目之用也目之上纲则眨下纲则不眨故观卦上巽而下坤颐卦者养之理也养者口之用也口之下颐则嚼上颔则不嚼故颐卦上艮而下震口目常动故风生焉耳鼻常静故风息焉当思目虽斜而目之眦眶未尝斜口虽㖞而口之辅车未尝㖞此经之受病非窍之受病明矣而况目有风轮唇有飞门者耶予尝治此证未尝用世俗之药非故与世参商方凿圆枘自然龃龉者过颖一长吏病此命予疗之目之斜灸以承泣口之㖞灸以地仓俱効茍不効者当灸人迎夫气虚风入而为偏上不得出下不得泄真气为风邪所陷故宜灸内经曰陷下则灸之正谓此也所以立愈又尝过东杞一夫亦患此予脉其两手急数如弦之张甚力而实其人齿壮气充与长吏不同葢风火交胜予调承气汤六两以水四升煎作三升分四服令稍热啜之前后约泻四五十行去一两盆次以苦剂投之解毒数服以升降水火不旬日而愈脉诀云热则生风若此者不可纯归其病于窻隙之间而得亦风火素感而然也葢火胜则制金金衰则木茂木茂则风生若东杞之人止可流湿润燥大下之后使加飡通郁为大灵枢虽有马膏桂酒双涂之法此但治其外耳非治其内也今人不知其本欲以单服热水强引而行之未见其愈者也向之用姜附乌桂起石硫黄之剂者是耶非耶疝本肝经宜通勿塞状十九疝有七前人论者甚多非灵枢素问铜人之论予皆不取非予好异也但要穷其原耳七疝者何寒疝水疝筋疝血疝气疝狐疝㿗疝是谓七疝俗工不识因立谬名或曰膀胱或曰肾冷或曰小肠气小儿曰偏气立名既谬併丧其实何哉葢医者既断为膀胱肾冷小肠气又曰虚寒所致其药之用也不鹿茸巴㦸则杜仲苁蓉不附子乌头则干姜官桂不练实蘹香则金铃补骨脂朝吞暮饵曽无殊効三二十年牢不可去间因㣲病稍似开通执此㣲芒浸成大错标既不除本必归甚处处相𫝊曽无觉者岂知诸疝皆归肝经其奈痛流归之小肠脬囊夫膀胱水府専司渗泄小肠水道専主通流肾为少隂总统二水人之小溲自胃入小肠渗入膀胱膀胱者脬囊也气化则水出茎端此常道也及其为疝乃属足厥隂肝经葢环隂器而上入小腹者足厥隂肝经也夫肝肾皆属于下与冲任督相附然灵枢经言足厥隂肝经病则有遗溺癃闭狐疝主肾与膀胱小肠三经则不言疝是受疝之处乃肝之部分也且内经男子宗筋为束骨之会也而肝主筋睪者囊中之丸虽主外肾非厥隂环而引之与玉茎无由伸缩在女子则为簒户其内外为二其一曰廷孔其二曰窈漏此足厥隂与冲任督之所㑹也灵枢言足厥隂之经筋聚于隂器其病伤于寒则隂缩入伤于热则纵挺不收治在行卧清隂气故阳明与太隂厥隂之筋皆㑹于隂器惟厥隂主筋故为疝者必本之厥隂灵枢又言足厥隂之别名曰蠡沟去内踝五寸别走少阳循胫上睪结于茎其病气逆睪肿卒疝实则挺长虚则暴痒取之所别矣岂非厥隂为受病之处耶灵枢又言邪在小肠连睪系属于肾贯肝络肺心系气盛厥逆上冲肠胃燻肝散于肓结于脐故取之肓原以散之刺太隂以平之取厥隂以下之取巨虚下臁以去之按其所过之经以调之此其初虽言邪在小肠至其治法必曰取厥隂以下之乃知诸疝关于厥隂可以无疑以脉考之素问云厥隂滑为狐疝少阳滑为肺风疝太隂滑为脾风疝阳明滑为心风疝太阳滑为肾风疝少隂滑为肝风疝凡此六疝虽见于他脉中皆言风疝者足厥隂肝经之气也灵枢亦曰心脉㣲滑为心疝肝脉滑甚为㿉癃肾脉滑甚为癃㿉凡此三藏脉之疝亦以滑为疝也素问又云脉大急皆为疝心脉滑𫝊为心疝肺脉沈𫝊为肺疝三隂急为疝三阳急为瘕王太仆云太阳受寒血凝为瘕太隂受寒气聚为疝此言太隂受寒𫝊之肝经也可以温药逐之不可以温药补之若补之者是欲病去而强挽留之也厯考素问三阳为病发寒热其𫝊为㿗疝此亦言膀胱非受病之处必𫝊于厥隂部分然后为疝也又言病在少腹腹痛不得大小便病名曰疝得之寒言脉急者曰疝瘕少腹痛凡言少腹者岂非厥隂之部分耶又言脾风𫝊胃名曰疝瘕此谓非肝木不能为风气名曰厥疝葢脾土虚而不能制水又为肝木所凌也又言督脉为冲疝葢厥隂与冲任督俱㑹于前隂也岂不明哉至如运气中又言嵗太阳在泉寒滛所胜民病少腹控睪葢寒客于小肠膀胱则肝木缩而不得伸行母𫝊之子也阳明司天燥滛所胜丈夫㿗疝妇人少腹痛此言肝气不得上行为金所抑鬼贼故也又言太隂在泉土胜则寒气逆满食饮不下甚则为疝此亦言寒客太隂湿土土不胜水水𫝊之肝经也又尝徧閲铜人俞穴亦相表里如背上十三椎俞肝经言寒疝腹部中行惟隂交一穴言寒疝任脉之所发也关元一穴言暴疝小肠之募足三隂任脉之会也中极一穴言疝瘕膀胱之募亦足三隂任脉之会也曲骨一穴言㿉疝任脉足厥隂之会也其腹部第二行肓腧二穴言寒疝冲脉足少隂之会也四病上穴言疝瘕冲任脉足少隂肾之会也其腹部第三行大巨二穴言㿉疝足阳明脉气之所发也气冲二穴言㿗疝茎中痛两丸寒痛亦足阳明脉气之所发也其腹部第四行府合二穴言疝痛足六隂厥隂隂维之交会也亦太隂部三隂阳明支别也冲门二穴言隂疝足太隂厥隂之会也其在侧脇者五枢二穴言寒疝隂邪上入少腹带脉下三寸也其在足六经者足厥隂穴十名言疝者七谓大敦行间太冲中封蠡沟中都曲泉足少阳穴十四名言疝者一谓丘墟穴也足太隂穴十一名言疝者一谓隂陵泉也足阳明穴十五名言疝者一谓隂市穴也足少隂穴十名言疝者五谓然谷大谿照海交信筑賔也足太阳穴十八名言疝者二谓金门合阳也由是言之惟厥隂言疝独多为疝之主也其穴经穴虽亦治疝终非受疝之地但与足厥隂相连耳或在泉寒胜木气挛缩禁于此经或司天燥胜木气抑郁于此经或忿怒悲哀忧抑顿挫结于此经或药淋外固闭尾缩精壅于此经其病差别如此不知世间之药多热补从谁而受其方也信其方则素问灵枢铜人皆非也信素问灵枢铜人则俗方亦皆非也不知后之君子以孰为是呜唿予立于医四十余嵗使世俗之方人人可疗予亦莫知敢废也谙练日久因经识病然后不惑且夫遗溺闭癃隂痿脬痺精滑白淫皆男子之疝也不可妄归之肾冷血涸不月月罢腰膝上热足躄嗌干癃闭少腹有块或定或移前隂突出后隂痔核皆女子之疝也但女子不谓之疝而谓之瘕若年少而得之不计男子妇人皆无子故隠蔽委曲之事了不干脬肾小肠之事乃足厥隂肝经之职也李俗方止言脬肾小肠殊不言肝木一句惑人甚矣且肝经乙木也木属东方为心火之母也凡疝者非肝木受邪则肝木自甚也不可便言虚而补之难经所谓东方实西方虚泻南方补北方此言泻火木自平金自清水自旺也昔审言为蔡之参军也因坐湿地疝痛不可堪诸药莫救予急以导水丸禹功散泻三十余行肿立消痛立减又项关一男子病卒疝暴痛不任倒于街衢人莫能动唿予救之予引经证之邪气客于足厥隂之络令人卒疝故病隂丸痛也予急泻大敦二穴大痛立已夫大敦穴者乃是厥隂之二穴也殄冦镇一夫病㾬疟发渇痛饮蜜浆剧伤冰水医者莫知㵼去其湿反杂进姜附湿为燥热所壅三焦闭溢水道不行隂道不兴隂囊肿坠大于升斗予先以导水百余丸少顷以猪肾散投之是夜泻青赤水一斗遂失痛之所在近颖尾一夫病卒疝赤肿大痛数日不止诸药如水投石予以导水一百五十丸令三次咽之次以通经散三钱空腹淡酒调下五更下脏腑壅积之物数行痛肿皆去不三日平复如故内经曰木郁则达之达谓吐也令条达肝之积本当吐者然观其病之上下以顺为贵仲景所谓上宜吐下宜㵼者此也敢列七疝图于左以示后之君子庶几有所凭借者焉寒疝其状囊冷结硬如石隂茎不举或控睪丸而痛得于坐卧湿地或寒月涉水或冐雨雪或卧坐砖石或风冷处使内过劳宜以温剂下之乆而无子水疝其状肾囊肿痛隂汗时出或囊肿而状如水晶或囊痒而燥出黄水或少腹中按之作水声得于饮水醉酒使内过劳汗出而遇风寒湿之气聚于囊中故水多令人为卒疝宜以逐水之剂下之有漏鍼去水者人多不得其法筋疝其状隂茎肿胀或溃或脓或痛而里急筋缩或茎中痛痛极则痒或挺纵不收或白物如精随溲而下乆而得于房室劳伤及邪术所使宜以降心之剂下之血疝其状如黄𤓰在少腹两傍横骨两端约中俗云便痈得于重感春夏大燠劳动使内气血流溢渗入脬囊留而不去结成痈肿脓少血多宜以和血之剂下之气疝其状上连肾区下及隂囊或因号哭忿怒则气郁之而胀怒哭号罢则气散者是也有一治法以鍼出气而愈者然鍼有得失宜以散气之药下之或小儿亦有此疾俗曰偏气得于父已年老或年少多病隂痿精怯强力入房因而有子胎中病也此疝不治惟筑賔一穴言之狐疝其状如瓦卧则入小腹行立则出小腹入囊中狐则昼出穴而溺夜则入穴而不溺此疝出入上下往来正与狐相类也亦与气疝大同小异今人带钩钤是也宜以逐气流经之药下之㿗疝其状隂囊肿缒如升如斗不痒不痛者是也得之地气卑湿所生故江淮之间湫塘之处多感此疾宜以去湿之药下之女子隂户突出虽亦此类乃热则不禁固也不可便谓虚寒而澁之燥之补之本名曰瘕宜以苦下之以苦坚之王氷云阳气下坠隂气上争上争则寒多下坠则筋缓故睪垂纵缓因作㿗疝也已上七疝下去其病之后可调则调可补则补各量病势勿拘俗法经所谓隂盛而腹胀不通者㿗癃疝也不可不下五虚五实攻补悬絶法二十虚者补之实者泻之虽三尺之童皆知之矣至于五实五虚岂可与泛泛虚实用药哉内经明言其状如俗工不识何此二证所以见杀于委靡之手也坐视人之死犹相夸曰吾药穏以诳病家天下士大夫亦诚以为然以诳天下后世岂不怪哉夫一身犹一国也如寻邑百万围昆阳此五实证也故萧王亲犯中坚而笃战如河内饥而又经火灾此五虚证也故汲黯不避矫诏而发仓此可与达权知变者论不可与贪常嗜琐者説也故曰庸人误天下庸工误病人正一理也内经曰五实者死五虚者亦死夫五实者谓五脏皆实也五虚者谓五脏皆虚也府病为阳易治而鲜死脏病为隂难治而多死经明言脉盛皮热腹胀前后不通闷瞀者五实也脉盛为心皮热为肺腹胀为脾前后不通为肾闷瞀为肝五脏皆实之证也五虚者反是脉细皮寒气少泄利前后饮食不入者五虚也脉细为心皮寒为肺气少为肝泄利前后为肾饮食不入为脾此五脏皆虚之证也夫五实为五脏俱太过五虚为五脏俱不及内经言此二证皆死非谓必死也谓不救则死救之不得其道亦死也其下复言浆粥入胃则虚者活身汗后利则实者活此两证自是前二证之治法也后人不知是治法只作辨验生死之断句直谓病人有此则生无此则死虚者聴其浆粥自入胃实者聴其自汗自利便委之死地岂不谬哉夫浆粥入胃而不注泄则胃气和胃气和则五虚皆实也是以生也汗以泄其表利以泄其里併泄则上下通上下通则五实皆启矣是以生也此二证异常却不宜用班氏所谓有病不服药之言葢其病大且笃故也予向日从军于江淮之上一舟子病予诊之乃五实也予自幼读医经尝记此五实之证竟未之遇也既见其人窃私料之此不可以常法治乃可大作剂而下之殊不动摇计竭智穷无如之何忽忆桃花蕚丸顿下七八十丸连泻二百余行与前药相兼而下其人昏困数日方已葢大疾之已去自然卧憩不如此则病气无由衰也徐以调和胃气之药饘粥日加自尔平复又尝过鸣鹿邸中闻有人呻吟声息瘦削痿然无力予视之乃五虚也予急以圣散子二服作一服此证非三钱二钱可塞也续以胃风汤五苓散等药各大作剂使顿服注泻方止而浆粥入胃不数日而其人起矣故五虚之受不加峻塞不可得而实也彼庸工治此二证草草补泻如一杯水救一车薪之火也竟无成功反曰虚者不可补实者不可泻此何语也吁不虚者强补不实者强攻此自是庸工不识虚实之罪也岂有虚者不可补实者不可泻之理哉予他日又思之五实证汗下吐三法俱行更快五虚证一补足矣今人见五实证犹有塞之者见五虚者虽补之而非其药本当生者反钝滞迁延竟至于死耳夫圣散子有干姜寻常泻利勿用各有标本冐风五苓有桂所以温经散表而分水道圣散子之澁燥胃风五苓之能分皆辛热辛温之剂也俗工往往聚讪以予好用寒凉然予岂不用温补但不遇可用之证也譊譊谤喙咸欲夸已以标名从谁断之悲夫儒门事亲卷二儒门事亲卷三钦定四库全书儒门事亲卷三金张从正撰喉舌缓急砭药不同解二十一咽与喉会厌与舌此四者同在一门而其用各异喉以唿气故喉气通于天咽以嚥物故咽气通于地㑹厌与喉上下以司开阖食下则吸而掩气上则唿而出是以舌抵上腭则㑹厌能闭其咽矣四者相交为用阙一则饮食废而死矣此四者乃气与食出入之门户最急之处故难经言七冲门而㑹厌之下为吸门及其为病也一言可了一言者何曰火内经曰一隂一阳结谓之喉痺王太仆註云一阴者手少隂君火心主之脉气也手少阳相火三焦之脉气也二火皆主脉并络于喉气热则内结结甚则肿胀肿胀甚则痺痺甚而不通则死矣夫足少隂循喉咙侠舌本少阴上侠咽此二者诚是也至于足阳明下人迎循喉咙足太隂侠咽连舌本手太阳循咽下鬲足厥阴循喉咙之后此数经皆言咽喉独少阳不言咽喉而内经言一隂一阳谓之喉痺何也盖人读十二经多不读灵枢经中别十一篇具载十二经之正其文云足少阳之正绕脾入毛际合于厥隂别者入季脇间循胸里属胆散之上肝贯心以上侠咽出頥颔散于面繋目系合少阳于外眦也又手心主之正别下渊腋三寸入胷中别属三焦出循㗋咙出耳后合少阳完骨之下是手少阳三焦之气与手心主少隂之气相合而行于㗋咙也推十二经惟足太阳别项下其余皆凑于㗋咙然内经何为独言一隂一阳结为㗋痺葢君相二火独胜则热结正络故痛且速也余谓一言可了者火是也故十二经中言嗌干嗌痛咽肿颔肿舌本强皆君火为之也唯㗋痺急速相火之所为也夫君火者犹人火也相火者犹龙火也人火焚木其势缓龙火焚木其势速内经之言㗋痺则咽与舌在其间耳以其病同是火故不分也后之医者各详其状强立八名曰单乳蛾双乳蛾单闭㗋子舌胀木舌胀纒㗋风走马㗋痺热气上行结薄于㗋之两傍近外肿作以其形似是谓乳蛾一为单二为双也其比乳蛾差小者名闭㗋热结于舌下复生一小舌子名曰子舌胀热结于舌中舌为之肿名曰木舌胀木者强而不柔和也热结于咽项肿遶于外且麻且痒肿而大者名曰纒㗋风㗋痺暴发暴死者名走马㗋痺此八种之名虽详若不归之火则相去逺矣其㣲者可以咸耎之而大者以辛散之今之医者皆有其药也如薄荷乌头殭蚕白矾朴硝铜碌之类也至于走马㗋痺何待此乎其生死人反掌之间耳其最不误人者无如砭鍼出血血出则病已易曰血去惕出良以此夫昔余以治一妇人木舌胀其舌满口诸药不愈余以䤵鍼小而锐者砭之五七度肿减三日方平计所出血几至盈斗又治一男子纒㗋风肿表里皆作药不能下余以凉药灌于鼻中下十余行外以㧞毒散傅之阳起石烧赤与伏龙肝各等分细末每日以新水扫百遍三日热始退肿始消又尝治一贵妇㗋痺盖龙火也虽用凉剂而不可使冷服为龙火宜以火逐之人火者烹饪之火是也乃使爆于烈日之中登于高堂之上令侍婢携火炉坐药铫于上使药常极热不至大沸通口时时呷之百余次龙火自散此法以热行寒不为热病扞格故也大抵治㗋痺用鍼出血最为上䇿但人畏鍼委曲傍求瞬息䘮命凡用鍼而有鍼创者宜捣生姜一块调以热白汤时时呷之则创口易合铜人中亦有灸法然痛㣲者可用病速者恐迟则杀人故治㗋痺之火与救火同不容少待内经火欎发之发谓发汗然咽㗋中岂能发汗故出血者乃发汗之一端也后之君子毋执小方而曰吾药不动脏腑又妙于出血若幸遇小疾而获功不幸遇大病而死矣毋遗后悔可也五积六聚治同鬰断二十二先贤説五积六聚甚明惟治法独隐其言五积曰肝之积名曰肥气在左脇下如覆杯有头足乆不已令人发欬逆㾬疟连岁不已者是也心之积名曰伏梁起于脐大如臂上至心下乆不已令人病烦心脾之积名曰痞气在胃脘大如覆盘乆不已令人四肢不収发黄疸饮食不为肌肤俗唿为食劳黄也肺之积名曰息贲在右脇下大如覆杯乆不愈令人洒浙寒热喘𠻳发肺痈肾之积名曰贲豚发于少腹上至心下若豚状或上或下无时乆不已令人喘逆骨痿少气此五积之状前贤言之岂不分明徧访医门人人能道及问治法不过三稜广茂干漆碙砂陈皮礞石芭荳之类复有不明标本者又从而补之岂有病积之人大邪不出而可以补之乎至于世之磨积取积之药余初学医时苦曾用之知其不効遂为改辙因考内经骤然大悟内经曰木鬰则逹之火鬰发之土鬰夺之金鬰泄之水鬰折之王太仆曰逹谓吐发谓汗夺谓下泄谓利小便折谓折其冲逆此五者五运为司天所刺故立此五法与五积若不相似然盖五积者因受胜己之邪而传于己之所胜适当旺时拒而不受复还于胜己者胜己者不肯受因留结为积故肝之积得于季夏戊巳日心之积得于秋庚辛日脾之积得于冬壬癸日肺之积得于春甲乙日肾之积得于夏丙丁日此皆抑欎不伸而受其邪也岂待司天克运然后为之鬰哉且积之成也或因暴怒喜悲思恐之气或伤酸苦甘辛咸之食或停温凉热寒之饮或受风暑燥寒火湿之邪其初甚㣲可唿吸按导方寸大而去之不幸而遇庸医强补而留之留而不去遂成五积夫肥气者不独气有余也其中亦有血矣盖肝藏血故也伏梁者火之欎也以热药散之则益甚以火灸之则弥聚况伏梁证有二名同而实异不可不详焉其一伏梁上下左右皆有根在肠胃之外有大脓血此伏梁义同肚痈其一伏梁身体髀股胻皆肿环脐而痛是为风根不可动动则为水溺濇之病此二者内经虽言不可动止谓不可大下非谓全不可下恐病去而有害痞气者举世皆言寒则痞内经以为湿则痞虽因饮冷而得其阳气为湿所畜以热攻之则不散以寒攻之则湿去而寒退矣息贲者喘息愤而上行也此旧説也余以谓贲者贲门也手太隂之筋结胷里散于贲贲下抵季脇其病支转筋痛甚则成息贲手心主结于臂其病胷痛息贲又云肺下则居贲廹肝善脇下痛肝髙则上支贲两脇悗为息贲若是言之是积气于贲而不散此灵枢说五脏处言此贲自是多故予发之贲豚者贲与奔同铜人言或因读书得之未必皆然也肾主骨此积最深难疗大忌吐涌以其在下止宜下之故予尝以独圣散吐肥气揃以木架必燠室中吐兼汗也肝之积便言风也吐出数升后必有血一二滴勿疑病当然也续以磨积之药调之尝治伏梁先以茶调散吐之兼汗以禹功导水夺之继之以降火之药调之又尝治痞气万举万全先以苽蔕散吐其酸苦黄胶腥腐之物三二升次以导水禹功下二三十行末以五苓淡剂等药调之又尝治息贲用苽蔕散不计四时置之燠室中更以火一炉以助其汗吐汗下三法齐行此病不可逗遛乆则伤人又尝治贲豚以导水通经三日一下之一月十下前后百行次用治血化气磨积之药调之此积虽不伤人亦与人偕老若六聚之物在府属阳而无形亦无定法倣此而行之何难之有或言余之治积太峻予曰不然积之在脏如陈茎之在江河且积之在脏中间多着脂膜曲折之处区臼之中陈茎之在江河不在中流多在汀湾洄薄之地遇江河之溢一漂而去积之在脏理亦如之故予先以丸药驱逐新受之食使无梗塞其碎着之积已离而未下次以散药满胃而下横江之筏一壅而尽设未尽者以药调之惟坚积不可用此法宜以渐除内经曰坚者削之今人言块癖是也因述九积图附于篇末以俟来哲知余用心独苦乆矣而世无知者食积酸心腹满大黄牵牛之类甚者蒙石芭荳酒积目黄口干葛根麦蘖之类甚者甘遂牵牛气积噫气痞塞木香㯽榔之类甚者枳殻牵牛涎积咽如拽锯朱砂腻粉之类甚者苽蔕甘遂痰积涕唾稠粘半夏南星之类甚者苽蔕藜芦癖积两脇刺痛三稜广茂之类甚者甘遂蝎稍水积足胫胀满郁李商陆之类甚者甘遂芫花血积打扑肭瘀产后不月桃仁地榆之类甚者蝱虫水蛭肉积瘤核疬腻粉白丁香砭刺出血甚者碙砂信石九积皆以气为主各㨿所属之状而对治之今人总此诸药併为一方曰可治诸积大谬也吾无此病焉用此药吾无彼病焉用彼药十羊九牧何所适从非徒无益而又害之斥十膈五噎浪分支𣲖䟽二十三病𣲖之分自巢氏始也病失其本亦自巢氏始也何者老子曰少则得多则惑且俗谓噎食一证在内经苦无多语惟曰三阳结谓之膈三阳者谓大肠小肠膀胱也结谓结热也小肠热结则血脉燥大肠热结则后不圊膀胱热结则津液涸三阳既结则前后閟塞下既不通必反上行此所以噎食不下纵下而复出也谓胃为水糓之海日受其新以易其陈一日一便乃常度也今病噎者三日五日或五七日不便是乖其度也亦明矣岂非三阳俱结于下广肠枯涸所食之物为咽所拒纵入太仓还出咽嗌此阳火不下推而上行也故经曰少阳所至为呕涌溢食不下此理岂不晓然又气厥论云肝移寒于心为狂膈中阳气与寒相薄故膈食而中不通此膈阳与寒为之也非独专于寒也六节藏象又云人迎四盛以上为格阳王太仆云阳盛之极故膈拒而食不得入正理论曰格则吐逆故膈亦当为格后世强分为五噎谓气忧食思劳也后又分为十膈五噎其𣲖既多其惑滋甚人之溢食初未必遽然也初或伤酒食或胃热欲吐或冐风欲吐医氏不察本原火里烧姜汤中煮桂丁香未已荳䓻继之荜拨未巳胡椒继之虽曰和胃胃本不寒虽曰补胃胃本不虚设如伤饮止可逐饮设如伤食止可逐食岂可言虚便将热补素问无者于法犹非素热之人三阳必结三阳既结食必上潮医氏犹云胃寒不纳燔鍼鑚肉炷艾灼肌苦楚万千三阳热结分明一句到了难从不过抽薪最为紧要扬汤止沸愈急愈増岁月弥深为医所误人言可下退阳飬隂张眼吐舌恐伤元气止在冲和闭塞不通经无来路肠宜通畅是以鸣肠肠既不通遂成噎病世传五噎寛中散有姜有桂十膈散有附有乌今予既斥其方信乎与否以聼后贤或云忧恚气结亦可下乎余曰忧恚䃲礴便同大鬰太仓公见此皆下法废以来千年不复今代刘河间治膈气噎食用承气三汤独超近代今用药者不明主使如病风狂嘻嘻不及观其効犹昧本原既懒问咨妄兴非毁今予不恤姑示后人用药之时更详轻重假如閟久慎勿陡攻纵得攻开必虑后患宜先润飬小着汤丸累累加之闗扃自透其或咽噎上阻涎痰轻用苦酸㣲㣲涌出因而治下药势易行设或不行蜜盐下导始终勾引两药相通结散阳消饮食自下莫将芭荳耗却天真液燥津枯留毒不去人言此病曽下夺之从下夺来转虚转痞此为芭荳非大黄牵牛之过箕城一酒官病呕吐踰年不愈皆以胃寒治之丁香半夏青陈姜附种种燥热烧锥燎艾莫知其数或少愈或复剧且十年大便澁燥小便赤黄命予视之予曰诸痿喘呕皆属于上王太仆云上谓上焦也火气炎上之气谓皆热甚而为呕以四生丸下三十行燥粪肠垢何啻数升其人昏困一二日频以氷水呷之渐投凉乳酪芝蔴饮时时嚥之数日外大啜饮食精神气血如昔继生三子至五旬而卒饮当去水温补转剧论二十四留饮止证也不过畜水而已王氏脉经中𣲖之为四痰饮悬饮支饮溢饮千金方又𣲖之为五饮皆观病之形状而定名也今予皆不论此论饮之所得其来有五有愤鬰而得之者有困乏而得之者有思虑而得之者有痛饮而得之者有热时伤冷而得之者饮证虽多无出于此夫愤欎而不得伸则肝气乘脾脾气不化故为留饮肝主虑久虑而不决则饮气不行脾主思乆思而不已则脾结故亦为留饮人因劳役逺来乗困饮水脾胃力衰因而嗜卧不能布散于脉亦为留饮人饮酒过多肠胃已满又复增之脬经不及渗泄久久如斯亦为留饮因隆暑津液焦涸喜饮寒水本欲止渇乗快过多逸而不动亦为留饮人若病饮者岂能出此五者之外乎夫水者隂物也但积水则生湿停酒则发燥久则成痰在左脇者同肥气在右脇者同息贲上入肺则多嗽下入大肠则为㵼入肾则为涌水濯濯如囊浆上下无所之故在太阳则为支饮皆由气逆而得之故湿在上者目黄面浮在下者股膝肿厥在中者支满痞膈痰逆在阳不去者久则化气在隂不去者久则成形今之用方者例言饮为寒积皆用湿热之剂以补之燥之夫寒饮在中反以热药从上投之为寒所拒水湿未除反增心火火既不降水反下注其上焦枯其下寒慄内经曰出入废则神机化㓕升降息则气立孤危渠不信夫况乎留饮下无补法气方隔塞补则转增岂知内经所谓留者攻之何后人不师古之甚也且以白术参苓饮者服之尚加閟塞况燔鍼艾火其痞可知前人处五饮丸三十余味其间有矾石芭荳附子乌头虽是下攻终同燥热虽亦有寒药相叅力孤无援故今代刘河间依仲景十枣汤制三花神祐丸而加大黄牵牛新得之疾下三五十丸气流饮去昔有病此者数十年不愈予诊之左手脉三部皆㣲而小右手脉三部皆滑而大㣲小为寒滑大为燥余以苽蔕散涌其寒痰数升汗出如沃次以导水禹功去肠胃中燥垢亦数升其人半愈然后以淡剂流其余藴以降火之剂开其胃口不踰月而痊夫黄连黄蘖可以清上燥湿黄茋茯苓可以补下渗湿二者可以收后不可以先驱复未尽者可以苦葶苈杏仁桑白皮椒目逐水之药伏水皆去矣夫治病有先后不可乱投邪未去时慎不可补也大邪新去恐反增其气转甚于未治之时也昔河内有人病饮医者断为脾湿以木香牵牛二味散之下十余行因绐病人复变散为丸又下十余行复变丸为散又十余行病者大困睡几一昼夜既觉肠胃寛润惟思粥食少许日渐愈虽同断为湿但补㵼不同其差至此内经曰岁土太过雨湿流行肾水受邪甚则饮发中满太阳司天湿气变物水饮内畜中满不食註云此年太隂在泉湿监于地病之原始地气生焉少隂司天湿土为四之气民病鼽衂饮发又土鬰之发民病饮发注下附肿身重又太隂所至为积饮否隔又太隂所至畜满又太隂之胜与太隂之复皆云饮发于中以此考之土主湿化不主寒水主寒化不主湿天多黅雨地有积潦皆以为水在内经属土氷霜凝沍风气凄凛此水之化也故曰丑未太隂湿土辰戌太阳寒水二化本自不同其病亦异夫湿土太过则饮发于中今人以为脾土不足则轩歧千古之书可从乎不可从乎嗽分六气毋拘以寒述二十五嗽与咳一证也后人或以嗽为阳欬为隂亦无考据且内经欬论一篇纯説嗽也其中无欬字由是言之咳即嗽也嗽即咳也隂阳应象大论云秋伤于湿冬生咳嗽又五藏生成篇云欬嗽上气又诊要经终云春刺秋分环为欬嗽又示从容篇云欬嗽烦寃者肾气之逆也素问惟以四处连言欬嗽其余篇中止言咳不言嗽乃知咳嗽一证也或言嗽为别一证如伤寒书中説欬逆即咽中作梯磴之声者是也此一説非内经止以嗽为欬生气通天论云秋伤于湿上逆而欬与大象论文义同而无嗽字乃知欬即是嗽明矣余所以苦论此者孔子曰必也正名乎嗽之为病自古归之肺此言固不易也素问言肺病喘欬逆又曰欬嗽上气厥在胷中过在手太隂阳明灵枢十二经惟太隂肺经云肺胀满膨膨而喘咳他经则不言素问欬论虽言五脏六腑皆有欬要之止以肺为主素问言皮毛者肺之合也皮毛先受邪气註云邪谓寒气经又曰邪气以从其合也其寒饮食入胃从脾脉上至于肺则肺寒肺寒则内外合邪因而客之则为肺欬后人见是言断嗽为寒更不叅较他篇岂知六气皆能嗽人若谓欬止为寒邪何以岁火太过炎暑流行金肺受邪民病欬嗽岁木不及心气晩治上胜肺金欬而鼽从革之纪金不及也其病嚏欬坚成之纪金太过也上徴与正商同其病欬少阳司天火气下临肺金上从欬嚏衂少阳司天火滛所胜欬唾血烦心少阳司天主胜则胷满欬少阳司天之气热鬰于上欬逆呕吐三之气炎暑至民病欬呕终之气阳气不藏而欬少阳之复枯燥烦爇惊瘈欬衂甚则欬逆而血泄少隂司天热气生于上清气生于下寒热凌犯而生于中民病欬喘三之气天政布大火行余火内格肿于上欬喘甚则血溢少隂司天客胜则鼽嚏甚则咳喘少隂之复燠热内作气动于左上行于右欬皮肤痛则入肺欬而鼻渊若此之类皆生于火与热也岂可专于寒乎谓欬止于热与火耶厥隂司天客胜则耳鸣掉眩甚则欬若此之类乃生于风岂可专于热与火也谓欬专于风耶太隂司天湿滛所胜欬唾则有血太阴之复湿变乃举饮发于中欬喘有声若此之类乃生于湿岂可专于风也谓咳止于湿耶金欎之发民病欬逆心脇痛岁金太过燥气流行肝木受邪民病欬喘逆逆甚而呕血阳明司天金火合德民病欬嗌塞阳明司天燥滛所胜欬腹中鸣阳明司天清复内余则欬衂嗌塞心膈中热欬不止而目血出者死阳明之胜清发于中嗌塞而欬阳明之复清气大举欬哕烦心若此之类皆生于燥岂可专于湿也谓欬止于燥耶太阳司天客气胜则胸中不利出清涕感寒则欬若此之类乃生于寒岂可专于燥也又肺风之状多汗恶风色皏然白时欬短气昼日则差夜暮则甚亦风欬也劳风咳出清黄涕其状如脓大如弹丸亦风咳也有所亡失所求不得则发肺鸣鸣则肺热叶焦亦热欬也阳明厥逆喘欬身热亦热欬也一阳发病少气善欬亦火欬也喘欬者水气并于阳明亦温欬也风水不能正偃则欬亦温欬也肾气腹大胫肿喘欬身重亦温欬也脾痺者四肢懈堕发咳呕汗上为大寒亦寒欬也欬之六气固然可以辨其六者之状风乘肺者日夜无度汗出头痛涎痰不利非风欬之云乎热乗肺者急喘而嗽面赤潮热手足寒乳子亦多有之非暑欬之云乎火乗肺者咳喘上壅涕唾出血甚者七窍血溢非火欬之云乎燥乗肺者气壅不利百节内痛头面汗出寒热徃来皮肤干枯细疮燥痒大便秘澁涕唾稠粘非燥欬之云乎寒乘肺者或因形寒饮冷冬月坐卧湿地或冒冷风寒秋冬水中感之嗽急而喘非寒欬之云乎其法治也风之嗽治以通圣散加半夏大人参半夏丸甚者汗之暑之嗽治以白虎汤洗心散凉膈散加蜜一日为呷之火之嗽治以黄连解毒汤洗心散三黄丸甚者加以咸寒大下之湿之嗽治以五苓散桂苓甘露散及白术丸甚者以三化神祐丸下之燥之嗽治以木香葶苈散大黄黄连阿胶丸甚者以咸寒大下之寒之嗽治以宁神散宁肺散有寒痰在上者以苽蔕散越之此法虽已几于万全然老㓜强弱虚实肥瘦不同临时审定权衡可也病有变态而吾之方亦与之俱变然则枯矾干姜乌梅罂粟殻其误人也不为少矣呜唿有人自㓜欬嗽至老不愈而亦不死者余平生见此等无限或小年欬嗽不计男女不数月而殒者亦无限矣夫宁神宁肺散此等之人岂有不曾服者哉其不愈而死者以其非寒嗽故也彼执欵冬花佛耳草至死不移者虽与之割席而坐可也曹魏时军吏李成苦欬嗽昼夜不寐时吐脓血华佗以谓欬之所吐非从肺来以苦剂两钱匕吐脓血二升余而瘥若此之嗽人不可不知也九气感疾更相为治衍二十六天以气而焘地以气而持万物盈乎天地之间咸以气而生及其病也莫不以气而得且风之气和平而璺启热之气暄而舒荣火之气炎暑而出行湿之气埃溽而负盈燥之气清劲而悽怆寒之气寒气而归藏此六气时化司化之常也及其变风之气飘怒而反大凉热之气大暄而反寒火之气飘风燔燎而反霜凝湿之气雷霆骤注而反烈风燥之气散落而反湿寒之气寒雪霜雹而反白埃此六气之变也故天久寒则治之以暑天久凉则治之以暄天久晦则治之以明天久晴则治之以雨夫天地之气常则安变则病而况人禀天地之气五运迭侵于其外七情交战于其中是以圣人啬气如持至寳庸人役物而反伤太和此轩岐所以论诸痛皆因于气百病皆生于气遂有九气不同之説气本一也因所触而为九所谓九者怒喜悲恐寒暑惊思劳也其言曰怒则气逆甚则呕血及飱泄故气逆上矣王太仆曰怒则阳气逆上而肝木乗脾故甚则呕血及飱泄也喜则气和志逹荣卫通利故气缓矣悲则心系急肺布叶举而上焦不通荣卫不散热气在中故气消矣恐则精却却则上焦闭闭则气还还则下焦胀故气不行矣王太仆云恐则伤精却上而不下流下焦隂气亦廻环而不散故聚而胀也然上焦固禁下焦气还故气不行也新校正云不行当作下行寒则腠理闭气不行故气收矣王太仆云身凉则卫气沉故皮肤之理及渗泄之处皆闭宻而气不流行卫气收敛于中而不散也暑则腠理开荣卫通汗大出故气泄矣王太仆云人在阳则舒在隂则惨故热则肤腠开发荣卫大通津液而汗大出也惊则心无所依神无所归虑无所定故气乱矣劳则喘息汗出内外皆越故气耗矣王太仆云疲劳役则气奔速故喘息气奔速则阳外发故汗出内外皆踰越于常纪故气耗损也思则心有所存神有所归正气留而不行故气结矣王太仆云系心不散故气亦停留此素问之论九气其变甚详其理甚明然论九气所感之疾则略惟论呕血及飱泄余皆不言惟灵枢论思虑悲哀喜乐愁忧盛怒恐惧而言其病其言曰知者知飬生也必顺四时而适寒暑和喜怒而安居处节隂阳而和刚柔如是则辟邪不至而长生久视是故憷惕思虑则伤神神伤则恐惧流滛而不至因悲哀动中者竭絶而失生喜乐者神荡散而不藏愁虑者气闭塞而不行盛怒者神迷惑而不治恐惧者神荡惮而不收憷惕思虑而伤神神伤则恐惧自失破㬷脱肉毛瘁色夭死于冬脾忧愁而不解则伤意意伤则恍乱四肢不举毛瘁色夭死于春肝悲哀动中则伤魂魂伤则狂忘不精不正当人隂缩挛筋两脇不举毛瘁色夭死于秋肺喜乐无极则伤魄魄伤则狂狂者意不存人皮革焦毛瘁色夭死于夏肾盛怒而不止则伤志志伤则喜忘其人腰嵴不可俛仰屈伸毛瘁色夭死于季夏恐惧不解则伤精精伤则骨痿厥精时自下是故五脏主藏精者也不可伤伤则失守而隂虚虚则无气无气则死矣灵枢论神意魂魄志精所主之病然无寒暑惊劳四证余以是推而广之怒气所至为呕血为飱泄为煎厥为薄厥为阳厥为胸满脇痛食则气逆而不下为喘渇烦心为消痺为肥气为目暴盲耳暴闭筋解发于外为疽痈喜气所至为笑不休为毛髪焦为内病为阳气不收甚则为狂悲气所至为隂缩为筋挛为肌痺为脉痿男为数溲血女为血崩为酸鼻辛頞为目昏为少气不足以息为泣则臂麻恐气所至为破㬷脱肉为骨酸痿厥为暴下緑水为面热肤急为隂痿为惧而脱頥惊气所至为潮涎为目睘为口呿为痴癎为不省人为僵仆乆则为痛痺劳气所至为咽噎病为喘促为嗽血为腰痛骨痿为肺鸣为髙骨坏为隂痿为唾血为𡨕视为耳闭男为少精女为不月衰甚则溃溃乎若壊都汨汨乎不可止思气所至为不眠为嗜卧为昏瞀为中痞三焦闭塞为咽嗌不利为胆瘅呕苦为筋痿为白滛为得后与气快然如衰为不嗜食寒气所至为上下所出水液澄彻清冷下痢清白吐痢腥秽食已不饥坚痞腹满急痛症瘕㿗疝屈伸不便厥逆禁固暑气所至为喘呕吐酸暴注下廹转筋小便浑浊腹胀大而鼓之有声如鼓疮疽疡疹瘤气结核吐下霍乱瞀欎肿胀鼻窒鼽衂血溢血泄淋閟身热恶寒甚则瞀瘈目昩不明耳鸣或聋躁扰狂越骂詈惊骇禁慄如丧神守气逆冲上嚏腥涌溢食不下跗肿疼痠暴瘖暴注暴病暴死凡此九者内经有治法但以五行相胜之理治之夫怒伤肝肝属木怒则气并于肝而脾土受邪木太过则肝亦自病喜伤心心属火喜则气并于心而肺金受邪火太过则心亦自病悲伤肺肺属金悲则气并于肺而肝木受邪金太过则肺亦自病恐伤肾肾属水恐则气并于肾而心火受邪水太过则肾亦自病思伤脾脾属土思则气并于脾而肾水受邪土太过则脾亦自病寒伤形形属隂寒胜热则阳受病寒太过则隂亦自病炅伤气气属阳热胜寒则隂受病热太过则阳亦自病凡此七者更相为治故悲可以治怒以怆恻苦楚之言感之喜可以治悲以谑浪䙝狎之言娯之恐可以治喜以廹遽死亡之言怖之怒可以治思以汚辱欺罔之言触之思可以治恐以虑彼志此之言夺之凡此五者必诡诈谲恠无所不至然后可以动人耳目易人视聼若胸中无材器之人亦不能用此五法也炅可以治寒寒在外者以焠鍼㶼熨烙灸汤而汗之寒在内者以热食温剂平之寒可以治炅炅在外者以清房凉榻薄衣以清剂汗之炅在内者以寒饮寒剂平之惟逸可以治劳经曰劳者温之温谓温存而飬之今之医者以温为温之药差之久矣岐伯曰以平为期亦谓休息之也惟习可以治惊经曰惊者平之平谓平常也夫惊以其忽然而遇之也使习见习闻则不惊矣此九者内经自有是理庸工废而不行今代刘河间治五志独得言外之意谓五志所发皆从心造故凡见喜怒悲恐思之证皆以平心火为主至于劳者伤于动动便属阳惊者骇于心心便属火二者亦以平心为主今之医者不逹此㫖遂有寒凉之谤群聚而譟之士大夫又从而惑之公议何时而定耶昔余治一书生劳苦太过大便结燥欬逆上气时喝喝然有音唾呕鲜血余以苦剂解毒黄连汤加木香汉防己煎服时时啜之复以木香㯽榔丸泄其逆气不月余而痊余又尝以巫跃妓抵以治人之悲结者余又尝以鍼下之时便杂舞忽笛鼔应之以治人之忧而心痛者余尝击拍门窓使其声不絶以治因惊而畏响䰟气飞扬者余又尝治一妇人久思而不眠余假醉而不问妇果呵怒是夜困睡又尝以酸枣仁丸治人多忧以白虎汤不计四时调理人之暑余又以无忧散㵼人冬月得水中之寒痺次以麻黄汤数两作一剂煎以枣姜热服汗出而愈如未愈者以苽蔕散涌之以火助其汗治寒厥亦然余尝治大暑之病诸药无効余从其头数刺其痏出血立愈余治此数者如探囊然惟劳而气耗恐而气夺者为难治喜者少病百脉舒和故也昔闻山东杨先生治府主洞泄不已杨初未对病人与衆人谈日月星辰躔度及风云雷雨之变自辰至未而病者聴之而忘其圊杨尝曰治洞泄不已之人先问其所好之事好棊者与之棊好乐者与之笙笛勿辍又闻庄先生者治以喜乐之极而病者庄切其脉为之失声佯曰吾取药去数日更不来病者悲泣辞其亲友曰吾不久矣庄知其将愈慰之诘其故庄引素问曰惧胜喜此二人可谓得𤣥闗者也然华元化以怒郡守而几见杀文摰以怒齐王而竟杀之千万人中仅得一两人而反招暴祸若乃医本至精至㣲之术不能自保果贱技也哉悲夫三消之说当从火断二十七八卦之中离能烜物五行之中惟火能焚物六气之中惟火能消物故火之为用燔木则消而为炭焚土则消而为伏龙肝炼金则消而为汁煅石则消而为灰煑水则消而为汤煎海则消而为盐干汞则消而为粉熬钖则消而为丹故泽中之潦涸于炎晖鼎中之水干于壮火也五脏心为君火正化肾为君火对化三焦为相火正化胆为相火对化得其平则烹炼饮食糟粕去焉不得其平则燔灼脏腑而津液竭焉故入水之物无物不长入火之物无物不消夫一身之心火甚于上为膈膜之消甚于中则为肠胃之消甚于下为膏液之消甚于外为肌肉之消上甚不已则消及于肺中甚而不已则消及于脾下甚而不已则消及于肝肾外甚而不已则消及于筋骨四藏皆消尽则心始自焚而死矣故素问有消瘅消中消渇风消膈消肺消之説消之证不同归之火则一也故消瘅者衆消之总名消中者善饥之通称消渇者善饮之同谓惟风消膈消肺消此三説不可不分风消者二阳之病二阳者阳明也阳明者胃与大肠也心受之则血不流故女子不月脾受之则味不化故男子少精皆不能成隐曲之事火伏于内久而不已为风所鼓消渇肠胃其状口干虽饮水而不嚥此风热格拒于贲门也口者病之上源故病如是又经曰二阳结谓之消此消乃肠胃之消也其善食而瘦者名曰食㑊此消乃肌肉之消也膈消者心移热于肺传为膈消王太仆云心肺两间中有斜膈膜下际内连横膈膜故心移热于肺久久传化内为膈热消渇多而饮者此虽肺金受心火之邪然止是膈消未及于肺也故饮水至斗亦不能已其渇也其状多饮而数溲或不数溲变为水肿者皆是也此消乃膈膜之消也肺消者心移寒于肺肺主气经曰饮食入胃逰溢精气上输于脾脾之精气上归于肺通调水道下输膀胱水精四布五经并行以为常也灵枢亦曰上焦如雾中焦如沤下焦如渎今心为阳火先受寒邪阳火内欝火欝内传肺金受制火与寒邪皆来乗肺肺外为寒所薄气不得施内为火所燥亢极水复故皮肤索泽而群着溲溺积湿而频并上饮半升下行十合故曰饮一溲二者死膈消不为寒所薄阳气得宣散于外故可治肺消为寒所薄阳气自溃于中故不可治此消乃消及于肺脏者也又若脾风传之肾名曰疝瘕少腹寃热而痛出白液名曰蛊王太仆云消烁脂肉如䖝之蚀日渐损削此消乃膏液之消也故后人论三消指以为肾消此犹可治久则变瘈不救必死此消乃消及于肾脏者也夫消者必渇渇亦有三有甘之渇有石之渇有火燥之渇肥者令人内热甘者令人中满其气上溢转为消渇经又曰味厚者发热灵枢亦曰咸走血多食之人渇咸入于胃中其气上走中焦注于肺则血气走之血与咸相得则凝干而善渇血脉者中焦之道也此皆肥甘之渇夫石药之气悍适足滋热与热气相遇必内伤脾此药石之渇也阳明司天四之气嗌干引饮此心火为寒水所欝故然少阳司天三之气炎暑至民病渇太阳司天甚则渇而欲饮水行凌火火气欝故然少隂之复渇而欲饮少阳之复嗌络经藁渇引水浆色变黄赤又伤寒五日少隂受之故口燥舌干而渇肾热病者苦渇数饮此皆燥热之渇也故膏粱之人多肥甘之渇石药之渇藜藿奔走之人多燥热之渇二者虽殊其实一也故火在上者善渇火在中者消糓善饥火在上中者善渇多饮而数溲火在中上者不渇而溲白液火徧上中下者饮多而数溲此其别也后人断消渴为肾虚水不胜火则是也其药则非也何哉以八味丸治渇水未能生而火反助也此等本不知书妄引王太仆之注溢水之源以消隂翳壮火之主以制阳光但益心之阳寒热通行强肾之隂热之犹可岂知王太仆之意以寒热而行之也肾本恶燥又益之以火可乎今代刘河间自制神芎丸以黄芩味苦入心牵牛大黄驱火气而下以滑石引入肾经此方以牵牛滑石为君以大黄黄芩为臣以芎连薄荷为使将离入坎真得黄庭之秘者也而又以人参白术汤消痞丸大人参散碧玉鸡蘓散数法以调之故治消渇最为得体昔有消渇者日饮数升先生以生姜自然汁一盆置之宻室中具罂杓于其间使其人入室从而鏁其门病人渇甚不得已而饮汁尽渇减内经辛以润之之㫖内经治渇以兰除其陈气亦辛平之剂也先生之汤剂虽用此一味亦必有傍药助之初虞世曰凡渇疾未发疮疡便用大黄寒药利其势使大困大虚自胜如发疮疡脓血流漓而飱此真俗言也故巴郡太守凑三黄丸能治消渇余尝以膈数年不愈者减去朴硝加黄连一斤大作剂以长流千里水煎五七沸放冷日呷之数百次以桂苓甘露散白虎汤生藕节汁淡竹沥生地黄汁相间服之大作剂料以代饮水不日而痊故消渇一证调之而不下则小润小濡固不能杀炎上之势下之而不调亦旋饮旋消终不能沃膈膜之干下之调之而不减滋味不戒嗜慾不节喜怒病已而复作能从此三者消渇亦不足忧矣况灵枢又説心脉滑为善渇经又曰滑者阳气胜又言五脏脉心脉微小为消瘅又言五脏脆为消瘅又言消瘅之人薄肤而肉坚固以深长冲直扬其心刚刚者多怒怒则气逆上胸中畜积血气逆流臗皮充肌肉脉不行转而为热热则消肌肤故为消瘅又言五脏皆柔弱者善病消瘅夫柔弱者必有刚强刚强者多怒柔弱者易伤也余以是遂悟气逆之人非徒病消渇若寒薄其外亦为痈肿少气狂膈中肺消涌水者热客其脏则亦为惊衂膈消柔痓虚肠澼死客其腑则为癃溺血口麋虙瘕为沉食㑊辛頞鼻渊衂蔑瞑目葢此二十一证皆在气厥论中经曰诸逆冲上皆属于上一言可了善读书者以是求之䖝之生湿热为主诀二十八巢氏之衍九䖝三详矣然䖝之变不可胜穷要之皆以湿热为主不可纯归三气虚与食生具巢氏之衍九䖝也曰伏蚘白肉肺胃弱赤蛲伏䖝长四分群䖝之主也蚘䖝长一尺亦有长五六寸其发动则腹中痛发种聚行徃来上下痛有休息亦攻心痛口喜吐涎及吐清水贯伤心则死诊其脉腹中痛其脉法当沉弱今脉反洪大是蚘䖝也白䖝长一寸相生子孙转多长四五尺亦能杀人寸白䖝色白头徧小因饮白酒以桑枝贯牛肉炙食之并生粟所成又云食生鱼后即饮乳酪亦生其发动则损人精气腰脚疼此䖝长一尺则令人死肉虫状如烂杏令人烦满肺虫状如蚕令人咳嗽胃虫状如虾蟆令人呕逆吐喜哕弱䖝状如𤓰瓣又名鬲䖝令人多唾赤虫状如生肉动则腹鸣蛲虫至㣲形如菜虫居肚肠中多则为痔极则为癞因以疮处以生痈疽癣瘘疠㾦疥龋䖝无故不为人患亦不尽有有亦不必尽多或偏无者此诸䖝依肠胃之间若人脏腑气实则不为害虚则侵蚀随其䖝之动能变成诸疾也三者湿由脾胃虚为水湿所乗腹肉虫动侵蚀成若上脣生疮是虫蚀五脏则心烦懊若下脣生疮是䖝蚀下部则肛门烂开心者因虚而动攻食心谓之心疳者有五曰白赤蛲黒凡五疳白者轻赤者次蛲者又次者又次黒者最重皆从肠里上食咽㗋齿龈并生疮下至糓道伤烂下利脓血呕逆手足心热腰脚痛嗜卧秋冬可春夏甚巢氏之论䖝为病之状固详矣然虫之变此数者天地之间气之所至百虫争出如厥隂所至为毛化其应春其虫毛其畜犬其应夏其虫羽其畜马其应长夏其虫倮其应秋其虫介其畜鸡其应冬其虫鳞其畜彘其畜犬鸡其虫毛介其畜彘其虫羽鳞其畜牛犬其虫倮毛其畜鸡羊其虫介羽其畜彘牛其虫鳞倮其脏肝脾其虫毛介其脏心肺其虫羽鳞其脏脾肾其虫倮毛其脏肺肝其虫介羽其脏肾心其虫鳞倮地气制己胜天气制胜己天制色地制形色者青黄赤白黒形者毛羽倮介鳞其生也胎卵湿化其成也跂行飞走故五气五味根于中五色五类形于外而有一岁之中互有胜复故厥隂司天毛虫静羽虫育介虫不成居泉毛虫育倮虫耗羽虫不育少隂司天羽虫静介虫育毛虫不成居泉羽虫育介虫耗不育太隂司天倮虫静鳞虫育羽虫不成少阳司天倮虫育鳞虫不成居泉羽虫育介虫耗毛虫不育阳明司天毛虫静羽虫育介虫不成居泉介虫育毛虫耗羽虫不成太阳司天鳞虫静倮虫育居泉鳞虫耗倮虫不育如风胜则倮虫不滋此之类也皆五行之相克也惟湿复则鳞见于陆为湿土相尅水长则反増水鳞虽灸然见于陆则反当死故不同也切巢氏言脾胃虚而为水湿所乗者非也乃脾胃大甚热为水湿多也以𤣥珠考之虫得木之气乃生得雨之气乃化以知非厥隂风木之气不生非太隂湿土之气不成岂非风木主热雨泽主湿所致耶故五行之中皆有虫惟金之中其虫寡氷之中无虫且诸木有蠧诸菓有螬诸菜有虫诸菽有蚄五糓有螟螣蝥蠈麦朽蛾飜粟破䖝出草腐而萤蚊粪积而蝣蛴若此者皆木之虫也烈火之中有鼠烂灰之中有蝇若此者皆火之虫也土中盘蛇坯中走蚓穴蚁墙蝎田蝼崖蜴若此者皆土之虫也科㪷孕于古池蛭马跃于荒湫鱼满江湖蛟龙藏海若此者皆水中之虫也昔有冶者碎一破釜将入火炉其䥫断处窠臼中有一虫如米中虫其色正赤此釜烹饪不啻千万不知何以生了不可晓亦金火之气也惟氷之中未尝见虫焉北方虽有氷䑕止是食氷非生于氷也乃知木火属春夏湿土属季夏水从土化故多虫金从秋气水从冬气故无虫焉若以生物有被麴有麴虫酱有酱虫醯有醯虫饮食停久皆有虫若以为动物不生虫如户枢不蠧之类然动劳之人亦有虫岂有不动者耶且文籍衣服故不閲不衣而不蠧然非经季夏隂注或曝干不待冷纳于笥中亦不生虫蠧也或瓮傍地湿䑕妇来明墙下壤干狗蚤居中岂均生于湿耶葢蚤虽不生于湿亦有生于冬热则虫生寒则不生理故然也夫虫之所居必于脾胃深处药之所过在于中流虫闻药气而避之群者安得取之予之法先令饥甚次以㯽榔雷丸为引子别下虫药大下十数行可以搐而空㶏上张子政用此法下虫数百相衔长丈余若夫疮久而虫蛆者以木香㯽榔散傅之神良别有坠蛆之药皆具方中此不具陈也补论二十九予㓜岁留心于医而未尝见其逹者贞祐间自沃来河之南至顿丘而从逰张君仲杰之县舎得遇太医张子和先生诲仲杰以医而及于㳺公君寳暨不肖猗欤大哉先生之学明妙道之渊源造化之根本讲五运之抑欎发越六气之胜复滛郁定以所制之法配以所宜之方凖绳既陈曲直自正䂓矩既设方圎自成先生之学其学者之凖绳䂓矩欤虽为人天师可也望而知之以尽其神闻而知之以尽其圣问而知之以尽其工切而知之以尽其巧何假饮上池之水而照见人五脏乎一目而无余矣至约之法其治有三所用之药其品有六其治三则汗下吐其品六则辛甘酸苦咸淡也虽不云补理实具焉予恐人之惑于补而莫之解故续补説于先生汗下吐三论之后我辈所当闻医流所当观而人之所当共知也予考诸经检诸方试为天下好补者言之夫人之好补则有无病而补者有有病而补者无病而补者谁与上而缙绅之流次而豪富之子有金玉以荣其身刍豢以悦其口寒则衣裘暑则台榭动则车马止则裀褥味则五辛饮则长夜醉饱之余无所用心而因致力于牀第以欲竭其精以耗散其真故年半百而衰也然则奈何以药为之补矣或咨诸庸医或问诸逰客庸医以要用相求故所论者轻轻之则草木而已草木则苁蓉牛膝巴㦸天兎丝之类㳺客以好名自髙故所论者重重之则金石而已金石则丹砂起石硫黄之类吾不知此为补也而补何脏乎以为补心耶而心为丁火其经则手少隂热则疮疡之类生矣以为补肝邪肝为乙木其经则足厥隂热则掉眩之类生矣脾为已土而经则足太隂以热补之则病肿满肺为辛金而经则手太隂以热补之病愤欎心不可补肝不可补脾不可补肺不可补莫非为补肾乎人皆知肾为癸水而不知经则子午君火焉补肾之火火得热而益炽补肾之水水得热而益涸既炽其火又涸其水上接于心之丁火火独用事肝不得以制脾土肺金不得以制肝木五脏之极传而之六腑六腑之极遍而之三焦则百病交起万疾俱生小不足言大则可惧不疽则中不中则暴瘖而死矣以为无病而补之者所得也且如有病而补之者谁欤上而仕宦豪富之家㣲而农商市庻之辈呕而补吐而补泄而补痢而补疟而补欬而补劳而补产而补呕吐则和胃丸丁沉煎泻痢荳蔲丸御米殻散欬不五味则宁神散劳不桂附则山药产不乌金则黒神吾不知此为补果何意邪殊不知呕得热而愈酸吐得热而愈暴泄得热而清浊不分痢得热而休息继至疟得热而进不能退欬得热而湿不能除劳得热而火益烦产得热而血愈崩葢如是而死者八九生者一二死者枉生者幸幸而一生憔悴之态人之所不堪也视其寒用热以补之矣若言其补则前所补者此病何如予请为言补之法大抵有余者损之不足者补之是则补之义也阳有余而隂不足则当损阳而补隂隂有余而阳不足则当损隂而补阳热则芒硝大黄损阳而补隂也寒则干姜附子损隂而补阳也岂可以热药而云补乎哉而寒药亦有补之义也经曰因其盛而减之因其衰而彰之此之谓也或曰形不足者温之以气精不足者补之以味执此温补二字便为温补之法惟用温补之药且温补二字特为形精不足而设岂为病不病而设哉虽曰温之止言其气虽曰补之止言其味曷尝言热药哉至于天之邪气感则害人五脏实而不满可下而已水糓之寒热感则害人六腑满而不实可吐而已地之湿气感则害人皮肉筋脉邪从外入可汗而已然发表不逺热而无补之意人之所禀有强有弱强而病病而愈愈而后必能复其旧矣弱而病病而愈愈而后不必复其旧矣是以有保飬之説然有是説热药亦安所用哉慎言语节饮食是矣以日用饮食言之则黍稷禾麦之余食粳者有几鸡豚牛羊之余食血者有几桃杏李梅之余食梨者有几葱韮薤蒜之余食葵者有几其助则姜桂椒莳其和则盐油醯酱常而粥羮别而燋炒异而烧炙甚则以五辣生鲊而荐酒之肴以姜醋羮羊而按酒之病大而富贵比此尤甚小而市庻亦得以享此吾不知何者为寒何物为冷而以热药为补哉日用饮食之间已为太过矣尝闻人之所欲者生所恶者死今反忘其寒之生甘于热之死则何如由其不明素问造化之理本草药性之源一切委之于庸医之手医者曰寒凉之药虽可去疾奈何腑脏不可使之久冷脾胃不可使之久寒保飬则固可温补之是宜斯言方脱诸口已深信于心矣如金石之不可变山岳之不可移以至于杀身而心无少悔呜唿医者之罪固不容诛而用之者亦当分受其责也病者之不悔不足怪也而家家若是何难见而难察邪人惟不学故耳亦有逹者之论以素问为䂓矩凖绳以本草为斧斤法则矣其药则寒凉其剂则两其丸则百人之闻者如享美馔而见蛆蝇惟恐去之不亟也何哉而所见者丘垤及见谈泰山则必骇不取唾而逺则幸矣尚敢兾其言之能从乎兹正之所以难立而邪之所以易行也吾实忧之且天下之不知过不在天下而已在医流尚不知何责于天下哉噫春秋之法责贤不责愚所谓我辈者犹且弃道学之本源而拘言语之末节以文章自富以谈辨自强坐而昻昻立而行行濶其歩翼其手自以为高人而出尘表以天下聪明莫己若也一旦疾之临身矒然无所知茫若搏风之不可得迷若捕影之不可获至于不得已则聴庸医之裁判疾之愈则以为得人不愈则以为疾之既极无可奈何委之于命而甘于泉下矣呜唿实与愚夫殆不相逺此吾所以言之喋喋也然而未敢必其聴之何如耳虽然吾之説非止欲我辈共知欲医流共知欲天下共知也我辈共知医流共知天下共知惬吾之意满吾之望矣水解三十余昔访灵台间太史见铜壶之漏水焉太史召司水者曰此水已三环週水滑则漏迅漏迅则刻差当易新水余划然而悟曰天下之水用之㓕火则同濡藁则同至于性从地变质与物迁未尝罔焉故蜀江濯锦则鲜济源烹楮则㵿南阳之潭渐于菊其人多夀辽东之涧通于葠其人多髪晋之山产矾石泉可愈痘戎之麓伏硫黄汤可浴疠杨子宜荈淮菜宜醪沧卤能盐阿井能胶澡垢以汚茂田以苦瘿消于藻带之波痰破于半夏之洳氷水咽而霍乱息流水饮而癃閟通雪水洗目而赤退咸水濯肌而干菜之以为虀铁之以为浆麴之以为酒蘖之以为醋千𣲖万种言不容尽至于井之水一也尚数名焉况其他者乎及酌而倾曰倒流出甃未放曰无根无时初出曰新汲将旦首汲曰井华夫一井之水而功用不同岂烹者之间将行药势独不择夫水哉昔有患小溲閟者衆工不能瘥予易之长川之急流取前药而沸之一饮立溲元畴闻之曰精乎哉论也近读灵枢经有半夏汤治不瞑以流水千里外者八升扬之万遍取其清五升炊以苇火正与此论合乃知子和之于医触一事一物皆成治法如张长史草书妙天下得之公孙劔器用心亦劳矣后之用水者当以子和之言为制余于是乎作水解儒门事亲卷三儒门事亲卷四钦定四库全书儒门事亲卷四金张从正撰风一夫风者厥隂风木之主也诸风掉眩风痰风厥涎潮不利半身不遂失音不语留饮飱泄痰实呕逆旋运口㖞搐搦僵仆目眩小儿惊悸狂妄胃脘当心而痛上支两脇咽膈不通偏正头痛首风沐风手足挛急肝木为病人气在头防风通圣散防风天麻汤防风汤祛风丸排风汤小续命汤消风散暑二夫暑者为少隂君火之主也诸痛痒疮疡痈疽肿毒及胃烦热嗌干欬喘唾血泄血胕肿肩痺皆内痛心痛肺胀腹胀欎闷风温病多发风伤于荣温伤于卫血为荣气为卫其脉两手多沉自汗出身重多睡必鼾三日以里且宜辛凉解之或辛温解之如不已里证未罢大不可下如下则胃中虚空四日之外表热入里则谵语口干发疹潮热直视失溲者十死八九肺金为病人气在胸及小儿疮疹丹熛但发人气在腹白虎汤桂苓甘露散化痰玉壶丸益元散玉露散石膏散湿三夫湿者为太隂湿土之主也诸湿肿满霍乱泄注胕肿骨痛及腰膝头项痛风痺痿厥唾有血心悬如饥热痛始作三阳受之一日太阳二日阳明三日少阳可汗而已如四日太隂五日少隂六日厥隂可下而已或七日不愈再传至十三日大邪皆去六经悉和则愈矣肾水为病五苓散葶苈木香散白术木香汤益元散大橘皮汤神助散桂苓白术丸火四夫火者少阳相火之主也诸暴死发热恶寒痛病大作传为水肿面黄身痿泄注脓血赤白为利痈肿疽毒丹熛疡疹小儿疳泻腹胀暴下如水心胸中热甚则鼽衂胸脇皆痛耳聋口苦舌干与脏毒下血米谷不化肠鸣切痛消渴上喘肺金为病凉膈散黄连解毒汤泻心散神芎丸八正散调胃散调胃承气汤燥五夫燥者是阳明燥金之主也诸气愤欎肠胃干涸皮肤皴揭脇痛寒疟喘咳腹中鸣注泄鹜溏脇肋暴痛不可反侧嗌干面尘肉脱色恶及丈夫㿗疝妇人少腹痛带下赤白疮疡痤疖喘咳潮热大便澁燥及马刀挟瘿之疮肝木为病神功丸脾约丸麻仁丸润体丸四生丸寒六夫寒者是太阳寒水之主也诸寒冷湿痺肘臂挛急秋湿既多寒咳为嗽痰厥心痛心中澹澹大动胷脇胃脘痛不可食食已不饥吐利腥秽屈伸不便上下所出不禁目盲坚痞色炲渴而饮冷积水足浮肿囊缩四肢冷爪甲青心火为病姜附汤四逆汤二姜汤术附汤大己寒丸理中汤解利伤寒七夫冒风时气温病伤寒三日以里头痛身热恶寒可用通圣散益元散各五七钱水一大碗入生姜十余片葱白连须者十余茎荳䜴一撮同煎三五沸去滓稍热先以多半投之良久用钗子于咽㗋中探引吐了不宜嗽口次用少半亦稍热投之更用葱醋酸辣汤投之衣被葢覆汗出则愈矣如遇世乱内经曰岁火太过炎暑流行火气大盛肺金受邪上应荧惑大而明现若用辛凉之剂解之则万举万全也若遇治世人安可用升麻汤葛根汤败毒散辛温之剂解之亦加䓤根白荳豉上涌而表汗内经曰因其轻而扬之扬者发扬也吐汗发扬寒热之邪既吐汗之后必大将息旬日之后其邪不复作也又一法或于无药之处可用酸虀汁一大椀煎三五沸去菜叶勐服讫少间用钗子咽㗋中探引吐了如此三次后煎葱醋酸辣汤投之以衣被葢覆汗出则解内经曰酸苦涌泄为隂涌者吐也伤寒三日头痛身热是病在上也在上者固宜涌之然后以淡浆粥飬之一二日则愈矣又一法可用不卧散解之于两鼻内㗜之连啑喷三二十次以衣被盖覆用此药时当于暖室中啑罢以酸辣浆粥投之汗出如洗啑喷者同吐法也此法可与双解散为表里也又有导引一法可于一闲处用之先敎病人盘脚而坐次用两手交十指攀脑后风池风府二穴乃是风门也向前叩首几至于地如此连㸃一百二十数急以葱醋粥辛辣汤投之汗出立解伤寒温疫时气冒风中暑俱四时不正之气也人若初感之皆头痛恶寒身热及寒热徃来腰嵴强是太阳经受之也内经曰可先治内而后治外先用生姜䓤白荳豉煎双解散上涌及汗出则解如不解者至五六日或不大便喘满谵语实热两手脉沉可用调胃大小承气汤下之慎不可用银粉芭荳霜杏仁芫花热药下之则必死此先治外而后治内也如大汗之后慎不可食葵羮藿菜羊猪鸡犬鱼兔等肉惟不先明必致重困后必难治也伤寒七八日发黄有斑潮热腹满者或痰实作止虽诸承气汤下过者仲景曰寸口脉浮滑者可用苽蔕散吐之然伤寒寸口脉浮滑者可用杂病寸口脉沉者可吐叔和云寸脉沉兮胸有痰启𤣥子曰上盛不已吐而夺之是也风八夫风中失音闷乱㖞斜口眼内经曰风之为病善行而数变故百病皆生于风也可用三圣散吐之如不省人事牙闗𦂳闭粥菜不能下者煎三圣散鼻内灌之吐出涎口自开也次服通圣散凉膈散大人参半夏丸桂苓甘露散等大忌鸡猪鱼兎酒醋荞面动风引痰之物吐痰之法在方论中头风眩运手足时复麻痺胃脘发痛心腹满闷按之如水声可用独圣散吐之吐讫可服辛凉清上之药仲景曰此寒痰结于胸中之致然也痺九夫大人小儿风寒湿三气合而为痺及手足麻木不仁者可用欎金散吐之吐讫以导水丸通经散泄之泄讫以辛温之剂发散汗出则可服当归芍药乳没行经和血等药如不愈则便不宜服此等药痿十夫男女年少面黄身热肌瘦寒热徃来如疟更加涎嗽不止或喘满面浮此名曰肺痿可用独圣散吐之吐讫次用人参柴胡饮子小柴胡饮子加当归桂苓甘露散之类内经曰男女之病皆同也男子精不足是味不化也女子血不流是气不月也又曰形不足者温之以气精不足者补之以味是也厥十一夫厥之为病手足及膝下或寒或热也举世传为脚气寒湿之病岂知内经中本无脚气阳气衰于下则为寒厥隂气衰于上则为热厥热厥为手足热寒厥为手足寒也阳经起于足指之表隂经起于足心之下阳气胜则足下热隂气胜则足下寒热厥者寒在上也寒厥者热在上也寒在上者以温剂补肺金热在上者以凉剂清心火则愈矣若尸厥痿厥风厥气厥酒厥可一涌而醒次服降火益水和血通气之药使粥食调养无不瘥者若其余诸厥倣此行之慎勿当疑似之间便作风气相去邈矣癎十二夫癎病不至于目瞪如愚者用三圣散投之更用大盆一箇于暖室中令汗下吐三法俱行次服通圣散百余日则愈矣至于目瞪如愚者不可治内经曰神不得守谓神乱也疟十三夫富贵膏粱之人病疟或间日或频日或作热或作寒或多寒少热或多热少寒宜以大柴胡汤下之下过三五行次服白虎汤玉露散桂苓甘露散之类如不愈者是积热大甚宜以神芎藏用丸三花神祐丸调胃承气汤等药大作剂料下之下讫以长流水煎五苓散服之或服小柴胡汤数服亦可如不愈复以常山散吐之后服凉膈散白虎汤之类必愈矣大忌热面及羊肉鸡猪鱼兎等物如食之疟疾复作以至不救贫贱蒭荛之人病疟以饮食踈粝衣服寒薄劳力动作不可与膏梁之人同法而治临发日可用野夫多効方温脾散治之如不愈用辰砂丹治之则愈矣如服药讫宜以长流水煎白虎汤五苓散服之不宜食热物及燥热之药以疟疾是伤暑伏热之故也内经曰夏伤于暑秋必痎疟可不信哉忌物同前泄痢十四夫大人小儿暴注泻水不已内经曰注下也注下者水利也火运太过之病火主暴逆之故也急宜用水调桂苓甘露散五苓散益元散或以长流水煎过放冷服则愈慎不可骤用罂粟殻干姜荳䓻圣散子之类纵泻止则肠胃不通转生他疾止可以分隂阳利水道而已疳利十五夫病疳利米糓不化日夜无度腹中雷鸣下利完糓出可用导水丸禹功散泻讫一二日可服胃风汤不愈则又可与桂枝麻黄汤发汗则愈矣内经曰久风入中为肠澼飱泄启𤣥子云风在肠中上薫于胃所食不化而出又云飱泄者是暮食不化也又经云春伤于风夏必飱泄故可汗而愈内经曰风随汗出痛随利减若服荳䓻罂粟殻之类久而不辍则变为水肿以成不救也藏毒下血十六夫藏毒下血可用调胃承气汤加当归泻讫次用芍药蘗皮丸黄连解毒汤五苓益元各停调下五七钱服之内经曰肠癖便血何如荅曰澼者肠间积水也身热则死寒则生热为血气败故死寒为荣气在则生七日而死者死于火之成数也下利脓血十七夫下利脓血腹痛不止可用调胃承气汤加生姜枣煎更下藏用七八十丸量虚实加减泻讫次用长流水调五苓散五七钱或加灯心煎调下亦得调益元散五七钱亦可大忌油腻一切热物则愈矣水泄不止十八夫男子妇人病水湿泻注不止因服荳䓻乌梅姜附峻热之剂遂令三焦闭溢水道不行水满皮肤身体否肿面黄腹大小便赤澁两足按之陷而复起内经曰诸湿肿满皆属脾土可用独圣散吐之如时月寒凉宜于煖室不透风处用火一盆以借火力出汗次以导水禹功散量虚实泻十余行湿去肿减则愈矣是汗下吐三法齐行既汗下吐讫腑脏空虚宜以淡浆粥飬肠胃二三日次服五苓散益元同煎灯心汤调下如势未尽更宜服神助散旧名葶苈散可以流湿润燥分隂阳利小便不利小便非其法也既平之后宜大将息忌鱼盐酒肉菓木房室等事如此三年则可矣如或不然决死而不救也痔漏肿痛十九夫痔漏肿痛内经曰因而大饱筋脉横解肠澼为痔痔而不愈变而为漏同治湿法而治之可先用导水丸禹功散泻讫次服枳殻丸木香㯽榔丸更加以葵羮菠菜猪羊血等通利肠胃大忌房室鸡鱼酒醋等物霍乱吐泻二十夫霍乱吐泻不止者可用五苓散益元散各停氷水调下五七钱如无氷水可用新汲水调下桂苓甘露散玉露散清凉饮子调下五七钱或香薷汤调下五七钱亦可如无已上诸药可服地浆三五盏亦可地浆者可于净地掘一井子用新汲水一桶并于井子搅令浑候澄清连饮三五盏立愈大忌白术汤姜桂乌附种种燥热之药若服之则必死矣巢氏云霍者挥霍而成疾乱者隂阳乱也皆由隂阳清浊二气相干故也大便澁滞二十一夫老人久病大便澁滞不通者可服神功丸麻仁丸四生丸则愈矣时复食葵菜菠菜猪羊血自然通利也内经云以滑养窍是也此病不愈令人失明也五种淋沥二十二夫大人小儿病沙石淋及五种淋沥闭癃并脐腹痛益元散主之以长流水调下八正散石韦散依方服用此三药皆可加减服之酒食不消散二十三夫一切冷食不消宿酒不散亦同伤寒身热恶寒战慄头项痛腰嵴强及两手脉沉不可用双解止可用导饮丸五六十丸量虚实加减利五七行所伤冷食宿酒若推尽则头痛等病自愈也次以五苓散生姜枣长流水煎服五六服不可服酒症进食丸此药皆犯芭荳有热毒之故也酒食所伤二十四夫膏粱之人起居闲逸奉飬过度酒食所伤以致中脘留饮胀闷痞膈醋心可服木香导饮丸以治之夫蒭荛之人饮食麄粝衣服寒薄劳役动作一切酒食所伤以致心腹满闷时呕酸水用进食丸治之沉积水气二十五夫一切沉积水气两脇刺痛中满不能食头目眩者可用茶调散轻涌讫冷涎一二升次服七宣丸则愈矣木香㯽榔丸导饮丸亦妙不可用芭荳银粉等药诸积不化二十六夫诸积不化可服无忧散每月泻三五次可用桂苓白术丸散妙功丸大忌生硬粘滑动风发热等物骨蒸热劳二十七夫男子妇人骨蒸热劳皮肤枯干痰唾稠粘四肢疼痛面赤唇干烦燥睡卧不宁或时喘嗽饮食少味困弱无力虚汗黄痩等疾内经曰男子因精不足而成女子因血不流而得也可先以茶调散轻涌讫次以导水禹功散轻泻三两行后服柴胡饮子桂苓甘露散搜风丸白术调中汤木香㯽榔丸人参犀角散之类量虚实选而用之如咯血吐血便血此乃亡血也并不宜吐吐之则神昏内经曰血者人之神也故亡血则不宜吐慎不可服峻热姜附之药若服之则饮食难进肌肉消削转成危笃也五劳之病乃今人不明发表攻里之过也大忌暑月于手腕足外踝上着灸手腕者阳池穴也此穴皆肌肉浅薄之处灸疮最难痊可及胸次中脘脐下背俞三里等穴或有灸数十者及以燔针终无一効病人反受苦可不思之劳疾多馋所思之物但可食者宜食疗本草而与之菠菜葵羮氷水凉物慎不可禁以图水糓入胃脉道乃行也若过忌慎则胃口闭胃口闭则形必痩形痩脉空乃死之候也诸劳皆可倣此虚积二十八夫病人多日虚积无力补之以无比山药丸则愈矣上喘中满二十九夫上喘中满醋心腹胀时时作声否气上下不能宣畅叔和云气壅三焦不得昌是也可用独圣散吐之吐讫次用导水禹功轻泻三五行不愈更以利膈丸泻之使上下宣通不能壅滞后服平胃散五苓散益元散桂苓甘露散三和散分隂阳利水道之药则愈矣一切涎嗽三十夫富贵之人一切涎嗽是饮食厚味热痰之致然也先用独圣散吐之吐讫可服人参散通圣散加半夏以此止嗽更服大人参半夏丸以之化痰也大忌酸咸油腻生硬热物也咳嗽三十一夫贫贱之人咳嗽内外感风冷寒湿之致然也内经曰秋伤于湿冬生咳嗽可服宁神散宁肺散加白术之类则愈矣忌法同前欬逆三十二夫男子妇人欬逆俗唿曰忔忒乃隂阳不和也乃伤寒亦有欬逆者并可用既济散治之忌寒热物宜食温淡物以飬胃气耳风痰三十三夫风痰酒痰或热在膈上头目不清涕唾稠粘或欬嗽上喘时发潮热可用独圣散吐之吐讫可服搜风丸凉膈散之类内经曰流湿润燥是也咯血衂血嗽血三十四夫男子妇人咯血衂血嗽血欬脓血可服三黄丸黄连解毒汤凉膈散加桔梗当归大煎剂料时时呷之内经曰治心肺之病最近药剂不厌频而少时时呷之者是也消渴三十五夫三消渴内经曰三消渴者肺消膈消风消也右以缫丝煑蠒汤澄清顿服之则愈或取生藕汁顿服之亦愈雷头三十六夫雷头懒于乃俗之谬名也此疾是胸中有寒痰多沐之致然也可以茶调散吐之吐讫冷痰三二升次用神芎丸下三五行然后服愈风饼子则愈矣雷头者是头上赤肿核或如生姜片酸枣之状可用䤵针刺而出血永除根本也头痛不止三十七夫头痛不止乃三阳之受病也三阳者各分部分头与项痛者是足太阳膀胱之经也攅竹痛俗唿为眉稜痛者是也额角上痛俗唿为偏头痛者是少阳经也如痛久不已则令人䘮目以三阳受病皆胸膈有宿痰之致然也先以茶调散吐之后以香薷散白虎汤投之则愈然头痛不止可煎葱白须荳豉汤吐之吐讫可服川芎薄荷辛凉清上搜风丸香芎散之类仲景曰葱根荳豉亦吐伤寒头痛叔和云寸脉急而头痛是也两目暴赤三十八夫两目暴赤发痛不止可以长流水煎咸汤吐之次服神芎丸四物汤之类内经曰暴病皆属火也又曰治病有缓急急则治其标缓则治其本标者赤肿也本者火热也以草茎鼻中出血最妙目肿三十九夫目暴赤肿痛不能开者以青金散鼻内搐之鼻内出血更㨗病目经年四十夫病赤目经年不愈者是头风所加之令人头痛可用独圣散八正散之类赤目肿作是足厥隂肝经有热利小便能去肝经风热也风冲泣下四十一夫风冲泣下者俗唿为冷涙者是也内经曰太阳经不禁固也又曰热则五液皆出肝热故泪出风冲于外火发于内风火相搏由此而泣下也治之以贝母一枚白腻者胡椒七粒不犯铜铁研细临卧㸃之可也风蛀牙疼四十二夫风蛀牙疼久不愈者用针挿芭荳一枚于灯焰上燎之烟尽存性于牙窝根盘上薫之则愈口疮四十三夫大人小儿疮唇紧用酸浆水洗去白痂临困㸃緑袍散如或不愈贴赴筵散又不愈贴鈆白霜散则愈矣㗋闭四十四夫男子妇人喉闭肿痛不能言者刺两手大拇指去爪甲如韮叶是少商穴少商是肺金之井穴也以䤵针刺血出立愈如不愈以温白汤口中含嗽是以热导热也瘿四十五夫瘿囊肿闷嵇叔夜飬生论云颈如险而瘿水土之使然也可用人参化瘿丹服之则消也又以海蔕海藻昆布三味皆海中之物但得三味投之于水瓮中常食亦可消矣背疽四十六夫背疮初发便可用藏用丸玉烛散大作剂料下脏腑一二十行次以䤵针于肿焮处乱刺血出如此者三后以阳起石散傅之不可便服内托散内犯官桂更用酒煎男子以背为阳更以热投热无乃太热乎如疮少愈或疮口未合疮痂未歛风痒时作可服内托散以辟风邪耳瘰疬四十七夫人头目有疮肿瘰疬及胸臆胠脇之间或有疮痂肿核不消及有脓水不止可用沧盐一二两炒过以长流水一大碗煎放温作三五次顿服讫候不多时于咽喉中探引吐涎三二升后服和血通经之药如玉烛散四物汤之类是也内经曰咸味涌泄为隂涌者吐也泻者泄也铜人曰少阳起于目锐眦行耳后下脇肋过期门瘰疬结核马刀挟瘿是少阳胆经多气少血之病也便痈四十八夫便痈者乃男子之疝也俗唿为便痈言于不便处害一痈故名便痈也便痈者谬名也难素所不载也然足厥隂肝之经络是气血行流之道路也冲任督脉亦属肝经之傍络也难经曰男子有七疝是也便痈者血疝也治之以导水丸桃仁承气汤或抵当汤投之同瘀血不散而治大作剂料峻泻一二十行次以玉烛散和气血通经络之类则是也世之多用大黄牡蛎而已间有不愈者是不知和血通经之道也恶疮四十九夫一切恶疮久不愈者以木香㯽榔散贴之则愈下疳五十夫下疳乆不愈者俗唿为臊疳是也先以导水禹功先泻肝经外以木香散傅之日上三两度然后服淡粥一二日则止儒门事亲卷四儒门事亲卷五钦定四库全书儒门事亲卷五金张从正撰疮疖瘤肿五十一夫大人疮疖小儿赤瘤肿发之时疼痛不止内经曰夫诸痛痒疮疡皆生于心火可用一呪法禁之法者是心法呪曰龙鬼流兮诸毒肿痈疮脓血甚被痛忘心称念大悲呪三唾毒肿随手消右一气念呪三遍望日月灯火取气一口吹在疮肿丹瘤之上右手在疮上虚收虚撮三次左手不动每一气念三遍虚收虚撮三次百无禁忌如用之时心正为是此法得于祖母韩氏相传一百余年用之救人百发百中若不食荤酒之人其法更灵病疮肿者大忌鸡猪鱼兎发热动风之物此法不得轻侮无药处可用之疮肿丹毒五十二夫大人小儿疮肿丹毒发热疼痛不止者有一法面北端想北海雪浪滔天冰山无际大寒严冷之气取此气一口吹在疮肿处立止用法之人大忌五辛之菜五厌之肉所病之人切忌鸡猪鱼兔酒醋湿面等物无药之处可用此法救之冻疮五十三夫冻疮者因寒月行于氷雪中而得之有经年不愈用陂野中净土曝干以大蒜捣如泥和土揑作饼子如大观钱厚薄量疮口大小而贴之泥饼子上以火艾灸之不计艾壮多少以泥干为度去干饼以换湿饼贴定灸之不问灸数多少有灸一二日者直至疮痂内觉痒㣲痛是冻疮活也然后口含浆水澄清用鸡翎一二十茎縳作刷子于疮口上洗净以此而洗之后肌肤损痛也用软帛拭干次用木香㯽榔散傅之夏月医之大妙金疮五十四夫一切刀箭所伤有刀箭药用风化石灰一斤龙骨四两二味为细末先于端四日採下刺蓟菜于端午日五更合杵臼内捣和得所团作饼子若酒麴中心穿眼悬于背隂处隂干捣罗为细末于疮口上掺贴亦治里外臁并诸疮肿大効又有呪法呪曰今日不祥正被某伤一禁不疼二禁不痛三禁不脓不作血急急如律令奉勑摄又每念一遍以右手收一遍收在左手中如此七遍则放手吹去却望太阳取气一口吹在所伤处如隂晦夜间望北斗取气亦得所伤之人大忌鸡猪鱼兎酒醋热面动风之物如食之则疮必发又一法黙想东方日出始取气一口日出一半取气一口日大圎满取气一口吹在所伤之处如此三次则止用法之人并无所忌所伤之人禁忌同前可于无药之处用之误吞铜铁五十五夫误吞铜铁以至羸瘦者宜用肥猪豚与葵菜羮同飱数顿则铜铁自然下也神验如不食荤腥者宜以调胃承气汤大作其剂下之亦可也鱼刺麦芒五十六夫鱼刺麦芒一切竹木籖刺咽喉及须髪惹伴在咽嗌中不能下者内经曰不因气动而病生于外可用道藏经一呪法治之呪曰吾请老君东流顺老君奉勑摄摄摄法毒水吾託大帝尊不到称吾者各各现帝身急急如律令奉勑摄一气念遍又以左手屈中指无名指作三山印印上坐净水一盏右手掐卯文作金鎗印左手在下右手在上左手象地右手象天虚挽虚卓九次为定左足横右足竖作丁字立如作法时望日月灯火取气一口吹在盏内此法百无禁忌用法之时以正神气是也如所伤物下不可便与米汤米饭喫恐米粒误入疮口中溃作脓也姑以拌面羮飬之数日可也蛇䖝所伤五十七夫大咬蛇伤不可便贴膏药及生肌散之类谓毒气不出也内经曰先治内而后治外可也当先用导水丸禹功散或通经泻十余行即时痛减肿消然后用膏药生肌散傅贴愈此是先治内而后治外之法也杖疮五十八夫一切䖝兽所伤及背疮肿毒杖疮焮发或透入里者可服木香㯽榔丸七八十丸至百丸或百五十丸至二百丸生姜汤下过五七行量虚实加减则可矣禁蝎五十九夫禁蝎有一呪法呪曰玉女传仙摄勑斩蛜蜥灭右如有蝎螫之人来求治者于蝎螫处望而取气一口黙念七遍怒着作法吹在蝎螫处内经曰蜂虿之毒皆属于火可用新水一盆浸之如浸不得处速以手帛蘸水搭之则痛止也用法之人大忌五厌肉落马坠井六十夫一切男子妇人落马坠井因而打扑便生心恙是痰涎发于上也内经曰不因气动而病生于外可用三圣散空心吐讫如本人虚弱疲瘁可用独圣散吐之吐讫可服安魂宁魄之药定志丸酸枣仁伏神之类是也妇人月事沉滞六十一夫妇人月事沉滞数月不行肌肉不减内经曰此名为瘕为沉也沉者月事沉滞不行也急宜服桃仁承气汤加当归大作剂料服不过三服立愈后用四物汤补之更可用宣明方㯽榔丸血崩六十二夫妇人年及四十以上或悲哀太甚内经曰悲哀太甚则心系急心系急则肺布叶举而上焦不通热气在中故经血崩下心系者血山也如久不愈则面黄肌痩慎不可与燥热之药治之岂不闻血得热而流散先以黄连解毒汤次以凉膈散四物汤等药治之而愈四物者是凉血也乃妇人之仙药也量虚实加减以意消息用之腰跨疼痛六十三夫妇人腰跨疼痛两脚麻木恶寒喜暖者内经曰乃是风寒湿痺先可服除湿丹七八十丸量虚实以意加减次以禹功散投之泻十余行清冷积水青黄涎沫为騐后以长流水同生姜枣煎五苓散服之风湿散而血气和也头风眩运六十四夫妇人头风眩运登车乗船亦眩运眼澁手麻髪退健忘喜怒皆胸中有宿痰之使然也可用苽蔕散吐之吐讫可用长流水煎五苓散大人参半夏丸兼常服愈风饼子则愈矣经血暴下六十五夫妇人年及五十以上经血暴下者妇人经血终于七七之数数外暴下内经曰火主暴速亦因暴喜暴怒忧结惊恐之致然也慎不可作冷病治之如下峻热之药则死止可用黄连解毒汤以清于上更用莲殻灰㯶毛以渗于下然后用四物汤加𤣥胡散凉血和经之药是也赤白带下六十六夫妇人赤白带下或出白物如脂可服导水丸禹功散或单用无忧散量虚实加减泻讫次用桂苓丸五苓散葶苈木香散同治湿治泻法治之或用独圣散上涌亦可也室女亦可月事不来六十七夫妇人月事不来室女亦可内经曰月事不来者是胞脉闭也胞脉者属火而络于脬中令气上廹肺心气不得下通故月事不来也可用茶调散吐之吐讫可用玉烛散当归散或三和汤桂苓白木散柴胡饮子量虚实选而用之降心火益肾水开胃进食分隂阳利水道之药是也慎勿服峻热之药若服之则变成肺痿骨蒸潮热咳嗽咯脓呕血而喘小便澁滞寝汗不已渐至形痩脉大虽遇良医亦成不救呜唿人之死者岂为命耶妇人无子六十八夫妇人年及二三十者虽无病而无子经血如常或经血不调乃隂不升阳不降之故也可独圣散上吐讫冷痰三二升后用导水丸禹功散泻讫三五行及十余行或用无忧散泻十余行次后喫葱醋白粥三五日胃气既通肠中得实可服玉烛散更助以桂苓白术丸散二药是降心火益肾水既济之道不数月而必有孕也若妇人有癃闭遗溺嗌干之诸证虽服药针灸亦不能孕也盖冲任督三脉之病故不治也表证见内证及热论中小产六十九夫妇人半产俗唿曰小产也或三月或四五六月皆为半产已成男女故也或因忧恐暴怒悲哀太甚或因劳力打扑伤损及触风寒或着暴热不可用黒神散乌金散之类内犯干姜之故止可用玉烛散和经散汤之类是也大产七十夫妇人大产十月满足降诞者是也或脐腰痛乃败血恶物之致然也举世便作虚寒以燥热治之误人多矣难经曰诸痛为实实者热也可用导水丸禹功散泻五七行慎不可便服黒神散乌金散燥之同半产治之则可矣产后心风七十一夫妇人产后心风者则用调胃承气汤一二两加当归半两细剉用水三四盏同煎去滓分作二服大下三五行则愈如不愈三圣散吐之乳汁不下七十二夫妇人有天生无乳者不治或因啼哭悲怒欎结气溢闭塞以致乳脉不行用精猪肉清汤调和美食于食后调益元散五七钱连服三五服更用木梳梳乳周回百余遍则乳汁自下也又一法猪蹄汤调和美味服之乳汁亦下合用熟猪蹄四枚食之亦効又一法鍼肩井二穴亦効产后潮热七十三夫妇人产后一二日潮热口干可用新汲水调玉露散或氷水调服之亦可或服小柴胡汤加当归及柴胡饮子亦可慎不可作虗寒治之乳痈七十四夫乳痈发痛者亦生于心也俗唿曰吹乳是也吹者风也风热结薄于乳房之间血脉凝注久而不散溃腐为脓也可用一法禁之呪曰谨请东方䕶司族吹妳是灰妳子右用之时当先问病人曰甚病病人荅曰吹妳取此气一口但吹在两手坎字文上用大拇指𦂳揑定面北立一气念七遍吹在北方如此者三遍若作法时以左右二妇人面病人立于病乳上痛揉一二百数如此亦三次则愈双身大小便不利七十五夫妇人双身大小便不利者可用入正散大作剂料除滑石加葵菜子煎服内经曰膀胱不利为癃癃者是小便闭而不通也如八正散加木香取効更捷经曰膀胱气化则能出然后服五苓散三五服则愈矣双身病疟七十六夫双身妇人病疟可煎白虎汤小柴胡柴胡饮子等药如大便结硬可用大柴胡散微溏过不可大吐泻恐伤其孕也内经曰夏伤于暑秋必病疟双身伤寒七十七夫双身妇人伤寒时气温疫头痛身热可用升麻散一两水半椀大煎剂料去滓分作二服先一服吐了后一服不吐次以长流水加生姜枣煎五苓散热啜之汗出尽头痛立止身重瘖痖七十八夫妇人身重九月而瘖痖不言者是脬生络脉不相接也则不能言经曰无治也虽有此论可煎玉烛散二两水一椀同煎至七分去滓放冷入蜜少许时时呷之则心火下降而肺金自清故能作声也懐身入难七十九夫妇人懐身入难月可用长流水调益元散日三服欲其易产也产后自无一切虚热血气不和之疾如未八月则不宜服也以滑石滑胎故也眉炼八十夫小儿眉炼在面曰眉炼在耳曰輙耳在足曰靴痒此三者皆谬名也内经曰诸痛痒疮疡皆属心火乃心火热盛之致然也可用䤵针刺之而出血一刺不愈当再刺之二刺则必愈矣内经云血实者宜决之决者破其血也眉炼者不可用药傅之其疮多痒则必爬若药入眼则眼必损矣牙疳八十一夫小儿牙疳牙疳者齿龋也龋者是牙龂腐烂也上下牙者是手足阳明二经也或积热于内或服银粉芭荳大毒之药入于肠胃乳食不能胜其毒毒气循经而上至于齿龂齿龂牙缝为嫩薄之分反为害也可以麝香玉线子治之乳母临卧当服黄连解毒汤一服疳病则愈夜啼八十二夫小儿夜啼不止者当用灯花一枚研细随乳汁下併三服则每服用灯花一枚服罢此药于净室中卧一两日则止也丹瘤八十三夫小儿丹瘤浮赤走引或遍身者乃邪热之毒在于皮肤以磁片撤出血则愈如不愈则以㧞毒散扫三二十度必愈矣内经曰丹熛赤瘤火之色也相火之病也疳眼八十四夫小儿疳澁眼数日不开者乃肝木风热之致然也可调服凉膈散数服眼开而愈身痩肌热八十五夫小儿身痩肌热面黄腹大或吐泻腹有青筋两脇结硬如椀之状名乳痈癖俗唿曰妳脾是也乳痈得之绵帛大厚乳食伤多大热则病生肌大饱则必伤于肠胃生于肌表者赤眼丹瘤疥癣痈疖眉炼赤白口疮牙疳宣烂及寒热徃来此乳母抱不下懐积热薫蒸之故两手脉浮而数也伤于肠胃者吐泻惊疳哽气腹胀肌痩面黄肚大筋直喜食泥土揉鼻窍头髪作稔乳瓣不化此皆大饱之致然也久而不愈则成乳痈两手脉沉而紧也此其辨也已上诸证皆乳母懐抱奉飬过度之罪癖之疾可以丁香化痺散取过数服牛黄通膈丸甘露散益黄散等药磨之如不愈者有揉脾一法呪曰日精月华助吾手法勑斩减消驱毒勑摄右用法之人每念一遍望日取气一口吹在手心自揉之如小儿病在左壁上用法之人亦左手揉之在右壁以右手揉之亦吹在乳脾上令母揉之男孩儿用单日女孩儿用双日大忌风雨隂晦产妇孝子见之用法之时宜于日中前晴明好日色则可矣大小便不利八十六夫小儿大小便不利通者内经曰三焦约也约者不行也可用长流水煎八正散时时灌之候大小便利即止久泻不止八十七夫小儿久泻不止者至八九月间变为秋深冷利泻泄清白时复撮痛乳瓣不化可用飬脾丸丸如黍米大每服二三十丸米饮下日三服则愈若治蒭荛之儿万举万全富家且宜消息通身浮肿八十八夫小儿通身浮肿是水气肿也小便不利者通小便则愈内经曰三焦闭溢水道不行水满皮肤身体否肿是风乗湿之证也可用长流水加灯心煎五苓散时时灌之更于不透风暖处频治汗出则肿消肿消则自愈内外兼治故也发惊潮搐八十九夫小儿三五岁时或七八岁至十余岁发惊潮搐涎如拽锯不省人事目瞪喘急将欲死者内经曰此皆得于母胎中所授悸惕怕怖惊骇恐惧之气故令小儿轻者为惊吊重者为癎病风搐为腹中积热为脐风已上证候可用吐涎及吐之药如吐讫宜用朱犀脑射清凉坠涎之药若食乳之子母亦宜服安魂定魄之剂定志丸之类如妇人懐孕之日大忌惊忧悲泣纵得子必有诸疾抝哭不止九十夫小儿抝哭不止或一二日或三四日乃邪祟之气凑于心抝哭不止也有藏经一法以绵绢带縳手足讫用三姓妇人净驴槽卧小儿于其中不令傍人知而觑之候移时则抝哭自止也身热吐下九十一夫小儿身热吐下腹满不进乳者可急用牛黄通膈丸下过四五行则愈风热涎嗽九十二夫小儿风热涎嗽可用通圣加半夏多煎少少服之不过三五日愈水泻不止九十三夫小儿水泻不止可服五苓与益元各停用新水调下一二钱服无时疮疥风癣九十四夫小儿疮疥风癣可用雄黄散加芒硝少许油调傅之如面上有疮癣不宜擦药恐因而入眼则损目必矣甜疮九十五夫小儿甜疮久不愈者俗唿曰香疮是也多于面部两耳前有一法令母口中嚼白米成膏子临卧涂之不过三五上则愈矣小儿并乳母皆忌鸡猪鱼兎酒醋动风发热之物如治甜指亦可白痜疮九十六夫小儿白痜疮者俗唿为鸡粪秃者是也可用甜苽蔓龙头不以多少河水浸之一宿以沙锅熬取极苦汁泸去苽蔓以文武慢火熬成如稀饧状盛于磁器中可先剃头去尽疮痂死血出尽着河水洗浄却用熬下苽蔓膏子一水盏加半夏末二钱生姜自然汁一两匙狗胆一枚同调不过三两上立可大忌鸡猪鱼兎动风发热之物疟疾不愈九十七夫疟疾连岁不愈者可用呪菓法治之菓者谓桃杏枣梨栗是也呪曰吾从东南来路逢一池水水里一条龙九头十八尾问伊食甚的只喫疟病鬼右念一遍吹在菓子上念七遍吹七遍在上令病人于五更鸡犬不闻时面东而立食讫于净室中安困忌食苽菓荤肉热物此法十治八九无药处可以救人腰痛气刺九十八夫一切男子妇人或因欬嗽一声或因悲笑啼泣擡舁重物以致腰痛气刺不能转侧及不能出气者可用不卧散嚏之汗出痛止如不食可用通经散导水丸泻十余行泻讫服乌金丸和血丹痛减则止赤瘤丹肿九十九夫小儿有赤瘤丹肿先用牛黄通膈丸泻之后用阳起石扫傅则丹毒自散如未散则可用䤵鍼砭刺出血而愈疮疱瘾疹一百夫小儿疮疱瘾疹趺疮丹熛等疾如遇火运胜时不可便用升麻汤解之升麻汤者是辛温之剂止可用辛凉之剂解之太平之时可用辛温之剂发散后便可用凉膈加当归白虎汤化斑汤玉露散煎服之甚者解毒汤调胃承气汤投之古人云疮疡者首尾俱不可下此言误人久矣岂不闻扬汤止沸釜底抽薪内经曰五寅五申岁多发此病此病少阳相火之岁也少阳客气胜丹熛疮疱瘾疹之疾生矣又内经曰诸痛痒疮疡皆属于心火由是言之皆明心生不可用辛温之剂发散以至热势转増渐成脏毒下血咬牙搐搦为大热之证明矣如白虎汤加人参凉膈加桔梗当归不论秋冬但有疮疱之证便可用之亦且疮疱瘾疹丹熛趺疮者是天之一气以伤人也且如疮疱瘾疹以少为吉以稠为凶希少者不服药而自愈稠宻者以寒凉药舍死而治之十痊其一二敝家亲眷相知信服此药获効多矣儒门事亲卷五儒门事亲卷六钦定四库全书儒门事亲卷六金张从正撰风形因惊风搐二新寨马叟年五十九因秋欠税官杖六十得惊气成风搐已三年矣病大发则手足颤掉不能持物食则令人代哺口目张睒唇舌嚼烂抖擞之状如线引傀儡每发市人皆聚观夜卧发热衣被尽蹇遍身燥痒中热而反外寒久欲自尽手不能䋲倾产求医至破其家而病益坚叟之子邑中旧小吏也以父母病讯戴人戴人曰此病甚易治若隆暑时不过一涌再涌夺则愈矣今已秋寒可三之如未更刺腧穴必愈先以通圣散汗之继服涌剂则痰一二升至晩又下五七行其疾小愈待五日再一涌出痰三四升如鸡黄成块状如汤热叟以手颤不能自探妻与代探咽嗌肿伤昏瞶如醉约一二时许稍稍省又下数行立觉足轻颤减热亦不作足亦能歩手能巾栉自持匙筯未至三涌病去如濯病后但觉极寒戴人曰当以食补之久则自退葢大疾之去卫气未复故宜以散风导气之药切不可以热剂温之恐反成他病也风搐反张二吕君玉之妻年三十余病风搐目眩角弓反张数日不食诸医皆作惊风暗风风癎治之以天南星雄黄天麻乌附用之殊无少効戴人曰诸风掉眩皆属肝木曲直动摇风之用也阳主动隂主静由火盛制金金衰不能平木肝木茂而自病先涌风痰二三升次以寒剂下十余行又以䤵鍼刺百㑹穴出血二盃立愈飱泄三赵明之米糓不消腹作雷鸣自五月至六月不愈诸医以为脾受大寒故併与圣散子荳䓻丸虽止一二日药力尽而复作诸医不知药之非反责明之不忌口戴人至而笑曰春伤于风夏必飱泄飱泄者米糓不化而直过下出也又曰米糓不化热气在下久风入中中者脾胃也风属甲乙脾胃属戊己甲乙能尅戊己肠中有风故鸣经曰岁木太过风气流行脾土受邪民病飱泄诊其两手脉皆浮数为病在表也可汗之直断曰风随汗出以火二盆暗置床之下不令病人见火恐増其热绐之入室使服涌剂以麻黄投之乃闭其户从外鎻之汗出如洗待一时许开户减火一半须臾汗止泄亦止因风鼻塞四常仲明常于炎暑时风快处披露肌肤以求爽为风所贼三日鼻窒虽坐于暖处少通终不大解戴人使服通圣散入生姜葱根荳䜴同煎三两服大发汗鼻立通风痰五常仲明之子自四岁得风痰疾至十五岁转甚每月发一两次发必头痛痛则击数百拳出黄緑涎一两盏方已比年发益频目见黒花发作昏不知人三四日方省诸医皆用南星半夏化痰之药终无一効偶遇戴人于㶏水之南乡戴人以双解散发汗次以苦剂吐痰病去八九续以分剂平调自春至秋如此数次方获全瘥癞六朱葛解家病癞疾求治于戴人戴人辞之待五六月间可治之时也今春初尚寒未可服药我已具行装到宛丘待五六月制药朱解家以为託辞后戴人果以六月间到朱葛乃具大蒜浮萍等药使人召解家曰药已成矣可来就治解为他医所惑竟不至戴人曰向日我非託也以春寒未可发汗暑月易发汗内经论治癞疾自目眉毛再生针同发汗也但无药者用针一汗可抵千针故髙供奉採萍歌曰不居山兮不在岸採我之时七月半选甚瘫风与痪风些小微风都不筭豆淋酒内下三丸铁幞头上也出汗噫文士相轻医氏相疾文士不过自损医氏至于害人其解家之谓与阳夏张主簿病癞十余年眉须皆落皮肤皴澁如树皮戴人断之曰是有汗者可治之当大发汗其汗出当臭其涎当腥乃置燠室中徧塞风隙以三圣散吐之汗出周身如卧水中其汗果粘臭不可闻痰皆腥如鱼涎两足心㣲有汗次以舟车丸濬川散大下五七行如此数次乃瘳手足风裂七阳夏胡家妇手足风裂其两目昏漫戴人曰厥隂所至为璺又曰鸣紊启坼皆风之用风属木木欎者逹之逹谓吐也先令涌之继以调胃承气汤加当归泻之立効胃脘痛八一将军病心痛不可忍戴人曰此非心痛也乃胃脘当心痛也内经曰岁木太过风气流行民病胃脘当心而痛乃与神祐丸一百余粒病不减或问曰此胃脘有寒宜温补将军素知戴人明了复求药于戴人戴人复与神祐丸二百余粒作一服大下六七行立愈搐搦九黄如村一叟两手搐搦状如拽锯冬日不能覆被适戴人之舞阳道经黄如不及用药针其两手大指后中注穴上戴人曰自肘已上皆无病惟两手搐搦左氏所谓风滛末疾者此也或刺后谿手太阳穴也屈小指握纹尽处是穴也面肿风十南乡陈君俞将赴秋试头项偏肿连一目状若半壶其脉洪大戴人出视内经面肿者风此风乗阳明经也阳明气血俱多风肿宜汗乃与通圣散入生姜葱根荳䜴同煎一大盏服之㣲汗次日以草茎鼻中大出血立消惊风十一戴人常曰小儿风热惊搐乃常病也当搦时切戒把捉手足握持大急必半身不遂也气血偏胜必痺其一臂渐成细痩至老难治当其搐时置一竹簟铺之凉地使小儿寝其上待其搐风力行徧经络茂极自止不至伤人风温十二阳夏贺义夫病伤寒当三日以里医者下之而成结胸求戴人治之戴人曰本风温证也不可下又下之太早故发黄结胸此已有瘀血在胸中欲再下之恐已虚惟一涌可愈但出血勿惊以茶调苽蔕散吐之血数升而衂且噎逆乃以巾卷小鍼而使枕其刃不数日平复风水十三张小一初病疥爬搔变而成肿喘不能食戴人断为风水水得风而暴肿故遍身皆肿先令浴之乗腠理开发就燠室中用酸苦之剂加全蝎一枚吐之节次用药末至三钱许出痰约数升汗随涌出肿去八九分隔一日临卧向一更来又下神祐丸七十余粒三次嚥之至夜半动一行又续下水煮桃红丸六十丸以麝香汤下又利三四行后二三日再以舟车丸通经散及白术散以调之愈又曹典吏妻产后忧恚抱气浑身肿绕隂器皆肿大小便如常其脉浮而大此风水肿也先以虀水撩其痰以火助之发汗次以舟车丸濬川散泻数行后四五日方用苦剂涌讫用舟车丸通经散过十余行又六日舟车濬川复下之末后用水煮桃红丸四十余丸不一月如故前后涌者二泻凡四通约百余行当时议者以为倒布袋法耳病再来则必死世俗只见尘中货药者用银粉芭荳堨肿者暂去复来必死以为惊俗岂知此法乃内经治欎之𤣥兼此药皆小毒其毒之药岂有反害者哉但愈后忌慎房室等事况风水不同从水无复来之理小儿风水十四郾之营兵秋家小儿病风水诸医用银粉粉霜之药小溲反澁饮食不进头肿如腹四肢皆满状若水晶家人以为勉强求治于戴人戴人曰此证不与壮年同壮年病水者或因留饮及房室此小儿才七岁乃风水证也宜出汗乃置燠室以屏帐遍遮之不令见火若内火见外火必昏愦也使大服胃风汤而浴之浴讫以布单重覆之凡三五重其汗如水肿乃减五分隔一二日乃依前治之汗出肿减七分乃二汗而全减尚未能食以㯽榔丸调之儿已喜笑如常日矣肾风十五桑惠民病风面黒色畏风不敢出爬搔不已眉毛脱落作癞医三年一日戴人到棠谿来求治于戴人戴人曰非癞也乃出素问风论曰肾风之状多汗恶风嵴痛不能正立其色炲面痝然浮肿今公之病肾风也宜先刺其面大出血其血当如墨色三刺血变色矣于是下针自额上下䤵鍼直至頥顶皆出血果如墨色徧肿处皆鍼之惟不鍼目鋭眦外两旁葢少阳经此少血多气也隔日又鍼之血色乃紫二日外又刺其血色变赤初鍼时痒再刺则额觉痛三刺其痛不可任盖邪退而然也待二十余日又轻刺一遍方已每刺必以氷水洗其面血十日黒色退一月面稍赤三月乃红白但不服除根下热之药病再作戴人在东方无能治者劳风十六戴人见一男子目下肿如卧蚕状戴人曰目之下隂也水亦隂也肾以为水之主其肿至于目下故也此由房室交接之时劳汗遇风风入皮腠得寒则闭风不能出与水俱行故病如是不禁房则死中风十七髙评事中风稍缓张令涌之后服鉄弹丸在普济加减方中或问张曰君常笑人中风服鉄弹丸今以用之何也张曰此收后之药也今人用之于大势方来之时正犹蚍蜉撼大树不识次第故也暑形中暑十八小郑年十五田中中暑头痛困卧不起戴人以双解散汗之又以米醋汤投之未解薄晩又以三花神祐丸大下之遂愈又张叟年七十一暑月田中因饥困伤暑食饮不进时时呕吐口中常流痰水腹脇作痛医者概用平胃散理中丸导气丸神効又加鍼灸皆云胃冷乃问戴人戴人曰痰属胃胃热不収故流痰水以公年髙不敢上涌乃使一筯探之不药而吐之痰涎一升次用黄连清心散导饮丸玉露散以调之饮食加进惟大便秘以生姜大枣煎调胃承气汤一两夺之遂愈㾬疟十九故息城一男子病疟求治于戴人诊两手脉皆沉伏而有力内有积也此是肥气病者曰左脇下有肥气肠中作痛积亦痛形如覆杯间发止今已三年祈禳避匿无所不至终不能疗戴人曰此㾬疟也以三花神祐丸五七十丸以冷水送过五六行次以冷水止之冷主收歛故也湿水既尽一二日煎白虎汤作䪺啜之疟犹不愈候五六日吐之以常山散去冷痰涎水六七次若飜浆次以柴胡汤和之间用妙功丸磨之疟悉除火形马刀二十襄陵马国卿病左乳下二脇间期门穴中发痈坚而不溃痛不可忍医疡者皆曰乳痈或曰红系漏或曰觑心疮使服内托散百日又服五香连翘汤数月皆无验国卿伛偻而来求治于戴人遇诸市戴人见之曰此马刀痈也足少阳胆经之病出灵枢十二经以示之其壮如马刀故曰马刀坚而不溃乃邀之于食肆中使食水浸汤饼国卿曰稍觉缓次日先以沧盐上涌又以凉剂涤去热势约数十行肿已散矣又朱葛黄家妾左脇病马刀痈増寒发痛已四五日矣戴人适避暑于寺中来乞药戴人曰此足少阳胆经病也少血多气坚而不溃不可急攻当以苦剂涌之以五香连翘汤托之既而痛止然痈根未散有一盗医过见之曰我有妙药可溃而为脓不如此何时而愈既絍毒药痛不可忍外寒内热呕吐不止大便黒色饮食不下号唿闷乱几至于死诸姑惶惧夜投戴人戴人曰当寻元医者余不能治其主母亦来告至于再三戴人曰脇间皮薄肉浅岂可轻用毒药复令洗出以凉剂下之痛立止肿亦消项疮二十一戴人在西华寄于夏官人宅忽项上病一疮状如白头疮肿根红硬以其微小不虑也忽遇一故人见邀以羊羔酒饮鸡鱼醢蒜皆在焉戴人以其故旧不能辞又忘其禁忌是夜疮疼痛不可忍项肿及头口发狂言因见鬼神夏君甚惧欲报其家戴人笑曰请无虑来日当平乃以酒调通经散六七钱下舟车丸百余粒次以热面羮投之上涌下泄一时齐作合去半盆明日日中疮肿已平一二日肿出而愈夏君见大竒之伐指痛二十二麻先生妻病伐指痛不可忍酒调通经散一钱半夜大吐吐毕而痛减余因叹曰向见陈五曾病此医以为小虫伤或以草上有毒物手因触之迁延数月脓尽方已以今日观之可以大笑瘰疬二十三一妇人病瘰疬延及胸臆皆成大疮相连无好皮肉求戴人疗之戴人曰火滛所胜治以咸寒命以沧盐吐之一吐而着痂次用凉膈散解毒汤等剂皮肉乃复如初咽喉肿塞二十四一妇人病咽喉肿塞浆粥不下数日肿不退药既难下鍼亦无功戴人以当归荆芥甘草煎使热嗽之以冷水㧞其两手不及五六日痛减肿消饮食如故咽㗋之病甚急不可妄用鍼药舌肿二十五南隣朱老翁年六十余岁身热数日不已舌根肿起和舌尖亦肿肿至满口比元舌大二倍一外科以燔鍼刺其舌两旁下亷泉穴病势转㐫将至颠巇戴人曰血实者宜决之以䤵鍼磨令锋极尖轻砭之日砭八九次血出约一二盏如此者三次渐而血少痛减肿消夫舌者心之外候也心主血故血出则愈又曰诸痛痒疮疡皆属心火燔鍼艾火是何义也腰胯痛二十六戴人女僮冬间自途来面赤如火至㶏阳病腰胯大痛里急后重痛则见鬼神戴人曰此少阳经也在身侧为相火使服舟车丸通经散泻至数盆病犹未瘥人皆怪之以为有祟戴人大怒曰驴鬼也复令调胃承气汤二两加牵牛头末一两同煎服之大下数十行约一二缶方舍其杖䇿但发渇戴人恣其饮水西苽梨柿等戴人曰凡治火莫如氷水天地之至隂也约饮水一二桶犹觉微痛戴人乃刺其阳陵穴以伸其滞足少阳胆经之穴也自是方宁女僮自言此病每一岁须泻五七次今年不曽泻故如是也常仲明悟其言以身有湿病故一岁亦泻十余行病始已此可与智者言难与愚者论也狂二十七一叟年六十值徭役烦扰而暴发狂口鼻觉如虫行两手爬搔数年不已戴人诊其两手脉皆洪大如絙绳断之曰口为飞门胃为贲门曰口者胃之上源也鼻者足阳明经起于鼻交頞之中旁纳太阳下循鼻柱交人中环脣下交承浆故其病如是夫徭役烦扰便属火化火乘阳明经故发狂故经言阳明之病登髙而歌弃衣而走骂言不避亲疏又况肝主谋胆主决徭役廹遽则财不能支则肝屡谋而胆屡不能决屈无所伸怒无所泄心火䃲礴遂乗阳明金然胃本属土而肝属木胆属相火火随木气而入胃故暴发狂乃命置燠室中涌而汗出如此三次内经曰木欎则逹之火欎则发之良谓此也又以调胃承气汤半斤用水五升煎半沸分作三服大下二十行血水与瘀血相杂而下数升取之乃康以通圣散调其后痰厥二十八一夫病痰厥不知人牙闗𦂳急诸药不能下候死而已戴人见之问侍病者口中曽有涎否曰有戴人先以防风藜芦煎汤调苽蒂末灌之口中不能下乃取长蛤甲磨去刃以纸褁其尖灌于右鼻窍中嘓然下咽有声复灌其左窍亦然戴人曰可治矣良久涎不出遂以砒石一钱又投之鼻中忽偃然仰面似觉有痛斯须吐哕吐胶涎数升颇腥砒石寻常勿用以其病大非如此莫能动然无苽蒂亦不可便用宜消息之大凡中风涎塞徃徃止断为风专求风药灵寳至寳误人多矣刘河间治风舍风不论先论二火故令将此法实于火形中滑泄干呕二十九麻先生妻当七月间病脏腑滑泄以去湿降火之药治之少愈后腹胀及乳痛状如吹乳头重壮热面如渥丹寒热徃来嗌干呕逆胷脇痛不能转侧耳鸣食不可下又复泻余欲泻其火脏腑已滑数日矣欲以温剂止利又禁上焦已热实不得其法使人就诸葛寺礼请戴人比及戴人至因检刘河间方惟益元散正对此证能降火解表止渴利小溲定利安神以青黛薄荷末调二升置之枕右使作数次服之夜半徧身出冷汗如洗元觉足冷如氷至此足大煖头䪺轻肌凉痛减呕定痢止及戴人至余告之已解戴人曰益元固宜此是少阳证也能使人寒热徧剧他经纵有寒热亦不至甚既热而有痢不欲再下何不以黄连解毒汤服之乃令诊脉戴人曰娘子病来心常欲痛哭为快否妇曰欲如此余亦不知所谓戴人曰少阳相火凌烁肺金金受屈制无所投告肺主悲但欲痛哭而为快也麻先生曰余家诸亲无不敬服脉初洪数有力自服益元散后已平又闻戴人之言使以当归芍药以解毒汤中味数服之大瘥矣笑不止三十戴人路经古亳逢一妇病喜笑不止已半年矣衆医治者皆无药术矣求治于戴人戴人曰此易治也以沧盐成块者二两余用火烧令通赤放冷研细以河水一大碗同煎至三五沸放温分三次啜之以钗探于咽中吐去热痰五升次服大剂黄连解毒汤是也不数日而笑定矣内经曰神有余者笑不休此所谓神者心火是也火得风而成焰故笑之象也五行之中惟火有笑矣膈食中满三十一遂平李官人妻病咽中如物塞食不下中满他医治之不効戴人诊其脉曰此痰膈也内经曰三阳结为膈王启𤣥又曰格阳云阳盛之极故食格拒而不入先以通经散越其一半后以舟车丸下之凡三次食已下又以苽蒂散再越之徤啖如昔日矣目盲三十二戴人女僮至西华目忽暴盲不见物戴人曰此相火也太阳阳明气血俱盛乃刺其鼻中攅竺穴与顶前五穴大出血目立明小儿悲哭不止三十三一小儿悲哭弥日不休两手脉弦而𦂳戴人曰心火甚而乗肺肺不受其屈故哭肺主悲王太仆云心烁则痛甚故烁甚悲亦甚令浴以温汤渍形以为汗也肺主皮毛汗出则肺热散矣浴止而啼亦止仍命服凉膈散加当归桔梗以竹叶生姜朴硝同煎服泻膈中之邪热小儿手足搐搦三十四李氏一小儿病手足搐搦以示戴人戴人曰心火胜也勿持捉其手当从搐搦此由乳母保抱太极所致乃令扫净地以水洒之干令复洒之令极湿俛卧儿于地上良久浑身转侧泥涴皆满仍以水洗之少顷而瘥目赤三十五李民范目常赤至戊子年火运君火司天其年病目者徃徃暴盲运火炎烈故也民范是年目大发遂遇戴人以苽蒂散涌之赤立消不数日又大发其病之来也先于左目内眦赤发牵睛状如铺麻左之右次锐眦发亦左之右赤贯瞳子再涌之又退凡五次交亦五次皆涌又刺其手中出血及头上鼻中皆出血上下中外皆夺方能战退然不敢观书及见日张云当候秋凉再攻则愈火方旺而在皮肤虽攻其里无益也秋凉则热渐入里方可擒也惟宜暗处闭目以飬其神水暗与静属水明与动属火所以不宜见日也葢民范因初愈后曽冐暑出门故痛连发不愈如此涌泄之后不可常攻使服黍粘子以退翳方在别集热形沙石淋三十六酒监房善良之子年十三病沙石淋已九年矣初因疮疹余毒不出作便血或告之令服太白散稍止后又因积热未退变成淋閟每发则见鬼神号则惊隣适戴人客邓墙寺以此病请戴人曰诸医作肾与小肠病者非也灵枢言足厥隂肝之经病遗溺闭癃闭谓小溲不行癃为淋沥也此乙木之病非小肠与肾也木为所抑火来乗之故热在脬中下焦为之约结成沙石如汤瓶煎炼日久熬成汤硷今夫羊豕之脬吹气令满常不能透岂真有沙石而能漏者邪以此知前人所説服五石丸散而致者恐未尽然内经曰木欎则逹之先以苽蒂散越之次以八政散加汤硷等分顿啜之其沙石自化而下又屈村张氏小儿年十四岁病约一年半矣得之麦秋发则小肠大痛至握其䘒跳跃旋转号唿不已小溲数日不能下下则成沙石大便秘澁肛门脱出一二寸诸医莫能治闻戴人在朱葛寺避暑乃负其子而哀请戴人戴人曰今日治今日効时日在辰巳间矣以调胃承气仅一两加牵牛头末三钱汲河水煎之令作三五度嚥之又服苦末丸如芥子许六十粒日加晡上涌下泄一时齐出有脓有血涌泻既觉定令饮新汲水一大盏小溲已利一二次矣是夜凡饮新水二三十遍病去九分止哭一次明日困卧如醉自晨至暮勐然起走索食于母歌笑自得顿释所苦继与太白散八正散等调一日大瘥恐暑天失所飬留五日而归戴人曰此下焦约也不吐不下则下焦何以开不令饮水则小溲何以利大抵源清则流清也又栢亭刘十三之子年六岁病沙石淋戴人以苦剂三涌之以益肾散三下之立愈膏淋三十七鹿邑一阀阅家有子二十三岁病膏淋三年矣乡中医不能治徃京师徧访多作虚损补以温燥灼以鍼艾无少减闻戴人侨居㶏东见戴人曰惑蛊之疾也亦曰白滛实由少腹寃热非虚也可以涌以泄其人以时暑惮其法峻不决者三日浮屠一僧曰予以有暑病近觉头痛戴人曰亦可涌愿与君同之毋畏也于是涌痰三升色如黒矾汁内有死血并黄緑水又泻积秽数行寻觉病去方其来时面无人色及治毕次日面如醉戴人虑其暑月路逺又处数方使归以自偹云二阳病三十八常仲明病寒热徃来时欬一二声面黄无力懒思饮食夜多寝汗日渐变削诸医作虚损治之用二十四味烧肝散鹿茸牛膝补飬二年口中痰出下部转虚戴人断之曰上实也先以涌剂吐痰二三升次以柴胡饮子降火益水不月余复旧此证名何乃内经中曰二阳病也二阳之病发心脾不得隐曲心受之则血不流故女子不月脾受之则味不化故男子少精此二证名异而实同仲明之病味不化也小儿面上赤肿三十九黄氏小儿面赤肿两目不开戴人以䤵鍼刺轻砭之除两目尖外乱刺数十鍼出血三次及愈此法人多不肯从必欲治病不可谨䕶头热痛四十丹霞僧病头痛常居暗室不敢见明其头热痛以布圜其头上置氷于其中日易数次热不能已诸医莫识其证求见戴人戴人曰此三阳畜热故也乃置炭火于煖室中出汗涌吐三法併行七日方愈僧顾从者曰此神仙手也劳嗽四十一駞口镇一男子年二十余岁病劳嗽数年其声欲出不出戴人问曰曾服药否其人曰家贫未尝服药戴人曰年壮不妄服药者易治先以苦剂涌之次以舟车濬川大下之更服重剂果瘥一田夫病劳嗽一涌一泄已减大半次服人参补肺汤临卧更服㯽榔丸以进食又东门髙三郎病嗽一年半耳鸣三月矣嗽脓血面多黒㸃身表俱热喉中不能发声戴人曰嗽之源心火之胜也秋伤于湿冬生欬嗽冬水既旺水湿相接隔絶于心火火不下降反而炎上肺金被烁发而为嗽金煅既久声反不发医者补肺肾皆非也戴人令先备西苽氷雪等物其次用涌泄之法又服去湿之药病日已矣劳嗽咯血四十二㶏阳刘氏一男子年二十余岁病劳嗽咯血吐唾粘臭不可闻秋冬少缓春夏则甚寒热徃来日晡发作状如㾬疟寝汗如水累服麻黄根败蒲扇止汗汗自若也又服宁神散宁肺散止嗽嗽自若也戴人先以独圣散涌其痰状如鸡黄汗随涌出昏愦三日不省时时饮以凉水精神稍开饮食加进又与人参半夏丸桂苓甘露散服之不经数日乃愈吐血四十三岳八郎常日嗜酒偶大饮醉吐血近一年身黄如橘昏愦发作数日不省浆粥不下强直如厥两手脉皆沉细戴人视之曰脉沉细者病在里也中有积聚用舟车丸百余粒濬川散五六钱大下十余行状如葵菜汁中燥粪气秽异常忽开两目伸挽问左右曰我縁何至此左右曰你吐血后数日不省得戴人治之乃醒自是五六日必以泻凡四五次其血方止但时欬一二声潮热未退以凉膈散加桔梗当归各秤二两水一大盂加老竹叶入蜜少许同煎去滓时时呷之间与人参白虎汤不一月复故呕血四十四棠谿李民范初病嗽血戴人以调胃汤一两加当归使服之不动再以舟车丸五六十粒过三四行又呕血一椀若庸工则必疑不再宿又与舟车丸百余粒通经散三四钱大下之过十余行已愈过半仍以黄连解毒汤加当归煎服之次以草茎鼻中出血半升临晚又用益肾散利数行乃愈因药燥热四十五髙烁廵检之子八岁病热医者皆为伤冷治之以热药攻矣欲饮氷水禁而不与内水涸竭烦燥转生前后皆闭口鼻俱干寒热徃来嗽咳时作遍身无汗又欲灸之适遇戴人戴人责其母曰重裀厚被煖炕红炉儿已不胜其热矣尚可灸乎其母谢以不明戴人令先服人参柴胡饮子连进数服下烂鱼肠之类臭气异常渇欲饮水聼其所欲氷雪凉水连进数杯节次又下三四十行大热方去又与牛黄通膈丸复下十余行儿方大痊前后约五十余行略无所困氷雪水饮至一斛向灸之当如何哉肺痈四十六武阳仇天祥之子病发寒热诸医作骨蒸劳治之半年病愈甚以礼来聘戴人戴人徃视之诊其两手脉尺寸皆潮于闗闗脉独大戴人曰痈象也问其乳媪曾有痛处否乳媪曰无戴人令儿去衣举其两手观其两脇下右脇稍髙戴人以手侧按之儿移身乃避之按其左脇则不避戴人曰此肺部有痈也非肺痈也若肺痈已吐脓矣此不可动止可以药托其里以待自破家人皆疑之不以为然服药三日右脇有三㸃赤色戴人连辞云此儿之病若早治者谈笑可已今已失之迟然破之后方验其生死矣若脓黄赤白者生也脓青黒者死也遂辞而去私告天祥之友李简之曰数月之后即此儿必有一证也其证乃死矣肺死于已至期而头眩不举不数日而死也其父曰群医治之断为骨蒸证戴人独言其肺有痈也心终疑之及其死家人辈以火焚其棺既燃天祥以杖破其脇下果出青黒脓一椀天祥仰天哭曰诸医误杀吾儿矣痿四十七宛丘营军校三人皆病痿积年不瘥腰下已肿痛不举遍身疮赤两目昏暗唇干舌燥求疗于戴人戴人欲投泻剂二人不从为他医温补之药所惑皆死其同病有宋子玉者俄省曰彼已热死我其改之敬邀戴人戴人曰公之疾服热药久矣先去其药邪然后及病邪可下三百行子玉曰敬从敎先以舟车丸濬川散大下一盆许明日减三分两足旧不仁是日觉痛痒累至三百行始安戴人曰诸痿独取阳明阳明者胃与大肠也此言不止谓鍼也鍼与药同也口疮四十八一男子病口疮数年上至口中至咽嗌下至胃脘皆痛不敢食热物一涌一泄一汗十去其九次服黄连解毒汤不十余日皆释虚劳四十九西华东茂之病虚劳寝汗面有青黄色自膝以下冷痛无汗腹中燥热医以姜附补之五晦朔不令饮水又禁梳头作寒治之请于戴人戴人曰子之病不难愈难于将䕶恐愈后隂道转茂子必不慎束生曰不敢戴人先以舟车丸濬川散下五七行心火下降觉渇与氷水饮之又令澡浴数日间面红而泽后以河水煮粥温飬脾胃河水能利小溲又以活血当归丸人参柴胡散五苓散木香白术散调之病大瘥寝汗皆止两足日煖食进戴人常曰此本肺痺当以凉剂盖水之一物在目为凉在皮为汗在下为小溲糓多水少为常无水可乎若禁饮水必内竭内竭则燥热生焉人若不渇与水亦不肯饮之矣束生既愈果忘其戒病复作戴人已去乃殂心痛五十酒官杨仲臣病心气痛此人常好饮酒初饮三二杯必逩走跛懒两足三五十次其酒稍散方能复席饮至前量一醉必五七次至明呕青黄水数日后变鱼腥臭六七日始安戴人曰宜涌乃吐虫一条赤黄色长六七寸口目鼻皆全两目膜瞒状如蛇类以盐淹干示人伤寒极热五十一戴人之仆常与隣人同病伤寒俱至六七日下之不通隣人已死仆发热极投于井中捞出以汲水贮之槛使坐其中适戴人逰他方家人偶记戴人治法曰伤寒三下不通不可再攻便当涌之试服苽蔕散良久吐胶涎三椀许与宿食相杂在地状如一帚顿快乃知世医杀人多矣戴人之女僮亦尝吐一吏伤寒吐讫使服太白散甘露散以调之失笑五十二戴人之次子自出妻之后日痩语如瓮中此病在中也常捻第三指失笑此心火也约半载日饮氷雪更服凉剂戴人曰恶雪则愈矣其母惧其大寒戴人骂曰汝亲也吾用药如鼔之应桴尚恶凉药宜乎世俗之谤我也至七月厌氷不饮病日解矣赤目五十三安喜赵君玉目暴赤肿㸃洗不退偶思戴人语曰凡病在上者皆宜吐乃以茶调散涌之一涌赤肿消散君玉叹曰法之妙其迅如此乃知法不逺人自逺法也目睘五十四青州王之一子年十余岁目赤多涙衆工无効戴人见之曰此儿病目睘当得之母腹中被惊其父曰姙娠时在临清被围戴人令服苽蔕散加欎金上涌而下泄各去涎沫数升人皆笑之其母亦曰儿腹中无病何吐泻如此至明日其目耀然爽明李仲安见而惊曰竒哉此法戴人其日又与头上出血及眉上鼻中皆出血吐时次用通经散二钱舟车丸七十粒自吐却少半又以通经散一钱投之明日又以舟车丸三十粒投之下十八行病更不作矣疱后呕吐五十五河门刘光济之子才二岁病疱后呕吐发昏用丁香荳䓻之类不効适麻先生寄其家乃谓光济曰余有小方无毒人皆知之公肯从乎光济曰先生之言必中于理何敢不从麻先生曰刘河间常言凉膈散可治疮疱张戴人用之如神况内经言少阳所至为呕涌少阳者相火也非寒也光济欣而从之此日利二行适王德秀自外入闻其利之也乃曰疮疱首尾不可下麻自悔其多言也业已然姑待之比至食时下黄涎一合日午问之儿已索游于街矣热厥头痛五十六彭吴张叟年六十余岁病热厥头痛以其用涌药时已一月间矣加之以火其人先利脏腑年髙身困出门见日而仆不知人家人惊惶欲揉扑之问戴人戴人曰大不可扰续与西𤓰凉水蜜雪少顷而蘓盖病人年老涌泄目脉易乱身体内有炎火外有太阳是以跌耳若是扰之便不救矣惟安定神思以凉水投之待之以静静便属水自然无事若他医必惑足以知戴人之谙练产前喘五十七武安胡产祥之妻临难月病喘以凉膈散二两四物汤二两朴硝一两分作二服煎令冷服之一服病减大半次又服之病痊効矣产之后第六日血迷又用凉膈散二两四物汤三两朴硝一两都作一服大下紫黒水其人至今肥徤戴人常曰孕妇有病当十月九月内朴硝无碍八月者当忌之七月却无妨谓阳月也十月者已成形矣血崩五十八孟官人母年五十余岁血崩一载佥用泽兰丸黒神散保安丸白薇散补之不効戴人见之曰天癸巳尽本不当下血葢血得热而流散非寒也夫女子血崩多因大悲哭悲甚则肺叶布心系为之恐血不禁而下崩内经曰隂虚阳搏之为崩隂脉不足阳脉有余数则内崩血乃下流举世以虚损治之莫有知其非者可服大剂大剂者黄连解毒汤是也次以拣香附子二两炒白芍药二两焙当归一两焙三味同为细末水调下又服槟榔丸不拘日而安妇人二阳病五十九一妇月事不行寒热徃来口干颊赤喜饮旦暮闻欬一二声诸医皆云经血不行宜䖟䖝水蛭干漆砂元青红娘子没药血竭之类惟戴人不然曰古方中虽有此法奈病人服之必脐腹发痛饮食不进乃命止药饮食稍进内经曰二阳之病发心脾心受之则血不流故女子不月既心受积热宜抑火升水流湿润燥开胃进食乃涌出痰一二升下泄水五六行湿水上下皆去血气自行沸流月事不为水湿所膈自依期而至矣亦不用䖟䖝水蛭之类有毒之药如用之则月经纵来小溲反闭他证生矣凡精血不足当补之以食大忌有毒之药偏胜而成天阏月閍寒热六十一妇年三十四岁经水不行寒热徃来面色痿黄唇焦颊赤时欬三两声向者所服之药黒神散乌金丸四物汤烧肝散鳖甲散建中汤宁肺散鍼艾百千病转剧家人意倦不欲求治戴人悯之先涌痰五六升午前涌毕午后食进余证悉除后三日复轻涌之又去痰一二升食进益不数日又下通经散泻讫一二升后数日去死皮数重小者如麸片大者如苇膜不一月经水行神气大康矣恶寒实热六十一一妇身冷脉微食沸热粥饭六月重衣以狐㡌蒙其首犹觉寒泄注不止常服姜附硫黄燥热之剂仅得平和稍用寒凉其满转増三年不愈戴人诊其两手脉皆如絙䋲有力一息六七至脉诀曰六数七极热生多以凉布拂心次以新汲水淋其病处妇乃呌杀人不由病者令人持之复以冷水淋其三四十桶大战汗出昏困一二日而向之所恶皆除此法华元化已曽用世无知者遇寒手热六十二常仲明之妻每遇冬寒两手热痛戴人曰四肢者诸阳之本也当夏时散越而不痛及乎秋冬收歛则痛以三花神祐丸大下之热遂去呕逆不食六十三栢亭王论夫本因䘮子忧抑不思饮食医者不察以为胃冷血燥之剂尽用之病变呕逆而痩求治于戴人一视涌泄而愈愈后忘其禁忌病复作大小便俱秘脐腹撮痛呕吐不食一日大小便不通十有三日复问戴人戴人曰令先食葵羮菠菱菜猪羊血以润燥开结次与导饮丸二百余粒大下结粪又令恣意饮氷水数升继搜风丸桂苓白术散以调之食后服导饮丸三十余粒不数日前后皆通药止呕定食进戴人临别又留润肠丸以防复结又留涤肠散大閟则用之凢服大黄牵牛四十余日方瘳论夫自叹曰向使又服向日热药已非今日人矣一僧问戴人云肠者畅也不畅何以此一句尽多痤疖六十四一省掾背项常有痤疖愈而复生戴人曰太阳血有余也先令涌泄之次于委中以䤵鍼出紫血病更不复作也牙痛六十五泽州李继之忽病牙痛皱眉不语栾景先见之曰何不药也曰牙痛栾曰曾记张戴人云阳明经热有余也宜大下之乃付舟车丸七十粒服毕遇数知交留饮强饮热酒数杯药为热酒所发尽吐之吐毕而痛止李大笑曰戴人神仙也不三五日又痛再服前药百余粒大下数行乃愈淋六十六戴人过息城一男子病淋戴人令顿食咸鱼少顷大渇戴人令恣意饮水然后以药之淋立通淋者无水故澁也口臭六十七赵平尚家一男子年二十余岁病口中气出臭如发厠虽亲戚莫肯与对语戴人曰肺金本主腥金为火所炼火主焦臭故如是也久则成腐腐者肾也此极热则反兼水化也病在上宜涌之先以茶调散涌而去其七分夜用舟车丸濬川散下五七行比旦而臭断呜唿人有病口臭而终其老者世讹以为肺系偏而与胃相通故臭妄论也湿形疝六十八汝南司候李审言因劳役王事饮水坐湿地乃湿气下行流入脬囊大肿痛不可忍以金铃川练子等药不効求治于戴人曰可服泄水丸审言惑之又数日痛不可堪竟从戴人先以舟车丸濬川散下青緑沫十余行痛止次服茴香丸五苓以调之三日而肿退至老更不作夫疝者乃肝经也下青沫者肝之色也水疝六十九律科王敏之病水疝其法在于寒形中留饮七十郭敬之病留饮四日浮肿不能食脚肿连肾囊痛先以苦剂涌之后以舟车丸濬川散泻之病去如拾遗又棠谿张鳯村一田叟姓杨其病呕酸水十余年本留饮诸医皆以燥剂燥之中脘脐胻以火艾燔鍼刺之疮未尝合戴人以苦剂越之其涎如胶乃出二三升谈笑而愈黄疸七十一蔡寨成家一童子年十五岁病疸一年面黄如金遍身浮肿乏力惟食盐与焦物戴人以茶调散吐之涌涎一盂临晚又以舟车丸七八十粒通经散三钱下四五行待六七日又以舟车丸濬川散下四五行盐与焦物见而恶之面色变红后再以茶调散涌之出痰二升方能愈矣又一男子作赘偶病疸善食而瘦四肢不举面黄无力其妇翁欲弃之其女子不肯曰我已生二子矣更适他乎妇翁本农者召壻意欲作劳见其病甚每日辱诟人敎之饵胆矾丸三稜丸了不闗渉鍼灸祈禳百无一济戴人见之不诊而疗使服涌剂去积痰宿水一斗又以泄水丸通经散下四五十行不止戴人命以氷水一盂饮之立止次服平胃散等间服㯽榔丸五七日黄退力生葢脾疸之证湿热与宿糓相抟故也俗谓之金劳黄又朱葛周黄刘三家各有仆病黄疸戴人曰仆役之职饮食寒热风暑湿寒寻常触冒也恐难调摄虚费治功其二家留仆于戴人所从其饮饵其一仆不离主人执役三人同服苦散以涌之又服三花神祐丸下之五日之间果二仆愈而一仆不愈如其言黄病七十二蔡寨一女病黄遍身浮肿面如金色困乏无力不思饮饵惟喜食生物灰烖之属先以苦剂蒸饼为丸涌痰一椀又舟车丸通经散下五七行如墨汁更以导饮丸磨食散气不数日肌肉如初病发黄七十三安喜赵君玉为掾省日病发遍身黄徃问医者医云君乃阳明证公等与麻知几皆受训于张戴人是商议喫大黄者难与论病君玉不恱归自揣无别病乃取三花神祐丸八十粒服之不动君玉乃悟曰予之湿热盛矣此药尚不动以舟车丸濬川散作剂大下一斗粪多结者一夕黄退君玉由此益信戴人之言水肿七十四南乡张子明之母极肥偶得水肿四肢不举戴人令上涌汗而下泄之去水三四㪷初下药时以草贮布囊髙支两足而卧其药之行自腰已上水觉下行自足以上水觉上行水行之状如蛇走隧如线牵四肢森然凉寒㑹于脐下而出不旬日间病大减余邪未尽戴人更欲用药竟不能从其言涌水七十五李七老病涌水证面黄而喘两足皆肿按之陷而复起行则濯濯有声常欲饮水不能睡卧戴人令上涌去痰而汗之次以舟车丸濬川散下之以益肾散复下之以分隂阳利水道之剂复下之水尽皆瘥停饮肿满七十六涿郡周敬之自京师归鹿邑道中渇饮水过多渐成肿满或用三花神祐丸惮其太峻或用五苓散分利水道又太缓淹延数旬终无一効盖粗工之技止于此耳后手足与肾皆肿大小便皆秘澁常仲明求治于戴人戴人令仲明付药比及至已殁矣戴人曰病水之人其势如长川泛溢欲以杯勺取之难矣必以神禹决水之法斯愈矣湿痺七十七常仲明病湿痺五七年矣戴人令上涌之后可泻五七次其药则舟车濬川通经神祐益肾自春及秋必十余次方能愈公之疾不必鍼灸与令嗣皆宜涌但臈月非其时也欲俟春时恐予东适今姑屏病之大势至春和时人气在上可再涌之以去其根卒如所论又一衲子因隂雨卧湿地一半手足皆不随若遇隂雨其病转加诸医皆作中风偏枯治之用当归芍药乳香没药自然铜之类久反大便澁风燥生经岁不已戴人以舟车丸下三十余行去青黄沫水五升次以淡剂渗泄之数日手足皆举戴人曰夫风湿寒之气合而成痺水痺得寒而浮畜于皮腠之间久而不去内舍六腑日用去水之药可也水湿者人身中之寒物也寒去则血行血行则气和气和则愈矣又息帅病腰股沉痛行歩坐马皆不便或作脚气寒湿治之或作虚损治之乌附乳没活血壮筋骨之药无不用之至六十余日目赤上热大小便澁腰股之病如故戴人诊其两手脉皆沉迟沉者为在里也在里者泄之以舟车丸濬川散各一服去积水二十余行至早辰服虀白粥一二顿与之马已能矍铄矣又棠谿李十八郎病腰脚大不伸伛偻蹩躠而行已数年矣服药无効止药却愈因秋暮渉水病复作医氏使服四斤丸其父李仲安乃乞药于戴人戴人曰近日服何药仲安曰四斤丸公目昏赤未其父惊曰目正暴发戴人曰宜速来不来则䘮明既来则䇿杖而行目肿无所见戴人先令涌之药忽下走去二十行两目顿明䇿已弃矣比再涌泄能读官歴日调至一月令服当归丸健歩而归家矣又息城边校白公以隆暑时饮酒觉极热于凉水池中渍足便其冷也为湿所中股膝沉痛又因醉卧湿地其痛转加意欲以酒解痛遂以连朝而饮反成赤痛发间止且六十年徃徃断其寒湿脚气以辛热治之不効或使服神芎丸数服痛微减他日复饮疾作如前睪囊痒湿且肿硬脐下似有物难于行以此免军役令人代之来访戴人戴人曰余亦断为寒湿但寒则阳火不行故为痛湿则经隧有滞故肿先以苦剂涌之次以舟车丸百余粒濬川散四五钱㣲一两行戴人曰如激剂尚不能攻何况于热药补之乎异日又用神祐丸百二十丸通经散三四钱是日仅得四行又来日以神祐八十粒投之续见一二行又次日服益肾散四钱舟车丸百余粒约下七八行白公已觉膝睪寒者煖硬者软重者轻也肿者赤退饮食加进又以涌之其病全瘳临别又赠之以踈风丸併以其方与之此公以其不肯妄服辛热之药故可治也屈膝有声七十八岭北李文卿病两膝膑屈伸有声剥剥然或以为骨鸣戴人曰非也骨不戞焉能鸣此筋湿也湿则筋急有独缓者缓者不鸣急者鸣也若用予之药一涌一泄上下去其水水去则自无声矣李文卿乃从其言既而果然矣白带七十九息城李左衙之妻病白带如水窈满中绵绵不絶秽臭之气不可近面黄食减已三年矣诸医皆云积冷起石硫黄姜附之药重重燥补汚水转多常以袽日易数次或一药以木炭十斤置药在钳锅中盐泥封固三日三夜炭火不絶烧令通赤名曰火龙丹服至数升汚水弥甚炳艾烧鍼三年之间不可胜数戴人断之曰此带浊水本热乗太阳经其寒水不禁固如是也天水日髙而趋下宜先絶其上源乃涌痰水二三升次日下沃水十余行三遍汗出周身至明旦病人云汚已不下矣次用寒凉之剂服及半载产一子内经曰少腹寃热溲出白液带之为病溶溶然若坐水中故治带下同治湿法泻痢皆宜逐水利小溲勿以赤为热白为寒今代刘河间书中言之详矣湿嗽八十赵君玉妻病嗽时已十月矣戴人处方六味陈皮当归甘草白术枳殻桔梗君玉疑其不类嗽药戴人笑曰君怪无乌梅罂粟囊乎夫冬嗽乃秋之湿也湿土逆而为嗽此方皆散气除湿解急和经三服帖然効矣泻儿八十一一妇年三十四岁夜梦与鬼神交惊怕异常及见神堂隂府舟楫桥梁如此一十五年竟无娠孕巫祈觋祷无所不至鑚肌灸肉孔穴万千黄瘦发热引饮中满足肿委命于天一日苦请戴人戴人曰阳火盛于上隂火盛于下鬼神者隂之灵神堂者隂之所舟楫桥梁水之用两手寸脉皆沉而伏知胸中有痰实也凢三涌三泄三汗不旬日而无梦一月而有娠戴人曰余活妇人使有娠此法不诬湿癣八十二一女子年十五两股间湿癣长三四寸下至膝发痒时爬搔汤火俱不觧痒定黄赤水流痛不可忍灸焫薫揲硫黄䕡茹白殭蚕羊蹄根之药皆不効其人姿性硏巧以此病不能出嫁其父母求疗于戴人戴人曰能从余言则瘥父母诺之戴人以䤵鍼磨令尖快当以痒时于癣上各刺百余鍼其血出尽煎盐汤洗之如此四次大病方除此方不书以告后人恐为癣药所误湿滛于血不可不砭者矣又蔡寨成家童子一岁病满腹胸湿癣每爬搔则黄水出已年矣戴人先以苦末作丸上涌涌讫次以舟车丸濬川散下三五行次服凉膈加朴硝煎成时时呷之不数日而愈湿慝疮八十三颕臯韩吉卿自髀至足生湿慝疮大者如钱小者如豆痒则搔破水到则浸滛状类䖝行袴韈愈而复生㾗成凹一年余不瘥戴人哂之曰此湿慝疮也由水湿而得故多在足下以舟车濬川大下十余行一去如扫渠素不信戴人之医至此大服泄泻八十四古郾一讲僧病泄泻数年丁香荳䓻干姜附子官桂乌梅等燥药燔鍼烧脐腕无有阙者一日发昏不省檀那赠纸者盈门戴人诊两手脉沉而有力脉诀云下利㣲小者生脉洪浮大者无瘥以苽蒂散涌之出寒痰数升又以无忧散泄其虚中之积及燥粪仅盈斗次以白术调中汤五苓散益元散调理数日僧已起矣非术精识明谁敢负荷如此洞泄八十五一讲僧显德明初闻家遭兵革心气不足又为㓂贼所惊得脏腑不调后入京不伏水土又得心气以至危笃前后三年八仙丸鹿茸丸烧肝散皆服之不効乃求药于戴人戴人曰此洞泄也以谋虑久不决而成肝主谋虑甚则乗脾久思则脾湿下流乃上涌痰半盆末后有血数㸃肝藏血故也又以舟车丸濬川散下数行仍使澡浴出汗自尔日胜一日常以胃风汤白术散调飬之一月而强实复故矣又李德卿妻因产后病泄一年余四肢瘦乏诸医皆断为死证当时戴人在朱葛寺以舟载而乞治焉戴人曰两手脉皆微小乃痢病之生脉况洞泄属肝经肝木克土而成此疾亦是肠澼澼者肠中有积水也先以舟车丸四五十粒又以无忧散三四钱下四五行寺中人皆骇之病羸如此尚可过耶衆人虽疑然亦未敢诮且更看之复导饮丸又过之渇则调以五苓散向晚使人伺之已起而绕床前后约三四十行以胃风汤调之半月而能行一月而安徤由此阖寺服德卿之昆仲咸大异之又刘德源病洞泄逾年食不化肌痩力乏行歩欹倾面色黧黒举世治痢之药皆用之无効适戴人治㶏阳徃问之戴人乃出示内经洞泄之説虽不已疑然畏其攻剂夜焚香祷神曰某以病久不瘥欲求治于戴人戴人以谓宜下之欲不从戴人名医也欲从之形羸如此恐不任药母已老矣无人侍飬来日不得已须服药神其相之戴人先以舟车丸无忧散下十余行殊不困已颇喜食后以㯽榔丸磨化其滞待数日病已大减戴人以为去之未尽当以再服前药德源亦欣然请下之又下五行次后数日更以苦剂越之徃问其家彼云已下村中收索去也忽一日入城面色极佳语言壮徤但怪其跛足而立问何故如此德源曰足上患一疖戴人曰此里邪去而于外病痊之后凡病皆如是也大便少而频八十六太康刘仓使病大便少而频日七八十次常于两股间悬半枚瓠芦如此十余年戴人见之而笑曰病既频而少欲通而不得通也何不大下之此通因通用也此一服药之力乃与药大下二十余行顿止暑泄八十七殷辅之父年六十余暑月病泄泻日五六十行自建䧺镇来请戴人于陈州其父喜饮水家人軰争止之戴人曰夫暑月年老津液衰少岂可禁水但劝之少饮比及用药先令速归以菉荳鸡卵十余枚同煑卵熟取出令荳软下陈粳米作稀粥搅令寒食鸡卵以下之一二顿病减大半葢粳米鸡卵皆能㫁痢然后制抑火流湿之药调顺而方愈腹满面肿八十八萧令腹满面足皆肿痰黄而喘急食减三年之间医者皆尽而不验戴人以苽蒂散涌之出寒痰三五升以舟车丸濬川散下之青黄涎沫几半缶以桂苓白术散五苓散调之半月复旧矣儒门事亲卷六儒门事亲卷七钦定四库全书儒门事亲卷七金张从正撰燥形臂麻不便八十九郾城梁贾人年六十余忽晓起梳髪觉左手指斯须半臂又一臂麻斯须头一半麻比及梳毕从脇至足皆麻大便二三日不通往问他医皆云风也或药或鍼皆不解求治于戴人戴人曰左手三部脉皆伏比右手小三倍此枯澁痺也不可纯归之风亦有火燥相兼乃命一涌一泄一汗其立已后以辛凉之剂调之润燥之剂濡之惟小指次指尚戴人曰病根已去此余烈也方可鍼谿谷谿谷者骨空也一日晴和往鍼之用灵枢中鸡足法向上卧鍼三进三引讫复卓鍼起向下卧鍼送入指间皆然手热如火其麻全去昔刘河间作原病式常以麻与澁同归燥门中真知病机者也大便燥结九十戴人过曹南省亲有姨表兄病大便燥澁无他证常不敢饱食饱则大便极难结实如铁石或三五日一如圊目前星飞鼻中血出肛门连广肠痛痛极则发昏服药则病转剧烈芭荳芫花甘遂之类皆用之过多则困泻止则复燥如此数年遂畏药性暴急不服但卧病待尽戴人过诊其两手脉息俱滑实有力以大承气汤下之继服神功丸仁丸等药使食菠菱葵菜及猪羊血作羮百余日充肥亲知见骇之呜唿粗工不知燥分四种燥于外则皮肤皱掲燥于中则精血枯涸燥于上则咽鼻焦干燥于下则便溺结闭夫燥之为病是阳明化也水液寒少故如此然可下之当择药投之芭荳可以下寒甘遂芫花可下湿大黄朴硝可以下燥内经曰辛以润之咸以耎之周礼曰以滑养窍孕妇便结九十一戴人过东杞一妇人病大便燥结小便淋澁半生不娠惟常服疎导之药则大便通利暂废药则结滞忽得孕至四五月间医者禁疎导之药大便依常为难临圊则力努为之胎坠凡如此胎坠者三又孕已经三四月弦望前后溲溺结澁甘分胎陨乃访戴人戴人诊其两手脉俱滑大脉虽滑大以其且姙不敢陡攻遂以食疗之用花减煑菠菱葵菜以车前子苗作茹杂猪羊血作羮食之半载居然生子其妇燥病方愈戴人曰余屡见孕妇利脓血下迫极努损胎但同前法治之愈者莫知其数也为医拘常禁不能变通非医也非学也识医者鲜是难説也偏头痛九十二一妇人年四十余病额角上耳上痛呜唿为偏头痛如此五七年毎痛大便燥结如弹丸两目赤色眩运昏澁不能逺视世之所谓头风药饼子风药白龙丸芎犀丸之类连进数服其痛虽稍愈则大便稍秘两目转昏澁其头上鍼灸数千百矣连年着灸其两目且将失明由病而无子一日问戴人戴人诊其两手脉急数而有力风热之甚也余谙此四五十年矣遍察病目者不问男子妇人患偏正头痛必大便澁滞结硬此无他头痛或额角是三焦相火之经及阳明燥金胜也燥金胜乗肝则肝气郁肝气郁则气血壅气血壅则上下不通故燥结于里寻至失明治以大承气汤令河水煎三两加芒硝一两煎残顿令温分作三五服连服尽荡涤肠中垢滞结燥积热下泄如汤二十余行次服七宣丸神功丸以润之菠菱葵菜猪羊血为羮以滑之后五七日十日但遇天道晴明以大承气汤夜尽一剂是痛随利减也三剂之外目豁首轻燥泽结释得三子而终腰胯痛九十三一男子六十余病腰尻嵴胯皆病数载不愈昼静夜躁大痛往来屡求自尽天年且夕则痛作必令人以手槌击至五更鸡鸣则渐减向曙则痛止左右及病者皆作鬼神隂谴白虎啮朝祷暮祝觋巫僧道禁师至则其痛以减又夣鬼神战鬬相击山川神庙无不祭者淹延岁月肉瘦皮枯饮食减少暴怒日增惟候一死有书生曰既云鬼神虎啮隂谴之祸如此祷祈何无一应闻陈郡有张戴人精于医可以问其鬼神白虎与病乎彼若术穷可以委命其家从之戴人诊其两手脉皆沉滞坚劲力如张絙谓之曰病虽瘦难于食然腰尻嵴胯皆痛者必大便坚燥其左右曰有五七日或八九日见燥粪一两块如弹丸结硬不可言曾令人剜取之僵下一两块浑身燥痒皮肤皱掲枯澁如麸片戴人既得病之虚实随用大承气汤以姜枣煎之加牵牛头末二钱不敢言是泻剂盖病者闻煖则悦闻寒则惧説补则从説泻则逆此弊非一日也而况一齐人而傅之衆楚人咻之乎及煎成使稍热嚥之从少至多累至三日天且晚脏腑下泄四五行约半盆以灯视之皆燥粪燥痺块及瘀血杂脏秽不可近须臾痛减九分昏睡鼻息调如常人睡至明日将夕始觉饥而索粥温凉与之又困睡一二日其痛尽去次令饮食调养日服导饮丸甘露散滑利便溺之药四十余日乃复呜唿世传三十六虎书三十六黄经及小儿三十六吊谁为之耶始作俑者其无后乎古人以医为师故医之道行今之人以医辟奴故医之道废有志之士耻而不学病者亦不择精粗一槩待之常见官医迎送长吏马前唱喏真可羞也由是通今博古者少而师传遂絶灵枢经谓刺与汗虽久犹可抜而雪结与闭虽久犹可解而决去腰嵴胯痛者足太阳膀胱经也胯痛足少阳胆经之所过也难经曰诸痛为实内经曰诸痛痒疮疡皆属心火注曰心寂则痛㣲心燥则痛甚人见巫觋僧道禁师至则病稍去者心寂也然去其后来者终不去其本也古之称痛随利减不利则痛何由去病者既痊乃寿八十岁故凡燥证皆三阳病也寒形因寒腰强不能屈伸九十四北人衞德新因之析津冬月饮寒则冷病腰常直不能屈伸两足沉重难于行步途中以床舁递程程问医皆云肾虚以苁蓉芭㦸附子鹿茸皆用之大便反秘潮热上周将经岁矣乃乞拯于戴人戴人曰此疾十日之效耳衞曰一月亦非迟戴人曰足太阳经血多病则腰似折腘如结腨如裂太阳所至为屈伸不利况腰者肾之府也身中之大关节今既强直而不利宜咸以耎之顿服则和柔矣难经曰强力入房则肾伤而髓枯枯则高骨乃壊而不用与此用同今君之证太阳为寒所遏血坠下滞腰间也太阳膀胱经必有积血非肾也节次以药可下数百行约去血一二㪷以九曲玲珑灶蒸之汗出三五次而愈初蒸时至五日问曰腹中鸣否徳新曰未也至六日觉鸣七日而起以能揖人戴人曰病有热者勿蒸蒸则损人目也寒疝亦名水疝九十五律科王敏之病寒疝脐下结聚如黄苽毎发遶腰急痛不能忍戴人以舟车丸猪肾散下四五行觉药绕病三五次而下其泻皆水也猪肾甘遂皆苦寒经言以寒治寒万举万全但下后忌饮冷水及寒物宜食干物以寒疝本是水故也即日病减八分食进一倍又数日以舟车丸百余粒通经散四五钱服之利下侯三四日又服舟车丸七八十粒猪肾散三钱乃健步如常矣一僧病疝发作冷气上贯齿下贯肾紧若绳挽两睪时肿而冷戴人诊两手脉细而弱断之曰秋脉也此因金气在上下伐肝木木畏金抑而不伸故病如是肝气䃲礴不能下荣于睪丸故其寒实非寒也木受金制传之胃土胃为阳明故上贯齿病非齿之病肝木者心火之毋也毋既不伸子亦屈伏故下冷而水化乘之经曰木郁则达之土郁则泄之令涌泄四次果觉气和睪丸痒而暖戴人曰气已入睪中矣以茴香木荗之药使常服之首尾一月而愈感风寒九十六戴人之常谿也雪中冐寒入浴重感风寒遂病不起但使煎通圣散单服之一二日不食惟渇饮水亦不多饮时时使人搥其股按其腹凡三四日不食日饮水一二十度至六日有谵语妄见以调胃承气汤下之汗出而愈戴人常谓人曰伤寒勿妄用药惟饮水最为妙药但不可使之伤常令揉散乃大佳耳至六七日见有下证方可下之岂有变异哉奈何医者禁人饮水至有渇死者病人若不渇强与水饮亦不肯饮耳戴人初病时鼻塞声重头痛小便如灰淋汁及服调胃承气一两半觉欲呕状探而出之汗出漐漐然须臾下五六行大汗一日乃瘳当日饮冰水时水下则痰出约一二椀痰即是病也痰去则病去也戴人时年六十一冻疮九十七戴人女僮足有寒疡俗云冻疮戴人令服舟车丸濬川散大下之其疮遂愈人或疑之戴人曰心火降则寒消何疑之有寒痰九十八一妇人心下脐上结硬如斗按之如石人皆作病胎鍼灸毒药祷祈无数如捕风然一日戴人见之曰此寒痰诊其两手寸脉皆沉非寒痰而何以苽蒂散吐之连吐六七升其块立消过半俟数日后再吐之其涎沫类鸡黄腥臭特殊约二三升凡如此者三后以人参调中汤五苓散调之腹已平矣泻利恶寒九十九东门一男子病泻痢不止腹鸣如雷不敢冷坐坐则下注如倾诸医例断为寒証干姜官桂丁香荳蔲之属枯矾龙骨皆服之矣何鍼不燔何艾不炷迁延将二十载矣一日问于戴人戴人曰两手寸脉皆滑余不以为寒然其所以寒者水也以茶调散涌寒水五七升无忧散泄积水数十行乃通因通用之法也次以五苓散淡剂渗泄利之道又以甘露散止渇不数日而冷食寒饮皆如故此法王启𤣥稔言之矣奈无人用之哉内伤形因忧结块一百息城司候闻父死于贼乃大悲哭之罢便觉心痛日增不已月余成块状若覆杯大痛不住药皆无功议用燔鍼炷艾病人恶之乃求于戴人戴人至适巫者在其傍乃学巫者杂以狂言以谑病者至是大笑不忍回面向壁一二日心下结块皆散戴人曰内经言忧则气结喜则百脉舒和又云喜胜悲内经自有此法治之不知何用鍼灸哉适足增其痛耳病怒不食一百一项关令之妻病食不欲食常好呌唿怒骂欲杀左右恶言不辍衆医皆处药几半载尚尔其夫命戴人视之戴人曰此难以药治乃使二娼各涂丹粉作伶人状其妇大笑次日又令作角觝又大笑其旁常以两箇能食之妇夸其食美其妇亦索其食而为一尝之不数日怒减食增不药而瘥后得一子夫医贵有才若无才何足应变无穷不寐一百二一富家妇人伤思虑过甚二年不寐无药可疗其夫求戴人治之戴人曰两手脉俱缓此脾受之也脾主思故也乃与其夫以怒而激之多取其财饮酒数日不处一法而去其人大怒汗出是夜困眠如此者八九日不寤自是而食进脉得其平惊一百三衞德新之妻旅中宿于楼上夜值盗刼人烧舍惊堕牀下自后毎闻有响则惊倒不知人家人辈蹑足而行莫敢冒触有声岁余不痊诸医作心病治之人参珍珠及定志丸皆无効戴人见而断之曰惊者为阳从外入也恐者为隂从内出惊者为自不知故也恐者自知也足少阳胆经属肝木胆者敢也惊怕则胆伤矣乃命二侍女执其两手按高椅之上当面前下置一小几戴人曰娘子当视此一木勐击之其妇大惊戴人曰我以木击几何必惊乎伺少定击之惊也缓又斯须连击三五次又以杖击门又暗遣人画背后之窻徐徐惊定而笑曰是何治法戴人曰内经云惊者平之平者常也平常见之必无惊是夜使人击其门窻自夕达曙夫惊者神上越也从下击几使之下视所以收神也一二日虽闻雷亦不惊德新素不喜戴人至是终身厌服如有人言戴人不知医者执戈以逐之儿寐不寤一百四陈州长吏一小儿病寐而不寤一日诸医作睡惊治之或欲以艾火灸之或以大惊丸及水银饼子治之其父曰此子平日无疾何骤有惊乎以子之病乃问于戴人戴人诊其两手脉皆平和戴人曰若惊风之脉当洪大而强今则平和非惊风也戴人窃问其乳母尔三日前曾饮醉酒否遽然笑曰夫人以煑酒见饷酒味甚美三饮一罂而睡陈酒味甘而恋隔酒气满乳儿亦醉也乃剉甘草干葛花砂仁贯衆煎汁使饮之立醒孕妇下血一百五刘先生妻有娠半年因伤损下血乞药于戴人戴人诊之以三和汤一名玉烛散承气汤四物汤对停加朴硝煎之下数行痛如手拈下血亦止此法可与智识高明者言膏粱之家慎勿举似非徒骇之抑又谤之呜唿正道难行正法难用古今皆然收产伤胎一百六一孕妇年二十余临产召稳媪三人其二媪极拽妇之臂其一媪头抵妇之腹更以两手扳其腰极力为之胎死于腹良久乃下儿亦如血乃稳媪杀之也岂知苽熟自落何必如此乎其妇因兹经脉断闭腹如刀剜大渇不止小溲閟絶主病者禁水不与饮口舌枯燥牙齿黧黒臭不可闻食饮不下昏愦欲死戴人先以氷雪水恣意饮之约二升许痛缓渇止次以舟车丸通经散前后五六服下数十行食大进仍以桂苓甘露散六一散柴胡饮子等调之半月获安又一妇人临产召村妪数人侍焉先产一臂出妪不测轻重拽之臂为之断子死于腹其母面青身冷汗漐漐不絶时㣲喘呜乎病家甘于死忽有人曰张戴人有竒见试问之戴人曰命在须臾鍼药无及急取秤钩续以壮绳以膏涂其钩令其母分两足向外偃坐左右各一人脚上立足次以钩其死胎命一壮力妇倒身拽出死胎下败血五七升其母昏困不省待少顷以冰水灌之渐嚥二日大醒食进次日四物汤调血数日方愈戴人常曰产后无他事因侍妪非其人转为害耳懐恐脇痛一百七洛阳孙伯英因诬狱妻子被系逃于故人是夜觉胃脇痛託故人求药故人曰有名医张戴人适在焉当与公同往时戴人宿酒未醒强唿之故人曰吾有一亲人病欲求诊戴人隔牕望见伯英曰此公伏大惊恐故人曰何以知之戴人曰面青脱色胆受怖也后㑹赦乃出方告戴人背疽一百八一富家女子十余岁好食紫樱毎食即二三斤岁岁如此至十余年一日潮热如劳戴人诊其两手脉皆洪大而有力谓之曰他日必作恶疮肿毒热上攻目阳盛隂脱之证其家大怒不肯服解毒之药不一二年患一背疽如盘痛不可忍其女忽思戴人曾有是言再三悔过请戴人戴人以䤵鍼绕疽晕刺数百鍼去血一㪷如此三次渐渐痛减肿消微出脓而敛将作痂时使服十补内托散乃痊终身忌口然目亦昏终身无子肺痈一百九舞水一富家有二子长者年十三岁幼者十一岁皆好顿食紫樱一二斤毎岁须食半月后一二年幼者发肺痈长者发肺痿相继而死戴人常叹曰人之死者命耶天耶古人有诗爽口物多终作疾真格言也天生百菓所以养人非欲害人然富贵之家失教纵欲遂至于是咽中刺塞一百十戴人过㶏阳强家一小儿约五六岁同队小儿以蜀黍稭相击逆芒倒刺于咽中数日不下粥药肿大发其家告戴人戴人命取水依道经中咒水法以左手屈中指及无名指作三山印坐水盏于其上右手掐印文是金鎗印脚踏丁字立望太阳或灯火取气一口吹在净水盏中咒曰吾取老君东流顺老君奉勅摄去毒水吾托大帝尊所到称吾者各各现帝身急急如律令摄念七遍吹在盏中虚搅卓三次为定其儿嚥水下咽曰我可也三五日肿散乃知法亦有不可侮者误吞物咽中一百十一一小儿误吞一钱在咽中不下诸医皆不能取亦不能下乃命戴人戴人熟思之忽得一策以凈白表纸令卷实如箸以刀纵横乱割其端作鬅鬙之状又别取一箸縳鍼钩于其端令不可脱先下咽中轻提轻抑一探之觉钩入于钱窍然后以纸卷纳之咽中与钩尖相抵觉钩尖入纸卷之端不碍肌肉提之而出肠澼下血一百十二棠谿栾彦刚病下血医者以药下之黙黙而死其子企见戴人而问之曰吾父之死竟无人知是何证戴人曰病剉其心也心主行血故被剉则血不禁若血温身热者死火数七死必七日治不当下若下之不满数企曰四日死何谓痛剉心戴人曰智不足而强谋力不足而强与心安得不剉也栾初与邢争屋不胜遂得此病企由是大服拜而学医水肿睪丸一百十三霍秀才之子年十二岁睪丸一旁肿膇戴人见之曰此因惊恐得之惊之为病上行则为呕血下则肾伤而为水肿以琥珀通经散一泻而消散伏惊一百十四上渠卜家一男子年二十八岁病身弱四肢无力面色苍黄左脇下身侧上下如臂状毎发则痛无时食不减大便如常小便微黄已二三载矣诸医计穷求戴人治之视其部分乃足厥隂肝经兼足少阳胆经也张曰甲胆乙肝故青其黄者脾也诊胆脉小此因惊也惊则胆受邪腹中当有惊涎緑水病人曰昔曾屯军被火自是而疾戴人夜以舟车百五十丸濬川散四五钱加生姜自然汁平旦果下緑水四五行或问大加生姜何也答曰辛能伐木也下后觉微痛令再下之比前药减三之一又下緑水三四行痛止思食反有力戴人谓卜曰汝妻亦当病卜曰太医未见吾妻何以知之曰尔感此惊几年矣卜省曰当被火时我正在草堂中熟寐人惊唤我睡中惊不能言火已塞门我父拽出我火中今五年矣张曰汝胆伏火惊甲木乘脾土是少阳相火乘脾脾中有热故能食而杀谷热虽能化谷其精气不完汝必无子盖败经反损妇人汝妻必手足热四肢无力经血不时卜曰吾妻实如此亦已五年矣他日门人因观内经言先泻所不胜次泻所胜之论其法何如以问张张曰且如胆木乘胃土此土不胜木也不胜之气寻救于子已土能生庚金庚为大肠味辛者为金故大加生姜使伐木然先不开脾土无由行也遂用舟车丸先通其闭塞之路是先泻其所不胜后用姜汁调濬川散大下之次泻其所胜也大抵阳干克阳干腑克腑脏克脏外伤形孕作病治一百十五一妇人年四十余得孕自以为年衰多病故疾复作以告医氏医者不察加燔鍼于脐两旁又以毒药致磨转转腹痛食减形羸已在牀枕来问戴人戴人诊其脉曰六脉皆平惟右尺洪大有力此孕脉也兼择食为孕无疑左右皆笑之不数月生一女子两目下各有燔鍼痕㡬丧其明凡治病妇当先问娠不可仓卒矣杖疮一百十六戴人出游道经故息城见一男子被杖疮痛焮发毒气入里惊涎堵塞牙禁不开粥药不下前后月余百治无功甘分于死戴人先以三圣散吐青苍惊涎约半大缶次以利膈丸百余粒下臭恶燥粪又一大缶复煎通圣散数钱热服之更以酸辣䓤醋汤发其汗斯须汗吐交出其人活矣此法可以救寃落马发狂一百十七一男子落马发狂起则目瞪狂言不识亲疎弃衣而走骂言涌出气力加倍三五人不能执縳烧符作醮问鬼跳巫殊不之顾丹砂牛黄犀珠脑麝资财散去室中萧然不逺二百里而求戴人一往戴人以车轮埋之地中约高二丈许上安之中等车轮其辋上罄一穴如作盆之状縳狂病人于其上使之伏卧以软裀衬之又令一人于下坐机一枚以捧搅之转千百遭病人吐出青黄涎沫一二㪷许绕车轮数匝其病人曰我不能任可解我下从其言而解之索凉水与之氷水饮数升狂方罢矣犬伤胫肿一百十八麻先生兄村行为犬所啮舁至家胫肿如罐坚若铁石毒气入里呕不下食头痛而重往问戴人女僮曰痛随利减以槟榔丸下之见两行不瘥适戴人自舞阳回谓麻曰胫肿如此足之二隂三阳可行乎麻曰俱不可行如是何不大下之乃命夜临卧服舟车丸百五十粒通经散三四钱比至夜半去十四行肿立消作胡桃纹反细于不伤之胫戴人曰慎勿贴膏纸当令毒气出流脓血水常行又一日戴人恐毒气未尽又服舟车丸百余粒濬川散三四钱见六行病人曰十四行易当六行反难何也戴人曰病盛则胜药病衰则不胜其药也六日其脓水尽戴人曰脓水行时不畏风尽后畏风也乃以愈风饼子日三服之又二日方与生肌散一傅之而成痂呜唿用药有多寡使差别相悬向使不见戴人则利减之言非也以此知知医已难用医尤难足闪肭痛一百十九谷阳镇酒监张仲温谒一庙观匠者砌露台高四尺许因登之下台或肭一足外踝肿起热痛如火一医欲以䤵鍼刺肿出血戴人急止之曰肭已痛矣更加鍼二痛俱作何以忍也乃与神祐丸八九十丸下二十余行禁食热物夜半肿处发痒痛止行步如常戴人曰吾之此法十治十愈不诳后人膝肭跛行一百二十葛塜冯家一小儿七八岁膝被肭跛行行则痛数日矣闻戴人善医令人问之戴人曰小病耳教来是夜以舟车丸通经散温酒调而下之夜半涌泄齐行上吐一椀下泄半缶既上床其小儿谓母曰膝膑痒不可往来日使服乌金丸壮其筋骨一月疾愈而走矣杖疮入水一百二十二小渠袁三因强盗入家伤其两胻外臁作疮数年不已脓汁常涓涓然但饮冷则疮间冷水浸淫而出延为湿疮来求治于戴人曰尔中焦当有緑水二三升涎数掬袁曰何也戴人曰当被盗时感惊气入腹惊则胆伤足少阳经也兼两外臁皆少阳之部此胆之甲木受邪甲木色青当有緑水少阳在中焦如沤既伏惊涎在中焦饮冷水咽为惊涎所阻水随经而旁入疮中故饮水则疮中水出乃上涌寒痰汗如流水次下緑水果二三升一夕而痂干真可怪也儒门事亲卷七儒门事亲卷八钦定四库全书儒门事亲卷八金张从正撰内积形伤冷酒一百二十二戴人出游道经阳夏问一旧友其人病已危矣戴人往视之其人曰我别无病三年前当隆暑时出村野有以煑酒馈予者适村落无汤器冷饮数升便觉左脇下闷渐痛结硬至今不散鍼灸磨药殊不得効戴人诊其两手脉俱沉实而有力先以独圣散吐之一涌二三升色如煑酒香气不变后服和脾散去湿药五七日百脉冲和始知鍼灸无功增苦楚矣心下沉积一百二十三显庆寺僧应公有沉积数年虽不卧床枕毎于四更后心头闷硬不能安卧须起行寺中习以为常人莫知为何病以药请于戴人戴人令涌出胶涎一二升如黒矾水继出黄緑水又下脓血数升自尔胸中如失巨山饮饵无算安眠至晓茶癖一百二十四一缁侣好茶成癖积在左脇戴人曰此与肥气颇同然㾬疟不作便非肥气虽病十年不劳一日况两手脉沉细有积故然吾治无鍼灸之苦但小恼一饷可享寿尽期先以茶调散吐出宿茶水数升再以木如意揃之又涌数升皆作茶色次以三花神祐丸九十余粒是夜泻二十余行脓水相兼燥粪瘀血杂然而下明日以除湿之剂使服十余日诸苦悉蠲神清色莹腹胀水气一百二十五蹙踘张承应年几五十腹如孕妇面黄食减欲作水气或令服黄茋建中汤及温补之剂小溲涸闭从戴人疗焉戴人曰建中汤攻表之药也古方用之攻里已误也今更以此取积两重误也先以涌剂吐之置火于其旁大汗之次与猪肾散四钱以舟车丸引之下六缶殊不困续下两次约三十余行腹平软健啖如昔常仲明云向闻人言泻五六缶人岂能任及闻张承应渠云诚然乃知养生与攻痾本自不同今人以补剂疗病宜乎不効痃气一百二十六王亭村一童子入门状如鞠恭而行戴人曰痃气也令解衣揣之二道如臂其家求疗于戴人先刺其左如刺重纸剥然有声而断令按磨之立软其右亦然观者咸嗟异之或问曰石关穴也胸膈不利一百二十七沈丘王宰妻病胸膈不利口流涎沫自言咽下胃中常雷声心间作微痛又复发昏胸乳之间灸瘢如碁化痰利膈等药服之三载病亦依然其家知戴人痰药不损来求之一涌而出雪白䖝一条长五六寸有口鼻牙齿走于涎中病者忿而断之中有白髪一茎此正与徐文伯所吐宫人髪瘕一同䖝出立安冷积一百二十八戴人过醮都营中饮㑹隣席有一卒説出妻事戴人问其故答曰吾妇为室女心下有冷积如覆盃按之如水声以热手熨之如水聚来已十五年矣恐断我嗣是故弃之戴人曰公勿黜也如用吾药病可除孕可得卒从之戴人诊其脉沉而迟尺脉洪大而有力非无子之候也可不踰年而孕其良人笑曰试之先以三圣散吐涎一㪷心下平软次服白术调中汤五苓散后以四物汤和之不再月气血合度数月而娠二子戴人常曰用吾此法无不子之妇此言不诬积块一百二十九菓菌刘子平妻腹中有块如瓢十八年矣经水断絶诸法无措戴人令一月之内涌四次下六次所去痰约一二桶其中不化之物有如葵菜者烂鱼膓之状涌时以木如意揃之觉病积如刮渐渐而平及积之既尽块痕反洼如旧畧无少损至是而面有童色经水复行若当年少可以有子肥气积一百三十阳夏张主簿之妻病肥气初如酒杯大发寒热十五余年后因性急悲感病益甚惟心下三指许无病满腹如石片不能坐卧鍼灸匝矣徒劳人耳乃敬邀戴人而问之既至断之曰此肥气也得之季夏戊巳日在左脇下如覆杯久不愈令人发㾬疟㾬疟者寒热也以苽蒂散吐之鱼腥黄涎约一二缶至夜继用舟车丸通经散投之五更黄涎脓水相半五六行凡有积处皆觉痛后用白术散当归散和血流经之药如斯涌泄凡三四次而方愈伏瘕一百三十一汴梁曹大使女年既笄病血瘕数年太医宜企贤以破血等药治之不愈企贤曰除得陈州张戴人方愈一日戴承语至汴京曹大使乃邀戴人问焉戴人曰小肠遗热于大肠为伏瘕故结硬如块面黄不月乃用涌泄之法数年之疾不再旬而効女由是得聘企贤问谁治之曹大使曰张戴人企贤立使人邀之停饮一百三十二一妇从年少时因大哭罢痛饮氷水困卧水停心下渐发痛闷医氏咸以为冷积治之以温热剂及禁食冷物一闻茶气病輙内作如此数年燎鍼烧艾疮孔数千十余年后小便赤黄大便秘闷两目加昏积水转甚流于两脇世谓水癖或谓支饮漆稜荗攻磨之药竟施之矣食日衰积日茂上至鸠尾旁至两脇及脐下但发之时按之如水声心腹结硬手不可近者月发五七次甚则欲死诸药皆厌二十余年求戴人发药诊其脉寸口独沉而迟此胸中有痰先以苽蒂散涌痰五七升不数日再越痰水及㪷又数日上涌数升凡三涌三下汗如水者亦三其积皆去以流湿饮之药调之月余大瘥积气一百三十三寄西华县庠山东颜先生有积二十年目视物不真细字不覩当心如顽石毎发痛不可忍食减肉消黒䵟满面腰不能直因遇戴人令涌寒痰一大盍如片粉夜以舟车丸通经散下烂鱼肠葵菜汁七八行病十去三四以热浆粥投之复去痰一盆次日又以舟车丸通经散前后约百余行略无少困不五六日面红䵟去食进目明心中空旷遂失顽石所在旬日外来谢沉积疑胎一百三十四脩弓杜匠其子妇年三十有孕已岁半矣毎发痛则召侍媪待之以为将产也一二日复故凡数次乃问戴人戴人诊其脉濇而小断之曰块病也非孕也脉诀所谓濇脉如刀刮竹形主丈夫伤精女人败血治之法下有病当泻之先以舟车丸百余粒后以调胃承气汤加当归桃仁用河水煎乘热投之三两日又以舟车丸桃仁承气汤泻青黄脓血杂然而下毎更衣以手向下推之揉之则出后三二日又用舟车丸以猪肾散佐之一二日又以舟车丸通经如前数服病十去九俟晴明当未食时以鍼泻三隂交穴不再旬块已没矣此与隔腹视五脏者复何异哉是胎非积一百三十五胡王之妻病脐下积块呕食面黄肌瘦而不月或谓之干血气治之无効戴人见之曰孕也其人不信再三求治于戴人与之平药以应其意终不肯下毒药后月到果胎也人问何以别之戴人曰尺脉洪大也素问隂阳别论所谓隂抟阳别之脉外积形瘤一百三十六戴人在西华衆人皆讪以为吐泻一日魏寿之与戴人入食肆中见一夫病一瘤正当目之上网内眦色如灰李下垂覆目之睛不能视物戴人谓寿之曰吾不待食熟立取此瘤魏未之信也戴人曰吾与尔取此瘤何如其人曰人皆不敢割戴人曰吾非用刀割别有一术焉其人从之乃引入一小室中令俛卧一床以绳束其胻刺乳中大出血先令以手揉其目瘤上亦刺出雀粪立平出户寿之大惊戴人曰人之有技可尽窥乎胶瘤一百三十七郜城戴人之乡也一女子未嫁年十八两手背皆有瘤一类鸡距一类角丸腕不能钏向明望之如桃胶然夫家欲弃之戴人见之曰在手背为胶瘤在面者为粉瘤此胶瘤也以䤵鍼十字刺破按出黄胶脓三两匙立平瘤核更不再作婚事复成非素明者不敢用此法矣瘿一百三十八新寨妇人年四十余有瘿三瓣戴人令以咸吐之三涌三汗三下瘿已半消次服化瘿之药遂大消去夫病在上者皆宜吐亦自有消息之法耳痔一百三十九赵君玉常病痔凤眼草刺猬皮槐根貍首之类皆用之或以干姜作末涂猪肉炙食之大便燥结不利且痛后数日因病黄大涌泻数次不言痔作先生偶记而书之君玉自识戴人之后痔更不发耳儒门事亲卷八儒门事亲卷九钦定四库全书儒门事亲卷九金张从正撰杂记九门误中涌法嗽张板村鹿子春一小儿七八岁夏月病嗽羸甚戴人欲涌之子春以为儿幼弱惧其不胜少难之一日因饮酒家人与之酒伤多乃大吐吐定而嗽止盖酒味苦苦属通剂子春乃大悟戴人之言也疥货生药焦百善云有荛夫来买苦参欲治疥不识药性缓急但闻人言可治浓煎一椀服之须臾大吐涎一盆三二日疥作痂矣赤目一小儿名德孙眼发赤其母买铜碌欲洗儿目煎成家人误与儿饮之须臾大吐吐讫立开感风寒焦百善偶感风寒壮热头痛其巷人㸃蜜茶一椀使啜之焦因热服之讫偶思戴人语曰凡苦味皆能涌百善兼头痛是病在上试以筯探之毕其痛立解误中寒凉经闭一妇人年二十余岁病经闭不行寒热往来欬嗽潮热庸医禁切无物可食一日当暑出门忽见卖凉粉者以氷水和饮大为一食顿觉神清骨健数月经水自下下血一男子脏毒下血当六月间热不可堪自甘于死忽思氷蜜水勐舍性命饮一大盂痛止血住痢一男子病脓血恶痢痛不可忍忽见水浸甜苽心酷喜之连皮食数枚脓血皆已人言下痢无正形是何言也人止知痢是虚冷温之燥之澁之截之此外无术矣岂知风暑火湿燥寒六者皆为痢此氷蜜甜苽所以効也临变不惑戴人在西华夏公宅其仆郑驴病法当吐命女僮下药药失不制又用之太多涌之不出反闷乱不醒乃告戴人戴人令以薪实马槽既平舁郑驴卧其上倒垂其头须臾大吐吐讫而快戴人曰先宜少进不涌旋加西华一老夫病法当吐令门人栾景先下药景先初学其人不吐反下走二行乃告戴人戴人令取温虀汁饮二椀再下涌药一钱以鸡翎探之乃吐既药行方大吐吐讫又安戴人曰凡用吐药先以虀汁一椀横截之药既咽下待少顷其鸡翎勿令离口酸苦咸虽能吐人然不撩何由出也李仲安宅四妇人病同日下涌剂置燠室中火两盆其一妇发昏衆人皆惊戴人笑曰内火见外火故然舁之门外使饮氷雪水立醒时正雪晴戴人曰热见寒则醒衆由是皆服非老手谙练必不能镇衆人之惊也涌嗽杨寿之妻病嗽十余年法当吐之一日不止以麝香汤止之夜半犹不定再止之明旦颇觉恶心更以人参汤止之二日稍宁自下药凡三来问戴人不顾谓栾景先曰病久嗽药已擒病自然迟解涌后调理数日乃止戴人常言涌后有顿快者有徐快者有反閟闷者病未尽也有反热者不可不下也大抵三日后无不快者凡下不止者以氷水解之凡药热则行寒则止当禁不禁病愈后犯禁而死孟太亨病肿既平当节食及盐血房室等不慎病再适戴人归家无救之者乃死郾城董徳固病劳嗽戴人曰愈后当戒房事其病愈恃其安触禁而死死后妻生一子正当病瘥之日也董初坚讳至是乃彰一宦家小儿病痢自堰头车载至朱葛寺入门而死戴人曰有病逺行不可车载马䭾病已扰矣又以车马动摇之是为重扰宜其即死阳夏韩氏为犬所啮大痛不可忍偏痒燥自庒头载至家二十里一夕而死时人皆不知车之误也戴人常言伤寒之后忌荤肉房事劳水肿之后禁房及油盐滋味等三年滑泄之后忌油腻此三者决不可不禁也戴人常曰病久否闭忽得涌泄气血冲和心肾交媾阳事必举尤切戒房室元气新至犯之则病再作恐罪于涌泄不忌反忌不忌口得愈一男子病泄十余年荳蔲阿胶诃子龙骨乌梅枯矾皆用之矣中脘脐下三里岁岁灸之皮肉皴藁神昏足肿泄如泔水日夜无度戴人诊其两手脉沉且微曰生也病人忽曰羊肝生可食乎戴人应声曰羊肝止泄尤宜服病人悦而食一小盏许可以浆粥送之病人饮粥数口几半升续又食羊肝生一盏许次日泄几七分如此月余而安此皆忌口太过之罪也戴人常曰胃为水谷之海不可虚怯虚怯则百邪皆入矣或思荤茹虽与病相反亦令少食图引浆粥此权变之道也若专以淡粥责之则病人不悦而食减久则病增损命世俗误人矣不可忌口戴人常曰脏毒酒毒下血呕血妇人三十已下血闭六月七月间脓血恶痢疼痛不止妇人初得孕择食者已上皆不忌口高技常孤戴人常曰人言我不接衆工戴人曰余岂不欲接人但道不同不相为谋医之善惟素问一经为祖有平生不识其面者有看其文不知其义者此等虽日相亲欲何説止不过求一二药方而已矣大凡药方前人所以立法病有百变岂可执方设于富贵之家病者数工同治戴人必不能从衆工衆工亦不能从戴人以此常孤惟书生高士推者复来日不离门戴人又曰我之术止可以教书生不能受医者忽授老书生曰我是书生岂不知书生书生固多许可以易慢戴人问之曰彼未尝见予治病故有是言若亲见予治病数十人自反思矣凡谤我者皆望风取信于羣医之口也孔子曰浸润之谮肤受之愬不行焉可谓明也已矣羣言难正谤吐或言人有病不可吐人身骨节皆有涎若吐出骨节间涎令人偏枯戴人问之曰我之药止是吐肠胃间久积或膜肓间宿沫皆是胃膈中溢出者夫下与吐一理也但病有上下故用药有逆顺耳谤三法或言戴人汗下吐三法欲该天下之医者非也夫古人医法未备故立此三法后世医法皆备自有成説岂可废后世之法而从逺古譬犹上古结绳今日可废书契而从结绳乎戴人问之曰易之法虽多不离八卦五行刑章虽多不过笞杖徒流岐伯曰知其要者一言而终然则岐伯亦诳人乎大抵举纲则简计目则繁谤峻药或言戴人用医皆峻激乃本草中下品药也岂可服哉戴人曰甚矣人之不读书本草言上药为君中品为臣下品为佐使者所以辩其性刚柔也内经言所谓君臣佐使者非本草中三品之谓也主治之为君次君之谓臣应臣之为佐使假如大黄能治此病则大黄为君甘遂能治此病则甘遂为君矣若专以人参黄蓍治人之邪气此庸工所以常误人命也李嗣荣言京中闲人云戴人医杀二妇遂辞太医之职而去又有人云昔曽医杀颕守私遁而去麻知几初闻亦疑之乃载见戴人于㶏阳观其用药百发百中论议该赡应变无穷其所治之疾则不三二十年即十年或五六年应手輙愈羣医之领袖无以养生及其归也谤言满市皆曰戴人医杀仓使耿四而去时仓使以病卒与余未尝通姓名耿四病嗽咯血曽问戴人戴人曰公病消困不可峻攻宜以调养戴人已去后而卒矣先生乃肖李嗣荣所言皆诬也凡余所治之病皆衆壊之证将危且死而治之死则当怨于戴人又戴人所论按经切理衆误皆露以是嫉之又戴人治病多用峻激之药将愈未愈之间适戴人去羣医毁之曰病为戴人攻损急补之遂用相反之药如病愈则我药可久服攻疾之药可暂用我方攻疾岂欲常服哉疾去则止药若果欲养气五谷五肉五菜非上药耶亦安在枯草死木之根核哉病人负德愈后吝财南乡刀镊工衞氏病风半身无汗已再中矣戴人以三法疗之寻愈恐其求报乃绐曰余夜梦一长髯人针余左耳故愈巫者武媪年四十病劳三年羸瘦不足观诸医技絶适五六月间求治愿奉白金五两戴人治之五六日而安止答以白金三两乃曰一道士投我一符焚而吞之乃痊如此等人不可胜计若病再作何以求治至有耻前言而不敢复求治疗而杀其躯者此所以世之庸工当正病时以犀珠龙麝丁沉木乳乘其急而巧取之然君子博爱贤愚亦不当効若辈也同类妒才羣口诬戴人有扶救之功如死我则有攻击之罪明者不可不察也麻先生常见他医言戴人能治竒病不能治常病能治杂病不能治伤寒他日见戴人问以伤寒事超然独出仲景言外之意谓余曰公慎勿殢仲景纸上语惑杀世人余他日再读仲景方省其㫖戴人云人常见伤寒疫气动时輙避曰夫伤寒多变须朝夕再视若十人病已不能给况阖郡之中皆亲故人乎其死生常在六七日之间稍不往视别变矣以此他医咸诮之以为不能治伤寒盖未常窥其涯涘浪为之訾云儒门事亲卷九儒门事亲卷十钦定四库全书儒门事亲卷十金张从正撰外有风寒暑湿属天之四令无形也内有饥饱劳逸属天之四令有形也一者始因气动而内有所成者谓积聚症瘕瘤气瘿起结核狂瞀癞癎疏曰症坚也积也瘕气血也二者始因气动而外有所成者谓痈肿疮疡疥癣疽痔掉瘈浮肿目赤熛痓胕肿痛痒之类是也三者不因气动而病生于内者谓留饮癖食饥饱劳损宿食霍乱悲恐喜怒想慕忧结之类是也四者不因气动而病生于外者谓瘴气贼魅䖝蛇蛊毒伏尸鬼击冲薄坠堕风寒暑湿斫射割刺之类是也风木郁之病故民病胃脘当心而痛四肢两脇咽膈不通饮食不下甚则耳鸣眩转目不识人善僵仆筋骨强直而不用卒倒而无所知也暑火郁之病故民病少气疮疡痈肿脇肋胷背首面四肢䐜膹胪胀疡疿呕逆瘈瘲骨痛节疼及有动泄注下温疟腹中暴痛血溢流注精液衰少目赤心热甚则瞀闷懊恼善暴死也湿土郁之病故民病心腹胀腹鸣而为数后甚则心痛脇䐜呕逆霍乱饮发注下肘肿身重脾热之生也燥金郁之病故民病欬逆心腹满引少腹善暴痛不可反侧嗌干面尘色恶金胜而木病也寒水郁之病故民病寒客心痛腰椎痛大关节不利屈伸不便善厥痞坚腹满隂乘阳故也初之气自大寒至立春春分厥隂风木之位阳用事而气微故曰少阳得甲子元头常准以大寒交初之气分以六周甲子以应六气下傲一月正月二月少阳三隂三阳亦同二之气春分至小满少隂君火之位阳气清明之间又阳明之位三之气小满至大暑少阳相火之位阳气发万物俱成故亦云太阳旺其脉洪大而长天气并万物人脉盛衰造物造化亦同四之气大暑至秋分太隂湿土之位天气吉感夏后隂已用事故曰太隂旺此三隂三阳与天气标本隂阳异矣脉缓大而长燥金旺𦂳细短濇以万物干燥明可见矣五之气秋分至小雪阳明燥金之位气衰隂盛故云金气旺其脉细而微终之气小雪至大寒太阳寒分之位隂极而尽天气所收故曰厥隂旺厥者尽也风木肝酸达鍼与胆为表里东方木也色青外应目主治血芍药味酸微寒泽泻咸平乌梅酸热诸风掉眩皆属于肝木主动治法曰达者吐也其高者因而越之可刺大敦灸亦同暑火心苦发汗与小肠为表里南方火色外应舌主血运诸经大黄苦寒木香苦温黄连苦凉没药苦热诸痛痒疮疡皆属于心火治法曰热者汗之令其疎散也可刺少冲灸之亦同湿土脾甘夺鍼与胃为表里中央土也色黄应唇主肌肉应四时蜜甘凉甘草甘平诸湿肿满皆属于脾土治法曰夺者泻也分隂阳利水道可刺隐白灸亦同燥金肺辛清鍼与大肠为表里西方金也色白外应皮毛鼻亦行气干姜辛热生姜辛温薄荷辛凉诸气愤欝皆属于肺金治法曰清者清膈利小便解表可刺少商灸亦同寒水肾咸折鍼与膀胱为表里北方水也色黒外应耳主骨髓牡蛎咸寒水蛭咸寒诸寒收引皆属于肾水治法曰折之谓抑之制其冲逆可刺涌泉灸亦同大寒子上初之气初之气为病多发欬嗽风痰风厥涎潮痺塞口㖞半身不遂失音风癫风中妇人胸中留饮两脐腹㣲痛呕逆恶心旋运惊悸狂阳心风搐搦颤掉初之气病宜以苽蔕散吐之在下泄之春分卯上二之气二之气为病多发风温风热经曰风伤于阳湿伤于隂微头痛身热发作风温之候风伤于衞气也湿伤于脾气也是以风温为病隂阳俱自浮汗出身重多眠鼻息语言难出此已上二证不宜下若与芭荳大毒丸药热证併生重者必死二之气病宜以桂枝黄汤发汗而已小满已上三之气三之气为病多发热皆传足经者多矣太阳阳明少阳太隂少隂厥隂阳者发热恶寒头项痛腰嵴强阳明身热目疼鼻干不得卧少阳者胸脇痛耳聋口苦寒热往来而呕此三阳属热太隂者腹满咽干手足自温自利不渇或腹满时痛少隂者故口燥舌干而渇厥隂者腹满囊缩喘热闷乱四肢厥冷爪甲青色三之气病宜以清凉上温下养不宜用芭荳丸下大暑未上四之气四之气为病多发暑气头痛身热发渇不宜作热病治宜以白虎汤得此病不传染次发脾泄胃泄大肠泄小肠泄大泄霍乱吐泻下痢及赤白相杂水糓不分消肠鸣切痛面浮足肿目黄口干胀满气痞手足无力小儿亦如此四之气病宜渗泄五苓散之类也秋分酉上五之气五之气为病多发喘息呕逆欬嗽及妇人寒热往来㾬疟痺痔消渇中满小儿斑瘾疮疱五之气病宜以大小柴胡汤宜解治表里之类小雪亥上终之气终之气为病多发风痰风寒湿痺四肢秋收多冬水复旺水湿相抟肺气又衰冬寒甚故发则收则痿厥弱无以运用水液澄清冷大寒之疾积滞块寒疝血凡气之疾终之气病宜破积发汗之类肝之经足厥隂风乙木是动则病腰痛不可以俛仰丈夫㿉疝妇人少腹肿甚则嗌干面尘脱色是肝所生病者胸满呕逆飱泄狐疝遗溺闭癃为此诸病胆之经足少阳风甲木是动则病口苦善太息心脇痛不能转侧甚则面微有尘体无膏泽足外反热是为阳厥是主骨所生病者头痛颔痛目内眦痛缺盆中肿痛腋下肿马刀侠廮汗出振寒疟胸脇肋髀膝外至胫絶骨外踝前及诸节皆痛小指次指不用为此诸病心之经手少隂暑丁火是动则病嗌干心痛渇而欲饮是为臂厥是主心所生病者目黄脇痛臑臂内后廉痛厥掌中热痛为此诸病小肠经手太阳暑丙火是动则病嗌痛颔肿不可以顾肩似㧞臑似折是主液所生病者耳聋目黄颊肿颈颔肩臑肘臂外后廉痛为此诸病脾之经足太隂湿已土是动则病舌本强食则呕胃脘痛腹胀善噫得后与气则快然如衰身体皆重是主脾所生病者舌本痛体不能动摇食不下烦心心下急痛溏瘕泄水闭黄疸不能卧强立股膝内肿厥足大指不用为此诸病胃之经足阳明湿戊土是动则病洒洒振寒善呻数欠颜黒至则恶人与火闻木声则惕然而惊心欲动独闭户塞牖而处甚则欲上高而歌弃衣而走贲响腹胀是为骭厥是主血所生病者狂疟温淫汗出鼽衂口㖞唇胗颈肿㗋痺大腹水肿膝膑肿痛循膺乳气冲股伏兎骭外廉足跗上皆痛中指不用气盛则身以前皆热其有余于胃则消糓善饥溺色黄气不足则身以前皆寒慄胃中寒则胀满为此诸病心包络手厥隂为母血是动则病手心热臂肘挛急腋肿甚则胸脇支满心中憺憺大动面赤目黄喜笑不休是主脉所生病者烦心心痛掌中热为此诸病三焦经手少阳为父气是动则病耳聋浑浑焞焞嗌肿㗋痺是主气所生病者汗出目鋭眦痛耳后肩臑肘臂外皆痛小指次指不用为此诸病大肠经手阳明燥庚金是动则病齿痛颈肿是主津液所生病者目黄口干鼽衂㗋痺肩前臑痛大指次指痛不用气有余则当脉所过者热肿虚则寒慄不复为此诸病肺之经手太隂燥辛金是动则病肺胀满膨脝而喘欬缺盆中痛甚则交两手而瞀此为臂厥是主肺所生病者欬上气喘渇烦心胸满臑臂内前廉痛厥掌中热气盛有余则肩背痛风寒汗出中风小便数而欠气虚则肩背痛寒少气不足以息溺色变为此诸病肾之经足少隂寒癸水是动则病饥不欲食面如漆柴欬唾则有血喝喝坐而欲起目䀮䀮如无所见心如悬若饥状气不足则善恐心惕惕如人将捕之是为骨厥是主肾所生病者口热舌干嗌肿上气嗌干及痛烦心心痛黄疸肠澼嵴股内后廉痛痿厥嗜卧足下热而痛为此诸病膀胱经足太阳寒壬水是动则病冲头痛目似脱项如抜嵴痛腰似折髀不可以曲腘如结踹如裂是为踝厥是主筋所生病者痔疟狂癫疾头颅项痛目黄泪出鼽衂项背腰尻腘踹脚皆痛小指不用为此诸病风治法风淫于内治以辛凉佐以甘辛以甘缓之以辛散之防风通圣散天散防风汤祛风汤小续命汤消风散排风汤暑治法热淫于内治以咸寒佐以甘苦以酸收之以苦发之白虎汤桂苓汤玉壶丸碧玉散玉露散石膏汤湿治法湿淫于内治以苦热佐以咸淡以苦燥之以淡泄之白术木香散桂苓白术丸五苓散葶木香散益元散神助散火治法火淫于内治以咸寒佐以甘辛以酸收之以苦发之凉膈散解毒丸神功丸八正散调胃散大小承气汤燥治法燥淫于内治以苦温佐以甘辛以辛润之以苦下之神功丸仁丸脾约丸润体丸润肠丸罒生丸葶散寒治法寒淫于内治以甘热佐以苦辛以辛散之以苦坚之姜附汤四逆汤二姜汤术附汤大戊已丸附子理中汤六门病证药方风门独治于内者防风通圣散防风天丸防风汤小续命汤消风散祛风丸承气汤陷胸汤神芎丸大黄丸备急丹暑门独治于外者白虎汤桂苓甘露散化痰玉壶丸益元散玉露散石膏散抜毒散水澄膏鱼胆丸金丝膏生肌散湿门兼治于内者五苓散葶木香散白术木香散益元散大橘皮汤桂苓白术丸神助散大柴胡汤小柴胡汤柴胡饮子防风通圣散防风当归饮子火门兼治于外者凉膈散黄连解毒汤泻心汤神芎丸八正散调胃散调胃承气汤桂苓汤黄汤小建中汤升汤五积散燥门先治于内后治于外者神芎丸脾约丸仁丸润体丸四生丸谓寒药攻其里大黄兼牵牛之类谓热药攻其表桂枝黄升之类姜附汤四逆汤二姜汤术附汤寒门先治于外后治于内者大已寒丸理中丸谓热药攻其表谓寒药攻其里内经湿变五泄六气属天无形风暑湿火燥寒五形湿属戊巳湿入肺经为实六味属地有质酸苦甘辛咸淡五脏湿属脾胃湿入大肠为虚胃泄风湿夫胃泄者饮食不化完糓出色黄风乘胃也宜化剂之类脾泄暑湿夫脾泄者腹胀满注实则生呕逆三证宜和剂淡剂甘剂清剂之类大肠泄燥湿夫大肠泄者肠鸣切痛先宜寒剂夺之次甘剂分其隂阳也小肠泄热湿夫小肠泄者溲而便脓血少腹痛宜寒剂夺之淡剂甘剂分之大瘕泄寒湿夫里急后重数至圊而不能便先宜清剂寒剂夺之后以淡剂甘剂分之或茎中痛亦同金柜十全之法飱泄春伤于风夏必飱泄暮食不化亦成飱泄风而飱泄者先宜发剂次宜淡剂甘剂分剂之类洞泄春伤于风邪气留连乃为洞泄泻下褐色治法同上又宜灸分水穴湿气在下又宜以苦剂越之洞泄寒中洞泄寒中俗唿曰休息痢洞泄属甲乙风木可灸气海水分三里慎勿服峻热之药小便澁则生足肿腹胀满者死于庚辛之日如尸臭者不治霍乱吐泻水糓不化隂阳错乱可服淡剂调以氷水令顿服之则愈注下火气太过宜凉剂又宜淡剂调氷水令顿服之则愈此为暴下不止也肿蛊三焦闭溢水道不行水满皮肤身体否肿宜越剂发剂夺剂䐜胀浊气在上不散可服木香槟榔丸青皮陈皮属大肠为浊气逆肺金为清气逆气化则愈矣肠鸣燥湿相抟为肠鸣中有湿亦为肠鸣火湿相攻亦为肠鸣治法同上治之大効支满鹜溏上满而后泄下泄而后复上满治法同上久则反寒治法同寒中如鹜溏而肠寒者亦斯义风湿亦有支满者肠澼大小便脓血治法同上又宜不二丸地榆散驻车丸及车前子等药次宜淡剂甘剂分剂之类脏毒下血治法同上又宜苦剂夺剂以苦燥之如酒毒下血同大小便血大小便治法同上血温身热者死火之成数七日而死如尸臭者不治脱肛大肠热甚也用酸浆水煎三五沸稍热渫洗三五度次以苦剂坚之则愈广肠痛治法同上又大黄牵牛丸散夺之法燥濇亦同痔漏广肠痛肠风下血皆同脏毒治法乳痔肠风肛门左右有核内经曰因而饱食筋脉横解肠澼为痔属大肠经可服枳殻之属大癖生肠风乳痔相连金柜十全五泄法后论天之气一也一之用为风火燥湿寒暑故湿之气一之一也相乘而为五变其化在天为雨在地为泥在人为脾甚则为泄故风而湿其泄也胃暑而湿其泄也脾燥而湿其泄也大肠热而湿其泄也小肠寒而湿其泄也大瘕若胃不已变而为飱泄飱泄不已变而为洞泄洞泄不已变而为洞泄寒中此风乘湿之变也若脾泄不已变而为霍乱霍乱不已变而为注下注下不已变而为肿蛊此暑乘湿之变也若大肠泄不已变而为䐜胀䐜胀不已变而为肠鸣肠鸣不已变而为支满鹜溏此燥乘湿之变也若小肠泄不已变而为肠澼肠澼不已变而为脏毒脏毒不已变而为前后便血此热乘湿之变也若大瘕泄不已变而为脱肛脱肛不已变而为广肠痛广肠痛不已变而为乳痔肠风此寒乘湿之变也凡此二十五变若无湿则终不成疾况脾胃二土共管中州脾好饮脾亦恶湿此泄之所由生也凡下痢之脉微且小者生浮大者死水肿则反是浮大者生沉细者死夫病在里脉沉在表脉浮里当下之表当汗之下痢而脉浮滑水肿者脉沉细表里俱受病故不治也凡臓血便血两手脉俱弦者死絶俱滑大者生血温身热者死王太仆则曰若下血而身热血温是血去而外逸也血属火故也七日而死者火之成数也夫飱泄得之于风亦汗可愈或伏惊怖则胆木受邪暴下緑水盖谓戊已见伐于甲木也婴儿泄緑水素问有婴儿风理亦如之洞泄者飱泄之甚但飱泄近于洞泄洞泄久则寒中温之可也治法曰和之则可也汗之则不可盖在腑则易治入臓则难攻洞泄寒中自腑而入臓宜和解而勿争水肿之作者未遽而然也由湿遍于大肠小溲自濇水湿既潴肿满日倍面黄腹大肢体如泥湿气周身难专一法越其高而夺其下发其表而渗其中酸收而辛散淡渗而苦坚用攻剂以救其甚缓剂以平其余如是则孤精得气独魄反阳亦可保形陈莝去而净府㓗矣彼荳蔲乌梅罂粟囊勿骤用也设病形一变必致大悞或通而塞或塞而通塞塞通通岂限一法世俗止知塞剂之能塞而不知通剂之能塞者拘于方也凡治湿皆以利小溲为主诸泄不已宜灸水分穴谓水糓之所别也脐之上一寸半灸五七壮腹鸣如雷水道行之候也凡湿勿鍼内经虽云缪刺其处莫若以张长沙治伤寒法治之盖泄者亦四时伤寒之一也仲景曰上涌而下泄表汗而里攻半在表半在里则宜和解之表里俱见随证渗泄此虽以治伤寒其于治湿也同仍察脉以视深浅问年壮以视虚实所投必如其意矣顷商水县白堤酒监单昭信病飱泄逾年不愈此邑刘继先命予药之为桂枝黄汤数两一剂而愈因作五泄图摭难素本意书录于上刋而行之诚有望于后之君子戴人张子和述已上之图校改为篇法儒门事亲卷十儒门事亲卷十一钦定四库全书儒门事亲卷十一金张从正撰风论论曰人之生也负隂而抱阳人居一气道在其中矣外有八邪之相盪内有喜怒之交侵真气内弱风邪袭之风之伤人或为寒热或为疼痛或为偏枯或为拘挛其候不一风者善行而数变此乃风者百病之始万病之长也盖内不得通外不得泄此谓之病生于变乱也或失音而昏冒或口目而㖞斜可用二圣散吐之或不知人事者或牙关紧急者粥不能下不能嚥者煎三圣散鼻内灌之吐出涎沫口自开也次服无忧散通解丸通圣膈人参半夏丸桂苓甘露散消风散热除湿润燥养液之药排而用之切忌鸡猪鱼兎油腻酒醋荞面动风之物及引痰之食大凡头风眩晕手足痺胃脘发痛心酸满闷按之有声皆因风风寒湿三气杂至合而为痺也在上谓之停饮可用独圣散吐之吐讫后服清上辛凉之药通圣散加半夏之辛仲景云此痰结胸中而致也大凡风癎病发项强直视不省人事此乃肝经有热也或有咬牙者先用葶苦酒汤吐之吐后可服泻青丸下之次服加减通圣散显咬牙证用导赤散治之则愈如病发者可用轻粉白矾礞石代赭石发过米饮调之经云重剂以镇之大凡人病雷头懒干俗唿之谬名也头痛昏眩皆因浴髪而得之即为首风此因邪风在于胸中热甚化而为痰风之所致也可以茶调散吐之吐讫次用藏用丸下之后可服乌荆丸若是雷头者上部多有赤肿结核或面热无汗经云火郁发之开导之决之可用䤵鍼出血则愈灵枢经云夺血者无汗夺汗者无血血汗俱荡岂不妙哉衰老者可用凉膈解毒消风散热为治年壮者可以荡涤积热大黄牵牛气血宣通便无壅滞而愈凡人患目肿经年不瘥俗言头风所注更加头痛者岂非头风者欤此乃足厥隂肝之经手少隂心之经兼五脏俱有大热也可先用通解丸通利大小便大黄越桃饮子治肝热者羌活决明散服之大有神効矣凡目有泪出俗言作冷泪者非也内经曰肝液不禁此大热薫蒸于肝也热极生风风冲于外火发于内风热相抟此大泪出也内外皆治可以愈也治外以贝母一枚白腻者加胡椒七枚不犯铜铁细研临卧㸃之治内者去风散热之剂可用当归饮子服之阳热极甚者目睛发痛不可忍者可用四物汤加汉防己草龙胆送下神芎丸五七十丸利三五行则愈凡人病痰发者其证不一盖有五焉一曰风痰二曰热痰三曰湿痰四曰酒痰五曰食痰诸痰在于膈上使头目不能清利涕唾稠粘或咳唾喘满或时发潮热可用独圣散吐之次服加减饮子或疏风丸间而服之内经曰所谓流湿润燥之义也凡人但冒风邪温病前三日在表未入于里其候头项强痛身热恶风寒有汗无汗腰痛不得俛仰可用益元散五钱通圣散五钱相合服之名曰双解散用水一大椀生姜十余片连须䓤白五七茎荳豉一撮煎至三五沸去滓先服大半良久以钗子探咽㗋中吐出痰涎不可嗽口次又服少半投之如未汗出更用䓤醋酸辣汤再投之衣被盖覆汗出则愈矣气交变大论云岁火太过炎暑流行火气大剧肺金受邪上应荧惑大而明现其病热郁可用辛凉之剂万举万全夫扰攘之世药宜辛凉以解火治世人民安静如用升麻葛根汤败毒散辛温之剂亦无加害亦可加䓤白盐䜴上而越之表而解之内经曰因其轻而扬之扬者发扬也吐汗之后宜大将息旬日之后不可犯之犯之其病复作也凡伤寒疫疠一法若无药之处可用酸虀汁一大椀煎三五沸去菜叶饮讫候少时用钗子咽㗋中探吐如此三次再煎䓤醋汤投之衣被盖覆汗出而瘥内经曰酸苦涌泄为隂伤寒三日头痛身热病在上宜涌之涌后以淡粥养之又一法用凤凰台散㗜于鼻内连嚏二三十次㗜药时坐于煖室中嚏罢以浆水粥投之衣被盖之汗出而愈嚏法同吐法用之一法导引若无药处用之令人盘两足而坐以两手交十指攀头后风池风府二穴此风之门也向前仰首数至于地如此连折㸃地一百二十数急以酸醋白汤投之汗出即解凡男子妇人小儿手足痺肌肉不仁者风寒湿三气相杂至合为痺先用黄芩芍药汤吐之吐讫次用通解丸通经而泻之泻讫更用辛甘之剂汗之汗泻之后可用当归清凉饮子兼乌荆丸除湿丹和血行经之药则愈矣凡人病痰证发者比前论更多有三证显证共成五也一曰风痰二曰热痰三曰湿痰四曰酒痰五曰食痰诸痰在口上焦毒薫于头者诸阳之㑹首也故令病人头重目澁涕唾稠粘或咳嗽喘满时发寒热可用赤小豆汤吐之吐后各随其证而治之可服消风去热导湿化痰者可服通圣加半夏导气之剂岂不妙哉如新暴风痰者形寒饮冷热痰者火盛制金湿痰者停饮不散可服加减连翘饮子除湿丹无忧散亦有酒痰者解毒三圣丸主之五者食痰可用汉防己丸丹砂选而治之若依法服之决有神効论火热二门凡伤寒中风温疫时气冒暑感四时不正之气若邪毒之气人或感之始于巨阳受之二日阳明受之三日少阳受之前三日在于表阳也后三日在于里隂也内经热论通谓之伤寒热病者言一身之热气也伤寒者外感于寒邪也夫伤寒之寒热者恶寒为表热里和故恶寒脉浮大也发热为里热表和故发热脉滑实也可以吐法而解之用抜雪汤主之生姜䓤白荳䜴同煎葶苦酒汤上而越之若病人脉沉实者或不大便喘满谵语不必拘日数急攻于里可用通解丸胃中渇燥者大承气汤下之慎不可用银粉芭荳粉霜杏仁芫花热性之药用之必致危殆仲景云调理伤寒者皆在汗下之理当明表里无不愈矣差之毫釐失之千里深可慎之汗下之后切宜慎口可服淡粥而养之不然其病复作又论伤寒七八日潮热腹满发黄有斑者何臓使然内经云手太隂肺经足太隂脾经足阳明胃经手少隂心经此四经受病也仲景云两寸口脉俱浮滑胸中有痰攻上者可用苽蔕散吐之吐后随证调法处药发黄之证皆因阳明中风太阳中湿瘀血与宿谷相抟令人发黄煎栀子茵陈蒿汤调加减五苓散服之后利小便快者如皂角色汁此为効矣发斑者心经受热故有此证详斑轻重用药之理轻者斑红可用越桃饮子重者斑紫毒气胃中盛也大青四物汤𤣥参升汤主之渐热腹满者谓邪热在胃中也可以荡涤邪热流湿润燥宜急治之杂病寸口脉沉实者亦在胸中有启𤣥子注云上盈不愈者吐而夺之此病乃瘳矣斑黑者危而难治也黄病血病问其小便利与不利也騐又有头痛数日不止者此乃六阳受病也手之三阳从手走至于头足之三阳从下走至于上盖六阳之聚㑹也久痛不愈者令人丧目以胸膈亦有宿痰故也先以羌活散涌之以川芎石膏散白虎汤选而服之则愈矣又一法治头痛不愈者可煎连须䓤白荳䜴汤多服之后吐为効吐后可服川芎薄荷汤辛凉之剂清上之药疎风丸散之类仲景云伤寒头痛脉寸口急而头痛是也凡男子有病面黄身热肌瘦寒热往来如疟状更加涎嗽不止或喘满面目浮肿者或身体俱热或有自汗内经云病名伤寒夹劳之证也治之奈何病在上者其高者因而越之可用防己散吐之吐后初用通解丸一服次服人参黄蓍散当归饮子加减小柴胡汤择而用之内经谓男女之证皆同类用其治法也依此调治无不取効矣凡人病心胸痞闷不欲饮食身体壮热口燥舌干大小便不利有一工治之説下元虚冷便投煖药十数服其疾不愈又一医所论与前亦同又投煖药五七日其证转加困弱请余治之诊脉而説曰审问日数饮食大小便何似小便赤色大便黒色便言伤寒瘀血之证初用大黄芍药汤二剂次服犀角地黄汤二服后用通经丸一服换过大便黄色以为効验此药服十余服方可病瘥矣凡男子妇人所显证候皮肤发热肌肉消瘦四肢倦怠兼有头痛颊赤心忪唇干舌燥日晡潮热夜有盗汗涕唾稠粘胸膈不利或时喘嗽五心烦热睡卧不安饮食减少多思水浆经脉不通病名曰何病竒病论曰女子不月血滞之病也男子肾虚精不足也凡治此证降心火益肾水此之谓也可先用通解丸泻三二行次服当归饮子又用加减五苓散木香三稜丸人参黄蓍散犀角散之类详其虚实选而用之若咯脓咯血大小便血但亡血者不可宣吐勿服酸辛热物姜附之类药不可不戒慎也若犯诸亡血之证者不可发汗不可温补脾胃之药若服之虽进饮食不生肌肉此病转加危笃乃成虚劳之病也凡医人不明发表攻里乱投汤剂有悞性命更大忌夏月燔灸中脘脐下关元气海背俞三里等燔灸千百壮者全无一効使病者反受其殃岂不痛哉虚劳之疾私嗜肉食面辛酸之物不可食之但可食者谨按神农食疗而与之菠稜葵菜氷水清凉之物不可禁也且图寒凉滑利肠胃使气血并无壅碍燥澁经曰谷入于胃脉道乃行水入于经其血乃成若不忌慎致令病人胃口闭澁则形体渐瘦此乃死之由也诸劳皆倣此但诸人咯脓血衂血大小便血者可服三黄丸黄连解毒丸膈散加桔梗当归大黄芍药犀角地黄汤大作剂料时时呷之内经曰所谓邪热伤于肝心之病依此调治万举万全矣凡人年四十以上日久多言以致虚损面色黧黒饮食无味心胸痞闷四肢倦怠肌体余热大小便不利治之奈何内经曰不可热补之夫男子肾虚水不足也凡补虚之剂多用乌附天雄之类岂知肾恶燥也女子隂虚血不足也凡补虚多以阳剂是以知阳胜而隂亏也不可用性热之药补之空心可服加减八物丸当归饮子减桂五苓散烦渇加益元名曰淡渗散更服通解丸显仁丸亦可服之大有神効凡人有臓毒下血何谓也生气通天论曰邪热伤肝因而大饱筋脉横解肠癖为痔故脓血者血随热行参差入于肠胃之间乃成泻血也若身体壮热则为难治身凉者可治也可先调中消血荡除积血泻之三二行泻后服芍药蘖皮丸黄连解毒汤五苓散益元散各停新汲水调下五七钱甚者取地黄汁半盏服之则愈矣凡下利脓血腹痛不止者何也诸痛痒皆属于心火也可用通解丸加减泻之量其虚实用之次用消湿散加生姜大枣芍药服之泻讫又用新水调五苓散服之又一法煎灯心汤调下益元散五七钱此病大忌油腻腥荤热物湿热门凡吐呕而泻病名曰何也内经热论云此乃转筋霍乱之证也何气使然此乃邪气在于中焦使隂阳二气不能升降其证心痛而吐吐则先腹痛而泻心腹俱痛则吐泻并作使致挥霍之间自然撩乱此证喜寒凉之物可用氷水调五苓益元则愈矣大忌热物转筋之病治之奈何经曰劳者温之温者温存之意也又一法生姜汤益元散白术散禹攻散加氷沉冷细细呷之渴未止者频频饮之如无氷新汲水亦得用之大忌白粥米汤桂附种种之燥药不可服之服之必死如无药处可服地浆地浆者掘地作坑注新水于其中搅浑旋旋取澄清者饮三五盏立愈凡大人小儿暴注水泻不止内经曰此名暴速注泻久而不愈者为涌泄注下此乃火运太过之病也火注暴速故也急宜用新汲水调下甘露饮子五苓散天水散或用井花水煎此药放冷服之病即瘥矣不可用御米殻干姜荳蔲圣散子之类纵然泻止肠胃气滞不通变为腹胀此法宜分隂阳利水道乃为治法之妙也上古天真论云一隂一阳之谓道故男女有隂阳之质不同则天癸精血之形亦异隂静而海满血溢阳动而应合精泄二者通和故能有子易系辞曰男女搆精万物化生人禀天地而成形也风门凡风中失音闷乱口眼㖞斜内经曰风之为病善行而数变感则害人有仓卒之变故百病皆生于风也可用三圣散鼻内灌之吐出涎口自开也如不省人事牙关紧闭粥药不能下者用此药如无此证可三圣散吐之次服通圣凉膈人参半夏丸桂苓甘露散等切忌鸡猪鱼兎酒醋荞面动风之物引痰之食吐痰之法在方论中凡头风眩晕手足痺胃脘发痛心腹满闷按如水声可用独圣散吐之吐讫可用清上辛凉之药仲景曰此寒痰结在胸中而致然也凡癎病至于呆证者用三圣散吐之于煖室中勿令透风可以汗下吐三法俱行次服通圣散百余日则愈凡雷头懒干俗唿之谬名也此疾胸中有寒痰由多沐之所致也可以茶调散吐讫三二升次用神芎丸下讫三五行然后服愈风餠子则愈矣此雷头者是头上有赤肿结核或如酸枣状可用䤵鍼出血则愈矣凡赤目经年不愈是谓头风所注更加头痛可用独圣散吐之次服洗心散八正散之类赤目肿作是足厥隂肝经有热用利小便泻肝经除风热之寒药则愈矣凡风冲泣下俗唿为冷泪者谬也内经曰大阳不能禁固因风冲于外火焚于内风热相抟由此泣下内经曰热则五液皆出热甚则泪出治之以贝毋一枚白腻者佳胡椒七枚不犯铜铁研细㸃之临卧治法曰风宜辛散寒宜甘发气遇寒则凝血得热则散凡诸痰在于膈上使头目不能清利涕唾稠粘或欬嗽喘满时发潮热可用独圣散吐之次服搜风丸之类内经曰所谓流湿润燥之义也凡冐风时气温病伤寒三日已里头痛身热恶寒可用通圣散益元散各五七钱水一大椀入生姜十余片连须䓤白十余茎荳䜴一撮同煎三五沸去滓先服多半良久以钗子探于咽中吐了不得嗽口次用少半投之更用酸辛䓤醋汤投之衣被盖覆汗出则解夫扰攘之世常与内经岁火太过同法岁火太过炎暑流行火气大剧金肺受邪上应荧惑大而明显若用辛凉之剂解之万举万全人民安静则便同水化可以升麻汤葛根汤败毒散辛温之剂解之虽有潮热亦无加害亦可加荳豉䓤白上涌而表汗自出内经曰因其轻而扬之扬者发扬也吐汗所以发寒热之邪也吐汗之后必大将息旬日之后其邪不复作也凡大人小儿风湿寒三气合而为痺及手足痺不仁内经曰荣虚衞实皮肤不仁痺而不知痒痛可用蔚金散吐之次服导水丸轻寒之药泄之泄讫次以辛温之剂发散汗出后常服当归芍药乌附行经和血之药则愈矣凡风蛀牙疼久不愈者用针籖芭荳一枚以灯燎之烟尽存性于牙根盘上燻之则愈凡泄泻米谷不化日夜无度腹中雷鸣下利完谷可用导水丸禹功散泄之或病人老弱气虚可用无忧散泄之再观病势强弱候一二可服胃风汤以治其风如不愈者更服桂枝麻黄汤汗之则愈内经曰夫风之中为肠风飱泄启𤣥子云风入胃中上薫于胃故食不化而下泄又云暮食不化为飱泄又经云春伤于风夏为飱泄故风宜出汗肠中鸣者风以动之动而有声慎不可用罂粟荳蔲干姜太燥之药病渐者燥之去其湿则愈病甚者攻之不动反能为害经曰其减则渐其加则甚可用五苓散去猪苓加人参散凡富贵膏粱之家病疟或间日或频日发或热多寒少或寒多热少宜大柴胡汤下过三五行次服白虎汤或玉露散桂苓甘露散之类如不愈者是积热太甚以神芎三花神祐丸调胃承气汤等大作剂料下之下后以长流水煎五苓散服之或服小柴胡亦可或先以常山散吐之后服凉膈白虎之类必愈矣大忌发热之物猪鸡鱼兎五辛之物犯之则再发也凡田野贫寒之家病疟为饮食麄粝衣服寒薄劳力动作不与膏粱同法临发日可用野夫多効方中温脾散治之如不愈服辰砂丹治之必愈矣如喫罢此药以长流水煎白虎汤服之不服食热物为疟疾是伤暑伏热故也内经曰夏伤于暑秋必病疟凡男子妇人骨蒸热发皮肤枯干痰唾稠粘四肢疼痛面赤唇焦盗汗烦燥睡卧不安或时喘嗽饮食无味困弱无力虚汗黄瘦等证内经曰男子因精不足女子因血不流而得此证可以茶调散轻涌干次以导水丸禹功散轻泻三五行后服柴胡饮子桂苓甘露散犀角散之类大搜风丸白术丸调中汤木香槟榔丸人参散量虚实选而用之或咯血便血诸亡血者并不宜吐不可不知慎勿服峻热姜附之药若服之饮食难进肌肉消减转加危笃五劳之病今人不明发表攻里遂悞至此大忌暑月于手腕足踝上着灸以其手足者诸阳之表起于五指之外内经曰诸阳发四肢此穴皆是浅薄之处灸疮最难痊也及胸穴中脘脐下背俞三里等穴或有灸数百壮者加以燔针畧无寸効病人反受苦楚可不思之劳疾多馋所思之物但可食者宜照食疗本草而与菠菜葵羮氷水凉物慎不可禁且因水谷入胃脉道乃行也若遇禁则胃口闭而形体渐瘦而脉大乃死之候也诸劳皆倣此凡病人虚劳多日无力别无热证者宜补之可用无比山药丸则愈矣凡痔漏肿痛内经曰因而大饱筋脉横解肠癖为痔而不愈变为漏痔与漏其治同法至真要大论云太阳之胜凝凛且至非时水氷痔疟取法注云水气太胜阳火不行此言阳火畏水郁而为痔又少隂之复疿疹疮疡痈疽痤痔注云火气内蒸金气外拒阳热内郁故为疿疹疮疡疹甚亦为疮也热少则外生疿疹热多则内结痈痤小肠有热则中外为痔其热复之变皆病于身后及外侧也又灵枢云太阳经虚则为痔疟癫疾盖水虚则火所乘故也可先用导水丸禹功散泻讫次服枳殻丸木香槟榔丸更以葵羮菠菜通利肠胃大忌房室鸡鱼酒醋辛热之物凡富贵之人痰嗽多是厚味所致内经云所谓味厚则发热可服通圣散加半夏以止嗽更服人参半夏丸以化痰坠涎止嗽定喘贫乏之人多感风冷寒湿内经曰秋伤于湿冬生欬嗽可服宁神散宁肺散加白术之类若欬极面赤烦寃半晌者此火化乘肺也宜详辨之凡大人小儿病沙石淋及五种淋澁癃闭并脐腹痛益元散主之以长流水调下盖因热在膀胱燥其津液故俗谓冷淋者天下之通弊也五苓散减桂加益元散名曰淡渗散凡两目暴赤痛者肿不止睛胀胬肉结成翳膜速宜用秆草左右鼻窍内弹之出血立愈病甚人上百㑹穴攒竹眉间皆可出血则愈矣口噙水𦂳扣衣领不可便喷水候血尽便吐了水盖暴赤肿痛乃龙火之疾养成之热也难经曰目得血而能视不得已而用之血化泪痛而所出经曰本病相传先以治其气急则治其标缓则治其本又一法两目赤肿发痛不止用长流水煎盐汤吐之次服神芎丸四物汤之类经曰暴病暴死皆属于火也又曰治病有缓急急则治其标缓则治其本标者赤肿也本者火热也盐汤咸寒所以制火两目赤肿痛不能开者以青金散鼻内㗜之嚏之真气上涌邪气自出凡大人小儿口疮唇紧用酸浆水洗去白痂临卧贴赴筵散如不愈贴鈆白霜散必愈矣凡妇人男子㗋闭肿痛不能言者刺两手大拇指爪甲如韮叶少商井穴也以䤵鍼浅刺去血立愈如不愈以温血汤口中含漱是以热导热之法也凡头肿痛瘰疬及胸臆胠脇之间或有疮痂肿核不消及脓水不止可用沧盐一二两炒过以长流水一大椀煎之放温作三五次顿服讫良久于咽㗋中以钗股探引吐之去冷痰三二升次服和血通经之药内经曰咸味涌泄为隂铜人记少阳起于目鋭眦行耳后下脇肋过期门瘰结核马刀挟瘿足少阳胆经多气少血之病也凡瘿袋胀闷养生论云两山挟水其人多瘿疾土厚水深其人多瘿地势使然也此可服人参化瘿丹自消瘿药多用海藻海带味属咸寒凡背疮初发便可用藏用丸玉烛散大作剂料下臓腑一二十行次用䤵针于肿焮处循红晕周匝内密刺三层出血尽以温软帛拭去血甚者百㑹委中皆出后用阳起散傅之不可便服十味内托散其中犯官桂更用酒煎男子以背为阳更以热投热无乃太热乎凡便痈者谬名也乃男子血疝也难素所不载然而是厥隂肝之经络是血流行之道路也冲脉任脉督脉亦属肝经之旁络也难经曰男子七疝血疝者乃七疝之一也治以导水丸桃仁承气汤或抵当汤投之同瘀血法聚而不散可以大作剂料大泻一二十行次以玉烛散和血通经之类是也世人多用大黄牡蛎间有不愈者是不知和血通经之道也凡下疳久不愈者俗唿曰臊疳可以导水丸禹功散先泻肝经讫以木香散傅之日上三两度后服淡粥一二日止凡一切恶疮久不愈者以木香槟榔散贴之则愈矣凡男子妇人欬逆俗唿曰吃忒乃隂阳不和之故火欲上行为寒所抑寒不胜火故作凝滞之声伤寒亦有此证并宜既济散治之湿门凡男子妇人病水湿泻注不止因服荳蔲乌梅姜附酸热之剂经曰阳气耗减于内隂精损削于外三焦闭溢水道不行水满皮肤身体痞肿面黄腹大小便赤色两足按之陷而不起内经曰诸湿肿满皆属脾土可用独圣散吐之如时月凉寒宜于燠室不透风处用火一盆借火力出汗次以导水禹功量病人虚实泻十余行湿去肿减则愈矣是汗下吐三法俱行三法行毕臓腑空虚先宜以淡浆粥养肠胃三两日次服五苓益元同煎或灯心汤调下亦可如大势未尽更服神功散可以流湿润燥分隂阳利水道既平之后宜大将息慎忌油盐酒菓房室等事三年则不复作矣凡上喘中满酸心腹胀时时作声痞气上下不能宣畅叔和云气壅三焦不得昌是也可用独圣散吐之次用导水禹攻散轻泻三四行使上下无碍气血宣通并无壅滞后服平胃散五苓散益元甘露散分隂阳利水道之药则愈矣凡老人久病大便澁滞不通者可服神功丸仁丸时时服葵羮菠菜自然通利也凡三消者内经所谓肺消渇等可取生藕汁服之则愈寒门经曰寒疡流水俗唿为冻疮因冬月行于氷雪中而得此证或经年不愈者用坡野中凈土㬠干以大蒜研如泥土揑作饼子如大观钱厚薄量疮口大小贴之以火艾加于饼上灸之不计壮数以泥干为度去干饼子再换湿饼炙不问多少直至疮痂觉痛痒是疮活也然后口含浆水洗渍用鸡翎一二十茎縳作刷子于疮上洗刷凈以此洗刷不致肌肉损伤也以软帛拭干次用木香槟榔散傅之如夏月医之更妙内伤凡一切冷食不消宿食不散亦类伤寒身热恶寒战慄头痛腰嵴强不可用双解散止可导饮丸木香槟榔丸五六十丸量虚实加减利五七行所伤冷物宿酒推尽头痛病自愈矣次以五苓散生姜枣煎用长流水煎取五六钱不可服酒症丸进食丸此药皆犯芭荳有大毒故也凡膏粱之人起居闲逸奉养过度酒食所伤以致中脘留饮恶闷痞膈醋心可服木香导饮丸治之若田野刍荛之人食疎衣薄动作劳役若酒食所伤心腹满闷醋心时时吐酸水可用进食丸以其胜毒也病甚者毎月泻三五次凡一切沉积或有水不能食使头目昏眩不能清利可茶调散吐之次服七宣丸木香槟榔丸凡人咳嗽一声或作悲笑啼泣擡舁重物忽然腰痛气刺不能转侧或不能出气者可用不卧散嚏之汗出痛止外伤治法凡一切刃器所伤用风化石灰一斤龙骨四两二味为细末先于端四日採下刺蓟菜于端午日五更合捣和成团子中间穿眼悬于背隂处隂干捣罗为末于疮上掺贴亦得里外臁疮并诸杂疮皆効凡犬咬蛇伤不可便贴膏药及生肌散之类内经云先治内而后治外可也先当用导水丸禹功散之类可泻惊恐不散毒气或泻十余行即时痛减肿消然后可用膏药生肌散之类傅之则愈矣凡一切虫兽所伤及背疮肿毒杖疮焮发或透入里者可服木香槟榔丸七八十丸或至百余丸生姜汤下五七行量虚实加减用之内经曰先治内而后治外是也凡落马坠井因而打扑便生心恙是痰涎散于上也内经曰所谓因气动而病生于外宜三圣散空心吐之如本人虚弱瘦瘁可用独圣散吐之后服安魄之药如定志丸之类牛黄人参朱砂之属妇人风门凡妇人头风眩运登车乘船眩运眼澁手髪脱健忘喜怒皆胸中宿痰所致可用苽蒂散吐之次以长流水煎五苓散大人参半夏丸凡妇人腰胯痛两脚木恶寒喜暖内经曰风寒湿合而为痺先可服除湿丹七八十丸量虚实以意加减次以禹攻散投之泻十余行清冷积水青黄涎沫为验后用长流水煎生姜枣同五苓散服之风湿散而气血自和也凡妇人乳痈发痛者亦生于心也俗唿吹妳是也吹者风也风热结于乳房之间血脉凝注久而不散溃腐为脓宜用益元散生姜汤调下冷服或新汲水时时呷之勿辍昼夜可三五十次自解矣或煎解毒汤顿服之火类门凡妇人月事沉滞数月不行肌肉渐减内经曰小肠热已满移热于大肠则伏瘕为沉沉者月事沉滞不行故云伏瘕急宜桃仁承气汤加当归大作剂料煎服不过三服立愈后用四物汤补之更服宣明中槟榔丸凡妇人血崩或年及四十已上或悲哀太甚故然内经曰悲哀太甚则心系急心系急则肺举而上焦不通热气在中故经云血崩下心系者血山也如久不愈则面黄肌热瘦弱慎不可以热治之盖血得热而散故禁之宜以当归散等药治之凡妇人年五十以上经血暴下妇人经血终于七七之数数外暴下者此乃内经所谓火主暴速亦因暴喜暴怒忧愁惊恐致然慎勿作冷病治之如下峻热药治之必死止宜黄连解毒汤以清上更用莲殻棕毛灰以渗其下然后用四物汤𤣥胡索散凉血和经之药凡妇人月事不来室女亦同内经曰谓月事不来皆是胞脉闭也胞脉者属心而络于胞中令气上通于肺心下不通故月事不来也可用茶调散吐之次用玉烛散芎䓖汤三和汤桂苓白术散之类降心火益肾水开胃进食分隂阳利水道之药皆是也慎勿服峻热有毒之药若服之变成肺痿骨蒸潮热欬嗽咯脓呕血喘满小便不利寝汗不止渐至形瘦脉大虽遇良医亦成不救呜唿人之死者岂命使之然也凡怀孕妇人病疟可煎白虎汤小柴胡柴胡饮子等药如大便结硬可用大柴胡汤下微利过不可大吐泻恐伤其孕也经曰夏伤于暑秋必痎疟凡双身妇人伤寒时气温疫头痛身热可用升散一两水半椀大作剂料去滓分作二服先一服吐了后一服勿吐次以长流水加生姜枣煎五苓散热服之汗尽头痛立止凡妇人双身大小便不利可用八正散大作剂料去滑石加葵菜子煎服经曰膀胱不利为癃癃者小便闭而不通也如八正散加木香取効更捷经曰膀胱气化则能出焉然后服五苓散三五服则愈矣凡妇人身重九月而瘖痖不言者是胞之络脉不相续也故不能言经曰无治也然有是言不若煎玉烛散二两水半椀同煎至七分去滓入蜜放温时时呷之令火下降肺金自清故声复出也肺主声音也凡妇人难产者皆因燥澁紧敛故产户不得开通宜先于降诞之月自月之日用长流水调益元散日三服产必易产后亦无一切虚热气血不和之疾如未入月则不宜服之以滑石滑胎故也凡妇人大产后或脐腹腰痛乃败血恶物之致然也医者便作虚冷以燥热药治之误已久矣难经曰诸痛为实实者热也可用导水丸禹功散泻三五行然后以玉烛散和血通经降火益水之药治之独不可便服黑神散燥热之药当同半产治之凡妇人产后心风者不可便作风治之宜调胃承气汤二两加当归半两细剉用水三四盏同煎去滓分作二服大下三五行则愈矣如未愈以三圣散吐之盖风狂便属阳凡妇人产后一二日渐热口干可用新汲水调玉烛散或水调甘露散亦妙勿作虚寒治之湿门凡妇人赤白带下或出白物如脂可服导水丸禹功散或单用无忧散量虚实加减泄讫服桂苓散五苓散葶木香散同治湿法或用独圣散上涌亦是室女白带下可用茶调散吐之吐讫可服导水丸禹功散泻之次服葶木香散四物汤白术散之类则愈矣治白带者同泻湿法则是也妇人有浊汚水不止亦同此法也寒门凡妇人年二三十无病而无子经血如常或经血不调者乃隂不升而阳不降此上下不得交通有所滞碍不能为用故也可用独圣散通讫寒痰二三升后用导水丸禹功散泄三五行或十余行单用无忧散泄十余行见寒热虚实用之次服䓤白粥三五日胃气宣通肠中得实可服玉烛散更助白术散茯苓之类降火益水既济之道当不数月而有孕内经曰妇人有癃痔遗溺嗌干诸证虽服妙药针灸亦不能孕盖冲脉督脉任脉有此病不能孕故也半产凡妇人半产俗唿曰小产或三四月或五六箇月皆为半产以男女成形故也或因忧恐暴怒悲哀太甚或因劳力扑打损伤及触冒暑热慎勿用黑神散以其犯热药恐转生他疾止宜用玉烛散和经汤之类凡妇人天生无乳者不治或因啼泣暴怒郁结气血闭塞以致乳脉不通用精猪肉清汤调和美味于食后调益元散五七钱连服三五服更用木梳梳乳房週回则乳汁自下也又一法猪蹄调下益元散连服之又一法针肩井二穴长验小儿风门凡小儿三五岁或七八岁至十余岁发惊涎潮搐搦如拽锯不省人事目瞪喘急将欲死者内经曰此者得之在母胎胞之所受悸惕惊骇恐惧之气故令小儿轻者为惊风天吊重者为癎病风搐胎中积热者为脐风已上诸风证可用吐涎散吐之吐讫宜珠犀龙麝清凉坠痰之药其食乳子母皆宜服之安魂定魄之药定志丸之类是也故妇人怀孕之月大忌悲忧惊怖纵得子必有前疾小儿风热涎嗽者可以通圣加半夏同煎温服凡小儿疳澁眼数日不开皆风热所致可服凉膈散泻肝经风热郁甚郁结散而自开也凡小儿通身浮肿是风水肿也小便不通者宜利小便则愈内经曰三焦闭塞水道不行水满皮肤身体痞肿是乘之故可用长流水加灯心煎五苓散时时呷之更于不透风处浴之汗出则肿消一汗减半再汗减七八分三汗消尽内外俱行也二火类凡小儿疮疱瘾疹麸疮丹熛等疾如遇火运胜时荧惑乱行之者不可便用升散解之升汤味辛性温内经曰积温而成热是谓重火止可以辛凉之剂解之如遇平时可以辛温盖平时无事便同水化然而更宜审察病机甚者亦不可以辛温但发散之后便以凉膈散加当归及白虎汤玉露散煎服之更甚者解毒汤调胃散下之古人云㿀疹疮疱首尾俱不可下皆悞矣岂不闻扬汤止沸不如抽薪内经曰五寅五申之岁多发此病者盖明相火之所为也又曰少阳客气胜丹疹外发又曰诸痛痒疮疡皆属心火王太仆又谓百端之起皆自心生岂可便用辛温发散乎致热势增剧渐成臓毒下血咬牙发搐大热明矣如白虎汤加人参凉膈散加当归桔梗勿问秋冬但见疮疹用之神良凡小儿疮疱瘾疹麸疮丹熛斑毒之后臓毒下血内经曰少阳客气胜则丹熛疮疹发于外也盖余热不解故臓毒下血治以黄连解毒汤白虎汤凉膈散临证选而用之所谓白虎旧説秋冬勿用皆悞也但有此证便用之盖其证属相火故也大人亦同凡小儿丹瘤浮肿毒赤走引遍身者乃邪热之毒者可用磁片搬出紫血其病立愈如不愈者后用凉膈散加大黄芒硝利三五行为妙次用抜毒散扫三五度愈矣经曰丹熛赤瘤火之色也相火主之凡小儿有赤瘤暴肿可先用牛黄通膈丸泻之后用阳起石散傅之则肿毒自消如不消可用䤵针砭刺血出而愈矣凡小儿甜疮久不愈者俗唿为香疮是也多在面部两耳前一法令母口中嚼白米成膏子卧涂之不过三上则愈矣小儿并母皆忌鸡猪鱼兎酒醋动风发热之物如治甜指亦同此法凡小儿面上疮谓眉炼耳上疮谓之辙耳足上疮谓靴癣此三者一究其本皆谬名也经曰诸痛疮疡皆属心火乃血热剧而致然也或谓内经曰大槩不可使热以为皆然此不明造化之道也慎勿妄信可用䤵鍼刺之出血一刺不愈当复刺之再刺不愈则三刺必愈矣内经曰血实者决之眉炼不可用药傅之以其疮多痒痒则爬矣药入眼则目必损矣凡小儿牙疳齿龋者是龂腐烂也下牙属手阳明大肠之经燥金为主上牙属足阳明胃经湿土上下是肠胃二经也或积热于内或因服银粉芭荳大毒之药入于肠胃乳食不能胜其毒毒气循经而至于齿龂牙缝嫰薄之分反内害也可以麝香玉线子治之乳毋临卧常服黄连解毒汤一服牙疳病则愈矣凡小儿身热吐泻腹满不进饮食可急与牛黄通膈丸下过四五行则自愈矣盖乳食便属水甚则成湿以治湿法治之用燥热之药非也凡小儿水泄不止可用五苓散与益元散各停用新水调下三二钱频服不拘时候若暴速注下甚者属火凉膈通圣等散治之用者勿轻非深于造化者未易此语凡小儿大人小便不通内经谓三焦约约者不行也可用长流水煎八正散时时灌之大小便利则止若不因热药所攻而致此者易治或因多服热药而燥剧至此者非惟难治不幸夭耳亦可用蜜水调益元散送通膈丸凡小儿久泻不止至八九月间变为秋深冷痢泄泻者清白时时撮痛乳癖不化可用养脾丸如黍米大毎服二三十丸米饮送下日进三服则愈益黄散亦可凡治小儿之法不可用极寒极热之药及峻补峻泻之剂或悞用芭荳杏仁硫黄腻粉之药若用此药反生他病小儿易虚易实肠胃嫰弱不胜其毒若治之用此隂阳利水道最为急用桂苓甘露散之类儒门事亲卷十一儒门事亲卷十二钦定四库全书儒门事亲卷十二金张从正撰吐剂三圣散防风苽蒂藜芦右各为麄末毎服约半两以虀汁三茶盏先用二盏煎三五沸去虀汁次入一盏煎至三沸却将原二盏同一处熬二沸去滓澄清放温徐徐服之不必尽剂以吐为度苽蒂散苽蒂赤小荳人参甘草右为细末毎服一钱或半钱或二钱量虚实加减用之空心虀汁调下服之稀涏散猪牙皂角碌矾藜芦右为细末毎服半钱或一二钱斡开牙关浆水调下灌之蔚金散蔚金滑石川芎右为细末毎服一二钱量虚实加减以虀汁调下空心服之茶调散二仙散苽蒂不以多少好茶中停右为细末毎服二钱虀汁调下空心用之独圣散苽蒂不以多少右为细末毎服一钱或二钱虀汁调下服之脇痛加全蝎头痛加蔚金碧云散治小儿惊风有涎胆矾铜青粉霜轻粉右研为细末毎服一字薄荷汤调下用之如中风用浆水调服常山散常山甘草右为细末水煎服之空心青黛散猪牙皂角𤣥胡索青黛右为细末鼻内灌之其涏自出汗剂防风通圣散防风川芎当归芍药大黄薄荷黄连翘芒硝石膏黄芩桔梗滑石甘草荆芥白术山栀子右为麄末毎服五七钱水一大盏生姜三片煎至七分去滓热服如涏嗽加半夏五钱生姜制过双解散通圣散与益元散相合中停水一钟生姜荳豉䓤白同煎浮萍散治癞风浮萍荆芥川芎甘草黄已上各一两或加当归芍药右为麄末毎服一两水二盏煎至七分去滓温服汗出则愈升汤升葛根芍药甘草已上各一两右为麄末毎服三钱水一盏半煎至七分去滓温服不计时候黄汤黄官桂甘草杏仁右为麄末毎服三钱水一中盏煎至七分去滓温服汗出自解桂枝汤桂枝茯苓芍药甘草右为麄末毎服三钱水一盏生姜枣一同煎去滓温服下剂导水丸大黄黄芩滑石黒牵牛加甘遂一两去湿热腰痛泄水湿肿满久病则加加白芥子一两去遍身走注疼痛加朴硝一两退热散肿毒止痛久毒宜加加郁李仁一两散结滞通关节润肠胃行滞气通血脉樟柳根一两去腰腿沉重右为细末滴水丸梧桐子大毎服五十丸或加至百丸临卧温水下禹功散黒牵牛头末茴香或加木香右为细末以生姜自然汁调一二钱临卧服通经散陈皮当归甘遂右为细末毎服三钱温汤调下临卧服神祐丸甘遂大㦸芫花黒牵牛大黄右为细末滴水丸小荳大毎服五七十丸临卧温水下琥珀丸右为前神祐丸加琥珀一两是也益胃散甘遂右为细末毎服三钱以獖猪腰子细批破以盐椒等物淹透烂切掺药在内以荷叶裹烧熟温淡酒调服大承气汤大黄厚朴枳实芒硝右为麄末毎服三五钱水一盏煎至七分去滓服以意加减小承气汤大黄厚朴已上各乙两枳实右为麄末同前煎服调胃承气汤大黄甘草朴硝已上各半两右为麄末毎服五七钱水一盏煎三五沸去滓温服食后桃仁承气汤桃仁官桂甘草芒硝已上各半两右剉如荳大毎服三五钱水一大盏煎至七分去滓温服玉井散苽蒌根甘遂右为细末以麝香汤调下三钱临卧服水煑桃红丸黒牵牛头末苽蔕末雄黄干胭脂右以黄水调面为丸以水煑令浮熟取出冷水抜过射香汤下无忧散黄蓍木通桑白皮陈皮已上各乙胡椒白术木香牵牛头末右为细末毎服三五钱以生姜自然汁调下食后泄水丸大㦸芫花甘遂海带海藻郁李仁续随子已上各半两樟柳根右为细末水煑枣肉为丸如小荳大毎服五七十丸水下牛黄通膈丸黑牵牛大黄木通已上各半两各另取末右为细末水丸如黍粒大量儿大小三五十丸或百丸水下四生丸润肠丸黑牵牛大黄朴硝皂角已上各等分右为细末水丸如梧桐子大毎服七八十丸食后温水下内托散大黄牡蛎甘草苽蒌右为末水一大盏煎三五沸去滓露冷服藏用丸大黄黄芩滑石黑牵牛右为末水丸桐子大毎服五七十丸食后温水下神芎丸藏用丸一料内加黄连薄荷川芎各半两水丸桐子大水下进食丸牵牛芭荳右为末水丸毎服二三十丸食后随所伤物送下牛黄白术丸治腰脚湿黑牵牛末大黄已上各二两白术右为末滴水丸桐子大毎服三十丸食前生姜汤下要利加至百丸玉烛散以四物汤承气汤朴硝各等分水煎去滓食前服三和汤以四物汤凉膈散当归各中停水煎服丁香化癖散治小儿脾白丁香蜜陁僧舶上硫黄已上各乙钱碙砂轻粉右研细末毎儿一岁服半钱男病女乳调女病男乳调后用通膈泄扺当汤水蛭蝱䖝大黄桃仁右剉如豆作一服水二盏煎至七分去滓温服扺当丸蝱䖝桃仁大黄水蛭右为细末只作一丸水一大盏煑一丸至七分顿服十枣汤紫芫花大㦸甘遂已上各等分右为末毎服半钱水一盏枣十枚同煎取半盏服除湿丹槟榔甘遂威灵仙赤芍药泽泻葶已上各二两乳香没药已上各一两黑牵牛末大㦸陈皮右为细末面煳和丸如桐子大毎服三五十丸水下利膈丸牵牛槐角子木香青皮皂角半夏右为细末生姜面煳为丸桐子大毎服四五十丸水下三一承气汤大黄芒硝厚朴枳实已上各半两甘草右剉如豆大毎服半两水一大盏生姜三片煎至六分入硝去滓热服大陷胸汤大黄芒硝甘遂末右为水一盏煑大黄至八分去滓入硝一沸下甘遂末温服小陷胸汤半夏黄连苽蒌实右剉豆大水二盏先煑苽蒌至一盏半下诸药取八分去滓温服未利再服握宣丸槟榔肉桂干姜附子甘遂良姜韮子芭荳已上各等分入硫黄右为细末软米和丸桐子大早辰先椒汤洗手放温揩干用生油少许泥手心男左女右磨令热握一丸宣一二行风门防风通圣散防风天散防风天川芎羌活白芷草乌头荆芥当归甘草滑石白附子已上各半两右为末热酒化蜜少许调药半钱加至一钱少时觉药行微为度如作丸炼蜜和弹子大热酒化下一丸或半丸防风汤防风黄独活秦艽黄芩石膏当归白术已上各半两右为麄末入半夏片子令搅匀毎服四钱水二中盏入生姜七片煎至一盏去滓取清汁六分入麝香少许带热食后服祛风丸川乌草乌天南星半夏蒸豆粉甘草川芎殭蚕藿香苓苓香地龙蝎稍已上各一两川姜右为细末药末一两用蒸豆粉一两以白面二两滴水和丸如桐子隂干细嚼茶清下三五丸至五七丸食后初服三丸以渐加之排风汤当归杏仁防风白藓皮白术芍药官桂川芎甘草独活黄茯苓右为麄末毎三钱水一盏半入生姜四片同煎至八分去滓温服不计时候小续命汤黄人参黄芩芍药川芎甘草杏仁防己官桂防风各一两附子右除附子杏仁外合捣为麄末后入二味搅匀毎服三钱水一盏半入生姜五片煎至一盏去滓少热服食后消风散川芎羌活人参白茯苓白殭蚕蝉殻已上各一两陈皮厚朴已上各半两右为细末毎服二钱茶清调下川芎散川芎荆芥甘菊薄荷蝉殻蔓精子已上各二两甘草右为细末茶酒任下三二钱食后搜风丸人参茯苓南星已上各半两半夏干生姜白矾凝水石已上各一两蛤粉薄荷藿香右为细末与藏用丸末各中停水丸如豌豆大毎服三十丸生姜汤送下当归川芎散当归川芎已上各半两甘草黄芩薄荷砂仁右为细末温水调下一二钱愈风餠子川乌川芎甘菊白芷防风细辛天羌活荆芥薄荷甘草已上各一两右为细末水浸饼为剂揑作饼子毎服三五饼子细嚼茶酒送下不计时候疎风丸通圣散一料加天羌活独活细辛甘菊首乌各半两右为细末炼蜜和丸弹子大朱砂为衣毎服一丸细嚼茶酒下通顶散石膏川芎𤓰蔕已上各等分藜芦右为细末鼻内㗜胃风汤人参茯苓川芎官桂当归芍药白术右件各等分为末毎服三钱水一盏入陈粟米煎空心服之香芎散香附子贯芎石膏白芷甘草薄荷已上各一两川乌右为细末毎服二钱温酒茶清调下无时铁弹丸地龙防风白胶香没木鳖草乌头白芷五苓脂当归已上各用一两细墨麝香乳香升麻右末糯粥丸弹子大毎服一丸生姜酒下暑门白虎汤知毋甘草糯米石膏右剉如麻豆大粳米拌匀另水一盏煎至六分去滓温服无时日三四服或眩呕者加半夏半两姜制桂苓甘露散官桂人参藿香已上各半两茯苓白术甘草葛根泽泻石膏寒水石已上各一两滑石木香右为细末毎服三钱白汤㸃下新水或生姜汤亦可化痰玉壶丸南星半夏天已上各半两白面右为细末滴水丸如桐子大毎服三十丸用水一大盏先煎令沸下药煑候浮即热漉出放温别用生姜汤下不拘时服益元散滑石甘草右为细末毎服三钱蜜水新水调下玉露散治暑寒水石滑石石膏苽蒌根已上各四两甘草右为细末毎服五钱重新水调下石膏散石膏人参甘草各半两右为细末新水蜜水调三钱生姜汤亦可辰砂丹治疟信雄黒豆右为细末朱砂为衣端午日合不令鸡犬妇人见毎服一丸无根水下温脾丸信甘草紫河车豆粉右为末滴水丸毎服半钱作十丸临卧无根水下温脾散紫河车菉荳已上各一两甘草砒右为细末后入砒研匀毎服半钱新水盏调下如是隔日发直待临睡服药如频日发只夜深服忌荤酒鱼兎等湿门五苓散官桂泽泻猪苓茯苓白术右为细末毎服二钱热汤或新水调下葶木香散苦葶茯苓猪苓已上各一分木香泽泻木通甘草各半两官桂滑石右为细末毎服三钱生姜汤调下食前服白术木香散白术猪苓泽泻赤茯苓各半两木香槟榔各三钱陈皮官桂滑石右为细末毎服五钱水一盏生姜三片同煎至六分温服食后大橘皮汤橘皮木香滑石槟榔茯苓猪苓泽泻白术官桂已上各半两甘草右为末毎服五钱水一盏生姜五片煎至六分去滓温服食后神助散苦葶黑牵牛泽泻猪苓椒目右为细末毎服䓤白三茎浆水一盏煎至半盏入酒半盏调药三钱絶早面东服之桂苓白术丸官桂茯苓半夏已上各一两白术干生姜橘皮泽泻黄连各半两黄栢右为末面煳为丸如小荳大毎服三五十丸姜汤下食后桂苓白术散官桂茯苓白术已上各半两甘草泽泻石膏寒水石已上各一两滑石右为细末热汤调三钱新水生姜汤亦可食后服白术调中汤白术茯苓橘皮泽泻已上各半两甘草干姜官桂砂仁藿香已上各一分右为末白汤化蜜少许调下二钱无时炼蜜毎两作十丸名曰白术调中丸宁神散治嗽御米殻人参苦葶已上各一两右为末入乌梅同煎三五沸去滓稍热服食后宁肺散御米甘草干姜当归白矾陈皮已上各一两右为末煎虀汁调三钱人参补肺散人参黄白术防己防风各等分桑白皮右剉㕮咀以浆水一椀煎至半去滓温服毎用半两各秤过白术汤白术甘草当归陈皮桔梗枳殻各等分右为麄末水煎去滓温服三五钱薏苡仁汤桔梗甘草薏苡仁右剉如荳大毎服五钱水煎入糯米为引米软为度食后益黄散治小儿痢陈皮青皮柯子肉甘草已上各半两丁香右为细末毎服二钱水煎食前服香连丸木香柯子肉黄连已上各半两龙骨右为细末饭丸如黍米大毎服二十丸米饮汤下火门凉膈散大黄连翘甘草黄芩薄荷朴硝山栀子已上各一两右麄末毎服三五钱水一盏入蜜竹叶煎三五沸去滓温服无时黄连解毒汤黄连黄蘖黄芩大栀子已上各等分右剉为豆大毎服五钱水二盏煎至八分去滓温服泻心汤大黄甘草当归芍药黄荆芥已上各一两半白术右为细末毎服二钱水一盏生姜薄荷少许同煎至七分去滓温服八正散大黄蘧麦木通萹竹车前子甘草山栀子已上各一两滑石加木香一两尤佳右为麄末毎服三五钱水一盏入灯心煎至七分去滓温服调胃散治伤寒吐逆四肢厥冷水银舶上硫黄各半两右二味先研硫黄极细次入水银同研至深黒毎服一钱病重者二钱温米饮调服不拘时三黄丸大黄黄芩黄栢已上各等分右为末水丸毎服三十丸水下又方去黄芩用黄连芍药蘗皮丸芍药黄蘗各一两当归黄连各半两右为末水丸桐子大毎服三十丸水下食前大金花丸黄连黄栢黄芩大黄各等分右为末水丸新水下三十丸加栀子减大黄名栀子金花丸清凉饮子大黄赤芍药当归甘草已上各等分右为末毎服一二钱水一盏煎至七分去滓温服食后以意加减黄连清心汤凉膈散加黄连半两是也犀角散黄连大黄芍药犀角甘草各等分右为麄末毎服五钱水一盏煎至七分去滓温服无时黄连木通丸治心经畜热夏至则甚黄连木通右为末生姜汁打面煳和丸毎服三十丸食后灯心汤下日三服燥门神功丸大黄诃子皮麻子仁人参已上各一两右为细末入子仁捣研匀炼蜜丸如桐子大毎服二十丸温水下或酒或米饮下食后临卧如大便不通加服脾约丸仁枳实厚朴芍药已上各二两大黄杏仁右为细末炼蜜为丸桐子大毎服二十丸临卧温水下仁丸郁李仁火子仁二味各二两大黄槟榔干山药防风枳殻羌活木香右为细末入另捣者三味搅匀炼蜜丸如桐子大毎服二十丸至三十丸温水下食后牵牛滑石亦少润体丸郁李仁大黄桂心黑牵牛当归黄栢轻粉右为细末滴水丸如桐子大毎服三十丸至四十丸温水或生姜汤下寒门姜附汤干姜附子右二味搅匀毎服三钱水一盏半煎至一盏去滓温服食前四逆汤甘草干姜附子右为麄末毎服三五钱水一盏半煎至一盏去滓温服无时二姜汤良姜干姜二味各三两右为细末酒煑煳为丸桐子大毎服三十丸空心米饮汤下术附汤黑附子白术甘草右为细末毎服三五钱水一盏半生姜五片枣二枚噼破同煎至一盏去滓温服食后大已寒丸附子川乌头干姜良姜官桂呉茱萸已上各一两右为细末醋煳为丸桐子大毎服五七十丸米饮下食前理中丸人参白术干姜甘草附子已上各一两右为细末炼蜜为丸毎两作十丸弹子大毎服一丸以水一盏化破煎至七分稍热服空心平胃散厚朴陈皮二味各三两苍术甘草右为末毎服二钱水一盏生姜三片枣二枚煎至七分去滓食前温服养脾丸干姜砂各二两茯苓人参麦蘖各一两白术甘草右为细末炼蜜和丸毎两作八丸毎服一丸细嚼生姜汤下兼治于内者大柴胡汤柴胡黄芩赤芍药各一两半半夏枳实大黄右为麄末入半夏片子毎服三钱水一盏半入生姜五片枣一枚煎至一中盏泸去滓温服食后小柴胡汤柴胡黄芩人参半夏甘草已上各一两半右为麄末毎服三钱水一盏半生姜五片枣一枚噼破同煎至七分去滓温服不计时候柴胡饮子柴胡人参黄芩甘草大黄当归芍药已上各半两右为麄末毎服三钱水一盏生姜三片煎至七分去滓温服防风当归饮子柴胡人参黄芩防风甘草芍药大黄当归滑石已上各一两右为麄末毎服三五钱生姜三片水一盏煎至七分去滓温服不拘时候白术汤治孕妇痢呕吐血白术黄芩当归各等分右为末毎服二三钱水煎食前服兼治于外者桂苓汤黄汤升汤已上三方在前汗法中附五积散苍术桔梗枳殻陈皮白芷川芎当归甘草官桂半夏茯苓黄厚朴干姜各四钱右除官桂枳殻别为末外以慢火炒令黄色为末与官桂等搅匀毎服三钱水一盏半入生姜五片䓤白三寸盐䜴七粒同煎至七分去滓温服无时青衿散治咽㗋益元散加薄荷青黛生蜜丸如弹子大噙化独治于内者陷胸汤大黄芒硝甘遂右以水三盏先煑大黄至一盏去滓下芒硝令沸次下甘遂末放温服之大黄丸大黄黒牵牛枳殻木通已上各一两右为末滴水丸如桐子大毎服三十丸食后生姜汤下备急丸巴豆大黄干姜已上各一两右为细末炼蜜丸桐子大毎服三丸温水下不拘时服枳殻丸商枳殻牵牛头末右为细末水丸如桐子大毎服三十丸食前温酒或生姜汤下莲殻散治血崩椶毛莲殻香附子右为末米饮调下三四钱食前木香槟榔丸木香槟榔青皮陈皮广荗黄连已上各一两黄栢大黄香附子牵牛右为细末水丸如小豆大毎服三十丸食后生姜汤下导饮丸青皮陈皮京三稜广荗黄连枳殻已上各一两大黄黄蘗已上各三两香附子黑牵牛已上各四两右为细末桐子大用水丸毎服三五十丸食后生姜汤下五香连翘散丁香青木香沉香熏陆香麝香木通连翘桑寄生独活升大黄已上各等分右为麄末以竹沥煎五七钱未利加大黄去滓稍热以利为度四物汤川芎当归熟地黄芍药已上各等分右为麄末毎服三四钱水一盏煎三五沸去滓温服空心加草龙胆防己名一醉散治目暴发加蒲黄治娠妇漏血当归散治血崩当归龙骨香附子椶毛灰右为末米饮调三四钱空心服又一方当归白芍药香附炒各等分为末米饮汤调下食前服又当归散行经当归杜蒺藜各等分右为末米饮汤调服食前葛根散解酒毒甘草干葛花葛根砂仁贯衆各等分右为麄末水煎三五钱去滓服定志丸栢子仁人参茯苓逺志茯神酸枣仁右为末酒煳丸小豆大毎服五七十丸生姜汤下槟榔丸槟榔陈皮木香牵牛右为末醋煳丸桐子大毎服三十丸生姜汤下小槟榔丸枳殻陈皮牵牛已上各等分右为细末水丸食后生姜汤下三四十丸蘧麦散治酒积甘遂蘧麦葛根麦蘖已上各一两右为末毎服二钱酒调服治气积方香附子为末生姜汤调下三二钱独治于外者青金散芒硝青黛乳香没药各少许右为细末鼻内㗜抜毒散寒水石不以多少烧令赤右研为末以新水调鸡翎扫痛处水澄膏雄黄黄连蔚金黄栢大黄黄丹右为细末量所肿处用药多少新汲水半盏炒药在内须臾药沈慢去其澄者水尽然后用槐柳枝搅药数百余转如面煳相似匀以小纸花子摊药涂肿处更以鸡翎撩水不住扫之鱼胆丸草龙胆青盐脑子已上各半两黄连碙砂南硼砂麝香鲤鱼胆已上各二钱右除草龙胆鲤鱼胆外同为细末先将草龙胆同㣲研破以河水三升浸春秋二宿夏一宿冬三宿将浸者痛揉极烂用绢袋泸去滓于石器内慢火熬成膏子㸃于水内不散用指头揑开有丝乃膏子成然后入鱼胆拌匀将膏和上件药末作剂丸如粟米徐徐㸃可视之金丝膏黄丹代赭石𤣥精石已上各半两炉甘石脑子黄连蕤仁二味各三钱白丁香南硼砂二味各一钱右除硼砂脑子外同为细末以河水一升白砂蜜三两同熬三五沸然后入药末再熬至半茶盏以上用绵子泸过去滓次入硼砂脑末搅匀定磁器内放徐徐㸃眼大有神効生肌散黄连蜜陀僧干胭脂雄黄菉豆粉轻粉右为细末以温浆水洗过用无垢软帛搵凈药贴之赴筵散五倍子蜜陀僧已上各等分右为细末先入浆水漱过干贴麝香玉线子豆粉信枯白矾右三件同研入麝香半钱再研为细末滴水和于手背上捻作线如用时先以浆水嗽了口用毛翎了缝中凈临卧干贴或为线子住于缝中人参化瘿丹治赘海蔕海藻海蛤昆布已上四味皆焙泽泻连翘已上并各等分猪靥羊靥各十枚右为细末蜜丸如鸡头大临卧噙化一二丸通气丸海藻海蔕昆布木通甘草已上各一两诃子薄荷已上各半两杏仁右为细末炼蜜和丸毎夜噙化一丸忌油腻物又方海藻海蔕昆布泽泻木通猪靥羊靥各五枚海蛤连翘右为细末研靥为丸如鸡头大毎服一丸临卧噙化消毒散治㗋肿当归荆芥甘草各等分右为末水煎三五钱去滓热嗽煑肝散治雀目青蛤粉夜明砂糓精草已上各等分右为细末毎服五七钱猪肝内煑熟细嚼茶清下枯瘤方砂粉霜雄黄已上各二钱轻粉没药乳香已上各一钱土黄麝香右为细末以津调涂瘤顶外边歇一韮叶先花纸贴之上以小黄膏贴之小黄膏黄栢黄芩大黄已上各等分右为细末以水调为煳比前药大一遭三日一易至八九上不取直候可取剪刀药石灰龙骨刺蓟右为末杵作泥为饼子或为散贴端午日合木香槟榔散木香槟榔黄连乳香轻粉蜜陀僧已上各等分右为细末干掺之先以口噙浆水洗又方加黄栢麝香阳起石散阳起石右研末新水调涂肿痛处鈆白霜散鈆白霜干胭脂寒水石已上各等分脑子轻粉右为末掺之雄黄散雄黄乳香没药麝香右为末量疮大小干贴化斑汤紫草升甘草各半两右剉豆大水一盏糯米二十粒煎至一盏去滓温服调治无比山药丸干山药肉苁蓉五味子兎丝子杜仲牛膝泽泻熟地黄山茱萸茯苓巴㦸赤石脂右为细末炼蜜和丸桐子大毎服二三十丸食前温酒下米饮亦可当归丸当归香附子杜蒺藜芍药各等分右为末酒煳为丸如小豆大毎服三五十丸米饮下香薷汤香薷厚朴白萹豆右为末毎服三钱水一盏入酒煎去滓温服石苇散石苇木通各分二两当归甘草王不留行已上各一两滑石白术蘧麦葵子芍药已上各三两右为细末毎服二钱煎小麦汤调下妙功丸京三稜川乌大黄已上同为细末好醋半升熬膏不破积水丸神曲麦蘖已上各一两干姜芭荳半夏茴香官桂牵牛右为细末用膏丸小荳大生姜汤下十丸十五丸温凉水亦可以意加减以利为度人参散石膏甘草已上各一两滑石寒水石人参右为末毎服二钱温水调下食后茴香丸茴香川练子川乌威灵仙防风陈皮已上各三两地龙乌药赤小豆右为末酒煳为丸毎服三五丸茶酒下七宣丸大黄枳实木香柴胡诃子皮桃仁甘草右为末炼蜜和丸如桐子大毎服三十丸酒下人参调中汤沈香木香白荳蔲甘草脑子射香人参右为细末毎服半钱用沸汤㸃服或入生姜盐少许食后服乌金散当归自然铜乌金石大黄右为末毎服二钱红花酒半盏童子小便半盏同调下食前日二服沈香降气汤沈香木香砂仁白荳蔲青皮陈皮广荗枳实已上各一两萝白子黒牵牛大黄右为末生姜汁浸蒸饼为丸如桐子大毎服三十丸橘皮汤下枳术丸治气不下降胸膈满闷枳实白术各半两右为细末烧饭为丸如桐子大毎服五十丸诸饮送下儒门事亲卷十二儒门事亲卷十三钦定四库全书儒门事亲卷十三金张从正撰刘河间先生三消论易言天地自太虚至黄泉有六位内经言人之身自头至足亦有六位今余又言人胸腹之间自肺至肾又有六位人与天地造化五行同一炉韛知彼则知此矣故立天之气曰金与火立地之气曰土与水立人之气曰风与火故金火合则热而清水土合则湿而寒风火合则温而炎人胸腹之间亦犹是也肺最在上为金主燥心次之为君火主热肝又次之为风木主温胆又次之为相火主极热脾又次之为湿土主凉肾又次之黄泉为寒水主寒故心肺象天脾肾象地肝胆象人不知此者不可与论人之病矣夫土为万物之本水为万物之元水土合德以隂居隂同处乎下以立地为气万物根于地是故水土湿寒若燥热阳实则地之气不立万物之根索泽而枝叶枯矣五常政大论曰根于中者命曰神机是为动物根本在于中也根本者脾胃肾也食入胃则脾为布化气味荣养五藏百骸故酸入肝而养筋膜苦入心而飬血脉甘入脾而养肌肉辛入肺而养皮毛咸入肾而养骨髓五气亦然故清养肺热养心温养肝湿养脾寒养肾也凡此五味五气太过则病不及亦病惟平则常安矣故六节藏象论曰五味入口藏于膓胃味有所藏以养五气气和而生津液相成神乃自生是其理也又太隂阳明论云脾病而四肢不用者何也岐伯曰四肢皆禀气于胃而不得至经必因于脾胃乃禀也今脾病不能为胃行其津液不得禀水糓气脾日以衰脉道不利筋骨肌肉皆无气以生故不用焉帝曰脾不主时何也岐伯曰脾者土也治中央常以四时长四脏各十八日寄治不得独主于时也脾藏者常着胃土之精也土者生万物而法天地故上下至头足不得独主于时也帝曰脾与胃以道相连尔而能行其津液何也岐伯曰足太隂者三隂也其脉贯胃属脾络嗌故太隂为之行气于三隂足阳明者表也五臓六腑之海也亦为之行气于三阳臓腑各因其经而受气以益阳明故为胃行其津液四肢不得禀水糓气日以衰隂道不利筋骨肌肉皆无气以生故不用焉不用者谓不能为之运用也由是观之则五臓六腑四肢百骸皆禀受于脾胃行其津液相与濡润滋养矣后之医者欲以燥热之剂以养脾胃滋土之气不亦外乎况消渴之病者本湿寒之隂气极衰燥热之阳气太甚更服燥热之药则脾胃之气竭矣叔世不分五运六气之虚实而一概言热为实而虚为寒彼但知心火阳热一气之虚实而非臓腑六气之虚实也盖肺本清虚则温心本热虚则寒肝本温虚则清脾本湿虚则燥肾本寒虚则热假若胃冷为虚者乃胃中隂水寒气实甚而阳火热气衰虚也非胃土湿气之本衰故当温补胃中阳火之衰退其隂水寒气之甚又如胃热为实者乃胃中阳火实而隂水虚也故当以寒药㵼胃中之实火而养其虚水然此皆补泻胃中虚热水火所乘之邪非胃为湿者之本其余例同法夫补泻脾胃湿土之水气者润其湿者是补湿燥其湿者是泻湿土本湿故也凡臓腑诸气不必肾水独当寒心火独当热要知毎臓毎腑诸气和同宣而平之可也故余尝谓五常之道隂中有阳阳中有隂孤隂不长独阳不成但有一物皆备五行逓相济养是谓和平交互克伐是谓衰兴变乱失常患害由行故水少火多为阳实隂虚而病热也水多火少为隂实阳虚而病寒也其为治者泻实补虚以平为期而已矣故治消渴者补肾水隂寒之虚而泻心火阳热之实除肠胃燥热之甚济身津液之衰使道路散而不结津液生而不枯气血利而不澁则病日已矣况消渴者本因饮食服饵失宜肠胃干涸而气液不得宣平或耗乱精神过违其度或因大病隂气损而血液衰虚阳气悍而燥热欝甚之所成也故济衆云三消渴者皆由久嗜咸物恣食炙饮酒过度亦有年少服金石丸散积久石热结于胸中下焦虚热血气不能制石热燥甚于胃故渴而引饮若饮水多而小便多者名曰消渴若饮食多而不甚渴小便数而渐瘦者名曰消中若渴而饮水不絶腿消瘦而小便有脂液者名曰肾消如此三消者其燥热一也但有微甚耳余闻世之方多一方而通治三消渴者以其善消水糓而喜渴也然叔世论消渴者多不知本其言消渴者上实热而下虚冷上热故烦渴多饮下寒故小便多出本因下部肾水虚而不能制其上焦心火故上实热而下虚冷又曰水数一为物之本五行之先故肾水者人之本命之元不可使之衰弱根本不坚则枝叶不茂元气不固则形体不荣消渴病者下部肾水极冷若更服寒药则元气转虚而下部肾水转衰则上焦心火亢甚而难治也但以暖药补养元气若下部肾水得实而胜退上焦火则自然渴止小便如常而病愈也若此之言正与仲景相反所以巧言似是于理实违者也非徒今日之误误已久哉又如蒋氏药证病原中论消渴消中消肾病曰三焦五臓俱虚热惟有膀胱冷似氷又曰腰肾虚冷日増重又曰膀胱肾臓冷如泉始言三焦五臓俱虚热惟有膀胱冷似冰复言五臓亦冷且肾臓水冷言为虚其余热者又皆言其虚夫隂阳兴衰安有此理且其言自不相副其失犹小至于寒热差殊用药相反过莫大焉或又谓肾与膀胱属水虚则不能制火虚既不能制火故小便多者愈失之远矣彼谓水气实者必能制火虚则不能制火故阳实隂虚而热燥其液小便淋而常少隂实阳虚不能制水小便利而常多岂知消渴小便多者非谓此也何哉盖燥热太甚而三焦肠胃之腠理怫欝结滞致宻壅塞而水液不能渗泄浸润于外荣养百骸故肠胃之外燥热太甚虽复多饮于中终不能浸润于外故渴不止小便多出者如其多饮不能渗泄于肠胃之外故数溲也故余尽言原病式曰皮肤之汗孔者谓泄汗之孔窍也一名气门者谓泄气之门户也一名腠理者谓气液之隧道纹理也一名鬼门者谓幽㝠之门也一名𤣥府者谓𤣥微之府也然𤣥府者无物不有人之腑臓皮毛肌肉筋膜骨髓爪牙至于万物悉皆有之乃出入升降道路门户也故经曰出入废则神机化㓕升降息则气立孤危故非出入则无以生长壮老非升降则无以生长化收藏是知出入升降无器不有故知人之眼耳鼻舌身意神识能为用者皆由升降出入之通利也有所闭塞则不能用也若目无所见耳无所闻鼻不闻香舌不知味筋痿骨痺爪退齿腐毛髪堕落皮肤不仁肠胃不能渗泄者悉由热气怫欝𤣥府闭塞而致津液血脉荣卫清气不能升降出入故也各随欝结微甚而有病之大小焉病在表则怫欝腠理闭宻阳气不能散越故燥而无汗而气液不能出矣叔世不知其然故见消渴数溲妄言为下部寒尔岂知肠胃燥热怫欝使之然也予之所以举此世为消渴之证乃肠胃之外燥热痞闭其渗泄之道路水虽入肠胃之内不能渗泄于外故小便数出而复渴此数句足以尽其理也试取内经凡言渴者尽明之矣有言心肺气厥而渴者有言肝痺而渴者有言脾热而渴者有言肾热而渴者有言胃与大肠热结而渴者有言脾痺而渴者有言小肠瘅热而渴者有因病疟而渴者有因肥甘石药而渴者有因醉饱入房而渴者有因远行劳倦遇大热而渴者有因伤害胃干而渴者有因肾热而渴者有因病风而渴者虽五臓之部分不同而病之所遇各异其功燥热一也所谓心肺气厥而渴者厥论曰心移热于肺传为膈消注曰心热入肺久而传化内为膈热消渴多饮也所谓肝痺而渴者痺论曰肝痺者夜卧则惊多饮数小便如脾热而渴者痿论曰脾气热则胃干而渴肌肉不仁发为肉痿所谓肾热而渴者刺热论曰肾热病者先腰痛胻酸苦渴数饮身热热论曰少隂脉贯肾络于肺系舌本故口燥舌干而渴叔世惟言肾虚不能制心火为上实热而下虚冷以热药温补肾水欲令胜退心火者未明隂阳虚实之道也夫肾水属隂而本寒虚则为热心火属阳而本热虚则为寒若肾水隂虚则心火阳实是谓阳实隂虚而上下俱热明矣故气厥论曰肾气衰阳气独胜宣明五气论曰肾恶燥由燥肾枯水涸藏气发时论曰肾苦燥急食辛以润之夫寒物属隂能养水而泻心热物属阳能养火而耗水今肾水既不胜心火则上下俱热奈何以热药养肾水欲令胜心火岂不谬哉又如胃与大肠热结而渴者隂阳别论二阳结谓之消注曰阳结胃及大肠俱热结也肠胃藏热善消水谷又气厥论曰大肠移热于胃善食而瘦脉要精微论曰瘅成为消中善食而瘦如脾痺而渴者数饮而不得中气喘而争时发飱泄夫数饮而不得中其大便必不停留然则消渴数饮而小便多者止是三焦燥热怫欝而气衰也明矣岂可以燥热毒药助其强阳以伐衰隂乎此真实实虚虚之罪也夫消渴者多变聋肓疮癣痤疿之类皆肠胃燥热怫欝水液不能浸润于周身故也或热甚而膀胱怫欝不能渗泄水液妄行而面上肿也如小肠瘅热而渴者举痛论曰热气留于小肠肠中痛瘅热焦渴则便坚不得出矣注曰热渗津液而小便坚矣如言病疟而渴者疟论曰阳实则外热隂虚则内热内外皆热则喘而渴故欲饮冷也然阳实隂虚而为病热法当用寒药养隂泻阳是谓泻实补衰之道也如因肥甘石药而渴者竒病论曰有口甘者病名为何岐伯曰此五气之所溢也病名脾瘅瘅为热也脾热则四臓不禀故五气上溢也先因脾热故曰脾瘅又经曰五味入口藏于胃脾为之行其精气津液在脾故令人口甘也此肥美之所发也此人必数食甘美而多肥也肥者令人内热甘者令人中满故其气上溢转而为消渴通乎虚实论曰消瘅仆击偏枯痿厥气满发逆肥贵之人膏粱之疾也或言人惟胃气为本脾胃合为表里脾胃中州当受温补以调饮食今消渴者脾胃极虚益宜温补若服寒药耗损脾胃本气虚乏而难治也此言乃不明隂阳寒热虚实补㵼之道故妄言而无畏也岂知腹中论云帝曰夫子数言热中消中不可服芳草石药石药发癫芳草发狂注言多饮数溲谓之热中多食数溲谓之消中多喜曰癫多怒曰狂芳美味也石谓英乳乃发热之药也经又曰热中消中皆富贵人也今禁膏粱是不合其心禁芳草石药是病不愈愿闻其説岐伯曰芳草之味美石药之气悍二者之气急疾坚劲故非缓心和人不可服此二者帝曰何以然岐伯曰夫热气慓悍药气亦然所谓饮一溲二者当肺气从水而出也其水谷之海竭矣凡见消渴便用热药误人多矣故内经应言渴者皆如是岂不昭晣欤然而犹有惑者诸气过极反胜也者是以人多误也如阳极反似隂者是也若不明标本认似为是始终乖矣故凡见下部觉冷两膝如氷此皆心火不降状类寒水宜加寒药下之三五次则火降水升寒化自退然而举世皆同执迷至如易素二书弃如朽坏良可悲夫故处其方必明病之标本达药之所能通气之所宜而无加害者可以制其方也已所谓标本者先病而为本后病而为标此为病之本末也标夲相传先当救其急也又云六气为本三隂三阳为标盖为病臓病最急也又云六气为胃之本假若胃热者胃为标热为本也处其方者当除胃中之热是治其本也故六气乃以甚者为邪衰者为正法当泻甚补衰以平为期养正除邪乃天之道也为政之理补贱之义也大凡治病明知标本按法治之何必谋于衆隂阳别论曰谨熟隂阳无与衆谋标本病传论知标知本万举万当不知标本是谓妄行至真要大论曰知标知本用之不殆明知逆顺正行无问不知是者不足以言诊适足以乱经故大要曰粗工嘻嘻以为可知言热未巳寒病复起同气异形迷诊乱经此之谓也夫标本之道要而愽小而大可以言一而知百言标与本易而弗损察本与标气可令调明知胜复为万民式天之道毕矣天元纪大论曰至数极而道不惑可谓明矣所谓药之巧能者温凉不同寒热相反燥湿本异云云前已言之矣斯言气也至于味之巧能如酸能收甘能缓辛能散苦能坚咸能软酸属木也燥金主于散落而木反之土湿主于缓而水胜之故能然也若能燥湿而坚火者苦也易曰燥万物者莫熯乎火凡物燥则坚也甘能缓急而散结甘者土也燥能急结故缓则急散也辛能散抑散结润燥辛者金也金主散落金生水故也况抑结散则气液宣行而津液生也藏气发时论曰肾苦燥急食辛以润之开腠理致津液通气也咸能软坚咸者水也水润而柔故胜火之坚矣此五臓之味也其为五味之本也淡也淡胃土之味也胃土者地也地为万物之本胃为一身之本天元纪大论曰在地为化化生五味故五味之本淡也以配胃土淡能渗泄利窍夫燥能急结而甘能缓之淡为刚土极能润燥缓其急结令气通行而致津液渗泄也故消渴之人其药与食皆宜淡剂至真要大论曰辛甘发散为阳酸苦涌泄为隂咸味涌泄为隂淡味渗泄为阳六者或散或收或缓或急或燥或润或坚或䎡所以利而行之调其气也本草云药有三品上品为君主养命小毒以应天中品为臣主养性常毒以应人下品为佐使主治病大毒以应地不在三品者气毒之物也凡此君臣佐使者所以明药之善恶也处方之道主治病者为君佐君者为臣应臣之用者为佐使适其病之所根有君臣佐使竒偶小大之制明其歳政君臣脉位而有逆顺反正主疗之方随病所宜以施用其治法多端能备所用者良工也寒者热之热者寒之温者清之清者温之结者散之散者收之微者逆而制之甚者从而去之燥者润之湿者燥之坚者䎡之䎡者坚之急者缓之客者除之留者却之劳者温之逸者行之惊者平之衰者补之甚者泻之吐者下之摩之益之薄之刼之开之发之灸之制之适足为用各安其气必清必凈而病气衰去臓腑和平归其所宗此治之大体也隂阳应象论曰治不法天之纪不明地之理则灾害至矣又六节藏象论曰不知年之所加气之所衰不可以为功也今集诸经验方附于篇末神白散治真隂素被损虚多服金石等药或嗜炙咸物遂成消渴桂府滑石甘草右为细末每服三钱温水调下或大渴欲饮冷者新汲水尤妙猪肚丸治消渴消中猪肚黄连括蒌麦门冬知母右四味为细末纳猪肚中线缝安置甑中蒸极烂熟就热于木臼中捣可丸如硬少加蜜丸如梧桐子大毎服三十丸渐加至四五十丸渴则服之如无木臼以沙盆中用木杵研亦可以烂为妙矣葛根丸治消渴消肾葛根括蒌鈆丹附子右四味捣罗为细末炼蜜为丸桐子大毎服十丸日进三服治日饮硕水者春夏去附子胡粉散治大渴百方疗不瘥者亦治消肾鈆丹胡粉各半两括蒌甘草泽泻石膏赤石脂白石脂各半两右八味为细末水服方寸匕日二服壮者一匕半一年病一日愈二年病二日愈渴甚者二服腹痛者减之如丸服亦妙每服十丸多则腹痛也三黄丸主治男子妇人五劳七伤消渴不生肌肉妇人带下手足发寒热者春三月黄芩大黄黄连夏三月黄芩大黄黄连秋三月黄芩大黄黄连冬三月黄芩大黄黄连右三味随时加减捣为细末炼蜜和丸如大豆大毎服五丸日三服不去者加七丸服一月病愈尝试有验矣人参白术散治胃膈瘅热烦闷不欲食或瘅成为消中善食而瘦或燥欝甚而消渴多饮而数小便或热病或恣酒色误服热药者致脾胃真隂血液损虚肝心相搏风热燥甚三焦肠胃燥热怫鬰而水液不能宣行则周身不能润湿故瘦瘁黄黒而燥热消渴虽多饮而水液终不能浸润于肠胃之外渴不止而便注为小便多也叔世流俗不明乎此妄为下焦虚冷误死多矣又如周身风热燥欝或为目瘴瘫疽疮疡上为喘𠻳下为痿痺或停积而湿热内甚不能传化者变水肿腹胀也凡多饮数溲为消渴多食数溲为消中肌肉消瘦小便有脂液者为消肾此世之所传三消病也虽无所不载以内经考之但燥热之微甚者也此药兼疗一切阳实隂虚风热燥欝头目昏眩风中偏枯酒过积毒一切肠胃澁滞壅塞疮癣痿痺并伤寒杂病烦渴气液不得宣通并宜服之人参白术当归芍药大黄山栀子泽泻已上各半两连翘苽蒌根干葛茯苓已上各一两官桂木香藿香各一分寒水石甘草石膏滑石盆硝各半两右为麄末每服五钱水一盏生姜三片同煎至半盏绞汁入蜜少许温服渐加十余钱无时日三服或得臓腑䟽利亦不妨取効更妙后却常服之或兼服消痞丸似觉肠胃结滞或湿热内甚自利者去大黄芒硝人参散治身热头痛或积热黄瘦或发热恶寒畜热寒战或膈痰呕吐烦热烦渴或燥湿泻痢或目疾口疮或咽㗋肿痛或中风昏眩或蒸热虚汗肺痿劳嗽一切邪热变化真隂损虚并宜服之石膏寒水石滑石甘草人参右为细末每服二钱温水调下或冷水亦得三消之论刘河间之所作也因麻征君寓汴梁暇日访先生后裔或举教医学者即其人矣征君亲诣其家求先生平昔所着遗书乃出三消论气宜病机三书未传于世者又多不全止取三消论于卷首増写六位藏象二图其余未遑润色即付友人穆子昭子昭乃河间门人穆大簧之后也时覔官于京师方且告困征君欲因是而惠之由是余从子昭授得一本后罹兵火遂失其传偶于乡人霍司承君祥处复见其文然传写甚误但依倣而録之以待后之学者详为刋正云时甲辰年冬至日绵溪野老书续方栢亭东久亭寺僧悟大师传经验方治饮水百盃尚犹未足小便如油或如杏色服此药三五日小便大出毒归于下十日永除根本此方令子和辨过云是重剂可用悟公师亲验水银钖牡蛎蜜陀僧知母紫花苦参贝母黄丹苽蒌根右为细末男子用不生儿猪肚一箇内药妇人用獖猪肚一箇麻线缝之新瓦一合绳系一两遭米一升更用苽蒌根末半斤却于新水煑熟取出放冷用砂盆内研烂就和为丸如猪肚丸法用之儒门事亲卷十三儒门事亲卷十四钦定四库全书儒门事亲卷十四金张从正撰扁鹊华陀察声色定死生诀要病人五臓已夺神明不守声嘶者死病人循衣缝谵语者不可治病人隂阳俱絶掣衣撮空妄言者死病人妄语错乱及不能言者不治热病者可治病人隂阳俱絶失音不能言者三日半死病人两目有黄色起者其病方愈病人面黄目青者至期而死病人面黄目赤不死赤如衃血者死病人面黄目白者不死白如枯骨者死病人面黄目黒者不死黑如苔死病人面黑目青者不死病人面目俱黄者不死病人面青目白者死病人面黑目白者不死病人面赤目青者六日死病人面黄目青者九日必死是谓乱经饮酒当风邪入胃经胆气妄泄目则为青虽天救亦不可生病人靣赤目白者十日死忧恚思心气内索靣色反好急棺椁病人面白目黑者死此谓荣华已去血脉空索病人面黑目白八日死肾气内伤病因留损病人面青目白五日死病人着床心痛短气脾气内竭后百日复愈能起傍徨因坐于地其上倚床能治此者也病人耳目鼻口有黑色起入于口者必死病人目无精光若土色不受饮食者四日死病人目精光及牙齿黑色者不治病人耳目及颧颊赤者死在五日中病人黑色出于额上髪际直鼻嵴两颧上者亦死在五日中病人黑色出天中下至上颧上者死病人及健人黑色若白色起入目及鼻口死在三日中病人及健人面忽如马肝色望之如青近之如黑者死病人面黑直视恶风者死病人面黑唇青者死病人面青唇黑者死病人面黑两脇下满不能自转反者死病人目不回直视者一日死病人头目久痛卒视无所见者死病人隂结阳絶目睛脱恍惚者死病人隂阳竭絶目眶陷者死病人眉系倾者七日死病人口如鱼口不能复闭而气出多不反者死病人卧遗尿不觉者死病人尸臭者不可治肝病皮黑肺之日庚辛死心病目黑肾之日壬癸死脾病唇青肝之日甲乙死肺病颊赤目肿心之日丙丁死肾病靣肿唇黄脾之日戊巳死青欲如苍璧之泽不欲如蓝赤欲如帛裹朱不欲如赭白欲如鹅羽不欲如枯骨黑欲如黑漆不欲如炭黄欲如罗裹雄黄不欲如土目赤色者病在心白在肺黑在肾黄在脾青在肝黄色不可名者病在胸中诊目病赤脉从上下者太阳病也从下上者阳明病也从外入内者少阳病也诊寒热瘰疬目中有赤脉从上下至瞳子见一脉一歳死见一脉半一歳半死见二脉二歳死见二脉半二歳半死见三脉三歳死诊牙齿痛按其阳明之脉来太过者独热在右右热热在左左热热在上上热热在下下热诊血者脉多赤多热多青多痛多黑多黄多痺多赤多黑多青皆见者寒热身痛面色微黄齿垢黄爪甲上黄疸也安卧少黄赤脉小而濇者不嗜食诊百病死生诀第七诊伤寒热盛脉浮大者生沉小者死伤寒已得汗脉沉小者生浮大者死温病三四日已下不得汗脉大疾者生脉细小难得者死不治温病穣穣大热其脉细小者死温病下利腹中痛甚者死不治温病汗不出出不至足者死厥逆汗出脉坚强急者生虚缓者死温病二三日身体热腹满头痛食如故脉直而疾者八日死四五日头痛腹痛而吐脉来细强十二日死八九日头不疼身不痛目不变色不变而反利脉来喋喋按之不弹手时时心下坚十七日死热病七八日脉不软不散者当有瘖瘖后三日温汗不出者死热病七八日其脉微细小便不利加暴口燥脉代舌焦干黑者死热病未得汗脉盛躁疾得汗者生不得汗者难瘥热病已得汗脉静安者生脉躁者难治热病已得汗大热不去者亦死热病已得汗热未去脉微躁者慎不得刺治热病发热热甚者其脉隂阳皆竭慎勿刺不汗出必下利诊人被风不仁痿蹷其脉虚者生坚急疾者死诊癫病虚则可治实则死诊癫病脉实坚者生脉沉细者死又癫疾脉得大滑者久而自已其脉沉小急实不可疗小坚急者亦不可疗也诊头痛目痛久视无所见者死诊人心腹积聚其脉坚强急者生虚弱者死又实强者生沉者死其脉大腹大胀四肢逆冷其人脉形长者死腹胀满便血脉大时絶极下血小疾者死肠澼便血身热则死寒则生肠澼下白沫脉沉则生浮则死肠澼下脓血脉悬絶则死滑大则生肠澼之属身热脉不悬絶滑大者生悬濇者死以臓期之肠澼下脓血脉沉小留连者生数疾且大有热者死肠澼筋挛其脉小细安静者生浮大紧者死洞泄食不化不得留下脓血脉微小连者𦂳急者死洩注脉缓时小结者生浮大数者死蚕蚀隂注其脉虚小者生𦂳急者死欬𠻳脉沉𦂳者死浮直者浮软者生小沉伏匿者死欬𠻳羸瘦脉形坚大者死欬脱形发热脉小坚急者死肌瘦下脱形热不去者死欬而呕腹胀且洩其脉弦急欲絶者死吐血衂血脉滑小弱者生实大者死汗若衂其脉小滑者生大躁者死吐血脉𦂳强者死滑者生吐血而欬上气其脉数有热不得卧者死上气脉数者死谓损形故也上气喘息低昻其脉滑手足温者生脉澁四肢寒者死上气靣浮肿肩息其脉大不可治加利必死上气注液其脉虚宁伏匿者生坚强者死寒气上攻脉实而顺滑者生实而逆滑者死病瘅脉实大病久可治脉弦小坚急病久不可治消渴脉数大者生细小浮短者死消渴脉沉小者生实坚大者死水病脉洪大者可治㣲细不可治水病胀闭其脉浮大软者生沉细虚小者死水病腹大如鼓脉实者生虚者死卒中恶咯血数升脉沉数细者死浮大疾快者生卒中恶腹大四肢满脉大而缓者生𦂳大而浮者死紧细而㣲亦生疮腰嵴彊急瘈瘲皆不可治寒热瘈瘲其脉代絶者死金疮血出太多其脉虚细者生数实大者死金疮出血脉沉小者生浮大者死斫疮出血一二升脉来大二十日死斫刺俱有病多少血出不自止者其脉来大者七日死滑细者生从头顿仆内有血腹胀满其脉坚彊者生小弱者死人为百药所中伤脉澁而疾者生微细者死洪大而迟者生人病甚而脉不调者难治脉洪大者易瘥人内外俱虚身体冷而汗出微呕而烦扰手足厥逆体不得安静者死脉实满手足寒头热春秋生冬夏死老人脉㣲阳羸隂强者生脉大而加加者死隂弱阳彊脉至而代期月而死尺脉濇而坚为血实气虚也其发病腹痛逆满气上行此为妇人胞中絶伤有恶血久成结瘕得病以冬时黍当赤而死尺脉细而㣲者血气俱不足细而来有力者是糓气不充病得节輙动枣叶生而死此病秋时得之左手寸口脉偏动乍大乍小不齐从寸至闗闗至尺三部之位其脉动各异不同其人病仲夏得之此脉桃花落而死右手寸口脉偏沉伏乍小乍大朝浮大而暮沉伏浮大即太过上出鱼际沉伏即下不止闗中往来无常时复来者榆华枯而死右手尺部脉三十动一止有须臾还二十动止乍动乍踈连连相因因不与息数相应其人虽食糓犹不愈蘩草生而死右手尺部脉四十动而一止止而复来来逆如循张弓弦絙絙然如两人共一索至立冬死病机诸风掉眩皆属于肝甲乙木也木欝达之诸寒收引皆属于肾壬癸水也水鬰泄之诸气膹欝皆属于肺庚辛金也金欝折之诸湿肿满皆属于脾戊己土也土欝夺之诸痛痒疮疡皆属于心丙丁火也火欝发之诸热瞀瘈皆属于火诸厥固泄皆属下诸痿喘呕皆属于上上谓上焦心肺气也炎热薄烁承热分化肺之气也热欝化上故病属上焦诸禁鼓慄如丧神守皆属于火热之内作诸颈项强皆属于湿太阳伤湿诸逆冲上皆属于火炎上之性用也诸胀腹大皆属于热热欝于内肺胀所生诸躁狂越皆属于火热盛于胃及四末也诸暴强直皆属于风阳内欝而隂行于外诸病有声鼓之如鼔皆属于热诸热胕肿疼酸惊骇皆属于火诸转反戾水液浑浊皆属于热反戾筋转也水液小便也诸病水液澄彻清冷皆属寒上下所出及吐出溺出也诸呕吐酸暴注下迫皆属于热故大要曰谨守病机各司其属有者求之无者求之盛者责之虚者责之必先五胜踈其血气令其调达而致和平此之谓也五胜谓五行更胜也标本运气歌少阳从本为相火太隂从本湿土坐厥隂从中火是家阳明从中湿是我太阳少隂标本从隂阳二气相包裹风从火断汗之宜燥与湿兼下之可万病能将火湿分彻开轩岐无缝鏁辨十二经水火分治法胆与三焦寻火治肝和包络都无异脾肺尝将湿处求胃与大肠同湿治恶寒表热小膀温恶热表寒心肾炽十二经最端的四经属火四经湿四经有热有寒时攻里解表细消息湿同寒火同热寒热到头无两説六分分来半分寒寒热中停真浪舌休治风休治燥治得火时风燥了当觧表时莫攻里当攻里时莫觧表表里如或两可攻后先内外分多少敢谢轩岐万世恩争奈醯鸡笑天小治病不读本草焉知药性专泥药性决不识病假饶识病未必得法识病得法工中之甲六陈药有六味陈久为良狼茱半橘枳实黄十八反本草名言十八反半蒌贝蘝及攻乌藻㦸遂芫俱战草诸参辛芍叛藜芦运气歌病如不是当年气看与何年运气同只向某年求治法方知都在至真中五不及坎一丁三土五中一七癸九是灾宫胜复都来十一位谁知臓腑与宫同断病人生死灵枢经云人有两死而无两生阳气前絶隂气后竭其人死身色必青隂气前絶阳气后竭其人死身色必赤故隂竭则身青而冷阳竭则身赤而温四因夫病生之类其有四焉一者始因气动而内有所成二者始因气动而外有所成三者不因气动而病生于内四者不因气动而病生于外因气动而内成者谓积聚症瘕瘤气瘿起结核癞癎之类是也不因气动而病生于内者谓流饮澼食饥饱劳损宿食霍乱悲恐喜怒想慕忧结之类不因气动而病生于外者谓瘴气贼魅虫蛇蛊毒蜚食鬼击冲薄坠堕风寒暑湿斫射刺割挞朴之类也如此四类有独治内而愈者有兼治内而愈者有独治外而愈者有兼治外而愈者有先治内后治外而愈者有先治外后治内而愈者有湏解毒而攻击者有湏无毒而调引者凡此之类方法所施或重或轻或缓或急或收或散或润或燥或耎或坚方士之用见解不同各擅已心好丹非素故复问之五苦六辛五苦六辛从来无解盖史家阙其疑也一日征君以此质疑于张先生先生亦无所应行十五里忽然有所悟欣然廻告于麻征君以为五苦者五臓为里属隂宜用苦剂谓苦涌泄为隂六辛者六腑为表属阳宜用辛剂谓辛甘发散为阳此其义也征君大服其识鍳深远凿昔人不传之妙故曰知其要者一言而终不知其要者流散无穷儒门事亲卷十四儒门事亲卷十五钦定四库全书儒门事亲卷十五金张从正撰疮疡痈肿第一治蝼蛄疮良姜白芨沥青已上各等分右为细末嚼芝蔴水同熬为膏入冷水共定用绯绢片火熨斗作膏药贴疮上又方千年石灰茜根烧灰右为细末用水调鸡翎涂上水沉金丝膏贴一切恶疮沥青白胶已上各一两春秋宜用油夏宜油臈二钱半冬宜用油䗶四钱右件镕开油䗶下沥青白胶用槐枝搅匀绵子泸过入冷水中扯一千余遍如疮透了喫数丸作剂于疮口填者亦妙摊纸上贴勿令火炙乳香散治下疳乳香没药轻粉黄丹龙骨乌鱼骨黄连黄芩铜碌已上各等分麝香右为细末先以温浆水洗过贴疳疮上治蛇伤方右用蒲公英科根作埿贴于伤处用白面膏药贴之紫金丹治疔疮白矾四两黄丹二两右用银石器内镕矾作汁下丹使银钗子搅之令紫色成也用文武火无令太过不及如有疮先以週围挑破上药用唾津涂上数度着无令疮干其疮溃动取疔出也兼疮颜色红赤为効如药末成就再杵碎炒令紫色治疔疮生蜜与隔年葱一处研成膏右先将疮週回用竹鍼刺破然后用疮药于疮上摊之用绯绢盖覆如人行二十里觉疔出然后以热醋汤洗之千金托里散治一切发背疔疮连翘黄蓍厚朴川芎防风桔梗白芷芍药官桂木香乳香当归没药甘草人参右为细末每服三钱用酒一椀盛煎三沸和滓温服膏子贴之二圣散治诸疮肿黄丹白矾右为细末毎服干掺疮口上后用保生锭子揑作饼子贴之保生锭子芭荳金脚信雄黄轻粉碙砂麝香右件为末用黄䗶一两半化开将药和成锭子冷水浸少时取出旋揑作饼子如钱眼大将疮头拨破毎用贴一饼子次用神圣膏药封贴然后服托里散若疮气透里危者服破棺散用神圣膏神圣膏药贴治一切恶疮当归没药白芨乳香藁本琥珀黄丹木鳖子胆矾粉霜黄䗶白胶芭荳槐柳枝清油右件一处先将槐柳枝下油内煑焦取出次后下其余药物煑得极焦亦捞出却将油澄清再熬成膏子用绯绢上摊破棺丹大黄甘草荆三稜山栀子牵牛末右为细末炼蜜为丸如弹子大每服半丸食后酒半盏研化服之忌冷水三圣散治臁疮疔疮搭手背疽等疮葱白一斤马苋一斤石灰一斤右三味湿捣为团隂干为细末贴疮如有死肉者宜先用溃死肉药溃死肉药方炊饭尖一等半两入芭荳二箇一等半两一等半两入芭荳五箇右先用二芭荳纳疮如不溃再用纳三芭荳又不溃用五芭荳者更用丹砂炒红色掺疮口追出清水其恶肉未尽至追出赤水是恶肉尽更用三圣散贴上用膏药傅之治臁疮久不愈者以川乌头黄蘗各等分为末用唾津调涂纸上贴之治一切恶疮方以天茄叶贴之或为细末贴之亦妙又方用臈月人中白烧灰油调涂疮疥上又方以瓦松不以多少隂干为末先用槐枝葱白汤洗之过掺之立効灸疮久不敛者更妙又方以蒲公英捣之贴一切恶疮诸刺替针丸治一切恶疮川乌草乌五灵脂轻粉粉霜又方加斑猫二十箇芭荳二十箇右将三件为末硏令匀次入轻粉粉霜研匀又入斑猫芭荳以水调煳为锭子悬蒌散治发背恶疮悬蒌一箇大黄金银花当归皂角刺右剉碎用酒一椀煎至七分去滓温服如有头者加黍粘子治附骨痈及一切恶疮当归甘草山栀子木鳖子右为细末每服三五钱冷酒调服之治诸恶疮白殭蚕大黄二味各等分右为细末生姜自然汁与蜜同和为剂丸如弹子大毎服一丸细嚼治恶疮死肉铤子芭荳五灵脂黄丹加枯白矾右为细末以煳和丸铤子入疮内用之当归活血散治疮疡未发出内痛不可忍及妇人产前后腹痛当归没药乳香白芍药疮疡者加人参木香妇人加赤芍药右为细末每服一钱水一中盏煎至七分和滓温服日二服妇人酒煎疮既发不湏用薰恶疮方紫花地丁右取根㬠干用四箇半头塼垒成炉子烧着地丁用络垤塼一枚盖了使令塼眼内烟出薫恶疮出黄水自愈治虵疮用蒲公英科根作埿贴于伤处用白膏药封之接骨散并治恶疮金头蜈蚣金色自然铜乳香铜钱金丝水蛭没药右为细末如疮肿处津调半钱涂立止痛如见得出脓先用麄药末少许小油少半匙同打匀再入少半匙再打匀又入前药接骨散半钱再都用银钗子打成膏子用鸡翎扫在疮肿处立止痛天明一宿自破便効如打折骨头并损伤可用前项接骨散半钱加马兠苓末半钱同好酒一大盏热调连滓温服如骨折损立接定不疼如不折了喫了药立便止住疼痛此方屡经効騐不可具述服药觑可以食前服食后服又外用接骨药陈烂麻根乱丝右取肥松节噼碎约量多少先放三两根于新瓦上都于上外三味在上烧着存性就硏为末如生再烧研为度后入五灵脂或半两如疼入好乳香少许和药如茶褐色为度用布条子约纒一遭先摊小黄米粥匀上撒上药末匀纒定折处上又用软帛三五重上又竹箪子纒勒得𦂳慢得中初三日换上一次再后五日换一次又七日再换上一次无有不接者赤龙散消散一切肿毒野卜桃根红者去麄皮为末新水调涂肿上频扫新水便痈方牡蛎大黄甘草悬蒌右酒浸露一宿服之以利为度又方冬葵子为末酒调下三两服又方皂角不蛀者烧过隂干为末酒调服立効皂角子七箇水服之亦効又方胡桃七箇烧过隂干硏为末酒调服之不过三服又方生蜜米粉调服休喫饭利小便为度治疮无头者蛇退皮于肿处贴之又方皂角刺烧灰隂干右为末毎服三钱酒调嚼葵菜子三五箇前药送下生肌歛疮药白蔹定粉黄丹右同为细末洗凈疮口干贴之治诸疮水度肿者生白矾末水调涂之自消接骨药铜钱木香自然铜麝香右为极细末如在上食后毎服三匙头嚼丁香一枚乳香一粒无灰酒一小盏在下食前如不折其药反出服罢其痛不可当勿疑待一日如骨未接再服如前老者十余日少者不过五七日万圣神应丹出箭头茛菪科右于端午日前一日持不语寻见茛菪科言道先生你却在这里那道罢用柴灰自东南为头围了用木椑子撅取了根週回土次日端午日未出时依前持不语用镬口一镬取出土用净水洗了不令鸡犬妇人见于净室中以石臼捣为泥丸如弹子大黄丹为衣以纸袋封了悬于髙处隂干如有人着箭不能出者用绯绢盛此药讫放脐中用绵裹肚系了先用象牙末于疮口上贴了后用前药如疮口生合用刀子利开贴之治冻疮腊月雀脑子烧灰研细小油调涂冻疮口上又方以正黄蘗为细末用乳汁调涂疮口上又方山药少许生于新瓦上磨为埿涂疮口上治手足裂白芨不以多少为末水调涂裂处治靣上疮用𨫼子底黑煤于小油中以匙打成膏子摊在纸上疮上贴之治金疮血不止白薇末贴之立止善应膏药黄丹南乳香没药当归木鳖子白蔹白矾官桂杏仁白芷已上各一两新柳枝右除黄丹乳末等外八件用芝麻油五斤浸一宿用鐡锅内煎令黄色药不用次入黄丹锅内柳条搅令黄色方可掇下用柳枝搅出大烟入乳没匀令冷倾在磁盆内候药硬用刀子切作块子油纸封裹接骨丹五灵脂茴香右二味为细末另研乳香为细末于极痛处掺上用小黄米粥涂了后用二味药末掺于上再用帛子裹了用木片子纒了少壮人二日効老者五六日効治癣如圣丸黄蘖黄芩黄连防风已上各半两白殭蚕全蝎轻粉右为细末羊蹄根汁浸蒸饼为丸如梧桐子大毎服二三十丸嚼羊蹄根汁送下随病人上下分食前后又羊蹄汁涂癣治小儿癣杂疮白胶香黄蘗轻粉右为细末羊骨髓调涂癣上治瘰疬方斑猫赤小荳白殭蚕苦丁香白丁香磨刀泥右各等分为细末十歳已上服一钱二十已上服二钱五更用新汲水一盏调下比至辰时见効女人小便见赤白色三两次男子于大便中见赤色白色为効当日服白粘粥不得喫别物大忌油腻患三四年者只一服七八年者再一服玉饼子治瘰疬一切恶疮软疖右用白胶一两磁器内镕开去滓再于磁开后以萆蔴子六十四箇作泥入胶内搅匀入小油半匙头柱㸃水中试硬软添减胶油如得所量疮大小以绯帛摊膏药贴之一膏药可治三五疖又方治瘰疬小龙肚肠鳖殻裙襕川练子牡蛎大黄牛旁子皂角子右为细末蒸饼为丸如菉荳大每服十五丸食后艾汤下日三服又方将腊月猫粪用新瓦两箇合在内外用盐泥固济烧成灰以小油调涂疮口上又方取小左盘龙不以多少为末陈米饭搜和得所丸如梧桐子大毎服三五十丸却用陈米汤送下治眉炼头疮小麦不以多少烧冷黑色存性为末以小油调涂疮上治小儿痜疮羊粪熬汤洗去痂用屋悬煤炒罗为末以小油涂疮上圣灵丹治打扑肭损痛不可忍者乳香乌梅白莴苣子白米右再入乳钵内研数百下炼蜜为丸如粟大细嚼热汤下病在上食后在下食前出靥方右用荞麦楷一担不烂者烧灰存性入石灰半斤同灰一齐过令火减然后以热水霖灰窝淋下灰水用鐡器内煑以潦起搅成膏子于靥上㸃自出或先以草茎刺破亦可又方桑柴灰石灰淋汁熬成膏草茎刺破㸃以新水沃之忌油腻等物烧汤火方多年庙上与走兽为末小油调涂烧汤火疮立効又方生地黄汁入小油䗶同熬成膏磁器内盛用鸡趐扫烫处又方培上青苔烧灰小油调涂烧烫处治烧烫方生地黄旋取新者烂捣取自然汁入小油黄䗶少许银石器中熬成膏子用鸡翎扫疮上又方血余灰用腊猪脂调涂又方寒水石烧过为细末水调涂之枯瘤方砒碙砂黄丹雄黄粉霜轻粉已上各等一钱班猫朱砂乳香没药同研为末粥煳为丸揑作碁子様爆干先灸破瘤顶三炷为则上以疮药饼盖上用黄蘗末以水调贴之数日自然干枯落下又方以铜碌为末草刺破瘤掺在上以膏药涂之治头面生瘤子用蛛丝勒瘤子根三二日自然退落乳香散贴杖疮肿痛大黄黄连黄蘗黄芩已上各三钱乳香没药已上各一钱脑子右四味为末后入三味冷水调匀摊于绯绢上贴杖疮上治疳疮马明退烧灰轻粉乳香右研为细末先以温浆水洗凈干掺之治疳疮久不愈者海浮石金银花右海石二停金银花一停同为细末毎服二钱半如签茶一般日用二服疮在上食后在下食前服如病一年服药半年则愈泻肺汤治肺痈喘急坐卧不安桑白皮甜葶右二味麄末毎服三钱水一盏煎至六分去滓食后温服以利为度桔梗汤治肺痈吐脓桔梗甘草右为麄末毎服六七钱水二盏煎至半盏去滓空心服湏臾吐脓立愈黄蘖散治鹏窠徼腰等疮黄蘗白芨白蘝已上各等分黄丹右为细末凉水调涂口齿咽㗋第二地龙散治牙痛地龙𤣥胡索荜拨已上各等分右为细末毎用一字用绵子裹随左右痛于耳内塞之牙宣药荜拨胡椒良姜乳香麝香细辛青盐雄黄已上各等分右为细末先以温浆水刷凈后用药末于痛处擦追出顽涎休吐了𠻳数十次痛立止忌油腻一二日仙人散地骨皮青盐黍粘子细辛右为细末入麝香少许毎用一字临卧擦牙茶酒嗽良久吐出又方石膏细辛柳椹已上各等分右为末擦之治牙疳米二停盐一停盆减麝香白矾右相合水拌匀纸包裹烧黑燋为末贴疮上立止治牙痛口噙氷水一口用大黄末纸捻随左右痛处鼻内㗜之立止又方韶脑好朱砂右为末毎用少许擦痛处又方好红荳花减右为末随牙痛处左右鼻内㗜之又方华细莘白茯苓川升麻荜拨青盐明石膏川芎不蛀皂角已上各等分右为细末早晩刷牙温水嗽之牙痛处更上少许又方以芭荳去皮用针刺于灯焰上灸令烟出薫牙痛处薫三五上又方髙良姜一块全蝎一只右为细末先用酸浆水嗽牙次用药末擦之流下涎水即愈又方治牙疼花减填牙坑痛立止又方枯白矾热水嗽之治走马咽痺右用芭荳去皮以绵子㣲裹随左右塞于鼻中立透如左右俱有者用二枚又方用生白矾研细涂于绵针上按于喉中立破绵针用榆条上用绵纒作枣大是也又一法如左右㗋痺于顶上分左右头髪用手挽㧞之剥然有声立効此法年幼时常见郑六嫂救人甚多不得其诀近与子正话及方得其传又一法以马勃吹咽㗋中立止治㗋痺大黄朴硝白殭蚕右件同为细末水煎量虚实用以利为度口疮方白矾黄丹右二味为细末掺疮上立愈目疾证第三治倒睫拳毛将川山甲以竹箪子刮去肉用羊腰窝脂去皮膜仍将川山甲于炭上炙令黄色用脂擦去山甲上如此数遍令酥为末随左右眼噙水鼻内㗜一字一月余见効又方木鳖子木贼地龙赤龙爪右为细末摘去倒睫毎日以纸捻蘸药㗜之一日三五次又方穿山甲地龙蝉殻五倍子已上各等分右为细末如用药时先将拳毛摘尽后用药一字随左右鼻内㗜之次日目下如线様㣲肿是验也贴赤眼取青泥中蛆淘凈㬠干为末赤眼上干贴之甚妙贴赤瞎芦甘石宻陀僧黄连朴硝右方先将黄连用水熬成汁入童子小便再同熬后下硝又熬少时用火煅炉甘石红黄连汁内淬七次与宻陀僧末同为末临卧贴之贴赤眼铜碌轻粉牙硝脑子麝香右研细末干贴之截赤眼方黄连緑矾杏子甘草铜碌各等分右为麄末水煎洗甚効碧霞丹治赤眼暴发并治赤瞎铜碌白土芒硝右件各分为末丸如皂子大每用白汤研化一丸洗之立効汾州郭助教家神圣眼药蕤仁金精石银精石炉甘石赤石脂滑石宻陀僧髙良姜秦皮黄丹铜碌碙砂硼砂乳香盆硝青塩脑子麝香已上并少用之右用东流水三升先入蕤仁次下余味等白沙蜜一斤熬至二升以线绢细泸过澄清入前药搅之匀㸃视星膏白沙蜜一斤蜜陀僧新柳筭子右用腊雪水五升与蜜镕调入药与柳筭子同贮于磁瓶中以柳木塞瓶口油绢封勒于黑荳锅中熬从朝至暮仍用柳棒阁瓶防倾侧用文武火叧添一锅荳水滚下旋于叧锅中取水添之熬成用重绵泸凈却入瓶中用井水浸三两日埋在雪中更妙频㸃为上复明膏治外障白丁香㨂黄连防风新柳枝右好四味用新水一升半雪水更妙春秋两三时冬月一宿以银石器内熬至六分泸去滓叧用蜜一斤蜜陀僧研极细末三字入蜜搅匀叧熬以无漆匙撩㸃下蜜中急搅候沸汤定一人搅蜜一人旋又搅药汁都下在内搅匀再熬三两沸色稍变用新绵三两重泸去滓盛器内㸃眼如常本方每药半合用片脑一麦粒大不用亦可锭子眼药黄丹黄蘗黄连枯白矾炉甘石铜碌碙砂川乌干姜蝎稍信乳香没药右为细末入荳粉四两浇蜜和就如大麦许铤子于眼大眦头待药化泪出为効治冷泪目昏宻䝉花甘菊花杜蒺藜石决明木贼白芍药甘草右件各等分为细末茶清调下一钱服半月后加至二钱又方干姜肥者为末每用一字洗汤㸃洗又方贝母一枚腻白者胡椒七粒为末㸃之单治目昏荆芥穗地骨皮楮实已上各等分右为细末炼蜜为丸桐子大毎服二十丸米饮汤治一切目昏川椒甘菊花生地黄右将地黄泥与前药末同和作饼子透风处隂干再为末以蜜为丸桐子大毎服三十丸食后茶清送下洗眼黄连散当归赤芍药黄连黄蘗各等分右细剉以雪水或甜水浓煎汁热洗治一切风毒赤目诸物入眼中好墨清水研倾入眼中良久即出㸃攀睛瘀肉黄丹白矾右将白矾于银器内化成汁入黄丹末在内以银匙儿搅匀更入乳香没药各一钱慢火不住手搅令枯干为粉候冷研极细熟绢罗过后入鹰条一钱半血竭二分麝香少许轻粉三分粉霜二分共研极匀如粉再以熟绢罗过细末㸃之大有神効青金散芒硝螺青没药乳香已上各少许右为细末毎用少许鼻内㗜之治雀目真正蛤粉右油䗶就热和为丸如皂子纳于猪腰子中麻纒蒸熟食之可配米粥头靣风疾第四治䵟䵳风刺方苦参红芍药冬苽二味各四两𤣥参右为末毎用一字用手洗靣上猪蹄膏洗靣上䵟药右用猪蹄一副刮去黑皮切作细片用慢火熬如膏粘用罗子泸过再入锅内用蜜半盏又用白芷黑荳苽蒌白芨白蘝苓苓香藿香各一两鹅梨右将七味药为末同梨入药一处再熬滴水不散方成以绢泸过临卧涂靣次日用浆水洗靣治靣风益母草灰面汤和烧七遍洗靣用之治靣䵟黑斑㸃方白附子白芨白蘝蜜陀僧白茯苓胡粉已上各等分右为细末洗凈临卧以乳汁调一钱涂靣但洗光凈牛乳亦可治头风苦丁香川芎藜芦各等分右为细末噙水鼻内㗜之芎黄汤治头目眩晕大黄荆芥穗贯芎防风已上各等分右为麄末大作剂料水煎去滓服之以利为度耳聋方萆麻子五十箇去皮右与熟枣一枚同捣丸如枣子大更入小儿乳汁就和毎用一丸绵裹纳于聋耳内觉热为度一日一易如药难丸日中曝干又方口噙甘草一枚耳中塞二块用绵褁立通脑宣方皂角不蛀者去皮弦子蜜炙鎚碎水中揉成浓汁熬成膏子鼻内㗜之口中咬筯良久涎出为度治耳底方以枯白矾为末填于耳中立効治鼻中肉蝼蛄赤龙爪苦丁香已上各三十箇苦葫芦子麝香右为末用纸捻子㸃药末用之胑臭方乌鱼骨枯白矾蜜陀僧右为末先浆水洗臭处后用药末擦之又方宻陀僧不以多少研细先以浆水洗臭处干擦乌头药细针沙荞面已上各一盏大麦酽醋半升与前二味打煳凡用先使皂角水热洗凈时前二味煳稀稠得所于髭鬓上涂之均匀先用荷叶包次用皮㡌裹之三五时辰用温浆水洗了却收取元针沙其髭髪凈后用黑药涂之黑药方没食子石榴皮干荷叶已上各一两五倍子诃子皮百药煎金丝矾碌矾右将七味为细末炒熟面五六匙入好醋打面煳和药末再涂髭髪又用荷叶封褁后用皮㡌褁之三五时间洗凈甚黑若更要黑光用猪胆浆水泽洗如鸦翎又方酸石榴五倍子芝蔴叶右同杵碎用绢袋盛之于鐡噐内水浸掠髪自黑治大头病兼治㗋痺方歌曰人间治疫有仙方一两殭蚕二大黄姜汁为丸如弹大井花调蜜便清凉又法以砭针刺肿处出血立効治时气马牙硝寒水石黍粘子鬼臼川大黄鬼箭草已上各等分脑子右六味为细末用新井花水一盏药末一二钱入脑子喫外一半留用新水得稠鸡翎扫在肿处有风凉处坐觧利伤寒第五䨇觧丸芭荳天麻胭脂右将芭荳天麻为末滴水丸如秫米大胭脂为衣一日一丸二日二丸三日三丸已外不觧先喫冷水一口后用热水下如人行十里以热汤投之又一法无药处可用两手指相交𦂳叩脑后风府穴向前礼百余拜汗出自觧又一法适于无药处初觉伤寒伤食伤酒伤风便服太和汤百沸汤是避风处先饮半椀或以虀汁亦妙以手揉肚觉恍惚更服半椀又用手揉至恍惚更服以至厌饫心无所容探吐汗出则已不卧散川芎石膏藜芦甘草右为细末口噙水鼻内各㗜之少时喫白汤半椀汗出觧川芎汤觧利一切伤寒川芎藁本苍术右三味为细末沸汤㸃三钱湏臾觉呕道便觧如不觧再服诸腰脚疼痛第六皂角膏右用醇酒二大椀皂角一斤去皮弦捣碎熬至一半沸去滓再用前汁入银石器熬为膏子随痛处贴之治腰脚疼痛方天麻细辛半夏已上各二两右用绢袋二箇各盛药三两煑熟交牙熨痛处汗出则愈牛黄白术丸治腰脚湿黑牵牛大黄各二两白术右为细末滴水丸桐子大毎服三十丸食前生姜汤下如要快利加至百丸妇人病证第七如圣丹治妇人赤白带下月经不来枯白矾蛇床子已上各等分右为末醋面煳丸如弹子大以胭脂为衣绵子裹纳于隂户如热极再换诜诜丸疗妇人无子当归熟地黄已上各二两延胡索泽兰已上各一两半川芎赤芍药白薇人参石斛牡丹皮已上各一两右为末醋煳为丸每服五十丸桐子大空心酒下当归散治月经欲来前后腹中痛当归延胡索没药红花右为末温酒调下二钱服之治产妇横生萆蔴子三十箇研烂妇人顶上剃去髪少许以上药涂之湏臾觉腹中提正便刮去药却于脚心涂之自然顺生也治血崩蚕沙不以多少右为末每服三五钱热酒调下服又方管仲去湏剉碎或用酒醋煎三钱煎至七分去滓温服一服立止当归散治血崩当归龙骨香附子㯶毛灰右为细末空心米饮调下三四钱忌油腻鸡猪鱼兎等物莲殻散干莲蓬㯶榈皮及毛香附子右为细末毎服三四钱空心米饮汤调下服之治妇人血枯川大黄右为末醋熬成膏就成鸡子大作饼儿酒磨化之三分散治产后虚劳不进饮食或大崩后白术茯苓黄蓍川芎芍药当归熟干地黄已上各一两柴胡人参已上各一两六钱黄芩半夏甘草已上各六钱右为麄末每服一两水一大盏煎至半盏去滓温服日二服治产后恶物上潮痞结大小便不通芒硝蒲黄细墨各等分右为末用童子小便半盏水半盏调下服之治妇人产后虚弱和血通经当归芍药香附子右为细末毎服一二钱米饮调下服之无时治妇人产后恶物不出上攻心痛赤伏龙肝用酒调三五钱泻出恶物立止治娠妇下痢脓血及咳嗽白术黄芩当归各等分右为末毎服三五钱水煎去滓食前加桑白皮止𠻳百花散治妇人产中咳嗽黄蘗桑白皮二味各等分右为细末每服一二钱水一盏入糯米二十粒同煎至六分以欵冬花烧灰六钱搅在药内同调温服之治妇人吹妳以桦皮烧灰存性热酒调下三钱食后服之又方以马明退烧灰五钱轻粉三钱麝香少许右为细末毎服二钱热酒调下服之又方以皂角烧灰蛤粉和热酒将来调数字下得㗋咙笑呵呵又方以淘米木杓上砂子七箇酒下以吹箒枝透乳孔欬嗽痰涎第八九仙散九尖萆蔴子叶飞过白矾右用猪肉四两薄批碁盘利开掺药二味荷叶裹文武火煨熟细嚼白汤送下后用干食压之止嗽散半夏枯白矾右二味为末生姜打面煳和丸桐子大毎服三二十丸空心温酒送下八仙散欵冬花佛耳草甘草钟乳鹅管石白矾官桂井泉石已上各等分右为细末毎服三钱水煎服之三才散治嗽人参天门冬熟干地黄已上各等分右为细末炼蜜为丸如樱桃大含化服之三分茶茶蜜荞麦面右以新水一大椀约打千余数连饮之饮毕良久下气不可停人喘自止石膏汤治热嗽石膏人参甘草右为末毎服三钱新水或生姜汁蜜调下亦可三生丸治嗽胡桃仁生姜杏仁右二味同研为泥就和作剂可得十三四丸临卧烂嚼一丸可数服即止化痰延夀丹天麻枸杞子白矾半夏干生姜人参右为细末好糯酒拌匀如砂糖用蒸饼剂蒸熟去皮杵臼捣四五十杵便丸如干入酒三㸃丸如小荳大毎服三五十丸生姜汤下半夏汤治哕欲死者半夏生姜右二味细切水二盏煎至八分去滓作二服食后治肺痿喘嗽汉防己右为细末毎服三钱浆水一盏同煎至七分和滓温服治年髙上气喘促睡卧难禁右萝卜子捣罗为末白汤浸调五六钱食后服之或炒或用糖蜜作剂为丸服之麻黄汤治因风寒衣服单薄致嗽麻黄甘草杏仁右为麄末毎服三二钱水煎温服心气疼痛第九失笑散治急心痛并男子小肠气五灵脂蒲黄右为末毎服三钱醋半盏煎二沸再入水半盏再煎二沸空心食前和滓温服之又方醋一盏加生白矾一小块如皂子大同煎至七分温服立愈又方髙良姜山栀子蔚金又方以新嫩槐枝一握切去两头水二盏煎至一盏去滓分二服热服又方没药乳香姜黄𤣥胡索已上各等分右为末毎服三钱水煎食后服之小肠疝气第十抽刀散川楝子茴香右为细末毎服三钱葱白酒调下空心服之治隂痛不可忍呉茱萸㯽榔茴香右为细末醋煳为丸热酒送下十丸食前服之治偏肿茴香甘遂右二味各等分为末酒调二钱食前服又方巴㦸川练茴香等分为末温酒调二钱服之治小儿疝气肿硬地龙为末唾津调涂病处治小肠气痛全蝎茴香右为细末醋煳和丸如梧桐子大如发时毎服五七十丸温酒送下食前治小便浑浊如精之状没药木香当归已上各等分右为末以刺棘心自然汁为丸如桐子大毎服五七丸食前塩汤下治小便频滑数不禁知母黄蘗已上各等分右剉碎酒浸透炒微黄为末水丸梧桐子大如服药前一日休喫夜饭来日空心立服米饮汤下一百丸只服一服効后喫淡白粥一顿荡疝丹川练子茴香破故纸已上各半两黑牵牛青皮陈皮广茂木香右八味为细末用好酒打面煳为丸如桐子空心食前温酒下三十丸灸疝法放疝边竖纹左右交弦灸七壮肠风下血第十一神应散治肠风痔漏牛头角腮猪牙皂角穿山甲猬皮蛇退皮右五味鎚碎盛在小口磁器内塩泥固定日中曝干瓶口㣲露出烟用文武火烧红赤烟㣲少取出放冷为细末如服药日先一日临卧细嚼胡桃仁半箇如煳用温醇糯酒一盏送下不语便睡至次日交五更服药验病年月远近或秤三钱五七钱用水半大碗醇糯酒半大盏相合热和药服之至辰时再服又一服再依前服药不湏用胡桃仁久病不过七服忌油腻鱼鳖鸡兎猪犬等物大有神効温白丸治臓毒下血椿根白皮右为末枣肉为丸如梧桐子大毎服三五十丸淡酒送或酒煳丸治脱肛痔漏胡荽子乳香粟糠右先泥成炉子止留一小眼可抵肛门大小不令透烟火薰治脱肛曼陁罗花子蝉殻橡椀右捣碎水煎三五沸入朴硝热洗其肛自上治痔漏下血不止紫皮蒜大椒荳䜴右捣烂为泥丸弹子大空心细嚼一丸盐汤下日三服治痔漏白牵牛头末没药右同为细末如欲服药先一日不食晩饭明日空心将獖猪精肉四两烧令香熟薄批掺药末在内裹之渐又细嚼食尽然后用宿蒸饼压之取下脓血为効量病大小虚实加减服之忌油腻湿面酒色三日外不忌一服必効或用淡水煑肉熟用上法亦可又云服前一日不食午饭并夜饭明日空心用之又方黑白牵牛一合炒黄为末猪肉四两切碎炒熟与药末搅匀只作一服用新白米饭三二匙压之取下白䖝为効又坐药鲤鱼鳞二三甲以薄编蠒裹如枣核様纳之痛即止净固丸治痔漏下血痒痛槐花枳殻已上各一两右为细末醋煳为丸如梧桐子大毎服二十丸米饮汤下空心食前十服见効黄连贯衆散治肠风下血黄连鸡冠花贯衆大黄乌梅已上各一两甘草枳殻荆芥已上各一两右为细末毎服二大钱温米饮调服食前槐荆丸治痔漏荆芥槐花等分为末水煎一大椀服丸亦可又方荳䜴槐子各等分右为末毎服一两水煎空心下薰渫药鳯眼草赤皮葱椒三味捣麄同浆水滚过坐盆令热气薰痔但通手渫之如此不过三次愈矣小儿病证第十二治小儿脾疳芦荟史君子已上各等分右为细末米饮调下一二钱服之玉筯散治小儿马脾风甘草甘遂末右同油蜜生姜银钗儿搅调下后用冷水半盏调夺命散夺命散治小儿胸膈喘满㯽榔大黄黑白牵牛各等分皆当各半生熟用之右为细末蜜水调服治小儿斑疮入眼麸炒蒺藜炙甘草羌活防风等分捣毎服二钱浆水下拨云见日直到老治疮疹黑陷鐡脚威灵仙脑子右为末用温水调下服之取下疮痂为効治小儿黄瘦腹胀干鸡粪丁香末右为末蒸饼为丸如小荳大毎服二十丸米饮汤送下黄连散治小儿头疮川黄连黄蘗草决明轻粉已上各等分右为细末用生小油调药于疮上涂之立愈治斑疮倒压方胡桃干胭脂右为末用胡荽煎酒调下一钱服之又方人牙烧灰存性研入麝香少许毎服三钱温酒调下少许服之无时又方小猪儿尾尖取血三五㸃研入脑子少许新水调下食后与服之又方人中白臈月者最佳通风处以火煅成煤水调三五钱陷者自出消毒散治疮疹巳未出咽㗋肿痛牛旁子甘草荆芥右为麄末毎服三钱水一盏半煎至七分去滓温服无时治小儿斑疮入眼猪悬蹄甲蝉殻羚羊角右二味为末研入羚羊角细末一分拌匀毎用一字百日外儿服半钱三歳已上服三钱新水或温水调下日三四服夜一二服一年已外则难治之又方透耳药朱砂粉霜右研为细末水调少许用匙杓头倾一两㸃于耳内中后用白菊花菉荳皮糓精草夜明沙右四味为末用米泔半椀熬成去滓入干柿十余箇再同熬每日喫三两箇仍饮煑干柿汤又方治小儿斑疮入眼朱砂脑子水银麝香已上各等分右四味研为细末用水银调滴入耳中发斑药珠子七箇破伤风邪第十三长砂夺命丹鳯凰台川乌头麝香朱砂右为细末枣肉和为丸如弹子大朱砂为衣鳔酒送下量病人年甲虚实加减用之小儿半丸以吐为度不止以葱白汤解之治破伤风病人耳塞并爪甲上刮末唾津调涂疮口上立効无疮口者难用治破伤风乌稍尾两头尖全蝎右三味为细末另用石灰柴灰沸汤淋灰水澄清下药熬之鐡锅器内搅成膏子如稠用唾津调先用温浆水洗凈疮口后涂药即时药行吐黄水一日以新水漱口即愈又方天南星防风二味各等分右为末清油调涂疮上追出黄水为验又方白芷草乌头尖二味等分右为末毎用半钱冷酒一盏入葱白少许同煎服之如人行十里以葱白热粥投之汗出立愈甚者不过二服又方蜈蚣散蜈蚣头乌头尖附子底蝎梢四味各等分右为细末毎用一字或半字热酒调下如噤了牙关用此药斡开灌之治隂毒伤寒破伤风草乌头麝香朱砂右为细末毎服一字以热酒调下食前服之汗出为度忌猪兎鱼鳖羖肉治隂毒伤寒用芥末以新水调膏药贴脐上汗出为効又方以牡蛎干姜末新水调涂手心握外肾汗出为効诸风疾证第十四不老丹治一切诸风常服乌髭注颜明目延年苍术四斤何首乌二斤地骨皮右件于石臼内捣为细末候有椹汁搜和如软面剂相似磁盆内按平上更用椹汁药上髙三指用纱绵帛覆䕶之昼取太阳夜取太隂使干再捣罗为细末炼蜜和丸如梧桐子大空心温酒下六十丸忌五辛之物四仙丹春甲乙採杞叶夏丙丁採花秋庚辛採子冬壬癸採根皮右为细末以桑椹汁为丸毎服五十丸茶清酒任下起死神应丹治瘫痪四肢不举风痺等疾蔴黄白芷桑白皮苍术甘松川芎苦参加浮萍已上各为细末用膏子和丸如弹子大毎服一丸温酒一盏化下临卧服之微汗出勿虑如未安隔三二日再服手足即时轻快及治卒中风邪涎潮不利小儿惊风服之立効愈风丹芍药川芎白殭蚕桔梗细辛𦍑活已上各半两麻黄防风白芷天麻全蝎甘草南星朱砂右为细末炼蜜为丸如弹子大毎服一丸细嚼茶酒吞下香芎散治偏正头风贯芎香附子石膏白芷甘草薄荷已上各一两一方川乌头右为细末毎服二钱温酒或茶清调下服之妙功十一丸治癎丁香木香沉香乳香麝香荆山稜广茂黑牵牛黄连雷丸鹤虱胡黄连黄芩大黄陈皮青皮雄黄熊胆甘草各二钱半亦小荳白丁香轻粉芭荳右二十三味为细末赤小荳烂煑研泥同荞面打煳和作十一丸朱砂为衣隂干服时水浸一宿化一丸大便出随病各有形状取出为验或作化一畨不可再服曽经火灸者不治逺年愈効朱砂滚涎散治五癎朱砂白矾亦石脂消石已上各等分右同为细末研蒜膏如丸菉荳大毎服三十丸食后荆芥汤下又方末砂不以多少水飞研为细末右用猪心血浸蒸饼为丸如菉荳大毎服二十丸空心金银汤下之治诸风疥癣及癞浮萍荆芥川芎甘草麻黄已上各半两或加芍药当归右为麄末毎服一两水一椀入葱白根荳䜴同煎至一半无时服汗出为度治癞涂眉法半夏羊粪已上各等分右为末生姜自然汁调涂五九散治癞地龙蝉殻白殭蚕凌霄全蝎已上各等九箇右同为末只作一服热酒调下浴室中汗出粘臭气为効苦参散治疠风苦参猪肚右以苦参末掺猪肚内用线缝合隔宿煑软取出洗去元药先不喫饭五顿至第二日先饮新水一盏后将猪肚食之如吐了再食之食罢待一二时用肉汤调无忧散五七钱取出小虫一二万为効后用皂角一斤不蛀者去皮弦及子搥碎用水四椀煑至一椀用生绢泸去滓再入苦参末搅熟稀面煳膏子相似取出放冷后入余药相和药附于后何首乌防风芍药人参当归右为细末入皂角膏子为丸如桐子大毎服三五十丸温酒或茶清送下不计时候日进三服后用苦参荆芥麻黄煎汤洗冷水肿黄疸第十五治通身黄肿苽蒂焙干三四钱右为细末毎用半字于鼻内吹上日一度併吹三日如不愈后用黄芩末之煎汤五钱下治蛊气取环肠草不以多少㬠干水煎利小便为度治黄疸面目遍身如金色苽蒂母丁香黍米右先捣苽蒂为末次入二味同为细末毎用半字夜卧令病人先噙水一口两鼻内各半字吐了水令病人便睡至夜或明日取下黄水旋用熟帛揾了直候取水定便服黄连散病轻者五日重者半月黄连散治黄疸大小便秘澁壅热黄连川大黄黄芩甘草各一两右为细末毎服二钱食后温水调下一日三服治水肿不利小便非其法也故内经云湿气在上以苦吐之湿气在下以苦㵼之吐㵼后长服益元散加海金沙煎以长流水服之则愈矣大忌脚膝上针刺出水取一时之効后必死矣尤忌房室湿面酒醋盐味犯之必死木通散治水肿海金沙舶上茴香巴㦸大㦸甘遂芫花木通滑石通草已上各等分右为细末毎服三钱以大麦面和作饼子如当二钱大烂嚼生姜汤送下下痢泄㵼第十六治痢紫苑桔梗赤芍药白术已上各等分右为细末毎服三五钱细切羊肝拌之作面角儿烧服之后用白汤送下食前治痢杜蒺藜炒碾为末酒调下三两服蒜豉丸治痢蒜为泥豉为末右二味相和作丸如梧桐子大米饮汤下五七十丸食前治大人小儿吐㵼腹胀胸膈痞闭五灵脂青皮陈皮硫黄芒硝已上各等分右将硝黄于铫子内以文武火镕开用匙刮聚自然结成砂子取出研碎与前三药同末面煳为丸如菉荳大小儿麻子黄米大毎服二十丸量虚实加减米饮汤送下无时又方治泻车前子不以多少右为细末毎服二钱米饮汤调下服之水糓分吐泻止诸杂方药第十七治消渴拣黄连右剉如㕮咀以水一椀煎至半椀去滓顿服之立止百日还丹佛茄子樟柳根已上各等分右为末枸杞汁和为丸如鸡头大毎服十丸新水送下酒症丸芭荳全蝎雄黄白面右为末硏匀滴水丸如豌豆大毎服一丸如痛饮者二丸立应丸治臓腑泄痢脓血不止腹中疼痛干姜百草霜连皮芭荳杏仁右用黄腊四两镕开䗶次入前四味用鐡器搅匀旋丸桐子大毎服三五丸甘草汤下白痢用干姜汤下食前若水㵼温水下反胃黄蘗末热酒调三五钱食后服之治小便多金刚骨为末以好酒调下三钱服之又方白茯苓干山药右二味各等分为细末稀米饮调下服之治卒淋痛芫花茴香右为细末水煎服之治趼方以水调白面稀稠得所煳趼上以纸封之明日便干如不曽破者剥去面便行治大便秘生麻子不以多少研烂水调服之坐剂治大便久秘攻之不透者用之又用蜜不计多少慢火熬令作剂稀则粘手硬则脆稀稠得所堪作剂搓作剂様如枣核大麄如筯长一寸许蘸小油内于肛门中坐良久自透有加塩少许以素问咸以软之交加饮子治久疟不已山岚瘴气肉荳蔲草荳䓻厚朴甘草生姜右为末毎服分一半水一椀银石器内煎至一大盏去滓温服发日空心未愈则再服天真丸补虚损佛袈裟男用女女用男以新水四担洗尽血水以酒煑烂为泥葳灵仙当归砂莲子肉干地黄广茂甘草牡丹皮牛膝木香白术白茯苓右为细末与君主同捣罗为细末酒浸蒸饼为丸梧桐子大毎服三五十丸日三服取雕青水蛭取隂干为末先以白马汗擦青处后用白马汗调药涂之治蚰蜒入耳中右用猫尿灌耳中立出取猫尿用盆盛猫以生姜擦牙又方黑驴乳灌耳中亦出又方以湿生䖝研烂涂于耳边自出辟糓絶食第十八大荳五升大麻子五升糯米五升白茯苓五两右将麻仁末一处捣烂如泥渐入豆黄末同和匀便团如拳大再入甑蒸从初更着火至半后夜住火至寅时出甑午时㬠干捣为末服之以饱为度不得喫一切物用麻子汁下第一顿一月不饥第二顿四十日不饥第三顿一千日不饥第四顿永不饥颜色日增气力加倍如渴饮麻仁汁转更不渴滋润五臓若待喫食时分用葵菜子三合为末煎汤放冷服之取其药如后初间喫三五日白米稀粥汤少少喫之三日后诸般食饮无避忌此药大忌欲事又方于苓饼子白茯苓四两为末头白面一二两右同调水煎饼面稀调以黄䗶代油煿成煎饼䗶可用三两饱食一顿便絶食至三日觉难受三日后气力渐生熟菓芝蔴汤米饮凉水㣲用些小润肠胃无令涸竭开食时用葵菜汤并米饮稀粥少少服之又方保命丹人参麻子仁干地黄苽蒌子兎丝子已上各二两生地黄干大枣大荳黄黑附子白茯苓茯神地骨皮蔓精子杏仁麦门冬地肤子黍米作粉粳米作粉白糯米作粉天门冬车前子侧栢叶已上各二两半右同为细末各㨂选精粹者臈月内合者妙他时不可合日月交蚀不可合如合时湏拣好日凈室焚香志心脩合勿令鸡犬妇人见又将药末用䗶一斤半泸去滓白蜜一斤共二斤半一处镕开和匀入臼杵二千下㣲入酥油丸如梧桐子大毎服十丸服至五日如来日服药隔宿先喫糯米一顿粳米白面皆可次日空心用糯米粥饮送下如路行人服遇如好食喫不妨要止便止如喫些小蒸饼烂嚼嚥或干菓子以助药力不喫更妙忌塩醋日后退下药来于长流水中洗净再服可百年不饥儒门事亲卷十五