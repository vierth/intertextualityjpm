明诗综提要钦定四库全书集部八明诗综总集类提要等谨案明诗综一百巻国朝朱彞尊编彞尊有经义考已着録明之诗派始终三变洪武开国之初人心浑朴一洗元季之绮靡作者各抒所长无门户异同之见永乐以迄化治沿三杨台阁之体务以舂容和雅歌咏太平其弊也冗沓肤廓万喙一音形模徒具兴象不存是以正徳嘉靖隆庆之间李梦阳何景明等崛起于前李攀龙王世贞等奋发于后以复古之説递相唱和导天下无读唐以后书天下向应文体一新七子之名遂竟夺长沙之坛坫渐久而摹拟剽窃百弊俱生厌故趋新别开蹊径万厯以后公安倡䜟诡之音竟陵标幽冷之趣么弦侧调嘈囋争鸣佻巧荡乎人心哀思闗乎国运而明社亦于是乎屋矣大抵二百七十年中主盟者递相盛衰偏祖者互相左右诸家选本亦遂皆坚持畛域各尊所闻至钱谦益列朝诗集出以记丑言伪之才济以党同伐异之见逞其恩怨颠倒是非黒白混淆无复公论彞尊因衆情之弗协乃编纂此书以纠其谬每人皆畧叙始末不横牵他事巧肆讥弹里贯之下各备载诸家评论而以所作静志居诗话附于后虽隆万以后所收未免稍繁然世逺者篇章易佚时近者部帙多存当亦随所见闻不尽出于标榜其所评品亦颇持平于旧人私憎私爱之谈往往多所匡正六七十年以来谦益之书巳澌灭无遗而彞尊此编独为诗家所传诵亦人心彞秉之公有不知其然而然者矣干隆四十六年四月恭校上总纂官纪昀陆钖熊孙士毅总校官陆费墀明诗综卷一钦定四库全书明诗综巻一翰林院检讨朱彞尊编太祖高皇帝帝讳元璋姓朱氏字国瑞濠之钟离东乡人元至正十一年辛夘起兵丁未称吴元年戊申建元洪武在位三十一年崩𦵏孝陵永乐元年上尊谥曰圣神文武钦明启运俊徳成功统天大孝髙皇帝庙号太祖嘉靖十七年改上尊谥曰开天行道肇纪立极大圣至神仁文义武俊徳成功髙皇帝有御制诗集五巻神凤操钧天奏兮列丹墀俄翩翩兮凤皇仪歛翺翔兮栖梧枝彼观徳兮直为我辞钟山赓吴沉韵嵯峨倚空碧环山皆拱伏遥岑如剑㦸迩洞非茅屋青松秀紫崖白石生𤣥谷巖畔毓灵芝峯顶森神木时时风雨生日日山林沐和鸣尽啼莺善举皆飞鹄山中道者禅陇头童子牧试问㡬经年答云常辟谷春望牛首遥岑峙立势苍然春日莺啼景物鲜叠嶂倚天江月外三山映带石城邉成祖文皇帝帝讳棣髙皇帝第四子初封燕王之国北平建文元年称兵靖难四年入金川门建文帝自焚帝即位革除建文年号称洪武三十五年踰年建元永乐在位二十二年崩于榆木川𦵏长陵谥曰体天𢎞道髙明广运圣武神功纯仁至孝文皇帝庙号太宗嘉靖中更成祖有御制集勃泥长宁镇国山诗炎海之墟浡泥所处喣仁渐义有顺无忤慺慺贤王惟化之慕导以象胥遹来奔赴同其妇子兄弟陪臣稽颡阙下有言是陈谓君犹天遣其休乐一视同仁匪偏厚薄顾兹鲜徳弗称所云浪舶风樯实劳恳勤稽古逺臣顺来怒趌以躬或难矧曰家室王心亶诚金石其坚西南蕃长畴与王贤矗矗髙山以镇王国鑱文于石懋昭王徳王徳克昭王国休宁于万斯年仰我大明仁宗昭皇帝帝讳髙炽成祖长子建元洪熈在位一年崩𦵏献陵谥曰敬天体道纯诚至徳𢎞文钦武章圣逹孝昭皇帝庙号仁宗有御制文集二十巻诗集二巻冬至赐赞善徐好古清朝盛文治辅徳资儒耆念彼筋力倦趋朝谅非宜赋诗有佳致纳诲多良规起予徳深趣欢懐浩无涯新阳届初复况此承平时酬劳有尊酒庶以劳期颐池亭纳凉夏日多炎热临池憩午凉雨滋槐叶翠风过藕花香舞燕来青𤨏流莺出建章援琴弹雅操民物乐时康宣宗章皇帝帝讳瞻基仁宗长子建元宣徳在位十年崩𦵏景陵谥曰宪天崇道英明神圣钦文昭武寛仁纯孝章皇帝庙号宣宗有御制文集四十四巻诗集六巻猗兰操昔孔子自卫反鲁隠居国中见兰之茂与衆草伍自伤不逢时而託为此操予虑在野之贤有未出者故拟作焉兰生中谷兮晔晔其芳贤人在野兮其道则光嗟兰之茂兮与衆草为伍呜唿贤人兮汝其予辅思贤诗予嗣守祖宗大位夙夜兢惕思惟致治之道必有贤臣相与赞辅虽屡诏求贤然恭黙之思未已乃作诗以着予志诗曰天命有赫付畀万方肆予承之夙夜弗遑亮天之工其责在予亦惟求贤以作心膂尧舜大圣咨于臣邻汤武致治敷求哲人稷契臯䕫周召伊傅同徳一心以匡以辅惟时匡辅百工允釐治效之隆臻于皞熙悠悠我心念之勿置欲得羣贤以弼予治告言惓惓束帛戋戋命彼皇华歴于丘园庶㡬多才㧞茅连茹奋其功庸翼我王度惟天昭昭维岳降灵笃生贤哲聿驰骏声启心沃朕以迪先徳扬其耿光有永无斁赐许廓廵抚河南河南百州县七郡所分治前嵗农事缺旱潦始复继衣食旣无资民生曷由遂顾予位民上日夕懐忧媿尔有敦厚资其徃勤抚字徙者必辑绥饥者必赈济咨询必周歴毋惮躬劳勚虚文徒琐碎所至皆实恵勉旃罄乃诚庶用副予意悯农诗示吏部尚书郭琎农者国所重八政之本源辛苦事耕作忧劳亘晨昬丰年仅能给歉嵗安可论旣无穅覈肥安得缊絮温恭惟祖宗法周悉今具存遐迩同一视覆育如干坤尝闻古循吏卓有父母恩惟当慎所择庶用安黎元示户部尚书夏原吉闗中嵗屡歉民仓无所资郡县旣上言能不轸恤之周礼十二政散货首所宜给帛遣使者发廪饬有司临轩戒将命遄徃毋迟迟命下茍或后施济安所期吾闻有道世民免寒与饥循巳不遑宁因请书媿词捕蝗诗示尚书郭敦蝗螽虽㣲物为患良不细其生实蕃滋殄灭端匪易方秋禾黍茂芃芃各生遂所忻嵗将登奄忽蝗已至害苖及根节而况叶与穂伤哉陇畞植民命之所系一旦尽于斯何以卒年嵗上帝仁下民讵非人所致修省勿敢怠民患可坐视去螟古有诗捕蝗亦有使除患与养患昔人论已备拯民于水火朂哉勿玩愒减租诗官租颇繁重在昔葢有因而此服田者本皆贫下民耕作旣勤劳输纳亦苦辛遂令衣食微曷以赡其身殷念恻予怀故迹安得循下诏减十三行之四方均先王视万姓有若父子亲兹惟重邦本岂曰矜吾仁悯旱诗亢阳久不雨夏景将及终禾稼纷欲藁望霓切三农祠神旣无益老壮忧忡忡饘粥不得继何以至嵗穷予为兆民主所忧与民同仰首瞻紫微吁天摅精忠天徳在发育岂忍民瘝痌施霖贵及早其必昭感通翘跂望有渰兾以苏疲癃草书歌赐程南云朕㡬务之余游心载籍及徧观古人翰墨有契于怀尝赋草书歌以寓意焉以尔日侍之劳书以赐之草书所自何所授初变楷法为章奏当时作者最得名崔瑗杜度张伯英三人真蹟巳罕见后来继之有羲献笔端变化妙入神逸态雄姿㸔劲健风惊电掣浮云飞蛟龙奋跃勐虎驰汉晋草法千载师张颠藏真亦絶竒一代精艺才数辈遗墨千人万人爱固知顿挫出腕力亦用飞动生神采古来篆籀今已譌何况𨽻草譌愈多吾书岂必论工致诚悬有言当黙识英宗睿皇帝帝讳祁镇宣宗长子建元正统十四年北狩皇弟郕王祁钰奉皇太后令即皇帝位改元景泰尊帝为太上皇帝景泰元年帝还自迤北居南宫七年夺门复辟改元天顺八年崩𦵏裕陵谥曰法天立道仁明诚敬昭文宪武至徳广孝睿皇帝庙号英宗有御制诗文一巻汉江歌赐襄王汉江滔滔出嶓冢兮伟兹巨浸壮南邦兮万有千里流无穷兮逶逶迤迤志必东兮于戏汉水殆与天地同始终兮宪宗纯皇帝帝讳见济初名见深英宗长子建元成化在位二十三年崩葬茂陵谥曰继天凝道诚明仁敬崇文肃武宏徳圣孝纯皇帝庙号宪宗有诗集四巻阙里孔子庙诗天生孔子纵之为圣生知安行仁义中正师道兴起从游三千徃圣是继道统流传六经旣明以诏后世三纲五常昭然不替道徳髙厚教化无穷人极斯立天地同功生民以来卓乎独盛允集大成实天所命有天下者是尊是崇曰性圣道曷敢勿宗顾予眇躬承此大业惟圣之谟于心乃惬用之为治以康兆民圣泽流被万世聿新报典之隆尤在阙里庙宇巍巍于兹重羙文诸贞石以光于前木铎遗响于千万年孝宗敬皇帝帝讳祜堂宪宗长子建元𢎞治在位十八年崩葬泰陵谥曰建天明道诚纯中正圣文神武至仁大徳敬皇帝庙号孝宗阙里孔子庙诗圣人之生天岂偶然命之大君俾赞化权二帝三王君焉克圣继天立极道形于政大化旣洽至治斯成巍巍荡荡浑乎难名周政不纲道随时坠孔子圣人而不得位乃稽羣圣乃定六经万世之师于焉足徴自汉而下数千余嵗褒典代加有隆无替于皇吾祖居正体元六经是师卓尔化原列圣相承先后一揆逮及朕躬思𢎞前轨庙貌载崇祀事孔禋经言典训弥谨弥敦俗化治成日升川至斯道之光允垂万世世宗肃皇帝帝讳厚㷓兴献王子宪宗之孙武宗无子入继大统建元嘉靖在位四十五年崩葬永陵谥曰钦天履道英毅圣神宣文广武洪仁大孝肃皇帝庙号世宗有御制诗赋集共七巻御经筵讲大学衍义有感赋此帝王所图治务学当为先下作民之主上乃承之天致治贵有本本端化自平人君所学者其序有后前正心诚其意志定必不迁吾志旣能定理道岂复颠身修本心正家国治同然国治乃昭明万邦斯协焉于变帝尧典思齐文王篇万国修身始朕念方拳拳赐贾咏诗卿本中州俊简在登台衡君臣际良难所贵徳业并朕固亮卿志夙夜懐忠贞巻阿有遗响终听鳯皇鸣神宗显皇帝帝讳翊钧穆宗荘皇帝长子建元万厯在位四十八年葬定陵谥曰范天合道哲肃敦简光文章武安仁止孝显皇帝庙号神宗有集一巻画眉山龙王庙碑诗画眉山龙王庙在都城西一舎其地故有泉潭相传以为龙之所居即其旁为庙祀龙王焉成化壬辰宪宗纯皇帝祷雨有应新其庙而勒辞于丰碑万厯十有三年春夏不雨麦稼焦枯以五月徃祷于庙浃旬之间嘉澍屡霈郊野霑足三农忭舞爰出内帑金钱重増葺之为之记而系以铭诗于赫龙王不显其光上下帝旁嘘翕无方为雷为霆为云为雨有开必先靡求不与我求伊何黍稷稻粱尔与伊何千仓万箱眉山之下龙王之宇迄用康年谷我士女漷县景命殿诗翼翼京邑漷水潆之璇源逺濬载奠坤维尊灵长乐欢洽重闱緜緜景命百禄咸宜睠兹汤沐启瑞集禧周原膴膴寳殿攸基重门邃阁崇敞逶迤仁祠左拱灵宇右丽甍连栋接鸟革翚飞虹祥式阐慈念载怡爰及薄海耀景咸熙圣母之徳绥此蒸黎百千万禩永永无隳庄烈愍皇帝帝讳由检光宗贞皇帝第五子天启七年以信王入践位建元崇祯临御十七年宼陷京师殉社稷𦵏思陵赐石砫土司秦良玉蜀锦征袍手制成桃花马上请长缨世间不少竒男子谁肯沙场万里行昭皇后后姓张氏永城人彭城伯麟女洪武二十八年册为燕世子妃永乐二年封皇太子妃二十二年仁宗即位册立为皇后正统七年崩合𦵏献陵谥曰诚孝恭肃明徳𢎞仁顺天启圣昭皇后送司寳黄维徳归南海皇朝列圣御寰宇伟烈宏谟冠千古重惟仁化本家邦内庭百职需贤良咨尔惟徳女中士自少从容知礼义一从应召入皇宫夙夜孜孜勤乃事昔时黑发今如霜嵗月悠悠老将至九重圣主天地仁欲使万物同阳春体兹徳意赐归去乃心感激情忻忻岭海迢迢千万里潞河官櫂春风里赐衣宫锦生光辉亲戚相迎人总喜喜尔富贵归故乡我心念尔恒不忘彩笔题诗意难尽目极天南去鴈翔明诗综巻一明诗综卷二钦定四库全书明诗综巻二翰林院检讨朱彛尊编周定王橚王髙皇帝第五子洪武三年封吴十一年改封周洪熙年薨着元宫词一巻元宫词大安楼阁耸云霄列坐三宫御早朝政是太平无事日九重深处奏箫韶玉京凉早是初秋银汉斜分大火流吹彻洞箫天似水半钩新月挂西楼背番莲掌舞天魔二八娇娃赛月娥本是河西参佛曲把来宫苑席前歌月宫小殿赏中秋玉宇银蟾素色浮官里犹思旧风俗鹧鸪长序梁州江南名伎号穿鍼贡入天家抵万金莫向人前唱南曲内中都是北方音兴圣宫中侍太皇十三初到捧鑪香如今白髪成衰老四十年如梦一场蜀献王椿王髙皇帝第十一子洪武十一年封二十三年之国成都永乐末薨有献园集送方希直先生还汉中岷山峩峩江水泱泱我疆我理俾我以康靡言匪衣靡善匪得阅士孔多我敬希直侍我经筵不倦以勤非徳不言非道不陈职思其归义不可夺采采者芹伺教如渴爰秣其马爰振其衣拜手稽首载辞而归昔者之来春日迟迟维今之归凉风凄凄悠悠我心念子良苦爰命词臣饮饯江浒王道如砥旣歌且咏八月初吉抵于南郑沔彼江汉亦合而流瞻彼岷峨郁其相缪心之知矣临别缱绻子如我思道岂云逺湘献王柏王髙皇帝第十二子洪武十一年封之国荆州建文初或告王反王无以自明阖宫焚死谥曰戾成祖更谥曰献太和山寻张三丰故居张𤣥𤣥朝饮九渡之清流暮宿南巖之紫烟好山浩劫知㡬度不与景物同推迁我来不见徒悽然孤庐髙出古松顶第有老猿接臂相攀缘辽简王植王髙王帝第十五子洪武十四年封二十六年之国辽东广宁州永乐二年迁荆州二十二年薨有遗集暮春鞍马辞京去维时巳暮春残花留舞蝶飞絮逐行人树暗啼黄鸟波澂跃紫鳞白云晴冉冉瞻望重思亲秋江杨栁渡头烟漠漠峩眉山下水滺滺月明沙渚晚风急渔笛一声江上秋宁献王权王髙皇帝第十六子洪武二十四年封二十七年之国大宁永乐二年移南昌正统末薨有采芝吟宫词忽闻天外玉箫声花下听来独自行三十六宫秋一色不知何处月偏明太液池中翻翠荷小娃学唱采莲歌画船不系垂杨下尽日随风漾碧波庭梧秋薄夜生寒谁把箜篌别调弹睡觉满身花影乱池塘风定月团团汉庶人髙照庶人文皇帝第二子永乐二年封汉王十五年之国乐安州宣徳八年叛絷逍遥城死国除有拟古感兴诗拟古自古寺人职司阍供洒扫秦汉始挠政国本亦枯藁唐初任犹轻髙贵在天寳沦胥宣懿间神器犹颠倒门生诋天子尊重压元老社稷遂已墟羣阉那自保嗟哉太宗业家奴坏王道后世宜鉴之虑患防须早周宪王有炖王周定王长子髙皇帝孙洪熙元年袭封景泰三年薨有诚斋录新録竹枝歌五溪春雨杜鹃时桂岭西风八月期一带湘山南北路请郎聴唱竹枝词春风满山花正开春衫女儿红杏顋侬家盪桨过江去试问阿郎来不来楚荘王孟烷王昭王桢之子髙皇帝孙永乐二十二年袭封正统四年薨有勤有堂诗集九峯寺细路千盘迥髙峯九叠竒松隂深入寺泉脉逺通池云鎻禅栖室巖镌御制碑来游乗暇日林下尽幽期鲁靖王肇煇王荒王檀之子髙皇帝孙永乐元年袭封成化二年薨有凭虚槀江楼秋望百尺危楼上凭髙极杳冥水云连楚白岛屿入淮青潮起鱼龙窟风生蒲蓼汀倚䦨凝竚久目断是沧溟秋日江行策马行行出郭遥平沙水落未生潮枫林两岸经霜老红叶无风落小桥秦康王志王隠王尚炳第三子愍王樉之孙髙皇帝曽孙也宣徳三年以富平王进封景泰六年薨有黙菴集送医士凌汉章还苕术传卢扁字钟王厎事来游便趣装熟路也知车载穏清时何用劒生铓鸡鸣圅谷三更月枫落吴江两岸霜归到苕溪寻旧侣画船诗酒水云乡楚宪王季堄王荘王之子髙皇帝曽孙初封武陵王正统五年袭封八年薨有毓秀轩集衡山衡山髙峩峩根盘㡬百里危峯插层霄巨岳奠南纪空中紫盖峰有若芙蓉蕊欲泛洞庭舟潇湘正秋水鲁惠王泰堪王靖王嫡子髙皇帝曽孙成化三年袭封九年薨有悔斋槀春晴膏雨初收日载阳眼前景物富韶光碧池一夜水平岸红杏数枝花出墙芳草不随蓂荚换游丝欲共栁条长海棠庭院偏明媚莫遣东风又作狂鲁庄王阳铸王恵王嫡子髙皇帝𤣥孙成化十二年袭封嘉靖二年薨有尊徳堂稾塞上逢故人久歴风霜鬓欲华故人相忆各天涯㡬年出塞常为客今日逢君似到家薄酒暂宜酬雪月敝衣堪叹染风沙明朝又恐河梁别愁听江城奏暮笳秋日闲居地僻柴门静不开明牕虚室絶尘埃应无酷吏催租到忽有白衣送酒来坐听风声敲翠竹吟㸔日影上苍苔乘闲嵗月心无累客至须留泛酒杯江楼秋望江城秋暮叶初飞独上髙楼望夕晖忽见一行沙鴈起西风遥送片帆归唐成王弥鍗王荘王芝址庶长子定王桱曽孙髙皇帝𤣥孙也初封颖昌王𢎞治二年嗣爵嘉靖二年薨有瓮天小稾久雨春雨同秋雨轻寒作峭寒莺声犹謇涩花片渐摧残宿雾难开日层波正涌澜韶华宁久恋转眼惜春䦨唐恭王弥钳王荘王第三子成王弥鍗之弟定王桱曽孙髙皇帝𤣥孙初封交城王正徳中薨谥恭靖后以子宇温袭王改称唐王定谥曰恭有谦光堂诗集宫词长门芳草緑茸茸辇路年来草渐封怪杀海棠花上月夜深偏照绣帏重沈安王诠鉌王沈庄王幼㙾次子简王模曽孙髙皇帝𤣥孙也初封灵川王正徳四年薨谥荣后以孙宪王𦙍栘进封更谥安有凝斋稾春日有怀小圃辛夷渐发芽禁城残栁欲飞花最怜九十春光去未遂还家只梦家秦简王成泳王惠王公钖之子康王之孙髙皇帝来孙𢎞治元年以镇安王袭封十一年薨有賔竹小鸣稾杨白花杨白花随风无定止飘然一去太无情飞度江南㡬千里可怜落水化浮萍浮萍无复随风起宫中羙人连臂歌此情不断如春水折杨栁灵州城下栁多被官军窃犹余拂地条更苦行人折今君赴玉关将何赠离别西城路西城路半是平田半坟墓平田渐少坟渐多酸风苦雨泣铜驼人生少年胡不乐世间那有苏耽鹤感寓为善为君子君子喻于义为恶为小人小人喻于利所喻旣不同善恶岂相类义利自两涂理欲所由异譬之食饮然而各有所嗜恶臭与馨香伊人自知味吁嗟义利门慎毋迷厥志仲尼初相鲁鲁人兴谤辞子产聴郑政郑人亦毁之人心苦不同衆口生瑕疵贤圣且不免吾人莫嗟咨相君椒百斛领军鞵一屋为利日孳孳于心苦无足贪夫出见客佩钥声相触算缗极锱铢餬口损饘粥恨不马重驹恨不牛两犊家盈万镒金身兼九州牧悯彼心太劳一笑捧吾腹武功道中五原三畤隔西东此地人言是武功杨栁池塘科斗水杏花村店酒旗风农耕緑野春台里客在青山罨画中日暮官程催去马树头微雨正蒙蒙春游曲新栁迎游骑飞花趁酒瓯年年三二月烂醉曲江头肃靖王真淤王恭王贡錝之子髙皇帝来孙荘王楧𤣥孙成化中封世子嘉靖五年甍以子定王弼桄袭王追谥有星海集塞上黄云白草出关多飒飒风吹积石河少妇愁添闺里思征人泪落陇头歌歩虚词瑶坛深处磬声微羽客朝元午夜归劒佩㡬回翔碧落天风吹冷六铢衣沈宪王𦙍栘王惠王勋潪之子安王孙简王来孙髙皇帝晜孙也自号南山道人嘉靖五年封灵川王九年怀王𦙍桤絶奉勅管理府事十年进封二十年薨有保和斋稾送汪内史南归沧江逺渚暮烟收南望千山树色秋明日别君漳水畔相思还上驿西楼秋鴈北来征鴈下寒塘水食沙眠足稻梁不寄行人一封信却囙何事到衡阳赵康王厚煜王文皇帝第三子赵简王髙燧之来孙正徳十六年袭封嘉靖三十九年薨有居敬堂集拟秋夜长漫漫秋夜长唧唧寒螀吟白露下青草悠悠伤我心伤心耿不寐孤坐鸣素琴朱絃中断絶转轸悲余音推琴歩微月仰见䨇飞禽缅怀牧犊子澘澘泪沾襟丰神宛如在怅望空梁隂戎宼闻说西羌种今秋复宼边三军忧战伐百里絶人烟衰草依孤垒寒云起暮天九重宵旰切何日下祁连七夕后作银河昨夜渡牵牛玉露凉侵院院秋一叶芭蕉数声雨人间何事不堪愁宫词薄鬓斜鬟十五余妆成犹未下庭除纳凉记得君王作私把泥金小扇书闻砧瑶琴停响緑尊空何处寒砧擣月中最是今宵最愁絶碧梧隂下粉墙东益庄王厚烨王端王祐㯽之子宪宗之孙藩封建昌府嘉靖二十年袭封三十五年薨有勿斋集咏史诗春鴈北上三湘路南辞七泽云巳甘同出塞不忍更离羣永夜空中唳幽人枕上闻汀洲争宿处昧旦起纷纷早秋庭树初飞叶天髙爽气澄槛花藏晚蝶帘竹聚秋蝇红熟枝头枣青浮水靣菱金风苹末起顿喜失炎蒸秋热节已过寒露秋阳尚逼人蒲葵仍在手荃葛未离身篱落黄花绽阶除緑草匀忧时占月令休咎竟何囙新晴连旬滛雨降今喜见朝暾径路泥犹滑池塘水尚浑轮蹄喧野市网罟晒渔村风埽残云歛青山复对门蜀成王让栩王昭王賔瀚之子髙皇帝晜孙正徳五年袭封嘉靖二十六年薨有长春竞辰集玉阶怨落日下西苑深宫风雨多定嫌苍藓滑玉辇不曽过早秋郊原正早秋露下芦汀湿忽见一禽来只傍疎枝立拟古宫词青春一去岂重来转毂韶光日夜催三百六旬空怅望朱门经嵗不曽开紫禁鸦啼曙色明丽谯隠隠不闻声各宫装束焚香候只恐君王道院行新观玉歴识正初泰运三阳蔼帝居御座今安圆阁子内中欲置女尚书沈宣王恬烄王宪王次子髙皇帝仍孙自号西屏道人嘉靖三十一年袭封万厯初薨有绿筠轩槀秋兴池阁萧条竹径通闲来幽兴检诗筒未须絃管翻新曲自有琴尊对晚风斜日断云帘影外疎林落叶杵声中悲秋莫话当年事且向遥天数塞鸿山行为访林栖叟何妨石迳长白云生谷口处处药苖香沈定王珵尧王宣王之子髙皇帝云孙嘉靖三十七年封世子万厯十二年袭封天启元年薨有修业堂崇玉山房二稾拟古宫词闻道收辽左中宫上夀卮随班春殿里消息未全知金缕麒麟服传宣赐太师秋宫怨月落湘帘锦瑟停西风髙下度流萤不知今夜长生殿谁㸔牵牛织女星郑世子载堉昭皇帝第二子郑靖王瞻埈歴四世为恭王厚焥嘉靖二十七年建言时政降为庻人发髙墙禁锢隆庆元年赦回复爵王恭王子着乐书补亡诗南陔有风吹彼苞棘厥景婆娑欲静弗得孝子事亲当竭其力父母之恩昊天㒺极南陔有风吹彼桑梓慕我父母终身敬止朂哉伯仲以及娣姒恪尔晨昏絜尔甘旨景薄桑榆日亦云暮父母俱存兄弟无故虽有至乐宁不深虑一则以喜一则以惧右南陔三首嗟彼白华莹然如玉君子立身必慎其独无贻亲辱嗟彼白华莹然如琇君子立身必谨所守无贻亲咎嗟彼白华莹然如霜君子立身如圭如璋为亲之光嗟彼白华莹然如雪君子立身清清絜絜庶无玷缺嗟彼白华莹然如氷君子立身战战兢兢庶无怨憎右白华五首彼华者黍彼实者稷相彼秋成时万时亿彼华者黍彼实者麦时和嵗丰囷盈仓积彼华者黍彼实者菽农夫之庆邦家之福彼华者黍彼实者麻君子爱民不骄不奢彼华者黍彼实者禾君子爱物不溢不过右华黍五首天运元亨万物由庚王道正直荡荡平平寒暑以序雨𤾉以时百谷用成庶绩咸熙草木蕃庶鸟兽咸若仰覩鸢飞俯窥鱼跃习习景风甘雨其蒙醴泉洩洩玉烛融融右由庚四首瞻彼崇丘积土成髙相彼大海积水成涛巻石积多其形嵯峩勺水积久势若江河宝藏货财靡所不足积善之家必有余福鸟兽鱼龙咸遂其性积善之家必有余庆右崇丘四首肃肃令仪君子由之秩秩彛伦君子求之率性之道君子修之何谓彞伦父子有亲君臣有义朋友有信兄爱弟敬夫和妻顺君令臣恭父慈子孝夫妻相敬兄弟相好恵于朋友无徳不报维物有则维民秉彞好斯美徳由此令仪上和下睦皥皥熙熙右由仪四首光泽荣端王宠王辽惠王成鍊次子髙皇帝来孙成化二十三年封嘉靖二十五年薨有博文堂稾登仲宣楼怀古忆昔登楼日天涯事转违计依刘表得书授蔡邕稀南国方羇旅西京未解围秦川空在眼公子乃忘归衡阳安懿王宠淹王悼僖王恩鏏子髙皇帝来孙𢎞治六年袭封嘉靖十八年薨登仲宣楼怀古寻芳践嘉约乘暇一登楼野树连云合清江绕郭流遗文邺下重旧井岘山留洵羙开襟地无妨续胜游永夀恭和王东欓王庄僖王诚淋子髙皇帝晜孙𢎞治十年袭封嘉靖十七年薨正徳己卯九日登説经台隐隐楼台云外重一溪活水过仙宫上师巳化青牛老万木惊秋坠晚风武冈保康王显槐王楚端王荣㳦第三子昭王来孙髙皇帝晜孙也嘉靖十七年封有少鹤山人正续集走狗烹走狗烹走狗烹蒯生识鉴通神明汉基甫创身即死当日假王何为尔相靣止封侯相背贵无极淮隂闻言两耳逆妇人擅执生杀权犹豫自将身弃捐噫英彭尤可怜次邹䘏部颖泉谢宴小园一雨足次第百花开江白孤舟去天青一鸟来林香时扑坐栁色竞侵杯借问西邻客怀人日㡬回徳平荣顺王𦙍榳王沈惠王勋潪之次子髙皇帝晜孙嘉靖三十七年封有集书楼稾送焦明府之凤翔马首蚕丛路兹行亦壮游天青三崃晓云碧万山秋鹭浴盘涡水猿啼古驿楼君才非百里早晚梦刀州镇康王恬焯王沈宪王𦙍栘第五子髙皇帝仍孙嘉靖二十四年封有西巖漫稾同吕二人话别此㑹情何极明朝遽别筵霜清枫叶路秋老菊花天百越家邻海三垂地近边相思应有赋月定㡬回圆保定恵顺王珵坦王沈宣王次子髙皇帝云孙嘉靖三十八年封有清苑山房集春日游柏谷寺晓雾危巖合烟萝仄径悬浮图开佛日沙界接人天独鹤冲云起愁云枕石眠逃禅如可醉莫负杖头钱沁水昭定王恬烆沈简王第八子悼怀王佶煴封沁水王简王来孙髙皇帝晜孙也嘉靖二十五年袭封四十年薨有逊学书院集春日闲述睡起情逾嬾烟萝地自迷开尊惜迟暮片月挂松西沁水王珵堦王昭定王子髙皇帝仍孙隆庆元年袭封有沧海披沙集彰法寺岳势何穹窿跻攀竟日至絶涧来巖椒沿洄转幽邃其阳开招提不知㡬千嵗宫殿罗虚空俯视下无地樵子云际行石罄风前坠境疑兜率天巖纪司空字日晏憺忘归暂逺尘烦累安庆王恬爖王沈宪王第七子髙皇帝仍孙自号西池道人嘉靖三十一年封有嘉庆集夏夜寄怀谢山人时客汾阳良夜孤清赏怀君倍黯然离居三嵗似明月㡬回圆紫塞云边树青山雨后天相思写不尽寂寞有氷絃闻砧何处砧声急空闺入夜闻哀音流素月寒响彻秋云梦断卢龙逺天髙白鴈分谁能将妾意万里报夫君庆成王慎钟晋恭王㭎第四子济炫封庆成王谥荘恵王安穆王知熑之孙恭王之仍孙髙皇帝之云孙也隆庆六年袭封有太霞稾夏日登万佛楼次朱使君韵天半岧嶤峻阁开自公多暇兴悠哉凭虚㡬见空王在结夏谁招使者来贝叶迎风翻鹿苑香云散雨落蜂台倚阑欲和阳春曲惭愧登髙作赋才明诗综巻二明诗综卷三钦定四库全书明诗综巻三翰林院检讨朱彞尊编刘基基字伯温青田人元进士洪武初官至御史中丞论佐命功封诚意伯为胡惟庸毒死正徳中追谥文成有覆瓿集犂眉公集思羙人雨欲来风萧萧披桂枝拂陵苕繁英陨鲜叶飘扬烟埃靡招揺激房帷发绮绡中发肤㦧寂寥思羙人隔青霄水渺茫山岧嶤云中鸟何翛翛欲寄书天路遥东逝川不可要芳兰华日夜彫掩瑶琴间玉箫魂睘睘心揺揺望明月歌且謡聊逍遥永今宵寒夜謡今夕何夕嵗聿其徂草木彫落山川萦纡瞻彼鸿雁拂翼天衢雝雝和鸣载悠载徐虽无羽翰心与之俱华月出云青灯在隅歌以写懐云何其盱秋怀喓喓草虫慄慄其股嵗暮如何尔独良苦瞻望日月緜緜我愁如彼逝矢一徃不留嗟尔小子时不再得匪缗曷鱼不艺胡稷萧萧草虫烈烈其音嵗暮何为祗搅我心思归引山髙髙兮可以望四方胡跻尔巅兮不见我故乡嵗云暮兮无衣裳车罢马羸兮仆夫顿僵水有蛟鳄兮陆有虎狼吁嗟奈何兮惟懐永伤墻上难为趋行弱水不可以航石林不可以车人生贵守分墙上难为趋茫茫八极内狭径交通衢纷纷皆辙迹扰扰论锱铢焦原诧齐踵龙颔夸探珠片言取卿相杯酒兴剪屠机事一朝露妻子化为鱼林间有一士蓬蒿翳穷庐种稻十数畞种桑八九株有酒且饮之无事即安居孰知五鼎食聊保百年躯悠悠身后事汲汲复何如夜夜曲冬夜恒苦长夏夜恒苦短短长相蔽亏殷勤望推輓纫茅作绳绳易断汲水作池池易旱故镜尘昬难逺照故衣絮敝无新暖西风袅袅吹桂枝白露㸃苔黄叶满东飞伯劳歌南飞鹧鸪北飞鹄黄昬鸡鸣白日烛珊瑚石上栽兔丝鸳鸯独宿枯桑枝永夜凉蟾入罗幕蝉翼不如秋鬓薄寒塘露莲千叶红可怜零落空随风走马引天𠖇𠖇云蒙蒙当天白日中贯虹壮士㧞劒出门去手提讐头掷草中掷草中血漉漉追兵夜至深谷伏精诚感天天心哀太一乃遣天马从天来挥霍雷电扬风埃壮士唿天马驰横行白昼吏不敢窥戴天之耻自古有必报天地亦与相扶持夫差徒能不忘而报越栖于㑹稽又纵之始知壮士独无愧鲁荘何以为人为长安道长安道送尽芳菲到枯藁人生衰盛苦不尝何异长安道旁草汉家将军初拜官门前上客车班班一朝势衰烟燄歇车轮无声马蹄絶明年有诏封冠军依旧车马来如云鸣鴈行雝雝鸣鴈鸣逹旦举翼相连拂云汉平原漠漠生野烟鴈飞只向江南天江南十月多禾黍一半输官半供汝明年二月归养雏雏成又望江南去隔谷歌战鼓咽悲风弓折不可把弟兄隔谷不相闻咫尺人间与泉下丈夫誓许国杀身非所怜两心本一气何能坐相捐登埤四顾望慷慨肝胆裂不见救兵来但见绕城铁甲光如雪飞禽在罗网尚或念其饥身为髙官马食粟忍见手足居重围相彼鸿与鴈亦各顾匹俦挽弓射一猨羣猨㧞箭声啾啾鸟兽且有情人心独何尤呜唿田家紫荆虽微木不忍听君歌隔谷冬暖行孟冬十月暖桃李花盛开蝴蝶草间出飞上花枝来蝶知爱花为花出不知冬暖无多日霜风一夕花作尘坠粉飘黄愁杀人筑城词君不见杭州无城贼直入台州有城贼不入重门击柝自古来而况四郊多警急愚民莫可与虑始见说筑城俱不喜一朝城成不可踰挈家却向城中居寄语筑城人城髙固自好更须足食仍足兵不然劒阁潼关且难保独不念至元延祐年天下无城亦无盗畦桑词编竹为篱更哉刺髙门大写畦桑字县官要备六事忙村村巷巷催畦桑桑畦有増不可减凖备上司来计㸃新官下马旧官行牌上却改新官名君不见古人树桑在墙下五十衣帛无冻者今日路旁桑满畦茅屋苦寒中夜啼瑯琊王歌骏马须好鞍强弓须劲箭将军不知兵健儿空自健薤露歌人生无百嵗百嵗复如何古来英雄士各已归山阿懊憹歌白鸦养雏时夜夜啼逹曙如何羽翼成各自东西去玉阶怨长门灯下泪滴作玉阶苔年年傍春雨一上苑墙来长门怨白露下玉除风清月如练坐㸔池上萤飞入昭阳殿感怀驱车出门去四顾不见人回风巻落叶飒飒带沙尘平原旷千里莽莽尽荆榛繁华能㡬何憔悴及兹辰所以芳桂枝不争桃李春云林耿幽独霜雪空相亲啾啾草间雀日随黄口飞争先赴稻粱宁顾野人机便便善柔子懐利近相依但慕春荑好不见秋霜霏驱车逐走鹿中路忘所归岂不爱其躬天命与心违古道今已矣感寤空涕歔结髪事逺游逍遥观四方天地一何濶山川杳茫茫衆鸟各自飞乔木空苍凉登髙见万里懐古使心伤竚立望浮云安得凌风翔藁叶寒摵摵罗帐秋风生悽悽候虫鸣呖呖賔鸿惊羙人抱瑶瑟仰视河汉明丝桐岂殊音古调非今声沉思空幽寂嵗月己徂征感时述事十羊烦九牧自古贻笑嗤任贤苟不贰焉用多人为师行仰供给州县方告疲差徭逮所歴添官有权宜奈何乘此势争先植其私百私并效尤货贿纵横飞列坐隘公堂号令纷披离名称到舆隶混杂无尊卑正官反差出道路不停驰狥禄积日月官吏之所希此辈欲何求朘剥图身肥世皇一宇宙四海均恵慈盗贼乗间发咎实由官司云何未悔祸救焚用膏脂姻娅遂连茹公介弃草茨农郊日増垒良民死无期天关深虎豹欲语当因谁先王制民产曷分兵与农三时事耕稼阅武在严冬乱畧齐愤疾战伐厥有庸那令异编籍自使殊心胸坐食不知恩怙势含威兇将官用世袭生长值时雍岂惟昧韬略且不习击悍卒等骄子有令亦无从跳踉恣豪横鼓气陵愚惷所以丧纪律安能当贼锋崩腾去部曲蚁合寻归踪时方务姑息枉法称寛容宁知养豺虎反噬中自钟国家立制度恃此为垣墉积弊有根源终成膓肺痈何由复古道一视均尧封豢狗不噬御星驰募民兵民兵尽乌合何以壮干城百姓虽云庻教养素无行譬彼原上草自死还自生安知狥大义捐命为父兄利财来应召早怀逃窜情出门即剽掠所过沸如羮总戎无节制颠倒迷章程威权付便嬖赏罚昧公平饥寒莫与恤锐挫怨乃萌见贼不须多奔溃土瓦倾旌旗委曲野鸟雀噪空营将军与左右相顾但目瞠此事己习惯智巧莫能争庙堂忽逺算胸次猜疑并岂乏计策士用之非至诚徳威两不立何以御羣氓慷慨思古人恻怆泪霑缨五谿旧三苖蛇蚓相杂处其人近禽兽巢穴依险阻起居任情欲鬬狠竞爪距未能识君臣且不顾子父所以称为凶分北劳舜禹先朝慎羁縻㒺俾来中土胡为倐而至驰骤如风雨见贼但趦趄逢民辄俘虏腰纒皆金银衣被俱绣组所过恶少年改服投其伍农家刼掠尽何人种禾黍盗贼有根源厥咎由官府任将匪能贤败衂乃自取竒材何代无推诚即心膂谁哉倡此计延宼入堂宇割鼻救眼睛于身竟奚补浙西耕桑地百载安生聚自从甲兵兴徴歛空柚杼疲氓真可怜忍令饲豺虎追忆至元年忧来伤肺腑虞刑论小过夏誓殄渠魁好生虽大徳纵恶非圣裁官吏逞贪婪树怨结祸胎法当究其源剪鉏去根荄䝉茏曲全宥驾患于后来滥觞不堙塞滔天谷陵頽总戎用髙官沐猴戴母頧玉帐饫酒肉士卒食菜薹未战已离心望风遂崩摧招安乃倡议和者声如雷天髙豹关逺日月照不该俱曰贼有神讨之则䝉灾大臣怨及己相视若衔枚阿谀就姑息华绂被死灰姦宄争效尤无风自扬埃啸聚逞强力谓是爵禄媒黎民亦何辜骨肉散草菜倾家事守御反以结嫌猜恸哭浮云黒悲风为徘徊赤子母不怜不如絶其胚养枭逐凤皇此事天所哀胡为尚靡定颠倒䏶与颏春秋戒肆𤯝念此良悠哉八政首食货钱币通有无国朝币用楮流行比金珠至今垂百年转布弥寰区此物岂足贵实由威令敷庙堂喜新政躁议违老夫悠悠祖宗训变之在朝晡瞿然骇羣目疑怪仍捓揄至寳惟艰得韫椟斯藏诸假令多若土贱弃复谁沽钱币相比较好丑天然殊譬彼絺与绤长短价相如互市从所取孰肯要其觕此理实易解无用论智愚矧兹四海内五载横戈殳赤子投枳棘不知所归涂一口当万喙脣缩舌亦瘏导水必寻源源逹流乃疏艺木必培根根固叶不枯慎勿庸迩言扬火自焚躯尚克诘戎兵丕显厥祖谟惟民食为命王政之所先海鹾实天产厥利何可専贪臣务聚财张罗密于氊厉禁及鱼鰕卤水不得煎出门即陷阱举足遭纒牵炰烋用鞭箠寃痛声相连髙牙开怨府积货重姦权分摊算戸口渗漉尽微涓官征势旣廹私贩理则然遂令无頼儿睚眦操戈鋋出没山谷里陆梁江海邉横行荷䉂笼方驾列船舷拒捕斥后懦争彊夸直前盗贼由此起狼籍成蔓延先王务广徳如川出深渊外本而内末民俗随之迁自从甲兵兴奄忽五六年借筹计得丧耗费倍万千囬忆至元初禁网疎且平家家有衣食畏刑思保全后来法转细百体皆拘挛厚利入私家官府任其愆大哉乃祖训典章尚流传有举斯可复庻用康迍邅秦皇县九宇三代法乃变汉祖都咸阳一统制荒甸豪雄旣铲削疮痍获休宴文皇继鸿业垂拱未央殿累嵗减田租频年赐缣绢太仓积陈红圜府朽贯线是时江南粟未尽输赤县方今贡赋区两际日月竁胡为倚东吴转饷给丰饍径危冒不测势与蛟龙战遂令鲸与鲵掉尾乗利便扼肮要国宠金紫被下贱忠良怒切齿姦宄竞攀援包羞屈政典尾大不可转圣人别九州田赋扬为殿中原一何膴所务非所先豳风重稼穑王业丘山奠夫征厉未习孰敢事游燕哀哉㒺稽古生齿徒蕃羡一羮而食十何以奉征缮长歌寄愁思涕泪如流霰旅兴秋气肃万物百虫竞号鸣蟪蛄最可怜切切悲其生屣履歩庭除素月员且明翫之不可掇渺焉忽西倾囬身掩房闼怆怳烦虑盈太息以终宵展转难为情穷巷屏人迹开门见青山青山似故乡客子何当还蟪蛄日夜鸣緑树亦已殷白日驶西征浮云不可攀安得生羽翼奋飞出𤣥间雨来羣山暗雨过羣山明山明猨鸟喜山暗猨鸟惊嵗暮隂风起白日西南倾寒蝉枝上号阜螽草间鸣人生非草木能无感中情别离多苦怀三年当百载来者非所知徃者今安在浮云旦夕起白日薶光彩天地亦有形岂能长不改忡忡坐虚室暧暧日向暮空烟歛曽岑暝色半髙树缅邈起遐思逍遥散轻歩婵娟天上月的皪草间露物情岂异昔人事殊非故芳嵗不可淹衰年况多虑谅无彭铿术頽龄那能驻人生如浮云聚散无定期惊风一飘荡各自东西之粲粲陵苕花凄凄寒露时浮云不可驻顾盼空赍咨青青潇湘竹漪漪被寒水逰子如飞蓬佳人旷千里登髙左右望但见黄尘起凤皇翔不下梧桐化为枳伤懐不可道忧念何时已吾观穹壤间万变皆有穷何如顺天道原始以知终清晨揽衣起絺绤生秋风雝雝鸣雁来灼灼酸枣红怅焉念所思悲感集予衷佳期在何许瑶草成枯蓬伫立望日月劳心极乌鸣朝哑哑鹊鸣暮啾啾闻鹊旣不喜闻乌复何忧世人务苟得君子絶外求沧浪迅风波无风即安流胡为自氷炭以贻逹者羞寒灯耿幽幕虫鸣清夜阑起行望青天明月在云端羙人隔千里山河杳漫漫𤣥云翳崇冈白露凋芳兰愿以緑绮琴写作行路难忧来无和声絃絶空长叹泊舟严子濑遥望仙华山中有骑羊人皓齿赪玉颜餐霞饮沆瀣坐石濯潺湲长啸起天风落日为之还悠悠隔云雨杳杳不可攀日落天气凉逍遥歩庭墀蟋蟀已在宇鸿鴈来何迟少壮轻逺游衰老伤别离念我亲与友各在天一涯音容两契濶悲欢絶相知铩羽懐旧林葺鳞思故池百年能㡬何逝者无还期俯仰増感叹有懐当语谁殷勤託宵梦聊用慰所思久旱草不生一雨青满地新荑与旧枿好丑各自媚喈喈黄莺吟习习𤣥鸟至闲庭人迹稀白日澹清气平生孟公绰庶足无妄觊但愿长若斯拨置身外事秋髙潦水涸旻天亦凄清枯箨响悲音羁虫振余声曀曀落日晖惨惨游子情风林无定枝驰车鲜安旌自媿匪贤逹黙黙嗟其生遣兴避地适他乡息肩谢羁束生事未有涯暂止聊自足南园实清旷可以永幽独曽楼靣羣山俯见湖水緑襍英被郊甸鱼鸟得栖宿登临且慰意未暇计逺躅圣贤有遗训知命夫何卜琴清堂诗亭亭峄阳桐斲为緑绮琴縆之朱丝絃弹我白雪音虚堂夜迢迢华月耿疎林凤皇天上来虬龙水中吟曲罢起太息无人知此心晚同方舟上人登师子巖作落日下前峯轻烟生逺林云霞媚余姿松柏澹清隂振䇿纵幽歩披榛陟层岑槿花篱上明莎鸡草间吟凉风自西来飗飗吹我襟荣华能㡬时揺落方自今逝川无停波急絃有哀音顾瞻望四方怅焉愁思深新春昨夜东风来吹我门前栁栁芽黄未全草根青已有鹁鸠屋上鸣劝我甞春酒我髪日已白我颜日已丑开尊聊怡情谁能计身后和舒穆噜公得令字勾芒发陈根北斗转东柄衆星各参差威弧何时正好生虽圣心明刑亦王政哲人慎谋始斯焉获终庆徒言两阶舞可以懐逆命不见三危山万里窜枭獍世徳异唐虞民情好争竞那无跗扁医尚有膏肓病波涛地轴虎豹天关夐雨露当春滋风霜及秋劲谁能奉明王顺天行号令送布延子夀赴广西宪幕离维荆衡南迤逦走蛮徼民风杂猺蜑地势带䝉诏迢迢商周前风水絶纎窍后王务广土怀柔倚攻剽羁縻非本情疲疴复谁疗大明侔日月幽裔靡不照化育之所加欣荣及蓬藋宪府僶百司选择自廊庙偏方异习俗赋性实同调培养自殊涂激扬贵知要愿言崇令业以继南国召望武夷山作饮马九曲溪遥望武夷峯长林抱廻合丹厓造空蒙浮晖澹寒翠水木皆曼容薄游限尘务促景尼竒踪缅怀紫阳子千载谁与同琼佩邈烟雾石函閟遗封羁猿怨幽涧飞萝冒芳丛瑶琴空流泉桂枝徒秋风怅望佳期阻纒緜忧思重殷勤尺素书愿寄云间鸿早发建宁至兴田驿鸡鸣戒晨装上马见初日露泫叶尚俯雾重山未出客涂得霁景缓歩非纵佚矧兹嵗有秋髙下俱颖栗牛羊散原野鹅鸭满阡术懐抱旣夷旷神情自清谧寒花蔓篱落候虫响蒙宻霞标青枫林雪绽乌臼实幽览虽云遽佳趣领已悉我行固无期况乃尘事毕自衢州至兰溪秋郊歛微雨霁色澄人心振䇿率广路逍遥散烦襟疎烟带平原薄云去髙岑湛湛水凝碧离离稻垂金荠麦霜始秀𤣥蝉寒更吟幽怀耿虚寂好景自相寻心契清川流目翫嘉树林歌传沧浪调曲继白雪音仙山在咫尺早晚期登临壬辰嵗八月自台州之永嘉度苍岭昨暮辞赤城今朝度苍岭山峻路屈盘崃束迷晷景谽谺出风门坎窞入天井㝠行九地底髙阚羣木顶瀑泉流其中豃若洩溟涬哀猨啸无外去鸟飞更永仆夫怨跋渉瘦马悲项领盗贼逭天诛平人遘灾眚伫立盼嵚岑心乱难为整梦草堂遣怀即事在自得强歌非正音所以春草句声价重兼金若人千载下遗响邈难寻凄凉一池塘赖尔得至今我来当杪秋天净横潦沈枯荷有余馨衰栁无残隂鼓鼙响未已山水意徒深感时念兄弟恻怆伤我心在永嘉作髙屋集飞雨萧条生早寒我来复几时明月缺已团浮云蔽青天山川杳漫漫狐狸啸悲风鲸鲵喷重澜孤鴈号南飞音声凄以酸顾瞻望桑梓慷慨起长叹愿欲凌风翔惜哉无羽翰中夜百感生展转不遑安枯荷响西池藁叶鸣林端寥寥天宇空冉冉时节䦨举俗爱文身谁识章甫冠河流未到海平陆皆惊湍旗帜满山泽呜唿行路难晨诣祥符寺上马鸡始鸣入寺钟未歇草际起微风林端澹斜月僧房湛幽寂假寐待明发松径断无人经声在清樾发安仁驿鸡鸣发山驿天黑路弥险烟树出猨声风枝落萤㸃江秋气转炎嶂湿云难歛伫立山雨来客愁纷冉冉题山水图江上何所有髙低千万峯结庐覆以茅取足聊自容緑树旣蓊郁清溪亦油溶地僻无车马猨鸟多相从日落沙际明寒烟澹疎松苍茫云霞外隠见青芙蓉悠然一舸还好景时独逢归来山月出古刹鸣昬钟别峯和尚方丈题唐子华山隂图连山走坡陀大谷入晻暧屋藏深树中路出巨石背烟雨时有无涧壑互显晦轻盈曵飞绡缥缈沃浮黛雄梁矫脩鼍骍璧駮文瑇峥嵘紫霞髙屈曲白水汇隂森神鬼宅奋迅龙马队风云气象寛日月光炯碎借问此何乡或有捐余佩荅云越山隂信羙无与对自从永和来燕游推胜槩佳人去不还盛集嗟未再唐令实好竒掇拾归画绘上人逺公徒我亦渊明辈㑹晤属时艰观览増慷慨故园没灌莽举足蛇豕碍放歌自太息激烈惊厚载寄江西黄伯善兄弟我思羙人乃在洞庭之阳彭蠡之隂冲波亘天三百里离恨比之应更深扬澜咆哮左蠡怒白日惨惨𤣥猨吟欲徃从之愤余心鼋鼍臲卼不可以驾风摐摐兮雨滛滛望厌原之飞烟邈匡庐之髙岑虹旌兮翠羽昌容兮鳯皇舞荍衣兮茝襟玉笙吹兮紫鸾音望不见兮悲莫任徐资生华山图歌华岳插天七千丈丹厓翠壁开仙掌壁间擘出黄河流大禹以之分九州河流衮衮赴溟涨华岳㧞出天河上云宫雾窟疑本无石室金台俨相向玉泉髙通玉井津中有莲实如车轮世人肉食未羽化可望不得聊相亲髙堂晚晴图画展眼明一见心目逺世间尘土今纷纷吾当拂衣卧山云夏夜台州城中作江上火云蒸热风欲雨不雨天梦梦良田半作龟兆坼秔稻日夕成蒿蓬去年海贼杀元帅黎民星散刼火红耕牛剥皮作战具鉏犂化尽刀劎锋农夫有田不得种白日惨澹衡茅空将军虎毛深玉帐野哭不入辕门中健儿鬬死乌自食何人幕下矜竒功今年大军荡淮甸分命上宰麾元戎舞干再见有苖格山川鬼神当效忠何为旱魃还肆虐坐令毒沴伤和冲传闻逆党尚攻剽所过丘垄皆成童阃司恐畏破和议斥悉罢云邉烽杀降共说有大禁无人更敢弯弧弓山中悲啼海中笑蜃气绕日生长虹古时东海辟孝妇草木枯瘁连三冬六月降霜良有以天公未必长瘖聋只今幅员广无外东至日出西太䝉一民一物吾肺腑仁者自是哀瘝痌养枭殈鳯天所厌谁能抗疏回宸衷夜凉木未挂河汉海峤月出光玲珑仰视皇天转北斗呜唿愁叹何时终陈彦徳以画见赠诗以酬之君不见昔日米南宫又不见今时赵学士能将翰墨争鬼工天下流传名父子栝苍处士身姓陈小郎英俊尤可人欲收大地入掌握笔意所到如有神晓移小幅来赠我红日满窗花婀娜开轩展视心眼寛如在岳阳楼上坐湖波吹烟入逺山君山乃在湖中间苍梧九疑隔湘浦孤云目断幽篁斑渔舟一叶来何处巫崃雨昬啼鴂暮泽畔行人久不归沙上轻鸥自飞去陈公子聴我歌深林大谷龙蛇多蓬莱三岛可避世欲徃其奈风涛何题富好礼所畜村乐图我昔住在南山头连山下带清溪幽山巅出泉宜种稻绕屋尽是良田畴家家种田耻商贩有足嬾踏县与州西风八月淋潦尽稻穂栉比无蝗蟊黄鸡长大白鸭重瓦瓮琥珀香新篘芋魁如拳栗殻赤献罢地主还相酬东邻西舎迭賔主老幼合坐意绸缪山花野叶插巾帽竹箸漆椀兼甆瓯酒酣大笑杂语谑跪拜交错礼数稠或起顿足舞侏儒或坐柏手歌瓯篓倾盆倒榼混醯醤烂漫霑渍方未休儿童跳跃坐諠譟执遁逐走同俘囚出门不记舎前路颠倒扶掖迷去留朝阳照屋且熟睡官府亦简少所求宁知宴安含酖毒耒耜一变成戈矛髙门大宅化灰烬蓬蒿瓦砾塞道周春燕营巢在林木深山露宿随猨㺅三年避乱客异县侧身天地如浮沤亲朋阻隔童仆散疏食水饮不自谋有时惝怳梦闾里惊觉五内攒百忧君家画图称絶妙鉴别曽遇柯丹丘想应临搨出祕府笔意精到世罕俦村歌社舞自真率何用广乐张公侯太平气象忽在眼令我感怆涕泪流近者乡人来报喜今嵗髙下俱有秋豺狼食饱卧窟穴军师已运招安筹人情自古共懐土况乃霜雨凄松楸神龟且被豫且困予所勿念天我尤积薪厝火非逺计谁能献纳陈嘉猷长江波浪接淮泗白日惨澹腾蛟虬天下农夫总供给陇畞不得安鉏耰市中食物贵百倍一豕之价过于牛鱼盐菜果悉买米官币束阁若赘瘤朝餐仅了愁夕膳谁复有酒浇其㗋循环天运徃必复邪气暂至不逺瘳此生此景须再覩引领怅望心悠悠寄宋景濓我思羙人乃在仙华之山山前夜半挂河汉天津两旗俯可攀我欲从之阻河关初平不来白羊死瘦骨蚀尽莓苔顽风沙萧萧隔人间𤣥霜日夕凋玉颜有鸟有鸟丁令威侧身下上空孤飞女娲石坠鳌脚折海水散作云霏霏山中有竒树一华一千秋羙人何不折寄我使我叹恨长凝眸深沉洞谷山鬼集隂气六月氷霜留嗟哉羙人谁与俦明年定约赤松子与尔羣峰顶上游二鬼忆昔盘古初开天地时以土为肉石为骨水为血脉天为皮崑崙为头颅江海为胃肠嵩岳为骨膂其外四岳为四肢四肢百体咸定位乃以日月为两眼循环照烛三百六十骨节八万四千毛窍勿使滛邪发洩生疮痍两眼相逐走不歇天帝愍其劳逸不调生病患申命守以两鬼名曰结璘与郁仪郁仪手捉三足老鸦脚脚踏火轮蟠九螭咀嚼五色若木英身上五色光陆离朝发𤾉谷暮金枢清晨还上扶桑枝扬鞭驱龙抶海若蒸霞沸浪煎鱼龟煇煌焜燿唘幽暗燠煦草木生芳蕤结璘坐在广寒桂树根潄嚥桂露芬香菲啖服白兔所擣之灵药跳上蟾蜍背嵴骑掐光弄影荡云汉闪奎烁璧葩花摛手摘桂树子撒入大海中散与蚌蛤为珠玑或落巖谷闲化作珣玕琪人拾得喫者胸臆生明翚内外星官各职职惟有两鬼两眼昼夜长相追有物来掩犯两鬼随即挥刀铍禁制虾蟇与老鸦低头屏气服役使不敢起意为姦欺天帝怜两鬼暂放两鬼人闲娭一鬼乘白狗走向织女黄姑矶槌河鼓褰两旗跳下黄初平牧羊羣烹羊食肉口吻流膏脂却入天台山唿龙唤虎听指麾东巖凿石取金卯西巖掘土求琼葳巖訇洞砉石梁折惊起五百罗汉半夜拨剌冲天飞一鬼乗白豕从以青羊青兔赤鼠儿便从阁道出西清入少微浴咸池身骑青田鹤去採青田芝仙都赤城三十六洞主骑鸾翳凤来陪随神清唱毛女和长烟袅袅飘熊旂蜚亷吹笙虎击筑㒺象出舞奔冯夷两鬼自从天上别别后道路阻隔不得相闻知忽闻寒山子徃来说因依两鬼各借闻始知相去近不逺何得不一相见叙情词情词不得叙焉得不相思相思人间五十年未抵天上五十炊忽然宇宙变差异六月落雪氷天逵鼋鼍山上作窟穴蛇头生角角有岐鳄鱼掉尾斫折巨鳌脚蓬莱宫倒水没楣欃枪枉矢争出逞妖怪或大如瓮盎或长如委蛇光烁烁形躨躨叫鹿豕唿熊罴煽吴回翔魌魑天帝左右无扶持蚊蝱蚤蝨蝇蚋蜞噆肤咂血图饱肥扰扰不可挥筋节解折两眼不辨妍与媸两鬼大惕伤身如受㮄笞便欲相约讨药与天帝医先去两眼翳使识青黄红白黑便下天潢天一水洗涤盘古肠胃心肾肝肺脾却取女娲所抟黄土块改换耳目口鼻牙舌眉然后请轩辕邀伏羲风后力牧老龙吉泰山稽命鲁般诏工倕使丰隆役黔羸砺斧凿具鑪鎚取金蓐收伐材尾箕修理南极北极枢斡运太隂太阳机檄召皇地示部署岳渎神受约天皇墀生鸟必凤皇勿生枭与鸱生兽必麒麟勿生豺与貍生鳞必龙鲤勿生蛇与生甲必龟贝勿生蝓与蜞生木必松楠生草必荠葵勿生钩吻含毒断人肠勿生枳棘覃利伤人肌螟蝗害禾稼必絶其蝝蚳虎狼妨畜牧必遏其孕孳启迪天下蠢蠢氓悉蹈礼义尊父师奉事周文公鲁仲尼曽子舆孔子思敬习书易礼乐春秋诗履正直屏邪攲引顽嚚入矩规雍雍熈熈不冻不饥避刑逺罪趋祥祺谋之不能行不意天帝错怪恚谓此是我所当为眇眇末两鬼何敢越分生思惟呶呶向瘖盲洩漏造化微急诏飞天神王与我捉此两鬼拘囚之勿使在人寰做出妖怪竒飞天神王得天帝诏立召五百夜叉带金绳将铁网寻踪逐迹莫放两鬼走逸入钦巇五百夜叉个个口吐火搜天刮地走不疲吹风放火烈山谷不问杉柏樗栎兰艾蒿芷蘅茅茨燔焱熨灼无余遗搜到九万九千九百九十九仞幽谷底捉住两鬼眼睛光活如琉璃养在银丝铁栅肉衣以文采食以麋莫教突出笼络外踏折地轴倾天维两鬼亦自相顾笑但得不寒不馁长乐无忧悲自可等待天帝息怒解猜惑依旧天上作伴同游戏过南望时守闸不得行客路三千里舟行二月余壮颜随日减衰鬓受风疎蔓草须句国浮云少昊墟愁心如汶水荡漾遶青徐杀气杀气干坤黑隂氛日月黄已成心曲乱不复鬓毛苍夜哭城笳里朝烟野戍傍扶倾无郭李何地尚耕桑望孤山作返照千山赤寒烟一岛青羁心霜下草生态水中萍黄屋迷襄野苍梧隔洞庭空将垂老泪洒恨到沧溟青丝马蹀躞青丝马艰难赤伏符穷隂嵗欲暮落日鬼相唿见鴈愁心裂㸔天泪眼枯殷勤夜深月还照旅魂孤古戍古戍连山火新城殷地笳九州犹虎豹四海未桑麻天迥云垂草江空雪覆沙野梅烧不尽时见两三花客路客路秋风里扁舟夕照时渚鸿鱼复陈江树井陉旗衰朽嗟谁与愚蒙荷帝慈山中牧羊子嵗暮尔相期不寐不寐月当戸起行风满天山河青霭里刁斗白云边避世慙商绮匡时愧鲁连徘徊怀徃事恻怆感衰年夏日杂兴曽楼迢递俯清郊天际羣山槛外交日暖水禽鸣哺子风轻沙燕语寻巢緑荷雨洗藏龟叶翠竹烟寒集凤梢可叹仲宣归未得苦吟终日倚衡茅二月七日夜泊许村遇雨漫喜晴天出北门还愁急雨送黄昬山风度水喧林麓野树翻云动石根宿麦巳随江草烂新泉休共井泥浑鱼龙浩漫沧溟濶泽畔谁招楚客魂二月二十三日自黄冈还杭涂中作日照江邉春树林繁花乱叶感人心花间蛱蜨漫多事叶底杜鹃非好音举目山川成皓首侧身天地一霑襟解愁惟有尊中酒疾病年来己厌斟春兴深春积雨感年芳暮馆轻寒透客裳翠栁条柔先改色紫兰花冷不飘香山中虎豹人烟少海上楼台蜃气长燕子新来畏霑湿一䨇相对立空梁次韵和新罗严上人秋日见寄爱汝精蓝抱翠微青松緑竹共依依龟台落日明霞绮鳗井寒潮长石衣银杏子成邉鴈到木墀花发野莺飞钟残永夜禅心定一任秋虫促杼机宿贾性之市隠今年冬雨不作雪屋头鸟声浑似春絶怜草色緑铺地可爱梅花白照人时物己迎新嵗换交情空向异乡亲忽思昨夜残灯里错认还家梦是真次韵和孟伯真感兴五载江淮百战塲干坤举目总堪伤己闻盗贼多于蚁无奈官军暴似狼緑水青山人寂寂长烟蔓草日荒荒弟兄零落音书絶肠断春风鴈一行无用文章岂疗饥劳生筋骨己支离穷愁杜甫家何在落魄陈平志未竒草泽狐狸三窟固江湖波浪一帆危故园春色年年到緑叶红花好为谁感兴二月江南雪始飞吴山寒色动征衣莫寻花径防泥滑且掩衡门待日晞弱栁先舒应自损蛰虫己出更安归干坤处处旌旗满肉食何人问采薇废云山堂有感云山堂畔垂杨栁曽见新堂结构成一吏传言奔里役㡬家掩泪辍农耕花明粉黛春开宴月照楼台夜按筝破瓦断塼今满地緑莎青草为谁生次韵和林彦文在缙云见寄十年井邑化为墟满眼荆榛塞路衢鸡犬真成天上去神仙不复好楼居风凋野树无栖鸟水落池莲有涸鱼欲访轩辕问消息太微风雨隔清都丙申嵗十月还鄕作故园梅蕊依时发异县归人见却悲花自别来难独立人今老去复何之未能荷锸除丛棘且可随方着短篱等待熏风暄暖后枝间㸔取实离离手种庭前安石榴开花结子到深秋可怜枝叶从人折尚有根株为客留枳枸悲风吹白日若华髙影隔青丘壊垣蟋蟀知离恨长夜凄凉弔独愁小舟冲雨清溪上雨密溪深宿雾昏游子到家无旧物故人留客欲空尊荒畦蔓草纒蒿草落日青猨叫白猨语罢不须还秉烛耳闻目见总销魂闻盗过界首季君亦蒙访及以诗唁之妖星何故犯奎躔鹤上云霄鲤入渊宼退喜闻曽子反书焚尚赖伏生传虀酸并与青氊去𤓰苦空余緑蔓牵惭愧北郊汤博士白盐赤米数相怜赠西巖道元和尚西巖寺里云巢子不到人间㡬十年杖钖野猨迎路侧谈经山鬼立灯前尘飞劫火青春梦雪满长松白日眠近得渊明入莲社兴来时复有诗篇愁感代哭燕鸿北去又南来断壠荒冈几劫灰慈母矶寒风落木望夫石老雨添苔江流定与天河合客泪还经地底回未必春光便销歇白华犹发烧残梅感兴百年强半已无能愁入膏肓病自増千里江山䨇白鬓五更风雨一青灯繁絃急管谁家宅废圃荒窰昔代陵不寐坐听鸡唱尽素光穿牖日华升江上曲数树垂杨緑水边问郎何不系兰船浦沙新涨㸔山逺半夜月明无杜鹃题沙溪驿涧水弯弯绕郡城老蝉嘶作车轮声西风吹客上马去夕照满川红叶明送鲍生之闽中青青芳草夹长堤漠漠轻烟送马蹄他日相思建溪上棠棃花发鹧鸪啼絶句漫兴莫道花开便是春莫言沙涨即成津北风过了东风起愁杀江头待渡人江行杂兴马当之山中江中其下乃是冯夷宫良宵月出江水底行人喜值天无风九龙山西西日沉江云压地生层隂汀洲无人芦叶响哮虎一声风满林过闽关关头雾露白蒙蒙关下斜阳照树红过了秋风浑未觉满山秔稻入闽中峻岭如弓驿路賖清溪一带抱山斜髙秋八月崇安道时见棠梨三两花过苏州姑蘓台下垂杨栁曽为张王䕶禁城今日淡烟芳草里暮蝉犹作管絃声陌上清歌最可聴谁知此是断肠声就中更有杨枝曲恨杀昬鸦及晓莺有感鱼盐充牣稻梁肥谁寤繁华是祸机日暮无人唁亡国寒鸦犹带夕阳飞明诗综巻三明诗综卷四钦定四库全书明诗综巻四翰林院检讨朱彞尊编汪广洋广洋字朝宗髙邮人洪武初为中书左丞封忠勤伯拜右丞相寻贬广东有诏数其罪自缢死有凤池吟稾别知已北风吹征帆飘飘西南驰山川聿修阻霜露忽凄其今我逺行迈岂不念嵗时翩彼晨飞鸿翱翔亦何之感我同袍友慼慼懐仳离仳离虽可懐觞酒当载持各言崇令徳金石以为期明发膏车待明发逶迤上河梁亲朋罗祖饯冠盖灿成章条风被原隰春日当载阳鸣鸟余好音杂葩纷衆芳鲂鱼始登荐㫖酒屡充觞既醉复赆言欲去故傍徨维周仲山甫王命慎所将夙夜无有懈庶几终允臧斯言启深省勗哉何日忘过宜兴西㫃青青铜棺山下有郡西㫃㫃卤居者多颇与市声逺野篠接深坞疎梅照清浅一丘与一壑安分良足遣我行日驱驰适此遂逰衍登忠勤楼听久孚贺架阁弹琴画栋栖朝霞层檐宿秋雾振衣坐前楹援琴冩中素幽泉鸣涧深落花伤春暮油然闻至音令人起遐慕繁昌夹繁昌夹繁昌夹口江流狭波涛汹汹云㝠㝠芦苇萧萧风飒飒櫂郎三日无北风背牵百丈行泽中前歌未断后歌发野烟孤没惊飞鸿繁昌夹流深几许繁昌人民夹前往苦竹截篙芦缚舟打鱼烧山自成趣人生处世何者荣一褐足以安其生但得有溪可渔有土可耕何用出入夸肥轻君不闻五陵公子多豪举甲第连云燿飞翥朝闻鼍鼔击春风暮见彤扉鏁秋雨寄西掖诸友玉箫吹凤皇闗月写沧浪故国㡬时到髙楼今夜长候虫啼露壁凉叶下银牀无限懐人意裁诗逺寄将忠勤楼诸老夜直余时守省作诗寄之西掖延秋爽髙楼倚太清玉绳当坐转银汉近人明上相思经济诸公任老成不知前席夜曽语及苍生晚晴江上江水鸭头緑楚山螺髻青鹧鸪啼不尽花发树冥冥微风汎兰桨落日过松亭胜境思弥惬渔歌随处听登蒋山望江亭次韵絶顶出华构有时来一登曽将六朝事闲问百年僧寓目诚多感投身媿未能暂留林下夕江浦散渔灯送院判俞子茂进兵番昜江东风日晴把酒送君行好慰三千士将收七十城烟花催叠鼓云骑拥连营山国人争喜殊方自此清寄崔元初晴轩种竹罢好月到窓时坐我长松下歌君流水诗墓田归野雀疎雨落山葵偶值南来使殷勤寄所思岭南道中过尽梅闗路滩行喜顺流潖江元到海横石不容辀岭树垂红果汀沙聚白鸥从来交广地还是古扬州滩行滩上水平沙梭舟荡落花吴侬不相识对面浣春纱苏溪亭苏溪亭上草漫漫谁倚东风十二䦨燕子不归春事晚一汀烟雨杏花寒山行米家图画不易得今日见山如见之偶上层峦纵游目不知驻马已多时江上大山小山松树齐千声万声子规啼揽衣起舞夕露下三更月落吴城西褚矶口阔浪如山官船客船前后湾明日天晴大家喜看我鼓枻中流还象牙滩上百花开参差时复见楼台翠香芹菜缘沙出雪色鲥鱼上水来夜泊杨子桥杨子桥头夜泊船水波才定月初圆不眠细数经行日笑隔东风又一年岭南杂咏牂牁流水碧潺潺潮落潮生草木闲一片海云吹不起越人遥指是崖山鴈翅城东涌怒涛外洋水长蜑船髙莫言昨夜南风急今日登盘有海蚝越盐如雪赛吴盐藷蓣初肥竹笋甜何事眉山苏太守只将双蟹较团尖村团社日喜晴和铜鼓齐敲唱海歌都道二年生计足五收蚕茧两收禾蛮落人家厌食鱼儿孙生长不知书桄榔满种缘山逻翡翠新收越海墟凉州曲琵琶初调古凉州万壑风泉指下流好是贞元无事日玉宸宫里按新秋竹枝词三百六十滩水清桃花春涨近来生催归不待临岐语昨夜子规啼到明东吴櫂歌太湖茫茫水拍天呉侬只惯夜行船竹枝敲罢灯将灭风雨萧萧人未眠艇子抢风过太湖水云行尽是东吴阿谁坐理青丝网遮得松江巨口鲈兰溪櫂歌凉月如眉挂栁湾越中山色镜中看兰溪三日桃花雨夜半鲤鱼来上滩櫂郎歌到竹枝词一寸心肠一寸丝莫倚官船听此曲白沙洲畔月生时晚过青河驿遡流西望渺如烟黄帽齐将百尺牵日暮雨来风浪恶隔河挝鼓换官船陶安安字主敬太平府人元末为明道书院山长王师渡江首率父老奉迎留置幕府厯左司郎中出知黄州降桐城令移知饶州仍改知黄州召为翰林院学士寻擢江西行中书省参知政事卒于官赠姑孰郡公追谥文宪有知新稿江行杂咏寄丰叔良阿咸九月到寄我尺书看尽日不释手空江频倚䦨乡山微雨外客梦一窓寒遥想林泉胜无忧寝食安湖乡淝水新无警湖乡颇有年稻田驱夜豕莲荡捕秋鳊逻卒黄茅戍归人白板船数家依緑树斜日照炊烟孙炎炎字伯融句容人国初辟行省掾寻以省都事总制处州㑹苗将叛被擒骂贼死追封丹阳县男谥忠愍有左司集宝劒歌宝劒光耿耿佩之可以当一龙直是隂山太古雪为谁结此青芙蓉明珠为宝锦为带三尺枯蛟出氷海自从虎革裹干戈飞入芒砀育光彩青田刘郎汉诸孙传家惟有此物存匣中千年睡不醒白帝血染桃花痕山童神全眼如日时见蜿蜒走虚室我逢龙精不敢弹正气直贯青天寒还君持之献明主若嵗大旱为霖雨题好溪图送宪使黄继先君乘马望君来栝苍下君乘舟望君来好溪头好溪水生玳瑁鱼好溪水生明月珠好溪水生青珊瑚使君来此月再枢惟饮此水无一需使君之清水不如临别赠君青丝辔随君马头行万里相思之心有如水赠黄鍊师留侯弟子有初平九嵗从师往玉京天与数书皆鸟迹家传一剑是龙精瑶池桃核无消息海水桑田又浅清我为紫芝歌一曲夜深相荅洞箫声全思诚思诚字希贤上海人洪武十五年以耆儒召为文华殿大学士兼左中允致仕有砂冈集寄题玉山草堂草堂中人天下竒昔闻卢鸿今见之鲸牙已出沧海厎凤雏犹隐崑山陲村醪醉客飞凿落竹牀卧月吹参差相知何必曽相识画里题诗寄所思鲍恂恂字仲孚崇徳人元末荐授翰林不就洪武四年㑹试充考试官十五年诏征耆儒入见命为文华殿大学士固辞放归有西溪漫稾寓感迢迢汉川上有女丽且闲佩以双明珠游戯清波间翩然若飞鸿可望不可攀赠我翡翠羽报之以秋兰徘徊碧云暮引领空长叹题吴仲圭平逺图苍山遥遥㡬千里緑树叅差碧烟起双帆忽从江上归影落斜阳湿秋水林阴苍莽鸟不飞石径蹭蹬行人稀松根似可缚茅屋沙尾亦足容渔矶我尝西游倚江阁极目长空入寥廓好山不肯过江来恨不乘风跨黄鹤吴君画手当代无落笔何年成此图安能着我巖壑厎相觅老樵寻钓徒盛叔章画烟湿空林翠霭飘渚花汀草共萧萧仙家应在云深处秖许人间到石桥朱善善字备万丰城人洪武初官至文渊阁大学士卒谥文恪有一斋集逺别辞送余干令李谦山风淅淅兮云悠悠木叶落兮天宇秋君胡为兮不返嗟久客兮淹留揽西山兮秀色泛东湖兮㺯明月乐莫乐兮新知心奚忍兮轻别山有虎兮湫有龙劳余思兮忡忡眇余干兮何许挥五絃兮送孤鸿父老兮扶藜儿童兮竹马侯之去兮我心悲侯之来兮我忧写桂櫂兮兰舟掺子袪兮夷犹南州虽好兮不可以久处嗟子去兮何以慰我之离愁宋讷讷字仲敏滑县人元季官盐山知县国初征为国子助教陞翰林院学士文渊阁大学士迁祭酒卒于官正徳中追谥文恪有西隐稾壬子秋过故宫离宫别馆树森森秋色荒寒上苑深北塞君臣方驻足中华将帅己离心兴隆有管鸾笙歇噼正无官玉斧沈落日凭髙望燕蓟黄金台上棘如林万国朝宗拜紫宸于今谁望属车尘名闻少室征竒士驿㫁髙丽进美人朝㑹宝灯沈转漏授时玉厯罢颁春街头野服儒冠老曽是花塼视草臣黄叶西风海子桥桥头行客弔前朝凤皇城改佳游歇龙虎台荒王气消十六天魔金屋贮八千霜塞玉鞭揺不知亡国泸沟水依旧东风接海潮郁葱佳气散无踪宫外行人认九重一曲歌残羽衣舞五更妆罢景阳钟云间有阙摧双凤天外无车驾六龙欲访当时泛舟处满池风雨脱芙蓉五云双阙俯人间嵗晏天王狩未还鹦鹉认人宫漏㫁水沈销篆御牀闲朝仪无复风云㑹郊祀空遗日月颜莫向边陲动戎马汉兵己过铁门闗万年海岳作金汤一望凄然感恨长禾黍秋风周洛邑山河残照汉咸阳上林春去宫花落金水霜来御栁黄虎卫龙墀人不见戍兵骑马出萧墙清宁宫殿闭残花尘世回头换物华宝鼎百年归汉室锦帆千古似隋家后宫鸾镜投江渚北狩龙旗没塞沙想见扶苏城上月照人清泪落悲笳云霄宫阙锦山川不在穹庐毳幕前萤烛夜游隋苑圃羊车春醉晋婵娟翠华去国三千里玉玺传家四十年今日消沈何处问居庸闗外草连天詹同同字同文初名书婺源人元末为郴州路学正遇乱家黄州仕陈友谅为翰林学士承㫖归附后赐今名授国子博士累官吏部尚书改翰林学士承㫖谥文宪有天衢舒啸清江曲清江水清崃水黄清江之上多緑杨浣花女儿立沙际青裙白足如秋霜蜀山雪消十日雨一夜扁舟欲齐树两岸猿声不肯休送君流过崃川去北邙行累累北邙坟凿石为虎羊忆昔𦵏此初爵封侯与王导以方相氏飘飘铭旌扬紫车杂缟骑铙鼓喧周行执绋人如蚁哭声动穹苍相送至窀穸日暮下黄肠生既享华荣死亦増辉光焉知千载后无人奠殽浆宝气夜忽露大盗发所藏不见马鬛封但见白骨荒空留一断碑龟趺卧夕阳遂令往来者过此生感伤感伤亦何为生死人之常阴阳有昼夜谁云无兴亡万物终消尽天地复浑茫何史垂功名何世存文章金石且不坚岂独人久长秋夜吟桂树丛丛月如雾山中故人读书处白露湿衣不可去题方壶水石图古壁之间屋漏痕淋漓元气凝清浑道人山中守龙虎十日不见烟尘昬拂拭填作一枯木下有碎石分崑崙㫁劒插入怪厓厎老蛟迸出秋云根神君怒立被𤣥髪欲骑铁骥超天门当时挥洒妙莫测鬼物惊走如星奔青城仙伯絶笔久覩此髣髴其人存𤣥同隐者卧松雪得画逺寄来江村却忆麻姑洞口树使人一夜劳心魂题善原道韩干黑马图善家堂上书满厨古今名画频巻舒我来一见韩干笔龙精自与凡马殊𤣥鬛披披首渴乌紫瞳燄燄双明珠黑云一片忽坠地房星半夜飞神都御沟流水栁千树圉人骑出拂春露黄金腰带素花衣马上回头看飞絮丝缰在手不敢纵追风恐过龙楼去君不见向来画马只画肉神逸之气多不足干遗真蹟世所稀使我见此思天育善家兄弟一马骢此马真与麒麟同白璧玉斗亦不换早晚持献明光宫送徳安张用周游庐山匡庐山髙云气多老木如石盘紫萝松桥流水度金涧我昔结屋山之阿桑落洲边种柑橘莲花峰下寻芝术仙宫台榭作比邻每欲相从候丹术寄诗昼唤白猨来巡杏夜驱𤣥虎出飞仙别去今几年海上不见回楼船思之梦绕瀑布水玉琴为奏氷丝絃张君多古学才器何卓荦纷纷文狸赤豹间五色麒麟生一角朝辞白兆山暮过黄鹤楼去观五老峰翠色连天浮醉挥緑玉杯笑赠珊瑚钩商妇亭前歌窈窕灌婴井上嘶骅骝读书白鹿之洞里写字洗墨之池头匡庐清泉消百忧我所乐处君当游霓旌羽驾在丘壑相逢往往皆仙流与君大药驻光景人间回首三千秋髙暹献天马图歌蜀人髙暹能画马令人往往愁龙化凡夫肉眼匪方歅世间谁是识龙者前年晓御慈仁殿佛郎国之天马献兰筋虎嵴渥洼姿长风西来起雷电侍臣传敕貌真龙周郎为图图最工玉堂学士揭曼硕早朝奏赋蓬莱宫当时观者集如堵敕赐金盘五色露天马出驰海子东但见中天黑烟雾君不闻太宗奔虹赤𤣥宗照夜白唐初曽数江都王今之名画亦难得吾闻髙暹善草书墨池向复飞龙驹黄鹤楼中献马图藩王一见极所娯天机翦取云锦段玉盌分赐葡萄珠好去京师谒周郎应见挥毫九天上翠华所驾皆龙媒何事江南绘屏障出猎图朔风凛凛吹龙沙年年马上长为家阴山大漠百草死猎遍青海濵天涯旌旗裂尽霜华湿万骑貔貅似云集苍鹰歘起若飞电四尺神獒作人立什围五攻兵法存发踪指示知何人岂无诡遇获禽者谁能为尔鸾枭分直将勇气饱所欲寝虎之皮食虎肉生擒山下九青兕射杀巖前双白鹿日暮归来雪洗箭血洒腥风满河曲穹庐散野如繁星凉月萧萧照平陆酪浆跪进玛瑙盌黄面奚奴眼睛緑明朝满马䭾斓斑蕃王喜生红玉颜焉知祝网三驱意但醉氍毹紫塞闲君不见暴殄天物焚咸丘画师之笔学春秋还君此图长太息使我忽忆比蒲蒐题松鹤蔡先生家藏李伯时西岳降灵图龙眠居士画入神展画冥搜画中意白日杲杲人出畋长风萧萧云拂地前有一匹雪色駥次有一匹𤣥花骢两人冠服何其雄若非将相应王公繁缨宝鞍金匼匝各持羽箭悬雕弓后有三人总徒步苍鹰黄犬行相从云中歘见光灿烂玉辂瑶舆下霄汉不驾紫凤白麒麟海犀天驷多竒玩鸾旌虎节旋低昂星仗霞幢互缭乱无乃朝辞太华峰得非晓过云台观辇中坐者真天人冕珠龙衮俨昭焕金童玉女缤往来庆云为驭天为阶长眉刷翠面如月知有道骨无尘埃令人可望不可及恍惚云中相出入衣霑玉井碧莲香旗翻仙掌露华湿我识泰山封禅书不识此画当何如人言西岳降灵图西岳或有人间无送黎兰谷逰永川舟子开帆日天风吹雪时闗河岁将晏荆楚客何之水接三苖国云迷二女祠经过逢北雁应有寄来诗题云林丹房为葛元徳赋盘龙菴前翠可食道人凿云开竹房丹光出林如月白石髓满山连水香每闻向此采芝术欲往从君愁虎狼展圗使我空叹息三十六峰清梦长题山阴草堂草堂正在匡庐山山阴緑玉相对闲云从双劒峰前下潮到小孤江上还茶烟满室写墨竹花雨一帘观白鷴谁似南宫能篆古为君髙置轩忩间宋濓濓字景濓浦江人元末用荐除翰林编修以亲老辞入仙华山为道士国初征至授皇太子经居礼贤馆修元史充总裁官仕至翰林学士承㫖兼太子赞善大夫正徳中追谥文宪有潜溪翰苑芝园萝山诸集哀海东客有吏于海东者以能击贪暴闻然终用是受诬呕血死予友胡征君为着哀辞一通予读之甚悲窃取其意作哀海东伤妷女二操使善琴者弹而和之我哀东海而思之苦彼何人斯勐噬如虎我不击之我民之忧纵不我与覆以我为仇苍天虽髙冤其有极非血之呕曷明心赤泱泱大风沈沈寒泉舍旃舍旃我尚何言伤妷女有妷者女颜如舜英诋我以丑我其何伤眩白为黑古亦多有自尤不遑敢谁之咎黄鹄飞来其音誾誾我心苟安何戚弗欣天上地下命也奈何我焉知其他滩哥石砚歌朱舍人芾雅士也近见滩哥石砚禁中遂摹搨一本装池成轴悬之书斋命予作歌填其空处歌曰朱君嗜古米黻同三代彞器藏心胷滩哥古砚近获见惊喜奚翅逢黄琮研煤敷纸巧摹搨访我一一陈始终有唐四叶崇象教梵僧航海来番禺手持贝叶写健相翻译华竺谈𤣥空辞义幽深衆莫识当时授笔唯房融砚中淋漓墨花湿助演真乘诚有功爱其厚重为题识七月七日元神龙鬼工雷斧琢削古天光电影生新容袤将四尺广踰半作镇弗迁犹华嵩涉唐入宋嵗五百但见宝气浮晴虹南渡羣公竞赏识氏名环列萦秋虫朔元虽以实内府弃寘但使烟埃封方今圣人重文献毡䝉舟载来江东风磨雨濯露精彩奉勅入文华宫宫中日昃万几暇侍臣左右咸云从紫端𤣥歙尽斥去欣然为此回重瞳重瞳一顾光照日天章奎画分纤秾有才沈霾恨巳久石如能语夸竒逢维昔成周全盛日兊戈𦙍衣并大弓藏诸天府遗孙子用以镇国昭无穷愿将斯砚传万世什袭不下古鼎钟上明文徳化八极下书寛诏苏疲癃君方执笔掌纶诰愿以此言闻帝聪老臣作歌在何日洪武戊午当严冬题长白山居图满地云林称隐居燕泥汚我读残书五更风急鸟声散时有隔花人卖鱼宜兴强如心避地而归扁其居曰复初斋来征予诗昔日欃枪照五兵今归喜得见时平春风緑酒扶残醉斜立官桥听早莺王袆袆字子充义乌人国初征为中书省掾诏修元史与宋濓同为总裁官书成拜翰林待制奉使招吐蕃至兰州召还改使云南抗节死建文元年赠翰林学士谥文节正统中改谥忠文有华川玉堂二集南康郡斋书事郡廨新落成繁木荫阶戺稍欣吏牍稀麤觉民事理檐雀不相猜羣饮砚池水长安杂诗崔嵬终南山形势甚磅礴西来挟崆峒东亘聮华岳长云覆重峦紫翠入寥廓杞梓产深林龙蛇蛰幽壑淑灵之所钟宜有异人作如何千载间踪迹转萧索姬旦不复生三代己云邈后来王佐才劳我思景略羣经载圣道昭昭如日星秦火一何烈烧燔灭其形汉儒事掇拾区区补残零虽然有遗阙其功亦己宏唐世尚文学君臣益留情琬琰刻文字后先十三经谓兹金石坚不与竹帛并自从鸿都后此刻最为精罗列黉舍内奎璧映晶莹我言金与石有时亦销崩有形必有弊斯理讵难征安知圣人道所託非所慿天地共终始猗欤罔能名步出城东门穹然见丹墙不知何王宫金碧犹炜煌云是元帝子分茅镇此疆传世仅三叶嗣𦙍今灭亡深宫閟珍果回沟乱垂杨抚物足流盼感时忽凝伤自古有兴废天道非茫茫人生百年中穷通无定迹譬如风前花荣谢亦顷刻当时牧羊竖尊贵今谁敌顦顇种𤓰翁乃是封侯客丈夫茍得时粪土成拱璧一朝恩宠衰黄金失颜色古昔谅皆然今我何叹息送许时用归越旧擢庚寅第新题甲子篇老来诸事废归去此身全烟树藏溪馆霜禾被石田鑑湖求一曲吾计尚茫然秦州水积从天降山连与蜀通遗碑李广宅废寺隗嚻宫度陇迟回际游秦感慨中长怜少陵老曽此叹涂穷渑池道中九月忽又暮吾行祗自伤秋兼人共老愁与路俱长野果迎霜赤园花带雪黄故人相慰借日晚引壶觞春日绣湖与徳元同行十里华川上年来足胜游雨花林下寺风柳驿边楼漠漠芙蓉浦依依杜若洲平生身外事未许付浮鸥吴江客中冬至日十年奔走竟何依转觉谋生事事非时序毎惊愁里换家山长向梦中归吴江嵗晚寒波积楚塞天空鸿鴈稀酒后登楼倍惆怅缁尘犹满旧征衣桐庐舟中潇洒溪山梦此邦轻风细雨过桐江川回几讶船无路林缺时看屋有忩野果青包垂个个水禽白羽去双双到家㑹值重阳节新酿村倍正满缸张以宁以宁字志道古田人元末官翰林学士承㫖明初例徙南京召为侍读学士三使安南道卒有翠屏前后集送重峰阮子敬南还君家重峰下我家大溪头君家门前水我家门前流我行久别家思忆故乡水况乃故乡人相见六千里十年在扬州五年在京城不见故乡人见君难为情见君情尚尔别君奈何许送君遽不堪忆君良独苦君归过江上为问水中鱼别时鱼尾赤别后今何如林志尹秋江渔父图江风揺柳云㝠㝠小艚钓归潮满汀卖鱼得钱共秋酌白酒船头青瓦缾樵青劝酒渔童舞击瓯唱歌无曲谱船前野鸭莫惊飞我有竹弓不射汝予别黄巖十又六年谫焉徳薄父老当不复记然区区常往来于懐也如晦上人来见语亹亹不能休别乂依依不忍释予不知何也赋此以赠朗公相见广陵春自云家世黄山人老夫畴昔黄山客江海见之情转亲坡陀石上曽波雪遍海莲峰白于月新诗句句鬭清妍髙诵长风动疎樾清晨言别索题诗我衰诗减黄山时春潮日夕海门去归报山中耆旧知题海陵石仲铭所藏渊明归隐图昔无刘豫州隆中老诸葛所以陶彭泽归兴不可遏凌歊䜩功臣旌旗蔽轇轕一壶从杖藜独视天壤濶风吹黄金花南山在我闼萧条蓬门秋穉子候明发岂知英雄人有志不得豁髙咏荆轲篇竦然动毛发题句容同林景和县尹子尚规登僧伽塔赋嵯峨崇明塔拔地一千丈我攀青云梯倏到飞鸟上㣲风韵金铎初日丽银牓维时十月交叶脱天宇旷羣山东南奔平川叠波浪云间三茅峰圜立俨相向碧瓦浮鳞鳞兹邑亦云壮鸡鸣四闗开攘攘异得䘮塔中宴坐仙怜汝在尘坱古时登临人今者亦何往俯观世蜉蝣仰叹彼龙象乃知崑崙巅可以小穹壤同游皆隽英超遥寄心赏霜飇天际来毛发飒森爽太白去千年吾何独惆怅严州大浪滩东来乱石如山髙长江斗泻湍声豪蛟鼍奔走亡其曹青天白云扬洪涛舟子撑杀白木篙长牵百丈嗟尔劳侧身赤足如猨猱舟中行子心忉忉山木巃嵸杜鹃号夜饮醉归赠王伯纯是日王徳容程予初同饮嵗云莫矣客不乐青雨亭前翫孤鹤城头愔愔云下垂竹外骚骚风微作亭中王郎风格竒爱竹爱雪仍爱诗开尊酒好客更好坐中王程俱白眉红炉照阁生春雾诗思腾腾天外去玉姬舞倦回风来吹倒三山见琼树马蹄蹴响客归时留我更尽金屈巵尘空祗觉干坤白饮醉那知賔主谁坐闻一声两声折携灯起看竹上雪瑶华翠色森陆离人影灯老两清絶却归觅纸醉自题乌啼舌寺风凄凄明年此夜知何处兴发还应访剡溪题焉致逺清溪晓渡图今晨髙卧不出戸嵗晏黄尘九逵雾美人逺别索题诗眼明见此清溪之晓渡溪旁秀林昨夜雨落花一寸无行路歌栏桃叶人断肠艇子招招过溪去红日青霞半晦明白云碧嶂相吞吐诗成君别我亦归此景宛是经行处我唿九曲峰前船君帆正渡潇湘渚鴈去㝠㝠红叶天猨啼厯厯青枫树是时美人不相见我思美人美无度美人之材济时具我老但有沧洲趣他日开图思我时溪上春深采芳杜送同年江学庭弟学文归建昌白发江夫子青云信独稀故人长北望令弟又南归庭树乌先喜江帆鴈共飞东湖春栁色到日上君衣泊河头水长客路春将晚征帆日又曛深山昨夜雨流水满溪云渡黑渔舟集村空戍鼓闻故园频梦去植杖己堪耘寄广西叅政刘允中重臣授钺殿南邦五月旌旗过上江青带碧簪环画省緑沈金锁护油幢峒丁万笠春耕野海估千帆晓渡泷铜柱南边相忆处尺书难寄鲤鱼双杭州歌西陵渡口潮水平十十五五放舟行楼中燕子惯见客不怕渡头津鼓声泊沽头楚客归心河水流三更月晕长年愁沙河雨涨催开闸半夜橹声无数舟有感马首桓州又懿州朔风秋冷黑貂裘可怜吹得头如雪更上安南万里舟遇故人胡居敬临江府送至新淦翠竹苍松映白沙清江西畔是君家明年归路重相问分食东陵五色𤓰刘三吾三吾初名如孙字坦甫茶陵人元末提举靖江学洪武中用荐除左赞善陞学士三十年主㑹试以多中南人坐罪戍边永乐中卒有璚署春坊北园知非化鹤正气等集桐江俞荩知茶陵合为坦坦斋集饯周左丞从戎江汉亦多年又领王师过极边己展召公新土宇载开马援旧山川诸生俎豆陈兵后父老壶浆拜马前最是老儒淹滞久乞将骸骨早归田次蔡元礼过洞庭翠湖渺渺共天寛过客登临足觧颜兵后已非前殿阁望中仍是旧江山凉云隐映波光里壊栋欹斜树杪间欲向黄陵懐帝子鹧鸪啼处雨斑斑寄家离别家山己数年故园桃李想依然东风客外归心切落日云边望眼穿龙虎卫前花夹道凤皇台畔水连天丁宁为护溪边石留取归来系钓船墨竹奎章阁老天边字蓟北山人霜后枝想见披图明写处循离看罢落花时魏观观初名己孙字杞山蒲圻人洪武初就征授平江州学正迁国子助教厯两浙都转运使入为起居注进太常卿翰林侍读学士迁国子祭酒寻两知苏州府事坐法死有蒲山牧唱大同江口舍舟而涂抵繁昌四十里纪实扁舟畏风涛上马遵大路马喜大路平骞然欲驰骛手疲两足痛纵逸恐颠仆唿奴执其辔控驭使徐步前村望烟火稍逺得农扈蔬笋兼可求午膳当不误少顷闻病翁唤出蓬头妇妇出拜且言穷苦日难度夫逺充民兵儿小当递铺翁病经半年寒馁缺调护军需未离门活计不成作荒山要收丝荒亩要输赋诛求里长急责罚官府怒近来㸃弓兵拘贫放权富迫并多逃亡苍黄互号愬左右三五家春深失耕务纷纭下牌帖勾捉犹未杜所言尽真悉俾我心骇怖兹行事咨询拯恤惧迟暮州县嗟匪才琐屑诚可恶䘮乱民瘼深君王重忧顾所以谕㫖勤赤子相託付民为邦之本绥抚在完固胡为重钊剥上徳阻宣布明当抗封章为尔除巨蠧建徳县三十韵乘舟至建徳颇爱山水清山水虽可爱人烟苦彫零种麦当县前迂径入县庭瓦砾存故基小小才有㕔父老匍匐来形影何伶仃再拜泣且言弊邑频遭兵大则吴楚交小则侯许征逆彼族必夷顺此身必刑逃者冻馁连窜者疾疫并所剩无几家家户无全丁爰从甲辰秋始见官府明令薄来抚绥曲尽父母诚流离渐懐归沈疴渐苏醒田莱固多荒未免赋役征里长纷并縁科需取余赢语意殊可怜推言慰其情去嵗郡守朝纶音细丁宁民为邦之本本固邦则宁今而重伤残救恤诚在卿譬犹涧中鱼鱼乐涧欲盈又如水载舟水激舟必倾此道垂昭昭卿等当力行单乏捐冗条力役止缮营治则待以寛罚则裁以轻耕稼勗有时教养资有成茍或负所期宪度亟尔惩恳恳数百言官庶曽共听矧是半月余捷音下三城疆土益广逺礼乐逾作兴于叟宜勉㫋行将庆昇平次韵陈亷使见寄三月雰雰雨曽无两日晴旅懐常寂寞佳节负清明野树暮云合山溪春水平彭郎有音信处处避回兵宁国溪上轇轕山环水沿洄水绕山鸟啼山翠里人语水声间茆屋连溪坞松舟系浅湾村翁驱犊去溪女得鱼还遂安舟中溪径斜斜入柴门侧侧开一牛临水立双鸭避舟回病眼青山豁归心白髪催何因莼浦上野老共传杯都昌懐旧隐江雾仍为雨山花故作容秋风余鼠雀寒水落鱼龙慷慨心虽壮羁栖力己慵白云莼浦上怅望最髙峰夜宿江夏水驿将往衡湘留赠亲友茆屋江声合松舟月色迟把杯频改席翦烛共题诗揽瑟清湘夜闻箫赤壁时美人千里外迢逓寄相思吴伯宗伯宗名佑以字行金溪人洪武辛亥初开科帝亲擢第一授礼部员外郎厯武英殿大学士寻降检讨有南宫使交成均玉堂四集题李氏栖碧楼唐有谪仙人风骨特髙妙晚爱栖碧山闲心付登眺桃花与流水目击领其要遐观穷有象幽讨入无窍不知谁相问但觉遗一笑声落天地间松风紫鸾叫诸孙企髙躅异世颇同调璚楼睇空青银牓生光耀予亦爱其人临风划长啸危素素字太朴金谿人仕元至翰林学士承㫖洪武初授翰林侍读学士兼𢎞文馆学士谪佃和州有云林诗集梁国狄文惠公亲庙诗大江从西来万里流汤汤维唐社稷臣勲业载旂常天子在房陵女后御明堂晨闻牝鸡鸣腥闻溢穹苍猗公秉忠义耿耿立庙廊周旋极黾勉论议忽慨慷载御巻冕归宗社赫有光岂徒保国祚实欲扶天常云孙江州牧宫庙荐烝尝豆笾孔严洁丝石载铿锵再拜久屏息低徊想忠良作歌劝臣子百代踵遗芳泊宫步门人归石城边鸟没白沙尾秋风凉萧萧波静月如洗水凫栖不定半夜犹飞起后买琴歌为邓旭甫作邓敦好琴如好色十年买琴不可得南城县里客携来百镒兼金君不惜竹林踞坐江盈盈临江三奏鱼龙听萧森巖壑秋气肃汹涌天地霜风清商声洋洋羽声苦月堕寒光君罢抚余音寄意愁人心别思苍茫正如许为余再控白玉絃长謡楚语招飞仙招飞仙安得见独立干坤泪如霰期冯祥甫不至寒山压楼三日雨风巻崩云亚髙树山人无事不下楼空谷寂寥谁与语平生故人大冯君约之不来嵗聿暮嵗聿暮君何之侧闻他日抚州去又恐促驾江东归梅花千树化为雪寄赠惟有长相思明诗综巻四明诗综卷五钦定四库全书明诗综巻五翰林院检讨朱彞尊编刘崧崧字子髙泰和人明初以人材举授兵部职方司郎中迁北平按察司副使坐事输作京师寻放还征拜礼部侍郎署吏部尚书请老许之复召为国子司业有槎翁集东方行东方闪闪啼早鸦美人愁眠隔窓纱桐华树下人来往银牀辘轳梦中响姑苏曲姑苏城头乌夜啼姑苏台上风凄凄芙蓉露冷秋香死美人夜泣双蛾低铜龙咽寒更漏促手拨繁絃转红玉鸳鸯飞去屧廊空犹唱吴宫旧时曲过南圳访友同王子与罗子理分韵得满字连阜衍平皐深林閟虚馆扬襟畅遐思散帙延清款溪莼花羃羃田黍实纂纂迳回阡弥永水落涧初满载欣秋稼登矧惬人事罕欲往悲旷涂言归理修疃嵗暮南归留别萧翀旅寐不能旦披衣坐牀帷屋角晓色动鸟鸣己多时起坐出庭际云物正华滋残雪未尽消羣山郁叅差即此念故园焉得不懐思矧属嵗运周返驾固其宜理䇿望前路揖君从此辞穷檐有穉子但讶归来迟辛丑正月二十二日述志经年掩扉卧迹与城市遥谁为拔茹计乃以仕见招本昧平生素敢劳中道要公檄临我门戒命在夕朝九江今雄州迈往方迢迢有母谁与居念之中心焦起揖谢来客我何希市朝澹然一室内宴坐风寥寥游三华山龙门两山负一水下回绕苍崃忽中开飞桥出林杪盘盘石磴引羃羃松林窅危阑正西挂层阁复东缭树暗尽含云花明忽闻鸟悬厓傍架栈凿石潜通突早闻三仙人栖化迹巳杳常疑云月上颜色觌清皎丹井旧时深朝真乱来少荒坛翳霜蒹虚馆閟丛篠凝神观衆妙屏迹谢羣扰懐贤嘅重憩振翼思逺矫佳境能娱人何因致清醥早行雾中过田家失道我行烟雾中不复辨原陆幽幽闻鸡犬隐隐见松竹田家迷逺近坂路有﨑曲已觉瞻望劳谁云往来熟舍弟往三垇岭寻觯子日夕未归坐候林下西林己鸡栖北涧复虫响沈沈四山暝寥寥一星上时危剧钟情期逝劳纡想怅立此溪阴欲休未能往江干草居江干惬幽屏草扉亦常闗晩涂㫁归人虚市见寒山林木变冬候繁緑忽己殷鸣鸟相因依孤云时去还唐虞既云逺慨此时独艰四体岂不勤我发日己斑遨游千载上偃仰一室间乐咏古人书庶几无腼颜和答萧国録八月十一夜对月有懐之作林塘澹清华庭宇豁虚朗露井波澄辉风林叶交响髙言倡令徳孤吟振遐想亭亭江上月肃肃云鴈往美人浩前期令节延逺望池鱼既堪纶㫖酒亦可酿永懐契天游庶以㑹心赏宇宙本达观如何较铢两题秋江待渡图为萧学士赋小航冲风岸将及行人下马沙头立水濶云深野渡间天寒日暮归心急人生行役安可休到江路尽还通舟谁能裹足山中老不识风波一日愁题余仲扬画山水图为余自安赋金华仙人余仲扬笔墨萧疎开老苍昨看新图湖上宅烟雾白日生髙堂层峰上蟠石皜皜絶岛下瞰江茫茫长松并立各千丈间以灌木相低昂松下上人坐碧草秋影忽落衣巾凉囊琴未发絃未奏已觉流水声洋洋赤城霞气通鴈荡巫崃雨色来潇湘谁能千里坐致此欲往久叹河无梁风尘涨天蔽吴楚六年怅望神惨伤𤣥猨苦啼巖北树白鴈不到江南乡赭山焚林絶人迹如此山水非寻常此图本为自安写亦感同姓悲殊方幽轩素壁泉声动对此令我心为狂何由扪萝逐麋鹿振衣直上云中冈登临一写漂泊恨长啸清风生八荒题溪山春晓图寄赠萧翀土山戴石石角倾偃树杂出如幢旌青天㣲茫晓色动雨气合沓千峰晴野桥西边有村路之子鸣鞘踏云去重巖花发似闻香隔水莺啼不知处东南连年飞战尘如此山水何清新石田到处长荆棘岂有荷耒春耕人我昨西游登武姥手抉云霞望仙府把酒忽逢东海生醉卧溪南紫萝雨紫萝阴阴覆巖扉十日寻幽行未归云峰流泉半空落六月飞雪霑人衣拂衣归隐知何日却对画图心若失不闻流水渡溪还时见浮云向山出懐哉桃花修竹林江海秋髙烟雾深岂无耕钓在田野谁识悠悠沮溺心寄曽郁文短歌澄江水向东流流向东昌江上头我有故人在江上十年不见増烦忧白沙水声寒活活黄巖云气凝清秋岂无沙棠枻吴女讴可载酒同遨游狂风吹山波浪恶使我不得回轻舟翩翩云中双飞燕衔书寄我频留恋书中展转道深情但恨相思不相见春燕飞来秋复归报书不遣壮心违碧兰紫蕙何由采即恐萧条霜露稀题曽郁文所藏山水小景隔溪望见林间屋沙溆阴阴俯羣木溪流合处一桥孤春雨来时万山緑江南此景真可怜米家笔意谁能传却忆故庐珠浦上短篱长系钓鱼船题山水画轴瀑布双垂下屏风九叠张波光混彭蠡山势似浔阳松坞栖茅屋枫林带石梁扁舟如可具吾意在沧浪张氏溪亭杂兴草阁经秋静柴扉近水开霜林收橘柚风磴坐莓苔钓艇寒初放樵歌晩独回城南车马地欲往更徘徊寒雾依山敛晴沙与岸頽林塘无路入忩户有时开野客钞书去邻翁送酒来幽期在萝薜莫遣暮钟催题阳灵洞仙宇何年辟灵泉尽日闻石门通别殿木栈倚髙云鸾凤时来下猕猴近作羣春风城郭暮烟雾正纷纷题彭氏背郭茅堂图日薄金华岭云深白石塘茅茨元背郭水竹自成乡图画看逾好登临兴不忘门前双杏树叶叶是秋霜过龙湾五王阁访友人不遇野桥秋水落江阁暝烟微白日又欲午髙人犹未归青林依石墖虚馆浄柴扉坐久思题字翻怜柿叶稀再懐伯兄子中时有同客兴国者从间道先归兄以道阻后期不果贫贱轻离别艰危昧死生独违同里伴仍阻异乡程爱想深山憩愁闻间道行几时秋树下慰此泪縦横玉华山翠巘千峰合丹厓一迳通楼台上云气草木动天风野旷行人外江平落鴈中伤心俯城郭烟雨正溟蒙题李志谦书含温家亭子三江口坐对东风兔子寮锦石白沙寒厯厯碧云红树晩萧萧帘虚易觉天光切衣润常疑雾气飘赖有石门支遁在题诗长日出溪桥舟次樵墩忆故人郑同夫浦口维舟日欲晡栁村桑坞带萦纡独寻古道黄埃满忽忆故人秋兴孤螺蚌尽供溪女拾鸡豚偏称野人唿西山隔水清如玉谁与题诗送酒壶奉同旷伯逵周叔用徐仲孺登秋屏阁是日闻淮郡有警风沙黯然赋呈万徳躬孙伯虞诸君子古刹萧条隐石根荒城髙下带沙墩㫁云南鴈日初出旷野北风天正昏羽檄屡传淮甸急龙艘犹滞海门屯湖山不尽登临兴回首乡园独怆魂入城江水依然抱石矶独行空感旧游非晩山当户日初落秋草满城人未归田鼠引羣穿井出山鸡求食傍檐飞向来车马东门路忽忆朋游泪满衣漫兴山下碧溪浑欲平溪边春事总闗情定巢新燕忽双过隔水雏莺时一鸣冻入秧畦愁近雪光涵风浦爱新晴南园草緑无人到应是满林春笋生客情清明己过寒雨稀客情物色共依微庭前幽草忽如积江上落花浑欲飞风云惨澹随长㦸尘土萧条上短衣云亭江上麦田熟昨夜月明还梦归将归南平发舟戯贼梅演山前闻鴈来珠湖渡口放船回晚云出岭作疎雨秋水满江生緑苔故里风烟频入梦中年世事独兴哀飘摇莫恋诗千首㫁送深慿酒一杯秋日承庐陵曲山萧夀春过林居临别赋赠秋露满园桑叶飞逺烦江上问柴扉青山古道独行晚白发故人相见稀细雨髙原禾黍熟斜阳疎树橘橙肥残年甚欲留君住何事骊驹只赋归早春燕城懐古金水河枯禁苑荒东风吹雨入宫墙树头槐子干未落沙际草芽青已黄北口晚阴犹有雪蓟门春早渐无霜城楼隐映山如㦸笳鼓萧萧送夕阳宫楼粉暗女垣欹禁苑尘飞辇路移花外㫁桥支赑屃草间壊壁缀罘罳酒坊当户悬荷叶兵垒縁渠挿栁枝不见当年歌舞地空余松柏锁荒祠陶皮石室北巖极谽谺三面环絶壁闻有山雨来石泉先暗滴峭壁兰巖石下阴阴猗兰緑如翦花发人不知秋香入苔藓题李唐牧牛图天寒放牛迟野旷风猎猎独来长林下吹火烧山叶日夕山气昏独归愁路逺犹恋草青青迟回下长坂江上沙觜微波漾緑苹山头落日驻红轮依稀灯火枫林鼓岸上人家赛水神步月乘凉步月过西邻草露霏㣲湿葛巾一迳竹阴无犬吠飞萤来往暗随人八月十一日自水南渡江道金华过北巖访萧鹏举是日云阴掩冉不见日色道中赋絶句八月棠棃露叶红荒陂古水湛青铜秋风依旧巖前路髙下寒山落日中正月十九日金鱼洲下放船开华石潭边看雨来爱杀南天双白鹭青山尽处却飞回题枯木竹石木叶欲脱天雨霜竹枝乍低风巳凉三湘落日流波白行子系船思故乡平沙竹树晚毶毶楚客维舟近崃南忽忆微云将雨过满林秋色照江潭题超上人墨菊露香秋色浅深中青蕊黄花自一丛最忆南园微雨过短篱扶杖看西风苍石崃中见道人菴居隔水山花盛开苍石崃中花药栏旧时草屋傍巖安道人去后松桥㫁縦有花开隔水看题三冈寺石桥流水带人家紫殿春阴阁岸沙啼鸟数声山雨歇门前落尽白桐花寒夜马龁枯荄寒夜长风如箭镞射阴房不知门外三更雪误起开门看月光送别叔铭出顺承门送客出城秋巳凉太行南上楚天长顺承门外斜阳里荞麦花开似故乡望汉献王陵单家桥下雪横氷草树连云掠冻鹰汉业己荒河水在行人遥指献王陵髙唐州道中北风吹沙官道长两旁杨柳间榆桑何时走马重来此要看清阴六月凉周浈浈字伯宁江宁人明初任饶州长史陞湖广都事旋擢刑部尚书降惠州经厯始发建业登龙江山祠感懐有作去国思旧游寻山发幽眺遥凌天门石恍对临海峤神闗列雄镇危堞抱遗庙秋阴散氛翳炎景扇余燎天水逺自空云霞近争耀客行始多感世事纷难料同俗岂素懐趋时固殊调既为达士耻复被逐臣诮行矣庶无欺忠信将可劭舟中望九华山贞履无素期劳生忆恒窘谁云戒戎路曽是返初隐水宿淹长晷山行阻修畛缥缈对雄标巑岏发竒藴巖回气如燌峰去势犹引刻削冠青莲雕镂矗丹笋嵁霞上斑剥石乳下碖碅山鬼从文貍渊灵閟𤣥蜃睠言志藜藿未遂采芝菌即事情巳悲懐贤迹俱愍潜吴媿梅福去汶羞闵损人徳险未夷天道明可准皐兰岂徒歇巖桂芳未陨嵗暮山中人寤歌候归轸赛小姑庙育秀凌华嵩标竒奠淮楚阳辟启神闗阴沈开水府林林聚商舳渊渊闻戍鼔陈瑟㑹安歌传芭纷代舞椒浆既芬洁桂櫂方容与日暮懐归情含涕望修渚黄肃肃字子邕江西新城人元季官礼部主事自北平来见命仍故官陞侍郎己降郎中复陞工部侍郎任尚书未几出参政广西坐党祸死有醉梦豪短歌行来日苦少去日苦多人生不满百痛当奈何不如沽美酒与君长笑歌峻坂无停车急川无停波人生不满百当复奈何来日苦少去日苦多咏懐少壮好游览不知中道忧方兹懐故土眷此成淹留员阙蔽朝晖𤣥云阴以浮徘徊当永夕嬿婉将焉逑栖鸟翔不息鸣虫亦啾啾人生无定止卒嵗何能休流水日夜流厚土何不盈人生自不己四运迭相承达士识物化昧者徒营营荡荡晨风来悠悠天宇清㑹当拨尘务聊复从吾生追唿心所欢置酒坐中庭忘言勿复辨觞尽还复倾匣镜三十年尘暗不复治停餐且不寐所思知为谁荡子不复返眇在天一涯绽衣终当组道逺何能持明明天边月三五入中闺念与子欢爱不得同光辉寤言相与共既觉将何依客中书懐竹里山鸡啼未休江南二月景如秋半帘花雨寒侵袂一片江云晚傍楼乱世青春如过梦少年华发忽盈头故园动是经年别满眼干戈添客愁牛谅谅字士良东平人流寓吴兴以秀才举除翰林典簿使安南还擢工部员外郎厯礼部尚书降主事寻复任免有尚友斋集西郭憩景徳寺分韵灵湫閟白龙古殿敞金粟僧归林下定云傍巖端宿伊余陪胜引于此避炎酷息阴悟道性习静外荣辱坐石飞清觞每叹白日速别去将何如留诗满青竹红梅陇头人未来江南春几许惆怅玉箫声吹落臙脂雨画梅棃花云底路参差折得春风玉一枝南雪未消江月晓欲从何处寄相思朱梦炎梦炎字仲雅进贤人元进士入明为国子博士迁翰林修撰出为浙江按察司经厯转山西行省员外郎入为礼部员外郎擢本部侍郎陞尚书钱塘西湖万户烟消一镜空水光山色画图中青楼燕子家家雨锦浪桃花岸岸风櫂转舞衣凝暮紫帘开歌扇露春红苏公堤上垂杨栁尚想重来试玉骢杨训文训文字克明潼川人元淮海书院山长遇乱居江都明初征为起居注两迁左司郎中丙午年自太常卿知湖州移知汀州厯礼部尚书改戸部出为河南行省叅知政事卒赠友与子分携后星霜二十年重逢惊老大惜别更留连花落春江雨鹃啼緑树烟幽懐浩难写愁堕酒尊前寄石仲文故人别后复如何不寄新诗到薜萝贾谊书成何日上张衡愁比向时多江城木落霜连地泽国天寒水不波重约明年秋八月紫薇花底共鸣珂滕毅毅字仲𢎞镇江人以儒士征授起居注擢吏部尚书出叅政江西柹归即楚王台旧基为新城春风䕫子国落日楚王台江遶西陵下云从上崃来壮游今已遂幽思独难裁闗塞犹戎马吟边首重回次韵黄秀才秋兴西风如水洒絺衣无数南来候鴈飞朔漠地寒收王气岷峨秋尽敛余晖三泉忽报金棺𦵏万国同瞻玉玺归相见不须谈往事百年耆旧眼中稀虎战龙争二十秋江波日夜自东流道旁无语王孙泣天际含嚬帝子愁苜蓿风烟空壁垒蒹葭霜露满汀洲古来维有西山月永夜依依照白头钱用壬用壬字成夫广徳人元翰林国史院编修出为江浙行省左右司员外郎既而参平章张士信军事于淮安陞参政归附后授按察副使厯礼部尚书洪武元年十二月告老赐居湖州题米敷文烟峦晓景江上乱峰生暮烟隔江遥望水云连西风战舰今无数不见米家书画船李质质字文彬徳庆人元未以府掾聚兵二万保障封川等四郡者十五年全城归附授中书㫁事迁大都督府洪武五年任刑部尚书出为浙江叅政终靖江王相有樵云集玉台驿亭子春去台空迹巳陈危亭杰出涧之濵清溪绕屋可濯足好鸟隔江如唤人明月委波金潋滟青山带雪玉嶙峋桃花流水非人世或有渔郎来问津吴云云字友云宜兴人洪武初授𢎞文馆校书郎厯刑部尚书参政湖广奉诏招谕云南死之送李民瞻侍郎宣谕陜西侍郎将命出金銮道路传唿逺近欢闗内官曹迎使节秦中父老识衣冠云开太华三峰秀水遶黄河九曲寒寄语渭川千亩竹西风还觧报平安张筹筹字惟中无钖人以荐授翰林应奉洪武八年任礼部尚书降员外郎朱中舍恵麓秋晴图湖上羣山卧九龙泉头一客坐双松定知别去还相忆梦入秋云第几重吴琳琳字朝钖黄冈人召为博士厯浙江按察佥事入充起居注洪武三年吏部尚书出知黄州以老致仕开化道中重冈狭路倦登临喜见溪流华步深杨栁树边舟小小海棠花上雨沈沈一春王事过三月千里家书系寸心无补盛时縻好爵不才端合老云林严震直震直初名子敏字震直因御称其字乃互易焉乌程人明初由粮长授河南布政司参议累官工部尚书致仕永乐初召令宣谕山西卒于泽州有遣兴集栖霞真境栖霞有真境逺在桂林间春风洞中瑶草緑桃花满树春斑斑羣峰拔地几千尺上有楼台耀金碧兴来直欲一登临王事有程留不得永州舟中潇湘二水㑹零陵滩响惟闻浪作声两岸青山明月夜画船行过永州城朱同同字大同休宁人自号紫阳山樵洪武中以人材举为东宫官进礼部侍郎寻被诬得罪有覆瓿集题画紫陌红尘没马头人来人去几时休谁家有酒身无事长对青山不下楼丘民民字克庄扬州人徙居嘉兴洪武初为松江学官后至礼部侍郎送友人至杭又随南鴈度钱唐不道他乡是故乡江上秋风莼菜美山中春雨石田荒杜陵老去宁忘蜀江总归来不是梁欲采芙蓉赠君去锦云零落倍凄凉秦约约字文仲盐城人徙居崑山仕元为崇徳教授洪武初召拜礼部侍郎以亲老辞归再征为溧阳教谕有樵海集江之水寄杨铁厓江之水流弥弥荡漾双凫舟涉江采兰芷兰芷青青露如洗下有一双鲂与鲤美人美人胡不来相思日暮江风起杂兴元冬十月交蟋蟀近我牀伤彼苕之华含英委清霜丈夫四方志千金戒垂堂壮日不奋迅老矣徒慨慷纪梦简陈简讨宫车辘辘过神皐五色云中望赭袍野膳不嫌凉饼滑小奴花下翦春蒿吴蚕入茧染春红缫尽柔丝未论功若得君王回一顾不辞白发上阳宫韩宜可宜可字伯时㑹稽人洪武初征拜御史出为山西布政谪云南后起为左副都御史五华山图五华之山山上头府视东海如浮沤岂无四万八千丈亦有五城十二楼翠蕖影落中天晓玉柱光含大地秋何日相从陪杖屦西风林外一长讴苏伯衡伯衡字平仲金华人明初仕为国子学正擢翰林院编修宋濓以翰林承㫖致仕荐以自代召至固辞赐文绮遣归起教授处州以表笺忤㫖坐罪卒于狱有平仲集送陈思可主簿赴进贤任一别十五年倏忽若昏旦相逢京城中幸脱戎马乱宦游我何成鬓发子已换留连一尊酒寂寞四门馆翦烛听寒雨话旧过夜半居然消百忧莞尔成一粲维子才且贤文采甚焕烂起从有道征国光方纵观谓宜寘馆阁鸿猷借宣赞如何奉明命钩考亲吏案黎庶乃邦本疾痛资抑按要将逺犹敷可以小邑翫心怀简书畏迹逐萍梗散席挂遇顺风潮生失逺岸昨夕簪云盍今朝袂还判后㑹复何时临岐重嗟叹周伯宁春晴江岫图尚书襟懐絶潇洒挥毫往往凌董马平生一笔颇自珍数尺新图为君写齐山遥接吴山青碧波万顷孤帆征东风緑遍汀洲草总是岐亭离别情一向江南一江北离情浩荡嗟何极正如江上之碧波纵有并刀那翦得当时己足令心愁如今况复隔罗浮掩图却上髙台望但见逺海连天流暮归朝出谁与侣蜃雾蛮烟结悽楚木棉花落鹦鹉飞苦竹丛深鹧鸪语絶句落叶满衡门萧萧风雨夕一灯溪上明何处独归客唐肃肃字处敬㑹稽人元末官嘉兴儒学正洪武初召修礼乐书擢应奉翰林文字兼国史院编修以疾失朝罢归里谪佃濠卒有丹崖集铜井迎送龙辞伐鼓兮吹箫迎我龙兮山椒龙之都兮何所泉渊渊兮石为戸叩龙车兮乞灵龙不出兮我心若酲我心若酲兮龙宁勿聆我叩龙兮龙䘏风旋波兮龙出龙之出兮福予变旱熯兮为澍龙为澍兮我弗饥返山椒兮云旗风泠然兮龙归题张孟兼所注谢翺西台恸哭记后谢翺字皐羽文丞相馆客丞相既薨皐羽哭之于子陵钓台作恸哭记今金华张子为之觧云宫中六更初罢鼔蓝田洗玉沈厓浦庐陵忠肝一斗血去作燕然山下土桐江水落秋日頽有客歌上严光台石根敲㫁铁如意万里北魂招不来西风又涸滦河水故老寥寥知有㡬珍重睢阳季叶孙笺简能裨两朝史过清流闗呈同行者前月与君南入闗五更月出山雾寒行人畏露复畏虎十十五五同跻攀今日与君仍北去赤日黄尘汗如雨息肩共憩石浮图欲唤天风便髙举当时宋祖百万兵擒晖戮凤闗险平百年战争几人守空余蔓草啼鼯鼪闗南遥遥白云逺闗北茫茫尽平坂回头野烧起荒田驱车度闗愁日晚题赵仲庸所画滚尘马匹马滚尘谁所写天水王孙最文雅王孙系宋不系唐那识唐人与唐马左辅白沙白于雪四十万头名各别廐中此马帝常骑一色紫霞名叱拨奚官似𨽻王毛仲左手执刷右持鞚沙平草暖不被鞍刍豆饱来筋力縦翻身倒竖踣铁蹄雾尾风騣凶乱不齐元是滇池赤龙种犹思跃浪涌春泥太平无事征战少青丝络头可终老不似交河赴敌时夜蹴层冰僵欲倒抵𤓰洲春雨春潮撼客懐舟中十日九阴霾江名天堑元通蜀地入𤓰洲始接淮我笑银杯能羽化君看宝剑或尘薶明朝又过扬州去无复琼花旧观牌韩守益守益字仲修石首人明初以儒士摄教宜都擢广西按察佥事入为河南道御史改春坊中允有樗寿稾过九江夷险休渝节勤劳莫问家暮船维栁树春水泛桃花庐阜依霄汉江州对渚沙多情白司马曽此赋琵琶申屠衡衡字仲权大梁人徙居长洲洪武三年征至京草谕蜀文称㫖授翰林院修撰谪徙濠有叩角集宫词青琐春闲漏㸃稀博山香暖翠烟㣲隔帘谁撼金铃响知是花间燕子归江汉汉字朝宗㑹稽人徙居嘉兴洪武初以文学征仕翰林院编修题破窓风雨图若有人兮青云衣佩玉玦兮光陆离爰处兮爰居左琴剑兮右图书轻富贵兮浮云保厥美兮天真山房兮寥落天㝠㝠兮云漠漠雨潇潇兮风夜作心耿耿兮不寐纷遑遑兮求索彼薄夫兮贪婪惟声色兮是耽文绣兮膏粱荪何为兮懐慙秋兰兮可纫吾所思兮古人寒檠兮云案甘与君兮相亲赵俶俶字本初绍兴人元乡贡进士明初官翰林待制续兰亭㑹补参军孔盛诗暄风播旷宇欣懐託阳春盥袚寄幽畅虚襟遗世尘撷芳遵丘阿接杯沿涧滨咏归何逍遥遐哉仰斯人桂彦良彦良名徳称以字行慈溪人洪武初待诏公车以白衣赐宴除太子正字寻为晋府右傅改长史追赠编修谥敬裕和陶我生虽阨穷墙屋亦茍完集芳被荷衣隠居思鹖冠素无怨怼心安有忧戚颜明月照溪堂清风隠柴闗螺杯偶独酌焦尾时一弹悠悠五噫歌逺懐梁伯鸾庭前种梧竹清秋共髙寒王镛镛嘉兴人洪武庚戌举人翰林院编修水竹居为朱克恭赋碧水澄潭自作洲琅玕多种屋东头旋烧新笋安茶灶时斫嘉鱼踞钓舟客至罢邀明月饮人间何必五湖游吾家旧在梅溪上遥忆清风度早秋刘绍绍字子宪后以字行建昌新城人洪武中官翰林应奉诗载元音遗响秋懐缅俗结纡轸易初吾弗为临流采香薄日与佳人期举世厌芳草薰莸以同施抚襟怅予懐䇿驾临海涯闻有鲁连子千金弃如遗髙情傥可起携手斯与归大化日旋运曦娥去悠悠俛仰宇宙间身命谁能留迷复眚在巳不耕宁有秋鸡鸣起为善思与大徳祷朝露竟几何怅然日増忧阴阳鼓槖籥日月如转丸窅窅神化运谁能测其端春𤾉美万物秋露凄以寒乘时变荣悴天道终可言邯郸访古慕英侠壮游过邯郸连山飞翠来马首如扬澜贳酒唿美人浩歌弔平原忆昔致多士储才济时艰賔筵粲珠玑箫鼓清夜䦨蹇我匪脱颕懐贤邈难攀干戈浩纵横长路方漫漫感激讵有巳登车摧肺肝登道山亭名藩跨炎服崇阜极幽爽亭台纳元气磅礴俯深广我来属初霁心与孤云往萧飒海树秋如闻暮潮响摩挲石阑古挥霍霄汉上大有本空虚河山一溟涨凄凉乘槎意迢逓紫霞想浊世谁复然临风黙惆怅林公庆公庆字孟善处州人明初官翰林出为松江知府长沙岳麓道林何处是郡人遥指水西邨儒官佛寺俱无迹竹树如麻暮雨昏明诗综巻五明诗综卷六钦定四库全书明诗综巻六翰林院检讨朱彞尊编赵汸汸字子常休宁人隠居东山元季辅元帅汪同起兵保乡井授江南行枢密院都事丙申内附洪武二年召修元史书成不愿仕还有东山集与叶宗茂游山村村北村南春事幽故人乱后得相求仓皇屡作经年别邂逅能无一日留丁令归时空有恨虞卿穷久不须愁卜居共爱清溪好先向沙边具小舟汪克寛克寛字徳辅一字仲裕祁门人隠居环谷教授洪武初召修元史书成固辞不仕有环谷集哀邹山处士大化无私兮犹埏埴之陶钧跖何命之长兮回何命之屯嗟哉斯人兮朴以醇夫何灾疢兮四体不仁越星周而弗瘳兮重子姓之悲辛丹青彷彿兮逌然笑颦魂胡不归兮邹山垠陈基基字敬初临海人仕元为经筵检讨归值用兵开行枢密府起为都事转江浙行省郎中参张士信军事寻参太尉府军事迁学士院学士吴平召修元史赐金而还有夷白斋稾山髙寄陆𤣥素谓山髙兮其上有天谓地厚兮其下有泉天不可升兮地不可极我思古人兮为之太息古之人兮谓谁山之中兮水之湄孤舟兮容与俯狎步兵兮仰招鸱夷非夫人兮尔曷从之鸡凫行鸡与凫皆鷇育凫爱水游鸡爱陆凫昔未辨雌与雄毋不顾之鸡为伏鸡渇不饮饥不啄以腹抱卵谁敢触凫脱鷇鸡鼓翼日日庭中求黍稷喌喌唿凫使之食凫羽日䙰褷一朝下水不顾鸡鸡在岸凫在水赋性本殊徒尔耳鸡知为母不知凫恨不随波共生死刈草行原上秋风吹百草半青半黄色枯藁城头日出光杲杲腰鎌晓踏城门道门头草多露未晞尔鎌利钝尔自知一人刈草一马肥马不肥兮人受笞城中官廐三万匹一匹日餐禾一石秋懐羣动夜巳息秋声适何从仰视天宇髙㣲云浩无踪明月在庭户河汉上纵横既莫知所始何由究其终我独絃我琴㣲风入疎桐写作清商调感慨意无穷我有一樽酒独酌不成欢岂无骨肉亲悠悠隔河山亦有平生友合并良独难古人千载上世逺不可攀何如与明月徘徊松桂间月既知爱我流辉照衰颜我亦知爱月託心同嵗寒长愿玉宇净河汉生㣲澜此月不可负此樽不可干天地等逆旅流年若惊湍古人虽云逺其言美芝兰举觞以和之对月长盘桓待王子充未至屏迹逺城阙幽栖向林阿永懐同心友褰衣起婆娑忆昨走京邑弥年阻闗河结客燕赵间颇觉増悲歌逸骥谢羁绁冥鸿辞网罗所念圣哲逺中心良匪他夏屋荫嘉木芳池发新荷须君此弭节日夕共委蛇夏日喜友见访兀兀少寤语悠悠多逺懐敛迹昉僧夏凝神企心斋美人忽至止良友与之偕阒其类逃虚跫尔觏所谐迹迩志弥惬情敦礼无乖衣褐贵懐璧属辞惭类俳积雨霁初夕清飇埽余霾愿言念幽独日此憩朋侪通州渡江潮始平入港涛巳落泊舟狼山下逺望通州郭前行二舍余四野何漠漠近郭三五家惨澹带藜藿到州日亭午余暑秋更虐市井复喧嚻民风杂南朔地虽江淮裔俗有鱼盐乐如何墟里间生事复萧索原隰废不治城邑仅可託良由兵兴久羽檄日交错水陆輓粟刍舟车互聮络生者负戈矛死者弃沟壑虽有老弱存不克躬钱镈我军实王师耕战并宜作惟仁能养民惟善能去恶上官非不明下吏或罔觉每观理乱原媿乏匡济略抚时一兴慨悲风动寥廓海安淮海水为利转运有常程积渠如积金守防如守城迩闻渠隄壊水决如建瓴我军赖神速僇力障頽倾旧防幸己复新畚亦宜兴古人慎举衆日费千金并尅敌务充粮足边资力耕矧兹淮甸间沃野富吴荆草莱日加辟餽饷嵗弥増勿使土遗利坐令储峙赢东南力可舒根本计非轻欲𢎞中兴治斯事力当行陋儒无长算触事有深情冉冉趋畏涂戚戚慎宵征泰州吴陵古名邦利尽扬州域旧城虽丘墟新城如铁石昔为鱼盐聚今为用武国地经百战余士耻一夫敌征人还旧乡下马问亲戚蹢躅慨蒿藜徘徊认阡陌桓桓霍将军出入光百辟位重言益卑功髙志弥抑誓欲报仇雠不肯懐第宅人羡到家荣惊喜争太息白日照旌旗闾里有颜色皓首太𤣥经虽勤有何益上乐夕次泰州郭朝行上乐里密雨洒蒹葭秋风拂菰米颇闻承平日鱼盐贱如水箫鼓乐丛祠讴歌动城市中原正格鬬击拆闻四鄙官道日蓁芜生人蝼螘依依烟际舟两两舟中子来往卖鱼鰕出入官军里生长离乱间不识纨与绮失喜见王师被服多华侈买物不计钱仆仆更拜起何当罢战伐万国收戎垒山河归砺带车书复文轨有地尽蚕桑无人不冠履腐儒亦何需归山守枌梓击壤乐余年此乐无穷巳令丁镇水路由下乐前赴令丁镇落日淡平芜荒村带寒燐曩时富鱼稻税薄民不困莲芡毎时丰亦足备饥馑江湖嵗或艰老弱行蠢蠢相携就淮食不得辞逺近四野今尽荒百亩无一垦鞠为凫鴈区无复限封畛师行辎重随士饱筋力奋经费固有常变通亦宜论吾闻古贤将羊陆开吴晋食足边备多髙标邈千仞务子角频嵗事行迈敢云筋力衰官军渡淮海父老迓旌旗骑士尽貙虎舟师皆水犀踊跃趋敌场讴歌杂华夷行行务子角所过悉疮痍草木未黄落风露巳凄其仆夫跽谓我歳暮寒无衣故乡日以逺道路实岖﨑我方戒徒侣师行有成期贵贱皆形役遑敢恤其私赖有同袍彦议论各瓌竒有酒即共饮聊复慰羇离海安过牌得风出烂泥洪舟过海安牐路转烂泥洪水行九十里泱漭趋秦潼月黑星汉髙四顾无人踪纵有百尺牌不如数尺篷是时天宇霁余霞散晴空篙师无他术仰面唿南风夜来水鸟鸣出没西复东其声类人呕闻者思挽弓吾闻亦骇异莫究吉与凶得非卑湿区窳池蚊蚋钟暑夕唼人肤蜂虿尚可容此鸟号蚊母蚊吐利于蜂往往陂泽内雌唿命其雄春气一以和託巢芦苇丛此鸟信可憎彼蚊幸未逢所忧亡命徒持刃匿草中昼伏夜间伺为毒甚斯虫我方事师旅禁暴哀人穷此辈若不除厉民安有终所过戒吏卒反覆开盲聋尔寔备官守责在兵与农自古处边圉盗戢商旅通阳徳始发生人事宜肃雍简书虽有程我行忧虑从叹息行路难何由辞转蓬青丝络马头送李彦章青丝络马头游宦古苏州苏州城东万斛舟前年运米直沽口送别江头折杨栁承恩头插上阳花钖宴尊倾光禄酒江上今年杨栁黄辟书千里有辉光勇骑阃外将单马饱食闽中荔子浆闽中女儿歌白苎把酒劝君起为舞将军好文不好武自古闽中称乐土送李景先録判阊门栁枝短君行不可缓赠君不折扬栁枝劝君饮此金屈卮丈夫将身誓许国何用当歌伤别为青丝络鞚黄金勒游宦鄱阳山水国何处春风最忆君琵琶洲上䕷芜碧十六日鲜维值北风大作复泊北门风急江难渡春寒雪更飘济川虽有楫跨海恨无桥使节辞呉近官军去楚遥北门仍系䌫山雨夜萧萧寄玉山江上秋阴日渐多思君不见奈愁何风髙泽国来鸿鴈露下汀洲落芰荷公子文章裁重锦美人衣袖翦轻罗画船亦欲溪头去听唱花间缓缓歌娄江即事简郭羲仲瞿惠夫秦文仲陆良贵兼寄顾草堂娄江江上楼居好沧海海头城邑新蛮郎打鼓争起柁鲛客捧珠思售人风灯照夜不数㸃雾月涌波才一轮浮生㑹合岂易得看劎引杯宁厌频陆氏别业窈窕西池一径通赤阑如画倚晴空风㣲燕雀飞尘外日皎龟鱼在镜中入谷谩夸盘往复卜邻宜住瀼西东緑阴满地新荷发犹胜开樽劝碧筩题倪元镇画西池亭馆带芙蓉云水苍茫一万重此日画图看不足满帘秋雨梦吴淞胡翰翰字仲申金华人国初以荐授衢州教授召修元史成赐金帛遣归有胡仲子集湘筠辞湘之山兮西迤湘之水兮东骛何箘簵兮孔多望不极兮湘之浦帝子去兮云中俾夫人兮延伫曽莫树兮椒兰又莫搴兮蘅杜载雨兮载阴滔滔乎谁与度将以遗予兮琅玕抱幽贞兮永固郁郁孤生桐郁郁孤生桐託根邹峄颠皎皎白素丝出自岱畎间一朝奉庭贡妙合良自然桐以为君琴丝以为君絃中含希世音置君离别筵征马惨不嘶仆夫跽当前君行千里道岂惜一再弹南风日渺渺清商动山川和者昔己寡听者今亦难人生苦偪侧人生苦偪侧莫处蛮触间杀机起不测朝夕相构患尺书下齐城丸土封秦闗用意何﨑岖举世尚其贤汤泉水长温萧丘燄长寒天地有至性贫贱吾所安拟古一夕复一夕一朝非一朝昨见春花开忽覩秋叶飘人非金石姿安得长不彫穷年事觚翰驾言逺游遨手提具櫑剑拂拭䴙鹈膏含精变光彩上薄青云霄愿君勿弃置佩此长在腰南山有勐虎西江有长蛟斫蛟取勐虎始贵非铅刀节节复促促雄鸣雌自续借问此何音有鸟人不畜三文被身体五采烂盈目声谐九成奏灵出衆羽族自从阿阁倾再改岐山卜千年不来仪四野多贕世徳诚己㣲天路清且穆愿因东南风吹度玉笙曲千里不唾井与君相别难风尘虽异路恒愿同悲欢在金莫为玦在玉当为环聮以翠织成宛转衣带间相望燕与越寸心良自坚日入己三啇忧来翻百端遥遥託清梦不知寒夜阑日长自爱惜夜长复悽恻人生㡬何时少壮巳非昔凉风动万里起念南与北山川路杳杳车马去不息燕赵髙声名荆扬壮材力仲尼七十説未遇身削迹为云不上天焉能雨八极示项生去日不可追来日犹可期朝采六艺英夕玩忘其疲海是衆水积圣亦涂人为挟册自有得焉用比皐䕫游仙诗夙志慕仙术笑傲人间春朝陪瑶池宴暮扬沧海尘道逢安期生遨游乘采云粲然启玉齿遗我紫金文天地此中毕世人不得闻受之今十年留待逍遥君青鸟从西来飞去扶桑津寄书久不到白首悲秦人卧龙冈观贾秋壑故第宋祚移东南㑹稽国内地白日照城郭相君开甲第蜿蜒卧龙冈髙出列雉背审曲立万楹増雄踰九陛飞拱凌丹霞交疏激清吹上极髙明居下有幽深隧栖甲戒不虞为计亦己至以此忠社稷宁复忧陨坠扬扬昧所图扰扰复多制崦嵫日西薄祝栗风南厉鲁港十万师闻钲一声溃木披本先蠧隄壊川如沛诗人谨厉阶人祸岂天意摩挲冈头石零落重奎字山川一何悠苍莽鸿飞外旧时贺老湖酒船总堪系吾宁慕贤达聊以抒长慨吕梁洪河水趋山东四旷无险塞吕梁扼其冲凛若万强敌水势与石鬭终古怒未息舟行龈腭间衆挽不余力进始踰跬步退忽落千尺长年起相语兹土神所职登祠奉嘉荐拜跪陈下臆船头勇牵缆樯表髙挂席好风东南来送我天北极叱驭诚足钦垂堂讵遑恤昔闻庄叟言有山在离石悬水三十仞鱼鼈皆辟易孰隳天地性遂拯生民溺鸿飞九州野吾愿观禹迹夜过梁山泺日落梁山西遥望夀张邑洸河带泺水百里无原隰葭菼参差交舟楫窈窕入划若厚土裂中含元气湿浩荡无端倪飘风向帆集野濶天正昏过客如鸟急往时冠带地孰踵雈蒲习肆噬剧跳梁潜谋固坏蛰古云萃渊薮岂不増怏悒蛙鸣夜未休农事春告及渺焉江上懐起向月中立书黄贺州平蛮事后荆楚緜百越襟带极遐裔连山限车辙外薄海无际风气何纷厖羣蠢动相噬古虽郡县置画地出租税负险恒自固犬牙植形势聚若蜂螘来散如鸟鼠逝尧仁不能覆往往思一薙悬兵万里外暴露䝉瘴疠亦有内齐民诖误混狂猘巢穴牢弗破根本先自殪天遗槃瓠种出入民患害圣哲戒不虞穷讨谅非计皇灵冒下土赫赫火俱厉日月所出入有生尽懐徕賔贺﨑岖间苞檗久聮缔遣吏得黄侯为国开信誓王师不血刃缓颊下椎髻列功奏天子玺书逺颁赉赐以大银盌副之金帛对岭海数十城安得百其喙我闻范史言此属非难制力弱校㺯薄非可羌戎例汉廷慎择守祝良复谁继侯今须尽白侯心甚岂弟分符浙水上应念东人勚蛮猺尚有知东人敢忘惠作诗期不陨庶以示来世西村老人隐居振辔起陈力投簪遂辞禄吾今见伊人逍遥在郊牧令节春载阳芳辰日初旭鸟鸣髙树颠牛饮涧溪曲翳翳桑柘隂蔼蔼来牟熟耰耔返故畬经过候新躅髙榻生风凉綀衣无暑溽披帙欣自悟临觞复谁属情真不肃客意豁己忘俗列生谈力命老氏贵止足夜宿宝石精舍出郭随穉子薄暮投山扉叶落故园树危柯风更悲劳生各己息不知夜何其上人池阁中灯火深相依盈樽岂无酒多病久不持啖我园中果饱我以豆糜出户见明月踏月褰裳衣悠悠故意长落落新知稀冉冉岁云暮百尔慎所归京口纪行大江风西来波涛一何浩我舟不得发徘徊越昏晓衡运已朔易曜灵忽东杲早出南徐州草干霜露少惨惨沙尘飞轧轧车轮绕寒气来薄人重裘仅如缟日髙衆鸟翔天末孤帆杳川流与冈势合沓自回抱人生大块间孰能出其表勉为辛苦行益见颜色藁人言野多虎前驱善相保顾非千金躯祗欲仗穹昊共子陈此情归来卧蓬岛南京遇苏平仲编修南州苦寒月雨雪久不雱风沙满长道四顾心飞扬君子有行役束书归故乡故乡浙水上逺在天一方父母及兄弟昔别今五霜我昨来自东音问不得将为言起居好良足慰子肠巍巍帝王都济济人物场哕哕争先鸣翩翩迺髙翔六馆走相送如失孤凤皇惜兹嵗华晚眷彼川路长卧听吴门钟归共越人航上堂拜家庆兄弟同乐康欢言酌春酒拜舞迎春阳愿言千文晖长照百年觞青霞洞天偕章三益佥事观石枰太末一为客倏忽三四龄常恐𤣥发变未谐沧海情今晨属休暇文彦皆合并方舟济沙步飞盖指巖扃青霞天之表赤日午正亭息阴无择木抱渇无藏氷宁知大火维有此真福庭巨石跨千尺如梁架青㝠深疑地肺开洞见天光明玉树交左右禽鸟无一声凉风度涧水炎浊荡然清昔闻偶奕者坐隐交心兵相持势方急旁睨耽若酲柯烂胡不归海枯固其恒蛮触递翻覆大化何由停不如饮美酒且置石间枰送吕君采元史北平又见陈农去遥临析木墟山川游幸后文献乱离余备极传闻异归从直笔书百年殷监在尽献玉阶除陶凯凯字中立天台人至正丁亥乡荐洪武初召修元史除翰林应奉文字陞礼部尚书出为湖广参政致仕复召为国子祭酒以叅政致仕长平戈头歌长安野人凿地得古戈上有疑字嵗久俱灭磨惜不能如丰城古劒射牛斗吁嗟戈乎奈尔何但见青铜凝寒暮烟紫月黑山深夜飞雨恨血千年犹未销荒郊夜夜啼寃鬼当年赵括轻秦人降卒秦坑化为土嗟哉赵亡秦亦亡落日荒城自今古摩挲尔戈一问之令人为尔生愁思何不以尔为钟鐻何不以尔为鼎彞吁嗟戈乎徒尔悲尔今还当太平世人间销兵铸农器愿夀吾皇千万年终古不用戈与鋋赠琴士施彦昭君不见鸣琴无赏音伯牙絶絃仍破琴又不见斲琴无良工焦琴终为爨下桐大江之南多好山孤桐往往生其间武林城中百万家斲琴施氏良足夸嗟哉施氏之外无复人桐树枯死终为薪今人好尚与古异人间雅琴多弃置雅琴苦少秦筝多嗟哉施君将奈何曽鲁鲁字得之新淦人应召纂修元史编类礼书入仪曹为祠部主事超拜礼部侍郎以病乞归道卒有守约斋集赠黄道士还九宫山我家羣玉山南陬君居䝉顶最上头相望欲识嗟无由揺揺心若风中斿君从少年慕逺㳺摩斥八极隘九州下视起灭如浮沤九宫山髙明翠虬真牧之子世莫俦君居其间业清修五十余载无悔尤翠华昔驻鹦鹉洲承恩召对黄鹤楼敷陈屡荷天语酬大官醉以白玉瓯去年弓旌复旁搜麻鞵径入朝冕旒神皐繁丽不肯留还山日夜稽首求山中之人书逺邮雨余黄独苗新抽琅玕芝草㺯春柔不归负此巖壑幽龙江送别情悠悠乡人歌作商声讴宋禧禧初名𤣥禧字无逸余姚人学于杨维祯洪武初征修元史有庸菴集看云楼孤云何处来相对才咫尺随风出山去青天忽无迹往来固无心幽人候朝夕髙楼为徘徊无使长相忆送友人老去复相见别来今㡬年穷乡君再到多病我堪怜渡水山云薄当楼海月圆客边愁送客头白听啼鹃次韵徐性全同宿小山陈氏书楼有作出郭天犹暖登山兴独深雨余初衣褐秋尽未闻砧黄叶经过处青灯故旧心客楼频对榻倡和有清吟四月十三日偕岑宗昭胡斯美及其徒弟斯敏游宿竹山精舎明日题诗于壁而还龙潭桥西山谷中茅屋住者皆樵农兵前送官大木尽春后斸笋髙峰重同行何人黑漆发精舍有佛黄金容三更月明五更雨子规来叫门前松徐尊生尊生字大年淳安人召修元史授翰林应奉文字有懐归稾挂劒台同杨亷夫作荒台多悲风下马弔古人古人重意气今人亦霑巾湛卢化为土意气千古存顾瞻四邻交朝盟暮仇寃孰持不言诺慰此泉下魂古人不可见今人难重论朱太守祠太守得意日五十当行年余年适复尔出山良自怜东风过荒祠下车一慨然浮名亦何有千载随飞烟富贵非所愿梦想东皐田题番阳蔡渊仲散木菴䝉庄古达士涉世熟忧患着书虽寓言垂戒非诞谩有生勿为材祗以身试难杞梓堪栋梁何曽保枝榦彼樗乃散木匠石眼不看终然老山林长将栎为伴年夀齐古椿傲睨寒暑换青黄亦所天岂异沟中㫁一篇三致意恳恳义相贯浅窥勿深求千载付浩叹就中一转语妙处最宜玩既全曳尾龟复杀不鸣鴈万事贵无心倚伏昧前算材与不材间至理须剖判举似散菴人笑齿为余粲呈崔尚书愚生何所长有若不材树臃肿复拳曲䝉庄匪虚语大患縁有身过客栖逆旅常懐沟壑忧宁轸经济虑分甘老山林谁复叹迟暮州司忽见临驱迫出蓬戸欲行势仓皇不行恐遭怒东书竟登涂妻子那暇顾史笔岂所堪努力强枝拄未免取谤讥何从得褎予金币落九天深慙圣恩误陛辞许还山老不任驰骛砚田久己荒尚可不归去况予燕雀姿难簉鸳鹭羽樊笼久饲养反是损天赋自秋俄及冬款曽屡诉情急鸣声哀何啻啼婴孺恭惟及物心四海仰霖雨便期副所祷俾遂屏幽素江头买归舟凌晨首先路游上善观波緑新安江草青贺齐城出城偕逸侣涉江暮春行舟维古岸迥径转深谷晴琳宫恣幽讨从容振尘缨花砌蔼微馥松房飒幽声偶值笭箵翁手挈溪螺盈饷因观主厚味许骚人并以兹雅趣惬弥使吾懐清杯觞竟绸缪诗笔亦纵横浮生此暂聚忽散如烟轻逺送何依依顾慙方外情佩刀行金华之永康有山曰云巖拔起天半有巨舟藏壑中舟尾翘出如虿一钉坠巖下野僧得之以遗张君孟兼制为佩刀铦利特甚尊生为作歌神人藏舟半天里絶壁㟏岈露舟尾铮然有物堕中宵八觚崚嶒长尺咫野僧拾之归张公化为夭矫苍精龙不知何世何年閟竒气剸犀㫁虎一旦生神通魑魅却走妖邪空张公佩到蓬莱殿天上神仙惊未见青丝缑悬白玉环当昼孤光揺冷电为君淬厉向盘根纵有青萍何足羡他年辞荣归浙山莫行金华赤松间精灵感㑹起霹雳便恐飞去无时还送宋君谔还明州劳劳亭边杨栁青新裁白纻归衫轻我情顿似杨栁乱君意已逐浮云行一日相逢尚难别何况同居两三月君归未久我亦归归家莫遣音尘稀松江陆氏耕隠轩吴下陆龟䝉超然太古风圩边施蟹簖泽畔筑牛宫香稻三千顷髙堂八十翁隐名逃不得传过大江东游钟山过宝珠峰顶西轩赠浙僧慈隠宝珠峰顶危亭角邂逅髙僧失垢氛便启轩窓临絶壁还留賔客坐层云檐端优钵千香树肘后楞伽几巻文谩説空门无系着也须携手惜轻分送田无禽任太原同知无禽家世齐诸田学术乃自余忠宣迢迢之官太原郡恋恋回首京都天三河从昔产豪杰贰守得子称才贤当筵不作惨别意一杯泛以黄花妍婺源汪氏樵隠芙蓉髙岭含清晖宣平之居近翠㣲斧斤丁丁响林薄云雾滃滃霑人衣石棊盘边莫闲坐樵风径里当早归归来絶不到城市自是世人相识稀读元史偶书前朝实录与修纂异闻可纪不可删穷河直至星宿海祭天逺在日月山笙名兴隆杂凤吹斧号噼正当龙颜似兹前古殊未有偶吟一二资余闲七月六日生日有感客中生日近七夕老子行年当五旬梦寐不忘林壑趣形模难作市朝身己甘素发欺凌我祗怕缁尘染汚人归去秫田秋正熟新醪烂醉瓮头春稷下春官承制促成书东观遗编任巻舒草草便垂千载后迟迟难俟百年余淹中旧学文空在稷下诸生术本疎浪説徐生善颂止懐铅窃食媿何如新年江上年华与浪奔天涯心绪向谁论持竿本住桐庐岸被褐偶来金马门足蹑风云非老事鬓垂霜雪是愁痕韭苗荠叶添新緑昨夜东风入故园春望浩荡波涛海一涯纷纷平陆起龙蛇鹃声只带中原恨燕子还思旧主家不见昔年游赏伴愁看满地落来花伤情宋玉愁何限目极遥天日又斜送博士钱子予还乡乞得成均老病身悬车便向镜湖濵都人共羡杨司业乡友争迎贺季真落絮缤纷搀别恨归帆缥缈傍残春欲知后夜相思梦凤阙西头月色新画马白马被朱鞯牵来过御前忆曽何处见金水小桥边春山樵唱共穿石径踏春晴却向山腰分路行树暗云深莫相失隔林遥认唱歌声春残骤雨过苍峦瀑流千尺响潺潺贪坐莓苔洗双脚牛羊归尽不知还归舟杂咏溪云黯黯覆溪潭云罅疎星见两三半夜不知何处雨遥看飞电闪淮南谢徽徽字元懿长洲人以布衣召修元史除翰林编修改吏部郎中辞归复起国子助教卒于官有兰庭集题宋复古巩洛图青山巩洛旧林园仿彿昇平古意存雨外人归秋叶浦烟中鸟下夕阳村昔年题字宸光合今日披图野兴繁风景西湖仍不异惟余故老説中原明诗综巻六明诗综卷七钦定四库全书明诗综卷七翰林院检讨朱彛尊编朱右右字伯贤临海人洪武三年召修元史六年修日厯除翰林院编修七年修洪武正韵寻迁晋府长史有白云稾遣兴幽迳何偪侧蔓草役行路此生苦不辰出门畏多露迟回蒙山居仿像商颜步籍籍春花萎冉冉芳年度寄语素心人朱颜恐非故次韵荅白云悦禅师向来同览赤城霞山寺吟行石径斜来往风流成二老文章交好属通家平安屡问东桥竹寄逺曽将小院花支遁肯酬南隖约相期嵗晚度年华春懐舵楼空阔望京华芦荻江枫岸岸花山色渐浓昏雾薄水光摇动夕阳斜故乡鸿鴈书千里逺浦牛羊屋数家边塞栁营多苜蓿石田徒忆旧桑麻朱世濂世濂一名廉字伯清义乌人明初荐授钓台书院山长洪武三年续修元史被召史成乞归复与修日厯除翰林院编修迁楚府长史泷湫和韵竹外烟浮僧煮茶草边风暖鹿眠沙青鞵何处看山客瀑布巖前数落花张孟兼孟兼名丁以字行浦江人征为国子学録与修元史以太常丞出为山西按察司佥事迁山东按察副使为呉印所讦论弃市有集漫兴棃花半开夜雨催无奈李花如雪堆门外美人不见来东风杨栁吹千回青骢骄嘶金鞿衔美人二月裁春衫江头麦秀青蔪蔪西湖放船开锦帆义门郑仲舒先生得请归浦江予于先生同里且亲故赋是诗情见乎辞矣郑公去年离北平束书抱病来南京城隅邂逅喜且惊开颜握手言再生自从南北屡搆兵日夜怅望乡闗情几回寄书鴈南征中心摇摇若悬旌苦遭丧乱百病婴客边囊橐一旦倾此来四顾徒㷀㷀岂料吾子与合并我时闻之涕泗横况公素有文章名居官胜国职最清经筵之擢转庠黉及当玉署宦已成又为奉常典粢盛人生际此自足荣但恨白髪己数茎懐哉屈子全忠贞谊与日月同光晶愿言夕餐秋菊英佩明月珰纫茝蘅悬河之论春雷轰使旁覩者颜发赪索居半载留帝城坐听夜雨哦寒檠眼前倏忽时变更春风一见衰草萌公家孝义好弟兄遣儿千里来逺迎乃今得请荷圣明身若插羽乘风轻过门云别明遂行开船要趁蒸雨晴夜久不寐视长庚长庚欲落钟鼓鸣庭树喔喔闻鸡声蒯缑起舞冠絶缨公归我愁丝乱萦亦有梦寐懐先茔如过吾父款柴荆为言恨不同趋程终当早晚乞归耕王彛彛字常宗嘉定人以布衣召修元史赐金币遣还寻荐入翰林以母老乞归洪武七年坐太守魏观事伏法有三近斋稾秋林高士图岚峰半残阳彩翠明林杪僧坞逺钟微归人下山少风杉落叶响惊起栖烟鸟携手愿言还前邨月初皎东归有感路断江淮己足忧繁华犹自説蘓州万人金甲城头骑十丈朱旗郡里楼麋鹿昔游何处草鴈鸿不似去年秋忍将一掬东归泪付与娄江入海流张宣宣字藻仲初名瑄江阴人洪武初与修元史擢翰林院编修既而谪濠道卒有青𤾉集孤鳯吟梧桐生高冈枝叶菀成林上有孤飞鳯结巢在其阴毛羽烂五采嗈嗈鸣好音虞舜去已逺王风不可寻来仪苟非时亦何异凡禽九日偕张思廉杨孟载徐二岳登虎丘招提凭崇冈石壁根空虚跻攀陟层巓歴览壊劫余清商振穹昊爽气栖平芜云消初旭吐木落遥峰孤幽潭积水深修绠断辘轳劒光欲飞腾神物今有无空令弔古人解笑英雄愚抚兹良辰及感我芳情纡长揖当涂者永与山林俱与慈邑诸公㑹宿茅甫生驻鹤楼得夜字白水冒平田积阴过初夏风雨招友生琴尊相慰借飞梯倚孤撑连峯竞回迓晦㝠巖壑变空翠林木亚疎烟截山椒微月露天罅僧钟隔逺寺渔父候归舎鹤影渚云迷风声涧泉罢投迹山水邦脱身纷俗驾久忘簪组累不待休沐暇饮酣心为壮时危气逾下佳㑹不再期兹游偶来乍鸡鸣起营营莫忘永清夜游四明山野人放浪山水情小弄云海游四明半空下见日光动中夜起听天鸡鸣松风涛巻出万壑耳边无处无秋声緑萝碧涧月欲上澹烟逺岫天低横山中招隐者谁子相看拟和游仙行山川竒絶境复清秀色可揽难为名安得仙人卫叔卿身骑白鹿下来迎粲然一笑白云里授我宝诀教长生虞姬楚歌四面秋声起美人如花帐中死重瞳将军葢世雄泪流暗逐乌江水妾身妾身何足数八千健儿弃如土空留恨血渍平原碧草无风为谁舞王昭君却手为琶翻为琵马上风裂宫中衣玉闗将军兵百万恨君枉杀丹青师穹庐梦断悲笳曲泪眼朦胧汉宫烛荒邱遗恨草离离犹带千年土花緑石门待谢雪坡不至古戍人何在春程驿尚存驱鸡啼上树秣马出前邨白雨侵江郭青山对石门谢公游宿处清兴与谁论桐庐舟行自在眠沙鸟参差上濑船乱峰寒笛外疎雨暮钟前滩转旋无路林深别有天羊裘懐隐者高节已千年钖山道中风起晚凄凄愁云堕渐低近人山鬼泣当路竹鸡啼百里无烟火孤城只鼓鼙故园枫树外归梦遶梁谿送胡季城之官阳朔桂林南望八千里阳朔邮程又在西峒峒皆为狑狫住山山惟有鹧鸪啼天垂海国乡闗逺雪压江城草树低恨不从君拜虞舜目穷阊阖意凄迷得邓南隐书时在广西风尘扰扰干戈际两地俱为沦落人梦见亦怜风度好书来翻遣别愁新桄榔叶暗蛮溪雨茘子花浓海峤春壮志几回思奋迅出门谁慰白头亲题冷起敬山亭石滑巖前雨茶香树杪风江山无限景都在一亭中画梧石鸣琴罢瑶席鹤梦清宵警凉月下前除照见梧桐影送郑希本还徽州从亲南国久为官话别江城嵗欲阑三百滩声流月色青山多处是新安张简简字仲简呉人初师张伯雨为黄冠元季兵乱以母老归养遂返巾服洪武初召修元史有白羊山樵集次韵张田秀才见寄树杪青虫晴飏丝春城风物似年时贫余许迈餐金法闲有陶潜饮酒诗芳草青青连野阔征鸿歴歴度江迟长洲故苑烟花外千里懐人入梦思游石湖治平寺用唐人许浑所题诗韵湖上春云挟雨来楞伽山木尽低摧呉王废冢花如雪犹自吹香上舞台贝琼琼字廷琚一名阙字廷臣崇徳人洪武初征修元史除国子助教迁中都国子助教有清江集行路难采玉于阗河问君勃律何时过采珠鲛人室问君百粤何时出珠玉嵗久同为尘君何重利不重身海有波缺我楫山有石摧我轮行路难出门即羊肠何况万里道管叔危周公匡人仇鲁叟尊有酒盘有壶鼓坎坎歌乌乌海不可涉山不可徒路旁之人爱尔玉与珠行路难我以为父安知非虎我以为兄安知非狼仰天悲歌泣下霑裳郊居直木恶为轮疲马思巻斾匡时既非才处约斯寡悔采诗鉴兴亡读易明进退永懐嵇阮放甘与沮溺对送潘时雍归钱塘海县兵未息公子今何之酌君萄葡酒听我白苎词忆昔来黄湾始为童子师连牀风雨夕秉烛听新诗殷殷金石声眞足解我颐同居石壁下斗柄倏三移脱畧势利交所贵两不疑久懐地主恩亦有莼鲈思束书向钱唐磬折从此辞钱唐实都㑹西湖天下竒朱楼起相对上有千蛾眉楼前五陵子并马金鞭垂酒酣复张乐但惜白日驰近者属彫丧不及全盛时空山鳯皇去月黑号狐貍春风吹行殿碧草生荒基何当从子游观涛酹鸱夷子实济时具飞腾方在兹匠石既己遇小大随所施从容宰相前奋舌论安危岂无一尺箠盗贼不足笞天空羽毛急水涸舟楫迟临岐更挥泪中年伤别离荅客窃禄非本性适彼南山阿藜藿日不充慷慨独商歌有客向我言与世同其波商君震七国季子倾三河区区守章句白首成蹉跎念之为三叹所乐良己多潜鱼骇钓饵飞鸟愁网罗结驷非不荣违已当如何春日宴沧州嵗在着雍涒滩春三月一日筠谷高士合賔客序兄弟饮于沧州一曲平池涌翠高阁延青圆景中天繁阴四合微飇逺激幽芳袭人清醥在壶嘉肴既旅惩蟋蟀之刺俭美伐木之求友终宴忘疲迁坐复酌鸣葭间发协朱鳯之相和舞袖双回翩惊鸿之欲举呜唿兰亭金谷㑹岂能常沧海流沙兵犹未息怼神仙之无验宜旷达以为高用缀新篇以纪雅集诗曰天阔无留云山明洗新黛过从属休暇置酒沧州㑹柔荑緑堪借杂英红尚在累觞既不辞秉烛还相对清弹促哀响祕舞呈修态兰亭今已矣金谷徒増慨大化㑹有终四时宁复贷厌厌夜无归从人讥倒载早春山寒花尚迟雪霁江巳緑懐新感游子咔节喧衆族且同尊俎乐幸免章绶束更拟登前峰青郊可游目拟东野破屋夜通月霜气刀稜稜病骨不受寒卒嵗仍无缯残灯吐复翳僵卧如冻蝇事业渐蒸沙文章空镂冰已失国士意颇为少年陵长歌独慷慨坐候东方升四月十日儿子翔䎘来鳯阳留一月遣归因令早营草堂殳山下为止息之所老病不得归独处长戚戚二子江南来眼暗初未识生常戒垂堂肌肉如雪白一月常涂间海风吹尽黑买酒为相劳问荅向中夕迢迢汉阳簿春来断消息阿宣在母旁颇知工翰墨艰难且拨弃顿使沈忧释所媿无定居百嵗半为客经营须及早尚爱龙湫僻况近读书台云销四山碧泉深出丹砂地冷多琥珀既非匡世资庶遂陶阮逸良辰戒僮仆悤怱及南北五月方郁蒸日气成霞赤出入非所宜川陆慎所歴惜别岂无泪向汝难再滴秋江有鲈鱼当挂呉淞席次韵鐡崖先生醉歌先生爱酒称酒仙清者为圣浊为贤清江三月百花合江头日坐流萍船左携张好右李娟紫檀双鳯鵾鸡絃倾家买酒且为乐老妇勿忧无酒钱白日西没大东旋秋霜入镜何当𤣥蓬莱有路不可到祖龙己腐三重泉何如快饮三万日酒楼即起糟丘边愿持北斗挹东海月落枕股楼头眠穆陵行至元中西僧嘉木杨喇勒智利宋诸陵宝玉因倡妖言惑主尽发攒宫之在㑹稽者断理宗顶骨为饮器琏败归内府九十年矣洪武二年正月诏宣国公求之得于僧汝讷所乃命葬金陵聚宝山石以表之予感而赋诗六陵草没迷东西冬青花落陵上泥黑龙断首作饮器风雨空山魂夜啼当时直恐金棺腐凿石通泉下深锢一声白鴈度江来宝气竟逐妖僧去金屋犹思宫女侍玉衣无复祠官䕶可怜持比月氐王宁饲乌鸢及狐兔眞人欻见起江东鐡马九月踰崆峒百年枯骨却南返雨花台下开幽宫流萤夜飞石虎殿江头白墖今不见人间万事安可知杜宇声中泪如霰巳酉清明白苎衣鲜紫骝马清明酌酒棃花下马蹄一去不复来棃花又见清明开城南城北多新墓日落啼鸦满高树有酒谁浇千嵗魂子孙尽发濠州住主人更劝金叵罗阿蛮起舞玲珑歌生前不饮君如何予避地千金圩屡游殳史两山酒酣兴发赋诗一首惜山中无赏音者姑録以自娯云神人夜割蓬莱股苍然尚作青狮舞殳基得道此飞腾烟火千家自成坞前年盗起官军下存者如星才四五我来欲置读书牀出入未愁穿勐虎山寒月黑无人声夹道长松作风雨佩环何日归公主泉下铜棺閟千古石仆麒麟罢官守林宿鸱鸮闻鬼语苦耽胜槩惜残年共説当时悲老父锦绣池台已零落田翁八十鉏新土伤哉土俗如巫觋伏腊荒祠沸箫鼓祠旁凿井深不枯云气随龙有时吐试上崔嵬望沃洲直将培塿齐天姥春前野桃浑欲放雪尽黄精亦堪煮兴来起挟李长庚重赋琵琶双玉女郭忠恕出崃图巫崃何危哉夹拱如龙门禹治九州不得到此崃口水作雷霆奔问汝江中人几日三巴去峩眉五月销古雪滟滪堆深虎须怒巫崃之险安可攀胡为呉樯楚柁日日来往乎其间高堂中有如花颜银屏翠箔青春闲涉此万里道经年犹未还黄金不买死直欲髙南山汝舟非龙汝非虎鼋鼍出没馋蛟舞前者己脱后者号江神无情天又雨石巉巖兮利刃攒一叶宛转行千盘覩此魂魄悸岂待杜宇夜呌猨声酸安得凿之尽平土万古不识风波苦送迮士霖归天台赤城云气神仙家千树万树蟠桃花十二楼台起花外石门水长通乌麻当时刘郎亦草草出山却忆山中好莫信丹丘日月长玉人己共桃花老山空水流云自飞刘郎㸔花须早归题董源寒林重汀图天下画师无董源学者纷纷工水石云山万里出巴陵白首淮南见眞蹟乱石平坡净无土松根裂石蟠龙虎偃葢千年饱雪霜林深六月藏风雨江上邨墟何处入浮空逺黛蛾眉溼渔人日暮各已归小舟如凫落潮急我昔西清常看画南唐此本千金价坐移絶境在云间月出霜猨啼后夜薄游未挂呉淞帆令我一夕思江南安得买田筑室幽絶境开忩日日分晴岚十月十三日过梧桐泾时官籍濮彦宅龎氏唐氏自经感而赋之天寒水清石齿齿杏叶初黄豆花紫舞榭歌台不见人头白乌啼明月里当时豪侠轻五侯一荣一枯八十秋緑珠亦解死金谷草露作泪无时流冬夜嵗月悲游子风尘老腐儒兵交连北冀客隐向东呉草白秦皇道天青陆瑁湖昔时寻乐处抚事一长吁排闷白首尚为客飘飘天一涯耳鸣通夜雨眼暗隔年花畏酒从今断题诗浪自夸有邨如栗里准拟便移家夜泊武塘风帆如健马一日过嘉兴水鸟如相唤秋蚊尚可憎照人明月近接地白河澄耿耿浑无寐中宵对玉蝇横港南行入横港茅屋到林丘落日犹斜照寒潮忽倒流牛羊平野散鹅鸭小溪浮嘉见平生友篱边一系舟除日守嵗守嵗西清第幽懐强自寛极惭公子意须尽老夫懽明日王春始疎星客夜阑殷勤一杯酒到手莫辞干晚眺极目三边静伤心万室空断山明落日飞藿巻回风汉节无归使樵歌有野童烟尘几时息归钓古城东送胡鼎文同知赴安州别驾安州去青天蜀道危近辞丹鳯阙逺过碧鸡祠暮雨归神女春风怨子规宦游多好思重和杜陵诗壬子冬至日过来青堂示勉中祖南二友衣冠且从俗犹有晋风流我爱陶贞白人称马少游蜂房寒未割鸡栅暖宜修不必论三仕何如号四休送王克让员外赴陜西貂裘万里独冲寒旧是含香汉署官白雪作花人面落青山如鳯马头看闗中相国资王勐海内苍生望谢安应念东南有遗佚采芝深谷尚盘桓十月闻雷天气初寒春尚賖坎中夜半有鸣蛙百年宇宙喧戎马十月雷霆起蛰蛇老栁黄垂霜后树小桃红破雨中花三公燮理无非术愁听空江度鬼车清明日陪杨鐡崖饮城东门是日风雨盪舟挝鼓出东门怪雨盲风野色昏海上一春犹作客楼头三日共开尊青山石马新人冢锦树黄鹂旧相园快意百年须痛饮转头何处不销魂即事少海旌旗落照中沙陀兵马鴈门雄朝宗久废诸侯礼翊戴方尊节度功今日岂宜求骑劫当年应失倚全忠丹书鐡券存终始万古山河带砺同经故内山中玉殿尽苍苔天子蒙尘岂复回地脉不从沧海断潮声犹上浙东来百年禁树知谁惜三月宫花尚未开此日登临解题赋白头庾信不胜哀雨中书懐汉苑秦宫迹己陈金沙一簇为谁新山河有限空懐古风雨无情只送春南国鹧鸪愁北客东家胡蜨过西邻尊前莫唱昇平曲白髪秋孃也自颦秋思雨河兵合尽红巾岂有桃源可避秦马上短衣多楚客城中高髻半淮人荷翻太液非前日花落蕃禧又暮春莫上高楼望西北逺山犹学捧心颦庚戌九日是日闻蝉今日出门风雨收东山西山须可游那能束带从王事且复开尊破客愁鴈别紫台初避雪蝉鸣红树不知秋桃花细雨应相笑嵗月无情自白头送杨九思赴广西都尉经歴卭笮康居路尽通西南开镇两江雄汉家大将推杨仆蛮府参军见郝隆象迹满山云气白鸡声千户日车红明珠薏苡无人辨行李归来莫厌穷过泐季潭长老三塔院饮于志逺宅赋诗城南看花花正开清明微雨洒尘埃路从周处台前过山转曹彬庙下来堕地游丝轻复起近人娇燕去仍回高歌击节狂懽赏共尽生春酒一杯殳山隐居夏日病客从教懒出邨两山一月雨昏昏野花作雪都辞树溪水如云忽到门无复元戎喧鼓吹试从田父牧鸡豚来青处士时相过犹是平原旧子孙懐内弟陆熙之我别语儿溪上宅月当二十四回新如何故国尚戎马即恐比邻非昔人箫鼓谁家犹作社楼台废苑不成春夜阑忆尔无由见怅望黄姑析木津秋兴和方文敏一日龙飞濠泗间槖驼牛马走寘颜己来肃愼通沧海更却唿韩闭玉闗使者旌旗分道出将军部曲凯歌还白头野老知何事紫气长瞻万嵗山送马伯温之广西楼船搥鼓发江中昨夜樯乌喜北风可惜春归还送客何知别后已成翁浮天雪浪三湘阔到海云山百粤通有子汉阳専簿领一缄千里託飞鸿遣兴我住云间今四秋恰如杜甫在秦州赋诗黄耳冢前去打鼓白龙潭上游暮景飞腾如过翼此身浩荡一虚舟黄尘紫陌绕车葢且伴老翁随海鸥读芦笳曲日年已到甲辰终休倚山河百二雄八骏何劳巡海上一龙今见起江东専门学士空谈道仗钺将军竞䇿功忍听芦笳旧时曲此身飘泊叹秋蓬黄湾述懐二十二韵寄钱思复海岱初云扰荆蛮遂土崩王公甘久辱奴仆尽同升逺适将妻子端居谢友朋草堂森苦竹瓜圃蔓寒藤地尽山光断天昏海气蒸夜深常畏虎秋后更多蝇鹤髪愁难理乌皮嬾自凭娉婷羞不荐龌龊怯先登拔劒歌谁和闻笳寝复兴过逢欣巳絶疾病恨相仍自拟秦民去重烦鲁使征吹毛多见摘刺舌尚须惩耆老惟君在文章对客矜才全懐白璧道重比朱绳虎榜名非忝鸡林价重増极知童子陋深媿大巫称最忆春停骑高谈夜翦灯病驹终弃掷生鹘必飞腾迹已从信屈时多任爱憎赋诗闲莫废好事老犹能汉月今频满天河本自澄山阴有孤櫂雪下兴还乘壬子夏端居二湖与二三子读书而苦热如焚一坐四迁杜少陵发狂大呌非过言也回思云间时往来吕邵二族其地有林薮之美池台之胜可以避暑而游士寓公咸㑹于此相与穷日夜为乐及兵变之后所至成墟海内忘形半为异物感衰荣之无定悼生死之相违遂成三十四韵地僻从吾放山深少客过昏昏蒸酷暑郁郁抱沈疴断酒愁为敌抛书睡作魔云生空望雨水涸不通河唱和闻蛙吹遨游记鹤坡辋川移絶境瀑布激悬波数子论新好诸翁乐太和百篇齐屈贾五字逼隂何共哂佯狂彻焉知好辩轲冰壶清莫比鐡砚老犹磨公子时同载将军夜不诃结交真有道与物总无他每喜方舟坐何烦信马䭾秋风千戸竹宿露半池荷席睹藏钩令亭邀窃药娥颇黎行冻蚁玛瑙进寒鼍潦倒衣从溼欹倾弁或俄羌人能觱栗汉女善颦婆对舞翻朱袖羣讴歛翠蛾纷纷方大噱浩浩渐微酡壶中恒三马诗成媿一螺如何弃俎豆却复老干戈落鴈长淮逺蜚鸿大野多死生俱异域出处不同科泪泣荆人玉肠回织女梭祗怜成肮脏及此叹蹉跎室巳如悬磬门今信设罗凌霄荣小草平地引危柯水鸟浮沈戏林蝉断续歌分甘留白屋身免束青緺晚牧幽湖上春耕曲涧阿丹砂寻旧井金刹过祗陀岂复同般乐应知废切磋茫然感平昔兴发强吟蛾殷弼弼字里未详与修元史望海呉淞江口海门东万里京师咫尺通白柁红旗三月浪紫箫花鼓午潮风明诗综巻七明诗综卷八钦定四库全书明诗综巻八翰林院检讨朱彞尊编徐一䕫一䕫字大章天台人徙嘉兴元末建宁教授洪武初召修礼书终杭州府学教授有始丰类槀至正己亥兵后明年八月之望同守缪公招同诸彦集南湖即席分韵得久字青丘缓殛殪黑飈撼九有海走翻蛟宫山移若螘阜虽爱赤城霞歕瀑当窗牖弃掷不敢顾欲卧岂得久里处择其仁于焉得林薮衍原饶秔秫诗书足朋友何期复中兵难作在丁酉东西竞奔窜顾尾不救首幸云全此躯长疑是梦否还见湖上月兼之对名酒狂奴故态萌㗲然开笑口辛丑秋七月曹广文招同诸子憩西郭景徳寺分韵得半字野旷天逾豁川平路疑断不知何朝寺突兀古河岸潭薶白气没林宻翠霏乱胜地固清凉火流七月半合并洵难得通塞奚足算广文厌官舍亦此事萧散风櫺爵屡行萝磴席频换但觉清歗发宁顾白日旰吾欲纪兹游埽尘劳弱翰梁寅寅字孟敬新喻人元末辟集庆路儒学训导洪武初徴修礼书书成以老疾辞归有石门集归醴溪久厌都市喧俛思山巖静归饮醴溪泉怡我淳朴性神峰杂树拥石门翠厓并萝悬晨露巘秀夕霞映映褰裾荫云松脱屣恱风磴悠然遯客心叠出野人咏方期谷口耕毋诮终南迳和杨逸人桃林迁居之作心絶忘尘嚣时清乐巖筑爱此桃华林葺之杜衡屋葛篱延芳藟石梁照浅渌风翔双白鸟雨卧一黄犊东皋杂妇子中野见樵牧赋诗云霞隖携壶锦绣谷从君以优游于焉谢羁束题西山程氏南窗独居南窗静秋木连翠岑鸣琴衆叶下把酒孤猨吟宁负朱绂愿莫乖白云心羡彼归田叟髙风留至今为临川章则常题山水图山拥衡庐青水含潇湘碧两厓蟠蛟树千岁蹲虎石遥遥遡川舟泛泛骑驴客凭髙者何人闲看楚云白题印土寺罢钓轩曲池照林隖百尺悬萝隂开轩坐垂钓水清如我心小鱼易伤生大鱼或渊沈投竿为之恻于此悔悟深名区縻好爵都市争黄金但恋钩饵馨岂知忧患侵濯足南涧流振衣北山岑旣羞结网罟何必漑釡鬵物生免相贼嗜欲常自禁嘉此古人意託之金石音拟古独处衡门下慨然思九州我马苦疲怯山川多阻修丰草被长坂麋鹿或羣游蔚彼嘉树阴鸣禽自相求彼物各有适而我何寡俦日月䨇车轮恒恐不少留愿与二三友朝夕论王猷毋为自局促穷庐悲白头芙蓉在江浦亭亭艳清波虽云出淤泥丽质良可嘉褰裳渉枉渚凌风折芳花愿言赠君子翫之比瑶华于时茍不惜顦顇当奈何江海处卑下百川皆赴之山木郁萧森上竦无緐枝王侯称孤寡惟恐婴菑危谦虚受衆益天道盈必亏周公下白屋吐哺情孜孜孙子相南楚禄丰心愈卑奈何闾阎子往往多矜持昔尝好名山五岳期遍歴思见松与乔再拜问仙液微生累妻孥常为饥冻役叹此血肉躯何以生羽翼谅非金石同服食竟何益不如安我常百年顺所适云门辍清响郑卫音方扬锦衣受垢汚不如綀布良轩轩青云士鸣玉升庙堂名髙受谗毁宠盛罹愆殃美女恶女仇偏聼姦以萌衆口能铄金况乃忘周防所以君子心惟用徳自将行行九折坂戒哉衔橜伤我有太古琴千年妙音续七絃何泠泠聼之非促遬一弹文王操再弹宣父曲圣人宛见之何由蹑其躅大道日以沦浇诡驰衆欲孰思障頽波九州反淳俗䕫龙为股肱巢许遯巖谷穷通各有志于我奚不足归息归息蒙岭阳聊比嵩少岑乐此林薮趣遂忘江海心沿涧搴芳藟入谷聼幽禽流泉响松下潺湲非俗音猗兰被径畹香气袭衣襟頽景忽西匿浮云夕以阴睠彼羣飞鸟翩翩投北林春阳旣和煦时雨亦霑濡原野緑已遍土润含膏腴兵戈幸少戢良农日垦鉏戴胜鸣桑林题鴂亦交唿嗟我理编简四体忘勤劬羔裘媿逍遥梁鹈耻安居素餐古所诮偶耕良我徒简伯英伯筠见访雨留信宿谿谷云昼合东林微雨来二友歘俱至一见纾中怀埽我茅茨室为君缃帙开上言风雅醇下言艳歌谐何以相淹留清醑不盈杯何以为逺赠媿无琼与瑰煦风失坚氷谿水流湝湝归鸿正翱翔浮鹥散参差告我遽言旋定省恒惧乖懿此孝友心令徳善自培愿为王国士无媿北山莱题番昜蔡渊仲黙斋独坐衆嚣寂灵渊虚以澄朴拙固吾性佻巧非吾能言辞戒放逸脣颊思缄縢吉与躁殊趣仁以讷见称呐呐誉何损呶呶时所憎恐玷怀白圭来谗忌青蝇无妄天之佑主静道斯凝曾闵庶可慕予赐在所惩万言不如黙诚哉宜服膺林下客寻林下居迳幽不待埽疎篁延柔蔓残果落深草禽言人莫知虎迹僮惊报何事婴余怀瓮牖悟天道篢谷作老树山桥画潇洒兴来濯足苍藤下云邉厓石危欲落雨后泉流急如泻客过松林贪翠阴农分稻苖散青把桃源风土良可乐何恨龙钟在田野对雨飞雨山棚爽緐云竹巷迷翠藤低拂石黄叶澹霑泥树杪盘饥鹘墙根泣露鸡园夫桔橰废流水满青畦赠西山僧髙僧自喜巖下住长见白云飞复廻半山风吹松子落千岁石作莲花开鸟下林堂待分食龙游溪水遇浮杯吴山楚山聊暂行还把楞伽归去来天宁寺和曽得之兼呈彭声之及雪印经年不到天宁寺却喜春浓叩竹扃二水共明洲外碧千峰如削雨余青谩劳山茗时时煮自笑斋中日日聼垂白饱闻髙世论巖栖空媿老穷经初夏树暗云更深鸟啼春巳去多谢桃源人能留渔父住为王仲义题雪梅小桥东郭先生履曲迳西湖处士家向暖早看花似雪冐寒更爱雪如花和何彦正春耕见説春耕溪水头赋诗犹忆玉京游莫夸塞北千蹄马宁买江南十角牛竹间樵迳行应熟花外渔舟望欲迷处处稻畦分落照荷鍫人去水禽啼刘承直承直字宗弼以字行赣州人元进士明初与修礼书官国子博士升司业出为浙江按察司佥事秋日东林宴坐髙秋坐虚馆飒然神虑清廻飈飏疎雨潇洒集前楹始欣尘壒远稍觉微凉生檐铎递相答林蝉时一鸣物情各有适吾生岂无营周子谅子谅名恺以字行庐陵人与修礼书授工部虞衡司主事读子书作学馆坐无事故书聊复翫披文旣荟蕞寻义亦泮涣趋前后己逸顾旧新辄窜万言虽毕陈一理竟未贯往往巻未终心目已溃乱易书诗春秋辞简义亦焕奈何百家书累累叠几案緜延比葛藟根逺益纒绊雕刳出葩卉缀缉呈组纂推以合身心宜若霄壤判吾欲尽其文掇取归炉炭往者予弗及来者予何惮作诗示朋曹无乃骇童丱赠别郭元达黄鹄乗天风飘飘忽髙翔飞飞巢林鸟刷羽情内伤岂无凌霄志六翮不得长念子平生意相送以傍徨勿言易为别明发各一方悲来解佩劔为子复进觞且为游子歌歌词何慨慷疾风吹征颿旭日在衣裳自古有离别各言慎行藏林弼弼字元凯初名唐臣龙谿人仕元为漳州路知事戊申内附以儒士登春官修礼乐书除礼部主事歴登州知府有梅雪斋稾龙州峒丁峒妇皆髙髻白纻裁衫青布裙客至柴门共深揖一时男女竟谁分近水刺桐知驿舍倚山毛竹即人家趁墟野妇沽甜酒候客溪童进辣茶白沙青石小溪清鱼入疎罾艇子轻漫説南荒风景异此时真似剡中行张翨翨字翔南建徳人徙居嘉兴元至正乙己举于乡荐主角东书院山长不就吴元年徴入礼局告归有梓宇集赋得韭溪春水送张别驾春风吹花澄海门韭溪雨足浮春云碧漪分流入流去石阑倒压玻瓈纹使君青骢驻溪侧檛鼓官船送行色片帆直泝五湖风水晶宫中夜吹笛西湖竹枝词南髙北髙峰顶齐钱唐江水隔湖西不得潮头到湖口郎船今夜泊西溪刘俨俨字敬思钱唐人元末隐居西湖明初徴入修礼乐书授广东市舶司令有樗隠集舟中漫兴青天缥缈吹云衣碧水顚倒插翠微三家五家村舍出一㸃雨㸃沙鸥飞栁丝袅袅拂过艇苔花斑斑生钓矶风尘不到是乐土莫怪往来城府稀鲁渊渊字道原淳安人至正辛卯进士江浙儒学提举洪武初徴修礼乐书诏授江西按察司佥事以病辞有鲁道原诗集题马文璧秋山图为卢仲章赋野馆空山里林泉象外幽淡云初霁雨红叶早惊秋路转山藏屋桥危岸倚舟直疑人境异便欲问丹丘越中避难适周桥丧乱今如此漂零岂偶然有身长作客无地可归田兵火凄凉夜风尘黯澹天故人知爱客同櫂鑑湖船长安市夜泊长安市乡邻崇徳州驿亭无驻马堰水有行舟坏道薶荆棘阴房聚髑髅凄凉兵火地人物总荒丘重九白鴈南飞天欲霜萧萧风雨又重阳己知建徳非吾土还忆幷州是故乡蓬鬓转添今日白菊花犹似去年黄登髙莫上龙山路极目中原草木荒刘永之永之字仲修清江人明初徴士有山阴集秋怀凉飈振庭树浮云结重阴中情忽不乐拂几弹鸣琴泠泠多苦调零泪霑衣衿逺怀东都士登彼北邙岑怅然望京洛五噫发哀吟悠悠千载下谁识古人心登烟云台同西峰诸友分韵得跨字振䇿履崔嵬飞歩凌云榭俛观飞鸟翔逺见平江泻弹棊古桂阴酌酒长松下谷响啸哀猨林香过山麝祈灵醉巫觋寻真望仙驾翠蚪金节导青鸾羽衣跨访驿马精舍能上人不遇识其从孙萧生进修夜坐诵诗次日书此识别留柬能公晨起忽不乐驱骑髙原行四山多岚气日照孤峰明亭午际江渡烟艇浮沙汀登岸迷所适岐路方纵横忽忆驿马寺久慕能公名询涂向烟雾阡陌互纾萦渐入石路窄松萝蔼冥冥龙象虽寂莫廊庑犹峥嵘道人赴斋出钟梵杳无声欵戸识之子开室出相迎宴坐毕余景空花闻夕馨山尊泻芳醑秋蔬摘霜茎性昧空寂㫖心乐儒雅清夜止西窗宿风条中夕鸣病客旣多感闻此心骨惊明当舍之去沿流到江城方从湖海游暂逺林壑情山门荫寒沼中涵苔藓青法源庶无竭归日濯尘缨过安庆精舍淮壖古重镇龙舒实雄冠显显青阳公衔命兹屏翰文能宣皇风武能折兇悍仁能抚士卒知能辑流散孤城抗千里一身当敌万运否绌壮图时屯负英算城亾遂捐躯仗节死国难忠义凛霜日声名炳星汉我来当夏杪延览遂兴叹俯仰成古今兴亡犹在眼疲人稍归郭买舍临江岸午风舟舫集夜霁灯火乱精灵或来往庙食俨容观生为烈士尊死为姦臣惮吟诗台千载汚靑简同傅商翁何彦正舟中有怀辛好礼韵沙际水痕交细草蒙茸长春江下连鴈夜雨同孤舫佳期违宿诺欢笑怀前赏余烬落寒灯卧闻渔板响刘宗海为余作清江春雨碧嶂秋岚二图赋此赠之刘君早年善山水得意往往图樵渔西昌城西一相见忽然赠我双画图图中似是清江曲春雨苍茫汀树緑烟中髣髴辨飞㠶水际依微见茅屋渔郎系船江石上一夜矶头水新长孤村日暮烟火微渡口归人暝犹往碧嶂层峦翠转竒岚光秀色含朝晖风林落叶洒青壁云壑流泉生翠微我昔结庐此山里每爱秋岚净如洗经年奔走厌风尘偶看新图心独喜凭君添我小纶巾明当归埽山中云他日君来一相访松根为子开柴门题金华余仲扬山水人言吴中山水好坐思絶境那能到金华山人怀故山时拂氷纨写幽岛赠君此图更絶竒妙墨精思夺天造陂陀重阜隐乔木掩仰遥汀带文藻石峤云生暮色微海门潮落秋风早贺监居临鑑湖曲子猷宅近山阴道清清落日櫂船回照水新袍影顚倒髙情千古慕前哲世俗纷华岂堪保经年烽火遍江南万壑千峰迹如埽畸人奔走厌尘浊试观图画开怀抱思傍幽林结茅屋柴门低映寒藤老放鹤前山戴笠归独抱长鑱拾瑶草题古木幽篁圗近者天下写竹枝息斋子昂最竒特金钗折股锥畵沙直以髙情寄豪墨后来小李用家法更觉纵横脱羁勒御榻屏风或诏写流落人间岂多得我家真蹟兼数公锦囊玉轴复壁中旧宅荒凉经战伐故物都随烟烬空此图寻丈小李作位置颇殊标格同半身古树色苍润篔筜因依相澹浓长林无人秋气入蜿蜿蛇蛟起幽蛰蟏蛸垂丝昼阴静老鹤刷翎昬雨集黄陵庙前湘水深捐玦江臯思俯拾浮槎寻源遡空阔析旌低度𤣥云湿何郎兄弟最好竒爱此不减珊瑚枝幽居正在兰峰下亦有乔木当窗扉共展长图幽兴发六月凉飔生葛衣还君珍袭增叹息他日重看觅旧题陈君心吾以黄鼠笔见贻此笔唯京师多用之江南罕得也氷鼠金毫鋭霜筠翠管长携来南郡逺制出北州良内史来禽帖黄门急就章秋林多柿叶挥洒兴难忘送吴徳基赴兴化令春江望不极芳草緑江浔千里长沙道孤㠶去客心县城依水国吏语帯蛮音到日应无事华亭自鼓琴经湖口县古县开湖口髙樯集岸隈山从庐阜起江向武昌来近水皆杨栁荒城半草莱客心元自速更遣晓风催为髙安何思恭题方壶所画山水古象山中白昼闲紫烟楼观鳯笙寒试分玊井三秋露戏写方壶九叠山老树糢煳常带雨茅茨潇洒镇临湍知君隐处浑如此持向荷峰锦水看题畵鹰犹记鸣鞘出霸陵新丰市北醉唿鹰于今豪气都消尽闲看新圗剔鴈灯题扇乌丝细写蚕头篆白纻新裁燕尾衫雨过西轩苔色净涧中云影似江帆题竹洞里仙人白兔公手持玉笛向秋风彩云低度天如水吹作龙吟三月中题扇金鳯洲头倒玉壶铜塘浦口送飞舻他时若记分携处花满春城闻鹧鸪寄西峰道士百尺飞楼接太清万年枝上月华明鹿车入谷无人见应是仙人卫叔卿石室虚明隔紫烟灵文中閟白瑶镌丹书隐字谁能识岁月应题建武年北涧夏日酒倾兰勺石泉香衣剪荷盘露气凉谁料十年江海兴闭门疎雨对横塘夜宴定矦宅醉中口号刻羽堂中画独明将军夜醉水西营青楼小妇新承宠弹得凉州第一声为彭子𢎞渔钓圗彭郎矶畔小茅堂露满秋林木叶黄石渚水生鱼欲上一江风雨夜鸣榔孙作作字大雅以字行一字次知江阴人洪武癸丑召修日厯书成除翰林编修以老病乞外授太平府儒学教授入为国子助教迁司业有沧螺集大堤曲君骑白马来我骑青骢去背面不相识两马骄嘶住客中秋夜故园应露白凉夜又秋分月皎空山静天清一鴈闻感时愁独在排闷酒初醺豆子南山熟何年得自耘石菖蒲晓露飞初湿春苖剪又生静怜千叶瘦幽喜一峰横郁郁明人眼青青异物情安期如可待吾亦埽黄精送杜孝廉往句容江东胜地压西浙句曲山传天下稀林间风生一虎过石上月明双鹤归我拟华阳裁白帢君如莱子奉斑衣日长县幕娱亲地小轿疎櫺入翠微钱宰宰字子予一字伯均㑹稽人元进士明初以明经徴修礼乐书授国子助教乞归召较书翰林加博士致仕有临安集拟古出门万里别行行逺防邉相望各天末北斗日夜躔四运秋复春不见君子还燕车北其辙越马南其辕目逺心愈近怅然徒悬悬黄云暗关塞路险不见天式微夫如何日月忽已迁愿言崇明徳无为终弃捐髙台何巍巍参差与云平玉绳临双阙长河流无声上有羽衣人逍遥吹玉笙清响涵明月飞珮何泠泠借问弄者谁疑是董双成曲终再三叹感慨有余情所悲同门友局促趋世荣愿将秋水劒为之解尘缨笑唿双黄鹄与子俱逺征涉海采琅玕红者珊瑚枝明珠盈怀袖将以遗所思海濶不得返所宝莫致之烂其纳我室抱璞将何为靑靑梧桐树託根在髙冈与子新合欢翕如鳯与皇鳯皇鸣锵锵合欢期世昌欢情一何短离思一何长嗟彼篱下菊含英扬其芳晨霜秉贞节宁随秋草黄终当采而佩岁晏夫何伤河东有织女皎皎云为章手弄机上丝日夕更七襄织成五色文欲制君子裳莫言隔秋水可以驾飞梁睆彼牵牛星终日不服箱故人万里别海水日夜深南风海上来遗我双南金不见故人面乃见故人心铸作黄金徽置之白玉琴弹为别鹤操间以怀湘吟曲终聼者稀矫首望知音庭树日已黄白髪日已短候虫鸣前除秋霜蕙花晚岁月如奔驹六辔不可挽泛舟渉方瀛方瀛水清浅安期邈难求吾櫂亦已返花开醉复斟黍熟饥自饭逌然乐悟生瑶岛谅不逺分题赋载酒亭送友人之四川大江发巴蜀岷峨蔚嶕嶤子云性佚荡逸气相扶揺洒翰骋雄辞凌云何飘飘终焉歛其华组丽不足骄覃思着𤣥文斟酌倣繇爻闳言极幽微緜络天地交岂无好事者载酒与游遨胡为事黄门投阁竟萧条龙蛇不知藏蝘蜓亦见嘲天独昌其文炳如日星昭子行登斯亭英爽或可招谓我欲问竒崃水阻且遥题雪猎图健儿善骑射出猎古战场白雪日夜飞萧萧朔风凉黄草蔽沙碛马肥弓力强小队出汉南十骑如龙骧前驱逐勐虎后骑接飞獐翻身激羽箭叠中两羚羊𤣥熊何前却勐气亦跳梁南行顾长㦸北走脱飞鎗聫镳愈奋捷性命不得将自谓足驰骋意气何扬扬宁思汉廷将英勇际武皇去年出云中置郡定朔方今年战髙阙夜围右贤王小勇何足矜万里开邉疆兵退后作朔风号枯枝长夜何漫漫微月出复没零露凄以溥露漙不足悲严霜为之寒饥乌下丛薄勐虎鸣其间鬼灯照虚舘落叶何珊珊萧萧逺征人载歌行路难我心增惨戚岂不思东还欲济川无梁中道多阻艰弱子病且死老妻方忧患明将登前涂念我衣裳单斧氷汲涧水采薪事朝餐慨彼下泉诗悠然起长叹泛舟新湖塘次王敬初韵清赏各有适何异同登攀君舟泊西隩我车上东山林光变宿雨溪响洄晴澜春深飞花歇日入好鸟还佳景欣所得毋令清兴残俯看纵壑鱼仰见培风翰物理固有待努力当希颜胡为念穷达戚戚天壤间湖水日已緑理櫂不可缓杂花当昼翻逺树出云短沙明宿雨霁风急游丝断悠悠欢赏深歴歴佳趣满酒尽客愁生歌残离思远世路方险巇穷居正萧散出处谅何心夕阳起樵管早春寄乡中友人故园花发春又来碧桃半拆棠棃开流莺踏花酒落杯花飞落酒相萦廻酒酣起舞落日晚应念长安人未回江上舟几时发拍手醉唱归去来笑摘花枝簪白髪云中两烈妇珠展镇云中纵游兵掠乡鄙张思孝妻华氏偕子妇刘骂贼死之作云中两烈妇云中两烈妇风节何雄哉妇姑誓同死军马倐已来姑言我死命所遭尔方年少不得逃欲自经不得索欲自刎不得刀少妇潜致词不用刀与索儿当激贼怒妇姑头共斫姑如湛卢劒骂贼猎猎生刚风妇如黄间弩蹶张放弦气愈雄厉声奋激膺贼锋万古双烈夸云中题赵仲庸镜湖圗为洽上人作赵侯胷中有泉石白髪垂颠人不识丹靑不写四十年一见洽师双眼碧当年王宰浪得名十日五日劳经营天机到时一挥洒白云颠倒秋波明秋波在屋下白云在屋上香鑪秦望天东南苍峦翠巘森相向三山落日烟水賖秋风旧宅今荷花断垣苍石无路入至今人説放翁家放翁家𣺌何处阿师出家不归去不惜千金买画图笑倚清江看云树长江霁雪圗昔年壮游下江汉霁雪千峰排两岸今年看畵忆旧游万里江山入清翫岷峨冈嵴来蜿蜒青城一峰髙插天东驰衡山走千里匡卢五老下与石城北固遥相连氷峦雪壑互起伏照见日华破初旭神光混茫元气浮奋如巨鳌簸坤轴烂如秋空云浩如沧海涛又如瑶台银阙天上头皎皎白月空秋毫囬光下照中流水风吹河汉银云起中流空阔不胜寒一洗丹碧秋漫漫山川歴歴真伟观来往十年游未半不如云瀛楼上来倚䦨一日看遍江南山题俞景山画山水帐老大索居江上楼廿年不出怀旧游叩门下楼出迎客但见絶壑风飕飕岱宗日观山上头日出未出苍烟浮嵩髙插天太华碧蛾睂靑城翠欲流匡庐老泉挂白石苍梧水落湘江秋悬厓倚天万山立翔鸾舞鳯蟠苍虬幽岑逺树互出没白云不散松风收松根老樵列四五招我共入靑林幽平生游歴走不遍千里万里穷遐搜如何一日堕我前空翠杂沓来双眸举头问客何因入此境廼是手持畵圗来沧州俞君作画时雅有山林癖朝登秦望山万壑千巖净横臆暮上香炉峰海色秋清上遥碧归来放笔倣董源笔底丹青浩无迹海桑一别三千年山月江风耿相忆仰观巖上泉俯看松下石故人不见空画圗十幅云烟巻还客梧桐树梧桐树一叶堕秋风一叶委秋露明年二月新叶生还在今年叶飞处汉宫飞燕近承恩零落班姬不如故君不见梧桐树分题赋镜湖送张用中镜湖白波木叶稀凉风萧萧入客衣季真赐宅已无主太白酒船空櫂归野色惊秋鸿鴈下水声吹雨鲤鱼飞此时张翰吴中去云鎻稽山失翠微题赵仲穆秋山图人家水槛接山窗好在江南山水邦两岸云林皆落日一天岛鴈共秋江屋头数遍青峦九松下吟成白石双野服何人正萧散泊船归醉酒盈缸题畵菜今日荷鉏倦嘉蔬没四坦客来春酒緑风雨夜开园春深即景露梢黄鸟啄来禽蛀叶青虫络树阴又是緑阶春雨歇满庭芳草落花深题秦淮送别图緑酒斟来且莫斟酒阑歌罢去骎骎别懐恰似秦淮水流到长江緑更深题林处士观梅圗放鹤仙人不可招断河残月夜闻箫别来欲问春消息花落西泠第二桥揭轨轨字孟同临川人洪武初以明经举除清河主簿升知县谢归教授生徒召定书传㑹选河北氷泮放舟归江南奉寄杨南宫晓来铜雀东风起春氷凌乱漳河水郎官惊起解归舟一日风㠶可千里侵晨鼓柁发临清薄暮乗流下济宁南宫先生先我去花时想达𤓰洲步寻君何处抽风帆杏花烟雨春江南春阴棃花门巷泥活活杨栁窗戸緑阴阴轩车不来又几日风雨相思劳寸心舒州红稻宜晚饭采石碧酒供满斟故人何可久不见我有新诗思共吟过燕都故宫八月金舆度玉关芙蓉零落后庭闲西宫无复羊车过南苑犹疑鳯吹还承露金盘留海上广寒琼戸鎻人间翠华此日知何在黄叶萧萧万歳山晚归苑外金波映水天归骢蹀躞暮江邉鳯皇台阁初含雨燕子人家又禁烟诗写桃花歌扇厎酒携杨柳舞楼前请看秋雨臙脂井好酒春风玳瑁筵宴南市楼诏出金钱送酒垆绮楼胜㑹集文儒江头鱼藻新开宴苑外莺花又赐酺赵女酒翻歌扇湿燕姬香袭舞裙纡绣筵莫道知音少司马能琴絶代无童冀冀字中州金华人洪武丙辰被徴修书后为湖州府学教授调北平坐罪卒有和陶集庚子岁五月中从都还阻风于规林我昔少年日无事幸休居佩弦戒性缓每师董安于迨兹桑榆景始悟失东隅屡将孱弱躯触目风波涂严令朔风急夜截髙邮湖岂不幸利涉为计良已疎古人诫垂堂况我疾病余前涂谅多险欲悔将焉如水车行零陵水车风作轮縁江夜响盘空云轮盘团团径三丈水声却在风轮上大江日夜东北流髙岸低坼开深沟轮盘引水入沟去分送髙田种禾黍盘盘自转不用人年年祗用修车轮往年比屋搜军伍全家载下西凉府十家无有三家存水车卧地多作薪荒田无人复愁旱极目黄茅接长坂年来儿长成丁夫旋开荒田纳官租官租不阙足家食家家复借水田力一车之力食十家十家不惮勤修车但愿人长在家车在轴不忧禾黍秋不熟罱泥行朝罱泥暮罱泥河水浇田河岸低吴中有田多卤斥河水髙于田数尺雨淋浪拍岸善崩嵗嵗罱泥增岸塍载泥船小水易入船头踏人船尾立吴儿使竹胜使篙竹筐漉泥如浊醪此身便作淘河鸟河水终多泥渐少君不闻越上之田髙于城连车引水千尺坑车声轧轧夜达明田间浊水无时盈吴田苦涝越苦旱越水常枯吴水满嗟乎世间至平惟水犹不平请君不用观世情赠丹崖隐者吾闻零陵东有丹崖山青天削出青孱顽丹梯百丈不可得仙人炼药巢其间丹成仙去已千载至今草木余清寒我今弔古访陈迹石磴侧足难跻攀上有撑云拄日之乔松下有悬厓喷壑之惊湍幽林野鸟作人语阴涧或有蛟龙蟠何人结屋倚苍翠抱琴林下聼潺湲乃是丹厓仙人老孙子少年早脱名利关祗今五十如处子双鬓鸦墨颜渥丹门前种秫酿春酒屋后艺菽供朝餐留我石上煮清茗松花落地云斑斑我家金华五十里失身作客天南端徴书昨夜趣归兴叶舟径下湘江滩𢎞文馆深难置足神武门髙宜挂冠山中草屋幸无恙拂衣归共浮云间明年花开傥相忆把酒相望兴长叹赵撝谦撝谦名谦一名古则余姚人洪武初徴修正韵出为中都国子监典簿罢归寻以荐召为琼山教谕卒于官有考古余事古风次倪安道韵荒哉周穆王八骏穷万里朝发崑崙巅夕饮瑶池水空歌白云谣千载污人耳三复祈招诗感叹不能已明诗综巻八明诗综卷九钦定四库全书明诗综巻九翰林院检讨朱彞尊编髙启启字季迪长洲人洪武初召修元史授翰林院国史编修官擢戸部侍郎放还寻坐法死有凤台吹台江馆青丘南楼槎轩姑苏杂咏等集自选为缶鸣集景泰中呉人徐庸彚为大全集行路难君不见盘中鲤暂失风涛登俎几君不见枝上蜩才出粪壤凌云霄推移变化讵可测勿谓明日同今朝出乗髙车入大马半是当年徒步者悠悠行路莫相欺为雌为雄未可知少年行下直平明出禁门笑提博局伴王孙宝刀不敢将输却明日沙场欲报恩悲歌征涂崄巇人乏马饥富老不如贫少美游不如恶归浮云随风零落四野仰天悲歌泣数行下阿那瓌牛羊草漫野大帐天山下十万控弦儿闻箛齐上马野田行白杨树下谁家坟火烧野草碑无文路傍尚卧双石马行人指是故将军当时发卒开隂宅千里送𦵏城东陌子孙今去野人来髙处牧羊低种麦平生意气安在哉棘丛暮雨棠棃开百年富贵何足恃雍门之琴良可哀秋风引嗟尔秋风胡为来哉奏商律兮瑟飒而悲哀叩乔柯而陨叶埽广路以清埃入班姬之永巷过襄王之髙台瑶琴自鸣罗帏齐开马萧萧而嘶起鸿噭噭以翔回使崩云骇浪震荡于白日兮忽欲去而徘徊客有怀乡失职而对此者恨盈襟而难裁但欲变天地之揺落不知感节序之摧頽秋风生归去来秋江曲送顾使君秋江月满秋潮大江上行人待潮过别离休说渡江难半日顺风船稳坐楚江茫茫葭菼平使君来时雄雉鸣子弟从军隔江去几家犹住夕阳城水田虽荒饭常足芡米夜舂二十斛谁道繁华不及前戸无征税官无狱渡江渡江君莫留江北乐似江南秋凿渠謡凿渠深一十寻凿渠广八十丈凿渠未苦莫嗟吁黄河曾开千丈余君不见贾尚书城虎词候潮门开啼早鸦有虎忽入居人家母儿畏窜鸡犬伏排篱突戸谁能遮狞风动树初哮吼惊起东营捉生手怒拔长戈试一舂目光落地伥魂走南山藜藿深冥冥白日横行谁敢撄何为离窟来城市牙爪虽全不能恃君不见壮士遭急缚失路穷时亦如此春江行春江南北疑无岸緑草緑波连不断一女红妆出浣纱恰如镜里见桃花裌衣犹冷过寒食云度春隂半江黑浦口风多潮正深轻舟摇荡愁人心鹧鸪暮啼归路逺飞絮茫茫楚王苑废宅行鸣珂坊里将军第列㦸齐收朱戸闭里媪逢人说旧时有庐被夺广园池今年没入官为主散尽堂中义宅儿厨烟久断无粱肉羣鼠饥来入邻屋官封未与别人居日日闲苔雨添緑曲阁深沈接后房画屛生色暗无光寻常不敢偷窥处守卒时来拾坠珰春风多少奇花树又有豪家移得去牧牛词尔牛角弯环我牛尾秃速共拈短笛与长鞭南陇东冈去相逐日斜草逺牛行迟牛劳牛饥惟我知牛上唱歌牛下坐夜归还向牛边卧长年牧牛百不忧但恐输租卖我牛养蚕词东家西家罢来往晴日深忩风雨响二眠蚕起食叶多陌头桑树空枝柯新妇守箔女执筐头发不梳一月忙三姑祭后今年好满簇如云茧成早檐前缫车急作丝又是夏税相催时忆逺曲扬子津头风色起郎帆一开三百里江桥水栅多酒垆女儿解歌山鹧鸪武昌西上巴陵道闻郎处处经过好樱桃熟时郎不归客中谁为缝春衣陌头空问琵琶卜欲归不归在郎足郎心重利轻风波在家日少行路多妾今能使乌头白不能使郎休作客里巫行里人有病不饮药神君一来疫鬼却走迎老巫夜降神白羊赤鲤纵横陈男女殷勤案前拜家贫无殽神勿怪老巫击鼓舞且歌纸钱索索隂风多巫言汝寿当止此神念汝䖍賖汝死送神上马巫出门家人登屋啼招魂主客行主人楚歌客楚舞落日黄云鴈声苦笑拂腰间宝劒光美人满堂色如土大儿北海人中竒小儿能读曹娥碑相逢且莫叹贫贱但愿有酒无别离君不见平原墓上生秋草国士无穷道㫄老新弦曲旧弦解新弦张冰丝牵愁六尺长寛急频从指边听金鴈参差移不定新弦响髙调易促不如旧弦弹已熟怜新厌旧妾恨深为君试奏白头吟他日愁如旧弦弃泣向罗裙带头系竹枝歌枫林树树有猨啼若箇听来不惨悽今夜郎舟宿何处巴东不在定巴西照田蚕词东村西村作除夕髙炬千竿照田赤老人笑祝小儿歌愿得宜蚕又宜麦明星影乱栖乌惊火光辟寒春己生夜深然罢归白屋共说丰年真可卜拟古美人一相见遗我白玉环上有双雕龙游戏在云间持此感深意佩结无时闲玉以比贞洁环以明不絶云龙永相从谁能使离别黄鸟鸣春阳流芳满西园攀条日已暮怅惋不能言御寒必重裘涉道须双辕离居非君子何以解忧烦烦忧日己积佳期日已失思君如蓬莱可望不可即区区傥见察憔悴甘自毕寓感美女生贫家光艳人未识远聘入楚宫扬蛾欲倾国朝游琼台上夕侍金舆侧奉欢拟千龄秋风失颜色衔恩归永巷贞意徒寂黙髙髙天上星堕作水底石人事尽如斯推移叹何极志士徇功业贪夫诧轻肥亦有逃羣子矫矫与时违彼此更共笑不知谁是非达人体自然出处两忘机浮云游天表舒巻有余辉揽辔登太行遥望洛北州崤函正西峙黄河复东流百城无遗堵云烟莽相缪朝作冠盖场暮为狐兔丘昔人争此地干戈迭相雠当其得意时连陌拥鸣驺百年奄忽尽魂魄空来游曷见采芝叟冥栖无所求裋褐乗荜辂狐裘驾文车西门与北宫穷达一何殊彼达矜己智此穷愧身愚东郭发至言两惑各以袪厚薄有定命巧拙果谁欤归卧掩蓬室道存何所吁頽阳在川上𤣥蝉夕鸣悲袅袅风起波翻翻叶辞枝旷望天宇内泬寥此何时朱火已盈谢清商届其期览镜忽自嗟緑鬓生素丝万物有荣悴造化岂吾私南山多浮云北山有髙树因风暂来依风回复飞去兄弟满四海几人此相遇握手交百懽分襟滋千虑踪迹不可常无为嗟去住始发南门晚行道中嵗暮寒亦行征人有常期辞我家乡乐适彼道路危酒阑别宾亲驱车出郊歧我马力未痡已越山与陂回头望髙城落日云树滋遭乱既少安谋生复多饥涂逢往来人孰不为此驰逺游亦吾志去矣何劳悲早过萧山歴白鹤柯亭诸邮客起何太早村荒絶鸡鸣况时江雨晦不得见启明凌兢度髙关山空县无城隔林闻人唿已有先我行侧身避径滑聚足防厓倾衣寒复多风聒聒逺水声千峰雾中过不识状与名岚开见前邮始觉歴数程越禽啼枫篁冷日傍午晴烟生沙墟寂叶落涧寺清登临亦可恱但恨时未平闻长枪兵至出越城夜投龛山列藩遏戎乱驻钺实此州如何杀大将王师自相雠我来乱始定城郭气尚愁又闻有邻兵仓卒岂敢留促还出西门天寒絶行辀古戍暗雨雪旌旗暮悠悠野屋闭不守泽田弃谁收居人且奔逃游子安得休逶迤苍山去泱漭𤣥云浮人虎争夜行风榛啸巖幽我徒戒相亲一失未易求饥食谷口栗寒烧涧中槱神迷路多迂再宿达海陬虽尝登顿劳幸免迫辱忧圣尼畏于匡嗟我敢有尤但慙去越早不遂名山游夜抵江上候船至晓始行夜辞西陵馆霜谷叫猨歇津卒未具舟天险不可越渔商杂候渡寒立沙上月苍烟隐遥汀益觉潮涨濶开桡散惊凫海色曙初发昽昽前山来稍稍后岭没中流闻鼓角隔岸见城阙客路得奇观临风闷俱豁登凤凰山寻故宫遗迹兹山势将飞宫殿压其上江潮正东来朝夕似奔向当时结构意欲敌汴都壮我来百年后紫气愁不王乌啼壁门空落叶满阴障风悲度遗乐树古罗严仗行人悼降王故老怨姦相苍天何悠悠未得问兴丧世运今复衰凄凉一回望宿汤氏江楼夜起观潮舟师夜惊唿隔浦乱灯集潮声若万骑怒夺海门入初来听犹逺忽过睇无及震揺髙山动喷洒明月溼霜风助翻江蛟龙苦难蛰应知阴阳气来往此唿吸登楼觉神壮凭险方迥立何处望灵旗烟中去波急过奉口战场路回荒山开如出古塞门惊沙四边起寒日惨欲昏上有饥鸢声下有枯蓬根白骨横马前贵贱宁复论不知将军谁此地昔战奔我欲问路人前行尽空村登髙望废垒鬼结愁云屯当时十万师覆没能几存应有独老翁来此哭子孙年来未休兵彊弱事幷吞功名竟谁成杀人遍干坤愧无拯乱术伫立空伤魂舟次敢山阻风累日登近岸荒冈僧舍髙岸鸣枯桑湖阴北风厉寒涛汹我前几日不得济孤舟恐漂荡石根暮牢系忧来厌闲卧近寺聊独诣雀饥残林空人倦危磴细年荒无居僧树死石门闭神伤却欲返微霰洒征袂穷冬已峥嵘故国尚迢递仰看浮云驰东路阻归计长叹复何言吾生信多滞过崃石硖石颇奇壮长河出连山絶壁两岸开行舟过其间髙处谁解登隂藤袅难攀㫄垂雨痕古仰露天光悭不知真宰意随地设险艰一夫据蜀阁二世凭秦闗赖此非要区争夺得少闲徘徊伫望久日暮飞云还登海昌城楼望海百川浩皆东元气流不息混茫自太古于此见容德积隂涨𤣥涛万里失空色鸿鹄去不穷鱼龙变莫测朝登兹楼望动荡豁胸臆始知沧溟大外络九州域日出水底宫烟生岛中国寛疑浸天烂怒欲吹地窄常时烈风兴海若不受职长堤此宵溃频劳负薪塞况今艰危际民苦在垫溺有地不可居澒洞风尘黑安得击水游图南附鹏翼秋怀明月出逺林流辉鉴牀帏促促草下虫催我索故衣起叹秋夜长欲取鸣琴挥掩抑不成弄中心复乖违有怀难自宣勿谓知音稀凉风动幽幔髙堂夜空虚明灯无与语聊读古人书古人亦何人使我不得如弃巻辄还卧终宵自欷歔朝游荒冈陲暮行空潭侧我非楚大夫何有憔悴色良辰思逺驰周道广且直我马力不前回驾仰偃息踟蹰阻脩竹日夕睇西北苟安非予志所惧时未识弭櫂望江涘日落青枫林惊波驶且广荡漾浮云隂靡靡皋兰衰嗈嗈渚鸿吟顾此凛节谢忧来忽伤心宋子悲已多潘生叹弥深自古有此愁谁云独吾今出郊抵东屯故乡一区田自我先人遗赖此养吾懒不耕坐待炊霜露被寒野属当敛获时年来征薄入税驾宿东陂今年虽未丰亦足疗我饥万钟知难称保此复何辞喌喌鸡登场秋稼恨狼籍疎榆䕃门巷景暗灯火夕田家虽作苦于世寡忧戚况当收获景斗酒复可适所以沮溺徒躬耕不辞剧坐久体不适卷书出柴闗临流偶西望正见秦余山野净寒木疎川长暝禽还此中忽有得怡然散襟颜遂同樵牧归歌笑落日间顾荣庙晋侍中顾彦先有墓幷祠在长洲之东久而废为淫祀县令周君复之为赋是诗军司吴国秀神机夙超朗弱冠游洛师已䝉南金赏崎岖诸王幕沈湎务遵养中罹广陵艰计服匪诚枉风云一挥扇义旅臻同响事成耻言勲飘然理归鞅晋社始东迁羣贤悉收奖道谒真感㑹矫翼丹霄上德闻一代称迹泯千龄往时屯乏良佐英谟益堪想坟祠託荒郊萧条竝榛莽荛童侵雨隧淫巫闯尘幌大夫过停辕式瞻为含怆衣冠复故貌筵几陈新享寡劣忝乡人因歌表遐仰答张山人宪听君辛苦词感我艰难情百年自有为安用文章名鸡鸣海光动车马尘满城相逢无新旧言合意自倾奉觞置君前长歌发哀声时平苟未得饮此全其生澄景阁夜宴王孙喜留宴开阁望明河是夕月微晕凉风池上多栖禽翻暗丛骇鱼动圆波清景厌丝竹雅咏答髙歌尊酌愿勿间良宵易蹉跎预忧别在旦车马层城阿九日无酒步至西汀闲晀髙天无游氛秋气自激肃离居时节变霜降未授服萧条野田间晨步聊逺瞩悠悠寒川驶靡靡晴峦矗菊丛有清香木叶无故緑亲朋去我逺登髙且连躅孤怀谁知音惆怅临水曲名酒不可寻归来掩茅屋赠谈鬼谷数瞽师金松隐我闻鬼谷子乃是古仙真避世青谿中不污战国尘着书十三章当年授仪秦二子不善用竟皆杀其身瞽师得异传相去逾千春不为纵横说谈数妙入神往年客南都蓬门集朱轮下帘论𤣥理惊动金陵人归来隐虞山绕庐树松筠谁言目无覩内照灵光新缅思大化根生此下土民起灭千万涂孰能究其因或愚骋结驷或贤被悬鹑命也可奈何天道谁疎亲世事昧守常毋使徒纷纶始迁西斋乍悬南楼榻始布西斋筵西斋非吾庐幽净亦可怜风牖竹袅袅露庭菊鲜鲜图史左右陈永日坐一氊婉娈数童子哦诵当我前为尔竟寂寂低回欲穷年读书将何爲乃与始志愆进无适时材退乏负郭田我生非匏𤓰谋食有道焉苟得随羣趋顾此不稍贤饮余解衣卧毋嘲腹便便题陈生画前村夕阳明后岭秋岚积叶落露山村潮来没江石遥遥射鴈子惨惨听猨客何事下征帆西陵渡头驿青丘道中霖雨江暴溢奔流絶津涯茫茫野田白何由见春华居人久已亡流萍满其家昔我过此土极目桑与麻故道不可寻舟行但蒹葭嵗凶岂宜客四顾空长嗟秋风秋风屋外来落叶纷吾傍不出门几日我树如此黄但觉成懒性焉知逝頽光朝餐止一盂夕卧惟一牀仲尼欲行道辙迹环四方而我何为者不与世相忘大水吾乡水为国自昔称漏天今年尤苦霖冒此上下田老农愁相告无有二十年东江入门流比屋如败船夜卧牀屡移晨炊釜常悬凉风吹蒲稗羣鹅鸣我前茫茫失川涂出行竟回邅斯民欲昏垫天意岂不怜隂阳致乖沴孰能究其然嵗饥尚勿忧黾勉当食鲜毛公坛欲观汉坛符东上缥缈峰葛花坠寒露夕饮清心胸月出太湖水鹤鸣空磵松真境久寂寥苍苔闷灵踪尝闻緑毛叟变化犹神龙世人岂得见偶许樵夫逢攀险力易疲探𤣥志难从归去白云外空闻仙观钟吴桓王墓朝出南郭门髙坟郁苍苍借问葬者谁乃是长沙王黄肠岂不锢盗发取所藏金环出世间封树无辉光缅想衰炎际当涂逞姦强英雄失所据虎视谁敢当王初奋穉孤英风凛飞霜谈笑定江东贤豪歘来翔少假须臾年足见霸道昌何爲困仇奴轻猎不自防天意岂佑魏遽使斯人亡因观感往事喟焉令人伤虎丘次清逺道士诗韵神仙不可羁乗螭蹑云汉岂将避嬴刘荒山事穷窜何年东观海一至此峰翫悠悠清诗传窅窅遗迹漫我来继登临长啸帻初岸既秋烟萝踈欲雨风竹乱夜深空潭黑月吐石壁半龙惊汲僧来鸟喜游客散阁掩林下夕钟鸣巖中旦胜赏谁能穷今古付篇翰飞腾子何之汩没余可叹安得契真期超然豁灵赞赠张主簿离离平阜禾纂纂横林枣客行爱乐土秋晚华亭道停烛春纺迟鸣榜潭鱼早借问何能然年来县官好龙门龙门何峥嵘此地表奇蹟山分两岸青天豁一罅白知非禹功凿想是鬼手噼长为风雨关开阖自朝夕深合未吐云对峙不崩石日光寒易倾苔色隂更积只宜过此内便与人境隔始窥已幽深渐入尤险窄暗中把危藤蜿蜒欲惊魄僧留看古刻敲火照絶壁晚闻松竹号汹若波浪激不知神鱼飞到此谁㸃额天池灵峰可度难昔闻枕中书天池在其巅每出青芙蕖湛如玉女盆云影含夕虚人静时饮鹿水寒不生鱼我来属始春石壁烟霞舒滟滟月出后泠泠雪消余再汎知神清一酌欣虑除何当逐流花遂造仙人居劒池干将欲飞出巖石裂苍矿中间得深泉探测费脩绠一穴海通源双崖树交影山中多居僧终嵗不饮井杀气凛犹在栖禽夜频警月来照潭空云起嘘壁冷苍龙已化去遗我清絶境听转辘轳声时来试新茗练渎吴越水为国行师利舟战夫差开此河艅艎试新练十万凌潮儿材比佽飞健鼓櫂激风涛扬舲逐雷电当时意气盈谓已无勾践鸥避去沙洲龙愁闭渊殿恃彊非伯图儵忽市朝变台上失娇姿泉间掩残面至今西山月恨浸秋一片犹有网鱼人时时得沈箭松江亭泊舟登危亭江风堕轻帻空明入逺眺天水如不隔日落震泽浦潮来松陵驿緜緜洲溆平莽莽葭菼积凭阑不敢唾下有龙窟宅帆归云外秋鸟下烟中夕欲炊菰米饭待月出海白唤起弄珠君闲吟第三笛南峰寺樵归衆山昏天峰尚余景欲投石门宿更度西南岭逺闻云间钟萝迳入寺永悬灯照静室一礼支公影鸟鸣涧壑空泉响窗户冷对此问山僧何如沃州境楞伽寺夕阳西下嶂返照东湖水来寻古寺游枫叶秋几里叩门山猨惊维马林鸟起钟声出烟去半落渔舟里楞伽义未晓尘累方自耻欲打塔铭碑从僧乞山纸支遁菴闲登待月岭逺叩栖云闗石室闭千载髙僧犹未还残灯黄叶下古座青苔间不见跏趺影鹤鸣空此山弔幽独君君本何代人姓名复为谁何年弃人间长眠此山陲荆榛郁䝉茏孤坟上无碑游魂久未化哽咽还能诗人没乃归灭忧乐岂复知君何独烦寃犹有亲爱思一死衆所同已矣焉足悲陈辞为相弔此理君当推剡原九曲欲知溪流长百转来越峤舟行安能极岚路入斜照清景不足娱昔人岂辞诏石砚久难磨空林闭遗庙入江水稍决霜降未可涉频闻往来人出门即舟楫前飞惊鹭逺下饮垂猱倢何处问兴公风吹赤棠叶早过南湖湖黑月未出蒹葭露凄凄榜人识浦溆不畏荒烟迷残梦讵可续舟揺橹声齐开篷望天边斗柄插水低津遥未见树村近才闻鸡自嗟逺游人中宵走东西不如沙头鴈宛颈犹安栖春日言怀芳树何靡靡鸣禽亦喈喈时物岂不好人事诚多乖忧来卧闲房语笑孰与偕天道谅不昧薄愿终当谐惟应守贞静有酒陶中怀题画鹰得啸字髙风动古壁竦立见苍鹞轩然欲飞扬嗟此粉墨妙秋筋束老骨天寒势逾矫脑枯草中兔气尽枥上骠健鹘虽百余凡材岂同调干坤正肃杀怒气号万窍大野开平芜悲台落残照荒城有妖狐夜作勐虎啸为君试一击壮士慙勇剽安能饱拳肉侧翅随年少哭王隅车行一轮摧鸟奋一翼伤人生失辅友谁当共提将相逢岂无人不获如子良朝游羣彦林夕弃万鬼乡春风吹南原百草萋以长唿君不归魂割我欲断肠岂不悟生灭情至谅难忘送程校理游江上风亭袅离菅草緑江水暮送此南浦人孤帆雨中渡别觞足自缓前驿花满路春丛恋山莺晚絮迷汀鹭我今独愁居芳月谁与度伫立望遥波相思积烟雾至莲村昔爱兹里幽誓将构蓬庐孰云堕世网重到十载余丧乱喜独完烟火霭旧墟柴门在深巷落日榆柳疎邻翁念契濶携筐馈双鱼苦问客何事颜色与昔殊焉知涉艰难多戚长少娱贫贱非所耻中情在闲居愿翁勿相诮终当遂吾初移家江上别城东故居人情恋故乡谁乐逺为客我行岂得已实为丧乱迫凄凄顾丘陇悄悄别亲戚不去畏忧虞欲去念离隔虽有妻子从我恨终不释出门未忍发惆怅至日夕我昔我昔在家日有乐不自知及兹出门游始复思往时贫贱为客难寝食不获宜异乡寡俦侣童仆相拥持天性本至慵强使赋载驰发言恐有忤蹈足虑近危人生贵安逸壮游亦奚为何当谢斯役归守东冈陂京师尝吴秔新秔粲如玉逺漕来中吴初尝爱精凿想出官田租我本东皋民少年习耕鉏霜天万穗熟恣啄从饥乌日暮刈获归妻孥共懽唿茆屋夜舂急风雨江村孤晨炊满家香荐以出网鲈如今幸䝉恩遨游在南都门前半区田别来想已芜长年盗寸廪补报一事无投匕忽叹息饱食慙农夫送周四孝廉后酒醒夜闻鴈声别时酒忽醒客去唯空舍风雪鴈声来寒生石城夜遥忆渡江船正泊枫林下唐昭宗赐钱武肃王铁劵歌妖儿初下含元殿天子仍居少阳院诸藩从此拥连城朝贡皆停事攻战岐王一去梁王来长安宫阙生蒿莱天目山前异人出金戈双举风烟开罗平恶鸟啼初起犀弩三千射潮水归来父老拜旌旗酾酒搥牛宴乡里击裘骏马骄春风锦袍玉带真英雄诏书特赐誓终始黄金镂字旌殊功虎符龙节彤弓矢后嗣犹令赦三死尽言恩宠冠当时天府丹书未逾此摩挲旧物四百年古色满面凝苍烟天祐宰相署名在寻文再读心茫然古来保族须忠节受此几人还覆灭王家勲业至今传不在区区一方铁人生富贵知几时泰山作砺徒相期行人曾过表忠观风雨断藓薶残碑送王太守迁云间男屠猪羊女酾酒共祷神祠留太守太守今年迁大州除书已下谁能畱两州相去无百里失君应愁得君喜安得如君数十人一时尽福东南民刘松年画樵青刺篙胜接桨船头分流水声响青山渺渺波漾漾白鸥飞过时一两载书百卷酒十壶日斜出游女儿湖邻舟买得巨口鲈醉拍铜斗歌呜呜此乐除却江南无送叶卿东还闻君辞家今几年布衣线断芒鞵穿江湖梦回灯火夜听雨毎忆山中田兵戈忽断故乡路虽有两足归无縁上书愿雪父兄耻画地聚米筹山川居然无成困逆旅白日但看孤云眠时人不容祢生傲坐客岂信毛公贤黄金已尽酒徒散壮士反为儿女怜饥吟倚壁气未馁有似病鹘栖荒烟却欲南游探禹穴仆夫整驾鸡鸣前波涛翻江畏饥鳄雾雨连海愁飞鸢相逢谁肯问憔悴山水自为穷人姸干坤无家去何止飘泊不异回风船区区愿君自爱惜今古遇合无非天乱离贫贱何足叹王孙亦在道路边我今岂少四方志读书坐破牀头氊恩雠两无欲谁报送子空歌宝劒篇煑石山房为金华山人赋山人不饭秔稻香笑指白石为糇粮金华之石犹可食原是旧牧初平羊荆榛拾归夜深煑自言久服能轻举但令随处有云根不问青天旱无雨我生无力耕西畴砚田欲枯抱饥忧便当从君学此术絶胜乞米监河侯夜发钱清钱清渡头船夜开黄茆苦竹闻猨哀客官酾酒水神庙风雨满江潮正来蒸饭炊鱼坐篷底不觉舟行两山里櫂歌早过越王城东方未白啼鸦起独游云巖寺寄周砥城西诸山非不竒我游独与兹山宜红樱春开山后寺白水夏满山前陂幽居况与山不逺钟鼓每到空斋帷雨余烟中落日下曳杖往读头陀碑两岸苍苍日色古枇杷树髙隂满池殿灯欲昏上羣鼠塔铃已静蹲孤鸱兴来即游兴尽返迎送岂要山僧知困穷丧乱岂无感正赖此境忘吾悲嗟君何为乃自苦破鞵短策尘中驰挂帆能来亦未晚浦口三日南风吹赠李外史仙人飘飘若云风来去儵忽谁能穷岂惟上界足官府往往亦在尘埃中我欲寻真向五岳乱后旧路迷榛蓬天鸡未鸣夜谷暗海鹤已去秋坛空丹崖碧涧瑶草歇洞府一閟无由通陌头惊逢李道士自说柱史为吾翁傍人相传解起死袖里有丹如日红我闻安期古策士亲见楚汉争雌雄终然浊世不肯住渡海竟去先飞鸿𤣥洲东望才咫尺彩霞幻作金银宫何当共赴食枣约三花醉折春蒙蒙回看城郭烟雾杳大笑下士真沙虫听教坊旧妓郭芳卿弟子陈氏歌文皇在御昇平日上苑宸游驾频出仗中乐部五千人能唱新声谁第一燕国佳人号顺时姿容歌舞总能奇中官奉旨时宣唤立马门前催画睂建章宫里长生殿芍药初开勅张宴龙笙奏罢凤弦停共听娇喉一莺啭遏云妙响发朱脣不让开元许永新绣陛花惊飘艳雪文梁风动委芳尘翰林才子山东李每进新词䝉上喜当筵按罢谢天恩捧赐纒头蜀都绮晚出银台酒未消侯家主第强相邀宝钗珠袖尊前赏占断春风夜复朝回头乐事浮云改瘗玉薶香今几载世间遗谱竟谁传弟子犹怜一人在曽记霓裳学得成朝元队里艺初呈九天声落干人听丹凤楼前月正明狭斜贵客回车马不信芳名在师下风尘一且禁城荒谁是花前听歌者从此飘零出教坊逺辞京国客殊方闭门春尽无人问白发青裙不理妆相逢为把双蛾蹙水调梁州歌续续江南年少未曽闻原是当时供奉曲朝使今年海上归繁华休说乱来非棃园散尽宫槐落天子愁多内宴稀始知懽乐生忧患恨杀韩休老无谏伤心不见昔人歌汾水秋风有飞鴈此日西园把一卮感时怀旧尽成悲含情欲为秋孃赋愧我才非杜牧之方隐君山园吴兴城南山水胜竹树参差万家映幽深谁似隐君园车马不来鸡犬静两溪回通柳港曲一峰立对柴门正东西别墅怜更好孤櫂往来随晚兴总令种菜不种桃新制长鑱木为柄家童颇解候天时邻叟还能论地性交交林路翳复开活活野泉流不定清晨闻鸟欣独往浓緑泼晴畦色净老叶垂根孤蚓号残英缀梗羣蠭竞乍萦新蔓喜篱长欲迸晚芽嫌土硬此时采撷自足饱肯为食肝烦县令古来名园悉可数金谷辟疆夸独盛凿石圆开弄月池买花深作行春径爱妾宵陪秉烛宴狎朋昼接流觞咏长年懽乐岂知极回首芳菲属他姓只今谁解问遗踪断甓摧垣无一剰乃知厚业要德守那得衰荣但言命君能勤俭遗子孙应有佳名书郡乘忆昨行寄吴中诸故人忆昨接交豪侠客意气相倾无促戚十年离乱如不知日费黄金出游剧狐裘䝉茸欺北风霹雳应手鸣雕弓桓王墓下沙草白髣髴地似辽城东马行雪中四蹄热流影欲追飞隼灭归来笑学曹景宗新击黄獐饮其血皋桥泰孃双翠蛾唤来尊前为我歌白日欲没奈愁何回潭水緑春始波此中夜游乐更多月出东山白云里照见船中笛声起惊鸥飞过片片轻有似梅花落江水天峰最髙明日登手接飞鸟攀危藤龙门路黑不可上松风吹灭巖中灯衆客欲归我不能更度前岭縁崚嶒远携茗器下相候喜有白首楞伽僧馆娃离宫已为寺香径无人欲愁思醉题髙壁墨如鸦一半攲斜不成字夫差城南天下稀狂游累日忘却归座中争起劝我酒但道饮此无相违自从飘零各江海故旧如今几人在荒烟落日野乌啼寂寞青山颜亦改须知少年乐事偏当饮岂得言无钱洞庭山朝登西巖望太湖青天在水飞云孤洞庭缥缈两峰出正似碧海浮方壶尝闻此山古灵壤蛇虎絶迹懽樵夫涛声半夜恐魂梦石气五月寒肌肤居人髣髴武陵客户种橘柚收为租髙风欲起沙鸟避明月未出霜猨唿中有林屋仙所都银房石室开金铺罗浮峨嵋互通达别有路往非人涂灵威丈人亦仙子深入探得函中符𤣥衣使者不暇惜欲使出拯苍生苏后来好事多继往石壁篆刻犹堪摹千年玉鼠化蝙蝠下扑炬火如飞乌𤣥关拒闭谁复到似怪衣上腥尘汚勿言神仙事怳惚灵蹟具在良非诬我生扰扰胡为乎坐见白发生头颅久欲寻真未能去局束世故縁妻孥何当临湖借渔艇拍浪径渡先双凫独攀幽险不用扶身佩五岳真形图夜登天台埽落叶自取薪水供丹炉此身愿作仙家奴不知仙人肯许无答余新郑前年吴门初解兵君别故国当西行有司临门暮驱发道路风雨啼孩婴仓皇不敢送出郭执手暂立怀忧惊我时虽幸脱锋镝乱后生事无堪营移家江上託他主闲园借得亲鉏耕春朝起沐日照屋野卉杂发鸣鹂鹒思君万里不可见对此涕泪如盆倾有壶当轩忍自酌有句在卷邀谁评走投北郭问消息一客为我言分明君初随例诣阙下有㫖谪徙钟离城赍无囊金从无仆弃家独去何惸惸长淮黏天趣前渡牙眼怖客浮鼍鲸到州鞠躬谒太守脱去官籍侪编氓城荒无屋寓来客旋乞废地诛蓬荆异乡何人恤同患喜有杨子兼徐卿日髙破灶烟未起闭户不絶哦诗声去年圣恩念逐客特赐拂拭加朝缨勅君赴汴听铨擢路算旧驿犹千程沙河无雨夏云热茆苇夹岸多蚊蟁舟中感疠得下泻刃搅肠腹闻咿嘤荒涂无药相救疗伏枕两旬几殒生终借神明佑吉士疾势渐脱身强轻一官署作新郑簿捧檄已去询田更我虽歴歴听客语虚实未察忧难平初春天子下明诏欲纂前史罗儒英菲才亦辱使者召辞谢不得来南京日斜出局访君舍草满陋巷春泥晴入门小女识父友延拜学诉艰难情且云父意念家逺新遣两卒来相迎须臾出君寄我札上有秀句如瑰琼自陈前事颇一一与客旧说无亏盈读终唿卒问彼土卒言几年经战争河山萧条县虽小民少姦诈多淳诚春秋古称郐子国溱洧水活鲂鱼赪雌兔咻咻草间走雄雉角角桑颠鸣谷深稀逢种田者时有射户栖山棚霜天赤枣收几斛剥食可当江南秔官来抚民务无事鞭挂壁上无敲搒寒厅吏散独坐啸逺对嵩少当檐楹闻之离抱顿舒豁如汲清露醒朝酲便因卒还寄君语此邑小鲜聊试烹幸逢昌朝勿自弃愿更努力修嘉名吾皇亲手拥髙篲洒埽六合氛尘清海中篚筐已入贡陇外户版初来呈大开明堂议礼乐学士济济登蓬瀛太庙冬烝荐朱瑟千畞春耤垂青纮用材不肯略疎贱铢寸尽上天官衡况君磊落抱奇器不异一鹗秋空横岂容久屈簿领下天道始塞终当亨文章期君归黼黻借问报政何时成京师苦寒北风忽发浮云昏积隂惨惨愁干坤龙蛇蛰泥兽入穴怪石冻裂生皴痕临沧观下飞雪满横江渡口惊涛奔空山万木尽立死未觉阳气回深根茆檐老父坐无褐举首但望开朝暾苦寒如此岂宜客嗟我嵗晚飘羇魂寻常在舍信可乐牀头每有松醪存山中炭贱地炉煖儿女环坐忘卑尊鸟飞亦断况来友十日不敢开衡门朅来京师每晨出强逐车马朝天阍归时颜色黯如土破屋暝作饥鸢蹲陌头酒价虽苦贵一斗三百谁能论急唿取醉径髙卧布被絮薄终难温却思健儿戍西北千里积雪连崑崙河冰踏碎马蹄热夜斫坚垒收羌浑书生只解弄口颊无力可报朝廷恩不如早上乞身疏一蓑归钓江南村张中丞庙延秋门上乌啼霜羯儿晓登天子牀江头老臣泪暗滴万乗西去闗山长公卿相率作降虏草间拜泣如羣羊当时不识颜平原岂复知有张睢阳孤城落日百战后瘦马食尾人裹疮男儿竟为忠义死碧血满地嗟谁藏贺兰不斩上方劒英雄有恨何时忘千年海上见祠庙古苔丛木秋风荒摩挲画壁尘网里勇气奕奕虬髥张巫歌大招客酹酒忠魂或能来故乡青丘子歌青丘子臞而清本是五云阁下之仙卿何年降谪在世间向人不道姓与名蹑屩厌逺游荷鉏懒躬耕有劒任羞涩有书任纵横不肯折腰为五斗米不肯掉舌下七十城但好觅诗句自吟自酬赓田间曳杖复带索㫄人不识笑且轻谓是鲁迂儒楚狂生青丘子闻之不介意吟声出吻咿咿不絶鸣朝吟忘其饥暮吟散不平当其苦吟时兀兀如被酲头发不解栉家事不及营儿啼不知怜客至不果迎不忧回也空不慕猗氏盈不惭被寛褐不羡垂华缨不问龙虎苦战鬭不管乌兔忙奔倾向水际独坐林中独行斲元气搜元精造化万物难隐情冥茫八极游心兵坐令无象作有声微如破悬蝨壮若屠长鲸清同汲沆瀣险比排峥嵘霭霭晴云披轧轧冻草萌髙攀天根探月窟犀照牛渚万怪呈妙意俄同鬼神会佳景每与江山争星虹助光气烟露滋华英听音谐韶乐咀味得太羮世间无物为我娱自出金石相轰铿江边茆屋风雨晴闭门睡足诗初成叩壶自髙歌不顾俗耳惊欲唿君山老父携诸仙所弄之长笛和我此歌吹月明但愁歘忽波浪起鸟兽骇叫山揺崩天帝闻之怒下遣白鹤迎不容在世作狡狯复结飞佩还瑶京登阳山絶顶我登此山巅不知此山髙但觉羣山总在下坐抚其顶同儿曹又见太湖动我前汹涌三十万顷烟波涛长风吹人度层嶂不用仙翁赤城杖峰回秋碍海鹘飞日出夜听天鸡唱中有一泉长不枯乃是蜿蜒神物之所都老藤阴森洞府黑树上不敢畱栖乌常年祷雨车来此投金符灵旗风转白日晦马鬛一滴霑三吴巖峦苍苍境多异樵子寻常不曽至探幽歴险未得归忽听钟来涧西寺此时望青冥脱略尘世情白云冉冉足下起如欲载我昇天行古来名贤总何有只有此山长不朽欲唿明月海上来照把长生一瓢酒浮丘醉枕肱洪崖笑开口秋风吹落浩歌声地上行人尽回首吴中逢王才随朝京使赴燕南归江南草长蝴蝶飞白马新自燕山归燕山归不堪说易水寒风蓟门雪朝邸空随使者车禁阍不受书生谒一杯劝君歌莫哀归时应过黄金台不见荒基秋来土花紫伯图已歇昭王死千载无人延国士戎王追彘图前骑脱兔奔后骑惊鸿急火烧秋草猎场空一彘穷追势难及大小当戸左右贤衆中得隽知谁先君不见天策将真天子驰一马殪四豕南园君不见平乐馆古城何处寒云满君不见奉诚园荒台无踪秋草繁白日沈山水归海寒暑频催陵谷改皇天大运有推移富贵于人岂常在请看当年广陵王双旌六纛何辉光幸逢中国久多故一家割据夸雄强园中懽游恐迟暮美人能歌客能赋车马春风日日来杨花吹满城南路疉石为山引泉为池辟疆旧园何足奇经营三十年欲令子孙永保之不知回首今几时繁华扫地无复遗门掩愁鸱啸风雨种菜老翁来作主空余怪石卧池边欲问兴亡不能语春已去人不来一树两树桃花开射堂踘圃俱青苔何须雍门琴但令对此便可哀人生不饮何为哉人生不饮何为哉夜闻谢太史诵李杜诗前歌蜀道难后歌偪窄行商声激烈出破屋林鸟夜起邻人惊我愁寂寞正欲眠听此起坐心茫然髙歌隔舍与相和双泪并落青灯前李供奉杜拾遗当时流落俱堪悲严公欲杀力士怒白首江海长忧饥二子髙才且如此君今与我将何为赠金华隐者我闻名山洞府三十六一一灵踪纪真箓金华秀出向东南逺胜阳明与句曲楼台缥缈开烟霞天帝赐与神仙家灵源有路不可入但见几片流出云中花子房之师赤松子三千年前亦居此飞行恍惚谁解寻漫说至今犹不死松花酒熟何处游瑶草自緑春巖幽羣羊卧地散如石老鹿耕田驯似牛闻有隐君子乃是学仙者自从入山中不曾到山下世人莫知其姓名以山唿之不敢轻樵夫忽见苦未识只疑便是黄初平嗟我胡为在尘网逺望髙峰若天壤茯苓夜煑傥许餐铁杖来敲石门响题黄大痴天池石壁图黄大痴滑稽玩世人不知疑似阿母㫄再谪偷桃儿平生好饮复好画醉后洒墨秋淋漓尝为弟子李少翁貌得华山絶顶之天池乃知别有缩地术坐移胜景来书帷身骑黄鹄去来逺缟素飘落流尘缁颍川公子欣得之手持示我请赋诗我闻此中可度难玉枕祕记传自青牛师池生碧莲花千叶光陆离服食可腾化游空驾云螭奈何灵蹟久閟藏荒竹满野啼猩貍寻真羽客不肯一相顾却借释子营茅茨我昔来游早春时雪残衆壑销寒姿磴滑不敢骑马上青鞵自策桃笻枝上有烟萝披拂之翠壁下有沙石荡漾之清漪晴天倒影落明镜正似玉女晓沐髙鬟垂饮猨忽下藤袅袅浴鹤乍立风澌澌匡庐有池我未到未省与此谁当奇扫石坐其涯沿洄引流卮醉来自照影俯笑知为谁落梅扑香满接䍦暮出东涧钟鸣迟归来城郭中复受尘土欺十年胜赏难再得恍若清梦一断无由追朝来观此图恻怆使我悲当时同游已少在我今未老形先疲人生扰扰嗟何为不达但为髙人嗤汉南已老司马树岘首已仆羊公碑唯应学道悟真诀不与陵谷同迁移仙巖洞府孰最好东有地肺西峨嵋髙厓铁锁不可攀援以迳上仰望白云楼观空峩巍此山易上何乃遗便与猨鹤秋相期欲借太乙舟夜卧浩荡随风吹洞箫唿起千古月照我白发凉丝丝倾玉醪荐瑶芝招君来游慎勿辞无为漫对图画日夕遥相思妫蜼子歌妫蜼子乃是轩辕之裔虞鳏之孙混沌既死一万年独抱太朴存窃伏在草野冥心究皇坟早逢三光五岳之气乍分裂天狼下地䑛血流浑浑鹿走秦中原蛇鬬郑国门俎豆弃草莽干戈歘崩奔妫蜼子便欲东游渡弱水沐发沧海朝阳盆又欲西行泝河汉踰崑崙山横川阻两地俱不可以往兮归来掩户卧旦昏莳黍一区注醪一樽妻给井臼儿牧鸡豚不诘曲以媚俗不偃蹇而凌尊作为古文词言髙气醇温手提数寸管欲发义理根上探孔孟心下弔屈贾魂其质耀金石其芳吐兰荪叩虚答有响斲险成无痕陆珍杂水怪变状弗可论几年兀兀不肯出坐待真主应运九五开干坤鹤书自天来幽隐初见拔使者逺造庐鸡鸣起膏辖与纂金匮编尚书为给札姦魂泣幽冢下恐遭诛杀书成一代进紫宸鸾旗羽卫夹陛陈合门导谒称小臣麻衣不脱拜圣人捧函近前殿龙颜喜回春勅赉内帑之金与绮段其文织作银麒麟䝉恩乞还家以奉白发亲戴古弁垂长绅自号山泽之臞民妫蜼子幸际明良时无为寂黙坐老东海湄青丘有客钝且痴与汝欲结同襟期左鼓清瑟右吹篪作歌共祝天子寿五风十雨万国赤子同熙熙登金陵雨花台望大江大江来从万山中山势尽与江流东钟山如龙独西上欲破巨浪乗长风江山相雄不相让形胜争夸天下壮秦皇空此瘗黄金佳气葱葱至今王我怀郁塞何由开酒酣走上城南台坐觉苍茫万古意逺自荒烟落日之中来石头城下涛声怒武骑千羣谁敢渡黄旗入洛竟何祥铁锁横江未为固前三国后六朝草生宫阙何萧萧英雄来时务割据几度战血流寒潮我今幸逢圣人起南国祸乱初平事休息从今四海永为家不用长江限南北白下送钱判官岳白门有垂杨复有春酒香此地逢君谁乃是钱少阳相逢既沽白门酒相送还攀白门柳不向公车更上书却趋官署初垂绶日落淮水头送君去悠悠梁王苑里花飞尽明日相思过汴州题滕用衡所藏山水图滕君兴在烟霞间逺游十年今始还画图示我有层嶂竟似何处之名山君言我初适东越酒船横渡镜湖月醉咏谪仙天姥吟海光欲曙清猨歇瑶草春已生便入金华行道逢牧羊儿疑是黄初平从此西游楚江水大帆如云挂空里柁楼酾酒唤长风一日看山一千里不闻东林钟但见香炉峰波迷洞庭濶树隔潇湘重白沙翠壁经过好就中几度曽幽讨麻姑坛上扫落花尧女祠前荐芳藻晚客湖南逢鴈回登临长上楚王台天从朱鸟峰头转江自黄牛崃外来蒐奇歴险今应倦黙坐旧游空数遍时向明窗看此图好山一一皆重见我闻君言自叹嗟身如处女愁离家闭门读书无半车髀肉渐生空鬓华牀前尘土蔽双屐何不踏之践苔石幸逢盛世道路平五岳寻真皆可适便当往抱緑绮弹松风行尽万壑千巖中仙书探得金匮空归来夸君重相逢握手一笑吴门东过胡博士郊居头白兰陵客幽居共一村老来吟力退贫去告身存夕吹鸣棃叶秋泉注稻根时因来问筮独叩树间门送张司勲赴宝庆同知乍出司勲幕还乗别驾车按圗犹汉地输布尽蛮家山热蛇悬树江晴鹤浴沙郡楼回首处北斗近京华赠邻友同居一坞中只隔水西东林近书灯露溪回酒舫通放凫长合队移竹每分丛只恐君征起难期作两翁江上寄王校书行寥落旧懽违江边独掩扉邻家闻暮笛客舍试春衣宿鸟归山乱行人渡水稀相思比花絮斜日绕城飞送谢恭凉风起江海万树尽秋声揺落岂堪别踌躇空复情帆过京口渡砧响石头城为客归宜早髙堂白发生晚登南冈望都邑宫阙落日登髙望帝畿龙蟠山下见龙飞云霄双阙开黄道烟树三宫接翠微沙苑马闲秋猎罢天街车鬭晚朝归明朝欲献昇平颂还逐仙班入琐闱送沈左司从汪参政分省陜西重臣分陜去台端宾从威仪尽汉官四塞河山归版籍百年父老见衣冠函关月落听鸡度华岳云开立马看知尔西行定回首如今江左是长安清明呈馆中诸公新烟着柳禁垣斜杏酪分香俗共夸白下有山皆绕郭清明无客不思家卞侯墓上迷芳草卢女门前映落花喜得故人同待诏拟沽春酒醉京华春来客愁拟向春来减春到愁翻倍旧时走马已无年少乐听莺空有故园思日光皛皛浓熏草风力飏飏缓堕丝霹雳沟南酒家路共谁来往问花枝谒甫里祠衣冠寂寞半尘丝想见江湖独卧时遁迹虚烦明主诏感怀犹赋散人诗钓船鱼去云迷浦鬬鸭阑空草满池芳藻一杯谁为奠鼓声只到水神祠迁城南新居辛苦中年未有庐东西长寄一囊书未能避俗还依俗堪信移居更索居叶满邻园烟羃羃竹连僧舍雨疎疎何须许伯长安第此屋翛然已有余逢倪征士数千里外久相违十八滩头偶独归自说病来辞幕府只因愁絶念庭闱吴歌重把还乡酒蛮布犹穿过岭衣话尽三年游歴事满庭风雨送斜晖西坞空山啄木声敲铿花落水流纵复横松风吹壁鹤翎堕梅雨过溪鱼子生尚有人家机杼逺更无尘土衣裳轻斜阳已没月未出樵子归时吾独行送钱塘守繁华莫叹异昇平到郡初烦露冕行幕下吏书催署字湖中妓舫歇歌声潮来两渡皆侵岸日落诸山半入城休沐南屛烦一到松间寻我旧题名寄海昌李使君海上波涛夜不惊使君虽老尚能兵荒烟白卤家家灶落日黄冈处处营人杂岛夷争小市潮随山雨入孤城明朝硖石山头路我欲停车听颂声次韵金文学送弟往海上小陆贤如大陆贤乱离为客最堪怜横金海上知虚席打鼓津头看发船麦气晓晴田雉鬬蘹香春暖野鹅眠明朝梦断生芳草风雨孤舟过练川西寺晚归逺寺别僧归随钟出烟岭犬吠竹林间斜阳见人影陶祕书广陵送别图暮雨潮生𤓰步春山树绕芜城惆怅离舟欲发江南烟寺钟声闻旧教坊人歌渭城歌罢独凄然不及新声世共怜今日岐王宾客尽江南谁识李龟年秋柳欲挽长条已不堪都门无复旧毵毵此时愁杀桓司马暮雨秋风满汉南秋夜同周着作宿娄浦小廨寒依竹浦云酒阑相对说离羣一声新鴈谁先听今夜江南我共君春思愁兼杨柳一丝丝客舍江南暮雨时自入春来才思减杏花开过不题诗入郭过南湖望报恩浮图雨过春陂柳浪香布帆归缓怕斜阳渔人为指江城近一塔船头看渐长山中春晓听鸟声子规啼罢百舌鸣东窗卧听无数声山空人静响更切月落杏花天未明逢吴秀才复送归江上江上停舟问客踪乱前相别乱余逢暂时握手还分手暮雨南陵水寺钟吴宫芙蓉水殿屧廊东白苎秋来不耐风教得君王长夜醉月明歌舞在舟中雨中登天界西阁青山楼阁楚江东自在苍茫晚色中故国自遥难望见不关春树雨溟蒙送葛省郎东归金陵女儿踏春阳金陵客子正思乡一杯况复送君去目断飞花江水长宿蟾公房一禽不鸣深树烟明月下照髙僧禅独开西阁咏清夜秋河欲堕山苍然雨中过山春云晻霭涧奔浑风雨行人过一村不似山家深竹里乳鸠啼午未开门吴王井曽闻鑑影照宫娃玉手牵丝带露华今日空山僧自汲一缾寒供佛前花消夏湾凉生白苎水浮空湖上曽开避暑宫清簟疎帘人去后渔舟占尽柳隂风明诗综卷九明诗综卷十钦定四库全书明诗综巻十翰林院检讨朱彞尊编杨基基字孟载其先蜀人居于吴为饶介客吴平安置临濠复徙河南旣而放归起知荥阳县谪钟离用荐为江西行省幕官坐罪落职居句曲山中久之起奉使湖南广右召还授兵部员外郎出为山西按察副使进按察使寻被谗夺职供役卒于工所有睂菴集感懐蝮蛇冬未蛰靡草寒更生阳光泄为电地雷忽有声上天号令乖致此灾异幷不然多杀伤兵气之所成汉庭免三公毋乃非政刑愿言调玉烛仰见三阶平一女不得织三人欲无衣一夫不暇耕八口皆啼饥饥寒迫于身谁能不为非西伯善养老仁人为已归霜寒草木落禽鸟相背飞民心亦何求在于得所依此理勿暂失君子慎其微鹊巢知避嵗终为鸠所居巧者劳不足拙者安有余溪翁夜结网山人朝煮鱼隆准入闗中不读半巻书当时微张韩乃与胜广俱大拙乃至巧巧者复何如骅骝日千里亦在御者功向无造父能乃与凡马同韩彭覂驾材驱策遇沛公増本渥洼儿意不与项通岂独知马难所贵御马工驾御苟失宜鲜不败乃翁萧萧帐下骓千驷何足雄鞲鹰敛六翮栖息如鹪鹩秋风飒然至耸目思凌霄英雄在承平白首为渔樵匪无搏击能不与狐兔遭长星亘东南壮士试寳刀落落丈夫志悠悠儿女曹东邻夜从军西邻晓上官一为死别愁一为知已懽懽者承新恩拂拭头上冠愁者嘱妻孥结束跨下鞍悲懽何不同一危复一安黄尘障东华平地生波澜朝荣夕赐死转盼异暑寒寄语承恩人莫叹从军难送谢雪坡防御出郭团练朝催筑城夫暮㸃团结兵民民皆动揺一日十数惊所赖官长贤抚劳得衆情防御出郊来父老拜且迎垂髫及戴白罗列车下听官家百万师自足与寇争汝自守汝乡汝自保汝生闲暇茍不虞仓卒恐见倾我当徼汝劳薄尔赋税征父老共感激阗然动欢声旌旗洎甲矛五色稍鲜明岂惟备抄掠大敌固可婴问君何能然子弟卫父兄平川雨初收马嘶鼓鼟鼟相送不同徃极目秋鹰横送陈资深归广丈夫轻别离投老欲入广奈何干戈际万里渉沆漭兹城颇阜庶有女供奉养世乱得麄安胡劳问乡䣊君言苦无家一夕魂九徃乡书昨日至捧读屡泚颡四丧寄浅土未得掩诸圹虽云敝庐在谁复修祀享感兹归意迫无力犹勉强齿髪固已衰尚足婴扰攘敢忘乡土情偷安恋兹壤吾闻重感激惜别复加赏天寒霜露繁摵摵枯叶响水宿愼蛟螭山行避魍魉田园虽荒芜果实罗栗橡邻居喜均还相邀具醅盎酒薄不得醉且复歌慨慷人生还乡乐无物堪比仿喜极继以悲欢戚同反掌翻思蘓台月照女夜绩纺此时父子情两地同惚怳安得混车书妻孥共罗幌玆事竟难期泪眼一悽怆我家嘉陵江踪迹久飘荡亦欲问前涂逡巡觅西瀼登灵巖和韵周左丞伯温饶大参介之单舻集羣英席窄坐每盍烟横半掩寺木落全见塔斜流出渠分曲径转溪合村妆妍丑竝野话悲笑杂童操吴音闻僧作梵偈荅霜苔滑难跻露棘手易拉磴纡螘緑树扉敞蜗启阖娱賔列五豆礼佛过三帀晴厓暝忧雨秋洞寒疑腊窗攀盗果猨檐入避鹯鸽掬池萍沾袖憩石藓汚袖琴忘荒台弄屧响回廊踏值险虑思筇得竒即倾榼感深怒䰅磔愁极衰鬓䬃华年倏川驶雅量浩海纳啸歌激欷歔雄辨肆交沓禅寂虚无量道祖清静盖吅嚻蜗触蛮变幻雀化蛤狂游类饮酎薄宦避嚼蜡终当谢尘鞅埽屋分坐榻赠别龚行义楚龚风云姿璞素玉不瑑只身蹑双屐十载食破研麻衣阅冬春睥睨狐貉贱胷中何所蓄经史子集传酒酣文思涌强弩机发箭清真谢铅锸越女巧笑倩纡盘珠九曲精粹金百鍊粲如星森罗勇若军后殿吾党多英雄气索皮肉战西风忽归来尘土吹满面从容问所歴揺首不复辩但云秋水清吴松净如练方同华表鹤遽作幕上燕去住何太轻弗得绊以线君材非樗栎名字已交荐渊泉暂蠖屈雾雨终豹变贤逹坎坷多豪杰穷乏先嗟予书中蠧髀消两目眩朝骑瘦马出夕饱藜与苋志慙㸃尔狂质匪由也喭猥遭周秦厄不识舜禹襌因君动遐想翅塌足若罥螺卮白磁罂聊为江渚饯回首芙蓉花纷纷落红片与陈时敏别近别㑹有期逺别易惨悽一人失意行衆賔颜色低相顾各无语握手立大堤白沙飞轻烟赤草漫路蹊灶戸八九家皮肉瘦且黧再拜谒官长鹄立无所赍孤㕔如荒邮壁落新补泥日没官吏㪚角角野雉啼归来对寒灯儿女相孩提虽云去乡国喜不闻鼓鼙官卑职易称牛刀用割鸡回首华亭鹤月白露凄凄季迪病目医令止酒因作此劝之病目须饮酒饮酒调微疴气血鬰不舒赖此酒力和所以雷公方制药用酒多活血必酒洗散郁须酒磨制药旣用酒饮酒良匪他酒可引经络酒能驱病魔病目不饮酒此盖医者譌李白好痛饮不闻目有痤子夏与丘明不为饮酒过饮酒旣无害不饮如俗何清晨唿东家买置数斗醝烂醉瞑目坐满面春风酡陶然物我忘梦见孔与轲此药岂不佳而乃止酒那我今劝君饮君意无媕婀庸医或见责请示睂菴歌赠毛生丈夫遇知已胜如得美官栖栖无聊中握手意便懽古来豪杰人所就非一端狂言与危行初若不可干从容两阵间一语九庙安狐貉不外饰而足御大寒嗟嗟陇西李愿识荆州韩长洲春縠波流暖云花光艳緑薲津头洗红女蝴蜨上罗裙罗裙秋水上明珰揺白桨飞下双鸳鸯溘溘潮水响沧浪波入苑緑泱泱縠文融暖光东风吹白浪照见赤龙堂龙堂负贝阙隂火春波热鲛人卖髯绡夜夜唱明月发南浦开船别西山迤逦向南浦帆轻去自速初不用篙橹苍苍烟中树槖槖响斤斧一女沙上汲衆渔洲畔语我行嵗云晏况复逺俦侣回首北归鸿翩翩下寒渚过小孤大孤俯如盘小孤俨而立羣山如从使左右相拱揖孤根屹撑拄万窍争喷噏浏浏隂风旋惨惨元气湿江流亘其下震怒莫敢汲洑为盘涡深驰作奔马急跻攀或失手一驶不可及我来值秋晩木落衆鸟集勿爨夜船犀鲛人抱珠泣望南岳我从匡庐来但觉诸山低嵯峩望衡岳云霄与之齐下有赤蛇蛰上有朱雀栖仰瞻祝融㧞俯揖紫盖迷五岭皆培塿三江为涔蹄巍然南服尊嵩霍相提携封秩崇君称诸神咸朝隮丹书篆寳册万古封金泥百王重祀典赤缫借玉圭自非精灵通牲帛劳焚赍予方向逺道无由陟层梯苍苍烟霞中喔喔闻天鸡缅思昌黎伯恭黙开云霓灵贶自昭格诚敬良可稽斯人久云没感念徒含悽发衡州五日白一髪十日皱一肤人生氷雪容终作鞾纹麤今朝清镜中已与昨日殊不忧须睂苍但恐皮肉枯肉枯亦常理所念非壮图有亲恩最深抚养劳勤劬怜我幼失怙爱我如掌珠斯恩未及报不敢忘须㬰书来得凶问哀顿空号唿衣衾与棺敛弗得亲走趋家山在万里那能返故都树头哑哑啼媿杀反哺乌有子初学言行歩要母扶已解索棃栗未知识之无重在託宗祀岂暇问贤愚弟妹皆飘零逺在天一隅仲氏久无信梦中时友于艰难斥卤濵何以保微躯计工当已还毋乃东归吴童仆各分飞仅有赤脚奴竛竮苦肺疾终夜声呜呜怜渠亦觧事翦伐供樵蘓异乡骨肉逺赖此相支吾嗟我客梁楚只身亦﨑岖白昼畏豺虎夜防貍与狐所赖筋力强窜伏幸无虞今年觉衰倦自怯行逺涂东风洞庭波落日青草湖鱼龙来欺人烟涛惨糢煳玆晨过衡阳霁景差可娱桃花白练带春水緑菰蒲感此颜色妍暂使忧心甦万事信有命抚膺长叹吁湘江道中思常宗暮江㪚微雨风定波自碧一鹭立不飞双鸿递相直余烟菱女唱新月渔郎笛此处忽懐人相思杳何极逺浦归帆轻帆挂春风倒影湘江緑天低浦溆逺归向谁家宿遥指落花西黄陵庙前屋洞庭秋月湘水秋更清湘月秋更白光辉一相荡水月不辨色何处洞箫声巴陵夜归客湘女湘水旣弥弥湘山亦峩峩空明影上下但觉鱼鸟多我方驻轻桡听彼湘女歌湘女佩幽兰徐行拂青莎春风吹衣裾芳香动微波淑质自妍丽不待绮与罗真修慎所适窈窕山之阿盈盈青楼妇日暮将如何清溪渔隐清溪秋来水如练厯厯鱼鰕皆可见緑蓑酒醒鴈初飞风急芦花吹满面溪南一带是青山逢着垂杨便可湾谩道白鸥闲似我渔舟更比白鸥闲闻蝉睂菴四十未闻道偶于世事无所好寻常惟看东家竹屈指十年今不到微躯之外无长物寒暑一裘兼一帽妻孥屡欲升斗絶不独无烟亦无灶身轻自笑可驾鹤眼明岂止堪窥豹人情世故㸔烂熟皎不如汚恭胜傲有瑕可指未为辱无善足称方入妙此意于今觉更深静倚南风听蝉噪废宅行弓刀挂墙旗拂瓦行人过门须下马日暮将军纵酒归白棒横街人乱打朱门一闭春草积官印斜封泥涴壁守卒收鰕屋后池邻翁晒麦阶前石帘幕当年尽绮罗网丝顚倒腐萤多杏梁风雨丹青湿时有野鸠来做窠楼台易成还易废前年犹是桑麻地闻邻船吹笛江空月寒露华白何人船头夜吹笛参差楚调转吴音定是江南逺行客江南万里不归家笛里分明説鬓华已分折残堤上柳莫教吹落陇头花长江万里图我家岷山更西住正见岷江发源处三巴春霁雪初消百折千回向东去江水东流万里长人今漂泊尚他鄕烟波草色时牵恨风雨猨声欲断肠秋霁杂赋刘表知先主怀王识沛公未闻收夏口先已入闗中今古车书异兴衰厯数同方惊鸡作鳯当信骛非鸿今日长洲苑秋风列羽旗不图新约法复见旧威仪鼔舞儿童乐歌謡父老悲烟埃方衮衮禾黍正离离晩树霜犹碧秋花雨未黄戎衣轻绣锦旅食尚糟糠驿路千山隔河流一苇航毋忧兵不战已定法三章雨雨急愁云黒窗虚爱竹青石泉流细细山鸟去冥冥醉里倾荷叶饥来煮茯苓不知刘道士何用换鹅经偶题身嬾交游絶时危感慨新清江催短鬓芳草怨归人花落纵横雨莺啼淡荡春欲摇舟楫去波浪没平津送王仲容之上海薄宦依东海孤城隔戍烟花疎寒食后人逺暮帆前深巷编蒲履斜冈种木棉毋烦厌荒寂微禄有畬田寄海盐杨砦官海屿通村险邉城出敌遥旗灯秋塞雨铃柝夜沟潮士饱争投石农闲数舞箾毋令废收获髙陇有枯苖夏夜有怀重露澄秋色轻风生夜凉碧㸔湖草乱红爱渚莲香有弟徒相忆何人不异鄕悲笳在城上双泪落衣裳赠翟好问笑尔山城隐柴门对县衙酒资千畞苎生计一园瓜雨歩荷巾湿风吟蓆帽斜时时扶短杖㸔竹到东家长沙杂咏湘人爱楼居斜枕湘江起楼下倚阑人簪花照春水梦緑轩梦里緑隂幽草畵中春水人家何处江南风景莺啼小雨飞花吴中行乐词单罗小扇夹纱衣冠子梳头插翠薇知是范家园里醉无人不戴杏花归红緑蕉二仕女图两树红蕉隔禁扉晓凉携伴试罗衣金铃小犬迎人吠应怪秋来出院稀故山春日千花万萼委尘埃只有荼䕷独自开应是邻家更零落过墙蝴蜨又飞来遇史克敬询故园三年身不到姑蘓见说城边栁半枯纵有萧萧㡬株在也应啼杀树头乌赠京妓宜时秀欲唱清歌却掩襟晩风亭子落花深坐中年少休轻听此曲先皇有赐金到江西省看花次韵生色屛风一面开轻罗团扇合懽裁深深院落青青柳纵是无花也看来鲤鱼山阻风天甚寒雨皆成霰江南天气大无凭草色烟光暖欲蒸向晚鲤鱼风乍急尽吹小雨作春氷望武昌吹面风来杜若香离离烟柳拂鸥长人家鹦鹉洲边住一向开门对汉阳春风吹雨湿衣裾緑水红妆畵不如却是汉阳川上女过江来买武昌鱼祁阳道中疎烟小雨湿流光愁得杨花不暇狂半晌春晴便飘荡缀人帘幕上人牀张羽羽字来仪以字行更字附凤浔阳人从父宦游江浙兵阻不得归遂居吴兴元末授安定书院山长明初征起廷对称旨擢太常司丞兼翰林院同掌文渊阁事以事窜岭外未半道召还抵京知不免自投龙江死有静居集春初游载山云罗横四海田野无遗英尚赖二三子共怡山水情煦煦新阳动寥寥天宇清昔人称四美玆晨遂成幷前登髙丘阻遥睇澄湖明凭林招逺风松桧自成声俛仰天地闲微躯良不轻安能自羁束坐使衆累萦䖏贱足为贵抱素讵非荣逍遥解神虑庶以适吾生春山瑞霭图莺啼山雨歇前川緑正緐人家在深树鸡犬昼无喧澹澹流水意依依田父言谩鼔木兰楫徃溯桃花源即此堪结庐可以傲华轩立秋日早泛舟入郭连霖启秋期金气晨已兆溪云合余隂水霞相照耀登舻泛凉飈乗流驾奔峭廻波荡尘襟青山列逺眺蒲菼迷森沉菱荷争窅窕沙明衆女浣潭净孤禽啸端居积百忧暂出窥衆妙好爵岂不怀衞生乃其要寄谢沧海人如予可同调拟过园隐阻雨在逺毎伤离在近还成隔飞雨渺无涯佳期怅难得人寒市井空天晚江潮白知君掩阁卧终朝迟来客金川门两山夹沧江拍浮若无根利石侔劒㦸风涛相吐吞维天设巨险为今国东门试将一卒守坚若万马屯吾来犯清晓天空霜露緐列宿森在列北斗峭可援江光合海气溟涬神攸存俯视不敢唾中有蛟龙蟠浮屠者谁子髙居凌风幡下见渡口人扰扰蠭螘諠媿彼超世士去去将何言清口豁达两河口前与黄河通髙岸忽斗折清淮汇其中甘罗城在南韩信城在东一为秦人英一为汉家雄人生有不死所贵在立功方其未遇时鹿鹿何异同时命苟未㑹丈夫有固穷舍舟登髙防嵗暮百草空坡陀陇亩闲一二老弱翁遗迹不可问但见荒榛丛行行重回首目断双飞鸿余将军篆书榻本歌余将军守舒州舒州之城大如砺长江西来绕城流贼船如云压城破将军提劒城头坐劒未动虏已奔鲸鲵蔽江江为浑孤军六年二百战王师不来城自存无兵犹足战无食安可支岂无爱妾与爱马杀之不解壮士饥力尽矢竭将奚为仓皇齚舌骂不已义士千人同日死祗今还有尽忠池碧血清泠化为水将军持节东州时作此篆书形崛竒妙墨已随神物化好事当时临得之虽非其眞意独在垂金屈玉蟠蛟螭我拜重是忠臣迹秦相虽古其人非鸣唿将军此书配者谁请君摹取浯溪石上中兴碑畵云山歌我昔曾游庐岳顶欲上青天凌倒景山中白云如白衣片片飞落春风影云晶晶兮花冥冥万壑尽送洪涛声恍然坐我沧海上金银楼观空中明上清真人笑迎客夜然桂枝煮白石手持凤管叫云开虎咆龙吟山月白明发邀我升东峰导以绛节双青童天鸡先鸣海出日赤气照耀金芙蓉屛风九叠花茸茸雾阁云窗千万重胡不置我丘壑中一朝垂翅投樊笼空留万片云挂在清溪千丈之寒松愁来弄翰北窗里貌得云山偶相似遂令残梦逐秋风一夜孤飞渡江水梦亦不可到图亦不可传不如早赋归来篇山之人兮待我还安能龌龊尘土闲坐令白云摧絶无所归青山笑我凋朱颜米南宫云山歌古之画法不复见六朝人物留遗谱后来山水出新意二李三王差可覩洪谷之后有闗荆营丘浑雄独造古华原处士志竒崛余子纷纷何足数郭熙平逺疑有神北苑烂漫皆天眞画院宣和衆史集俗笔姿媚非吾伦岂知南宫迥不羣一埽千古丹青尘神闲笔简意自足窈窕青山行白云黄侯黄侯安得此元气淋漓犹满纸晴窗拂拭对髙秋怳忽神游华山里生兮画癖奈此何为子试作云山歌珍藏什袭子须记世闲名畵今无多李遵道墨竹歌墨竹昉自何人始辋川石刻今余㡬后来萧恱稍出羣香山侍郎独称美洋州太守善写真长帽先生差可拟江南谩作金错刀枝叶离蓰何足齿北方作者夸澹游房山继之妙莫比吴兴公子最擅名同时亦数蓟丘李蓟丘有嗣能传家笔势翩翩此其是一笔玉立无因依风露淋漓犹满纸想当涂洒发幽兴静对山僧北窗里江湖无人老成尽百艺荒凉今已矣展图三叹墨君堂秋声满座悲风起唐子华云山歌前朝画品谁第一房山尚书赵公子二公何以能絶伦丘壑乃自胷中起由来书畵总心画政自不在丹青里当时岂无刘与商屛障纷纭何足齿唐侯本是霅川秀爱畵仿彿董与李长松平逺早已工更上歙州看山水归来却师郭咸宁参以房山势莫比始知絶艺老更成庸夫俗辈那知此此图三尺谁为赠云气苍茫石块磊牛羊未归樵子出戸牖寥落苍厓底写成不题嵗月字要是头白居鄕里干坤浩荡江海空后人未续前人死为君题诗三叹息世上好手今余几乌乎尚书公子不复见得见唐侯斯可矣畵山水行古来名畵传父子唐有二李蜀两黄吴兴公子冠当代雍也继之早擅塲宋祖子孙尽龙种毛骨固是非寻常珊瑚寳玦久零落空有妙艺传文章至元天子亲召见徒歩便赐中书郎奏图毎得天颜喜盛以金匮白玉堂遂令世人争贵重门戸杂沓如堵墙雍初腾踔晚一蹶五陵豪气无时忘吴姬越娥坐相拥始肯落笔挥缣缃五日十日一水石屛障仿彿生辉光君家双图何所得私印乃出牟陵阳一图汗漫秋水阔鴈鸿排序投潇湘山僧悄寻孤寺逺客子喜甚髙帆张一图嵂兀衆峰出疎林叶赤天雨霜消揺巾舄者谁氏可是商颜之绮黄风尘澒洞二十载玉轴锦题多㪚亡图书祗应天上有人闲那得千金藏从来好事多成癖云烟过眼如毫芒君不见王家桓家势尽时复墙走辌不得将何如城南佳山水千巖万壑摩青苍与君对此饮美酒虽无南宫北苑庸何伤米元晖云山图前代几人画山水逸品只数南宫米海岳楼前北固山顷刻云烟生满纸古云丘壑起心胷怳忽似与神灵通素壁髙悬卧清昼耳边怳若闻松风怪厎青山起毫末森沉緑树临溪活仙人道士疑可招芝草琅玕俯堪掇千里能移方寸间天机挥洒过荆闗如今画史空无数对此髙踪讵敢攀倪元鎭畵竹沈御史所藏云林之子有仙骨平生好洁如好色纷纷浊士等沙虫呜唿瓒也何由得忆昔常登清閟堂鹊尾炉爇龙涎香绍京妙墨僧繇画示我不啻千明珰人间万事如飞电洗玉池空人不见季子城东土一抔何人为着黔娄传绣衣使者骑青骢曽听竹枝湘水东归来见此若梦寐巴陵洞庭生眼中江湖豪翰今零落君得此图良勿薄媿我题诗忆故人黄鹤题诗下寥廓钱舜举溪岸图忆昔至元全盛日天子诏下征遗逸吴兴八俊皆竒才秀邸王孙称第一一朝玉马去朝周诸子声名总辉赫岂知钱郎节独苦老作画师头雪白江南没骨传者希钱也得法夸精竒晴窗㸃染弄颜色得钱沽酒不复疑今人祗知重花鸟岂识此图夺天巧𤣥云抱石雷雨垂苍山夹水龙蛇遶岸侧溪回共杳冥蒲稗深沉映鱼鸟渔舟乍随逺烟㪚客子竞渡澄江晓自云布置师北苑只恐庸工未深了巻余更有魏公题字拟钟王差未老郑侯得之恐神授使我一见喜絶倒双溪流水清何极城外南山空黛色文章翰墨何代无二子俦能蹑其迹为君题诗三叹息于乎古人难再得胡廷晖畵畵师我识吴兴胡身长八尺苍髯须目光至老炯不枯藻绘万象穷锱铢大儿十嵗能操觚小儿五嵗能含朱得钱但供酒家需时复纵博为欢娱魏公家藏摘爪图妙笔奚翅千明珠胡一见之神顿蘓以指画肚潜临摹落笔便与前人俱祝融撑空阁道孤朝云暮雨相萦纡中天碧瓦仙人庐下有桃源风景殊鸡犬似是先秦余浔阳野客山泽臞自从䘮乱遭穷涂幸逢治世容微躯尧舜亦有巢由徒已办小艇长䰅奴便欲徃从渔父渔江湖此境何地无青弁云林图前代何人画山水长安闗仝营丘李华原特起范中立三子相望古莫比亦有北苑与河阳后来作者谁能当米家小虎出逸品力挽元气归苍茫房山尚书初事米晚自名家称絶美艺髙一代谁颉颃只数吴兴赵公子当时弭节匡庐峰曽写太平兴国之神宫五峰却立疑争雄台殿突兀纷青红中有云气随游龙我对此图卧三日遂令竒气生心胷乱来学士遭漂荡文艺草草谁能工笔精墨妙心更苦那得再有前贤风于乎干坤浩荡江海阔使我执笔将安从莘叔耕画梅雪轩好画谁如莘枣强堕马折肱犹未忘何年写此寒林趣精絶未数左手王屋里何人坐吹笛似是南昌郡中客曲终朔雪忽飞来开门满树梅花白赠琴士有客夜半来山中横琴坐石弹松风松风曲罢抱琴去落月一声天外鸿听老者理琵琶老来絃索久相违心事虽存指力微莫更重弹白翎雀如今座上北人稀取胜亭感旧细雨微消紫陌尘湖光冷落似无春朱门记得曽游处杨柳青青不见人竒天目山雍长老天目之山青岧嶤道人缚屋青山椒白云出山不归去春风吹老黄精苖燕山春暮金水桥边蜀鸟啼玉泉山下柳花飞江南江北三千里愁絶春归客未归徐贲贲字幼文其先蜀人徙居吴淮张开阃辟为属避去之吴兴隐蜀山中洪武初用荐授给事中改监察御史出按广东改刑部主事陞广西参政迁河南左布政使寻下狱死有北郭集勐虎行尔虎从何来据住三叉口昨日啖东家猪今日噬西家狗山中百兽不敢鸣白杨黄竹隂风生邻家少年凭意气弯弓挂箭廵山行夜深月黒候虎出明朝荒草余白骨农父謡送顾明府由吴邑陞常熟我家茅屋临官道前种桑麻后棃枣年年力作不违时人有余粮牛有草官长下车今五年老身不到州县前鄕无吏胥门户静家家尽称官长贤大男入郭买田具始知官长移官去来时忆向官道迎今日去时须送行攀辕欲留留不止我民仓皇彼民喜殷勤再拜官道旁愿饮三江一杯水柳短短送陈舜道柳短短春江满兰渚雪融香东风酿春暖山长水更遥浩荡木兰桡兰桡向何处送君南昌去离愁落日烟中树白苹花送王汝器白苹花緑蘼草南风吹碧波五月湘江道行人劝酒离绪多櫂女櫂郎歌櫂歌黄鹂啼时风景好大堤日落奈君何君今去不可留山叠叠水悠悠八月十五夜饮王扩相川别业得动字风髙海云收月出天宇空今日寒暑均适与诸君共懽深坐忘永契合饮易痛露萤寒不飞水鸟夜停咔山精各潜匿银蟾忽飞动亭亭广寒桂不知何年种我欲问嫦娥素鸾无由控佳节屡变更壮心久悾恫人生非仙骨有乐当自纵惜无桓伊笛为尔作三弄过荷叶浦粼粼水溶春澹澹烟销午不见唱歌人空来荷叶浦无处寄相思停舟采芳杜尹明府吴越两山亭长江接海门一水限吴越两山郁相对峰峦各罗列劲势争吐吞蒸岚互出没尹君好游观结亭山水窟䦨干出层巅细路萦百折崩石络垂萝老树着栖鹘平生登临兴尽为山水发不知尝胆人此地几征伐至今两山云来徃似奔突嗟余客江海所厯多竒絶何当上斯亭长歌弔遗烈苍筤轩小轩閟幽寂廻䦨碧筠护寒色晴枭池垂梢晚萦露隂凝讶烟积籁起知飇度瑟瑟含夕清萧萧澹秋素不有虚心人何由同嵗暮菜薖为永嘉余唐卿右司赋逺辞华盖居来卜山隂宅乍到俗未谙久住地旋辟屋庐尚朴纯楹桷谢雕饰髙营踞山跗深甃逗泉脉檐将狼尾苫门用鼠筦织缺垣唯补萝圮砌总蒙虉编篱限迩邻封枿表殊埸本来是野性岂是耽地僻学圃欲拟樊为功敢侔稷宁惜劳外形自甘食余力耕鉏限儿课灌漑当仆役破块何畇畇陈噐亦畟畟驾许俗士回屐向邻翁借筐筥织湘材锹锸铸棠液卓䦆鹰觜利负蓑猬毛磔俯仰疲桔槔沾洒渍袯襫循畦行策鑱偃林卧攲石䥥披欲芟丘刈削竟驱砾值阜即为坡遇凹就成洫堤崩防宻葭窦隙拒乱棘地同农畞计区学井田画长畛纵复横曲渠广还窄接流引余清疏沼汇深碧架桁秋实垂篱落夏蔓羃雨露加膏腴粪土发硗瘠识种题裹藏辨类分行植莳法常按谱候时即看厯蕨芽拳握紫姜檗拇骈赤两合怜蘮蒘丛生爱铫芅初逬蛰雷新薹长春䔩雀弁萒叶峨马帚茾茎直蔩繁微瓞緜瓠老枯瓣拆芍苖巻龙䰅药干拥牛膝黄独雪晴收紫藄露晞摘隂阶茂菧苨下田丰菲蒠巻轮木耳垂攒刺菱角射秋茄采更稀夜韭剪仍殖芝芳凝海琼茭郁㸃池墨枸杞香可醪竹熟堪腊石皮被柔藫土酥脍肥菂细莼入馔鲈鲜蒌杂羮鲫荼苦檗与俦菘脆氷为敌菌栌西蜀致苜蓿大宛得长萦荇带流乱簇蔯丝绎芹效野人献𤓰为天子副决明才一方莴苣连数席璚縻慰渴心玉延起羸疾蕈毒笑非喜芥辛泣讵戚盘根芽薶壤脱颖笋穿壁撷香怜鸡苏折甘嗜燕麦粟腐切方圭乳饼斲员璧孕子椶受刳赘耼石被馘兔目淘夏槐鹿角芼腊炙菁託诸葛唿巢以元修斥苋襃蔡守清薇怨周节逆邪蒿义所攘秽荽理堪哑薄利嘉拔葵省谤恶遗薏穷餐虀酸黄俭啖薤留白闲情付田园生意仰膏泽荚齐翠疑剪甲坼緑讶擘掩冉烟际姿葱蒨雨余色始掇惜滓染载涤畏虫螫新荐或在笾薄湘亦须鬲求久渐投醝致爽遽沃醷不烦僚友送敬向先圣释对屠夸大嚼燕客忻小摘柈羞不过三瓮菹当饫百未能着蔬经安敢踰食籍㫖蓄足山厨素供过香积用兹卒嵗年庶得勤朝夕賔魏徐见厌厄陈颜自怿洁畚上耻汚造桥盗怀恤抱瓮忿设机授书诮求益纵马因致忧呑蛭遂亡谪万钱栁复乞片金华还掷仕知吕姪妄居味郑人识枕肱仲尼乐伤指范宣扼鼎臑固云嘉食单亦足适敷淡分所安堪味欲易极毋因口体累遂使愆民徳登戴山平田渺空旷孤冈忽高峙新松䕃其巅白石缭其趾初登若崭絶稍上乃如砥亭亭日晷侧肃肃征鸿驶南招天目云北览具区水比来局羁绊游遨喜玆始同心良可重懽言得佳士非惟外累遗沉忧亦成委薄暮聊旋归余兴㑹留此种菊萧条斋舍前隙地颇髙爽玆焉倦耘鉏而乃成废壤迩来学种竹始为驱草莽掩苒篱落间枝叶纷以长虽烦灌漑勤亦借雨露养秋香固所恱晚节益可仰匪曰表隐名聊以备幽赏荆山荆山掲髙厓涂山耸横㟧长淮出两闲中断见斧凿于焉束洪流浪起石鬬角谁能为此功在昔大禹作至今遗庙存香火乃寂寞我来问邑人往事竟缅邈于时春正深草木尚荒落登临欲开襟覩玆反不乐夀州舟行夜达曙路入硖石口平山带孤城一塔起髙阜问知古夀春地经百战后羣孼当倡乱受祸此为首彼时土产民十无一二有田野满蒿莱无复识畎畞去程不可稽欲望敢迟久颍川客程不论逺所求在隂晦恶风满川来雨势晚逾倍船争急流上寸进还尺退枯葭夹崩沙路转数百汇飒飒孤篷飞琅琅万珠碎篙师左右唿坐客黙与对去心虽云迫前涂苦茫昧徳星无后覩洗耳亦何在有懐仰髙风令人发深慨盘子城前登盘子城山隘势欲迫路廻土峭絶傍夹千仞壁石状如矩斲巨细总方直无泉土脉死草木尽改色髙巅有堡障重门闭重棘隂惨行人险恶意叵易测信知狐鼠辈得在此中匿我生好壮观努力更攀陟立久日将晡浮云渺鄕国天井关峯回抱深壑下视天凿井昔人建重闗扼险备边警键钥久已絶垣石尚森整峨峨尼父祠门掩衆山静曽闻此回辙无复过斯境询知鄕老言此事古未省余氓数家在破屋暮烟冷我行力稍疲景物不暇领且为投宿来惊风夜愁永渡沁陆行长苦渇今渡沁河水奔腾走百滩声逺闻数里我来坐其涯肩担欣蹔弛不意山坞间偶得见清泚连朝尘沙目豁尔净如洗虽云倦行力对此亦足喜南风吹青蒲白鸥忽飞起沁水县一水随山根宛转流出迥滩声绕县门孤城数家静风土殊可怪十人五生瘿土屋响牛铎壁满残日景行迟欲问宿连戸皆莫肯亭长独见留半榻亦多幸唿童此晩炊粝饭谷带颖野蔌不可得敢望肉与饼涂行乃至此俭素当自省太隂山巍巍太隂山厓壁拔崭峭积水嵌层墟凛若太古造冻深草木坚僵立势难挠髙寒横障空阳景未尝到邻有羲和墓欲问莫可弔如何于此地独不被临照至今山中乌性莫识晴昊聊为志其事因之发长笑女娲墓空山两髙冢娲皇此中葬焦土积层巘势助殿阁壮大哉补天手功出千古上至今鍊余石火气夜犹放轰雷常祓护烈风日掀荡隂林惨可畏怪木髙数丈百鸟飞绕枝欲止不敢向地灵气所钟祭祷土人仰经过谒祠下幸获拜神像霍山霍山古北镇势尊出羣麓山深异风景春尽树未緑居人苦多寒凿土为住屋屋顶土元厚亦种麻与菽乃知此方民犹有上古俗我欲拜其庙日斜去程促窑烟歛暝色牛羊半归牧征涂多崄巘村馆早寻宿兵后过睪亭山睪亭西去逺一过一凄然鴈宿芦中月人归草际烟渔家多近水戎垒半侵田尚喜余民在停舟问昔年送曽伯滋赴西河将幕上将初分阃儒官解习兵风旗春猎野雪帐夜归营洮水从岷下祈山入陇平知公能载笔草檄报边声送朱知事惆怅官亭酒如何送客频尊前莫催别明日异鄕人送吕庸南雪色上征衣云沙鴈自飞去家千万里只解送人归送别沈徳䖍江声千里万里客路长亭短亭后夜相思何处芦花明月沙汀送张景则归天台浙江东去有明山路逺天台鴈宕闲我未得游空怅望送君鄕里喜君还明诗综巻十明诗综卷十一钦定四库全书明诗综巻十一翰林院检讨朱彞尊编余尧臣尧臣字唐卿永嘉人元末自㑹稽入吴明初谪濠放还授新郑丞有菜薖集秀野轩湿翠浮草芽空青㪚木杪轻舟理横塘归人渡清晓栖鸦返故巢潜鳞濯新藻倒景澹斜晖廻飇荡晴昊衡门夜不扃燕坐事幽讨落叶秋自飘残花春嬾埽我欲往从之税驾苦未早挥手谢孤云去去没苍徼王行行字止仲长洲人洪武初为郡庠经师蓝玉延教其子连坐诛有半轩楮园二集题赵元临髙房山钟观图北苑貌山水见墨不见笔继者惟巨然笔从墨间出南宫实游戏父子并超轶髙侯生古燕下笔蜕凡骨沄沄水墨中探破造化窟尝图得钟观景象照云日长松映飞泉霞采互飘歘今朝见玆画临写意无失惨憺入窈冥稜嶒隔岑蔚髙堂时一舒六月气萧瑟平生丘壑性尘坌欣已拂因之兴我懐山中斸苓亦赵吴兴渊明像幷书归去来辞虚馆坐清晓髙秋零露时佳菊秀可餐墨葩含晩滋芳馨发孤思写此归来辞余兴犹未已寒玉生疎枝孰谓公子懐不与幽人期抚巻三叹息系年非义熙房山寒江孤岛图千山万山重复重画力笔力鬬竒雄青红苍翠满缣素缺处浅碧分遥峰歴观画史毎如是意谓此法由来同昨尝凌秋溯扬子一舸缥缈乗长风洪波吞天杳无际出没但有孤轮红乃知山水有佳处到此始觉尘埃空当时海岳应饱见落墨便自超凡庸不将层叠竞工巧遂使气象齐鸿蒙平生爱画惟爱此苦恨妙法无能攻九州之表有人物意象独数房山翁玆图咫尺便千里小米大米追髙踪爱之歌咏乃常理濡翰自媿言非工诗成忽复三叹息矫首长望青冥鸿宋克克字仲温吴人明初征为侍书出为凤翔府同知秋日懐兄弟相别㡬多时相思泪满衣家贫经难久世乱得书稀作史余诚拙从军事亦非乡心秋塞鴈尽日向南飞吕敏敏字志学无钖人元末为道士洪武初官无钖县学教谕有无碍居士集书云林画林亭逺岫忆过梁谿宅于今二十年赋诗清閟阁试茗惠山泉夜雨牵离梦春云黯逺天乡情与离思看画共茫然陈则则字文度崑山人洪武六年以秀才举任应天府治中俄进戸部侍郎谪大同府同知迁知府题云林画落花愁杀未归人乱后思家梦更频纵有溪头茆屋在也应芳草闭深春孙蕡蕡字仲衍南海人洪武中授工部织染局使出为虹县主簿选入为翰林典籍复外补平原主簿罢归寻除苏州府经歴谪辽东坐党祸死有西菴集拟古岐路一尊酒送君今逺行交持未及竟丝管激哀声冉冉嵗华暮悠悠云气征驰车戒往路恻恻伤我情我情黙已伤欢爱不可忘昔为春花妍今为秋草芳秋草芳有时夫君见无期独宿坐长夜泪落如绠縻白日傥回照孤懐君所知华月㪚髙树列曜何参差流光射结绮思妇惨中闱良人渉逺道感叹夜何其清声发妙曲宛转有余哀妙曲固可听余哀知为谁春至桃李妍嵗暮华色衰居然独处廊顾影久徘徊离离谷中树灿灿春华芳枝叶何盛茂忽然随风扬流光有彫换物理安可常扰扰路傍子哀歌使我伤杪秋天气肃白露结严霜揽衣不能寐起视夜何长明月出东壁衆星罗纵横嵗暮鶗鴂鸣百草青自黄逺道者谁子驱车登太行太行郁嵯峩天路无津梁兴言念同志涕下霑我裳寄琪林黄道士雨絶天景佳前荣树光緑遥怜採芝侣逺在春山曲琴歌久己㫁酒赋何由续有约今夕同开樽埽茆屋湖州乐湖州溪水穿城郭傍水人家起楼阁春风垂柳緑轩窗细雨飞花湿帘幕四月五月南风来当门处处芰荷开吴姬画舫小于斛荡桨出城沿月回菰蒲浪深迷白纻有时隔花闻笑语鲤鱼风起燕飞斜菱歌声入鸳鸯渚白云山白云山下春光早少年冶游风景好载酒秦陀避暑宫蹋青刘鋹唿銮道木棉花落鹧鸪啼朝汉台前日未西歌罢美人簪茉莉饮䦨穉子唱铜鞮緐华往似东流水昔时少年今老矣荔子杨梅㡬度红柴门寂寂秋风里送何都阃济南省亲至京还广伊昔闗河事征战君家严君拥方面君拜元戎领大藩虎旗耀日光于电北山之北南河南鲸波虎垒相巉巗辕门上日开将阃白马朱缨银作衔军中唿卢日向午锦筵置酒夜击鼔龙潭降卒解西歌翁源女儿学东语有时俘贼珠海头海门六月如九秋牙旗挥天虎豹怒霹雳迸火鱼龙愁银汉淋漓洗穹昊严亲入觐承恩早角巾还第谁最髙君与君家兄弟好朅来宁亲东入齐归舟一系蒋林西莺花烂漫春如海歌舞流连醉似泥蟾溪髙彬故部曲开宴斗门桥下屋宣州棃子鹅儿黄吴姬指纤白如玉酒酣耳热悲故乡孙蕡在座情更伤关河北去五千里目断南天如许长秦淮水生风似雨十幅蒲帆醉中举龙湾江口辞故人小孤洲北失前侣知君第宅遶西湖门对罗浮列画图梅花白白想犹昨卢橘青青今有无三郎今年三十㡬平生与蕡最知已明嵗春还若寄书玉堂华馆西清里往平原别髙彬银壶緑酒霑春宴环佩朝回奉天殿平生不作儿女悲独向髙彬泪如霰髙彬昔年桑梓雄好贤乃有古人风东林诗社静来结北海酒樽长不空朅来弓劒已萧索短髪如丝犹好客塞上葡萄火齐红宣州棃子鹅儿白沈緜不独重相知文采今还胜昔时小楼焚香毎读易净几把笔常题诗今晨我作平原别髙彬不意情欲絶芙蓉香冷不堪赠杨柳枝黄未宜折龙湾江口石城头一幅蒲帆万里秋暮云红树傥相忆应有音书慰别愁次归州归州城门半天里白云晩向城下起市㕓架屋依巗峦妇女提罂汲江水巴山雪消江水长城中夜闻滩濑响客船树杪钩石稜渔父云端晒罾网家家芜田山下犂倒枯大树烧作坭居人养犬获山鹿穉子缚柴圈野鸡楚王台髙对赤甲四时勐气长䬃䬃柁工鸣板避漩涡橹声揺上黄牛崃发忠州顚风翻山云黑黑星河无光江翕翕揺船夜半发忠州漩深浪紧船欲立宣公祠下滩嘈嘈船头着水低复髙石稜割裂箕斗影山鬼出杂鱼龙号亦知风水莽回互王事有程那得顾谁歌太白蜀道难和我灵均逺游赋下瞿塘我从前月来西州锦官城下十日留回船正值九九节巫山巫崃风飕飕人言灎滪大于马瞿塘此时不可下公家王事有程期敢惮微躯作人鲊人鲊瓮头翻白波怒流触石为漩涡柁工敲板助船客破浪一撇如飞梭滩声橹声歴乱聒紧揺手滑橹易脱沿洄划转如漩风半侧船头水花没船头半没船尾髙水花作雨飞鬓毛争牵百丈上崖谷舟子快捷如猨猱拢船把酒聊自劳因笑轻生博奇好吟诗未解追谪仙天遣经行蜀中道巴东东下想安流便指归州向崃州船到岳阳应渐穏洞庭霜降水如油题苏名逺画竹图苏郎写竹如写帖珊瑚为枝篆籀叶寒梢不及三尺长逺势直与青冥接青冥不辨西与东云光竹色俱空蒙飞亷排山振鸑鷟霹雳迸火惊蛟龙竒搜不独竹色老竹傍有石仍更好想其落笔当酒酣人间屏幛愁絶倒近时吴兴赵子昂最能写竹穷青苍苏郎晩出继芳躅湖海二妙相辉光十年不到潇湘浦环佩空懐玉箫女相期共泛书画船浓墨凄迷埽烟雨送翰林典籍张敏行之官西上炖煌城下沙如雪炖煌城头无六月关西劲卒筑防秋捷书夜半飞龙楼九重下诏征貔虎推毂上将开都府黄旗巻日大军行旄头化石夜有声炖煌迢迢五千里十月即渡黄河水上将翩翩才且雄平戎不数贰师功叱咤犹在轮台北匹马已入渠黎国左较偏禆晚射鵰倚鞍醉索单于朝西山黒风吹堕瓦霜角吹秋塞垣下太平今见逺宣威君往从戎㡬日归幕下文儒兼解武词林从此有光辉武昌别鲁侍仪舍人文濬啧啧复啧啧人生交契眞罕得我居翰苑君仪曹㡬载相闻不相识君名早已播南衢出入金门早奏书不谓同乗建业水还来共食武昌鱼武昌鱼肥春酒好竟日流连得倾倒黄鹤楼头叶乱飞金沙洲上秋将老狂歌谑浪清致同看君更有古人风才如关西杨伯起气似城东陈孟公相亲未㡬还分手可怜新知乐未久君随征鴈入巴陵我挂云帆泝州口归期去去各悽然今夕星河共一天秋晩还期来促膝与君同赋逺游篇冬至冬至至日日初长久客客懐懐故乡梅蕊惟愁雪烂漫柳条又是春相将嬾朝违世真自笑忆逺寄书人未央海门关外暮云合应有南还征鴈翔秋风秋风淅淅吹江亭汴河之柳犹青青黄姑东渡㑹七夕白帝西来朝百灵初开琪树已云落逺别客愁今未醒欲写乡书寄南鴈故园万里天冥冥懐四川草堂烟树入青霄汉殿荒台秀黍苗宇宙大名今尚在风云霸气未全销寒星夜落支机石锦水春明驷马桥花柳旧游今㡬载西风蓬鬓影萧萧龙江夜泊蒋山山头秋月明龙江江上暮潮生行人乂是金陵客卧听西风鼔角声寄王彦举緑杨隂下玉骢嘶丝络银缾带酒携梦入南园听夜雨不知身在蒋陵西出蜀白帝秋髙木叶黄蜀中长是雨浪浪瞿塘水落漩涡小一路看山到岳阳王佐佐字彦举家本河东元末侍父官南雄遂占籍南海洪武初征至京师授给事中有听雨轩瀛洲二集唐仙方伎图开元天子承平日锦绣山河壮京室金殿璇题表集贤玉屏粉绘图无逸䕫龙接武居阿衡万方旭日当文明衡山仙人何所有亦复通籍承恩荣缟衣黄髪酡颜老自说时来致身早綵箧初开玉仗分白骡突出银鞍小榻前制号赐通𤣥始信人间别有天楼船未遣蕊珠赐嵗籥俄更天寳年九龄归卧曲江上牛郎又入中书相花雨香飘兰若钟柳云春拂金鸡帐万㡬日少乐事多棃园法谱声相和鬬鸡舞马看不足不独仙人呈白骡仙人岂是呈仙伎画者传之有深意延秋门外羽书飞却驾青骡向西避青骡劒阁雨淋铃长路闲愁尚不胜不道画图今若此碧云芳树满昭陵醉梦轩为钱公铉赋东吴髙士索赋醉梦诗我亦醉梦无醒时问君醉梦縁何事君言不解其中意但知痛饮复髙眠即此悠悠是生计干坤偃仰如蘧庐心寓鸿荒太古初人皆掉舌谭臧否君方黙坐糟丘底人皆明目辨妍媸君独黑甜浑不知君不见汨罗江邉人独醒捐躯徒博千载名人生适意此为乐何须苦觅扬州鹤竹叶杯中阅四时芦花被厎舒双脚钱公钱公真吾师平生此意君得之我生落魄惟贪饮百事无闻只酣寝生死真同力士铛荣枯付与邯郸枕行行无何有之乡麒麟作脯琼为浆借得仙人笙与鹤三清八极同翺翔忆舍弟彦常庭草秋仍緑江风晩渐稀年光随水去功业与心违逺海犹传箭殊方未授衣翩翩南去鴈故作一行飞书所见感旧小小银筝压坐偏曽将古调寄新絃芙蓉緑水秋将老鹦鹉金笼语可怜两鬓秋霜明镜里十年春梦夜灯前湖山隐约人何在空负当年罨画船美人红叶图谢家夫人咏柳絮黄陵女儿歌竹枝谁信长门秋色澹西风黄叶断肠词黄哲哲字庸之番禺人明初用荐拜翰林待制侍太子读书寻兼翰林典籖出知东阿县升东平府通判寻坐法死有雪蓬集自君之出矣自君之出矣无处託鳞音思君如昼烛泪尽不明心过梁昭明太子墓帝子降南浦飘飖苍桂隂神飇廻震阙𤣥迹閟坤岑凤陵辉璞藴龙沼媚珠沈文藻绚华黻芳芬扬素襟遗编轶正雅旷代驰徽音玉马风云变金凫歳月深霜兰秋被坂烟萝夕翳林采苹思永荐捐玦遂幽寻灵脩忽尔逝嵗晏劳予心辽东鹤驭逺缑岭鸾笙吟𦕈眇因懐昔营营徒慨今瑶华竟衰歇惆怅雍门琴东平谒尧祠初政礼羣秩晨趋郓隂郭稽古询道源放勲久徂落斋宫委华梲黼扆销丹垩庭榛雊雉升裳藓宗彛剥惟馨思可荐废坠予犹怍缅言垂衣时东狩玆方岳仪像俨钦明声容被緜邈茆茨遵曩俭阶蓂传旧朔遗泽纷在斯今皇仰先觉亦播康衢謡绍尔雍熙乐秋夜杂兴呈涂典籖颖璇杓运西宇华月丽中楹坐知流序易遥夜秋风生银汉呈霄景金堂含夕清柔条栖湛露嘉蕙茁幽茎抚迹遂成感如何君逺征相思云阳浦岧嶤限玉京寸心渺何极揺荡如悬旌舟次灵洲候广雄飞使回不至湛露晨未晞秋华被原隰征涂夙已戒承命履遐邑桂水寒悠悠扬帆望不及川鳞想同泳羁羽尚云戢维楫乖素期临流重于邑睠然桀溺耦讵洒杨朱泣惆怅芳菲情日暮空伫立与伯贞彧华二友㑹二妙聮英标睠言顾榛莽良晤谐宿心𤣥谈慰幽怆江蘼澹新緑谷莺闻逺响感此离索情浩荡烟霞想夷白抗浮云临清延素赏何因继芳躅一丘同偃仰饯区伯寛领归善邑教横塘候秋色芳蕖䬃已变渺渺波上舟忽如翔风燕琴觞激幽思笾豆徒有践所念同襟者飘飖各乡县章缝协沖素况复斯文彦此邦多奇胜名山蔚葱倩暄壑栖云霞寒松阅霜霰尔行问津处沮溺因可见赠刘仁仲昆季还浙东沈忧自多绪复此送归人昨夜淮南雨不知芳树春朅来持别酒相与慰兹晨日暮行舻渺东南弥越津扶溪春望溪头望春春色深美人不见劳予心緑波渺渺向南浦罨画楼台芳树隂天涯满目丹青障春日春花两揺漾翡翠兰苕不可思鸳鸯桂树长相望相望相思云路遥金塘流水乱春潮採菱风急桂舟晩疑是当年扬子桥桥边杨柳青青好惆怅春心被花恼浦口廻船欲访君相思一夜蘼芜老㳺洪范池与刘文正洞门斜日照金潭千尺藤萝挂石龛骑马独来髙处望满山松柏似江南李徳徳字仲修畨禺人洪武中用荐授雒阳长史迁济南府经歴调西安改汉阳教谕陞义宁知县有易菴集送友囬真定君自邯郸来复向邯郸去邯郸月色好夜照江南树太行多峻坂中有羊肠路往来不惮烦知君为亲故栖云菴石室凝紫烟空洞悬石乳隂崖含风泉终日洒飞雨临流结精舍六月不知暑道人养清虚适与髙僧䖏垢净俱已忘孰为舍与取诸幻旣逺离白云日相与何当谢时人来作尘外侣种麻种麻满东园种花亦盈畞麻生但芃芃花发映戸牖容华能㡬时零落他人手岂如为絺绤与君同永久向来灼灼姿于今复何有立秋日登汉阳朝宗楼懐乡中诸友湖山兴不浅而我亦淹留得罪縁微禄懐君属早秋澹云乡树逺孤月旅情幽借问衡阳鴈何时到广州金陵逢赵汪中十年长契阔万里各分飞岐路风烟杳江湖消息稀加餐俱努力访旧各霑衣春草无劳緑王孙自不归赵介介字伯贞番禺人屡荐乱免坐累逮至京道南昌卒于舟中后以子纯贵赠监察御史有临清集听雨池草不成梦春眠听雨声吴蚕朝食叶汉马夕归营花径红应满溪桥緑渐平南园多酒伴有约候新晴瑶池宴罢瑶池暮雨红碧桃花落㡬番风重来八骏无消息拟逐青鸾入汉宫林鸿鸿字子羽福清人洪武初以荐授将乐训导久之拜礼部员外与髙棅陈亮等同时称闽中十子有膳部稾感秋抚劒中夜起气候何凄清天髙白露下北斗当前楹嗷嗷双飞鸿随阳亦宵征微禽尔何知寒暑婴其情始知玩物化中复念吾生三十志有立一经尚无成缅懐古哲人信与大运幷道在无终始时来暂衰荣感叹不能寐延首东方明饮酒儒生好竒古出口谈唐虞傥生羲皇前所谈乃何如古人旣已死古道存遗书一语不能践万巻徒空虚我愿但饮酒不复知有余君看醉乡人乃在天地初金鸡巗僧室逺公青莲宇百尺构云阙一径入松萝山泉濯苔髪石房弹玉琴清响在林樾夜来沧海寒梦遶波上月微吟白云篇髙兴了未辍未能悟声闻安得离言説游芙蓉峯宻竹不知路渡溪微有踪悬知石上约定向松间逢物候变黄鸟菖蒲花蒙茸相望不可即袅袅霜天钟经东山别墅别墅在东山经过感畴昔纵横醉时墨犹在池上石林气飒以凉山容澹将夕缅懐携手人念念不能释精巖寺香刹象天界名僧辞世氛一峯独凌削衆壑相氤氲作礼向金仙宴林投鹤羣山犬衔人衣却走避腥荤于时春向暮林亭蔼余曛苍然草木气尽湿西江云登阁见千里眇懐沧海濆山钟忽播荡应此悟音闻送吴士显吴生跌宕人脱略当世事欲识平生心悠悠江海是布衣何飘飘孤劒千里至斗酒未及欢㸔云起归思长风吹古城寒日下秋水分手从此辞车尘望中起斋中晓起飏飏城鸦㪚冬冬戍鼓絶空庭寂无人衣上有残月爽气山前来吾襟抱氷雪秋夜忆周模倾盖一分手沈思长在襟况兹离居夕复此秋城砧露下叶初落草根虫又吟虽云感物候终念旷幽寻劒水东南流故人千里心无因达尺素梦遶青枫林江阁秋云图山容初歛夕云气已归壑何以㪚沖襟孤琴坐江阁美人期不来天寒枫叶落赋得独树边淮送人之京君不见秦淮水流东到海淮邉独树如车盖九月微霜赤叶干枯枝飒飒鸣天籁枝上啼鸦㪚曙烟枝头残照咽寒蝉离人留饮停车骑侠客相逢挂马鞭南国髙僧从此去驻钖雨花台下路一饭淮边洗盋时六时晏坐祗园树野鹤孤云任往还禅心不道别离难山中亦有长松树待尔青青共嵗寒经绮岫故宫行人晓饭青山里驱马苍茫经洛水昔闻绮岫盛繁华不谓荒凉今若此忆昔行宫初构时梯巖架壑相逶迤美人桂殿夜㸔月公子柘弓朝射麋翠华一去金门鎻露电飞萤山叶堕往事吹残牧笛风危基半入樵人火今古消沈能㡬回春风依旧野花开君王巡狩不复见禾黍空山鸟雀哀巫崃啼猨歌送丘少府归四明巫山巫崃连三巴猨啼三声客思家停舟听之声未了却过青枝犹袅袅野人乍来锦官城清秋满崃啼猨声黄牛滩下怨枫落白帝祠前哀月明商声清冽羽声乱倏忽东崖复西涧久客闻之泪欲干壮夫听此魂亦断故人归卧越山云忆得啼猨歌送君扁舟独宿剡溪夜叫月三声谁共闻送髙郎中使北汉使临边日天骄已请和看花辞紫陌犯雪渡交河水草留行帐云沙想玉珂谁知清漠北娄敬䇿居多留别蔡秀才原别离无逺近暂去亦伤神正是千山雪谁悲独往人江空螺女夜花暗冶城春不见同游侣酣歌泪满巾忆龙门髙逸人浮亭露饮玉樽空千里心期此夕同海路想经春草緑越吟愁对夜灯红他山花发莺啼后别墅春归积雨中圣代祗今无隠逸不应多病卧孤蓬陈亮亮字景明福州长乐人明初累诏不出有储玉斋集夜泊古崎寒山夜苍苍清猨数声响风生芦苇鸣水落洲渚广月落知潮来时闻人荡桨秋暮懐刘宗鲁海国别来久长懐琼树枝闲斋坐幽独怅望秋风时自非物外人邈焉难与期空伤緑华歇坐惜白日驰对酒更愁予劳歌空尔思唐泰泰字亨仲福州闽县人洪武甲戌进士授行人终陜西副使有善鸣集江上书懐寄周大林大昔年曽共醉兰舟明月闲情忆旧游独客荒邨空向暮异鄕多病畏逢秋残烟野戌闻寒笛落日枫林见驿楼为报别来憔悴甚漫因尊酒一消忧郑定定字孟宣福州闽县人陈友定辟为记室友定败浮海亡交广间久之还居长乐洪武中征授延平训导歴齐府纪善终国子助教有澹斋集伏波祠懐古荒祠衰草已凄然犹有居人话昔年铜鼓苔生秋雨后石墙花落夕阳边竹书早着平蛮策沙井空余饮马泉词客经过休感慨云台麟阁总寒烟王襃襃字中美闽县人洪武癸酉举人官至王府纪善有养静集题秋林泉石图髙林颇深邃逺洲亦萦纡风景亦何异中有隐者庐阳崖落日明隂磵浮云虚耕野见秋火扣舷闻夜渔朅来尘网中机务日相拘念兹膏肓疾媿彼泉石图抱拙谢簪黻养素宜琴书俯仰天宇寛所乐恒有余髙棅棅字彦恢仕籍名廷礼长乐人永乐初以布衣召入翰林为待诏久之陞典籍卒于官有木天清气啸台二集九月八日郭南山亭宴集分得下字海国霜气凉秋声落遥野干坤肃以清收纳属多暇出郭寻幽期同人命轩驾载酒入翠微凭髙憩层榭苍山横黄云大江天同泻飞雨霞际晴夕阳鴈边下江山满陈迹今古成代谢髙兴殊未平临风独悲咤同羣公饯郑五秀才至鼔山寺分题赠别赋得临沧亭屴崱海上秀中峰开禅宫飞亭挂空翠直上临方蓬溟涨在几席天光映帘栊目极万里外但见青蒙蒙曙色从东来晃然霛境空登临岂不伟别意叹无穷赋得罗浮霜月懐二逸人海国梅始白飞霜动鸣钟寒空一片月挂在罗浮峰夜色不映水清光与之同百里皆瑶华千林閟幽风萧条巖际叶嘹唳云边鸿逺客起遥念沧波思千重梦廻明镜没寂歴闻幽蛩题邑生陈溢钟山草堂钟山抱蓝田水木含清气爱尔静者居草堂在山翠帘栊映竹开几席侵花置野客载酒过山僧抱琴至陶然接欢赏邈尔成幽契月出天海空云生石门闭岱溪樵唱来沙头松声细佳趣足淹留逺心更迢逓维时属休明巖穴无遗弃终南登絶境北山裂荷衣予亦问山灵斯人果忘世赋得灯前细雨赠别郑浮丘野馆昏色来明灯静深坞故人惜暌违共此尊前雨寒影明逺心夜深带离苦飘萧初拂席飒沓仍近户重霭溼余芳宿云暗平楚明发送君行凄凄满南浦水竹居清溪入云木隐处林塘深微月到流水泠泠竹间琴虚声起遥听天影澂逺心余亦鸾鹤侣将期此投簪酬林一和闲斋见懐之作东山遥夜鴈归声两地相思旧感生芳草白云无那别春风黄鸟若为情双溪日下鸥波静独树原头猎火明谁道离居成寂寞好文地主久知名拟苏许公颋侍宴安乐公主新宅应制飞构云边帝子家宸游天上驻仙车玉杯春醉平阳馆银汉秋行博望查万树芳花迎日吐千条弱柳向风斜皇情爱物懽无极能使羣心恋翠华王偁偁字孟扬其先东阿人从父翰宦流寓闽中洪武庚午举人永乐初用荐授国史院检讨命参英国公张辅军事坐党下狱死有虚舟集车遥遥车轮何遥遥西上长安道不见车上人空悲道傍草君行日已逺恩爱难自保忧来当何如一夕梦顚倒岂无中山酒一浣我懐抱但恐三春华颜色不再好车声何邻邻风吹马蹄尘愿随马蹄尘飞逐君车轮短歌行东风吹花堕锦筵緑杨揺荡青楼烟主人自为鸜鹆舞小伎更奏鸳鸯絃当杯入手君未醉落日已在西山巅短歌一曲心茫然请看明镜髙堂上何须白髪悲芳年入西山访张隐士两崖喷飞瀑结屋烟萝里山人不冠屦客至同隠几独鹤海上归孤云涧中起净埽白石牀风来堕松子㴩州五管推名郡双江接上游人家蛮雾晓山雨瘴烟秋逺客谁青眼殊方易白头今宵南极外分野望牵牛杨秀才幽居杨子幽居处闲窗面逺空水喧明镜里云落画屏中巻幔留山月挥絃送晩鸿何人问竒字载酒野桥东宿巴陵闻笛玉笛飘残月下声空江秋入思冥冥怪来杨柳移关塞可是梅花落洞庭半夜旅魂随调切谁家少妇倚楼听晓来更觅龙吟处一㸃君山水面清左江录似友人左江江水日潺潺鸟语莎裳住百蛮莫道天涯应在此交州更隔万重山王恭恭字安中自称皆山樵者闽县人永乐初以儒士荐起待诏翰林与脩大典授翰林典籍投牒归有白云樵唱凤台清啸草泽狂歌去妇词刺促何刺促东家迎昬西家哭哭声休使东家闻东家车马方如云满堂笑语看珠翠夹道风传兰麝熏浮云上天花落树君心一失无回悟明知遣妾何所归饮泪行寻出门路青铜镜面无光采妾心尚在容华改东家新妇倾城姿似妾从前初嫁时舟次镡津木落川气凉鸿飞水容夕微灯射逺沙夜榜邻幽石月色栖处寒霜花坐来白遥见九华峰苍苍但萝薜初秋同叔彦时游崇山兰若习静厌纷扰幽寻给孤园翛然香林下似得桃花源一鸟落天镜千花秀禅门纷吾道机浅谬接甘露言月色隐秋思荷香清夜魂终希偶缁钖永矣超尘喧鸡公垄荒冈古墓鸡垄邉蔓草离离生野烟狐貍养子隠荆棘乌鸢作巢衔纸钱石麟薶沈土花溼月下精灵语还泣此坟未必无子孙浮荣一去不复存谁家新冢髙数尺又买西家坟上石感懐不弹贡禹冠不结萧朱绶㡬处移家任转蓬半生失路惟耽酒兔园挟策竟徒然欲逐长沮学种田秋风仅有相如壁旧物空余子敬氊异乡沦落无朋友论交昨日今何有误将偃蹇对时人岂谓新知不忠厚万事萧然一布衣白头梦想故山薇抱琴欲奏猗兰曲目送云天断鴈飞闻笛歌送人之塞上横笛对离亭扁舟越江口月下何人最断肠天涯怨别惊杨柳此夜愁心独对君明朝怅别又离羣单于城上吹羌管知尔相思不忍闻题扇山苍苍兮白云谷窅窅兮夕氛鸿髙飞兮逺逝蝉薄暮兮空闻泛木兰兮容与隐薜茘兮氤氲纷吾老兮旣拙誓相从兮夫君书江山别意图送羽人还神乐观羽人何处去归事玉宸君飞珮花间别横箫鹤上闻过关闽树㫁挂席楚江分想到斋宫夕圆丘候五云江楼闻笛纤月挂风林晴楼覆夕隂谁家吹凤管永夜作龙吟杨柳边头恨梅花笛里心天明汉江上惟见水云深寄沧洲狂客三年憔悴得君怜君上青云益惘然客里思乡何日到天涯见月㡬回圆未期嵗晩同携手预恐新正对别筵贫贱独慙无可赠临岐空忆绕朝鞭鹧鸪緑树残春暗双飞锦翼齐长沙有迁客莫向雨中啼题水墨小景白鸥门外孤艇黄叶山中一瓢惆怅青云旧侣相思不到渔樵咏秋风青苹江上响萧萧吹得林间万叶飘何处凄凉最关别数株残柳灞陵桥邨居草径茆扉带软沙隔林鸡犬几人家青山尽日垂帘坐落尽椶榈一树花春鴈春风一夜到衡阳楚水燕山万里长莫怪春来便归去江南虽好是他乡去马百战沙场老此身长楸宫草㡬回春只今弃掷寒郊路犹自悲鸣恋主人山楼对酒楼前积水映苍苔巻幔孤云落酒杯更尽一樽秋雨外故山曽有几人回月下闻筝愁心不见薛琼琼何处银筝半夜声肠断十三絃上月一絃一柱总关情二马图紫骝嘶逐玉花骢曽是沙场百战功今日奚官重剪拂落花芳草灞陵东黄𤣥𤣥字𤣥之候官人官泉州训导河上立春故国㡬时别殊乡今早春青阳开霁雪残日送归人渐与云霄隔空惊歳月新不堪零落处愁泪满衣巾周𤣥𤣥字微之闽县人以文学征为礼部郎中有宜秋集题青城图青城辞家仙路遥秋后白云还见招商山老人不归去巗径松扉长寂寥明诗综巻十一明诗综卷十二钦定四库全书明诗综巻十二翰林院检讨朱彞尊编陶宗仪宗仪字九成黄巖人少举进士不中即弃去僦居松江至正间累辞辟举张氏开阃辟军谘亦不就洪武六年举人才至京以病固辞得放归有沧浪櫂歌南村集折杨栁送夏西畴谪居大梁折杨栁赠君别杨栁未折心已折丈夫落落志四方到此谁能不鸣咽江南九月天雨霜鴈声堕地秋风长出门行行㡬千里寒烟落日増离伤令严独许擕家室藤笈编花载书帙可怜身上千金裘阿㜷手缝鍼线密吾闻中原百战余民物鲜少城邑虚君去结庐得幽胜便可小拟西畴居荆榛塞路勐虎伏髑髅如山寃鬼哭愿言缓辔毋疾驱疾驱恐妨伤马足折杨栁歌苦词唿酒酌君君莫辞黄河之水东南驰人生㑹合还有时五里塘破屋三家市扁舟五里塘冷波浮落照饥雀聚枯桑氛祲干坤戚兵戈道路长漂流无倚着何日定归乡题王筠菴水村垂杨旧种成篱落小径初开近石矼夜雨渔舟添个个晴沙鸥鸟下双双梦魂不到鸣珂里卜筑何须濯锦江沽酒鲙鱼从野老髙歌招隐压新腔次韵荅杨廉夫移家正在小斜川新买黄牛学种田奏赋不骑沙苑马怀归长梦浙江船牕浮爽气清山近书染凉隂緑树员乐嵗未教缾有粟全资芋栗应賔筵舒頔頔字道原绩溪人元末台州学正明初礼聘以疾辞不出学者称为贞素先生有华阳贞素斋集缫丝叹东家缫丝如蜡黄西家缫丝白如霜黄白丝出蚕口长短缫出妇手大姑停车愁解官小姑剥茧愁冬寒向来苦留二月卖去年索逋今未完手足皲瘃事亦小官府鞭笞何日了吏胥夜打门穉耋生烦恼君不见江南人家种麻如种田腊月忍冻衣无缏却过庐州换木棉雨黑云压天殷其雷白雨如注西南来于时我方髙枕卧池上菡萏花初开从渠雷昬与雾暗推起篷牕时一㸔顷刻隂霾尽埽除幸免冲隄及破岸天风不来如镜平一轮明月海底生谢应芳应芳字子兰武进人自号龟巢老人有龟巢集归故里忆昔走避兵弃别乡井去意将朝暮归行行罢回顾安知踰一纪方踏去时路四郊皆蔓草白日暝如雾披榛访闾里隔水拜丘墓伤哉鹡鸰原黄蒿走狐兔别墅破垣在邮亭乃新作邻儿二三辈衡茅昼扃戸初若不相识熟视肖厥父坐久泣且言为我话亲故什九死兵戈余亡不知处其词吐未终我泪已如注对食不能餐相期归螘聚吾将语吾儿卖书买农具归耕滆上田此心庶无负逸菴诗为吴子明赋日髙三丈余先生睡初起淀山小湖邉草亭脩竹里消揺漉酒巾傲兀烧香几放鹤上晴霄观鱼戱春水世事了不闻无劳洗吾耳河鲀世言河鲀鱼大羙有大毒彼羙我不知彼毒闻已熟其子小若芥俄可大如菽虽有膳夫经务使血出漉烹熝一失饪祸至不转瞩西家昨留賔登盘偶欲速先闻笑哑哑后乃号咷哭良由流涎馋岂是鬼伯促或言直一死轻命重口腹溺爱多不明奚止此水族吾作河鲀诗逢人敢忠告踏车妇吴田水深三尺许犹是去年秋暮雨劝农使者催春耕田甲频挝水车鼓江村破屋能几家家家妇姑俱踏车蓬飞两鬓赤霜脚亦有儿女双髻丫淞江太湖愁满眼白汗霑衣足生茧车轮鹿鹿羊角转水波翻翻龙舌巻春来十日九日晴不闻鹁鸠唿雨声牛毛微飔土未湿辛苦又加三日程当家岂无夫与子打鱼籴米去城市城中禁米难出关田上忍饥还戽水四郊未种围田谷三邉催运官仓粟吴下咏怀近闻哀痛诏使者又江东兵革何时已车书四海同落梅春雨后芳草夕阳中欲作菟裘计桃源路不通赠庆别驾台州别驾不之官烟水孤邨共嵗寒偶有浊醪留晚酌旋挑生菜簇春盘三年邻里通家好四海兵戈行路难且喜门前金色栁东风堪作画圗㸔伏日寄怀江浙髙掾史伏日常年苦炎热今年伏日风雨凉官曹早出丞相府賔客髙㑹清暑堂垂杨系马緑隂浄画舸采莲红粉香西子湖头歌一曲前身合是水仙王雨中怀秦主簿东门之东西市西人家屋头啼竹鸡新年十日九风雨老子几时能杖藜寄径山恱堂长老每忆城南隐者家崑山石火径山茶年年春晚重门闭卧聴阶前落地花沈贞贞字元吉长兴人元末隐居横玉山之士林自号茶山老人明初不仕有茶山集乐神曲乐神曲者拟楚辞九歌而作也吴人尚鬼祀必以巫觋迎送舞歌登献其辞䙝嫚禳灾徼福不知其分滋黩甚矣故为此辞以明鬼神之理祷祀之意祛其荒滛之志焉保我之民兮邑此方崇其墉兮浚其隍民不惊兮志定眷灵修兮作民命隄杨兮结隂青青兮蔽林女墙坚兮有郛有郭绕洄湾兮濠归于壑灵之来兮𤣥都飏旂旌兮若荼陈一豕兮两羭载斟之兮百壶城兮隍兮吾永无虞右城隍嗟灵伯兮御清泠洗袢歊兮涤炎蒸骀荡兮春初舶趠兮夏徂飕飗下兮木叶枯号空桑兮吹雪载涂灵之来兮凭女巫女巫兮屡舞箫兮伐鼓灵醉饱兮无怒萧萧来兮䬃䬃去右风伯佩芳兰兮擥芬椒洁新服兮缀珠玿驾灵螭兮翔重霄要灵辂兮下迢迢我禾兮成役我田兮龟坼烈日兮骄阳利行水兮热汤灵之徕兮天外下土干兮霑一漑维灵布泽兮恵我无私嗟我民兮其敢斁思灵皇皇兮萃只舞僛僛以醉止福禳禳兮嵗复嵗只右雨师月维仲兮日维刚肃斋宫兮神所藏灵辉辉兮垂佩俨飞驭兮髙盖降灵雨兮来斯左有翁兮右有妃怅嘉期兮难又羗永叹兮陈辞灵修修兮不语逝翩翩兮归去右社公波震荡兮具区既厎定兮奠神之居芙葢兮蔆车导翠鼋兮文鱼神之来兮孰俱后子皮兮前灵胥与神游兮湖之浒冲风息兮极浦有倡兮妙舞有冽兮清酤神饱聿归兮或返而顾灌吾田兮受神之祜右太湖神雄何为兮厉于乡祀有时兮享有尝赭白马兮青葢明而无兮晦而在屏方相兮去傩神巫进兮舞且歌雄欣欣兮逺逝不水旱兮不疵厉乐吾民兮世世右乡厉两旗兮分张舞轻风兮悠扬神之司兮我疆原田每每兮立我青秧不稂不莠兮无虸无蚄时雨兮时旸俾百谷兮登场维神兮降康报之兮肴蒸腯羊右青苖神桃花坞山行青丝玉壶当马提山花笑压银鞍低冷雾衮衮袭瑶草暖风拂拂吹棠棃诗笔落纸兴不浅醉眼傲人春自迷幽禽应笑客狂甚飞入落红深处啼湖上逺水晴山湖上村栁花飞雪拥柴门鱼吹浪沫翻萍叶鸟浴隄沙糁草根独老一区扬子宅谁争三里谢公墩清吟冷馆无寥赖皓首空招楚客魂陈墓岭陈墓凭髙兴倍増酒䦨扶力强来登山禽下啄蔷薇子野鼠髙悬薜荔藤夜雨长廊萧帝寺夕阳衰草汉家陵西风并入干戈眼犹忆髙台旧晾鹰华幼武幼武字彦清无钖人有黄杨集寄曲林湖上春风也太颠灯前愁杀泛湖船故人何处聴春雨应在江楼未得眠睡起梅子将黄杏子肥緑隂门巷客来稀南牕一枕睡初觉胡蝶满园如雪飞贡恱恱初名性之字友初世家宣城之南湖人号南湖先生仕元为闽省理官明初隐居越之山隂卒门人私谥曰贞晦有南湖集接曹孟圭曲江新涨黄梅雨雨里客船江上来对酒肯辞今夕醉有怀能向㡬人开歌传皓齿香生席舞按纎腰月满台纵是金吾严禁夜也须容我更迟廻画马天闲牵出许奚官饮罢春流未觧鞍记得曽陪仙仗立五云深处隔花㸔画莲吴王宫殿水流香歩屧廊深暑气凉长日香风吹不断藕花多处浴鸳鸯题画桃花红绽断桥邉杨栁垂隂散緑烟记得少年曽取醉玉人扶上总宜船题菜西风吹动锦斓斑晓起窥园露未干三日宿酲醒不得正思风味到辛盘张昱昱字光弼庐陵人迁杭元未行枢密院判官有张光弼集少年行㸔取木槿花朝荣夕已萎芳容有彫谢腻泽何所施夀命如可长仙人今何之髙堂有歌舞及此少年时上已日偕徐大章游智果寺佳辰际上已属此清明前春景已云晏风光犹未暄徃寻智果寺竟得参寥泉云物岂殊昔人世自更迁邈哉长公咏髙吟忆当年吾辈复登临花界何因縁古佛俨香阁真诠积华轩境超万念空道胜诸妄捐缅彼此㑹难徘徊未言旋申章续芳藻冀或来者传白翎雀歌乌桓城下白翎雀雄鸣䳄随求饮啄有时决起天上飞告诉生来毛羽弱西河伶人和尼齐能以丝声代禽臆象牙指拨十三絃宛转繁音哀且急女真处子舞进觞团衫鞶带分两㫄玉纎罗袖柘枝体要与雀声相颉颃朝弹暮弹白翎雀贵人聴之以为乐变化春光指顾间万蕊千花动絃索只今萧条河水邉宫庭毁尽沙依然伤哉不闻白翎雀但见落日生寒烟惆怅三山梦断綵云空㡬把长笺赋恼公画阁小杯鹦鹉緑玉盘纎手荔支红春衫汗裛蔷薇露夜帐香回茉莉风惆怅近来江海上却将鞍马学从戎绣毬花次兀颜廉使韵绣毬春晚欲生寒满树玲珑雪未干落遍杨花浑不觉飞来胡蝶忽成团钗头嬾戴应嫌重手里闲抛却好㸔天女夜凉乘月到羽车偷驻碧阑干感事雨过湖楼作晚寒此心时暂酒邉寛杞人惟恐青天坠精卫难期碧海干鸿鴈信从天上过山河影在月中㸔洛阳桥上闻鹃处谁识当时独倚阑如此江山清集同王仲玉陆进之吕世臣作吴越江山㑹此亭暮春风景昼冥冥长空孤鸟望中没落日数峯烟外青不用登临生感慨且凭谈笑慰飘零古今何限英雄恨付与江湖醉客聴题扬州左史臣画扇后土祠前路金鞍忆旧游春风双燕子浑似在扬州临平湖船过临平欲住难藕花红白水云间只应一霎溟蒙雨不得分明㸔好山周砥砥字履道吴人寓居无钖与宜兴马治游荆谿山水有荆南倡和集登西冈望龙池诸峰赠马二山人登临不陟险缓歩情始畅振衣西冈头矫首一长望朝阳匿光彩宿雾隠巖嶂廻风过林莽草木皆震荡山人地志熟指顾名所向穷歴吾岂能髙情倚疎放平生烟霞志配此丘壑尚思欲逃喧卑结茅计非旷縁知兵革后已恐淳朴丧萧条采芝意临流重惆怅春日空山寂寂行人稀冈头落花如雨飞罢琴惆怅不能已故乡寥落何当归南去百粤羽书急北来三吴戎马肥安得龙骧拥战舰埽除俘宼扬军威吴志淳志淳字主一以字行无为州人仕元为翰林待制濠泗兵起徙家豫章复徙鄞有环碧轩栁南渔隠二集小姑山长江数千里屹立一峯尊开辟由神禹朝宗自海门鱼龙藏白昼星斗动黄昬祗有孤舟客归心逐浪翻顾观观字利賔丹阳人仕元为星子县尉遇乱流寓绍兴过吴淞江吴淞三万六千顷震泽与之俱渺茫鸿雁一声天接水蒹葭八月露为霜轻风漫飐渔郎笛落日偏惊估客航我亦年来倦游歴解缨随处濯沧浪髙明明字则诚瑞安人元至正进士为处州録事太祖闻其名召之以老疾辞还有柔克斋集宿诜公房晓起偶成晓雨池上来微风动寒緑幽人睡初起开窗见修竹西山带层云隐隠出林木境寂尘自空虑澹趣常足独坐无与言流泉下深谷徐字仲由淳安人洪武初徴秀才至藩省辞归有巢松集除夕我家四兄弟彫零半不完存者惟二人况复髪尽斑乱离因析居破屋各数间薄田不周饥何以能当官我比兄更劣运蹇家多艰中年再鼓盆岂特贫且鳏落落羁芹宫空戴儒者冠池鱼与樊鸟鳞鬛欲纵难迩来遂吾志腰脚俱两闲归田理松竹手植青琅玕俯视庭下孙皎皎双玉环坐膝挽我须眉目如春兰焉知匪丘冢天道终好还晚年得细君所执供厨餐固无桃李姿端厚胜小蛮客来供酒脯聊足尽主欢雪消杨栁陂春动梅花山緑牕闲香阁兽炭烧春盘何如饮长夜烛短夜未䦨酒尽埙篪鸣慷慨出肺肝愿言叙天伦相期永团栾四月十七日喜王徳刚过访故人去此久逺若天一涯虽曽入我梦未获亲见之胡为忽叩门使我倒接䍦初逢固知喜动问还可悲杳絶二十年人事想参差吾翁与若翁世世心相知今虽尽物化眼见孙与儿其如年运囏我辈逢乱离昔为少壮交今我穷谁依闾巷日萧条十家九无炊向来车马地零落如残棊我守先人庐强以一木支门闾设雀罗亲友过者稀焉知寂寞后君独重来兹请君为我留为君具酒卮醖发春泥封盏洗青花甆杀鸡具餚脯作馔充晨饥剧谈善戏谑亹亹俱忘疲酒尽更起谋情到不复疑君犹执谦退一饮三致辞人生无百嵗焉能长娱嬉浮云无定踪爝火无流辉黄河不西返白日长东驰与君两萍水蹔合仍相违但守金石心后㑹终可期姚琏琏字廷用又字叔器歙人元季为理问所知事明初与唐仲实同迎跸于街口被顾问事见五伦书渔梁结屋石梁之上姚家荘隔溪指㸃山苍苍飞楼杰阁非我事翠竹老梅开此堂新丰鸡犬归未得韦曲桑麻如许长三间茅屋吾老矣擕儿拟拜龎公牀冬日野人曝背向墙隈时饮茅柴酒两杯满阶落叶浑不埽拄杖去寻江上梅唐仲实仲实名桂芳以字行歙人元季南雄路学正明初摄紫阳书院山长有武夷小稾送汤生执中薄暮云已收微寒雨还作居人念睽离戚戚意不乐何时竹屋眠共㸔灯花落涂几几字守约又字孟规宜黄人有涂子类稾兵后述怀世乱遭漂泊涂穷转寂寥每怀经济业无补圣明朝嵗月戎机失风霜客恨销故园春草緑随意狎渔樵李胜原胜原字源泽当涂人明初保障乡里立功有盘谷遗稾泾县古木荒碑对县门数家烟火自黄昬河流故遶山邉市驿路斜通郭外村烟雨园林梅结子春风篱落竹生孙愁㸔市井萧条甚丧乱曽经几戍屯黄枢枢字子运休宁人洪武初被徴以躄免乡人称为后圃先生有后圃存稾吴子芳枫林牧隠露晞春草细林逺青枫长中有沮溺徒结庐先陇旁于焉可耕稼自牧牛与羊搢腰笛竹短插笠山花香犊饱夕言归濯足涧月凉喟彼尘世人马蹄终日忙横眠緑草嫩肯羡金鞍光老农愿卜邻持鞭白云乡招手金华仙与尔相翺翔婺州竹枝词桃花雨晴春水生东风去船如箭行鲤鱼活煮兰溪酒篷底醉睡江月明吕不用不用字则耕新昌人洪武初举本学教谕以聋辞自号石鼓山聋有得月稾题顾云屋云山图我识东吴顾文学早嵗丹青动黄阁挥毫得意傲王侯霜刮虬髯靣如削一自涂穷悲濩落旅食南州梦非昨蛟龙为鱼气郁勃散作春云满丘壑干坤无地着茅茨写向云根亦竒作荒林日色晓苍凉古木风声晚萧索首阳蕨根秋土深商岭芝苖今寂寞看图为问人何在晚交驻意归猨鹤东山寺题楼壁白云几曽散却作一楼贮明月夜夜来无人敢擕去题送别图何处瞻衡宇西江烟水村彭郎矶上月送汝到柴门沈梦麟梦麟字原昭归安人元末武康尹入明以贤良徴不仕有花谿集余中余中濒海门望望斥卤地居民多四散共享牢盆利昔人生厉阶于此置官吏搉盐限程期立筴事鞭箠烟飞朱火腾海立银涛沸漉沙铅泪凝椎甓琼英碎天髙嵗峥嵘草白北风厉𤣥云闲万灶积雪照千里陆输车轧轧水运舟尾尾虽云国课集民力已彫瘁蹇驴歴亭场揽辔察地里大江绕长淮杀气寒赑屃増科苟不息祸乱恐未巳吾将叩阊阖悃悃诉微意狂言傥欺君薄命有如水野航一室净无尘门通画舫邻若分鸥鹭席能受两三人江水家家緑溪花岸岸春杜陵贪佛日随意赋诗频中秋夜泊黄河黄河滚滚浪翻盆百尺颿樯上下奔月色偏于今夜白河源不改旧时浑雷行西北通天极风送蛟龙入海门欲酹一觞歌九叙千秋万嵗禹功存赵待制席上春城飞絮日颠狂帘幕风微燕子忙醉后不知罗袖薄牡丹花上月如霜发华家歩华家歩头山作城溪中小船如奕行五更风雨到篷底八十二滩春水生滕克恭克恭字安卿祥符人仕元为集贤院直学士遇乱避地钱塘洪武初两聘充本省考试官有谦斋稾寄李提举钱塘经乱后应是减繁华逺信秋凭鴈乡魂夜到家两江罹战伐四海废桑麻何日重携手春风汴水涯叶颙颙字景南金华人有樵云独唱渔父曲雨过暮云收江空凉月出轻蓑独钓翁一曲秋风笛宿鹭忽惊飞㸃破烟波碧秋怀次童中州韵长空好明月灿烂今夕晴万里皆月色四顾无人声徘徊下青松照我茅屋明我望长叹息悠然万感生取杯挹清光和此松露倾嚥之清肺腑快我平生情九日寄兴黄菊香残夜雨乌纱醉落秋风回首十年旧事乱云流水西东月夜梅邉即事香里寒云满溪月明津渡人迷梦入江南旧路夕阳流水桥西张庸庸字惟中慈谿人元季兵乱窃据者署为上虞山长不就明初聘不仕有全归集桃花牛歌为桃源山人王敏功赋五陵年少五花马两耳生风汗流赭金络丝缰白玉鞭鬬鸡每过长杨下桃源山人桃花牛青蒲为鞯绳作秋不与年少争风流来徃桃源溪水头桃源由来风景羙桃花无数乱红绮花飞片片㸃牛身几度春风吹不起春风浩荡日色和款款骑牛行且歌唐虞世逺知奈何笑指落日如流梭君不见中原战争时已久白骨相撑豺虎走五陵年少家何有流落江南衣露肘江南又复兵甲兴天下纷纷何日宁我欲骑牛亦向桃源去只恐渔郎知住处杀犬謡君不见天媚蟇被蟇瞎人养虎被虎啮玉川作诗何激烈主人养犬忘施恩一朝难作身取灭当时得犬一尺髙身上褵褷覆金毛朝夕唿之餧饲劳一月不见大如獒金铃悬项食人食家人睥睨那敢叱风吹帘影闻吠声日转花隂见行迹毛色才深亲为剪舞裀容卧不教巻犬心有恃挟其曹䑛铛翻瓮日骄蹇主家绮席罗髙堂豹胎熊掌杂羔羊厌犬之横蹴犬去利主之食啮主吭壮士闻之气愤结手挥金锤犬脑裂磔犬之肉祭犬血主人之雠始一雪呜唿世降忠义销不独人间犬作妖项家有奴类如此试作王公杀犬謡卖驴买牛歌为胡维舟赋驴可以跨不可耕牛可以耕还可跨山人卖驴归买牛买得牛来颇同价溪雨初收水绕门山人晓耕溪上云土膏不觉秋成早香秫酿成新酒浑翻思养驴竟何益空将刍豆饱其食躯小蹄薄终无力有时跳梁蹶侧石草深牛背稳于舟浩歌白石南山秋却笑哦诗㶚桥上满身风雪归来休腰带铃腰带铃邮夫传命风火生夜逢勐虎当前行衔入南山铃有声铃有声被虎食夜夜山邉候人隙十里严程时四刻后知来者还络绎君不见官拾断铃重铸锣虎怕锣声将渡河行路难书所见昨朝杀虎潘家园今朝杀虎芦浦团猎人羽箭铜牙弩连朝杀虎来送官送官归去日将夕沙路纷纷皆虎迹四山哮吼刮腥风手惊弩堕那能射君不见一虎死百虎生行路难路难行癸丑嵗梅溪闻鹃杜鹃生子百鸟巢百鸟哺之成羽翼饥鹰反目不敢亲百鸟亦自逃荆棘千年遗恨只自怜四野无营何处食空将愤气结春愁劝人归去成何益我家只在鄞江头欲归未归汝知不有人正逐中原鹿无心更理梅溪舟汝身胡不自归去锦官城里多髙树尾长翼短路复迷雨横风狂春已暮且向庭前树上栖莫向天津桥畔啼丙午嵗感懐中原无限好山河都付尊前感慨歌斗酒十千愁里醉三春一半雨中过落花寂寞浑无数短髪飘萧白更多苦欲山深延暮景凭谁一举鲁阳戈扬子江晚泊与同舟刘伯瑾诸公东鄞倦客家何许北固钟声暝却闻小汛候潮船已泊上弦看月镜初分凭谁贳酒酬三益且自题诗咏五君谩忆南湖垂钓处矶头新水緑生纹梅拄杖寻春路不賖小桥流水野人家千年老榦屈如铁一夜东风都作花蓝仁仁字静之崇安人明初内附随例徙濠寻放还有蓝山集秋山怀友天寒草木疎落日照平野孤云西北驰独鸟东南下仰聆寒蝉悲俯见惊湍泻物情自索寞秋色正潇洒良朋久相违离思何由写拟贫士蟏蛸网我戸蟋蟀号我壁被褐不掩胫采薇岂充食嵗有饥寒忧巷无车马迹岂知旷逹观不以贫病迫昔闻孔颜圣亦有陈蔡厄澹然忘世虑弦歌自朝夕蓬门有一士被褐恒苦饥朝饮南涧流暮食西山芝虽有二顷园芜秽亦不治妻子共寂寞弹琴咏书诗荒林积雪深古屋炊烟迟髙卧自有适何必他人知宿田家望武夷山仙厓蓄灵异怪石盘空曲一水隔花村千峰入茅屋金芝暖逾秀瑶草寒更緑云中武夷仙一一颜如玉白马去不归𤣥猨叫相逐昔陪丹丘侣酣歌紫霞谷鸡鸣洞天晓落月在林木空瞻仙子髙旧梦那可续荒林激悲风日入对樵牧伫立望归云觧衣田舎宿暮宿田家作木落天正寒山空日将暮荒林倦鸟归乱水行人渡穷年滞草莽短褐被霜露晚宿依田家主人情亦故汲水泉满涧烧竹烟在戸钟残溪上村月照阶前树浊酒初泼醅嘉蔬亦时具且慰饥渴怀况谙村野趣老翁八十余有子没征戍秔稻嵗莫收官司日加赋我愿息兵戈海宇重农务媿乏经济才徒然守章句正月十四日西山感兴久旷山水游今晨愿无违松林收残雨郊园澹朝晖憩涧弄清泚縁冈陟翠微池鱼暖始游巖花寒尚稀髙人坐空堂深竹对巖扉山中闻犬吠谷口见樵归心赏适有契仙游讵能希赖此一樽酒暂然息尘机古来朝市间荣华多是非所以首阳士白首尚采薇风雨不已川流渺漫感事叙怀简我同志云雷中夜兴风雨逹清旦开门山木昬隠几波澜乱鹳鹊下空庭蛟螭上髙岸舟航逺树杪石壁中流半黍豆或漂流蓬蒿乃滋蔓北风不埽除南海尽弥漫迺知兵戈气郁结久不散坤轴恐欹倾阳乌失光灿伤哉转凄凉渉世正忧患微躬媿鸟雀何由塞天汉暮秋怀郑居贞季秋霜露降草木日已衰暮登城门丘遥望沧海涯鸟鸤求其羣况在逺别离羙人颜如玉梦寐恒见之飘萧紫鳯毛照耀珊瑚枝海水不可越丹砂讵能期灎灎杯中酒泠泠桐上丝岂无一日欢念子来何时少壮难合并流光倐如驰悠悠逝川叹渺渺停云思宿橘山田家怀蒋先生苍峰落日微白鹤秋风逺客路入疎钟田家背山坂孤烟桑柘寒归鸟茅茨晚欲覔紫芝翁山深白云满西山暮归凉叶坠微风秋山正萧爽天寒独鸟归日夕百虫响偶从桂树招遂有桃源想石磴阒无人山猨自来徃暮归山中暮归山已昬濯足月在涧衡门栖鹊定暗树流萤乱妻孥候我至明灯共蔬饭伫立松桂凉疎星隔河汉题郑徳彰员外所藏髙彦敬画楚江春晓图旭日未出羣山昬苍茫楚江多白云芳洲无人采蘅杜落花飞絮春纷纷晴岚满戸渔家晓花枝髣髴闻啼鸟巫阳梦断三崃空湘渚愁深九疑小风流文采髙尚书如此江山归画图平湖烟霭水空阔隂壑松桧天糢煳左司郎官何处得髙堂紫翠生春色是中疑有五湖人一叶扁舟荡空碧云峰秋霁图为方焕赋茅屋溪头红树村石梁秋水清无痕枌榆过雨鸟鸣涧秔稻如云山对门老翁日髙睡未起穉子读书牕戸里干戈如此赋歛烦鸡犬晏然乡曲喜山中酒熟黄花开仙人候我芙蓉台云林今夜好明月拟跨幔亭黄鹤来赠武夷魏士逹武夷山水天下无层峦叠嶂皆画图山川直疑浑沌凿秦汉而下灵仙都中天积翠开宫殿石壁虹光夜如电鸾凤常骖神姥游猨猱共醉曽孙宴洞中别有昇真天琼林遗蜕如枯蝉露盘仙掌千年药春水桃花九曲船万松冈头羽衣客更入三山采真诀神游不计海天遥梦觉长怀海天白归来髙隠万年宫天香时降双青童道参元始鸿蒙外身寄虚空象纬中嗟予久慕烟霞侣天遣空山作诗苦清歌曽遶幔亭云冻笔空题草堂雨金丹儗就玉蟾分木叶西风铁笛闻野老只知尧舜世樵夫或遇武夷君寄余复婴道士清溪住扁舟久未回井垂霜后橘门掩雨前苔凫舄长相候鱼书杳不来虹桥他日宴又负紫霞杯石村除夕衰病身为累穷愁嵗又除枕戈邻境静卜宅逺村居海舶追编戸山田责簿书应门儿不暇休问过庭踈寄张兼善故人卜隐依山寺野老迁居到石村浊酒近篘谋共醉新诗未穏许同论南风吹笋初成竹宿雨移松已引根肯向草堂寻杜甫百年地僻有柴门病起偶成春来春去总悤悤九十光隂卧病中缓歩也愁平地险加餐不与去年同生憎野草侵阶緑可惜残花过眼空昨日邻童偶相值不知何处一衰翁寄云松云松隠者巢居处上有屏山下借溪花径夕阳眠鹿豕钓矶春雨集凫鹥十年种术春林逺万巻藏书草屋低久欲相从叩羲画负苓长徃碧巖西梅村与云壑㑹宿清泉白石趣难忘又得春前㑹草堂对酒先拚今夕醉题诗还倚少年狂山林寂寞形容老氷雪间关道路长共爱鸡鸣聴山雨后期何处更连牀小楼对雪有怀西山道人西山白雪一丈深北风吹倒长松林千厓无人虎豹死中夜有客乌鸢吟髙楼此时最相忆弱水隔海知难寻凡身毛骨更萧爽愿借黄鹤栖云岑云壑寄恵黄杨木簪并诗黄杨为木至精坚寸榦三春长未全偶乞余材簪短髪兼烦佳句寄衰年箨冠不用傍人正槲笠还宜覆顶圆惭媿病躯梳沐少髼䯳双鬓日髙眠赋网巾白头难掩雪霜踪纎手穿成络索同映带暮年微矍铄遮藏秋色久髼䯳牵丝祗讶蛛临戸览镜翻愁鹤在笼便与黄花相见好不愁破帽落西风题青山白云图茅屋何人共住石林似我曽游白云只在半岭青山谁到上头王沂沂字子与泰和人洪武初征为诸王说书授福建盐运司副使以老辞归学者称为竹亭先生后以孙直贵赠光禄大夫少傅兼太子太师吏部尚书与弟佑俱以诗名有竹亭遗稾题观泉图毖彼泉水其清浏浏既出于山亦经于丘原则有坎陆则有岐汪汪洋洋莫知所之奔壑西驰经天东注夫岂性然势激而寓歛此涓滴至于寻丈随波同流惟海是向彼观泉者朋簪童琴洗耳其操濯缨其心鸣雨林臻霏雪厓至时不待人图不尽意漆园䝉庄妙契渊黙君子人与果行育徳养正之功有渐无已朂尔后来是之取尔由竹垻望锦川桃李春色如画有懐陈邑令渉浅上舆梁凭髙眺乡县灼灼桃李花层层逺皆见兵余草根尽此地芳菲徧气暄雉双雊景淑莺百啭邑里齿故繁絃歌俗丕变懐贤思如渴敷政速于传孰是潘安仁而犹宓子贱九月十一日邻宼逼境仓皇南渡感赋邻邑举烽燧长驱宼南平中宵始闻警挈家遂逺行仓皇具舟楫所志惟弟兄初营暂渉水将谓复还城归涂逼烟燄戎马乱纵横父子两隔絶惨哉生别情慈亲力疾起负掖同遐征饥分路人食渴饮田妇羮儿童不遑息踽踽昧前程为谋苦不早临难迺无营前事杳难测逢人空涕零存亡有至理瞬息且偷生望南屏山同吕仲铉仲实作游目南屏山逍遥税尘鞅清溪乱流渉叠巘缘云上辉辉瀑泉落隠隠天籁响荒涂理通塞虚室静𢎞敞中有餐霞人长聆御风想不乘缑岭鹤还顾渔郎舫芝草甘若饴雕胡大盈掌虽为頽龄驻亦忌流光徃永懐山中游观化歴清赏壬寅纪异同刘以和赋壬寅仲春天雨雹南屏城中尽惊愕初从屋瓦乱崩腾散入阶除更跳跃儿童不识挽衣盛两两相看恣相谑老年阅歴忧患余却顾儿童泪双落春秋咎征不一书兹事班班宛如昨自从兵变十年来澒洞风尘亘沙漠奋当车辙小物为天理何甞宥元恶窃闻李郭收两京元气依然萃光岳旄头夜夜灿中天风虎云龙圣人作呜唿风虎云龙圣人作吾徒勿忧在沟壑过临江访彭声之金凤州邉路维舟重忆君江虚秋气入沙净曙光分断鴈前汀起鸣钟隔岸闻因过鑑池上诗思乱愁云小荘道中客路千厓里春风二月中虎蹄荒迳少莺语故乡同涧水萦廻緑山花自在红物华空满眼去意只悤悤秋江送别圗题赠黄通守允中秋江木落楚天低目送归船渡聂溪莫道浮云千里隔君山只在洞庭西陈週週字仲昌闽县人布衣隠居石潭以子叔刚贵封监察御史倚竹歌脩竹兮青青中虚兮外直素节兮贞姿寒暑兮一色泠泠兮朝夕予舎之兮焉适易恒恒字久成庐陵人徙家崑山洪武中应荐至京以老罢归有陶情集晚泊扬子江口述怀落日云山外孤舟野寺隂招魂悲楚些歌榜起吴音风色洲前定江痕雪后深频唿秣陵酒聊慰白头吟风雨忆瀼西故园十畞瞰林塘花竹隂隂覆小堂好友肯来惟一二老夫不出是寻常白鱼寒鲙槎头雪朱橘秋甞屋角霜雨雨风风归未得空劳飞梦绕沧浪逯昶昶字光古修武人有逯光古集舟下淮水伐鼓下淮津川光廻暮色数峯云外青一鸟沙上白悠悠水驿浮飐飐风帆侧舟人有严程知我归朝客韩奕奕字公望吴人有蒙斋集秋斋林居近冬候雨晴天已冷露蛩啼夕隂风竹乱牕影衰来身自觉欲寡事斯屏偶此山中人清谈坐宵永夜访隠者家舎舟陟伊岸逺思一翛然幽人田中庐髙栁当门前㣲月照疎雨夜花静凉天相见惬始愿懽言殊未眠湖州道中百里溪流见底清苔花苹叶雨新晴南浔贾客舟中市西塞人家水上耕岸转青山红树近湖揺碧浪白鸥明櫂歌谁唱弯弯月仿彿吴侬子夜声春望次韵春城栁色几家连厨舎多时似禁烟处处緑芜生夜雨村村白水落平田花稀野圃东风外人逺江天去鴈邉尽日百花洲上路徃来惟有一渔船寄江隂夏翁残山剰水旧呉宫几度相期杖屦同夜雨新晴桃叶渡春寒已过杏花风人生暮景方多暇春事浓时一半空邂逅逢人因问信酒船何日过湖东春思积雨柴门草色新一经白首又青春也知性癖难趋俗却喜身闲不属人冷食邻家将禁火软泥门巷不生尘髙怀谁肯同萧散放櫂烟江采白苹杂兴一巷西风落叶半牕斜日残书年老怕逢人事天寒不出吾庐惜春漠漠晴光淡淡天山青水白景依然杜鹃啼处花如雨白髪伤春又一年王賔宾字仲光长洲人有姑苏杂咏越来溪吴人旧地越人开岸上谁将栁树栽春水緑波三二月画船全是赛神回明诗综巻十二明诗综卷十三钦定四库全书明诗综巻十三翰林院检讨朱彛尊编镏炳炳字彦昺以字行鄱阳人朙初献书任中书典籖岀为大都督府掌记有春雨轩集崩城操朝从城上哭长城与云齐暮从城下哭长城化为泥呜唿城崩兮犹可筑夫君死兮百身莫赎春夕直左掖怀周侍御晚雨池上晴逶迤澹将夕金茎华月生绮树流云湿牕虚漏声永幔巻炉烟袭忆我同袍人何繇共瑶席左掖门朝退呈吴待制缪忝金闺籍聨班趋晚朝逶迤西上门窈窕长安桥残雪带逺树夕阳明山椒不有同袍者畴能慰寂寥别京邑之东阿前年别乡闾今年出京邑悠悠去江汉杳杳事形役所惧心志违况此风波急乌啼枫树烟鴈下芦洲夕回首望长安苍茫寸心失郭奎奎字子章以字行巢县人明初朱文正开大都督府节镇洪都太祖命奎辅佐参谋及文正得罪坐不諌诛有望云集长相思长相思小山下蘼芜秋深没行路王孙年年归不去江南水落天色寒鸿鴈沧波连日暮我思昔兮金珮环羙人座上如花颜紫芝丛桂纷两间下有流水清潺潺吹笙鼓瑟心常闲别来嵗久鬓发斑青云猨鹤不可以企及魂飞梦徃愁乡闗长相思何时还乌夜啼石头城上乌遥夜鸣相唿紫清道士有两树乌啼不离树髙处千声哑哑复万声中堂酒阑梦未成唿童把烛起开戸照树惟恐邻人惊庭前再拜向尔白我家旧住长淮北慈亲已老返哺违零落犹为异乡客严霜满地江月辉东方未白羣星稀明朝日出当早飞莫使涕泪霑裳衣夜坐吟江风萧萧吹古树关山苍茫海生雾北斗渐落明河微城头乌啼天欲曙客子不寐忧无衣东征三年犹未归蟋蟀在戸嵗将暮洞庭霜白芙蓉稀男儿生当百战死不执金吾即挟匕闭门勿用长夜歌骐骥终能致千里拟古赠别孟冬霜露降悴彼荷与蒲青青兰蕙芳采之将焉如赠君夙昔意聊以慰斯须絃歌厉清响置酒岐路隅亲戚念逺行各言勉良图常恐不为乐日月方其除晨风奋髙翼北林多古榆临岐执子手安得同车驱拟古思友鹖鸣嵗将宴蒹葭凄以霜思君隔山海道路悠且长睇彼参与辰清夜悲未央狂飇西北至一鴈方南翔言念畴昔欢与子同衣裳安知异寒暑日月不我将天髙则有斗川渉愁无梁忧心隠如惄出戸徒傍徨送江彦英还钱塘东南有髙楼华日照绮楹琼筵列海错杂以絃歌声疏帘巻晨夕廻看苍江清君今利攸徃我独怀鹿鸣执事望长路驾言出东城嘉㑹常不足何况临当行晴郊芳树碧緑渚春兰生持觞意难尽相思空复情纪梦忽忽頽芳年揺揺寄行役寝兴劳形神鬓髪𤣥已白惊风响庭树忧思日恒积梦魂清夜归仿彿旧乡邑青松在园田桑柘䕃庐室飞鸟云际还牛羊下来夕澄湖澹微波秋山有佳色鸡犬杂比邻墟烟霭阡陌怡怡兄弟情凄凄丘陇侧临流濯长缨挂冠坐磐石似慰平生欢觉来异畴昔百年如转蓬万物乃遗舄天命良在兹勿用云得失寄陈教授敏兰叶欲覆阶馨香袭芳室雨露之所滋恵风偃华质采采不盈筐薄言赠离析忧伤嵗月愆同声而异迹人生寄百年寒暑㑹有役欢乐难俱并浮名亦何益髙谊谅匪他可以比金石送王彬叔徃同安驾言出城门遥望西南路别离良在兹嘉㑹不常遇置酒张琼筵绸缪复凝伫饮饯未崇朝聊以慰情素翩翩白罗裳皎皎琼瑶树髙歩凌青云岂为红尘汚春江及信潮芳舟袭兰杜小人衆所疑君子谁不慕久欲同车行攀辕莫能去惜哉苦淹留年芳易迟暮顾盼懐殷勤増我越乡虑南州乱无家宼盗纵横驰白骨蔽原野火炎城与池千里何萧条四顾令人悲倬哉皖公城当此江之湄崇墉上峩峩阵列纷鱼丽明公秉髙节徳泽被华滋而蒙天子恩慰尔长渴饥大田既多稼王师良有仪君子利攸徃乐土实在兹嘉賔复来集兼遂平生知春兰丽芳渚鸣凤翔髙枝徘徊岐路侧未忍言别离别离何以赠再咏东山诗从军诗朝济彭蠡湖暮止匡庐山军行饥且疲露宿聊解鞍方秋黍稷华徂征西南端奄忽嵗云晏雨雪凄以漫撃柝岂能寐哀哀想苦寒战场久劳役裘褐俱不完鹳鸣在丘垤思妇应常叹谁无内顾懐受命诚独难三苖阻声教师出犹未还愿公析天威戢舞羽与干上瞻太阶平下覩斯民安劳旋咏枤杜贻尔室家欢滕王阁西南有髙阁下瞰沧江清飞闼百余尺复道周四楹白日一何丽照耀丹青明借问谁所为云是滕王婴壮哉大唐业封子临斯城佩玉杂鸣銮物换星亦更胜地罕常见贤者垂令名相公布文徳复此嘉㑹并羣才若云集颂以讴歌声阳春不为乐万物争光荣登髙瞩旷世临流忘濯缨再拜述短辞柱石齐天倾送孙良玉还同安送君江上去山路雨初晴落日平淮树春潮带皖城酒因今日醉人是故乡情莫説王孙怨芳洲緑树生嵗暮寒月出在戸江城鴈独飞愁人不能寐乡泪忽沾衣丘陇十年别星霜两鬓稀为言丛桂老嵗暮憺忘归琴溪吾慕琴髙子于焉隠遁栖松云生峭壁山霜涨廻溪古迹行人识新春好鸟啼学仙诚有道安得谢轮蹄五岭侵晨登五岭石磴畏跻攀急雪沾衣白因风㸃鬓斑云连秦劒阁天塞汉萧关想见当时路班超奉使还出暖水向新营山阳暖水地旧是北军屯一涧云连栈千峰雪照门奉书观壁垒驰驿到邉藩为卜归人信今朝喜鹊喧寄陈检校遥想紫薇省郎官直禁楼琼花天上去清夜忆扬州二十四桥月玉箫吹两头秋风挂帆席㡬度大梁游中酒春来中酒朝朝病拥被髙眠嬾出门草没渐迷湖上路花开未到郭西村湘娥有瑟催归雁楚客无书託故园惆怅东风醒亦醉梦中常是赋招魂游三门山黄茅葢屋石为门路转溪廻更有村果树连园收芋栗豆花满地散鸡豚云深易就渔樵隠山逺全忘市井喧何独武陵堪避世此中佳处亦难言宿雨宿雨潇潇悴客心髙牕连日滞秋隂一枝未遂鹪鹩託四壁应愁蟋蟀吟家在淮南青桂老门临湖水白苹深鲤鱼风熟香秔早钓艇谁撑近竹林重忆西巖访旧鶗鴂声中宿雨晴白云闲傍马头生东邻茅屋新烟起南涧石桥春水平野老见多还问姓山花开尽不知名故人宅近青松下未到柴门已出迎寄刘彦基洪州别驾久相违骥足迟迟三月归应被长干儿女笑春风不识绣罗衣九月征人未授衣年年书到故园稀无情恨杀湘天鴈不带平安一字飞开嵗卧病多病文园渴未消自从人日遇花朝不知杨栁将春色緑到淮南第几桥赠陈教授敏松树连檐翠色多湖南春水澹生波贡家旧宅云林在明月满船听櫂歌赠白纻山菴道人杨𤣥中四望亭前姑熟溪道人种玉住山西古松数株秋满屋青鸟月明时一啼徳兴山中树头飞翠湿空蒙茅屋鸡鸣霜涧东好借吴兴唐棣笔画图传我是仙翁铜陵寄刘知府双尊特为故人将江路风涛忽渺茫坐对铜官不同饮马蹄明日又泾阳早发分宜县夜半荒鸡鸣逺村板桥斜出县西门征人衣上霜如雪犹未曽承国士恩夏煜煜字允中金陵人太祖下金陵辟为行省博士调浙东分省哀孙炎垂老戎马间相知复何有幼与孙炎交于今俱白首炎也雅好诗落魄惟耽酒醉中有神助不放持杯手才豪不受羁焉肯事田畞精勤脱颖出盘错迎刃剖浪迹帝王州结交英侠薮喈喈朝阳桐濯濯新春栁南北暗兵尘妖星下天狗我皇入金陵一见颜色厚髙谈天下计响若洪钟叩即拜丞相掾奉身事明后再分太守符兼绾都官绶括苍实重地豺虎白日吼皇曰汝孙炎其徃总制某再拜谢不敏宠命敢虚受一年风俗淳二年民物阜三年逺人归上表请官守文章曹刘亚政事龚黄右旧嵗过金华与炎适相偶寒灯夜半花春盘雪中韭终宴竟忘疲落月斜半卣临分各上马揽辔复立久为言有小女离家方襁负今来已五周见父能认否未必到家期封书附姑舅置书箧笥间才隔两月后墨色尚未干语音犹在口胡为内变生哭我平生友复恐是梦中仰天当戸牖斗柄昬建辰月魄夕在酉乃知真死矣恸哭吞声㖃复闻遇害时扞刀落双肘奋怒髪冲冠大骂血漂臼维时东南天彗出芒如帚滛滛苦雨愁晔晔惊电走魂兮早归来空山不可狃我过孰与规我病谁云灸春酒酿蔷薇奠子坟山㟝西京七叶貂零落成草莽既有千载名焉用百年夀峩峩冯公巖与子同不朽熊鼎鼎字伯颖临川人吴元年徴授中书博士迁起居注出为浙江按察司佥事改山东副使拜晋王右傅除参军授岐宁卫经歴召还至西凉为朶儿只把所害敇𦵏之黄羊川上已日浴温泉骊山宫殿鎻温泉天宝遗踪故宛然绣谷春融丹井火金波月满鑑池莲玉颜承宠専恩泽翠辇来游惜暮年我亦逢时修禊事白头空负丽人天李应荣应荣字显道东阳人元末平江路教授同章溢谒太祖于军门留参戎务以说降方国珍累官尚寳少卿奉使涂中作驱车出东郭逺上天台城峰髙插霄起屹立如廻屏前涂在云杪仿彿秋蛇行俯视万壑底涧水嘈嘈鸣恍然心目眩几欲堕危峥况兼风雨至泥滑如饴饧一歩三退缩战慄若履氷仆夫屡颠踬行者难为情神武恢疆宇垂念及生灵俾将诚信辞以息东南兵藐焉一小子敢不来趋承刘驷驷字宗道龙谿人洪武初仓攒以秀才徴试第一拜左都御史后坐事徙滇有爱礼先生集感兴浮屠日以兴平地生棘刺大道为之荒圣门为之蔽嗟哉末俗流每每谓之是观古圣贤人颦蹙多因尔蹇予鲁且蒙奚为生此世发愤逐前修质弱安能至圣道虽云逺戮力应可致丁麟麟字彦祥海盐人洪武乙丑进士除给事中改御史坐法死西湖竹枝词涌金门外春水多卖鱼船子小于梭三三两两唱歌去惊起鸳鸯飞奈何曹介介字子直永嘉人洪武中监察御史金碧山水图唐朝以来画金碧小李将军称絶竒流传所见恨不广真蹟徃徃人间稀此景何人之所作老眼挼挲㸔宛若羣峰削翠撑晴霄一水流银出丹壑初疑武陵溪桑麻夹岸花枝低渔郎昔日访竒处回首但见苍烟迷又疑天台山桃花流水非尘寰仙人刘阮采药去虹桥一断难跻攀我生胡为在尘市一见青山心独喜拂衣便欲归故乡髙卧溪堂㸔云起觞我酒絃我琴髙山流水谁知音许伯旅伯旅字廷慎黄巖人洪武中官刑科给事中有介石稾画马曹韩画马久絶笔近代状者多驽骀毫端不得千古意孰识世有真龙媒图中此马何所似人言昔产余吾水一闻髙价倾千金更觉雄心少千里双瞳烁电筋权竒索不可繋何言笞变化应随霹雳去死生或与英雄期涓人买骨吁可怪汉武劳师动横溃岂知神物在人间骊黄迥出天机外我生爱马癖莫医眼见画图神欲飞荥河真种当可致西扳弱水扶桑归吴去疾去疾字去疾安庆人给事中春日雨中示友人二月已过三月临茅堂寂寥长书隂梅花白白落已尽杨栁青青浑未深何日新晴出山郭及时行乐称春心应须载酒穷幽赏烂醉扶肩过竹林陶谊谊字汉生天台人官员外郎山居烟萝寂寂䕃柴扉路入苍苔一径微江燕定巢来自熟巖花结子落还稀修琴有制先钞谱沽酒无钱更典衣采药山童终日去夜深常与鹤同归张适适字子宜长洲人洪武初以秀才举擢工部都水郎中以病免后复举明经授广西理问歴滇池鱼课宣课二司大使卒于官有甘白先生集雨中对斋前杨栁赋杨之枝二章杨之枝我不如子无知我心之忧曷其已而杨之花我不如子无家我心之忧曷其有涯拟古我马既已秣我车亦已膏游子志逺行岂惮终夜劳海水自言深泰山自言髙去去渉长道歳月疾如埽譬彼风中花衰谢不复好惟有惓惓懐日夕不离抱别张训导近识张夫子情深似故知何须鸡黍约已有鹿门期此别五千里且论三百诗舟行在明发云树渺相思对雨住近南塘栁葢扉凉风送雨薄絺衣檐花暗应邻舂下沙鸟明随估舶飞蜗篆登牀延笔格燕泥上壁汚琴徽苍苔駮石林间路一月春隂客到稀山中春尽萝磴松巖百折斜清溪窈窕有人家树深风送还山鹤石上泉流出洞花就竹编篱防早笋当牕出火焙新茶门前过涧﨑岖路安得能来长者车题山水小帧秋林雨过云犹湿緑莎亭子小于笠渔榔欲来犹未来隔隄惊起双谿翠岫楼台圗巖下楼台拥翠霞千章嘉树䕃牕纱曲䦨干外东风急人隔珠帘㸔落花题画巻青山歴歴树重重寺在云深第几峰比屋人家西崦下夕阳长听讲时钟过朱卿宅鎻却城东燕子楼荒村漂泊几春秋如今占断沙河曲更嬾全家上小舟杨彛彛字宗彛余姚人洪武中以人才举为沔阳仓副使迁都察院司狱调长泰主簿以献诗擢吏部考功主事谪居滇南有凤台贵竹东屯南游诸稾霅溪翁山居图门前野水可通渔云里草楼方着书好山谁临北苑画断桥我忆西湖居尘埃自着鸥鹭外霜露正当鸿鴈初为报秋风揺落早梅花消息近何如南城偶题城南好山何太幽人家对门溪水流春禽啼树野花落雪瀑挂厓岚翠浮长鑱自可斸灵药短笻何必寻丹丘一声清啸暮天碧松顶月明人倚楼戈镐镐字仲京镇江人洪武初征士官礼部主事有凤台集题野塘秋景芙蓉秋色满银塘白鹭双飞下晚凉记得采莲㸔越女醉骑骄马触垂杨范准准字平仲休宁人洪武中举明经官至工部主事有韲瓮西游何陋轩诸稾松萝谷寻幽兴未涯窈窕入深谷长松生昼寒香萝蔓春緑緜緜石上葛冉冉篱下菊樵子时相逢和歌自成曲吾将从杖屦题诗满青竹朱逢吉逢吉字以贞崇徳人洪武中官大理寺丞寄张世衡文穆公家四世孙清朝今见几人存衣冠入市争投刺风雨读书深闭门坐咏逺山枫叶寺归从新酒杏花村玉湾桥下莓苔路应有征车故辙痕冷谦谦字启敬嘉兴人洪武初太常司协律郎题燕肃山水巻依稀庐岳髙僧舍仿彿商山隐者家我亦抱琴来谷口白云深处拾松花桂慎慎字宗敬慈溪人洪武中官中书舎人谪戍云南临安府登太华山寺昆明池上古招提楼阁参差近碧鸡为爱白云分半榻却随明月过双溪风前松子当牕落雨后苔衣拂石题如此清幽好栖泊为谁又度涧桥西朱芾芾字孟辨以字行松江华亭人洪武初征授翰林编修改中书舎人赋得秦淮送宋仲珩春涨晓沄沄空明澹孤屿中流送行舟緑波渺南浦鸥从青镜下人立沧溟语素濲漾凉飈员纹散疎雨桃叶懐旧题后庭歌弔古因之寄离情前洲采芳杜宋璲璲字仲珩浦江人学士濂仲子洪武九年召为中书舎人寄章允载兼简项思复忆昔别京畿与子寓官廨一见即相驩不翅旧交快维时因道涂驱车久行迈忽逢弛担初欣若身脱械握手坐氍毹软语慰疲惫情投比黏胶意惬甚搔疥项君数过予滞下喜方瘥三人互谈噱何殊合纠繣骖镳出㳺衍古蹟探竒怪路入青莲宫驻足听梵呗薄晚始旋邸倾倒形忘瘵周详论书谱从容说诗𣲖凡习尚浮华遗音日已坏作者固緐伙咸韶混夷韎澜倒并波随畴能捄危败顾予樗散材频年处卑隘枘凿乖方员甘遭世俗卖人将竞嘲讥子乃敦教诫苦言加箴规黙黙使心解酒酣示新篇辞源极滂湃却类任公子投竿下羣犗应知艺嘉禾薅治絶稊稗读之神骇惊秋蛩罢嘶喝政图借薰陶别还隔遥界欲叩寝食安但复占爻卦浦汭守衡茅无从豁蒙瞶譬诸铁在炉伊谁鼓风鞴况乃患沉疴躯命犹纎芥侵寻阅暑寒孱弱乏刚夬精神尽凋耗靣目多肿䵳布衾暖阁眠药贴晴檐晒年来获告瘳书斋仍埽洒猨鹤亦争庆似索烟霞债缀赋咏雕虫攻篆学垂薤有时看飞泉四山寂无㕦思取古遗经一览适炙嘬兰膏继日晷矻矻警昏懈视已常欿然进业慙质䪥志须成丝枲未能脱菅蒯笃信宴安中懐毒剧蜂虿蚤暮自深省此语谅非躗近闻子亦归亲朋乐情话千里感遗书殷勤持一介而翁幸康彊愧缺牀下拜执简立台端百壬不敢道逺竟莫前动若飞翮铩嵗月无停辀季秋倐已届篱菊傍云肥江山日如画轩车几时来夜雨一灯挂明徳正可崇相期各云劢史靖可靖可鄞县人中书舎人送宋学士君王亲为计归程几日携家出凤城江上春来有风浪扁舟好向里河行谷宏宏闽人中书舎人行经华隂崔嵬太华出云中积翠遥连渭水东秋色万家连逺塞暮烟一带遶离宫秦关日落行人少汉畤天隂古殿空寂寞武皇廵幸处祠郊木叶起秋风陈潜夫潜夫字振祖钱塘人官国子监学正题安分轩图一自幽栖白板扉略无尘梦到轻肥摩挲老眼临书巻抖擞闲身称布衣风竹翠廽琴响近雨苔青满屐痕稀客来况说云山好处处春苖长蕨薇莫士安士安名伋以字行更字维恭归安人洪武初为府学教授迁知黄冈县事入为国子助教洪武丁丑春题王叔明湖山清晓图青山屏列水涯畔白云练绕山腰半分明晓色澄素秋颠倒湖光接银汉江霞灭尽海暾生巴雪销多沔氷泮岌嶪巅崖髙莫梯回合源泉净堪盥天逺匡庐秋杳冥雨足沅湘春瀚漫浓于蓝汁可染衣赭若童颠未加冠盘谷缭通百折深缑岭危撑半空断涧桥䕃合踏新凉渚阁香凝坐平旦短屐扶藜野兴浓轻舠聚网波纹散南湾农邻犹闭关西崦人家未炊爨僧寺楼台松满林渔屋轩牕栁遮岸陶令秫田谁为耕邵侯𤓰地亲将灌种桃莫问武陵津采芝偶得商于伴书封鴈帛感苏卿鲙斫鲈丝羡张翰濯缨欲待沧浪清挽衣空歌白石烂树树巖花岚雾重叶叶汀蒲水风乱蛱蝶暖依芳草飞鹧鸪晴入丛篁唤荇藻翻容避钓鱼杉柟不借寻巢鹳壁帙芸枯粉螙生岫幌藤穿苍鼠窜翠堕梧桐借翦圭羃结丝萝爱垂幔米家尚存书画船吴绫不减锦绣段人来西北淹壮游地拥东南隔竒观标灵显秀环故居汎影浮晖在吟案谁能髙深故不兢我为登临每无惮当时对景真仿彿遶次围阑旧凝翫丹青物色眼停瞬铁石心肠颜为汗踪迹顿忘今昔非记忆方惊嵗年换半生自笑不归去两足其如有羁绊泉石膏肓百虑増尘土心胷一朝澣湖山如此慰相思天地茫然寄长叹李曅曅字宗表钱塘人洪武初国子助教有草阁集古诗吾观诗三百岂徒正而葩其言本情性反覆成咏嗟二南乃其端列国多滛鼃洋洋雅与颂制作功尤嘉善者固敦厚恶者亦纷挐圣人示我要蔽以思无邪菜圃为邻畜所残孟甞久不作吾徒食无鱼长斋坐清昼赖此田中蔬仆夫勤灌漑引水通沟渠青青日已长尽是辛苦余封豕从何来洊食良可吁一残枝蔓伤再则根柢除遂令苍翠场转盼成空虚嗟我在羇旅草野聊暂居惜无専戮权怅望徒踟蹰踟蹰将奈何屏弃犂与鉏学圃圣所鄙且读窗下书发双溪峩峩金华城行李何淹留闰十月初吉始能具扁舟辉辉晴旭升莽莽寒烟收篙师戒晨发浩啸当中流挥手谢送者此行实夷犹昔为山林居今作江海游抚心媿麋鹿放迹同凫鸥丈夫旣许国生理焉得谋功成才拂衣庻以追前修泊鹭鸶湾朝辞婺女城暮泊鹭鸶湾鹭鸶暝不见但闻水潺潺水声日西流客子何时还长风吹征衣惨澹生愁颜息滩息滩复息滩逆上如登天舟行势龃龉百丈不可牵人持白木篙左右拄两肩倒缘凌风樯俯贴冲波船分寸累丈尺始能就其颠回顾望来者相去一丈悬我生匪利渉坦易性所便因之戒行险庻兹逺游篇嘉禾晨发嘉禾城晴日舒我颜水深野岸濶驿古秋花斑回头指㸃中已过三塔湾少年所游地头白今始还沙鸥喜我还来徃清波间愿为忘机翁与尔俱投闲遣疟鬼汝本颛顼子变化逃其形胡不肖厥祖骑龙升帝青而为疟鬼徒屑屑居沧溟复游人间世所在行威灵坐令命蹇子狼狈汝所丁其寒谁致然其热孰使令凄凄挟絮纩喘喘思风亭肉黄靣亦皱呻吟不可听巫师用桃茢医师进猪令汝党固蟠结百萟无一宁嗟汝圣王裔区区独伶俜迁居迺令徳肆虐非常经我今赋新诗送尔扬归舲东方有苍龙鼓腹生雷霆西方有白虎利口惟膻腥赤鸟司南方丹砂耀修翎𤣥武在北门闪目光荧荧四方汝无徃恐汝罹天刑汝宜返故乡寒泉肃泠泠緑荷以为衣丹霞以为扃珠帘水晶幌贝阙琉璃屏飘飘曵鸾旗洋洋下云軿速行如风火昼夜不可停从此勿回首一去三千龄墨梅乌不涅而黔鹄不浴而白其类虽有殊各以见真色画师亦何心变幻随世惑展图对梅花为尔心恻恻言懐今日忽不乐少为川上游童冠相追随衣服纷好修纡徐既就坂﨑岖亦经丘是时鸣雨余气候如清秋嗒然拄孤藤听此涓涓流徃者既云迈来者无时休周流信无滞至乐常悠悠俗士勿与言永为智者谋逃难四郊日多垒劳生信干坤朝来有警急铁骑如云屯贱子心实忧焉能守荒村唿儿戒行李一饭同出门路逢逃难人纷纷亦来奔或扶爷与孃或挈子与孙十歩九颠踬欲哭声复吞间道徃方巖前后相豗喧牛羊亦随逐飞桥为之翻我行已巖顶我仆犹巖根脣干吻亦燥何处浊酒樽兹巖既云险况有灵祠存栖迟且茅屋生理安得论俯视西北隅杀气犹昬昬寄太平诸友昨日东风吹雨过正值山斋罢书课无官可守真自得有酒不饮谁能那此时况当春夏交緑尽园林安敢唾出泥已夸篱笋嫩入馔颇忆溪鱼大花间紫骝来几匹叶底黄鹂鸣两个桃巖诸公多俊才逺来相就同赓和野人拟作韦曲游诸公忍复东山卧谁谓更深雨复作到晓打牕惊梦破宁愁乌帽颠风吹尚恐蜡屐春泥涴拈毫惆怅题我诗天晴更为斯文贺赠地理逺碧山涧东瀍西曽卜洛定之方中楚宫作当时相宅论隂阳犹未经营到冥漠后来注意马鬛封某丘某水寻灵踪封侯作相在顷刻芒鞵踏遍青芙蓉逺师本有降龙技随处㸔山逐龙势金华一郡凡㡬家屡见牛眠得佳地我家近住东屏山时与逺师相徃还青囊和月挂松树且酌羙酒开心颜我闻金陵帝王宅虎踞龙蟠出竒特逺师飞钖宜一游归来説与渔樵流踏车行南岸北岸声咿哑东邻西邻踏水车车轮风生雷转轴平地雪寒生浪花借问老农何太苦低头欲语还咨嗟前月有雨田未耘非其种者纷如麻县吏捉人应差役令严岂得营私家况当今日滴雨无陂塘之水争喧譁虽如抱瓮沃焦釜蹄涔岂足供泥沙语罢踏车车转急田水何如汗流湿老妻贷谷犹未归力疾无奈吞声泣喜雨行五日不雨中禾焦十日不雨晚禾死农夫田父心烦劳桔槔搰搰徒为尔俄然云起从西北一片飞来头上黑六丁雷斧开天关不尽天瓢泻甘泽沛如万顷之银潢疾如江汉流汤汤怒如乖龙腾变化飒如白帝行秋光在坑满坑谷满谷此雨何如雨珠玉瓯寠污邪无复分但见芃芃稻花熟东家老翁賖酒劝西家女儿卖钗钏青黄未接浑未忧屈指丰年眼中见我歌不独如元丰我歌直与康衢同此身愿作饭牛翁耕田凿井尧无功呜唿耕田凿井尧无功诞日醉吟先生今年五十一两鬓虽斑眼如漆挑灯终夜何曽眠细字蝇头㸔书帙既不能握兰起草趋明光又不能搴旗斩将赴敌塲布衣十载困江海空有峥嵘磊落惊世之文章近来结屋翠峰下白云遶屋㸔如画王侯卿相不到门自与农夫作邻舎螘浮缸靣新酒浑清晨上夀谁称尊阿儿拜前女拜后此乐欣欣难具论盘餐照眼复何有出瓮黄韲间青韭山田放豚初告腯泼刺鲜鱼贯霜栁须㬰剥剥啄啄叩门声擕肴载酒来诸生陶然洗琖复更酌百川一吸如长鲸我醉欲眠卿且去谪仙未得其中趣玉山虽倒嗔人扶染笔从容赋长句我不愿二十四考为中书我不愿千二百嵗崆峒居但愿百年三万六千日日日醉吟欢有余北上行送周士约停君铁如意饮我金叵罗我有北上行起舞为君歌念此北上乐君行莫蹉跎披云登太行敲氷渡黄河黄河连天与天碧织女大笑投银梭红云暖光开玉阙流星煌煌夹明月箫韶之音下紫清太液恩波流不竭去年前席召贾生今年上书荐祢衡鹏搏虎变不可测布衣谈笑为公卿为公卿吾道昌丈夫壮游须帝乡红颜才子青云郎文光照曜宫锦裳紫骝马肥金鞍光莲花匣出三尺霜黄金台髙天中央紫琳作佩声锵锵圣主恩深夸陶唐好贤不数燕昭王北上行君莫忘九鸶图何人水墨开毫素白日晴牕起烟雾强将醉眼窥微茫乃见江南九秋鹭两只长鸣一只飞两只共啄菰米肥其余四只梦洲渚黄芦白苇相因依我家曽住苕川上緑蓑披雨听渔唱西塞山边今有无桃花流水应新涨别来㡬载栖林峦身欲奋飞无羽翰巻图髙咏风漠漠忆尔矶头青钓竿胡将军歌胡将军邦之良武之豪身长八尺靣如铁敌人见之凛凛生寒毛忆昨辛夘嵗九州沸鲸涛苍生日涂炭唿天雨泣何嗷嗷吴王气宇真天人手提秋水三尺之豪曹貔貅万灶㑹滁上左右环列俱贤髦将军谒辕门开口谈六韬为王之爪牙出入行阵躬鞬櫜疾如风雨飞千艘王命胡将军蝥弧蝥弧尔所操义声西来动白日电光闪烁揺旌旄金陵宣城不日得徽州严郡随风逃洞兵三万余刃鞘弓藏弢灵旗却指金华城父老争先持酒羔喉衿闽楚信州地将军又为殚力营城壕乃从元戎上台鼎横金拖紫独立青云髙将军未下车民庶忧忉忉将军既下车所犯无秋毫健儿不敢忤民意酷吏不敢民膏男儿务农耕妇女勤蚕缫将军为之垣墉使民厚民适自乐将军劳兜鍪貂蝉本无异拟变方召爲䕫皋呜唿壬寅春二月肘腋祸所遭三军尽踯躅万姓皆号咷朝廷闻之为痛惜遣中使降丹诏遂有光禄大夫越国之崇褒有庙有庙依巖㟼春秋二时祠太牢吹笙鼓瑟兼伐鼛玉杯春酒酾蒲萄画梁文栱倍煇赫焚香仿彿来蔒蒿英姿飒爽毛髪竖隂风吹动团花袍殿前近侍扪锦绦壁上先驱腰寳刀出师或衔枚班师或鸣鼗将军虽死有余乐魂魄上与星辰遨有子有子如将军志欲与国除腥臊邻敌侵我疆勇㨗如飞猱奋身与之战以一当百战已鏖将军隂兵实助之似闻人马声嘈嘈敌惊灵火徧原野如中羽镞相唿号我来祠下谒遗像秋林叶落风萧骚雄文大字纪颠末翠珉已载黄金鳌呜唿胡将军生为名臣死庙食劝忠之作吾其叨题烟波叠嶂图忆昨扁舟上南斗顺风㸔山如马走前山在眼后山失紫翠缤纷落吾手当年见山如画图画图得似当年无临轩把玩笑絶倒蚤觉诗思生江湖江风萧萧烟水暮尽是渔翁钓鱼处安得身轻如白鸥江上飞来又飞去题胡济源听泉楼冷泉亭子深且幽我昔杖履曽追游山中正当朝雨霁坐听泉水涓涓流初如松风洒万壑忽如仙珮锵鸣璆又如蛟龙起潭窟霹雳闪电摧林丘黄猨抱子挂秋影良久不下声啾啾是时同行四五人相对毛髪寒飕飗乃知福地难久住却载酒壶登綵舟故乡一别几十载江湖浪迹如沙鸥风尘澒洞箭满眼欲归洗耳嗟何由飞来山色入我梦碧松丹桂枝相樛每逢泉石必宿留题诗感慨无时休胡公亦是听泉者胸次磊落非常俦何当暇日登君楼与君作记楼上头题钟馗移家图緑袍进士掀怒髥饥来嚼鬼如蜜甜酸风苦雨搅白日移家欲徃山隂尖随兄小妹脸抹漆眼光射人珠的皪鬼奴鬼妾千万形蟹怪猫妖最萧瑟势能使鬼鬼不违髑髅在后嗤钟馗英雄如山堆白骨莫倚区区手中笏青山白云图若有若无青山之嶙峋欲断不断白云之氤氲徃徃何人得此意髙公彦敬下笔艺絶伦我歌紫芝白云里白云却向青山起裁云为我衣推山作我几松花酿酒三千石醉后髙歌歌未已歌罢仰天笑此乐人中仙心揺赤城霞目断苍梧烟左执容成袂右拍洪厓肩五云之佩何翩翩乗风欲徃蓬莱巅蓬莱巅渺何处金银楼台隔烟雾青鸟衔书海上来千嵗胡麻欲成树怅不徃兮心茫茫云浩浩兮山苍苍人间亦自有真乐还君之图兮赠君青山白云作题五马图开元四十万匹马谁是超然出羣者曹韩笔力非不工须信真龙最难写真龙只有拳毛騧太宗骑此开唐家雄姿勐气世无敌当年识者久叹嗟吴兴公子画五匹满眼风云起萧瑟一匹玉花啮且骄一匹飞黄甚飘逸駮文殊者一匹䧺一匹紫电奔长虹中央正立一匹胡青骢遂令四马皆下风想见承华春苜蓿此马由来字天育殷红盘袍帽纹縠奚官杖策来监牧花萼楼前风日迟五王宴罢何逶迤乃知画师用心苦俟我落笔题新诗送胡季诚北上杭州从士真文儒乃是丹山九苞之凤雏春风葳蕤开玉树明月皎洁涵氷壶伊昔跨马游京都翩翩采服亲庭趋太常博士衆所敬仪表自与常人殊呜唿耆旧今已无空余故宅临东湖嗟余避地颇相见不得再见成长吁山中六月火云热多君为我来肩舆衣冠如覩太常靣令我旧事怀姑胥唿儿出为佳客拜遣仆徃问香醪沽黄鸡啄黍或可饷青韭翦雨时堪须夜深秉烛忘梦寐脱巾且挂长松株酒酣慷慨肝胆露驾言欲问青云涂飘然挂席上北斗海涛日出扶金乌觚稜翘首天咫尺五云深处陈嘉谟先公余泽犹未已青氊故物还须㬰青氊故物还须㬰此行善保千金躯题陈世恭所藏山水图歌米公老手无人继从此干坤少清气画师落笔颇似之素练曲折开秋意上有青山万叠之嶙峋下有白云千顷之氤氲丹枫翠柏森左右年深乃成十抱文白石坡头野亭小一叶渔舟荡清晓对岸想像㤀机翁坐石苍苔谈未了我尝四载客京华每见画图成叹嗟垂老归来爱幽独欲借云根半间屋题南山献夀图将军落笔怪且雄能写嵯峨崒嵂万仞之竒峰糢煳犹含太古色惨澹颇带清秋容俨如蓬莱三山翠且重又如庐山五老削出金芙蓉千盘万转不可测怳忽云气随飞龙下有泶灂之流泉上有偃蹇之长松松根羽人颜色好抱膝盘陀事幽讨云是南极天边之寿星遨游先天后天老被以青霞裘䕃以白羽葆龟游緑沼沉沧波鹿放苍厓食瑶草有鹤有鹤飞且鸣雪衣丹鼎随风轻两鹤飘然入紫清一鹤独立和以箫韶声手拈双青童载以白玉笙上朝三十六帝京五云仙乐来相迎玉女投壶其声铮铮白兔擣药使人长生胡君欣得之喜气何盈盈是时七月凉风生君来饮我黄金觥酒酣再拜求我歌须㬰落笔雷霆轰五岳为之动三江为之倾此图足为仁者寿题以南山献寿之佳名胡君胡君宜爱惜我歌歌罢千金值挂向髙堂雪色壁夜夜虹光射天赤煮豆酌白酒歌煮豆酌白酒豆肥酒气温相对二三子其乐难具论君不见晓来雨过东家村丛丛豆荚生篱根阿翁提篮跣双足采摘采摘唿诸孙归来笑指老瓦盆酒波犹带新糟浑田家酒具如洼樽一盌入口春无痕两盌三盌鲸涛奔四盌五盌和江吞须㬰饮至百十盌眼花耳热低干坤忆昨豺虎如云屯旌旗满目烟尘昏杀人如麻血成海十室九家无一存大臣自合死社稷况叨厚禄承君恩近闻省府日筵宴椎牛宰马齐崑崙吾徒布衣在草野忧心恻恻怀至尊呜唿萧艾满城邑馨香不数兰与荪唿童煮豆复进酒唿儿为我关柴门王子约双钩竹歌王君金华人画竹夸当代此竹乃是钩勒之所为坐上千人万人爱爱君为人清拔俗兴来踏遍篔筜谷笼籦桃枝纷入眼笆篻常经目往年曽见吴门道士张溪云归晚轩中事幽独有时不作山水图戏拈银毫书此竹王君笔法乃过之比似张生更神速王君写竹能写形脱略粉墨辞丹青或如金错刀或如铁钩鏁或如银幡寳胜之飘飖或若金节羽衣之婀娜或如白凤尾或若苍龙漦天机逞其妙形状何瑰竒唐时亦有萧协律所至清风起萧瑟眼昏手颤艺转工一十五茎称絶笔宋时亦有文湖州画竹人推第一流能令万箨起厓谷出墻之梢为最优东坡作竹短而瘠别试茏葱在林僻玉堂多暇图一枝复有小坡能画石前元作者李仲賔琅玕卓立无纎尘蓟丘家世不易得父子相传俱絶伦吴兴学士赵公子飞白之石谁能比水晶宫中春日长移得蓝枝落忩几后来又有柯丹丘大叶长梢动冕旒天颜有喜频赐予晚节衰飒江湖秋诸公画竹工画影隔帘仿彿潇湘景我欲鼓柁游潇湘碧云万顷浮天光羙人娟娟隔秋水欲来不来空断肠我来乘风发清啸扁舟直过湘妃庙中流鼓瑟声铿锵和取湖南竹枝调何如曩昔行李游京都故人为我共作翠竹红梅圗原父写梅君画竹价重已压青珊瑚挂在成均之左庑交游轩冕观如堵天上归来十二年柴扉草阁荒山田此君风节还依然王君王君聴我语我歌长歌君起舞花溪水接双溪长与君百里遥相望不如坐君西郊之草堂歙坑旧砚椭而苍鹅溪素练雪色光风晴老嫩任君写无使古人専擅场次何赞府游夀山诗韵我昔手持緑玉杖徧观夀山寺外崒嵂之竒峰天风吹我衣云气盪我胸峰形峙为五烟霞有路遥相通横秋双涧桥影枕寒潭空上有欲落不落之怪石下有半枯半活之欹松一峰凌紫霄曙色何曈昽金鸡唤醒海底日絶顶尚有苍凉踪一峰翠氤氲怳如武陵之景迷西东山泉春雨余流出桃花红左右一峰若覆釜气蒸云雾秀所钟西㸔瀑泉吼飞雪乃有一峯迥出倒挂虹影于晴穹一峰后顾复何似赑屃俨若蟠蛟龙输青献翠千万状并视培塿夸豪雄香炉紫烟逺莫致庐山谩诧金芙蓉伊昔当年紫阳翁二三贤俊题名同嗟予寥落生苦晚不得亲陪杖履游其中兜率台髙花雨蒙金仙趺坐青莲宫何当复约哦松公灵巖石室幽絶处笑挥白玉麈尾尽日相过从章三益匡山行仙人休吹紫鸾笙聴我一曲匡山行青莲居士读书处至今石室丹霞明龙泉西南百余里四靣峥嵘翠峰起先生结菴当画图正与匡山景相似屋前屋后皆种松坐㸔百尺苍精龙苔皮深含霜雪古铁榦返走风云从一亭下浸苍波冷缥缈烟云成万顷中有神鱼长比人翠鬐翻动玻瓈影一亭上与浮云齐赤阑干外青天低分明投壶笑玉女仿彿出海闻金鸡东南一亭隠林樾地位清髙隔炎热人间赤日如火流疎簟琅玕自苍雪最其秀者环中亭周遭万朶芙蓉青朝来爽气落吾袂萝风吹日天冥冥鹤怨猨惊归未得绣衣今作青云客故山回首五情揺归梦时时到寒碧自古山林钟鼎同先生况有前贤风少待功成拂衣去入门依旧山花红雨过许叔大山雨霑衣湿江云渡水寒也应如杜甫曽此过苏端緑蚁春浆瓮青丝野菜盘平居谢拘束与子罄相驩红梅满林红雪影毶毶夜静和春浸碧潭却忆骑驴二三月杏花小雨㸔江南暮归山腰小路曲如蛇薄暮疎疎雨润沙醉里亦知春色老西风开遍木棉花明诗综巻十三明诗综卷十四钦定四库全书明诗综巻十四翰林院检讨朱彛尊编管讷讷字时敏松江华亭人洪武中征拜楚府纪善陞左长史乞致仕王请命于朝留居本国禄之终身有秋香百咏蚓窍还乡纪行等集听松楼为国学林敬伯赋凉飈度中林长松发清响震荡出巖峦萧骚纳天壤初疑繁絃作复讶惊涛上倐尔若崩奔悠然亦平广大音本无声至理奚有象复动阳始生姤静隂已徃逹人居髙明㑹兹适真飬心静听转聪虚屏神逾爽岂彼㕓市间啾啾局尘坱好招陶隠居山中一清赏和陆伴读闿过梅根江行惬素懐遐览匪游冶开篷望九华隠隠白云下素波明逺川青天入平野烟树澹欲无风泉断还泻因知渼陂舟差胜习池马斯游乐未央我辈胡为者和吴教授晚泊大信阻风楼船遡流上髙帆阻长风大江浩无际一气何鸿蒙囬望天门山峩峩相长雄洪涛走其下屹立西与东不有浮海叹岂无济川功大鹏度寥廓斥鷃守卑丛物理固有定世事徒匆匆张灯启华筵一笑杯酒中晓起真馆晓晴初官清逺尘俗怡然对简编庶矣㤀荣辱遥峰拥归云髙城澹微旭落尽冬青花江南雨新足写懐朝回憇公馆残阳坐来暝疎雨过髙林华泉出东岭流光晨复晡朱颜岂吾永故园归何时悠悠发深省二隠圗溪上放舟廻山中负薪暇一笑偶相逢于焉遂清话宁知有秦晋况复论王覇回首总忘机青山夕阳下从征古州蛮廻涂纪驿王程不敢缓四日下辰阳古木将军庙春波使者航城依山势险江纳雨声长莫上观澜阁伤心在异乡右怡溶曹公兵败处今识在嘉鱼赤壁三分后乌林百战余桥浮春渡阔舟泊夜江虚千古英雄事悲凉太史书右石头口桃花江上驿春水卖新鱼满尺银堪比千鳞锦不如因歌悲客里毎食感王余江海亲朋少谁传一纸书右鱼山铜爵妓铜爵髙台上西陵古墓边君恩徒自重妾貌竟谁怜羞掩歌时扇愁登舞后筵惟余漳浦月三五夜空圆答友雨中见寄雨声连晓夕牢落闭幽扉屋漏频移榻江寒更觅衣野乌饥自下水鸟湿还飞尔亦忘机日终同理钓矶郊居移家虽偪侧只此足幽居茅屋三间小春田十畞余人来论稼穑自学把犂鉏东舍催租急烹鸡酌小胥姚氏野春堂野外茅堂不掩扉堂前风日㪚晴霏棃花门巷清明近春水池塘燕子飞毎约隣翁同社饮更从田畯劝农归明朝我亦寻春去小试东风白苎衣答吴髙士见寄青鞵布韈木棉裘合是山中隠者流举世可无刘越石荐贤谁是吕婆楼秋风泖蟹年年上春水沙鸥日日浮好为携琴并载酒三髙祠下放扁舟送泸州判官孙彦博新除贰守向泸川西上长江万里船行李莫辞为客逺判花政喜得君贤官盐嵗汲千家井火米时収五月田缓带从容有佳兴寄诗细写薛涛牋寒食三月东风大放颠今年为客倍凄然杏花时莭偏听雨寒食人家不禁烟千里故乡愁共逺一春白日梦相牵天涯草色青青处祗忆千山墓下田对雪半年南国不雨落一夕北风吹雪来城中米价政尔贵江上梅花空自开骑驴朝士晓未出射虎将军夜不廻寒斋独坐更愁絶饥乌下啄青莓苔题陆二阖墨梅青禽枝上月如霜梦觉罗浮欲断肠却忆故园池馆里看花一月不烧香墨窗为越人赵撝谦赋女娲立极断鳌足羲画之先无刻木始观鸟迹制文字夜鬼哭天天雨粟篆隶变化生八分行草复作何纷纷六书古制既茫昧载籍况遭秦火焚后之作者不可数形声寥寥眇千古更论得法神妙间自信临池心独苦君居于越文献邦家藏金石书满窗磨穿青州老未已万斛巨鼎畴能扛吴兴宗人已物故浙河东西谁独歩君今有志继絶学砥柱中流见孤注剡溪百畨氷雪光𤣥霞一斗松煤香满堂賔客看挥洒风雨飒飒龙鸾翔我嗟涂鸦手如棘屡欲从君问竒画君还许我载酒来我捧千钟劳君笔稼村赠乡人孙原璘我家三里汀前住茅堂政近桃花渚学经不明欲归耕佃得官田廿余畆有书尽卖买农具甘作东屯种田父侯彊既足把犂鉏饷妇犹能载筐筥田中蟊稗日自除墙下蚕桑春可取秋风禾黍既登场冬日鸡豚复盈圃全家衣食幸余饶老穉那知有辛苦东邻撃鼓送农官西舎烹羊祀田祖且喜征科一事无况是丰年好官府县吏催租不下乡半夜无人打门户官粮输足私债无一村帖然如按堵自信于焉老此身岂谓年来系簮组汩汩黄尘没马头白水青山竟虚负羡君学稼如老农久抱长材隠家墅奉亲菽水喜平安教子书诗识今古我今不蚕亦不耕素餐厚禄知何补几时上疏乞东归白头相寻愿为侣与尔击壤歌尧年五日一风十日雨仝将军歌仝将军壮且武前年去年杀两虎受赐黄金百两归酾酒椎牛宴同伍意气骄矜不可当自谓千人何足数今年搏虎东城下虎亦凭陵肆其怒一抉将军双目睛可怜竟作荒郊土呜唿勇不可恃利不可取汝不侮渠渠敢侮汝不见东海之濵钓鱼父白头龙钟八十五桃花歌次韵答季翔春来㸔花须及早莫待韶光去如埽年年花发看应迟几多狼籍被风吹今年无风亦无雨千树桃花红烂吐香尘绣毂动游人流水琼筵出歌女天气艳阳三月时倚䦨吹彻玉参差百壶送酒莫停饮祗恐落花辞故枝落花飘尽春无迹着意留春花可惜花开花落一畨春与君莫作伤春客㑹须日日醉花前不放闲愁到酒边有花可看酒可饮但愿以此终残年鹰鸡行白日中庭忽风过鹰攫鸡雏半空堕谁家失之无处寻家奴拾得如拳大毛血淋漓殊可伤性命幸脱饥鹰肠山妻叮咛勤餧飤爱䕶真如孤凤皇锦毛渐长双冠耸可爱花隂鬬时勇我虽老馋不尔烹留取年年作雏种春江捕鱼图𤣥真坊中老孙子老去今年不知几緑簑短短仅遮身自小求鱼足生理鱼仓蟹舍小蓬门一带编篱住江涘昨夜青山得雨多门前三尺桃花水大家渔具都上船水面纷然若浮蚁小儿捩舵立船梢老妇供炊在篷底大䋲属网絶中流东船才下西船起须㬰两船相向开来往风波疾如驶前船得鱼先上城后船回篙刺沙觜此賔此主尚杯盘樵青已卧芦花里醒者尚钓醉者眠东去西来随所止不欠官家鱼税钱荣辱从来不干己我家江南山水间烟树参差絶相似作客天涯未得归一见此圗心独喜俸钱几时当买山小筑茅堂三泖尾白头方是谢官时也学渔家从此始少小少小从行伍而今作饮徒博钱寻剧孟买劒问风胡结伴军中戏嗔人醉后扶黄金三万镒誓娶陆家姑独坐独坐茅堂上长吟不下牀乱书堆几席疎雨过陂塘野燕冲帘入江花渡水香应须存晚计次第学耕桑寄淞上友人忆昔都门把臂时殷勤索我送行诗客边頼尔能相慰别后令人有所思芳草暮云愁忽忽落花春雨鬓丝丝东归艇子如堪买定拟寻君淀水湄题王秉正云林清隠青林白谷水云乡隠者深居一草堂百道松泉当戸落四时花雨入帘香门前车马红尘逺座上琴书白日长满目故家风景在不须重画辋川庄题伴读董时贡所藏山水公馆多清暇林泉惬所探人家如谷口风景似江南断径荒深藓崩厓老巨楠鲸波通海去鸟道与云参江艇维晨渚巖扉掩暮岚雨田收赤黍霜圃摘黄柑未筑清风屋先寻白石菴醉来休荷锸老去愿投簮许我闲身在从渠俗虑耽偶然忘世累聊谢望云惭墨兰青草三闾亭下苍梧二女祠前欲采幽芳寄逺月明秋水涓涓送马骏赴京黄鹤矶头上驿船柁楼挝鼓下晴川客行二月棃花后人别东风燕子前赠别草色青青汉水新异乡听雨怕逢春客懐最是今年恶频向东风送故人题画柴门春尽动鸥波树色山光雨后多老去无官长自在醉眠江阁听渔歌吴农四时歌家有田庐泖水东门前九朶翠芙蓉邻翁报我田官至明日花朝候劝农浜北浜南雨一犂隂隂桑柘鹁鸠啼木龙闲挂茅檐下百畆青秧已插齐种得红芒与白籼五风十雨似尧年髙田无旱低田潦多办今年赛社钱林温温字伯恭永嘉人官长史与弟常俱以诗名有栗斋集盘山道中盘山岭头春雨多天台鴈荡云相摩鹧鸪啼入竹林去我行不得君奈何贝翺翺字季翔崇徳人助教琼之子洪武中官楚府纪善有平澹集拟古妾有緑绮琴中含凤皇音不弹黄鹄操试作白头吟河中锦鸳鸯比翼相因依落花随飘风各自东西飞物情有不同贞心以为保春葩折秋霜容华岂尝好芙蓉出緑水见别汚池中白璧荐泥涂乃与瓦砾同妾有五色丝为君制衣裳朝朝勤拂拭夜夜为薫香将心置君腹知君不相忘吴门㑹故人楼文渊忆曾相识自儿童二载云间席砚同深院钞书桐叶雨曲䦨聨句藕花风当时壮气凌诸子今日衰颜对两翁髙卧田园真自乐宦游媿我尚西东张璧璧字景辰陈留人徙华亭洪武初乡举除潞城知县终蜀府典寳横溪扁舟东来歌扣舷四顾云水心茫然蛟龙欲唾光作雾星斗满身如在天打鼓买鱼江雨歇看山濯足溪风颠解衣典取酒一石醉伴忘机鸥鸟眠浦源源字长源无钖人洪武中晋王府引礼舍人有浦舍人集结交行敌国不在逺舟中乃可见炎凉不在时交情乃可知昔作通家好齐言永相保一富有一贫便成行路人相逢不相识薄夫堪叹息我不愿倾北海尊亦不愿书翟公门但愿同心二三子百年无改共生死送贾文学入京春城送别已斜阳花发官亭酒正香逺骑青山江上路新莺细柳禁中墙疎星北阙趋朝早澹月南宫听漏长谁谓贾生年景少独能陈䇿辅君王悼潘处士先生爱酒不忧贫卖药城隅㡬度春夜雨忽销丹灶火秋风偏拂繐帷尘空山送𦵏多遗老片石题名有故人我欲持觞酹丘上野烟芳草谩伤神留别甘露行师秋山松柏正毶毶游子登临酒半酣今夜阿师虽对面明朝江北望江南送友人孤舟春别万花西云淡山清水满溪料得客愁何处是緑隂官舍听莺啼懐湖南周包二山人毎懐周益能歌咏况复包撝善讲论梦绕南湖春草碧夕阳微雨掩柴门陆闿闿字伯阳扬州兴化人楚府伴读江上暮雨荻芦沙上风竹树山头雾疎雨忽新凉惆怅川光暮遥遥孤帆征渺渺沧江渡停櫂问渔人长干㡬程路桂衡衡字孟平仁和人洪武中钱塘儒学训导迁山东建文庚辰授谷府奉祀题萧翼赚兰亭图使星东犯斗牛来猿鸟忘机岂见猜莫笑老僧藏不得昭陵玉匣有时开杜环环字叔循庐陵人晋王府録事题画毎爱江山趣停杯看画频千峰青不断万里碧无垠云树参差晚鸥波浩荡春扁舟何处客飘泊正愁人张绅绅字仲绅一字士行济南人仕明为浙江布政使题画髙树漏疎雨滴沥下银塘美人卷帘坐寳鸭添生香风吹緑荷叶露出双鸳鸯送人赴安庆幕僚舒州城在大江边我昔过之曾系船年丰米谷上街贱日落鱼虾入市鲜山起正当官舍北潮来直到驿楼前知君此去红莲幕民讼无多但昼眠陈约约字博文嘉兴人洪武中官大理寺卿出为山西布政使与弟絅绎缉竝有诗名锦屏赤城多竒峰锦屏亦殊胜不知何仙人遗蹟在幽径松霏洒石牀竹雪堕风磴徘徊对巖花忽送一声磬董纪纪字良史以字行更字述夫上海人洪武初官江西按察佥事有西郊笑端集短歌行山鸟日日唤提壶劝君酒尽须更沽莫计囊中钱有无人生百嵗几时好大是愁多懽乐少朝见花开暮落花昨日朱颜今日老为君起舞为君歌少年不乐奈老何谢肃肃字原功上虞人举明经厯官福建按察佥事有宻菴集马陵行客行忽不乐停车马陵间上有悲风古树之萧瑟下有哀壑流水之峥潺隂深壊道余古雪孱颜两壁堆积铁石面苔封劲箭㾗草头露滴将军血青荧燐火黄昏明唿号木魅啼山精应羞刎颈偿断足此气千载真难平西流沂水东沧海胜负孙龎两安在为提寳劒舞尊前落日云霞射光采蓝智智字明之崇安人明初应荐授广西按察佥事有蓝涧集客建上将归山中留别镏典籖入山愿逺游出山愿早归羁懐苦无悰芳序倐已非弥弥江海流纷纷花絮飞清霜变𤣥髪游尘化缁衣艰危迹易乖少壮心转违云鸿毎独往梁燕当畴依野树滞残雨荒台淡斜晖浩歌緑水曲空拂黄金徽书懐寄示小儿泽昔我南涧来遂谋西园居潇潇桑柘隂下有比屋庐交枝啭黄鸟澄波跃文鱼花香入戸牖草色连阶除衡门闭白日髙咏古人书目送逺山云心游天地初贫贱固可乐富贵将焉如河池县连峰入河池路险猺人村乔木尽参天白日为之昏上有髙石崖下有清水源萧萧篁竹丛落日闻哀猿职当观民风载驱隰与原俯念逺人苦来宣天子恩抚此风景异懐哉惟故园雨黯黯云垂野潇潇雨满林晩山归鸟尽秋草闭门深落叶萧条树空城继续砧烦忧兼独立谁识此时心晓发来賔县宧游同逆旅侵晓逐征途候馆残灯小长江落月孤邻鸡催去马城柝起栖乌物色兼人事悤悤嵗欲徂出云藤驿又出云藤驿扁舟更向东地蒸秋有瘴江濶夜多风旅梦惊啼狖乡心託断鸿天涯看月色不与故园同雨中同孟原佥宪登嘉鱼亭髙阁流莺外荒城驻马前江寒三月雨春老百蛮天折柳悲横笛飞花落钓船干坤总羁旅把酒意茫然王佑佑字子启沂弟洪武三年举教官擢监察御史出为广西按察佥事改知崇庆州有长江万里稾次梧州苍梧平逺水如苔日出官船盪桨开五筦江从南海去九疑山道周来乗槎蜑戸縁流住输粟猺民出峒回圣代分巡方遣使咨询敢惮徧蓬莱荆南舟中寄华容孙景贤故人不见十年余闻就华容早卜居湖上屡停千里櫂岭南不寄一行书别来毎恨知心少老去翻令㑹面疎题句荆南烦去客早春问讯向茅庐彭正徳正徳字伯仁溧阳人明初以荐官福建亷访使西州即事一雨洗空碧江城独倚楼山衔残照没水挟断云流灯影深村夜钟声古寺秋西州旧逰地薄宦此淹留程国儒国儒字邦民歙人徙居徳兴至正进士授余姚州判官摄绍兴録事洪武初知南昌府被逮暴卒有雪厓集越城謡越州城城何髙四十五里之周遭洼地填为基坡垞凿成濠白昼鞭笞夜击坨石民之骨灰民膏越城虽髙越民劳越民劳劳未已我田未耕乂科米忙忙筑城归种禾又恐无米供官科禾苖未青得秋雨城吏打门夜如虎为言雨后新城摧要我荷锸城上来城泥不干不敢回又恐夜半闻惊雷城头一雨城一动越民登髙向天恸民心似与雨有讐天意实谓城无用当年当年天下平天下无贼越无城乃知在徳不在兵信州粮謡信州粮粮何艰十钟一石万里间朝发钱王隄暮过严陵滩柁尾白浪如银山朝渡兰溪州暮宿龙丘湾峻如牵车上鬼闗督吏驰檄夜传箭布帆无风河水干去年粮船未及岸今年又运八百万只知彼地荒不知浙东天亦旱只知彼地饥不知役戸家无饭家无饭侬莫愁愿化铁骑为耕牛愿销锋镝为鉏耰战场辟作畎与沟壮士荷甲归田畴风雨时调禾黍秋禾黍秋饭不足浙东又移何郡粟次栾秉徳韵伤心世事泪澘澘已付余生作等闲羝乳尚能持汉节鸡鸣那得出秦闗黄花时候多新酒緑树门庭是故山日夜思亲头尽白何人为赋大刀环金絅絅字子尚嘉兴人元季举乡试洪武初知蘓州府以上书请减赋额赐死王彦强破屋风雨圗读书幽涧濵茅屋走风雨窗疎木叶鸣月暗烛花吐隠忧不可写俛仰慕前古美人何由招娟娟隔秋浦马琬琬字文璧江宁人洪武初仕为抚州知府有灌园集西湖竹枝湖头女儿二十多春山两㸃明秋波自从湖上送郎去至今不唱江南歌卢熊熊字公武崑山人元季吴县教授洪武初授中书舍人出知兖州府坐累死游铜井山行春入铜山披榛访苔碣展席具琴尊谭诗愒林樾溪柳渐生荑谷莺未调舌文漪细含风小梅清映雪眷彼素心人寒香不堪折马治治字孝常宜兴人初为沙门洪武初知内丘县终建昌知府有荆南倡和海渔集张公祠张公古仙伯不乐云间游骑驴穴山腹古洞开清秋空青凝丹室积翠结石楼玉女跪而化银浆冷不流芝田水精盐华屋珊瑚钩神界杳莫测鬼工信难侔势轻壶公壶量狭禹九州绕出具区底仰见崑崙丘烟然一束藴吾欲穷其幽甘瑾瑾字彦初临川人明初严州府同知题何梅阁山居迹不到城市逢人无厚颜一瓢风外树双屐雨中山流水春喧碓归云暮掩闗忧时心未已祗益鬓毛斑题张氏竹园别业避难疎狂客长贫少定居采芝空有曲种树岂无书拟制东山屐看驰下泽车肯容疎嬾迹来与狎渔樵赠人戍襄阳汉水荒城外频年汗马场舟车通馈饷部曲杂耕桑幕府文书下烽楼警逻长山公有爱将日醉习池旁梅溪宿徐橘隠者寓舎别后寄谢不见故人乆吟愁入鬓丝试唿村舍酿细论草堂诗夜雨西窗烛春风别墅棋沧洲如有约嵗晩共襟期读文丞相传万里氷天泣楚冠南云归计路漫漫尚圗一旅兴王易不念孤儿立国难楼橹海门西日暗劒歌江介朔风寒九原负痛遗编在朔雪残灯掩泪看水南晩眺山风萧萧羣木落寒日黯黯孤云低江云欲雨复不雨野鸟将栖还未栖归人入夜望烟火行子伤秋闻鼓鼙水南山川绕城市正好买地躬耕犂社日枫树林边雨脚斜儿童祈赛竞諠譁鸡豚上戊家家酒莺燕东风处处花野迳归时扶醉客丛祠祭罢集神鸦濒湖生意伤多潦预祝污邪载满车寄懐可立旅泊他乡有嵗年南塘水竹卜居偏得钱日闭君平肆载酒秋寻贺监船葭苇近通门底巷荆榛遥带郭西田东归亦有莼鲈兴矫首沧浪若箇边西师中兴实借羣公力反正终归万姓心雾雨铜标蛮徼阔山河铁劵汉恩深明珠翡翠殊方入天马蒲萄逺使临北极即瞻佳丽气南云足听凯歌音雨中书懐南窗坐掩读残书落尽棃花雨㸃疎短梦或因中酒后轻寒已过禁烟余芹香堕几初归燕泉脉通池欲上鱼搔首故人懐别乆欲慿尺素问何如张着着字则明永嘉人元季游学至吴遂居常熟洪武三年领乡荐知肤施县迁临江府同知秋兴故园东望海西头幽事长懐九月秋竹几山明浑见画糟牀酒熟不知愁霜寒秔稲肥黄雀水浄芙蓉映白鸥随分耕鱼聊自适无端垂老向延州萧翀翀字鹏举泰和人蘓州府同知宿平陆村昔年曾此宿今日是重游兵后人烟少村中草树稠雾开萤照夜月霁鴈鸣秋明发前途去逢人问镇州包圣圣字师圣江隂人岳州府同知和韵荅陈汉章风尘满眼宦情微卜筑从今与世违棊局未収山月上炉烟将断洞云归谋生厎用千金产送老惟甘一布衣肯共野人㤀尔汝来朝骑马到荆扉白笵笵字以中绍兴山隂人洪武中黄州府同知蓟州西来山尽处始见蓟州城地拥三门峻天廻一面平人烟多戍卒市语杂番声回首松亭道秋风几日程周矩矩字仲方吉水人洪武中官中牟知县迁台州府同知谪戍庐陵用荐为庐陵训导题宋徽宗双燕江南帘幕重重雨艮岳湖山处处花两地旧巢倾覆尽西风万里入谁家练髙髙字伯上新淦人洪武中知起居注以直言忤旨出为广徳州同知厯临汀镇安二府通判送赵将军崆峒一劔倚秋隂谁识将军百战心老去功名余白髪闲来歌舞㪚黄金唿鹰大泽风竿劲射虎南山雪羽深敲缺唾壶银烛短时人不解陇头吟陈汝言汝言字惟允吴县人明初官济南经厯坐法死有秋水轩稾古诗皇风去已逺王覇不复论空遗圣经在学者谁能尊物情何溷浊干戈相并吞礼乐既不作安使风俗淳抚几三叹息哀哉吾道沦兰兰生深山中馥馥吐幽香偶为世人赏移之置髙堂雨露失天时根株离本乡虽承爱䕶力长飬非其方冬寒霜雪零緑叶恐彫伤何如在林壑时至还自芳军中与刘公宣分韵得夜字日暝川路遥江寒木叶下鸣笳发洲渚偃斾泊清夜肃肃南鴈翔耿耿银河㵼委身服戎事行役岂云暇孰不感所懐当知嵗时谢舟过钱塘有感钱塘江上水悠悠落日扁舟送客愁云气欲含千嶂雨潮声逺带大江流征帆且复停洲渚晩饭应须上柁楼见说西湖载歌舞春风不似旧时游送黄尚书之江西驿路花如雾春江水似苔尚书今日去从者几时回解缆听潮落张帆趁晓开相思南浦上明月满蘓台题灵巖寺灵巖之山山木稠山僧结菴居上头苍松风里作龙吼白云窗前如水流凭䦨始悲人世廹举目更感江山秋千年覇业俱陈迹落日寒烟生客愁送谢从义知杭州分韵岳王坟荒坟秋树影萧萧只有孤僧伴寂寥二帝游魂归不得百年枯骨恨难消山空永夜愁寒雨江濶悲风起暮潮若到钱塘逢故老伤心切莫问前朝杂咏空庭清昼永花落见春暮谁念未归人草色江南路归来春城踏踏马蹄轻醉里归来鼓二更月满青楼人不寐政将新曲按银筝陈辅辅字里未详仕为推官诗附见荥阳外史集出郊雨歇山晴莺乱飞水清沙暖日晖晖竹篱縁路酒帘出野树涨隂梅子肥千里乡心随梦逺一春乐事与人违年华过眼慙无补零落青衫尚未归王䝉䝉字叔明吴兴人自称黄鹤山樵元末官理问洪武初为泰安知州闲适緑杨堪系五湖舟袖拂东风上小楼晴树逺浮青嶂出春江晓带白云流古今我爱陶元亮乡里人称马少游不负平生一杯酒相逢花下醉时休过姑蘓山围平野緑烟中江苇萧萧两岸风谁种阖闾城外柳年年飞絮入吴宫陈惟允荆溪圗太湖西畔树离离故国溪山入梦思辽鹤未归人世换嵗时谁祭斩蛟祠刘秩秩字伯序丰城人洪武中知崇明州有秋南集鸡鸣曲马初嘶鸡初鸣夜待旦昼兼程昨日晚出长安城今日早望桥山行东西相去四百里明日山北还晨征不縁薄宦苦相萦何得如此劳吾生君不见路无穷人易老离家不如在家好吾家万里在江南回首天涯归不早吴植植字子立严州人以处士徴授藤州知州寄张国録孟兼昔别意何长重来嵗华改沉忧谁与娱懐人邈江海褰衣渉汀洲秋风被兰茝日夕零露繁芳馨为谁采嘉㑹谅难并良辰讵容待思君如明月夜夜望光彩史迁迁字良臣金坛人洪武中用辟召除蒲城知县迁知忻州复知亷州漫兴贫居村坞长无事谁复能过野老家只有春风太情重小桃深巷也开花瀼东烟树杜陵家百尺深潭似浣花布袖龙钟笻竹杖也胜裘马在天涯暮春緑隂窗下春草碧无数柳花吹近牀一双蝴蝶总无頼飞到小䦨还过墙张率率字孟循广信人吴元年徴知嘉定州有张嘉定集荅周检校衡茅晚计卜溪南水石幽期得纵探诗社往来青玉案仙经借送紫泥函渔村过雨行秋霁龙洞开云坐晚岚种树书成嗟已老烦君多致洞庭柑吴文泰文泰字文度吴县人洪武中涿州同知有愚菴集有懐义兴崔同仁日袅袅兮凉风山中人兮何所萝轩兮夜月薜墙兮秋雨丹桂发兮巖阿荷花落兮江渚我思君兮不来望南山兮延竚楚江清晓图昽昽曙光启湛湛枫江白河汉纵复横分明见秋色天空爽气清露湿千峰碧微茫云梦渚迢递浔阳宅五柳髙且踈凉风正萧瑟孤鹤横江来扁舟正携客送何子方还吴中兼简一二同志城头乌啼朝日黄城门送客归故乡边风吹沙道路长南登鴈门踰太行顾我垂老不得将萧飒短髪垂秋霜为君此别泪沾裳归心逺逐浮云翔吴山峥嵘牛斗旁五湖浩荡烟波苍故园桑梓连崇冈万里愁思何茫茫君家田园亦不荒归来此乐殊未央儿女懽笑罗酒浆逺行辛苦忧俱忘故人若逢滕与梁为言思君愁断肠劝君莫辞酒满觞来宵见月遥相望送人之巴蜀烟波迢递古荆州君去应为万里游倚櫂遥看湘浦月听猿初泊渚宫秋云开巫崃千峰出路转巴江一字流若见东风杨柳色便乗春水泛归舟酬陈孟敷见寄南浦蘼芜生緑烟忆从分袂是何年归来还对山中月老去惟耕陇上田几树蝉声凉雨后一川霞采夕阳边思君东望堪乗兴潮落晴江好放船郑潜潜字彦昭歙人元季泉州路总管洪武初以故官起除授寳应县主簿迁潞州同知有白沙稾樗菴集𤣥石行为贡尚书赋尚书阶前有𤣥石流落江湖旧曾识当时重者惜余赀今日移来乃神力初看尚尔混泥沙熟视洒然供拂拭黒云风断涌峨睂紫气霞开见灵壁终朝静坐无磷缁扣之则应声相随梅花㸃㸃上乌几柳絮緜緜萦砚池湘沙惊落孤鴈鹜东海跃出生蛟螭千年谁凿浑沌窍半夜误击珊瑚枝人生遇合还如是尚书感慨亲留记姱容丽质岂髙人错节盘根知利器坡仙空作仇池梦愚翁信遂移山志为公歌此𤣥石行飒飒霜风度寒翠朱模模字子范休宁人元季六安州判官洪武三年为贼所害有白沙行稾送张总管赴鄱阳近闻使节向鄱阳已报前军到武昌好过黄州问蘓仲曾游赤壁访周郎一时人物皆陈迹三国英雄此战场举酒烦君酹江月匡庐秋色晚苍苍梅頥頥字昌年永嘉人以明经荐除都昌主簿迁䕫州判官夏日松下桃笙酒半醒石根流水碧泠泠片云将雨窗前过分得新凉入研屏秋日黄叶萧萧独掩闗屏风小幅尽江山酒醒梦入湘云去不管秋声在树间乌斯道斯道字继善慈谿人明初以荐起知石龙县调永新以疾去官有秋吟稿春草斋集马食粟马食粟一闲二百匹一食一百斛去年大旱人苦饥草根食尽食木皮官司徴粟喂官马马何贵重人何微人心不敢怨只愿官马肥官马肥走若飞江南江北正格鬬将军杀贼要马骑题寒林逺岫圗游子念故山嵗晏不得归出门见林薄日暮烟火微关河渺千里猨狖声正悲况尔霜雪繁鸟道不可跻阳春固伊迩奈此寒无衣衣寒何足叹所忧美人违邀友人胡舜咨姚晋道刘庸道北郊夜坐美人集江郊员月湛秋夕天濶星宿繁地迥鸡犬寂供具虽不各取意所适抽辞託卮匜燕坐更几席既尽遐迩懐复有新故益凉风激庭柯澄波照林石零露不作寒层霄愈凝碧缅思江海内轩葢相驰激酬酢过为懽反道谅匪得泽畔上征天无风逺游槖无金种兰兰不芳行吟向江浔渔父旷达者庶几知我心鹤鸣子不和徒然有哀音踟蹰当奈何湘水清且深过西山访章愿学钟声伯二隠者兼与同游诸公分韵得深字冬雨乆不作氷霜谢穷隂予因积遐思于焉事追寻西山数君子幽居託云林冈峦负城郭在乐不在深旨酒罄良觌嘉言谐素心巖花照纹楸松风堕鸣琴讵谓兵革余得以疏烦襟人生易彫谢何时续斯今离别奚足叹愿言懐徳音杂言荆棘开好花娟娟耀芳春罗生及周道未尝罹斧斤斧斤或相加芒刺反伤人朔雪贷其死后土固其根人力媿孱弱天地胡不仁崇冈有松柏日夕摧为薪次韵酬范运中读书窗前烟草深三年独守荒山隂出门驾舆舆脱辐闭戸烧铅铅不金唾壶击出慷慨意青灯照见平生心故人苦道不相见寄诗复欲招我吟冯伯初伯初字正始嘉兴人洪武初官府同知崔贞姑庙贞姑遗庙练塘坳古瓦漂零补白茅影帐有烟香细细明妆剰粉玉硗硗连村未辍鸡豚社独树长悬鹤鹤巢右族博陵销歇尽尚余彤史一题钞陈伯康伯康字仲进长乐人江山知县有南雅集寄郕县喻知县寄语郕州长何时过洛中相看两舍许不得一尊同客思瞻秋月乡书迟早鸿覃懐临别处毎憾太悤悤莘野野字叔耕归安人洪武初由本县儒学训导迁枣强知县致仕后改丽波巡检卒官有环洲集春日登城有感凭髙独立午风轻望入平湖眼更明白鸟影边阳羡树青山堆外阖闾城楼台霁色千家日杨柳春深几处莺满眼故人零落尽野花芳草不胜情林子森子森温州平阳人举秀才为临洮府经厯镇逺道中行尽荒林晚未休鹧鸪声断碧山秋逢人数问前程路九十长亭是贵州俞贞木贞木初名桢以字行更字有立吴县人洪武初以荐知乐昌县改都昌有集题王孟端山水乔木霭春霁野水浸平沙山嵴浮云合巖腰细路斜携琴向江寺沽酒到渔家归去幽居晚山童埽落花题赵仲穆画马房星方堕墨池中飞出蒲梢八尺龙想像开元张太仆朝回骑过午门东王泽泽字叔润天台人侨居山隂洪武中官华亭县丞有青霞集寄友人我本东海人家住东海头自从丱角时便向西州游迩来西游十九载夜夜思归梦东海此身厌逐戎马间落魄惟存壮心在今年始欲向东还便将归老天台山相随仙人飬鸡犬笑弄緑水桃花间况闻溪上桃已熟仙女婵娟面如玉春风绾髻双緑鬓舞腰解按山芗曲去年羣仙遥见招谓予自是王子乔山中何尝识酒禁日日烂醉吹璚箫昨日才经四明道故人相见惊絶倒间闗万死得生还颜色还同旧时好忽闻天吴落海隅到海要拾明月珠大风三日撼天黒海底吹折红珊瑚洪涛如山老蛟怒白日江皋塞烟雾仙山咫尺不得归目送冥冥塞鸿去櫂舟惆怅却西回侧望仙山心欲摧空懐帝子芙蓉阙遥望中天两玉台愁来昏昏枕书睡唿酒狂歌不成醉丈夫出处真可怜往往长遭不如意作诗为谢丹霞仙金堂石室无清縁有心未罢归来约更待秋风海月圆姑蘓感事天星夜落水犀军又见吴宫走鹿羣睥睨金汤徒自固怆惶玉石竟俱焚将军只合田横死国士宁无豫让存风雨明年寒食节麦盂谁上太妃徽宗画缾中桂花玉色官缾出内家天香谁贮月中花六宫只爱新凉好不道金风巻翠华小游仙中山千日酒初醒却爱𤣥都夜景清起坐天门吹玉笛月中珠树起秋声竹宫青鸟阿母瑶池信不通茂陵松柏起秋风野垣春雨丛篁緑青鸟犹来认故宫程煜煜字彦明扬州人寳坻县丞题明皇并笛圗华清宴罢巻霓裳重立东风并海棠凤琯莫吹新制曲有人乗月倚东墙陈𤣥𤣥字东莞人洪武辛亥进士官县丞资福寺听经猨去已多时梧竹风标入梦思暗粉尚留多寳墖长廊空见舍田碑石池雨过添新水老柏年深换旧枝闻道灵源髙阁上至今人诵小山诗吴斌斌字蕴中休宁人洪武中用荐授平阳县主簿有蕴玉山房集量田謡朝量水田雪暮量山田月青山白水人如云朝暮量田几时歇尺田寸地须尽量丝毫增入毋㽞藏时𤾉时雨欣时康我民欲报心未央年年增赋输太仓安得长风天外起吹倒崑崙填海水更出桑田千万里醉歌行登髙取醉㪚我愁倒卧城南百尺之酒楼出门但知行路苦醉乡可以逍遥游君不能遗身天地上玉京乂不能营名将相专金城徒将緑髪染春雪风尘羁绁终无成不如且饮一壶酒酒尽愁消更何有戴奎奎字文祥台州人洪武中齐河县主簿有介轩集秋夜有懐欲凭诗句寄秋风吟到宵分蜜炬终月色如银庭树冷一丝和露堕青虫叶子竒子竒字世杰龙泉人用荐主巴陵簿岳阳晚兴洞庭万顷秋月君山一㸃晚烟安得幅巾无事酒船吹笛江天暮雨渔村春暝晓霜枫叶秋酣人世花开花落山光湖北湖南金慎慎字子肃嘉兴人洪武初贡士官典史柿林新居喜得移家秀水濵此邦风物旧相亲为农乆已知农事近市还能逺市尘鹅㪚墨池迎洗砚鸥当渔屋看垂纶蔬畦药圃终吾老未必溪花解笑人薛敬敬字原理鄞县人洪武初举茂才授龙泉税大使厯国子监博士有江天集与范宣之何约之重游隠学寺薄言山寺去两度出东郊湖草添新涨山禽改旧巢烟霞野衲客鹿豕故人交钟磬云深处来听几度敲任原原字本初休宁人明初以捍御功授显武将军雄锋翼管万戸有集见乡人程大少年䇿马辞乡邑落魄天涯几秋色凤池昨遇故乡人不道姓名应不识布衣拂却长安尘相㸔感叹念情亲青春作客无逺近白髪从军多苦辛以兹失路谁相顾我向东流子南去归梦不离沧海云边愁逺挂青枫树枫树丛林隔海天百年聚㪚一茫然簮缨故旧应谁在萍梗江湖祗自怜临岐执袂须倾倒明朝乂别闗山道心随征鴈向斜阳愁对离忧醉芳草赠同舟从军林生青天无尽碧波长百尺云帆挂夕阳海路音书何处寄西风吹鴈不成行明诗综巻十四明诗综卷十五钦定四库全书明诗综巻十五翰林院检讨朱彛尊编周致尧致尧字焕文崇徳人平江书院山长有山长集懐古我爱陶渊明所居惟种柳与世实寡谐委懐在杯酒不有千古心谁识千载后意欲从之游斯人复何有夏夜宿流虹寺有感驰骛竟朝暮似縁饥冻迫如何百年间区区为形役世涂寡相知腼颜徒自饰所获既非寳所丧良可惜生理固草草进退量我力圣道卒未闻怛焉增内惕西津夜泊孤帆夜落石桥西桥外青山入㑹稽卧听海潮吹地转起看江月向人低一春衰谢怜皮骨万国艰虞厌鼓鼙何处商船歌水调令人归思益悽迷寄沂阳刘廷镇员外故人相与最从容尚忆论诗向夜中白首无家千里别青山何处一樽同梦回孤馆灯前雨目㫁西风塞上鸿谁识离懐愁絶处野亭依旧穆陵东刘涣涣字彦亨绍兴山隂人至正间荐授三茅书院山长道梗不赴卒于洪武间絶句白玉搔头金步揺春衫红胜海棠娇只因记得当年事重到桃花第四桥鬓薄云松緑雾凉春风额㸃麝脐黄背人扑得双胡蝶满扇蔷薇露水香凌云翰云翰字彦翀钱塘人元末兰亭书院山长洪武初以荐授四川成都教授有柘轩集奉和许彦章检校陪祭有作三十韵学古始入官为有民社寄此理均人臣矧职居相位祀典遵百王法守由一揆丘陵以为坛陶匏以为器既严神祗称复辨上下次成象本乎天成形本乎地牲牢贵腯充礼乐尚明备瞻仰民所从财用国攸系两仪同干坤七庙异涣萃日临斋戒期卜叶享祀利不愆斯不忘能备乃能祭皇风浩无垠盛世宁有替于时蛰虫惊应候𤣥鸟至风霆为昭明山川载神气锽锽鸣鼓钟秩秩陈簠簋翩然灵之来允矣诚所致有美文武臣夙抱纯一志燎明夜向晨月白天在水鹄立俨当中骏奔走其际欣欣神乐康简简福相炽湛露流玉阶泠风袭琼佩方当感格时已着充满意礼行士无譁乐奏神所莅益之以十朋介之以繁祉祈报止春秋敬恭止坛壝玉烛一鼎调金成万寳遂三献迄有终九府均被赐岂期康衢民获覩放勲世雷动车马还日出海波沸作诗聊记年皇明甲寅嵗送赵永贞改丞徳化县舟行何遥遥南风飏旗尾江上无杂花青青尽芦苇于时潮已平波动日光炜中流双艣鸣爱此儿郎伟饯行岂无诗成章媿其斐㑹看展骥足如公信无几画菜髙田宜种蔬下田宜种穑嵗馑与饥同安敢望肉食雨余理荒畦甲坼资地力㑹看根本长取之戒勿亟天公怜我贫此物颇不啬便如终嵗谋十瓮拟可得含笑披画图流涎欲霑臆长能齩菜根天下无此色赵大年芦鴈图平林带烟波渺渺风低葭菼秋声小望中疑是彭蠡湖十百为羣尽阳鸟楚天未雪无雨霜南来岂必无稲粱哀音若诉云路迥老翅不厌闗河长汀洲水落成平陆㪚乱凫鹥聚沙曲低飞不肯伴寒鸦犹绕荒村破茅屋屋中有客挥五絃从之不得心茫然何人画图能着此赵氏丹青称大年徽庙元年颁凤厯此图正是当时迹便从宣和到靖康艮岳禽声起秋夕古往今来㡬盛衰摩挲老眼竟成悲良工心苦人莫识似写周宣鸿雁诗包山翫月次瞿宗吉韵昔我曲江观怒涛越山不及吴山髙如何古有任公子一钓乃能连六鳌我今杖藜寻翠麓地有白云人不俗丹房火冷碧窗虚夜半秋声撼林竹踏歌连臂下仙坛目㫁西山吴彩鸾桂花飞帘作香雪转首便觉秋阑珊人生懽乐难再得始信光隂如过客陶令空披漉酒巾谢公谩着登山屐菴前堵墙如白虹洞门不掩来江风分师半席师已许经筵蜡烛揺秋红郊何为寒岛何瘦新雨能来宁论旧今宵烂熳得好晴知是何人补天漏少壮而老理则常胡能不死彫三光放麑西巴诚不忍歌鳯接舆无乃狂兹游可继五君咏祀事同陪匪乗兴中庭坐待明月来树影团团一时竝闗山雪霁图前峰后峰雪糢煳东村西村春有无快雪时晴入佳想况复见此闗山图闗山迢递相聨属玉洁珠光眩人目扶桑飞上金毕逋暗水流澌度空谷野桥行过路三乂青旗插檐沽酒家驱驴倦客得少憩怅望逺道还咨嗟诗翁好事常起早天寒祗恐梅花老柴门时有故人来阶下白云须用埽此图一日落尘寰笔法依希荆与闗人生逺游固云乐何似在家长看山我本识字耕夫耳占祥便作丰年喜田园归隐㑹有时麦饭饱餐茅屋厎送谢铁厓游龙虎山有美人兮懐逺游逍遥九州复九州暂来淮楚与吴越五云飞上千金裘八公山在淝水上草木尚若森戈矛澄江如练谁解道况闻好鸟喧春洲东山蔷薇几回落昔人何处青苔稠钱唐故宫尽禾黍帝子一去江空流客儿亭前髙兴发便欲着屐穷深幽天鸡三鸣更五㸃海日涌出黄金虬瑶笙声㫁白鹤逺知有子晋从浮丘蟠桃开花今已实似许方朔重来偷如何去作龙虎客逺慕汉代张留侯我闻仙翁号虚靖草菴宛在山之陬长乗丹光翳彩鳯或有紫气垂青牛子能候之问至道黄庭内景非难求四方上下游已遍归来十二仙人楼楼中长啸弄明月握手一笑三千秋陈居中进马图明王慎徳蛮夷賔尺天寸地皆王臣逺人重译贡龙马流沙万里来麒麟金丸声动佛郎国寳劒气接明河津不知何年离榆塞但见此日朝枫宸毛騧生来玉琢鼻钱骢隐起花攅鳞最后赭白信无敌如此丹青疑有神腾骧欲飞使者喜控制不得奚奴嗔我闻陈閲善匠意无乃韩干为前身按之图中得所似惜哉世上遗其真骊黄牝牡不易索九方皋后知何人鬼猎图终南进士乃好武野魅山精皆部伍蒐田也欲从四时作气恍如聆一鼓铜钲先鸣地欲裂皁葢后张风为举蹇驴足跛不受鞭良犬尾揺何用组锦绦未许纵苍鹰铁縆犹能縳𤣥虎跳踉衆鬼为卒徒矍铄一翁作谋主或为狼顾背㧞鎗或作猱升前试斧鸱鸣口应已张弓蛇偃肩担来彀弩身凭大盾宛转遮手㺯飞槌髙下舞坐作击刺衆莫当进退超骧孰敢侮狰狞似觉口吐牙轻捷浑疑臂生羽逐禽不假御车舆获兽何劳施网罟亦如尘世有司存颇类神仙足官府画工后辈效前人戏笔何年追旧谱已无吴生名擅塲复有颜辉好竒古周易取象车载一韩子送穷名数五如斯情状不易知更欲形容亦良苦且须留取作嵗除竹爆一声春满宇钟馗画北风吹沙目欲眯官柳揺黄拂溪水终南进士倔然起猬磔于思含缺齿袍蓝带角形甚傀乌㡌裹头鞾露指白泽在旁口且哆驯扰不异麟之趾手持上帝书满纸若曰新嵗钖尔祉一声竹爆物尽靡明日春光万余里湘湖草堂为贡友初赋湘湖卜宅似江郊梅柳同栽己放稍春雨漏时愁在屋秋风怒处忆飞茅莼丝流滑羮长用荷叶分香饭屡包买得扁舟梭様大唿童系在石塘坳清江文㑹诗为崔驿丞赋清江之水如练澄盍簮此地皆良朋一钱尚懐㑹稽守二松好效蓝田丞忘机鸥鸟偶在座入馔鲈鱼还可罾兰亭陈迹在图画新诗莫惜傅溪藤林塘幽乃㑹稽陈惟贤轩扁又号西畴因赠诗贺监湖头一曲开林塘幽处着亭台青山在上水在下黄鸟自啼鸥自来棊局不移长对奕酒船才放即衔杯㑹稽我昔曾游地杖履何时得重陪曾瑞卿所作山水图山闗迢递野桥斜䇿杖幽寻岂惮赊路转峰回连佛寺鸡鸣犬吠隔人家白云作雨多如絮红叶惊风少似花不是褐夫能貌得空令泉石老烟霞夏日书懐次沈钦叔韵黄梅子熟暑蒸润冬青花开云作隂昨宵北牖雨声急明日西湖流水深论才子建得八斗换酒太白轻千金幽懐欲写託长句又闻緑树新蝉吟送孙敬义还乡孙绰曾闻赋遂初陶潜亦复咏归与田园偶尔成图画道路依然畏简书老去还乡非是速醉来题句未为疎翻思映雪寒窗下客梦时时到故庐岳鄂王墓前相汪黄后相秦力圗恢复竟何人朱仙路近旌旗晚古汴城髙草木春江月照空薶劒狱边沙遮断属车尘栖霞岭下将军冢夜夜悲风起石麟题画山雨忽开霁溪流绕茅屋时有濯缨人云端看飞瀑次徐总制韵燕子来时花满城海棠丝雨半笼晴行人最爱西湖水流入官河也自清刘文质松溪小像为听松风直过溪长琴分与小童携白云不隔天台路千树桃花一鸟啼胡奎奎字虚白海宁人宁府教授有斗南老人诗集秋夕月出万井秋商声在髙树风条络纬鸣露叶流萤度天河一杯水流向西南去坐念素心人佳期渺何处吴江月夜汎舟余霞歛遥岑微霭生近浦江行得凉夜月出鸣柔橹茫茫天欲浮厯厯星可数水萤乍明灭沙禽或翔舞此意与谁同三髙渺千古鸳湖舟中翫月团团三五月挂在鸳湖东方舟汎流光坐我青天中低头看月月在水倒影姮娥唿不起三更露下苎袍凉恍然濯足银河里城南斗酒真珠红与月共醉鲛人宫醒来月落不知处张帆且趁清明风吴江竹枝词青裙女儿双髻螺唱出吴宫子夜歌酒醒月明眠不得秋风吹起太湖波第四桥边枫叶秋青裙少妇木兰舟月明打桨唱歌去惊起芦花双白鸥西山日落东山黄侬唱竹枝行晩凉十幅蒲帆弓様满南风吹送白龙堂李延兴延兴字继本东安人占籍北平至正丁酉进士授太常奉礼兼翰林检讨洪武初屡典邑校有一山集江皋圗江晩月未上白烟满芳洲雨止山气佳衡扉在巖幽浦迥沙漫漫松深露浮浮水田早稻熟稍欣获有秋旷爽来清风朱夏炎歊収野人乐江居垂纶水西头得鱼送邻家酒好仍见留童丱喜相随浩歌送蜚鸥古时放逹人傲睨轻王侯焉能系尘鞅憧憧为身谋壁间杂画山中之人气奕奕爱画云山与水石逺山近山恣一挥顷刻生绡数十尺今代只数髙尚书妙处不减米家笔后之善画者为谁青山白云久萧瑟忽惊座上烟霭生漠漠平林翠如织平生梦想不可到乃在君家雪色壁花发穷林破晓红水合长天荡晴碧芦边鴈影落廻汀沙上渔蓑晒斜日白发苍颜四老人棋罢松间坐争席笋皮笠子大如繖归去不愁山雨湿炉经九转鍊丹成杖挂百钱沽酒喫眼看此景不可亲况复憧憧事尘役㑹须结屋山之阿更求好田水之侧野人生理日有余耕归牛角悬书帙茅檐夜火促寒机古甸秋风收晩栗安车若便下丘樊为劝光生不可出松雪翁画马西海之西天地翕合敷灵氛天产天骨超崑崙月窟而东而北几万里是马乃能籋星辰踰渤澥埽空冀北凡马羣曹将军是开元以来善画者蚤以絶艺动紫宸不问骊黄与牝牡笔力到处春无垠往时尝见一二本世之画者徒纷纷吴兴学士昔在词林舘画人画马咄咄能逼真玉堂朝日射碧瓦𤨏窗晴雪吹青春文章之暇奉诏写龙种氷绢万幅清无尘此图神采更飘逸妙处不减曹将军飞云满空㪚灵雨五花凌乱晓湿苍龙文人言此是明皇御爱者天香滃郁飘满身瑶池渇饮雪滉瀁霜蹄迥踏云嶙峋黄须圉官似是太仆张景顺自幼调马马亦驯想当牵来赤墀下皎如飞龙下天门山斋看画白昼静丹粉如沐清心魂龙媒一逝九霄隔龙沙泱漭霜风昏纵今有马无善画谁与写之传世人吴兴自有古作者髙风逺韵不可闻九京安得起公死请公为我放笔电埽层空云陈君爱画不弱南金与西玉百廻展玩当炉熏南金西玉可力致嗟此神物夐然独立而无邻乌乎神物为物固有神直恐变化为龙飞上清都紫微之帝阍石鼓歌干坤清淑之气蜿蟺扶舆亘西极化作岐山之阳石鼓十六丁二酉剷㫁崑崙之瑶峰缥缈云根堕穹碧层厓秋碎方祇愁大星宵陨圎灵泣中虚不露疏凿文太素犹涵浑沌质伟哉周家宣王中兴时戈鋋彗雪九县一明堂受朝羣后来天威不违颜咫尺岐阳之狩载扬国之灵王气腾霄何赫奕八鸾声戛秋风髙九旗光动朝暾赤歌车攻咏吉日张皇维昭帝绩泰山盘石之祚炳烈千万春勒之贞珉古无匹其形如鼓不可叩之鸣其体浑朴絶似大造无痕迹其字遒逸宛是篆与科其文古雅髣髴周之什吉甫歌史籀笔制作森严照其邑年多物化理则然金字半灭无人识老蛟摧裂野火焚古墨淋漓苔雨蚀青城学士昔在大徳初见之林下久叹息入朝亟为丞相言如此至寳何可以弃掷大车彭彭輓致来孔庭天地风云亦动色我尝爱此十鼓文字竒抚玩摩挲不知日之夕荏苒光隂数十春春风吹愁髪生白近时再过石鼓旁阶草䝉茸没双屐细看字画转么么徙倚廻廊涙霑臆东安邓尹弹琴清桂林议论文章脱尘格平生好古如古人直欲蒐抉周秦之故实里中更有朱先生白首着书穷日力寄书逺访石鼔文细字满笺珠的皪书中宛宛见髙情识者见之争爱惜乃知先生好古不减吾邓侯吾徒委𤨏岂复如先生喜新厌旧犹戏剧吾友秦邮李希文新来小篆亦杰出夷门梁君子宜苦学张颠之草书电埽千番烂如拭我生雅恨不能书毎见名家如有失朱先生古遗直甚欲相从不可得山中茅屋书满牀何时一到虚轩分半席直须和我石鼓歌战退蘓韩入坚壁乌乎古之作者往往苦用心岂惟杜预雅有春秋僻今人无复见古人徒劳纸上赏遗墨鱼目㴞㴞久混珍后来此鼓谁収拾燕之石等圭璧荆之璞同瓦砾古风不返天茫茫何如烂醉林皋卧苔石双鹤吟若有太古之仙迺在瀛洲之上方壶之间门前双鹤不知几嵗月雪飞风舞迥隔青云端天空月白双影静玉笙合奏瑶台寒石坛暝踏松子落林溪晴啄苔花残仙翁手执相鹤经一巻逸思汎若孤云闲兴来引双鹤笑入三茅山三茅山中瑶草碧九皋雨㪚春烟湿鹤飞乱㸃层峰青彩凤苍鸾往往与相识价重不减双南金质莹不弱双白璧不慕懿公之华轩不逐王乔之飞舄不巢西湖处士之孤山不憩黄州谪仙之赤壁栖紫霞护丹室六翮凌层曝朝日友茅君唿木客尽日听琴香案侧山中之人问讯时相过蝉聨飞绕羊公石鹤之逝风翩翩遥空云落秋无边鹤之返山娟娟红尘不到芸窗前恍如元方季方在颍谷倏如陆机陆云来洛川灿如同颖之禾敷秀唐叔壌宛如王雎之鸟着美周南篇薛公之鹤何其伙赵抃之鹤何其偏异哉两位骨不偏不伙全其天问鹤往时託巢在何许邈在辽海之东华表柱问仙豢鹤到今凡几春前五百年尝与令威一相遇鹤飞来向何所不渡海之涯不涉江之浦直欲飞近天上神仙之官府天门寥濶不可通谁到十二琼楼最髙处邓林之广岂无一枝之可栖何为乎涉云霄冐风雨春去秋来恣轩翥仙亦竟不留鹤亦更不驻山邪鹤邪笑我蹩躄于风尘相随直上青云去早过五门曙色动髙城钟残枥马鸣千门春放暖十日雪开晴勲业非吾事诗书寄此生青衫王粲老犹欲俟河清霜白掖楼晓寒鸦城上啼微云阊阖外斜月建章西忧国心常切成㓛计转迷十年京阙下贫病尚羁栖丙申嵗咏懐白首殊方客奔驰戎马间时危忧母老嵗晩寄书还冻雪连荒野寒云出乱山苍茫西日外痛哭寄紫闗辛苦怜吾弟荒山久避兵素书连月㫁白发满头生雪翳窗灯影风沉戍鼓声寸心忧百结寂寞度残更妻子何时见凄凉病转侵虚传千里信已负百年心茅屋飞霜满空阶落叶深白头吟正苦回首泪霑襟赠境上人山馆夜萧萧天寒酒力消鴈行冲雪㫁灯影隔江遥渡口人争岸船头客待潮倦涂谁慰借风景不相饶晩出短䇿扶衰病轻衫受晚风烟花连浦白霜叶坠林红骨肉兵戈里干坤涕泪中飘飘江海上回首媿渔翁自述八口凄凉生事微中原羽骑日霏霏天寒嵗晚归难定水逺山长信转稀青眼故人频送米白头慈母尚缝衣萧萧汉渚蒹葭老好向儿时旧钓矶河上宛宛寒山入暮烟河流直到寺门前店头买酒风吹幔浦口乂鱼雪满船翻覆世情堪大笑寛闲野屋得清眠虚堂月色明如昼独坐清弹五十絃京口夜泊醉客满船歌月明隔江灯影逐人行帆冲雨脚廻京口钟送潮头打石城南渡衣冠愁北望东皋箫鼔报西成桑田海水依然在不管人间有变更沙河沙河市头黄叶飞沙河道上行人稀天隂古冢狐狸出雪满霜田鴈鹜肥百钱鲁酒足供醉十嵗奚儿能打围别家三月不得信闗塞萧条何日归别易水诸公一家逺隔万重山古道人稀独自还夜月屡倾燕市酒春风又渡鴈门闗晴天雨㪚千峯外野屋云生半席间兄弟何时重㑹面灯前相对话时难袁华华字子英崑山人洪武初府学训导有可传集和铁崖先生蹋踘篇冶家女儿髻偏梳教坊出入不受唿蹙金小袜飞双凫飞双凫曳双袂玉围腰珠络臂哀宋姬宋姬者宋肃王枢之女也㓜戏水濵得玉印一文曰金妃之印靖康遭俘入京金主纳之为妃或云符印之䜟夫父讐不共戴天况国亡家灭之余犹委质以求全者君子不取也吾观姬之心则不然欲求其死以不死耳故甘屈身为巾栉之侍箕帝之奉冀一言以悟主听庶几二帝生还虽血溅金庭骨縻鼎镬亦不惜也否则蓄谋藏机俾其祸生于衽席间以雪大辱大耻然则不幸而诛戮虽死犹不死也至后又徙二帝于五国城姬骤谏而主怒以匕首杀之予哀姬之志不得伸而嘉姬之死得其所呜唿处变而不失常道者其惟宋姬乎迺作辞以哀之其辞曰膏吾车以北征兮厯黄龙之故城山川蚴蟉以盘欎兮实完颜氏之所京当二世之雄特兮日从事乎兵革何靖康之多难兮身降庶而窜殛维肃王之有女兮亦俘累而在行符玉文之印识兮充下陈于兰房甘伏节而委命兮羌杀身其何益俟机隙之或可乗兮虽九死而不惜彼得隽而神怡兮又将徙二帝于穷山之隂昧大义而共戴天兮荃不媿于中心陈谠言之謇謇兮諌不从而继以死也何彼苍之不鉴其忠诚兮竟捐生于寸匕也噫吁身既失兮雠不能复谋弗克兮遭杀戮河流汤汤兮征鴈肃肃泰陵兮拱木金源兮走鹿些吾辞兮弔贞淑魂其归来兮故国客海津送郭秀才草低沙软见牛羊烟雾苍茫落日黄燕女如花不相识笑倾马潼劝人尝殷奎奎字孝章一字孝伯崑山人洪武初以荐例授州县职以母老请近地忤帝意除咸阳儒学教谕卒于官门人私谥曰文懿先生有支离稾娄曲丛稿絶句霜落水禽啼寒流遶大隄长鱼不受钓跃过石梁西邵亨贞亨贞字复孺严州人徙居华亭明初为松江府学训导有蛾术集送傅子初先生之信州録事去年十月交冬浅寒輙沍客居江城馆灯火在风露君从钱唐来舎舟纵游步一见心为开问劳出情素番阳与云间相望千里路㑹合非偶然况是夙所慕江左古世家粲粲羙风度射䇿衣绣归春生五陵树文章天机锦到手眩昏瞀坐谈极畴曩欢然获知遇自冬更徂春不间朝夕晤君于稠人中走独心所寓传舎稍宻尔泥泞亦枉顾闭巻析疑义沛然决东注赏音风雅间神㑹见天趣平生耿耿懐不为流俗具因君颇呈豁欣快未易喻誓将与此老结纳视亲故款洽岂有极忽复报𤓰戍録曹虽民职未足展抱负行者崇令徳政化蔼先务分违坐契濶引领不可遡中年别亲友作恶若深忤梅风彭蠡寛归鹢慎速渡后约仍绸缪中情尚能赋芳洲蹇谁留懐哉美人暮沙湖凌晨出沙湖杲杲寒日赤望路指西南趂风挂帆席行行数里间舟底尽沙碛嵗暮寒水落过者总烦剧篙师力支撑进寸乃退尺呌唿问邻舟始得指所失中流植萑苇表以深水迹由兹遂无阻四望始充斥迢递逹岸旁回首日已夕嗟予匪徒行衰谢牵物役人生苦多虞仰羡投林翮青梗夜寒宿秣陵晓霁度青梗旁临总沟壑不啻瞰眢井俯视层氷横照目光炯炯舆人亦良苦交驰畏肩竝雾昬迷辙迹有力不敢骋我时舍车行屐滑不惮整殷忧莫暂置懐抱常耿耿山川不我厌衰晚负清景何当问蒙荘寸心若灰冷寒食次云翁韵春信催𤣥鸟客愁闻杜鹃一村寒食雨三月杏花天物色知谁赏风光亦可怜西湖长入梦人在采香船还家舟中口号人语荒村晚船行逆水风平芜鸥外緑落日鴈边红奔走生涯拙欢娱往事空故园看渐近乔木有无中横泖杂言广厦人来少青山逺对门缓潮通曲港髙树接遥村井记袁崧宅乡连宰我墩行吟聊适兴心迹未须论横溪夜思宿雾随云歛寒星着水明客舟移逺岸戍柝报初更老觉驰驱倦愁思丧乱平故人鸡黍约嵗晚更多情贞溪初夏次南金韵雨后深林竹笋肥渡头风急柳花飞柴门不掩緑隂静人在闲窗试苎衣巡檐燕子掠晴丝隔坞茶烟出院迟草色入帘人不到午风吹暖梦回时楝花风起漾微波野渡舟横客自过沙上儿童临水立戏将萍叶饲新鹅小巷缫车霜茧熟前村社鼓野人来鹁鸠声在树隂里竹下柴扉昼不开虞堪堪字克用一字胜伯宋丞相雍公八世孙家长洲洪武中为云南府学教授有鼓枻稿踏车謡一春多风复多雨田头踏车最辛苦去年种田田无収还租卖却牛一头今年城西盗贼起北巷南村尽烧毁城头土崩日夜修壮者服役老者忧晨食糟糠毎忘昼妻子长饥面皮瘦公家喫酒歌唿奴不念农家租不敷公家若念农家苦水涝祈晴旱祈雨题钱舜举画蚕桑圗桑中鸣琴巧如鴂吴嬢养蚕夜不歇暖雨寒风恼杀人正是江南三四月苕溪遗老白髪翁画蚕画叶揺春风千金难买吴嬢笑故写生枝椹子红题赵松雪画王孙今代玉堂仙自画苕溪似辋川如此青山红树厎可无十畞种𤓰田顾禄禄初名天禄字谨中松江华亭人明初以国子生除太常典簿迁蜀王府教授有经进集秋夜一寒一暑相推移四序平分秋暑悲山川萧条草木萎金风淅沥吹罗帷夜何长兮昼何促欲眠不眠叹幽独楼上寒更声㫁续飞蛾翩翩烧残烛题王叔明所画松下奕棋圗十日一水五日山王侯妙笔无荆闗山如苍龙腾入霄汉表水似白虹㵼出溪潭间长松直下有巨石风雨剥落莓苔斑两翁对奕盘礴坐其上笑语自若终日无愁颜饥来岂待事烟火瑶草紫芝俱可餐不知何年修习到此地知有神仙境界无人寰我今读书三十载抗尘走俗犹未闲问翁不语愈觉心自恚髙风逸韵邈矣终难攀安得翁能示神异授以九转入炉丹图中之景果然真有否便欲御风一去何须还曹孔章孔章字子文长兴人官府学教授闲斋书事林响溪雨来萧萧客窗暝瑶琴倦不弹石䦨晚犹凭烟深鸟依树花落风满迳隔岸谁诵经泠泠发清磬朱昇昇字彦升无钖人洪武初举明经任本县训导陞上虞教谕拟古霜露悴百草蟋蟀鸣声悲朔风寒以厉良人久无依时服委深箧路逺难致之仰视投林翮还依故巢飞物性有如此念君归无期矧当苦寒节坐伤音问违周启启字公明号溪园叟吉安人训导夏日杂兴一片残红落紫苔笙歌无梦到楼台山云昼鎻石桥断溪雨夜添春水来江上客扶归马醉柳隂人唤打鱼回不知上苑花开否无分行看羯鼓催黎贞贞字彦晦新㑹人洪武初举邑训导不就坐事戍辽东寻放还有秫坡集行路难君不见天上浮云任舒巻白衣苍狗须㬰变又不见瞿唐嘈嘈水倒流奔湍激石能覆舟人情有时亦如此纷纷轻薄何足比平尝意气同死生急难何堪託终始岭南狂客窭且贫长将青眼待时人岂知此道不足贵翻使皋鹤俦羣鸡不如託身与鹪鹩蓬蒿之下同逍遥郑涔涔字起深黄巖人洪武末为乐清训导有直正斋集客夜西风萧萧木叶稀秋深作客何时归城头月出照击柝江上露寒催擣衣燕鸿附书孰可致乌鹊绕树还惊飞三更不眠欲起舞跃马卧龙谁是非梁家堰梁家堰头桑扈啼早潮带雨草平堤烟中碧树依江重天外浮云接海齐客店上帘沽白酒商船结缆度青泥十年犹在江湖上何处经行无鼓鼙刘氏菴风急落花红满林孤村月色昼沉沉一百五日寒食近七十二桥湖水深世路难行甘屏迹乡闗入望苦经心古今万事知多少抱膝聊为梁甫吟吴舜举舜举字士源歙人洪武初以耆儒举除本府教授有石溪吟稾秋日览物悲揺落伤时厌乱离二毛潘岳赋三峡杜陵诗壁润蜗行字窗晴蟢吐丝物情还自适人事苦难期朱应辰应辰字文奎吴人明初为本府儒学训导改江隂有潄芳集题管仲姬画竹夫人写竹如写字不堕画家蹊径中料得山房明月夜晴窗叶叶动秋风曹䙴䙴字从善歙人洪武中举明经授府学训导迁辽府审理紫阳观席上作紫阳山麓神仙家青山绕屋生烟霞枯林风过落黄叶寒菊雨余开白花只鸡斗酒自可乐千驷万钟何足夸兴䦨携手过桥去斜日稲田飞乱鸦王嘏嘏字伯纯扬州人松江府学训导送秦东海法师游上清观为爱仙山絶世氛苍苔寂寞路难分白羊嵗久浑成石琼树春深半是云洗药泉香龙蜕骨吹箫台迥鹤为羣隐文祕诀无人识我欲相逢一问君郑真真字千之鄞县人洪武壬子乡试第一授临淮教谕秩满入京赐宴陞广信教授引年归有荥阳外史集北闗经杨左丞营长营何盘盘云是苗猺洞悲哉杨将军纷纷甲兵弄劒妆白玉镡马按青丝鞚短袴百褶裙前锋夸勇衆战功称上多胡为恣贪纵人心失所归地险马足用祸机暗中发喧然强敌闹彷徨欲何之宛若虫鼠瓮尚能不辱身一死诚足恸伯气久消歇頽基荒草葑我行寒雨中尘沙深没䩸过眼閲盛衰春风吹过梦龟山水母庙青山如伏龟巨石压晴浪冈峦相起伏隐隐城郭状忆惟南渡余金戈严保障封疆南北分放歌一悽怆铁鎻锢支祁禹功千载上吁嗟水母称谁能辨诬谤清流闗峩峩清流闗形胜壮淮甸南来入江海北去通颍汴粤昔五代余诸侯日酣战蟠李有余枝遐陬寝席奠设险御中州纷纷甲兵缮俄传㸃检来威声炎火煽良将致生擒面縳辕门献一笑滁州平凯歌钖芳宴肆令欧阳公登髙情眷眷我行入濠梁居然腰脚倦前登最上头目力穷视盼前修有佳句凿凿苍石片风流今百年有如亲觌面临流一徘徊栖栖云物变仆夫催进程山风急于箭日食诗辛丑四月朔日有食之既氛祲烟云相盪摩天地山川忽蒙翳省垣大臣威令传从宫车马咸纷然正笏峩冠向玉阙瓣香百拜哀吁天啬夫奔驰庶人走叫啸呕唿亦良久路途错莫若半夜仰见明星大于斗城中编户百万家喧阗金鼓纷相挝何物妖虫肆吞啮奋戈我欲凌云霞人言七政失躔度厯家推演错昏暮清台路阻兵革深万里不闻传救护须㬰争讶红光还将相公侯开笑颜羲和重整六龙辔夕阳倒景明西山我年三十诚罕见忧国忧家心恋恋九重神圣正当阳天象何为召斯变举头问天天不言人事祗今殊可怜圣笔昭然示训戒春秋二百四十年寄乌继善先生红心驿外望家山飒飒西园两鬓斑系鴈书成霜满地饭牛歌罢月临闗误传海外蘓公死终许羌村杜老还客舍不知身徤否何时访我白云闲用韵答夏原威述懐雉堞煌煌壮国都移家住近月明湖秋风篱落花长好夜雪庭阶草不枯烟逺山庖供晚㸑云舂野碓急秋租浮生已付形骸外何羡商巖隐者徒石梁謡土堑为家似燕巢秋来风雨怕萧萧马通拾得团成饼晒向墙头作炭烧东屯西屯云昼隂上闗下闗淮水深淮水逺从天上去美人不见愁人心王庄驿日落西山一片霞愁来有路不容遮秋风三径陶彭泽正待南归看菊花题李璋梅花三年为客海东涯万里罗浮一梦賖霜月夜寒天地白开门曾忆看梅花题墨梅先春逺寄墨淋漓折得寒香第一枝梦遶西湖三月暗漆纱窗外影参差题兰国香㪚落翠巉巖霭霭芳丛玉露涵楚佩可怜零落尽春风春梦过湘南陈燧燧字民初永嘉人训导送邵鍊师归江隂青门隐者人不识骑鹤来寻华葢君姹女夜栖丹鼎火玉妃春绣紫衣云愁闻南国旌旗暗爱听中天歌吹分此去元都旧时路碧桃红雨正缤纷陶振振字子昌吴江人徙居华亭洪武中举明经授吴江县学训导改安化教谕有钓鳌集送章彦徳游钱塘钱塘之地何雄哉秀压元圃超蓬莱大江如龙天际起山从佛国西飞来云间三百六十寺含丹凝紫开楼台涌金门前浪花白好峯两㸃青如苔宋朝文物已草莾荒碑遗碣髙崔嵬黄龙白虎消王气金凫玉鴈飞寒灰鸱夷浮江去不返渺渺万里云涛堆吾生守拙门不出结屋低傍山之偎㑹稽未及探禹穴赤城未及游天台毎懐此地不得到矫首遐望空徘徊君今逺游别我去南风十幅蒲帆开望湖楼前吹铁笛冷泉亭下传甆杯问君此去何时回安能西子湖头放歌逐君去一洗胸中结轖之尘埃赵宜生宜生字徳纯余姚人洪武初训导自輓呜唿骑牛人汝徃一何速形神如此癯夀命终亦促壮嵗即抱病有书不能读守兹固穷节不能养亲禄既无耕种力靡适水与菽日月忽不淹今晨当就木大化已云终何劳妻子哭先辈多逹士后人罔知死苦为声色迷蚩蚩竟如彼我当半百年己悟此中理富贵随所望贫贱随所以布衣及蔬食适足充诸已修短自由天气化返为鬼哭者何必哀尔岂不然尔田横有悲歌秋风起蒿里张庸庸字熈载江隂人洪武中举明经授本县儒学训导江口晚发四月南风紫栋花扁舟春水白鸥沙阿侬近住双泾口一趂回潮即到家林赐赐字莆田人洪武癸酉乡试第一官溧阳训导题翁石山房玉涧随处深萝衣谢时早幽栖同鹿门胜地即蓬岛缅懐京国游却恋云山好何日赋归来相将拾瑶草髙嵩嵩字子髙闽县人洪武中教官立春日题壁漂泊江淮老广文昨宵黉舍又逢春月支二石五斗米録着诸生四十人乡逺已拚归梦数身闲不厌在官贫笑看朝日盘中味可有青青泮水芹张时时字敏中钱唐人洪武中训导有自怡集匡庐精舍图巍哉江上之庐峯东南诸山无与同丹梯石磴杳难度层峦叠障相争雄凉飈翻江吼霹雳岚光射日开芙蓉香炉沉沉紫烟里瀑布上与银河通九江秀色在指掌五老云气长鸿蒙我昔壮游事厯览秋涛满耳来松风星子湾头荡轻楫石头渡口聆晨钟今日披圗倍悽怆信知此乐难再逢贤哉公孙慕髙隠结屋正在山之中诗书满架恣探讨云林对户蟠心胸幽禽引雏白日静老鹤呌月秋林空只今公已向时用故山可望不可从绘为丹青扬坐侧传示艺苑无终穷过枝江县近崃江逾窄推篷路转斜丹青山外寺红白雨中花暮警官船鼔晨吹野戍笳乱云千万里何处是京华林常常字伯庸永嘉人长史温之弟本府儒学教授风雨过鄱阳湖有感三月雨多风满天湖中水髙难系船大鱼跳浪白如雪好山隔岸青于烟去官莫过彭泽县读书拟上匡庐巅人生百年苦行乐帝乡遥遥心自怜北苑造茶即事青州州前溪水涟残红满川花可怜垂髫何处采茶女落日去家唿渡船緑隂青子山雨歇游丝飞絮春风颠荒村逺客官舎静新愁恼人闻杜鹃陈徳甫溪山春晓圗郭外长溪接逺江矶头新水白鸥双万山云气翻春雪一枕松声响夜泷賔客不徴绮里季子孙终老鹿门龎何时我亦来同隠多种桃花映酒缸邵谊谊字思宜休宁人洪武中由荐辟授本县儒学训导转黟县教谕有鉏云集春日同诸子郊行黟县设自秦至今少城郭人称小桃源烟霞䕶丛薄四山如龙蟠蜿蜒分脉络羣居寡喧嚣宇宙觉开廓为问尘网人何如在丘壑明诗综卷十五明诗综卷十六钦定四库全书明诗综巻十六翰林院检讨朱彛尊编刘仔肩仔肩字汝弼鄱阳人洪武初用荐应召至京赠张时敬还荆南随牒适荆土倦游滞京畿谋生苦拙讷事与心恒违朋俦一疎濶山川复闲之音问旷莫逹何为遽来斯世故有变迁嵗月成推移颜藻减丹渥衣尘化为缁稍欣披云雾复覩聫珠玑意惬苦不早情深发弥迟夕语厌促漏晨游恐斜晖论旧已慨叹况乃重乖离春草满南浦时花匝郊圻乖人无为懽感物悲路岐昔别已三载重来复何时幸兹书轨同逺迩无不宜逸足志四海羁禽恋故枝言念属緐翰聊以叙所思春晓曲紫丝复帐流蘓结云母屏风叠香雪门前娇柳乳鸦啼暖漏丁丁晓将彻花枝入帘红尚小兰露着衣香不歇江南行客归未归芳草春风满城阙望阙口号阊阖排云玉殿开千官鸣珮早朝回不知谁献升平颂得奉君王万夀杯陈谟谟字一徳号心吾泰和人明初聘脩礼书辞归有海桑集游天庆观登衆妙堂琳宫宅兜年䙝污衆妙门试窥擣衣砧上有睂山文上堂罗儿妇下堂饲鸡豚塑像古且竒稽首𤣥元君端居燕穆清谁使居人羣亦有居士泉澄源为之昏那无一寸胶可洗千丈浑闻道闻道潼闗下黄流似海深由来天设险过者日伤心汉殿芝房冷唐陵玉甃沉不应有佳气郁郁尚如今金信信字中孚金华人以茂才举不就隠居自怡人称漫吟先生有春草轩集洞庭曲浩荡太湖水东西两洞庭吹箫明月里龙女坐来听湖上望蘓台水与青天逺长风送飞帆忽到长洲县太阳岭净刹菴林緑生昼寒萧然水晶域今日复重来青苔见行迹云生身上衣月照松下石坐久闻疎钟空山未眠夕邾经经字仲谊仁和人元进士有玩斋稿春陪吕志学曾彦鲁刘仲原同登虎丘赋呈居中长老虎丘山前新筑城虎丘寺里断人行梵僧自识灰千劫蜀魄时飘泪一声渐少松杉围窣堵无多桃李过清明向来游事夸全盛曾对春风咏太平题映雪圗夜雪明书几寒风入缊袍如何烧凤蜡只解醉羊羔络纬图牵牛风露满篱根淡月踈星夜未分灯下有人挑锦字机丝零乱不成文郭文文字仲炳号舟屋滇中诗人竹枝词金马何曾半歩行碧鸡那解五更鸣侬家夫婿乆离别恰似两山空得名吕诚诚字敬之崑山人閠月二十四日陪馆士秦文仲陆良贵奉省臣命祭刘龙洲先生墓黄鹄矶头风雨秋中原一望使人愁羣臣谁决和戎议九庙犹衔误国羞慨慷鲁连宁入海凄凉王粲重登楼荒岗四尺先生墓再拜酹之双玉舟感兴静室无尘少客过新篁隂曳小坡陀朝来始悟春归尽风里杨花似雨多郑昂昂字处抑温州平阳人有密菴集閠八月归故山负郭曾无二顷田何由办得买山钱秋风八月又八月客路一年还一年鸾鳯俱垂赤霄翅麒麟不受黄金鞭功名富贵真细事只问平生不问天栖迟栖迟久慕王官谷飘泊仍依谢客巖贫贱谁能从赵孟行藏我已卜巫咸冥鸿岂解投矰弋老马惟思脱辔衔却笑杜陵生计拙晚将身世託长鑱感懐王粲凄凉仍去国杜陵老大竟飘蓬荆州岂免依刘表蜀道终须谒郑公三礼赋成追昔日七哀歌罢起秋风青青亦有江南草鹦鹉洲边恨不穷小景水驿山桥四五里枫林茅屋两三家何人踏雪寻僧去潮退春船阁暮沙范再再字续卿休宁人有缉斋耕隐稾乙卯冬自陕回至中年夜与牛车同行故题驿亭我经中牟道夜竝牛车行何人问牛喘鞭挞势伶仃更罹轭下苦犊儿随母鸣车夫为我言吾家懐庆城来此数百里执役难具名流囚与军装日夜不少停黄昏伴牛卧饭牛到天明汉月皎千里风霜凄十程牛死急应官欲哭还吞声白刃尚可蹈苍天终无情吾家有老父日暮还力耕无粮可充饥无衣可蔽形行人闻此言泣下如雨倾我亦征涂间垂老重飘零何时息干戈时康歌太平沙可学可学永嘉人元进士行省掾咏懐疏凿功成王气衰九重端拱尚无为贪夫柄国忠良没巨敌临郊社稷危万里朔云沙漠漠六宫禁御草离离金舆玉辂无消息肠断西风白鴈飞游庄庄字子敬所闻有感尘飞鹿走力难任廵幸沙边悔恨深鸟篆未经衔轵道龙文先自徙汾隂空传行在沦孤愤无复寰区遏八音圣徳神功俱泯灭英雄千载一沾襟王旬旬字子宣宫词南风吹断采莲歌夜雨新添太液波水殿云廊三十六不知何处月明多李铎铎字振道陇西人题徐良夫九曲櫂歌圗徐君江海人雅有山林想逺游赋幽寻徘徊脱征鞅长揖虹桥仙飘飘欲偕往牵舟泝岸廻着屐缘厓上万壑风泉渟层巖土化长采鸾载玉笙隠隠遗清响幻迹杳难穷真源豁而敞永懐紫阳翁欣然契心赏冯回回字景渊福寕州人武夷大王峯亭亭大王峯壁立何峣屼昔闻武夷君于兹脱真骨凤驾杳不还虹桥忽焉没惟余巖际松年年挂秋月叶俊俊福宁州人武夷武夷山下万年宫九曲溪头一棹通流水落花寻古道平林过雨见羣峰幔亭人去云连壑华表仙归月满松正好相期问丹诀天风午夜客船东汪徳懋徳懋名天应以字行休宁人环谷东山弟子和商山书院诸公韵覆雨翻云已十春恨无诗酒对芳辰秦疆再世终归汉周弱何人共戍申边境旋闻烽火息南风喜见稲花新为霖更得成丰嵗愿作陶唐击壤民田子贞子贞宁波人题安分轩图一室萧然万虑忘幽栖真似斛斯庄春晴野涧多藜藿秋晚山田足稲粱待富却惭居易拙送穷应笑退之狂看君已在羲皇上老去从教白髪长赵次诚次诚字学之乐清人有雪溪集早梅江南冬十二月溪上梅三两花载取小舟香影月明独櫂回家杜伸之伸之温州人感兴吾昔搓长丝系彼渭川竹直钩鱼不吞何以充吾腹此心苟无嗜藜藿亦自足宁使不得鱼吾钩终不曲李应期应期字均饶瑞安人有菌翁集寄吴彦升积雨连朝过客稀乱红堕地緑隂肥江南祗是归耕好水遶孤村燕子飞范宗晖宗晖以字行宁波人古意积雨可沉舟羣轻能折轴巧言必诪张利口多翻覆茍不塞其源涓流蔽川谷稂莠终乱苖珉瑜颇相类君子与小人颜面亦不异辨之如不早斯为名徳累李道生道生字本立休宁人有清意味集雨后山中晓起喜新晴杖屦寻诗独自行几树好花春尽发隔溪流水夜来生游丝拂地应千尺啼鸟唤人时一声趁暖田家曝蚕种明朝节候是清明刘逢原逢原字资深㑹稽人挽铁厓先生已矣杨夫子春秋天下名醉生唐李白莭死晋渊明云暗九山碧水洄三泖清游魂招不返悽恻故乡情周翼翼字子羽无钖人中秋与杨氏昆季泛舟鹅津八月十五夜何其鹅湖漾舟人未归水生金浪兼天涌云度青冥傍月飞鸿鴈沙寒微有影芰荷秋冷不成衣故人一去渺何许黄鹤旧矶今是非鴈来红翔鴈南来塞草秋未霜红叶已先抽緑珠宴罢归金谷七尺珊瑚夜不収王中中字懋建中秋述懐潦倒羁栖客伤心两鬓华涂穷惟有涙世乱更无家暗雨闻寒鴈悲风急暮笳艰难今一槩何处问生涯天下兵长鬭山中客未归塞鸿南度早星使北来稀草草年光换悠悠世态非自怜同社燕几处傍人飞黄家洲客舎留别数载俱流落相逢鬓已秋生涯同寂寞书劒祗淹留沙濶随天尽江平带日流别离殊不惬回首思悠悠田家杂兴烟火中林静秋风嵗律賖清霜催橘柚落日照蒹葭石经通流水山桥卧古槎武陵非境外不必问桃花泊镜口日暮风涛穏扁舟泊此隅云山归梦杳邻舫语音殊片月寒江永平沙旅鴈孤无才合漂泊不敢恨穷涂陈安安字克盟中秋有感画省曾陪冠葢游华筵诗酒宴中秋星河不动天如水风露无声月满楼皓齿纤腰催象板珠帘凉影上银钩于今寂寞江城暮乌㡌西风叹白头题髙理瞻所藏小景图昔年为客楚江边雨霁江南二月天杨柳画桥深浅水桃花春岸往来船新篘白酒浮杯酽旋买青鱼出网鲜因见画圗惊旧梦东风吹面鬓萧然钱子义子义无钖人题画夕阳淡淡雨丝丝逺浦长天欲暝时肠断楚山春雨后鹧鸪啼向女郎祠梁兰兰字庭秀一字不移泰和人赞善潜之父有畦乐先生集西畦自适守拙一圃闲衡从五畞余艺麻在髙丘杂以果与蔬春至百草生趂晴聊荷鉏筋力岂不劳芜秽亦以除家人㑹知我慰以酒满壶偶坐斟酌之日落西山隅归来北窗下我心一事无留别杨分昭君还既不久我行复有期忆昨君未归日久徒忧思忽闻车马来僮仆走相随入门一㑹面酌我金屈卮人生最欢乐莫若新相知欢乐苦不长明当与子辞大夫且行役敝车日驱驰吾徒本贫贱奔走何足悲但恐后来时君将复何之题素扇团圆复团圆月圆尚有亏致身君懐袖无有盈亏时知君重贞素采色亦不施物微幸相亲愿言常自持寒暑固代谢用舎适其宜古来婕妤怨此意君谅知荆湘道中江入潇湘近山连楚塞髙两厓如积铁一水不容舠惯客宁辞逺藏身岂惮劳同门多宦逺漂泊媿吾曹寄刘珪春日已多夏日临軥辀昼啼苦竹深野棠雨余新水緑石壁树杪浮云隂安知天地有终极不觉嵗月还相侵我思刘郎何可见徒使迟廻劳寸心寄呈东原公刘子彦北阙前年一上书归来髙卧楚郊墟西风短褐双蓬鬓落日空山一草庐道直不殊梁太傅赋成端拟汉相如别来又是春三月尽日逢人问起居客舎秋雨灯前细雨夜初䦨枕上闻鸡梦转难壮节岂因今日改旅懐才向故人寛江天雨色连窗白草树风声入室寒景物已殊归计逺残年饱饭共相看陈絅絅字简文嘉兴人布政约弟题画五湖烟水渌生波一叶扁舟鼓枻歌愁杀故园戎马后千章乔木已无多陈缉缉字熈文絅弟和大兄八月十四夜月桂老金为粟蟾孤玉作团明朝应更好此夜不胜寒弟妹他乡共闗山几处看南飞有乌鹊未得一枝安春日湖头谁复载吴娃鸥鸟多情恋白沙涪万春深无杜宇武陵何处有桃花雨余石燕晴归穴市近山午报衙看到前朝丞相墓野人翻土种桑麻竹枝赠君曾出双南金别君曾弹紫绮琴断金还比阿侬意断絃持比阿郎心郑瀱瀱字仲飬浦江人海棠仕女图东风荡漾百花潭翠袖迎风酒半酣好鸟隔窗催晓色美人残梦到江南金敬徳敬徳乐清人郑宜州芦花浅水亭新筑茅亭也自幽䦨干曲曲面沧洲一帘花气都成雪片石潮㾗祗没鸥客醉有时迷夜泊月明无处覔渔舟老夫亦有沧浪趣便欲移家住上头吴子庄子庄温州平阳人小景杖藜日日看芝山山下浮云共往还昨夜小溪新水涨钓船流到寺前湾黎昶昶字伯辉清江人同安謡黄云涨空雪欲飘长江落日生暮潮同安城头独延伫悲风拂鬓寒萧萧布蓬老翁年七十鹤髪鹑衣道傍立倚笻为我説兴亡含愤未言先涕泣前朝值乱戍守奔土豪割据何纷纷攻城拜将争杀戮同安頼有余将军将军秉心尽忠义训练民兵久精鋭城边掘壕深百丈城上严更列旗帜朝廷消息乆莫通江襄羣盗矜豪雄楼船万甲气如虎戎衣染遍秋江红将军此时力匡国执鋭开闗屡迎敌铁骑交驰白日昏雕戈上指青天拆枞阳门前杀气髙奋身宁辞征战劳江淮黎庻半为鬼僵死卧骨填空壕同安拒守经七嵗破围不见官军至铜柱难成马援功睢阳不屈张廵志一朝羣盗登城闉扬鞭百里飞红尘疲兵裹割不能战计穷岂愿图全身将军挺身出帅幕竟逐飞星阵前落半夜精灵出战营千秋庙食依江郭圣人一出寰宇宁凤麟应瑞黄河清当年逃亡命如蚁岂期年老逢昇平荆棘连云战争地近来茅屋方成市山鸟如唿耆旧名江流尚带英雄涙当年繁华何足论闻翁此语伤吟魂楼台尽随灰烬灭人物风流今幸存尊前感慨应未已宦情总付东流水长歌因赋同安謡留与他年入诗史梁闗闗字用行㑹稽人哀余左丞世人孰不死死义心所安茍非明至理捐躯诚独难伟哉青阳公忠义为肝胆伊昔奉朝命宣慰淮西藩遭世方板荡荆襄肆兇残公时在安庆宁忍视民患率衆力拒敌奋怒髪冲冠抗节守孤城援絶粮馈殚势廹不获已慷慨就清澜妻孥亦同逝耻受汚辱干我昨闻其风嘅然发长叹丈夫有如此何媿天地间逺继张许流千载名不刋王珙珙字廷珪常熟人明初处士有竹居诗集溪桥晩歩日日隂云思寂寥偶因新霁过溪桥不知门巷春多少柳外一声婆饼焦陈川川天台人题夏圭溪山清逺图我家东南丘壑好曲折云林䕶危杪涧沙流水春自香石楠碎叶秋如埽縳柴野桥松雨凉鸣钟破寺茶烟杳山椒茅亭如笠大石脚鱼舟似瓢小人家制度太古前鸡犬比邻往还少酒杯吹香小店门落日渔樵多醉倒六年不归长梦见白髪忘情负鱼鸟晴窗见画三摩挲旧梦微茫今了了不知何处得此图觉我山居殊草草安得溪南写石田更携妻子从兹老陈汝楫汝楫字济明蒲圻人洪武初举明经授徽州府通判转泰州茶马司谪知渭南县迁广平知府桃花泉桃花流水合荆溪夜雨春波拍断隄偶尔今朝出门望平畴雉雊麦初齐李𢎞𢎞字徳庸蒲圻人洪武十九年授本县训导迁国子助教西良湖荡舟归去月黄昏湖上人家半掩门渔笛数声何处起冷香一树玉梅根王叔舟叔舟浮梁人洪武中以献雪诗授徽州同知三月三日雪应制柳絮飞还早梅花落太迟天颜多喜色瑞气满瑶池明诗综巻十六明诗综卷十七钦定四库全书明诗综巻十七翰林院检讨朱彛尊编郑梴梴字叔髙浦江人元宣政院使渭之子拟古秦筝一何哀中有凄凉音累累孤臣操咽咽嫠妇吟晨霜为之寒浮云为之隂听罢复三叹不觉泪沾襟披衣歩庭皋嘉树鸣曙禽嗒然吾丧我情与海水深孤斋悄无人绛烛夜吐芒羽虫忽飞来投火欲自戕知为明所误曷不务韬光子房愿封留淮隂喻弓藏法戒既昭然昧者何茫茫髙山有白石行当煮为粮郑杕杕字叔韡梴之弟宋学士女婿也有学古斋集懐宋学士亦知离别逺丧乱近何如流水天涯路征鸿塞外书緜緜飞雪晩㸃㸃落梅初日月重回首那堪已嵗除郑榦榦字叔恭亦梴之弟从宋学士游永乐初以荐授监察御史寄宋仲珩鷽斯桑下飞青鸟海上游如何不同调羽翼有短脩故人昔相见时时话绸缪出入念同车无衣念同裘一朝参商如岂不懐百忧初盟傥不渝在逺情愈周但愿似夙昔乌用苦相求郑桐桐字叔成榦弟洪武中以荐授滁州判官春思棃云淡淡雾蒙蒙人在青楼第几重鸾镜未开帘未巻罗衣先怯五更风髙伯恂爵里未详诗见光岳英华寄梁绍辉花时醉里匆匆别回首西风锦树秋明月相思隔江浦素书不见到林丘松隂尘榻晴还拂池畔清樽晩更留山水闲情宜共赏碧云凉鴈思悠悠梁绍辉未详诗见文翰类选登小孤山亭子飞亭结构半山隅云影天光入画圗清涨九江吞汉沔髙标孤柱限荆吴风来舟楫欹危疾云暗鱼龙变化殊独倚画䦨吟不尽白云飞去寸心孤张廸廸字文海华亭人宋徽宗画半开梅上皇朝罢酒初酣写出梅花蕊半含惆怅汴宫春去后一枝流落到江南章誾未详诗见皇明风雅送张二贡士烟霭㪚春晴乱鸦深树鸣千山悬落日一骑出孤城急管催离宴飞花恼客情殷勤懐上䇿谒帝向承明王超未详诗见荆溪外纪张绪归舟落日半帆収张溪古渡头花明汀树雪香泠渚莲秋碧浪揺樯影青山枕柁楼曾知风景好记此一停舟黎充辉充辉字睿之临江人山云辞将归作清江兮淙淙上有山兮穹窿白云兮谷口一碧兮千峰晻霭兮絶壁挂偃蹇兮长松朝迎兮秋阳暮巻兮秋风山之人兮云从被薜荔兮搴芙蓉来乗云兮朝九重跨一鹤兮江东点汀花兮白苹雨霜叶兮丹枫忽云归兮人逺山苍苍兮倚晴空丘辅仁辅仁字友文归安人南湖南湖二月水如天罗绮东风醉少年十里好山都㸔尽琵琶催拨夕阳船谢林林字璚树武进人应芳子有雪樵集煮雪窝稿颍城凤凰台凤凰台台何髙野云黄业风萧骚不闻孤凤鸣但见鸟雀栖蓬蒿梧桐摧折倾旧巢凤兮何处翔赤霄无由再覩兮使我心劳梳洗台云为裳月为珰郑姬不见台己荒千年台下土花碧犹带洗时脂粉香今古繁华易衰歇溱洧水流声呜咽曾识宫中歌舞人只有台前旧明月青城虞胜伯颜丘氏小轩曰看帆为赋律诗因以寄予次韵録奉彦章风帆己逐归云尽江水何如客意长荏苒嵗华驹过隙飘扬生理鴈随阳从知白髪非春事醉看青山即故乡独笑梦中忘未得落花风起动回樯张端义未详诗见铁网珊瑚送张吴县之官嘉定分赋得锦帆泾风吹阖闾城花落锦帆泾锦帆去不返春流日夜生故人在何处恨满城边路月明乌夜啼霜冷丹枫树泾水抱城流直通东海头布颿挂落日相送练川游徐文举文举武进人赋得百花洲春花迷绣幄春水漾金凫照影和明月流香过石湖锦帆应不见沙鸟自相唿感旧复伤别愁倾双玉壶余诠诠丰城人海水操陈母庄伤其夫溺死于海作海水荡潏兮茫无津涯夫君一去兮杳无还期为死为生兮曾莫我知欲往从之兮襁褓有儿同室同六兮我志独违恨深海水兮曷其己而刘堧堧字公坦江隂人题东章孟山水庐江公子称三絶诗妙书精画亦工落茟多宗董北苑髙情不减米南宫天低碧树春云合潮满沧洲暮雨空却忆买船同载酒城楼山馆醉东风茹湜湜字季清无钖人有爪肤集杨白花杨白花身轻不由已一夕长风生飘飘度江水江南处处好繁华悠扬落地知谁家知谁家不复归永巷春深人迹稀悲歌连臂空肠断回首长秋鸦乱飞马麐麐字公振崑山人有醉渔草堂二集和杨亷夫新居韵杨子楼居饮马河书舟日日檥晴波未论栗里功名薄总为䕫州诗句多逺树入帘秋若荠乱云渡水白于鹅何当共把凌风袂醉和仙人铁笛歌萧岐岐字尚仁泰和人明初以贤良徴为潭府左长史固辞谪楚雄儒学教授改平凉学训导有正固先生集入闽自入闽中道偏谙物外情田从山下种船向石稜行海味空多族榕根尽倒生连城公舘好驿使逺相迎顾协协字允廸无钖人贡监生有鸣志集待鹤白鹤去何之想在蓬莱顶月下漫沉吟衣沾露华冷夜乆不归来立尽青松影次钱助敎见寄韵穷巷谁相问萧条独掩扉雨中花旋落江上燕初归计拙身从嬾才疎事转违思君长入梦莫怪往来稀送张翰臣幕掾还广西曾持刀笔赞元成不数区区野战功青鬓消磨千嶂外旧交零落十年中雪晴官路梅花白雨熟蛮乡荔子红三十六原何处是马蹄轻踏緑杨风舟中次韵西风吹老白苹花独倚归舟感物华漠漠秋云暗山谷不知何处是吾家孟夏书事脱却朝衣换布衣始知今是昨来非緑隂庭戸无人到惟有一双新燕飞陈钧钧字衡臣罗源人洪武中以人才荐官建徳县丞有退轩集题金山壁间画空翠忽入戸飞来何处峰人家多傍树僧寺不闻钟流水冲桥急闲云出岫慵何当抚琴坐愿学卧游宗邬修修字存诚南昌人洪武丁丑进士厯官太平知府中秋分韵秋月己成规秋闱犹列㦸妙契结金兰今夕是何夕时序有代谢情懐增感激对酒发新吟此乐良难极卞同同字孟符吴人倪云林画云开见山髙木落知风劲亭下不逢人斜阳澹秋影梁楶楶字𢎞宇南海人寄董宗辅东江去悠悠送子孤行舟舟行复几时江乡生逺愁海水无定影萍踪忽飘浮虽非千里别出门成久逰采采芙蓉花欲寄无轻邮念昔携好手中情郁绸缪商歌寄逸响素琴鸣芳洲如何旷髙躅杳若隔山丘驰情託缄素日暮风飕飕无由慰离索一鴈横髙秋王敬中敬中字敬中鄞县人洪武辛亥进士刑部主事题丹丘四窗山色可揽秀云根石屋髙嶙峋林间遗舄曾化虎洞口㹼猴浑似人奔流直下几千尺髙蹈今逾四十春灵光夜夜照丹室应有飞仙来往频陶琛琛字彦珩吴县人过徐良夫耕渔轩次倪元镇韵西山久思往经春复逾秋廻看岸傍树尚系烟中舟日月倐飞腾不异川波流至今逺游兴浩然殊未休东风江上来沄沄水生洲便欲引双屩飞行紫巗头如何苦蹉跎徒睇云路修谷鸟在林杪鸣声亦相求今君展清䜩胡不邀同游开舘集羣彦翩翩文采优相逢尚难得况兹旬日留懽然对樽俎情意两绸缪嗟彼丘壑赏岂顾茅茨幽愁来发清咏独倚城南楼题江参长江圗石出夜潮落山明寒雾消江空千里櫂村迥一归樵树色连沙屿人家傍野桥还同旧栖地风景日萧萧余震震字以声九月廿一日偕范孟学李徳舆访徐良夫耕渔轩是夕乗月过溪寺登拥翠方丈分韵得下字商猋发清秋孤月耿深夜𤣥赏悟真情况兹幽林下萧萧残叶飘浏浏飞湍泻惊鹊鸣髙枝流萤绕空榭芳絃既巳歇佳咏岂云罢复与道人期逍遥宿精舍月下闻琴别邵先生包秀才孤光澹灯室微烟绕香几谁弹膝上琴夜半离声起瑟瑟度凉风泠泠写秋水流音松竹外却忆空山里过邵𢎞道先生墓次韵孤坟四尺凤岗前此日重来又一年新土有痕分草色旧蹊无迹长苔钱残花自落山中雨逺树空迷岭外烟回首令人多感慨赋诗挥泪写长笺董逺逺字仁仲城头乌示良夫城头击柝边月低啼乌绕树寒不栖天边明星白如月空阶落叶风凄凄房帷静悄夜何永青灯无眠照孤影蟏蛸在户人未还闗河十月衣裳单谢常常字彦铭吴江人洪武中举秀才召试丹凤朝阳赋称㫖帝欲官之辞归隠震泽东溪有桂轩稿东溪集竹枝词送别阖闾城边杨柳黄吴姬如花明月珰送郎不劝银缾酒持赠云鬟金凤皇和靖观梅圗孤山嵗晩水迢迢竹外横斜挂緑么吟到暗香疎影句黄昏月上雪初消携琴访友圗秋林红叶晩萧萧乗兴携琴过野桥人在翠微寻不见白云如练束山腰吴中中字宗本自号青霞处士有林霏集白鹤山吴兴多名山兹峰特竒秀不知自开辟隂阳几昏昼云有未髭僧㝠栖刻莲漏香台俨有在祥室己新构松下伏神龟竹间走饥鼬白鹤不受招仙踪亮难究伊昔屡登临空翠湿衣袖穷摉不知疲幽讨宁嫌逗巖扉与涧戸一一为重叩和诗寄山灵余生敢多又刘子建字里未详浦城漫兴清溪何似百花潭谷口云峰半夕岚借问子真归隠未鹧鸪春雨满江南谢恭恭字元功长洲人徽弟有蕙庭集过张水部乐圃林馆和髙季廸韵故人非傲吏旧隠胜愚溪尘世人难到空林鸟自啼青山悬榻下緑树断厓西终日无余事长吟信杖藜潘子安子安和州人有海天清啸集九日王时融招饮喜见长缾破晓风忽移春晕上衰容故人己觉樽前少佳节偏于客里逢千里暮愁连蟋蟀无边秋色醉芙蓉而翁此际登髙处应在三山第一峰题画岷峨雪消春水急潇湘雨余云树湿迢迢翠屿孤鹤㢠湛湛珠宫老蛟泣征帆数点风涛中出没不计天西东乡闗杳渺在何处矫首遥送双飞鸿陈士楚士楚扬州兴化人书钖山驿呜呜画角冷涵秋一曲梅花动暮愁不管江南断肠客夜深吹上月明楼沈应应字徳䖍吴县人元夕灯月满春城金吾纵夜行谁家无画鼓何处不银筝愿以昇平乐懽歌答圣明次钱文伯题云林诗韵红叶桥边草舍低半滩斜照水平溪旧时曾记题诗过疎雨桐花一鸟啼看山老年己免缀朝班林下于今许我闲流水小桥红叶迳杖藜随意㸔青山史谨谨字公谨崑山人过七星闗万里投南徼层闗度七星岭云和瘴黒木叶向冬青路逺家难问愁多酒易醒相逢但樵牧何以慰飘零朱武武字仲桓绍兴山隂人张子正春雨鸣鸠圗东风帘巻小红楼三月棃花唤锦鸠曾记玉人将凤管隔花低按小梁州吴伦伦字文伯吴人苕溪春晓图夜听溪上雨晓看溪上山雨歇山更佳尚在空蒙间白云掩疎钟緑树迷逺岛居人想未起村村自啼鸟赋得秋江送别秋隂日易夕江空嵗云晏恻恻伤物情悽悽属昏旦耸秀林际峰流响云中鴈烟芜销逺緑霜枫炫余粲时芳递衰荣人事更聚㪚方敦金兰契遽念蟏蛸叹夙驾严霜寒晨起明星烂扬船子夷犹㐲枕我羁绊那知惜暌离矧复值忧患秋吟不成章一辞媿莫賛徐基基字立本临海人宁海道中中嵗事行役劳生卒未休大星垂野白逺水际天流土俗鱼盐富民居橘柚稠何年谢尘鞅归卧此林丘陈文东文东字同松江华亭人宿陕州横渠舖独客卧车上羣仆卧车下车前或明火时时照牛马朱希晦希晦乐清人有云松巢集客邸中秋对月去年中秋秋月员浩歌对酒清无眠烟霏灭尽人境寂仰看明镜悬中天今年客里中秋月静裛金波更清絶可怜有月客无酒不照欢娱照离别夜䦨淅淅西风凉月中老桂吹天香悠然长啸动归与坐久零露沾衣裳浮世悲懽何足数庾楼赤壁俱尘土风流己往明月来山色江声自今古纳凉无事解衣坐超然心境空深林翳炎日万壑来夭风闲停白羽扇拂拭朱丝桐醉罢不知夕月生沧海东寄友雨过溪头鸟篆沙溪山深处野人家门前桃李都飞尽又见春风到栋花甘复复字克敬余干人有山窗遗稿晓出西园由谷中归披褐陟西园烦襟㪚清晓微风动髙树零露下芳沼始行幽谷中忽出清林杪流水漂余花修筠度啼鸟身縁翠石廻思逐白云杳负杖孤赏懐春䦨緑隂悄送别凉飈应秋气草木歛华英客游总念归子有千里行悤悤俦侣催悄悄离思盈丈夫懐志气孰不恋荣名华荐起当路使者促前征追饯东门道把酒哀絃鸣萧条野驿暮泛灔江波清宻谋植帷幄慰彼苍生情古来盛名士多是起钓耕郑洪洪字君举永嘉人有集吴山白塔寺江山襟带尚依然王气销沉巳百年八叶龙孙东渡海六宫虎士北归燕铜驼荆棘荒山里石马莓苔落照边玉匣游魂飞刼火五陵无树不啼鹃寄毛府判南湖水长没蒹葭西浦横桥对白沙鸿鴈来时菰有米凤凰飞去竹无花石田赋写张平子云阁书通蔡少霞零落江陵千树橘青门犹恋故侯𤓰朱友谅友谅常熟人诗见鹤林类集周尊师祷雨歌道人鞭龙出潭底黒云一片山头起仰看红日不见光黒龙头揺白龙尾有时登坛步七星一唿一吸成雷霆白波翻空海水立银河落地天瓢倾去年京师祷雨雨辄至大田小田总霶霈定知夜半拜封事自有精诚感天地王公贵人知其贤屈师阐教来琴川今年旱魃又为虐禾稼半死民熬煎县官投词庶人跪道人受命应且喜笑书铁牌役海鬼疾驱一百五十里甘泉龙居万丈深神符召集如飞矢今朝雨脚来自南半是吴江四桥水顶山有龙名大白口噀湖水成甘泽道人驱龙喝龙出五雷使者闲不得龙兮龙兮一噀日失色金蛇掣电光千尺再噀山气黑飘风盘旋走沙砾上天有寳不爱惜喷下骊珠千万石两龙行雨势未休须㬰潦水平田畴疲农入城报沾足道人一笑山云収叶谷亮字里未详诗见沈巽明诗选䢴沟懐古丞相三军出曾闻此㪚亡黄芦今夜月白骨旧时霜世已尊王室人犹説战场维舟重感慨涕涙在衣裳胡温温字遵道㑹稽人歌闽山喜鹊少越山喜鹊多如何不归去其奈罗网何明诗综巻十七明诗综卷十八钦定四库全书明诗综巻十八翰林院检讨朱彛尊编方孝孺孝孺字希直一字希古临海人建文中文学博士靖难兵至首以身殉没后严禁文字门人王稌藏之传有逊志斋集休日奉陪蜀府诸公宴集居闲叹时迈閲世知才短频为观国游毎觉归期缓羣公尽耆英过此殊恨晚他乡亲故稀骨肉不在眼非资谈咏欢孰使离情展大藩仰仁哲政化崇寛简长日自优游兹辰况休澣牲醪出珍赐果蔬随物产一觞偶相酬万虑皆可遣贵同周士肆狂笑晋人孏语乐天趣深心清市尘逺新秋欣己至毒暑行将断灵雨席上来微凉坐中满明时古难遇良㑹世所罕各勉存令猷垂声继伊管闲居感懐窃窃衆所忧不踰衣食间孰知温饱外可忧非一端贱忧道难行贵忧名不完谁能断弃此自乐如孔颜我非今世人空懐今世忧所忧谅无他慨想禹九州商君以为秦周公以为周哀哉万年后谁为斯民谋士无及物智毎喜华其庐我居岂不敝于道亦有余明取藏吾身奥取藏吾书奚烦叹其陋不见阿房初次王仲缙感懐韵翠鸟质微细乃以羽自戕犀象兽之雄毎因齿角亡物生无巨小适用反相伤犬羊死柔弱虎豹死暴强彭聃死于夀夭者死于殇万生谁长存所贵徳誉光古来志节士立身有大方孰云萧艾藂果胜兰蕙芳上巳约友登南楼生意忽满眼不知春浅深良朋旷佳㑹浊酒难孤斟迢迢城上楼髙朗宜逺临曷不一举趾纵望渊与岑逍遥羣动表舒豁万古心古人巳寂寞继者应在今藴真有至乐外慕非所欣愿言领衆妙无为郁冲襟感橙树有作秋林道傍有橙树处荆棘中不知几何年㑹增置驿舎芟夷堂基斧斤几及遇识者知其为果实之美也获免筑室既成正值窗牖间结实累累然可爱过而见焉感而为之赋诗橙生蜀山里芜没荆棘场荆棘忽翦除孤根虞见伤幸遇识者顾扶植不忍戕筑室适在兹窗牖正相当花垂素雪盛叶茂青云张方秋气盛肃原野飞早霜衆木不复荣百草己罢芳累累枝间实烂烂半青黄摘置樽俎间几席有余光岂惟巴人羡南服亦罕尝嵬峩帝王宫异味来万方何以解烦渴甘酪间蔗浆此物傥前陈玉食益馨香可令积疢蠲坐见人情康惜无先容者盱彼涂路长遇世良有㑹处己贵安常嵗寒善自保用舍随行藏嵗除祭先奉懐家兄次文公先生病中呈诸友韵日月行不息我亦少安居违家今几何忽复五载余微官误人事解令亲者疎毎思别时语不见空中书及兹嵗将䦨感叹正踌躇祀先具薄奠抚已懐厥初觞酒岂云乏独酌闷难袪宁当解组去御子花间车勉学诗黄河西北来云是崑崙丘经行非一山囬薄半九州上有不测源下有无尽流万化同此机不知几春秋分明天地心不为浅狭谋痴人用小计颠倒若无求安得申韩氏化为古伊周题王叔明墨竹为郑叔度赋吴下王䝉艺且文吴兴赵公之外孙黄尘飘荡今白髪典刑逺矣风流存华亭朱芾称善画毎观䝉画必叹诧谓言妙处逼古人世俗相传倍増价昔年夜到南屏山髙堂素壁五月寒壁间举目见修竹烟雨㝠漠蛟龙蟠唿童秉烛乆不寐细看醉墨王䝉字固知䝉也好天趣画师岂解知其意分枝缀叶人所知要外枝叶求神竒天机贵足不贵似此事不可传诸师麟溪郑君好竒士爱画犹能赏其趣呜唿世间作者非不多郑君甚少可奈何蕨箕行并海饥民千百数携鉏上山斸山土蕨根已尽劚不休力絶筋疲未言苦屋头五日无炊烟十步九却行不前全家性命系朝暮弱子假息阿母眠昨日斸蕨仅盈斗今日蕨根不满手但凭斸蕨保余生再拜青山感恩厚青山青山尔勿猜明朝未死携鉏来懿文皇太子輓诗相宅圗方献还宫疾遽侵鼎龟悬寳命笙鹤动哀音谁绍三皇治徒倾四海心闗中诸父老犹望翠华临题画得意支郎画分明是米家乱云浮杂树逺渡卧枯槎白屋孤舟迥丹崖一径斜何时共渔叟洞口访桃花黄子澄子澄初名湜以字行更字伯渊分宜人洪武乙丑赐进士第三除编脩厯脩撰累官太常寺卿兼翰林院学士靖难师入磔死枯梅百千年树未全枯三五个花何太疏闻道石门春意动不知曾有暗香无练子宁子宁名安以字行号松月居士新淦人洪武乙丑赐进士第二人授翰林院脩撰陞副都御史工部侍郎建文时迁御史大夫靖难师入不屈死有金川玉屑集三月望日与饶隠君子宏游玉笥山謡我懐谢康乐独往游名山身同雪舟系心与浮云闲清风澹荡洒六合令我兴在松云间玉山髙与南斗齐云锦照耀庐山低三十六峰凌云霓飞湍喷雪临廻溪长松挂月青猿啼上有梅仙采药之幽栖下有萧云读书之故基洞天石扇香莫测瑶草谩长三冬荑我欲因之览八荒手拂青萝眠石牀回飈吹㪚碧天雾清溟倒泻澄湖光作为玉山謡寄之双峰客兴来携妓秋复春笑杀东山谢安石黄观观字澜伯一字尚賔贵池人初从父赘姓许洪武戊辰赐进士第一累官礼部右侍郎建文中改侍中掌尚賔司事奉诏募兵闻金川门师入投李阳河死题江贯道长江图离离衆树深霭霭孤云碧山色望难穷江流浩无极渔歌逺渚昏鸟下平芜夕惆怅涉风波扁舟何处客送赵彦玘都事石头城下自分携无复聨牀听晓鸡故里音书寒鴈杳空江树里暮天低春来白下孤新约梦去花间忆旧题犹念雪深留宿夜酒醒诗就小楼西卓敬敬字维恭瑞安人洪武戊辰进士除给事中厯戸部侍郎靖难兵渡江被执不屈死宣徳中庐陵刘球得其遗文传之墨竹洞庭木落水生波斜月虚窗露气多虞帝不归秋色晚满江烟雨泣湘娥王叔英叔英名元采以字行黄巖人洪武末为仙居教谕陞汉阳知县建文元年召为翰林脩撰靖难师逼江奉诏募兵行至广徳自经于𤣥妙观有静学斋稿絶命词人生穹壌间忠孝贵克全嗟予事君父自省多过愆有志未及竟竒疾忽见纒意者造化神有命归九泉尝念夷与齐饿死首阳巅周粟岂不丰所见良独偏髙踪邈难继慎勿称希贤周是修是修名徳以字行泰和人洪武中举明经由霍丘训导厯周府纪善改衡府靖难兵渡江入应天府学自经死有刍荛集牧童謡逺牧牛朝出东溪溪上头溪头草短牛不住直过水南芳草洲脱衣渡水随牛去黄芦䬃䬃风和雨老鸦乱啼野羊走絶谷无人惊四顾寒藤枯木暮山苍同伴相唿归又忙石稜割脚茅割耳身上无有干衣裳却思昨日西边好旷坂平原尽丰草短蓑一卧午风轻长笛三吹夕阳早程本立本立字原道崇徳人洪武丙辰以明经荐为秦周二府引礼谪云南马龙他郎甸长官司吏目建文初徴入翰林陞佥都御史靖难兵至自经于应天府学有㢲隠集雪佛碑天花隂坠空平地忽三尺异哉西方神现此水精域胎非託摩耶意叵劳刻画乃瞻白玉相安用黄金饰一洗热恼心悉依清浄力红日起扶桑终焉化无迹其无本非空其有亦非色我来鳯皇溪古寺久荆棘摩挲雪佛碑碑断字莫识金石亦己壊况非金石质万事等幻影感之三叹息出洛阳城輓辀上天津伊阙当我前连峰左右起奔走相后先古来五岳内嵩髙极中天仪刑正四表襟带流三川河山固王室岂直金城坚汉业此中兴周都竟东迁壮游快一览遗迹悲千年頽垣旧谁筑野蔓栖朝烟题竹石小画玉堂仙人松云公写竹正似石室翁云林道人虽后出往往落笔生秋风吴人好书仍好画百年遗墨千金价比来何处得此图松雪云林此其亚娟娟嫩玉才数茎烟梢雨叶纵复横洞庭寒骨沈水底铁索下取蛟龙争却忆江南旧池馆笔牀棊局何萧㪚一行作吏事便废十年不归梦欲断松雪子孙今几人云林弟子谁逼真得归故乡傥相觅竹枝挂我头上巾铜梁县铜梁县庭公事少铜梁县事官桥小上山下山石作街街南街北人家好人家好农不好商婚男嫁女不出乡香芹煮羮饭有稲木棉纺丝衣有裳陈郎邀我青樽满情多己觉廻鞭嬾酒酣欲写铜梁歌百钱买笔紫罗管题李典仪云东巻母老今犹健儿行乆不归一官淹白首万里梦斑衣越郡东溟濶秦闗西日微只将双泪眼日日看云飞许州东屯杂诗农功将筑圃使者正行田车过闻牛铎诗成堕马鞭凉风苹末起落日树头员翻忆吴淞岸菱歌处处船逺戍临邉土生还落野屯时清无盗贼头白有儿孙舂稲霜余粒移桑雨后根百年须饱煖此外复何言丘园莽萧瑟客子暮徘徊山是钧州起河从郑邑来衣冠余古墓歌舞只荒台野哭谁家妇秋声助尔哀过峤甸始见禾泥蛮数家有叟携酒过水见土酋饮道傍仆从皆饮酒尽乃行有作山断邨才见溪廻路忽迷贩茶非土獠劝酒是禾泥碧树排云直青秧插水齐欲忘乡土念多事子规啼晚至晋宁州落日孤城小轻烟一水斜青山䝉氏崄緑树僰人家絶塞无来鴈荒城有噪鸦多情此州尹劝酒说京华寄弟并示婿闻道南塘旱吾家正可忧不能供赋税岂得免征求旧宅荒苔雨先茔宿草秋急难须努力更与阿骐谋乳石诗象贤奉常得异石于演乐堂典寳周翁识之云道州乳石也奉常欣然以诗见遗因赋诗荅奉常并呈长史且欲质诸典寳翁也闻道山中乳窟多乳泉流出石为窠洞门到夜飞蝙蝠驿路何年载槖驼野色忽㸔新㟝嵝水㾗犹认旧漩涡岂无青髓香如饭老我黄尘奈尔何使浙江发大梁水驿蔡河雪消春水生使者发船将逺行得还乡里虽慰意却念妻子难为情草薶金谷楼前路潮打钱塘江上城南北登临总懐古船中有酒且须倾髙邮夜泊城楼月色见觚稜城下官河夜欲氷返照疎林皆野烧残星别浦是船灯腐儒食禄曾无补倦客思家已不胜春雨五湖烟水濶荷簔归去下鱼罾和贝惟学登小孤山韵西来风浪涌金山人在鸿蒙沆漭间大地小孤天柱石长江第一海门闗鲛人夜泣珠成泪龙女晴梳翠作鬟欲问灵巫报神语我行何日定东还喜晴夜雨朝晴喜欲狂西屯骑马过东冈不妨逐兔争牵狗切莫驱狼使牧羊野日孤营无细柳天风十月有枯桑归来又饮将军酒一醉都令世虑忘过赵州青山环抱水争流行尽云州入赵州四野耕耘多乐嵗诸蕃斥候不防秋过桥花竹前邨近入谷松萝小寺幽妻子谁能免相忆他乡虽好莫淹留嵩盟九日次井泉百户韵天涯九日一登楼应是黄花笑白头脱㡌不妨同醉倒拂衣安得不归休山盘晴谷深藏寺水缩寒溪浅露洲上马荒城向昏黒休教鼔角起边愁送鱼课司使霍思诚赴京师三年官守滞蛮荒万里羁魂度太行居有马鞯留客坐食无鱼鲊寄亲尝晴天梅树常含雾腊月山花不受霜辞满得归人共乐将诗送别意茫茫送人致仕归越老臣殊荷圣恩寛诏许还家授㪚官赐杖未携鸠玉小诰绫新织朶云团西窗夜雨销红蜡东阁晴山拥画栏子去我留宁不媿鑑湖他日请黄冠滇阳二月罂花盛开皆千叶红者紫者白者微微带红者半红者傅粉而红者白肤而绛脣者丹衣而素纯者殷如染茜者一种具数色絶类丽春谱之所云鄯阐东风不作寒米囊花似梦中看珊瑚旧是王孙玦玛瑙犹疑内府盘嘶过华骝金匼匝飞来蛱蝶玉䦨干瘴烟窟里身今老春事伤心思万端晚至安宁连然驿路马曾谙落日行人思不堪地极九州铜柱北山蟠六诏铁桥南汤池水底皆隂火盐井烟中半夕岚廻首蓬莱天万里忍教尘鬓白毵毵自姚安出普淜层闗飞鞚出寒云万木归鸦乱夕曛山似蜻蛉川口合路从鹦鹉岭西分道傍筑室新成市塞上屯田久驻军逺客谁无乡土念悲笳吹动不堪闻寉庆驿㑹吴人冯广文闽人林税使马蹄蹴遍隂厓雪直向居庸塞外行日落忽闻牛背笛川平始见寉州城秋风千里莼丝滑暑雨三山荔子生迁客相逢话乡土天涯何限未归情送教授致仕归金华六十看山眼未昏草堂归去卧烟邨朝廷己许乞骸骨衣食未须忧子孙上马天风吹蓆㡌落帆江月到柴门羮芹炙背区区意他日难忘献至尊早发禄丰驿驿楼灯火见西屯使者出门人语諠天寒马渡此溪水月落鸡鸣何处邨六诏山川皆郡县百年身世任干坤若为看见梅花发忽乱乡愁入故园邓洲驿平冈走马神摩洞荒驿闻鸡邓睒川丹壑洩云朝翳日玉泉隂火夜生烟一年残厯愁来检万里新诗老去编山水不殊人事异中原归计正茫然君山别业画巻为王伯昂题画圗林壑起云烟使者髙懐寄静便背郭真成浣花屋看山如坐洞庭船柴门黄叶邻僧埽石径苍苔野鹿眠如此故巢劳逺忆只应头白是归年宿普安汉妇良家子从军嵗月多生来小儿女唱得僰人歌江头絶句小树香橼子疎篱扁豆花人情悲异土物色似吾家扬州扬州城下是官河春雨春风自渌波欲问繁华旧时事太平遗老己无多华隂驻马桥絶谷层闗路屈盘斜冈侧嶂石㠝岏今朝驻马桥头立华岳三峯正面看茅大方大方字希董泰兴人洪武中为淮安府学教授擢秦府长史建文时官右副都御史靖难兵至死于难有希董集塞门至银州闗道中银州西下忽都河降卒东来唱旧歌星㪚诸营连斥候云屯万里蔽沙陀自嗟出塞春光少谁道临闗月色多顾我鹤形非燕颔立功万里定如何胡閠閠字松友鄱阳人举秀才授都督府都事进经厯建文中官右补阙陞大理少卿靖难师入不屈死题画松幽人无俗懐写此苍龙骨九天风雨来飞腾作神物刘璟璟字仲璟青田人基次子授合门使寻为谷王府左长史靖难师入称疾不起下诏狱自经死有易斋无隠二集龟峰春意振䇿陟龟峰极目㪚烦襟攀萝越巘㟧观竒拥嵚岑气和濯柔荑景淑恱鸣禽澹薄白日辉游漾轻云隂予情亦何欲物理谅可寻芳菲三春意赑屃千年心持此较贞脆因之寄知音髙逊志逊志字士敏萧县人徙居嘉兴洪武初召脩元史入翰林为编脩累迁侍讲学士建文时加太常寺少卿靖难后死永嘉山中有啬菴遗稿兵后南湖宴集分韵得可字皇风遘中否微命亦迁播岂谓托乔林依然骇烽火前年奔山壑去年匿樯舵妻儿怖欲死崩忧不知我頼此干城将挥戈挽日堕赵佗既称王天子诏曰可人能闭杀机三光自宁妥湖波莹宵鑑芙蓉颤秋朶且共醉明月狂吟莫还舸荅徐以文我本不羁士少年慕逺游结交尽豪侠英风邈难俦浩然志四海垄断非所求羣雄乱天纪誓将除国雠驱马向京邑道路阻且脩旷望空叹息失计成淹留时哉茍未㑹白璧寕暗投耻同五鼎食笑视千金裘袁丝尚游侠枚皋事俳优知己竟不遇行藏谁与谋芳时忽徂谢冉冉春复秋人生乆羁旅岂不懐故丘放歌吴门市洗耳长江流虽然不得意尝为苍生忧心随去鴈逺目送孤云愁夫子经世士虽竒不见収何如共脱屣速驾凌沧洲题燕文贵秋山萧寺圗野性乐山水㕓居违素心萧然困疲役胡能遂幽寻恒思惬所适胜㮣恣登临秋清景尤旷苍翠列遥岑霜余委蔓草孤秀爱云林畸人寡谐俗结宇丹崖隂浮念不烦遣寂寞契冲襟况复迩萧寺禅诵有遗音箪瓢足自老簮组知难任披图忆所厯閲嵗兹已深景物匪殊昔但伤华髪侵何当脱尘躅归休期自今燕穆之楚江秋晓图昽昽曙光启渺渺枫江白天空爽气清露滴千峰碧微茫云梦渚迢递浔阳宅五柳髙且疎凉风起萧瑟河汉纵复横分明见秋色翩然鹤梦醒孤舟正携客适兴神理固莫测阖辟无时停万物盈两间森然咸委形荣悴从大化胡为劳其生悠悠念往时飞空如流星先哲邈难逮抚已空无成严霜被中园蔓草犹青青晨夕自㳺目亦足陶吾情龙江纪事避地龙江上扁舟似杜陵流离心欲折漂泊力难胜水落横鱼罟林疎见寺灯穷涂何所託犹喜耦良朋题卢元佐所藏江山图结茆曾住白云间游宦多年客未还开巻偶然乡思动数峯浑似鄂州山题陶渊明像玉山頽矣葛巾偏老仆扶持步不前莫道先生浑不醒醉中犹记义熈年蒋兢兢字维敬自宜兴徙嘉兴建文初举人才授文渊阁侍书长相思长相思江悠悠洞庭木落三湘秋梦中不识别时路九疑云黯苍桐树翠华南去不复还双蛾洒泪愁空山五十哀絃雏凤语鹧鸪啼处斑斑雨长相思思转深请以白玉璞琢出相思心三湘之深东入海相思之心终不改郑桓桓字居贞歙人洪武中举明经官至河南左参政永乐初坐方党死有闽南关陇归来桧庭诸稿植桧河南政府有古桧十二株苍翠特立有古君子之操焉其一势日偃侧惧其乆而益欹也乃启其培而扶植之噫孰谓人心之偏不可正邪诗以咏之郁郁堂前桧清隂芘长廊灵根蟠厚地直榦凌穹苍雨露相沫濡云气时飞扬如何一欹侧衆中不成行尔性本孤直胡为若傍徨得非失培䕶毋乃风雨伤一朝为扶植老气犹昂藏矫矫蚪龙逸翩翩鸾凤翔物性尚可治人心宁自戕凌霄耸髙节嵗寒矢勿忘大哉栋梁具期尔荐明堂洪武癸亥春以公事出㑹宁北境答纳城边春水生百花原上骨纵横荒郊露宿不成寐一夜大风吹到明雪山髙耸入青云下有黄河一带分粉堞数家髙作塞忽惊十百动成羣沙葱野韮随时采芦酒黄牛取次尝万里驱驰闗塞外忽惊风物忆江乡荒原人家今少存好田多是官军屯前山遥见黑城子渇饮不知河水浑林右右字公辅临海人洪武间中书舍人进春坊大学士辅导皇太孙以事谪中都教授挂冠归有林公集题植芳堂雅心慕幽洁莳芳此堂隂端居寡俗好庶得观物心菀彼径寸苖弱质恐不任灵雨及时降春荣萋以森晨兴荷吾鉏逍遥步前林俟时冀采采敢使芜秽侵灵均世云逺髙踪邈难寻兴言遗逺者媿匪瑶华音叶见泰见泰字夷仲临海人刑部主事有兰庄集兰庄霜风薄林泉衡门迹如埽頼有楚畹花相看慰幽抱芬芳发懐袖落日思逺道逺道不可遗嵗宴徒自好许继继字士脩宁海人洪武中台州儒学训导有观乐生集述懐寄脩徳昔游登四明囬望天台峰苍茫见逺色积翠浮遥空维时凝雪霁万里来天风想像琼台观杳在丹崖中真源隔迷涂旷絶不可通烟萝冷秋月夜雨鸣梧桐梦寐发幽感徒嗟尘累䝉王子吹笙侣髙情亮谁同清言契夙心奋䇿得所从振衣石梁上思蹑飞仙踪佳游复我愆有懐郁忡忡犹怜双飞鹤来候巖前松郭钰钰字景南营国第八子赠定㐮伯夜坐庭虚初月上树响微风入栖鸦听犹惊流萤堕还拾沈沈寒漏缓隠隠余钟急坐乆不知疲衣凉露吹湿王绅绅字仲缙义乌人待制袆之子官国子博士有继志斋集题墨竹潇湘江上暮云迷落日无人翠羽低檥櫂黄陵庙前宿一篷春雨鹧鸪啼唐之淳之淳字愚士以字行绍兴山隂人应奉肃之子建文初用荐为翰林侍读有萍居稿禹庙昔在帝尧时洪水㴞天流鲧功既不竟微禹吾其忧禹敷下土方乃至于南州维南有㑹稽玉帛朝诸侯少康封庶子衣冠閟山丘遂令筑祠宫俎豆巖之幽云何末代下有穴肆探求明明太史公秉笔欺吾俦岂知大圣人天地同去留厥言在洪范箕子授成周衣裳食息际莫匪䝉灵庥皇皇古丛祠祀典明且脩空梁诡龙变亦足为神羞秦望山秦鹿未云失龙驾此遐廵茫茫三神山虎视欲来賔时维四海内孰不雠狂秦睽睽千万目相顾不及晨尚采不死药楼船访仙真意欲世无儒一身当万春遂令徐福辈奔走空辛勤有之谅莫至况乃无其人兹山几春秋草木被音尘上有李斯碑磨灭无复存下有神禹陵佳气日氤氲过者同叹息仁暴固殊伦柯亭蔡子横笛处名存音则亡常时亭上人念此一慨慷悄然官涂㢠杂树夹疎篁先秋气己袭飒爽若含霜渔樵夜各归月出斗有芒微云翳河汉龙火干正阳狐狸草中号熠燿乂宵行龟亡鳯不至何以慰轩皇我有嶰竹枝颇复谐宫商藏之五百秋正气惨不扬天地所爱惜神人共嗟伤但愿起九泉从子返虞唐严子陵墓昊天厌新乱炎刘嘘复然天子吾故人不事何其贤维此一坏土体魄之所存清风激巖谷劲气出萧兰中有髙空云日夕相盘旋化为千尺蚪下饮清泠渊为霖既靡试翻身入长烟我见重再拜毛髪凛冲冠缅懐东京日惕然思执鞭石鼓诗洪武丁卯秋九月余在燕城观石鼓因赋四十韵己巳三月乡友赵撝谦氏持墨本来京师俾余録诸巻尾郡学旧辟雍中有岐阳鼓古今所闻十左右各惟五离离大星陨兀兀壊云补累累营灶减落落陈沙聚质若切𤣥玉制若覆冷釜气若镕五金文若断钗股孤峰割秋瘦千葩耀春妩森严列戈矛尔雅冠章甫厓水熘静悬海暖浪掀舞摧辀半折轴败舫或遗艣小龙彭蠡归大鹏扶揺举断苔明碎锦古墨渍润础思昔委秦郊雷电惊草莾来牛砺其角凿臼加以杵幸今依黉宫星日照廊庑圭璧逊其仪俎豆与之伍脱非天意怜或是神明祜深檐白昼永老屋翔鸾翥晴连画㦸隂冷湿宫墙雨诸生获讲解髦士资训诂启钥烦竖阍搨本利商贾韦辞表姬周韩语懐李杜雄章迭铿鍧遗恨寄酸楚纷纭欧蘓作诘屈薛郑谱称评虽靡定仿像讵非古鲰生千载下匏系三江浒神徒驰周南足不出城府适从辽碣役遂作幽燕旅平生慕竒闻一日获嘉覩初临色愈庄欲狎气斯沮如亲至东都揖譲申与甫如亲与田猎抟攫兕与虎如虚藜苋腹烹太牢肥羜如洗蜩蝉耳聆笙磬柷敔羁秋破昏懵喜气浃眉宇时维躔夀星嵗甲在彊围天寒号鸱枭城荒茂禾黍宗周本余懐覧古亦天与摩挲重圗训䠞蹜媿庠序聊陈曹郐风式继韩韦武和答孟熙见寄之作少小承家学荏苒閲三纪譬之田舎儿所习惟耒耜力耕不逢年馁也亦足耻朝英既己萎夕秀曷可恃忽枉同志人妍辞寄深㫖展诵累宿昔反覆悲复喜逹生固通人俟命则君子为山由篑升斲车自轮始勉矣期共臻报徳媿无侣袁凯凯字景文松江华亭人洪武中徴拜御史以病免归有在野集杨白花杨白花飞入深宫里宛转房栊间谁能复禁尔胡为髙飞渡江水江水在天涯杨花去不归安得杨花作杨树种向深宫飞不去书北山精舍壁夙昔慕幽旷中年值奔走及兹始知返顾己成皓首兹为山水选风气固深厚崒嵂皆巘㟧緜邈尽林薮清泉泻幽磴白雪被层阜既多缁钖流况有耕钓叟初心己云恊雅言得兼受始来疎梅堕复此山樱剖庶几去日迟谁谓行当乆挥手谢朋侣吾将寄衰朽马氏西园宴别吴进士善卿竹隂连水屋荷气集池台南国佳人在西园髙宴开好风因树起新月渡河来别后江潭上离肠日九廻送李髙士归荆州南京髙宴罢西土遂言归江路犹残雨荆门正落晖蓬生仲蔚宅秋入老莱衣明发思君处萧条鸿鴈飞送任李二髙士归越老去任公子重来李少君仙凡初不逺江海自离羣水遶吴宫树山连禹穴云汀洲有长笛日暮不堪闻邨居懐京下一二友生罢职非能吏归田即老农有诗聊度日无字可书空白髪将谁念黄粱且自舂故交能问讯家在五湖东思归简严八天髙风正急鸿鴈傍人飞江外无来使淮南尽擣衣悲歌聊当泣逺望亦同归为报严夫子沧洲与愿违春园春园江水上江雾日昏昏沙暖长垂钓花深不闭门家童鉏陇麦野客共盘飱衰老仍耽酒经年嬾出邨懐王道士宣城王道士爱着芰荷衣一自清江别三年白鴈飞酒徒随处有冗客向来稀最忆青城夜狂歌不肯归登浦上阁髙阁春波上登临独怆然故乡从此去久客未言旋花好谁家屋帆轻何郡船朝来有微雨应洒郭西田泗上书懐为客山川逺封侯嵗月迟后生方尔汝吾辈复驰驱岂是逢迎倦深知气力衰还将归老意先报海鸥知客中除夜今夕为何夕他乡说故乡看人儿女大为客嵗年长戎马无休歇闗山正渺茫一杯柏叶酒未敌涙千行京师得家书江水三千里家书十五行行行无别语只道早还乡无题门外青青草今年更觉深前时玉钗堕侍婢不能寻淮西夜生萧萧风雨满闗河酒尽西楼听鴈过莫怪行人头白尽异乡秋色不胜多客中夜坐落叶萧萧江水长故园归路更茫茫一声新鴈三更雨何处行人不断肠淮东逢张十二信少年追逐共西东吴迈文章马亮弓一自干戈零落后白头淮海独相逢寄三江王六秀才沧洲荷屋晚秋时橘柚青黄满戸垂安得扁舟趁潮去醉㸔江雨㪚轻丝题蘓李泣别圗上林木落鴈南飞万里萧条使节归犹有交情两行涙西风吹上汉臣衣漏瑜瑜字叔瑜一字大美别号越南㑹稽人革除间河南道监察御史有石轩集明妃怨万里黄云塞草枯琵琶无语月明孤玉闗回望将军寨锦帐氍毹夜博卢龚诩诩字大章崑山人父詧洪武给事中戍五开死勾诩补伍守金川门靖难师入变姓名王大章遁归更二十余年禁稍解卖药授徒周忱抚江南荐为学官不赴既卒门人私谥曰安节先生有野古集为彦中题画青山之青如佛头白云化作寒泉流世间尘土飞不到眼中景物俱清幽若人自是好静者岂非五柳先生俦毎託琴尊写髙兴脱屣乐从鱼鸟游却笑时人苦不达漏尽钟鸣犹未休君不见小虞塘西玉峰下一菴已遂吾菟裘共论心事肯相过斗酒当为山妻谋竹枝歌朝见浮云飞出山暮见浮云飞入山浮云自是无心物郎既有心何不还魏泽泽字彦恩溧水人刑部尚书靖难后谪宁海典史过侯城里笋舆冲雨过侯城抚景悽然感慨生黄鸟向人空百啭清猿堕泪只三声山中自可全髙节天下难居是盛名却忆令威千载后重归华表不胜情袁敬所敬所不知其名靖难后流寓常山之松岭酒酣书五柳图诗掷笔悲吟继以溅涙有江右布商见之曰此吾乡某编脩何为在此敬所趋掩其口不顾而去题渊明五柳圗藜杖芒鞵白布裘山中甲子自春秋唿儿检㸃门前柳莫遣飞花过石头明诗综巻十八明诗综卷十九钦定四库全书明诗综卷十九翰林院检讨朱彝尊编姚广孝广孝长洲人幼名天僖既为僧名道衍字斯道洪武中以高僧应选侍燕邸永乐初论靖难功为僧录左善世加太子少师复姓赐今名卒赠荣国公谥恭靖有逃虚子集荅扬孟载栖栖泊城南春深抱幽独余花犹缀红衆树巳滋绿兹因尘内居始忆山中屋何时陪骑游吟看旧题竹送友人之松江潮来沙碛平月落海门曙汀蒲转风叶堤栁摇烟絮江头春可怜天涯人独去有歌送君行无酒留君住雪浪没沙鸥云帆出江树回首读书堆青山不知处题秋寺晚晴图猨将朔吹哀云带溪流驶相送独归僧萧萧夕阳寺秋蝶粉态凋残抱恨长此心应是怯凄凉如何不管身憔悴犹恋黄花雨后香解缙缙字大绅吉水人洪武戊辰进士试中书庶吉士寻除御史谪河州衞吏旋待诏翰林永乐初进侍读学士直文渊阁预机务逾年进翰林学士出为广西参议改交趾入奏事㑹太宗北征见东宫辞去为高煦所谮征下狱命狱吏沃以烧酒薶雪中死有春雨斋集彭泽青山围一县隐隐见人家乱石边江出孤帆带日斜翠添官舍栁香泛驿楼花不见陶彭泽湓城起暮鸦寄黄𤣥斋来时萧崃驻轻舟惆怅初年作逺游梦里相思不相见武功山下月轮秋龙州波罗蜜树满城闉铜鼓声喧昼赛神黄帽葛衣墟市客青裙锦带冶游人杨士竒士竒名寓以字行泰和人建文时以辟召入翰林永乐初改编修入直文渊阁累官少师华盖殿大学士赠太师谥文贞有沙羡石台东里诸集送尤文度归吴中我友整遐装誓将起旋归平明发城邑率彼东路驰爰与二三子祖饯临郊岐中觞趣分袂恨恨使我悲嘤鸣求其友窃慕伐木诗平生擕手好何为中仳离行当阻川岫安得睹光仪情敦思苦深久要谅不遗各言崇令徳庶保黄髪期汉江夜泛汎舟入𤣥夜奄忽越江干员景頽西林列宿粲以緐凝霜飞水裔回飇荡㣲澜孤鸿从北来哀鸣出云间时迁物屡变游子殊未还短褐不掩胫岁暮多苦寒悠悠念行迈慊慊懐所欢岂不固时命苦辛诚独难感彼式㣲诗喟然兴长叹同蔡尚逺尤文度朱仲礼杨仲举蔡用严游东山步出城东门逍遥望云巘累月懐佳游兹晨遂登践梵宇绕层阿飞楼凌絶岘方塘涵湛碧乔林茂敷衍緐翳幽莫通丰茸纷不剪攀磴穷高跻缘迳屡回转是时㣲雨收轻霞澹舒卷睇遥素横川俯夷绿盈畎陟降体自便顾睇心巳𬗟况接旷士言复偶释子辩析空理弗昧违喧抱逾展何因此闲栖永令浮虑遣永丰曽氏龙潭开轩面澄潭潭水绿于染其下蟠蛟虬四时兴有渰嘉树罗葱蒨烟霞互舒敛晴漪漾春牖凉飔舍暑簟俗辙谢经过书卷恒不掩探㣲心有得行素道无歉逍遥视天宇油云驰冉冉庶跂沂上乐谁当叹与㸃题刘逸人乐耕卷理生虽异业居丗皆有务治本既在兹食力余所慕九扈春始鸣兴言向田墅初来正沟塍爰方艺禾黍虽有耘耨劳三时足甘雨岁功聿巳成屡丰报田祖储峙何必多取具充寒暑有酒可同欢时时会邻父既醉去悠然登高睇平楚一为击壤謡㳺心缅千古雨中寄邹仲熙炎月苦淫雨抱疾坐幽居淖泥横隘巷流潦溢深渠已絶还往迹遂将人事疎时闻黄鸟鸣交交屋东隅岂无斗酒酌间玩古人书兴懐在君子夙昔同欢娱契谊託金兰清徳重璠玙跬步不可即而况千里余仰瞻白日晖屏翳何由舒念离余未弭单居子何如题费同知松树障子当代画松谁最精王绂卓廸俱驰声两生以来鲜继者鳯池周璇新得名此图笔有千钧力全幅剡藤开泼墨双株奋起如双虬直气森森势千尺樛枝屈铁蟠穹苍劲节磊砢鳞甲张长风飒飒动满座六月清昼高堂凉吉安别驾好奇古对此宛然巖壑趣茯苓琥珀焉足期坚操终懐共迟暮别驾别驾临安彦浙东山东宦游徧四明徂徕千岁植所歴山林屡尝见大材之成由化工自古匠轮希得逢明堂清庙选梁柱何限空老深山中赋得沧浪送陈景祺守襄阳汉水带襄城沧浪旧有名分符来五马如练照双旌济涉思为楫听歌想濯缨须令郡人説堪比使君清荅黄宗载乂是三年别新来百感増薫莸安可问枘凿苦难胜白髪落垂尽青山归未能故人赠佳句拟报玉壶氷夜发清江口日落烟水寒解缆清江渚中夜北风来相送潭州去过谷亭明月转樯竿露下孤篷溼欲系谷亭舟沙头风正急夹沟遇邑人闻道故乡来辞家今逺近恐有南京书停舟试相问题鄂渚赠别鹦鹉江中红树鳯皇城里青山借问来游几日秋水兰舟独还三十六湾湘隂县南江水斜春来两岸无人家深林日午鸟啼歇开遍满山红白花宣徳丙午谒二陵去年侍从谒长陵此日重来恸倍増春栁春花浑似昔献陵陵树复层层君恩追忆不胜哀老泪干枯病骨摧陵下一来肠一断余生知复几回来过城陵矶城头水落石层层石上鱼樯半搭罾忽望高楼出城郭舟人指㸃説巴陵杨荣荣初名子荣字勉仁建安人建文庚辰进士除翰林编修靖难后入直内阁更今名累官工部尚书谨身殿大学士加少师卒赠太师谥文敏有云山小稾静轩退思等集题冯敏山水图鳯池仙客天机精笔端㸃染真天成想当适意自盘礴唿吸造化含元英欣然写此得佳趣云水㣲茫带烟树左拏右攫森相樛恍若蛟龙飞不去悬厓峭壁不可攀岧嶤直入霄汉间幽亭卜筑在深处尘氛不到清昼闲是谁萧㪚事游赏短櫂轻舟自来往晚风不动碧波平潋滟寒光映兰桨斯人伟矣真罕俦飘飘俨若神仙流披图一览发清兴仿彿万里江南秋元夕赐观灯象纬临天阙瑶台集万灵云霞纷掩映星斗叠晶荧宝地春应满金门夜不扃千官陪宴乐拜舞在明庭鑑湖一曲为史院判题见説山隂道湖光一镜秋逺含晴日动迥带晚烟浮花发连堤树帆飞隔浦舟横塘空有梦未许赋归休杨溥溥字𢎞济石首人建文庚辰进士除翰林编修靖难后转太子洗马宣徳初以太常卿兼学士直内阁歴官少保武英殿大学士谥文定有集杨思敬东郭草亭燕集芝兰本同气桃李自成蹊感彼岁易迈肯与心赏违迢迢禁城东桑麦连重畦聨辔纵遐览我懐浩无涯惠风煦澄景㣲雨浥芳姿人生有至乐举觞歌于斯胡广广字光大庐陵人建文庚辰赐进士第一更名靖除翰林修撰靖难后直内阁复名广累官文渊阁大学士卒赠少师礼部尚书谥文穆有晃菴扈从集滕县随猎随猎入深山山深多乳虎虎见人来却负嵎人一向之触而怒羣犬闻虎声竞趋至虎傍下口乱咋虎莫当犬视啮虎如啮羊昔闻泰山麓有虎相驰逐尼父驻游车下问妇人哭呜唿安得此犬在当时尽驱勐虎食其肉重陪驾至太液池玉砌临无地飞甍上倚天㣲风斜舞燕高栁沸鸣蝉芳草茸茸细池荷箇箇员孰知丹禁里别有好林泉金幼孜幼孜初名善以字行新淦人建文己卯举人授戸科给事中靖难后改翰林检讨歴右谕徳掌翰林学士陞文渊阁大学士歴官太子少保礼部尚书兼武英殿大学士卒赠少保谥文靖有北征集元夕观灯应制阊阖重重夜不扃琼楼十二敞银屏东风一曲昇平乐此夜都人尽许听夏原吉原吉字维喆湘隂人以乡荐㳺太学选授戸部主事建文初擢戸部右侍郎靖难后进尚书遣视江南水利归掌行在吏礼兵部都察院事仁宗即位复戸部尚书加少保兼太子少傅宣徳五年卒赠太师谥忠靖有集圣徳瑞应诗圣主膺干运垂衣驭八区道隆尧舜比功茂禹汤俱荡荡三边肃熙熙兆姓娱普天歌至治率土发灵储爰有诸蕃国能忘万里涂随槎超瀚漫献瑞効勤渠渺渺来中夏惓惓觐帝居麒麟呈玉陛狮子贡金铺紫象灵山种骅骝渥水驹驼鸡同鸑鷟文豹拟驺虞福禄身纡锦灵羊尾载车霜姿猨更异长角兽尤殊綵槛竒音鸟雕笼雪色乌𤣥龟三尾曳山鳯五花敷日上龙墀丽风回贝阙迂礼官躬典设蕃使肃奔趋仙掌开丹扆祥烟散紫衢重瞳欣一顾百辟震三唿兹岂寻常致端由治化孚既将昭帝徳尤足壮神都炎汉何能拟姬周莫竝驱拜瞻嗟庆幸称赞媿荒疎惟愿皇风洽仍祈化日舒鸿图千载固圣夀万年余黄淮淮字宗豫永嘉人洪武丁丑进士除中书舍人陞翰林编修歴侍读左庶子进右春坊大学士辅东宫系诏狱十年洪熙初入内阁兼武英殿大学士累官少保户部尚书卒谥文简有介菴省愆归田等集励志猗猗者兰于彼空谷悠悠我思曷云其谷猗猗者兰维芳维馨我有好爵君子攸宁兰之荣矣繁霜瘁之静言孔念中心怅而兰之瘁矣益厚其根我之懐矣匪善奚敦兰之瘁矣芳华载阳淑慎其身终焉允臧李至刚至刚名铜以字行松江华亭人洪武中举明经试礼部郎中出为河南布政司参议永乐初以荐擢右通政拜礼部尚书兼左春坊大学士题王孟端送行图汀州杜蘅歇南浦西风生美人鼓兰楫路指江南行南行向何许东望吴松去吴松秋水多绿遍芙蓉渚渚外九龙山山边三泖湾人家临水住日暮采菱还采菱歌易断送子愁零乱愁来可奈何思满江南岸江南不可思动子情依依皇都春色早迟子速来归朱泽民秀野轩幽居逺城郭寂寞自成村野色还通市春潮直到门竹窗晴晒药花坞晚开尊想象其中趣何由得具论赵子固水仙水精宫阙夜不闭仙子出游凌素波为爱低头弄明月不知零露湿衣多赵羾羾字云翰祥符人洪武丁卯举人授兵部主事迁员外陞浙江右参政命使交趾还擢刑部右侍郎改工部复改礼部尚书寻改兵部再改刑部有伧父集城南书事三年为客寄龙沙望断南云不见家惟有受降城外月照人清涙落悲笳黄福福字如钖昌邑人由乡贡仕为主簿累官戸部尚书卒赠太保谥忠宣有后乐堂稾过武昌城头黄鹤楼城外鹦鹉洲觚稜出汉表葭菼分江流栖栋白云暮接天芳草秋我来吟不尽沽酒载行舟长沙懐古汉庭求士急洛下贾生贤损益乃长䇿纷更真少年楚江魂不返宣室席空前一櫂西风过令人倍惘然陈琏琏字廷器东莞人洪武中以明经荐为桂林教授迁国子助教永乐初知许州改滁州寻以扬州知府摄州事擢四川按察使入为南京通政使掌国子监事终南礼部侍郎有琴轩集游新安烂柯山王乔洞峨峨烂柯山日夕生紫烟仙人启洞府涧水导其前白石寒齿齿幽篁静娟娟绀露泫瑶席庆云集蕙櫋泠风从东来可以散烦悁万变纷在目汎览何茫然王事有严戒胡能久周旋振衣下山去满耳凄鸣蝉苏小小墓苏小家钱塘檇李有遗墓芳姿竟何在碑石宛如故光隂百岁短声色几人悟可怜墓前花涓涓泣秋露晓发麻沙夹昨暮维轻舠萧条近沙渚篷窗倚蒹葭淅沥鸣秋雨晨兴喜光霁万象争快覩双帆驾顺风如鸟插新羽潮来海气腥浪起雪花舞行望铁瓮城云边见楼橹罗稚川山水歌为孙伯贞赋郭熙后有罗稚川妙画往往人争传醉来乘兴埽轻素下笔萧飒生云烟天台鴈宕宛相似仙楼佛阁纷满前春风瑶草发幽涧暮雨藤萝垂古阡危桥半空度羸马断厓千尺飞寒泉扁舟一叶欲何往人家多住沙岸边牛羊鸡犬各成队武陵何必求神仙我亦平生好清致出山自笑归无缘还君此画三叹息罗浮东望心悠然哀洸口南汉禹余宫东西招讨使内侍监上柱国邵廷琄刘鋹爱将也宋太祖受禅廷琄言于鋹曰汉承唐乱居此五十年幸中国有故干戈不及而汉益骄于无事然兵不识旗鼓而人主不知存亡夫天下乱久矣乱久而治自然之势也今真人巳出必将尽有海内其势非一天下不巳宜修兵为备不然率珍宝奉中国遣使以通好鋹懵然不以为虑及宋师南伐鋹所遣将战死始思廷琄言命廷琄以舟师出洸口有谮之者鋹遣使赐死士卒排军门诉无反状不能救为立祠洸口廷埍东莞人邵村居者即其遗族哀洸口天为愁海风吹鬓寒飕飕五羊城头天狗堕南汉霸气应全收天吴海鲸恣吞噬漠漠妖氛徧南裔皇风闻已畅中原岭海疮痍待湔洗禹余宫使输忠言主聪不悟诚堪怜舟师甫自屯洸口此身已殒谗人手至今山下有遗祠日色惨澹行人悲得家书闻舍弟琦来京喜而有赋偶得乡人至今秋道尔来家书千里发懐抱一时开准拟同聮句安排共举杯从今思更切频上鳯皇台晓过黄州黄州竹楼雪未晞猎猎寒风吹客衣征帆此时向东去行李何日从南归青山几㸃烟际出白鸟一双江上飞欲访苏公旧游处倚篷回首思依依七星巖六丁何年开翠岑穹窿石室高千寻烟生丹灶火常在花落碧桃春又深倚巖懐古有谁会埽壁题诗还自吟日华月华去巳逺玉笛谁能传妙音宿龙泉寺归鹤翩翩带夕曛上方钟磬隔林闻不眠一夜听春雨起视四山生白云自是逺公偏好客独怜支遁最能文闲身安得频来此细草长坡数鹿羣胡俨俨字若思南昌人洪武末会试乙科授华亭教谕永乐初擢翰林检讨同解缙等直内阁寻迁国子监祭酒洪熙元年加太子宾客致仕有颐菴集逺将归去年与即别杨花飞白雪今年候郎归杨栁绿依依闻郎买船下湘渚日日门前望行旅行人过尽乳鸦啼徘徊日暮空延伫揽衣回洞房对镜卸新妆那知清漏短但爱明月光月光照席凉于水帐里灯花撒红蕊好事从来不浪传明日升堂拜姑喜村居秋兴草虫阶下鸣夜久犹未歇掩卷坐阒寥秋声振林樾人生知几何忧来不可辍风吹浮云开送我半窗月逍遥步前庭孤萤自明灭姑苏姑苏城郭水茫茫往事流传过客伤夜月人歌黄菜叶秋风梦绕白驹场火中乌合归真主井底蛙犹笑子阳天下车书今混一繁华终古胜维扬直阁即事清晓朝回秘阁重坐看宫树露华浓绿窗朱戸图书满人在蓬莱第一峰尹昌隆昌隆字彦谦泰和人洪武丁丑赐进士第二授监察御史永乐间改左春坊中允再改礼部主事为尚书吕震所诬族诛有集送孟潜阳先生教授邵武府学理櫂辞京都之官越闽岭樵峰渺何许川涂邈脩迥霜雪岁暮緐朔风吹云冷严程既难滞别思当自领清波漾寒色孤帆明夕景巳过落星弯逺望杉闗境横经守清秩郡教知独秉遐想诸生徒三席待开省吴溥溥字徳润崇仁人建文庚辰进士授翰林编修永乐初陞修撰迁国子司业有古崖集寄宋子环圣恩寛逐客不遣过轮台谈笑潼闗去云霞仙掌开故乡深念汝逺道竟能来明日相思处高秋鸿雁回自叹去乡三十年颜貌总非昔昨日乡人来相看不相识悼外姪戴积善逺树千重暗江声日夜哀终南山下路不见汝重来王景景字景彰以字行松阳人洪武壬子领浙江行省乡贡进士授懐逺教谕遣戍云南建文初召修高庙实録陞礼部右侍郎兼翰林院侍讲充副总裁官靖难后进学士古诗皇天无停枢四运迭相廹朝阳忽东升怅望倐己夕伊谁执其驭六辔不遑息使我下土人俯仰空役役我愿攀六龙驻彼扶桑域遨游黄道中流光自辉赫万物同一春欣欣布嘉泽羲和不我与徒有泪霑臆昼短夜乃长何以屏隂慝王达达字达善无钖人洪武中举明经为大同训导荐入官国子助教永乐初擢翰林编修迁侍读学士有耐轩天游二稾题山水一曲清琴酒一巵烟萝赢得任栖迟千峰黛色岚消后十里菱花子结时水气入楼人不觉秋声到树鹤先知世无谢眺谁同语对畵空成万古思题扇叶暗前朝雨花飞昨夜风空山人不见春在绿隂中王璲璲字汝玉后以字行长洲人洪武中举浙江乡试以荐摄府学教授改应天训导擢翰林五经博士永乐初进检讨再进春坊赞善下诏狱死洪熙初赠太子宾客谥文靖有青城山人集和高季廸将进酒君不见云中月清光乍盈还又缺君不见枝上花容华不久落尘沙一生一死人皆有绿髪朱颜岂能久尊前但使酒如渑肘后何须印悬斗临卭罏头绿蚁香杨花卷雪春茫茫吴姬越女娇相向痛饮须尽三千觞兴来狂笑纵所适慎勿畏他权贵客东风吹落头上巾此夕独醒端可惜题採菱图苕溪余旧所经游秋高气凄风清水落逺近渔歌更唱互答舟行沿洄恍若世外别来不知几寒暑矣中吴徐希孟擕谢孔昭所临松雪翁採菱图索诗为作吴歌题其上不能不动江南之思也湖南风信起湖北浪花多欲唱採莲曲翻成採菱歌採菱歌断汀洲暮何处却寻归去路谁揺兰艇笑相迎灯火遥生白苹渡新秋早朝宫井梧桐一叶飞新凉先到侍臣衣苍龙阙上银河转丹鳯楼头玉漏稀晓仗分行环御辇夕郎鸣佩出仙闱自怜虎观叨陪从簮笔慙无补万几𤓰洲道中清江杳杳水连空江北江南绿映红三月异乡逢换火经春游子怨漂蓬满汀芦叶盐樯雨一树棃花酒斾风遥望故山何处是依稀烟雾五湖东方壶画紫府深沉白昼闲仙人归去邈难攀当时暂谪来尘世写遍江南雨后山王洪洪字希范仁和人洪武丁丑进士授行人永乐初擢吏科给事中入翰林为检讨歴修撰侍讲左迁礼部主事有毅斋集歌风台赤精自天启黄屋凌空开冨贵归故乡遂筑歌风台佳人弄瑶瑟故老持金罍酒酣自击筑浩歌何雄哉飒爽龙虎姿旷荡风云懐顾为万岁后英魂尚归来回首望彭城孤台亦崔嵬百战功不成千载令人哀拟刘公干园林多嘉木秀气何苍苍石梁冠崇阿渌水流方塘行乐在良夜飞盖复翺翔凉风振华缨明月扬其光清池散芙蓉秋兰一何芳君侯壮思发逸藻凌风扬小臣信愚劣狂歌安所详拟陶彭泽我家南山下前有嘉树林好鸟鸣其巅凉风吹衣襟泛此尊中酒抚我膝上琴禾黍亦巳繁桑麻蔼余隂如此良易足劳生非所任畦乐诗索居南野外颇与人事踈灌木䕃前庭隙地数亩余蔬果因时艺薄言理其芜聊以足晨夕过兹奚所须固穷亮吾分贪得宁非愚草糗可终身乐哉常宴如舟中杂兴故国遍芳草高台多大风河山千古在登眺几人同野泽鸣山雉荒陂起塞鸿新丰不可见烟树五陵东王绂绂字孟端无钖人洪武中就征坐累戍朔州永乐初以善书荐供事文渊阁拜中书舍人有友石山房稾送杨徳昂我适桑干归君犹五溪去飘流若萍梗何繇复相遇迢迢江上山歴歴烟中树后夜月明时相思渺何处题秋菊轩九月霜露零秋色已云肃草木尽彫瘁而有篱下菊粲粲如有情盈盈抱幽独我欲餐其英采之不盈掬唿儿具鸡黍白酒正可漉素心二三人于焉叙心曲陶然付一醉万事亦巳足咏歌柴桑诗千载想遐躅写竹寄顾谨中秋声起巫崃暝色迷湘渚怅望千里遥佳人渺何许幽期邈难值欲往复延伫中夜独遐思西窗飒风雨题成趣轩桑麻日已长稼穑日巳成门巷䕃榆栁隔屋缫车鸣生平寡营为遂此田园情衣食喜不乏公赋尤寛平举家情欣欣澹然忘世荣力作虽云劳浊酒时共倾岂意事高尚所乐安吾生腊日大化无停机寒暑如循环岁华忽云暮阳和亦己还人生百年内忧喜互相闗顾匪金石姿安得长朱颜达人会斯理意与云俱闲闻道愧独晚衰也吾何叹题青山白云图我昔九龙山下住结庐正在云深处日日看山还看云长教剪却当檐树无端一别猨鹤羣马蹄南北徒纷纭尘涂底事拂衣晚回首愧负山中云送张知县作宰麻阳去民风杂五溪世传盘瓠后地接夜郎西腊酿多藤酒春禽半竹鸡到官应有便莫惜寄缄题静趣轩竹树隂森映短墙萧然絶俗似僧房出城相去路三里闭户独眠书半牀风煖林花飘几席雨晴沙鸟入池塘惭余扰扰红尘客到此犹能百虑忘送陈尚宾还靖州嗟余湖海度年华尔复飘零更可嗟旧业蹔归翻似客异乡重到即为家江连云梦孤帆逺日落衡湘断雁斜后夜月明何处泊相思回首各天涯崃中杂咏崃里山高多昼隂未昏烟景暗秋林停舟晚饭柁楼底犹有夕阳明逺岑静乐轩竹几藤牀小砚屏熏风帘幕篆烟青间斋几日黄梅雨添得芭蕉绿满庭斗帐藏春日醉眠静中惟与嬾相便寻常甲子无心记看得梅花又一年皆山轩岚光飞翠入檐楹枕簟生凉暑气清公退日斜新浴罢坐看峰影过州城塞上杂咏用偶武孟韵漫天风雪掩穹庐客里谁来问起居忽报乡人喜新到寄来犹是隔年书题静照轩寻常客不到山家松火寒炉自煮茶风雪闭门才十日不知春巳到梅花题枯木竹石寄李公实罨画溪边水拍隄绕隄高树倚云齐君家正在树深处满地绿隂山鹧啼茅斋煮泉图小结茅斋四五椽萧萧竹树带秋烟唿童埽取空阶叶好煮山㕑第二泉钱仲益仲益无钖人永乐初以翰林编修转周王府长史有锦树集送范宗晖赴云南从军投老怕送别送别即伤神况兹所别者乃是平生亲行行赴何许逺在天之垠迢迢万里余欲见将何因近别犹不堪逺别情曷伸翻嫌交宻友不若交疎人我昔初还乡憔悴贱且贫子来客吾邑漂泊埋风尘一见如旧识岁久情逾真自谓同心交不独雷与陈我入训乡校子来寓城闉燕语恒及酉讽咏或达晨中间罗变故别我游江滨陶朱既逺越张禄遂入秦间阔几四载会晤复喜频明年上京都聘充戚里宾我亦被荐书谒选拜紫宸缪居容台属幸得聮朝绅与闻复聚首相见不隔旬念子有俊才倜傥无俦伦财轻大义重实谓勇且仁愿言永相从诲语烦谆谆夫何事难料告别何踆踆从军赴滇阳西去逾峨岷吾皇启昌运万物皆维新及兹艳阳月鸎花曜青春惜子独逺去书剑行随身骐骥岂绁羁鵰鹗非笼驯丈夫志四方岂必长相怜嗟我已暮齿双鬓垂秋银受刃割老肠容易生酸辛予时在史馆寅入出巳申不暇持一觞送子龙河漘江之水滔滔楚山青嶙峋咄此可奈何涙下霑衣巾题王孟端画送祖韶石归恵山危石压寒篠高松挂枯藤长懐故山景况见故山僧僧今归故山我归嗟未能题诗送僧归怅然离思増中秋翰林夜集分韵得月字雨余残暑谢夜久官事歇庭空起商飇云霄吐华月于时秋方半古桂黄初发玉堂集僚友清燕足怡悦送钩行觞频分韵催诗切玉轮悬中天光辉转明洁有如坐氷壶爽气彻肌骨㣲闻更漏响渐见明河没人生寡欢会员魄亦易缺莫辞通夕玩动是经年别牧牛图东臯二月春草生江边放牛花雨晴牧儿唱歌牛龁草稳坐牛背随牛行牛角攒攒耳湿湿断陇荒陂随意入烟蒲风栁不胜情日暮归来荷蓑笠我本山林牧牛叟滥着朝衫今白首儗买江南黑牡丹乞取闲身老农亩青山白云图连山盘盘隔溪水翠滴风光浄如洗松梢日出初雨晴满地白云收不起溪穷路转石径斜隔溪遥见山人家柴门深闭人不见煖风吹落朱藤花良工貌得无穷景坐玩令人发深省何由筑室住山间长卧云窝弄秋影题江南春雨图羣山鹘哭云糢煳长萝逺水连平芜孤村絶浦望不极几家茅屋悬鱼罛轻舟数㸃小于叶出没烟浪同飞凫江空雨势来不巳水风飒飒吹菰蒲前山禅宫白云际明灭时见金浮屠貌将一段丘壑趣冩出万里烟霞图凭轩寂听无所见仿彿似有青猨唿我昔南游会稽上云门六寺寻僧徒手支枯笻蹑短屐穷幽陟险随樵夫晓云漫天失老鹤暮云拥树闻饥乌石厓松瀑溅飞雪水流活活风胡胡若邪溪深不可渡沿流细路行萦纡归来濯足憩小轩胷中尘气一㸃无自从江海困奔走冲寒触暑趋长涂追思胜赏不可到十年南望空嗟吁朝朝览镜独惆怅两鬓雪白容颜枯东阳山人特好古宝此名笔如琼珠吴笺一幅不满尺懐山卷海置座隅铺牀展轴看未了何异短褐藏天吴王郎妙手信莫及功与小米论锱铢想当运意挥染际倒㵼水墨翻金壶祗今此景在何处欲往不得岁巳徂还君此画重太息嗒然长吟据藁梧钱达可山房苦忆钱夫子幽居㠏山问梅残雪外采药乱云间尘暗芸籖冷香销蕙帐闲断肠泉上月依旧照松闗㳺蓬莱道院听李天山鼓琴仙人鼓琴花满庭我亦洗耳为君听风揺空林夜瑟瑟泉落幽涧秋泠泠平生青袍作行客千载絶调闻广陵曲终日落醉归去无数好山天外青梁潜潜字用之泰和人洪武丙子举乡试授训导永乐初召修实録陞翰林修撰歴右春坊右赞善帝北狩留监国中谗死有泊菴集合州写懐忘却儒官冷谁为蜀道吟一身犹长物万事岂闗心水鸟窥鱼立山云带雨沉人生聊适意莫受族愁侵邹缉缉字仲熙吉水人洪武庚辰进士除星子训导永乐初入为翰林检讨歴官左春坊左庶子有素菴集翰林院斋宿听琴诗永乐三年春正月丁未上将祀南郊誓戒羣臣致斋三日百官既受誓各就宿别馆于是侍读曽公日章脩撰钱公仲益徐公孟昭检讨苏公伯厚沈公民则暨无钖王公孟端与予凡七人皆会宿于翰林之公署于时天宇澄霁月色清朗诸君子相与秉烛坐于公署之东偏沈公善琴因请鼓之作商调数引舒徐安适淳古澹泊有三代之遗音坐者听之莫不心畅神怡乃相与分韵赋诗以纪其事且要孟端为之图云禁直夜迢递斋居澹无为同心聿来集良友具在兹懽言适嘉会秉烛坐弹棊华月照虚牖㣲风动绮帷上客发幽兴援琴挥素丝一弹孤鹤舞再鼓心神怡清商既激烈雅调亦舒迟秋鸿唳逺空猗兰芳葳蕤俯仰极余韵邈与高山期燕赏亦云洽倾耳遂忘疲沉吟永终夕逍遥起遐思仰观庭戸间烂然明星垂旭景不知曙永言歌此辞苏伯厚伯厚名垶以字行建安人洪武中以荐授建宁府学训导迁晋府伴读永乐初擢翰林侍书迁检讨以子镒仕赠吏部员外郎有履素斋集偕诸公斋宿听琴作玉署宿斋居盍簮谐素约坐中有鸣琴宫商时闲作波澄楚江秋露下九臯鹤流泉响幽涧灵籁起寥廓维时雨初霁㣲月映疎箔鑪熏轻烟袅烛花红烬落春风送余寒夜久觉衣薄清谈杂今古亦足资一噱相对竟忘眠更取茶瓯瀹鸡鸣整朝冠晨钟动高阁畦乐诗青山遶我屋垂栁䕃我门来往絶尘鞅世事邈不闻惟有衣褐徒邻曲相与言孰云生计拙亦有数亩园清晨荷鉏去除彼蔓草根但使无饥馑岂惜筋力烦濯足清涧滨矫首观飞云牀头有浊酒欣然自开尊张洪洪字宗海常熟人洪武中谪戍云南永乐初授行人仁宗召入翰林改修撰有集古东门行仆夫顾我悲辕马跼不行古来离别地青草不复生居人攀桃李怅望难为情流尘起阡陌逺树花冥冥莫向秦东亭唱此东门行土中有死骨闻之复心惊曽烜烜字日章以字行吴江人洪武间以岁贡授黄陂知县考最陞翰林院侍读同修永乐大典使交趾交于冨良江舟至辰陵矶与楚百戸言别江到荆湘两派分客情无奈况离羣尔从三崃迎春水我过重湖望楚云白帝至今啼蜀魄苍梧何处弔湘君孤舟夜向巴陵泊一曲商歌不忍闻寄友人与君离阔十年余雨过江滨候起居咫尺犹如千里别飘零不寄一行书何时夏口同倾盖此日王门好曳裾若问故人何似者鬓丝今已不胜梳黄守守字约仲以字行莆田人以汀州府学教授擢翰林院检讨有静斋集题燕文贵秋山萧寺图回崖列岫郁相连兜率楼台际碧天飞鸟已还秋色里疎钟犹在夕阳边溪桥缓辔官人马野饭维稍客子船记得宦逰逢此景披图不觉思茫然虞谦谦字伯益金坛人洪武中由太学生擢刑部郎出知杭州府永乐中召为大理寺少卿仁宗监国奏除都察院左副都御史转大理卿有玉雪斋稾田家晚泊风磴翻危叶霜槐出断根过桥逢野老倚杖候柴门驯犬熟迎客归鸦遥认村茅檐投晚泊烟雾敛初昏熊直直字敬方其初冒姓胡吉水人永乐中举人以子槩贵赠右都御史有西磵集立秋后有懐京洛诸故旧秋序昨夜至炎蒸尚复然青山不改色黄叶堕我前物性固细㣲乃得气之先人生宇宙间俛仰终百年质非金石固岂得恒雕镌朱颜亦易失皓髪无由𤣥念我平生友聚散如云烟行止固不齐所赋良由天昨寻东篱菊欲买南山田安分乃吾事冨贵甘弃捐潇湘雨意图万竹丛深日未晡寒江烟雨翠糢煳东风无限潇湘意独倚篷窗听鹧鸪陈继继字嗣初吴县人经歴汝言子用荐授五经博士领𢎞文馆事进检讨有怡菴集乌夜啼宫井乌啼宫树碧月色生寒露华白哑哑不断深夜闲明朝车马天际还绿窗美人欢不寐未晓凝妆贴珠翠秋夜雨中懐施孟端愁云接地隂城漏更沉沉寒雨惊秋尽残灯入夜深凄凉千里客惆怅百年心谁料分携后防边直到今陈亢宗亢宗名宗以字行永嘉人官兵部员外郎送友人归崑山官亭把酒送君归回首吴山驿路㣲久别方期同笑语相逢那忍又分违平芜积雨迷征骑疎栁寒烟掩旧扉此去思亲还望阙朝朝应对白云飞袁珙珙字廷玉鄞人以相术拜太常寺丞有栁庄集长相思有美人兮天一方丹霞为织云锦裳盘龙舞鳯交鸳鸯昔年饮我琼瑶浆赠我白玉双明珰欲往从之楚山长安得羽翼同翶翔望望不见令我伤仰天悲歌涕浪浪明月在戸光满堂牵牛织女遥相当长相思愁未央袁忠彻忠彻字静思珙之子以父䕃由鸿胪序班歴官尚宝少卿有符台外集和寔郎中冏竺菴见赠韵夕云敛余晖稍稍归鸟集清磬林际浮樵歌峰外急懐人南斗边露下银汉湿瑶草春复生深山共谁拾徐晞晞字孟晞江隂人永乐中由县功曹累官至兵部尚书有暨阳遗稾感懐十年骑马战龙沙不道功成两鬓华昨夜思归有乡梦江南春色遍梅花刘廌廌字士瑞青田人诚意伯基之孙洪武庚午袭封辛未贬秩丁丑戌甘肃寻赦还永乐中卒于家有盘谷集孟春赠徐仲成故人访幽居时当孟春节寒气尚严凝同云霭欲雪长论懐始舒高吟兴不絶开窗对松竹苍翠色可悦岂不念荣华泉石甘守拙闭门有余暇开卷对前哲长叹古今事理义同一辙丗随气化迁运逐人情别虽非圣贤资勉焉慕贞洁㷀㷀且独守默默谁与説惟有知心友时过共捩揭但愿无闻知岂敢尚英杰援笔赋新诗举觞对明月高歌神鬼惊长啸天地阔彭泽千载人百世谁能越高山与流水此兴不可遏春㳺田家四景之一竹篱茅舍两三家屋外青山绿树遮行客偶来春己暮山南山北杜鹃花郭武武字炅隆赠定襄伯钰长子官尚宝司丞诗见聮珠集晚渡白马湖轻风小寒吹浪花新柳茸茸啼乳鸦平湖一望几千顷逺水连天飞落霞斜阳忽堕澄波底白鸟犹明山色里严更何处鼓冬冬櫂歌未断渔灯起寄刘草窗原博空堂独坐叶纷纷一雁南飞不可闻野色连天迷逺望高城落日乱寒云故人眼底无多在客思秋来乂几分莫怪临风倍惆怅江乡犹忆白鸥羣江南懐古隔断中原数百年囊沙堪笑况投鞭桓温不合留王勐安石终能举谢𤣥日落暮云斜度鸟雪消春水逺连天子山空有江南赋北府凄凉最可怜江上即事绿水桥边酒店白鸥沙上渔家山前山后春雨江北江南落花宿澧阳苹花风急水茫茫今夜孤舟宿澧阳谁在江城吹画角五更残月一天霜沐昂昂字景颙黔宁昭靖王之子以左都督镇守云南卒赠定边伯谥武襄有素轩集送胡桤轩还永昌有客乘骖过洱西平原春草正萋萋人烟迢递连金齿山势逶迤拱碧鸡流水小桥杨栁绿落花㣲雨鹧鸪啼遥知别后相思处云树苍茫梦欲迷明经综卷十九明诗综卷二十钦定四库全书明诗综卷二十翰林院检讨朱彝尊编曽棨棨字子启吉安永丰人永乐甲申赐进士第一授翰林修撰歴侍讲侍读学士左春坊大学士进詹事府少詹事卒赠礼部左侍郎谥襄敏有巢睫集吕梁洪洪流昔懐襄区域信茫昧斯民靡宁居婴此昬垫害吕梁塞冲波滔天势横溃怒霆鬭铿訇飞瀑㵼澎湃神哉夏先后敷理乘四载沛然导东注下与百川会造化有设险惟此乃其最扁舟泝奔流涉歴今巳再水师身手捷径渡良足快𬗟懐胼胝劳遗迹逺犹在伟兹疏凿功万世终永赖题王孟端墨竹送人南归十年官舍长安陌欲种篔筜愁地窄轩前有此八九竿苍然一片潇湘色九龙山人思不羣胷襟洒落如此君笔端飒飒起风雨纸上漠漠生烟云几回看竹称奇絶为写琅玕照冰雪纵横屈铁金错刀满堂便觉秋萧骚周郎爱竹癖于我兴至时寻竹边坐我生疎嬾无所爲但与江海同襟期喜君爱竹有如此便以此图持赠之丹枫白水江南路归帆直向湖中度慎莫提携过葛陂恐化羣龙上天去驾发临城鸡鸣寒漏彻车驾发临城残月千山曙浮沙一路平云光随凤辇露气湿霓旌马上频回首犹看燎火明茌平地旱空多井林疎逺见楼平山通县界漯水入河流过客询张镐乡人説马周北来多古蹟惜未得淹留涿鹿道中逺树孤城出高原四望遥山从平地起雪到暮春消细草承雕辇垂杨拂御桥愁连易水上风色正萧萧徳州幔城初解向朝暾霜冷重裘晓未温小邑有城皆垒土荒原无径可通村邮亭过客频询路茆屋迁民久下屯此去景阳州不逺建牙鸣鼓是营门别弟宪副鼎莫向尊前唱渭城老来离别最伤情江南渺渺孤舟梦岭外迢迢万里程骢马晓嘶霜气肃鳄鱼夜徙海潮平到时应及春初候先报京华白发兄夹沟东风吹暖栁丝柔十里青山绕夹沟马上逢人相借问计程两驿到徐州周述述字崇述吉水人永乐甲申赐进士第二授翰林编修进谕徳陞左庶子有东墅集玩秀轩华轩临清流秀色堪揽结霞彩相荡漾波光互明灭花飞渡头春帆落洲上月纵观心目超静对形神悦应共沧浪人濯缨笑予拙赐观灯诗今夕逢元夕欢声遍九垓星临银汉动月傍碧空来紫禁千花绕金门五夜开圣情同宴赏玉漏不须催寄杨显道先生我忆杨夫子风流似昔人素琴长对月白髪不忧贫彭泽陶元亮稽山贺季真相思欲相见烟树几回春周孟简孟简字孟简吉水人永乐甲申赐进士第三官詹事府丞出为襄府左长史有竹磵集丙午除夕为客逢今夕宁亲忆去年一尊终不醉孤馆自无眠家在云山外身依日月边何堪双鬓改又值岁华迁李时勉时勉名懋以字行江西安福人永乐甲申进士选庶吉士授刑部主事进侍读改御史官终国子祭酒卒谥文毅改谥忠文有古亷集古诗为扶风窦滔妻作深闺有思妇惨悽亦何为容华不自惜独理流黄机言将成匹帛多裁游子衣衣新忽变故恩爱从此衰以兹殷勤意翻作长恨辞兰茝被幽畹桃李媚春阳新㛰结绸缪鞶衿散芬芳弃置父母欢婉娩君子傍白日丽朝彩朗月澄夜光矢心以相顾愿为鸳与鸯西墅起高台迢递凭云岑中有娇艳女当窗弄清音音容荡以肆居然变同心鱼目夺明月谗口铄黄金不见冀中馌恻怆扊扅吟高车拥旌斾辉映汉江曲冨贵一朝异窈窕辞别屋言笑落日迟浩歌湘水绿山川不可踰安得遥相逐佳丽诚足珍凉薄难见録滔滔江汉流到海不复返千里得所归中复厌婉娩在昔枉绥授驾言不辞逺谁知三周御却道羊肠坂芬芳空自持白日忽以晚昧旦不能寐揽衣起中堂织缣与织素谁复知短长咫尺组幽思回还遂成章缄之戒僮御欲以寄逺方宛转达苦志敢期昔所伉别久意恒亲览辞念愈结巾车适千里倐忽已超越鸣琴谐古调恩爱感离阔夙心谅所负慙叹对明月睠言固终始皓首以相悦陈敬宗敬宗字光世慈溪人永乐甲申进士选庶吉士授刑部主事改翰林侍读转南京国子司业陞祭酒卒赠礼部右侍郎谥文定有澹然居士集元夕赐观灯诗剑佩清宵近峰峦翠阁重花明金殿月香度玉楼风拜舞诸蕃集欢娱万国同遥闻歌吹发五色度云中白莲太液澄波濯素容玉衣垂影水晶宫月明无处寻颜色只信香飘十里风王英英字时彦金谿人永乐甲申进士选庶吉士歴翰林修撰侍讲再扈驾北征累官南京礼部尚书卒谥文安改文忠有泉坡集自励团团匣中镜皎皎流素光鉴物无遁形妍媸安得藏经时若昬翳㳺尘漫飞扬顾此三叹息胡为失其常拂拭去瑕垢精采复煌煌衆汚不可染持已贵自臧恒当慎夙夕惕然以自防哀义士周益诗步出崇明城遥望城南里天寒饥鸟啼日暮北风起绿杨何萧萧衰草生故垒傍有三尺坟𦵏此千载士昔时从戎马一身赴边鄙但全手足爱百战何足畏崎岖越闗山辛苦乃云逝伤哉有斯人薄俗诚所愧遗风何凛然闻者皆堕泪赠伍子正还巘山旧隐积翠羣峰出盘云古洞深涧花春带雨山木晚澄隂猨鹤多年别江湖万里心还携谢安妓归去一登临秋初有懐呈曾侍讲彭修撰二公律应清商动凉生大火流梧飘金井露雁度玉门秋爽气消残暑砧声报逺愁佳期七夕近乘月却登楼榆林直宿有懐邵菴学士对月之作榆林春夜漏声迟独忆奎章对月时翠袖清歌看驻辇彩笺红烛坐题诗连云尚有青山在夹路应多绿栁垂北望穷荒凋落尽昔年文物倍増悲舟过盂城画船挝鼓过盂城两岸桃花春水平今夜湖中好风景直须看到月三更淮安别回御史逺别悠悠乡梦频逢君况是异乡春可怜湖畔青青柳又折长条别故人王直直字行俭泰和人永乐甲申进士选庶吉士歴翰林修撰侍读进学士擢吏部尚书加太子太保进少傅兼太子太师卒赠太保谥文端有抑菴集驺虞诗有灵者兽是曰驺虞环滁之山以潜以居其灵维何莫之与匹既𤣥其文而白其质猊首虎躯尾参其身一日千里孰知其神振振仁厚不践生草彼物之生亦不以饱维天生之亦自天成圣明之世为祥为祯维今天子道徳纯至肫肫皇仁逺迩一视昭事上帝曰敬曰诚孚于下民皆乐其生皇天惟亲兆民胥悦神祗效灵驺虞乃出石固之山荣光烛天百兽从之其行蹮蹮彤轩文槛帖然自致翼以祥飇献于天子天开日晶庆云垂英百僚欢趋驺虞在廷驺虞在廷实为大瑞龙马神龟乃同其类昔在太宗文徳武功驺虞之来颂声沨沨维今天子祖武是继驺虞复来以昭盛治穆穆圣明天眷滋彰万世之隆万世之光小臣作诗以歌盛美播之韶钧垂示无巳艳歌行翩翩春归雁秋至复来翔如何逺逰子兄弟各异方山川何迢迢参辰夜相望寒风日以厉零露结为霜空林静无人但见明月光徘徊不能寐徙倚临中堂睠彼南飞翼故乡安可忘吴城山阻风雨泊舟吴城山胜览斯为最登临记曩昔正与匡庐对兹晨一寓目烟雨森昼晦莫辨咫尺间安知天地外㣲茫彭蠡泽汹涌百川汇长风翻洪涛歘见蛟鼍背夙闻垂堂戒行止焉敢昧发仪眞道中登岸延览忆前行曽侍读王修撰舟行苦邅回登岸旷心目天清浮云卷野秀新雨足澶漫衆流会杳霭羣山绿风暄花意乱日暖莺声续却忆同心人无由踵前躅题山水赠杨熙节郭纯永嘉人善画自畴昔兴来展豪素满眼绚金碧永乐年中独擅塲拜官得在内作坊时时承诏恣点染九重出入生辉光洪熙改元初进位合门使常言酒后妙入神倾倒壶觞不知醉供御之外颇自珍一笔岂肯轻与人忽持此幅来赠我令我坐忆江南春江南何处最奇胜钱塘西湖谁与竝诸山逺近翠若围艳杏夭桃色相映桥上行人骏马过桥边桂楫扬清波岳王祠下乔木老林逋宅前芳草多春光如此佳可赏逺道迢迢心养养朝回看画悄无言夜雨寒窓神独往山阳义士真好奇平生脱略谁得羁昨日到京师秋风露华白访我小瀛洲暂作神仙客飘然复往不可留拂衣欲向东南游题诗卷画赠尔去相思定倚新城楼题夏珪风雪江村图江天漫漫云气黑江风萧萧雪花白荒村古道人迹稀惆怅津头逺行客黄芦低折沙草平遥望不见长安城蹇驴凌兢缩如猬鞭驱还欲西南征四山溟蒙日应晚辛苦羸僮未遑饭深林归鸟栖巳定茅屋人家去犹逺吁嗟乎夏珪之笔凌范寛满堂凛凛生昼寒卷帘看罢重叹息岁晏高歌行路难题周永新所画山水括苍周永新作画有奇趣京师为我写此图仿彿乡园昔游处我家旧住西昌城西昌山水天下清金华武姥最奇絶连峰叠巘高峥嵘仙宫梵刹在其上宝殿珍楼屹相向白象青猊不见过翠鸾綵鳯犹闻唱逶迤冈阜瞰沧洲下有长溪万古流越王台荒莎草合龙君庙冷松篁幽平沙漠漠行人小巖蔼林霏没归鸟石潭鱼艇自夷犹茅屋人家更深杳我昔扪萝上紫岑振衣独立清烦襟天台㣲茫𤣥圃阔苍梧缥缈潇湘深山中仙子颜色好坐閲年华后天老便拟相携赋逺游万壑千峰拾瑶草尘事羁留竟独归别来几度见春晖逢人尚説彫胡饭当暑犹懐薜荔衣只今容髪半衰朽事业文章复何有况闻荆棘长芝田侧望天涯谩搔首高堂看画増慨慷如此好景非寻常君恩未报心尚在何时乞身归故乡顾进士所藏画虎赵亷画虎名天下好事求之不论价披图忽然见此物坐卧虽殊貌闲暇冈头树绿风气凉下有流水声浪浪萧条古路絶行迹但见藜藿如人长深山麋鹿可充腹莫向田家取黄犊祸机一发戕尔躯岂若安常一生足秋江独钓图蒹葭淅沥秋雨霜明月照水天苍茫扁舟静夜泝空阔惊起沙边鸥鹭行钓车不用置在傍此心宁羡鲤与鲂扣舷独往歌沧浪歌声激烈増慨慷山中之人遥相望谢庭循自画秋景洞庭八月秋风早杨栁蒹葭渐应老栁下茅堂逺市廛寂寞间门对幽岛居人无事不出门林深地僻如荒村门前道上车马絶过雨苍茫空藓痕江清水落沙石出水底浑疑见鲛室鹭鸶鸂鶒皆有情啑喋喧唿乱晴日我家故业连沧洲贑水文溪遶舍流图中景物浑相似见之令我増离忧君今善画得供御下笔纵横有神助何时为埽寰瀛图一叶凌波向南去帝京篇赠钟中书子勤曙阙霜钟启宵衣玉漏催云移宫扇静风引御香来剑履羣公侍簪裾万国陪小臣瞻盛美稽首颂康哉雪大雪下龙墀蓬莱曙色移光通九华殿花满万年枝赋拟梁园作歌怜郢曲词西山临魏阙相对玉参差月下对酒万里浮云尽孤城画角残月从今夜满人在异乡看隐隐闗山逺凄凄风露寒客愁难为减应赖酒杯寛景陵挽歌灵驭陪仁考仙游侍太宗珠丘连翠殿玉匣閟𤣥宫海宇攀号切天庭陟降同遥知六龙驾长度五云中得兄行敏书知在临清将北上岭外三年别天涯万里回书从今日到船向几时开落日闗山逺清秋鸿雁来重阳看渐近同醉菊花杯雨野迥云容黑汀长雨气寒春随花片减愁向酒杯寛乱水通流急孤舟逆上难白鸥浑自得来往任风湍章敞敞字尚文会稽人永乐甲申进士改庶吉士授刑部主事歴员外郎中改吏部擢南京礼部右侍郎有质菴集乡山图为魏仲房题连山际东溟层峦俨天设阳林耀青葩隂厓余积雪原田莽迢递烟霞互明灭时菊萎旧裳苍苔閟行辙云谷杳难寻涧芳那可掇懐故念易盈览物意弥结㳺目惬心赏幽期𬗟乖缺一为庄舄吟浩歌徒激烈长安雪夜归兴半生岁月老幽燕镜里苍颜岂似前曽道休官身便乐梦书封事乞归田周忱忱字恂如庐陵人永乐甲申进士改庶吉士授刑部主事转越府右长史超拜工部右侍郎廵抚江南陞户部尚书改工部卒谥文襄有双崖集徐州过桓山宋司马桓魋之墓愚哉宋司马仲尼安可轻欲害其如何不知天所生此山昔𦵏骨废穴尚留名宿土消饭含飘风散精灵日中狐兔集夜半鸱鸮鸣当其始建时久逺劳经营荷锸万夫集石椁三年成讵知百世下牧竖来纵横君看孔林树千古犹青青寻天台李道士斋瑶草迷行径丹台近赤城山川遥在望鸡犬不闻声谷静松花落桥横涧水鸣云间双鹤下欵听紫鸾笙李昌祺昌祺名祯以字行庐陵人永乐甲申进士选庶吉士擢礼部郎中出为广西左布政改河南有容膝轩草运甓漫稾题山水小景野外少人躅值此佳日迟偶与二三友游观赋新诗青松蔼緐䕃碧草含华滋逍遥恣言笑童穉亦娱嬉济济炫春服悠悠咏清沂兹欢恐难再兴尽以为期湖山佳趣卷宦㳺惬深好乃在名胜区山水自足适况兹职文儒横经有余闲逍遥出通衢春服各已成遂与童冠俱徘徊恣言笑登陟忘饥劬晴鸢戾层空弱藻翻文鱼至理与景会天机独吾娱悠悠仰川上眷眷懐舞雩咏歌返黉舍高兴谁能踰徐道士安处轩尘氛既屏絶气宇亦澄鲜心恬境逾寂虑遣情自捐结宇依层巖开轩俯重渊遥林含宿雨古树带秋烟落花晚成积归鸟夕知还习静泯衆累守默息万缘清虚固其性声利岂所便智黜道乃得朴返眞斯全将随鳯鸾侣以引龟鹤年经浯溪读元结大唐中兴颂平生念浯溪镌鑱有遗迹扬舲沂湘水登临蹔来即穹崖倚层云奇险自天辟漫叟词既严颜公笔无敌鬼神屡呵护风雨长洗涤忠槩俨尚存氷衔犹可识端容敛襟读感慨重心戚谁画灵武谋大物取何亟唏嗟中兴业谅重君子惜逡巡解舟去回顾三叹息蝻冢七月月生魄蝻出溱洧疆始焉学跃跳倐忽羽翅长所过赭郊垧矧复遗稻粱坐令饫饱腹立化饥馁肠督民殄斯类晨夕纷遑遑隳突羡垄亩炬火明山冈燎焚弱质尽扑击㣲骸僵卒夫载朽胔络绎持筥筐穿穴掩腥秽作冢官道傍罪浮彼破镜虽死安能偿蝮蛇实揺处巳疾传医方蜜蜂诚小物亦解奉其王畜蚕必吐缕世赖充衣裳畏蚊恐噆体帱幕席与牀青蝇奚足憎赤虿应可防编竹蚁知报勤诵萤聚光致雨蜥蜴验起痺全蝎良原性殊善恶稼穑咸无伤独兹口吻酷黍稷争先戕干坤动物伙去尔庸何妨吾将告真宰投畀魑魅乡昆虫永无作岁岁歌丰穰观启母石夙负山水癖苦乏幽讨缘幸兹崧与少秀色当眼前公余陟峻冈忽覩石一卷特立四无邻觚稜不相聮云是启母身化在郊墟壖唿之乃擘裂启出仍完全幻语本荒唐昉见淮南篇遐想覆载间沧桑屡更迁安知运代移坠彼千仭巅厥理诚可推贤达固释然矢诗正妖譌昧者庶或悛后世有豪杰为我焚其篇端午日㳺少林寺少林耸岧嶤有路达葱岭半生懐胜槩老乃践真境缁流逺见迓偏袒仍露顶升高纵遐观颇觉痴缘屏蒲风翻卷帙艾色侵衣领掇蔬僧具供饮骑童汲井自拈清净香作礼爇古鼎超超昔神师顺寂同溟涬而于片石上留此不灭影竺夏虽异辙皆贵能勐省寒巖许分坐禅定毕余景送杨郎中催马草还京大梁据中土自昔风气旺北邙殊蜿蜒太室极雄壮黄河贯其间浩浩恣奔放四野开平衍桑柘绿相乡丁男事耕耨姑妇治丝纩菽麦盈仓庾醑醴溢盆盎近岁颇凶屯旱暵觖农望念兹饥馁余十室九鳏旷长贫负租税逺役困夫匠督刍实赖公区画咸适当深体尧舜心推仁悯彫丧叱咤尚弗忍矧肯施鞭杖愧余谫劣才旬宣乏善状竭力奉寛条庶减疲癃恙赠别陈时艰冀君彻卿相拟古吾观日与月乃是隂阳精彼升此攸降循环有常经万方仰临照元良则其明离纒遂晦蚀惟辟修徳刑𤣥象虽𬗟邈人当思戒惩夏末偶寻洞惠道院晓起凉月淡絺衣坐肩舆洒然尘虑豁遂即道者庐萧条殿廊存亭轩化荒墟山门憩樵农藓砌鹿豕趋雷倾有堕瓦树伐无遗株仙家尚消沉况乃俗士居蓬莱屡清浅此事谅弗虚吾闻至人言一气运化枢莫窥机纤㣲孰外定数拘通由饥亡命载以贿丧躯荣华岂久在役智悲羣愚丙寅初度作余生如穉松由寸望百尺既承雨露滋亦受霜雪积蹉跎踰七十勤苦曾备历误䝉明圣知谬忝中外职顾已惭菲薄于时乏裨益处盈亏必随履泰否斯即至理谅在兹昧者固弗识叩阍乞残骸休退恩旨钖遂令犬马躯获返田野迹长揖画省僚重负从此释今辰届初度㕑传仍岑寂傍人竞嗤笑穷约犹曩昔妻孥颇愧赧而我固悦怿平生守儒素晚节敢变易回思永乐初岁月类梭掷同年四百余多巳在鬼域存者才十辈犹被利名役迂疎独何幸林下得偃息遗荣遂安闲养静忘跛躄游鳞泳清波羁鸟敛倦翼贫非吾所忧病岂吾所戚过吴门次萨天钖韵七泽三江通甫里杨栁芙蓉照湖水阊门过去是盘门半掩珠帘画楼里蘼芜生遍鸳鸯沙东风落尽棠棃花馆娃香径走麋鹿清夜鬼灯明绛纱三高祠下东流续真孃墓上风吹竹西施去后屧廊倾岁岁春深烧痕绿高道士所画山水伊谁丹青擅能事画出羣山与山似树杪如闻雪瀑泉林间疑有云门寺杖藜桥上知何人抱琴可望不可亲高师指点笑相语我昨图成殊逼真题周参政所藏山水小景天壤有异境描摹付良工佳山与秀水幻置轩窗中村村陌陌皆胜处花竹园林饶雅趣过鸟疑飞却不飞行人欲去何曽去松坡竹坞叠更重雪瀑倒湿青芙蓉冈峦岛洞尽在眼樵牧耕钓俱可容九曲溪流漾清泚荒渡斜阳见舟尾石上吟翁镇日留栏前眺客今年倚我观风物似杭州树木云霞分外幽岂必西湖有竒胜展图高兴亦悠悠题秋塘鸰图秋风淅沥秋塘净菰米沉波荷折柄翻藻鱼跳水气腥采菱人散歌声定莲茎袅袅缀枯房上有雍渠立晚凉翠盖裂残浑改色红衣落尽尚余香图中颇得周诗义未论工拙先观意不写和鸣写急难人间谁独无兄弟嗟我龙钟命弗齐今年同气委黄泥白头徒重鸰原感展卷他乡忍泪题留鲁山县黎庶凋残甚惟余朴俭风名因元子重地本鲁王封抚䘏无贤令流移有惰农谁将于蔿曲歌向五云中新野即景村暗蒙蒙雨流浑浅浅溪菊花长带湿豆荚半沾泥野逈居民少林昬去路迷自投新野界蒿草与人齐周原幽居山色蛾眉秀江流燕尾分乱蝉吟落日独鹤引归云黄叶溪边树青帘雨外村兴来留客坐随意倒芳尊早发小孤山遇风湖尽江逾濶舟穷路若迷垂杨春寂寂芳草雨凄凄漩水鼋鼍窟平沙雁鹜堤风波随地有何处可幽栖送陈生归吉水赤岸清砧兼落叶总是别离情去路千程逺归舟一叶轻秋云连树暗寒日映川明亦有沧浪兴何时共濯缨送周秀才游长沙迢递长沙道萧条晏岁游乱山黄叶寺孤櫂白苹洲夕鸟冲船过寒波背郭流毋论卑湿地贾傅昔曾留送戴教授北行别路三春雨行舟五两风花香随路减栁色上衣浓共是青云客先成白髪翁离情如逝水万折亦朝东新安謡新安野老髪垂肩説着先朝泪泫然洪武初年真少事几曽轻到县衙前垂老频逢岁薄收秋租多欠卖耕牛县官不暇怜饥馁唤拽官车上陜州当夫当匠子孙亡田地荒芜户有粮昨日迤西蕃使过尽驱妇女赶牛羊宜阳道中绿隂重叠鸟间闗野枣花香宿雨残天遣浮云都卷尽教人一路看青山嵩县遇端午老大偏多故里心一逢佳节一沾襟谁知此日菖蒲酒又在山城独自斟胡谧谧字廷慎鄞县人永乐甲申进士歴官山东参政秋思逺客寻常叹索居秋来懐抱意何如高城月白砧声急古戍霜清木叶疎塞马正肥秋苜蓿江莼空忆旧鲈鱼故人迢递天南北不寄相思尺素书严贞贞字颐正嘉兴人永乐甲申进士知景陵县和栁子厚登栁州城楼独上层楼望海天异乡愁思正茫然溪云暝带桄榔雨野日晴销薜荔烟百粤湖山通絶徼半江菰米熟秋田旧㳺别后多零落目断沧波祗自怜明诗综巻二十明诗综卷二十一钦定四库全书明诗综卷二十一翰林院检讨朱彞尊编魏骥骥字仲房萧山人永乐乙酉举人由松江训导累官南京礼部尚书致仕卒年九十有八谥文靖有南斋前后集秋兴秋高风露凉明月满庭户辗转不能眠起纵阶前步美人天一方何时遂良晤相思惄中肠坐觉年华暮柯暹暹字启晖一字用晦池州建徳人永乐乙酉年十七领乡荐明年预修大典寻选入翰林知机宜文字进𤣥兔诗授戸科给事中坐言事出知永新吉水二县歴官云南按察使有东冈集九日次黄学士韵客涂逢九日景物为谁赊此地己无酒故园空有花翠㣲亭下路采石驿边槎未卜重过日临风独叹嗟林眞眞字汝寔号木菴莆田人迁居闽县中永乐乙酉举人以荐选庶吉士侍书经筵出知慈溪江宁宜兴三县粤王台屠龙人去几时归空有高台对夕晖回首旧时歌舞地年年春草鹧鸪飞林环环字崇璧莆田人永乐丙戌赐进士第一授翰林修撰陞侍讲有絅斋集题林泉清致春山佳气多白云满芳树幽径絶尘踪落花映深戸㣲雨洒林落东风长兰步之子招不来沧洲日将暮陈全全字果之长乐人永乐丙戌赐进士第二授翰林编修歴侍讲署院事有䝉菴集梦㳺匡庐山梦寐游匡庐晞髪五老峰长天散氛翳削出金芙蓉林谷转深邃溪回路弥通澄江波澹澹霁日花蒙蒙隂涧长瑶草阳厓明药丛楼台霄汉上鸡犬烟萝中杳渺逢羽人相期蹑仙踪觉来玉堂迥仿彿闻疎钟丹梯如可接共汝巢云松送陈廷器归长乐置酒新亭上亲宾俨成行兰肴杂肥鲜绮席罗琼浆顾兹缱绻情乐饮各尽觞中筵忽不怿援琴抚清商丝桐易为感离思扰中肠骊歌首前涂仆御促行装故乡渺何许路绕川原长愿为晨风翼送子东南翔送叔韬兄归长乐携手出都门怅然千里心悠悠河桥上送子归故林川原翳衆绿灌木澄幽隂沧波渺离思黄鸟鸣好音吾家南山下白云澹遥岑别来几何时岁月忽巳深誓将从君归焉能辞华簮遥持一书札因之南飞禽挽苏伯厚先生寒暑有代谢节序忽蹉蛇夫子乘运化悽怆将奈何生存簪组荣死殁归山阿向来欢娱人零落亦已多西日不返照逝川无停波戃忽魂若存感慨成悲歌送人尹江右穷冬正萧索离思苦悤悤风雨孤帆别琴尊几日同雪晴淮水急云尽楚天空花县絃歌暇题诗寄塞鸿谢瑾瑾字庭兰鄞人永乐丙戌进士除刑部员外郎歴郎中出知平阳府迁广西按察使有蜗濡集黄陵庙黄陵帝子昔嫔虞絃断南薰凰影孤红尽涙痕传翠竹青来魂气隔苍梧秋风衡岳沉鸿鴈暮雨湘江怨鹧鸪明月三千年后夜九疑云冷梦应无曹阊阊字冀成江夏人永乐丙戌进士官监察御史期杨士奇不至羁旅无友生何以慰懐思有客筮适我芳辰以为期深丛鸟雀喧穷巷牛羊归相候清路傍冠佩来何迟我肴既云具我酒亦巳持虽无徳与女写心良在兹子宁不我即伫望増戱欷仰观列宿行羡此明月辉令徳衆所慕彼留知为谁谅无好贤诚空负缁衣诗尹鳯岐鳯岐字邦祥吉水人永乐丙戌进士官翰林侍讲送兄广东参政应奎价人藩阃寄旬宣五岭南行逺着鞭晓日红亭留别酒秋风黄叶下泷船青连橄榄千家雨黄触桄榔万井烟珍重平生清节在不妨引满酌贪泉苗衷衷字秉彞定逺人永乐辛卯赐进士第二累官兵部侍郎兼翰林院学士入直内阁进尚书赠少傅谥文康杨思敬东郭草亭䜩集芳春倐云暮暇日鸣玉鞘羣公夙有约驾言适东郊冷卿逺相迎会此文字交开筵俯亭沼次第陈觞肴疎花粲檐前好鸟鸣树梢睠兹百物遂乐饮恣歌嘲钱习礼习礼名干以字行吉水人永乐辛卯进士选庶吉士除简讨歴侍读学士陞礼部右侍郎卒谥文肃有应制集词垣续稾归田稾新桥和余简讨韵初月生遥甸长流遵枉渚方舟泝长河宵分及前侣维梢戒孤征悬灯照清语秋衾梦不成陨箨纷如雨林衡衡字宗器闽县人永乐辛卯进士御史赋得江村片雨外送沈空同片雨江村外霏霏暗去程轻沾芳草湿逺入断烟轻归鸟愁边没离情别后生不堪凝望处迢递失闗城熊槩槩字元节吉水人永乐辛卯进士榜姓胡除御史出为广西按察使调广东宣徳初擢大理卿廵抚两浙及苏松诸郡陞南京都察院右都御史召掌院事兼署刑部事卒于官有芝山居士集雨后江行早出余杭郭㣲茫晓色开画船江上别绿树水边回酒为离人劝诗因细雨催故人凋谢久惆怅不胜哀涂中述懐简张宪副用中李布政昌祺北阙黄门客南宫粉署郎新诗凌鲍谢妙翰继钟王儤直趋青琐雠书向玉堂遭逢懐圣主眷顾倚储皇超擢之南越旬宣共一方分符来上苑持节去遐荒匹马炎蒸路双旌瘴疠乡豺狼应遁迹恩泽巳宣扬桂岭开秦塞苍梧拓汉疆野人疎制度蛮俗少冠裳晓白溪多雾冬青树不霜四时榕叶暗五月荔支香交谊怜君笃乡情媿我凉别离宁有恨会合岂能忘倾盖酬知己分簮祗自伤明朝故园雨回首思茫茫杜桓桓字宗表金华人永乐辛卯进士官赵府纪善有艮菴集北山草堂和韵厌彼尘俗喧爱此清幽景雨余山色佳日落松隂冷不见草堂人白云三万顷马铎铎字彦声长乐人永乐壬辰赐进士第一除翰林修撰有玉巖集送徐主事孟晞回澄江京华二月栁垂丝送子南行惜别离陌上看山愁对酒风前握手倦吟诗云连铁瓮人烟迥月满丹阳客櫂迟粉署严程应待汝莫因乡国缓来期林志志字尚默闽县人永乐壬辰赐进士第二除翰林编修歴侍读有蔀斋集菊庄别业依南山投闲忽成趣白露朝欲晞黄花满篱戸餐英慨前修采之恐迟暮苦无三径资眷此归来赋郑阎阎字公望闽县人永乐壬辰进士授安陆州学正改无为州终广信府学教授有抑斋集懐林鸿寒月照古树朔风吹城楼如何咫尺居致我千里愁俯景暂自遣浩歌谁为酬思君若逝水朝暮长悠悠陈镒镒字有戒吴县人永乐壬辰进士官至荣禄大夫太子太保都察院左都御史谥僖敏有介菴集怀庆道中风卷尘沙驿路迷人家逺近树高低如何河北风光别春半犹无一鸟啼陈循循字徳遵泰和人永乐乙未赐进士第一除翰林修撰累官戸部尚书少保兼太子太傅华盖殿大学士英庙复辟戍铁岭寻放还有芳洲集开平滦河河北开平府云是前朝故上都万瓦当年供避暑孤城此日事防胡龙冈夜照乌桓月鳯辇时廵敇勒区何处登临最愁絶李陵台上望平芜客寓懐来有诏自行在达京师候誊黄不至有感往时载笔侍清班玉帐频先觐圣颜一自病中离阙下顿分天上与人间近闻颁诏先归国久候誊黄未出关咫尺日畿谁报喜西风目断白云闲野望逺违车驾踰三月久抱衾裯滞一州南郭幽居嗟影独西风落日使人愁天空絶塞飞鸿度草满平原猎骑游何似桑干南下水万山深处出卢沟欲就邦人询往事百年耆旧己无存猨啼暮雨佛山寺鹤怨秋风香水园万仭倚天琼岫小一泓迸石玉泉温太平自是多耕牧禾黍牛羊日满村鸥阁县城南靣开高阁正俯清江对翠㣲名胜尚怜如往日登临常想到科晖阁中诸老仍何在水上羣鸥只自飞茅屋龙洲终逊此何年重许叩林扉东轩半亩溪山旧卜居往来尘迹自应疎春风门巷花开后晓阁轩窗日上初频理琴尊留上客闲携灯火读遗书时平隐逸皆征用丹诏行看下玉除高谷谷字克用扬州兴化人永乐乙未进士累官少傅兼太子太傅工部尚书谨身殿大学士赠太保谥文义送倪廷用致政归嘉兴青云遗宦辙白首赋归田旧着宫袍卸新裁野服便草堂留月色花径隔尘缘陶令门前栁春来好系船牟伦伦字秉常宜宾人永乐乙未进士任监察御史以谏谪甘肃留别京师诸友行行策马去皇畿落木高原独鸟飞天上故人青眼在蜀中诸弟素书稀秋风故陇云连栈夜月清笳霜满衣白发萧萧身万里不知别后竟何依郑珞珞字希玉侯官人永乐乙未进士选庶吉士改授刑部主事出知宁波府有讷菴鸡肋二集送高时旭还闽祖帐连芳草征帆挂夕曛乡心闽海月客梦楚江云候馆鸡声早平沙雁影分悬知霄汉上早晩荐雄文陈辉辉字伯炜闽县人永乐乙未进士任贵州按察司佥事陞广西副使有琴边清唱旅次武林期叔刚修撰不至寓宇閟幽寂羁懐转凄其况兹梅雨候值此麦风时闲登溪上楼怅望吴天涯长风卷潮来倐忽银屋移潮水尚有信我行岂无期缅怀同心人恻然起遐思周叙叙字功叙吉水人永乐戊戌进士改庶吉士授编修歴修撰侍读陞南侍讲学士有石溪集送袁钦诚少壮辞家去从师千里逰雨深庐岳树天接汉江流夜诵分渔火朝吟倚客舟遥知重会日春满帝王州金诚诚字诚之番禺人永乐戊戌进士授工部主事改刑部有集江行江水悠悠江路长孤鸿啼月有㣲霜十年踪迹浑无定莫更逢人问故乡黄闰闰字期余信丰人永乐戊戌进士有竹居集拟唐人长安春望南山晴望郁嵯峨上苑春游玉辇过天抱帝城双阙迥日临仙仗五云多莺声尽入新丰树栁色遥闻太液波汉主离宫三十六楼台处处起笙歌晏铎铎字振之冨顺人永乐戊戌进士改庶吉士授福建道御史以言事谒上高典史有青云集九峰山行曲径沿流上下苍苔白石磷磷落日惟闻啼鸟空山更少行人刘铉铉字宗器长洲人永乐初以善书征入翰林中庚子举人授中书舍人陞兵部主事擢翰林侍讲累官少詹事卒赠礼部左侍郎谥文恭有假菴集送杜亚卿赴南京一尊倾罢雨潇潇客思离情总未消廿载禁林同侍讲五更青琐共趋朝西风鸿鴈南归急落日云烟北望遥此际送君无限意萧疎杨栁玉河桥曽鹤龄鹤龄字延年泰和人永乐辛丑赐进士第一歴官南京翰林院侍讲学士有松臞集罗知州之交趾分韵得北字惆怅杯酒闲踟蹰衢路侧迩别情所难况君逺行客行客适何许南交乃絶域山川阻且修匹马独登陟丈夫四海志万里犹咫尺苦辛谅不辞所思在明徳俯视川从东仰睇星拱北还朝会有期侧竚听消息薛瑄瑄字徳温河津人永乐辛丑进士除御史歴大理少卿累进礼部左侍郎兼文渊阁大学士卒谥文清从祀孔庙有河汾集拟古孤桐生龙门檿丝出东国相合为素琴不离君子侧清弹何悠扬遗音为发越中涵千古心养彼至人徳云胡变新声哇淫日沦惑举俗逐时好谁能称在昔万事亦复然不独琴与瑟庭竹生凉飇明月从东上候虫草根鸣夜静声愈响逍遥步阶除悠然起遐想三皇五帝时淳朴竟焉往王风降黍离礼乐委榛莽反覆千载间杂霸迭相长是非垂不冺胜负在俯仰令人意难平拨置聊自广古诗水火非无功焦溺亦由此君子得其操小人迷所止四海岂不遥发轫良自迩薰风惬民心黄竹荡人耳善恶反手间胡不慎其始七百卜公旦万世期咸嬴岂不同所愿天道有亏盈岐山麟鳯集函谷虎豹争趋舍乃如此大运焉得并蓬莱舟始泛博浪车己惊遂使三秦士不独骊山坑巳矣勿复言九宇皆炎精秋日杂咏庭树生秋风㣲凉入衾枕久客得无思逺意复谁谂道腴足充餐天和可当饮以兹拨离忧僻好安所禀大义自古来旋覆吾巳审翻翻高荷叶秋雨生㣲凉岂不懐逺道抚时坐空堂何以为我懽简䇿多遗芳古人不可作古道不可忘兹理将无坠欲语堕渺茫安得忘言子相与倾一觞荅赵彬美人生南国艳色世所稀明眸一回顾草木生光辉我行重嗟惜便欲携同归赠以青玉案贡之黄金扉如何久契阔此念将无违杂咏古剑匪新器古瑟匪新音虽无适俗态知巳在所寻充子佩服美感子淡泊心藴匵固有待无闷良可钦游习家池谷口一径入苍山四边开中有习池水水碧无纤埃泉源初喷薄交流遂潆洄飞鸟镜中度行云天外来㣲风一荡拂林影久徘徊寒光空心性俯翫何悠哉爱此不能去载歌写中怀游君山寺爲爱湖中山遂寻山下路取径弥幽遐涉涧亦回互石磴足莓苔青林杂烟雾前行如有穷岚岭乍分布招提压重湖千里周一顾孤峰四无垠形气自依附山僧复导我窈窕更徐步疎篱野蔓悬老圃寒泉注迳转山房深重与絶境遇白云檐外生清风竹间度庭花杂无名岁晏色犹故澄心得妙观忘言契良晤爱此林壑清遂薄尘俗务重来待何时尚子毕嫁娶渡双溪双溪始合流厓渚遂经复洄潭一镜平秋影空寒绿野渡得孤航山家带乔木适意方自兹前呵戒童仆抚景重悠然谁能和斯曲东平行台有竹翳于恶木荒草命仆芟治嘉植乃遂诗以纪之生平若爱竹义若君子交兹轩忽见之俄顷漆在胶振衣步其下周览増郁陶恶木一何多蔓草一何饶翳此破苔笋挠彼凌云梢命仆恣翦伐得辞斤斧劳除恶贵絶本藴崇及沟壕荒秽既了了凉风亦萧萧修茎遂生植嘉䕃惬游遨作诗纪颠末庶为同心謡穆陵闗危哉穆陵闗高出衆山顶地势愈觉寛天宇相回迥林木何萧森首夏风色冷山楼试一登眺览恣遐骋沂岱环西隂淮海接南岭齐州走北川扶桑控东影道里会一门山川挈要领缅思千古前豪伯互吞并齐履空复然秦蚕已侵境干戈被长峦生民困鱼鼎于今天道旋四裔守安静山行昼悠然水宿夜无警顾我观风人符节得屡秉作诗纪兹行传与山将永泸川古意三蜀古名郡泸川古名州我来值残暑偶此数日留新秋忽改节凉风渐飕飗逍遥散前除仰视天宇周征鸟去不息白云亦悠悠佳人渺何许重林蔽层丘秋日复西迈大江自东流良辰不我与古道旷莫酬愿闻瑶华音行矣旋吾辀襃斜道中襃斜一何长深谷自迤逦云木青无边羣峰各峻峙鸟道缘厓颠危栈架江涘冥冥叫子规决决响溪水累日山崃中陟降亦劳只自我入蜀门今逾一年矣既乏督辨能兼负素餐耻而况鬓发苍胡宁不知止上章乞解绶诏许感不已虽云此谷险且遂北归喜过徐州去年春正月南泛彭城舟今岁值秋暮北上遡长流踪迹信往复景物惬观游风寒堤栁落波减岸石稠白见高城堞苍出逺山丘何处戏马台仿彿燕子楼化迁无停轨事往不可求陈迹竟泯泯虚名但悠悠览今亦懐昔发声遂成讴苦雨凉风䬃䬃雨声急出门跬步苦沾湿山城拂地云雾深河渚交流潢潦溢田夫野妇坐叹息园中有枣不可食况复离离禾黍垂及时不得收地力一年百事望秋成秋成奈此淫雨积谁哉为我诛云师宛见青天行白日久雨遣懐秋来常苦雨风气早生寒小鸟投林急高鸿下食难奔流淹古道宻雾隐前山试诵停云句中懐独未寛武陵晓泛今朝风日好来泛武陵溪碧水寒依岸苍林逺护堤沙光揺野马人语散凫鹥二月桃花发还应处处迷黔阳山中景好宁知是异邦竹篱茅舍枕苍江吏情更有山林趣绿树门前画㦸双竹枝歌锦官城东多水楼蜀姬酒浓消客愁醉来忘却家山道劝君莫作锦城游于谦谦字廷益钱塘人永乐辛丑进士除山西道御史擢行在兵部右侍郎罢为大理寺少卿景陵践阼拜兵部尚书加少保英宗复辟弃市成化中赠太傅谥肃愍后改谥忠肃有集自叹我生四十余己作十年客百岁能几何少壮难再得今朝太行南明日太行北风雪敝貂裘尘沙暗金勒寒暑互侵凌凋我好颜色齿牙渐揺脱须髪日以白位重才不充况此迟暮廹早赋归去来庶免清议责暑月将自太行廵汴三晋冲寒到中州冒暑回山川元不改节候自相催绿树连天暗丹葵向日开太行云缥缈搔首意徘徊游春满路香尘起寻春思欲迷树晴莺出谷溪暖燕衔泥玉勒嘶芳草青楼瞰大堤风光无限好都在画桥西春日大风感懐逺塞足风沙春深不见花层氷犹度马弱栁未藏鸦易醉愁边酒频归梦里家凭阑一搔首心绪乱如麻除夕夜坐感懐秉烛焚香坐不眠夜长难到五更天懐人此际隔千里为客明朝是十年逺道风霜今老矣故园梅栁想依然椒盘献岁知谁共独把深杯对影传秋风萧萧入夜动清商披拂园林草木黄快意埽除天下热何人吹送枕边凉荻花枫叶愁江渚莼菜鲈鱼忆故乡万里碧天云散尽冲开征鴈不成行偶题倦鸟投林处斜阳在树枝薄云收未尽山雨乍晴时春夜长风送华月照我庭前树宿鸟忽惊飞双双背人去平阳道中杨栁隂浓水鸟啼豆花初放麦苗齐相逢尽道今年好四月平阳米价低上太行西风落日草斑斑云薄秋容鸟独还两鬓霜华千里客马蹄又上太行山夏日忆西湖风景涌金门外栁如烟西子湖头水拍天玉腕罗裙双荡桨鸳鸯飞近采莲船暮春客涂即景雨中红绽桃千树风外青揺栁万条借问春光谁管领一双蝴蝶过溪桥拟吴侬曲忆郎直忆到如今谁料恩深恋亦深刻木为鸡啼不得元来有口却无心刘球球字求乐更字廷振安福人永乐辛丑进士授礼部主事改翰林侍讲以忤王振矫旨下狱死景泰初赠翰林学士谥忠愍有两溪集山居水抱孤村逺山通一径斜不知深树里还住几人家陈叔刚叔刚名枨以字行闽县人永乐辛丑进士官翰林修撰迁侍读有絅斋集松坂亭亭万松林别构仅容膝席隂无冬春帘翠自朝夕主人爱松风静听意自适清吟到夜分明月在巾舄是非旷不闻烟霞已成癖我有小山謡期君谢闲逸黄鹤游青冥汗漫不可即万节节字资中安福人永乐辛丑进士除知荣昌县入为御史迁广西按察副使有雪坡集渔村夕照独桨村西渔艇重门树底人家夕照平芜逺近小桥流水横斜张楷楷字式之慈谿人永乐甲辰进士授江西道御史出为陜西佥事转副使擢都察院右佥都御史有和唐集汉宫曲日暮上帘钩春花压翠楼忽闻宣召急罗帕掩箜篌江南曲忽得三巴信郎归未有期只言风浪险不是薄情儿江南春满川啼鸟怨残红水郭春园栁絮风春雨一番江水濶草痕将绿到吴中明诗综卷二十一明诗综卷二十二钦定四库全书明诗综卷二十二翰林院检讨朱彞尊编瞿佑佑字宗吉钱唐人洪武中以荐歴仁和临安宜阳训导升周府右长史永乐间谪戍保安洪熙乙巳赦还有存斋乐全集香台百咏天魔舞承平日久寰宇泰选伎征歌皆絶代教坊不进胡旋女内廷自试天魔队天魔队子呈新畨似佛非佛蛮非蛮司徒初传秘宻法世外有乐超人间眞珠璎珞黄金缕十六妖娥出禁籞满围香玉逞腰肢一派歌云随掌股飘飖初似雪回风宛转还同鴈遵渚桂香满殿步月妃花雨飞空降天女瑶池日出会蟠桃普陀烟消现鹦鹉新声不与尘俗同絶技颇动君王覩重瞳一笑天回春赐锦捐金倾内府中书右相内台丞袖无諌章有曲谱天魔舞筵宴开驼峰马乳黄羊胎水晶之盘素鳞出玳瑁之席天鹅擡弹胡琴哈哈回吹胡笳阿牢来羣臣竞献葡萄杯山唿万岁声如雷天魔舞不知危高丽女六宫妃西畨僧万乘师回纥种类皆台司汉儿回避南人疑天魔舞乐极悲察罕死孛罗归铁骑骤金刀挥九重城阙烟尘飞一榻之外无可依天魔舞将奈何多藏金叵罗急驾白云驼隂山之北避兵戈春社词十日一风五日雨社前拜祝神己许瓦盆㶑滟斟浊醪高俎纵横荐肥羜呜呜笛声坎坎鼓俚曲山歌互吞吐老巫狡狯神有灵传得神言为神舞祭余分肉巫自与醉里狂言相尔汝小儿觅饼大儿扶头上神花付邻女高门叹高门成高门坏不及十年见成败兽镮移去属何人重构高门临要津门前牢栽杨栁树莫被他人又移去义士行鍊金铸范蠡买丝绣平原逝者恐无知徒用劳心魂陋矣哉乌江八千军壮矣哉海岛五百人任安念旧不改辙豫让报雠须杀身酒不必浇刘伶坟上土劔不必挂徐君墓前树感君恩重死相从冥漠重泉有逢处看灯词东家砍竹缚山棚西舍邀人合鳯笙官府榜文初出了今宵喜得晩来晴销金小繖揭高标红藕青梅满担挑依旧承平风景在街头吹彻卖饧箫傀儡装成出教坊綵旗前引两三行郭郎鲍老休相笑毕竟何人舞袖长风帘珠翠动纷纷笑语声喧隔戸闻明月满街天似水不知何处着行云文锦坊西后市南閙竿挑过百花篮少年游子夸轻俊拾得双头碧玉簪村里儿童暂入城随羣齐上大街行归来彻夜浑忘睡从此春田嬾去耕清明兼旬蹭蹬在京华又见东风御栁斜客里不甘佳节过借人亭馆看棃花过苏州白莲桥下暂停舟垂栁隂隂拂水流舞榭歌楼俱寂寞满天梅雨过苏州偶桓桓字武孟太仓衞人洪武中应秀才举为崇安从事授桂林河泊大使终荆门州吏目有江南轩集杂诗衡茅日岑寂嘉树生繁隂夙兴挹朝爽翛然澄我心如彼倦飞鸟冀得栖故林抱经味遗言且复理鸣琴惜哉钟子没旷世谁知音养疴卧丘樊庶得脱尘鞅三径日就荒行乐倦还往荆榛既蕃芜荼蓼亦滋长幽兰独憔悴况复纒草莽不因馨香发岂获君子赏早发漓江示同舟戴伯贞夜泊南熏亭晓上白石潭北风飒以爽萧萧动征衫漓氷激沙砾桂岭浮烟岚顾此道里修遥遥在天南常恐瘴疠恶三年情不堪今晨始得归洒然脱尘凡况遇同袍友高歌酒初酣搔彼头上雪短髪各䰐鬖相顾但一叹往事悉己谙林泉在何处为我洗余惭夜渡郎官湖夜渡郎官湖波影忽动荡揺揺泛孤舟轧轧打双桨天阔星自流山黑月未上何处虎牙闗令人起遐想赴夷陵迢迢上夷陵意促日易暝乱石劖马蹄丛棘冐衣领登山若攀天度壑如赴井抚膺欲呕心喘息屡延颈但逢过虎迹夐絶行人影顾兹客懐恶况乃道里永毫素难具陈聊以述短咏秦文仲授溧阳教谕赋此赠别淮海秦征士鬅鬙雪满颠五年三拜诏十日九朝天自许偿诗债谁能与酒钱冷官归更好不负旧青氊送陈民初归广州兼问讯赵知事公杰静江遥带五羊城官舸乗风画鹢轻客馆乡人秋送别高斋弟子日相迎桄榔接叶蛮烟暗螺蚌含珠海月明到郡为询贤赞府几时鞍马定朝京赵王孙墨羊图王孙长忆使乌桓因念苏卿牧雪寒落尽节旄无复见写生传得两羝看王孟端墨竹鳯池退食冩琅玕醉墨淋漓尚未干寄赠故人良有意清风日日报平安谢缙缙字孔昭吴人有兰庭集修竹坞访萧隐士草堂寂寞西涧坳隔林犬吠声寥寥幽人无事不出户送客有时还过桥溪上斜阳立将尽莎间细路归仍遥明朝秋风桂花发卧稳东山谁见招春思帘幕风㣲篆有香起来时候巳斜阳棃花云冷不成梦蛱蝶一双飞过墙寄王廷桂山连罨画云烟好路入苕溪水木清如此江南好风景故人何事不归耕寒食村中流水涓涓映浅沙石林风急乱啼鸦荒村寒食无人到何处香来枳殻花漫兴村村昬黑树隂浓咫尺湖塘路不通夜半风来雨吹散櫂歌依旧月明中赵迪迪字景哲懐安人自号白湖小隐有鸣秋集题浦舍人梧竹图吾懐出尘想飞思凌沧洲湘江夜来雨寒色川上浮凉飘金井夕露滴银塘秋故人隔千里对此空离忧幽人独憇图幽人遗世氛心与浮云薄薜萝寒可衣山泉时自濯白云林下来黄叶衣上落高风不可攀逍遥在林壑山水图苏耽昔隐处落日惟孤云青山丹灶前橘井香氤氲湖光林际断岚气霞外分仙源不可即清思徒纷纷残雨黄陵日己昬萧飒凉飇起残雨挂空江冥蒙若千里郭厪厪字敬夫福州人有镜湖清唱怀鸣秋先生之京澄江晩悠悠离思杳难极西风鸿鴈飞我忆鸣秋客逺树带余晖前川起寒色即此待归舟沙头埽苔石送友之京我正愁寥落君今又北迁春归万里外人去五云边塞栁迎征斾江花照别筵离情不可道去住各悽然邓林林初名观善字士齐新会人洪武丙子以明经中乡举官南昌教授擢吏部验封主事文皇改名林后坐法戍保安遇赦晩居杭州有湖山游咏録退菴集二月九日大驾北廵赋诗纪事虎衞三千士龙旂十二辰两京严古制六载重时廵宿雨开新霁青阳届仲春钟山浮王气辇路动香尘河岳提封旧车书制度新覃恩深似海过化速如神夀域熙民物贞符叶鳯麟太平无以报愿效华封人平显显字仲㣲钱唐人以荐授广西藤县知县谪戍云南沐黔国延为西席题丁野夫画野夫巳没四十载化鹤归来知是非郭外梅村更地主笔端松石见天机一时好手不可遇千古赏音如此稀长忆西湖旧游处画船秋雨白鸥飞光霁堂碧鸡翠鸿蒙夕影到滇水月出金马东徘徊白云里施敬敬字孟庄钱唐人谪居滇送吴文学东还结欢未云久讵尽平生语执手临路隅离觞聊一举残钟草堂夕落雁芦洲雨相忆渺天涯深悰若爲处题梅徳芳杏林图梅仙炼丹处山杏栽无数卖药到人间衣裳带红雾花开不知岁子落还成树我欲与之言飘然骑虎去送人还广陵会面情方洽暌违意更长天涯同是客秋杪各还乡黄叶飞扬子青山绕夜郎分襟即万里相顾两茫茫归燕已知秋社近更绕画梁飞主意岂不念天时难独违双归辽海逺对语夕阳晞花雨重来日故巢还是非送谭孟端蘼芜叶齐春水生故人欲归伤吾情草堂酒尽落花满山驿马嘶残月明醉中执手不忍别路上逢人须寄声明朝相望隔闗塞惟见白云天际横巴阳夜泊独櫂三巴夜秋高片月孤滩声将客梦万里下东吴贫乐轩长卷束牛腰箪瓢系牛角读书深树中不知山日落塞上曲八月秋高塞草斑将军千骑猎前山弯弓不射南飞雁恐有征人附信还南行途中寄钱唐亲友万里移家入瘴烟故乡音耗若为传衡阳自古无来雁况去衡阳又八千漕溪夜泊空山孤驿鼓逄逄明月流辉满大江水鸟夜寒栖不稳一双飞影过篷牕读程原道昆阳诗怅然有懐昆阳市上美人家饮酒曽停过客车万里相思不相见东风吹尽蜜檀花刘叔让叔让扬州人忆弟漂泊嗟吾老羁迟见汝难西风鸿雁急落日鹡鸰寒渭北书长絶滇南泪不干相思朝夕梦懐抱几时寛陆颙颙字伯瞻扬州兴化人洪武中举明经官户部员外郎永乐初与修太祖实録奉使朝鲜有颐光集吴江道中鲈肥莼脆正秋风绿水红桥宛转通不独季鹰思故里扁舟吾亦恋吴中李孝谦孝谦名本以字行鄞人与弟悌谦洪永闲相继举孝廉皆以母老固辞有中林集题画青天际逺水落日明遥岑奋袖拂苍石憩此长松隂凉飇洒露顶正可絃吾琴古调讵自秘坐惜无知音美人隔秋水望望烟波深何当一相晤旷焉谐素心题柴昆陵越山春晓图君莫着谢公登山屐更莫问子猷泛雪舟请君试看高堂壁仿彿李白天姥梦中游于越山川甲天下秦闗蜀道皆土苴柴侯晚年天机精酒酣泼墨为予冩天姥高出东南天天台四明相蝉聨影落平湖一鑑浄正对贺老山庄前近山青青逺山小烟雾冥蒙涨春晓云门日出似闻钟耶溪树绿应啼鸟鸟啼不可闻林深不见云只疑空青四山合倐讶飞瀑双崖奔极知妙手夺天造眞宰上诉天应笑独脚山魈作鬼精偷向灵巖拾奇草水竹江花何处滩渔郎翠蓑露未干青帘酒家石桥右檥舟却忆姚江干长松之下一片石竹杖芒鞵二三客脱巾高挂白云边醉倚青天翠如滴送徐允迪还城中寒梅照虚牖严霜凋弊裘故人动归兴岁晏不可留徐卿立身何坦荡行年五十犹偃仰不思唾手取公卿却甘低头在草莽市中卖药能逃名枚头挑钱还解酲悲来不作穷途哭时复有诗鸣不平忘年之交古来有臭味相同即为偶来迟去疾奈尔何无限离情付杯酒北风吹雨凝作花船头敲氷船尾划道傍行人指归路城上栖乌还到家城市尘埃易更改还念山林青眼在看花有约明年来教我村童埽门待送巽上人还台州挂钖遥怜野寺钟赤城何处问芙蓉归心千里月千里行色一重山一重霞洞春深多药味石桥云断少人踪秋风红叶桃花似此日相期谷口逢新秋寄徳邻一雨兼旬水没塍江村凉思陡然増鸿来燕去非迎送扇故衣新岂爱憎逺戍有书终可到小楼无赋且须登不知明日还晴不船过湖南听采菱寄题黄巖张氏隐居天台佳气郁茏葱中有留侯慕赤松绕屋溪声长落水对门云气悉成峰果林秋熟猿将子药圃春肥鹿长茸幽讨莫辞行路逺穿云巳办一枝笻题画溪头春水碧粼粼溪上春山絶点尘不信白云都占尽也应茆屋有闲人李悌谦悌谦名未详亦以字行拟古驱车前送君送君长亭道落日照道周君行何草草结交既已晚相去一何早世路多险巇君身讵能保别时春草深于今巳枯稾思君衣带寛忆君容颜老春社今日报春社风光处处同社公三日雨花信几畨风野老还祈谷村醪可治聋醉归茅屋卧花月淡朦胧八月廿夕起东轩步月今夕何夕耿无眠揽衣起听更漏传中秋能隔几夜逺明月巳减三分圆云开数雁影贴地露冷独鹤声彻天心情未觉坐来倦烧灯更读离骚篇尤安礼安礼字文度吴县人建文元年举于乡官至贵州布政司参议送人从军秋风正揺落游子遽离羣结发事戎行逺戍骠姚军悠悠岁月迈渺渺川涂分何以慰心曲努力树功勲钱安安字静能后以字行鄞县人临安训导迁韩府纪善永乐改元闻其名召至京固以老辞放还有畦东集舟中遣懐朝发浙江头暮宿越城下寒月照船窗清霜肃原野岂不念别离吾道有用舍俛仰宇宙间孤懐浩难冩强取囊中琴起弹仍复罢悠悠世上人谁是知心者喜晴秋风忽起卷重隂日色㣲茫照树林野老扶藜看白石山人伐木度青岑门前溪水深三尺墙外竹梢高十寻明日瓮头新酒熟且依松下一开襟鲍仁济仁济字原𢎞黄巖人永乐初伊府纪善有恕菴集絶句月移阶上花露滴阶下树四顾寂无人流萤自来去灯下有述白头纪善病艰难一㸃青灯坐夜阑千里恐惊亲骨肉缄书犹自报平安林枝枝字昌达闽县人号古平山人有效颦集寄彭韫玉空斋牢落思寥寥荏苒年光逝水消忆得当时分袂处栁花如雪过江桥刘绩绩字孟熙绍兴山隂人隐居不仕人称西江先生有嵩阳集题西陵送别图送姚进士悠悠复悠悠风吹江上舟今朝天色好送客西陵头西陵在何许羃䍥春郊树搔首望行人迢迢上京路京路一千程官梅照眼明春风浓似酒难浣别离情别离余几日伫得君消息折取杏园花慰我长相忆相忆梦相仍高楼只自登春潮知我意日夜向西陵送周明徳应诏之京师阊门栁条未堪折只宜相见不相别人生踪迹各东西半是车轮与马蹄把酒送君城北路晓日鸦啼乌桕树一声歌罢涙沾巾僮仆催人上塘去愿为辘轳纒青丝辘轳可转心不移男儿出处自有分与君那得不相离官家有程行莫缓后夜相思月还满送友人归番阳芳草绿尚浅故园春未残平生为客惯今日别君难短櫂吴歈曲哀丝楚女弹江花正满眼且莫下长干送王内敬重戍辽海别涙不可忍杯行到手空风尘重作客寒暑易成翁曙色连闗树秋声起塞鸿天涯见亲友还与故园同早春寄京师白虚室先生帝城佳气接烟霞草色芊芊紫陌斜霁雪未消双鳯阙春风先入五侯家歌钟暗度新丰树游骑晴骄上苑花独有扬雄才思逸应传丽句满京华结客行结客千金尽酬恩一劔存羞为狗盗伍不傍孟尝门月夜独坐忆钱唐暹师房听施彦昭摘阮忽思吴客四条絃出谷新莺咽洞泉一曲醉翁何处听冬青树底佛堂前郑嘉嘉字原亨绍兴山隂人时称柿庄先生秋日懐孟熙故人丘壑隐尘路往来迟寒暑空相忆云山不可期古碑梅福寺荒井石郎祠旧日同游处偏劳入梦思赵宗文宗文名文以字行长洲人官鄱阳知县有慎独斋集送姜公寔还汝阳同知是日饮饯至晓始别酒醒江馆夜灯㣲故旧殷勤不忍违孤櫂近从沧海发一官独向汝阳归云开逺浦青山晓霜落空江野树稀明日相思成两地西风愁见塞鸿飞清明道中书懐东风道上乱开花㳺子偏惊见物华寒食已过嗟在客春衣将换忆还家山城树暗人逾静野店莺啼日未斜空约同游与诸弟今朝犹自各天涯陈靖逺靖逺南昌人姑恶行芳池月隂春草碧有鸟有鸟鸣不息千声万声道姑恶新妇低回泪痕落姑恶姑恶姑不恶努力牕前勤织作嗟尔小鸟胡不思新妇会有作姑时钱逊逊字谦伯绍兴山隂人洪武末以荐授宁夏提举水利吏目永乐初迁知孟津县改弋阳坐累戍交趾复官文昌主簿有谦斋集春词红杏萧墙翠栁遮重门深锁属谁家日长亭馆人初散风细秋千影半斜满地绿隂飞燕子一帘晴雪卷杨花玉楼有客犹中酒笑拨沉烟索煮茶何澄澄字彦泽江隂人建文元年举人永乐初歴官袁州知府题画鴈芦花瑟瑟水茫茫落月沉沙夜未央离思不禁天外鴈孤舟灯火客三湘吴鎭鎭字稽阳吴江人重过沙河有感白鹤沙头水自波扁舟曾载夕阳过东风一路䕷芜绿添得春愁别后多陈观观字思贤南海人九日陪李上犹登高百年能几遇重阳逐伴登高引兴长邑宰喜陪元亮饮参军那似孟嘉狂山云映水揺秋色浦树含风送晚凉满路黄花应笑我白头犹自客他乡董儒儒字大宾鄱阳人四明夜泊孤城临野戍短櫂倚江桥客路辞家久亲闱入望遥断云晴后树明月夜深潮感此无穷恨令人倍寂寥吴子恒子恒丰城人宁海县丞有雪厓诗集高洲青山西峙水流东𤾉谷萦纡一道通老去相知一藜杖天边扶我最高峰钱复亨复亨松江华亭人萧山儒学教谕有讲余集苏台懐古阖闾城栁几春风山逺台高望眼空麋鹿不来人亦去鹧鸪啼处是吴宫题画袅袅凉风断复连青山深处藕花边谁家楼外停歌舞又上西湖十锦船蔡庸庸字惟中绍兴山隂人徐氏席上闻歌有感休遣双鬟唱竹枝听来浑不是当时自从梦隔巫山雨嬴得秋风宋玉悲郑闗闗字公启闽县人有石室遗音蔀斋集暇日南湖庄上门迳絶车尘惟闻沙鸟语谁识忘机人山闲坐朝暮南风吹雨来飒爽溪头树白鸥知我闲相看不飞去题秋江送别图美酒双玉壶沙头送行客瑟瑟荻花风寒江秋水白落日下长空返景明石壁去去入烟霞相思楚天隔輓任本立陆沉谁分圣明朝老向穷途怨未消荒冡巳无行客弔归魂徒有故人招临风短笛肠空断落月空梁梦渐遥从此不须频北望岭猨江树日萧萧竹枝词十二滩头水接天千山隂雨万山烟自从前路风波恶不敢回头望别船朱琳琳字玉林号雨椿嘉兴人雨中过韶州船下韶泷日欲晡四山云起渐糢煳沙鸥冲浪频来往汀树迷烟半有无作客又惊三月暮思家其奈一身孤愁懐结轖浑如醉独倚篷牕听鹧鸪曽一本一本南昌人挽屠指挥一别惊沦没空遗大树隂愁枯双涙眼交絶百年心瘴海连天阔黄茅过岭深料应魂未返怅望独长吟李进进字孟昭嘉兴人永乐初聘为府学训导有西园先生集花游曲飞花入帘宫漏长游丝落絮春茫茫金鞍骏马青丝勒绮阁小姬红粉粧黄金作丸落花底啼鸟隔花飞不起明朝更欲载东风早买湖船放春水同陈刘二掌教游湖作湖光潋滟鸟间闗小櫂夷犹意独闲春正好时初过雨望中佳处惜无山花明逺岸青旗出栁拂㣲风画舫还四美由来俱不易人生莫遣鬓毛斑西湖夜泊蹇驴冲雪岸乌纱夜醉西湖卖酒家十六吴姬吹鳯管巻帘烧烛看梅花谢矩矩字元规鄞人有鸣穷集赋望郎回山望郎回望郎不回心欲摧化作山头一拳石质坚不朽心不灰花开花落秋复春㷀然独立谁与邻夜深惟见皎皎月雨晴只有英英云将心誓比云与月云有巻舒月圆缺百年夫妇终古心岂辨新离与故别此心炯炯天地知山高水深终相期郎君应有归来时姚黼黼字廷章嘉兴人处士有可闲集寄景伊文学忆昨逢君四月初笑谈懐抱最相符朝乗白下看花骑暮醉长安卖酒垆别去江山频怅望归来松菊未荒芜登临日候南飞雁肯寄平安一纸无张璨璨字藴之嵊县人君子有所思行骋驾向名都纵观极西京煌煌九衢里列第起朱甍虹梁架层汉翚阁度紫清高槐䕃金沟弱栁垂雕楹前扬许史镳后曵金张旌燕姬抚瑶瑟赵女弹鸣筝欢娱岂终极为乐拟千龄清川去悠悠白日光易倾金谷叹绿珠上蔡悲苍鹰緐华会当歇大运有亏盈勿嗤黔娄室寂寞掩柴荆婕妤春怨太液栁垂丝昭阳花满枝如何长信草独是得春迟项伾伾字如佥温州瑞安人秋江送别为戴友谅赋萧萧落叶早寒天忽送秋声到耳边千里客心惊岁月五湖乡梦入风烟青山红树还家路绿水沧州载酒船夜半灯前对儿女白头重话谪居年明诗综卷二十二明诗综卷二十三钦定四库全书明诗综巻二十三翰林院检讨朱彝尊编廖驹驹闽人有彊恕斋槀思亲戎马何时歇奔驰倦此身青灯孤馆客白髪倚门人书信连年絶家山入梦频归来未有日囘首一沾巾李孟璇孟璇名均海盐人以荐官府学训导有南庄集拟古卞氏有美璞采之荆山中至寳不先剖献君乃至公玉人何嫌猜三献两见刖抱之发长号泪尽继以血宋人贵凡石得之梧台东周客视之笑本与瓦甓同忠言翻见恶藏之愈深固自夸天下珍和璧安足覩嗟哉优与劣贱目岂能别李季衡季衡名平孟璇之弟有西溪集苏台姑苏台畔旧长洲江水无情只自流人去不生歌舞梦客来空动古今愁烟光漠漠孤城晚树色苍苍故垒秋不独凄凉眼前事越王宫阙亦荒丘徐璲璲字徳熈秋日江馆写懐水国天寒树影稀西风又见鴈南飞郢中白雪无人和湖上青山有梦归独对浮云伤往事惊看秋草又斜晖十年浪迹烟波外满眼尘氛未拂衣朱纯纯字克粹绍兴山隂人登龛山长江限呉越形胜一何雄岛屿苍茫外干坤浩荡中江连理日雾汀暗走沙风忽起乗桴叹沧洲不可穷怨词井上梧桐树宻叶何沉沉伤心昨夜月照见双栖禽天寳宫词落尽宫花辇路荒銮舆西狩岭云长词臣休望金鸡赦蜀道艰难胜夜郎李朂朂字文勉绍兴山隂人送春彊对东风酒一尊留君无计黯消魂緑波芳草汀边路飞絮残阳柳外村莺倦语时浑寂寞客伤离处又黄昏寒灯孤馆何曽寐山雨萧萧独闭门李仲训仲训号岘山南昌人仕至吏科给事中西臯词酒熟黄鸡肥后月圆丹桂香时谁道先生无事半醒半醉题诗贺承承字宗振苏州人湖乡佳处为朱昌年题湖乡佳处足幽栖路入蒹葭望欲迷一水逺连天上下几家如在瀼东西红尘市迥人稀到绿树春深鸟自啼何日编茆居此地杏花春雨看扶犁高璧璧字贵朋绍兴山阴人有遯菴槀秋日逆旅送友人七泽波涛险三边道路穷生涯同汎梗踪迹叹飞蓬晚色平芜外秋声落木中毋将衰飒泪临别洒西风春草宫宫花已寂寞宫柳亦凋零惟有宫前草春来依旧青胡纪纪字大年舒城人永乐甲午举人歴官山东布政司左参议寄懐翁复初曽对东风倒玉壶花前痛饮醉相扶湘山此日君思我苦竹丛深听鹧鸪别后茫茫嵗月催眼看花谢又花开相思莫道书难寄落鴈峰前有鴈来王佐佐字汝学临高人正统丁卯举人高州同知有鸡助集琼州断虹饮海日光移西北云屯少定姿飓母唿风千里至三间茅屋可能支五指分山析四州那盆峻岭却当头一支泻下朝东水去与琼州作上流俞膺膺富阳人呉公隄歌富春建邑临涛江江声日夕相舂撞飓风秋来簸银屋海若欲使蛟鼍降蛟鼍降迟海若怒桑田往往栖鸥鹭几人缩手空嗟吁谓是天阍杳难诉呉侯请命不惮劳隄成却恨来何暮老翁扶杖城南行喜见髫年旧游路钱塘己祀睂山苏富春今拜畨阳呉乃知兴废有前定贤守贤令无时无贤守贤令无时无慿谁画作双隄图陈延龄延龄冨阳县丞妙智寺永安山髙一万丈妙智寺建三千年古涧泠泠沥苍雪画楼靣靣开青莲老猨果熟占一壑怖鸽灯暝依诸天老夫登临发长啸风露满身寒不眠大安院诗人假榻古兰若松风涧水相泠泠优婆塞倾椰子酒须菩提谱莲花经龙鳞树老雨中翠佛髻山高云露青借问金仙渺何许香台去后三千龄黎公弁公弁字之冕临川人举明经正统中授临颍教谕调蒲圻有莼川杂咏金叠山青山天际来势若双飞蛾平明宿雨収岚气生林阿非烟亦非雾炫日金碧多流莺缓语处坐爱春风和沐璘璘字廷章定边伯昂之孙赠都督同知僖之子官至右军都督特进荣禄大夫有集滇南即事自昔梁州域西南路尽通碧鸡名岫逺金马故关雄罗妇裙花布蒲蛮臂柘弓圣㤙同覆载处处乐时丰万山藏古砦六诏杂诸蛮僰女头笼㡌畨僧耳坠镮啖蛇传土俗屠犬祀神姦更有西戎种轻生性最顽午日蛇首装船十丈长船头铙鼓间笙簧百夫划浆齐声去阿瓦城河沸似汤廖俊俊字文英号竹崖蒲圻人中景泰元年乡试授汉州学正调嘉定州有芙蓉百咏西良湖南邦遗迹在西良凫鴈依然满石梁我向浮洲台上立不胜惆怅到斜阳潘亨亨字从礼淮安山阳人景泰丙子举人同知武昌府事有氷壑先生遗稾北固晚眺极目蒹葭外西风白纻凉残霞随野鹜落日送颿樯水接蓬莱近山连楚越长六朝遗恨在谁为管兴亡七里滩怒涛催逺客帆落钓台阴夜雨他乡梦秋风何处砧渚烟笼树杪涧水入溪深中有垂纶者茫茫不可寻蟋蟀愁对灯前影时闻牀下声要知因物付何用不平鸣断续许多意凄凉无限情谁家急砧杵海内已休兵闻子规﨑岖蜀道马行迟到处空山有子规愼莫夜啼枝上月思家正是梦囘时张振振字孟起嘉兴人贫居青眼交逰觉渐稀侧身天地可相依若知白石眞堪煮何待黄精为疗饥己过禁烟无熟食不因沽酒典春衣苍苔碧草侵阶长高卧空斋昼掩扉杨范范字九畴鄞人有栖芸槀镜川斜日一轮山上头轻霞片片漾波流平芜野岸碧千畆乔木人家红半楼沙鸟廻翔将下宿田夫祓濯欲归休渔舟各己収缗去渐有灯明芦荻洲韩永永字景修嘉兴人咏梅次竹邻昔访逋翁宅墙头露半梢因吟暗香句行过段家桥盛寅寅字起东呉江人太医有流光集暮春杂咏青青杨柳拂檐牙杏酪香来客念家惆怅墓田呉苑曲几年寒食在京华周徳行德行嘉兴人自号农圃居士寄泮水诸公早年曽许笔如杠老我于今兴已降作客浑如锦江杜携家未遂鹿门龎沙鸥睡熟原相并梁燕飞来偶自双昨夜梦魂归别墅富春山鎻白云牕许穆穆字士深松江华亭人送邵昇逺之官吉州京华相见惜分携歌罢骊驹思欲迷独客自怜留日下一官君喜向山西天涯月落闻鸡唱驿路花开听鸟啼想得到州春未晚柳条垂緑草初齐沈恒恒字恒吉长洲人题刘廷美画十载天涯作宦游黄尘飞满紫貂裘归来不叹长涂险犹冩关山万里秋岑琬琬字公琬余姚人有雪崖集闻莺懐戚学正在沧洲我有故人在沧洲思之不见心悠悠木兰为楫沙棠舟南来鼓櫂乗中流嘤嘤好鸟如相求载飞载止鸣不休愿以盟言结绸缪为予一洗离居愁何以报之青琳球松陵道中野阔烟凝树湖深水近田了鬟挑菜女独橹卖鱼船鸟去青山外帆収古驿前孤吟看北斗恋阙竟忘眠陈雝雝字惟肃海宁人葛岭懐古山上楼台湖上船平章醉后嬾朝天羽书莫报樊城急新得蛾眉正少年钱晔晔字允辉常熟人浙江都司经歴有避菴集赠澄江周岐鳯琴劒漂零西复东旧游清兴几时同一身作客如张俭四海何人是孔融野寺莺花春对酒河桥风雨夜推篷机心尽付东流水惟有家山在梦中陈颢颢字汉昭嘉兴人有竹邻集立春萧条书劒客边身望望归期过立春宫柳渐黄梅己白东风应笑未归人张愖愖字汝诚鄞县人有东臯集四月三日未尽伤春酒一杯㣲风吹雨又南来浮云心事何曽定逝水年华更不囘数尺鸡头添穉竹一帘鼠耳长高槐博山无火清香度何处蔷薇昨夜开赠天童诗僧让公自闻方外说天童梦绕青山十里松珍重能诗老支遁寻常结社胜炉峯传书度海朝凭鹤击钵临江夜扰龙今日东风花县里解衣留偈得从容李廸廸字叡迪鄞县人郊游栗杖风前处处扶林花掩映失前途儿童也喜寻春客说与东村卖酒垆张肯肯字继孟呉人有梦菴诗稾沈如美所画美人图为徐文辉作流苏缀綵鸳帐寒金鸭不飞香缕残新霜扑帘白如粉哑哑乌啼金井栏芙蓉屛开睡初醒守宫浅褪胭脂冷玉钗慵整双鳯凰春愁压翠蛾眉长送人之官岭外晓装带雪出呉门惜别休辞酒满尊边徼一官同谪宦平安万里即殊㤙月明好度梅花岭雨过频穿槲叶村想得龙城公退后故乡风景与谁论杜琼琼字用嘉呉县人自号鹿冠老人又号东原耕者卒门人私谥曰渊孝先生有东原集挽陆徴士萧萧白杨树瑟瑟鸣西风严霜陨百草草下哀寒虫方当嵗徂迈那堪悲送终平生结交好一旦隔音容魂气竟何之遗躯返幽宫挽棺向西麓去去不复东斜照寒无光顽阴蔽羣峰隧道一深闭千秋恨难穷徘徊不能去洒泪心忡忡采菱圗苕溪秋高水初落菱花已老菱生角红裙绿髻谁家人小艇如梭不停泊三三两两共采菱纎纎十指寒如氷不怕指寒并刺损只恐归家无斗升湖州人家风俗美男解耕田女丝枲采菱即是采桑人又与家中助生理落日青山敛暮烟湖波十里镜中天清歌一曲循归路不似邪溪唱采莲秦旭旭字景旸无钖人有修敬先生集伤春词简继芳东风阵阵花狼籍老夫钩帘空叹惜狂来扶病欲出门门外春泥深一尺徐家园里葛家楼囘首繁华逐水流安得红颜生羽翼玉笙吹上崑崙丘苦雨简立夫鹁鸠双双啼屋角细雨斑斑晴复作碧水苍苔野外昬挑灯坐听檐花落轻寒侧侧透重扉畨把罗衣换裌衣出门可奈春泥滑孤负西山笋蕨肥雨斋简惟清浏浏竹间雨潇潇牕外鸣小池収暑气疎柳作秋声鬓雪䝉头冷腰金照眼明年光太怱廹何处学长生酬黄公禄春城无伴独徜徉江草江波带夕阳同学几人千里梦相思一日九回肠东呉文社今寥落南国音书孰寄将遥想杏花轩里客习池踪迹久荒凉寄公禄海内新诗久不闻东楼高卧思纷纷牕含竹色清如许人比梅花瘦几分银烛翠壶歌白苎画船春水载红裙昔年乐事俱陈迹愁对孤灯更忆君松菴避暑秋灯禅榻鬓丝丝行乐乡山也自宜草阁共招溪上月茶炉重和巻中诗牧之有意寻春早灵运无縁入社迟且与诸公相对饮风流不减㑹昌时送人还京青枫江上叶萧萧汴水淮云去路遥宫烛渐低乡梦断家山将近客愁消霜寒鐡瓮秋闻柝月落扬州夜听潮厚禄故人如问我白头甘作惠山樵与懋成惟清公禄叔理舜明山行归途有作落梅风急放湖船六客逍遥是散仙雪白河豚新入馔鹅黄杨柳未成绵松菴相地开诗社花市㽞衣当酒钱寄语诸公愼终始莫因勤怠误流年题画梅沙际春烟湿未消落梅风急送轻桡江边有客寻诗去应在西湖第六桥明诗综巻二十三明诗综卷二十四钦定四库全书明诗综巻二十四翰林院检讨朱彝尊编马愉愉字性和临朐人宣徳丁未赐进士第一仕至礼部右侍郎兼侍讲学士有澹轩集题髙漫士云山圗白云缥缈乱山深最喜幽居傍翠岑茅屋㡬家松栝绕石梯五丈薜萝侵门前流水通南浦邨外长桥接北林有客抱琴何处至祗知来共歳寒心萧镃镃字孟勤泰和人宣徳丁未进士累官太子少师户部尚书兼翰林院学士有尚约集乐隠为尹克俊赋行爱溪中水坐爱溪上山冨贵非所愿蓬门昼常闗清风天外来入我窗牖间岂无一尊酒可以销忧颜叶落惊秋徂鸟啼知春还既忘是与非宁复虞险艰雅志同如此髙踪安可攀题九鹭圗宣德年间边景昭彩色翎毛称独步近时林良用水墨落笔往往皆天趣鸳鸯凫鴈清溪流寒鸦古木长林幽闲来得意即挥洒一埽万里江南秋此圗九鹭真竒絶散立清烟乍明灭日长坐久看转亲飘来㸃㸃青天雪翺翔霄汉殊不惊欲下未下浑有情濳踪独趁水边食延颈忽向芦中鸣吁嗟林生精艺有如此座客见之谁不喜洞庭湘渚在眼前暝色惨澹凉飇起方今圣主覃恩波四海山泽无虞罗悠悠羣鹭各自适虽有鹰鹯奈尔何林文文字恒简莆田人宣徳庚戌赐进士第三累官太常寺少卿兼翰林院学士赠礼部右侍郎谥襄敏有澹轩集秋景水巳澄秋色峰看淡落晖鴈投寒渚下渔逐暮潮归古寺初鸣磬孤城半掩扉行人从唤渡舟子去如飞方熙熙字孟明莆田人宣徳庚戌进士改庶吉士出为潮州府通判古别离愁心不自聊抚我孤桐琴丝桐感人意絃急无好音拂衣起叹息逍遥独行吟逺望别离处江空烟水深徐有贞有贞初名珵字元玉呉县人宣徳癸丑进士选庶吉士授编修厯春坊谕徳擢佥都御史天顺初用夺门功拜华盖殿大学士兵部尚书封武功伯未㡬下狱戍金齿寻赦还卒有武功集羽林子珠袍年少子名冠羽林中独佩流星劔双悬明月弓陪游向何处还入华清宫羽箭插腰间骍弓臂上弯自从来日驭长得侍天颜借问归何晚长杨射猎还李贤贤字原徳邓州人宣徳癸丑进士授吏部主事歴郎中擢兵部右侍郎改戸部旋改吏部进尚书入直文渊阁终少保兼太子太保华盖殿大学士卒赠太师谥文逹有古穰正续集城上乌城上乌啼月将落城外秋风起寥廓乌声啼罢露华晞曙色苍凉照长薄都门车马集如云离筵劝酒何殷勤酒阑人去櫂歌发明日乌啼何处闻呉髙髙字尚志归善人宣徳癸丑进士除刑部主事厯员外郎迁福建参政黄洞山惠阳十万家采薪皆此处荷叶盖头归知是前山雨姜洪洪字启洪乐安人宣徳癸丑进士改庶吉士厯修撰有松冈集题画碧山髙树雨初晴风动悬萝杂鸟声帘幕昼垂茅屋静幽人何处斸黄精王谊谊字内敬绍兴山隂人宣徳初待诏翰林预修国史以子佑贵封工部右侍郎古意献玉无良媒漂沦寡欢豫壮龄巳非昔驰晖日西骛嘉木无荣柯修条亦成故一感式微吟吁嗟在中路闗山别意莲叶未青时沙头话别离舟行期早发日晏未曽移迟廻一何久念我平生友莫问去程遥且尽杯中酒君今住何处万里长城路路逺人迹稀黄云黯朝暮陇坂厯欹倾双轮不暂停时闻呜咽水流作断肠声驱车无少息又度长芦北八月鴈南飞天山草俱白横笛在髙楼闗山月里愁离人听此曲白尽少年头九日稽山懐古山水自如昨古人今复谁云烟谢家墅松栢禹陵祠圣代身全老秋天景易悲毋将揺落意相对菊花枝班媫妤玉簟夜凉新秋蛾暗里颦如何天上月独照掌中人春思山映帘栊水映窗浣纱人在苎萝江年年三月棃花雨门掩东风燕子双画梅扬州诗阁掩芳尘万蕚千葩冷照春十里珠帘一声笛东风肠断倚楼人王怿怿字内恱绍兴山隂人谊之弟正统初官溧水知县江南意郎居横江口妾住横江上生小惯风波莲舟喜揺荡荡舟莲花湾花红照人颜举头见郎来低头隠花间花疎不成隠相见还相哂都縁愁思深留连夕阳尽前浦伴将稀那能不相违含情明月下各自櫂歌归班媫妤自失倾城宠花颜落旧红霜飞金屋冷月照锦帷空侍寝昭阳日休辞玉辇同当知长信妾团扇泣秋风段七孃度曲千金贱凝妆一面红声迷铜雀妓艳夺馆娃僮白雪飘朱阁香尘散绮栊泪湔司马袖肠断使君骢秋水涵曈润春山入黛浓弄箫惊紫凤拂轸怨离鸿镜展金鸾月钗横玉燕风谢孃収钿匣嬴女掩香筒石竹篸芳髻芙蓉隠绣幪灯然珠树侧人醉锦莲中粲粲星辉户微微露洗空㡬年怜宋玉今夕遇韩冯宻意蜂攒蕊芳心蝶恋藂春牋封豆䓻罗带绾芎䓖歩障重抛锦门铺疉缀铜曲䦨装翡翠髙榭噪花虫鸎睡烟蒙柳乌栖月浸桐银觥休凿落琼箭起丁东客散歌屏冷香昬睡阁融日髙春梦觉娇缬㪚花緵刘经经泰和人宣徳中新郑儒学训导凤皇台崇台洧水濵昔有凤皇集朝阳不复鸣荒基徒屹立漠漠飞尘红萋萋丰草碧凤兮去不回使我空叹息周旋旋字中规永嘉人正统丙辰赐进士第一授翰林修撰进侍讲兼左春坊左庶子有畏菴集霜林晚节圗朔风何萧萧严霜亦浩浩维此嵗载隂羣芳尽枯藁懿彼松栢心坚贞长自保春风桃李花春雨蘼芜草纷纷竞颜色第逞一时好刘定之定之字主静永新人正统丙辰赐进士第三人成化初以太常少卿兼侍读学士直内阁进侍郎卒谥文安有呆斋集义山家居禾川湄义山日对面怅未得登临此心徒健羡今春雪中来半涂足巳倦顾视万坡陀茫然莫可辨巖萝冒飞霙林叶响急霰俛若赴井汲仰疑登塔旋竒观岂神助寒苦亦吾愿日暮抵山麓小溪乱石溅仆夫指龙湫时或出雷电信宿留山间隂晴巳千变仁里固有邻诛茅从所便嗟我四方人安得长眷恋沈淳淳字惟厚嘉兴人正统丙辰进士官吏部贠外郎有拙菴集闲居天上抽簪万里廻秋风黄菊满篱开翟公不复为廷尉姑负賔朋日往来刘珏珏字廷美长洲人正统戊午举人除刑部主事厯官山西按察佥事有完菴集朱仙镇岳王祠郾北师还事巳休凭谁重报靖康讐洛中故国非周土江左新亭半楚囚和议自遗千载辱蜡书空送两宫愁伤心多少英雄泪付与漳河日夜流泊舟垂虹桥贳酒烹鲈敌暮寒垂虹桥上倚䦨干行人笑指诗翁嬾不到城中访县官梅嵗寒相见在天涯玉色珠光带露华笑杀𤣥都狂道士种桃何不种梅花戴琏琏南海人正统戊午举人官训导以子缙贵赠工部尚书送梁瑾赴春闱江亭日落鹧鸪啼酒尽沙头惜解携离思不堪成去住宦情无那易东西清秋野戍闻寒角残月山城听晓鸡明日思君还北望暮云烟树晚悽悽张和和字节之崑山人正统巳未进士授南京刑部主事进员外郎陞浙江提学副使有篠菴集送刘文羽入京临岐一杯酒为君歌逺游人生如浮萍聚散焉能谋落日照大江长风吹行舟江花与江水离恨同悠悠过桐君山雾断山疑合川廻路忽分秋声两岸叶晓色万峰云旅鴈冲帆度寒蝉隔水闻严陵遗迹在我欲问桐君送龚进士文彦雪后闗河见鴈稀感时伤别思依依呉门烟月期同醉天路云山又独归官驿暮帆随雨落江城寒鸟背人飞京华此去谁先逹惆怅丘园只布衣祝颢颢字惟清长洲人正统巳未进士授南京刑科给事中陞山西左参议转右参政夜宿无钖辞家无百里离思巳纷纷旅泊今宵始乡音此地分汀沙笼宿雾星月挂疎云回首寒山寺钟声杳不闻成始终始终字敬之无钖人正统巳未进士河南道御史出为湖广按察佥事有蓬菴观光纪行等集山家竹篱茅屋似侬家细路縁江尽白沙落日叩门山客至鹧鸪啼上石楠花倪谦谦字克让钱塘人徙上元正统巳未赐进士第三人累官南京礼部尚书赠太子少保谥文僖有玉堂南宫上谷归田等稾题白鹿仙人圗百尺松隂石磴重千年白鹿涧边逢仙人月底吹箫去知向缑山第㡬峯吕原原字逢原秀水人正统壬戌赐进士第二除翰林编修厯右春坊大学士转通政司右参议仍入为翰林院学士以母丧归卒赠礼部右侍郎谥文懿有介菴集古风天运无停机造物有消息雪见睍曰消日逢中乃昃飘风固须臾暴雨亦顷刻沟潦宁常盈江河无久溢枯杨华暂生朽壤茵虚植䌓英易憔悴病叶早狼籍浮云能㡬时初月岂终夕细推皆自然逹观又奚惑慨彼声利徒扰扰竟何益泰终否斯受贲尽剥乃续日中渐西移月盈竟东朒平久鲜无陂往久靡不复乐极悲自来进锐退恒速安弗持则危满不损乃覆髙位多疾颠厚味每藏毒至盛当遭衰苦寒必生燠万事无不然祸福相倚伏通犀为角戕文豹縁皮剥蚌懐珠致剖麝含香被搏翠因羽美残龟以甲灵灼鹦鹉慧入笼鵰鹘鸷受缚铎以声自毁膏以明自烁的张弓矢中林茂斧斤斫直木取易摧甘井汲先涸忠直志常蹇聪明命多薄行髙毁或来事修谤或作取祸因天才君子当自度薫莸不同藏冰炭不同器枘凿毎龃龉兰艾常嫌忌燕禽肯恋吴越马匪思冀水投石难入矛遇盾弗利道异不相谋事殊不相为学古而居今落落与时背隂阳匪齐盛日月弗并明五行难俱旺四时岂同更一渊不两蛟一池无二鲸鸷鸟少双集勐兽稀羣行秦暴楚乃弱呉强越乃争邻薄君必厚都大国始倾左长右斯短首重尾即轻两雄肯俱立两贵弗相能谗进衆贤退正消羣枉升四凶如不去元凯何由登保身在明哲吾嗟古人情木从绳则正薪受斧乃析轻重平以衡长短度于尺规矩制方员绳墨司曲直浣布须赖灰攻玉必资石金就砺方利火被水斯熄凡物有相制用之在人识湛露晞于阳冰雪消以日咻出衆楚人齐傅窘无术爇彼满车薪杯水救奚恤一君子独爱百小人羣嫉不敌有如斯势力固难必泮林集飞鹗食葚懐好音恶人谨斋沐承祀亦居歆瓦石变和玉铅鐡成南金化恶以为美君子当存心爱敬舍吾亲徳礼悖所事少者或陵长贱者或妨贵骨肉情巳疎而笃朋友义妾媵欺令妻螟蛉剿同气阘茸列尊显圣贤皆退避谗谀志得伸方正多遗弃盗跖称守亷伯夷号贪利不肖谓为贤不才谓为智用人积薪然居髙乃后至足上首顾下冠屦易其位曲钩荣侯封直絃毙路次黄老先六经大道俱埽地狼莠正䌓滋芳兰亦憔悴本末既舛逆事理斯倒置君子安其常勿为时轩轻懐人寘顷筐巻耳采不盈爵禄靡入心饭牛有肥牲左规右执矩方贠岂竝成目明非两视耳聪非两听心专使二用智者亦鲜能姚䕫䕫字大章桐庐人正统壬戌进士累官礼部尚书调吏部加太子少保卒赠少保谥文敏有䖃矗堆稾下崃瞿塘天下险巫崃势相连夹岸千寻辟中流一罅天山空无兽迹江逼少人烟唯听冬冬鼓朝牵百丈船韩雍雍字永熙呉县人正统壬戌进士累官总督两广军务右都御史卒赠襄毅有集江行懐天全侗轩诸老西江北塞岭南壖奔走风尘三十年勇退未能心巳倦专征才歇梦犹悬自縁衰体纒多病敢向明时话独贤苦忆乡园诸大老西风先泛五湖船项忠忠字荩臣嘉兴人正统壬戌进士授刑部主事厯员外郎中陞广东按察副使改山东迁陜西按察使陞右副都御史进左都御史刑部尚书改兵部卒赠太子太保谥襄毅有藏史居集出清逺崃野望行尽溪中路苍茫见逺天归猨啼晓日飞鸟入寒烟緑树江头驿黄茅郭外田孤懐无限思望断白云边题宋徽宗画碧桃鸜鹆五国城边掩泪时汴梁宫阙巳无遗争如鸜鹆知春色独占东风第一枝商辂辂字𢎞载淳安人正统乙丑赐进士第一累官少保兼太子少保吏部尚书谨身殿大学士赠太傅谥文毅有素菴集题春景山水爱此佳山水春来景更妍四郊青嶂合孤岫白云连地迥轮蹄絶峰危石磴悬小桥临曲涧逹浦接平田郁郁林间寺潺潺竹下泉桑麻凝暮蔼榆柳绕晴川寳殿凌千尺茅堂敞数椽僧归西岭月渔钧北溪烟倒浸沈波塔闲横古渡船楼髙平见日松老不知年鸟度浮岚外鸥飞落照边吟笻芳草径酒斾杏花天隔岸闻莺语开轩待鹤旋砌苔深染黛林籁细鸣絃有路通仙境无尘逺市廛家山在圗画触目思飘然叶盛盛字与中崑山人正统乙丑进士授兵科给事中出为山西右参政累官吏部左侍郎卒谥文庄有泾东稾题画緑树青山漾碧流画中风景似扬州隔江明灭渔人火出岸髙低估客舟去燕来鸿千古事闲花野草一春愁不知谁在红尘外独向蕃釐观里游重送徐汝阳绣衣骢马珊瑚鞭看君文采何翩翩河梁话别未三月天府论功今六年近郭好山碧于玉边淮逺树青堆烟归涂有懐须寄我莫惜便鸿云锦笺和尚原和尚原头日未西肩舆来此重攀跻可怜宋主功垂就不道金人计巳迷往事巳随深谷变青山还与白云齐道傍草树凄风起疑是将军铁马嘶曲子驿戎衣脱却下萧闗坐对环泉半日闲未是老来筋力倦马蹄归自贺兰山史敏敏字徳敏淮安卫人正统乙丑进士厯官河南右参政岳武穆祠鄂国英风万古存当时一死不堪论难将片石补天缺空恨浮云蔽日昬南渡自安新割据中原谁复旧干坤至今人过朱仙庙便对斜阳拭泪痕刘昌昌字钦谟呉县人正统乙丑进士授南京工部主事厯员外转工部郎中出为河南提学副使迁广东参政有胥台凤台金台嵩台越台诸稾春眺端居秉髙志道与黄绮谋耿耿千歳懐安能一朝酬青阳肇嘉节羲驭逝不留树木发华滋緑叶扬芳柔上有鸣春鸟嘤嘤求匹俦踟蹰不能寐揽衣起行游况复有良朋分若金石投携手出西郭眷言山水幽祓除激清波眺彼陟髙丘西北临广路巍巍列飞楼谁人为燕㑹交亲结绸缪光景忽西驰娯乐殊未休岂不念合并欲迈路阻修顾望勿复道囬身驾轻舟折彼蕙兰花聊以忘我忧八月三日直内阁杨少保延话率口呈此翠玉楼台映碧虚上皇曽此驻銮舆当时侍从皆能事只说相如有諌书卞荣荣字华伯江阴人正统乙丑进士官户部郎中有兰堂集林良双鴈圗为王学士廷贵兄廷彦赋林君善画天下无海注墨汁倾金壶金门承诏屡挥洒余子碌碌非吾徒既不画丹凤栖碧梧又不画文鸳依緑蒲特作槐堂双鴈圗凉风飒飒吹黄芦一鴈俯啄秋江菰一鴈翘首如相唿乗轩耻随卫懿鹤化舄嬾逐王乔凫吾知林君有深意此圗将以比兄弟槐堂兄弟今二难同徳同心本同气芳名岂但动一时胜事终当传百世丹青我巳重林君手足谁能似王氏宣王有道美鸿鴈周公多才赋常棣顾予浅薄敢题诗三月紫荆花厎醉寄隠者曽访巖栖处金鹅石榻前歌君紫芝曲和我白云篇火宿烧丹灶烟生种玉田林泉无限好三聘未幡然归来吟日落春申港云归巫子门沙洲半江水杨栁数家邨陈献章献章字公甫新㑹人正统丁卯举人用荐授翰林检讨卒谥文恭从祀孔庙有白沙集赠陈秉常逺色霁初景清风振遥林子来入我室弄我花间琴正声一何长幽思亦巳深愿留一千载赠子瑶池音藤蓑新蓑藤叶青旧蓑藤叶白新故理则然胡为浪忻戚扁舟西浦口坐望南山石东风吹新蓑浩荡沧溟黑须臾月东上万里天一碧安得同心人婆娑共今夕拉马𤣥真看山宫府治簿书倥偬多苦辛文士弄笔砚着述劳心神而我独无事隠几忘昏晨南山转苍翠可望亦可亲歳暮如勿往枉是最闲人近来饮酒者惟我与子真能移栁间舫同泛江门津紫菊吟寄林时嘉严霜百卉枯三径挺秋菊緑叶明紫英微风递寒馥懐哉种花人杳在江一曲遗我盎中金南窗伴幽独时无续骚手憔悴谁当録且脱头上巾茅柴今可漉秋兴西风振庭木虚堂夜萧萧揽衣歩明月归鴈双飘飖天地岂予独知音不可招冥心析有合怅望空云霄有懐世卿时雨日夕来郊原蔼新緑白云被重崖下映寒塘曲情结竹上言魂销井边躅三年隔潇湘书至不可读题新村书斋壁茅栋依巖静柴门斫竹通桑榆巷南北烟火埭西东一迳渔樵入孤村井臼同邻家得美酒吹笛月明中晚歩水国秋先至江村晚更幽泥筌収郭索山网落軥辀凉入社门树隂连渡口舟独怜经略地吾得放歌游龙谿寄马元真我家久住龙谿上说着龙溪便有情荔子不将棃鬬美沙螺羞与蠏争衡江村妇女蕉衫窄市巷儿郎木屐轻漫与诗多谁和我樽前忙杀马先生重约马黙斋外海看山春风拟进赤泥洲曽约看山共此游落蕊忽过三月半先生能复一来不不堪老我痴犹在且喜娇儿病巳瘳想得渡头杨栁树清隂闲弄钓鱼舟种树早雨山泥滑屐牙瘦藤扶路入云斜东原緑映西原白一径松连两径花寒夜试看残月挂东风须着短墙遮江门亦是东门地我独胡为不种𤓰访客舟中船头载春酒船尾阁春沙恰到溪穷处山山枳殻花九日霜前淡淡花瓢内深深酒今日陶渊明庐山作重九赠张叔亨侍御天下原无事劳劳我有心相携沙上语山月二更深赠钓伴短短蒌蒿浅浅湾夕阳倒影对南山大船鼓枻唱歌去小艇得鱼吹笛还歇马大径山数家烟火隔林塘一树寒花晚自香黄叶冡头聊歇马鹧鸪声里近斜阳东轩独坐桃花寂寞梨花开山中薄酒三五杯村西有客可人意风雨今朝期不来社中社屋新成燕子来山丹未落野棠开三三两两儿童戏弄水扳花日㡬回梅花沙笼寒月树笼烟香彻龙溪水底天斜隔竹林窥未得更寻西路上渔船桃花云鎻千峯午未开桃花流水更天台刘郎莫记归时路只许刘郎一度来栁渡头荅乡友溪南溪北荔支垂五月荷花乍放时忽有酒船邀半路三杯不记主人谁大田看山春泥没屐大田潮溪北初经独木桥千丈峰头望东海三山恰对杖头瓢留姜仁夫云去云来等是浮独凭髙阁看江流南风莫送东归客更共江门一日游弹子矶候黙斋不至军人打鼓泊官船黒雾蒙蒙水下滩隔岸相唿不相见竹笼牵火上桅竿南雄读罗一峰记书院文丘坟何处草离离千里湖西梦觉时落日小池桥上路催人下马读残碑邹吏目书至有作落花遥对石城春半箧残书一病身茶筅粟缾供客尽不妨人笑长官贫落花落花半落流水香鸣鸠互鸣春日长美人别我隔江浦欲来不来空断肠古耶道中有懐翠烟浮陇麦初齐社树青青独鸟啼何处相思不相见木棉花下水门西方谟谟字昌言归安人正统丁卯举人由翰林院孔目擢检讨游春黄鸟嘤嘤啼水东栁丝千尺系春风清溪小舫载歌舞满郭好花纷白红有酒莫辞今日醉何人却是百年翁请看十亩王孙宅芳草凄迷夕照中岳正正字季方漷县人正统戊辰赐进士第三天顺初以左赞善兼修撰直文渊阁降钦州同知谪戍肃州成化初复官未㡬出为兴化知府卒谥文肃有类博稾营建纪成诗天眷皇明诞命髙祖俯建万方定都江浒如龙斯蟠如虎斯踞以朝以㑹以享以祀逖矣厥谟钦于世世天眷皇明亦启文祖为厥孙谋聿又胥宇碣石之西太行之东有严厥宫四海是同维帝即祚夙夜顾諟神既受职民亦绥止乃继乃述乃经乃营戢此土工为万国宗有赫朝堂有翼庙廷𤨏𤨏公府总总偕兴士方耕矣女方筬矣曽是不惊奏功成矣匪臣之功伊民之力匪民之力维帝之则帝曰匪予文祖之徳天相文祖烂其营室刘珝珝字叔温夀光人正统戊辰进士累官太子太保户部尚书兼谨身殿大学士卒赠太保谥文和有古直先生集白头鸟残蓼枯荷八月秋枝闲独立更迟留怜渠本是无情物何事而今也白头汪回显回显字汝光祁门人正统戊辰进士除户部主事出知惠州府闻猨使蜀三年未得归青山楼阁倚斜晖猨声久听浑闲事却笑巴人泪满衣郑文康文康字时乂崑山人正统戊辰进士不仕有平桥集寄海上韩杲行尽清谿到水涯好山环绕故人家寥寥一犬柴门外只隔桥东㡬树花倪敬敬字汝敬无钖人正统戊辰进士官监察御史有月楼集题画溪云霭霭树团团溪上幽亭六月寒日暮看山人巳去水禽飞上石䦨干夏寅寅字正夫松江华亭人正统戊辰进士除南京吏部主事厯郎中陞江西提学副使参政浙江迁山东右布政使有史咏纪行集宋家后叶如东晋南渡䖍州更可哀母后撤帘行在所相臣开府济时才虎头城向江心起龙脉泉从地下来人代兴亡今又古春风囘首郁孤台周鼎鼎字伯器嘉善人正统中官沭阳典史有桐村欵舫斋土苴集劝农二月二日天作雨县官府官齐出城白头父老花间迎亦有牧儿先马行牛亦不避马不惊馌者自馌耕者耕东村西村鼓笛声愿得守令枉柴荆田家年来解留客新妇炊秔姑磨麦送黄给事使满刺国封王逺国来王日深恩册拜时玺书中禁出天语使臣知路指诸蕃近山行四牡迟故人青琐梦无限五云思江行万里云涛上孤㠶一羽轻霜清天宇阔沙白海潮平山寺欲浮动邻舟偶合并琼花尚无恙囘首广陵城汤隂旌忠庙墓木南枝说武林北来祠宇又汤隂鹃啼故国春何在马躙中原日巳深未死姦谀谁请劒至今忠义尚霑襟千秋此地归英魄风雨灵旗俨若临林和靖先生墓一丘千古独岿然只少梅花抱墓田结就巢居犹昨日塑来鹤立自何年淡烟流水斜阳外芳草新亭古岸边欲去徘徊城月上里湖犹有未归船冬夜寳篆沈烟白银屏燄烛红不知窗外雪撩乱拨春虫王清清字一宁合肥人世袭济宁卫指挥陞广东都指挥死于寇难有建櫜集塞上感懐西风闗外雪初晴懐古思乡百感生玉帐枕戈人万里铁衣传箭夜三更梦囘絶域乌桓地战罢空山敇勒营烽火微茫天路逺月中鸿雁起秋声郭登登字元登武定侯英诸孙景泰初官都督佥事守大同以功封定襄伯英庙复辟谪戍甘肃成化初复爵卒赠侯谥忠武有联珠集题蒋廷晖小景我家南山中柴门别经乆不知今春来新添㡬株柳清江闲钓竹鸥鹭还来否对此忽相思长歌独搔首自公安至云南辰沅道中谒山王祠山王庙在山深处乌鸦乱啼乌桕树神威狰狞怖杀人朱吻长牙睂倒竖红绡抹头袍袖结手挼黄蛇啗其舌短碑不题神姓名芜词漫书唐嵗月隂风飒飒吹灵旗夜闻甲马空中嘶老巫开门马无迹但见狐鸣鬼啸鸺鹠啼山前居民种禾黍嵗嵗求晴复求雨神灵不灵谁得知老巫分明作神语往来行人多再拜炉中无香畏神怪唱歌打鼓烧纸钱苍鹅白羊朝暮赛还把残余抛野草神喜欢欣乌亦饱老巫丁宁客无虑万水千山放心去楸子树去嵗于蒙太监家移栽此树当就结实繁衍今年春令巳深草木皆萌蘖而独此枯瘁略无生意土俗相传以为栽树当嵗着花特余气耳来嵗则否必三年而后如故予甚信之偶数日伏枕不出今晨就庭事启窗则花巳烂熳比他树尤盛见者咸以为异予亦欢然以喜因赋长句并识意云窗前新栽楸子树去嵗移自东君家根深土冻重莫致輓以两犍载一车方经旬日即蓓蕾秋深结子如丹砂人言此特余气耳来嵗未必能芬葩我初闻之稍惊怪重以土俗相传夸今年春风巳撩乱千株万卉皆萌芽南山青翠逺可见独有此树犹枯杈我征前言苦不乐行怜坐惜恒咨嗟连朝病困闭门卧梦寐犹忆花如何今晨勿药彊起坐眊焉两瞳如隔纱推窗一见笑絶倒葱葱满树开成霞冰绡素锦谁翦刻小红轻翠相交加日光照耀春欲醉翩翩蜂蝶争纷挐賔朋来观绕百匝共疑造化理则那花枝烂熳色更好诐辞轻易可信邪岂非阳春有深意怜我老惫来天涯浮生过半身计拙有足不及蚿怜蛇故教相伴慰岑寂岂敢与物争豪奢六年羁鳏入僧定但未落髪披袈青裙小鬟别来久泪眼垢腻首不珈巳闻桂蠧化胡蝶忍听鹦鹉唿琵琶花虽可爱不忍折无人插向两髻丫钩帘静坐独清赏天明起看到日斜知音未遇寡懽趣有酒不饮惟烹茶前年官司催入贡六千里路岂不遐移根天苑比琼树有用未必过桑麻物生遭遇即珍贵便应压尽诸般花我慙不如花命好谪官五载辞金华住迥边城气萧索旦暮慽慽闻芦笳自怜浅薄不足忌羣儿何以喙竞呀方圆凿枘苦难入冠非荐角强触邪古人明哲有深戒省愆痛欲掩户挝穷荒虽觉双眼净聒耳厌听公私蛙再歌南风终不竞天骄吹脣鲁妇髽羌儿杂沓近边鄙意态诡异声嚻譁隂霾接旬不成泽嘊嘊恒欲噬我豭麒麟狮子逺将至尔曹慎勿相邀遮驲骑东来䠞山倒黄口学语声咿哑羣公罗拜但垂手践踏不啻虫与鰕人逃马死金满箧一掷何足挂齿牙我虽无位百忧集终夜感叹心如瘥廿年踪迹半天下把镜自照两鬓髿老懐食蔗如食蜡岂但无味仍饶渣行路难行古如此道多豺狼水鳄魦纷纷儿女竞声利左蛮右触方争蜗金鸡何日解羁去一竿归钓呉江槎箕山颍水迹长往渔蓑樵担肩相摩闲看得意鼠如虎怕说病聪蚁间犘黄鸡紫蠏且慰意背痒正得麻姑爬羞将口腹累州里未能不食如匏𤓰犹胜夷齐待薇蕨园収芋栗兼棃樝老农追随种禾黍偶耕林下时烧畬心淳语直意真率肝胆相照无疵瘕瑶台璇室岂不好嗫嚅较此犹争些囊中黄金尚余㡬壶干酒尽还当賖頽然一醉玉山倒世间万事皆由他枭南山万古雪六月地上冰峥嵘况当严冬气尤冽万物僵立不识死与生阳乌戢其羽颜色惨澹无光晶朝朝畏寒不敢出欲挽海水添长更氊裘蒙茸缩如猬风沙断尽行人行老乌平时最饶舌攒毛缩颈饥无声鸱鸮独何形无乃金铁铸使成白日在何处每到夜黑来飞鸣有时唿啸声愈厉召号怪鬼征邪精凤皇冻欲死志意无由平枭凶不可治怒瘿空膨脝南村孀妇贫且苦夫死未葬儿东征伏雌五离初解殻畏寒就暖声咿嘤土房穿漏窗户破枭竟突入鸡啼惊雏死脑尽裂雌僝不能争孀时睡䒐䒏欲起视夜无油灯乞邻把火照昏黒枭止未去势欲相欺陵口吻尚流血两目光睖䁬孀发竖股慄返走扑地魂飞腾有夫攘臂挟弓矢弗斩此枭何以惩入门无所见但闻狐鸣鬼啸寒气飒如凝冰孀悲唿天涕垂膺卵此恶物当谁憎㦸手诟社公媿汝威稜稜虽云土木偶想亦钦名称人皆祀汝作土主安然坐视反不如枭能社公颜忸怩渥若朝霞蒸据案唿吏兵卑官亦灵承庙食于此方乃被妇诟吾奚胜便须封皁囊骑云款天庭叩阶沥血天其矜不以枭磔死吾道何由宏天门九重髙且邃守以夜义威赑屃抠衣趋跄肃鸣佩以手奉扃心颤悸大阍倚枨方假寐瞠目视之诃且詈汝官何曹直虫臂清都森严可轻易社公前致辞大阍巳知意鼎铛尚有耳投䑕须忌器枭为天骄子美恶各以类羽中岂无灵与瑞不及枭姿工娬媚乗昬伺暗察幽隐附耳连睂方倚比汝不知忌讳胡不胶脣结舌亦足以自异彼喙若呀非汝利社公顿首前此言得无愆天道本至公如何有憎怜茍不较曲直何由辨媸妍以彼丑恶形乃窃造化权常闻上古时宰物无颇偏祸淫与福善今岂不其然地行苍生何啻千万亿烦冤疾痛孰不号旻天浑沌茍未凿何用唿吸百里昼夜东西旋大阍笑絶倒以掌拍其肩小儒强解事未悟磨兜坚汝胡不闻天地同一物不过一十二万九千六百年气机消长岂常好清淳浇浊各各随时迁天人不同道此理可忘言语既复叹悔丁宁极密勿妄宣社公涕涟如頫首但长吁载拜谢不敏揽辔囘其车钖銮风泠泠坠地不须臾亟往告彼孀夜降桑林巫枭虽不胜诛谁敢讦其辜朋侪相搆煽势与天为徒母脑尚忍啄何有于朱朱素餐抱深媿予亦思乘桴嗟尔门单户弱形羇孤从今慎勿与枭敌但须夜夜牢护鸡巢雏西屯女西屯女儿年十八六幅红裙脚不韈面上脂铅随手抹百合山丹满头插见客含羞娇不语走入柴门掩门处隔墙却问官何来阿爷便归官且住解鞍系马堂前树我向厨中泡茶去保定涂中偶成白壁何从摘旧瑕才开罗网向天涯寒窗儿女灯前泪客路风霜梦里家岂有酖人羊叔子可怜忧国贾长沙独醒空和骚人咏满耳斜阳噪晚鸦甘州即事黑河如带向西来河上边城自汉开山近四时常见雪地寒终歳不闻雷牦牛互市畨氓出宛马临闗汉使回东望玉京将万里云霄何处是蓬莱客中春晚逺塞书难寄空庭花自开旧巢双燕子今嵗不曽来春日游山偶成林下扶藤杖溪边整葛巾春风莫相妒不是折花人口号寄泾州守李宏渡了黄河又黑河春风秋月五年过泾阳太守如相问更比来时白发多客中相见倍相亲白酒黄鸡莫笑贫君住淮南我淮北如何不是故乡人甘州甘州城西黑水流甘州城北黄云愁玉闗人老貂裘敝苦忆平生马少游明诗综巻二十四明诗综卷二十五钦定四库全书明诗综巻二十五翰林院检讨朱彝尊编杨翥翥字仲举呉县人少与兄戍武昌为乡校师仁宗驿召授翰林编修厯修撰迁郕府长史景㤗初擢礼部左侍郎寻进尚书有晞颜先生集黄冈阻雪积雨既淫溢飞雪何漫漫经旬苦不止行子多悲酸悲酸亦何事匪为饥与寒倚门累晨暮定省违承颜欲行阻泥涂欲济愁惊湍冻木号江介饥乌噪林端向风长太息恨不生羽翰出门不自遂诚哉行路难秋懐肃肃凉吹发唧唧寒蛩吟春夏不自豫况乃秋气临时序忽流迈感此百忧寻人生诚须臾华髪易为侵立名亦素志为善实所钦尘事日纷扰进修力不任愁懐难自遣徙倚髙梧隂范澄澄字国清寳应人景泰庚午举人送别酒尽津鼓喧风生浦帆乱山回不见君夕阳在沙岸柯潜潜字孟时莆田人景泰辛未赐进士第一授翰林修撰厯右春坊右中允洗马迁尚寳少卿陞詹事府少詹事兼翰林学士有竹巖集游囊山寺下马松闗外行行过虎溪钟鸣知寺近云暝觉天低断涧流泉涩平冈古木齐何当谢尘鞅此地卜幽栖王㒜㒜字廷贵武进人景泰辛未赐进士第三授翰林编修迁侍讲厯春坊右庶子改南京翰林学士陞国子监祭酒擢南吏部右侍郎召为户部左侍郎陞南吏部尚书卒赠太子太保谥文肃有思轩稾宿沛县泗亭驿维舟当泗水凉雨洗炎蒸砧杵孤城月渔舟别浦灯客愁秋更甚乡梦逺难凭千古龙飞地令人感废兴杨守陈守陈字维新鄞县人景泰辛未进士改庶吉士除翰林编修厯侍讲洗马迁学士擢吏部右侍郎兼詹事府丞卒赠礼部尚书谥文毅有晋菴桂坊镜川东观金坡铨部诸集游虎丘出城才数里巳到白云间但见门临水那知寺有山钟鸣僧出定林动鹤飞还石磴行行遍花宫尽启闗赠周廷参张邵龄二知巳客牕情思渺无涯麦陇蔬畦浥露华白屋三间连野寺青苔一径入邻家晴烟乱绕庭中树夜雨微沾户外花此地幽偏可乗兴马蹄来去岂嫌赊春城游宴诗蝤蛑石首和椒橙新笋香甘带肉烹非是老饕偏爱此十年不歠故乡羹童轩轩字士昂鄱阳人以天官学入钦天监家于南京中景泰辛未进士以吏科给事中抚川冦谪知寿昌县久之以太常少卿掌钦天监以右副都御史总制松江厯陞吏部尚书致仕有清风亭稾枕肱集忆金陵金陵佳丽地风景想依然城阙金汤固江山罨画连晚风楼上笛春水渡头船惆怅曽游地而今又㡬年王越越字世昌濬县人景泰辛未进士天顺中以御史超拜右副都御史廵抚大同进太子太保兵部尚书论出塞功封威宁伯佩征西前将军印寻加少保兼太子太傅卒赠太傅谥襄敏有云山老嬾集中秋对月用孟浩然韵明月下空庭清光寒不湿褰帘坐来久忽见飞萤入空懐寂无聊何处砧声急对酒不成唫起向西风立榆陵送武靖侯赵公还京古人一日别常懐千里思况在天之涯而与君相离风寒嵗云暮夜永鸡鸣迟悠悠行路难苦乐心自知人生如浮云聚散安可期君归日以逺我归当何时岂不念乡国顾此王事縻霜月满孤城照见游子悲游金龙池云深池水寒流出青山口云水复何心鸥鹭自相友时维秋气凉佳节近重九侵晓解征鞍徘徊日将酉厯览古遗踪因之问村叟叟云吾不知世逺人亡久文献不足征请看池上柳遥遥数百年今亦半枯朽人生能㡬何少壮忽老丑往事无足论且尽杯中酒见彗野雉雊于鼎桑谷生于朝圣王务修德灾患乃自消彗星见东方垂象何昭昭天心爱人君君心胡可骄反身当自责弭此天上妖转祸以为祥一念之所招金雀花侯门爱金雀金雀颜色好化作枝上花凌春独开早冶游亭馆多芳容等闲老东风一飘零不及涧边草初度今年四十八去年四十七明年四十九五十争㡬日逆数六十来光隂弹指疾七十从古稀八十安可必所以百嵗人千万不见一嗟哉宦海中悠悠良自恤题蠲上人画好山万仞髙插空羣峰竝列青芙蓉大者突兀如盘龙小者箕踞如蹲熊峰头短树乱如草凌霄独立苍苍松一重流水一重竹竹边尽是山僧屋上方下界知㡬重银杏红椒满空谷山中屋贮山中云山中云卧山中人山中之人出山去画里看山秋复春蜀中送项斯诚同年囘京白髪慈亲七十余不知消息近何如老来赖我供汤药别后凭谁奉板舆旅馆夜长频有梦故乡路逺久无书君归正向门前过为报平安莫倚闾鴈塔慈恩古塔一闲登瘗鹤铭亡问寺僧旧壁遍题唐进士逺烟多见汉原陵感懐巳寄无穷事纵目还须最上层不省风铃縁厎语只今谁是佛圗澄马文升文升字负圗钧州人景泰辛未进士累官少师兼太子太师吏部尚书赠太傅再赠左柱国太师谥端肃有集游桃源洞桃花源接武陵溪咫尺仙家路易迷指点秦人旧踪迹萧萧方竹断桥西姚旭旭字景𤾉桐城人景泰辛未进士授刑科给事中天顺间以言事谪判郑州仕至云南参政有菊潭集管叔城管城废址草茫茫屈指曽经百战场但有鸱鸮鸣夜雨不堪车马送斜阳山含秋色迷孤舘树引荒云覆女墙试上层楼频怅望镐京离黍总堪伤沈珒珒字公贵平湖人景泰辛未进士山东道御史有桥门漫稾柏台新稾题渔隠故居名落人间二十年一溪渔隠自悠然晚风杨柳堤边笛秋雨芦花渡口船沽酒肯邀渔父醉枕蓑时伴野鸥眠只今回首成陈迹赢得人称似辋川李应祯应祯名甡以字行更字贞伯长洲人景泰癸酉举人授中书舍人仕至南京太仆寺少卿有李氏遗集东禅寺松杉满院风豆荚一篱緑不闻车马喧时有髙人宿徐溥溥字时用宜兴人景泰甲戌赐进士第二累官少师兼太子太师吏部尚书华盖殿大学士卒赠太师谥文靖有谦斋文录归乐堂十年游上国此日赋归欤倦却风尘路来寻水竹居山行春载酒门掩昼摊书薄暮投林鸟相看意自如何乔新乔新字廷秀一云字天笛江西广昌人冢宰文渊子景泰甲戌进士授南礼部主事改刑部厯员外郎中陞福建按察副使改河南擢都察院右佥都御史廵抚山西召为刑部左侍郎进尚书卒赠太子少傅谥文肃有椒丘集秋懐白露悴百草𤣥蝉寂无声庭柯歛新翠日夕寒螀鸣感此时序易披衣坐前荣仰视天宇间银河隔双星一苇亮可航相望未合并𤣥运亦多阻矧兹尘俗情援琴鼓别鹤感我泪交零登岳阳楼云牕月牖俯清流满目山川快壮游谁向江湖懐北阙谩夸楼阁冠南州朱絃夜鼓湘灵瑟锦缆春廻楚客舟欲起灵均歌九辨沣兰沅芷徧芳洲拟唐宫词花貌宫娃老掖庭承恩元不在倾城披香殿上开春䜩闲看羣姬弄化生过故相第门掩西风昼不开蝛满壁粉墙頽庭前乳犬休惊吠无复懐金暮夜来谢省省字世修黄巖人景泰甲戌进士南京兵部员外郎出知寳庆府山行杖屦跻攀到九华不知何处是仙家髙踪一去无消息惟有碧桃春自花李裕裕字资徳丰城人景泰甲戌进士授监察御史陞山东按察使转陜西左布政召入为顺天府尹寻陞右都御史未㡬调南京转工部尚书改吏部有余力稾东藩倡和诗渡杨子江晓经杨子渡画舸一帆轻潮涌金山寺云连铁瓮城江豚吹浪白海日照林明坐听钟声发悠然物外情张宁宁字静之海盐人景泰甲戌进士官礼科给事中两使朝鲜转都给事中出知汀州府有方洲集重游金粟寺有作溪廻通小艇山峻露层台林叶经霜尽河冰近午开闲云僧出定旧雨客重来扰扰浮生路经过定几囘感事羽书昨夜报居庸百万雄师下九重天子垂衣临大漠羣臣端笏扈元戎禁中巳乏囘天諌阃外谁成辟地功千古澶渊扶日毂令人长忆冦莱公莫愁乐金雀玉搔头生来字莫愁自从欢去后不出石城游南浦停云不见同心人相思渺云树记得别离时却在飞云处林良花鸟竹树晚凄凄天寒相傍栖春风疎雨歇飞上画楼啼园梅盛开暖透孤根雪乍消冰花万㸃缀寒条寻幽欲寄山中客忘却西湖有断桥后浦渔歌欸乃新声度逺汀烟消日出树冥冥年来悟得沧浪意长近西堂竹下听题画查霭昬黄夜泊船鹧鸪声里雨如烟秋风不见平安信梦断湘江又十年竹鹤老人画水烟山霭树冥冥船在丹青画里行好是苕溪二三月南边雨落北边晴苹花馆宿水停烟绿近墙绕门葭菼共苍苍寒香欲荐无人采月落空庭夜有霜寄余驿丞南薫亭馆晚相延屈指星霜又十年不是重来浑忘却黄昬舟过驿门前彭华华字彦实安福人景泰甲戌进士改庶吉士累官礼部尚书入直内阁以宫保尚书致仕卒谥文思有集明妃曲抱得琵琶不忍弹风沙猎猎雪漫漫晓来马上寒如许信是将军出塞难丘濬濬字仲深琼山人景泰甲戌进士选庶吉士授翰林编修厯侍讲学士陞礼部侍郎进尚书加太子太保入直文渊阁寻加少保户部尚书武英殿大学士卒赠太傅谥文庄有琼台㑹稾拟古依依重依依不忍生别离别离巳可悲况值秋风时栁衰不堪折情苦不堪说愿妾为小星君身化明月明月贴天飞小星恒相随月出星随出月归星亦归莫学秋胡妻相逢不相识生者固可惭死者亦何益送广东夏亷宪当宁念逺氓涂炭日以极诏简在廷臣往司风纪职佥曰御史某秉徳刚且直属耳按左右风声甚煇赫兵政既以举吏弊亦以革謡言闻逺近公论推第一无如斯人可拜手答明勅天子曰俞哉起授三品秩天语重丁宁纶命光舄奕百僚无间言相见咸唶唶而我岭南人庆幸倍千百预为乡人喜从此得苏息特恩许乗传陛辞行有日走也官禁近早有半面识中心久有懐临分忍缄黙聊为陈本末幸与垂采择惟兹东广地冨丽自古昔秦初巳内附汉后亦广斥东西数千里十郡六十邑卫所错其间小大五十七忆昔全盛时承平久宁谧家家有盖藏人人各安适土着少流徙世业足资给士族尚诗礼农家务耕织先期输赋税俛首供力役民不受箠楚兵不识锋镝行旅不赍粮逺出不待吉昬夜絶剽窃歉嵗无行乞况复天气暄地利多所获三冬着苎衣五月収新稙山畬少污莱水田自潮汐舟游泛沧茫火种烧屴崱晓包趁墟饭晴着登山屐海错冨蚌蚬家烹剰豚文木生山林珍货来蕃舶荔奴然火树橘柚垂金实闾右食素封田圃盛嘉植爱身宁破产终讼羞曲笔遐迩总安恬公私举丰殖逮及廿年来长吏恣胸臆厚利动其中甘言诱其侧欺彼民柔愚藐兹地遐僻遂决礼义防大肆搏噬力把臂褫其衣抉口夺之食溪壑填不满气燄扑难熄上下相师承前后递沿袭岂云无鹰鹯方自为蟊螣天门逺万里无地诉冤抑致令仁厚性化作兇险质弄兵潢池中延息茍旦夕外邪寻即除中虚遂成疾蠢兹洞中猺窥伺乗闲隙始惟掠近地稍稍出复匿迹彼素脆愞顿异戎与貊制伏本非艰而我狃安逸武胄耻言兵文吏讳申贼纵虎出林薄延鬼入居宅路有横草虞闗无一夫搤长驱卷村落乗夜盗城壁岂彼智有余乃我法不立嵗嵗转猖披边境遭轥轹胁从日渐多兇徒日増益居民就流散人烟渺萧瑟巳身不自䘏何暇问家室田芜乏犊耕井渫无人汲万家春草青一望秋原赤禾麻种殆絶鸡犬声亦寂昬雨燐火青凉月死骨白内地幸茍免因之困供亿相扇咸弗靖濡沫聊戢戢方今尧舜朝大臣总臯稷万国俱时雍一方独艰阨九重赫然怒遣将擣其天道信好还王师本无敌鼎鱼姑假喘穴蚁难藏迹行当见埽平星秽永荡涤却愁火然冈罔辨玉与石嗟尔岭徼人罹此殊可惜贾父来每晚谢令去不亟由来非一朝往者何嗟及幸兹天日开光景方昭熠草木回生意山川増秀色福星离紫垣甘雨随丹轼指日下浈江持节镇南国先声一以闻父老懽以泣迎拜古道旁应以手加额愿言明使君代天布仁徳为我招残魂为我肉枯骼为我作保障为我剪荆棘为我开㗋吻为我插羽翼医我眼前疮除我腹中我寒衣以裘我饥食以粒生者受我廛死者与我椑一夫或失所孰非使君责使君今巳行行行去须急齐民正倒悬异类尚反仄如病望医师如旱望雨泽寄声报吾人此公古难得瘴海行将清贪泉不能惑伫看凋弊区复作全盛域村行万里劳行役驱车趁晚晴鸦边残照逺雨外断虹明山径髙低路村舂逺近声隔林人语寂一犬吠相迎中秋有感客里逢秋景思乡倍怆神依然今夜月不见去年人秋思水落浅滩石出霜冷疎林叶丹天外数声过鴈人在髙楼倚䦨伍方方字公矩嘉兴人景泰甲戌进士知武冈州谪戍栁州有柳菴集画竹花㸃湘云堕碧川翠梢零落带秋烟归篷记得曽看处残月黄陵古庙前杜庠庠字公序长洲人景泰甲戌进士除知攸县罢归有楚游稾江浙歌风集寄呉中诸友故园东望路绵绵一别何期竟隔年客思半消春酒后乡心都在夜灯前杏花村店西山雨杨栁河桥上苑烟欲语平安归未得自嗟身为薄名牵彭泽泽攸县人景泰丙子举人春日杂兴春隂庭馆昼生寒落叶游丝湿作团年少风流今减尽牡丹开遍不凭䦨桑瑾瑾字廷赞常熟人景泰丙子举人处州府通判横沥口泊舟浦外炊烟起柁牙岸头茅屋是农家一冬苦雨全无麦二月春晴未见花野渡至今濡马足江潮久不露鸥沙闲随渔父谈占候怕见朝霞爱暮霞黄瑜瑜字廷美香山人景泰丙子举人长乐知县有双槐诗集井㠗白雁过江南破更无一尺土可坐自闽入广随波流尘沙暗天天亦愁黄芦苦竹风飕飕鹧鸪雨中啼不休上有深井山下有仙女㠗黑云巻波白浩浩渔舟不到御舟到鳄鱼扬蛟尾掉苍天苍天谁与告城西刘王故院江水东流西日斜刘郎綦迹尚天涯昌华苑外裙腰草玉液池边鼓吹蛙隔陇牛羊闻牧笛遥林烟火见渔家当年翠辇宸游地留与东风长稻花陈贽贽字惟成余姚人以荐官儒学训导入为翰林待诏陞广东参议迁太常少卿有䝉菴集晚发五溪巴川移短櫂正值暮秋天客路猨声里乡山雁影边蒹葭连晚渚䆉稏满秋田风物虽堪恋其如归思牵蛮中蛮溪雨过叶皆流落日猩猩啼树头髙竹乱藤茅屋小不知村落属何州刘英英字邦彦钱塘人景泰中郡邑交辟以母老辞有宾山集蕉雪稾竹东小稾湖山咏录寳峰楼看沈启南画因懐画中诗人存没寻僧重上寳峰楼抚景兴懐不自由东海伤心诸老散西湖回首十年游摩挲旧画题新句慙愧青山对白头空负棃花一尊酒无人共载木兰舟载酒过湖寒食清明次第来紫袍红蕚裹池台东风似与人商略最好花枝最后开聂大年大年字寿卿临川人用荐为仁和训导陞教谕景泰初征入翰林卒有冷斋集题画瓜翠实离离引蔓秋西风凉露满林丘东门尚有闲田地千载无人说故侯题彦颙画中小景水禽沙鸟自相唿逺近云山半有无一叶扁舟两三客载将烟雨过西湖题许上舍家梅花西湖曽系木兰桡湖上残云雪未消报道南枝春信早移船更近叚家桥夏日次侃禅师韵髙亭暑夜景相和凉月絺衣挂薜萝杨栁风轻湖面阔不知何处藕花多题仲昭竹舍人老作郧阳守尚爱挥毫写竹枝絶似檥舟湘水上鹧鸪啼断雨来时陈延龄延龄初名寿字昌年嘉兴人景泰中郡掾吏有玉崖子集题画洞庭微雨晓生波一櫂云山客里过绿遍蘼芜归未得东风闲唱竹枝歌杨花如雪正残春新水茫茫浸緑苹桃叶桃根何处是东风愁杀渡江人刘溥溥字原博长洲人宣徳初授惠民局副使后调太医院吏目有草忩集古意美女出齐州容华世无双修睂结轻緑丽目曼腾光鲜纨被玉体明月缀两珰巧笑发春华气若秋兰芳窈窕髙楼居宛在大道傍媒氏致千金琴瑟谐髙张既制合欢被复制合欢牀德义茍无亏恩爱永不忘杂诗仲秋凉气肃白露下庭柯芳兰委轻飇桂树行复华俛仰时节至生意迭以嘉理运本自然无为徒咨嗟人生贵有道冨贵安足夸膏火一朝尽抚膺其奈何晚过扬州长安悬落照短擢尚孤征衰柳愁边断残霞雨外明人喧扬子渡钟动广陵城渐去乡闗逺凄然倍旅情使回过独石边城二月暗尘沙吹遍东风不见花天逺玉京旋日骑水通银汉系星槎云中路出髙山险上谷云连独石斜正是旅愁消未得夕阳楼外又鸣笳江上别相逢兰渚潮长相送烟江日斜只说侬家易识门前一树棃花题画寄徐州陆九臯别后重来未有期且凭图画寄相思秋风黄叶茅亭上犹记逢君是此时目极天涯酒半醒枫林斜带逺山青故人家在秋云外百歩洪边水绕亭汤𦙍勣𦙍勣字公让东瓯襄武王曽孙授锦衣百户转千户景泰中命通问上皇归进指挥佥事成化初以叅将守延绥战没有东谷集游仙月照参差海上峰飈轮度处灭行踪𤣥㝠宫里通宵宴传得新方解豢龙巨侠猎火茫茫照四山青衣小队射生还貂裘㡬㸃轻盈雪月照城门未上镮苏平平字秉衡海宁人举贤良方正不就有雪溪渔唱杂诗彼美南国姝婉娈贞且良丹霞制为珮明月悬为珰白玉蓄光采幽兰含芬芳见者咸叹息不殊古姬姜世无蹇脩氏玉帛谁为将黙黙处重闱何曽下中堂容颜岂不好揽镜徒悲伤但恐芙蓉花零落随秋霜寄金粟王公子中夜百忧集揽衣起傍徨明月扬素辉列宿互低昂耿耿河汉流肃肃鸿雁翔念我同心人渺渺天一方昔为双游鱼今为孤飞凰援琴不成曲展转忧思长岂无蕙兰花为君掇其芳道逺莫致之中懐徒自伤塞上曲战马闻笳鼓横行出塞门陇云凝阵黑杀气入边昏决策平沙漠捐生报国恩犹慙汉公主万里嫁乌孙班媫妤一自辞同辇深宫草又生甘随纨扇弃犹记玉阶行明月愁中影流莺梦里声笙歌前殿夜教妾若为情苏正正字秉贞平弟有云壑集江南旅情天涯为客久生计日萧条旅思频看月乡心独听潮春归江上早家在梦中遥无限相思意东风白下桥苏直直字秉忠平弟有兰畹集送人东归东风官路栁依依目送乡园赋式微晚渡雨晴孤櫂发春江潮落逺人归梦囘野戍遥闻角家近沧洲独掩扉惆怅天涯同是客临岐那忍又相违蒋主孝主孝字务本仪眞人徙句容有樵林摘稾无题凤辇春游绣岭宫闲庭小雨落残红贞元朝士知谁在一曲琵琶月正中蒋主忠主忠字存恕主孝弟有集芙蓉清露下林塘波光净如洗中有弄珠人盈盈隔秋水沈愚愚字通理崑山人自号崆峒生有篔籁呉歈二集阊门栁枝词小蛮能唱白家词笑把纤腰鬬柳枝愁絶樽前春未老风流太守髩成丝枝枝揺翠绾香车占断春风日未斜记得臯桥旧游处緑烟深鎻泰孃家旧游即事冶城东畔旧亭台寂寂朱扉映竹开一树碧桃都落尽去年蝴蝶却飞来寄淮南江南相望路迢迢风满闗河雁影飘最好凤凰台上月共谁携酒听吹箫过桃叶渡江花含笑欲争春江水笼烟栁色新商女停舟唱桃叶东风愁杀渡江人石头城谷口青鞵踏软沙桥头艇子载琵琶春风何处寻芳好卢女门前㡬树花金陵九日京华风物近佳辰黄菊秋香漉酒巾欲上凤台同一醉客边谁是故乡人阊门夜泊丝丝杨栁拂官河烟际楼台隔岸多此夜阖闾城下泊满船明月听呉歌旅次送晏振之西风孤櫂楚江滨烟水残阳照白苹厎事送君情转切只缘身是未归人旅次石城水落寒江露浅沙断隄烟柳集昏鸦樽前冷笑陶彭泽三迳秋香负菊花陈宫懐古景阳宫井积浮埃三阁遗基半绿苔惆怅后庭花落尽黑头江令独归来邹亮亮字克明长洲人用荐授吏部司务迁南京监察御史有鸣珂漱芳二集长信宫妙舞方承宠愁懐独感伤金舆门外度纨扇箧中藏别殿生秋月空阶落晚霜凉飈如有意浑不到昭阳王淮淮字柏原慈溪人有大块稾寄吴廷圭雁呌新霜九月时客边节物倍凄其风吹败叶藤纒屋雨湿疎花豆压篱八跪蟹肥村店酒一行鹭促野桥诗待君流水柴门下共醉残阳倒接䍦秋夜书懐破窗灯火黯凄凄一榻空斋抱影栖愁断关河千里雁梦回风雨五更鸡田荒故国苍苔遍路接长亭碧草迷叹息此身縁底事十年踪迹苦东西王贞庆贞庆字维善一字善甫定逺人驸马都尉永春侯宁之子有茗艼集送沈崆峒归玉峰客従东呉来暂向金华住看遍京华春更忆东呉去秦淮桥头烟栁青执手临岐别恨生扁舟后夜知何处月色江声无限情明诗综巻二十五明诗综卷二十六钦定四库全书明诗综巻二十六翰林院检讨朱彜尊编彭韶韶字凤仪莆田人天顺丁丑进士除刑部主事厯官都察院右佥都御史廵抚苏松召入为大理寺卿累转刑部尚书卒赠太子少保谥惠安有从吾滞稾经进盐圗诗两浙山水乡古称天地藏西望出呉淞东行踰鴈荡利孔非一涂盐征为海王泉布充京储刍粮助边饷庶哉用物宏生意不复畅薪桂与炊玉晨昬増感怆敝屋栖寒芦新畬倚孤嶂懐土思依依承家如草创右盐场圗山木非不佳林麓非不㢋百年生聚繁分业薄如纸朝夕斧斤入不待黄落矣近伐嘅山童逺入虞虎兕肩重何足辞突黔良借此而况煮海功昬夜无停止菹薪茍不力公私亦何倚歳歳事辛勤犹胜弃桑梓右山场圗海壖咫尺地一望如掌平材木不生植草莽徒敷荣广牧良有害泛取亦难成𤓰分结亭户表絶自经营繁霜一以降百物俱彫零刍荛忽萃止芟缚无留行辇运积官所来歳事煎烹负荷非为苦愿言公课登右草荡圗旭日朝沮场欣兹风色竞钱镈宻如鳞沙涂平似镜汲晒足灰泥层层白相映易地聚成堆再淋咸始盛方池借以茅小窦暗通阱莲实重且坚浮浮力能胜祗恐山雨来一篑功未竟殷勤守余沥坐待卤池定右淋卤圗鹾液泛清泠牢盆戒脩洁分畨忽后时及此旺煎月一勺尽倾泻万灶俱焚爇沈沈红雾収蹙蹙晴波竭敛之白盈箕凝华灿如雪㸃检入公私中心更烦热荆妻慰苦颜摩挲汗流血却叹戍边人垂老有离别右煎盐圗小汛风日好大汛潮汐平袖长应善舞课羡易为征嵗歉伊谁知宁分雨与晴衣食岂不急国计良非轻担石四面至仓庾一朝盈盐官唱簿厯折閲频唿声况乃逃亡多荒额重加征展限谅未允努力事余生右征盐圗三边乏储峙良贾劳委输偿以搉海利子母多赢余水膏易消耗蔀屋难贮诸多年积逋欠折算尽锱铢渺渺太湖畔盈盈东海隅雪山压巨浪风㠶恣所如每资藜藿食亦荐王侯厨谁念味中苦搔首空踌蹰右放盐圗近寳固贫国厚货亦贫民卤丁有常赋催目何纷纭侵耗嵗巳久夤縁具虚文商算无从给鞭箠不堪闻富黠自当尔哀此颠连人称贷不见售丝谷无余新寛减逢优恤感激谢皇仁沧海未终竭更始重辛勤右追赔圗临江词临江右名邦佳丽传自昔岂不产异人为兹壮颜色云何百年间不见有遗迹馆人闻我言掩袂长叹息叩之至再三欲语还踧踖为言有姦臣名字不记忆内台司风纪适遭阳九厄飞简论曹魏戮力事讨贼胶固不知㡬祗顾顺与逆竒祸婴六戚兹事有始末贱子请一神考早谢世太孙推正嫡母妃开平家元勲载帝室隠然九鼎重姻娅万人敌嫌隙一以开谗言肆罔极居然尾不掉大都势耦国时有黄奉常轻佻故无匹伴读东宫中论事时造膝一旦削王侯怱徨何太亟细人暗大体国衅此焉隙渔阳动地来六军尽股栗齐公为司马折冲乃其职堂堂正正旗誓书严纪律内相方夫子早学冨经术倚马草檄文枢机资密勿又有黄门陈自少称英特余者亦党人我今半遗失当其自靖时鼎镬甘如蜜之死矢靡他万古常昭晰父母且不顾爵禄何能易寄语谢诸亲怨尤意何益所贵士明志万死奚足恤后来姦佞儒巧言自粉饰叩头乞余生无乃非直笔圣人顺天命四海瞻尧日尔胡守戅愚甘心取族灭不覩解与胡乗时附凤翼恩宠日以加声名垂简策徐贯贯字原一淳安人天顺丁丑进士授兵部主事厯员外郎中出为福建叅政迁本省右布政使山东左布政使拜都察院副都御史廵抚辽东召入为工部左右侍郎进尚书加太子太保卒赠太保谥康懿有余力稾赠别张世祯故人成久别邂逅客都城夜雨方论旧春风又送行乡闗频入梦云树逺含情迢递清溪上相思对月明王佐佐字廷用天顺巳卯举人福州卫籍官训导以子鼎贵封都御史有三留稾宫怨芙蓉帐冷减容光愁荷熏笼嬾着牀寒气逼人眠不得钟声催月下廻廊张元祯元祯字廷祥南昌人天顺庚辰进士累官吏部左侍郎兼翰林院学士掌詹事府事天启初追谥文裕有东白先生集游东郊招提囘首日沈西十里香风送马啼不是习家池上饮傍人休笑醉如泥沈晖晖字时旸宜兴人天顺庚辰进士累官右副都御史廵抚河南有豫轩集夏夜悼亡青雀西飞竟不归芙蓉犹剰旧罗帏山斋十日黄梅雨谁与熏笼夜焙衣郑纪纪字廷纲仙游人天顺庚辰进士累官南京户部尚书有东园集送林慎学之官相送东郊去秋云驿路寒秖因为客久欲别故人难马向花间度琴携竹外弹归来不觉晚月色满吟鞍秦䕫䕫字廷韶无钖人天顺庚辰进士厯官江西右布政使有五峰遗稾东安道中南人喜乗舟鞍马非所便自我离京师陆行苦迍邅长驱竟终日黄尘暗幽燕平原莽千里四顾无人烟况兹冬欲暮寒风正凄然霜严裂肌肤指直不得拳仆夫亟告劳长跪向我前下马语仆夫穷涂湏勉旃丈夫岂儿女壮志恒在边微劳讵足惜去矣行策鞭送人还松江金陵城中花满烟金陵陌上酒如泉送君临岐一握手欲别未别心茫然疋马遥遥向东去黄金作鞭光照路长安虽好不如家翘首呉门隔烟雾君家逺在云水乡正近呉王旧猎场海错登盘玉脂滑鲜莼出水银丝长荒亭鹤去空尘迹三髙祠前秋月白惜君未得从君行斜日无言正愁寂登观瀑亭麻姑之泉天下名有泉不可无此亭奔流直下苍崖里千丈玉龙飞不起铿金碎玉声潺潺恍惚置我匡庐间银河句好续不得日暮悠然骑马还同金广信宗器游番湖番湖水落秋容冷碧色澄鲜三万顷楼船嗷嘈何处来十幅蒲帆弄秋影霜晴九月葭苇枯芙蓉着花秋满湖呉兴巳逺郭熙老谁为写此秋江圗汀洲逺近迷云树东去沧波急如注康山一髪天际横传是先皇洗兵处当年血战湖水黄日月照耀旌旗光鼎湖龙去不复返只有雁鹜飞茫茫天开大泽雄今古气撼东呉及南楚巴陵洞庭何处边目断浔阳送楼橹北风猎猎握双旌此行竒絶如登瀛风波平地不须起向来魂梦今犹惊浩歌蓬底还搔首却忆同行信州守萍水飘零尽白头相逢且醉余干酒赠虞永钖赴金庭塾馆西溪先生头半白十年常作金庭客惯说金庭山水清嗟余俗眼何由识新春示我山水圗金庭乃在东南烟浪之具区洞天福地仙所都灵芝瑞草无时无危峰倒插青天孤下渉阻险连重湖秋风飒飒吹黄芦白波漫天鴈鹜唿沙头二老翁衣冠一何伟乌沙笼头髪垂耳笑看云山弄云水就中一叟豪且雄恐是近世天全翁领客尝游湖水东脱屣冨贵寻崆峒英贤遗迹转眼空好事写入兹圗中不然胡为避世士被服却有今人风余生亦爱金庭好对画题诗心懆懆㑹约先生作胜游他日风流成四老和谢武选斋居长乐疎钟晓龙墀细柳春天香飘御仗紫袖引才人万乗求贤切诸公奏疏新幸逢虚巳日忠谠在忘身过髙邮四顾无山色苍茫入望遥城池百战在鱼蟹四封饶小市黄茅店孤邨白板桥停舟问民俗风景颇萧条久雨劔外天常漏江南雨亦多隂云连晦朔潦水接江河漫说禾生耳还闻麦化蛾凭谁问元宰调燮意如何南山小隠茅屋住山丘丘中事事幽茶香和雨摘果熟带霜収石镜当窗见山泉隔幔流何时谢轩冕来伴竹林游望泰山中天积翠郁重重势入青冥望不穷山上白云今古是汉王虚信起封中赏芙蓉独倚秋风取次开小园携酒㡬畨来劝君莫惜花前醉昨日主人安在哉陆釴釴字鼎仪崑山人天顺甲申赐进士第二授翰林编修迁修撰陞太常少卿翰林侍读时与张泰陆容称崑山三凤有春雨堂稾三月八日与亨甫归自城西参差宫树殿东西树里青山落日低回首旌旗犹未足晚来风起玉河堤李东阳东阳字賔之茶陵人天顺甲申进士改庶吉士授编脩累官少师兼太子太师吏部尚书华盖殿大学士卒赠太师谥文正有懐麓堂前后集南行北上诸稾申生怨十日进一胙君食不得尝谗言岂无端儿罪诚有名儿心有如地地坟中自伤儿生不如犬犬得死君傍天地岂不广日月岂不光悲哉复何言一死以自明緜山怨五蛇上天一蛇蛰緜山经月火不灭君王恩重翻为雠不如放作山中囚君王有臣一非少贪天之徒但自保臣心见母不见君谁言母死非君恩今辰何辰夕何夕留与千秋作寒食屠兵来儿勿啼屠兵来赵宗一线何危哉千金卖儿儿不死真儿却在深山里妾今有夫夫有子死兵易立孤难九原下报无惭颜赵家此客还此友穿何故亡盾何走谁言赵客非晋臣当时婴杵为何人新丰行长安风土殊不恶太公但念东归乐汉皇真有缩地功能使新丰为故丰人民不异山川同公不思归乐闗中汉家四海一太公俎上之对何悤悤当时幸不烹若翁淮隂叹营门书开齐犬吠蒯生相人先相背古来鸟尽良弓藏近时刎颈陈与张功成四海身无地归楚楚疑归汉忌极知犹豫成祸胎时乎时乎不再来君王恩深辩士走淮隂胸中血一斗妇人手执生杀机赤族不待君王归君王归神为恻独不念秋毫皆信力殿上戏殿上戏丞相嗔丞相勿嗔吾弄臣臣可弄不可狎节度不来臣巳杀君王有道臣职遂细栁营中亲按辔文成死文成封五利封神仙只在东海东文成死五利死天下神仙皆妄耳汉家武皇帝者英昔何懵矣今何明君不见百年身万年计前秦皇后唐帝姦老革姦老革天下能有多许贼潼闗以东大有人悔不尽杀东都民民不欲多多即乱安得龙舟数千夫八万君不见江都城外人圗侬那能更到丹阳宫卿勿言卿勿言朕自思南诏覆师君不知卿勿忧朕自保范阳弄兵苦不早卿邪谁邪髙与杨非姚非宋还非张有言如此尚不用岂有药石鍼膏肓君不见咸阳老人能直谏何曽得覩君王面青巖山青巖山甄郎髙风不可攀禄山使者封刀还入东京见黄盖帝敇伪官阶下拜郑䖍贬死王维生故人独有苏源明君不见舞象悲啼乐工哭贼斫工尸分象肉司农笏司农手中无寸铁奋笏击贼贼脑裂贼虽未死气巳折奉天天子双泪横十年弃卿真负卿臣身区区劳记忆平原太守曽未识十六州契丹助晋兵一号三十万晋人报契丹一数一匹绢三十万绢未足惜一十六州空弃掷遂令宋统成偏安中原以北无幽燕金元相承二百载恸哭衣冠化兜铠至今五镇接三边不备西陲备东海安石工端礼门金石刻丞相手书姦党籍长安役者安石工不识人贤愚但识司马公卑疎不敢预国事幸免刻名为后累匹夫愤泣天为悲黄门夜半来毁碑碑可毁亦可建盖棺事久乃见不见姦党碑但见姦臣传参谋来新将代旧将去参谋来军有主受命犒不受战参谋行真独断宋家养兵二百秋大功竟属书生収翻令媿死刘扬州君不见陜西归来笏画地遗恨他年六州弃两太师和议是塞外蒙尘走天子和议非军前函首送太师议和生议战死生国讐死国耻两太师竟谁是花将军花将军身长八尺勇絶伦从龙渡江江水浑提劔跃马走平陆敌兵不能逼主将不敢嗔杀人如麻满川谷徧体无一刀鎗痕太平城中三千人楚贼十万势欲吞将军怒唿縳尽絶骂贼如狗狗不狺樯头万箭集如猬将军愿死不愿生作他人臣郜夫人赴水死有妻不辱将军门将军侍婢身姓孙収尸葬母抱儿走为贼俘虏随风尘寄儿渔家属渔姥死生巳分归苍旻贼平身归窃儿去夜宿陶穴如生坟乱兵争舟不得渡堕水不死如有神浮查为舟莲为食空中老父能知津孙来抱儿逹行在哭声上彻天能闻帝唿花云儿风骨如花云手摩膝置泣复叹云汝不死犹儿存儿年十五官万戸九原再拜君王恩忠臣节妇古稀有婴杵尚是男儿身英灵在世竟不朽下可为河岳上可为星辰君不见金华文章石室史嗟我欲赋岂有笔力囘千钧尊经阁尊经阁阁髙不可攀前有文宣宫后有钟陵山玉堂下直岸帻斜阳下疎林开逺山新凉洒衣袂爽气清容颜林端见初月素彩生云间褰裳歩花影欲动愁䦨珊向来竹林游暂到巳复还宁知一畞内迥若离市阛浮生且为乐及此一日间陈玉汝所藏朱泽民画睢阳书家流作画如作草松根石峻嶒健笔凌絶岛垂萝飘人衣盘石坐不埽鸣琴声差差石籁风稍稍君看萧散姿称彼林下老遗缣百年内岚气湿不藁陈郎湖海情得此恨不早我生不学画入眼分丑好尝观耆旧传叹息风流少此意君独知丹青安足道师召席上饯邵文敬戸部使淮安得作字𤣥云郁重隂霖雨久逾大平田偃頽波万彚同一挫累累黍穗落百畞不盈箇淮阳旧宜麦未足供甑磨稊稗价亦増谁能问稉穤官租苦未给生理安可作城市多游民山林有遗饿流离及沟壑去住总无那地连两畿迩业恐千家破近闻恩诏下巳放今年课汉臣发诸廪唐法通百货王事须贤劳地曹有良佐名辞鸿胪籍檄自尚书座行哉车马艰讵免泥涂涴东南民力竭要使皇仁播官虽问升斗职岂在扬簸平生翰墨场珠玉生咳唾簿书剧裁决余暇得酬和羣情恣幽眇品类入摉逻徳泽乃膏腴文章比穅莝举世轻迂谭兹言我当坐偶託平生交因君识吾过君当策勲伐极力起贪懦聊因赠行什预卜还朝贺题王维诗意圗平田渺成湖仲夏月多雨汀鹭湿不飞林莺涩还语邨烟多乞邻馌饷常及午紫门无鎻钥出入随杖屦白鸥似相识亦足忘尔汝王丞诗家流画格亦天与君看百代遗摹搨尚如许吾生慕丘壑偶此系冠组试问松下翁㡬人同出处送钱先生致仕得臆字成化巳亥冬公来自南国维时龙兴节奉表宸旒侧入朝未浃辰具疏写衷臆臣年七十二须髪不复黒乞身谢圭组归老东南域愿为南极星中夜常拱北时当太平世圣夀千万亿臣虽在畎畞永荷陛下徳圣皇眷耆旧曰汝予辅翊古称老成人岂独赖膂力吾尝奖休退卿意诚悃愊加官号冡宰名位班九棘貤封及三世兹典尤絶特公章再入省请解尚书职臣方避华要而敢䝉显陟王言重丁宁公意増感刻愿书归荣字堂扁揭华织江山佳丽地从此生颜色再拜送公归临风逺相忆困暑次韵白洲髙堂递晴隂炎熇气唿阚燔同洪炉然溽入厚地黯繁星夜方揺淫雨昼仍滥炎光石成焦暝色山带黡羲轮燄赫赫雷毂声轞轞龟坼行在田涛翻坐平槛占风想干鹊吠日惊蜀㺌彼浴空羡凫吾冠不如甘泉冷将濯恶木繁可斩惔心甘独劳炙手竟谁犯周扇懐仁风陶窗仰清范虽无簿书烦颇觉餐食减颦为穷儿愁怒作壮士喊亦有歳寒交绨袍义思范岂无雪夜访杯酒情忆湛天时手中环世事波上舰晚寻东篱菊秋种南山豏思君正报热有袂不可掺贺鼎仪迁谕徳得检字华盖天穹崇青宫地深俨同时侍从臣一一皆妙简陆君伟文行不抗亦不谄铦如囊中锥颕脱不受掩年劳秩屡迁徳谕官曷忝名厪黼扆记荐岂公卿剡平生耐官职宠极翻自敛须知启沃功不独事编检姓字符鼎彞文章归琬琰非才独慙予同第名久玷交游二十年道义足薫染攀跻竟何能时歳惊荏苒勲业乃攸期荣光讵相艳努力当壮龄时哉此其渐示用儿效玉川子作夜坐苦不乐作诗示用儿用儿尔何来来自东南陲自言广西人州县巳忘遗但知姓李氏世业本巫医家有三头牛有田可耘耔当年靖州蛮作乱劳王师夜闻狼兵到势若虎与貔我耶被杀死血肉交淋漓我孃亦被掳存亡未可期官司简少俊阉割随俘累用克年十三广颡身尫羸生来左目瞖幸免残肤肌红船载白粲驿递来京畿兵曹奏名籍给配在有司臣愚本无功恩与公侯齐用儿亦何物御笔䝉亲批彤庭顿首谢髫丱归提携煮羮为汝餐缝帛为汝衣役不忍汝劳过不忍汝笞居遣用儿侍行令用儿随殷勤语子姪慎勿陵虐为丁宁戒僮仆疾病相扶持细思先皇徳欲报何能追赐生尚必畜况此非豚鸡今皇两僮赐本出思恩夷岑梁年十一呉也二歳差渠视汝为兄汝可弟视之班行若鸿鴈戏弄吹埙篪渠小不足责汝长教所宜用儿尔来前训汝好言词清晨起必早日暮眠当迟操畚埽㕔堂汲水浇园畦客来捧茶果客去収书棋有口莫喫酒酒醉死路岐有手莫做贼做贼送头皮人生无贵贱但问所从谁长为官人奴胜作獞与黎用儿尔诚騃告汝汝不知垂头睡莫对吾自吟吾诗习隠咿哑复咿哑隔墙闻水车车翻水汩汩如在东邻家当轩理嘉树傍槛移新花一浇润枯藁再濯无尘沙济川恐无用学圃良非差房山有南畞海子余西涯安得谢簪缨悠悠送年华暑雨忽新霁曽轩开碧山浮云避素月夜色明松闗流萤递隠见宛在深林间埽石坐弹丝天风下鸣环琼楼正在望伫立难为攀夜过邵伯湖苍苍雾连空冉冉月堕水江湖日浩荡行役方未巳羁栖正愁寂况乃中夜起长江行大江西来是何年奔流直下岷山巅长风一万里吹破鸿蒙天天开地辟万物茁五岳四渎皆森然帝遣长江作南渎直与天地相周旋是时共工怒触天柱折遂使后土东南偏女娲补天不补地山崩谷罅漏百川有崇之叟狂而颠坐看万国赤子沦深渊帝赫怒罚乃罪神禹来乗四载驱大章走竖亥黄龙夹舟穏不惊直送驰波到东海朝离巴崃暮洞庭九派却转浔阳城萦纡南徐万余里更万余里通蓬瀛君不见黄河之水天上下其大如股空纵横长淮清济出中境曷敢南向争权衡千流万派𤨏𤨏不足数虽有吐纳无亏盈下亘厚地上摩髙空日月出没蛟龙所宫奇形异态不可以物象但见变化无终穷或如重胎抱混沌或如颢气开穹窿或如织女拖素练或如天马驰风騣空山怒哮饱后虎巨壑下饮渴死虹或如轩辕铸九鼎大冶鼓动洪鑪风或如夸父逐三足曵杖狂走无西东或如甲兵宵驰聚啸满山谷或如神鬼昼露万象出入虚无中吁嗟乎长江胡为若兹雄人不识无乃造化之竒功天开九州十有二山南北竝峙江流其间尧舜都冀方三苗尚为顽魏帝倚天叹征呉但空还吁嗟乎长江其险不可攀古来英雄必南骛我祖开基自江渡古来建国惟中原我宗坐制东南藩始知天险不足恃惟有圣徳可以通干坤长江来自西极包人寰环帝宅吾来何为为观国汎呉涛航楚泽壮神功歌圣徳圣徳浩荡如江波千秋万歳同山河而我无才竟若何吁嗟乎聊为击节长江歌风雨叹壬辰七月壬子日大风东来吹海溢峥嵘巨浪髙比山水底长鲸作人立愁云压地湿不翻六合惨澹迷干坤隂阳九道错白黑乌兔不敢东西奔里人苍黄神屡变三十年前未曽见东邨西舍喧唿遍牒书走报州与县山豗谷汹豺虎嘷万木尽拔乗波涛洲沈岛灭无所逃顷刻性命轻鸿毛我方停舟在江臯披衣踞牀夜复昼忽掩青袍涕双透举头观天恐天漏此时忧国况思家不觉红颜坐凋瘦潼闗以西兵气多芦笳吹尘尘满河安得一洗空干戈不然独破杜陵屋犹能不废啸与歌世间万事不得意天寒歳暮空蹉跎呜唿奈尔苍生何夜过仲家浅闸日维乙未月丙戌青天无云月东出舟人喧豗夜涛发翻沙转石纷出没是时水浅舟在地牐门崔嵬昼方闭牐官醉睡夫走藏仓卒招唿百无计民船弃死争赴牐楫倒樯摧动交碎舟人号咷乞性命十里唿声震天地我时兀坐惊舂撞揽衣而起心傍徨同行无人仆隶散独与船底相低昂攀崖陟磴不得上咫尺如在天一方流行埃止信有数向来蔑视淮与江霜风欺人衣袂薄唿童酌酒累数觞灯残酒醒牐亦过北斗堕地天茫茫送平江伯陈公总督脩河兼简刘都宪时雍黄河西来忽东决张秋旧堤先受啮奔波赴海势不停百里漕渠一时泄官船贾舶如山壅河厎沙干日欲裂九重南顾囬舜瞳三命中朝持汉节陈公旧是恭襄孙奕代簪缨万人杰争夸仙种非凡材复道家传有真诀兵符夜檄鲸鲵走将令昼驱雷电掣指挥能事天地囘坐计功成同解结时方六月霖雨多地苦沮洳况炎热民穷到骨声彻空忍使鞭笞汗成血极知国计须元气乍可因时治症噎比闻水发舟巳通暂遣丁归待农辍三犀永作洪涛镇一蚁不溃金隄穴古来大事当逺圗岂论竹头兼木屑惯从前史鑑兴衰巳听髙谭能激切湖南中丞久奉使颇觉忧劳成耄耋因公寄谢平生友自媿官曹容逸拙灵寿杖歌吾闻武当之山四万二千丈半在云根半天上不知三十六宫何处称絶竒产出灵株非一状蛟螭蟠挐露头角熊经树颠虎山脚根盘节错相紏纒含风饱雪经炎寒九年洪水之水浸不杀十日之日暴烈何时干梯悬磴接跬歩不可上谁采青璧红琅玕见之羡者不容口钖以嘉名曰灵夀爪之不入行有声金可同坚石同久吾家此物旧所有神与相扶鬼为守自从病足跛曵不得前巳觉山林落吾手一病经旬不出门手中此杖嗟犹存下牀欹足立不定此时託子以为命不顾四体无微疴但愿谢病归山阿左扶右策夹以二童子下可渉园径上可凌坡陀愿裁万本截万杖穷崖隂谷生森罗灵兮寿兮此物傥可致直遣四海赤子头双皤题黄宗器秋官所藏何太守山水圗湿云浮空山欲动乱壑囬峯互吞涌当溪独树雨冥冥青苔覆地春阴重深山白石幽人居钩帘寂寂坐看书竹桥入林野有簌草阁傍水门无车行人细路隔山脚曵杖前登后还却浦口轻舟信往还钟声逺寺空寥廓此中可钓亦可耕不然且濯沧浪缨酒酣梦觉两相失此兴岂独怜丹青风流太守何侯笔三十年来巳萧瑟君今爱惜须久传予亦题诗坐终日刘尚质南楼题王舜耕山水圗溪声潺湲杂林壑山势蜿蜒去还却浮云欲起未起时半在溪头与山脚入空髙鸟飞欲尽背屋斜阳惨将落更无剰地与闲人纵有红尘何处着南畞老翁双鬓斑笔法颇似髙房山少年豪宕老疎放往往醉墨留人间平生画癖兼山癖一见此圗三叹息媿我不如楼上人日日开窗看秋碧张侍御世用所藏山水圗歌秋山日落川气黄树影下映寒潭苍丛篁入林豁䝉翳石角路转山东冈茅堂对山复面水髙者可屐深可航闭门却埽动经月落叶委地苔覆墙岂无山客跨款叚亦有孺子歌沧浪吾生早觉簪组累十年丘壑成膏肓画圗仿彿见此景褰裳欲渡川无梁空堂五月熯如火使我郁塞廽中肠安得盘陀一片石坐醒残醉生余凉君今持节行万里要遣霜雪清炎荒请看穷谷最深处或有隠逸藏声光扬清激浊付公等吾欲拂衣辞太仓书䝉翁先生书画巻后䝉翁书法天下豪坐惊风雨随波涛有时意匠入幽眇力与造化争纤毫仰观千年俯一世纷纷弄笔皆儿曹书家论定价亦定须识我翁人品髙戏将水墨洒缣素如饫梁肉甘醯糟残山剰水世莫覩流落数纸青蒲萄一登翁门遂隔世齿颊未获霑余膏如游神山见石髓顷刻再往不复遭莆田郑郎得寳藏明珠杂佩金错刀摩挲两眼百过读使我涕泪盈青袍三年留玩一朝去久假似觉归心劳泰山东頽日西堕欲往从之中郁陶诗成起立歳将暮空庭短髪空萧骚徐用和侍御所藏云山圗歌何人醉写云山圗浮云澒洞山糢煳空明射地日漏影稍觉林树开扶疎平原苍莽不知处忽有细路通榛芜茅堂枕山半阁水巻幔正对前峰孤幽人深居不出戸纵有邻舍无招唿低头把巻苦吟讽语暗不辨楚与呉中流櫂歌似相答欲断未断声呜呜云多水阔望不见知是沧洲旧钓徒长安六月晴复雨若非尘土还泥涂城中见山如见画刚可髣髴求形模山犹可见水莫渉尺潦岂足容长舻十年旧游忆南国歳月催人非故吾鹦鹉洲前汉阳树此景此诗今有无因君此圗意披豁便欲买櫂游江湖华山圗歌为乔太常宇作嗟哉此山吾不知其㡬千丈兮但见巍然屹立乎天中中有三峯耸㧞而直上部位离立西南东诸峰罗列在其下有似长老随儿童纵令立表以识不得算虽有记里之鼓难为功我闻上古之世开鸿蒙沙水盪汩相结融融者为泥滓结者为石为山峰石坚山积理亦尔试看崛㧞斩削别有造化之神工山名五岳此其一特出似异衡与嵩天门重重隔烟雾铁鎻悬厓引长路抠衣欲进苦不前十歩行时九囘顾山腰流泉如瀑布仙掌撑空若承露虎踞龙蟠各有形鸾鶱鹤舞纷无数置身忽在中峰顶极目干坤莽囘互秦关蜀徼阸塞岂足论遥指扶桑最髙树噫吁嚱自有天地兮即有此山万物代谢兮山岿然古人今人到者相接踵谁复骋步穷其巅我生好古厌尘俗险絶独慕昌黎韩昔年南游复东眺二岳只尺不一攀有客西来诧我以大观歌声上彻秦云端画圗指㸃向空廓巳觉天上非人间乔生乔生如此好竒者世不可以多得安得与子一日遍歴千巑岏王孟端竹长巻九龙山翁兴豪放手持蜿蜒青竹杖酒酣怒掷江中流化作一龙长数丈一龙跃起一龙随倏忽羣龙骇奔浪穿沙触石连云雾头角森森各相向其间小者称箨龙鳞甲蜕尽风神同人道此翁善剧戏造化乃在指掌中君不见九龙山翁去何许九龙山上多风雨素壁空堂杖影寒夜半无人作龙语钟钦礼云山圗为史都宪天瑞题江南画史谁专门㑹稽老钟清且温圗成长练置急雨笔墨灭尽风神存阳厓隂谷半明翳上有烟云时吐吞深林蓊郁石块磊野水不断天无痕当其得意毎自许傲睨耻受王公尊勾余拙翁善墨竹二者异法须同论谓渠画格自有派房山之子南宫孙手持此圗自东海海色尚带扶桑暾千巖秋声万壑树只尺不辨东西邨幽亭野集者谁子似有賔主无琴樽问之不答若莞尔物外别自成干坤我生爱山复爱竹对此病目开余昬君看巖谷最深处好着数箇苍筤根题丁御史同年墨竹走笔长句浙江之东县新昌乃在千巖万壑之中央侧身重足恐无路五歩一涧十歩冈君家茅屋此卜筑白石丛抱青篔筜西接林薄南通塘低者出地髙出墙江南此物贱如草买种不费锸与筐野生石迸小如指一夜风吹还尺强烟鉏雨栉歳屡改旧叶换尽新梢长青苔白石净如埽呉纻越罗生雪霜脱巾箕踞坐其下野叟林夫相与狂吹洞箫飞羽觞鸣玉琴舞霓裳隂风䬃䬃左右至耳热不受秋山凉醉中恍惚无定所颠倒万籁随宫商忽如壮士入沙场铁骑夜蹙隂山疆不闻鼓角动但见矛㦸森开张忽如仙人来帝傍翠环金节声锵锵不闻鸾鹤呌但见云中双凤皇蛟龙起舞鬼陆梁复如扁舟渡潇湘九疑山前鹧鸪泣二女闻之双断肠是时骚人醉半醒孤棹万里囘沧浪十年宦游隔江海此兴落落何由偿深知良工心独苦爱画不减青琳琅往时王孟端近者夏太常二公之画世所藏此物何为在君堂君心自有百鍊刚见此意气俱飞扬乌台退食宴佳客看竹不碍肩舆郎我当携琴载双鹤坐子林间青石牀钱唐江潮圗为乔少卿希大作钱唐江头江倒流中有潮声号万牛堆银如山雪如屋逺影灭没当空浮千峰将頽树欲秃海若服栗天吴愁来船欢欣势自下瞬息千里无淹留去船乗危贵得正力尽一过且复休跻攀分寸偶失手顷刻下饱鼋与䲡由来咫尺不自觉逺望不敢凝双眸客来未到胆巳落借问同行还见不何人嬉笑欲起舞越东老翁搔白头羣儿招唿或助呌倏忽过耳风飕飗达士遐观得竒赏七泽五湖同一沤天道虚疑月盈缺世情妄假人恩讐复将险巧作戏剧乡里少年夸善泅潮来潮去亦何意人间万事良悠悠我时渡江不相值空对燕客谈杭州壮懐髙兴两莫遂三十五年秋复秋谁将妙思入画本似与造化争雕锼酒酣月落不知处梦醒尚作江南游题湖山春晚圗湖船着水平无舵篷上使篙篷下坐山光四面锦屏开桥影中天彩虹卧轻鸦拂树还千㸃老鹤呌空时一箇宴客遥将绮席随游人不惜青鞵破江南风物今余㡬看画题诗两无那却恐湖山画不如他年自买扁舟过子昂画马卷翰林学士真天人平生书画皆通神自言少小嗜毫素寸纸遍作云烟㾗老来意态尽物理画马欲过曹将军此圗似出西域种骨法权竒气轩耸将身蹴地跼不前矫首见人惊欲踊燕家死马犹堪卖况此风神解飞动在野须教一顾空登台未觉千金重崔郎爱画复好竒向来得此信且疑为渠指㸃是真迹老我聪明非昔时圗穷忽见银钩笔复讶骊珠海中出江南赝本今巳多入眼自须分甲乙世人得者惟见一至寳逢时故难匹从此髙堂展玩频明窗净几无长日题许廷冕职方画路转循冈背桥囘傍水根幽人不到处茅屋自成村浦树经秋落山钟向晚昬偶然一携手相与倒芳樽太皇太后輓歌词北郭车尘逺西陵树色重地栖华表鹤云逐鼎湖龙命使三时奠空山半夜钟他时骏奔地冠佩想追从九日渡江秋风江口听鸣榔逺客归心正渺茫万古干坤此江水百年风日㡬重阳烟中树色浮𤓰歩城上山形绕建康直过真州更东下夜深灯火宿维扬胡忠安公輓诗四十韵文庙临朝日英皇复辟年我公台鼎贵臣职始终全旧钖恩荣傍仍居侍从员皁櫜繁出入彤陛俨周旋扰扰羣疑㑹皇皇四牡篇路应穷地轴嵗屡变星躔晓谒班留笋宵归炬拥莲至今天上语不遣外人传少海惊波定金縢密疏䖍论功同李泌辱命岂张骞南国非旁郡东僚亦左迁献陵贻睿想宣室问遗贤典礼烦咨岳为舟忆济川庙廊资治理帷幄赞兵权讨逆东平汉従征北过燕从容陈俎豆谈笑却戈鋋仗钺风尘际留司雨露边两曹兼掌握三少累登延紫诰蛟龙织珍羞玳瑁筵篆分银印细花簇锦袍鲜棨㦸城西第桑麻海上田云霄三接近优遇一时专绿野家山在丹心圣主怜挂冠双凤阙归櫂五湖船老子元知足陶朱不爱钱弟兄头总白宾客戸常阗面受娄公唾身无董氏弦恩鱼随纲散驯犬上阶眠碑板寻常见医方次第诠瓮留京口酿缾引惠山泉寿恺堂何媿忠安谥有焉相台秋正拆卿月夜虚圎异骨殊凡品前身本解禅浮生过九十空界出三千海内文章伯人间冨贵仙姓名儿女说簪笏子孙聮桃李当时盛葭莩后代连髙山嗟仰止先辈巳茫然日月居诸里江湖涕泪前赋诗禆国史讵有笔如椽吉安府山势西来断江流北去平万家深树里闻是吉州城见月野宿秋云暝溪行晓雾寒归心与明月夜夜到长安西园秋雨咏苔岂不爱佳客畏人践我苔西园十日雨三径不曽开慈恩寺水绕湖边树花垂石上藤长来寺前坐不识寺前僧嘉杭道中烟笼近浦沙白雨急长溪水浑一夜江头潮满钓船撑到柴门春园杂诗三月三日佳丽辰五十五年衰病身闭门一枕午时梦江草江花无数春长沙竹枝歌马殷宫前江水流定王台下暮云収有井犹名贾太傅无人不祭李潭州江头彩旗耀日明船上挝鼓不停声湖南乐事君记取五月五日潭州城谢铎铎字鸣治天台人天顺甲申进士选庶吉士授编修厯官南京国子祭酒移疾归起为礼部右侍郎掌祭酒事卒赠礼部尚书谥文肃有桃溪净稾桃溪浅水难容櫂繁花自作邨分明幽絶地不是武陵源倪岳岳字舜咨由钱唐徙上元中天顺甲申进士累官太子少保吏部尚书赠少保谥文毅有青溪集新春感事烽火边城鼓角悲黄沙漠漠北风吹闗山逺隔云中戍车马新屯灞上师贾谊有才思报国杜陵多病尚忧时侍臣谁有如椽笔拟撰燕然第二碑刘大夏大夏字时雍华容人天顺甲申进士选庶吉士改兵部郎中厯官右都御史总督两广拜兵部尚书卒赠太保谥忠宣有东山集送别离筵酒尽泪霑衣别后凭谁问是非午夜梦囘明月在天南天北共清辉姚绶绶字公绶嘉善人天顺甲申进士授监察御史谪知永宁县告归有谷菴集前有尊酒行前有一尊酒俎豆亦共之青春未晚日桃李花开时且懽娱无刺促尊若空酒再续有所思我思不在天上虎豹之九闗我思不在海上三神山山芩芃芃绕晴麓隰榛翳翳沿清湾朝烟散兮双鹤外夕月落兮断猿间跂予望之心孔殷奈何可望不可攀吁嗟西方美人兮何日还飞龙引龙不可骑帝骑之鼎湖一去无还时髥拔堕弓五云里小臣空抱乌号悲飞龙飞龙何不载帝还宛移天宫之乐来人间勾漏朱砂錬作丹俾我人人窃服亦得永保冰玉颜望龙仰天歌此曲君不见龙来复溪居水暖䴔䴖浴花香蛱蝶飞青丝聊系酒白苎巳成衣溪阔容兰桨林深着板扉留宾将薄暮犹待钓鱼归湖上杂言桃李漫山白间红绕湖楼阁晚烟中客船惯向湾头泊不畏波涛夜半风追次张伯雨韵春暮雨晴池水添夜深池面漾新蟾刺桐花影毵毵动不省虗亭是隔帘赠曹竹西画并题白下追游记昔年青山如画树如烟郭家歌舞杨家酒一度寻思一怅然张泰泰字亨甫太仓人天顺甲申进士选庶吉士授检讨迁修撰有沧洲集游江词仙人天上好楼居门外离离种白榆一曲洞箫吹向月夜深惊起海中乌倪辅辅字良弼平湖人天顺甲申进士厯官湖广参政有类剧藏稾题竹送昌世佥宪四川春明门外断秋风梦隔烟花紫禁中何处竹枝传别调子规残月在巴东陈音音字师召莆田人天顺甲申进士官至太常寺卿有媿斋集重九㑹白云观分韵得然字长春宫观鎻寒烟驻马斜阳老树边白鹤不归云影外黄花仍放酒杯前空余谭马王刘像莫辨龙蛇虎兎年燕子蹉跎重九至西风落㡌一凄然沈棨棨字元节平湖人天顺甲申进士厯贵州参政有颐贞集再游清溪再发扁舟兴兹游不厌重溪山元有约昆弟且相从北渚水衔月南臯云在松谁云秋意晚犹及采芙蓉闵珪珪字朝英乌程人天顺甲申进士累官少保兼太子太保刑部尚书赠太保谥庄懿有集题翫芳亭羣芳掩映草亭虚知是元龙旧日居满地緑隂新雨后一帘香雾午风初屏开屈戍春无际人倚䦨干画不如容我数来闲坐久爱临流水看芙蕖明诗综巻二十六明诗综卷二十七钦定四库全书明诗综巻二十七翰林院检讨朱彜尊编吴与弼与弼字子传临川人天顺初以荐征至京拜左春坊左谕德辞不就有康斋集牧转冈仄磴陟崔嵬沉吟不知去尘襟一萧散逸兴迷云树梅残谁氏花麦涨朝来雨樵牧东西来杂坐迭相语预期明日晴重作看山侣黄岚坑连山桃李开晴光烂如许宁知明日花不有今宵雨宿湖头野濶云争暝江空雨未休问程须策马灯火宿湖头萧子鹏子鹏字宜沖新淦人以荐授嘉兴府学敎授有云丘子集欲游罗浮不果罗浮青压海门东云净江楼入望通四百峰头千树雪梦魂飞渡月明中俞诰诰字汝钦嘉兴人以父吏部侍郎山任官给事中出知南康府盼项文祥不至舟抵于陵夜泊相去不百里相思愁万重于陵城下泊梦断五更钟李蕃蕃字文盛桐乡人天顺八年贡士官平乐府照磨桐溪万年禹凿东连海百折清流曲抱村风浪不惊鱼鸟静桐花开到邑侯门张彞彞字天常海盐人天顺中以贡授晋州判官晋州述懐微官何事久殊方囘首田园业渐荒多病一年三乞老思归十梦九还乡椿隂巳散辽阳月雁影空分海国霜㡬度休衙独凝睇夕阳西下路茫茫沈樾樾字元茂平湖人天顺间布衣有樗轩稾懐方孔明梅风吹雨日绵绵绿涨陂塘巳拍天为念故人生计薄一篙春水种湖田罗颀颀字仪甫绍兴山隂人从军行悠悠陟山阿当暑草木焦溪兽苦炎热独行向我号南望建岭巅嵬嵬一何髙赤日炽如焚冈阜自不毛持谢邦族间逺役无乃劳独行越荒溪尸积溪流丹四郊何萧条惨戚秋日寒囘顾望脩涂凄风集髙峦㧞劎起哀歌流涕伤朱颜悲哉城南诗古今同所叹钱洪洪字理平常熟人有竹深遗稾送徐守民归浙之常山壮游湖海㡬经年老气凌云雪满颠诗思巳成芳草梦归心又上木兰船长亭人折春前栁驿路梅开雪后天万壑千巖旧形胜酒尊茶灶向谁边陈銮銮字廷和湖州人题桃花鹧鸪瑶池三月正春酣浅緑深红雨露含莫唱鹧鸪新乐府座中有客是江南镏师邵师邵字师邵绍兴山隂人绩之子有半斋集五马圗渥洼水中产龙马房星之精自天下星奔电掣势莫当岂比寻常驾辕者竹批峻耳铁作蹄雄姿飒㳫精权竒日行三万等厯块未许八骏相追随今观此圗凡五匹画史经营各臻极就中一匹是真龙异质殊形人莫识沧溟气含云雾凉蹴啮顾盼思腾骧神竒变化在顷刻素壁髙堂安可常赵魏公画马浚仪王孙善画马神妙不在江都下朝退从容白玉堂意匠经营自挥洒我观此圗诚伟哉清光夹镜双瞳开古来骐骥不易得此匹乃是真龙媒尾如流星汗成血万里飞腾宜电掣长风飒飒生四蹄百丈层冰蹴应裂雄姿眼底苦不多时无伯乐奈尔何驽骀伏枥饱刍豆坐使神物成蹉跎君不见才髙往往困泥滓世上英雄亦如此萍乍因轻浪叠晴沙又见囘风拥钓槎莫怪狂踪易漂泊前身不合是杨花陈寛寛字孟贤吴人检讨继之子题燕穆之楚江秋晓圗五更人语觉潮生估客帆樯候晓行树色未分云梦泽鸡声巳动汉阳城天空画角吹霜尽月落银河入斗横欲问楚南千古事至今江水为谁清题先祖画绿水园中旧荜门清风乔木至今存千金遗墨人间得肠断题诗到子孙陈完完字孟英寛弟有简斋集钱塘懐古边尘巻地北风遥泥马南来驻六桥汴水故宫犹有月海门沙溆寂无潮铜驼夜泣霜华冷银雁秋飞王气销五国城头魂不返伤心谁赋楚辞招朱应祥一应祥字岐凤松江华亭人絶句江面微风鸿浪开鸟声啼过钓鱼台暖云欲送桃花雨一片隂从栁外来祝祺祺字汝渊海寕人以子萃贵封刑部主事旅中元日异乡一夜换风烟屈指闗山路八千正是欲归归未得看人儿女拜新年赵廷玉廷玉字芝巖崇徳人以入粟补官有芝巖集金台留别笑拂缁尘出帝畿一尊重与故人违青云紫禁辞仙仗白鸟沧洲恋钓矶夜雨尚存三径菊春风仍采故山薇旧游天上如相忆万里闗河有雁飞贺麟麟字文征嘉兴人杨白花杨白花随风飞青春渐老胡不归化为浮萍将安依羙人聮臂歌未歇宫树乌啼冷秋月张徳政德政字平子杭州人流寓南皮国子监生有余生草送客旅食正萧条况别知音者空抱流水琴独立斜阳下姚翼翼字廷辅嘉兴人有桂巖集春日与懐用和游鸳鸯湖鸳鸯湖上春波平鸳鸯飞入菰蒲鸣秀州女儿肌骨轻兰舟荡漾微风生何人打鸭鸳鸯惊春云遶郭花冥冥夕阳落尽初月明谁家小阁闻调筝送人之京送客京华去江干落日斜百年双短髩千里一浮槎栁色河桥雨莺声驿路花明朝相忆处云树渺天涯陆琦琦字公璐嘉善人有友兰集梅花雪压寒香冻未消江城歳晚转萧条冷云漠漠知何处梦到西湖第六桥周漳漳莆田人号小溪官河桥主簿有梦草集寄弟莹年来无处避征尘况复衰迟值暮春千里緑芜江上路一帘疎雨夜深人白云乡国囘头逺青草池塘入梦频两载分携归未得强将封鲊慰慈亲苏大大字景元休宁人尝辑洪武以来诗为皇明正音江楼晩眺懐朱孝常殊乡叹行役登览更凄其落日家千里故人天一涯渚烟渔父艇江树水神祠逺道交游少凭谁慰所思朱彰彰字有常嘉兴人暮秋偶成老去逢秋髩巳霜石田茅屋半荒凉商歌一曲人谁听疎雨南山豆叶黄陈昌昌字颕昌平湖人有菊庄集题江湖胜览圗马卿子清而癯狂非狂迂非迂不爱养浮丘伯之黄鹤不爱钓任公子之巨鱼年来只爱江湖居江湖风月足清兴笔牀茶灶寻常俱船头红拂唱巴曲船尾黄帽歌吴歈歌吴歈唱巴曲妙舞清商间丝竹白日欢游殊未足复拟黄昏秉银烛风帆催送寒山钟直向垂虹桥下宿送呉素行之广西广州南望海冥冥百丈牵江㡬日程鲸浪打船风正恶蜃灰涂屋雨初晴蛮巫祭鬼凭鸡卜岛户编氓事象耕此去化成皆乐土尉佗不敢更言兵钱文文字章靖无钖人诸生试不遇遂隠居不出有鹤叟诗集新宅安穏茅柴屋数间起来开眼见南山千帆白日墙头过一鸟青天树杪还顾润润字廷尚崑山人送王景方归杭州阖闾城外送归航流水何如客思长巳遣停杯倾别酒还教携手上河梁白苹渔浦迷秋色红树官亭带夕阳最是不堪凝望处青山无数隔钱塘卢儒儒字为巳崑山人中书舍人遗安堂为周文伯题鼹䑕饮河流鸒鸠枪枋榆适意巳云可多营徒为虚黄鹄起髙翔遨游升天衢忽逢弋人缴坠翼难再舒退者止足全进者忘其躯卫生不求盈稍足遂惬意服厌成都锦饭舍山阳穄春熟収茧丝秋成敛禾穗田翁笑相语秫酒聊同㑹秉耒因时暇翰墨欣游艺多遗一籯金徒为子孙累钟政政字里无攷扬州树绕人家水绕城何郎去后若为情不知东阁梅花处二十四桥空月明陈景融景融字菊逸嘉兴人答姚景升露冷催砧杵风髙急鼓鼙登楼囘首处目断塞鸿西史杰杰字孟哲湖州人大河卫百户有韤线集竹石圗雨余苔石净无泥翠影参差夕照低记得推篷湘水曲满林秋色鹧鸪啼芜城别唐宗吉扬子桥头涨渌波分携无那故人何明朝相忆重囘首莫厌江云岭树多鲁道道淮安人送孟继之归梁州尊酒荆门客南征古道平云连神女庙山绕夜郎城越嶲开荒服滇池隠斾旌相思日千里肠断夜猨声姚纶纶字允言嘉兴人修竹仕女瑶台无信託青鸾一寸芳心思万端莫向东风倚修竹能禁翠袖㡬多寒刘玒玒字公缜海盐人有西林集秋望天迥黄云断林空古木疎遥怜汉庭使千里寄边书滕鸾鸾字朝仪海盐人有翠厓集秋日写懐秋色静柴扉山光鎻翠微紫牵江荇带红落渚莲衣卧病无人问思家有梦归相看沙上鸟去住两忘机丘吉吉字大祐归安人有顺信斋集折杨柳牵马绾青丝上马折杨栁愿作马尾蝇逺近随郎走拟古青青涧畔松緜緜谷中萝悠悠逺道人珊珊双玉珂道逺有返毂川逝无廻波游鱼懐清渊逸鸟思髙柯昔慕萧与嬴今作羲与和白驹不可驻朱颜尤易磨皎皎合欢扇文采鸳鸯罗随君愿终老其奈秋风何杨梅杨梅独出吴兴异龙井名髙味不同馋客㡬尝山雨湿佳人一笑玉盘空羞看月下樱桃色不数钗头荔子红更拟明年同采摘要将华髪待熏风初度日去嵗山城酒一尊今年无恙醉柴门不知有限生辰酒合得田家㡬瓦盆画山水翠滴松梢雨乍収山光半为白云留江边可惜无人住闲却苹花一岸秋树树秋风响涧阿夕阳収处暮霞多何人艇子苕谿上唱得吴侬子夜歌春夜香烬铜炉火不増一牀寒被卧春冰不知明月将人梦去落江楼第㡬层懐恱恱字用和嘉兴人以纳粟仕开径开径深林里莓苔緑到门山多云压树溪曲水通村补屋交藤蔓疏渠破石根抱琴何处客过我共芳尊魏时敏时敏莆田人官无钖县丞改桃源有竹溪诗稾寄周隺洲太守风雨越江边邮亭对夜眠乡心孤岛逺客梦一灯悬访旧懐他日论时记昔年离魂将别梦㡬度到临川王仲煇仲煇字里未详题王舍人墨竹我本山野人夙抱烟霞疾何处惯经行松篁与泉石晴牕偶看琅玕圗淋漓醉墨倾金壶崇冈怪石相髙下冷雨疎烟半有无数竿晴渭川日暖春风轻数竿老嶰谷千年霜雪饱数竿欹楚江歳晩寒风吹数竿侧淇澳秋深雨萧瑟千竿万竿难尽名林峦仿彿清风生交枝直榦平安态劲节虚心君子情对此怡然乐清赏抚巻无言发遐想烟雨蒙蒙语鹧鸪诗懐长在湘江上朱翰翰字汉翔嘉兴人有石田清啸集题画南游匡庐山不知㡬万丈盘囘直至香炉峰五老髙髙俨相向初疑三山屹立东海中又疑青天削出金芙蓉世人踪迹不到处物色匪与人间同天梯石磴无穷极一片寒凝古苔色千歳桃花别様红四时瑶草非常碧就中有迳深复深白云洞口猿哀吟一声长啸白日晩神仙渺漠无由寻须臾下来心目爽便欲移家拟重上东风囘首尘茫茫明月满天劳梦想送杨少府贬栁州洞庭秋色对衡山一路猿声夕照间湘浦舟行何日到罗池人去㡬年还烟村土屋连孤垒岭树松牌界百蛮自古中朝通使节莫因流落叹衰颜周瑾瑾字汝成秀水人朱翰弟子南湖即事湖水空明静不波荡舟人逺夕阳多秋来无限相思意欲采芙蓉奈晩何朱存理存理字性父长洲人有野航渔歌鹤岑集支硎山再饯文交木太守崇岭逹深邃芳漪激寒泉言寻支公踪閲厯成千年鹤飞逺青冥有亭尚岿然草木属孟夏山水尤清妍祖饯此云再广林启长筵泛吴江一帆风便到吴江江上飞来白鸟双舟子饭时吾梦觉起看新月坐篷牕倪光光字应奎鄞县人有味易诗集宿清村地阔江流险天空山势髙望乡双泪落为客一身劳斜日飞沙鸟西风动野蒿一舟依岸宿深竹夜骚骚燕遗民遗民字逸德自号云谷老人蒲圻人累以贤良征髙卧不起感兴寥落湖山曲凭谁话起居出门惟水石相见但樵渔酒熟还堪漉园荒欲自鉏久深泉石想早晚赋归与泉谷烟花净林塘暑气清幽花篱落见好鸟竹间鸣禾黍皆丰稔桑麻自长成还闻茅屋底灯火读书声九日细雨柴门静青山客路长黄花应笑我无酒过重阳章珍珍字文重鄞县人无题溪桥春水生新蒲緑堪把茅屋掩松云斜阳鸟飞下陈江隂人以善楷书举厯官按察佥事题湖州慈感寺过溪才百步桥转入禅闗髙阁斜临水平林逺见山波光随鸟度秋色共云闲深惬幽人趣迟留忘却还黎扩扩字大量临川人以荐授贵池训导升蘓州府学教授西坝草堂为庐陵宋内翰赋闻说西谿上春风小院开野蚕成茧尽江燕引离廻竹里围棊局荷香沁酒杯晚凉疎雨过随意歩苍苔送人还盱江新凉生白苎游子倍悽然客思秋砧外乡心旅鴈前西风千里道斜月五更船亦有还家梦随君到汝川张渊渊字子静归安人有鸿墩集题白石翁画虞山古桧圗虞山老桧三株青斗坛半掩招揺星道人丹成化鹤去三桧夭矫飞龙形是谁手植经千载曽见昭明读书在㡬廻天上葬神仙不独人间变桑海古人今人绕树行古今人去树长生乃知劲气合元化不与凡木争枯荣长洲老石好异者百里携杯游树下浩嗟天下有树此树无我去此树何人圗三日经营双眼力满空苍翠移真迹鹤骨蚪筋左纽文雷裂霜皴古秋色日暮袖归归不得满山风雨山灵惜居然赠与卧云人长啸寒风生石壁于乎石君诗画天下知此笔尤为天下竒劝君风雷当掩戸恐化蛟龙擘空去程文杰文杰字思周休宁人有湖山吟稾行路吟有酒且莫斟听我行路吟风霜满面尘满襟古皆然匪独今我劝君君毋怒今人行是古人路古人一去岂再来笑杀今人不回顾朝行吟山沉沉虎狼闗隘龙窟深暮行吟木隂隂江南鹧鸪无好音行人莫道行路好多少行人路中老詹贵贵字存中休宁人有竹南集商妇吟莫作商人妇商人惯别离门前竹王庙日日卜归期莫藏藏字用行海盐人有素轩佩觿二集闺怨云母屏空怯晓寒懒临青镜舞孤鸾满庭风雨无情思开到棃花不耐看莫遯遯字用嘉藏弟登六和塔浮圗百尺倚天开落日珠林鸟雀哀王气巳销龙战后山形犹似凤飞来茫茫云海迷蓬岛渺渺江湖接钓台回首西湖倍惆怅南朝陵墓尽蒿莱陈金金字用砺海盐人博野知县寒食书懐江上客居三十年每逢寒食一凄然青山笑人不归去白髪满头徒自怜茅檐㡬处插杨栁棃花半开闻杜鹃身世﨑岖杜陵老夕阳风浪洞庭船刘泰泰字士亨钱塘人有菊庄晚香二集湖上暮归小䭾醉踏残花柔緑隂中一迳斜日暮归来问童子春衣当酒在谁家小景云溪一带净无沙门对青山是我家㡬日不来亭子坐东风开过紫藤花王寛寛字敬敷东阳人龙南教谕有建南稾解任归书草萍驿三月草萍驿风花㸃客衣春山啼杜宇也道不如归舒鑑鑑字孔昭自号东海钓叟绍兴人有恪斋集寄云城知巳琵琶洲畔白云城红树千行隔短亭尘迹自悲衣欲化故交谁复眼长青江空木落雁初度院小灯残酒半醒终夕相思不相见碧山寒月照疎櫺罗养䝉养䝉吉水人感兴勲业飘零梅子真江山谁与访遗尘艰难独不悲前事慷慨徒劳忆故人太乙圗书元在汉东周禾黍半归秦晴天玉笥秋风上欲荐苹花泪满巾李宗宗字德绍江隂人有雪窗家藏集望亭驿和唐李从一韵迢迢野草接青苹一望凄然泪满巾㡬处楼台荒旧业五湖风月属何人寒烟半鎻江村晩野鸟空啼驿树春惆怅乱离前代事不堪寥落总成尘施钧钧字则天绍兴人谢太傅祠晋室将倾不易支先生出处系安危山间红袖从游日天下苍生望起时风暖松亭春载酒月明花墅夜围棊转头乐事无寻处空拂青苔读古碑时用章用章常熟人逺囘吴中挂席看山兴不孤西风吹我近姑苏城髙暗压要离墓水阔遥连范蠡湖野店唤沽双酘酒渔舟争卖四腮鲈故乡咫尺明朝到十载离愁一旦无喻省省字伯唯南昌人常州府同知送友人梅花残雪照晴川立马邮亭思惘然媿我飘蓬仍薄宦与君分手正残年一樽行色沙头酒千里乡心月下船垂老莫言归计拙绿编研北是良田张镐镐宁波人为李景阳题便面髙树落凉隂幽溪漾晴碧山雨夜来多苔痕上矶石陈㷆㷆字惟大闽县人有栖云集揽秀楼何年构此山之东八牕相对山花红桐山居士老解饮何当置我新楼中顾宁宁字季康凤阳人自号梦鹤生入山杂言杖藜入山中悠然澹忘归白云霭前途行行穿翠微林幽鸟声寂地僻人迹稀惟时嵗云暮黄叶纷以飞石罅寒泉鸣草根朝露晞抚景自怡恱暂忘尘世机石壁挂我巾松风吹我衣将期二三子于焉歌采薇李达逹字兼善自号竹圃道人青田人过临江府故人别后思何堪独倚河亭酒半酣自笑不如双燕子春风先我到江南吴敏敏字思德号柚庄吴县人洸河洸河水落秋风早菱叶萧疎菱角老河边渔船如缺𤓰白头夫妇团圞好往来卖鱼兼卖菱官府近无渔课征夕阳醉卧风吹罾沽头牐浮苇生根上陡厓牛羊原隰有人家缲车声响南风里枣树青青落白花王昇昇字廷礼号玉涧生长洲人读曲歌朝忆复暮忆展转无消息芙蓉颠倒生莲子中心侧杜嗣昌嗣昌字继文号勉斋吴县人题画秋风袅袅露团团朱箔银楼鎻夜寒一曲凤箫明月里玉人何处倚䦨干徐章章字徳彰号省轩吴县人贫居薄田日巳荒旧业日巳替困䝉三十年良由寡生计人非无交游贫贱易相弃周周与蛩蛩饥渴尚相济所以箪瓢人傲焉不狎世处之茍能安其乐有真意曹侃侃字仲雍号竹斋乌程人写竹赠戴山黄方伯昔游湘浦泊兰桡万玉森森宿雨消记得推篷凉夜永月明一曲紫鸾箫任道字里未详画菜露芽烟甲曙光寒紫翠漙香湿未干记得花时曽病酒玉人纤手荐春盘明诗综卷二十七明诗综卷二十八钦定四库全书明诗综巻二十八翰林院检讨朱彞尊编桑悦悦字民怿常熟人举成化乙酉乡试除泰和训导迁长沙通判调栁州有思𤣥集感怀逝日不可追谁能驻光景春阳媚花草荏苒嵗华冷威鳯徳未成飒下丹山顶路逢清冷泉徘徊照孤影东园有竒花容姿鲜灼灼虽是春风开亦是春风落甘霖被郊原蔓草轻兰葯所以高冈松无言倚寥廓住龙福寺龙福山虎形有寺枕山陲僧衆暗吞噬一二留披缁法堂乆欹倾罗汉无完肌空阶划鸟迹香案萦蛛丝我了催科业僧榻苦栖迟月黒响蝙蝠风定闻狐貍微官责聚敛百赋皆有期长沙病逋负此州更难医譬如理乱髪恐伤首中皮膏油渐浸润缓缓施梳篦审知旷厥职恬退乃其宜妻拏先遣发岳麓不日辞幸逢中丞贤加礼免鞭笞言语如春温勉令抚疮痍徘徊不忍去我亦为我嗤忆昔少年日许国师皋伊岂知坐冗职出纳伍有司与氏算升斗琐屑诚堪悲登山拜虞舜临渊弔湘累终当拂衣去涕泪陈吾词题鳯洲草堂效吴体江水四面围髙丘草堂结在丘山头频经春雨打不漏苦耐秋风吹未休枕边惊闻橹声过槛外俯看云影浮我约吴郎来借住幷吞沙草占溪鸥过十二矶乱石危矶急瀬声扁舟汎汎水中萍月当秋夜十分白天到遐荒一倍青引路哨船鸣鼓吹前山军堡出旗旌囘头便有开怀处无数峰峦列翠屏题画浮云出没吞遥岑小亭日日巢秋隂美人如玉不可见松子自落空山深怀逺道中蓬蒿没马路通身在野真为艹莽臣莫道先生无武备前驱负弩尽狪人文洪洪字功大长洲人成化乙酉举人署涞水儒学教谕有括囊藳睡起寂寞掩林扉东风昼方永睡起落红多斜阳半楼影南行舟中露白沙凉月满空鴈声歴歴度西风客程尚与乡闗近归梦如何便不同访徐尚容虎谿谿上草堂闲千树江梅杳蔼间欲向南枝问消息东风吹我过西山罗伦偷字彞正永丰人成化丙戌赐进士第一授翰林修撰坐论事贬泉州市舶副提举寻召还复职改南京有一峰集节妇歌泉流不归山雨落不上天妾心死不囘金石无其坚白日经中天飘忽沉西海妾心日不如曈曈光不改明月扬清辉三五二八圆又亏妾心月不如耿耿无亏时忆妾二十春结髪事良人安知三载后罗帷生素尘怀中五嵗儿零落重悲辛吾闻陈孝妇夫死养姑心愈固朱幡入奏丹书来黄金北斗髙门户又闻杞梁妻恸哭梁山倾精神变天地黄土非无情妾髪可剪妾头可截妾心之白不可湼程敏政敏政字克勤休宁人成化丙戌赐进士第二授翰林编修进左春坊左谕徳兼侍讲歴詹事府少詹事兼翰林侍读学士掌院事迁礼部右侍郎卒赠尚书有篁墩正续稾怀平江伯陈㳟襄公﨣﨣陈将军平江始开国小年八石弓勇气屡破贼朅逢中兴主得附昇云翼当宁念丰镐京邑望南北安得萧与韩晏嵗足兵食将军家合肥老大谙稼穑一朝被简知舞蹈奉明勅建牙淮水阳诸路尽承式孜孜竭衆智疏凿靡余力厫庾便交輓隄牐济危啬艘舸随浅深湖坝㡬通塞百年民力苏万里海涛息居然奠东南不复困供亿将军去几时寝庙见颜色火旗与云马夜下不可测父老説遗事往往动遐忆征夫多苦辛国本在培植贤孙今代将当复守成则东风吹客衣清口日初昃公忠夙所钦再拜续铭刻蹋车行田夫蹋车如蹋弩田妇蹋车心更苦老夫不雨将奈何稻陇看看作焦土我行见此三叹息欲助农忙恨无力假令一旱似往年岂独忧贫复忧贼我虽七尺金紫身圣恩许作归耕人诗书不了餬口计与尔将来同苦辛击鼓扬旗祷神福旦莫先忧食无粥贤侯恤民天所怜好雨时来嵗还熟功臣庙下作鸡鸣山侧英䧺坊朱门半掩青松长功臣庙食自洪武下车进谒开中堂元勲佐命推六王俨然并坐徐与常左李右邓沐最少霜鬓独见东瓯汤秉圭服冕垂衣裳异姓聮翩如鴈行公侯十六分两傍金貂玉帯相辉光瓣香一炷三叹行却走苔堦观畵廊朅从真主兴濠梁长江飞渡入建康血战往往皆鹰扬当时陈冦号最强诸军一衂番水阳不日降旗来武昌神威自此若破竹僣窃次第归天亡按图未取东海方下令先缚盐城张逺清闽广服蛮徼继下滇蜀连氐羌东南略遣疮痏息直指幽都驱犬羊氊裘北遁居龙荒干坤一统成帝乡九州入贡纷梯航文孙继承万亿载诸将之功何可忘礼官四时奉蒸尝令典与国同无疆摩挲丹青落日黄一时际遇思明良陆机有颂媿莫续风云飒爽天茫茫暮雨野泊黒风摧山雨如注未到下邳无泊处暗中杂还人语声且逐淮南漕舟住淮南漕舟三百强粉字舵楼成堵墻轮更转箭镇相续似觉人人嫌夜长灭烛悠然倚牀坐逺村曙鸡闻一箇前途早有役夫来岸东相唿岸西和送黄钦都阃出守洮河岷三州前嵗平辽过海东今年分陜驻湟中三城斥提封逺千里蕃戎节制通开府欲施经济䇿留屯先上便宜功从来御侮须才俊莫向沙塲叹转蓬度东山岭石桥驻马问田翁一坞深深隔树东帝子阁前沙似粟埜神祠下路如弓疎松古磵风微动细草隂厓雪半融囘望红尘才数里不知身在乱山中海子十里城隂道西湖一派分秋晴沙岸尾时见白鸥羣送克寛弟南还至茶菴独归垂野隂云一望迷送行愁问路东西不知㡬日黄梅雨门外青泥没马蹄题小景杂畵緑树萧然䕃草亭酒船安近蓼花汀分明一夜溪头雨洗出春山数㸃青庄㫤㫤字孔旸江浦人成化丙戌进士改庶吉士授检讨以諌谪桂阳判官迁南京行人司副终南京吏部郎中天启初追谥文节有定山集忆舍弟天边闻一雁杳杳向南徂今夜西风冷他乡小弟孤五人千里去九月一书无欲作千行泪凭谁寄客途题畵遥山青两峰老树红一叶我怀不可羁月明江独涉送博罗何孝子白酒江门暖北来风正寒醸方君不録明日寄书难钓鱼图溪上春云与浪飞溪头春水鮆鱼肥野人只是闲无事日出船来月出归寄夀州廖同知江乡烟景不须争客里风花亦有情我见白头张汝弼今年又在夀春城黄仲昭仲昭名潜以字行莆田人成化丙戌进士改庶吉士授编修坐諌鳌山烟火予杖谪湘潭知县迁南京大理评事进寺副乞休𢎞治初起江西提学佥事寻致仕有未轩明妃词风起龙堆满面沙举头何处望中华早知身被丹青误但嫁巫山百姓家章懋懋字德懋兰谿人成化丙戌进士累官南京礼部尚书赠太子少保谥文懿有枫山集游牛首山和沈仲律韵乗兴来山寺清尊共解颜院深春昼永香袅午风闲短屐行应遍危栏倦亦攀白云飞不定何处是乡闗张弼弼字汝弼松江华亭人成化丙戌进士授兵部主事转贠外出知南安府有鹤城东海二稾红梅赠翁佥事庾岭小红梅风标天下絶昨日幸同欢今日伤离别玉篴两三声吹落臙脂雪写以赠知心相携共明月咏竹击节歌离骚湘灵招不得开门看月明幽篁倚苍石春风千万花花落春无迹此君冷淡姿常有好颜色假髻曲东家美人髪委地辛苦朝朝理髙髻西家美人髪及眉买妆假髻亦峨然金钗宝钿围朱翠眼厎何人辨眞伪夭桃窗下来春风假髻美人归上公宜兴好寄弋阳尹李端卿兼柬诸公吴中山水宜兴好曽在京华得饱闻踪迹十年嗟未到风烟一壑要平分笋鑱茶坞铜官雨荷盖兰州洴浰云更问东坡田可赎便敎儿子蚤耕耘棠溪景悠悠下村路望望皆烟树何处读书声山禽忽飞去送张维亨之沂州瑯琊台下看新晴聼得阳闗第四声千树梅花满城雪也应难比使君清俞舜卿佥宪许柑未送诗以促之南海黄柑未见分举杯空望岭头云元宵灯火相将近空手归来恼细君絶句空蒙山色晴还雨缭绕溪流直又斜短杖微吟过桥去东风满路紫藤花方文美畵花落春归客未归仲宣楼上倚斜晖故园遥在三江外緑遍靡芜燕子飞题畵云杉如荠屋如蚶诘曲溪流泻碧潭独立小桥吟不尽插天晴翠太湖南贺钦钦字克恭广寕人成化丙戌进士官给事中天启初追谥恭定有医闾先生集春晚落尽羣芳枝巳空游人枉自怨东风谁知寂寞幽园里犹着楸花一树红林瀚瀚字亨大闽县人成化丙戌进士厯官南京吏部尚书赠太子太保谥文安有泉山集寄郑郎中鳯台一别四经秋羡子投闲未白头为问濓江江上路㡬人烟雨櫂归舟李杰杰字世贤常熟人成化丙戌进士改庶吉士授编修累官礼部尚书赠太子太保谥文安有石城山房稾早行舟中有作荒鸡一再号东方渐生白衆星尚骈罗天宇黯以黒晨光正䝉昧莫辨河山色舟行趁潮长宁费牵挽力芦汀雁惊起鸣声何呖呖轻飇拂涯树凉露时一滴前村灯火明茆屋疎林隔蓬窗揽衣坐悠然忘盥栉宵征自可怡此景更奇特登㤗山絶顶五岳鎭坤维其东䧺泰岱巖巖一何髙屹立霄汉外神灵所攸钟秩祀宜万代我来属深秋登陟览胜槩云开旭日升峰峦新染黛盘盘上涧谷石磴豁复隘凉飇起虚谷飒飒响灵籁两崖戢霜树斓斑殊可爱五松非秦封亦己类偃盖跻攀入天门缥缈凌上界睇盼感废兴喟然发长嘅七十二帝王封禅遗迹在玉检时复出厓亦残坏兹山自今古直与穹壌配絶顶气益清衣袂浮沆瀣羣山纷后从厯厯同衆块中原小如瓯沧海萦若带置身九重近谁谓天下大吾言良匪夸聊以志一快泰山竹林寺与陈大叅杨佥宪同游陟险千万盘未识寺门处一涧委蛇来齿齿乱石聚飞梁忽横亘清泉下奔注其间有灵湫蛟龙所蟠据时经不测谿心动髪毛䜿肩舆尺寸进仆夫汗如雨我欲飞步登厓倾足难驻青鞵与布袜惜不携此具贪奇不知止竟忘垂堂虑缅怀得一乐未足偿千惧峰囘见林薄飘然发佳趣古殿三两楹满庭䕃髙树百果经秋霜甘美皆可茹同行得二妙把酒劝酬屡酒酣陟巑岏冀与仙灵遇髙寒觉衣单俯视飞鸟去白云出巖阿英英若春絮登临兴无限日暮归何遽摹写讵能穷率尔成短句秋崖秋山郁岧嶤悬崖削如壁自非插羽翰可望不可即若人何好竒扪萝每登陟湿云润我衣落叶堕我帻逍遥空青外似与尘世隔便欲御冷风飞行览八极题王孟端松泉图次饶介之松涛韵山椒怪石蹲如羝松崖巉巖不可梯苍涛汹涌翻地轴白日晦冥天为低高枝栖鹘巢欲堕哀鸣何处求其雌初疑龙蛇相格闘鳞鬛无乃多伤夷又疑羣仙互来往翠蕤羽节纷祈祈影作大隂连巨壑根蟠絶涧滋寒漪何人图此心独苦九龙山人挥洒之笔端生意妙莫测眞宰上诉天应悲惊风飒若坐间起毛骨凛凛难禁吹林泉逸趣我所嗜相对不觉心神驰世间眞假俱一梦以梦非梦良亦痴卧游何必谢公屐千峰遍閲消移时毕韦一去艺中原后代未闻工者谁山人能事寕止此布衣上结明主知图穷载诵醉渔作此翁胸次亦己竒歌声悲壮意超脱不似杜老忧时危岂期两美偶相合有声之画无声辞百年胜赏不昜得俛仰忽复令人思雪泥鸿爪宛然在风流云往何由追后来视今今视昔挥毫试和松涛诗题谢廷循山水峰髙迟出日山气晓氤氲叶润林藏雾崖分谷吐云客衣晴亦湿瀑响逺逾闻茅屋依深樾逃虚羡隐君游灵谷次郑司徒韵吾爱山中笋蕨甜山灵况复不吾嫌日华浓染绯桃色云影轻笼翠柏尖尊酒兴催诗兴发管絃声与鸟声兼诏光满眼供春望分付奚奴为巻帘过蔡村白沙滩接緑杨堤遍野青黄麦秀齐万雉都城天咫尺几家村落水东西蒙蒙细雨来帆重漠漠平芜去鸟低岐路年年成厎事遣怀只合醉如泥奉祀天夀山五月十三日上以亢旱命臣杰祭告天夀山之神晚至昌平雷雨忽作次日四鼓祀毕出陵月色如昼归至沙河囘望西北诸山云气叆叇流水巳没断桥矣十六日京师雨十七日大雨畿甸霑足赋诗志之𤣥云四合雨倾盆朝野欢腾颂至尊巳借灵祇通上帝自应烈祖佑神孙禾苖渐发髙低壠草树重荣逺近村犹记昨宵祠祷罢满山明月照陵门孔庙纪事次西涯李阁老韵至圣由天纵斯人足典刑道髙王只素文在简犹青秩祀从先代尊荣合万龄庙堂森穆穆金碧焕荧荧囘禄嘘妖沴炎光迫紫㝠忽惊空邃宇倐巳及前庭古壁残遗册穹碑剥旧铭苍烟随烬灭焦壒逐风零宁记诸贤像谁摹老桧形衣冠犹在望丝竹杳难听驿报来东郡封章入大廷圣情深隐恻睿旨重叮咛祭告诚宜达趋蹡职所丁瞻依怀阙里对越想英灵大宅门墻峻髙林艹木馨尼山遥可覩泗水近须经衣露常沾润帆风渺御泠邮程占夜月征斾带晨星传诏修香币腾书具鼎铏蕝芽行汉礼作噐象周型祭统宁敎坠天机自不停春阳发坛杏和气长阶蓂揆日营新制推波濯燄腥巖巖増壮观翼翼閟重扃儒道今滋盛文风被八溟题扇竹径清隂合行行路欲迷仙家何处是只在石桥西杂兴花雾晓蒙蒙落红飞不起文采双鸳鸯荡漾绿池水次徐文量主事韵西风猎猎走惊沙嵗晏登临倍忆家争似南州徐孺子寒林匹马看梅花谢郑东园惠荔枝用原韵闽中佳品数方红蜜渍盐蒸恐未工曾听词林前軰説葡萄风味略相同题倪云林竹倚风寒翠不禁吹秋尽潇湘暮雨时极目苍梧魂欲断隔江休唱竹枝词徐恪恪字公肃常熟人成化丙戌进士累官南京工部右侍郎朱仙鎭岳王祠汴洛凄凉寝庙空中原恢复仗英雄黄龙未遂长驱志铁马犹传转战功貔虎散归烽戌老河山遗恨古今同西风一掬怀贤泪洒向荒祠夕照中陆容容字文量太仓州人成化丙戌进士授南京吏部主事改兵部坐言事出为浙江右叅政有式斋集感遇松株青郁郁冬夏不改颜园工狥时好移栽盆盎间屈为虬龙形束缚苦不闲岂无培养㤙适性良独难吁嗟梁栋材误作花艹看爱之不以道何如老空山戴缙缙南海人成化丙戌进士累官工部尚书楚江旅怀薄暮过潇湘秋空楚水长黄芦千里月红叶万山霜客梦悬双阙乡心逐五羊羁情谁与晤劳者若为伤韩文文字贯道洪洞人成化丙戌进士累官太子太保户部尚书赠太傅谥忠定有质菴存稾西蓝禅院西蓝禅院夕阳开古殿碑残画杂苔霜冷松林无鸟宿月明竹径有僧来霍山东抱诸峰合汾水西流九曲回老去未忘忧国念浮云直北望燕台罗汉院寺近孤村路转西小桥流水夕阳低经霜崖果猿偷摘欲暮风林鸟乱栖蛀粉尚留题壁字香灰半入种花泥箇中老衲耽幽寂不为登山不渡溪陆渊之渊之字克深上虞人成化丙戌进士厯官布政使有东皋集黄鹤楼落日江流带女墻飞楼百尺俯苍茫筵前却怪当年事鹦鹉何缘到楚乡潘蕃蕃字廷芳崇德人成化丙戌进士累官南京刑部尚书吴越战塲吴越兴亡宛目前游屯泾上草芊芊夕阳满地生寒色野烧缘溪断暮烟麋鹿歌台今往矣鹧鸪舞殿亦凄然祇余赐剑当年恨惆怅东风哭杜鹃颜瑄瑄字宝之江隂人成化丙戌进士官户部主事有一菴诗抄过沛县独坐蓬窗对月明静闻醮鼓己三更舟将泊处闻人语驿未临时见吏迎泗水亭前荒艹遍歌风台上宿云平英䧺囘首今何在抚景空悬万古情登鳯凰台作鳯凰台上雨初収天际凉云拂地流万里闗河明落照九重宫阙动髙秋青山近遶城头路红树深藏驿外楼莫怪临岐重惆怅青袍三载此淹留宿河西务漠漠烟光渐欲昏人家一半掩柴门鼔声近报沙边驿帆影遥连郭外村红歛夕阳微有迹緑浮春水净无㾗怪来野趣难消遣自倚蓬窗劝酒尊樊阜阜字时登缙云人成化戊子举人官延平儒学训导有樊山摘稾田间杂咏乌桕䕃我墻白茅覆我屋荷莜朝出耘依依暮归宿少妇勤织缝诸孙解樵牧秋风禾黍收寒日照原陆鸟雀啾啾鸣园篱多艹木官租及早偿莫待里胥督湾河舟中呈郑廷韶吴景端朝发燕山阳暮宿湾河侧髙树蔚繁隂浮云淡无色睠彼西日驰忧心恒恻恻赖我同心人相期崇令德冯公岭道中书所见冯公今去久岭路至今闻红树邨邨雨青山片片云野桥松板架巖熘竹筒分日落人行少时参鹿豕羣张昇昇字启昭南城人成化巳丑赐进士第一累官太子太保礼部尚书赠太子太傅谥文僖有柏崖集渡淮长淮一道入沧溟滚滚黄流若建瓴囘首故乡何处是春风多少短长亭屠勲勲字元勲平湖人成化巳丑进士累官刑部尚书加太子太保赠太保谥康僖有太和堂集题画寄杨应宁頽云湿不飞醸作楚江雪林木冻己僵汀苇吹欲折荒村烟火稀野寺钟声歇端居思美人千里成阔别天寒鸿雁窅地僻音尘絶嚢琴谁共弹怅望颇郁结贻此琼华图聊以表髙洁小画浦云烟树路盘纡白首青山兴不孤我亦有亭归未得东风吹雨长蘼芜邵珪珪字文敬宜兴人成化巳丑进士官至严州知府有半江集马鬭虎天门名马眞龙媒万里新自流沙来先皇知尔才磊落放入虎圏与虎搏霜蹄蹴蹋虎即毙英风飒爽来天际当时观者皆叹嗟唐家岂数拳毛騧周瑛瑛字梁石莆田人成化巳丑进士仕至四川右布政使有翠渠类稾履霜操母兮儿憎父兮儿恕跼蹐天地㦧不知其故父在髙堂儿在郊圻曩兴履霜踵血淋漓荷衣不煖楟食不饱不即捐沟壑念我父母父本儿爱母本儿怜一朝放逐实儿之愆维鸟有鷇维虫有臝父兮母兮其或归我感兴持刀斫月光月光何曽断缚帚扫树影树影依然满人皆恶树影碍此月明多树根茍不抜其如月明何咏古送陈白沙归南海东都事矫激西晋尚清虚一时意自适社稷随丘墟譬彼门戸开转运由其枢大势一倾倒力救将何如君子閲世多立説愼其初择中而守固孔氏有遗书冯兰兰字佩之余姚人成化巳丑进士改庶吉士仕至江西提学副使有雪湖集奉答木斋病起见怀二十韵海气明曙霞湖光渺秋昊十月木未霜枫林景逾好疎疎篱下花寂寂涧边艹闲居田事休委巷人迹少东瞻牛屯峰秀矗云之表种梅己成蹊中搆一亭小谢公有好怀借此以终老佳辰纵嬉游眞境越清悄倚酣或髙歌兴与秋空杳一卧动逾月予怀几昏晓得诗知强健顿纡肠九绕古人愼养生弭疾今须早周爻重勿药庄篇戒如藁金兰乆要义嵗寒愿相保诗古意与长三复开素抱喜公眼増明万象都了了南斋冬日暄遗编得幽讨拟寻亭上盟牵舟汝湖道梅溪香欲浮苔石净于扫扶杖我能陪公无笑潦倒张习习字企翺吴县人成化已丑进士除礼部主事厯贠外郎出为广东提学佥事和石翁水闷旧居忽异东西瀼白水茫茫不见邻始下方林堪濯足每疑汎宅仅栖身鱼鰕易覔应兼味畎亩全沉己概贫好鼓兰桡放歌去乗桴浮海是何人杨光溥光溥字文卿沂水人成化巳丑进士有沂川集春去楼外春帘近酒家莺声巷陌夕阳斜东风暗地随春去㡬日无人唤卖花梅江江字文渊嘉兴人成化巳丑进士授庐江知县擢南京贵州道御史出为四川按察佥事都门送弟还乡作髙城晓角意如何执别离亭泪欲沱池馆梦中青艹尽鹡鸰原上白云多西风苦忆归帆影落日时闻鼓棹歌最是明朝伤独处寒山古木对嵯峨吕㦂㦂字秉之秀水人大学士原子中成化辛卯顺天乡试由中书舍人迁礼部郎中仕至太常卿有九柏山房存稾天寒夜卧雨乆当成雪天寒不肻明君亲南北梦城阙短长更有病官何物无闻老此生茅茨筑新屋妻子念归情吴寛寛字原博长洲人成化壬辰赐进士第一授翰林修撰厯谕德左庶子少詹侍讲学士擢吏部侍郎累官礼部尚书兼翰林学士掌詹事府事卒赠太子太保谥文定有匏菴家藏集读廖司训诗先生抚州彦来为婺州师清晨坐髙堂讲席拥皋比弟子百数人出入矩与规先生以身敎未尝费言辞共云今人中得此胡翼之我友王允达托交两无疑恨我不识面示我所寄诗诗长三过读读之竟忘疲其辞如劒锋凛然白差差上忧吏治陋下忧士习卑三复先生言苦心良可悲欲将今世人化为唐虞时窃观先生心卓尔出等夷但恐言太高反为当路嗤方今法宫中圣人贵无为一相乆自择谓能系安危守椟既有人自毁玉与龟谅非有言责勿起出位思幸巻三寸舌横经固其宜抚州古名郡山川有诸竒艹庐与道园近世尚可追着书寓微意足为千载埀再拜向先生吾言止于斯送张都水幽燕定都邑九鼎从而迁八政一曰食仰此东南偏嵗漕四百万舳舻相后先云帆罢转海江淮达且沿迤逦经齐鲁有渠昔人穿噫此寻丈耳譬如沟浍然置牐以启闭相时为节宣巖巖鲁山下平地多流泉泉流入漕渠其始才㳙㳙奫沦惟自足安知可浮船疏𨗳非人力济世嗟何缘张君官水部治水思昔年往往相度之涤源同九川功成既归朝大臣慕其贤封章始朝荐行李仍夕旋维此百泉眼利博人争传入渠有余沥可溉万顷田只今东方民老㓜咸顚连藁项与黄馘嗷嗷口流涎潴洩倘有䇿旱涝何须怜漕粟国用足种粟民生全他年司马氏载入河渠篇苦雨入夏忧不雨雨甚又可忧幸此米价减宿麦且有收人情稍觉舒天意复见尤一雨过三日其势殊未休九市成九河可车翻可舟侧闻城西偏水患更不侔一家三压死伤者恐不瘳事急欲走避有足谁家投往夜东门火平明失其楼雨来火不作火灭雨乃流汉儒传五行箕子叙初畴人迩天亦迩此理或可求赋诗遣孤闷废巻发长讴谢屠公送西域眼镜眼镜从何来异哉不可诘圎与荚钱同浄与云母匹又若台星然两比半天出持之近眼眶偏宜对书帙蝇头琐细字明莹类椽笔余生抱书淫视短苦目疾及兹佐吏曹文案夕未毕太宰定知我投赠不待乞一朝忽得此旧疾觉顿失谢却拨云膏生白讶虚室扁鹊见五脏未必有奇术随身或持此遂使目光溢世传离娄明双睛不能没千年黄壤间化此直百镒闻之西域产其名殊不一博物有张华吾当从彼质钟馗元夜出游图终南进士状酕醄虎鞾乌弁鸭色袍青天白日不肻出上元之夜始出为游遨鬼妇涂两颊鬼子垂一髦徒御杂沓声嗷嘈𨗳以灵姑旗翼以大食刀离末㒺两不可一二数肩担背负手且撡战伤人血化燐火各出照地㸃㸃如焚膏隂风飒飒吹荒皋百怪屛气不敢号汝辈逺遁莫我遭我欲饮汝血甘如饮醇醪我欲啗汝肉美如啗羊羔肻容汝辈在世长贪饕吁嗟乎馗也真为百鬼豪所以唐皇想其像诏令道子写以五色毫忆当天宝年左右皆尔曹太眞宫中逞狐媚禄山殿上作虎嗥当时便须缚以苍水使者所扪之赤绦献于天阍尸诸兽牢何为令温泉生污泥骊山长蓬蒿吾尝疑其事展图不觉再把短髪临风搔送胡彦超年过四十不作官还将短髪笼儒冠平生一经己烂熟胡为挟入桥门观前年乡书名始刋曲江又避春风寒重来桥门住三载打头矮屋聊盘桓朝虀暮盐不满盘何须故人劝加餐日髙对案笑扪腹自有五年之琅玕侧身西北望长安眼中一朶红云团天门欲往涩如棘若比蜀道尤云难嗟哉出处谁得似颇似吴下吴生寛吴生作诗忽盈纸送君还到春闱里春闱多士多如蚁勿将老少分忧喜君不见韩昌黎张童子同是陆公门下士昌黎文章如皦日童子声名逐流水人生传世有如此区区科第何难耳题郑郎中所藏张师䕫画师䕫画好不可诬笔法颇似崑山朱未论人品髙与下胸次自是吞江湖平林絶涧云糢煳深处自有哀猿唿青苔细路絶人迹遇着即是渔樵徒忽然空翠落衣袖崇山峻岭相萦纡丹梯百尺通𤣥都仙家茫茫还有无卧游三日犹不足王维辋川无此图题诗却问郑大夫此图应着千金沽赋黄楼送李贞伯维河有源星宿同导河积石思神功浊流汗漫失故道积石却与澶渊通平郊脱辔万马逸一夜径度徐州洪徐州太守苏长公夜唿禁卒登城墉一身未足捍大患岂无木栅兼竹笼戏马台旁二十里有隄横亘长如虹髙城不浸三版耳挽囘鱼鳖仍耆童防河録成有天工黄楼髙起城之东五行有土可制水厎用四壁涂青红太守登楼賔客从举杯酧水临长风河伯稽首受约束不敢更与城争䧺水流滔滔向东去纾徐演漾殊从容负薪投璧竟何用汉家浪作宣房宫自公去后五百载水流有尽恩无穷我生慕公公不逢安得置我兹楼中颖濵淮海独何幸留得两赋摩苍穹鳯池舍人今李邕南行别我何怱怱登髙眺逺必能赋封题须附𠖇飞鸿送王合州南出都门去逢人问合州一官为别驾万里付扁舟巫崃流泉晓峨睂半月秋缘知蜀道易随处有诗留登故友史西邨小雅堂路绕黄家溪水长春风洒泪复登堂艹荒求仲常来径尘满元龙旧卧牀分手死生嗟契阔伤心聚散觉凄凉髙丘数尺栖神地碧树争凋不待霜分韵送贞伯忽对春风南陌还思夜雨西窗髙丘恨不千尺望见离人渡江题画水长鹅肫荡口花飞莺脰湖边吴歌唱彻归去日暮青山满船除夜夜深灯火四无邻强醉金陵麴米春却忆去年何处宿三叉河口更愁人杨一清一清字应宁云南安宁州人成化壬辰进士授中书舍人陞山西提学佥事迁陜西副使召为太常卿拜左副都御史巡抚陜西厯户部尚书入直内阁进少师兼太子太师吏部尚书华盖殿大学士卒赠太保谥文㐮有石淙稾舟中感兴宋朝西事兴廷议仗数公三䇿战守和持论多不同韩公初主战提旅当贼锋至今好水川流血余腥风范公图经略志守不志攻雕隂扼其吭灵武城其䧺大顺屹有筑清涧引而通虽无贼俘献己遏贼马冲终教贼膝屈西顾聊从容臣木铅椠儒岂不念除兇功成枯万骨生意随秋蓬而况兵家事胜败谁能穷设险有明训着之易象中沙场四百里深堑连髙墉一劳还永佚誓以输愚忠云胡哓哓者计不究初终作诗俟君子庶㡬希后功闻人道汉中事相逢汉中人为问汉中事政残令复弛此阶谁作厉有兵不识鬭有地无遗利纷纷敚攘徒来自川西地初焉甚微眇可以折箠治玩㓂者为谁弥文巧䝉蔽星星不时扑渐成燎原势重烦宵旰忧抚捕勤大吏彼氓亦何知从乱岂其意分明盗兵革潢池作儿戏胡忘渤海言而味朝歌智居然恣屠戮为此首功计番兵及矿徒剽掠失防制如以贼御贼进退谁适避寕偷从贼生惧作迎降毙遂令汉沔间羣盗益昌炽村落莽成墟野烟浩无际师乆力渐屈馈饷逺难继壮士饥而逃道途目相视闗津不敢诘将领莫能致仲秋交兵辰诸军自同异貔貅颇创伤狐鼠未惩艾如闻制府来辕门稍生气夹攻本良䇿万全亦非易成功在此举莫使再顚踬人言川贼兴正坐科征敝民穷盗斯起思之无乃是反本宜急图穷诛竟何济迩来天监昭大奸伏碪锧汤网解而疎武戈藏不试寄语卖劒人太平今立至山中吟两旬天气看复隂黒云故故团春岑耳边时听潭龙吟深山大谷不可宿前途风雨愁人心未至府谷得山西胡宪副源梁诗先是予与源梁约保德府谷为渡河之㑹源梁先至以诗来速和韵答之榆林东来神木道我心扰扰风中纛病躯不任驰骤劳况是长途阻霖淖眼前车马恨踯躅梦里衣裳或顚倒当秋一雨近嵗无破屋家家蛙产灶至今溽润满庭戸蚁蛭纵横聚难扫人可胜天理则然古有尧汤非羿奡吾皇忧民过往圣德旨蠲租悯无告迩来天泽閟不流赤地茫茫方苦燥顿使呻吟化歌舞果然大命由人造知君命驾千里来神交岂是私相好一官同拥绣豸服矢心不媿皇天焘翻愁左顾勤撝诃頼有先忧系怀抱晋阳一别六七载如瞽伥伥借谁𨗳龙门尚隔衣帯川意逐书邮己先到阳春下里本非类木李琼琚浪酬报吁嗟伐木乆不闻友道苍茫竟彫耗人间此㑹苦难得肻似山隂空返棹与君兴在希声前不待冰絃巳成操元龙大床吾欲卧可聼登堂窥寝奥送安成张都宪督运还镇文皇北狩开洪基古之燕蓟今邦畿官河舳舻挽飞粟嵗四百万供京师直从三湖到瀛海四十余闸中逶迤虽云㳟襄擅劳绩庙算天假非人为漕规百年渐成敝民财己尽兵兼疲豪门贷劵不知数公廪未入私逋追姦人复此恣渔猎㒺念膏血成涂泥君王闻之重悽恻曰此疮痍当厎绥诏求经济起頽废公名首应朝堂推都台旧豸许重着先声忽满清淮湄褰帷问俗布新政风霜雨露无偏私人言更化先将领疏屏庸琐将无遗明扬才俊给任使数月威令如飈驰髙山虎豹莫敢狎精采一变非前时疲氓敝卒总生气昔者戚戚今嬉嬉朝廷纲纪借台宪颇恨吾人翻坏之姑息之风满天下汉家三尺空然持刚者矫枉不达变志固可取终何禆不然淫刑肆屠刈忍寡人妇孤人儿公柔不茹刚不吐寛严两酌还平施渊鱼苛察岂公事权度在我谁能欺漕司政务亦填委老匠坐授羣工治如身使臂臂使指大纲一举万目随安得皆公抚诸镇顿使赤子回春熙嗟予闗中旧分宪莅公节下叨公知迂疎未敢辱同调颇觉气类元相宜公今入觐天颜喜缙绅动色瞻风仪太常闲曹无报称却望贤劳増忸怩秋风冠盖送归镇把酒欲赋难为辞似闻台省虚公位尚为淮人歌去思画鴈江岸芦花秋簌江头旅鴈羣相逐啄者自啄宿者宿昨夜南楼闻北风天长水阔云蒙蒙何当舟一叶櫂入芦花丛甘凉道中书事感怀望望日以逺行行春又䦨苍茫青海月咫尺玉门闗北阙星辰上南州梦寐间青山随处有一见一开颜弧矢威天下雷霆震域中大兵方出塞小丑自相攻继絶君王义宣威将帅功从今宵旰虑不复在西戎听雪庭树萧萧梦屡惊几囘风景逼人清坐吟食叶春蚕句起听空山裂帛声寒落瓦沟停更响爽疑天籁静还生凭谁为续幽兰调万古悠悠此夜情孤山堡簇簇青山隐戍楼暂时登眺使人愁西风画角孤城晓落日晴沙万里秋甲士解鞍休战马农儿持劵买耕牛囘思未筑边墻日曽得清平似此不出连云栈鸡头闗下石杈牙傍险凭髙此驻车一水萦纡通汉沔万峰廻合控褒斜云中板阁烧难絶谷口篔筜翠欲遮蜀道秦闗俱莫论于今四海正为家山丹题壁闗山偪仄人踪少风雨苍茫野色昏万里一身方独往百年多事共谁论东风四月初生艹落日孤城蚤闭门记取汉兵追冦地沙场犹有未招魂还至庄浪平沙落日路漫漫千里风光一色看刚道雨来翻见雪偶然热后忽生寒城非据险兵犹少地屡经荒食更难稍喜沿边诸将吏肻甘清苦慰彫残闻河套有警百二秦闗故可凭延宁千里险堪乗浊河下遶还成套彍骑东来惯蹋冰塞上烟尘嗟未息胷中兵甲媿无能粟刍山积君休羡民力年来己不胜出郊向来尘虑己真抛一卧经年始出郊天下华阳称八洞人间福地是三茅病求仙木聊充饵老爱云松愿结巢梦觉迷途自兹始北山猿鹤谩相嘲将至宁夏奉诏西征驻节时元戎奏凯巳先期苖民自逆三旬命玁狁何劳六月师灯火家家开夜戸弓刀队队巻风旗益兵加赋休重道财力于今两不支边汝成侍郎诂旧病里诗成手自书重逢又是十年余己看精力消将尽何止聪明较不如西去㡬囘劳逺梦南来聊得慰闲居故人不道吾衰甚犹有微言为起予竹西书屋万竹参差路不分艹堂风景隔尘氛他年有约东邻卜半为先生半此君和西涯漫兴园亭风日入清秋緑树隂隂护四周颇恨青山看不见似应别起看山楼游茅山丹梯百丈许攀缘万古华阳此洞天不独山人能爱客野花啼鸟亦欣然题画送谢岐归闽有足不蹋风尘车有手不艹封禅书茫茫天地谁知巳还指梅花是故庐文林林字宗儒长洲人成化壬辰进士除永嘉知县改博平陞南京太仆寺丞迁知温州府有文温州集永嘉县斋写怀墨绶垂青丝铜符宠郎秩驾言谢朝行出领沧海邑脉脉辞亲知依依去乡国淛行仅千里巳在东南僻地逺烦刑诛年贫正艰食自顾书生愚畴堪付休戚流移己怀惭征敛况余职平生跌宕怀雅志山水适及此东嘉游清眞信灵域岂无康乐情坐有民社责敛板事承迎钩稽困文籍拂意不能归自媿陶彭泽静海驿深夜驿途静长河瀚海通舟明沉水月灯暗落潮风暝色浮烟外春光欲雨中年年苦行役踪迹仕飘蓬舟中有怀林待用渺渺长波映逺空依依新栁飏春风相思人在青山外尽日舟行细雨中汲黯身为汉廷重杜陵诗到锦城工天王明圣江湖逺嬴得驱驰两鬓蓬周轸轸字公载莆田人成化壬辰进士厯官江西按察使有章林藏稾和竹溪见赠归来亭小亭岑寂四窗开坐看春风长緑苔为爱多情双燕子暂时飞去又飞来黄荣荣字俨仁莆田人成化壬辰进士官按察佥事有栁南集牧牛图江草青青江水流卧吹孤笛㺯清秋放牛莫放南山下昨日南山虎食牛杨荣荣字俨仁莆田人成化壬辰进士官按察佥事主事江西旅怀客梦家千里乡心栁万条片云遮海峤一雨送江潮恋闗绨袍在怀人尺素遥春光看又晚何处灞陵桥子规江天夏夜露气清山鸟忽作断肠声莫道啼多不解意催人归去最分明明诗综巻二十八明诗综卷二十九钦定四库全书明诗综巻二十九翰林院检讨朱彞尊编谢迁迁字于乔余姚人成化乙未赐进士第一累官少傅兼太子太傅戸部尚书谨身殿大学士赠太傅谥文正有归田稾旱过山庄避暑次陶公韵侵晨理孤櫂山居将避喧好风忽南来吹我乌㡌偏宿鹭未移渚落月犹在山候门两稚子问我何时还高山与流水此意向谁言王鏊鏊字济之吴县人成化乙未赐进士第三授翰林编修厯侍讲谕德进学士擢吏部侍郎累官少傅戸部尚书武英殿大学士卒赠太傅谥文恪有震泽稾己巳九月舟次相城㡬年约兹逰为访石田叟石田今己亡不使此言负相知三四人挐舟过湖口行行抵相城自卯将及酉四顾何茫然天水合为薮茅屋数家存荒蒲与衰柳本来鱼鼈宫自合鸥鹭守始田者为谁馁也非自取有司事诛求亡者十八九念此为傍徨独立延竚久作诗当风謡以告民父母絶句少年天子重边功乌㡌戎衣手角弓行徧渔阳来上谷并无彍骑到云中安化跳梁即日平中原羣盗敢纵横洪都定乱谁堪使除是君王自将兵燕云漠漠鎻重楼八骏驱驰正未休莫道十旬犹不返金陵原是帝王州马中钖中钖字天禄故城人成化乙未进士拜刑科给事中再疏言事受杖出为云南按察佥事改陜西入为大理少卿以右副都御史巡抚宣府正德初起抚辽东召为兵部侍郎劾罢刘瑾党之冐边功者瑾矫诏改南京工部寻褫职瑾诛起抚大同召为右都御史督军务讨流贼陞左都御史掌院事以师老玩寇征下狱踰年卒有东田集西掖晚归有感时事聊赋述短章用呈同志者虚窗缺月照人寒残雪留檐冻不干衰信己凭双鬓寄世縁聊作一枰看斜封官好空批敕神武门髙未挂冠误却登山与临水十年骑马走长安晩渡咸阳野色苍茫接渭川白鸥飞尽水连天僧归红叶林间寺人唤斜阳渡口船表里山河犹往日变迁朝市巳多年渔翁看破兴亡事独坐秋风钓石边谒元世祖庙世祖祠堂帯夕曛碧苔年久暗碑文蓟门此日瞻遗像起辇何人识故坟棹楔半存䝉古字阴廊尚绘伯颜军可怜老树无花发白昼鸮鸣到夜分吴洪洪字禹畴吴江人成化乙未进士累官南京刑部尚书赠太子少保客中和史明古一尊谁共合朋簮又见空阶覆緑阴草色不消游子恨月光偏照故人心霜前白雁音书在雨外青山别路深安得携琴溪上去社中重觅旧知音秦瓛瓛字廷䞇崑山人成化乙未进士官至贵州按察副使闲居絃桐不终曲坐起嚢我琴非惮摩拊劳所嗟无赏音中心潜郁陶曵杖循空林松风有古意石泉清俗心爱此憺忘归前山生夕阴王弼弼字存敬黄巖人成化乙未进士除溧水知县入为刑部主事出知兴化府有南郭集舶上謡连艘飞过石头城猎猎黄旗发鼓声中使面前传令急江南十月进香橙彭纲纲字性仁清江人成化乙未进士云南提学副使有云田集宿邓川驿风走落叶声山犬吠不己披衣夜出戸明月照溪水姚安分司吟人夜未眠迢迢漏初永起步山月中疎枝露猨影咏刺桐花树头树厎花楚楚风吹密叶翠翩翻露出几只红鹦鹉洪贯贯字唯卿鄞县人成化丁酉举人邓州教谕迁从化知县改政和有太白山人稾唐宫词花萼遥连务本楼五王文采尽风流不知凝碧池头宴落尽宫槐一树秋双飞金鳯绿云翘舞袖三千尽绛绡一自銮舆西幸后白头如梦説前朝梁储储字叔厚广东顺徳人成化戊戌进士选庶吉士授编修进侍讲洗马掌翰林院学士选吏部侍郎进尚书累官至少师兼太子太师华盖殿大学士卒赠太师谥文康有郁州遗稾元夜应制云中珠翠压鳌头雉尾双双护冕旒圣主经年少巡幸春来方覩属车游伊乗乗字德载上元人成化戊戌进士厯官按察佥事有集游虎丘舟行山在眼到门山忽失去郭仅七里攀磴穷百尺巖姿互明晦潭影杳深黒步倦松暂憩醉眠草堪席不逢试劒人犹覩试劒石台殿半空起鸡犬下方隔经声杂梵呗禅定悟空寂晋唐厯劫多刘白不世出阒剧固殊调登览各有适重来预作期昨游宛然忆了性未有因寓形何苦役依此憺忘归于焉永终日林俊俊字待用莆田人成化戊戌进士授刑部主事厯员外下狱谪姚州判官复官南京刑部员外擢云南按察副使进按察使调湖广转广东右布政使以佥都御史巡抚江西改四川陞右都御史工部尚书改刑部加太子太保谥贞肃有见素西征集门扇崃瀼西一舍近两山势回合巨石壮此门铁衣护周匝楚蜀错犬牙干坤互开阖当闗一夫守万马不敢踏云龛嵌玲珑元气深吐纳推篷见巫峰哀猨响相答别乡人驿路迷燕浦官梅动越吟相看今日意同是故乡心祖道寒沙上停桡緑栁阴沧洲有竒事未老忽抽簪送方上舍客路阻风沙离心逼嵗华潮平今夜月梅作去年花嚢涩书还购天寒酒待賖席珍逢圣主未许卧烟霞有题山崦云犹暮江天雨欲晴院深芳草合日落野舟横古路稀人迹青林但鸟声春风期载酒相对面柴荆陈章章字一䕫松江华亭人成化戊戌进士除刑部主事厯郎中降瑞州府同知迁髙州知府移黄州有西潭稾即席赠赵栗夫菜市街西新卜居豆棚瓜蔓共萧疎胸中冨有书千巻谁信家无儋石储陈璚璚字玉汝长洲人成化戊戌进士改庶吉士授戸科给事中厯南京都察院左副都御史有成斋集晓经分水卧闻水禽声推牕看分水低岸杂茭蒲吴淞宛相似波澄緑漪漪流急清驶驶荇舞翠帯长鸥翻白雪比垂杨迁娇莺柔莎露游鲤分明一镜开身在镜光里停梭缓缓行神爽情亦喜我苦思归人乡闾将近矣陈烓烓字文用闽县人成化戊戌进士有留余稾次毛叅将秋日江居云净羣峰出江空一鸟迟雨前萝补屋霜后菊编篱巢燕非新主沙鸥是故知考槃人自取天地岂吾私包鼎鼎字汝调嘉兴人成化戊戌进士除兵部主事厯郎中出知池州府己丑下第南还孤舟千里赋南归惭愧逢人问礼闱野浦闗情芳草逺曲江囘首杏花非半生事业双蓬鬓十载风尘一敝衣临水髙歌向何处夕阳烟树共依微林荣荣字仲仁合浦人成化戊戌进士厯官云南按察副使蓟门闻笛冐寒重到蓟门游𦍑笛呜呜起戍楼应有开元遗谱在月中三㺯小梁州孙衍衍字世延松江华亭人成化戊戌进士除知沔阳州迁南京刑部员外郎出为延平知府有雪岑集寄沈宗逺挂席曽逢江上舟别来弹指又经秋闲从何处争棊局醉共谁人较酒筹金鲫鱼池芳草合女萝花树小庭幽客中无限相思意坐对寒灯独自愁黄珣珣字廷玺余姚人成化辛丑赐进士第二累官南京吏部尚书赠太子少保谥文僖应制劝农四民皆天职嗟农独苦辛所以古哲王巡省及兹辰箫鼓吹豳颂训迪良谆谆东郊土脉动好鸟鸣芳春桑园拂其羽催耕一何频乗时播嘉种原隰交畇畇念兹民所天珠玉安足珍一日茍不作饥寒将立臻勿恤霑体劳但忧年嵗屯霑体劳尚可嵗屯伤我民忆昔先皇时端居轸郊闉载歌悯农咏丕扬列祖仁禁苑借千亩雨旸雩百神玉食岂不足贵令四海均九重尚结念况尔谋其身古人有良言嵗计在于寅岂伊公家赋父子亦以亲春风正发育万物皆鲜新勉矣东作力竚看西成禋赵寛寛字栗夫吴江人成化辛丑进士除刑部主事厯员外郎中出为浙江提学副使迁广东按察使有半江集题画细雨入林深孤云映山薄何处是归舟临风倚江阁张吉吉字克修余千人成化辛丑进士除工部主事坐上疏贬景东通判厯官贵州左布政使有古城集李忠烈公祠迎送神乐章纷犀甲兮翠旛乱湘流兮若云春露兮秋霜无逺无近兮援枹执鼖折芳馨兮代舞旅牲醴兮芬熏公入庙兮有白其驹我维公驹兮在庭之隅公不醉饱兮我呻且吁脩蛇兮蓁蓁猘犬兮唁唁临冲兮茀茀彍骑兮诜诜兵血战兮几尽涕横流兮霑巾彼苍者天兮胡不仁死为赵氏鬼兮生为宋臣呜唿我公兮人道之纪口不忍言兮心曷其己洁我肥羜兮称我兕觥千秋万嵗兮祀事孔明卢格格字正夫东阳人成化辛丑进士除贵溪知县擢江西道御史有荷亭集遣兴莫叹风尘行路难闲过僧舍借花看数声啼鸟不知处满地緑阴清昼寒叶元玉元玉字廷玺清流人成化辛丑进士有古崖集次龙门衞作龙门闗外龙门衞元是纷纷狡兎场今日草枯蕃马瘦将军稳卧緑沈枪王敞敞字汉英南京锦衣衞人成化辛丑进士厯官太子少保兵部尚书赠太子太保渡大同江和董内翰浿水元归海山城半入江春潮翻石壁飞雨打船窗作赋才谁健凌云气未降济川输董相不日看经邦登浮碧楼山阁凌空起孤云挟雨飞好花临驿路小艇占渔矶石磴斜通郭烟邨半掩扉主人留客意薄暮肯言归过箕子故城有感栁暗荒城水满渠㡬家门巷带邨墟井田己废千年后故垒曽经百战余果下更无三尺马盘中时有八梢鱼遗封旧墓知何在试一停车问象胥方向向字与义桐城人成化辛丑进士授南京戸科给事中以言事谪多罗驿丞后官至琼州知府有素亭集桃源道中桃源西望是辰州两境中分五置邮征斾影随红树没断桥水带夕阳流闗山迢递孤臣路风物凄凉满地秋半世飘零竟何事独骑瘦马重囘头侯直直字公绳松江华亭人成化辛丑进士厯官广西参议夜集送杨君谦马蹄日日走红尘自怪微官系此身沧海烟波无限好未归真是不如人郑瑗瑗字仲璧莆田人成化辛丑进士官郎中有省斋集独不见东飞伯劳西飞燕我所思兮独不见嵗云莫矣多霜霰日月推迁𤣥髪变㷀㷀处廓谁与邻髙山无蹊河无津车粼粼马駪駪车马纵横徧城闉独不见意中人邵宝宝字国贤无钖人成化甲辰进士知许州入官戸部厯郎中出为副使以副都御史总漕江北再起巡抚贵州陞戸部侍郎终南礼部尚书卒谥文庄有容春堂前后集泉斋勿药集三一亭诗为俞吏科作暇望西冈亭我怀栾共子有言感予衷千载犹仰止生三事之一谁能不由此出为升堂由入为趋庭鲤廊庙复江湖苍生共忧喜俯仰天地间念念何时己所不尽吾心有如此溪水水北山庄图歌近来善学孟端画眼中吾许张临湘临湘病后作此幅树色惨澹山苍苍水北山人好事者要我题诗惠泉下秋林逝矣不可招临湘临湘亦其亚菊有黄华夜榻深长吟偶坐吾玉林樽前击节兴未巳谁能和以无絃琴听松菴里庐山壁少日相看眼双碧酒酣且作山人歌莫向山僧问畴昔夜坐有怀浦文玉哭子身仍病怀君我亦伤江湖秋欲老风雨夜初长鹤梦芜汀逺蛩声草砌凉蒹葭空独赋愁絶不成章鸡鸣山钟山西引一峰髙云磴盘纡步不劳画里楼台自钟鼔望中城市有林皋江流入海初奔放世路怀人更郁陶却倚崔嵬发长啸松风何处起秋涛盂城即事盂城驿前吟夕阳髙邮湖上好秋光红分䓿萏初经雨緑满蒹葭未受霜逺浦有波长浴鹭近隄无路尚垂杨南来时见吴江櫂却倚船窗问故乡乞终养未许乞归未许奈亲何帝里风光梦里过三月春寒青草短五湖天逺白云多客囊衣在缝犹密驿骑书来字欲磨圣主恩深臣分浅百年心事两蹉跎乔宇宇字希大山西乐平人成化甲辰进士授礼部主事转吏部厯贠外郎中迁太常少卿光禄卿陞戸部右侍郎迁左侍郎出为南京礼部尚书改兵部寻拜吏部尚书加少保兼太子太保卒谥庄简有克蒙稾送瓮山偶遇潘南屛朝日散林薄钟声出翠微青山面湖立白鸟背人飞胜地不常有幽期能久违㑹逢髙士话相对欲忘归秋风亭下泛舟荒亭寥落野云空汉武雄才想像中箫鼓横流开画鹢帆樯飞影动晴虹山分秦晋羣峰断水入河汾两派通少壮几时还老大不堪囘首叹秋风登大同城楼东南山势遶皇都西北楼髙眺望孤荒碛平沙连塞逺片云寒雁入空无长城万里卑秦筑文徳千年仰舜敷今日北门谁锁钥受降城外尽舆图幕府山说着看山兴欲飞湖西双迳踏霏微宁辞九日登髙㑹况是诸军奏凯归林外钟声开宿霭江头帆影送斜晖亦知欢㑹何终极霜露休敎上客衣怀张南园六诏山川万里余秋来长恨赋离居雁归不过衡阳去何处逢人好寄书寄刘南坦司空江上青山多白云秋来离思日纷纷别来拟鼓中流櫂采得芙蓉一赠君蔡清清字介夫晋江人成化甲辰进士厯官南京国子监祭酒卒赠礼部侍郎万厯中诏特祀于乡追谥文庄有虚斋文集别邹汝愚谪雷州吏目识君未三月别君遽万里吾岂小丈夫泪落不能止王云鳯云鳯字应韶辽州和顺人成化甲辰进士除礼部主事劾太监李广下狱降知州陞陜西提学佥事厯副使按察使召为国子祭酒以右佥都御史巡抚宣府有博趣斋稾古意中夜有所思所思君不知春风吹露草秋风吹霜枝所以别离人悠悠负心期别离非所惜年华难再得只恐君来时妾巳无颜色颜色既己非君宁无叹息送孟仲平陜西屯田佥事玺书初下建章宫诸将边隅己望风秦甲连营金窟北汉屯分亩玉闗东山薶冻雪侵云白水落寒巖绕涧红闻道西羗今欵塞莫留魏尚久云中送客春湿蒸云雨散丝飘飘游子别离时愁看陌上青青草送尽行人总不知储巏巏字静夫泰州人成化甲辰进士授南京吏部主事厯郎中改北司考功陞大仆寺少卿进本寺卿转都察院右佥都御史厯戸部左右侍郎改吏部卒谥文懿有駉野柴墟二集席上赋史巽仲归云洞悠扬满洞中归来不知处晓起语农人春田夜多雨却问洞中云何时下山去有怀独坐谁为伴清謡夜不眠怀人千里共看月㡬回圎秦塞连云戍荆门下崃船归程那可料依旧析津年春晦赠别残春余几日欲去且相留脉脉难为别悤悤不自由天涯芳草路花外夕阳楼谁道文园客新来赋倦游病较芳时晚春含晦日阴晓钟人不寐旧雨客难寻院湿蛛丝重庭虚鸟迹深平明有幽事移竹满西林大房金源诸陵奉先西下乱山侵涧道回旋入暮林羊虎半存行殿迹莓苔尽蚀古碑阴秋山春水风流逺大定明昌徳泽深却是宣和解亡国穹庐黄屋岂初心望岐沟野水荒烟没断桥欲寻遗老问前朝不因书记班师奏未必岐沟定属辽老米店有感层氷一夕塞河船记得携家己十年鲑菜灯前谁共饭月明行店一悽然杨循吉循吉字君谦吴县人成化甲辰进士除礼部主事以病乞归有松筹堂集咏阳山云泉菴大石奉和诸公同游聮句之作伟哉此阳山有石俟歌诵形将氷块截势与莲花共仰观一何髙登陟不可鞚鸟飞必徊翔云出自腾滃孤员外成峤空朗中含洞瘦如辟谷良清若食李仲深思殆天设乍至令人恐浓萝作垂阴寒泉滴为冻戴菴亦顚危携觞更交综耳脇或骈㩌勤拳时独送巍巍上少并森森下多从荒厓始谁开倒树谅非种在兹三吴间当以九鼎重崇巖借冠冕卑峦听提控劳唿猨固匿被压松堪讼曲躬始得门侧身还入衖拂苔劣容眠収乳兼资用志犹记秦余材曷遗禹贡立久气湿袍啸髙声答瓮论年越殷周言时晦唐宋一为佛者居永作游人奉病宜谧着史寐称抟养汞四方传不诬诸公评切中临谷足还酸乗巅目偏纵支颐讵厌看极口难竭讽鬼凿手须腁鲸负背应痛东岱徒小鲁西华缪推雍悬磬风发鸣香炉烟结供曝沙伏灵鼋食冈停逺鳯是知隆拔羣所贵秀合衆偷余殿容榱就隙亭阁栋枯䕨蔓穿窍长蛇舌撩缝轻盈受指弹玲珑脱泥壅芾拜本无忝羽撼争得动栽培稀尺闲构架靡寸空炎伏凉自生清秋月堪㺯林深必赖烛岚酷能作星光犹立芒龙吟殊叶䃔岭狮驯巳賔阜虎宁敢閧久嗟隔胜赏频劳落清梦即欲营终栖其奈懐微俸鲍楠楠字良用歙县人成化甲辰进士官南京戸部员外郎有龙山集舟中野渡溶溶春水夕阳㸃㸃寒鸦欸乃数声何处行人一櫂天涯祝萃萃字维贞海宁人成化甲辰进士厯官陜西提学副使有虚斋遗集纪行访旧指檇李櫂出武原谿亭午厯玙城燠焉如春熙舟人共裸裼爱此南风吹老夫厄篷栊黙坐心独疑云雨易翻覆变态不可知戒言避中流沿涯泝清漪屏翳忽四合飞亷骤如驰艗首屡低昻怒波扬其威所幸诞登岸危致樯檝摧顾彼邻舟人哀哉沈鸱夷古云行路难此语良不非相望不百里尚尔逢顚危而况千里程能保无崄巇裁诗纪所遭进退宜知㡬费宏宏字子充铅山人成化丁未赐进士第一累官少师兼太子太师吏部尚书华盖殿大学士赠太保谥文宪有鵞湖摘稾有感次韵妖孽才消一战收犹烦禁旅扈宸游皇人纵有瑶池乐野老翻深杞国忧极北五云瞻帝座淮南千里候龙舟秋风忽漫悲揺落鸿雁嗸嗸在荻洲石珤珤字邦彦藳城人成化丁未进士改庶吉士授简讨厯修撰侍读学士迁国子祭酒陞南京吏部侍郎改礼部寻掌翰林院陞礼部尚书转吏部入直文渊阁进武英殿大学士加少保兼太子太保卒赠太保谥文隐更谥文介有恒阳集送邵国贤分韵君帆已南下仆念日旋轸岂谓萍水分如失绳与准平生东朝欢肝胆屡得尽旷然趋大涂一笑破畦畛噐鉅用不微多士宜汲引谁撞待问钟虚往归必稇吾闻凌霜干乃自阶下笋愿培正直姿出身济时闵杂诗皎月邈中天清光照无极秋毫森可数万里经一拭宁知黒水潭其下深莫测龙蛇方蚴蟉行者为恻恻春日杂言长空多浮云微雨霑四郊美人隔兰渚杂佩不可要去年梁间燕今嵗将寻巢时物各芬芳吾兴亦飘飖秋莲曲西塘䓿蓞初破红小舟荡漾东南风罗裙曵水蘸轻碧惊起沙头双落鸿昨日采莲莲尚好今朝采莲莲巳老緑房结子空垂垂翠黛朱颜可长保江头日暮生嫩寒鸳鸯双飞不过滩囘头女伴各无语泪洒铜仙承露盘芟田行芟田复芟田短刀长柄飕飕然开鎌先芟三百束村后村前轰陆续南风吹场场土干乌犍载车角觳觫去年种麦麦不成今年麦熟家无赢为语农夫合勤俭汲水聊舂麦仁饭春渡滹沱世路无闲日风波嵗嵗新东风沙上鴈落日岸头人去国曽千里还家又一春林花应笑客夏病往来频六言密云欲雨不雨繁杏将开未开日暮小楼凝望江南燕子归来㑹昌宫词羽节貂裘谒内庭太和公主髪初星御前细説和畨事六院都来堕泪听蒋冕冕字敬之全州人成化丁未进士累官少傅兼太子太傅戸部尚书谨身殿大学士赠少师谥文定有湘皋集湘山寺孤墖涌山腰钟声隔烟树朝暮见云飞不见云归处毛纪纪字维之掖县人成化丁未进士选庶吉士授检讨厯修撰侍读左谕德陞学士迁戸部侍郎拜礼部尚书入直内阁进少保兼太子太保吏部尚书谨身殿大学士卒赠太保谥文简有鳌头类稾武宗皇帝挽歌玉辇今何处宸游事己空泪多湘水竹悲切鼎湖弓汗简千年后钧天一梦中空余旧戎帐金甲凛霜风陆完完字全卿长洲人成化丁未进士累官太子太保吏部尚书坐纳宸濠贿论死议平刘六等功戍泉州籍其家有水村集题夏禹玉长江万里图云山苍苍江漠漠绍兴年间夏珪作珍重须知应制难巻尾书臣字端恪却忆当时和议成偏安即视如昇平惟开缉熙较画史两河沦弃无人争斯图似写南朝土还有楼台在烟雨钓叟棊翁不可唿渔舟野店谁能数但觉层层境不同林泉到处生清风意逺笔精工莫比只许马逺齐称䧺中原殷冨百不写良工岂是无心者恐将长物触君怀恰宜剰水残山也画终思效一得愚更把飞鸿添在圗愿君且向飞鸿问五国城头信有无王鸿儒鸿儒字懋学南阳人成化丁未进士由戸部主事厯官吏部侍郎南京戸部尚书卒谥文庄拟杨铁崖小游仙词方壶员峤月初生海色如银万顷明一片彩云当面堕东华童子召飞琼一别良常嵗月賖茅君相念寄瑶华五云阁吏无人换犹是当年蔡少霞杨廉亷字方震丰城人成化丁未进士累官南京礼部尚书赠太子少保谥文恪有月湖集过牐简莫水部疎牐密牐连一带南船北船此闗隘往年水小谨启闭十日五日牐边待今年济水偶然溢雪浪崩腾复砰湃下如落井上登天三老无功神是赖谁移两山作一门管束千流与万派当初本为畜水设岂知水大亦为阂世间未有无弊法十利未免兼一害人言月河且缓筑不然水势无由杀征夫自是怀往涂见月望弦今巳再履霜又恐阻氷冻帝乡尚在红云外噫嘻水大莫怨迟还胜从前水小时往年得常山徐生惠砚甚佳丁未㑹试为监场军士持去自后所得砚皆不及之偶然追忆成古风一篇常山砚多青紫色不徒发墨仍润泽忆尝过市亲阅来恶者堆廛美藏匿再三苦索始出之坐贾乃邀三倍息徐生简选持赠予获之如获琮与璧砚兮亦视为我用口不能言似对臆南宫携去战文场螘垤蜂房专一席风檐交巻出门去竟为守舍军士得脣焦口燥唿不还亟欲往追天巳黒归来旅邸不成眠反覆思维良可惜当时妄意复得之焚香叩易揲蓍䇿得夬之革观繇辞莫夜之戎即斯贼欲将此事白有司姓名无处稽尺籍三衢旧穴尚可寻巧匠斲山盈左侧犹传上品多更多紫袍玉带殊辉赫虽然此特一物耳吾辈何为置欣戚但恨珍奇失所遇此意英䧺或能识折桂寺境岂浮屠胜东南秀此峰涧流千丈瀑崖长万年松少室留苍鹿番君见小龙布鞵从此制云峤寄遐踪哭邹汝愚海舶传消息伤心遂不还死同邹别驾穷过蔡西山絶识何由得英风竟莫攀惟余前日疏传写遍人间直科口占南科自分一枝安北转惟添待漏寒吏事两京终是少諌官直恐是闲官题曹宪副采莼巻三泖秋霖浸四围水边未觉露葵稀金盘玉箸长安客㡬箇西风为汝归吴俨俨字克温宜兴人成化丁未进士改庶吉士除编修厯官侍讲学士终南京礼部尚书谥文肃有集齿落我年六十一己落第三齿若更活数年所存知有㡬譬若建重门一扉常自启外侮窥其间孰御而能止又若筑长堰隙穴不容蚁今己决寻丈不竭安肯巳或言死与生其机不在此此虽释吾忧终焉非至理忆我初落时掩口含羞耻只今落己惯与不落相似作诗纪嵗月亦漫戏云尔罗玘玘字景鸣南城人成化丁未进士改庶吉士除编修厯南太常少卿吏部右侍郎赠礼部尚书谥文肃有圭峰集寓言送李希贤山僧下山时僧送不出山但问下山僧此去何时还乳水闲一孔白云留半间祗恐僧还少僧还谁闭闗李堂堂字时升鄞县人成化丁未进士累官工部右侍郎总理河道有堇山集堇山庄杂咏红叶乱纷纷秋光到小邨莫怜蒲栁脆幸与菊松存猨狖贪山果牛羊恋荜门石床凉不寐流水激篱根夏字德树天台人成化丁未进士官南京大理寺评事有赤城集广陵九曲池亭龙气消谁家水调共兰桡眼前亡国无多恨江水东边是六朝苏葵葵字伯诚广州顺德人成化丁未进士改庶吉士授编修出为江西提学佥事改四川终福建右布政使有吹劒集金陵寄故园诸子霜冷天空一鴈飞鳯皇台上几霑衣一灯夜雨人无恙万里秋江梦独归醉客酒垆随处好惊心人事异乡非明朝又发金陵道搔首长吟对落晖周旋旋字克敬慈谿人成化丁未进士以兵科给事中出参广藩有西溪小稾暮景斜阳含霁景江上去人稀垂老犹为客经冬未授衣僧钟和月起渔火隔烟微故国云霄外多从梦里归杨子噐子噐字名父慈谿人成化丁未进士知崑江髙平尝熟三县擢吏部考功主事进验封郎中出为湖广参议厯河南左布政使有栁塘先生遗稾早朝东方曙色未分明玉陛千官接武行华盖殿开銮驾出部头天乐一齐鸣九重天上六龙飞御气氤氲拂太微鳯阁西头明月在清光还照侍臣衣风定天街玉佩和露华满地湿绯罗更畨奏对银台罢听得西班唤六科仙漏迢遥隔绛霄两行银烛照趋朝鼓声才歇钟声动不放朝官过御桥晓风吹动角端旗仗外祥光绕赤墀忽听殿头宣内阁独承密旨退朝迟文森森字宗严长洲人成化丁未进士除知庆云县擢浙江道御史建言廷杖囘籍起南宫太仆寺少卿终巡抚江西右佥都御史九日三载重阳菊开时不在家何期今日酒忽对故园花野旷云连树天寒鴈聚沙登临无限意何处望京华邹智智字汝愚合州人成化丁未进士改庶吉士坐诬下狱免死谪广东石城所吏目居四年得疾暴卒有立斋遗集辞朝云韶声静拜彤墀转觉心惊不自持罪大故应诛两观网疎犹得窜三危尽披肝胆知何日望见衣裳只此时但愿太平无一事孤臣万死更何悲傅珪珪字邦瑞清苑人成化丁未进士累官礼部尚书兼翰林院学士赠太子太保谥文毅有北潭集大宁僧舍村外重闗护原头怪石蹲水声来树杪花影上山根寺古残碑蚀僧贫破衲存俗尘销不得何用访柴门周诏诏字希正长洲人成化庚子举人由嘉祥儒学教谕迁兴府伴读陞纪善食长史俸肃皇帝继大统从入擢太常寺卿兼翰林院侍读卒赐祭𦵏赠礼部右侍郎有归吴和陶达意等集饮酒和陶得时言或违人皆以为是失时言合道求全反致毁毁誉何足凭穷达亦偶尔前程殊渺茫且来醉罗绮明诗综巻二十九明诗综卷三十钦定四库全书明诗综巻三十翰林院检讨朱彝尊编沈周周字启南长洲人景泰中郡守以贤良应诏辞不赴有石田先生集游张公洞仙山不在髙灵区设中冓包䝉自太古霹雳始开牖闇然不耀地白日己通昼遂䙝世游人我及千载后登顿入地中足与石角鬬飞厓临紫云既掀势还覆仰面欲成压山鬼自司救元气不蒸雨五色变乳熘支本万不齐纂纂簪笋瘦又如人披腹呈此琅玕秀㫄扉表云房曲密通款窦跬步必容炬老胆怯且逗神仙未易求冥探亦何遘矫手采瑶华和饮千日酎聊度三千年儗与石同夀七星桧海虞七星桧宜为羣木冠列生老子宫与邑作竒观广墀气萧森入门凛欲汗久信天地成沃知雨露灌传植从萧梁其说我恐漫验斗形叵全七既毙其半三株寔聊存难执嵗月算各各具一异形容匪词翰西体裂多稾豁然敞三判东体活亦裂筋骸互续断北者蜷而秃袖破舞脱腕叶亦不暇叶干亦不暇干左文皮索绹孤蕝顶留繖槎折象齿跷瘿决鬼目烂疏越复丛穴骳骫仍轩岸蛟挛及猊跛努力不得窜矛长及劒短接战惊楚汉如此纷怪骇聃君不能按知遭几雷厄还屡兵火难生死付冥然造物反被玩君子重贞固顽丑小人谰縁髙坐吹箫我欲唿鹤鹳从根觅薶丹浇泉觊红灿长生就其荫永作婆娑伴二月八日过灵殿祥公房理舟指南郊迢迢及侧景中涂止溪寺陶烟接村暝门前见新月步步踏松影虚寮寂无风巳有孤烛耿衲子供炉香其意似有请草草成数行狂书乱斜整复作挂猨枝墨沈带云冷但记此经过流传我何省西山有虎行西山人家傍山住唱歌采茶山上去下山日落仍唱歌路黒林深无虎虑今年虎多令人忧遶山抟人茶不收墙东小女膏血流村南老翁空髑髅官司射虎差弓手自隠山家索鸡酒明朝入城去报官虎畏相公今避走古梅折枝歌猾蛟不肯居西湖穹窿山中潜作都千年杂与草木处土膏沁骨苍皮麤雪中挛拳冻欲死腊干又仗春风苏今年苦遭斤斧厄左股割落从樵夫幽灵暗泣天亦黒十斛清泪含明珠抱材肯受爨下辱失势岂分沟中汚韩湘直费百金买何啻网着青珊瑚挑囘市上骇衆目儿女争看来喧唿还疑神物有变化白日闭戸防逃逋金绳两道鎻纽壮禁止更插碧玉壶主人尚恐莫长守请我写作流芳图髙堂雪壁照清影此屋此图何可无竹堂寺与李敬敷杨启同观梅竹堂梅花一千树晴雪塞门无入处秋官黄门两诗客珂马西来为花驻老翁携酒亦偶同花不㽞人人自住满身毛骨沁氷影嚼蕊含香各搜句酒酣涂纸作横斜笔下珠光湿春露明日重来花有无只愁此纸巻春去题光福画巻羣山西奔驻湖尾通川夹山三十里川穷小泺开镜光居民次水屋比比屋上有山屋下水开门波光眼如洗虎山桥畔晚市忙打鼓渔郎卖鲜鲤霜前橘柚万包黄雨后杨梅千树紫山围水抱开农桑乐土风光真画里三年潢潦我无家恨不携书亦居此苦雨寄城中诸友新雨似旧雨今年即去年只愁沈垕土失喜梦青天顿顿黄韲瓮家家白鹭田惟应五谷地改纳水衡钱溪亭小景幽亭临水称冥栖蓼渚莎坪只尺迷山雨乍来茆细谿云欲堕竹梢低檐头故垒雌䧺燕篱脚秋虫子母鸡此段风光小韦杜可能无我一青藜葛岭闲堂宝阁画图中天乞湖山养相公正是襄樊多事日却将征战试秋虫和吴匏菴姚氏园池雨后春池漫石矶樱桃梅子两争肥东风试放诸生假闲就沧浪浣旧衣题画草房仍着薜萝遮地抝林深独一家只道春风吹不到门前依旧有梅花嫩黄杨栁未藏鸦隔岸红桃半着花如此风光眞入画自然吾亦爱吾家楚江秋净水沄沄江上青山多白云手把苹花却惆怅无人作伴赛湘君碧水丹山映杖藜夕阳犹在小桥西微吟不道惊溪鸟飞入乱云深处啼白头公画十日红帘不上钩雨声滴碎管絃楼梨花将老春将去愁白双禽一夜头杏花半抱春寒薄染烟一梢斜露曲墙邉东家小女贪妆裹听买新花破晓眠客有饷河豚者画双玉图酬之有客来从海上村早潮新喜得河豚齐穿青蔑一双玉侑我田家老瓦盆越水图记别钱塘二十年夕阳山色晓潮边隔江千里美人逺梦落西兴旧渡船五栁庄图花开烂漫属秋风满地黄金醉眼中千古陶潜晋征士干坤独在此篱中溪山落木图溪山落木正萧萧野客寻诗破寂寥一路夕阳秋色里不知吟到段家桥史鑑鑑字明古吴江人有西村集谟无猷邀饮于南虚室读壁间冯明府诗有感独客困泥雨闭门愁索居天晴气微和欲出嗟无舆邻僧念孤寂招邀过精庐绪风泛林条熘水鸣阶渠良友四五人壶觞聊尔娱陶情非丝竹冥心游古初为乐苦不常奈此年嵗徂一适非偶然且复少踌躇兴怀旧游者由来心迹俱风波一分散判然区域殊精神莫与通梦寐时交胥愿言比浮云随风往微躯韬光菴韬光古精舍逺迹西山岑冈岫屡回复云岚杳深沉流泉激脩竹緑萝被芳林密叶翳朝阳芳柯承夕阴杖䇿遵微径逝将支遁寻行行未易即遥闻钟磬音徙倚絶尘想𠖇思谐道心搴芳咏招隐松风和悲吟赠汝其通江南有淑女婉娈美清扬芳馨振微风容华耀朝阳被服鲜且丽不殊古姬姜蹇修来何迟幽独处兰房匪无室家愿夙以礼自防一朝君子求玉帛以时将御车盈百两道路宛生光和鸣合琴瑟宴衎吹笙簧顾兹待年者后处谅无忘飞来峰久图山泽游苦为风雨款惊雷破重阴及晨光己显逶迤入幽深厉掲度清浅灵山传飞来合涧互囘转萝垂手可扪松髙盖恒偃阳厓丹霞凝阴洞苍雪满秀色如可揽絶巘竟谁栈衆窍因风号羣芳迟春衍追念平生欢厯厯犹在眼匪无新相知巳少旧游伴老僧久见招相携集闲馆解衣任盘礴览物适萧散形忘虑则消情至心莫展寄言同怀人对酒歌勿缓落景村羲和驾骤骥杳杳经天衢向夕迫崦嵫弭节少踌躇余光烂未収冉冉下桑榆归雪栖逺岫暝烟生废墟野雉雊中林牛羊下城隅囘风忽复来灌木吹笙竽野老耦耕倦盥濯归茅庐曵杖数鸡豚引水灌畦蔬达人尚眞意写图聊自娱天机宛流动匪为形似拘送刘德美之京风吹大河水昼夜无停流嗟君万里行且复须㬰留王命自有程安能顾朋俦执手两茫茫日暮登行舟皇家重贤才一艺咸见収况兹衞生功妙与元化侔譬彼照乗珠所性无不售愿言进明德流光被中州十八日登合虚阁员景光渐阙海溢秋生潮禅林敞髙阁势欲凌云霄老僧敬逺客良夜相招要焚香足清供举酒聊逍遥河汉西南流微风忽刁调夜气悄且清川原何寂寥悠然动遐想凭䦨发长謡商声出金石余音一何嘹愿随瑶台鹤髙举乗飘飖支硎山人幽人恋坟墓构此山泽居层峦代屏障积石当阶除飞泉潄琼瑶灵籁鸣笙竽清音度囘风頽响栖芳株入耳尽成曲喈喈良不殊临轩睇冥鸿坐石见游鱼飞潜各有适悠然忘所如缅懐放鹤人不得同交娱商声满天地如与金石俱冨贵非吾欲逍遥眞有余送郭训导仲秋百卉腓旅雁思南翮凉风吹客衣嗟君事行役三调不徙官依然在儒籍皇朝重文敎此任故精择诸生得造就疑义资剖析入室与升堂煌煌尽珪璧冷热固人情于君自无斁浩歌菁莪篇芳尘满瑶席三天竺浮屠善幻化利益夸羣愚未能空诸有亦复从其居巍巍金银宫涌出空山隅兴废固由人无乃法所驱眷兹天竺名古来荒夏殊移之被此地欲表神灵区地势既形胜人情亦奔趋我来适闲旷二三同志俱登顿虽云劳逍遥还足娱仰睇羣峰秀俯循流水迂微风动灵籁满耳聆笙竽徘徊日将暮浩然赋归与赠李中翰贞伯层城多甲第朱门赫峩峩曲水起飞桥楼观相陂陀何人拊瑶琴独坐当中阿朱絃激清商慷慨和悲歌回风振丛薄游鱼跃灵波大雅久不闻举世尚淫哇知音既云少笑者亦己多沉吟下阶陛感叹将如何题可菴老人写竹国初写竹王舍人笔端生动妙入神风流太常继其后片纸一出人争取可菴老人得此传声价在人尤赫然江南贤豪动百数家家屛障生风烟前年寄我雪竹图天地黯惨云糢煳大枝横斜小枝亚金鞭击折青珊瑚今年写竹吴江县写出千人万人羡鸾鳯盘空云日翻蛟龙出海风雷变鹧鸪无声锦瑟稀湘娥披云未遮面老人老人勿自珍笔力转多方絶伦髙山流水志有在莫谓识曲无其人过横塘西向横塘过风凉天又晴两山沿路转一舸问津行野水飞云度斜阳去鸟明采莲人不见遥聼唱歌声至通州絶域经游少重关启闭严官租兼菽粟民业尽鱼盐海气朝成市潮声夜入檐狼山渺何许空翠逺浮尖冷泉亭口号与刘邦彦别君去我独留持杯劝君酒明日虎跑泉还来看山否即景緑树原头浅草青山谷口飞花记得南湖良夜月明曽载琵琶震泽竹枝词送中书李舍人太湖东与海相通大浪掀天难使篷今夜且来洲里宿明朝乂怕日髙风鸦鹊羣飞过别村乌云接日晚昏昏西风一夜翻湖起大小人家水到门题灵隐祥禅师所寄扇山月窥人色皎皎松风振瀑声冷冷匡牀醉倚忽惊起老僧时诵楞伽经子昂兰国香零落佩纕空芳草青青合故宫谁道有人和泪写託根无地怨东风赵同鲁同鲁字与哲长洲布衣有仙华集平赋诗国家赋役之重莫逾江南在江南诸郡又莫苏松若也而赋额尤苦于不均或膏腴而反轻或瘠薄而反重腴而轻者虽倍其入不过十税其一瘠而重者稍加其耗则税其三之二矣其始盖由国初以田赐功臣之家及豪强兼并者私重其租厥后犯法没入则视其租以徴税甚至陂湖沙涨咸在焉且轻者多入冨家而重者则归细弱是以冨益冨贫益贫吴民世受其患实由于此矧洪武间转漕道近且海运不废故耗轻而民不甚病逮永乐中定都北方武臣惮道之险疏里河以通漕于是行资僦直咸出于民始倍其耗故嵗输恒歉而逃亡相继宣宗章皇帝明烛是弊诏减官田三分之税柄国者复寝不行时苏守况侯抗章上请得遵优旨又赖巡抚尚书周公设水次仓以便输纳立对支易银诸法以省逺役故民颇苏息而催征易竣迩年水旱荐臻疫疠时作饿莩接迹死亡相枕虽大臣奉命屡加赈䘏而疮痍未瘳譬犹扬汤止沸而不撤其薪投胶理浊而不浚其源未见其可也乃去年秋御史中丞陈公奉勅巡抚京畿下车之始首布均则之令俾当出耗者赋额轻则倍之稍轻则半之而最重者则免焉参合分剂多寡适均负者获甦冨者知其至公亦无不恱服田野阡陌间欢声相属不絶以为斯令也诚得闻之于朝着为定制则我公之德将与皇明之运同垂于无穷矣若是而颂声不作非在下者之责欤同鲁跧伏草野亲沐膏泽有不容嘿者谨撰平赋诗一篇庸纪其实俾来者无忘焉于赫皇明奄有万方贡赋包篚罔不来王矧兹畿甸扬州之野厥土涂泥厥田下下因地制赋初匪不均末流敝刓轻重攸分或轻而腴或重而瘠冨食其利贫罹其厄宣皇悯焉明诏是颁十宥其三民用乂安逮乎迩年嵗祲疠作老弱累累填沟委壑事既上闻屡下优诏亟命大臣抚绥慰劳赈之虽至民则未甦继命我公我公曰吁盍澄其源盍正其本不釐尔赋曷救尔窘轻重参停各尽其情如鑑之公如衡之平若解倒悬若拯焚溺讴歌鼓舞道路充斥譬彼雪壑释然春融谁其致之实惟我公何以报之愿公受祉毋久贤劳归相天子天子元首我公股肱一徳交孚福我苍生野人作颂敢告太史祝我皇朝亿千万纪感遇吾慕鲁连子飘飘遗世氛英风振八极髙怀薄层云寕甘蹈东海肯仕非其君若人俨犹在百世畴能羣君子重名教小人倖竒功嗟哉乐羊子食子思徇忠沛公诚何心忍令烹若翁父子恩既薄君臣奚始终嵗华既云晏心事成蹉跎穷达固有命巻舒如我何抗志磻溪钓纡情莘野禾鸿飞日𠖇𠖇不复忧虞罗姚丞丞字存道号畸艇长洲人𢎞治中贡生有集虚斋稾题画白鴈啼荒渚苍凉露未收潮声惊野客曙色动孤舟霜叶如花好溪云似水流无端乡思切一上海边楼过宋故宫次沈启南韵废苑秋深草树微湖山湖水少光辉不应河北颁师急却使江南报捷稀行殿声沉环珮玉寝宫香冷绮罗衣空教过客増惆怅搔首无言对落晖崔澂澂字渊甫吴江人国子监生有传响集春江送别头白犹为客辞家是㡬年离筵临野水归路入江烟鸟度青山外帆开暮雨前春波与春草怅望一凄然渡口落日沧波阔西风木叶稀沙头人语杂烟际橹声微灯火谁家起渔樵㡬处归临岐笑杨子何事泪霑衣偶题行舟小住更听歌江上东风吹緑波折取桃华赠离别却怜春色己无多程庆珫庆珫字廷启休宁人入垓口沙明水碧净无泥三百滩盘上歙溪两岸青山春欲暮栋花飞尽竹鸡啼史忠忠字端本一字廷直上元人题画云光阘树糢煳略彴笆篱路有无曽对南徐江上雨㑹心只有米于菟倪复复字汝新鄞县人有畏斋稾江行野水田田緑江邨曲曲斜独行寻不厌坐占白鸥沙雷鲤鲤号半窗建安人题画怪石窗前堕流云竹外斜薜门斜照里一径入黄花张鈇鈇字子威慈谿人有碧溪集淮阳夜月今夜淮阳月清光似故乡有人千里外对月望淮阳湖上竹枝词门前湖水白茫茫望尽烟波不见郎仿彿闻郎歌水调鸳鸯飞起藕花塘黄云云字应龙崑山人由嵗贡生任瑞州府学训𨗳有丹巖集游焦山昔年过焦门风帆径飞度老矣遂此游清絶快平素僧堂列古鼎款识成周铸秀叠水墨屏晴披浓緑树石壁旧题名苔蚀若简蠧仰止三诏洞而以焦君故瘗鹤下勒铭水落偶一露大江亭唿吸髙云岫吞吐絶顶御泠风千里可指顾纵目穷扶桑出日䝉海雾俯仰叹今昔往来走乌兔大哉神禹功明徳讵能赋重修瑞州学石隄工人没水得古石鲸頖宫临清江下瞰百余尺水激岸善崩雷閧走羣石不知古石鲸何年此窟宅掀置水之澨其势欲跳掷依然鳞甲动水苔滋冷碧得非昆池来遂与牛女隔中宵寂无音桐鱼庶可击鄱阳阻风嵗暮多北风无那归舟逆一檥茅苇洲涛声骇漰湱渊深蛰蛟龙雪舞浪花白船聚即有邻细语向旅夕赖作寇盗防忧虞亦稍释垂暮尝险囏嗟哉为贫迫古有髙世流宁为此行役白沟次东之韵西山郁髙寒青绕燕代阔我行春巳深絮纩尚未脱平生四方志眼底才圭撮区区白沟河编简不能剟经涞流渐广赴海倾莫遏欲渡仍徘徊缅怀开运未玆惟辽晋疆终古抱嗟咄天公愤余腥飞雨夜来泼堂堂十六州幅员一朝割桑君漫周旋国旱尔为魃中原杀戮尽岂忍狼犬括哀哉黄龙府囘首饭无盋横流到靖康戎马屡南跋往事勿具陈忧端猝难豁居人讳言兵惟记黏与曷烟江叠嶂图为陈推官赋赵家驸马王晋卿画笔直与造化争宝绘堂开品神妙烟江叠嶂新图成东坡老人发天趣树揺江色春空晴武昌樊口五年住楚泽放臣同濯缨后来乌台入诗案娇红泣露啼春莺两翁富贵春梦破寓意奚啻鸿毛轻后来吴兴王孙规模亦神似终逊旧本尤精英陈侯出佐山水郡桁杨昼卧莓苔生挂之髙斋一丈壁仿彿坐聼秋泉声陈侯慎勿巻还椟或恐飞去难为情寄沈石田求画五日十日画山水经旬亦可成一幅我求君画故作难三四年过将五六人来莫怪数附书譬诸熊掌吾所欲拟乗艇子促廹之又恐收书到城隩题诗再拜致执事烦君开缄一寓目忽焉为我发新兴湖上草堂风满竹三茅二华入手笔峥嵘之顶空洞腹经营意匠忽貌成烂逸天真洗凡俗厚予之嗜亦多矣岂止三月不知肉若令乌有先生来只向江山寄遐瞩施彦清野翁庄次沈启南先生韵笑王给事鎻西庄隔水通人故架梁载酒柴门无吠犬分花邻舍恰低墙书临晋帖时数过诗咏豳风日㡬章好鲙鲈鱼饭香稻纵饶飞雪兴难妨风雨风雨暗江天边江夜泊船寒灯对儿女归路逼残年题画曽蹑匡庐五老峰连山云气拥长松而今看画浑相似梦断开先寺里钟雨止滞雨无聊待雨晴依然饱饭听松声西风短櫂明朝发一路看山直到城萧斋三月琴川四月还虞山佳处尽跻攀曽于拂水巖头望一塔烟中认玉山莫止止字如山无钖人有南沙集鸭城怀古养鸭鸭可驯养兵兵可彊只有方寸心多慾难自防千年古城己复隍但见牧竖驱牛羊姑苏之台近相望二十三君在何许开吴祖徳谁继将玩人玩物皆丧亡丧亡岂独由禽荒呜唿古今即事感慨长酒酣日落天苍茫正月十九日漫述节名燕九尚留灯故事元从阙下増时态尽随前夜月余光犹照㡬家棚腊醅熟久樽初剖园韭香新馔可登细雨落梅清咏彻髙情应念昔人曽昭君曲但使边尘净蛾眉敢爱身千年青冢在犹是汉宫春成化乙未仲冬书事病眼经旬只掩书萧萧梧竹自村墟忽然惊喜开门出天子今朝己建储周绍亚绍亚吉水人成化初内黄训导朱仙镇岳王祠南渡擎天一柱摧尘沙满眼实堪哀金戈北伐心何壮铁马南还志己灰雁字传哀天外去河声流恨月中来我今谒庙瞻遗像痛挹椒浆奠一杯郑延延字世昌海盐人成化中以贡授广东市舶提举有东谷存笥集雨中次彦超韵对雨愁无那时扃白板扉惊看尘鬓改坐使壮心违有客传椷素何人问布衣思君不得见心逐白云飞怀刘隠居隐君家住秦溪上茅屋萧然掩薜萝记得春风曽有约扁舟载酒一经过题画梅罗浮山头孤月明碧天澹澹参星横玉人歌舞万籁歇树杪翠羽飞有声陆堇堇燕人赠别秉智巳富三冬学青衫称少年逺寻东老寓独羡外甥贤雪变寒江雨钟鸣野寺天又驱羸马去离思遶长川罗焘焘字元溥上元人由嵗贡生授光泽主簿有渊泉集宿黄龙观杖藜迢递寻仙源古祠遥见云中旛空林山猨食栗响深泽野獭衔鱼喧道人步出悬厓下度竹穿松逺相讶焚香邀入紫芝居为写黄庭坐清夜野兴山中雨欲来树杪风先起犹有试茶人偶坐松萝里赠爱山上人古寺髙僧意自闲虚堂新构翠微间白云緑树遥相映爱看当窗雨后山钱百川百川字东之无钖人有寒斋狂稾江南曲采莲复采莲采采不捐手贪摘双头花拔断连理藕湖南采莲花湖北采莲叶囘头见郎来低头理双楫小姑未成人不惯见郎君荡舟入新荷牵坏紫罗裠乞食陌上桑重緑门前麦巳黄逢人话丰稔乞食尚无方寄中甫上舍淮清楼畔花白下桥边酒醉杀少年儿借问君知否叶聪聪字文明永嘉人以子式贵赠翰林编修有九斗山人集吕梁洪西风将客櫂飞度吕梁洪地迥云垂野天低雪满篷山从丰沛下水向泗淮通疏凿诚非易怀哉大禹功秋怀北斗城髙近海浔每怀风景动微吟青山有恨伤瓯越流水无情自古今㡬处吹笳空夜月谁家擣练急寒砧天涯此日重囘首忽见江花思不禁舟次𤓰洲瓜步南头水拍天髙楼独望思悠然半江僧下山腰寺两岸人分渡口船万斛千艘非旧日一龙五马是何年迩来欲趁风涛便十幅蒲帆向浙川舟中新凉有感画舸西风日夜清新凉巳觉葛衣轻去家千里又千里望阙一程还一程露浥芙蓉宜晓色月明蟋蟀尽秋声积思宋玉悲何限可是忘归爱逺行张承承安阳人山东教官客至茅屋两三间草草蔽风雨客来不入门坐爱千年树陈蒙蒙字允德常熟人有汎雪集宿迁古邑临河水昏鸦噪县门连樯争集市三戸自成村禾黍秋风陇牛羊落日原客愁千万种辛苦向谁论戴冠冠字章甫长洲人以贡授绍兴府学训𨗳有濯缨子集题姚少师画竹即次其韵北地风髙巻塞云惊沙吹起鴈成羣客边偶写龙孙谱忘却江南有此君方太古太古字元素兰谿人有寒溪子集山中山中嵗云暮抱膝惟长吟北风吹蓬藋悲响悬髙林仰视浮云翔白日不为阴昔我三春花今日不可簪昔我洛浦锦今日不可衾孤鸿逐黄鹄石上鸣瑶琴瑶琴絃朱丝一操论千金真音不谐俗聊以明吾心寒食思友小酌己买桐江旧钓船清江白石趁鸥眠风前转眼逢寒食时事惊心岂少年故国棃花千树雪小堂杨栁一林烟夜来有梦髙阳侣觅得村沽饮十千书寒溪书屋壁屋占桑麻半亩园嵗无车马与人喧午凉树影圆浮地夜静滩声直到门万巻诗书销日月一湾鸥鹭共朝昏兴来蓑笠扁舟去不亚浣花溪上村谷雨春事䦨珊酒病瘳山家谷雨早茶收花前细细风双蝶林外时时雨一鸠碧海丹丘无鹤驾緑蓑青笠有渔舟尘埃漫笑浮生梦岘首于今试薄游程𤣥辅𤣥辅字叔朋歙人有龙谷老人集雪后次吴江北风吹短日孤櫂倚松陵城郭留残雪江流走断氷新诗歌自慰好梦笑无凭故旧吴山下山阴兴欲乗金琮琮字元玉上元人自号赤松山农送别史痴翁分得尘字酌酒题诗送故人卧痴楼上宴残春谁能老去身无事我媿年来鬓似银杨栁风轻浑是梦杏花雨细欲成尘行装賸有金壶墨处处湖山为写真吴鑛鑛字希声歙人有月溪集秋晩风髙野水寒天逺青山小渡口人不来斜阳送归鸟沈本初本初字大中崑山人有娄曲山人集啸台晚眺髙台凌日暮幽怀一何闲凭䦨纵遐眺员峤如可攀双凫下澄沼一鸟鸣花间欣欣物意荣宁知光景迁倚劒白云中赋诗苍厓巅飘然拂衣起采菊歌南山送周山人南东风晴日送余寒野色山光恣客看立马春亭劝君酒醉君容易别君难朱曜曜字叔旸松江华亭人以乡贡仕为盐课提举后以子豹贵封御史有玉洲集喜雨一犂春雨润新田小犊还宫老牸眠笑摘园蔬漉村酿夜灯儿女说丰年秦奭奭字仲孚无钖人䕫之弟有涤烦亭稾溪桥散步老去观书兴易䦨緑阴清昼况多闲杖藜扶我溪桥步看尽湖南十里山龚行俭以扇索画行过溪桥日欲低緑阴满地郭公啼微风轻飏茶烟起知有人家在水西周立立字公礼长洲人将过江阴访朱善继涂中风雨乃囘寻君无那朔风顚兴尽空囘访戴船汹涌浪喧欹岸石冥蒙雨湿逺林烟江枫叶落红销树野水氷生白满田嵗晚幽期嗟竟阻相过重拟入新年董澐澐字复宗海盐人有从吾道人诗稾天竺次白乐天松林行尽见松门花事三分过二分髙树鸟唿低树鸟入山云笑出山云峰前瀑布僧前落竹里流莺寺里闻忙处不知闲处好红尘白浪正纷纷次沈紫崃病起白贲坊中矮沈家小山池馆足烟霞春囘病骨三年艾门掩青湖独树花诗草也堪书酒劵钓竿长是拂田车客来更觉山翁健一笑窥园出绛纱醉渔石佛寺前江绕门栁姑祠下花连村何人得似渔郎醉白日青天枕瓦盆月夜舟行野鸥抱梦栖烟渚山月随舟过水村犹有打鱼人未睡共听更鼓到城门薛章宪章宪字尧卿江阴人有浮休居士集趵突泉觱沸趵突泉发源自王屋洑流溢为荥迤逦陶丘北黄山渇马厓入地乃更伏濳行五十里突尔出平陆曽不舍昼夜东汇成川澳乍似沧浪水浴出三白鹄更疑清泠渊白龙服鱼服蒲荷相蔽亏凫藻舞濡渌踟蹰不忍去奈此白日速魏偁偁字达卿鄞县人官石城训导有云松诗略题归隠图若有人兮遐方薜荔衣兮荷裳餐三芝兮五药蹇幽独兮茅堂春日兮迟迟春风兮微微鸣鸟兮喈喈垂杨兮依依览佳辰兮何求沛我行兮兰舟时不可以茍得邈予懐兮中洲云冥冥兮欲雨掇芳菲兮归处𦍑蹇修兮未来聊舒迟兮容与十八滩歌水中乱石立森森急熘盘回一派深山鸟任唿行不得舟行自古到如今史徐徐字巽伯深阳人都指挥有乐山集宫词玉树花枝过雨稀不堪减却小腰围朝来陡觉香罗薄还着团金旧赐衣朱讷讷字存仁宝应人成化丁酉举于乡选知郅县调长阳以子应登贵封郎中题画空翠明逺林夕阳澹红树茅屋傍深溪渔舟日来去杨中中字致行无钖人有简斋集题画素衣缁尽鬓丝蓬两脚东华踏软红何似侬家江水阔醉眠春雨钓船中胡尚志尚志字士先绩溪人有海阳集杂咏秦越隔千里坦坦皆夷涂茍赢旬日粮真可造其区彼昏自狂悖舍夷繇径趋野径多屼嵲况复迷方隅穷年不能达力倦空踟蹰徒使㫄观人咄咄长嗟吁朱朴朴字元素海盐布衣有西村集苦哉行年荒莫蠲粮蠲粮民益荒嵗歉莫脉济赈济民益伤虚名及小戸米入官家仓仅为公门需那能充饥肠苦哉复苦哉淫雨天降殃但闻流水声不见白日光菜甲短栖亩麦苖己委黄湿薪及烂鹾其价十倍强二月春巳半桃李无艳阳出门泥淖深况复多虎狼苦哉难重陈泪下霑衣裳山中怀逺人空山阒寂兮无人麋鹿猨狖兮成羣风瑟瑟兮自起泉潏潏兮相闻晨光发兮出日夕色暝兮归云独怊怅兮登陟眇予怀兮思君秋夜吟风披披露凄凄草虫互相语林鸟无定栖人来不来闗塞隔月出未出天河低谁家屋头乌夜啼寒食行寒食清明天气晴家家上坟齐出城小家丛冡不哉树虽有纸钱无挂处大家新坟松柏多罗城石柱髙嵯峨儿孙跪拜女妇笑杜鹃啼血黄鹂歌谁家古坟生荒草满地落花人不埽当时从𦵏极緐华碑碣犹书鳯鸾诰凿地聚土作𤣥宫术人指㸃来三公三公不来术人去只有石兽嘶秋风子孙流落无可奈翻道此坟风水害又疑棺椁有金银掘作平田向人卖呜唿世间万事空纷纭贵贱变化皆浮云生前但有一杯酒身后何须三尺坟细腰蜂为羣儿所伤有感而作蜾蠃蜾蠃草下青虫衔一箇飞去飞来遶戸庭呜呜有声祝类我孩儿害物何不仁驱逐顿令巢穴破当时逺计为儿孙逺计无凭近成祸因之令人三叹息黄蜂采花劳羽翼辛苦功成不得食割作它人口中蜜春风三月桃李时不如就使花狼籍灵隠寺合涧桥头水飞来洞口山鸟盘苍壁影僧掩翠微闗松露昼还滴严花秋更斑一年尝一到一到一忘还吴江道中江上芙蓉晚着花故人书画汎轻艖廿年往事今重省双鬓逢秋各有华水落湖田渔网集天低泽国鴈行斜垂虹桥下堪停櫂碧树红帘卖酒家楚江秋晓卧闻津吏数江程白鸟青莎岸岸明秋色逺连湓浦树人家多绕汉阳城残灯野寺钟初动瘦马河桥客早行三国废兴何处问荻花风起又潮生赠张惟爱秀才有美人兮山之阴我欲放舟何处寻㡬时射䇿蓬莱殿犹自读书松桂林神交千里梦己接诗社百年情独深芙蓉可折不可寄江水浩浩伤人心以画寄云林朝望南山云暮望南山云云山朝暮望一望一思君董两湖扇图南湖春水平北湖春草緑中有荡舟人解唱沧浪曲夕出门望南山日夕山光冷山月出未髙栖鸦动林影西湖竹枝词阿侬家住湖水傍菰米莼丝野饭香猫头紫笋尺围大沙角红菱三寸长郎从湖上打鱼鰕妾在湖边只浣纱生长不离湖水上涌金门外是侬家题水仙花碧池妆镜晓寒消不染铅华意自娇恼杀江南赵公子却将金粉涴生绡谢复复字一阳歙人布衣有西山稾春日偶成二月春光好村村景物賖緑垂烟外柳红绽雨中花倚杖登危峤提壶坐浅沙耦耕今有伴随处可为家袁仁仁字良贵吴县人有一螺集漫兴不干荣禄息危机茅屋三间老布衣多少长安骑马客故乡深院鎻重扉暮春有怀花老辛夷万緑肥草香江岸燕低飞故人竟负看春约囘首东风事己非明诗综巻三十明诗综卷三十一钦定四库全书明诗综巻三十一翰林院检讨朱彛尊编钱福福字与谦松江华亭人𢎞治庚戌赐进士第一官翰林修撰有鹤滩集少年行荻芽新长河豚肥吴姬作羮俊味稀金陵子弟快一饱挟弹走马穿花归靳贵贵字充道丹徒人𢎞治庚戌赐进士第三累官太子太保戸部尚书兼武英殿大学士赠太傅谥文僖有戒菴集碧渠为李宗朝赋白云深处有山荘分得清渠入小塘水靣雨翻菱弃乱门前风过稻花香竹牀不作劳生梦石砚惟钞种树方樵子是兄渔是弟卜邻何计得连墙周泽泽字天雨嘉善人𢎞治庚戌进士官贑州同知梅花道人墓古墓墙隂卧断碑白杨髙树叫寒鸱闲云终日自来去不见梅花老画师方良节良节字介卿莆田人𢎞治庚戌进士官至布政使有雪筠集题李在画烟霏压翠万峰低树树隂浓路转迷何处人家春不管落花流出小桥西杨旦旦字晋叔建安人𢎞治庚戌进士授吏部主事累官南京吏部尚书有惜隂小稾小圃即事池馆围春曲径通虚檐掩映緑隂中入门顿觉风光别几树桃花隔竹红祝允明允明字希哲长洲人𢎞治壬子举人除兴宁知县迁应天府通判有祝氏集略又有金缕醉红窥帘畅哉掷果拂絃王期等集和陶饮酒大道本一致无间寂与喧每有希夷时不见耳目偏逝水喜东流浮云忘故山羙人隔秋风渉江耻空还旦暮或遇之荘周有遗言吾足如转蓬遇风无停时节候迭代序甞与家室辞三歳凡五出别离复在兹行止岂有津谁为我稽疑不若巢中禽乃免霜霰欺天运实为尔通塞任所之愍农大麦青青四尺长大水过头一尺强安得不託与餦餭无餦餭且自可秧不成苦杀我汉阙汉阙咸阳建山河百二开甘泉芝草出天马大宛来宣室宵衣问长杨献赋回宁知天禄阁不用子云才广州赠龙鸿胪吉水龙夫子论交嵗月长屡衔天子诏三使日南王欲餽舟无寳留题稾有囊一杯海濵馆逺意共茫茫题画栁风吹水细生鳞山色浮空澹抹银总道江南风景好从前都让罱泥人何孟春孟春字子元彬州人𢎞治癸丑进士除兵部主事歴郎中出补河南参政入为太仆卿以佥都御史廵抚云南召为吏部右侍郎以议大礼泣諌左迁南工部右侍郎寻削籍卒谥文简有燕泉先生集送王伯安南都审刑秋雨弥天来秋风动地发秋官方用权暑气埽七月四牡复何之时当奉天罸黄纸下青冥钦哉惟帝曰罪毋脱秦黥法勿加楚刖三覆五覆间务使事情核宸衷一寸丹载拜书之笏年来民俗漓肯长其告讦年来吏事冗肯听其唐突持此直如絃何人行请谒持此平如衡何人得干没莫将五徳凤拟以独击鹘笔端有造化还解肉冤骨山川几经歴嵗月去飘忽簿书盈几席肯作尘劳咄夜分灯火孤清兴谅难汩检㸃纪行篇浮踪遍吴越归朝拟何时欲及衆芳歇民物哀矜余转觉心如龁好为万言书伏奏苍龙阙洮岷道中景色来西徼萧条信逺方水分羗部落山絶汉封疆几处青稞熟深忧白雨伤荒城谁为守十室九逋亡顾清清字士廉松江华亭人𢎞治癸丑进士改庶吉士授编修进侍读忤刘瑾调南京车驾员外郎瑾诛还侍读进少詹事引归为南礼部侍郎进本部尚书致仕谥文僖有东江集七月十六日乡人㑹饯两新令于寓舎书所感成三十四韵吾邦古壮县驰望自宋唐胜国登使府因之启上洋官曹虽日崇阡陌仍故疆宋季巳穷蹙取民犹甚凉一坏贾绵州再困朱管张浸滛到国初乃至十倍强浮名累仁政有识空叹伤宣祖痛裁损经纶更文襄民力旣巳纾赋入乃有常公家无阙事帑廪有余藏后来诸君子率由如旧章至今乡父老稽首周侍郎粤从近嵗来智者好纷更或云时世异古法今难行或云广储积典守为民殃墉坊一以决狐鼠恣披攘但见私税増不闻公廪穰巳已及庚午诸仓惟栋梁茍能实蠲税犹或幸小康功名掩慈恵白纸栽青桑都将烟水区指作禾黍塲一字挂经费年年理逋亡从此遂困弊萧然类穷乡去夏复霖雨湖田尽沧浪监司不肯奏郡邑徙苍皇荒租二十万积雪傅严霜君子清庙器牛刀试新芒顾此凋瘵余宜尔劳运量立国自有本为政自有纲不闻慈母子饥寒啼路傍徃迹既非逺后贤慰相望区区闵人穷寝食热中肠愿见徳化成聨飞入明光还将镂青管浓笔书循良送宗都运之长芦我家东海居目击鹾丁苦民劳莫如农衣食自王土输官赢斗升小大得濡喣溟沙烈万灶勺合尽官府燎薪与募直一一挂文簿商课或不充输钱为市补缗镪非天坠贸易复何所不应为法初乃尔自相牾公私两煎迫称贷日旁午穷年困炎歊肉尽继肝膂坐令兼并徒旦暮收拾伍微文牵积弊鱼烂不可举常思桑孔意宁料遽如许必逢忠爱士重为整机杼宗君沧州行倚任切当宁北南虽殊风物久理同蛊执炎思冷风止亢觊霖雨予言未可穷君行念靡盬程徳望祠部登月亭方塘开我前明月出我东仙人骑鹤来憩我亭之中调笑弄月影徘徊吟天风夜久月渐髙光满池若空遗我丹桂枝自擕白芙蓉飘然凌风去千里怀徳容饮酒故人饮我酒坐我清湖浔中燕游后园俛首交緑隂侧磴度别渚回堂靣长林西日明逺陂流光荡我襟喟然懐徃哲兹地几登临亭台无遗构风水有余音想当古人时岂不亦似今运去鸣鸟寂时来蛩蠋吟无为后者惜緑醑方在斟记蝎虫之毒者南方之即且北方之蝎即且能飞见人辄疾走而蝎行甚缓闻人声反止不动故多爲人得七月廿三夜闻牕间爬沙声火烛之踞而翘尾卓然可畏乃知其不动者葢将以有为也而蝎止以伺之其甚矣然卒以自毙悲夫读书心二三耳闻牕蝎走巻纸濡余膏火起蝎在牖抑首伏不行翘尾若有候人言蝎易得此意殊未究懐毒乃忘身祸起遂莫救栁州怜蝮蛇释械低予首因诗戒宵人隂贼恒反受张节妇诗妾靣君未识妾心君岂知君死妾独存谁当知妾悲父母生我时愿我有所归生死向君家终我百嵗期我非慕共姜我非师伯姬自怜有此心不忍分两岐皇天闵弱回光照孤闱大字表贞节黄金铸门楣我女谅非妇拜命慙恩私翻思摧裂初一死真如饴余生已多祜宁复知此为贤者有备责妾人无悔辞永抱一寸丹千秋从是非放船作濳鱼不出椮栖鸟不出林不因风雷便岂识天地之大江湖深天风䬃䬃吹黄槐江船击鼓凌晨开云帆悠悠渡三泖使我尘襟豁如埽将军祠前芳草多隂廊古瓦封苔窠英雄恨杀白衣橹千载此地还来过陈湖北行势尤大气象浑疑在天外波光黯惨迷西东我疑此处藏蛟龙同舟之人半失色惊雷歕雪吹腥风出门咫尺巳如此况乃天涯千万里壬申正月十九日过北野同南村访北花园废址明日北野有诗用苏长公过清虚堂韵走笔奉荅筑隄不拟长安沙鸣鼓巳放西曹衙夜游泾南鹤城北随处幅巾宜㸔花花林髙下映丛冢池台旧属淇水家当时笙歌沸邻里只今古树啼寒鸦先生读书洞千古过眼富贵如春葩时人不识竞模拟徃徃背痒连衣爬消忧满贮北海酒破闷亦有南山茶家生小奴解新曲时复羯鼓当轩挝邮筒徃复方此始一唱何止三人嗟诗成挥翰向落日墨光绕笔飞𤣥霞题计郎中汝和墨菊曹汝学家藏郎中画菊真是菊蒙泉蒲萄太常竹一时能事并驰声岂直文章难继续狂挥急扫皆称意不特品髙机亦熟西涯坐间生色障一见当时巳心服不知何日到君家净洗朱铅鬭清淑疎篁古木交映带深浅生枯俱入态欹风一枝惊欲折倚竹数丛如有待飞鸾坠羽时自压老蛟蜕骨令人骇张颠草圣久寂寞何意兹晨忽倾葢郎中郎中今有无后来尚逺眼中疎柔肌脆骨争媚妩不然蔓草纷黄垆頽波一去谁与返把巻抚玩増长吁君不见近来淮海上亦有菊花一𣲖徃徃传京都冬至谒陵次三江送行韵初阳映雪暖欲蒸千门瑞气通诸陵朝廷报本严奠埽秩礼逺自前王兴秋霜春雨意惨惨奁香篚帛心兢兢髙皇统天祀万世奋自陇畞挥㦸矜两都并建始文祖鼎命重为诸孙凝传闻桥山初启邑鸾舆玉趾几降登小臣何幸得将事敢论暑雨仍寒氷经涂百里净如埽舆夫踊跃夸力胜廻龙小憩才半道瞬息巳覩洪仁灯入门弛担随所适东寮西馆各有朋山僧频见头亦白为我载演牛车乘寒光凌乱入牕戸起视海月摩空升瑶宫银阙自万古虽有晦蚀无亏増嫦娥悄立如有恨欲斩桂树嗟谁能斋居元不碍酬咏公诗险语何层层磨厓拟刻永昭颂挽断千仞寒谿藤画马为内学生题毶毶嫩緑垂杨短冉冉晴沙御堤软骅骝行惯稳不惊圉人徐牵不教逺飞黄食料三品丰青丝緑首飘风騣曽见沙场征战苦方知此物是真龙筠屋为徐庭羙赋徐君爱竹如爱玉种竹成林密如束林间结屋三四楹自说此生心事足䦨干一径曲复曲落翠飞青暗人目我疑月明深夜中定有青鸾屋头宿送谢司仓宁知信宜邑乃在古髙州地接朱鸢近天连碧海浮官仓余火米土俗罢绵裘莫作炎蒸虑男儿重逺游春日将适郊外忽暴风阻行二月六日天气恶巻地黑风吹倒人却㸔花栁俱无色忽讶江山不似春髙卧野人滋嬾散欲飞燕子自逡巡东园有约不如意须待来朝理钓纶家僮摘槐芽小奴擕筐緑掩苒斜日归自东邻家青精未试仙子诀泠淘的见诗翁夸人间正味竟何在天地育物真无涯紫莼青荇更不恶髙秋谁泛三江槎题曲水草堂曲水村中景最幽也宜杖屦也宜舟白沙翠竹湾湾路杨栁芙蓉歳嵗秋紫蟹行沙菊有霜红莲登岸白莲香何人谩説桃源好便有桃源是异乡送宋惟徳分教池州池阳风物似长沙第一名山是九华输与能诗宋文学芙蓉影里岸乌纱郑岳岳字汝华莆田人𢎞治癸丑进士歴官兵部左侍郎有山斋净稾塞下曲引弓儿骑射奄忽若星驰腥风吹马来四靣冲我师我师勿轻动持满以待之佯北勿轻追恐为彼所欺九江阻风泊舟有感白浪起层层峰头云正黑廻舟入小港聊兹一憩息路梗难为期沧波浩无极坐观北来船㠶挂千仞直篙工意闲暇津津动颜色缅怀造化心施予难为力徃船风宜南来船风宜北南北本异途彼此那俱得物理每循环明朝未可测隐几澹无营冥心悟羲易过水口建溪昔隐险横流多怪石参差列牛马廉利侔劒㦸篙工惯习水祷赛资神力前后互招唿分寸恐或失激盪轰雷鸣沫流飞雪白谛观毛髪䜿一命试轻掷逶迤过水口滩尽溪流碧櫂歌发清响贳酒娱西夕患至虑烦纡险过事愉怿物理固其然临流长太息安肃南山有刘伶墓碑鹿车一壶酒荷锸以自随云死即我薶旷逹不可羁如何此墟曲有冡髙累累刻石纪道旁无乃好事为沈酣弃礼法车服焉得维遭危固有託举世人莫窥苦节多湮没怪尔名独垂秋水叹黄河横溢县成渠人家半在水中居水邉渔父持空网吁嗟无稻复无鱼邻居相望隔河汜借贷无从饥欲死楼船伐鼓晨夜过怒向县官索夫米江行即事府江江水恶一嵗九经过近午雾方散中流石更多渔樵荒旧路豺虎据深窝最念沿江戍天寒独枕戈野望病告捐微禄官闲带旧衘提携惟药裹嬾漫废书缄海濶浮孤屿天空桂一㠶吟眸随处着秋色满衣衫简姑苏陈粹之宪副吴苑莺花满旧墟先生翻笑出无车一官弃去还忧国十口饥来只卖书短屐香生莎迳暖疎栏云傍草堂虚悤悤登拜慙予晚更报诗筒候起居秦金金字国声无钖人𢎞治癸丑进士累官太子太保南京吏部尚书赠少保谥端敏有鳯山诗集落叶半庭黄杂半庭红万㸃飞来禁苑东祗爱玉河秋色好不因揺落怨西风吴一鹏一鹏字南夫长洲人𢎞治癸丑进士累官太子少保南京吏部尚书赠太子太保谥文端有集塞上曲去年搜河套今年搜河套河套水草多反以资寇盗叹息汉将军旌麾几曽到官军行团营素操练精锐称禁军平时跨鞍马扬扬气凌云山东苦多盗势将及并汾上怒乃遣将徂征如救焚云何负委託宼至若㒺闻畏缩鲜鬬志久不树功勲遂令萑苻辈所在皆成羣生能拔牛角古不有孟贲死能鞭荆尸古不有伍员贾勇今巳矣肉食徒纷纷民间且被害敢怒不敢云黩货残富室肆滛裂完裙忍以盗攻盗罪恶何区分劝汝早悔过直前破妖氛所贵出死力奏捷慰吾君知足篇戱效乐天我生幸为男鱼米况乡俗恬然熙洽余踪迹混樵牧父母教我书早已窃君禄优游翰墨林职业少拘束退朝时闭门炉茗清可掬有书读几章有纸挥㡬幅有酒饮几杯有词歌㡬曲客来或棊枰家居祗常服且有膝下儿家声亦能续俯仰天地间我意无不足敢云求大官朱轩映华屋福过灾恐生抚已觉颜忸吴江旧遗田聊以具饘粥为赋归去来奚俟詹尹卜过李海务海国茫茫里轻㠶整复斜杨花低度水萍叶细黏沙鱼米三家市风烟一树鸦不须嗟落寞吾意本天涯开河阻船慰同行诸君水宿风餐君莫愁他乡聊复当春游花间啄食鸟红尾沙上浣衣僧白头三戸人烟看漠漠百年身世任悠悠关河过此知无碍万里长风吹客舟节后见菊重阳巳过十余日才见疎篱菊有花厌逐纷华供俗眼独留冷淡伴诗家清霜数朶水邉净落日一枝风外斜为汝秋深慰萧索酒酣聊取插乌纱曹镤镤字良金吴江人𢎞治癸丑进士改庻吉士授刑部主事进员外郎调东昌府通判迁兴化府同知擢湖广按察司佥事有林归集杨白花杨白花轻且微春风吹逐何处飞春隂冥蒙千万里花小不愁飞不起重门深鎻寂无人夜永如年月如水山家图茅屋青山里居人不务耕雨晴携短锸随处掘黄精秋郊晚眺潮落寒江浅沙陂露水痕渔人归晒网挝鼓入遥村菊花霜落天涯草木稀疎花秋晚独芳菲平生不爱杯中物嬾向西风望白衣陆相相字良弼余姚人𢎞治癸丑进士累官长沙知府有吴舫集寳应道中百里平湖水轻㠶次第过鱼鰕攒晓市鸥鹭浴寒波雾塔笼鬟髻秋花艶绮罗十年淮海梦愁絶竟如何许天钖天钖字启衷闽县人𢎞治癸丑进士改庶吉士授吏科给事中歴工科都给事中上疏劾刘瑾为瑾所杀嘉靖中追赐祭葬有黄门稾杨白花春宫深深春昼长杨花起舞春云香随风忽度江南水荡漾杨花几千里杨花流落向天涯宫树朝鸦复暮鸦杭济济字世卿宜兴人𢎞治癸丑进士官至布政使有泽西集东溪小隐清溪东畔隠君家幽事人将拟浣花垂栁䕃墙縁岸仄短莎分径入门斜春风到处随吟杖秋水闲来放钓槎了却百年终隐计更无飞梦到东华栁枝词玉沟萦绕水烟凉嫩叶垂垂窣地长百尺宫墙遮不到飞花犹自入昭阳杭淮淮字东卿济弟𢎞治巳未进士累官南京总督粮储右副都御史有双溪集复送世恩得鸟字朔风吹客衣寒叶辞木杪晨发城东门君马白騕褭南北纷多岐聚散感鸥鸟踪迹虽屡违毋使声闻杳相望江一涯素月出皎皎送刘羙之太守赴铜仁园栁何青青江草萋以碧送子适万里执手情脉脉嗟彼云中鴈翺翔依沙碛不为稻粱谋何以有南北努力慎所之悠悠岂终隔早发巢县暮宿金城寺烟霭市上青霜露草根白日出鸡尚鸣墟落溪南北渉野多寒风枯杨何萧索山川莽迢递嵗晏道路迫王事苦未休惨澹逾郡国暮逢禅房幽且复舒枕席送王阳明谪官龙塲驿白日野中微浮霾结朝隂送子逺行役踯躅伤我心岂无良朋俦不如子同音寂寞投穷荒谁能念浮沉愿为双玉轸相随丽瑶琴送徐石东佥宪湖南分题得潇湘潇湘他日梦今上合江亭天阔浮吴楚山青入洞庭鹧鸪春渺渺斑竹雨冥冥舟檝云中见依稀帝子灵西行回度滇池西行苦歴险落日放舟还海草微茫际沙鸥出没间烟青金马寺天逺碧鸡关诸岭云端出如看震泽山打牛坪驿亭因卧龙旧犹载打牛坪耕战纡经略春秋几送迎野花空晚落蔓草自春生怅望三分蹟流传后代名山水小画和韵金碧披毫末江山入座中桥分沙岸水树绕石林风巳觉沧洲逺还疑𤣥圃通生绡仅盈尺万里对无穷清平道中亦知春久去花尚满陵冈小朶穿篱白微风过马香清平蒙伐罪苗獞识尊王盐米通吴蜀人今无异方镇逺喜即舟连山雾不开壑转一溪廻汹汹奔湍下蒙蒙细雨来巫山疑有崃滟滪不成堆撇旋㸔舟子乘流亦快哉雨中登楼节序黄梅候朝隂午不开浮云暗山去急雨洒城来髙艶红葵湿低翔白鹭回洗心亭咫尺烟霭拥层台新正二日发宜春次王阳明韵宜阳山前莎草痕春泥释释水流浑客行逺道无停毂人拜新年不出村三日暄蒸北风作清明隂霾江气昬野馆萧条亦足赖梅花为我招吟魂经盘江次刘元瑞韵踰冈陟岭兼多病腊尽春来不记程瘴水巳知多客泪穷山只是有人行縁崖昼雾愁俱黑触马春花眼一明西蜀未知天下险老夫筋力尽南征王思槐过访押韵泊船郊扉暑雨清小楼山外恰新成打鱼剪韭无他味把酒论文见客情野竹过墙初挺㧞林花照眼更分明新禾满地农歌起白首对君懐一倾王良佐良佐字良弼松江华亭人𢎞治乙夘举乡试选靖海教谕迁知广济县有鹤坡集招张一桂日日草堂江上开竹间亦有小亭台酒杯欲弃那忍弃吾子不来谁复来案上离骚读初罢坡头独鹤放仍回湖山每索惊人句须得张郎八斗才九日过九江一舟西下系垂扬忽值黄花夹岸香逢着故人汪太守九江城里过重阳舟次社公祠前五日雨白马湖头三尺潮客子掀篷正无赖隔船何处一声箫暮渡江沙头灯火见楼台黄帽那堪隔岸催旧日风流王博士又吹长笛过江来红牡亭沉香亭北午风微香雾蒙蒙燕子飞三十六宫春色好大家齐试绛罗衣明诗综巻三十一明诗综卷三十二钦定四库全书明诗综巻三十二翰林院检讨朱彛尊编许赞赞字廷羙灵宝人𢎞治丙辰进士累官少傅兼太子太傅吏部尚书文渊阁大学士赠少师谥文简有松皋集感遇主人凌晨起洒埽坐当楹屋东有茂树其上鸱枭鸣主人心所恶彷徨廵檐行亟命伐此树庶几逺恶声仆言枭可射树伐难再荣毋以小失大事当论重轻刘麟麟字元瑞本安仁人先世以武功袭南京广洋卫副千戸遂家焉中𢎞治丙辰进士除刑部主事歴员外郎中出知绍兴府削籍徙居湖州起知西安府擢云南按察使谢病归寻起太仆寺卿迁副都御史廵抚直隶复引疾再起大理寺卿改刑部右侍郎陞工部尚书卒谥清恵有南坦老人集南坦读书台尽洗侵舆竹来听转壑泉万花齐映谷五栁欲飞緜弱子将迎妇邻翁许借钱读书台下雨种玉比蓝田陶谐诸字世和㑹稽人𢎞治丙辰进士累官兵部左侍郎赠尚书谥荘敏有南川漫游稾晚宿崃石迢递羣山合逶迤一径通半村无夕照空谷自天风辙乱㟏岈上年衰道路中客怀増阒寂新月翳疎桐刘玉玉字咸栗万安人𢎞治丙辰进士除知辉县入为御史歴南京左佥都御史董江防后至刑部左侍郎有执斋集夜坐暝色閟琴书开轩对明月微雨巻薄云疎星粲成列孤踪栖鸟定羣响虫声歇缅怀尘外人髙枕宵钟彻祕狱墙隙风来无踪翻书巻衣袂使我灯燄闪烁如青虫嗟风伯来何从清明明庻成化工干坤大噫土囊小胡为墙隙如吹筒嗟嗟风伯省厥躬百舌百舌鸟何佻巧啼遍上林音袅袅雌䧱唤雨雄䧱晴鹧鸪欲住鹃欲行一鸟一舌尚难定尔有百舌能无争人生言出虑祸入一言之失驷不及三寸舌在中祸机唶尔百舌无是非志怪纪嵗丁丙戌夏四月廿六靖浪之民家黄牸身孕犊一项而二首各具口耳目五月十四日丙申金坛农妇生怪人头方四角靣青而六眼髙额凹鼻獠牙鸟喙如山精手足一节具一爪堕地鬼叫连三声歘然起走击乃毙创见此怪吁可惊七月望仍丙申日异牛又产南阳邑二首相同项亦分心肺虽分身尾一闻之嗟嗟稽占书无乃世降生形殊反身修徳天可格祥桑枯死安无虞石钟山歌石钟山何髙哉双巖竞秀江之隈初疑端人秉笏立朝署又疑静女把镜临妆台长江万里如奔马彭蠡渊泓汇其下干坤陶冶质本虚波涛撞击声非假春风浩荡秋月明蛟龙鼓舞鲸鼍鸣或如巨镛震东序或如栈剧和琴笙水石相搏岂人力石钟千古留佳名山僧叩石夸竒絶南音含胡北清越山川灵异石偶同至理宁容三寸舌我来访古将谁从郦元李渤东坡翁枕流洗耳了无得倚阑目送双飞鸿忽忆髙皇此停跸龙旗一埽羣兇毕钟乎钟乎尔善鸣为予汛埽磨厓石闻甘肃有警寄榕溪公驿吏传邉报羌人犯肃州极知兵士苦谁解圣明忧调集晨分灶供输夜唱筹早期青海靖定逺旧封侯寄咸肃兄江头日日候归船南北东西路几千旅馆梦回常彻夜故园书去动经年愁连郢树云初合思入湘潭月又员莫道少年堪久别髙堂华鬓亦萧然越王台章澻江流去不回江邉今有越王台年深徃事凭谁问春尽野花空自开落日每随孤鸟没好风时送片帆来登临却喜青山在犹胜阿房化刧灰颜瓌墓社稷安危只手支纲常轻重此心知未驱𤣥武门前骑巳㧞丹阳镇上旗千古夷齐真义士百年忠孝有佳儿荒坟偏洒行人泪泗水东流无尽时莲花淀平堤一望尽湖光桥北桥南路短长渔父水中围曲箔行人氷上引拖牀送行日日都门送别离道傍杨栁巳无枝西飞白日东流水不放行人住少时怀归鑑湖之水清且涟中有二顷桑麻田故人有约不归去老却黄花又一年黄衷衷字子和南海人𢎞治丙辰进士歴官兵部右侍郎有矩洲集益阳纪事潭州楚南郡犷黠俗易敝伊昔炎宋时控御恒署帅惟我神圣朝绥靖亦数世去年五百峒椎牛立赤帜居氓弃业走行旅尽心悸俄闻益阳菁倡乱渠首二敢叛假息恩遂揭怒车臂岂縁科率烦厥咎在长吏我时移镇来集议询根蔕米聚山川形阵列犄角势团夫里抽壮甲长家举义风霆驱号令狼兕各歼殪鸷勐安可常覆辙戒前事慎尔血气躯毋使腰首弃万县川东十数州此地事征榷鹾贩浮大航蛮賨日交错算缗及铢釐刺颖倒囊橐追惟作法谁主者及倅幕先王御盛世赋税且云薄未造计舟车谅非明哲作刀锥将尽争何以捄民瘼厉禁如可除商旅永和乐雨自从人日雨漠漠浃旬连渐緑矶头草仍迷夏口船雷声喧浦近农事悯时先杨栁东门色春寒几度眠汤沐沐字新之江隂人𢎞治丙辰进士除崇徳知县入为御史累官大理寺卿有廷尉集秋日写怀黄菊秋来已满篱青山于我久相期孤灯对酒不成醉逺道逢秋更觉悲祗恐病侵垂老日不妨贫过未官时沅湘欲趂东归櫂竹杖芒鞵任所之陈霁霁字子宇吴县人𢎞治丙辰进士改庻吉士授编修忤刘瑾勒致仕瑾诛复馆职歴国子监祭酒有玉堂成均归田诸稾燬于火仅存苇川集藏于家过杨二郊居白石芳郊路清谿旧竹扉桥通湖水近树入陇云微苹叶漂波冷鲈鱼上钓肥村醪沽不逺落景未言归熊卓卓字士选丰城人𢎞治丙辰进士授平湖知县徴拜监察御史有熊御史选送王衍之还陜和廷实韵扰扰郊门道沙寒驿路㣲烟花行客晚京洛故人稀野岫孤云没春山独鸟归秦川隠关塞一望一沾衣出居庸沙上望行人日暮愁心絶江南四时春邉地五月雪送客城南杨栁河桥外春风倒玉壶离情不可道江路满蘼芜赵鹤鹤字叔鸣江都人𢎞治丙辰进士歴官山东提学副使有具区集登岱一上遥岑万丈苍天风应为袭衣裳鸡鸣徃徃㸔初日人语时时到下方云暗钟声连海树春浮花气入山堂扶藜不浅登游兴祗怪舆丁唤客忙蓬莱阁观海蓬莱髙阁晚凉开倦客乘凉坐未回不住鸟声冲雨过有时龙起带潮来愁云尚识田横岛仙月还虚汉武台回首夕阳瀛海上一尊怀古独徘徊汪循循字进之休宁人𢎞治丙辰进士官顺天府通判有仁峯文集老去老去心还竞春来花又新未应行乐地偏惬少年人戴铣铣字寳之婺源人𢎞治丙辰进士官南给事中以论刘瑾削籍赠光禄少卿武城晚眺野旷苍烟合城昬白日斜羃隄千树栁负郭万人家小舫明渔火髙楼隠暮笳寂寥江上立羇思满天涯经古鄚州城势尚蜿蜒风光异昔年民垣官舎瓦兔穴战场田古树无秋色残碑有暮烟兴衰亦常理临眺却凄然朱谏谏字君佐永嘉人𢎞治丙辰进士歴官贑州知府调吉安谢病归有荡南集清明日泊扬子江杨栁夹江青东风潮正平云间旋蜃市沙际听鼍更万水俱东逝孤舟更北征不知时序改今日是清明入清河栁叶初凝緑桃花正满林河流移故道海色变层隂午夜一帆月征人万里心风沙吹欲老短髪不胜簪寓江心寺孤屿清秋夜星河万里查江山如有约云水暂为家白髪随鸥鸟轻舟采石华秋风动归思淅沥响蒹葭冬日奚兰室老友见访喜而有作江村寒月客来稀坐对梅花半掩扉灯火最怜清夜话溪山偏爱旧人归酒樽欲尽还堪泻世路无情巳息机相见不须悲白髪山林钟鼎总成非章孝夫鴈麓山庄隂隂竹树绕山根石径云深荡北村无数落花浮水靣尽随鸥鸟到柴门钩帘静对千峰月种药新开五畞园长日南牕事髙卧谩将风景说桃源瑶川新涨同魏海南泛舟草煖风和二月天江南鰕菜不论钱前溪昨夜添新涨一叶中流范蠡船夜坐金炉火尽不闻香银烛无光春夜长想见落花千万朶尽随风雨下池塘寄曽良用㡬度南楼坐夕曛十年消息隔江云归来又向江头别只见梅花不见君黄相相字弼甫莆田人𢎞治丙辰进士有一溪集槿树花歌日出花始开日没花巳落明日花开笑落花不知向暮还如昨人间势利自有时田窦相倾徒尔为独不见东陵𤓰逹人守法奚咨嗟子如不我信听歌槿树花唐锦锦字士絅上海人𢎞治丙辰进士除知东明县入为兵科给事中歴江西提学副使有龙江集近山卜得幽居傍翠屏涧泉偏爱枕邉听晓来岚气冲帘入湿透牀头相鹤经唐寅寅字伯虎一字子畏吴县人𢎞治戊午举南京乡试第一坐事下狱放归有六如居士集骢马驱悠悠骢马驱道阻嵗云晚岂无同袍士念子不能饭木落辞故枝去家日以逺鸣鸡戒前涂夕暝犹䇿蹇筋力巳非旧泪下不可巻题云山烟树图云山烟树霭苍茫渔唱菱歌互短长灯火一村鸡犬静越来溪北近横塘赠感慈邹先生画骑驴八月下蓝关借宿南州白塔湾壁上残灯千里梦月中飞叶四更山呈何先生画青云阁榭泉声隔黄叶关河鴈影来别有诗人好懐抱西风双鬓一登台晓起图独立茅门嬾拄筇鬓丝凉拂豆花风曙鸦无数盘旋处緑树枝头一线红野寺野寺空林落照低㣲钟烟树使人迷逢僧只道山门近不觉穿云又过溪雪景重重楼阁冻云连烟树苍茫带瀑泉一夜空山千丈雪草𤣥人在玉壶天墨菊故园三径吐幽丛一夜𤣥霜堕碧空多少天涯未归客借人篱落㸔秋风题画日长深闭竹庐眠席下犹余纸裹钱检㸃鸡栖牢缚草夜来有虎饮山泉刘龙龙字舜卿襄垣人𢎞治已未赐进士第三累官南京吏部尚书赠太子太保谥文安有紫巖集送谢同年邦用之湖广佥宪曲江花底记同游十五年来鬓欲秋楚国旌旄新宠渥谢家人物旧风流君山雨霁簪螺髻汉水春深涨鸭头樽酒巳空山巳夕㣲茫烟树隔仙舟林廷㭿廷㭿字利瞻闽县人𢎞治已未进士歴官太子太保工部尚书赠少保谥康有小泉稾江南曲鸟鸣花树繁春满江南道不见花下人但坐原头草蒋瑶瑶字粹卿归安人𢎞治巳未进士由御史出知荆扬二府累官工部尚书加太子少保卒谥恭靖丙午秋社和我斋半溪聨句韵湖上闲居系逺心羣公兰楫几回临衣冠聚处多乡里存没筵前换古今野寺浮桥烟树暝断碑斜日藓苔侵从教津鼓催归数且倚洼樽亭柱吟孙绪绪字诚甫故城人𢎞治已未进士歴官太仆寺卿有沙溪集居庸关官舎一径中开万里横居民无地问农耕霜催木叶晚山赤雨熘石苔秋水清沙鸟逺从天外度寒蛩苦爱夜深鸣峯峦徙倚休回首何处孤云是故城王守仁守仁幼名云生字伯安余姚人𢎞治己未进士授刑部主事改兵部坐救戴铣忤刘瑾杖阙下谪贵州龙场驿丞旋复南京刑部主事改吏部歴员外郎中迁南太仆少卿转鸿胪寺卿拜左佥都御史廵抚南贑陞右副都御史论平宸濠功擢南兵部尚书封新建伯卒赠侯谥文成从祀孔子庙庭有阳明先生集山石山石犹有理山木犹有枝人生非木石别久宁无思愁来歩前庭仰视行云驰行云随长风飘飘去何之行云有时定游子无还期有生岂不苦逝者长若斯已矣复何事商山行采芝诸生人生多离别佳㑹难再遇如何百里来三宿便辞去有琴不肯弹有酒不肯御逺陟见深情宁予有弗顾洞云还自栖溪月谁同歩不念南寺时寒江雪将暮不记西园日桃花夹川路相去倐㡬月秋风落髙树富贵犹尘沙浮名亦飞絮嗟我二三子吾道有真趣胡不携书来茆堂好同住寄友用韵怀人坐深夜帷灯暧幽光耿耿积烦绪忽忽如有忘𤣥景逝不处朱炎化㣲凉相彼谷中葛重隂殒衰黄感此客游久经年未还乡伊人不在目丝竹徒满堂云深雁书杳梦短关塞长情好矢无斁愿言觊终偿恵我金石编徽音激宫商驰辉不可即式尔増予伤馨香袭肝膂聊用中心藏别湛甘泉行子朝欲发驱车不得留驱车下长坂顾见城东楼逺别情已惨况此艰难秋分手诀河梁涕下不可收车行望渐杳飞埃越层丘迟回岐路侧孰知我心忧古道古道当长坂肩舆入暮天苍茫闻驿鼓冷落见炊烟冻烛寒无燄泥炉湿未然正思江槛外闲却钓鱼船兴隆卫书壁山城髙下见楼台野戍参差暮角催贵竹路从峰顶入夜郎人自日邉来莺花夹道惊春老雉堞连云向晚开尺素屡题还屡掷衡南那有鴈飞回元夕去年今日卧燕台铜鼓中宵殷地雷月傍苑楼灯彩淡风传阁道马蹄廻炎荒万里频回首羗笛三更谩自哀尚忆先朝多乐事孝皇曽为两宫开龙潭夜坐何处花香入夜清石林茅屋隔溪声幽人月出每孤徃栖鸟山空时一鸣草露不辞芒屦湿松风偏与葛衣轻临流欲写猗兰意江北江南无限情寄浮峰诗社晚凉庭院坐新秋㣲月初生月满楼千里故人谁命驾百年多病有孤舟风霜草木惊时态砧杵关河动逺愁饮水曲肱吾自乐茅堂今在越溪头山中示诸生桃源在何处西峯最深处不用问渔人沿溪踏花去周伦伦字伯明崑明人𢎞治己未进士累官刑部尚书赠太子少傅谥康僖有集雨霁登马鞍山春暮日始霁寻幽憩山牀洞壑石衣冷幡幢松雨香悠然倚云阁极目尘沙场张琦琦字君玉鄞县人𢎞治己未进士除南大理评事歴寺正陞兴化知府歴福建左参政致仕有白斋竹里馆二集游长山偶偕羣从游骑马秋山冷笑语应谷声扬鞭乱江影入山尚未深而有山栖境红子落长藤苍苔覆眢井短棘刺我衣朔风吹我领饥腹覔蕨根健歩出松顶樵人四五家炊烟忽生暝问樵何处山云是丹霞岭黾勉越崇冈豁然见髙景飞鸟盪胷至浮云暗生胫陟髙原自平可以发深省黄昏歩溪上见烟月可爱明月在天烟在溪烟中㸔月无光辉沙禽熟眠潮未响野火歴乱船初归天邉杨栁谁家树烟月相含不知数此时幽景记不真莫是江南梦归路次夜又歩溪上月夜不减昨夜好秋霁家家夜饭早蔓青芋子白酒香土门竹舎黄花老农谈悠悠静可聴皆说官家今太平斗斛上仓不过槩差船㸃马无兼丁翁哺弱孙妇抱子依依相对桑麻里我愿明月常此光不照离愁照欢喜秋晚登君山十年两醉君山酒山下民风似昔年青帕茜裙耰麦女银鲈紫蟹入村船霜焦叶破犹藏寺江浦沙髙未作田病骨登临尚彊健坐听湘瑟㺯湘烟梨园教曲图梨花千树雨初收上苑春风吹未休新制乐章音调涩勅教依旧唱伊州合和驿南望弥望皆白土当时战血有余腥白土经年草不青留得遗民几家在夕阳村里掘芜菁溪家紫絮茅花飞入门浅溪幽响出篱根溪家老妇闲无事落日唿归白鼻豚都穆穆字元敬吴县人𢎞治己未进士授工部主事歴礼部郎中乞休加太仆少卿致仕有南濠诗略吴江竹枝词双橹船无比轻耳邉惟听踏车声龙王堂下风波恶谁似侬心耐得惊张凤翔凤翔字光世洵阳人𢎞治己未进士除戸部主事移病归卒年三十有伎陵集宫词社燕花梢翠尾分玉楼斜度语朝曛巻帘忽趁东风入误落芹泥湿凤裙谢廷柱廷柱字邦用长乐人𢎞治己未进士除大理评事歴官湖广按察佥事有双湖集水亭夜坐今夜月上迟前夜月上早有月景固佳谁识无月好天髙衆星明凉意在庭草风轻萤照树夜定鱼在藻毛髪动萧爽尘襟涤烦懆时序倐将代浮生嗟易老北鴈今已南游子在逺道昨梦江田村石林净如埽独坐望海亭把酒㸔双岛茶园市伍家候大廵微风散轻隂日色在云里出郭天气佳游衍心自喜肩舆歴青原弥弥见溪水农家住林薮前山若屏几因话田与桑欣然忆乡里九月六日早发新化出郭问前路度溪望千峰晓雨送薄寒碧嶂廻秋容人言秋思悲我爱山色浓归兴傥如此宦情浑已慵故园黄菊花正及茱萸钟佳节不负人江海愧浮踪过彭泽县挂帆过匡庐檥舟向江县彭泽旧知名渊明今不见巖松露沾葢堤栁风拂靣虽非当时物过客生爱恋公如素玉姿不以缁湼变又如瑶台鹤凡鸟亦知羡我欲赋弔词清诗公所擅我欲酹一觞薄酒不堪荐涨泽晓乗舟秋涛夜驰传区区葵藿心𤨏𤨏芹曝善因公懐昨非归里今得便夜泊石门斜阳皁林驿暗月石门桥雨暴桑难叶烟村栁未条客懐空耿耿春事竟寥寥今夜舟中梦闽山翠欲漂宿永峰不果踰十里改宿桐林数程过百里天色已黄昬客问溪头馆农归树里村鸡豚各篱落烟火㡬柴门乘夜求安枕桐林更上原明诗综巻三十二明诗综卷三十三钦定四库全书明诗综巻三十三翰林院检讨朱彛尊编周用用字行之吴江人𢎞治壬戌进士除行人授南给事中陞广东左参议迁浙江按察副使改山东歴福建按察使河南右布政使以副都御史抚南贑召还理院事陞吏部侍郎寻迁南京右都御史进工部尚书改刑部复召入为左都御史秩满加太子少保转吏部尚书卒赠太子太保谥恭肃有白川集清都惟昔游清都眷兹固难忘此日复何日真宰垂谦光合沓来天人羽仪纷成行被髪乘麒麟赤脚踏凤皇层霄何嵬嵬琼宫互相望六丁启九关稽首朝紫皇紫皇顾之笑置我玉座旁当筵举北斗为我酌酒浆一酌好颜色再酌生乐康羲和鞭白日回车息扶桑夜半闻天鸡九州但茫茫思古古人不可见要见古人心羲皇日已逺河岳徒髙深焉知千载后无人复思今为君歌所思清风激商音耻菴子车古有训人不可无耻悠悠下千载闻者乃兴起清风濯厚颜伊人欲何俟西山伯夷薇东海鲁连水愿言谢贤逹毋独为君子谢赵宗伯恵米蔬一行作法吏俛首事案牍凡百慎期㑹惴惴忧覆餗朝廷务寛大幸不蒙显戮夺俸十二月一千九百斛平生愧素饱逺谋鄙食肉薄罚分所甘入市求脱粟同年松雪翁早嵗辞厚禄有田西湖濵耕获任僮仆岂惟充仓箱亦以给賔族使者持书来颜色照墙屋倾奁流白脂粒粒如选玉病夫笑开颜一月噉糜粥漑釜汲新泉为报午炊熟推枕加一餐属厌扪我腹勿药信有喜便可谢休沐尚懐缁衣诗为公且三复耕云桐丘先生笑开口问我湖田不知畞一巻神农百谷经今日居然落我手农夫十耦牛十角公家什一我什九大田之稼嵗十千与公嵗嵗为春酒闻诏哀痛开新诏孤臣海上还尘沙新肉骨涕泪旧江山罪薄神明后生余齿髪间君㤙知莫报益厚野人颜厓山天王海上难为国犹恨祥兴似景炎千里有心求马骨六宫无力挽龙髯已闻南劒仍开府何事前军早解严欲把椒浆酹坏土厓山风急雨纎纎何人决䇿幸扬州可是诸公为国谋但肯十年甞越胆不妨九世复齐雠中原肉骨余孤子诸将功勲待列侯闻说旧时南渡后有人进讲鲁春秋吴太常诸公九日前一日登清凉寺次韵清秋何处廻髙眼山寺遥临江水濵满地黄花聊避俗谁家白酒未尝新可怜明日是九日为问闲人能㡬人且与山灵修故事已传西北静风尘秋思黯黯湘云断九嶷娟娟山月照峨眉西风杨栁浑揺落莫向江亭赋别离鲁铎铎字振之景陵人𢎞治壬戌进士改庻吉士以编修使安南累官南国子监祭酒赠礼部侍郎谥文恪有莲北使交东厢诸集古塔滩古塔滩注山洼飞湍屈曲如奔蛇中流恶石故激怒跳珠溅雪纷交加锵锵争走万甲士刺刺倒露千狼牙官舟一叶百夫挽安危秪与毫釐差我时攀巖过絶壁四顾莫非猨所家倦来坐石却俯㸔握拳吐舌生咨嗟九龙山史好竒甚哦诗但道山水佳更嗔来日舎舟去磨崖不及亲䥴挝凫洲即事见说𤓰堪摘闲过洲上来小船风打去半日未能回庄居漫兴田间事事虽毕村里家家未闲惟有东湖隠者但从屋后㸔山徐问问字用中武进人𢎞治壬戌进士除广平推官召为刑部主事转郎中出知登州府调临江迁长芦盐运使歴广东左布政以右副都御史廵抚贵州拜兵部侍郎改礼部进戸部尚书谥荘裕有养斋集山堂萃稾和孙太守朝望登毗卢阁与客登层楼钩帘瞰幽壑秋色动遥林千厓自空廓俯视清川流或见沙鸟落凉飇拂襟袂闲云漾飞阁书台藤藓荒伊人久云邈余香有丛桂三齅风前萼歳暮海濵嵗云暮草木尚莽苍𤣥枵隠化机羣蛰寂余响谁云果不食有复继兹徃充然天地心生息在反掌况乃青阳交和风遍穹壤阳徳嘉再亨吾亦观吾养重关静喧嚣性定道心长百年日斯征抚事集遐想惟当务崇徳不媿兹俯仰夜发萧滩驿小临官道沙长带水城山于云处没星过渡邉明𤨏𤨏非初志营营嘅此生北堂凝望逺秋日万重情卧病竟日还欹枕秋风动客歌青山愁处逺白髪病来多生计只书巻故园空薜萝时时问双鲤欲寄洞庭波早发烟渚雨色江头树青烟夹路长逺村廻寂寞白鸟去㣲茫楚客归何日春江正可航因思云峤句心折不成章何瑭塘字粹夫怀庆卫人𢎞治壬戌进士改庶吉士授编修转修撰谪开州同知稍迁东昌府同知陞山西提学副使改松江擢南太常寺少卿署翰林院事歴工部右侍郎改戸部复改礼部陞南京右都御史赠工部尚书谥文定有柏斋集和郭杏东九日韵重阳细读黄花句懐抱因君一暂开杜甫当年长作客陶濳此日定䘖杯殊方久废登髙兴青眼谁怜济世才北望亲闱肠欲断塞鸿频到少书来题淮浦巻长淮之水东南流羙人家在淮上头沧波碧石有深趣朝史暮经无外求东风侧耳听黄鸟夜月巻帘招白鸥画图一见拟相访何处元龙百尺楼李时时字宗易任邱人𢎞治壬戌进士累官少傅兼太子太师吏部尚书华葢殿大学士赠太傅谥文康有薇花堂集夏日偶书卜居地爱城西僻野水春来自作渠戸绕山光堪对酒园收柿叶好供书青林雨过烟萝湿碧沼云生石窦虚长者不闻门外驾小庭新草手闲除叶相相字良臣江都人𢎞治壬戌进士歴官刑部侍郎赠右都御史史江皋约游芙蓉荘阻雨细雨芙蓉径冲泥客到稀桥分平野阔江入曲池㣲花怯寒轻堕莺愁湿不飞髙云掩片月容易送春归林茂逹茂逹字孚可莆田人𢎞治壬戌进士官至大理寺卿有翠庭集读淮隂侯传带砺盟寒霸业空将坛寂寞几西风中原草树薶秦鹿云梦旌旗出汉宫人代古今双泪眼王侯天地一樊笼赤松始识神仙侣圯下无慙黄石公王尚絅尚絅字锦夫郏县人𢎞治壬戌进士授兵部主事改吏部歴员外郎中出为山西左参政调四川引疾归补陜西迁浙江右布政使有苍谷集土门苍苍土门口日出逢樵叟问尔何事来山中苦无酒送白徳明之太原十载髙名专百里旧游山水入新诗云中楼阁开王屋春水田畴绕晋祠陈霆霆字声伯徳清人𢎞治壬戌进士刑科给事中正徳初谪判六安州歴山西提学佥事有水南集墨布袍游提刑抗节不仕墨布袍粗且黑心中事背中墨宋时遗黎元版籍寒暑晴雨宁暂释直教葢棺覆我首领纒我骨死不在闽广生茍依木石安能易彼章与黻俛首躬身福州伯银簪词沈回奴死节爷孃养我身从小不出戸银簪虽掠鬓荆钗未成妇芦港深深孰来此扰扰红巾照溪水无门别逃避有计深拜跽奴愿从将军奴尚真处子辰良日吉礼所重野合私从世应鄙红巾不疑身免辱爱生者衆爱死独银簪不刺股银簪不锥目咽喉三寸气出入此气一断难再续君不见元运衰海宇析人男子官柱国抱持马足慌拜贼头上朝簪长一尺潭水清洪春春死节侬本村田居无城又无郭贼多孰备御贼少亦驱掠阿爷到新市说有官军驻官军快杀贼杀贼贼当惧从爷提携行忍死事迁寓一朝贼四合兵将走不顾东邻金帛尽西舎娥嬢去独存侬身走无及道旁空屋爷教入兔靣始藏伏猨臂巳持执驱至岸拉上船回思死清水胜活汚渎闲仙人潭深莫比一生事一口水孙伟伟字朝望清江人𢎞治壬戌进士官至鹤庆知府有鹭沙集喜雨应吴大参山下荒畬势若焚山人望雨戴炉熏夜深初见月离毕晓起忽传江发云造化驱雷从地出蛟龙卷海上天分瓯汚拟遂明农愿敢作争桑恼使君留酌彭敬之清江一月风兼雨那复过从问所亲久别那堪经乱日相逢还阻㸔花晨且将决战东湖略细语躬耕南畞人邂逅归舟莫催急水烟犹殢岸头津俞泰泰字国昌无钖人𢎞治壬戌进士歴官山东参政有芳洲漫兴集题扇寄邉华泉木叶迎风下孤亭傍水开何时寻旧约载酒过江来范嵩嵩字邦秀瓯宁人𢎞治壬戌进士累官南京工部右侍郎有衢村集过太平府有感满汀芳草夕阳斜长恨春时不在家昨夜月明乡梦醒杜鹃啼上杜鹃花徐泰泰字子元海盐人𢎞治甲子举人授桐城教谕改蓬州学正迁知光泽县有玉池稾卖妇謡东家卖妇江南去西家卖妇江南去肝肠寸断两不知涕泪并作河流注哭声震天天地悲道傍观者各泪垂人生不幸遭此时他家食却五嵗亲生儿西陵崃歌两山夹江如壁立千寻万寻青铁色江流如龙山罅来动地雷声喧白日山髙不见飞鸟过举头青天一尺多苍藤古树翳满目沿厓乱石其奈磊磈巉巖何呜唿崃中之险险莫比昔甞闻之今信矣商人重利却轻生吾独何为亦来此黄陵庙下不可游空舲塌洞尤堪忧十前九却过一险百夫力尽颠厓头垂堂逺游古所戒静言思之心胆駴中流欲歌行路难哀猨又起寒烟外枝江道中水落枝江道风髙嵗暮天挂帆烟雨里惆怅入川船顾鼎臣鼎臣字九和崑山人𢎞治乙丑赐进士第一累官少保兼太子太保礼部尚书武英殿大学士赠太保谥文康有未斋集悯雨丁丑夏六月灾变良有由不雨土膏竭万木焦林丘一雨浃旬朔日夜乃不休七月日五六气侯如髙秋雨意转荡潏势欲漂燕幽街市潢潦集浅深可方舟汩没闾阎失纵横盆盎浮薪炭且莫购安办米与麰哀哉彼穷民衣食恃耕畴黍稷方垂花俄顷沉渊湫所存复几何公私尚诛求老羸力不克辗转壑与沟妻孥互牵抱蓬垢同繋囚且忍顷刻活未暇来日谋救死及扶伤哭声动城陬鸡犬寂不闻但闻叫鸺鹠此变未可轻广阔被数州大都尚若斯僻壤焉能留少壮罗鉏犂行复事戈矛细民本虮蝨反靣成虎彪徃事足惩创弭变期交修我时卧邸舍霑濡到衾裯起坐念苍生汍澜涕难收愿水洩尾闾上通天河流河邉有天孙来夕㑹牵牛肯以下界苦愬与上帝不天听或在兹苍生其有瘳谢丕丕字以中余姚人太傅迁子出嗣叔选𢎞治乙丑赐进士第三除编修忤刘瑾削籍嘉靖初起充日讲累官吏部左侍郎行药归徙倚亭栏外何人共此杯春风知我意吹送小舟回湛若水若水字元明増城人𢎞治乙丑进士改庶吉士授编修歴侍读陞南国子祭酒礼部侍郎进尚书改兵部谥文庄有甘泉集赠刘都阃楼船箫鼓动秋清劔气寒光下紫冥想得将军经略暇时时骑马㸔潮生送郑汝髙尹黟县黟县县前江可怜青山四塞上通天长官公暇鸣琴坐不管桃花开县前顾应祥应祥字惟贤长兴人𢎞治乙丑进士累官南京刑部尚书赠太子少保有崇雅堂集海㓂髙皇启天运龙飞当九五万国尽来王惟诏絶倭虏恶其性狡猾外服心跋扈所以备之严兵防遍斥卤后虽容入贡来徃亦有数奈何海濵氓趋利者午自决中夏防勾引岛夷部侦知我虚实公然肆侵侮攻城杀官吏燎原损稌黍剽掠辱闺闱屠僇及乳哺结巢据险要唿类益屯聚承平纨绮习讵识干戈苦闻风辄先奔堕堑等盲瞽去年檇李败惨极不忍覩浮骸满沟渠行不通商旅堂堂㑹城中三司列文武长驱且深入无人敢撑拄坐令北关外一炬成焦土胁从半吾民如以翼加虎元帅乃书生市儿充行伍纵有百万家竟不能彀弩见说贼兵来城门已先杜十室九逃窜止遗甑与釜算缗科兵田招兵沿门戸东南财赋区中病在肺腑天子怒按剑新命改督府彼倭干天宪凶残久自沮㑹见一埽平四方尽安堵崔铣铣字子钟安阳人𢎞治乙丑进士累官南京礼部右侍郎赠尚书有洹词秋风秋风何萧萧夜夜动林莽除畹本种兰奈此艾蒿长陆深深字子渊上海人𢎞治乙丑进士改庶吉士授翰林院编修迁国子司业进祭酒谪延平府同知陞山西提学副使改浙江歴江西参政四川布政使召为光禄卿改太常卿兼侍读学士陞詹事府詹事卒赠礼部右侍郎谥文裕有俨山集武乡山中晚行落日下西崦余光在髙树水流青山中人行白云处归涂絶句日落山烟紫林深暝色寒殷勤问前路今夜宿新安春日杂兴緑杨如线草如茵紫竹肩舆白㲲巾不是为春禁不得老来心绪最怜春中嵗中嵗山林颇有情栁条花萼㺯春晴日长无事江门外独立斜阳㸔水生留别所知世间好事一百一春日丽辰三月三此地故人还故国他时江北望江南张邦竒邦竒字常甫鄞县人𢎞治乙丑进士累官南京兵部尚书赠太子太保谥文定有集感遇我昔见媺人婉恋容色好贻我琼玉钩愿言佩终老我来旣已晚羙人逝不返薄帷明月夜使我心悽惋芳兰何萎蕤采之将遗谁感彼媺人赠衔恩空泪垂迎春闭门终日坐不知天地春鸿钧一以动百物相鲜新忆昨凋落时梅李各有仁如今发生气亦复资絪缊逹人均四海愚者分比邻嗟予二三友欢㑹当及辰我有一尊酒可以陶吾真送张君用之鹤庆燕台一尊酒送尔滇南行风尘万余里极目难为情故人倐已散落日𤣥蝉鸣曽无别离色可以观平生送王宜学编修谪官三河驿若华照四海霭霭凝浮隂挥之不可得忧心日钦钦岭南多嘉树隆冬见青林去去逺垢氛聊以澄烦襟緑衣无怨言白华多苦心愿子崇明徳永言终令音游方广寺简严太史胜㑹臻名流竒探极幽薮但覔方广真不问厓蹊陡越险倩松乔跻危病贲黝巘絶疑天低阬深诧坤厚隂风泼地寒清溪挂厓吼燕石晴复飞虬藤冻还走羣峰角低昻乱石相牝牡获胜古所欢行疲君莫咎君㸔废寺中釜尘僧骨朽朱张独何人智勇名斯久祝融峯危峰踰万仞衆峰不敢并到此得大观超然称心境扪星或低头望日不引领分明见员仪怳忽凌倒景时月当坤隂霜林肃而静我欲回阳春叩此祝融顶鹰逐鹭图我观羣鸟中除却苍鹰尽凡羽君不见黄金眸白玉距凌空一下急于雨鹭鸶何不早窜伏到此惊奔向何许忆昔在林皋翻飞矜羽毛羽毛虽好不中用凭君识取真英豪送王石沙侍御按闽金门冠葢下晴曛一骑青骢万里云明到闽山正秋色玉箫吹向武夷君徐缙缙字子容吴县人𢎞治乙丑进士歴官吏部左侍郎兼翰林侍讲学士谥文敏有集送徐昌谷使湖南鸿鴈惜离羣噭噭鸣不已如何平生亲奄忽去千里怀哉可奈何王事有端委城南走相送意逐东流水驾言度前冈迤逦歴河涘道路阻且长严程自兹始赠子以琼瑶酬我一端绮昔与子北征严霜拂貂裘今子遽行迈春水浮兰舟永怀㑹晤好重此离别愁出门望千里杨栁倐已抽想见歳月积回首潇湘秋遥窥九疑山近赋黄鹤楼嗟哉滞一方安能从子游感遇朝旦别燕京景落憩吴船扬舲发潞渚伐鼓信洄沿芳兰已衰歇归鸟纷飞旋䬃䬃风扬沙皑皑氷塞川黄云结四野白雾萦三邉顾瞻望城阙参差御飞轩抚化心怆恻览物泪潺湲行行指旧山税驾从所便周广广字充之崑山人𢎞治乙丑进士以监察御史劾钱宁贬怀逺驿丞移知建昌再谪竹寨驿丞宁诛复官仕至南京刑部右侍郎赠右都御史有玉巖集遗辰州张尹江口风逾急孤舟日已西多情江上月相送过辰溪黄巩巩字伯固莆田人𢎞治乙丑进士官大理寺丞天启初追赠少卿谥忠裕有后峰集山中吟春山澹无姿春云湿将雨隔林有人家知是云深处云深山径㣲欲徃疑无路不如山中人只在山中住襄阳即事断岸移沙觜江城倚汉濵山光余照日花艶近逢春胜地登临遍东风感慨新不知耆旧传更有姓龎人冬日书懐独立苍茫里悠悠一转逢风尘连嵗俭湖海又涂穷野旷飞鸢急沙寒落鴈空思君何处所斜日下帘栊谒颍考叔墓封人千载后坏土覆孤坟天下谁无母如公亦爱君黄泉歌大隧白谷翳寒云旷世予心感西风日又曛闵子祠青山环故冢古木䕶朱阑师友诸科景亲闱一子寒里名今不改庙貌久犹完茅土虽封费终非季氏官偶成三十功名四十归山林已自落尘机罪当万里投荒服恩许终身作布衣雨宿风餐归路棘东封西祝谏书稀扁舟不道江湖逺回首燕云是帝畿芋园发舟西风又作扁舟客沽酒沙头对夕晖岸转青山背人去江空独鸟向人飞十年尘迹今衰鬓九月严霜尚裌衣望极紫宸天万里未容回首恋柴扉孟洋洋字望之信阳人𢎞治乙丑进士除行人选为御史坐论张桂诏下狱谪桂林教授迁知汶上县再迁嘉兴府同知陞湖广佥事引疾归旋起山东佥事进参议转陜西参政拜佥都御史廵抚宁夏改理河道终南京大理寺卿有有涯集赠朱生与子别离时乃在漓水阳漓水东西流徃櫂无回樯还顾桂山隈城阙郁相望修衢带广陌车马如云翔子居贫士里散帙空盈牀嵗久涂路仄思心阻且长一朝时运㑹奋飞游帝乡戢翼复南旋问我来建康惊喜如梦寐颜色各已苍衷情未云极话言讵能详行行度湘川采掇多兰芳无以遐逺故聊寄莫相忘九日次邉青厓太常韵落帽怜髙兴衔杯意转哀叶辞霜后树人上雨中台为客悲秋尽思乡见鴈来百年几佳节又负菊花开荅髙大和侍御寄书舟过衡阳鴈已疎经年那得故人书一封忽漫来何处千里殷勤问谪居海上青骢遥羡汝湘南芳草正愁予清秋直北朝星斗回首云山万叠余殷云霄云霄字近夫夀张人𢎞治乙丑进士授靖江知县调青田陞南京工科给事中有瀛洲芝田二集感遇孤鸟失其林日暮鸣且飞风枝栖未定摇揺将安归中洲有芳草惨澹少光辉舟楫荡流波根株苦无依悲此逺征人三代故乡违万里长涂间安知身是非东海有钓纶西山可采薇悠悠迷方子谁能识其几长店大风扬尘沙白日昏林丘前涂浩莫辨聊此停吾舟崇冈蹲狐狸髙树鸣鹠我欲驱之去惜哉无弓矛鸾虞嗟已矣此辈今何求夜登定山朝泛桐江水夜蹑定山石延萝踞虎豹嘘波动潮汐俯阚冯夷宫疑入羽人宅林静江有声云昏㟁无迹懐哉坐哀听戚矣阙逺觌风势依峰峻月色连江白飞鸿鸣逺浦潜蛟舞深泽飘飘千里舟脉脉独游客乘桴嗟有志栖巖悲失䇿薄宦竟何有幽期谁与适觉迷道有获含欲情无逆眷言咏白驹聊以慰今夕宿江隂得太初书侵晨发毘陵薄暮及江隂积雪明髙原归鸟喧前林孤舟风雨夕大江云雾深遥遥越乡感脉脉游子心羙人隔江浦寤语安可寻情至物有合离析领瑶音爱赏欣自古慕羣悲独吟寄言狂歌客一尊待吾斟虎丘寺落日青山外浮云沧海邉江山皆胜迹楼阁自人天碧草生公塔丹厓陆羽泉平生独徃志欲老翠㣲颠杜杨刘三君子擕酒过官舎次杜韵县斋㣲雨过苍苔越客芳尊向晚开池畔好风驱暑去松间明月逐人来三年戎马身无定千里乡书鴈未回痛饮狂歌聊复尔不堪愁病两相催漫兴二月澄江春水深北孤山头云隂隂北孤山头云作雨我欲渡江愁我心倪宗正宗正字本端余姚人𢎞治乙丑进士选庶吉士出知太仓州入副武选谏南廵受杖知南雄府有小野集题网鱼图白白江波红尾鱼蒲花初发栁花疎江洲日暮忘归去江鱼上网不知数风雨欲来犹不来篛笠且挂矶头树为顾新山题画用思道韵久住水东溪欲徃水西去一夜春草生溪路无寻处孙泰泰字时寅归安人𢎞治乙丑进士官刑部郎出知成都府改兖州有龙溪藏稾西江道中九月菰蒲色尚清芙蓉深浅漾沙汀一行新鴈从天落我欲图归作画屏索承学承学字逊夫邳州人𢎞治乙丑进士戸部郎中有桐冈集西楼晚眺在家无事不劳生暂倚危楼㸔夕晴云里树含山外寺渡头人语水边城荒村茅屋秋砧早野店渔家晚炊明吟罢新诗还自和西风吹落塞鸿声安磐磐字公石嘉定州人𢎞治乙丑进士改庻吉士授兵科给事中进都给事中议大礼被笞免官万歴初追赠太常少卿有颐山集题画百里同云雪满篷冥冥那复计西东轻舟不畏邪溪水朝定南风暮北风张寛寛字徳宏太仓州人𢎞治乙丑进士广东按察佥事大驾南郊行殿彤云合晴郊綵仗攒鑪烟香细细羽扇影团团礼乐从周典威仪盛汉官帝坛风露肃转虑圣躬寒早朝晓日含青陆疎钟散紫烟闻鸡频视夜骑马独朝天驰道千官肃梯航万国先御炉香不断长绕翠华邉周宣宣字彦通莆田人𢎞治乙丑进士除常徳推官擢监察御史廵按山西谏南廵不死后出为山西提学副使迁广东按察使坐事免有秋斋集聚书楼楼外长河练带斜河头水气欲蒸霞谁家艇子捕鱼过冲落小桃一树花林文缵文缵字徳绪候官人𢎞治乙丑进士歴官湖广布政司参议有潄芳集再入计冒寒发江郭随衆述所軄驱车䇿驽马夙夜不遑息行山歴峻坂遡川履深泽昔来枫叶青今徃霜林赤郡县本旧游转盼非畴昔新知多迁除故吏半更易惆怅时物移铜符犹未释服役职所任讵叹如蓬迹耿怀抱微诚天颜期再觌田登登字有年长安人𢎞治乙丑进士河南参政有偶山集明妃曲明妃逺嫁静邉尘一曲琵琶万里身惆怅西风千古恨封侯谈笑是何人巴东峡晚泊孤舟春水生逺滩双櫂片帆轻消魂一觉乡心梦卧听四山风雨声方献夫献夫初名献科字叔贤南海人𢎞治乙丑进士改庶吉士累官少保兼太子太保吏部尚书武英殿大学士赠太保谥文襄有西樵遗稾闲居和杜子羙韵问径随春草支筇入午云归来陶靖节多病沈休文花气单衣称松隂小簟分悠然天地别白日絶尘纷严嵩嵩字惟中分宜人𢎞治乙丑进士改庶吉士授编修累官礼部尚书少师武英殿大学士有钤山堂集赠友北风吹层波髙帆疾于马矫首望云山日夕到乡舎亲友慰逺归春杯正堪把故园多所欢薄宦何为者阻雨不得登蟠龙溪上风雨来䬃䬃篁竹乱油云翳层峰对靣隔霄汉鸟道纡百盘龙门在天半佳期恨缅邈寒望増凄断下马憩林居一顾屡长叹自无飞仙术安得凌絶观常甫宪副钦之翰检与予先后登岳钦之独值雨同赋祠谒朝景晖峰登云物变今朝山中客零雨罢登践林深厓路窄幽赏不可遍磴滑危难歩谷暗近莫辨兹山号灵幻顷刻殊隠见叨余上晴峦万状悉输献愧乏摛毫赋琢句被厓藓君侯擅风骚胸中富溪巘佳辞出天巧不复劳洗鍊巖峦閟辉彩草树迷葱蒨岂被山灵妒或遭造物谴并觏欣兹竒独徃惜已殿期君嗣芒屐言保筋力健金山寺拥金山古江流碧海深千年此形胜词客㡬登临波浪浮香阁鱼龙听梵音晨风渡舟楫真有济川心西陵观月万古秋天月西陵午夜㸔影流苍柏罅光满碧云端节序逢揺落山河对欝盘凭髙瞻玉宇正忆凤楼寒冬闰和李宫谕歳闰移隂律寒深值晚冬市飇连九陌楼雪俯千墉宫醖闲能醉乡书病嬾封虚慙殿门籍寂寞卧髙舂崔子谢病还懐寄相送出郊寺独归愁郭门春城渉逺道朝雨恋芳樽幽梦时或到素心谁共论若为经济略归卧水云村过彭城十月彭城水临观势渺漫客帆牵树杪日夕畏风湍汴泗流争长鱼龙卧未安无人守茅屋寂寞傍江干发宜春风雨枉诸公出饯别后怀寄出郭衆峰暝萧萧风树鸣岭危攀磴上桥断渉溪行四牡勤王事三湘问楚程郡斋山雾里回望渺层城卢溪谒周元公祠古镇无监税髙贤有奉祠位卑名德重世逺士民思风月卢溪迥衣冠宋代遗停骖肃瞻拜敢惜去程迟石期驿逢李明府清苦东安令心期得共论官㸔铜绶贵贫惜布袍温野树依峦嶂春江对驿门天涯一擕手风雨送离樽谒孝陵社稷戎衣定梯航玉帛朝睹河功戴禹瞻庙祀宗尧石马嘶空翠金灯照寂寥遥㸔钟阜上御气满层霄同徐郡侯登浚渠亭徐侯亭子李侯渠水石新呈宿莽余秋净野田闻鹳语云深仙洞隠龙居驱驰暂驻三湘节登赋初陪五马车此日佳游习池共他年故事岘山如山塘山塘深且广逦迤抱山麓隔浦见人家依依桑柘緑出仰山钟声在山间客子出山去细雨湿春衣新寒入髙树送顾使君华玉赴全州吴客孤帆楚水涯碧云千里度长沙湘山独夜㸔明月莫听猨声便忆家明诗综巻三十三明诗综卷三十四钦定四库全书明诗综巻三十四翰林院检讨朱彞尊编李梦阳梦阳字天赐更字献吉庆阳人徙扶沟𢎞治癸丑进士授户部主事转员外郎应诏陈言弹夀宁侯张鹤龄系锦衣狱旋释之进郎中代尚书韩文草奏劾刘瑾坐姦党致仕起江西提学副使恃气陵轹台长讦奏罢官宁庶人既诛坐为庶人撰阳春书院记狱辞连及尚书林俊力持之得免卒后弟子私谥文毅天启初追谥景文有空同子集河之水歌河之水歌李子为其子作也以子追不及河之水流溅溅望父不见立河干河水淲淲舟子揺橹东方渐明我不得渡招隐山辞山之桂青青秋风緑叶冬不零王孙几时归山空蕙草摧山之草萋萋春风花发桃源迷子规啼竹隂日暮愁人心秋之夕萤飞山风霜露霑人衣洞门翳寒萝奈兹华发何左袒行陵曰不可平曰可安刘者谁勃与我寄不信禄不入军左袒计安出车遥遥车遥遥遥遥复迈迈望见秋尘起不见车轮转知在秋尘里雁门太守行鴈门太守汝何人治邦三月称明神我有牛羊贼不来掠我有禾黍人不敢割昔我无衣今有袴着我思礼拜太守太守不见怜但闻太守身姓边紫髯广额耸两颧太守出门四牡骙骙后拥皁葢前导两麾行者尽辟易居者不敢窥㫄问太守何所之云访城南皇甫规内教场歌雕弓豹鞬骑白马大明门前马不下径入内伐鼓大同邪宣府邪将军者许邪武臣不习武奈彼四夷西内树旗皇介夜驰鸣礮烈火嗟嗟辛苦辕驹歌世径互险夷富贵安所需昔为枥中骏今为辕下驹白日仰悲鸣青云立踟蹰未䝉主人顾何繇效驰驱朝思碣石津夕睇流沙隅常恐侣凡蹇弃捐中路衢杂诗西国有佳人独立青云端容艳若桃李左右佩芳兰含思理玉琴泠泠一何闲更节有余悲曲终再三叹借问叹者谁中意难自宣沉吟揽衣带仰视鸣鹤翻思阻望不申何况隔丘山梲榱蚀以倾梁栋诚独难流言播四国周公有疑患凉飇激頽景奄忽不可攀衆羽日缤纭朱鸟戢其翰杀身茍无益去去从所安伤哉式微诗千载起余叹发京师驱车彰义门遥望郭西树冠盖耀青云车马夹广路威风何赫奕各蒙五侯顾回飇动地起白日倐已暮弃掷委蔓草荣华若朝露亮无金石交人生岂常故絺绤足御冬谁念纨与素忾彼白华篇气结不能愬茑萝附松柏枝叶固相因行子恋俦匹况遇同乡亲北风起河梁日暮多飞尘携手同车归驾言西适秦道逺长渴饥客子懐苦辛仰瞻天汉流夜永不得晨骖马媚其曹鸣雁各求羣明星出东方照见车下人夙兴即徃道登彼髙路津还顾望京邑怆焉何所陈卫上别王子晨风应候至鸡鸣各严车我今游宋中子当旋旧闾仆夫理前绥辕马悲鸣趋一别阻秦周相望万里余首春霜露重厚汝征衣襦昔为同袍士今在天一隅故者日以逺畴能察区区赠徐祯卿独处忽不怿揽衣循东厢树木何修修春风起飘扬我友驾在门告言适江湘仓皇挈玉壶追送临河阳顾瞻两飞凫并戏水中央翩翩厉羽翮鸣声一何长奈何游客子一别永相望时泽亮有周天命固其常薄终义所劣别离庸讵伤懿彼回路赠慷慨申此章赠刘氏矫矫云中鹄忽忽晨南翔连翩客游子驾言逝何方霜露日夜零东路悠且长意欲从子逝我马𤣥以黄徒思谅无益欲置难遽忘爱子千金躯双亲在髙堂时命篇代马不恋越荆禽岂巢燕鸜鹆渡汶水君子忧未然奈何客游子率尔辞故山行兽顾丘林出云有归还交交声利涂轩车日骈阗谁念牛下人悲歌夜中叹豪门有弃襦我衣恒不完张仪惧诸侯泄栁乃闭关贫贱岂尽愚时命当自安述愤小草生枯桑芊芊竞芳辰虽云殊本根寄託各有因自我罹幽囚忽焉经浃旬我兄千里余渺渺长河津妻子日望予苍苍隔西邻所幸二三友笑言越昏晨宵镫促燕膝昵语忘苦辛患难茍相得毋论骨肉亲明月出东方徒行反家室室人走相讯问我何由出明知非梦寐欲辩仍自失喜极双涕零转靣各衔恤垂镫照缃巻浮埃满朱瑟愁言卒未倾忽复见晨日杂诗宛宛春田鸠飞鸣柔且闲一朝化为鹰肃肃厉羽翰衆禽不敢并孤立秋云端鸟旣不自知人胡究其然予怀百门山水尚矣颇有移家之志交春气熙忻焉独徃述情遣抱示同好数子浮海伤固穷逾河叹诚迈濯缨万里流髙视九州外功成奔运徂气至流飇代凄凄秋柯零冉冉春条媚周览倦河壖孤悰冀巖濑道以沉寂超赏与崇深㑹岂惟肆逺情亦因谢尘籁聿想山中人风吹女萝带折麻凌险屼采秀越森荟眷弥志终申独徃竟谁碍嵉嵉太行峰嶤嶤百门对抗手别故懽乘云弄烟瀣自大过渡河趋陂沙冈凌春逺行迈游目恣沿越渐辨林中曙遽失霞上月触物谁为情悲叹曷可歇载登隋疆场况眺宋城阙阳坡散初栁隂曲峙寒雪只此判气候岂必殊燕粤湝湝浊河驶畟畟晨风发扬帆截惊灨倚櫂望穷髪凫雁眇难即汀兰翠堪缬羙人既莫期天路复幽絶陂冈鬰参错岸沙皓明灭日暮孤云兴何以慰忡惙阳武咏怀陈平张苍遂及博浪之事玉玺戒不力金镜沦无光大人旣龙兴烈夫亦鹰扬伊人各乘时矫若孤云翔韩椎岂在屡秦气日以丧六竒佐挥戈五运开灵昌时来屠沽奋迹徃英雄伤平生冀风期况乃逾故疆洒泪越修垧含凄遡河梁古坟宻嶕峣春沙郁茫茫徒瞻松柏路讵甲椒兰芳遗荣竟何尤任智终自戕羡彼赤松游援笔即此章览游百泉乃遂登麓眺望束髪懐幽竒览籍兾有遇来登百门泉果协佳胜趣毖毖员波踊蔼蔼浮阳聚止坎渟泓洌激石迅湍注昔闻沧浪濯今解川上喻岂惟伤卫歌兼以发蒙虑况值春序中羣物已改故菰蒲冒清深鳞介各有慕行羡浴渚凫静对栖云鹭巖扉空潭影林蔼变朝暮极目北上帆朝宗感游寓徳安趋浔阳始征晨风息云流日色展登陆艰且涩厉涧一何𬗟维时仲秋交䬃䬃林飇巻緑竹垂我车丹花映行幰冒峦维有松绣石尽成藓攀搴虽多恱亘顿乃劳倦日中迫庐岳蹊径愈回蹇云涌连遥崿雨暗失近巘奔崩万壑㑹崄絶一径转遽讶川梁没幸遇石濑浅道以习坎利用待旣济显介石谅益固巨川岂遂眩谁哉能豫谋随寓斯可遣白鹿洞徧览名迹情髙忽凌厉歩健轻巉𬗟葛弱亦须扪厓滑每独践渉清爱重屡探阻遗惊眩始兹陟五峯遂憇松下巘巖桂纷始华石耳翠可巻追想白鹿迹伊人竟何遣触端绪自萦薜荔况在眼慨叹意莫置顾望日已晚夕湖浴岑峭流光灭兰坂命酒写幽独鸣琴且游衍始至白鹿洞旷哉超世志𬗟邈平生思郁壹眷名迹久注匡山陲南渉枉嘉命果谐夙所期仲秋巖壑清宫馆复在兹白石激寒湍巖萝袅空基黯伤逝者徃密惭来者追性同道岂隔涂异理空悲兴言懐昔贤日竟眺前岐榛荒徒郁纡林崦一何冞感情匪哀叹聊咏昭言垂赴怀王山作始临清溪寺不谓兹路艰﨑岖踰南岭转见山郁盘重隂起北谷冻雨响前峦志定迈孰御勇徃竟孤攀挽葛接悬狖架木凌飞湍律律巖壑变飒飒岚风寒隔港望絶岫嵉嵉已云端广狱成还南昌候了夕栖瑞洪渚遥览渚北山相传洪厓子乗云自此间履迹今尚存其人邈莫攀粤予登征涂频年渉闲关毁誉一婴心寤言多所叹于兹诚踟蹰振衣蹑前峦洚水莽浩浩惊风荡回川欲济惜无梁飇轮傥中还湘妃怨采兰湘北沚搴木澧南浔渌水含瑶彩微风託玉音云起苍梧夕日落洞庭隂不知篁竹苦惟见泪斑深自从行自从天倾西北头天下之水皆东流若言世事无颠倒窃钩者诛窃国侯君不见姦雄恶少椎肥牛董生着书翻见收鸿鹄不知黄雀啅盗跖之徒笑孔邱我今何言君且休西来行冬廿六日十二月西来泛湖雨明灭雨寒着树尽成雪天波霮路幽絶鸹鸧秃鹙立如人衔鱼避船偷眼嗔雪晴猎夫㑹寻汝乘时早可收其身土兵行豫章城楼饥啄乌黄狐跳踉追赤狐北风北来江怒涌土兵攫人人叫唿城外之民徙城内尘埃不见章江涂花裙蛮奴逐妇女白夺钗镮换酒沽父老向前语蛮奴慎勿横行王法诛华林桃源诸贼徒金帛子女山不如汝能破之惟汝欲犒赏有酒牛羊猪大者陞官佩绶趋蛮奴怒言万里入尔都尔生我生屠我屠劲弓毒矢莫敢何意气似欲无彭湖彭湖翩翩飘白旟轻舸蔽水陆走车黄云巻地春草死烈火谁分瓦与珠寒厓日月岂尽照大邦鬼魅难久居天下有道四守此辈可使亦可虞何况土官妻妾俱羙酒大肉吹笙竽上元访杜鍊师宣王昔时乗八风御龙游戏行烟空马前两两侍玉女别馆多在蓬莱宫朝天宫中旧时殿楼台昼锁无人见琉璃井塌青苔满松柏森森月如练呜唿徃事难具陈灯火如山又一春北斗坛西访隠沦我师黄衫白㲲巾坐我更致西楼賔玉杯潋滟赤玛瑙织罽四角银麒麟酒肉山堆满堂醉仙厨徃徃来八珍孝宗之朝五真人师也磊落当其伦自言召见亲赐食曽把丹书献紫宸如今寂寞看春色银鱼玉带无消息岂惟鱼带无消息欲语吞声泪霑臆劝师对此莫酸辛世间万事如转轮且将芝草供生计聊与烟霞作主人月偏彩云当牖生旋唿两童吹玉笙闻师妙得逡廵术百壶倒尽还须倾古来仙子向谁在饮者翻垂千载名名垂千载亦区区酒䦨灯昬夜复徂不见泰陵草已宿春生树啼双老乌此时亦应羣帝趋金灯翠旗光有无奉送大司马刘公归东山草堂歌东山有草堂缥缈云峤孤前对祝融峰下瞰巴陵湖明公昔时此堂居麋鹿熊豕当牕趋洞庭日落风浪涌倒影射堂堂欲动惨澹谁闻紫芝曲独善不救苍生哭先帝亲裁五色诏老臣曽受三朝禄此时邉檄多战声曵履谒帝登承明谢安笑却淮淝敌魏相坐测单于兵九重移榻数召见夹城日髙未下殿英谋宻语人不知左右微闻至尊羡自从龙去不可攀公亦卧病思东山湘娥含笑倚竹立山鬼窈窕堂之侧上书苦死只欲归圣旨优容意悽恻内府盘螭缕金织赐出倾朝皆动色白金之铤红票记寳钞生硬雅翎黑崇文城门水云白是日观者涂路塞城中冠葢尽追送尘埃不见长安陌人生富贵岂有极男儿要在能死国不尔抽身早亦得君不见汉二疏千载想慕传画图即如草堂何处无禄食窃胡为乎乃知我公真丈夫呜唿乃知我公真丈夫二月四日部署宴饯徐顾二子春日载阳官署幽东吴二子过我游庭空日斜吏人散窅然何异经林丘今晨惊蛰暖气逹昨夜哀鸿唿故俦中庭古槐苍藓溽上有百鸟何啁啾仓庚交交刷其羽君㸔巨细各有求明时冠轩几邂逅得暇胡不攀淹留自从去年识徐顾令我意气倾南州徐郎近买洞庭柁顾子亦且钱唐舟浮生飘转若飞藿倐忽聚散谁能谋风光烂熳况复尔愿写清壶消客忧故人苦称不好饮举杯入脣还复休妙歌时时激慷慨鄙夫何以荅绸缪严柝沉沉静夜色北斗倒挂城南楼祗恐天明驱马出揽袪延望河之洲苦热谏屠参议豫章之热真毒滛六月已破仍不禁赤云行空日在地万里一望炎烟深东蒸扶桑榦欲藁黑河水干龙不吟院松亭亭我所爱比遭摧炙无好隂纵令跣足欲何往此地寸氷如寸金层檐大厦尚喘喙矮屋茅堂泪满襟滕王有阁髙百寻阁下澄江清映心紫薇使者卧其上巻幔恰对西山岑赤脚门子揺大扇行坐吟哦挥素琴㡬欲徃访簿书积岂我无酒同谁斟亭午蕴隆潭水沸蛟蜃下徙鼋鼍沉何况走原之兽栖枝禽呜唿豫章之热其苦有如此而我胡为营营与世争华簪徐子将适湖湘余实恋恋难别走笔长句述一代文人之盛兼寓祝望焉尔峥嵘百年㑹浩荡观人文建安与黄初叱咤皆风云大歴熙宁各有人戞金敲玉何缤纷髙皇挥戈造日月草昧之际崇儒绅英雄杖䇿集军门金华数子真絶伦宣徳文体多浑沦伟哉东里廊庙珍我师崛起杨与李力挽一髪回千钧天球银瓮世希絶鳌掣鲸翻难具陈洪川无梁不可越日暮怅望劳余神徐郎生长苏台隂二十作赋雄海滨朅来抱玉叩阊阖长安绣陌行麒麟是时少年谁最文太常邉丞何舎人舎人飘飖使南极直穷金马探泸津尔虽不即见颜色梦中仿彿形貌真余也潦倒簿书客诸公磊落清妙身大贤衣盋岂虚掷应须尔辈扬其尘休令黼黻怨岑寂要与琬琰増嶙峋海陵先生雅爱士晚得徐郎道气伸乔王款接虽不数迩闻亦欲来卜邻骅骝造父两相值一瞬万里谁能驯都门二月芳草发御沟杨栁垂条新徐郎绾牒将逺适使我旦夕生悲辛为君沽酒上髙楼月前醉舞梨花春天明挂帆向何处鸿雁哀鸣求故羣南登㑹稽探禹穴西浮湘水弔灵均洞庭波寒木叶下崃口风急猨啸闻司马太史有遗躅归来着书追获麟朝饮马送陈子出塞朝饮马夕饮马水咸草枯马不食行人痛哭长城下城邉白骨借问谁云是今年筑城者但道辞家别六亲宁知九死无还身不惜身为城下土所恨功成赏别人去年贼掠开城县黑山血迸鸦翎箭万里黄尘哭震天城门昼闭无人战今年下令修筑边丁夫半死长城前城南城北秋草白愁云日暮闻鸣鞭林良画两角鹰歌百余年来画禽鸟后有吕纪前边昭二子工似不工意吮笔决眦分毫毛林良写鸟祗用墨开缣半埽风云黑水禽陆禽各臻妙挂出满堂皆动色空山古林江怒涛两鹰突出霜厓髙整骨刷羽意势动四壁六月生秋䬞一鹰下视睛不转已知两眼无秋毫一鹰掉颈复欲下渐觉䬃䬃开风毛匹绡虽惨澹杀气不可灭戴角森森爪拳铁迥如愁胡眦欲裂朔云吹沙秋草黄安得臂尔骑驷铁草间妖乌尽击死万里晴空洒毛血我闻宋徽宗亦善貌此鹰后来失天子饿死五国城乃知图写小人艺工意工似皆虚名校猎驰骋亦末事外作禽荒古有经今皇恭黙罢游燕讲经日御文华殿南海西湖驰道荒猎师虞长俱贫贱吕纪白首金炉邉日暮还家无酒钱从来上智不贵物滛巧岂敢陈王前良乎良乎宁使尔画不直钱无令后世好画兼好畋钱选画张果图张翁纸驴真有无钱也何意传其图印记虽明幅断裂李侯完之亦竒絶所恨图尾钱有诗就蛇添足将无痴忆昔翁来集贤院入宫诏许肩舆便一日声名人主动千年靣目吾今见帝貌深沉玉榻雄侍人一异三人同汉皇信有瑶池降秦始枉慕蓬莱宫𤣥言未竟铃殿风寸驴跃出青箱空有童追捉双眼红此驴䠥躃盘当中李侯一㸔一絶倒每称独苦嗟良工细观张翁骨格古徐福五利宁其伍曰嫔真令天下疑遄归转觉皇心蛊长生殿前牛女辰广寒仙桂舞鸾身世间但识申师巧谁觧中条放浪人洛阳道桃花马金络头白面郎紫貂裘三月洛阳道垂栁䕃清沟沟水东流不记春花开花落㡬回新东风日暮杨花起愁杀髙楼独倚人朱仙镇水店回冈抱春湍滚白沙战场犹傍栁遗庙只栖鸦万古关河泪孤邨日暮笳向来戎马志辛苦为中华徐墓书张相国碑铭不读南州传谁知髙士心江城遗像在春日古祠深竹鸟嘤嘤合松墙靡靡隂曲江千载碣书罢泪盈襟明逺楼春望贡院初开阁春隂独倚栏栁邉千舰聚花里万家残风雨江声壮兵戈地色寒断肠沙塞雁羣起向长安酬京师友人见寄浮云悲故国积水起鸣雷不见长安日愁登古吹台故人三月别天上一书来欲问经行处山中杜若开东陂秋汎久说东陂好今陪上客游绮筵开画舫哀笛奋中流舞每低轻燕歌先起白鸥稍前休更进吾爱荻花洲游兵闻道新开口游兵未解围只须殊死战莫放只轮归汉月已自满林乌常夜飞早将书插羽天子日宵衣环县道中西人习鞍马而我惮孤征水抱琵琶寨山衔木钵城裹疮新罢战插羽又征兵不到穷邉处那知逺戍情赴郊观宿城邉水色静春茅苑外莺啼拂露梢万戸烟花临复道九天宫殿鎻南郊霓旌夜发清溪绕彩仗晨飞碧树交身到钧天浑不解坐闻仙乐下云旓谒陵本朝陵墓傍居庸闻说先皇驻六龙一日玉舆回朔漠遂令金殿鎻秋峯明禋衮职虽多预备物祠官岂尽供报祀独知今上切每于霜露见愁容秋怀庆阳亦是先王地城对东山不窋坟白豹寨头惟皎月野狐川北尽黄云天清障塞收禾黍日落溪山散马羣回首可怜鼙鼔急几时重起郭将军宣宗玉殿空山里野寺霜黄鎻碧梧不见虎贲移大内尚闻龙舸戏西湖芙蓉断絶秋江冷环佩凄凉夜月孤辛苦调羮三相国十年垂拱一愁无大同宣府羽书同莫道居庸设险功安得昔时白马将横行早破黑山戎书生误国空谈里禄食惊心旅病中女直外连忧不细急将兵马备辽东雪后朝天宫马上城中见雪山白云苍雾满燕关蓬莱咫尺无人到松柏黄昏有鹤还当日翠华游物外百年金殿鎻人间浮尘扰扰江湖逺怅望巖栖不可攀艮岳篇宋家行殿此山头千载来人水一丘到眼黄蒿元玉砌伤心锦缆有渔舟金缯社稷和戎日花石君臣弃国秋漫倚南云望南土古今龙战是中州潼闗咸东天险设重关闪日旌旗虎豹间隘地黄河吞渭水炎天白雪压秦山旧京想像千官入余恨逡廵六国还满眼非无弃繻者寄言军吏莫嗔颜别徐子祯卿得江字我爱南州徐孺子明瑶羙璧世无双新从北极㸔南极便自吴江下楚江日落鹧鸪啼庙口水清斑竹映船牕祢衡王粲俱黄土千载何人复此邦台寺夏日古台髙并郁岧嶤断塔稜层鎻寂寥积雪洞门常惨惨炎天松柏转萧萧云雷画壁丹青壮神鬼虚堂世代遥惆怅宋官偏泯灭二灵哀怨不堪招汉江歌送范子之桂阳汉江江上鶗鴂鸣汉江游客无限情青山落日下帆影芳草月明闻櫂声黄鹤矶头暮云尽鹦鹉洲边春水生莫倚仲宣能作赋洞庭南接桂阳城秋望黄河水遶汉宫墙河上秋风鴈几行客子过壕追野马将军韬箭射天狼黄尘古渡迷飞輓曰月横空冷战场闻道朔方多勇略只今谁是郭汾阳朱仙镇水庙飞沙白日隂古墩残树浊河深金牌痛哭班师地铁马驱驰报主心入夜松杉双鹭宿有时风雨一龙吟经行墨客还词赋南北凄凉自古今东华门偶述银瓮烂生光盘龙绣袱香但知从内出不省试何王赠何舎人朝逢康王城暮送大堤口相对无一言含悽各分手艳曲父母爱小女女是聪明子生不识鸳鸯绣出鸳鸯是晓莺睍睆梦中迷流莺碧树西起来红日照已度别枝啼云中曲黒帽健儿黄貉裘匹马追奔紫塞头相逢不肯通名姓但称家住古云州白登山寒低朔云野马黄羊各一羣冒顿曽围汉天子健儿惟说李将军圣节闻驾出塞千官北首望龙旂万国车书集凤闱八骏瑶池秋色逺㡬时亲拥白狼归送周判官明镫緑酒五花裘客舎新秋萤火流问君不饮真何事明日出城风叶愁月夜过访王子率尔髙阳饮博徒酒酣击剑胆何麤金门贵客如相许径脱鹴裘付酒垆夏口夜泊别友人黄鹤楼前日欲低汉阳城树乱乌啼孤舟夜泊东游客恨杀长江不向西别李生华也南来送我行青丝挈酒玉壶轻滕王阁下江千尺一曲沧浪万古情送王韬王郎口谈金虎文自称师是紫阳君挂帆明日忽南去影落龙江五色云经行塞上天设居庸百二关祁连更隔万重山不知谁放唿延入昨日杨河大战还归涂咏古河济谁言不共流青春恶浪古懐州荡揺少室三花树倒映天坛白石楼汴中元夕中山孺子倚新妆郑女燕姬各擅场齐唱宪王新乐府金梁桥外月如霜京师春日漫兴十日不出花尽开城南城北看花来即教闭戸从花尽莫遣㸔花不醉廻送人之南郡鼓刀朱亥本微寒白首侯嬴是抱关不为千金増意气祇縁一诺重丘山明诗综巻三十四明诗综卷三十五钦定四库全书明诗综巻三十五翰林院检讨朱彝尊编何景明景明字仲黙信阳人𢎞治壬戌进士授中书舎人转吏部员外出为陜西提学副使有大复山人集短歌行冉冉秋序肃肃霜露蓄我旨酒召我亲故鸟欢同林水欢同源矧我同乡胡能弗敦耀灵西藏明灯在室更长夜良可以继日园有艺菊庭有树兰秋芳是恱春荣曷观髙陵可升海水可测出门异路安知南北生年㡬何去者日多子不我乐听我短歌塘上行蒲生寒塘流日与浮萍俦风波揺其根飘转似客游客游在万里日夕望故州鶗鴂鸣嵗暮蟪蛄知凛秋暑退厌絺绤寒至思重裘佳人不与处圎魄忽四周房栊凄鸣玉纨素谁为收白云如车盖冉冉东北浮安得云中鴈尺帛寄离愁梁甫吟君不见泰山髙髙梁甫在其半古来封坛禅地无宫馆厓崩壁坼铁鎻断秦碑汉碣何人㸔自从生人开九州九十六帝行权谋虎豹啖食龙蛇忧朝翻暮覆作云雨立谈坐笑生戈矛君不见田疆论功争二桃齐门三丘薶野蒿又不见鲁连辞赏轻千金却秦救赵何雄豪眼前无人辨曲直身后声名更何益拂袖空怜蹈海心䕶车枉负排山力梁生五噫歌莫哀东絶梁甫观蓬莱千年云开锦绣壁五色日抱金银台瀛洲方丈列仙占文成五利何能验徐生入岛竟不回博士儒生尽坑堑我吟梁甫君振衣世路﨑岖多是非琅玕芝草海岱曲钓竿拄杖从今归采莲曲急歌太短缓歌长清风夕回素云翔双凫飞起向横塘荷花不言空断肠明月宛转流西方月中白露霑衣裳红颜青鬓安能常万嵗为乐莫相忘独漉篇独漉独漉驱车折轴不畏折轴但畏车覆芃芃者莸生彼中衢虽有兰蕙当门则鉏同行窃金相顾道左我实不知彼则畏我食荼知苦食梅知酸狐裘之敝可以御寒有虎斑斑伏于林下我欲射虎愧无劲弩肃彼北风渡彼中流岂不懐归与子同舟白纻歌手中色丝旧所治青红碧緑当自知衆中不语心向谁感君厚恩私念之东流之水不西驰泰山在前不可移红颜白首奚足辞行路难牀有织绮箧有织素请君视绮还视素怜新不如莫弃故樽中有酒盘有餐听我为歌行路难衆中欢乐多志气岂知他人不得意白日有时不照地安得保君常不弃天河荧荧西北转织女牵牛不相见由来天上亦别离何怪人间有悲怨世情磷薄恶衰贱驾车骑马有人羡少年不得君爱惜红颜胜人亦何益侠客行朝入主人门暮入主人门思杀主仇谢主恩主人张灯夜开宴千金为夀百金饯秋堂露下月出髙起视廏中有骏马匣中有寳刀佩刀跃马门前路投主黄金去不顾车遥遥寒鸡喔喔知夜半邻翁舂粱妇炊饭仆夫闻鸡趣车起欲明未明行十里火轮飞出扶桑霞羲和骑龙鞭日车君看日亦无闲时我车安得常在家车遥遥望望行尘灭但闻上车语不得下车别秋江词烟渺渺碧波逺白露晞翠莎晚泛緑漪蒹葭浅羙人立江中流暮雨帆樯江上舟夕阳帘栊江上楼舟中采莲红蕅香楼前踏翠芳草愁芳草愁西风起芙蓉花落秋水江白如练月如洗醉下烟波千万里双燕篇双燕何翩翾飞去仍徊翔依依止画阁缱绻鸣东厢昔来届阳节今去易寒凉祗恐秋风髙海路多烟霜双飞入君戸双栖在君梁被蒙君仁恵弹射不相妨养雏毛羽成送雏还故乡虽无黄雀报嵗愿巢君堂种麻篇种麻冀满丘种葵冀满园孤生易憔悴独立多忧患当行思故旅当食思故欢先机失所豫临事多嗟叹升萧艾乃至鉏桂致伤兰物理有相附畴能识其端断金俟同志抱玉难自宣结交良匪易君当图未然易水行寒风夕吹易水波渐离击筑荆卿歌白衣洒泪当祖路日落登车去不顾秦王殿上开地图舞阳色沮那敢唿手持匕首摘铜柱事已不成空骂倨噫嗟嗟燕丹寡谋当灭身光也自刎何足云惜哉枉杀樊将军莫罗燕罗雀莫罗燕燕飞在髙殿殿髙且深谁得见主人垂幕髙殿中燕来徘徊不敢通杨花落燕出啄童子张罗逐黄雀黄雀入罗燕入幕明月篇仆始读杜子七言诗歌爱其陈事切实布辞沉着鄙心窃效之以为长篇圣于子羙矣旣而读汉魏以来歌诗以唐初四子者之所为而反复之则知汉魏固承三百篇之后流风犹可徴焉而四子者虽工富丽去古逺甚至其音节徃徃可歌乃知子羙辞固沉着而调失流转虽成一家语实则诗歌之变体也夫诗本性情之发者也其切而易见者莫如夫妇之间是以三百篇首乎雎鸠六义首乎风而汉魏作者义关君臣朋友辞必託诸夫妇以宣郁而逹情焉其旨逺矣由是观之子羙之诗博渉世故出于夫妇者常少致兼雅颂而风人之义或缺此其调反在四子之下与暇日为此篇意调若髣髴四子而才质猥弱思致庸陋故摛词芜紊无复统饬姑録之以俟审音者裁割焉长安月离离出海峤遥见层城隠半轮渐看阿阁衔初照㶑滟黄金波团圞白玉盘青天流影披红蕊白露含辉汎紫兰紫兰红蕊西风起九衢夹道秋如水锦幌髙褰香雾浓𤨏闱斜映轻霞举雾沉霞落天宇开万戸千门月明里月明皎皎陌东西柏寝岧嶤望不迷侯家台榭光先满戚里笙歌影乍低濯濯芙蓉生玉沼娟娟杨栁覆金隄凤皇楼上吹箫女蟋蟀堂中织锦妻别有深宫闭深院年年嵗嵗愁相见金屋萤流长信阶绮栊燕入昭阳殿赵女通宵侍御牀班姬此夕悲团扇秋来明月照金微榆黄沙白路逶迤征夫塞上行怜影少妇窗前想画眉上林鸿雁书中恨北地关山笛里悲书中笛里空相忆㡬见盈亏泪霑臆红闺貌减落春华玉门肠断逢秋色春华秋色递如流东家怨女上妆楼流蘓帐巻初安镜翡翠帘开自上钩河邉织女期七夕天上嫦娥奈九秋七夕风涛还可渡九秋霜露迥生愁九秋七夕须㬰易盛年一去真堪惜可怜扬彩入罗帏可怜流素凝瑶席未作当垆卖酒人难邀隔坐援琴客客心对此叹蹉跎乌鹊南飞可奈何江头商妇移船待湖上佳人挟瑟歌此时凭䦨垂玉箸此时灭烛歛青蛾玉箸青蛾苦缄怨缄怨含情不能吐丽色春妍桃李蹊迟辉晚媚菖蒲浦与君相思在二八与君相期在三五空持夜被贴鸳鸯空持暖玉擎鹦鹉青衫泣掩琵琶絃银屏忍对箜语箜篌再弹月已㣲穿廊入闼霭斜晖归心日逺大刀折极目天涯破镜飞送张子我视人之疚如哉我躬勿曰行弗动勿曰言弗用勿曰我寡惮彼有衆清平令清平县之令不识何为者庭前长野桑庭后长山槚勐虎上我城青狨啼我舎昨日出城去骑马到部下部民道遮之持刀杀其马入门顾妻子所居无完瓦秋风吹树木白日落原野永夜空城中哀哀泪如泻平越清晨发平越雾暗山益密仆夫各相戒路逺恐迷失薄午游气清参差衆峰出鸡鸣溪谷中始见厓上日云叶分杳冥髙原被华实秋风起丛林兴感乃非一悠悠逺行迈歴险难具述城南妇行城南有寡妇见客泣数行自言良家女少小藏闺房青春娇素手白日照红妆父母偏见怜嫁我不出乡前年弥鲁乱腥秽入我堂弟兄各战死亲戚俱陈亡嗟哉华艶质忍耻罹兇强忧愁云鬓变辛苦朱颜伤昨闻故夫在消息通两方百金赎我身三年归旧疆归来门巷异人少蓬蒿长转盼夫亦死儿女空在㫄薄田无耕犊寒腊无完裳人生固有命妾独遭此殃况复官军至烧焚庐井荒主将贪贿赂百死不一偿朝廷自有法出师亦有名妾身何足道无乃乖天常泊云阳江头玩月扁舟泊沙岸皓月出翠岭开牕鉴清辉照我孤烛冷髙林散疎光逺渚接余景纵横银汉廻三五玉绳耿弦望㡬更易客行尚殊境佳期邈山岳端坐令人省五平五仄体秋原何萧萧耳目去襍茸枯荷犹穿塘苦瓠尚抱陇寒风吹空林落日照古冡徘徊观陈踪露下髪忽竦七夕逝节忽不处佳夕复我临神飇汎光蕙渥露霑华林𬗟彼牛女㑹兹端竟难谌形影㦧相望胡由接徽音飘飖翠龙驾髣髴青瑶簪长河坐移转素波歛西沉灵彩歘以晦游云起层隂同欢恋胶漆异处悲辰参翘思慕逺匹感此涕流衿十三夜对月闲居爱明月良节复与俱金魄丽秋闉皓彩扬云衢澄空敛霜烟清飇荡中区徘徊广庭内改席临方除顾景憷衷虑兴心念居诸天道递消长戒之在须㬰怀谦可久安盛满岂恒居孰云质靡盈所贵光不渝十四夜同清溪子对月林塘枉佳客待月欣举觞今夕胜昨夕已见生东方离离绛霄侧冉冉素云扬踰时灏气彻县耀天中央仰视渺难即忽觉在我㫄清池含㣲波左右浥流光月行固当望人㑹何能常与子各乡域邂逅临此堂良时不屡值明月安可忘醉歌荅永夕和我窈窕章十六夜月日夕城烟敛列宿出复多开轩望明月展席流素波员辉虽少亏犹能遍天涯单居不为乐念逺徒咨嗟羙人越崇京髙楼结绮霞浮云暮长征何由覩光华迅飇万里至霜雾日以加坐忧桂枝歇委落同泥沙清辉苟相照岂虑天路遐十七夜月更深月复明扬秀青云端浮飇倐以寂长川静波澜徘徊广除下白露栖崇兰仰见城西楼廻光照文轩楼中织绮女延颈独哀叹哀叹未终已素河横西山逝魄不长望玉貌宁久妍君毋吝光恵使我芳嵗䦨擣衣凉飇吹闺闼夕露凄锦衾言念无衣客嵗暮方寒侵皓腕约长袖雅歩餙鸣金寒机裂霜素繁杵叩清砧哀音縁云发断响随风沉顾影惜流月仰盼悲横参路长魂屡徂夜久力不任君子万里身贱妾万里心灯前择妙匹运思一何深裁以金剪刀缝以素丝鍼愿为合欢带得傍君衣襟拟古诗名都有髙楼上入青云端修城延曲隅阿阁交重䦨佳人理清曲当戸横朱絃扬音采霞里令颜谁不观賔客㑹四座丝竹哀且繁日中车马至薄暮皆来还听曲各言好知音良独难凄凄仲秋日百卉腓以残凉风入阶树零露摧庭兰明月皎东壁昆虫鸣草间孤鸿暮安适哀音扬云端眷言平生友振翮起孤鶱遗我若逝波望子如髙山託忱在终始蓄久谅逾宣寸心不可移磐石谁谓坚人生百年内胡为形所役登髙览九原但见松与柏徘徊故里闾念我平生戚斗酒相存问度阡复逾陌上堂展殷勤华灯永今夕何必倾庶羞浊沽聊与适朱颜难可常须髪㑹当白徧观四海人谁为不死客良时弗为欢衰暮叹何益死者长不作生者长不息日月更相送万古安所极素丝有苍黄岐路多南北在家常相问出门安可测落木归本根飞鸟戢羽翼客游在万里终当还故域繁霜降秋夜膏火寒无光凄风举帷幄素月流中房客行在殊境独处谁与将仰视天上星罗列皆成行牛女独何辜㷀㷀守河梁嗟无临风翼欲去不得翔引领长太息涕泗徒霑裳赠王文熙行子夜中起月没星尚烂天明出城去暮薄长河岸草际人独归烟中鸟初散解缆忽以遥川光夕凌乱津市打鱼歌大船峩峩系江岸鲇鲂鱍鱍收百万小船取速不取多徃来抛网如掷梭野人无船住水浒织竹为梁数如罟夜来水长没沙背津市家家有鱼卖江邉酒楼燕估客割鬐斫鲙不论百楚姬玉手挥双刀雪花错落金盘髙邻家思妇清晨起买得兰江一双鲤簁簁红尾三尺长操刀具案不忍伤唿童放鲤撇波去寄我素书向郎处偏桥行城头日出一丈五偏桥长官来击鼓山南野苖聚如雨三尺竹箭七尺弩朝出射人夜射虎男解蛮歌女解舞杀血祈年暗乞蛊沙蒸水毒草根苦上山下山那敢蠢尔苖民尔毋侮虞庭两阶列干羽寄李空同黄河腊月氷十丈纵有鲤鱼那得上楚天鸿鴈避霜雪未得逢春难北向康王城边沙草曛梁王台上多暮云野人嵗晚谁相对桐柏山中空忆君官仓行长棘周袤三丈垣髙门铁鎻缄两关黄䰅碧衫下厫吏白板朱书十行字帐前喧唿朝不休剪旌分队听唱筹富家得粟堆如丘大车槛槛服两牛乡间饿夫立墙下稍欲近前遭吏骂吴伟江山图歌吴伟老死不可见人间画史空嗟羡吾观此巻江山图飘然意象临虚无想当濡毫拂绢素酒酣落笔神骨露万里青天动海岳空堂白日流云雾洲倾岸侧波岭衔岛屿倒影翻源潭江邉万舸一时发中流䬃䬃开风帆崩涛涌浪势难久渔子舟人各回首去鴈遥知七泽中落花误认三江口烟峯苍茫貌二叟靣髪衣冠颇麤丑石林沙草恣㸃染舒巻沧洲在吾手忆昨𢎞治间伟艺实絶伦供奉曽逢万乘主招邀数过诸侯门京师豪贵竞迎致失意徃徃遭诃嗔由来能事负性气轗轲贫贱终其身呜唿吴生不复得剰水残山转悽恻此巻流传天地间我即见汝真颜色吴伟飞泉画圗歌长安独过田子舎留我一翫飞泉画絶壁如闻风雨来晴天安得蛟龙挂吴生跌宕得画理潦草落笔皆可喜飞泉却出沓嶂间山即真山水真水客堂六月生昼寒耳中髣髴髙江滩源潭窈窕不可测波浪汹涌多竒观泉邉二老颜色异偶坐似是荘与恵万里谁论到海心百年讵识临渊意伟哉田子今儒宗文标南指匡庐峰不须对此更惆怅㑹观瀑布青天上杉风松日隔缥缈云泷雪灨何雄壮我常梦徃神空向岂无吴生好手笔为我写寄庐山障画鱼大鱼昻藏若人立冲波跋浪风江急㫄观二鲤各有神倐忽波涛随出入中堂鬐鬛动杳冥坐久始识为丹青青天万里拂绢素笔力咫尺开沧溟禹门天池云雾里白昼雷霆行地底何人有力移置此酒酣相视一改容只愁化作三蛟龙子昻画马歌学士宋王孙画马皆龙姿曽写飞黄出天廏尚留云影落瑶池池头马官锦鞾袴缓鞚长牵时拂顾万里精神开绢素百年马鬛生风雾吁嗟内乗无人识想见奔腾过都国翠仗朱轩数徃来金羁玉勒増颜色只今天子罢南征乂闻东廵辽海城安得四马忽然生登台一顾千金轻天上长随八骏行画马行画马如画龙纵横变化当无穷吾观月山子落笔窥神工曽向天闲貌十万十万意态无一同此马传来㡬百年古绢犹开沙漠风树里河流新过雨簇簇草芽寒刺水圉人双牵临水邉草色离离乱云绮令人疑到渥洼㫄波底风雷鬬龙子细看不是白鼻騧恐是当朝狮子花紫燕纎离各惆怅其余努劣何足夸忆昔爱马不惜千金货君王勤政楼头坐奚奴黄衫双绣鞾廐中骑出楼前过红帕初笼汗血香玉鞭轻拂桃花破吁嗟玩物竟何益遗迹徒使丹青播只今烽大西北来沙场未闻千里才千里才固有时回头为问御者谁君不见古人养马如养士一饱能酬千里志今人养马如养豚廏下常摧蒺藜刺古之良马何代无可笑今人空按图辰溪县早发辰溪渡清川喜泛舟山城欹粉堞江驿映朱楼雨骤沙頽岸天寒水露洲蛮音闻渐异迢递动乡愁崃中自昔偏安地于今息战侵江穿巫崃隘山凿鬼门深浊浪鱼龙黑寒天日月隂夜猨啼不尽凄断故乡心月片月中秋近辉光一歳无天清惊塞鴈夜冷落枫乌不寐知宵永无言对影孤更深何处没万里堕江湖殿试宿礼部和马张二光禄乔直阁诸公东阁春朝晚南宫夜宿深鎻闱犹月色开合更松隂地迥神仙接天低象纬临诸君清庙作三叹有余音懐沈子沈生南国去别我独悽然落日清江树归人何处船十年安陆舎数口太湖田想到乡园日生涯亦可怜十四夜水际浮云起孤城日暮隂万山秋叶下独坐一灯深白露蒹葭落西风蟋蟀吟关山今夜月横笛有哀音送曹端卿谪寻甸逐客滇南郡云天此路长髙秋行万里落日泪千行作赋投湘水题书寄夜郎殊方气候异去矣慎风霜九日夜过刘以正别士竒重阳愁独酌深夜喜相过万里惟秦客三杯亦楚歌霜笳沈海月风鴈起滹沱醉别黄花去能忘白玉珂送彭总制之西川蜀道青天上岷山赤日西九重连授钺万里动征鼙开府松杉静悬军玉垒低知公安蜀计诸葛大名齐得五清先生客澧州消息怅然有懐憔悴东都士吾师更可嗟三年为逐客万里未还家暮阻巴山雪春行楚岸花江湖无路覔流涕望天涯关门虎卫关门迥龙沙塞曲深风云时有气日月昼长隂中使西来讯千官北望心天塞汉宫阙翠葢忆春临观兵将帅俱分阃朝廷再剖符选徒皆虎士战马尽龙驹直指黄河外长驱碧海隅感恩须此辈万一为捐躯组练回天地戈鋋白日揺王师一奋怒宼赋可潜消使过传金节军行奏玉箫人言汉家将今是霍嫖姚登坚山寺西峰插天起絶顶寺门开云里一僧住山中无客来落花平讲席积草偏香台我欲闻清梵焚香坐不回武关北转趋刘坝西盘出武关微茫一线路廻合万重山天地㡬龙战风云惟鸟还关门鎻溪水日夜送潺湲中秋无月月赏今年罢髙楼独客愁关山中夜笛江汉故乡舟暗雨捎檐入秋萤度槛流应知云雾上天柱有人游昭烈庙漂泊依刘计间关入蜀身中原无社稷乱世有君臣崃路元通楚岷江不向秦空山一祠宇寂寞翠华春艶曲御沟连上苑大道接平沙紫陌三千骑青楼十万家城中杨栁树风起暮飞花武昌闻边报传闻彍骑近长安北伐朝廷已命官路绕居庸烽火暗城髙山海戍楼寒一时边将当关少六月王师出塞难先帝恩深能养士请缨谁为繋楼兰溪上溪上茅斋不掩扉西风初罢芰荷衣月寒沙栁萧萧落天晚江鸿肃肃飞野客行吟水邉立家人沽酒夜深归相逢醉语休辞数城外黄花渐觉稀答雷长史十载寒氊郑画师风流文采更堪思朱门鼓瑟官仍逹青殿挥毫出每迟百里风烟还薄暮孤城雨雪已多时极知嵗晚伤心切起傍官梅自咏诗闻河南宼檄书近报河南寇楚塞梁关转战空岂有兵车能逺救即愁道路阻难通江淮城堑西南险嵩洛山川天地中今日至尊忧不细㡬时诸将捷音同西海子寺下烟波春不开苑中风浪隠楼台泉源细绕西山出云气深从北极来万里乘查观日月十年登阁望蓬莱黄尘碧水须㬰事莫使鱼龙夜夜哀小阁初开崔郭田三君子至本买堂斋为客居敢扳冠葢枉吾庐清风坐下髙人榻深夜门停长者车竹下凉蟾辉几杖花间萤火静琴书黄门翰苑俱邻近浊酒盘餐意不疎送雷长史彤管先朝随帝子白头今日奉王孙汉庭亦羡相如羙楚客重㸔贾傅尊花下图书开玉殿日髙琴瑟在朱门十年亭阁淮西宴肠断梁王雪夜樽得献吉江西书近得浔阳江上书遥思李白更愁予天邉魑魅窥人过日暮鼋鼍傍客居鼓柁襄江应未得买田阳羡定何如他年淮水能相访桐柏山中共结庐送施聘之侍御海甸春风揽辔情燕关骢马去还鸣绣衣霄汉花间出锦缆江湖树里行近日西台多谏草少年南国有诗名别絃更忆风流调愁听东城二月莺鲥鱼五月鲥鱼已至燕荔支卢橘未应先赐鲜偏及中珰第荐熟谁开寝庙筵白日风尘驰驿骑炎天氷雪䕶江船银鳞细骨堪怜汝玉箸金盘敢望传送卫推官之武昌少年佐郡楚城居十郡风流尽不如此去且随彭蠡鴈何须不食武昌鱼仙人楼阁春云里贾客帆樯落照余大别山前江汉水画帘终日对清虚独立独立对花隂冥冥望河渚只见沙上烟不见烟中雨盩厔清明日独树桃花自发髙楼燕子谁家可惜年年春色催人白髪天涯江南思灯下雨鸣秋舫浦口潮廻暮钟何处相思不见江南开徧芙蓉送韩汝庆还关中华岳云台万里情髙秋落日眺秦城黄河一线通沧海身在仙人掌上行秋日杂兴野亭千橘未全黄青柿红梨尽待霜南邻老翁种橡栗已见儿童收满牀紫蔓青藤各一丛野人篱落管西风郊扉逺絶谁能到秋日虫鸣豆叶中明诗综巻三十五明诗综卷三十六钦定四库全书明诗综卷三十六翰林院检讨朱彞尊编徐祯卿祯卿字昌谷一字昌国吴县人𢎞治乙丑进士除大理寺左寺副降国子监博士有迪功集又有叹叹焦桐鹦鹉花间野兴自慙等集杂謡夫为虏妻为囚少妇出门走道逢耶孃不敢收东市街西市街黄符下使者来狗觫觫鸡鸣飞上屋风吹门前草肃肃壊我民居田树子桐与槚桐槚何青青素车不得下鹞雀行白鹞捉黄雀斜盘下九天岂知南山侧复有虞人弦一发中双翼忽毙青云端行人皆抚掌仰视落飞翰弓矢悬马头少年坐雕鞍持归咸阳市百鸟争聚观美酒白玉缸肉腊黄金槃乐哉今日宴四座俱万年白纻歌三星烁烁花满堂素腕盈盈出洞房垂罗映縠耀明妆皦若云中开月光流情盼君君莫忘停歌节舞进玉觞愿君安坐夜未央旨酒千壶列东厢美人如花娇北堂髙歌合舞圣世昌愿得欢娱永未央脂车秣马且踟蹰百年之㑹忽须㬰东流之水西飞乌今我不乐何为乎古意空为郢中客不见郢中吟美人髙堂上自奏山水音帝子葬何处潇湘云正深寂寥谁共赏江上独伤心倡家咏效何逊帘栊秋未晚花雾夕偏佳暗牖通新烛虚堂响落钗淅淅鸟栖树明明月堕懐相思不可见兰生故绕阶舟懐天旷多树林日赤溪路永我行一何劳窈窕坼川岭湍流好石鬬沙砾与舟鲠行行指前栖望望不得逞火云渐暧灭蝉鸣空山静奄忽青松间了了挂员景一与幽赏遇遂使烦虑屏先书谢庐僧为埽香炉顶留别都城诸同志对酒忽不乐怅然懐别离别离结中劳眷彼长路岐苒苒郊河树暧暧关门祠伫望潇湘水先与秋风期鸿鴈云中来噭噭使人悲懐哉尔方集恨矣予当辞吴江桥亭游眺郡右多丽山湖南富鲜水溶溶苍树浮漭漭白烟起中土屹裒城重波泛人市出郭接修梁垂穹贯遥沚上有临流沟髙风衍清祀百汇引虚明诸州拆表里隠约云中樯纷纭隰间耔宵澄月色阔风逺渔歌靡空睇眇不极瑶胷盪余滓悟彼扁舟人伤此尘代子送熊士选侍御壮士乐长征门前边马鸣春风三月栁吹暗大同城芦沟桥下东流水故人一樽情未已遥天飞尽陇头云唯见居庸暮山紫羡君鞍马速流星予亦孤帆下洞庭塞北荆南心万里佩刀长揖向都亭寄顾华玉去嵗君为蓟门客燕山雪暗秦云白马上相逢脱紫貂朝回沽酒城南陌燕山此日雪纷纷祗见秦云不见君胡天白鴈南飞尽千里相思那得闻青门歌送吴郎吴郎醉嗜长安酒落魄自言为客久走马频看上苑花回鞭几折青门栁青门曈曈鱼钥开乳燕游丝相逐来栁下雕鞍留别袂花间酒琖覆苍苔浮云去去辞城阙芳草连天那可歇野店春风听早莺关河晓树悬新月千里淮流双画桡广陵驿前逢暮潮落日归帆扬子渡青山家对伯通桥吾家流水原非隔宛转胥台通巷陌草长难寻仲蔚居林深不辨陶潜宅清溪屋下可垂纶复有莼羮足献亲君归傥食氷丝脍为念羇栖塞北人赠王渊之十月狂风吹白雪长安城中地欲裂朱门酒垆红炙天空里璚花旋消灭由来都国盛繁华青云络绎满仙车浪说黄金赐寒士争言白璧谒侯家骄矜意气遥相羡片善朝推䝉夕荐待诏虚沈金马门传宣直上麒麟殿王郎濩落尔何求千里乗驴被黒裘空论作赋称才子未肯低眉事贵游知君不得逢杨意终媿明时老督邮观伯虎寄赠子容洞庭山图因求作庐山障子丹峦氤氲拂空起素练平铺洞庭水回溪笑指毛公家忘却沧溟几千里我隔庐峰梦紫烟甞骑白鹿上青天烦君貌出仙人掌西寄长安向日边彭蠡茫茫彭蠡口隠隠鄱阳岑地涌三辰动江连九派深扬舲武昌客兴发豫章吟不见垂纶叟烟波空我心在武昌作洞庭木叶下潇湘秋思生髙斋今夜雨独卧武昌城重以桑梓念凄其江汉情不知天外鴈何事乐南征登支硎山楼谷寺怜幽密兹栖表丽观烟云连壑动竹树入门寒独往迷前径凭髙迟所欢时闻有清磬遥出暮林端送友人还吴阳月随阳鴈遥从塞上来北人江北望不见陇头梅坐下杨朱泪吟为庄舄哀聊传数行札千里送君回嘉禾道中檇李城何在萧条草树存未醒吴苑酒已动越乡魂问水来天目看桑过石门愁闻鹡鸰语宁听楚山猿月故园今夜月迢递向人明只自悬清汉那知隔凤城气兼风露发光逼曙鸟惊何事江山外能催白髪生秋日懐李郎中及边熊二子秋兴因髙赋雄才忆省郎山川思不极云树莽苍苍对酒知时变看花感别长如何霜后鴈犹未达潇湘逢蛮使语五岭驰蛮使三秋达蓟京北来江草尽南眺瘴云平乡梦清猨隔边心旅鴈惊辛勤万里札懐笥未宜轻送许补之还丹徒怜君挥手去匹马向南天旅病青山外乡心落日悬燕关变积雪淮栁动新烟驿路重云里相思易隔年送庐陵杨二尹何卑执㦸谢京华却爱河阳县里花不为逺师招白社拟从勾令觅丹砂青天挂席浮明月螺水回舟胜若邪莫学南昌隠君子离羣独拂五云车赠别献吉尔放金鸡别帝乡何如李白在浔阳日暮经过燕市客解裘同醉酒垆傍徘徊桂树凉飇发仰视明河秋夜长此去梁园逢雨雪知予遥度赤城梁送盛斯征赴长沙昔愁越嶲千峰仄转入巴渝万里賖岂料圣恩怜贾谊犹烦佐郡出长沙蛮中瘴逺三湘水江畔春逢十月花遥听岳阳楼上笛可能回首忆京华寄杭东卿西湖十月烟水平梅花参差千树明越王城畔气应早林逋宅边江更清驿使章台空寄别霜天玉笛暗霑缨故人若有扬州兴为听春鸿白雪声送耿晦之守湖州逺下吴江向霅川髙秋风物倍澄鲜䴔䴖菰叶翠相乱锦石游鳞清可怜邮渚挝频津吏鼓渔歌唱近使君船吴兴岘山足胜事汉水襄阳空昔贤凤鸣亭凤鸟期不来瑶华几销歇唯有山中人吹箫弄明月香圃露华散平林月明在寥廓时有天风来冷然桂花落古意我有木兰舟欲作三湘客不愁湘水深但畏湘中石内中偶述朱筥殊方贡黄旗使者回内园春未到青笋渡江来答献吉花发平章宅莺啼省树春殷勤花鸟意愁杀独游人大道曲长安楼阁互相望戸戸珠帘十二行緑水过桥通酒市春风系马有垂杨羽林少年行寳马平驰过夕隂飞丸遥堕掌中金不知富贵縁何事偏动青楼瞥见心拟古宫词兴庆池头漏未阑棃园弟子曲将残花前更进凉州伎无那西宫月色寒春思渺渺春江空落晖行人相顾欲霑衣楚王宫外千条栁不遣飞花送客归湘中曲湘州草深鶗鴂鸣湘江水清多杜蘅月明伊轧中流桨好似湘娥鼓瑟声送萧少府矫矫双凫塞陇分武夷残雪半春云玉洞只愁仙隠去洛阳花下不逢君送顾马湖孔昭巴东明月巴西歌两岸梅花羌笛多一曲停桡双泪落猨声三崃若为过锦水由来胜若邪兰桡三月泛桃花巴儿见客能歌曲蜀女明妆笑浣纱安南歌送沈使君乌蛮滩上烟水声伏波庙前秋月明夜半津人挽舟上夷歌偏动望乡情送萧若思送君南下巴渝深予亦迢迢湘水隂前路不知何地别千山万壑暮猨吟将发夏口鹦鹉洲边生暮烟旅人南望思依然尽道巴陵湖水阔秋风莫渡汉阳川望行人秋原迷望草芊芊几树荒鸦落照前驿使回时曽寄语西风早晚渡秦川緑芜平野暮天低逺色苍苍路不迷昨日邻家归后信行人只隔灞陵西弔徐姬诗金陵有徐姬者善属诗早死余甞闻其句云杨花厚处春隂薄清冷不胜单裌衣颇爱其有婉思以诗弔之绕廊吟罢杨花句欲觅杨花树已空日暮街头春雪散杜鹃无力泣春风楚中春思遵义门前暮栁斜武当城里欲栖鸦行人独立宫墙外又见空园落杏花济上作两年为客逢秋节千里孤舟济水傍忽见黄花倍惆怅故园明日又重阳边贡贡字廷实歴城人𢎞治丙辰进士授太常博士擢戸科给事中迁太常寺丞出知卫辉府改荆州陞湖广提学副使召拜南京太常少卿迁太仆改太常卿提督四夷馆进南京戸部尚书有华泉集赠友春阳初献嵗芳树日以青送逺及近郊何由申我情我情方郁纡君驾不可停瞻彼飞鸿翼聫翩共遐征奕奕云中河烂烂川上星中原渺难遂伫立以屏营分韵再送文熙夜久河汉横春堂别灯黯风凄鸟初动露重花犹敛明发不在兹重关为谁掩答石峰见懐之作斗柄当西南河汉东北倾零零露华白皛皛天宇晴微风度广隂熠燿时复明卉木日已黄秋气日已清念子理素瑟苦调多离声嗷嗷失侣鴈泛泛随波萍㑹合固有期此日难为情次韵赠李子行之如陈迢迢阻欢宴戚戚伤离居离居结中懐郁郁惨不舒若人美无度贞抱沖以虚朝为同朝客夕暮隔林墟林墟积秋霖流潦不可除四野晦苍苍行行安所如驱马临大道瞻顾空踟蹰运夫謡送方文玉督运运船戸来何暮江上旱风多春涛不可渡里河有闸外有滩断篙折缆腰环环夜妨鼠日妨漏粮册分明算升斗官家但恨仓廪贫不知淮南人食人官家但知征戍苦力尽谁怜运船戸运船戸尔勿哀司农使者天边来送马欹湖赴湖南提学征马带落日出门君已遥层城不隔梦夜夜卢沟桥卢沟桥边车簇簇故人却在城南宿谁令相见转多情翻恨迟行不如速江汉风烟迟早春关山雨雪暗边尘临岐莫动殊方感余亦东西南北人题丰内翰爱凫楼春凫唿其侣拍拍戏芳渚一凫忽惊人羣凫共髙举回翔集城下㸃㸃散如雨爱凫主人今几秋夕阳空上望髙楼凭阑独送千里目平沙莽莽寒烟緑张夏道中遇雨短歌示同行希尹诸子南山北山雨如注寒风䬃䬃吹山树中河水发行子愁褰裳欲渡且复休黑雾苍云蔽村舍咫尺谁能辨牛马嗟哉出门百里行路难我今胡为在中野出郭将访希准郡伯惧暮而返却寄驾言江口出却至水西还逺道空回首重门欲上关断云低白鴈斜日近青山欲採瑶华赠仙舟不可攀和答胡可泉郡伯籍籍胡安庆新声满旧都讵知金马客翻领玉麟符退食还经史登楼即画图昔贤忧乐地元只在江湖送都𤣥敬驱马别君处秋隂当暮生林柯无静叶江鴈有归声緑水阊门道青山建业城未能同理櫂延伫独含情次献吉留别韵初春郊甸积雪满客子出门岐路长征车杳杳去不息关栁青青殊未央却望秦山懐故道即归梁苑亦他乡十年京洛交游地日夕风烟思渺茫留别贞菴隂隂汀树起秋烟冉冉溪花接暮天归鸟独冲淮甸雨离人新上汶阳船病余药物求芝术老去心情託简编他日㑹传招隠赋缄封应写渡江年送刘约中之金陵君到石城边应看石城树树杪百尺台是侬行乐处赠别甯子白日就长道清秋凌大河非关燕赵别相送一悲歌西园朝看长白山暮看长白山山色有朝暮吾心常自闲庭际何所有有萱复有芋自闻秋雨声不种芭蕉树杂诗月色沙上澹山云天际浮春江万里阔独见一渔舟题画鸟啼青石冈日照红泥坂杳杳云外钟山僧独归晚近浦寒潮落平沙返照红不嫌归路晚家在板桥东迎銮曲金陵自古帝王都碧石清江一画图列圣百年虚想像銮舆曽到此间无自采民风问老农微行不遣近官从那知天子关天象到处云成五色龙弓如满月向江开箭插寒潮巻浪回水上鼋鼍莫深避我皇元为射蛟来潮落江门烟水秋云帆月下过扬州两京驰道三千里夹岸垂杨接御沟栁塘杂兴御沟东畔栁成林一水盈盈十里隂白马青衫桥上客春来多少故园心山行即事陵薯青青生午烟山渠㶁㶁响春泉白头宫监松陵下闲说英皇北狩年康海海字徳涵武功人𢎞治壬戌赐进士第一授翰林修撰寻以救李梦阳坐逆瑾党落职为民有对山集浒西别业同承裕升之作还耕惬初愿揖世返空林虽非志士理已获静者心嘉賔青云客枉驾忽相临携酒共斟酌张絃扬妙音义厚情自叶道合契滋深漪漪湋川水幽幽南山岑相值不相乐奈此逝者侵观禾我来彭麓下坐爱青山色雨过忽新凉苍烟望无极秋禾行欲成岂畏骄阳逼壠亩緑如屯原隰少螟螣同欣有年乐讵知天子力对客丝竹怜吾嬾尊罍待汝来片云霄汉没丛菊小篱开积雨难相过当歌莫谩回请看秋草色黄满建章台鹿苑懐太微鹿苑何王殿明时尚赐秦芳林春碍日幽草昼眠麏畎亩余生计干坤信此身西京谁欲赋韦曲有词人四月十九日宴东侍御园亭醉中走笔燕家小妓石榴裙笑酌酴酥把似君玉面未能花底出瑶筝先向月中闻王九思九思字敬夫鄠县人𢎞治丙辰进士选庶吉士授检讨调吏部主事陞郎中坐刘瑾党降夀州同知寻勒致仕有渼陂集续集对酒忆康五林栖鲜俦侣芳醑聊独亲繁香媚晴景嘉賔及兹辰习习谷风发萋萋卉木春黄鸟鸣枝间翩翩求其羣对此岂不乐念彼同心人室逺心徒劳追趋靡所因安得骖云霓顷刻驰见君闻盗贼且至登夀州南城楼野望兼示避盗诸君子极目川原外无言自怆神云山晴见楚烟树逺浮秦平地干戈满临风羽檄频西飞羡归鸟随意过城闉浒西庄春日行乐词金马当朝彦银鱼隔嵗焚髙栖丹凤麓闲卧碧山云湘瑟春风度秦筝月夜闻太平无一事只合醉朝醺亳州出门二月已三月骑马陈州来亳州暮雨桃花此客馆春风燕子谁家楼簿书堆案不相放太守下堂仍苦留浮名羁绊有如此媿尔沙边双白鸥十四夜月与李二献吉饮万戸秋风碪杵哀殊乡今夕故人来竹间凉露萧萧下楼上浮烟细细回地僻柴门无过客家贫樽酒有余醅疎帘碧簟须同醉明月青天为尔开王廷相廷相字子衡仪封人𢎞治壬戌进士选庶吉士改兵科给事中以言事谪判亳州拜监察御史巡按陜西为镇守廖銮诬奏下狱再谪贑榆县丞稍迁宁国同知歴四川按察使拜副都御史巡抚四川入为兵部侍郎都察院右都御史进兵部尚书提督团营仍掌院事加太子太保卒谥肃敏有家藏内台二集蕲民謡有芃者艾生我土七年之病得者愈五内失调邪作主当贵耽慾乃自取艾纵有灵将奚补我欲言之上官怒龟帬生毛緑的的大如钱贵如璧养来盆中水凝碧细人之玩有何益白花蛇谁教尔能辟风邪上司索尔急于火州中大夫却逼我杀尔种类絶白花不生祸胎灭龙须作席光电电暑眠不及蕲阳簟凉如水滑如藤一簟几工能织成官府取之只一声有价无价谁敢争赭袍将军歌万夀山前擂大鼓赭袍将军号威武三边健儿勐如虎左提戈右跨弩外庭言之赭袍怒牙旗闪闪军门开紫茸罩甲如云排大同来宣府来九日安陵同蔡成之发舟亢帆安陵浦泛舸清川浔渚枉倦回沿厓倾诧﨑嵚寒原变凄候浮霭散层隂落日隠丛薄孤霞冐平林虽同佳人娱屡兴游子吟旷达获自古维絷惭在今缅懐篱下菊结念丘中琴川涂渺无绪风波浩难任秋日巴中旅行巴东秋气早行客已悽悽江险深三崃云寒暗五溪中原无鴈至异国足猿啼况近乌蛮塞连年尚鼓鼙旅思野云萧萧逐我回西从阆苑东蓬莱偶传灵药足自寳持示世人番见猜不知黄鹄几时到纵有素书谁与开旅食淹留断消息故园风雨空池台春草謡塘上艹离离照妾春罗衣待君君不来满庭萤火飞秦川杂兴古陵在蒿下啼乌在蒿上陵中人不闻行客自惆怅初见白髪日日风尘色劳劳簿领身不知清镜里已作二毛人汉上歌宜城出美醖载入习家池山公去已久醉杀襄阳儿宫怨夜辇昭阳月春筵上苑花不成供奉日枉自学琵琶阆中歌天阔浮烟迥沙平落照低春江同在眼只觉异巴西漫兴一琴几上闲数竹窗外碧帘戸阒无人春风自吹入巴人竹枝杨花作雪草连天郎下荆吴又一年江上浣纱郎不见问郎错问下江船泊嘉善县千峰万峰广徳路昼行夜行湖州艭七十五桥今过尽画船明日入松江宣州歌河沥溪头伐鼓行五湖渡口櫂歌声怪来画舸如飞去一百八滩春水生金陵歌山到金陵龙虎分大江环抱日生云千年宫阙存遗事犹有都人说建文明诗综巻三十六明诗综卷三十七钦定四库全书明诗综巻三十七翰林院检讨朱彞尊编朱应登应登字升之寳应人𢎞治已未进士除南京戸部主事迁知延平府以副使提学陜西调云南寻陞布政司右㕘政有凌谿集雨雪曲行道广且深霏雪何飘飏晨风无终极烈烈吹我裳长氷断四泽灏景弥八荒遥曭达周原廓哉无何乡迫观古巖侧碛路如羊肠猎人携犬至穷兽走彷徨仆饥委道陬马疲不能行戍旗动髙隧云是甸子冈超骧媿局步踯躅徒自伤拟陆机招隠脩涂苦踯躅曲涧聊盘桓盘桓将安之所乐在渊泉清泠足朝盥幽眇穷夕观云构蔽层木翠幄引芳兰玉鲤罥轻罟银缕落素盘忽枉良朋俦诚款慰夙欢富贵岂不欲时命非可干税驾从所适兹焉以永叹野中作细细朝雨零纎纎麦苖长丁夫荷鉏出所至成偃仰林喧羣意动山空百泉响佳境偶独逢无人共幽赏赠别黄子和举世昧所钦见客随谐嬉良朋久寂寥十载惟君知把袂执素手懽悰不自持人事忽生变与君长别离膏车岐路侧欲发更迟疑虚名夏厨蝇短景朝华枝两心各相许脉脉无一词浊泥媿清尘何以备驱驰盟言愿有终白首以为期赠刘元瑞守绍兴朝出承明庐驾言还故乡当门结旌斾观者倍生光故人欣再见眷眷意难忘举觞承湛露颂徳咏羔羊周官十二牧职贡各殊疆持子夙夜心坐致黎庶康深衷岂念此但感别日长相彼水中凫羽翼同翺翔风波一失所望望徒心伤梦大复何子京华一云别瞥若纷飞翼遥遥南中道念子无消息嵗徂寒暑变日落风雨黑讵知万里魂能达君子侧篇章烦见示触目见古色浏浏清濑鸣擢擢朱絃直指摘发隽语要我以终极大质多浑成至寳去雕饰晤语忽复竟惊起谢良徳音徽犹若闻转盼已难即怅怅牵垂帷仰睇梁月色何由託归鸿附此长相忆酬方思道以诗帙见寄方子还山中两度寄诗帙怜予方在疚报答百不一故人枉相存所恨越阡术江南十月交山中稼应毕天寒脆榆栁霜重熟枣栗理瓮得旧醅攀厓割新蜜既可欢亲颜亦堪恱家室吾翁嗟已晚念此重有失尚幸老母康麤以慰蓬荜人生归有道贫贱匪所恤作诗谢同懐商风振瑶瑟函谷关歌朝出洛阳城暮投函关道函关日落行人稀满目黄云暗秋草此地古来西属秦崩城败壁犹嶙峋牛车冉冉行不尽更愁怪石摧车轮关门老子去已逺吾生学道嗟何晚紫气犹经旧路迷青牛不见当时返只今豺虎正纵横羽檄星驰大㸃兵徼巡司𨽻督责苦关下居民旦夕惊疎林渐指新安麓夜火人归茅店宿鸡鸣客起四散分令人忽忆孟甞君过分水岭有懐同志前嵗南过分水关十月天晴花满山今年西度分水岭九秋积雪浮寒影天时南北有常运人事蹉跎发深省中原日夕狼虎多游子出门行荷戈鲁儒抠衣蹈白刃汴京洒血腥黄河东桥作郡夷门里南原卧家犹未起石亭抱璞隠城市凫塘买田归霅水有懐幽咄真自知海内论心竟谁是春日淮南黄栗留丁丁伐木声相求此时谁遣不归去梁令还家尚黑头北风行昨日南风扬今朝北风急南风吹山山不移北风吹海海欲立轩辕台前烛龙晦纥干山头冻雀泣行人戢足不敢行我独何为向原隰田父停歌向我笑笑我投簪滞乡邑然桂作薪炊玉粒空囊无钱太羞涩我云蓼虫之性甘习苦亦闻龙蛇嵗晚当深蛰行藏得失本天道古来贤哲何嗟及君不见北风雨雪洛阳城袁安卧内无人入对雪对雪饶幽思清吟酒半醺扑帘寒未起洒叶细先闻风急仍含雨天低欲堕云晚看庭篠色渐喜白纷纷孝宗皇帝挽辞绖杖生新感朝仪改旧观丧经仍汉制顾命续周官万国函香拜诸王画像看苍天髙不极赞徳自知难哀谷亭闻道团营将前茅未进师居民坐涂炭挥泪望旌旗栁色烽烟外鸠声谷雨时移家若飘梗谁暇问东菑齐鲁何多盗冬春未解围元戎休按辔黎庶待宣威戍久军刍竭城寒士气微犹闻安抚使先已献俘归观楚人插秧插禾怜楚俗田畛緑层层共道临芒种那能避郁蒸歌词人互答音节鼓相譍但使民多粒宁忧谷价腾渡淮楚岸崩沙仄淮流积潦深沙明疑雪霁潦迥似秋隂舟楫烦相待炎蒸喜不侵重怜行宦地独感济时心水外长天尽烟中逺屿衔即看乗泱漭已若释忧谗波撼青枫树凉轻白纻衫舟人不愁思满引夕阳帆赠蒋子云别懐无近逺送子即凄然文采东都守明时万里迁江舟回夕浪汀草暗春烟却望来时路长安在日边园居即事首夏衡门里清波四望通古槐垂密䕃细草结幽丛庭洒黄梅雨帘钩紫燕风林堂多发兴兴至复谁同雨后晚眺小雨经檐尽残阳隐树低迎曛花气合向夕野容迷寳刹流云外金塘去鸟西吾生江海意随分此卑栖癸未书警物态伤吾意流离满道傍雨鸠频逐妇风鴈忽分行自分惟沟壑何人且庙廊旧时阡陌在虚望返耕桑檐雨中嵗仕三巳晚耕天一涯僻居寡俦侣开戸对桑麻檐雨随风乱溪流逐岸斜时时值野叟争度坐鸥沙舟至临清大风晦冥闻过客言谷亭盗贼之势甚剧感而赋此闻说王师北出燕山东羣盗故依然沙城风起尘如雾泽国春隂水作烟过客尽传烽火警行人愁度谷亭船平原太守今谁是慷慨多慙石二千登王孙亭望华岳华岳遥瞻势已雄河流入望更无穷羣山总出三峰下衆水同归九曲中絶塞衣冠通上国行人车马入新丰汉家陵邑依然在拟赋西都恐未工秋兴彍骑凭陵八月风羽书朝暮九华宫金吾宿卫临关外宣府游兵集禁中燕塞河山天下险泰陵恩徳衆心同谁能补衮供臣职莫遣宵衣损圣躬沧浪江千寻铁锁贯长桥积翠浮天万壑遥人向中流看砥柱路从平地入岧嶤未论文教开荒服已见蕃王款圣朝鸟语花明迎使节沧浪江上瘴全消滕王阁和韵楼为名髙转被憎诗人翻怯后来登嘉賔胜日难兼得废址遗文託再兴慷慨尚懐投笔吏寂寥私念校书丞留题拟附三王后媿乏袁州刺史能腾阳元夕殊方节序漫相亲又见春灯照眼新秦苑烟花三辅梦梁州风俗隔年身千门宛转迎华月九陌逶迤起暗尘淮海路迷何处所孤城深锁独愁人登岳阳楼岳阳楼前看洞庭三江水多愁杳冥残阳欲尽孤鸟没君山之树何青青题诗直防鬼神泣吹笛恐有蛟龙听先采香兰招屈子徐歌瑶瑟报湘灵田中杂吟髙田低田湖水浮南垞北垞粱稻秋明沙日入有栖鴈独树风寒无系舟白草直随平野尽沧波真带暝烟流时艰渐老双蓬鬓嵗杪空余一敝裘大驾东巡野语闻说天王西狩频翠华今日又东巡泰山重被登封颂梁父亲承羽猎尘晓日霏烟开帐殿朔风寒雨暗枫宸江都十月花零落莫遣龙舟望幸新湘中杂兴湘渚草深鹎鵊鸣湘江水清多芷蘅月明伊轧中流桨疑是湘娥鼓瑟声春草千里碧沈沈苍梧云昏湘水深此中自古行人怨鹧鸪双啼斑竹林顾璘璘字华玉先世吴县人徙南京𢎞治丙辰进士知广平县征入为南京吏部主事迁知开封府降知全州起知台州府累迁至浙江左布政使擢右副都御史巡抚江西乞终养忤旨勒致仕再起巡抚湖广显陵工竣加工部尚书还朝改南京刑部尚书有息园浮湘凭几山中归田诸集题龙巖额有赋苍厓积铁古中空若天开不知寒泉水潺湲自何来石田莽重叠上有仙人台淋漓湿元气玉黍长蓓蕾青春始来游桃花映樽罍主人邀痛饮酣歌日西頽独挥菁茅帚书破巖上苔巨灵拍掌笑大劫俱扬灰吾意在山水短长安计哉南巖雷神祠雷神栖何所巖洞深杳冥幽林蔽日影寒涧余龙腥经年尚留雪当午仍见星石竒出变相境胜通神灵谲怪山海事流传信前经度枫木岭初谓山拂天飞鸟不可度逡巡蹑危磴乃即我行路百折频攀援十步九回顾髙林忽在下衣襟有云雾倒景犹照人平地黯将暮东北望故乡江流莽倾注长风动万里独立难久竚东郊田园陶公归桑里谢客营石门于世既无竞努力事田园春还理荒秽良苖应时繁岂不念嵗丰天道难预论列槿藩草屋艺蔬备晨飱郊居渐成趣益厌城市喧菽水苟无阙万事奚足言刈麦思时旸分苖望时雨彼苍于农人迁就亦良苦好雨从东来原田白膴膴老穉荷蓑出緑缛纷可覩连嵗荒负租颇遭官长怒今幸占有年且愿给公赋絮酒兼炙鸡殷勤祝猫虎碧溪落落髙梧隂俯瞰寒流碧微云过疎雨秋容澹无迹鱼游緑藻晴鸟下青芜夕兴至每垂纶歌罢还岸渔父两三人时来共争席辨蛤和泾川公渔海穷潏泬猎山歴㟏岈生人胡多劳养此六六牙圣哲着礼经细不遗螘蛙食鼋一染指因以倾厥家末俗贵珍异载籍纷喧譁美哉尔石蛤奚免网与义修胫雪长荇腴中剖团𤓰烹以实下豆亦慰賔筵嘉南荒盛虫族大者蛇与蟇琐细及百种射影兼含沙食者苦沤泄伤者困疮瘕例举混美恶颇笑昌黎差幸䝉匕箸赏重以裦辞加河豚自此贱况复论鱼鰕送陈鲁南上陵松柏西陵路词臣仗节来衣冠瞻汉寝弓劒拜轩台细雨春山湿明星今殿开年年挥泪地不见长苍苔简陈宋卿颇怪陈无巳寻诗日闭门空庭疎系马细雨负清尊节序过梅萼春隂积藓痕不嫌官舍冷烧烛对黄昏丙子元日于郡斋作四十韵南纪江潭逺东风节序移流年伤久客多病负明时稼穑功何补莺花兴匪宜岭梅虚照眼江栁莫揺丝忆昔为郎日承亲乐在兹都城依斗极画省缀云司禄米供调膳家园奉杖藜闲情潘岳赋燕喜鲁人诗棣萼连庭发槐隂拂地垂书编长枕籍酒斚亦淋漓契合多良友招邀慰所思声华倾座重精白寸心知松桧寒逾劲骅骝老不羁已堪征道义况更得师资西汉才方盛东周梦岂衰立谈期化理倾倒絶猜疑中路罹多难専城试一麾梁陈髙贼垒河朔走征旗苦乏勤王略空懐报国私援枹临矢石饮血抚鳏嫠仅免投豺虎方思伴鹿麋愚䝉仍触法覆载本含慈斧锧逃轻典丹青发朽姿恩波犹五马窜地异三危水镜开城观星躔压地支国风饶比兴民俗重耕犂桃水居人乐华胥帝载熙颇容山简醉未释贾生悲信美非吾土浮名已后期形容麟阁逺羽翼鷃图卑即事惊华髪无阶叩赤墀大懽惟菽水野性一茅茨纳履思投足谈经得解颐文章关不朽气格许谁追能事输前列洪钧贵自持陶镕兼物类浑朴断人为郁郁希游夏劳劳去管伊行藏俱自得筋力岂空疲细雨衣襟净深山卧起迟时寻老渔父同钓楚江湄庚辰元日诸侯玉帛㑹长安天子旌旗下楚关共想元正趋紫殿翻劳边将从金鞍沧江饮马波先静黄竹回銮雪未干北极巍巍天咫尺五云长䕶凤楼寒和英玉闻秋佳亭新移怅然作兼简王礼部钦佩秋佳亭子临秋水伐木新移向近陂小径有时迷客入长杨无数遶檐垂即看野鹊春来喜莫怪羣鸥晚下疑寄语东邻王礼部好携樽酒数追随寄张司马九月六日忆湘山寺旧游遥忆东山张太傅去年今日共离觞清江画舫愁中别落月枫林梦里长黄菊再逢非旧日白头相见定何乡题诗欲寄衡阳去目断西风旅鴈行懊恼曲效齐梁体小时闻长沙说在天尽处人言见郎船已过长沙去归自灌园阳望湘山口占十日别湘山见如故人面何况石头城是侬旧乡县雨中溪行杂诗十日溪中舟格格响溪石孤篷过鸣雨忽失沙上嵴日暮争渡喧天隂野风急孤客来何迟萧萧荷鉏立移疾山头雨晴泉入池黒牵牛花开满篱闭门三日簿书歇恰直逺人来赋诗秋至一月暑仍酷西风忽振庭梧飞白雨连山云匝地满城儿女觅秋衣埽阶竹髙巖短竹余一尺纎叶袅袅青鸾毛空山无人月华冷西风满地秋萧骚陈沂沂字鲁南其先鄞县人徙家南京正徳丁丑进士改庶吉士授编修进侍讲出为江西㕘议歴山东㕘政转行太仆寺卿有遂初斋拘虚馆二集山寺出郭少人事更居林壑间仆因随主嬾僧反爱吾闲碧草生满地白云常在山城中㑹相问未卜几时还夏日杂兴野寺清凉旧有名空廊还傍石头城侵阶竹䕃差差转入座荷香细细生西府山前车辇路南唐宫里辘轳声氷浆玉盌传瓜处想像君臣万古情送石太宰代祀泰山阙里上卿膺显命元祀向东方乔岳瞻青岱生民有素王迈邦齐望秩过鲁式趋跄埽地如躬陟枢衣俨帝将诸峰求禅土数仞入宫墙仰止巖巖外周旋翼翼㫄俯窥宜小壤密造岂升堂峻极神应降惟馨道益光往哉公不忝简在事非常媿乏崧髙咏风雩代咏章寄顾全州曲渚湘云暮丛篁楚雨秋愁心寄鸿鴈烦尔过衡州王韦韦字钦佩上元人𢎞治乙丑进士选庶吉士授南吏部主事改兵部迁礼部郎中陞河南提学副使终南太仆少卿有南原集懐师友幽蓟多北风尘埃旦暮起严冬十二月积雪更千里落落髙树拥靡靡劲草死中庭独彷徨念我同懐子遥遥涉𤣥氷单车渡易水嵗暮人闭关何为逺游此春草带雨和烟未可名春风处处不胜情于今南浦知多少都向王孙去后生栁枝词渭水西来万里遥行人归去水迢迢垂杨不系离情住只送飞花过渭桥田汝汝字深甫祥符人𢎞治中举人官兵部司务有莘野集席上赠推官还太平万国朝天罢孤城返斾行清秋看过鴈落叶下髙城海岫临淮出江云入楚平定知先揽辔早晚望澄清秋兴西苑迢迢隔绛河遥瞻禁籞渺烟波天临偏甸开仙仗日下髙城散玉珂宫漏漫从三殿报炉烟别向九霄多龙池㑹有承恩处谁唱清平第一歌左国玑国玑字舜齐祥符人𢎞治中举人有南郭集郭桐冈楼宴集华圃倚崇墉飞观凌白日招寻偶同游登陟遂闲逸逍遥览芳蒨结构转幽密亭深碧篠茂荷挺丹泉溢虚旷周逺阡岧嶤促危膝回飇洒窗牖明咏散缥帙慕往叹暌离俯来继前述忧伤感蜉蝣局促悲蟋蟀勿为逝波叹且共赏瑶瑟寒夜吟赠吴江主人昬钟夜半华月髙霜气入室风萧骚主人下帘执明烛玉壶泻出香蒲萄氷河赤鲤价重万洞庭黄柑初破苞解我吴钩佩着我赤霜袍当杯更发鹧鸪调意气落魄无辞劳白日营营苦多务喫饭梳头日云暮不来清夜与尔遭枉使黄金满籯库当年平乐宴賔客十千五千更不顾如花少女劝酒歌醉没西山月华素吴江主人逸兴清寒夜与尔相逢迎红炉暖炙熏燄重不怕河氷冻万层野堂饯陈子之南都我从夷门来送君金陵去野馆离筵春昼晴杨花茫茫几千树风吹乱扑金尊飞行人且解碧罗衣鸣筝送酒劝君醉明日出门知者希赠赵将军老将揺征斾提兵出汉家几年闲豹略万里镇龙沙驿路村村雨边城处处花幕南无战马终日醉闻笳孙一元一元字太初不知何许人或曰安化王孙也自号太白山人甞西入华南入衡东登岳又南入吴就昬于吴兴施氏与刘麟吴珫陆崑龙霓称苕溪五隠有太白山人漫稾自君之出矣自君之出矣冷煖何所依不能见君面但见箧中衣自君之出矣生死那寸知不能保君身但保襁中儿访樵者逺寻山中樵不识山中路隔林伐木声遥忆林深处不晤竟空归日堕西陵树秋夜同紫崃逸士雪江老僧辈十人宿南屏山中诵逋仙夕寒山翠重秋净鸟行髙分韵赋诗予得夕字荒烟散不收残山带遥碧林鸦晚依依草雉时嗝嗝斜光明不定居人掩荆栅朅来喜盍簪林下喜幽赜厓屋灯火青野蕨旋新摘岂无伏虎禅亦有飞凫客爱此小崑丘人世白云隔愿当抱竒幽炯言永终夕陶渊明渊明豪杰人出处亦有道昔读荆轲诗仿彿见懐抱晋室渐陵夷一官非所好刘裕乃何人天意亦草草归来卧浔阳甲子纪年号酒乃寓真情菊也见孤操赠别王与时方伯海中三花树石上五粒松与子今有约相候寻其踪褰衣白云杪时戏苍精龙手把古苔篇还访崑崙峰峰顶嚥𤣥露长令有好容回首谢尘世莫教生秋蓬渔父野水平于席中流风力微江花迎日净沙鸟背帆飞黄帽为渔父青钱买钓矶只今鸥社里投老愿无违晚霁晚来雨初霁烟火隔林微一径牛羊入孤村桑柘稀长天下逺水积雾带巖扉月黒闻人语溪南种树归失鹤只在秋江上孤踪何所之花间扶杖处竹外听泉时野客来𤣥圃山僧寄紫芝此时还忆汝伴我夜吟诗西爽亭㑹别周㕘政杨顾二㕘议对酒山亭上清秋思更豪轻鸥动江色片雨带林皋兴逐王司马诗当何水曹分携聊一笑日暮上渔舠郑继之地官久不过湖上奉简怪尔狂吟客不过湖水濵宁遭官长骂莫得野人嗔云外乌藤杖水边白鹭巾相看只自好空送月华新饮惠宪副北屏别墅对酒清溪上闻歌杳霭间竹光酣晚日云影动秋山好鸟移时下名园尽日闲主人爱潇散野客不知还宿归云菴沙晴竹碧鸥出飞野花候予开石扉暮云巻雨日初落木叶满山风乍稀酒杯入夜意自好篝灯向人寒相依穷幽览胜乃吾事坐爱名山忘独归草堂溪上髙秋云木凉地偏人事不相妨开门江日流书幌背水秋花照草堂堑北买田时未就舍南种竹已成行幽居自拟王官谷药裹书籖引兴长杂咏夕阳没中流舟子不停橹风来未满帆望断桃花浦山中来往不逢人家在山深处独鹤忽飞来风动月中树春日书事欲晴未晴云日黄美人不来心独伤漫倚东风数春事桃花棃花飞过墙郑善夫善夫字继之闽县人𢎞治乙丑进士除戸部主事改礼部以谏南巡杖阙下寻乞归用荐起南京刑部改吏部郎中有少谷山人集短歌行驱马出郭门马疾不俟鞭长跽叩君马听我歌一言凉风戒芳树白露栖寒蝉君子有所思逺游及幽燕在家人所爱去家人所怜朝饔不及餐岂得恋膝前下有黄口儿上有沧浪天今时方清亷尽室难逺迁独行多辛苦加餐以延年初离京邑留别诸同志驱车遵城闉振䇿率广路仰盼孤云征俯见波流泝感念平生欢岂以杯酒故羣居不自察相失増怨慕川河引舟楫陵陆旷烟雾重觏难可寻努力敷襟素发越州生无冠组分碌碌守迍邅越南十二月尽室复逺迁故国眇天末扁舟薄言旋闽中地气暖可免丝与緜旧业虽荒芜尚有一顷田他乡困寒饥胡为重留连且闻江海熟巳不忧荒年此州固信美旅寓岂其然盘餐未易遘薪水亦费钱虽得山水玩顾非贫士便素癖厌人事况乃居市㕓毅然舍此去飘飖御风烟夜泊桐江云朝登富春山行复经武夷髙招控鹤仙沆瀣亦可饱安能逐鸱鸢跼跼禹迹里衷情向谁宣闻道闻道今天子身封镇国公家初营上谷臣得贺离宫铁劵传何急将军气尽雄郊牛凡五卜车驾想河东即事赤县山河在黄沙道路长祗忧蕃部落不着舜衣裳寳毂犹深入金矟虑转伤前车未为逺神武有英皇早秋龙门舟中艓子小于叶早秋江上行风波千古撼天地几时平病骨怜沧海凡才耻圣明不眠闻短吹故国亦飘零送陈生赴韶州戎幕月下栖乌树天边过鴈羣生涯随逆旋幽独倍怜君百粤兹多难今时未尚文南游得蛮府愁杀郝㕘军送苏侍御从仁使蜀骢马今何去𤣥冥嵗已残风云行劒阁钲鼓动松潘事在西戎部功亏旧将坛懐柔亦边略要识圣恩寛读太初浔阳歌青春寄我浔阳曲长路思君鹦鹉洲此日江湖须逺志浮云西北有髙楼嵇康竟少神仙分尚子仍牵儿女忧居洛何曾定踪迹终南渭水入乡愁登御校场下望故宫万峰云木郁苍苍故垒仍存阅武场南渡关河双眼尽中原风物百忧傍尚传草莽开黄屋想见龙蛇遶御牀往事只今俱洒泪两阶干羽意何长胜果寺秋懐山寺行逢红槿花江南风物望中賖棘云萝月同秋事鸿鴈鹙鸧亦嵗华多病茂陵仍去国长贫杜曲尚无家白袍黄帽从吾好归去沧洲问钓槎卜居懐林待用司空卜居为爱龙山好薜茘隂连湖上村海日帆樯动书牖天风鹅鹳到柴门清时定许潜夫逺散地还知静者尊闻道平生谢太傅东山卧席未教温秋日病懐南州木落晚萧萧蓟野风烟万里遥病后客心惟药物秋来人意满云霄平沙鴈带三湘雨横浦帆归八月潮揺落应悲楚公子不将旧业问渔樵李忠定祠千秋祠庙对樵溪丞相回戈日向西江汉巳浮龙马去风尘遗恨鹧鸪啼中原经略时何及北狩君臣路渐迷三疏留君有东澈人情天运苦难齐秋夜七月欲尽天气清残月未上江犹明流萤渡水不一㸃𤣥蝉咽秋无数声独客尚未送贫贱四方况是多甲兵立罢西风夜无寐吴歈袅袅感人情孤山寄太白山人为问山人孙太初交情嵗晚莫教疎孤山梅萼春相恼满地松苓日自鉏江夏肯容祢处士茂陵初卧马相如知君不废苕溪钓书帛能无寄鲤鱼嵗晏荅王时行越王台下草堂隂万夀桥东流水心天畔风云新嵗晏霜前梅栁故园深黄巾乱后只茅屋白社归来无橘林揺落最怜王水部近时生理戴朝簪子夜变歌我欲渡螺江螺女不可遇人知子夜来不知子夜去柴门凉月光不了照我芳桂丛白凫如人长来往柴门东武夷櫂歌幔亭彩幄㑹仙灵紫雾蒙蒙薄大清奏罢人间可哀曲凤笙龙管杳无声櫂歌青螺江头游子吟黄金台上秋云深风尘一别一万里美人驾车伤我心游丹青阁懐许黄门启衷风流不见许黄门文字丹青阁尚存最怜佳句车盘驿黄犊青山何处村明诗综卷三十七明诗综卷三十八钦定四库全书明诗综卷三十八翰林院检讨朱彞尊编吕柟柟字仲木髙陵人正徳戊辰赐进士第一累官南京礼部右侍郎赠尚书谥文简有泾野集天津天津城外水浮天海口东来万里烟遥见帆樯云外落却疑日月镜中悬鹤巢不避波涛险蜃阁常依岛屿连愧是乗槎银汉客几回吟望斗牛边景𤾉𤾉字伯时仪真人侨居南京正徳戊辰赐进士第二仕至南京春坊中允掌国子司业事有前溪集懐水部蒋子云棊局经旬隔壶觞胜引稀萧条怜我辈邻比有渔矶云竹晴还雨风花落更飞相期过山馆小坐可㤀归送陈戸部南使使节乗春色家园喜便过草堂寒雨细江堰晚云多緑栁临岐折青骊傍酒歌仍闻赴吴㑹胜事更如何王崇庆崇庆字徳征开州人正徳戊辰进士累官戸部尚书赠太子少保有端溪先生集送马守之泽州寂寞山城里春风未有花野塘新水细茅店酒旗斜故国音书断长安道路賖何时共知已倾倒酌流霞舟次徳州逺浦渔舟小寒天柿叶稀归心正愁絶一鴈夕阳飞唐龙龙字虞佐兰谿人正徳戊辰进士累官太子太保吏部尚书卒赠少保谥文襄有渔石集送李拱元归田春月白如雪春山青如铜杨栁未堪折归客何悤悤三径命巾车五湖漾孤篷从兹谢尘鞅陶然隠者风广结桑麻交逺寻麋鹿踪洪渊纵文鲂遥汉短㝠鸿嗤彼风尘子胡乃长书空雨懐细细风前断疎疎叶上闻亭台隠山雾城郭入溪云转益乡愁乱还怜世事纷早秋身似雁天外独思羣万树秋云里孤山细雨时江泥沾落絮花雾困游丝懐抱为谁好亲朋已久辞东溪读书处一水䕶青帷冬至天涯长至日灯下逺游人薄禄家犹赖休官话未真嵗时愁不住形影自相亲幸有梅花发寒香可结邻赦书坪渡渭渭北津多栁荒荒野色连十家桥外市双橹崃中船氷响潜鱼听沙明过鸟怜蹉跎归色晚风雪又残年成县马融绛帐台太守传经地幨舆趁月行栗亭秋雨歇鱼崃夜川明竹外双旌出沙边一吏迎荒台迷绛帐失学媿诸生送蒋石菴赴湖南细雨移尊日溪亭送客时风尘千里别宇宙几人知雪夜山隂兴春天渭北思老来乡社里杖屦更追随毛伯温伯温字汝厉吉水人正徳戊辰进士除绍兴府推官征拜河南道御史歴按福建河南湖广陞大理寺丞擢都察院右佥都御史巡抚宁夏山西顺天回理院事陞右副都御史工部尚书改兵部从驾南征加太子太保天启初追谥襄懋有东塘集盐池驿留别张佥宪共事未半载何当别悤悤对酒不能言沙碛惊寒风逖矣西夏区边储恒不充霜早嵗常歉役繁民多穷四时劳守终日事临戎衣单腹不饱目击心以恫多君计虑周每与愚议同正当期展布方念苏疲癃惭余但谋始仗君还图终愍此边塞苦慎勿隳前功夜泊富阳秋夜江风急楼船水月明汀洲散渔火烟树隠山城雁逐星河没虫依草岸鸣乡心愁欲絶何处擣衣声邻霄台和丁近斋殊方久客情能遣髙阁同登意忽开遏日髙帆过西崃霾云古树压南台沙村近带农田出海岸遥看湘舶来醉下虚亭寻古迹断碑危碣半莓苔周金金字子庚南京右卫籍武进人正徳戊辰进士累官太子少保南京戸部尚书赠太子太保谥襄敏有上谷渔洋二稾九日中山道中忆故园诸君子揽辔川原秋日晴岳莲髙竝海云生天涯佳节愁中过尘世归心梦里惊懐李街头船傍屋通吴门下水连城登临忽忆当时事落帽风流何限情潘鑑鑑字希古婺源人正徳戊辰进士累官兵部尚书兼右副都御史提督两广赠太子太保谥襄毅有古泉集饯家兄希仁寒雁呌汀洲归程不可留聊携季路榼相送仲宣楼嵗晚荆门树风微汉水舟乡心吾欲折行役几时休奉谢中丞北湖公以丹砂见寄郢雪催残腊荆云系病身雁过南岳近书枉北湖频梅福非凡吏桃源别有春丹砂开寳诀携我出风尘寇天叙天叙字子惇榆次人正徳戊辰进士除南大理评事进左寺副迁宁波知府歴应天府丞以都察院右佥都御史巡抚宣府改抚治郧阳再改巡抚甘肃入为刑部右侍郎以忧归补兵部右侍郎有涂水集题画十月梅花开已多蹇驴冲雪野桥过亦知金紫趋朝贵奈此当前清兴何欧阳铎铎字崇道泰和人正徳戊辰进士厯官吏部右侍郎赠工部尚书谥恭简有恭简公遗集次萍乡明发宣风馆秋隂得气饶云昏山欲断泥泞路偏遥近县峰头塔横江屋底桥旧时铜漏刻强半土中焦王应鹏应鹏字天宇鄞县人正徳戊辰进士累官右副都御史协理院事有定斋集和渊明杂诗神京四千里遥途今已逼杨栁何萧萧秋风吹长陌云深塞草黄露重秋江白仰视天宇寛俯觉微躯窄对景斯怅神当秋频作客忽忆四明山山中有旧宅蔼蔼王朝士谋国如苞桑良谷非不多焉用存秕穅忾昔宣尼子栖栖亦絶粮鼎烹不足致时运有隂阳义命傥如此饥来非所伤白云思故都皎月明东方安得夙心人共此今夜觞次𤓰州有述銮舆将出狩逻骑已先征淮北三年水江西六月兵已应经睿览未许括苍生直北天王地星河永夜横晓发淮口春江歴歴水悠悠一夜东风五两收花信不知何地早乡书犹忆故园秋年来国是谁能定病起诗懐祗自愁昨日六飞巡幸后已将寛法遍南州韩邦竒邦竒字汝节朝邑人正徳戊辰进士歴官浙江佥事转山西㕘议擢佥都御史抚山西入为兵部侍郎进南京兵部尚书以地震陷死赠太子少保谥恭简有苑洛先生集送唐中丞抚蜀圣主忧全蜀中丞出上台蚕丛横地出熊轼倚天开节钺分封陛风霜动柏台莫辞前路险后命已相催再过褫亭野戍凄凄画角山城处处寒砧最是秋风羇客不堪暮雨乡心韩邦靖邦靖字汝庆邦竒之弟时号二韩正徳戊辰进士除工部贠外干清宫灾应诏陈言系锦衣狱夺官为民起山西左㕘议有五泉集晚坐遥峰罗夕日髙原蔼秋隂天风自何来吹我芳树林寒蝉发哀调蟋蟀嗣其音嵗月日以暮霜露日以深相思不自遣无乃劳君心持君一杯酒聊以开郁沈闻雁鸣雁萧萧下寒灯故故明角声传细雨云色度髙城兄弟无书信干坤有甲兵秋风归未得见尔不胜情寄杨侍御师文逐客地虽僻故人情不疎已劳千里驾复覩数行书别思梅花后春风蕙草初江亭一杯酒何日话相于中秋同何仲黙望月令节他乡酒关山独夜情看花秋露下望月海云生碧汉通查近朱楼隔水明南飞有乌鹊作意向人鸣圣驾西巡歌渥洼龙马属天闲沙苑牛羊入大官八府三边俱望幸九重十月未回銮谷太监出军歌五千精锐下良乡云里旌旗鬬日光诸将不知中使贵夜来马上别君王方鹏鹏字时举崑山人正徳戊辰进士歴南京武选郎擢山西提学副使以疾辞用荐征拜春坊庶子迁太常卿有矫亭集感寓昔从京师归贺客来满屋家人纷治具牵羊就屠戮斯须立阶除羊忽跪而伏亟命舍之去何忍见觳觫君子充是心当使万物育如何一命士分符作民牧诛求入膏髓鞭挞烂肌肉置之囹圄中死者十五六安得如此羊食饱卧林麓县尉谨修职屡受上官笞同僚狡而贪台章交荐之泣与妻子谋归去宁寒饥夷跖既莫辨守此复何为知足吟人见白髪悲我见白髪喜多少贤达人不见白髪死髙才李长吉有道文中子行年未三十相与归蒿里吾生已倍之对镜宜莞尔昔解晋皋组出处颇合宜不幸贱姓名误为当道知有诏落致仕再起职论思人皆为我荣我心独不怡终然野鹿性不能受衔羁踪迹日以逺音问日以稀当道赫然怒奋笔逐去之人皆为我惜我心乐不支岂惟全晚节亦以释羣疑地下见先子庶几无媿辞山谷忤时宰运贬至宜州僧舍不容居置之南戍楼无奈风雨寒一疾竟勿瘳旁无期功亲棺殓谁与谋予今老牖下骨肉聚牀头但见眼前乐不知身后忧康哉复康哉地下从黔娄纪异壬辰孟夏月既望夜入酉东邻李氏子年可十八九门外闻作声蓬蓬似鼓缶开门出视之四鬼捽其首踰墙更越树势若风雷吼捽至野庙中乱被老拳殴父母竞号唿踪迹竟无有亲邻各燃炬访觅遍林薮夜半忽自归状貌殊狞丑其身长丈余见者骇而走入门还复短瞪目但揺手母妻环问故稍语即闭口青紫色浮面缧绁痕映肘僵卧三日甦不能记谁某此理终莫诘语怪戒鲁叟西洲和时鸣韵水云深处卜幽栖不减䕫州旧瀼西寒雨渡头孤艇没夕阳江上逺山低养驯白鸭当门浴种就黄芦与屋齐未识东山歌舞地祗将尊酒对山妻留都将归先呈未斋羞将白髪恋京华已办归路不賖旋买鸡豚投里社敢驱鹅鸭恼邻家春风枕上闻啼鸟秋水溪头看泛槎莫道山翁无一事借书沽酒亦生涯生日招逺林劳劳六十又三年半在愁边半客边假我余生还对酒与人多忤合归田花前卧疾妨春事枕上敲诗失夜眠此日江村期一醉浅沙深竹系吴船丙申新正试笔和舍弟韵七十行年祗欠三清时无补自知慙轻寒枕上慵朝起细雨尊前剧夜谈春意熙熙人自乐病懐黯黯我何堪卖花声在东风外红白江梅共一担偶作静掩荆扉送夕曛几株残菊散幽芬一灯影射青绫被双杵声催白练裙老去闲思多旧事客来清话半新闻酒钱药价粗能备莫怪先生嬾卖文方凤凤字时鸣鹏弟同榜进士官监察御史有改亭集闲居自入春来日日闲柴门无客昼长关枕书榻傍阶前树对酒牕开屋后山叶暗新枝花尽落泥添故垒燕初还近来识得全生术不放愁催两鬓斑邵锐锐字思抑仁和人正徳戊辰进士歴官太仆寺卿赠右副都御史谥康僖有端峰存稾荅程以道见寄之作兼简徐用先近得辽阳信含情仔细看念君同患难垂老各平安野望余沙漠边愁重苦寒尺书艰往复惟有劝加餐孙玺玺字朝信平湖人正徳戊辰进士官至山西按察佥事以子植贵赠刑部尚书有峰溪集关索岭万里云南路三年始得归野梅浑破萼官栁半垂丝岭峻盘空险城尖叠石危边疆据形胜天畔控诸尼程启充启充字以道嘉定州人正徳戊辰进士任监察御史赠光禄寺少卿塞下曲黑龙江上水云腥女直连兵下大宁五国城头秋月白至今哀怨海东青戴冠冠字仲鹖信阳人正徳戊辰进士授戸部主事以建言贬广东乌石驿丞起戸部贠外出知延平府改苏州终山东提学副使有邃谷集晓发村鸡喔喔啼取火照行李隔篱谢主人出门渡溪水仰观罗浮岭白云犹未起立春日舟中题作客尚无地他乡空复春舟中儿女大天末嵗时新乐事喧殊俗穷愁缚逺人椒盘懐故里肠㫁白头亲南夏不作炎州客那知宇宙偏日车淹北戸火树烁南天气溽乗宵雨云蒸挟暮烟波斯夸白㲲出入不曽捐寄王徳征登州王子十年别封书万里来干坤知汝在涕泪向谁开海国青春隔天隅白髪催相思一搔首独上越王台人日游石磜人日寻春到新隈新年物色太相催风吹燕子家家入暖逼桃花树树开久住山林殊自适频来峒客更无猜黄柑白酒能消渴尽日松间坐不回雨晴出左掖北阙春云散晓扉西山雪日弄晴晖雨声恨不连三日松树须教过十围嵗逺玉螭书未有昼长金马诏全稀侍臣欲老惟疎放自叹从容退食归赠甘惠州四百云峯面面开使君花厎放衙回人生岂必二千石只看罗浮也合来陆震震字汝亨兰溪人正徳戊辰进士以车驾贠外郎抗疏劾江彬逮系三杖而死嘉靖初赠太常寺少卿朝房待罪骥尾思千里葵心託万言一身曽许国九死敢㤀恩梅福冠犹在朱云槛不存空庭对明月古道照干坤祝銮銮字鸣和当涂人正徳戊辰进士以祠部郎谏南巡廷杖仕至广东布政使有篁溪集感兴公输构大厦一人操引绳羣工虽不同各各奏其能用人不求备负荷随所胜所以无弃材百堵由兹兴或者太区别闻之为抚膺仙源仙源何处来无乃自天上不然瀑布泉那得千万丈方豪豪字思道开化人正徳戊辰进士除崑山知县陞刑部主事谏南巡杖阙下起湖广佥事进副使有棠陵集寻王粲楼故址仙子乗云去不还空余词赋落人间髙楼试问今何处故老相传是此山极目平原空怅望侧身尘界欲飞攀漳沮秋净征鸿下越客悲吟鬓已斑游桃花寺听说桃花寺游人兴不禁桃花今不见流水尚堪寻看月看月月转明幽人寂无语山空秋夜长松露湿如雨沧江吟白髪沧江酒一尊丹枫赤壁自成村沙鸥汀雁真吾侣垂老何曽识县门题画乱山两岸一江横烟树蒙蒙雨乍晴钓艇自来还自去江风不动水禽鸣鸳鸯湖鸳鸯湖边落日明荷花十里櫂歌声丈人自折碧筒饮醉看秦塘海月生马録録字君卿信阳卫籍绍兴山隂人正徳戊辰进士授固安知县擢监察御史有百愚集霸州城行霸州城外水绕墙霸州城头戍卒强四门髙楼接烟雾萦回十里多垂杨去年豺虎满天地此城南北皆战场至今落日照白骨血霑野草犹淋浪当时别县人皆走此城之人苦相守五马使君身姓王募招壮士犒牛酒遂令万夫同一心弯弓骂贼不絶口固安与霸为邻县此事分明眼中见乃知设险可守邦区区省费非民便永清遇雨作白日永清雨移时不肯休风前当槛落河汉近城流牛马谁堪辨蛟龙恐亦愁西归途路失何处问孤舟张纶纶字理之锦衣卫人正徳戊辰进士官按察使佥事嘉靖初以议大礼谪戍云南锦衣狱中重门扃夜月铃柝转深更客梦秋能作扉灯晓尚明君臣今古义儿女嵗时情起把青铜对愁怜白髪生胡缵宗缵宗字孝思一字世甫巩昌人正徳戊辰进士特授翰林检讨外补嘉定州判移守潼川迁南戸部郎中改吏部出知安庆府调苏州升山东㕘政改淅江歴河南布政使以右副都御史巡抚山东改理河道乗舆幸楚缵宗作诗记事为戸部主事王聫所讦逮下狱寻放归有鸟鼠山人集拟古惊喜君王至西华夜启扉后车三十乗载得美人归上马入黄城嫖姚典禁兵犹言恩宠薄下马坐团营丁奉奉字献之常熟人正徳戊辰进士除行人歴南京吏部验封司郎中有南湖留稾拟古白日坠西山明朝出东海天地无终期万物岂能待繁花重露零髙岸深谷汇昨见朱颜酡今看霜鬓改汎舟登蓬瀛蓬瀛果谁逮寄尤少卿宗旸张翰归时计亦疎秋风寂寞始登途不思五月清江上已有鳇鱼胜玉鲈曽玙玙字东玉泸州人正徳戊辰进士由戸部郎出知建昌府有少岷存稾南洲歌南洲春早江蓠生南洲日长沙鸟鸣郎君莫向北湖去不似南洲烟水平钱琦琦字公良海盐人正徳戊辰进士授盱眙知县歴南京刑部郎中出知临江府调思南有东畬集登献花巖献花巖畔寺游子数登临花发年年好巖深处处隂风前收落果坐久换鸣禽世路何多事看山偶㑹心过滁州江北滁南数日程萧萧落木送秋声夕阳满地鸟飞絶人在乱山堆里行凌楷楷字端甫扬州通州人正徳戊辰进士官部郎中髙邮孟城劳怅望烟树一浮洲地湿人多病林寒叶易秋人家留鸟迹国税独渔舟夜月珠光在多应照客愁骆用卿用卿字原忠余姚人正徳戊辰进士官兵部贠外郎题韩信庙逐鹿中原汉力微登坛顿蹙楚军威足当蹑后犹分土心未猜时尚解衣毕竟封侯符蒯彻几曽握手到陈豨英魂漫洒荒山泪秋草长陵久落晖徐爱爱字曰仁余姚人正徳戊辰进士除知祁州歴官兵部郎中有横山集纪游壁磴临絶壑兼乗欲疲马屡盘羊肠出还惊虎颔下逼险悔初进稍纵觊复假如何穷探心阻困每未舍无端觅忧虞中止固由我回思竞利人何殊履危者陆伸伸字安甫太仓人正徳戊辰进士官大理评事河间道中荒田残雪啄饥鸦握粟谋炊野店家辛苦莫辞行路逺冷风三日下牛车田惟祜惟祜字裕夫萧山人正徳戊辰进士有沧螺集龙游至衢州龙游至衢州景不殊兰溪山少滩濑多沙石成长隄溪流时冲决两岸无平蹊湍急舟行速水浅石可携野旷少人烟地瘠艰鉏犂泊舟无村市遇夜随停栖幸无狂客惊惟闻山鸟啼船定水汩汩篷疎风凄凄寤寐梦不成候晓无鸣鸡惆怅盼家山遥遥望中迷晚登城楼懐友江城天暝夕阳微拍拍轻鸥逐浪飞水郭烟光迷野屋海天风色上征衣倚楼长笛家何在出浦扁舟人未归愁絶知心成两地目随征雁思依依黄卿卿字时庸益都人正徳戊辰进士歴官江西布政使有编茗集三关书事曽闻甲戌边声急白首追谈足怆神子女牛羊充塞窟旌笳驼马暗风尘山埋战骨云长惨野哭惊沙草不春旧日偾军今甲第大廷持法是何人童寛寛字栗卿兰溪人正徳戊辰进士监察御史改调平阳推官雨花台阿师何术陨天花台迥登临望眼賖百里晴山围帝宅六朝芳草入僧家层层树色寒烟合歴歴车声古道斜铁锁销沈龙战后落潮处处咽江沙明诗综巻三十八明诗综卷三十九钦定四库全书明诗综巻三十九翰林院检讨朱彞尊编杨慎慎字用脩新都人正徳辛未赐进士第一授翰林修撰以议大礼泣谏杖谪永昌天启初追谥文宪有升菴集行旅行旅苦日短劳人知路遥忽忽嵗云暮客心中揺揺旷野积寒气四望但寂寥严霜下丰草朔风鸣枯条浮云起为葢坚氷结为桥白日隠余照𤣥云晻层霄鸣毂无停轮嘶马不解镳飞鸟夕知还征涂何迢迢无以慰苦辛兴言自成謡三岔驿三岔驿十字路北去南来几朝暮朝见扬扬拥葢来暮看寂寂回车去今古销沈名利中短亭流水长亭树赋得千山红树图送杨茂之萧郎雅工金碧画爱画碧鸡与金马画作千山红树图行色秋光两潇洒揺落深知宋玉悲登山临水送将归丹林初晓清霜重紫谷斜阳赤烧微故人辞我故乡去滇树遥遥接巴树桑落他山共醉时枫香客路销魂处白首遐荒老未还流波落木惨离颜锦城红树那能见千里随君梦里攀锦津舟中对酒别刘善充锦江烟水星桥渡惜别愁攀江上树青青杨栁故乡遥渺渺征人大荒去苏武流离十九年谁传书札上林边北风代马南枝鸟肠断当年蜀国弦送余学官归罗江豆子山打瓦鼓阳坪关撤白雨白雨下娶龙女织得绢二丈五一半属罗江一半属𤣥武我诵绵州歌思乡心独苦送君归罗江浦宿金沙江往年曽向嘉陵宿驿楼东畔阑干曲江声彻夜动离愁月色中天照幽独岂意飘零瘴海头嘉陵回首转悠悠江声月色何堪说肠断金沙万里流山行即事桐子花开映村坞单衣初试贫儿舞春寒已过四十五十二月朔旦南郊扈从省牲天仗云门外宵衣晓漏前苍龙旂影动朱鹭鼓声传星烂甘泉烛霜清泰畤烟南郊警新毕重覩孝皇年咸阳帝里繁华歇神皋嵗月多秦城依北斗渭水象天河頽堞无遗土惊川有逝波丘陵沈霸气松柏起悲歌青桥闻道盘云栈邮亭枕水涯猨猱临客路鸡犬隔仙家风起青丘树春迷玉洞花旅懐今日豁停幰问裦斜送髙公次长洲尹祖帐燕台下官曹震泽东星躔牛斗近地脉海潮通新水催飞鹢微霜度早鸿循良多暇日题咏继文雄寄石季瞻赴临安谪闻道炎方谪遥从瘴海过后期淹嵗月前路任风波霄汉蜚鸿逺关门虎豹多小居何处问薜荔在山阿送周子庚都宪抚边肃肃戒严程萧萧边马鸣龙庭新节制骑省旧才名玉律调秋气金铙寝夜声陇云笳外结关月笛中明鸾朔临秦障鹑瓢绕汉城沙汀行见鴈海树坐闻莺游雾懐前赏归风遡别情伫听歌凯入一举塞垣清送客合尊且醉花间分襟易惨愁颜朝下春风紫陌天涯落日青山美人明月相望游子浮云独还愁见河桥栁色劳歌一曲阳关春兴最髙楼上俯晴川万里登临絶塞边碣石东浮三绛色秀峰西合㸃苍烟天涯游子悬双泪海畔孤臣谪九年虚拟短衣随李广汉家无事勒燕然中秋禁中对月汉家台殿号明光月满秋髙夜未央银箭金壶催漏水仙音法曲献霓裳路车天逺鸾声静宫扇风多雉影凉千里可怜同此夕美人迢递隔西方懐归星桥南望沈犀渚雪岭西连抱珥河关塞渺茫魂梦隔山川迢递别离多汀洲春雨搴芳杜茅屋秋风带女萝心事未从詹尹卜生涯聊听僰童歌李君偕过皋桥新居言别沙门草阁对渔舟坐俯昆池万里流萧索暮涂犹浪迹登临暇日岂销忧阮公失路谁青眼江令还家尚黒头行见羣英满青琐宁忘一老在沧洲竹枝词䕫州府城白帝西家家楼阁层层梯冬雪下来不到地春水生时与树齐滇海竹枝词东浦彩虹悬水桩西山白雨㸃寒江烟中艇子揺两桨空里鹭鸶飞一双寄逺曲濯锦江头烟水緑相思万里人如玉瑶琴别后不曽弹今朝才理将归曲江陵舟中赠田李二子落月寒沙夜未分玉箫金管醉中闻明朝回首沅江路愁听清猨和白云望中条山征马长鸣向北风崤关回首暮云东太行过尽中条出一路青山白雪中于役江乡归经板桥千里长征不惮遥解鞍明日问归桡真如谢脁宣城路南浦新林过板桥赠筝人绮筵雕俎唤新声博取琼花出玉英肯信博陵崔十四平生愿作乐中筝张璧璧字崇象石首人正徳辛未进士改庶吉士累官太子太保礼部尚书东阁大学士赠少保谥文简有阳峰家藏集尹巽峰遣祀衡山得配字天王御宸位相国熙帝载维时肇初元秩礼肆禋类皇皇遣近臣肃肃将逺赉顾兹南岳镇而与朱鸟配星分当翼轸地望等恒岱坤维得艮止后土资负载祝融正盘纡灵爽岂茫昧巽峰天下士祗命壤内晨装发潞河夕舸达江汇牺宰设衡楅虞人剪荒秽再宿整襟冠三薰洁醇酹乐张洞庭野纫忆兰芷佩探歴道弥广登览神愈倍礼成眷桑梓敬止重风槩秋徂命倌人星言理征駾于皇念启沃迟子日展对悽恻懐修涂音尘慰寮寀王以旂以旂字士招江宁人正徳辛未进士累官太子太保兵部尚书兼右都御史赠少保谥襄敏有石冈集九日登长城关楼边塞髙登百尺楼遥天极目迥消愁穹庐逺向西番徙烽火无劳内地忧四野牛羊随处牧千家禾黍满场收喜看安阜叨清宴醉倚黄花插白头孙承恩承恩字贞父松江华亭人正徳辛未进士歴官太子少保礼部尚书兼翰林学士掌詹事府赠太子太保谥文简有使郢稾经孟浩然故里孟六亦髙人神思乃清朗读书陋拘牵制行喜疎旷赋诗妙天趣力索不可仿沖融大雅音金石振遗响禁中遇天子召对心所向终焉意不合归哉南山放唐诗盛千古公也李杜行布衣一时穷髙誉后人仰我来经故里慨矣劳缅想鹿门当时月依依汉江上王道道字纯甫武城人正徳辛未进士改庶吉士歴官吏部右侍郎赠礼部尚书谥文定有顺渠文集过旧居有感破屋頽垣是几年重来下马一悽然丁宁好䕶门前栁曽系诗人万里船汪𤣥钖𤣥钖字天启婺源人正徳辛未进士选给事中陞太仆卿擢都御史巡抚江西入为戸部侍郎卒赠尚书有东峰集朝鸦景阳钟动晓鸦飞汉殿千官拜玉墀仙仗才移东殿去翩翩栖满万年枝许成名成名字思仁聊城人正徳辛未进士改庶吉士授编修歴谕徳进侍读学士迁太常寺卿掌国子祭酒陞礼部右侍郎有龙石稾西师上谷烽烟犹未定西戎消息近如何莎车空忆班都䕶铜柱曽闻马伏波铁骑休论榆塞险羽书今报劒门多何时筹䇿销金甲㑹见旋师振玉珂屠径俓字直卿鄞县人太保滽子正徳辛未进士官吏部郎中夜闻笛梦破寒犹重更长客更愁何人吹短笛今夜在南楼屠侨侨字安卿鄞县人正徳辛未进士累官太子太保左都御史赠少保谥简肃有东洲杂稾江头晚步薄晚江行意若何夕阳微影漏林柯縁厓白鸟沙痕浅隔岸青山塔影多下网人听潮外语入村船载渡头歌观澜不用登遐絶百里蛟门送海波雨夜泊塘栖出关弥望冻云低画鹢迎春未试题四十五程灯火夜一川风雨泊塘栖柴竒竒字徳美崑山人正徳辛未进士歴官应天府尹有黼菴遗稾勉闻姪汝父三十三一疾弃诸孤汝母二十九赤手抱二雏辛勤二十年完此身后图汝兄亦已矣所望在汝躯汝今逾三十尚尔在泥涂年齿日已长嵗月易以徂父书能读否狂药曽戒无汝若不努力何以慰老夫汪文盛文盛字希周崇阳人正徳辛未进士除饶州府推官入为武选主事諌南巡廷杖嘉靖初出知福州府歴官按察使以佥都御史巡抚云南进大理卿有白泉集西苑万年枝上露华清百子池边月色明宫草经秋犹自碧君王御辇不曽行郭维藩维藩字价夫仪封人正徳辛未进士歴官太常寺少卿兼翰林院侍读学士掌院事送髙颖之少卿赴南都广陵别后金陵别旧嵗君来今嵗归回首十年犹反掌含情千里各沾衣江萍逐櫂随流水云树连天入翠微卿佐官闲南国胜湖山清赏莫相违郝凤升凤升字瑞卿汀州卫人正徳辛未进士大理寺副有九龙山房集圣驾入城警跸都门里传唿天子归有生皆帝徳不怒自民威衣带千金誓汤城万里围自今归马后紫极但垂衣无题来去浑疑云雨踪楚王宫北数声钟情当厚处翻成怨泪到干时不觉浓烟缕湘裙飞蛱蝶玉屛罗幕堕芙蓉月中剰有森森桂遮却清光第几重游琏琏字世重连江人正徳辛未进士歴官广东按察副使有少石稾兴田道中兴田驿路人家遶烟火依稀出逺山䉀圃秧分疎雨外茶烟人语乱云间半生恋阙心空赤五马之官鬓欲斑独坐肩舆懐正恶武夷遥望一开颜汪必东必东字希㑹崇阳人正徳辛未进士歴官河南㕘政有南隽集过刘家隔崛起刘家隔周流汉水川白连云梦泽青带郢门烟蜂蚁偏屯聚鱼盐竞贸迁最怜贫土着蒿里剪桑田齐之鸾之鸾字瑞卿桐城人正徳辛未进士改庶吉士授刑科给事中歴吏兵二科左右给事世宗即位考察谪崇徳县丞移知长兴县稍迁南京刑部郎中以陜西按察佥事巡宁夏升副使改河南再改山东终河南按察使有蓉川集晚宿良乡我行至良乡车驾已临涿官藏供亿烦吏走威势捉人马正饥疲晚得粟一握华馆据髙轩敝庐聊破幄阶前树却佳緑叶未全剥独坐新霁清悠然念盘错自顾章句生胡此拥矛矟感时不成寐起视明河数月色忽半窗枕上闻吹角龙门龛伊水出龙门疏凿惟禹绩溪萦汇澄潭云断划絶壁泛舟巡南厓诸龛空翠滴逺疑穴陶复近听境寥阒黄冠一人来导我纵幽觌何年驱鬼工深窟隠金狄颀然丈六身大小随刓剔旁有钲鼓鸣愚氓伺考击自从拓跋来事佛转成癖荒哉魏王泰孝诚空尔激不知文徳贤坤美符帝钖天堂无则巳有则必登歴何事石上灾千古不可涤无乃託亲名志祈潜夺嫡欲为生民主先被河神溺向使正储位亦终贻唐慼经行谩诛心期使来者惕稠桑道中望黄河桃林蟠土山谷入昧所出地底无傍风天际有中日仰视耕获人转折忽相失仄登蚁縁枝幽盘蠧闭帙仆夫虞殒伤反汗更股栗伊予慕昔贤驭吏屡遭叱径尽蹑河壖黄流过箭疾踰关势弥雄四啮奔马逸不知真宰意何贵砥柱窒氾滥民其鱼岂止桑田溢三门中古开神禹功谁匹至今沮洳场尽作秔稻窟吾生髪半苍世路十不一及兹瞻华嵩眼豁心神翐向来险逺虞兹晨忧已释宁州晓发灯火启严城戴星行未已夜来下絶坂左右崇墉倚昏黑迷前旌时顾斗杓指晨鸡登顿初险涩曙光紫林原衍山巅溪壑行地里坡陀首干龙浮立土不滓所以穴居民患燥不患水改邑视井泉卑栖固其理耕者百仞上汲者千寻底下山阻深沟上山据髙垒四邻守无虞塞马徒为驶民贫独可忧咸秦此脣齿书郾城县台壁长路淹炎日驱驰损壮心倦便双柏坐幽伴一蛩吟嘉谷连河内飞蝗度汝隂经过见人乐亦足豁烦襟邠州晓发残月征人早州城奥窔间唿船渡泾水立马望豳山禾黍髙低垄烟云逺近关谁能渠白石种稻浊泥湾泾北山横絶穿厓细路髙偏悬疑有麓峻极乃平皋岭露催禾黍秋风飒苎袍忧勤见遗俗无地立蓬蒿灵祐驿次毛东塘韵江路盘山转頽垣此驿亭塞云风外白畦菽露中青鸟雀无归树骅骝不在垧谁教心匪石自信迹如萍元旦次潘大行宗鲁韵三朝待漏趋金阙五拜瞻天散紫宸宦迹只寻常里过皇图又十四回新花边劒佩明初景塞外旌旗驻早春安得封疆倚颇牧坐纾北顾埽蜂屯将至茌平长途秋暮马騑騑风起尘髙雉堞微蝉到夕阳声更急树经寒露叶初飞正闻老母平安信兼喜中丞克捷威扬䇿不知行色倦欲沽村酿解朝衣谒范韩祀拓跋余兇势更张二公相望屹金汤一堂俎豆瞻遗像万古河山识巨防贾䇿清时薪抱火虞渊昏夜日重光秋隂昼转空阶树恨入边烽照朔方赤木里口墩下坐憩赤木空蒙翠接天悬车路杪下烽烟须驱虎北冯金塔更走龙南跨玉泉青草谷中兼得水白云巖下尽堪田奔驰庶竭涓埃报心苦三陲版榦前过田州故城河外军藩麦秀中唐兵昔数朔方雄韩公北筑三城路至徳中兴一旅功番刻劲销春藓碧汉花秾映寺门红髙云不罩田州墖水鹤归巢戛暮空九日涂次登清水关城朔方三度重阳节河曲干旌嵗嵗忙鬓髪已甘尘路白菊花犹见塞垣黄中丞疏有回天力太宰功无缩地方云外好唿南去鴈系书先为报江乡渡河六言有意唱筹益粟无神驱石修边四月黄沙八渡双旌紫塞三年毛宪宪字式之武进人正徳辛未进士官礼科右给事中有古菴集题扇云山拥前溪竹树傍厓石晴风驾扁舟兴到任所适水色与天光上下涵一碧习静久忘机鱼鸟亦驯格谁知至乐心物类固无隔周廷用廷用字子贤华容人正徳辛未进士授宜黄知县入为御史外补佥事㕘议福建备兵四川进江西按察使有八厓集池上晚坐皎镜净方塘月波涵一碧㶑滟照脩篁风声鸣瑟瑟爱此澹忘归唿童巻湘帙清籁动我衣微露润我帻繁星灿以罗羣嚻久复寂沖旷得所怡税驾将何适攒宫宋家陵墓满空山北望嵩丘路险艰一代龙蛇逢末运百年凫鴈出尘寰空闻玉椁金城返不见旌旗瀚海还无限鼎湖湘水怨白云斑竹泪潸潸经广武城广武城边草树青浊河波浪昼冥冥天唿垓下真龙起事异鸿沟白马刑日晚沙场留返照秋风燐火乱残星英雄自古功无敌阮籍狂言未可听过壤东壤东瀼西云日晴官船挝鼓上滩行不憎樯燕风前语最爱山花雨后明杜甫草堂元地胜孔明图陈自天成明朝滟滪瞿塘上却望连云栈阁横孙继芳继芳字世其华容人正徳辛未进士除刑部主事改兵部歴员外谏南巡廷杖寻迁郎中出为云南提学副使有石矶集送徐太史使辽府节重天王使情亲帝子家云霄三殿诏波浪九江槎庾亮楼前月湘娥庙里花金樽髙宴罢须拟弔长沙北征还朝凯歌牙旗寳葢耀星文椅鹿牵羊总百羣二十四通催羯鼓帐前齐贺大将军李际元际元阳谷人正徳辛未进士歴官按察佥事双流次韵鼓角催晨发川原蔼暮隂小溪清见石新栁细垂金洞迥云依树山深鸟隔林天涯看落月盈缩饱经心卢雍雍字师邵吴县人正徳辛未进士官监察御史有古园集泊头晚泊欲访子济侍御不果河流寒未冻市集晚犹喧日落新桥驿烟生独树村沙船露灯影滩石带氷痕不见西台客幽懐谁与论王璜璜字廷实濬县人正徳辛未进士除陜西道御史巡按浙江云中歌潮涌云屯外四家操回马首带金花行人莫笑应州小武庙当年驻翠华云州城外日风沙云州城里日繁华金钗行酒将军喜醉倒银壶小校家徐咸咸字子正海盐人正徳辛未进士除知沔阳州入为兵部主事歴官襄阳知府有东濵稾井南社饮得影字层楼俯青林芳筵接髙迥衆賔来逶迤被服野而整时维沍寒后风日不作冷江梅泄春香鸣禽恋余景时物适我懐忘却酒力勐飘风吹人衣素髪飒垂领浩歌入城闉海鹤振孤影石首蓬莱阁蓬莱髙阁临清汉阁下风涛日夕撞花日映红明霁野草烟浮緑翳晴窗雕阑逺挹荆南胜玉笛新开洞府腔怅望谪仙何处去娟娟秋月照澄江夜坐凉飇落长松明月出东岭空山夜无人𤣥鹤不闻警西园杂咏南园老梅苦寂寞移种北园临小池却怜池水净如镜照见横斜三两枝湖上涌金门外水青青倒浸西山似画屏十里煖风鱼浪细扁舟忽过望湖亭赵汉汉字鸿逵平湖人正徳辛未进士除建昌推官入为给事中转山西㕘政有渐斋集泊𤓰州山寺清钟晓江帆细雨秋𤓰洲三日泊不为阻风留湖上鸟入山光去舟分树影过秋江平似掌何处起风波南大吉大吉字元善渭南人正徳辛未进士授戸部主事歴郎中出知绍兴府有瑞泉集闻驾幸朔方铁骑緑沈枪传闻下朔方紫台边月白青海陈云黄寝阁鸡声早行营虎步长巡游称圣世车迹到幽荒和马仲房雨凉风吹昼雨萧䬃自西岑细细縁郊迥霏霏度阙深双虹明夕照万戸动秋砧为想西征辇应停北塞隂常伦伦字明卿沁水人正徳辛未进士除大理评事谪夀州判官迁知宁羌州有评事集望山有懐故居羁步局重城流观狭西野髙髙见西山乡愁冀倾写天际望不极延伫一潇洒落叶归故根山云满秋槚无情尚有适何以慰离者客行篇寄山中所知客行千里道尘土缁裳衣郁郁胡不乐思欲复西归逝者如斯夫朝露待日晞人生一世间乃与愿相违黄鹄举何迥鹪鹩栖何卑抚劒独嗟咤临岐浩徘徊因风寄黄绮管晏非所希和王玉溪过韩信岭汉代推英武将军第一人祸竒因蹑足功大不谋身带砺山河旧丹青祠庙新长陵一抔土寂寞亦三秦竹庭竹娟娟色虚堂肃晚隂翠交红果润清䕃碧苔深凉月侵氷簟流风送玉琴嵗寒终不改长此䕶双林采莲曲素月开歌扇红蕖艳舞衣隔江闻笑语隠隠櫂歌归俞璋璋字朝相崑山人正徳辛未进士官大理评事上方山寺昼隂寂緑萝覆绳牀乍爱石苔古忽闻兰草香逺树多暮色幽泉有深光持此积喧意来访逍遥场顿锐锐涿州人正徳辛未进士官戸部主事有鸥汀渔啸集楼桑庙迎送神曲帝子降兮范之阳怳临睨兮旧乡山苍苍兮水泱泱神之来兮骖驷虬玉鸾鸣兮啾啾云车兮羽葢楼桑隂兮蔽芾牲既肥兮酒香繐帷施兮雕玉牀荃髙坐兮乐未央帝子去兮安之违桑梓兮心孔悲白帝城兮永安宫鱼之腹兮蚕丛巫阳云雨兮洞庭波虽信美而非吾土兮矧蛟鳄与鼋鼍归来兮归来其乐兮如何铜雀妓西陵芳草合松柏半为薪宫殿飞铜雀下饮漳河濵檀烟冷余烬繐帐网流尘白头歌舞妓来教晋宫人出圣水关往凤皇山寺鑯峻攒泬寥参差入烟雾涂疑鬼工凿石截乱流渡诘曲骇千转坦荡不数步隂厓汇灵渊未冬已寒沍欲上仍趦趄先登必奋怒谷响杂鼯鼪涧踪过狐兔断径屡猱接倾巖数狼顾肆贪兴㑹竒强制心胆怖睨憎仄磴危足试欹岑固渐与世人隔遂惬平生慕絶尘乃无地升天疑有路得意真忘言无心忽成句象设教莫袪烟霞疾已痼空寂排冥诠清虚获𤣥悟尘网奄頽龄恨为造化误臯湖秋晚木落天宇清草枯风力劲平湖着微霜摧此万荷柄蓐收浸无权𤣥冥欲司政逺山寒更翠积水旷而㵾湘娥理晨妆髻鬟堕明镜轻飇漾沦涟碧緑交掩映水鸟各沈浮游泳自其性安得金石膏瘥我山水病湖庄秋事郊墟絶喧豗村落断轮鞅况兹千顷湖初秋减新涨无日不沈山有风即生浪微波净涟漪晴宇堕空旷野服时登临箕踞衡臯上兴阑聊咏归扶将独藜杖鹿门庞徳公栗里陶元亮如此足百年外无分寸望观鬬蟋蟀蟋蟀着豳风泉壤恒食息迎隂已振羽欲鸣先鼓翼候气感化机吟秋率其职于世无所争岂有刚膂力都縁助人意自负万夫特见敌竖两股怒须如卓棘昂藏忿塞胷彭亨气填臆将搏必踞蹲思奋肆陵逼既却还直前已困未甘踣雄心期决胜壮志冀必克依稀触与蛮蜗角并开国人生亦类斯驹隙竞失得知雄守其雌老氏有渊识房山孔水洞石窦水拖练灵源地絶尘浪传飞白鼠无处隠赪鳞入夏桃花尽经春荇叶新轻舠不可入岂有避秦人西巡曲飞轮击水日三千咫尺长安在日边试向茂陵髙处望未央前殿立铜仙王溱溱字公济开州人正徳辛未进士除沁水知县擢广西道御史出知平阳府迁盐运使致仕落星寺别蒋南泠别意随流水回船过落星湖光侵寺碧山色入帘青鸥鹭驯沙岸鱼龙骇石汀虚堂归兴渺烟浪晚冥冥陆俸俸字天爵号桃谷吴县人正徳辛未进士歴官寳庆知府酬刘子古镜古镜不自惜遥缄千里音悬悬照肝胆奚啻双南金贠质凝精光螭盘古铭深明月入我懐聊复理吾簪与君别几时鬓发雪已侵冉冉悲年暮悠悠空陆沈愿言保不缺报君久要心明诗综巻三十九明诗综卷四十钦定四库全书明诗综卷四十翰林院检讨朱彞尊编唐臯臯字守之歙县人正徳甲戌赐进士第一授修撰进侍讲学士明妃曲黄金不买画图中从此春花闭汉宫到得君王识倾国无人主议罢和戎蔡昂昂字衡仲山阳人正徳甲戌赐进士第三除翰林编修累官礼部左侍郎赠尚书有颐贞堂稾送朱伯仁任四川行都司断事白帝秋风动乌蛮夕照含怜君游宦处地极势西南殊俗聊相问军谋亦共参雄飞方自此休说鬓䰐鬖霍韬韬字渭先南海人正徳甲戌进士累官太子少保礼部尚书兼翰林院学士赠太子太保谥文敏有渭厓文集赠方棠陵用陶饮酒韵张弓射飞鸟巧者犹能得君子履周道岂为多岐惑义命良独安行止顺通塞逺之垂万世近之范一国珍重君此行时哉惟语黙刘储秀储秀字士竒咸宁人正徳甲戌进士繇刑部主事累迁湖广按察使歴戸部侍郎仕至兵部尚书送龙长史之武昌荆衡山漠漠江汉水汤汤送汝从兹去何时到武昌楚筵堪设醴汉署忆含香北上多鸿鴈音书好寄将简霄霄字腾芳新喻人正徳甲戌进士歴官南京兵部右侍郎有蓉溪集过雪垻番寨雪垻傍流沙风烟几十家蓬头男菁编髪妇耕畬皮甲张藤盾毛衣缀线麻也知天子使罗拜接江涯潞河舟中作潞水经年别风尘又觉非岸芦迎櫂舞樯燕掠人飞泽国鱼梁竭江城候吏稀人烟沙草外一缕起斜晖陆杰杰字元望平湖人正徳甲戌进士授兵部主事谏南巡廷杖后迁陜西按察副使终工部侍郎有集客舍行役殊无已其如嵗晏何宦情因拙澹乡梦入秋多月巷千砧发霜天一雁过吾庐今夜好可惜掩松萝吴铠铠字文济阳谷人正徳甲戌进士授行人擢监察御史升福建按察副使歴陜西㕘政云南按察使终佥都御史书营平侯祠壁白草连天逺黄云出塞平霜笳吹汉月寒笛弄秦声北海犹传箭西戎未息兵屯田当宁意宁惜度金城凉州闻道凉州戍连年去未回健儿多战死彍骑至今来白骨纷无数黄云惨不开龙城秋夜月羌笛不胜哀林大辂大辂字以乗莆田人正徳甲戌进士以工部员外郎谏南巡予杖系狱谪判夷陵州嘉靖初起江西按察佥事歴副都御史巡抚湖南自劾归有愧瘖集弔马伏波祠野渡维江舸荒祠荐涧芹鱼龙喧永昼日月照迷津阻絶征蛮路艰危报主身只今嗟薏苡临弔几伤神蒋子云都水定居西长安门外南泠三载赋闲居春日长安近卜庐苑树飞烟分客榻禁钟浮月散朝车扬雄天禄多竒字方朔金门有谏书相望西桥应不逺莫教风雨往来疎林炫炫字贞孚闽县人尚书庭㭿子正徳甲戌进士歴官通政司㕘议有榕江集伤歌行楚人不识凤谓是五色鸡鲁人不识麟谓是麕而蹄天时茍不值贤圣终见嗤爰居避海风享祀将奚为寄言明哲士乐命安蓬闺有感用杜韵将帅承新渥军储惜去年似闻千里雾犹蔽九重天贵戚争开府烽烟近到边玉关何日闭遗恨自张骞十四夜月今夜扬州月清光已胜前遥升沧海外先到客亭边云度同飘忽风来一洒然细瞻金粟影犹少半分圆次韵赠朱青冈太守郊行闻得农人语莺花未足怜夕阳牛背笛春雨郭东田政简官如水时丰俗自便村村鸣社鼓欢喜说今年孙存存字性甫滁州人正徳甲戌进士歴官河南左布政使有丰山集刘都幕泉亭滥泉沸山巅氿泉迸山足一鹭饮东泉飞向西泉浴周在在字善卿太仓州人正徳甲戌进士除知寳坻县擢陜西道御史歴官浙江右㕘政有燕京逮事録行台纪兴悼陈司李灼灼木槿花楚楚蜉蝣羽朝阳耀容华日夕不知处人生非金石谁能不销腐昨日同舍人今朝成粪土死者已无知生者徒自苦独坐掩圜扉哀哀泪如雨秋夕感懐月转虚檐向夜阑孤臣不寐望回銮重门击柝声何急半壁残灯影亦寒梁狱久淹书未上齐廷难遇瑟休弹凌风欲借仙槎去天上银河水定干初下诏狱作薄宦叨民牧穷囚与冦邻不辞罗法网直恐玷儒绅缧绁嗟何罪遭逢慨不辰邹阳书未上贾傅䇿谁陈日有泥涂辱旁无骨肉亲吟须经锁断鞭血汚衣新野薤晨充馔干芦夜作茵乱蝇沾食秽毒蝎螫肤辛厄似樊笼鸟危如涸辙鳞经旬忘盥栉长日足悲呻窃共人愁语徒劳吏怒嗔独行良踽踽羣吠尚狺狺薄力诛求困虚情锻鍊真株连殊未已文致竟无因理直终何补钱多信有神虎翻令傅翼象莫顾焚身祸已延吾党寃犹念此民病亡俱老弱瘦死半饥贫地下多新鬼天涯少故人禁严消息絶家逺梦魂频自笑心如铁相看泪满巾尚祈钦恤诏指日下枫宸闺怨江南二月试罗衣春尽燕山雪尚飞应是子规啼不到故乡虽好不思归桑溥溥字伯雨濮州人正徳甲戌进士歴官按察使榆林道中迢递榆关道西风卷客旌寒沙迷古塞落日下孤城水险遮蕃骑山髙列汉营君王方偃武边将莫言兵顾可久可久字与新无钖人正徳甲戌进士歴官广东按察副使有洞阳集秋懐异域沧溟上孤城斥卤中经过稀汉使託处杂黎戎最苦黄茒瘴兼愁铁飓风谁能忍羇旅转泊逐飘蓬李濓濓字川父祥符人正徳甲戌进士授沔阳知州迁宁波府同知终山西按察佥事有嵩渚集游吕公洞窈窕吕公洞逶迤玉泉侧涧流缅松门石梁亘云壁始入日匿影徐转天漏白灵窟度萦回细径縁欹仄杖边霏渐分衣上霰微积紫芝敷异芬瑶草弄明色穷猨倒窥人仙鼠飞避客遥遥薜萝隂袅袅苍翠夕金膏欣可餐石髓恨难识意惬诸妄遗神超万縁释伊予事沈冥夙负山水癖曩闻吕仙名兹览修真迹丹炉灭灰烬石牀有苔蚀一游洞庭波千载杳消息珪组知尔忘烟霞恣所适私哂名利心䠥竟何益雪窦寺妙髙台吾闻妙髙台海涌金芙蓉上有万古苔虎豹留其踪日月挂天柱烟霞韬石峰所嗟异僧去寂寞青山钟含珠林佛有舍利珠瘗之海东石夜来九龙争风雨拔林柏六丁纷呵䕶寳物安所宅至今月黒时光腾几千尺石窦石窦海眼通乳泉四时洩仰睇杳而深谁剜翠屏裂青噀千峰云白含万年雪膏砂原异窍鸟䑕或同穴桃花坑髙僧飞钖地锦石名桃花吾非勾漏令乃此逢丹砂云中吠仙犬洞底流胡麻定有逃秦者人烟隔暮霞太原中秋紫塞中秋月青天万里情他乡一尊酒独对太原城水雾戎戎合隂虫故故鸣雁门诸戍苦莫遣照边营春兴碧草城南路不分野人诗思正纷纭聊随谢客㝷幽壑何必桓谭识古人春日苦躭新秫酒洞天思谒大茅君东风吹起花如霰肠断梁台日暮云秋懐潇湘枫落鳜鱼肥楚客懐归未得归频忆凤城询北使尚闻龙舸驻南畿惊心关塞旌旗动旅食江湖谏疏稀本乏涓埃禆郡国拟将生事付渔矶良乡道中沙雁冲车起洲莺隔岸闻暮看霞气近疑是汉宫云蒋山卿山卿字子云仪真人正徳甲戌进士授工部主事谏南巡廷杖谪南京前府都事歴刑部郎中出知河南府改浔州再改南宁升广西㕘政有南泠集门有万里客门有万里客驾言发京都问客京都来世事比何如公车待诏士北阙新上书峥嵘片言合恩宠一朝殊升君白玉堂上君黄金涂赐与出内藏宅第夹皇居华榱镂璧珰文牕结绮疏珠履竝侍从紫衣备走趋髙门平旦开飞葢已填衢官爵入掌握才俊待吹嘘顾盼遗光彩俯仰生荣枯贵盛岂不羡尊幸古来无天运相代谢日月有盈虚时命茍未逢进取何所图执㦸疲扬雄文园病相如今君守寂寞辛苦徒嗟吁杂感吾闻青海外赤水西流沙神人生鸟翼蓬首乱如麻出入乗两龙左右臂双蛇中有不死药竒丽更纷葩琅玕坠珠英玕琪散瑶华双双交相并文文自交加我愿从之游万里迹非賖但恐非人类夀命其奈何夏日田园即事沈沈夜来雨泱泱川上平田家趁时作驱牛急晨耕遥遥阡陌间肃肃老少并札札耒与耜吚吚桔槔声纡回野水入绵延禾稼盈劬苦事一时倏忽见秋成四体虽云疲所贵惟此生此生各有分胡乃不自营寥寥千载下宁知沮溺情东菑耘事毕老翁自闲闲鼓腹何所知徘徊墟落间斜日上髙原一望江南山搴林玩柔荑涉涧弄潺湲欣然适其适日黒始来还了无一可说唿儿掩柴关燕歌行清霜落木寒萧森白日既匿光景沈关山迢迢絶信音目极千里伤人心念君他乡久滞淫长夜展转忧难任空闺寂寞愁锦衾涕零如雨不可禁泠泠纎指弹鸣琴张弦促柱发哀吟月明洞戸流清隂凉风飘飖吹我衿起看树上双栖禽雄鸣雌飞守故林我何㷀㷀独至今漷县晚行漠漠平沙阔荒荒白日低朔云孤鴈度昏树乱鸦栖戍鼓听犹隔村烟望欲迷关山有戎马怜尔尚征西八月十五夜懐京中旧游今夕那无月他乡独上楼兵戈添白髪幕府滞清秋对酒伤前事寻诗数旧游唿童把官烛漏尽不能休送林以乗赴任江西佥宪正徳已夘上将南巡予与以乗孟循同上疏忤㫖下狱且被责贬而孟循死矣今上即位召还京方忻㑹晤而以乗有兹擢感旧叙别怆然兴懐凡二十六韵先帝昔巡幸小臣同上书事危攀折槛情切止乗舆未得陈丹悃空令伏玉除天心那可问皇怒竟何如氛雾昏霾久雷霆震击余伤魂逮囹圄鞭血溅衣裾半刺犹怜尔孤游孰起予聫翩嗟去国萧索苦离居圣哲临宸极清明开太虚王纲重照洗姦孽尽诛鉏紫诏恩初降苍生愤始摅逐臣皆见召旧故复相于禁闼还通籍官曹竝直庐感时唯涕泪叹逝重欷歔从宦心俱嬾求名术本疎祗应旅进退敢望独吹嘘翻怪无鸣鹤堪怜似戏狙十年才易组六月便驱车去作长途别行将大暑袪凉云停碧树渌水汎红蕖南国秋风早西江白露初霜威迎獬廌月冷改蟾蜍世路多欹侧斯文有卷舒身须混泾渭誉欲等璠玙霄汉看鹰隼江湖觅鲤鱼与君生死分分手一踌躇南巡歌万乗回銮出楚关遥闻凤吹百花间圣心不为闲游豫千里河山一月还薛蕙蕙字君采亳州人正徳甲戌进士授刑部主事改吏部歴贠外郎中以议大礼下诏狱㝷复职未几罢归屡荐不出有西原集君子行君子思危惧不终日衆人居安没齿自逸君子思退如迫于渊衆人思进如逐于田损益之变何其相反茍非明智孰能及逺人知其终莫知其始吉凶之萌鲜不由已上天无私何怨何亲福不择家祸不索人道有险易事有从违呜唿小子慎尔所之善哉行来日大难痛心疾首今日为乐莫惩其后大难如何昊天不嘉吉凶有时人莫之知鹿之游斯在彼中野庖人调和将以为脯翩翩白龙好是鱼服豫且射之载中其目少康出畋不复其舍戎王朝卧迺缚尊下式戒在斯式备在终匪戒匪备害于其躬天命戾止匪夙则莫勉尔在位无俾天怒效阮公咏懐翔鹍赴长飇翩翩戾髙冥举翮覆白日伏颈云间鸣顾谢野田雀黾勉营此生与子各殊涂无用相讥评飘风振𤣥幕若木零朱华六龙匿西山蒙汜扬其波翩翩市中子于心太回衺不见顦顇色但闻慷慨歌卑危诚未逺祸乱岂在多人人恤其私安能尚顾他已矣勿重陈嗟予可奈何朝登古台上遥望大河隂朱明来自南隆暑倏已临丹霞曜阳景渥露霑𤣥林炎风振曽柯鸣蝉响哀音四时代终始变化迭相㝷盛长固殊昔迟暮方在今感物切悲情忾叹伤我心生才良不幸处世诚独难扬蛾兴妒阶懐璧贾罪端灵均既见放韩非亦自残奉身失所从慷慨使我叹天上何所有上有九重台日月辟房牖河汉界两阶白虎夹路隅青龙啾啾啼五岳当束脯四海充一杯衣裳被云气左右结双蜺彗星垂为带北斗束为觿举足歴颢苍往往不复迷朝集扶桑东夕降若木西守道遗荣利趋物丧其真诎伸难竝观髙尚良可伦不见𤣥庐子精神已无存煌煌口中珠含此谁为珍富贵焉足求甘我贱与贫朝游东海上亲见安期生袖携麻姑书揖予上天行忽忽从之去一举陵太清白榆何歴歴桂树亦青青朱爵七十二鼓翼相和鸣玉女顾我笑执手戏紫庭万嵗同娱乐天地长齐并游仙精卫填东海㷀㷀累形躯哲人匡宇宙天命不可须闻有山林士弃世以自娱愿言从之游斋洁练羽书丹池可止渴晨餐咀云珠度纪谅非难去去勿踌躇赠孟望之昔余与君子未见心相知邂逅在今辰果若平生时愿得结欢好赠子以新诗含意未及申行行复何之念当从此去傍徨出郊畿行人倦往涂终言与我违仓卒执手间叹息空相持媿无晨风翼送子起翻飞踟蹰郊野外白日匿西山行人去有期安得久周旋请为游子吟与子结纒緜忧来动人心恻怆不能言言念平生友意气非徒然行役不足辞贫贱非所怜君其笃明信慰我心惓惓田中筑舍修治树艺庄生卧濠梁范子去海隅行止信难侔逺迹要不殊伊予慕栖遁脱冠归里闾卜宅近郊垧葺宇就田庐南荣面崇冈北牖背幽墟虽非山水地取乐自有余筑牖仍先趾穿池即故渠林木尽旧行圃畦皆曩区寡欲罕所营衆美亦云俱爵禄无常位贫贱亦安居岂惟畏淹留得以免忧虞懽此平生情永言焉可渝丙子十月二十八日初发乡邑述征有作旅宦忝从事卧疴辍归田俛仰似昨日荏苒踰三年末路谢贞素积习惭寅縁整驾别乡邑薄言重徂迁瞻途背梁宋振䇿指幽燕昔往遗维絷今来就纠纒岂伊行役叹畏此平生諐婴世迫物累抚化懐冥筌齐契百年内髙揖千载前虑存迹匪亏意惬道仍全斯言俟明哲因歌遂成篇月夜坐忆明月三五时流光千里外虚馆风冷冷寒墀霜霭霭不见南楼客徒忆西园葢懽酒无盈觞忧襟有余带沈吟静夜思缅邈佳人㑹咏烛客醉北堂上花生夜戸中色乱歌梁月影弄舞衣风珠帘照不隔罗幌映疑空愿得陪长䜩相看曲未终杂诗植草㑹成蔓种木当为株休咎岂虚生景响不相踰吕生钓竒货苏子挟隂符六国假相印万戸割名都一朝计不售仓卒䝉罪辜狙诈适自困倾巧定焉如生时谅非荣既没辱有余达人安贫贱贵欲弭祸枢玉以采自斲丹以泽自销髙才耀当时荼毒竟相招傅子感飞蛾张公喻鹪鹩思患岂不微履险果焉逃嗟哉世路间覆辙常所遭千金惮垂堂胥靡易登髙愿随方外士杖䇿归蓬蒿舟中看雨微照下亭皋轻云翳川曲一望春波上萧条烟雨緑余花飘近渚衆鸟喧深竹借问同行子何处停舟宿日暮日暮坐东轩直望西山曲白云蔼蔼至雨我牕前竹兹晨惮隆暑披衣废朝沐徙倚乗夕凉清风散炎燠大象斡流行变化一何速日新谅无取年长祗多辱古人善补过嗟尔当自勗北征地阔尘沙外天寒霜露中燕云常少日朔气自兼风梦断南楼鸟愁随北向鸿淹留忆攀桂辛苦叹飘蓬九日同何仲黙出郊九日登髙㑹同人载酒来寒城一以眺秋色正堪哀零雨晨初霁浮云午未开南飞有鸿鴈为尔立徘徊答王允升省中对雨见忆之作康乐愁霖唱平原苦雨诗故人歌此曲赠我慰相思薜茘垂青阁芙蓉汎緑池今朝一樽酒最恨不同持送毛敬父之庐州北崃吞淮口东陵控海隅霍山分岳镇肥水混濡须从事之官逺观风问俗殊庐江多小吏应候府中趋七月十五夜对月袅袅凉风夕纷纷零露时秋来看明月风露已如斯况对西园酌兼懐康乐诗山中有桂树今夜足相思六月八日西阙遇雨窈窕西清内参差水殿连归云向平乐飞雨集甘泉明月裁班女回风唱丽娟龙池初望幸来往木兰船重游萧氏园别此真如昨重游换物华粉滋曾倚竹红浅旧看花沙坂萦林曲山篱逐水斜城南咫尺路未觉往来賖负郭负郭茅堂小临溪竹圃斜山樽移野客鱼网晒邻家荒径封残雪疎篱透晚霞预思春到日着处种桃花𤣥明宫后圃石山出郭仙城近探幽福地遥珠林行窈窕锦石上岧嶤云里仙人酒山中玉女箫蓬莱去何许东望海边潮村居寂寞村居僻荒芜草径深飞蓬来旷野啄木响空林薄落聊凝望清江正苦吟此生甘落魄自笑果何心送周子贤按贵州万里牂柯路炎洲百粤南悬梯穿鸟道流沫下龙潭赤坂鼋鼍出𤣥厓日月含虹霓蒸海气烟雾洒春岚飞縁篁竹垂猨堕石楠橘花香细细藤刺緑毵毵岭外青骢驭台中白笔簪秦冠髙铁柱汉节照金函行迈应多暇登临素所耽江山吟谢客物色助清谈送逺都无绪忧时且不堪安危廷诤地迟子促朝㕘送刘遵教赴河南佥事兼河北兵备暂辍台中妙兼分阃外名两河开幕府万里作长城却縠真堪帅穰苴本善兵追奔立表待传檄据鞍成盗贼空三辅烟尘扫北平闾阎无夜警部曲有春耕风劲吹龙角云轻抱翠旌遥瞻勐将气偏逐使君行寄崔内翰病起身仍健秋来兴不孤心情那可减肺气欲全苏蚁穴依牀席蛛丝织画图褰帷窥物色倚杖理荒芜拨闷凭诗卷忘形付酒壶昔贤遗轨躅余力誓驰驱良史传经术髙才继典谟赤鲸凌海水翠凤上天衢仙籍通羣帝文星近六符马迁慙实録刘向谢醇儒𤣥览来神契冥捜入奥区蓬莱披琬琰太乙下虚无顾我惟书肆知君类说郛宪章崇阙里辞赋陋鸿都东鲁宫墙閟西京戸牖殊百家流汎滥六艺混泥涂未覩崩頽振深思笔削扶飞腾愁失坠衰飒迫号唿落落亲朋逺悠悠嵗月徂提携如有分终愿託微躯送杨石斋社稷功成后山林避宠年遭逢谁可竝出处独超然反侧当前日经纶迈昔贤殷忧兴圣主至治格皇天凶竖同摧朽苍生尽解悬庙谟随指顾臣节见周旋智勇千夫敌勲劳百辟先赏仍虚裂土名已重凌烟握玺惭周勃挥金笑鲁连急流嫌盛满介石慕贞坚许国心恒切还乡兴偶牵留侯初相汉乐毅晚辞燕异渥丝纶数髙风进退全草亭黄阁诏花簇锦江船水槛星桥侧茅堂雪岭边云霞深緑野卉木富平泉事业存钟鼎仪型照简编累朝瞻翊戴四海忆陶甄白首归休记青春送别筵衣冠望行色端不异登仙寒食对雨遣闷一百五日春已深闭门风雨昼隂隂乍飞燕子湿无那欲折桃花娇不禁归去久淹沧海兴愁来端拟白头吟天涯节序堪愁思更遣萧条断客心赠继之长安城中不可留风尘日日使人愁上书解绶我将去拔劒出门君且休五岳登临几两屐三江来往一扁舟东西南北好行乐与尔相随万里游孙氏沱西别业巴陵西来沱水深水边楼阁长隂隂鼋鼍夜出洞庭岸虎豹昼啼云梦林鼓枻乍逢渔父笑搴舟时听越人吟卜居何日从公去拟向桃花处处㝷流觞渠流觞泛激水手揽跳波湿恰怪杯行迟风吹忽相及云洞洞门双玉扇隔岫窥云雾袅袅三石梁苔滑不敢度折杨栁三月卢龙塞沙中雪未干朝来折杨栁春色忆长安凉州词陇西西去抵凉州边塞萧条处处愁青草不生青海曲黒云常聚黒山头皇帝行幸南京歌燕姬玉袖抱箜篌马上常随翠辇游春来照影秦淮水爱杀江南云母舟雪緑水初冰百子池飞花正满万年枝君王夜醉瑶台雪侍女冬歌白苎词春日漫兴二月黄鹂满树飞歌㗋宛转世间稀谢公虽有东山妓不及侬家金缕衣顾字英玉上元人璘之弟正徳甲戌进士除南京工部主事改兵部歴郎中谪知许州迁温州府同知升山东按察佥事终河南按察副使有寒松斋存稾再游石门洞苍然括东山百里萦青碧石门忽中断窈窕开仙宅遥窥日月深却转烟雾隔中天屹楼居星斗挂几席芳巖眩绮绣丛巘围苍壁山鬼不避人惊猨啸窥客披榛上孤亭竒观壮心魄穹崖倚天悬瀑水半空射髙流横杂佩直下垂疋帛分作四山喧散为千顷泽初冬天未寒晨曦映岚赫重来意弥眷独往任所适信美惬心期胡为老行役终然脱尘网髙举凌风翮游西山宿广智寺待月本来游客意欲与月明期碧海深何许清光望转迟草香闻露坠林暗见星垂幸对尊中酒殷勤坐不辞夀州题壁去郡今千里还家尚几程春风杨栁色相送石头城刘天民天民字希尹歴城人正徳甲戌进士除戸部主事谏南巡受笞阙下改吏部谏大礼又受笞歴文选郎中调知夀州累迁河南按察副使改四川以计典罢有函山先生集漳河云寒不离水腾作漳河雾葭菼税严霜苍茫未能渡斥卤际广野望之回积素忆昔赵魏时兵马日驰骛公子纳游侠结辙满皇路佐国无定谋中原徒指顾享费壮士金招延词客赋豪华坐销烁曽如草头露坐食三千人化为万年墓哀哉丘中墟遗踪遍狐兔巴田巴田不成井逐垄细开塍灌水分山熘烧畬去野艿三时勤不辍八口饱方能寄谢当涂子民心未有恒谢豹谢豹岂人化哀鸣自可怜无端啼永夜不为客孤眠悄悄风归树娟娟月在天诉深情转剧血尽眼将穿渭南道中用韵答黄汝厓方伯陇水秦关道路均春风花栁着行新乌巾斜日久折角白酒谁家堪入脣晚嵗始醒蝴蝶梦故园今返鹿麋身天涯尺牍劳相问犹是渔矶旧友人宫词黄花细雨掩金铺罢却鍼工一事无才报成双又分去人间博戏等樗蒲钟梁梁字彦材海盐人正徳甲戌进士授刑部主事进郎中谏南巡杖阙下㝷出知济南府乞归用荐补南昌知府有西皋集感事师老寒潮上民劳烈火中是谁司国计何以慰宸聪愤世多才子平戎少令公杞人忧不细掩袂向东风林春泽春泽字徳敷候官人正徳甲戌进士授戸部主事迁贠外谪宁州同知歴吉安通判肇庆同知召为南京刑部郎中出知程番府有人瑞翁集次潞河作朝发都城闉夕宿潞河舟雁落沙渚净霜降菰蒲秋天寒节物换河汉晓夜流回望郭隗台黄金不可求废兴已陈迹懐古心悠悠中秋清源公署万里秋光旅夜清空庭倚杖转伤情月明偏照干戈地风冷唯闻鼓角声东海鱼龙俱寂寞南枝乌鹊尚飘零天衣欲把思无力愁絶长安北斗城陈九川九川字惟濬别字竹亭又号明水临川人正徳甲戌进士授太常博士坐谏南巡削籍世祖即位复官迁仪制司贠外转主客郎中下诏狱谪戍镇海卫寻放还有明水先生集题桃源图偶携乡里入山川一隔尘寰几百年世上祗言秦网密桃源也有不租田戴钦钦字时亮栁州人正徳甲戌进士官刑部郎中有鹿原集同诸公寺中对雪入寺金沙净开林素雪飞风含珠阁动花傍药阑辉酒伴能相覔春筵赏不违仙郎有髙唱转觉和人稀张治道治道字孟独一字时济长安人正徳甲戌进士授长垣知县迁刑部主事有太微前后集与薛君采夜话入夜杯仍把论交泪暗挥醉怜山月上愁对海云飞江汉三年阻风尘万事非故乡南北逺犹恨不同归闻雁何事天南雁春来又北飞为忧霜雪苦转见羽毛稀江汉愁余阻潇湘笑汝违云霄踪迹异空有泪沾衣白鹭沙头白鹭鸶飞向青山阁日暮行人稀还向沙头落清明日草没尚书履花迷御史骢长安佳丽处偏在曲江东明诗综卷四十明诗综卷四十一钦定四库全书明诗综卷四十一翰林院检讨朱彞尊编舒芬芬字国裳进贤人正德丁丑赐进士第一授翰林修撰以谏南廵受杖谪福建盐课司副提举嘉靖初议大礼再杖归卒有梓溪集东流遇雨岁晏东流县江云黯寂寥雨滋帆叶重风急浪花飘鸿雁飞何逺蛟龙舞更骄客怀何处遣隔岸酒旗招崔桐桐字来鳯海门人正德丁丑赐进士第三累官南京礼部右侍郎有东洲集玉虚山行是处瑶宫敞随山羽客栖云根百里路木杪万重梯人语鸣虚壑鸡声报隔溪桃源知不逺欲徃路仍迷夏言言字公谨贵溪人正德丁丑进士授行人歴吏科都给事中改翰林侍读学士累官少师吏部尚书兼华盖殿大学士后弃市追谥文愍有桂洲集保定公馆昼坐重门掩长昼槐隂知午过瓦雀上阶行青虫抱丝堕公暇亦凭几好风时入座终羡南村翁悠哉北牕卧安乡道中观妇人揷田南村北村竞栽禾新妇小姑兼阿婆青裙束腰白裹首手掷新秧如掷梭打鼓不停歌不息似比男儿更膂力自古男耕女专织怜尔一身勤两役吁嗟乎长安多少闺中人十指不动金满身无逸殿西壁诗应制睿藻承遗训农歌启圣衷千秋无所逸七月咏豳风帝学诗书在神谋制作同光昭文祖业原上有新宫秋日同李序菴顾未斋张亭溪饮郑氏庄雨后沙全湿风前竹半斜野桥通细水秋圃映余花出郭悲尘鞅临池忆钓槎清歌且终日应不问年华夜泊吴江月岸秋灯灭风湖夕浪翻桥连枫叶冷城带水云昏把烛延津吏停舟次驿门渔歌起何处潇洒数家村汉川道中晩市浮烟歛春洲曲水连遥灯林表乱圆月浪中偏犬吠经村店蛙鸣逼稻田夜行三十里野兴得萧然次薛西原背郭茅斋僻沿堤竹径斜杖藜逢野客酌酒共山家暖日熏芳草寒流漾浅沙江村二三月岁岁足莺花象麓草堂初成和杜水碧沙明洲渚回篱深竹静草堂开风吹山木萧萧下日落江帆片片来有客相过时载酒主人无事日登台愁看直北关山迥白草黄云秋正哀王邦瑞邦瑞字惟贤宜阳人正德丁丑进士改庻吉士累官兵部尚书赠太子少保谥襄毅有集伏𦍑道中晓发天水郡西行见城堡茅屋十余家周垣亦百堵门前挂弓箭墙上施楼橹居处杂牛羊街衢塞粪土危峰列戍台疾骑飞传羽一夕烽火至居人自比伍我从汉中来悠悠思徃古此地戎马区从来多荼苦汉有隗嚣据唐为吐蕃部宋人扼金辽岁岁苦侵侮干戈如鼎沸生灵饲豺虎皇天眷明德圣作干坤覩穷塞入版图混一归神武向来蹂践塲禾黍皆膴膴承平思预防绸缪在牖户勿使边防弛宼入临洮府蔡经经字廷彞候官人后复姓张正德丁丑进士累官南京兵部尚书总督浙直军务改左都御史为赵文华所劾逮至京论死追谥襄愍有半洲集同漳源侍郎游华不注峰并泛大明湖平生慕幽旷雅怀避烦嚣林园茍成趣亦足供逍遥况兹出东郭云物如相招羣山秀嬝娜一峰特岧嶤开筵坐琳宇浩歌凌紫霄朋情借轩豁客思翻飘飖睠言泛运沼复尔移兰桡窈窕遵𤣥浦逶迤渡七桥菰蒲水清浅石竹风萧条槐隂宿鸟下藻动潜鳞跳何缘对淑景且幸联髙标因探歴城胜并采康衢謡中山早行客梦长不成鸡声起偏早既无夜寐安宁似晨兴好银河澹欲沉朱炎寂犹埽摇斾指秦闗驾车歴周道古塔振风铃髙槐䕶芳草对此忘驱驰翻以舒怀抱己丑陪祀南郊岁序南郊重斋居北阙䖍金舆下霄汉寳篆袅云烟肃穆千官静欢唿万姓传天风引仙药清切最堪怜鵞湖道中鵞湖山下春可怜野梅含雨柳生烟游丝细细驻林杪浴鹭悠悠飞水田物候催人如过客朔云回首忽经年征衣尚拂红尘路怅望乡关落照边兰河晓渡月落金城鼓角残危关晓色拂雕鞍黄河𣺌𣺌中原隔紫塞迢迢边地寒西望旌旗连瀚海东来风雪满臯兰萍踪万里休惆怅虎节龙沙亦壮观张岳岳字维乔惠安人正德丁丑进士除行人疏谏南巡受杖调南国子学正入为武选员外厯祠祭郎中出为广西提学佥事调江西谪广东盐课提举迁知廉州府转浙江提学副使歴㕘政以佥都御史抚治郧阳改江西寻以右副都御史总督两广军务召入为刑部侍郎掌都察院事复出总督楚蜀卒赠太子少保谥襄惠有小山类稾留客亭凭轩有所思所思在远岑我有青丝瑟欲奏无知音萋萋芳草色迟迟美人心佳期不可敦离忧故难任冥迷风雨交叹息河梁深归来卧山中浪浪涕霑襟愿乗空谷驹翩翩夕巖隂桂枝聊攀折芳馨日相寻山阿华岁晏莫受霜霰侵同翁梦山游三海巖夙爱山水游兹山屡延赏披云入青冥巖屋岈𢎞敞玲珑开北户峭壁排银牓初骇熘石悬渐喜琼芽长幽泉时一滴毛骨森萧爽壶觞屡献酬清言激灵响天末多风波陈迹成俯仰徒闻海上洲中宵勤梦想聊兹永日留真性非外奖暝色望征途何由释尘鞅与梦山登钦州东城楼登髙易为感况兹万里心髙城余百雉翠色前山深诘屈水通海苍茫日载隂美人隔宵旦末由揽芳襟举手招青鸟愿託瑶华音青鸟不我顾瑶华日以沉耿耿还自念有酒且共斟许宗鲁宗鲁字伯诚一字东侯咸宁人正德丁丑进士改庶吉士授监察御史歴湖南按察佥事副使太仆少卿大理少卿以佥都御史抚保定以副都御史抚辽东有少华陵下辽海归田等集渡白沟昔运遘屯厄恒纪变参商南风日不竞朔吹亦逺扬英雄各乗御龙战血𤣥黄矫矫平将军独立当中央张弧射九日抚剑盼四方事去迹故隳志伸愿已偿朅来岁月久道里未能忘仲生固有为忽死亦其常停骖览故垒雪涕履战场清川带潆纡白骨浩纵横忱叹不能发总辔歌此章赠杨伯雨昔与君为别乃在黄金台髙歌易水曲落日悲风来今与君相逢乃在广陵郡朔雪满江湖冉冉岁华尽与君昔红颜双鬓忽已素日月如逝川东流焉得住酌酒劝君饮援琴为君歌起望长江云澹澹垂绿波丈夫有心期结交共终始南山青桂枝岂为岁寒死已酉元日作检厯年华改看云岁色新地天开泰日星斗建寅春去国身何逺趋朝梦转频江湖与廊庙忧乐竟谁人三月三日上已今朝是风光异徃时海云成雪易塞桞得春迟目极关山道情悬曲水诗谁能修禊逺一浣望乡思辽左雪中登楼岁杪崇朝雪天涯絶塞城冻云连海色枯木助风声怀土情无已登楼赋未成梅花南国思笛里暮愁生东岳秩祀严东土明禋冠五宗金函神鬼箓玉简帝王封海涌中宵日巖留上古松何时凌嶻飞举跨苍龙登岳阳楼泽水含秋盛楼光向晩孤倚䦨闻白鴈把酒对苍梧楚客悲今昔湘灵怨有无兴来留赏地落日下平湖零陵西亭同朱大㕘衮杨佥宪材赋入洞探幽赜登台散逺心雷声带雨重虹影射江深地接三苗国天垂八桂林来游陪二妙词赋总南金自清溪泛舟出江与柯元卿话别清溪澹无色客子放归舟浦暗黄花雨江行白露秋故人惜逺别尊酒话中流渐近铜陵县青山动我愁送冯子言还吴梦寐东吴好相违几岁华怜君理归櫂秋色满天涯醉咏江楼月晴㸔海寺霞春来如忆我须寄早梅花自毘陵如姑苏仙舟揺极浦驿路指吴门海气春冬杂风潮日月昬鴈回书不到家逺梦空繁总是江南好何如归故园晩渡黄河落日西山暗洪河夏涨余昏黄沉巩洛浩渺极梁徐鼓听临流驿灯㸔逺岸渔频年在行役倚櫂一长吁西苑画阁横青汉雕台俯碧流苑云低度雨宫树早生秋水抱芙蓉殿山连翡翠楼何须浮海外即此见瀛洲徐氏南荘秋集九月重逢闰一年秋未残城南时载酒楼上复凭䦨黄菊霜前放青山雨外看病躯犹自可不畏倚髙寒立秋日曲江别业作垂桞昼隂隂村居门巷深秋光来此日时序感吾心水鸟浮沉浴风蝉断续吟江臯余暑在竹下且披襟边事先皇神武竝周宣北伐亲兵驻万全饮马几思临瀚海铭功何止勒燕然龙沙夜静妖星落虎帐秋髙汉月悬分阃登坛诸将老至尊宵旰独忧边石首昭烈庙永安宫里龙髯断石首山头寝庙孤三崃风烟沉王气千年营垒识雄图时移玉殿丹青古雪暗沧江雁鹜唿嘘烬可怜延汉祚遗灵犹见祷荆巫医闾春望同李户部医闾登眺倚雄边辽左封疆指顾全山势北来连靺鞈海云东尽辨朝鲜巖花竞暖霏香雪塞草留春蔼翠烟公暇暂问淹永日喜无烽火报甘泉登齐山楼近郭危楼俯碧湍倦游孤客倚层䦨淮淝山色尊前出吴楚江流画里看旅思逢秋增短髩乡心随鴈过长安黄花白酒登髙日玉笛金笳起暮寒班婕妤妾命由来薄君恩岂异同自怜团扇冷不敢怨秋风春兴野霁花争发川长桞渐齐春光更何许多在杜陵西城南游览杨桞今无渚芙蓉旧有园请看蒿里地即是乐游原戴鱀鱀字时重鄞人正德丁丑进士除刑部主事歴官右副都御史巡抚四川有东石遗稾感兴髙梧有良质斲为双绮琴疏絃映金徽冷冷发佳音一弹薰风至更弹江月沉大雅久以寂志士寄幽吟坐令衆喧息洞见太古心兰蕙种不长荆棘日以滋青青野中蔓引身百尺枝春风一吹拂垂垂得其宜夭桃开上苑苦李道傍遗赋命固如此物情胡不怡托根各有所聊用以自持离离庭树花风日正妍好翻翻辞枝叶忽已及秋杪君子心百年小人计昏晓请君平生志慎勿事温饱宣风公馆作家书后用壁间阳明先生韵云外微红见烧痕道邉寒水入溪浑此时日落楚山馆后夜月明何处村已近闭关犹道路偶逢传札念晨昏独烧官烛看妻子卧听邮更惊梦魂胡侍侍字承之咸宁人正德丁丑进士除刑部主事进员外陞鸿胪寺少卿坐议大礼谪潞州同知寻下诏狱论为民寻命复职有蒙谿集宴王御史惟人山亭别馆秋城侧髙亭夕雾中疏帘通野色曲磴袅天风醉舞招松鹤悲吟和草虫平生习池兴遮莫笑山翁九日同陈鲁南文徴仲刘希隐薛君采登海印寺镜光阁湖景澄珠阁云虹度石梁行攀双树杪坐对九华觞水抱香城入山横紫禁长慿髙不厌晩待月咏胡牀送刘德徴守䕫府国有蚕丛古城闻白帝雄龙蛇夏禹庙云雨楚王宫羽檄通南徼楼船进北风还令蜀父老喜得汉文翁凉州词落日黄河水倒流沙场旌斾风悠悠新降畨儿不解语笛中吹出古凉州陈文沛文沛字维德长乐人正德丁丑进士除工部主事歴郎中出知抚州府调苏州迁霸州兵备副使以陜西行太仆寺卿罢归有世槐堂稾怀逺堡和韵峭壁楼危石徒杠漫逺沙河流随熘曲树影逐风斜客枕移更鼓乡愁起暮笳官斋何寂寞邻舍两三家吴仲仲字亚甫武进人正德丁丑进士歴官南京太仆寺少卿有鸿爪集送吴舍人使中州茅土分封重天书十道开浮槎乗月渡飞舄倚天回南国王孙草西园驿使梅荆溪何处是遥在白云隈汪佃佃字友之弋阳人正德丁丑进士改庻吉士有东麓集苑口别意图为弋阳李生题秋来苑口涨初生羡尔归㠶一片轻折桞离亭休弄笛客边禁得断觞声雨行落花飞絮踏成泥烟雨连纎日向西行客正愁行不得鹧鸪偏傍马前啼林希元希元字思献晋江人正德丁丑进士官至大理寺丞有次厓集丁酉除夕有感牢落天涯两岁除梦中曾几赋归与圣朝未有寛恩诏边郡犹劳判事书忙里不知残腊去客边惟觉二毛疎椒盘此夜谁觞酒忽忆家乡万里余李士允士允字子中祥符人正德丁丑进士歴官陜西参政兼苑马寺卿有山藏集晩过刘中丞园暝色延春径烟花启夜关緑深裴相野香满白公山银烛回花底金壶侍竹间不妨山简马乗醉月中还王渐逵渐逵字用仪番禺人正德丁丑进士授刑部主事建言不报乞归隆庆初追赠光禄少卿有青萝集铁桥狂客山中不费招瑶池春宴夜闻箫醉余不记归时路曾跨青羊过铁桥曹嘉嘉字仲礼扶沟人正德丁丑进士改庻吉士授御史以言事出补大名府推官寻复官御史又以言事下狱谪禹城知县降茂州判官仍复原职升山西提学副使终江西右布政使有漫山集次韵答空同舅氏两度微宫谪孤身絶塞行汉廷收堕泪蜀道轸离情玉垒蚕丛国龙标劔阁城干坤形胜地何处挂冠缨王廷陈廷陈字稚钦黄冈人正德丁丑进士改庻吉士授吏科给事中谏南巡杖谪裕州知州寻下狱免归有梦泽集拟矫志篇蛟龙虽困不资凡鱼鸑鷟虽孤不匹鹜雏虽有香草当户必除虽有仁人在敌必诛狐白虽美炎暑必置舟车之用易地则弃兰蕙不采无异蓬蒿干将不试世比铅刀以骥捕鼠曽不如貍饿夫获璧不如得糜郭生纯臣鲁连髙士彼乃登台此则蹈海宁直见伐无为曲全宁渴而死不饮盗泉放歌行窃钩者诛窃国者王仁义资乱道岂不臧伐秦者吕袭楚者黄巍巍国君大盗在傍谓尺何短谓寸则长此不可度彼何可量兽殪罟裂鸟尽弓藏智勇既殚躯乃见殃䜛巧为忠直夫称狂出门异趋毁誉曷常乐不可极忧来无方游心沖虚以保寿康妾薄命春风转蕙披兰髙台曲榭中连经堂入奥张筵秦筝赵瑟俱前鸣絃度曲双妍轻举纨袖僊僊宛若游龙翔鸾翠盘金爵阑干呈能角技为欢种种厌射更端眼看阳景西驰髙张兰烛承晖车倦马怠不辞但歌不醉无归夜深坐促尊移含悰写意向谁衆中色授君知愿言竝蔕䨇栖恶闻易别轻离伫立不胜傍徨独宿寤言难忘何以报君明珰起视银河烂光牛女咫尺相望终夜不成报章行路难北风萧萧雨雪滂辞我亲友之朔方中闺少妇走傍徨劝君斗酒牵衣裳道路纵横多虎狼岁暮天寒百草黄结髪本期不下堂君独何为慕他乡东流之水不西归宛转蛾眉能几时人生冨贵亦有命辛苦驰奔空尔为子夜春歌初华绵绣舒千林望如一怀春废机杼缣素难成匹子夜秋歌贪看秋月光夜久不成寝四顾寂无人玉阶有双影对酒歌惠施已不作荘生寡所宣伯牙失钟期抱琴谁为弹知人诚不易知已良独难周公辅王室管蔡乃流言骨肉且不谅他人固宜然人性禀静躁物则准方圆锥刀各有能情好各自妍隂霁难竝祈恩怨岂两全于此虽不容于彼获所安人无亿万身何能徧周旋兼济圣不赡荣枯有自然富而如可求尼父愿执鞭咏怀两仪立枢要万事具纪纲智士运机权一童驱百羊羽重金或轻尺短寸有长壮夫茍失据反为竖子伤独茧引六鳌纤缴连䨇鸧操持贵不谬得失讵有常始悟制人术岂在多与强击鼓以求亡疾驰以逃影驱介以乗髙骖蹇以求骋挥刄䘮其柄振衣失其领趋舍昧良图存亡在俄顷姬旦制冠裳万古承其贲偶以衣狙猱奔腾裂且弃承云本妙音鳞羽争辟易鲁门钟鼓声转使爰居悸物类何缤纷人已非一致韪哉尼父言盍各言尔志昔闻有游女逍遥翔碧浔交甫下请佩解赠情亦深可遇不可持变化愁予心影灭佩亦失汉广无由寻眄睇絶髣髴徘徊逮夕隂青鸟忽来过贻我金石音忧思耿难忘写意于鸣琴自伤非俦类感激长悲吟杂兴偏才互短长名家殊去取连城偿燕石千金享敝帚不识东家圣翻谓西施丑定价岂目前知已俟身后闺情种木期息隂结交期得心与君初㛰时安坐调瑟琴系我大秦珠贻我玳瑁簪擕手同车游徘徊歩春林俯拾竝蔕花仰听和鸣禽折芳交赠持言誓一何深宁期被䜛妒弃我忽如沉旷岁不一接尘埃生锦衾明月入空帷中夜坐悲吟发箧理故物泪下谁能禁别张子言我友驾言迈去去之朔方晨起促中㕑为我具酒浆长别在须臾且愿尽杯觞昔为骨肉亲比翼云中翔今当永乖违邈若参与商出门异乡县居世如朝霜世途转倾侧良㑹安可常羸马感人情哀鸣衢路傍悲风振乔林飒飒摧中膓执手不能辞泪下霑衣裳恨无凌风翰送子还故乡别曹仲礼与君一为别晷度逝不停奄忽二十载亲串日以零短者已物化存者非壮龄况复异乡县散处如晨星但言长相思岂意今合并颜髩各已改不易惟兹情孤鸿号朔风黄鸟声嘤嘤飞鸟恋俦匹况乃称友生别子大河测见子长江濵对靣但疑叹含意惨莫陈岂无新知欢念此同袍人攀留不须臾羲阳忽以沦奋身思系日天路邈无因安得附髙翮一举摩青旻饱者岂念饥贵者羞贱贫薄终古所尤交谊贵在伸故心茍不移何必㑹合频慷慨即长路无为儿女仁中夜起相送白露涂我襟低头惜分手举头伤辰参斗酒良不薄对之不能斟唧唧草间虫助我扬悲吟为君拭緑绮弹作清商音物理关人情泪下不可禁谷风刺小怨孔公赞同心延陵轻寳剑髙义垂至今亲交信不薄先民良可钦冷冷山下涧童童山上松粼粼涧中石瑟瑟松上风波逝石不俱飈奔松莫从物理相倚借动息难可同与君游宛雒矫若双飞龙中道怅相失末路欣此逢既逢不须臾去复当严冬霜霰集衡轭虎豹啼林丛子其愼桑榆劳谦以令终驾幸南海子南郊初礼帝上苑复夸胡虎兕先声伏车徒翼辇趋网罗张一面部曲用三驱侍从羣臣在应知谏猎无江上言怀野阔风云入天回楚蜀通渚禽多白鹭巖树半青枫哀怨湘君曲平成夏后功晩来怀古意极目送冥鸿平野苍烟合髙城白鸟过泽兰怀楚客石竹隐湘娥谷响归樵唱江鸣发櫂歌夕阳葭菼外将奈暮愁何楚眺眺回临髙阁三湘万里余草边云梦猎花下武陵渔白日山川气清秋水竹居仙踪同霸业消歇总愁予李沔阳自大梁经裕州因赠雪夜梁王宴霜秋宋玉愁回瞻嵩岳峙去逐楚江流少室三花树沧浪一叶舟南行正揺落知尔忆林丘张子鱼过访故人天上至清宴夜深开泽畔微芳度江臯暝色廻枫林停翠幰月岸拥金罍正苦欢娱逼无令候吏催生日有感简同馆汉东少泉二子五十年来是行藏徃日非因之念亲旧存者亦几希弧矢心犹壮文章力已微操觚从二子衰薄谢余晖宴魏子园亭池馆名江国賔朋实楚材屏间烟雾湿镜里芰荷开鹤以吹笙下渔因鼓瑟来邀欢须秉烛歌妓莫频催病中得颜子书并见示诸作卧病当寒景空斋正尔思五禽终日戏双鲤逺方贻久着潜夫论初传幼妇碑君才犹不用如我复何悲春日山居野旷林争出花深径屡回春风芳草外乱水白云隈燕接飞虫去莺沾落絮来小堂宜竹䕶一一荷锄栽草动三江色林占万壑晴篱边春水至檐际暖云生溪犬迎船吠邻鸡上树鸣鹿门何必去此地可躬耕山庄杂兴老夫谙稼穯次第葺园庐对酒惟田父唿门絶里胥桑麻经雨后花竹宛秦余如此生涯足何劳荐子虚事去心逾壮年来迹转孤濯缨临汉沔安枕荷黄虞春涧偏鱼鸟秋牕近竹梧出逢邻叟饮醉倩野童扶闻筝花月可怜春房栊映玉人思緐纤指乱愁剧翠蛾颦授色歌频变留賔态转新曲终仍自叙家世本西秦病后答友人一畆居连郢客乡三年愁隔汉川长青山各有幽栖志白雪遥传寡和章自傍云霞开药圃不将尘土洒荷裳洞庭雪后烟波濶花底乗舟到草堂燕京元夕曲香车一一渡星桥翠袖双双引玉箫但讶游人争辟易不知夫壻汉嫖姚江晖晖字景孚仁和人正德丁丑进士改庶吉士谏南巡杖阙下出为广德州知州召授编修进修撰升河南按察佥事有亶爰子集别刘子谦天运无停机变化一何速四时更迭谢寒暑互徃复雷霆促昼隂霜霰栖寒谷万卉随隙光安能久蕃育伤彼蕙兰花凋零竝萧蔌芳莸竟同岑赋命焉可卜前上陵德胜门先皇巡狩日此地即行宫拜舞千官肃飞扬八骏雄雕弓开塞雾鼍鼓振山风今日緐华歇重过恨不穷谒康陵五柞淹珠葆千杉閟玉襦灵山钟自肃虚殿珮仍趋雪暗蛟龙蛰云寒燕雀唿尘沙迷列岫何处讯苍梧感闻南极云山阻中天贝锦盈如何去与住俱似穽中行迂拙甘衰病飘零寄友生秋风蓬户底萧瑟旅魂惊马汝骥汝骥字仲房绥德州人正德丁丑进士改庶吉士諌南巡罚跪阙下五日受杖出知泽州召还为编修歴修撰国子司业南京右通政南京国子祭酒升礼部右侍郎兼侍读学士卒赠尚书谥文简有西𤣥集酬明卿见迟之作违时寡朋侣在世有羁缚虽抱投沙怀中钦临海作美人惠前顾轩车戒䨇骆探幽肆广筵握炙行髙爵宴晤稽故懽告别附新诺沁渚既緜芊楼峰复联络扪萝情易畅攀桂兴欲跃严程岂迂逺邮馆祗淹泊复徃瑶华篇报桃耻凉薄吁嗟山水音非子谅谁託寄言储醇醑俟我乎偕乐藏舟浦鳯殿临瑶水龙舟鏁白云楼台疑上汉箫鼓忆横汾地岂昆明凿波犹太液分昔年浮万里兰桂咏缤纷芭蕉园路转山楼直园开水殿低碧荷春槛出红药晩阶齐钓石蛟龙隐歌台乌雀啼翠华当日幸一道緑天迷刘士竒士竒字邦正广州顺德人正德丁丑进士除刑部主事谏大礼杖阙下迁郎中出知梧州府厯山东右布政使秋夜旅怀为客方如晋还家复入秦音书徒属望灯火自相亲草色连朝改砧声向晩频那堪千里外犹有未归人王讴讴字舜夫白水人正德丁丑进士除工部主事迁刑部员外郎出为按察佥事有彭衙集夜行夜行如在旦残月清林光云气集深涧露华生早凉白沙鬰浩浩翠壁凝苍苍寂歴松柏径经过花草香鸡声互村落曙色动柴桑即事况多感离心含永伤送姚方伯野日流沙白山城落木黄秋来长送别何处折垂杨汪应轸应轸字子宿绍兴山隂人正德丁丑进士改庶吉士谏南巡廷杖出知泗州嘉靖初召复馆职授给事中出为江西按察佥事有青湖文集登浮峰寺摄衣入空山白云留我住我欲卧白云白云又飞去王鳯灵鳯灵字应时莆田人正德丁丑进士歴官参政有笔峰存稾次梁学泉吏部徐州舟中夜酌之作石仄江逾劲峰回日易斜归鸿迷极浦飞鹭落平沙越客同杯酒春光正柳花相看仍意气行路莫深嗟送林迁于得告还山祖席初分酒半酡相看无奈故人何生憎柳色临岐路况听春声入櫂歌旧国云山何处是他年风雨忆君多祗园簪组能相绊未得相从访薜萝次韵赠送邓文溪刺维摩青琐黄门记昔游谏书常出殿西头须知九死当年事岂分孤身万里投瘴雨蛮烟仍壮节海云江月重离忧最怜号泣攀辕意谁为中原赤子谋吴鼎鼎字维新钱塘人正德丁丑进士歴官广西布政司参议有泉亭集读史有感汉武雄才世莫伦轮台一诏见天眞满朝都入平津阁犹有淮阳卧病人陈良谟良谟字中夫安吉人正德丁丑进士除工部主事歴官贵州参政有天目山房稾三穷辞为周侍御作菰塘霜冷髙烟平孤雁失偶中夜鸣深闺婺矛牙妇心独惊兰膏无燄爆有声盈盈泪落如断縻妾心有苦谁则知上有舅姑下有子与尔同生不同死陆金金字德如吴江人正德丁丑进士授工部主事歴官江西按察副使宿京口驿风帆如马过维扬满目烟花路渺茫江上潮痕收暮雨渡头人影立斜阳十年季子裘应敝三月王孙草正芳今夜月明京口驿计程应喜近家乡许相卿相卿字伯台海宁人正德丁丑进士官兵科给事中补礼科致仕有云村集古意新月生西岭明河低逺林坐见大火中秋序忽见侵感叹老将至徘徊劳我心劳心复谁语聊抚东厢琴调髙曲未竟寡和难为音矫首文江子何时宣此襟诸弟夜集献岁閟霖潦今夕欣澄和况我远行归兄弟㑹匪他晏晏言笑洽楚楚壶尊罗东风举衣袖明月在庭柯一觞再三咏舞影时婆娑荏苒百年内白日如投梭载怀秉烛游不乐如夜何晩晴苦雨连旬日初晴一振衣残云依海峤新水到柴扉僻性嫌山浅尘縁与世违斜阳疎树里清影石边归霁色霁色林庐晩愁吟野水湾断云虹外雨残日鸟边山海字堪流涕朝班祗强颜独嗟身世拙早见髩毛斑杨士云士云字从龙云南太和人正德丁丑进士改庶吉士授工科给事中歴户科左给事中有𢎞山集四望謡望蓬莱驾苍龙枣如瓜献木公望崑崙骖白虎觞九霞进王母读尚书二十八篇今自汉伏生授二十五篇古至晋梅赜奏二十八宿外二十五宿又仲尼不可作谁复百篇旧八月十五夜月今夜中秋月当圆尚未圆人皆瞻白兔我欲问青天把酒须来夕髙歌似去年盈虚谁握算拟测子云𤣥春事龙关作春事今过二月中登山载酒喜相同三㸃两㸃社公雨十番五番花信风子规啼血欲半夜蝴蝶掠香时一丛醉余白石髙歌调日落水流西复东曹𢎞𢎞字毅之江隂人正德丁丑进士除知南丰县入为监察御史西川清军以病还里有方湖集御史马子斚朱必东季明德陈良㑹主事林汝恒俱以言事忤㫖罢职谪官于其行诗以送之海树连云暗燕花带雨飞啼莺三月暮逐客五人归圣代昭臣直危言犯主威赐环应有日留却旧朝衣下夷陵溪花丰茸溪雨凉云水不分前路长山鸟一声山竹裂思君半夜发潇湘朱豹豹字子文上海人正德丁丑进士知奉化余姚二县擢监察御史出知福州府有朱福州集送顾经歴之福建京华倦羇旅忧思喜南天烟柳山头驿春溪树杪船官清莲幕静地暖荔枝鲜况值干戈少诗篇纪岁年秋日遣怀云物萧条僧舍荒砌封苍藓半回廊坐来草树俱揺落望入闗山更渺茫忧国泪边秋色老思家梦里雨声长临风却羡天涯鴈去啄江南晩稻香寄程以道陇梅隄桞又春风客子光隂似转蓬此日天涯千里隔昔年花底一尊同西川踪迹孤云外南浦离愁细雨中早晩瞿塘新水发双鱼烦尔下巴东袁淮淮字伯昭任邱人正德丁丑进士歴官知府有汾淮泗西征诸集秋夜宿堠马驿寄舍弟涣月骑停沙浦风林出驿楼青灯万里客玉露九霄秋失路添星鬓还家滞驿舟未成春草梦徒有越乡愁廖世昭世昭字师贤怀安人正德丁丑进士除知海州改国子博士卒于官有越坡稾定光塔登髙寳塔层层上危栏面面开秋城围野曲逺水接天回日射珠光迥风迎铎响哀长安知万里目断朔云堆郭波波字澄卿闽县人正德丁丑进士户部主事有巖存稾宿玶塘铺独树邮亭影千山征路尘东乡今夜月偏照未归人明诗综卷四十一明诗综卷四十二钦定四库全书明诗综卷四十二翰林院检讨朱彞尊编陆釴釴字举之鄞人正德辛已赐进士第二授编修岀为湖广按察佥事转江西督粮参议山东提学副使有少石子集建昌道中赤坂扬尘霾朱飇转炎炽下有修竹林清泉䕃凉翠行子苦鬰蒸居者自幽憇岂为躁静分亦缘身世异东门𤓰已稀南山豆堪艺回车理故岑愿言遂髙致爱峰篇爱山爱孤峰峰髙不可即诛茅卧其旁凭轩看空碧袅袅金芙蓉海霞荡日夕下有蛟龙盘波涛起渊宅浮云倏蔽亏白日惨无色蔽亏良有时我情终不易请看石上萝绸缪自今昔妙髙台石径入迂回髙台出林杪逺岫迎归云层峦碍飞鸟厓崩树交撑坛静花不埽凌风一振衣清旷絶尘抱仰接烟霞重俯视楼观小安得鞭苍虬翛然下蓬岛钱塘怀古黄屋南迁日苍山结鳯楼可怜江海地曾是帝王州钟梵传宫树笙歌恣客游寒潮自来徃难雪古今愁谒交山祠丞相名髙宇宙垂螺江合有报恩祠运移诸葛身殱日义尽雎阳力竭时戎马中原空下泪松林异代尚南枝弥天碧草伤春色楚赋招魂有所思张孚敬孚敬初名璁字秉用永嘉人正德辛巳进士上疏言大礼除南京刑部主事再上疏超擢翰林学士陞礼部尚书兼文渊阁大学士厯少师兼太子太师吏部尚书华盖殿大学士赠太师谥文忠有寳纶楼和御制诗萝峰集恭和御制翊学诗帝王治有道修身宜所先于皇圣天纵受命真自天陋彼霸功小爱此王道平经筵讲大学治法三代前干干自不息安安而能迁升堂入其室登山陟其顚扩之保四海泉达火始然卓哉真德秀义能衍斯篇微臣忝进讲膺服同拳拳张治治字文邦茶陵人正德辛巳进士改庶吉士授编修以左赞善使交南进学士陞吏部左侍郎掌翰林院事拜南京吏部尚书入为礼部尚书兼文渊阁大学士加太子太保卒赠少保谥文隐改谥文毅万厯初复改谥文肃有龙湖诗集杂兴望湖亭下水如天曾是宣皇赐幸年玉辇不来凫鴈冷一湖杨柳锁春烟发石钟山望庐山庐岳亭亭翠万重悬泉千尺挂飞龙石钟山下江如镜映出青天五老峰送钟时亭之南雍霜落燕山万木稀君行岁晩欲何依十年空献君王策犹向桥门着布衣李黙黙字时言瓯宁人正德辛巳进士改庶吉士累官太子少保吏部尚书兼学士赠太子太保谥肃愍有羣玉楼稾秋夜泊下邳值雨浊河元楚塞古驿自秦城旅泊河山异飃零风雨生波涛喧独枕钟鼓暗深更秋事方萧索应知岁晏情月下钟鼎非吾事神仙亦世稀停杯忽惆怅明月上人衣黄佐佐字才伯香山人正德辛已进士改庶吉士授编修出为江西按察佥事调广西召入为左司谏歴侍读谕德国子祭酒少詹事兼翰林学士卒赠礼部右侍郎谥文裕有泰泉集学古赠胡承之归闗中翩翩䨇鸣鴈噭噭云中飞娟娟蛾睂女札札流黄机弃置不成匹叹息减容辉问女何所叹良人怅有违万里遥相望何由接音徽蕙楼鉴素月兰灯暧虚帏身非骖与服安得同车归河清尚可竢㑹合何可希临岐奏此曲泪下谁能挥碧梧丹鳯图为黎侍御一卿题鳯兮鳯兮尔来当何时知尔之德万古长不衰不然上天纵尔九苞羽安用毰毸为君不见桃虫当日飞为鵰嵴令原上啼鸱鸮舄几几音哓哓室家恐为隂雨漂偃禾风定杲日出冈上碧梧寒不凋尔于此时来和鸣叶箫韶成王优游君奭喜卷阿为尔歌且謡鳯兮鳯兮披图对尔起三叹久矣不梦周公旦咸阳宫前多枳棘何用屑屑悲秦汉南征词鳯野传清跸龙旌逼绛霄风雷随鼓角日月耀金貂跃马宜春苑唿鹰织锦桥何如穆天子空赋白云謡翠网张瑶浦黄旗漾碧流殷勤供庙荐萧洒事宸游御气通鲛室祥烟化蜃楼鱼龙应自喜何敢负王舟柳映金陵暮花揺玉帐春江淮明礟火阊阖动梁尘祕戏徴西域迷楼构北辰三千歌舞伎谁似掌中人雨肤寸云初起弥天雨正狂鱼龙空窟宅草木各辉光爽气连南纪愁隂接上方故山青未了归梦此宵长对月江月初成镜山城独倚楼徘徊如伴客浩荡更随舟陌上清光满樽前烂漫游岂知离别后对尔转添愁弥罗阁秋望与马子仲房羽观临霄汉飇台出薜萝霞觞延客久琪树受凉多日色隐平楚秋声连大河君看惬幽意吾醉即狂歌春夜大醉言志拔劒起舞临髙台北斗插地银河回长空赠我以明月天下知心惟酒杯门前马跃箫鼓动栅上鸡啼天地开倦游却忆少年事笑拥如花歌落梅宫怨上阳宫殿倚云霞天外时闻度翠华鱼钥重重鎻窗户夜来春雨到棃花采莲曲隔花相见两徘徊荡桨低头笑不来䨇栖白鹭忽惊起遥见浮萍一道开王用賔用賔字元兴咸宁人正德辛巳进士累官南京礼部尚书有三渠集出塞贺兰山下羽书飞广武营中战马肥壮士争夸神臂弩打围先射白狼归何栋栋字伯直长安人正德辛巳进士选授河南道御史调宜兴知县陞顺天通判转工部郎中歴右通政太仆寺卿以左佥都御史抚大同左迁四川参议用荐起右副都御史提督蓟州加兵部右侍郎转左侍郎进右都御史有太华集玉泉鬼斧何年凿仙源此日看溅珠翻石熘拂镜漾晴澜鹦鹉春塘浄云霞夕影寒分流入内苑故作九龙盘登真觉寺浮图凌空垂寳塔披雾出铜盘影照青莲色光寒白露团霞标窥日近风洞洩云寒静坐观空界天花遶石坛廖道南道南字鸣吾蒲圻人正德辛巳进士改庶吉士授编修歴侍讲学士谪为徽州通判寻复职有𤣥素子集静海遇张汝祯夜话日夕系兰桡山城围海县岚光互明灭水雾递隐见凉月鉴广原灵飇振芳甸幽人抱遐心踟蹰夜将半仰观河汉流俯察昆虫变侧闻哀鸿音携手泪如霰童承叙承叙字士畴一字汉臣沔阳人正德辛巳进士改庶吉士授编修进侍讲歴中允司经局洗马国子司业左春坊左庶子有内方集临清杂兴健儿新杀云中将彍骑长驱塞北尘遂使龙颜忧朔漠逺分虎旅出咸秦推诚讵识皇心厚不战应知庙略神万里风烟劳极目安危须倚近边臣伦以谅以谅字彦周南海人正德辛巳进士改庶吉士歴官南京通政司右参议有石溪集舟中夜坐寄弟白山穗石秦淮烟月蒋山云回首金陵隔紫氛别浦停桡浑不寐孤城吹笛讵堪闻春来花看同乡树岭外鸿归逐旧羣何事人生独惆怅百年岐路几回分张衮衮字补之江隂人正德辛巳进士选庶吉士授监察御史复改翰林编修厯侍读谕德进侍读学士迁太常寺卿掌国子祭酒事左迁南太常少卿终南光禄寺卿有水南集奉和顺之阳溪别业之作千峰罗杖底选胜武夷㫄夜雨蘼芜径春风薜荔墙凿渠分海色种竹隐岚光㑹发王猷兴篮舆就辟疆陪衍圣公祭先师庙鸾鳯趋跄地笙镛迭奏时千春王者祀百世圣人师礼器羣贤别宫墙数仭宜上公诗礼在释奠有新仪寄樊佥宪一贤同是三湘放逐臣归来犹自厌风尘长沙日落秋隂满愁杀当时痛哭人王同祖同祖字䋲武崑山人正德辛巳进士授翰林编修进司经局正字迁国子司业有五龙山人集涿鹿遇杜道士晩渡桑干水西风匹马过寒城归鸟急古道夕阳多邂逅班荆地萧条伐木歌悤悤更南北回首意如何周祚祚字天保绍兴山隂人正德辛巳进士除来安知县擢给事中有定斋集杂诗二仪愆恒运日月斯晦蚀隂阳靡协和风雨失其职天道垂常象君子重刑式百揆理四时允为天子翼一物茍失所忧怀动颜色邈哉古圣贤㫄招暨幽侧重华辟四门尼父取三益周公致太平吐哺不终食吴伟画册为成中丞题国朝画师能悉数笔力孰过江夏吴眼前冨贵王侯无故能潇洒超其徒或时酒酣赤两足亦或脱㡌空头颅五岳四渎生斯须一峰忽从天际拔九派真见江流趋中丞何由得真蹟列方布册看有余清秋示我闾山下白日宛坐仙人区由来神物易飞去九苞之鳯不在笯昨闻九月雷电作沧海恐失珊瑚株后峰落日沧江返照来江光倒射碧山隈山人爱听枫林响月满柴门未肯回张逵逵字懋登余姚人正德辛巳进士改庶吉士授刑科给事中坐劾郭勋李福达谪戍辽阳卒赠光禄少卿有义乐集新年瓮三杯酒方牀一觉眠天涯万里客如此过新年谢蕡蕡字维盛闽县人正德辛巳进士除礼科给事中以议大礼廷杖又劾张桂憸邪不可用夺俸寻命出知太平府未上官卒于道隆庆初赠太常少卿有给谏集白沙月下感怀野旷霜空万木凋岁寒孤櫂傍清宵江声永夜惊虚枕月色中天上逺潮千里风烟劳梦想十年心迹媿渔樵白沙翠竹情无奈玉宇琼楼望转遥马敭敭字抑之上蔡人正德辛巳进士除兵部职方主事改监察御史有蓍台集阻雪张桥驿怀徐道长人生如浮萍同生水一涯聚者忽焉散合併安可期岂不忆王孙芳草迷路岐客持䨇鲤至云是美人贻与我期何所乃在淮水湄忽忽𤣥云浮雨雪一何滋驾言思徃从径滑马行迟相隔匪逺道无縁接髙辞始愿既已违延竚益凄其杨言言字惟仁鄞人正德辛巳进士除行人擢礼科给事中以言事廷鞫谪判宿州久之迁吏部郎再谪知夷陵州三迁至湖广参议落职有集行舟次朱云巖迢迢山障月寂寂鴈汀秋百丈牵三老千峰送一舟穷猨相叫啸祭獭互沉浮不是巫山路空余楚客愁任淳淳字元朴堂邑人正德辛巳进士官监察御史野渡潦深望不极问渡莫悽然渔笛蒹葭里因风到客船邵经邦经邦字仲德仁和人正德辛巳进士除工部主事改刑部署员外郎建言廷杖发镇海卫充军有𢎞艺録四十明朝是四十明朝是频闻画鼓挝残灯持自照忽吐两三花敖英英字子发清江人正德辛巳进士除南刑部主事出为陜西提学副使改河南终河南右布政使有心逺堂稾塞上曲军中频宴乐醉后拥雕鞍紫塞连天逺黄云拂地寒羌儿叱拨马畨女固姑冠逐队营门立春风倚笑看无定河邉水寒声走白沙受降城上月暮色隐悲笳玉帐旄头落金微鴈阵斜几时征战息壮士尽还家别业漫兴门对寒江旧不斜旋开三径学陶家秋来不问登髙节日日携壶醉菊花辋川谒王右丞祠蜀栈青骡不可攀孤臣无计出秦关华清风雨萧萧夜愁杀江南庾子山黄润润字以诚晋江人正德辛巳进士官至参政孟秋玉衡指孟秋阶前鸣促织光隂良易迈坐觉老来迫四十道未闻眷言心孔衋空死读书萤徒取讥有识迷涂幸未遐周道矢焉直千里虽云遥终当励余力田顼顼字太素龙溪人正德辛巳进士歴礼兵二部郎中湖广佥事贵州提学副使有秬山集即事闻道迷阳宼东屯信不虚风云随战伐天地日丘墟列峒分旗鼓行营接羽书哀哀荷殳子生计本樵渔吴檄檄字用宣桐城人正德辛巳进士除襄阳推官入官戸部主事歴武选郎中出为湖广参议转山东云南副使终陜西参政有皖山集春日黄鸟鸣髙树春声满鳯城怜予长作客闻此倍含情何处歩芳草出门逢友生东风随杖屦迢递晩山晴甲午冬过茌平闻吴叔羽癸巳五月卒哭之南归曾得蜀中书道尔平安守故庐茌县忽闻摧折久草堂翻恨徃来疎家贫妻子应难给岁晩朋俦日已虚都下送君成永诀忍看词赋哭相如张羽羽字子仪崑山人正德辛巳进士刑部郎中有集杂言蜀严好沉冥日食止百钱卜筮人所轻久之操弥坚君子有所贵乃不在当年百世有知音何必钟期然子云太区区誉之公卿闲卑哉益州牧乃欲吏髙贤岂无王侯贵敢言不敢言斯道诚两得永为后世传陈大濩大濩字则殷长乐人正德辛巳进士思恩府同知有双溪集十五夜舟中对月水国人初静江村月渐髙九天开霁色百里见秋毫兴已怀鲈鲙官犹滞马曹孤舟对清夜湖海思滔滔朱仙镇岳武穆祠驻马朱仙镇伤心武穆祠谁怜宋社稷竟失汉旌旗星堕天应愤师班帝岂知空余祠外柏萧索向南枝浦瑾瑾字文玉无钖人正德辛巳进士丽水知县有桂巖集闲居漫兴万里桥东一草堂乌皮隐几竹方牀池萍涨雨青浮岸邻树分隂緑过墙乳燕出时炊麦熟茧蛾飞后曝丝香不知何处炎蒸在日日清风洒葛裳张含含字愈光永昌卫人正德丁卯中云南乡试有禺山诗选戾虫謡嗟哉勐虎横行道阻我欲射虎谁借我弩我欲杀虎谁假我斧悠悠苍天宁独予苦岐中䕫州城下隂霏霏我寄客船他夜归越舲蜀艇几乌㮄赤甲白盐双翠微烟萝一带野猨啸石壁万仭明星稀三巴迢递望三楚京洛红尘愁满衣已亥秋月寄升菴金马秋风十载余芙蓉深巷闭门居登楼莫作依刘赋奉使曾传谕蜀书卧病可怜天一柱独醒无奈楚三闾北来消息风尘断白首沧江学钓鱼览升菴旧时辞翰兼纾别怀萧条别馆君为客寂寞荒村我闭关鹦鹉洲邉空作赋鳯皇池上几时还羁身万里栖填海归梦三更过蜀山此地断金俱白发徃游倾盖正红颜寄升菴公子思归几岁华王孙芳草徧天涯楼头艳曲包明月海口新铅蔡少霞光禄塞遥空递鴈上林枝好只栖鸦梦中记得相寻处东寺钟残北寺斜春暮春暮南溪花气香乱峰惊蝶不成行渔竿在手不须放钓得鲤鱼三尺长邓黻黻字文度其先松江华亭人徙常熟中正德丁卯举人致道观七星桧琳宫何岧嶤爽气凌青苍中有古桧树传植自萧梁岁逺四树存如斗酌天浆东株久已朽庆厯补其亡中株丽琼坛少日嬉其㫄今已翦不遗取斧斯其香两株在东南偃盖覆修廊攒枝细而密叶聚如鍼芒两株在西南赤立肤无霜偃蹇捎殿角督力示坚彊北株最怪异不与羣木行质干尽屈铁夭矫互低昂四桧皆左纽枝柯鬰相望霁晴亦惨黯昏黑常晶光蜀庙青铜柏涿郡羽葆桑图经俨封殖况我桑梓乡石田昔涂写遗墨好事藏聊复陈我歌我歌亦堂堂雷殿画壁致道古仙都山水夙清美雷宫设像画种种尽其技淳古出遒逸意熊得深㫖左壁挟风云沙砾卷空起有神操火具张目怒狞视当其燄所及妖窟泣神鬼右壁已淋落云气来纚纚似闻轰雷车不遑掩其耳南壁云参覃电光闪复止有神被甲胄躯伟䫇旧紫执殳见真宰如以职备使北壁方晦冥相去不辨咫有神手天瓢九龙运其水势欲翻河波雷伯鼓未已灵祠本清肃长夏颡无泚入门见粉墨鲜不生战葸乃知艺事能凝神始臻理吴生貌地狱施帛日云委惟以神妙故见者杂悲喜兹事已千年遗迹久零圯兹壁虽尚完能保后无毁谁为补图人三叹逊前轨汪本本字以正歙人正德丁卯举人有西巖集旅邸述怀岁月秋将晩风尘鬓欲华孤云天外影寒菊梦中花浊酒賖难得沧洲兴未涯何当返初服归驾鹿门车吴益夫益夫字惟裕闽县人正德丁卯举人武学教授有古迂集晩归夕阳下西林草径含暝色鸣蜩在深树向晩犹不息归骑且迟迟中天云未黑喜晴朝日丽郊原晴风动梧竹沙鸥不避人飞来傍船浴于震震字孔安余姚人正德丁卯举人知福安县罪言北来军垒几时平官府无人解治兵岂谓干戈是凶器本来樽俎属书生麟符玉册权空贵铁马金戈势转横叹息庙堂天地隔白头无路请长缨管浦浦字𢎞济余姚人正德丁邜举人官莱州府通判送顾宗朝还孟城龙江木落风乱鸣龙江水邉舟欲行玉缾酒尽不成醉青杉泪湿难为情借问舟行向何处美人别我淮南去海天渺渺孤鹤飞回首江东隔云树髙堂一笑夀且康弄雏载戏斑斓裳湖水梅花鬭清絶寻诗载酒还徜徉我欲东归归未得风雨茅堂转相忆故园迢迢千里余䨇鲤凭将寄消息舟中杂兴江水白于练江花红欲然长风一万里吹送木兰船田家豆花香暖木棉开禾黍髙低秀作堆落日松风一樽酒石壕无吏夜深来吴天祐天祐字吉甫丰城人正德丁卯举人官知县和答同年徐丰厓劳生㑹晤岂易得别十五年方一来故人几人道相合今夕何夕樽同开感君情深愈于旧使我乐极翻成哀天空月明耿长夜梧叶萧萧飞露台顾彦夫彦夫字承美无钖人正德庚午举人官河间府通判有瀛海集老年謡婚嫁纷纷事俱了齿豁头童容色藁纵是扶筇门外行亦妨顿足风中倒白昼才兴更欲眠黄昏未饭先愁饱着眼看花眼已花临书戒草书皆草从容一笑泪反多急遽数言心似擣此翁耄矣真可怜东抹西涂亦曾好此身还可作典刑世事何须累怀抱君不见古来豪杰多轩昻功业将成不能老南村题桞君宗镐卷崇文门外四三里茅屋数闲村落里犬吠花边惊客来鸟投树底知风起主翁散歩幽情多㸃简菑畬早晩禾归来一饱有余乐势利炎炎如我何隔墙唤过邻家叟野菜随时斟白酒酒后齐声唱竹枝不觉檐前挂星斗和咏梅官阁梅花冷亦开主家故暖赏春杯凭谁寄与人千里许我来看日几回竹外一枝风洒落琴中三弄思徘徊如何不入灵均赋自古山林有逸材淮隂祠淮阴城下弔王孙心事昭昭不待论一饭尚能酬漂母后来何忍负君恩张綖綖字世文髙邮人中正德癸酉乡试除武昌通判迁知光州有南湖集秋雨秋雨中宵滴寒蛩四壁吟灯前搔短发谁㑹此时心湖上欲理木兰舟且檥垂杨树沙觜两鸳鸯飞入前湖去王希旦希旦字维周候官人正德癸酉举人官礼部郎中有石溪集僧院访蔡可泉答荘石山来韵我欲重来此君能几日留居然人外境已似故乡秋别院幽芳杂诸天色界浮都无簪组意犹自问归不袁达达字德修闽县人正德癸酉举人贵溪知县坐事诏下狱既释补湖广都司经歴有佩兰集幽怀沖怀悦鱼鸟放迹栖丘樊永息諠中想方知静者尊农人谈稼穑穉子牧鸡豚时有㑹心侣晤言孤树根独行清涧濵览物怀悽恻兰生何芬芳草掩无颜色漆割乃自为木伐先其直林深不可留哲人慎日昃美人天一方游子日千里相期青云端乃滞沧江涘折梅寄逺心结草酬知已野外号归鸿泪下不能止五月鶗鴂鸣衆草怨芳菲坚氷翕而至硕果存其微醴酒嘉早决机肉迷先几冥冥河上公流沙去不归杜华华字子朴安仁人正德癸酉举人有古山先生集丙子重过石上五载今重至人间地亦幽坐深松月夜吟苦竹桥秋问宅怜曾舍寻山忆昔游主人无限意翻恐仆夫愁董谷谷字硕甫海盐人正德丙子举人授安义知县改汉阳有碧里杂存宿灵璧连城铺题日暝鸦归野色昏解鞍投榻向荒村欲闻清罄何由得明月满庭空闭门方邦望邦望字表民闽县人正德已卯举人惠州推官有平洲集春日别洪子枝上晓莺飞江亭春未稀轻舟移浦溆别酒惜芳菲风急寒潮响天长逺岫微此时频徙倚空忆谢𤣥晖张鋐鋐字叔治鄞人正德已邜举人有鳯山稾读史汾河箫鼓集楼船万里巡游瀚海邉但慕蓬山连弱水岂知烽火达甘泉侍臣只奏凌云赋词客虚传出塞篇日暮五陵原上草古今回首一潸然陶成成字懋学寳应人正德间举人寄朱存仁别来心事不堪闻细雨孤灯独念君短发渐看添乱雪此身宁得化归云东风杨桞题歌扇夜雨琵琶醉舞裙几度江干空买櫂未知何日到淮濆明诗综卷四十二明诗综卷四十三钦定四库全书明诗综卷四十三翰林院检讨朱彞尊编文徴明徴明初名璧以字行更字徴仲长洲人以岁贡入京用荐授翰林待诏卒私谥贞宪先生有甫田集早起露坐炎宵不能寐起坐褰絺帏緐星丽中天明河连曙晖凉风不满鬓落月犹在衣中庭草木稠宿露朝未晞人生亦旦暮急景无停机抚时怀美人欲徃情依依暑寒互推迁安得愿无违秋日同杜允胜汤子重游东禅寺次子重韵人事无停机曦晖正流耀及兹东城游驾言谢纷要杪秋霁景澄寒原入髙眺静躁本无媒忧欣自人召蘼蘼霜蘤明歴歴幽禽调独行心已怡况也偕二妙燕谈析𤣥㫖悲吟发孤窍一语何足稽后期真未料微风西北来泠然杂清啸追和钱舜举山居图翠深山带屋緑净水通门泉石情还重丘园道自尊种莎添野色留竹䕶篱根乐事惟心㑹休逢俗子论饮酒晩得酒中趣三杯时畅然难忘是花下何物胜尊前世事有千变人生谁百年唯应骑马客输我瓮头眠雪后寒日晶晶晓熘声中庭快雪一宵晴墙西老树太骨立窗里幽人殊眼明想见渔蓑无限好怪来诗思不胜清江南残腊相将尽㑹看门前春水生新秋江城秋色净堪怜翠桞鸣蜩鎻断烟南国新凉歌白苎西湖夜雨落红莲美人寂寞空愁暮华发彫零不待年莫去倚阑添怅望夕阳多在小楼前春日游支硎天平诸山麦陇风微燕子斜雨晴云日丽江沙遥寻支遁烟中寺初见天平道上花过眼溪山劳应接方春草树发光华夕阳半岭归舆急惭媿城中自有家夏日同次明履仁治平寺纳凉竹根雨过石苔斑钟梵萧然昼掩关坐爱微凉生碧殿忽看飞雨失青山云分暝色来天外风卷湖声落树间最是晩晴堪眺咏夕阳横抹蓼花湾沧浪池上杨桞阴阴十畆塘昔人曾此咏沧浪春风依旧吹芳杜陈迹无多半夕阳积雨经时荒渚断跳鱼一聚晩波凉渺然诗思江湖近便欲相携上野航致仕出京言怀白发萧疎老祕书倦游零落病相如三年漫索长安米一日归乗下泽车坐对西山朝气爽梦回东壁夜窗虚玉兰堂下秋风早翠竹黄花不负余夜坐残月耿犹在流萤忽自飞一声何处鹤露下欲霑衣春日怀子重履约履仁湖上花枝煖欲然寺前杨桞緑生烟凭君莫信春光早寳积山头有杜鹃题画新霜㸃笔意萧萧不尽秋光鴈影遥双岛欲浮天拍水夕阳人在虎山桥江头春水绿湾湾江上春山拥翠鬟老我输他茅屋底无愁终日对江山池上单鸠唤雨䨇鸠晴池上桞花纵复横好风忽卷读书幔及君到时春水生蔡羽羽字九逵吴县人以太学生赴选授南京翰林孔目有林屋南馆二集思田园南方树艺早嘉蔬当及时王官凿氷罢忽起田园思东郊织台笠西郭编茅茨田家不辛苦衣食当待谁曵裾京华尘徒然惰四支秋泉我爱秋泉清况傍巖花滴鱼游日光中倒见潭上壁引奏后即事金水荷花接绮轩石渠银钥掌中阍西崑学士封麻晩斜日犹开左阙门汤珍珍字子重长洲人以岁贡生除崇德县丞迁唐府奉祀不赴致仕归有小隐堂诗草观雨作温风郁蒸溽浮阴昏混茫始迷青嶂色继隐朱阳光霏霏洒甘澍浥浥润下方竹添新箨翠草起枯荄黄熈然厚土内生意咸舒张忧时切经旱喜坐开山堂鉴彼造化机推迁自有常燥余必反湿炎及乃回凉君子蹈恒运小人乖礼坊贪夫鲜终克静俟多徜徉秋日迟文衡山先生不至肃肃振飘风霏霏洒芳澍迟客向南轩徘徊倚庭树俶装戒星来倾曦未云赴我思郁以烦孰克探其故沉忧抱孤景中结岂外慕申讯吐清謡殷勤待良晤浪淘沙淮河一道达清河如此风波可奈何东岸沙崩西岸长南船来较北船多滟滪瞿塘险未平冲沙恶浪总堪惊相逢尽説公无渡蜀道何曽断客行蔡灵灵字梦晋吴县人春暮送友三月正当三十日一壶一榼一孤身马蹄乱踏杨花去半送行人半送春对酒隐隐江城玉漏催劝君须尽掌中杯髙楼明月清歌夜知是人生第几回题唐子畏画卷黄茅渚头熨斗柄唐子好竒曾屡游太湖烟景此絶胜还许吾辈闲人收凌震震字时东乌程人正德中贡生黔阳儒学训导有练溪集出宿悠悠出门来戚戚念家室三里一回头五里泪霑臆託身百年中何必远行役上攀猨鸟道下俯鲛人宅性命不足怜仕宦亦何益卓哉有陶公千载为我则倦鸟思旧林翩然返其翮捉蝨我先老妻眠解衣置熏笼老妻为捉蝨略与捕贼同明灯集女隶获多者论功先之以縁督次则杀缝中㫄蒐与奥讨指殪兼牙攻声言具汤沐㑹使巢穴空我闻虽不语慙恧无地容彼贵寝狐貂彼富锦绣蒙旬更月必换日夕沉水烘何縁有胎媒使汝得濳踪乃我衣垢敝遂为汝所宫澣濯既不时炀灶亦何功再思也不然肉甘汝攸从昔有嵇叔夜矫矫其犹龙又有王景略古所谓英雄伊岂乏冨贵汝视如寒穷侵肌咂肤理戢戢攒铦锋爬搔未始歇扪撮当王公吾何为汝讳不汝饥馁供陈铎铎字大声下邳人睢宁伯文之曾孙世袭指挥家南京有秋碧轩香月亭诗集宿牛首寺到寺万縁歇萧然宿峰顶苍苍野色新漠漠秋烟暝天风在林末空翠散复整支郎繙经处松子落古鼎微凉入虚檐老鹤饮浅井相期话三生夜坐石根冷疎竹何萧萧云房乱灯影徐霖霖字子仁吴人徙南京补诸生坐事削籍武宗南狩召见欲官之固辞赐飞鱼服扈从还京后归里有丽藻堂稾舟中杂咏緑树坐黄鹂青秧㸃白鹭睡起倚船窗知是江南路今夜河西宿无眠但数更竝船何处客吹笛到天明谢承举承举初名璇字文卿既更名改字子象上元人有野全子集吴歌秦淮女郎歌柘枝隔岸吴儿调鳯丝声声互荅緑杨里正是离人肠断时金銮銮字在衡陇西人侨居南京有徙倚轩稾立秋日呈一二知已久雨销长夏凉风生早秋野航如市集江水入城流迂阔从人笑艰难岂自谋违时况多病寂寞恋交游登沧州城渤海髙人去仙台古蹟存风沙吹不断天地与同昏野水添新渌空烟集暮村故园桑柘里怅望一销魂哭汤沂东开府赤手挥戈日丹心报主时不曾辞力尽那复计身危夜雨藏兵崃秋风堕泪碑惟余旧戎马汗血至今垂子房山报主元非汉封侯岂为留早求沧海士晩伴赤松游故国山犹在黄河水自流王孙归去好春草徧芳洲北河道中丛台北向通燕谷曲渚西流绕蓟门归鸟乱啼原上树夕阳多照水邉村因悲俗吏趋三辅曾有新诗寄陆浑岁岁别来春又暮几回芳草怨王孙重过歌台追忆髯仙竹谿二徐老山公曾醉习家池潦倒当年旧接㒿再过已惊非故主相逢元不是新知屏花带雨春还丽水槛临风晩更宜几度垆头觅嵇阮紫萧携向月中吹除夕还忆去年辞白下却怜今夕在黄州空江积雪添双鬓细雨疎灯共一楼世难久拚鱼鴈絶家贫常为稻粱谋归来故旧多凋丧愁对东风感壮游送友人南还锦堂歌出酒初陈银烛烧残月半轮青海共惊千万里白头相对两三人伊州折桞伤迟暮江县逢梅入小春去住关心各无那西风满道起秋尘感燕故园门巷近乌衣但见花开燕子飞一自天涯与相别可怜春尽未知归绿杨庭院传声杳芳草池头顾影稀何处脩梁更堪寄日斜江上倍依依九日喜河上宼平奉简二三知已闻道官兵下泗州五河羣盗已全收可怜白首重生日却喜黄花正及秋多病不妨连夜饮故人还为几时留西风莫趁归心急吹落清江数㸃鸥春城曲雨余芳草逺萋萋春暖游人信马蹄日暮画楼归去晩落花香里路东西寄吴厚丘黄金散作买花资白首谁能恋故知同作孟尝门下客西风吹鬓独归时邢参参字丽文吴人有处士集竹枝词家住东吴白石矶门前春水浣罗衣朝来系着木兰櫂闲看鸳鸯作队飞王宠宠字履仁更字履吉吴县人以诸生贡入太学有雅宜集听琵琶紫塞传龙拨崑丘学鳯鸣春风吹白雪总是断肠声司马千行泪明妃万里情当杯愁未已天末海云生辛巳书事居庸碣石控关门玉几由来北极尊阁道逶迤经海岱天河隐见出崑崙斗闲遂识三阶列日下从知九轨奔奠鼎卜郊非细事万年圭鬯保文孙虎丘送许仲贻旗亭卮酒送君还去鸟流云信宿闲日暮销魂此回别望君重上虎丘山沈翰卿翰卿字子羽江隂人儒学生有石湾集怀施武陵子羽天子观射临泽宫三矢中鹄钦英风鹿鸣嘉賔慨未逢髙篇重许合大雅置之建安七子中张诗诗字子言本姓李宛平人有崑崙山人集送吕思抑募兵辽东六郡募竒兵三韩列汉营甲光开絶塞海气动髙旌杨桞闗山月梅花雨雪情引弓十万衆不敢复横行郑作作字宜述歙县人自号方山子徃来梁宋间李梦阳流寓汴中招致门下有方山子诗选闻鴈秋日江南去春风塞北归祗愁罗网密敢恋稻粱肥独徃寒天逺髙飞旧侣稀游人夜不寐感尔涙霑衣登髙万里登髙望烽烟接汴州愁生飞鸟外心逐大江流弟妺今何在干戈卒未休前行涂路阻踪迹且淹留客中闻四弟消息昨遇梁园使孤城舍弟居干戈长在目烽火不通书汝计犹长铗吾心已敝庐两乡千里隔相望各霑裾除夕除夕愁难破还家梦转频十年江海客孤馆别离人残漏听还尽寒灯坐愈亲梅花满南国谁寄一枝春程诰诰字自邑歙人有霞城集秋陟灵金之巅由范坑过舍头至灵阳憇方氏山馆入山恨不深采芳思凌缅戒严事初程凭虚瞰前岘气逼日始炽光满露犹泫奔峭既厓陟盘曲亦磴转步迅险易踰憇频䕃难选俯眄巢枝禽仰聆吠风犬想像巖居人于焉傲轩冕瑶华若堪把白云况在眼抚物兴弥敦观化理谁遣试语同怀人朅来此栖衍游齐山城市意弗适烟霞夙所尚逍遥越崇堤徙倚对层嶂崃存巨人迹亭纪使君创洞入身暂屈厓陟首屡仰云窦凝不开石门屹相向寄隐固我惭集仙竟谁当寻觅怅遗迹歴览讶殊状来频心有得兴至情益放留连暮未返引领月欲上自秀山深入陟巘自我客秋浦秀山亦屡入顾兹竒胜多恨未徧探歴今晨兴忽动扪葛履危岌石拂既久坐厓倚亦暂立香气暗忽度碧光深可挹行迷俦侣遥喜溢仆御及飘飘惊风来陈陈吹雨急蜡屐早已着萝衣不妨湿登吴山萝磴凌晨上松门倚杖逾风烟揽吴越表里见江湖水逺云俱白峰髙日已晡赏心延纵目邂逅此山隅登北固山松林度幽僻萝磴转孱颜眺望堪千里东南有此山江流包楚徼地势控吴关万古登临意风樯不暂闲白沙逢余子陈却送之金陵新诗满行槖相见未遑论趁月浮江舸乗潮入郭门听歌桃叶渡问酒杏花村羡尔遥乗兴无由共举樽崃夕楚塞连三崃巴云暗五溪乡心春鴈过客泪夜猨啼百丈縁流险双厓压树低孤城丹巘麓江白露凄凄夜泊干滩寄肇之江㢠月娟娟芦花渚路连暝沙团宿鹭风树曳惊蝉庙祭传傩鼓津喧索渡钱愁心付汉水遥寄秣陵天市汊驿下阻风江干日色黄北风怒不已君看上水船一日三百里琵琶亭残照亭皋夕秋风旅鴈飞琵琶千载恨泪满逐臣衣洛下逢汪子明我行西入秦驱车洛阳陌相逢故乡亲况是东归客髙瀔瀔字宗吕候官人有霞居子集岳阳楼巴陵城上岳阳楼楼外长江日夜流残雨数声衡岳晓暮霞孤鴈洞庭秋仙人夜奏沙边笛估客春移树杪舟十二危栏闲极目满汀杨桞不胜愁傅汝舟汝舟字木虚一名丹号丁戊山人一曰磊老候官人有前丘生行已外篇宿山心永乐朝登三仰峰夕宿山心菴久入名山游蹊径颇尽谙始知九曲外复有南山南森邃更险豁深篁倚烟岚沙田稻翼翼巖桂花毵毵疎篱隔鸡犬朽树藏蜂蚕尝传武陵原㫄有捕鱼潭伐木不到逺却留松与楠云光卸秋屦回首望石龛经旬四攀眺偃息此日堪涧芹食转美草榻卧正酣枕中有鸿寳何必问周聃未至白墖投宿新坪农舍云洞更何许新坪又一村前林露微月半岭闻惊猨野老不避人篝灯候茅屋始笑行路难百里已三宿月下月明坐空山不觉石苔冷猨啸揺藤萝乱我松桂影傅汝楫汝楫字木剡汝舟之弟有卧芝集过石田草堂哭之频年我理吴航至几度相逢笑口开沙雨江风今日泪岁寒愁絶是重来石麟麟字永也桐城人白果树歌先人卜筑辟榛芜手种白果树两株爱他离离祗结实曾无花谢花开日两株树各七分枝树下人家亦七支闻昔蓂荚叶象十二月南海一风草一节由来草木知先几人中之几知者稀钱元善元善号存菴桐城人刑部尚书如京子以廕官都督府经歴终鲁府长史春日感怀春风三月景依然弱桞游丝触处牵家逺隔年无信到官闲鎭日枕书眠林鸠逐妇晴还雨沙燕将雏去复旋遥忆故园春更好江楼背郭看鉏田程佳佳字令甫休宁人独坐空馆寂无人摵摵鸣木叶乍疑风雨声忽见当窗月陈玺玺字德符闽县人有守鲁集斑鸠香禽自何处共立枝头语唤起晓耕人西畴足春雨徐定夫定夫字士安海盐人有蛩吟稾夜坐怀石林茶谷二上人林秋万籁集木叶下髙岑佳人渺何许月明空此心夜久河汉没凉风飘衣襟徘徊寂无语幽意託孤琴引领西巖下俄闻钟磬音戚韶韶字龙囦松江华亭人有集初夏即事緑隂清馆午风凉花落晴沟水亦香市担鰕鱼从晓卖邻家樱笋及时尝筐盛杂絸缲丝急场扑飞蛾打麦忙寒食过来芒种近谷芽今似韭芽长买舟两儿扶醉采芙蓉惊喜扁舟落手中到处溪山堪出入此身天地任西东出门便觉轻千里伸脚还能睡一翁昨与河神浇福酒三江吹断石尤风和陈简斋清明日虚名何苦要人知五十称翁较未迟造物于人固多忌清明今日可无诗百年臣子麤安日八口妻孥向老时筋力渐衰双眼涩一生正坐读书痴春日江上江晴燕子故飞飞江上春帆何处归南浦久怀芹菜美北山初献蕨苖肥心惊醉语常多悔事到中年渐觉非明日舞雩须一徃二三童子试春衣髙阁对坐有怀鹤坡静里身闲不欲眠寺西髙阁寄超然沧波万顷来天际白鸟双飞去雨邉洗竹祠前依水槛卖鱼仓口就泷船王程消息三千里惆怅莺花又一年傅起巖起巖初名洪字晋卿既更名字梦求无钖人有正峰集京师书事次舒国裳殿撰京国烟花重卢沟雪树消宫陈开帟幄仙仗下箫韶御酒蒲萄緑官庖芍药调天颜多喜色报捷在今朝钮仲玉仲玉字贞父吴江人有五浮山人集崔二丈园亭芳园甫营葺修竹稍隂翳村径入沙平柴门俯江闭惠风荡炎氛微雨续新霁好鸟时相鸣疎花还自媚于焉一徜徉颇惬幽人意宁违官府期且与邻翁醉返照返照吞江色归云护石田半含吴地曲不尽越山偏万木回元气羣鸦接暝烟飘然陆鲁望随意汛湖船微隂云气微含雨江村小作隂烟中双鸟没天际一龙吟落日伤春事扁舟系客心放歌巖木动随意酒杯深徐充充字子扩江隂人有鐡砚斋集题扇緑树隂中款竹扉几家临水狎渔矶日长门径无车马燕子杨花自在飞赵金金字淮献乌程人布衣正德中诏徴不起有浮休集过菱湖去去余不路遨游一问津村孤船作市地絶水为邻菱澫官租足鱼鰕野馔新衆山遥映带相对碧嶙峋郊居自爱闲居卜近郊独将心迹寄衡茅桃花水泛鱼吹浪芹草泥香燕补巢杂植桑麻供国税细分杞菊入山肴平生方外谁为友冷澹云霞信可交陈鑑鑑字用明海盐人有勾谿集西村诸社友见访雨夜分得微字门外泥深草路微满江风雨暗斜晖春潮正急不可渡有酒相邀且莫归屋帽田衣留竹桁茶烟药火共柴扉重招更有荼䕷帖烂醉花前愿岂违种菜晓日园头抱瓮频满衣寒气露华匀老夫一箸非容易为语人间食肉人徐繗繗字绍卿吴县人有在笥集谒伍相祠湖口风色霁系缆登云厓廻阡度修垄肃穆趋神祠翠柏荫坛宇碧草生阶墀英贤去千载灵气俨生时晖晖烛影耀霭霭香烟滋入郢志亮毕栖越心空疲不忘嗣主谏恐负先君知朝承镯镂赐暮见东门师空江日夜流忠烈何时隳至今姑胥台空伤麋鹿驰闻黄子得之下第十上空垂槖三春祗弊裘説难心独苦涂逺暮何投闻鴈书频系看花涙暗流谁怜一生恨头白在皇州甲子除夕宿鱼卿馆旅迹元无定衰情此更加飘零逢岁夜惆怅宿君家醽春生緑风霏雪度花故园今夕意悽断若天涯姜𤣥𤣥字𤣥仲吴江布衣有集暮秋集白阳山人五湖田舍倚槛开湖色钩帘见浦沙晩田惟种秫春浦亦宜𤓰落帽松风近浮觞竹日斜坐来忘出处幽意爱陶家牧童烟中草深黄犊肥百舌绕身原上飞斜阳几处吹芦笛头戴衣裳渡水归黄嘉仁嘉仁余姚人有半山遗稾田家烟含暝色入村场一亩平田隔草堂急雨初收新水满蕅花香杂稻花香马骈騈字共甫江都诸生晓行明河欲西垂树杪大星落隐隐逺烟消霜天一声角村猎陇断沙痕浅山空月色孤归来夜将午射得紫䫇狐张金金字子坚江都人儒士题丁道士小房一径晩来雨千巖秋正深潭空鱼出藻果熟鸟窥林絶壑苍烟断廻廊败叶侵此中堪辟谷人世信销沉雨中泊太仓太仓城河潮水生石桥西下官鼓鸣客子思家孤梦逺舟人刺船双橹轻横风倒海浪作势急雨过山云不行暂时系缆小港口城门击柝闻初更寓岳祠寻常不到山前路洞口闲云尽日封时有听经童子至不知身是石潭龙泊金阊金阊门下灯火明吴姬水调歌入城曲终夜静不知处凉月满船春水生吴䕫䕫字舜南髙邮州人诸生山居即事飒飒树头风山犬吠不已唿童启柴扉明月照谿水蔡圻圻字子封江都人儒士雨后即事乱流东下晩霞生破屋西邉落日明卷尽墨云山雨歇出门扶杖看天晴陈瀛瀛字古厓海盐人国子监生选授宛平主簿石林山房轻风落树散林烟海日三竿正熟眠傍午起来花落尽不知雷雨过山田顾文渊文渊字静卿仁和诸生有沧江集晩发钱唐潮平小櫂发钱唐俄倾帆飞过冨阳两岸好山看不尽数声渔笛起沧浪杨学礼学礼号东濵上海诸生春兴菖蒲枸杞满庭栽书阁垂帘半掩开蛱蝶不嫌春色澹隔墙飞去又飞来陈籥籥字德音闽县人有竹居集送辰翁还闽飘零同楚越此别各风烟后㑹知何日相思动隔年孤灯双泪尽万里一帆悬谁见家园好椒花胜里传寄讯春风转忆别衡庐淮水茫茫老客居却被故园儿女笑至今犹作未归书除夕感怀椒觞两见客中传箫鼓喧喧暗自怜总使明朝得归去今朝还説是明年朱应辰应辰字拱之一字振之寳应人应登弟贡士东湖曲曲岸香风起汀洲采白苹鸳鸯浮緑水偷眼荡舟人陈宇宇字时清宁德人有五真集宜春舟次客涂寂寞晩风寒舟次宜春近石滩苦竹丛深山鹧雨令人却忆郑都官园居无事栽扉尽日闲嬾情幽兴每相关却嫌新笋都成竹遮过门前一半山严时泰时泰余姚人官福建盐运司同知有牢盆集出城寻山雅负山泽情平明出游衍﨑岖既经丘峻絶还陟巘征衫清露濡垂萝或相罥萦纡度林泾草树益葱蒨古洞阒无人聊以憇吾倦幽鸟遗好音起觅不可见含情倚嘉树日暮增缱绻忆我东南来于时岁方晏春徂忽已夏逝景迅流电不乐复如何嗟尔𤣥发变王瀛瀛字元溟㑹稽人有西湖冶兴韬光菴吟边喜与故人登老树无枝石有稜坐久江潮听渐近寒山髙出白云层明诗综卷四十三明诗综卷四十四钦定四库全书明诗综卷四十四翰林院检讨朱彞尊编姚涞涞字维东慈谿人嘉靖癸未赐进士第一歴官翰林院侍讲学士有明山存稾秋夜偶成新凉沁苎衣楚客悲迟暮林叶堕寒飔皐禽警清露银河没半空秋影在髙树何处洞箫声吹徧江南路徐阶阶字子升松江华亭人嘉靖癸未赐进士第三授翰林编修抗疏论孔子庙制斥为延平府推官稍迁浙江江西提学副使入为司经局洗马歴升礼部尚书入直无逸殿寻入东阁办事累官少师吏部尚书建极殿大学士卒赠太师谥文贞有少湖集感兴烈风振黄尘长夜何飕飕浮云东南来各有雨雪谋美人金玉姿㷀㷀倚髙楼寳玦双明珠欲致道阻修严霜瘁百草荏苒岁已遒寒暑互代谢日月无停辀至理谅斯存耿耿生百忧冥冥双飞鸿可望不可求赠传神萧鸿胪萧君七年别来自江西湄以彼絶妙手写我羸顽肌挥毫捷风雨初不经意为须臾两徐生竝出当前楣儿童走相问何以更有兹我笑不为言视久窃自悲容颜丑如此已见犹恶之旁观尽才俊何由使愉怡请君为润色稍就娬媚姿君怒不复譍我亦惭无辞誓终抱此丑亟订渔樵期送考功朋石杨君赴留都昔人贱荣达今人慕通显所履非有殊中得异深浅欣戚縁感生尘幻非实践望賖情日悲理㑹境俱遣子年二十强才器重瑚琏春明去不顾此意昔所鲜因之内自媿孱钝玷华选㑹当理归楫长啸谢轩冕送司封仲芳杨子赴留都哲人重道义朝贵不足縻丈夫志四方逺适非所悲如何与子别怅怅不忍辞古道日沦替羣䛕纷追随子独谅迂僻经训相劘规去住忽以异丽泽安所资頽波无停流灵耀亦西驰感此重念子何以慰尔知至理不外得吾心实吾师愿言励操存千里同襟期送沈进士子善尹鄱阳治民如烹鲜此语传自昔迩来才俊士古训耻诵习譁然烦其令借口兴与革遂令田野间奔走废耕织朝廷念元元置吏务安辑岂意更劳扰肥身重民瘠沈生起巍科探讨遍六籍况复有家教兹义谅能识鄱阳号乐土近稍异徃日抚摩还冨厚夙夜在努力髙才如骐骝千里初发迹康庄与曲径慎哉审所适送赵甥赴卫辉幕汝母予之姊六年长于予予昔生十龄夜烛诵诗书汝母执女红竟夕与予俱兹事四十年想像昨日如头颅各已白相望天一隅每怀骨肉情中宵起嗟吁春来获见汝差足慰烦纡汝今幸有官汝母当怡愉汝本故家子书香袭巾裾予衰媿忝窃早晩赋归欤汝宜两念此奉法保民誉禄养傥能久庻报生汝劬舅甥共休戚赠言不以䛕朂哉万里程夙夜慎所趋送王国完东归春色千门桞归航两月涂岁更乡梦切客去草堂孤㑹合期犹阻翻飞意不无瑁湖烦问讯松菊恐荒芜送曹一坡判长州衡岳已无鴈辰阳吁可知未愁㑹面阻豫计得书迟屯戍烦兵力流亡苦岁饥若为宣帝泽逺慰故人期𤓰洲风雨不克渡江未遂归来愿空惊岁月奔布帆三日雨茅屋数家村山气遥连海江声近到门无縁得飞渡东望欲消魂送顾起元甥壻之京病中愁送客况复是残年雨雪三更梦江湖万里船天垂龙塞没星接鳯城悬到得燕山路应书数字传广信阻雨有怀子明弟山国夜多雨冥冥气不分石田寒贮水松迳湿蒸云洒密愁仍见声微醒故闻西堂何处见知共惜离羣分水关峻岭开闽服重关限楚氛星随分野异地渐燠凉分人语听难辨山名得未闻所嗟南逝水不似北归云横溪为彭允祯赋横溪东去水迢迢虚阁重檐共寂寥山外夕阳低度鸟雨余春渚暗通潮寒空落叶书声静秋草孤帆客梦遥欲徙西湖湖上石为君乗月更吹箫潘恩恩字子仁上海人嘉靖癸未进士累官南京工部尚书改都察院左都御史卒赠太子少保谥恭定有笠江集塘上行緑蒲生中池其叶何蒙茸与君缔昬媾焉知鲜有终三月杨柳花飞泊随春风入沼化为萍吁嗟无定踪冲波一相激叶叶自西东我心元不移君情忍中絶妾生禽不如鸳鸾故成列妾生草不如丝萝可髙揭妾生木不如连理枝纠结越鸟岂北翥吴江不西旋妾生一以弃苦相诚可怜恨无奋飞翼委志毕君前从庾岭北归至万安县舟中作嗟余谬时网作吏入西粤饱歴五岭云四见梅花发草树冬常青岚雾昼不歇徇禄叹迷方留滞惭英达驾言适京师归途岭初越忽惊险阻尽俯视原隰阔白沙缀疎星碧水澹华月乗流耳目新破浪精神豁鸥鸟㑹我衷飞鸣恣怡悦虽牵行役悲吾躬庶可阅当阳晩行山行日有程中路速修轸牛羊夕下来岭日忽以尽石滑露华零木号风力𦂳野烧渐已微疎星忽而隐倦翮怯途遥迷方怜步窘仆御惨不欢劳生况多疢抚时百虑煎于役良足悯惜哉绂冕牵久负沮溺哂湖上西湖如练风日清西山屏障更分明上方金碧自相映下界鼓钟时一鸣槐柳青溪张席罢菰蒲白水放舟行此时政切东南想怪尔浮云空北征郑晓晓字窒甫海盐人嘉靖癸未进士累官南京吏部尚书寻以右都御史协理戎政改刑部尚书卒赠太子少保谥端简有集彭城彭城天下险万里接河源落石东南断飞涛日夜喧江淮连絶岛齐鲁入平原寄语当关者征求无太繁张时彻时彻字唯静鄞县人嘉靖癸未进士授兵部主事改礼部出为江西提学副使歴福建参政云南按察使山东右布政使河南左布政使以佥都御史抚四川再抚江西迁南京刑部侍郎改兵部进尚书有芝园集彭彭者车彭彭者车于彼河洲有美丹漆不以饰辀彼君子兮使我心忧彭彭者车于彼河侧矫矫骐馵不以服轭彼君子兮使我心恻尔之弦矣衆维韦矣尔之石矣衆维脂矣匪尔图之狂维衆之迷矣矢之既释不可及也锦之既张不可卷也我生有定终不可转也修尔疆畎艺尔黍稷保艾尔生夙夜无斁如彼见龙时哉斯匿秋胡行衆鸟有匹胥遨以游挚而有别实惟雎鸠彼谁者子矫矫卿侯突而好我中心孔羞卿有妇兮妾有夫恱彼姝兮曾雎鸠之不如兮仓庚喈喈春日载阳执我懿筐采彼柔桑彼谁者子车马龙骧含情流睇黄金是将兽有穴兮鸟有林卿有金兮不如我有心兮明明日月照临下土女子有行畏彼多露谁彼者子绣衣朱辂美也可悦不念其故山有木兮水有鱼子不信兮孰可与同居兮北征杂咏养鸟莫养鸾萟蔴莫萟兰芳香难为用过美多忧患田甲贱死灰白日摧氷山时运有来去祸福无定端周道荡如砥朱门竞弹冠咳唾生风波诛夺在一言日月不常盈人生岂得安栖栖巖穴士无为耻泥蟠羲和无停轨寒暑更相易岁暮谁不归独为逺行客荆榛当路衢乌鸢翔我侧疾风吹沙尘白日忽以匿筋骨既憔悴感此增憷惕悠悠赴壑鳞戢戢归林翼物性有如此行役不遑息阊阖不可攀阆风不可即果腹适莽苍浩荡将安极长安道月晓开长乐风清遶建章龙媒驰道出鳯吹彩旌扬绣陌生朱雾铜沟映緑杨渭桥春水涨日日浴鸳鸯斋居紫阙风云迥彤庭日月临明禋昭代典肃戒小臣心雨露春偏渥星河夜不沉长安千万里应献太平吟闾阎曲谷熟不到釡丝成不上身莫道江南乐江南愁杀人欧阳德德字崇一泰和人嘉靖癸未进士累官礼部尚书赠太子少保谥文庄有南野集送胡九峰改太常少卿北上丹枫江上路送尔倍沉吟南北如相避谁从话此心渐鸿遵月渚倦鸟怯云岑孤负溪山约临风抚素琴马坤坤字顺卿扬州通州人嘉靖癸未进士累官工部尚书有石渚集苦雨南国春来不肯晴阴云接地暗山城翻风何事鹳䨇下唤雨忽闻鸠一鸣处处蚕饥吴地妾牀牀屋漏杜陵生莺花三月空无頼独掩柴门对短檠朱廷立廷立字子礼通山人嘉靖癸未进士除知诸暨县入为监察御史升南太仆少卿终礼部右侍郎有两厓集杜宇愁烟积雨过芳辰乍喜浓隂緑树新杜宇多情啼不歇山中可有未归人吴鹏鹏字万里秀水人嘉靖癸未进士累官吏部尚书加太子太保有飞鸿亭集潞河发舟解缆催笳鼓青春万里行烟笼堤柳密水泛野凫轻独立思王事无才补圣明此心怀魏阙怅怅櫂歌声永平道中疎雨未滑道秋风随使轺磴危频下马溪断不逢桥板屋居何陋蒲蛮习更骄暝投孤舘宿寂寞听邻箫夫椒山夫椒山前孤草亭天风䬃䬃秋冥冥客来独鹤忽飞去七十二峰湖上青舟行杂咏山花琐细蔟邮亭小艇渔归水气腥一路东风嘶去马土墙斜飐酒旗青驿亭素壁上苔痕亭下奔流净不浑惯是秋河愁汎滥渔家偏占白鸥村屠大山大山字国望鄞县人嘉靖癸未进士累官兵部左侍郎巡抚应天与倭战失利被逮系狱既而释归有集杂咏古道有蒺藜行者戒经过新径富桃李过客肩相摩古道日以微新径日以多江河逝悠悠叹息将如何闻道闻道黄河套年来势不同惊尘昏陜右逻骑薄辽东五月金符动三军铁马雄何当清絶域再见幕南空李仁仁字元夫东阿人嘉靖癸未进士累官右副都御史有吾西遗稾茂钦至得德兆起居不见黄生久天涯怨索居椒兰怀楚客氷雪断江鱼白日登山屐青春负郭庐虞卿能发愤㑹见早成书李宗枢宗枢字子西冨平人嘉靖癸未进士除诸城知县徴拜监察御史出为河南佥事歴佥都御史抚河南度居庸关峻壁含云迥飞湍接涧回虚闻三崃险疑是五丁开荒树分天宇惊沙暗戍台祗惭持节度岂是弃繻来刘隅隅字叔正东阿人嘉靖癸未进士授福建道御史出为四川按察佥事坐谪稍迁永平知府升河南副使进按察使以右佥都御史巡抚保定终右副都御史有范东集过宿州忆昔乗轺过霜飞楚甸清十年频去国此日重含情浦树浮烟逺河流入海平山川望不极春草徧王程李舜臣舜臣字懋钦一字梦虞乐安人嘉靖癸未㑹试第一由户部主事改吏部歴考功员外郎出为江西提学佥事改南国子司业转尚寳卿久之召为太仆卿有愚谷集初度友人过饮乍喜髙轩过还惊短鬓催相看俱老大相慰是归来浊酒家能酿黄花手自栽今宵踏明月莫惜醉中回徐锦衣西园暖日红芳树晴烟碧小溪春风二三月定有好禽啼陆铨铨字选之鄞县人嘉靖癸未进士除刑部主事谏大礼廷杖迁兵部员外转礼部郎中为张孚敬所忌出为福建按察副使歴广西按察使广东布政使有石谿集民謡毁我十家庐构尔一邮亭夺我十家产筑尔一佳城官长尚为役我曲何时直本是太平民今愿逐逋客拨闷修涂密春雨新水浮硗田滩声起林杪浦色迷逺天溯游违水性力挽苦不前归情逐飞鸟度日长如年前村霭云树望久生夕烟来船翼䨇橹疾若矢发弦劳逸迥倍蓰迟速殊相悬事以乗机昜力因失势捐引触悟至理何独舟行然湘湖与陈见吾同游陈侯慷慨作赋才置酒携我湘湖隈湘湖去县十二里津吏伐鼓㕑船开须㬰山旷湖风发船头喷浪声如雷酒酣日落凫鹥乱振衣倚櫂登荒台人言夫差昔困越直待乌啄行成回至今山脚号排马天风飒飒吹枯荄十年转盼似昨日败军胜将同灰埃陈侯陈侯归去来登舟长啸且衔杯眼前功名亦吴越吴越于我何有哉再和宣明馆阳明先生韵五色晴江雨后痕乱峰云气月华浑边陲万里还通驿盛世深山亦有村兴至欲穿双屐去愁来只对一灯昏夜郎诗思知多少恐有当年迁客魂清明清明日薄昼阴阴篱外新秧短似鍼缚草象人田畔立借他风力逐飞禽顾梦圭梦圭字武祥崑山人嘉靖癸未进士累官江西右布政使有疣赘集拟古雝雝云中鴈八月徂南方念彼北风来怛焉怀稻粱九月气已凄十月繁氷霜生成毛羽单髙飞不成行君门有钟鼓听之徒自伤漷县行入城半里无人语枯木寒鸦几茅宇萧萧酒肆谁当垆武清西来断行旅县令老羸犹出迎头上乌纱半尘土问之不答攒双眉但诉公私苦复苦雨雹飞蝗两伤稼春来况遭连月雨县城之西多草场中官放马来旁午中官占田动阡陌不出官租地无主县中里甲死诛求请看荒坟遍村坞珠池叹廉州平江青鸾杨梅池雷州乐民池产珠地也先朝率十五六年或十年一採始得美珠上供迩者三年再採珠已竭矣所得皆碎小藩臬有司竝受诘责不知此物生息甚难取之太频安得圆美每採费舟筏兵夫以万计顽悍之民因縁为盗今雷㢘凋敝已极採取不止将有他虞余承乏摄此事傥议复採当疏闻圣明必不以无益害有益也汉家嫔嫱无丽饰南海逍遥养泉客昭阳新宠鬭新妆照乗之珠苦难得孟尝美政龚黄班今人反怨珠来还玺书三年两颁降骊龙赤蚌皆愁颜徃时中官涖合浦巧徴横索如豺虎中官去后玺书来谁诉边陲无限苦野老村童不着裈四山戎马夜纷纷竹房无瓦缾无粟犹折山花迓使君感事画㦸门前车马稀东市洒血沾朝衣中台转盼无光辉华亭唳鹤声哽咽月中空唤行人归谒康陵早雾笼山暝新松匝殿稠三边余武烈八骏想神游花蕚皇情逺衣冠岁事修伤心大官酒犹得献千秋髙叔嗣叔嗣字子业祥符人嘉靖癸未进士授工部主事改吏部歴员外郎中出为山西参政终湖广按察使有苏门集古謌荆和当路泣良璞为谁明茫然大楚国白日失兼城燕石十袭重鱼目一笑轻古来共感叹今予益吞声再调考功作引疾三上书微愿不克谐徙官复在兹心迹一何乖轩裳日待旦阊阖凌云排入属金马籍出与羣龙偕积贱讵有基履荣诚无阶但惜平生节逾久浸沉埋既妨来者涂谁明去矣怀鸟迷思故林水落存旧涯唯当寻素业归卧守荆柴秋情凉风吹庭树萧然已暮秋岁运空云徃客行胡久留良时每易失微志果难求余光傥可积但空成山丘病起偶题空斋晨起坐欢游罢不适微雨东方来隂霭倏终夕久卧不知春茫然怨行役故园芳草色惆怅今如积雨中简子仁员外积雨旷朝暮层城苦沉沉端居谁与言抱此怀人心一为轩冕拘遂使名迹侵长媿𤣥豹姿隐雾南山岑君通微妙理伫想开尘襟简袁永之狱中本同江海人俱为轩冕误子抱无妄忧余有多言惧昔来始青阳今此已白露岂乏速进阶苟得非余慕罪至欲何言直以愚慵故衆女竞中闺独退反成怒追诵古时人蒙冤谁能愬皇心肯照微与子齐归路元日同谷子延赋雄都盛賔客车马争驰骛芳辰启初年宴饮多所务不知灌园身何为迷方误郊馆抗空壑山扉启峻路良朋平生欢就我今朝步城因竝舍登径为穿林度微隂原上明片日云中雾青霞照深池白雪停幽树共贪岁欲新不厌日旋莫农田方在兹君岂数能顾叙怀生长夷门郭徃来莘野路家贫无良谋躬耕有逺慕始穷伯王略遂览生民故曰余本空疎当年恣髙步庆彼鸣鹤期忝此飞龙顾亦知敝帚材早享千金误日月不我留抚心慙徃素移树道上春园就芜秽杂树生蒙密不知雨露功长养何多术婆娑使人怜斩伐终余恤乗时聊徙植于以託吾室交生两相当列映直如一转令门巷新遂放鸡豚出修修原上风团团村邉日纷吾本蹇劣兼尔抱忧疾敢学成都桑而谋荆州橘愿及垂隂成初志傥此毕归次南关驿祗役忽于今径涂宛如昨秣马息荒林振车越重壑岁暮滞还期客心怅不乐曰予本沉冥遭时乃濩落化海异微禽蟠泥岂尺蠖方因迁斥余始遂归来诺逝将入云峰灭迹从所託送别徳兆武选放归燕郊秋已甚木叶乱纷纷失路还为客他乡独送君罢归时共惜弃置古常闻莫作空山卧令人望白云春夕同李考功道旧下马春庭夕明灯夜雨深人多新岁感日有故园心磨灭名题柱凄凉赋卖金十年同省旧谁念各如今赋得峄山碑送李东升明府秦皇千载后峄岭尚遗碑断石青山路孤城沧海湄萧条余霸气磨灭想雄辞君到鸣琴暇应多弔古思得张子家书晩日照余晴荒亭暗复明归云度深树飞雨过髙城蹇劣惭当代栖迟笑此生空持一书札长叹故人情雨后有怀子延骤雨新秋晩微晴墟落间悠然抱藜杖率尔倚柴关空壑才容水流云故满山遥知城市里应羡此身闲西园再酬谷子延茅屋还相见冬郊那可闻荒城连冻浦落照与寒云逺树行时倚归涂到处分留君终日语犹自日思君武城漕河逢张使君忆考功旧寮岸坼留余照舟行称晩风归心千里倦行役一时同置酒沧波上停桡緑树中思君如河水何日不朝东送别萧司勲柴门夜语罢惆怅出前林晓日孤村映秋风落木深别来生白发归去换愁心还复茅檐下朝朝鸟雀吟井陉道中晓霜涂屋重寒日出林微改辙辞邉徼登车望帝畿深山藏驿道巨壑断村扉欲问前征侣迷津何处归晩趋忻口云峰聊极目立马独愁心岂直关山逺其如雨雪深笳声先入夜边气迥生隂畴昔长征意蹉跎力不禁沁州张源舖去国三年意还家此日心天寒客路永日暮衆山深沙塞人偏老风霜马不禁如何更万里投迹楚江隂送管平田先生颁封秦府归省五等周分国三王汉世家日闻敦帝族时见遣皇华剪土仍鹑首疏邦自犬牙秦关通使节灞水渡征车过邑恩难屡登堂礼更嘉何如北山客行役动长嗟叶份份字原学婺源人嘉靖癸未进士歴官山东提学副使有莲峰集夜泊寿春驿万里愁行客孤槎自使星人烟昏晩渡渔火乱风汀桐柏长淮水松杉古驿亭谁家吹短笛凄断不堪听周易易字时伯芜湖人嘉靖癸未进士歴官提学副使有赤山集春眺兼简杨石巖野旷春犹浅山明雪正残楚云栖树湿淮雨过江寒酒醒频看劒愁深独倚䦨客从天上至犹道未回銮陆冕冕字宗周崑山人嘉靖癸未进士除礼部主事歴官陜西按察副使西夏曲秦关百二古称雄宁夏山河襟带同天险皇图元自固从前失策自和戎校猎河西日未曛摐金伐鼓动风云还军饮马长城窟野马黄羊各百羣韦商臣商臣字希尹长兴人嘉靖癸未进士除大理评事疏救议礼诸臣廷杖谪靖江县丞累迁四川参议有南苕集秋社和朱霅峰韵近圃青千叠遥山碧四围舟从天际至觞向雨中飞残暑蒲葵扇新凉薜荔衣更怜天欲霁返照弄余晖邬绅绅字佩之丹徒人嘉靖癸未进士有中宪集寄汪水部渊之忆昔河梁别春华委芳树流光何迅速朱夏忽云暮园林莎鸡鸣檐隙疎萤度向晩辍簿书中庭浥微露搔首重踟蹰无亦以君故使者舒城来多君眷南顾遗我以先春开我以尺素殷勤报秋期江皋谐夙晤我欲徃问之苍波渺烟雾怅望寂无言鸣琴写情愫陈褎褎字邦进宁徳人嘉靖癸未进士有骝山集灯花倦矣经年客归与万里家逺书期不至空自卜灯花冯世雍世雍字子和江夏人嘉靖癸未进士歴官徽州知府有三石稾赴滇南烟庄道中碧嶂千峰合黄茅一径开马从危石度人自乱山来暝树靑溪湿寒云白鴈哀漫停湘浦驾遥望汉江台刘汝松汝松字贞吾歴城人嘉靖癸未进士歴官知府送李进士之京春风吹岐路朝日照髙城青阳既骀荡林薄亦芬荣之子去安适迢迢入承明皇居一何丽双阙凌太清白马振长緌丹陛罗羣英匪才惭寡用髙歩羡芳声盛年志四海岂徒夸令名朱淛淛字必东莆田人嘉靖癸未进士授湖广道御史建言廷杖放归有天马山房遗稾岁暮山中种梅山迳边下有牛羊道童竖恣攀翻纠纒昜枯藁殷勤谢邻翁爱此寒花好放牧须前山前山足丰草饮黄石友人黄正可晩青亭和师山题壁漫影落名山岁月累云周如何咫尺地兹亭今始游小草冐庭户寒花明墙陬摵摵髙树声萧然似林丘西风天欲暮雨意鸣灵鸠主人有好怀开尊更献酬相与各赋诗谈笑销百忧爱此同游人俱维静者流盍簪诚足乐万事吾何求赠丰山陈于廷我爱丰山无俗韵时时来徃小斋中野情自比天随子诗句多师陆放翁环堵萧然无一物才名早已动诸公长吟尽日不知厌兴入冥冥海上峰草堂前芙蓉正吐口占清霜一夜老蒹葭墙角芙蓉渐着花犹忆昔年江上看西风吹梦客思家卢襄襄字师陈吴县人嘉靖癸未进士官职方郎中有五坞山房稾一谿一道萦村曲何年有此谿微风生细浪过雨失平堤渔溆舟相续仙源路不迷幽栖我亦恋梦绕石湖西狄沖沖字仲虚溧阳人嘉靖癸未进士歴官南京工部郎中有春谿集临淮思淮之水兮清且浏思若人兮情夷犹遡予舟兮夕逝愿从之兮靡由淮之水兮淸且驶思若人兮不能已抱多病兮焉投隔淮湍兮千里淮之水兮洋洋睠我情兮难忘永悠悠兮冬夕辗转反侧兮未央悲莫悲兮生别离我思君兮君不知临北风兮陨涕属孤云兮南驰东寺竹林鸟已春声林竹尚寒影岂无竹外花爱此晩色静褰萝拂苔石透手弄清冷飞䑕迭相窜惊鳞时一逞慙非海上翁动物见犹警自铜仁至八盘岧嶤度修坂窈窕穿林木野烧枫半枯隂厓草全緑兽铤或冲人鸟嘤如度曲羣猨不畏人联臂下江浴人言此道险欣籍吾方足肩舆吟且眺一一得所欲月出江上峰夜上峰头宿何似长安涂飞埃眯人目徳州道中逺道嗟难到舟行触冻流山城寒击柝客梦夜封侯岸鸟栖还警村狵吠不休篙人真楚产助力发蛮讴谿上原树明残日谿风埽断云衆山围野竝一水向田分鱼戏推萍转樵歌隔屿闻隐居逢此地无事叹离羣冒雨入白鹿树杪雨来风有声肩舆且竝树邉行路傍鸟去葛花落水面鱼游莲叶生山接流云多变态涧添行潦亦争鸣此来老子兴不浅巾折衣霑踏草坪喜晴东郊奄奄雨意足南郭浮浮云脚收鸬鹚刷翎水北岸蜘蛛添网门西楼虹垂古涧青红气日射苍波绀碧流曾苦妨农何事喜桔槔闲卧夕阳洲柯维骐维骐字竒纯莆田人嘉靖癸未进士官南京户部主事有艺余集别黄道卿繁霜肃野草廻飇振城树胡为子逺行值兹歳云暮我屦不出门为子临岐路子骖亦暂停岂不以我故我如蒿下鸟子如云中鹭动息各有宜安得长㑹晤㑹晤不须期努力慰所慕宏路驿雨歇江天净山回驿路迟客愁新歳减风物故乡宜花事余梅蕊樵歌缀竹枝祗慙司马病深负好文时丰坊坊字存礼鄞县人嘉靖癸未进士除礼部主事以吏议免官家居坐法窜吴中改名道生字人翁有南禺集十月十一日作去国已逾纪𤣥节及兹临修轨忽电逝壮怀终陆沉凄凄寒露结慽慽悲风吟芳草委遥泽惊鸟翔空林朝飞尚蝇羽夕寐惟虫音驰情有断简卒岁无重衾余悰奚足道云海劳予心明诗综卷四十四明诗综卷四十五钦定四库全书明诗综卷四十五翰林院检讨朱彞尊编龚用卿用卿字鸣治怀安人嘉靖丙戍赐进士第一除修撰歴谕徳终南京国子监祭酒有云冈集武夷第五曲谒紫阳精舍九曲清溪流此地适居半上有丹屏围下有绿波涣嘉木杂异草神工留竒观山川洩幽灵晦明定昏旦茂囿小可耕浅渠清可灌我来谒紫阳维舟杨栁岸懐贤式居庐访旧穷考按钓㳺本夙心歴览骋披翫元理固予㑹奈此浮名绊行当息尘网永作青山伴冬日饮九山贠外怡薰楼开轩对南山苍翠日在眼山色佳有余引领意无限烟霏起暮容浮云自舒卷时见登山人歴歴谅非逺层楼具盘餐主人兴不浅清歌遶画梁冥心栖絶巘元理傥予㑹幽懐从此遣苏祐祐字允吉一字舜泽濮州人嘉靖丙戍进士除吴县知县再知束鹿徴授监察御史出爲江西提学副使迁山西叅政陞大理少卿以佥都御史抚保定以副都御史抚山西入为刑部侍郎寻以兵部左侍郎总督宣大进兵部尚书削籍寻复官有谷原诗集闻警榆塞传刁斗经年未罢兵遂令青海箭复度白登城四野空多垒三军孰请缨辕门有颇牧万一早留情予归入倒马闗作南风吹雨傍闗来闗上千峯画角哀老去尚怜金甲在生还重见玉门开鵾絃谩引思归调虎节空惭上将才圣主恩深何以报车前部曲重徘徊张鏊鏊字济甫南昌人嘉靖丙戍进士改庻吉士累官南京兵部尚书有迁莺馆集访赵元戎筑塞走马黄龙府观兵细栁营连山边雨合平野阵云横松漠悬秦壁燕支动汉旌犹怜赵充国辛苦筑金城陆垹垹字秀卿嘉善人嘉靖丙戍进士累官右佥都御史巡抚河南有篑山集感述行人牵牛去乃谓邑之人无妄固有疾勿药戒谆谆所以君子徒兢兢慎厥身明期无人非幽欲无鬼嗔不虞誉方耻求全毁非真浮云翳白日白日岂终沦筑隄謡彼田髙我田低髙田积土河成蹊低田年年催筑隄筑堤复取田中泥去年大水百谷伤髙田得熟低田荒今年土龙雨莫祷髙乡之田爲茂草宿三义口云树苍茫合乡闗道路赊近船唿伴侣隔岸有人家草短烟横野江寒月浸沙家人应念我今夜宿三义郡廨似野斋青林依郡宅浑似野人居幸此无公事闲来展道书蝉声闻逺树草色上前除莫笑耽元寂功名意本疎弋阳道中石子船头磊磊溪声枕上潺潺人行上濑下濑梦隔千山万山张子立子立字原礼黄县人嘉靖丙戍进士除行人擢湖广道御史歴官右佥都御史巡抚延绥谪戍宁武闗龙沙北望接三闗十万旌干虎豹闲隘地风烟临晋水连营烽火动燕山行边将帅劳推毂胜算朝廷重转圜黠冦早闻驱马去将军新自射熊还吕希周希周字师旦崇徳人嘉靖丙戍进士歴官通政司使有东汇诗集杂诗人生如萍藻泛泛浮江河东西逐流风南北信逝波波逝一以散风回复来过暖翠唼凫鸭遥青逼蒲荷託身一水中漂转谅靡他深谷忽为陵天运其如何枯瘁同百草无复黄白华植根本无定浮荣安足多萍乡次赵都谏渐斋晚憇萍乡馆繁隂度短墙鸟栖人亦倦山僻雨初荒新月怜游子凉云梦草堂好风三百里吹我上潇湘华察察字子潜无钖人嘉靖丙戍进士选庻吉士改户部主事歴兵部郎中再改翰林修撰迁侍读学士掌南院有巖居槀游善卷碧仙巖落日下空门斋钟出林莽偶兹叩精庐再宿翠微上旧游不知处但见松杉长巖虚露气清坐觉心魂爽月白山牕髙夜静风泉响遂令寤寐中超然脱尘网云壑永栖迟愿言税归鞅夏日山中述懐晚来慕恬旷适意在罢官取凉乔林下昼日恒不冠白云满前峰曳杖行独看有时遇邻叟烹茶共邀欢山田固云薄嵗入亦自寛达人贵知足吾生永相安仅初移家湖上有作和韵赠之城邑岂不美生事在田庐移家就所安正当长夏初垄上刈旧麦园中灌新蔬宁䘏四体勤将期方寸舒入门谢邻里幸託仁者居湖光近林牖水月澹清虚因适鱼鸟性遂于尘迹疎开轩聊种竹闭户兼着书岂羡衣食饶但喜嵗月储达人能固穷朝夕恒晏如愿言日相过多闻时起予五月望夜与诸君山中再酌和仅初韵仲夏苦昼永薰风起将夕圆景海上来照此山中客坐令微暑消兼使衆累释兴至时命觞露下复移席因躭水竹居遂同鱼鸟迹盘游岂忘返翫物聊取适台空人影疎夜静潭气白参差树杪峰歴历辨咫尺超然悟真境万物一虚寂晚至湖上和仅初韵山中读书罢来憇澄湖濵绿隂暗溪路草堂静无尘平生沧洲意烟波梦垂纶石梁度落景花渚藏余春闲情狎鱼鸟悠然适吾真云天澹晴霁空水明衣巾未遂乗桴愿徒懐江海人宿玉阳山房和仅初韵返照明溪梁深松晦夕景岩卧符夙期云隂石牀冷因投物外心遂入清虚境天寒木叶疎月落山房静然灯独不寐秋宵一何永明发从此辞白云锁苍岭秋日观稼楼晓望日出天气清山中怅幽独豋髙一眺望风物凄以肃流水暎郊扉炊烟散林屋秋原一何旷薄隂翳丛竹时闻鸟雀喧因念禾黍熟悠悠沮溺心千载犹在目秋晚过英姪园居野旷秋气髙丹枫暎茆屋农家各欣欣门外山田熟相邀具鸡黍悠然入深竹风物日萧疎但见篱畔菊赏心惬所期胜事良已足落景照湖光孤亭暝巖麓寄蒋子云我家大江南君家大江北平生㺯篇章白首不相识曩闻大雅音因窥作者阈一从罢官归垄上亲稼穑口诵南华经意象欣自得有时江月来照见天地色神交入梦寐道逺安可即雁去为寄书殷勤问眠食秋日施子羽姚山人见过扫径秋色佳衡门迟来客山厨荐园蔬恋赏淹日夕荒台荫丛桂徙倚对巖壁夜静人意闲潭空月华白信宿惬所期去住欣自适养生慕彭聃学道窥庄易愿言保㣲尚嵗晚成三益仅初以诗见寄次韵答赠地僻畏风雨入春长掩扉一从还山后又见梨花飞世事多贝锦故人犹布衣瑶琴勿轻奏山水知音稀屠应埈应埈字文升平湖人嘉靖丙戍进士选庻吉士改刑部主事调礼部歴贠外郎中仍改翰林修撰陞侍读进春坊右谕徳有兰晖堂集赠袁子永之戍湖州弱龄事篇翰与子谐所欢同芳握兰茝偶徳玙与璠弹冠入鼎门振衣陟华轩皇心茍予顾白首谅无愆风波起中道行路一何难子行戍故越予留滞幽燕孤云易流迈独波不成澜艰危各异势缱绻何由宣赠子别鹄操报我以孤鸾赠内良时饬徒御予当逺行游上堂恋慈亲入室语好逑王臣奉时役不得顾晨羞携手再三叹出门怅悠悠室中四五雏眷眷何能留逺期在终歳忽往増离忧离忧安可任迢遥隔辰参蓰蓰双鲤鱼一浮而一沉楚橘不北徙越禽有南音赠子明明镜可以鉴我心马上赠武举生金寳金寳以嵗庚辰举武试时学士石公珤为考官今廿年余矣犹以敝衣走风尘中兵宪陈君令䕶予行予悯之爲赋长句翩翩飞骑突且雄槖垂七尺髙丽弓向予长跪驰素封来自天津陈长公感君来缄重君使汝才且雄者谁子云是熊峰门下士绯衣已随尘土缁壮心尚逐风云起长公好士轻黄金求才不惮幽与深幕下立谈收剧孟坐中飞檄伫陈琳白髪自知无长物清商犹自有哀音我闻其言感且叹古来相士轻贫贱骅骝岂少伯乐无世上纷纷宁足羡曽冰皑皑黄河枯䇿勲报恩真丈夫揷貂横玉盈上都封侯之骨汝有无赠汝腰间金仆姑赠同年谢子儒致仕归蜀子真栖谷口潘岳赋闲居长揖辞明主为农返故庐雪消巴岭出天入锦江虚莫待扬雄老潜夫早着书赵武库元实移居赋得堂字髙士便疎旷居临御苑傍开尊秋月满列树夏云凉水镜揺朱户风琴奏石房豋楼新有赋王粲谢升堂漫兴南风吹昼沙雾黄逺在燕䑓思故乡火云炎日暑三伏江槛野亭天一方即愁蝇声恼饶睡况有客子来相妨行歌抵暮遅明月柏林露叶鳞鳞光镜光阁雨镜光阁在帝城边遥控西山奠北川忽有风云来絶塞坐看雷雨下诸天微茫野色俱堪画漭沆中流好放船东下林塘更幽絶江南秋望此依然王格格字汝化京山人嘉靖丙戍进士选庻吉士出知永新县陞刑部主事调户部歴贠外郎中出为河南佥事㑹南巡行宫火逮狱削籍久之授太仆寺少卿有少泉集灯夜曲千金一刻此芳春况复天边月色新曲巷小桥随意去明灯何䖏不留人陆粲粲字子余一字浚明长洲人嘉靖丙戍进士选庻吉士改授工科给事中坐劾张桂谪都匀驿丞迁永新知县有贞山稾担夫謡担夫来担夫来尔何为者军当差朝廷养军为杀贼遣作担夫谁爱惜自从少小被编差垂老奔走何曽息祗今丁壮逃亡尽数十残兵浑瘦黑可怜风雨霜雪时冻饿龙钟强驱逼手抟麦屑淘水餐头面垢腻悬虮蝨髙山大岭坡百盘衣破肩穿足无力三步囘头五步愁宻箐深林多虎迹归来息足未下坡邮亭又报官贠过朝亦官员过暮亦官贠过贵州都来手掌地焉用官贠如许多太平不肯恤战士一旦缓急将奈何噫吁一旦缓急将奈何赠别王直夫商飈激疎牖蟋蟀鸣墻隂志士恒感秋况乃违所钦之子役王事逺适闽江浔揽衣起追送渺彼川涂深少小从子游方轨驰文林时去志愿违素发忽满簪抚景慨今昔恻怆情难任愿言顾离索惠我琼瑶音威凤天际翔潜虬泽中蟠严子时闭肆贡公乃弹冠显晦岂必同各以性所安子行树逺绩奋身青云端鄙人栖蓬藿蹇拙聊自完丈夫志千载飞沉何足叹相期保贞素嵗晚同金兰忆家君白髪人千里朱门月半扉燕山云去逺泽国雁来稀无夜不成梦有书空道归遥怜北风劲寻便寄寒衣寄葛太守子中忆尔投荒日依依恋翠华亦知行万里不是爲丹砂郡古留铜秋堂深绣土花何须忧瘴疠只合卧烟霞送陈太仆谪教海阳蛮中千嶂啼猿里海畔孤城匹马过却望泷江更南下月明双泪聼渔歌送人入蜀楼船捩柁浪花生百丈双牵黛色明夹岸儿童齐笑语嘉陵江似使君清送汪佥事之湖南骢马长鸣饮碧流银鞍金络紫茸秋行人大别山头望云外双旌指鄂州石文睿文睿字文思台州宁海人嘉靖丙戍进士除太常博士有白山集郊行和韵云散峰晴海角樵声牧唱山根客唤潮来石渡鸟翻花落蓬门江以达以逹字于顺贵溪人嘉靖丙戍进士授刑部主事历郎中出为福建佥事转湖广提学副使有午坡集夏日偕东沙赴练塘北园之游佳辰惬行游以我心所贤来登山上亭共聼风中泉因坡展瑶席坐石借芳荃蝉鸣髙树林凉叶堕我前脱巾谢尘鞅箕踞臻忘年缅彼域外观息此区中縁闻人铨铨字邦正余姚人嘉靖丙戌进士除寳应知县擢山西道御史巡视两闗歴湖广按察副使有芷兰集豋北固山郭外青山好髙峰俯碧霞江声入尊斚秋色满汀沙岛屿金焦并人烟市井賖地偏鸥鹭狎拟宿梵王家田汝成汝成字叔禾钱塘人嘉靖丙戌进士授南京刑部主事繇贠外转礼部郎中出为广东提学佥事左迁滁州知州陞贵州佥事迁广西左叅议有豫阳集自石屋洞至法相寺同黄勉之旷志忆逍遥劳歌厌囚窘纵壑媚春鳞薄霄媿秋隼厌彼方内游肃此尘外轸每挹山水辉都使名利尽烟树杳芊绵云峰互亏隠崖屋已静便祗园复恬引金轮相自圎玉镜光犹藴沉照烛灵根依方䕶元准理㑹得有充神开畅无朕虽牵缨组心亦免丘壑哂军中酬焦学宪过予思南别署有懐见寄谁道军中乐徒劳物外吟朔风凄鼓角嘉节罢豋临草阁依山迥江梅映雪深无由欵髙驾愁絶暮云心乌蛮滩一叶中流下千山两岸开鼋鼍吹浪转燕雀受风回巨石迎船出啼猿近客哀从来轻险絶渉此寸心摧龙江送吴士美移守钧州芦荻萧萧鸿雁飞清江石郭重因依孤舟尚忆他年别万死还从去路归白首丹心怜汝在穷途青眼故人稀量移犹是长沙谪落日哀歌事转非韶州河戍寒依浦村氓昼掩闗隔山明野烧云是小溪蛮樊鹏鹏字少南信阳人嘉靖丙戍进士歴官陕西按察佥事有樊氏集杨白花杨白花一夜风吹去知他飞飞落何处金屋重重闭不开哀鸦啼尽宫中树于郎中足赋卷官军日食十万粟邉城财赋苦不足大同宣府邻封疆千里极目皆沙塲朝廷北顾垂至计马饥军饿忧不细于君自出居庸闗刍粮堆积髙如山官军无事日牛酒侦骑闻之皆北走寄袁双溪闻汝行尘在南阳定汝阳古城遥落日岐路满秋霜雁影江流隔猿声楚泽长贾生官不达莫怨汉文皇六合聨辔来东邑朝来暮复还市廛通乱水城郭带秋山路出青枫外江流白雾间西行乡思切愁絶望昭闗五丈原英雄乆已矣覇迹至今存为惜三分国愁看五丈原春云浮战垒野栁暗营门漭漭金牛道谁招万里魂贤隠寺宴别张子言限字寺门缥缈立孤云云里钟声落涧闻白昼蛟龙时并见青山麋鹿晚为羣窗中碧雾千峰湿树杪香泉百道分明发长安万余里落花尊酒暂留君袁袠袠字永之呉县人嘉靖丙戍进士选庻吉士改授刑部主事调兵部坐失火下诏狱谪戍湖州用荐补南京兵部贠外出为广西提学佥事有胥台槀移居岘山精舍山寺閟精庐移居性所适宁知賔客稀渐与城市隔冈峦何秀羙苍翠还日夕夏木宻以隂幽鸟来几席开窗见渔舟湖水清且碧焚香日晏坐遣兴在篇籍余本迂散人禅林亦静僻兹焉遂吾好已矣思屏迹题卢师陈所居五坞山房吴邦表灵隩山水藴清嘉缅惟南横胜元邃诚难夸飞泉悬白云疉巘栖頳霞连冈尽丛竹密坞多桃花信美可以居僻性思移家君家南横侧搜讨穷幽遐俯临北麓峻曲抱南湖斜丹房閟芝术列墅罗桑麻既寡徴税忧兼无城市譁兹乐宁外奖珪组亦何加观鲁迭所贡狮子歌鲁迭迢迢逺在崑崙西叩闗通道贡狻猊絶漠知重几万译䟦渉流沙经月氐初从羁縻就属国倾城聚观途路塞挛题械脰苦维絷豹鞹为鞘铁衔勒尾如流星气凭陵隅目烛地思奔腾四蹄䠥毛髪竦瘦嵴硉兀排锋稜崩雷掣电望风吼青兕辟易元罴走啬夫股栗不敢前壮士变色将无狃奚奴绿髯深眼睛㦸手魋髻垂胡缨须臾鞚引藁街下俯首帖耳犹长鸣刲羊屠狗恣所欲丰刍肥胾日不足英雄束缚亦如此豢养恩深敢辞辱始知丹青貌不同彷彿山海圗经中上林已开射熊馆天子赐见长杨宫虎贲如云兵卫列彊弩短刀防噬囓诏谓圉人破槛车玉阶舞蹈龙颜恱我闻异物不可驯袒裼扰之如有神水衡寳镪勅颁赐不惜金钱懐逺人呜唿明王慎徳卑逺略珍禽竒兽须教却周征白狼荒服叛汉闭玉门歌颂作先朝故事传敬皇鲁迭欵塞曽来王当时谢却仰明圣万古史册生辉光今皇端拱勤内治夷徳无厌惟嗜利何当破械纵山林厚赏金缯絶来使送陈少参鲁南之江西金章荷圣恩辞出大明门驿路云千里都亭酒一尊康郎城邉春水发滕王阁上悬新月轻帆直下疾于飞几日看山徧吴越扬雄白首荐公车曽作词臣侍石渠直道自甘终放弃髙才谁肻借吹嘘藩叅四品官不薄豫章犹胜长沙恶簿书钱糓亦何劳十载功名至方岳春来彭蠡雁难闻江草江花杳暮云南归正及鲈鱼美直北相思不见君送陆子元游泰岳有客手珮苍精龙告我逺游豋岱宗岱宗根蟠九百里絶顶上有秦时封金泥玉笥秘难见古文竒字谁能辨日观遥看碣石津云峰正对蓬莱殿海中鳌身应天黑三山涌出神仙宅贝阙参差结蜃楼珠宫掩暎藏蛟室君登泰岳观沧海九州四渎皆安在堂上遗音想丝竹壁间经传寻鱼亥丈夫所志在蓬桑焉能局促笼中藏看君一劒行万里五岳之游自兹始大驾视牲南郊大路调仙驭朱旗列禁城帝牛三月系田烛九衢明日并龙旒出山将綵旄迎横汾卑汉咏禋祀秉皇情人日斋居雪霁瑞雪逢人日尧年感物华水从银汉落山绕玉闗斜帐殿披晴霭郊宫閟綵霞今朝禁城望无树不飞花苍梧作气候南荒异苍梧湿更饶山云晴忽雨江雾夜连朝病与炎俱剧愁随瘴不消故乡那可望桂岭已迢迢忆横塘别业一卧文园病终朝念故山敢希宣室召秪望玉门还橘想千头足桑思十亩闲如何五斗米犹是滞南蛮谒栁祠罗池非昔日栁庙亦荒頽秋草重门闭寒花独树开文章真命世今古孰怜才猿鹤如相诉松风晚更哀谒刘贤良祠髙树临流水空庭澹夕阳万言翻下第三黜竟投荒事业存青史英灵俨白杨古来称屈者不独一贤良自栁至平乐书所见鬰白方言似浔梧瘴气賖蚺蛇晴挂树射蜮昼含沙屋覆湘君竹山红蜀帝花夷坚收未尽博物待张华招鹤独鹤忽飞去冥冥沧海东离哉翻羽翼幸矣脱樊笼影忆空庭月声邻别院风凌霄自有志吾岂学支公送陈徳夫使鲁帝曰封同姓皇华送使臣河山藏汉誓寳玉展周亲殿说灵光古经传孔壁新余生好文献一为访先民送何给事善充守衡州衡阳楚上流太守古诸侯五马横金去三湘露冕游猿聼巫崃夜雁数洞庭秋今日辞青琐还将谏草留秋兴仙仗行宫旧内居花间往往驻鸾舆徒闻汉帝横汾曲不见长卿谏猎书天子射蛟开水殿奚官牧马遍郊墟蒹葭苜蓿秋无限怅望燕云万里余登匡庐山苕岧庐岳近天都万丈丹梯鸟道孤树里泉声飞瀑布空中烟雾起香炉峰形下瞰莲花岭江势遥吞彭蠡湖白鹿仙巖何处是却看五老在虚无采香泾新庄诛茅阊阖城之西路转采香泾上隄浓隂榆栁绿当户秀色芙蕖红满谿力田输税半栽秫凿沼养鱼兼灌畦每媿长公髙隠志杜门从此可幽栖西芦辞君家沪渎城城西芦子渡芦子何苍苍秋风吹白露范言言字孔嘉秀水人嘉靖丙戌进士授蒲圻知县改保定儒学教授歴国子监丞陞大理府同知有菁阳集四音存稾驾出北郊清跸辞南陆元宫礼北郊周庐属霜㦸行吹杂金铙斋祓陈周币明禋荐楚茅还闻天乐在缥缈下云旓别华鸿山翰撰细雨花边路闲亭竹外扉地偏亭榭古春老燕莺稀栁色侵歌扇藤梢拂舞衣新愁忽髙㑹知尔逺懐归鹤楼别意吹笛髙楼月色新不知江上有离人栁条欲折可怜暮梅花即开何处春孤舟泛泛剡溪雪落日迢迢扬子津天涯我亦索居久为汝长歌一怆神晓发吴江垂虹桥邉曙色㣲三髙祠下露华晞画船打鼓出城去秋水满江鸿雁飞赵时春时春字景仁平凉人嘉靖丙戌进士选庻吉士改兵部主事以建言下狱寻补翰林编修又以上疏放归㑹边警起领民兵自副使超拜右佥都御史巡抚山西有浚谷集送陶虞卿赴神机叅将宋殿三衙帅唐环十六军官聨叅斗柄旌斾俨星文羽卫迎黄道龙光觐紫云时时仙仗入清跸早应闻留滞留滞沧洲已浃旬鹖冠终日满风尘浮云何事来还往嵗月无情秋复春海甸中宵来驿使天涯尽处未归人不堪对酒翻惆怅翠篠黄花几度新王慎中慎中字道恩晋江人嘉靖丙戌进士除户部主事改礼部复改吏部歴贠外郎中谪常州通判稍迁南户部主事转礼部贠外陞山东提学佥事歴江西叅议河南参政有玩芳堂摘稿遵巖家居集游西山良辰戾首夏肃轸游西山山形何崒嵂洲渚互相緜奔湍既下赴危峰亦上干谽谺石洞窈迤逦飞梁悬朱葩晞阳谷翠羽䕃隂恋閟室象霞搆疎甍慿风骞抗宇凌层基列楹俯流泉好鸟扬幽音弱蕖濯清涟岂惟耽逺游因兹达大观拾乳历窱䆗撷芳陵巑岏渟渟出磵淙霭霭冒陇烟水碧间清藻灵飈茁瑶菅履险神弥豁入幽情更延隠巖懐子真蹈海期仲连遗形九州外栖迹万象颠崇深惟素秉神理迷真诠游心迓沖漠斯道庻不谖山行鸱夷泛左蠡康乐慕东瓯屐泯无续踪舟沈谁溯流至人与物化曲士局时谋疑冰哂夏虫将随汗漫游蜿蟺既沿涧﨑岖复经丘振袂陟危巘觧缨濯澄洲石滑时借兰巖蹇或搴樛文芝荣华巅秀颖蔽平畴绿叶藂成帟漱泉戛如璆霏霏云出岫浙浙飈扶辀㫖酒盈瑶巵临风自献酬身已尘象超心与灏气游缅懐羽化客髙举不可留精揺生乃劳欲浅道则修簪绂为鞿绁抚已竟谁尤秋祀先师恭述维馨歆嵗事有侐恭明神丰功报宜重孔祀典攸敦明明天子命宣哲协钦文咨惟百工长曰予克宅臣摄事昭我将奏假具惟寅庻僚既济济多士亦振振肆佾表殷荐大烹羞明禋格思俨无斁仰止仪自遵大哉圣人徳展爲帝者賔十二夜月与张子同玩感述髙旻荡浮翳仲冬淑气清良夜何未央憩坐临前楹舒景扬云端皓魄委广庭灏英鲜瑶席华彩鉴雕櫺稍稍风露重微㣲河汉明眷兹泰宇寛展席谐芳朋抚景遗俗迫即事寡氛婴岂惟袪烦积亦以湛心灵戒盈君子徳和光达士情葆曜贞有孚养晦善自名普光寺睡起羣动各有营蹙蹙不得息嗟哉尺蠖徒烦蹇牵物役岂谓尘中姿还寄云外迹古刹絶浮氛法堂鲜来客首夏澹新凉偃卧不知夕觉来盼髙峰近逺各异色草揺席下芳筠散尊中碧鸟语无俗音泉漱皆洌泎俯仰惬幽赏去矣从所适登金山口絶巅地纪控西界灵山亘北甸足弱歩屡憇崖峭石犹践枝樛乃能援葛脆不可挽当其意象开岂复虑髙蹇瞻峰皆峛崺陟磵数回缅稍觉天地寛即看云烟变石窦芝自荣林罅雪尚泫兴阔无近寻豋髙有逺见周圻矗五云易水通一线微茫燕赵区歴歴皆可辨长啸发灵籁倦坐席苔藓氛垢茍不婴沉虑斯可遣异典南郊工就冬至前四日上亲勤玉辂习郊礼于坛上威仪卒度周折咸中小臣从观其美作异典芝坛敛浮景休气郁昭清晨旭流翠葆泰风飏华旌飞龙丽重霄蕤绥在天庭式礼纡皇歩笃恭轸圣情几几磩承舄亭亭云耀纮秉离临日鉴乗干健天行升崇俨帝对纳陛惕陵兢周折并圆方兴俛以屏营万舞罗皋帗广乐敶咸茎度以哲罔忒文用道自𢎞卒事秩无諐百辟具维刑亹亹不显徳千载扬徽称章邱县校士六月十七夜月有作因示诸属日入羣动息予亦遂休兹稍喜喧浊屏徙歩临前墀仰见明月出忽与心赏期湛旷神俱王虚明意自宜况逢时雨霁宿润含华滋品物各懐荣因得静中窥始悟元寂理宁为躁竞知亦有盈尊酒屡进不一持非此莫与同真赏岂因之游大明湖晚至北极庙豋览春城足遐观携手复嘉客欲极髙深趣停桡理轻策林木飞鸟还苍茫烟景夕返照射巖丹遥空带水碧山色晦弥明人声喧更寂灯火起闾阎渔樵散原泽当歌浩思盈对酒沉忧释不知驩娱滞天表生皓魄游白鹿洞素婴丘壑情况秉英贤想寤寐悬宿心游盘得兹赏重隂始晦䝉杲杲旋开朗揽胜㨿巉巖探竒歴榛莽境闲百虑空意惬二仪广野色浄衣巾秋容成物象菊含露下英泉作山中响柔叶稍朝零刚条非夏长景光易流徙今古同俯仰踌躇怅囬轸何时还独往六合亭亭宇凭虚空结搆出妙境攀援借葛藟毫末凌光景豁达四天通夷犹双目骋云生当正襟风起吹方领泉脉散千峰湖波澄万顷烟霏自开敛鱼鸟各翔泳即事天机深忘言外物屏始知世上日不比山中永游麻姑山云出本无心择栖多竒巘类予慕真胜渉趣不知逺初縁碧涧行几傍丹崖转林追去虎踪磴蹑飞猿践泉流递浅深巖谷变隂显歕瀑遇留憩石牀时仰偃桂芳洞里秋霞映山中晚探异寻前期入幽忘后反神游力不悁理惬情俱遣天路如可梯欲以微官免余干道中寄懐江午坡佥宪湖水日夜绿轻舟随泝沿肃肃賔鸿羽命侣悲楚天征人正盈抱坐使忧思牵所思何为者我友阻良縁昔望阔音容几经芳嵗捐缄素词难极驰情间山川今来接靣目曽不须臾间四体为人役从事嗟独贤仓卒执杯酒沾脣不下咽新篇何由觌妙理未及诠宿懐如纠结待子觧其纒乍见翻违去持此竟莫宣侯民部静溪招游甘棠湖陪宪使管复斋诸公积雨夏隂生弥漫湖水遍悔为一室拘幸奉方舟宴逺屿微出江杂芷正盈甸沿流始泝洄逗浦更游衍树色逐桡回波容随望变放情鱼鸟闲景昃不知晏一杯已可欢况以偶时彦洪方洲养疾山中惠访草堂因而留馆袅袅桂树枝凉风日将变生色难久留华光苦流转夫君如不来胡以慰偃蹇今夕良何夕悠然适我愿片云本在山出岫亦游衍吾园虽芜没物意皆疎逺以兹城郭深岂必山林善开轩散烦促慿槛息歩践新飈起草头白月浮池面萧闲秋正初徙倚夜方半君自所好殊疵吝何足眷访空同先生故宅久欲求遗草今来访故庐北窗存卧席东壁有藏书墨沼春苔长琴台夜月虚年年桂花发人拟子云居过宁庻人故阳春宫邪陌转城闉重门曲水濵人谈亡国地花发旧宫春珮冷空梁月歌销积栋尘堪悲当日事议谳帝家亲李元阳元阳字仁甫大理人嘉靖丙戌进士选庻吉士除户部主事擢江西道御史出知荆州府致仕冬夜漫漫冬夜长荧荧孤烛光山人自无寐况栖修竹房修竹夜淅沥萧洒吟寒螀朗月照户庭鸣泉归故塘别叶弃寒风余芳委严霜东辟正中昏振衣起徬徨徬徨岂有他望道吁升堂悠悠嵗云暮遐哉犹面墙寸隂与弹指久近不可量千古在须臾安得不悲伤明诗综卷四十五明诗综卷四十六钦定四库全书明诗综卷四十六翰林院检讨朱彞尊编罗洪先洪先字达夫吉水人嘉靖己丑赐进士第一授翰林修撰进左春坊赞善罢为民隆庆初赠光禄寺少卿谥文恭有念菴集杂诗故人万里外夜梦忽在兹一去二十年宛若平生仪因悲久离别再拜前吐辞举手双涕下自诉长相思觉来天一涯彼此安得知岂无同心言道逺孰致之人生重结交结交在当时对面不倾倒相思亦奚为烦𫾣不能寐披衣歩前楹仰视天汉流衆星一何明万动皆有息人生何所营久伫风露下洒然当我情独坐数月不出户庭前多夕隂闲看芳树色一倍旧年深山中杂诗问我家何在山深多白云巖前飞瀑下对语不相闻后园续咏棠棃花开深浅黄燕子初飞日渐长草亭坐久客不到半雨半风春太狂南村云起北村晴晴鸠雨鸠更互鸣东风吹雨衣不湿我在桃花深处行唐顺之顺之字应徳一字义修武进人嘉靖己丑进士除兵部主事改吏部寻改翰林编修歴右春坊司谏上疏请朝东宫夺职为民起兵部郎中巡视蓟镇还视师浙直超拜佥都御史巡抚淮扬天启中追谥襄文有荆川先生集送孔上公助祭太学归阙里时赐衮衣一袭国喜嘉賔至人攀上客行来观周室礼去入鲁王城新衮山龙炫余堂金石鸣圣朝稽古意待尔示诸生同皇甫子循游横山曲磴行来尽松隂转寂寥不知茅屋近却望石梁遥叶响疑闻雨渠寒未上潮夫君轩冕客此地欲相招送白尉往湖州君家太湖北作吏太湖南驿路鸡鸣近山城树影含万川疏沃野百室竞春蚕幸此犹吾土微官也自堪张相公夀诗帷中运䇿九州清共说留侯在汉京赐第近连平乐观入朝新给羽林兵儒生东阁承颜色酋长西蕃识姓名却望上台多气象年年长傍紫宸明广徳道中苍山百转见炊烟茆屋髙栖古树颠细雨薜萝侵石迳深秋秔稻满山田云中望影迷遥岫草里闻声觉暗泉傥遇秦人应不识只疑误入武陵川闻复官报京师友人姓名不复挂朝参鱼鸟由来性所耽箧里符经都已废山中药草渐能谙疎狂自分三宜黜嬾病其如七不堪深谢故人推毂意莫将阳羡比终南崔镇道中晚望懐陈约之郊原极目思依依楚水连天楚树微逺浦潮生人独往寒林风静鸟双归泥涂自觉朋游好日月偏催旅鬓稀念尔同爲南窜客烟波何事更相违览徐养斋见懐毛古菴及小子之作存没感懐和韵早岁曽陪杖履游遥思墓木已三秋美人去后空闻笛芳草归时独倚楼世上玉颜还易老山中石髓杳难求却惭司马频相许拟向清湖共钓舟冬至南郊明王敦大报泰畤礼神君位以南离正宵从甲子分月临太乙馆星动羽林军除道欵豋岱鸣箫异度汾声容六变合海岳百灵纷封检微题字屏帷悉画云神光人共见天语帝亲闻盛迹谁能赋多惭扈从羣松闗月出照松闗松隂正满地恐有山僧归终夜不须闭筠径面面隔深竹茅斋在何处遥闻犬吠声试从此路去古北口诸城皆在山之㘭此城冠山如鸟巢到此令人思勐士天山万里鸣弓弰李开先开先字伯华章邱人嘉靖己丑进士除户部主事改吏部歴贠外郎中擢太常少卿提督四夷馆罢归有闲居集苦热昏中日在栁炎帝司其职苦渇多病身烦热何相逼浃旬难夜眠近午始朝食止螫药无能驱蚊扇无力莫爲触暑行且就繁隂息官微罢复久赐冰胡可得神驰寒露台梦想雪山域妄念不须存秋凉当在即塞上曲虎旅纷纷列虎牙龙庭漠漠走龙沙未交八月先飞雪已尽三春不见花一春不见煖融天自是要荒气候偏落地雪花原是雨漫天榆荚不成钱吕髙髙字山甫丹徒人嘉靖己丑进士授户部主事改兵部歴郎中出为山东提学副使转行太仆少卿有江峰漫稾省中直宿疎星歴歴露为霜独宿瑶宫夜未央树色暗浮天仗外香烟遥接御炉傍钧天月上闻长乐玉漏风移出建章不遇武皇行幸日空怜头白滞爲郎陈束束字约之鄞县人嘉靖己丑进士选庻吉士改授礼部主事已复改编修出为湖广佥事徙福建转河南提学副使有后冈集咸宁山中雪霁晚行雪霁乍见山残阳稍辞岭暝色起烟氛寒光散墟井田空猎犬还林冻栖乌警遥闻野寺钟初月生俄顷晚望有懐髙阁罢余雾旷然见遥岑依微夕照灭窈窕寒云深隠几独成趣据梧时自吟惟当草元者寂寞知予心还浙夜泊江口越嶂宜春望江舠入夜乗潮移诸岛出云卷数峰层近郭翻多恋还家独未能北堂今夕梦先已度西兴都下秋雨夜饮王子长宅阔别时何屡蹉跎鬓已侵还朝明主赐卜夜故人心凉雨杯初覆空堂漏欲沉安知非梦寐相对帝城隂送李子山城细雨绿芜滋黄鸟闗闗送别时海内为邻千里近湖边倾盖十年迟蝉声驿路催官骑草色河桥映酒旗遥想经行多逸兴逢人莫不寄新诗任瀚瀚字少海南充人嘉靖己丑进士繇吏部主事补春坊司直兼翰林简讨有忠斋稾病懐海甸逢南菊殊方也自花江淹新卧病王粲老无家皓月千门夜秋风双鬓华还持石函记勾漏访丹砂五丁崃别衡崑峡天猨啸万山秋御宿相逢转别愁后㑹知谁先白髪清时劳汝问沧洲绳牀对月此村夜霜杵擣衣何郡楼闻道西京最萧瑟可堪归路曲江头程文徳文徳字舜敷永康人嘉靖己丑赐进士第二累官吏部左侍郎兼翰林院学士改南京工部左侍郎赠礼部尚书谥文恭有松溪集长洲访常刘二子篮舆春晓度浮梁懒问城闉六十坊小艇忽临山尽处美人宛在水中央疎篱仄径纡村巷穉栁夭桃映草堂流寓江山元有分翛然安土即吾乡蔡云程云程字亨之临海人嘉靖己丑进士歴官刑部尚书赠太子少保有鹤田草堂集豋雷港驿楼空江返照映孤洲晚泊聊豋驿外楼可叹羇懐无住着挂帆随月下舒州杨博博字维约蒲州人嘉靖己丑进士除盩厔知县徙长安徴授兵部主事歴郎中出为山东提学副使迁参政以佥都御史抚甘肃进右都御史兵部侍郎升尚书加少保改吏部进少傅寻加少师兼太子太师卒赠太傅谥襄毅有虞坡集送雷信菴出按甘肃湟中形胜地尚记昔年游清海崑崙断黄河积石流左贤失右臂上将得前筹为问乗槎客何时到陇州胡松松字汝茂滁州人嘉靖己丑进士累官吏部尚书赠太子太保谥庄肃有集舎弟病乆得书知小愈喜而有作汝病经年久常时系我思池塘春草梦江海鹡鸰诗岁暮悠悠别天涯寂寂时忽传消息到喜报细君知郑大同大同字皆吾莆田人嘉靖己丑进士歴官刑部右侍郎赠尚书天游观轻舆斜日上髙峰瘦竹疎花万壑风独鹤一声松影乱月明人在白云中杨爵爵字伯修富平人嘉靖己丑进士除行人擢河南道监察御史上书劾夏言郭勋因极言朝政廷杖系狱者再乆而得释卒追谥忠介有斛山集中秋懐友寂寞复寂寞还如去岁秋美人消息逺令我心悠悠呉水既东去秦山不可求思君谭道处念此日幽忧林恕恕字道近长乐人嘉靖己丑进士歴官云南按察使有西桥集舟次白沙驿长安何处所孤櫂发闽闗白拥沙边驿青回江上山风涛添别泪村酒破愁颜羡尔溪中鸟闲云共往还同蒋䝉菴朱豹厓登合浦海角寺共是天南客相携海角行山连铜柱界水汇越裳城落日潮声起髙秋蜃气清故乡囘首望归雁断南征宿唐浪村黄精酿熟豆初花篱落萧疎逺市譁地僻虞罗依岸曲天寒渔火傍江义燕寻旧垒穿重幕竹引新篁过别家对景萧然幽兴发可甘萍梗负年华薛甲甲字应登江隂人嘉靖己丑进士除兵科给事中以言事谪累迁江西按察副使致仕有畏斋类稾生居生居盈万间死居才七尺七尺已有余万间何戚戚造物与我身此身应我役曷以我身故令我不自得杨祜祜字汝承钱塘人嘉靖己丑进士有丹泉集答陈李二侍御吏隠沧洲逺江枫伴索居秋风一雁过忽枉友朋书献纳看君辈声名动直庐东南民力竭奏记意何如湖夜湖夜荧荧白苹风袅袅秋断霞斜照雨冥雾湿依楼万国仍多难浮生祗百忧沧江有渔笛何事独悠悠雨懐山城积雨春无事江阁停云晚自怡芳草不知随处合賔鸿何意独归迟壮游东阁题诗处恩幸南宫钖䜩诗风景不殊京阙异江湖深系庙堂思九日豋泰山殊方此日逢重九絶岳髙吟散逺愁汉畤秦封空往事紫萸黄菊自深秋天清楼阁明三观野旷山河辨九州独是懐亲忧国意白云沧海共悠悠简田长官矫矫田郎三辅贤省曹播越五经年河洲水竹新开郡暇日闲看沙鹭眠陈子文子文字在中闽县人嘉靖己丑进士歴官湖广按察副使夜泊皖城村舎孤舟野泊初逺寺疎钟起茅屋两三间悬灯深树里桂天祥天祥字子兴临川人嘉靖己丑进士由兵部主事改监察御史巡按山西山东出知大名府发和州楼船开旭日凉露洒征衣击楫横江浦投诗采石矶潮来红蓼没人语白鸥飞天际瞻宫殿金陵在翠微吴子孝子孝字纯叔长洲人尚书一鹏子嘉靖己丑进士改庻吉士授工部主事以光禄寺丞出爲湖广参议提督太和山有玉涵堂稾燕数见沙头燕翩翩故傍人定知巢已就偏爱语相亲碧树江波阔乌衣故国春卷帘谁爲汝飘泊数沾巾送郏荐和奉使东莱上宰承周赗王官抱楚才堂封鸾诏下铙吹锦帆开海屋鱼龙夜仙宫日月台相如夸负弩旍节几时回秋日与子浚子约小集子循甫赴日南莫问银河浅须怜玉斚空洛云三岁隔楚月一宵同风枥悲穷骥秋砧乱候虫新凉有离思万里忆征鸿送杨献甫之官四川行阃参军十二韵越巂怜君去相违万里余军参孙楚事笔草孟嘉书鱼鸟惊新阵貔貅耀旧旟桄榔山叶暗踯躅野花疎村女夸橦布羌人趁苇墟地当三蜀险府控百蛮居闗徼留繻日风云按辔初巴渝歌甚乐兵骑报宁徐才重松州幕恩垂洱水车迁乔应不忝学武昔无如赞画元戎喜筹边劲寇除少年谁得似侠气满储胥沈恺恺字舜臣松江华亭人嘉靖己丑进士歴官宁波知府升湖广右参政有环溪漫集园中杂言洪钧陶万象品彚皆天情四时忽代谢岁功赖有成物理鲜常盛天道有亏盈哲人秉大观所以称达生伊余无所好夙抱幽人贞一丘常自足千驷良可轻宠禄岂足贵贱者乃有名中岁不自好营虑相纠纒宁如返初服停策倚林泉岂不羡松乔生本无僊縁鍊形得长生此事终茫然有溪亦可渔有山亦可田营已良已足踰分讵自全青阳不再御朱华苦易捐欣然命㫖酒且以娱天年王谷祥糓祥字禄之长洲人嘉靖己丑进士官吏部主事有酉室集梅花风引上春香雪弄江南色为有惜花心楼中莫吹笛水仙瑶环月下鸣翠带风中举胡然洛浦神胡然汉濵女沈谧谧字靖夫秀水人嘉靖己丑进士除行人擢吏科给事中终江西按察佥事有石云家藏集游殊胜寺画舫连云动惊涛带雨飞青山天外出白鹭寺邉归僧偈传金粟蝉声隠翠㣲洞庭乗兴逺直欲老渔矶蔡叆叆字天章宁晋人嘉靖己丑进士除行人擢浙江道御史坐劾汪鋐廷杖为民寻以原官起用再谪山东按察知事隆庆初复职致仕有洨濵集过桑干河入云中白草黄沙汉使稀桑干渡马驻斜晖孤城雉堞依黄土古戍狼烟起翠微入夜角声惊客梦凌风霜气裂征衣云州一望天连水惟是山头朔雁飞周显宗一显宗字子孝濮州人嘉靖巳丑进士除秀水知县歴官汉中知府有桃村山人自适稾宿安平驿湖静冰初合人喧市晚收夜深谁共语寒月独登楼庄一俊一俊字君棐晋江人嘉靖己丑进士官至参议小居雀饮砚池水蝶翻菜圃花虽非髙士宅终是野人家张意意字诚之崑山人嘉靖己丑进士官南职方郎有日渉园稾世宗皇帝輓诗神谟凭玉几顾命託储君诏下轮台悔哀传薄海闻弓号遗剑舄龙去失风云丹扆依然在宫鑪冷夕薰杨本仁本仁字次山祀县人嘉靖己丑进士有少室集山行山路登攀倦乡闗何处边迷津岐路口立马乱峰颠白髪双亲逺黄河一线悬俯看鸿雁影难寄益门篇曹世盛世盛字际卿闽县人嘉靖己丑进士歴官广西参政有方坡集送凌应贤判常徳雄郡开南纪行旌出北燕别怜孤馆夕交忆故乡年晓月沈平楚春山带逺烟离魂与孤鴈共逐洞庭船孔夭𦙍天𦙍字汝钖汾州人嘉靖壬辰赐进士第二以王府亲外补陜西提学佥事歴浙江右布政使有文谷集鴈山峰洞恋壑之胜水石之竒云物之美多在灵巖予往临眺述景散懐纡辔试委涂回䇿亦寻壑过涧厉潺湲攀厓凌峭㟧歩滑苔已沈手援葛犹弱磴竟造幽禅山平临化阁列峰非一竒芳林纷沃若空水望如烟絶巖惊欲落深洞海冥冥曽城天漠漠云物倏然改霞气时间作景与元阆并迹乃灵仙託将乗琴髙鲤或驭王乔鹤朱衡衡字士南万安人嘉靖壬辰进士除尤溪知县徙婺源征授刑部主事累官右副都御史巡抚山东入为工部侍郎改吏部升南京刑部尚书寻以工部尚书兼副都御史总理河漕加太子少保召还掌部事有钟山稿十四夜待月日入石梁暝携僧待华月万籁方澂莹孤钟助凄越素影澹青襟清辉鑑元髪怃焉遐意存畅矣浩歌发歌声难以竟流响振林樾闵如霖如霖字师望乌程人嘉靖壬辰进士歴官南京礼部尚书赠太子少保有午堂集游迎恩寺寗氏园林迳转金沙浄坛依石洞幽树深宁受暑蜩咽似迎秋空翠含云落新泉带雨流归骖杨栁陌十里暮烟浮蔡汝楠汝楠字子木徳清人嘉靖壬辰进士除行人迁南京刑部郎中出知衡州府历江西参政山东按察使擢兵部侍郎改南京工部有自知堂稾武夷山诗夙慕武夷游已入晴川境税我尘中车振衣三秀岭树暝叠浮岚溪虚写澄影石窦通海流猨巖啸峰顶空洞骇回飇逺㟧眩殊景倐尔昇云烟兼复彻轩屏晨翠流耳目霄隂濯襟领灵迹冠闽瓯真机㑹箕颍荣素实殊涂俾予发慙省化剑阁赠田柜山督学昔与君子别乃在荆门山云涛缅相失五载隔五闗武夷宁不懐欲来分水艰不因觐省暇何能晤清颜信矣延平津神㑹自昔然高阁出幽岫双溪迅惊澜山雨炎燠销林华芬藻繁泓澄隠风雷磊落明琅玕方谐意未悉将别念弥难岂无声音及独怅形蹟单有縁期后逢更极平生欢握手何以赠永好在弗谖送陈郎中出守广川恋别南州守聊为越客吟三江看雁尽五岭入云深风气通蛮落人烟接海隂炎方将帝命并切饮冰心吕光洵光洵字信卿绍兴新昌人嘉靖壬辰进士累官兵部尚书兼副都御史巡抚云南改南京工部尚书未任卒有期斋集立春前雪应制天惟元徳感帝念小民依送腊能呈瑞先春果应期两仪浑并色万有倐交辉欲继周文咏还轻郢曲稀林应亮应亮字熙载侯官人嘉靖壬辰进士歴官户部右侍郎总督仓场有少峰集宿㑹江古驿山城外寒江客到稀潮平见鱼戏叶落聼禽飞逺火行人语荒原古渡归徘徊不知夕零露忽沾衣范钦钦字尧卿一字安卿鄞县人嘉靖壬辰进士累官兵部右侍郎有天一阁集江上翫月万里空江月孤舟日夜看闗山何处是乌鹊不胜寒气逼银河转光含玉露团踟蹰瞻斗极髣髴辨长安寄陈驾部国祥不见陈司马蹉跎几岁年长江无旅鴈絶塞有风烟羽檄连宵动疮痍何日痊凭将贾生疏太息汉庭前雪中简王惟和寂寞梁园客迂回剡曲家一冬初破雪万里正飞花带雨斜侵幔回风曲抱沙相看如不醉孤负此年华姪澈使滇南凤厯千龄启龙圅六诏传云开使星路地尽夜郎天颁瑞符虞典祈灵异汉年可令筹国计人复数张骞东归次钱塘先寄弟月落天将曙风髙浪欲层夜来春草梦先已度西陵苏志臯志皐字徳明固安人嘉靖壬辰进士除浏阳知县徙进贤徴授刑部主事歴郎中出爲佥事迁副使升布政使以佥都御史抚辽东迁右副都御史有寒邨枹罕二集早朝奉天殿接诏禁漏沈沈晓色迟回廊华月隠参差玉阶直接承明殿银汉遥通太液池咫尺云函颁圣诏逶迤宫扇肃朝仪微臣亦见天颜喜未必长教近侍知顾存仁存仁字伯刚太仓州人嘉靖壬辰进士除余姚知县入为礼科给事中以言事廷杖编管保安隆庆初起用官至太仆寺卿有东白草堂集岔道目极长安岭春生岔道屯看花频掩泪闻鴈欲销魂陇雾侵衣湿风沙隔面昏据鞍悲髀肉徒切壮心存对月清光此夕爲谁秋闗月能禁故国愁何处笛声吹不断卧看北斗挂城楼周复俊复俊字子吁太仓州人嘉靖壬辰进士仕至太仆寺卿有六梅馆集涞水官舍感懐今夕复何夕倚此明烛光疎星灿前帷三五河汉旁天寒边云白嵗暮堠草黄古云易水寒重以繁露霜迢迢逺行游涂轨浩无方眇余苦不达素髪垂中堂所嗟志徒菀四牡厉周行白水驿早发东方日未明寒林鸟将散霭霭川雾昏缕缕邨烟乱崩云卧岑崖狂飇决门闬迢迢白水程栗栗黑坟岸隂隂虫知曙喈喈鸡迎旦狨猺俨狙伏徒御失鱼贯稍闻滇水寒已习炎方暵凉冷虽迕时隂阳自贞观吹万感觱发致一疑漶漫霜封紫柯荣冰蚀舟蘤粲游子悲逺乡夙兴转劳惮朱轮一何翩元冬岂爲玩骍骍激靡懐鬰鬰累方叹五斗陶令奔一瓢许君判扣角白石咢乘桴沧海惋永言缉修轨末以尘婴绊浦应麒应麒字道徴无钖人嘉靖壬辰进士官春坊赞善有后巖集次韵强徳州林屋秋高已自凉山中新酒熟鹅黄银丝岂必鲈鱼鲙金粟齐飘桂树香泉石最怜微着雨芙蓉正好未经霜临流不尽归桡兴隔水渔灯见小航吕懐懐字汝德广信永丰人嘉靖壬辰进士改庻吉士歴官南京太仆寺少卿有巾石先生类稾阻风登观音阁用韵凭髙独上观音阁落日还登燕子矶鸟道重重髙崃险烟波漠漠逺山微岸吹夜浪豚相拜厓䕶春巢鹘逺归闻道銮舆囘北阙欢心直向五云飞王梅梅字时魁平湖人嘉靖壬辰进士选庻吉士除刑部主事谪判滁州有柘湖集送林节推赴任琼州见说琼州地烟中叠浪开逺天分岛溆晴蜃结楼䑓水馆鲛人识风樯贾舶来桄榔秋树好莫怨夜猿哀登滁州城淮北淮南节候同荒䑓无限北来鸿愁成短梦青山外倦倚髙城夕照中云树不堪连海岱啇歌何处起秋风横塘寂寂苹花老欲采寒香荐醉翁江干曲估客乗潮去春风几度寒江潮元有信日日至长干偶成滁州城楼云满梯滁州城下水连堤临流欲渡无舟楫爱杀江蓠叶正齐题画寄张廷瞻渺渺平芜浅浅沙垂杨疎处见人家二年京洛缁尘满爱杀芳洲杜若花南津南津津头春水新草堂滉瀁揺青苹渔歌窅窅逺山碧时有䴔䴖飞近人许应元应元字子春钱塘人嘉靖壬辰进士除泰安知州徙泰州征授刑部贠外郎进郎中出知䕫州府升四川按察副使调广西迁右布政使有漪堂稾再过懐玉感述瑟瑟零雨暮荧荧灯烛光我仆亦已痡偃息临广堂我何独不寐起坐思纵横念我同懐人逺游在冀方岂无二三子与子共翺翔良友信可懐宁知非尔兄引领既北睇侧身复东望倚闾久相待何以迟迟行修途緐暑雨涂潦沾衣裳愿言託晨风飞止即故乡已酉夏宣城道中作水国去巳逺旱陆兹方永朝行指墟烟午饷阅田井曲薄蚕事歇来牟供秸秉丁男与红女所务良自黾予亦勤饘粥安能厌驰骋微月沈西麓羣壑倐已冥杳霭闻钟声幽林隔人境且复息微躬明发还耿耿钱嶫嶫字君望扬州通州人嘉靖壬辰进士歴官参议悯黎咏嘉靖戊申崖吏失御重以积蠧之余羣黎遂叛攻掠城邑逺近绎骚抚者无䇿漫以牛酒从事越岁不戢当路请命征讨予分典戎事深悼诛夷之惨用广咨诹卒借天威诛获渠首歼荡丑类总五千余级诸邨悔过悉归顺焉庚戍夏四月三日奏凯底定追惟致冦有因覆车当戒感时述事澘然有懐在昔邃古初鸿蒙辟天地巨擘嶂南海五指鬰苍翠中有黎母居伊人尚䝉昧凿井以饮渇农田亦时艺荒路暧匪通幽扃或交市虽尔隔华界犹纪王正岁生黎若草木荣陨随和厉熟黎若鸟兽于何劳智慧所以古先圣驭之以不治粤南本炎峤矧此琼崖东元冬日且和幽郊鲜隂风花栁䕃广隰苖黍青芃芃皇仁渐南极草木均化工岂独兹黎人物与非吾同军行直人日感叹心沖沖朝发城东门夕驻藤江垒杀气干层云狼师渡藤水鸡犬皆震惊人民尽奔徙海避愁蛟蛇山匿畏虎兕蛇虎犹可虞狼毒不可迩军令甚分明颠仆何由弭伶俜泣路衢迸泪不能已嗟哉一将功岂独万骨毁海南无勐虎而有麖与麋𤣥崖产珍木种种称絶竒斯物出异域颇为中国推以兹重徴索奔顿令人疲穷年务采猎为官共馈仪苦云近岁尽无以充携持直欲诉真宰铲此苏民脂物理固有然忉怛劳人思叶落当归根云沉久必起黎人多良田征敛苦倍蓰诛求尽余粒尚豢犊与豕昨当租吏来宰割充盘几吏怒反索金黎氓那有此泣向逻者借刻箭以为誓贷一每输百朘削尤相拟生当剥肌肉死则长已矣薄诉吏转嗔锁缚不复视黎儿愤勇决挺身负戈矢鎗急千人奔犯顺非得已赫赫皇章存今人弃如纸朔风戒良节赫赫张皇师军门号令严震肃将天威壮士快鞍马锋镞如星飞一举破贼垒刀斧纷纭挥剖尸越丘阜踏血腥川坻白日暗西岭瘴气昏余晖翅鼠堕我前饥乌逐人归征夫懐惨忧涕泗霑我衣黎人本同性云胡登祸机神武贵勿杀不在斩获为息火当息薪弭兵当弭饥谁生此厉阶哲士知其非尹耕耕字子莘蔚州人嘉靖壬辰进士由兵部郎中出知河间府升河南按察佥事坐劾戍辽左有朔野集修边謡去年修边君莫喜血作边墙墙下水今年修边君莫忧石作边墙墙上头邉墙上头多冻雀侵晓霜明星渐落人生谁不念妻孥畏此营门双画角黟县道中岭峻桥横渡泉悬水逆流映空峰影乱触石浪花浮岁月悲行役衣冠忆旧游望乡双泪眼休上最髙楼韩淮隂侯庙背水空留阵良弓早见收身危縁震主面相止封侯落日荒祠道西风涧水秋君臣终始义为尔泪长流关忠义祠盪冦襄樊日长涛渰魏军气虽雄百战功竟偃三分鬼马腾空皁灵旗掣乱云神絃朝暮曲长向岭头闻秋兴铜龙春辟晓光寒金水桥横白玉栏见说汉皇求大药故邀王母到长安黄金夜献文成灶青鸟朝翔太乙坛不是岁星陪帝辇蟠桃谁奉殿中欢蓟门千里接云中燧火清宵警报同合阵几窥青海月鸣鞭争下黑山风残冬战士衣仍薄荒岁孤城廪欲空南国十年输輓尽防秋诸将慢论功十万鸣弦报吉囊去来飘忽是花当连姻故自轻中国分道频看入汉疆推毂丈人空肉食操戈遗孽尚萧墙不应干羽修文日岁岁三闗有战场威名万里马将军白首丹心天下闻辽水旌旗余杀气泰山松柏已髙坟条侯自靖中州变窦宪曽名塞外勲独倚凌烟思将畧暮天征雁下寒云上谷歌大宁无路援开平极目孤悬独石城遥忆先皇亲跃马长驱絶塞苦提兵寒流汨汨交樵径野戍荒荒列汉旌千载土人谈往事伯颜山下有英声永宁山外黄花镇隆庆州旁土木城千里风烟开紫塞万年根本是神京分工幸筑沿边垒深入宜防间道兵见说花当窥伺久穷边谁识近年情飞狐倒马紫荆连此去朝廷路一千向日北门严锁钥于今南牧盛烽烟时名受脤当闗将嵗徳临分破阵年愿假精兵临塞上莫令疲病乆戈鋋阳河西带镇宁流顺圣川南是蔚州比岁凶荒犹在眼向来荼毒几曽收灵闗皆出红沙岭直峪斜通白草沟封植紫荆端在此仓场刍粟可深筹紫荆闗汉家锁钥惟元塞隘地旌旗见紫荆斥堠直通沙碛外戍楼髙并朔云平峰峦百转真无路草木千盘尽作兵谁识庙堂柔逺意㦸门烟雨试春耕春懐春深闗塞尚屯兵万里边防拱汉京不为翠华临逺道岂应金甲废深耕转输坐见司徒急经畧亲看相国行莫讶至尊忘北顾显陵迁附圣人情桑乔乔字子木江都人嘉靖壬辰进士除户部主事改授监察御史驾幸承天扈从未行乞归逮赴诏狱廷杖谪戍九江卒戌所隆庆初赠光禄寺少卿有诗文集流水江流九派是浔阳山势千重拥建康日暮云帆看不见梦随江水过横塘包节节字元达华亭籍嘉兴人嘉靖壬辰进士除东昌推官征授监察御史出按湖广抗疏劾守陵大珰廖斌不法为斌反诬下诏狱谪戍庄浪卫有台中湟中二集九日宴西宁城楼九日依边郡登髙倍黯然山风寒拥叶城日澹浮烟菊亦穷荒见萸应故国偏何期流窜客犹接岁时筵得侯介潭消息消息西来未忍闻若为多难复离羣投荒自分先朝露叹逝那知对陇云隔岁行尘犹避马早春芳草已孤坟生还傥过山阳道长笛何堪聼夜分赠侠少年早随飞将战龙沙日晚收营过狭斜下马直趋卢女肆满楼喧笑拥琵琶冯汝弼汝弼字惟良平湖人嘉靖壬辰进士工科给事中以言事谪潜山县丞迁知太仓州调扬州府同知不赴隆庆初追赠布政司参政有祐山集夜发天津明月天津岸孤帆水底明北来新鴈至仿彿是神京徐桢桢字世兆长洲人嘉靖壬辰进士歴官广东参政有尧山诗集杨兰亭奉使北上出闗称使者知是弃繻生凤诏从天下楼船截海行五云还入梦千里欲遄征到处逢迎是无劳念去程邹虹桥新居欲谢尘中鞅言从野外居短篱齐树槿新水曲通渠俗客无停轸幽人有报书清风北牕下髙枕意何如谢少南少南字应午上元人嘉靖壬辰进士歴官广西提学有粤台集府江杂言蛮烟不雨似云浓白日隂隂惨澹中炎气熏人冬亦暖不知何地候春风落日官军举号齐琱戈画盾障山蹊不嫌铜斗通宵击却厌斑鸡半岭啼王畿畿字汝中绍兴山阴人嘉靖壬辰进士官南京武选主事有龙溪集登西天目早起登山去芒鞵结束牢但令双足健不怕万峯髙白恱恱字贞夫武进人嘉靖壬辰进士除户部主事改礼部歴贠外郎中未几补左春坊司直谪永平通判转南京后军都督府经歴稍迁南吏部郎中再谪河间通判复转户部主事改尚寳司丞有诏迁江西按察佥事俄令致事有雒原集秦省诸君招饮爱山园亭幽林辟瑶圃飞阁临华池髙贤敞燕㑹慰我逺游思情酣衆音翕日永杯行迟鲜飈空中来坐令炎雾披绿竹䕃雕榱杂树縁芳畦夕照灿云峰澄波漾涟漪渊鱼伏蒲藻鸣鸟迁樛枝欢乐良不极惜兹光景驰慷慨君子心明明孚令仪散聚靡有常邂逅天之涯眷言崇懿徳式彼周行诗赵伊伊字子衡平湖人嘉靖壬辰进士歴官广西按察副使有序芳园稾案山沙圩塔前春草齐案山楼外晓莺啼画船载酒三湖遍箫鼓声中日又西张谦谦字仲受慈谿人嘉靖壬辰进士歴官按察副使东门行歩出城东门泛彼河上舟河流东北驰念子怅悠悠子行一何逺乃在渤海头白日照辽阳朔风吹高丘王事各有程焉得斯须留执手泪盈把杯至不能酬垂杨夹广衢有鸟声相求感之増烦惋怨彼道路修丈夫自有懐岂若儿女俦赠子明月珠照耀光九州所期在同心千载为我逑廖希颜希颜字叔愚茶陵人嘉靖壬辰进士有东云集送岱宗谏议谪镇逺明堂再续周王礼宣室能容贾谊狂抗世有人还谏草清时怜汝独遐荒龙吟镇泽千峰雨雁度偏桥八月霜去住天涯各何意长星犹在太微傍送李约斋戴前峰二谏议谪象郡天风吹雨气萧森行尽江潭是桂林万死投荒明主意一封排闼小臣心城临南斗桄榔出花暗春山瘴疠深弹剑长歌倍怜汝许身我亦爱南金送方兵备赴蜀兼懐杨芳洲夫子西路元戎看仗节南宫词赋起明经天门初日余残雪江国浮云伴使星乗兴还移浣溪棹几时同过草元亭生憎杨栁催春发故向愁边却尽青王瑛瑛字汝玉无钖人嘉靖壬辰进士官监察御史有石沙溪上集任丘道中寓目万山秋色送行鞯髙树云生欲暮天可是河头渔艇出鹭鸶惊起水西田王廷榦廷榦字维桢泾县人嘉靖壬辰进士除行人迁南京刑部主事历户部贠外郎中出知九江府有巖潭集天夀山行宫天斾三春发离宫四月开观河懐禹迹问野见周才日气生高岭云隂拂翠台太平叨扈从文雅媿邹枚后湖答皇甫司勲髙皇方息战于此濬澄湖版籍封疆逺丝纶诏命敷万年修禹贡九译献周图自得清风句南中丽景无钱薇薇字懋垣海盐人嘉靖壬辰进士除行人擢礼科给事中转右给事中赠太常寺少卿有承启堂稾赠吕东汇银台蓟门十载别此日意何如济世余三䇿谋身合二疏浮踪寄天地真乐自樵渔好借卢敖杖周行五岳墟髙世彦世彦字仲修号白坪内江人嘉靖壬辰进士有自得斋槀冬江秋尽寒潭敛水痕断云残雪送朝昏深冬野鸟巢溪树近渚人家掩石门何处洞箫吹夜雨一竿渔火彻朝暾蜀江气暖春光早已有林花暎小邨明诗综卷四十六明诗综卷四十七钦定四库全书明诗综卷四十七翰林院检讨朱彞尊编孙陞陞字志髙余姚人嘉靖乙未赐进士第二授翰林编修歴右春坊右中允国子祭酒陞礼部侍郎改吏部复改礼部旋又复吏部进南京礼部尚书卒赠太子少保谥文恪有集送龙氏客子欲何之苍梧古南粤相望万里余征鸿杳天末杪秋霜露零寒飈迅城阙睠兹发深慨而况当乖别采兰以赠君所愿芳未歇送陈氏之留都结交不在早要在心所当伊人则古昔晤蹔情何长云胡倐行游告言之建康驱车蓟北门鼓枻潞河阳川原悠以邈使我戚中肠自戚还自慰暌离庸讵伤黄鹄摩青霄逺举固其常去矣勿复道恒徳期不忘赵贞吉贞吉字孟静内江人嘉靖乙未进士选庻吉士累官礼部尚书入直文渊阁加太子太保卒赠少保谥文肃有集金陵送取经僧囘蜀洗钵长干寺鸣榔一苇湾经收唐藏译歌学楚狂还草绿金沙岛云开石镜山慈航偏易渡岂若世途艰林廷机廷机字利仁闽县人嘉靖乙未进士改庻吉士除检讨迁国子司业出为南祭酒迁太常寺卿陞工部侍郎改礼部进工部尚书复改礼部赠太子太保谥文僖有世翰堂稾九日琅琊山宴集此日琅琊亦胜游眼中风物足清幽青山似识重来客白髪能禁几度秋万事无如行处乐一尊还爲故人留豋临况复逢佳节㑹取黄花插满头何维柏维柏字乔仲南海人嘉靖乙未进士改庻吉士授监察御史坐劾严嵩廷杖累官南京礼部尚书谥端恪有天山草堂存稾夜坐虚亭靣芳沼凉月散遥林坐观羣动息惟闻蟋蟀吟物性各自适兹理㑹予心虚明生夜景微风开我襟整衣起巡檐鸣我花间琴缅懐千载下希聆疏越音髙梧发孤籁妙契天机深对此不能寐待旦夙所歆尹台台字崇基永新人嘉靖乙未进士选庻吉士授编修歴修撰谕徳侍讲迁南国子祭酒调北祭酒改少詹事兼侍读学士陞南吏部侍郎进南礼部尚书有洞山集送西吴张太史使江藩京国论交几过从郊筵惜别奈残冬冲寒裘马今朝发献岁莺花若处逢桐叶剪圭周建爵菁茅立社汉分封归将锦节停乡邑玉笥髙开紫雾重光山逢刘唐巖副使十年芳草惜离羣海上朱旛隠暮云何意归舟停楚泽万山黄叶独逢君康太和太和字原中莆田人嘉靖乙未进士改庻吉士累官南京工部尚书有砺峰集人日南国逢人日相传卜嵗华隂晴曽不定时序转堪嗟地僻将舒栁山寒未放花草堂诗欲寄羇思正无涯端午书懐入夜潮声急平明江雾开感时人竞渡弔古独豋台野树疑分合沙鸥任去来干坤堪一笑驶景白驹催仲秋国学陪祀吾道宫墙在清秋雨露多礼分三献肃乐奏九成和夜静传金柝庭虚聼玉珂归途灯火逺星斗耿天河张舜臣舜臣章邱人嘉靖乙未进士累官户部尚书都察院左都御史卒赠太子少保云中曲黄云塞北起秋风宣府居庸羽檄同天子临朝亲遣帅战袍赐出大明宫孙植植字斯立平湖人嘉靖乙未进士除南京刑部主事累官刑部尚书谥简肃霜降陵祀夜行夜静钟声彻山深古柏寒囘风吹落叶絶壑响鸣湍候骑林间出悬灯岭外看神游列圣逺弓剑五云端张瀚瀚字子文仁和人嘉靖乙未进士累官太子少保吏部尚书赠太子太保谥恭懿有奚囊蠧余杂诗王胥习格熊黄公善厌虎血气一时衰终为黠兽苦安身贵明哲鸷勐奚足数鲁缟本非坚犹能敌强弩知雄守其雌深藏是良贾复蜟生枯株脱殻爲元蝉本与稿壤俱一朝凭化迁吐纳月露中栉沐风雨前微形窃伏匿何意声日宣螳蜋枉见扑禀质非甘鲜初夏入济我昔驾征航芳华媚初景浅绿曳垂杨轻红发朱杏忽焉几千里始渉齐鲁境春风度去陌夏云薄前岭花落树隂繁莺鸣昼逾永恋土厌薄游懐人复心耿天阙五云中蓬窗日延颈归鹤篇皎皎云间鹤不受氛尘侵幽人一以赠驯爲阶下禽春风舞翩翩秋月唳清音经年託俦侣欲别意难任念非夙所随还归嘉树隂客既眷故乡鸟亦适故林去矣物无累懐哉谊已深愿比云霄翼常同万里心出塞泾原北望塞门秋漠漠沙尘暗戍楼羽檄不来氊帐逺前军夜猎海西头马森森字孔养懐安人嘉靖乙未进士累官太子少保兵部尚书谥恭敏有钟阳集分水闗出闗闽土尽征路楚山迎晓雾连空暗炎天过雨清人来千树杪鸟杂百泉声每憾箯舆阔难从石罅行靳学颜学颜字子愚济宁人嘉靖乙未进士除南阳推官累迁吉安知府歴左布政使入爲光禄太仆卿以副都御史抚山西转工部侍郎改吏部有两城集出塞大漠羽书传君王勑视边征兵动河朔伐鼓下祁连铁骑金沙冷雕弓寳月悬由来重恩纪不爲勒燕然即事片片轻鸥渌水涯隔溪杨栁是谁家主人有酒不招客可惜满林红杏花陈尧尧字敬甫南直𨽻通州人嘉靖乙未进士歴官刑部左侍郎有梧冈诗集夏日后乐园杂兴吏隠容疎放园居况寂寥䕶花编架宻种豆引泉遥阅世思缄口逢人耻折腰无能炼丹鼎华髪日萧萧康朗朗字用晦惠安人嘉靖乙未进士歴官右副都御史巡抚贵州昌平道中尘俗每相拘日夕不遑息暂辍簿书劳山间事行役驱车出北郊晴烟委园陌松梢露渐稀草际霜已白初与市尘违忽见山如积明月含半峰流水时滴沥良似故山中眷言素所适游子未能归懐哉安可获许谷谷字仲贻上元人嘉靖乙未进士除户部主事改礼部转吏部郎中迁南太常少卿谪浙江运副起爲江西提学佥事陞南尚寳卿有外台武林省中归田诸稾新秋饮秋涧宅分韵得我字轻飈送骄阳嘉节届流火故人敞层轩芳筵列瓜果野老才豋堂良朋渐盈坐展卷道古今泯迹忘尔我赤日既西暱凉月生树左髙天飞白云歴乱不成朶迁席向广庭纵横乐皆可既醉乃言旋竟忘白帻堕挥毫赠同心志合㑹终妥母然逐轻肥令人笑委琐画鹿行古来写鹿谁最贤耶律以后皆无传吾乡近推快园叟毫端物态俱天然快园野叟气豪荡此图全得山林象疑从灵囿翻然来走入君家锦堂上元圃平开药草生灵泉倒泻溪流清溪邉跂跂似求侣草畔甡甡如有声野叟风流不可见綵笔贻君足珍玩霜毫岂羡芙蓉园铜牌未数宜春苑怜君自是全生者百年意兴惟原野世路逃名不受羁云厓结伴宁相舍予本江南一散人悔将书剑误风尘披图便欲捐簪珮共採苹蒿乐性真偶成新作鱼盐吏遥辞龙虎都干坤无弃物江汉有潜夫短笠三山雨扁舟八月鲈兹懐何日遂把酒意踟蹰夏日过西宗别院退食尚书省聨镳大士林地开仙梵境客逺市尘心石竹下空翠山雷生昼隂朅来幽赏意一寄白云岑送马抑之册封鲁藩惇族开新典貤封辍从官使星过即墨廐马出长安日跃扶桑树芝生泰岳坛胜游多赋草挥赠故人看过徳州楼船御北风渺渺过齐东种秫生涯薄诛茅结构同日沈平野上人语近村中水面看牛斗星槎似可通雪吴山冬尽雪初飞极浦彤云合翠微越女台边犹黯淡苏公隄上已芳菲他乡酒盏愁仍把虚室琴书浄可依所愿普天歌乐岁故园休问几时归豋五云山名山髙拥五云层危磴重重蹑屐登西望诸天应咫尺东来叠嶂总丘陵海门遥指三山树梵殿常悬七寳灯便扫苍苔题短句干坤髙览记吾曽王维桢维桢字允宁华州人嘉靖乙未进士选庻吉士授检讨歴修撰谕徳陞南京国子祭酒以省母归值地震陷死有槐野存笥集孝烈皇后挽歌范内留芳训扶天有骏功仙游知跨凤圣念为当熊玉珮虚无里苍云怅望中宜春花照眼泪洒旧时丛热院深风不度火铄井犹温林宻翻包暑蚊多故趁昏何方无五月明发问孤村莲洞凉如许茶瓜与客论骆文盛文盛字质甫武康人嘉靖乙未进士选庶吉士授编修有两谿集读延生集适俗韵自少爱山情颇多迩来南山下卜筑当巖阿槛外倚修竹墙头纒女萝蔼蔼丛桂隂鬰鬰乔松柯清泉日夕流好鸟鸣相和展书坐磐石书中意如何延龄与养性要在蠲烦苛长生岂敢慕庻以痊沈痾左顺门值雨晓漏趋朝候殷雷送雨时殿云低拂槛檐熘急通池自讶沾衣速何妨退食迟宫莺春罢啭应湿上林枝王立道立道字懋中无钖人嘉靖乙未进士选庻吉士授编修有具茨集送沈夷斋飞来云中雁十五自成行如何同心友各往天一方忆与君相见桃李熈春阳胡然忽离迹飞蓬卷秋霜天时有代谢人事安可常不见参与辰出没遥相望虽有盈尊酒何能解中肠刘绘绘字子素一字少质光州人嘉靖乙未进士授行人选户科给事中转刑科右给事中出知重庆府有嵩阳春咏晓望终南终南亦何有白云长英英层峰亘西来巍然临咸京中有太一洞窈窕清籁生鬰鬰古柏竦闗闗春鸟鸣红泉石乳熘金灶丹光萦经年鲜人迹翠窦悬空青我欲往从之坎壈不能行缁尘满周道蹢躅伤我情何能奋飞去翛然学长生送吴祥云赴赵总戎幕天门昨夜耀龙文大将横戈正立勲上谷不传青海箭渔阳新练水犀军金笳夜啸楼前月赤帜朝翻阵外云逺客莫辞千里去满堂珠履尽迎君薛应旂应旂字仲常武进人嘉靖乙未进士除慈溪知县转南吏部主事歴浙江提学副使改陜西有方山集赠朱子价美人淮南来贻我琼瑶篇扣之作哀玉引被清商絃怱复渡江去扬帆凌紫烟临风怆然别伫立还自怜况当三五夕皓月生婵娟盈盈媚河汉对影成留连岂无新相知故旧情独牵折葵制团扇置子懐袖间采兰结芳佩系子衣带边如彼逺行迈勿爲中路捐陈凤凤字羽伯号玉泉上元人嘉靖乙未进士累官陕西参议有清华堂择存始至郡予本澹荡人十年滞空谷偶逢纯熙运释担荷甄録浮沉金马门日饱太仓粟恭承紫宸诏持法佐明牧此邦古帝丘在昔号淳朴所嗟末世伪浮云恣反覆秋荼网何宻棘林夜多哭折狱媿惟良受命如集木虽乏淑问资尚希士师躅愿同于公仁无取髙门福庻狱惟庻慎仰禆刑措俗嘉禽庭可巢幽圄草生绿矢心及兹辰咏言聊自告赠别孙子请告还山丈夫各有志所志在千秋临岐送将归觧赠双吴钩子有髙世才行矣善自谋盛年易就衰去日安可留努力万里途及时须好修肯恋京洛尘以贻静者羞行经李膺墓炎精黯无光吹嘘赖君子三君世所宗吾爱司𨽻氏大厦业将倾一木支未巳昊天不祚汉人亡国随圯偶兹行役余幸覩丰碑峙荆榛莽交道荒丘竟谁是龙门徒想像仙舟渺云逝石麟既埋没原隰自亏蔽我懐若而人九原嗟莫起驱车行洒泣落日照寒水再送环浦宪使揽辔喜重临台端遂盍簪离亭忽此别客思一何深雨雪燕山道江湖魏阙心知君多古调三叹忆遗音周天佐天佐字宇弼晋江人嘉靖乙未进士除户部主事上疏救杨爵廷杖卒万厯中追赠光禄寺少卿天启初追谥忠愍有绩山存稾过田家五月过田父刈麦方暮归征租公府吏督责诣荆扉舍担具鸡黍向吏语依依非敢后官税去秋穑事微晚场获无糓妇织不上机此月幸有麦欲救眼前饥送吏行出门叹息泪满衣千村多饱吏不见一农肥牛恒恒武功人嘉靖乙未进士仕至周藩左长史周藩宫词萧萧修竹映池寒分汲银缾灌牡丹报道花朝开内宴竞持金剪绕朱阑夜来行乐鴈池头侍女分行秉烛游唱彻宪王新乐府不知明月下樊楼陈元珂元珂字仲声闽清人嘉靖乙未进士有双山集新构一笑亭于乌石山隂漫述曽闻刘随州英采特髙妙觧印无与言见山始一笑伊余慙古人拂衣幸同调结屋傍山隂开轩面层峤庭草惬幽懐巖云増逺眺况有同心人衔杯纵吟啸翠篠逗晓风薜萝收夕照散地有余欢闭门忘津要悠悠百年身此意知谁肖张天麟天麟深州人嘉靖乙未进士旌徳道中小邑无邮吏农人半甲兵石楼横断岸草径入荒城闻道甘泉驾将临细栁营风尘何日静洗眼看昇平吴琼琼字邦珍婺源人嘉靖乙未进士送方际明之金陵津亭杨栁色话别思如何尔向金陵去应聼玉树歌石城寒雨散牛首暮云多好献匡时䇿无须念薜萝旅邸除夕老至谋仍拙天寒酒易消冰霜愁里过乡国梦中遥一岁秪今夜百年能几宵病懐堪自适无复叹萧条岁暮书事海上犹多垒江东未息兵如何观察使遽报武功成寒沍凝春令隂霾蔽日明不堪黄浦路鸡犬寂无声施峻峻字平叔归安人嘉靖乙未进士除南京刑部主事歴郎中出知青州府有涟川集撒秧謡东阡有田三十畆秧糓已撒十五斗去年薄收难接新种得早稻方救贫相传今年晩更好十分秪宜一分早东邻西舍皆晚禾我种早稻知如何郊扉青入秧田雨黄连麦坂云郊扉聊骋望世事不须闻竹外鸠双语花前鹤自羣溪边来县尉载酒劝农耘寄王屋张山人元超隠隠茅堂锁白云万峰飞瀑静中闻征君只在东西崦碧树丛深路不分郭万程万程字子长闽清人嘉靖乙未进士刑部主事有云桥集仗劒仗剑游蓟门蹉跎岁华晏中懐日郁纡结髪从游宦一谢鹿豕羣误䝉犬马豢宫殿生洊雷浮云在清汉徒有忧天心无从陨首谏退而碍禄养进则涉诽讪悔作章句儒书空徒浩叹忠义本区区焉敢私忧患耿耿平生心何由愬亲串茅瓒瓒字邦献钱塘人嘉靖戊戍赐进士第一累官太子賔客吏部左侍郎兼翰林院学士有见沧先生集寄王冉山清商凉气肃白露瘁庭柯美人去极浦一夕秋风多言念燕婉情携手南山阿为乐苦不周良游忽蹉跎瞻彼松柏枝引蔓附女萝而我同心侣怅别情如何袁炜炜字懋中慈溪人嘉靖戊戌赐进士第三授翰林编修歴侍讲学士礼部右侍郎进尚书召入直改户部加少傅兼太子太傅建极殿大学士卒赠少师谥文荣有元峰集初夏宴崔太常道院出郭㝷元圃黄鹂懐好音瑶坛羣木秀清磬碧云深绿酒倾燕市微风动越吟归来蹋明月万户漏沉沉翁大立大立字儒叅余姚人嘉靖戊戍进士累官南京兵部尚书吴讴蠢兹田中氓输税入城府上逢官长嗔下遭卒胥侮但保微躯完宁论钱如土官输曽几何羡余反无数锱铢茍未偿犹然禁囹圄待得还乡闾敝庐无完堵旧徴未云已府帖重征新昨朝银花布今日金花银侵晨趋城府薄暮徧乡邻一身应重役重役无宁晨父母生我时胡不百我身残躯被箠楚苦切难具陈宁爲乞市子莫作当官人乡民不出乡何曽识京辅官家督輓输佥丁作温户给文督储台豋数度支部盈亏日较筹未敢捐区釜中途忽遘患漂没河淮浒经年未能偿逢人涕如雨人怜征戌劳谁怜輓输苦陈绍儒绍儒字师孔南海人嘉靖戊戌进士累官南京工部尚书有司空集送吴中丞悟斋巡江青霄绣斧出郊行春水楼船压浪平圣朝王㑹自江左才子风流今旧京城隅黄栁色转变湖上碧桃花欲明正好芳辰无那别劳劳亭畔不胜情喻时时字中甫光州人嘉靖戊戌进士累官南京户部右侍郎有吴臯海上老人二集村舍尘断苍波绕村遥碧嶂临晴沙随豕迹风叶送禽音谁笑兔园册独怜鸥社吟四时真赏在幽事动闗心章焕焕字懋实吴县人嘉靖戊戌进士除礼部主事歴吏部考功郎中转南京太仆少卿进光禄卿以右佥都御史抚治郧阳改河南巡抚寻以右副都御史总督漕运改督南京粮储坐诬逮系遣戌自称罗浮山人有阳华漫稾醉翁亭漫题醉翁昔醉醉翁亭翁醉还看翁自醒我来亭中翁已去酿泉之水空泠泠相邀明月坐白石举首青天横翠屏眼前有酒不能酌相逢一笑花冥冥闻冦至吴门焚刼豋楼作江上黄尘惨不开吴门不见使人哀虚闻青海无传箭始信昆池有刼灰忝窃自惭称吏隠故园何日赋归来伤心野哭千家处愁倚滁南百尺台南巖宫三十六巖何者竒南巖巖壑多幽姿飞空欲作翔鸾舞跨涧真看渇虎垂树杪回栏时隠见云中栈阁故参差归旌欲问来时路洞口云深已不知万虞恺虞恺字懋卿南昌人嘉靖戊戌进士除无钖知县征爲南兵科给事中累迁山东参议福建副使贵州叅政福建右布政使山西左布政使擢南京都察院右副都御史入为刑部侍郎有枫潭诗钞山中晓行揽衣中夜起秣马早鸣鞭残月不照地明星犹在天出门频问晓歴涧暗闻泉翳翳东林外山云杂陇烟乌江庙入闗事已定岂在割鸿沟霸业一朝尽乌江万古流周怡怡字顺之宁国太平人嘉靖戊戌进士除顺徳府推官擢吏科给事中以言事受杖系狱乆得释隆庆初起迁太常少卿及卒乡人私谥庄简先生天启初追谥恭节有讷斋集知二弟至用韵慰之岁晚吾长滞秋深尔逺来鹡鸰飞已急鸿雁去还哀伯氏喜犹在尔懐强自开可怜风雨夜须酌觧愁杯王健健字伟纯永嘉人嘉靖戊戌进士歴官光禄少卿有鹤泉集过冯公岭飘飘谷云飞泠泠涧水流水云亦何心旦夕使我愁忆昔离乡县迨今逾二秋形容日以变光景去不留墨翟非咸英楚王恶卞璆主恩不时遇志士徒包羞井渫岂不食受福明王求攘袖启箧笥揽取双吴钩赠江臯陈子日月互代谢火旻忽西驰荃兰秘幽谷芬馨谁复知矫矫江臯彦文彩未彰施凤凰栖庭梧鹏鸟运天池机哉不可度神物固有时君其抱明志终始以自持上陵玉帛来天府衣冠去国门万年周典礼七叶汉陵园月拥元宫迥星依紫极尊翠华如在上瞻切五云屯送友良晨饯我友长铗归去来请歌青玉案赠别黄金台一鸟日边下片帆天际开知君意不适行矣首重囘别建安尹陈石阳王粲忽不乐陈琳将逺行三秋离别思十载结交情日下飞凫影云中去雁声有懐他夜月梦绕建安城忏阁阻雨危崖侧转路千重忏阁豋临坐午钟可是潭龙来聼法半山香雨忽蒙蒙题湖南处士卷湖南结屋水云间十里平湖抱岸还日落沙明开玉镜芙蓉倒浸郭公山张秉壸秉壸字国镇莆田人嘉靖戊戌进士歴官太仆少卿过杨文敏公茔丰乐桥前拥紫云路人指视太师坟不为子姓干恩泽力与乡邦寝运军国有三杨翊社稷门无一字表元勲髙贤去矣余封土落叶萧萧日近曛温新新字伯明洛阳人嘉靖戊戌进士官主事有大谷集宿灵寳驿馆桃林在山城木叶秋我行聊驻马访古忆归牛风浪黄河近尘沙白日愁邻家好明月今夕自髙楼白沟河先世武功所在感而赋焉朝行清苑市暮渡白沟河此地烟尘渺先人战伐多野犹存大树世已罢横戈渉水思鸿烈临风发慨歌野菊重阳不见乡园菊野径折来尤可怜为客正当岭海外逢花偏忆酒杯前荒英断叶愁相把落日飞云恨转牵两岁佳辰俱自负几回欲赋不成篇沈鍊鍊字纯甫一字子刚㑹稽人嘉靖戊戌进士除溧阳知县调茌平再知清丰入为锦衣卫经歴坐劾严嵩廷杖谪田保安州寻为嵩所陷僇于边隆庆初赠光禄寺少卿谥忠愍有鸣劒集寄诸生杨子中碧栁青莎怨暮春沙明水白更伤神姢姢夜月当楼静冉冉飞花入座频海畔音书常阻絶山城瘦马苦逡巡坐怜物色多惆怅欲覔芳洲彩句新答陈鸣野社友十年赤县频为吏一疏中朝便落官劳寄音书如梦寐细筹世路转艰难马蹄最识边沙苦鴈影犹惊塞月寒词客幸能怜旅况玉门应为赋生还茅坤坤字顺甫归安人嘉靖戊戌进士除青阳知县以忧归补丹徒知县徴授礼部主事改吏部左迁广平通判陞南京兵部主事出为广西按察佥事歴副使有白华楼玉芝山房耄年诸稾春日蹋雪彭城道中春日独伤春事稀马蹄又向雪中归数家烟火望欲断几树饥禽寒不飞有客寻诗穿谷口无人载酒欵林扉看山不觉日已暮千里云霏生薜衣莫如忠如忠字子良松江华亭人嘉靖戊戌进士除南京工部主事改礼部擢贵州提学副使投劾归补湖广副使歴河南参政陕西按察使浙江布政使有崇兰馆集送王汝修杨翼少二给谏募兵河南山东皇明盛文轨武偃不复张云中一失险彍骑遂纵横甘泉照烽火穹庐薄城隍豋陴半市佣格虎驱羣羊养兵百年来国恩竟谁偿天子赫震怒徴发无留良王生按临淄杨子涖大梁千金募勇士桓桓奋鹰扬丈夫四方志狥国在边疆无专职青琐搤腕谈慨慷乔世宁世宁字景叔耀州人嘉靖戊戌进士繇南京刑部郎中迁四川按察佥事歴湖广提学副使河南参政终四川按察使有丘隅集燕歌行西日不再中东流无回波人生如梦寐少壮能几何朝驰长安道暮送归山阿胡不置酒髙堂鼓瑟日以歌君王万岁罢干戈霍家卫家相经过千金骏马换吴娥今者不乐来日无多黄金白髪奈君何鸿鴈行鸿雁何聨翩聫翩西北翔西北旷何许逝将之塞疆我有一书札缄之金玉箱将以遗所思道路阻且长因风託羽翼为尔立徬徨去时春草青归当秋草黄草黄岁将晚毛羽恐摧伤愿言爱毛羽边塞多风霜长安道长安道直以迂环五城开九衢外罗天市拱皇居中悬日月耀金枢朱轮骢马如流水长安道上禁驰驱谁家少年侠邪徒豪雄去天尺五余白日杀人当路衢司𨽻过不问况乃执金吾人言辇毂之下朝犯法暮伏诛吁嗟此徒天日无霍家奴卫家奴竹杖叹我病常持一竹杖出门入门全尔仗病愈却之曽几时不复念尔能扶持我心视汝无好恶秪縁衰健情亦移何况世情云雨变妍媸翻覆须臾见寳剑弃掷康瓠留得时即贵失时贱新人入门故人出秋风那复悲纨扇鸟尽弓藏自古然竹杖竹杖何足叹入塞沙海烽尘息将军奏凯旋九边传露布一夜到甘泉天子开麟阁都人望马鞭定知金市里甲第在今年秋夜今夜燕城馆忽惊霜露侵寒砧薄暮急落叶下庭深为客仍多病悲秋正苦吟谁家明月下吹笛更闗心春鴈春风才几日江鴈已春声闗路何时返乡愁爲尔生望穷遥汉影不尽倚楼情却忆金河北人同出塞行闻河西警报上郡连烽火河湟更羽书一时传警报中夜独踌躇岁苦兵戈扰身怜老病余名山犹未卜何䖏可闲居马湖豋览四海车书日干旄万里扬牂牁今作郡魑魅旧为乡江自金沙出山连玉峤长岁时常雾雨草树只青苍舟楫通吴楚楩楠足栋梁千秋賔上国一统见今皇到此真殊域凭髙覧大荒岚光生涧壑云气满衣裳西徼仍多难当闗讵可忘天王今有道舞羽为边防徐楚楚字世望淳安人嘉靖戊戌进士除工部主事歴官四川左叅政有吾谿集筑圃垂老学为圃乗秋课筑场编筠聊覆屋疉石更围墻蔓草芟宜尽嘉蔬刈可尝亲朋时一过漫说午桥庄沈启口山启口山字子由吴江人嘉靖戊戌进士歴官湖广按察副使有西台越吟楚吟家居鸡窠诸稾过越王祠湘湖云树杪翼翼表崇祠殿古巖烟合苔深石磴危霸图昭越絶教训首西施尚想乌鸢曲君臣别泪滋黔阳舟中黔阳春草碧云齐万疉青山万曲溪久客不禁乡土思半樯残月子规啼王问问字子裕无钖人嘉靖戊戌进士除户部主事歴郎中迁广东按察佥事以父老请归及卒门人私谥曰文静先生有仲山诗选祗役稾原筮斋集崇文馆稾赠友人秋风吹衡宇络纬已宵吟忽忽岁将暮谁不念所钦合并嗟难久㑹合喜自今良辰且为乐胡不日鼔琴白驹一朝去金玉懐尔音交义永不薄悠哉君子心赠别沈少坡寅长白门栁花覆大堤东风吹来逐马蹄征车迢迢君觧携故人犹在钟陵西钟陵江头落日低爲君执鞭花下迷忆君路傍春草齐到处交交黄鸟啼采莲曲贻施子羽子羽爲海盐丞不得志将告归采莲湖上故有是赠采莲归常日暮西江极望平所思在遥浦月满兰房未有期风急湘川不得渡长干女儿不觧愁罗裙结束盪莲舟始逐轻鸥过别浦还随飞鹜向中洲中洲别渚常相见向晚江风各分散独惜流光叹落花芳菲易尽心先断筑城謡常熟县作筑城入荒草白沙无烟莽浩浩筑城上髙山崩崖错崿青冥间我生不辰可奈何昔日防边今备倭冯冯一杵复一杵丁夫如云汗如雨星火出门露下归野田苖稀黄雀飞今年县官复徴税城下相逢只垂泪官军来白鹤铺前沙日黄湖渚草长倭走藏柘林旧贼骄不去新舶正发南风狂寳带桥西蛟起舞白石山边逐虓虎湖南六郡多旌旗贼势西来疾风雨城头戍鼓声如雷十城九城门不开刲羊宰牛具宿酒日夜秪望官军来团兵行销鑱䦆铸刀兵佃家丁男县有名客兵贪悍不可制纠集乡勇团结营宁知县官不爱惜疾首相看畏占籍奔命疲劳期㑹繁执㦸操场有饥色星火军符到里门结束戎装蚤出村将军令严人命贱一身那论亡与存保正同盟卫乡里何期逺戍吴淞水极目沙壖白骨堆向来尽是良家子田家行田家场圃筑过畦大儿当家小儿嬉刈稻上场隠茆屋黄日下檐鸡啄粟人言亩收八斛余官廪私租未及输乐岁家家犹自苦今日江南不如古赠之山之山家太仓州为园种竹歌咏自怡海冦至避居金陵与予月夜歩栁隄想念畴昔悽然伤懐城柝声悲夜未央江云初散水风凉看君已是无家客犹是逢人说故乡何御御字范之福清人嘉靖戊戍进士歴官浙江盐运使有白湖集别何子北风吹征襦与子重契阔仰盼双禽翔握手不能发一似野中蓬一似弦上筈朝望在河梁河水鸣活活夕思隔河梁浮云起天末悠悠生别涂慎矣无饥渇观碧云寺坐石泉边酌酒侵晨发广源到寺日亭午囘见山下居颇异阛中土树底禽闗闗巖间鹿麌麌钟鸣出绀林香蔼薄珠宇薜茘当髙垣蘼芜杂修楚入门释襟裾衆僧相导武轩轩望虚堂歴歴转回庑石泉山下行流杯坐中取渟渟静心源皎皎鑑神府即此慰遐情何恋珪与组青龙桥南遇山人汪旦沼湖行欲竟前望青龙桥茅茨鬰烟火稍已邻纷嚣故人歘相值雅见尘外标长揖立道左眷言相招邀山居当瓮麓转岐路非遥松膏堪继夜菰米足供朝畦蔬滴露薤林果炊新蕉慷慨珍来意宛恋停予镳野风吹秋水征马鸣萧萧愿留竟莫克投赠媿琼瑶郑林二君就北园僻郡稍无事而多载酒临雨消秋后瘴云薄竹间隂纪㑹賔朋寡看年鬓髪侵惟君数来往聊慰望乡心自东粤归口号嬾慢时将弃逢迎世所称归与从汉水去矣学于陵鹤唳闻青野猿吟出紫藤君看山谷士未必尽无能过庆原野烧萋萋尚雨痕半山斜日近黄昏驿亭阻絶来时路烟火萧条战后村倦鸟惊人移浦树寒潮带月上江门长年书剑催行色肉食慙孤报主恩俞宪宪字汝成无钖人嘉靖戊戌进士歴官湖广按察使有辽海金陵蓬莱毂下外台去楚当奕诸集赵陵铺岸谷迁移不可凭空余春树晓烟凝年年芳草王孙路走马何人问赵陵陆师道师道字子传长洲人嘉靖戊戌进士官至尚寳司少卿晚过治平寺修竹藏精舍香林遶化城窗中九峯秀门外五湖平绿树凉云合丹枫夕照明秪縁山太静易得感秋声明诗综卷四十七明诗综卷四十八钦定四库全书明诗综卷四十八翰林院检讨朱彞尊编严讷讷字敏卿常熟人嘉靖辛丑进士改庻吉士授编修歴侍讲学士礼部侍郎进尚书改吏部加太子太保兼武英殿大学士卒赠太保谥文靖有集对月良宵不可得清赏讵相违影落山精镜光寒织女机林乌惊漠漠花露静辉辉万里边城客防秋正未归陆树声树声字与吉松江华亭人嘉靖辛丑㑹试第一改庻吉士授编修累官礼部尚书卒赠太子太保谥文定有集白鹭洲白鹭洲边建业城几经攀折栁条生行人莫漫轻离别听唱阳闗第四声董份份字用均乌程人嘉靖辛丑进士累官礼部尚书兼翰林院学士有泌园集送王侍御南还山木自有枝结交亦有因岂无他人故莫若心所亲愿得展婉娈携手同清尘变故出须臾离别在兹晨如彼同枝叶一旦东西分子堇我食荼各自中苦辛含情各仓卒匪我言所申王崇古崇古字学甫蒲州人嘉靖辛丑进士除刑部主事累官右佥都御史巡抚宁夏以兵部右侍郎兼佥都御史总督三边以右都御史总督宣大加太子少保进兵部尚书召入协理戎政加少保卒赠太保谥襄毅有山堂彚稾别同乡诸同年十载看花侣年来半去留江城怜我别霄汉羡君游栁暗旗亭道花明禁苑楼征途从此始瞻望不胜愁登钟山戌楼危楼髙结跨飞虹古塔崚嶒对梵宫北去闗河连塞上西来风物自秦中洞门暗向前山转石井深连幽涧通扼险应期追一范不堪揺落戍烟空方逢时逢时字兆行嘉鱼人嘉靖辛丑进士累官少保兼太子太保兵部尚书有大隠楼集过天津城头初日乱啼鸦客子行歌上使槎蜃气髙连蓬岛近鴈行遥度蓟门斜河声过雨添新涨草色和烟翳浅沙闻道边庭犹苦战九闗西望动悲笳吕时中时中字道夫清丰人嘉靖辛丑进士改庻吉士累官户部右侍郎有潭西存稾灵巖寺喜晴和吴学宪秋山雨过静朝氛爽气初开散鹿群倚杖欲攀峰顶树披衣犹拂洞中云青天塔影当巖落晓阁钟声别浦闻自是新晴堪逺眺拟穷丘壑到斜曛万士和士和字思节宜兴人嘉靖辛丑进士歴官礼部左侍郎卒谥文㳟有万文㳟公摘稾自炎方驿暮宿亦资孔逺道资人力扶持万岭中仗随徒𨽻乱舆放仆夫空云动岚移黑霞收树敛红祗贪趋馆宿未暇泣途穷乌撒道中地当髙䖏峰随转云到穷时路更赊夏半火刀方佈种晚来牛马不归家瘴烟寒锁蛮村树岚雾晴迷客子槎干羽未能驯鬼国祗贪闗市中盐茶洪朝选朝选字舜臣同安人嘉靖辛丑进士歴官刑部右侍郎有芳洲集送黄明斋归姑苏往歳禅林居逢君同栖止予抱子舆疾君洗巢父耳同赋招隠吟肯効弹冠喜嗟予学不就冠带束疲薾黾勉江东行意君云雾里胡爲尘土间逢子亦在市髭髪半霜根垢衣露敝枲良久问口谈始忆君名氏君有博古才五车在牙齿上精苍颉书下综姬公礼羲画卦之初机经兵所起星书甘石文地志神禹纪探诣各穷源名状何切理遂令侯贵间传客播芳美颇似惊座陈还如使气祢忽惊风露零顿使家园迩去来夲无心别离亦倐尔夫椒山窈深五湖水清泚请君具扁舟髙卧从此始何迁迁字懋益徳安所人嘉靖辛丑进士累官刑部侍郎有吉阳山房稾送人守绥徳戎马犹严警旌㫋复逺行龙沙知上将燕颔夲书生树引秦川直山连晋水清因君思保障万里见长城万松菴青林千尺隂覆此山中阁月出不逢人门前松子落范惟一惟一字于中松江华亭人嘉靖辛丑进士歴官南京太仆寺卿有范太仆集送人之广东郡幕春杪都门道清尊送客行一官趋郡幕万里是王程瘴岭排云入蛮烟入市生囘看乡国树黯黯正含情龙华废寺鴈塔犹初地龙华半刼灰栋虚云气隠檐漏日光来驯鸽羣迎客香花乱㸃苔还怜杯渡者何日问津囘雷贺贺字时雍丰城人嘉靖辛丑进士歴官右副都御史巡抚四川有雷中丞律选宿郢东驿策马驱残日开轩候晚风鸟回云梦北花发石城东宦况重来减风光别后同几畨经夙夜身世叹飘蓬谢东山东山字少安射洪人嘉靖辛丑进士歴官右副都御史巡抚山东有近譬轩诗抄黔中小稾次云屏九日韵海门孤屿涌中流千古龙祠在上头记得双旌苍水使春风一舸下渝州林懋和懋和字维介闽县人嘉靖辛丑进士歴官广东左布政使有栎寄集憩元福宫碧殿依青嶂丹台入紫霞聊因驻征盖复此访仙家洞隠疑无路林凋尚有花山童陈石髓羽客进胡麻石上柯初烂壶中景未斜赤松如可见从尔学丹砂万衣衣字章父浔阳人嘉靖辛丑进士歴官河南左布政使有草禺子集九日蒲圻张魏二省丈见邀年年客里逢佳节今日登髙复异乡二妙恰逢天上侣孤台宛在水中央白衣似爲幽人至黄菊能如故国香别后出闗秋正杪年华旅思共凄凉王应钟应钟字懋复侯官人嘉靖辛丑进士歴官山东叅政有缶音集题谢中皋卷林栖懐独往人境迥遗羣一径通樵路千山蔼暮云埜禽当户啭涧水向田分偃息亭皋上元言不可闻龚秉徳秉徳字性之濮州人嘉靖辛丑进士歴官湖广按察副使有三幻集夏日斋居即事首夏物始和端居恣游衍林木花已敷池荷叶未展布糓啼空桑流莺下崇岘雨余竹韵清日上巖光显澄心扇自捐纵目帘初卷偶因谢簿书兼得理坟典叨籍力不任冒荣分非浅感兹华髪生沧洲若在眼神与元化幷思将遗虑遣守道情自惬处顺颜无腼升沈嗟倚伏明晦叹寻转性夲恋烟萝敢云轻轩冕晓发龙潭道中霓旌荡烟霭星驾转岧嶤水落龙潭浅山连雉堞遥林昏犹辨月江冷不闻潮渐觉钟陵近凄凉忆六朝雨花台眺望崇䑓缥缈出云孤春日凭虚览壮圗江绕浔阳遥辨楚山连京口半吞吴秦淮风土怜今昔王谢豪华问有无囘首长干伤往事六朝烟雨半蘼芜郑渭渭字应清闽县人嘉靖辛丑进士榜姓孙官至河南按察副使有望川存稾舟次桐江钓台乗舟入桐庐山水得佳憩伏岸倚滩隈连峰上云际傍石试跻攀临流喜容曳目随鱼鸟闲心与渔樵契寂寞古钓台青苍逺亏蔽天晴灵境幽日暮长川逝邈矣羊裘人髙名谁与继朱瑞登瑞登字禾仲海宁人嘉靖辛丑进士由桐城知县选湖广道御史歴按察副使有真逸先生集中秋对月林塘客萃止待月欣举觞今夕胜昨夕已见生东方澄空敛烟雾弥觉清辉扬初犹树枝杪俄顷天中央徘徊临广除白露霑我裳弦望信有度明晦何能常良时不屡值对此宜乐康毋容外物累长近君子光李时行时行字少偕番禺人嘉靖辛丑进士除嘉兴知县徴授南京兵部主事有青霞集别吴山人扩客中仍送客离思渺难任岐路一尊酒故人千里心归云冲落鴈寒角乱秋砧湖海风尘里前期何处寻酬张符台秋夜阁直见寄禁苑含香入髙秋复道平疎星移凤阙明月上龙城夜半闻天语风前迟漏声思君在霄汉清梦隔蓬瀛寄广陵髙子通徐伯可忆昔逢君客帝京留连郎署十年情看花并醉长干里走马同过白下城春入吴宫芳草色月明萧寺暮钟声别来迢逓天南北一望江湖感慨生张习习字子翀寳应人嘉靖辛丑进士官郎中塞上宻云今重地遥望几重山西入黄花镇东连黑谷闗边臣常带甲酋女不垂鬟惭负司农识蒸民食尚难瞿景淳景淳字师道常熟人嘉靖甲辰赐进士第二授翰林编修歴左谕徳侍读学士以太常寺卿领南国子祭酒事陞南吏部右侍郎卒赠礼部尚书谥文懿有文懿公集秋懐秋夜不能寐起视临轩墀明月入我懐幽恨不自持忆昨赴京洛正当月弦时月明几圎缺我行无还期祗应清光同千里长相思吴桂芳桂芳字子实新建人嘉靖甲辰进士累官工部尚书兼副都御史总理河道有师暇裒言东湖东湖行一曲十里栁烟齐逺屿浮空碧长云压水低岸香闻社若沙浄浴凫鹥更爱维舟处夕隂莲叶西刘崙崙字山父无爲州人嘉靖甲辰进士累官大理寺少卿天津即事秋尽蒹葭白露晞片帆遥指朔鸿飞天横絶塞孤云逺水遶寒城落照㣲四海征求方诉急九边征戍未言归天津桥上空囘首封事谁当达禁闱赵釴釴字子举桐城人嘉靖甲辰进士歴吏科都给事中陞南京太仆少卿有无闻堂稾从军行从军有苦乐从军良不恶官家选民兵我军只守城民兵负戈战我军立观变民兵骨如山将军不汗颜但得我军在城堕不称败我军生死将军命将军䕶军如䕶印将军有时罪犹録行赏我军恐不速莫叹身无衣居无屋但报寇入边我军有马兼有粟如此从军心亦足白龙潭白龙水底眠犹放云光入有时化作人独向峰头立古藤洞古藤生洞口不遣游人入酌酒坐藤隂飞泉忽相及胡安安字仁夫余姚人嘉靖甲辰进士歴官苑马寺卿有趋庭集无题春到春归不旋轸绿隂稠处花开尽泥中何得粘飞絮墙头忽见过新笋荒园落寞待我来小车久阁无人引独倚南楼待月明平生嬾作河阳尹闺意凉风动袖湖波起岸头月影如秋水莲房摘尽莲叶低含啼转向芳闺里征鴈还从北地飞山川何处不瞻依应知薄倖思罗绮不着年年寄到衣固原栁色凋残雨未收阳闗西去更堪愁平川落照连秦苑古道吹烟覆驿楼刁斗风清初禁夜氊帷月冷尽防秋云山最是凄凉地今夜边闗第一州汪一中一中字正叔歙县人嘉靖甲辰进士繇工部郎中出爲江西按察副使闽广寇至战死赠光禄寺卿谥忠愍有南华山房集送吴舍人还楚百年心事独依依千里思家愿不违燕塞夕阳孤鴈度荆门秋雨一帆归曲终江上人何处云散荒台梦已非莫向钟山赋揺落朝廷献纳似君稀任环环字应干长治人嘉靖甲辰进士歴官山东右参政赠光禄寺卿和张石川野航之作芦花汀畔独移船一曲沧浪兴杳然已付世情流水外遂令心事老江边闲凭鱼浪传书帖净爱鸥沙占酒筵便与先生订幽约乗槎直欲犯青天江珍珍字民璞歙县人嘉靖甲辰进士除髙安知县徴授礼部主事迁南京兵部郎中出知广信府转按察副使历浙江恭政按察使云南右布政使终贵州左布政使有华委堂集寄汪伯玊职方闻汝燕山信秋深已饬装如何冰雪候犹未到江乡舟楫闗河阻兵戈道路长倚栏思不极云树渺苍苍徐文通文通字汝思永康人嘉靖甲辰进士歴官山东按察副使岱宗岱顶凌霄十八盘中原萧瑟思漫漫振衣日观三秋曙倚劒天门六月寒风雨黄河通瀚海星辰紫极近长安小臣愿献蓬莱颂阊阖髙悬谒帝难魏文焲文焲字徳章侯官人嘉靖甲辰进士歴官四川参政备兵松潘有石室私抄逰武夷蹑歩上昇真长揖紫霞客兹山多灵异想像银䑓辟瑶草吐金光慧泉注丹液仙翁挟茅龙弃世如遗迹囘首谢所亲尚留赤玉舄我欲往从之茫茫水云白误与轩冕期学道恐无益张才才字茂参西安卫人嘉靖甲辰进士歴官按察佥事朝陵歌夲朝陵墓傍燕闗殿阁参差霄汉间王气千年朝北极雄圗万里抱西山松门囘首七陵遥春殿金灯锁寂寥地迥忽看星斗动夜深疑有鬼神朝刘凤凤字子威长洲人嘉靖甲辰进士官至河南按察佥事有澹思太霞二集懐友回思京洛日初及壮盛时极意但娱乐奄忽歳月驰亦知计不立才薄靡所施良无根株託飞蓬安可期自我与君居逺在天一涯出处道不同荣悴古有之反复念畴昔筋力亦已衰㑹面谅无由愿寄一言辞久要贵能敦情义两不疑朂哉崇明徳式用慰我私朱曰藩曰藩字子价寳应人嘉靖甲辰进士除乌程知县迁南京刑部主事改兵部转礼部郎中出知九江府有山带阁集赠袁河内汉郡繇来重仍传借寇行山从上党断河入大伾平访古停千骑班春徧百城西征云物美凭轼赋先成赠石城文选拜南太常我祖都江左钟山万古凭朱旗唐卤簿白露汉园陵懐里心长往分曹事有恒清斋三五日赠子玉壶冰饮罢沙溪雨过渐通潮新涨朝来拍小桥九曲湖塘藏窈窕数株门栁伴逍遥时鱼馔客烹芦笋海鹤惊人起稻苖饮罢中庭不成寐夜间河汉正寥寥将入云中作咫尺分边地﨑岖出汉闗今宵看太白一上纥干山舟行渌水平如镜芙蓉媚逺天时闻采菱曲唱近使君船陈皋谟皋谟字思赞江隂人嘉靖甲辰进士除知蒲州歴南京工部郎中有薄游北游南都诸稾环县城逺眺灵武孤城霁色开感时还上最高台山楼风急熊旗动闗塞天连鸟道囘经略久寒西夏胆安危深仗北门才殊方独抱懐乡思日暮愁闻昼角哀刘尔牧尔牧字长民一字成卿东平人嘉靖甲辰进士授户部主事歴郎中忤严世蕃廷杖削籍有尧麓集重阳前一日楚天愁絶九回肠汉水烟波动渺茫鴈尽北书无日到秋深南菊爲谁芳江头落叶催行路岘首浮云蔽故乡惆怅年来迟暮意明朝风色是重阳蒋孝孝字维忠武进人嘉靖甲辰进士官户部主事赠顾少参白下今才子华阳旧隠居早辞南省贵来着北山书邑有卢敖井山藏内史庐堂前曳珠履宁羡食无鱼方九叙九叙字禹绩钱塘人嘉靖甲辰进士有十洲集同诸子游灵隠寺夜宿涧西房厌喧慕幽栖惜隂躭夕憩梵宇枕山阿层峦延逺睇水石互清华松篁纷蔽翳縁涧䕃芳椒依巖构禅砌岚翠罨檐牙灵籁响云际暧暧日将頽凄凄风且曀稍觉朝欢阑还因宵赏滞髙阁谢尘嚣流泉澄梦寐况复偶羊何宁须狎支惠尚子欣逺游嵇康慵作吏茍非贤达人讵知身似寄凤山懐古宋朝宫阙凤山隈辇路荒凉过客哀青史尚留南渡恨黄旗无复北庭囘沙埋旧井琉璃碎藓蚀残碑翡翠开叹息百年行在所只今惟有梵王台余文献文献字伯初徳化人嘉靖甲辰进士有九厓集送聂子静南还十年才返国何事复南归岁月冰霜晚江湖鸿鴈稀青山还旧业落日上初衣去住干坤里无嗟与世违李汝兰汝兰咸宁人嘉靖甲辰进士溪上晚归径路草萋萋归人咫尺迷水声闻犬吠月色见鸡栖露下沾衣湿星垂挂树低今宵有风雨多在杜陵西彭谦谦字徳光溧阳嘉靖甲辰进士有茭东稾早行畏涂兼岁暮假寐怯宵征髙栁霜前短残星晓后明板桥人度影画角戍传声野烧前山起羇心黯自惊张居正居正字叔大江陵人嘉靖丁未进士改庻吉士陞编修歴春坊学士以礼部侍郎入内阁官至太师吏部尚书中极殿大学士卒谥文忠有太岳集㳟励圣学元后辅万邦绥猷良不易若稽古哲王多闻乃建事尧舜帝者宗精一阐微义夏禹既祗徳殷髙亦逊志成后务缉熙周诗咏小毖猗欤休烈光英声播来嗣今皇体睿明沖龄纂神器爰当访落初即敞金华秘书帷简儒彦艺圃覃文思朝昃不遑暇寒暑靡暂离寰宇仰休明风云庆遭际顾以谫陋质无能补天地愿言崇圣功问学登纯懿勿云天聪明无爲事博识圗书足自娱兼之益神智勿云富春秋茂叶良可诿寸隂重逾璧居诸易流驶勿云履崇髙优游保天位君心茍纵逸万几遂颠坠勿云当燕闲可以快志意一暴而十寒细行终爲累戒彼鸿鹄心专精道乃致御必端良勿狎于匪类爲山九仞崇成功亏一篑慎初惟克终终保无爲治愚臣职司规敢以告中侍庄敬太子挽歌鹤驭凌霄汉龙楼锁寂寥空悲仙路杳无复寝门朝绮季辞金辂浮丘侍玉霄惟余凤笙曲犹逐白云飘舟泊汉江望黄鹤楼枫林霜叶净江烟锦石游鱼清可怜贾客帆樯云里见仙人楼阁镜中悬九秋查影横清汉一笛梅花落逺天无限沧洲渔父意夜深髙咏独鸣舷潜江悯涝水涨平堤沙岸回野田今见荻花开江涛挟雨秋仍壮塞鴈冲寒暮独来岁晚风霜欹客枕夜深灯火傍渔台悲时已有江南赋愁聼荒城画角哀殷士儋士儋字正甫歴城人嘉靖丁未进士累官少保兼太子太保礼部尚书武英殿大学士卒赠太保谥文通有金舆山房集送刘希宏驿宰之髙邮迢递淮南驿风烟隔椘波潮平渔火近日落客帆多逺树生乡思青山入棹歌春来见芳草知尔忆鸣珂送赵万举守淮安闻道淮隂郡舆圗属上游云连江国曙地接海门秋特简中朝彦遥分南顾忧青山迎列㦸芳草待扁舟楚甸歌新牧琅琊识故侯津桥通晩泊膏壤课春畴树色依官舍潮声入驿楼知君富登览吟兴满沧洲题畨马圗玉塞无声夜有霜槖驼五万入渔阳平沙落日悲风起马上横捎四白狼杨巍巍字伯谦海丰人嘉靖丁未进士除武进知县入爲兵科给事中历右都御史巡抚宣大陜西山西入为兵部侍郎陞南京户部尚书召入改工部复改户部再改吏部加太子少保进太保赠太师有梦山集春日述懐晓斋春雨歇一鸟当窗鸣山云入我座不知在边城夙心本闲旷偶无尘事萦手把楞伽读忽已忘吾生轩冕是何物可以婴其情君子贵得道谁能顾浮名醒后闻磬声泠然响清磬我思良悠悠披衣一起坐明月悬髙楼遥遥目天宇空濶万象收此时无人言独与太虚游河清不可俟天运倐已周冥心入无极真想在浮丘人生亦昼夜身外更何求漫翁诗子美称漫郎次山号漫叟两公皆伟人斯名传不朽余夲疎濶士且与病为偶性惟率其真名不居其右虽尝爲文章不习韩与栁诗韵尚未谐况复辨好丑亦尝渉世故世故良难剖轨事与抡材舛错恒八九自信惟此心得失两无有所幸遂归来惟与鹿豕友耕也不知获渔也不用笱富贵若浮云诗书成敝帚于今年八十万事空囘首茫茫视天地未知谁长久仍欲惜豹文仍欲竞鸡口纵得千载名何如一杯酒岁月自盈虚吾生无誉咎从此称漫翁可并古人否送黎乐溪转甘肃太仆白岭千山外黄河万国西塞云秋渺渺沙草日凄凄逺地愁离别边城尚鼓鼙昔贤名未冺勲业尔能齐北栖口留别许参戎絶塞难为别离尊驻晚晖悲风嘶去马落叶上征衣野烧临河断寒沙带雪飞边城人不到此后信应稀忭州雨夜世虑已难遣况当旅馆秋寒城夜半雨故国梦中楼河汉几时曙蛩螀増客愁鴈门明日路鼓角入边州柏林寺别王计部寺即李晋王𦵏所园陵今作寺秋草向沙陀事叹千年往人怜两度过山川明霁雪钟磬带烟萝于此别知已尊前意更多壬申九日登览旷亭忆旧兼喜谷司马初还次前韵往事真如昨登髙复此间岁时人半老江海客初还暮鴈声偏疾寒花色自斑不须多感慨东望有牛山秋日闲居笑我起居处寥寥一竹牀长贫谙性命多病识行藏地与红尘逺秋连白日凉山僧久不至木落井西堂送汪山人游山海自是江湖客犹然变姓名妻孥贫不问书画老逾精云黯秦王岛山髙孤竹城同谁登碣石醉看海涛生雨夜董信溪过访卧病沧江上柴扉昼不开况兹风雨夕乃有故人来遶屋吟黄叶疎灯照绿苔平生丘壑意共尽掌中杯秋雨宿黑石岭岭险藤迷路山髙石作城片云何䖏雨孤客此时情茅屋几家住秋风半夜生旅魂愁已絶况听鼓鼙声早秋登龙门城楼指㸃云州地真爲汉北门八城临大漠一路向中原晴日山川映秋田禾黍繁文庄经略处父老至今言经顺圣川野旷行人断风髙戍鼓鸣青山邻絶漠白日闭孤城戎马千年地江湖万里情不堪征战后极目一沾缨环县早行羌狄平无日沧江未拟还灯前梳白髪马上梦青山薄曙羣峰外残星杳霭间鸡鸣问何处已度古萧闗萧闗北作塞路山难断天愁云不开遥惊戌火起数见羽书来周室朔方郡唐家灵武台客心正多感羌笛暮堪哀宿瓦云驿萧条来野馆秋草正凄凄复此闻风雨兼之厌鼓鼙经年堦树老入夜怪禽啼独坐生归思田园渤海西沙磵驿逢刘参戎风尘满目塞门间媿我书生鬓欲斑爲问干戈何日定不知江海几人还河声暮遶沙边驿雪色晴看天外山全仗将军能破敌莫令匹马近三闗酬刘二府过岭园老喜髙轩海上过开尊岭圃对烟萝才闻朔塞兵初罢岂料中原事渐多话到苍生流涕泪愁临岐路邈山河眼前君㝡强吾意国士宁论甲乙科春日南墅䜩集南郭春偏好留人到夕阳风吹山鸟语花落酒杯香忆旧有感丁卯桥西忆旧游绿杨髙映酒家楼故人莫讶凋零尽一别江南四十秋陆光祖光祖字与绳平湖人嘉靖丁未进士累官吏部尚书赠太子太保谥庄简金陵懐古宰木萧萧起暮风君王不复渡江东舞衣满地生新草过客沿溪问旧宫垓下一朝骓不逝咸阳三月火徒红英雄转鬬无完策四靣悲歌入帐中林燫燫字贞恒闽县人嘉靖丁未进士累官南京礼部尚书赠太子少保谥文恪有对山集马侍御宅偕同馆诸丈䜩集人生百年内奄忽浮云驰随风日万里聚散难可期昔我同门友王事各乖离岂伊道路逺邈若天一涯三秋积晨暮耿耿懐相思何悟升斯堂复得一追随丰殽列绮席美酒溢金巵相见各怡然献酬吐芳辞兰膏继明昼良夜殊未疲鸟栖恋共林鱼游乐同池交谊古所敦久要谅不移今夕良宴㑹贻尔伐木诗舟发芋江别诸兄弟亲友宦游二十载幸始归故乡盘桓未及久戒徒复严装岂不恋乐土王事有靡遑迟迟出郊郭囘顾悽以伤秋风何飘飘吹我征衣裳兄弟送我行执手泪数行亲戚送我行各携壶与觞日暮客程促踟蹰犹路旁泛舟泝大江怨彼道里长落叶虽随风遶树自飘扬禽鸟失俦侣嗷嗷鸣回翔矧伊骨肉情离别天一方暂且赴簿领行当返耕桑努力各自爱引领遥相望工曹后园观稼伊昔仕京华不忘畎畆志幸此南土迁公署有余地后园恳爲田芜秽旧已治阳春仓庚鸣四埜肇农事晨兴戒农夫播种及时至薄言劝其勤簋飱饷数器实闵东作劳岂要西成利周行阡陌间嘉树或时憩即目虽暂欣于心慨未遂伐檀刺素餐鹈梁讥窃位自顾鲁钝姿食浮久吾愧悠悠望故山懐古有深意寄谢沮溺羣髙踪庻可企孝烈皇后挽歌凤穴金宫秘龙章寳册宣曽将五色石能补九重天桂殿花空落松门月自悬惟余歌懿徳长续二南篇送二兄谪平乐贰守暂㑹仍分手离魂黯欲销如何适万里况乃傍三苖中土风烟隔征途雪霰飘愿将盘错意持报圣明朝咏史朱云折槛日贾谊上书年感激廷空争飘零席始前白头槐里令青简汩罗篇直道元如此千秋世共怜王樵樵字明逸金坛人嘉靖丁未进士累官南京右都御史赠太子少保谥㳟简有方麓集短歌答赵江都金山见懐之作海门兮长风中流兮孤屿懐美人兮何方览大江兮东去香山寺晓色开层阁春天净翠屏槛凭千树绿门掩四山青逺寺分林见流泉夹路听禅房人不到花竹昼冥冥除夕尘事俄消日他乡亦作年功名慙镜里儿女且灯前望湖亭平畴门外春雨逺寺山西夕阳栁暗溪桥辇路水肥种稑江乡孤邨数家隠树一曲清流抱山四月城中未有林端黄鸟闗闗宋仪望仪望字望之吉安永丰人嘉靖丁未进士歴官佥都御史巡抚应天进大理寺卿有阳山稾华阳馆集初去吴门作营世无疾途筮仕获下秩绾绶出明邦感惧情非一虽抱济物情良缺经世术簿书日纷纭督赋无宁日覩兹民力艰焉忍事梏桎淳风古已頽文质相毁蚀慙无下堂化何由示师帅直道既已危降志还见嫉沉忧结衷肠能不惭三黜征书来日下滥此樗朽质新恩讵云辞夙抱未及毕驱马出郭门寒风正萧瑟道傍冻馁人对我长叹息殷勤谢父老聊以㣲衷述自栾城趋柏乡朝发栾子邑暮投柏人乡驱车多所经指顾情内伤燕赵昔吞并四海如沸汤豪俊相驰骛一言决兴亡故垒何萧条云是古战场俯仰今昔间沉痛结衷肠累累道傍冢谁辨愚与良燕昭既不存平原客久荒不见黄金台树木鬰苍苍息驾暮云沉感叹弥难忘游梅仙山白云在深山山深转空翠古木凌飞烟丛竹亦森邃梅公隠何时汉道昔云季当其抗言时鼎镬宁足畏一斥眇何所去作南昌尉兹山信超旷盘鬰多佳气幽栖亦何爲岂不以我贵一朝变姓名挂冠从此去新旧相太息妻子不知处余亦肮脏人误触当时讳见几苦不早抚已有深媿永愿谢尘縁长往从我志胡杰杰字子文丰城人嘉靖丁未进士改庻吉士歴南京国子监祭酒陞太常寺卿有剑西稾九日马西田侍御䜩具瞻楼亭阁嵬嵬俯一丘柏台清䜩复髙秋篱边黄菊经时晚谷口青骢竟日留抱病有懐仍对酒自公多暇几登楼临风不用伤揺落归路月明山更幽马一龙一龙字员圗溧阳人嘉靖丁未进士改庻吉士歴官国子监司业有游艺集湖上有怀湖上青山半入城湖中风景坐来清髙飞双鹤与天近逺去孤舟隔水明为客故乡秋鴈杳懐人落日莫云平无端忽起思归念相对尊前共一倾新丰夜泊新丰市上酒家边夜泊沽来不用钱北风吹雨欲作雪客子到家将近年京国书传千里外剡溪路入小村前深林旧有高人隠寻到梅花却系船章适适字景南兰溪人嘉靖丁未进士歴官礼科给事中塞下曲材官三十万日夜出临洮不见风尘息惟闻甲第髙盘鵰依阵落猎马向秋豪辛苦从征地黄沙蔽白蒿孙永思永思字性孝蒲州人嘉靖丁未进士除行人选授浙江道御史海珠寺䜩同乡李崔二鸿胪象设邻鲛室江流达海门上方无陆路四壁有潮痕香雾笼珠树飞花堕玉尊渔歌相听处萍水不须论登镇海楼用韵越王台接五城楼岛屿连空起暮愁瘴海波涛浮日月炎天风雨自春秋乱帆归晚声相轧万树边江叶尽流莫向危阑聼吹笛武陵离思在南州杨继盛继盛字仲芳容城人嘉靖丁未进士除南京吏部主事入为兵部员外郎坐论马市贬狄道典史稍迁知诸城县陞南京户部主事转户部员外调兵部疏劾严嵩论死赠太常少卿谥忠愍有集送徐子与谳狱江南寥落白云司半虚看君此去更何如西曹月满幽人榻南国星随使者车塞雁不堪行断夕秋风况是叶飞初秣陵故旧如相问爲道疎狂病未除懐鹤峯东城因寄屋梁落月应懐我春草池塘更梦谁记得别时悬泪眼佯为笑语怕相思彭辂辂字子殷嘉兴人嘉靖丁未进士除江西布政司照磨迁知新淦县左迁应天儒学教授转国子监博士陞南京刑部主事有比部集良乡道中昔去经衰栁今归见早梅缁尘飞不尽白日黯难开短剑余孤愤长歌动七哀年年蓟门道空老洛阳才送祝学博之当涂姑熟城头月常邀采石云山斋看不厌聊以赠夫君詹莱莱字时殷常山人嘉靖丁未进士有招揺馆集渔火絶浦渔灯暗空江月色多闗山空有恨欵乃忽闻歌风静星河没天寒木叶波孤舟无住止独酌奈愁何沈淮淮字澂伯仁和人嘉靖丁末进士有三洲集积雨不能出有懐湖上霞楼月榭欲生尘水上烟云积几旬满地山花应笑我雨中春色属他人甘茹茹字征父富顺人嘉靖丁未进士歴官按察副使送成邑博江城秋色暮客子欲何之司马浮湘日元王设醴时风吹猿崃冷霜落鴈峯迟欲识相思调君听苦竹词郑东白东白字叔晓莆田人嘉靖丁未进士官至按察佥事钓舟空亭一叶下落日五湖秋白帻携尊酒沧波坐钓舟钟声山外寺树色水边楼吾爱鸱夷子浮家汗漫游周思兼思兼字叔夜松江华亭人嘉靖丁未进士除知平度州迁工部贠外郎有周叔夜集送李罗村大叅河南宪长春风斗酒邵陵西新栁依依绿满堤征马不须催客去暮猿何事向人啼道经湘水花初发梦绕漳河路欲迷故旧那堪频送别愁看芳草转萋萋题画逺渚蒹葭满孤村风雨多明朝江上路谁载酒船过送林双池故乡故人今别离春风春草各天涯尊前相对唯今日去后相逢知几时明诗综卷四十八明诗综卷四十九钦定四库全书明诗综卷四十九翰林院检讨朱彞尊撰徐学谟学谟初名学诗字子言更字叔明苏州嘉定人嘉靖庚戌进士授礼部主事厯郎中出知荆州府迁副使擢佥都御史抚郧阳召拜礼部尚书加太子少保有海嵎春明二稿白螺行风吹巫峡江水大何者一螺当江坐势压水口抵啮崩沙嵴嶙峋横伏䭾螺邉人家泛估船得鱼买盐撑日过去年水淹车水堤满县漂冲失耕作官府有差无处派翻视白螺为竒货纷纷下帖迎上司白日索夫夜巡逻可怜残子苦无皮忽闻使者收门课门既有差地有租此额更从何处科生血迸地不得收爷娘妻子忍迁播输钱犹可输命难偪侧干坤几穏卧鲁门爰居知避灾眼前世事堪一唾老蛟跋浪白鳣泣贱夫只恐沧江破刘效祖效祖字仲修濵州人嘉靖庚戌进士除卫辉推官徴授户部主事厯员外郎中出为陜西按察副使有云林槀瓮山耶律丞相祠作迢递荒山下披榛拜古祠衣冠犹昔日嵗月已明时溪逺泉声细林深日影迟黄沙空朔漠谁与问荒碑燕京歌元㑹初分庭燎光君王亲御紫霞觞不知五夜春多少白日犹闻蜡炬香塞上曲龙沙近接古檀州多少从军倚戍楼寒夜不堪愁絶处西山片月挂城头九日独酌南山遥对菊花开欲采无人为举杯纵説柴桑贫谢客何曾不许白衣来张四知四知字子畏汝阳人嘉靖庚戌进士除刑部主事转兵部郎中出为四川按察佥事有韶亭集上巳送陈子韶赴浙东佥宪暮春燕地草萋萋冠葢追随汉苑西尊酒不须临水泛宫莺已听隔花啼风流逺媿山隂客丽藻新传上已题况是河梁明日别离裾莫惜暂相携陈宗虞宗虞字于韶阆中人嘉靖庚戌进士厯官按察副使有卧云楼稾六亭集送胡生南归扬子江风落暮潮𤓰洲夜月起兰桡西湖归去三千里家在芙蓉第一桥翁梦鲤梦鲤字希登莆田人嘉靖庚戌进士有雨川集次忻州故园杳无际凄然客思多雪中归代郡冰上度滹沱野戍孤烟出寒空一鸟过边庭谁与晤独赋式㣲歌陈柏柏字子坚沔阳州人嘉靖庚戌进士厯官按察副使有苏山集送正卿弟之黎平匹马迢迢渡五溪双旌遥指夜郎西莫憎逺道犹千里随处花开更鸟啼田汝麟汝麟涿州人嘉靖庚戌进士燕衔泥燕衔泥巢君屋不食君家米与盐但借君家梁上宿胡为闭门相弃逐游空同山歌空同山乃在泾水之南太白西危峰峭壁与天齐上有栖云千尺之幽洞下有回流万折之深谿烟岑古木渺无际虎豹鼪鼯白昼啼忆昔轩辕帝问道广成子煮铜荆山下鍊药鼎湖里道成骑龙飞上天空留𤣥鹤巢云烟𤣥鹤招之不可得翩翩四万八千年我来空同寻仙迹欲索𤣥珠游无极尘海茫茫何处求山寒日夕天空碧方𢎞静𢎞静字定之歙县人嘉靖庚戌进士累官南京户部右侍郎东巖巖端曙日辉巗下启松扉流水不知处幽禽相与飞青山长对席白髪久忘机试与西邻叟携壶上翠㣲栾尚约尚约字孔源胶州人嘉靖庚戌进士由溧水知县选授江西道御史谪安州判官迁懐庆推官被论削籍宫词玉箫吹断落花香空结流苏五鳯皇不遣和戎即恩幸敢矜颜色过昭阳冯皋谟皋谟字明卿海盐人嘉靖庚戌进士由刑部郎中出为江西按察佥事厯广东参议副使福建左参政有丰阳集泊鸳鸯湖迟友不至野客饶春兴轻舟坐夕曛湖光天下上暮色水氤氲戍鼓连城动渔歌隔岸闻参差吹未巳独立望夫君潘季驯季驯字时良号印川乌程人嘉靖庚戌进士除九江推官擢江西道御史陞大理寺丞厯少卿以佥都御史治河累官南京兵部尚书罢归起刑部尚书加太子少保总理河道有留余堂集除夕行到海穷处仍惊歳尽时灯前谁共影愁里强吟诗游子归何日芳春坐可期满城箫鼓动客思已凄其梁梦龙梦龙字干吉真定人嘉靖癸丑进士改庶吉士累官吏部尚书加太子太保赠少保谥贞敏宿三川驿寂寞三川驿风尘苦见侵王程方未巳客夜且髙吟山火延危岭泉声聒逺林幽懐良不浅何日慰招寻曹梅梅字子和盐山人嘉靖癸丑进士官郎中沅州道中乱山盘错入沅州瘴雨蛮烟动客愁囬首燕南家万里斜阳谁倚故园楼孙应鳌应鳌字山甫贵州清平卫人嘉靖癸丑进士厯官南京工部尚书赠太子太保谥文恭有学孔堂稾华山杂咏玉女窗开眼倍明仙童肃队奏鸾笙海云初散蓬莱股人在苍龙背上行王一鹗一鹗字子荐曲周人嘉靖癸丑进士厯官太子少保兵部尚书有舂陵集三月晦日花外东风送马蹄平原一望草萋萋黄鹂苦欲留春住深树斜阳到处啼张翀翀字子仪栁州卫人嘉靖癸丑进士厯官兵部右侍郎天启初追赠尚书谥忠简有鹤楼集别贵竹诸友十年与君游千里与君别把袂意不言含杯气欲絶渐隔潇湘云空留夜郎月一曲瑶琴弹知音对谁説登焦山夜归短棹乗风去轻舆帯月归花香入径细渔火隔江㣲逺寺犹闻磬荒村半掩扉石桥横渡处醉看海云飞有懐五落龙山叶三来雁足书梦中亲舎近天外故人疎寥濶干坤里疎狂醒醉余秋风吹短髪溪畔独踌躇龎尚鹏尚鹏字少南南海人嘉靖癸丑进士除平乐知县入为监察御史厯官右副都御史巡抚福建天启初追谥忠敏有百可亭摘稾秋日园居物候随时变那堪问歳华晚风三径竹朝雨半篱花自比禅居静从教物论譁浮生何所有醉处便为家吴时来时来字惟修仙居人嘉靖癸丑进士厯官右都御史掌院事卒谥忠恪有梧斋集焦山夜归古寺探幽去山城倚醉归留人林月上醒酒暑风㣲渔唱揺江渡村灯照夕扉独怜沙上鸟已宿尚惊飞杨綵綵字质夫虎贲右卫人嘉靖癸丑进士厯官右佥都御史巡抚山西雁门述懐昔称雁门郡嵯峨抱万山楼烦隐天际滹沱水潺湲寒沙惨白日北风摧朱颜封侯讵非愿王事顾多艰丈夫志四方兹游何时还李蓘蓘字于田内乡人嘉靖癸丑进士选庶吉士除检讨迁南京礼部郎中厯官提学副使有太史集懐姚叙卿谪居自从东郡别君侯吴楚茫茫怅逺游故国莺花牵客梦大江风雨动人愁偶縁散吏调琴鹤无复题诗上酒楼驿骑萧条山海隔逐臣心事两悠悠嘉靖宫词沉水龙涎彻夜焚桂宫芝馆结祥云坛前才布诸天位苑外先催学士文玉貌终年侍禁闱每逢时节赐金绯君王不爱纎腰舞裁作雷坛拜斗衣小车飞曳向𤣥都翠羽金翘笑自扶玉蝀树边长日市内珰争买大秦珠泥金检玉祝长生万国封章止进呈月满西宫更漏永九重风落步虚声都城杂咏西宫白日静波流小殿玲珑夹御沟花树重重春烂漫游人偷上洗妆楼徐师曽师曽字伯鲁吴江人嘉靖癸丑进士选庶吉士授兵科给事中厯刑科左给事有湖上集宿砖河驿渡头风色晴渔火隔沙明帆逐暮云落潮随春水平长芦昨夜月甲马旧时营关隘今无事稀闻击柝声顾曽唯曽唯字一贯吴江人嘉靖癸丑进士除金华知县擢浙江道御史巡按广西引疾归有闽越杂咏同賔峰集我渡山房旅客贪唿伴芳尊共解颜清池来浴鸟髙阁俯重山堕酒松花细抽梢竹笋斑夷犹二三子竟日不知还姜子羔子羔字宗孝余姚人嘉靖癸丑进士除成都府推官入为礼部主事终行太仆卿登峨嵋絶顶吟君不见大峨之山矗西土乃在轩辕之台列仙之府我骑飞龙叩天戸九州厯厯皆可数初由平陆瞻青冥丹梯翠磴愁攀登亦鸟伸而猿引斯飇举而云升下视大壑不知其㡬万仭惟见长蛇尺蠖挂絶壁之苍藤攀危厯险趣未毕积雪隂风转萧瑟初疑云自石中生宁知日向云间出普贤巖前云日晴圆光倒照何荧荧晔然五色相照耀有若虹蜺跨海掩赤城是非山泽气无乃隂阳精须㬰云散日西走光亦随云隠巖口对此喜极心神舒圣灯又出南山隅初㸔一炬何趦趄少焉万簇皆东趋神竒鬼怪事殊絶银灯火树焉足娱归来作歌但坐啸还问山灵有意无下巖寺一入招提境登临思已牵地将金作界山以玉为泉僧定鱼皆出江空月自悬虚巖尊者像幻迹至今传郑茂茂字士元莆田人嘉靖癸丑进士除海盐知县擢兵科给事中厯官河南按察使过草萍驿古驿荒烟断征骖向晚停吟回江雨白坐对越峰青万事皆蕉鹿吾生亦草萍劳歌犹未巳短铗复冲星林命命字子顺建安人嘉靖癸丑进士厯官广东按察使有阳溪集游定恵院和韵言㝷僧舎出东门紫菊黄橙处处村秋尽逺峰含翠霭天寒断岸落潮痕山中花谢台空在亭上诗成酒续温不见美人湘水畔数声渔笛欲消魂季科科字与登江隂人嘉靖癸丑进士除行人选授礼科给事中出为江西布政司㕘政有雪浪间居二稾了菴鸥盟録太保顾惠巖公祇役泰山途次和答紫极传丹诏青霄访玉华霓旌翻日观瑶岛接星槎寒蹋峯头雪晴攀海上霞翩跹双白鹤遥驾五云车次韵答邓薇山社长祖席分襟地江闗积雪天宁知庐阜约翻上汶阳船梦断清秋半书来白雁前心期渺流水虚奏伯牙絃曲水亭飞瀑云中响清觞石上浮兰亭还我辈不减晋风流侯祁祁字应文郓城人嘉靖癸丑进士厯官知府浮图峪雄闗北峙万山中天外浮图接太空白马逺从青海入紫台髙与碧云通秋风沙塞寒烟暝古戍旌旗晚照红自是圣朝无战伐汉家不数贰师功刘侃侃字正言京山人嘉靖癸丑进士由户部郎中为知府有新阳馆集陇西杂兴西极秋髙白鸟翻慿阑送目到河源乆无槎影通银汉遥见天光下火敦青海风涛还积石玉门车马半中原崑崙故是征西路寄语山前吐谷浑盛周周字文郁秀水人嘉靖癸丑进士除知浦城县入为刑部主事厯郎中出知东昌府蔡见麓过夜坐南浦停车暝色催故人相见且衔杯月明何处吹长笛落尽空山㡬树梅王可大可大字元简吴江人嘉靖癸丑进士台州知府有悬筒集宫词承眀殿里谏章来封事君王次第开此日昇平边圉静日斜犹自在平台史起蛰起蛰字徳龙江都人嘉靖癸丑进士江上溪云窈窕海天晴槛外江流似掌平午梦醒来无一事水云亭上看潮生吴文华文华字子彬连江人嘉靖丙辰进士累官南京兵部尚书赠太子少保谥襄惠有济美堂集谒岳武穆祠㡬树萧森岳庙东一杯懐古酹西风凯歌竟负黄龙饮信誓虚传铁券功无复翠华回絶漠最怜白雁入行宫神州恢复千年恨读罢遗诗恨未终方九功九功字允治南阳人嘉靖丙辰进士厯官南京工部右侍郎有息机堂稾泊沧州有感世事看流水漂零见此身他乡犹是客失路竟依人树引长堤暮花残故国春卷帘聊对酒幽寂恐伤神周诗诗字兴叔钱塘人嘉靖丙辰进士厯官通政使有与鹿集赴天津仲夏衆芳歇沃野羣卉稠曜景穷北陆薰风献南陬伊余赴期㑹东骛戒方舟晴雨逓昏昼凉燠变絺裘潆洄见湖澳寂厯懐沧洲结髪事明主䇿勲慕前修名贱业匪建时往命不犹才将世途左道与隠者谋漆园侈达生柱下崇致柔优哉聊卒嵗庶以谢愆尤胡直直字正甫泰和人嘉靖丙辰进士除刑部主事出为湖广按察佥事厯四川布政司叅议乞休起补湖广提学副使陞广西左叅政归有衡庐精舍藏稾登衡岳弱龄慕遐举中为世网婴虽抱及物志而非济时英家本衡庐交早负泉石盟秉宪渉湘沅吏事滋牵萦灵岳奠疆域渺若隔蓬瀛恭承帝新命驾言自西征廻车恣探厯使我夙心倾朝暾荡云巘导我游上清吾衰疲尘鞅学道未有成安得同心友眷言事耦耕龙洲窈窕繁花路清虚野甸居渐为逃世客嬾荅贵人书水阁依鸥鸟尘编信蠧鱼日㝷垂钓侣长到月明初张潜潜字用昭华州人嘉靖丙辰进士除户部主事转员外改礼部厯郎中出为广平知府陞山东左㕘政有东谷集送邃菴相公廵边羽书昨夜入甘泉朔漠流沙起塞烟遂使至尊亲授钺遥烦上将出廵边望隆数入论思地寄重三持节制权诸镇安危忧不细宵衣应待凯歌旋黎民衷民𠂻字惟和从化人嘉靖丙辰进士厯官吏部郎中出为广西㕘政月夜吴舍人过集向夕羣愁起幽期幸不迷天垂鳷鹊外城转凤皇西翠斝淹宫漏春星散马蹄十洲飞梦逺何路问丹梯姚汝循汝循字叙卿上元人嘉靖丙辰进士除杞县知县迁南京刑部郎中出知大名府谪嘉州知州有锦石斋集夏夜对月落日暑暂歇微风荡灵襟嚣尘净庭宇竹树森繁隂皎月墙东来照见石上琴挥手一再鼔悠然生逺心钟期乆不作千载谁知音秭归立秋晷运相推斥昨夏今已秋𤣥蝉鸣不歇大火莽西流人生寄一世漂如波上沤乃为一尺组而来万里游琴书委不理与言非故俦晓起戴星行入夜尚不休劳劳寡懽悰戚戚増烦忧短景易以迈兹嵗且复周功名建何时霜华欲满头自不坚始愿及此将谁尤自横梁放舟还郡解缆横梁渡鸣桡濯锦川秋山初过雨夕涨欲浮天四野明残照孤城合暮烟媿无仁者政竹马亦桥边半峯禅院迟同游诸君策杖欵禅扃垂藤交古路却顾后来人苍苍隔烟雾囘雁峯囘雁峯头望帝京寒云黯黯不胜情贾生已道长沙逺今过长沙又㡬程巫崃书所见巫山万仞鬰嵯峨巫崃嘈嘈涌白波多少行人齐下泪渔郎犹唱竹枝歌施笃臣笃臣字敦甫青阳人嘉靖丙辰进士官至顺天府尹社日沽头作萧萧沽城东累累陌上墓扫除骨肉稀含凄当古路墓上车马喧墓中人不寤摵摵白杨枝怪鸱啼无数人生若流水一去谁回顾形骸草木姿讵比金石固往者何足叹来者将焉措驱车此彷徨拟续招魂赋卞钖钖字叔孝嘉善人嘉靖丙辰进士除中书舍人选吏部稽勲主事有豹山集晓舟即事野寺侵云出千家草色匀晩风吹浪白夜雨湿苔新去雁声何急当楼皷尚频回看烟树合残月下城闉郑洛洛字禹秀安肃人嘉靖丙辰进士除登州推官迁广东道御史累官少保兵部尚书兼右都御史赠太保谥襄敏冬夜独坐天涯嵗暮夜凄凄皷角初传月已低一榻悠然成独坐不知身寄玉关西曽同亨同亨字于野吉水人嘉靖巳未进士累官太子太保南京吏部尚书谥㳟端有泉湖山房集赠赵大㕘赴山西雁门关外羽书飞帝念西征数解衣边徼皷鼙浑未歇人家烟树觉全稀无烦兵法储行槖自请长缨出禁闱十二屯田方畧在䇿勲㸔拜彻侯归魏时亮时亮字敬吾南昌人嘉靖巳未进士以兵科左给事使朝鲜累官南京刑部尚书平壤拜箕子墓并访井田遗迹禹范留西土先生独向东道无浮海叹义与采薇同旧井存殷画冔冠尚古风荒丘平壤外麦秀想遗宫沈节甫节甫字以安乌程人嘉靖巳未进士累官工部左侍郎赠右都御史谥端靖有太朴集题且住轩此邦非吾乡此室非吾庐情知匪乆客且复卜其居萧萧环堵中俯仰欣有余天地为逆旅百年亦湏臾羲娥无停毂吾生自有初念此坐长叹秋风起庭樗飘蓬任回飇素位恒晏如张卤卤字召和仪封人嘉靖巳未进士厯官右副都御史巡抚真定改大理寺卿调南京太常寺卿得张崌崃铜梁书万里蚕丛寄一书开缄涕涙满衣裾可怜话别六年后同事招魂九死余事过始谙浑失计眼前莫更问何如寒灰老我𡨕心定汴水河干已结庐沈奎奎字文叔江隂人嘉靖己未进士除户部主事厯郞中出为浙江按察佥事分巡嘉湖迁江西布政司叅议有归兴集富春雨后衆山青汀边双鸟白挂㠶趁西风遥看富春驿沈启原启原字道升秀水人嘉靖巳未进士厯官陜西按察副使有鷃园草项里西楚霸王庙符命通神契天心屈霸图风云空叱咤陵庙且榛芜悔失师中范徒怜帐下虞江东余父老伏腊走村巫同刘教授罗训导再过福昌寺赴县尉祝子饯为践东林约相要竹里行升堂秦博士倚席鲁诸生吏道空驰传賔筵再鼓笙不缘仙尉引谁共冶游情懐陆仲长京洛追游处春风次第吹官从一命始别是隔年期药裹趣中禁方书得上池正逢欣赏日未许动乡思谒宋真宗庙玉辇巡游处荒亭半緑苔攀号龙已去瞻礼客重来汉畤空遗蹟秦封亦有台何如恭巳日稽首咏康哉冬日偕袁池南杨完愚陈䕫石饯卢外山乡丈于灵应观觞咏移日饮饯离亭日半黄飞云落叶对清觞江山去住皆陈迹賔主东南是故乡翠竹含风仙院静白苹牵浪楚天长追攀未尽登临兴野水寒禽又夕阳钱镇镇字守中乌程人嘉靖巳未进士官兵部郎中有淡菴集余不前溪苕水从南来真源自天目始出才涓涓蛙跳雀可浴东风桃花水一夜髙于屋百里下吴兴一汛更一曲青山浮水面处处居可筑草𤣥伊谁亭名花间疎竹自昔称余不佳名岂虚辱山中杂兴结庐傍青山绳枢瓮为牖生涯陌上桑行迳门前栁独行媿偊偊顾盻无与偶䇿杖求友生陶潜去我乆岂伊逃醉乡翻念鲁中叟寂寞柴桑间岂意千载后庐山旧游路往迹今已朽古今谅同辙怅望一骚首新晴散歩自唘郊扉曳履行傍溪云日放初晴新皇拔地已数尺黄鸟隔林时一声老去任情忘检束客来废礼阙逢迎家临西塞清溪口坐㸔桃花锦浪生田家杂兴细艹行来芳径修篁覆处茅菴借问丈人生计薄田自种溪南张祥鸢祥鸢字道卿金坛人嘉靖巳未进士除户部主事厯员外郎中出为河东运司同知迁知云南府有华阳洞稾虚菴集东平道中驱车涉长道荒涂旷无人斜阳澹古木惊风翼征轮候馆莽牢落日暮寒城闉停骖一以憩振我衣上尘庭树集归鸦依依得所欣如何客游子不念平生亲新秋帆舟过西庄听雨话旧放船秋水落能载两三人坐爱清波影轻揺白㲲巾到门才繋缆借艹便垂纶野饭无兼味嘉鱼色胜银京口月夜惜别春江明月夜不是别离时酌以桃花酒赠之杨栁枝转蓬身共逺倦鸟意俱迟明发天涯路青山恼梦思园居人境重重隔溪流宛宛分竹隂飞翠雨花气结晴云篱缺牵萝补园芜植杖芸禽言能细译幽事赖先闻上巳日寄郑虚舟三月三日春可怜百劳声里花如烟临卭大夫有佳客广文先生无酒钱放歌谁和舞雩曲洗砚独写兰亭篇我欲从之问竒字出门无那春风颠登北固山孤峯缥缈赴江天白石红尘树杪县一道澄波开断壁千林黄叶下寒烟鵰盘寥廓秋风急山缺西南落日圆万里中原劳北顾萧梁陈迹酒杯前申时行时行字汝黙吴县人嘉靖壬戌赐进士第一累官少师兼太子太师吏部尚书中极殿大学士赠太师谥文定有赐闲堂集题清秋出塞图生不识医无闾梦不到狼居胥瞥然示我出塞图令我目眩心神徂忆昔筹边赞庙谟桓桓司马杰丈夫帝授节钺临𤣥莬髙凭熊轼佩虎符榆关九月沙艹枯霜鹰下击秋原芜烟荒云惨天糢煳惟兹辽左僻海隅频年侵扰无宁都射雕跃马弯强弧司马申令陈师徒指挥铁如意玩弄金仆姑扬旌督战亲援枹万卒超距争先驱奔狼突豕皆就俘凯歌入奏天颜愉司马让功欿若无伹云将士多勤劬何以劳行役请蠲幕府租何以恤饥疲请发司农储人人挟纩齐欢唿自从司马归江湖辽人茹苦若堇荼荷戈不解甲輓粟仍飞刍羽徼徴材官络绎在道涂震隣之恐非剥肤骚动根本何为乎安得再起司马登戎枢坐纡长䇿销隠虞国威震疉边人苏洞庭篇寿严中翰崔嵬乎洞庭之山乃在勾吴之墟具区之薮芙蓉㸃㸃七十二双结青螺绾其口我昔凌沧洲振衣千仞巅西登缥缈接银汉东望莫釐生紫烟珠宫贝阙俨相向恍似员峤方壶天吾闻灵威丈人入林屋手探苍水金庭箓又闻毛公羽化留空坛时有鸾鹤来云端兹山信美多灵秘幽栖故是神仙地主人三殿倦挥毫出山便作还山计只今六十早归田摄生日诵叅同篇洞庭之水酿春酒醉来恣拍洪厓肩哭王子幻惨澹江天里何人问客星空传怀旧赋无复艹𤣥经物外悲长往人间忌独醒牀头孤剑在永夜泣青萍送初主簿罢官归楚吴苑初倾葢荆门早挂冠宦怜潘岳拙曲和郢人难畏路穷栖棘芳洲信采兰浮沉何足问江汉有渔竿大阅诗应制庙畧收羣䇿宸游简六师代当全盛日春是大蒐时云捧苍龙驾风回翠凤旗辕门开复道帐殿绕行麾细栁前军驻长杨后骑随虬须天䇿将猿臂羽林儿拂劒星文动弯弓月影披连营分雁翼布阵合鱼丽礼示三驱正锋藏九变竒张侯仍是豹贾勇尽如罴引满双鹏落腾空万马驰元戎归节制法从肃威仪讵数夸胡猎还欣奏凯期大风歌汉士吉日诵周诗我祖黎庭烈先皇保泰规永言思继述持以赞雍熙立春日赐百官春饼紫宸朝罢听传餐玉饵琼肴出大官斋日未成三爵礼早春先试五辛盘回风入仗旌旗煖霁雪当筵七箸寒调鼎十年空伴食君恩一饭报犹难辛夘元日紫宸元㑹辍朝天咫尺无由捧御筵迟日曈昽虚正殿非烟缥缈在甘泉王师未奏康居捷农扈谁占大有年衮职自渐无寸补惟应投老赋归田余有丁有丁字丙仲鄞县人嘉靖壬戌赐进士第三除编修厯司业洗马右谕徳左庶子出为南国子祭酒召入为少詹事兼侍读学士迁太常卿厯礼部左右侍郎改吏部进礼部尚书入直文渊阁改户部尚书兼武英殿大学士终少傅兼太子太傅建极殿大学士卒赠太保谥文敏有文敏公集送张崌崃客行新霁后曙色唘城头晓径穿云湿春塘带雨流江篱牵客思山鸟动春愁何事新芳歇王孙不可留蹇达达字子修重庆人嘉靖壬戌进士累官太子太保兵部尚书冬日登毘卢阁塞雁南飞逈髙楼北望寒暮云千嶂暝积雪万家残四海徴输尽三巴道路难天涯对揺落那得旅愁寛林烃烃字贞耀闽县人嘉靖壬戌进士厯官南京工部尚书有覆瓿集诸公饯送城南楼寄谢冉冉嵗云暮于役殊未休冠葢集相送置酒城南楼微雨霁朝景骋望消人忧苍苍逺山色浩浩清江流丹枫罗曲岸白鸟戏中洲景物纷可恱骊歌促行驺衡门昨栖迟杖屦忝从游奈何逺离别一日如三秋索居感羇旅乆要慕前修适意岂非达徇禄良足羞山灵勿相诮早晚归林丘府江渡朝发阳朔崖暮次昭潭渡行迈千余里孤舟日东骛川途阻且长耳目渐非故巉巖夹崇山杈枒罗茂树四望寡人烟三时昏瘴雾深林蹊径絶怪石波涛怒虎穴幸徙踪狼烽犹置戍客子独何为艰险常道路虽懐叱驭心宁免垂堂惧白日易蹉跎𤣥髪忽改素人生苦拘束多为浮名误万事良悠悠达生庶可慕苦雨述懐我行赴京华征途才及半渡江越淮南原隰何渺漫溽暑当兹时气候变昏旦迅雷激中宵隂云翳层汉山雨骤淋漓川流俄浩涆阳乌避何许水鸟羣相唤髙浪没危桥飞湍泻崩岸我马淖不前我车靷已断屈诘厯羊肠回顾屡颠汗仆夫仰天号客子抚膺叹吁嗟行路难徬徨日将晏尘中苦局促物外思萧散挂冠亦繇人何事长羁绊戚元佐元佐字希仲秀水人嘉靖壬戌进士除礼部主事厯员外郞中陞尚寳司少卿有青藜阁稾早朝凤掖传唿早晨趋逼禁闱天香浮辇静宫漏隔花微仙掌明河动周庐列宿稀不知风露重先湿侍臣衣髙则益则益字受所南昌人嘉靖壬戌进士官至四川叅政圣驾大阅歌平明仙跸下丹霄千骑风云拥射鵰尽道吾皇能将将军中谁是霍嫖姚蔡可贤可贤字子齐成安人嘉靖壬戌进士官至按察副使有西征鼓吹楼烦山后山前十六州天涯尽处是偏头云开大漠风沙走水折长河日夜流万户金缯愁见月千羣铁骑畏逢秋却思大汉无中䇿一曲胡笳倚戍楼郑履淳公字伯寅海盐人嘉靖壬戌进士除刑部主事改尚寳司丞建言廷杖终光禄寺少卿有集春闺朝来灵鹊遶檐鸣果得云笺慰逺情伹说别来长见忆归期依旧不分明沈𤣥华𤣥华字䆳伯一字少河嘉兴人嘉靖壬戌进士除礼部主事厯官南京太常寺卿转大理寺卿敬礼南都奉先殿纪事十四韵髙皇肇太庙松桷连穹霓尊祖有孝孙典礼遹升跻一从迁都后遗制终未暌有司列俎豆上公视瓒圭岂意嵗甲午烈火隳榱题譆譆出出音其兆先端倪盈廷议移祀中废成町畦犹余奉先殿荐新及葅臡㣲臣承祀事入庙歌凫鹥髙后配在天御幄神所栖衆妃位东序一妃独在西成祖重所生嫔徳莫敢齐一见异千闻实录安可稽作诗述典故不以后人迷徐廷绶廷绶字受之淳安人嘉靖壬戌进士除刑部主事厯员外郎中出知辰州府迁陜西按察副使有锦泉集胡松麓自瑞州以书见寄搔首西风里懐君思惘然江湖千里隔云树寸心悬客泪随猿落乡书有雁传惟应今夜月相对共遥天穆文熙文熙字敬甫东明人嘉靖壬戌进士除行人进司副迁工部员外改尚寳司丞转吏部员外出为广东按察副使有逍遥园集闻拱辰符卿至自京志喜漳水燕山道路賖相思常苦暮云遮到来不必论时日三见庭前木槲花题干山卷㡬年为客滞江关夜夜汾阳有梦还卷里书图君莫看断人肠处是家山杨汝允汝允字惟明南昌人嘉靖壬戌进士厯官姚安知府有九霞山人集同日册封六妃官花笑日草生春喜动天颜沐宠新同侍翠华游幸地不知辞辇是何人钱贡贡字时庸桐乡人嘉靖壬戌进士除知新建县入厯刑部郎中有爱存稾京邸懐归适妻弟唐楮汀来谒于其还赋长句言别此日意不乐掩关有所思忽闻君逺来错愕令我疑平生不辞乡安得来京师去年与君别屈指已一朞南望懐故人日与浮云驰嗟予坐羁束素颜日以缁金门盛才贤迂疎将何为感之百忧集叹息还自嗤君今马首南握手复何辞投簪虽未能烦君语吾儿贫贱虽尔慙富贵匪我期愿言各努力勉将门户支予家柞溪东緑水环茅茨岂独饶桑麻松竹植亦宜好辟十亩园树艺须及时䕶笋编枳棘灌花引泉池待予此中老与君同栖迟此愿良未果永懐常在兹去去勿复陈人生多别离夜阑欹枕卧暑雨捎罘罳杨成名成名字志完建安人嘉靖壬戌进士武进知县有遂初集秋日郊行路遶溪流细山廻树色分客沽村店酒牛卧陇头云林叶含秋露溪烟澹夕曛儿童迎我笑拍手自成羣许国国字维祯歙县人嘉靖乙丑进士改庶吉士除检讨厯编修右赞善洗马迁南国子祭酒转太常卿协理詹事陞礼部侍郞进尚书入直东阁加太子太保累晋少傅吏部尚书建极殿大学士卒赠太保谥文穆有许文穆公集拟御制劝农诗四民皆天职嗟农独苦辛所以古哲王廵省及兹辰箫鼓吹豳诗训迪良谆谆东郊土脉动好鸟鸣芳春桑间拂其羽催耕一何频乗时播嘉种原隰何匀匀念兹民所天珠玉安足珍一日茍不作饥寒将立臻勿惜沾体劳但忧年嵗屯沾体劳尚可嵗屯伤我民忆昔先皇时端居轸郊闉载赓悯农咏丕扬烈祖仁禁苑籍千亩雨𤾉雩百神玉食岂不足贵令四海均九重髙结念况尔谋其身古人有良言嵗计在于寅岂伊公家赋妇子亦相亲春风正发育万物皆鲜新勉以东作力伫见西成禋秋声银汉沧浪净碧空天街一叶下梧桐霜前凄切兼砧杵月里悲凉断塞鸿何处羁人惊伏枕㡬囘中夜感飘蓬繇来志士轻摇落莫向西风忆桂丛何洛文洛文字唘图信阳州人嘉靖乙丑进士选庶吉士厯官礼部左侍郞兼翰林院学士有震川集章皇帝御笔白马台上黄金骏毫端白雪骢玉花生御榻宝绘夺天工照夜双珂莹凝霜匹练空瑶池仙驭逺犹见画图雄周子义子义字以方无钖人嘉靖乙丑进士改庶吉士厯官吏部左侍郞兼侍读学士赠礼部尚书谥文恪有交翠轩佚稾送何小坡致政还信阳海鹤逺罝网𡨕鸿谢鞲笼人间千丈丝安能絷游龙所以达命士脱迹尘嚣中眇兹盈尺组曽是羁我躬何侯东海彦司牧早奋庸一麾指淮右载斾佐汉东斯民有父母国论方尔崇朝宗甫竣事髙蹈随赤松薄言戒行李云归天目峯惜此逺行别不得少从容载歌骊驹词聊以纾我衷林如楚如楚字道翘候官人嘉靖乙丑进士厯官工部右侍郞有碧麓集初秋斋居作招揺指坤隅六龙忽回轸清啇应候至碧梧乗夕陨离居及素节徙倚步华楯睠彼元运驰往复良有凖人生何劳劳年命如朝菌曩观随化徂新绪缘物引无以骚人悲将贻荣公哂吾其解天弢去来守𤣥牝㑹江驿停舟异昔年城郭尚依然树影浮天外江流㑹驿前暮㠶悬海月晴磬出山烟稍喜春来近居人话种田陈文烛文烛字玉叔沔阳人嘉靖乙丑进士除大理评事厯寺副寺正出知淮安府迁四川提学副使厯漕储㕘政福建按察使右布政使江西左布政使陞应天府尹终南京大理寺卿有二酉园五岳山房集送杨惟乔侍御北上驿路飞新雨荒亭落晩风赐环霄汉上击楫大江中此地曽留犊都人尚避骢春华今又半樽酒㡬时同送陈仁甫太史使楚玉署承天遣桐圭钖帝封浮湘即司马作赋是元龙春尽寒江雨潮廻故国钟禹碑如可辨还上祝融峯送别落日青丝骑西风白苎词广宁门外栁折尽向南枝管大勲大勲字世臣鄞县人嘉靖乙丑进士改庶吉士官至南京光禄寺卿有休休齐集安庆渡李阳客路荆舒尽江㠶海国赊天风蔽晴日烟雨涨平沙水濶疑无岸春深不见花暮潮南浦泊指㸃驿楼斜胡涍涍字原荆无钖人嘉靖乙丑进士除永丰知县再知安福入为广西道御史以建言落职为民有采真堂集过雅宜别业不见王摩诘犹余华子冈隔河山杳霭断树水微茫有子开松径留欢正夕阳渔舟投暝合杯外即沧浪梅陇上春风生江梅㡬枝发仙人坐吹箫飞堕一楼月潘志伊志伊字嘉徴吴江人嘉靖乙丑进士除定州知州陞南京兵部员外厯郞中出知九江府谪知陈州移绍兴府同知转南康知府以江西按察副使备兵袁州以行太仆寺卿辖甘肃迁广西㕘政题存石草堂名园迥尘域参差开石林丹梯袭晓光碧嶂含夕隂昔自鬰林来置此闲幽襟缅彼巨灵迹宛在梧江浔夫子肯堂构诛茅面云岑栖巖意已逺陟岵思逾深抠衣縁磴道拭目见嵚崟兹言懐仰止谁谓惬登临沈渊渊字子源济南新城人嘉靖乙丑进士改庶吉士授检讨进编修陞国子司业有中秘稾塞上闻笛何处吹羌笛秋风度玉关㡬年愁作客此日更摧颜惨淡边云合凄凉朔雁还梅花知尽落一夜满天山许僴僴字文夫灵宝人嘉靖乙丑进士除三原知县徴授户部主事厯员外郎中出知汉中府调南宁陞陕西行太仆少卿有后崖集西坪路苍苍古木中夕阳忽已晩隔浦闻鸡鸣人家知不逺王圻圻字元翰上海人嘉靖乙丑进士除清江知县调万安擢云南道御史出为福建按察佥事谪卭州判官两知进贤曹县迁开州知州厯官湖广提学佥事陞陕西布政使㕘议有洪洲类稾观忠惠祠有感杰哉龙阳尉忠义今所希民瘼一愤激抗疏干天威手持登闻莛口呌阊阖扉但念流亡苦岂惜躯命微雉经悟明主捐生视如归嵗额减过半始愿终不违皇恩与士节千古同光辉春秋荐苹藻英爽此永依遗迹炳简䇿身沉名自飞愿尔贤达裔奕世延清晖啇邱早行遇雪云暗啇邱野天连葛伯城懐人霄不寐奔命雪仍行粉絮因风舞瑶华带雨倾貂裘寒欲透客泪洒尘缨归有光有光字熙甫崑山人嘉靖乙丑进士除长兴知县量移顺徳通判迁南京太仆寺丞有震川先生集逰灵谷寺晨出东郭门初日照我颜春风吹习习好鸟鸣巖阿见黄屋登坡㝷神仙半日犹山麓十里长松间蜿蜒芳草路寂寞古禅关画廊落丹雘朱户蚀铜环殿起无梁逈墖留玩珠攀苍鼠戏树㨗野鹿㸔人闲山深静者爱日宴未知还和俞质甫夏雨三十韵浮云方叆叇光景遂已戢浃旬深霪澍千里破封蛰茫茫河㑑叹萧萧山鬼泣灵曜䆳髙居朱明閟赫翕希微澹将开淅沥吹又急遇夜转连绵酾流更湁潗万壑㘊霵鸣百川灌注入池容添纹縠林色浸淤浥离毕月暂耿宿井星恒湿㶑滟湖光翻蹙咽海潮涩霓旌尚髙翔云衣犹日缉水覆讵可收天漏谁能葺马牛三江混鸿蒙九峰立嗟我来自东独行阻虚邑梦里思明两筮坎成洊习谁假卜啇葢伹戴杜甫笠缤纷余花落寂寞愁乌集穷巷长闭门髙河近通汲天地政氤氲雷风递唿吸悽悽听晨鸟蒙蒙睇宵熠作乂徴时旸思文忧民粒鼃黾费灰洒鱼虾饶掇拾广室坐増悽匡牀听生悒何由度日阕安能使家给泥涂跲重茧梅润侵什袭寒袍故恋绨澜简庸唘笈顾叹风云满宁使蛟龙蛰短屐徒齿齿折巾空岌岌俯仰观宇宙坱圠迷原隰阻饥知不免寅亮岂所及寳应县阻风夜泊淮隂城蚤向淮南路理棹逢西风猖狂恣号怒清河千里中东风日相悞祈此一日风终竟不可遇苍天岂有心莫可诘其故伹㸔北去舟凌风如飞渡翻为去人快顿忘吾所务淼淼湖波深今日何可渡邢州叙述为令既不卒稍迁佐邢州虽称三辅近不异湘水投过家葺先庐决意返田畴所以泣岐路进止不自由亦复恋微禄俶装戒行舟行行到齐鲁园花开石榴舍舟遵广陆棃枣列道周始见栽苜蓿入郡问骅骝维当抚彫瘵天马不可求闾阎省徴召上下无怨尤汝南多名士太守称贤侯戴星理民政宣风达皇猷郡务日稀简吾得借余休闭门少将迎古书得校讐自能容吏隠退食每优游但负平生志莫分圣世忧竚待河氷泮税驾归林丘甲寅十月纪事经过兵燹后焦土遍江邨满道豺狼迹谁家鸡犬存寒风吹白日鬼火乱黄昏何事征科吏犹然复到门初发白河边风刮地起黄沙三月长安不见花却忆故乡风景好樱桃初熟正还家袁尊尼尊尼字鲁望长洲人嘉靖乙丑进士官至山东提学副使有集长安感遇朱华谢南土逰子客冀方岂不念遄归简书劳未遑悠悠若悬旌倐忽意靡常魏牟阻江海蘓子怨何梁失路良可悲旷望迷周行春阳念将歇滞淫非我乡愿假鸒斯翼超飞厯故疆长兴徐太守自汝宁归王元美诸君同集胥江分韵赠之得关字自薄淮阳守终然返故山江湖一麾罢嵗月二毛斑中论何当就浮名秖是间因君梦苕水早晚叩云关送长兄再入留都云阳郭外草萋萋作阵杨花路欲迷㡬树黄莺啼不歇行人回首晋陵西李栻栻字孟敬丰城人嘉靖乙丑进士官至浙江按察副使送友人还楚南浦仙舟发飈风江上清故人从此去怅望若为情落日浮彭蠡归云满洞庭思心逐流水西下武昌城施爱爱字欲周福州左卫人嘉靖乙丑进士归安知县有息菴集寄李五噫嘻复噫嘻与君恒别离秖隔一溪水相见良难期芊芊池畔草灼灼园中葵倐然悲风来凋谢寔萋其思君令人老𤣥鬓忽成丝赠君青萍劒神物合有时眀诗综卷四十九明诗综卷五十钦定四库全书明诗综卷五十翰林院检讨朱彞尊编皇甫沖沖字子浚长洲人嘉靖戊子举人与弟涍汸濂竝有盛名称四皇甫有华阳集顺义战邻有顺义人告我庚戌事八月月生魄道传谙达至朝闻古北屯暮见辽阳骑李生正下帷奋激报守吏守吏不敢言双目乃直视驰马归赴敌城门忽已闭登城望家室膏血乃涂地里闬尽焚烧妻孥身首异李生按剑怒眦裂声色厉讵惜中山羮甘心河东弃惜哉无一兵不能为之计乃有陈使君挺身独不避下令开四门弯弓揷两帜左书报仇文右写勤王字当门据方牀潜军弛衔辔李生与之俱不觉增勇气谙卒来觇窥一矢两人殪卒惊齚指奔仓皇解围去城邑不破残凡以二子庇功髙主不知事往名亦坠斯理自古然况乃居今世请君勿复言此事犹为细安山道泊舟安山道忽见山南船衔尾若鱼丽钲鼓纷喧阗楼橹树干楯笭箵揷戈鋋琱弓赤羽箭朱旗当樯悬长年尽红巾抹额绛丝纒言与郡盗鬭仅不为摧残请看身上创衣血何新鲜闻之不敢进倚櫂生忧煎载闻持节使提兵罗河堧脱者有重聚获者无幸全哀此封中氓弃掷潢池间虽云饥寒故信也谁为宣怀保道不足政刃皆深渊服妖古所畏涓涓乃滔天巢角鉴不显此理庻可研上已观田桥祓禊望所期客青山结层岚新流漾周泽阳景属良辰游人满晴陌联翩塘上行去来江边客拾翠行且留撷芳散还集临赏迟所思揺揺冀来觌梦寐时见之寤言忽复隔昔人三秋怀宵旦今屡易为问修禊人忧心何能祓从田桥石径赴拂水江光开初霁山云未全敛轻烟尚栖花积雨犹在藓携屐遵回麓援萝上修岘环林何逶迤磴道几回转游心自忘罢䇿足乃知蹇含章乐丘园耽隠易台铉顿使昔念舒乃得今抱展将㝷出世人一往不复返于巖石上眺东西两湖旭践山中蹊午憩巖上石云移石欲堕雨霁蹊犹湿倚䇿眺两湖波光涣相袭东若旣纡青西蘅亦凝碧芙蓉落双镜天影浮重璧不覩水分流但觉洲如织樯乌有离声矶鸥无竝翼㑹兹物化情感彼髙深迹从适得所遣何为苦拘迫维摩寺雨坐回岭无仄径陟冈有夷壤展睐入空蒙游心益昭朗长风吹轻衣飘揺翠微上古寺迷夕烟明灯澹绡幌冥雨从东来惊雷自西往林峦忽不见但闻山涧响景寂非避喧心莹乃成赏为礼沉疴踪因之知幻象送刘朝甫还吴同游心事已成非忍向都亭复送归二月浑河氷尚合三春禁柳色犹微旧来道路愁能记此去音书忆到稀极目轻舟云水上别君那得不沾衣皇甫涍涍字子安嘉靖壬辰进士除工部主事调礼部歴郎中改补右春坊司直兼翰林检讨左迁广平通判量移南京刑部主事进员外陞浙江按察佥事有少𤣥集春日斋中即事仲春气妍和兰薄幽可践开轩望逺野文霞蔼曾巘黄鸟鸣芳菲緑苹泛清浅感物怀古人缃帙聊自展尝钦柳下黜颇悦邴生免茍持齐物心得丧两俱遣秋宵宴㑹与周山人以言嘉賔眷清夜相与娱思忧忧思沉中曲惜别届徂秋顾念一世间快意焉可求别易㑹独难世短岁复遒促襟展谑浪感此极欢游明月悬中天芳华随觞流妙歌激云汉为乐四座周抒情告君子太康毋我尤杂诗凝霞晦朱阳繁云结𤣥隂有渰兴崇朝滛溢遂成霖涌熘交檐曲浮苕冒水浔冥雾萦緑池悲风激丹岑惟彼倦游客感此物序侵慕类兴长怀含思寄微吟秋日杂诗廓处乏欢悰出门眺长衢悲风吹落日四顾无行车蹉跎失盛年感慨独嗟吁况我在樊笼六翮不得舒抚剑思西迈安能守故庐淮隂困闾里马生恋边隅桑梓岂我志蓬藿非我虞行行舍此去去去浮云俱赠韩侍御谪滁州皦皦原中日照此城阙寒登山送归客临涂怅盘桓借问子何之竒服涉江干逺斥千里道飘飖冒惊湍急觞遡征云悲风激长澜我马怀曾冈伫立发哀叹忼慨无所道赠子以加餐月夜赠伯氏叔季氏山人以言欢游美清夜髙㑹良在兹金飇薄绮櫺鲜云荡华池凉气发乔林湛露零丹㽔皎月升前隅中庭粲其辉密亲旣已具兰友相攀追繁音岂不奏所乐吹埙篪齐愿等金石皓首长不暌送周氏清晨饯我友驾言逺徂征前瞻齐鲁墟千里浮云兴亲交岂不昵怀役不遑宁旷野饶悲风扬尘翳边庭中衢雪霰集边马寒无声蹊谷无行迹侧足层氷横回首望京阙能不恻中情子其祗自爱顺时保荣名省中赠别祗役辞兰省驱车迈京阳大江浩无极游子心慨慷疎星敛华阙朝霞兴崇冈平原一顾望山树霭苍苍集送临城隅辕马各傍徨道路岂云逺各在天一方念与我友别侘傺中自伤怀申生昔我承嘉惠窜迹大河浔洪流逝滔滔游子忧思深回风飘虗阁索处悲难任申生藴玙璠投分义所钦緑绮久不奏为予激哀音眷眷感离志冉冉遂逮今晤言怳如昨一别岁载隂微我殷思劳非尔谁为心十四夜月广庭浄霄色良夜月流翫况对巢箕人同怀发幽赞散步林暝交微星吐华粲彼美云中魄徐驾升清汉玉彩含霜来金霏随风散繁絃起两阶孰知我心乱十六夜月明月有常翫员景亦不易三五昨已迈人生良如寄兴云结长霄清晖何由被弦望相推移赏心邈难嗣即事可逸生取乐在适意缀我巴人响歌之聊代匮十七夜月清风歴网户皓气流中庭佳期殊惠来金波耀华星谅知蟾兔缺髣髴素娥形为乐贵及时百年讵我龄放歌目驰藻结思凌髙冥且念参酒德万物如浮萍予嗜琴山人张子妙得古法尝学焉而予辍响久矣舟夜临流对月发琴而弹之兴嘅命篇伊予寡世姿由来慕丘壑长从嵇生玩假物思所託匪尽至人理聊叙逸民乐改服暌宿心久负长往诺石房缀幽响泉蕊迎秋落沿泝开昔襟浮弹昨间作沧浪流潺湲明月照灼烁想见乘风人长怀披云鹤且以慰营魂拊心终緜邈出处焉是非俛仰笑今昨元城书院示诸生予昔慕丘园守道甘时弃弱植践纷华介石惭贞义一朝世网婴来为河曲吏迨兹民务隙肃徒究经事广除气暄妍衆芳粲以贲清风闲鸟雀日华揺薜荔髙阁敞云霞游目适我志虽无兼席长颇协下帷思相与观四教宅德归一致忘筌朂所期反约良为懿夏日幽居述怀九巖多灵树秦望有飞泉台尚逝云乆披籍慕其言念当去人羣返耕南山田即林事经始荷莜开云烟畴昔婴华组芳岁屡徂迁忧思徒以积志发坐相捐常恐冲飇激鸟路不及旋彼美淑人情缅邈谁为宣杂兴薄云散清澄秋气滋寥廓倾晖奄西陆凉飇凄丛薄羁人苦物役容华逐年铄沉吟览时化空堂寂不乐惟我同心友守道厌蓬藿髙举遗万物逍遥处一壑永念从之游无为自束缚骛节流炎纪驰晖届清商游鱼凑重渊蟋蟀鸣空堂白露滋前墀隂风来北房我心亦何思所思天一方离居宛如昨再覩鸿鴈翔含情抚遥夜申旦独傍徨哀彼采葛诗零泪霑衣裳茅山杳霭登春山嵯峨入云岭徴竒不觉逺发兴日初永石丛孤亭秀花覆仙灶冷长揖山阿人坐使尘虑屛自溪口归朝来醉别酒溪上孤舟还遥村转江路落日迷松闗平波望烟树百里沧茫间坐爱丘中事春云留碧山将命巡轺徙倚署阁弥辰倦纷牍徂春怅无乐庻以散予襟独此稽山阁霞蔚见层峦花深隠羣壑本自沧海人悔吝滋縻爵旋里东江轺徘徊眷林薄俄顷恻幽𠂻遇物悲离索且凭浮云征聊希至人託使中都道中作将命适逺京夙驾戒征侣临流别友生野涂旷延伫靖恭尔所敦我志不遑处扬斾越修垧舒节薄兰渚日夕秋风生曽是岁不与凄凄聆候虫肃肃望归羽藴结愁我心沉忧谁能去悟彼诗人言归来艺稷黍发郡城之天台道中述所经览寄孔谢二宪副赵何二佥宪同年夕梦曾城阿晓行沧波上紫溪复含流连岑时隠障风湍信千转云峰非一状锦缋纷迎翫氛氲忽弥望兰泉芬可掬苔壁险难傍思偕同怀子携手追禽尚由桐柏岭趋琼台游眺桐观临云壑遥从此路回石门蔼天阙借问几时开鹤羽下清汉仙踪空碧苔山人仍自去日暮岭猿哀十六夜月牛渚风流地清江万里长今宵怀谢尚乘月益清狂胜事已云尽佳期何可忘凉风吹舞袖白纻满秋霜春日金元伯见过当时好竒客频过旅人居及此归来日翻怜㑹面疎花前兹夕醉湖上隔年书意气君休问嗟今已不如致道观溪口宿处𤣥林静钟声清夜初星河山峤满云雾洞门虗竹下邀中散松前问隠居溪隂是天路独往意何如和子约庄游对修和观怀往仙宫縁缥缈孺子问沧浪独望青山郭空怀碧草芳田畴诸岛接鸡犬百花藏何以寄幽兴前溪春水长灵峰灵峰望缥缈疑是接曽城梯绕丹霞入人攀碧树行洞门山日落石室海云生何事吟招隠空令猿夜惊再别兄弟作可叹江潭客重为魏阙游河梁一怅望芳草剧含愁陇树三年泪边云万里秋无由慰栖泊羇影任悠悠宴东河流杯亭送欧阳大参赴蜀流杯亭上酌修竹乱溪纹暝树烟常合春山雨不分别情依去鸟客路入重云怀旧仍伤逺劳歌夜独闻席上送子循弟离樽日南至行役鲁东门海徼云千里寒城雪满原听歌仍有泪执手已无言何异飘飘鴈年年别故园早秋杨村旅次怀伯氏季氏满川风露急凉度海门初蓟叶先秋下江星永夜疎客心凭北极乡路忆南徐塞鴈何时至平原有素书寄怀诸兄弟万里南飞鴈何时塞上来客愁悬落日乡梦绕胥台投笔情犹在垂竿老未催淹留此怀旧长使壮心哀闻家兄之金陵闻君理孤櫂欲向金陵游却忆追欢日翻成羇旅愁钟流客馆夜砧响帝城秋得似沧江鴈东飞白鹭洲过维扬作念昔恭明祀三秋滞楚乡今来还上国五月渡维扬恋土情何极曕涂意转长川原歴迢递烟树引微茫浴渚飞凫下惊沙白鹭翔江隅有芳草幽思独难忘皇甫汸汸字子循嘉靖已丑进士歴工部郎中谪黄州推官召为南京吏部郎中又谪开州司知量移处州府同知陞云南按察佥事有司勲集过武城谒言子祠作遡风枉轻帆戴星理扁櫂超忽之武城有荡瞻鲁道古邑一何卑令猷久弥劭弦歌谢清响精华契深造曰予厠文儒耽寂违时好剖符辞帝京腰章宰名赵谅乏操刀资惧贻制锦诮经过缅遐䠱神对宣幽抱言采江上蘩荐此庙中貎谁谓千载殊可以同髙调奉荅子安兄江郭改故隂家园蔼新霁柔条始发林芳草渐纡砌潘居信为闲杨亭况重闭曰予忝明时与子承嘉惠分省各有諐佐郡慙所莅暂就北山招转惬东田税情忘桃李言迹岂匏𤓰系感遇兴长謡来章缅幽契寄怀王道思本乏希世姿翻为逢时误良友岂不怀遄征讵遑顾日暮劳所思凌风未成晤将从梦寐求缅邈山川路秋夜把酒对月宋生陈九辨陆机歌百年怅兹清秋月聊使幽懐宣矫矫归云鴈嘒嘒含风蝉摧芳委朝露俄景流夕川鳞运有代谢蕣荣无常妍始知行乐贵何必居情牵长夜思秉烛新月正登筵金尊泛緑醑宝瑟縆朱絃商歌当枣下楚舞出花前余名焉足借达生乃为贤仲秋之月诸晜燕私风月虽佳云雨或间奉义游京邑数载违亲宴迢迢明月光照我越江汉何如故乡夜及此清秋翫镜彩揽未盈璧景委才半桂树敷丹英华萼纷相焕虽谢西园悰庻附南枝翰良辰信具美清夜永为欢明月已几望华彩流云端广庭置芳座髙㑹列盘餐但云杯行缓不惜露下寒情来感今易迹往恋昔难一闻闗山曲犹似别长安敦赏每卜夜行乐聊及时秉烛且不寐待月岂云罢鳞鳞玉叶薄皦皦金波迟髙台临窈窕回塘生涟漪载歌蟋蟀唱复咏鹡鸰诗清辉一以鉴素心同所期嘉月有余照欢晤无限情宠弟载旨酒邀我坐华楹蓂齐荚复萎桂满轮乍倾忽忽愁霖至浏浏悲风鸣员缺递相运明晦焉足惊太康靖往训知止崇令名肃肃敛朝云娟娟收夕雾江上珠始来天际镜方露列宿齐掩缛凝霜共呈素嘉肴尚堪荐美酒犹足具良友且无归剧饮酬兹遇所愿扬末光何辞照迟暮秋宵酬子安兄作清夜游家园眷言怀丘壑素月升员灵千载共寥廓始出东南楼俄顷西北郭华烛灭兰堂金波荡罗幕虽过二八时光彩纷绰约商歌正流响鲁酒亦未薄人生贵适意胡为坐羁缚结髪从至今朱颜怅非昨冶服岂常翫荣名焉足託良㑹聊具陈丽藻复间作穆如扬清风粲若敷春萼申意忝惠连何以献康乐秋日往梅林庄居疏公守旧业班生慕常庐薄游千里外一出十载余偶与密亲迩惄焉怀所居东林扉尚偃北郭迳始除青山蔼盈戸緑水湛通渠流盼悉成往眷言思遂初将从古人学乞归事耕畬顾惊年迹乖坐使情兴纡冬日往虞山作故乡谁不怀名山矧予慕一为尘迹牵遂阔赏心晤偶值芳岁阑遥泛沧洲趣澄江带余霞丹壑收残雾严霜委野草寒飇振皋树指涂㝷旧踪流盼成新寓鱼乐媿渊沉鸿冥羡云骛归来徒见今履往怅非素送陆宜甫还洞庭烈士晞康衢逸人免幽壑矫翼鲜宁栖潜鳞有深託陆君箕颍流雅志甘场藿被褐自行吟持经事耕作别来岁屡遒念往迹犹邈避乱辞东山韬光翳南郭聿暮促归心申章叙离索雪积湖上居云停林间阁挂席回青阳援琴迟芳酌愿保黄髪期无渝素心诺腊月十五翫月答子约员景揽兔升驰光感驹隙西园将密亲南楼迟佳客生无百年期能几三五夕旨酒盈樽罍髙堂间琴瑟请诵唐风诗胡为坐拘迫棣华眷季方摛藻凌希逸往晤迹易陈来悰㑹难逆再满清夜辉宁知芳岁隔偶怀虞山之游因柬张比部寰我昔虞山泛登临暮景斜雨迷当岸柳风度隔巖花奈此淹京邑伤哉歴岁华张骞髙兴在早晩待星槎送陆给事灿谪都匀驿国论何年定乡心此夕揺鴈飞天畔驿龙隠日南桥谪宦恩非薄居夷路讵遥谁怜梁太傅泪洒汉文朝蚕室成蚕馆开周典鸾舆扈汉仪棘墙春窈窕桑沼昼涟漪蠒献夫人日衣明上帝时娥媌御王母玉珮降瑶池泊维扬地是南来域江分北望賖空余前代宇不放昔年花物色图丹壁春风想翠华谁怜歌舞处日暮有啼鸦腊月十五夜坐惜青天月能余此度员乍来梅蕊下犹满桂丛前江浦潮难落闗山思可怜催人三五夜含照入新年承天候驾东幸方过沛南巡乃至衡翠华临楚地黄屋驻樊城云以朝歌白河因夜渡清宁知天子贵别有故乡情兹地承嘉惠仙班喜复从天行传驻跸月出候鸣钟礼乐河间事山川灞上容由来江汉水何处不朝宗灵巖栋宇开灵岳池台隠废宫已看尘劫逺犹想霸图雄野霁呈秋色涛喧见晩风从知挂帆意遥在五湖东十月十五夜月清汉月仍满空山岁欲阑入林无碍叶映水觉池寒逺道心千里髙楼思万端谁能三五夜长及盛年看舟中对月书怀不识别家久但看明月晖闗山一以鉴驿路逺相违影落吴云尽凉生楚树微天边有乌鹊思与共南飞骑省骑省慙三入莺花过十春心徒怀许靖鬓已似安仁香草思公子明珠报美人那堪秋水上犹此隔迷津託宿报恩寺平野新秋入长干旧寺存青莲非世界緑竹是山门塔火看生灭钟声悟静喧迷方欲有问慙对逺公言诸君乘月携酒见过迟谢山人不至席上作芳树长安道春宵动旅愁一尊良䜩㑹四海尽交游玉漏寒频度金河静不流清辉怜谢监何事隔南楼寄子约弟两地承严窜同时罢省郎因书问舟楫何日下沅湘客梦频栖月征涂欲戒霜平生题赋意那得倦游梁生朝寄兄弟白髪逢初度清尊思惘然鹡鸰原上梦犬马客中年睂宇将云结心旌共月悬朝来淇水望时问渡淮船早春寄子约弟予方有悼亡之戚献岁思吾弟何时报徙官梦劳池上积书到洛中看太史身犹滞潘生泪未干梁园飞雪尽欲到剡溪难送王亮卿游天台岳路从兹始仙源信可求客情临海峤乡语永嘉舟天外看霞起林间听瀑流无能解缨去送子欲神游九日寄子约漫有登髙兴兼当望逺何对花惊白髪见鴈忆黄河乱后书来少霜前木落多不堪羁宦日同是阻干戈梦子安兄作一为生死别独宦尚飘蓬白首行荒外青山值乱中九原人岂作万里梦犹通今夜看春草池塘思不同登天平废寺古寺空山里重来感废兴㝷谿迷蔓草攀壑借危藤遶树多寒鹊然灯止病僧独怜青嶂外犹见白云层与郑司士夜话故国经年别他乡㑹面难人疑天外至花似梦中看山瘴侵氊湿江流遶舍寒不知台省客谁念一儒冠七月六日张㓜于馆燕别将赴豫章祖席叨君燕萧斋与客过旱云凉思少江月旅情多着作慙金马迟回恋薜萝欲知临别恨来日视星河由罨画溪登玉阳山院溪水镜中渡风帆画里看潭犹名玉女地即傍铜官向夕山常雨先秋树已寒洞宵供奉日归隠圣恩寛答徐绍卿见怀停云遥引望良晤近何疏以我丘中想开君湖上书花飞人别后木落鴈来初祗为怀徐孺长令夜榻虚何内翰招䜩获闻声伎之盛房中乐自旧京传促柱轻调慢拂弦曲罢周郎那得顾但闻余响落灯前皇甫濂濂字子约一字道隆嘉靖甲辰进士除工部主事谪河南布政理问稍迁兴化同知有水部集赴洛留别华阳兄浮云薄髙山崇朝去还结游子不惮烦悠悠复徂辙密亲自兹旷临流何能发衰林动逺风寒江冒轻雪遇物隆所悲兴愁顿难絶无以赴洛人怀哉但吟越不赴郡檄答子循兄矫翮思霄翥游鳞託渊沉物类各有适殊涂难并㝷岂伊世网虑扰扰谁为心振衣还东山寝迹栖旧林江海多风涛舟楫弭川隂无令冲波激但恐岁序侵愿言谢西府谷口有徽音悼子乘冥冥雨露集熈熈岁始更灵蠢各有化人理独无生念我泉下子一絶如朝荣生男以待终胡为遘夭茕清尘布虗室寒晦凝轩屛流目无存影泪涕交霑缨恫怀何能已叹息每遗声堂闱旷綦迹诗书空复盈奚但肠九回心膂咸頽崩媿乏延陵达无乃伤我明昌平登阳翠领望居庸渔阳通古北上谷迩皇州緜山带西日重闗枕沧流澄霞涧影分归云岚气收隂厓忽成晦夏色惊先秋无以行迈心恤此烽烟愁伊昔布骏略婉矣幕中筹匪今重侠士自古幷与幽伤哉投笔怀白首何所求从僧简经説难少乏经世姿长逢行路迫何为百岁间坐使千虑积薄从沙门游聊与同所适风逺水木华云兴梵钟夕委叩爱良託空情借深译曾是投石心对尔翻经席迺协支许怀焉贵轩冕客初服傥有期永愿庻可毕岁暮季冬违淑候但见𤣥隂结物化各以时胡能隆所缺濳深有神鳞鸣条感微蜕霜雪涂我庭何由吐芳茁谅此达化先匪伊明且哲送子循家兄赴严相公召修志袁州江水去悠悠征帆不可留一尊相送尽千里共含愁云树依残日霜笳动早秋犹怜览风物书记在袁州冯惟健惟健字汝强临朐人嘉靖戊子举人有冶泉集登观音寺天削孤峰峻医闾最上头穷巖藏古寺悬石结危楼雪瀑千林润松门六月秋夜来禅榻卧天汉掌中流姑孰道中烟起树色暝水生江岸仄夜来别故人风雨最萧瑟冯惟敏惟敏字汝行惟健弟嘉靖中举人谒选涞水知县改镇江儒学教授迁保定通判有海浮集七里溪别墅知足始逺辱至人贵自全不羡公与侯所志受一㕓吾家有旧业乃在城东偏一丘藏一壑宛转依清川生涯故不常中道成弃捐弃捐从此去一去二十年非无五亩宅在邑多纠纒幸兹协初心归我汶阳田我田无逺近处处緑澄溪朝发巨洋浒暮泊野水栖野航流北陆香稻来东齐岂伊贵异谷美利贻烝黎名山近村落迨暇恒攀跻仰瞻霄汉遥俯眺浮云低翩翩比翼鸟乃在太行西终岁不合幷激昻飞且啼柬郭次甫送子游东岳五月渡长淮谁言独往人中道临当乖乘流岂不返因以安予怀一诺重平生三年今始谐心期在山水所贵敦朋侪秋日动遐思良夜闲髙斋萤火照裳衣蟋蟀鸣庭阶何时披素襟一笑遗形骸石头城有怀石头城畔枕寒潮坐听疎更夜寂寥生计已拚寻旧隠穷年犹自滞归桡空悲浪迹淹三楚无复伤心问六朝稷下故人知健否何时散步汶阳桥冯惟讷惟讷字汝言惟健季弟嘉靖戊戌进士歴官江西左布政使以病请老特进光禄寺卿致仕有光禄集吴郎坐见人饷衣香戏赠湘君搴薜荔魏帝采蘼芜盘龙连带理翠凤合懽襦不能机上织学作府中趋定知香十里终然倾五都春初玉泉观饯别史子地拥秦亭北天临渭水南楼台千嶂起云树万家涵尘劫何年尽仙宫此日探春光正可惜愿一驻征骖送龚侍御清戎滇贵天王按剑欲专征诏使分麾十道行玉玺夜开鳷鹊观楼船春下凤皇城日南岛屿扬旍度徼外蛮司拥传迎不用军书驰朔漠年来百粤未休兵秋日寄怀家兄燕山木落鴈来迟逺客南归未有期明月双悬江海泪秋风一寄鹡鸰诗淹留贾谊才无敌漂泊冯唐鬓欲丝最是昭王遗恨处黄金台上草离离秋日同参伯邵公游凤皇山凤皇髙阁俯晴空万里蚕丛此路通逺近村原秋色里参差草树夕阳中尊前舞袖翻霜叶天外清笳咽塞鸿回首旧游成梦隔独将迟暮叹征蓬卜大同大同字吉夫秀水人嘉靖戊戌进士授刑部主事歴官福建按察副使有监泉集同戴前峰游赤壁共有探幽兴言㝷赤壁游昔贤不可作吾辈复相求孤鹤今何在长江漫自流因之重怀古对此且淹留楚中思归久欲辞尘网拂衣返故庐水田原不薄茅屋亦堪居五斗何为者三湘安所如勾留犹未去岂羡武昌鱼卜大有大有字谦夫嘉靖丁未进士除知无钖县调潜山迁南礼部主事终㝷甸知府有益泉诗藁秋日游牛首奉和賔巖韵黄菊枝头未破丛晓临萧寺野烟空九江波浪开天堑六代繁华想帝宫醉后几吟豪士赋兴来直上最髙峰日斜徙倚朱䦨遍缥缈孤云是越中卜大顺大顺字信夫嘉靖癸丑进士除知当涂县入为刑部主事改吏部歴稽勲司郎中有簠泉集邓尉探梅日斜游倦宿湖干一望苔枝涌翠峦午夜月明凉似水船头独坐不知寒侯一元一元字舜举乐清人嘉靖戊戌进士累官河南布政使有二谷集答郑越山故人情不怡贻我书一尺云从去年秋及此春半夕恒雨失时旸有背不得炙西山薇苦艰东郭履无迹徒吟无正诗讵有救时䇿君问调元人尹去陟亦斥负鼎元自肥岂知天下瘠氷山顷已頽皎日方侍赫天子正更絃羣公各虚席谷口沉子真东山卧安石守道讵忧贫弗损自成益世事如格五人生不盈百念我七十翁当为几时客书扇赠王少华古人有遗言惟白可受采齐纨变蝉雀昭质复安在愿持君子心如月初离海太空无纎翳淳白终不改四海扬仁风苍生良有待看新厯有感少日见星厯每自閲纪年常常在人后渐渐出其前壮志轻逺道久爲车牛牵曾未几何时岁月忽我迁一朝见新歴我辰不及编元虽贞下起所惜非故躔不知羲和驭何日还来旋在天无停晷在地无停川吾生良已矣来者其勉旃舟次感怀江城久客鬓垂丝故国长年入梦思老大总非童穉日川原犹是钓游时笛中朋旧今谁在镜里衰颜转自疑安得相随庆禽侣云山采药任吾之甲戌七夕作是岁予有悼亡之感灵匹经年怅已违佳期此夕俨相依悲欢转首成陈迹明日桥边鹊又飞侯一麐一麐字舜昭一元弟有龙门集竞渡曲逺水浮云不见天画桡处处旋龙船谁家少妇轻回首忘却临流堕翠钿栗应麟应麟字仁甫长治人嘉靖己丑进士陈州知州歴按察佥事有去陈集雨夜泊舟天津答刘笏山民部时驾幸承天急雨危樯夜孤舟溟海涯风涛惊宦辙云汉忆仙槎故国含情逺残灯照影斜翠华在天末迁客敢言家兴武营暮春感怀边云漠漠㸃征衣饮马长城怅未归春色不堪愁里尽杨花又向客中飞栗应宏应宏字道甫举人有山居诗集游城南池偶下南山岑萧然谐夙心漳干一径入烟景四围深秋水浸枯木夕阳明逺林相期杳难即渔浦晚沉沉髙岱岱字伯宗钟祥人嘉靖庚戌进士除刑部主事出为景府长史有居郧西曹集感兴天员不中规地方不中矩人生天地间安得无龃龉仲尼屡放逐颜回苦贫窭贤哲不偶时古今那可数达士贵乐天仁人亦安土勉哉宣令德庻以表千古鸿鴈万里来翩翩渡彭蠡海燕去何之秋风辞故垒去亦不足悲来亦不足喜物性各有适景光一何驶运至畴不兴时过亦云止世事俱茫茫静坐观无始登台蓟北收兵未长安无使来风尘连朔漠雨雪暗蓬莱去鸟为谁急寒花何意开孤臣头白尽倚杖独登台寄怀李师孟水曹别署秋光满千帆霁色开海风吹月上江雨带潮来名着山公启诗传水部才不知登眺处谁与共衔杯髙启口山启口山字叔崇嘉靖丙辰进士官兵部郎中有遗稾山行欲访山中人未识山中路茅屋漏疎林苍苍但烟雾何良俊良俊字元朗松江华亭人由岁贡生授南京翰林院孔目有清森阁集春日寓怀东方虽大隠终是汉庭臣如何敢恣肆嘲哂万乘尊武帝本爱才宠赐亦殊伦百金买少妇终歳辄易人侍从匪孤逺讽説恒见亲当时非不遇傲兀竟何因我今六尺躯头白久沉沦始图佐明时一官终为贫比肩侏儒笑争食鸡鹜嗔放身鹿豕塲终胜金马门若非速谢去孤意何由申包大侍御冬日过余城馆见贻新诗率尔奉酬弱年慕大隠中岁栖附郭试以惬微尚兼用谐胜託环堵有旧营山楹无改凿髙树列偃蹇羣峰罗岝㟧轻飔披葯房微雨洒菌阁新竹渐紫苞繁花吐芳萼春归竞敷荣秋至同瓠落林卧閲代谢天游恣寥廓遗形偶斥鷃混迹随屈蠖岂无寰市喧幸免缨组缚毕岁矢勿谖中怀谅无怍包子台中彦风期眇丘壑暇日访衡茅投我游园作委曲陶令言纒緜尚平约丈夫贵得意乗时展明畧勉终天上期庻果林中诺何良傅良傅字叔皮嘉靖辛丑进士官礼部郎中有礼部集赠徐伯臣补奉化令严程忽云届将子临河桥弱柳向微风黄鸟时交交感物伤余心申尔以久要虽有盈尊酒何以永今朝徘徊意不极挥泪发长謡董子元移居南郭寡尘鞅东林有胜名青山斜枕市緑水曲依城夜月家家笛春风树树莺结庐心自逺宁复世人情金大车大车字子有其先西域密嘉国人明初归义赐姓居南京中嘉靖乙酉乡试有方山遗藁送汪汝玉守思南谪宦君何恨髙名世所传殊方原鬼国瘴水积蛮烟十口天边寄孤帆滩上悬中原万余里后㑹定何年金大舆大舆字子坤诸生有集中秋夜集金素动四野佳气集林塘中天圆景来冉冉扬清光芳池含微波流萤曜中堂良觌侈髙㑹促席飞华觞丝竹间哀响云霞乍低昻人生宇宙中欢宴不可常名园秀且丽秋色清且长醉歌淹永夕清光未遽央与文源朱二过溧阳道上侵星发徂辆悠悠即长路家人前致词问我将焉赴躬耕苦旱干何以资朝暮衣食事奔走晨寒犯霜露枫林号夜乌宿草栖寒兔轻烟动墟里崩沙依浅渡悽悽浮客心黯黯长天雾逍遥思孔桴濩落嗟庄瓠去去返蓬蒿脱粟安吾素文彭彭字寿承长洲人待诏徴明伯子由歳贡生仕为国子监博士题溪南别业西溪溪水深不流溪南更筑林堂幽㑹心自有濠濮想乘兴不数山隂舟一帘暮雨足吟眺万叠春山作卧游主人纵有苍生寄清梦依然狎白鸥文嘉嘉字休承徴明次子由岁贡生官和州学正天池天池之山今始到仰首忽见莲花峰池水潺湲泻琴筑石壁嶻嶪开芙蓉春畴连延麦初熟暮岭回合烟已重肩舆催予下山去悔不此地巢云松石湖䴔䴖鸂鶒满晴沙红杏夭桃乱着花十里湖山开画障一双小艇载琵琶题画清絶倪迂未易攀能将水墨继荆闗疎林斜日茅亭外一片江南雨后山沉香烟暖碧牕纱緑柳隂分夏日斜梦觉只闻铃索响不知山鸟啄枇杷苏濂濂字子川濮州人鸿胪署丞终府通判青石岭鸟道盘云细羊肠度坂危青回峰歴乱丹转磴逶迤饮涧猨相挂悬厓树倒垂平生爱山水此地足栖迟絶句新笋抽林与屋齐乱红飞过画䦨西流莺定惜春将去坐向緑隂深处啼苏澹澹字子沖举人有苏仲子集盐河闻鴈客子起常早月明殊可亲一声沙际鴈匹马渡头人顾侣鸣偏切悲秋兴转真兰闺梦回处应忆客边身暮秋夜宿紫荆闗驿路飘黄叶闗门薄紫荆上都瞻处近北斗坐来平塞冷秋笳断原荒野烧明终军虽老大还欲请长缨张献翼献翼字幼于更名敉国子监生有文起堂正续集七夕同赵今燕赋翠帐红妆送客亭佳人眉黛逺山青试从天上看河汉今夜应无织女星张燕翼燕翼字叔贻嘉靖甲子举人送仲氏之南都鸰原惜别思依依洛下凭谁荐陆机池上梦随芳草去江干心逐片帆飞愁添旅食频弹铗叶落空园静掩扉欲识倚门情更切白云回首是庭帏明诗综卷五十明诗综卷五十一钦定四库全书明诗综卷五十一翰林院检讨朱彞尊编李攀龙攀龙字于鳞歴城人嘉靖甲辰进士除刑部主事歴郎中岀知顺德府升陜西提学副使转参政终河南按察使与王世贞谢榛梁有誉宗臣徐中行吴国伦称七才子有沧溟集紫骝马歌出入渭城中少年独妍雅不知是阿谁但识紫骝马问客复何为昨日发东平袖中出短书心知自刘生懊侬歌长江得春风使帆如使马朝发牛渚矶暮宿白门下黄督谁能见歌舞不自爱阳春少年双泪落知是他乡人古意秋风西北起吹我游子裳浮云从何来安知非故乡萧萧代马鸣翩翩下枯桑暮色入中原飞蓬转战塲往路不可怀行役自悲伤送赵户部出守淮阳仙郎起草汉明光几载军储事朔方五马新为淮海郡三台旧署度支章行车麦秀随春雨卧阁花深对夕阳时忆上林词赋客鸿书遥下楚云长送皇甫别驾往开州衔杯昨日夏云过愁向燕山送玉珂吴下诗名诸弟少天涯宦迹左迁多人家夜雨黎阳树客渡秋风瓠子河自有吕䖍刀可赠开州别驾岂蹉跎同元美与子相公实分赋怀太山得钟字柬顺甫域内名山有岱宗侧身东望一相从河流晓挂天门树海色秋髙日观峰金箧何人探汉䇿白云千载䕶秦封向来信宿藤萝外杖底西风万壑钟怀子相蓟门秋杪送仙槎此日开尊感岁华卧病山中生桂树怀人江上落梅花春来鸿鴈书千里夜色楼台雪万家南粤东吴还独往应怜薄宦滞天涯郡城楼送明卿徙倚髙楼问索居故人湖海意何如尊中十日平原酒袖里三年蓟北书大麓夏云当槛出石门寒雨过城疎明朝逺道空相忆那得仍停使者车寄刘子成书札清秋问解携郡斋吟眺楚云低大夫持宪临诸粤使者徴兵出五溪白日自流荒徼外青山不尽夜郎西于今万里看铜柱何意中原厌鼓鼙平凉春色萧条白日斜平凉西北见天涯唯余青草王孙路不属朱门帝子家宛马如云开汉苑秦兵二月走湖沙欲投万里封侯笔媿我谈经鬓有华重送山甫短发萧萧日影孤清秋行色又皇都百钱杖底犹悬否片刺怀中好在无老去他乡唯药物愁来佳句满江湖只言倒屣㝷常事不是燕山旧酒徒子与病起移书二美吴下羣贤爰修褉事踊跃胜游遥为属寄伏枕经春忆旧游永和三日命扁舟一时艺苑人亡恙千载兰亭事可求吴下山川何藴借王家兄弟本风流独怜搦管传觞处有客中原自白头上朱大司空河隄使者大司空兼领中丞节制同转饷千年军国壮朝宗万里帝图雄春流无恙桃花水秋色依然瓠子宫太史但裁沟洫志丈人何减汉臣风郡斋同元美赋得桥字山色秋停使者轺孤城何处不萧条请看襄子宫前水依旧东流豫让桥春日闻明卿之京为寄十载浮云傍逐臣归来不改汉宫春摩挲金马宫门外谁识当年谏猎人赠梁伯龙太华峰头玉女坛别时明月满长安不知秋色今多少君到仙人掌上看王世贞世贞字元美太仓州人嘉靖丁未进士除刑部主事歴郎中出为山东副使以父难解官补大名兵备歴浙江参政山西按察使入为太仆寺卿以右副都御史抚郧阳迁行大理寺卿歴应天府尹南京刑部侍郎改兵部进刑部尚书有弇州正续四部稾尚书乐扬翠眊曳金支马駊騀车逶迤手将两黄钺大者诛二千石小者僇偏裨九卿班饯日崦嵫相君昵昵前致辞尚书行出师乐哉尚书奈乐何所过二千石丧魂魄日夜辇重称军食黄金如山莫谯词累女对对颦青蛾回鹘小队桃叶歌中丞奉觞舞回波乐哉尚书奈乐何大宛骢珊瑚鞭天吴绣蹙当胸盘麒麟玉刻称腰圆珍怪百宝装千船席卷三吴向青天九卿班迎晡不得前相君昵昵前致辞中官黄纸纷而驰尚书告班师乐哉尚书奈乐何朝赐尚书夕赐尚书尚书第中锦不如檀牀八角垂流苏紫衣屛息騈街衢欲进不进足次且左右十二波斯胡平头奴子貂襜褕醉着不下公侯车乐哉尚书奈乐何云霾辞天雨洗白日诏收尚书下请室削之归一官不得着昔来一何驶今归一何疾念欲乘柴车病不得驱欲唿估客舟估客不肯相于妇女骂小儿拍手揶揄道逢九卿睥睨之谒辞相君相君新门十二重东流之水西飞鸿昔日父子今华戎乐哉尚书奈乐何江陵伎江陵伎人子掩袂作啼声家家叉帘立送王上台城王欲别太姬门前黄纸催出亦以徘徊入亦以徘徊王入台城后不省作悲啼妆台铅粉骄别接冶游儿朱门一家哭万家得安宿一家亦不哭太姬方噉粥门外双乌栖哑哑枝上啼官今当大赦不愿赦王归二十四皇孙譬如南陇树一半枝撑天半不知爨处白莲花白莲花捧世尊左跪圣母右拜神君莲花水浴金盆男女行照之女为后妃男侯王金貂罗纨耀两行生当踏玉阶死当坐天堂谁为遣汝来丘太师周太师郄立那颜东西授汝尺一锦牍赤白号带两头垂但入上谷云中得好儿郎因依精兵十万骑一一衔枚后头随天运固难谌白发所谋私反接向市中号唿衆男女曷不救我为救我死者坐天堂生当踏玉阶忽有一书生衆不识为谁书生从何来乃是阙下上书男子长流闗外醉卧阛阓间夜半縳致之桃李种山冈莲花种湖陂刺舟摘莲花郄折桃李枝东市标书生头鼓曈昽使者輶千金赏万戸侯道旁跌足涕被面中丞封御史转承相阁中三日宴太保歌北山虎而翼南溟鲸而爪生世不谐锦衣帅作太保太保入朝门缇骑若云屯进见中贵人人人若弟昆太保从东来一步一风雷行者䦨入室居者颔其颏太保赐颜色黄金立四壁一言忤太保中堂生荆棘缇骑走八方方方俱太保太保百亿身所至倐如扫鸡鸣甲舍开争先衆公卿御史给事中不惜称门生懽饮丞相邸刻臂为父子生非真骨肉子贵父不喜但唿太保名能止小儿啼鬼伯一何戆荷索便相催县官为震动急敕治丧事少府出金钱东园给祕器后帅朱都督特遣䕶其家起冡像隂山赑屓揷云霞弔客虽以繁不及贺者多可怜堂中哭不胜巷中歌袁江流钤山冈当庐江小吏行汤汤袁江流嶻钤山冈钤山自言髙袁江自言长不知何星宿独火或贪狼降生小家子为灾复为祥瘦若鹳雀立步则鹤昻藏朱蛇戢其冠光彩烂纵横孔雀虽有毒不能掩文章十五齿邑校二十荐乡书三十拜太史屹屹事编摩五十天官卿藻镜在留都六十登亚辅少保秩三孤七十进师臣独秉密勿谟八十加殊礼内殿敕肩舆任子左司空孽孙执金吾诸儿胜拜跪一一赐银绯甲第连青云冠盖罗道途儤直不复下中禁起周庐凉堂及便房事事皆相宜文丝织隠囊细锦为牀帷尚方铸精镠胡盌杯苽篱雕盘盛玉膳黄票封大禧五尺凤头尖时时遣问遗黄绒团蟒纱织作自留司匹匹压纱银百两颇有余煎作百和香染为混元衣温凉四时药手自剂刀圭日月报薄蚀朝贺当暑祁但卧不必出称敕撰直词御史噤莫声缇骑勿何谁相公有密启为复未开封九重不斯须媫妤贴当胷密诏下相公但称严少师或字唿惟中县官与相公两心共一心相公别有心县官不可㝷相公与司空两心同一心司空别有心相公不得㝷昔逐诸城翟黄冠归田里后诒贵溪夏朝衣向东市戈矛生謦欬虀粉成睚眦朝疏论相公箠榜夕以至宁忤县官生不忤相公死相公犹自可司空立杀尔凌晨直门开九卿前白事不复问诏书但取相公旨相公前报言但当语儿子儿子大智慧能识天下体九卿不能答次且出门去不敢归其曹共过城西邸司空令传语偶醉未可起去者归其曹留者当至未九卿面如土九卿足如枳为复且忍饥以次前白事司空有得色相公直庐喜司空稍嗫嚅相公直庐恚不复问相公但取司空旨县官有密诏急取相公对相公不能对急复唿儿子儿子大智慧能识天下体一疏天怒回再疏天颜喜九边十二镇诸王三十国中外美达官大小员数百各各黄金铸一一千金直南海明月珠于阗夜光玉猫精鸦鹘石酒黄祖琭红紫青韎鞨大者如拳蕨蔷薇古刺水伽南及阿速瑞脑眞龙涎十里为芬馥古法书名画何止千百轴玉躞标金题煌煌照箱簏妖姬回鹘队队队皆殊色银牀金丝帐玉枕象牙席杏衫平头奴丝縢双蹴踘酒䦨唿不见濳入他房宿生埋冯子都烂煮秦宫肉生者百丛花殁者一丛棘近即龙牀底逺至隂山后凡我民膏脂无非相公有义儿数百人监司迨卿寺以至大节镇侯家幷戚里逶迤洙泗步灿灿西京手老者相公儿少者司空子谓当操钧柄天地俱长久御史上弹章天眼忽一开诏捕少司空究覈诸赃罪三木囊赭衣炎方御魑魅金吾一孙戍余者许归侍意犹念相公续廪存晩计舳舻三十艘满载金珠行相公船头坐谁敢问讥征啸傲郿坞间足夸冨家翁司空不之戍还复称司空广徴诸山材起第象紫宫募卒为家卫日夜声汹汹从奴踏邑门子弟郡国雄不论有反状讹言所流腾宗社万不忧黔首或震惊御史再发之天威不为恒御史乗飞置捕司空至京司空辞相公再拜泣且絮今当长相别儿不负阿父相公心自言阿父宁负汝不识一丁字束发辟三府月请尚书奉冠服亚汝父汝父身不保安能相救取重恳监刑容少入别诸姬归者吾而配不归而鬼妻诸姬心自言司空何大痴归者吾而配不归人人妻还抚诸儿郎阿爷生别离金银空饶积髙与钤山齐不得铸爷身及身身始知儿郎心自言阿爷何太痴有金儿当使无金儿自支监刑两指挥各携铁银铛程程视溲寖步步相扶将有酒强为歌无酒夜傍徨秋官爰书上顷刻飞骑传一依叛臣法矺死大道边有尸不得收纵施羣乌鸢家赀巨千万少府司农钱上宝入尚方中宝发助边不得称相公没入优老田片瓦不盖头一丝不着肩诸孙唿践更夕受亭长鞭僮奴半充戍余者他州县夜半一启门诸姬鸟兽窜里中轻薄子媒妁在两腕相公逼饥寒时一仰天叹我死不负国奈何坐儿叛傍人为大笑唶汝一何愚汝云不负国国负汝老奴谁令汝生儿谁令汝纵臾谁纳庻僚贿谁朘诸边储谁僇直谏臣谁为开佞䛕谁仆国梁柱谁剪国爪牙土木求神仙谁独称先驱六十登亚辅少保秩三孤七十进师臣独秉廊庙谟八十加殊礼内殿敕肩舆任子左司空孽孙执金吾诸儿胜拜跪一一赐银绯甲第连青云冠葢罗道途以此称无负不如一娄猪食君圈中料为君充庖厨以此称无负不如一羖䍽食君田中草为君御霜雪以此称无负不如鞲中鹘虽饱则掣去毛羽前啮决以此称无负不如鼠在厠虽有小损伤所共多汚秽相公寂无言次且复傍徨颊老不能赤泪老不盈眶生当长掩面何以见穹苍死当长掩面何以见髙皇殓用六尺席殡用七尺棺黄肠安在哉珠𥜗久还官狐兔未称尊一丘不得安为子能负父为臣能负君遗臭汚金石所得皆浮云置酒行置酒髙堂上乐声惨不发手抱三鵾絃檀槽如秋月此乐名为谁言是羌中出本以写哀思云何虞賔客听曲各称好竟令沉怀郁繁响赴流光悠悠逝仓卒末坐而楚衣一听三叹息僊人篇结茅华山颠上有苍鳞车僊者四五人要我偕所如遨游天汉上经歴万里余人间所见星乃是千白榆玫瑰切庭阶木难交绮疏不知何宫殿但怪非人居呀然珠帘起四角垂流苏中坐太乙君夹侍青童姝饮我丹霞浆令我易肌肤碧藕错朱桃玉馔芬且腴天乐不能名但用穷欢娱回首望故乡妻孥不得俱坐此一念谪聊复在泥涂疆畴虽歴歴他姓治田庐欲返渺何用恻怆但含吁折杨柳行曷不爲男子不覩苎萝村种蠡两谋臣不能胜妇人齐讴走孔丘秦乐逐由余但施妇人巧贤圣亦不如绛灌及樊郦手扶汉天子匃奴北方来不如一公主东家有匹雏牝者亦司农西家妇女坐牀上男子拜伏堂下尘企喻歌男儿好横行横行身自乐那见摩天鹞结伴㝷鸟雀女子爱妆束妆束头上钗男儿爱妆束妆束坐下騧折杨柳歌桃花二三月故爱东风吹阿母不嫁女忘取少年时欢闻歌感欢千金赠亦拟报千金数尽人间物无如侬寸心谒表忠祠有述圣皇肇贻厥元孙嗣䋲其武畧或不竞文治所优为诸王擅国封分布若置棊称诏行罚赏匠意创车旂是时上威令颇不出京师黄齐託肺腑力以身任之周叔旣逺窜齐谷复长羁北平有髭王属尊功不卑望气若龙虎养卒皆熊貔削地错已愚夺国宁所宜谋泄汉使僇渔阳动征鼙横驱属国兵席卷燕南垂庙谟大草草召使乳臭儿蝶血白沟河肉骨蔽陵坻盛侯颇能军平保壮偏禆一此或一彼天心讵能知桓桓铁尚书矫矫六出竒东昌不茅摩济南汤其池有斐天台生密勿主所葵肆赦赦不行用间间不疑大厦旣将颠一木焉能支飞檝渡大江羣情遂乖离三辅拟勤王姚守已俘累朱邸献重闗将相请密期举宫为煨烬谁辨眞龙尸魏公元勲后不以密戚移甘作请室囚竟终首阳饥始祸复何言纵体任刲劙天台乃甚口五宗悉参夷铁公气犹劲慷慨了不悲自余诸名俊卿尹暨曹司俱怀吠犬忠不识尧爲谁而彼景中丞趣朝独逶迤荆卿术未讲豫让心空驰噀血喷北风捐胫付东馗如闻九原辙故主未可追长寝事已毕何烦论安危笑彼崩角者次第死胥靡拂郁二百年身碎节不亏君王沛明诏彷彿异代思加恩録后人所在为致祠建康殉节地羣灵当格斯故主犹若敖焉能不攒睂侑食懿园席行当待来兹早起初月将曙辉亭亭澹空碧微星渐以隠存者犹歴歴𤣥蝉乍停号宿羽时鼔翼时至钟未鸣山僧嬾成寂暑嬾一暑生百慵一慵百事简偃息衡门下悠悠梦初转亭午鸟倦啼槐隂自舒卷时有凉风来泠然忽称善勿谓羲皇人此意知者鲜发自义兴由东九抵湖汊一首扬舲出荆溪溪流浩无尽畴谓当萧辰青山吐余润惊鳞发濳响振羽横遥瞬时见空翠来焉知余榜进乔木生午烟场禾表秋信茶叟携筐归行歌渺然近顾余若有适壶浆当为引明发从此辞中宵衣时振入林屋洞天不能竟有述林屋第九天中藏万金庭北穿丈人峰西达峨睂陉垂滋结乳玉穿熘散空青㟏岈藏石门嶒吐神钲是时秋始暮积潦尚澄盈虽负褰裳勇踝击中不胜迩惭孺子託逺媿灵威生誓欲偕青童飇轮探窈冥千载灵文出圣治冀可徴赠梁公实谢病归汝谋结室罗浮顶下饮仙人葛洪井桂树宛宛山日深松花蒙蒙白云冷我亦仅买蜻蜓舟归与少年为薄游采莲一曲杳然去得醉即卧青溪头醉后劝客饮今日为客挂却头上廌解我腰间鱼簪缨缧绁不足道形骸土木终何如少年弹棊六博兼樗蒲一一将置前庭除与客递起为欢娱客不见洛阳苏生恶少年开口造化俱无权横六黄金五车裂总为城南二顷田客不见魏齐声势同山丘厠中死人断君头黥徒马食相当下当时溺者秦应侯人生反覆难预期精灵一别千忧随请看草木有荣悴荣者何恩怨者谁丈人不能龌龊权门取荣贵驱遣七尺供妻子又不能仰面看屋梁万歳千秋亦如此浊泾清渭何能理先生一言客记取拍浮酒船吾足矣慰明卿再谪长短歌和李于鳞明堂堂成不见帝十二牧伯朝逡巡丞相肩舆入内殿揺笔一埽三千人王生束装视黜籍乃见武昌吴国伦无官可谪左已久有地足徙恩仍新甘泉诸贵气成云吴也亦是甘泉臣小臣无状业万死尚许短檄随风尘长沙坐中止鵩鸟鲁东门外悲麒麟何方魑魅不抚掌何处猨猱不鼔脣李侯杜门十月矣唶女再黜奚其陈此时尺一驰南康府王揶揄目吴郎卷衣大笑出府舍一舸乗风上武昌匡庐五老宛相揖长江九派流飞觞归来萧条四壁立大妇谇骂小妇伤女等徒称擅金石岂无宗徐李与王时从处士夸鹦鹉可捄文君典鹔鹴何物故人能见负却令妻子徇文章啼寒泣饥苦未已东驰西窜穷遐荒燕中炊米若炊玉公田种秫不种秔贡家车马谁与买季子貂裘胡计藏解道人间富官职女岂不念头上霜吴郎欲答答不得王生请为歌夙昔日者歳之丙辰前五星犹闻在奎壁片语髙唿白雪飞寸心肯让青云色吾宗少年强解事吴郎目慑遗其舄岂唯吴郎衆辟易但语吾曹少坚敌司空挝鼓尽裸袒武安行酒半膝席小儿仅唿杨德祖一钱可拟程不识傥问曹中理公事君其且看西山碧故知万变同翻手风雨青天昼能吼遗舄少年坐上坐谁哉捧案前奔走世人荣辱强相制吾辈行藏终自取妻子宁须饶逺畧且用七尺饵其口即使女官更削尽豫章男子得活不女乏江陵千树橘来共吴门千畦韭耕尽要离墓上云洗眼看他竟何有梦中得语云百年那得更百年今日还须爱今日因戏成短歌化人宫中百事无道书一卷酒一壶枝头黄鸟听作曲西山白云看作图朝爱朝暾上东岫夕爱夕阳映东牖任他故人不通谒任他朝事不挂口偶然案头余酒杯偶然蹑屩山僧来自斟自醉当自去礼岂设为我辈哉昨夜懵腾意超忽寝时得语醒时述百年那得更百年今日还须爱今日纵能拂衣归故山农耕社剧亦不闲何如且㑹此中趣别有生涯天地间藏经阁西偏俯小罨画溪绀宇藏经阁春云罨画溪隔花催小艇落日在招提彼岸如相引眞源自不迷老夫繙閲罢随意步东西大行方皇后輓歌密雨椒涂浄伤云鹥辂兴深宫六衣卷导扇五华层僊驭何其杳神君不可凭还应从此日起观望昭陵忆昔忆昔文王三出边六龙飞雨浄烽烟天门直向隂山辟北斗翻从南极悬铁马春饥填瀚海金人秋祭失祁连只今何处无廉李野哭荒村几岁年更忆南巡汉武皇楼船车马郁相望轻裘鄠杜张公子挟瑟邯郸吕氏倡秋浄旌旗营细柳夜深烽火猎长杨孤城尚有遗弓泪不见当时折槛郎送瞿师道太史使大梁周府长安草色上鸣珂繁吹春调四牡歌太史授圭开赤社宗藩如带指黄河天边汉节蛟龙扰雪后梁园鸿鴈多上客知君频授简邹枚词赋未应过戚大将军入帅禁旅枉驾草堂赋此赠别初闻小队驻吴江忽漫花溪隠画艭细柳尚虚金锁甲前茅时缓碧油幢南中旧部思驰义塞上新城喜受降傥写云台须第一如论国士总无双履善比部归自岭右赋此问之闻君八月下牂牁铜柱天荒使者过桂岭风来秋色早盘江木合瘴烟多蛮童夹道夸揶酒蜑女穿花出櫂歌向识子云竒字擅近来词赋更如何清明遇雨昨歳清明指冀方今朝寒食滞郧阳儿曹上冡亦随例客子思亲偏断肠四十九年年已去一百五日日初长毋论积雨断新火纵得余光非故乡卫河河流曲曲转十里还相唤那比下江船扬帆忽不见江口江口安樯处孤舟尽日停秋云无限好只傍蒋山青教坊妇小拂干红袖新声十四絃不知头已白犹唱想夫怜道过一岭曰米花邨其名颇雅因成一絶夹溪黄叶路三戸米花邨车马须㬰事寒山日掩门正德宫词窄衫盘凤称身裁玉靶雕弓月様开红粉别依回鹘队君王新自虎城来夜半毬灯出未央俄传鞞铎向平阳六宫处处秋如水不独长门玉漏长西城宫词两角鵶青双箸红灵犀一㸃未曾通自縁身作延年药憔悴春风雨露中梨园子弟鬓如霜十部龟兹九部荒妒杀女冠诸侍长大罗天上奏霓裳题文待诏画孤峰逺揷白云间秀竹长松相对闲听得菱歌人欲近不知犹隔法华山避暑山园残杯移傍水边亭暑气冲人忽自醒最喜树头风定后半池零雨半池星登蛾睂亭有怀回首江南黯澹云蛾睂亭畔思纷纷何因却作姑溪水流到长江尚不分洞庭两山竹枝词橘緑橙黄香满枝瓮头驺玉鲙鱼丝山中歴日由来少知是江南九月时白雪缫成茧子緜黄云剪就稻花天千家邨里无开市三尺溪头有系船谢榛榛字茂秦临清人有四溟山人集送谢给事封蜀使星巴蜀外汉节夜郎西树断分金马江清见石犀王孙重茅土天子钖桐圭异世怀张载应留劒阁题有感薄伐元中䇿论兵自古难汉唐频拓地将帅几登坛絶漠兼天尽交河荡日寒不知大宛马曾复到长安秋野地濶清霜满林寒市叶稀野云秋澹澹山日晩晖晖杀气三河动边声一骑飞中原多勐士谁解晋阳围暮秋即事十见黄花发孤樽思不胜闗河秋后雁风雨夜深灯留滞悲王粲交游忆李膺相随少年子走马猎韩陵初冬夜同李伯承过碧云寺竝马㝷名寺登髙借短笻飞泉鸣古涧落月在寒松石路经千转云巖复几重人间多梦寐谁听上方钟晩眺寒日下西陵漳河晩渡氷孤城归猎骑双树隠禅灯野眺心何逺巖栖老未能翻怜戎马日愁思坐相仍登榆林城凭髙望不极天外一鸿过衆岭夕阳尽孤城寒色多芦笳满亭堠羽檄度闗河遥忆龙庭士严霜正荷戈暮秋简徐别驾载卿南征秋转剧不寐夜漫漫白髪艰虞尽沧洲去住难旌旗连野暗兵甲照江寒选将须㬰事谁能议筑坛南巡歌南楚旌旗合黄尘走百官天王重巡幸民物识艰难驰道春风动行宫夜月寒万年垂拱意歌颂入长安宿淇门驿怀孙方伯性甫王宪副廷赡江少参伯阳驻马淇门夕堂空暑气徂乱云闗树暝寒雨驿灯孤身计聊时序乡心复道涂何当报知已秋雁满江湖送谢武选少安犒师固原因还蜀㑹兄葬天书早下促星轺二月闗河冻欲消白首应怜班定逺黄金先赐霍嫖姚秦云晓度三川水蜀道春通万里桥一对郫筒肠欲断鹡鸰原上草萧萧杨参军次和归自古北口淮南髙士落人间仗剑经秋未破颜自惜草𤣥淹岁月可堪垂白向边闗天横落照明孤垒地拥寒沙接乱山长路谁能问行役夜来驱马雪中还秋日怀弟生涯怜汝自樵苏时序惊心尚道涂别后几年儿女大望中千里弟兄孤秋天落木愁多少夜雨残灯梦有无遥想故园挥涕泪况闻寒鴈下江湖擣衣曲秦闗昨寄一书归百战郎从刘武威见説平江收涕泪梧桐树下擣征衣梁有誉有誉字公实广州顺德人嘉靖庚戌进士任刑部主事有兰汀存藁杂诗圆象无停晷四序迭相循晔晔春华敷歘忽委埃尘候虫善审时鸣鸟常司晨如何建名士迟暮多苦辛冲波鲜安舟岐路恒摧轮顺风响易逺却行难及人钟鼎镌峻功竹帛垂逸民静躁虽殊域德业终同伦慷慨感中情髙驾良可遵我行彼中野靡靡令心忧四顾莽无人但见林与丘髙台多悲风沧海转洪流走兽骇丛莽号鸟求匹俦顾兹震心魄欲去将何求古来贤达人髙视隘九州嗟哉愚蒙者睠恋区中谋雍门泣孟尝牛山悲爽鸠闇彼代谢理莅物恒怨尤黄屋摩霄举螣蛇乗雾游斥鷃尔何陋枋榆徒啾啾知自有大小达观德弥优秋怀夕霁凉气发曲房蔼余清金风被兰茝白露浩已盈密林谢阳彩丛薄陨芳荣迅商无缓调征鸿怀苦声物候旣易感神理固难名汉隂甘灌园鹿门事躬耕金张逐丹毂王贡彯华缨由来事不同各以性自营伊予秉微尚恬旷谐夙情柱下明守雌漆园持达生缅怀昔人训烦嚣祗自惊送傅山人游罗浮仙山矗遐陬藴竒信灵造晻霭蹴重溟巍峩冠穹昊隂室引阳辉雾谷通霞岛𤣥熘泽难枯炎林蕊还早故鼎无留丹煮石有遗老神境谁能跻𤣥踪尔方讨祕检洞中㝷尘悰云外埽陟霄搴若华凭厓掇朱草吹万固不同得一以为好嗤彼蜉蝣士夸毗丧其宝何当荣茅龙吸景涤幽抱谒张丞相祠开元治平日英贤恣游衍夫君匡屯器忧国持先见讵慙伊吕科实冠东南彦朝直承明庐夕下金华殿楚臣伤江枫汉女悲团扇而君复何为含情赋海燕玉泉一以闭微微市朝变欃枪亘中天长蛇衂畿甸金根入蜀年空余泪如霰我本慷慨士怀古岁方晏野烟羃歴起祠树何葱蒨搴杜寄芳情掇苹羞野荐髙芬谁复嗣旧叶遥奔箭唯留千载名来哲同兴羡黄司马清泛轩达人慕恬寂开轩负西郭芊緜引蕙田逶迤通菌阁积芳集隆墀躭胜控遥壑蕊气通幽洞湖光耿华薄青桐带露疎翠羽冲花落蜃月镜疎櫺鹏云冠虚幕真筌一以契琴书聊尔託鹤性在烟霞凤想存寥廓即此颐深栖陋彼郊居作瓜步眺望残虹惨澹已黄昏江上烟波独怆魂京口树浓藏雨气海门风急长潮痕西来暮色连三楚北望浮云隔九阍正值旗亭须买醉忧时怀土不堪论夜宿清逺江口短櫂依依系晩风壮怀离思浩无穷荒邨夜急菰蒲雨逺戍秋悲鼓角风白鴈影斜江树暗青猨声断岭云空更堪处处征输急深箐休论战伐功秋夜雨中过黎氏山房瑶琴不复理空余山水情弃置石牀上风来时一鸣宗臣臣字子相扬州兴化人嘉靖癸丑进士除刑部主事改吏部歴员外郎中出为福建参议迁提学副使有方城集杨氏园亭饯别谢榛离思忽越超逍遥事行游散步过华池芙蓉夹芳流悲哉蟪蛄鸣凄切动我愁凝霜莽零落明月澹飞楼感此歳华暮耿耿生百忧居者不可去行者不可留去留两不惬何以慰绸缪留别子培舍弟驱车上河梁顾瞻旧乡国仓卒骨肉亲彷徨动颜色子亦竟以南予亦竟以北本是双飞鸿胡为乖羽翼送子从此归涕下不能食子其从逺猷慰我长相忆寄人浮飇动广野白日惨无色之子在万里山川渺难极豺狼满路衢况复荆与棘我欲往从之惜无晨风翼因风寄瑶华岁事日云夕去往尠懽悰抚膺长叹息归叹蓟门春尽云隂隂倚杖出门愁暮禽千金裘马只自好万里江湖谁复㝷武陵一别桃花深欲归不归伤我心青枫未老楚月白吾将长啸投吾簪沈上幽栖为沈二丈赋主人结屋楚江曲身披薜荔坐空谷青天双眼望鸿鹄春风一夜开石门万里蘼芜散新緑登江门诸山山头日白云英英千峰倒揷千江明手把芙蓉步石壁苍翠乱射猨鸟惊谁其云外吹紫笙欲来不来空复情天风吹我佩萧瑟怳疑身在崑崙行即事坐叹兵机失兼忧国计存干戈在淮海消息已干坤授钺曾诸将宵衣独至尊定知哀痛诏早晩下江门长庚纯一舜隆旣别忆之一别不自意茫然空复愁孤舟仍盗贼多病已春秋明月半江水故人何处楼风尘双泪眼爲我寄沧洲江上闻明卿量移南康复得南康信匡庐遂尔狂诗仍官长骂名或簿书强暮雨湘潭近秋风楚塞长江流如可返爲我到浔阳寄陆子和江门一别又秋分何处风烟不忆君久客衣裳鹑自结旧游尺素鴈为羣十年世路彫青鬓三叹斯人卧白云羽翼南溟最相近未须重勒北山文题画山径度青波石门迟白日客到不披衣春风理瑶瑟闻鴈忆子培秋雨千峰散寒云万里开不知天际鴈几日故园来郊行竝马出春城揺鞭一相语杨栁遍前山应从何处去夜立秋风天外声明月江中影幽人把桂枝露下衣裳冷江南曲客去悲江左书来滞陇西相思若春草无路不萋萋塞上歌送王侍郎赴蓟镇榆闗北望阵云高五月天风吹战袍共説总戎王相国十年身佩吕䖍刀寄卢少楩大伾山头花满烟春来竟日酒垆眠不知妻子闗何事乞取囊中卖赋钱徐中行中行字子与长兴人嘉靖庚戌进士除刑部主事出知汀州府补汝宁用内计谪官稍迁瑞州判官擢山东佥事歴云南参政福建按察使江西左右布政使有青萝馆集春暮将赴汝南广川舟中寄怀京邑游好黄河多悲风白日广川隂惊沙蔽天地方舟犹滞淫踯躅将安适曳履援鸣琴一为清商曲灌木俱悲吟知音一以隔离思故难任伊予岁寒契莫忘初别心瑶华傥可嗣引领伊川浔感旧自别燕台白日徂华阳碣石总荒芜独留一片西山月犹照当年旧酒垆吴国伦国伦字明卿其先嘉兴人徙居湖广兴国州嘉靖庚戌进士除中书舍人升兵科给事中左迁南康府推官调归德歴知建宁邵武髙州三府迁贵州提学副使移河南参政有甔甀洞正续槀前溪歌迎欢东武亭送欢独桑路安得大海水尽向前溪注使欢不得渡济州南池瀑水侵阶上危亭背郭开分荷移小艇取石坐深苔地迥秋隂合轩空野色来谁能共心赏怀古正徘徊雨夜挽舟上七里滩岸束滩声咽沙兼石齿横岂縁贪利涉亦复滞王程山雨夜逾急野灯时一明客心云雾里怀古不胜情送姜太史节之使楚王天子分桐叶词臣下柏梁共怜星是使况乃玉为堂江汉环宗国风云䕶帝乡居人思过沛太史复浮湘地险东南胜藩盟带砺长晴山开绛节髙浪出牙樯六傅中原路双锋北斗傍缄书如有意归鴈自衡阳明诗综卷五十一明诗综卷五十二钦定四库全书明诗综卷五十二翰林院检讨朱彞尊编余曰德曰德初名应举字德甫南昌人嘉靖庚戌进士除刑部主事歴郎中出为福建按察副使有余德甫集午渠集怀徐子与苦忆湖州信兵戈尚未休感时愁更切念尔见何由万国征输尽三吴战血流即今江海上那不问扁舟送万彦和佥宪之粤系马花间挂玉鞭毵毵隄柳乱鸣蝉河梁自是销魂地此日因君倍黯然过杨给事故居青琐归来迹已陈百年浑是梦中身江州满目山如画不与人间𦵏逐臣魏裳裳字顺甫蒲圻人嘉靖庚戌进士除刑部主事歴员外郎中出知济南府迁山西按察副使有云山堂稾雪霁同友人登王子山畏路谁能到幽怀我独偏谷中初见日树杪忽闻泉倚杖青山色衔杯白雪篇交游仍旧俗风景又新年题白雪楼郢调凄凉思转幽卜居还倚鲍山丘初疑海气能成市不道仙人独有楼乗兴好看明月上登髙长啸白云秋琴心自在谁堪识且听巴人下里讴汪道昆道昆字伯玊歙县人嘉靖丁未进士除义乌知县歴官兵部左侍郎有太函集送张虞部谪尝州别驾谪去存吾道流言亦世情圣朝仍得罪佐郡且藏名落日梁谿櫂平芜瀫水城秋风回首地泪满逐臣缨步月爲爱青天月重开白板扉宵游便故里露立任初衣罢柝连城静当楼列宿稀正思良夜醉未觉少年非石林落日石林西林中拥烟雾樵歌何处郎犹记来时路张佳𦙍佳𦙍字肖甫铜梁人嘉靖庚戌进士除滑县知县徴授戸部主事改兵部右侍郎巡抚浙江徴拜兵部尚书加太子太保卒赠少保谥襄敏有崌崃山房集咏怀毒暑不辞锻严冬尚为渔裘葛有本性生事因其居伊予触世网转与青云疎一谪孟诸野再迁首阳且素位守明诫穷途岂欷歔贵者日以贵宁得辞劳劬贱者日以贱庻几逺祸枢立秋简徐子与凉风厉商气䬃然惊早秋白日下圆景大火西南流年序忽不处陈蔡难乆留案牍繁以迫胡为日绸缪洪河逝如斯草虫夜啾啾凌厉缅千古遗则怀前修女萝挂乔干𤣥蚓吸深湫託势有崇卑适志共良谋晚入通海参伐昏正中脂车即广路松灯马首明严飇起夕雾海气蒸春衣㧿金逼髙戍微茫一褰帷不辨山与树城邑行已遥寒涛响孤鹜万里诫逺游宵征何以故三甫入渝予不能谒承枉书问且督南征竝订郢都之㑹而寄以诗良时罕再至嘉㑹复何如孟冬厉霜气蓬蒿没蔽庐兴言念友生抗旌向巴渝便欲往从之山川郁盘纡感兹绸缪意逺及铜梁书加餐字未毕殷勤劝脂车渔樵计已定樊笼日愁予闻君下䕫子目极生踌躇孤怀入大江万古只东趋郢歌有白雪期我献岁初醉罢阳春台然后䇿骊驹上谷使院中课园丁有作小圃开台西羣芳㑹首夏散屧退自公移觞託休暇改服课园丁流泉任委泻膏雨抽新条停云拂髙榭间闗衆鸟鸣葳㽔落红借悠然抱瓮情宛在南山下寄题永嘉王阳德阳湖精舍招隠岂在深智者秉微尚伊人卧阳湖幽襟谢尘鞅丹霞递崇楸南北两鴈荡万象厉景光凌缅非一状鸱夷任所之沧浪发髙唱扁舟就何时逝将剡川放宿黄牛崃春到黄牛崃江辞白帝城楚云髙不落巴水去无声絶塞书难寄孤舟月更明櫂歌听自短几处夜猨鸣登函闗城楼楼上春云雉堞齐秦川芳草共萋萋黄看雨后流河急青入牕中华岳低客久独凭三尺剑时清何用一丸泥登髙眺极乡心起闗树重遮万岭西张九一九一字助甫新蔡人嘉靖癸丑进士授黄梅知县考最擢吏部主事歴郎中升行尚宝少卿谪广平同知迁湖广按察佥事进副使擢右佥都御史抚宁夏有緑波楼集残日怪鸟啼残日竒峰挂片云波涛城市合烟火舳舻分卧竝蛟龙穴游将虎豹羣更传铜柱北新驻越南军初至家陈道义瞿睿甫见过归及青春半芳园二仲来月生桐柏水云断景夷台玉笛梅花落金尊竹叶开今宵张仲蔚为尔剪蒿莱寄见甫弟歴尽巴山白发新西风何处不伤神马曹蹭蹬官难起鸟道艰危老更贫九派长江春后鴈一年芳草梦中人相思况是无消息徙倚天涯涕泪频阳和制府廨中绯桃甚盛乃毅皇帝手植方少保为赋诗遂次其韵制府东开一亩宫曾传翠辇御微风绯桃手自先皇植花谱名将上苑同朔郡何时无雨露彤云长得䕶帘栊孤臣此日瞻春色想像天颜一笑中登㑹宁原上作黯淡山城古㑹州碧天双目尽髙丘春深柳色犹霜雪日落边声起戍楼寒鴈啼云皆北向浊河归汉亦东流乗槎岂是穷源使投笔虚疑定逺侯黄陵庙黄牛朝暮望青春此日维舟白马津古庙空山存汉碣屠羊伐鼓过江人九河注海犹称异三崃开天始见神应共长年歌赛酒衣裳鳞介仰陶钧俞允文允文字仲蔚崑山人有真逸稾感怀生命故有常于世鲜能由天道谅微昧祸福不相讐运促无修龄吾行将安休髙行令世疎宠耀逢厚尤何不永自持飘飖升九州横厉越飞泉与彼列仙俦岂效荣华子跬步相机求送叶伯寅游南都朝日扬素影零落泫盈条归鴈辞碣石嗷嗷厉层霄念子遵旧都整䇿陟巖椒北眺穷朔陲东瞻越江潮崇云象山岳双阙郁岧嶤过彼双阙间冠葢相游遨四节随飇逝茂时乏佳招骏骥弃不收踠足有余骄非子良见睠岂复絷场苗信心惬中赏沉吟结清謡共期𤣥冬月欢䜩憩林巢送梁伯龙游楚幷寄周水部浮舟入楚江浩荡千里豁况值清秋时逸兴不可遏云来巫崃长木落洞庭濶故人渺何许引领向天末擣衣重闗月夜早凉分夜夜砧声逐塞云泪尽天南与天北悲笳同是月中闻卢柟柟字少楩一字次楩一字子木濬县人太学生有蠛蠓集杂诗髙楼有佳妇窈窕青云端左䕃緑桂枝右纫芳泽兰临流戏珠浦拾翠游芝田蛾睂衆所嫉蘧蒢翻见怜弃捐蓬蒿中谁来希令颜徘徊岁云暮拂衣聊长叹秋日奉别王元美比部还京烁烁天上星皎皎巖际月蟋蟀感夜吟凉飇迟晨发山木旣云苍江枫亦已脱遥望百里间茫茫但寥阔鸱鸮鸣园陬虎豹步庭阙临路别所亲怅然增华发安得琼芳枝慰我长饥渴送人之塞上北风萧萧边马鸣君今弃我何逺行隂山雪花大如掌黄云出没单于营万里龙沙那可见将军大小七十战㨗书奏入建章宫寄我云中一只箭戏寄孟龙川旧日浮丘伯曾将王子乔周游乗白鹤接引上青霄大药留丹鼎天台度石桥不知千载后为尔一相邀闻吴吏部少槐哀仆乏嗣饬内入狱侍汤药宓子弹琴日山涛谪宦时泽梁弛禁网鳏寡遂恩私未识洪钧妙应霑造物竒周南王化逺终不负螽斯晋室嵇中散陈留蔡议郎弹琴神不去续史恨何长惨澹悲千古凄其滞此方翻思儿女意断尽九回肠哭董县丞绅丞彊干任事清苦厉节有古人风壬寅岁长揖恤刑沈法曹抗救洗寃于柟居甚今兹长往柟安得不悲故诗以哭之十月黄河穏天寒素舸孤断云低不去哀鴈起相唿忽暗郎官宿虚传太史凫哭君重回首愁色满苍梧列郡开方药巖墙阻别离苍生犹有待逝者竟如斯老去伤心地愁边失望时玉棺谁为敛萧瑟九原思李先芳先芳字伯承濮州人嘉靖丁未进士除新喻知县徴授刑部主事歴郎中改尚宝司丞升少卿降亳州同知有东岱山房稾清平阁集拟古青楼临大道初日正杲杲感君桃李年使我怀春早佳人念良夕誓结同心好磐石转有时华池多芳草秋风薄天云一去迹如埽簁簁池上鱼䎘䎘笼中鸟性情本非宜况复伤怀抱髙堂列广䜩美酒斗十千丝竹奋清响听者有悲欢人性岂相殊中心难遽宣谅无黄鹄翼焉敢凌中天延情需所愿歳月忽已殚要津何熠燿驽蹇徒迍邅达人贵自我珍此劳华年鄱阳湖吴人临古渡湖水接天开一夜南风起扁舟万里回波漂星子县云没大孤台却望苍茫里匡庐秋色来早春懐元美蕲王箫鼓日纷纷雪霁遥看玉笥云借问江城春几许梅花落尽不逢君由商丘入永城涂中作三月轻风麦浪生黄河岸上晚波平村原处处垂杨柳一路青青到永城再过玉河隄马蹄日日逐红尘白髪青山应笑人昨日玉河隄上过杏花开尽不知春吴维岳维岳字峻伯孝丰人嘉靖戊戌进士除江隂知县徴授刑部主事出为山东提学副使擢右佥都御史抚贵州有天目山斋岁编宝应湖即事逺水映空浮星分芦荻洲渔鰕湖上饭箫鼓雨中舟击楫成孤咏扬帆出乱流春还信可乐前路是扬州赠沈丞之瓯宁一官知可薄其奈武夷山正好乗春水悠然出古闗县斋峰影下吏事酒杯间计尔传诗日初游九曲还立秋后一日雨中登楼凉雨萧萧下江城昨已秋潮声入官舍山色带书楼鼔散堂前吏帆归海上舟喧声听晚市聊用遣乡愁晨诣玉华山摘桂花口占凌晨採花游萧然遇山雨登阁启双扉新泉响何处江上凄凄江路风暧暧逺村树爱杀鸣榔人长歌入烟雾孝丰西圩道中涧泉遶屋十里石屋栖云数家何处微风醒酒溪南红杏新花发南丰山程细雨桃花店闗路长桥杨柳溪何事锦囊朝夕载南丰春色总堪题欧大任大任字桢伯广州顺德人以岁贡选江都训导迁广州学正入为国子监博士迁大理寺评事终南京戸部郎中有思𤣥堂旅燕浮淮秣陵北辕南翥游梁西署轺中诏归蘧园诸集短歌行乐乐自生人穷反本生世几何倐忽已晚去者日疎来者日亲水流同源木生同根父母兄弟岂伊异人况有旨酒云胡弗欢白日冉冉明膏继夕调轸鼓丝乐我亲戚春有催耕秋有促织岁事方勤及此游息今日同堂明日异乡听我短歌心如之何怨歌行髙台风萧萧下泽波湛湛春草緑已萎游子岁月深驾言御松舟写我繁忧襟昔来雎鸠鸣今已蟋蟀吟遨游将安归弭櫂回塘隂代马嘶陇首塞鸿翔汉南我欲往从之江永思难任伫立睇川涂一寄瑶华音行行采兰苕聊以纾我心乌栖曲月落未落乌将栖可怜夜夜夜半啼闺中少妇停梭泣泪湿鸳鸯不成匹泊枞阳眺览盛唐遂忆汉武之游行役届皖城放舟下枞阳原隰郁膴膴江波浩汤汤忆在元封中君王狩朱方大江深且广及兹一苇航弯弧射蛟台皇武何可当宸游事既往六合无回光不见楼船还空余蕙兰芳追昔有虞氏恭已垂衣裳圣人重无为君子贵豫防览古动悽恻延伫增彷徨汎浈江至修仁水㝷范云饮水赋诗处陆陟心苦艰江行意超忽扬舲恣击汰理榜欣乗筏昔闻范内史于焉自怡悦赋诗散郁陶饮水辨清淈今游属暮春逺放遵南粤三枫睇已遥五渡嗟应没爰思雊雉驯尚想甘棠茇命驾税山椒弭盖依林樾眀霞带逺峦瑞霭屯崇碣樊薄粲朱樱原陵苞緑蕨感兹时物迁惧尔芳馨歇代更道岂殊事往迹空揭凄凄怀古吟心赏不可越鸱夷迥泛湖子牟怅怀阙采兰向中洲眷此何由达沿洄发櫂讴愉乐陶嘉月南越武王赵佗墓故国多荆榛累累带丘陇北睠天井冈莫辨尉佗冡缅惟称制时中原已云滃闭闗幷扬粤画甸赋秸总闽蛮渐东羁瓯骆尽西拥黄屋竝汉仪威边自尊宠陆生踰岭来班轮再南軵奉藩谨上书正极衆星共桂蠧贡虽入湟溪道仍壅志逺蒿里催运往朝台耸黍苖被隧涂麏鹿交町畽金凫幸不飞银海岂能涌登垄踯躅歌空有牧竖踵谁为雍门弹千秋泪汹汹刘王郊台五季乱豺虎厯数未有归南汉骄自王帝粤保南陲白龙表上瑞圜丘祀苍祇干亨首纪元升坛列金枝荐德羞币玉涤牲黩郊牺上帝肯居歆祝史虚陈辞君昏社已屋废台委山陂燔柴不复登茂草鞠荒基鲁侯昔僭郊已叹周公衰甘泉与雍畤秦汉多陋仪矧兹蛟蜃国禾黍岂足悲十四夜元白维敬见过暧暧天宇豁凉夜皎如练镜彩未盈规清辉逺弥见先临太液池却丽昭阳殿须㬰出渐髙歴歴指燕甸零露浥金茎严更促银箭登楼枉嘉賔鸣佩总时彦列坐引浊醪行厨媿丰膳盍簪旣非偶明德夙所眷共舒南渚情宁羡西园䜩鄙劣谢久要期尔回光眄十五夜迟元白维敬翫月昨游有余兴今赏不可忘况当圆景丽秋中气清凉披衣坐前楹瑶空已飞光凝华映连观流辉明洞房夫君幸伊迩䇿马非异乡怀贤切饥渴皎皎恒相望愿从聆徽音示我以周行端州凯宴行自从大罗山贼来䖍刘妇女驱婴孩千家万家室如埽仓囷杼轴皆尘埃幕府专征有成算汉军逹军势如电飞符三楚调狼兵五将前驱我军殿笳鼔长麾入瘴茅空巢不费诸军箭羽书驰报请刍粮士饱马肥思一战西风铙吹凯歌归数十俘囚泮宫献谁知首级半农商血里淋漓那忍见椎牛酾酒飨归士纩悍狼兵更愁怨金花锦帐排军门诸司尽向端州宴吁嗟此事眞儿戯曹幕诸山贼犹炽岭南无岁无征戎愿君勿似大罗功三河水三河水万军泪泪滴三河水不流胡笳吹落蓟门秋河水流不住胡笳过何处谁使十年来移营两屯戍君不见犷骑已驰墙子闗汉军尚哨熊儿峪次韶州腊月度浈水系舟韶石间山髙连汉徼树逺接秦闗禹甸通诸粤尧封尽百蛮九成台下路犹想翠华还夏日同陈世鸣凭虚阁䜩集故事南朝日风流忆谢墩薜萝延翠霭箫鼓送黄昏钟阜深藏寺𤣥湖曲遶村帝城瞻王气犹自䕶朱门得黄希尹金陵书送君白门去五载尚为郎握手知何日题书问故乡潮声江浦鴈秋色石城霜一叶西风外无因到洛阳入崃一崃束江水千峰不可攀庐犹匡氏宅壁拟谢公山有迹游方外何心出世间傥逢乗鲤客明月櫂歌还岭上谒张文献公祠南人谁爰立公始相开元忠岂酬金鑑恩空下劔门衣冠通德里桑梓曲江园父老修秦腊还来奠桂尊除夕寓九江官舍饯岁浔阳馆羇愁强笑欢烛销深夜酒菜簇异乡盘泪每思亲堕书频寄弟看家人计程逺应已梦长安李符卿伯承左迁亳州夜同黎袐书惟敬吴侍御约卿往饯得长字殷勤一尊酒相送意何长薄宦投濠上归心向濮阳使星珠斗外卿月玉河傍持慰山东客衔恩异夜郎谒文信国祠忆昔南冠日厓山恨未忘魂沉柴市月泪尽蓟门霜白鴈衔江草黄龙逐海航中原冠劒在歌舞待巫阳十月都下感怀寄诸弟生计由来薄兵戈日转愁乡书经歳絶客泪几时收星暗臧宫剑霜凋季子裘老亲衣线在辛苦事防秋万岁山五岳来朝日三山路不迷长杨秦苑北卢橘汉园西珠斗凌空近瑶峰入望齐万年同圣寿何用访丹梯龙舟浦箫鼔中流发秋风散浦烟琳池新乐府汾水旧楼船赏胜观涛日游非习战年甘泉思扈从回首濯龙川南台西内风烟异南台见水田艰难曾稼穑淳朴自山川农舍朝炊里江乡夕照前谷蚕劳睿藻豳雅定同传同黎祕书刘山人游西山经玉泉山池亭望西湖竝马今朝路西行访石经山泉浮钵緑湖草映袍青积玉迷春涧飞花入暮亭十年江上客烟雨忆扬舲送曾子澄之塞上曾是征南将今随定逺侯白云仍汉垒春色过边州柳拂渔阳骑笳清紫塞楼酬恩知有日谈笑看吴钩九月十五夜月瑶草三秋色金风一夕寒书縁多难絶月在异乡看凄断惊霜角迟回望露盘刀头今未定谁最忆长安晓出玉泉山经西湖玉泉散作镜湖波闻道宸游向此过宫阙三山浮弱水楼船千里度星河白麟朱鴈无消息瑶草金芝近若何词客昔年夸扈从琳池花似汉时多岭下酬蒋宋二使君见过梅花岭下几担簦敢向中原论代兴置驿岂期缝掖贵乗船犹媿孝㢘称虞廷此日咨州牧汉相何人起郡丞闻道长安推毂地归朝行见玺书徴朝汉台怀古瓯骆犹归粤河山尚隔秦谁令南海尉终作汉藩臣巴陵刘宗道自吉安与余同舟途中言别雨中同上吉州船分手浔阳思惘然明日思君是何处万行烟树入湘川王道行道行字明甫阳曲人嘉靖庚戌进士官至布政使有桂子园稾吕二山人自上党以诗见贻赠此却寄山隂夜雪兴何如客去遥天断鴈书曾许王生重结韈未应梁苑倦驱车林开丛桂香飘席台倚千峰草结庐迟尔凭髙一杯酒漫从张翰问鲈鱼石星星字拱辰东明人嘉靖已未进士除行人选吏科给事中坐言事杖为民㝷起原职升尚宝司少卿歴大理寺左右丞进少卿出为南太仆卿擢左佥都御史协理院事进左副都御史转兵部左右侍郎升工部尚书加太子少保㝷改户复加兵部削籍有东泉集同穆敬甫舟中作回首云深蓟北台不縁五斗赋归来江湖我适扁舟兴廊庙君终济世材寒色侵人乡梦断涛声入夜锦帆开平生击楫成何事起向灯前歌莫哀黎民表民表字维敬从化人民衷弟嘉靖甲午举人选授内阁中书舍人出为南京兵部员外终布政司参议有瑶石稾游仙我思忽不惬藐然隘中区凌山度瑶碣肃驾自云衢遨游清都阙神猋吹我躯上帝垂藻旒羣后骖龙趋羡门进仙药王乔授玉书餐和鍊真魄精神游六虚自握无为宝年寿安足虞濯足紫泥海晞发朝阳阿云车载玉女皓齿扬清歌参差丽霄汉玉鳞隐相和驾言憩𤣥圃贻我琼树华光仪忽以逝兹意成蹉跎岧阆风岑汎汎䝉汜波仙才谅非偶浩叹将如何山林非所託所思在神州寓目八纮外经过华池幽神光䬃然至青鸟从我游灵妃奉玉觞清謡自相酬欢娱未终夕曜灵不可留山川夐緜邈白云良悠悠安得不死药千载复来求虎头巖松径光未黯赏心讵云释揽胜陟崇厓褰衣履危石云构方䝉茸乳窦正淅沥险逾吕梁壑嶃异天井壁仰接惊猱栖俯视飞鸟迹緑帙昼常扃丹光夜逾赩杳杳曛烟生澴澴冬霰积功非夸娥掉竒假巨灵擘栖真事巖耕倩尔飞凫舄同丁戊山人游白云寺流观遍炎隩结赏自员峤积阳熈层厓凝隂豁林杪云构何厜㕒乳窦自窈窕澒洞出谷云渊渟莹神沼稍疲暂憩石选胜益跻表栏楯寄躨跜轩牕瞰深窅勐簴发鸿音宝轮晃余照龛以昙花覆阶将蕙草绕讵谓劫灰余遂成夷原燎栋桡芝菌生瓦坼鼪鼯啸金薤剥石幢汞药遗丹铫惠逺岂复招巫阳不可叫萧辰命良俦兰觞展竒眺感兹𤣥运徂念尔沖规劭闗河阂舟楫云雨乖言笑潜虬媚烟霄冥鸿避矰缴勉敦谷口盟无贻北山诮予告出京师贻同好诸子双凫戯中沚羽翼相因依眷言二三子畴昔同裳衣嬿婉未及终云雨当乖离往婴鸰原戚今怀机杼悲贞悔难具卜荣贱同一时衆人各有营畴能恤其私君子重明义申以皎日期采撷异葑菲以报琼玖贻香山寺却月横香阁祠星隠绀台殿随山势转池向水源开双阙浮云敛千林返照来鹤岑清絶处心赏信悠哉留都幽蓟称巖甸重襟亦在斯尚纡南顾䇿数费北门师霜悴青苗尽秋深赤羽驰谁能如贾谊流涕向明时豫章江行路已经吴越舟还遡豫章洪涛撞逺岸独鸟下危樯地近长沙湿山连粤峤长所思非逺道犹复叹殊方同黄淳父登雨花台髙座翻经处扪萝试一登羣峰当暮敛万象入秋澄树色分萧寺松风起汉陵伤心烽火日楼橹在西兴杨祠部宅送陈玉叔之淮安故人遥拥传炫服且还乡芳草经吴緑清淮入海黄离襟分夜月官烛照西堂祇益风尘梦随君郢路长峪口翠削龎峰峻髙蟠鸟道孤东西分幕府风土入穹庐牧马闲千匹当闗用一夫传闻汉诸将犹议塞飞狐紫荆闗径转蛇盘险云连鸟去长山桃微着紫沙柳不成黄重镇临天府神功划大荒金城谁献议老作尚书郎横翠楼元将髙楼当絶塞春望转氤氲百战全燕地千重大漠云控弦无掠骑饮羽忆将军老去亲戎马悲笳向夕闻别吴而待恋阙心仍在还家路不迷凄凉弔古意疲马入青齐友芳桥隔浦风烟暗桃花自不迷壶觞怜小阮时向竹林携赵用贤用贤字汝师尝熟人隆庆辛未进士选庻吉士除检讨以建言杖为民起春坊赞善歴南京国子祭酒升南礼部侍郎召还改吏部卒赠礼部尚书谥文毅有松石斋集陪祀昭陵纪事有作瑶坛晴雪浄春空剑佩声沉苑路东霜露每勤忧圣主貂珰无复肃斋宫通原燎火分宵白拂树霓旌映晓红寂寞翠华谁望幸惟余金粟鸟唿风李维桢维桢字本宁京山人隆庆戊辰进士选庻吉士歴南京礼部尚书有大泌山人集太和杂题文祖初封岳经营十二年景光如有见议礼不相沿畚臿三军举泉刀九府捐龙垂过膝象帝发鬈然南都旧邦偏霸一隅雄帝命维新自不同再辟干坤清朔漠双悬日月启鸿蒙春开苍震青阳后斗直黄旗紫盖中率土王臣修职贡江流万里亦朝东亲提三尺渡江来宇宙东南帝业开不尽风云生沛泽方升海日见蓬莱河山两戒朝宗地草昧诸臣将相才髙庙神灵时出王龙文五色正昭回旌旗剑佩拥椒除尚想戎衣革命初緑草不侵雕辇路红云常䕶紫宸居金银宫阙三山外烟雨楼台六代余谁谓长江天作堑八荒今日共车书屠隆隆字长卿又字纬真鄞县人万厯丁丑进士除颍上知县调青浦升礼部主事歴郎中有由拳白榆采真南游诸集彭城渡黄河彭城临广岸俯仰霸图空白日照残雪黄河多烈风所嗟人向北不似水流东回首沧溟曲山山云雾中北地不识渔阳路愁心莫问程大都行旷野偶尔见荒城原树冲人立氷沙映日明但逢茆店宿明发又孤征潞河晚泊回浦落帆尽长堤带郭斜莫烟平吐树春雨薄沉沙白艇藏渔市黄茆覆酒家一瓢云水外不复问年华江北謡千钱与唱歌百钱与卖酒本是青州人家住黄河口江南謡日落晩天碧潮来江水浑渔灯枫叶下不觉到柴门竹枝词木槿编笆土筑墙田家住在水中央四月穿绵六月冷门前夜夜稻花香水仙爱种水仙花一湾江水庙门斜女冠夜送小姑出四野无人好月华真如寺招提信宿十年前香饭清斋不取钱佛首藤萝僧舍雨重来岁月总茫然渡黄河野旷天隂日欲西北风吹雪鴈行低黄河渡口行人少一路寒沙没马蹄魏允中允中字懋权南乐人万厯庚辰进士除太常博士迁吏部主事有仲子集舍弟东视海上诸郡余西归共被复今夕分携在今朝子车向北海我马投西郊疾尘荡山郭密树回河桥相望忽相失忧来不假招芳华色黯澹鸣鸟声萧条加餐纵努力何以慰寂寥舟中赠泰峰先生汉署髙题柱周官借理财诏从双阙捧帆渡九河来驿路霜枫尽家筵露菊开无令淹使节东阁正怜才周生归黄州凉风吹客帆落日过湖南握手空相送离心不可堪片云萦楚岫一叶下江潭何地偏相忆朱家酒夜酣寄周元孚为郎仍被谪世事那能知才子原无罪明君未有私楚乡芳草日江路落花时五岭流人徧非君独可悲胡应麟应麟字元瑞更字明瑞兰谿人万歴丙子举人有寓燕还越计偕巖栖卧游两都兰阴邯郸华阳养疴娄江白榆湖上青霞等集合为少室山房稾杂诗曜灵薄崦嵫光景忽已夕圆魄犹未升明星烂然出寒蛩号我前蟋蟀鸣我侧凉风起庭戸树木何萧瑟佳人期不来延伫空叹息宁知三岁心为子长恻恻秋日偕同志游金华屈子歌逺游尚平有遐慕顾谢青云人言㝷赤松路歴览穷幽深冥探惬情素涧壑扪嵚岑林峦涉回互崖倾黄叶积谷转垂萝䕶髙峰散余霭峭壁屯寒雾娟娟初月昇隠隠微阳暮长謡钦昔踪独往怀蹇步虑由忘物超道以遗荣悟迹契容成公神交子支父徘徊北山文恻怆淮南赋睠彼丘中人回飇对巖户赠髙深甫最忆髙常侍生平乐事饶千金求騄駬十院贮红绡古蹟留三代新声和六朝湖头明月满无夜不吹箫自严滩至新安途中纪兴一滩髙一丈滩尽到天都叠嶂云飞动隂厓日有无辛夷残紫落踯躅乱红敷独少行云庙分明入崃涂出塞曲大猎渔阳罢椎牛上谷营酒䦨飞骑去夜夺受降城胥口落日溪水寒漾舟殊未已西泠何处村望望茶烟起寄江蓠馆朝梦江蓠开夜梦江蓠落如何二十年不到江蓠阁塞下曲平沙一望陇云开玉笛飞声夜转哀万里朔风吹不断梅花齐落李陵台王世懋世懋字敬美太仓州人世贞弟嘉靖己未进士除南京礼部主事迁尚宝司丞出为江西参议歴陜西福建提学副使升行太常寺少卿有奉常集初夏田家本爱园林居遂与尘世隔欹枕过鸟啼初阳在檐隙揽衣临前除游目恣所适蔼蔼千树交纷纷里烟白清渠已新苗髙垄尚余麦雀乳深茅茨鱼防间萑泽野夫荷鉏语小妇当牕䌟周览物候齐憺焉忘朝夕薄暮池上归苔痕乱深屐人日袁考功见过今年人日百不娱客游金陵家在吴金陵春事亦不薄有官何似当年无清溪馆前日欲晡谁其过我袁大夫喜是旧日髙阳徒十千斗酒不用沽牀头春瓮足百壶春隂满地云糢煳渡口桃花未着叶门前杨柳难藏乌金陵少年紫骊驹有酒只过秦罗敷飞光荏苒岁易徂二毛便欲侵头颅男儿才拄马曹笏河山已限黄公垆仰天且莫歌呜呜尊中酒尽可复唿霜落乌啼更明日摧睂还向府中趋庐山雪朝日照积雪庐山如白云始知灵境杳不与衆山羣树色空中断泉声天半闻千厓氷玉里何处覔匡君逢友归来双鬓两萧然见画犹能记昔年风雨一船曾泊处借人灯火草堂前王钖爵钖爵字元驭太仓州人嘉靖壬戌赐进士第一累官少保兼太子太保吏部尚书建极殿大学士赠太傅谥文肃有集题成祖四骏图龙驹玉勒绣纒鬃天廐出真龙报恩茍得所宁论剑㦸锋是时元戎方首路霜毛血溅仍驰骛将军抽矢前致词愿言不忘射钩时飞兔白沟昔合围龙驾忽三易不成𤣥武阵宁标飞兔迹髵䰄渍血汗成珠此时七萃纷前驱即今宛马西来道试看茫茫白沟草壬辰秋日髙邮待诏即事惭媿春明别依然物色新风云真遇主骸骨岂谋身市骏黄金尽筹边赤羽频总闗游子念其奈倚闾人明诗综卷五十二明诗综卷五十三钦定四库全书明诗综卷五十三翰林院检讨朱彞尊编徐献忠献忠字伯臣松江华亭人嘉靖乙酉举人知奉化县及卒友人私谥曰贞宪先生有长谷集俞氏水楼故人江楼月照见千里心游子未言归清光被满襟西陵隠檐际南湖澄夕隂持杯向木末卷幔对遥岑怅然不能去徒令江水深沈爚爚字世明一字伯逺嘉善人嘉靖乙酉举人有石聫遗稾送顾梧石之衡州潇江路转千峰碧冉冉苍云拂树低此去临风忆回首月明江上鹧鸪啼顾闻闻字行之吴县人嘉靖戊子举人自号九嵕山人折杨栁芳艹接金隄垂杨緑更齐夕絮离天逺春丝别雾迷曲中青镜改愁畔紫骝嘶红楼叹少妇肠断玉关西夜泊崔镇闻笛云落清河夜天横片月凉江楼莫吹笛明日是山阳孙宜宜字仲可华容人嘉靖戊子举人有洞庭渔人集十三夜月良晤既匪易佳节亦复过今夕非昨夕光景忽已多霏霏失𤣥雾滟滟増金波昔眄犹室隅兹升眇庭柯当扉万象启侧戸三星罗萧爽候愈寂沈㝠夜如何兴言恱至赏眷此成清歌十四夜月循环迺常度盈昃亦至理几望已在兹持盈有深旨天运恒自然人事安足恃未满溢渐形欲盛衰伊始倚伏本贞机损益妙良轨志以道自虚情縁欲斯侈守义焉所穷法干信云美送周氏黄河逾东逝白日淹西沈人生不满百奈此世虑侵贫贱岂得渝富贵安可钦浮荣竟杳漠要路恒﨑嵚邵侯恱𤓰田陶令谢华簪达观信有及古道良足箴得丧匪人为忧乐由我心愿言返初服聆我山水音茭港结轸倦久疴严装理前游山行稍云疲水宿良所由弭櫂临别浦扬舲逝安流波回路曲折云霁天沈浮霜荻响近渚风篠鸣长洲沙翔去来鹜岸并连拳鸥泽兰晚渐垂江茝秋始柔遵屿乍离合凌飇屡优游击楫情已乖乗桴兴将侔即此缔盟抽词赠同舟行视别业禾稼作徇禄返尘轨卧疴遂幽垧为圃竟不习学稼鲜所明薄田委僮仆嬾性谢经营春阳始云改夏序亦以征辍翰越城栖振衣事郊行既畅景物丽复感禾黍盈云叶被畛秀风花覆阡平修渠逐细流佳实播初馨坚好类周穑耗蠧殊鲁螟利妇足遗穗筑场喜新晴泽忝我私及秋荷今嵗成麤粝甘自甞饱煖奚更营且免洛阳叹聊结杜曲盟王生入山谢事戏简疾风吹云暗江县东城之雷北城电城中一雨絶可怜十日不见王生面昨当折简传深意咫尺山城尔须至扬雄艹𤣥亦避人矦葩载酒曽多事秋日歌秋风忽吹洞庭艹万壑千崖觉秋早江边白石回波涛湖上苍云乱昏晓少年日月易揺落即目繁华已枯藁人事天事合併催风尘何必长安道秋风淅淅吹茅屋东流之水西日速地连南极北极云叶落千山万山木江上渔人罢钓归临风抛掷緑荷衣黄尘碧海真漂泊白石沧波谁是非同诸友游郭曲地胜因湖得堂幽对野开晚风吹笛起秋水抱城回溪友留鱼去邻翁送酒来为言九日近引客试登台十三夜月柬谢子今夕江楼月能添昨夜明苑云寒自敛城角霁尤清露警花间鹤风微树杪萤百壶髙兴在端坐待君倾陈津津字道通长洲人嘉靖戊子举人仕至兵部职方郎中有莪斋集咏史贫贱希富贵富贵履危机赫赫丹徒子当枢思布衣五鼎有覆餗一瓢堪乐饥可知东门犬不若西山薇火烈飞蛾集泉深鲤鱼肥胡为即颠越而不鉴于微不见成连子千载扬音徽怨词明妃絶世姿少长君王侧一忤丹青人咫尺成离隔何况穷居士欲望君王识石山驿四野动力作荷锄纷出村开塍望新沃喜见前山昏岚气蔼林杪春风揺草根丘中有来信燕子入衡门萤分将光自照肯拟暗中投寂厯依书幌分明㸃客舟露凉深映竹风定直冲楼不恨飘零晚终随大火流燕子矶燕子何年集钓矶春气不见旧乌衣空余芳艹迷前浦长自寒潮送落晖刺眼野桃临岸发多情山鸟傍人飞独惭白髪红尘客此日披襟对翠微邓迁迁闽县人嘉靖戊子举人官嘉兴通判感秋白露下亭皋凉风吹绮陌一夕芙蓉花红芳变瑶碧包桐桐字子同号同谷鄞县人嘉靖戊子举人官知县送屠秋官国望复任留都寒江渺渺烟霞开扬舲西指凤凰台大夫十年不得调风尘千里胡为哉衔杯欲别别最苦拔劒当歌歌莫哀璧水贯城当咫尺相逢还许坐莓苔黄省曽省曽字勉之吴县人嘉靖辛夘举人有五岳山人集江南曲旖旎緑杨楼侬傍秦淮住朝朝见潮生暮暮见潮去史元中元中号鹿泉鄞县人嘉靖辛夘举人鱼台知县有青莲集秋思世事吟边改流光醉里过嵗收频下下公赋益多多有暇穷渔猎无忧隠薜萝康衢终见及击壤续尧歌林垠垠字天宇闽县人嘉靖辛夘举人选授桂阳知州迁抚州同知终戸部贠外郎有野桥集拒马河作拒马河边驿路长蜚狐口外又斜阳春光已过六十日不见花枝枉断肠唐钺钺字君钖兰溪人嘉靖辛夘举人任扬州府同知陞楚府左长史江行客计方归越征桡更背吴风萤临水乱江月向人孤洲已过迷子山行及望夫可怜清夜色强半在长途黄中中字文卿处州人嘉靖辛夘举人授铅山知县擢贵州道御史出为山东按察副使有南窗纪䆿集长相思妾梦一处所积雪满空山觉来向人语道是玉门关万里传郎信开缄喜欲狂报得郎身健迟归亦不妨久雨河东早秋风已凉况乃隂雨难禁当客子冲泥出门望蓬蒿满径如人长翻飞紫燕不妨湿婀娜黄花今渐香归来独酌对山色圆笠依然戴石郎强仕仕字甫登无钖人嘉靖辛夘举人选授江西广昌知县迁知徳州有考槃寤歌绮塍集咏向长子平谢累辟雅志在隠居乏食或有馈取足反其余读易深自悟人世等蘧庐谓贫富不及谓贱贵不如勅言婚嫁毕家事无关余同好有禽生肆意相与娱五岳游躅徧髙风映简书咏王霸儒仲有清节始亦赴征命造廷抗髙辞不肯臣万乗归来事躬耕蓬藋掩门迳翩翩故人子相过容服盛一念儿曹羞客去卧不应赖有贤妇言不失初守正嘉遯遂终身清辉两相映咏梁鸿伯鸾古贤人乃在杵臼间夫妇共守志逃名入深山凄凉五噫歌东出辞帝阛齐鲁复荆吴长往遂不还为佣岂无劳顾已少外患终𦵏烈士旁髙风邈难攀刘成穆成穆一名嘉夀字𤣥倩又字文孙崇庆人嘉靖辛夘举人有刘𤣥倩集城南送友送汝归南国燕山正早秋独伤千里别同忆五陵游汉殿相如赋吴江范蠡舟相思同易水日夜自悠悠髙应冕应冕字文中仁和人嘉靖甲午举人官光州知州有光州诗选江上行白日江上没江云满沧洲鸥鸟各随羣烟波何悠悠还将不系心送君千里舟相思不相见极目令人愁同张𤣥洲胡圆洲王晓山张元洲项芳溪江楼观潮分韵江声秋益壮江艹秋还歇夫差自亡吴子胥何怒越盘盘江上山盈盈江头月此景亘千古不逐浮云没江村晚眺荒村沈夕照烟树几人家野渡迎潮急寒山带月斜渔归无逺市鴈下有平沙寂寂秋江晚芙蓉自落花渡湘江有感扁舟复何去五月下潇湘遥望苍梧迥还怜楚水长暮潮下野渡逺树带残阳渺渺云山外苍茫隔故乡陈芹芹字子野系出交南国王永乐中避黎氏之乱来奔遂家南京中嘉靖甲午举人六试礼部不第谒选知奉新县调简得宁乡之官九十日谢病归结青溪社有陈子野集折栏㑹和周银台韵新嵗诗家集深更兴未阑共怜今夜月仍似去年看社主欢投辖车徒怨折栏綵梅红对酒忘却外边寒秦淮烟月秦淮烟暝水长流明月空悬万古愁春去秋来风景别鸣筝夜夜酒家楼闻笛有懐朱比部空林寂寞雨丝丝折得梅花未满枝正值邻家夜吹笛倚阑无限故人思王鑛鑛字公范闽县人嘉靖甲午举人官思明府同知有冶山拙稾送太行谢驿梅使琉球使节分星象仙舟捧御函丝纶宣海岳天地极东南服荷殊宣赐才推絶域堪逺人胥乐附异俗乃能谙父老相如檄诗书陆贾谈征牢宵踰十馆谷日过三牛马风何隔金银气不贪两阶遐格舜九扈乍闻郯専对名非忝周咨迹岂惭归航应载石赴阙及传柑国体从兹振兵威不自戡梅花洋信近延竚慰朋簪青鱼滩青鱼滩上野人家曲径疎篱长物华漠漠午烟吹不散鹧鸪飞出木棉花薛钦钦字寅甫懐安人嘉靖甲午举人太平儒学教谕有东山集句容道中望茅山崒嵂盘江甸遥天紫翠分风尘应不到鸾鹤自为羣晓径连青霭秋山徧白云可怜句曲望不见华阳君鸡鸣寺古寺浮仙嶂层甍近帝家洞香流石乳僧午饭胡麻金刹盘飞鹤丹池聚浴鸦俄闻孤磬发萧飒满烟霞郁兰兰字文芳秀水人嘉靖甲午举人官南京刑部主事有比部稾读五代史天地沈冥际山河战伐中可怜长乐老只是爱三公吴节节字子甘江隂人嘉靖甲午举人任江西新昌知县登仙阜亭仙阜孤亭敞凭髙发兴新风帆斜入浦云树曲通津丹井迷芳艹清池覆緑苹月明归去近凉影忽随人陈绍文绍文南海人嘉靖丁酉举人官通判几日南巡诏旋看下九霄五花边将马七叶禁臣貂帝子驰金辂神人驾石桥康衢应有颂谁为采风謡吴旦旦字而待南海人嘉靖丁酉举人谒选为知州有兰皋集秋夕城闉纳凉同游冠葢晚相招泽国山川正泬寥官阁迥临秦代垒女墙斜带越江潮流萤艹细风先动绕鹊枝长露易飘多少髙楼人不寐碧天凉月夜吹箫蔡宗尧宗尧临海人自号东郭子嘉靖丁酉举人选授松陵教谕有龟陵集丽情曲曲房过雨蕙径空緑云蔼蔼懐春风欹枕牙床睡初醒臙脂汗湿罗衣红鸳鸯牵绣丝未歇流苏夜煖斜明月珠帘半卷春日髙海棠飞起双蝴蝶方效效字去病桐城人嘉靖丁酉举人有石洲集归途大龙之岭髙插天石塘湖边秋可怜稻花菊花裛寒露逺壑近壑屯晴烟江声激壮自今古峡径萦纡还嵗年悠然独马渡河去日暮沧洲停客船郭文涓文涓字穉源古田人嘉靖丁酉举人官保宁同知有享帚集游西山缅维京国游夙忆西山胜前期戒朋侪昧爽理征镫连镳出都门散辔遵郊径夷犹望晴峦迢递陟烟磴苍茫紫翠分参差金碧映云际郁层甍风中发孤磬山光足怡愉池色湛清滢觉花粲竒馨慧艹纷延亘梵影空中悬经声榻前听行恐苔痕穿啸闻谷响应翠巘屡攀跻朱阑恒眺凭取适情易酬息机意初称登临惬赏懐揽结动幽兴聊兹却喧嚣庶以慰蹭蹬夜懐疎灯孤馆寂落木万山空夜色谁家月秋声何树风乡园归鴈外身世转蓬中祗益离羣意凄然思不穷刘熠熠字元丽号东沙海盐人嘉靖庚子举人官监察御史有同春堂遗稾山中风雨春来风雨倍凄凄咫尺云峰万木迷灶下湿烟离突起庭前幽艹上堦齐梦来旅况殊乡国听去江城尽鼓鼙纵拟单车待明发子规声已遍前溪方兴邦兴邦字懋翼莆田人嘉靖庚子举人官至广西㕘议有矞村集得子相书尺素中宵慰索居美人南国意何如江淮杀气昏牛斗豺虎烽烟蹙羽书天入蒹葭孤鴈尽秋来风雨五陵疎朱门鸣瑟谁知已莫漫逢人赋子虚许邦才邦才字殿卿厯城人嘉靖癸夘举省试第一任永宁知州迁徳府长史有海右梁园二集寄懐元美鸿鴈惊秋海上还片云孤月蓟门闗如何昨夜西窗梦不道千山与万山送髙都䕶入贺将军白马插雕弧自傍属车夸射乌陛下圣明三万嵗微臣直至执金吾送谢中丞归射洪六月江干冰雪凉射洪美酒郁金香自从笻竹通西夏汉使年年出夜郎巫崃江陵一水分猿声两岸夜成羣遥知月下孤臣泪才过三声不可闻留别刘公秋风长铗幸生还明日孤臣入楚关莫道三年人万里天涯消得几重山韩诗诗字承志长洲人嘉靖癸夘举人知永丰县迁雷州府同知有勗斋诗集小斋即事小斋寂厯似山居池上逍遥与世疎尽日不通门客刺经春嬾报故人书捎檐细竹含风响绕榻轻云过水虚愿得郡中无一事十年不调更何如戎来賔来賔先名国振字孔塘鄞县人嘉靖癸夘举人榜后更今名官南昌府通判郊居即事作吏才偏拙为园意颇深风尘元畏路山水是知音径曲丛篁密堂虚澹月侵平生甘放浪自合蚤抽簪梁柱臣柱臣字彦国广州顺徳人嘉靖丙午举人官滦州知州入为刑部贠外有梁彦国存稾寄懐苏云谷逸士吾乡隠君子质素古人风性岂琴书癖身将猿鹤同卷帘山阁暮䇿杖海云空一别麻源谷相思桂树丛陈所有所有字彦沖莆田人嘉靖丙午举人合浦知县艹堂艹堂在西林露顶避溽暑客来剥啄声葛巾不知处孙楼楼字子虚甞熟人嘉靖丙午举人湖州推官有百川集郊西诗上苑春偏丽西郊更可怜轻尘花半妥斜陌栁初眠緑树莺声外青山马首前夕阳南北淀彷彿太湖田邵圭洁圭洁字伯如一字茂齐常熟人嘉靖已酉举人有北虞集苏台竹枝词鱼尾晴霞片片明鸭头新水半塘生平川荡桨一十里深巷卖花三五声黄尚质尚质号余姚人嘉靖己酉举人知息县事迁知景州有青园録再过半山堂春风重过半山堂依旧千峰入坐苍更有好花明后院旋添新竹䕃虚廊画图想象摹云谷诗句糢煳认雨墙却怪山禽似相识向余啼上卧龙冈采茶女结束乌椎髻携筐去采茶归逢邻女笑也插杜鹃花叶春及春及字化甫归善人嘉靖壬子举人选授福清儒学教谕陞惠安知县迁兴国知州转郧阳同知召为戸部郎中有綗斋集饮陈巽卿宅即席赋得帝字黄公避秦皇子陵傲汉帝万乗彼不荣五斗吾何利迩来脱桎梏曲蘖聊避世田父尚不辞况乃夙同志髙堂敞华筵上客纵横至日暮饮未休舍坐还席地屡舞倩人扶懽言答賔戏因思刘㕘军荷锸有深意飞云顶峰到飞云絶晴看赤日沈露凝霜鬓白龙起二仪深积气连吴楚啼猿自古今天门知不逺乗兴欲登临小砟石台倚劒孤城暮登临万壑秋潮平沙岸失月落岛烟浮白鹿通夷国黄云满戍楼南征断消息横吹不胜愁访詹咫亭先生巢云书院兼呈社中诸友巢云髙不极飞阁倚云开树杪沧溟尽尊前紫翠来江湖双涕泪天地此楼台纵有终焉计能忘国士才惆怅出门去徘徊流水间菊花深复泛桂树晚重攀返照孤城歛寒云大壑还来朝羁物役清梦到柴关白云洞口号洞晚云随入巖秋雨自飞莫愁霑野席犹得浣尘衣嵗月吾将老烟霞兴不违昔年招隠处丛桂可同归古洞何年辟长留宿白云江山千里尽风雨半天闻芝术堪时往壶觞到夜分依依乗月去猿鹤惜离羣初春滕方伯支学宪招饮药洲药洲南汉离宫有池今名白莲池畔有九曜石留客平原饮贤哉二大夫致身霄汉近倾葢古今无冀北空良骥关西得旧儒偶然山泽叟今夕一尊俱张鸣凤鸣凤字羽王丰城人嘉靖壬子举人选授府通判留别黄门周公清时落拓媿无能何事髙人独见称朝议遽寛重谴吏圣恩因借六安丞云山曙色催行李秋渚离心醉采菱梦里亦知双阙路几回深夜怅残灯陈师师字思贞钱塘人嘉靖壬子举人有复生子稾潞河舟中作夹岸垂杨青可怜出门仍是葛衣天乡书不到东吴鴈客梦重寻潞水船季子貂裘重那敝王乔凫舄几时旋年来作客浑南北囊底曽无贳酒钱吴景明景明字复阳休宁人嘉靖壬子举人知州有西洲集赴西州任道中即事滩险飞流急林深毒雾遮溪行朝避蜮山宿夜妨蛇屋帀桄榔树篱编茉梨花从知边徼地风土异中华姚光虞光虞南海人嘉靖乙夘举人官至知府送周国雍守顺庆使君千骑拥朱幡此去谁云蜀道难列都分符虞岳牧前驱负弩汉衣冠湓城月色扬舲渡巫崃涛声倚劒看行矣外台今不薄循良卿相满长安邓元钖元钖字汝极建昌新城人嘉靖乙夘举人征授翰林院待诏学者私谥文统先生有潜学稾拟古人皆愿延年延年欲奚为一夕复一夕忽与百嵗期谁能系西日长挂扶桑枝羣流赴巨壑宁复有还时刘安将鸡犬八公徒愕贻秦皇与汉武但为方士嗤杂言别傅陈二友羲娥无停毂青阳忽朱明柔条奋翘柯原隰何青青往者日以徂来者日以荣嗟余至寡劣希圣徒有营迈往信不力逾觉时序倾我身所以立岂不恃友生奈何同心侣中道各有程戚戚増纡思薄言寄深情古诗送王子仁嘘物宁非风风劲物乃戕驾车宁非马马疾车以僵百兽伏驺虞衆禽景鸾凰岂无鹰隼姿搏鸷难为良别江子良农程嵗功丰凶非所谙良贾经储积利钝皆所甘曽以水旱故弃捐任与负曽以贸易薄弃捐丝与布十年经世业料理亦有素奈何乗軿辀中逵思改骛人生各有职治职各以勤永诵蟋蟀篇忾然念先民初夏登眺天峰江城开宿雨孤峤共跻攀龙气留苍壁莺声响碧湾危峰斜带郭幽径曲盘山不浅东林兴迢遥未忍还途中杂诗河水走平土都邑何偪侧君莫问河防河防无上䇿周式南式南字仲翰吴江人嘉靖戊午举人以孙宗建贵赠太仆寺卿万松巖为爱山幽选胜来城南絶巘翠屏开涧边黄叶自秋色门外落花空古台松影半分禅榻静潮声一道海门回圣朝欣覩平夷颂欲赋长杨媿不才刘魁魁字焕吾泰和人由举人选授寳庆通判移知钧州迁潮州府同知入为工部贠外郎谏徙雷坛廷杖系诏狱者再以宫禁火赦还有晴川集过徳州次纳溪韵寄斛山才过沧州又徳州緑杨堤岸菊花秋未论秦楚万余里且共风波一叶舟农圃渔樵俱是侣江湖廊庙敢忘忧独怜腰脚差还健有约同登华岳游张焘焘字水波南昌人由举人仕至府同知有崇古堂稾先锋楼噫咦哉延城之山髙兮天际头况此城上更架百尺先锋楼登楼一望览无际但见万里蜃气滚滚直与苍天浮三峰九溪不暇数时有倭云刺日出没乱我双吟眸忆昔使君提兵驻此地雄据八郡当襟喉生灵百万赖保障劳集不让髙密侯尔来兵力日绵薄肉食谁为天王谋向来邻郊有小警遂使五岭欲撼杉关愁噫咦哉粤山如昨粤水流壮士一去天悠悠东南猺獞尚可语西北烽烟诚足忧去年北兵下井陉遂使烽火通幽州令人拊髀叹不已投笔每为班生羞安得使君溪前仗劒起直走塞下一鼓甲士皆貔貅漠南河西羌种尽击灭从此玉门遣戍空防秋秋思本朝宣大屹秦关北转河戎部落间魏阙频看优诏下玉门谁唱凯歌还黄沙鼓角野狐岭白日羊驼天马山节钺不来杨石逺蚤秋烽火照愁颜中原旧服縁河套百战翻成缩内边空使健儿遗白骨不闻中帅给青钱六驘径入榆林寨衆鸽横飞好水川安得征西班节使坐收氐海净狼烟康山忠臣庙髙王卷甲南征日扫荡亡陈向此洲焚炬未应夸胜算覆巢原已画先筹江东父老空怜楚垓下山河尽属刘寂寞康山湖上庙至今烟雨不堪秋李䕃䕃字袭美内乡人官刑部主事有五游集雪霁登云门山晴云落涧春水鸣好风吹人衣袂轻有山如此不一醉啼鸟可怜空数声碧石崔嵬跨絶壑白云烂漫连孤城楚客兴来每独往浩歌不减昇天行张邦伊邦伊字孺觉鄞县人以父时彻廕仕至陜西苑马少卿沈嘉则有三楚之游席上得分字春城斗酒惜离羣把袂髙歌到夕曛地入衡庐三楚尽天回襄汉九江分停舟夜听湘灵瑟倚阁朝搴鄂渚云知尔尚平家累浅逢人胜事好相闻仲春龙春龙字原仁秀水人以太学生选授文渊阁中书舍人有九山樵子集少年行镂金鞍子百花装三尺流虹饮血光白日报仇官市上青春调笑酒垆傍潘纬纬字仲文一字象安歙县人入赀为武英殿中书有养疴游淮园居诸集阊门㝷周公瑕王和仲所居不得阊门九陌通车马往来逢入郭㝷旧识望闾迷旧踪空停秋江棹漫听寒山钟相隔城闉里烟云凡几重项元淇元淇字子瞻秀水人光禄署丞有少岳山人集同陈白阳登阁月宇临清桂星筵拂绛河已投车辖饮兼倒接䍦歌砧杵催秋急风烟向晚多春波门外路乗兴数经过周钖钖字子纯太仓人嘉靖中以荐授潮州府通判有南游东山蒹葭得已诸集海丰道中长夏苦于役炎风吹鼓鼙山深榕子落雨急鹧鸪啼野渡从流下斜阳在竹西极知行路险愁杀岭云低茅屋茅屋自成趣况丁离乱中敲冰两孺子曝背一衰翁客至村醪薄樵归树叶空三江十万戸安乐几人同吴门夜泊谷口扬帆风正急野亭云木雨霏霏晚来城郭维舟穏老去湖山见面稀十里烟光开叠嶂两崖楼阁带斜晖夜深欲傍寒山寺依旧钟声落翠微吴承恩承恩字汝忠淮安山阳人长兴县丞有射阳先生存稾对月人言天上月中有姮娥居孤栖谁与共顾兔银蟾蜍冰轮不载土桂树无根株纷纷黄金粟嵗嵗何由舒一闭千万年玉颜近何如相违不咫尺照我阑干隅一杯劝尔酒为我留须㬰富贵曲效温飞卿体烧烛迷妆阁春旗隔步廊两眉京兆画三日令君香裙窄芙蓉衩钗危翡翠梁羡他双海燕先占郁金堂杨栁青村旗夸酒莲花白津鼓开帆杨栁青壮嵗惊心频客路故乡回首几长亭春深水涨嘉鱼味海近风多健鹤翎谁向髙楼横玉笛落梅愁絶醉中听田园即事大溪小溪雨已过前村后村花欲迷老翁打鼓保社里野客䇿杖官桥西黄鹂紫燕声上下短栁长桑光陆离山城春酒緑如染三百青钱谁为携秋夕竹火煎茶寺菱歌载酒航人间秋夕好第一是钱唐柬未斋陶师牀头社瓮鵞儿熟江口春船石首来欲就吾师谋一醉讲坛何日杏花开勾曲紫云朶朶象芙蓉直上青天度逺峰知是茅君骑虎过石坛风亚万株松曹大同大同字子贞南直𨽻通州人由嵗贡生授光禄寺署丞有玉芝楼集秋日田居屏居谢人徒朔风吹寒雨逺树既盘纡渫云亦交互愁鸱恋故林隠豹谙长雾羃厯川光昏苍茫野火聚耳目暂无扰闲情託豪素拙讷罢干时赏心于此遇飞光忽我遒咄咄嵗云暮眷言採三秀頽龄傥能驻游仙有道百灵初无名万物始九气炼中和三元谢甲子化昇随感迁清越彻表里𤣥圃御斑麟丹丘乗赤鲤左拍浮丘肩右蹑羡门趾山成数寸尘海无三尺水长啸宇宙外超然得不死张循占循占字元易蒲州人官光禄署正有嘉树斋稾军城秋夜寂寞军城暮浮云暗斗杓戍楼人未散絶塞马仍骄夜雨千门冷秋风万木凋筹边王相国金甲未应销钱元鼎元鼎字实夫桐城人鸿胪寺丞偶出卧榻淹三伏肩舆出早秋青溪通小市香稻满平畴有约过邻舍忘机对水鸥已成迂嬾性身外更何求沈尧龙尧龙字易之湖州人由贡生官盐运司有列艺集丙寅诞日年来踪迹逐风尘忽感悬弧笑此身白髪有时还到我青山何处不容人汉家盐铁锱铢重楚国旌旗日夜新且与苹洲亭上客一竿春水共垂纶魏学礼学礼字季朗长洲人以嵗贡选镇江训导擢国子学正陞广平同知时与刘凤齐名合刻诗曰比玉集昭君怨翠袖辞金殿青苔閟紫宫香寒罗帐晓春尽玉阶空明月琵琶曲惊尘朔漠风君恩原未薄妾梦向来同赠黎仲子伊人结客少年场芳艹长亭正夕阳忽见双鱼来万里始知尺素下三湘布衣然诺轻朱建冠葢纵横忆郑庄郢曲自来多白雪迟君早晚赋长杨孟思思濬县人通判有龙川集秋夜期友不至西风散秋声揺我庭间树月寒艹露光山静星河曙林鸟相向啼昆虫纷若语美人期不来幽客徒凝伫周沛沛字允大绍兴山隂人有浮峰集别顾孝常马离鸣故羣人去懐心知忆昔遘君始意气如连枝如何倐离别旦夕殊欢悲滔滔斯世士孰与吾心期言念古之人同心不同时同时复睽隔何用同时为冬日滞霪迫冬日山川掩重冈引领望郊邑逺树郁苍苍浮云驰白昼迅风激衣裳中野少逢人乃见鸣鴈翔我有一束书因之以逺将其多至万言其音悲且伤终以重见辞翩翩各一方揽涕下长坂踌躇不能忘红罗女山东之贼红罗女用兵迅疾如风雨白莲授术成妖精能令照镜生公卿海内承平日已久乍见干戈皆却走驰驱费尽中丞心羽书未报收刁斗红罗女尔非男子身蛾眉粉黛当青春跨马弯弓无可乐何用风尘来杀人山间小民饥饿苦日办官需夜勐虎贫贱那堪更乱离慎勿横行到吾土张之象之象字月鹿一字𤣥超松江华亭人以太学生入资选授浙江布政司经厯有剪綵翔鸿听莺避暑题桥猗兰击辕佩劒林栖隠仙秀林新草诸集春日游燕子矶古称秉烛游行乐恐迨暮䇿驾㝷名山居然得真趣展宇开霁旭熙阳敛昏雾云锦被竒峰水镜含芳树眷兹风日佳开觞借兰杜颇懐披襟友诸美难具晤流莺稍出谷飞花已盈路畅哉人境外屏迹遗世故勿为京洛士缁尘染衣素梅花落玉树飞花早金闺引恨长雪明难见影风急易闻香舞处飘罗袖歌边绕画梁嵗华憔悴尽魂梦忆辽阳杨文卿文卿字子质盐山人稷山知县转南京都察院经厯有鸥海集秋日送曽公子实卿之延书扇头车马翩翩送客行离愁遽逐海云生三杯篱落菊花节一路蛩螀豆叶声荒艹浊河连古戍悲笳明月动山城鲤庭趋后劳相报婚嫁如今累尚平朱永年永年字仲开仪真人官光山知县有朱仲子集咏懐南邻竞歌钟北里吹笙竽我独甘寂寞守此贫贱庐蓬戸不掩荜箪瓢常晏如负郭住穷巷门无长者舆弹琴发雅操诵咏诗与书安神在闺房澹泊思𤣥虚至人求髣髴荣名非所需丘云霄云霄字凌汉崇安人嘉靖十七年贡士选南京国子典簿迁栁城知县有止山斋集溪月初出水溪月初出水照我清夜堂沈忧不成寐踟蹰步寒光飞乌深夜号遶树林烟苍有懐空自知黙黙心摧伤怨诗江石如龟甲隠隠浮明沙不障东之水偏惊游子查游子去乡国长风吹断霞断霞只在天游子去无涯泠泠秋已老飘荡未还家寒露同李洗松宿方塘书舍露重怜今夕秋深试薄寒溪声乱篱落月色动柴关菊密欲藏径花娇故傍栏相看疑梦寐秉烛问更阑江晚帆势迎风疾滩声入暮諠渔灯出疎树客路问前村野鹤沖烟迥山花带雨昏寒江何处宿幽思未堪论施渐渐字子羽无钖人嵗贡生授海盐县丞有武陵集赠人游兰亭赴陈山人约霭霭深竹林林深阻修涧清川流其间悬崖俯可辨春兰日以芳风气日以变君往对山人如逢昔人面赠吴还山人为客吴门久白髪䝉茸将被首兴到青山不问家笑来花肆常沽酒行路萧然满箧诗风流文采雅堪师自言身是陶𢎞景说与世人谁得知竹房寂寂春窗下惟余修竹隂忽闻人共语送客出深林李才才乐安人舜臣子官主簿云中寄周总戎云中日夕传烽火万里边风羽檄催代马长驱光禄塞汉兵不度白登台三关鼙鼓秋何急七郡烝黎日转哀试问漠南诸将士只今谁是出羣才严怡怡字士和如臯人以贡为博平训导有石溪集拟古采采南山桐十年成一琴制者岂不苦谓世有赏音持以奉君子不与我同心拟铸钟子期家无双南金石人髙岸势若崩上有谁家墓已无坟上土尚有坟前树树下多行人车马成广路此地少丰艹幸免穴狐兔石兽半埋没碑版知何处往者尽如此来者永不悟石人不不解语空泣艹头露曲塘土墙茅屋竹篱笆杨栁风髙燕子斜可是曲塘人好事家家屋角有桃花李奎奎字伯文钱塘人以布政司吏再考锦衣从事有珠山集採药山中宿雨过岭上明霞赤荷锄入南畦药苗始堪摘黄精种未锄紫芝已盈尺隔水望茅茨还归煑白石明诗综卷五十三明诗综卷五十四钦定四库全书明诗综卷五十四翰林院检讨朱彞尊编万表表字民望鄞县人正徳末中武进士累官都督同知佥书南京中军都督府晚号鹿园居士有玩鹿亭稾悯黎吟㕘政平崖钱公出悯黎诸咏见示恻然伤懐因而有作地何产柟与速民何畜豕与犊豕犊盈盘吏反嗔柟速穷年采不足刻箭为约安得销嵗嵗生当剜吾肉负戈因拚一命偿嗟嗟黎人谁尔牧虎兕来犹可奔狼师一来人无存大征纵杀玉石焚昔人鵰𠞰只一村鵰𠞰功成赏不厚大征廕子还廕孙杀一不辜尚勿为何况万国多寃魂凿而饮畊而食抚黎何事来相逼瘠牛可畊岂不惜姜水那堪吞满臆遥明灯火忽惊疑一望旌旗我心恻羣黎艹木岂有知贪吏朘削无休息攻掠犯顺谁所为抚黎毒黎还毒国夏日饮许贠外山亭即景一亭梧竹里迥出市尘间石迳縁萝入江峰对座闲海云朝屡变山鸟暮双还别去衡茅下思君嬾闭关江南曲客从潮阳来夜泊秦淮口乡语人不知儿童闻拍手宫人叹莫向云屏羡阿娇暂将清泪度春宵带围自此拚长减待得君王爱细腰刘锐锐字蓄之海盐人世袭海宁卫指挥使有春台集和徐东濵何处幽栖好城西有茂林山来当戸翠竹长隔墙隂哺子飞梁燕窥鱼下水禽闭门无所事赤日任流金余承恩承恩青神人官永宁㕘将有鹤池诗集感兴白日沈西陆返景流东岑端居屏尘翳欣然理鸣琴大雅佥不恱驰情在郑音违俗信靡安安可同荒淫达人宜止足嘉遯我所谌富贵茍非义一唾麾千金答草池约汎蓉溪春来花鸟总关情夜雨愁听不到明怪杀主人犹病酒晴江鼓柁放舟行泛舟芙蓉溪水三尺强苍苍两岸花艹香若待长江新涨合撑舟直上小茒堂望忠州髙江落日片帆秋岸上鱼罾次第收无数峰峦云雾里舟师指㸃认忠州戚继光继光字元敬登州人世袭卫千戸以㕘将备倭浙东大破倭于台州以副总兵镇福建大破倭于平海卫闽冦既平以都督同知召理戎政岀为蓟镇总兵进左都督加少保卒谥武毅有止止堂集盘山絶顶霜角一声艹木哀云头对起石门开翔风卤酒不成醉落叶归鸦无数来但使雕戈销杀气未妨白髪老边才勒名峰上吾谁与故李将军舞劒台度梅岭溪流百折遶青山短髪秋风夕照间身入玉门犹是梦复从天末出梅关俞大猷大猷字志辅晋江人世为百戸嘉靖中举武进士累官都督同知佩征蛮将军印进右都督卒赠左都督谥武襄有正气堂集挽薛养呆伐木风不还今古几心知我与君结契相期弱冠时平生一然诺盛衰永不移我善君相助我过君相规嗟君忽奄逝一老不慭遗昔为暂离别今作长相思戚戚重戚戚良朋今有谁张通通凤阳人官至都督佥事游西林菴野寺萧条一迳微山僧相见语禅机云深石洞𤣥猿伏烟锁松林白鹤归上界疎钟通碧落边城鼓角送斜晖浮生自觉浑无定欲解鸣珂问钓矶周于徳于徳号南墩淮安人官至京营都督佥事平乌刺江春蒐马迹遍南荒夷䝤新降罢画彊絶壑危巖通鸟道飞旌叠鼓遶羊肠黔泸东下归辰浦箐砦西来即夜郎王化逺行铜柱外炎州万里尽梯航张元凯元凯字左虞吴县人苏州卫指挥有伐檀集春日游西苑宣室临西苑灵台对籍田宫莺迷緑雨廐马饮清川栁引金堤直松含玉殿圆先皇受釐处寂寞锁春烟西苑宫词肃将上帝祀明堂寳鼎昭回日月光九献不须歌旧曲词臣昨已撰芝房秋殿清斋正受釐迎和门外立诸姬大官不进麒麟脯御馔惟供五色芝陈词瘗玉奏钧天西苑宫墙近籍田水旱恐烦祠后土未央深处好祈年夕烽千里照甘泉一纸降魔勅已传急遣六丁乗羽驾火轮金甲净幽燕灵药金壶百和珍仙家玉液字长春朱衣擎出髙元殿先赐分宜白发臣通天台上接三台景命重临清醮开拜舞不同郊社礼科仪一一圣人裁香通紫气霭晴空灵贶神休集圣躬垂拱万年如一日礼臣何必议青宫金符寳笈䕶云英鸾鹤衔将入上清拜受玉霄龙凤简元阳象一字分明蓬莱方丈可梯航勾漏丹砂近寄将昨贮银山髙几许试将玉尺殿中量瑞气祥云薄海濵逺藩齐献百千春进来白鹿髙于马驯扰金堦不畏人李元昭元昭字用晦杭州人世袭千戸有嵝山房集送周虚巖归吴返棹嵗将晏离亭酒共斟岛云寒没影江日冻生隂莫惜飘蓬迹应伤折栁心丘中别同调聊复理鸣琴黄乔栋乔栋字以藩晋江人官㕘将半峰菴听秀上人弹琴髙僧理鸣琴古调盈人耳涛生松下风龙起钵中水听罢犹泠然月出疎篁里张如兰如兰字徳馨南京羽林卫世袭指挥官至淮徐漕运㕘将以子可大贵赠特进荣禄大夫右都督有功狗集吴门夜泊帆影初抽落日斜江桥风涌太湖沙行人莫上苏台望无复吴王苑里花狄从夏从夏字以忠临清卫人官㕘将月夜同刘天山作孤馆寒灯夜相看听晚笳清宵醒客梦明月落梅花碧海潮声急清霜雁影斜不堪怜嵗暮况复是天涯袁应黻应黻字仲子扬州兴化人守备郑司马入塞歌十载筹边鬓欲秋玉门生入未封侯君王岂惜师中命尚有山隂十六州奚汝嘉汝嘉字子美江都人扬州卫百戸旅懐十日雨初霁一年春已残苔痕蚀径滑艹色酿隂寒昔悔从军易今悲作客难殊方有桃李能得几回看陈鹤鹤字鸣野绍兴山隂人世袭百戸有海樵集夜坐见白髪寄别朱仲开张瓯江坐久北风起江声带逺沙客愁初到鬓乡梦不离家林静无残叶灯寒有落花懐君夜难寐别绪转如麻髙邮赠龚山人近苦江东水转怜淮北居入秋甞白稻留客鲙青鱼树栅春收犊穿潮夜灌渠期君结乡社同着养生书泊京口望金山寺南徐一片石千古柱中流绕树开僧舍縁空结梵楼疎灯明水底落月挂潮头向晚禅钟起风吹到客舟题杨法部容闲阁阁傍江城外春开云水间秖因尘境逺自觉主人闲日落见归鸟月明看逺山移船候潮至相送野僧还写山水夜来风雨恶落叶打柴关晓起敞溪阁乱云犹在山题画赠姜明府暮云春树路千重雪后看山到处同夜永灯寒无过客月明江色满楼中送张伯淳还关中怜君独棹渡黄河西北山川入雍多料得到家春未至马啼半在雪中过送王谏北上东去春潮到驿门半江风雨近黄昏由来知已难为别不是殷勤恋酒尊吹笛懐友玉笛横吹入夜分中天华月度流云苕川两岸春风起飞尽梅花不见君池上听陈老琵琶夜深池上弄琵琶万里银河月在沙莫向尊前弹出塞只今边将未还家陈第第字季立号一斋连江人初为学官弟子俞都督大猷召致幕下教以兵法起家京营出守古北厯游击将军有寄心集五岳两粤游草嵗暮客居呈弱侯仲尼本周流忽发归与叹意在就六经匪为思乡串嗟我老无闻託兴游汗漫邈想古通人反侧常宵半秣陵一君子少小登道岸嗜学自性成羲易旦夕翫近得从之谈怳上中天观诗书数千载立语穷真赝欣然遂忘家何知有嵗晏邵武舟次樵川泛轻舟青山起当面薄雾频往还竒峰互隠见滩滩若峻坂下下如飞箭秋容西楚同人语南方变茂树杂村烟澄溪胜江练始知溯洄艰转喜随流便对景持一杯幔亭未足羡禹碑行岳麓神禹碑何年镌刻之真蹟虽莫窥字体殊玮竒俨如冠冕之独立矫若凤鸟之来仪或盼而连目或耸而并肩或展而双足或握而两拳神藏藴蓄意骋蹁跹既非鸟迹之踖踖亦非垂露之㳙㳙篆𨽻八分抑又邈焉计厯年之既久何㸃画之新妍岂鬼神之黙䕶故嵗久而弥鲜据译读之恍惚未必当日之真传余过长沙弗觉偶至湘潭返船直肩舆而迅步遂冒雨而陟巅喜胸襟之豁涤独坐翫而弗旋昔韩退之甞千捜而万索至咨嗟而涕涟余实迷途之未逺无亦此生之宿縁山中早秋春夏讵能几凄凄白露还秋容先到草客意未离山石䑕窥禾去清蝉抱树间人生衣食外焉用苦间关江心寺除夜偶过江心寺何期又嵗除百年俱逆旅信宿即吾庐岸隔遥沽酒厨寒剩煮鱼客游随处好鬓髪任萧疎客中立秋蒸湿前朝雨凄凉今夜风秋声先蟋蟀露气到梧桐顿觉絺衣薄尤怜旅槖空潞河问舟楫明月向吴中闽关旅夜已是吾乡土离家尚十程疎窗通野色孤枕傍松声揺落秋难赋悲歌夜不平仆夫催晓发烧烛待鸡鸣南岳舟中吴门一水接楚塞衆山连书史同昏旦江湖且嵗年洲回芦莽莽樯动燕翩翩何处为南岳云开望杳然维扬谒文信公祠万死艰难地千秋伏腊新山河终破国天地已成仁江橘南中像巖松雪后春徘徊歌正气不觉泪沾巾过蓟州燕京八千里复作蓟门行剰有溪山兴能忘沙塞情朔风催短草寒月近长城流涕二三䇿何人似贾生追懐宜黄大司马谭公昔年飘泊入燕京制府怜才意不轻献䇿独过司马署分符旋赴蓟州营秖夸相国知韩信无复功臣妬贾生秋草春风今日泪不堪回首楚江城元夕宿泉州洛阳桥春风又渡洛阳桥栁色青青伴寂寥回首故园今夜月满江灯火上寒潮李言恭言恭字惟寅岐阳武靖王裔孙袭封临淮侯环卫侍直留守陪京加太保有青莲阁贝叶斋游燕诸集花朝二月寒犹峭燕山雪未消春来无草色病里又花朝鸿鴈乡书断关河旅梦遥武陵溪上约今已负渔樵赋得匡庐山匡庐凌碧落青磴与尘分湖海逺还见雷霆低不闻石门鸣宿雨瀑布湿流云独有山人屐常随飞鸟羣送陈玉叔郡守淮隂别思深难遣离魂暗欲销人随流水去心共暮云遥野市悬髙岸江城响夜潮所嗟相忆处风雨正萧萧送仲弟南还兼懐老亲无限离愁匹马前况多风雨断鸿边板舆未得归潘岳春草何堪送惠连伏枕梦回沧海月登临望极白云天飘零若见髙堂问双鬓休言异昔年李佥宪招饮黄鹤楼胜地惭非作赋才清尊今向大江开当年黄鹤云中去何处梅花笛里催风起潮声喧岛屿日斜帆影上楼台相逢俱是他乡客衰草涔阳漫复哀显灵宫先帝祈灵太乙祠重来空忆翠华旗殿中香火仪犹具海上仙人事转疑客与方书闲指画老来诗律旧心思调髙身健惭时辈髙阁凭阑眼故迟吕时臣时臣字中甫鄞县人有甬东山人集襄阳蹋铜蹄青蒲没汉水白马度襄阳男儿但得意何处非故乡山中吟桃源渺何许武陵万仞山缅想秦时人生死桃花间迩来逾千载曽无几人闲桃树摧为薪桃源平作田鸡犬入租税焉可住神仙交州古劒歌古交州天隂日落鬼啾啾终宵白气冲牛斗过客往往惊回头主人知此有灵物唿儿掘得双吴钩螭蟫半蚀铜花緑凄凄霜锷寒光流古来异物不易取令人得之反生忧放之唯恐蛟龙怒卷之犹畏神鬼愁亟命冶人复解铸神器恐遭真宰怒不然仍贮空匣中恣尔含光在泥土秋田为李生得衣字明农兼课子田舍有书帏䆉稏霜初下鸡豚秋正肥西风菰米饭落日豆花扉已得遗安计无嫌老布衣夜懐起来喧不减䇿䇿动凉风月暗虫声里人孤树影中南埏寒尚早北地候难同想到鄞江上秋花满旧丛留别少府子鲁木落见中州遥连白帝愁黄河临断岸明月上孤舟作客已多嵗还家又暮秋思君西下日寒叶满江流次李大㕘韵留别河北中秋尽江南九月归草深藏虎穴潮满上渔矶田舍舂新稻山妻补旧衣到家贫自得莫怪与君违金山寺万古一卷石东南何壮哉半江截吴楚两岸瞰楼台僧饭芜城乞人烟铁瓮来春深龙听法风雨带潮回诸公邀登甘露寺留别天风飘忽苎袍轻两度登临慰客情疎磬雨催山寺晓乱帆春放海门晴江回铁瓮三吴尽潮过金陵七泽平明日别离何处问断肠烟树漫芜城再经钟吾懐许兵马去日黄河边水深不可渡故人久不回今作行人路郑若庸若庸字中伯崑山人有蛣蜣集秋涉苍山崔巍照秋渚红树离离夕阳渡行人涉水更看山马足凌兢来复去云际人家望欲迷松关萝径隔烟扉山僧卧穏西巖寺时有钟声落翠微王内辅三泉将命太岳神岳蟠中极凌虚势自孤星辰低绛阙雷雨䕶清都山色遥连蜀江流直入吴金箱有灵秘到日佩真图卫水离歌天涯何处客愁新浊酒初酣欲问津莫道三秋归计晚尊前犹有未归人送张甘蘖刺史卫水楼船晓向东青山南望一重重因君此别増乡思目送春帆细雨中丁小山赴浙东藩幕值余清泉赋别清秋卫水汎楼船京国逢君已十年漫对緑尊悲白髪天涯去住一凄然顾圣少圣少字季狂吴江人留别谢茂秦相对忽不乐怆然伤我心他乡有同懐胡为遽分襟忆昔醉燕市击筑谁知音意气独吾子排难轻千金重以易水歌兼之吴㑹吟论交岂不逺投分遂至今我亦慕三闾南去湘之隂楚山一何长楚水一何深他日遥相思鹿门还可㝷送李汝学还上党倾葢同为客携尊复送君悲凉谁作赋南北此离羣坂没羊肠雪山横熊耳云相思岂无鴈可待九秋闻尤嘉一嘉字子嘉嘉兴人有西陵集送刘舍人往太原谒梁李二使君平原日落雁声寒送子西游嵗欲残共惜异乡裁别赋更于何处解征鞍山横熊耳尖如削路遶羊肠曲似盘自是陈蕃能下榻匣中长铗不须弹徐渭渭字文清更字文长山隂人有樱桃馆集入燕董生抱利器郁郁走燕赵贱子亦何能飘然来逺道行止本无常譬彼云中鸟朝饮西园池暮宿北林杪感事复懐人生年苦不早欲弔望诸君迹陈知者少垂首黙无言春风秀芳草栁元谷以所得晋太康间冢中杯及瓦劵来易余手绘遥思冡中人有杯不能饮孤此黄兔窑伴千三百稔劵镪四百万买地作衾枕想当不死时用物必𢎞甚尊垒罗寳玉裹袜贱绣锦岂有纎纎指捧此锻泥蕈存亡隔一丘华寂迥千仞活䑕胜死王斯言岂不审送兰公子耶溪芹藻色相伴秋荷老公子朅重来伤心那可道㑹日苦无多相别一何早八月广陵涛一叶渡残照侠客结客少年场意气何扬扬燕尾茨菰箭栁叶梨花枪为弔侯生暮骑驴入大梁隂风吹火篇呈钱工部隂风吹火火欲然老枭夜啸白昼眠山头月出狐狸去竹径归来天未曙黒松密处秋萤雨烟里闻声辨乡语有身无首知是谁寒风莫射刀伤处髙旛影卧西陵渡幡底飒然人髪竖髑髅避月攫残黍中流灯火青荧荧饥魂未食隂风鸣莫言堕地永为厉宰官功徳不可议春日过宋诸陵藳𦵏未须怜生时已播迁威仪非旧典世代是何年过客悲山鸟王孙种墓田回看陇头树似接汴京烟严先生祠碧水映何深髙踪那可㝷不知天子贵自是故人心山霭消春雪江风洒暮林如闻流水引谁识伯牙琴懐陈将军同甫飞将逺从戎翩翩气自雄椎牛千嶂外骑象百蛮中铜柱华封尽昆池汉凿空雁飞真不到何处寄秋风与客登招寳山观海遂有击楫岑港一窥贼垒之兴谨和开府胡公之韵奉呈沧海遥连雉堞明登临喜共幕賔清千山见日天犹夜万国浮空水自平不分番夷营别岛愿图方略至金城归来正值传飞捷露布催书倚马缨岳公祠墓门朱㦸碧湖中湖上桃花相映红四海龙蛇寒食后六陵风雨大江东英雄几夜干坤博忠孝传家俎豆同肠断两宫终朔雪年年麦饭隔春风宴游烂柯山偏禆结束佩刀弓道上逢迎抹首红夜雪不劳元帅入先擒贼将出洄中羣兇万队一时平沧海无波瘴岭清帐下共推擒虎将江南只数义乌兵夏相国白鸥园白鸥池水拍天平相对琼楼入太清试问歌台生草处当时可许外人行沈明臣明臣字嘉则鄞县人有丰对楼集大树村刘氏少妇打虎行润州城南山簇簇四月麦黄桑柘緑大树村头刘氏居短墙幽院参差屋晓炊未罢日始髙窣地勐虎来咆哮老小出门尽惊走犬亦吠虎声嗥嗥虎闻犬声急转步一口毙之如搏兔欲从虎口夺狗还老妪抱孙逢虎怒刘家少妇夺老姑气勐视虎如匹雏手持钢义刺虎目虎血溅面红糢煳昨从大树村前走少妇涤场犹髽首弱体孱然花不如徐家女子刘松妇抗首抗首望西秦朝廷急用人玉关疎控扼紫塞满荆榛痛昔筹边赋怜君侍从臣谁为谢安客谈笑净风尘送箕仲之衢州古路三衢外青山太末余樵迷仙子质庙过偃王徐楚橘秋全熟吴枫江渐疎旧游题石处好为一踌躇顾晋卿席上闻其弟益卿宪副南越之捷喜而赋之廿年豺虎剧纵横百粤遥传一日平再睹楼船横海出更标铜柱伏波名天青马嶂春销甲雨过龙川夜洗兵谁道虎头非将种请缨原只是书生浣纱石不见浣纱人空留浣纱石石边春草痕想见罗裙色凯歌衔枚夜度五千兵密领军符号令明狭巷短兵相接处杀人如草不闻声兰皋竹枝东村西村姑悪啼家家麦熟黄云齐春蚕作茧桑园緑睡起日斜闻竹鸡过崑山桃花杨栁共西湾曽唱菱歌带月还春色茫茫今莫问满城烟雨过崑山无题梦里相逢恐未真世间何物不伤春马蹄明日天涯路谁是灯前昨夜人王寅寅字仲房一字亮卿歙县人有十岳山人集吴山秋晚有客闲居无奈闲为看秋色一跻攀百盘细草斜阳路二曲澄江隔岸山野寺最宜红叶后孤钟偏在白云间赏心又得逢僧话此后幽期数往还答金在衡讯归秣陵宫树叶初飞客路何人为授衣我亦惊秋同海燕故乡端在社前归康从理从理字裕卿永嘉人有二雁山人集再至京口有懐金焦旧游层城舒逺目迢递送归鸿嵗月更新厯江山忆旧踪钟声春浪静灯影暮流空媿有东林约无因问逺公同王必渐言懐江头木落鴈初飞客子伤心赋授衣乡梦不縁千里隔浪游空说半生非云山是处堪招隠尘海何年可息机漫向天涯愁极目幽懐已负北山薇懐顾太学登楼风雨暮萧萧久客离魂黯欲消楚树吴云春寂寞塞鸿江燕嵗迢遥新愁芳草天涯路旧事梅花月下箫今日分飞悲万里凭阑搔首思无聊送陈京兆致政还白下挂冠东去共称贤天外浮云意渺然不是逢萌因世难祗縁𢎞景嗜神仙琴中白雪惊人调江上青山负郭田无限长干花栁色春风不乏杖头钱郭造卿造卿字建初福清人诸生为少保戚继光幕客有海岳山房存稾冦退乡人回口占代书城南烽火近何如留滞无从讯起居百里便同千里隔家书翻比捷书疎清秋涕泪唯懐土白髪庭闱正倚闾欲冩愁心愁不尽凭君传语到吾庐王翘翘字叔楚苏州嘉定人嘉靖中倭乱甞居幕府赞军事有小竹集赏火謡吴城六门莫盛于西阊六月初贼举火焚枫桥达昼夜时宰坐脾睨间饮酒顾望无异平日时烈风大作烟焰蔽天不辨咫尺哭声遍城内外或指城上云勿啼哭看城上赏火吁有是哉作赏火謡金阊门外贼火赤万室齐烧才顷刻城头坐拥肉食人对火衔杯如赏春城中哭声接城外宰独何心翻痛快愤兵独有任公子夜半巡城泪不止缒城跃马出沙河义师都向湖心死客夜山月渐髙低烛光有客逗遛衣满霜凄凄独夜还自语茫茫一水遥相望黄花劝酒酒不醉白石放歌歌转长弧矢天涯男子事错将岐路卜行藏秋懐碧天大火未全收一雨空庭带叶流不为无家悲落莫他乡燕子早知秋明诗综卷五十四明诗综卷五十五钦定四库全书明诗综卷五十五翰林院检讨朱彞尊编陈淳淳字道复后以字行别字复甫长洲人国子监生有白阳集画梅风引上春香雪弄南枝色为有惜花心楼中莫吹笛闻鸟重重烟树锁招提野客来㝷路不迷才过板桥尘土隔落花无数鸟争啼彭年年字孔嘉长洲人有隆池山樵集庚申秋书事内传焚廿四坊锦云花队一朝亡渥洼未见来天马槃木无闻贡白狼此日朝廷思李牧他时文簿抑扬汤运筹急为摅长䇿薄伐宜城古朔方陆治治字叔平吴县人嵗贡生有包山遗诗治平寺纳凉竹根雨过石苔斑钟梵萧然昼掩关坐爱微凉生碧殿忽看飞雨失青山云分暝色来天外风卷潮声落树间最是晚晴宜眺听夕阳横抹蓼花湾桃花杨栁舞鸭图二月吴淞水上滩栁丝风急絮漫漫诗翁赋罢闲凭处花满春池鬭鸭栏钱谷谷字叔寳长洲人有悬磬室诗夜登虎丘次韵遥忆梅花阁还思修竹林烟迷山径窅云锁石苔深香界期重宿筠亭拟更临悠然停采舰灯火晚隂隂居节节字士贞吴县人有牧豕集晚坐鸦背夕阳尽柴门暮色初山寒渐风露人语半樵渔落叶闻碪急芦花映日疎年年楚江上不见雁将书雨后緑屿青林白练溪艹深市井路全迷云将片雨归何急麦酿轻寒秀欲齐一水遥连萧寺外千山不断石桥西欲营三径添松菊立尽残阳见鸟栖重题自画小景赠戴子文去画时四十年矣㸃染青山四十年寸缣不改旧风烟散人漫窃江湖号未买松江一钓船村居图茅檐日暖燕交飞云过墙隂湿翠微中酒经旬掩关卧苍苔浑欲上人衣周天球天球字公瑕长洲人诸生中秋长干曲玉笙低引紫箫长不许商音断客肠听到月斜才入破飞来七十二鸳鸯王懋明懋明字仅初长洲人侨居钖山毛氏楼居即事为楼山郭外登眺起幽思片雨沈江暗孤烟上岭迟鴈还逢寄字花发滞归期逺念吴山胜春游恐后时姚咨咨字舜咨无钖人有潜坤集桂亭为豫章万隠君赋南山郁秋霁重峦桂花白髙人爱巖栖跻攀理轻䇿览彼云木秀悠然纵所适结亭青林端幽赏非矫迹冷风吹霞裾凉月挂石壁袭芳和天倪饵实驻颜色淮南讵可招此意良自得愿贻瑶华音一慰山中客西楼席上听梨园琵琶戏赠少年文采复风流适意吴山竟日留老去不忘歌舞兴琵琶犹载木兰舟周诗诗字以言崑山人有虚巖集灵隠寺灵隠何年寺青山向此开涧流元不断峰石自飞来竹覆空王苑花藏大士台冥探有𤣥度莫遣夕阳催唐诗诗字子言无钖人有石东山房稾九日登牛首山牛首登髙处黄花细雨前山深寒似腊江逺澹于烟寳刹珠光净金陵王气连六龙曽驻辇听话武皇年采莲曲风微波不起日暮未回船贪看鸳鸯鸟时时误采莲沈仕仕字子登杭州人刑部侍郎锐子自号青门山人村居春日栁堰迷丹日蓬扉启緑烟人闲啼鸟外兴剧落花前野色连三径山光满四筵鹔鹴如可解堪作酒家钱陆楫楫字思豫上海人承父深䕃入国子监读书有蒹葭堂稾次韵送顾龙山南归官河春水送行舟君去匆匆不可留须信故园春正好莫因风雨驻扬州牟嘉叙嘉叙字寅定黄巖人有霞溪漫稾拟古驱车出门阑车行复迟迟百艹委霜露凉风正凄其天寒道路艰问君将何之驾言往宛洛相从游侠儿游子去万里旋归竟何时安得附飘风致此殷勤辞灌木产崇冈郁郁蔽层丘芳艹依涧侧託蔓相绸缪美人隔遐方宜为君子仇未及登君堂嵗月倐已遒慨彼芙蓉花漫烂当清秋采采欲为赠道路阻且修愿君保明哲妾心亦何尤游江心寺登康乐亭子轻舠截奔浪水国散微隂㳂洄眺孤屿寳塔凌双岑兹游夙有期始得遂幽㝷渊室接梵语花台遶龙吟滉漾元气中日华映珠林谢公有遗蹟孤亭俯江浔旷懐寄𤣥赏海峤振徽音清芬讵可挹髙情倾古今西堂梦不返池艹春自深同方用晦游西谷褰裳涉西沚披莽散轻屩稍观山川异烟火隔墟落沿洄傍溪曲窈䇿入穹壑幽㝷葛可扪晻暧路疑错巖云冐巾帻霏翠洒林薄汲深俯重渊采秀踄崇崿坐聆伐木音益感良遇乐返䇿复流憩逍遥展欢谑眷兹丘园赏胡为就羁缚渔家用从姪存勇韵茅茨傍江口断岸依渔梁榜舟芦花渚闲歌和沧浪日出水禽散风至蒲帆张青蓑湿不解卧看南山苍送马斗南归扬州去年九月黄花秋邂逅与子城南游髙才磊落不易得竟日尊酒情淹留三年为客风尘里末路相逢即知己禹穴探幽兴未穷梁园作赋词堪拟一别嗟余懐故丘闻君亦欲㝷归舟萍蓬踪迹本无定使我感慨增离忧一片孤帆向何处日落云横广陵树天姥峰前送月明姑苏台畔听鸿度江烟惨淡江草青衆賔估酒双玉瓶别君惆怅不忍去碧云回首天冥冥观古壁画山水歌危楼百尺凌空起古壁丹青画山水净扫浮埃据榻观笔迹何人乃能尔想当盘礴时巧思妙入神胷中罗万象写出皆天真回峰叠嶂开嶙峋白波浩荡渺无垠仙人宫阙拥出碧云里宛如三山隔水无通津松间白鹤唿不下却思整翮凌苍旻超然风景异人世四时花木相鲜新溪林冥密碧艹合又如花源有路通秦人苍茫逺势尤莫测渤澥崑崙看咫尺一叶渔舟归未归洞庭秋净湘烟碧野桥沙岸曲径通髙树下有长髯翁恍如着我图画中手携云鑱倚青松万籁不起千山空仰天一啸看飞鸿青田溪上月出髙峰潮上滩叮咛舟子放舟还蒲帆不挂春流急又过前溪白鹭湾陈体文体文字仲约号寄委江隂学生有友録稾杂诗林间慈乌鸟哺母声呜呜城上双䲭枭破巢还啄雏鞴鹰饱食肉劲翮翻平芜不击城上䲭但击林间乌汉家有通儒穷经三十年腰下鲜尺组囊中无一钱出门逢髙车呵者当其前问之彼为谁牧儿新助边明镜不在逺籹台当目前只言他人长谓自已妍人亦不能别镜亦不能宣遂使效颦子翻希惑者怜三月晦日作造化如驱车春归一何早本为天地客又复客中老荣华已潜夺安得颜色好君看庭下花开者行当扫宴起老觉春无赖朝来起最慵鸟声残梦里花气宿酲中楼日连城下池风过苑通却悲寒食节嵗嵗客江东王襞襞字宗顺泰州安丰场人处士艮仲子自号天南逸叟有东崖遗集漫成青春去何速白发将奈何岂乏大药资而不栖巖阿扰扰苦劳生所得谅无多古人贵闻道道在焉问他岳岱岱字东伯苏州卫人有漳余子集征南安南易姓旧相因封赐还应到海濵万里版图曽郡邑殊方小丑亦君臣炎风毒雾烦诸将翠羽明珠入紫宸想见乞降矜面缚天威此日转阳春方学渐学渐字达卿桐城人贡生有连理堂集白云巖磴道斜飞瀑巖花半入云望中孤鸟没天外一江分竹柏山楼色旃檀石鼎熏轩然长啸发清兴好谁闻方学箕学箕字绍卿学渐从弟有卷石山房稾刘慎吾赠石怪石从何得玲珑自可怜感君同白璧置我小窗前张士瀹士瀹字心父崑山人有张氏集送人还京临岐一别酒惆怅故人违落叶雨中满归舟江上稀路将天欲逺帆逐燕同飞去去还乡落无劳泪湿衣陈凤凤字羽伯更字鸣岐无钖人有石邨稾春夜阻舟尤村渡华子携酒见访盘谷春云覆竹扉夜船灯火宿霏微故人何意一尊共野渡不堪孤鴈飞世路波涛浑不定客程风雨竟谁依重来应待晴芳好栁絮桃花满钓矶宿尤邨渡同李思齐寒烟苍苍溪路昏月出断岸溪光分孤舟畏险不复渡两人对酌皆成醺苦怜白日易华髪所喜青天无片云櫂歌渔父杳然去纵横野水芦花村雨中客至新水柴门涨碧纱孤邨烟树隠渔家客来湖上偏逢雨春到江南又见花沽酒隔邻传小瓮打鱼深夜出枯槎浮生莫遣浮名误醉里还惊两鬓华朱察卿察卿字邦宪松江华亭人有朱邦宪集荆轲七首无功壮士丑函封可惜将军首秦廷一死谢田光社稷何曽计存否不知秦王环柱时舞阳在前何所为当时太子不早遣待客俱来事未知对簿诗日出雪不消天寒日亦冷萧萧枯杨下危墙见人影对簿惭予来公门日延颈囚服僮仆嗤囊空吏徒屏懐刑媿君子恶慝时自省嗟彼羣凶心持石待下井雨中感懐春雨久不歇春寒恋衣裳驷马断委巷蜗牛蠧空墙卧读感旧篇恻恻各悲伤人生贵适意所就何短长屠狗足成名豢龙终亦亡虎鞟腐泥沙茧丝成文章物理有盈亏人情空较量不如典春衣沽酒浇吾肠江南江南千里暗妖氛野哭家家不可闻落日羣狐窥白骨荒林万马卧黄云将军不下征夷令使客空传祭海文试问九重宵旰处殿头香气正氤氲吴扩扩字子充崑山人有长吟阁稾贞素堂集懐伯兄老至无家别飘零何处边音书甞不定生死竟谁传朔鴈惊秋思隂虫搅夜眠空庭孤月下顾影一潸然漂母祠贤哉一饭恩千载犹庙食如何汉诸陵寂寞生荆棘郑𤣥抚𤣥抚字思祈歙县人有梧野集折杨栁嬝嬝河堤栁年年送别离攀条不忍折拭泪强相持弱态君应惜柔情妾自知春来愁几许试看向南枝汪寛寛字子敬祁门人鹦鹉被宠翻遭絷能言太逼真主恩非不厚野性讵能驯去国长怜尔唿名辄应人江南盛云木何似陇山春邵正已正已字格之休宁人有𤣥石山房艹铜雀台寂寂铜雀望飘飘繐帐悬君王遗令日是妾断肠年舞影伤罗绮歌声咽管絃西陵松槚冷日夕锁寒烟吴锦锦字有中休宁人有吴有中诗集送金伯谦北行浮云西北征客心浑不住到日属秋深寒生灞陵树吴瑗瑗字子钦歙人采莲曲㳐㳐兰桨鸣双双属玉起不见采莲人知在莲花里采得双莲蓬中有百莲子一一自生心外面空相似吴琼琼字邦珍休宁人有紫芝社稾嵗暮书事海上犹多垒江东未息兵如何观察使遽报武功成寒沍凝春令隂霾蔽日明不堪黄浦路鸡犬寂无声旅邸除夕老至谋仍拙天寒酒易消冰霜愁里过乡国梦中遥一嵗秪今夜百年能几宵病懐堪自遣无复叹萧条叶一清一清字本静祁门人遣兴颇怪逢迎嬾经旬不出溪草堂一夜雨新涨忽平堤翠篠吟风细青霭压树低沧洲意不浅独坐领凫鹥汪少亷少亷字古矜休宁人有汪山人集边愤漠南在昔王庭少内地而今戍皷多何将突营骑白马先朝失计割红螺虚令互市通蕃贡翻遣降王解汉歌独喜郭侯曽一战十年瀚海不扬波程柶柶字来周休宁人有大石山人稾东原翠竹孤村舍黄花曲径饶租完无吏过酒熟有邻招碧涧当门钓青山隔岸樵自惭非世用长得任逍遥戴巏巏字子京休宁人得子秀兄避冦消息问讯东吴使秋来尚避兵一身依短劒数口傍孤城旅食应无定归舟未有程此时正愁絶天末断鸿鸣程天符天符字梦甫婺源人饮酒昨非未皆非今是未皆是是非皆茫昧宁知誉与毁毁于我何悲誉于我何喜时对无极翁翛然鸣緑绮张应文应文字茂实苏州嘉定人有巢居小稾食新米作人生欲无涯各各餍梁肉吾独薄滋味一饱但饘粥屏居事躬耕辛苦踰三伏弥弥白露滋栗栗香稻熟涤我碌碡场纳之杼与轴扬糠已随风渍水乍离䉛欣欣妇子语足比玉田玉力穑斯有秋荐庙乃甞谷先民戒肯播老氏尚实腹感彼桑田巫食新讵非福张应武应武字茂仁苏州嘉定人有文起斋集郊居杂言屏居兮西郊学圃兮躬稼岸崟崟兮似山水沄沄兮遶舍鸟嘤嘤兮鸣春草萋萋以迎夏芳菲兮及时有美不来兮徂谢念我同学兮结珮拖绅纷车马兮要津莼鱼懐兮未得猿鹤怨兮无人曷归来兮郊西划松竹兮为邻晨耕兮午馌作盛世之逸民张銮銮字显文万载人多善行年九十三举乡饮大賔夀百有七嵗而卒百嵗作石门茅屋野人家百番春风换嵗华尽道长生縁辟谷不知香饭有胡麻范如珪如珪字文瑞休宁人江上江上西风雨复晴菰蒲深处钓丝轻何人隔岸吹长笛杨栁秋江一夜生孙良器良器字贡甫休宁人有九野稾过姑苏有感东吴城外尽烽烟百姓流移半在船为问秋风旧来鴈稻梁今剩几家田郑孔庶孔庶字子富歙人雪后柬张碧川吴桥残雪涨新痕客舍无人阁酒尊不为寒梅覔春信东风长日不开门叶杲杲字杲卿休宁人旅次江夏嵗暮投南楚萧然一旅身江山遥对酒乡里少逢人细栁舒残腊疎梅报早春故园归未得物候倐更新汪子祜子祜字受夫祁门人有石西集贫病夜读朝慵起晨餐午未炊迩来贫亦乐真与病相宜过受三彭録游凭二仲随科头忘日暮倚杖步云迟独行日杲秋犹暑林栖鬓欲华独行销白昼得意见黄花稻熟茎茎穗姜肥寸寸芽竹堤香渐近水次有渔家李敏敏字功甫休宁人有浮丘山人集发盘塘朝发盘塘㘭夕望平阳郭江空雨㝠㝠无风客帆落郭第第字次甫丹徒人隠于焦山甞为嵩岱游有广篇钱塘雨泊一片迎潮雨钱塘泊岸逢烟明六和塔云暗两髙峰茶熟篷窗火香残野寺钟湖头旧游路湿翠想髙松陆九州九州字一之无钖人荆溪东风静卷游丝长桃花吹落流水香美人照水芙蓉裳兰桡玉腕击波去欲来不来空断肠半山山深翠微寒飞花乱如雨轻风抽布帆落日在髙树张文介文介字惟守龙游人有少谷集湖上晚兴日夕湖水佳波光皎如雪沿堤蹋花去独行自怡恱浮香时有无流萤乍明灭兴尽櫂归舟山斋照凉月九日风雨登吴山亭子今日复九日自怜犹未还巖亭足佳菊风雨亦跻攀漠漠烟中寺𡨕㝠海上山乡园渺何处空伫白云间遣懐一水斜通栈羣山曲抱城短檐残雪色逺寺暮钟声茅屋仍加税天河未洗兵空懐太平䇿谁问鲁狂生吴江舟中向夕问舟人吴江将至否须傍微月中系船好沽酒王应辰应辰永嘉人夜游曲燕舞起香尘莺歌出绛脣直须灭银烛恐有絶缨人赵纲纲字希大无钖人黄纛车楚人拒荥阳汉事日以亟绛灌亦何为相顾徒失色纪生何雄哉毛骨无所惜黄纛甘自焚赤龙乃得出如何垓下平其功竟沦没寄雒阳李秀才未得吴公荐空怜贾谊才年年三月里相忆看花来朱阳仲阳仲以字行失其名遂宁人有青城山人集金溪曲呈方使君金溪流水发新安一片孤帆两岸山估客自吹龙女笛路人遥指玉郎滩余庆庆字惟徳固始人贡士有障风集送吴隠君南还可叹论交日翻成饯别时空江怜嵗晚逺道念归迟行色关鸿鴈乡心挂栁枝殷勤一杯酒相劝复相思边习习字仲学厯城人尚书贡仲子有睡足轩诗集雨止访旧归来夕照中半天凉雨一溪风须㬰雨尽浮云敛笑看儿童指螮蝀禹龙龙字子化扬州兴化人九日登髙佳辰何事恨相仍万里髙台醉复登淮海烟尘迷客路濠梁烽火照皇陵牙旗分阃原非将羽檄徴兵却到僧遂使英雄増激烈不堪迟暮欲飞腾官一䕫一䕫字舜鸣平度州人官府同知有少泉诗集九日独有幽懐客逢秋感慨深菊荒三径雨荷老半池隂嵗月人间世神仙病后心北山髙兴在殊未罢登临张垦垦字禹卿南昌人生员有白榆园稾送仲逸同懋功太守游滇池滇南西去在天涯匹马先看楚地花但有故人严仆射杜陵随处即为家陆光宙光宙字与甞平湖人有鉏余稾归燕万里衡阳鴈春来又北征谁怜失羣影故作断肠声朔漠风犹劲关山月自明素书吾欲寄须到雒阳城姚兖兖字叔信秀水人有𤣥岳山人诗集兴善寺访戚希仲养疴西林禅房限韵桥分龙藏北水接马泾西一棹通祇苑孤笻引曲堤梅同残雪映竹覆湿云低不浅陶潜兴清尊许共携寄懐朱宗鲁太医忆昔都城醉故人睽携二十四回春心随明月长飞梦目断停云欲怆神藏室书成周柱史丹箴笔纪汉宫臣何时得副还山望芝草琅玕共采真戴干干字元泉桐城人嘉靖中处士述古英雄一身存安有仇不报覆楚与复楚各不出所料后此博浪椎报仇志未了进为汉廷杰退偕赤松老成功匪所期封留岂足道郑坤坤字顺卿吴县人有石南集同王驾部游慧山题秋声小阁辋川居士共襟期小阁登攀欲暮时山色可淹今日酒秋声还忆去年诗闲云竹埽无留影老树藤纒不剰枝景物渐随人事谢隔窗幽鸟未曽知张虞卿虞卿顺天人杂诗青青江上艹关关洲中禽物类各有待因时乐相㝷嗟予久漂泊感遇情难任岂无他人好咸非心所钦所思在逺道关河阻重深寒暑屡变节鱼鸟空浮沈离忧共谁语强坐弹鸣琴孤鸾与别鹤此曲伤人心王叔承叔承初名光彻以字行更字承父晚更字子幻吴江人有吴越游闽游楚游岳游诸集将渡江访戚世秀阻风云阳道中作大江何茫茫晨风䬃已夕故人如浮云可望不可即有梦亦须㬰寤言转悽恻生别时易徂一日三秋隔袖中懐素书零落余纸墨区区方寸心相看皎犹昔自桐庐入七里泷出严州舟中懐古入泷还出泷宛转千盘经既登桐君庐复憩严子亭水光鸭头緑山色蛾眉青云中鸡犬隔天际鸾鹤停往往至人宅选胜开巖垧旧坛秘光彩遗庙虚精灵朱鸟不可见哀歌许谁听题陈从训所藏惠崇溪山春霁图卷惠崇一诗僧宋首柴周尾丹青入禅观别自通𤣥理能于尺素间㸃染千山水昨登金焦兴不孤陈郎示我溪山图画家精工多近俗写意得神形不足此僧妙趣种种兼不满三尺吴兴缣针头毫末宻相接有如蟭螟寄蚊睫或言工胜赵大年又云妙超展子䖍只须三日坐其下一花一草生意全乃知陈郎挥洒信有本耻与当今画家混我歌长句君莫嗤惠崇惠崇郎所师水北菴醉归书兴水深肥紫蟹稻熟美黄鸡溪馔秋来贱酒人闲处齐醉归庐岳社恼杀太常妻㸃检明朝约野桥烟树西屯溪乗竹筏抵纹溪作緑竹扬轻筏屯溪渡早晖鱼梁羣鹭下石碓乱泉飞小市环青麓长桥跨翠微前峰仙路近树色满秋衣金陵艳曲緑江天作堑翠岭石为城栁暗黄金坞花明白玉京春风十万戸戸戸有啼莺扬州歌二十四桥边当垆最可怜妆成窥客坐不耐数青钱东家女十三西家女十五夜半褰娘啼嫁与并州估益卿简寄家兄酒钱志感异姓怜兄弟天涯寄酒钱急难那得汝我媿鹡鸰篇观音巖讯苏道人适山头虎层巖飞茗烟道人正髙坐牧童折山花笑指神虎过西湖杂兴看花须近寒食看潮待过中秋二月十五花信八月十八潮头荆溪杂曲卖残竹菌笋还来收罢兰花蕙又开但焙茶芽先谷雨不愁虎迹遍莓苔蜀山山下火开窑青竹生烟翠石销笑问山娃烧酒杓砂坏可得似椰瓢竹枝词白盐出井火烧畬女子行商男作家橦布红衫来换米满头都插杜鹃花黄姬水姬水字淳父长洲人省曽子有白下髙素二集送汪太学游江都千里王孙归未能风云意气每超腾年来裘马遨游处不是金陵即广陵王穉登穉登字百谷一字伯固长洲人国子监生有晋陵金昌燕市客越青雀竹箭梅花什荆溪松坛诸集送吴郎游金陵两地三春别孤帆千里愁君今游帝里谁与共仙舟夜雨连瓜步春潮满石头长干管絃地走马莫淹留送慧师还五井兼懐其故师杨伯翼持钵南归去长天接逺汀未霜吴树赤过雨越山青帆外桃花渡函中贝叶经还将二泉水一酹子云亭娄东访顾靖甫访尔山城下秋风一径偏溪鱼名箭镞野菊类金钱艹废归吴宅潮通入楚船马鞍峰顶石把酒忆当年看梅过𤣥墓山中桥外花开日分明雪作图不将他树杂未有一家无多处半青嶂香时过太湖浊醪元易得市逺亦须沽送吴中丞之金陵建业青山是帝都蹔劳开府握军符花间朱鹭铙歌曲江上黄龙水阵图玉节中丞新盪冦楼船诸将旧平吴不知燕子矶前地容得陈琳草檄无边警琵琶洲上香山澳来往初通海上艖渐习文书通汉语别居城郭慕中华余甘却载西商舶吉贝先归市令家岛冦须防勾引渐斧柯莫待翦萌芽长安春雪曲春风吹雪下桑干添得城中一夜寒鳷鹊楼髙消不尽长安街上马头看都下寒食骑马㝷春春尚迟东风空自向人吹燕王城里千株栁寒食来看未有丝望湖亭亭边杨栁水边花落日行人正忆家不及江南湖上寺木兰舟小载琵琶湖上梅花歌山烟山雨白氤氲梅蕊梅花湿不分浑似髙楼吹笛罢半随流水半为云虎山桥外水如烟雨暗湖昏不系船此地人家无玉厯梅花开日是新年清明前一日慈云菴访怡菴上人春风骀荡日初晴与客㝷僧入化城墙里杏花墙外栁始知佳节近清明梁辰鱼辰鱼字伯龙崑山人有逺游稾登西塞山访张志和遗迹晚登西塞山翛然出林薄诸峰自南来兹岭独岝㟧攀援上萝磴翠微搆兰若清梵悬香林法鼓时间作零雨飘巖阿残云卧松阁缅懐𤣥真子雅志甘寂寞云鸿入冥冥孤飞避缯缴风雨湖上归浮名寄蓑箬斯人邈千载髙风满寥廓伊余慕肥遯世故还束缚名境虽盘桓犹未谐宿诺何时返初服于焉此栖託夏口泛舟荆溪暮宿湖口五月荆溪上惊湍走白沙风樯欹听燕浪檝逺冲花山势通吴直溪流向月斜维舟见渔火深树有人家秦嘉禾嘉禾字吾田桐城处士自号大龙山人有彭泽稾小孤山砥柱从开辟中流自古今神龙常在窟怪木不成林絶顶云流影悬崖鸟过音吾题百丈壁仙迹倘相㝷汎湖汎汎枫湖十里中薄云细浪夜初融月明㑹听双龙起我欲骑之到海东汪泹坦字仲安鄞县人国子监生有石盂集夜上严滩上滩似牵羊下滩如走马滩髙月未出乱石怒流泻离离巖际星风雨声在下夜久渔火明疑是披裘者徐韦韦字明佩江隂人国子监生有观梦菴集重经故居荒台欹侧栁凋零故里重过怅独行燕子不来花落尽夕阳偏傍断桥明过复元从孙银蜡风多䕶锦屏飞觥不逐舞腰停当筵莫唱江南曲白发周郎已倦听沈倬倬字道章吴江诸生以子琦珫珣贵累赠通奉大夫有纪志稾松际月清风湖上来徐徐入松下风吹松子落拾之欲盈把月出松际云清光满篱舍题张师清望楼晓色临平野髙楼属断云连峯当户入一水傍阶分树影参差动禽声上下闻主人方拥传莫草北山文送别空城积雨烟雾深驿亭迢递江沈沈桃花一树感春泪杨栁万条惊别心燕赵古来多结客秦淮道上谁知音丈夫意气偶相得脱赠岂惜双南金月夜明月吐夜光寒影在溪水山人抱琴来坐久秋云起花溪客舍孤灯坐来昏凄其不成宿夜鹳忽惊栖翻飞入修竹卓明卿明卿字徴甫仁和人以太学生选授光禄寺署丞有集江上别黎惟敬执手河桥上遥天起片云仙帆千里发客路一江分桂岭先秋色樟亭半夕曛家山到何日两地惜离羣陈九州九州字维同江隂县学生夜泊荆溪细栁湖边岸青蒲水上舟星随孤月动山入暝烟收鼓枻闻渔浦悬灯见佛楼客途春欲尽归思满沧洲王逢年逢年字舜华初名治字明佐崑山人同祖之子诸生有海岱集秋晓闻鴈北斗横天秋夜阑朔云遥度鴈声寒梦回旅馆灯初落书寄衡阳叶未残隠隠断行迷极浦苍苍斜月带长安湘南塞北关情逺人倚青楼几处看汪时元时元字惟一休宁人九日舟中秋风叶正飞江上逢重九人世几登髙寂寞黄花酒袁景休景休字孟逸吴县人入慧庆寺新秋入古寺凉气何清越树杪夕阳微山蝉鸣不歇春日过南城黄鸟当三月城南景正繁桃花千万树不异武陵源自江村望虎丘兹山竒且丽迥与江村合幽人去复来斜阳在孤塔王受甫不知何许人诗载袁中道游居録题九山壁一心贪与白云期解带归来任所之每过名山经月住苏门山上更多时明诗综卷五十五明诗综卷五十六钦定四库全书明诗综卷五十六翰林院检讨朱彞尊编罗万化万化字一甫㑹稽人隆庆戊辰赐进士第一厯官礼部尚书赠太子少保谥文懿有世泽编拟此日不再得落景无返轮奔星少回光緑髪不恋人转眼化为苍所以志士心努力及方刚恒恐嵗迟暮兰蕙不得芳膏火还自煎山木亦自戕我谋一以乖终身失其臧大道本希声至人贵含章岂其鱼目珍而登君子堂登髙岂无梯济深岂无航愚者贵速至圣人寳其常虚牖展素书古人未云亡无为守踌躇徒贻过时伤赵志皋志皋字汝迈兰谿人隆庆戊辰赐进士第三厯官建极殿大学士赠太傅谥文懿有瀔阳诗集早发钱塘晓雾兼天白秋风一苇轻湖吞渔浦阔沙涌固陵平隔座吴山逺扬帆越峤迎苍茫思无限天外忽钟声赠太仆何石川丈人三径傍城隈不厌邻翁日日来双鹤竹间迎客舞一尊池上为谁开采芝合共商山老作赋仍多洛社才自笑登楼倦懐土暮天回首重徘徊王家屏家屏字忠伯大同山隂人隆庆戊辰进士厯官礼部尚书文渊阁大学士赠少保谥文端有复宿山房集恭题文皇帝四骏图龙驹郑村坝大战胸着一箭都指挥丑丑拔箭天马徕翼飞龙蹄削玉耳垂筒碧月悬双頬明星贯两瞳文皇将士尽罴虎复有龙驹助神武流矢当胸战不休汗沟血㸃桃花雨坝上摧锋䇿一功策勲何必减元戎君不见虎士标题麟阁里龙驹亦入画图中赤兔白沟河大战胸着一箭都指挥亚失帖木拔箭雷鍧鍧北军来赤兔走黄云开身超夹涧䇿足絶浮埃白沟原头振鼙鼓贯阵穿营勐如虎穆王八骏讵为竒昭陵六马应难数百战间关未解鞍箭瘢还向画图看只今四海昇平日谁识当年缔造难枣骝小河大战着两箭胸一箭后右曲池一箭安顺侯脱火赤拔箭紫骝马金骆月朝刷燕晡秣越俶傥精权竒超骧走灭没当年万马尽腾空就中紫骝尤最雄战罢不知身着箭飞来秖觉足生风北风猎猎吹原野长河氷澌血流赭谁言百万倒戈中犹有弯弧射钩者黄马灵璧县大战后右曲池着一箭指挥鸡儿拔箭轩后兴应龙翔驾天驷乗飞黄回头看紫鷰顾影失超光君王神武古来少万里烟尘一劒扫马蹄蹴处山为摧何论陈晖与平保扬鞭渡淮淮水清金陵父老壶浆迎从此华阳休骏足山河重整泰阶平初入翰林自述生平未知学世路方多岐古人已不作古道犹可追愿言对青简澹虑澄𤣥思宇宙皆吾事一念安可欺譬彼机中素皎洁防其缁譬彼山下石孤贞坚自持文章乃末技富贵非吾期出入感荣遘朝夕承师资逺心在霄汉努力酬明时朱赓赓字少钦绍兴山隂人隆庆戊辰进士厯官少保兼太子太保吏部尚书文华殿大学士赠太保加赠太傅谥文懿有集蓟门行彍骑窥青海天兵出蓟门白草边城暗黄沙塞月昏悲笳风外哽咽咽不堪闻于慎行慎行字可逺更字无垢东阿人隆庆戊辰进士选庶吉士授编修厯修撰侍讲左谕徳侍读学士陞礼部侍郎改吏部拜礼部尚书入直东阁卒赠太子太保谥文定有谷城山房集晋阳男子行太原有男子壮烈世所无身长九尺余白晳好眉须自负良家子募作材官徒腰中辘轳劒横击当路衢并州恶少年见之伏且趋一朝览青镜侘傺空堂隅三日不出戸忽然见彼姝绰绰芙蓉颜盈盈玉雪肤蛾眉姢且长髙髻堕马梳脱我金锁甲系我绣罗襦挂我白貂帽珥我明月珠委心懐嬿婉不惜健儿躯昔为云中鹄今为水上凫昔者一何厉常关十石弧今者何柔曼巧笑倾城都仰视浮云驰变化不须㬰茫茫窥元运𤣥黄无乃渝世人但云好不必称丈夫过雨五月不知暑虚空飒似秋残虹挂溪水片雨过城楼逺树斜阳驻深山夕翠流晚凉思枕簟絶爱北窗幽秦淮秋月秦淮岸江声转画桥市楼临绮陌商女驻兰桡云里青丝骑花间碧玉箫不知桃叶水流恨几时消送朱养淳太史册封周藩蓬莱阙下五云飞桐叶封函出帝畿汉苑花香随使节河桥栁色上征衣天临玉署恩偏渥星近银河夜更辉试向天津桥上望铜街无处不芳菲送张洪阳学士请告南旋长河南下水曽波吴楚青山枕上过行到浔阳江口望应怜秋色故园多少年行锦带珠袍緑臂鞴相逢尽说富平侯南山夜猎春城晚系马新丰旧酒楼陈于陛于陛字元忠南充人隆庆戊辰进士厯官太子太保礼部尚书文渊阁大学士赠少保谥文宪有万卷楼稾宣庙御笔马寳绘传神骏权竒尺素收蹄攒双碧玉文散五花虬赤汗当沾臆黄金为络头天闲今万匹何必按图求张位位字名诚南昌人隆庆戊辰进士改庶吉士授编修迁司业以纠江陵夺情谪徐州同知后累官少保兼太子太保吏部尚书武英殿大学士谥文端有丛桂山房彚稾七夕塞月催砧急天风袭袂深星河良夜色牛女隔年心莎迳流萤度花隂促织吟平生江海意荏苒二毛侵裴应章应章字元闇清流人隆庆戊辰进士厯官南京吏部尚书赠太子少保谥恭靖有嬾云集丰岭即事倚仗危峰上烟霞嶂几重逶迤盘古道絶胜引仙踪露滴晴天雨云低半岭松蓬壶何处是天际一声钟范谦谦字含虚丰城人隆庆戊辰进士厯官礼部尚书赠太子少保谥文恪有双柏堂集初入翰林自述圣人启元运应龙协昌期万物快先覩而我逢兹时抱䇿献天门鸿渐修羽仪木夭肆宏敞玉轴陈参差石渠发中秘虎观探幽竒渊源接师友得失随箴规分隂期共兢古道还力追愿言谢纷华兼以息驱驰但令微忠效无求虚誉垂庶几大造化于以酬毫釐坐见干坤泰我亦赞无为习孔教孔教字时甫庐陵人隆庆戊辰进士选庶吉士厯官南京吏部右侍郎将进酒将进酒客莫辞玉交杯金屈巵主人劝客揖且让客言我饮本无量有如法宫置酒监在前史在后此时径醉不及一斗州闾之㑹六博投壶男女杂坐盱眙欢唿尔时醉可两壶日暮酒阑合尊促席履舄交错杯盘狼借罗𥜗襟解微闻芗泽当此时也能饮一石欷戏乎酒极则乱乐极则悲万事尽然髙阳之徒安足为书有丰刑亦有酒诰舌出祸入君子所悼主人休矣职思其居三爵不又言毋我渝田一儁一儁字徳万大田人隆庆戊辰进士厯官礼部左侍郎有钟台遗稾迟郑郎不至幽斋净朝尘崇馆纷昼霭凉叶隂已深疎花落犹在美人来不来搔首空相待渺渺望河干青山出云外韩世能世能字存良长洲人隆庆戊辰进士改庶吉士除编修厯修撰侍讲右谕徳陞国子祭酒南京礼部侍郎召入兼侍读学士有云东草送友人南还垂栁千条拂御沟上林春色凤池头如何张翰多归兴不待秋风已倦游沈思孝思孝字纯父嘉兴人隆庆戊辰进士累官都察院右都御史兼兵部侍郎赠太子少保有行成郊居西征陆沈诸稾溪山堂吾美堂等集喻邦相同喻羡长至集恕醉轩白云邀上客黄叶绕贫居缸面沽来酒槎头钓得鱼山川连越絶鸡犬数秦余一日千秋意相看老不疎思家长卧凤城隈乡心日夜催小人犹有母明主漫怜才木叶千山雨江湖八月雷倚闾秋欲尽底事不归来清宁两宫灾臣督诸军入救上使小黄门赐以肴四合酥与果称是中有鳯仙橘小红梨佳甚乃藿食者所未尝敬赋此以纪之春盘分尚食天语遣黄门橘岂维扬贡棃堪大谷论股肱悲未及口腹媿知恩独荷焦头赏能无负至尊出都门天髙落叶繁匹马上东门固宠宁臣节完名是主恩青云双阙迥緑野几家存满箧匡时草携归覆酒尊贾三近三近字徳修峄县人隆庆戊辰进士选庶吉士改授吏科给事中转戸科都给事中迁太常少卿改督四夷馆厯大理左右少卿南北光禄寺卿以右佥都御史抚保定入为大理寺卿转兵部右侍郎有东掖漫稾冬日登岳游目髙寒处羣山拥岱宗登封迷汉艹徙倚有秦松万壑烟岚合诸天紫翠重肩舆明月下上界已闻钟邵陛陛字世忠余姚人隆庆戊辰进士改庶吉士歴官刑部左侍郎过拜将台懐古千载遗踪表故台残云缥缈夕阳开三川佳丽兴王地百战勲名大将才此日江山空草木当年壁垒半蒿莱登临不尽英雄恨风急寒沙过鴈哀沈懋孝懋孝字幼真平湖人隆庆戊辰进士改庶吉士厯南京国子司业谪两淮盐运司判官起河南巡抚未任有淇林雅咏北固登望北固楼前一笛风碧云飞䕶建康宫江南二月多芳草春在蒙蒙细雨中朱孟震孟震字秉器新淦人隆庆戊辰进士除南京刑部主事厯郎中出知重庆府陞河南按察副使累官通政使以右副都御史巡抚山西有郁木生全集和答正甫幽意苦不惬清欢良未期如何汾水上忽枉故人诗芳草王孙路朱华帝子池相思隔年嵗河汉正髙垂哭孔汝钖先生墓残嵗龙蛇逼新阡雉兔过露随朝槿尽风入暮蝉多坐失千钟酒情伤九辩歌夜台无白日一恸欲如何春日金沙寺访罗孝亷元我春水金沙是旧游春风黄鸟况相求马蹄一迳穿云入花气千林带雨浮词客雄文巴蜀檄故人清兴剡溪舟草堂踪迹今犹昔好为狂夫十日留谒张桓侯庙英姿飒爽气雄哉恍惚晴霄风雨来一代君臣元伯仲千秋祠庙倚崔嵬干坤已限三分业熊虎空懐上将才正是云安春月夜杜鹃啼彻不胜哀龚勉勉字子勤无钖人隆庆戊辰进士除嘉兴知县以忧归补吴桥知县陞南京刑部主事转戸部贠外进郎中出知嘉兴府迁浙江㕘政转按察使调山东迁浙江右布政使有尚友堂集送王㑹泉武库出守永州仙郎戎政擅才名简命熊幡向楚城车骑旧瞻司马节襜帷新识使君旌九疑南接湘江逺五岭东连粤路平遥想行春风日好瘴烟消尽百花明蔡文范文范字伯华瑞州新昌人隆庆戊辰进士厯官广东布政司㕘议有缙云斋稾甘露堂集自瀛徳至东昌道中杂诗闻道张秋决先朝虑独深为山名戊巳奉使失辛壬地控支祈锁天寒象罔沈谁知神禹迹疏凿本无心岳州冯观察见招澹澹铺湘水依依见武陵云随天不动川静水凝氷魑魅愁神鼎鱼龙怪佛灯夜深清梵彻何异普陀僧太和宫疆域连秦塞星辰入楚都英灵天地启宫阙古今无禅艹诸儒逊𤣥功万国趋祠前瞻皁纛曽说赞文谟送库部朱阳和备兵甘肃隂山雪堕紫貂裘使者行边大漠秋陜右长城班定逺胸中武库杜荆州风吹猎火通瓯脱篴奏梅花落陇头哈宻至今无敢论知君跃马看吴钩红心驿值雪雪色初骄冷万家那堪风急更回斜来从朔北还兼雨去到江南定结花沙上紫骝嘶不度愁边青鬓忽先华荒村日暮平如练破却寒光数㸃鸦游南岳缥缈仙台紫气浮烟笼玉座俨垂旒地包荆楚标南纪江合沅湘向北流牲帛千秋周祀典衣冠五月舜诸侯尘縁未断惭仙骨金简云书何处求赤帝髙居小梵天衆峰罗列拥堦前秋经絶壁风雷起醉倚双台日月悬谁道人骑黄鹤去我今寒抱白云眠莫言此夕非沖举已隔人寰丈九千寳应湖湖阔疑无地堤长亘若虹孤舟数㸃雨杀却日南风望白鹤岭百里初见近十里转见逺絶顶不分明白云随舒卷溪涨发建阳白日欲没云蒙蒙建阳城外雨浇空溪边怪石不知数一夜走入洪涛中顾大典大典字道行吴江人隆庆戊辰进士厯官福建提学副使谪禹州知州改开州有清音阁集得山东观察报留别省僚肃肃晨风吹明星带徂两平生携手俱今乃殊风壤大江一以逺日夕春潮长忆奉南皮游良时清尊赏华篇想遗则渊调懐余响朋僚既雨散世路即尘鞅去去不可追临风徒懭怳苕溪春日苕溪春深春欲归栁丝拂地棃花落客子辞家已三月春风初换越罗衣罗衣竞试春江曲花外莺声断还续春心羁思两相催愁见天涯春艹緑春艹年年伴客程扁舟明日又孤征故园回首春云隔江上春风空复情送秦郡倅还楚中一朝辞簿领千里返湘江弃置君何罪离羣我自伤春风过夏口秋艹卧衡阳为报南来鴈音书好寄将沈位位字道立吴江人隆庆戊辰进士改庶吉士授检讨有柔生集十二月二十一日献俘睿徳通中夏天威震北隅遐方归正朔欵塞献新俘清庙陈宏业彤庭显秘图五兵原不战巨冦已行诛将相多酬赏寰区尽大酺小臣叨侍从率武咏神谟中秋秋光长与翠华连况是中秋更可怜城阙影髙云里见芙蓉露冷沼中妍谁家笛弄江南曲几处鸿飞塞北天此夜清辉应莫负人生能见几回圆渔阳春望二月春方半冷风日正长陌头看栁色忘却在渔阳张镗镗号石渠吉安永丰人隆庆戊辰进士除东莞知县陞南工部主事厯贠外郎中出为湖广按察佥事转贵州㕘议寄艾和甫谪戍西宁荆南偶接故人书为悉关门近起居万里独看营外月孤身谁念釡中鱼辞刘徐恕心元苦折槛朱云愿不虚秦地日听边塞曲楚歌相和调何如喻均均字邦相新建人隆庆戊辰进士厯官天津兵备副使有山居集陆中丞移书促入郭有事田间诗以陈情龎公愿负耒陶令甘荷锄外物既不干谁能逸其躯朝夕课童仆黾勉在田庐心事异昔人踪迹与之俱咄嗟不逢年髙原化为渠穑事良已矣种豆山一隅羣雀苦交啄持竿为敺除讵意小臧来乃接中丞书要我入城郭髙义有谁如頋念山中人生事各有须宁能舍田亩忽此升斗储殷勤谢来意礼数寛樵渔春暮宿大观楼简士功及二三知已闲居不适意触事増烦忧振步出西郭登君江上楼沧波涨初阔緑树隂已稠烟云缀遐岫兰盈芳洲迥觉心迹清转见身世浮徘徊未能去衾枕聊淹留既以自怡恱因之报旧游送方子及入计凝霜沾浦树冉冉嵗欲晏君子意如何垂老仍薄宦一卧艾子城六见秋花绽月米分故人日食藜与苋髙志慕翔鸾卑栖託斥鷃发轨谒承明蚤晚流皇盼白首感睽离追饯临寒涧握手惨无言侧睇云间鴈请告书懐夙昔浮云意微官久欲休蹉跎身渐老丘壑愿方酬海日犹残暑山风欲度秋盈盈河上水万里送归舟方沆沆字子及莆田人隆庆戊辰进士厯官云南提学佥事谪宁州知州有猗兰堂稾秋汎山合松楸晚沙寒橘柚秋坐看鱼鸟近厯厯镜中游次长沙懐贾太傅楚云万里望京华贾傅南迁路未賖谁料逐臣今更逺春风三月过长沙唐文灿文灿字若素漳州镇海卫人隆庆戊辰进士除行人厯官广西按察佥事有鑑江享帚集大行皇帝輓歌忆昔河清日流虹叶瑞徴运随真主转纪逐盛时蒸七世观新庙千秋奉永陵耿光长照耀史册纪中兴郭庄庄字子莅巩昌徽州人隆庆戊辰进士改庶吉士授山东道御史督学南畿赋得谒帝承明庐丈夫重意气束髪事周游挟䇿日坎壈西风吹敝裘一朝际风云谒帝来神州出入承明庐交结尽英流双阙耸云汉朱旗夹道周翶翔供奉客锦带佩吴钩相传树勲名宁论沈与浮君看黄鹄志不为稻粱谋帅机机字惟审临川人隆庆戊辰进士厯官南京礼部郎中陞思南知府谪两浙盐运司副迁南京刑部郎中有膳部集秋懐八月金气深萧瑟叩虚牝梧楸半离披朱华日就陨风急度离鸿气严感飞隼皎月正舒迟羲轮渐缩窘砧声动四邻薄寒侵席笋清景诚足嘉惜此嵗遒尽况复怆松楸欲赋思归引钟庚阳庚阳字长卿秀水人隆庆戊辰进士除太平推官入为大理评事迁工部主事厯贠外郎中出知镇江府谪知广徳州终刑部贠外有焚余集刘在南直指迁郴州余亦谪守广徳同发潞河投赠绣衣使者下兰台愁説双旌潞水开自是圣恩寛逐客却从谪宦见仙才山过衡岳孤帆转路入潇湘鴈影回余亦南行赋归去秋风天末幸追陪唐邦佐邦佐字惟良兰谿人隆庆戊辰进士知泰和如皋仪真三县入为刑部主事谪两淮运司判官转贑州府通判迁知光州有比部集感兴蟠曲恶木根不植太山冈婀娜孤生竹抽梢淇水旁佳人好脩饰被服素罗裳感兹帛鴈㑹得充君子房丝萝引长蔓琴瑟净髙张合懽在令徳容色岂足扬塞下曲曽随骠骑度浑河雨雪天山夜负戈莫谓归家贫到骨黄沙白骨不归多张元忭元忭字子荩绍兴山隂人隆庆辛未赐进士第一厯官左谕徳兼侍读有不二斋稾杜辖巖访吴公度杜辖巖中人曲江旧同席未折彭泽腰早着东山屐栖心老氏书结庐武夷侧晴峰万㸃青云溪几条白𤣥关夹长松丹房架危壁巖头露可餐巖下芝可摘猿鹤时为羣车马杳难即我本丘壑人聊作金门客烟霞夙同好出处偶殊迹谛观声利场何似神仙宅四十已无闻百年亦瞬息徒然赤松子巢居鍊形魄明发出闽岭题诗订泉石邓以赞以赞字汝徳新建人隆庆辛未赐进士第三厯官吏部右侍郎赠礼部尚书谥文洁有佚稾思归星河云气淡茰菊露华清宦况慵兼病乡愁断又生入秋偏逺梦逐日计归程南鴈空中唳能禁此夜情郭子章子章字相奎泰和人隆庆辛未进士厯官都御史巡抚贵州进兵部尚书有闽艹留艹蜀艹浙艹晋艹楚艹黔艹等集纪梦西南欃枪明占在川之播何哉井厎鼃不知有汉大黔中久愉恬崇朝忽摧挫聚党啸綦江一倡乃百和城市走豻豺平原起堀堁天子赫斯怒命将出右个猥予在田间未许支离卧驰驱竹王疆迅速等转磨夜梦壮缪侯车骑俨相过倒屣延之入席分賔主坐论贼无足虞粃糠易扬簸巢幕暂偷安积薪以待莝及余入八番次第宻捜逻冲风箨乍卷利匕粉同挫岂専帷幄谋一一神所佐从此半壁天蛮僰始退愞剙祠敬事侯击牲进香穤谁为报侯功铭诗我所作舟中三春滞水濆鱼鸟狎成羣江浊流新雨山晴歛薄云村舂幽涧急岸艹夕阳薰何处城头角偏令倦客闻刘克正克正字懋一从化人隆庆辛未进士改庶吉士授检讨春雪乍觉轻寒薄太空冻云舞絮一宵同㸃成帘幕浑成雨飞入园林不待风万里江山春寂寞九重宫阙玉玲珑仙郎天下闻髙调一曲谁能和郢中郭子直子直字舜举崇徳人隆庆辛未进士除行人厯官福建按察副使采菱曲采菱复采菱采采日已暮贪看马上郎迷却花间渡侯尧封尧封字钦之苏州嘉定人隆庆辛未进士授刑部主事改四川道御史厯官福建㕘政有铁菴遗稾第一禅林自是禅栖第一林万松回合白云深逺看麋鹿不知数欲问禅居何处㝷中天日月递朝暮下界山河自古今暂憇便疑尘世隔几人曽此一投簪刘虞䕫虞䕫字直卿髙平人隆庆辛未进士改庶吉士厯官太常寺少卿兼侍读学士掌翰林院事苦热行燕山虚传千丈雪昔乃苦寒今苦热苦寒尚可御苦热安所逃寒有重裘奥室足自庇热虽袒裼心烦劳炎风吹埃沸四野火云布空日如赭长安衮衮车马尘驱驰道路何为者吾思仙人乃在阆风岑水晶宫阙琪树林安得从之御风吟揽子之袖开我襟念此已足清人心吁嗟炎蒸三伏无嵗无发狂大呌胡为乎周光镐光镐字国雍一字耿西朝阳人隆庆辛未进士除宁波推官陞南户部主事改吏部厯郎中出知顺庆府陞四川副使转㕘政迁陜西按察使擢佥都御史抚宁夏入为大理寺卿有明农山堂彚艹大梁道上眺望中原路逶迤入大梁风尘驰朔骑节序改青阳卫水浮烟黒沙河落日黄愁来看短铗犹带蓟门霜秋懐灵关秋色白榆多九月霜风黒水河天外鴈鸿嗟阻滞篱边松菊怨蹉跎南来卭塞无烽燧西去临洮走槖駞此日三秦忧不细禁中亲诏出亷颇吴中行中行字子道武进人隆庆辛未进士改庶吉士授编修以建言廷杖为民㝷起用迁右中允厯洗马管司业事进侍读有复菴集赋得露凝仙掌绛阙秋容静金茎露气长夜深方湛湛日出转瀼瀼共喜仙人掌能渟玉女浆愿持方圣泽沾洒徧遐荒史钶钶字汝和余姚人隆庆辛未进士改庶吉士授编修春晴春光二月满皇州半逐桃花入水流何事王孙归未得东郊芳艹自含愁丁元复元复字见心长洲人隆庆辛未进士除知阳信县擢山西道御史厯浙江布政司㕘议有片玉斋存稾早春过赵凡夫池馆幽栖何所定选胜得支硎槛厎泉鸣玉天边石作屏江梅依磵戸谷鸟浴清泠千丈原头瀑宜添一艹亭郑邦福邦福字洪畴上饶人隆庆辛未进士厯官南京太仆寺卿有采真游稾牛场坡俯身牛场坡仰面腊笳岭白鸡带雨翔老鸦入云勐如穿螺窍中复跻蜗角顶行地虽数舍计天不盈顷从来汗漫游觏兹殊絶景那知陟宦阶巖崄极无影吴中立中立字公度浦城人隆庆辛未进士授礼部主事归籍起尚寳司丞有吴音浪吟楚歌凤兮凤孔操麟乎麟空为世所瑞胡不全其真三山有若木百嵗无故人去覔逍遥子清湘采白苹舟行白下江天澹秋色斜日照孤篷渔艇沿门系蒹葭到处通鸟飞帆影外人在镜湖中始觉烟波叟浮家趣不穷薛梦雷梦雷字汝奋福清人隆庆辛未进士厯官云南按察使有彩云集发三山倦游万里欲投闲未断尘縁更出关七十二程重屈指梦魂何处不三山夜次弋阳风尘何事只栖栖楚水茫茫去鸟低落日渐看人影尽平沙如雪弋阳谿熊敦朴敦朴字茂初内江人隆庆辛未进士改庶吉士厯官贵州布政司㕘议有谪居稾得赵汝师太史书章台犹旅食珍重故人书自是飘零久非关记忆疎野花红更发官栁緑仍舒浩荡干坤意吾生总不如冯时可时可字敏卿松江华亭人隆庆辛未进士除刑部主事改兵部厯贠外郎中出为贵州提学副使再补四川提学副使调广西湖广㕘政有北征西征金阊石湖巖栖雨航等集斋居杂述兔狡能营窟鸠拙亦居巢兕虎入帝苑麒麟走空郊玉石貌难分金钖质易淆三黜不必愚九迁岂必豪屈伸由好恶人生在所遭鸿也费歌噫雄也费解嘲何如与化游小大并逍遥白龙下清渊渔者射其目白龟使清江卜者刳其腹元君违神梦上帝恶鱼服风波一失所云雨迷牵复芳艹化为刍苦菜葅为蓄世事如转蓬人情多反覆冉冉百年中愁居何能淑戊戌归田杂感箕斗不共垣有采相为光兰蕙不共根有气相为芳奈何同居者各自生肺肠一笑亦见疑片语含鍼铓不能相慰劳安望相颉颃长林知天风大埜知天霜人生不相知何用接杯觞北风何其凉霜霰相与期薄暮侵衆卉芳鲜渐已辞𤣥髪不堪秋忽觉变青丝翩翩飞蓬征怆怆游子思浮云一出山安知其所之故交皆已贵故心谁为持酌水置金罍为辨渑与淄送张孝丰浮云不可驻游子不能留惊飇逐骇驷嵗月去何遒御寒安得裘济河安得舟客处无与懽宁不思故丘常山道中遇雨东山咏零雨感彼归途事今兹赋愁霖行役我伊始业不堪滂沱末由止嶃嶃山弥髙油油云未已我车淖方掀我仆颠莫起蜎蜎蠋蒸桑肃肃鸨集枳苦哉逺征人重山复重水建阳道中趋程苦行迟遇景苦行速清晨发建阳重雾若云簇载驰且一舍始能豁我目清溪映明沙茂树间修竹千山开且合烟翠争相逐飞梁若垂虹去艇如游鹜竟日抵瓯宁应接难更仆人逺意如何良游偏恨独方扬扬字思善歙人隆庆辛未进士厯官杭州知府有初菴稾金山虚阁疑无地琳宫别有天江空万籁发僧定一灯悬七泽吞吴楚孤峰自嵗年乗风兴不浅髙眺已冷然刘伯渊伯渊字静之号念庭慈谿人隆庆辛未进士除泰兴知县迁工部主事厯贠外郎中出为江西按察副使以病致仕归年百余嵗卒有灌息亭集园居松际茅檐隔小桥水濵穿圃亦通潮得闲独坐翻书卷有客相过慰寂寥方竹嵗深裁作杖大壶霜落剖为瓢年丰饱喫青精饭莫问仙山路近遥吴丕显丕显字希文松江华亭人隆庆丁夘举人承天府通判有四留轩集题襟江楼缆解春江晓帆悬碧树秋开窗千里月近槛一江流草色迎芳渡歌声逐去舟十年湖海梦犹自媿沙鸥郑学淳学醇广州顺徳人隆庆丁夘举人选授知县有勾漏艹园居药裹供垂老幽栖性独偏毎㝷髙士传无复逺游篇柔橹村烟外寒江夕照前沙鸥我与汝相对可忘年梁岳岳广州顺徳人隆庆庚午举人官知州暮春燕京懐归长安春尽落花多越客思归意若何节序几从愁里变家园频向梦中过西京形胜雄三辅北鴈音书隔九河燕市酒罏堪取醉莫将留滞起悲歌明诗综卷五十六明诗综卷五十七钦定四库全书明诗综卷五十七翰林院检讨朱彞尊编李应徴应征初名衷毅字伯逺嘉兴人万厯癸酉举人选授临安教谕陞南国子博士有青莲馆澄逺堂偶寄轩藿园寄苕蓟易河梁两都汗漫游诸集吴门逢袁履善先生却赠凉风起苹末落日开中园寒蝉声嘒嘒飞鸟何翻翻顾逢云间叟而同江上言我昔与君别逺涉长水原今日复见君乃在吴阊门阊门郁云兴流焱激飞轩携手登兹楼时以散忧烦明月皎夜光有酒盈我尊开尊饮君酒寸心聊复论丈夫重意气迹逺道自存何必齐年齿然后情谊敦愿将结佩赠愧无双瑜璠八月十四夜赴沈中丞纯甫约与范倩东生泛月之苕上頽照忽已匿闲夜增离情凉风扇薄帷白露涂中庭咏彼蟋蟀唱眷言怀友朋佳期及三五圆景将渐生素书忽见招方舟鹜前汀薄烟敛层霄皎月云间升惊鹊既飞遶来鸿亦哀鸣流辉照衣裳坐见秋江澄爽气荡澜澳沖魄涵虚明属林方候满委照知戒盈且勿论居诸杯酒聊共倾芳洲思纫兰极浦闻采菱不寐望所欢悠然见菰城良觌在明发庶以慰深盟寄御史大夫沈公纯甫谁谓芝桂芳指作葹与莸谁谓西施妍而不如宿瘤姬公避流言孔父蒙麛裘凤徳故不衰仁物竟奚尤睿镜有余照慈杼无妄投亮怀百鍊操绕指非所谋勿以入室故竞彼戈与矛谗口任呶呶镇之以休休泰山摩苍天不辞垤与丘沧海百谷王涓勺鲜弃流桃李故不私药笼亦见收交亲谊所敦申言副咨诹题清音阁赠朱君采君采天下彦乗时奋辽廓身虽在轩冕志不忘巖壑朝谢桓氏骢暮罗翟公雀结楼临青苕憺焉守𤣥漠一水既当户衆山亦罗郭俯瞰激清泠仰熙瞩崖㟧旷然招逺风萧疎振林薄幷入山水间情境两寂莫緑尊时时开清言复闲作心期契鸿冥世变付龙蠖达人操其权神理或可託秋夜归自苕水泛月莺脰湖寄沈子勺朝辞若下城暮驱笠泽艑景物忽已改川原亦邈缅娱目惟清晖百里同一眄月出梅堰髙水落松陵浅曲渚屡萦纡环洲遡回转澹澹波生烟遥遥云没岘枫林霜欲丹蒹葭露初泫境㑹心自恬神旷理逾显同怀寄秋水离念得所遣述感旭日不照地惨黯东南隅阴风西北来遂与浮云俱昏晓不复辨晦冥忽须㬰雷霆击髙空雨雹集阶除皇泽亮已竭天威宁所须戾霄无逸飞逝渊寡潜鱼貂珰搆祸患豺虎当路衢宇宙虽云遥吾驾将安如武夷吟为叔平姪赋浙水犹未渡闽山安可越夜梦武夷君幔亭弄秋月顾余莞尔笑相携叩丹阙薜茘飘衣裾芙蓉堕冠髪吹愁落空际步虚任超忽陡觉闻天鸡明星髙兀兀九曲杳然失对汝清兴发安能涉世网生死递沦没何当乗飞霞挥手谢仙骨舟过松陵沈子勺邀同顾别驾王半刺诸公宴集作兼呈长公伯英扁舟遡广泽蒹葭浩苍苍芙蓉被江隄间以秋兰芳恍如觌容仪晔晔舒其光美人忽见招沗窃登斯堂余游伯仲间常恐不得当匪云託肺腑所恃道谊长市交若春华改叶随秋霜茍能抱微衷乖离亦何伤所以一水间落穆如相忘岂谓山泽臞无意偕巖廊迹逺心不遐斯意两不妨乐哉此良㑹周亲情所康肴来俱异味酒至无返觞新声奏逸响妙伎呈中央主人词坛雄乐府兼擅塲曲误必屡顾按节知宫商此中有妙理奚必非文章世多混真膺谁别否与臧吾将託优孟抵掌以徜徉杂诗所居虽㕓市其后即我园三周水绕之水流何潺湲灌木既罗户宻篠亦当轩境近心独逺悠然忘世喧夜枕鸣谿渔晓窗闻鸟言病不废杯酒时时亦开尊适意不在醉聊託余生存人生欢日少戚戚恒多悲每忧此身没身后无所遗所以百年中役役无已时生时不行乐死复安所知坟墓且不保智愚岂所期及此有尽躯壶觞聊自持秋雨日以深秋草日以滋严霜倏将至不乐欲何为长水雨中送董君谟还四明谿云压林林气黑长河黯淡无颜色大艑驱来笠泽风一片归帆雨中湿送君此去归旧山东湖之水流潺湲四明崇峯二百八一一峯尖如黛鬟董生潇洒磊落之才亦如此对之可以开神颜我歌四明送君酒何惜相逢暂携手便应唤汝董糟丘酒池之中可拍浮尽扫尔我坎坷抑塞之穷愁丈夫意气自有主为蛇为龙何足数无钱但须典鹔鹴有酒便能赋鹦鹉少年得意多捓揄却笑乃公尔何苦仰天大呌白日徂腐䑕那可惊鹓雏男儿世间何事不可作但不能以此七尺为侏儒功名富贵可以赤手博摧眉俛首胡为乎世人闻之皆掩耳董生之前可语此酒阑歌罢君发船我亦还家渡长水歴阳圣祖开基日淮南即旧邦六龙飞采石万马渡横江豪杰争挑战辕门已受降云山凝望处髣髴见旌项王庙落日阴陵道悲风百战原当年意气尽四面楚歌喧子弟军谁在春秋庙独存江亭舣船处悽恻不堪论横江日落海云超苍茫倚棹看横江不可渡秋水正漫漫夹岸青山出孤飞白鹭寒当歌有明月对酒莫辞干江行与苏生别葭菼正苍苍縁流水一方平沙连极浦斜日上危樯坐惜故人别因悲江路长行行秣陵近回首各他乡人日岘山遣兴人日人为客春风春可怜烟波浮宅逺丘壑寄情偏柏叶乌程酒椒盘下若鳊如从习池饮醉卧岘山前正月十六夜毕孟侯至春草忽已绿春潮寒到门喜从新雨后得共故人言小妇调中馈残灯续上元庭梅未揺落还拟数开尊送沈嘉则之天台访道士秋水看疑合秋声听不分此时四明客去谒三茅君洞壑深藏日峯峦尽入云苍茫烟树里笙隺几回闻广陵送张孟竒干坤同作客千里任飘蓬况复离亭别萧条落照中涛声扬子北寒色海门东去去烟波外无为叹路穷送万和甫归里亦知非逺别还复念孤征行色江天树归帆水国程北风吹断雁九月豫章城到日深愁汝凄其倦客情闻王师东援朝鲜材官十万欲平倭司马何如汉伏波杀气晓连𤣥免郡将军夜渡白狼河还须直破伊岐岛莫使虚传枤杜歌礼乐东藩箕子国王师急为洗干戈釡山纪事西来边警日仓皇东望烽烟涨海黄持节不烦苏属国和戎误听汉中行遂令纶綍虚丹凤翻引旌旗指玉狼莫道朝鲜犹未靖急将本算慎朝堂送康元龙还闽时归自海上书生尊俎笑谈兵幕府还闻倒屣迎九塞昔曾驱马度五湖今许放舟行海天云树无诸国客馆莺花檇李城莫道倦游归计拙春风应念倚门情重送万和甫还江西去嵗今年两度回寸心遥指白云隈城头击鼓天未曙江口候潮船正开望望美人南国逺凄凄孤雁朔风哀明朝此地看山色愁絶还登百尺台春怀衡门过雨净疎帘愁对春江泪共添万户耰锄连海岱三苗戈甲遍巴黔和戎自诧长城险御马谁知朽索纤祀国忧怀殊不细起看林月步虚檐舟中眺雪俯仰迷江甸东南冻未苏扁舟下逺水积雪断寒芜朔气连沧海穷阴混太湖潇潇兼霰宻脉脉受风扶大地遥浮越低空近压吴山川纷莽苍云木半虚无雁路才分影鸥沙秪辨唿戢鳞潜素鲤侧目逗饥乌色借齐宫并音操郢曲孤披来朝练净映处夜珠枯不用裁梁赋偏宜入剡图乍惊容鬓似却怪嵗华徂腊渐回杓斗春先到酒垆干坤原浩荡泥滓暂﨑岖自笑寒暄态谁燃造化鑪圣朝阳徳在白日丽髙衢浪口渡柳风吹浪花谿云澹无色偶此争渡人日夕未遑息烟霞洞古洞鸦路深杳渺不知处忽见烟云来疑从此中去馆娃宫不嗟亡国余而怜竒艳絶翻得捧心人吴宫名未灭十八夜宿烟雨楼初见月雨气连朝夕湖云湿未收今宵看月色始觉过中秋姚舜牧舜牧字虞佐乌程人万厯癸酉举人广昌知县有承菴诗集自君之出矣自君之出矣妾守深闺里花落委泥中誓不随流水林章章先名春元字初文福清人万厯癸酉举于乡有林孝廉集少年行君不见长安侠少年酒底髙歌花厎眠鬬鸡走马千金散何曾盗箇官家钱一朝忽报边烽起从军不待别妻子但言割地与和亲不愁战死愁羞死春日送别春风自多思奈与客情违杨栁频催别蘼芜不送归千山独上马一曲两沾衣回首河桥道迢迢看落晖吐浆台弔淮南王英公孤祠千载后不是汉人开刘项俱天意韩彭只将才九江残水过六国故山回惟有啼鸦在黄昏下此台舟中别张仲豫昨日淮阳客今朝江上还离亭一杯酒去棹万重山云树故人意风尘游子颜未知携手处莫惜暂追攀暮春登燕子矶怀古扬子江南燕子矶杨花燕子一时飞六朝人物空流水两晋山川尽落晖草色逺迷爪步去潮声暗打石头归倚阑天际春三月惆怅东风动客衣陈汉阳同年招饮晴川阁应城田功甫孝廉适携酒至余于功甫为初识而别汉阳则十年矣时当七夕书以记之木叶西风汉渚波髙楼徙倚晚凉多十年易作人间别七夕难为客里过陈子榻前堪对酒田郎座上好弹歌孤城漏下双星见牛女娟娟正渡河郧城见黄序宾使君云雨交情此日偏与君相见可澘然岂无太守二千石那有故人三十年冠为王阳弹不沗袍因范叔脱堪怜旧时一片滦城月何似今宵汉水前潜山送友还闽草草相逢楚泽西红亭绿酒又分携人生厎事怜鸡肋客路长教怨马蹄舒子州前柽叶暗越王城外荔枝齐十年归梦如流水一夜随君下建溪送别相送到江干凄其风又雨泪下沾君衣看君不能语夜度恨这关楚水东边别路多秋风夜半动离歌迢迢恨这关前月独照行人过汴河河水河水湾湾遶大隄隄边杨柳一时齐可怜折尽青青色长送行人出水西河水漫漫日夕流流将清恨到青州不知郎在青州不妾在河西西尽头艳曲百花台上百花开妬柳骄桃一处栽惟有东风情最好桃边吹过柳边来忆仲姬逢时把酒对红颜亲为拈花挿翠鬟今日登髙人万里教伊独上望夫山春日春城柳色入东华莫惜骅骝过酒家记得去年江上别风吹二十四桥花渡江不趂东风不待潮渡江十里九停桡不知今夜秦淮水送到扬州第几桥元旦千官春珮拥朝班万国欢声动圣颜独有缧臣无祝处隔墙遥拜孝陵山孙继皋继皋字以徳无钖人万厯甲戌赐进士第一歴官吏部左侍郎有柏潭集山中山中无栋宇小屋但诛茅境僻人烟少林深虎迹交暗泉通石窦炎日避松梢寂寞元吾事披襟诵解嘲立秋日病伏枕仍今夕开轩乍已秋髙梧片叶落大火一星流楚户砧初动齐纨扇欲收因思故园鲙强起赋登楼彗十月彗星见一旬光丈余银河不用扫天意欲何如避殿君王诏登台太史书杞人忧国泪占夜几踟蹰送周计部饷边大漠平连蓟北天向来前箸急筹边将军已佩通侯印使者仍输太府钱几处鼓鼙闲落日何年烽火避甘泉君行㑹有匡时畧试问金城塞下田丙子春梦得一聨足成一絶落日船头浪春风江上山家园几千里却向梦中还芙蓉湖芙蓉湖边杨柳斜家家啼鸟村村花水面歌儿揺画舫陌头游女渡香车余孟麟孟麟字伯祥江宁人万厯甲戌赐进士第二歴官南京国子监祭酒有幼峯学士集多病多病门常掩深秋叶尽飞自怜初学废遂觉故人稀镊白心虚壮还丹计实非不堪风露色犹着芰荷衣孙鑛鑛字文融余姚人万厯甲戌进士歴官太子太保南京兵部尚书有居业编雨漠漠云笼阁霏霏雨拂檐弹琴絃半缓收扇墨多黏古础方花润髙枝坠果甜此心无俗虑屋漏亦何嫌舟行天阴村迳黑浑迷旧时路忽逢岸上灯照见桥边树赵南星南星字拱极髙邑人万厯甲戌进士除汝宁推官入为户部主事改吏部歴员外郎中谪平定州判官起太常寺卿㝷陞工部侍郎拜都察院左都御史进吏部尚书谪戍代州卒谥忠毅有赵忠毅公集杂诗骑马出城门揽辔登髙冈秋风凋百草原野何荒凉离兽纵横驰饥鸟鸣且翔四望多古坟萧萧荫白杨结根连枯骨落叶满墓傍泉室永寂寞无复白日光今古更相悲奄忽若朝霜髑髅乐南面无乃非其常修名苦不立死亦何足伤宿雨宿雨苦不开四望垂云黒涂潦浩纵横阡陌不可识客子驾言迈行行还自恻薄暮路转修人马同倦极髙空絶飞鸟况我无羽翼逺壑来悲风草木惨无色念彼白驹诗喟焉长叹息闻陈荆山方伯病免解组亦常言斯人何其果才见北来鸿俄闻南下舸故人俱还山酒钱谁寄我嗟彼四海人何限不举火拯物岂不怀仕路方坎坷同心眇天末难鼓山阴柁酌我犀角杯遥思浇磊砢壬子仲春与梁升吉徐新周汪景从吴昌期及其子贞复游泲上取水烹茶命侣游南郊乃至泲之干春风澹未放薄衣尚微寒水落出平沙中为新月湾抽蒲此偶坐西睇太行山浅流开明镜绮波生其间童子负茶鼎烹之莹心颜自有泲水来胜事良絶难俗人既无韵雅人未必闲我辈幸免俗世务不相关浊河衆鱼噞夙志非投竿庚戌立夏日旱气翻凉冷司方改祝融家家田望雨日日土兼风转壑非能盗开仓未济穷已知天意久不肯遽年丰燕子渐见年来燕子稀香泥何处恋忘归竹亭草阁帘虚卷树杪云边影乍飞社日屡看时节爽旧巢忍与主人违萧条景物殊畴昔叹息林中事亦非寄艾卿悬瓠城头坐日斜目随鸿雁极天涯祁连风卷沙如雾瀚海春飞雪作花击筑可怜燕市月凿空虚拟汉臣槎已拚万死投荒塞岂望金鸡更忆家寄象先兵部长安嵗晩雪霜频林下应知忘故人此日音书那不寄银鱼冬笋未尝新李三才三才字道夫临潼人万厯甲戌进士除户部主事歴员外郎中谪东昌推官陞南礼部主事转郎中出为山东按察佥事歴河南参议副使调山西入为大理少卿擢右佥都御史督漕运拜户部尚书有双鹤轩鹪鹩轩二集秋夜宿直十载犹郎署蹉跎媿少年凉风回树杪白露下庭前漏度三更雨灯残五夜烟由来飞动意回首欲茫然送许郎中转饷蓟宻诸镇重镇经行逺清秋离别难议和兼汉策转饷命秦官朔雁惊风下边云入夜寒都亭尊酒罢落叶满征鞍送姜仲文之徐州转饷君之楚为郎我滞燕一尊悲逺道并马忆朝天云失西山树江迷大泽烟相思若汴水日夜咽君前送马心易被谪南还风雨金陵暮萧然逐客舟酬恩空一劎去国正三秋岸濶清风逺江深落照愁五湖知有兴只此又何求送诸博士夀贤量移过里兼懐顾叔时兄弟秦闗西望壮心惊风雪梁园送汝行汉帝有恩前贾席书生何计请终缨金缯嵗月方挑衅宵旰朝廷已论兵若到江南逢二顾安危万里想同情谢杰杰字汉甫长乐人万厯甲戌进士除行人厯官户部尚书有北窗吟稾煌煌京洛行煌煌京洛维帝之乡地交陆海人杂五方物态千状靡可筹量炙手可热死灰或飏清商回换六月飞霜翟公门第雀罗倏张衞青傔仆夕拜侯王黄金作埒白玉为堂东邻施㦸北里鸣珰鄠杜恶少邯郸名倡征歌百万纵博千塲时不可再乐不可常悠悠南陌累累北邙东望上蔡西望咸阳黄犬既毙狡兎亦僵有徳以昌无徳以亡周公之训懔如探汤死马行月月桥门进草束千束万束犹不足朝朝死马出桥门五匹十匹纷相属马草日进马日饥马饥日死人日肥圉人圉人焉用尔辈为草人上草将钱买屠夫领马作肉卖卖马肉输圉人马死何能值几缗有时草人转向圉人买得死马草明朝又进桥门道吕坤坤字叔蕳宁陵人万厯甲戌进士知襄垣大同二县为吏部主事歴员外郎中出参政山东按察山西转陜西右布政以右佥都御史巡抚山东陞刑部侍郎有去伪斋集杂诗野水渐我车掀之出于淖夫岂避危途行险终违道万事有当然祸福安足保君子守其辙无论迟与早孔孟恒固穷仪秦毋乃躁所得非所欲宁以落魄老土偶象为人终复化为土物化还吾初此身了无苦自予落蓐时觉饥寒痛楚不幸渐有知六气滋外侮逆境不须论快事奚予补劳劳空百年孰注南宫簿别意留妾一身在怜君万里行夜来双泪尽不忍到长亭徐元春元春字正夫松江华亭人万厯甲戌进士歴官太仆寺卿灵谷寺访月泉禅师山郭㝷僧出行行黄叶边石泉秋听急江月坐来圆兴豁长昏夜门开不住天时闻钟磬发独立万峯前杨四知四知字元述祥符人万厯甲戌进士除行人擢陜西道御史歴大理寺少卿髙𤣥殿髙𤣥宫殿五云横先帝祈灵礼太清凤辇不来钟鼓静月明童子自吹笙邢侗侗字子愿临邑人万厯甲戌进士除南宫知县徴授监察御史出为湖广参议陞陜西行太仆少卿有来禽馆集竹马歌为济南太守檇李沈公作使君五马马五色儿童竹马马以百朝朝迟公阡与陌胡为不夙来令我父兄头渐白起居宗伯尊师于公七上书移疾三经月改弦臣心霜露切帝命起居骈去住违今日迟回易长年独余秋夕梦常绕汶阳田走笔戏赠万伯修使君五花番马鹔鹴裘夜猎归来兴未休教唱西凉新乐府一时霜月遍幽州古意再寄于田零落钿蝉出汉宫阑干双泪背春风君王总署回心院再画蛾眉恐未工周𢎞禴𢎞禴字元孚麻城人万厯甲戌进士除户部主事谪无为州同知陞顺天通判复谪代州判官迁处州府推官转南兵部主事歴尚宝司丞进少卿三黜为澄海典史有澄海集乙酉贬代州壬辰贬澄海俱旅宿髙碑店风尘何处问衔盃南海浮槎更可哀古道垂杨应笑客逐臣何事又重来游朴朴字太初福宁州人万厯甲戌进士除成都推官入为大理评事官至湖广右布政使有藏山集行役驱马上髙山山髙欲近天及到山巅上更有山在前髙山岂有尽客行良可怜木绵菴凄凄木绵菴贾相此裂腹矫矫郑虎臣手代天行戮戮死颇快人所恨死不速元兇仅就诛宋社亦已屋苍生尚含愤未得食其肉一夫恣胷臆九有被荼毒生窃片时欢死作千世辱寄语当路儿此是前车覆崇宁县却酒崇宁清酒如郁金主人长跪留客斟客行欲饮迫程限不饮伤此主人心春风烂熳遍山壑把酒浇花殊不恶客还有酒应留连只恐山花已零落范涞涞字原易休宁人万厯甲戌进士除城南知县入为刑部主事厯官左布政使有水堂吟浣花溪百花潭接浣花溪饶笑堂开傍水西新绽夭桃带微雨轻飞栁絮半沾泥㝷芳力倦年非壮懐古愁多日欲低回首白云家万里深林偏喜杜鹃啼沈璟璟字伯英吴江人万厯甲戌进士官光禄寺丞拟古答泽民客从逺方来遗我一纨扇上有秋风词读之泪如霰飒飒懐袖间悠悠异乡县㑹面讵有期凉燠代更变莫以新相知弃捐故与贱酬泽民见怀之作何来双鲤汉江头江水西南万里流髙枕青山家负郭开襟白日赋登楼洞庭叶下孤云晚梦泽寒深五月秋珍重芳兰堪作珮湘臯揺落不须求陶允宜允宜字懋中㑹稽人万厯甲戌进士除刑部主事官止黄州府同知有镜心堂集蕲簟簟出蕲州世所无五月六月绳牀铺恍坐水阁眠冰壶皇都炎热逾江湖贵臣催簟如催租民情谁语州大夫蕲艾七年之病三年艾起死回生人所赖芃芃白叶功为最麒麟山上王城在索取其中却其外出入颇烦阍者怪何时断种出野菜火病箠痕两无害蕲蛇花蛇方顶尾甲指捕者刲腹投之水自脱腹胃净如洗大如竹箭长尺咫能却风挛化食痞方其出穴疾如驶偶遭毒吻人立死我节食饮慎眠起诸邪不侵病良已蕲龟千年龟小象围棋其甲翠緑毛毰毸置之盆水生涟漪蚊蝇逺避尘自离壁头牀足儿曹嬉不饮不食长如斯求之艰难谁得之麻城鹅麻城鹅品光州右饵以膏粱兼菉豆肉色红鲜滋味厚取之为鲊进元后近年黄州失耕耨一鹅之肥几人瘦黄陂葛楚人种葛不种麻男採女绩争纷挐黄陂所织尤精嘉光洁匀细眼不斜皎如白苎轻如纱进之内宫传相夸云绡雾縠无光华价值减少尺幅加织者十家逃九家支大纶大纶字心易嘉善人万厯甲戌进士由南昌府学教授陞泉州府推官谪江西布政司理问迁知奉新县有华苹集信州公署玉露枫林旅雁寒绿蕉分影入雕阑自怜两度来江右不是闲官即冷官韩子祁子祁字心尧平湖人万厯丙子顺天乡试中式除徳安推官补贑州歴苏州府同知有醯鸡集烟雨楼层楼百尺㸃空蒙柬指蓬壶一苇通春雨自添湖上碧晚烟轻抹浪头红万家烟火浮天外午夜星辰落镜中醉坐渔矶还独酌却将鸳渚作鳌宫龎一徳一徳字与䖍南海人知府嵩子万厯丙子举人嘉鱼知县教授扬州有双瀑堂稾山家入山亦已深居人一何稀百里三四家茅茨枕山陂爨斫山木叶饷食道边藜斜日羣行汲漏下未得归篱门麂眼疎所忧虎与罴居人已偃卧何由知客悲明诗综卷五十七明诗综卷五十八钦定四库全书明诗综卷五十八翰林院检讨朱彞尊编沈懋学懋学字君典宣城人万厯丁丑赐进士第一授翰林修撰追谥文节有郊居遗稾次别曾直卿太史年来多病检方书梦入双溪把钓余贾谊岂能收涕泪嵇康元自愧麤疎翻愁草色春将晚却笑桃花锦不如恋别可堪风雨夕江天搔首坐踌躇署中闻子规一片愁心託杜鹃望中陇树断苍烟归人只是归难得白髪相催又隔年赠沈孟嘉访开之湖上初阳台上紫云停何处璚箫入夜听载酒看花歌白苎直教明月下西泠曾朝节朝节字直卿临武人万厯丁丑赐进士第三授编修歴侍讲谕徳进侍读学士少詹事升南礼部右侍郎掌翰林院终礼部尚书谥文恪有紫园草方正学祠祠堂开木末宛在阙庭前缞绖旧君服离骚絶命篇已知心匪石肯污笔如椽𤓰蔓抄虽毒遗文百世传冯琦琦字用韫临朐人万厯丁丑进士改庶吉士授编修歴侍讲右谕徳左庶子少詹事升吏部侍郎卒赠礼部尚书谥文敏有北海集结交行呈杨公亮时公亮止酒寒不作堂上燕饥不作鞴上鹰鞴上威稜岂不峻一饱即掣非人情亲极难为疎贵极难为贱长平未罢宾客去何必贵贱交情见君不见步兵㕑君不见濬沖垆长安车马夹道趋云雨翻覆无时无君今不醉胡为乎送伯桢侍御之川中宪副间何濶逢诸葛行且止避御史御史今年三十几廌绣翩翩带金紫圣主真忧万里外使君建节三巴里刑天舞干亦自豪精衞填海空复劳黄河悬水三十仞唿风乱度难容舠嗟嗟王郎汝何往古来得失如反掌长安大路多摧轮况乃蜀道青㝠上蜀道之难难于天不如归问桑麻田振衣独上三峯颠尘埃野马何茫然君不见雁门菟郡伊与鹿南阳画诺亦见逐世间万事谁能卜汝为逺臣恩巳足邢太保破倭功成以大司马筦留钥过家省觐太夫人云霄汉阙颁新命丰镐周京奠旧邦九列独髙苍玉佩六师争拥碧油幢横戈絶域春浮海击楫中流夜渡江圣主忧先根本计留侯筹策况无双恭陪圣驾步祷南郊纪盛龙武新军罢勾陈御路开红尘都不扫留待雨师来题万玉山房本是潇湘人最爱潇湘竹何处丘中琴歴歴潇湘曲题阏氏画像红妆一队阴山下乱㸃酡酥醉朔野塞外争传孃子军边头不牧乌孙马送魏懋忠击筑髙歌兴未孤暂分离恨作欢娱不知后夜相思梦得及今朝醉里无余继登继登字世用号云衢交河人万厯丁丑进士改庶吉士授检讨累官礼部尚书赠太子少保谥文恪有澹然轩集送朱太史养淳册封周藩昔予祗行役驱车向中原中原饥馑余氛祲日以烦白骨乱如麻黯然销神魂朱门郁萧条哀哀诸王孙君今复持节翩翩过夷门不知周孑遗今有几家存况今旱为虐五月黄尘昏知君负经济雅志念黎元当其授简时应为废朝餐莫以董贾笔虚负邹枚言愿赓云汉篇归来达至尊送张伯任都谏閲边开城古雍州汉家朝那地迢迢控诸畨可以断右臂一从和议成关门久不闭无复念军兴祗闻增嵗币壮士卧干戈边城罢烽燧岂不息战争讵可销兵器籓篱不复施豺狼日窥伺去年戎马来三军同日毙所过无鸡豚哀哉肆吞噬天子频西顾疆吏尽更置君从掖垣中叩阍数言事聚米悉边情一一当上意借尔青琐贤出作行边使周览昔战场白骨尚委弃四野无人烟那能不陨涕誓将廓垢氛何以壮军势君其贾余勇时方待髙议好上金城畧永垂秦川利甘学汲公戆宁顾汉庭忌得君借前筹庶同指掌易放歌余云衢汝亦堂堂七尺躯二十脱颖荐乡书三十挟策计吏俱玉堂金马此何地容汝久玷承明庐从汝执经已三载天子不肯临石渠吁嗟乎汝既无封侯骨拜相须谩言虎可绣龙可屠屠龙绣虎竟何益况汝冥顽一技无汝不见辕下驹一旦受君牧与刍为君万里争驰驱少府金钱等膏血太仓粟米烦征输念汝何功敢窃食十二年费官家储去夏一病几长徂汝今不去将安需衞河之浒茅可诛且营菟裘为汝居贵何须夸赵孟富何须羡陶朱从今且自脱樊笯三家市里逡巡酒五畞园中觳觫车免使微名挂朝簿耕田凿井歌唐虞邹元标元标字尔瞻吉水人万厯丁丑进士观政日以建言谪戍召授吏科给事中复以言事降南刑部照磨升南兵部主事改吏部歴员外郎中罢起大理寺卿升刑部右侍郎终都察院左都御史赠太子太保吏部尚书谥忠介有存真集简罗公廓给谏老去交情重懐君意转深廿年青琐客同赋白头吟突兀千秋意蹉跎万古心嘤嘤闻好鸟相唤出幽林送俞定所起大名久别相看慰所思送君空有泪临岐黄沙白草无穷恨不独尊前感别离杨起元起元归善人万厯丁丑进士官吏部侍郎送黄云崖宿州掌教前月乘輶车经过睢阳驿慨然思古人入城访遗迹西去二百里张许今庙食秉彞在人心谁不好懿徳君今涉雎流传经聚逢掖文艺何足云忠孝为标的国家根本地土风最当植丈夫万世名勉之在一息严一鹏一鹏字汝化无钖人万厯丁丑进士除行人以贵州道御史按广西以浙江道御史按浙江以福建道御史按山东厯官刑部左侍郎赠尚书有二知轩诗稾吏隠斋怀孙龙涵分袂愁何恨开函喜不禁三年羁旅思千里故人心日落梁溪暮花残鲁地阴天台如有赋双鲤莫浮沉清明日贾𢎞菴栖隠园社集春风吹拂柳丝斜佳节相携感物华共有锦囊题白雪未须金管劝流霞人行磴道初如蚁日落湖帆尽载花散步踏芳归任晚城南犹有未栖鸦冯梦祯梦祯字开之秀水人万厯丁丑进士改庶吉士除编修终南京国子祭酒有快雪堂集结交篇余少时友周生彦云嗣交贺生伯闇庚午癸酉余与彦云相继登乡荐丁丑余以南宫举首官翰林中遭废弃壬辰出山赴南司业癸已擢掌南翰其明年甲午伯闇始举于顺天乙未成进士官行人而彦云犹未释公车功名之迟速变幻如此今年丁酉秋余为南祭酒几二年所而彦云自里中见访时余苦痁方上乞骸之疏㑹有诏使临则伯闇也我三人廿年中离合不知凡几忽有此晤喜不自胜遂成此篇忆年十五六眼空心胆麤三人笑相暱意气凌万夫转蓬三十年飞沉不同涂贺子初牵绂周生尚公车劣余最先达典胄山水都抚疾新乞骸逐痁犹向隅明主有余恋故人不我疎贺子忽持节周生未返庐三人共形影嘉㑹在须㬰升沉岂有常离合难可拘努力崇徳音皓首愿无虚仲春湖上登览与叔宗同赋春至嘉卉荣气和长薄绚遵渚洽沦涟升隄媚葱蒨逺近生态殊昏旦物候变髙下柳尽舒参差桃始炫鸣禽选秀木时女步芳甸朋俦或回睇舟陆谐所便胜情欣有託日夕遗深眷题东山许氏小楼为楼枕东山山翠常满楼非徒自怡悦亦以娱朋俦璧月当绮牕白云漾丹丘我来秋色晚不惜十年留南墉如可辟兼得狎海鸥若下夙昔眷幽溪于今凌漭瀁引艇及朝暾潆洄淹夕涨乍进离烦嚻少焉益萧旷岸仄交浓阴林缺露青嶂瞻岫集遥姿睇涟延近状改步款兰畴陟憇纡回望地偏俗驾牢侣胜游踪畅朱羲不遽頽沉懽将无荡五十篇昔人云五十之年忽焉以至悲始衰也今嵗丁酉八月廿二日乃余五十悬弧之辰鉴止足之分伤流光之驶有怀家园思投簪笏乃赋斯篇五十忽焉至頽龄始自兹悬弧眷秋辰称觞来故知余本静者流夙好敦书诗散性在丘樊窃禄慙轩墀钟鼓享鲁郊海鸟终不怡钟阜洵云美岂若还山茨山茨结林麓其阳面清池清池曲且广髙杨夹路垂层楼贮图史宻室藏姜姬出门即湖山兴到惟所之偶逢渔樵侣谈谑忘归期人生行乐耳须富贵何时富贵反多忧贫贱未足卑灵龟恋泥中雄鸡惮为牺李斯具五刑牵犬一何悲陆机西入洛鹤唳听无期无才足完身功髙迹转危所以贤达人拂衣恒恐迟拂衣谢尘氛旧侣时相追披素咏新赏开帙涣所疑岂不恋圭组天爵无磷淄岂不恋子孙清白自可贻观民计已极从道安足嗤申毫着斯文聊以适吾私余不溪回舟寄讯章元礼吏部是日雪吏部才名旧琼瑶昔见贻山川闻问隔日月鬓毛衰身退仍忧国家贫但赋诗回舟縁兴尽风雪寄相思珠帘洞帝遣银河垂虚帘荡空渌我欲买娉婷问尔乞三斛无题琉璃砚匣镇随身彩笔挥来字字新他日长门如有恨千金词赋不求人王士性士性字恒叔临海人万厯丁丑进士除知确山县事擢礼科给事中终太仆寺少卿有五岳游草恶溪道上闻猿恶溪不可涉地险亦何心石触云根出滩回蜃窟深繁霜沙际白落月渡头阴岂异巫阳崃清猿两岸吟魏允贞允贞字懋忠号见泉南乐人万厯丁丑进士除荆州推官选授山西道御史歴官右副都御史兵部右侍郎巡抚山西岳阳楼洞庭天下水岳阳天下楼谁为天下士饮酒楼上头徐桂桂字茂吴长洲人居余杭万厯丁丑进士袁州推官有大涤山人诗集送义公结庐天台海上栖禅境披云访石桥一缾依涧壑疎磬落山椒华顶经年雪松门半夜潮预愁支遁去谁与共逍遥张维新维新字宪周汝州人万厯丁丑进士除冠县知县擢兵科给事中歴湖广按察副使万寿节早朝六位龙飞日千官虎拜年嵩唿闻汉殿华祝戴尧天綵仗清霜肃金炉紫雾连不才班侍从踧踖冕旒前陈泰来泰来字上交平湖人万厯丁丑进士除顺天府学教授迁国子监博士升礼部主事歴员外谪饶平典史泰昌即阼赠光禄少卿有员峤集客中午日客里端阳也自娱唿童沽酒汎菖蒲家园咫尺汀芦外艾虎朱丝事事无顾绍芳绍芳字实甫太仓州人万厯丁丑进士改庶吉士除检讨歴左春坊左赞善兼编修有宝菴集同公亮敬承茂仁郊游共道㝷春好兼之出郭幽林塘三月暮休沐几人游树树阴初合溪溪澹不流从来耽野趣即此是沧洲即事小阁上干霄幽人野望遥澹云清晓树疎雨绿春苗天濶前朝寺风多隔浦桥心期竟何託钟磬日萧萧喜陆彦先至常忆秋风里离尊共黯然所期宁此日相见忽经年白眼时人过青山旅梦牵悬知有新语羞属蒯缑篇山亭闲居岂有避人意经秋长闭关萧然松下户对此城中山得雨深林映随云倦鸟还渐谙丘壑理聊复养衰顽舟行即事愿得三千里飞帆一夜还生憎衞河水十步九成湾沈自邠自邠字茂仁秀水人万厯丁丑进士改庶吉士授检讨歴修撰有沈修撰诗集送徐洪阳侍讲使荆送别青门外双旌去路赊楚天髙拥传江濑隠浮槎赤社开王胙金茎忆帝家上林新赋就云梦未应夸白下留别贺伯闇髙阁经旬别孤帆此日开风尘催作客花鸟负衔杯细雨白门树浮云江上台相期不相见愁思转难裁送髙荩卿少参驿骑花前发东风二月过汉家新节钺秦地旧山河津树关门合春云渭水多西台谁领袖咫尺望鸣珂谒关忠义张桓侯祠赤伏符难再三分志未伸江山千古恨祠庙百年新事业归龙战飞扬忆虎臣雄风今尚在洒泪向髙旻马文庄公輓歌美谥殊恩钖东园祕器分济时功尚在接武事仍闻丹旐飞燕雪清笳断陇云西州徒有恨曲罢泪纷纷朱维京维京字可大万安人万厯丁丑进士歴官光禄寺丞有光禄集度飞虹桥鲸海遥涵一水长清波深处石为梁平铺碧甃连驰道到泻银河入苑墙晴绿乍添垂柳色春流时泛落花香微茫迥隔蓬莱岛不放飞尘入建章沈九畴九畴字箕仲鄞县人万厯丁丑进士除刑部主事稍迁至郎中以按察副使提学江西歴官江西左布政使有曲辕居诗集善哉行今日乐兮来日可悲天回地游人莫之知彼絃我歌㑹少离多明星可掇肃驾经过三十六辐轮轮相复但惜马蹄不惜车轴雨中简吴山人汝震时居铁柱观倚柱看黄鸟窥檐拂翠条吾衰春亦去汝病兴还饶山色楼中雨江声郭下潮何如平楚外烟柳赤阑桥杨徳政徳政字公亮鄞县人万厯丁丑进士改庶吉士除编修出为福建参议迁副使调广西陜西提学歴山东参政福建按察使有梦鹿轩稾苑田观获南风吹城阙西苑鸣桑鸠帝畞雨露偏田畯职亦修维时麦稼登满地黄云稠播植良苦艰喜见千仓收皇情念民依感之纾殷忧愿以庾廪资勤息覃遐陬咏哉七月篇庶几追成周河西阻风戏示同行者失路依依独问津杨花飘荡扑征轮东风正似邮亭吏只解迎人不送人苏濬濬字君禹晋江人万厯丁丑进士除南京刑部主事㝷改工部转礼部员外郎出为浙江提学佥事歴陜西参议广西副使贵州按察使有三余集晓发界河客路逢秋杪中原曙色分无情原上草不断岭头云醉月怀梁苑观风过汝坟楚天看渐逺何处问湘君卧病华髪星星短浮云冉冉流客中千里泪梦里五湖秋肺病伤春尽商歌入暮愁浮沉君莫问大壑一虚舟哭王恒甫茂才何处悲风急凄然独掩扉断云空莫莫宿草故依依一梦愁如昨千秋事已非青山堪共老垂老忽相违陆懋龙懋龙字启原鄞县人万厯丁丑进士除合肥知县选授兵科给事中歴刑科都给事出为湖广参政小院小院幽阴似井间风枝堕地㸃苔斑何时铲却重檐去露出西南一角山丁此吕此吕字右武新建人万厯丁丑进士歴官湖广布政司参政有世美堂稾雨中望勾漏迢递策敝车言㝷稚川子风雨何凄其荡然涤尘滓蒙蒙山下云泠泠崃中水云水幽以深径路凭谁指丹灶突无烟白石徒齿齿至今不可攀邈焉懐斯理我家西山阳许令实同里𤣥都计非遥赤县更伊迩沖举遽难期沉沦恒自耻孺子傥可言请为公纳履周汝登汝登字继元嵊县人万厯丁丑进士除南京工部主事谪两淮运司判官迁顺天府通判转南兵部主事出为云南参政有海门先生文録恭闻册立皇太子诸王亦以是日受封志喜震索从天授年将徳共宜尊师开阁早问寝出宫迟太后殷勤诲诸王次第随微臣栖陇畞万里想威仪孙成泰成泰字允交平湖人尚书植子万厯丁丑进士除知道州迁苏州府同知入为刑部员外歴郎中升饶州知府调邵武再调福建盐运司同知以按察副使整饬大名道送尤司训送君湖上正斜曛楚水吴山咫尺分今日莫辞杯底醉数声风篴片帆云吴安国安国字文仲长洲人万厯丁丑进士除真阳知县调永康征授刑部主事歴员外郎中出为宁波知府升本省副使有葆光轩稾今是堂集游武夷十年怀名山薄游未能至弭节偶兹辰探竒始欣遂层峯抱回合长林引深邃烟霞锁冥蒙指顾诧灵异玉函閟遗封胜迹符往记洄沿九曲溪溪溪落空翠水木澹澄晖冷风送余吹登髙两称絶幽期惬遐企愿谢区中縁浮生永斯寄秋日偕孙太史万都谏王比部侯奉常赵大行郊游憩禅寺得逺字嘉辰值休沐晴郊恣游衍秋色凄以清深怀託所遣回飇振丛樾闲云入幽巘眷言二三友同心自缱绻垂杨十里阴清流一溪转稍憩初地偏顿觉尘心逺归镳故夷犹移觞欲忘返何当置丘壑一笑谢轩冕领郡出都留别诸君明时忝嘉招薄游谢逺度孤衷夙寡谐恬漠有遐慕结交二三子实以贤豪故览古穷皇坟摛华託毫素本乏希世资还甘守迟暮幞被辞旧庐分襟阻清晤徘徊恋余樽慷慨即长路云峥丈邀登清源山出门欲看山山翠忽在眼俄从平野登旋傍回溪转层崖屡攀援仄径纵凌缅云气抱石幽烟霏隔林浅地主何风流开尊向絶巘情同永嘉适藻拟宣城撰尘踪有离析髙情自缱绻执手千古怀兹山亦齐岘元日纪事晓饰严城禁宵传狱市惊闭门空大索出柙已横行桃梗难除恶椒觞罢贺正尔曹堪一笑吾自掩柴荆登北固山甘露寺寺忆南朝古山横北顾遥千峯围铁瓮双髻拥金焦隔岸维扬树空江建业潮髙楼信多景秋意独萧条江行江树浮疑没江云散复凝疎灯明极浦处处有鱼罾徐三重三重字伯同松江华亭人万厯丁丑进士除刑部主事有天真斋草送友掌教射洪莫叹青氊作客寒圣朝犹是重儒官鼎烹鼎食知多少谁似先生苜蓿盘江流欲尽是巴西巫崃荆门烟树迷遥计客帆行到处乱山斜日子规啼张敬敬字尔和淄川人万厯丁丑进士除中书舍人迁礼部主事有仪部集闻雁寄王侍御揺落闻征雁连翩向海隅行分絶塞濶影入夕阳初鼓角寒城急关河短鬓疎那能千里别不寄一封书寄王汝宾山房黏石壁苍翠暮烟收野水乱流合沙禽几㸃浮人归槲叶寺月映芦花洲白露澄江濶故园何处秋朱应毂应毂字徳载濬县人万厯丁丑进士除东阿知县擢贵州道御史㝷改山东道御史巡按贵州再改云南道御史巡按淮扬卒于官有槐石集中秋登东阿城楼东郡逢佳节南楼上小梯牕迎归雁近坐觉逺峯低魏阙燕山北黎阳鲁甸西清辉真可恋不寐信乌啼东流泉清流环曲径翠色映遥岑山静少人迹林深多鸟音雨余云破练月上酒浮金千里来知已同游惬素心邓汝楫汝楫字原剡江阴人万厯己卯举人官慈利知县调龙门晚行澧上驱车晚前涂日已倾寒禽依古木山鬼瞰荒坪路入村烟直灯分野烧明不胜寥落恨况复嵗华更将至清源作清源看不逺暮色遂征途寒入萧萧树身随泛泛凫扁舟渔火乱明月水天孤苦受微官缚髙阳愧酒徒张修徳修徳字季成江隂人万厯己夘举人下第归兖州道中遇雨雨横风狂三月天长涂游子倍澘然乡心对酒浑无赖倦马冲泥苦不前委地落花空寂寂随人舞燕故翩翩自怜输却山牕客一枕𤣥经日晏眠冯大受大受字咸甫松江华亭人万厯已夘举人有竹素园诗集登岱直上中峯顶方知泰岱尊冈峦回地轴星斗挂天门孤嶂秦皇碣清池玉女盆仙人云外度白鹤日飞翻陆长庚长庚字元白平湖人万厯庚辰进士知六安广徳二州升刑部员外进郎中改南吏部厯官江西左布政使迁应天府尹南京通政司使感兴呈景阳兄林薮原吾志年来逺市朝青山归计穏白发壮心凋梦逐翻风蝶名成覆鹿蕉小牕休沐暇闲步诵逍遥龙膺膺字君御武陵人万厯庚辰进士除徽州府推官谪温州府学教授稍迁国子监博士升礼部主事复谪两淮盐运判官转巩昌通判厯同知迁南户部员外郎进郎中出为按察佥事厯参议副使仕至南京太常卿有九芝集南归闻雁征人家近住潇湘枫叶初丹橘柚黄凭尔先将归信寄莫言风雨隔衡阳石崑玉崑玉字汝重黄梅人万厯庚辰进士除户部主事歴郎中出知饶州苏州绍兴三府升山东按察副使转福建参政以右佥都御史巡抚大同有石居士集灯市灯市百货藂类聚还分局杂沓掩尘埃穹窿象山谷满城恣意观履舄时交触侧肩趁友朋转盼遗童仆楼上楼下人徙倚自相瞩佻佻白面郎囊裹金如粟访古幷探竒十仅偿其六本拟快于心㫄观容有蹙为君话所从原出巨家椟向购此场中而今在此鬻伫看市道间何事无翻覆物类火传薪人寰风转烛拚诸海陆珍权与豪华畜姑数杖头钱来酣春酒熟姜士昌士昌字仲文丹阳人万厯庚辰进士除户部主事歴员外郎中出为陜西提学副使迁参政卒赠太常少卿有雪柏堂稾春日郊行金张亭馆帝城边北里南邻竞管絃山鸟日来游客醉曲池芳草自年年余寅寅字君房一字僧杲鄞县人万厯庚辰进士除工部主事转礼部员外歴郎中出为陜西提学副使迁山东参政入为太常少卿有农丈人集鲁桥村半景临墟坞双榆辟里门秋风吹巷陌落日唤鸡豚野外桑麻濶山中父老尊喧喧村酿集赛鼓正黄昏送包明臣之任潮阳簿七闽路尽是潮州莽荡风烟涨海头溪洞水腥常作雾桄榔叶暗不知秋琵琶洲畔蛟为窟甲子门前蜃是楼只有罗浮山色好萧斋长得破羇愁王徳新徳新字应明安福人万厯庚辰进士除南京兵部主事改刑部坐建言为民起补南工部迁光禄寺丞有儆所先生集期登罗阳罗浮烟雨满空山千仞崖藤尚可攀煮石眠云谁禁得律僧翻羡老夫闲叶初春初春字处元吴县人世居洞庭自号吴西主人万厯庚辰进士除广州顺徳知县擢兵科给事中歴户礼二科左右给事建言为民天启初追赠光禄寺少卿有吴西佚稾梁谿留别徐少南直北三千里邮签第一程浑忘相送逺谁道别离轻驿火抽帆宿河氷策马行不知游子梦仍恋阖闾城邢云路云路字士登安肃人万厯庚辰进士知繁昌汲临汾三县升兵部主事由员外出为河南佥事歴参议副使终按察使西湖竹枝词里湖外湖春水深断桥不断入湖心郎在外湖唱吴曲妾在里湖吟越吟彭梦祖梦祖字应寿全椒人万厯庚辰进士除户部主事歴员外郎中出知云南府调南康升浙江按察副使进参政致仕有彭应寿集登岱空蒙寳殿俯长天万里中原亦缈然水落山根先入济夜凉斗柄欲捎燕松阴曾湿秦时雨玉筴长封汉帝年好借西风为羽翰图成五岳杖头悬车大任大任字子仁邵阳人万厯庚辰进士除南丰知县歴南礼部郎中出知福州嘉兴二府升浙江按察副使进右参政有囊萤阁草金谿苦雨咫尺金谿道年来几度过邮程千里急乡梦五更多雨色迷芳草风声走浊河泥涂轩冕意去住欲如何送吴求叔还蒲圻我留君且住尽日醉春醪作客修长铗归心慰大刀片帆淮浦逺匹马楚山髙莫负重来约相思梦寐劳与临清武双溪十载相逢漳水滨与君同醉异乡春谁知今日清源道又向天涯别故人袁年年字子寿吴县人万厯庚辰进士除南京兵部主事歴员外郎中出知青州府迁江西按察副使转云南参政有观槿斋集白水道中驱车上山巅俯瞰人如蚁及从涧厎行仰观亦同此地位有崇卑所见因乃尔林端宿鸟鸣天际浮云起前村可息肩澄心㑹𤣥㫖荆江感怀浩浩荆江流要渺望不极风云倏回翔日月自出没势合巫崃通地分吴楚坼岂不称天险中原非所亟吴蜀多英雄交争遂相迫豺虎白昼嘷吞噬安所惜烈士负孤忠震怒天为戚千载垂芳声至今有余赫临流恻怆滋涕泗霑巾帻豫让祠智伯已亡后谁复君父雠伤哉一豫让宁为刺客流恩深国未报形毁心独留成败不足料僇辱非所忧愿为知已殉耻同肉食谋桥下试一击厠中仍再投虀粉志始毕此外庸何求嗟嗟二心人过此良足羞雨宿一云寺蜡屐候新晴携尊陟西岭松间聒涛声树杪挂瀑影云起日欲晡雨来山亦㝠径窄怯笻跻林寒觉衣冷言投方外居因尝雨前茗堂悬灯一粟门拥墨千顷鸣禽写幽泉顿使万虑屏杨于庭于庭字道行全椒人万厯庚辰进士除濮州知州征授户部员外转兵部郎中有杨道行集赠李修吾转南祠部见説君王已赐环金陵亦在五云间两都争识神仙吏三礼仍居侍从班伏枕乡心悬碣石挂帆秋色照钟山谢公墩上重回首絶代风流尚可攀董嗣成嗣成字伯念乌程人万厯庚辰进士除礼部主事歴员外郎中建言削籍有青棠集咏怀髙台多悲风深坻多秋草男子志不伸咄咄萦怀抱盛年不可留谁能常寿考尚平游名山婚嫁苦不早我思采紫芝逍遥以终老湖中夜泊效谢体落日沉逺树寒烟出孤城湖中鸬鹚起沙际蟋蟀鸣社鼓发初响渔灯漾微明遥岑渐以没但见苍烟平空水饶雨色云林散秋声未深宋玉悲良怀逺公盟独步纵遐瞩旷焉寄微情发青阳驿条风启征涂于迈自旭旦览古舒逺怀解绂谢微绊广衢残雪开遥甸芳荑散逺扬既载敷谷禽亦时啭尚游达者心㸃狂圣所赞唐风咏山枢感物有余叹严道澈过访不值寄怀河汉光皎皎照我弹鸣琴寂寂感物候白露霑我襟絃絶不复调良夜空沉沉抱此孤桐还借以寄知音赋得关山月晚角开金镜清笳落晓钩关河今夕影迢递几人愁瀚海残冬夜平沙古戍楼谁能歌出塞肠断玉京秋渡江揺落长干道凄凉枫叶丹残霞连海尽细雨入江寒楚树帆前没吴山梦里看乡关怅回首长路正漫漫臧懋循懋循字晋叔长兴人万厯庚辰进士官南京国子监博士有负苞堂诗选送茅孝若应举握手离堂夕椒盘与菜盘春风吹逺道游子入长安玉躞装诗轴黄金饰马鞍桂枝行可掇计日为弹冠得吴载伯书却寄昔有三秋雁曾传万里书开缄先涕泪跪读更何如白髪添愁镜黄金罄客居不知相见日还隔几年余望亭夜泊向暝投何所依微识望亭客舟今复至津路昔曾经瑟瑟风吟树离离雁度汀翻令乡思逼数起视明星答汪仲嘉客路经春侣伴稀故乡回首泪霑衣不知若箇吹长笛一夜梅花似雪飞章嘉桢嘉桢字元礼徳清人万厯庚辰进士累官大理寺丞有姑孰集南征集中林草书座右见鹿指成马闻蚁以为牛明乃戒独任聪亦何深求谷风方习习草萎万木秋瞻彼江汉波鳞甲鲜安流我爱曹平阳醇酒以忘忧三湖水落三湖漘洲渚若阡陌水至三湖连弥天浩浩白怒涛漂田庐惊风断塍埒岂无赪霞照覩之惨胷臆亦有莲与芰不充饥者食民力疲隄工民命寄河伯湛酤湖之阴精禋冀昭假齐云山下溪行白岳朝真罢乗桴下小溪急湍清见厎芳草踏成蹊傍树山楼出眠鸥浦溆低不须歌越调落日到城西劝农溪边千嶂朝含雨竹杪一鸠午唤晴云漏日明油壁暖吏人打鼓劝春耕张恒恒字伯常苏州嘉定人万厯庚辰进士知茶陵兴国二州入为刑部员外郎出知饶州府再知建昌歴按察副使升太常少卿有明志稾合欢诗庭前双琼树嘉实何离离凤皇忽来巢载鸣复载飞鸟常比其翼树亦连其枝宛若夫与妇燕尔良亦宜绸缪结深心嬿婉要终期登楼操瑟琴音响一何谐人生在志合岂必及宴私和徳家乃昌泰交亦若斯百感诗渚鸿不登木蓼虫不集芥物性宁可移足已复何待处卑夷即适茹苦习亦快鲁享爰居悲衞轩野鹤骇藿食而衡栖自顾亦云太处身勿蕲髙但置风尘外射干生山头挺干故不长丛兰发涧底随时播幽香髙下殊所託物性自有常富贵多疵辱贫贱愉且康负乗为寇媒考槃古所臧素心茍无瑕跧伏道弥光富贵世所希不如贱与贫得䘮在须㬰转盼殊戚欣居卑无陨坠处约离垢纷赐宪既异轨管华岂同伦丘园有余贲抗志罔不伸扬衡閲世俗营营多僇民肃后秉睿哲于赫振干刚永嘉既爰立宻勿谟孔良言念抚镇臣缙绅杂貂珰一朝决宸衷峻此阍寺防悉令还埽除无使秽封疆厥谋贻神孙昭然垂典常勐虎入柙中纵之骋康庄祖武近可绳圣心应不忘青蝇何营营趋利百其孔採榷徧山海方舆为之动妖狐导勐虎城市日接踵帑金髙于山源竭川流壅大决谁为防哲士心独恐尽吸羣民脂蒿目悲林总涣居宁可期满覆胡弗悚宣圣昔恶佞末俗佞乃尊小佞佞以言大佞佞以文富贵止好䛕工拙不复分䛕生眩屏幛䛕死媚丘坟称引岂不工清论淆且棼裒之费缃帙曷若烈火焚仲夏偕阮步文孙子极游麻姑山良游信多幸申约晨忽霁采真实天假选胜情亦鋭攀陟凌烟空云霞生衣袂古坛隠松间红泉响天际旷焉见田畴知否有井税已觉鸡犬殊时闻鹳鹤唳神仙何悠悠人代倏云逝千秋不可知遐览有深契暮野烟霏霏宵巖星暳暳幽讨惬予怀世縁脱如篲步文子极偕游从姑峩峩灵峯石双拆若初判凿磴才受趾陟崖迥迫面钟磬出云端杖屦入天半眷此清和月万象俱葱蒨日晃揺沙金林疎出江练蜿蜒围暮岭森错分晴甸军山耸孤髻麻瀑飞一线俯视何苍茫俄顷岚光变古今杳相接登览时哲换嘉㑹洽懽悰长怀託文翰荆州迢递长征客徘徊故郢墟风烟平野濶沙月大江虚崃近啼猨切天寒落雁疎萧萧荒草遍惆怅楚宫余忆槎上旧居千古浮槎处吾庐乃在兹云沙重护宅潮汐宛通池野鸟啼花径渔人唱竹枝白衣诸故老伏腊互传卮喜雨赤魃骄何甚辛勤父老情民惟依稼穑身可代牺牲雨应迎龙至雷和赛鼓鸣自非天泽徧何以谢苍生凉州词垆头酒熟葡萄香马足春深苜蓿长醉听古来横吹曲雄心一片在西凉张萱萱字孟竒博罗人万厯壬午举人授殿阁中书歴户部郎中有西园全集茱茰湾怀古茱茰湾头芦荻花秋风髙日蒸红霞夜深打鼓负盐去潮平轧轧鸣归艖竹西歌吹杳何许垂杨两岸黯不语一声江笛叫江楼划断寒云不知处邗沟怀古不尽邗沟水微茫日夜流潮连扬子渡烟接海门秋树影浮荒堞蝉声到客舟兴亡无限意落木共悠悠过亡友韩伯举故居主鬯依难弟遗文起后人一生唯好客到死不言贫门巷浑如昨池台倏已新青山空满地痛絶未埋身赠冯慕冈华省衷何玉岘南还往事诚颠覆今皇自圣明孤臣濒万死中诏赐余生司马能逃腐𢎞羊正待烹已闻干象纬不用借公卿自广济至瀫水峭帆斜日挂危樯叠鼓唿风亦太忙却听舟人话潮信欲乗新月汎钱唐渔篱隄时筑亦时崩野水曾侵竹几层一任渔郎竹根宿夜归犹得借渔灯何三畏三畏字士抑松江华亭人万厯壬午中顺天乡试选授绍舆推官有芝园居庐集凤山拜石堂稾赠苏尔宣卜居吴门金阊南市北市虎阜前山后山天色不风不雨先生独往独还金山寺口占示徐泽夫兼寄诸友金山顶上三竿日扬子江头一度春记得故乡同送别如今也别故乡人来知徳知徳字矣鲜梁山人万厯壬午举人以荐授翰林待诏有釡山诗集春风辞春风起兮花残有美人兮江干三年不见兮路漫漫逺莫赠兮木难嵗峥嵘兮将暮心惆怅而难言及荣华之未落曷不骖夫翠鸾使我执手兮盘桓春风起兮花落有美人兮江阁三年不见兮路渺漠逺莫致兮金错日窅窅兮下山竹纷纷兮解箨及青春之未徂曷不跨夫黄鹄使我并坐兮偕乐明诗综卷五十八明诗综卷五十九钦定四库全书明诗综卷五十九翰林院检讨朱彞尊编朱国祚先公字兆隆号养淳秀水人以太医院籍补顺天府学生万厯壬午中乡试明年癸未赐进士第一人除翰林院修撰知起居注己丑充㑹试同考官辛卯典试江西歴司经局洗马迁谕徳丁酉典试应天进右庶子戊戌以礼部右侍郎兼翰林院侍读学士摄礼部尚书事壬寅转吏部右侍郎引疾归光宗即位起南京礼部尚书是年命入东阁加太子太保进文渊阁壬戌主㑹试㝷以户部尚书兼武英殿大学士加少傅回籍卒赠太傅谥文恪有介石斋集雩祷篇朱鸟协上序苍龙启佳辰我后隆祀礼羣生洁明禋绀筵罗彩旞瑶图吐文茵云歌逐清汉凤管彻苍旻兰羞既云荐精诚亦已伸灵液以时叙而康亿兆人同叶给谏过铁柱观南昌铁柱观相传为晋旌阳令许逊鎻蛟处按唐李白诗云浪动灌婴井浔阳江上风豫章城灌婴所筑疑此即灌婴井也万厯辛卯九月予与叶给事典江西乡试毕偕游是观览其遗迹证以李诗给事然予言爰赋诗十二韵以纪其事微澜逺通江水黑照无影谁鎻㦸尾蛟缭以千丈绠神州八柱外于此得堑穽地户辟赵尊真灵位陶景人言母支祁神禹昔钳颈要当去民患不在逺方屏冻铁断绣花终古但严冷九派浔阳流有时风力勐潮生浪亦动疑是灌婴井比于渴马厓术可验穅䵃我言殊怪牒给事默心领请诵白也诗可以发深省九日饮涵虚阁和叶进卿作杰阁峙层霄来游屏郁怏晴临山霭逼逺见宫云敞天气日以清江光一何爽候雁鸣汎汎寒潮长登髙循令序胜引属吾党甄藻协夙心爨桐得新赏丝餻乍出榼细菊且浮醠席移鸟迁树坐久月承幌一唱白雪音滋我丹霞想苏州送君舆姪赴试北上驾言劳舟发送尔出金阊游子将何之行行入帝乡帝乡日已近佳气逾苍苍俯视碧水流仰看浮云翔情随水偕逺意逐云俱长重宝抱璠玙殊材堪栋梁努力献文赋伫听声名扬天台道中同郁伯承赋游目览层峯携手攀髙岭举步若登天畏涂复顾影乔柯耸白云深壑陷丹井落日犹半规山色已先暝但愁寒虎嘷不嫌老鹤警忽闻下方钟顿使千虑屏安得百丈厓缒以两修绠天台人言天台髙四万八千丈中有瀑布泉飞流衆山响多少采药人石梁不得上我思斸寿藤削作过头杖拄上最髙峰云中一拊掌石鼓歌桥门左右猎碣十形如古础相排连洼中或与虀臼似抱质可敌瑶琨坚传闻书自太史籀比于大篆尤瑰姸其辞典奥俪二雅仿彿吉日车攻篇周京遗制衆所信疑义莫定文成宣纷纶虽滋翟郑议审视终异秦斤权下逮宇文岂能尔荠堂所见毋乃偏呜唿神物不易覩三代旧迹稀流传巫咸告辞熊相诅裕陵宝惜今弃捐比干铭折衞州壤穆满书徙坛山巅㑹稽窆石字茫昧岣嵝祕迹文纠纒掎摭非乏好竒士千捜万索无真诠讵若石鼓离复合陈仓入汴还留燕氊包席裹槖驼背尘蒙露濯爪牛涎置诸太学始皇庆于今又歴二百年深檐五丈宻盖护不受长雨阑风颠我来摩挲辄终日证以郭薛施潘笺凝思斵桐来自蜀叩之定有声渊渊文残非因硬黄搨划缺反撼钩金填长廊无人起题壁回视落景棠棃悬少年行长安少年意气豪雕鞍宝骑金错刀唿卢百万等土壤报雠一死轻鸿毛自言生为游侠子愿输肝胆酬知已此时未遇平原君且学鬬鸡都市里朝游紫陌黄金隄暮宿琼楼桃李蹊探九直向杜陵北挟弹频过渭水西一闻边警还投袂转战前收漠南地介子身封万户侯嫖姚家赐千金第琐里行海外大九州一稃一粟岛屿浮是何琐里国治厯知春秋髹槃验一线鍼将子午求曾未识中夏帆从何处收虬须鹘眼䫜其面海舶初来寄江甸巧将制器媚中涓自鸣钟献黄金殿吾思厯象由羲和纵有嵗差良不多岂容小邦定正朔倒置列宿成愆讹古来明王异物恒不贵逺人留之甚无谓况乎天官有禁祕不传母俾此辈紊我灵台篇雪夜来千里雪晓起徧长安转觉西山近宜从上苑看河氷难渡马野艇尽投竿最苦东征士关门击柝寒经宁庶人废苑和叶给谏韵吴濞何知反刘安但自尊鱼盐时不利鸡犬尔焉存俘已儒臣获军犹镇国屯白头遗父老尚説献王孙瀛洲亭新池夺玉燕山石疏泉太液流采桑传自李凿井旧闻刘浴鸟牵萍起纤鳞拨荇游相看无限意落日且淹留杜门杜门甘寂寞无事独登台白日旦复旦浮云开未开几闻鸠化眼孰借鸩为媒只合还山梦轻帆一舸回同周公瑕屠纬真俞羡长石湖玩月分赋得天字今夜清秋月江桥一串悬树深潜滴露水濶不分天满载官㕑酒听弹商女絃薄寒风渐𦂳主客未回船初夏过沈纯甫穆湖村舍逐臣归岭外近住穆湖村油菜齐抽甲珠藤不露根漉汤猫竹笋下酒鸭馄饨满箧新诗卷曾无谏草存新昌石佛寺石佛何年寺空山丽相存一音不可説两足此为尊云起长迷路厓倾自作门箯舆下坡暝回首月明村雨夜黯黯浮云色萧萧急雨声人难今夜睡天虑此时倾茅屋牀牀漏菱池曲曲平愁心如曷旦不避暗风鸣叶进卿出都访予里第话旧三日临行景徳寺饯别自我辞京阙公今亦避贤一舟旋泛宅万事且归田西日云仍蔽东溟海未填无由慰朝野把酒强陶然烧尾偕通籍扬眉共校文由来真臭味相逐比龙云拙免书钩党衰犹话典坟相留三日醉离袂忍轻分景徳前朝寺经过路旧谙到门三贝墖负郭一龙潭别思花重驿离筵酒半酣平泉新草木须满道山南金铭寺访秋潭上人不逺金铭寺支公旧法堂鸱夷范蠡宅桯史岳珂坊过雨花盈砌抽梢竹覆墙由来方外社主客意都忘湖上峯头宝所墖湖上水仙王芳草年年緑风荷岸岸香靸鞵拚细雨对酒易斜阳不计重门逺𤓰皮上小航繇桐庐经钓台下作药草仙人録星文钓客槎祠开髙下屋江熘浅深沙緑树緜蛮鸟丹崖踯躅花谁歌竹如意怀古一长嗟万寿寺贝叶三车少华钟万石余声仍到长乐地合置精庐潇洒人王界庄严学士书秋来霜落后流响更何如闻蝉燕台歇雨荐凉飔吹送蝉声满御墀清影不教尘外见长吟先入禁中知上林气暖枝堪託仙掌秋髙露复滋抚罢五絃听渐逺空庭疎树午阴垂西山谒景皇帝陵戾园悽断白杨风黄瓦今看天寿同北狩岂无通问使南城专赏夺门功若教守土盟城下安得蒙尘返域中多少谏臣司耳目昌言翻赖校官忠恭谒孝陵同叶进卿赋夹道山松间石楠遥瞻暖翠锁浮岚灵龟玉殿十飞九驯鹿银牌寸有三第少丰碑撰方练悔多姦党示胡蓝五云纵护昌平岭佳气须知兆自南孝陵感革除事同叶进卿作四年万事革除休逊国遗踪何处求事去金川门不闭心惊王殿火初收空余灵谷松千树谁见文孙土一丘未必西南到天末魂归终傍孝陵游徐五修招游九峯三泖之胜晩过斜塘赋此月落风微何处钟斜塘岸岸柳惺忪疎星数㸃布棊局宿鸟一羣冲钓潮水渐生黄歇浦野花齐放陆机茸故人拟赠丹砂诀商榷栖山第几重天台道中落月林梢一鹊飞赤城霞已照征衣水清几曾鹅鸭閙屋小也有松筠围白葛花香眠鹿起胡麻饭熟行人稀当年刘阮本俗物到此何心苦忆归自北雁荡踰南雁荡观龙湫瀑布作灵域岧嶤隠不知中藏七十二峯竒披衣正在烟深处到面初无雨歇时谢客未曾经蜡屐贯休已后少题诗洞天只恨流传晚莫覩虫书鸟篆碑谒定陵有感述乞归自放潞河船息偃江湖二十年往事句胪成梦寐重来弓劒莫攀縁要知孝为慈闱尽谁道恩从贵戚偏犹记南宫封事入听言终似转圜然恭谒庆陵作讲幄频趋鹤籞深重来就日惨棠阴十年始受东朝册一月真倾下土心视榷尽收中使节披沙罢採丱人金最愁日厯书难既龙去乌号涕不禁枚卜才宣三殿麻深宫遽晏五云车翠微色映长陵树金粟堆开景帝洼北去重关遮鸟道西来一水抱龙沙白浮村下园官近未夏雕盘已荐𤓰颁厯恭纪阊门开晓日玉律下云边一纪逢羲驭千秋卜汉年灵台占气早上苑得春偏瑞霭含蓂荚懽唿杂管絃三辰传夏令万国戴尧天欲进昇平颂惭无白雪篇太学释奠同郭美命行分献礼毕周览桥门石鼓归途成二十韵上丁迟日丽咸秩辟雍先释奠周官礼安歌鲁国絃质明期敢后分献典宜䖍宿鸟初离树残星尚在天百夫趋陛㦸万舞列宫悬次第陈牺象从容执豆笾班居元老次位近素王偏十子升堂旧千春配享焉循阶登降数荐帛节文全小大从于迈东西互折旋黄流才灌地朱燎已生烟毕奏咸和曲徐收广殿筵更衣辞鹭序散胙得羊肩坦步桥门外偕行猎碣边形模度科臼嵗月昧成宣已免风霜剥无愁钟簴迁四诗虽絓漏终古自流传坐久趖松日归来并杏鞯协恭良不易同调最相怜好琢燕山石题名庙学壖西勾桥口占东雉村边水西沟桥下流濯缨人不至处处浴沙鸥裂帛湖上作水净一匹练山围六扇屏春风才几日药甲已先青即景秋风靡靡吹舟入芦花里相唿隔岸人声堕半江水逢破瓢道人吴少君山人爱一瓢时时负肩背贻我巨胜花来自白羊队东鲁道上作汶水又一曲龟山知几重从今氷上渡应少赤狐踪东朝侍直殿庭香霭接云平一道炉函夹陛行肃肃讲臣齐鹄立金莲影里唤先生东华疎雨净雰埃夺玉阶平埽碧苔犹恐侍臣侵履湿宣从殿侧左边来晚过天宁寺郭外秋山百里晴日斜深院晚凉生十三层墖半扉影一鸟不来风铎鸣题白云观一言止杀古人难多少逋臣借尔安辛苦捐躯文信国得归也拟着黄冠夜泊净业寺僧楼佛火漾空潭李广桥低积水含一夜朔风喧树杪蓟门飞雨遍城南西山湖上芍药阑边花气收鸬鹚谷口断云浮倦游爱説江乡事先试西湖一叶舟卧佛寺人传兰若春三月花比青弥陀院多惆怅芳时来独后但闻风叶响桫罗碧云寺银牓髙悬宝地賖游人只爱寺前花不知贾舶征求尽旧鬼年年哭潞沙秋入香山寺山半松门度石梁流泉决决响僧廊置身着色屏风里棃叶新红柿子黄洪光寺石门几曲转丹梯圆殿僧同怖鸽栖指㸃游人下山路酒旗风飐夕阳西夜宿鲍家寺青豆房低结构牢长松静夜卷秋涛分明一枕谿亭雨睡起不知山月髙中峯晩望中官丙舍即花宫松柏林前梵磬风试上精庐髙处望楼台金碧夕阳中摩诃菴观杏花作摩诃菴外袖吟鞭繁杏春开十里田曾与村翁旧相识看花不费酒家钱祕魔厓祕魔厓仄藓文斑千载卢师去不还遗有澄潭二龙子日斜归处雨连山山墙围作化人城榆栁隂浓信客行始信精庐风日好秋深犹緑壮丹坪刘应秋应秋字士和吉水人万厯癸未赐进士第三授编修迁南京国子司业㝷以右春坊右中允管司业事充日讲官升洗马歴谕徳庶子以国子监祭酒致仕赠礼部侍郎谥文节有刘大司成集送林仰晋谪茶陵夕郎抗疏出金扉万里衡阳一雁飞世路何年迁客少圣朝今日谏书稀黄陵雨暗连青草岳麓云深湿翠微千载汨罗人不见寂寥心事更谁依叶向髙向髙字进卿福清人万厯癸未进士选庶吉士授编修歴官坊局南吏部侍郎召为礼部尚书入直东阁以少傅予告再召为少师兼太子太师吏部尚书中极殿大学士卒赠太师谥文忠有苍霞草渡江即事无嗟风土异已自邈关河村舍人烟少旗亭酒幔多春寒芳草歇天濶断鸿过长路方兹始微名奈若何送林客部南归几年共逐帝京尘此日那堪别恨新画省风流传谏草黄扉事业媿丝纶故园载酒宜清昼客路听莺属暮春君到里门应北望长安犹有未归人出关别江仲鱼心知惆怅对离觞一望邮亭十里长自与江郎黯然别马头春草是他乡题赵子昻明妃出塞图三千粉黛泣长门嫁得单于亦主恩貌取红颜无限恨集贤学士宋王孙周应賔应賔字嘉甫鄞县人万厯癸未进士改庶吉士除编修累官礼部尚书掌詹事加太子太保回籍卒谥文穆有月湖草去妇词故人昨日新新人明日故同是机中人何必问缣素岳元声元声字之初嘉兴人万厯癸未进士除旌徳知县改大名府教授转国子监博士进监丞升工部主事厯员外郎中疏论首辅夺情落职起南京光禄少卿转太常少卿再转南太仆卿迁南兵部右侍郎进左侍郎有潜初子集寄仲弟庆逺守尔律梅花花信春应早杨柳柳州种定曾天边白雨愁卑湿瘴后黄茅苦郁蒸秋风小鸟供行馔暗壑修蛇挂古藤骖鸾续録闻初就可似吴船范致能申用懋用懋字敬中长洲人万厯癸未进士除刑部主事改补兵部歴员外郎中迁太仆少卿再迁南京太常卿以右副都御史巡抚顺天进尚书蓟门归舆山河百二拥宸居亭障三千衞直庐要害直须勤版筑军屯好在理耰耡东巡直据𤣥莵塞北望频传白羽书自媿酬恩犹未得空留车马赋归与姜应麟应麟字子文慈谿人万厯癸未进士改庶吉士授户科给事中以建言谪广昌典史迁余干知县补龙溪起太仆少卿赠太常卿秋怀廿年投老此山丘倚杖闲看水独流万树秋声连断崃一天凉雨过层楼因题枫叶开诗卷为访芦花上钓舟日静衡门无剥啄忘机惟得伴沙鸥邹徳溥徳溥字汝光安福人万厯癸未进士改庶吉士授编修歴中允洗马卒于家以讲官谕祭有雪山草匍匐吟雨霁闻蝉西山一望隔帘栊柳暗花明御苑东断续蝉声听不尽夕阳人立小亭中王荁荁字季孺慈溪人万厯癸未进士改庶吉士授编修题青牛出关图柱下藏名久知希未足论知荣翻守辱体物必归根一望真人气应占大道存若为关令尹乞得五千言徐应聘应聘字伯衡崑山人万厯癸未进士改庶吉士授检讨歴大仆少卿瀛洲亭对雨秘阁清宵近兰泉曲沼开宿烟生暮雨新水长秋苔地向蓬莱接波分太液来凭轩多爽气疑在白云隈于若瀛若瀛字子步济宁衞人万厯癸未进士除户部主事歴官右佥都御史巡抚陜西赠右副都御史有弗告堂集宿唐洞寺野寺大道㫄短垣倚云峤舍策叩禅关平芜恣延眺暝色还荒径明灭寒原烧篝灯坐幽室皎月来相照未税尘鞅劳已窥静者妙夜半风鸣条不减苏门啸晚投清江浦淮水吞江浦孤帆晚复开树移沙岸转波逆海潮回人语迎村杂渔灯拂櫂来系舟犹未稳寒漏已频催髙邮湖髙邮初挂席波起荡湖村逺水浮天白孤城过雨昏柳条依岸断鸥鸟向人翻破屋稀烟火滔滔销客魂再过清凉寺再入清凉寺髙台览旧都金陵犹王气石壁自雄图宻树依城合澄江入雨无六朝人事改瞻眺独踟蹰雨宿潼关明灯虚馆凄清夜细雨萧萧乱客肠秋入关门悲鼓角年来驿路老星霜家临济水菰芦白壠接南山黍谷黄千里故园愁阻絶梦还京国亦他乡寄隠阁春兴小阁逶迤近水渠萧条不让野人居惟将药裹供多病不为花飞忆敝庐懒散江边清梦穏交游天上故人疎亦知衰晚甘沦弃世事浮云任卷舒舟中杂兴两岸山相似舟移曲不妨回看京口尽落照下丹阳清泉寺满谷西风椒叶稀穿林片片冻云飞荒原车马应无数闲杀山僧坐翠微金陵春晴云晓压石城孤江树江烟淡欲无南雪未消灵谷寺东风先绿莫愁湖徐学聚学聚字敬舆兰谿人万厯癸未进士除浮梁知县调吉水擢礼科给事中出为山东提学副使歴福建布政使㝷以右佥都御史巡抚福建赠副都御史夜宿日观峯禅房岱宗面面削芙蓉时有卿云出汉封杖屦中天干象纬风烟下界起蛟龙河流旧绕沧溟逺练影斜悬紫翠重夜半石牀天籁发梦中错认景阳钟来三聘三聘字任卿萧山人万厯癸未进士除黄梅知县调合肥入为兵部主事歴官江西右布政使有祠部南舟豫章蜀游东游南华等稾豫章夜雨一月余寒在髙斋听雨眠夜愁牵往事春梦入芳年才拙官何补家贫俸未捐遥怜镜湖水重负杏花天解闷春风吹暖百花新院麴香浮竹叶春今日酒拚今日醉一年花老一年人浩歌聊借莺为管醉卧何妨草作茵髙兴未阑天欲暮携壶带月问西邻何出光出光字兆文扶沟人万厯癸未进士除曲沃知县擢贵州道御史外转太原知府京察谪宁州判官迁知乐陵完县次获鹿简井陉顾兵宪孤城万古控幽燕乔木残碑不记年路入井陉分赵晋天开畿甸拥山川土门故傍封龙窟石邑犹存白鹿泉西北议和非上策使君此地好筹边王时济时济字道甫稷山人万厯癸未进士除户部主事歴郎中终衞辉知府登髙丘清林人迹稀我来何所翫坐看岭上云天风莫吹断虞淳熙淳熙字澹然钱塘人万厯癸未进士授兵部职方主事迁主客员外郎改稽勲郎罢去有徳园集景泰洼合沓衆山转鸿沟界危冈贞松心不移偃盖覆神堂欲蜕龙为鱼千古以慨慷土木骨纵横魂来闗塞长君王奠鳌足太史筮苞桑宗庙救伦丧朱火寒有光迎驾谊何笃覆辙戒难忘岂无延陵心重为亡国伤宫门一以夺羡门竟迷方碧瓦易黄屋蓬颗西山傍杜宇啼旧痕织鸟集野棠坤维幸勿絶一洼得新藏云表扶九宫何必厰隂房碧血障边尘芊芊白草芳迢遥西湖畔少保墓道荒君臣祀一体千里同白杨髙睇歌大招涕泗洒衣裳茅国缙国缙字荐卿归安人万厯癸未进士除章丘知县入为广东道御史谪知浙川迁南工部主事歴郎中有菽园诗草过白门酬拙之赠别孤帆渺渺指江汀飞尽杨花柳尚青此去不堪频北望愁边风雨满新亭庄履朋履朋字中益晋江人万厯癸未进士官户部主事别林尉桑梓勤吾念凭君破寂寥自今花下吏日折道傍腰象郡风烟隔龙城瘴气消行春聊佐令亦足採歌謡张寿朋寿朋字沖和号西江南城人万厯癸未进士除刑部主事谪泰安州同知终庐州府通判有深息窝集狂歌夷门老侯生刎颈送公子此义岂不髙感人安用死毛薛亦风流讽言何婉美信陵赖相成归国见终始身隠世随弃无复关人理悲哉豪侠流大道所不齿西湖憩胡氏亭中庭遥相望斗室更临水云有卖药人十年身已死柴扉苦长扃我到为之启鸟迹半幽牕蛛丝横断几花残没阶前竹乱生屋里村妇持帚来埽除亦堪喜破檐补荻帘新火烧枫子可以坐老狂开尊炙枯鲤夕阳何处归大醉且闲止翠屏房江渔钓罢无市野寺残僧似村鉏圃须留行路爱山莫掩柴门汤显祖显祖字义仍临川人万厯癸未进士除南太常博士迁南礼部主事谪徐闻典史量移知遂昌县有玉茗堂集宿浴日亭因出小浪望海为郎傍星纪江湖常久居倏忽过南海片帆挂扶胥隠隠岸门青杳杳天池虚培塿澹凌歴气脉流纡徐潮回小洲渚龙鳞勒沟渠于中藏小舟其外悬日车云影苍梧来咸池相卷舒孟冬犹星河淡月沾人裾阴阳盪挥霍精色隠踟蹰濯足章丘余沐髪扶桑初涛辉临侑盘若木鲜芙蕖西顾连崦嵫东眺极扶余小浪亦莞尔大波始愁予㠗舶自吞吐楼橹成烟墟飞金出荧火明珠落鲸鱼吾生非贾胡万里握灵糈晻霭罗浮外传闻仙所庐玉树如冬青瑶芝若栟榈阳鸟不日浴昼夜更扶舆丹穴亦不炎好风常相嘘白水月之津一饮饥渴除徐问汝仙尉去此将焉如达奚司空立南海王庙门外司空暹罗人面手黑如漆华风一来觐登观稍游逸戏向扶胥口树两波罗宻欲表身后竒愿此得成实树毕顾归舟冥然忽相失虎门亦不逺决撇去何疾身家隔胡汉孤生长此毕犹复盼舟影左手翳西日嗔胷带中裂㗅咙气喷溢立死不肯僵目如望家室塑手一何似光景时时出墟人递香火阴风吹崒嵂上有南海王长此波臣秩幽情自相附游魂知几驿至今波罗树依依两蒙宻波声林影外檐廊暝萧瑟丽水风雨下船棘口有怀石城双水门落日逺江介春潮风雨飞暮寒洲渚带流云苍翠里绪风箫鼓外分披悟曾裂合沓迷新届宿雾缅余丘生洲隠遥派地脉有亏成物色故明昧曲折神易伤幽清境难㑹江花莞流放岸草悽行迈不见林中人自抚孤琴对送杨安入太原军星使三河外春王二月初风云临上党花鸟入昭余关近笳声急川遥骑影虚世途君自见长啸欲何如偶成雁影金河尽梅花玉管催江南望春色独上鳯皇台浪石滩潮湿浈阳暮风鸣浪石寒鸬鹚飞不起横过钓丝滩恩平中火海气层云尽山烟逺烧浮孤臣随早晩一饭是恩州觐回宿龙潭是嵗春连雪烟花思不堪雨中双燕子今夕是江南临江楼闻越舸且别怅然乱帆秋影半江楼燕语沧凉傍客舟便去扬州且明日故乡今夜有人留姚思仁思仁字善长秀水人万厯癸未进士除行人选江西道御史巡按山东河南升通政司参议大理少卿应天府尹入为通政使转工部右侍郎歴尚书太子太傅有菉竹堂遗槀嘉祥曾子祠新祠结构涧之阿问俗年来向此过大勇万人吾往矣传心一贯道靡他狸回残梦遗琴失𤓰种先畴旧迹讹自是圣朝崇典祀每闻金石奏安歌盛万年万年字恭伯秀水人万厯癸未进士除刑部主事歴工部郎中出为福建按察副使歴广东贵州江西按察使迁云南布政使未任卒有拙政编附诗右江謡昭江滟滟连邕管千厓赭碧清霜满竹鸡格格啼榕林修蛇毒雾愁浸淫鸟言卉服绣项渠荒茅丛箐山头居时平莫负簩弩夜雨丛祠赛铜鼓殷都都字无美苏州嘉定人万厯癸未进士除陵知州入为兵部员外歴郎中调南刑部京察去官离薋园兰生在深谷宁畏恶草滋受性偶不同托根从所宜夙龄负耿介中路遭崄巇弃置缨与緌归来㝷故蹊南山荒豆田东陵没𤓰畦踯躅不自得为园且栖迟上有蘐草堂下有春草池光风旦夕至引觞以为怡兰者自为兰薋者自为薋达观讵离俗全生甘息机寄言谢人徒殊调勿见疑明诗综卷五十九明诗综卷六十钦定四库全书明诗综卷六十翰林院检讨朱彞尊编黄居中居中字明立晋江人万厯乙酉举人自上海教谕迁南京国子监丞有千顷斋集寄儿爱子遥相送临岐转忆家囊空嗟久客岁晏又天涯鬓逐风尘短心惊道路賖离情兼旅思一倍惜年华曽仕鑑仕鑑字人倩南海人万厯乙酉举人歴官户部主事有庆厯公车二集游罗浮石室春同入龙宫夜不服青天双瀑下明月二楼悬羽盖悲陈迹金书忆昔年相携采芝叟劝酒铁桥边呉大缵大缵字于孝义乌人万厯乙酉以官生中顺天乡试斋居感兴苍蚪九重渊𤣥豹七日雾欲以媚幽姿非为傲睨故驿请疲风尘夙夜谓多露广游可成名无乃丧真素陈邦训邦训字彞父鄞县人万厯乙酉中顺天乡试被黜后署海盐儒学教谕官至漳州通判有𤣥感轩集阁上云合沙头树人归浦口烟空山喧宿鸟小阁俯长川衣短宜残暑歌长入远天南风吹几席不饮亦陶然唐文献文献字元征松江华亭人万厯丙戌赐进士第一授翰林脩撰歴中允谕德右右庶子掌詹事升礼部侍郎翰林院学士教习庶吉士卒赠尚书加太子少保谥文恪有占星堂集长安春日感怀已觉吾衰久行藏未自由江乡千里思梦醒五更愁鸟自吟清昼花应笑白头初衣频取拭肯负竹林游丁酉秋得请赐告天意容栖遁烟霞入梦长浅才羞窃禄渐老学休粮戢羽归愚谷看人角智囊单车明日逺相似鴈随阳寄施起东丈为溧阳司训旧是文章伯居然弟子师绛纱传旧业緑绶绾明时君有施雠易吾慙唐勒词空怀问竒意未敢问前期登北固晓望清晨凌曲磴一望揽雄图天堑仍连楚云帆半入呉逺山笼日气古寺隔烟芜自觉登临迥浑忘旅思孤夜泊吕城何处汀洲晩停桡信楫师雨余霞散绮风静柳垂丝野寺钟声后夜潮人语时劳劳游子意陇笛不堪吹杨道宾道宾字惟彦晋江人万厯丙戌赐进士第二授编修累官礼部左侍郎兼翰林院学士赠尚书谥文恪有集梧江即事春水万山低江城宿雾迷征帆天上下去路粤东西荒迳余亭障楼船急鼓鼙客心惊寂寞况复夜猿啼别徐尉之任广昌遗爱苕溪上新纶楚水边人疑徐孺子尉即汉神仙柳色怜分𬒮春风动别筵当官三事在慎勿负先贤薛三才三才字仲孺鄞县人万厯丙戌进士改庶吉士授兵科给事中累官兵部尚书赠太子太保谥恭敏有集春暮花圃即事退食闲亭自委蛇凭轩忽漫问花期韶光已过九十日阑药才舒三两枝乍和酒香风细细长畱春色景迟迟看来最是牵情处嬝娜晴丝百尺垂黄汝良汝良字明起晋江人万厯丙戌进士改庶吉士授编修厯官太子太傅礼部尚书掌詹事府事有河干集登楼作一卧沧江十二秋今辰独上望京楼边城几处临风啸闗塞何人裂土侯万里难传青海信千峰不散白云愁孤臣有涙向谁洒敢道归田便得休袁宗道宗道字伯修公安人万厯丙戍进士改庶吉士授编修歴中允洗马庶子赠礼部右侍郎有白苏斋集携尊江上郭外同君去清尊对水涯寒潮鸣草径积雪晃平沙小艇乘流急人家逐岸斜流连归路晩高柳乱啼鸦两岸芙蓉南垞与北垞岸逺𣺌难即此处好行舟面面芙蓉色呉应宾应宾字尚之又字客卿桐城人万厯丙戍进士改庶吉士授编修天启初以理学召不赴加左春坊右谕徳鱼翰林侍读门人私谥宗一先生有学易斋集感兴雨气澹将夕木末明残霞流芳惜余姿宛转归泥沙物化一以迁欢乐为咨嗟根株既不定无乃空中华渺然念独往浩荡随无涯题张洪阳闲云馆赋就张平子飘然独草亭回环一水緑髙下万山青避世曾金马焚香对石屛祇疑云雾窟长䕶太𤣥经王士昌士昌字永叔临海人万厯丙戌进士厯官右佥都御史巡抚福建有投荒草出都八口家同在提㩦出国门艰危心未剖慷慨舌犹存恋阙原臣志投荒亦主恩长沙怜谪所不敢赋招魂三义庙遗像丹青蚀英名过客闻中原曽百战大业竟三分旗影摇山月炉烟结水云恰逢邨社近盲鼓説遗文武陵县武陵城北道十里接平畴沙际余寒敛湖隂积气浮丛篁编作户独木剡为舟指㸃仙源近清溪分外幽黔中杂咏南服天垂尽铜标向此分洞中厖吠日天半犊耕云蛮语逢人译夷歌到处闻干戈新战后残照几家邨分宜道中野菊花黄枫叶丹冲寒日日据征鞍担囊行旅休相讶蛮尉于今属汉官李启美启美字成甫一字念方丰城人万厯丙戌进士改庶吉士授检讨有李太史集送王则之假归千里一相送郊云黯不飞潼闗何处是孤鴈独西归柳暗秦川失天高陇树微如何向岐路春草正芳菲黄承𤣥承𤣥字履常秀水人万厯丙戌进士除工部主事歴员外郎中出为湖广参政调山东再补江西进按察使迁河南陜西左右布政使升应天府尹以右副都御史巡抚福建赠工部左侍郎有盟鸥堂集江上送陆伯生东归𤓰步洲前归思浓金焦忽送五更钟一帆羡尔乘潮去数遍呉山到五茸王嘉谟嘉谟字伯俞直𨽻豹韬卫人万厯丙戌进士除行人选礼科给事中官至按察使有蓟丘集述怀脉脉泉初生粼粼氷始泮啸歌念古人俯仰成愁叹贵贱本无方乘时若有判草木满中唐㫖鹝巢其岸本欲慕崇高迺为耳目翫嵝兜桥渊渊溪水中青蒲叶靡靡翳然林木间幽怀信予美细藻唼潜鳞山梁雊文雉㝷幽复逺涉济胜良堪喜夕阳忽西流平湖澹烟起慷慨赋新诗行歌出山市西勾桥微风何澹澹宿雨随人飞遥望石梁前杨柳䕃重围渊壑寂无声独行向霏微寒芳自可借寄赏幸不违徙倚丰林间坦步徐言归盘山法藏寺折坂殿悬厓悠然纵鞍韅緜緜谷口云飘堕白如练峰峦忽相冒竒石还惊眩大者数十㝷小或等冠弁峰巅有嵌宇歴歴皆可见永怀僧栖乐倍觉尘情倦稀逢采芝侣独立几回盼双峯寺逺眺翠微近云木澹清姿石华浮半空飞泉激流澌其阳饶怪石小大纷参差万岭郁相错孤云停不移中峰构翠龛一一能仁祠山僧衣萝薜杂以松藓皮导我磨苍崖览古生遐思沈瓒瓒字孝通一字子勺呉江人万厯丙戌进士除南京刑部主事歴郎中出为江西按察佥事告归起补广东佥事有静晖堂集游元阳洞朝云渐归山松风昼凄𦂳重峦散晴晖皎日丽阡畛瞩岭目俱遥循巖步方窘一山别作阿乱石聚成囷径穿斧斤余崖覆松萝尽危磴曲縁涧近坡平中凖洞启石谽谺风高树凌踳僧舍密缀蜂樵柯露栖隼居人茂花竹过客甘蔬笋回思廿载前此地名迹泯七日凿混沌一朝见𤣥牝境辟地孕灵气开人示朕幽梦屡相闗孤笻自兹引为诵郗生言无贻谢公哂山中雨行夜宿民家好鸟知农候嘤嘤灌木间荒村无堠馆樵斧出柴闗雨暗车前路云埋屋后山虚疑檐澑急溪水夜潺潺立秋日送行石头城下路三面是长江此地新秋色映君江上艭凉风动衣𬒮飞雨洒船牕无事嗟行役临流倒玉缸潘大复大复字征复鸟程人尚书季驯子万厯丙戌进士工部郎中有毘山堂诗草同朱文宁庶常观海烟波杳无际纵目喜同君云外千峯出潮平各浦分竞探蝴蝶窟惊起鹭鸶羣浮白宜兹地萧萧日就曛江行阻风得来字孤舟泊风雨日夜听喧豗石燕排空至江豚鼓浪来人家少烟火田亩半蒿莱愁绪那堪破唿童发旧醅徐熥熥字惟和闽县人万厯戊子举人有幔亭集送人游吴楚津亭烟栁绿垂丝万里闗山匹马迟去国正当秋尽后登楼多在日斜时楚江草长悲鹦鹉呉苑花深走鹿麋话讯何须共惆怅秋风摇落是归期旅次石头岸石头城下水㣲茫回首乡闗驿路长𤓰步烟波连断霭秦淮云树隔斜阳秋高落木迷村舍夜静寒潮到女墙客里愁心已如此一闻南雁更凄凉金陵故宫先朝遗殿闭尘埃零落空劳过客哀五夜铜壶干罢滴六宫金锁涩难开翠华去后全无影罗绮焚余尚有灰弓劒尽埋烟雨泠椒房一半上苍苔金陵怀古白门京阙旧山川朱雀乌衣夕照边百代荒陵崩夜雨六朝遗殿锁秋烟臙脂岁久销宫井苔藓春深绣御筵往事凄凉无限泪伤心最是建文年闽王审知墓下作玉辇何年去不回霸图千古总成灰秋深兔穴依寒垄岁久鱼灯暗夜台故国闗河瓯越在遗民苹藻鼎湖哀莲花峰下黄昏月犹见三郎白马来送邵武李太守擢宪滇南昆明池水静无波拥传新从僰道过开府定能寛汉法采诗曽不废蛮歌趂墟滇客龙名市纳欵蛮王象渡河他日勒功畱片碣㸃苍如黛石嵳峩送王玉生作客生涯薄依人去住难春光无限好空向异乡看客中寒食去岁燕山道今朝劒水濵如何两寒食俱作异乡人漂母祠落落千金报悠悠国士心从今慙漂母不敢过淮隂彭城怀古云龙山下鸟争啼戯马台前日欲西莫谓楚宫今寂寞王孙芳草正萋萋客中赠别呉姬把酒唱离歌一片愁心奈别何莫怪相看频下泪江南春色已无多丹阳遇陈十八丹阳渡口遇同乡欲语匆匆怨夕阳君返江南我江北云山千叠断人肠邮亭残花征途微雨动春寒片片飞花马上残试问亭前来往客几人花在故园看酒店逢李大偶向新丰市里过故人尊酒共悲歌十年别泪知多少不道相逢泪更多元夕怀李伯贤往事伤心倍可怜故人今夜𣺌云天灯光月色秋千影已隔春风二十年送李子行太守谪茶陵一官何事又投荒楚崃猿声几断肠正是长沙迁谪地不堪夜雨渡潇湘芋江驿楼送张四之白下春风吹柳万条斜此去金陵驿路賖不必相思当后夜片帆开处即天涯交河道中黄沙漠漠马骖驔北地春光久自谙不用褰帷纵游目断无山色似江南村中晩步青山回合抱清溪村径隂隂鸟自啼落尽疎林秋色晩水流枫叶过桥西张文柱文柱字仲立崑山人士瀹子万厯戍子举人临清知州塞下曲有鴈逐归心无书返上林天山风不断秋早雪花深白草分秦甸清笳杂汉音将军夸战马价重一千金惜别惜别复惜别残更为尔遥青枫薄命叶黄柳断肠条天迥迟寒鴈江空急暮潮秣陵烟雨际畱得鬓萧萧李鼎鼎字长卿新建人万厯戊子顺天举人有李长夜泊桃源迢逓怜行役其如客思何孤云将短櫂十月渡黄河水泊兼鸥宿霜清听雁过更堪寒夜尽欹枕逺钟多涂中杂诗一骑风尘里千山县郭东畏途逢落日别思对孤鸿仗策心逾逺谈诗气更雄驱驰丈夫事不必恨飘蓬高攀龙攀龙字云从无钖人万厯己丑进士除行人谪掲阳典史起光禄寺丞厯官刑部侍郎都察院左都御史坐忤逆阉削籍被逮赴水死赠太子少保兵部尚书谥忠宪有髙景逸诗水居薄暮登楼四望逺畴时雨既降农人乍休乳燕来止鯈鱼出游万族有乐吾亦何忧卿集寄题故园三径荒芜久频来入梦思空传竹醉日不见栁眠时石室藏云满山花带露滋到家开北牖触目是新诗陶望龄望龄字周望㑹稽人万厯己丑赐进士第三授翰林编修厯中允谕徳迁国子祭酒卒谥文简有水天阁歇菴二集旅次忆越中旧居宴坐云归后开尊月上初春衫裁越布晩食饱溪鱼白鹤仙人箭𤣥夷使者书故乡真可乐不是爱逃虚送商叔䕶朱叔懋应试秣陵仗劎他乡意弹冠故友情秋风待行客落日事孤征尊酒逺相命寸心言未倾思君似流水寄向石头城静坐吟我爱山中坐恍若羲皇时青松影寂寂白云出迟迟兽窟有浚谷鸟栖无卑枝万物得所止人岂不如之耕巖饮谷水常得中心怡夏日闲居长夏此静坐终日无一言问君何所为无事心自闲细雨渔舟归儿童喧树间北风忽南来落日在逺山顾此有好怀酌酒遂陶然池中鸥飞去两两复来还湖上闲居季思子往适至正尔山水间念吾烟霞友春风吹微波日暮倚杨柳我友惠然至童仆喜奔走相别叹几时相逢虑非久所欢得晤言欲言仍无有黙黙各自怡一室闲相偶夜深不能寐明月在东牖七哀诗肃肃秋风深漫漫秋夜长中夜百感集摄衣步空堂俯听虫声悲仰视明月光物色一如昨旧人何茫茫岁月日以疎髣髴日以亡一朝成永诀千载空相望静心易生哀遗情难为方愿从梦中路抽身至其旁诸公招饮石城隖胜㑹宁可常勿惜此淹畱竹树有嘉䕃班坐无俗流念我平居日所爱在山丘愿得素心侣引杯相劝酬今晨惬幽兴不醉将焉求未须敕太康此乐可忘忧卓哉斜川人千载心悠悠夜步幽人夜未眠月出每孤往繁林乱萤照村屋人语响宿鸟时一鸣草径露微上欣然意有㑹无与共此赏千载怀同心陶公调可仿潮阳县观海仲尼欲乘桴吾亦来海滨不作放逐客谁能得闲身澹澹风日和荡涤怡心神一笑万象间偃仰得其真快哉此日乐可以拟千春逝者只如斯世事徒缤纷安得无家累终焉此垂纶鲁两生吾爱鲁两生面折叔孙子洒然挥之去身隐名不纪是时风云际岂不愿膴仕大道吾所闻曲学有深耻从此谢世人聊以保厥美登子陵钓台西京乱有象佛士郁不扬鄙哉通津子奄奄孔与张谦黙祗自卫贞刚乃销亡士气日凋丧国势遂不强为彼蟊贼资其心实先伤卓卓严子陵抗志轻侯王辞荣去上国垂钓来崇冈高风一以振芳躅久愈昌迺知姱修士与世为隄防登华顶峯遂至石梁断崖观瀑布晨䇿凌絶顶夕栖入浚谷攒峯插天表飞瀑掀地轴眛险骛前赏升虚骋极目春风澹冲襟朝曦扇轻燠深桃㸃涧红弱柳抱溪緑想见桃源人胡麻饭应熟神仙不可期念此媚幽独弢光静坐偶来山中坐兀兀浃旬余澹然心无事宛若生民初流泉当几席衆山立庭除高树依巖秀修篁夹路疎所至得心赏终日忻忻如流光易蹉跎此日良不虚寄言缮性者速驾深山居落日在平野怅然怀千秋缅彼临安区当年栖王侯楼台何郁郁冠盖纷相酬一朝世事尽百代成荒丘徒存指㸃迹令人心悲忧何如蓬庐士偃息巖壑幽图书共朝夕花木逓春秋觞酌洽朋好卧起亲凫鸥岂不念世故中心自有求生有无穷娯既没名长畱始归三旬通仕籍六旬始归田中间立朝日未尝淹三年拙宦分自定遯世性所便每怀五湖志愿栖一壑坚飞鸟脱笼中游鱼归故渊岂诚异时好所好各有专驱逐车马尘何如松菊间晨起日三商夜坐月一天静黙契神理夷犹翫简编所务愿不违至人乐已全题欧阳宜诸素风堂春风动庭草陈根坼新萌元化一以畅而我宁自萦浩浩发情志悠悠念羣生物生自有涯秉心自有贞茅茨已就治春畦复深耕蔬食聊自足万事取不盈谪居余谪居揭阳官舍幽清庭有盆鱼有竹石楹前橊花灼灼不絶树间小鸟交交㺯语长至后谢病杜门益无往来终日静坐读易诵诗月明静夜活火焚香援琴小弄意兴既极恬然而卧益从容乎乐也赋诗志之自昔悲羇旅局促亦奚为昭旷茍在怀凭运与委蛇岭海何必恶四时有丹荑我生一甲子即事多所怡华舘絶尘氛水木澹幽姿好鸟时一鸣静藴流天机纵心八极外钦之在几微歴览千古书此理不吾欺被服诚无斁真赏欣自知持此以永念可用忘栖迟自非高堂恋鹿门乃在兹庚戌春月坡初成浩浩月初上一坡正受之以我无营心当此独坐时为筹世中事无乐可代兹长林寒飇息春风蔼如斯万族各萌动我心岂不知俯视方舆静仰观圆象驰灵襟既无际一形安足私持以畀大钧荣悴非所思游鴈荡山昔我爱丘山名胜在梦想去去三十年尘事空鞅掌兹游惬始愿千里遂独往望山屡驰骛入谷转疑怳仰观秋瀑飞俯听潭流响阳崖峙雄突阴洞藏竒敞幽㝷碧涧底遐瞩紫霄上春风荡轻隂百里见开朗青丹未可图文翰谁能髣栖心愿止託回首空怅怏胜地古今存浮生俄顷赏安得结茅庐于此日偃仰湖上道人不识忧隤然罕所虑胷中有竒怀常得山水助时乘酒半醺或值寐初寤独往恣幽㝷欣若有所遇有时深林行穿径忽失路有时湖上还看云忘所务凝目孤鸢归倾耳细泉注所造趣未极原陆任昏暮非闗耽清娯曽是秉逺慕闲心始造理快意多失步嗟尔行道人迫迫焉所赴喜雨六月旱既甚雨来亦不迟即看云漠漠已觉黍离离兴剧惟需酒欢多且赋诗明朝应积水相与向东菑引泉次第竹根泻相将得到家鸟啼春雨后流出满山花偶成春来胜事逐时新早起风光倍可亲忽见青天垂柳緑此时爱杀树边身冯从吾从吾字仲好长安人万厯己丑进士改庶吉士授山西道御史歴官副都御史谥恭定有少墟集戊申暮春讲学太华山中嘉㑹来乔岳良朋喜共游白云时去住野鸟亦夷犹雨霁千峰翠春深万木稠山灵真有待吾道重千秋林尧俞尧俞字咨伯莆田人万厯巳丑进士改庶吉士除检讨累官太子太保礼部尚书谥文简有谿堂集三月三日棠林修禊良辰维上已选胜遵水侧灌木翳繁隂原畴免登陟长川羡游鳞高云睇归翼羽觞催莫停阳乌渐西匿七里滩作双笳引綵舟鸣榔下建德既经渔浦口还望定山色沿流苦奔峭入崃惊偪仄寓目恣游观举趾罢登陟一酹严陵祠清风邈难即如何谢人徒于焉解徽纆闻黔中平志喜皇风式九围声教暨边鄙由来西南夷难用汉法理其居杂编氓其道羁縻耳抚驭乖所宜骚扰孰为弭黔本隶鬼方滇蜀相脣齿各自有君长号令亦齐止昨者纠诸樊西川乱无纪况乃安奢酋水蔺负坚垒目覩贵阳城叠氊同折箠我军寡且弱日夕唿庚癸相距及岁余如肉置诸几疾声望外援割髪而噬指幸然捄兵至背城判一死又逢贼气惰乍合便披靡既以解重围亦足疗疮痏虽未极兵威庶几禠不轨斯维社稷灵人力讵至此但此全城功佥云李与史愿怀往事虞勿生战胜喜如闻老鸦闗去城仅五里出黄河才过长淮口已见清河县黄流昔澒洞兹焉束如箭更值冻初开盪来氷数片量水仅尺余轻舠常患罥买酒浇龙神冀得南风便挂席就中央免入盘涡漩咫尺到黄楼役夫辞带纤海东晩眺暮春命巾车言憇青溪涘徘徊芳树林夕阳已在水东望穷扶桑波涛盪地纪日月互吐吞云霞幻竒诡天呉昼不发珠母宵疑徙岛屿急楼船春畴闲耒耜鲸浪几时平渔歌处处起夏日集高梁寺一迳隔流水沿洄到寺门瓢分香积供榻借给孤园山雨来花气松风断鸟言淹畱未遽返暝色下高原枫亭即事落日枫亭驿秋风荔子园人烟山外尽渔榜夜深喧地迥潮当寺僧闲月到门羣贤方䜿义吾意已忘言山行肩舆才出郭倚杖即看山霜叶暗樵路寒花悽客颜石门通鹤栅松岭入云闗去去红尘隔鸣禽时往还立秋苦积连旬雨况惊一叶秋乱云低复合大火暗潜流商意回苹末笳声到枕头宁须感摇落不断是边愁送海印住华严寺鸡足峰前寺相违知几年山僧今易主旧路尚依然地逺黄茅瘴池分玉涧泉时来访灵澈一榻伴云眠送陈汝鑑大行入京共来修禊事及此送君行花雨林间散苹风池上轻酒携何次道歌借米嘉荣解作阳闗叠休赓第四声陆彦章彦章初名彦璋字伯逹松江华亭人万厯巳丑进士繇行人累官南京刑部侍郎归次卢龙帝城东抱海山重迢逓单车出万峯秋色长风吹白鴈归心落日下卢龙傅新德新德字元明定襄人万厯己丑进士改庶吉士除检讨歴官国子监祭酒赠礼部右侍郎谥文恪有集送郭青字参藩巴蜀殊方几载叹离羣忽漫相逢又送君万里江湖龙劒合一尊风雨蓟门分峨岷迥出天连雪栈阁平临马度云蜀相威名应不负他时消息好相闻送董兵备衡水帝城南望楚江开捧檄人看日下来万里春光明使节千年王气接金台云连湘浦双星度天尽衡阳一鴈回今日长沙同内地逢时翻羡洛阳材冯有经有经字正子锦衣卫籍慈谿人万厯己丑进士改庶吉士授编修歴中允谕德掌司经局转庶子后赠礼部侍郎登嘉禧寺高楼切天浮古木森在下峰峰开金碧四十二兰若芳林拥桃李怪石帖松槚人语旷不喧啼鸟无冬夏对此怀巖耕局促何为者黄辉辉字昭素一字平倩南充人万厯己丑进士改庶吉士除编修歴中允谕德庶子少詹事兼侍读学士有怡春堂集别汝钝使者分岐路迢迢越五谿一为孤鳯唱无复冷猿啼方大镇大镇字君静桐城人万厯己丑进士除大名推官擢江西道御史迁大理寺丞歴左少卿有方大理集涂太仆揆宇先生滇中寄书附答白云迢逓㸃苍居十载闗心万里余枕上西风孤客梦天涯北鴈数行书黄花并忆漳河赋緑酒相从上谷车夷跖报施无定论燕山迷望转踟蹰陈所藴所藴字子有上海人万厯己丑进士除刑部主事歴员外郎中调南文选司出为湖广参政仕至南太仆少卿致仕有竹素堂正续集嘉善寺石壁出郭探幽竒驱车诣长薄禅林一片石絶壁耸虚壑既疑巨灵擘复类鬼斧凿俯临百仞崖飞度千㝷阁斗酒此盘桓与子聊斟酌人生㑹有尽奈何苦羁缚愿言解徽纆负耒采灵药得家报家园小山已成小筑堪招隐新成曲水浔此时频梦寐何日遂登临但有风尘色空悬江海心故人相问讯应笑未抽簪徐应簧应簧字轩卿淳安人万厯巳丑进士官至参政有鳯谷集逺别荒郊微雨歇一夜生秋草晓起望行尘离愁满怀抱渺渺孤帆影迢迢万里道回首故乡心凭谁共颠倒人生衣食足在家贫亦好荣枯代相嬗贤圣莫能保昨日东隣花今朝净如埽山中杂咏流水看不厌况兼溪上山倚阑终日坐红叶拥柴闗欲访南邻居遥遥在何处隔浦见晴沙江村从此去春夜梦呉心渊文学昨夜从君歌竹枝醒来不记曲中词徘徊独望西泠岸正是潮平月落时晩春晓起扶笻步水涯緑杨烟里酒旗斜春来愁杀连纎雨才见开花又落花幽居阳翟幽居好纳凉两间草屋一株桑十年不出篱门外谁识人间杜五郎戈用泰用泰字来阳平湖人万厯己丑进士授涞水知县升南京刑部主事歴郎中有适适轩集烟雨楼平波四面八牕开尽日笙歌载酒来去矣诗人谁管领年年烟雨自楼台郝敬敬字仲舆京山人万厯巳丑进士知缙云永嘉二县擢礼科给事中谪宜兴县丞再知江隂县稍迁行人司副有山草堂啸歌读春秋五霸乱王章春秋实经始邦国有遗文修缉人臣礼笔削非新义兴亡沿旧史直道在人心毁誉吾何事后儒谩诪张纷纷凡例起穿凿只字间褒贬悉由已匹夫为素王何以惩贼子惟有孟氏言庶得遗经㫖章士雅士雅字循之常熟人万厯己丑进士除嘉善知县入为刑部主事改南工部有薄游小咏湖上曲白莲花开秋水生兰桡桂楫罗衣轻郎君试看花深处两两鸳鸯飞不去天雄道中天雄自昔推雄镇锁钥于今重北门河近白沟人不渡闗连紫塞戍常屯重隂卷雪氷还合朔气吹沙日易昏极目荒原无匹马车轮何事促王孙暮秋经旧游有感伤心客子来还去况是重逢秋色残落叶又从孤馆听青山不似故乡看频年马足征夫老此夕鸡鸣去路难犹忆驿门衰柳树一枝曽是旧时攀朱家相家相字良辅侯官人万厯己丑进士除江隂知县调揭阳再调长兴送冯南雍量移德清尹炎海怜孤愤临溪喜量移才非黄绶吏望重白云司桂枻渺然去春江空所思云霄飞舄近遮莫数归期明诗综卷六十明诗综卷六十一钦定四库全书明诗综卷六十一翰林院检讨朱彞尊编区大相大相字用孺髙明人万厯己丑进士改庶吉士授检讨厯赞善中允有海目先生集定朝鲜皇赫怒命东征千翼举七萃行渡緑江援王京鳌足断海波平扶桑拂旸谷升旭日中仰大明戮羣倭定朝鲜武功振文徳宣櫜弓矢戢戈铤藩服固王㑹全祥瑞降诸福骈祝圣夀万斯年青楼曲新莺啭画堂新燕集雕梁栁叶裁睂出桃花学面妆珠帘映日卷锦袖随风扬大道连平乐髙楼接建章容华艳阳月夫壻侍中郎挟瑟调鹦鹉将箫待鳯皇朝回欲有问轩骑满东方淮浦吟淹泊清淮浦怅望丹水涯狂风吹我舟不得早还家征夫念闺人非为颜色好游子恋故乡非闗万里道月夜花下小酌和友人碧空散微云孤月照逺客以君衣上光鉴我花间席倾壶逐夜凉隔林望归翮槭槭叶堕阶凄凄风入隙清光正娱人徘徊恋终夕纪朝鲜事自有东师六七载庙堂嵗嵗议封贡近者羣公幸主战折将隳军竟何用海阔刍粮不易渡五钟一石劳传送横征颇虑空杼轴转输未免妨耕种去年小挫由忌功今年大衂縁轻縦执事颜行屡见逆天王威命何曽共封既无成战失利公私之积咸哀痛更无一人能画䇿徒有诸僚成聚讼要荒交侵古来有更于中国何轻重当时止合问曲直按兵境上不为动朝廷制驭自有道岂在劳民与动衆奈何误聴小人计日以和好自愚弄从此兵端㝷嵗月岂知海内为虚空财倾左藏不足惜民伤万命能无恸近闻有议留屯戍老成亿度或屡中充国金城上方略李牧鴈门费边供年来丧败咎北军弓马虽嫺备骑従吴越少年习水战樯檝轻利过飞鞚傥能训练三万人坐见骅骝受羁控腐儒何敢与肉食聊以短章代微讽绕朝勿谓秦无䇿中兴尚看甫作颂过韶石玉辇南巡日従天降九韶仍闻舞百兽真想格三苖风雨仙灵集云霞绛节朝有时盘石上天籁暮萧萧别汪和叔之塞上花前各尽觞游子赋河梁我望南枝返君同北雁翔笳声咽陇底海色愁渔阳未共酬恩去相思塞草长夏日同诸客泛舟青溪锦席人须醉仙舟客共登年华各自惜意气转相矜瓶水沉朱李溪花覆紫菱莫夸姑射雪吾有玉壶氷卷幔千花暝回舟一水遥芳情瑶瑟怨别曲凤笙调桂苑通仙阁兰房接画桥倚歌待明月长笛不须邀金陵城南宴逸客东山至佳人南国多袖飞金谷舞梁绕石城歌妆阁宜春入花蹊爱晚过留懽方待月无遽动鸣珂入罗滂水井邑新安集闾阎杂汉猺火耕春伐木山猎夜归樵潮响蛮溪合林光瘴峒消直须勤抚字慎勿困徴徭曲江值雪急雪孤城下同云万里长客情犹故国春色渐他乡冷气开炎峤流光艳早阳纷纷何所拟诸谢有歌章客中九日细雨黄花节秋风竹叶杯异乡谁送酒何处更登台木落江云暮天寒塞鴈来惟怜三径在归去翦蒿莱早春长安道上双阙丽朝霞千门竞嵗华苑云微带雪宫栁半藏鸦结驷过平乐扬鞭赴狭斜春风才几日先发上林花九日偕馆中诸友集天宁寺帝京重九日朋旧共开尊地逺城西寺台髙蓟北门云光移塔影山势断河源忽覩南征鴈令余思故园家人初至京置酒亭中对雪作庭霰今朝集家筵此日开不知燕地雪犹讶故园梅玉袖承花出珠帘卷絮回瑶华虽可赠留赏上春来送胡孟弢之沅江浮湘明日事江畔暮行吟易动骚人怨难为国士心秋风吹芷岸落日满枫林知有还家梦浔阳九𣲖深送薛行人持诏南楚便归岭外边事劳行役秋冬两戒辀方回辽左使复作楚南游雪树江闗驿云帆海国楼仍闻下诏日父老共销忧送张仆卿还桂林还朝能几日去国逼残年别路春前酒离亭雪后天衡阳随雁去湘浦问归船未是投闲日东山卧莫坚登来青轩层轩翠微里宸翰此髙题仰见星辰列平看云雾低路盘陵树北山拥帝城西万乘来游地应无七圣迷癸巳九日同焦太史携酒兴徳寺后池台杖屦侵霜叶壶觞就径花髙风疎薜荔薄雾隠蒹葭山遶层城暮桥通小苑斜正逢边鴈下西北有尘沙寄梁兵宪天津碣石横燕甸天津控海门梯航万国㑹貔虎五营屯逺浪含夷岛长沙接塞垣人传新节制清啸似刘琨昌平道中山家未夕昏半已掩柴门车马争涂疾牛羊下坂喧春阴入陵树雨色过湖村谁道相如病犹堪守汉园朝陵遇雨言避崤陵雨翻行大壑云微风清树气积润洗山文银海春波阔龙池细涧分九陵松柏路香霭日氤氲供事长陵文皇鼎成后此地𦵏衣冠日月神宫閟山河帝寝安塞云疑扈跸闗塞想回銮寂寞犂庭事深知创业难弓剑思轩后山川㑹禹陵翠旗何日返龙驭几时升寝殿行春草幽宫寂夜灯万年闗路北神武至今称游宗谦老年出塞壮之嗟君垂老日䇿马蓟门东易酒颜犹壮燕歌气尚雄敝裘经积雪頽鬓逐秋蓬寄谢行间客无轻塞上翁送何仪部稚孝谪桂林长沙非不逺南去更萧森谪宦楚山尽独行湘水深乡书同鴈少官舎共猨吟今夕懐人梦随君到桂林出钱塘门览古作驻马钱塘路逢人説胜游湖光吴苑晩山色宋陵秋巖桂宻连寺渚花髙映楼伤心六桥月不照汴河洲晚霁玉崃驿望玉笥山崃束江流窄山欹堞影低玉梁沉宿雾金涧落晴霓水鸟窥鱼下林猨摘果啼灵峰不可到矫首问丹梯谒张文献祠一代孤忠在千秋大雅存诗才推正始相业忆开元曝日陈金鑑䝉尘想剑门更吟羽扇赋摇夺不堪论秋日还山村边黄叶路溪上白云岑草屋山家浅松门野寺深羣鱼依宻藻独鹤返髙林若问还山事多应负此心浮丘洞中宴洞府游仙入楼台望气通焚香来桂女行酒命芝童鹤舞春池月莺啼碧树风何当倚长袖共挹浮丘公晩发三水溯北江行客才经宿离愁已不堪邮亭数长短江路背西南里树春烟断山城夕照含何时已行役归结桂松菴于曲江逢髙正甫奉使南还相逢一杯酒与子暂绸缪以我北来信附君南下舟乡心沧海上客泪曲江头为问乘槎使何时到广州东林寺昔读髙僧传兼懐逸士踪停车虎溪水对面香炉峰旧殿丹青落荒池蔓草茸我来松下坐日暮但闻钟送混成子夫子冨道术世人无不闻徒闻不能用长啸空青云丹簏烟霞记玉钤龙虎文西山有鸾鹤应共尔为羣秋鴈秋风度玉塞候鴈发金微才共边尘起还同闗叶飞排云声渐衆带月影全稀徙倚东南望江皋何处归中秋望月简董𤣥宰太史月满层城上秋分御苑中玉楼寒自迥珠箔照还空望美今宵隔含情几处同此时折桂客或在明光宫夜坐夜坐不觉久庭乌栖复啼灯前下黄叶井上鸣莎鸡漏静风声细帷空月影低城南有思妇幽梦越辽西寒日霜林无一叶寒日复多风硕果犹存否危巢本易空诛求三戸尽杼轴万方同白石南山曲悲歌夜未终大科峰是西樵絶顶登髙四望开絶顶出瑶台逺岫一方缺长江数道来云间下鸾鹤天上埽莓苔髙揖烟霞外三山何处哉厓门弔古遗恨前朝事吾来问水濵干坤存一旅社稷有三臣惨澹勤王志间闗䕶主身至今厓畔石风雨洗凝尘京师苦雨作入夏多霪雨经秋未肯晴直须忧地陷无计补天倾方割伤民瘼其咨轸帝情古来尧命禹天地乃平成潘子明光禄解官南归故人官不达久欲赋闲居忽见秋风起翻然思旧庐宁贪数升醖定忆四腮鱼前路多归兴江天鸿鴈初南行感懐闻道貂珰辈由来为埽除先朝停镇守旧日典方舆贡採山川竭徴输井邑虚明明皇祖训宫府意何如端溪杂咏夕阳下前山山光落溪水欵乃时一闻只在山光里望七星巖仙山对城郭累累七星石中有太古文世人了不识郑明选明选字侯升归安人万厯己丑进士除安仁知县擢南京刑科给事中有鸣缶集感懐黄虞世已逺大道渐陵迟十室八九空姦邪乃猖狓法令日以繁盗贼日以滋宣尼相鲁国道路不拾遗君子正其本礼义将自治莫以鞭与辔能使疲马驰莫以刑与戮能使风俗移长吏茍有阙三尺将安施短歌行示徐秀才正公严従事稚荆九月豆叶黄十月菊花槀朔风一何寒清霜凋百草时物顿如此人生亦以老忧日常苦多欢日常苦少揽镜令人悲朱颜非昔好过东阿山寄邹大东阿之山石散乱大者如席小如弹大石如席尚可行小石縦横马流汗青马𤣥黄白马饥长鞭策马马更迟行人日短心欲碎山石纷纷无尽时故人昔共山中路犯雪蒙霜凡几度君今哭父且南留我独朝天仍北去东阿山头首重回东阿山外使人哀𤣥云不飞日气薄萧萧草白三归台与杨二叔纯许子南昌去王孙嵊县游旧交如雨散春水满城流不见江边阁徒懐雪里舟故乡惟汝在莫惜屡相求雪不止复作大路仓桥口贫家霅水湾寒云常满郭春雪不离山夹雨琤琤下随风款款还逡巡小僮仆拥袖出柴闗初冬数日风才罢初冬水始氷门寒朝嬾出山近午还登宻竹藏斑雉枯松下黒鹰千村穑事早生计稍堪凭暂移山居春晩营蚕事移居郭外村白花低覆水翠竹逺侵门拂几开残帙携鉏理废园邻人傥相访薄与酌清尊恭閲天坛圆丘圆殿外清昼日况沉玉陛春沙煖瑶坛古树深太微瞻帝座大享见王心想像钧天曲轻风落妙音十五夜冩懐明月孤悬夜空斋独坐人地平连海岳天阔散星辰禄米悲亲没柴门忆弟贫吾生无限事况感百年身野望懐王时立朱大复驿外晴江白洲前夏木青过桥风细细立马水泠泠岸栁鸣鸲鹆汀花卧鹡鸰歌成也自爱难得故人聴邳州晩泊日落留侯庙春深吕布城残花晴抱蝶细栁暗啼莺渐集河船宻遥生野烧明客愁无可慰膝上一经横客至万里清秋水孤城薄暮雷故人江上至凉气雨中来吴粤分离久风尘老病催犹余十年酿今日为君开伤春野涨村村水山城日日风雨深荒县里春尽讼庭中朋辈他乡异鸎花往嵗同牀头十年酒未有一尊空官舎晩酌百里山围县双江水对门日斜初解带秋爽一开樽家逺思亲旧官贫任子孙醉看青竹浄纤月照黄昏过汶上县汶上齐封近蒙山鲁望尊寒城初出县落木更逢村氷黒经旬合沙黄万里昏茫茫人独去日暮欲销魂阳谷夜步清夜一孤客寒灯强半时露垂阳谷树月傍太山祠鲁酒沽长薄燕歌聴自悲茅堂卧不穏散步独迟迟鄚州即事满目皆湖水家家傍水居地贫村少米氷阔市无鱼树入天雄小云飘涿鹿虚风尘半万里消息故乡疎春日愁生寺古山门静春深野日迟晴沙浮宿麦小径舞游丝西蜀军书急东倭庙算疑禁中应独叹难得外臣知燕子矶宴罗谏议投老登临健平生故旧来共骑沙苑马一泛竹林杯雪暗山云重江喧石壁开吏人归亦嬾闲看暮潮回望钟山钟山望不极终日紫氤氲宿雪双峰出春沙八水分龙蟠思霸主鹤怨想徴君缥缈园陵外松楸起白云游献花巖融公昔悟道留此献花巖野寺人初识山花鸟旧衔洞门无日月石缝有松杉东北清江阔㣲茫万里帆金川门志感靖难兴师日天戈向此门乘舆何处去宫阙到今存衮冕新君盛旌旗叔父尊当时汉官属几辈泣皇孙拜方孝孺先生墓隔世祠初建荒山冡仅存荐苹惟我辈收骨岂儿孙祗觉丹心苦宁辞赤族冤精灵江月里长到孝陵园朝天宫登白鹤楼紫府深通迳丹梯半入云楼飞三百尺门锁五千文郭外吴山尽牕中楚树分游仙今夜梦亲谒武夷君送何比部告满之京贳酒石城门送君花外村晓风飞海燕春水上河豚满秩称能吏趋朝报至尊万方堪涕泪别后向谁论清明日上孝陵夏后藏书穴轩皇铸鼎湖人间留石兽地下想金凫谷暗春泉响松髙晓月孤江山满目在万古见黄图閲城万雉金墉壮三江玉浦通天回青嶂外日转碧云东古木盘秦水春花簇汉宫偏安四十帝未有圣朝雄燕子矶即事突兀矶头寺苍茫野水村冻云垂日气断石落潮㾗法曲新翻谱香醪屡换樽山僧遥指㸃风信有江豚病中忆新种竹示家童南墙新种竹今有几竿存移石容抽笋通渠好灌根病中思拄杖健日想开樽但放髙人㸔来时莫掩门通上人见访夜坐市罢寒溪静城昏夜雾交髙僧扶竹杖落日到蓬茅风栗开丹殻霜橙破紫苞清谈对支遁明月度松梢幽趣但见沧洲趣清溪对竹扉牕阴悬薜茘水色受蔷薇邨鸭迎船浴山虫冐雨飞田家蚕已老日暮翦桑归恭闻册立皇太子喜而赋诗少海初流润前星已丽空九重元独断四皓本非功鹤驭丹霄上龙楼紫禁东君王有金鉴早晩赐春宫岘山宴陈太常七月岘山天气凉风亭乍雨湖茫茫轻舟出浪若飞瓦巨石满冈如聚羊斗酒未觉主人薄髙歌正宜秋日长洼樽遗蹟至今在不见昔贤空断肠宿济宁南关潘中丞具舟见送兼留夜酌济州城外风气凉汶泗之水东流长孤州白鸟背人发十月黄花满店香中丞为我具舟楫薄暮遣吏延壶觞明朝逺道一回首太白楼髙烟树苍上渡即事上渡人家生午烟青丝络马寺门前纤纤杜若风香细翦翦椶榈日影圆叠岭遥来彭泽鴈晴江争落信州船村中父老知农候拄杖南畴课种田经黄叶岭黄叶岭边黄叶飞江风萧飒吹我衣清秋塞北断鸿去落日马上行人归百年回首已衰白万事伤心今是非一望长安一惆怅无人知道寸心违至日今日何日日初长所思何思思建康朝天鸣玉已往事对水看云仍故乡万里凄风埽落木中宵阴壑生清霜可怜物色嵗云晏白首髙歌空断肠中夜枕上口号东溪先生雪半颠樽中酒尽挑灯眠谁家月下尚鸣杵隔水夜深频唤船清时幸许着弃物薄产聊足供残年明朝料理登临事去看青山瀑布泉春日严稚荆邀游苏湾桃花李花二月时反接两手登山迟一湖春水泛渔艇终日野禽啼竹枝石岭张筵坐无次邨童喜客行相随不见前朝苏学士风流千载使人思上永陵肇圣清河水兴王自郢都三为代邸让一握汉家符社稷承尧服干坤定禹谟神功九叶盛大礼百王殊紫气真人散丹砂术士诬石扉藏玉虎银海浴金凫二女悲湘水羣臣望鼎湖地环沧海阔山拥蓟门纡王气真葱郁精灵歘有无中官供寝荐七萃䕶雄图愿钖皇孙福长闻万嵗唿献县怀古汉代贤王子风流献县存遗书千载散雅乐几人论墓道松楸古祠堂俎豆尊故宫迷草色残碣锁苔痕鴈鹜浮河水风沙暗郭门行行一回首烟月度黄昏寄朱比部二十韵未补冯唐署能陈晁错书气髙忧国日名重罢官余北阙承新谴南山返故庐直词元忼慨时论共咨且请劒心徒愤埋轮事已虚何人招隠士未老赋闲居落日菰城卧秋天震泽渔逺游常有兴多病近何如以我叨青琐分曹傍石渠恩深䝉茹纳才薄负吹嘘廊庙多旁午闾阎异古初圣谟殊奥窔小智独踌䠧昧死思刘向偷生谢史鱼妻孥霑雨露嵗月费居诸託宦身何用游仙梦久疎初心今已矣晩计欲归与彭泽教栽栁于陵学灌蔬清斋心不染导气发常梳廏马虽思主山猨恐怨予如君终奋发不作楚三闾寄祝谏议尚忆陪青琐相随寓白门马蹄偕出入鹭序接晨昏谏疏分封署文章共讨论晩㝷桃叶渡春酌谢公墩李杜名虚竝雷陈义久敦风尘身汨汨霜露疾惽惽二竖心难恻三彭口莫扪乞骸元我志归骨乃君恩伏枕安时命居家玩子孙小童舂药杵故旧捧匏樽野意频栽树山歌日扣盆莺啼藏竹坞犬吠出花村守拙心无用逃名道岂尊老人应世弃王事独君存画省兼羣职铜章领六垣别离经嵗月书信隔寒温天地堪搔首江湖屡断魂中官仍虎视西贼且鲸吞内府招桑孔前星望绮园舜琴须解愠尧鼓为求言巖穴已枯藁云霄常奋翻批鳞终不怒张瞻莫辞烦气激忧丹扆词危叫紫阍回天谅有力拭目在丘樊早行鸡鸣客下牀出门天未曙山黒不见人但闻马蹄去新江营对雨漠漠江云生江天雨如雾东望白鹭洲苍茫不知处忆吴兴衢州霜橘紫金苞玉液琼浆不用调此物逺来三百里香风散满骆驼桥王士骐士骐字冏伯太仓州人尚书世贞子万厯壬午乡试第一己丑进士由礼部主事调吏部员外郎坐妖书狱削籍有醉花菴诗选赠别东风吹栁栁成丝细雨酿花花满枝可惜春光正骀荡相逢恰是别离时送顾太史使朝鲜彻天火树照边陲软绣肩舆坐自移到日定知春麦秀请看箕子庙前碑明妃怨秋来无事不消魂几度貂裘换泪痕却忆天家全盛事少年公主嫁乌孙归子慕子慕字季思崑山人万厯辛夘举人崇祯初追赠翰林待诏有陶菴集丙申六月过呉子往荻秋菴萧瑟湖上庐六月如清秋凉雨过柴门緑杨风飕飕水滨一穉子洋洋何所求终日无一鱼持竿钓不休问之向我笑使我心忘忧嵗暮别诸生恻恻不可道临岐但依依常恐语言多貌胜中情微感兹寒色厉北风吹尔衣嵗暮室家好各各念尔归羣居虽云乐人情理难违所患不同心不患相见稀尼父重久要如醴久已非勗哉仪先民雅道庶可几感悟人人惜富贵富贵谅难私居位食其食抱关有攸司若怀冻馁忧不如农桑宜平心任公道天下能者为人事当前昏事后更相嗤三十五年前厯厯皆可思以此征后来何劳复多疑愿言谢将迎履坦希前知馆城北妻孥昔居城我淹江上庐妻孥来江上我去城北居城北何所事二生喜从余既爱童子真且得人事疎长夏北牕竹风吹几上书坐看墙外帆树中去徐徐中情茍无系触物皆有余今兹对佳节秋风秋月初香稻感我鼻归食江上鱼小女解思父一见当何如归江上去年冬尽归室家尚完好儿女曝檐隈墙头日杲杲今年冬尽归离忧不可道中馈阒无人虚堂尘不埽一儿依外家两女归兄嫂奚独天运乖谋生亦草草人世骨肉縁尚尔不可保而况一切营何足撄怀抱久矣吾行迷回车苦不早城北初夏三见草木荣栖栖犹未旋偶与城市逺因耽此地偏独馆背清池一无俗事牵晨兴课书罢日午蛙声喧出门见新秧㣲緑映逺田久晴初得雨穉子亦欣然田父説嵗占今兹定有年物情既如此予乐复何言庚子正月吴子往见过同访髙存之于漆湖令节思故人流光惧蹉跎心在隰桑篇三复当如何忽闻叩门声良友逺见过携吾访同志诘朝鼓轻艖情殷无遥路信宿踰闗河依然漆湖上春山渺晴波主人愉愉如兼以风日和风和卷帘坐开樽鸟来歌忘饮饮更适不觉芳颜酡阶前山茶花落英何其多暮春梅阴䕃西牕实繇枝叶低小鸟时来鸣向我如栖栖一鸟鸣未已一鸟随和之鸟声处处起髙下声参差日出闻鸟声不觉日已西池塘小雨过夕阳鹧鸪啼元徳秀吾爱元徳秀天然真澹姿荣进非所好聊仕亦不辞于彼纷华中连袂歌于蒍一日驾柴车欲去亦不疑惟尽名利心长得情性怡饮酒弹鸣琴睂宇若见之悠悠千载下寤寐劳相思杂诗日出羣动作智计千万端用此徒为劳不用不自安所繇在有身坐令思虑殚所以古贤达与物同一观俛仰任所之宇宙何其寛冬日病楼新构小屋天寒小屋宜洁静兼新筑短檐近低牕意亲足我欲牕边两木榻编秧煖于褥西榻朝食暄东榻晡时燠暄燠既互转盘旋与相逐药物难长供日惟饱饘粥壬寅正月西邨筑室成经始逼嵗除春肇室云考结构称心为弥拙亦弥好邨树既罗列溪流复萦抱北牖移修篁南圃艺药草室中图与书闲暇可探讨农人理耰耡念此嵗供早顾我长负疴不耕惭亦饱寄姚孟长道同不用结气同不用求神在未交先彼此潜相投感君嘐嘐志髙广正无俦慷慨灯前言奚止情绸缪男子患无志有志良难酬怀居易随俗安乐生烦忧可怜早春役烟雨维扬舟不知何所牵行止不自由殷勤孟秋约期届无淹留泛湖离居久相思乍见人情喜各从逺方来相知若伊始晴空泛秋湖天际水弥弥中流将焉如东西非所拟微风送轻舟飒入芦丛里村家插新标有酒清且旨渔人近前问银鱼初出水美物应佳节及时在我尔涤盏欣对酌髙情讵能已言旋发清歌夕阳下西涘童冠乐何如㸃也千秋起辛丑夏日闲居闲居不胜娱何妨抱微疾长以无事心当彼摄生术白日一何长临牕坐扪蝨饭余弄清琴卧起展残帙孤云御微风翩翩独髙出对客嘿然对客坐竟坐无一语亦欲通殷勤寻思了无取好言不关情谅非君所与坦怀两相忘何害吾与汝移居冉冉嵗云暮寒风动林于言辞东邨宅去适西邨庐岂无旧巢恋欢与吾仲俱西邨况不逺相去一里余回瞻竹树间炊烟出前厨吾病四十衰厌厌日不如忧患易反本戚戚念友于安得我叔氏亦复来此居遥望城中山引领空嗟吁闲居寄沈伯和博士蹇劣仍负疴分定无越想柴门槿叶疎卧看人来往江南寒信迟十月气和朗一夜好雨过阶前菜甲长念我逺行人中心怅养养盘餐有余滋髙驾何时往北地晓征夜半寒鸡不忍聴主人炊熟梦初醒出门不复知南北马上持鞭数七星张民表民表字林宗一字武仲中牟人万厯辛夘举人有原圃塞菴诗集饮酒示唐肯堂饮酒非吾好逢君强共斟已闻谭世变悔不入山深勐士功宜録书生职岂任东南民力竭争忍索黄金阊门见别者代为吴歌一船往东拨一船往西开两船不相顾都看姑苏台明诗综卷六十一明诗综卷六十二钦定四库全书明诗综卷六十二翰林院检讨朱彞尊编朱燮元燮元字懋和绍兴山隂人万厯壬辰进士除大理评事累官兵部尚书兼右都御史总督川湖云贵加太师有恒岳遗槀马嵬坡六龙回辔此重过遗恨秋坟掩韤罗南内萧萧风雨夜凄凉应比夀王多毕自严自严淄川人万厯壬辰进士官户部尚书涂次咏桃花绿杨春树䕃芳邻中有夭桃别样新马上不烦频指㸃好花应笑白头人李腾芳腾芳字子实湘潭人万厯壬辰进士官礼部尚书博望驿孤亭瞰虚空危阑翼石壁亭亭数株松云端发深碧起视羣峦层溪光乱相射盘梯花倒看入阁烟相逼雨过万瓦鸣灯残四邨夕疎星栁外明河汉看不隔去矣问津人空思泛查客刘一焜一焜字元丙南昌人万厯壬辰进士除行人擢吏部主事厯郎中升太常少卿巡抚浙江清跸清跸归何晩刋山纪汉功犹余𤣥石碣竟堕鼎湖弓社稷三犂后园林百战中如何膏血尽辛苦事来同寄题金山寺长江流日夜缥缈一峰殊落景疑飞动盘根定有无云端清磬湿树杪佛灯孤几见登临客扁舟下五湖张五典五典字和衷沁水人万厯壬辰进士授行人迁戸部主事歴员外郎中出为山东参议累迁大理卿加兵部尚书赠太子太保有海虹集送乔儆我长路天涯外驱车背朔风三秋惊别鹤千里慕征鸿尊酒荒城外闗山落照中前程行色晩裘马自匆匆王爱爱字仁甫宛平人万厯壬辰进士除潞安推官入为戸部主事歴员外郎中升陜西参政进右布政使有息机园存稾緜山道中昔贤栖隠地两壁尽髙山入夏风应凛经春花未斑烟犹遗俗禁庙许妒人还立马看唐碣神林不可攀苏茂相茂相字𢎞家晋江人万厯壬辰进士除户部主事累官户部左侍郎总督仓场尚书再加太子太傅改刑部尚书弔方正学先生宁海侯城里停车意怆然风云萧瑟气天地革除年臣罪单辞定孙枝一叶传龙山真突兀仿彿首阳巅李本纬本纬字君章锦衣卫籍曲沃人万厯壬辰进士除巩昌府推官仕至山东右布政使有灌蔬园集登张掖甘泉楼乍别酒泉郡来登张掖楼闗云排槛入塞水背城流夜涌陂塘月寒生草树秋凭髙聴不尽羌管数声愁石九奏九奏字伯成冀州人万厯壬辰进士授大理评事厯寺副寺正出知莱州府以忧归补兖州升开原兵备副使进右参政春郊三月长安花正飞长河隄畔栁依依独怜芳草王孙路立尽东风不肯归陈懿典懿典字孟常秀水人万厯壬辰进士改庶吉士授编修厯少詹事有吏隠斋集李公㢲招饮柰子花下淑景春城暮聮镳韦曲来共㝷金谷墅同泛竹林杯缟夜分秾李生香喻早梅不愁风雨至只恐暝钟催吴士竒士竒字无竒歙县人万厯壬辰进士除知宁花县调归安升南京户部主事厯官陜西左布政使迁太常寺卿有绿滋馆集滟滪孤根夹浪拥江间百二层峦片石闗急崃倒流三峡水髙滩下指榜头山形同牛马心逾怖舟近鱼龙胆讵豩听说风波前更恶来朝百丈费牵攀谢肇淛肇淛字在杭长乐人万厯壬辰进士除湖州推官移东昌迁南京刑部主事调兵部转工部郎中出为云南参政升广西按察使厯左布政使有小草堂集示湘潼二弟于戏小子各敬尔守无妇言是用沈湎于酒惟勤无斁惟慎无咎惟徳惟厚可以长久往者不可追聊毖尔后于戏戒之天命不又发真州别诸子折板无安蹄风林少宁翼頽波既东徂熹光复西匿行子逐转蓬朝旰不遑息拟垂邗江纶仍脂蓟门轼仰送鸿雁翔俯攀杨栁色别绪如丝棼欲言涕沾臆早嵗负好修中道遭反侧行止信盈虚风波安终极白璧委精光何当重拂拭挥手従此辞他乡复异域赠君以孟劳持此长相忆雨霁寄陈隠君新晴动花气鸟啼漳水春出门见芳草忽忆山中人种药斸云母煮石炊松薪甲子谁能识空山无四邻寒夜感懐凛凛嵗云暮归鸿浩南征客心渺天末役役哀吾生抚剑中夜起碧宇何凄清霜气袭四野素月流前楹寒灯黯欲灭万籁阒无声欲奏思归引泪与朱丝并调孤絃易絶山鬼徘徊鸣浮生无期别离恨何时平秋日邀龙君御同钟伯敬林茂之赋诗君御将赴湟中营道寡髙操大音谢俗机谁云京洛尘而能缁素衣前踪既云邈后㑹安可希斗酒自斟酌蟹螯秋正肥南陆有残暑西山无留晖不知松际月已挂花间扉杂坐忘磬折绪谈闻芬菲君今赴河湟戎马生郊畿红颜谁见赏青云愿多违旧欢意未浃新离泪仍挥余亦倦游者因之歌式微桃丘嵗暮作衡门杜俗辖时与参术亲三旬九梳发不知昏与晨早来践繁霜积霰纷成尘白日光惨澹气色黯不伸始知𤣥律穷黍谷无回春嵗功忽云改劳生犹艰辛四邻起寒杵恻恻伤我神天地固有尽年华安足云偕李元祉水部游蜀山一水划为山两湖东西汇漕渠贯其中盈盈若衣带西湖渐成陆东湖淼无届千顷碧琉璃风云互变态中流一卷石突起砥淜湃金镜浮芙蓉银盘捧螺黛荒祠久零落花旛皆破败鸡栅倚龟跌燕泥凝佛背开尊面南浦云水澹相对鱼艇散复集鸣榔出深濑蒲荇交乱流帆樯遶天外涛惊山影摇波漾日光碎怳如金焦间疑在蓬壶内凭虚倏往还已隔人天界浮云何时闲胜游与居㑹回首空烟波疎钟隠林霭十六夜彭城对月辞家席未煗望舒倐已圆初隠层峰外俄挂髙城巅徘徊丽绛阙㶑滟揺紫渊逺望杳无极忽觉在我前流辉照绮席素波相澄鲜玉宇何凄清孤鸿唳中天寒江抱平楚离离含轻烟美人天一方皓魄私自怜但恐佳辰迈弦望自推迁胡为劳我心愁对江枫眠安平宋尚书礼祠文皇既定鼎上国勤灌输汶流久湮絶负载劳牛车戴村一以坝分水开龙渠畚锸不再举天府盈仓储谁建平成烈共城宋尚书挽彼澶漫流盈盈归尾闾至今㑹通河俎豆纷庭除白英获侑食流庆及余胥刘尚书大夏祠引黄济汶水譬彼借寇兵龙性不恒驯况乃与之争百年罕成绩闾殚吾山平忠宣缵禹绪四载劳经营上流既南絶勐势随东倾载下淇园竹永奠宣房名蛟鼍徙窟穴柔橹多欢声沉马不可再寄言厪守成望㸃苍山㸃苍十九峰一一芙蓉青緜亘百余里疑张云母屏鸟道当太白铁壁排髙㝠白云遶其腹玉带横万钉一峰一溪流奔缷如建瓴散入市廛间家家鸣琮琤逺近注畛隰禾黍借生成阴崖四五月积雪辉广庭阳光照不及力与造化争北麓产文石玉质声珑玲浓澹合画图苍素何分明追琢岂天巧醖酿诚地灵冯河不可极乖龙犹潜腥林峦非一状兰若棼连甍相对不数武空翠盈牕櫺奇境趣自合絶域心所轻悠然独长啸忘此支离形送练中丞遗裔归家自金川门之变练公子宁以御史大夫抗节死阙下阖门荼毒独有侍媵抱匝歳子匿民间得免展转入闽为人佣保六世孙绮者为新宁陈孝亷掌书记万厯戊戌孝亷计偕入浙有江右杨生应祥同舟先一夕生梦练公持刺谒已心异之比入孝亷船见书记侍侧雅晳不羣指问何姓答曰练生心动叩之曰得非吾里练中丞后乎绮不应而涕泪满面生益疑骇穷诘之具得其状亟以百金为赠孝亷不受遣绮绮不肯行曰以死殉国人臣之恒且九族赤矣归将何为生益贤之归家具白当事者以币来聘授以衣巾俾奉公祠官为置田庐百畆一时闻者莫不叹息泣下以为天道有知云燕山日黒黄尘起金川门外鼓声死长乐宫为瓦砾场殿庭流血成海水御史大夫练子宁手持三尺干雷霆覆巢自分无完卵一门百口归冥冥事去人亡二百载芦荻萧萧余故垒长陵松柏已十围孤臣遗骨今安在钓龙台下水可楫新宁城东山嶻嶪灌园谁能识法章佣肆犹堪藏李燮一日天回地转时千金购出练家儿若敖之鬼终不馁行路闻之皆歔欷我登钟陵山遥望石头城宁为孝孺死不作陈瑛生为君慷慨终一曲悲风飒飒江波緑少年行锁甲带明犀轻装出御隄银牀调舞马金距鬭鸣鸡酒向新丰醉花従杜曲迷春寒何处宿杨栁玉楼西折杨栁青楼大道傍垂栁复垂杨白马黄金勒春风何处郎柔支萦素腕香絮裛啼妆看尽年年别曲终空断肠丙申书事羽檄飞千里天灾及两宫君王闻罪已社稷付谈空海汛乘春急山田望嵗空孤舟有婺矛牙妇洒泪五湖东谷里谷里三家市仍为暴雨淹逢人无汉语入馔有池盐溪钓青鳞小村沽白酿甜乱峰相对晩空翠满茅檐十月吴江舟中晩望年年改嵗长为客无奈愁心付酒缸寒鴈背风归越渚孤帆带雨下吴江黄知霜后柑三寸白起沙边鹭一双日落洞庭天似水青山无数入云牕送孙子长之浒墅度支使者𣙜吴闗饱看姑苏郭外山税减任教商舶过吏稀长对㦸门闲湾中销夏留僧住桥上行春载鹤还西望吴兴衣带水旧时玉笋已成班安平署中述怀五十六韵丘壑元吾好风尘力未胜谩言金马隐翻作土牛乘赐履三河逺封章六郡承幸无官长骂时有簿书仍地重飞艘集曹闲老吏能抱河城似玦临水署为氷北极通幽蓟南流控鲁滕穆陵齐地壮淮甸楚天澄畚锸冬还举秔稌歳屡腾邮签妨午梦官舫促晨兴面目随人改文章避世称宁知贫是病转觉爱为憎旅食愁新况离羣忆旧朋弹棊时映竹开卷夜挑灯方外忘年友山中结夏僧露华红擘茘氷水緑翻菱逐电青丝骑排云白角鹰燕姬春酿压赵女晩妆凝寳带鸣条脱银牀织毾㲪梦回香灺篆歌阕月藏稜玉笛吹横塞琱弧走射堋邻多窥宋玉酒或送王𢎞仗劒经吴苑观涛过广陵名山皆蜡屐絶壑独担簦象阙通瑶极燕山应玉绳云衢随地望天路得阶升蜩鷽飞将奋驽骀价亦増词犹慙色绢宴已预红绫捧日心常系从云气倍蒸讵知鹓鹭侣便隔鹿麋层绶忝郎官贵茵均刺史凭分符行郡国簉羽后农丞未学操刀割弥深捧玉兢云霄霜翮劲象纬綵毫凌但欲深怀瑾何知逺避矰风云变苍狗天地乱青蝇萋菲终安用蹉跎亦自应积薪甘似汲投杼更疑曽举世羞騈指何人问折肱沙虫吹未了塞马失何曽白眼终难变红颜转自矜拟抛鸡肋去勉就鹤书征冀北千金骏图南六月鹏寒流河漭瀁秋色岱崚嶒北郭竽长滥东山屐再登无劳沈璧马祗惜费金缯楗恐薪垂尽沙防岸善崩桃花无怒浪瓠子有荒塍楼迥随云度亭虚任月昇榜师声欸乃雉子发鬅鬙蚁穴容周弁龙门媿李膺全身看奕局守口固缄滕宿鸟知惊弹伤鱼已逺罾鸿心元矫矫虫羽故䎖䎖趋舎宁无定升沉固不恒长歌聊自适休弔溪藤春怨长信多春草愁中次第生君王行不到渐与玉阶平秋怨明月怜团扇西风怯绮罗低垂云母帐不忍见银河早行山中驱车入云烟连山齐雪色怪禽作鬼啼枯树如人立宿吴山寄长安旧人春时相送出燕都秋到江南一字无半夜寒灯数行泪满天风雨下西湖钱唐逢康元龙黄梅细雨暗江闗我入西吴君欲还马上相逢须尽醉明朝知隔几重山闻钟寄曽人倩十年去国梦沧浪夜夜钟声似上阳谩忆长安驱马伴东华门外月如霜鼓山采茶曲雨前初出半巖香十万人家未敢尝一自尚方停进贡年年先纳县官堂重过分水闗一水中分两不回闗头原是望乡台不知客泪能多少二十年中五度来雨中度北崃闗溪流屈曲路巉巉细雨斜风转不堪惟有马头云雾里青山一片似江南庐江道中见风沙四野黄尘欲暮天行人驻马泪澘然自从归去江南路不见风沙已一年入齐界楚山淮水苦风烟才到滕阳又一天沟外短墙墙外栁一条官路直如弦渡汶河霜飞月落野鸡啼雾锁长林水拍堤夹岸人家寒未起孤舟已过汶河西田真墓汶河如带日西斜禾黍荒邨四五家惟有田真坟畔树春风犹发紫荆花淮上重送永奉轻黄桞色緑烟含欲折行人自不堪两岸棃花寒食雨孤舟今夜泊淮南梦作白鹤屏寒月影稀水精帘卷篆烟微生憎柳絮如蝴蝶撩乱春愁处处飞春日遡汶河作东风残雪系兰桡满目山川对寂寥记得门前春水满美人蕉压赤阑桥舟滞安山百丈方舟一线泉待风待闸两留连客程莫笑蹉跎甚拙宦何如上水船葛阳道中杂诗雨中新水涨平沙芳草连天鸟道斜隔水松门人不闭断桥流水紫藤花乌桕成林稻满畦新篘白酒配黄鸡老农醉卧无人唤日落子规头上啼醴陵萍乡西上万山低路入湘南近五溪日暮东风吹雨急连天芳草遮鸪啼桃源道中春风篱落酒旗闲流水桃花映碧山寄语渔郎莫深去洞中未必胜人间平坝愁云三月风满溪一日一程西更西鬼门闗外无相识头白老鸦朝暮啼沈朝焕朝焕字伯含仁和人万厯壬辰进士除工部主事调兵部歴员外郎中谪靖州知州升南京刑部郎中出为四川按察佥事终福建参政有泊如斋集立秋夜不寐雨深催病叶不独井梧飞侯到虫先觉灯寒烬渐微感时难穏卧未老渐知非枕上惊秋信明朝换客衣禁马可笑东司马官无一马骑自遵台长约却任吏人嗤捷足已无路卑栖何处枝不如归抱犊随意陇头宜邓原岳原岳字汝髙闽县人万厯壬辰进士除戸部主事歴员外郎中出为云南提学佥事终湖广按察副使有西楼存稾仪真道中见桃花盛开感而赋之偪侧何偪侧行尽江南又江北二月桃花烂漫开灿若朝霞㺯春色今年苦雨花较迟江北不如江南时但愿春风随转毂到处花开迎马足王乐善乐善字存初霸州人万厯壬辰进士除行人改吏部主事有鷃适轩诗稾扣角集五渠晩渡野潦浮平楚扁舟续马蹄扬铃风渐紧落日望全迷林暝渔灯出天空雁阵低叩舷归意嬾情兴属幽栖春宫曲辇路春深细草连妆成空坐百花前昭阳昨夜谁承宠闻道金钱赐董贤秋宫曲一从金殿锁娉婷春鸟秋蛩祗自听惆怅无心还乞巧潜来花下拜双星袁宏道宏道字无学宗道之弟万厯壬辰进士除吴县知县改京府学官国子博士迁礼部郎调吏部移病卒于家有锦帆解脱潇碧堂缾花斋华嵩游草破研斋广陵桃源敝箧等集横塘渡横塘渡郎西来妾东去感郎千金顾妾家住红桥朱门十字路认取辛夷花莫过杨柳树折杨柳艳阳二三月杨柳枝参差每逢双燕子忆得别君时忆得别君时遗君珊瑚枕君行佳丽地何人荐君寝妾薄命落花去故条尚有根可依妇人失夫心含情欲告谁灯光不到明宠极心还变只此双蛾睂供得几回盼看多自成故未必真衰老譬彼后开花不若初生草哀殇弱腕系金铃青丝绾偏髻胸前两绣囊犹作长命字欠尔三斗乳偿汝一升泪穉魂半尺余荒荒投旅次我尝静坐思生死同一例子既先我行即是鬼先辈如彼排场人尊卑乃相递一去与一来孰知非天戏潞河舟中和小修别诗次韵小艇烟江雨长堤柿叶霜一洲鱼子市千树木奴乡客去寻空谷书来话酉阳繁华销枕上家近吕仙堂集平山堂用平山字为韵偕游者方子两谢生也大业空遗事披图咫尺间斜桥兴废水淡墨有无山野老耕香泽妖狐学黛鬟荒亭犹故井马上挈泉还扬州晓泊薄雾随风尽寒霜对酒销芋魁腾晓市蟹子落归潮往事琼花观新沟扬子桥虽然冨罗绮未必似前朝送洪子崖之归化县小邑无官长登临费履綦方言从事译山景𨽻人知廨舎巢鹦鹉乡田贡荔枝岚光侵簿牍长日但围綦夏日泛舟泛泛䴔䴖近深深雀鹳闻空潭不受暑野竹半捎云公子収行盖佳人晒舞裙垂杨乱荇藻日色冷纷纷登髙有怀秋菊开谁对寒郊望更新干坤东逝水车马北来尘屈指悲时事停杯忆逺人汀花与岸草何处不伤神江上白雾迷荒楚青流带逺空沙平晴献雪树老夜屯风旷野眠饥兕孤洲落晚鸿布帆如屋里何处有城中学斋留梅子马踏尽髙槐影青虫落酒巾袖怀三月草衣浣一年尘梦里听朝事杯中覔圣人贫厨非大祭未有肉留賔别小修𤓰洲云色蔽天昏肠断金山寺里猨狎客也须同海鸟过江切莫食河豚幕中有主当持牍雪里无钱且典裈画㦸如林髙丈五不知何处是朱门託龙君超覔仙源隐居诗以寄之云石邨中且卜庐凭君为买一峰余全栽芝菊为疆界尽写云岚入劵书门对仙童浇药地巷通毛女浣花渠闲中准拟天台去好伴刘晨间屋居送邹金吾游白下时寓武昌将军此日骤征轮枫叶萧萧汉水濵我已销魂千里外那堪重别故乡人西风马度离亭柳落日衣吹客舍尘莫向劳劳亭上望秋江容易得沾巾辛卯元日满城佳气郁𤣥霄海日如规上海潮率土再兴𢎞治朔百年三倍穆宗朝柳含初緑风前舞梅带残香雪里飘笑我疎愚非董子太平犹颂不鸣条感事湘山晴色逺微微尽日江头独醉归不见两闗传露布尚闻三殿未垂衣边愁自古无中下朝论于今有是非日暮平沙秋草乱一双白鸟避人飞归来归来兄弟对门居石浦河边小结庐可比维摩方丈地不妨扬子一牀书蔬园有处皆添甲花雨无多亦熘渠野服科头常聚首阮家礼法向来疎拟宫词玉殿莲筹夜未央内人传旨出昭阳朝来刚赴西宫约莫遣经筵进讲章江上桃花春水满江头独拥佳人翡翠楼谁抱琵琶江口上声声弹出小梁州经下邳诸儒坑尽一身余始觉秦家网目疎枉把六经灰火厎桥边犹有未烧书罗隠南斋中小集忆旧珠楼曲曲贮仙娃一带风牕十里纱记得中和门外路女墙东去是伊家桃花流水引华阳巾子碧绦环紫府帘前旧押班阿母筵头争一掷醉中输却小蓬山宿朱仙镇祠前箫鼓赛如云立石争劖弔古文一等英雄含恨死几时论定曲将军江盈科盈科字进之常德桃源人万厯壬辰进士除长洲知县擢吏部主事歴官四川提学佥事有雪涛阁集读张魏公传有感曲壮愍事子圣焉能盖父凶曲端冤与岳飞同何人为立将军庙也把乌金铸魏公唐之屏之屏字君公松江华亭人万厯壬辰进士除常山知县登金山一柱东南表地灵芙蓉万古插清泠江淮潮色无边白楚蜀山光不断青鲸噏风雷波自撼龙过楼殿雨犹腥枕流无限沧洲意极目何妨我独醒学官上公车迁南京国子监博士归里陈荐夫荐夫名邦藻以字行更字幼孺闽县人万厯甲午举于乡有水明楼集海口城晚望蒹葭蔼蔼树苍苍平楚闲㸔益渺茫驿路遶山多落木孤城临水易斜阳潮逥近浦寒生雨鴈度遥天夜带霜暂息征鞍瀛海上烟波千里断人肠竹枝词荷叶田田栁色垂三船五船多女儿与郎暗约花间去不唱竹枝知是谁明诗综卷六十二明诗综卷六十三钦定四库全书明诗综卷六十三翰林院检讨朱彞尊编朱之蕃之蕃字元介南京锦衣衞籍茌平人万厯乙未赐进士第一授翰林院修撰以右春坊右谕徳掌院印以右春坊右庶子掌坊印升少詹事进礼部右侍郎改吏部右侍郎赠礼部尚书有使朝鲜稾南还纪胜诸集和周吉甫春日移居墙短山斋出庭空月易留泉香浮茗盌渔唱起苹洲终嵗一无事平生百不忧奔忙浑未解酒伴且相求孙慎行慎行字闻斯武进人万厯乙未赐进士第三授编修歴官南京礼部尚书赠太子太保谥文介遭遇谁料恩深放弃余山人犹帯旧衔居中山箧在犹寒胆上殿争时判引裾天地有情开一网江湖无梦到三闾自来多少欷歔感圣主英明古不如刘一燝一燝字季晦南昌人万厯乙未进士改庶吉士授检讨厯官礼部尚书兼东阁大学士加太子太保谥文端归田作乞得闲身返故林避贤者路漫沉吟当归分合山中老恋主情弥阙下深凿井耕田歌帝力量晴较雨答天心十年尘梦今畨破一曲沧浪思不禁陈于廷于廷字孟谔宜兴人万厯乙未进士授光山知县补秀水擢监察御史巡按江西山东转太仆少卿歴太常卿大理卿兵部侍郎坐削籍起南京都察院右都御史召总内台加太子少保谥恭定有定轩稾古别离三歳为君妇未尝下髙堂一朝逺送别伫泣官道傍君行官柳青君归官柳黄与君别经年相思莫相忘行过无定河莫饮无定水天涯游子心饮之恐尔尔应思闺中人容光易摧毁拟陈思王赠丁仪王粲王师入京邑天宇俄廓清九庙肃钟簴十陵翦棘荆皇路日就坦相君靡自盈吐哺则公旦辟门罗隽英黄髪緤珪组深巖贲弓旌嗟余同心侣夙昔谐嘤鸣胡为慕孤介坚欲解世缨延陵匪通谊干木庸近情愿回墨子车且过朝歌城拟王侍中粲怀德闗中搆丧乱浮渭向洛城京雒复残破孑身遁蛮荆虎兕伤在野流离嗟独行河山邈非故魂魄黯自惊乘桴浮海若登楼眺神京自断秦川树心揺伊阙旌哀哀孤飞鸟讵有择木情公子忽我觏欬唾分琼瑛鱼藻醉明徳鹿苹赓和鸣鄙人守贞则嘉恵懐笃诚所期慎厥修福履永不倾拟谢仆射混游览大块真劳生俯仰日萦感内庭鲜懽悰逺郊豁幽览寓目极寥廓开襟惬澄澹巖阿秀菊庾江漘掲葭菼㑹叹景揺落任观运流坎代谢亦何常章光总归闇达人遗浮荣自视一何欿拟休上人怨别楚客思无赖涉秋逾黯然金飈起天末藁叶堕我前素帷延华月浄琴响哀絃白雪懐郢人沧洲忆成连壶觞对不举何以畅幽悁王维俭维俭字损仲祥符人万厯乙未进士除知潍县徴授兵部主事㝷削籍起光禄寺丞累迁大理少卿以佥都御史抚山东入为工部右侍郎转左侍郎有王损仲集送霍临渠少府守河州不尽湟中路秋风促宦程佩刀辞佐郡分虎已专城积石攒云起洮河近郭明羌戎亦赤子休使塞烟惊王思任思任字季重绍兴山阴人万厯乙未进士知兴平当涂青浦三县袁州推官所至鑴级稍迁南刑部主事九江佥事有避园拟存虞山咏勺园才辞帝里入风烟处处亭台镜里天梦到江南深树底吴儿歌板放秋船髙承祚承祚字元钖松江华亭人万厯壬辰中㑹试乙未赐同进士出身改庶吉士授检讨聚首人生聚首难离别何可久去日三春花今朝九秋柳贺灿然灿然字伯闇秀水人万厯乙未进士授行人升吏部主事终员外有六欲轩五欲轩集泊彭城山城多宿雨日暮起悲风贾客行将絶中涓计已穷叩阍双阙迥县磬九州同应有轮台诏朝来出汉宫邯郸怀古云迷襄国雨霏微旧日丛台过客稀三晋河山仍不改六王宫殿已全非照眉池冷荒台合讲武台空野雀飞犹有邯郸楼上月余光常照酒人归米万钟万钟字仲诏宛平人万厯乙未进士除永宁知县补铜梁再补六合入为大理右评事迁戸部主事升员外改工部进郎中出为浙江右参政升江西按察使有北征吟新秋泛清溪共客邀新爽回舟刺晚风凉生思越苎病起讶燕鸿星櫂揺虚白渔灯簇小红怪来萧飒早衰草怨吴宫范允临允临字长倩松江华亭人居吴县万厯乙未进士授南兵部主事改工部歴郎中以按察佥事提学云南迁福建布政司参议有输寥馆集有忆井唾不复顾花飞难再攀江头一片石应化女郎山咏翦春罗君恩宴曲池为郎制宫锦月落杏花寒裁缝剪刀冷沈琦琦字仲玉吴江人万厯乙未进士除淄川知县以忧归起补髙陵再调三原入为礼部主事有珠树轩稾送马长山擢守檇李我家住江南只盻江南路君今正向江南行却望君家又回顾执手空嗟离别难齐人感咽越人欢只今南北苍生望总向循良传里看忆昔交君顿成契芝兰金石盟前缔相逢春日春更融相别秋风秋转厉江南土俗旧清嘉到处风光尽可夸天目峰头云吐月余杭城外水漂花天子黄扉方侧席致治思同二千石语君暂作江南行㑹捧徴书向江北别家次诸兄弟韵握手他乡路回头故国城渐惊亲舍逺真觉一官轻急櫂随云影悲笳杂鴈声无情东去水相对亦凄清沈珫珫字季玉琦弟与兄同榜登第由凤阳府学教授迁南国子监博士升南刑部主事歴郎中出知东昌府转山东按察副使漂母偶然一饭进王孙荅赠千金未足论何事怨家还报徳淮隂年少亦推恩陆钖恩钖恩字伯承平湖人万厯乙未进士除万安知县入为刑部主事歴员外郎有双凫草鲍叔牙故里落景满齐郊云横暮山紫缓辔问遗封云是鲍叔里三北识竒才一匡酬夙耻古人在信心今人多贵耳士苟未遇时毕生行蓬累长风不我借羽翼安得起所以管大夫没齿感知己袁时选时选字无择鄞县人万厯乙未进士除遂溪知县迁南刑部主事新兴道中偪侧新兴路逶迤傍水隈万山迎马合片雨逐人来村犊骑偏穏江鸥下不猜频年牵物役延眺亦悠哉吕克孝克孝字公原青浦人万厯丁酉举乡试第一官工部司务歴郎中有媿翁诗草青谿菴江令何年宅风流不可招荒烟迷断础陈迹寄空寮日影移双树谿声自六朝遥分钟阜影紫翠落层霄栖霞寺宅记明僧绍碑传江总持凄凉自人代窈窕隠山茨明月千巖宿松风万壑垂阶前双杏树曾见劫灰时过田叟我欲驱黄犊移家傍屋东但容茅盖顶先为筑牛宫胡震亨震亨字孝辕海盐人万厯丁酉举人官定州知州有赤城山人藳嵗晏悼室人诗嵗晏感物变志意鲜欢愉念我同懐子涕下沾衣襦如何苦寒节衾裯不复俱空闺一以闭饥䑕晨夜趋光仪怳不灭魂魄知有无烦冤日盈抱宁从促景徂空牀凛寒风残照惨夜色沉思结幽感梦子来我侧踟蹰将何愬容辉忽已匿昔如中洲鸠闗闗双鼓翼今如失群兽哀呜不遑食庶无荀生鄙媿彼蒙庄识岂伊生死情含义良不赵秉忠秉忠益都人万歴戊戌赐进士第一官礼部尚书送张水部南归平子归田去山川赋旧游遗荣才北阙髙兴已南州鲈鲙三江月菰蒲五月秋襟期知旷达尊酒写离忧黄河河水南浮泗漕渠北注燕衆心忧璧马天意䕶楼船龙首疏秦日鸿陂复汉年园陵看王气松柏正苍然彭城九日彭城道髙天白鴈来但闻枫叶下不见菊花开风起横蛇泽云横戏马台江闗何处所一望一徘徊闺体莫上翠楼㸔望见官城渡垂栁碧于篸是郎去时路晓行道中晓风萧飒逗疎杨此日闗山别恨长试聴髙城吹画角秋河不动月如霜灵济宫星幢霞斾昼缤纷十二琼楼驻彩云鸾鹤紫霄时上下步虚双引玉晨君何如宠如宠字康侯桐城人万厯乙未进士戊戌殿试改庶吉士除编修厯官少保戸部尚书武英殿大学士赠太傅谥文端有后乐堂集七十自寿黄龙枉自説三闗白鹤何须鍊九还醉客岂真千日醉闲人难到十分闲清溪水满长揺艇红雨春深一看山时至便行无不可几能尘世驻朱颜周如磐如磐字圣培莆田人万厯戊戌进士改庻吉士歴官太子太保礼部尚书文渊阁大学士赠少保谥文懿有澹志斋集采菊髙秋凛风色百草递萎黄嘉彼东篱英参差裛露光采之不盈掬悠然倾我觞杖策寄事外仰视归鸟翔㑹心水木间独坐以徜徉陈邦瞻邦瞻髙安人万厯戊戌进士官吏部侍郎七夕嵗时还七夕风俗更杭州闻道湖船女争归乞巧楼轻云笼月度疎树带星流不有乗槎客凭谁识女牛久雨久雨墙苔积浓隂苑树遮席门寒下雀蒿径曲藏蛇浦水连街濶江潮带阁斜谁怜都㑹地卑湿似长沙辛丑之秋自留署乞假归省沿途触景辄成水次兼山次昏星复晓星古城巢父庙仙迹吕公亭日落山光白云流石气青横塘秋浪濶鸥鸟自冥冥毕懋康懋康字孟侯歙人万厯戊戌进士官兵部侍郎束茅行候人何太苦早晩迎官府间积数根茅为炊且结宇官府中夜行不絶吏唿声燃火照官路犹云火不明燃茅茅无束次第拆茅屋官府犹未知宵征车徐良彦良彦字季良新建人万歴戊戌进士官工部侍郎落叶落叶不上枝因风亦复起清风本无私何因有彼此一叶随飘荡一叶沾泥滓寄语风前叶莫堕东流水洪瞻祖瞻祖字贻孙仁和人万歴戊戌进士改庶吉士授兵科给事中谪知嘉定县稍迁南行人司副累迁太仆卿以右都御史巡抚南贑有清逺山人漫稾题李都督朝鲜图王者安天下终资不战功金城图畧上青海戌楼空长笛闗山月寒砧木叶风还将忧国泪添入锦题中邓渼渼字逺游建昌新城人万厯戊戌进士除浦江知县调秀水再调内黄徴授河南道御史巡按云南升山东副使转浙江右参政山东按察使擢右佥都御史抚顺天有留夷馆南中红泉诸集武定变朝登武定城暮宿抵罗次有何龎睂叟遮车泣诉事问叟何所苦问叟何所觊叟耄复健忘忆一不记二往者万厯初边守幸康乂守令咸得人民物鲜札厉伍伯不到门什一有恒税㪷米才十钱半镪易一醉龟贝自转输工价集骈坒相欢太平人但供角觝戏呜唿廿载间干坤一幽闭中丞文且武抵掌谈封拜羽檄岂虚来兵革靡宁歳忍以百万命而快一人意忍白千里地而希茅土赐守臣本蟊贼中珰甚狂猘此辈纨袴子况彼粪除𨽻咆哮而负嵎逢者鲜不噬不忍因民怨奈何虎冠吏一夫敢倡难余孽竟昌炽讹传寇初集颇遭守者詈黾勉授残甲垂头望睥睨蜂涌围已合蚁薄城遂溃巷战力不敌免胄期殒碎烈烈金与王阖门竟死义宛转蛾眉女慷慨丈夫气泣抱黄口儿牵挽及娣姒相继付烈燄义不污贼锧草间茍求活羞彼郡都尉难扑燎原火易乘破竹势中丞文且武小丑曽蔕芥下令城中外毋得辄引避按堵第如故已定退贼计贼来如风雨剥肤患孔亟晨兴牙门启文武咸就位寇贼在门庭请问计安出中丞噤无语汗流手颤悸但云乌合衆不久自当退城外鼓盈天城中哭震地贼徒皆重铠踉跄错其臂每闻得汉儿刃腹必洞刺刳肠絓树枝乌鸢下争食尸积云津桥血流滇海澨中丞非不武空拳安可试登楼望贼徒然思所畏或用缓贼谋姑为好语慰彼贼若罔闻瞋目仍攘袂恶诟至不堪左右皆沮媿甘受城下盟窃发虞姦细犒用十二牛文锦先皮币葚紫织成衣黄金钩落带银印龟形钮本自上方裂名器敢轻假曽谢挈缾智贼衆始拜舞观者犹惴惴贼来荷戈入贼去驼金回可怜窈窕嬢抑作犬羊配虏获动无算男妇必累骑辎重百里间緜緜行不絶猡贼固骁悍小胜辄忸忲中丞文且武开门悉精鋭击归伺其怠小丑安足殪但闻攀墙看谁将一矢遗夷民旧部落府主新仪衞前歌后有舞送归刺史廨昭昭汉日月几向蛮天坠忍死幸须臾延颈王师至焚香拜马首双颊如雨泪不意沟壑躯复覩汉旌帜感激活我恩人持一笥饵长跽主帅前帅闻乃大谇怒声吼如雷立命三军士居此围城中尽与贼勾结从贼有显戮任其所斩刈军士拥向前两手捽其髪举刀便欲斫观者但眙叩头连乞命我辈有何罪尔辈实无罪是尔命尽日昨传中丞令首开购级例重赏不踰时以此竞趋利摉贼无所得失利且有害头颅许借我谁能别真伪老幼闻此言号擗泪盈眦生既无门控死当诉上帝骈首就锋刃流血如泉沸次第列功状报捷日三四中丞启捷书抵掌大称快催军益前进功多赏亦倍传教诸将营努力功名㑹今年杀诸贼金印如斗大当取悬肘后急击慎勿失天网恢恢布多杀神所忌逆贼既就俘将吏亦被逮糜烂同一理谁逃百六阨叟昔有三子诸孙绕膝嬉酷经䘮乱来竝无髫龀嗣田园既芜没居室遭焚燹亲友凋残尽生理迷所寄人皆羡髙年髙年有顦顇叹息老叟语停鞍重歔欷召变良有初妖象着为篲町疃作战场噫嘻岂偶值闲居敬通居里日彭泽去官辰酒熟邀田父花时对孺人素琴横竹几藜杖挂山巾在世无明畧犹堪传隠沦田家乐烟火髙原合鸡豚小市通夜行防虎阱寒至筑牛宫捕雀遵桑翳浇麻引竹筒今年倍收秫不怕瓮头空挟弹驱田䑕持竿放野豚但令仓有粟宁使妇无裈卖药曾过市催租少到门不知今去汉厯代几儿孙奉陪苏中丞游招寳山同作次壁间韵突兀如临碣石傍天青岛屿辨微茫千年阴火疑潜爇三足阳乌本内翔魏阙遥瞻天北极戈船争指日南王臣心似水朝宗逺一任沮洳变作桑春日述懐寄汤义仍四十韵汉域春阴尽苍山旅病淹梯航三面入风壤百夷兼五尺通秦道单车即瘴炎投荒虚绣斧览胜引丹幨市有红藤篾家珍白井盐涔蹄规海阔岝㠋露峰尖霜蒨长含润温泉侧注瀸衣冠余僰㸑货贝古闾阎茉莉簪花艳稌秔酿酒甜缅文披似篆蛮语听犹谵烽燧宵常警萑蒲日戒严由来称卉服未可废戎钤往者劳徴发王师快殄歼伤心多战哭无术救危阽退食聊闲步幽吟却卷帘磔鸡初学卜射隼竟空占牵拙身何补浮湛趣自恬怪看颠种种转益貌亷亷药裹频教命觚毫嬾欲拈神龟宁要灼廐马剩须箝自笑名为累谁知意所忺以予婴世网念子独渊潜客坐闲垂钓妻鉏竝拥鎌游鱼窥砚沼微雨映书签句琢文心巧时推笔力铦七襄劳组织一字费鍼砭善戏非为虐雄文合愈痁木兰舟汎汎荷芰带襜襜丽曲传筝柱闲情咏镜奁吟当花纂纂舞爱玉掺掺多取天应忌髙名已亦嫌余生甘劓刖抵死乞髠钳老态杯中失穷愁病里添泽糜安饮啄涸鲋且喁噞世外论欢赏私衷早属餍筌蹄自有契胶漆乃非黏别怨称殊未归期叹不詹春心伤碧草秋望满苍蒹饥渴思琼树书题倚素缣空庭无过鴈竟夕坐明蟾今古论冤愤干坤几顾瞻已而应诮凤宛彼一鸣鹣种竹籓官舎看云到步檐池萍青靡靡砌卉緑纤纤恋阙心徒奋伤时口合钳风尘途渐迮原野气犹熸辇毂忧烽火深宫叹釡鬵迷津怜弱丧回策庶西崦瘴海愁空説乡园泪暗沾思君遥送目烟雨晦巴黔毛堪堪字公舆吴县人万厯戊戌进士除吉安推官选授广东道御史升大理寺丞歴官南京通政使卒赠工部右侍郎兰津谒武侯祠罗岷山势接哀牢丞相曽经驻节旄尚有里巫鸣社鼓依然阵石出江槽偏安西蜀非初愿深入南方岂惮劳精爽不随炎汉尽兰津终古荐溪毛吴文企文企字季騧号白雪南京旗手卫籍景陵人万厯戊戌进士除戸部主事歴郎中出知宁波湖州二府终陜西按察副使有絮菴慙録题资福寺同寮友作行到寺边寺坐看山外山讲堂分戸牖野席对溪湾暗水香厨引髙云絶顶还茶𤓰深话久欲起更牵攀登定海八面楼望海便欲乘潮去登临小白华凭谁辨灰劫无术算河沙开士元居海仙姑旧姓麻蓬莱几清浅好问蔡经家汎舟碧浪湖绀塔髙悬山寺兰舟不逺人家载出村庄儿女折来杨栁桃花小櫂白苹洲渡轻帆碧浪湖风归到郡城春望湖山尽在楼中沈孝徴孝徴字公亷海盐人万厯戊戌进士除工部主事歴郎中出为河南按察副使有𤣥畅阁集陪祀长陵忆昔攀龙向鼎湖几回清夜聴啼乌南来风雨羣山合北望闗河落照孤累叶衣冠瞻祖庙中宵綵仗发清都霜华满地松楸冷英于今陟降无髙出出字孩之莱阳人万厯戊戌进士知曲周髙阳卢氏三县升南京戸部主事歴郎中出为苏松参议迁副使转河南参政升按察使降广宁道监军副使改西平堡监军有卢隠郎潜二集古意鳯鸟久不至丹穴邈难㝷如其今来仪不异他山禽所以鸣岐后千古閟其音箕山箕山于太室如岱有梁甫辅岳竝称尊他山遑敢侮颍水源更清石流歴可数所以让王人洗耳临其浒一瓢弃陶唐饮牛媿巢父后代鲜若俦髙风激千古野愤三十六年秋髙子居于虢再覩燕辞垒感我留滞客叶坠洛水清虎鬭熊耳夕时物惕所懐山川察今昔嵳峩入云雪八月中天白牛羊悬苍崖横术带阡陌其人或巢穴其俗无蓄积催科更复拙课殿甘督责十载晓吏事无能效涓滴折腰如尺蠖妻妾交不怿空谷幸无人时縦㝷山屐庶少填委烦且免多口讁四海今小康天威俨咫尺恭闻圣节前台省员满百意气富指陈容易输肝膈封事报寝多往往生弹射元气存硕果剥庐独安适夫谁作厉阶至今余毒螫天聴愈以髙嚚讼竟何益党祸歴殷鉴贤者宜自惜纷争羣小利危言徒唶啧虺域与鬼狐影响袭其迹国事视胜负秦越比肥瘠君子处嫌疑虚名中一掷干坤气日短万姓生理窄婺矛牙纬诚过虑不敢不跼蹐巍巍太祖功百世可凭借天子尧舜资式瞻四门辟恭已治无为洛蜀得氷释小邑物亦遂豁此穷愁癖洛中感秋红树邙山路西风飒已惊东京有遗事游客不胜情金谷铜驼地周公召伯城二毛动秋兴三十岂成名亭山园次道岸韵野色临髙阁天风落绮筵屏寒松柏雨杯浄薜萝烟细迳分篱断春畦抱井圆嚣尘怜市眼应接转茫然荅赠刘载甫比部言别五月江流涨家人苦郁蒸把君赠佳句忽似踏层氷为别亦常事忘情终不能渐深交态后知已感偏増自德州买舟北上纪见茫茫四野水水鸟掠风帆土屋无人闭江艘有使监新鱼随罩得遗穗进桴芟出涕忧无象凉飈拂露衫允修山林还作此奉问西山积翠抱长安银海琼泉势郁盘千树春云灵寝覆万年仙月侍臣看旌旗羣帝回銮谷风雨诸陵委佩寒司马相如消渇甚欲因多病乞祠官何庆元庆元字长人六安州人万厯戊戌进士授工部主事歴郎中出为云南按察副使有蘧来室稿新浴夜坐残暑浑无赖炎炎赤日悬祼宜新浴后凉爱晩风前团扇蒲葵歇方牀莞蒻便明河想清浅乌鹊易教填雨霁积雨晨初霁归心客转多薄云天缥缈深淖马如何秋水发新涨孤帆扬逺波柴扉休更掩或者麴车过张履正履正字我先山隂人万厯戊戌进士广信府知府送别夏京兆如何夏京兆宦况独萧然鸡肋君宁恋羊肠我自怜烟花洞庭路风雨石城船分手従兹地相逢何处天送堵师甫方伯之任岭南限韵熊车晓发建朱幢帝简名贤任大邦南海诸侯推最长中朝国士本无双风清合浦明珠返雨过炎洲瘴疠降相送一尊须尽醉明朝回首隔沧江阮自华自华字坚之懐宁人万厯戊戌进士除福州府推官歴迁戸部郎中出知庆阳府再补邵武罢归有雾灵集归路归路数千里斜阳咫尺间角声断城堞离恨起乡闗宿鸟先人入江流背客还月中聴砧杵游子复何颜曹徴庸徴庸字逺生一字平子平湖人万厯戊戌进士辛丑殿试由延安推官入为大理评事选刑部主事歴员外郎中终汾州知府有氷雪轩诗集黄冈道中芳草展柔緑十里冒长堤藤花覆髙冈下与垂杨齐谷雨春欲尽双禽互悲啼行子感于役思归息山谿闲㸔理纶绳坐钓桃花西及春事偶耕烟蓑引鉏犂斗酒劳作苦壶觞恣提携何为深泥中没此青骢蹄秋兴愁来白苎一停歌老去青霜两鬓过黯黯夕阳髙鸟没萧萧秋栁暮蝉多冠军出塞嗟何及前箸筹边定若何昨夜城南横索马传唿客骑渡黄河和秋栁诗长信宫前几树彫风吹灞岸更萧萧空劳好梦三千里无那轻霜十万条青眼乍迷魂黯黯苍烟忽暗路迢迢却怜二月春寒浅占断东风红板桥南康官舎偶住江城池上亭长松苦竹伴余清墙西秋色斜阳外截得庐山一角明陈允升允升字云逵乌程人万厯戊戌进士滁州知州有燃藜阁遗稾秋日苦雨秋水渐浮堤青禾白鹭栖祝篝空有意抱瓮已无畦蛩欲依人诉鸠偏逐妇啼不堪翘首望天际湿云低碧浪湖城外烟波浸碧天城头烟火万家连中流塔影浮寒玉隔岸风光入画船一片松云归独鹤千秋俎豆列三贤由来问俗多淳朴不似西湖竞管絃刘世教世教字少彞海盐人万厯庚子举人官广乘知县有研寳斋藳古意髙楼有思妇光采琼树枝陆离双玉佩明珠缀巾綦掺掺出手爪哀哀写芳辞清商未终曲聴者泪已滋良人无故懽贱妾无前期空怜夜夜月流影过重栭王嗣奭嗣奭字右仲鄞县人万歴庚子举人有宻娱斋集九日闻范君材补官戏简龙山吹帽日北阙赐环新好饮黄花酒休令笑逐臣舟中即事黄河杳无际白浪卷山回不待穷源去方知天上来明诗综卷六十三明诗综卷六十四钦定四库全书明诗综卷六十四翰林院检讨朱彛尊编张以诚以诚字君一松江华亭人万厯辛丑赐进士第一授翰林修撰升右中允终右谕徳有酌春堂集赠萧大将军移镇渔阳鸣沙城北接云中千里飞狐一道通十万健儿齐上马旌旗猎猎动秋风王衡衡字辰玉太仓州人万厯辛丑赐进士第二授翰林编修有缑山集雨中徐州道上乡山看在眼愁向暮山生驿舎清明雨人烟芒砀城花飞急流尽云起大河平一路茫茫白归心乱旅程十月此日田功晏未诛冬月茅雨收红豆荚霜老木棉苞地薄秋畦苦官新杂税交君看穷鸟至嵗暮亦登庖十月十五日册封分藩琅函五色下芝宫十月阳春驿树红夜半日轮重海上天边星影照江东老臣涕泪讴歌里㳺子衣冠拜舞中检㸃退思真过计当年园绮幸无功谷城出山逢老人入山化黄石千载石人前纷纷拜行客支硎即事夜来月晕半无光今日风来不可当我劝㳺人且归去百花如雨下山塘钱江浪淘沙闻道山隂雪半消北连湖水下桐桥桃花浪起冲沙破恰好东风上白鲦郑以伟以伟字子夫上饶人万厯辛丑进士改庶吉士授翰林检讨歴左赞善右谕徳左庶子少詹事升礼部右侍郎进尚书兼东阁大学士加太子少保有沍泥集徴兵羽书诸道召勤王罗幕营前送启行隆万边兵恒十万蓟门但付戚南塘霜降疏请谒徳陵万壑哀湍霜叶丹桥山劒舄碧天寒祾恩殿下千行泪白髪当年旧讲官蔡毅中毅中字𢎞甫光山人万厯辛丑进士改庶吉士授翰林检讨降麻城县丞升行人司副迁尚寳司丞降长籚盐运司判官再入为行人司副改国子司业进祭酒升礼部右侍郎兼侍读学士秋兴木落江空天气清西风萧飒雁南征浮云暗逐年华变岐路虗怜短鬓生千里闗河悬客梦万家砧杵动秋声崇兰芳芷依然在何处江潭弔屈平公鼐鼐字孝兴䝉隂人万厯辛丑进士改庶吉士授编修厯少詹事礼部右侍郎谥文介唐蒙有丝唐蒙有丝不可以缝戴星有谷不可以舂天有匏𤓰其谁食之海有昆布其谁衣之飞鸟依人不可与语嘉树蔽身不可与处鹤飞于天其鸣在隂鱼沉于渊其潜在深客从逺方来客从逺方来贻我双文禽置之巾箱中寳惜如兼金朝夕供饮啄颗粒比璆琳羽翼日以长翻飞归逺林去不归故栖来不怀好音聚散自恒理眷恋伤予心积羽投洪波谁能定浮沉临崖激翻车谁能论髙深咏古齐纠亡公子乃有从死臣田横士五百临难皆陨身西京万亿衆符命争羙新古来称得士惟在意气真推心置人腹豚鱼亦相亲古人获我心善达穷通理安危虑所居屈伸贵自巳已贵可复贱中立常不倚衰至易生骄腊毒恒在美薛公仅遗荣疏傅庶知止寥廓晞冥鸿矰缴安可拟归田杂咏导汶自艾山南流达新甫东蒙配岱宗其首挈邹鲁一山一水间幽胜略可数薄营本荒陬芟除辟宿莽双溪作襟带连冈若环堵结屋八九间开径数十武欹仄植亭栈夷旷筑场圃畚锸连朝昏胼胝易寒暑但求静者便不厌作者苦避地恐不深吾必在汶上旷野多平畴㳺目足自广南冈一握中林麓稍森爽石壁拓精舎石门斸新壤阳崖连隂峰遨游惬心赏唿儿荷铫鎒携俪治绩纺既欣禾豆登复见桑麻长八口可无饥亦足代禄养岂足规达人庶几屏尘想逺游得暂归机事乆方释渐与朝市逺转恋林野寂田畴日以亲风雨颇相习农人告及春欣然顾袯襫负杖桑隂午荷鉏麦陇夕遶屋榆烟暝隔水棃花白逺目任纵横安步随偃息一区安蓬蒿一盂饱橡栗溪山本不亷琴酒堪自适拟杜遣兴人苦不知足有愿何终极当其入天门犹未厌羽翼一朝成蹭蹬唾井无复惜昔日李将军灞亭人不识秋夜河之水清泠泠漾月色明空庭对牛女此夜情愿为干鸟飞青冥相思宛转何时平济河道中汶水南通楚清河北带齐故山云淰淰长路草萋萋野旷秋天阔峯髙夕日低前村疑渐近转盼暝烟迷穆陵闗昔日齐侯履南疆尽此封诸山沂作镇五岳岱为宗霸国犹余业重闗识旧踪故园相去近回首海云重栖霞邠都宫丘长春成道处乗槎涉弱水陟降迄仙都石室谁开辟丹台迹有无十洲为近地五岳识真图坐聴鸾笙晩劳峰天外孤南竺感旧钟磬重巖里楸梧乱石间水穷仍见水山近却无山感慨因怀旧淹留为爱闲自嗟尘网系虽倦不知还过蒙隂旧城山家留饮故堞依山麓相传汉旧城桑麻千亩遍梧竹一邨平客醉迟归意来希重别情出门逢野老重与话躬耕辛丑得第赴馆年逾仕矣释褐明经暮操觚祕馆严因知进士少不遂老夫潜惯见苍龙础仍攀翠羽帘傫然诸俊后白髪㡬茎添梁台遇雨不见梁台月孤亭暮雨昏感时思艮岳懐古问夷门苑竹龙钟发宫槐兎目存星轺疎应接白鸟对开尊诸将上谷渔阳拱帝京相连河外受降城一从塞马来南牧遂使王师罢北征絶徼尚传青海箭中原新动緑林兵主忧正值宵衣日谁向天山答太平过汉髙祖庙丰南松柏晩苍苍汉祖遗宫古道傍父老祗今余涕泪风云依旧各飞扬一抔事业归陵土万嵗神灵在故乡却忆炎精销歇后千秋王气属吾王习家池岘首岧嶤汉水长习家烟树野亭荒羊公流涕山公醉并枕残碑卧夕阳西郊金主钓台花石遗京陷战图蓟门衰草钓台孤不知艮岳宫前叟得见南兵入蔡无畿南问宋辽战地战胜河东下蓟丘髙梁失御阵云愁六飞不入燕山府直见銮舆到广州明湖独眺窄岸平桥万栁斜半城春水半人家东风吹雨宵来急一片乡心到海涯南楼十二楼开列玉京分明天上落层城檐前寂寂三珠树半夜鹤飞枝上鸣掖县道中齐疆行尽海云生处处看山自问名麦秀渐渐桑柘緑马头不见曲侯城董光宏光宏字君谟鄞县人万厯辛丑进士除刑部主事歴员外郎中出为河南提学佥事转参议副使参政迁陜西按察使江西右布政入为顺天府尹升南大理卿致仕加南兵部右侍郎有秋水阁集补陀东南泽国半往往饶异蹟大海峙补陀悬崖㡬千尺层波山震撼断柎石苍赤明灭九㸃烟超忽万里舶翻风鸷鸟退近岸乱帆掷西方有圣人东海乃其宅年来诏使至旛幢飐巖石我亦飞渡来流览感今昔摩挲薝卜花四望晓天白许昌道中青郊小雨裛㳺尘正是芳菲一半春花栁故园应共笑主人嵗嵗作行人许獬獬字子逊同安人万厯辛丑㑹试第一赐进士出身改庶吉士授编修有许钟斗集孟夏陪祀太庙仿颜延之郊祀歌皇祖于昭宾于帝里照临万方匪逺伊迩享祀苾芬陟降来止其祀维何大辂玉几穆穆皇皇百辟卿士其徳馨香升闻不已皇祖居歆醉饱具起孝孙有颙报以繁祉自今伊始雷思霈思霈字何思夷陵州人万厯辛丑进士改庶吉士授简讨有嵗星堂集北郊鹰房作辽城金垒古鹰房羊角风沙接大荒野窟蒨无狐兎蹟小池今有芰荷香黄鹂独语遮深栁粉蝶丛飞恋短墙千古幽州还禹甸卜年开统忆先皇袁懋谦懋谦字吉卿丰城人万厯辛丑进士改庶吉士授兵科给事中有虎溪诗选拟古行者日以行思者日以思日月相代谢荏苒踰嵗时君子在万里独宿谁与怡徘徊増感伤託梦通音徽音徽不可接涕泣沾牀帷披衣还起立东西迷所之熠熠花间萤照我庭东厢髙飞不能起歛羽舒其芒云是腐草化耀此𤣥夜长逢时被渥泽朽质自生光山中晩归晨出后鸣鸡夕归先倦马山烟已染衣望之在平野霞光逐日散暝色浮空下追羣独鸟飞韵壑奔流泻事去无中恋情来非外假入门谁为娱村酿聊可把同年郭太素从广陵携姬人为白下之㳺赋别白门花月可怜宵宛转朱栏映画桥怪得彩云飞不散玉人新度广陵箫东封日本歌司马频年苦运筹东封拟解庙堂忧如今却似商人妇愁水愁风望去舟俞彦彦字仲茅太仓州人万厯辛丑进士除兵部主事歴员外郎升光禄少卿有拟古乐府企喻歌新降吐谷浑齐唱部落稽唶汝勿复骄来听企喻辞琅琊王歌金陵山四围都城帝王住江水从西来淮水东南注北面望琅琊可怜尽空阔鹿挺走他山复借丰草活淳于王歌郁郁田中禾禾熟自成穗沉沉合欢帐独寝不成寐读曲歌与欢桥头别杨栁才垂丝空局不着子㝷思未有棊雍州曲可怜南雍州形胜山四抱南湖与北渚都上大堤道作蚕丝蚕老变作蛹吐丝外成茧但见外绸缪中心无由见自君之出矣自君之出矣心惄如调饥思君如贪吏无有餍饱时折杨栁二月江水平春洲春树生垂杨复垂栁新雨更新晴荡子年年别东风嵗嵗晴捉搦歌两马异力问舆驺两丝异色问离娄两狐异革问司裘两人异处问蹇脩孙光裕光裕字子长嘉兴人万厯辛丑进士除建昌知县补固始擢山西道御史升南光禄少卿有亷善堂集酌酒与求仲君不见塞上翁失马不足忧得马不足喜祸邪福邪迭相倚世事大都皆若此邯郸妇嫁厮养儿宿瘤身入齐宫里纷纷好丑难具陈好丑由天不在人大梦之中还説梦浮沤聚散蠖屈伸百年能得㡬时乐十九忧愁病与贫吁嗟乎侏儒饱欲死东方饥欲死才人坎壈自昔然落落宁惟吾与子且须饮酒醉莫辞人生亦贵适意耳赵士谔士谔字謇卿吴江人万厯辛丑进士除㑹稽知县入为职方主事调考功司厯文选郎中迁太仆少卿以佥都御史巡抚宣府有中丞诗选送周蓼洲吏部久系中朝望嘉招慰物情不夸津地重独喜市门清是处成蹊径凭谁秉国成涣羣今日事行矣慎持衡来季方还萧山仿彿经过三十秋年年盼望越来舟㡬番夜雨曽聮榻何处春山不共㳺往事茫茫浑是梦故人落落总堪愁老来转觉难离别欲去还期十日留蔡善继善继字伯达乌程人万厯辛丑进士除莆田知县调香山入为工部主事歴郎中改兵部出知泉州府歴湖广福建左右布政使有去去斋集春日闲居幽栖未拟絶尘寰楚帝桥西水一湾树里暗浮邻寺塔楼头青入傍城山不缘好客宁沽酒祗为髙僧遂出闗春鸟自鸣花自舞禅心竟日与云闲谭昌言昌言字圣俞嘉兴人万厯甲午乡试第一辛丑进士知常熟婺源栾城三县迁南兵部主事歴员外郎中升福建参议提学转山东按察副使以参政卒于官赠太仆寺卿有狷石居遗集赠吴兴蔡叟先生无俗侣野鹤与同羣奕对包山橘书开石室芸白苹双桨渡红叶五亭分髙隠看谁似将无郑巨君徐祯稷祯稷字叔开松江华亭人万厯辛丑进士除刑部主事歴员外郎中出知䕫州府迁按察副使独木桥独木桥林下渡蔓草径山前路杖藜蹑屐闲来去不怕秋风与秋两君不见六州都督三军将辕门马道广十丈飞虎风开赤羽旗盘龙日灼红丝世涂自合有翻覆苍茫眼㡳生陵谷北阙霜摧壮士心西郊雨暗孤臣哭噫嘻东门黄天不肯牵赤血要洒咸阳阡傅淑训淑训字启昧孝感人万厯甲辰进士滁知濮州调泽州入为工部员外进郎中出知平阳府升山西按察副使㝷提督学政歴陜西参政四川按察使迁太常少卿累迁戸部尚书题香积寺平甸草铺似绣髙峰石削如门牛羊十里五里鸡犬前邨后邨赵彦复彦复字㣲生杞县人万厯甲辰进士官至湖广按察副使有赵㣲生诗选雨髙云不可即飞雨作泥涂多难诗篇减新凉病骨苏贫仍鸡鹜食愚任马牛唿往事庸堪问空嗟白日徂黄儒炳儒炳字士明广州顺徳人万厯甲辰进士改庶吉士除编修歴右中允左谕徳右庶子迁南京国子祭酒升吏部右侍郎转左侍郎兼翰林侍读学士有影木轩集经始兴江口三枫亭下路不尽瘴云乡乱石千峰落斜阶一水长楼船通汉将铙吹发陈王往事东流尽栖鸦遍夕阳汪煇煇字徳仲休宁人万厯甲辰进士改庶吉士授编修厯官吏部左侍郎协理詹事府事春日山行过嬾倦宦游归来且多务命驾偶山行始叶泉石趣入涧穷窈窕陟峰出云雾细雨洒春寒轻风飘日暮俄为桑门访忽值友生顾蔬酌供野兴晤言写情素髙原恣遐眺幽径暂闲步眷此永日欢信彼頽龄度城市苦氛嚣谁能舎之去周炳谟炳谟字仲觐无钖人万厯甲辰进士改庶吉士授检讨歴赞善谕徳少詹事以礼部右侍郎协理詹事府事卒谥文简登鸡鸣山寺琳宫突兀鸡鸣岭极目风烟天地寛山叠乱峰来北岳水连千崃入桑干谁人禾黍谿边种㡬处牛羊谷口看塞下只今歌乐业幕南昨日到唿韩吴应𤦺应𤦺字景韩桐城人万歴甲辰进士官大理卿滇中有懐南诏春深暮雨昏懐归畏有简书存三年雪鬓行荒服万里冰心答至尊永夜衰亲频入梦何时稚子一迎门龙眠樱笋闻无恙短褐黄冠是主恩刘士骥士骥字允良禹城人万歴甲辰进士官检讨长陵陪祀作赤县归真主青山锁故宫玉鱼沉永夜石马立西风霜露秋容肃椒兰祀典崇明禋鸾驭在济济骏奔同魏濬濬字禹钦松溪人万歴甲辰进士官湖广巡抚墟上诗纡回巖径转嵯峨笑问蛮家第几窠入市每衣芒木布出门时唱浪花歌峒丁惯筈歼狐矢獞女能抛织贝梭墟散尽投归路去断烟半陇罥荒萝沈珣珣字㓜玉吴江人万厯甲辰进士授中书舎人选山东道御史廵按贵州㝷转福建参政歴湖广按察使河南右布政司山东左布政使擢都察院右副都御史巡抚山东有净华菴稾春日怀长兄在燕闻道幽燕地萧条异故乡沙昏天欲黒春半草犹黄马足冲霜冷鸿声聴夜长今宵千里月飞梦旧池塘鄚州道中鄚州城北水连空苹叶荷花处处风无数沙鸥飞上下马头仿彿见江东江南春繁花红映赤栏桥杨栁新隄系画桡三十六陂春水碧满船明月一声箫女郎绮生卜居江上窈窕红楼隔旧京重帘瑟瑟拥雕楹楼前咫尺官桥路认得萧郎白马声王象晋象晋字子进济南新城人万厯甲辰进士授中书舎人迁礼部主事谪江西按察知事稍迁行人司副转礼部员外歴郎中出为浙江参政官至浙江右布政使致仕卒乡人私谥康节先生言志通籍三十年息肩犹未得静中自㝷思永夜劳转侧来日苦无多胡不惜筋力富贵如浮云百嵗犹顷刻世涂多险巇反覆无终极何不早挂冠戚友相亲暱西塾课儿孙东臯艺黍稷早毕公家赋早完私家债浊醪聊适口麤粝堪供食八口可无饥四邻好为徳时而曳杖游时而曲肱息一事不萦怀两耳常紧塞用以怡吾神徜徉华胥国樊良枢良枢字尚黙进贤人万厯甲辰进士厯官广东右布政使有三山二酉等集暮春登滕王阁江上春归思渺然危栏百尺瞰寒烟美人南国销芳草帝子东风怨杜鹃半岭孤云衔落照一颿逺水净浮天月明十二楼头曲夜夜吹箫到客船登岳阳楼楚馆迢迢楚水长雨余新涨下潇湘九歌缓节迎河伯千古伤心弔国殇肉食㡬人忧社稷野谋无计奠疆场衡云莫障长安日搔首青天望帝乡祁承㸁承㸁字尔光绍兴山隂人万厯甲辰进士授宁阳知县调长洲迁南刑部主事转兵部厯员外郎中出知吉安府京察谪沂州同知稍迁宿州知州入为兵部员外歴河南按察佥事副使江西右参政有澹生堂集闻警医巫闾下水东流填尽枯骸剩作丘当局岂皆肉食鄙傍观宁尽杞人忧既知残奕惟争劫坐视危樯欲覆舟可是枢臣饶逺策故将镇静作良谋阎世科世科字伯登太原人万厯甲辰进士除湖州推官入为主事歴郎中出知河间府转布政司参议楞伽台垂老投簪稳凭髙对酒闲江风梳白髪海雾羃青山日极秋天逺身依暮鸟还禹功遗迹在千载喜追攀刘𦙍昌𦙍昌字燕及桐城人万厯甲辰进士知宜黄临川广济三县迁南京大理评事歴官兴化知府有迁草觐草游草増城流杯石増江有怪石形容类虎丘亦可坐千人而多巖厓幽曲涧自天成或云鬼斧修仰承千丈泉惊湍变安流土人不好事经年罕来游我行及暮春风日妍且柔结伴得数子大半髙阳俦脱舄坐曲涧杯盂任所投欲去忽复往将沉还能浮徘徊若就人想为知已留观者尽拍手我意徒夷犹叹息下山去空坡驱牛羊范汝梓汝梓字君材鄞县人万厯甲辰进士除工部主事谪酉阳宣抚司经歴累迁任襄阳推官入为刑部主事歴员外郎中出知延平府拾遗谪襄阳同知㝷守襄阳卒于官采莲曲风吹荷叶十里香采莲女儿矜艳妆櫂声惊起双鸳鸯双鸳鸯何处宿白苹湾红蓼谷戴耆显耆显字令微桐城人万厯甲辰进士礼部主事有梳河集南旺湖异代南湖水犹存大野名秋风一夕至芦荻有余清荡漾浮堤净微茫入槛明时时隂雨里髣髴鲁诸城明诗综卷六十四明诗综卷六十五钦定四库全书明诗综卷六十五翰林院检讨朱彛尊编李流芳流芳字长蘅嘉定人万厯丙午举人有檀园集山中喜张鲁生至同㝷熨斗柄坐湖边竟日而还偶作贪㳺不知止足力疲屡试起晩日当午偃曝聊自恣忽闻故人来发我湖上意出门何翩翩两足殊快利尝闻熨斗柄颇怪此名异昔年过其下髣髴已忘记今日天有风湖山想竒致相与歴西碛山穷见湖势沿流正萦纡抚石得小憩飞湍击嶒穹壁立赑屃洗出如削成斗絶畏崩坠闪烁绚丹垩剥落疑文字倾厓侧足过隂壑縁藤缒燕矶与鼋渚生平快游地遂儗兼胜槩怳忽理梦寐髙歌遏水声浩荡入胷次吾欲乘长风悠然向天际惜哉多舟楫使我不得济过皋亭龙居湾宿永庆禅院同一濓澄心恒可上人步月每多方外㳺见僧即如故灯明一龛下夜长惬深悟不知山月上千林已流素出门㝷旧蹊爱踏松影路幽泉洗我心微钟杳然度戏示山中僧侣山居不须华山居不须大所须在适意随地得其槩髙卑审燥湿凉燠视向背楼阁贵轩翥房廊宜映带或与风月通或与水木㑹卧令心神安坐令耳目快皋亭美林壑中墖亦称最一楼负山立圭窦如向晦山僧请余住余性苦不耐劝令开八牕咄嗟变湫隘前楹布清隂后户揽苍霭玲珑称人意萧爽出尘界冁然谓山僧此中固有解往往住山人不知山好在我昨居新菴结构亦可怪居然仇凉风似欲杜灵籁古梅如老宿亭亭使人爱其下安灶突柯条半焦坏悲哉氷玉姿坐受熏灼害见之热五内如身被桎械谁当共拯此移灶出树外面南辟小扉日与香雪对区区一缗费功徳及万倍吾言不见用终为未了债访秦心卿溪上嬾园不遇有作溪上好园亭君家闻最胜经过已卄年今始识三径翳然临水间爱此飞阁映位置不在多贵与风物称主人意疎豁事事得真性我来不相值维舟栁边暝见戴自无须悠然发孤咏赠别洞庭葛实甫我怀洞庭月欲醉莫釐峰幽意乆不惬髙人今乍逢新诗正堪把归櫂阻相从却羡秋山下丹黄已万重黄河夜泊明月黄河夜寒沙似战场奔流聒地响平野到天荒吴㑹日已逺燕台路正长男儿久为客不辨是他乡访慧法师于皋亭桐坞作不见皋亭慧法师每勤书札慰相思蹉跎又作三年别慙媿终无一往时忽忆虎溪成旧社且㝷茅屋赋新诗闗门短櫂冲炎去黄鹤峰头月上迟元夕雨邀里中诸君小饮檀园灯下次伯氏韵花边楼阁月边廊更爱繁灯照夜光雨气无端先客到檐声应为和歌长城头结绮人俱散邨里迎神鼓不忙且尽一杯酬令节泥深门外亦何妨为陈维立题辋川画吾爱华子冈辋川流日夕如何舎此去伤心赋凝碧雨中看梅西碛即事邨园门巷逐花低藤蔓桑条咫尺迷花底泉声认归路沿流直到石桥西题画似雪峤师千峰顶上只通云一水人家别有邨直到前山兰若路清钟落日不逢君成靖之靖之初名基命字毖于大名人万厯丁未进士改庶吉士授编修累官吏部侍郎进尚书入东阁加太子太保礼部尚书文渊阁大学士赠太保谥文穆有云石堂集送刘紫芝南还逺别人情惜君归更若何匡时怜道直涉世患才多路栁催春去江风拂櫂过还应逢雨露且莫怨蹉跎钱龙钖龙钖字稚文号机山松江华亭人万厯丁未进士授编修歴中允谕徳以少詹掌南京翰林院升礼部尚书东阁大学士召进文渊阁加太子太保致仕归㝷逮系诏狱论斩得释戍定海卫乆之还里卒于家有兢余存稾初入翰林述志皇风被奕叶师济协重熙妙选金闺彦登兹白玉墀惭予蹇劣士何幸沐恩私就将弥日月摹范承师资雕虫既云拙温饱匪所思独此葵藿心耿耿誓不移念昔皇祖日讲艺恒孜孜天颜瞻咫尺宻室奉畴咨衮徳信多补臣忠实在兹顾问久寂寞簪笏徒委蛇四郊渐多故启沃効者谁所愿回宸照堂亷路不岐题豳风七月图国本民生系深思草昧存淳风怀墐户美俗写朋尊卜洛从何始承邰信有源艰难开圣主告诫切文孙拭目丹青丽赓歌雅什温思随工瞽诵欣望辟虞门杨涟涟字文孺应山人万厯丁未进士除常熟知县征授户科给事中厯礼科都给事中升太常少卿擢右佥都御史进副都御史死珰祸赠太子少保左都御史谥忠烈有集题柏子园青芸阁官阁凌空汶水深金飇初动客登临浮云易改三山色落叶先惊万里心江上美人遗杂佩城南少妇拭清砧繁台兔苑今禾黍日暮凭阑思不禁左光斗光斗字共之桐城人万厯丁未进士授中书舎人擢浙江道御史升大理寺丞进少卿终左佥都御史死珰祸赠太子少保右副都御史谥忠毅有集忆龙眠山居卜筑傍龙眠云深一径穿源穷才见屋山尽忽开田芋栗新栽得刍荛任往焉笑余縁底事一别动经年顾大章大章字伯钦常熟人万厯丁未进士除泉州推官改补常州府学教授稍迁国子博士转刑部主事歴礼部员外郎出为陜西按察副使被逮卒于狱赠太仆寺卿谥裕愍被逮道经故人里门槛车尘逐使车辕一路知交尽掩门犹喜多情今夜月斜窥树隙照离尊李标标字建霞髙邑人万厯丁未进士改庶吉士除检讨累官太子太保礼部尚书文渊阁大学士题梁慎可墨香亭古様蕉衫白接䍦芳亭长日坐支颐焚香自悟无生诀拈笔闲摹有道碑竹韵松涛清自逺花觚茗盌静相宜近来爱写黄庭否好换新鹅浴小池许令典令典字稚则海宁人万厯丁未进士官至淮安知府有灵泉蠃史集题陈平叔陋巷狭巷难容旋马小池也爱笼鹅客来儿子教揖兴到老人自歌马徳沣徳沣字以容平湖人万厯丁未进士改宁国府学教授入为国子监博士迁刑部主事歴郎中卒赠太常少卿曹园䜩集名园成胜引画榼出疎篱不厌杯频劝何妨席屡移暮烟停客櫂宿雨亚花枝兴剧忘归去娑拖月上时邹维琏维琏字匪石江西新昌人万厯丁未进士除延平推官征授南京兵部主事歴员外郎中改吏部坐削起南京通政司参议迁行太仆少卿以佥都御史抚福建终兵部右侍郎有愿学编宦㳺友白导噫等集述怀羶涂难乆居盛名宁乆留所以鸱夷子五湖一扁舟应无雄辨士俯狥燕客求四时忌成功急湍无安流美服人所指权利倍添忧古意百年苦瞬息人事复乖违园中桃与李安能久芳菲天风埽枯叶北雁忽南归嗟我行役人年年戍金微觱㮚自西来游子未授衣严霜堕闗塞明月照孤帏两地共揺落两情共欷歔秋兴鸱枭得腐鼠辄以吓鹓雏鹓雏饮清露髙飞栖碧梧飘然樊笼外野性常自如鸱枭即饱食能无畏张弧古云鹿生山命已悬庖厨达人访物理深藏赋遂初初至夜郎逺戍天涯事可悲疎狂真负圣明时谁言鸿鹄能千里差喜鹪鹩託一枝草野数悬丹阙梦乡园空望白云垂髙山流水情堪咏已拟埋名老下帷闺怨妾恨凭谁寄君怀祗自知堂前双燕子嵗嵗赴春期陌上偶成青青道傍栁转眼忽成围男儿客他乡不知嵗月非徐从治从治字肩虞海盐人万厯丁未进士除桐城知县改府学教授转国子助教迁南礼部主事歴郎中出知济南府以山东按察副使分巡兖东以布政司右参政分巡济南加右布政使请告归起蓟州兵备道㝷加左布政使复移病归再起山东武徳兵备道超拜都察院右副都御史巡抚山东莱州被围中飞礮死事闻赠资善大夫兵部尚书赐祠曰忠烈有集入莱州城被围作崇祯五年春帝命师中钖俾抚大小东星言事羁靮于时二月朔告警驰羽檄叛军无安巢掠地恣所歴莱牧实要冲羣兇首矍踢虽有防守臣敝甲同袒裼诏许驻青州欲往寸心惄莱民亦吾民不忍付焦溺单车指危邦夫岂尚沽激须㬰寇果临疾风走沙砾孤城露南隅三面受锋镝云梯匪一层地道发重甓捷如猱升木多于螘縁壁穴以穬熏尸台纵火燔荻相随八十骑骑骑奋长自顾一书生乃当万人敌援兵絶蚍蜉礮石轰霹雳谁与生厉阶失计遂贻慼一星燄不扑燎原衆斯惕两叶生不除须用斧柯析奈何肉食谋议抚不议击养痈久必溃累卵危终殈哀哉此邦人何雠委虺蜴效死职所甘智已穷墨翟沈圣岐圣岐字千秋乌程人万厯丁未进士除工部主事歴员外郎中出知济南府送闵昭余出守漳南闽南虎竹三千里苕水渔村二十年别后相思梦何处刺桐花发海云边即事送呉翁晋百尺飞丝送栁花青春欲暮未还家扬鞭忽到鸣筝处一笑初停白鼻騧钱文荐文荐字仲举慈谿人万厯丁未进士知新野宜春二县入为工部主事有丽瞩楼集月下怀冯正子太史夜坐林木清见此池上月羣峯忽已净孤云澹将没愁深白鹭渚梦断苍龙阙望望曙河遥思君不可越山居杂兴自埽闲房卧能令俗虑轻披帘邀乳燕挈榼赴迁莺海味梅鱼滑山毛竹笋清湖天思盪桨恰喜报新晴赵崡崡字子函一字屏国盩厔人万厯已酉举人茂陵黄山歴尽见孤城城上楼髙眼倍明芳树寝园今北望暮云宫阙旧西京芙蓉昼冷仙翁露苜蓿春闲宛马声回首长杨夸猎地何人得似子云名韩敬敬字求仲归安人万厯庚戌赐进士第一授修撰㝷谪行人司副题南陔山房碧山初筑涧之滨选石疏池位置新坐守庚申偕道士桥名丁卯续词人深情只託支颐笏时様争传垫角巾纵是渔师鱼不卖暇从秋浦戏垂纶张慎言慎言字金铭阳城人万厯庚戌进士官至吏部尚书有泊水斋集过洹水将入里有懐长安古人洹水才过丹水流客愁争似水悠悠汀洲緑映征𫀆浅桃李香迎语鸟柔耽静计将书卒嵗怀人岂但目三秋归来乡里都如故晚计方思马少游王志坚志坚字淑士崑山人万歴庚戌进士官郎中寄长蘅吾观仕宦人每每念丘壑虽复非真实兹意或间作譬如酒食困番思茗饮乐病茍稍稍去旋复恣馋嚼嗟余困折乆本自甘濩落兹㳺非得已黾勉就人爵人生能㡬何胡为乆熏灼宁为沙上鸥毋取笼中鹤尹嘉宾嘉宾字孔昭江隂人万厯庚戌进士授中书舎人升兵部员外出为湖广提学副使有焚余集舟泊惠山夜坐思琴昔年与之子把酒对瑶琴明月蒹葭浦秋江枫树林擣衣中夜缓落叶万山深怅矣谁能理烟波不可㝷江上杂咏河豚雪后春还浅刀鲚风来水已波擕酒江边吹笛坐看山何处出云多庄起元起元字中孺武进人万厯庚戌进士除浦江知县调兰谿迁南户部主事歴员外郎中出知抚州府官至太仆少卿有漆园卮言紫霞洞石室何寥廓蜿蜒信地灵洩云终古白艳草自然青轩帝藏神鼎淮王贮道经翛然来物外思鍊羽人形郑之文之文字应尼南城人万厯庚戌进士授南京工部主事歴郎中迁知真定府有逺山堂锦砚斋集金陵元夕花下灯前出画裙衣香一路暗氤氲不知南陌人如月但道东门女似云王象春象春字季木济南新城人万厯庚戌进士除上林苑典簿迁南京大理评事歴工部员外改兵部终吏部郎中有问山亭集山老鸦山老鸦朝东暮还西过河拾杜棃日晩腹饱不归去缯缴已伏河边树尔腹已饱尔不知饱人之腹良足悲打枣竿打枣竿光莹莹岸上小儿赤身擎去而复来无时停终日剥啄不盈升低枝已尽髙枝熟我竿恨无三尺六空城雀空城雀飞且止不营栖巢不哺子相唿莫向网罗死书项王庙壁三章既沛秦川雨入闗又纵阿房炬汉王真龙项王虎玉玦三提王不语鼎上杯羮弃翁姥项王真龙汉王鼠垓下美人泣楚歌定陶美人泣楚舞真龙亦鼠虎亦鼠送友人郭外溪边寺年来两送行攀条犹在眼落叶已无声忆昔春山色能轻故国情好将诗酒约归问鲁诸生谒岳武穆庙衰草寒烟日暮时伤心瞻拜岳王祠君王自得偷安计臣子应班痛哭师东海未填精卫死南风不竞杜鹃知由来和议非长策千古英雄恨莫追硖石怀古真成箭括与车箱犹是千年古战场想像国殇思蹇叔时因风雨忆文王楚人一炬曽轻入蓟马长驱亦未防三复青莲蜀道曲休令所守化豺狼石城月金陵王气未曽消水泊秦淮江上潮月到石头城下好碧云红树聴吹箫山家山家香穄饱椿芽雨歇篱傍自种花割麦绩麻旋剥枣一年三度坐牛车不落夹慈宁宫里佛龛崇瑶水珠灯照碧空四月䖍供不落夹内官催办小油红马之骏之骏字仲良新野人万厯庚戌进士除戸部主事歴员外郎中降广徳州同知升应天府通判调顺天㝷复官户部主事终员外有妙逺堂集十方禅院何处堪消夏非山即水乡树深浑欲暝花近反无香欲晩波难緑迎秋木渐苍市譁原未逺烟景乃微茫秋日草桥作白屋邨邨度青帘面面迎野溪残雨入侧树早隂生棃枣过桥色鸡豚近市声未论丘与壑出郭已多情送刘四别酒唿还辍欷歔百感俱两年何事隔明日此身孤秋水残城郭清霜点驿涂故乡归总好髙㑹复能无陈翼飞翼飞字元朋平和人万厯庚戌进士除宜兴知县被劾归有慧阁长梧二集巳未庚申辛酉壬戌行卷斋居白水浮官舎青山塞县门案头尘未积麈尾秃犹存莽莽云中树潇潇雪后邨斋居春事少农务与谁论温陵道中九日山前路登临病未能烟萝从皛皛云树㡬层层豹犬柴门月人鱼海市灯不堪闻杜宇匹马过温陵怅望寂寂何多绪凭髙魂易销疎钟萧寺雨逺树海门潮秋月七千里春风廿五桥愁来频徙倚蹋破小山寮大湘滩遮莫上瞿塘滟滪大如象不见建溪石连亘三千丈甘露寺山色乍有无江光递明灭夕阳大道傍行人读残碣清湖舟中枯柳霜中鹊长烟雨后山人来吹笛罢独立碧溪湾落星石白榆何夕堕危石青如此疑是酒星沉渴饮湖中水马当庙鼓持芭舞蛮歌日易斜分风能送客不忍打神鸦檀公垒故垒青仍在符鸠白不飞长城他日坏衰草夕阳归横江馆横江馆外云津吏莫东指但为放舟行风波日如此赤栏湖朝泛赤栏湖暮宿黄金浦多少采菱船来问襄阳估武昌西门郎採白苹花侬开青箬酒夜宿武昌城朝折西门栁上元夜别金鴈欹斜记昔年轻笼慢捻最堪怜四条絃索无端絶一夕春风也飒然茘支词梧州四月火山红南海丹时黄雀风不及闽中焦核好定应馋杀葛仙翁无题二月长安醉是乡青楼系马拗垂杨可怜韦曲花如锦恼杀相思贺二孃贺万祚万祚字孝延嘉兴人万厯庚戌进士授刑部主事调南礼部转郎中再调兵部出为山东提学副使歴福建参政广西按察使以江西右布政使分守岭北道有大业斋集周侍御行部兰台使者旧知名揽辔从容江海情抗疏共看任伯雨行军还拟赵营平五花骢马巡周道三辅黄图歴汉京不独艰危忧水旱前筹更欲请长缨朱大启先伯祖字君舆别字广原万厯已酉以秀水籍顺天乡试中式庚戌赐同进士出身除南昌推官擢吏部主事歴员外郎中崇祯初升太常少卿转太仆卿再转大理卿迁刑部左侍郎赠尚书有曼寄轩集良乡除夕古驿逢今夕他乡对故人椒盘囊底旧霜鬓客中新守嵗刚辞腊干元早布春圣恩方浩荡何必叹风尘经海印废寺我行海子桥不见镜光阁惟有青莲花凉风吹又落自信州还贵溪小艇恰容膝轻㠶下熘滩忽闻津吏语斜月挂江干黄巖道中万树棃云白满山桃花㡬㸃破红颜春风谷日黄巖里数遍峰头不肯还郭忠宁忠宁字荩卿吴县人万厯庚戌进士除刑部主事歴郎中改工部出知河南府调台州道湖广按察副使终陜西右参政有也园诗稾渡江飘然一櫂泝空明日午春潮尚未生回首江南増客恋新晴钟鼓润州城崔世召世召字徴仲宁徳人万厯巳酉举人知连州有秋谷集昔昔盐妙舞低垂手聴歌昔昔盐闺人双泪迸游子五湖淹水饯春澌去堦延月影潜娇莺藏树涩弱栁覆堤纎西舎徴箫板东邻艳镜匳灯孤煤渐剔被冷梦难懕雁过衡阳断鸡催鼓角严碧桃花又落苍藓迳仍添带减惊投玦钗尘罢卷帘从来音信杳怕问卜书占昔昔曽相约频将旧语拈重九章江门守风有赋黑云照空秋气昏章江城外逆水浑封姨鼓浪掀江豚招招舟子亦销魂酒罢问天天不言野鸡午叫黄花村谁家买醉登髙原我已挂冠君落帽擢髪数罪难具论孙元化元化字初阳苏州嘉定人万厯壬子举人从军赞画由兵部司务进职方主事天启末闲住崇祯初起武选员外郎歴官都御史巡抚登莱吴桥兵变坐失事论辟有水一方人集两头蛇吾闻两头蛇其怪不可弭昔贤对之泣而我翻独喜喜者意云何以我行藏似蜿蜒不留停奔赴孰驱使当南更之北欲进掣而止首鼠两端乎犹豫一身尔蛇也两而一相牵无穷已混心腹肾肠各口颊脣齿毕生难并趋终朝不离咫伸屈匪自甘左右何能以岂不各努力努力徒萦絫杀一诚便一一杀一亦死两存终奈何聴之造物理李衷纯衷纯字𤣥白嘉兴人万厯壬子举人选授如皐知县升南工部主事转兵部员外出知邵武府终两淮盐运使有激楚斋草春怀貔貅十万下辽阳经畧专征有侍郎杀气正殷箕子国捷书空奏日南王蛮天转饷愁中絶异域孤军蹈险亡何似乗机歌杕杜壁坚青海制扶桑登岱层峦絶巘转氤氲倒影凌虚日观分方诧河山同带砺忽惊嘘吸总风云珮环神女青霄度陆博仙人洞府闻圣主明堂知欲启将无重过稷丘君送陈孟常太史奉使还朝春风杨栁拂双旌使者星轺返玉京一诏责躬忧汉主九天持节识长卿花深禁苑分仙露月落宫城聴晓莺还念东南民力尽好从讲幄达承明浦口道中今年十月气尚暖江北宛似江南天未彫杨叶黄冉冉欲吐麦苗青田田老农筑场放犊卧少妇压槽唿客前长涂风景亦不恶马蹄且踏寒云穿雨后夜静空山中鸟鸣知雨歇寂寂启寒扉林端澹疎月顺昌道中山如眉黛水如罗谿上人家绣户多十五小姬催客酒银筝弹出伯劳歌吴伯敷伯敷字同文宣城人万厯壬子举人燕子矶同梅禹金作江落鲛人窟矶传燕子名湿云抛雨散凉月带潮生白浪浮虚阁青山挂断城知君有髙调流水若为情李孙宸孙宸字伯襄香山人万厯癸丑进士改庶吉士授编修歴左中允左庶子少詹事侍读学士升礼部右侍郎进尚书有建霞楼集龙池社集未尽登髙兴重来结伴㳺江山仍旧识寒意改深秋席地妨樵径攀花作酒筹醉忘归路逺还为夕阳留曽楚卿楚卿字元赞莆田人万歴癸丑进士改庶吉士累官礼部尚书自芋原至车盘驿数家烟树郁萧森人语殊方莫辨音云傍马头晴作雨松横岭口昼成隂闗城晩色疎寒木古渡秋风乱夕砧信宿淹留吾有意故园已在白云深叶灿灿字以沖桐城人万厯癸丑进士改庶吉士授编修迁南国子司业歴左中允右庶子天启末削籍崇祯初起补少詹兼侍读学士加礼部右侍郎累迁南礼部尚书追谥文庄有天柱南中庑下读书诸集抱病别业空山里孤灯独夜身交㳺江上涘风雨病中人宿鸟翻深竹溪流响乱榛居然成小隠日日白纶巾李继贞继贞字散尹太仓州人万厯癸丑进士歴官兵部右侍郎有萍槎集五人咏义士杀人都市中姓名不藏身不匿明知国法炽如炉况是钳网当罗吉挺身就吏不辞家无劳伍伯来相逼此时上官方自功御此五人如束湿夜提铃昼设棘五人齿冷笑不必一尉一人抵于法自相匹即令倍偿之二三亦已毕何烦五命酬一贼但取无失大珰心人命草菅何足恤临刑骈首受青锋相顾慷慨无变色嗟乎五人生为义士死作神不然厉鬼除君侧勐虎行山深月黑风怒号勐虎磨牙求汝曹子欲夜行何处逃归来有吏夜守门追捕如虎忧心焚鸡豚鬻尽将儿孙不忍老年见生别宁拚瘦骨为虎吞同是勐虎此有冠驺虞见之徒心酸同是勐虎此有翼狡猊见之亦变色行乎行乎择害莫若轻倖脱虎吻留余生王心一心一字纯甫呉县人万厯癸丑进士由行人选授江西道御史累官刑部左侍郎有归田园集上太行驱车上太行山顽无竒石逶迤有千盘石磴转偪侧譬如摩空鸟渐与青云迫俯见苍崖间春花间红白山家爱尺土纵横界如画上有千年碑孔父留辙迹摩挲落日迟返景射石壁祇虑豺虎骄解鞍投荒驿缪昌期昌期字当时常熟人万厯癸五进士改庶吉士授检讨厯左谕徳死奄祸赠詹事谥文贞赋得夏母篇书文太君障子夏忠靖母廖夫人忠靖㓜孤夫人教之严而爱事姑甚谨姑病执其手语曰吾无以报汝愿汝寿过我子孙事汝如汝事我忠靖拜大司农夫人年八十晋封太夫人三杨及胡祭酒诸公皆升堂拜焉忠靖掌邦计母廖尚皓首别殿赐宴归髙堂介睂寿是时长陵中羣公并耆旧三杨列馆阁胡公为祭酒连镳登母堂却行拜阶右锵锵委佩声肃肃奉觞走母也徐唱言雍容三爵后上云主恩深报称莫相负下云计臣劳提挈视吾友嗟此良宴㑹明时信非偶谁与矢徳音乃在一寡妇养姑泣下泉持家敝箕帚尚书信卿才训迪自黄口虫鱼笺独劳钧轴教已乆繇来孤贫儿往往践台斗送门人程灏然我已离羣乆君能嵗一来茶𤓰谈旧事水石坐新苔病骨翻然醒愁容顿尔开且迟松际月莫聴暮潮催赋得秋声一雁飞淅沥金风动碧林瑶空独雁助长吟声寒絶塞三千里影照长安一片砧秦陇云横朝起笛潇湘月冷夜闻琴于今圣世销烽火北海应无系帛音洪葆原丈闗政报满还朝锦帆箫鼓出江湄水冻黄河驿路迟乡味乆应忘荔子客情偏自忆莼丝阊门栁色非前日长乐钟声似旧时闻道使君亷载石江东父老望旌麾周宗建宗建字季侯吴江人万厯癸丑进士除武康知县调仁和擢福建道御史巡按湖广被逮死奄祸赠太仆卿谥忠毅感事宫禁髙皇诰尚存只今秉笔自言尊太阿已授宵人柄梼杌齐沾圣主恩旧定朝仪増禄秩新开甲第拟侯门惊心流祸中原遍未许苍生得叩阍周顺昌顺昌字景文吴县人万厯癸丑进士除福州推官徴授吏部主事转员外郎死珰祸赠太常寺卿谥忠介有烬余録愁独坐雁声急风髙秋气空家书千里外旧事一尊中北地兵戈满南园草木丛朝来看壮髪强半欲成翁咏梅春半梅将尽中庭尚一枝玉人何处是惆怅月明时呉伯与伯与字福生宣城人万厯癸丑进士除户部主事歴员外郎中出为浙江布政司参议迁广东按察副使有素雯斋集宿姑孰作客休嗟滞浮生合自劳苹花一枕对芦荻片帆髙生计存书史乡心寄酒槽夜来寒不禁换却旧绨袍汪康謡康謡字唐征休宁人万厯癸丑进士除诸暨知县降补顺徳府敎授入为国子监学正迁戸部主事歴员外郎出知漳州府终福建按察副使有菉猗园诗集东阿道中髙岸深藏谷頽垣曲带溪草香风过陇土滑雨沾犂泲水流终伏荒台迹已迷前山不可极马首暮云低沈萃桢萃桢字君聚平湖人万厯癸丑进士除工部主事改南兵部歴员外郎中出知苏州府迁福建按察副使以参政分守苏松道坐报呉江知县曹钦程贪墨罢㝷落职起补湖广按察副使转福建按察使以湖广右布政使引疾归田园诗不浅鲈鱼兴君恩许挂冠城隂三亩宅日暮一渔竿风翮秋飞鸽花泥晩种兰兀然微醉好髙枕傍阑干方尚恂尚恂字威侯淳安人万厯癸丑进士除刑部主事歴员外郎中出知建宁府迁湖广按察副使谪真定同知改卫辉有玉磬斋诗集焦山危屿江天峙烟光写翠微吹波豚下上狎浪鸟翻飞客与愁猿并僧唿老鹤归潮痕出深树片片湿征衣曹操疑冡漳水筑荒台台荒铜雀失不知青苍瓦后自何陵出沈凤超凤超字可凡鄞县人万厯癸丑进士除海阳知县迁工部主事道卒自君之出矣自君之出矣妆奁日掩尘君心如明镜独照眼前人俞琬纶琬纶字君宣长洲人万厯癸丑进士衢州西安知县有自娱集明朝别醉子黄金卮一卮一番换明日山上山相思旦复旦古意不与子同行愿与子同梦随子梦所之相怜不相送罗賔王賔王字季作番禺人万厯乙卯乡荐仕为南昌府同知有散木堂集辛巳三月寇陷襄阳弑襄藩逾旬破洛阳福藩死之两郡居民屠戮不可胜纪文士侈言兵希取印如斗积误非一朝寇至如拉朽召募烦中枢司农劳税亩竭粟养骄兵渐积成敝笱卒尔襄阳城藩封失其守城陷鼓声死日落大旗走曾闻赐上方三载专征久勉死谢三军徒为军国丑嗟彼泄泄人处堂不思咎悲忧草野人抱膝徒白首春日送友人入䖍州旅雁归不尽春风朝又过东郊一以别青草更如何客舎炊榆火征衣换越罗闗河莫回首杨栁暮烟多崔培元培元字辰长海盐人万厯乙卯举人官青阳知县有横山草堂集长安陈寳开隆祀昆明辨劫灰古来成帝里今日自楼台国事纡西顾天威俨北来绸缪闗陜地岂独武臣才鹑野天文布龙山地轴雄翦桐开国事累叶后贤功车马黄尘里闗河紫塞中从来兴王地文物两京同明诗综卷六十五明诗综卷六十六钦定四库全书明诗综卷六十六翰林院检讨朱彛尊编钱士升士升字抑之嘉善人万厯丙辰赐进士第一累官太子太保文渊阁大学士南园即事世情不到处独寤寐歌时但有云山入兼无樵牧知竹光虚牖白花气杂林迟不觉斜阳下邻家起晚炊刘荣嗣荣嗣字敬仲曲周人万厯丙辰进士除戸部主事调吏部厯郎中累官至工部尚书总督河道有半舫集白石庄万都尉园作仙圃宜秋色相将恋夕曛松青新濯雨槐古旧侵云竹牖池光合山楼石翠分凤箫遗韵在拟向月中闻题画老去登临怯杖藤好山不上最髙层疎松㡬树斜阳里闲看巖前埽叶僧灌木隂隂溪水斜溪头鸥鹭浴晴沙春潮退后风生急鱼网船梢挂落花彭汝楠汝楠字伯栋莆田人万厯丙辰进士除㑹稽知县入为礼科给事中累官兵部左侍郎赠尚书读黄维章辩疏有感闻道欃枪未掩芒惊闻龙战又𤣥黄赤睂岂遂移炎汉白马还宜鉴李唐君子独为洵足耻党人不与亦何妨圣明自是如天宥黾勉同心定我王潘曽纮曽纮字昭度乌程人万厯丙辰进士歴官佥都御史廵抚南贑崇祯中提兵入卫卒于军有芳荪馆遗槀大柳驿守嵗古驿逢梅发荒邨带柳斜雪明难入夜山霁易蒸霞碧篆消灯晕黄沙拂劒花男儿应有气可复负年华金陵感遇花发垂垂归兴浓便教归去若为容日边潮合迷前浦雨后烟开出数峰杨栁暗彫江岸笛松楸静落寺楼钟闾阎三月音书断梦入燕闗第㡬重申绍芳绍芳字维烈长洲人万厯丙辰进士初任应天府学教授迁南京国子助教升礼部主事歴郎中调吏部出为山东按察副使累官戸部右侍郎送张玉笥中丞进擢总河𤣥圭初钖自宸衷四载勤劳特借公开府夙推真使相导河新命少司空舳舻风引桃花浪海甸云兴瓠子宫何独甘棠思召伯转输专倚酇侯功方大任大任字玉成一字逢吉桐城人万厯丙辰进士除元城知县擢广西道御史天启末魏珰营生圹僭侈踰制特疏纠之削籍崇祯初补官升佥都御史巡山海闗㝷以副都御史抚顺天有霞起楼诗草咏怀束髪慕竒癖读书万卷余㳺思缅邈塲削迹棼华涂举世争㨗径欣然笑其愚禀气固已然改辙将焉如孔生耻沟壑原子安桑枢素志亮有託斯人岂尽迂掩耳谢时贤一心抱区区张玮玮字韦玉武进人万厯己未进士除户部主事歴兵部郎中出为广东佥事仕至都察院协理院事左副都御史卒谥清惠有如此斋集黙思仲先约过詹所茶山园以事不偕小诗代讯一径寒云似练开茶烟起处小车来独怜久病闲双屐不踏孤山十畞苔万燝燝字闇夫新建人万厯丙辰进士除刑部主事调工部厯屯田郎中首劾魏忠贤廷杖流血死赠太常少卿追谥忠贞登黄鹤楼我欲乘黄鹤飘然物外游槛前怀古泪且为祢衡收魏大中大中字孔时嘉善人万厯丙辰进士授行人歴官吏科都给事中死奄祸赠太尝寺卿谥忠节有藏宻斋集良乡县彰义门西路桑干古渡分长覊乘传马不断出闗军沙白迷荒戍城黄压暮云车牛征到骨募派底纷纷息㳺一夜秋声万木寒干坤何处足弹冠时名尽向黄金起世事都堪白眼看已自故人嗟落魄更谁同病问加餐风尘伏枕衡门穏行路于今转觉难陈熙昌熙昌字逢时南海人万厯丙辰进士除平湖知县擢吏科给事中东湖杂诗乍浦瀛壖曲遥连芦沥场迎船桑叶白系缆菜花黄塔影开初地钟声落上方孤城非铁瓮先事慎隄防李泰祯泰祯字道子海盐人万厯丙辰进士除龙巖知县调漳浦选授福建道御史巡按云南有逺人楼诗集睡鸭緑萍埽罢栁梢齐疎雨斜阳思转迷此际池塘眠正穏风花吹梦过桥西曹守勲守勲字熙载新蔡人万厯丙辰进士知曹县考授浙江道御史出为陜西按察佥事歴陜西副使题韩淮隂钓台城隂片石俯淮流想象王孙此钓游若问将台何处所未央宫殿总荒丘李应昇应昇字仲达江隂人万厯丙辰进士除南康推官擢福建道御史死奄祸赠太仆寺卿谥忠毅有落落斋集哭季弟忆尔迎还櫂悲歌分外深逐臣生死日归老弟兄心慷慨歌声发飞扬酒力任唿卢狂竟夕清梦到而今黄尊素尊素字真长余姚人万厯丙辰进士除宁国推官擢山东道御史削籍被逮死诏狱赠太仆寺卿追谥忠端有集春日早行抗旌经古道暝色未全分渐隠林间月微生海际云轻隂开积翠细草落青芬谁破曈曈晓鸣禽客底闻黄承昊承昊字履素秀水人万厯丙辰进士除大理寺评事选吏科给事中歴刑戸工三科左右给事出为河南按察副使加参政转福建按察使有闇斋吟稾闲居夜雨夜半潇潇竹轻寒枕上侵明朝无别事风雨不闗心多少闲花草朝朝抱瓮忙园丁今夜睡晏起亦何妨过长沟见蜀山湖荷花沿堤二十里有作云山渺渺水滺滺香满长堤物外秋只少若邪溪上女乘潮一弄采莲舟塞上曲乡月多情伴我来沙场相对不胜哀明朝生死知何处且解征袍醉一回袁中道中道字小修公安人万厯丙辰进士授徽州府教授迁国子博士升南京礼部主事歴郎中有珂雪斋集述别为丘长孺哀哀一孤鸿飞急向东迈伤哉金石交三载乃相㑹相㑹能㡬何一见不复双子尚滞西陵我遂往銮江銮江不忍别复有摄山行摄山不忍别逐子至冶城冶城不忍别十日淹江头饮子清泠酒卧子木兰舟酸心一夜风举目三千路别矣可奈何含泪入城去郢中送春曲总以堂堂去何容缓缓归隔溪莺对语掠水燕双飞野草香沾屐修篁翠湿衣山花一树好㳺女摘来稀九日登中郎沙市宅上三层楼满眼伤心处谁能上此楼林烟迷蜀道㠶影识吴舟砚北人何在江南草又秋茱萸空到手欲插泪先流七夕同彭长卿中郎清谈闲送可怜宵竹户斜通宛转桥白水青林秋澹澹好风凉月夜萧萧贫来野客伤时序老去诗人怨寂寥惊鸟不鸣更漏静如闻银浦弄轻潮投赠太保蹇令公三朝元老帝长城胸贮雄边百万兵太尉领军陪汉相上公分陜䕶周京卿云不散投戈色夜雨犹闻洗甲声白袷青编无一事萧然还是旧书生彭汝谐汝谐字原乐吴县人万厯丙辰进士有蔚菴逸草㳺桃源涧碧涧山隈转鸣泉树杪悬桑麻缘屋字鸡犬隔人烟客避中峰雨僧安一宿禅桃花今又放相问世何年从邓尉山中还至虎山桥坐月平林漠漠烟光齐花气霏霏醉欲迷欵乃湖中小舟小苍黄日下西山西寒鸦飞尽渚涯阔白苎歌残月影低露冷霑衣万籁静吚哑邨落催晨鸡沈徳符徳符字虎臣一字景倩秀水人万厯戊午举人有清权堂集秋暮咏怀百嵗电泡尔畴不慕长年究意命制之修短非我权玉局出从地玉棺堕自天大丹紫汞鍊神鼎白石煎尅日飞举人不乆归重泉信哉服食误以药求神仙人日挑菜传人日山邨朴未知雪深添酒劵风横缓灯期歳事因贫略春光遇闰迟梅园纵深闭宜赏寂寥时送李元白都运之扬州度支圣世借前筹谁似江淮地望优宰相杜悰充转运司徒王导领扬州军需西北劳臣勚民力东南国士忧餫馈古来功第一进贤何待鄂千秋苦雨物候违朝爽山容失夕佳阳乌三舎避黑蜧百灵差故恣商羊横先收魃鬼埋屋頽无可漏墙坏不须排废沼平多日新堤溃少厓衢髙犹啮屐巷溢或通暂步担遍徒行没骭皆居如潜岛屿出似泛河淮耳欲生禾颖尘难屑麦䕸浸畦浮菜甲堕坎没松钗是垤俱鸣鹳无㘭不产蛙饮泉偏沃蚓升壁但资蜗穴牖唿邻酒乘橇觅市鲑炊艰憎淅米薪湿喜枯荄图史濡难展屏奁润易揩迂行甘踯躅愁坐废诙俳䕶筑宵加版存扉昼墐柴其鱼兴浩叹乃粒轸孤怀议礼应雩禜祈晴傥祀祡何时扇障日利屣上长街邗城新曲明月可怜宵曽聴教玉箫佳名二十四第一擣衣桥天启宫词二广双甄阵脚牢御营日丽战云髙封章台琐俱休进万枽临戎正内操嵗除旧例幸椒房中尉今宵别上觞角觝互呈宫漏短便陈庭燎御明堂顾钖畴钖畴字九畴崑山人万厯已未进士改庻吉士授检讨天启中削籍崇祯初以原官起用屡迁至礼部左侍郎升尚书有握日草西湖临安宋故都荷花仍十里际晓湖光平䴔䴖鸣不已侯恪恪字若朴商丘人万厯丙辰中㑹试已未殿试进士出身改庶吉士授检讨削籍崇祯初起右中允歴谕徳庶子出为南国子祭酒有遂园诗集感时和张叔载伤心日日赋登楼聴尔哀歌续四愁欲向风尘归故里不堪戎马暗神州金钱歳入浑难计鎻钥朝传尚有求辛苦先朝张相国于今零落楚江秋送陈集生使南海凤阙春深柳乍齐王孙台畔草萋萋看君绛节天南去驿路晴花送马蹄丁干学干学字天行宛平人万厯己未进士改庶吉士除检讨天启中落职有拥膝斋集送刘太史使朝鲜汉殿遥赍诏一函香炉特许换朝衫天边筑馆迎龙节海上吹铙遁帆问俗朱蒙时已改探竒𤾉谷日应衔归来撰得殊方志天外河流海外巖陈万言万言字居一秀水人万厯巳未进士改庶吉士有銒园集出门出门澹无营闲步郭北隅四野一何旷仰见秋云徂微风动萧林残晖息逺墟忽然霞气新散绮照轻裾髙歌以忘忧薄言返故庐苦雨四月霪降五月不可遏祝融正司方雨师乃攘夺晴云乍卷舒倏忽变隂霭飞瀑写层檐散丝起跳沫殷殷雷轰车烁烁电排闼欹枕不成寐但闻邻语聒晨起问农事何以曳屦鞨唿童渡郊西为我鼓双推篷瞰四野洪水势方割蛟龙成一气桑海莽空濶田平畴尽沦橧巢倚木末门吏追逋钱入室尚唿喝枵腹不能对相向蹙眉頞此意隔九阍图绘难具达安得沉石犀永使洪涛阏逢萌祠炎精熄中叶闰位争美新黄龙徳有悔贤哲甘沉沦感兹三纲絶大义畴能伸鸿飞贵先时冥冥谢弋人解冠挂东都尽室逐海濵同时景明哲亦有梅子真宁为吴门卒耻作秃髪臣二子不可作谁其嗣清尘长夏憩澹止园辞家谢尘虑结意在巖壑登髙畏炎蒸园林寄幽託澄湖逼遥岑仁智均所乐入径参茂松环洲杂芳若灌木挺乔榦疎篁解新箨中有百尺楼凭虚䕃寥廓青山四壁垂云气屡回薄朝汲葛翁水夕放支公鹤披襟步湖湄飘风散花萼逃暑荡兰枻迎凉启罗箔清宵寥无人倚石纵䃲礴归偃北牕隅三五映篱落览化得沉冥感遇任离索物理本如此俯仰亦何怍吴麟瑞麟瑞字思王海盐人万厯巳未进士除常州推官征授南京礼部主事转吏部进郎中升湖广参政歴江西副使按察使右布政使以佥都御史抚偏沅有哀鸿秋蟀诸集除夕歳尽愁无尽残钟客思微一官沧海逺万里白登围越鸟栖初定燕云信转稀枕戈空待晓无术报宵衣长安春兴尘封官栁眼犹迷黄鸟吞声不肯啼二月羽书淹塞草十年马足负香泥长缨有策终难请短札多愁未易题忽忆孤山此时节乱堆雪片断桥西𤣥黙黙字㑹一静海人万厯己未进士除怀庆推官擢吏科给事中歴户科都给事升太常少卿以都御史巡抚河南泥沟驿寒云漠漠月初弯邨舎无人户早闗十二楼中愁积雪不知人在贺兰山李吴滋吴滋字如谷呉县人万厯已未进士知崇安徳清龙溪三县迁南刑部主事歴郎中出知寳庆武昌二府升湖广按察副使有凤栖阁诗集送曹安祖假归陶然共事白云司㡬度追随笑语时年齿偶成一日长禅心同对十门师每分阳羡惊雷筴迭和青谿踏雪诗君去冷曹方是冷闲居赋就寄无迟髙道素道素初名斗光字明水一字如晦更字𤣥期嘉兴人万厯已未进士除工部主事歴郎中以督造桂府殿倾论死有景𤣥堂诗集兖州道中寄内黄沙蔽天气白日无晶光寒云何萧条四野青茫茫惊飇激车轮我马亦𤣥黄忆昔出门去临别重傍徨九月无裳衣五月无糗粮酸辛各自爱努力愿相望悠悠二千里安得到汝旁中宵不能寐辗转心忧伤临淮秋夜鸣桡伐鼔漾回波美酒千钟开櫂歌秦筝甫停越讴发落日微风双翠蛾芳年易尽瑶华晚白日朱颜愁不返横笛他乡未忍闻空斋独坐成长叹秋日寄沈无回凉风起庭际帘幕迥秋隂一叶空阶落孤灯独坐深芙蓉思逺道蟋蟀动愁吟谁念闲居客能伤迟暮心雪夜渡镇江江水寒犹激方舟夜未央惊涛沉铁瓮急雪下丹阳独坐亲孤烛商歌送羽觞白门遥在望葭菼郁苍苍过清流闗设险何年事登临四望賖天门闲虎豹地轴转龙蛇王气枌榆社风烟博浪沙弃繻闗下客怀古一长嗟阻雨彭城驿寄怀李九疑礼部乍失河隂树难分淮泗山寒烟原上白秋叶雨中斑乡梦深宵断琴声永日闲遥怜和歌客相忆渺江闗湘江旅懐北渚初凉夕萧条两岸风烟波连汉口云树出湘中碧草王孙路黄陵帝子宫此时愁欲絶不待暮潮东衡岳半山亭逺望五岭宗南岳羣峰冠祝融路从山半合亭对海门空岣嵝丰碑蚀潇湘极浦通泠风如可御吾欲问鸿蒙题真空寺壁真空寺后双松树曽见先皇驻跸初三让岂宜临便殿百年犹共识遗墟离筵惯听悲歌续佛火偏存浩劫余髙坐道人无恙在愿闻第一义何如马任逺任逺字毅仲永年人万厯已未进士除知叶县歴官户部员外郎抵苏州酒醒梦断旅帆孤逺岸晴波戏浴凫桥过横塘闻犬吠緑杨影里是姑苏徐伯征伯征字孺台海宁人万厯巳未进士除南阳推官㝷改教授升工部主事歴郎中出知扬州府有资敬堂诗集孤山为访幽人迹乗兹暇日游墓门无塑鹤山寺失安榴径爱烟霞夕屛开水墨秋要知白太傅到此也勾留叶宪祖宪祖字美度余姚人万厯已未进士除新㑹知县考选左迁大理评事转工部主事坐建魏珰祠不肯督工削籍崇祯初起南京刑部郎中出为湖广按察副使歴官广西按察使江行杳霭中流二水分人传此地弔湘君南天渐隠巴陵树西塞犹飞梦泽云傍晩鱼龙常涌沫隔江凫雁自唿羣年来已觉风波惯枕上渔榔处处闻陆怀玉怀玉字石含平湖人万厯巳未进士授工部主事歴员外郎中出知镇江府迁湖广按察副使转参政山东按察使福建右布政使也园种药云根已十年小园独寤思悠然岂无幽径通韦曲亦有连山象辋川半砌苔衣清似水一池花石小于钱归来便是西畴长晩稻秋香满社田明诗综卷六十六明诗综卷六十七钦定四库全书明诗综卷六十七翰林院检讨朱彞尊编艾穆穆字和甫一字纯卿岳州平江人嘉靖中举人初仕为国子监助敎万厯初迁刑部主事歴员外郎抗疏论张居正夺情廷杖遣戍西宁久之起补光禄少卿转鸿胪寺卿再转太仆寺卿以都察院右佥都御史廵抚四川有终太山人集闻有救获赦不果十年不向湘江返一疏翻为万里行陇外尽令魑魅喜日边应有鳯皇鸣极知故态仍狂瞽须信天王自圣明闲却綵衣谁为着塞云边月不胜情甘泉塞上呈中丞侯公青海湾头调角声贤王西牧欲横行塞门纵欵犹难测斥无烽却不惊破胆争传司马谕受降髙筑白狼城腐儒未识麒麟画只道风尘易请缨奉和岳州张兵备握兰虎署为郎日意气相看独有君击节几谈天下事建旄今领水犀军幕中説劔双龙动楼上停云七泽分秋色满湖吟眺足银鱼何苦碧山焚寄呈干菴马公拜相绣裳苍玉自丹霄风采今看表百僚帝谓山龙惟尔补人期霖雨几时调鳯池鱼藻欢应合鴈塞狼烟烬尽消流落扶风门下士玉关犹得比班超别罗孝亷江城倾盖识清狂意气翩然调更长歌罢竹枝空下里赋成云雨满髙唐蜀门秋尽啼猿急涪渚霜清白鴈翔后夜思君出巫崃楚山巴月共苍苍寄怀沈纯甫戍金沙衡阳那见鴈飞回庾岭梅花几度开谪后沈郎应更瘦调同楚客不胜哀金沙潮落珠光动铜柱风清海月来君在瘴乡偏逸兴新诗能为故人裁辽东大捷进橐驼志喜年来渤海不扬波忽听辽阳奏凯歌白羽飞传三箭㨗赤囊驰献独峰驼将军絶胜嫖姚勇良马何论大宛多此日天声应万里合标铜柱白狼河瞿汝稷汝稷字元立常熟人景淳子承父廕由五府属歴郎署知黄州邵武辰州三府迁长芦都转运使加太仆少卿致仕有冏卿集送僧游五台欲叩三车奥还过五髻西飞云先钖住怖鸽覔灯栖金阁看长在珠林望不迷天花开处处知与石牀齐屠本畯本畯字田叔鄞人尚书大山子承廕官太常寺典簿歴南礼部郎中出为两淮运司同知移福建运使有屠田叔诗草燕歌行登君罘罳藻井之堂坐君龙䰅琥珀之牀赠君五明七寳之扇酌君紫霞碧玉之浆烹鲜击肥召吾客秦筝赵瑟鸣我旁世上浮名亦徒尔安有五侯七贵能文章劝君无言舌且藏毛以煃以煃字允奎吴江人万厯中举于乡歴官庆逺知府进按察副使致仕有审雨斋诗稾邨居丘壑偏宜谢幼舆清泉碧篠爱吾庐祗知幽絶堪髙枕未解穷愁好着书闲过山僧烹笋蕨倦从野老课菑畬夕阳流水荆扉静花满清尊月满裾山阴王伯良久滞京师却寄蛾眉十样逐时新不是东邻亦效颦况是浣纱溪上客那能不忆浣纱人吴诏相诏相字廷承宣城人由举人万厯初知汝州有吴汝州集同张侍御有光汎舟分韵桂櫂连朝发松云卓午阴凉风转萧瑟细雨润衣襟歌酒狂无奈耕畬思更深晩来余兴在不厌再相㝷费懋谦懋谦字民益铅山人袭廕官南京都察院经歴相逢行别吴中四子与君相逢处乃在青溪濵何意溪头柳能令伤客神与君相逢处乃在邀笛阁何意笛中曲能令心不乐与君相逢处乃在射堂上何意堂前月劳劳生梦想与君相逢处乃在冶城宫何意冶中劔飞跃各西东我昔承清盼君亦怜我姿愿以朱丝絃报君青桐枝终日不成缕对君空自持愿以江干茞报君兰蕙芳终日不成匊对君空自将愿以青玉盌报君金琅玕终日不成琢对君倚长叹愿以锦绣段报君貂襜褕终日不成章对君长烦纡赠君爱流晷我亦慎区区所贵各努力聚散谁能无中情既款款徙倚亦何须古人皓首言君谅我不殊王敬臣敬臣字以道长洲人参政庭子讲学于吴以荐授国子监博士学者称少湖先生有俟后编附诗古诗送陈宪副雨泉之任滇南黄鹄翔四海潜虬乐泥蟠飞沉各异涂言就性所安公行越万里予留守故滩公励王尊节九折驱无难予含令伯诚有怀良未殚俱奋古人心咸思效寸丹临岐申赠言暌离何足叹相期慎明徳嵗晩同金兰感兴河伯侈秋水嚣嚣自矜夸一闻海若言頽然丧其多覆载㑹有终百年能几何营营靡朝夕所得皆尘沙哀哉复哀哉是不可已邪月圆还复缺缺矣又重圆圆缺相倚伏造化良自然万事皆如此孰能测其端君子通大道旷然释婴纒寸心良已罄付之苍旻天莫是龙是龙字云卿以字行更字廷韩松江华亭人如忠子以诸生久次贡入国学有莫廷韩遗稾登润州城楼髙阁俯城阴松篁一径深晴云揺海色夕梵起潮音古戍关门断山程驿道侵江流无日夜南望是乡心过滕县邑传滕子旧爵序薛侯先坏地虽褊小君臣自井田礼犹宗国秉舘想上宫连遗恨千年事何劳授楚㕓送俞生之金陵驱马向斜日秣陵㝷旧游人应草堂在月满大江流春燕投新社离鸿失故洲看君留别意不减落花愁送陆生游燕小陆江东俊名先入洛闻犹能借知已未可怨离羣燕地春边雪吴天野外云翩翩徒羡尔西笑立斜曛宿河口酒家笑指停桡处烟荒一水斜邨旗招野客岸火认渔家淡月微侵幕初潮浅映沙海天应不逺吾欲访霛槎赠任城故知此别何疎濶风烟宛昔游马头芳草路柳外木兰舟易隔三年梦难期十日留任城今夜月闲杀酒人楼邬佐卿佐卿字汝翼丹徒人有纒头集西津别妓立马江皋问暮潮片帆西上路迢迢人归碧草离亭逺赋罢青山梦雨消云影飘零桃叶渡月华凄断鳯皇箫垆头浊酒春堪醉还访秦淮旧板桥寗祖武祖武字仲先吴江人以贡生官肇庆通判有迂公诗草新安夜泊芳草緑如此征涂尚未穷隔江商店火近市酒旗风人语邨邨异溪声处处同不须愁落魄人世总飘蓬吴江竹枝词唐家坊藕太湖𤓰消暑氷肌透碧纱水上纳凉何处好垂虹亭子看荷花陶允嘉允嘉字幼美㑹稽人承父大顺廕官鳯阳通判有泽农吟广陵词桃花新雨后载月出䢴沟枣板江南曲筠帘撶子舟飞飞双燕子何处覔迷楼符篱怀古张都䕶杀曲端关中将士皆心寒秦丞相杀岳飞万里长城一旦隳娄室欢颜乌珠喜小朝廷复何恃长脚太师吾何尤魏公九原知悔不髙邨谒汉髙皇庙髙邨汤沐地下马独徘徊落日吹原庙歌风想旧台新丰鸡犬去故土梦魂来勐士空烦忆韩彭安在哉黄继立继立字志学江阴人贡入太学官中书舍人初夏杨花初㸃渡头萍十姊妹花红满屏门前忽见渔舟过风送鸬鹚一阵腥任山甫山甫字梦榛休宁人自号五安山人承天府经歴迁徳安通判和费民益韵万里事行役经年往复还愁多生白髪病久改朱颜不厌沽新酿长思返旧山因君叹留滞牕外雨潺潺袭朂朂字懋卿章丘人以嵗贡生官江都训导转威县敎谕再迁开平卫敎授有袭懋卿集立秋烟云黯惨仲宣楼荏苒年华逝水流白首乡山千里外满城风雨又新秋黄时时休宁人县丞有顺堂集白螺山吴大帝庙螺山何嵯峨荆江走其下上有紫髯祠祈报满邨社自昔割据时炎刘失区夏聿求土宇宁遑恤名号假巴蜀征谶符许洛盛戎马于焉割朱方鼎立足相亚虎既负其隅龙乃战于野哀哉尔汝歌谁永霸图者来游陈我辞渚苹荐盈把孟尝君养士处官桥垂柳嬝阑干古薛遗墟驻马看食客三千容易散至今惟説一冯驩李徳继徳继字子同鄞县人由太学生选授光禄署丞有借树斋集怀包参军极目西来山色秋但闻长笛不胜愁故人家在清江上潮满门前月满楼刘成美成美字大卿汉阳人万厯中举于乡由河源知县歴官苏州府同知有闲闲草南还道中春去花齐落人归路转賖峰阴昏雾合树影夕阳斜溪隔循纡径桥危度浅沙停骖聊对酒醉处即为家卞洪勲勲字世甫嘉善人司勲钖子官东乡主簿有石居集嵗暮述怀户外尘非隔庭前草不除枝方惭画虎赋已就枯鱼灯影随风荡钟声带雨疎半生无别嗜惟读父遗书田艺衡艺衡字子秇钱塘人汝成子以嵗贡为休宁敎谕有留青日札月夜即席示座客云散江城玉漏遥月华浮动可怜宵停歌不饮君何待试问当年李玉箫谢三秀三秀字君采贵竹人万厯间学官有雪鸿集城南江亭旦发虹梁门暝投渔矶路春水半篙緑褰裳不可渡溪深烟复深遥遥辨庭树晩汎萧湖㝷宋人虞仲房石壁川光郁初霁野航恰受客天空断鴈哀水落寒沙积絶崃响飞泉飘飖疋练白凉叶不禁霜枫林还槭槭辍櫂湖之阴突兀见瑶碧怳疑太始雪㧞地起百尺登眺极人目了了晰阡陌胡为水穷处乃有此竒石昔闻避地者于焉卜其宅爱兹云木秀重以巖潭僻靡旦匪兰桡或时仍柘屐遗咏蚀苔纹风流已陈迹髙躅杳难攀我来徒惋惜商飈増暮寒㫖酒若为适兴尽鼓柁归沧浪黯将夕蛮娃曲蛮娃出户筠筐随琇子穿环帕裹颐东邻女伴竞相逐四月深山采葛时葛叶萋萋葛藤緑挼葛为丝给春服经丝易脆纬丝柔裂指犹嫌䌟不速破牕风急寒池生流黄轧轧无停声织成未敢问刀尺明日输租应到城到城杼轴归公府吁嗟蛮娃亦良苦君不见北里春风歌舞人曲罢罗裳弃如土汤阴道上见杨花如緜戏作古道多垂杨春残花亦白毶毶随晩风到地忽盈尺中原凋敝民力微安得吹上流黄机若敎织作机中素九月何人不授衣安庄夜闻警鼙鼓中宵急愁闻战伐频数家出煨烬一郡入荆榛地乱难为客涂穷耻傍人披衣待明发华髪镜中新邨行即事十里荒邨路㝷幽到薜萝陂寒菰叶少篱晩豆花多废寺纷虫网贫家静雀罗老翁晞髪坐相对説兵戈送吴使君摄八畨郡事才子漂零久今看治郡功地当三楚尽山到八番雄词赋霜毫里桑麻露冕中孤城饶吏隠解带听松风夜集薛葵轩明府西巖曲磴穿丛篠风烟忆武陵饮能齐阮籍啸或似孙登投辖留山客唿船送岳僧江城无堠火薄暮见渔灯焦溪雨渡逺岸平芜緑寒流似若邪雨深人唤渡春老客思家野葛牵青蔓溪藤落紫花浮名是何物漂泊又天涯辰阳晩泊春流似建瓴春色晩冥冥溪菜盘餐滑江鱼匕箸腥月来沙渐白烟歛树犹青渔父方舟处闻歌媿独醒洞庭夜泊石门对月平湖涵霁景凉月漾晴晖树极长天尽云归别岛微灯前秋社燕梦里故山薇谁念沧洲客飘零未授衣西菴径中万竹翛然喜而赋此负杖入深竹一盘仍一盘邻僧分路去野客到门看不雨夜尤緑无风夏亦寒素琴多逺思宜对此君弹题赵文度画西溪梅花欲雪不雪天凄凄南枝北枝开渐齐因访梅花过桥去始知春在西溪西王象艮象艮字思上济南新城人仕为姚安府同知有迂园诗集豫让桥义士负竒节所重在知己让也慷慨流恩仇惟一匕将以酬智伯势必危襄子一徃志不返肯以彼易此所重者一言所轻者一死荒桥至今在过者犹兴起立马对斜阳汤汤听汾水雨中登鹿角山宿赵荆石宅厓古凭空阁崚嶒石径斑龙源花外水鹿角雨中山幸有心知共兼逢地主闲登临无限意信宿不知还徐成成字竟之金华人仕为镇国将军洞庭谒湘君庙帝辇南廵竟不还乱云愁絶九疑山空怜湘水通三楚遥想苍梧近百蛮堕涙有痕留竹上落花无梦返人间千秋哀怨存遗庙怅望兰旌不可攀吴稼竳稼竳字翁晋孝丰人维岳子以例除南光禄典簿累迁云南通判有𤣥盖副草又北征南谐滇游诸稾矿山謡朝采金暮采金草枯山根裂居民涙沾襟狺狺之犬昔以吠夜今以给传舍喔喔之鸡昔以司晨今以饱游民水衡积钱烂如土何不诏取中官归御府墙头草墙头草秋零春复抽胡不生彼庭中生墙头庭中无不可恶木枝荫我又岂无野田塍农夫二三月荷鉏将见凌墙上趋难为阶託根髙固其荄牛羊欲食不得食牧竖过之徒叹息嵗晏偶成嵗云暮矣风凄然豆萁零落南山田疎篁掩映半庭雪独鸟栖息中林烟溪上老翁索鱼价垆头女儿催酒钱衡门暂启一失笑复有僧雏来募縁秋怀金荆为枕紫荆牀已共秋尘委曲房灯下有情啼络纬机中无梦到鸳鸯明星烂烂愁天老爝火离离叹夜长一树桐花零落尽可怜梧子自经霜重扃落叶迥相依罗袂无声事已非寳镜欲开鸾自泣玉钗初断燕犹飞旅葵未合生空井苦檗真堪染故衣满目清秋何所似白云愁色逺微微社日过山庄背依丛竹面清溪茅屋萧疎类瀼西儿子社钱无用覔田家秋酿且相携梁间已去将雏燕阶下新行傍母鸡一束荆薪兼藴火不愁山路夜归迷金陵酒肆赠茅平仲暮年看尔壮心孤落落酣歌击唾壶但数一钱怜姹女才夸千骑笑罗敷棃花雨湿红襟燕杨柳春藏白顶乌欲向卢家借双桨莫愁不是旧时湖薛文炳文炳字有孚嘉兴人鸿胪署丞有调疴集江城登望三月清明近风光动客愁叶齐江柳暗云暝石塘幽战伐悲新鬼登临忆故丘南湖春欲暮羁思羡凫鸥闲居杂兴最爱江南小满天樱桃烂熟海鱼鲜一声布谷啼残雨松影半帘山日悬王同轨同轨字行父黄冈人以贡生知江宁县行山中雨余林气静山晩日光斜野店依孤树邨桥卧断槎马嘶遥涧水犬吠隔林花白首鉏云者春风自一家华善继善继字孟逹无钖人仕为浙江布政司都事迁永昌通判有折腰漫草舟中述怀髙城片雨外倚櫂乱蝉鸣逺树他乡色浮云过客情泉甘知早竭木散得长生悔逐时人后空将骨肉轻雨后髙树留残雨层城带晩烟㕑香菰米熟架满豆花鲜未改狂奴态还为长吏怜不因公事暇那赋白云篇春尽即看春欲尽渐觉客衣轻燕以飞虫下鱼因落絮惊看云忘拙宦对雨忆躬耕最爱新移竹清风叶叶生华善述善述字仲达无钖布衣有被褐先生诗稾长相思长相思相思长几许黄河三三曲曲曲通牛渚巫山六六峰峰峰度神女枯槎不来云不雨梦落风波安可语休洗红休洗红洗红红可惜初洗犹作黄再洗渐成白红芳既去质亦移虽有茜草将安施海楼篇上客且归休我歌送行舟君家近东海海中有瀛洲瀛洲不可见但见金银楼此楼谁为之无乃蜃气浮相望邈无梁引领成悲愁濠梁篇濠水清若虚鯈鱼此中居鯈鱼何所乐水濶忘呴濡庄惠去已久怀古思有余子是梁上人非鱼谅知鱼杂诗白发白更长白花白更香春风一相见嵗月久难忘君耕石田熟余亦起羣羊山中作达士贵薄游幽人安坦步耿耿梧月初萧萧竹风暮握兰青厓阴采苹寒水渡荷衣秋始制何用畏多露答钱化臣𤣥蝉餐清风长日鸣茂林蟋蟀饮繁露永夜莎根吟二虫夫何知听者多苦心絃桐与无絃视之谁非琴曰余室湖渚开口当遥岑既无簪组累又鲜辕马临终嵗足暇豫长謡散幽襟偶为好事传讵取时名侵媿君钖嘉誉抚已安可任重送世叔清樽可续沽孤舟且缓发款欵垂别语皎皎初圆月幸自合一心无令叹华髪庭草作花有感中庭无嘉植青碧翳芳草秋至花乱开翠色亦自好既不借溉灌复无採摘扰无名且无种生意可常保今夕行今夕何夕露为霜湖中之水寒且苍明月倒落水中央遡游从之葭菼香云山层层思难忘我有故人隔他方三年不归松菊荒谁谓河广一苇杭尔独胡为劳我肠湖中之水歌湖中之水常东流眼前无事不可愁贵如博陆死夷族富如卫尉生断头勲如淮阴竟葅醢亲如文信俄仇雠唯有文章称不朽髙名往往垂千秋试㝷名下人安在左马屈宋空土丘不朽者文朽者骨寸心枉作蛛丝抽自古多才更多累我独何为生烦忧招隐吟和伯氏招隐吟寒山苍苍日欲沉风来万木皆萧森飞泉激石流清音听之如玉复如金须㬰月出罔两侵猿鸣后林鹤前林青松白露光淫淫珠玑堕地不可㝷有美一人薜茘襟横陈古昔三尺琴一指未下意已深广陵之散愁人心抵节髙歌招隠吟蟠桃思蟠桃开花予共汝十日瑶池白云语蟠桃结子汝弃予万里泽国红尘居等闲便掷三千嵗相忆那无一字书旅怀万里秋将尽孤舟夜未残独愁成泪易清梦欲归难鴈落繁霜白鸥飞片月寒朝来行客鬓映水黙相看晩秋邹灵寿见过野田犹汎滥篱落亦荒芜启户闻鸣鹊停舟散浴凫愁来説鸿寳酒后忆雕胡君定知朝事今年可赐租写怀薄俗空相苦寒泉只自甘鹤应知夜半狙不喜朝三北斗悬牕北南山横舍南从敎断来徃端坐待鸾骖梅守箕守箕字季豹宣城县学生有居诸前后集招隠曲寄吴允兆胜游不择涂山栖不避幽鱼鸟有本性何以异沉浮昔者东方生金门可优游亦有严君平足迹谢帝州真情爱松桂同器忌薫莸轮毂淹泥淖樽俎潜戈矛流尘眩目光魑魅走道周舍㫋盍言旋春草盈芳洲咏怀飞阁临驰道櫺轩俯四隅逺望可当归何以心不娱夹巷丛灌莽第宅成丘墟魑魅啸中林夜啼猿与乌密亲不我与我友不我俱拊劒明所怀託情于素书爱极翻自疑驩极易以悲所以乐莫乐固在新相知皎皎中天月亏盈尚有时惠思念畴昔忉怛无好怀嵗暮空堂上明星照我扉身各天一隅安知渴与饥慰我同心人胶漆未可期索处无适怀羣居兴怨尤素交夙已尽阛阓起相仇甘醴善逆人终始宁为谋同心託萧艾一器戒薰莸匿怨而友人见鄙于左丘信哉朱穆言获我心所求杂感独坐不能寐振衣将逺行悲风自南来吹我榛与荆河水何泱泱中有好鸟鸣我欲往从之惜哉已徂征白日难少留年嵗忽已倾愿借明月晖流光烛我形古诗日月易流迈哀荣曽何期霜霰忽来集衆芳忽已辞物象贵其新故心谁当持怀念如夙昔中情苦不怡人生一世间离合亦有时超忽即变化展转焉可知郭东亦有坟郭西亦有坟登城一以望累累正相因狐兎穿为巢魑魅託为邻潜燐不自照幽路何由伸阴风卷秋草日莫常悲辛送吴允兆秋气何寥凓廓处羁旅间淹留蹇无成惆怅私自怜驾车出行游愿从吾所驩所驩良已笃情好若蕙兰素风飘广路枝叶忽以残结诚殊匪薄永久思弗諐叙意衷所期令徳思勉旃赠祁羡仲羡仲侠士能诎伸好竒筴少游豫章乏食即行乞市中客游小四海不裹千里粮城中乞食已忽醉胡姬旁纵横狭路间褐夫视侯王吁嗟不逢时蓬累职所当梅鼎祚鼎祚字禹金宣城人国子监生有鹿裘石室集杂诗智愚无常称妍蚩无定容名徳贵易立颦笑贱难工登髙疾赴响所处固已崇流俗快目前安得察其终杂感忽忽中不怿驾言陟髙丘髙丘临四野湛湛长江流岂不怀所欢欲济无轻舟佳期旷何许嵗月倏已遒蹟徃既非故抚来难豫谋俛仰千秋间涕下不能收杂怀鵾鸡厉其羽𤣥鸟归故乡日夕凉猋发大火戢朱光阴气驯以至草木率焜黄九六代为穷龙战血纵横坚氷自有时圣人戒履霜哭麻鸿胪惊风下平楚白日归虞渊彼此相代谢时至有固然所以上知士徃徃不待年比嵗在龙蛇汝命竟不延讵意黄公垆倏忽成河山逝水岂顾反行云何当还形神旷不接而况㝷笑言先后等斯须喟焉摧心肝金陵寄王仲房宛水一为别金陵再寄书王家桃叶渡秋日柳条疎客久少知已吾将归弊庐向君㝷旧约百里共樵渔金陵客怀恣意游能数多怀望转迷清秋双阙外佳气二陵西鴈已先霜下乌仍近夜啼都亭酒太恶不得醉如泥九月八日城东楼晩眺寄史使君姑孰落叶来鸿秋可怜孤城晩眺正苍然向传李白题诗处重见𤣥晖在郡年霜后鸣碪千户月风前哀笛一江烟倚阑却忆龙山㑹谁共黄花插酒边梅蕃祚蕃祚字子马宣城人鼎祚从弟官宁乡主簿有涉江草王程草重过道甫叔山居谷口子真宅松萝境自偏当牕悬衆壑隔树见飞泉送客柴门下㝷僧野寺边时时来取醉人道竹林贤汪道贯道贯字仲淹休宁人道昆弟有汪仲淹集赠邓孝孺闻汝幽栖处澄湖一片明青衿生事拙白髪着书成泽国堪髙卧山田足耦耕华阳仙路近千古傍茅盈乡榜被放作得路难如此飘零似去年晓风池上月秋水镜中天咄咄悲生事劳劳问酒钱啼猨与征鴈总使涙潸然题扇落日照前溪倒影映红树幽人不出山白云自来去汪道㑹道㑹字仲嘉休宁人亦道昆弟诸生有小山楼稾过王百谷秣陵三月柳含烟犹忆城南送酒钱双桨暮潮桃叶渡一尊寒食杏花天江门隔嵗书相问吴苑今宵月再圆执手莫须论往事伤心近废鹡鸰篇刘润润字徳祖歙县人有鹤屿集寄王仲房不见风流王石军诗名湖海日相闻归期漫阻黄梅雨乡思遥悬白岳云千里音书秋后断一江南北梦中分潭园草罢闲居赋谁共清尊醉夕醺刘澳澳字本瞻润弟九日同叶茂长汪和叔登髙燕集九日他乡菊未开相逢同上竹西台江南木落千峰出蓟北风髙一鴈回笑指青山怀杖履羞看白髪㑹归来明年此日难同赏烟雨何妨数举杯吴元乐元乐字振之休宁人春日有怀仲仁独行墟落间旧径生芳草一见蝴蠂飞三叹青春好故人不可同能无伤逺道八月十二夜作暝钟初定后秋气渐深时顾此苍苔上泠然白露滋蛩还依砌响月自隔林移不见素心者空怀夙昔期湖上忆别河桥三月水平津两岸轻波漾緑苹曽向此中伤逺别故人今隔几回春产科科字望江人由贡生万厯中知通江县事茗山洞峰阴廻合拥青莲词客遗踪尚俨然啼鸟故疑歌白雪飞泉犹似奏朱絃林扉萧瑟无尘躅石室逢迎有洞仙安得向平婚嫁毕拂衣吾亦弄云烟明诗综卷六十七明诗综卷六十八钦定四库全书明诗综卷六十八翰林院检讨朱彛尊编宋登春登春字应元新河人有鹅池生集蓟门桑柘兵残后人家夕照中天秋沙鴈没月冷戌楼空选将燕山北擒生辽海东城南余战地燐火夜深红九月三日方别驾携酒殽见过因怀徐荆州客泪秋能下人情老自知塞寒鸿鴈早江暖菊花迟对酒怜吴语闻歌忆楚辞明年谁更健重把紫萸枝秋日野望听鸟中林性看云故国心地卑湘汉濶天逺洞庭深老马空知道穷猨岂择林十年书劒客寂寞到如今陈昻昂字云仲莆田人有白云先生集宿江边阁暝色江边阁行吟易断魂风前两岸叶月下一声猿夜哭谁家妇寒号何处邨洞庭春水动雇艇去荆门闽南登楼切莫登楼望令人更惨凄战场多鬼哭息壤聚乌啼黄雾埋城郭寒风死鼓鼙深楼巢燕子来徃亦衔泥移居巴陵此即巴丘戌相传鲁肃城古今余徃事兵火剩残生楚水为渔便湘山结室平地灵如获託亦足寄遐情冯迁迁字子乔上海人有长铗斋稾与俞仲蔚仲蔚青云姿偃蹇山泽间遗弃当世事赋诗独精专大雅既寂寞下接苏李肩晨昏弄笔札几席生云烟流传翰墨林字字堪磨镌相过遇佳夕春风盎和颜燃灯设清醴微奥相与宣髙怀旷千载郁郁忘冥筌所嗟嵗云暮何以奉周旋病卧十日城中米价腾踊感而赋此儿童负裹朝出市日暮归来哭不止斗米新腾价百钱布匹虽行贱如水尽言久旱江水枯贾舶商船难到此城南早稻秀不实城北晩禾干又死悲哉野老啼无声十日病卧茅屋里送唐世其北上君去青山外予吟緑水边忘机鸥性狎快意马蹄穿魏阙通霄汉吴台思管絃遥知听雨夜定忆小楼眠潘伯明邀饮朝天宫邀我来仙界林深引玉笙坐来黄鹤舞醉倚白云生江作千年堑山围六代城兴亡易悲感何地访初成荆溪夜泊细雨延春酌寒云湿暮钟客舟依树小野火隔溪重风水期无定登临兴转浓明朝买双屐共尔蹑羣峰复饯顾内翰于南浦因经曹公战垒映竹船牕水气凉渚风微泛白苹香今朝相送即相别明日故人非故乡蔓草女墙横断霭荻花军垒䕶斜阳银河旧与沧波接一望灵源万里长叶之芳之芳字茂长无钖人有雪樵集寒食金陵病中作东风吹短褐寒食傍天涯客舍孤城雨乡心二月花逺山青极浦芳草緑平沙不尽王孙泪年年感物华灵江舟中赤城东去水潆洄无数寒花夹岸开越国青山临海尽灵江秋雨挂帆来舟中客泪随枫落天外乡心逐鴈哀如此萧条须尽醉已知沦落不言才送韩汉章自楚还蜀河梁日暮罢离尊送尔西游入故园湘渚月明春饮马巴江花落夜闻猨青山易堕天涯泪芳草空消客路魂何事不归尝寄食道傍谁解惜王孙题江边柳扬子津边柳秋风叶乍凋生当离别后不得长长条入新安可怪新安水舟从石上行千㝷犹见底不数越江清柳应芳应芳字陈父海门人有柳陈父集送周京兆建言再谪代州判官向託湘流弔屈原十年岐路不堪论到来京兆才三宿谪去承明只一言马邑秋髙边月近鴈门春尽塞花繁再投万死风霜地犹感全生圣主恩初闻倭警有感东倭海外播风烟回首扶桑氛祲连白羽插书传幕府黄金刻印拜楼船朝廷欲问来王日父老曽经入冦年辛苦折冲胡少保永陵一诏至今怜春闺黄莺不只啼紫燕还双栖栖在安梁上啼向妾牕西安绍芳绍芳字茂卿无钖人国子监生有西林集山中夜坐夜气何萧森空山思寥廓不知风露寒弥觉衣裳薄美人渺难期对酒不成酌白日虚牖生微闻桂花落旅泊秋尽仍为客江寒独系舟微霜下木叶逺火露苹洲无那风前鴈偏生枕上愁孤帆明更发何处复淹留送曽中丞入蜀玉节遥看万里行鸣笳吹角动西京天边劒阁云连栈树里巴江锦作城檄到百蛮新喻蜀图开八阵旧藏兵褰帷父老烦相问辞赋何人似长卿花津水上春霞明花开几千树不是避秦人人疑避秦处一苇渡夕阳下前溪西风吹野渡不见折苇人独立沧江暮春尽日寄华公衡惆怅春风暮怀人兴转孤夕阳空极目芳草隔南湖柳枝词赤栏桥畔柳丝长带雨和烟总断肠肯向西风恨揺落愿留春色待萧郎闻龙龙字隐鳞鄞县人处士有行药吟幽贞庐诗集山居即事积雨朝来歇诸溪尽急流隔河看饮犊倚槛有浮鸥云冷松根石风微竹外楼萧然无一事开径迟羊求送赵彦忠游吴兴吴兴旧游地逺想尚依依荻岸青帘舫桑林白版扉计程千里近屈指一年违从此斜阳外看山怅独归闻吴少君病而阿霁死怅然怀之来徃家无定饥荒病未苏路危僮仆尽身老子孙无何日忘机事全生付酒垆荣期自有乐不用哭穷涂谭清海清海字永明东莞人有灵洲诗草西游别贞复君望东海归予从西粤游兴言感今昔行路何悠悠白日徃不返頽波逝东流青青涧中蒲泛泛江上鸥连枝与比翼庶以解我忧杨承鲲承鲲字伯翼鄞人太仆卿美益子国子监生有西清阁诗草七哀诗朝发桑干河暮宿楼桑邨王气久消落灵迹祕陈根物色递迁化日月屡崩犇奈何此征夫䟦涉无朝昏驱车冒榛荆忍饥过市门余雪照墟里頽阳蔼荒邨陇坟郁相望贤达无一存顾彼翳桑人太息涕潺湲客行无昏晓乘月理归轩仰视明河低毕昴正阑干繁霜生肌骨齿战不能言空野无人声鸡犬互悲喧羸马为哀鸣仆夫自辛酸行行日已老帝乡日已窅朔风裂缁衣客归苦不早燕雀怀故栖游鱼思在藻日月逝不处谁能长美好眷我平生亲言旋永相保无能漠漠岛烟合纷纷林月生小山全入雾大水半浮城鸣橹通晨过疎星永夜明无能逐世好嬾与癖相成寄题江心寺胜絶江心寺江空墖影长潮痕剥断石海气湿危廊僧老秋无寐鵰寒翅有霜英雄余涕泗风雨弔残阳小山还山抱黄犊沙草日䝉䝉竹屋难禁雪松门不掩风香余栗叶火寒落桂花丛寥落清江外吾生亦有终小山归得长文书及新诗二首兼惠茅栗如数奉荅茅栗何年种分匡见小奚色兼霜芋早味与露葵齐歛䄂唿儿子尝新媿老妻永无怀橘日剩有万行啼翛园观刈稻咏怀老觉衣裳薄寒摧捃拾频㝷常邨径小来徃路人新沼静饥鱼出林卑宿鸟驯鸡豚与闾巷不厌野夫贫诸葛鲸鲸字君腾襄阳人渝城人日简孛给事访旧来何晩轻帆落驿亭江廻劒外白山绕汉中青万里逢人日孤城感客星知君怀谏草翘首望明廷沈懋嘉懋嘉字㑹真平湖人懋孝之弟诸生有白巖遗稾秋鸟陈山西麓海东头细网长竿带緑鞴买得山禽如粉脆屠坟十里稻花秋裴邦竒邦竒字庸甫闻喜人有巢云集望岳衡阳秋色翠氤氲南望苍梧隔楚云自去重华招不返月明瑶瑟怨湘君黄维楫维楫字説仲天台人送王元甫舍人使襄藩玉门将醖酒使者捧铜圭玉节湘云外星轺汉水西恩颁丹鳯诏歌唱白铜鞮山简流风在能无醉似泥武林与王符李叶四博士夜酌烟草碧连天吴山春可怜客情千里外乡语一尊前细雨鸣深夜疎灯照别筵关河又明发罢酒各凄然陈有守有守字达甫休宁人有六水山人诗集游邵氏园极目眺逺山振衣出东郭白云媚幽冈苍烟澹长薄登皋一舒啸余响应林壑空缁城市尘未谐江海诺夙心惬超旷世故任龙蠖观音巖绀阁披云竹树参天花传説见优昙妙音一去诸天逺痴絶行人拜石龛盛时泰时泰字仲交上元人贡生有苍润轩集初春送朱比部几年官寄白云司日日行吟湖水湄五马西川今作守一尊南郭暂相持天边云树依台逺雪后春涛出崃迟自昔蜀中饶胜蹟品题应是待新诗寄武林朱九疑湖上轻风拂柳条美人吹笛向平桥欲知胥浦潮初退正是秦淮雪半消张正䝉正䝉字子明江宁人商人怨江上商人归试问商人事商人不敢言相对但垂泪过王徳载墙东别业旧是君公隠相期共避喧落花春雨巷垂柳暮烟邨牕外青山出尊前白鸟翻涧声流不竭吾意欲㝷源冯敏効敏効字忠卿平湖人给事汝弼之子有小有亭集舟行水逺连天碧秋深共客寒孤舟迷去路频对夕阳看程伯阳伯阳字师道歙人过南山怀许宣平仙人去已久访古经南山丹灶亦已没白云长自闲风吹桂枝緑雨落桃花斑空传负薪句沽酒何时还冯科科字子盈嘉善人布政使盛世之父有东皋吟吴江逢越客徐生卖药长为客浮萍寄此身因沽吴市酒得值越乡人白雨三江暗丹枫十月春追思十载事不觉泪沾中孙文篪文篪字伯谐歙人逢乡人尔从山中来恰喜江上遇吾家老梅花开到第几树曹昌先昌先字子念一字以新太仓人少年行长安兄弟旧知名半是期门半射生醉就胡姬垆畔宿明朝齐赴受降城钦叔阳叔阳字遇公吴县学生入国子监有集税官謡四月水杀麦五月水杀禾茫茫阡陌殚为河杀禾杀麦犹自可更有税官来杀我千人奋挺出万人夹道看斩尔木掲尔竿随我来杀税官税官来百姓哭虎负嵎猱升木壮士来中贵走十二人三授首欢乐崇朝不及夕倏忽头颅已狼籍投畀乌鸢乌不食张名由名由初名凡字公路苏州嘉定人有张公路诗集吉贝辞禹贡故江道今已失其真西乱北入娄浦东接春申中淤百余里髙飞起黄尘三年弃不治地颇生理殷九夏耰鉏出三时雨露新吉贝万余顷其叶何蓁蓁秔稻产三吴初不系海濵陵谷日变迁造物亦至仁嗟嗟肉食谋此理难具陈空堂秋虫响空堂纤月下幽渚鸟惊风外林花落庭中树羁栖兴逺怀城河隔新雨耿耿良不寐脉脉以无语俞安期安期初名策字公临既更今名改字羡长吴江人有翏翏集乌沙阻风猎猎阊阖风吹彼江汉流崩流一何急阻我西行舟担篙引百丈人力非不周但如宋都鹢退行良非谋旅情既昏乱朱炎苦相雠毕竟泊枫林繁阴结绸缪忆从辞妻孥再见蓂叶抽前期犹漫漫返顾多沉忧沉忧不能挥奋思弋青丘武夷晨兴命篙师溯流泛清汜鹢首转石湍九曲兹其始峰峦纵异姿崖壁夹重诡参错骇愕形万状不相似林林从孤舟纷纷列两涘回眺天柱石端立若冠峙其上亦宏奥云有天池水易代投玉简遣使歴千禩子骞谪居时仙客咸来止晋代八真人异姓四女子谪籍周有期上昇具由此控鹤彼何人曽否来主礼絷缆仙船巖三曲渐已及云何二仙艇中壁悬石隙嵗月固不知神化亦奚测更无尧年潦安得逮兹息岂坠绛渚间天路将安适或由巨灵掌携之化人国莫谓藏壑牢夜半负有力愿借拯迷津衆人免沉溺神鸦行甘将军庙富池口庙前羣鸦何太驯商艑经过浪索食扑刺双翅飞近人上投饼饵或片脔髙挐低攫疾若神竞言此鸦莫弹射将军精灵所变化中之不毙亦不伤风波恐使神明咤吁嗟乎将军气㮣笼古今强吴捍魏人所钦精灵纵化亦貔虎安得𤨏𤨏为微禽神鸦神鸦汝曹凭借将军力不加弹射还投食何殊仆𨽻在权门安然请索无不得卜居阳羡鸡犬成墟落萧萧半亩宫湖山元作长田舍复称翁五口中人产千家太古风无由知帝力耕凿自为功忆家故国千山外经秋逺别离浮生能几日为客此多时衰眼髙堂泪寒砧少妇悲天涯念游子风雨共凄其青草湖秋霜枯洞庭秋草入湖青渔屋迁卑壤风帆就逺汀鴈凫沙不整鱼鼈堑多腥回想波涛日阴沉託水灵过洞庭湖南北占星日相随任逺飘舆图轮浩荡舟楫变昏朝鴈力翻风尽蛟宫隐浪遥最怜无定处雷雨失青霄望海积气茫茫九水都望来空濶尽东隅云霞午夜浮光动雷雨中流片影孤日有灵乌栖析木时无游马系秦蒲岛夷向识沧波道烽燧防春亦逺图送顾道行副宪之山东鬬鸡走马俗称雄絶岛穷边路亦通卉服仍敎归禹贡短衣须遣变齐风岳云今古悬封上海日㝷常起夜中我有所思愁逺道自今长望泰山东登祝融峰中天积气入清凉云雾翻看地混茫雨挟苍龙奔下岭星悬朱鸟定南方何年石篑藏金简自古山祇礼赤璋坛上长流青玉乳神池髙捧帝台浆谒禹陵水土开荒服忧勤任圣躬八年忘内顾四载毕前功厯数虞咨及廵游夏谚同㑹稽临絶徼道里记方中玉帛诸侯集梯航万国通重辉扶舜日后至戮防风论徳人无间传家祚莫终寝园非逺隧祠庙异卑宫祭本天酬孝民犹俗尚忠穴深藏诡物石立窆神工祕守𤣥夷使竒探太史公为鱼心感叹酌水意尊崇草莽成臣礼精灵鉴鄙衷愿为松栢树朝暮䕶青葱东濠杂兴青溪东九西九白鸟朝双暮双结屋何殊柳浪投竿别是桐江何白白字无咎永嘉布衣有汲古堂集长干客舍同周叔宗夜坐分生字庄涂辏尘轨未路多所婴况复嵗遒尽怀归轸予情之子秉髙韵神恬物自轻处顺鲜有触居喧若无营偃仰寄一室展玩忘寝兴髙梧散缥帙风琴落虚声櫩卑景先夕墉髙曦易倾幽光代明烛寒月暧前楹焚枯命芳醑欢燕惟平生情披语已洽罍虚时载盈寸愫得所遣冀此数来并村翁行老翁耕种居西邨白头不到城东门翁言淳朴日非昔我觉胜儿儿胜孙大孙自託能当户负租徃徃凌田主日斜归自县门来桑下乘凉説官府淮阳归兴淮泗秋风动地来月明如水鴈声哀南经伍员吹篪市北眺曹公较弩台归路渐香菰米饭佳期已负菊花杯愁闻烽火连东北极目浮云黯未开莫愁湖逢程徳懋莫愁湖边惊暮春暖风霁日揺青苹柳条系马不辞醉飞絮满天逢故人陆弼弼亦名君弼字无从江都人嵗贡生有正始堂集有鸟有鸟东南来为巢良已劬彼鸩胡弗仁一朝夺而居我躬不遑恤安所念拮据逝将诉上帝九阍莫可唿鳯皇三叹息谓鸟亦何愚不闻晋与鲁封土百里余三桓逐其君六卿析其都遂使带砺邦忽焉为丘墟自古皆有然勿谓天道迂天定能胜人兹理若转枢韩侯祠秋风开古庙闻此祀王孙漫説封侯相徒伤过客魂楚歌空激烈淮水易黄昏我亦怀知已漂零未报恩哭亡弟惟良早罢诸生籍贫无季子田暮龄看汝健朝露竟余先无复夸聨玉徒令叹逝川山斋姜被在揽处一然哭梅季豹失意长为客招魂忍向君生难逢醒日死孰问遗文末路淹蓬累他山隔鴈羣萧萧桃叶渡团扇掩秋云谒于肃愍公墓荒坟邻近鄂王宫异代孤臣伏腊同北狩忽闻哀痛诏中兴多仗保釐功百年社稷回元气五夜松杉起疾风圣主祇今恢庙略飞狐闻已命元戎晩泊毘陵诸君携酒过集舟中孤城春水浸桃花白髪逢君酒重賖一曲清歌满船月不知今夜是天涯黄克晦克晦字孔昭惠安人有黄孔昭诗选感时繁霜凋草木谿谷正悽恻𤣥冥惨不舒改嵗固云逼万物各有因盛衰迭今昔宁见武安门犹纳魏其客江行江风来自北弭櫂江水南白浪聒不息游气昏空潭旷野何苍苍引步随幽探鹿鸣求其牡丰草非所甘江燕啄不食念雏声諵諵物性固如此游子何以堪慨彼江中水冲波无定端古人忍饥渴㫖矣非空谈梦游武当山怀郧阳江使君祝融奠朱方五岳有定目胡不以嵾山竝列而为六夜梦登其巅游气承我足千峰歴崄巇如车走平陆上为帝者居星辰纒其麓峥嵘羽人宫参差徧巖谷中有不死人终嵗茹草木授我鸟迹书竒文不可读鸡鸣忽焉寤惋叹泪相续听话西苑雷殿清虚太液秋至尊多在望仙楼树深宫阙东西合月出东西下上流麟圃紫芝春晔晔兎园白鹿晓呦呦轩皇鼎在龙髯断露箔风帘不上钩送何仁仲鸿胪乍列鹓班黼座前怀山归櫂忽悠然蘼芜晓过湘妃庙葭菼春迷宋玉田白雪新声供奉曲悲风古调别离篇重来何处偏相忆问我朱陵访道年病中风雨寄欧桢伯蓟门衰病飒惊秋风雨萧萧独倚楼四海新知名下老频年多病客中愁云连北极迷宫树水发西湖出御沟京国逢君欢不浅可怜经月罢同游欵乃曲五虎山如五虎蹲尽对无诸旧国门无诸去后山空在秋草萧萧日又昏微茫星月下江乡三十六湾江水长夜半舟人相借问好风日出到洪塘郑琰琰字翰卿闽县人赠顾小侯甲第连云瞰帝城画帘绣箔照朱甍新开驰道千金埒旧领团营七较兵方士房中龙虎鼎侍儿花底鳯皇笙燕山二月春初好玉勒朝朝待晓莺黄山道中微霜风物色凄凄路入黄山是五谿帝子不归汾水上行人愁过穆陵西荒原晓露铜驼泣古驿秋风鐡马嘶独客伤神家万里斜阳征鴈楚天低胡宗仁宗仁字彭举上元人有知载斋稾立秋后夜起见明月深夜见明月渐低西南隅光华射虚檐照我牀头书开函见细字歴歴如贯珠老眼未能读惆怅坐庭除风生梧叶鸣光景殊萧疎昨方入秋序清凉便有余闲居寄友家住青溪曲春深花竹迷君来若相问直过西梁西桃叶渡桃叶渡头桃叶春家家姊妹鬭妆新不知何处初来客未省吴姬解笑人王嗣经嗣经字曰常本姓璩上饶人郊游禁树青郊外重城緑水湄园林春闰月花鸟昼晴时逺岫平浮槛清泉曲到池晚红翻蛱蜨新緑坐黄鹂烟断游丝见风轻落絮知一陂芳草色禁得马归迟金陵元夕十二城门彻晓开金壶银箭不相催行随灯市家家月看到花林树树梅王伯稠伯稠字世周崑山人长干曲月出江头白鹭飞江花采罢湿罗衣侬家住近长干里自唱莲歌伴月归邓钦文钦文字征父江阴人有倚竹纪游二集洪光寺怀陈更菴寺里还藏寺山头别起山磴盘千级上僧占一峰闲秀色杯前堕孤云杖底还元龙负竒好惆怅不同攀程格格字良学休宁人翰林待诏有石林藳芜城晩望同方太学元卿赋木落川原一望开孤城客思转愁哉帆随断霭天边没鸟带残阳树杪来黄叶疎钟秋寺暝丹枫两岸暮潮廻慿髙欲拟参军赋愁絶西风半草莱汪干利干利字和叔歙人泗上芒砀山前秋草多彭城王业竟如何云来还作真人气风起犹传帝子歌朔鴈南飞离紫塞淮流东下接黄河知君跃马能乘兴一路江山取次过吴大经大经字元常常熟人有丛桂轩集江水霞明江水净潮落江帆急白鸟趂斜阳衔鱼沙渚立姚悦悦字汝誾秀水人秋兴用杜工部韵洞庭林屋迳逶迤震泽凉生万顷陂菰蒋浮沉隄畔米芙蓉开落涧濵枝琳琼书付灵威守鰕菜船从范蠡移七十二峰吾歴遍湖天畴识客星垂钱应晋应晋字次卿海盐人万厯丙子举人蓬州知州有阆风馆集九日故城舟中无处㝷篱菊何人送酒来故园知满径此地少深杯岸柳霜前脆云鸿日暮哀悲秋怜楚客怀抱向谁开酬金文学一诺千金重贫交不世情把君书在手感我泪沾缨推奖期先逹泥涂艰此生秋宵相望处但有月同明过河间忆许长孺侍御携手登台畔存亡忆昔时酒家仍旧所柳色换新枝对月杯难覆攀条泪欲滋风流何处覔逝者竟如斯徐冽冽字仲容吴县人万歴癸卯举人有啸碧堂诗集踏车曲阿伴五更来唤侬踏车去赤日已三啇踏车未敎住人言田家乐不知踏车苦怜欢气力微代欢当卓午东边鳯仙花西边乌桕树不敎侬上车那共欢一处夜坐对酒松醪初熟瓮生香数盏醺然对夜凉好拂桃笙魂梦稳月斜桐树影初长已许侯封在醉乡百年须醉万千塲不嫌醉里疎狂发自是先生醒更狂戴灏灏字升之嘉兴人万厯丙午举人宿僧院共宿髙僧院深杯赋茗柯钟声沉逺树鴈影度秋河近海金风早安禅白法多上方今夜月犹向断桥过明诗综卷六十八明诗综卷六十九钦定四库全书明诗综卷六十九翰林院检讨朱彛尊编林世璧世璧字天瑞闽县人有彤云集月玉露晴初坠天河迥欲流谁怜今夜月还似去年秋影逐寒云起光縁暮杵留关山千万里偏照汉家楼早冬寄怀嬾慢陶元亮经年独掩扉不知秋色改但见菊花稀落叶阶前度寒禽树上归停云那可赋徒尔壮心飞汪礼约礼约字长文更字士垓鄞人太学生采药行赠族子铭孺朝出斸苓暮采薇白日忽落苍烟飞荷锸归来倚深竹落花清露香人衣我家阿咸颇解事提笼逺自江城至肘后三千禁架方囊中数卷轩辕记眼前孺子总纷纷少年提领争如君何当共尔㝷仙去采药天台卧白云寄怀朝云不散暮云流溪上茆堂水竹幽忽见斜阳满髙树乱蝉风叶似深秋东汉汉字希节华州人无题嫁来依舅姑不省堂前路自君去桐庐梦熟横江渡姚和鼎和鼎字长公长洲人怀胡孝亷谒选偃蹇惭予拙飞腾羡尔行春风燕市酒夜雨阖闾城吏隐怀方朔贫居笑马卿相思有尺素愁杀雁归声许宾宾字观父休宁人入新安界十日疲行役云山接大鄣马啼知故道人语别殊方遏雨防沙熘临溪问石梁罗含家已近兰草徧池塘胡一桂一桂字百药鄞人吴兴九里石塘即事路出桑阴尽澄湖野望賖菱歌依岸柳舟影入芦花烟起迷邨白云移见日斜异乡风景在羁客倍思家汪廷讷廷讷字无如休宁人有环翠堂集夏日池上水静追凉便林繁得暑迟采莲木兰櫂佐酒竹枝词藻緑鱼游处苹香鸟下时不须逺归去新月已如眉邵正魁正魁字长孺休宁人国子监生有梁园燕台二集白云湖泛舟堤畔连青草湖中多白云扁舟一以泛之子得同羣卷幔雨初歇看山日欲曛芙蓉未堪把心已爱清芬过仲开江上居以我不如意怜君江上邨有田能种黍好客足开尊山色青当户潮痕白到门凉生五柳树晤语谢尘喧观太学石鼓十鼓千秋石桥门列俨然功应昭羽猎世得纪成宣想像于岐日宁论入洛年法书存断画大雅在残篇色起云霞绚光争日月悬依櫺星自聚照水璧犹聨呵䕶诸生重临摹博士专长同䕫乐典岂羡汉经传后作知难及他山可罢镌子云徒晓事白首献甘泉朱应龙应龙字舜䕫一字近臣鄞人有东篱乐府懊侬歌白舫张青帆载侬欢子去风生柳树间飘扬落何处盛以约以约字孟将一字彦修国子监生喜雨好雨终朝徧蓬门野兴繁悯农劳苦日植杖桔橰园急櫂冲萍叶深池浸竹根怪来双屐健散步上南原张三极三极临清人雨后过王明府公署岂谓金门客能兼大隠名庭空歌鸟下吏散酒人迎緑水新添砌青山半入城还将江上楫聊为采真行汪元英元英字大吕休宁人有栩栩轩稾感述鹪鹩巢一枝鼹䑕饮满腹林深河且广曷不逞所欲柱下有遗言所贵知止足疏氏二大夫解组辞荣禄今此富贵人其欲何逐逐焉知欹器水一满定倾覆商山秋日对雨怀永叔仲升秋雨何曽歇秋深倍寂寥折荷偏淅淅落木更萧萧云黑多迷径溪寒半断桥商山苦幽阻绮甪竟难招有客有客沉冥久何心自解嘲病遭毛颕役贫絶孔方交歳月甘含蓼丘园任系匏不如将子燕华屋託新巢秋日归自溪上清溪一曲石桥横十里篮舆溪上行水边沙明看不足西风两岸尽秋声汪元范元范字明生休宁人有借研斋草得吴胙虞书宿昔与君别乃在江之阳𤣥阴蔽光景草木日萎黄牀下蟋蟀鸣野外鸿鴈翔居肆休百工我独违故乡䟦涉千里涂空念川无梁有鸟东南飞毛羽何辉光口衔尺素书戢翼向我旁感君怀好音今我心难忘开椷再三叹意快神自扬离居无几时所惜道悠长此身非双凫安能日颉颃张恭父画柳行近代何人能画柳东吴张生称国手沈周陆治不复作艺苑声名生独有是时燕京风日妍生也拈笔当牕前墨花片片落缣素千树万树含春烟柔条窣地飏轻缕密叶隠天带疎雨耳畔疑闻黄鸟声宛然坐我江潭浒对君此画融心神顿令价比连城珍不须更写河桥色落日苍茫愁杀人泊丹阳晩次丹阳道舟停赤岸林云容垂岭薄秋气入江深落叶随寒雨栖乌噪暮阴风帆无定泊行子若为心自慎阳抵申州涂中作冉冉悲徂景栖栖怯问津云蒸秋变熟野晦昼飞尘壤俗遥同楚川涂渐入申迷方知计拙幽意竟谁陈感事呈刘恩征宫殿菑㝷弭珍竒敛益频采珠疲百粤织罽困三秦贡入天威霁繇兴国命贫圣心元澹泊蛊媚自宵人同杨邠州仲启登太王城墉堞基犹在台隍客自过断云低阻岭峻崃束泾河氷纳陵阴少民居土穴多遗风勤稼穑千载感豳歌宿南峰向晩跻云岳峰巅特室荒袖堪挥北斗梦得谒西皇石马嘶中夜山灯见上方钧天听未毕海日出扶桑寄邢子愿三十韵自作西京客深嗟阻旧游凉风生逺道景色入清秋董泽蒲先脆樊川菊正稠潦收鸧警露霜落鴈环洲积气垧边合寒烟木末流夷犹频出郭萧瑟一登楼转切怀人思宁销去国忧眼穿临渭汭神越绕齐州忆过坊城畔㝷君泲水头授餐存缱绻下榻媿淹留蓬径要真隐𤓰畦学故侯避喧欹皁帽抗世拥羊裘侧目羣公忌修容衆女雠扶揺矜鷃雀驰骋弃骅骝贝锦徒虚织华簪信久抽雄心输寸翰矫志傲崇丘苑囿晴偏媚文章老更优成荆国寳兴狎㟙湖鸥漫拟归同趣翻怜抱别愁栖栖应去鲁碌碌似依刘旅服凋黂緼行断蒯缑关门繻用弃幸舍辖随投促席倾宵雨聨牀听晓筹素交欣再接新好竞相求阮氏才皆俊岑家燕屡修未辞渼陂夐直爱竹林幽卒嵗惭多累余生实寡谋襟期良有待㑹面渺无由契託他山石情悬剡曲舟尺书题字灭欲致定沉浮询李惟寅太保已就通侯第新辞上将坛不知门下士若箇是任安程可中可中字仲权休宁人有汊上集送章元礼吏部左迁罗定谪籍名犹借君恩转觉饶朱陵南纪尽丹阙北辰遥安置凭荒裔明良愿圣朝桄榔林树外仆马影萧萧上谷铃阁西头马埒平紫骝牵过赤繁缨翻身谁中金钱的嘶入垂杨一片声除夕太原府鴈门南渡路千盘残厯犹从马上看白髪醉搔灯影下锦筝搊杀不成驩叶太叔太叔字郑朗晩更名亭立改字介子鄞人有思烟集藏山稾行路难行路莫登髙山中多勐虎行路莫乘舟水边多伏弩我是行路人惟知行路苦小筑性本耽篇籍尤怜诵絶交先生号东郭小筑近西郊花雾侵衣袂茶烟亚竹梢坐行都自适好鸟语咬咬晓晴一月未曽干一日雨声昨夜喜初回髙霞结海晨光满锦树依山秋色开鸠厌旧巢将妇去鸥怜新水引雏来清羸衰疾何时起独抱渔竿坐石苔吴绍竒绍竒字淑甫桐城人有抚松集萤忽向篱边绕还从井畔飞雨昏光不灭露重影犹微伴读来书舍窥眠入翠帏黄花秋老后未识汝何归浦口水市千门列江邨万井通马嘶流水外人语夕阳中雪浪髙吹树蒲帆软趁风故乡天际逺双目送飞鸿编篱负郭幽居僻编篱接短墙种𤓰看蔓引栽菊待花黄犬吠惊残月鸡栖趁夕阳贫家随分事世外得清狂同友人饮秦淮酒楼秦淮水涨鲚鱼肥满店杨花作絮飞日暮西阑无箇事渡头闲数画船归嵇元夫元夫字长卿归安人有白鹤园集立秋日卢沟送新郑少师相公单车去国路悠悠緑树鸣蝉又早秋燕市伤心供帐薄鳯城回首暮云浮徒闻后骑宣乘传不见羣公疏请留三载布衣门下客送君垂涙过卢沟刈稻夜归西庄刈稻夜半归明月皎皎当柴扉㯭声隔岸人语近斗柄插江霜气微木叶萧萧覆林屋芦花茫茫藏钓矶儿童邨南酒家去野夫独立风吹衣吴璜璜字汝震鄞人晓发金坛出黄堰有怀箕仲田叔山县侵晨发舟行何处邨宛然新水竹疑是旧柴门急雨来江口飞泉出树根无由㝷二仲幽思共谁论黄好信好信字仲孚扬州兴化人有黙斋诗集春鴈万里湖南鴈春来又北飞亦知乡土异不恋稻梁肥絶塞心先到长河影渐稀玉门闗外客应待问征衣公鼒鼒字䝉阴人侍郎鼐弟有小东园诗集都城元宵曲躞蹀骅骝气正骄垂鞭嘶过玉河桥不知明月谁家怨肠断楼中弄玉箫内园汤火漫相匀种得红梅放早春莫向樽前吹玉笛朝来愁杀赏花人李桂桂字番禹布衣江上鲤鱼风起荻花秋露压蒹葭水不流何处津亭夜吹笛白云明月总关愁盛鸣世鸣世字太古鳯阳人国子监生有谷中集沈水部官署江水流何急归心却似之已伤为客久转恨别君时断鴈迷寒渚吟猨挂冷枝生涯兼物色何处不堪悲赠隐者只在髙霞外无人识去踪伴猨栖一室放鹤下孤峰丹灶云中火青天夜半钟平生长徃意相望不相从送柯孝廉之巴东兼呈黄广文去问巴江水荆门更向西挂帆秋叶落上崃夜猨啼旧侣伤飘泊新欢惜解携湘潭憔悴地已恐旅魂迷七月八日潞河舟中别长安诸子天汉龙初返星桥鹊乍分隔河收片雨宿浦有残云复作孤舟别兼悲一叶闻相看此时恨不独在离羣宿麻河积雨湖田没居人生事微白鱼休市早乌鬼载船归月黑邨舂尽林深岸火稀纬萧眠不定中夜赋无衣题岳阳酒家巴陵压酒洞庭春楚女当垆劝客频莫上髙楼望湖水烟波二月已愁人傅梅梅字元鼎邢台人有简翁诗集园居昼劳夕得适幽轩成小憇峰色落空青池光起浮翠须臾暝色深繁星看欲坠新月下疎篁微风动檐际乐此坐忘言悠悠更忘寐沔池有怀㑹盟坛下沔池流草色连天蔽故丘陇月只看悬太白秦云不解到幽州汪应宿应宿字南仲歙县人送王祠部佥宪贵阳地入三苖尽山过蜀道难飞泉晴亦雨毒雾昼犹寒方竹迷秦径氊裘拜汉官西南民力竭君好慰凋残应臬臬字仲鹄鄞人县学生有楚游乌溪诗草乌溪寄我江湖流浪身乌溪山水故清真春田雨足骑秧马秋陇禽多缚草人睡起竹牕书一卷坐来莎石酒三廵愿如在巷颜夫子到处箪瓢不厌贫李宗城宗城字汝藩盱眙人送臧晋叔国博还吴兴宦自潘安拙才应宋玉偏还家千嶂雨挂席五湖烟以我多愁日逢君失意年江干一尊酒宁不倍凄然陈鸣阳鸣阳字南海人参政万言子闺情露冷凌波步不前流萤相扑自年年妾身未似齐纨扇不待秋来已弃捐林国光国光字廷钖闽人金陵㝷舍弟闻先三日徃芜湖怅然赋此春江雨涨緑平堤岸柳青青拂水齐日暮相思不相见鹡鸰飞过野塘西王之鼎之鼎字象𤣥江阴儒学生赠友人卜居髙士移家处来㝷路不迷鸡鸣深巷里门掩断桥西招隐仍栽桂看山独杖藜平生厌尘事今日遂幽栖何璧璧字玉长福清人西湖㝷曹能始垂杨漠漠荇田田何处春风十四絃放鹤僧归三竺雨听莺人过六桥烟诗㝷萝薜谁边寺酒载桃花第几船游子天涯魂易断非关春树有啼鹃汪枢枢字伯机鄞人有存俟篇懊憹曲千金买妾身一旦逺行迈大艑如屋寛底事不相载早秋刈获述怀杲杲朝日升垂垂水田熟喌喌唿白鸡决决饮黄犊稍稍溽暑收瀼瀼露华沃庭户絶追唿春秋足鱼菽卒嵗计所余修我墙与屋男悦女欣欣杯炙劳僮仆躬耕一丘田饱食讵非福戴景明景明字晋仲休宁人有团云诗集深秋山居莓藓深层岫松杉漾北淙清宵唯鹤唳尽日少人逢倚槛三秋老摊书万事慵夜分鱼乌静明月半东峰沈瑞征瑞征字灵绎海宁学生有慧居遗集杪秋同诸君游石井山絶巘攀跻外苍茫秋色残云山千里出烟树万家攒石转奔涛壮天空落日寒扶桑一矫首海气正漫漫钱清夜行秋涨乘流好孤邨夜泊稀渔榔过桥逺萤火傍舟微堤没闻争渡凉生欲授衣梦归怀土切山水愿多违侯维垣维垣字师之仪真人国子监生九日送友入九华秋空削出青莲花时吐白云含紫霞九月九日九华去此中可以鍊丹砂江禹奠禹奠字其永休宁人侨居吴县国子监生有𤣥芝馆诗集夜坐七松斋中怀睦州严征君茅斋结翠屛独坐酒初醒残月半牕白孤灯四壁青箧中换鹅帖几上种鱼经遥望投竿处寒云隐客星严陵城下背郭千邨合中流一刹孤轻阴阁秋雨残照落平芜入市鱼鰕少归舟雁鹜唿客囊任羞涩解珮问当垆被放偶占放归吾嬾甚二月寄僧居无日不饮酒有时还着书泉飞茶臼冷云动竹牕虚径僻少尘迹青苔久未除东仓信宿翠微上翛然絶世氛乔林含晓日清磬落层云海色当牕见泉声入夜闻半生尘土梦俱向此中分九日登山东篱菊蕊半含黄酒伴何须定故乡寄语柴桑陶处士百年风物几重阳邨居即事寄天都李使君日照云林宿雨休一湾溪水入江流野人家住清溪上坐对寒山两岸秋周良寅良寅字闽人夜泊始兴江口系缆荒山下挑灯细雨前客心共流水揺荡不成眠蒋世模世模字叔范江阴人江行晴沙漾漾见飞凫隔浦帆樯乍有无身在江南望江北接天秋水浸菰蒲段黼黼字黄甫曹州人有抱璞集西郊十里平原地青山遶碧林寒开烟雨色天逺鴈鸿心落叶还萧索浮云自古今不妨乘暇日载酒数登临刘权权字叔度休宁人有刘叔度诗集读宋史六龙奔走竟何依粤海舟航事已非取洒陵无麦饭不教行酒着青衣身沉鱼腹灵均死血染鹃声望帝归愁向厓山瞻王气寒涛终古荡斜晖姚旅旅初名鼎梅字园客莆田人山家水尽重重客路山开处处人家粉壁斜衔落照朱帘半卷桃花魏之璜之璜字考叔上元人讯程孺文不得巢湖信时询渡口居绕篱河路曲背郭草堂虚林静风惊犬溪喧晩聚渔主人游未倦闲杀半牀书汪功胄功胄字介夫休宁人有介夫存稾春日闲居韶景当春半闲居览物华緑分当户竹红过隔墙花樵牧依林近溪山带郭斜闲身甘自放吟卧寄烟霞樵舍烟火隐茅茨数家傍山麓林深不见人丁丁闻伐木金镒镒字用衡鄞人有桂庄稾赠同谷山人太白之阳有同谷同谷之中白云宿美人结庐谷口居朝朝暮暮云相逐我来问君君不言云里长鑱种黄独王授授字予予江阴人送常熟李瑞卿柳暗花明春雨天鹁鸠声里一归船相逢已是十年别为问人生几十年黄习逺习逺字伯传吴县人有萧萧斋稾寄朱宸卿与君同里闬只隔数家居无日不相见有时还寄书开尊唿共饮得句问何如自作长干客别来三月余髙文祺文祺字寿承广信人自君之出矣自君之出矣不种相思树思君如春草多在无人处吴邦达邦达字非闻休宁县学生江楼送别把袂层楼上虚牕四望平柳烟邨外市花雨驿边城东去潮千里南归客几程当归愁欲别津树重含情潘镛镛字声逺江阴人寄怀孤灯一㸃照书龛离思沉沉睡正酣无那角声吹落月梦魂飞不到江南张储储字明用新建诸生闻鴈孤鴈来何处残声静夜飘江空音淰淰云重影萧萧惯向风前急偏从听处遥秦川织锦妇掩泪忆征辽周应辰应辰字斗文鄞县学生有緑庄诗采古诗行行重行行夕阳在崦嵫暮鸟有倦翼寒木无荣枝少壮不逢年垂老谁见知朱纯元纯元字二芑溧阳人东溪港十二街头迹已賖草堂低占白鸥沙武陵此去无多路瀼水西来第几家野岸緑芜飞燕子汀洲红雨落桃花沧浪不洗尘埃耳只许渔郎泊钓槎吴宗儒宗儒字次鲁休宁人有巢云集游黄山九月秋气髙抗策恣游眺天都陟崔嵬洞门入窈窕缓行憩松根徙倚临霞峤探竒壑转深揽胜景逾妙山蹊萦以纾石壁陡而峭瀑布挂晴川悬厓廻夕照地与仙境俱凌厉讨佳要孙阮予非伦于焉学长啸春夜钱塘江行小艇发江干入夜东风起带雨挂轻㠶西行三百里刘时中时中字伯庸休宁县学生有客有客问烟萝山家在何处笑指碧溪头遥遥踏花去虞伯龙伯龙字公普鄞人有担簦集舟中寥落明州客孤怀寄短篷江豚偏狎浪舟子但唿风归梦随流水乡书问去鸿不知今夜月千里可相同沈木木字子乔嘉兴人万厯间县学生有近竹稾夜起暑夜不成寐起步中庭中残月忽堕水明河犹在空篱根滴清露树杪生微风坐爱新凉好先秋有候虫傅邦柱邦柱字石卿金华人杂咏鹦鹉多巧慧交交调好音翻飞嘉树杪毛羽殊衆禽一旦遭罿罻万里辞故岑彩丝绁绀趾雕笼照翠衿徘徊当帘幕聪慧増苦心鸒斯微以陋提提蓬蒿阴邓秉贞秉贞字予坦宜兴人有禹笑斋诗安隠集严子陵钓坛经过百世见清风争羡羊裘一老翁不有云台诸将力钓坛亦在战争中孙元孚元孚字休宁人有沧洲草草市夜泊违家才一舍露宿尚河洲暝雾连汀白寒云压水流滩声鸣野碓灯影隔邻舟入夜霜风急凄清动客愁吴鹤鹤字乌程人望润卿弟仲月辞家日临岐接汝书相传及春暮应得返衡庐衣逐客程换花随驿路疎来帆遥数尽不见怆何如王壑壑字巽父金坛人有旅言南安道中叠叠青山曲曲溪湍流活活雨凄凄孤舟日暮南来客恨杀鹧鸪相向啼戎玠玠字孟常鄞县学生有蜀游草晚霁与客登浩然楼眺钱塘江晴色开邨树危楼俯大江潮声翻絶岸帆影落虚牕水与遥天合人同夕鸟双茫茫百端集形影若为降泊巴东昔行指川北今始诣巴东山县无重郭江天有断虹乱峰云欲暝官渡火初红剪烛供清话萧萧暮雨中赵云蒸云蒸字龙伯太仓人国子监生有世艺斋稾北上飞沙如雪昼茫茫始觉长安道路长遥忆小楼临水曲八牕风日正虚凉顾孟林孟林字山甫吴县人寄陆纂父日日看山色知君在此中秖因一水隔难以尺书通白乳思林屋青霞记石公傥然乘兴去相见对秋风丁云鹏云鹏字南羽休宁人有丁南羽集舟次尤溪客程迷水国山霭䕶城闉嵗涉三冬暮花先十月春鱼盐通海贩橘柚落园珍故旧频劳慰荒涂未厌贫方于鲁于鲁初名大滶后以字行改字建元歙布衣有佳日楼诗集送张山人归越雉子斑斑麦正齐黄梅四月雨凄凄新安江上携尊酒送尔看山到浙西璞石席上作十年不惯出家门千里来逢故旧存正值江干春未晩蒌蒿荻笋煮河豚向杰杰号培竹慈谿人题画雨过回塘水乱流汕鱼人去櫂孤舟荻花枫叶寒江外独鹤一声霜满楼寄羽士几欲㝷真未得闲白云堆里望𤣥关烦君多养雪色鹿借我来时骑看山明诗综卷六十九明诗综卷七十钦定四库全书明诗综卷七十翰林院检讨朱彛尊编钱允治允治初名府后以字行更字功父长洲人谷子有少室先生集题寒林钟馗图千林木落嵗欲更雪深云黑啼鼯鼪耗鬼争出噉人食南山老翁知姓名袖中三尺秋水清摄衣潜向林中行一时妖孽屏迹尽喘息不敢低出声只今如何复纵横盘踞津要如坚城那得老翁刓双精磔裂血肉藏缾罂坐使天路平如衡郊原林木连理生麒麟鳯皇兆太平春台熙熙日月明春暮治平寺经年不到湖上寺今日偶停山下舟碧山老僧徃何许紫薇舍人碑尚留树杪忽惊湖在眼山坳却喜墖当头藤花开徧竹迸笋惜别步步空含愁茱萸湾茱萸湾头雨乍晴广陵城北田方耕小艇出港白衣湿髙楼开牕玉腕横细草漠漠天际逺一水漾漾船边清客来空举旧时话岸上垂杨蝉忽鸣同汪鲁二将军登寳山看海地轴东亏接混茫空明何处是扶桑青山一㸃孤城黒碧月半轮残照黄横海楼船天漠漠隔沙烟树水苍苍野夫却喜狼烽息醉饮将军寳纛旁送谢友可守顺庆五马翩翩向益州三巴风景句中收天边山色随人转树里江声绕郭流谕蜀有时还草檄筹边无衅亦登楼故交零落双鱼逺别酒殷勤劝不休闻柳一宿斋头马遂西秋风紫塞阵云低黄须未学鲜卑语丹灶谁封太乙泥此去可经藏甲隖何时重过浣花溪宵来明月殷勤照霜落军城听鼓鼙喜汪伯耳自桂林归见过金鸡未放讵言归细雨衡门忽款扉万死可怜惟舌在一官宁论与心违藤江瘴疠人行少桂岭风烟客住稀相见祇疑如梦里浊醪不醉泪沾衣宁夏兵变十韵次马云卿要地邻降帐边人启弄兵一时亏庙算万里坏长城朘削边臣策艰难列较营自来愁债帅因此笑书生观望忧臣主安危系重轻变生元有兆事启孰无名声罪劳天讨知人荷圣明一夫怀愤发何日克期平紫塞消鸣镝彤庭罢请缨杞人东海上日日望澄清楚江秋晚扬帆指洞庭忽捩君山柁日出清霜稀秋江月方堕周履靖履靖字逸之嘉兴人有梅墟杂稾江上竹枝词夜来春雨溢春田江上䕷芜逺接天赤脚渔娃晨入市柳条带雨串银鳊游及逺及逺字元封闽人有小竹林草晓发九牧岭嘶马促行役出门星月稀松风吹短鬓竹露湿练衣鉴水秋容净縁厓足力微乡关今日尽愁对岭云飞野鹿园杂咏潭水浏其清芙蓉乱红影白鴈一声秋芦花明月冷汝阳晓发残月挂髙树秋林生逺风凄凉千里色都入客心中醉中辞竹轩宗侯夜雨度花谿风花踏作泥惜花频唤酒未得过城西潘之恒之恒字景升歙人有金阊东游涉江诸集聴钱二弟子马生奏曲銮江侍女竸䨇声半入吴城半越城总是西施歌舞地江南何处不含情春雨流水浮香送画船凌波何处不堪怜西来一片横塘雨浄洗花容分外妍娄坚坚字子柔嘉定人贡生有吴歙小草祁之栁二章分寄君实伯隅祁之栁其叶油油自我送子于祁之洲伫立望之莫知我愁岂不能言以写绸缪我言斯永我心则忧乃如之人洵羙且修我之所臧人以为尤祁之栁其叶烂烂自我送子于祁之畔伫立望之莫知我怨岂不能言以写嘅叹我言之长我心则乱乃如之人洵羙且灿人之所荣子以为患巢湖巢湖虽云险旷焉豁心胷于时雪初霁山髙玉巃嵸衆山亦逦迤拱揖相为容风帆顷刻过我目不得穷但见连樯来横亘若垣墉忽忆草昧初义师起从戎至今廖与俞庙食崇元功奈何濡须坞纷纷鬬枭雄非无爪牙士所攀非真龙信知圣人作万象开晦䝉登虎丘寺阁兹山寳荟蔚能使流目迷髙阁出树颠连峰亘其西平生山中客今来始攀跻浮图势更髙登之惮层梯聊此牕间眺已觉飞鸟低平畴带曲水遥见来时蹊髙下各有适物理将无齐荅辰玉忧来信无方奈何不自遣本无当世志食贫自黾勉生人重嗣续吾后乃连蹇回思造物然有泪不令泫子意吾能知浮云有舒卷不然忧苍生痛愤在儇浅我闻同心人出处多异撰吴梦旸梦旸字允兆归安人有射堂诗钞送张去华走哭汝阳王𦙍昌宫庶君不见南州孺子辟不起一朝徒步走千里英雄但可轻浮名那可无心报知已张郎心事亦复然絮酒持将哭泉里自言不受他人知惟有汝阳王庶子出门满路吹蒺藜眼底谁为此人死更将肝胆何处明一片悲风咽如水送胡孟弢邑博之沅江携手情无极茫茫此别何一官犹俎豆满地已干戈畏路身难定骚人怨自多可堪寥落思木叶洞庭波秋草八月幽并百草黄还闻一曲奏清商关河今夜皆寒色陵寝前朝但夕阳久客自然迷道路后时能不畏风霜吴儿莫説漂零易未到边头古战场谢兆申兆申字耳伯邵武人有谢耳伯全集别意我行且登舟子莫徒离忧眷眷恋我侧去去难久留叹息成参辰愁思不可抽丈夫在四海譬彼水浮舟聚散无定期感子叙绸缪王野野字太古歙人有觉非斋诗爨余稾雨雪曲大漠雪漫漫天风入箭瘢平明没马足半夜折旌竿声叠鼓鼙暗光添劒㦸寒铁衣三十万谁不忆长安寄叔祖仲房燕赵归来二十春重游吴楚白头新如今海内无知已到处江山哭故人征夫怨黄云白草没燕山百战空存两鬓斑试问征夫三十万几人生入玉门关范汭汭字东生乌程人有范东生集采莲女采莲女采莲涉溪水宁采田田叶采叶莲有蕊莫采亭亭花采花莲无子简邓逺游日日何所待旁人应见猜油然碧草外独上姑苏台西子邈已去东风空自来茸茸桃李树为问几枝开琴川夜泊怀孙齐之野宿次凫鹥青青荻笋齐潮痕随月落山势压城低残梦风前柝归心曙后鸡还知髙隐处只隔水东西荆南送姚百雉还莆中自蜀经三楚由吴下七闽到家君有日泥杀滞留人盱江对月新月出江干邮亭独倚阑别家如昨日二十一回看闽宫词露华如水蘸宫墙红豆花兼茘子香多少蛾眉闲待月九龙帐底贮归郎四条絃上按新声半是先皇手敎成旧事内人谁敢洩春来燕子不唿名送一公还天界寺江流汨汨树层层短笠空瓢去秣陵依旧青山风雪里荜门深掩一龛灯荆溪乱水声中系艇斜月寒沽酒叩谁家仙源咫尺不知处红叶吹来如落花春日讯吴允兆逺树微波黯不分阖闾城畔寄孤云春来尽有还乡梦除却青山便是君仲冬仲冬之交气不齐桃花李花开满溪行人认是二三月秪少黄鹂枝上啼遇俞献父与汝垂髫共里闾别来不省六年余情知一见又成别犹胜逢人数寄书松陵舟中迟钱受之太史几家闲夜停机杼支枕蓬牕风许许吹尽苹香不见人绕塘寒月䴔䴖语吴鼎芳鼎芳字凝父吴县人后为僧名大香字唵㘕居乌程之霞幕山与范汭交有披襟唱和集灵峰山房夜起寥寥青莲宇起步夜方永虫鸣四山秋鹿饮一潭静圆月当碧空孤塔立无影花落树犹香竹深涧亦冷少焉云英散明星上髙岭雨渡横泾怀孙惟化东风作冷石湖船节届清明倍可怜一日客程偏遇雨几家茅屋不生烟野田水緑迷杨柳古庙花深出杜鹃寂寞横塘人去后吴姬歌舞自年年北菴夜归欲暝未暝闻菴钟出林入林辞逺公乱峰几㸃白云外古路一条黄叶中版屋已髙隔水月布帆正饱还山风孤雏老树自深夜䙰褷突兀柴门东吴兆兆字非熊休宁人有金陵广陵姑苏豫章诸稾阻风湖口登石钟山作寄白下知已川长已积劳风阻渐成疢离舟步少舒登山脰可引峰垂似倒莲石起如抽笋滙泽荡无际浔江眺不尽烟含楚岫微风送吴舠紧枝响山鸟聚叶密巖花陨渺渺春目伤悄悄旅怀愍攘攘既获讥栖栖亦负哂巖穴有遗志寄我同心允秋野闲行归而有作早谷已登场晚禾尚栖亩欣欣足慰饥望望非吾有荏苒十年间蹉跎东西走结交吴楚士气味少淳厚徒令田园荒转与琴书负归来掩荆扉趋向寡亲友日月忽已除秋气凋榆柳卒嵗何寥寥凉风吹户牖念徃固已迁嗟今将何守朂哉黔娄言斯志傥不茍録别行舟櫂已驾斯须不相保弱子才一龄就我怀中抱念此伤人心皇皇何足道如何故乡生不向故乡老春游曲细雨湿春泥流莺几树啼东风淮水曲落日长干西夹道看驰马围场下鬭鸡倡楼今夜醉月出管絃齐西河子夜歌新着杏红衫试骑赭白马马骄堤路窄急为扶侬下寄林古度一与西湖别春风两度来曽栖山寺里日日待花开登钓龙台秋色延髙台台荒庙亦冷两三樵牧儿投石试深井姑苏曲寳带桥边鹊啄花金阊门外柳藏鸦吴姬卷幔看花笑十日春晴不在家暮春溪居门前梧柳长新围雨暗空林客到稀几欲持竿溪上去滩头昨夜没渔矶秋思蒹葭霜冷鴈初还归梦如云只恋山一夜潺湲西涧雨夜来秋气满人间送友人游燕离筵别櫂暮江濵红树青山映白苹一过江南风景异两行衰柳送行人沈野野字从先吴县人有卧雪闭户燃枝榕城诸集短歌行推絃拂柱歌我浩曲浩曲未歌肠中踯躅河中有船不载客还尊中有酒不令客欢世人结交安得常好他乡寄食安得常饱士贫者贱客久者贫不如归去偕我故人子夜歌门有车马客姊妹易衣裳侬有好颜色那在红粉妆团扇郎皎皎合欢扇郎持赠所欢本欲图亲近翻掩桃花颜边词塞上风髙猎马稀天山六月雪花飞闺人不解征人苦直到隆冬始寄衣石沆沆字瀣仲如皋人有白云居士集江门何处春偏胜江门自好风酒旗斜路口花信短墙东多病一居士了鬟双小童题诗嵩雒去可是白家翁秦镐镐字京汝南诸生有头责斋诗得顾朗生书忆别如今日风霜嵗五除乱云长短梦断鴈有无书江暖渔扬子原荒猎孟诸相看衣带隔独立野踌䠧米云卿云卿字君梦湖广人或云汴人徙家兰溪后徙居归安之埭山咏荆卿荆卿本神勇意逺度亦别酣饮燕市中歌哭以为节何期燕太子罄折来相结礼殊报应重义感心遂热红炉淬匕首繻缕试人血秦庭计不谐易水无留辙天命不可为劒术何巧拙嵗暮江行江海迷津日氷霜卒嵗时天昏归乌急川霁落㠶迟故国书空返穷涂道益卑坐来风雪变愁白鬓边丝瀫水移家移家东郭十年前东郭移家又十年忍割烟萝还地主笑驱鸡犬下江船鹡鸰原上风偏急鸟鹊枝头月正圆临发不禁回首望并州桑梓自堪怜秋柳揺落天涯正此时萧疎多见路旁枝一朝染露全无色何处含烟尚有丝汉苑也应随日短隋堤难道入秋迟阴阴满眼河山暮愁絶那堪带雨垂一夜西风那便凋他乡何处不萧萧依稀有叶还无叶揺落长条复短条难忘折来情脉脉更愁看去路迢迢经过若问伤心地凉雨寒烟鎻灞桥徐允禄允禄字汝亷苏州嘉定学生有思勉斋诗编赠丁长孺中翰北上浮云满天地君子意何如容容不可为矫矫亦多虞长路自此始愿言遵康衢安得执鞭弭从子以前驱商家梅家梅字孟和闽县人得家书忽见平安字封题是老亲自惊为客久不敢述家贫松菊纵多故路涂惟一身临风应不尽还问寄书人宋珏珏字比玉莆田人国子监生有遗稾泊皖城三日怀白下故人城依碎石岸依沙行遍城南乏酒家日暮客愁如白下荻花风起似杨花徐初字惟起更字兴公闽县人有鳌峰集感秋朝出北邙山夜归北邙路北邙草芊芊累累总丘墓伤哉九泉人一去无回顾往者既如斯来者复如故知愚虽异类薶骨只数步贫贱何足悲富贵何足慕寄语贤哲士令名自当务投宿山家清流抱孤邨秋意澹林木水急冲板桥山空响飞瀑残叶水边黄危峰天际緑日暮何处归人烟在修竹送黄伯宠之秣陵我从白门归君从白门去去辙与归轮相逢不相聚穷冬百卉腓游子遵长路黯黯钟山云萧萧秣陵树峨峨石头城渺渺秦淮渡千里涉风波孤身犯霜露送子感昔游胜事今成故离情不可谖慎毋乖尺素送人临边征马嘶长路西山日欲斜送君临絶域万里尽风沙朔气摧秋草边霜惨暮笳悬知榆塞上定忆故园花宿界亭驿两月歌行役奔驰倦不胜涧多民病涉山叠客愁登百草严霜杀孤亭骤雨崩五溪蛮地近明发到沅陵驿楼送惟和兄北游夜静江空欲上潮榜人催唤解兰桡离肠禁得几回断别梦不辞千里遥沙起交河阴漠漠风吹易水冷萧萧关山迢递何时尽此是他乡第一宵送康元龙之灵武黄河官路黑山程羌笛横吹汉月明漠北烽烟三里寨陇西鼙鼓十年兵燕鸿度塞寒无影代马行沙暗有声后夜思君劳逺梦朔风吹过白登城送沈广文擢徳清令新悬墨绶谢青氊仙令栽花向霅川处处劝耕黄稻雨邨邨收茧緑桑烟官清但饮双溪水吏散闲㝷半月泉莫恋弹琴寛赋税司农方急水衡钱樵夫祠十万王师尽倒戈秣陵非复汉山河一时总逐新缨冕何处能容旧斧柯莫考姓名垂竹帛空留灵爽在烟萝荒祠近对秦淮水谁与招魂赋九歌宫人斜空山冥漠夜沉沉多少芳魂不可㝷莫怨埋香在黄土长门深比墓门深田园杂兴春流一夜水平堤菱叶纵横荇带齐分付儿童须爱惜莫驱鹅鸭浴前溪寄家兄书年荒八口苦饥寒门户支持事事难药债未还官税廹封题空自报平安汪逸逸字遗民休宁人有逋屋吟蘧公池上园经一雨再雨水接西邨北邨牧子驱牛避道僧雏让鹤譍门丹阳道中别芳生风过重阳易作寒去来俱泊此河干无端别路舟车异一日枫林不共看徐应雷应雷字声逺吴县人有白毫集寄陆纯孙神鱼乐深渊奚必易水浔威鳯集髙冈奚必燕山岑登台眺大江苍苍枫树林眷言怀吾友忼慨为悲吟鸿鴈日南飞助我厉商音悲哉嵗将晏况此天涯心董斯张斯张字遐周乌程人国子监生有静啸斋集补昭人歌人而无礼兮良足叹不见山中之狌狌口可以食亦可以言读曲歌侬如一絃琴独丝纒相交欢如双耳鼓虑为他人揺十日不窥牖后园花放齐蔷薇刺侬衣蛱蝶投侬怀过桐江薄暮櫂歌声看山不计程江晴船作市地僻县无城蜃气连虹暗龙腥杂雾生钓台犹可望缓楫未须行旅宿乱山行未尽落照一溪斜畏客前峰虎投人暝树鸦已知鱼罢市数问酒谁家计日新安路应餐白岳霞山中偶作秋草长于人小鸟时出入但闻樵者歌不见行人迹夜泛西湖放櫂西湖月满衣千山晕碧秋烟微二更水鸟不知宿还向望湖亭上飞梅谿云似鱼鳞压市低竹簰载笋出梅溪逢人闲问崑山路葛岭西头更向西葛隖作笋鞭横出欲穿篱松子才生鼠不知细雨一林山鬼语白鸥浴起葛公池初夏杨柳隂浓曳碧烟一溪不雨不晴天水楼处处凭红袖吴下新来茉莉船薛冈冈字千仭鄞人有天爵堂集彭城冦幸作六帝民贤圣厯在宥身老桑柘间不知有格鬭戈㦸何忽焉一朝易俎豆郡盗既起朝廷重介胄欲以杀止杀血流汚宇宙借问宇宙中何民弗从冦民志如奔湍抚我斯共后乃信吏政苛不在勐虎后堂上鲜蒲鞭沟边余老幼何况临刀俎提兵肯相救髦龄苦行役况丁金革中艰难费轮楫弔古跻云龙贼至自淮南所过州里空顿兵桃山下意在窥二东洪河不得济贼计良已穷一旅傥蹑后歼殪微遗踪乃计不此出妖蛟纵故宫清夜坐岑楼浩浩闻北风南山助烈火天地为之红国家养貔貅恃以戢狂锋狂锋不能戢其谁恕乃躬无庸姦宄患所患求英雄道路有万目看叙贼退功华清宫绣岭出烟邨宸游迹尚存离宫何处是流水至今温辇路年深废峰峦幸后尊空余一片月犹似照朱门顾同应同应字仲从崑山人庶子绍芳之子承荫入国子监有葯房秋啸二集秋塞曲寒星散落角声哀紫塞秋髙鴈字廻昨夜军前占杀气羽书飞过赫连台唐汝询汝询字仲言松江华亭人有编篷集夜别陆长倩怅别髙楼酒易醒坐闻落叶满沙汀春来傥忆同游地无限垂杨梦里青留别沈茂之风雅翩翩自不羣荣华入目总浮云江湖此去无知已蚤晩移家欲就君李埈埈字公起鄞人有盟鸥集山阴晚泊落日山阴道孤舟带逺汀秋林红叶重夕浦黑风腥客梦碪前断渔歌镜里听来朝余兴在何处访兰亭明诗综卷七十明诗综卷七十一钦定四库全书明诗综卷七十一翰林院检讨朱彛尊编文震孟震孟字文起长洲人天启壬戌赐进士第一授翰林修撰以言事镌级崇祯初复原官歴中允谕徳掌司经局右春坊进少詹事以礼部左侍郎兼东阁大学士卒谥文肃有葯圃诗稿拟古逺行江之阳兮有屿江之隂兮有渚朝而风兮夕而雨望夫君兮渺何许春波兮悠悠日暮兮夷犹擥青桂兮为檝搴木兰兮为舟怳含思兮凝睇乘清风兮逺游逺游兮上下载行兮载舍遵中流兮待君将寄心于逺者蒋徳璟徳璟字若椰晋江人天启壬戌进士改庻吉士授编修歴侍讲谕徳庻子掌司经局累官太子少保礼部尚书文渊阁大学士有敬日草至广州闻黎捿志喜重开幕府试琱戈七哨功成献凯歌借问凌烟谁第一汉家劒履赐萧何方逢年逢年字书田遂安人天启壬戌进士改庻吉士除编修累官礼部尚书东阁大学士有雪涤斋集越来溪层䑓筑五年髙见三百里如何越兵来不知渡溪水冯元飈元飈字尔慈溪人天启壬戌进士知澄海掲阳二县入为戸科给事中歴官兵部尚书首善书院感旧作维贞皇帝神授符诏出明光徴大儒有臣元标首应诏谁并进者臣从吾一时诸儒相继入王道荡荡民所趋贞皇虽逝嗣王少譬之日出时未晡诸儒可谓睹上治力崇正学开榛芜请为天子建书院揭以首善天之衢汉唐宋代何足数升堂入室泗与洙当使乱臣贼子惧如陆有轨水有桴岂无赝鼎相错列能由是路亦吾徒越嵗壬戌策进士臣飇䝉与诸臣俱二十为学志方壮晨起盥潄遵修涂少焉诸儒次第入鸣钟撃鼔声錞于衣冠肃对寂未语森若披古贤圣图儒者宁尽濶世务忧天往往多訏谟乃知名教自足乐照耀万古焉可诬彼谮人者亦太甚曰宋之败由程朱封疆在今多事日裦衣博带何其迂辅臣向髙为此惧手自伏疏陈青蒲谁为此言告陛下当付之吏法当诛天子寛仁置勿问忍见白日舞妖狐呜唿诸儒死不恨宣尼栗主诚何辜乙丙之际不可说故老欲哭徒嗟吁丁夘八月圣人出谗者慄慄忧头颅臣飇再入问书院门外细草翔啼乌圣人岂不重经术时危未暇陈苍瑚窃见京师富梵室口语以呗拜以膜亦有髙阁祀天主谭兵治厯喧龃壶独使书院屏勿事臣飇敢复惜微躯卿云缦缦天子都诸儒灵爽应未徂大道经天终有孚幸甚为念臣区区倪嘉善嘉善字迪之桐城人天启壬戌进士改庶吉士授检讨迁司业歴中允谕徳有媚笔泉集九日牢落家居久频逢令节过秋声闻鴈少霜意入林多幽思惊时换山游奈雨何韦生髙卧穏黄菊许谁歌张有誉有誉字谁誉江隂人中万厯已未㑹试天启壬戌赐进士出身除南京戸部主事累官戸部尚书加太子太保晚为僧居苏州之灵巖俞无殊移居光福山同顾茂伦樵水访之不值留赠一迳逶迤入升阶眼膜开当忩罗洞壑平地俨楼台山翠侵檐落花香拂案来扁舟同访戴兴尽尚徘徊倪嘉庆嘉庆字笃之江宁人天启壬戌进士除戸部主事歴戸科给事中晚为僧名函潜又更名大然有灵潭集狱中九日寄友人禁柝方严昼掩扉登髙作赋苦相违更无丛菊开篱落只有飞霜上客衣九月吟虫犹夜泣五年征鴈失南归山头廷尉遥相望紧繋茰嚢送夕晖骤雨雨骤泉声急云凉树色浓不知何处寺忽送一声钟王钖衮钖衮字龙藻云南右卫人天启壬戌进士改庶吉士授检讨歴侍讲南国子司业谕徳庶子祭酒以吏部左侍郎兼翰林学士圣驾临雍恭纪乍挹方诸水来湘泮水芹金枢澹华月玉露展萧辰俎豆三千士都俞十九人公庭看万舞未许羽衣陈朴学皐谟古昌言圣主聆硬黄摹猎碣淡墨捧名经冑子齐欢洽真儒足典型自今隆祀典长照简编青文安之安之字汝止夷陵人天启壬戌进士改庶吉士授检讨迁南国子司业歴中允谕徳詹事有铁菴藳山居漫兴一江烟雨理渔蓑笋笠长抛首自科薄醉久无中使促夜归须惮灞陵诃云连西塞回青嶂树绕东流旋緑涡为傍赤矶依旧隠月明坚坐扣舷歌齐心孝心孝字君求桐城人天启壬戌进士改庶吉士授编修答女郎沙兰英贻鸳鸯枕含情少妇倚银釭绣罢鸳鸯日满忩解得世间离别苦故将好鸟织成双姚孙榘孙榘字心甫桐城人天启壬戌进士知龙游晋江二县擢江西道御史谪上林典簿迁吏部主事歴郎中累迁至尚寳卿有石岭集久雨新霁喜殷氏兄弟邀饮闭门十日隂门外喧屐齿已闻前谿涨更见属垣圮曜灵胡匿辉风雨横如驶暮霞照东隅鱼尾差可拟凌晨下檐楹邂逅逢之子相邀卧瓮头一斗饮未已醉翁意有在歌者声且止车中漫纪茅店孤灯黯绳牀旅梦安不知一夜雪但觉五更寒际晓山山白因风树树残忧时谁纪瑞黙坐卷帘看初日照髙树前山雾始开怒飇一以发寒气转相催野色遥难即羁愁莽欲来故人居不逺去去好衔杯乔可聘可聘字君徴一字圣任寳应人天启壬戌进士除中书舎人选授河南道御史有醉陶集苦雨雨喜及时好云隂竟不开马牛几莫辨鸥鹭尽飞来茅湿痕多漏沙崩响易哀田园生意尽排闷强持杯黄宗昌宗昌字长倩即墨人天启壬戌进士知雄县调清苑选授山西道御史七夕有怀危坐抚佳节萧萧但雨声闺中儿女态天上别离情秋入𤣥蝉急年侵白发生所嗟垂老意张角总无成吴振缨振缨字长组归安人天启壬戌进士除中书舎人考授广东道御史有颠石斋诗集栖贤看梅万树惟一色半山堆白云鸟啼村不夜香逺客先闻近寺松隂合横枝涧影分谁家修竹里帘外亦纷纷何万化万化字宗元青浦人天启壬戌进士授南京兵部主事歴礼部郎中升福建提学副使转右参政终广东按察使赠别彩鹢银灯此夜亲相看莫惜酒杯频明朝茅店风霜苦纵有盈觞不醉人金肇元肇元字木公一字司杓东阳人天启壬戌进士除徽州推官入为工部主事调兵部转员外出为江西参议进副使迁福建参政雨过凤阳望祖陵濠右钟灵地闗河迥未穷江回双阙北淮绕二陵东古驿荆榛雨髙原燕麦风遥瞻松柏路佳气郁青葱萧士玮士玮字伯玉泰和人中万厯丙辰㑹试天启壬戌赐同进士出身除行人歴吏部郎中有春浮园集客愁不待秋风起思乡念已生发愁今夜白月好故园明孤客人千里荒城鼓二更停灯沽浊酒屈指数游程春日送缪当时被谪南归正好留连日翻为惜别人怜君愁对酒作客怕逢春芳草迷归櫂啼莺傍逐臣东风如有意莫遣栁条新滁阳晚行禾黍斜阳道秋风匹马行古原荒雾白野水暮云平酒逐年偏减情因老更生不知今夜月何似故乡明宋玫玫字文玉莱阳人天启乙丑进士知永城杞二县事选授吏科给事中厯太常少卿大理太仆卿转工部右侍郎家居莱州城破被缚见杀闺思征人碛里正思乡八月看云送鴈行生小不知门外路如何飞梦到沙场陆钖明钖明字幼舆平湖人天启乙丑进士除工部主事厯员外郎出知常州府再知徽州府升江西提学副使白岳太素宫天遣名山䕶紫虚芝泥曾到使臣车石幢隐见宫中线碧瓦参差帝者居封禅有书非汉畤榔梅何地不秦余未须泛海㝷灵药水落花开自起予郭绍仪绍仪字汾仲平湖人天启乙丑进士除当涂知县擢南京湖广道御史有青蒲草游仙诗少室垂三花盈盈秀菌阁我驱一卷石偃蹇卧溪壑轻隂敛素秋虚篁散紫箨自得枕中祕始知尘外乐容成采玉芝抱朴炼五药矫首鸿天长此志欣有託同官李匡山成寳慈俱以疏劾辅臣被谪感而有作花莫盼武陵花酒莫饮乌程酒武陵花艳迷人目乌程酒甘诱人口李公骨鲠天下竒壮志屹立山勿移此时朝廷重钩党皁囊霜简无迟疑成公凛凛气雄发夜漏沉沉整袍笏漳江学士孤凤鸣惨澹苌𢎞碧流血成公裂眦那肯平苦谏危辞三伏阙二公名义垂不朽二公既去儒林丑武陵花乌程酒花残酒歇终何有君不见栁外东风动江树轻薄纷纷飞作絮莫遣乌啼白下门予亦飘然拂衣去李模模字子木太仓州人天启乙丑进士除东莞知县选授云南道御史以忧归补浙江道谪南国子典籍有碧幢集鬼车謡凤皇将九子雝鸣何秋秋羽虫三百六赋性多令攸奈何有怪鸟一身伏九头谁者啮其一洒血声啁啾晦冥乃潜出四野风不休人号犬亦吠灭烛收儿䙔同心如御冦惧其少熘留非徒祓不祥恨非阳鸟俦遗音虽遽已戾气犹嘘咻是闗𤣥黄战岂惟风雨忧吾闻多见可此类安足仇豺狐并昼啸前鸧后鸹鹙劳劳服不氏枉矢焉能雠誓将叩阊阖桃茢殉九州寒夜有怀浩浩夜气长霜风凛寒衾思来乍如发缭绕不可㝷清梦倐飞越山海何崇深孤月悬青松鹤子多竒音戸牖洞开豁中有緑绮琴南思畦丁忽报韭牙春对对河鲀入馔新笑指芦根堪续命不须子细祝㕑人陆澄原澄原字嗣端平湖人天启乙丑进士除工部主事歴员外郎谪顺天府照磨迁大理寺副以兵部员外被察闲住有芝房集溪外短桥隠隠隔清溪溪外人家更向西行尽西溪人不见一林脩竹画眉啼叶绍袁绍表字仲韶吴江人天启乙丑进士除武学教授转国子助教迁工部主事至郎中有迁聊集甲申闻三月十九日之变衡门薜荔久侵㝷自媿才非抱膝吟逝水总流千古恨夕阳空负百年心苍生四海同仇切白发三春忆主深七日谁人墙下哭一回北望一沾襟熊开元开元字𤣥年号鱼山嘉鱼人天启乙丑进士除崇明知县调吴江选授吏科给事中谪山西按察司检校迁行人司副以言事廷杖削籍遣戍晚为僧名正志字檗菴居苏州之华山有华山纪胜集鸟道卧狮石从来入蜀叹﨑岖九折何如此路迂若是香林黒狮子向前翻掷肯踟蹰穿云栈尽日凝云谷口封倦还飞鸟亦迷踪何如近借斋㕑钵鞭取耕烟白耳龙朱治治字子暇嘉兴人天启辛酉举人选授肇庆通判麦章誾赠砚麦君遗我砚采自羚羊崃鸜之鹆之眼审视碧光眨白如蕉叶萌黒比鱼云压中有青青花琐细不可掐山川藴精气匠石变遗法雀斑几㸃露䱉血两边夹外规直且平中池浅而狭注兹水一泓三宿尚容歃我来吏端州判牍日钩押劳人何草草有时服韎韐频年砚欲焚是物不我甲朝来三摩挲贮以琉璃匣他日抽簪回篷忩恣赏狎作诗崇祯年月涂嵗协洽胡将军一青临阵歌将军用枪如掷梭马上杀贼功最多马头一卒鸷鸟过往来㧞刃谁敢何果下之马山头坡有时夺取紫橐驼将军神勇孰同科除是汉代双伏波我书露布盾鼻磨比田僧超壮士歌得家报知敝庐已卖叹之拮据经吾手书来已属人一身犹长物四壁委微尘歌哭今无地琴尊别有邻庭梅应为我望絶岭南春杨文骢文骢字龙友贵阳人天启辛酉举人崇祯中知永嘉县事歴官都御史有洵美堂集游太湖龙觜晚色澹将夕探竒出林薮大龙与小龙砺齿震泽口鳞而鬐鬛张㟏岈悉诸有落潮洗涂泥寒玉森户牖淘沙㝷金书人各繋在肘吾欲穷其幽虑为鬼所守肃然袍笏侍下拜不敢茍岂知层云根乃胜洞天九海上作水驿将三宿茅茨近百家举鉏删湿苇迎月伴荒衙灯下哀汀鴈潮头漉浦鰕小民方疾走官税莫纷拏宿木渎竟日秋光冷维舟寄古邨隔桥依榜火晚市辩方言水已通湖气沙看露树根馆娃谈往事歌舞梦中喧答陈司理卧子峻节山隂道鱼书过婺州逺人惊异数髙论许同舟僻壤兰为国荒城竹作楼自怜随去住淮海亦曽留苦雨海国重隂合凉飈五月寒淋漓欹枕聴朝暮倚帘看问路空悬屐㝷山欲垫冠独怜黄鸟语终日自緜蛮夜过练渎松风谡谡涧粼粼金锁曽辉画角新借问水犀三十万何如君子六千人郑龙采龙采字圣昭归安人天启辛酉举人婺川知县有髙密堂诗集小雨复止小雨公然止车薪水一杯已经三伏尽更得㡬时来鹊尾揺晴树萤光上湿苔终宵仍不寐倾耳听残雷雪崖禅师向有法云社约别后十年矣适晤在初溟涬二师于天圣讲席出示社中诸作因题不作陶元亮攒眉为酒杯十年千里外二妙一时来聴法知三藏瞻云识五台何时入林去同看白莲开方水槛漫作竹里孤烟直溪流钓未归豆花铺地白络纬应时啼半谢荷重发新红叶渐微避人最宜逺或恐叩柴扉采松花美人采松花纷纷落黄雪花落松枝轻当风更揺曳张次仲次仲字元岵海宁人天启辛酉举人有待轩遗集月出微凉今夕好月出正当门岸帻微风至钩帘清露繁客来宜卜夜吾醉孰留髠软语劳红袖频催碧玉尊天阙东风吹大海日夜动孤城若木津难逮乘桴汛有程童三千徐市士五百田横料得逢同调援琴移我情北固山登临来北固俯视大江浔铁瓮人烟起焦山水气深浮沉天设险来往客何心一堑分南北茫茫自古今寄陆真如草緑风翻戸河平水绕村放船随逺近隐几度凉温盆贴新荷叶忩依老树根悠然观化理清兴与谁论屏迹苏村漫题屋壁盐官城北郭溪东草屋萧萧寒雨中𤓰架豆棚新筑圃长竿短笠老渔翁提携小竖敲茶臼劳苦山僧理药笼吾老自应耽伏枕人前那敢説冥鸿咏史匕首投铜柱金椎中副车吾谋适不遂天意复何如苔径苔径路欹危幽人自来去但闻啼鸟声不识鸟啼处钱千秋千秋字真长海盐人天启辛酉举人有青崖集过张王府基落日张王府春风麦秀齐谁知沼吴士依旧越来溪钱嘉徴嘉徴字孚于海盐人天启辛酉顺天乡试以国子监生中副榜晚选授松溪知县还自闽卒于里有松龛剩稿福州口号杜牧三生忆旧逰珠帘遮住一层楼此间真色无梳洗蕙箭开时揷满头董守谕守谕字次公鄞县人天启甲子举人有董次公集忆娄子柔与君隔山川邈然託素臆静言想徳容渊致若不测宛然河汾生论文笃悃愊使我饥渴懐如饱秋稼穑斯文傥我期愿言求懿徳鉏用登用登字百谷秀水人天启甲子举人小园初成陈仲醇过版筑登登罢图书处处迁茅柴过桥酒灯火到门船竹徙上畨雨荷开半两钱醉吟无不可为我拂朋笺沈𢎞度𢎞度字公雅桐乡人天启甲子举人有五愿斋集容余轩稿畏吟小草忆北园颇忆衡门下幽居有北园覆檐新竹嫩满地刺梅繁好友时来过清琴每自援齐民有要术试验老农言池显方显方字直夫同安人天启甲子举人西湖暮霭朝烟色转浓微茫不辨是何峰堤花半上春人鬓湖水长留昨日容逐粒禽鱼争一队同舟男女坐双重南朝歌舞沉荒草愁听黄昏两岸钟谭元春元春字友夏景陵人天启丁夘举乡试第一有谭子诗归读曲歌交欢久贝齿有时落欢独长在口得蜀中故人书蜀川兵定人静老友天寒信来莫怪草堂深闭小桥边有门开吴有涯有涯字茂申吴江人天启丁夘举人崇祯中署金坛教谕迁平阳知县晚为僧隐邓尉山送张向之之京口张子头多白隆冬独往还辞家一束被踏叶万重山天末兵方扰云中诗自删携笻更何䖏笑别向昭闗张永祯永祯字仲灿顺天人天启丁夘举人蓟州道中匹马渔阳道休嗟行路难霜林无定叶秋水有余寒白雁飞初下明霞落未残盘山凝望里烟外出层峦胡振芳振芳字来子秀水人天启丁夘举人选授汉阳知县归里后碧漪坊黄氏要主童子塾自返墙东宅何曽灶突黔已无五斗米笑脱两鞾襜旅梦安蕉鹿浮名上竹鲇从今兔园册一任老夫潜明诗综卷七十一明诗综卷七十二钦定四库全书明诗综卷七十二翰林院检讨朱彛尊编魏学洢学洢字子敬嘉善人赠太常卿大中子乡人私谥孝烈先生有茒檐集勐虎行北山有勐虎不牝亦不牡哀哀无辜人吞噬十而九勐虎且勿道蝨乃伏其凥壮士困颠踬蝨喙纷相挠为语行路人且复忍此蝨扑蝨误惊虎灭影苦无术虎头置短枕虎皮罩尘埃勐虎有死日蝨乎何有哉长水怨妾家住长水长水东西流青青湖畔栁迢迢湖上楼十三学钗书十四工箜篌十五临忩绣精妙世无俦翩翩少年子窈窕行相求借问楼上女可似罗敷不里妪前致辞愿君且淹留美人好颜色终日楼上头兼之临忩绣精妙世无俦君子谬垂盼闻言中心喜语我长者行同声谓应尔郎君美风度玉树蒹葭倚十九渡长江声名若江水好花不独荣天生合连理行行随君去黙黙思故里牵帷几回唤低眉羞欲死临镜贴花钿可怜体无比纱忩春日午脉脉情何已忆我在家时拈香绣大士金刀翦素绫莹莹白于纸刺成莲花叶彷彿香风吹香风吹入梦梦到莲花池绣痕细难识但觉生蛾眉静玩坐逾久忽忽心自疑似曽亲见佛不知身是谁绫额尚余尺皑皑氷雪姿淡濡碧玉毫邀郎为题诗郎书拟右军妾心亦委婉鍼锋与笔意曲折随郎转绣罢持似君秀色堪舒卷顾我每微笑妾颜先自腼落地为女子可怜侧室难陡然一回想心事惨不欢虽复䝉君怜鲛绡恒不干大妇贵家女妾身臧获看上堂伺音声下堂候颜色含羞入空房恻恻潜相忆虽然潜相忆无用长太息诚得君子欢不怨长离隔大妇奄逝世一家身独当漂荡若浮萍随君流四方南都复北都终嵗长道㫄黄金散欲尽不思归故乡壮志在四海妾心暗悲伤君怯不胜衣年来益憔悴十日九卧病奄奄滞旅次妾首如飞蓬并日忘食事上无姑嫜亲下无得力婢旋出又旋入常恐唿不至忧劳填胸臆刺刺肝肠碎嵗月渐消耗妾身亦不支带围日趋缓空复存腰肢事君垂十载不一生男儿羞佩宜男草怅然心中悲君甞两畜婢中道旋弃之妾身非不容君自轻别离暮春三月尽束装谋南归买舟仅如叶帷幕不得施长夜泊丰草巨蚊攒氷肌生小长闺阁辛苦实难为入秋弛行李僦人楼上居小姑家海濵闻之亦来依虽非久居计气息聊得舒良人忽生心娶妇支门闾随珠饰翠帏黄金饰绮疏红罗复斗帐寳马七香车今日媒妁来东邻有美姝明日媒妁来西家有西施妾身匪木石焉得不孤悽对镜影如削安敢生言辞礼数任颉颃难比先孃时新人入门来灼灼艳威仪二九颇不足二八颇有余女伴觑鸾纬啧啧相嗟咨君心爱幸絶迥与旧人殊非必颜色殊新旧自相渝新人哭亦妍旧人笑不如孤房过慰借眄睐聊斯须情知心不存词说空尔为新婚浃旬日忽作南都游俗语莫空房挽衣不能留新人暂归宁登车去由由妾身姊为母同君亦登舟耳绾双明月堕髻垂金瑬飘飖荡湘裙色如安石榴轻盈作纤歩翩若云端游邻女相拥簇朱颜自生羞十年方得归一喜还一愁顾君色悽惨何用心怮怮莫非眷新昏怀此离索忧千唤不一答黙黙自低头舟行到长水妾自还家里亲戚往邀君君固不肯起诘朝云解维舟中须盘桓勿用再往返各使中心安恐君涂上寒幅巾裁合欢恐君涂上饥烘栗盈珠盘木落霜露急勿使衣裳单千语嘱奚儿劝君幸加餐平明奚儿至颜色骤惊颤向前往叩问流泪先被面郎君乞致辞此生勿相见十年恩爱深谢卿重依恋奈卿久専妒㑹见中情变不如痛割絶免使肠轮转妾身得闻之狂顿摧心肝天乎我何辜天乎真无端虽在梦魂中不料遭弃捐恨无晨风翼迅驶追君船泪珠千万斛那得飞君前牵衣一恸哭身死妾亦甘纵然被驱遣曷不先一言一去永决絶何处鸣烦冤自从入君门歴今垂十年虽彼鸡与犬亦当念周旋如何铁石人一絶弗复怜椎胸胸血呕委身赴清水骨肉痛如割黾勉相救止姊恩父母深我生不如死尚冀南都还重来过吾里性行吾熟知兹望殆已矣昔年别两妾我泪挥不止谁料行及身苦境苦如此呜唿仓浪天兹恨何日已新人入我门绣帷长日垂依稀覩容貌犹未通言词临行详睇视恰在登车时蚤知生死隔挥泪一致辞念与小姑别泪落如连珠妾初进门来小姑九嵗余探怀索果饵发乱唿我梳今来已成妇骨肉情依依长别不一语肠断当何如我有两丫鬟事我五六年大者发覆额小者亦比肩晨兴听唿唤夜深候我眠而今永隔别涕泗纷潺湲平时解思我料尔当亦然掩泪入房来忩前见鍼帖残丝与剩线寸寸皆侬血向日入君目从今长断絶委婉随郎心郎心太曲折忽见大士像不觉泪滂沱稽首乞慈悲妾身竟如何今生无罪过宿生愆怨多安得转君心春风被女萝君心终不回不如赴长河稽首乞慈悲再拜涕涟洏不望重聚首但愿相见时雨落不上天一见知何期妇人失夫心百念无可为但愿新人欢为君生男儿更念孱弱身疾苦不相离旧人识君性新人安得知十年守穷贱心事多苦悲愿君振髙翮及时凌风飞妾身长已矣相见知何期一字一呜咽行道皆酸悽拟古游思随飘风逺歴杜陵道道旁合欢花悉成断肠草红颜不堪驻妾愁君亦老为乐逮良辰归来何不早人生数离别百年非寿考扰忙风尘中荣名讵为寳所思不可见弹古相思曲曲中竟何言理短情自促野卉非不香采之徒踯躅今日白头吟昨日黄金屋谁为不死人怀此终日忧来日当大难今日且行游行游须及时古语恒如兹口尔身不然留为他人嗤今古更相笑游者无还期和陶偶歩短檐下淡云如逺山变幻斯须间玩之欲忘言栁青菊花黄乐饥以长年优游茍能尔奚用百世传志士有竒怀何为翳我情吾身如聚沫所寳非荣名但问寓世间何以了一生秋风陨枯叶慄慄心自惊时哉不我待淹留欲何成夕阳在髙栁黄叶依风飞我心匪伤秋不觉心独悲慷慨尚前行动念多所依长道眇无畛究竟将安归中夜发长啸一啸百念衰但得此中乐百年愿无违邻家有新竹日夕百鸟喧更有古梅花植我西北偏启忩与相向幽幽同空山朝看樵竖来暮看樵竖还似得古人趣有意未敢言忽忽有所思乃在天一隅岂敢惮修阻去去登前涂騕褭犹不疾挥鞭冀长驱向谓万里长万里更有余一朝悟驰逐转盼归其居问余何所好所好在六经不作亦不述好古未有成笑彼百家言戛戛何纷更屏去勿复览闭门书黄庭滴露小忩前好鸟向我鸣此际意无限黙黙缄我情读史鲁仲连鄙夫宁一身身外非所计有如魏帝秦何与鲁连事先生独倜傥慷慨决大义白日走秦兵诚哉天下士荆轲萧萧易水波日晏客未至十三死灰儿勉强共大计坐中撃筑人何不充秦使田光死也饯于期死也贽空死一无酬烈士䘮英气愿逐酒人游哭尽不平事诸葛亮受託诚不易知人良独难南阳比子房谁为酇与韩将相兼簿书心中多苦酸十出九空归一身亦凋残为君歌梁父中夜发长叹九日同严知章澹如兄弟游茶磨山我来松陵㝷好友到门恰值九月九主人大笑携上船船头载花腹载酒舟子劝上姑苏台衆客首肯我独否青山宜作生面观耳目熟烂妍亦丑但问谁家冨修竹我船便缆堤上栁布帆直指吴山陲起览竒蹟竟何有洞庭缥缈波云沉彷彿顽沙卧千畞细雨斜侵湿布袍放船倒出莲花溇上方树杪插浮图石湖湖光照戸牖隔林前度茶磨山共约听歌到申酉骤观山石势颇仄愁无平壤安杯瓿斯须箫管咽流云画船别驻清溪口芦花枫叶舞凉风岂必美人垂素手同来伴侣大叫絶私喜兹櫂良不茍寒蒲缚蟹一十辈乌巾注酒七八斗酒酣不厌觞令酷衆人或辞我辄受推忩更问曀与晴皎月若出当坐守茅檐杂诗只在尘寰内居然径独迂此君疎类我石丈老于儒候雨迎鸠妇栽花薙䑕姑客来深自慰知有浊醪无王屋屋字孝峙初名畹字兰九嘉善人有学可斋诗笺秋风辞秋风秋风汝何杀我芙蓉摧我梧桐梧桐折兮芙蓉死凤鸟安栖兮鸂鶒安宫鸂鶒逝兮文章隠凤鸟不至兮吾道穷夫谁使我至此极孰非尔朝夕之秋风子夜歌千金买良玉百金求良工为侬作双环相连无始终妾身妾自惜君心君自知莫将日后情不如初见时家有千黄金不如得郎心家有千仓谷不如抱郎宿陌上桑可怜陌上桑朝看沃若暮萎黄银蚕不了餵牛羊春日过闻溪赠别许清机我适后君来君复先我去人生如飘蓬能得几回聚君今别我归何处直到钱塘江口住江水江云日日流相思时倚江头树辛酉端阳日午节今朝是开尊召酒徒趁晴删艾叶冒雨翦菖蒲重碧杯中满轻黄额上涂醉怜双鬓短还插健人符送黄海归新安清秋客子叹归欤载酒题诗一送渠细雨乱山遮汝去凄风落叶对谁居江村处处休黄犊野店家家卖白鱼见说雅怀多不减每逢佳胜辄停车题黄大痴横幅山水絶壁长松倒影低寺门残日响回溪老身意想如曽到八月虞山拂水西陆寳寳字敬身鄞县人官内阁中书有霜镜集五杂俎五杂俎绮千箱往复来辇金忙不得已献大珰怨歌行天胡以不五风十雨而旱潦螟贼嵗靡有宁人胡以不披襟吐哺而爪牙毒螫立意相倾世胡以不解绳错象而戈矛荆棘日㝷战争怨歌行此怨何时平相公来相公来合军惊千夫执殳除道郊迎相公下车命长揖口虽不言心内泣伍符尺籍新有名鹤入鸡羣从自及昔时直上何壮哉呵声百口迅如雷行者止立坐者起沙堤如拭大车来一朝祸至栖丛棘不赐属镂犹主徳皁帽骑驴出国门东海东头聊假息秋髙汛撤问归船手挈行囊只半肩冨贵如云真大梦胡椒钟乳在谁边春雨吾庐不厌晴吾田不厌雨禾焦恒苦饥屋漏卒难补人心安有极天意竟谁主敢以一人私而忘四郊苦雨亦恤民间涔涔注环堵待旦问田家立苗青可数欢然荷锸归两税登天府大水濒湖盈百堵积潦失宁居舟反髙于屋人谁免作鱼捞萍迷曲巷望栁认前除正及西成日忧深藿食余光宗皇帝挽歌辨色初勤政龙楼御跸临禹谟咨益稷殷祚促丁壬禁雪沾衣白宫池染泪深他年青史上从谏识天心䘮车兰殿出隧道柏城通七月期方至元年厯未终仙游无弃屣臣节有号弓嗣圣鸿猷在河山岂尽空周斗文自易水归纵谈燕太子及荆髙遗事嘅然赋此每读燕丹传长悲易水遥听君谈往事风起复萧萧庚午元日官㕑柏酒泛红霞烽戍初停聚饮譁遥祝万年天子寿小臣九十日看花行嘉善道中夜宿朱泾春潮覆草半江青长水分涂客未经少理蚕丝多织布百家烟火傍朱泾斋居层层楼榭枕松闗每到花时独不闲酒榼茶罇人去后忩前一幅米家山浴兰初罢振纤袿竹枕桃笙手自携避热不教人㸃烛满楼凉月照登梯送人之秦川水鸟低飞狎榜歌木兰双桨送凌波浣纱人在中流见错认前山作苎萝湖上承恩坊里緑杨烟翠幄朱楼大道边谁似侬家湖上住当门人上木兰船广陵怀古茱茰湾接古䢴沟白塔河分上下流疏凿当时有深意徒劳闗吏日持筹赵宦光宦光字凡夫吴人有寒山杂着登华山鸟道萦纡上深林几折盘支公此销夏五月晚犹寒朱鹭鹭初名家栋字白民吴人有青浮子䫇籁自君之出矣自君之出矣春去劳我思春去明年来君来定几时二龙见一龙苍一龙黄黄者不可以为苍苍者不可以为黄过曹氏园值玉兰盛开花光何璀璨八忩揺一色春风过酒人忻与花相直谒采石矶李白祠沽酒不得先生邀月饮江边此月年来夜夜悬我念先生对今月恨无一斗醉祠前徐𢎞泽𢎞泽字润卿号春门嘉兴处士有竹浪斋集题画赠李尚寳风卷长芦晚云开积水明沙边双白鸟逐我钓船行周应仪应仪字元度吴江人光禄寺署丞有南北游草烂溪明月溪边路秋风溪上船船头何所有满把水中莲我家烂溪边出门即溪水秋来溪水深处处菱歌起夏日风荻萧萧日欲斜水村无处不荷花遥看白鹭忽飞去占断栁隂一片沙夏季风雨大作急雨斜风百尺楼楼头残暑一时收而今炎景成萧瑟零落荷花十里秋闻歌桃花扇厎落纷纷宛转清歌一曲闻醉杀文园渴司马酒垆斜盼卓文君张大复大复字元长吴人有梅花草堂集少年行连钱细马绣纒鬉翻镫欹鞍踏晓风鞭指緑杨深树里谁家小袖杏衫红王履和一履和字仲美邢台人骢马行貂珰行骢马鸣缇骑至骢马避骢马欲鸣声不长君不见昨日新杀屯田郎祝守范守范字更生海宁人有非非集戋戋草枕中拊缶垩室停云诸稿雨中过郭四葑畦别墅和王二仲臯韵隙地新栽竹清隂覆短墻探幽停客舫引兴杂飞觞暮雨沾花径春流到草堂物情浑可适机事久相忘哭姑徐孺人讣自蜀中万里劳行役经年苦未安风尘多踯躅兰蕙忽凋残旅榇荆门逺归魂蜀道难空余游子泪泣涕满江干急雨野旷云垂黒山髙雨骤昏鸟飞不过树人急欲投村暑气清疎簟凉飇度晚轩客心愁褦襶赖此涤尘烦冯嘉言嘉言字国华慈谿人天启初诸生有十菊山人诗集月夜舟行薄暝南川路相携上钓舟江风鸣逺树野水映危楼浊酒髙歌处征帆古渡头月明动幽兴拟作五湖游顾猷猷字若昔嘉兴人有桃花里集出塞汉将当年此望乡髙台云物自茫茫羌笳漫引孤城月金柝旋催子夜霜木落五原秋色浄草枯千碛暮烟黄材官朔漠闻亷李烽火年来总不防秋夜泊谢村水上人家半掩门寒鸦栖尽欲黄昏孤舟夜泊依红树记得唐人咏谢村西湖夜别叶环中水落西陵日已斜浓烟疎栁半藏鸦相逢莫漫轻相别灯火湖头是酒家张志逺志逺字叔明嘉兴人有竹屿吟藳拟古七雄事纷争嬴秦独虎视阿房亘长衢转眼成荒垒纵横一何深翻为逐鹿始岂若鲁仲连千古名不死伟哉达士心荣华安足齿集庆寺作参差红树倚晴空楖栗行吟度晚风忽忆翠华临幸处满山黄叶寺门东泛月烟雨微茫水国秋暮霞飞尽月当楼谁家短曲续长笛吹堕微霜上客舟殷仲春仲春字方叔秀水人有栖老堂集湖上冈桑柘隠斜日独登湖上冈谁人携小櫂载酒出菰蒋仲夏同仲醇子逸伯承秋潭汎舟城西两桨夷犹风幔低湖流清浅荻芦齐相将迎入烟波去晚泊竹桥西更西陈元素元素字古白长洲学生赠锦衣卫经歴白超宗参军也得谒金门莫憾官卑狱吏尊彭泽先生新令尹香山居士老闻孙衣归质库仍留客印阁闲牀且校文冷署久淹殊不恶请看三载着书存黄光昇光昇字羲轮吴江人国子监生有破瓮集怀许受先𤣥符緑字细能分家学须知有说文此去桥门摹十鼓籀书难读益思君陆嘉颖嘉颖字子垂苏州嘉定人天启中官主簿有砚隠集望君山木叶下萧萧山容更寂寥浮天江县小隔树海门遥帝子何由降骚人不可招无心贪利渉来往信渔樵如臯道中满目桑麻雨露稠白花篱落遶清流家家鱼畧村村酒絶胜淮南十一州吴道道字实儒吴江人有山响斋诗草一室海内诚多故先生一室寛敢期花烂熳粗喜竹平安曝背晨曦暖推忩夜月寒逺游无胜具四壁有烟峦周桢桢字伯知吴江人有不夜斋诗稿寄季华弟读书石湖草堂青山遥入梦诗寄别愁生雨过添秋色云开验晚晴藤花铺地满涧水入池平转忆湖边好中宵月倍明陈衎衎字磐生闽县人有大江集善才岫夜坐江烟吐寒燄倒影星河明潮回石势险孤岫西南倾扶笻倚危坐仰攀崖树横夜色一何旷波涛良未平奈何羁尘鞅促促浮此生吾爱郑子真谷口田可耕送潘子才送客上髙楼楼髙望客舟但见帆樯立不见客回头始知登逺道两情难自保听泉阁早起山晓天气肃衆星望已空残雨恋宿云犹在寒巖东物象纷劳役明晦互有穷瑽琤石上泉日夜流无终十不愿辞不愿化天上月那得盈盈长不缺不愿化天上星白日一照不分明不愿化土中石受人践踏无人惜不愿化水中滩十歩上来九歩难不愿化忩前镜十日不磨光不莹不愿化沉水香煎熬烧灼心摧伤不愿化郎马鞭下马将他壁后悬不愿化白纨扇颠倒要他遮郎面不愿化锦駌鸯未必雌雄守得长不愿化杨栁花随风飘荡落谁家吴为霖为霖字景傅无钖人有白贲集客有澄江归有赠浮逺堂前路微风穏放舟江昏茶磨雨烟暝弩台秋入馔花鸡脆开封緑蚁浮西塘十八里来往候潮头吴一元一元字尧开宣城诸生冬望野爨孤烟起滩舟一水胶深林余败叶髙树见危巢地僻无行骑家贫验素交年年𤣥草在谁解子云嘲戈金汤金汤字带如平湖人用泰子郊游雨过青山碧四围春风轻飏百花飞极知良㑹非容易马上何妨酩酊归麻三雍三雍字仲雍宣城诸生自平阳还襄陵道中闻蛙作三月三日试春衣千山万山花乱飞行人何处覔相识啼鸟有时催早归日渐冲山鞭影急烟初迷树水光微草深阵阵喧蛙鼓鹅鸭军声似也非张丑丑字青父长洲人墨皇斋即事用拙经营少居闲兴趣长阅书宗海岳展画得潇湘玩世歌渔父陶情付索郎向平昏嫁毕白首杖桄榔陈士鹄士鹄字季方秀水人有锻斋集秋光好何处秋光好秋光在狭斜碧添螺上黛黄入鬓边花蓄意纒头锦轻寒繋臂纱江州何必怨任尔听琵琶王彦泓彦泓字次回金坛人慈谿儒学教授有疑雨集寄怀仲秣陵并促归骑春光漂荡别离天心似游丝百尺牵见说人归归鴈后那堪泪落落花前南都翠黛宜为史北里红笺定几篇争似碧忩银烛夜月痕依约话纒緜寄怀端已白门客怀难耐日初长马影斜阳踏几坊花下玉杯甞苦笋灯前银叶试甜香愁来但祷清溪庙醉后无忘紫佩囊为覔绣鞵金缕样倒提纤手学南唐逋客叔菊筵几拍吴歈日渐曛后堂香发卷帘闻登墙雪貌东家子映烛明姿左阿君花气与人浑不辨竹声如肉骤难分分明玉树尊前坐知是何人梦里云无聊把书移枕近牀稜叹息观涛病未能怯暑心情犹喘月背时风调独怀氷无劳天女持花散有媿髙人选药称肯过小楼言笑否不嫌同上第三层城楼暝望鱼鳞波面夕阳微旋见游船续续归酒后笙歌催急拍城根灯火唤开扉孤杨傍水疑人立病叶零风似蝶飞明旦出游晴得否月轮添晕几重围无题花绕回廊曲绕梁暗中偏认杜兰香登楼未定银翘颤避烛难禁凤屧狂怕见月痕催月姊恰宜秋色对秋孃持裙半刻留仙住才隔红帘便眇茫夜饮朝歌醉未眠轻狂全是倚孃怜妮他细语挑鍼线替我悲愁肄管絃夜月不移欢枕畔春山长坐酒垆前何当荑玉亲磨墨立到琉璃砚匣边怯上兰舟细歩来笑看波影按金钗陈王着眼先罗韤温尉闗心到锦鞵把酒熨衣容旋学摘花烹茗任频差船孃为近牕纱泊免踏前门月露街有赠秋风长簟恨三年续命曽闻唤小怜已向緑珠称弟子傥容张硕伴神仙筵前笑顾樱桃掷烛下偷分茉莉穿端似悼亡唐后主见伊枝叶又情牵代所思别后相逢羞涩怕猜嫌别去那知怅恨添独对镜奁空怏怏乍拈鍼翦复恹恹梦魂弱絮从风乱心绪繁花被雨霑悔不暂留欢且住未妨长隔一重帘续游严城间阻梦魂通小市门东更向东翦烛寄声书草草背灯弹泪去悤悤花繁竹暗应迷路蝶趁莺梢有便风梅蕊胆缾看渐减每朝分插到钗丛赋得别梦依依到谢家名花偏作隔墻枝爱影怜声入手迟门第敢言非道藴才情端喜是芳姿桃边未许裙题字栁下曽将带乞诗今日眼波微动处半通商略半矜持左卿阿锁玉浄花明秀出羣左家重见旧时芬因披乐府吟娇女便上藩车访阿君素艳乍看疑是月清欢何暇想为云那禁手炷熏笼罢笑遣萧郎覆画裙追和唐女冠鱼𤣥机十二韵闺门文采羡𤣥耽更有青溪妹第三生小不闚青琐合家常希换白单衫钗梁风定虫犹颤裙衩花深蝶竞衔雅谑引经推郑婢狂诗送抱想吴男红儿诗里欢兼恨素女图前笑带慙想见隔屏声矻矻似闻昵枕诉諵諵加餐意託琉璃匕寄札愁凭瑇瑁篸岂有鹊头能助忆愿为鸡舌与君含遥猜踪影心先妬未接言辞性已谙体自生香防姊觉眉能为语任郎参发光可鑑千盘滑脣味如饴一啮甘记得那时偷近处唾绒红㸃碧忩南寒词从来国色玉光寒昼视常疑月下看况复此宵兼雪月白衣裳凭赤䦨干夜迢迢更路迢迢澹月飘灯自过桥想得阿娇燃烛待也应初换第三条忩楼映日满楼明雪艳初临晓镜清良久自看还独笑不防身畔立卿卿过妇家有感归宁去日泪痕浓锁却妆楼第二重空剩一行遗墨在丙寅十月十三封王清臣清臣颍州人述怀人生如泛梗飘飘殊无根饮啄得几许营营晨与昏对此春日好荷鉏出南原近观草色敷静听鸟语繁有身贵适意穷达安足论明诗综卷七十二明诗综卷七十三钦定四库全书明诗综卷七十三翰林院检讨朱彞尊编周镳镳字仲驭金坛人崇祯戊辰进士南京礼部员外郎为阮大鋮所杀有十四哀诗孝子魏君学洢有鸟栖中林夜半巢忽覆两羽既倾折遗雏宁复鷇嗟哉魏公子痛父无能救乞食向长安知交孰肯觏投书数千言听之耳如褎世路已如斯唿天但搔首扶榇江南归墓旁日相守父存不敢先父没不敢后含涕入下泉一死良无疚吕大器大器字先自遂宁人崇祯戊辰进士除行人歴兵部左侍郎甲申以吏部左侍郎回里有集闲居好山当面出旭日敞幽轩煨芋聊充饭烹泉不问源谭𤣥藏史李学稼小人樊数得林间趣花开鸟亦言晚次江门世事何年定江臯且振衣树红橙子熟涛白鲤鱼肥独鸟冲烟去残霞压岸飞村醪无处得空对月光辉落索河有感百折波涛险一泓山涧清天髙云黯淡巖老石峥嵘古洞都成穴诸峰尽筑城版图犹蜀界风土半秦声杜宇啼方歇铜驼叹未倾旌幢连赤县烽火到神京嫠妇徒存恤羣臣孰请缨伤予才略浅深媿李西平姚思孝思孝字永言江都人崇祯戊辰进士改庶吉士授戸科给事中歴兵工二科谪江西布政司照磨稍迁南国子助教升南太仆寺丞转光禄少卿再转大理少卿康山康山一篑草萋萋无复豪华似浒西犹有扬州旧时月翠禽飞上玉梅啼葛征竒徴竒字无竒海宁人崇祯戊辰进士除中书舎人选授湖广道御史升太仆寺卿转光禄卿有芜园集晚眺隅园三月十日雨薄雾花蒙蒙小大涧壑鸣百道源相通潭鱼跃新水园竹抽春丛禽鸟忽变声迺知天气融登髙一以眺澄览衆虑空𤣥理羣所贵耳目恱且充于焉坐垂钓自拟沧浪翁武林留别吴梅里昨喜逢初地兰釭夜雨红故人相尔汝今日又西东枫落前山树苹开别墅风小忩凉月静客梦与谁同题画芙蓉秋来烟水多芦苇渺难即爱此江上花日坐䨇鸂鶒吴载鳌载鳌字大车晋江籍宜黄人崇祯戊辰进士除澄海知县谪浙江按察使照磨升金华推官入为戸部主事歴员外郎中转广东按察副使改授翰林院侍讲姜给谏以五羊石见贻赋谢文饶平泉荘有石自言好何如初平羊眠云啮瑶草李竒玉竒玉字元美嘉善人天启壬戍㑹试中式崇祯戊辰进士选武学教授迁国子博士歴南京工部主事改兵部员外由郎中出知宁国府有雪园遗草潭柘寺读书读书潭柘岭身在白云里开轩豁逺眸风瀑洗心耳古木挂青蛇云是二龙子下方钟磬余僧寮各栖止山童剔残灯扫叶烹泉水阒然羣籁寂明月射忩几过京口萧条书剑下闗河芳草萋萋客里过原上莺花三月暮天涯愁病一身多海门帆影移青嶂山寺钟声到緑萝入望自知乡国近那堪斜日听渔歌山居方花础润气氤氲静对薫炉柏子焚夜半雨声新水涨枕边流出一溪云颜俊彦俊彦字开美桐乡人崇祯戊辰进士授广州推官被劾再补松江推官有仕隐集村居杂兴病卧经旬满面埃梅花落尽杏花开画梁无数空巢在社雨萧萧燕不来龚士骧士骧字季良义乌人崇祯戊辰进士溧水知县惜取惜取檐前叶休教落地轻夜忩留听雨叶叶是秋声万寿祺寿祺字年少徐州人崇祯庚午举人有隰西草堂集忆钱大忽忆南徐道春风楼上年晚莺移浦树苦叶秀沙田驿路归人少蛟门落照悬如何问津者五载滞江船入沛宫泗亭春尽树婆娑汉帝宸游不再过魂魄有时还至沛楼台落日半临河风吹大泽龙蛇近天入平沙鴈鹜多我亦逺随黄绮去东山重唱采芝歌魏冲冲字道用常熟人崇祯庚午举人有小碎集采莲曲北渚采菱归前溪采莲去无端堕玉钗记在回舟处元日年年悲作客今日赋闲居春草生新梦山花满旧庐畏人书谢病示俭食从蔬问字吾何有无劳长者车春晚梅叶初齐梅子匀新榆稺栁暗通津春深莫惜余花尽却喜黄鹂不露身陆坦坦字履长苏州嘉定人崇祯庚午举人铨授南丰知县不赴隠居邓尉山有庚除诗稿和姚修民简寄世逐浮云换身同落叶轻难忘百年恨谁殉一朝名去国怀公子忧时过贾生江臯无限泪日暮不胜情春夜雪春雨声声入梦䦨暗忩风动晓灯残湿云压竹鸟惊堕起看空堦一片寒徐柏龄柏龄字节之嘉兴人崇祯庚午举人署永嘉儒学教谕春日风声起松末窈若万壑深谁谓市井喧遂无天地心可惜夭桃花不言萎空林明年纵复开颜色不如今寿宁逢艾千子白日黯无色城门掩半开故人何地别间道此时来乡梦逺难寄官程近莫催江闗庾开府词赋不胜哀江心寺文信国祠孤屿浮江面寒潮撼石根遥遥箕尾外何处可招魂吴太冲太冲字黙寘钱塘人崇祯辛未进士改庶吉士授检讨升右中允有息心窝诗集朱美之携酒过緑隂丛里放玫瑰石几相延坐碧苔百里双缾春酒酽一年几个故人来㕑丁细切溪头笋稺子贪争屋角梅信道朱游能折鹿谭经且喜得相陪姜埰埰字如农莱阳人崇祯辛未进士除密云知县改仪真入为礼部主事选授礼科给事中以言事廷杖削籍戍宣城有敬亭集秋怀仰视云中鴈飞鸣何翩翩朔风自北来玉塞起尘烟昔闻汉武帝防秋守九边拓疆犹未已奄忽下重泉哀哉重泉下𤣥狐陟其巅大江万里长下有蛟龙渊回头夜怒号声怪震百川我欲往从之褰衣不得前愿言长相忆中心泪涟涟和陶輓歌辞哭左侍郎仲及大风自北来寒木正萧萧多少旧坟墓不知在何郊独君三尺土髙山共嶕峣我来拜君墓手折白杨条所取非杨条荅赠在今朝君死则已矣我生可奈何我岂贪生流母老强还家既为君作传又为君輓歌生则託金兰死当告山阿登使东归城南薄田十八塍髙者桑柘低稌秔白日黄狐墙头立既不杀之当与揖简余寒铁自我不见余秀才夏云徂矣秋风来我今一别秀才宅堂前堂后生蒿莱丈夫肮脏只如此誓欲破家去乡里今日路傍一匹夫当时万言干天子低头俛眉心不辞养鸡牧豕身应尔君今读书停云舘仰天狂歌何衎衎有时野老扶杖过烹葵摘果酒先煗白公隄上波欲没期君同看溪云满赴戍宣州衞垂死承恩谴天威咫尺间荷戈荒徼去收骨瘴江还衮职犹思补龙䫇竟絶攀桥陵千滴泪独在敬亭山銮江杂咏老去人犹在春来客未旋侧身天地外卜宅水云边月照归栖鸟江喧出口船苦遭生意短白发不相怜九日登越州稷山和弟垓万木凋霜岭千巖带水村云屯山郭静潮过海门昏皁帽风堪落黄花酒正温愁闻江徼外鸣镝满中原送林衡者还嘉善相知不在久岐路莫频惊客舎由拳地乡心夹漈城霜前孤鴈白雨后一湖明为报余生札平安问旧京周灿灿字光甫吴江人崇祯辛未进士知宣化㑹稽二县选授浙江道御史有泽畔吟丹青引赠顾子山莫画泰山松松树已受秦皇封水莫画黄河潦河流已非夏后道但作清溪竹树湾添我垂钓于其间吁嗟乎男儿少壮随朝彦岂料中年桑海变枉想丹青麟阁中他人为我开生面顾生顾生尔莫嗔传神似尔画逼真如何貌此㝷常人韩蕲王碑西湖湖曲骑驴翁中兴十将称最雄道逢奸相但长揖斯人岂比张魏公鄂王英武庶其匹时危协力扶王室龙王庙前金鼓震遗恨书生党兀术公之骨埋荒坟公之烈存碑文华堂铁劵虽已失千载犹传赵雄笔邻翁邀食五月桃戏作桃实累累也足豪主人笑指玉盘髙仙家一熟三千嵗五月先甞逊我曹许豸豸字玉斧候官人崇祯辛未进士除戸部主事歴员外郎出为浙江按察佥事以参议提督学政有春及堂诗建州逢陈徳辉已分别离久何期此地同西城山路近南浦野桥通信宿情何极他乡嵗欲终维舟无限意相对有飞鸿送友之琼州匹马珠厓路须防瘴岭云蛮童青箬笠黎女緑蕉裙潮有东西候时占朔望分临岐还把臂不敢说离羣春日送客春光初荏苒客路惜分携露湿莺花重风吹燕麦齐孤灯茅店里残月栁桥西别思千峰外猨声不住啼张凤翥凤翥字仪明一字威赤宿松人崇祯辛未进士除嘉兴知县补仁寿升刑部主事歴湖广按察副使武陵道中孤城临古渡斜日一舟横北渚离人目西风逺客程藤疎知树冷櫂响信江平不用分渔火前洲月已生于颖颖字长公金坛人崇祯辛未进士除工部主事歴员外郎出知西安府削籍㝷复工部郎中知顺徳绍兴二府升浙江按察副使分巡宁绍道新嵗次茂贻韵不觉流光度霜华入鬓边难忘惟旧雨相对又新年学佛宁遗世为农敢问天椒花一相劝身世各悽然管正传正传字元心长洲人崇祯辛未进士除永新知县调贑县有积书巖诗草西泠桥断岭寒烟落晚霞闲听渔鼓傍桥挝谁知湖上弯弯月又照钱塘苏小家薛寀寀字谐孟武进人崇祯辛未进士选武学教授升国子助教转南刑部主事歴郎中出知开封府晚为僧号米堆和尚金陵野旷风鸢捷江空石燕轻年年春草緑不忍上台城成仲龙仲龙字为霖长垣人崇祯辛未进士除夏邑知县调永城选授兵科给事中出为浙江按察佥事转参议迁陜西参政歴布政使有东壁楼集除日立春除日今朝是蹉跎又一年嵗从灯下改春讶厯头先柏酒愁无分柴门静可怜半生成厎事两鬓已皤然刘应迪应迪字简在金谿人崇祯辛未进士阆中知县晓起晓色渐熹微柝声听渐稀月潜销客袂灯已失林扉竹外风翻冷花间露欲晞巢乌栖未穏先上女墻飞王厈厈字王屋兰阳人崇祯辛未进士滋阳知县有王王屋集谪归晓经中山长安日以逺古道风凄凄草湿蛩声缓林深鹊起低残兵亲废垒孤客度危蹊去国莫悲恋一枝不借栖病卧闻砧白露蒹葭老西风梨枣肥可怜人病卧翻羡鸟髙飞药灶萦秋草藜牀带落晖那堪砧杵急尽力擣寒衣陈宗之宗之字玉立长洲人崇祯癸酉举人世化往闻漫翁言日月化豺虎斯语恐未然含疑不轻吐及乎遭世䘮所遇駴听覩中原延寇氛荡析无宁宇菰芦一方地荒疫亦愁苦天髙吏肆酷法密民罹罟人鬼须㬰间牵率归黄土安得山阿栖饮泉采芳杜缅怀盛年时邈若羲皇古汉道汉道昔云季四海沸羣雄贤士失纲维奔窜投西东管宁栖辽海田畴隠无终郑𤣥与王粲各自获所从如何盛明世栖栖泥淖中雨雪积荒涂渚田路不通宁无北门叹要自秉固穷疾耕寡乐郊仕宦乏竒功干坤虽浩广无隙置薄躬怆恻衡门下忧来溯悲风悔硗田不可耕浊水不可钓常思汗漫游髙卧青山峤此意更莫酬蹉跎失年少读书近浮名趋俗失要妙幽幽寒溪侧寂寂孤灯照故牀拥敝裘密雪陷炉铫儿饥每索钱愁来独悲啸登翁汉津氷台朝卧采山堂暮登渔山阁渔采俱在山始信湖中乐阁尽有髙台岧嶤出寥廓茫茫笠泽帆隠隠浮屠崿峰秀无匿览波光恣开拓始冬似佳秋风日犹晶灼古树俨当阶黄叶深未落葛翁不可招丹灶安所託空余泛宅游未践褰裳诺宿契必有期无怨猿与鹤游金菴放櫂非有期泛观湖中山偶然入幽境遂叩髙峰闗老袖出肃客苍䫇映丹颜同坐絶壁下始知身世闲饭我青精香供我緑菊斑葑山觜已没金菴径可攀归涂歴清溪荒寂几湾环万堆黄叶中清磬激潺湲月出每孤往又逐渔舟还病橘病橘含辛实凄然堕晓风本无雕饰分敢恨託根穷断续隂依井低昂鸟啄虫可怜氷雪后剩有一枝红感时花石纲看艮岳移麝香裙冷䕶宫衣红灯小队湖游夜知否襄阳六载围寄衣曲前庭踏鞠后庭歌主将功髙意气多不信沙场征战苦年年擣练寄金河秋山即事宋朝自召种明逸汉室何知郑子真今日徴君何草草马蹄手板拜红尘李天植天植字因仲平湖人崇祯癸酉举人晚更名确字潜夫隠居龙湫山有蜃园山游诸集咏史秦皇制六合焚书筑长城万古以为罪孰为原其情典籍付煨烬大易道独行岂识理数原尚留天地精紫塞亘万里外内界则明春秋重此义兹尚存典刑后世经术儒𠞰说日以横胡然南面尊不耻城下盟祖龙而有知其气殊未平雪夜泊舟许墅朔雪沉宵柝江闗卧未安牕虚得疎响舟重压新寒梅落倡楼笛芦垂钓子滩邻航催晓发得共月华看游青莲寺香刹从来古春风客到稀溪光平入座竹色冷侵衣地僻鸟无语林深花自飞相过逢胜侣并坐话清机献生赋谢隣叟𤓰蔬吾所爱分恵媿芳邻不忍私佳种还期及令辰青囊珍重意白发老成人生计怜余薄时来话苦辛山中访宋尔垣风吹帆影过西城一片浮云岭上晴满地落红多不扫万松台畔读书声谢遴遴字彚先宜兴人崇祯癸酉举人有是亦楼存稿铜官山书斋坐卧深林里牕开别一天山腰埋宿雨石面泻流泉路尽云犹触村分树尚连烟霞吾所恋只此可忘年河间道中犹复驱车去行踪何处留闾阎移马廐市井割鸿沟草湿王孙泪尘淹季子裘那堪鬼车鸟风雨夜啾啾陶汝鼐汝鼐字仲调一字燮友长沙人崇祯癸酉举人有荣木堂集京山道中探观音巖㝷磴掬水歴巖上下古木峭壁髙瀑竞响旧有李本宁先生园今废忾然有作层巖近大道其麓如深村僧包立树下过桥知寺门庭前双老榦一为娑罗根虚阁覆巖壁满屋蛟螭痕飞流响石罅奋跃探其源涓涓出瀵尾色白河崑崙掬饮泉上下微觉分清温巖阿受夕阳偶坐如朝暾恋赏勿忍去出溪松路昏惜哉平泉后亦不理兹园金正希招集练江醉宿清浄寺冬霜万壑松江永日将夕画舫泛容与川暝光愈白急风吹烛花谷响合歌拍小榼僧㕑来蔬笋界方格语笑酒易倾如以桐叩石柱史如枯禅城市无一宅酒深思啜茗同作虎溪客贝叶启禅书梅花落瑶席坐久闻妙香一榻随所择睡乡钟鼓鸣林乌翻旅翮吾亦歩下山佛灯犹照壁严州道中曲江流不尽寒气凛初严野泊分渔艇遥帆类酒帘枯河冬雨活湿壁冻云黏不分多归思萧萧与梦添哭亡弟鼒幼调孝友人皆见居家母最怜不留娱白髪非意及黄泉鸠杖难消噎骊珠易返渊老兄千斛泪不敢堕亲前陆清源清源字嗣白平湖人崇祯甲戌进士除増城知县擢云南道御史巡按福建后为马士英部将赵体元所杀答黄石斋先生问俗停车到海湄羽书讵敢计安危孤城吹笛思当日中夜闻鸡岂异时北望烽烟劳梦逺东瞻林墅出山迟苍生极目堪流涕何日纶巾一视师吴本泰本泰字美子一字药师仁和人崇祯甲戌进士除行人选授吏部主事改南京礼部歴郎中有海粟堂集秋舫笺北游西征东瞻南还岳游诸草帝京篇梦想黄金台来歌白石粲明明圣人出旭日天方旦广殿饬梓材神霄耸轮奂薇垣格泽消芝盖卿云缦三吴罢机杼九庙秉珪瓒下国颂时雍至尊理宵旰宵旰怀殷忧边筹寝弛翫军需飞檄催水衡仰屋叹大姦已距脱羣疑未氷泮渐鸿虽可仪羔羊不闻赞名盛实则衰事倍功乃半因之勅几康匪伊游泮奂君既勤昼接臣当思日赞朝中去朋党政府参谋断网必挈其纲绳先理其乱求治毋太速防微勿滋蔓所期日月光幽遐理必贯静海道中大风海人行海国谓应狎波涛波涛漭不见旷野天风号寒日澹无光动地卷白茅疑有铁骑驱豗突鸣弓刀离羣惨孤鸿失木伤哀猱巾车纷欲裂簸荡如轻舠四射中肌肤一寒欺复陶岂闗造物意人事或偶遭方骛万里辀宁惮险与劳任丘张氏园蓝田先生授经处不识鱼君陂幸识鱼君令城隅敞台榭水木相翳映谓予此栖迟差可闲眺听是时秋气深白露渐兰径瘦石裹苔斑寒花栖蜨暝女墙逻柝喧梵阁宵钟应虑澹羣物轻时危百忧并皎皎明月枝惊乌栖不定茗牕静披览冥缅独无竟昔贤曽授经履屐痕犹賸临淮道中雪昨日春风暄仆夫俱喘汗今晨北风厉雪花卷行幔天时自回薄人意惊错换况乃事徂征恻恻羁魂断长淮望不极钟离道方半踉跄赴邮程渺弥惑阡畔暝鸦寒不唿翻飞忽零乱车上氷满髭车下泥没骭红烛映深帘宁知旅人叹陋巷井改邑不改井泠泠无古今原泉何方来或是泰山岑仰之既弥髙俯之亦弥深屡空其庶而澹然助斋心仲尼饭疏饮应与共酌斟禹稷忧饥溺易地同所任至味无异旨乐哉此中㝷秋雨叹晨鸡喔喔天未明溃垣忽作崩雷声裳衣颠倒书帙乱苍茫四顾心独惊隂厓潭水深千尺饥蛟掉尾盘涡黒我欲㧞剑往斩之出戸踟蹰三叹息赋得草径入荒园匝地蘼芜緑戎戎接短垣路迂随鹿引村静觉禽喧泫露沾芒屦頽阳卧瓦罇园丁浑解事野蓛具盘餐秋住湖口雨夜官城暗霜期候鴈唿瘦筇黄叶寺髙枕白云湖嵗月伤羁客烟波狎钓徒醉吟枫落句秋思满东吴冬日村居短景催年尽荒斋拥膝安甘蕉经雨败丛菊抱霜干闭戸腰肢健干人齿颊难得闲能几日杯勺此盘桓候舟浦口千樯集占风信宿迟长云鸿没影古垒树无枝人语殊方杂客心孤月知汤汤浊河水利渉问舟师阿城逢秋野枣青未熟渚莲红欲销凉风髠鹊顶新水长鱼苖江上客星小乱余兵气骄秋来无别梦长畔鹿门樵由歙邑入海阳浅濑无舟渡回溪有路通独行过市上元只在山中荠麦揺晴緑林蕉逗晚红清钟隔巖寺留憩听松风庚申中秋丛桂生隂雨气凉少焉月出四山苍于飞鹊绕树三匝所谓人居水一方素澫红菱秋馔美画船乌榜怨歌长徘徊顾兔伤流景争乞云英玉杵霜任城将南还半舫先生饷酒走笔言谢李白楼前黄叶洲欲发不发仍淹留青氊近对许主簿白衣恰送王江州五侯掉头那肯顾一杯入手百不忧读公新诗饮公酒醉眠松石风飕飕寒食感事南朔城荒春到稀西山雪尽尚沾衣别来桃李三年梦老去兵戈万事非行脚出家犹有累低眉献赋不如归试看緜上神林近野㸑无烟空泪挥西湖竹枝词西湖湖水碧琉璃西湖杨栁緑茸丝爱杀桃花红片片却似西施好面皮与郎暗约段桥西早起妆楼欲下梯宿雨半收晴不穏恼人最是鹁鸠啼荠麦青青三月三看看草色暗湖南忙催姊妹烧香去戴胜来时又养蚕放生池岸栁丛丛香阁铃旛四面风轻薄少年乘醉过手提射鸭竹枝弓踏青湖上嬾归家更爱山行辇路賖妾上笨车郎跨蹇西溪十八里梅花春晓南来消息断归鸿江国迷春晓梦中斜带参星杏花白依稀墙半宋家东凌世韶世韶字官球歙人崇祯甲戌进士除宁化知县谪江西按察使简较改兴化府经歴升处州府推官入为戸部主事有汭沙集恵州西湖湖面寒光一镜平露荷烟草入秋清白鸥浴罢各飞去遥见潮痕郭外生周之玙之玙字玉凫长洲人崇祯甲戌进士除刑部主事歴礼部员外郎读史感怀石羊埋棘漆灯冥短犊横牵上废亭金盌更从何处覔春深杜宇哭冬青汉皇恭俭百无营衡石投籖久励精端为黼宸求治速翻教安石误苍生寳带横鞓建碧油居然秋鞅阁东牛未闻奏捷传淝水又见称兵犯石头参军空自赋芜城一嵗人间草一青陇首寒云常漠漠风蒲依旧满临平刘侗侗字同人麻城人崇祯甲戌进士除吴县知县未任卒赛社祠春社典春衣秋社餍粱肉妇子且莫嘻塲熟廪不熟辽阳方告警农助官家谷辽租十増三官租三増六里胥登门催斛半量一斛益以雀䑕耗完数恒不足赛社报年丰社神听我祝但愿边患平强于仓储蓄神保太息言辽平尔何福粻随辽饷加不随辽饷复播州几月兵至今农噉粥久游复至鄂得家信将别黄宗之出门未暑秋仍滞十度曽登送别舟久客畏闻家有信逢人俱道邑无收衣粻不耻因良友僮仆多言怨漫游夜夜酒同乡梦醒舎边鸡与渚边鸥陈组绶组绶字伯玊武进人崇祯甲戌进士除兵部主事有伊菴稿舟泊清河有携絃索过饮者客思纷河北商絃复汉南星光零夕雾村柝静虚潭去国黄花九逢人白社三曽为记歌者不醉亦何堪朱芾煌芾煌字玉瑠无为州人崇祯甲戌进士除余姚知县调乐安入为戸部主事谪补顺天儒学教授稍迁国子监博士升车驾主事歴武选郎中有文嘻堂诗集独歩文徳桥画楼髙阁不同登雀舫鹅笙亦自憎每日杖藜桥上立青青雨过看钟陵北行江上阻风荻港黄云压水流风翻白浪打船头长年莫道秋江冷杨栁堤南是酒楼示从行汪伶歌行作使得何戡尚与殷勤佐酒酣我有伤心千种恨鹧鸪切莫唱江南与客饮感旧檀板牙牌事事新小车花下自相亲劝君莫惜花前醉旧醉花前今几人杂吟赛社人稀古庙冬午烟晴袅酒旗风游人不尽春游兴醉帽欹斜落日中王潢潢字元倬上元人崇祯丙子举人有南陔集宿松风阁分韵得吟字霭霭嵗云暮风雨恒见侵小霁憩山阁萧飒吹寒霖涧壑乱余响钟鼓沈清音苍虬卧蜿蜒拏攫力不任羽觞亦以歇剪烛闻鸣琴嘿坐得冥㑹拥褐成孤吟须㬰微霰集晨起雪在林樵径断人语四野号饥禽皎皎二三子贞白同松心炎晖谅可竢见晛消重隂徐之瑞之瑞字兰生临安人崇祯丙子举人有横秋堂稿行路难太行北上雪刺天黄河西渡氷塞川狗屠撃筑各已老咸阳逐客还游燕乌丸夜破龙卢戍越鸟朝栖日南树长枪大槊取通侯安用荜门事章句鸡鸣岭披榛陟山椒辀摧马盘桓歴险未云疲逶迤入云端仰探巖谷偪俯视井邑残千峰列逺戍两崖壮重闗垂萝蔓幽壑怪松支危垣灌木郁萧槮哀风啸丛萑乘墉或失恃务徳诚所难蟋蟀在牀下我生讵遑安劳劳多苦辛恻恻起悲叹五十初度戏作一万八千日歌翔乌夹日东方起蟪蛄大笑蜉蝣死听我万八千日歌请从握算轩辕始我生不逢唐与虞我死不返鸿蒙初以凥为轮神为马手抉灏气还虚无虎头燕颔玉闗路堕地儒冠脱相误将军海外御楼船坐看蚩尤蔽妖雾漩题两角开明堂左日右月魁中央丰霳屏翳伏不动弧矢一星犹射狼布衣憔悴夷门客瞋目操椎大梁陌少年跃马气凌云怒血冲冠髪先白南修蛇北封狐魂乎归来不可处上乘白蜺游天都洞房缭绕明华烛珠缀文轩网交緑娭光緜眇睇层波半醉双鬟抱丝竹北斗挹浆醥且清玉妃起舞吹鸾笙百壶一榼焉足算小臣再拜觞千龄天门朝开詄荡荡剑佩鸡鸣剧相向已看恨骨委蓬蒿安用黄金铸形像二十四气黄钟吹三万六千璇玑推元化回环贯金石丹宫玉齿生寒灰平生豪健屠龙手蹭蹬麒麟落牛后梦中沧海几回更劝尔长星一杯酒春游词西山松柏翠成林十里横塘水路深鸂鶒鸳鸯莫相妒荷花香处结同心檀槽低拢小鸾青金鴈斜飞玉手轻弟子三吴零落尽桥头絃索最知名山头撃鼓赛金钱樯上飞乌散舞筵长记迎神送神处石湖沙觜泊郎船龙膏千炬绕芝楹银钥初收玉漏轻夜冷不禁罗袖薄双鬟炙火更吹笙巢鸣盛鸣盛字端明嘉兴人崇祯丙子举人有永思草堂集题匏杯回也资瓢饮悠然见古风剖心香自发刮垢力须攻不识金银器何知陶冶工尼丘疏水意乐亦在其中刘永钖永钖字钦尔魏县人崇祯丙子举人选长洲儒学教谕署崇明县事庭无留狱有洹水遗诗扬子刺船歌白日堕兮野茫茫家千里兮来逺方壮士何时兮归故乡鼓枻歌遡彼中流兮采其荇矣思君与父兮有怀靡竟矣身为饿夫兮天所命矣中心殷殷兮涕斯迸矣明诗综卷七十三明诗综卷七十四钦定四库全书明诗综卷七十四翰林院检讨朱彞尊编王留留字亦房呉人穉登子淮北道中沙滩高下浴凫鹥新出菰蒲緑未齐移橘过淮应化枳种杨当路半生稊船头鼓角频逄驿河上金钱浪筑隄醉后无端千里梦直随明月到深闺茅维维字孝若归安人有菰园集早秋寄允兆秋风难作客匹马欲南归陇塞黄云合江淮红叶稀干戈愁独卧乡国梦全非已卜刀镮约沧洲可拂衣卢原原字原甫南海人有五湖游草甘露寺望金焦北固山头寺崔嵬瞰大江纵无甘露下应有毒龙降陈迹羊为石新雏燕入窗望来浮玉近遥对碧峰双卜舜年舜年字孟硕呉江人嘉兴县学生有緑晓斋集郊社迎神曲旦旭兮曈曚神鸦起兮云中沐予髪于兰汤兮振予衣于蕙风洁斋俟兮土公土公不来兮忧心忡忡黄浦晚渡残照收黄浦孤舟何处依沙昏秋雁落潮满夜渔归薄海山川旷前涂庐舍稀帆轻天路近直与鹤俱飞冬夜垂虹桥卸马垂虹畔深宵感慨増桥明霜正下江逺月初升吏醉城无柝僧归塔有灯王风京路阻欲咏媿无能湖上送别西风奋枯林潮沸盛湖晚泪眼对残阳看君行渐逺姚士粦士粦字叔祥海盐人国子监生有䝉吉堂诗集薛润孃七夕生日生逄乌鹊渡河秋乞巧今畨免上楼莫讶眼边多俗物天孙亦祗嫁牵牛张屈屈字醒公长沙人处士乡里私谥贞节先生有醒公诗集山居怀金文裕江光映林际纎月微微落𡨕𡨕静夜钟沈沈响深阁言念君子交于道信不薄空谷常感怀终不我离索弔古弔古不疾哭欲哭声已吞甞瞻吾自苦对世不敢言中夜望星斗失序何足论至人竭精力能使移崐崙夏月落天霜方报君子恩邵昇逺昇逺字子近松江华亭人田家乐为陈孟言赋香稻收花穗已齐幽栖浑似瀼东西万竿修竹千丛菊十角黄牛五母鸡妇起炊糜朝出馌客来留榻夜分题橙黄蟹紫新醅熟日日何妨醉似泥沈𢎞之𢎞之字茂之苏州嘉定人有清溪草堂诗稾济宁舟中望月忆家野旷天连水登舻四望寛家逾千里隔月讶两回看客里光相对闺中影自寒邮籖计程速定已梦长安施武武字鲁孙别字百灵长洲人崇祯间游于滇有楚游草西览篇乌雅闗朝上乌雅闗暮下乌雅闗老乌啼哑哑行人还未还闗索岭髙岭唿将军将军祀其上行人仰望时白云隔千丈相见坡上坡面在山下坡山在面相见令人愁不如不相见鳯羽词鳯羽低连邓睒川山头流水屋边田额尖新样姑姑帽五月羊皮带汗穿街子词猪街才罢又龙街蛮女牵羊入市来背上担儿甞惯负胭脂落尽小桃开土官出山词呜呜牛角满山陂腰下横刀弩箭随杂部椎头皆束帛皁绫纒额长官司煮盐词使君不及郁林亷旧例逡巡新例添白井争如黑井好一斤水煮半斤盐出猎词秋髙出猎草根枯漫纵韩卢不用唿新袭土官夸武健侧身马上获双狐归化词鸳鸯梦㫁綵楼空马首萧萧故向东归化寺前多少泪年年三月蜀茶红丽江词丽江水绕雪山寒郡县羁縻异国看千里罗㱔无贡赋黄金有价不输官永昌词汉武穷边开永昌哀牢部落散丁当流人不学花蛮语城郭风烟半建康寳井词缅中花落满蛮山千两鸦青马上还寒食雨飞防瘴疠汉人不敢出姚闗卖雪词双龙闗里百花香银海逶迤抱㸃苍六月街头教卖雪行人错认是琼浆邹潾潾字中朗秀水人县学生江行望庐山作亦知山有寺咫尺见云封瀑布千㝷水香炉何处峰向晴微见树卓午讵闻钟来往驱尘事深悲负短笻武陵仙源应不记年华洞口今开几树花若使重来津可问扁舟我亦愿移家卓人月人月字珂月仁和人贡生有蕊园集泊乌镇不寐作逆风逼归期今夕寄浅港月出人不知闭户若蠃蚌逺寺灯微明未罢老僧讲良乆喔喔声荒鸡引其项赠女鬟红衣石家醋醋喜穿绯裹手擎觞率意飞坐上恨无姜石帚长歌一曲惜红衣华淑淑字闻修无钖人杂诗斲木为车其半为轮车自招摇轮何苦辛洞庭西山圆湖比满月青山犹挂影晴隂网轻澜深翠积遥岭潆洄柔橹前如鱼狎藻荇恋彼枫柚香丹黄㸃妍靓终期宅此居一楼一舴艋舴艋石公遥楼当销夏冷竹木待襟裾烟霞开簿领消夏湾平湖添一曲风色遂全幽晴泛亦疑雨山居犹在舟橘橙垂户户菱芡聚洲洲不信偏宜夏暄凉尽可游林云鳯云鳯字若抚长洲人行路难上客且莫餐听歌行路难茹荼知味苦食梅知味酸蜜中亦有螫棘中亦有兰人情反覆君自看泣者未必慼笑者未必欢曲如羊肠郁以盘令我喟然摧肺肝韩淮隂庙韩侯遗庙在过客不胜悲未请真王印先收大将旗功忘百战后恩报一餐时何似清淮上终身把钓丝忧边丝纶阁下议东征为遣元戎出大明边月晓悬弓剑影朔风秋散鼓鼙声沧溟万里波臣国紫塞三千浪子兵奏凯未闻粮援絶不知平壤几时平项真真字不损秀水儒学生贡入国子监有西湖草社集分赋得竹林入林非任达懐抱良有託把臂惬同志痛饮恋狂药修竹何萧萧微风箨已落故丛擢纎枝碧影堕杯勺盘桓不能去啸咏或间作管絃非所好况乃灵鼍咢仰视飞鸟翔醉眼空寥廓契此考槃趣谢彼彯缨缚寄语道旁子沈㝠与尔各谢梦连梦连字孟草长洲人有遗诗送友人游天台细雨蘼芜緑扁舟渡若邪春流飞竹箭暮霭隔桃花佞佛何妨酒游仙莫问家傥怜人外癖分我赤城霞治平寺寓友人携酒见访吾友携尊至开门黄叶深㫁云孤岫冷斜日半湖隂独往无千古相期有寸心行行难以别明月在长林秋夜木叶始微脱庭空䕃薜萝谁云秋气惨我爱夜凉多林逗纎纎月云浮澹澹河坐深人境寂新鴈一声过何大成大成字君立常熟人抵䕫州覔少陵草堂成都草堂今若何且向西瀼饱经过乱山不㫁烟雨色匹马时聴巴渝歌崃中长年布帆穏驿路官长油衣多吴趋老人真好事贪访遗蹟空蹉跎邵濓濓字茂齐常熟县学生雨终日雨如丝连山芳草碧庭际孤云屯遥村暮烟积野渡行人稀圆沙一鸥白寂莫想晤言谁破苍苔迹屠应韶应韶字韶甫秀水人有松吟草赠歌童弱质偏姚冶清歌意独新未须闻别调梁上已飞尘李翘翘字时实松江华亭人有樵云居稾感遇幽兰出深谷氷雪扬芬芳夭桃得春风荣华耀朝阳万物各有时盛衰讵可量君子重制行通塞夫何伤对此迟日嘉且进花前觞寓言松柏有茑萝生死共依附柔弱不自持垂垂百尺树草木匪金石荣华宁乆驻摧折非所期飘零更谁顾丘遂遂字叔遂嘉善人初为僧字凡可中年以口舌忤乡里贵人反儒服补县学生有丘叔遂诗草江上杂诗竹筏归从栁外汀鸬鹚队队晚风腥渔师不避豆花雨翻脱蓑衣覆酒瓶吴拭拭字去尘休宁人有遗稾苦寒严霜摧百草北风何其凉我愁岂在躬忧此道路长忽忽行役中不复知景光凝氷属仲冬万物咸闭藏吾非寒号虫乃思骄鳯凰踌躇三叹息落日照路旁无题和斗生海外云生碧浪隂頳鳞苍鴈总浮沈寥寥天汉双星小寂寂梨花一院深贞玉有光还易见明珠无定杳难㝷轻鸾欲绣愁无力除是灵芸七孔鍼巫山逺在暮云中愁隔春灯一㸃红莫道金刀难翦水须知纨扇也惊风化为蝴蜨飞才竝除是鸳鸯睡不同最是游丝无赖甚又牵春去过墙东沈章章字宗玉嘉兴人国子监生有苎庄集示弟涟蠭则有蛹蚕则有绩矧伊人兮胡不尔徳昔我先人实懋厥功靡不夙夜克纉其宗伊余懐兮程是稼穑一经不遗以永朝夕朝斯夕斯日月言迈令闻或忒我心匪懈人亦有言声类是求相彼苍鹰气化为鸠渊氷在前惕焉戾止绳墨在御敢以勗子淮隂侯祠淮水十㪷泥半石行人入门三叹息王孙功髙天下疑赤龙雌雉俱慙徳前有渭水后桐庐进则不足退有余曷不归钓城南鱼灵谷寺看梅下马看碑度孝陵山椒十里树层层半开香气清于水一路人家静似僧春动粉须都化蝶夜寒花片欲成氷思凭一枕罗浮梦月白烟黄睡未能岱宗次吴秋圃师韵四十里程半日行下观邹鲁井中耕树从樵口标秦汉人与绳篮託死生澡髪不知何处雨曝衣犹及上方晴东风无力吹云去抹㫁齐州水一泓隋隄懐古邗沟新碧晚涛平杨栁曾遮殿脚行谁道雷塘歌吹歇月明重按玉箫声天池寺窃栗猿雏戏法幢天池中噼石门双深山不是无灯火解惜飞蛾夜触牕邵徳生徳生字大生平湖人崇祯中儒学生有清闻轩稾夜度清逺崃枕上不见山但闻水声驶自非山百㝷水急那如此枫亭草树随方别枫亭故有枫故乡乌臼树霜色更深红陆夀国夀国字灵长长洲县学生夭卒乡人私谥孝简子有岭云集虎丘春步好鸟语芳树春山逺近看攀厓振萝策度塔跨云鞍缟袖翔飞燕青笺赋木兰雨余客去后新月上栏干吴道约道约字博之一字亚侯桐城人县学生有大易山房稾懐方子恒王孙别去草萋萋江麓残烟送马蹄我念故人肠㫁絶小桥流水夕阳西沈嗣贞嗣贞字纪常秀水县学生有荀草堂集秋夜适馆闻衙鼓归家听寺钟欲为僧苦寂未作吏先慵夜永兰膏减秋深玉露浓此中忘去住城市有髙踪李肇亨肇亨字㑹嘉嘉兴人太仆日华子有冩山楼率圃梦余诸草秋兴溪楼闲眺望秋思满林塘潦水茨菇烂西风䆉稏香晴光翻去鸟野色动寒螀问询东篱菊还须后夜霜题宋人江泊图爱见江边树萧疎落照前逺峰分霁色小坞共寒烟鴈迹留沙渚猿声到客船十年湖海梦今日倍依然西泠寓室露气横疎栁香风送晚荷不知湖面阔止觉四山多骆云程云程字天游一名雨禾字穉孙嘉兴人有广禽言布谷脱却破袴衣着新莫着故新人纨绮旧荆布贵易交富易妇朝还朝暮还暮人生肯系如匏瓠鳯皇节节足足雌鸣雄续不集于梧不集于竹栖棘斯危在笯则辱雄兮雌兮何徳之衰兮谭贞和贞和字誾仲嘉兴人赠太仆卿昌言次子社集分赋得金谷日月长丽瞩溪山余素期别庐欣赏间更复宾主宜监军旷髙懐祭酒澹尘思盘礴涧道上涧冽荇参差竹柏既峭倩药草复繁滋觥飞罍交错絃急管威夷迢迢锦步障晃晃珊瑚枝姬侍列云屏倡舞喧相追豪侈极人目俱言此㑹稀席终方奏序兴往各称诗遗韵珍当年胜游示来兹不负嵗寒约意气欢足持谭贞竑贞竑字立生贞和贞良之弟有清音阁诗草南屏归艇遇雨望里南宫泼墨山小牕残烛放舟还从容毕竟输渔父藕叶菱花泊浅湾秦征兰征兰字楚芳常熟儒学生天启宫词红粉排班玉辇旁西园花栁踏春阳中宫侍从偏无几窄袖髙鬟一样妆石梁深处夜迷藏雾露溟蒙䕶月光捉得御衣旋放手名花飞出袖中香内河环遶禁城边疏凿清澜胜昔年好是南风吹薄暮藕花香拂白鸥眠圣主多能絶代姿罢朝常是运斤时裕妃笑指灯屏问雕到寒梅第几枝琉璃波面浴鸥凫艇子飞来似画图认着君王亲荡浆满隄红粉笑相唿美人睂黛月同弯侍驾登髙薄暮还共讶洛阳桥下曲年年声遶兔儿山风掠轻舟雾不开锦鳞吹裂綵鳍摧须㬰一片欢声动捧出真龙水面来氷鸭银苗院院同鹊桥衣卸巧山空晚凉供罢波罗蜜去看河灯万㸃红吴天泰天泰字谧生秀水人嵗贡生有星带草堂集示族子人生各分定如面异黔晳读书求仕宦运数杳莫测不如事田䲣勤苦但食力我家本清门中叶浸流失相将习游闲遂乃离朴质流览五服遥颇喜见诸姪水国采菱鱼陆海种秔秫上可奉髙堂俯足宁家室少游甞有言款段与下泽乡里称善人庶几念祖徳题周仲吉画雪色满天地扁舟傍深谷危峰入层云幽意动遐瞩溪桥冻未澌老鹤立寒木吴麟玉麟玉字稚祯别号雪翁秀水县学生有醉月听溪二轩诗稾邨居屏迹市㕓外烟邨聊索居贫无乞米帖嬾有絶交书松下近调鹤雨余新种书更添数竿竹遮却往来车徐淮淮字爱竹嘉兴县学生有爱竹轩诗宿金粟寺昨嵗曾游此莓墙墨尚新雨花长似粟观海更无津下榻便行客烹茶费主人年来稀战伐鼍鼓但迎神徐仲选仲选字华海一字鹤友海盐人国子监生有鹤友诗稾水邨照槛晴光眼未迷瘦藤斜影度桥西沙头白鸭黄鹅睡篱畔𤓰棚豆架低屋似鱼船疎荻绕亭如僧笠稚松齐此乡风景真堪恋只合携缾坐菜畦严绍宗绍宗字随翁无钖人有鸠縁集新秋廷鸣移具小楼待月秋至杳无迹飒然风满林倚楼羇客思唿琖故人心红叶踈帘冷青苹小院深月明今共赋心事两浮沈曾元良元良字君山秀水人有烟波集秋栁俄惊摇落渭城边怅望遥隄絶可怜病叶几能经骤雨柔条犹自锁寒烟从教歌院频翻谱忍见邮亭更折鞭凄㫁新霜板桥曲衰荷相伴晓风天髙秉蕖秉蕖字友葵松江华亭人县学生有润照堂诗湖隄舍馆意未安游览力已勐披衣出芳原苍翠周四屏琳宫千百尺嶻吞颢景兰若非一居鳞次若万井旋窥大佛寺却失龙象整其阳枕江涛其隂负修岭步步异前踪行行惜去境㫁桥曾不㫁石隄相与永緑栁何葳蕤间之桃与杏柔飔翦绮縠密叶含藻荇羣秀欣有託万象纷然炳叹息苏长公千载若俄顷江山不改旧风月谁为领抚景念往昔令人发深省净慈寺维艄緑杨岸爰命理轻䇿从者四五人钩衣防乱石南屏郁岧嶤琳宫寄崒嵂柱础错互置梲栱向背出槛凤威羽翔幢龙鳞甲拆法象有三身应真计五百伊昔夀禅师于此布法席言铨虽已繁圆镜乃归一我来祗树下髣髴天竺国碧篠吐笙簧青松韵琴瑟口分茵陈饭手展贝多帙逆风发旃檀香气何馝馞非无豪士豪为惮律僧律徙倚澹忘归山空落红日沈文煇文煇字履亨嘉兴县学生有𤓰田遗稾西庄乍喜人烟别都无俗客喧渐能谙稼穑不复厌鸡豚仄径苔梅古疎篱竹屋存东塍近僧院清磬报黄昏缪师伋师伋字孟思嘉兴人九日黄菊东篱下还逢九日开今朝尊酒尽无复白衣来顾玘徴玘征字文玉嘉兴县学生有读书台稾感旧乌衣门巷旧游非王谢堂前燕子稀有客有客莫遑处式微式微胡不归干坤万里愁云合风雨三秋落叶飞极目天涯谁与语钓篷思老一鱼矶严焞焞字子尹常熟人有南虞小草长相思长相思在梦中自君之出罗帏空牕前淅淅来朔风满天霜雪鸣孤鸿枫林青兮闗塞黑终然万里魂难通长相思何时终初夏偕顾魏二子游西闗散步西郊任所之雨余新緑倍浓时同游此日还同散明日分飞各不知曹臣臣字野臣歙人有鬼订集郝公琰墓下作郝之玺今已矣忆君弃我已三年一棺裹骨黄泉里我欲唿君君不起惨栢悲松声聒耳几茎瘦草不成丛是我频来泪浇死汤传楹传楹字子辅更字卿谋吴县学生有湘中草倚楼天影一何澹空庭无杂喧暮山随霭没黄叶带鸦翻无径不秋草与邻同小园偶然搔首处竟夕未能言渡口别一水盈盈便渺然夕阳摇落渡头船长堤灯火人归后回首西楼尽暮烟冯元仲元仲字次牧慈谿人有天益山房诗集题晏常侍祠呜唿晏常侍石室存道统上像皇帝三其左周召孔宋之四大儒一一接其踵峩峩殿三楹像皆刻石奉四壁龛者五分标五经緫古人所未闻此是我作俑猗彼何人斯卓哉儒者勇丁元公元公字原躬嘉兴布衣晚为僧号愿菴题画木芙蓉吹遍鲤鱼江岸风露条霜蕊一丛丛谢家池上秋容阔十里长隄间白红喻应益应益字叔虞新建人滕王阁飞阁千年胜迹留层峦逺水槛中收萋萋㟁緑王孙草湛湛江平帝子洲烟树尚含罗绮怨风涛不散管絃愁飘零莫纵登髙目门掩斜阳独下楼冯梦龙梦龙字犹龙长洲人由贡生选授夀宁知县有七乐斋稾冬日湖邨即事蒹葭一望路三义遥认庄窝去路斜舟响小溪过蟹舍屋頽髙岸露牛车轻霜隄栁余疎叶暖日村桃早放花平野萧条聊极目逺天寒影散羣鸦明诗综卷七十四明诗综卷七十五钦定四库全书明诗综卷七十五翰林院检讨朱彛尊编张铨铨字宇衡沁水人万厯甲辰进士除保定推官擢浙江道御史巡按江西再按辽东阵亡赠大理寺卿加赠兵部尚书谥忠烈有集宜春台眺望台以宜春胜登临恰仲春竹风如款客花气欲薰人山色平依槛江流曲抱城昔贤栖隠处览古倍含情张振徳振徳字季修崑山人万厯丙辰以选贡知兴文县事天启辛酉死奢崇明之难赠光禄卿谥烈愍鱼兜堡逖矣南荒地居然小有天鱼兜沈夹浦龙洞閟灵泉耕凿畨歌稳追唿羽檄连逺臣忧主辱未敢赋归田张可大可大字观甫其先孝感人世袭南京羽林左卫千户中万厯辛丑武进士厯官都督同知转右都督改南京左军都督府管府事镇登莱崇祯壬申吴桥兵变回攻登州城破自缢谥壮节书边事无端小草出登坛壮士徒歌易水寒枉把全师轻一掷遂令宿将尽三韩腐儒误国由房琯野老吞声恨贺兰岂是彼苍开杀运祗因人事自摧残陆梦龙梦龙字君启绍兴山隂人万厯庚戌进士除刑部主事厯员外郎中出为广西提学佥事转江西参议湖广副使贵州参政广东按察使降补河南参议转山东副使调陜西以参政分守固原道崇祯癸酉战死赠太仆寺卿谥忠烈宿东林寺禅房独树鸟争栖月色𠖇蒙雾渐迷晓起不知山路滑西风吹雨过前溪孙承宗承宗字稚绳髙阳人万厯甲辰赐进士第二除编修厯坊局以礼部右侍郎掌詹事府拜兵部尚书兼东阁大学士奉命督师出镇山海加太子太保㝷加少傅兼太子太傅文华殿大学士再加少师兼太子太师予告回籍崇祯二年仍起督师又三年复予告归七年髙阳失守入城南老营望阙拜叱持缳者缢死赠太傅谥文忠有南阳集山海闗甲胄诗篇少干坤戎马多幻仍看海市壮拟挽天河塞上人先老山头月柰何羣雄骄语日一劒几经过潮休嫁弄潮儿潮今亦失信乘我油壁车去向钱塘问送友人山城吹角月婆娑一派秋声向客多已是愁中听不得那堪重唱渭城歌闲圃闲身终日比云闲不为秋风栖碧山却讶枝头双白鸟夕阳飞倦未知还秋日饮寗氏水亭孤阁临流混太清烟波渺渺抱重城西风莫卷枯荷尽醉客重来听雨声哭门人李元冶海内交游已渐稀眼前老友几相依夜来惊有西园信泪洒东风满客衣吕维祺维祺字介孺河南新安人万厯癸丑进士除兖州推官征入为吏部主事厯员外郎中告归崇祯初荐起尚寳卿改太常少卿进本寺卿提督四译馆升南京户部右侍郎兼都察院右佥都御史总督粮储进兵部尚书流贼陷颍州都督赵世臣守清流闗兵溃廷议多咎之夺职辛巳洛阳陷被执不屈骂贼死事闻赠太子少保㝷谥忠节赠太傅南庾即事往事如谭虎先忧甚喘牛自烦前席召屡切北宸忧令甲漕难截唿庚例始留徙薪君不信毋乃到焦头刘振之振之字而强慈谿人崇祯庚午举人署东阳儒学教谕迁鄢陵知县辛巳十二月城陷不屈为贼支解赠太仆寺卿有画溪近草氷壶先生遗稾阚湖即事秋容到处好碧水湛晴晖岭树隂逾宻湖云湿不飞亭虚山易入野旷鹊忘归户外尘虽满那能上芰衣登青笑台楼隂倒映水潺潺帘卷空青鸟乍还一幅云林难着笔半沈半露雾中山汪乔年乔年字嵗星遂安人天启壬戌进士除刑部主事累官兵部侍郎兼副都御史总督三边死兵难赠兵部尚书商于懐古路入商源万壑回据鞍懐古思悠哉茹芝髙士坟犹在徙木姦雄骨已灰计絶楚援游客诈诗题秦岭逐臣哀古今得失俱陈迹惟有山花嵗嵗开蔡道宪道宪字元白号江门晋江人崇祯丁丑进士除大理推官改长沙癸未八月城陷被执不屈为贼所磔事闻赠太仆少卿谥忠烈有悔后集送堵牧游入觐十月迎君南千里送君北一嵗双酒卮随君变颜色谁能入长安便无故人忆下有洞庭上湘江为我留君不可得我在南君在北梦相思见颜色他乡饭君强食歌再歌中叹息嵗暮美人无信至嵗暮江梅白家住岭西东何处寄相忆冯一第一第字椳公长沙人天启丁夘举人崇祯癸未长沙不守走湘乡将乞师酉阳以图杀贼为贼所获㫁两手置营中一夕死野望江岸闲行处晴云澹一天微风生逺树吹送渡头船蔡懋徳懋徳字公虞崑山人万厯己未进士除杭州推官入为礼部主事厯员外郎中升江西提学佥事转浙江参政累官佥都御史巡抚山西太原城破自经于三立祠谥忠襄月下步朱龙桥长虹何夭矫独跨万山中一道来飞练千林压冷枫归云奔逺岫涌月洗寒空揽袂登髙立凭栏望莫穷金毓峒毓峒字鹤沖保定人崇祯甲戌进士除中书舍人擢湖广道御史监宣大军㝷奉命督禁旅扼畿南要害驰至保定登陴固守城陷投井死早春杂咏系马河滨及早春鸣鸠乳燕往来频故园风景知何似自愧东西南北人范景文景文字梦章吴桥人万厯癸丑进士授东昌推官擢吏部主事厯员外郎中移疾归起太常少卿㝷以佥都御史巡抚河南升兵部侍郎转南京都察院右都御史㝷升南京兵部尚书坐劾时相除名为民已复起工部尚书拜东阁大学士京城陷拜阙号哭投井死初谥文贞顺治初定谥文忠有氷餐堂草有感天启嗣祚年台谏气色盛忧危叫九阍所恃上神圣何来连斥逐无乃累新政薄谪亦主恩敢废天子命所虞端一开庶言疑欲屏中珰思乘墉况可授以柄于惟我神皇髙拱握金镜稍稍视下轻酿成结轖病今谁秉国成借之弄机穽罪人佚显罚反憾言官诤漆室抱深懐能不心怲怲尚慎一怒加抚兹万邦正宿长清署中有感作古驿昏鸦坐长涂病马饥宵寒停柝早时亟启闗迟落月三更信春风六日期年年行役苦两度已于斯过维扬游子闗情处江空白露秋客程初问水旅思怯登楼非是瞻云切还应见月愁乡闗归梦里一夜下扬州倪元璐元璐字玉汝号鸿寳上虞人天启壬戌进士改庶吉士授编修厯侍讲南京国子监司业右中允左谕徳右庶子国子监祭酒升兵部右侍郎改户部尚书兼礼部尚书翰林院学士京师陷自缢死初谥文正定谥文贞有忆草皇极门颁厯作鳯阙开彤旭猊炉散紫烟六阶齐度纬七政转玑璇甲厯龙躔改寅宾象魏悬明时功在革资始义承干黑帝威初试青皇位早传周官新月令甘氏旧星篇人继羲和后书成蓂荚前庚先三日戒贞下一元旋图箓符垂赤干支徳应𤣥兴王惟省嵗太史又编年赐出黄星曜披看緑字鲜因知天厯数如日起虞渊孟兆祥兆祥字允吉交河人天启壬戌进士除大理评事升吏部主事厯郎中谪行人司副㝷迁光禄寺丞转少卿左通政太仆卿通政使官至刑部右侍郎甲申三月守正阳门城陷不屈死赠尚书初谥忠贞定谥忠端硖石硖石分秦险邮亭日欲低未知山近逺已失路东西逺水看烟起深林畏鸟啼鳯城何处是弥望草萋萋凌义渠义渠字骏甫乌程人天启乙丑进士除行人选授礼科给事中厯兵科都给事中升福建右参政转湖广按察使山东右布政使入为大理寺卿京师陷自经初谥忠清定谥忠介有使岷稾邺中诗微风入树冷修修漳水依然咽旧流何处髙楼思落月乆传疑冢有荒丘佳人南国经春锁公子西园爱夜游最是英雄多慷慨当歌今日好销忧施邦曜邦曜字尔韬余姚人万厯巳未进士武学教授迁国子监博士厯工部主事员外郎中出知漳州府升福建参政转四川按察使福建右布政使南京光禄寺卿擢左副都御史殉国难初谥忠介定谥恭愍暮望返照开西崃穿林度逺塘卑枝散髙影逺岫驻余光城市归人急江天宿鸟忙自伤迟暮客日日送残阳马世竒世竒字君常无钖人崇祯辛未进士改庶吉士授编修累迁左春坊左谕徳兼翰林院侍讲甲申京师陷自经死初谥文忠定谥文肃有集秦淮曲万骑南巡正徳年内家前队铁连钱白衣舞罢乗鸾去应有霓裳曲未传赠曹元宰守漳州灵查秋泛海天凉五夜心悬燕寝香总为至尊忧社稷汉臣何必薄淮阳赠郑少府之任宦薄无妨吏隠尊清风一拂百年存流移满目谁堪绘念尔监门旧子孙周鳯翔鳯翔字仪伯绍兴山隂人崇祯戊辰进士改庶吉士授编修迁南京国子司业厯左春坊左谕徳兼翰林院侍读都城陷自经死赠礼部右侍郎初谥文节定谥文介有集舟中闻鴈一苇秋横渡三江鴈引羣北来应几日消息可相闻嘹唳孤云迥萧疎夜色分当前浑欲诉木叶落纷纷刘理顺理顺字湛六杞县人崇祯甲戌赐进士第一授修撰升左中允甲申殉国难初谥文正定谥文烈有刘文烈公集钱塘江遇雨微雨来江上蒙蒙晓未收故园千里隔客梦一身浮乌桕家家树鱼榔岸岸舟观涛无不可须上几重楼吴麟徴麟徴字来皇号磊斋海盐人天启壬戌进士除建昌府推官丁忧起补兴化徴拜吏科给事中厯都给事中升太常寺少卿京师陷自缢初谥忠节定谥贞肃有集送王昆华前辈使节归省由楚入滇益部占星信桐圭展萼亲水潆湘畹碧山入㸃苍新休沐西南里谘诹逺近人潘舆闻送喜日望使车尘走笔招友人饮𤣥亭今在否竹马旧过㝷尚忆人如玉那禁雪满簪平湖秋水濶板屋夜灯深莫更疎还往相看嵗暮心送葛无竒侍御按粤刺桐花发粤山青一路争看豸绣经回鴈峰南望天北五云长傍使臣星汪伟伟字叔度江宁籍休宁人崇祯戊辰进士除慈谿知县选授翰林检讨甲申三月死国难赠詹事府詹事初谥文烈定谥文毅旅次述懐于役逢萧序停鞍已夕舂酒余忘逆旅湖外忆髙踪挂壁留残火披衣候晓钟故园今渐近白岳有云封吴甘来甘来字节之瑞州新昌人崇祯戊辰进士授中书舍人擢刑科给事中厯户科都给事中甲申死寇难初谥忠节定谥庄介经彭泽亦有东篱菊何人尚隠居夕阳催进艇残夜拟焚鱼物变看多异名髙谤未除懐归无长物犹有一牀书许直直字若鲁如皋人崇祯甲戌进士除义乌知县以母丧归补惠来选授吏部主事厯员外甲申三月死国难赠太仆卿初谥忠节定谥忠愍絶笔投笔翻然辞世行老亲幼子隔幽明丹心未雪生前恨青简空留身后名王章章字汉臣武进人崇祯戊辰进士除诸暨知县调鄞县徴授工部主事选陜西道御史以忧归服阕补河南道御史京城陷死之初谥忠烈定谥节愍有公余草圣驾閲城秋色当楼满崇阃奠帝居虎门横雉堞鳯吹导龙舆峻坂云临近封泉地络舒翠华回辇处嵩唿遍丹除读书篁川偶咏竹里起茶烟白云堆满屋何处桔槔声园丁灌花木成徳徳字元修懐柔籍霍州人崇祯辛未进士榜姓张有㫖复姓除知滋阳县事被逮杖谪乆而赦还补如皋知县入为兵部主事转员外郎甲申殉国难赠大理寺卿初谥忠毅定谥介愍絶句出山已定盟心语作令须思遣戍时但卷琴书赋归去莫因徇禄乞身迟金铉铉字伯玉留守前卫籍武进人崇祯戊辰进士选扬州府学教授入为国子监博士升工部主事㝷改兵部甲申殉国难初谥忠节定谥忠洁有集拜文信国祠下复姤自天运臣道无终穷殉节士所恒宁足矜子功伟哉一文士毅然任即戎棘行若履坦所在吟凄风一息茍可奋安忍即瘖聋九死固所甘但惜炎运终堪嗟生祭者不足语微衷申佳𦙍佳𦙍字孔嘉永年人崇祯辛未进士除仪封知县擢吏部主事转员外降南京国子监博士迁大理寺副升太仆寺丞都城陷投井死初谥节愍定谥端愍有君子亭集赠郭子下榻留征骑烧灯共客吟万金烽火信一夜故园心世事风尘老交情契阔深此行须郑重兵气满山岑王与𦙍与𦙍字永钖一字百斯济南新城人崇祯戊辰进士改庶吉士授湖广道御史巡视河东盐课陜西茶马应天学政引疾归甲申四月闻京师陷暨妻子登楼齐缢死有陇首集对瓶梅作乡思那可禁况复逢驿使念我欲归时已结垂垂子西羌杂诗纥干山下少人过大将行师按突何袖里尚余三尺练归来生繋角斯啰王士和士和字允协御史与𦙍子新城儒学生絶命词痛余生之不辰兮天灭我之立王我父母一闻之兮涕滂沱以傍徨以身徇国难兮维千古之臣纲嗟反面而事雠兮方臣妾之未遑哀世溷浊兮四维不张大地无容身之隙兮愿随我父母归于帝乡许琰琰字玉重长洲县学生赠五经博士妾薄命妾本名家子幼小受人怜感君明珠赠含笑意不前左手执书策右手挥鸣絃皎皎明月光苦忆甞纒绵恩情恨不乆韶华无尽年忍作待嫁衣甘为他人妍君故未相知妾意殊不然有声当彻天有泪当彻泉待醒深闺里风光宁乆悬王行俭行俭字质行宜兴人崇祯丁丑进士授南京户部主事厯郎中出知荆州府改重庆甲申六月死寇难军中口号寄诸弟重闗烽火阵云寒回首乡园道路难忽忆髙堂清泪落还将尺素报平安沈云祚云祚字予凌太仓人崇祯庚辰进士除华阳知县甲申死寇难有佀郊居存稾涂中悼亡一水东归百里津每逢风雨便伤神而今帷帐辞秦淑谁忆江边行路人尹伸伸字子求宜宾人万厯戊戌进士授承天推官入为兵部主事厯员外郎中出知西安府致仕起补陜西按察副使厯河南左布政使㝷迁太甞卿张献忠陷成都被执骂贼见杀得黔报寄示两子仕宦通黔籍时比于放流顷者因戎马反名才见收我昨权出处曾虑当见投未即猨奔林已同鹰在鞲衰年履瘴乡病躯亲戈矛中子不乐闻况使老妻忧惟予性颇达死生同一沤炙额兼喷鼻壮夫昔所羞茍能了二观未必无一筹世法今颇解勉师老氏柔冠军当办战都䕶或深谋声灵仗英主小丑何足刘䖍勤奉简书功利不敢求畸人傥天幸为我营菟裘叙南曲七星厯厯面烟鬟千佛巖头翠岫班水合双江波浪阔浮来墖影是东山锁江北渡入涪溪乱石丛篁路欲迷太史遗文残碣上武侯荒庙夕阳西孙士美士美字公粲松江华亭人天启辛酉举人知深州事崇祯戊寅十一月州城被围力尽死于官一门殉难者十有三人事闻赠太仆寺卿守城作铁骑绕孤城烽烟势未平君亲本至性南北总闗情地下难熏䑕原头絶救兵寄言青史笔莫载罪臣名王佐圣佐圣字克仲一字鲁生长洲人万厯壬子举人除知遵义县事崇祯壬午城破死于难有缄庵诗钞幽兰篇送黄子羽应召入京芳兰生空谷託根何孤清耻与羣卉伍修然挺素茎日月沐秀华雨露滋芳英一朝辞中阿以之植蓬瀛风姿益娟妙纫佩当瑶琼允矣王者香不随萧艾荣苏琼琼字赤友石埭人崇祯甲戌进士除知景州移泸州张献忠寇蜀死于难有青城先生诗略淮隂钓台驻马淮隂道王孙剧可怜已无诸母漂犹剩一台偏试问藏弓日何如把钓年我来倍惆怅片石立寒烟吴尔壎尔壎字介子崇徳人崇祯癸未进士改庶吉士李自成陷京师从贼中脱归依史可法军死扬州之难有滋兰堂初集聂许堂遗草我行其野我行其野石田嶙峋荒原黯澹夐不见人黄埃接天有狐侁侁隂风吹车虑掣其轮相彼征驹尚求果腹嗟我人斯终朝无禄螟螣之生不遗荏粟哀哉鴈户载行载哭我丁匪辰纷此百罹寇讧于郊佥曰抚之惟憸人是咨俾大珰是司我行其野告哀以诗秋风辞秋风飒飒兮切素肌华林摧谢兮蛩螀啼绮席陈兮清歌阑美人去兮何当还羽葢飞兮龙媒乘发激楚兮箾韶鸣采三秀兮餐玉英思緜邈兮遐征嵗华荏苒兮何时平明诗综卷七十五明诗综卷七十六钦定四库全书明诗综卷七十六翰林院检讨朱彛尊编黄端伯端伯字元公建昌新城人崇祯戊辰进士除宁波推官改杭州厯礼部郎中南京既下死于市有瑶光阁集从军行万里长城北萧条白草荒风沙吹不去秋色正茫茫日冷行空垒天低压战场别来一回首何处是家乡辽落萧闗外隂风万马肥至今劳北顾何敢念东归列戍传金柝寒沙卧铁衣战场春不到白雪作花飞山隂道中夙昔流觞地回溪曲曲盘遥怜沙月迥渐觉海天寛暮色横烟暝春隂阁雨寒自耽泉石趣无梦到长安建徳道中青天霜气迥匹马立平沙逺道风千里寒城月万家乱山盘径险深树引堤斜夙昔悲秋意偏于作客賖夜泊龙湖登仙居阁阁夜鸣风迅江天度月寒石林幽独到沙路暝相看倒树斜悬壁惊涛急下滩长懐仙境胜便欲弃儒官徐汧汧字九一长洲人崇祯戊辰进士改庶吉士授检讨厯赞善谕徳庶子升少詹事家居投水死三月十九日珍馔精镠赐讲筵每逢令节主恩偏十章书未陈金鑑九逝魂犹恋细旃社稷风云谁奏曲园陵霜露已经年龙髯回睇桥山逺玉匣珠襦不忍传顾咸建咸建字汉石崑山人崇祯癸未进士除钱塘知县死于官咏落叶杖策沧江思不禁乍逢摇落一惊心迎风野鸟当枝坐泣雨寒蛩抱叶吟扫径空余千树晓巻帘独对万峰隂幽居一夜听萧瑟片片随流不到林陆培培字鲲庭仁和人崇祯庚辰进士除行人家居死难絶命诗谁谓朝廷一命轻行人使节本皇明春秋官叙诸侯上周礼班从司马名雍国尚慙收采石荆胥无计泣秦兵荡隂徒有湔衣血烈帝孤臣恨未平祁彪佳彪佳字幼文绍兴山隂人天启壬戌进士除兴化府推官选授福建道御史巡按蘓松改南京畿道以大理寺丞转巡抚应天都御史谢病归乙酉闰月自投寓园池中死丰庄为爱农家乐庄居筑圃场秧鍼霑雨足稻子过风香北郭依桑树东皋接藕塘主人多种秫春酒足壶觞刘宗周宗周字启东绍兴山隂人万厯辛丑进士授行人迁礼部主事厯光禄寺丞尚寳少卿太仆少卿引疾归㝷补右通政削籍起顺天府尹再引疾归起工部左侍郎以左都御史掌都察院事乙酉六月不食死有蕺山诗集出通州用友人韵策蹇何所之遭时亦云厄一步一回首四郊营垒迫大道宜如矢青天万古辟从此遂已而身后令人惜酬别长安故人弱栁千章鎻鳯楼春风送客不胜愁杜门重忆十年病束髪谁先天下忧销铄壮心吾自老傍徨歧路子何求却教空谷传骊唱落日浮云满帝州温璜璜初名以介字于石乌程人崇祯癸未进士除徽州府推官乙酉六月死于官有贞石堂集寄友灵隠峰前手暂携千章新緑子规啼眼边流水春重到别后停云思几迷俯听露珠传㸃画惊闻药裹急刀圭殷勤简付遗方法茹澹安縁缓杖藜左懋第懋第字仲及莱阳人崇祯辛未进士除澄城知县选授户科给事中厯刑礼兵三科升太常少卿巡抚都御史以兵部右侍郎兼都御史督师河北充通问使不屈诛道上归鸿昨夜过红叶见秋深念我篱边菊思君石上琴舍车眺水色倚树听风音旧业荒东海悠悠此际心徐石麒石麒字寳摩青浦籍嘉兴人天启壬戌进士除工部主事削籍崇祯初起补南礼部㝷改吏部升南尚寳卿应天府丞厯吏部尚书有可经堂集赠同乡朱六符予本同圃蒿飘在天一端咫尺枌与梓邈若霄汉间翔鸟憩前林勐虎恋故山伤兹逺游客中夜积悲叹忽遇故乡友惊喜相盘桓把臂问旧事耆旧半摧残忧根长愁条泪下如奔湍樽酒非不㫖安能起沈欢幸君到故园为我传平安憩古墓作郊游无名山荒丘且踏屣古木既丛丛丰草亦靡靡隔叶隠幽禽清音啼不已石马被文鞯翁仲夹而侍不能驱牛羊朝暮啮其址此中陈死人井椁安足恃所以杨王孙裸身无乃是送钱车驾左迁归里依依钟山云坦坦石城道驱车出龙闗送我昔所好舟子且停桡听我歌草草巧仕有别材置身青云表夫子天下士纫佩祗兰藻忽失上官意飞章注下考粲粲当涂子片言由意造散宜策献姝季路曾请祷柰何坚弗应深文任颠倒平生乆要者弃置迹如埽岂曰无蹇修洵美非吾寳长啸归去来形容岂枯藁君家钖山下门径郁萝茑云乳发冽泉雪花散香稻洁白养髙堂此乐讵可讨临别重踌躇申言豁懐抱谢刘太史湛陆惠诗予曾过大梁临风懐伊摰秉耒耕莘畴遽抱唐虞志一民不时雍内沟发深思此道乆已陈夫子愿躬试文行动至尊头龙亲简置既穷太乙竒复发鸿寳祕早晚宜相麻天下乃得治麒也啙窳人所受盈其器承乏白云省爰书失圣意投荒分所宜而况仅播弃譬如累碁者累髙势自坠烽火满近郊逐臣正迁次感君懐芍药题扇以相遗奄然蓬蒿人俨若佩华璲此情何可酬此念何可寘顿令松柏心白首欲自刺临镜揽镜照病颜不知镜里谁似鬼有微息似人无双颐似客貌何似是我何其羸展转不能视掩镜还自悲头颅今如此百年宁所期安仁三十二𤣥鬓已成丝而况三十三于潘更长之江南多早衰昔人已如兹假令彭与籛临殁等殇儿夭夀何足异尻轮惟所宜昔人有明训乐天复奚疑苦寒行在句曲道上天寒敝絮僵如铁车轮乍转车声咽厯过千山万山云时飘三㸃五㸃雪皮肤猬缩毛髪张蹇驴蹄滑愁道长暮烟一㸃青句曲鞭梢遥指此中宿明月行懐王大基生今年月是去年月去年人作今年别去年对月两相将今年对月肠㫁絶肠㫁絶兮起傍徨中宵重露如凝霜緑钱盈阶时草芳萦予懐兮不能忘丈夫肮脏宁有泪已觉沾衣裳嵗如驰兮不我与望美人兮天一方仰天歌兮夜将旦明月黯黯兮沈垂杨晓发新州江抱新州碧沙仍旧日黄难期晴雨色莫辨水云光逆旅便风俗征人渐老苍平生我任达乆矣破行藏次团江下马团风浒乌林旧战场楚弓沙月白吴垒戍云黄鑑影涵天逺襟流束地长江声疑有恨如欲诉兴亡黄州晚泊赤壁云初暝乌林日渐红波摇两岸火人语隔江风梦鹤捎天路然犀逼水宫天寒游子意清夜月明中望匡庐突兀此何处匡君庐亘天黛浮五老壁青入九江船慧逺林中寺康王谷口泉苻生今已老谁与买山钱过安庆百战舒州地英雄乆寂寥浔阳悬暮色沧海落归潮楚竹然鱼子汀芦宿鴈寮金陵行且近不㫁瑞烟飘池口有懐黄鹤池边鹤金鸡石上鸡乘云千载去落月几回啼不见仙人蹟空传过客题萧条暮江上肠㫁楚天低次芜湖倚櫂鸠兹邑山光杂水氛估樯蟠郭逺市语隔江闻烟气凝为雾歌风散入云古来佳丽地无日不纷纷夜发静海抵直沽禾黍髙低弄夕曛樯灯零乱破黄昏树蒸夜气三分雨帆裹秋烟一叶云静海金钲鸣古戍直沽牙阃驻新军援辽已竭东南力何日辰韩报䇿勲张翃翃字叔韩秀水县学生城破整巾襕南向正席坐兵以刃临之骂不已遂遇害鹤梦百禽正嘈杂此鹤独孤眠奋翮岂无俟藏神亦偶然庭中人寂寂松下月娟娟知入寥天去缑山何处边项嘉谟嘉谟字向彤一字君禹秀水人有读选堂词赋集晚次芗溪人家逺见女墙头客到城边尽繋舟薄暮寒蝉声未歇心随杨栁送残秋钱应金应金字而介一字仙上嘉兴县学生城破走村居游兵掠郊野见其发未开剃遂见杀有古处堂集屺阁赠周幼文谡谡山上松磊磊涧中石託根非不深所贵在贞白白华志养亲陟屺怨行役懐古徒悠悠瞻母时脉脉绮疏辟南楹抗言恣坟索曲鍼不受磁腐草不受珀氷霜嵗云晏至理在琴册沈甫受蝶花居秋色诗沈郎八咏世争夸草色庭中不让花秋气逼人清入梦梦骑蝴蝶到君家邘沟烟荒月淡古邘沟淮水遥连江水流六代繁华余腐草至今萤火照扬州侯峒曾峒曾字豫瞻苏州嘉定人天启乙丑进士除南兵部主事调吏部厯郎中出为江西提学副使转广东右参政调嘉湖道升顺天府丞厯左通政使乙酉秋县城破赴水死晚行余杭山中解鞍一散步羣峰乱将夕浮岚羃遥青乔柯拂深碧须㬰落霞散银紫纷狼籍㝷蹊得絶涧惊潨互歕射有如翠蛟舞飞下三千尺一步一回顾已觉耳目易此景宜急追一失难再获送表弟杨维斗解元上公车赴陇徴书有旷恩仍偕计吏谒金门时危渐觉科名薄道在还知礼乐尊老子甲兵今孰仗嗣宗臧否不轻论氷霜嵗晚孤征夜幞被应知手线温侯𤣥演𤣥演字几道通政峒曾子杂诗道丧向千载百家日浸淫如彼锽磬歇逐响遗其音元宰何微茫悠悠费追㝷世皆尚彫饰未敢明此心微言㑹将絶太息空抚襟和新栁词秦淮雪泞缓春晴十里烟隄緑未明早是酒旗歌板地隔江风浪巻芜城侯𤣥洁𤣥洁字云俱亦通政峒曾子癸未九日寓崑山肺病经三月秋深寄古祠近山寒更早多雨菊翻迟渐减文章乐能忘寇盗悲今朝无客至令节有谁知示智舍天王十五年来事孤客三千里外人望阙尚留年少哭哀时偏见异乡春坐愁南郡征输日行过江黄战伐尘直北大荒空草木春风生事又黄巾黄淳耀淳耀初名金耀字藴生苏州嘉定人崇祯癸未进士乙酉家居城破自缢有陶菴诗集和陶饮酒朝光入山楼栖乌已惊喧揽裘暴新阳暖气无颇偏仰视天宇清得我檐前山山中出岫云变灭何时还我心正惆怅黙与风铃言和癸夘嵗始春旧谷满场圃知子良非贫糟牀注春醪酬汝四体勤开轩一笑粲莫适为主人荈牙花乳香鲙缕银丝新咄嗟行酒炙童仆皆欣欣中原有格鬭行子劳问津不能济时代甘与农圃邻逝辞谢景夷来就刘遗民和乙巳嵗三月西崦有佳花首春烟雾积良游阻尘鞅耿耿懐在昔野寺流晨钟云林矫风翮湖山光皎镜千里如不隔之子天机深平吟谢形役一持金石韵如与清赏易幽悰方悁劬况复暂离析寄言山中人参取庭前柏和归田园居家无环堵宫所至思买山何异俟河清人夀期千年安得如古人采山复临渊敬受十赉文赉以北坂田巖栖髙百层老屋余三间湖江流东西竹木荣后前中央置讲堂文史浩如烟歌风复蹈雅乐志忘华颠此意恐蹉跎飞光去闲闲画饼不可食诙谐聊复然和拟古亭亭采桑女清光映城隅罗衣出纎手皎若春荑舒芳风何飘飖薄暮归重庐行子皆叹息愿言与之俱空帘隔星汉白露委蘼芜渊意不可道蹇修定何如步上姑胥台悲风来大荒古坟何嶣峣下有黄金堂寳衣化寒灰月露浩茫茫前朝割据时复作繁华场侯王及厮役聚敛归北邙感此拔剑舞青山为低昂秉烛方视夜歘忽明东方我非好名人亦起羊公伤弱年见承平自谓长如兹一从更事来世已非前时雕虎横井陉黄流混渑淄杖剑出门去行行复狐疑路逢季主俦问彼龟策辞龟策不我告黾勉自研思仁义心所安皇天吾不欺泻水置平地东西任所之抚琴操猗兰乱之以佹诗野人野人叹息年嵗恶池中掘井井底涸飞蝗引子来蔽天辛苦将身事田作朝廷加派时时有哭诉官司但摇手归逢吏胥狭路边软裘快马行索钱野人叹息朝无人朝中朋党如鱼鳞十官召对九官黙箧中腰下皆黄银不知何人理隂阳频年日食四海荒我欲上书诋朝士又恐人唿妄男子虞山喫虎肉作勐虎入山山气恶腥风倒射巖石落两三村甿不识虎谓是旄牛未生角扼虎之吭擥虎尾虎惊不及施牙觜东海无烦赤刀制南山已报白额死老夫覉旅春盘空短衣匹马行山中坐分羮臛饱欲死拔剑四顾吾何功邨甿邨甿莫仓卒儒冠为尔频冲发人间真有勐于虎劝尔拔身辞虎窟次韵酬别张子石百丈牵江一线平劳君客里念归程即看去住谁能料可是分离莫漫轻白鸟背飞星子驿朱旗遥飐石头城船牕日把诗篇坐香草含风处处生张贞白有离世之志作别庐舍诗见示予反其意留之𤓰庐小结在塘坳城市翛然即逺郊谷为愚公宁避辱亭因扬子不辞嘲鸣螀秋尽犹縁砌舞燕春深亦认巢莫爱云松栖絶壁山中依旧要诛茅龚用圆用圆字智渊蘓州嘉定人天启辛酉举人嘉兴儒学教谕湖上遇同年朱子暇一见相携话旧游湖光汎汎㫁桥头寒烟迷却西泠路还向当垆问酒楼马元调元调字巽父上海儒学生侨居嘉定人称简堂先生从师游栖霞寺吾昔游栖霞同人催北渡未识山中僧那辨山下路巖涧迷东西欲记恒恐误先生理旧游小子惬所慕黄毓祺毓祺字介子江隂学生有大愚老人遗集画竹引赠朱白民长风从天来吹我魂飞飞飞飞上谒天帝扉天帝问我何所欲不愿为人愿为竹帝笑黄生无乃太痴竹有何好而尔愿之我不愿截为竿大鱼小鱼惨不欢我不愿截为杖化龙君山之湖上我不愿截为箫鳯兮鳯兮不可招我亦不愿娥皇女英哀哀攀我泣重瞳驭遥叫不得朱白民朱白民愿伊为我一写真貌我形似兼精神所以愿为竹不愿复为人不寐忆元兄南行暗风吹雨夜萧森布被绳牀冷不禁老别匪徒三日恶淡交奚止十年深案头饥鼠纵横出阶下寒蛩㫁续吟遥忆孤舟芦荻岸有谁同我此时心夏允彛允彜字彛仲号瑗公嘉善籍松江华亭人崇祯丁丑进士除长乐知县以吏部行取补考功主事旋归里乙酉南京下自投池水死襄阳踏铜鞮辛苦襄阳女织缣还织素缣成身上衣素作风帆布黄进士淳耀哀诗黄子不偶生大雅寡谐俗羽仪乍髙翥结绶匪所欲黄云暗苍梧北风号大陆烽火满吴闗下邑势弥蹙缅彼二三子登陴自踯躅城郢既已乖号秦又谁告处死良独难苟生何能淑吁嗟烈士心伯仲互相勗威鳯既在罗耻与凡禽逐未知没者悲但见存者辱存没两茫茫思君不可赎眭明永明永字嵩年丹阳人崇祯壬午举人选授华亭儒学教谕乙酉八月三日松江城破自经不死投泮水被执不屈见杀有世经堂稾临江观古意炀帝飞楼届紫霄槛拍长江接海潮三千殿脚南巡汴百万舟师东下辽晋阳戈甲从天起仁夀宫中泉作醴槛外杨花依旧飞千里桑田隔江水顾咸受咸受字幼疏崑山人天启甲子举人县城破死于难落叶天半凄清鴈字斜箇人无赖小牕纱三分秋色三分雨半似霜容半似花忽送离愁迷曲径暗随幽梦度平沙无情最是堪肠㫁不为萧条惜物华梁于涘于涘字饮光江都人崇祯癸未进士除万安知县阵没竹西亭茱萸湾水涣涣上有孤亭峙髙岸而今冷落荒烟㫁游人不来苍䑕窜问竹西人不辨惟有陇上旧耕夫五十年前説曾见麻三衡三衡字孟璇宣城人选贡生屯师姑山兵溃被执死于市赠钱圣月不寐成搔首萧然独寤歌霜天砧响急庭树雨声多酒力三更缓愁心万绪过钱郎恋明主献赋意如何春兴三月新雨歇春流始到门丛筠连昼暝新燕掠波翻山静鹿无迹林香风满园中原多转战几处欲招魂沈夀嶤夀嶤字景山宣城县学生死于难即事幽栖如乆客日暮起啼乌橘实寒犹在梅花冻欲无闻钟山寺逺听雪夜灯孤赖有牀头酒长吟可不沽王养正养正字圣功泗州人崇祯戊辰进士除海盐知县以忧归补秀水谪河南按察司简较升襄阳推官入为刑部主事厯员外郎出知南康府迁江西按察副使建昌既下絷至武昌遇害有漫吟等集对菊仙人授锦囊中有百年草本是驻颜丹人间不知寳胡甲桂甲桂字秋卿崑山人崇祯已卯副榜除南昌通判迁永州同知以道梗未赴改广信城破被执不屈幽之别所自经死夜泊常山淙淙滩响上舟迟到面山容未即移更喜月明迎短櫂呉吟细聼隔船词祝渊渊字开美海宁人崇祯癸酉举人有月隠先生遗稾西湖月夜落月鳞鳞水面浮露华浓滴桂丛秋不知何处鸣柔橹惊起一双雪色鸥佛火渔灯渐寂寥推篷起坐已中宵夜来极浦滩声急知入西泠第几桥李待问待问字存我松江华亭人崇祯癸未进士乙酉八月保松江城中流矢死卧子招饮卧龙山蓬莱阁故人留牍少酒坐亦从容俯视湖一曲不知花几重澄烟天镜水哀壑禹陵松身在蓬莱阁千巖第一峰明诗综卷七十六明诗综卷七十七钦定四库全书明诗综卷七十七翰林院检讨朱彛尊编黄道周道周字幼𤣥一字螭若漳州镇海卫人天启壬戌进士改庶吉士授编修厯中允以言事镌级俄落职㝷起官以谕徳掌司经局再迁少詹事协理府事与经筵讲随谪江西布政司都事逮至京廷杖下诏狱遣戍福藩称制进礼部尚书南京既下犹督师出婺源师溃执系故尚膳监不屈丙戌二月死于市有大涤函书浩然咏西湖忠烈祠迎送神曲雷鼓阗兮龙在野云离披兮龙血下龙上天兮星无光椒楈媮兮兰不芳灵之集兮四国鸿八蹄兮驎九翼凌沧澥兮拍白日跄徂征兮何不得息归休兮此堂水周兮中央寒鸡葅兮菖蒲罗百珍兮琼浆骖素虬兮騑文鸯柅灵车兮絷灵马执灵袪兮泪盈把珮琚兮洒洒昼不足兮宜宵夜维舟兮镂筵新夫君兮王正年灵参差兮无后先澹眉须兮驭青天灵何为兮中悁悁路振飞振飞字见白曲周人天启乙丑进士除泾阳知县选授四川道御史累官漕运总督右副都御史后入闽自缢于邵武山寺除夕仗剑以从戎自怜转自喟黔驴欲噬虎病马思追骥匡济术渺然进退两无致漂泊海舟中面目亦堪恚天心或垂悯俾全名与义寸衷百虑婴竟夕不成寐鸡鸣又一年嵗月悲空弃彭期生期生字观民海盐人万厯丙辰进士厯官江西按察副使分巡湖西守贑州城亡自缢有弱水山人诗集送秋悲秋秋去转堪悲枉复登临赋楚辞逺壑水残斜照敛荒原烟冷朔风吹天边白鴈迷消息月下清砧感别离蟋蟀似能占物候寂寥一夜傍牀帷姚竒𦙍竒𦙍字有仆钱塘人中崇祯庚辰㑹试癸未进士除南海知县后死贑州之难有草𤣥堂诗集秋夜遥夜苦无寐起视明月光凉风天上来随月入我堂披衣步前除独立以徬徨蟪蛄既已鸣鸿鴈亦来翔感此时物变怨彼去日长生非金石姿安得恒寿康忧来不可辍慷慨吟此章游虎丘髙丘窈窕恣幽探席展诸天坐蔚蓝听彻疎钟归櫂动半塘渔火泊城南刘同升同升字孝则吉水人祭酒应秋子崇祯丁丑赐进士第一人授修撰谪按察司知事㝷复官守贑州死由百花溪登玉笥山朝看山出云暮看云入笥山行若无蹊恰有青童至指㸃絶壁间仙台藏胜地藤枝匪易攀屐齿犹可置日午闻鸡鸣巖椒启金字出险坡渐平划然人境异连峰涌下界扑面耸层翠因过丹灶房纵览紫微志白花雨外明红果林间坠晚食供芋魁晨铛倒茶柜坐乆慵下山踟蹰想真寄尘网讵得辞幽期偶然遂句曲山中地肺通幽处泉流决决闻山形同一已仙籍注三君衣润恒烧术人来欲赠云青童烦指㸃十赉拓遗文杨廷麟廷麟字伯祥清江人崇祯辛未进士选庶吉士授编修改职方主事军前赞画降调起补编修死贑州有兼山集懐杨进士青青东门坂上有藤萝结愿得一心人白首无磷湼周才慎所处不敢居明哲开户见性情羣动齐巧拙翔乌安其巢离兽营彼穴万物各为友吾生何所悦名山岂易求耦耕效长桀诸葛武侯祠霸气西南日甞闻屡出师才为王者佐学与古人期柏剩一孤树桑移八百枝中原仍帝魏遗恨史臣辞示城儿归舟今日逺西望独沾巾骨肉天涯濶山川枕席亲诵诗思有汝好学或如人以此发深省乡书不厌频别叶侍御浑水桥边寺北田行縢东去雨连緜桑邨古渡沙移岸茅屋人家鸟就烟江左衣冠悲楚泽淮西烽火接秦川更闻羣盗郊原遍欲下浔阳万里船秋兴北湖菱叶近渔家烟浦荒荒鴈路斜湿鸟立沙闻社鼓野人当户饲田𤓰月明露上蒲萄蔓夜静风生莨荡花怅望故园溪外渡一声横冷蒹葭司户祠前一骑回边烽未举嫚书来汉臣独有和戎策楚子谁称执政才半壁但愁军饷乏三闗不覩阵云开最怜风雪卢龙塞换取牙门酒一杯彊弩将军七万营银鞍金甲耀东征市儿果鋭轻言战上相安危慎用兵海鸟自啼狼虎岭妖星空照鳯凰城河西百里无消息又道青山夜火明汉家嵗嵗戍居延新筑浑河北斗边文学未谙盐铁论公卿谁进度支钱髙城寒听菰蒲雨战骨秋枯苜蓿田壮士不闻还易水至今宾客泪澘然万元吉元吉字吉人南昌人天启乙丑进士授潮州推官补归徳再改永州入为大理评事迁兵部主事出知扬州府厯太仆寺卿监军江北死贑州游月巖谒周元公庙中嵗不闻道汎汎逐萍梗缅懐先哲型沈忧不出颎兹来矙巖月鬼斧凿天影尺窦洩素云一星射瑶井物理竟何如遐踪忽深省元公昔幽憩万虑悉以屏隂阳动静初澄心得妙领于焉瞻遗庙百世尚严整㝠心无极前衣露遍清泠梁朝钟朝钟字未央广州顺徳人崇祯已夘举人有喻园集题画兼寄友人㶚陵山色动秋风开遍黄花九月中每忆江南带霜树夕阳疎叶渡头红陈子壮子壮字集生南海人万厯已未赐进士第三授编修天启末削籍崇祯初以原官起用厯谕徳詹事升礼部右侍郎进尚书家居殉难有云淙集耕籍礼成恭纪天子亲行畆微臣相秩宗清尘传跸静瑞霭出郊浓髙栁喧灵鹊华芝结衮龙普天应有兆九谷在三农春日侍诸父泛舟桃花坞欲作郊居即瀼西红芳十里胜金堤不知南汉千年苑更入东风几曲溪负局客来篱犬吠和歌谁伴乳莺啼清时羣从多游好岂是秦人世外迷陈邦彦邦彦字㑹斌广州顺徳人贡生以兵保清逺师溃死于难有巖野集南雄道中逢霍阶生病后无颜色秋深有逺行渐于乡土隔翻遣故人惊归思珠江道前涂白下城岭梅殊未发贻赠若为情重别叶公士大雅风斯逺知音世所稀他山情独切两地梦俱飞楚塞丹枫暗吴门翠岫微祇凭文赋在万里未相违雨夜宿吴潮泗江阁去家五百里相过重乡音客路樽前语江流槛外心风连三崃暗云隠二禺深莫作登楼赋柴扉尚可㝷明诗综卷七十七明诗综卷七十八钦定四库全书明诗综卷七十八翰林院检讨朱彛尊编杨廷枢廷枢字维斗吴县人崇祯庚午乡试第一有古柏轩诗集讹闻世涂缯缴多结庐在穷谷神悴嗟樊雉心危怯庖鹿耳目异惊喜早暮更祸福先忧累亲朋失色观奴仆共伤衰徳凤应赋知命鵩且当饮醇酒勿向詹尹卜舟中野岸官桥路已芜寒江暮雨客舟孤烟中帆影时开落雾里山光半有无宿鸟惊心犹未下哀猨引臂自相唿凄其古渡黄昏候一㸃渔灯起荻芦刘曙曙字公旦别字穉圭长洲人崇祯癸未进士除南昌知县未赴居父忧坐事械至江宁死于市有节必居稾乙酉八月十四夜匿影农家梦杨维斗作幞被短檐下月华静窥帐子来入我梦颜色耿相向为别亦已久不问别来状互言白发新慷慨复悽怆分袂还踟蹰欹枕转惆怅缅思定交日总角气方壮文酒多寄懐圭璧有微尚中原今陆沈吾道未沦丧乱离忆朋俦鸡鸣不能忘乃知君与友一气相摩盪浩歌絶命辞与子共酬唱所敦在宿昔存没总依傍相期泰华颠千秋讯无恙烹悟泉因懐王克仲相依谋已定相望意仍违清梦劳明月孤吟绕翠微分泉甘苦共脱帽往来稀渐欲㝷山径秋风一款扉顾咸正咸正字端木崑山人崇祯癸酉举人除延安推官后死于难登华山倚杖髙台万里秋山川元气共沈浮金神法象三千界玉女明妆十二楼井钺参旗皆北拱浊河清渭尽东流愁看杀气闗中满独立南峰最上头落叶亭皋秋色乍凄其叶叶枝枝怅别离静院翻风人倦后小牕敲雨梦惊时飘零汉殿哀蝉曲憔悴陈宫玉树诗却恐尊前歌舞罢故园杨栁又依依上方巖层层白云堆石屋架其上鸟雀静不喧半空人语响煳狲愁人心险于山平地覆车马猢狲亦何愁愁尔登山者新制蓝布袍口号铁甲纵横日绨袍寂寞时难将故乡泪低向袖边垂夏完淳完淳字存古松江华亭人考功郎允彛子有玉樊集南冠草仿古月出西南楼流光入幽室盈盈十五女绰约好颜色素手响金徽一弹三太息激楚变清商悲惋难自抑本以待逺人所遇非畴昔薰风荡罗绮卧懐行旅客梦中迷逺道畴能辨南北飞禽习习还疑是君行蹟征云无归期彷徨泪盈臆秋懐祝融避炎陆金天肃秋驾𤣥蝉响髙树鶗鴂鸣深榭丰草承露零朱华冒风谢蟋蟀变东荣素河转西野自愧蒲栁姿奄忽从物化乆视多所悲畴能竟长夜凉风何瑟瑟吹我游子颜厯厯江上林流蝉鸣其间浮云西南征一去何时还驾舟凌洪波杖策穷崇山君子不遑息小人豫以闲感激在沟壑敢念徒旅艰中夜起百忧劳人独长叹秋色从西来风物自凄𦂳金飇辞炎晖玉露戒商轸鶗鴂薄暮鸣幽兰望秋陨零落在一时荣华若朝菌髙从巢父栖下与壶公饮静观百嵗间无名以为准耿耿秋夜光云中覩灵匹汉隂无报章河阳有弃轭雾裠结云环琼珮何厯厯佳期匪绮节妙㑹乃凉夕微露鲜玉枝轻飇动雕翼余光歘欲驰流景逝已迫黄姑九秋期婺女三光隔仿彿灵驾回参差空夜织愁人不能寐罗帐含月光凉风吹芙蕖习习生金塘络纬鸣参差琼露凝𤣥霜柔条日以劲瑶草不复芳盛衰各有时忧来浩无方𤣥发忽改白使我身世忘精卫惠风荡芳树有鸟鸣中林尾长羽翼短衔石随浮沈崇山日以髙沧海日以深既无凌风姿延颈振哀音辛苦徒自力慷慨谁为心惜哉志不申道逺固难任滔滔东逝波劳劳成古今杨栁怨东风初度春江曲大隄花草参差緑昨宵烟雨尽伤心今日莺花空满目有客扁舟迥自伤一江春色半垂杨始知啼鸟皆牵恨不是征人亦㫁肠秋夜感懐登楼迷北望沙草没寒汀月涌长江白云连大海青征鸿非故国横笛起新亭无限悲歌意茫茫帝子灵送杜于皇归郢分手金陵道相逢倍黯然莺啼杨栁岸人在木兰船客路三千里征衣十二年计程归夏口眀月两回圆寳带桥连天芳草青极浦独扬舲归鴈舟前落愁人梦里聴花光迷晓雾波影乱春星欲访灵威穴孤帆入洞庭叶尚髙尚髙字而立乐清人温州府学生上太守北风袖大惹寒凉恼乱温州刺史肠何似蜉蝣易生死得全楚楚好衣裳林垐垐字子野候官人崇祯癸未进士除海宁知县家居死事有耻斋集为鄢徳都画竹所南之兰无土耻斋之竹无根想见百千年后荧荧纸上血痕瞿式耜式耜字起田常熟人万厯丙辰进士以右佥都御史巡抚广西死于难有寄傲集游虞帝祠次金道隠韵祠宇萧疎迥絶尘孤峰随意着闲人窥云应傍巢松鹤破浪终同入釜鳞茶盌酒铛全部史风篙月桨一江春却怜岭峤曾无恙便託荒巖老此身吴钟峦钟峦字峦穉武进人崇祯甲戌进士除长兴知县谪绍兴府照磨升桂林推官大庾道中乱离何地度年华老至仍怜去路賖共指此心犹似水相逢多説已无家闗山寂寞行人少云树苍黄落日斜逆旅挑灯愁独寐梦思应绕赤城霞李向中向中字豹韦号立斋钟祥人崇祯庚辰进士除长兴知县调秀水升车驾主事未任补职方舟山下被执不屈死题旅舍云外平林东郡天邉落日西峰悲凉此夕何夕灯火黄昏店中周世臣世臣字颖侯宜兴人崇祯庚辰进士除汉川知县以建言革职补永平府简较升兴化推官游仙诗圜丘列竒树北海生神芝翡翠曜琼圃潜鳞戏瑶池飞泉供潄齿白石为疗饥姮娥降洪响宓妃颔其颐随烟上三岛飘风凌九疑持此傲下士投簪来逺期余鵾翔鵾翔字唱若号诞北辰溪人天启乙丑进士除金谿知县调遂溪入为户部主事厯员外郎以布政参议守徽宁道转山东迁浙江按察副使调山东闻刘念台先生被放皇威方震虩忠爱此时心抗疏回天苦忧时去国深云从归路暗日为逐臣隂惨澹春明水秋蝉寂未吟万曰吉曰吉字允康黄冈人崇祯庚辰进士崑山知县有东有堂诗四集墖影园半壁依青嶂千峰落翠微草堂氷雪路山鬼薜萝衣㫁塔仍栖鸽荒冈亦採薇中原方格鬭坐卧掩柴扉寒食东郊朝日静北郭暮烟迟燕不巢新幕花犹恋故枝懒投分肉社羞逐鬭鸡儿屏絶人间事緜田弔子推送吾无上人返庐山万里秋声急青枫古渡平浔阳潮自落楚岸月孤眀破衲饥寒去芒鞵雨雪行炉峰遥在望惠逺定相迎哭艾千子肤髪臣无恙朝廷事已非斯文将坠地先死亦知机遗业惊殊域孤魂恋旧畿酸风吹剑水丹旐暮云飞谢客甪里先生小筑居萧然衾枕半牀书闭门覔句江湖外濯足招魂雨雪余夘酒动思千日醉辰𤓰准拟一犁鉏五陵公子多裘马同学何人问草庐朱日升日升字君旭淮安山阳人崇祯癸未进士弔宋叟天髙木落起忧思秋士悲歌正此时何处灵均㝷旧蹟临风三叹荐江篱李之椿之椿字大生如皋人天启壬戌进士除行人迁吏部主事厯官尚寳司卿有指树园集虎丘弔五人墓乱赋儿孙拥安危唿吸争五人能就死衆正始俱生矫逆原非诏拳㐫不为名忠魂今尚在时映夕霞眀项禹揆禹揆字子毘秀水县学生与李之椿同遇害和定斋陈子闭闗闻道墙东客翛然避竹隂泥封清浊酒笺辍短长吟沮溺耕焉耦求羊径转深看君同臭味可许独幽㝷眭本本字允立丹阳人明永子县学生坐事死有务菴集和袁景文白燕诗瑶海春深旧垒非水云漠漠望依稀雪中曳缕飘红去月上窥帘傅粉归莫以处堂怡玉羽岂将巢幕语乌衣故宫别殿今何向冷落梨花影共飞张煌言煌言字𤣥箸鄞人崇祯壬午举人枞阳谣八尺风帆百丈牵枞阳湖里去如烟江南米价秋来长喜杀桐艚卖稻船沿湖下网荡湖船网内纎鳞锦样鲜灯火湖光儿女笑鱼秧种得不须田黄周星周星字九烟上元人育于湘潭周氏中崇祯庚辰进士除户部主事疏请复姓晚居湖州有刍狗斋集天台胜蹟天台路移情入窅㝠乱泉秋后寺絶壁古时亭槲叶㟁多湿莲花峰更青白云吾语汝且向石梁停秋日与杜子过髙座寺登雨花台被髪何时下大荒河山举目共凄凉客来古寺谈秋雨天为幽人驻夕阳去国屈原终婞直无家李白只徉狂百年多少凴髙泪每到西风洒几行钱栴栴字彦林嘉善人崇祯癸酉中顺天乡试以荐除职方主事进郎中坐事死于市有白门集七夕狱中作对泣南冠度绮宵江乡千里客愁遥双星若识人间事也定凄然罢鹊桥徐尔谷尔谷字似之嘉兴人国子监生坐事被逮死白门有画水草堂诗稾赠颜先生萋萋芳草望中迷落尽棠梨水拍隄谁向扁舟怜别客白云相送板桥西明诗综卷七十八明诗综卷七十九钦定四库全书明诗综卷七十九翰林院检讨朱彝尊编王翃翃字介人嘉兴布衣有秋槐堂集铜雀谣铜雀来起髙台铜雀落髙台作铜雀飞台成基夭桃灼灼夭桃花于中林顾子恵我宁不嗣音夭桃灼灼花于林薄迟子不至忧心凿凿陟彼南冈晨露瀼瀼匪冈则髙我心孔劳登台日暮登台秋风鴈来慨然念逺离居寘懐踌蹰千里静言劳思爰有㫖酒斟之酌之抜劒髙歌哀音孔多沉吟忽断中心奈何繁星告夕薄寒求衣明月不堕轻霜自飞稽山之东大海处之衆山所归曾不盈而逶迤今古山川屡更呜唿往者实多于生民兵行朝廷徴民兵移文下乡县县官承选募抽丁悉贫贱含悲释耒耜努力负弓箭未谙邉塞苦先絶室家恋腊月到渔阳飞霜割人面来朝两军合生死期一战吞声告同列封侯尔何羡牧牛词二月三月春雨晴渚田水暖芹牙生牧童驱牛出原隰细草青青牛可食夕阳短笛不见人吹过村南又村北园桃春花烂漫开春鸟间闗啼一朝坐见物华改鸟声啼尽花成泥园中桃须老园中树莫遣随风到处飞飞出园中去休洗红休洗红洗多红渐失曾记初着时人矜好颜色徒伤未敝成弃捐悔不作事慎从前乌栖曲深宫乌啼天未旦城头撃鼓明星烂吴王宴罢星未稀繁霜落树乌惊飞官船曲豅中水势急与石相抵牾月暗富春山官船乗黑去山家畏虎狼日斜闭门卧向夜官船来捉人严守逻静夜思虚帐含秋月髙楼怨别情明河一万里夜静水无声长干曲扬帆下长江日落秋云起夜半闻乡音知是长干里江皋曲为爱新妆好东皋出采苹春江千里色解珮不逄人㑹稽竹枝词秋风秋雨正凄凄荷叶荷花香满溪越女荡舟愁日暮歌声尽在若耶西杨柳枝词春寒残雨日潇潇一曲骊歌上灞桥想到啼乌今夜宿不教攀折最长条清凉山寺苍山树如葢乗髙御清凉地逺暑亦寒江色明虚廊层崖仰万象古寺崇榱梁眼迷金银界鼻拥㫋檀香白云照巖穴有若日月光极视但长啸凌风思翶翔寒夜谈迁至故人越江海细雨连孤舟叩门告饥乏刺刺语不休自从逺游归中涂歴穷愁岂无相识人埽迹如仇讐腹值今日饥问余能食不闻之发长叹诚为吾道羞青眼古所难况于末世求伊余虽苦贫一饭君必留中园剪寒韭糟牀沥新篘酒酣两耳热率意成歌讴人生感行乐不醉非良谋待范四不至落日澹清晖幽人在林樾回看往来路苍苍翠微没天髙秋月空夜午星辰阔之子期不来长歌为谁发宿董氏宛委山房中夜虎渡水溪树初风生飒飒吹哀湍衆山皆有声深庭久无月黯然三四星忧人独求醉释此离居情寄沈十二横山生白云郁郁半空起知君住其下独宿白云里冬月静巖扉寒泉涤心耳嗟余役风尘引领望之子江亭遇旧老畏干戈满愁闻羽檄频莺花射堂夕风雪故园春泉下悲先帝人间识旧臣空将垂白泪呜咽对沾巾二十七夜见月纎月依微见愁人起四更暂时成死魄几日又哉生花雾𡨕𡨕重星河湛湛倾邻鸡催薄曙知尔有同情四十初度不才吾老矣万事一蹉跎今日尚如此他年知若何空囊初罢酒乐嵗且狂歌每欲㝷巢许无从访薜萝送客还山右春草太行山行人一骑还夕阳前路逺离梦索居闲凤举今谁匹鸿归不可攀所悲流水意千里送潺湲石城晚眺客心正摇落独上石头城天逺垂垂下江寒混混平愁兼多病日老作异乡情况值秋风后清砧急暮声邨居独树寒烟外孤邨流水间偶随花草去逺逐渔樵还川暝罢垂钓日斜常掩闗何年事髙隐归卧鹿门山去越步出越城门囬看越城树久客成故乡徘徊不能去客中九日细雨成隂近夕阳湖邉飞阁照寒塘黄花应笑闗山客每嵗登髙只异乡乱后得张子书沁园秋草旧回车惜别西河叹索居万里河山经百战十年重到故人书露筋祠野岸分流截海垠安歌谁复赛波神孤舟夜向祠前宿商女挑灯说露筋漂母祠一饭当年报所知王孙今日更何之平生自叹无知已千里来㝷漂母祠维扬逢张子轮蹄自送出吴闗楚乙燕鸿信不还谁料十年兵火后故人今日在人间夏钖祚钖祚字𤣥宠别字书巖长洲人补崑山县学生有雪鸿堂诗草化城菴旧是赵凡夫隠居处入门无寸土起伏尽崖石其中洼者泉一一湛寒碧稍加斧凿功构此幽人宅不忍山骨伤庐舍宁取窄崇卑就石势为磴亦为壁虽行宻室中荦确响行屐轩廊倚㫁壑渡以桥盈尺昔人栖遯处逺与市尘隔今为佛子庐筠篮有游客是时春事动山气润泉胍环转轩櫺间渐闻声湱湱岑楼面青巘飞翠坐来积西牕杏一枝鲜妍合画格尚想冩生人玉台去无迹空山万籁静钟磬响晨夕自紫蜺涧至旋螺顶荒蹊尠人踪樵路仅可辨忽焉耳官清泉声泠然善入谷山四合仰视天一线阴阴冷翠滴竹色緑人面泉行如秋蛇赴壑随所转回磴或阨之怒歕亦飞溅偃木傍石梁渡客攀援便故令坦涂隠不使门扉见路穷出阶墀曲折趋古殿苔衣鹿胎斑乱点落梅片巖阿架精庐清閟独所擅幽意领已永奇胜探未徧复㝷来时路一步一缱绻夕阳照归人纷纷下华甸邓尉妙髙峰兹峯昔言峻岂意乃平坦倚竹为幽深徧植万竿满苍蔚四面来不使浓翠散春时此天地未属莺花管相去丛林遥所喜游踪罕法侣罢逢迎经过便踈嬾勿嫌坐箕踞我佛亦偏袒第损赵州茶一喫至七盌岂惟小住佳直可适予馆度风篁岭至龙井不知何年代人家犹太古丛篁髙百尺深宻掩村坞寥寂絶人声浓緑滴环堵径转下坡陀丁丁响樵斧道旁万松树落落清可数叩门堕山翠竹里僧开户唿童汲新泉泉自石穴吐烹以瀹茗芽炒焙初出釡客言香色絶僧意不自诩乍与佳胜辞逥顾失绀宇树密天疑阴泉吼声带雨忽闻逺村鸡有路出渔浦咏龎德公风尘扰天地不到汉沔东至人所栖息山灵䕶微躬力田自弢晦妇馌耕者翁羣雄战四野云表翔冥鸿静中有定鉴人伦识綂宗诡辞对景升遗安乐贫穷岂知天下事已付南阳公方其拜牀下深意黙已通汉烬既可嘘匿影归巃嵸采药入鹿门世莫知所终神龙不见尾云雾深蒙蒙顾圤圤字琢公一字山臣钱塘人有今年草有夏淫圅积洪涝八十有八日是月月小尽九十日余一所剰无几时夏令倐云毕阳光久沦陷隂惨恣腾溢龙蛇起平陆鬭水入人室翳此白昼辉恐为魑魅叱阡陌汇为海何有蓬与荜人非金石躯浸寝自腰疾赤帝职烜赫位莫与甲乙岂问大火亡秋冬窜为质江南号炎方古语亦妄述土山焦欲流说者第诙谲彼苍夺农夏岂有富民术无已请端䇿筮卦十之七其占不濡尾是日卜乃吉无何若木枝影向意表出朝光被畎亩疆理辨沟洫鉏锸四五动田父不终逸时还衣我葛饥也乐我泌譬之出幽谷暗昒忽自失又如殿后师师老摭军实取胜在一伸安问尝九绌无夏忽有夏有夏乃有秫有秋且酿酒以醉契𤣥谧江臯江臯有梅梅有枝青栖悦君君不知水郭舟喧趁潮去月落沙禽啼满树夜思疎雨乍过菡萏陂好风微动杨柳枝前溪后溪櫂歌歇夜半水明飞鹭鸶陈道永道永字非𤣥更名确字干初海宁学生柬董子春风亭子雨迷离旅思纷纷忆旧知别去好山游几处倦归萧寺记何时期君南阁尊前话看我西湖隄上诗莫谓两人容易见满头白髪已如丝偕吴仲木再游西谿秦望归来兴尚赊幅巾笻杖入山洼迷离不记前朝路寂寞还开古寺花春水桥邉云万树晚风亭外月千家可怜潦倒吴公子频道西溪胜若耶孙茂芝茂芝字若英嘉善人有燕游稾江南曲少小住江南忘却江南好辛苦北游还喜见江南道蒋之翘之翘字楚穉秀水布衣甲申后隠于市泊止櫂知何地㩦藜复有邨落花縁艇出鬭鸭近人翻未乞田家火先邀野老樽百年知几醉潦倒复谁论沈自昌自昌字君克吴江人礼部主事琦子国子监生客夜闻笛为梦西州早闭门髙楼横笛正黄昏闗山风月愁清夜杨柳梅花忆故园波起湘江飞落叶雨淋蜀道叫哀猿沙塲多少征人泪一曲吹来欲断魂沈自然自然字君复吴江人副使珫子居母忧不胜䘮而卒其友私谥孝介先生有来思闲情二集江南乐初景烂银浦溘溘浮鸂鶒侬情两摇荡持比春江色江深莲子齐水暖鸳鸯栖不须更相问家住横塘西横塘连夹浦曲曲明如许谁打白苹开前溪夜来雨雨霁上南楼天髙水影浮出门郎不见仍荡采莲舟晓别曲月没星阑晓鸡唱离人催起同心帐残膏无焰泪花红不语含颦两相向安得红轮葬海底千年长伴多情死从此人间无别离门前不种相思子寄居湖上楼藕叶将凋桂叶浓隔湖隠隠见雷峰独松闗口秋声急并入南屏寺里钟沈自征自征字君庸吴江人亦副使珫子辟贤良方正不就和施垒山学博送别韵苜蓿阑干春渐肥榆闗滇海雁书稀管城亦有封侯骨磨盾㸔君试短衣沈自友自友字君张吴江人都御史珣子承父廕入国子监有绮云斋稾平沙滩云淡迷遥树沙平障晩烟乱帆争破浪断岸逺连天野渡伤归客斜阳冷钓船荻花风起处闻雁独凄然徐韫奇韫奇字季华吴江人有西蒙吟稾田家乐水遶庄窝竹遶墙宛然风景似柴桑雨来大芋髙荷夜秋在鲈鱼莼菜乡户外最怜枫叶赤篱根也有菊花黄东邻获稻西邻秫劝我先营碌碡场魏廷荐廷荐字友庄嘉善人有息踵居诗草家子一画渊明采菊图见贻戯作茅屋四五间修竹一二亩东篱遶曲折南山安户牗芙蓉既盛开菊又当重九此际陶渊明宁无人送酒徐开任开任字季重崑山人有愚谷诗稾咏史新都居摄时符瑞日盈耳不有翟将军人心俱已死移檄建义旗威名震遐迩时命虽不成称兵从此始悲哉两黄鹄无人䘏义士送人游下邳江南春色不胜情侠士辞家事逺征天下侯王宁有种世间竖子遂成名故交乱后无同志羇客愁时有定盟豪气未除淮海习知君此去慰平生屠爌爌字闇伯嘉兴县学生有朂斋集古意素丝非一丝机中织成帛卷舒生容光从郎自摇襞慎勿染为缁终身不见白赠别袁重其髙飞鸿雁满闗河此日寒江起夕波庾信哀时常作客梁鸿去国独行歌霜凄茂苑清砧急月照荒台落叶多为问吴中旧知已空山丛桂近如何孙治治字宇台仁和县学生有集渡漳河北临大水清漳还浊漳草迷铜雀緑沙走直沽黄疲马愁荒渡飞乌逐野樯比来忧汎滥何计筑渠塘与闗六钤故人栖托近如何闻道𤣥亭自咏歌梅福游吴辞宦久虞卿去赵着书多秋风絶塞来鸿雁白露寒塘遍芰荷君意陆沉堪寄傲独慙年嵗转蹉跎张彦之彦之一名悫字洮侯松江华亭人拟古小鸟爱初阳交交鸣条柯皎日丽窗牖惠风扬薜萝兰蕙岂不怀馨香隔巖阿所思怅道逺轩车宁能过仰睇浮云驰志竟成蹉跎烟海既迢递云峰亦嵯峨百年㑹有尽日暮徒悲歌董説説字若雨乌程人晚为僧名南潜字宝云有丰草菴等十八集读曲歌欢是岭上云朝往暮来过斜阳照残雨侬处独晴多清明竹枝词碧纱轿驻水塘湾杨柳风吹燕尾鬟要赴灯前絃子社莫携侬上虎邱山南邨秋鬼谣妖狐拜月霜花青髑髅骑马空中行秋魂吹作塔铃语呌断东流一溪水鬼车晓唤精灵去緑灯移过江枫树盂兰招魂词灵风飘幢塔铃语小玉魂归立秋渚只言夜踏阳台云苍茫乍隔青枫雨拥髻来看水灯緑法王正奏无生曲春日煑茶烟透緑隂中遮屋黄茅间瓦松但遣异书供砚北不妨野语聴齐东香拈细雨招新梦门闭春风仗短童秋色今年应更好小牕移得碧梧桐山行落日射背木叶滑横挑拄杖悬诗囊海天二月发新翠野庙断烟生古香洞口枫树根可坐山腰亭子名难忘垂藤松䑕忒孤僻才遇游人窜道㫄西溪客过期不至往昔刻约言不食此回逺游心已贪夜来坐到露花滴更复望君莲叶南眼底青天星四五梦中破琴徽十三豆棚放语自清絶莫待霜落分黄柑蚕豆谁赋田园杂兴辞琅玕记取夏初垂喜看桑底悬新荚恰值蚕眼未吐丝细雨卖茶声过后竹炉烧笋火停时沙缾漆櫑分前咏踠豆今逢第二诗秋夜吟人行积水涯踏乱青松影吹灭秋牕灯月白飞光冷梦华潭口聴客话嘉隆间大内旧事记之月华门外转灵旂照夜银盘碧藕肥祠罢天孙桐叶落君王新赐鹊桥衣江南风景药王湾雾縠单衣緑玉环红芍药邉棊局罢自裁团扇画秋山秦良玉词追奔一㸃绣红旗夜响刀环匹马驰制得铙歌编乐府姓名肯入玉台诗何述稷述稷字公艺常熟县学生有晴蓑草堂诗集苦雨客舎淹淹雨春愁瓮里天竹含千嶂雾柳罨一溪烟冻鸟翔还下饥蚕起乍眠茅柴邻酒熟惭愧贳无钱朱扉扉字开仲嘉兴布衣简吴生自诵梅花人日诗五旬不见但相思一春多雨愁无麦二月输官定卖丝行药桥东逢客返着书忩下少人知近传孺子司邨社想见麄豪割肉时金德开徳开字尔宗苏州嘉定人国子监生有诒翼堂诗红叶浓緑看初改江头日渐红寒生一树早秋老万山同最艳朝霜后尤妍夕照中自能成晩兴不欲媚春风奚涛涛字大蒙崑山人有肆闲堂诗草雨霁自光福至𤣥墓幽㝷无定期兴发及新霁移舟入林烟登歴从所契杖䇿踰山桥淙淙涧流细苍松夹道深修竹分篱翠草甲抽故心梅香有余蔕登髙一凭眺湖水白无际㣲茫水鸟翻断续云峰继有怀云谁思榛苓徒款睇舟行即事蚕月江桥外荆扉八九家莺啼两岸叶雨渍一篱花沟响新流细门抽穉竹斜邨农行渐少无处问桑麻胡山山初名日新字天岫宜兴人侨居海盐徙嘉兴梅㑹里与彭仲谋武原吾旧住结屋近沧溟盐井萦沙曲鱼风入市腥秋云蜃浪黑夜雨鬼灯青㑹有乗槎兴还㝷织女星题画渔家背山郭门掩青枫树夜半潮水生孤舟渡江去李麟友麟友字振公一字于苑嘉兴布衣沈十二以匹练见遗赋谢梅溪李生长衣褐冬亦不加夏不脱已经寒暑六七年领衽不完襟缝豁沈郎好我情不踈赠我匹练五丈余制以为衣见宾客举止觉与常时殊乡人重衣不重德谈笑从今壮颜色客夜夕隂山翠重寒色上河桥夜雨三更鴈秋风八月潮官亭人寂寂驿路马萧萧裘敝经年客归魂不可招登审山有怀周篔沈进诸子长水通梅里横山近硖川登临犹可见惜别已经年叶落清秋树鸿飞薄暮天故人无恙否却望一凄然刘纯熙纯熙字晦生慈谿县学生日暮牛羊下日夕素月柴门生宿鸟树髙下微风云重轻孤邨转閴寂万象归虚明地僻无钟磬惟闻泉夜声胡嗣璜嗣璜字暎日平湖人有墨龛集秋泛舟痕移处一溪凉柿叶初红豆叶黄不独莼鲈秋正美邨醪也自发新香程用楫用楫字济臣休宁人有逊敏居遗草雨宿桃源菴夕雨四山来奔洒万松里卧闻药铫泉激激声不止道人然松膏中夜更坐起何处一灯青明灭深壑底晓看白龙潭应添数尺水慈光寺白云断峰腰峰下乱松栝盘盘一径尽金碧见双阙飞阁跨虚空长廊翳修樾风筝四角鸣香气诸天发缅昔普门师王城走缾盋道感帝后尊帑蔵赐禅窟幡幢内家制像设天宫豁郁郁慈光书银榜何飞越人代复几何下界事飘忽岂惟陵木拱讲席亦消歇我憩娑椤隂窥牕賸椶拂三叹出寺门幽篁吐微月月夜宿院中小阁暝色起平坡钟声满山户一禽忽惊聒凉月已复吐牕櫺色如水松叶纷可数树底坐白猿䰅髯极清古汤泉黟山崚嶒神所家丹崖石柱攅莲葩隂阳炉炭爇坎窞温水千斛流谽谺人言骊山亦礜石惟有此地根朱砂传闻轩帝服丹匕肌肤皴裂人惊嗟香泉一浴浸七日白龙昼见何衙衙珠衣寳冠照山谷便跨鳞鬛随青霞至今玉壶酌酒处石室尚有樽罍洼嗟予清浄本无垢追逐世好羁笼笯裹粮偶到天子鄣解衣初试灵泉涯浮丘天子不可见身轻疾愈还足夸山亭晞髪发长叹安得蹑足登云车喝石居石室云正暮溪流声更长嬾残何处去虎迹满绳牀下食白鷴静侵阶红术香无人指归径独自立残阳祥符寺松梢佛刹金银色传是当年轩后宫隂殿已无丹鼎火古坛惟飐寳幡风烟中白鹤参差下屋里清泉曲折通小坐山房话畴昔木莲花发数枝红初冬送友游浙江水新安浅云山太末通行吟随处好乌桕与丹枫巨门楼唐人于徳晦诗云闲倚朱阑频北望只宜名作巨门楼遍询楼址无一知者成一絶句千层翠色向空浮百道红泉石上流闲咏唐人旧时句朱䦨何处巨门楼戴长汛长汛号澄斋嘉兴人有前后征草苕溪漫步四野干戈急萧条此地秋村尨吠山鬼水鸟狎溪牛落叶飞重起哀湍咽更流无才堪济世只合老林丘明诗综巻七十九明诗综卷八十钦定四库全书明诗综卷八十翰林院检讨朱彝尊编张鹿征鹿征字瑶星后更名怡亦作遗应天人都督可大子以府学生承廕歴锦衣卫正千户甲申陷贼不屈受刑洁身归隠居摄山不出自号白云道者有古镜菴诗内外集友人移居居市厌市嚻入山苦山僻非山非市间卜兹五亩宅到门水一湾眠沙鹤一只遥望钟阜巅云霞幻朝夕乍见雨脚沉忽焉晴絮襞主人如㝠鸿髙举不可弋丘壑盪心胸花竹恣夷怿何时载酒过为君理双屐送万年少归淮阳握手与子别劝子进一觞风日何黯澹道路阻且长举世矜中行无复狷与狂达人志寥廓世事等粃糠濯足临溪水散髪晞朝阳溪水日东流归彼百谷王朝阳隠丰蔀昏曀鲜晶光扰扰棼丝中谁为振其纲慨彼北风诗虚邪徒自伤杂诗浅水平沙路沦涟绕一邨梦回天地老乱后友朋存芳草生幽涧新莺语小园看山广武后久不望中原送叶荣木入闽野鹤孤踪道士颜层林千里入闽闗不知乌石峯头路可似江南雨后山薛暨暨鄞县人县学生有面墙小稾夏日水阁虚凉枕簟清榴花栀子覆牕明緑隂满地日卓午卧听鵹黄啼一声陆琏琏字茂璩吴县人两中武科甲申后削髪居莲子峯下自号了縁道人有枫江遗稾题徐元叹落木菴栖巖有精舎窈窕挂藤萝天与幽人占山偏落木多连峰当户立一涧遶门过近有离骚作非因学楚歌张纪纪字齐方崑山人振德子承廕锦衣卫所千户挂冠归有槩菴集江邨春望春风烂漫遶天涯曳杖江邨揽物华身在故乡仍是客心从安处即为家贫来生计号寒鸟病后居诸赴壑蛇更得几年还健在青门常种邵平𤓰吴玙玙字于庭休宁人国子监生荅闺人寄怀东风妆阁厰檐牙春锁重扉树树花自是王孙归未得漫随芳草到天涯龚贤贤字半千上元人百苦百苦不一乐中宵梦忽清有家长作客到老尚谋生墙月背人下野风空自鸣明朝渡江水前路未休兵杨焯焯字俊三吴县人秣陵杂咏形胜瞻天阙飘零问故宫金笳淮水北玉露蒋陵东百战黄图尽重来紫气空西京耆旧在辛苦说闗中西望穷牛渚中流双阙分征帆江外断鼔角夜深闻地拥龙山雪天连鹄塞云开平飞渡处寂寞百年勲戴冠冠字峩仲一名易字南枝绍兴山阴人有钓台诗集钓台怀古已分垂纶老此生山田是处可躬耕逺携仙女全家隠深悔羊裘大泽行一夜星辰凌帝座九重贵贱见交情请看七里泷中水未到钱塘彻厎清张穆穆字穆之东莞布衣有铁桥山人稾酬客吾本罗浮鹤孤飞东海东宁随南翥鸟不逐北来鸿坐爱千年树髙逾五尺童乗轩亦何苦随意水云中温良良字叔子一字散宜乌程县学生有大愚诗稾冬日游景谷塞原林壑静独往暮云生岭雪兼山逺河冰激石鸣修篁翻鸟影古寺报钟声尘壒无由到临流罢濯缨汪中柱中柱字为石歙县人杭州府学生有光霁轩集唐栖夜泊停桡系浅岸寄迹似飘萍稻黍平畴熟鱼鰕晩市腥残烟笼古树逺火映回盍旦尔何意劳人枕上聴纪映钟映钟字伯紫上元人城边路城边路歌舞处十年变为墓十年犂为田十年成浅渡曽传灿传灿字青黎宁都人有止山集淮隂钓台汉高栎釡羮刘毅子鵞炙古人恩与仇遂乃在饮食至今漂母祠朱甍耀霜日夜坐古树揺寒风空牀对羇旅夜坐寂无人孤灯窜苍䑕陈祚明祚明字嗣倩仁和人有稽留山人集北征杂诗秦邮湖曲路夜半独行舟月出光于水虫鸣响似秋荻芦明逺岸城阙漾中流更照篷牕里萧萧映白头送刘石生归秦中送尔难为别迢迢惜逺征君言不得意匹马返西京冰雪辞燕市烟花入渭城计程逢改嵗千里客装轻陆嘉淑嘉淑字冰修海宁人有辛斋遗稾中秋长记中秋月当年坐夜阑祗今双鬓影畏向一轮看节序惊心换光辉到面寒清尊不堪把哀乐本无端登缥缈峯树杪轻舆去复留百盘初尽午烟收冈峦委地低全见墟市浮空翠欲流轻浪受风揺别岛断云兼雨失前洲山根处处堪垂钓何日沧浪具一舟姑苏怀古离离春草射台迷苦酒城荒旧筑低一夜虎丘山下雨万株杨柳緑初齐战残江郭楚公旗野笛吹过短簿祠山上有城人不识蛇牀花满旧时基韩纯玉纯玉字子蘧归安人修撰敬少子有蘧庐诗集杂感秾矣棠棣华开当芳春时緐霜将洊至何为发髙枝霜飞一何早花开一何好但恐忘忧萱化作断肠草蓼虫及桂蠧甘苦各自安赋性固有在分定不可干我珮虽言杂岂充椒与兰游黄龙洞望太湖登山水始白映水山更青山水相照曜万象无遁形遥天覆笠泽逺岫浮洞庭羣峰七十二散布如漂萍游云变湖影长风吹漻泠中多万斛舟扬颿无时停东流趋瀚渤北望窥支硎直欲傲广汉岂止欺浊泾崖端冠危石崔巍复珑混沌不自惜穿凿疑五丁险怪骇神鬼郁积生雷霆深渊开絶顶习坎类井陉井收原勿幕天阙终未扃神龙在其下屈伏犹蝘蜓潜虽勿当用时或肯效灵春秋䖍祀典歆享惟德馨遗黎苦旱魃好雨亦既零吾来恣凭眺徙倚观翠屏渔歌和樵唱风磴连云汀时见莓苔际古人曾勒铭抚掌笑伯益失载山海经题张铁桥画马铁桥年已七十五醉里蹁蹮抜劒舞余勇犹令笔墨飞迅扫骅骝力如虎维絷萧萧古白杨四蹄卓立明秋霜昻然顾盼气深穏风鬉雾鬛非㝷常用之疆场一敌万如何闲置荒垧畔壮心烈士悲暮年永日披图发长叹䑕昼游嗟尔穿墉物昼游安所之见人空有礼出穴竟无疑五技未曾有两端宜自持漫漫失长夜此去亦堪危春日过金陵䇿马丹阳道行人白下来山青龙虎地草緑凤皇台旧苑花仍发新亭客自哀苍茫风景异怀抱几时开菱湖晚泊望望武陵城扁舟两日程遥峰天际没孤月雾中生泽国长多盗荒邨亦驻兵昇平何日事把酒壮心惊楚归嵗暮江行杂咏久泊忽开艐邻舟欸乃同沙明千里雪帆借半江风皖口之京口呉宫望楚宫溯洄㝷往迹泯灭乱流中一舸乗流下临风望玉台逺帆如不动近筏忽浮来水过浔阳急山从建德开长江天作堑此际重徘徊寓兴国寺作担簦栖古寺倚杖识残碑栢树传神禹桃花祀息妫㝷幽归路晚望逺下山迟浩浩长江水东流到几时起戗江舟强于迈风水力相争潦尾循环见波心曲折行持盈看往复济险任纵横阅世从吾术危涂处处平杨炤炤字明逺先世清江人移家长洲补县学生有怀古堂诗选长荡春汎春心不自抑率意为欢赏既洽㝷山兴复生涉江想恰当风日佳悠然进兰桨緑杨映垂垂黄鹂鸣两两此时尽一尊浩歌激清响遥望秦余山开怀对西爽斜阳半邨户逺岸挂渔网逶迤出前浦苍苍月初上戏咏颜子陋巷居安贫固为好万一受命长箪瓢至于老此时白发翁非肉则不饱百年常饥劬无乃太枯稾安夏夏字大已无钖人有九龙山樵诗杂兴日日双扉掩经旬罢整冠夕阳僧寺逺秋雨女萝寒有竹深藏屋无花强倚䦨新来縁病嬾不上钓鱼滩初秋寄友年年秋水碧连天望断枫江钓雪船彭泽柳丝疎野岸邵平𤓰蔓冷湖田谋生计拙重怜病排闷诗多或废眠牢落故人空入梦岂徒双鬓转萧然方授授字子留桐城县学生有秦川草野外野外无拘束青鞵东复西山行慿一杖草宿惯双谿滑想流匙饭甘余入馔鸡何时与儿子随意得幽栖俞南史南史字无殊吴江人僧舍㝷武伯不值竹户萝闗一径深独来惆怅对空林寒梅白徧春山曲只在花间不可㝷顾樵樵字樵水吴江人题吴仪部读书处轩牕面水昼常开岭树千重入座来二月山城飞燕子衔泥先到读书台邓森广森广字东之桐城人崇祯中贡生有杲园集巫山髙巫山峭石与天齐巫山崃里白云低行人莫向巫山路猿到巫山亦夜啼陆繁弨繁弨字儇胡一字拒石钱唐人晨步韬光道中示移晖上人苔径凌晨步篱花带露垂溪云流不尽海日起何迟往事每多悔他生未可期不如归白社杖履日相随冯恺愈恺愈字济仲一字道济慈谿人元飇子有涉江録西江咏赠别方尔止丰山西距蜀山东廿载宾朋聚散中賸我孤游㝷旧垒把君好句弔秋风雨侵水榭更筹涩涙逐歌筵蜡烬红斗酒更要连日醉老年兄弟几宵同舟中寄六弟家园花事总参差旧种新栽系逺思木笔才移成玉树樱桃小接是垂丝曾教陇鸟分明语未络珠藤一两枝凭仗六郎勤看取三三径里好题诗榕堂杂诗红牌祖训甚分明进讲词臣合讲经白日雷霆臣万死尚闻天语唤先生片语谁传人不死一时万口沸都城严霜狱底黄詹事捧血淋漓冩孝经芦花残月幷萧萧曾嘱金风玉体调华表梦中先得路归魂只溯海门潮谢晋晋字无可晚更名孔渊㑹稽儒学生赠余若水城南隠居宇内忽岑寂草木黯不芳独有嵗寒姿劲节凌清霜平居慕栗里松菊犹未荒此生但饮酒笑傲同羲皇时㑹既已殊意计难可量遥遥北郭望凄风起白杨故知年夀永不若名行章哲人秉嘉德自使宠辱忘屈伸归里道出处随天常葛巾漉糟粕短櫂歌沧浪古人不可即日月长杳茫钱肃润肃润字础日无钖人有十峯草堂集和徐㮤之九日雨阻堆山园居闲居今日易行路古人难舟楫江方永干戈枕不安逺烟千嶂合积雨一天寒此际逢重九茱萸未忍看陆世仪世仪字道威太仓州人有桴亭稾夜泊鹿城渡头星月暗离思满归舟此夜闻风雨山城一片秋顾超超字子超吴县人葑山亭鹤艇荡鸥沙游人在空曲年年采香处露冷兰苕緑忆昔风雨中髙牕几回宿郑驸马冡南国织锦愁花草春如翦騕褭女萝丛隂风落红藓非无十亩宫渐逐耕犂转石马嘶入潭金蚕不成茧夜半玉箫鸣焄蒿发凄泫东邨包山名胜闻九州可以卜居非一丘昔人竞夸西蔡丽吾来独爱东邨幽黎红柰紫樱桃赤雨后落花分五色腰䥥手瓮鲜游民出入无非灌园客桃源去俗仅一尘孤花片水犹迷人此间髙峙浪千尺无怪从来少问津梅花香雪伶仃瘦莫支玉壶冰满漏迟迟寒生纸帐春多梦影过银屏风倒吹遥忆断桥无月夜最怜萧寺闭门时棃花白燕空惆怅前后相思两不知冻碎玻瓈片片冰珍珠帘外雪层层饮教月落重开阁坐到星残不用灯谷口去年曾送客岭头今日又逢僧江山无限留情处几欲携家竟未能郑女冢自湔金粉割红緜桃杏无颜五百年晋日尼师皈白佛唐家贵主事金仙春寒宿草犹迷蝶露濯空桑欲化蝉几处禁烟人涕泪玉棺风雨但闻鹃蔡仲光仲光字大敬萧山人凉州辞贺兰千嶂朔风秋万里黄河入塞流满地悲笳邉月冷最伤情是古凉州排遍水调闻歌泪满裾思君逺戍十年余秋来无数南飞鴈不寄云中一纸书送赵鲁存北还苍茫秋色满江闗客子菰芦鼓擢还河北诸君犹健否近闻半入太行山项圣谟圣谟字孔彰秀水人客虎丘中秋无月惊心吴楚客倐忽度中秋明月生何处微风倚寺楼孤吟淹北渚极目望西畴夜静风传柝江皐动逺愁侯檠檠字武功嘉定人酬别徐季白沧江倚櫂且髙歌游子衔杯意若何乱后飘零亲戚少天涯踪迹别离多已悲杨柳愁中折况遇宾鸿客里过握手相期须努力风尘十载莫蹉跎明诗综卷八十明诗综卷八十一钦定四库全书明诗综卷八十一翰林院检讨朱彛尊编庆成宴皇风被八表熙熙声教宣时和景象明紫宸开绣筵龙衮曜朝日金鑪袅祥烟济济公与侯被服丽且鲜列坐侍丹扆罄折在周旋羔豚升华俎玉馔充方圆初筵奏南风继歌赓载篇瑶觞欣再举拜俯礼无愆同乐及斯辰于皇千万年周南咏麟趾卷阿歌鳯皇蔼蔼称多士为桢振皇纲赫赫我大明徳尊踰汉唐百揆修庻绩公辅理隂阳坐令八纮内熙熙民乐康气和风雨时田畴见丰穣献礼过三爵欢娱良未央长杨曳绿黄鸟和鸣菡萏呈祥日丽风清及时为乐芳尊在庭管音嘒嘒丝竹泠泠玉振金声各奏尔能皤皤国老载劝载惩明徳惟馨永保嘉名无已太康哲人是听夏王厌芳醴商汤逺色声圣人示深戒千春垂令名惟皇登九五玉食保尊荣日昃不遑餐布徳延羣生大庖具丰膳鼎鼐事调烹岂仅资肥甘亦足养遐龄逹人悟兹理恒令五气平随时知有节昭哉天道行太庙时享庆源发祥世徳惟崇致我眇躬开基建功京都之内亲庙在东惟我子孙永懐祖宗气体则同唿吸相通来格来崇皇灵显融承前人之徳化家为国母曰予小子基命成绩欲报之徳昊天罔极殷勤三献我心悦怿显兮幽兮神运无迹鸾驭逍遥安其所适其灵在天其主在室子子孙孙孝思无斁太学释奠自生民来谁厎其盛维王神明度越前圣粢帛具成礼容斯称黍稷非馨惟神之聼大哉圣王寔天生徳作乐以崇时祀无斁清酤惟馨嘉牲孔硕荐修神明庻几昭格百王宗师生民物轨瞻之洋洋神其宁止酌彼金罍惟清且旨登献维三于戏成礼牺象在前豆笾在列以享以荐既芬既洁礼成乐备人和神悦祭则受福率遵无越有严学宫四方来崇恪恭祀事威仪雝雝歆兹惟馨神驭还复明禋斯毕咸膺百福雩祀百川委润名山出云愆𤾉孔炽膏泽斯屯祈年于天载牲于爼神之格思报以甘雨立春特享武宗列祖垂统景运重熙于惟武皇昭徳勅威用翦除姦兇大业弗隳専庙以享经礼攸宜爼豆式陈庻几来思圜丘昊天在上我祖在侧我奠我币于焉踧踖昊天在上我祖在旁我奠我帛于焉皇皇天佑皇祖钖我民祐巍巍荡荡帝徳无象无曰无象昭昭在上荡荡巍巍帝徳无为无曰无为下式九围服帝之徳朝干夕惕庻几无斁帝心悦怿升祔酌彼郁鬯玉瓒是将敬哉奉盈有飶其香俨皇祖在上八圣在旁合享交歆神容洋洋改上成祖谥号髙皇谟烈我祖是成诞垂裕于后昆孝孙是徴援今稽古荐兹尊称奕奕閟宫嵗事有恒子子孙孙百世其承伐倭告祭南郊天启有明百神率职殄逆助顺无征不克九州奠安维帝之徳载献载趋既齐既稷告祭北郊粢盛既洁齐明是将精诚感通昭格洋洋威稜赞翼我伐用张边燧永清海波不扬明诗综卷八十一明诗综卷八十二钦定四库全书明诗综卷八十二翰林院检讨朱彛尊编郭爱爱字善理鳯阳人宣宗闻其才召至京病卒赠国嫔京邸病革自哀脩短有数兮不足较也生而如梦兮死则觉也先吾亲而归兮独惭予之不孝也心悽悽而不能已兮是则可悼也司綵王氏南海人宣徳中女官宫词璚花移入大明宫一树凝香倚晚风赢得君王留步辇玉箫吹彻月明中沈琼莲琼莲字莹中乌程人𢎞治初选入掖庭官女学士寄兄疎明星斗夜䦨珊玉貌花容列女官风递鳯皇天乐近雪残鳷鹊晓楼寒昭仪引驾临丹扆尚寝熏鑪爇紫檀肃肃六宫悬象魏春风前殿想鸣銮送弟溥试春官少小离家侍禁闱人间天上两依稀朝迎鳯辇趋青琐夕捧鸾书入紫微银烛烧残空有梦玉钗敲断未成归年年望汝登金籍同补山龙上衮衣宫词翠丝蟠䄂紫罗襦偷把黄金小带输中使传宣光禄宴内家学士出新除青雾蒙蒙罩碧牕青灯的的灿银釭内人何处教吹管惊起庭前鹤一双豆蔻花封小字缄寄声千里落云帆一春从不㝷芳去髙叠香罗旧赐衫天子龙楼瞥见妆芙蓉团殿试罗裳水风凉好朝西坐専把书经教小王明牕棐几浄炉熏闲閲仙书小篆文昼永帘垂春寂寂碧桃花映石榴裙范氏清江人梈孙女早寡选入禁中偶题画寄意髙后见之封为夫人遣还乡题老妪骑牛吹笛圗玉环赐死马鬼坡出塞昭君怨更多争似阿㜑牛背穏笛中吹出太平歌曹静照静照字月士宛平人泰昌元年选良家女入宫李自成犯阙随内监刘至南京开剃为尼宫词到面东风只自知燕花牌子手中持椒房领得金龙纸勅写先皇御制诗一树寒花冒雪开幽香寂寂映楼台女官争簇传唿近知是鸾宫选侍来寳妆云髻軃金衣娇小丰姿傍玉扉新入未谙宫禁事低头先拜段纯妃口勅传宣幸玉熙乐工先候九龙池装成傀儡新番献尽日开帘㸔水嬉閲遍司农水旱书君王减膳复斋居御厨阿监新承旨明日羮汤不进鱼俭徳慈恩上古稀他方织锦尽停机赭黄御服重经澣内直才人着布衣宋蕙湘蕙湘南京宫女年十四遭掠题汲县壁风动江空鼖鼓催降旗飃飐鳯城开将军战死君王系薄命红颜马上来明诗综卷八十二明诗综卷八十三钦定四库全书明诗综卷八十三翰林院检讨朱彞尊编秦藩朱敬錪敬錪字季量秦愍王樉八世孙有自吟亭诗草江邨雨夜骤雨连山黒荒邨夜色侵潇潇霑暗壁飒飒动秋林江鴈湿难度草虫寒更吟愁人当此夕寂寞倍闗心朱谊㳆谊㳆字子斗秦愍王九世孙有集杂诗欹器不受盈槖籥出以虚持是律吾躬可以例卷舒澡发奉严训兼受诗与书砥砺慎立节乡里流叹誉世变触骇浪时穷遁荒墟昔为桂与兰今为栎与樗昔出拥高盖今行无柴车旧交零落尽羸老随樵渔里正肆搜括唾靣不敢除内省虽不疚㫄观嗤贱愚惓焉顾坟墓不忍捐此躯强颜留纩息不絶将焉如冬日开元寺访子新茂之不遇世变僧犹在城崩寺尚存终伤游客少益信法王尊欲雪天垂暮重霾地转昏无縁逢二妙惝怳返荒邨祀灶诗旅食随迁次侨居傍酒垆饔飱资釜甑炊㸑立庖厨曲突焦埃墨横牕黯垢汚水妃临正位火徳禀神符五祀由三代诸卿暨大夫精禋烦祝史侧媚矧亡俘腊月惊春早温风感嵗徂幸存恒跼踳申祷敢踟蹰汛埽劳箕帚香灯照塈涂主人䖍跽拜子姓俨奔趋白犊何年有黄羊此地无豚肩亏博硕菟髌润彫枯奠荐先陉灶尊崇复奥隅硬饧黏簠簋琐果罥盘盂祼地宜如在登天谅不诬赫烟腾皁盖烈燄走骍驹谒帝攀金陛朝元集绛都奏章通太乙闗请凂灵巫昭格惟声响㣲情窃觊觎干戈逢丧乱坟墓几榛芜樵采悲翁仲椎埋泣湛卢孙阶驯稚犬子舍保童乌日日牀邉笔年年户左弧空斋留破砚寒食酹芳壶别有深祈愿因之切叹吁壹戎初底定百揆待匡扶庶寀窥台鼎将军恋鼓枹武功勤逺略文敎未全敷伪俗浇淳朴讹言狃诳䛕闾阎驱罔象阛阓窜于菟怪蝎歕氷过妖蛟挟浪麁飓飇来广漠雹雨垫平涂麦豆余萁蔓楼台毁墁圬剧闻填浐灞幸不到江湖岭峤虽枝叶邦畿实榦株北辰当紫禁南极邈苍梧郑使终归晋山公岂患吴墄阶闻羽籥府藏朽彤弧持㦸频逃伍探丸賸有徒残邨凭赂免完堡受兵屠城郭稀鸢鹊郊垧沸蟪蛄风黄驰响马月黑啸封狐济济宁多士盈盈灿丽姝巧环垂项领亸帽缀琱瑜章句深穿凿衣裳侈僭踰彩毫矜不律绣䘿压诸于废垄招屯种新畬怕责租疮痍兼稊稗脂髓怯锱铢隠没栖丘貉飘飖泛水凫市魁争狡狯里正肆捓揄是事谁为宰斯民望愈孤中央甦混沌鯈忽谢鑚刳号恸投鎚斲神通返体肤至仁回浩荡大智用糢煳舆盖还高下圆方偹楷模一元调玉烛七政顺璇枢化育殷亭毒形生尽息苏真官辞旭殿恩诏下云衢黄雀酬隂隙金鸡宥罪辜八风推鉅鞴二气凑钧炉民物更镕铸人才诞圣儒九重陪舜禹六合际唐虞勲伐追伊傅文章袭典谟经纶恢㝢县礼乐耀寰区簴业销锋镝艨艟洗舳舻匝瀛躬稼穑率土罢征输雪夜轻收蔡炎荒薄渡泸萧墙安鄪郈社稷定颛㬰比屋担珪组吞舟决网罛吴禽归翡翠越树却珊瑚嘉运争宁谧彞伦罔斁渝孔懐谐伯仲好合共妻孥朋类坚胶膝姻聮託柿柎过庭承对问入里应歌唿机杼家家锦耡耰处处珠醴移甘井水饴变苦原茶緑溅沉浮蚁青干子母蚨中州囚䝟貐北海放騊駼鸑鷟重衔箓龟龙再启图君臣交警戒朝野洽欢娱粟帛兼颁赉钟镛毕赐酺千秋亨大有万国信中孚嫠妇忧忘纬终军慨弃繻请缨伤耊老揽镜媿睂须不忍懐迷寳深愁厠滥竽向空书咄咄凌险视瞿瞿蓬堵惭今我𤓰田守故吾无能安卼何计岀﨑岖司命如瞪目迷魂似陨躯依稀闻咐嘱叱咤戒夸訏忌讳时难触嫌疑世所拘挈缾他自哲跃冶尔何愚足茧防蹉跌脣缄慎嗫嚅耐寒饶契阔献嵗在斯须更始邀光宠维新就快愉权宜绥福履次第啐屠苏涸辙穷鲋欹巢哺好雏探环惊了了啼牖听华表晨归鹤松门夜䜣鼯渐添丁炽盛全减涕沾濡道苑行舒辔词场且弄觚晤谈来胜侣傲睨哂狂奴誉闻身文绣哦吟口豢刍但拚佳兴致莫恨久衰癯怳若施鍼石幡然已痛痡引吭餐沆瀣透顶灌醍醐沍泽开融靣阳林坼冻趺莺花催烂漫红紫杂萦纡哀乐情非异飞潜迹固殊宻云悬沛泽其雨断斜晡霜㦸休酣战曦车弭迅驱㑹留三舍景末照及桑榆题旅舍空有千金意难酬一饭恩再来逢漂母不复念王孙周藩朱安安周定王橚𤣥孙夏夜寄懐谢山人时客汾阳良夜孤清赏懐君倍黯然客星一以别明月几回圆紫塞云邉树青山雨后天相思何处写随意有氷絃送李子和山人游西蜀谕蜀文谁着风流汉长卿欲投巴子国定向锦官城羸马冲山色哀猨杂树声武侯遗庙在瞻谒重含情朱睦㮮睦㮮字灌甫号西亭周定王六世孙万厯初举宗正有陂上集送舜符畴昔慕游遨与君数朝夕稍申初服懐共结沉冥迹促膝究微言披情閲仙籍盼眯恣丘樊留连眷泉石星霜歘云变婉娈成离析抚景念夙懽即事兴今戚末路谁能同素心不可易凄凄冬日黄渺渺寒流碧暂舍故园林逺适京华陌时有北风来因声慰岑寂送郑处士信之还歙因忆同游诸君子同调日云稀怜君复逺违青山双屐在白首一帆归野烧浮残雨寒林散夕晖因兹忆畴昔相对各沾衣荅田六深甫郑二信之过陂上岂是谭经所真成载酒庐竹停仙客骑花翳孝亷车秉烛惊山鸟调琴出浦鱼悠然对孤屿宛在水中居朱睦横睦横字仁菴周定王六世孙辅国中尉其子勤辑其诗及已作下及孙朝题曰三业集送春风吹飞絮㸃池苹无那伤春又送春试上驿楼高处望落花无主更愁人朱勤勤号南渚睦横子封奉国将军学仙学仙贵养气举世少其真放之弥六合返则在吾身日月卒有毁药石宁足珍非吾好妖妄但为知者陈巖穴亦多误不独朝市人朱仙镇岳王祠未遂黄龙饮金牌止渡河艰难终奉诏痛哭乃回戈三字翻成狱千秋尚輓歌不知廊庙计何苦但求和朱朝朝字汝升号崇冈勤子郊居杂兴杏花漠漠桞毶毶路出隋隄十里南一夜水深三十尺朝来网罟集深潭齐藩朱庆庆字仲望高皇帝第七子榑封于齐建文元年废为庶人永乐初复封四年夺爵安置庐州子孙俱为庶人散居南京庆有箨冠集秋日送李文仲访友新安正值悲揺落那堪送客舟白云江上晩红树驿边秋细雨润琴幔凉风添酒筹逢迎有知已暇日即登楼朱承綵承綵字国华齐王孙送茅平仲置酒长干路谈深夜未阑山川牵恨逺风雨逼年残天迥孤㠶没江空独雁寒从兹君别去月共几时㸔鲁藩朱观熰观熰字中立鉅野僖顺王𤣥孙封镇国中尉有济美堂稾赵康王哀词帝子东平侣浮名梦已残丛台春色冷渑水旧盟寒客散谁弹剑花飞自绕阑茫茫天地外何处驾青鸾送毛敎授还山未老思投老欲归便得归缁尘今渐逺不上芰荷衣朱颐琢颐㙇鲁荒王檀七世孙封镇国中尉登兖州城楼步上西城楼北望伤我心秋风吹大陆落日蓟门阴𤣥霜被寒渚白鴈号中林孤飞何栖止嗷嗷悲不禁憷惕结心曲归写丘中琴朱絃感人意悽然发哀音中夜不能寐抚桐动沉吟寄懐邢子愿侍御相忆未相识髙名空复闻时因蓟北鴈一望济南云谢傅青山屐羊欣白练裙风流谁可冄千载独夫君赋得为我弹鸣琴赠王生怜君多雅调为我弹鸣琴旷矣丘中赏兼之物外心夜深山鬼泣江净水龙吟曲罢无人解松风披素襟蟋蟀蟋蟀闗何事哀音入夜偏寥寥闲永漏切切乱鸣絃乍逐㣲风断还从踈雨连闺中有思妇怪尔不成眠辽藩朱术术字均焉简王植七世孙辅国中尉换授镇江通判迁戸部主事有綦组堂集元夕词春风如箭月如梭良夜匆匆瞥眼过听到衆中喧笑处老年人少少年多宁藩朱多多字宗良宁献王六世孙封镇国中尉有朱宗良集雨触石隂霞北岭遥逗风寒雨入檐飘天涯故旧惟孤枕箧里衣裳祇敝貂绽雪芦花纷歴歴经霜枫叶莽萧萧还应撼郭涛声急只怪空江上夜潮塞下曲平明飞骑扣闗门汉将新收吐谷浑从此天山传白羽不敎公主嫁乌孙朱多炡多炡字贞吉宁献王六世孙封奉国将军卒后私谥曰清敏先生有勌游稾送蔡氏为别既不易赠言良独难小人各自媚君子乃忧叹投漆必以胶合椒必以兰子其宁尔心失意古所安十四夜玩月玉绳界西陆澄空净如澣庭柯泫零露早见圆景满悄焉増永懐顿令衣带缓四气无终极人生一何短心悲雍门操涙陨山阳管徂谢子山丘悽其我华馆临觞惨不怡忧来莫能款龙沙龙沙驻跸地皇祖纪南征草昧君臣定壶浆父老迎平临章贡水逺视灌婴城今古雄图在低徊落照明对雨苦雨何曽歇愁隂暗不开春寒缑氏岭云暮楚王台戏水饥鸢过褰帘湿燕来静㸔双屐齿无事长莓苔别胡云从故侣三年隔离懐一醉销烟花桃叶渡春草豫章桥末路难为别名山许见招天涯惟有梦相逐往来潮张叙甫园中牡丹作千花赋此赏之暮春之初天气新日日衔杯谁主賔石家锦幛四十里汉阙粉黛三千人清丝急管巧相聒伏雨䦨风横见陈繁华狼借且如此不醉恐碍花神嗔寄黎君寔司训君才不薄广文官依旧青氊一片寒家近邮筒传自数地偏书籍借应难懐人夜雨䕷芜草留客春风苜蓿盘闻道出游堪累月祇余山色满吟鞍泊长荡蒹葭一望暮苍苍长荡湖头烟水长怪道今朝枫叶尽夜来七十二桥霜朱多㷵多㷵字知白宁恵王第四子石城恭靖王奠堵之𤣥孙秋日社集躧步出郭门凉沙朗朝日迤逦入丛林花宫眩丹漆巍巍豫章台万木四排比高䜩集友于讨论及刋述清风吹素襟古调和瑶瑟㑹心岂在逺快意亦多术遥睇天际帆翩翩若风乙朱谋㙔谋㙔字郁仪宁献王七世孙以中尉摄石城王府事既卒豫章士人私谥贞静先生有枳园近稾杨计部曙宇载商瓮汉壶千里相饷短篇志谢古陶出古丘闳深容斗许駮荦绣土花不知几寒暑使君河北来载以入东楚欣然脱相赠何异获钟吕谓予古人风因之代缟纻岂无珠玉珍雅志非其所摩挲三叹息高谊谁当侣寘彼图史间春秋惟尔汝送黄贞父入觐脂车秣良驷冠盖如云浮驾言趋上京述职遵诸侯王事既有程肃肃涂路修及兹正元初奉璋觐宸旒君抱廊庙资高视徧九州岀兼卓鲁声入与䕫龙游翔螭作时雨膏泽布陵丘坛石百里城岂足长淹留揆予慕高义梦想託绸缪赋诗申素衷踧踖翰墨俦清风播兰令徳树千秋愿崇华岱尊黄发长优游送姚龙文还永嘉百卉懐芬芳当春欣所观时风和且柔好鸟鸣其间万彚何熙熙我思独盘桓良友当逺别惜此㑹靣难握手临郊衢一往莫可攀愿得少须㬰言笑暂为欢毋金玉尔音慰我迟暮颜燕至芳草无数绿杂花相间红谁将双燕至一一舞春风朱谋㬜谋㬜字康侯更字公退宁献王七世孙有羔鴈淹留芜城巾车四集客秦邮呈别阎使臣淮田三嵗潦民已半为鱼日下司农檄星驰使者车市烟初寂寂乡梦亦蘧蘧刺史今元结疮痍可渐舒甲寅春日江邨即事水市沙墟地更偏卑栖无用买山钱荒厨惯乞渔家火行李时登估客船鐡柱江声连野郭香炉云气隔湖天游踪到处堪经月岂待男婚女嫁年绿水园亭白版扉轮蹄出郭到应稀江雷乍殷龙儿长社日初晴燕子飞饭熟东田观午馌酒香西舍典春衣长堤何处无芳草莫怨山中客未归江村负郭坂田多田舍风光草树和孤鸟立残牛背雨小鱼吹散鸭头波买山忽被高僧笑击壤闲听老父歌犹幸代耕余薄禄门无胥吏夜催科寄贺文湛持入东阁焚鱼学士最清华五世承恩太史家归沐不言温室树入朝时草内廷麻呉中旧宅卑依市都下新堤浅筑沙傥为故人炊脱粟青门来种邵平𤓰朱谋堢谋堢字藩甫宁藩石城王孙九日诚甫宗侯招登明逺楼䜩集分韵得无字有约登高兴不殊天涯朋好接欢娱寒生南浦枫初落秋入东篱菊尚无诗派西江存大雅賔筵左顾敕中厨风前剰有叅军帽醉后终须倩客扶朱谋圭谋圭字禹钖石城王孙秋日龙沙社集结驷城外游眷此郊原静﨑岖陟龙沙悠然见西岭风日畅幽懐烟光澹云影松门初地开清磬出禅境黄菊篱下繁红芙木末冷心目既双清和歌答佳景扰扰尘壒中真乐谁其领沈藩朱恬烁恬烁号振菴沁水庄和王仲子封镇国将军送呉平川判府致政归桐城归路东风晩悽心向夕烟青山相送日白首倦游年人渡春江上帆飞暮雨前知君投老去生事在林泉朱恬烷恬烷号达菴沁水庄和王叔子封镇国将军有达菴集感遇候虫鸣虚堂明月照高树佳人不我过相思隔云路人生无百龄奄忽若朝露努力求功名名成发已素穷通各有时达人守天赋朱珵塯珵塯字纯甫恬烁子封辅国将军有玉田集长信怨永巷风偏入深宫月易斜空牀愁独守中夜起长嗟託意题团扇惊心见落花思君情不极惆怅减容华朱珵圪珵圪字崇甫恬烁子封辅国将军有玉涧集芳树嘉树昼芳菲重重在春苑风来翠幄褰日映朱帘卷嫩萼正葳㽔柔枝亦缱绻不惜与君攀无令歳华晩朱珵圻程圻字京甫恬烷子封辅国将军有玉林集再逢友人道逺频驰梦情深只寄书相逢俱泪下翻似别离初朱效鐊效鐊字驯甫封奉国将军有壶峰集夏日䜩伯王园避暑梁王苑楼深翠竹间风生三径爽日映八牕关作赋依芳沼开尊对逺山中林容小阮醉后未言还唐藩朱硕爋硕爋字孔炎唐定王桱五世孙封镇国中尉有南阳集送王山人游楚门前杨桞树风乱麴尘丝日暮临溪别春帆适楚时人烟扬子渡山木偃王祠处处生芳草悠悠千里思邵山人子俊见过话游梁事有客担簦过草堂一尊风雨话游梁鴈池寂寞芙蓉冷逢着行人説孝王朱器封器封字子厚硕爋子有巢园集游仙刘安守天厠彼乃赤帝精左右在帝侧翺翔排玉京白云蔽丹巘五鳯啾啾鸣石阶秀朱草饵之可长生举手谢人世尔曹等苍蝇益藩朱常常字㓜良益端王四世孙古怨妾思乱如丝纒緜无断絶难将掺掺手解得心中结明诗综卷八十三明诗综卷八十四钦定四库全书明诗综卷八十四翰林院检讨朱彝尊编郭贞顺贞顺潮阳周伯玉妻明初师下岭南指挥俞良辅征诸寨之未服者贞顺从伯玉居溪头寨作诗上之良辅览诗大喜一寨得全上俞将军将军开国之武臣早附鳯翼攀龙鳞烟云惨淡遍九野半夜捧出扶桑轮前年引兵下南粤眼底羣雄尽流血马蹄带得淮河冰洒向江南作晴雪潮阳僻在南海滨十载不断干戈尘客星移处万里外天子亦念遐方民将军髙名迈千古五千健儿勐如虎轻裘缓辔踏地来不减襄阳晋羊祜此时特奉明主恩金印斗大龟龙文大开藩卫制方面期以忠义酬明君宣威布徳民大悦把菜一笠谁敢夺黄犊春耕万陇云氂龙夜卧千秋月去嵗壶阳戍守时下车爱民如爱儿壶山苍苍壶水碧父老至今歌咏之欲为将军纪勲绩天家自有如椽笔愿属壶民歌太平磨厓勒尽韩山石张红桥红桥闽县人膳部林鸿外室遗林鸿一南一北似飘蓬妾意君心恨不同他日归来也无益夜台应少系书鸿田娟娟娟娟工部郎木泾元经之室慰元经碧玉杯中琥珀光灯前把劝阮家郎不须苦忆人间世万树桃花即故乡孟淑卿淑卿苏州人训导孟澄之女自号荆山居士题画岭树盘云上溪回路转斜晩来烟霭合何处问山家陈懿徳懿徳长兴人移居仁和南康知府陈敏政之女嫁同县李昂官至右副都御史闽山道中行尽山蹊路渺茫几家茅屋对斜阳引泉竹熘穿厨入堕粉松花遶舎香樵径无人闲卧犊石田初雨渐分秧平生颇有山林癖欲向溪边结草堂朱妙端妙端字仲娴号静菴海宁人尚宝卿朱祚女光泽教谕周济妻有静菴集白纻词西风萧萧天雨霜馆娃宫深更漏长银台绛蜡何煌煌笙歌劝酒催华觞美人起舞雪满堂清歌宛转飞雕梁君王沉醉乐未央台前月落天苍苍客中偶成异乡久为客风雨阻归程两岸数峯碧孤舟一羽轻篷牕残烛在烟树早鸦鸣坐待东方曙依稀见海城竹枝词西子湖头卖酒家春风摇曳酒旗斜行人沽酒唱歌去踏碎满隄山杏花横塘秋老藕花残两两吴姬荡桨还惊起鸳鸯不成浴翩翩飞过白苹滩冯银银字汝白琼山人教谕源之女归同邑唐继祖有孝行暮春緑暗红稀春已深嬾听杜宇唤归音凋荣何限人间事独倚篷牕数过禽邹赛贞赛贞当涂人赠监察御史谦之女翰林编脩濮韶之母封孺人有士斋集中秋有怀银汉无声夜夜清良宵忽感宦游情东山遥望人千里想亦停杯对月明潘氏氏台州人山东副使潘应昌女贡士裘致中之妻自号碧天道人有碧天道人存稾水亭园亭当水中两岸芦花没夜久人未眠碧水荡秋月秋词翻翻黄叶落西风月满池亭秋夜空黄菊酒香人已醉白苹江冷渡飞鸿茅氏氏太仓卫人陆震之母卖宅壁有苍苔甑有尘家园一旦属西邻伤心畏见门前栁明日相㸔是路人王素娥素娥号檗斋绍兴山阴人归部吏胡节节死不嫁渡钱塘风微月落早潮平江国新晴喜不胜试㸔小舟轻似叶载将山色过西陵陆娟娟华亭人陆徳藴之女马龙妻代父送人还新安津亭杨栁碧毶毶人立东风酒半酣万㸃落花舟一叶载将春色到江南储氏氏泰州人大学士瓘女嫁兴化举人成学雨后夭桃灼灼倚牕前春色缤纷带紫烟昨夜雨声来枕上惜花人醒不曾眠屈安人安人华阴人总督漕运右副都御史直之女嫁参议朝邑韩邦靖封安人有集登江楼登高楼兮见西风吹水之潺湲水东去以不回兮客思归其何年送夫入觐君往燕山去弃妾雒水旁雒水向东流妾魂随飞扬丈夫轻离别壮志在四方努力事明主肯为儿女伤君有双亲老垂白坐高堂晨昏妾定省喜惧君自量珍重复珍重丁宁须记将既为逺别去饮余手中觞莫辞手中觞为君整行装阳关歌欲断栁条丝更长述懐淅淅北风起萧萧木叶稀寒花愁更发鸿雁独南飞秋入商山里天长渭水西思归归未得怅望泪沾衣马间卿间卿字芷居上元人少卿陈沂继室封安人有芷居集苦雨终日雨翻盆愁人欲断魂岭云生屋角野水没篱根杨叶藏深径棃花静掩门声声偏入耳寂寞自朝昏黄安人安人遂宁人黄简肃珂之女修撰杨慎之继室封安人寄夫雁飞曾不到衡阳锦字何由寄永昌三春花栁妾薄命六诏风烟君断膓曰归曰归愁嵗暮其雨其雨怨朝阳相怜空有刀环约何日金鸡下夜郎寄升菴嬾把音书寄日边别离经嵗又经年郎君自是无归计何处青山不杜鹃李玉英玉英锦衣卫人送春柴门寂寂锁残春满地榆钱不疗贫云鬓霞裳伴泥土野花何似一愁人端淑卿淑卿当涂人教谕端廷弼女儒官芮儒之妻有緑牕诗稾隋栁炀帝宫中栁凋零几度秋蝉声悲故国莺语怨荒丘行殿基仍在空江水自流行人休折尽春日更生愁斗孃斗孃松江女子嫁姚生送夫逺逐风尘路遗书满目愁思君不成寐河畔看牵牛毛钰龙钰龙麻城人云南按察佥事鳯韶之女嫁少保刘天和孙守䝉夫死誓不踰阈乡人称曰文贞夫人镜様出秦宫制团团寳月回虚空开物象心迹逺尘埃影覆香罗帕光生碧玉台绣囊鸳鸟并珍重嫁时裁于太夫人刘氏氏谷城人嫁府同知于玭文定公慎行母也故城暮云深锁故城春緑树苍烟旧白苹昔日高楼双燕子定巢无处往来频杨文俪文俪仁和人工部员外应獬女余姚孙陞继室封夫人诗附见家集秋日怀亲玉露沾花湿金风入幕凉天连秋水碧山带晩烟苍抚景嗟时序怀亲忆故乡倚阑凝伫久心逐雁南翔采莲女邪溪采莲女日出荡轻桡惯识溪中路歌声入画桥闻徴瓦氏兵至传闻瓦氏勇超羣万里征来净冦氛多少材官屯海畔策勲翻仗女将军顾氏氏崑山人顾茂俭之妺皇甫子循之甥嫁孙佥事为妇春日春雨过春城春庭春草生春闺动春思春树满春莺邓氏氏眉山人训导先健女适叙州户部郎金寛寄外镇日多愁屡废餐闭门独坐遣应难庭前别我春犹在月下怀君春又残万㸃落花谁着眼一声飞雁独凭阑梦回湘簟无消息更启前书仔细看王虞鳯虞鳯字仪卿候官人有罢绣吟年十七卒春闺浓阴栁色罩牕纱风送鑪烟一缕斜庭草黄昏随意緑子规啼上木兰花姜氏氏新建人广西右布政使忻女孙也嫁诸生丁立祺寄文学山居何必入山深居然似汉阴雨残云在竹野旷日平林负郭多幽事为农长道心芸牕开卷罢多是听鸣琴桑贞白贞白号月牕嘉兴人处士周履靖继室有香奁诗草寄逺日暮登楼强自歌陌头杨栁望中多思君书劒天涯客三月春光有几何春日即事雨晴春暖百花香戏蝶游蜂各自忙也拟东郊踏青去门前流水又斜阳董少玉少玉麻城周𢎞禴继室有集忆别忆别河桥栁青青送马蹄妾心与羌笛无日不辽西驿路花将发离亭栁漫垂凭阑无一事日日数归期屠瑶瑟瑶瑟字湘灵鄞人礼部隆女年二十而夭子夜歌子夜夜转长帘前月华吐只解歌调工谁识歌心苦沈七襄七襄宣城人修撰懋学女嫁屠隆子自君之出矣自君之出矣孤月鉴虚牖思君如飞花随风不回首袁彤芳彤芳字履贞吴县人参政年女自称广寒仙客九日玉露泣秋草金风凋晚蕖白衣三径少黄菊一篱疎病减登高兴愁无寄逺书遥知二三子相向正愁余王鳯娴鳯娴松江华亭人解元献吉之姊知宜春县张本嘉之妻有焚余草空闺壁网蛛丝镜网尘花钿委地不知春伤心怕见呢喃燕犹向雕梁觅主人陆卿子卿子长洲人尚寳卿师道之女处士赵宦光之妻夫妇偕隠寒山有云卧阁考槃𤣥芝诸集相逢行白马骄青云金鞭拂红雾相逢不问名各自东西路拟陶闲居寡世用性本忘华簪渌水盈方塘清风来茂林弱鲂戏涟漪野鸟鸣好音日夕时雨来白云弥高岑庭草涤余滋原野蔼飞霖开颜散遥念浊酒聊自斟拟李白古风重阴翳白日阳和转凄薄霰雪何纷揉草木尽零落长风终夜厉栖鸟将焉託游子敝貂裘居人羡藜藿所以商山翁高举往巖壑赠毗陵安美人去年花发毗陵道美人何处拾瑶草今年草緑姑苏台美人此时花下来风吹罗袂香不定流波荡漾光徘徊不逐行云作飞雨梦里铅华学神女坐久烟霞拂袂生回眸愁向空中举水逺山长不见君空闻树上黄鹂语山居即事披榛越宿莽背郭隠花蹊月静妖狐泣松深怪鸟啼秋山云照户春涧水穿堤飞作千㝷瀑家家引灌畦徐媛媛字小淑长洲人范副使允临之妻有络纬吟别曹孃木落西风万壑幽忍将离思为君留碧鸡关外凄凉月偏照蛮云夜夜秋文氏氏邠州三水人长沙通判在中之女嫁葛氏早寡守节力学有君子亭集悼怀青青山上松年华不可考灼灼园中花颜色不常好五月鸣蜩至八月蝴蝶老感物有盛衰岂忍归腐草薄少君少君太仓州人秀才沈承妻哭夫水次鳞居接苇萧卖鱼争米晩来嚣河梁日落行人少犹望君归过板桥姚氏氏嘉兴人自号青峨居士秀水范应宫之妻有玉鸳阁遗稾竹枝词卓女家临锦水滨酒旗斜挂树头新当垆不独烧春美便汲寒浆也醉人范壸贞壸贞字淑英一字蓉裳吴县人嫁吴氏有胡绳集烟雨楼图烟岚无限雨中情逺近楼台一望平吴苑草荒麋鹿走越江春尽鹧鸪鸣长堤栁树迷春渚白水菰茭绕郡城最是晩来新月下万家灯火隔湖明明诗综卷八十四明诗综卷八十五钦定四库全书明诗综卷八十五翰林院检讨朱彝尊编黄幼藻幼藻字汉荐莆田人苏州府通判议之女林仪部启昌之妇有栁絮编题明妃出塞图天外边风掩面沙举头何处是中华早知身被丹青误但嫁巫山百姓家梅生生姓梅氏麻城士子周世遴伯玉妻寄外落叶满庭阶秋风吹复起遥忆别离人寂寞何堪此马氏氏虎关将家妇有香魂集秋闺梦戍诗夫重封侯爱妾轻漫欹珀枕恋寒更梦回逺戍相㝷处芳草无言路不明沈纫兰纫兰字闲靓嘉兴人参政黄承昊妻有效颦集秣陵道中风雨剔尽寒灯风动帏长途况是客单衣无端燕子矶头雨一舫随人到处飞吴令则令则桐城人谕徳应宾长女嫁生员何应琼玉之忆玉之春来草色想河关逺道緜緜不可攀翻恨白云飞去疾夕阳千里露童山吴令仪令仪字棣倩令则之妺兵部侍郎方孔炤夫人夜新月不来灯自明江天独夜梦频惊长年自是无归思未必风波不可行方孟式孟式字如耀桐城人大理卿大镇之女嫁山东布政使张秉文济南城溃同其夫殉节赠一品夫人有纫兰阁集寄任夫人可怪暌违日相思几换年故园芳草合南国美人偏生死交难见悲欢意莫宣祗应三五夜明月共君圆秋兴西风伤往事笑此客中身叶落苍烟断花开黄菊新天涯蓬鬓短边徼羽书频蟋蟀知秋意阶前鸣向人忆旧一别江潭月几圆相怜人面不如前依稀旧日㝷芳地秋雨梧桐十二年方维仪维仪桐城人亦大理卿大镇之女适姚孙棨再期而夭遂请大归守志有清芬阁集死别离昔闻生别离不言死别离无论生与死我独身当之北风吹枯桑日夜为我悲上视沧浪天下无黄口儿人生不如死父母泣相持黄鸟各东西秋草亦参差予生何所为死亦何所辞白日有如此我心徒自知伤怀长年依父母中怀多感伤奄忽发将变空室独彷徨此生何蹇劣事事安可详十七丧其夫十八孤女殇旧居在东郭新栁暗河梁萧条下霜雪台阁起荒凉人世何不齐天命何不常孤身当自慰且免摧肝肠鹪鹩栖一枝故巢安可忘出塞辞家万里戍关路隔风烟赋重无余饷边荒不种田小兵知有死贪吏尚求钱倚赖君王福何时唱凯旋独归故阁思母太恭人故里何须问干戈扰不休家贫空作计赋重转添愁逺树苍山古荒田白水秋萧条离膝下欲望泪先流旅秋闻冦蟋蟀吟秋户凉风起暮山衰年逢世乱故国几时还盗贼侵南甸军书下北关生民涂炭尽积血染刀环楚江怀吴妹茂松阁空林陨叶暮乌啼云水迢迢隔皖溪夜发苍梧寒梦逺楚天明月照楼西方维则维则大理卿大铉之女嫁生员吴绍忠有茂松阁集题竹小院何空寂相依独此君雪深愁易折风急不堪闻白石移花影青苔拥籀文楼头明月上空翠落纷纷姚淑人淑人上虞姚克俊女余姚黄尊素配咏蒲扇世间物性初无定百鍊刚成绕指柔何似萑蒲经织后能将九夏变三秋沈宜脩宜脩字宛君吴江人山东副使珫之女工部郎中叶绍袁之妻有鹂吹集感秋月向中天迥人惊秋暮悲𤣥霜初落后客梦未归时缥缈三秋雁萧条两鬓丝空余旧箫管愁对月明吹仲春寄表妺张倩倩湖外青山别路长沉吟旧事总堪伤故园明月门前栁回首春风各断肠商景兰景兰字媚生㑹稽人吏部尚书周祚女祁公彪佳之配送别黄皆令征调起骊歌悲风绕坐发人生百嵗中强半苦离别念君客㑹稽釜不因人热兹唱归去辞珮环携皎月执觞指河梁愁肠九回折流云思故岛鼫鼠怀故穴帆樯日以逺山川日以越同调自此分谁当和白雪竚立望沧浪忧来不可絶关山月秋月开金镜浮云散碧空风吹榆戍北露湿栁城东影满惊门鹊光沉起塞鸿秦关今夜色应与汉宫同悼亡公自垂千古吾犹恋一生君臣原大节儿女亦人情折槛生前事遗碑死后名存亡虽异路贞白本相成项兰贞兰贞字孟畹秀水人贡生黄卯钖之妻有裁云月露二草送外赴试栁阴轻绾木兰舟杯酒殷勤动别愁此去但看江上月清光犹照故园楼顾若璞若璞字和知钱塘人副使黄汝亨子茂梧之妻有卧月轩稾宫词垂栁千条拂御墀凉风初到影蛾池银筝玉笛花前奏不唱班姬团扇辞张倩倩倩倩吴江人沈秀才自征之妻忆旧故人别后杳沉沉独上高楼水国阴鸿雁不传千里恨天涯流落到如今沈宪英宪英字惠如一字兰友吴江人沈自炳长女悼宛君姑楼上春深乳燕来半帘花影自徘徊子规声里黄昏月叫断东风梦不回叶纨纨纨纨字昭齐吴江人叶绍袁之女归袁氏有芳雪轩遗稾暮春赴岭西道中作故园别后正春残陌上莺花带泪看何处乡情最悽切孤舟日暮泊严滩烟树重重失故乡云山极目恨偏长不知何日是归日杜宇声声最断肠秋日偶题一畨摇落一畨嗟咫尺天涯梦里家莫道秋来不憔悴满庭都是断肠花哭妺牕花寂寂蕊初寒谁向帘前握手看风景不知人有恨月明依旧画阑干叶小鸾小鸾字琼章一字瑶期吴江人绍袁季女未嫁而夭有疎香阁遗集已已春哭沈六舅母墓下十载恩难报重泉哭不闻年年春草緑肠断一孤坟哭姊云散遥天锁碧岑人间无路月沉沉可怜寒食梨花夜依旧春风小院深祁徳渊徳渊都御史山阴祁彪佳女嫁姜廷梧桐音送黄皆令西风江上雁初鸣水落寒塘一擢轻遶径黄花归故里满堤红叶送秋声片帆南浦离愁结古道河梁别思生此去长涂霜露肃何时双鲤报柴荆张徳蕙徳蕙字楚纕山阴人谕徳元忭之孙嫁祁公子理孙奕庆中秋秋气中天净愁人独夜看停桡江愈濶却扇月初寒霜入桐阴薄风飘桂影残扣舷情未已露湿绮罗单朱徳蓉徳蓉字赵壁山阴人太师燮元之孙嫁祁公子班孙奕喜送黄皆令青青杨栁枝飘摇大道旁大道多悲风游子瞻故乡执杯送行客泪行沾衣裳忆昔弭逺櫂明月浮景光壶觞极胜引歌舞开华堂好鸟得其侣举翼齐翺翔胶漆两不解金石安可方分袂起仓卒永夜生䀌伤吴山何渺渺越水亦茫茫芙蓉被秋渚采采有余芳愿言赠所思曰归纫为裳上已桃花新水浣春衣旧日兰亭到亦稀断岸羽觞晴日暖逺山横笛暮云飞沙棠舟近江鸥起玳瑁梁空海燕归尚有采蘩思未定不堪月色上罗帏黄脩娟脩娟字媚清仁和人参议汝亨女邨居即事寂寂邨居晩迢迢旅雁稀烟花迷曲径山月澹清辉黄菊经霜浄秋莼带雨肥夜深寒漏彻渔火逐星归项珮珮字吹聆秀水人处士吴统持之室有藕花楼诗稾夫子书屋落成阑干皆用卍字遂名曰卍斋属赋四十字夫子爱竒字回阑缭绕之一时齐作卍三㸃不成树色春浮并斋居绣佛宜定知人载酒送喜有刍尼社日过雨春泥白斜飞燕尾纤恰停鍼线坐自起为钩帘翁桓桓字少君钱塘人处士胡介妻重过西湖风风雨雨鸟空啼草緑山腰水满隄画阁已倾歌舞散十年重到六桥西姚妫俞妫俞字灵脩长洲人嫁嘉定侯演有再生余事冬日坐拥乌皮倚隠囊且翻梵夹静焚香凄凄庭院悲风急漠漠江天朔雁翔一段旅懐还磊落百年心事付苍茫登楼望逺迷乡树又见寒鸦送夕阳章有渭有渭字玉璜华亭人嫁嘉定侯泓有燕喜楼草舟行即事晓雾迷离彩鹢轻擢歌徐动见新晴临湍鹭子亭亭立夹岸蒲花漫漫生遥指小山遮塔影忽经深树出钟声晩凉不觉罗衣薄自爱澄湖片月明春感舞蝶庄生梦啼鹃蜀帝魂紫芝逢胜友芳草想王孙小阁闻鸡唱闲庭听鸟喧晓烟迷麦陇春雾锁柴门鱼戏青萍动风吹碧叶翻綵毫题玉柱緑蚁引金尊乍摘葳㽔草长依翡翠轩避秦无絶境何必问花源盛韫贞韫贞字静维华亭人邨居杂感自我来兹地重门晓夜扃萧条门外栁几度向人青采蕨怀商土占时望嵗星但能安病骨不必问池亭烽火吴关逺烟花谷水明孤坟应宿草白髪隔重城遗行书难就𤣥言较未成愁心託幽梦兹夕倍纵横蓬径无人迹春厨断暮烟稻梁谋自拙仆隶义相捐薄俗终难入幽栖性自便尺书兼斗粟慙媿主人贤寄兄一自双亲尽乡园不忍旋七年三见面稚子渐齐肩梦断燕山月春归海树烟书来能念我三复鹡鸰篇姚淑淑字仲淑金陵人庶吉士达州李长祥纳为继室有钟山秀才海棠居集寄研斋太史年年叹离别此别何时休楼头望不见从今不上楼无钱买鲤鱼君书何处求倪仁吉仁吉字心惠浦江人进士仁桢之女宫意图调入苍梧斑竹枝潇湘渺渺水云思听来记得华清夜疎雨银釭独坐时弹琴棃花小院午风轻谩理冰丝入太清一片梧桐心未死至今犹发断肠声钱敬淑敬淑字师令江宁人文学谈允谦之妻泊浦子口残年孤櫂泊近浦验归程雪圃芹牙白江醪竹叶清夕阳新别路衰草古离情隔岸寒山色含悽望旧京汤文玉文玉司吾春游诗山雨初晴洗佛螺春风处处揭青莎采香不倦溪边路多少飞红趁韤罗周淑禧淑禧江阴人周荣公第三女杜康庙酺有新糟醊有醨杜康桥上客题诗最怜苦相身为女千载曾无仪狄祠纪映淮映淮字阿男金陵人嫁莒州杜氏早寡守节终絶句杏花一孤邨流水数间屋夕阳不见人牯牛麦中宿秦淮栁枝栖鸦流水㸃秋光爱此萧疎树几行不与行人绾离别赋成谢女雪飞香谢五孃五孃万厯中湖州女子有读月居诗小园即事翠竹青梧手自栽芙蓉未秀菊先开小轩睡起日卓午黄叶满庭山雨来感怀四面帘垂碧玉钩重重深院锁春愁天涯行客无归信花落东风嬾下楼曹夀奴夀奴小字山姑崇祯间吴兴女子有观静斋稾赠伯姊草有并蔕花木有连理枝果有合欢核豆有同根萁鱼或比目游鸟亦比翼随同功茧作緜合卺玉为卮我与子姊妺愿得不相离出必同车轮居必聨屋楣见月每共拜弄珠定双嬉子妆我掠鬓子盥我捧匜我衣擣子砧子濯污我私机张我续织镜听子兼持子褰我衾裯我餔子粥糜寒辄拥子背暑还扇我肌子女迭相抱帷帐恒并施生从比肩人没以百嵗期夫君北行以菩提数珠留赠百八菩提子红丝贯小缨无眠他夜月留记逺钟声寄外去作西湖十日期经年犹滞谢公池别来夜夜双行泪只有珊瑚旧枕知李因因字是菴㑹稽人光禄卿葛征竒之妾有竹笑轩吟草续稾郊居用松陵集韵避世墙东住牵船岸上居雨分三径竹晴曝一牀书上坂驱黄犊临渊网白鱼衡门榛草遍长者莫停车黄媛贞媛贞字皆徳秀水人先世父贵阳守副室有卧云斋诗集丁卯冬十二月留别妹皆令北风悽以栗不忍吹罗襟高云语征鸟离思两难沉今我逺庭帏与子分芳衾宁忘携手好所以伤我心一言一回顾别泪垂不禁但得频寄书毋使相望深听雨长夜一灯灺独愁谁与言牕前几㸃雨井上芭蕉翻山邨春山春水碧依依草屋风轻燕子飞行到半坡亭小住野云何事亦来归贵阳廨中天涯二月早芳菲官舎何曽逺翠微如此溪山堪累月杜鹃犹道不如归陆氏氏华亭夏考功允彞侍妾追悼锦瑟苍凉忆旧踪芳年行乐太悤悤浓香帘幕图书静明月楼台笑语通人并玉壶丘壑里才分采笔黛螺中祗余华表魂归去夜夜星辰夜夜风徐简简简简字文漪嘉兴人休宁吴玙小妻有珮兰阁草梦居集宫词沉香亭子玉勾阑遍植名花按月看第一莫栽红芍药此花开日定春残庭院沉沉尽日扃自将书法学兰亭中官领得芙蓉粉催入长春写御屛寄怀夹岸垂杨卷落花春风咫尺是天涯重门深锁楼中燕独有王孙不在家江娥娥宗室来鲲侍儿年十三能诗戊戌除日守嵗和王孙作仙茆笔秃砚成冰守嵗无聊寝复兴柏叶酒香瓶已罄小牕留得隔年灯朱大韶婢题壁无端割爱出深闺犹胜前人换马时他日相逢莫惆怅春风吹尽道旁枝明诗综卷八十五明诗综卷八十六钦定四库全书明诗综卷八十六翰林院检讨朱彞尊编龚辇辇字中道南昌人𢎞治中为内官监左丞有沖虚集赠顾潘与君少小定交游今日相逢两鬓秋天上风云真似梦人间嵗月竟如流可怜王粲依刘表不遇常何荐马周安得忘机共渔父白苹洲上数沙鸥见狻猊偶作圣徳彰戎服狻猊逺贡将虽然为异物费我大官羊张瑄瑄𢎞治中内官监太监镇守广西平南乌江道中山束平川小路斜不成村落两三家分明横幅桃源景只欠溪流泛落花傅伦伦正徳中都知监太监镇守桂林题望江亭山色拂云青溪光照空碧静观元化初超然意自适王翶翶字鹏起顺天通州人嘉靖中选入司礼监读书歴御马监右监丞有禁砌蛩吟秋夜有懐西风吹雨夜萧萧客思逢秋倍寂寥十载已虚明主诏半生徒插侍中貂谁怜季子黄金尽无奈冯唐白髪饶何日一帆江左去独㝷山水混渔樵张维维字四维霸州人隆庆初选入伴读东宫歴干清宫管事御马监太监提督内忠勇营有苍雪斋稾瑶台霁望天都五月雨一夜洗层台日上芙蓉吐钟鸣楼殿开石根云卷尽松顶鹤飞来看尽南巖景筠篮讵忍囬老姥词使节从天下﨑岖不计程野花㣲辨色山鸟未知名仙姥鍼犹在真人诰已成倚兰探旧迹何处步虚声孙隆隆字东瀛三河人万厯中以太监督织造驻杭州题慧因寺笙歌日日娱西子为爱幽闲到玉岑旧有髙人井西宅沿流且向寺门㝷明诗综卷八十六明诗综卷八十七钦定四库全书明诗综卷八十七翰林院检讨朱彞尊编吴彻彻字文通崇仁人为陈友谅用事尝侦太祖军被获命咏百马图黔其面目为诡谲秀才又赋西山夜雨诗云云西山夜雨莫厌西山夜雨多也应添起洞庭波东风肯与周郎便直上金陵奏凯歌周所立所立号盘谷临江人仕陈友谅为草上梁文晚就临江教授哭定位緑锦池头旧使君近传消息不堪闻的卢竟死檀溪险鹦鹉翻成鄂土坟蒿叶萧条生夜月棠隂迢递起秋云陈琳老大头如雪无复军前草檄文饶介介字介之临川人元末自翰林应奉出佥江浙亷访司事张氏入吴杜门不出自号华盖山樵亦曰醉翁士诚慕其名自往造请承制以为淮南行省参政吴亡俘至京师伏诛丁未嵗论书赠仲温太白流西荒音响一何切苍精散𤾉谷光彩烂昭晰灵气垂八芒云汉自兹抉人文既开张象画亦区别冥机不自见直待智者发谁能懐遂初心焉悟皇颉闭门工造车出门即合辙古人有成言得之尽毫发流形归自然万古字不灭将同造化功岂独在书诀神哉岳渎经鍊石补天裂马玉麟玉麟海陵人张士诚据吴为参政城破死虎丘和范文正公韵緑芜迷四野空翠拥千巖风过鹤鸣树云归龙在潭雨花翻寳座积石护僧菴此地如容我移家住水南又次栁道传韵髙城落日下树拥半山青野鸟啼还歇溪云散复停微官犹是客对此暂忘形为爱生公石移尊上小亭张宪宪字思亷绍兴山隂人仕张士诚为枢宻院都事吴平后变姓名走杭州寄食报国寺以死有玉笥生集琴操芒芒禹迹兮画为九州侯伯牧守兮职贡是修其或不臣兮天讨罔偷胡今世兮敌国同舟呜唿哀哉兮吾谁与谋子夜吴声歌朱雀街头雨乌衣巷口风飞来双燕子不入景阳宫估客行发舟石头城繋舟梅根渚江月夜寥寥照见家人语割裳制家书刺指题日月不知何时到但记今朝发烛龙行烛龙烛龙汝居隂山之隂大漠之野视为昼瞑为夜吸为冬嘘为夏蛇身人面髪如赭衔珠吐光照天下天地寛日月小乌兔盘旋行不了穷隂极漠无昬晓汝代天光补天眇汝乃不知日被黒子遮月为妖蟇食五纬无精光万象尽夺色下民媕菼皆昏惑烛龙烛龙代天职胡不张尔鬛奋尔翼磨牙砺爪起图南遍吐神光照南极补缺兔无损伤正畸乌不倾昃妖蟇黒子纷诛殛重光重轮开万国胡为藏头缩尾穷隂北坐视干坤黯然黒干坤若崩摧吾恐汝龙有神无处匿夏盖山石鼓謡临平石鼓不自鸣直待蜀桐鱼作形陈仓石鼓载文字徒有鼓形无鼓声夏盖之石或自鸣盖石一鸣三吴兵呜唿三吴十年厌干橹不縁夏盖鸣石鼔代魏徴田舍翁词铁崖杨先生以杀田舍翁为文皇根心语盖徴好直谏忤意者数矣是必有弗堪其直者故怒曰㑹须杀此田舍翁不觉其言之出口也此则是也然谓徴东宫臣节之亏故为太宗所薄而唿为田舍翁者此则非也徴能入梦于太宗而不能自明其事故代田舍翁词补缀谏録云臣本山东农臣诚田舍翁臣以隋末乱出仕蒲山公蒲山愎谏自用故臣言不用臣计不从百万粮一日尽百万衆一夕空力屈事去归山东臣义不忍弃故土事仇充相随西来朝真龙先帝不臣识大臣不臣通故臣上书自请安山东山东归皇图授臣洗马之职在东宫东宫多不徳兄弟不相容臣教太子翦黒闼亲元戎又教太子除陛下太子不臣庸太子既死先帝命臣聼陛下处分臣安敢效匹夫小谅自与逆党同陛下以臣尽心所事赦臣死罪除臣祕书登臣政府爵位崇臣于是感激时时进谏开皇衷陛下幸而时聼臣言以致四海太平年谷丰使陛下功徳及尧舜则臣心喜小有过失则臣心忡是以不四年中而有三代风陛下初年诚心聼谏故天耳聪今聼谏不逮昔故天耳聋往以未治为忧故人心恱今以既治为安故威徳隆往日用臣言赐臣以黄金瓮天廐骢辍殿材构臣屋与墉今日以人言仆臣墓碑停臣子婚为恵胡不终喜臣则谓臣妩媚恶臣则詈臣田舍翁陛下不宜以喜怒毁誉损厥躬臣荐侯与杜谓其才略雄臣岂阿党预知其终凶臣録谏疏草前后三百封欲使后世知陛下能聼谏致时雍岂欲卖直归过为已功避嫌焚草徒足恭臣幸而身先朝露使臣不幸恐不免随比干侣龙逢独不记臣言良与忠胡为乎㑹须杀此田舍翁田舍翁岂畏死但惜陛下既杀张亮又诛刘洎翦刈大臣如刈蓬臣不愿陛下祠少牢立仆石但愿陛下飬气质除内讧毋以喜怒存诸胷大臣无灾帝徳穹社稷无虞王业鸿千秋万嵗为唐宗老臣不讳田舍翁于乎老臣不讳田舍翁圣母神皇词东风未燥昭陵土感业尼称天下母唐室山河忽变周李氏儿郎更姓武洛水泱泱出寳图黄金烂烂铸天枢五王不入迎仙院二竖能忘受命符君不见汉家元后号文母庙食从来姪祀姑饯梁王夀春殿延喜楼梁王欲归天子留楼前百戏俳倡优百官陪宴酬未休梁王上马楼上头梁王东归天子愁天子愁梁王喜鸱枭暗移传国玺砀山王气珑瑽起皇后捧金卮天子歌柳枝家亡国破无多时发白马朝发白马津暮及陈留县兵事急星火驿程疾雷电左挟弓右擎箭独飞一骑报军书百里王城驰急变丞相镇静材清谈白羽扇天子蔽九重张乐绛宵殿内门三日不得朝咫尺天威意徒恋三十万衆解兵降锦绣封疆成广箭明日腥风彍骑来背城借一谁堪战嬖倖窃鲁弓姦谀赍纪甗街璧牵羊事已非束手藩臣忘入援收泪踏邉尘含悲别宫院回首东南汉月髙淅沥风沙破颜面白草黄云望莫穷西楼尚隔汤成淀木叶山前下马时青衣始悟降王贱使者来君不见怯薛行怯薛儿郎年十八手中弓箭无虚发黄昏偷出齐化门大王庄前行劫夺通州到城四十里飞马归来门未启平明立在白玉墀上直不曽违寸晷两厢巡警不敢疑留守亲姪尚书儿官军但追上马贼星夜又差都指挥指挥宜少止不用移文捕新李贼魁近在王城里夜坐吟蜻蜓头落镫花黒瓦面寒蟾弄霜色玉壶水动漏声干夜冷莲筹三十刻蓬头儿子冻磨墨欲拾羇懐㝷不得起看庭树响风筝斗杓堕地天盘侧吕梁洪彭越庙黄河东南奔吕梁屹相向萧萧彭王庙凄然据其上空山藐秋色衰草蔚长望荒烟薄残阳柔橹破寒浪彭王古壮士志节素豪宕徒成百战功不获寸土葬哀哉虎兕躯竟作桮中酱可怜黄金甲采绘泥土像伫想忠壮魂隂风几悲怅忧来不忍去驻马更悽怆任城道中客行鲁桥道路出毒山驿驱车上峻坂歇马道傍石雨来松树暗风起荷叶白一笑叹浮生胡为倦行役冬夜闻雷有感阳气涣不收棃花开九月无何𤣥冬夜火灵飞列缺疾雷放匉訇大雨久不辍顽云聚不散滛风赤如血虫豸不入藏龙蛇竞出穴寒威变融焕四序失故节胡为数嵗中雷向盛冬发委靡不执柄遂为羣隂窃及其不可忍奋迅始一决乃于涸寒时䃸磹未肯歇龙战久不解险难纷纠结既乖长飬意愈使威权䙝天怒不终朝王纲有时裂何能尧吾君调理继稷契先事诛权姦以次及羣孽假尔霹雳车为吾左黄钺普天新号令坐使万国恱煌煌世祖业中道复光烈自临安往富春过芝泥岭示随行李巡检平明升肩舆相与东西征浮岚翳逺道宛在云中行连山互低昻曲折如送迎接天蔽乔木涧与风争声前登芝泥岭雨意渐觉晴曈昽日色薄萧瑟衣裳轻畏途见鹿角高砦屯乡兵綵旗病目眩严鼔羇魂惊凭轼若梦寐抚伤浮生顾谓李飞尉我行犹几程临安道中先寄赛景初朝入临安山莫上由拳岭周道无行踪晴空断飞影严闗固髙栅叠嶂列危屏荒垧斜日淡虚市野烟冷息肩坐茂树瞑目发深省何庸马蹄尘兵锋迭驰骋秋日山寨校兵呈同列露下草木空四山秋色峻起持饿鸱弓习作长蛇阵旅分貙虎徒翼若鹰隼奋文成牙既禡血祭鼓亦衅日光耀旗影霜威肃兵刃翕张更坐作勇怯失退进徐如磨蚁沿忽若奔马迅向背月轮偃孤虚斗杓运渭原识诸葛泜水见韩信虽非勍敌遇敢忘出门慎堂堂固其遏整整孰敢近哀哀白骨堆累累黄金印纵无东可平岂患西难镇谁为人中雄往雪天下愤尽取羁縻域帖然作州郡主家猫主家畜一猫文采玳瑁光晨餐溪鱼饱午睡花隂凉营营沟中䑕白日亢我牀䑕东猫却西所恨不相当一朝忽相当反为䑕所戕淋漓两脣纽跼促四足僵唿奴起撃䑕䑕去猫仓惶作炊实猫腹割裳裹猫疮爱猫心虽仁败事流毒长所媿主家闇猫驽庸何伤白头母次徐孟岳韵道旁哀哀白头母西马塍上花翁妇数茎短发不胜簮百结鹑衣常露股自言夫本业种树一朝弃业从戎伍荷戈南征竟不归不知被杀还被卤屈指十年音信断独宿孤房谁共语家在钱唐古荡东门前正压官桥路却忆夫在种花时春来桃李下成蹊自从夫死花树折锦绣园林成马埒纵余棃杏与梅茶无力入城供富家富家遭兵亦销歇金钱谁复收名花何况迩来新将相一体好俭不好奢兵余城市化村坞乱后名园作军府年年寒食杜鹃啼人家上冢西湖西时光荏苒昜飘忽可怜谁拾花翁骨君不见海棠风杨栁雨牢落锦纹筝凋零金鴈柱黄四孃家客渐稀蛱蝶飞来过墙去为隐师题林若拙画阿师堂上生云雾突兀峰峦起缣素𤣥云叆叇湿丹青积翠斓斑落庭戸涨空岚起涌波涛喷石寒光飞瀑布钟昏烟寺僧未归涧跨板桥人不渡黄茅几簇尖头屋緑林一带无根树茸茸碧藓雨乍晴恰恰黄鹂春欲暮新水桃花溪上舟闲亭芳草沙头路意匠潜移造化机笔端想有神灵助尚书在昔已擅场弟子如今称独歩扺须指画索我题不惜长篇为君赋赠镌碑王生歌太湖之水通吴淞緑波冷浸青芙蓉巨灵神斧斫不去帝命留与歴代贤圣镌竒功竒功旷世信希有至徳乃可齐不朽嗟哉王生习此艺功徳不逢长䄂手虞黄欧揭牛毛多笔端佞语如悬河银钩铁画衒竒丽天下匠石劳砻磨王生手握三寸钢肥深瘦浅能自量神椎轻重心应手白螙食铁森成行词严笔劲逼晋汉学士何人美词翰窅亭五采䕶龟趺峙立通衢人不看人不看恐泪垂晋朝羊公今为谁髙山深水苦自置后世谁人想见之王生王生女当知功徳岂在多文辞君不见延陵季子碑上仅十字千载万载生光辉青山白云图青山青青白云白一尺小溪千里隔扁舟舣岸不见人鸡声何处秦人宅桃花流水春粼邻不识人间有战尘待得紫芝如掌大归来甘作太平民荅问湖源风土湖源源上路东与浦阳连地胜藏春坞民居小有天秋山红入画晴野白浮烟一道桃花水如今泊战船闻说闻说江城破归心梦里惊肺肝从此热手足近来轻春事愁花朶晨斋怯鼔声平生慕王勐今日莫谈兵聼雪斋万籁入沉冥坐深牕戸明微于踈竹上时作碎琼声扑纸春虫乱爬沙夜蟹行袁安政无寐欹枕漏三更大都即事三月西山道春风平则门绣鞍红叱拨氊㡌黒昆仑衣幞分香裹壶缾借火温醉归杨柳月緑雾掩黄昏千歩廊前月朦胧照御街风檐鸣寳铎雷板耀金牌城影平铺地楼隂半上阶谁家吹短调一夜乱春懐投赠周元帅玉帐临江近金城镇海遥鼔声秋动地劒气夜冲霄露下星河白风髙草木凋山寒旗猎猎沙静马萧萧左广初传驾西船已畏烧五离才散䑕六博又成枭豪杰乗时奋贤材早见招紫枢虚上座黄闼待清朝㑹见擒姦操归来醉小乔恩波门外栁长拂富春潮书愤离宫金翠化为烟土宇凋零旧幅员岂是相君酣醉日况逢天子中兴年武闗兵马全无信浯水文章久未镌白发诗翁忧帝室长歌泣血拜啼鹃画扇渴龙饮清江江水皆倒立风雨满山来石楠半身湿湖上红杏墙头粉蝶緑杨牕外黄鹂何处春光最好蹋青人在苏隄陈秀民秀民字庶子温州人徙居嘉兴仕张士诚为江浙行中书省参知政事翰林学士有寄亭集滦阳道中晨出建徳门暮宿居庸闗风鸣何萧萧月出何团团短辕驻空野悲笳生夕寒我本吴越人二年客幽燕幽燕非我乡而复适乌桓前登桑干岭西望太行山太行何盘盘欲往愁险艰寓形天壤间忽如水上船役役何所求吾将返林泉送逺曲谁令车有轮去年载客西入秦谁令马有蹄今年载客过辽西车轮双马蹄四念君独行无近侍妇人由来不下堂侧身西望涕沾裳恨不化为双玉珰终日和鸣在君旁至武冈家居犹旅食儿子复南征娄县千江隔都梁百日行鴈书天外逺马角梦中生食禄非吾愿何时复旧耕邳州青山一发见邳州落日云迷故国愁父老空传黄石在仙人已伴赤松游干坤不信无清气河水胡为尚浊流野树昏鸦栖未定数声哀角起髙楼姑苏竹枝词吴门二月柳如眉谁家女儿歌柳枝歌声袅袅娇无力恰如杨柳好腰肢刘仁本仁本字徳𤣥天台人元进士歴官江浙省左右司郎中佐方谷真谋议朱亮祖克温州被获有羽庭诗藁续兰亭㑹补参军刘密诗庚子春仁本治师㑹稽之余姚乃相龙泉之左麓州署之后山得神禹祕图之处水出巖罅潴为方沼疏为流泉卉木丛茂行列紫薇间以竹篁仿彿乎兰亭景状因作雩咏亭以表之合瓯越来㑹之士得四十二人同修禊事取晋人兰亭㑹图诗缺不足者各占其次补四五言各一首因曰续兰亭㑹云阳春沐膏泽草木生㣲暄灵图发幽祕感此禹迹存衣冠继芳集临流引清樽性情聊自适理乱复奚言再往三山去嵗才从上海还今年又复戴南冠榕隂巷陌春风老茘子楼台宿雨干几处旧游重载酒十年往事一凭栏回头却羡天台道有客吹箫跨玉鸾方行行字明敏黄巖人谷真子有东轩集题吴彦嘉所藏张秋蟾龙图张公画龙人不识笔法逺自僧繇得挂向髙堂神鬼惊怳忽电光来破壁想当渤海开笔力元气淋滛浸无极吞吐日月天地昏摩荡云雷太隂黒江翻石转窈莫测雪涛卷空铜柱侧洞庭扶桑非尔谁颠倒沧溟为窟宅乃知前图只数尺坐令万里起古色何当置我君山湖上之髙峰聼此老翁吹铁笛杨柳词韶华无限暗中消揺荡春光几万条却怪晚来风定后雪花飞满赤栏桥曲江南陌乱垂烟勾引春风入管絃惆怅几株憔悴尽与人长繋别离船明诗综卷八十七明诗综卷八十八钦定四库全书明诗综卷八十八翰林院检讨朱彞尊编张宇初宇初字子璇广信人嗣汉四十二代天师赐号无为真人有岘泉集拟古朝阳生东树㣲月流西岑清泉活活流好鸟交交吟春夏气候殊凉燠自骎㝷美人崇兰佩芳香袭衣襟邈然与世隔空睇瑶华音謇修曷为言感慨投吾簪飬疾濯足山涧中杖䇿暝乃还寒蜩鸣疎树落日下西山灌园露已湿倦息衡门间窭空非苦疾鹑衣畏早寒宁贻荣叟诮齿落无衰颜冬日还岘泉郊墟物候和野迳抱溪曲言旋白云岑烟树澹余緑浅濑引寒流崇峦披秀木荒畴已农获隐构藏林屋深窟想兔脱危机絶羝触毋为弓旌招静言抱松菊题夏山过雨图夕雨过凉树流云吐层峰横桥蔓緑翳杖䇿宜丘中烦溽意俱涤邈然尘外踪钟山岂竟卧清濑闻髙淙乙亥季夏还山居偶兴末夏炽余暑幽期谐素衿川源蔽繁緑溪渚澄深浔田舍静鸡犬荒蹊抱深林圆渊敞灵构叠嶂罗髙岑荷气薄朝露鱼波依重隂披襟遂恬息濯涧清闲心遗世非尘傲飬真宜自任秋风动早思写我丘中琴过钱塘越上曽游地年深感寂寥山光随浦尽海色共天遥古刹藏秋树寒江送暮潮故人浑不见愁绪酒难消望吴山吴越游程熟溪平驿路分夕阳回浦树秋色满湖云曲溆船孤放凄风鴈独闻浣花茅屋小别思梦纷纷山行晚眺纵目郊原趣依稀物候新溪寒回返照林暝促归人山迳松隂雪渔家栁色春尽抛江海兴期此坐垂纶余善善字复初玉峰清真观道士追和张外史游仙诗城阙芙蓉晓未分身骑金虎谒元君青童不道天家近笑指空中五色云溪头流水饭胡麻曽折璚林第一花欲识道人藏密处一壶天地小于𤓰不到麟洲五百年归来风日尚依然穉龙化作雪衣女来问东华古玉篇春宴瑶池日景髙乌纱巾上插仙桃长桑树烂金鸡死一笑黄尘变海涛席应珍应珍字心斋号子阳子尝熟人提举致道观题章复画碧桃忆昔瑶池侍宴时碧桃花下酒盈卮今朝醉里看图画羞对东风两鬓丝邓羽羽南海人明初知青阳县事后为道士隐居武当之南巖自号松石道人不知所终有观物吟絶句人生天地长如客何独乡闗定是家争似山翁随所寓年年处处看梅花卢大雅大雅贵溪人龙虎山道士有石矼樵唱舟中寄散木张外史櫂郎催踏春溪舫阻我辞君散木亭江水未应春去涨乡人偏向别时青烟波钓艇新冲雨河汉仙查旧犯星输与仙都吉居士一帘山雨聼鹅经周思得思得字飬真别字素菴钱塘人有𢎞道集梦游仙诗翩翩鹤羽拂重云仙乐嘈嘈世未闻一虎借骑何处去定应月下访茅君林复真复真字刚伯尝熟人入龙虎山为道士预修永乐大典归居致道观之来云堂有止菴集送东白副纲还云间三年客里惜居诸此日功成贝叶书几度赐衣沾湛露满懐归兴载篮舆山横齐鲁吟情好月落秦淮鴈影踈若过吴门烦问讯故园松竹近何如章志宗志宗字清源号逍遥子松溪文昌观道士有逍遥集闲述天无一片云万里清如水孤月自空明我心亦如此钱月龄月龄字鹤山无钖人居洞虚宫有丹丘漫稾花前有酒当醉花前人莫教啼鸟伤残春流光转盼赴壑水好花回首飞成尘请看自古繁华地年年惟见蓬蒿新访僧田舍出郭㝷僧舍青山隔水田扁舟孤墅入红树碧溪连菰米炊香积茅茨带夕烟相留无限意我亦爱逃禅吴隐𤣥隐𤣥自号琴乐翁南昌铁柱宫道士渔父词扁舟一叶芦花外短笛数声杨柳隂隔浦楼髙看不见夜分何处得相㝷周休休休休正徳间居建昌隆道观题院壁陌上红尘扑面飞近来觉得世情㣲白云深处招黄鹤不识人间有是非汪丽阳丽阳铅山人嘉靖初武夷接笋峰道士遗蜕葬于石壁有野懐散稾荅叶东林柴扉终日对云闗何事游人兴未䦨一榻枕泉眠竹影茶烟初歇鹤声残林运素运素南都道士登天坛我览图经㝷岳渎东至太行入王屋﨑岖千里不敢辞手䇿桃枝九莭竹举头贪看华盖峰蓦然身入翠㣲谷上方楼阁与云齐金碧交光射林麓探竒直度瘦龙嵴千仞断厓横独木虚皇之观紫金堂絶胜洞天三十六日精月华左右分黛色参天如削玉厓下飞流大乙泉自是天闗通地轴巡山使者持赤刀咫尺蛟宫谁敢黩或闻仙犬吠仙灯或睹仙人跨仙鹿林泉处处惬予心摒挡琴书将卜筑药柜蔴笼春复春蟠桃毕竟何年熟吴孺子孺子字少君金华人嘉隆间以黄冠游吴楚间有吴少君集吕家曲水寄别钱懋谷曲抱孤邨水长流断岸隂借居方避地言别又沾襟客久衰偏易乡遥恨转深把君书在手侵晓到如今倚杖贫病吾将老江湖度嵗华艰难惟有泪飘泊更无家倚杖惭归鸟临池惜落花秋风何太早瑟瑟向蒹葭欲制羽衣野服前年制羽衣今日无忽见白鹭鸶逺在青草湖徐渊渊字湛虚一字月汀又字秋沙海盐人万厯中栖真观道士有水月轩稾舟中逺水浮髙汉扁舟载夕晖人家随岸断沙鸟背帆飞旅况消村酒新寒恋布衣片云何处起先我向南归书竹溪僧扇寒玉千竿水一溪风光絶胜瀼东西山僧定起不知午满地緑隂沙鸟啼吴道隆道隆字易水桐城太霞宫道士有虫吟虎山黄公祠羽檄辕门至将军不愿生雷霆初下撃风雨但闻声死贼退三舍生灵全一城至今遗老祀俎豆万年情英雄经百战忠勇实无双浩气今犹壮丹心矢不降虞渊争堕日楚些哭长江薄暮乌啼急隂云绕法幢徐颕颕字渭友更字巢友海盐学生以诖误逃于僧自楚归入茅山为道士好谈兵以徐鸿客姚广孝自许后不知所终宿何氏山居日南气多燠草树冬未黄山行不山宿爱君溪上堂邨居百事集异书探石仓香秔初脱杵嘉鱼出寒塘既觞复就奕明月登我牀野田犬惊睡每吠灯烛光乃知静者意所遇皆故乡西岳㧞地莲花在多年玉井湮黄河西有影云栈四无邻冰窟难成水枫香渐化人夕阳不易落闲立数三秦严陵石几朝朝立鹭鸶苔檐露折野棠枝双台占得髙千尺不许他人下钓丝古墓草中断碣先朝敕山下荒池旧祭田往往磨刀人上陇石函掘得五铢钱徐斗支斗支字梁父嘉兴万夀宫道士有蜀道唫荆南杂咏叙州逢乡客留饮南溪古僰国信宿也相宜月白山当戸风轻水满陂鸟唿秦吉了药咀五加皮万里逢乡客衔杯话所知归舟寄朱子蕃春江自蜀来半是岷峨雪千里下江陵山山响鶗鴂李延昰延昰初名彦贞字我生一字期叔后更今名改字辰山上海人隐于医晚居平湖佑圣宫自称道士有放鷴亭集和陶饮酒诗寄此一椽下日遭羣动喧我自饮吾酒勿觉日影偏终身在城市仍不异云山清风与明月有时相往还昨者事已往今者又何言斋中读书结庐西漾陂披云揽丘壑絶尘自奔轨翰墨欣有託寤言聊独赏古人良可作非必琴酒娱颇得诗歌乐达生贵知命引兴在寥廓㣲阳明夕扉窈窕青山郭蜜蜂投蛛网救之遭螫痛定后示道士阆风天地孕万物而各具杀机大小互为忍其事尝因依蜘蛛尤巧恶以坐而制飞蜜蜂翩翩来含芳昧所归忽在罗网中蛛喜逞其威但肆齿牙利不嫌躯体肥举头乍见之手与解其围蛛既患得失蜂讵解从违贾勇螫吾手负痛心力㣲吾病蜂得生儿童任相非善且不可为斯言识者希縁溪行瘦笻不老芒鞵轻青钱三百随我行溪桥数折入人境日落更喜羣山青酒垆遥对菊花好东篱岂有陶渊明中秋夜半对月准拟中秋月归来拨闷看星踈悬海峤风细驻林端老子兴不浅清宵眠未安唿童重漉酒旧事话团圞鉏草次张元岵孝亷韵造化无私泽诛鉏有独劳落花分径阔迸笋出篱髙滋蔓非吾意为萤任尔曹何如张仲蔚门外满蓬蒿永安湖送戴集之归婺州一片沧浪水南湖与北湖柴扉明落日渔艇暗春蒲聚散当佳莭悲欢属老夫戴颙栖隐处风物满长涂慰孝先东湖一片水喜汝暂停舟既有故人在能无十日留残花仍滴露新涨正浮鸥生计安垂白从人笑直钩偶成早嵗辞乡国归来鬓已华朔鸿乗雪起海燕受风斜兴起因鲈脍饥还倚蕨芽故交零落尽不敢叹无家送邵汉旬归兰溪屈指兰溪路乗风四日程江声欹枕急山色满船轻汝自谋行止人谁解送迎金华仙洞里瑶草石台生上海万里朝宗水喧豗沪垒东稽天新涨碧浴日晓云红地控三吴尽潮分两浙通春申遗庙在社鼓赛村翁忆亡儿汉徴自汝云亡后萧条恨不禁笑啼犹在眼出入总经心书帙凭鱼蠧琴囊任䑕侵徒将老年泪㸃滴透衣襟羊叔子墓叔子名垂久荒碑夕照多功还存俎豆意不在干戈烟火三家市鱼龙九曲河我来搔白首何事亦悲歌过宣和岭至义乌界追忆先师孝亷徐闇公先生相期卜居处闻说乌伤界前期似梦中四围青嶂合一道白云通栖隐终难遂飘零转易穷门生头白尽无路哭遗踪古意千金买緑绮一弹不再弹借问此何意欲言良独难半山闻莺一路篮舆稳山行日欲西藤花门未尽随处有黄鹂言别夜值芭蕉雨时当鄠杜秋匆匆无一语相视上孤舟大报恩寺别张南邨垂柳丝丝挂夕阳百花春映遶回塘他乡杯酒前朝寺一曲相看各断膓最忆年年作客不归家緑遍平芜一望賖最忆竹堂西畔坐茶烟吹过紫藤花陈泓泓字白浮嘉兴万夀宫道士有榔梅居诗稾寄郑子扩暇日相期萧寺东别来三月已秋风朝来载鹤船人报极浦芙蓉几处红闻笛塞垣髙柳暮毶㲚倚杖巡檐月已斜戍古无邻霜易冷莫教吹落小梅花明诗综卷八十八明诗综卷八十九钦定四库全书明诗综卷八十九翰林院检讨朱彞尊编梵𤦺梵𤦺字楚石小字昙曜象山人居海盐天宁寺明初徴至京建法㑹赐座第一有北游凤山西斋三集拟陶新蝉何处来鸣我髙槐隂流水欲入屋好风自开襟牀头一束书壁上三尺琴琴以散哀乐书以通古今所幸车马稀非邀里人钦虚名如北斗有酒不能斟纵洗爰居耳宁知钟鼔音西津月满潮来盛天空野望低树侵吴甸北帆入楚江西俊鹘秋方下慈乌晓更啼即看霜露及风景已凄凄赠江南故人煑茗羮羊酪看山驻马檛地椒真小草芭榄有竒花塞月宵沉海边风昼起沙登髙望吴越极目是云霞上都突厥逢唐盛完颜与宋邻君王饶战畧公主再和亲异域车书㑹中天雨露均皇朝真一统御厯正三辰塞外疑无地人间别有天宫墻倚树直御榻爱花偏正想炉熏满遥知漏㸃传轮台方奉诏版筑更求贤夜斗低垂地秋河近着城有灰开月晕无扇减风声角奏梅花早杯传竹叶清尚衣绵欲折髙殿雪初晴万国初无外诸羌更在西合门朝见雪亭障晚开鞞天子黄龙府将军白马氐锦袍凉似水银瓮醉如泥开平书事射虎南山下看羊北海邉筑城侵地断居室与天连墨黒沾衣雨沙黄种黍田自从为帝里无复少人烟地势斜临北河流稳向东龙庭行万里虎路遶三嵕羌女裁皮服奚儿挽角弓长吟对落景独坐感飞蓬旧俗便弓马新霜称绮罗平原芳草歇古戍暮云多翠䄂调鹦鹉金鞭制骆驼上楼看月得无酒奈君何北海何人到西天此路通㝷经舍卫国避暑醴泉宫盛夏不挥扇平时常起风遥瞻仙仗簇复有綵云笼夜雪沙陀部春风勅勒川生涯惟酿黍乐事在弹弦不用临城将何须负郭田双鵰来海外一箭落天邉孤城横落日一望暗销魂天大纎云卷风多积草翻有田稀种粟无树强名村土屋难安寝飞沙夜撃门漠北懐古世祖起沙漠临轩销甲兵羌中一片地秦后几长城象胆随时转驼蹄入夜明何湏待秋猎不必问春耕旷野多遗骨前朝数用兵烽连都䕶府栅遶可敦城健鹘云间落妖狐塞下鸣却因班定逺牵动故乡情北向无城郭遥遥接大荒旧来闻汉土前去是河隍野蒜根含水沙葱叶负霜何人鸣觱篥使我涕霑裳无树可黄落有台如白登三冬掘野䑕万骑上河冰土厚不为井民淳犹结绳令人思太古极目眇平陵吾闻穷髪北此地即天涯夏有九河冻春无三月花清凉非枕簟富贵是云沙爱尔捐居室长年到处家旷望重闗外萧条万里余未尝营粒食终不好楼居谬甚英雄事茫然草昧初大人饶畜牧随分有穹庐汉使骑髙马唐兵出近闗前临蒲类海却上浚稽山帝号垂千古军声盖百蛮初无功可纪只有劒须殷每厌冰霜苦长㝷水草居控弦随地猎刳木近河渔马酒茶相似驼裘锦不如健儿双眼碧惯读左行书北入穷荒野人如旷古时天山新有作耶律晚能诗地坼河流大峰髙月上迟自言羊可种不信茧成丝逺客停骖处平沙落日时塞蓬穿土早河柳得春迟欲乳羊求母频嘶马顾儿朔方多雨雪南望是京师乌桓乌桓第一州白云乱三秋不尽邉云起无情塞水流兔铦䝉氏笔狐洁桧君裘自笑成痴坐何期作逺游黒谷北去终无极南还未有期犹嫌江路逺不与土风宜晚翠看卢橘春香忆楚葵兹山吾可老饮水噉棠梨当山即事水草频移徙烹庖称有无肉多惟饲犬人少只防狐白毳千缣㲲清尊一味酥豪家足羊马不羡水田租晓过西湖船上见月如可唿爱之且复留斯须青山倒影水连郭白藕作花香满湖仙林寺逺钟巳动灵隐墖髙灯欲无西风吹人不得寐坐聼鱼蟹翻菰蒲赠王使君君持使节过绳桥已遣蛮方感圣朝良将未夸班定逺大臣犹数盖寛饶川香野马衔青草雪暗天鹅避皁鵰西出阳闗九千里归来莫惜鬓萧萧燕京髙昌王子出京师手把春风软柳枝赠与临洮逺行客云沙漠漠见何时西山水落瓮山浮无数人烟簇上头好种荷花三十顷中间更着采莲舟宗泐宗泐字季潭临海人洪武初举髙行沙门居首命住天界寺㝷往西域求遗经还授左善世有全室集杂诗我自来泾川星嵗已再周託兹山水胜谓可成迟留奈何物外牵抚事心悠悠久知世道恶奚事仍夷犹璚林有竒鹤未尝识罗罦翩然覔灵凤接翅崑崙丘夜乆无与适块然坐空堂白鸟一何多营营来我傍静言聊假寐遂以袭单裳噆肤犹可忍聒耳谅难当晨星耀东庑明月堕西厢念尔能几何灭迹于朝阳落叶委通衢纷然无人扫但覩新行迹不见旧时道古木倚道旁乱藤络其杪嵗暮虽青青终非本容好世人懐往途悟此苦不早振衣无后期来从汉隂老送裕上人归天台我家赤城东不识华顶峤逺道送君归昨夜梦中到崖泓有泉瓢竹室留茶灶珍重山中人拂衣愿同调冬夜忆清逺道初二兄夜深霜气寒窗月皎如烛鸣鸿尚遐征孤鹤亦惊宿念我平生亲怅焉心曲四明是何处苕溪如在目异方讵能通逺道何由缩十年无一字嗣音如金玉白髪渐欺人晤言安可卜辛亥新嵗程处士见过常熟别墅临别赋诗献嵗春未回风雨连十日荒村少朋驩穷巷絶人迹程君汎扁舟茅斋破幽寂逺来见真情疑言忘永夕顾惟艰难际出处各有役世纷日相纒谁能念畴昔因君尚道谊临别増太息独棹去茫茫空瞻海虞碧暮过赏溪日暮衆鸟归孤云亦还山市人争渡息小舟沙际闲我屋西峰下半出青林间钟声深念无为尚尘寰答夏景瞻昔居赏溪曲訹迫靡所侵衲衣挂石壁燕坐长松隂子来慰幽寂语念相知深孤云十年别明月千里心而我亦何事投迹此禅林向来结茅地回首空青岑宁知江海逺遇子复在今百挫志矫矫犹能发狂吟清辞入古调一鼓熏风琴吁嗟衆响作过耳无留音出崃图瞿塘水如马五月不可下两舟何处来披图一惊诧前行稍趍平势若闲暇者后来方履险衆篙不停把巖回古木披崃束哀湍泻嗟尔驾舟人安危在操舍雨花台送客梁日雨花台近在城南陌不见讲经人空林澹秋色登髙俯大江目送千里客白鸟下沧波孤帆逺山碧焦山寺鑑师临江轩一峰如鉅石屹立江水中寳刹蔚崇构势与山争雄若人于此住超然尘外踪开轩当水面下瞰冯夷宫鱼龙近几席波涛荡襟胷有时天宇净倒影清若空燕坐观衆有起灭殊无穷一念寂不动嗒焉心境融焦先邈千载遗丹射林红浩歌倚䦨夕明月生海东送瑄上人扬舲下大江江寒欲飞雪髙帆天际遥独鴈云邉没烟波渺何之倐忽成楚越遂令白首人年华感消歇不覊行赠吴客倜傥不偶世落魄江海游虽来京国乆不谒公与侯仙人五城髙彩云十二楼天街看明月一身风露秋翩然下扬子棹歌发吴讴太湖三万顷凫鴈中沉浮且作拍浪儿赤脚坐船头笑指阖闾墓千古成荒丘墨竹行平生不识云心子墨妙通神有如此眼中何处修竹林湘水邉头烟雨里长林蔽亏天为隂鹧鸪啼断江沉沉六月南风昼不热人家住在丛篁深九疑山带苍梧野翩翩帝子云中下凤鸾飞舞虬龙骧羽葆毶㲖翠堪把我昔曽行赏溪曲两岸波光漾寒緑万玉森森一径遥溪口清隂到山麓今朝看图政自怜画图身世俱茫然云心骨化丹阳土吁嗟墨妙何人传短歌寄魏仲逺夏盖湖吞上虞浦魏君家在湖邉住岸花磴草几春秋白鸟沧波自朝暮知君爱客仍好竒画船载酒如渼陂櫂歌中流日将夕璧月涌出青琉璃嗟哉隐居端有道世上无如闲处好王充遗蹟尚可㝷贺老风流良不少去年聼诏来京国识君脸红头半白别懐空与水东流海燕江鸿断消息今朝闻有东州船尺书欲寄心茫然福源精舎地最偏安得与君湖上相周旋赋一曲亭送赵本初待制致仕归越鑑湖一曲亭犹在风物千年长不改贺公去后赵公来山水无情若相待当时季真得赐归黄冠未必全忘机争佀今朝玉堂老还乡仍着宫锦衣鑑湖水阔吞平野酒船直到亭堦下荷华晚日照尊罍杨栁春风拂檐瓦题天童万松图小白市太白峰二十里松居其中一径隂隂翠羽盖半空矗矗苍髯龙太白之峰分九陇壮哉千古之佛宫香云不动梵呗合楼阁倒影清池空左菴昔年此说法山谷答响撞鉅钟只今九重城里住梦魂夜夜鄞江东钱塘有客曰王䝉为君写此千万松座间惨惨起隂雾屋底䬃䬃生清风何来禅子松下度长衫大笠携一笻亦有缁徒三四公青林路口衣裳红我初展卷欲大呌海上涌出髙巃嵸云端缥缈下玉童有路似与天相通自怜平生不一到吁嗟老矣将焉从还君此图袖手坐有目只送南飞鸿聼泉轩为藏无尽作若人有耳唯聼泉泉声入耳长涓涓穿林出涧度妙曲万古不断冰丝弦此声不来耳不往中自寂然遗外响青灯照壁夜沉沉独倚轩窗月东上送澜法师归云门故山从此去何日更相逢独倚千峰阁闲聼六寺钟石牀流水绕萝迳落花封㑹有东归兴来㝷云外踪故泾县徐典史挽歌白髪神仙吏黄尘八十龄竟同华表鹤俄失老人星瓮尽牀头酒埃生案上经今朝来哭处墓草未全青与徐伯亷再往南陵又向南陵去复携良友同人烟千嶂里客路百花中雉雊初晴日鸎啼满树风渐知精舍近清磬出林东登多景楼水际一峰出飞楼倚泬寥烟云连北土风物见南朝山势临淮尽江声入海消偶来闲眺客凭槛兴偏饶送王叔润平凉来又去官满复之宫塞晚黄云合边秋白草寒有储诸将喜无讼逺人安万里闗山月吟诗独自看登相国寺楼冬日大梁城郊原四望平云开太行碧霜落蔡河清欲问征西路兼懐弔古情夷门名尚在无处覔侯嬴发扶风晓发扶风县云低欲雪时长河王莽寺独树马超祠营窟炊烟早牛车度坡迟非熊无复梦渭水自逶迤过凤翔驱车过凤翔驿路入汧阳地接戎羌逺山连蜀陇长平冈秋树緑重谷晚风凉明日关山道登髙望帝乡到河州自发乌思国于今数月过雪中临黒水冰上渡黄河裘觉青貂敝经烦白马䭾玉闗生得入定逺喜偏多和徐大章登南天竺山楼韵徐君为爱南竺幽登此坞口之飞楼乡山数㸃海东际客路十年湖上头涧泉翛翛落静夜风叶淅淅吹髙秋便当倚槛和新作为报主人须少留钱塘懐古欲识钱塘王气徂紫宸宫殿入青芜朔方铁骑飞天堑师相楼船宿里湖白鴈不知南国破青山还傍海门孤百年又见城池改多少英雄屈壮图偶作一首新作方池水未平晚晴独自绕池行好花都向雨中尽幽鸟忽来林外鸣科斗黒时初种藕鸭头緑处欲生萍匡山旧业闲料理更结茅亭此计成偶作次王以中韵拄笏髙人塘外居作诗直与古人如偶从荷芰香边得闲向篔筜节上书白露湿堦凉气早青灯照壁雨声疎晓来不署金吾事带劒承明去直庐湘皋烟雨图翠䄂湘江曲秋林泪㸃斑冥冥烟雨里不见九疑山次白以中西塘即景落日鸡鸣埭何人射雉回北湖山月上相送暮钟来山中小景四山一片秋色埜客独坐茅亭渡头红叶如雨石上长松自青送人归南昌红颜緑发暎春𫀆三十年前白下桥乱后重逢天竺寺相看如梦说前朝秋塘小景西风昨夜到南塘杨栁蒹葭色转苍飞鸟独来荷柄立不教凉露满莲房观吾子行别仇山村诗作絶句弔之吹箫人去竹房空海内犹怜翰墨工最是西泠桥畔路淡烟疎栁夕阳中来复来复字见心自号竺昙叟丰城人元季航海至鄞止定水寺洪武初召至京太祖览其诗褒美赐金襕袈裟授僧録司左觉义诏住凤阳圆通院坐胡党凌迟死有蒲菴澹游二集胡侍郎所藏㑹稽王冕梅花图㑹稽王冕双颊颧爱梅自号梅花仙豪来写遍罗浮雪千树脱巾大呌成花颠有时百金闲买东山屐有时一壶独酌西湖船暮校梅花谱朝诵梅花篇水边篱落见孤韵恍然悟得华光禅我昔识公蓬莱古城下卧云草阁秋潇洒短衣迎客嬾梳头只把梅花索髙价不数杨补之每评汤叔雅笔精妙夺造化神坐使良工尽惊诧平生放荡礼法疎开口每欲谈孙吴一日骑牛入燕市嗔目怪杀黄髯胡地老天荒公已死留得清名传画史南宫侍郎铁石肠爱公梅花入骨髓示我万玉图繁花烂无比香度禹陵风影落镜湖水开图看花良可吁咸平树老无遗株诗魂有些招不返髙风谁起孤山逋赤壁图为胡允中赋江空水落寒无波倚天赤壁髙嵯峨雪堂老苏从二客携酒夜载扁舟过中流扣舷发櫂歌有酒不饮当如何鳜鱼三尺鲙白雪临风细酌金叵罗酒酣耳热歌再起直遡空明三百里一声孤鹤横江来明月在天天在水酹月唿嫦娥仰天聼天语洞箫吹彻广寒秋却挟飞仙共髙举人生行乐须及时昨日少壮今日衰功名自昔等炊黍英雄徒为曹瞒悲画史独何心丹青託千载江云山月想登临彷彿图中见风采后来游赏岂乏贤文章不如元祐前万金词赋烂星斗追逐骚雅光聮翩先生别去陵谷迁漠漠宇宙迷荒烟临皋鹤梦骨可仙谁同此乐消闲年游石湖兰若荷花荡西湖水深上有兰若当髙岑客吟时见猿鸟下僧定不闻钟磬音雨香秋林橘子熟云落空磵棠梨隂闲来扫石坐竹里静与山人论素心五龙之峰云作屏双崖削出芙蓉青何人磵里拾瑶草有客松间㝷茯苓林风不惊虎卧石山雨忽来龙聼经吴王台榭今寂寞秋香薛荔花冥冥次韵王敏文待制燕京杂咏南风吹到运粮船万斛香粳倍上年传敕漕台添气力赐金多办太平筵鸭緑㣲生太液波芙蓉杨栁受风多日长供奉传新谱教舞天魔队子歌秋满龙沙草已霜射鵰风急朔云长内官连日无宣唤猎取黄羊进尚方西湖杂诗芙蓉湾口緑隂斜吹笛何人隔彩霞惊起沙头双翠羽衔鱼飞上刺桐花流觞亭子凤山阿都护行春小队过笑掷金钱花底醉玉簪弹出白翎歌守仁守仁字一初号梦观富阳人四明延庆寺僧住持灵隐洪武中徴授僧録司右讲经升右善世有梦观集待月轩为式藏主作月出青松林照我松下户牀前光未满裴回更延伫莲漏下初更緑烟散东坞浩歌歩中庭衣露湿如雨秋夕病中夕云敛中天月出万象正九野声影消平湖湛寒镜惊风着露草栖萤光不定尝新感时物金气飒已应扶羸卷前幔销肌怯虚静忧来复就枕萧条发孤咏题钱选画太华青莲髙千仞苔壁古招提隔层云孤迳入深坞钟鸣谷口风木落溪上雨何处夜猿啼归帆下秋浦𢎞上人蓄秋山图万峰霜晴翠如洗峰㡳行云度流水西北髙楼爽气边江南落木秋声里蒹葭潮长鱼在梁白鸥飞尽天茫茫松根丈人读书处时有疎钟来上方仙槎影没银汉逺木末芙蓉为谁剪何处凉风送客船归来似是东曹掾东曹颇笑未识机挂帆直待鲈鱼肥山川揺落已如此不信草露沾人衣平生画手不可遇坐阅新图得真趣题诗寄与沃州僧吾亦买山从此去题方方壶画方壶老人年九十醉把金壶倾墨汁染得蓬莱左股青烟雾空蒙树犹湿危桥过客徐徐行白石下见溪流清仙家楼馆在何处云中彷彿闻鸡声古苔苍苍烟景暮药草春深满山路招取吹笙两玉童我欲凌风从此去题赵希逺画蟠松玉兔图子昻赵公鑑记天水王孙重豪素爱写蟠根万年树上有徂徕五色云下有中山双白兔清隂散作秋满林咫尺髙堂起烟雾丹桂吹香野菊黄玉叶金枝乱无数迢迢锦水泛苍凫漠漠青天飞雪鹭人间画手非不多自是王孙得真趣浮玉山人列仙侣雅与王孙同出处妙画题来字字真兵后収藏乃竒遇宣和遗谱世莫传艮岳荒凉风景暮眼中人事已非前画里山川尚如故老我披图一怆然落日长歌弔南渡金山寺神禹开天堑中流碣石存蓬莱分左股灔滪失孤根驿骑催官渡风帆拂寺门瓮城灯火近钟鼓报黄昏寄铁厓先生先生谢客居东里使者传宣拜下牀乐府谩推梁子范礼经须问鲁髙堂酒须挏马来光禄赋到龙旗说太常赐老鑑湖犹有待山隂茅屋未凄凉答倪元镇禅榻清谈屡有期茶烟想见鬓丝垂春风水榭停兰桨夜雨何山写竹枝甲煎沉香都入梦新蒲细栁总堪悲䴙鹈飞处重相忆拟和樊川五字诗过张侯旧宅画㦸门开宿草新一过此地一沾巾归来燕子惊新主开到梨花又暮春雨榻无因连海曲星槎何处泊天津梦中相见犹平昔翻讶传来信未真题耕隐为王子安作读残书卷雨声稀耕破春云晚色㣲瓦缶自倾苍朮酒金貂不换緑蓑衣江花未落秧针短陇草初深茧栗肥翻笑义熙陶县令田园荒后始知归次韵沈文举忽见梅花看梅曽感故园情每到开时别恨生旧树已从兵后尽新枝忽见水边横梦回山阁梨云白月满江城画角清欲寄西湖早春信楚天霜冷雁无声题画积雨平原烟树重翠厓千丈削芙蓉招提更在秋云外只许行人听晓钟懐友湖草青青上客舟辛夷花老麦初秋一春多少懐人梦半在乡山雨外楼题柯博士竹元统才人总寂寥奎章遗墨尚风标钧天梦落江南逺肠断云中紫玉箫风雨归庄图湿云涨断隔溪山依约茅堂碧树间好是镜湖秋雨里陆家庄下载书还书珉上人壁五年一度见西崑旧雨来人半不存只有髙梧三十本春风依旧长儿孙题杜少陵像闗山云冷笛声秋一曲南征感旧游满地月明双鬓雪断肠今夜望鄜州陈桧吴枫楚柳逐烟空陈桧依然䕶梵宫可惜祯明歌舞地后庭无树着秋风芦子渡百里晴沙江水长芦花风起碧天凉客舟㑹泊西城下满地砧声两岸霜万金万金字西白吴人元末住持瑞光寺洪武初召入禁庭奏对称㫖总持法㑹事住天界寺有澹泊斋稾乙巳清明泊舟柳胥浦柳胥浦上緑杨边客里清明繋客船莫遣桃花作红雨且看榆火散青烟笙歌漫说承平日耕稼深期大有年邂逅农人且相慰军储无限望吴天夷简夷简字易道号同菴宜兴人住持杭州凈慈寺又主南京天界寺除僧録左善世钟山法㑹诗千骑东华玉辇来春官诏许五王陪近臣共说天颜喜收得桫椤树子回良𤦺良𤦺字元璞吴人住天平山之龙门又主檇李兴圣寺七月既望玉山草堂分韵得爽字草堂凉夜延清赏石径枫林秋飒爽邻屋不同南北院稻畦真似东西瀼弹琴石上风生衣载酒船来月荡桨青山自与白云期莫遣移文谢来往月浦道中江似三巴曲星随独树斜客行犹转柁秋尽尚迷家白涨寒沙雾红生曙海霞故人惊㑹面老大惜年华口占栁隂新月上银盘入坐清辉落酒寒莫把闲情聼络纬露华已湿玉䦨干法智法智吴山僧过安庆弔余忠宣公浮屠髙出暮云低雉堞遥连碧树齐茅屋人家兵火后楼船鼙鼓夕阳西大江千里水东去明月一天乌夜啼欲酹忠魂荒冢外白杨秋色转凄迷廷俊廷俊字用章号嬾菴鄱阳人至正末主西湖净慈寺洪武元年示寂于钟山有泊川集送僧归洞庭毎忆华山寺髙居俯洞庭烟中飞鸟白波面乱峰青贾舶朝依岸禅房夜不扃最怜霜后橘金子烂荧荧有渡有渡方舟小无家道路长大荒天渺渺沧海日茫茫水母浮还没风鸳出复藏不须寒雁呌客意已凄凉懐渭懐渭字清逺南昌人洪武初奉诏至钟山退居钱塘有竹菴外集送一初上人游武林舞凤飞龙若箇边天涯送逺独凄然江山南渡降王宅风雨西陵过客船蹋雪马塍春买树鬬茶龙井夜分泉落花寂寞东归日烟屿冥冥呌杜鹃写扇赠明上人太湖六月暑气㣲龙宫佛屋相因依蜃嘘翠雾作楼阁鲛织冰绡鸣杼机钟磬无时空外发笙箫几处月中归投闲儗向上方住共看沧波白鸟飞克新克新字仲铭自号江左外史鄱阳人元末住嘉兴水西寺洪武初召至南京奉诏往西域招谕吐蕃有雪庐南询稾初至檇李通越门中逢故人爽溪桥上送余春燕飞官巷桃花老莺啭江亭杨栁新行李风尘千里道緼𫀆天地百年身未闻淮海休兵甲回首闗山一损神次韵方推官感兴鸳湖风雨晓吹晴野旷天髙秋气清凤诏早颁南国使龙旗新动朔方兵闗河千里民初息吴越三年赋始轻戮力邦家戡祸难钓滩何处濯吾缨西湖景苏子隄边杨柳春湖中箫鼓画船新谁知歌舞繁华地回首东风战后尘自恱自恱号白云天台人居余姚之烛溪洪武初徴至南京赐归住杭州灵隐寺续兰亭㑹补任城吕系诗崇阿抚神秘㣲风扇和淳灵雨既云沐品彚区以陈兰苕擢中沚葩蕚媚芳辰散懐得真契引觞答熙春福报福报字复原临海人住四明智门寺洪武初被召赐还续兰亭㑹补彭城曹谨诗柔条扇㣲风轻波漾晴旭羣彦此委蛇鸣条集中谷列席依巖隈飞觞随水曲缅懐古先哲庶以继遐躅如阜如阜字物元余姚明真院僧洪武初徴至南京卒于天界寺续兰亭㑹补任城令吕本诗禊饮秘图湖天气淑且柔传觞祭曲渚濯缨临芳洲纎条乱风树幽葩落晴沟衆賔亦以乐正忘尘世忧明诗综卷八十九明诗综卷九十钦定四库全书明诗综卷九十翰林院检讨朱彞尊编徳祥徳祥字麟洲号止菴钱塘人洪武中住持径山有桐屿诗集车碌碌车碌碌上山迟下山速前车行后车促后车不管前车覆前车已覆无奈何后车碌碌何其多芍药春去若亡国寸红不可容一朝两朝雨三夕五夕风万物不一色无以全其功芍药是何本落在夏庭中月夕看梅梅花夜开香满溪溪上月出风凄凄开门出溪看花去落花流水无东西枝间月落且归去明日看花还杖藜送僧东游坐罢南山夏东游思浩然与云秋别寺同月夜行船一路钟声里千峰落木前西来有祖意不在普通年九月八日旅中夜懐秋迳花争发寒灯客自伤别家将一歳明日又重阳乡俗谁同与诗情老未忘凉风旧池沼萧瑟芰荷香旅寓九月尚絺衣故乡胡不归塞鸿声一到江树叶都飞路晚逢僧少门寒过客稀自惭蘧伯玉又是一年非晏起宿雨何由歇春眠不肯醒燕来犹旧户花落自空庭引水平鱼沼烧香绕砚屏斋中无别事闲写几翻经秋塘独歩秋塘上其如客思何蝉声送风叶鸟影度凉波草店三家酒菱船一道歌不堪回首处杨柳夕阳多小筑日渉东园上余将卜此居草生桥断处花落燕来初避俗何求僻容身不愿余堂成三亩地秖有一车书剪烛风处揺金蛹烟时闪墨鸦寸心终不昧双泪欲横斜渐过分诗刻虚开报喜花剪声初落指满席散春霞聼雨有懐洒树声兼雪捎檐力借风每来寒夜后多在客愁中草意闲门共灯情白发同之人天一角的的似髙鸿夜归寄东田隐士触热嫌㝷访闭门如路穷手持东野集思与何人同候雨坐櫩树聼蝉得晚风因之过林叟归歩月明中新秋有懐得秋才一日秋意已纷纷凉觉水邉早声先树里闻髙僧在西岭短䇿不离云我欲㝷行迹恐惊鸾鹤羣题海云寺香刹住中流初疑地若浮路从沙际入帆到树邉收清磬敲渔夜新书报橘秋洞庭西在望欲去更迟留题镇海楼斯楼屡易名一上一伤情白屋多为戍青山半作城雨中春树出风里晚潮生亦有归鸦早闲啼四五声登富春永安寺栗叶邨前石子溪青山一掩路浑迷也知谷里多猿鸟未信云中有犬鸡满耳只闻诸涧响回头方觉衆峰低平生倾想今朝到愿结茅茨在寺西与姪自京还横塘故居桑麻田在水邨中千里归来共阿戎春水野航天上下石桥林木岸西东阶除㸃火儿童喜兄弟开门语笑同二载客尘如梦事明朝溪上看飞鸿过湖州平生只想住湖州僻性迂情可自由一片水声中倚杖几重山色里行舟东林书卷贫犹买西塞纶竿老未收缓得归程过寒食杏花村雨聼鸣鸠喜友过新居柴门不向小溪开西阜山多称不才柱杖前村新雨后故人东郭买舟来山瓢逺慰何多幸竹迳相逢第一回从此熟来溪上路莫教行迹有莓苔古懐思㝷海底人为乞珊瑚树持栽此庭前颜色长不故答香光居士山北山南住鸡声隔一峰新诗忽寄到犹胜一相逢许起宗见过雨气来山北茶香过竹西芙蓉花发处明日约扶藜横塘寺桫罗园里好僧坊兵火年来事可伤白发老人知旧迹绕塘楼子十三房题明辩之画春江聼雨图归来双鬓各萧然见画犹能记昔年风雨一船曽泊处借人灯火草堂前题网鱼图溪头三月雨昏昏落尽桃花水正浑网得鱼多满家喜卖时应不到城门妙声妙声字九臯吴县人居常熟慧日寺洪武初被召莅天下僧教有东臯録雨宻云起崇朝飞雨洒髙阁萧瑟傍松檐逶迤带烟郭坐来池水深吟罢林花落已知禾黍秋不奈衣裳薄送沈行恕挟䇿事行迈言往五湖濵隂风结山岳落叶满河津之子忽已逺我懐将焉陈志士惜白日行客念萧晨况兹艰难际夺我心所亲中情茍不移在逺犹比邻毋为离别苦庶以道自珍水仙咏百草秋尽死孤花丽巖阿芳心太皎洁嵗事成蹉跎㣲月歩遥夜轻风生素波懐人岂无意路逺欲如何题髙尚书九江暑雨图尚书画山山巃嵸九江秀色开森耸况当五月暑雨交云气滃勃川光动五峰削出青如莲緑树仿彿闻吟猿犹瞻谢眺青山宅不见米家书画船何人出门面山立头上乌纱翠痕湿谁唤山东李谪仙来观瀑布三千尺于今戈㦸乱如麻使我披图一永嗟欲买沃洲归共隐江山如此属谁家新坟行南山崔嵬青入云将军取山新作坟方春迫民就工役路上白日无行人西家旧坟双石马一日驱来华表下东家翁仲今尚存一朝移来在墓门葬期日薄云最吉鸡鸣而作夜不息新坟已成旧坟毁旧鬼衔寃新鬼喜新坟旧坟无了期南山崔嵬终不移题商徳符山水左山画山延祐初山如何其佳有余飞泉髙挂白蝃蝀竒峰烂发青芙蕖直疑齐东华不注又似塞北医无闾嗟哉好手不复得藏弆贵比英琼琚题焦元尚山水淮阳先生爱画山下笔万里须㬰间既开金刹依寥廓亦有緑树临潺湲竹间鸟啼春雨歇洞口花落晴云闲知君髙志在丘壑着我溪桥相往还游石湖近闻移居湖水头兰若下瞰沧波流猕猴夜偷钖杖去鸥鸟日傍䦨干浮扬州月照五湖白洞庭木落三山秋相望只隔半江水安得赠之双佩钩苦雨懐东臯草堂寄如仲愚四月滛雨寒凄迷边军夜归闻鼓鼙大麦漂流小麦黒富家叹息贫家啼书囊留滞北山北草堂故在西枝西焚香扫地蚤闭户莫遣袈裟沾燕泥发金陵大船浮江江水清中流荡桨鴐鹅鸣楚云无情自西去吴山不断来相迎坐依北斗近人白卧见河汉当空横舟中有客且勿语聼我竹枝歌月明东臯杂兴三髙祠西湖水东浦口水与长桥通人言此中可避世来结茅斋如巳公题画目极江南有所思余不风雨落花时钱郎应恨春归尽独倚东风写折枝至仁至仁字行中自称熙怡叟番阳人元末住绍兴崇报寺洪武初主虎丘寺有澹居稾吴越两山亭为尹本中县尹赋萧然大夫新作亭吴山越山相对青天目云霞耀西浙石帆风雨来东溟王覇英雄何足数句践夫差两抔土喜君乱后苏苍生白昼弹琴如单父送厚元载游㑹稽江上杨花落孤帆度逺汀潮连沧海白山拥㑹稽青内史笼鹅帖仙人放鹤亭登临有新制毋惜寄林扃元瀞元瀞字天镜号朴隐㑹稽人自称㑹稽山樵洪武中召至南京乞归主灵隐寺罗祸谪戍陜西有朴园集重九旧日重阳节唯㝷曲米春忽经时到眼但觉老随人白发虽多难黄花不厌贫登髙本无意踪迹媿红尘故旧俱沦䘮人情转寂寥驰驱逢九日牢落是今朝把菊难为醉囊茰兴自消江乡独无頼风雨暗萧萧清濋清濋字兰江天台人居天界寺晚主松江东禅寺有望云集西湖晓行海角曈昽日欲生山南山北淡烟横春风吹断沙禽梦人在緑杨堤上行溥洽溥洽字南洲山隂人上天竺僧洪武中为僧録司右讲经歴左善世㝷以让道衍居右遭谗左迁右觉义乆之复右善世有雨轩集题山深草堂次王适斋韵闻说平夷堡髙居絶徼山牵萝秋补屋伐竹晓开闗欵塞烽烟静归田士卒闲都门回首处频喜寄书还普庄普庄字敬中仙居人洪武中被召入天界寺归住径山示寂于抚州追和归源老祖山謡长林悉凋落刮地霜风吹道人不出山终年无所知一心既空寂万法将焉依海门明月上冷照枯松枝至道至道字物外临海人住无钖之嵩山寺洪武中被召㝷乞还有梦室集流翠亭道人性沉静置屋层峦间四檐山熘泻万壑松涛翾清秋爽气集落日衆鸟还过客坐来乆寂寥谁叩闗如兰如兰字古春富阳人住持天竺寺永乐初召挍镌经律论三藏有支离集琴清为胡若思教谕作微飈洒练衣空庭夜寥泬凉叶生露华澄江上新月沖襟澹无营孤桐絃白雪天秋万籁鸣霜清百泉咽冥鸿度湘云威凤出丹穴至音聼者稀幽思自超越怅然一长吟乌啼漏声彻殊别峰习静卷疾雷破山岳大风扬波涛百川相荡潏万窍争怒号道人闻自性六窗锁猿猱喧寂两忘念月出中林髙晓发东风卷雨晓云收两岸鸡声送客舟柔橹不惊沙上雁残灯犹照驿边楼天连野水浮空阔斗转银河拂地流遥望吴城何处是青山数㸃落长洲懐让懐让字不虚天童寺僧㝷竹隐寺闻钟识寺遥小径縁云入日暮下山归秋衣不知湿善学善学号古庭吴人出家大觉寺元末主崑山荐福明初居光福以寺僧输赋违期徙贑州行至马当山示疾而卒有诗集宿晚村眺望前村近桑麻路欲迷过田衣拂水缘径屧沾泥逺峤寒烟合空林夕照低村翁留我宿也解说禅栖自恢自恢字复初南昌人洪武初住庐山偶成金沙溪上柳条齐白鸟羣飞落照低十里荷花红胜锦好山多在画桥西题唐子华画山水江云如雪树髙低竹里人家傍水西满地松隂春雨过好山青佀若耶溪无愠无愠字恕中号空室临海人出家径山主明州之灵巖再主台州之瑞巖忽谢事入松巖日本来聘被召至阙下以老病辞留天界寺㝷还鄞之翠山松巖襍言山中十日九日雨树头青子落不住白犬㝷踪入草间惊起竹鸡飞上树智圆智圆字鑑中钱塘人住寳幢寺送僧还四明逺移瓶钖秣陵城又逐秋风过四明白石清泉㝷旧约碧云红树动离情路从朱雀桥边去舟自丹阳郭里行惆怅客中频送客更堪疎栁暮蝉声大本大本字宅衡㑹稽僧径山书记送徐行正人材之京鸿鴈来时泽国秋西风潮落大江头蒹葭杨柳东西岸枫叶芦花逺近洲钟阜烟霞千嶂出蓬莱宫阙五云浮丈夫勲业青冥上莫为乡思易动愁大圭大圭字恒白晋江人泉州开元寺僧有梦观集夏日同许氏兄弟游龟山闲情素乖俗乐彼中林居林居未云果幽赏意有余出郭多青山佳木亦扶疎并游得良友方驾从所如翠㣲薄炎景萝风汎凉裾云迳歩窈窕石门入清虚少留席丰草緑缛绵以舒丛柯翳鸣鸟石涧清游鱼形神一萧散疲勚亦已袪路縁龟巖东遂即欧阳庐懐贤仰髙躅抚蹟惊废墟愿留石中室毕诵人间书兹焉恐迟暮眷眷空踌躇浄圭浄圭住碛里游仙诗缥缈仙山五色云玉真飞佩度氤氲不应名字题仙籍犹着唐家旧赐裾徳珉徳珉字伯贞号石窗洪熙间虎丘寺僧后居径山秋懐江潭叶落鴈初飞又见凉风到客衣日下浮云迷北望天涯孤棹滞东归惊看秋草流年换梦忆青山故旧稀明日一竿沧海去白鸥应笑未忘机晚泊东湖有懐姚醉云水晚云隂思渺茫若为孤棹泊横塘梦回明月人何逺愁对残灯夜更长别渚沙寒移宿鴈疎林叶响堕㣲霜明朝有约新丰道载酒重过旧草堂善启善启字东白号晓菴长洲人主苏州永定寺㝷主松江延庆寺授僧纲司副都纲预修永乐大典有江行唱和诗集十四日归舟分韵江黒饶烟岚咫尺景难了临发棹还停复恐天未晓怳然隂翳开日出云汉表旋吴地匪遥辞阙境云杳客愁忽若遗吟绪自萦绕坐乆望东南斜阳独归鸟大冋大冋字妙止㑹稽人鄞县延庆寺僧预修永乐大典懐友谷风凄巳厉习习吹我襟㣲烟袭芳树细雨沾髙林虽有一尊酒对此谁共酙迢遥故人逺矧隔瑶华音安得驾黄鹄往论古与今缅懐思方续白日苦西沉江邨夕照图江村水国幽云树半含秋落日晒渔网凉风吹客舟香秔黄早刈硕果熟先收官税供输外民歌乐未休懐瑾懐瑾字如珪苏州北禅寺僧又住嘉定保宁寺为僧纲司都纲预修永乐大典江行分韵南徐百里近邦畿水满春江一棹归回首金焦在何许落霞红处白鸥飞浄伦浄伦字大巍昆明人正统中出家天顺间叅善学于浮山晚住钖五台示寂于京师显通寺有竹室集次乔武库缙金山胜览韵妙髙台上昔年游想徧山中景物幽出洞白云含海曙映窗晴雪湛江流好音常听树头鸟相对不飞沙际鸥西望金陵千古意葱葱佳气帝王州古佛巖苍松蟠古巖洞门锁幽谷但逢扫叶僧不见衔花鹿𤣥穆𤣥穆淮阳僧题焦山寺狮子峰前放晚叅直登絶顶纵幽探帆樯逺近迷苍霭楼阁髙低锁翠岚水色倒涵天上下山形雄压地东南焦先去后巖扉古树老碧桃春正酣寳明寳明号月舟吴人治平寺僧次沈陶菴题石田有竹庄韵东林烟月旧松萝无复君来对酒歌千叶芭蕉万竿竹相思一夜雨声多游山舟中作舟过横塘酒再沽行厨烹出四腮鲈好山都在西南上一路推篷看画图戏题拆了秋千院宇空丝丝杨柳自春风蔷薇不为人拘束却过邻家屋上红恩䥓恩䥓字古田号友云成化间苏州嘉定护国寺僧有集送张逸人楝子花开香雨晴乍逢还别若为情不知流水将人意送过南沙第几程明秀明秀字雪江自号石门子海盐人祝髪天宁寺晚居钱塘胜果山有雪江集田叟赠朱可麓早起饭牛犊落花春水浑雨中青箬笠溪上白云村食力古莘野全生今鹿门不知城府外何处有桃源汎舟至桐口路转青村合山连赤岸斜夕阳飞燕子茆屋落桐花晚墅闻孤笛轻舟阁浅沙前峰望不逺林暝欲栖鸦送陈墨山还吴淞兼柬胡秋田五茸城外月不见十年余顾我曽游地因君得寄书津亭然夜火江市鲙鲈鱼若见秋田叟还劳问起居日暮西阁日将夕川原生暮烟逺林归倦鸟枯叶抱寒蝉野岸渔罾外秋风戍垒前故人应念我定有尺书传楚江秋晓次石田翁韵山川揺落露华晞野寺鸣钟破曙晖千里人烟江郭静数声渔笛水禽飞寒催刀尺风霜早日逺闗河信息稀丛菊又开身在客长沙谁念未成衣懐孙太白山人堦前黄叶堆欲满湖上白云闲自来千里秋风悲断鴈两峰寒日忆登台未能明月同移棹想见黄花独举杯吟遍长松千万树南屏落日寺门开胜果山中懐朱陈二翁西阁暮钟云气隂南山秋色故宫深半巖落日照江雨万里长风吹桂林喜见灯花频入梦病怜物色独闗心青天两夜负明月黄叶思君祗自吟雨中柬金近山春雨黯黯芳事微经旬独掩西巖扉花枝欲动寒仍勒燕子初来湿不飞嵗月岂知愁换鬓江山徒有泪沾衣病夫起坐正忆汝混世随声同是非访夏云山云山老翁住南村抱病十日不出门留客细倾若下酒遣懐闲弄膝前孙深林四月笋成竹古屋百年槐露根乡曲别来无限意白头相对意忘言西巖夏日窑盘春雨中笋味殊胜肉数日不窥园南风吹作竹普㤗普㤗字鲁山陜西人住京师兴隆寺有栖闲集秋晴几日豆花雨兹晨方见晴寒蝉依树响秋藓上阶生山脱云尤翠池涵日更明西风催万户都作捣衣声寄杨君谦都下闻归鴈江东忆故人髙山千里梦芳草十年春吟苦先催老心安却耐贫吴门他日过书院许谁邻足献吉秋风南北路相别寺门前之句身世本如寄去留俱洒然秋风南北路相别寺门前永瑛永瑛字含章号石林海盐天宁寺僧有石林集山居志感嘉蔬植我园好鸟巢我树树枯鸟惊栖园荒蔬委路寒气肃山林新芳飒然故物理有固然于何起欣恶秋浦白露下蒹葭秋汀尚有花数峰回晚色一鴈落寒沙菰熟供炊具鲈肥上钓槎月明吹笛去隔水是渔家丈湛文湛字秋江海盐天宁寺僧有芦苇亭稾送王景仙碧梧秋晚叶皆稀何事行人又逺违落日天涯千里别西风江上片帆归山城月出闻猿啸候馆霜清见鴈飞此后定知难㑹面想思惟有泪沾衣江上江头落日明江上西风起嵗嵗芙蓉花开落秋江水緑杨紫燕图紫燕双双掠水濵緑杨袅袅不胜春朱门华屋知多少认得谁家是主人题画渡口渔家对碧峰柴门半掩落花风钓船日暮不归去只在江南细雨中明诗综卷九十明诗综卷九十一钦定四库全书明诗综卷九十一翰林院检讨朱彞尊编方泽方泽字云望号冬谿嘉善人秀水精严寺僧有冬谿内外集古意孟冬风始寒鸿鴈凌晨飞畴昔嘉树林枝叶日以稀一随气运变谁能觉其非贤者贵特达在逺谅不违君看松柏姿嵗晚长依依泖月楼夕眺迟蒋白滩不至飘风鸣轩櫺落叶辞髙柯薄暮登层楼伊余心未和悠悠逺天云泛泛清川波去者曽莫留来者奄忽过千秋旦暮事百嵗宁足多但愿狎所亲欢至相与歌幽人期不来奈此凉月何送范菁山丈之云南大理北望云霄迥南征道路长山逢驱象客地入卜鸡乡碧海常飞雾青林不陨霜圣君劳御逺非是汉文皇送王翰林柘湖转比部还京沧海有才名青春赋两京乍辞金马署复作爽鸠行苑栁深𫀆色宫莺杂珮声君王前席问应是为苍生寄平野上人恵朗南归后空山两月过青春看已暮白髪近如何雨外莺声逺风前栁絮多遥知清梦里还绕旧烟萝仇生仇生有父风能画擅江东缥缈千峰势巑岏尺素中坐増吴苑秀不谢辋川工傥写天台胜添余补衲翁祖福祖福号谷泉秀水龙渊寺僧后居无钖九龙山雨宿西阁浩荡迷方客人淹江寺隈旅愁添夜雨嵗事到寒梅沧海无家问中峰有梦回烛花尔何事更傍客杯开人日鸳鸯湖头新水生白龙祠前风日晴梅花作意开自好柏叶向人殊有情南国十年多羽檄北山此日有柴荆杖藜物色总春事回首江湖眼独明正念正念号西洲秀水龙渊寺僧燕京春暮寄山中人鸟鸣不鸣山静花落未落春迟美人如云天际芍药空留一枝法聚法聚号玉芝嘉兴人始居海盐资圣寺后隐武康天池山有玉芝内外集吴山秋望呈张侍御子胥庙前江日晡越王城头云有无故宫台榭几黄叶南渡寝园今緑芜长笛关山瞻北固清尊鱼鸟傍西湖萧萧落木苍郊外几处寒烟破屋孤江邨残阳在木末逺鸟没孤屿渔舟归未归吹笛芙蓉渚圆理圆理号云东嘉兴人出家天宁寺有云东集林居杂言寄同志芙蓉谢春华鸳鸯念匹俦崇兰委深谷枤杜生道周万物各有时百川无倒流感之伤我懐端已义所仇顾瞻逺行客谁肯结绸缪请为林壑交得与尔同游终嵗混樵牧聊以忘世忧慈云岭仄径攀萝转空山伐木闻两崖危石抱衆壑细流分晓竹含苍霭春田护白云回看万松里唯有鹿麋羣招友人看芙蓉一水澄于练孤芳锦作丛故将迟暮景开向寂寥中夕露垂秋白江霞媚晚红薄言方採掇持赠故交同明周明周号嬾云潞安人居法住寺送人还壶闗林花未吐怯轻寒人在天涯送客还千里好山迎马首白云飞处是壶闗明旷明旷字公朗崇徳人住西林寺秋兴大火倏以逝凉飔动幽林飞霞骋竒姿孤桐落秋隂愿言纵芳躅擥秀歴遥岑髙视破宇宙旷焉开我襟灵籁妙征羽何必筑与琴感此事媮恱聊复送长吟之子出世者俯仰増遐心戒襄戒襄字子成号平野海盐天宁寺僧有平野集长安坝上河道中三月临平山下宿沙棠一舟帆数幅清晨鼓枻看山行两岸垂杨春水緑岸上人家挂酒旗几树桃花映修竹路人问我将何之我欲寻师向天目杜鹃夜向吴山宿朝从越岭飞年年春欲暮催客泪沾衣树冷悲残月川长怨落晖花时无限好犹道不如归晓过横塘半幅蒲帆九里汀石湖秋水接天青舟人指㸃䕷芜外一带遥山是洞庭果斌果斌号半峰嘉靖初住持天界寺有半峰集王十岳山房小隐空山絶四邻野云孤鹤自相亲谁知一径深如许犹有敲门看竹人宗伦宗伦字性彛芝溪人有觉隐遗风集旅懐东吴隔千里归计尚茫然忽见梅花发他乡又一年徳荣徳荣天台僧题国清寺竹院深深近翠㣲短帘容易坠斜晖香残瓦鼎僧初定月上松巢鹤未归落涧祗供煎茗水洩云留伴坐禅衣客游正值春将半风落桃花片片飞洪恩洪恩字三懐上元人居长干寺有雪浪集过安民卿秦淮寓馆安期东澥至暂向白门居緑酒称从事红妆用较书舟移淮水月馔出晋陵鱼闻道西林胜能无一榻虚中秋日问主人病十日佳期践山园半亩宫雨收残暑尽月出大江空背屋一亭竹当门几树桐我来怜病榻数问主人翁徳清徳清字澄印全椒人出家南京报恩寺㝷入五台栖牢山坐劾逮繋戍雷阳卒于曹溪有憨山梦游东游等集赠王徳操楚人疑凤鸟仲尼爱麒麟岂不为世瑞所遇非所亲耳目素不接谁能辨其真之子抱竒思翩翩邈风尘迷方日已衆微言难具陈抚膺发长叹衷曲谁为信出闗岂慕逺遯世甘沉沦良由知者希所以称至人抵雷阳戍旧说雷阳道今过电白西万山岚气合一钖瘴烟迷末路随蓬累残生信马蹄那堪深树里处处鹧鸪啼万壑奔流下千山积翠连帆飞五岭驿猨挂九秋天客路浮云外乡心落日前吾生犹未定江汉是余年题画风雨孤舟夜微茫草树春茅檐惊犬吠定是渡江人真可真可字达观吴江人世号紫柏大师有茹退集吴氏废园汾阳门第晋风流缥缈吴山感胜游今日松萝谁是主断云残月锁江楼通岸通岸字觉道南海人居光孝寺有栖云菴集曹溪杂诗为爱溪山好无人祗自看万峰青不断三月雪犹寒乳鹿藏深树飞凫过逺滩兴来谁与晤长啸碧云端法生法生字化仪崇徳人少林寺僧后居径山寄云东十年沧海共离羣三月风尘信未闻芳草闭门春苒苒落花啼鸟暮纷纷嵗华江上看流水世事人间喻薄云鴈宕天台何处所采芝扪葛幸同君傅慧傅慧字朗初宁波人居延庆寺夜渡扬子空江信淼茫月出水生光入浦潮如雨沾衣露欲霜天清沙气白夜静澥云黄渐觉钟声动应知到上方智观智观字止先号蔚然江都僧雪浪弟子居吴兴双髻峰有中峰草山居漫言板屋黄茅烂栖禅已十春更无孤鹤伴且免衆狙嗔天地宁私我谿山不假人四分僧律在吾自率吾真大壑大壑字𤣥津杭州浄慈寺僧有吴咏上方寺迟同游不至湖光斜遶寺松影曲藏闗颿过烟中树僧归雨外山井梧秋更老桥藓晚逾斑目极天涯尽扁舟不易还荪谷曲磴余苍藓危梁度碧云山深溪屡合树宻径斜分佛火寒犹见僧钟昼不闻空留争席处野老自为羣通润通润字一雨吴人居常熟有秋水菴集将归简三如学公晓起春寒甚思君巖上庐当门雪几许倚杖兴何如不日理归櫂无人传别书临行重相忆先此寄双鱼斯学斯学字悦支号庾山海盐慈㑹寺僧有幻华集杂诗落日迫西崦吐月衔东岛逝景故悠悠人世漫浩浩所思耿中情忧愁惄如𢷬宴㑹苦不常容颜徒自老子有鼓与钟勿伐亦勿考一委沟壑中身名同腐草披云卧丘壑凌风税笼樊芳节忽已迈朱明照前轩嘉树滋以緑幽草萋以繁丹藿耀庭戸黄鸟啼林园俯听石潭响仰视髙崖暾佳期託县圃遐想踰崑崙临川有长叹冀与智者言秋夜与罗吉甫同赋夕露鸣蟪蛄秋风动杨柳嘉候苦不常芳华讵能久真境总㑹心万理弗挂口写此石上琴醉以山中酒寄吴少君山人知君好芳草荷芰半衣裳一别春山緑㡬经秋叶黄海门生片月江寺送残阳曾有天台梦相携度石梁边城晚眺独上层楼望欲迷满城砧杵更悲悽河流曲抱内黄北山势遥连太白西落叶乱随秋雨下断鸿斜引夕阳低自来幽朔寒偏早绕树啼乌未肯栖寛悦寛悦字臞鹤南京人居普徳寺有尧山藏草送欧桢伯工部玩世借㣲禄懐归騐夙心一樽霜露冷三径草堂深月是初弦夜秋当欲暮隂蛩声寒咽雨流入短长吟如愚如愚字藴璞江夏人少为诸生负俗为僧居衡山㝷居金陵碧峰寺有饮河稾石头菴集春日龙潭菴对雨苔藓空门外烟萝夹径隂春流一涧急寒雨数峰深鸟倦还山翼云迟过客心望中灯火起人语出遥岑𢎞灏𢎞灏字空波鄞人傅慧弟子秋江晚归流览山川幽意多浑忘落日挂藤萝潮催客子还家櫂风送渔舟入浦歌深树烟披连翠幕逺峰云在失青螺临行笑指芙蓉发明日还期倚杖过佛引佛引字西来鄞人晚晴寄空波空明休逺前邨收薄霭舍外雨新晴竹䑕争枝坠檐乌得食鸣峰开余日气水咽过滩声芋熟沙田早连朝忆友生圆复圆复字休逺鄞人山中槲叶缝衣翠松花作飰香全生无长物辛嵗有余粮观瀑衣忘溼縁流路转长偶然逢怪石趺坐一林霜留别念空问水㝷山各自忙草鞋无底踏秋霜江南游遍还江北何日能来共竹房广印广印字闻谷嘉善人居杭州开元寺登毛公坛黄屋辞仙阙𤣥闗向此开驱鸡何处去跨鹤几时来残雪明丹井清霜肃古台寒烟缥缈外一望一徘徊广润广润字等慈吴兴人居云栖寺终老虞山之拂氷菴晚泊南岸有懐吴允兆茅孝若客燕中孤櫂倚江濆鱼梁浦树分北书曽未达南鴈最先闻碧海生寒月空山冷暮云不堪三迳逺何以慰离羣芜湖道中江明分采石柳暗夹横塘骤雨菱芡乱轻风禾黍香秋声催鴈鹜暝色下牛羊逺道人烟少偏令游子伤如清如清字石浪城固人祝髪紫栢山㝷居匡庐金轮峰下有枯木吟荅客问小徒到家消息瓢笠星霜三月周计程应到锦江头纵教雨雪羁行李不在嘉州在简州圆㦂圆㦂字心柏秀水天宁寺僧有青莲居集懐黄山吴仲玉千里黄山别几年冥鸿不见一书传昨宵忽共残灯梦三十六峰青刺天行忞行忞字择号复元湖州人有且止菴诗集吴江道中与陆叔度竝载晚至鸎脰湖别斜日松陵道扁舟共汝还不期初握手旋复动离颜水积犹余岸云多莫辨山宵来分寝处宛在溆沙间如观如观字藴虚海盐人居云岫寺有梦华幻住禅余等集春日胡孝辕过崇福菴肩舆人病足村路邈何长独歩入深院老梅生暗香霞飞山欲暝风急蝶犹狂相送虎谿外悠然忘夕阳如晓如晓字萍踪萧山人栖隐天台石梁下晚居湖上往来嘉禾有萍踪道人巖艇草天启甲子朱广原居士为余构巖艇于湖上九月落成以诗招之心期慧逺山中社兴发张融岸上船最好鲤鱼风信后东篱无雨菊花姸春暮雨过郊原遍落红柳丝无力繋东风春隂何处栖双燕寂寞梨花小院中本成本成字在乆苏州慧庆寺僧有嬾云诗稾早行木叶堕寒溪轩窻月已西客心惊吠犬茅店乍鸣鸡渐觉人烟动相看马力齐霜华前路滑不住乱鸦啼实䚮实䚮字可南吴洞庭山人伤朱云从别君三日前书来期我顾别君三日后书来是君讣殷殷易箦语一一见心素世事无了期頽阳易迟暮啼乌竟夜啼哑哑感行路梅花手自栽门前落无数虾蝃岭君不见虾蝃岭崔嵬横截日无影特立太湖烟水中飞鸟何曽至絶顶崩崖挂倒树日乆生莓苔飞瀑洒石壁磴道鸣殷雷百歩几蟠曲去矣如复回虾蝃岭何年开日见行人天上来送燕晚稻花香处西风送尔归路长谁是主社逺渐无依故垒残烟断虚檐落叶稀春来芳草遍莫忘旧柴扉懐葛震父虎峰言别后嬾与慢相兼已过探梅约翻因病酒淹孤烟生石突饥雀下茅檐昨夜林中雪看山一卷帘晓行东林初日上羣壑开雾色樵夫先入山霜草见行迹明明字若昧庐山开先寺僧有空响集尧山余氏溪上纳凉夏馆苦烦热策杖出东扉于焉临曲涧趺坐憺忘归嘉木散清隂芳华扬素辉先秋蟪蛄吟薄暮䴔䴖飞情忘境自适心寂理无违愿言与同好丘壑长相依明贤明贤字履中常州人住鹤林寺有上方集送僧归梁溪峰烟漠漠水云低欲挂轻颿日已西江月照人人不住随风一夜到梁溪圆信圆信字雪庭更字雪峤宁波人初住武康双髻峰后居径山有语风稾早秋过朱子葵太守鹤洲草堂对雨分韵得飞字方花础润晚凉归隔浦莲舟望渐稀林下自闻秋叶雨灯前亦有草虫飞巡檐半湿黄藤杖倚槛重添白苎衣明发霅溪新水下前邨应没旧鱼矶法藏法藏字于宻无钖人居常熟乌目峰有山居集山居觅得三峰好卜栖月凉松影到阶齐山空万籁由来寂卧听隔林啼竹鸡花落军持入涧香寥寥浄域絶思量不知下界黄昏近犹向西牕恋夕阳海明海明号破山四川人主嘉兴东塔寺后入蜀有破山语録别石车禅师欲别难为别西林落月衔且飞千里雪聊挂一风帆草引石梁屐花飞金粟巖浮云本无着何处尺书缄通发通发字师逺内江人有山居草再过永庆寺山涌孤城外舟行一水前落花柔橹拨斜日断桥连丈室依林住双扉倚竹偏再来情不厌知是主人贤大璸大璸字石公云栖寺僧有石公诗选初出江口孤屿天际浮连樯雾中出秋容肃惊飇潮势盪落日凭栏舒逺眸推牕散余帙未能冥至理且冀综道术吾生定有涯谁能困蓬荜别馥菴偶裂尘网出因为汗漫游爱兹山水县与子成淹留朝看白云起暮听江水流有时还䇿杖临壑复登丘茅屋多真意动息无所求心期既歴落顾此忘百忧好风西南来羽翰生素秋临岐一挥手意气凌沧洲君还坐巖壑幸无生怨尤咏史兴庆宫西花萼楼五王箫鼓昼同游曲江宰相千秋鑑才得开元二十秋性琮性琮字白法嘉兴楞严寺僧有剰草夜坐新凉微月上杂坐小庭前莫更烧明烛飞蛾絶可怜读彻读彻字苍雪呈贡人居苏州楞伽之中峰有南来堂稾将游黄山留别友人孤舟明日发再宿皎公房莫惜通宵坐悬知此别长草花黏露重山色入春黄遥指丹台月心期一片霜再至崇川地尽应临海天寒欲授衣月随秋水上人共夜潮归一犬无聊吠羣鸥自息机桥头灯火里犹记旧僧扉自吴门之云间春雨夜淹淹春波几尺添背花揺短橹碍栁揭髙帘三两家邨落一行书酒帘华亭看不逺的的九螺尖葑门化城菴留别社中诸友相送了无意临岐忽黯然回看吴苑树独上秣陵船春老还山路江昏欲暮天白鸥休避我拍拍碧波圆送朗癯入匡山独向匡庐去安禅第几重九江黄叶寺五老白云峰落日啼苍兕飞泉挂玉龙凭将嵗寒意先报虎溪松入林入林不知深但觉衣裳冷新緑满空山低头不见影杂诗天气秋晚晴坐看西山色前溪有故人草深行不得契灵契灵字仲光号佛石萧山人居杭州理安寺有山居诗山居屈曲山路长曽不见车马鸟啼落日黄处处逢樵者悬崖老树枯樵斧不敢剨乱挂猢狲藤不知几千尺明涧明涧字道间成都人落叶临髙观逺浦爱此水气清一叶欲辞树百叶相随鸣不能同枯枝遂此幽禽情明河明河字汰如南直𨽻通州人絶句二月山容醒林端别有香心知春尚早蜂蝶一齐忙𢎞句𢎞句字致言歙人雪峤弟子东溪过朱子蓉门外秋𤓰蔓垂垂过板桥东溪一夜水灶下有鱼跳通藴通藴字灵章臯亭山僧有巢枸集寄周青士作诗卖米周青士白业还能精进无忽忆嵗朝风雪里扁舟访我到西湖道源道源号石林太仓州人居吴北禅寺有寄巢诗集早梅万树寒无色南枝独有花香闻流水处影落野人家雪后留云淡篱边待月斜牀头看旧厯知欲换年华寄黄新都子羽入蜀七千里一官行路难鸣琴知讼寡薄赋喜民安阁道云中见峨嵋雪外看逺书贻药物不减握中兰题徐巢友𤣥洲闻之上古人都不记寒暑来者问以年笑指花开处湖邨晚兴和陈确菴韵芙蓉水面落残红尚有余香逐岸风一片秋光描不得翠禽时掠夕阳中智观智观字止先一字蔚然江都人有中峰草山居于世了无味恋兹湖上山萋萋芳草合寂寂小庭闲竹笕分泉逺松林待鹤还闭门何不可谁耐日跻攀新开百弓地已得晒袈裟朝暮狙公芋冬春鹿女花薄寒风落木过雨海蒸霞坚卧从头白何劳问歳华广化广化字无期嘉兴人住持海盐天宁寺有唾余集晚次毘陵驿城边暮雨掩残罾野店黄昏飐客灯风俗他乡曽不辨隔谿人指是毘陵明懐明懐字墨浪山隂云门寺僧有寱言云门和王阳明先生壁间韵偶入空巖逺扶笻趁鹿游为怜千嶂寂拟结一茅休漱玉飞泉润生云抱石幽行吟溪上月清影逗林丘明盂明盂字三宜云门显圣寺僧北塘散歩北塘行数里渐逺入云根酒斾緑杨渡渔罾黄鸟邨泉流长绕树山色尽当门荒冢归牛马沙隄日又昏病中送魏冰叔还宁都石罅秋棠一节红主人新病客堂空送君归度翠微岭早有梅花小雪中智誾智誾字六雪江西瀛山寺僧有炊香堂文集石涧雪瀑交飞谷口喧石桥虎过渐黄昏瘦笻问我谁为伴笑指攀厓下树猿无文无文字贞白崑山鹄林僧有鹄林草拟古时俗好蔽美佩艾捐芳兰天地一以闭贤者讵茍完白璧献楚人投弃身为残伯牙失钟子山水不复弹寥寥千载间所叹知音难闻鸡一声天渐晓野外独相亲乍落城头月旋飞马足尘出关仍有客起舞更无人舜跖分何易闻声太息频将之润州简崑山诸子囊携赠什满朋笺岂用临岐更黯然瓦盋未谋前路食草鞵先乞故人钱江山半壁全输我风雪何心亦上船他日若吟懐友句定惊深壑老龙眠送嬾云师归滇一身初越死生关万里惟凭白足还怕说雨昏江上寺愁逢花发梦中山心摧故国浮云外泪湿春风岐路间瓢笠天涯谁念逺无穷哀怨不能删过胡白叔旧居衡宇依然没草莱已无吟叟杖苍苔夕阳一片疎篱下几㸃寒花独自开照影照影字指月吴江江枫菴僧有镜斋诗草安庆南北称方镇江淮接鼓鼙涛奔皖口急山压土城低逺戍生烟少飞帆入暮齐欲㝷公瑾墓目落大龙西闻角哀角声何切寥寥此夜长可怜南浦月更下北庭霜渐起栖鸦翼应回断鴈行愁人难及晓一望海云荒兰舟渡兰舟古渡已茫然云外山横百渎烟留得龙堂钟磬响寺门长泊洞庭船道盛道盛字觉浪闽人住金陵天界寺浴龙池枕流漱石亦何心荇带苹花何处㝷夜静月明风在树坐闻泓下有龙吟明诗综卷九十一明诗综卷九十二钦定四库全书明诗综卷九十二翰林院检讨朱彞尊编罗素月素月恵州罗浮山女道士梅花邨麻姑仙窟鲍姑山凤子翻飞逺峤还玉女峰头人冷笑杜兰香去嫁人间吴静婉静婉金坛人苏州木渎女道士别思西雨未収东风又作留住緑蓑衣莫与篙师着行彻行彻字继总衡州人刘善长之女嫁陈氏子而寡中嵗出家为僧通㣲弟子住嘉兴福国禅院有语録秋日懐母不见慈闱秋信来篱边黄菊带霜开为怜消息无人寄一日峰头望几回行刚行刚号祇园嘉兴人处士胡日华女嫁诸生常公振未朞而寡中嵗出家为僧通乗弟子住嘉兴梅㑹里伏狮院有语録孟夏闗中咏百结鹑衣倒挂肩饥来喫饭倦时眠蒲团稳坐浑忘世一任尘中歳月迁神一神一初名淑吉字美南姓夏氏考功允彛女也归侯洵二十而寡遂削髪为尼更今名改字荆隐有龙隐遗稾悼亡萧萧鉴𤣥夜幽室生㣲凉眷言念君子沉痛迫中肠音徽日以杳翰墨犹芬芳灵帷空萧条斋奠真荒唐举声百忧集泣涕不成章明诗综卷九十二明诗综卷九十三钦定四库全书明诗综卷九十三翰林院检讨朱彞尊编宋昻昻字从頫号省斋袭贵州宣慰使与弟昱有聨芳类稾送赵逊敏东归琴鹤先生乐自然故山归去白云边门前栁忆陶元亮洞口人迎葛稚川行色苍茫林影外离情萧索酒杯前欲知别后相思意疎栁寒梅锁暮烟宋昱昱字如晦号宜菴昻之弟送汪公子还嘉禾城上栖乌下女墙城边行客醉壶觞一尊风雨秋萧飒千里闗河路渺茫乡梦已随云去逺离情空与日添长凭谁为报南湖逺早晚还来理钓航木公恕公恕字恕卿笮人先本麦氏洪武中归附赐姓世袭丽江知府有雪山始音万松吟卷江邨江上层云合邨邨结暮隂渔灯半明灭风雨苇花深病起临晓新梳发唿儿卷幔纱平生行乐惯病起即看花饮春㑹官家春㑹与民同土酿鹅竿节节通一匝芦笙吹未断蹋歌起舞月明中春游即事线狨缓拽红氍腻叱拨频嘶緑巷深踏栁穿花还未遍夕阳又抺树头金种栁双杨初种几经春始见长条已拂尘万里緑隂堪作幛一枝不许赠行人木青青号松鹤又号长春公恕曽孙卒赠中宪大夫有玉水清音移石草亭万松深窈处独构此茅庐斸地移新竹通泉熘小渠琴书常作侣木石与为居笑杀求名者磻溪一老渔明诗综卷九十三明诗综卷九十四钦定四库全书明诗综卷九十四翰林院检讨朱彛尊编髙丽偰逊逊囬鹘人初名百辽世居偰辇河因以为氏家世仕元顺帝时中进士歴翰林应奉文字宣政院断事官选为端本堂正字恭愍王七年避兵东来赐第封髙昌伯改封富原侯有近思斋逸稿山雨一夜山中雨风吹屋上茅不知溪水长祗觉钓船髙郑梦周梦周字达可髙丽迎日县人初名梦兰又名梦龙既长改今名恭愍王九年应举擢第一人累官政堂文学进三司左使改进贤舘大提学知经筵春秋舘事兼成均大司成领书云观事初封永原君加封益阳郡忠义君为李成桂所杀枭其首于市籍其家后赠大匡辅国崇禄大夫领议政府事修文殿大提学兼艺文春秋舘事益阳府院君谥文忠有圃隐集感遇人心如云雨翻覆在须㬰素丝变其色安能复厥初哑哑羣飞乌集我中田庐雌雄竟莫辨涕泣空欷歔使日本书怀水国春先动天涯客未行草连千里色月共故乡明游说黄金尽思归白发生男儿四方志不独为功名偶题赤叶明村径清泉潄竹根地偏车马少山气自黄昏李穑穑字颖叔中征东省乡试第一明年赴元廷试擢二甲进士授应奉翰林文字累官政堂文学封韩山府院君进位门下侍中与郑梦周同谋去李成桂放于韩州再放衿州徙骊兴㝷封韩山伯卒谥文靖有牧隠集早行凌晨问前路晓色未全分带月马头梦隔林人语闻树平连野雾风细绕溪云异国堪愁絶南天无鴈羣李崇仁崇仁字子安京山府人恭愍王时登第官至签书密直司事同知春秋舘事李成桂簒立以郑梦周党削职逺流有陶隠集挽金太常礼仪今太叔史学昔公羊四十人间世千秋地下郎空庭余败草老树逼斜阳俯仰成陈迹经过只自伤李詹詹洪州人恭愍王时及第授艺文简阅三转为正言歴知申事杂咏舎后桑枝嫩畦西薤叶稠陂塘春水满稺子解撑舟权近近初名晋字可逺一字思叔号阳村髙丽秀才有应制集题鹤鸣楼鹤鸣楼上久徘徊环珮珊珊缓歩来已喜清歌和寳瑟况看纎手奉金杯南临帝甸山河壮北对天门日月开得被内臣宣圣泽六街三日醉扶回权遇遇爵里未详竹长寺衙罢乘闲出郭西残僧古寺路髙低祭星坛畔春风早红杏半开山鸟啼金九容九容初名齐闵字敬之安东人中进士拜三司左尹与李崇仁权近等上书都堂阻迎北元使窜竹州召为左司议大夫终成均大司成㝷流大理衞有惕若斋集江水江水东流不复回云帆万里向西开菰蒲两岸微风起杨栁长堤细雨来别梦逺迷箕子国旅愁独上楚王台行行见说巫山近一听猨声转觉哀赵云仡云仡髙丽丰壤县人恭愍王六年登第调安东书记累转合门舎人以刑部员外郎从王南幸迁国子直讲歴全罗西海杨广三道按亷使辛禑三年起授左諌议大夫辛昌立召拜佥书密直司事升同知恭让王二年出为鸡林府尹李芳逺簒立授江陵大都䕶府使以病辞又拜简校政堂文学不授禄即事荆门日午唤人开歩出林亭石满苔昨夜山中风雨恶一溪流水泛花来朝鲜郑道传道𫝊官右军总制使芳逺立召为奉化郡忠义君重九故园归路渺无穷水遶山围第几重望欲逺时愁更逺登髙莫上最髙峰曹庶庶甞使明流金齿国道经五灵庙题诗五灵庙村南村北雨凄凄古庙灵风杨栁低十里江山看枕上竹林深处午鸡啼郑希良希良爵里未详偶题十年一劒逺平戎勲业萧条叹转蓬瘴气晓来云似墨山容霁后雪为峰地连龙穴天多雨门对鲸波昼亦风几被故人吟桂树客忩落莫傲归鸿朴原亨原亨官戸曹判书调刑曹判书登汉江楼次张黄门韵逺岫横如黛芳郊緑渐平归鸦翻夕照啼鸟咔春晴暂得新知乐还教别恨生闗山逾万里何处望燕京春光方浩荡岚翠转霏微雪浪揺歌扇汀兰袭舞衣素鳞时泼泼轻燕已飞飞景物看如此从教缓缓归渡大同江次韵逺传丹诏促行装暂驻星槎浿水阳江浦雪消春意动邮亭日暖客怀长一杯且可酬佳节万里无劳忆故乡野濶天低山似画不禁诗思入苍茫申叔舟叔舟字汎翁自右弼善歴礼曹判书积官至议政府领议政以功封髙灵君有汎翁集阳徳驿北塞归逺涂千里度陵谷日暮投阳徳舘宇半茅屋轻风吹枯枝短垣依断麓雨歇低行云山深听鸣鹿坐久正萧然清溪走寒玉逺客自无寐唿童剪残烛次韵登汉江楼绮席登楼迥春江碧玉流早梅香涧曲芳草满汀洲賔主欢情洽江山喜气浮良辰须酩酊莫惜更迟留权擥擥由吏曹判书累迁右议政登汉江楼南楼初纵目槛外俯长流雪尽落梅坞春深芳草洲湖光晴滟滟山气暖浮浮使节陪登眺斜阳更挽留城南一樽酒相对暮山青小艇横前渡孤帆落逺汀江云连复断主客醉还醒落笔龙蛇动髙怀入窈冥杨花渡次陈给事韵山亭置酒近江湄兴至频倾白玉卮万里归来多客恨一时登眺得神怡髙标已觉氷霜操新调还闻白雪词北去他年如记忆也应飞梦到遐陲尹子云子云官都承旨登汉江楼次韵髙轩时暂驻胜地许相招诗律吟边改愁怀醉后销汀花经雨动岸栁受风揺忽起中流兴春心付短桡何处穷遐瞩丹梯近百层阳坡先有草隂壑已无氷美景时相引风怀晚尚仍欲成賔主好觞咏正堪凭风光触处好春气望中微山浄浓如画江深緑染衣梦随蝴蝶乱心逐野云飞人世难开口惟须倒载归李克堪克堪官左承旨登汉江楼次韵迟日晴方好和风暖更微山隂追禊事沂上换春衣剧饮金卮满清谭玉屑飞墙头轻燕舞有意恼人归徐居正居正字刚中议政府左参赞有北征稿即事小沼如盘水浅清菰蒲新发荻芽生连筒引却前溪水养得芭蕉听雨声申从濩从濩叔舟孙官成均直讲伤春茶瓯饮罢睡初轻隔屋闻吹紫玉笙燕子不来莺又去满庭红雨落无声许琮琮字宗卿安兴人由进士为吏曹判书积官至参政府议政有尚友堂诗集登浮碧楼次韵渚草平如翦江云湿不飞余霞飘绮席新浪溅苔矶古寺萝垂壁渔家水浸扉眼前多少景惆怅客将归安兴道中次王黄门韵韶光如酒着人迷漫把霜毫取次题山北山南春雨歇隔林红日鹁鸠啼登凤山楼次韵独倚雕䦨㡌影斜客中衰鬓已非鸦不禁杜宇声声苦啼尽东风第一花松林晚照次韵一村桑柘夕阳微芳草丛生栁絮飞已过兰亭修禊后风寒犹未着春衣所串舘道中即事次韵数株官栁野桥傍飞絮纷纷扑马香江雨欲来龙气黒水风吹作十分凉家在江南水竹村鸟啼花落掩柴门年年奔走东西路坐席何由得暂温成俔俔西京观察使拟古今日良宴㑹嘉賔满髙堂绮肴溢雕俎美酒盈金觞左右燕赵姬眉目婉清扬朱絃映皓腕列坐弹宫商流年双转毂倐忽鬓已霜相逢且为乐何用苦慨慷金张竟何许累累归北邙成侃侃爵里未详啰唝曲为报郎君道今年归未迟江头春草緑是妾断肠时卢公弼公弼安州人官戸曹判书开城太平舘次艾兵部韵斜阳䇿马过孤城想像当年玉作京国破山河浑似旧时平民物不知兵春深古舘生禾黍水涸荒池挿稻秔往事悠悠何处问鹤归华表月空明凤山楼次董内翰韵画楼登眺帽檐斜苔壁诗成字㸃鸦幽兴未䦨天欲暮一帘疎雨落桐花李荇荇字择之官议政府右赞善开城舘次董圭峰韵行行緜道路日日困风沙去壑悲流水投林羡暮鸦穷冬催暖律宿草欲新牙更忆吾庐好寒梅几树花过临津江临津催早发问渡即清江缓击中流节徐牵上水艭寒鱼依石窦晓日照蓬忩有客忘机坐飞来白鸟双荅鹿峰给事归袂怱怱不可攀销魂祗是黯然间鹿峰正在千山外凤节全无半日闲今日预将诗作别他宵何忍月同还此生难复陪清赏怅望云霄玉笋班李希辅希辅字和宗由礼賔寺副正歴官同知中枢府事有安分堂诗葱秀山次唐先生韵客行值残腊长程催短景天寒须易氷叶脱木无影挥鞭发安城露湿衣袖冷迤逦度云汉邂逅逢峻岭缅怀董学士曽此憩夐静突兀数尺碑其文信蔚炳往事浮云空几年孤此境兹山真自幸四牡又来骋留诗继前贤顿觉仙凡迥而我苦驽缓古训䝉不省何幸接词源飞流激奔勐涯涘不能窥况敢得要领无心和阳春有怀徒耿耿愿言借余光破我心昏暝次唐修撰夜宿太平舘醉起韵雄辞海生波醉墨鸦翻壁无使我公归于焉作佳客苏世让世让字彦谦初官成均舘司成迁戸曹判书歴议政府左赞成有清心堂诗箕子操天疾威兮不祚我商目窅窅兮未见日光主圣善兮我无良欲瞑我目兮羞我先王吁嗟乎我宁为奴兮宁忍发出狂东方五章荅陈给事维我东方有山苍苍有水泱泱君子戾止维其有章我有嘉賔我心则愉贻我以佩琚我有嘉賔既敬且久贻我以佩玖何以报之报之以椒兰有徳斯馨唯以永叹何以报之报之以芰荷服之无斁其乐如何葱秀山次唐先生韵我并青山行山行信多景渊潭清见厎杉桧翠交影况当沍隂天风日凄以冷萧萧晚雨霁突兀见斯岭巖峦互回合洞壑极冲静有如画图开不用丹青炳曩时董学士探胜得真境眷兹心赏谐更将文字骋至今凛清风未觉嵗月迥赏音㑹有人二妙复来省阳春一继和笔力肆豪勐小子沗后尘盛事心已领揽旧又感今中怀益耿耿沉吟久伫立前峰欲含暝汉江陪宴断径縁崖转髙楼面水开杯盘供宴赏歌鼓殷晴雷沙逺迷烟树潮逥没钓台江山如许胜应为使星来荅鹿峰给事珍重龙门岂易攀屡承清诲笑谈间极知后㑹终无地其奈前程苦未闲佳境总为忙里过好诗空贮橐中还明朝怅望云山逺杳杳仙踪隔鹭班良策道中次韵春隂酿雨欲凄迷长路愁冲滑滑泥奔雾逐风归逺岫乱流经野赴前溪潮从小浦平时上燕掠平芜尽处低髙卷湘帘望山气夕阳犹在短峰西太平舘次韵望眼山连北归心月向西羁魂与别恨愁杀五更鸡初见杜鹃花次云冈修撰韵际晓红蒸海上霞石崖沙岸任欹斜杜鹃也报春消息先放东风一树花郑士龙士龙字云卿鼎津人由内资寺正迁刑曹判书歴汉城府判尹改戸曹判书再改吏曹判书阶资宪大夫有湖隂草堂诗集长虹垂虹屈曲跨清波藻荇香中笑语过恰似松江三百尺檥船闻唱采菱歌金安老安老字颐叔歴官议政府左议政领书筵监春秋舘事兼𢎞文舘艺文舘大提学知成均舘事阶崇禄大夫有明虚轩集望逺亭次韵幽兴牵人恼游蹄岂惜遥残云横浦口飞鹭割山腰江稳开轻缆潮生没断桥异乡归思促心趁紫宸朝汉江陪宴次韵人间不信有丹丘汉水仙舟即十洲夕日蘸波红漾漾江烟连树翠浮浮晴川有句还题壁长笛何人更倚楼天上明朝遥怅望遐陬能复记兹游尹仁镜仁镜由礼曹判书改戸曹积官至议政府领议政太平舘次韵红惜花飘岸青怜栁拂桥江风吹飒飒篷雨打萧萧帘卷楼横笛山空谷响樵双旌拚赏去回首海天遥登汉江楼次韵郭外澄江江上台登临顿觉隔氛埃遥山云敛雨初霁极浦波平潮又来明月似迎星使出轻帆须趁晚风开佳辰佳境兼佳客乘兴休停到手杯金麟孙麟孙官议政府左参赞次韵别吴副使临分尽醉侧乌纱长路髙低日易斜好雨多情知滑道轻风惜别解飞花留春纵欲兼留客恋阙其如又恋家一去茫茫辽蓟逺银河何处问仙查沈彦光彦光字子求官吏曹判书太平舘次韵春鸟花边啼暮鸦树头宿何事逺游人不秉良宵烛许洽洽参政琮之孙官至议政府右参赞汉江陪宴次韵緑水灵源自五台新添好雨絶尘埃长洲芳草移船近逺渚轻鸥避櫂来景物尽供今日兴襟怀须向此中开猥参胜引非吾分拟向巖前倒玉杯金谨思谨思官议政府领议政别吴副使次韵方空嵗嵗蹙轻纱半榻香烟一穂斜万里往来蝴蝶梦三春开落杜鹃花吹残逺笛谁怀土过尽良辰不在家日暮关山云树隔天津何处泊灵查尹殷辅殷辅官至议政府领议政游汉江次韵江上天然百尺台澄波无緑镜无埃茫茫极浦舟南北渺渺长空鸟去来汀草有情吟外碧岸花随意望中开叨陪髙㑹诚踰分乘兴还须倒百杯黄𤦺𤦺由承政院右副承旨迁都承旨开城白驹难自絷青眼更离筵江海相忘处烟波欲暮天落花飘醉袖芳草入吟鞭翰墨真余事功名正妙年金安国安国字国卿号慕斋官刑曹判书至领议政有慕斋集开城太平舘次韵温鞵陵废井空青种穄田荒但记名旧迹不随时代灭停骖落日一伤情申光汉光汉字汉之由吏曹判书官至正宪大夫议政府左参赞兼知成均舘事𢎞文舘艺文舘大提学同知书筵春秋舘事有企斋集暮景树宻深浓翠孤烟澹作云前村闻犬吠暗路草中分林百龄百龄官议政府右议政游汉江次韵王室千年作翰藩欣闻使节颂声喧登楼未倦陪欢赏汎水还容接笑言举网渔人贪似獭操舟穉子捷于猨夷犹领得沧洲趣还向春风望故园李润庆润庆官成均舘大司成汉江次韵汉江形胜表东藩使节登临鼓吹喧对景每凭诗遣兴通情犹借译传言忘机自幸参沙岛随世何殊束槛猿回首风光堪逺瞩雨催新緑遍郊园李澯澯官开城府留守泛临津江临津传胜事驻节是仙舟烟羃沙边树风回水面鸥笑谈情不浅诗酒兴难收絶域萍蓬㑹无忘此日游徐敬徳敬徳朝鲜生员有花潭集山居花潭一草庐萧洒类仙居山色开轩近泉声到枕虚洞幽风澹荡境僻树扶疎中有逍遥子晨朝闻读书灵通寺次题壁韵松溪一路入青林林下禅居昼亦隂触石泉流三面转倚天山色万重深清欢直欲朝连夜胜引应难后继今数局枯棊谈笑里不知云日已西沉辛应时应时官校书舘校理送欧大行还朝鸭緑江头送櫂声东风吹泪若为情人间离别伤今日天上音容隔此生衡浦鴈回惊逺梦洞庭春尽渺归程遥知万里相思处南斗横斜片月明朴淳淳官吏曹判书太平楼次欧公韵来游万里魂应断独倚青冥思更賖天濶楚乡飞客梦路穷蓬海驻仙查山连睥睨云长瞑春半池塘草欲花帘外夕阳看渐没消愁惟有醉流霞李珥珥徳水人官议政府右赞成辱编修黄公示沿涂之作赋呈丁年行役记吾曽辽蓟修途客念凭歴歴道边孤店月依依天上早朝灯身回蜗殻何由转班入蛾眉不再能玉署新诗分物色瑶台指㸃一层层送黄公还朝长川氷雪覆寒沙此日愁闻入塞笳两地云泥分席上一江南北即天涯徒劳永夜游仙梦渐逺明河贯月查珍重诗篇兼赠处媿将燕石报琼华金赡赡官吏曹佐郎送别正使黄公还朝月落闗城鼓角鸣星轺夙驾向神京长江自昔分南北两地从今隔死生接塞冻云迷别路乱山晴雪照行旌那堪独夜龙湾舘愁对寒灯梦不成髙敬命敬命官司赡寺佥正别正使黄公好音无路托西归心逐仙查自奋飞鸭水寒波添别泪鹘岑晴雪㸃征衣谩将便面藏怀袖何计承颜御靮鞿匏繋海濵身已老百年形影欲谁依栁根根字晦夫状元自号隠屏居士有西垧集万厯丙午五月送朱兰嵎太史还朝玉节东来凤诏颁暮春江上乍承颜髙怀独出形骸外雅赏长存水石间目断未堪魂梦逺形留只得鬓毛斑相思别后如明月万里清光不可攀李好闵好闵字孝彦探花枢相有五峰书巢集郊院别席西郊菡萏緑盈池折得芳华赠别离此去金台情不断寸心真似藕中丝许篈篈举进士第一万厯壬午官成均司成熊州引熊州楼观飞云外白简霜威凌皁盖组练三千引绣衣罗裙二八鸣珠带九华之帐香氤氲寂寂琼楼午夜分苎里佳人娇荐枕巫山仙子渺行云牵情梦罢看归路别恨迢迢隔烟雾妾心苦作藕中丝郎意何如荷上露锦水东西杨栁新往来愁杀断肠人欲将心事寄青鸟芳草年年空复春谢编修黄公恵诗扇越槖传轻箑良工制作劳古藤分剡曲寒竹截湘皋洒落留清什飘扬动彩毫书因逸少重价为谢安髙自得双金赠还同一字褒年年火云日长是忆仙曹奉别正使黄公迢递飞旌入汉闗鸭江晴雪展氷纨仙踪已隔云霄外晤语犹存梦寐间中嵗不堪频送客此生难卜再承欢空余一握蒲葵扇分得清风两袖还许筠筠字端甫篈之弟与兄皆举进士第一自号白月居士送参军吴子鱼还天朝国有中外殊人无夷夏别落地皆弟兄何必分楚越肝胆每相照氷壶映寒月倚玉觉我秽唾珠复君絶方期久登龙遽此成离诀闗河路险巇秋郊方蠲热此去慎行休毋令阻回辙东陲尚用兵海峤日流血须凭鲁连子却秦掉寸舌勿嫌九夷陋勉狥壮夫节陪吴参军子鱼登义城平野垂天末长江接海流雨余多牧笛风急少行舟独鹤盘云去双凫就渚浮相怜无限意空忆仲宣楼晚咏重帘隠映日西斜小院回廊曲曲遮疑是赵昌新画就竹间双鹤坐秋花金尚宪尚宪字叔度有朝天録闻柝撃柝复撃柝夜长不得息何人寒无衣何卒饥不食岂是亲与爱亦非相知识自然同袍义使我心肝恻九日黄县城边落日朱桥驿里重阳菊花依然笑客鬓髪又度秋霜早春水际城边野马飞渐闻宫漏昼间稀东风日日蘼芜緑塞北江南总忆归初至登州南商北客簇沙头画鹢青帘几处舟齐唱竹枝联袂过满城明月似扬州崔淀淀字彦沉海州人进士有杨浦集春日杨栁依依江水生杏花如雪落无声青霞巻尽画楼出中有玉人吹玉笙赠人碧溪哀玉响枫林山水孤怀恣逺㝷仙子不来秋已暮古楼斜日独登临李廷龟廷龟号栗谷崔彦沉輓诗有友今亡矣无端梦见之长㝷临诀语独纪赠行诗宛尔龙蛇字森然玉雪姿青山一坏土衰白泪双垂明诗综卷九十四明诗综卷九十五钦定四库全书明诗综卷九十五翰林院检讨朱彛尊编朝鲜林悌中和涂中羸骖䭾倦客日暮发黄州可惜踏青节未登浮碧楼佳人金缕曲江水木兰舟寂寂生阳舘孤灯夜似秋白光勲县津夜泊旅泊依津口重游属暮年钟声隔岸寺人语渡湖船月上蒹葭逺灯横岛屿连夜深风更急落鴈不成眠崔寿城骊江日暮沧江上天寒水自波孤舟宜早泊风浪夜应多赵希逸谪中归心日夜闗以东归计即今还堕空一年春动万里外孤山月出千林中愁来但觉此身逺醉后不知吾道穷琼州雷州何许地古人今人同不同林亿龄送友还山尘土无忧染素衣萧条石径接柴扉飘然又作抽簪计梦逐白鸥江上飞竒迈直禁咏怀南山松栢幽北山烟雾深游子暮何之庭树生秋隂归云度遥峰宿鸟横前林幽怀杳不极清风吹我襟金瑬寄友杨花落尽草萋萋楚客伤离思转悽佳节一年寒食过乱山千叠子规啼虞翻去国身全老王粲登楼赋几题相约天涯回白首昭阳江上夕阳低申钦一寄友广陵三月已飞花汉水孤帆落日斜新结茅茨分洞府欲随麋鹿作生涯平波细雨催耕读曲水游鱼上钓义举世尽从忙里过似君行乐独堪夸权韠清明淑气催花信轻黄着栁丝人烟寒食后鸟语晚晴时老去还多事春来嬾赋诗京华十年梦惆怅只心知赵昱赠鑑湖主人十年长掩故山扉尘土东华几染衣想得鑑湖春夜月子规应唤不如归李孝则乌岭秋风黄叶落纷纷主屹山髙半没云二十四桥呜咽水一年三度客中闻栁永吉福泉寺落叶鸣廊夜雨悬佛灯明灭客无眠仙山一到伤春暮乌帽欺人二十年鱼无迹逢雪马上逢飞雪孤城欲闭时渐能消酒力浑欲冻吟髭落日无留景栖禽不定枝灞桥驴背兴吾与故人期李嵘题僧轴流云山口草萋萋夜逐香烟到水西醉后髙歌荅明月江花落尽子规啼金宗直佛国寺为访招提境松间紫翠重青山半边雨落日上方钟语与居僧软杯随古意浓頽然一榻上相对鬓髼松李承召咏燕画阁深深帘额低双飞双语复双栖緑杨门巷春风晚青草池塘细雨迷趁蝶有时穿竹坞垒巢终日啄芹泥託身得所谁相侮养子年年羽翼齐郑碏闻笛迢迢沙上人初疑双白鹭忽闻横笛音寥亮江天暮朴文昌题郭山云兴舘画屏万顷沧波欲暮天将鱼换酒栁桥边客来问我兴亡事笑指芦花月一船李达病中对雨花时人病闭门深强折花枝对酒吟怊怅流光梦中过赏春无复少年心李植泊汉江春风急水下轻艭朝发骊阳暮汉江篙子熟眠双橹静青山无数过船忩朴弥平壤大同馆题壁髙句骊起汉鸿嘉宫殿遗墟草树遮惆怅乙支文徳死国亡非为后庭花姜克诚湖堂早起江日晓未生苍茫十里雾但闻柔橹声不见舟行处郑之升留别细草闲花水上亭緑杨如画掩春城无人为唱阳闗曲惟有青山送我行姜浑赠妓云鬟梳罢倚髙楼铁笛横吹玉指柔万里闗山一轮月数行清泪落伊州金浄旅怀江南残梦昼厌厌愁逐年华日日添莺燕不来春又去落花微雨下重帘郑知常醉后桃花红雨鸟喃喃绕屋青山间翠岚一顶乌纱慵不整醉眠花坞梦江南李仁老题杏花鸜鹆图欲雨未雨春隂垂杏花一枝复两枝问谁领得春消息惟有鸜之与鹆之李子敏子敏未详何官贺圣节诗九逵初日五云覃虎拜彤庭百辟参黼黻星辰璇极北梯航玉帛越裳南河清适际千年一嵩寿齐唿万嵗三遐壤小臣陪舞兽内尊偏倚主恩酣朝鲜主试官嘉靖七年朝鲜人遇风飘至南通州被拘于守御所讯之乃其国主试官有诗诗白浪滔滔上接空布帆十幅不禁风此身若葬江鱼腹万里孤臣一梦中荪谷集诗不详其名渡清川江安州城外水如天立马沙头唤渡船帆带晚烟依草岸鴈迷残日下芦田长涂旅客思归计向老筋骸忆少年始信在家贫亦好近来双鬓转萧然题清道李家壁南来数月计多违节序如流已授衣旅舎不堪黄叶落暮天遥望白云飞沙梁鴈下寒江渚门巷烟深苦竹扉唯有同来野僧在病吟相对话西归客怀此身那复计西东到处悠悠逐转蓬同舎故人流落后异乡新嵗乱离中归鸿影度千峰雪残角声飞五夜风惆怅水云闗外路渐看芳草思无穷赠乐师许忆凤双眉覆眼鬓萧萧曽捻棃园紫玉箫移向瑶台弹一曲曲终垂泪说先朝悼亡妆奁虫网镜生尘门掩桃花寂寞春依旧小楼明月在不知谁是卷帘人梅月堂诗和钟灵山居诗蛱蝶双双舞药畦蔷薇架架采登梯一丛枸杞花初徧五桠人葠叶已齐翠竹林中香麝睡紫荆枝上画眉啼千峰昨夜疎疎雨不分南池涨入溪洛师浪客安定馆北驿四月闗门路风沙气惨悽河边春鴈尽林外晓莺啼去国魂长往思家意转迷羸骖经左道今日向安西无名氏沈驸马碧波亭贵主华亭入翠微碧牕朱栱有光辉春来波暖鱼龙出夜久星疎乌鹊飞海上乘查时贯月江边积石旧支机当筵劝酒先投辖不醉应知客不归月山大君婷古寺㝷花春深古寺燕飞飞深院重门客到稀我正㝷花花尽落㝷花翻为惜花归成氏竹枝辞瀼东瀼西春水长郎舟已去向瞿塘巴江崃里啼猿苦不到三声已断肠俞汝舟妻别赠恨别逾三嵗衣裘独御冬秋风吹短鬓寒镜入衰容旅梦风尘际离愁闗塞重徘徊思逺近流叹满房栊赵瑗妾李氏采莲曲南湖采莲女日日南湖归盪桨娇无力水溅越罗衣无心却回櫂贪看鸳鸯飞自适虚檐残漏雨纎纎枕簟轻寒晓渐添花落后庭春睡美呢喃燕子要开帘许景樊景樊字兰雪篈筠之妹适进士金成立后成立殉国难遂为女道士有集望仙謡王乔招我游期我崑崙墟朝登𤣥圃峰遥望紫云车云车何煌煌𤣥圃路茫茫倏忽凌天汉翻飞向扶桑扶桑几千里风波路阻长吾欲舎此去佳期安可忘君心知何许贱妾徒悲伤次伯兄髙原望髙台韵层台一柱压嵯峨西北浮云入塞多铁崃霸图龙已去穆陵秋色鴈初过山回大陆吞三郡水割平原纳九河万里登临愁日暮醉凭青嶂独悲歌次仲兄筠髙原望髙台韵崔嵬云栈接青霄峰势侵天作汉标山脉北临三水絶地形西压两河遥烟尘暮卷孤城出苜蓿秋深万马骄东望塞垣鼙鼓急几时重起霍嫖姚效崔国辅妾有黄金钗嫁时为首饰今日赠君行千里长相忆杂诗精金明月珠赠君为杂佩不惜弃道旁莫结新人带安南国王黎灏灏一名思诚天顺四年国人所立卒私谥淳皇帝僭号圣宗送钱学士溥归朝五岭天髙瘴雾开诏书飞下越王台万年重纪黄龙瑞九译争看白雉来晓日珠厓标柱在秋风银汉使查回吾君若问交南事久已倾心仰上台黎景徽景徽文职大头目僭左仆射奉赠钱学士紫殿承恩入梦频归鞭袅袅向天津赪袍色映千山晓玉节光回万井春五岭风轻金勒缓三湘月白锦帆新夜䦨宣室如前席为道交南共帝臣阮直直爵里未详送钱学士归朝晓日初开瘴雾空归程马首正秋风知音岂限珠厓北惜别那禁珥水东上国有人还献纳遐方无事赖帡幪他年两地如相忆万里悬情寄塞鸿黄清清僭吏曹侍郎送钱学士还朝公望端堪迈俊豪逺持使节効贤劳九霄日月瞻依近万里江山兴咏髙别酒频斟情恋恋归心莫遏水滔滔自从回首天南后几度怀人正郁陶黎念念大头目送湛内翰还朝纶音读罢紫泥封回首蓬莱第一峰望外交闗千里月梦中帝阙五更钟星查迢递归程逺云树参差别思浓南浦吟成凭寄语滔滔江汉共朝宗阮泽民泽民爵里未详送湛内翰还朝目送星轺万里旋那堪惜别思凄然交闗此日分岐后南北春风共一天安南使臣题南康县南野鼓报黄昏各泊船咿咿轧轧橹声连一双凫鴈沧江外几箇人家杨栁边红日落残钩挂月白云卷尽镜磨天安南万里朝天客暂借邮亭一夕眠占城贡使进贡初发占城行尽河桥栁色边片帆髙挂逺朝天未行先识归心早应是燕山有杜鹃江楼留别青嶂俯楼楼俯渡逺人送客此经过西风扬子江边栁落叶不如离思多日本嗐哩嘛哈荅大明皇帝问日本风俗国比中原国人同上古人衣冠唐制度礼乐汉君臣银瓮篘清酒金刀鲙紫鳞年年二三月桃李自阳春普福宣徳七年倭船入贡凡九艘其使普福迷失于乐县沙嵩藤岭获解被获叹怀来游上国看中原细嚼青松咽冷泉慈母在堂年八十孤儿为客路三千心依北阙浮云外身在西山返照边处处朱门花栁巷不知归日是何年中心叟叟日本使臣弔郭璞墓遗音寂寂锁龙门此日青囊竟不闻水厎有天行日月墓前无地拜儿孙秋风野寺施香饭夜月渔灯照断魂我有诔歌招不返停船空见白鸥羣无名氏春雪昨夜东风换北风酿成春雪满长空棃花树上白添白杏子枝头红不红莺问几时能出谷燕愁何日得泥融寒氷锁却秋千架路阻行人去不通释天祥寄南珍上人居处僻心与石泉清道在从违俗身闲不用名空阶松子落雨径藓花生怪得稀相见年来懒到城长安春日何事长安客春来思易迷乐游原上草无日不萋萋榆城听角十年游子在天涯一夜秋风又忆家恨杀叶榆城上角晓来吹入小梅花释机先送别天书召贾生匹马出滇城白首相逢处青云送别情山经巫崃尽水到楚江平好献治安策殷勤荅圣明挽逯光古先生昨日来过我今朝去哭君那堪谈笑际便作死生分旷达陶徴士萧条郑广文犹怜埋骨处西北有孤云明诗综卷九十五明诗综卷九十六钦定四库全书明诗综卷九十六翰林院检讨朱彛尊编浔州士女相思曲妹相思不作风流待几时只见风吹花落地不见风吹花上枝妹相思蜘蛛结网恨无丝花不年年长在树孃不年年伴女儿广东歌堂词道别采莲去时江水深采莲归时江树隂中间日出西边雨记得有情人在心嵗晚天寒郎不回㕑中烟冷雪成堆竹篙烧火成长炭炭到天明半作灰老龙山下有狂风老龙山上月朦胧㯽榔劝郎郎不醉姑负奴脣一㸃红翰林舘课原心亭诗郁郁松树枝肃肃冬日隂孤亭𢎞且敞乃在凤池浔凤池超人寰万籁无一音暂息尘中辙因鲜俗虑侵端坐邈宇宙掩帙忘古今顿令羣动袪见此方寸心金门足大隠岂必谢缨簪白头闲话感述御史大夫汤御史大夫周两人皆酷吏寸心操戈矛蔽贤者无后其语葢有由如何安世禹显爵封通侯有子骍且角乃产自犂牛思之复思之天道亦有私单县老父汉河怀古王气丰沛间濬源自单父风云昔飞扬万乘歴兹土冨贵归故乡意本重瞳羽谁知锦衣行在汉不在楚粉墨春秋非仲藏宋温日观蒲萄钱塘江潮三日断翠华遥遥六宫散茫茫黒雾覆厓山二龙无声泣天畔衣冠南渡靖康年忍见旄头明夜半冬青雪冷子规啼尚有遗民温日观阀阅姓名知是谁有身但向浮屠窜酒酣独抱支离叟骂贼犹存目光烂依稀八法素师传蒲萄余技留篇翰马乳曽无塞上尘鰕须尚似江南岸凉云不共荔支残景风难并樱桃荐莫道骊珠颗颗圆苌𢎞碧血光零乱三百余年叹息同何人对此非河汉借问苦心爱者谁我友张君独悲叹神物一去何繇还触目皆非气凋换吁嗟张君且勿叹墨花㑹见虹蜺灿凉州美酒共天家大叫忠魂歌复旦潇湘集洞庭秋月纤云不动金波浮冷光万里开清秋青山一发渺无际天影落镜星河流中流无人万籁寂夜深往往鱼龙出何人长笛在扁舟水逺天长露华白渭台渔父喜艾纯卿至何日离青海春过北斗城亟须谭间阔深足慰交情雨雪辞闗塞风尘送客程投荒君最苦早有二毛生潼川碑题石镜寺昔日朱轮守经过释子家柱间留墨蹟泉下隔年华云去空雕槛风来卷白沙江山谁似画每到动吁嗟天目游人宿重云菴烟萝一径通宴坐白云中树影晴浮水秋声半在空疎钟山际月髙枕竹边风竟夕浑无寐清谈对逺公藕花社僧嘉兴白莲寺僧有藕花社诗集不知其名山居沧海归来日贪看麋鹿羣忩虚含逺嶂屋破补重云夕鸟吟边过春蔬雨后分不须怜閴寂清梵隔山闻玉华山樵不知何许人洪武初寓东阳之东山披麻戴笠散歩闲吟于山水间终不肯言姓氏或云陈友谅客友谅亡遁迹至此遗诗百篇孙石台扬序之名玉华遗稿和韵荅玉山吕诚中穷涂往往白头新谁谓绨袍念故人此日不须辞旧雨空山聊自度残春艰难作客仍多病生死无家任此身二十年来相忆处几回月夕与风晨野亭老父桐城刘焘成化间与友人同赴省应选贡涂中风雨骤至因解装暂憩野亭共赋送春诗忽一老父衣蓑荷笠至闻吟诗亦请笔砚顷刻诗成云云怨风怨雨总皆非风雨不来春亦归蜀魄啼残花影瘦吴蚕喫尽柘隂稀枝头緑软梅初熟口角黄干燕学飞我亦欲归归未得担头犹挂旧蓑衣莱山樵者濬县眺望河流逺徙大伾存极目中原野色昏禾黍油油迷故国羝羊逐逐过前村黄花冷笑三秋客红叶初飞十亩园赖有淹留同调在芒芒禹迹试重论明诗鼓吹题金陵沙士清乐清轩竹里行㕑竹外门宛然风景似山村石䦨栁暗藏新雨诗壁苔荒没旧痕林下鸟鸣花自落溪头鹿过水偏浑晚来半掩东轩下一枕棃云锁梦魂戴斗夜谈书玉田行舘老去年华暗自惊殊方节序倍闗情萧条旅舘孤灯宿迢递归涂白髪生海甸星河分嵗色山楼鼓角动春声栁盘柏径谁相识怅望乡原北斗横丹川栈道早行效白香山体连云石磴晓苍苍天险分明百二强万里西南通鸟道双旌上下转羊肠一沟流水一沟竹几树垂杨几树桑登览不知行役倦半生诗债却觕偿云谷樵夫书大道寺壁西华云台去路长投闲翻为看山忙十年有梦㝷中岳四月披云过太行清世谁能便吏隠幽栖吾独爱僧房昨来不寐焚香坐读尽楞严夜未央黄州志赤壁写怀武昌东下次江皋赤壁矶头舣画桡废垒烟消荒舎合横江鹤去碧天遥岸边渔父疑残炬水厎龙吟忆洞箫往事千年増感慨荻花枫叶晩萧萧昌平州志仙人洞石洞窅且深花落无人埽仙翁去不还何处㝷瑶草虎谷虎谷名金山客行初未识日午山下过人面黄金色银山银山本在北万丈青云梯晓见居庸雪银山忽在西龙泉弥弥山下泉潆洄白如玉清以濯吾缨浊以濯吾足安济桥石梁跨飞虹水清鱼可数莫谓非通津亦有江南估长安可游记题西山清凉寺壁山僧汲空潭惊起二龙子百里云冥蒙三日雨不止青鞵踏雪志题西山水尽头双流决决鸣石根失其一弃穅于此中应从玉泉出南靖老人题壁青青千里草隠隠独家村日暮客投宿山深虎守门吴下人诗仆夫不识路踟蹰道傍久寒风吹衣襟落日看马首屠生萧山诸生屠姓失其名居近西子祠题诗于壁是年学使者梦一妇人谓曰吾西施也生未入五湖而萧山屠生辄妄言其为吾斥之既按部询生生大惊诵其诗叹曰诗固佳然已失实乃令生诣祠谢已为文以祀之题西子祠壁红粉溪边石年年漾落花五湖烟水濶何处浣春纱南浔祗园寺诗赠老僧清溪通笠泽地以水为乡竹青三日雨僧白一头霜张叟叟嘉兴人不知名秋思江上芙蓉开江上芙蓉谢开谢总秋风江流无日夜盱眙女郎题壁短袖笼春去低鬟明月中逢人惟有泪不敢说辽东正徳中朝士上长沙相公才名直与斗山齐伴食中书日又西回首湘江春草緑鹧鸪啼罢子规啼石淙集附録题邠州邮亭壁太宰西征秉将权三秦豪杰满军前中筵笑指金貂客尽是当年旧执鞭永寿监军荘邮亭题壁金符玉节催征骑赤日炎天渡大江塞上清风连瀚海六驘惊见旧旌荆先生不知何许人客济宁人有持白团扇扑蝇为血所渍因绘为红叶题诗云云人遂目之为荆红叶题红叶新霜枫叶醉殷红记得题诗出后宫绕遍御沟㝷不见被风吹入月轮中黄州志武矶山寂寞武矶山上树萧条逻阜水中天垂杨不管人间事犹自青青两岸边广西旧志题义宁华严寺跨鹤归来不计年洞中流水緑依然紫箫吹彻无人见万里西风月满天殊胜寺道人嘉靖初平望镇殊胜寺有一道人来游题其壁云云后倭人至镇寺首焚毁题壁我自蓬莱跨鹤回山僧不遇意徘徊时人莫解菩提寺三十年余化作灰福教寺僧嘉靖初魏国公侵武进县福教寺田僧乃弃去后过寺题诗云云残山剩水一荒基古寺烟笼白墖低燕子不知身是客秋风还恋旧巢泥黄图杂志直沽櫂歌天妃庙对直沽开津鼓连船栁下催酾酒未终舟子报舵楼黄叶早飞来云帆十幅下津门日落潮平不见痕苇淀茫茫何路泊一灯明处有渔村蘼芜杨栁緑依依樯燕樯乌立又飞赚得南人归思缓白鱼紫蟹四时肥漷县志白河渔舟溶溶漾漾白河流㸃㸃轻鸥上水浮遥望孤灯明灭处苇花断岸一渔舟浦城志南浦南浦春流涨緑波溶溶漾漾浴鸥多销魂尚计江淹赋碧草青苔送别何资江石刻书石溪亭桃花依旧放山青曲几焚香对画屏记得当年春雨后燕泥时汚石溪亭洞庭老人卓彦恭月夜泊洞庭有老人盪小舟过之歌诗云云见小草斋诗话歌八十沧浪一老翁芦花江上水连空世间多少乘除事良夜月明收钓筒玉堂逐客题西禅寺诗隔江人唱浪淘沙月上梧桐影未斜客到浔阳谈往事青衫无泪湿琵琶耳园公君山山色湖光日渐曛谁将玉珮弔湘君天风一夜连湖起吹落苍梧万里云花镜隽声踏灯词髻挽乌蛮试晚妆衫裁白㲲学霓裳私邀女伴门前立不避灯光避月光盘江逋客题分水闗一道泉分两道泉层层松栝翠参天鹧鸪声里山无数合向谁家草阁眠碧冈道人尧渡秋水初平露石矶尧城渡口栁依依无端隔岸渔歌起白鸟一双扑鹿飞不出戸庭録题陈山壁启牕日日对青山山色青青不改颜我问青山何日老青山问我几时闲陈墅里人江隂陈墅里有郭姓者失其名题诗于壁春日偶题细细㝠𡨕湿燕泥楝花香暖鹁鸠啼篱边笋迸无多日恰与茅檐一丈齐电白老兵题城楼画角吹来嵗月深谯楼无古亦无今不如归我龙山去万竹青青何处㝷灵谷寺壁上诗九日风雨萧萧戸未开忽闻隣叟负薪回自言今嵗登髙便曽上钟山絶顶来钟山野老风香阁风香髙阁倚层厓一老扶笻下藓阶猎火夜来惊鹿过松根拾得旧银牌髙百戸百戸嘉兴人遗其名闽归简吴巨手半牀书卷剩山河如此归来可奈何便欲与君同一醉梅花不比旧时多湘中女子繋左臂诗生来谁惜未簪笄身没狂澜命不齐河伯有灵怜薄命东流直绕洞庭西明诗综卷九十六明诗综卷九十七钦定四库全书明诗综卷九十七翰林院检讨朱彛尊编谷淮淮字文东秦中贾人客淮扬间佣书给事澄江张学士家寄逺琼花台上雨初收黄歇山前水急流莫道别来乡国逺南江愁是北江愁病中一贫成病竟年年愁入苍茫嵗暮天客至拥衾聊起坐冷风吹雨湿忩前题画十月山家落木稀髙忩终日见云飞柴闗地僻无人到独向峰头抱犊归李东白东白京山人为衣工登黄鹤楼西望家山一改容白云飞尽楚江空兴饶老子胡牀上秋在仙人铁笛中鄂渚霜花沿岸白汉阳枫树隔江红倚䦨拍手招黄鹤千古登临感慨同卢澐澐字宗润鄞人义乌县吏有月渔集西亭同朱近臣送沈嘉则送君江山行路近梅根渚雨急天欲昏不尽别时语周俊俊字伯英江隂贾客有南岑集芜城对酒寄怀张淡云校书楼上春云黯夕隂折花载酒偕同心芙蓉绣幄隠红烛美人一笑轻千金南浦别离情脉脉栁花缭乱风无力愁来独上广陵城江水微茫天一色吴陵暑夕断虹收宿雨大火欲西流一片水浮月三更人倚楼蒹葭迷白露蟋蟀响清秋惆怅江南北年年事薄游鹅鼻矶细雨晚山晴残霞映江树不见垂纶人寒潮自来去春日杂咏春来懒慢起常迟六尺枯藤强自支忽见栁花飞作雪小桥回首立多时赠张淡云星河淡淡夜迢迢深院凉生动绛绡传得扬州新乐府倩谁人并坐吹箫黄徽徽字季美杭州人为闽贾沈翁赘壻继其业有鷇音竹﨑水口薜亭官长在捜盐日午唤停船平明舎櫂山城外竹轿迎人又索钱李佸佸扶沟人江行有怀醉起意不尽江边㝷杜蘅折来何所寄游子在西京惜别三春晚穷年百虑生日斜空怅望一水隔盈盈焉来如来如内乡人翰林李蓘之仆江上怀吴人朱侍山久羁均阳江草江花一水长怜君何事滞均阳逢人为报乡园侣吴客而今作楚狂李英英字少芝以青衣给事南海欧大任初去故园留别诸友风烟一以别把酒恋同游人去江楼晚帆飞海国秋青山驰逺梦黄菊动离愁曽是沧洲客能无念白鸥秋思曽是沧洲旧钓徒西风落魄寄江都望中故国千山阻别后经年一字无庾岭烟霞秋思逺楚天风雨暮帆孤谁怜飘泊他乡客不为莼鲈滞五湖十月京师纪事萧闗风急马频嘶四塞河山动鼓鼙独立髙台望烽火芦笳多在蓟门西林汝元汝元闽王粹夫家青衣溪行雪压梅花破霜侵枫叶稀林间黄犊卧沙际白鸥飞水急滩声乱溪逥树影微前峰新月吐樵子蹋歌归京口夜泊隠隠渔歌隔岸听娟娟新月照中泠江南风景今宵始回首𤓰州一抺青胡梅梅字白叔吴人给事徐通政申宅晚瞽以医自给自号清壑道人沈璧甫自城南移居虎丘和周安期韵君住城南已数年今移虎阜寺门前红疎未补蔷薇架緑满初停茉莉船雨过峰头流一壑月明隄上听三絃酒垆饼肆皆隣近我欲频来莫惜钱晓饭小孤山下两岸黄芦雪满船推篷晓㸑鹭鹚前小孤山下风初定江面刚生一寸烟吴忠忠华亭姚元龙宅青衣陈徴君继儒赏其桃花诗劝其辞主人送至小崑山为焚香道者桃花游子访桃源桃源在深处不用问渔郎谷口随花去明诗综巻九十七明诗综卷九十八钦定四库全书明诗综卷九十八翰林院检讨朱彛尊编赵丽华丽华字如燕小字寳英南院妓自称昭阳殿中人荅人寄吴牋感君寄吴牋牋上双飞鹊但效鹊双飞不效吴牋薄席上赋别妾舟西发君舟东顷刻天生两处风此去云山天际渺寸心千里附冥鸿朔朝霞朝霞金陵妓送人秋风江上送君舟落叶江枫总别愁解缆不知人去逺凭䦨犹倚夕阳楼姜舜玊舜玉自号竹雪居士南京旧院妓花源逢顾何二使君作仙源凡几曲夹岸桃花开忽漫逢刘阮殷勤劝酒杯徐翩翩翩翩字飞卿一字惊鸿南院妓有集江隂送顾太学一日发江口五日下长洲可惜送君泪不随江水流赵彩姬彩姬字今燕南院妓暮春江上送别一片潮声下石头江亭送客使人愁可怜垂栁丝千尺不为春江绾去舟忆故居栁絮春泥玉垒封珠帘深锁暮烟浓分明记得双栖处梦绕青楼十二重送幼于还吴门花前双泪湿衣裾把酒江亭落照余此去吴门霜月满逢人好寄洞庭书寄陈八玉英时留姑苏何处箫声独上楼伤心桃叶水空流一从南国春归后无复佳人字莫愁马守真守真字湘兰一字𤣥儿又字月娇金陵妓有集自君之出矣自君之出矣不共举琼卮酒是消愁物能消几箇时朱无瑕无瑕字泰玉金陵妓有绣佛斋集秋闺曲芙蓉露冷月微微小苑风清鸿鴈飞闻道玉门千万里秋来何处寄寒衣孙瑶华瑶华字灵光金陵妓归新安汪景纯有逺山楼稾次韵汪仲嘉戏代苏姬寄吴郎之作由来欢爱说新知空结同心不自持山上蘼芜宁再遇西陵松柏讵相期罗襦明月君休繋纨扇秋风妾不辞极目自怜春欲尽流莺飞处草离离崔重文重文字媚儿一字嫣然南院妓别黄𤣥龙枫落鸦翻秋水明长桥独树古今情㝷常歌板银罂地从此伤离不忍行郑如英如英字无美桃叶妓雨中赋别执手难分处前车问板桥愁随风雨长魂为别离消客路云兼树妆楼暮又朝心旌谁复定幽梦任揺揺景翩翩翩翩字三昧建昌妓嫁丁长发丁为人诬讼于官景竟自经有散花吟襄阳蹋铜蹄骏马蹋铜蹄金羁艳陇西郎能重意气妾岂向人啼与苏生话十日平原饮三秋江上船一经揺落后明月几回圆薛素素素素小字润孃嘉兴妓有异才数嫁皆不终有南游草春日过茅山参差台殿閟灵踪句曲茅君次第逢洞口鹤窥曽过客日中人上最髙峰华阳涧水桃千树旧舘坛碑阙几重遥望金沙何处是浮图千尺罩乌龙张回回字渊如一字观若金陵妓送别赋得帆影劳劳亭上别无计共君归一叶随风去孤帆挟浪飞目穷河鸟尽望断浦云非后夜相思处伤心隔翠微羽孺孺字素兰一字静和常熟人生不识姓善音律推律得羽声遂以为氏后为人所杀有诗集栁草阁疎林迥檐前绕緑杨章台怜御苑灞岸惜他乡繋马青春晚藏乌子夜长玉闗频折赠离思断人肠周文文字绮生嘉兴妓咏怀几㸃愁人泪不许秋风吹吹到长江里江流无尽期唿文如文如小字祖江夏营妓与丘谦之绸缪和荅有遥集编咏庭中安石榴呈丘生安石孤根託谢庭合欢枝上日青青悬知雨露深如许结子明朝似小星王微微字修微扬州妓皈心禅寂自号草衣道人初归归安茅元仪晚归华亭许誉卿皆不终有期山草樾舘诗集重过雨花台望江有感春姿静东岑云影结遥粲坐卧髙台空不知翠微半落花自古今啼鸟变昏旦抚化良易迁即事聊成玩况乃晴江开渌波正拍岸有人以断肠草寄怨予偶见戏反之木名有连理草名有宜男花有枝并蒂禽有翼鹣鹣西方鸟共命东海鱼比目轻鸾千二百鸳鸯三十六相思为唐殿合欢是汉宫雀屏开甲乙龙劒匣雌雄之子赋断肠称物作苦语聊拈佳耦名其他未遑举夹山漾别陈仲醇夹山寒水落木叶下纷纷斜日已难别扁舟况送君瑶华一以折零落不堪闻为我题纨扇新诗寄白云仙家竹枝词幽踪谁识女郎身银浦前头好问津朝罢玉宸无一事坛边愿作埽花人忆江南寒沙日午雾犹含萧瑟风光三月三扑地栁花新燕子不由人不忆江南湖上早起中流何处听鸡鸣只看船忩烟雾生刚到五更翻睡去急披衣起已天明蔡彬彬字清卿江都妓赠别伤情不奈出宜春遥见离亭倍怆神昨夜楼头好明月今宵分照逺行人郝婉然婉然字蕊珠京师珠市妓有调鹦集凤皇台雨过荒台春草长浮云暗处是斜阳杏花零落知多少黄蝶翻飞野菜香李贞俪贞俪字澹如桃叶妓有韵芳集月夜有怀不见风前旧令君满庭霜月白于云仙居只隔清谿曲此夜钟声应共闻茹琼琼钱塘妓许归金华唐生生负约呕血卒元夕湖南湖北雪初消画鼓春幡总寂寥不是邻家灯火近那知今夕又元宵杨宛宛字宛叔金陵妓有钟山献正续集种桐静居无寄怀种桐广除内桐髙盈丈余风露相吸逮本以迟凤栖凤栖不可再我闻古良士往往思其外预愁斲为琴知音复谁在哭侍儿湘云湘水千年在相云去不回牀头鍼线帖此后更谁开春日有感翠馆红楼白石桥髙花低栁自飘飖画䦨几处无人到多少春光暗里销次止生七夕见怀韵遥遥望断白苹洲惟见银河一派流那得闲情还乞巧梦魂㝷遍木兰舟顾娟娟娟娟嘉兴妓赠别南国相思子西番笃耨香留君充杂佩休赌紫罗囊明诗综卷九十八明诗综卷九十九钦定四库全书明诗综卷九十九翰林院检讨朱彞尊编虞皋皋罗源人闽王璘时常鬻黄精于市龙启间为道士陈守元所辱故人木当敏因背之去㝷入仙茅山罗喜洞当敏尾之望见洞中玉堂金阙丽人被珠襦者百数皋至皆却行前迎建翠旍孔盖当敏大骇顿首谢罪皋目笑之有顷宴客堂上盛设食饮畀当敏以仆妾之餐坐之堂下然亦非人世所有滋味居十日当敏辞归皋及賔客送之至洞门客吹尺八撃玉磬皋和而歌云云歌毕忽然俱去当敏归城郭人民尽非昔日盖洪武之十二年矣歌朝为雄兮暮为雌天地终尽兮人生几时贞元道人徐州邓玉田扶卟仙于都下题诗毕自称贞元道人诗勾漏山头古洞天金堂玉室地相连门前千尺长松树亲手栽来不记年无上宫道人仙游歌君不见蓬莱缥缈三山幽天风万里羣仙游光分日月五城界春满烟霞十二楼洞门桃花嵗复嵗巖前桂树秋复秋羣仙游兮上玉京翩翩自适春风情鞭龙或耕瑶草去骑鹿爱遶青松行感藻日之遄征叹浮生之易迈信人间之可哀留幔亭而髙㑹有时采药来天台迷花宿雾临瑶台五三六㸃灵雨滴百千万树棃花开主人置酒初酦醅我今畅饮休相推风光如此不尽醉虚负青华赤玉杯崖老诗乍下人间世何须问姓名翩翩临水影窅窅歩虚声恣草黄庭帖还调碧玉笙江南美风物九月采莼茎降道人探梅轻舟十里五里残雪一山半山我意探梅独往谁教放鹤先还转华菴卟仙福州西闗外转华菴壁挂卟仙诗字体飞动不类人间书见闽小记緑云出洞又入洞黄鹤下山复上山道人此日归何处云自无心鹤自还候官卟仙嘉靖中倭乱起候官张经总督浙直军务经行止未能决质之召卟者卟动大书曰我闗云长也题诗云云经殊恶之后遭谗弃市诗万里纵横事已空战袍裂尽血犹红夜来空有思乡梦雨暗闗河路不通百泉书院降神诗天启二年五月杞县赵彦复集客于百泉山书院有神降卟题诗彦复曰神得非淮隂侯邪曰然诗相逢奚必定知名九里山前杀气横不及清淮一竿竹风波静处过平生清真观童子崑山柴竒读书于清真观夜二鼓月色如昼忽见五童子披鹤氅麾羽扇从空而下为回波之舞复歌云云见周𤣥暐泾林续记歌二首驾而风兮策而霆乘白鹤兮入苍冥山青青兮海澂澂璧为月兮珠为星驾赤虬兮上𤣥冥水㵿㵿兮岳亭亭晚翠亭鬼载叶世竒草木子诗一径入青松飞流澹晴緑道人晚归来长歌振林谷山深不知秋落叶下枯木须㬰翠烟开月色照綵服郑婉娥吴江沈韶洪武初汎舟游襄汉次九江登琵琶亭月下仿彿闻歌声明日复往徙倚亭中有丽人来唿韶并茵坐曰妾伪汉主婕妤郑婉娥也年二十而死殡于亭侧因口占一律赠韶且命侍儿钿蝉取酒韶与留连半载谈元末羣雄兴废及伪汉宫中事歴歴可记临别以金跳脱为赠赠沈生凤舰龙舟事已空银屏金屋梦魂中黄芦晚日虚残垒碧草寒烟锁故宫隧道鱼灯膏欲烬妆台鸾镜匣长封凭君莫话兴亡事泪湿臙脂损旧容吴师禹成化中候官吴师禹于吴屿结屋月夜载酒遍饮渔翁至嘉靖间已物故士人张君寿八月几望舟泊吴屿忽上流一翁盪桨而歌云云君寿刺舟与语翁曰我吴师禹也君寿不知其已死偕访其家酒行复赋诗云云夜既䦨遂寝旦觉乃在丛莽中诗笺尚在触手成灰诗蓼香月白醒时稀潮去潮来自不知除却醉眠无一事东西南北任风吹又诗世路无媒君莫悲开阑看取牡丹枝姚黄魏紫俱零落能得春风有几时董槐万厯中闽人董槐能文彊记年十七而没殡于里之龙山长见形为母护汤药墓上树虫啮成字或螘縁土为字皆成诗句末必书行仙董郎诗原南原北緑如烟万啭千声鸟可怜撷得榆钱盈两袖春风寒食自年年咏松僧诗庭前两株松风吹一株折朝减半庭隂夜露半庭月杨玊香成化中闽人林景清以乡贡北上不第归过金陵恋伎杨玉香既别而玊香夭泊舟白沙玉香魂夜至有诗和酬再过金陵访之则死已一月矣抚棺而恸是夜独宿见玉香从帐中出吟诗云云答林生天上人间路莫通花钿无主画楼空从前为雨为云处总是襄王一梦中小水人安成彭氏筑菴山中命仆守之暮有女子自称小水人径入卧室仆固拒之女云只见船泊岸不见岸泊船何无情乃尔㝷登仆榻仆惧取佛经执之女笑云经从佛出佛岂在经邪天将旦仆起撃菴钟女取髻上牙梳掠鬓忽走入松林不见壁上题诗云妾住小水边君住青山下青年不可再白日坐成夜只见船泊岸不见岸泊船岂能深谷里风雨误芳年薄情君抛弃咫尺万里逺一夜月空明芭蕉心不展解下罗裙带无情对有情不知妾意重只道妾身轻经从佛口出佛不在经里郎在妾心头郎身隔千里月色照罗衣永夜不得寐莫打五更钟打得人心碎王秋英嘉靖中福清诸生叶梦云过石湖山见遗骸哀而掩之是夜宿蓝田书舎一丽人敛衽拜灯下曰妾王秋英字澹容楚人也父徳育元至正间以兵曹郎参军入闽妾从父之官遇冦投厓死荷君子厚徳恵及骼胔是亦夙世縁也遂定情焉生一子曰鹤算万厯癸已挥泪而别事载万鸟啼春集归楚留别梦云两年欢㑹梦魂中聚散人间似转蓬嵗月无情催去燕闗河有信寄来鸿劒沉延浦光终合瑟鼔湘灵调自工他日扁舟㝷旧约夕阳疎影楚云东冬橘女鬼冬橘张校官致祥遇之秋夜吟幽蛩响寒砌白露堕寒石独立看月明不觉罗衣湿莆田女鬼万厯初莆田有王太守良臣者筑园亭郊外且倾圮矣崇祯中邑诸生梁鼎钟假为学舎有女夜至自称太守女鼎钟与定情三年一夕别去作诗以赠生别梁生侧侧复力力与君长叹息出入自苦愁单情还相忆西宁侯邸花神闽人郑琰翰卿客西宁侯邸昼梦黄衣少年要至庑下共饮少焉一丽人至少年自起舞歌春游之曲云云次及丽人作迎风之舞歌春愁之曲饮正欢少年骇曰文羌校尉来矣见一人緑袍张目至前遂罢席而寤起视庭中牡丹一花映日婉媚一黄蝶犹未去则少年也一螳螂长二寸集叶上是为文羌校尉丽人则牡丹花神云是年西宁侯薨春游曲芳草多情王孙未归迟我良朋东风吹衣春愁曲金衣公子话春愁几度留春更不留昨日漫天吹栁絮玉人从此嬾登楼妖䑕诗成化二年长乐陈丰独坐山斋梁上二䑕相鬭忽坠化为二老翁长可五六寸对坐剧饮声如小儿既而二女子歌舞劝酬歌词云云酒既䦨乃合为一大䑕向丰作拱揖状而去载晋安逸志歌天地小如喉红轮自吞吐多少世间人都被红轮误张秋鸦语崇祯戊寅张秋鸦作人语云云未几李青山作乱杀人盈野嵗饥民剥树皮食之枣一升值钱五百兖东西四百余里寂无人载张怡謏闻续笔人少人少无米怎了明诗综卷九十九明诗综卷一百钦定四库全书明诗综卷一百翰林院检讨朱彞尊编刘侯歌永乐中山阳刘安知南宫县勤于抚字境内旱蝗率吏民捕祷蝗亦顿絶是嵗邻邑皆饥惟南宫大稔民歌曰侯宰南宫民和政通蝗不入境今之鲁恭何铁面永乐中仁和何滪官刑曹郎持法不避贵势京师语曰毋纵诞避何铁面京师语颕上李芳中永乐中进士任刑科给事中执法不挠忤权倖谪海盐丞弃官居家宣宗甞顾问曰李芳何在近倖畏其刚直多沮之京师为之语曰永乐纪纲宣徳李芳京师语正统戊辰京师语云云是年安福彭时殿试赐第一甲第一名莫问知不知状元是彭时京师童謡正统中京师羣儿连臂唿于涂曰正月里狼来齩猪未一儿应曰未也循是至八月则应曰来矣来矣皆散走时方旱又有羣儿歌于涂云云既而有狼山之难雨帝雨帝城隍土地雨若再来还我土地京闱语景泰癸酉庐陵罗崇岳举顺天乡试第一以诡籍斥还后三年大学士陈循子瑛王文子伦入试皆不得举有旨特赐举人时人语曰榜有姓名还是学生榜无名氏京闱贡士翰林语茶陵李东阳等为翰林长而王九思等为检讨时人语云上有三老下有三讨京都语成化中光州熊翀官兵部侍郎时马为尚书而侍郎有左熊右熊京师语云两熊一马太平天下京师语𢎞治中钟祥沈文华为刑部员外郎事多平反京师语云有事勿忙须问沈郎京都语麦公牢子崔公马髙公银子当塼瓦都下谚吏科官戸科饭刑科纸工科炭兵科皂𨽻礼科看安州语苏州张寅仲明中正徳辛巳进士知安州浚牙家港筑隄暇则与士子讲学时孔天𦙍知祁州亦以才见重时人语曰有所疑问安祁莫忧竦有张孔京师语嘉靖五年天台起复知县潘渊进嘉靖龙飞颂效苏蕙织锦图帝以其文纵横莫辨使开写正文以进是时请建世室者有监生王渊进世庙颂擢上林监丞京师语曰两渊口濶如斗笑杀张萝峰引出一羣狗疫无鬼容城杨继盛少时读书僧寺时僧多病疫同舎生咸亡去继盛为调药饵僧以次愈时人异之语云疫无鬼以为不信视杨子都中歌嘉靖中土木繁兴一时工曹骤増数员都中歌曰马头双马后方督工郎束鹿语濮州苏祐补束鹿知县邑多囚繋下车一日释数百人明日革罢徭车三十两又明日有诏召束鹿令邑人语曰三日官府百年父母翰林语京山李维桢在翰林博闻强记与新安许国齐称同舘语云记不得问老许作不得问小李得山禽万厯中合肥黄道月好挟少年岸帻衣半臂紫袷坐骢马挟弹游西山时人从之语云得山禽从舎人燕人谚过了八达岭征衣添一领北地谚骆驼见栁渴羌见酒冨林语华亭曹时中与兄泰隠冨林以词翰自老时人语云冨林二曹一时人豪道士歌建文中京师有道士歌于涂云云莫逐燕逐燕起髙飞髙飞上帝畿况太守歌宣徳中况钟知苏州府称治最秩满去民叩阙留者八万人吴人歌曰况太守民父母早归来乐田叟兴化謡蒲政四川举人正统六年任扬州兴化主簿寛恕亷靖民謡云蒲政打蒲鞭青布縁了边九年三考满不要一文钱江隂歌天顺中昌黎周斌以御史论劾曹石谪知江隂县士民爱戴之歌曰旱为灾我公祷甘雨来水为患我公祷隂云散淮上歌沈阳范鏓中正徳丁丑进士歴官两淮运使尽革夙弊迁四川参政以去商民立祠淮水上为之歌曰范来早商民饱范来迟商民饥兴化民歌嘉兴孙玺知扬州兴化县事有土豪徐恩入赀为千戸交结权贵横行乡曲玺以法杀之民歌曰彼恶人兮虎翼而飞恶人既杀兮公瘠我肥嘉靖中童謡卖枪缨人上城茄头下人走马留都语扶沟刘自强嘉靖中官应天府尹㝷转都察院右都御史进戸部尚书再改兵部居官峻法一尚书嘱以事怒曰赃吏敢尔邪起奋拳仆其隶人留都为之语曰尚书赃舆台僵矫矫刘公洵自强吴下语吴人皇甫沖兄弟四人并有盛名既而张凤翼兄弟三人亦有名于时吴下语云前有四皇后有三张吴人语长洲文震孟性孝友居翰苑未踰年罢官家居吴人语曰求忠臣须孝子翳为谁文文起兴化歌庐陵陆某知扬州兴化县事将入觐报政民歌之曰昔来何迟今去何速恵我弗终昭阳之陆泾县歌嘉兴髙承埏知泾县将去民歌之曰眄公车来何暮计公程去何处公内召我何之急攀辕告上司上司扬言不可止入都门见天子如臯謡长山王㞳生中崇祯庚辰进士知扬州如臯县事性爱畜蝶民有罪当笞者输蝶得免罗致千百召客饮纵之以为乐邑人语曰隋堤萤火辍县官放蝴蝶江南谚江南田家占雨谚曰甲申尤自可乙酉怕杀我南京谚福藩称制江南马士英阮大鋮等用事一时倖进者衆南京为之语曰职方贱如狗都督满街走南京童謡一匹马走天下骑马谁大耳儿南京童謡杨栁青放风筝吴谚官粻办便无饭南道如虎升官半府吴中谚有利无利但看二月十二三月沟厎白莎草变成麦六月不热五谷不结秋孛鹿损万斛若要麦见三白除夜犬不吠新年无疫厉常州语江隂莫动手无钖莫开口恵山謡恵山街一名绮塍街夹路古藤乔木謡云恵山街五里长踏花归鞵厎香解州歌永乐中浮梁吴恵知解州民歌曰吴父母恩何溥昔憔悴今鼓舞山西謡正徳中歴城徐暹为山西副使时有巨冦号混天王劫掠郡县暹以计平之民乃语曰不发一矢贼乃尽死不荷厥戈贼死实多吴公謡吴江吴山为山东副使狱无滞囚时有塞井复渫民为謡云云既而迁福建按察使听讼明允民又謡云云彼泥者泉弗浚而复钖我则福凤之栖其雏来仪民具是依诸城县汉王山西南五里有卷帘荘虽严冬无霜降邑人谚云卷帘荘秋冬不下霜徳州谚徳州苦水铺土人素狡谚云苦水铺神仙过留筒布山东謡霑化李鲁生日照李蕃天启中交结奄宦以鬻爵为事青兖间謡云云后魏珰败鲁生蕃俱以太仆少卿拟徒若要起问二李通许谚通许娄良与同郡贾恪齐名两人皆中正统进士邑人谚曰娄良贾恪气如山岳太康謡博兴韩珝令太康多异政蝗不入境民謡曰欲蝗不复堕须是韩公过欲蝗不为灾须是韩公来禹州歌上海潘恩知禹州州人语曰莫相仇避潘侯郭公谶嘉靖元年河南巡抚何天衢命百戸亓修月堤发一古冢塼上朱书云云塼空其中人以为琴几郭公塼郭公墓郭公逢着亓百戸巡抚差尔修月隄临时让我三五歩庆阳军中语洪武初张良臣复据晋阳以叛其兵精悍养子七人咸善战军中语曰不畏金牌张但畏七条鎗临洮歌潞城刘昭宣徳中为临洮尹多仁政民歌曰野有流民惟侯集之邑有田畴惟侯辟之古人谨狱惟侯哀之有此三恵孰不怀之塘下童謡台州太平县塘下戴某与方谷真婚戴氏将败童謡云云及洪武末戴氏竟籍没惟二女出嫁存焉塘下戴好种菜菜开花好种茶茶结子好种柿柿蔕乌摘了大姑摘小姑罗太守歌桂阳罗以礼永乐中守绍兴寛勐得宜遇雨𤾉不时往祷辄应民歌曰太守罗以礼祈晴得晴祈雨得雨二洪歌莆田洪楷从子珠后先知绍兴府崇尚名教人歌之曰大洪小洪先后同风汤太守歌安岳汤绍恩为绍兴守濒海潮至渰没田舎绍恩为筑隄建闸以时蓄洩辟田数千亩越人歌之曰泰山巅髙于天长江水清见厎功名如山水万古留青史越人语长清李侨嘉靖中知绍兴府多恵政时知山隂县事李某不得于民每出则以两铁索前导而侨必悬两炉焚香越人语曰府香炉县铁索一为善一为恶平湖谚平湖俞瓛字廷贵有行谊熊卓知县事引与计事行之民辄曰神明或干以私遂谢弗与通里人谚曰郭东俞生当春握氷嘉兴语金溪洪范知嘉兴县事承知府杨继宗之后亷静寡欲士民语云洪令杨守承前启后童謡貍貍斑斑跳过南山南山北斗猎回界口界口北面二十弓箭饶州歌陶安知饶州当入觐民为之歌云云既而复命守州事载歌云云千里榛芜侯来之初万姓耕辟侯去之日湖水滺滺侯泽之流湖水有塞我思侯徳贾推官謡峄县贾访𢎞治中为建昌推官大珰至廷辱郡守以下官访独与抗礼民謡云知府一堆泥同知一凷土若非贾推官坏了建昌府南丰歌通州冯坚洪武中为南丰典史政平讼理民怀其徳歌曰山市晴山鸟鸣商旅行农夫耕老瓦盆中冽酒盈唿嚻隳突不闻声南丰歌建徳陈勉景泰中为南丰知县百废具举民歌之云大尹陈政事新男耕女织歌阳春江西謡𢎞治中吴江王哲巡按江西有威名民为謡曰江西有一哲六月飞霜雪天下有十哲太平无休歇安仁语南海洗光正徳中知安仁县能辨疑狱百姓语曰民无冤讼有洗灯笼讼无滞屈有洗三日九江语万衣为南京刑部主事频梦其父心动请急归抵家九日父没里人为之语曰万孝子生知死建昌民謡晋江吴梦相为建昌府推官迁南京大理评事时人语曰吴公吴公行李皆空公道服人私情不通浮梁謡浮梁人吴十九善制磁器士大夫多与之游时人语云成窑太薄永窑厚天下驰名吴十九万安上滩谚一滩髙一丈南安在天上万载谚万载翟昌甫家贫乐道好读书春夏移书于佛塔秋冬楼居里人谚云云后以人才举为郎春夏塔秋冬楼风吹四面揺昌甫独不忧童謡蒲圻陈文礼字贵和洪武三年由贡生授监察御史有冤狱久不决童謡云云文礼悟曰罪人必康七也果如其言斗谷三升米说与陈文礼王捕虎歌清苑王哲为湖广布政使亷正彦明人不敢干以私歌之曰王捕虎最执古囊无钱衣有补汉阳民歌广州何澹字中美以天顺中进士知汉阳府民歌之曰何太守筑汉陂饥得食寒得衣陆青天謡嘉善陆垹知武昌府郡人謡曰陆青天胜明月青天无不青明月有时缺辰州苖民语不畏官军但畏粻屯辰州田家谚四月八日晴鱼儿上髙坪十日雨连连髙山也是田蜀人语安阳崔陞任四川参政与佥事曲锐并有威名蜀人语曰崔参曲佥屹如雪山崇庆谚崇庆俗尚浮屠万辅居䘮独遵家礼乡人化之谚曰万辅一唿䘮礼皆儒蜀中謡蜀冦黄中据支罗砦与牛栏坪相望里许万山斗絶目为天城謡云打得支罗砦金珠满船载打得牛栏坪换箇成都城播州语杨友与杨爱兄弟相仇两州为之不宁土人语云骨肉臡醢参商播凯万厯二十七年播酋叛势甚张十月乡人谭经歴恕避兵深巖忽闻石裂有文在石上云云巡抚郭子章镂板以传贼中明年贼果灭聚山巖人化血石壁坏诸蛮絶蜀谚滪冒顶黒石下井恵安语洪武中三河安景贤知恵安县事民颂之曰安公莅止视民如子兴化謡正徳中进士岳池冯驯守兴化民謡曰冯太守来何迟胥吏瘠百姓肥闽中语布衣髙瀔傅汝舟从郑善夫游学为诗闽人为之语曰髙垂股傅脱粟言龂龂中歌曲叶君歌隆庆中归善叶春及知恵安县民爱之如慈父歌之曰叶君为政惟饮吾水设施不烦五风十雨福建语㑹稽商为正万厯初巡按福建与巡抚都御史龎尚鹏协心共事百废具兴福建语云恤我甘苦龎父商母闽中謡嘉兴谭昌言为福建提学人有投私书者槩不发试竣题数行裹原书复之闽人语云来一封去两封以为不信视邮筒吴公歌崇祯中新安吴彦芳为莆田令有恵政秩满去新县令催科严民乃思吴公歌曰阳春何去霰雪何来父邪母邪翳惟我怀武夷谚一曲一湾一湾一滩泉州语洛阳桥一望四里皆琨瑶莆田谚橘子黄医师藏顺徳謡嘉靖初余姚金蕃知顺徳县初政尚严民謡云云比及朞豪强敛狱讼减民复謡云云朝鳃鳃毛厥施乎夕掝掝石厥画乎劳乎劳乎盍燕以敖乎华盖之屹屹不如尹之无泐碧鑑之粼粼不如尹之无津长我禾黍谷我士女吁嗟乎膏雨顺徳謡徳清胡友信宰顺徳邑多盗惧民轻法颇尚勐厉凡获贼腊其鼻或投诸渊闻者震惊謡曰山有虎邑有胡无捋其须恵州歌福州郑天佐为恵州通判善折狱民歌之曰县迟延府一年但愬郑青天讼无滞民不冤髙州歌开县严琥同知髙州府时大饥琥捐俸以赈民歌曰治我严父生我慈母雷州歌永乐中天台黄敬知雷州府先是郡多囚繋敬至数日悉为剖决狱尽空民歌之曰黄公来迟使我无依今公莅政恵我无私琼州民謡琼州蛮黎岐习驰射自称神弓万厯十四年为官兵所败请降民謡云弛神弓来归降儋州谚儋俗事神有上帝㑹天妃㑹邓天君㑹羊元帅㑹銮舆五采迎神十百大飨于村中景泰天顺间谚云栁英有银儿子跳神洪全有金阿母卖鍼广东谚饥食荔支饱食黄皮蛇珠千枚不及玫瑰涠蚌之胎有玫瑰文魮之腹有美玉文魮鸣美玉生多食马兰少食芥蓝广州谚尔有垣墻我有火秧婴儿瘦探石鷇家有竹鸡啼白蚁化作泥秋冬食麞春夏食羊朝为泡鱼暮为蒿猪霜蟹雪螺味不在多石湾瓦胜天下粤谚韶州水急至险者为牯牛滩舟子语云行过牯牛五石滩寄书归去报平安过得牯牛舟子白头大庙崃歌清溪蒙里早眠宴起肇庆府謡西水自广西来每嵗夏至后淫雨暴涨谚云水浸钓鱼台上下不得来西水漫漫鱼蟹满盘琼州谚琼州以海水占年海水热则荒谚曰海水热谷不结海水凉禾登场海南多阳一木五香琼州谚琼州东界地瘠以羊骨壅田终无获腴壤多在西故谚云东路㯽榔西路米粻猺人謡罗旁猺九星巖有石其厎空洞撞之渊渊作鼓声每出劫人撃之以为号其謡云撞石鼓万家为我虏粤西谚思播田扬两广岑黄花瓦謡田州女土官瓦氏嘉靖十四年调之征倭至苏州索有司捕蛇为军中食败倭于王江泾时人语云花瓦家能杀倭腊而啖之有如蛇华林謡江西华林洞贼反檄田州土官岑勐征之勐兵沿涂剽掠民皆徙村避之謡云华林贼来亦得土兵来死不测藤崃謡自藤崃径府江三百余里诸蛮互为死党出刧商船得人则刳其腹投之江中崃人謡云盎有一斗米莫泝藤崃水囊有一百钱莫上府江船永通崃謡藤崃平后正徳间遗孽渐蔓崃南尤甚横江御人莫可禁制都御史陈金以诸蛮所嗜鱼盐乃令商船度崃者以此委之道稍通金疏其事请名永通崃诏从之未几诸蛮征索无厌稍不惬意辄掠杀之浔人謡云昔永通今求通求不得葬江中谁其作始噫陈公妖巫歌金陵初建滇南段寳遣其叔真自㑹川奉表归款朝廷亦以书报之时有妖巫女歌云莫道君为山海主山海笑谐谐园中花谢千万朶别有明主来永宁语云南永宁蛮塞矢不刺非于宣徳四年纠合四川盐井卫土官马刺非杀永宁土知府各吉八合已命卜彻袭职矢不刺非复杀之永宁人语云土官数竒逢两刺非曲靖歌成化中灌县焦韶知曲靖府境产瑞禾民歌曰禾本二穂嘉谷满田太守焦公仁徳及天楚雄歌先大父君吁府君讳大竞知楚雄府政尚亷静甫半载丁内艰几不能治装归郡人歌曰清贫太守一世难百鸟有凤凤有鸾滇中谚山蛮不落叶地蛮汤自热贵州謡邻水杨纯以监察御史按贵州任满百姓乞留一年诏许之民乃謡曰邻水杨但愿年年巡贵阳贵州宣慰司居水西曰乌蛮为乌罗罗居慕役曰白蛮曰白罗罗谚云云言至死犹鬭也水西罗鬼断头掉尾贵州谚黄平铁兴隆雪苖人謡苖家雠九世休黔中谚天无三日晴地无三尺平四月八冻杀鸭九月重阳移火进房陈父歌印江陈表知广元县事与利州卫杂处军强民弱表申明制度以服武弁民歌曰古来力役军三民七陈父定之彼此画一家用平康劳者获息翰林谚翰林九年就热去寒兰江谚金家梁旧酒香明诗综卷一百