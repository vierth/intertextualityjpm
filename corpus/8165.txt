禅宗正脉X卍XXX禅宗正脉序有大圣人中天印度曰能仁氏乃往古昔然灯所记贤劫次补四十九年开示演化接物利生悲济无量仁慈普覆声教所被微尘剎海而双林息照布瑟波印于饮光少室单传摩诃衍基于达磨此正法眼藏教外别传禅宗之所自也巳而六传至曹溪而支分派别洋溢汎滥徧满天下不有文字纪录事缘又何以知其投鍼玄趣激电迅机开示妙明之真性哉此吴僧道原传灯录之所有作而有宋真宗皇帝诏翰林学士杨亿之所有叙而总裁也后斯辙者曰广灯续灯联灯普灯虽各详略不同亦无非所以明此一大事也宋时有僧济者患五灯之浩瀚作五灯会元以惠来学甚盛心也然而后人犹以未易通究为病者是其中间机缘语句峻险者壁立万仞浅近者鼻孔半边或入海而算沙或追羊而感岐此国朝嘉兴府僧如卺禅宗正脉之所有作也卺蚤X参空谷禅师于虎林得旨即韬光环堵于嘉禾之真如四海象龙望风向慕而参礼者户屦常满而慨夫五灯之机缘峻险曰上根之人当头便领十日并照中下之徒银山銕壁丝毫万里用是抄录简集由某佛以至某人之嗣凡几世几百人为几卷俾人人通晓以为证悟之因复梦神教题曰禅宗正脉刻梓流通猗欤盛哉书成飞钖踵门以叙文为请嘻余耄矣岂足以叙此书之文哉然而仰惟佛法自汉永平东被真丹禅宗一宗徧满寰宇佛祖以下得其传者自一灯以至无尽灯焉迄今逮二千祀代有金轮深信体解作兴驩动振耀金汤际我大明太祖高皇帝圣神文武统御华夷树剎建幢天章御制跻斯民于仁寿之域措天下于雍熈之治太宗文皇帝继体守成钦明文思光被四表圣治无为制词赞咏佛日光辉钦惟皇上嗣登大宝圣哲温恭厉精图治四海会同佛圣再来佛法外护天人叶赞率土昇平白𩬊礼臣乞骸归老受恩莫报弗遑宁居间得一覧禅宗正脉大为庆幸异时必有以是帙曰月尘X睿覧若景德之传灯录者矣第不知奉诏总裁删定而兼叙引者为谁也虽老矣犹能欣戴拱嘿以竢其美音大明弘治三年岁在庚戌除夕前一日赐进士阶荣禄大夫正治上卿太子少保礼部尚书奉勅致仕前兼左春坊左庶子八十二翁杭郡邹干撰禅宗正脉叙原夫三界恼热灼诸火之易燃一物长灵亘亿劫而弗灭欲求作佛莫切证心心本圆成性原玅觉恒河沙数总具如来万径千蹊悉归定慧若心外求佛何异㸑尘以为糜性外探宗真䫫吹砂而作饭能使菩提融彻摩尼朗曜明宗衍派启廸沙门难矣然我释迦文佛迨夫达摩祖师方轨弘宣既着明于西域分鏕显说亦渐移于东土阐无三之教开不二之门禅悦弥彰宗风大普导示众惑遏绝诸妄万涂丛归一繇般若由是有沩仰灋眼云门至以曹洞灵济之五宗各自成佛作祖有一世二世以至数世十世百世之法嗣亦自授派传支灯灯继续钵钵相承聆此师传参他僧旨譬持明镜遇物可以鑑形若投良剂随方因之疗疾家操智炬烛众生于迷途人驾慈航X渡群品于觉海此禅宗正脉之所以作也夫禅而曰宗玅心珠之悟证脉而曰正去脉月彳道之外邪公案分明阶级剖别剪经文之芜蔓断文字之葛藤广取顿渐之玅言独宏问答之奥义诚禅域之南车宗门之武库者也如巖上人摹写赫𨂜鬻其瓶钵铲劂梨枣募彼金钱数载拮据一朝卒业实心懽喜质问愚蒙蒙也慈波空荡苦海易沈印证未窥乎真如希仰犹累于尘垢若夫尊南为圣𠷣北为愚背北向南大悟可入背南向北下愚匪明是在学佛之徒得迦叶之会心岂必出家之流効丰干之饶舌万历乙巳初秋闽郡徐𤍗兴公序禅宗正脉引景泰庚午卺参学空谷禅师于脩吉山山在杭西湖上先是师积稔缘化吾郡夜话山房获亲炉鞴一日问师如何是露柱师良久曰此是说不得底自会去厥后成化庚寅师还化其年卺四十六亦病革再甦自惟失怙间始专心净土劝人念佛数以米一粒一声积二百斛供众三年印图若干万相涉十有五年迄今未既也顷在杭时甞阅五灯会元弗果终帙今偶获展读谓是空谷先师亲加点句者何幸遇之感悸交至第以此书机缘峻险X萹帙浩繁粤有上根当头便领十日并照所谓高晖之临幽谷长风之游太虗者也自余中下之流银山銕壁丝毫万里钝置已躬妄生知解以为成立为此发心抄录蕳集以便观览或者谓余手风绝笔巳四十年龙钟耄老不堪笔砚余皆不应丙午仲冬一之日始昼则抄录夜则检阅至唐杜鸿谒无住禅师庭树鵶鸣时遂有省所谓得个入头非悟也由是益坚其志自言若无先师存日提激何有今日事哉复自念言蕳集果符佛意集成当以何名是夜若闻神语曰禅门正脉觉而异之先佛有言汝以缘心听法此法亦缘以此观之神即是我我即是神梦与非梦二而一也矧惟会元佛祖命脉今曰禅宗正脉有以夫于是谨述用心颠末如此或者又曰蕳集弗传与无集等亟命同服兴圣德海缮写成帙募彼悉檀捐金绣梓用广其传云尔时维大明弘治岁次己酉冬十一月旦嘉禾如卺谨识叙古启明读禅宗正脉法达磨西来马祖大师示众其略云达磨西来传上乘一心之法令汝等开悟又引楞伽经以印众生心地X非无知解归宗和尚曰从上古德不是无知解他高尚之士不同常流今时不能自成自立虗度时光涌泉云见解言语总要知通若识不尽敢保轮回去在为何如此盖为识漏未尽汝但尽却今时始得成立有事商量赵州和尚曰兄弟莫久立有事商量无事向衣钵下坐穷理好黄龙南禅师告慈明曰此心未稳乞为指示慈明曰既如是则坐而商量深究洪规荐福古禅师甞参大光玄福严雅无有可其意者由是终日默然深究先德洪规一日覧云门语忽然发悟得个入头大慧禅师曰山僧十三岁出家早知有此事虽在村院里常要买诸家语录看虽理会未得然便喜云门睦州说话汝等未得个入头须得个入头既得箇入头不得孤负老僧明明向汝道尚自不会岂况盖覆将来渐有开廓空谷和尚僧问师之省处与我说为末世之标格空曰某谒南极古拙及众知识皆令参赵州无字久而无省偶见五灯会元中祖师活机用心渐有开廓古人机用我巳识之矣又问人天眼目碧巖集可看否X空曰可法在汝边净名云此法即见闻觉知学不得若离见闻觉知亦不得到这里须知有一条活路若识得这活路法在汝边迟速不同老宿云这一片田地分付来多时也我立地待汝搆去古塔主云利根者画时解脱钝根者或三五年远不过十年若不悟去老僧与你入拔舌地狱参常习坐禅马祖在衡岳山常习坐禅南岳甞以磨甎作镜而谕之乃曰若执坐相非达其理祖师云执之失度必入邪路放之自在体无去住妙喜曰我只要你行亦禅坐亦禅语默动静体安然诸方说静了方悟我是悟了方静不敢相瞒未悟时心识纷飞悟了方贴贴地不明大理德山和尚云若不明大理饶你去佛肚里过来只是能行底屎橛不曾遇着好人便即认得六根门头光影向口里说取露布是隐言妙句光彩尖新争奈你自家无分仁者是别人涕唾圆通云道眼若未明有甚么用处无事切须寻究玄沙云道眼不明生死根源不破工夫之说幻住和尚云前代诸尊宿初不曾有做工夫之说惟X是单提此事俾之言下领悟又云古人于参学此道用心处谓做工夫斯说最切当而学者例于此说问处求证佛眼云昔人因迷而问故问处求证入得一言半语将为事究明令彻去不似今人胡乱问趂口答取咲达者简集之意卺以五灯会元浩繁难读多有机缘峻险壁立万仞上根吐舌中下罔措用是唯取显明简直者使人易晓去取无定简集成编且如会元本集中牛头山法融禅师若干人则总题四祖大医禅师旁出法嗣于其前今正脉中各以四祖旁出标干上他可类推上堂示众甚有切于人者辄以愚意略加标首如史鑑然以便寻讨去繁就简是集一依五灯会元并不敢有所更改也间有生缘神异参谒问话繁者不敢备录然亦有束而简之之处体会机缘看机缘须看他师家问处学者答处如何即是如何则不是自有入处既得入处乌有峻险简直显明者哉随宜参用凡机缘上安评字则指圆悟禅师评唱若安颂字则X颂古联珠有此或机缘颂古有及会元无出者意句圆妙则增收如卺鹤望俊流当立大志亦草率不得须将诸祖颂古通集碧巖集人天眼目彼此寻究相助显发古今例同或曰五灯会元是佛祖心髓孰敢妄分优劣而去取无定耶曰子岂不见五灯是五家之作今为会元哉碧巖集祖师机缘唯取一百则禅宗颂古联珠通集四百余人前人颂之集之岂不知有一千七百人善知识耶譬彼病革矣当求速効之方可也余之简集无他每见同学惧繁弗覧正恐大法湮微故强为是编俾易覧易精而得入悟门者则不以我为非欤正鲁庵所谓知我罪我其唯此集矣叙古启明读法禅宗正脉目录第一卷释迦牟尼佛摩诃迦叶尊者阿难尊者优波毱多尊者佛陀难提尊者脇尊者富那夜奢尊者龙树尊者X迦那提婆尊者僧迦难提尊者鸠摩罗多尊者阇夜多尊者鹤勒尊者师子尊者般若多罗尊者菩提达磨大师慧可大祖禅师僧粲鑑智禅师道信大医禅师弘忍大满禅师慧能大鉴禅师牛头融牛头巗钟山璀牛头威牛头忠安国挺天柱慧鹤林素佛国则径山钦云居智鸟窠林北宗秀嵩岳安蒙山明降魔藏寿州树福先俭破灶堕嵩岳珪终南政嵩山极保唐住西域崛多韶州海吉州诚匾担了洪州达寿州通江西彻信州常广州道永嘉觉司空净婺州荣河北隍南阳忠荷泽会耽源真蒙山宝圭峰密第二卷南岳让马祖一百丈海南泉愿盐官安归宗常大梅常佛光满五洩默盘山积麻谷彻东寺会西堂藏章敬晖大珠海百丈政泐潭会杉山坚石巩藏北兰让X南源明中邑恩泐潭兴汾州业大同澄鹅湖义伏牛在兴善宽三角印鲁祖云芙蓉毓紫玉通邓隐峰西园藏杨岐叔马头藏华林觉蒙谿佛隩乌臼石臼本谿石林亮座主百灵金牛利山乳源松山则川打地秀谿椑树水潦浮杯龙山庞蕴黄檗运长庆安大慈中平田岸石霜性空古灵赞和安通百丈涅槃赵州谂长安岑菜萸和尚子湖踪白马照云际祖香严端灵鹫闲苏州西禅陆亘大夫甘贽行者关南常双岭真径山宗芙蓉训大茅五台通天龙白居易普化和尚寿州遂薯山超虔州微荐福辨古隄和尚公畿祕魔巗祗林黄州安陈尊宿千顷南乌石观罗汉彻裴相国大随真灵树敏灵云勤寿山解渌水严阳信光孝觉国清奉大陈朗多福雪窦通石梯浮石关南吾X末山尼俱胝和尚陈操尚书长庆巘第三卷文殊菩萨天亲菩萨维摩大士善财童子须菩提舍利弗宾头卢秦䟦陀宝志公善慧大士南岳慧思丰干禅师寒山子拾得子明州布袋法华志言天台顗青原思石头迁药山俨丹霞然大颠通长髭旷京兆利招提朗凤翔佛陀大同济道吾智云巗晟船子诚百巗哲高沙弥李翱翠微学孝义空僊天三平忠马颊空本生石室石霜诸渐源兴渌清神山密幽谿夹山会清平遵投子同道场讷白云约枣山仁大光诲九峯虔涌泉欣云盖元南际一覆船荐肥田伏鹿苑晖石柱南岳泰潭州盖龙翔闻张拙洛浦安黄山轮韶山普上蓝超太原湖天盖幽三角珪投子温牛头微盘山二世九嵕慧观音俊濠州明谷山缘泐潭茂X同安察禾山殷泐潭牟六通绍云盖罕瑞巗百巖大岭禾山阴柘溪实青峰楚乌牙宾永安静邓州度永安悟木平道崇福志鹫岭本大安古乌牙朗开山昼青峰勉太宗皇帝孝宗皇帝郁山主先净照东山顶云幽恽楼子天竺悟嵩律师老宿二菴主老宿官人烧庵婆陈道婆妇人第四卷天皇悟龙潭信德山鉴泐潭宝峰巗头奯雪峯存瑞龙恭高亭简瑞巗彦罗山闲玄沙备长庆稜保福展皷山晏龙华照翠巗参镜清怤报恩岳安国瑫睡龙溥长生然鹅湖孚隆寿卿永福弇云盖本洛京南院法海周龙井通龙兴靖南禅璠越山鼐极乐俨潮山宗普通明太原孚南岳劲白兆圆瑞峰禄黄龙机明招谦大宁微天竺澄罗山因罗汉琛天龙真僊宗符白龙希安国球螺峰奥X睡龙和尚云峰绪大章如国清静招庆匡报恩资报慈云开先宗倾心瑫水陆俨广严泽报慈朗石佛静观音换东禅隆僊宗玭永安烈新罗龟山报慈环王延彬延寿轮报慈钦凤凰琛永隆瀛岳麓和尚后招庆建山澄招庆僜天竺仪白云作龙山义皷山岳报恩护瑞巗进报国照龙𠕋兴佛隩然南禅缘资福远乌巨晏白鹿贵长庆用瑞峰端僊宗明安国祥保福豁大龙洪白马霭兴教普枣树黄龙颙玄都澄吕洞宾普照瑜清谿进清凉复龙济修延庆殷南台安广平旨灵峰恩报劬应报恩显太平海兴阳钦归宗诠天平漪圆通德九峰诠河东原隆寿骞奉先同第五卷沩仰宗沩山祐仰山寂香严闲径山諲九峰慧京兆米三角遇王常侍西塔穆南塔涌霍山通无着喜X五观支南极染大安干双谿田米岭和尚双峰古资福宝芭蕉清清化怤黄连初资福邃芭蕉彻承天确法眼宗清凉益天台韶清凉饮灵隐耸归宗柔百丈恒永明潜报恩明报慈言崇寿稠报恩安云居钖正勤奉罗汉依章义钦报恩逸报恩遂罗汉仁黄山匡报恩则净德筠高丽炬宝塔巗般若遵归宗真栖贤圆新兴齐古贤谨兴福勋永明寿五云逢报恩安紫凝勤普门辨光庆安华严达九曲祥开化明瑞鹿安龙华居齐云臻瑞鹿先兴教寿永安原云居齐罗汉昭报恩智支提隆栖贤湜千光省崇福祥云居能归宗诚瑞岩海灵隐本尧峰暹圣寿昇兴教一西余柔定山素净土政灵隐珊第六卷临济宗临济玄兴化奖宝寿沼三圣然X魏府觉灌谿闲纸衣符定州崔幽州谭空历村和尚米仓和尚齐耸禅师云山和尚虎谿庵主桐峰庵主杉洋庵主定上座南院颙廓侍者西院明宝寿二世大悲和尚水陆和尚澄心德鲁祖教镇州谭空际上座风穴沼颖桥安兴阳静首山念广慧真灵泉和尚汾阳昭叶县省神鼎諲谷隐聪广慧琏三交嵩仁王评鹿门昭王随丞相石霜圆琅琊觉大愚芝法华举芭蕉泉天圣泰浮山远宝应昭大乘果金山颕仁寿珍永庆普李遵最英公夏竦华严隆杨大年翠巗真蒋山元大宁宽道吾真广法源灵隐章定慧信泐潭月白鹿端真如方长水璇云峰悦净因臻定林琛本觉珠华严孜琅琊锐兴阳隐石佛忠净住说李端愿西余端大沩喆穹窿圆兴化清泐潭祥光孝兰东林遵庆善能庆善隆净因成开福哲鸿田升福香山渊景淳如藏冶父川X第七卷曹洞宗洞山价曹山寂云居膺疎山仁青林虔高安仁白马儒龙牙遁华严静九峯满北院通洞山全京兆蚬幽栖幽越州干峰吉州和山天童启钦山邃洞山延金峰志鹿门真曹山霞曹山慧曹山炬育王通同安丕归宗恽嵆山章云居岳佛日空永光真朱谿谦云居简新罗云住护国澄灵泉仁疎山证百丈安黄檗慧伏龙璘京兆三相广德延石门蕴龙光諲石藏炬重云晖瑞龙璋报恩屿含珠哲紫陵一同安威上蓝庆天池隆益州真佛手因龟洋忠同安志智门钦荐福思大阳坚五峯绍广德义广德周石门彻紫陵微兴元浪普宁显梁山观普净觉云顶敷石门远北禅感石门筠大阳玄药山昱罗纹珍道吾诠南禅聪投子青兴阳剖福严承罗浮如白马云门运梁山冀芙蓉楷大洪恩X洞山云福应文丹霞淳枯木成宝峰照石门易天宁誧天宁琏梅山巳普贤秀鹿门灯资圣南洞山微高世则大洪遂长芦了天童觉大洪预尼慧光圆通止智通深华药朋尼佛通雪窦宗善权智自得晖石窻恭光孝彻大洪为长芦琳慧力悟雪峰深慧日安吉祥实雪窦鑑第八卷云门宗雪门偃白云祥德山密巴陵鉴双泉宽香林远洞山初泐潭谦奉先深披云寂舜峰韶般若柔荐福古双峰钦资福诠黄云元龙境伦大容諲华严慧黄檗济谷山丰洞山禀北禅寂净源真大梵圆药山光奉国海云门球佛陀远慈云深化城鉴护国和尚西禅钦觉华照延长山黄龙赞云门朗纂子山韶州大历宝华和尚月华月乐净匡后白云文珠真南台勤德山晏干明普中梁崇黄龙愿普安道泐潭散圣五祖戒X福昌善建福同智门祚福严雅开福贤丫山盛莲华祥德山远开先照金陵天宝法云善蓝田真雪峰钦西峰谿洞山聪石霜诚泐潭澄云盖颙上方岳育王坦金山新雪窦显云盖鹏彰法泗北禅贤芳上座开先暹资圣勤鹿苑圭云居舜佛日嵩许太守育王琏承天简九峰韶西塔殊云居亿滔首座玉泉皓云居祥国庆宗天圣道天衣怀承天宗南明慎君山昇洞庭金曾脩撰圆通讷法昌遇广因要云居元智海逸天章椘蒋山泉慈云慧归宗通天宫徽福昌信慧林本法云秀慧林冲长芦夫佛日才天钵元栖贤迁净众言三祖会澄照慈崇德澄定慧云报本存开圣栖衡山礼云门侃太平坦佛足祥明因赟杨杰侍郎慧日尧中际遵百丈悟善权泰崇福基大中隆刘佥判赵清献公法云本金山宁资寿巗本觉一投子颙地藏恩灵曜良X香山泳灵泉一石佛通法云白僊巗纯慈济聪白兆圭福严初德山绘香积旻瑞相来真空一华严明永泰航寿圣邦长芦赜夹山龄元丰满善胜悟招提湛净慈明雪峰慧资福明云峰璇延庆𣸪道场颜天竺谏普济淳尼法海富弼丞相尼文照万年幽慈受深万寿璝天衣哲智者铨报恩然雪峰演王大夫观音和尚净慈象灵隐淳净慈昌径山一金山心香巗璧国清印万杉坚中元妙玉泉达光孝深第九卷临济宗黄龙南晦堂心照觉总真净文云居祐黄檗胜祐圣𡨢开元琦仰山伟福严感云盖智报本元隆庆闲三祖宗泐潭英保宁玑雪峰圆四祖演清隐源廉泉秀灵鹫觉积翠永归宗芝死心新灵源清草堂清青原信夹山纯双岭化龟山津保福权护国新黄龙明道吾圆黄太史王观文X吴秘书泐潭干开先瑛象田卿褒亲瑞慧力昌圆上座苏内翰兜率悦法云杲湛堂准净觉本报慈英宝华鑑九峯广黄檗全觉范洪超化静石头志双谿印罗汉南慈云隆大沩瑃福严演昭觉白荐福英尊胜明慧日明道场如宝寿乐广慧杲永安正光孝爽法轮添育王昙真如香月珠鑑万寿念苏参政禾山方崇觉空九顶泉性空普空室通佛心才法轮端长灵卓黄龙霞雪巢一雪峰空正法明祖庵主戏鱼静龙牙密东禅密天童交圆通旻和庵主慈氏仙雪窦持石佛益疎山常兜率照张无尽西蜀銮典牛游九仙清觉海因德山琼中巗能云顶印信相显大沩智胡安国普贤素皷山洵皷山珍育王谌道场慧显宁智乌回范德山初报恩常梦菴信默庵道光孝慜雪峰忠蓬莱圆范左丞吴枢密彭谏议卢中丞X都左司宣秘礼涂毒䇿心闻贲天童朴高丽坦然龙华本东山言懒庵枢在庵贤咦庵鑑第十卷临济宗杨岐会白云端保宁勇孙比部五祖演云盖本保福殊郭功甫寿圣渊上方益圆悟勤佛鑑懃龙门远开福宁大随静无为泰五福自九顶素礼首座融藏主承天贤俞道婆径山杲虎丘隆佛智裕佛性泰此庵元南峰辩灵隐远鸿福文华藏民昭觉元中竺仁象耳觉华严觉明因玩虎丘净天宁思君山觉宝华显东山觉徐枢密赵令矜李弥逊范县君文殊道南华昺龙牙才蓬莱卿佛珣灯泐潭明宝藏本祥符海净众璨龙翔珪高庵悟牧庵忠乌巨行白杨顺云居如归宗贤道场辩奇首座尼慧温冯给事月庵果石头回护圣静南巗胜梁山远能仁悟莫尚书王龙图教忠光X卍庵颜懒庵需蒙庵岳此庵净开善谦佛照光遯庵演无用全玉泉懿荐福本灵巗性蒋山直谁庵演光孝远最庵印竹原元尼妙道尼妙总张无垢李汉老刘彦脩吴伟明黄彦节计妙真应庵华清凉旦水庵一无庵全慧通旦灵巖安简堂机或庵体湛堂深钱端礼全庵巳疎山本曾内翰葛知府径山印楚安方文殊业稠庵赟潘待制随庵缘且庵仁万年闲中际能普云圆退庵休圆极岑觉报清何山然信相脩穷谷琏大沩行老衲证山堂淳复庵封野庵璇蓬庵会中庵空遯庵珠肯堂充智者慈木庵永龙翔雅剑门分密庵杰南书记李侍郎伊庵权三峰印德山涓禅宗正脉目录X禅宗正脉卷第一佛祖释迦牟尼佛颂初生下乃一手指天一手指地周行七步目顾四方曰天上天下唯吾独尊评颂世尊一日陞座大众集定文殊白椎曰谛观法王法法王法如是世尊便下座世尊昔因文殊至诸佛集处值诸佛各还本处唯有一女人近彼佛坐入于三昧文殊乃白佛云何此人得近佛坐而我不得佛告文殊汝但觉此女令从三昧起汝自问之文殊遶女人三匝鸣指一下乃托至梵天尽其神力而不能出世尊曰假使百千文殊亦出此女人定不得下方过四十二恒河沙国土有罔明菩萨能出此女人定须臾罔明大士从地涌出作礼世尊世尊勅罔明出罔明却至女子前鸣指一下女子于是从定而出颂世尊因波斯匿王问胜义谛中有世俗谛否若言无智不应二若言有智不应一一二之义其义云何佛言大王汝于过去龙光佛法X中曾问此义我今无说汝今无听无说无听是名为一义二义颂世尊因外道问昨日说何法曰说定法外道曰今日说何法曰不定法外道曰昨日说定法今日何说不定法世尊曰昨日定今日不定颂世尊因五通仙人问世尊有六通我有五通如何是郍一通佛召五通仙人五通应诺佛曰郍一通你问我颂世尊因普眼菩萨欲见普贤不可得见乃至三度入定徧观三千大千世界覔普贤不可得见而来白佛佛曰汝但于静三昧中起一念便见普贤普眼于是才起一念便见普贤向空中乘六牙白象颂世尊因自恣日文殊三处过夏迦叶欲白椎摈出才拈椎乃见百千万亿文殊迦叶尽其神力椎不能举世尊遂问迦叶汝拟摈郍箇文殊迦叶无对颂世尊因长爪梵志索论义预约曰我义若堕我自斩首世尊曰汝义以何为宗志曰我以一物不受为宗世尊曰是见受否志拂袖而去行至中路乃省谓弟子曰我当回去斩首以谢世尊弟子曰人天众前幸当得胜何以斩首志曰我宁于有智人前斩首不于无智人前得胜乃叹曰我义两处负堕是见若受负门处麤是见不受负门处细一切人天二乘皆不知我义堕处唯有世尊诸大菩萨知我义堕回至世尊前曰我义两处负堕故当斩首以谢世尊曰我法中无如是事汝当回心向道于是同五百徒众一时投佛出家证阿罗汉颂世尊因有外道问不问有言不问无言世尊X良久外道赞叹曰世尊大慈大悲开我迷云令我得入乃作礼而去阿难白佛外道得何道理称赞而去世尊曰如世良马见鞭影而行颂世尊一日勅阿难食时将至汝当入城持钵阿难应诺世尊曰汝既持钵须依过去七佛仪式阿难便问如何是过去七佛仪式世尊召阿难阿难应诺世尊曰持钵去世尊因有比丘问我于世尊法中见处即有证处未是世尊当何所示世尊曰比丘某甲当何所示是汝此问颂世尊因黑氏梵志运神力以左右手擎合欢梧桐花两株来供养佛佛召仙人梵志应诺佛曰放下着梵志遂放下左手一株花佛又召仙人放下着梵志又放下右手一株花佛又召仙人放下着梵志曰世尊我今两手皆空更教放下箇甚么佛曰吾非教汝放舍其花汝当放舍外六尘内六根中六识一时舍却无可舍处是汝免生死处梵志于言下悟无生忍颂世尊因灵山会上五百比丘得四禅定具五神通未得法忍以宿命智通各各自见过去杀父害母及诸重罪于自心内各各怀疑于甚深法不能证入于是文殊承佛神力遂手握利劒持逼如来世尊乃谓文殊曰住住不应作逆勿得害吾吾必被害为善被害文殊师利尔从本巳来无有我人但以内心见有我人内心起时我必被害即名为害于是五百比丘同赞叹曰文殊大智士深达法源底自手握利劒持逼如来身如劒佛亦尔一相无有二无相无所生是X中云何杀颂世尊敲髑髅问耆婆生何道曰生人道又敲一生何道曰生天又敲一耆罔措颂世尊因地布𩬊掩泥献花于然灯然灯见布𩬊处遂约退众乃指地曰此一方地宜建一梵剎时众中有一贤于长者持标于指处插曰建梵剎竟时诸天散花赞曰庶子有大智矣颂世尊因七贤女游尸陀林一女指尸曰尸在这里人向甚处去一女曰作么作么诸姊谛观各各契悟感帝释散花曰惟愿圣姊有何所须我当终身供给女曰我家四事七珍悉皆具足唯要三般物一要无根树一株二要无阴阳地一片三要呌不响山谷一所帝释曰一切所须我悉有之若三般物我实无得女曰汝若无此争解济人帝释罔措遂同往白佛佛言憍尸迦我诸弟子大阿罗汉不解此义唯有诸大菩萨乃解此义颂城东有一老母与佛同生而不欲见佛每见佛来即便回避虽然如此回顾东西总皆是佛遂以手掩面于十指掌中亦总是佛颂殃崛摩罗因持钵至一长者门其家妇人正值产难子母未分长者曰瞿昙弟子汝为至圣当有何法能免产难殃崛语长者曰我乍入道未知此法待我回问世尊却来相报及返具事白佛佛告殃崛汝速去报言我自从贤圣法来未曾杀生殃崛奉佛语疾往告之其妇得闻当时分娩颂世尊至多子塔前命摩诃迦叶分座令坐以僧伽黎围之遂告曰吾以正法眼藏密付于汝汝当护持传付将来颂世尊临X入涅槃文殊大士请佛再转法轮世尊咄曰文殊吾四十九年住世未曾说一字汝请吾再转法轮是吾曾转法轮邪颂世尊于涅槃会上以手摩胷告众曰汝等善观吾紫磨金色之身瞻仰取足勿令后悔若谓吾灭度非吾弟子若谓吾不灭度亦非吾弟子时万亿众悉皆契悟一祖摩诃迦叶尊者颂见世尊在灵山会上拈花示众是时众皆默然唯迦叶破颜微笑世尊曰吾有正法眼藏涅槃妙心实相无相微妙法门不立文字教外别传付嘱摩诃迦叶二祖阿难尊者颂一日问迦叶曰师兄世尊传金襕袈裟外别传箇甚么迦叶召阿难阿难应诺迦叶曰倒却门前剎竿着四祖优波毬多尊者在世化导证果最多每度一人以一筹置于石室其室纵十八肘广十二肘充满其间最后有一长者子名曰香众来礼尊者志求出家尊者问曰汝身出家心出家答曰我来出家非为身心尊者曰不为身心复谁出家答曰夫出家者无我我故无我我故即心不生灭心不生灭即是常道诸佛亦常心无形相其体亦然尊者曰汝当大悟心自通达宜依佛法僧绍隆圣种八祖佛陀难提尊者颂九祖伏䭾密多问祖曰父母非我亲谁是最亲者诸佛非我道谁是最道者祖以偈答曰汝言与心亲父母非可比汝行与道合诸佛X心即是外求有相佛与汝不相似欲识汝本心非合亦非离十祖脇尊者颂至一林中有富那夜奢合掌前立祖问汝从何来奢曰我心非往祖曰汝何处住曰我心非止祖曰汝不定邪曰诸佛亦然祖曰汝非诸佛曰诸佛亦非祖知是法器即与剃度付法说偈曰真体自然真因真说有理领得真真法无行亦无止十一祖富郍夜奢尊者寻诣波罗柰国有马鸣大士迎而作礼问曰我欲识佛何者即是祖曰汝欲识佛不识者是曰佛既不识焉知是乎祖曰既不识佛焉知不是曰此是锯义祖曰彼是木义祖问锯义者何曰与师平出马鸣却问木义者何祖曰汝被我解马鸣豁然省悟十四祖龙树尊者至南印度彼国之人多信福业祖为说法递相谓曰人有福业世间第一徒言佛性谁能覩之祖曰汝欲见佛性先须除我慢彼人曰佛性大小祖曰非大非小非广非狭无福无报不死不生彼闻理胜悉回初心祖复于座上现自在身如满月轮一切众唯闻法音不覩祖相彼众中有长者子名迦郍提婆谓众曰识此相否众曰目所未覩安敢辨识提婆曰此是尊者现佛性体相以示我等何以知之盖以无相三昧形如满月佛性之义廓然虗明言讫轮相即隐复居本座而说偈言身现圆月相以表诸佛体说法无其形用辨非声色彼众闻偈顿悟无X生十五祖迦郍提婆尊者颂谒龙树大士将及门龙树知是智人先遣侍者以满钵水置于座前尊者覩之即以一针投之而进欣然契会祖至迦毗罗国彼有长者曰梵摩净德一日园树生耳如菌味甚美唯长者与第二子罗睺罗多取而食之取巳随长尽而复生自余亲属皆不能见祖知其宿因遂至其家长者迺问其故祖曰汝昔曾供养一比丘然此比丘道眼未明以虗霑信施故报为木菌唯汝与子精诚供养得以享之余即否矣又问长者年多少答曰七十有九祖乃说偈曰入道不通理复身还信施汝年八十一此树不生耳长者闻偈巳弥加叹伏且曰弟子衰老不能事师愿舍次子随师出家十七祖僧伽难提尊者行化至摩提国见山舍一童子持圆鑑直造祖前祖问汝几岁邪曰百岁祖曰汝年尚幼何言百岁童曰我不会理正百岁耳祖曰汝善机邪童曰佛言若人生百岁不会诸佛机未若生一日而得决了之祖曰汝手中者当何所表童曰诸佛大圆鑑内外无瑕翳两人同得见心眼皆相似彼父母闻子语即舍令出家祖携至本处授具戒讫名伽耶舍多他时闻风吹殿铃声祖问曰铃鸣邪风鸣邪舍多曰非风铃鸣我心鸣耳祖曰心复谁乎舍多曰俱寂静故祖曰善哉善哉继吾道者非子而谁即付法眼X十九祖鸠摩罗多尊者至中天竺国有大士名阇夜多问曰我家父母素信三宝而常萦疾瘵凡所营作皆不如意而我隣家久为旃陀罗行而身常勇健所作和合彼何幸而我何辜祖曰何足疑乎且善恶之报有三时焉凡人伹见仁夭暴寿逆吉义凶便谓亡因果虗罪福殊不知影响相随毫𨤲靡忒纵经百千万劫亦不磨灭时阇夜多闻是语巳顿释所疑祖曰汝虽巳信三业而未明业从惑生惑因识有识依不觉不觉依心心本清净无生灭无造作无报应无胜负寂寂然灵灵然汝若入此法门可与诸佛同矣一切善恶有为无为皆如梦幻阇夜多承言领旨即发宿慧祖乃付法眼偈曰性上本无生为对求人说于法既无得何怀决不决又云此是妙音如来见性之句汝宜传布后学二十祖阇夜多尊者北天竺国人也智慧渊沖化导无量后至离阅城敷扬顿教彼有学众唯尚辩论为之首者名婆修盘头常一时不卧六时礼佛清净无欲为众所归祖将欲度之先问彼众曰此徧行头陀能脩梵行可得佛道乎众曰我师精进何故不可祖曰汝师与道远矣设苦行历于尘劫皆虗妄之本也众曰尊者蕴何德行而讥我师祖曰我不求道亦不颠倒我不礼佛亦不轻慢我不长坐亦不懈怠我不一食亦不杂食我不知足亦不贪欲心无所希名之曰道时徧行闻巳发无漏智欢喜赞叹祖又语X彼众曰会吾语否吾所以然者为其求道心切夫絃急即断故吾不赞令其住安乐地入诸佛智复告徧行曰吾适对众抑挫仁者得无恼于衷乎徧行曰我忆念七劫前生常安乐国师于智者月净记我非久当证斯陀含果时有大光明菩萨出世我以老故䇿杖礼谒师叱我曰重子轻父一何鄙哉时我自谓无过请师示之师曰汝礼大光明菩萨以杖倚壁画佛面以此过慢遂失二果我责躬悔过以来闻诸恶言如风如响况今获饮无上甘露而返生热恼邪惟愿大慈以妙道垂诲祖曰汝久植众德当继吾宗听吾偈曰言下合无生同于法界性若能如是解通达事理竟二十三祖鹤勒尊者年七岁游行聚落覩民间淫祀乃入庙叱之曰汝妄兴祸福幻惑于人岁费牲牢伤害斯甚言讫庙貌忽然而坏由是乡党谓之圣子有师子归依尊者而问曰我欲求道当用何心祖曰汝欲求道无所用心曰既无用心谁作佛事祖曰汝若有用即非功德汝若无作即是佛事经云我所作功德而无我所故师子闻是语巳即入佛慧二十四祖师子尊者自得法游方至罽宾国有波利迦者本习禅观故有禅定知见执相舍相不语之五众祖诘而化之四众皆默然心服唯禅定师达磨达者闻四众被责愤悱而来祖曰仁者习定何当来此既至于此胡云习定彼曰我虽来此心亦不乱定随X人习岂有处所祖曰仁者既来其习亦至既无处所岂在人习彼曰定习人故非人习定我当来此其定常习祖曰人非习定定习人故当自来时其定谁习彼曰如净明珠内外无翳定若通达必当如此祖曰定若通达一似明珠今见仁者非珠之徒彼曰其珠明彻内外悉定我心不乱犹若此净祖曰其珠无内外仁者何能定秽物非动摇此定不是净达磨达蒙师开悟心地朗然祖既摄五众名闻遐迩颂因罽宾国王秉劒至尊者所问曰师得蕴空否祖曰巳得蕴空王曰离生死否祖曰巳离生死王曰既离生死可施我头祖曰身非我有何恡于头王即挥刃断尊者首白乳涌高数尺王之右臂旋亦堕地二十七祖般若多罗尊者东印度人也行化至南印度彼王名香至崇奉佛乘尊重供养度越伦等又施无价宝珠时王有三子曰月净多罗曰功德多罗曰菩提多罗其季开士也祖欲试其所得乃以所施珠问三王子曰此珠圆明有能及否第一王子第二王子皆曰此珠七宝中尊固无踰也非尊者道力孰能受之第三王子曰此是世宝未足为上于诸宝中法宝为上此是世光未足为上于诸光中智光为上此是世明未足为上于诸明中心明为上此诸光明不能自照要假智光光辨于此既辨此巳即知是珠既知是珠即明其宝若明其宝宝不自宝若辨其珠珠不自珠珠不自珠者要假智珠而辨世珠宝不自宝X者要假智宝以明法宝然则师有其道其宝即现众生有道心宝亦然祖叹其辨慧乃复问曰于诸物中何物无相曰于诸物中不起无相又问于诸物中何物最高曰于诸物中人我最高又问于诸物中何物最大曰于诸物中法性最大颂祖因东印度国王请祖斋次王乃问诸人尽转经唯师为甚不转祖曰贫道出息不随众缘入息不居蕴界常转如是经百千万亿卷非但一卷两卷菩提达磨大师者南天竺国香至王第三子也姓剎帝利本名菩提多罗后遇二十七祖般若多罗至本国受王供养知师密迹因试令与二兄辨所施宝珠发明心要既而尊者谓曰汝于诸法巳得通量夫达磨者通大之义也宜名达磨因改号菩提达磨祖乃告尊者曰我既得法当往何国而作佛事愿垂开示者曰汝虽得法未可远游且止南天待吾灭后六十七载当往震旦设大法药直接上根慎勿速行衰于日下祖恭禀教义服勤左右垂四十年未甞废阙迨尊者顺世遂演化本国时有二师一名佛大先二名佛大胜多本与祖同学佛陀䟦陀小乘禅观佛大先既遇般若多罗尊者舍小趣大与祖并化时号二甘露门矣而佛大胜多更分徒而为六宗第一有相宗第二无相宗第三定慧宗第四戒行宗第五无得宗第六寂静宗各封已解别展化源聚落峥嵘徒众甚盛祖喟然叹曰彼之一师巳陷牛迹况复支离繁兴X而分六宗我若不除永缠邪见言巳微现神力至有相宗乃至寂静宗所彼各尊者闻师指诲豁然开悟既而六众咸誓归依由是化被南天声驰五印经六十载度无量众颂后值异见王轻毁三宝因问波罗提尊者何者是佛者曰见性是佛王曰师见性否曰我见佛性王曰性在何处曰性在作用王曰是何作用我今不见曰今现作用王自不见王曰于我有否曰王若作用无有不是王若不用体亦难见王曰若当用时几处出现曰若出现时当有其八王曰其八出现当为我说波罗提即说偈曰在胎为身处世为人在眼曰见在耳曰闻在鼻辨香在口谈论在手执捉在足运奔徧现俱该沙界收摄在一微尘识者知是佛性不识唤作精魂王闻偈巳心即开悟悔谢前非祖念震旦缘熟行化时至遂汎重溟凡三周寒暑造于南海实梁普通七年庚子岁九月二十一日也广州剌史萧昂其主礼迎接表闻武帝帝览奏遣使賷诏迎请十月一日至金陵帝问曰朕即位巳来造寺写经度僧不可胜纪有何功德祖曰并无功德帝曰何以无功德祖曰此但人天小果有漏之因如影随形虽有非实帝曰如何是真功德祖曰净智妙圆体自空寂如是功德不以世求评颂帝又问如何是圣谛第一义祖曰廓然无圣帝曰对朕者谁祖曰不识帝不领悟X祖知机不契潜回江北届于洛阳当魏孝明帝正光元年也寓止于嵩山少林寺面壁而坐终日默然人莫之测谓之壁观婆罗门颂时有僧神光者近闻达磨大士住止少林至人不遥当造玄境乃往彼晨夕参承祖常端坐面壁莫闻诲励光自惟曰昔人求道敲骨取髓剌血济饥布𩬊掩泥投崖饲虎古尚若此我又何人其年十二月九日夜天大雨雪光坚立不动迟明积雪过膝祖悯而问曰汝久立雪中当求何事光悲泪曰惟愿和尚慈悲开甘露门广度羣品祖曰诸佛无上妙道旷劫精勤难行能行非忍而忍岂以小德小智轻心慢心欲冀真乘徒劳勤苦光闻祖诲励潜取利刀自断左臂置于祖前祖知是法器乃曰诸佛最初求道为法忘形汝今断臂吾前求亦可在祖遂因与易名曰慧可乃曰诸佛法印可得闻乎祖曰诸佛法印匪从人得可曰我心未宁乞师与安祖曰将心来与汝安可良久曰觅心了不可得祖曰我与汝安心竟颂越九年欲返天竺命门人曰时将至矣汝等盍各言所得乎时有道副对曰如我所见不执文字不离文字而为道用祖曰汝得吾皮尼总持曰我今所解如庆喜见阿閦佛国一见更不再见祖曰汝得吾肉道育曰四大本空五阴非有而我见处无一法可得祖曰汝得吾骨最后慧可礼拜依位而立祖曰汝得吾髓乃顾慧可而告之曰昔如来以正法眼付迦叶大士展转嘱累而至于我我今付X汝汝当护持并授汝袈裟以为法信各有所表宜可知矣可曰请师指陈祖曰内传法印以契证心外付袈裟以定宗旨后代浇薄疑虑竞生云吾西天之人言汝此方之子凭何得法以何证之汝今受此衣法却后难生但出此衣并吾法偈用以表明其化无碍至吾灭后二百年衣止不传法周沙界明道者多行道者少说理者多通理者少潜符密证千万有余汝当阐扬勿轻未悟一念回机便同本得听吾偈曰吾本来兹土传法救迷情一华开五叶结果自然成祖又曰吾有楞伽经四卷亦用付汝即是如来心地要门令诸众生开示悟入吾自到此凡五度中毒我甞自出而试之置石石裂缘吾本离南印来此东土见赤县神州有大乘气象遂踰海越漠为汝求人际会未谐如愚若讷今得汝传授吾意巳终言巳端居而逝颂葬熊耳山起塔于定林寺后三岁魏宋云奉使西域回遇祖于葱岭见手携只履翩翩独逝云问师何往祖曰西天去云归具说其事及门人启圹唯空棺一只革履存焉举朝为之惊叹奉诏取遗履于少林寺供养初梁武遇祖因缘未契及闻化行魏邦遂欲自撰师碑而未暇也后闻宋云事乃成之代宗谥圆觉大师塔曰空观慧可大师得法传衣事迹达磨章具之矣自少林託X化西归大师继阐玄风博求法嗣颂至北齐天平二年有一居士年踰四十不言名氏聿来设礼而问祖曰弟子身缠风恙请和尚忏罪祖曰将罪来与汝忏士良久曰觅罪不可得祖曰与汝忏罪竟宜依佛法僧住士曰今见和尚巳知是僧未审何名佛法祖曰是心是佛是心是法法佛无二僧宝亦然士曰今日始知罪性不在内不在外不在中间如其心然佛法无二也祖深器之即为剃发云是吾宝也宜名僧璨于光福寺受具自兹疾渐愈执侍经二载祖乃告曰菩提达磨远自竺干以正法眼藏并信衣密付于吾吾今授汝汝当守护无令断绝僧璨大师初以白衣谒二祖既受度传法隐于舒州之皖公山属后周武帝破灭佛法祖往来太湖县司空山居无常处积十余载时人无能知者颂至隋开皇十二年壬子岁有沙弥道信年始十四来礼祖曰愿和尚慈悲乞与解脱法门祖曰谁缚汝曰无人缚祖曰何更求解脱乎信于言下大悟服劳九载祖屡试以玄微知其缘熟乃付衣法祖信心铭曰至道无难唯嫌拣择但莫憎爱洞然明白毫𨤲有差天地悬隔欲得现前莫存顺逆违顺相争是为心病不识玄旨徒劳念静圆同太虗无欠无余良由取舍所以不如莫逐有缘勿住空忍一种平怀泯然自尽止动归止止更弥动唯滞两边宁知一种一种不通两处失功遣有没有从空背空多言多虑转不相应绝言X绝虑无处不通归根得旨随照失宗须臾返照胜却前空前空转变皆由妄见不用求真唯须息见二见不住慎莫追寻才有是非纷然失心二由一有一亦莫守一心不生万法无咎无咎无法不生不心能由境灭境逐能沈境由能境能由境能欲知两段元是一空一空同两齐含万象不见精麤宁有偏党大道体宽无易无难小见狐疑转急转迟执之失度必入邪路放之自然体无去住任性合道逍遥绝恼系念乖真昬沉不好不好劳神何用踈亲欲取一乘勿恶六尘六尘不恶还同正觉智者无为愚人自缚法无异法妄自爱着将心用心岂非大错迷生寂乱悟无好恶一切二边良由斟酌梦幻空花何劳把捉得失是非一时放却眼若不睡诸梦自除心若不异万法一如一如体玄兀尔忘缘万法齐观归复自然泯其所以不可方比止动无动动止无止两既不成一何有尔究竟穷极不存轨则契心平等所作俱息狐疑净尽正信调直一切不留无可记忆虗明自照不劳心力非思量处识情难测真如法界无他无自要急相应唯言不二不二皆同无不包容十方智者皆入此宗宗非促延一念万年无在不在十方目前极小同大忘绝境界极大同小不见边表有即是无无即是有若不如是必不须守一即一切一切即一但能如是何虑不毕信心不二不二信心言语道断非去来今X道信大师生而超异幼慕空宗诸解脱门宛如宿习既嗣祖风摄心无𥧌脇不至席者仅六十年后住破山头学侣云臻一日往黄梅县路逢一小儿骨相奇秀异乎常童祖问曰子何姓答曰姓即有不是常姓祖曰是何姓答曰是佛性祖曰汝无姓邪答曰性空故无祖默识其法器即俾侍者至其母所乞令出家母以宿缘故殊无难色遂舍为弟子以至付法传衣一日告众曰吾武德中游庐山登绝顶望破头山见紫云如盖下有白气横分六道汝等会否众皆默然弘忍曰莫是和尚他后横出一枝佛法否祖曰善后贞观癸卯岁太宗向师道味欲瞻风彩诏赴京祖上表逊谢前后三返竟以疾辞第四度命使曰如果不起即取首来使至山谕旨祖乃引颈就刃神色俨然使异之回以状闻帝弥加钦慕就赐珍缯以遂其志弘忍大师蕲州黄梅人也颂先为破头山中栽松道者甞请于四祖曰法道可得闻乎祖曰汝巳老脱有闻其能广化邪傥若再来吾尚可迟汝迺去行水边见一女子浣衣揖曰寄宿得否女曰我有父兄可往求之曰诺我即敢行女首肯之遂回筞而去女周氏季子也归辄孕父母大恶逐之女无所归日佣纺里中夕止于众舘之下巳而生一子以为不祥因抛浊港中明日见之泝流而上气体鲜明大惊遂举之成童随母乞食里人唿为无姓儿逢一智者叹曰此子X缺七种相不逮如来后遇信大师得法嗣化于破头山咸亨中有一居士姓卢名慧能自新州来参谒祖问曰汝自何来卢曰岭南祖曰欲须何事卢曰唯求作佛祖曰岭南人无佛性若为得佛卢曰人即有南北佛性岂然祖知是异人乃诃曰着槽厂去卢礼足而退便入碓坊服劳于杵臼之间昼夜不息经八月祖知付授时至遂告众曰正法难解不可徒记吾言持为已任汝等各自随意述一偈若语意冥符则衣法皆付时会下七百余僧上座神秀者学通内外众所宗仰咸推称曰若非尊秀畴敢当之神秀窃聆众誉不复思惟乃于廓壁书一偈曰身是菩提树心如明镜台时时勤拂拭莫使惹尘埃祖因经行忽见此偈知是神秀所述乃赞叹曰后代依此修行亦得胜果各令念诵卢在碓坊忽聆诵偈乃问同学是何章句同学曰汝不知和尚求法嗣令各述心偈此则秀上座所述和尚深加叹赏必将付法传衣也卢曰其偈云何同学为诵卢良久曰美则美矣了则未了同学诃曰庸流何知勿发狂言卢曰子不信邪愿以一偈和之同学不答相视而笑卢至夜密告一童子引至廊下卢自秉烛请别驾张日用于秀偈之侧写一偈曰菩提本无树明镜亦非台本来无一物何处惹尘埃祖后见此偈曰此是谁作亦未见性众闻斯语遂不之顾逮夜祖潜诣碓坊问曰米白也未卢曰白也未有筛祖于碓以杖三击之卢即以三鼓入室X祖告曰诸佛出世为一大事故随机大小而引导之遂有十地三乘顿渐等旨以为教门然以无上微妙祕密圆明真实正法眼藏付于上首大迦叶尊者展转传授二十八世至达磨届于此土得可大师承袭以至于今以法宝及所传袈裟用付于汝善自保护无令断绝听吾偈曰有情来下种因地果还生无情既无种无性亦无生卢行者跪受衣法启曰法则既受衣付何人祖曰昔达磨初至人未之信故传衣以明得法今信心巳熟衣乃争端止于汝身不复传也且当远隐俟时行化所谓受衣之人命如悬丝也卢曰当隐何所祖曰逢怀即止遇会且藏卢礼足巳捧衣而出是夜南迈大众莫知慧能大师造黄梅之东山忍大师一见默而识之颂后传衣法令隐于怀集四会之间届南海遇印宗法师于法性寺讲涅槃经祖寓止廊庑间暮夜风飏剎旛闻二僧对论一曰旛动一曰风动往复酬答曾未契理祖曰可容俗流辄预高论否直以风旛非动动自心耳印宗窃聆此语竦然异之明日邀祖入室征风旛之义祖具以理告印宗不觉起立曰行者定非常人师为是谁祖更无所隐直叙得法因由于是印宗执弟子之礼请授禅要乃告四众曰印宗具足凡夫今遇肉身菩萨乃指座下卢居士曰即此是也因请出所传信衣悉令瞻礼会诸名德为之剃𩬊就法性寺智光律师授满分戒后返曹谿雨大法雨学者X不下千数中宗神龙元年降诏云朕请安秀二师宫中供养万机之暇每究一乘二师并推让曰南方有能禅师密受忍大师衣法可就彼问令遣内侍薛简驰诏迎请愿师慈念速赴上京祖上表辞疾愿终林麓简曰京城禅德皆云欲得会道必须坐禅习定若不因禅定而得解脱者未之有也未审师所说法如何祖曰道由心悟岂在坐也经云若见如来若坐若卧是行邪道何故无所从来亦无所去若无生灭是如来清净禅诸法空寂是如来清净坐究竟无证岂况坐邪简曰弟子回主上必问愿和尚慈悲指示心要祖曰道无明暗明暗是代谢之义明暗无尽亦是有尽相待立名故经云法无有比无相待故简曰明喻智慧暗况烦恼修道之人傥不以智慧照破烦恼无始生死凭何出离祖曰烦恼即是菩提无二无别若以智慧照烦恼者此是二乘小见羊鹿等机大智上根悉不如是简曰如何是大乘见解祖曰明与无明其性无二无二之性即是实性实性者处凡愚而不减在贤圣而不增住烦恼而不乱居禅定而不寂不断不常不来不去不在中间及其内外不生不灭性相如如常住不迁名之曰道简曰师说不生不灭何异外道祖曰外道所说不生不灭者将灭止生以生显灭灭犹不灭生说无生我说不生不灭者本自无生今亦无灭所以不同外道汝若欲知心要但一切善恶都莫思量自然得入清净心体湛然常寂X妙用恒沙简蒙指教豁然大悟礼辞归阙祖一日谓众曰汝等诸人自心是佛更莫狐疑外无一物而能建立皆是本心生万种法故经云心生种种法生心灭种种法灭若欲成就种智须达一相三昧一行三昧若于一切处而不住相彼相中不生憎爱亦无取舍不念利益成坏等事安闲恬静虗融澹泊此名一相三昧若于一切处行住坐卧纯一直心不动道场真成净土名一行三昧若人具二三昧如地有种能含藏长养成就其实一相一行亦复如是我今说法犹如时雨溥润大地汝等佛性譬诸种子遇兹霑洽悉得发生承吾旨者决获菩提依吾行者定证妙果先天元年告诸四众曰吾忝受忍大师衣法今为汝等说法不付其衣盖汝等信根淳熟决定不疑堪任大事听吾偈曰心地含诸种普雨悉皆生顿悟华情巳菩提果自成说偈巳复曰其法无二其心亦然其道清净亦无诸相汝等慎勿观净及空其心此心本净无可取舍各自努力随缘好去甞有僧举卧轮禅师偈曰卧轮有伎俩能断百思想对境心不起菩提日日长祖闻之曰此偈未明心要若依而行之是加系缚因示偈曰慧能没伎俩不断百思想对境心数起菩提作么长祖说法利生经四十载旁出牛头山法融禅师年十九学通经史寻阅大部般若X晓达真空忽一日叹曰儒道世典非究竟法般若正观出世舟航遂隐茅山投师落发颂后入牛头山幽栖寺北巖之石室有百鸟衔花之异唐贞观中四祖遥观气象知彼山有奇异之人乃躬自寻访问寺僧此间有道人否曰出家儿那箇不是道人祖曰阿那箇是道人僧无对别僧曰此去山中十里许有一懒融见人不起亦不合掌莫是道人么祖遂入山见师端坐自若曾无所顾祖问曰在此作甚么师曰观心祖曰观是何人心是何物师无对便起作礼曰大德高栖何所祖曰贫道不决所止或东或西师曰还识道信禅师否祖曰何以问他师曰向德滋久冀欲礼谒祖曰道信禅师贫道是也师曰因何降此祖曰特来相访莫更有宴息之处否师指后面曰别有小庵遂引祖至庵所遶庵唯见虎狼之类祖乃举两手作怖势师曰犹有这箇在祖曰这箇是甚么师无语少选祖却于师宴坐石上书一佛字师覩之竦然祖曰犹有这箇在师未晓乃稽首请说真要祖曰夫百千法门同归方寸河沙妙德总在心源一切戒门定门慧门神通变化悉自具足不离汝心一切烦恼业障本来空寂一切因果皆如梦幻无三界可出无菩提可求人与非人性相平等大道虗旷绝思绝虑如是之法汝今巳得更无阙少与佛何殊更无别法汝但任心自在莫作观行亦莫澄心莫起贪嗔莫怀愁虑荡荡无碍任意纵横不作诸善不作诸恶行住坐卧X触目遇缘总是佛之妙用快乐无忧故名为佛师曰心既具足何者是佛何者是心祖曰非心不问佛问佛非不心师曰既不许作观行于境起时心如何对治祖曰境缘无好丑好丑起于心心若不强名妄情从何起妄情既不起真心任徧知汝但随心自在无复对治即名常住法身无有变异吾受璨大师顿教法门今付于汝汝今谛受吾言只住此山向后当有五人达者绍汝缘化祖付法讫遂返双峰终老师自是法席大盛唐永徽中徒众乏粮师往丹阳缘化去山八十里躬负米一石八斗朝往暮还供僧三百二时不阙三年牛头智巖禅师一日宴坐覩异僧身长丈余神姿爽拔词气清朗谓师曰卿八十生出家宜加精进言讫不见甞在谷中入定山水暴涨师怡然不动其水自退师后谒融禅师发明大事融谓师曰吾受信大师真诀所得都亡设有一法胜过涅槃吾说亦如梦幻夫一尘飞而翳天一芥堕而覆地汝今巳过此见吾复何云钟山昙璀禅师初谒融禅师融目而奇之乃告之曰色声为无生之鸩毒受想是至人之坑穽子知之乎师默而审之大悟玄旨寻晦迹钟山多历年所茅庵瓦缶以终老焉牛头智威禅师谒法持禅师传授正法自尔江左学徒皆奔走门下有慧忠者目为法器师甞有偈示曰X余本性虗无缘妄生人我如何息妄情还归空处坐忠答曰虗妄是实体人我何所存妄情不须息即汎般若船师知其了悟乃付以院事随缘化导牛头慧忠禅师平生一衲不易器用唯一铛甞有供僧谷两廪盗者窥伺虎为守之县令张逊者至山顶谒问师有何徒弟师曰有三五人逊曰如何得见师敲禅牀有三虎哮吼而出逊惊怖而退师有安心偈曰人法双净善恶两忘直心真实菩提道场安国玄挺禅师初参威禅师侍立次有讲华严僧问真性缘起其义云何威良久师遽答曰大德正兴一念问时是真性中缘起其僧言下大悟天柱崇慧禅师僧问达磨未来此土时还有佛法也无师曰未来且置即今事作么生曰某甲不会乞师指示师曰万古长空一朝风月僧无语师复曰阇黎会么曰不会师曰自已分上作么生干他达磨来与未来作么他家来大似卖卜汉见汝不会为汝锥破卦文才生吉凶若作汝分上一切自看僧曰如何是解卜底人师曰汝自出门时便不中也问亡僧迁化向甚么处去也师曰隔岳峯高长积翠舒江明月色光辉问如何是大通智胜佛师曰旷大劫来未曾壅滞不是大通智胜佛是甚么曰为甚么佛法不现前师曰只为汝不会所以佛不现前汝若会去亦无佛可成问如何是西来意师曰白猿抱子来青嶂蜂蝶衔花绿蕋间X鹤林玄素禅师一日有屠者礼谒愿就所居办供师欣然而往众皆见讶师曰佛法平等贤愚一致但可度者吾就度之复何差别之有颂有僧扣门师问是甚么人曰是僧师曰非但是僧佛来亦不着曰为甚么不着师曰无汝栖泊处佛国惟则禅师初谒忠禅师大悟玄旨乃曰天地无物也是我无物也虽无物也而未甞无物也如此则圣人如梦百姓如梦孰为死生哉至人以是能独照能为万物主吾知之矣径山道钦禅师初服膺儒教年二十八遇素禅师谓之曰观子神气温粹真法宝也师感悟因求为弟子素躬与落𩬊乃戒之曰汝乘流而行逢径即止师遂南迈抵临安见东北一山因问樵者樵曰此径山也乃驻钖焉僧问如何是道师曰山上有鲤鱼海底有蓬尘颂马祖令人送书到书中作一圆相师发缄于圆相中着一点却封回崔赵公问弟子今欲出家得否师曰出家乃大丈夫事非将相之所能为公于是有省颂唐大历三年代宗诏至阙下亲加瞻礼一日同忠国师在内庭坐次见帝驾来师起立帝曰师何以起师曰檀越何得向四威仪中见贫道帝悦谓国师曰欲钖钦师一名国师欣然奉诏乃赐号国一焉云居智禅师甞有华严院僧继宗问见性成佛其义云何师曰清净之性本来湛然无有动摇不属有无X净秽长短取舍体自翛然如是明见乃名见性性即佛佛即性故曰见性成佛曰性既清净不属有无因何有见师曰见无所见曰既无所见何更有见师曰见处亦无曰如是见时是谁之见师曰无有能见者曰究竟其理如何师曰汝知否妄计为有即有能所乃得名迷随见生解便堕生死明见之人即不然终日见未甞见求名处体相不可得能所俱绝名为见性曰此性徧一切处否师曰无处不徧曰凡夫具否师曰上言无见不徧岂凡夫而不具乎曰因何诸佛菩萨不被生死所拘而凡夫独萦此苦何曾得徧师曰凡夫于清净性中计有能所即堕生死诸佛大士善知清净性中不属有无即能所不立曰若如是说即有能了不了人师曰了尚不可得岂有能了人乎曰至理如何师曰我以要言之汝即应念清净性中无有凡圣亦无了不了人凡之与圣二俱是名若随名生解即堕生死若知假名不实即无有当名者又曰此是极究竟处若云我能了彼不能了即是大病见有净秽凡圣亦是大病作无凡圣解又属拨无因果见有清净性可栖止亦大病作不栖止解亦大病然清净性中虽无动摇具不坏方便应用及兴慈运悲如是兴运之处即全清净之性可谓见性成佛矣继宗踊跃礼谢而退鸟窠道林禅师颂诣长安西明寺复礼法师学华严经起信论礼示以真妄颂俾修禅郍师问曰初云何X观云何用心礼久而无言师三礼而退属代宗诏国一禅师至阙师乃谒之遂得正法归于西湖见秦望山有长松枝叶繁茂盘屈如盖遂栖止其上故以为名有侍者会通忽一日欲辞去师问曰汝今何往对曰会通为法出家和尚不垂慈诲今往诸方学佛法去师曰若是佛法吾此间亦有少许曰如何是和尚佛法师于身上拈起布毛吹之通遂领悟玄旨颂白居易侍郎问如何是佛法大意师曰诸恶莫作众善奉行白曰三岁孩儿也解甚么道师曰三岁孩儿虽道得八十老人行不得北宗神秀禅师少亲儒业博综多闻俄舍爱出家寻师访道遇五祖坐禅为务乃叹伏曰此真吾师也誓心苦节以樵汲自役而求其道祖默识之深加器重师示众曰一切佛法自心本有将心外求舍父逃走嵩岳慧安国师唐贞观中至黄梅谒忍祖遂得心要有坦然怀让二僧来参问曰如何是祖师西来意师曰何不问自已意曰如何是自已意师曰当观密作用曰如何是密作用师以目开合示之然于言下知归让乃即谒曹谿武后征至辇下待以师礼与秀禅师同加钦重后甞问师甲子多少师曰不记后曰何不记邪师曰生死之身其若循环环无起尽焉用记为况此心流注中间无间见沤起灭者乃妄想耳从初识至动相灭时亦只如此何年月而可记乎后闻稽颡信受X蒙山道明禅师颂闻五祖密付衣法与卢行者即率同志数十人蹑迹追逐至大庾岭师最先见余辈未及卢见师奔至即掷衣钵于盘石曰此衣表信可力争邪任君将去师遂举之如山不动踟蹰悚慄乃曰我来求法非为衣也愿行者开示于我卢曰不思善不思恶正恁么时阿郍箇是明上座本来面目师当下大悟徧体汗流泣礼数拜问曰上来密语密意外还更别有意旨否卢曰我今与汝说者即非密也汝若返照自已面目密却在汝边师曰某甲虽在黄梅随众实未省自已面目今蒙指授入处如人饮水冷暖自知今行者即是某甲师也卢曰汝若如是则吾与汝同师黄梅善自护持寿州道树禅师年将五十出家遇秀禅师言下知微乃卜寿州三峯山结庵而居常有野人服色素朴言谭诡异于言笑外化作佛形及菩萨罗汉天仙等形或放神光或呈声响师之学徒覩之皆不能测如此涉十年后寂无形影师告众曰野人作多色伎俩眩惑于人只消老僧不见不闻伊伎俩有穷吾不见不闻无尽降魔藏禅师遇北宗盛化便是抠衣秀问曰汝名降魔此无山精水怪汝翻作魔邪师曰有佛有魔秀曰汝若是魔必住不思议境界师曰是佛亦空何境界之有福先仁俭禅师自嵩山罢问放旷郊廛谓之腾腾和X尚有了元歌行于世破灶堕和尚颂隐居嵩岳山坞有庙甚灵殿中唯安一灶远近祭祀不辍烹杀物命甚多师一日领侍僧入庙以杖敲灶三下曰咄此灶只是泥瓦合成圣从何来灵从何起恁么烹宰物命又打三下灶乃倾破堕落须臾有一人青衣峩冠设拜师前师曰是恁么人曰我本此庙灶神久受业报今日蒙师说无生法得脱此处生在天中特来致谢师曰是汝本有之性非吾强言神再礼而没少选侍僧问曰某等久侍和尚不蒙示诲灶神得甚么径旨便得生天师曰我只向伊道是泥瓦合成别也无道理为伊侍僧无言师曰会么僧曰不会师曰本有之性为甚么不会侍僧等乃礼拜师曰堕也堕也破也破也后义丰禅师举似安国师安叹曰此子会尽物我一如可谓如朗月处空无不见者难搆伊语脉丰问曰未审甚么人搆得他语脉安曰不知者时号为破灶堕僧问物物无形时如何师曰礼即唯汝非我不礼即唯我非汝其僧乃礼谢师曰本有之物物非物也所以道心能转物即同如来嵩岳元珪禅师谒安国师顿悟玄旨遂卜庐于岳之庞坞一日有岳神乞戒师即为张座付五戒巳神乃曰我神通亚佛师曰汝神通十句五能五不能佛则十句七能三不能神竦然避席跪启曰可得闻乎师曰汝能戾上帝东天行而西七曜乎曰不能师曰汝X能夺地祇融五岳而结四海乎曰不能师曰是谓五不能也佛能空一切相成万法智而不能即灭定业佛能知羣有性穷亿劫事而不能化导无缘佛能度无量有情而不能尽众生界是为三不能也定业亦不牢久无缘亦是一期众生界本无增减亘无一人能主其法有法无主是谓无法无法无主是谓无心如我解佛亦无神通也但能以无心通达一切法尔神曰我诚浅昧未闻空义师所授戒我当奉行终南山惟政禅师颂唐文宗好嗜蛤蜊㳂海官吏先时递进人亦劳止一日御馔中有擘不张者帝以其异即焚香祷之乃开见菩萨形仪梵相具足帝遂贮以金粟檀香合覆以美锦赐兴善寺令众僧瞻礼因问羣臣斯何祥也或奏太一山惟政禅师深明佛法博通强记乞诏问之帝即颁诏师至帝问其事师曰臣闻物无虗应此乃启陛下之信心耳故契经云应以此身得度者即现此身而为说法帝曰菩萨身巳现且未闻说法师曰陛下覩此为常邪非常邪信邪非信邪帝曰希奇之事朕深信焉师曰陛下巳闻说法竟皇情悦豫得未曾有诏天下寺院各立观音像以答殊休嵩山峻极禅师颂僧问如何修善行人师曰担枷带鎻曰如何是作恶行人师曰修禅入定曰某甲浅机请师直指师曰汝问我恶恶不从善汝问我善善不从恶僧良久师曰会么曰不会师曰恶人无善念善X人无恶心所以道善恶如浮云俱无起灭处僧于言下大悟后破灶堕闻举乃曰此子会尽诸法无生保唐无住禅师唐相国杜鸿渐问曰弟子闻金和尚说无忆无念莫妄三句法门是否师曰然公曰此三句是一是三师曰无忆名戒无念名定莫妄名慧一心不生具戒定慧非一非三也公曰后句妄字莫是从心之忘乎曰从女者是也公曰有据否师曰法句经云若起精进心是妄非精进若能心不妄精进无有涯公闻疑情盪然公又问师还以三句示人否师曰初心学人还令息念澄停识浪水清影现悟无念体寂然现前无念亦不立也于时庭树鵶鸣公问师闻否师曰闻鵶去巳又问师闻否师曰闻公曰鵶去无声云何言闻师乃普告大众曰佛世难值正法难闻各各谛听闻无有闻非关闻性本来不生何曾有灭有声之时是声尘自生无声之时是声尘自灭而此闻性不随声生不随声灭悟此闻性则免声尘之所转当知闻无生灭闻无去来公与僚属大众稽首又问何名第一义第一义者从何次第得入师曰第一义无有次第亦无出入世谛一切有第一义即无诸法无性性说名第一义佛言有法名俗谛无性第一义公曰如师开示实不可思议西域崛多三藏于六祖言下契悟后游五台见一僧结庵静坐师问曰孤坐奚为曰观静师曰观者何人静者何物其僧作礼问曰此理如何师曰汝何不自X观自静彼僧茫然师曰汝出谁门邪曰秀禅师师曰我西域异道最下种者不堕此见兀然空坐于道何益韶州法海禅师初见六祖问曰即心即佛愿垂指喻祖曰前念不生即心后念不灭即佛成一切相即心离一切相即佛吾若具说穷劫不尽听吾偈曰即心名慧即佛乃定定慧等持意中清净悟此法门由汝习性用本无生双修是正师信受以偈赞曰即心元是佛不悟而自屈我知定慧因双修离诸物吉州志诚禅师初参秀禅师后往曹谿质疑六祖曰汝师若为示众师曰甞指诲大众令住心观静长坐不卧祖曰住心观静是病非禅长坐拘身于理何益听吾偈曰生来坐不卧死去卧不坐元是臭骨头何为立功过师曰未审大师以何诲人祖曰吾若言有法与人即为诳汝但且随方解缚假名三昧听吾偈曰一切无心自性戒一切无碍自性慧不增不减自金刚身去身来本三昧师闻偈悔谢即誓依归乃呈偈曰五蕴幻身幻何究竟回趣真如法还不净匾担山晓了禅师有忽雷澄禅师撰塔碑其略曰师住匾担山号晓了六祖之嫡嗣也师得无心之心了无相之相无相者森罗眩目无心者分别炽然绝一言一响响莫可传传之行矣言莫可穷穷之非矣师得无无之无不无于无也吾今以有有之有不有于有也不有之有去来非增不无之无涅槃非灭呜唿X师住世兮曹谿明师寂灭兮法舟倾师谭无说兮寰宇盈师示迷徒兮了义乘匾担山色垂兹色空谷犹留晓了名洪州法达禅师念法华经三千部后礼拜六祖曰惟愿和尚大慈略说经中义理祖曰汝念此经以何为宗师曰学人愚钝从来但依文诵念岂知宗趣祖曰汝试为吾念一徧吾当为汝解说师即高声念经至方便品祖曰止此经元来以因缘出世为宗纵说多种譬喻亦无越于此何者因缘唯一大事一大事即佛知见也汝慎勿错解经意见他道开示悟入自是佛之知见我辈无分若作此解乃是谤经毁佛也彼既是佛巳具知见何用更开汝今当信佛知见者只汝自心更无别体盖为一切众生自蔽光明贪爱尘境外缘内扰甘受驱驰便劳他从三昧起种种苦口劝令寝息莫向外求与佛无二故云开佛知见汝但劳劳执念谓为功课者何异牧牛爱尾也师曰若然者但得解义不劳诵经也祖曰经有何过岂障汝念只为迷悟在人损益由汝听吾偈曰心迷法华转心悟转法华诵久不明已与义作讐家无念念即正有念念成邪有无俱不计长御白牛车师从此领旨亦不辍诵持寿州智通禅师初看楞伽经约千余徧而不会三身四智礼拜六祖求解其义祖曰三身者清净法身汝之性也圆满报身汝之智也千百亿化身汝之行也X若离本性别说三身即名有身无智若悟三身无有自性即名四智菩提听吾偈曰自性具三身发明成四智不离见闻缘超然登佛地吾今为汝说谛信永无迷莫学驰求者终日说菩提师曰四智之义可得闻乎祖曰既会三身便明四智何更问邪若离三身别谭四智此名有智无身也即此有智还成无智复说偈曰大圆镜智性清净平等性智心无病妙观察智见非功成所作智同圆镜五八六七果因转但用名言无实性若于转处不留情繁兴永处郍伽定师礼谢以偈赞曰三身元我体四智本心明身智融无碍应物任随形起修皆妄动守住匪真精妙智因师晓终亡污染名江西志彻禅师一日远来礼觐六祖问曰弟子甞覧涅槃经未晓常无常义乞和尚慈悲略为宣说祖曰无常者即佛性也有常者即善恶一切诸法分别心也曰和尚所说大违经文祖曰吾传佛心印安敢违于佛经曰经说佛性是常和尚却言无常善恶诸法乃至菩提心皆是无常和尚却言是常此即相违令学人转加疑惑祖曰涅槃经吾昔者听尼无尽藏读诵一徧便为讲说无一字一义不合经文乃至为汝终无二说曰学人识量浅昧愿和尚委曲开示祖曰汝知否佛性若常更说甚么善恶诸法乃至穷劫无有一人发菩提心者故吾说无常正是佛说真常之X道也又一切诸法若无常心者即物物皆有自性容受生死而真常性有不徧之处故吾说常者正是佛说真无常义也佛比为凡夫外道执于邪常诸二乘人于常计无常共成八倒故于涅槃了义教中破彼偏见而显说真常真乐真我真净汝今依言背义以断灭无常及确定死常而错解佛之圆妙最后微言纵覧千徧有何所益行昌忽如醉醒乃说偈曰因守无常心佛演有常性不知方便者犹春池拾砾我今不施功佛性而现前非师相授与我亦无所得祖曰汝今彻也宜名志彻师礼谢而去信州智常禅师一日参六祖祖问汝从何来欲求何事师曰学人近礼大通和尚蒙示见性成佛之义未决狐疑至吉州遇人指迷令投和尚伏愿垂慈摄受祖曰彼有何言句汝试举看吾与汝证明师曰初到彼三月未蒙开示以为法切故于中夜独入方丈礼拜哀请大通乃曰汝见虗空否对曰见彼曰汝见虗空有相貌否对曰虗空无形有何相貌彼曰汝之本性犹如虗空返观自性了无一物可见是名正见无一物可知是名真知无有青黄长短但见本源清净觉体圆明即名见性成佛亦名极乐世界亦名如来知见学人虽闻此说犹未决了乞和尚垂诲令无疑滞祖曰彼师所说犹存见知故令汝未了吾今示汝一偈曰不见一法存无见大似浮云遮日面不知一法守空知还似太虗生闪电此之知见瞥然兴错认X何曾解方便汝当一念自知非自已灵光常显现师闻偈巳心意豁然乃述一偈曰无端起知解着相求菩提情存一念悟宁越昔时迷自性觉源体随照枉迁流不入祖师室茫然趣两头广州志道禅师初参六祖问曰学人自出家览涅槃经仅十余载未明大意愿和尚垂诲祖曰汝何处未了对曰诸行无常是生灭法生灭灭巳寂灭为乐于此疑惑祖曰汝作么生疑对曰一切众生皆有二身谓色身法身也色身无常有生有灭法身有常无知无觉经云生灭灭巳寂灭为乐者未审是何身寂灭何身受乐若色身者色身灭时四大分散全是苦苦不可言乐若法身寂灭即同草木瓦石谁当受乐又法性是生灭之体五蕴是生灭之用一体五用生灭是常生则从体起用灭则摄用归体若听更生即有情之类不断不灭若不听更生则永归寂灭同于无情之物如是则一切诸法被涅槃之所禁伏尚不得生何乐之有祖曰汝是释子何习外道断常邪见而议最上乘法据汝所解而色身外别有法身离生灭求于寂灭又推涅槃常乐言有身受者斯乃执吝生死耽着世乐汝今当知佛为一切迷人认五蕴和合为自体相分别一切法为外尘相好生恶死念念迁流不知梦幻虗假枉受轮回以常乐涅槃翻为苦相终日驰求佛愍此故乃示涅槃真乐剎那无有生相剎郍无有灭相更无生灭可灭是则寂灭现前当现X前之时亦无现前之量乃谓常乐此乐无有受者亦无不受者岂有一体五用之名何况更言涅槃禁伏诸法令永不生斯乃谤佛毁法听吾偈曰无上大涅槃圆明常寂照凡愚谓之死外道执为断诸求二乘人目以无为作尽属情所计六十二见本妄立虗假名何为真实义唯有过量人通达无取舍以知五蕴法及以蕴中我外现众色象一一音声相平等如梦幻不起凡圣见不作涅槃解二边三际断常应诸根用而不起用想分别一切法不起分别想劫火烧海底风鼓山相击真常寂灭乐涅槃相如是吾今强言说令汝舍邪见汝勿随言解许汝知少分师闻偈踊跃作礼而退永嘉真觉禅师颂徧探三藏精天台止观圆妙法门于四威仪中常冥禅观后因左谿朗禅师激励与东阳䇿禅师同诣曹谿初到振钖绕祖三匝卓然而立祖曰夫沙门者具三千威仪八万细行大德自何方而来生大我慢师曰生死事大无常迅速祖曰何不体取无生了无速乎师曰体即无生了本无速祖曰如是如是于时大众无不愕然师方具威仪参礼须臾告辞祖曰返太速乎师曰本自非动岂有速邪祖曰谁知非动师曰仁者自生分别祖曰汝甚得无生之意师曰无生岂有意邪祖曰无意谁当分别师曰分别亦非意祖叹曰善哉善哉少留一宿时谓一宿觉矣师着证道歌永嘉集X司空山本净禅师颂唐玄宗诏师到京勅住白莲亭而后召两街名僧硕学赴内道场与师阐扬佛理时有远禅师抗声谓师曰今对圣上校量宗旨应须直问直答不假繁词只如禅师所见以何为道师曰无心是道远曰道因心有何得言无心是道师曰道本无名因心名道心名若有道不虗然穷心既无道凭何立二俱虗妄总是假名远曰禅师见有身心是道巳否师曰山僧身心本来是道远曰适言无心是道今又言身心是道岂不相违师曰无心是道心泯道无心道一如故言无心是道身心本来是道道亦本是身心身心本既是空道亦穷源无有远曰观禅师形质甚小却会此理师曰大德只见山僧相不见山僧无相见相者是大德所见经云凡所有相皆是虗妄若见诸相非相即见其道若以相为实穷劫不能见道远曰今请禅师于相上说于无相师曰净名经云四大无主身亦无我无我所见与道相应大德若以四大有主是我若有我见穷劫不可会道也远闻语失色逡巡避席师有偈曰四大无主复如水遇曲逢直无彼此净秽两处不生心壅决何曾有二意触境但似水无心在世纵横有何事复云一大如是四大亦然若明四大无主即悟无心若乃无心自然契道志明禅师问若言无心是道瓦砾无心亦应是道又曰身心本来是道四生十类皆有身心亦应是道师曰大德若作见闻觉知解会与道悬殊即是求X见闻觉知之者非是求道之人经云无眼耳鼻舌身意六根尚无见闻觉知凭何而立穷本不有何处存心焉得不同草木瓦砾明杜口而退师有偈曰见闻觉知无障碍声香味触常三昧如鸟空中只么飞无取无舍无憎爱若会应处本无心始得名为观自在婺州玄筞禅师游方时屇于河朔有隍禅师者曾谒黄梅自谓正受师知隍所得未真往问曰汝坐于此作么隍曰入定师曰汝言入定有心邪无心邪若有心者一切蠢动之类皆应得定若无心者一切草木之流亦合得定曰我正入定时则不见有有无之心师曰既不见有有无之心即是常定何有出入若有出入则非大定隍无语良久问师嗣谁师曰我师曹谿六祖曰六祖以何为禅定师曰我师云夫妙湛圆寂体用如如五阴本空六尘非有不出不入不定不乱禅性无住离住禅寂禅性无生离生禅想心如虗空亦无虗空之量隍闻此说遂造于曹谿请决疑翳而祖意与师冥符隍始开悟河北智隍禅师颂始参五祖虽甞咨决而循乎渐行乃往河北结庵长坐积二十余载不见惰容后遇筞禅师激励遂往参六祖祖愍其远来便垂开决师于言下豁然契悟前二十年所得心都无影响南阳慧忠国师颂一日唤侍者者应诺如是三召三应师曰将谓吾孤负汝却是汝孤负吾上堂禅宗学者应遵佛语一乘了义契自心源不了义者互不相许如狮子身中虫夫为人师若涉名利别开异端则自他何益如世大匠斤斧不伤其手香象所负非驴能堪僧问若为得成佛去师曰佛与众生一时放却当处解脱曰作么生得相应去师曰善恶不思自见佛性曰若为得证法身师曰越毗卢之境界曰清净法身作么生得师曰不着佛求耳曰阿郍箇是佛师曰即心是佛曰心有烦恼否师曰烦恼自离曰岂不断邪师曰断烦恼者即名二乘烦恼不生名大涅槃曰坐禅看静此复若为师曰不垢不净宁用起心而看净相问见十方虗空是法身否师曰以想求取之是颠倒见问即心是佛可修万行否师曰诸圣皆具二严岂拨无因果邪又曰我今答汝穷劫不尽言多去道远矣所以道说法有所得斯则野干鸣说法无所得是名师子吼颂上堂青萝夤缘直上寒松之顶白云淡泞出没太虗之中万法本闲而人自閙师问僧近离甚处曰南方师曰南方知识以何法示人曰南方知识祇道一朝风火散后如蛇退皮如龙换骨本尔真性宛然无坏师曰苦哉苦哉南方知识说法半生半灭曰南方知识即如是未审和尚此间说何法师曰我此间身心一如身外无余曰和尚何得将泡幻之身同于法体师曰你为甚么入于邪道曰甚么处是某入于邪道处师曰不见教中道若X以色见我以音声求我是人行邪道不能见如来有人问如何是解脱师曰诸法不相到当处解脱曰恁么即断去也师曰向汝道诸法不相到断甚么师问本净禅师汝巳后见奇特言语如何净曰无一念心爱师曰是汝屋里事评颂唐肃宗问如何是十身调御师乃起立曰会么帝曰不会师曰与老僧过净瓶来帝又问曰如何是无诤三昧师曰檀越蹋毗卢顶上行帝曰此意如何师曰莫认自已清净法身帝又问师都不视之曰朕是大唐天子师何以殊不顾视师曰还见虗空么帝曰见师曰他还眨眼视陛下否评颂师以化缘将毕涅槃时至乃辞代宗代宗曰师灭度后弟子将何所记师曰告檀越造取一所无缝塔帝曰就师请取塔样师良久曰会么帝曰不会师曰贫道去后有侍者应真却知此事乞诏问之师迁化后帝诏应真问此意如何真述偈曰湘之南潭之北中有黄金充一国无影树下合同船琉璃殿上无知识荷泽神会禅师年十四为沙弥谒六祖祖曰知识远来大艰辛将本来否若有本则合识主试说看师曰以无住为本见即是主祖曰这沙弥争合取次语便打师于杖下思惟曰大善知识历劫难逢今既得遇岂惜身命自此给侍颂他日祖告众曰吾有一物无头无尾无名无字无背无面诸人还识否师乃出曰是诸佛之本源乃神会之佛性祖曰向汝道无名无X字汝便唤作本源佛性师礼拜而退祖曰此子向后设有把茆盖头也只成得箇知解宗徒师寻往西京受戒唐景隆年中却归曹谿阅大藏经于内六处有疑问于六祖第一问戒定慧曰所用戒何物定从何处修慧因何处起所见不通流祖曰定即定其心将戒戒其行性中常慧照自见自知深第二问本无今有有何物本有今无无何物诵经不见有何义真似骑驴更觅驴祖曰前念恶业本无后念善生今有念念常行善行后代人天不久汝今正听吾言吾即本无今有第三问将生灭却灭将灭灭却生不了生灭义所见似聋盲祖曰将生灭却灭令人不执性将灭灭却生令人心离境未即离二边自除生灭病第四问先顿而后渐先渐而后顿不悟顿渐人心里常迷闷祖曰听法顿中渐悟法渐中顿脩行顿中渐证果渐中顿顿渐是常因悟中不迷闷第五问先定后慧先慧后定定慧后初何生为正祖曰常生清净心定中而有慧于境上无心慧中而有定定慧等无先双修自心正第六问先佛而后法先法而后佛佛法本根源起从何处出祖曰说即先佛而后法听即先法而后佛若论佛法本根源一切众生心里出祖灭后二十年间曹谿顿旨沉废于荆吴嵩岳渐门盛行于秦洛师入京天宝四年方定两宗乃着显宗记盛行于世X耽源应真禅师为国师侍者时一日国师在法堂中师入来国师乃放下一足师见便出良久却回国师曰适来意作么生师曰向阿谁说即得国师曰我问你师曰甚么处见某甲颂师又问百年后有人问极则事如何国师曰幸自可怜生须要觅箇护身符子作么麻谷问十二面观音岂不是圣师曰是麻谷与师一掴师曰想汝未到此境蒙山光宝禅师初谒荷泽泽谓之曰汝名光宝名以定体宝即已有光非外来纵汝意用而无少乏长夜蒙照而无间歇汝还信否师曰信则信矣未审光之与宝同邪异邪泽曰光即宝宝即光何有同异之名乎师曰眼耳缘声色时为复抗行为有回互泽曰抗互且置汝指何法为声色之体乎师曰如师所说即无有声色可得泽曰汝若了声色体空亦信眼耳诸根及与凡与圣平等如幻抗行回互其理昭然师由是领悟礼辞而去圭峰宗密禅师大和中征入内赐紫衣帝累问法要朝士归慕唯相国裴公休深入堂奥受教为外护师以禅教学者互相非毁遂着禅源诸诠写录诸家所述诠表禅门根源道理文字句偈集为一藏以贻后代其都序略曰禅是天竺之语具云禅郍此云思惟修亦云静虑皆定慧之通称也源者是一切众生本觉真性亦名佛性亦名心地悟之名慧修之名定定慧通名为禅此性是禅之本源故名禅源X亦名禅郍理行者此之本源是禅理忘情契之是禅行故云理行然今所集诸家述作多谭禅理少说禅行故且以禅源题之今时有人但目真性为禅者是不达理行之旨又不辩华竺之音也然非离真性别有禅体但众生迷真合尘即名散乱背尘合真方名禅定若直论本性即非真非妄无背无合无定无乱谁言禅乎况此真性非唯是禅门之源亦是万法之源故名法性亦是众生迷悟之源故名如来藏藏识亦是诸佛万德之源故名佛性亦是菩萨万行之源故名心地万行不出六波罗蜜禅者但是六中之一当其第五岂可都目真性为一禅行哉然禅定一行最为神妙能发起性上无漏智慧一切妙用万行万德乃至神通光明皆从定发故三乘人欲求圣道必须修禅离此无门离此无路至于念佛求生净土亦修十六观禅及念佛三昧般舟三昧等也又真性即不垢不净凡圣无差禅门则有浅有深阶级殊等谓带异计欣上厌下而修者是外道禅正信因果亦以欣厌而修者是凡夫禅悟我空偏真之理而修者是小乘禅悟我法二空所显真理而修者是大乘禅若顿悟自心本来清净元无烦恼无漏智性本自具足此心即佛毕竟无异依此而修者是最上乘禅亦名如来清净禅亦名一行三昧亦名真如三昧此是一切三昧根本若能念念修习自然渐得百千三昧达磨门下展转相传者X是此禅也达磨未到古来诸家所解皆是前四禅八定诸高僧修之皆得功用南岳天台令依三谛之理修三止三观教义虽最圆妙然其趣入门户次第亦只是前之诸禅行相唯达磨所传者顿同佛体逈异诸门故宗习者难得其旨得即成圣疾证菩提失即成邪速入涂炭先祖革昧防失故且人传一人后代巳有所凭故任千灯千照洎乎法久成弊错谬者多故经论学人疑谤亦众原夫佛说顿教渐教禅开顿门渐门二教二门各相符契今讲者偏彰渐义禅者偏播顿宗禅讲相逢胡越之隔不知宿生何作熏得此心自未解脱欲解他缚为法亡于躯命愍心切于神情每叹人与法差法为人病故别撰经律论䟽大开戒定慧门显顿悟资于渐修证师说符于佛意意既本末而委示文乃浩博而难寻汎学虽多秉志者少况迹涉名相谁辩金鍮徒自疲劳未见机感虽佛说悲增是行而自虑爱见难防遂舍众入山习定均慧前后息虑相继十年微细习情起灭彰于静慧差别法义罗列现于空心虗隙日光纤埃扰扰清潭水底影像昭昭岂比夫空守默之痴禅但寻文之狂慧者也然本因了自心而辩诸教故恳情于心宗又因辩诸教而解修心故虔诚于教义教也者诸佛菩萨所集经论也禅也者诸善知识所述句偈也但佛经开张罗大千八部之众禅偈撮略就此方一类之机罗众则X莾荡难依就机则指的易用今之纂集意在斯焉裴休为之序曰诸宗门中皆有达人然各安所集通少局多故数十年来师法益坏以承禀为户牖各自开张以经论为干戈互相攻击情随函矢而迁变法逐人我以高低是非纷拏莫能辨析则向者世尊菩萨诸方教宗适足以起诤后人憎烦恼病何利益之有我圭峰大师久而叹曰吾丁此时不可以默矣于是以如来三种教义印禅宗三种法门镕缾盘钗钏为一金搅酥酪醍醐为一味振纲领而举者皆顺据会要而来者同趣尚恐学者之难明也又复直示宗源之本末真妄之和合空性之隐显法义之差殊顿渐之异同遮表之回互权实之深浅通局之是非若吾师者捧佛日而委曲回照疑曀尽除顺佛心而横亘大悲穷劫蒙益则世尊为阐教之主吾师为会教之人本末相符远近相照可谓毕一代时教之能事矣或曰自如来未甞大都而通之今一旦违宗趣而不守废关防而不据无乃乖祕藏密契之道乎答曰如来初离别说三乘后乃通为一道故涅槃经迦叶菩萨曰诸佛有密语无密藏世尊赞之曰如来之言开发显露清净无翳愚人不解谓之秘藏智者了达则不名藏此其证也故王道兴则外户不闭而守在戎夷佛道备则诸法总持而防在魔外不当复执情攘臂于其间也禅宗正脉卷第一X禅宗正脉X卍XXX禅宗正脉卷第二南岳南岳怀让禅师颂谒嵩山安和尚安启发之乃直指诣曹谿参六祖祖问甚么处来曰嵩山来祖曰甚么物恁么来师无语遂经八载忽然有省乃白祖曰某甲有箇会处祖曰作么生师曰说似一物即不中祖曰还假修证否师曰修证则不无污染即不得祖曰祇此不污染诸佛之所护念汝既如是吾亦如是西天般若多罗谶汝足下出一马驹踏杀天下人病在汝心不须速说师执侍左右一十五年开元中有沙门道一在衡岳山常习坐禅师知是法器往问曰大德坐禅图甚么一曰图作佛师乃取一甎于彼菴前石上磨一曰磨作甚么师曰磨作镜一曰磨甎岂得成镜邪师曰磨甎既不成镜坐禅岂得作佛一曰如何即是师曰如牛驾车车若不行打车即是打牛即是师又曰汝学坐禅为学坐佛若学坐禅禅非坐卧若学坐佛佛非定相于无住法不应取舍汝若坐佛即是杀佛若执坐相非达其理一闻示诲如饮醍醐礼拜问曰如何用心即合无相三昧师曰汝学X心地法门如下种子我说法要譬彼天泽汝缘合故当见其道又问道非色相云何能见师曰心地法眼能见吾道无相三昧亦复然矣一曰有成坏否师曰若以成坏聚散而见道者非见道也颂僧问如镜铸像像成后未审光向甚么处去师曰如大德为童子时相貌何在曰祇如像成后为甚么不鑑照师曰虽然不鑑照谩他一点不得颂后马大师阐化于江西师问众曰道一为众说法否众曰巳为众说法师曰总未见人持箇消息来众无对因遣一僧去嘱曰待伊上堂时但问作么生伊道底言语记将来僧去一如师旨回谓师曰马祖云自从胡乱后三十年不曾少盐酱师然之江西马祖道一禅师颂一日谓众曰汝等诸人各信自心是佛此心即是佛心达磨大师从南天竺国来至中华传上乘一心之法令汝等开悟又引楞伽经文以印众生心地恐汝颠倒不自信此一心之法各各有之故楞伽经以佛语心为宗无门为法门夫求法者应无所求心外无别佛佛外无别心不取善不舍恶净秽两边俱不依怙达罪性空念念不可得无自性故故三界唯心森罗万象一法之所印凡所见色皆是见心心不自心因色故有汝但随时言说即事即理都无所碍菩提道果亦复如是于心所生即名为色知色空故生即不生若了此意乃随时着衣喫饭长养圣胎任运过时更有何事汝受吾教听吾X偈曰心地随时说菩提亦祇宁事理俱无碍当生即不生僧问和尚为甚么说即心即佛师曰为止小儿啼曰啼止时如何师曰非心非佛曰除此二种人来如何指示师曰向伊道不是物曰忽遇其中人来时如何师曰且教伊体会大道颂一夕西堂百丈南泉随侍翫月次师问正恁么时如何堂曰正好供养丈曰正好修行泉拂袖便行师曰经入藏禅归海唯有普愿独超物外师问百丈汝以何法示人丈竖起拂子师曰祇这箇为当别有丈抛下拂子僧问如何是西来意师便打曰我不打汝诸方笑我也颂邓隐峯辞师师曰甚么处去曰石头去师曰石头路滑曰竿木随身逢场作戏便去才见石头即绕禅床一匝振钖一声问是何宗旨石头曰苍天苍天峯无语却回举似师师曰汝更去问待他有答汝便嘘两声峯又去依前问石头乃嘘两声峯又无语回举似师师曰向汝道石头路滑洪州廉使问曰喫酒肉即是不喫即是师曰若喫是中丞禄不喫是中丞福师入室弟子一百三十九人各为一方宗主转化无穷评颂师示疾院主问和尚近日尊候如何师曰日面佛月面佛庞居士问不昧本来人请师高着眼师直下覰士曰一等没絃琴唯师弹得妙师直上覰士礼拜师归方丈士随后曰适来弄巧成拙百丈怀海禅师丱岁离尘三学该练属大寂阐化江西乃倾心依附与西堂智藏南泉普愿同号入室时X三大士为角立焉评颂师侍马祖行次见一羣野鸭飞过祖曰是甚么师曰野鸭子祖曰甚处去也师曰飞过去也祖遂把师鼻搊负痛失声祖曰又道飞过去也师于言下有省次日马祖陞堂众才集师出卷却席祖便下座师随至方丈祖曰我适来未曾说话汝为甚便卷却席师曰昨夜被和尚搊得鼻头痛祖曰汝昨日向甚处留心师曰鼻头今日又不痛也祖曰汝深明昨日事师作礼而退颂师再参侍立次祖目视绳床角拂子师曰即此用离此用祖曰汝向后开两片皮将何为人师取拂子竖起祖曰即此用离此用师挂拂子于旧处祖振威一喝师直得三日耳聋自此雷音将震檀信请于洪州新吴界住大雄山以居处巖峦峻极故号百丈既处之未朞月参玄之宾四方麇至沩山黄檗当其首焉一日师谓众曰佛法不是小事老僧昔被马大师一喝直得三日耳聋黄檗闻举不觉吐舌师曰子巳后莫承嗣马祖去么檗曰不然今日因和尚举得见马祖大机之用然且不识马祖若嗣马祖巳后丧我儿孙师曰如是如是见与师齐减师半德见过于师方堪传授子甚有超师之见檗便礼拜评颂沩山五峯云巖侍立次师问沩山併却咽喉唇吻作么生道山曰却请和尚道师曰不辞向汝道恐巳后丧我儿孙又问五峯峯曰和尚也须併却师曰无人处斫额望汝又问云巖巖曰和尚有也未师曰丧我儿孙颂上堂有一老人随X众听法众退唯老人不去师问汝是何人曰某非人也于过去迦叶佛时曾住此山因学人问大修行人还落因果也无某云不落因果遂五百生堕野狐身今请和尚代一转语贵脱野狐身师曰汝问老人曰大修行人还落因果也无师曰不昧因果老人于言下大悟作礼曰某巳脱野狐身住在山后敢乞依亡僧津送师令维郍白椎告众食后送亡僧大众聚议一众皆安涅槃堂又无病人何故如是食后师领众至山后巖下以杖挑出一死野狐乃依法火葬师至晚上堂举前因缘黄檗便问古人错祗对一转语堕五百生野狐身转转不错合作个甚么师曰近前来向汝道檗近前打师一掌师拍手笑曰将谓胡须赤更有赤须胡评颂僧问如何是奇特事师曰独坐大雄峯僧礼拜师便打上堂灵光独耀逈脱根尘体露真常不拘文字心性无染本自圆成但离妄缘即如如佛僧问如何是佛师曰汝是阿谁曰某甲师曰汝识某甲否曰分明个师乃举起拂子曰汝还见么曰见师乃不语颂普请䦆地次忽有一僧闻鼓鸣举起䦆头大笑便归师曰俊哉此是观音入理之门师归院乃唤其僧问适来见甚么道理便恁么曰适来肚饥闻鼓声归喫饭师乃笑问依经解义三世佛冤离经一字如同魔说时如何师曰固守动静三世佛冤此外别求即同魔说问如何是大乘顿X悟法要师曰汝等先歇诸缘休息万事善与不善世出世间一切诸法莫记忆莫缘念放舍身心令其自在心如木石无所辨别心无所行心地若空慧日自现如云开日出相似但歇一切攀缘贪嗔爱取垢净情尽对五欲八风不动不被见闻觉知所缚不被诸境所惑自然具足神通妙用是解脱人对一切境心无静乱不摄不散透过一切声色无有滞碍名为道人善恶是非俱不运用亦不爱一法亦不舍一法名为大乘人不被一切善恶空有垢净有为无为世出世间福德智慧之所拘系名为佛慧是非好丑是理非理诸知见情尽不能系缚处处自在名为初发心菩萨便登佛地问如今受戒身口清净巳具诸善得解脱否师曰少分解脱未得心解脱亦未得一切处解脱曰如何是心解脱及一切处解脱师曰不求佛法僧乃至不求福智知解等垢净情尽亦不守此无求为是亦不住尽处亦不欣天堂畏地狱缚脱无碍即身心及一切处皆名解脱汝莫言有少分戒身口意净便以为了不知河沙戒定慧门无漏解脱都未涉一毫在努力向前须勐究取莫待耳聋眼暗面皱𩬊白老苦及身悲爱缠绵眼中流泪心里慞惶一无所据不知去处到甚么时节整理脚手不得也纵有福智名闻利养都不相救为心眼未开唯念诸境不知返照复不见佛道一生所有善恶业缘悉现于前或忻或怖六道五蕴俱时现前尽敷严好舍宅舟X船车轝光明显赫皆从自心贪爱所现一切恶境皆变成殊胜之境但随贪爱重处业识所引随着受生都无自由分龙畜良贱亦总未定问如何得自由分师曰如今得即得或对五欲八风情无取舍悭嫉贪爱我所情尽垢净俱亡如日月在空不缘而照心心如木石念念如救头然亦如香象渡河截流而过更无疑滞此人天堂地狱所不能摄也夫读经看教语言皆须宛转归就自已但是一切言教祇明如今鉴觉自性但不被一切有无诸境转是汝导师能照破一切有无诸境是金刚慧即有自由独立分若不能恁么会得纵然诵得十二韦陀典祇成增上慢却是谤佛不是修行但离一切声色亦不住于离亦不住于知解是修行读经看教若准世间是好事若向明理人边数此是壅塞人十地之人脱不去流入生死河但是三乘教皆治贪瞋等病祇如今念念若有贪瞋等病先须治之不用求觅义句知解知解属贪贪变成病祇如今但离一切有无诸法亦离于离透过三句外自然与佛无差既自是佛何虑佛不解语祇恐不是佛被有无诸法缚不得自由以理未立先有福智被福智载去如贱使贵不如先立理后有福智若要福智临时作得撮土成金撮金成土变海水为酥酪破须弥为微尘摄四大海水入一毛孔于一义作无量义于无量义作一义伏惟尊重师有时说法竟大众下堂乃召之大众回首师曰是甚么师凡作务执劳必先于众主者不忍密收作具而请息之师曰吾无德争合劳于人既徧求作具不获而亦忘飡故有一日不作一日不食之语流布寰宇矣南泉普愿禅师初习相部旧章究毗尼篇聚次游诸讲肆历听楞伽华严入中百门观精鍊玄义后扣大寂之室顿然忘筌得游戏三昧一日为众僧行粥次马祖问桶里是甚么师曰这老汉合取口作恁么语话祖便休自余同参之流无敢诘问上堂然灯佛道了也若心相所思出生诸法虗假不实何以故心尚无有云何出生诸法犹如形影分别虗空如人取声安置箧中亦如吹网欲令气满故老宿云不是心不是佛不是物且教你兄弟行履据说十地菩萨住首楞严三昧得诸佛祕密法藏自然得一切禅定解脱神通妙用至一切世界普现色身或示现成等正觉转大法轮入涅槃使无量入毛孔演一句经无量劫其义不尽教化无量亿千众生证无生法忍尚唤作所知愚极微细所知愚与道全乖大难大难珍重颂上堂曰王老师自小养一头水牯牛拟向溪东牧不免食他国王水草拟向溪西牧亦不免食他国王水草不如随分纳些些总不见得师有书与茱萸曰理随事变宽廓非外事得理融寂寥非内僧达书了便问萸如何是宽廓非外萸曰问一答百也无妨曰如何是寂寥非内萸曰覩对声色不是好手僧又X问长沙沙瞪目视之僧又进后语沙乃闭目示之僧又问赵州州作喫饭势僧又进后语州以手作拭口势后僧举似师师曰此三人不谬为吾弟子颂上堂道个如如早似变了也今时师僧须向异类中行归宗曰虽行畜生行不得畜生报师曰孟八郎汉又恁么去也颂上堂文殊普贤昨夜三更相打每人与二十棒趂出院去也赵州曰和尚棒教谁喫师曰且道王老师过在甚处州礼拜而出颂师有时曰江西马祖说即心即佛王老师不恁么道不是心不是佛不是物恁么道还有过么赵州礼拜而出时有一僧随问赵州曰上座礼拜便出意作么生州曰汝却问取和尚僧乃问适来谂上座意作么生师曰他却领得老僧意旨颂师问黄檗定慧等学明见佛性此理如何檗曰十二时中不依倚一物师曰莫是长老见处么檗曰不敢师曰浆水钱且置草鞋钱教阿谁还评颂师因东西两堂争猫儿师遇之白众曰道得则救取猫儿道不得即斩却也众无对师便斩之赵州自外归师举前语示之州乃脱履安头上而出师曰子若在即救得猫儿也颂有僧问讯叉手而立师曰太俗生其僧便合掌师曰太僧生僧无对评颂师与归宗麻谷同去参礼南阳国师师于路上画一圆相曰道得即去宗便于圆相中坐谷作女人拜师曰恁么则不去也宗曰是甚么心行师乃相唤便回更不去礼国师颂师在山上作务僧问南泉路向甚么处去X师拈起镰子曰我这茆镰子三十钱买得曰不问茆镰子南泉路向甚么处去师曰我使得正快僧问即心是佛又不得非心非佛又不得师意如何师曰大德且信即心是佛便了更说甚么得与不得祇如大德喫饭了从东廊上西廊下不可总问人得与不得也颂师住庵时有一僧到庵师向伊道我上山去作务待斋时作饭自喫了送一分上来少时其僧自作饭喫了却一时打破家事就床卧师待不见来便归庵见僧卧师亦就伊边卧僧便起去师住后曰我往前住庵时有箇灵利道者直至如今不见颂陆亘大夫问弟子家中有一片石或时坐或时卧如今拟镌作佛还得否师曰得陆曰莫不得否师曰不得颂师因至庄所庄主预备迎奉师曰老僧居常出入不与人知何得排办如此庄主曰昨夜土地报道和尚今日来师曰王老师修行无力被鬼神覰见侍者便问和尚既是善知识为甚么被鬼神覰见师曰土地前更下一分饭颂第一座问和尚百年后向甚么处去师曰山下作一头水牯牛去座曰某甲随和尚去还得也无师曰汝若随我即须衘取一茎草来颂师与鲁祖杉山归宗四人离马祖处去各住菴于路分袂处师插下拄杖曰道得也被这个碍道不得也被这个碍归宗拽拄杖打师一下曰只是这个王老师说甚么碍与不碍鲁祖曰只此一句大播天下宗曰还有不播者么祖曰有宗曰作X么生是不播者祖作掌势增收盐官齐安国师颂僧问如何是本身卢舍郍师曰与老僧过净瓶来僧将净瓶至师曰却安旧处着僧送至本处复来诘问师曰古佛过去久矣有讲僧来参师问座主蕴何事业对曰讲华严经师曰有几种法界曰广说则重重无尽略说有四种师竖起拂子曰这个是第几种法界主沉吟师曰思而知虑而解是鬼家活计日下孤灯果然失照颂僧问大梅如何是西来意大梅曰西来无意师闻乃曰一个棺材两个死汉评颂师一日唤侍者曰将犀牛扇子来者曰破也师曰扇子既破还我犀牛儿来者无对归宗智常禅师上堂从上古德不是无知解他高尚之士不同常流今时不能自成自立虗度时光诸子莫错用心无人替汝亦无汝用心处莫就他覔从前祇是依他解发言皆滞光不透脱祇为目前有物颂僧问如何是玄旨师曰无人能会曰向者如何师曰有向即乖曰不向者如何师曰谁求玄旨又曰去无汝用心处曰岂无方便门令学人得入师曰观音妙智力能救世间苦曰如何是观音妙智力师敲鼎盖三下曰子还闻否曰闻师曰我何不闻僧无语师以棒趂下师甞与南泉同行后忽一日相别煎茶次南泉问曰从来与师兄商量语句彼此巳知此后或有人问毕竟事作么生师曰这一片地大好卓庵泉X曰卓庵且置毕竟事作么生师乃打翻茶铫便起泉曰师兄喫茶了普愿未喫茶师曰作这个语话滴水也难消颂师刬草次有讲僧来参忽有一蛇过师以鉏断之僧曰久向归宗元来是个麤行沙门师曰你麤我麤曰如何是麤师竖起鉏头曰如何是细师作斩蛇势曰与么则依而行之师曰依而行之且置你甚处见我斩蛇僧无对颂僧辞师问甚么处去曰诸方学五味禅去师曰诸方有五味禅我这里祇有一味禅曰如何是一味禅师便打僧曰会也会也师曰道道僧拟开口师又打僧后到黄檗举前话檗上堂曰马大师出八十四人善知识问着个个疴漉漉地祇有归宗较些子颂江州剌史李渤问教中所言须弥纳芥子渤即不疑芥子纳须弥莫是妄谈否师曰人传使君读万卷书籍还是否曰然师曰摩顶至踵如椰子大万卷书向何处着李俛首而巳李异日又问一大藏教明得个甚么边事师举拳示之曰还会么曰不会师曰这个措大拳头也不识曰请师指示师曰遇人即途中授与不遇即世谛流布师以目有重瞳遂将药手按摩以致两目俱亦世号赤眼归宗焉大梅法常禅师初参大寂问如何是佛寂曰即心是佛师即大悟遂之四明梅子真旧隐缚茆燕处颂大寂闻师住山乃令僧问和尚见马大师得个甚么便住此山师曰大师向我道即心是佛我便向这里住X僧曰大师近日佛法又别师曰作么生曰又道非心非佛师曰这老汉惑乱人未有了日任他非心非佛我祇管即心即佛其僧回举似马祖祖曰梅子熟也上堂汝等诸人各自回心达本莫逐其末但得其本其末自至若欲识本唯了自心此心原是一切世间出世间法根本故心生种种法生心灭种种法灭心且不附一切善恶而生万法本自如如颂夹山与定山同行言话次定山曰生死中无佛即无生死夹山曰生死中有佛即不迷生死互相不肯同上山见师夹山便举问未审二人见处那个较亲师曰一亲一疎夹山复问那个亲师曰且去明日来夹山明日再上问师曰亲者不问问者不亲忽一日谓其徒曰来莫可抑往莫可追从容间闻鼯鼠声乃曰即此物非他物汝等诸人善自护持吾今逝矣言讫示灭佛光如满禅师唐顺宗问佛从何方来灭向何方去既言常住世佛今在何处师答曰佛从无为来灭向无为去法身等虗空常住无心处有念归无念有住归无住来为众生来去为众生去清净真如海湛然体常住智者善思惟更勿生疑虑帝又问佛向王宫生灭向双林灭住世四十九又言无法说山河与大海天地及日月时至皆归尽谁言不生灭疑情犹若斯智者善分别师答曰佛体本无为迷情妄分别法身等虗空未曾有生灭有缘无佛出无缘佛入X灭处处化众生犹如水中月非常亦非断非生亦非灭生亦未曾生灭亦未曾灭了见无心处自然无法说帝闻大悦益重禅宗五洩灵默禅师颂远谒石头便问一言相契即住不契即去石头据坐师便行头随后召曰阇黎师回首头曰从生至死祇是这箇回头转脑作么师言下大悟乃抝折拄杖而栖止焉一日告众曰法身圆寂示有去来千圣同源万灵归一吾今沤散胡假兴哀无自劳神须存正念若遵此命真报吾恩傥固违言非吾之子时有僧问和尚向甚么处去师曰无处去曰某甲何不见师曰非眼所覩言毕奄然顺化盘山宝积禅师颂因于市肆行见一客人买猪肉语屠家曰精底割一斤来屠家放下刀叉手曰长史那箇不是精底师于此有省颂又一日出门见人舁丧謌郎振铃云红轮决定沉西去未审魂灵往那方幕下孝子哭曰哀哀师忽身心踊跃归举似马祖祖印可之颂上堂夫心月孤圆光吞万象光非照境境亦非存光境俱亡复是何物禅德譬如掷劒挥空莫论及之不及斯乃空轮无迹劒刃无亏若能如是心心无知全心即佛全佛即人人佛无异始为道矣颂上堂禅德可中学道似地擎山不知山之孤峻如石含玉不知玉之无瑕若如此者是名出家故导师云法本不相碍三际亦复然无为无事人犹是金鎻难所X以灵源独耀道绝无生大智非明真空无迹真如凡圣皆是梦言佛及涅槃并为增语禅德直须自看无人替代评颂上堂三界无法何处求心四大本空佛依何住璇玑不动寂尔无言觌面相呈更无余事珍重颂师将顺世告众曰有人邈得吾真否众将所写真呈皆不契师意普化出曰某甲邈得师曰何不呈似老僧化乃打筋斗而出师曰这汉向后掣风狂去在师且奄化麻谷宝彻禅师颂问临济大悲千手眼那箇是正眼济曰大悲千手眼那箇是正眼速道速道师近前拽临济下禅床却坐济近前曰不审师拟议济便喝拽下禅床却坐师便出去师使扇次僧问风性常住无处不周和尚为甚么却摇扇师曰你祇知风性常住且不知无处不周曰作么生是无处不周底道理师却摇扇僧作礼师曰无用处师僧着得一千个有甚么益东寺如会禅师颂自大寂去世师常患门徒以即心即佛之谈诵忆不巳且谓佛于何住而曰即心心如画师而云即佛遂示众曰心不是佛智不是道劒去远矣尔方刻舟时号东寺为禅窟焉颂仰山参师问汝是甚处人仰曰广南人师曰我闻广南有镇海明珠是否仰曰是师曰此珠如何仰曰黑月即隐白月即现师曰还将得来也无仰曰将得来师曰何不呈似老僧仰叉手近前曰昨到沩山亦被索此珠直得X无言可对无理可伸师曰真师子儿善能哮吼西堂智藏禅师一日大寂遣师诣长安奉书于忠国师国师问曰汝师说甚么法师从东过西而立国师曰祇这箇更别有师却从西过东边立国师曰这箇是马祖底仁者作么生师曰早箇呈似和尚了也评颂僧问马祖离四句绝百非请师直指西来意祖曰我今日劳倦不能为汝说得问取智藏其僧乃来问师师曰汝何不问和尚僧曰和尚令某甲来问上座师曰我今日头痛不能为汝说得问取海兄去僧又去问海海曰我到这里却不会僧乃举似马祖祖曰藏头白海头黑马祖一日问师曰子何不看经师曰经岂异耶祖曰然虽如此汝向后为人也须得曰智藏病思自养敢言为人祖曰子末年必兴于世师便礼拜马祖灭后众请开堂李尚书甞问僧马祖大师有甚么言教僧曰大师或说即心即佛或说非心非佛李曰总过这边李却问师马大师有甚么言教师唿李翱李应诺师曰鼓角动也颂僧问有问有答宾主历然无问无答时如何师曰怕烂却那章敬怀晖禅师上堂至理亡言时人不悉强习他事以为功能不知自性元非尘境是箇微妙大解脱门所有鉴觉不染不碍如是光明未曾休废曩劫至今固无变易犹如日轮远近斯照虽及众色不与一切和合灵烛妙明非假锻鍊为不了故取于物像但如X揑目妄起空花徒自疲劳枉经劫数若能返照无第二人举措施为不亏实相评颂有僧来遶师三匝振钖而立师曰是是其僧又到南泉亦遶南泉三匝振钖而立泉曰不是不是此是风力所转终成败坏僧曰章敬道是和尚为甚么道不是泉曰章敬即是是汝不是大珠慧海禅师依越州大云寺智和尚受业初参马祖祖问从何处来曰越州大云寺来祖曰来此拟须何事曰来求佛法祖曰我这里一物也无求甚么佛法自家宝藏不顾抛家散走作么曰阿那箇是慧海宝藏祖曰即今问我者是汝宝藏一切具足更无欠少使用自在何假外求师于言下自识本心不由知觉踊跃礼谢师事六载后以受业师老遽归奉养乃晦迹藏用外示痴讷自撰顿悟入道要门论一卷法姪玄晏窃出江外呈马祖祖覧讫告众曰越州有大珠圆明光透自在无遮障处也时学侣渐多日夜扣激事不得巳随问随答其辨无碍僧问如何是佛师曰清谈对面非佛而谁众皆茫然僧又问如何得大涅槃师曰不造生死业曰如何是生死业师曰求大涅槃是生死业舍垢取净是生死业有得有证是生死业不脱对治门是生死业曰云何即得解脱师曰本自无缚不用求解直用直行是无等等有行者问即心即佛那箇是佛师曰汝疑那箇不是佛指出看者无对师曰达即徧境是不悟永乖踈律X师法明谓师曰禅师家多落空师曰却是座主家落空明大惊曰何得落空师曰经论是纸墨文字纸墨文字者俱是空设于声上建立名句等法无非是空座主执滞教体岂不落空明曰禅师落空否师曰不落空明曰何得却不落空师曰文字等皆从智慧而生大用现前那得落空道流问世间还有法过于自然否师曰有曰何法过得师曰能知自然者曰元气是道否师曰元气自元气道自道曰若如是者则有二也师曰知无两人又问云何为邪云何为正师曰心逐物为邪物从心为正三藏法师问真如有变易否师曰有变易藏曰禅师错也师却问三藏有真如否曰有师曰若无变易决定是凡僧也岂不闻善知识者能回三毒为三聚净戒回六识为六神通回烦恼作菩提回无明为大智真如若无变易三藏真是自然外道也藏曰若尔者真如即有变易也师曰若执真如有变易亦是外道曰禅师适来说真如有变易如今又道不变易如何即是的当师曰若了了见性者如摩尼珠现色说变亦得说不变亦得若不见性人闻说真如变易便作变易解会说不变易便作不变易解会藏曰故知南宗实不可测有问儒释道三教同异如何师曰大量者用之即同小机者执之即异总从一性上起用机见差别成三迷悟由人不在教之同异也洪州百丈惟政禅师评颂师问南泉诸方善知识还X有不说似人底法也无曰有师曰作么生曰不是心不是佛不是物师曰恁么则说似人了也曰某甲即恁么和尚作么生师曰我又不是善知识争知有说不说底法曰某甲不会请和尚说师曰我太煞与汝说了也泐潭法会禅师颂师问马祖如何是祖师西来意祖曰低声近前来向汝道师便近前祖打一掴曰六耳不同谋且去来日来师至来日独入法堂曰请和尚道祖曰且去待老汉上堂出来问与汝证明师忽有省遂曰谢大众证明乃绕法堂一匝便去杉山智坚禅师颂初与归宗南泉行脚时路逢一虎各从虎边过了泉问归宗适来见虎似箇甚么宗曰似箇猫儿宗却问师师曰似箇狗子又问南泉泉曰我见是箇大虫颂师喫饭次南泉收生饭乃曰生聻师曰无生泉曰无生犹是末泉行数步师召曰长老泉回头曰作么师曰莫道是末石巩慧藏禅师初为猎人射鹿因遇马祖令目射无下手处省悟师掷下弓箭投祖出家住后常以弓箭接机一日在厨作务次祖问作甚么曰牧牛祖曰作么生牧曰一回入草去蓦鼻拽将回祖曰子真牧牛师便休北兰让禅师湖塘亮长老问承闻师兄畵得先师真暂请瞻礼师以两手擘胸开示之亮便礼拜师曰莫X礼莫礼亮曰师兄错也某甲不礼师兄师曰汝礼先师真那亮曰因甚么教莫礼师曰何曾错南源道明禅师洞山参方上法堂师曰巳相见了也山便下去明日却上问曰昨日巳蒙和尚慈悲不知甚么处是与某甲巳相见处师曰心心无间断流入于性海山曰几合放过山辞师曰多学佛法广作利益山曰多学佛法即不问如何是广作利益师曰一物莫违中邑洪恩禅师颂仰山问如何得见佛性义师曰我与汝说箇譬喻如一室有六窓内有一猕猴外有猕猴从东边唤猩猩猩猩即应如是六窓俱唤俱应仰山礼谢起曰适蒙和尚譬喻无不了知更有一事祇如内猕猴睡着外猕猴欲与相见又且如何师下绳牀执仰山手作舞曰猩猩与汝相见了也泐潭常兴禅师僧问如何是宗乘极则事师曰秋雨草离披颂南泉至见师面壁乃拊师背师问汝是阿谁曰普愿师曰如何曰也寻常师曰汝何多事汾州无业禅师每为众僧讲涅槃大部冬夏无废后闻马大师禅门鼎盛特往瞻礼祖覩其状貌奇伟语音如钟乃曰巍巍佛堂其中无佛师礼跪而问曰三乘文学粗穷其旨常闻禅门即心是佛实未能了祖曰祇未了底心即是更无别物师曰如何是祖师西来密传心印祖曰大德正閙在且去别时来师才出祖召曰大德师回首祖曰是甚么师便领悟乃礼拜X祖曰这钝汉礼拜作么自得旨后诣曹谿礼祖塔及庐岳天台徧寻圣迹后住开元精舍颂学者致问多答之曰莫妄想唐宪宗屡召辞疾不赴暨穆宗即位师被诏中夜告弟子惠愔等曰汝等见闻觉知之性与太虗同寿不生不灭一切境界本自空寂无一法可得迷者不了即为境惑一为境惑流转不穷汝等当知心性本自有之非因造作犹如金刚不可破坏一切诸法如影如响无有实者经云唯此一事实余二则非真常了一切空无一物当情是诸佛用心处汝等勤而行之言讫跏趺而逝大同澄禅师颂僧问如何是本来人师曰共坐不相识曰恁么则学人礼谢去也师曰暗写愁膓寄与谁鹅湖大义禅师颂唐宪宗甞诏入内于麟德殿论义有法师问欲界无禅禅居色界此土凭何而立禅师曰法师祇知欲界无禅不知禅界无欲曰如何是禅师以手点空法师无对帝曰法师讲无穷经论祇这一点尚不奈何师却问诸硕德曰行住坐卧毕竟以何为道有对知者是道师曰不可以智知不可以识识安得知者是乎有对无分别者是师曰善能分别诸法相于第一义而不动安得无分别是乎有对四禅八定是师曰佛身无为不堕诸散安在四禅八定邪众皆杜口师却举顺宗问尸利禅师大地众生如何得见性成佛利曰佛性犹如水中月可见不可X取因谓帝曰佛性非见必见水中月如何攫取帝乃问何者是佛性师对曰不离陛下所问帝默契真宗益加钦重伏牛自在禅师参马祖发明心地祖令送书与忠国师国师曰马大师以何法示徒曰即心即佛国师曰是甚么语话良久又问曰此外更有何言教师曰非心非佛或曰不是心不是佛不是物国师曰犹较些子师曰马大师即恁么未审和尚此间如何国师曰三点如流水曲似刈禾镰上堂即心即佛是无病求药句非心非佛是药病对治句僧问如何是脱洒底句师曰伏牛山下古今传兴善惟宽禅师僧问如何是道师曰大好山曰学人问道师何言好山师曰汝祇识好山何曾达道问狗子还有佛性否师曰有曰和尚还有否师曰我无曰一切众生皆有佛性和尚因何独无师曰我非一切众生曰既非众生莫是佛否师曰不是佛曰究竟是何物师曰亦不是物曰可见可思否师曰思之不及议之不得故曰不可思议宪宗诏至阙下侍郎白居易甞问曰既曰禅师何以说法师曰无上菩提者被于身为律说于口为法行于心为禅应用者三其致一也譬如江河淮汉在处立名名虽不一水性无二律即是法法不离禅云何于中妄起分别曰既无分别何以修心师曰心本无损伤云何要修理无论垢与净一切勿念起曰垢即不可念净无念可乎X师曰如人眼睛上一物不可住金屑虽珍宝在眼亦为病曰无修无念又何异凡夫耶师曰凡夫无明二乘执着离此二病是曰真修真修者不得勤不得忘勤即近执着忘即落无明此为心要云尔僧问道在何处师曰祇在目前曰我何不见师曰汝有我故所以不见曰我有我故即不见和尚还见否师曰有汝有我展转不见曰无我无汝还见否师曰无汝无我阿谁求见三角总印禅师颂上堂若论此事眨上眉毛早巳蹉过也麻谷便问眨上眉毛即不问如何是此事师曰蹉过也谷乃掀倒禅牀师便打鲁祖宝云禅师颂寻常见僧来便面壁南泉闻曰我寻常向师僧道向佛未出世时会取尚不得一箇半箇他恁么驴年去芙蓉太毓禅师庞居士问马大师着实为人处还分付吾师否师曰某甲尚未见他作么生见他着实处士曰祇此见知也无讨处师曰居士也不得一向言说士曰一向言说师又失宗若作两向三向师还开得口否师曰直是开口不得可谓实也士抚掌而出紫玉道通禅师僧问如何出得三界去师曰汝在里许得多少时也曰如何出离师曰青山不碍白云飞颂于颇相公问如何是黑风吹其船舫漂堕罗剎鬼国师曰于頔客作汉问恁么事作么于公失色师乃X指曰这箇便是漂堕罗剎鬼国颂公又问如何是佛师唤相公公应诺师曰更莫别求五台隐峯禅师颂师到南泉覩众僧参次泉指净缾曰银缾是境缾中有水不得动着境与老僧将水来师拈起净缾向泉面前泻泉便休西园昙藏禅师受心印于大寂后谒石头莹然明彻出住西园禅侣日盛师一日自烧浴次僧问何不使沙弥师抚掌三下杨岐甄叔禅师上堂羣灵一源假名为佛体竭形销而不灭金流朴散而常存性海无风金波自涌心灵绝兆万象齐照体斯理者不言而徧历沙界不用而功益玄化如何背觉反合尘劳于阴界中妄自囚执禅月问如何是祖师西来意师呈起数珠月罔措师曰会么曰不会师曰某甲参见石头来曰见石头得何意旨师指庭前鹿曰会么曰不会师曰渠侬得自由马头神藏禅师颂上堂知而无知不是无知而说无知便下座华林善觉禅师颂观察使裴休访之问曰还有侍者否师曰有一两箇祇是不可见客裴曰在甚么处师乃唤大空小空时二虎自庵后而出裴覩之惊悸师语二虎曰有客且去二虎哮吼而去裴问曰师作何行业感得如斯师乃良久曰会么曰不会师曰山僧X常念观音蒙谿和尚僧问本分事如何体悉师曰汝何不问曰请师答话师曰汝却问得好僧大笑而出师曰祇有这僧灵利有僧从外来师便喝僧曰好箇来由师曰犹要棒在僧珍重便出师曰得能自在佛隩和尚寻常见僧来以拄杖卓地曰前佛也恁么后佛也恁么问正恁么时作么生师画一圆相僧作女人拜师便打问如何是异类师敲椀曰花奴花奴喫饭来乌臼和尚颂玄绍二上座参师乃问二禅客发足甚么处玄曰江西师便打玄曰久知和尚有此机要师曰汝既不会后面箇师僧祗对看绍拟进前师便打曰信知同坑无异土参堂去评颂问僧近离甚处曰定州师曰定州法道何似这里曰不别师曰若不别更转彼中去便打僧曰棒头有眼不得草草打人师曰今日打着一箇也又打三下僧便出去师曰屈棒元来有人喫在曰争奈杓柄在和尚手里师曰汝若要山僧回与汝僧近前夺棒打师三下师曰屈棒屈棒曰有人喫在师曰草草打着个汉僧礼拜师曰却与么去也僧大笑而出师曰消得恁么消得恁么石臼和尚颂初参马祖祖问甚么处来师曰乌臼来祖曰乌臼近日有何言句师曰几人于此茫然祖曰茫然且置悄然一句作么生师乃近前三步祖曰我有七棒寄打乌臼你还甘否师曰和尚先喫某甲后X甘本谿和尚颂因庞居士问丹霞打侍者意在何所师曰大老翁见人长短在士曰为我与师同参方敢借问师曰若恁么从头举来共你商量士曰大老翁不可共你说人是非师曰念翁年老士曰罪过罪过石林和尚颂见庞居士来乃竖起拂子曰不落丹霞机试道一句子士夺却拂子却自竖起拳师曰正是丹霞机士曰与我不落看师曰丹霞患痖庞公患聋士曰恰是师无语士曰向道偶尔亮座主颂颇讲经论因参马祖祖问见说座主大讲得经论是否师曰不敢祖曰将甚么讲师曰将心讲祖曰心如工伎儿意如和伎者争解讲得师抗声曰心既讲不得虗空莫讲得么祖曰却是虗空讲得师不肯便出将下堦祖召曰座主师回首祖曰是甚么师豁然大悟便礼拜祖曰这钝根阿师礼拜作么师曰某甲所讲经论将谓无人及得今日被大师一问平生功业一时氷释百灵和尚一日与庞居士路次相逢问曰南岳得力句还曾举向人也无士曰曾举来师曰举向甚么人士以手自指曰庞公师曰直是妙德空生也赞叹不及士却问阿师得力句是谁得知师戴笠子便行士曰善为道路师更不回首金牛和尚评颂每日做饭供养众僧至斋时舁饭桶到堂前作舞呵呵大笑曰菩萨子喫饭来X利山和尚僧问众色归空空归何所师曰舌头不出口曰为甚么不出口师曰内外一如故乳源和尚颂上堂西来的的意不妨难道众中莫有道得者出来试道看时有僧出礼拜师便打曰是甚么时节出头来便归方丈松山和尚颂同庞居士喫茶士举槖子曰人人尽有分为甚么道不得师曰祇为人人尽有所以道不得士曰阿兄为甚么却道得师曰不可无言也士曰灼然灼然师便喫茶士曰阿兄喫茶为甚么不揖客师曰谁士曰庞公师曰何须更揖后丹霞闻乃曰若不是松山几被箇老翁惑乱一上士闻之乃令人传语霞曰何不会取未举橐子时则川和尚颂与庞居士摘茶次士曰法界不容身师还见我否师曰不是老僧洎答公话士曰有问有答盖是寻常师乃摘茶不听士曰莫怪适来容易借问师亦不顾士喝曰这无礼仪老汉待我一一举向明眼人师乃抛却茶篮便归方丈颂师一日在方丈内坐居士来见乃曰只知端居丈室不觉僧到参时师垂下一足士便出行三两步却回师乃收足士曰可谓自由自在师曰我是主士曰阿师只知有主不知有客师唤侍者点茶士作舞而出增收X打地和尚颂自江西领旨常晦其名凡学者致问唯以棒打地示之时谓之打地和尚一日被僧藏却棒然后致问师但张其口僧问门人曰祇如和尚每日有人问便打地意旨如何门人即于灶内取柴一片掷在釜中秀谿和尚颂谷山问声色纯真如何是道师曰乱道作么山却从东过西立师曰若不恁么即祸事也山又从西过东立师乃下禅牀方行两步被谷山捉住曰声色纯真事作么生师便打一掌山曰三十年后要箇人下茶也无在师曰要谷山这汉作甚么山呵呵大笑江西椑树和尚颂卧次道吾近前牵被覆之师曰作么吾曰盖覆师曰卧底是坐底是吾曰不在这两处师曰争奈盖覆何吾曰莫乱道水潦和尚颂初参马祖问曰如何是西来的的意祖曰礼拜着师才礼拜祖乃当胸踏倒师大悟起来抚掌呵呵大笑曰也大奇也大奇百千三昧无量妙义祇向一毫头上识得根源去礼拜而退住后每告众曰自从一喫马祖踏直至如今笑不休浮杯和尚颂凌行婆来礼拜师与坐喫茶婆乃问尽力道不得底句分付阿谁师曰浮杯无剩语婆曰未到浮杯不妨疑着师曰别有长处不妨拈出婆敛手哭曰苍天中更忝冤苦师无语婆曰语不知偏正理不识倒邪为人即祸生后有僧举似南泉泉曰苦哉X浮杯被这老婆摧折一上婆后闻笑曰王老师犹少机关在澄一禅客逢见行婆便问怎生是南泉犹少机关在婆乃哭曰可悲可痛一罔措婆曰会么一合掌而立婆曰伎死禅和如麻似粟一举似赵州州曰我若见这臭老婆问教口痖一曰未审和尚怎生问他州便打一曰为甚么却打某甲州曰似这伎死汉不打更待几时连打数棒婆闻却曰赵州合喫婆手里棒后僧举似赵州州哭曰可悲可痛婆闻此语合掌叹曰赵州眼光烁破四天下州令僧问如何是赵州眼婆乃竖起拳头僧回举似赵州州作偈曰当机觌面提觌面当机疾报汝凌行婆哭声何得失婆以偈答曰哭声师巳晓巳晓复谁知当时摩竭国几丧目前机龙山和尚颂洞山与密师伯经由见溪流菜叶洞曰深山无人因何有菜随流莫有道人居否乃共议拨草溪行五七里间忽见师羸形异貌放下行李问讯师曰此山无路阇黎从何处来洞曰无路且置和尚从何而入师曰我不从云水来洞曰和尚住此山多少时耶师曰春秋不涉洞曰和尚先住此山先住师曰不知洞曰为甚么不知师曰我不从人天来洞曰和尚得何道理便住此山师曰我见两箇泥牛鬭入海直至于今绝消息庞蕴居士颂唐贞元初谒石头乃问不与万法为侣者是甚么人头以手掩其口豁然有省后与丹霞为X友一日石头问曰子见老僧以来日用事作么生士曰若问日用事即无开口处乃呈偈曰日用事无别唯吾自偶谐头头非取舍处处没张乖朱紫谁为号丘山绝点埃神通并妙用运水及般柴头然之曰子以缁邪素邪士曰愿从所慕遂不剃染后参马祖问曰不与万法为侣者是甚么人祖曰待汝一口吸尽西江水即向汝道士于言下顿领玄旨颂有偈曰有男不婚有女不嫁大家团栾头共说无生话评颂因辞药山山命十禅客相送至门首士乃指空中雪曰好雪片片不落别处有全禅客曰落在甚处士遂与一掌全曰也不得草草士曰恁么称禅客阎罗老子未放你在全曰居士作么生士又掌曰眼见如盲口说如痖颂庞行婆入鹿门寺设斋维那请意旨婆拈疏子插向髻后曰回向了也便出去颂士坐次问灵照曰古人道明明百草头明明祖师意如何会照曰老老大大作这箇语话士曰你作么生照曰明明百草头明明祖师意士乃笑颂士将入灭谓灵照曰视日早晚及午以报照遽报日巳中矣而有蚀也士出户观次灵照即登父座合掌坐亡士笑曰我女锋捷矣于是更延七日颂州牧于公頔问疾次士谓之曰但愿空诸所有慎勿实诸所无好住世间皆如影响言讫枕于公膝而化黄檗希运禅师颂初游天台逢一僧与之言笑如旧相识熟视之目光射人乃偕行属㵎水暴涨捐笠植X杖而止其僧率师同渡师曰兄要渡自渡彼即褰衣蹑波若履平地回顾曰渡来渡来师曰咄这自了汉吾早知当斫汝胫其僧叹曰真大乘法器我所不及言讫不见颂师在盐官殿上礼佛次时唐宣宗为沙弥问曰不着佛求不着法求不着僧求长老礼拜当何所求师曰不着佛求不着法求不着僧求常礼如是事弥曰用礼何为师便掌弥曰太麤生师曰这里是甚么所在说麤说细随后又掌颂裴相国一日拓一尊佛于师前跪曰请师安名师召曰裴休公应诺师曰与汝安名竟公礼拜颂师辞南泉泉门送提起师笠曰长老身材没量大笠子太小生师曰虽然如此大千世界总在里许泉曰王老师聻师戴笠便行评颂上堂大众云集乃曰汝等诸人欲何所求以拄杖趂之大众不散师却复坐曰汝等诸人尽是噇酒糟汉恁么行脚取笑于人但见八百一千人处便去不可图他热閙也老僧行脚时或遇草根下有一箇汉便从顶门上一锥看他若知痛痒可以布袋盛米供养他可中总似汝如此容易何处更有今日事也汝等既称行脚亦须着些精彩好还知道大唐国内无禅师么时有僧问诸方尊宿尽聚众开化为甚么却道无禅师师曰不道无禅祇是无师阇黎不见马大师下有八十余人坐道场得马师正法眼者止三两人庐山归宗和尚是其一夫出家人须知有从上来事分始得且如四祖下牛头横说竖说犹未知X向上关捩子有此眼目方辩得邪正宗党且当人事宜不能体会得但知学言语念向皮袋里安着到处称我会禅还替得汝生死么轻忽老宿入地狱如箭我才见汝入门来便识得了也还知么急须努力莫容易事持片衣口食空过一生明眼人笑汝久后总被俗汉算将去在宜自看远近是阿谁面上事若会即便会若不会即散去珍重长庆大安禅师造百丈礼而问曰学人欲求识佛何者即是丈曰大似骑牛觅牛师曰识得后如何丈曰如人骑牛至家师曰未审始终如何保任丈曰如牧牛人执杖视之不令犯人苗稼师自兹领旨更不驰求同参祐禅师创居沩山师躬耕助道及祐归寂众请接踵住持上堂汝诸人总来就安求觅甚么若欲作佛汝自是佛担佛傍家走如渴鹿赴阳𦦨相似何时得相应去汝欲作佛但无许多颠倒攀缘妄想恶觉垢净众生之心便是初心正觉佛更向何处别讨所以安在沩山三十年来喫沩山饭疴沩山屎不学沩山禅祇看一头水牯牛若落路入草便把鼻孔拽转来才犯人苗稼即鞭挞调伏既久可怜生受人言语如今变作箇露地白牛常在面前终日露逈逈地趂亦不去汝诸人各自有无价大宝从眼门放光照见山河大地耳门放光领釆一切善恶音响如是六门昼夜常放光明亦名放光三昧汝自不识取影在四大身中内外扶持不教倾侧如人负重担X从独木桥上过亦不教失脚且道是甚么物任持便得如是且无丝𩬊可见岂不见志公和尚云内外追寻觅总无境上施为浑大有珍重僧问一切施为是法身用如何是法身师曰一切施为是法身用曰离却五蕴如何是本来身师曰地水火风受想行识曰这箇是五蕴师曰这箇异五蕴问此阴巳谢彼阴未生时如何师曰此阴未谢那箇是大德曰不会师曰若会此阴便明彼阴问佛在何处师曰不离心大慈寰中禅师一日南泉至问如何是庵中主师曰苍天苍天泉曰苍天且置如何是庵中主师曰会即便会莫忉忉泉拂袖而去颂上堂山僧不解答话祇能识病时有僧出师便归方丈颂赵州问般若以何为体师曰般若以何为体州大笑而出明日州扫地次师曰般若以何为体州置帚拊掌大笑师便归方丈平田普岸禅师颂临济访师到路口先逢一嫂在田使牛济问嫂平田路向甚么处去嫂打牛一棒曰这畜生到处走到此路也不识济又曰我问你平田路向甚么处去嫂曰这畜生五岁尚使不得济心语曰欲观前人先观所使便有抽钉拔楔之意及见师师问你还曾见我嫂也未济曰巳收下了也师遂问近离甚处济曰江西黄檗师曰情知你见作家来济曰特来礼拜和尚师曰巳相见了也济曰宾主之礼合X施三拜师曰既是宾主之礼礼拜着上堂神光不昧万古徽猷入此门来莫存知解便下座石霜性空禅师僧问如何是祖师西来意师曰如人在千尺井中不假寸绳出得此人即答汝西来意曰近日湖南畅和尚出世亦为人东语西话师唤沙弥拽出这死尸着福州古灵神赞禅师本州大中寺受业后行脚遇百丈开悟却回受业本师问曰汝离吾在外得何事业曰并无事业遂遣执役一日因澡身命师去垢师乃拊背曰好所佛堂而佛不圣本师回首视之师曰佛虽不圣且能放光本师又一日在窓下看经蜂子投窓纸求出师覩之曰世界如许广阔不肯出钻他故纸驴年去遂有偈曰空门不肯出投窓也大痴百年钻故纸何日出头时本师置经问曰汝行脚遇何人吾前后见汝发言异常师曰某甲蒙百丈和尚指箇歇处今欲报慈德耳本师于是告众致斋请师说法师乃登座举唱百丈门风曰灵光独耀逈脱根尘体露真常不拘文字心性无染本自圆成但离妄缘即如如佛本师于言下感悟曰何期垂老得闻极则事和安通禅师自幼寡言时人谓之不语通因礼佛次有禅者问座主礼底是甚么师曰是佛禅者乃指像曰这箇是何物师无对至夜具威仪礼问今日所问某甲未知意旨如何禅者曰座主几夏邪师曰十夏X禅者曰还曾出家也未师转茫然禅者曰若也不会百夏奚为乃命同参马祖及至江西祖巳圆寂遂谒百丈顿释疑情有人问师是禅师否师曰贫道不曾学禅师良久召其人其人应诺师指椶榈树子其人无对百丈涅槃和尚颂一日谓众曰汝等与我开田我与汝说大义众开田了归请说大义师乃展两手众罔措赵州观音院从谂禅师童稚从师披剃未纳戒便抵池阳参南泉值泉偃息而问曰近离甚处师曰瑞像泉曰还见瑞像么师曰不见瑞像祇见卧如来颂泉便起坐问汝是有主沙弥无主沙弥师曰有主沙弥泉曰那箇是你主师近前躬身曰仲冬严寒伏惟和尚尊候万福泉器之许其入室颂他日问泉曰如何是道泉曰平常心是道师曰还可趣向也无泉曰拟向即乖师曰不拟争知是道泉曰道不属知不属不知知是妄觉不知是无记若真达不疑之道犹如太虗廓然荡豁岂可强是非邪师于言下悟理颂师一日问泉曰知有底人向甚么处去泉曰山前檀越家作一头水牯牛去师曰谢师指示泉曰昨夜三更月到窓泉曰今时人须向异类中行始得师曰异即不问如何是类泉以两手拓地师近前一踏踏倒却向涅槃堂里呌曰悔悔泉令侍者问悔个甚么师曰悔不更与两踏颂师一日到茱萸执拄杖于法X堂上从东过西萸曰作甚么师曰探水萸曰我这里一滴也无探箇甚么师以杖倚壁便下上堂如明珠在掌胡来胡现汉来汉现老僧把一枝草为丈六金身用把丈六金身为一枝草用佛是烦恼烦恼是佛僧问未审佛是谁家烦恼师曰与一切人烦恼曰如何免得师曰用免作么颂僧辞师曰甚处去曰诸方学佛法去师竖起拂子曰有佛处不得住无佛处急走过三千里外逢人不得错举曰与么则不去也师曰摘杨花摘杨花评颂僧问承闻和尚亲见南泉是否师曰镇州出大萝卜头评颂上堂金佛不度炉木佛不度火泥佛不度水真佛内里坐菩提涅槃真如佛性尽是贴体衣服亦名烦恼实际理地甚么处着一心不生万法无咎汝伹究理坐看三二十年若不会截去老僧头去梦幻空花徒劳把捉心若不异万法一如既不从外得更拘执作么如羊相似乱拾物安向口里老僧见药山和尚道有人问着但教合取狗口老僧亦教合取狗口取我是垢不取我是净一似猎狗专欲得物喫佛法在甚么处千人万人尽是觅佛汉子于中觅一箇道人无若与空王为弟子莫教心病最难医未有世界早有此性世界坏时此性不坏一从见老僧后更不是别人祇是箇主人公这个更向外觅作么正恁么时莫转头换脑若转头换脑即失却也僧问承师有言世界坏时此性不坏如何是此性师曰四大五阴曰此犹是坏底如何是X此性师曰四大五阴颂尼问如何是密密意师以手掐之尼曰和尚犹有这箇在师曰却是你有这箇在颂有僧游五台问一婆子曰台山路向甚么处去婆曰蓦直去僧便去婆曰好箇师僧又恁么去后有僧举似师师曰待我去勘过明日师便去问台山路向甚么处去婆曰蓦直去师便去婆曰好箇师僧又恁么去师归院谓僧曰台山婆子为汝勘破了也颂有一婆子令人送钱请转藏经师受施利了却下禅牀转一匝乃曰传语婆转藏经巳竟其人回举似婆婆曰比来请转全藏如何祇为转半藏颂僧问如何是祖师西来意师曰庭前柏树子曰和尚莫将境示人师曰我不将境示人曰如何是祖师西来意师曰庭前柏树子评颂上堂至道无难唯嫌拣择才有语言是拣择是明白老僧不在明白里是汝还护惜也无时有僧问既不在明白里护惜箇甚么师曰我亦不知僧曰和尚既不知为甚道不在明白里师曰问事即得礼拜了退评颂别僧问至道无难唯嫌拣择是时人窠窟否师曰曾有人问我老僧直得五年分踈不下评颂又问至道无难唯嫌拣择如何是不拣择师曰天上天下唯我独尊曰此犹是拣择师曰田厍奴甚处是拣择僧无语评颂问至道无难唯嫌拣择才有语言是拣择和尚如何为人师曰何不引尽此语僧曰某甲祇念得到这里师曰至道无难唯嫌拣择颂问如何是道师曰墻X外底曰不问这箇师曰你问那箇曰大道师曰大道透长安颂问如何是佛师曰殿里底颂问学人乍入丛林乞师指示师曰喫粥了也未曰喫粥了也师曰洗钵盂去其僧忽然省悟颂上堂才有是非纷然失心还有答话也无僧举似洛浦浦扣齿又举似云居居曰何必僧回举似师师曰南方大有人丧身失命曰请和尚举师才举前话僧指傍僧曰这箇师僧喫却饭了作恁么语话师休去评颂问久向赵州石桥到来祇见略彴师曰汝祇见略彴且不见石桥曰如何是石桥师曰度驴度马颂问狗子还有佛性也无师曰无曰上至诸佛下至蝼蚁皆有佛性狗子为甚么却无师曰为伊有业识在颂师问新到曾到此间么曰曾到师曰喫茶去又问僧僧曰不曾到师曰喫茶去后院主问曰为甚么曾到也云喫茶去不曾到也云喫茶去师召院主主应诺师曰喫茶去评颂僧问万法归一一归何所师曰老僧在青州作得一领布衫重七斤颂真定帅王公携诸子入院师坐而问曰大王会么王曰不会师曰自小持斋身巳老见人无力下禅牀王尤加礼重翌日令客将传语师下禅牀受之侍者曰和尚见大王来不下禅牀今日军将来为甚么却下禅牀师曰非汝所知第一等人来禅牀上接中等人来下禅牀接末等人来三门外接颂因侍者报大王来也师曰万福大王者曰未到在师曰又道来也颂师到一庵主处问有么有么主竖起X拳头师曰水浅不是泊船处便行又到一庵主处问有么有么主亦竖起拳头师曰能纵能夺能杀能活便作礼上堂正人说邪法邪法悉皆正邪人说正法正法悉皆邪诸方难见易识我这里易见难识评颂僧问如何是赵州师曰东门西门南门北门评颂问初生孩子还具六识也无师曰急水上打毬子僧却问投子急水上打毬子意旨如何子曰念念不停留颂问和尚姓甚么师曰常州有曰甲子多少师曰苏州有颂问十二时中如何用心师曰汝被十二时辰使老僧使得十二时乃曰兄弟莫久立有事商量无事向衣钵下坐穷理好老僧行脚时除二时粥饭是杂用心处除外更无别用心处若不如是大远在长沙景岑禅师上堂我若一向举扬宗教法堂里须草深一丈事不获巳向汝诸人道尽十方世界是沙门眼尽十方世界是沙门全身尽十方世界是自已光明尽十方世界在自已光明里尽十方世界无一人不是自已我常向汝诸人道三世诸佛法界众生是摩诃般若光光未发时汝等诸人向甚么处委悉光未发时尚无佛无众生消息何处得山河国土来时有僧问如何是沙门眼师曰长长出不得又曰成佛成祖出不得六道轮回出不得僧曰未审出箇甚么不得师曰昼见日夜见星曰学人不会师曰妙高山色青又青评颂游山归首座问和尚甚处去来师曰游山来座曰到甚么处师曰始从芳草去又逐落X花回座曰大似春意师曰也胜秋露滴芙蕖有客来谒师召尚书其人应诺师曰不是尚书本命曰不可离却即今祗对别有第二主人师曰唤尚书作至尊得么曰恁么总不祗对时莫是弟子主人否师曰非但祗对与不祗对时无始劫来是箇生死根本有偈曰学道之人不识真祇为从来认识神无量劫来生死本痴人唤作本来人颂有秀才看千佛名经问曰百千诸佛但见其名未审居何国土还化物也无师曰黄鹤楼崔颢题后秀才还曾题也未曰未曾师曰得闲题取一篇好晧月供奉问天下善知识证三德涅槃也未师曰大德问果上涅槃因中涅槃曰问果上涅槃师曰天下善知识未证曰为甚么未证师曰功未齐于诸圣曰功未齐于诸圣何为善知识师曰明见佛性亦得名为善知识曰未审功齐何道名证大涅槃师示偈曰摩诃般若照解脱甚深法法身寂灭体三一理圆常欲识功齐处此名常寂光曰果上三德涅槃巳蒙开示如何是因中涅槃师曰大德是月僧问如何是平常心师曰要眠即眠要坐即坐曰学人不会师曰热即取凉寒即取火问和尚继嗣何人师曰我无人得继嗣曰还参学也无师曰我自参学曰师意如何师有偈曰虗空问万象万象答虗空谁人亲得闻木叉丱角童颂师与仰山翫月次山曰人人尽有这箇祇是用不得师曰恰是倩汝用山曰你作么生用师噼胸与一踏山曰㘞直下X是箇大虫自此诸方称为岑大虫颂三圣令秀上座问曰南泉迁化向甚么处去师曰石头作沙弥时参见六祖秀曰不问石头见六祖南泉迁化向甚么处去师曰教伊寻思去秀曰和尚虽有千尺寒松且无抽条石笋师默然秀曰谢和尚答话师亦默然秀回举似三圣圣曰若恁么犹胜临济七步然虽如此待我更验看至明日三圣上问承闻和尚昨日答南泉迁化一则语可谓光前绝后今古罕闻师亦默然僧问色即是空空即是色此理如何师曰听老僧偈碍处非墻壁通处没虗空若人如是解心色本来同又云佛性堂堂显现住性有情难见若悟众生无我我面何如佛面问蚯蚓断为两段两头俱动未审佛性在阿那头师曰妄想作么曰其如动何师曰汝岂不知火风未散颂问如何转得山河国土归自已去师曰如何转得自已成山河国土去曰不会师曰湖南城下好养民米贱柴多足四邻僧无语师示偈曰谁问山河转山河转向谁圆通无两畔法性本无归华严座主问虗空为是定有为是定无师曰言有亦得言无亦得虗空有时但有假有虗空无时但无假无曰如和尚所说有何教文师曰大德岂不闻首楞严云十方虗空生汝心内犹如片云点太清里岂不是虗空生时但生假名又云汝等一人发真归源十方虗空悉皆消殒岂不是虗空灭时但灭假名老僧所以道有是假有无是假无又问经云如净瑠X璃中内现真金像此意如何师曰以净瑠璃为法界体以真金像为无漏智体能生智智能达体故云如净瑠璃中内现真金像久依南泉有投机偈曰今日还乡入大门南泉亲道徧干坤法法分明皆祖父回头惭愧好儿孙泉答曰今日投机事莫论南泉不道徧干坤还乡尽是儿孙事祖父从来不出门颂僧问了即业障本来空未了应须还宿债只如二祖是了不了师曰空又问云门门曰确增收茱萸和尚颂赵州到云居居曰老老大大何不觅箇住处曰甚么处住得居曰山前有箇古寺基州曰和尚自住取后到师处师曰老老大大何不觅箇住处州曰向甚处住师曰老老大大住处也不知州曰三十年弄马骑今日却被驴扑子湖利纵禅师颂因邑人翁迁贵施山下子湖创院师于门下立碑曰子湖有一只狗上取人头中取人心下取人足拟议即丧身失命临济会下二僧参方揭帘师喝曰看狗僧回顾师便归方丈尼到参师曰汝莫是刘铁磨否曰不敢师曰左转右转曰和尚莫颠倒师便打白马昙照禅师颂常曰快活快活及临终时呌苦苦又曰阎罗王来取我也院主问曰和尚当时被节度使抛向水中神色不动如今何得恁么地师举枕子曰汝道当时是如今是院主无对X云际师祖禅师颂初参南泉问摩尼珠人不识如来藏里亲收得如何是藏泉曰与汝往来者是师曰不往来者如何泉曰亦是曰如何是珠泉召师祖师应诺泉曰去汝不会我语师从此信入香严端禅师上堂兄弟彼此未了有甚么事相共商量我三五日即发去也如今学者须了却今时莫爱他向上人无事兄弟总学得种种差别义路终不代得自已见解毕竟着力始得空记持他巧妙章句即转加烦乱去汝若欲相应伹恭恭地尽莫停留纤毫直似虗空方有少分以虗空无鎻闭无壁落无形段无心眼时有僧问古人相见时如何师曰老僧不曾见古人曰今时血脉不断处如何仰羡师曰有甚么仰羡处问某不问闲事请和尚答话师曰更从我觅甚么曰不为闲事师曰汝教我道乃曰兄弟佛是尘法是尘终日驰求有甚么休歇但时中不用挂情情不挂物无善可取无恶可弃莫教他笼罩着始是学处也问某甲曾辞一老宿宿曰去则亲良朋附善友某今辞和尚未审有何指示师曰礼拜着僧礼拜师曰礼拜一任礼拜不得认奴作郎灵鹫闲禅师上堂是汝诸人本分事若教老僧道即是与蛇𦘕足时有僧问与蛇𦘕足即不问如何是本分事师曰阇黎试道看僧拟再问师曰𦘕足作么苏州西禅和尚僧问三乘十二分教则不问如何是祖师西来的的意师举拂子示之其僧不礼拜竟参X雪峯峯问甚么处来曰浙中来峯曰今夏甚么处曰西禅峯曰和尚安否曰来时万福峯曰何不且在彼从容曰佛法不明峯曰有甚么事僧举前话峯曰汝作么生不肯伊曰是境峯曰汝见苏州城里人家男女否曰见峯曰汝见路上林木池沼否曰见峯曰凡覩人家男女大池林沼总是境汝还肯否曰肯峯曰祇如举起拂子汝作么生不肯僧乃礼拜曰学人取次发言乞师慈悲峯曰尽干坤是箇眼汝向甚么处蹲坐僧无语陆亘大夫评颂问南泉曰肇法师也甚奇怪解道天地同根万物一体泉指庭前牡丹曰大夫时人见此一株花如梦相似甘贽行者颂一日入南泉设斋黄檗为首座行者请施财座曰财法二施等无差别甘曰恁么道争消得某甲䞋便将出去须臾复入曰请施财座曰财法二施等无差别甘乃行䞋颂又一日入寺设粥仍请南泉念诵泉乃白椎曰请大众为貍奴白牯念摩诃般若波罗蜜甘拂袖便出泉粥后问典座行者在甚处座曰当时便去也泉便打破锅子关南道常禅师僧问如何是西来意师举拄杖曰会么曰不会师便打师每见僧来参礼多以拄杖打趂或曰迟一刻或曰打动关南皷而时辈鲜有唱和者双岭玄真禅师初问道吾无神通菩萨为甚么足迹难寻吾曰同道者方知师曰和尚还知否吾曰不知X师曰何故不知吾曰去你不识我语师后于盐官处悟旨焉径山鑑宗禅师有小师洪諲以讲论自矜师谓之曰佛祖正法直截忘诠汝算海沙于理何益但能莫存知见泯绝外缘离一切心即汝真性諲茫然遂礼辞游方至沩山方悟玄旨乃嗣沩山芙蓉灵训禅师颂师辞归宗宗问甚么处去师曰归岭中去宗曰子在此多年装束了却来为子说一上佛法师结束了上去宗曰近前来师乃近前宗曰时寒途中善为师领此言顿忘前解新罗大茅和尚上堂欲识诸佛师向无明心内识取欲识常住不凋性向万物迁变处识取五台智通禅师颂初在归宗会下忽一夜连呌曰我大悟也众骇之明日上堂众集宗曰昨夜大悟底僧出来师出曰某甲宗曰汝见甚么道理便言大悟试说看师曰师姑元是女人作宗异之师便辞去宗门送与提笠子师接得笠子戴头上便行更不回顾临终有偈曰举手攀南斗回身倚北辰出头天外看谁是我般人杭州天龙和尚上堂大众莫待老僧来上便上来下去便下去各有华藏性海具足功德无碍光明各各参取杭州剌史白居易久参佛光得心法兼禀大乘金刚宝戒凡守任处多访祖道学无常师X镇州普化和尚颂师事盘山密授真诀而徉狂出言无度暨盘山顺世乃于北地行化或城市或冢间振一铎曰明头来明头打暗头来暗头打四方八面来旋风打虗空来连架打一日临济令僧捉住曰总不恁么来时如何师拓开曰来日大悲院里有斋僧回举似济济曰我从来疑着这汉凡见人无高下皆振铎一声颂临济一日与河阳木塔长老同在僧堂内坐正说师每日在街市掣风掣颠知他是凡是圣师忽入来济便问汝是凡是圣师曰汝且道我是凡是圣济便喝师以手指曰河阳新妇子木塔老婆禅临济小厮儿却具一只眼济曰这贼师曰贼贼便出去寿州良遂禅师颂参麻谷谷见来便将锄头去锄草师到锄草处谷殊不顾便归方丈闭却门师次日复去谷又闭门师乃敲门谷问阿谁师曰良遂才称名忽然契悟曰和尚莫谩良遂良遂若不来礼拜和尚洎被经论赚过一生谷便开门相见及归讲肆谓众曰诸人知处良遂总知良遂知处诸人不知薯山慧超禅师洞山来礼拜次师曰汝巳住一方又来这里作么曰良价无奈疑何特来见和尚师召良价价应诺师曰是甚么价无语师曰好箇佛祇是无光𦦨䖍州处微禅师僧问三乘十二分教体理得妙与祖意是同是别师曰须向六句外鉴不得随声色转曰如何是六句师曰语底默底不语不默总是总不是X汝合作么生僧无对荐福弘辩禅师唐宣宗问云何名戒对曰防非止恶谓之戒帝曰云何为定对曰六根涉境心不随缘名定帝曰云何为慧对曰心境俱空照觉无惑名慧帝曰何为方便对曰方便者隐实覆相权巧之门也被接中下曲施诱廸谓之方便设为上根言舍方便但说无上道者斯亦方便之谈乃至祖师玄言忘功绝谓亦无出方便之迹帝曰何为佛心对曰佛者西天之语唐言觉谓人有智慧觉照为佛心心者佛之别名有百千异号体唯其一无形状非青黄赤白男女等相在天非天在人非人而现天现人能男能女非始非终无生无灭故号灵觉之性如陛下日应万机即是陛下佛心假使千佛共传而不念别有所得也帝曰如今有人念佛如何对曰如来出世为天人师善知识随根器而说法为上根者开最上乘顿悟至理中下者未能顿晓是以佛为韦提希权开十六观门令念佛生于极乐故经云是心作佛是心是佛心外无佛佛外无心帝曰有人持经念佛持呪求佛如何对曰如来种种开赞皆为最上一乘如百川众流莫不朝宗于海如是差别诸数皆归萨婆若海帝曰祖师既契会心印金刚经云无所得法如何对曰佛之一化实无一法与人但示众人各各自性同一法藏当时然灯如来但印释迦本法而无所得方契然灯本意故经云无我无人无众生无寿者是法平X等修一切善法不住于相帝曰禅师既会祖意还礼佛转经否对曰沙门释子礼佛转经盖是住持常法有四报焉然依佛戒修身参寻知识渐修万行履践如来所行之迹帝曰何为顿见何为渐修对曰顿明自性与佛同俦然有无始染习故假渐修对治令顺性起用如人喫饭不一口便饱师是日辩对七刻赐紫方袍号圆智禅师朗州古隄和尚仰山到参师曰去汝无佛性山叉手近前三步应喏师笑曰子甚么处得此三昧来山曰我从耽源处得名沩山处得地师曰莫是沩山的子么山曰世谛即不无佛法即不敢山却问和尚从甚处得此三昧师曰我从章敬处得此三昧山叹曰不可思议来者难为凑泊河中府公畿和尚颂因往罗汉路路逢一骑牛翁师曰罗汉路向什么处去翁拍牛云道道师喝曰这畜生翁曰罗汉路向什么处去师却拍牛曰道道翁曰直饶与么犹少蹄角在师便打翁便拍牛走增收祕魔巖和尚颂常持一木叉每见僧来礼拜即叉却颈曰那箇魔魅教汝出家那箇魔魅教汝行脚道得也叉下死道不得也叉下死速道速道学徒鲜有对者霍山通和尚访师才见不礼拜便撺入怀里师拊通三下通起拍手曰师兄三千里外赚我来三千里外赚我来便回湖南祇林和尚颂每叱文殊普贤皆为精魅手持木X劒自谓降魔才见僧来参便曰魔来也魔来也以劒乱挥归方丈如是十二年后置劒无言僧问十二年前为甚么降魔师曰贼不打贫儿家曰十二年后为甚么不降魔师曰贼不打贫儿家黄州齐安禅师僧问如何识得自已佛师曰一叶明时消不尽松风韵罢怨无人曰如何是自已佛师曰草前骏马实难穷妙尽还须畜生行睦州陈尊宿持戒精严学通三藏游方契旨于黄檗后为四众请住观音院常百余众经数十载颂学者叩激随问遽答词语峻险既非循辙故浅机之流往往𠷣之唯玄学性敏者钦伏由是诸方归慕咸以尊宿称后归开元居房织蒲鞋以养母故有陈蒲鞋之号或见讲僧乃召曰座主主应诺师曰担板汉颂一日晚参谓众曰汝等诸人还得箇入头处也未若未得箇入头处须觅箇入头处若得箇入头处巳后不得孤负老僧时有僧出礼拜曰某甲终不敢孤负和尚师曰早是孤负我了也又曰明明向你道尚自不会何况盖覆将来颂师见僧乃曰现成公案放汝三十棒曰某甲如是师曰三门头金刚为甚么举拳曰金刚尚乃如是师便打问如何是向上一路师曰要道有甚么难曰请师道师曰初三十一中九下七颂问以一重去一重即不问不以一重去一重时如何师曰昨朝栽茄子今日种冬瓜问某甲讲兼行脚不会教意时如何师曰灼然实语当忏悔曰乞师X指示师曰汝若不问老僧即缄口无言汝既问老僧不可缄口去也曰请师便道师曰心不负人面无惭色颂问高揖释迦不拜弥勒时如何师曰昨日有人问趂出了也曰和尚恐某甲不实那师曰拄杖不在苕菷柄聊与三十评颂问僧近离甚处僧便喝师曰老僧被你一喝僧又喝师曰三喝四喝后作么生僧无语师便打曰这掠虗汉颂秀才访师称会二十四家书师以拄杖空中点一点曰会么秀才罔措师曰又道会二十四家书永字八法也不识颂上堂裂开也在我揑聚也在我时有僧问如何是裂开师曰三九二十七菩提涅槃真如解脱即心即佛我且与么道你又作么生曰某甲不与么道师曰盏子扑落地碟子成七片曰如何揑聚师乃敛手而坐颂师看经次陈操尚书问和尚看甚么经师曰金刚经书曰六朝翻译此当第几师举起经曰一切有为法如梦幻泡影颂师问秀才先辈治甚经才曰治易师曰易中道百姓日用而不知且道不知箇甚么才曰不知其道师曰作么生是道才无对颂示众曰大事未明如丧考妣大事巳明亦如丧考妣增收千顷楚南禅师参黄檗檗问子未现三界影像时如何师曰即今岂是有耶檗曰有无且置即今如何师曰非今古檗曰吾之法眼巳在汝躬上堂诸子设使解得三世佛教如缾注水及得百千三昧不如一X念修无漏道免被人天因果系绊时有僧问无漏道如何修师曰未有阇黎时体取曰未有某甲时教谁体师曰体者亦无乌石灵观禅师寻常扄户人罕见之唯一信士每至食时送供方开颂一日雪峯伺便扣门师开门峯蓦胸搊住曰是凡是圣师唾曰这野狐精便推出闭却门峯曰也祇要识老兄僧到敲门行者开门便出去僧入礼拜问如何是西来意师曰适来出去者是甚么人僧拟近前师便推出闭却门颂曹山行脚时问如何是毗卢师法身主师曰我若向你道即别有也曹山举似洞山山曰好箇话头祇欠进语何不问为甚么不道曹却来进前语师曰若言我不道即痖却我口若言我道即謇却我舌曹山归举似洞山山深肯之罗汉宗彻禅师上堂僧问如何是祖师西来意师曰骨剉也问如何是南宗北宗师曰心为宗曰还看教也无师曰教是心问性地多昬如何了悟师曰烦云风卷太虗廓清曰如何得明去师曰一轮皎洁万里腾光相国裴休居士颂守新安日属运禅师初于岭南黄檗山舍众入大安精舍混迹劳侣扫洒殿堂公入寺烧香主事祗接因观壁畵乃问是何图相主事对曰高僧真仪公曰真仪可观高僧何在主事无对公曰此间有禅人否曰近有一僧役寺执役颇似禅者公X曰可请来询问得否于是遽寻檗至公覩之欣然曰休适有一问诸德吝辞今请上人代酬一语檗曰请相公垂问公举前话檗朗声曰裴休公应诺檗曰在甚么处公当下知旨如获髻珠曰吾师真善知识也示人尅的若是何故汩没于此乎寺众愕然自此延入府署执弟子礼屡辞不巳复坚请住黄檗山荐兴祖道仍集黄檗语要亲书序引大随法真禅师南游初见药山道吾云巖洞山次至岭外大沩会下数载食不至充卧不求暖清苦鍊行操履不羣沩深器之一日问曰阇黎在老僧此间不曾问一转话师曰教某甲向甚么处下口沩曰何不道如何是佛师便作手势掩沩口沩叹曰子真得其髓上堂此性本来清净具足万德但以染净二缘而有差别故诸圣悟之一向净用而成觉道凡夫迷之一向染用没溺轮回其体不二故般若云无二无别分无别无断故评颂僧问劫火洞然大千俱坏未审这箇坏不坏师曰坏曰恁么则随他去也师曰随他去僧不肯后到投子举前话子遂装香遥礼曰西川古佛出世谓其僧曰汝速回去忏悔僧回大随师巳殁僧再至投子子亦迁化颂庵侧有一龟僧问一切众生皮褁骨这箇众生为甚骨褁皮师拈草履覆龟背上僧无语颂僧问如何是和尚家风师曰赤土畵簸箕曰未审此理如何师曰簸箕有唇米跳不出问僧讲甚么教法曰百法论师拈杖曰从何而起X曰从缘而起师曰苦哉苦哉灵树如敏禅师僧问佛法至理如何师展手而巳颂问如何是和尚家风师曰千年田八百主曰如何是千年田八百主师曰郎当屋舍没人修灵云志勤禅师颂初在沩山因见桃花悟道有偈曰三十年来寻劒客几回落叶又抽枝自从一见桃花后直至如今更不疑沩覧偈诘其所悟与之符契沩曰从缘悟达永无退失善自护持上堂诸仁者所有长短尽在不常且观四时草木叶落花开何况尘劫来天人七趣地水火风成坏轮转因果将尽三恶道苦毛发不曾添减唯根蔕神识常存上根者遇善友伸明当处解脱便是道场中下痴愚不能觉照沉迷三界流转生死释尊为伊天上人间设教证明显发至道汝等还会么僧问如何得出离生老病死师曰青山元不动浮云任去来颂问如何是佛法大意师曰驴事未去马事到来曰学人不会师曰彩气夜常动精灵日少逢颂长生问混沌未分时含生何来师曰如露柱怀胎曰分后如何师曰如片云点太清曰未审太清还受点也无师不答曰恁么则含生不来也师亦不答曰直得纯清绝点时如何师曰犹是真常流注曰如何是真常流注师曰似镜长明曰向上更有事也无师曰有曰如何是向上事师曰打破镜来与汝相见僧问如何是西来意师曰井底种林擒曰学人不会师曰今年桃李贵一颗直千金X寿山师解禅师住后上堂诸上座幸有真实言语相劝诸兄弟合各自体悉凡圣情尽体露真常但一时卸却从前虗妄攀缘尘垢心如虗空相似他时后日合识得些子好恶潞州渌水和尚僧问如何是祖师西来意师曰还见庭前花药栏么僧无语严阳善信尊者初参赵州问一物不将来时如何州曰放下着师曰既是一物不将来放下个甚么州曰放不下担将去师于言下大悟光孝慧觉禅师僧问觉华才绽徧满娑婆祖印西来合谈何事师曰情生智隔曰此是教意师曰汝披甚么衣服师领众出见露柱乃合掌曰不审世尊僧曰和尚是露柱师曰啼得血流无用处不如减口过残春国清奉禅师僧问如何是出家人师曰铜头铁额鸟觜鹿身曰如何是出家人本分事师曰早起不审夜间珍重木陈从朗禅师僧问放鹤出笼和雪去时如何师曰我道不一色杭州多福和尚颂僧问如何是多福一丛竹师曰一茎两茎斜曰学人不会师曰三茎四茎曲雪窦常通禅师参长沙沙问何处人师曰邢州人沙曰我道汝不从彼来师曰和尚还曾住此否沙然之乃容入室僧问如何是三世诸佛出身处师曰伊不X肯知有汝三世僧良久师曰荐否不然者且向着佛不得处体取时中常在识尽功亡瞥然而起即是伤他而况言句乎石梯和尚颂一日见侍者拓钵赴堂乃唤侍者者应诺师曰甚处去者曰上堂斋去师曰我岂不知汝上堂斋去者曰除此外别道箇甚么师曰我祇问汝本分事者曰和尚若问本分事某甲实是上堂斋去师曰汝不谬为吾侍者漳州浮石和尚颂上堂山僧开箇卜铺能断人贫富定人生死僧问离却生死贫富不落五行请师直道师曰金木水火土关南道吾和尚有时曰打动关南皷唱起德山歌有时执木劒横肩上作舞僧问手中劒甚处得来师掷于地僧却置师手中师曰甚处得来僧无对师曰容汝三日内下取一转语其僧亦无对师自代拈劒横肩上作舞曰须恁么始得颂赵州来师乃着豹皮裩执吉獠棒在三门下翘一足等候才见州便高声唱喏而立州曰小心祇候着师又唱喏一声而去颂僧问如何是和尚家风师下禅牀作女人拜曰谢子远来无可祗待末山尼了然禅师颂因灌溪和尚问如何是末山师曰不露顶曰如何是末山主师曰非男女相谿乃喝曰何不变去师曰不是神不是鬼变箇甚么谿于是服膺X金华俱胝和尚颂初住菴时有尼名实际来戴笠子执钖绕师三匝曰道得即下笠子如是三问师皆无对尼便去师曰日势稍晚何不且住尼曰道得即住师又无对尼去后师叹曰我虽处丈夫之形而无丈夫之气不如弃菴往诸方参寻知识去其夜山神告曰不须离此将有肉身菩萨来为和尚说法也逾旬果天龙和尚到庵师乃迎礼具陈前事龙竖一指示之师当下大悟评师凡有学者参问只竖一指剌史陈操尚书颂一日与僚属登楼次见数僧行脚有一官人曰来者总是行脚僧公曰不是曰焉知不是公曰待来勘过须臾僧至楼前公蓦唤上座僧皆回首公谓诸官曰不信长庆道巘禅师上堂弥勒朝入伽蓝暮成正觉说偈曰三界上下法我说皆是心离于诸心法更无有可得看他恁么道也太煞惺惺若比吾徒犹是钝汉所以一念见道三世情尽如印印泥更无前后诸子生死事大快须荐取莫为等闲业识茫茫盖为迷已逐物世尊临入涅槃文殊请再转法轮世尊咄曰吾四十九年住世不曾说一字汝请吾再转法轮是吾曾转法轮耶然今时众中建立箇宾主问答事不获巳盖为初心耳僧问如何是佛法大意师曰今日三月三曰学人不会师曰止止不须说我法妙难思便下座禅宗正脉卷第二X禅宗正脉X卍XXX禅宗正脉卷第三应化圣贤文殊菩萨颂一日令善财採药曰是药者採将来善财徧观大地无不是药却来白曰无有不是药者殊曰是药者採将来善财遂于地上拈一茎草度与文殊文殊接得呈起示众曰此药亦能杀人亦能活人颂文殊问菴提遮女曰生以何为义女曰生以不生生为生义殊曰如何是生以不生生为生义女曰若能明知地水火风四缘未甞自得有所和合而能随其所宜是为生义殊曰死以何为义女曰死以不死死为死义殊曰如何是死以不死死为死义女曰若能明知地水火风四缘未甞自得有所离散而能随其所宜是为死义菴提遮女又问文殊曰明知生是不生之理为甚么却被生死之所流转殊曰其力未充天亲菩萨从弥勒内宫而下无着菩萨问曰人间四百年彼天为一昼夜弥勒于一时中成就五百亿天子证无生法忍未审说甚么法天亲曰祇说这箇法祇是梵音清雅令人乐闻维摩会上评颂三十二菩萨各说不二法门文殊曰X我于一切法无言无说无示无识离诸问答是为菩萨入不二法门于是文殊又问维摩仁者当说何等是菩萨入不二法门维摩默然文殊赞曰乃至无有语言文字是菩萨真入不二法门善财颂参五十三员善知识末后到弥勒阁前见楼阁门闭瞻仰赞叹见弥勒从别处来善财作礼曰愿楼阁门开令我得入寻时弥勒至善财前弹指一声楼阁门开善财入巳阁门即闭见百千万亿楼阁一一楼阁内有一弥勒领诸眷属并一善财而立其前善财因无着菩萨问曰我欲见文殊何者即是财曰汝发一念心清净即是无着曰我发一念心清净为甚么不见财曰是真见文殊须菩提尊者在巖中宴坐诸天雨花赞叹者曰空中雨花赞叹复是何人云何赞叹天曰我是梵天敬重尊者善说般若者曰我于般若未甞说一字汝云何赞叹天曰如是尊者无说我乃无闻无说无闻是真说般若尊者一日说法次帝释雨花者乃问此花从天得邪从地得邪从人得邪释曰弗也者曰从何得邪释乃举手者曰如是如是舍利弗尊者颂入城遥见月上女出城舍利弗心口思惟此姊见佛不知得忍不得忍否我当问之才近便问大姊往甚么处去女曰如舍利弗与么去弗曰我方入城汝方出城何言如我恁么去女曰诸佛弟子当依何住弗曰诸佛弟子依大涅槃而住女曰诸X佛弟子既依大涅槃而住而我亦如与舍利弗与么去宾头卢尊者颂赴阿育王宫大会王行香次作礼问曰承闻尊者亲见佛来是否者以手䇿起眉毛曰会么王曰不会者曰阿耨达池龙王请佛斋吾是时亦预其数秦䟦跎禅师问生法师讲何经论生曰大般若经师曰作么生说色空义曰众微聚曰色众微无自性曰空师曰众微未聚唤作甚么生罔措师又问别讲何经论曰大涅槃经师曰如何说涅槃之义曰涅而不生槃而不灭不生不灭故曰涅槃师曰这箇是如来涅槃那箇是法师涅槃曰涅槃之义岂有二邪某甲祇如此未审禅师如何说涅槃师拈起如意曰还见么曰见师曰见箇甚么曰见禅师手中如意师将如意掷于地曰见么曰见师曰见箇甚么曰见禅师手中如意堕地师斥曰观公见解未出常流何得名喧宇宙拂衣而去其徒怀疑不巳乃追师扣问我师说色空涅槃不契未审禅师如何说色空义师曰不道汝师说得不是汝师祇说得果上色空不会说得因中色空其徒曰如何是因中色空师曰一微空故众微空众微空故一微空一微空中无众微众微空中无一微宝志禅师颂垂语曰终日拈香择火不知身是道场又曰大道祇在目前要且目前难覩欲识大道真体X不离声色言语又曰京都邺都浩浩还是菩提大道双林善慧大士日常营作夜则行道见释迦金粟定光三如来放光袭其体大士乃曰我得首楞严定天嘉二年感七佛相随释迦引前维摩接后唯释尊数顾共语为我补处也评颂梁武帝请讲金刚经士才陞座以尺挥案一下便下座帝愕然圣师曰陛下还会么帝曰不会圣师曰大士讲经竟心王铭曰观心空王玄妙难测无形无相有大神力能灭千灾成就万德体性虽空能施法则观之无形唿之有声为大法将心戒传经水中盐味色里胶青决定是有不见其形心王亦尔身内居停面门出入应物随情自在无碍所作皆成了本识心识心见佛是心是佛是佛是心念念佛心佛心念佛欲得早成戒心自律净律净心心即是佛除此心王更无别佛欲求成佛莫染一物心性虽空贪嗔体实入此法门端坐成佛到彼岸巳得波罗蜜慕道真士自观自心知佛在内不向外寻即心即佛即佛即心心明识佛晓了识心离心非佛离佛非心非佛莫测无所堪任执空滞寂于此漂沉诸佛菩萨非此安心明心大士悟此玄音身心性妙用无更改是故智者放心自在莫言心王空无体性能使色身作邪作正非有非无隐显不定心性离空能凡能圣是故相劝好自防慎剎那造作还复漂沉清净心智如世黄金般若法藏并在身心无X为法宝非浅非深诸佛菩萨了此本心有缘遇者非去来今颂大士颂云夜夜抱佛眠朝朝还共起起坐镇相随语默同居止纤毫不相离如身影相似欲识佛去处祇这语声是颂空手把锄头步行骑水牛人从桥上过桥流水不流颂有物先天地无形本寂寥能为万象主不逐四时凋南岳慧思禅师颂因志公令人传语曰何不下山教化众生目视云汉作甚么师曰三世诸佛被我一口吞尽何处更有众生可化示众曰道源不远性海非遥但向已求莫从他觅觅即不得得亦不真偈曰顿悟心源开宝藏隐显灵通现真相独行独坐常巍巍百亿化身无数量纵令畐塞满虗空看时不见微尘相可笑物兮无比况口吐明珠光晃晃寻常见说不思议一语标名言下当天不能盖地不载无去无来无障碍无长无短无青黄不在中间无内外超羣出众太虗玄指物传心人不会天台智者顗禅师颂在南岳诵法华经至药王品曰是真精进是名真法供养如来于是悟法华三昧获旋陀罗尼见灵山一会俨然未散丰干禅师因寒山问古镜未磨时如何照烛师曰氷壶无影像猿猴探水月曰此是不照烛也更请道看师曰万德不将来教我道甚么寒山拾得俱作礼而退寒山子因赵州游天台路次相逢山见牛迹问州曰X上座还识牛么州曰不识山指牛迹曰此是五百罗汉游山州曰既是罗汉为甚么却作牛去山曰苍天苍天州呵呵大笑山曰作甚么州曰苍天苍天山曰这厮儿宛有大人之作拾得子国清寺半月念戒众集拾得拍手曰聚头作想那事如何维那叱之得曰大德且住无嗔即是戒心净即出家我性与你合一切法无差明州布袋和尚颂一日有僧在师前行师乃拊其背僧回首师曰乞我一文钱曰道得即与汝一文师放下布袋叉手而立白鹿和尚问如何是布袋师便放下布袋曰如何是布袋下事师负之而去先保福和尚问如何是佛法大意师放下布袋叉手福曰为祇如此为更有向上事师负之而去师在街衢立有僧问和尚在这里作甚么师曰等箇人曰来也来也师曰汝不是这箇人曰如何是这箇人师曰乞我一文钱法华志言大士留讲肆之久一日读云门录忽契悟未几宿命遂通独语笑口吻嗫嚅日常不辍世传诵法华因以名之承相吕许公问佛法大意师曰本来无一物一味却成真僧问师凡邪圣邪遂举手曰我不在此住青原青原山行思禅师颂闻曹谿法席乃往参礼问曰当X何所务即不落阶级祖曰汝曾作甚么来师曰圣谛亦不为祖曰落何阶级师曰圣谛尚不为何阶级之有祖深器之会下学徒虽众师居首焉亦犹二祖不言少林谓之得髓矣一日祖谓师曰从上衣法双行师资递授衣以表信法乃印心吾今得人何患不信吾受衣来遭此多难况乎后代争竞必多衣即留镇山门子当分化一方无令断绝师既得法归住青原颂师令石头持书与南岳让和尚曰汝达书了速回吾有箇鈯斧子与汝住山头至彼未呈书便问不慕诸圣不重已灵时如何岳曰子问太高生何不向下问头曰宁可永劫受沉沦不从诸圣求解脱岳便休头便回师问子返何速书信达否头曰书亦不通信亦不达去日蒙和尚许箇鈯斧子祇今便请师垂一足头便礼拜寻辞往南岳颂僧问如何是佛法大意师曰庐陵米作么价石头希迁禅师颂谒青原原问师曰有人道岭南有消息师曰有人不道岭南有消息曰若甚么大藏小藏从何而来师曰尽从这里去原然之已师于唐天宝初荐之衡山南寺寺之东有石状如台乃结庵其上时号石头和尚师因看肇论至会万物为已者其唯圣人乎师乃拊几曰圣人无已靡所不已法身无象谁云自他圆鑑灵照于其间万象体玄而自现境智非一孰云去来至哉斯语也遂掩卷不觉寝梦自身与六祖同乘一龟游泳深池之内觉而详之灵龟X者智也池者性海也吾与祖师同乘灵智游性海矣遂着参同契曰竺土大僊心东西密相付人根有利钝道无南北祖灵源明皎洁枝派暗流注执事元是迷契理亦非悟门门一切境回互不回互回而更相涉不尔依位住色本殊质象声元异乐苦暗合上中言明明清浊句四大性自复如子得其母火热风动摇水湿地坚固眼色耳音声鼻香舌醎醋然依一一法依根叶分布本末须归宗尊卑用其语当明中有暗勿以明相覩明暗各相对比之前后步万物自有功当言用及处事存函盖合理应箭锋拄承言须会宗勿自立规矩触目不会道运足焉知路进步非近远迷隔山河固谨白参玄人光阴莫虗度上堂吾之法门先佛传授不论禅定精进唯达佛之知见即心即佛心佛众生菩提烦恼名异体一汝等当知自已心灵体离断常性非垢净湛然圆满凡圣齐同应用无方离心意识三界六道唯自心现水月镜像岂有生灭汝能知之无所不备时门人道悟问曹谿意旨谁人得师曰会佛法人得曰师还得否师曰不得曰为甚么不得师曰我不会佛法僧问如何是解脱师曰谁缚汝问如何是净土师曰谁垢汝问如何是涅槃师曰谁将生死与汝颂问如何是西来意师曰问取露柱曰学人不会师曰我更不会问如何是禅师曰㼾甎问如何是道师曰木头大颠问古人云道有道无俱是谤请师除师曰一物亦无X除箇甚么师却问併却咽喉唇吻道将来颠曰无这箇师曰若甚么汝即得入门道悟问如何是佛法大意师曰不得不知悟曰向上更有转处也无师曰长空不碍白云飞药山惟俨禅师博通经论严持戒律一日自叹曰大丈夫当离法自净谁能屑屑事细行于布巾邪颂首造石头之室便问三乘十二分教某甲粗知甞闻南方直指人心见性成佛实未明了伏望和尚慈悲指示头曰恁么也不得不恁么也不得恁么不恁么总不得子作么生师罔措头曰子因缘不在此且往马大师处去师禀命恭礼马祖仍伸前问祖曰我有时教伊扬眉瞬目有时不教伊扬眉瞬目有时掦眉瞬目者是有时扬眉瞬目者不是子作么生师于言下契悟便礼拜祖曰你见甚么道理便礼拜师曰某甲在石头处如蚊子上铁牛祖曰汝既如是善自护持颂师侍奉马祖三年一日祖问子近日见处作么生师曰皮肤脱落尽唯有一真实祖曰子之所得可谓恊于心体布于四肢既然如是将三条篾束取肚皮随处住山去师曰某甲又是何人敢言住山祖曰不然未有常行而不住未有常住而不行欲益无所益欲为无所为宜作舟航无久住此颂师乃辞祖返石头一日在石上坐次石头问曰汝在这里作么曰一物不为头曰恁么即闲坐也曰若闲坐即为也头曰汝道不为不为箇甚么曰千圣亦不识头以偈赞曰X从来共住不知名任运相将祇么行自古上贤犹不识造次凡流岂可明后石头垂语曰言语动用没交涉师曰非言语动用亦没交涉头曰我这里针札不入师曰我这里如石上栽华头然之颂道吾云巖侍立次师指按山上枯荣二树问道吾曰枯者是荣者是吾曰荣者是师曰灼然一切处光明灿烂去又问云巖枯者是荣者是巖曰枯者是师曰灼然一切处放教枯淡去高沙弥忽至师曰枯者是荣者是弥曰枯者从他枯荣者从他荣师顾道吾云巖曰不是不是颂师久不陞堂院主白曰大众久思和尚示诲师曰打钟着众才集师便下座归方丈院主随后问曰和尚既许为众说话为甚一言不措师曰经有经师论有论师争怪得老僧颂僧问兀兀地思量甚么师曰思量箇不思量底曰不思量底如何思量师曰非思量上堂祖师祇教保护若贪嗔痴起来切须防禁莫教掁触是你欲知枯木石头却须担荷实无枝叶可得虽然如此更宜自看不得绝言语我今为你说这箇语显无语底他那箇本来无耳目等貌颂遵布衲浴佛师曰这箇从汝浴还浴得那箇么遵曰把将那箇来师乃休僧问已事未明乞和尚指示师良久曰吾今为汝道一句亦不难祇宜汝于言下便见去犹较些子若更入思量却成吾罪过不如且各各合口免相累及颂师看经次僧问和尚寻常不许人看经为甚么却自看师曰我祇图遮眼曰某甲学X和尚还得也无师曰汝若看牛皮也须穿评颂僧问平田浅草麈鹿成羣如何射得麈中主师曰看箭僧放身便倒师曰侍者拖出这死汉僧便走师曰弄泥团汉有甚么限丹霞天然禅师颂于慧林寺遇天大寒取木佛烧火向院主诃曰何得烧我木佛师以杖子拨灰曰吾烧取舍利主曰木佛何有舍利师曰既无舍利更取两尊烧主自后眉须堕落颂访庞居士见女子灵照洗菜次师曰居士在否女子放下菜蓝敛手而立师又问居士在否女子提篮便行师遂回须臾居士归女子乃举前话士曰丹霞在么女曰去也士曰赤土涂牛妳上堂阿你浑家切须保护一灵之物不是你造作名邈得更说甚荐与不荐吾往日见石头亦祇教切须自保护此事不是你谈话得阿你浑家各有一坐具地更疑甚么禅可是你解底物岂有佛可成佛之一字永不喜闻阿你自看善巧方便慈悲喜舍不从外得不着方寸善巧是文殊方便是普贤你更拟趂逐甚么物不用经求落空去今时学者纷纷扰扰皆是参禅问道吾此间无道可修无法可证一饮一啄各自有分不用疑虑在在处处有恁么底若识得释迦即老凡夫是阿你须是看取莫一盲引众盲相将入火坑夜里暗双陆赛彩若为生无事珍重有僧到参于山下见师便问丹霞山向甚么处去师指山曰青黯黯处曰莫祇这箇便是么师曰真师子X儿一拨便转评颂问僧甚么处宿曰山下宿师曰甚么处喫饭曰山下喫饭师曰将饭与阇黎喫底人还具眼也无僧无对大颠宝通禅师初参石头头问那箇是汝心师曰见言语者是头便喝出经旬日师却问前者既不是除此外何者是心头曰除却掦眉瞬目将心来师曰无心可将来头曰元来有心何言无心无心尽同谤师于言下大悟师侍立次头问汝是参禅僧是州县白蹋僧师曰是参禅僧头曰何者是禅师曰掦眉瞬目头曰除却掦眉瞬目外将你本来面目呈看师曰请和尚除却掦眉瞬目外鉴头曰我除竟师曰将呈了也头曰汝既将呈我心如何师曰不异和尚头曰不关汝事师曰本无物头曰汝亦无物师曰本无物即真物头曰真物不可得汝心现量意旨如此也大须护持上堂夫学道人须识自家本心将心相示方可见道多见时辈祇认掦眉瞬目一语一默蓦头印可以为心要此实未了吾今为你诸人分明说出各须听受但除却一切妄运想念现量即汝真心此心与尘境及守认静默时全无交涉即心是佛不待修治何以故应机随照泠泠自用穷其用处了不可得唤作妙用乃是本心大须护持不可容易韩文公一日相访问师春秋多少师提起数珠曰会么公曰不会师曰昼夜一百八公不晓遂回次日再来至门前见首座举前话问意旨如何座扣齿三下及见X师理前问师亦扣齿三下公曰元来佛法无两般师曰是何道理公曰适来问首座亦如是师乃召首座是汝如此对否座曰是师便打趂出院颂文公又一日白师曰弟子军州事繁佛法省要处乞师一语师良久公罔措时三平为侍者乃敲禅牀三下师曰作么平曰先以定动后以智拔公乃曰和尚门风高峻弟子于侍者边得箇入处长髭旷禅师颂曹谿礼祖塔回参石头头问甚么处来曰岭南来头曰大庾岭头一铺功德成就也未师曰成就久矣祇欠点眼在头曰莫要点眼么师曰便请头乃垂一足师礼拜头曰汝见箇甚么道理便礼拜师曰据某甲所见如红炉上一点雪师见僧问讯次师曰步步是汝证明处汝还知么曰某甲不知师曰汝若知我堪作甚么僧礼拜师曰我不堪汝却好京兆尸利禅师问石头如何是学人本分事头曰汝何从吾觅曰不从师觅如何即得石头曰汝还曾失么师乃契会厥旨招提慧朗禅师初参马祖祖问汝来何求曰求佛知见祖曰佛无知见知见乃魔耳汝自何来曰南岳来祖曰汝从南岳来未识曹谿心要汝速归彼不宜他往师归石头便问如何是佛头曰汝无佛性师曰蠢动含灵又作么生头曰蠢动含灵却有佛性曰慧朗为甚么却无头曰为汝不肯承当师于言下信入住X后凡学者至皆曰去去汝无佛性其接机大约如此凤翔佛陀禅师颂寻常持一串数珠念三种名号曰一释迦二元和三佛陀自余是甚么椀跶丘乃过一珠终而复始事迹异常时人莫测大同济禅师一日见庞居士来便掩却门曰多知老翁莫与相见士曰独坐独语过在阿谁师便开门才出被士把住曰师多知我多知师曰多知且置闭门开门卷之与舒相较几许士曰祇此一问气急杀人师默然士曰弄巧成拙僧问此箇法门如何继绍师曰冬寒夏热人自委知曰恁么则蒙分付去也师曰顽嚚少智勔臔多痴颂问十二时中如何合道师曰汝还识十二时么曰如何是十二时师曰子丑寅卯僧礼拜师示颂曰十二时中那事别子丑寅卯吾今说若会唯心万法空释迦弥勒从兹决道吾宗智禅师预药山法会密契心印一日山问子去何处来师曰游山来山曰不离此室速道将来师曰山上乌儿头似雪㵎底游鱼忙不彻颂师离药山见南泉泉问阇黎名甚么师曰宗智泉曰智不到处作么生宗师曰切忌道着泉曰灼然道着即头角生三日后师与云巖在后架把针泉见乃问智头陀前日道智不到处切忌道着道着即头角生合作么生行履师便抽身入僧堂泉便归方丈师又来把针巖曰师弟适来为甚不祗对和尚师曰你不妨灵利巖X不荐却问南泉适来智头陀为甚不祗对和尚某甲不会乞师垂示泉曰他却是异类中行巖曰如何是异类中行泉曰不见道智不到处切忌道着道着即头角生直须向异类中行巖亦不会颂师知云巖不荐乃曰此人因缘不在此却同回药山山问汝回何速巖曰祇为因缘不契山曰有何因缘巖举前话山曰子作么生会他这箇时节便回巖无对山乃大笑巖便问如何是异类中行山曰吾今日困倦且待别时来巖曰某甲特为此事归来山曰且去巖便出师在方丈外闻巖不荐不觉咬得指头血出师却下来问巖师兄去问和尚那因缘作么生巖曰和尚不与某甲说师便低头云巖临迁化遣书辞师师览书了谓洞山密师伯曰云巖不知有我悔当时不向伊道虽然如是要且不违药山之子药山上堂曰我有一句子未甞说向人师出曰相随来也僧问药山一句子如何说山曰非言说师曰早言说了也沩山问云巖菩提以何为座巖曰以无为为座巖却问沩山山曰以诸法空为座又问师作么生师曰坐也听伊坐卧也听伊卧有一人不坐不卧速道速道山休去有施主施裩药山提起示众曰法身还具四大也无有人道得与他一腰裩师曰性地非空空非性地此是地大三大亦然山曰与汝一腰裩云巖补鞋次师问作甚X么巖曰将败坏补败坏师曰何不道即败坏非败坏颂师到五峯峯问还识药山老宿否师曰不识峯曰为甚么不识师曰不识不识云巖昙晟禅师颂参百丈海禅师二十年因缘不契后造药山山问甚处来曰百丈来山曰百丈有何言句示徒师曰寻常道我有一句子百味具足山曰咸则咸味淡则淡味不咸不淡是常味作么生是百味具足底句师无对山曰争奈目前生死何师曰目前无生死山曰在百丈多少时师曰二十年山曰二十年在百丈俗气也不除侍立次山又问百丈更说甚么法师曰有时道三句外省去六句内会取山曰三千里外且喜没交涉山又问更说甚么法师曰有时上堂大众立定以拄杖一时趂散复召大众众回首丈曰是甚么山曰何不早恁么道今日因子得见海兄师于言下顿悟便礼拜评颂道吾问大悲千手眼那箇是正眼师曰如人夜间背手摸枕子吾曰我会也师曰作么生会吾曰徧身是手眼师曰道也太煞道祇道得八成吾曰师兄作么生师曰通身是手眼尼僧礼拜师问汝爷在否曰在师曰年多少曰年八十师曰汝有箇爷不年八十还知否曰莫是恁么来者师曰恁么来者犹是儿孙僧问一念瞥起便落魔界时如何师曰汝因甚么却从佛界来僧无对师曰会么曰不会师曰莫道体不得设使体得也祇是左之右之X秀州华亭船子德诚禅师颂自印心于药山与道吾云巖为同道交洎离药山乃谓二同志曰公等应各据一方建立药山宗旨予率性踈野唯好山水乐情自遣无所能也他后知我所止之处若遇灵利座主指一人来或堪雕琢将授生平所得以报先师之恩遂分携至秀州华亭泛一小舟随缘度日以接四方往来之者时人莫知其高蹈因号船子和尚道吾后到京口遇夹山上堂僧问如何是法身山曰法身无相曰如何是法眼山曰法眼无瑕道吾不觉失笑山便下座请问道吾某甲适来祗对这僧话必有不是致令上座失笑望上座不吝慈悲吾曰和尚一等是出世未有师在山曰某甲甚处不是望为说破吾曰某甲终不说请和尚却往华亭船子处去山曰此人如何吾曰此人上无片瓦下无卓锥和尚若去须易服而往山乃散众束装直造华亭船子才见便问大德住甚么寺山曰寺即不住住即不似师曰不似似箇甚么山曰不是目前法师曰甚处学得来山曰非耳目之所到师曰一句合头语万劫系驴橛师又问垂丝千尺意在深潭离钩三寸子何不道山拟开口被师一桡打落水中山才上船师又曰道道山拟开口师又打山豁然大悟乃点头三下师曰竿头丝线从君弄不犯清波意自殊山遂问抛纶掷钓师意如何师曰丝悬渌水浮定有无之意山曰语带玄而无路舌头谈而不谈师曰钓尽江波金鳞始遇山乃掩X耳师曰如是如是颂师遂嘱曰汝向去直须藏身处没踪迹没踪迹处莫藏身吾二十年在药山祇明斯事汝今既得他后莫住城隍聚落但向深山里䦆头边觅取一箇半箇接续无令断绝山乃辞行频频回顾师遂唤阇黎山乃回首师竖起桡子曰汝将谓别有乃覆船入水而逝百巖明哲禅师颂洞山与密师伯到参师问二上座甚处来山曰湖南师曰观察使姓甚么曰不得姓师曰名甚么曰不得名师曰还治事也无曰自有郎幕在师曰还出入也无曰不出入师曰岂不出入山拂袖便出师次早入堂召二上座曰昨日老僧对阇黎一转语不相契一夜不安今请阇黎别下一转语若惬老僧意便开粥相伴过夏山曰请和尚问师曰岂不出入山曰太尊贵生师乃开粥同共过夏澧州高沙弥初参药山山问甚处来师曰南岳来山曰何处去师曰江陵受戒去山曰受戒图甚么师曰图免生死山曰有一人不受戒亦无生死可免汝还知否师曰恁么则佛戒何用山曰这沙弥犹挂唇齿在师礼拜而退道吾来侍立山曰适来有箇跛脚沙弥却有些子气息吾曰未可全信更须勘过始得颂至晚山上堂召曰早来沙弥在甚么处师出众立山问我闻长安甚閙你还知否师曰我国晏然山曰汝从看经得请益得师曰不从看经得亦不从请益得山曰大有人不看经不请益为甚么不得X师曰不道他不得祇是不肯承当山顾道吾云巖曰不信道师辞药山山问甚么处去师曰某甲在众有妨且往路边卓箇草庵接待往来茶汤去山曰生死事大何不受戒去师曰知是般事便休更唤甚么作戒山曰汝既如是不得离吾左右时复要与子相见鼎州李翱剌史颂向药山玄化屡请不赴乃躬谒之山执经卷不顾侍者曰太守在此守性褊急乃曰见面不如闻名拂袖便出山曰太守何得贵耳贱目守回拱谢问曰如何是道山以手指上下曰会么守曰不会山曰云在青天水在缾守忻惬作礼而述偈曰鍊得身形似鹤形千株松下两函经我来问道无余说云在青天水在瓶守又问如何是戒定慧山曰贫道这里无此闲家具守莫测玄旨山曰太守欲得保任此事直须向高高山顶立深深海底行闺合中物舍不得便为渗漏翠微无学禅师颂一日师在法堂内行投子进前接礼问曰西来密旨和尚如何示人师驻步少时子曰乞师垂示师曰更要第二杓恶水那子便礼谢师曰莫垛根子曰时至根苗自生师因供养罗汉僧问丹霞烧木佛和尚为甚么供养罗汉师曰烧也不烧着供养亦一任供养曰供养罗汉罗汉还来也无师曰汝每日还喫饭么僧无语师曰少有灵利底孝义寺性空禅师颂僧参人事毕师曰与么下去还X有佛法道理也无曰某甲结舌有分师曰老僧又作么生曰素非好手师便仰身合掌僧亦合掌师乃拊掌三下僧拂袖便出师曰乌不前兔不后几人于此茫然走祇有阇黎达本源结舌何曾着空有僊天禅师颂僧参才展坐具师曰不用通时暄还我文彩未生时道理来曰某甲有口痖却即闲苦死觅箇腊月扇子作么师拈棒作打势僧把住曰还我未拈棒时道理师曰随我者随之南北不从我者死住东西曰随与不随且置请师指出东西南北师便打三平义忠禅师初参石巩巩常张弓架箭接机师诣法席巩曰看箭师乃拨开胸曰此是杀人箭活人箭又作么生巩弹弓絃三下师乃礼拜巩曰三十年张弓架箭祇射得半箇圣人遂抝折弓箭后参大颠举前话颠曰既是活人箭为甚么向弓絃上辨平无对颠曰三十年后要举此话也难得颂师问大颠不用指东划西便请直指颠曰幽州江口石人蹲师曰犹是指东划西颠曰若是凤凰儿不向那边讨师作礼颠曰若不得后句前话也难圆上堂今时人出来尽学驰求造作将当自已眼目有甚么相当阿汝欲学么不要诸余汝等各有本分事何不体取作么心愤愤口悱悱有甚么利益分明向汝说若要修行路及诸圣建立化门自有大藏教文在若是宗门中事宜汝切不得错用心僧问宗门中还有学路也无师曰有一路滑如苔曰学人还蹑得否师曰不拟心汝X自看讲僧问三乘十二分教某甲不疑如何是祖师西来意师曰龟毛拂子兔角拄杖大德藏向甚么处曰龟毛兔角岂是有邪师曰肉有千斤智无铢两上堂诸人若未曾见知识即不可若曾见作者来便合体取些子意度向巖谷间木食草衣恁么去方有少分相应若驰求知解义句即万里望乡关去也珍重师有偈曰即此见闻非见闻无余声色可呈君箇中若了全无事体用何妨分不分马颊山本空禅师颂上堂祇这施为动转还合得本来祖翁么若合得十二时中无虗弃底道理若合不得喫茶说话往往唤作茶话在僧便问如何免得不成茶话去师曰你识得口也未曰如何是口师曰两片皮也不识曰如何是本来祖翁师曰大众前不要牵爷恃孃曰大众忻然去也师曰你试点大众性看僧作礼师曰伊往往道一性一切性在僧欲进语师曰孤负平生行脚眼颂问去却即今言句请师直指本来性师曰你迷源来得多少时曰即今蒙和尚指示师曰若指示你我即迷源曰如何即是师示颂曰心是性体性是心用心性一如谁别谁共妄外迷源祇者难洞古今凡圣如幻如梦本生禅师拈拄杖示众曰我若拈起你便向未拈起时作道理我若不拈起你便向拈起时作主宰且道老僧为人在甚处时有僧出曰不敢妄生节目师曰也知阇黎不分外曰低低处平之有余高高处观之X不足师曰节目上更生节目僧无语师曰掩鼻偷香空招罪犯石室善道禅师一日仰山问佛之与道相去几何师曰道如展手佛以握拳曰毕竟如何的当可信可依师以手拨空三下曰无恁么事无恁么事曰还假看教否师曰三乘十二分教是分外事若与他作对即是心境两法能所双行便有种种见解亦是狂慧未足为道若不与他作对一事也无所以祖师道本来无一物汝不见小儿出胎时可道我解看教不解看教当恁么时亦不知有佛性义无佛性义及至长大便学种种知解出来便道我能我解不知总是客尘烦恼十六行中婴儿行为最哆哆和和时喻学道之人离分别取舍心故赞叹婴儿可况喻取之若谓婴儿是道今时人错会石霜山庆诸禅师颂抵沩山为米头一日筛米次沩曰施主物莫抛撒师曰不抛撒沩于地上拾得一粒曰汝道不抛撒这箇是甚么师无对沩又曰莫轻这一粒百千粒尽从这一粒生师曰百千粒从这一粒生未审这一粒从甚么处生沩呵呵大笑归方丈沩至晚上堂曰大众米里有虫诸人好看颂后参道吾问如何是触目菩提吾唤沙弥弥应诺吾曰添净缾水着良久却问师汝适来问甚么师拟举吾便起去师于此有省吾将顺世垂语曰我心中有一物久而为患谁能为我除之师曰心物俱非除之益患吾X曰贤哉贤哉颂后因僧自洞山来师问和尚有何言句示徒曰解夏上堂云秋初夏末兄弟或东去西去直须向万里无寸草处去良久曰祇如万里无寸草处作么生去师曰有人下语否曰无师曰何不道出门便是草僧回举似洞山山曰此是一千五百人善知识语因兹囊锥始露果熟香飘上堂汝等诸人自有本分事不用驰求无你是非处无你咬嚼处一代时教整理时人脚手凡有其由皆落今时直至法身非身此是教家极则我辈沙门全无肯路若分则差不分则坐着泥水但由心意妄说见闻颂师在方丈内僧在窻外问咫尺之间为甚么不覩师颜师曰徧界不曾藏僧举问雪峯徧界不曾藏意旨如何峯曰甚么处不是石霜师闻曰这老汉着甚么死急峯闻曰老僧罪过颂裴相国来师拈起裴笏问在天子手中为圭在官人手中为笏在老僧手中且道唤作甚么裴无对师乃留下笏示众初机未觏大事先须识取头其尾自至踈山仁参问如何是头师曰直须知有曰如何是尾师曰尽却今时曰有头无尾时如何师曰吐得黄金堪作甚么曰有尾无头时如何师曰犹有依倚在曰直得头尾相称时如何师曰渠不作箇解会亦未许渠在僧问三千里外远闻石霜有箇不顾师曰是曰祇如万象历然是顾不顾师曰我道不惊众曰不惊众是与万象合如何是不顾师曰徧界不曾藏问如何是祖师西来意师乃咬X齿示之僧不会后问九峰曰先师咬齿意旨如何峰曰我宁可截舌不犯国讳又问云盖盖曰我与先师有甚么冤讐师居石霜山二十年间学众有长坐不卧屹若株杌天下谓之枯木众也渐源仲兴禅师在道吾为侍者评颂一日侍吾往檀越家弔慰师拊棺曰生邪死邪吾曰生也不道死也不道师曰为甚么不道吾曰不道不道归至中路师曰和尚今日须与某甲道若不道打和尚去也吾曰打即任打道即不道师便打吾归院曰汝宜离此去恐知事得知不便师乃礼辞隐于村院经三年后忽闻童子念观音经至应以比丘身得度者即现比丘身忽然大省遂焚香遥礼曰信知先师遗言终不虗发自是我不会却怨先师先师既殁唯石霜是嫡孙必为证明乃造石霜霜见便问离道吾后到甚处来师曰祇在村院寄足霜曰前来打先师因缘会也未师起身进前曰却请和尚道一转语霜曰不见道生也不道死也不道师乃述在村院得底因缘遂礼拜石霜设斋忏悔他日持锹复到石霜于法堂上从东过西从西过东霜曰作么师曰觅先师灵骨霜曰洪渡浩渺白浪滔天觅甚先师灵骨师曰正好着力霜曰这里针札不入着甚么力源持锹肩上便出渌清禅师僧问如何是无相师曰山青水绿僧参师以目视之僧曰是箇机关于某甲分上用不着师弹指三下僧遶禅牀一匝依位立师曰参堂去僧始X出师便喝僧却以目视之师曰灼然用不着僧礼拜神山僧密禅师一日与洞山鉏茶园山掷下䦆头曰我今日一点气力也无师曰若无气力争解恁么道山曰汝将谓有气力底是裴大夫问僧供养佛佛还喫否僧曰如大夫祭家神大夫举似云巖巖曰这僧未出家在曰和尚又如何巖曰有几般饭食但一时下来巖却问师一时下来又作么生师曰合取钵盂巖肯之颂师与洞山行次忽见白兔走过师曰俊哉洞曰作么生师曰大似白衣拜相洞曰老老大大作这箇说话师曰你作么生洞曰积代簪缨暂时落魄师问洞山智识所通莫不游践径截处乞师一言洞曰师伯意何得取功师因斯顿觉下语非常颂后与洞山过独木桥洞先过了拈起木桥曰过来师唤价阇黎洞乃放下木桥幽谿和尚僧问大用现前不存轨则时如何师起遶禅牀一匝而坐僧拟进语师与一蹋僧归位而立师曰汝恁么我不恁么汝不恁么我却恁么僧再拟进语师又与一蹋曰三十年后吾道大行问如何是祖师禅师曰泥牛步步出人前问处处该不得时如何师曰夜半石人无影像纵横不辨往来源夹山善会禅师上堂有祖以来时人错会相承至令以佛祖言句为人师范若或如此却成狂人无智人去他祇指示汝无法本是道道无一法无佛可成无道可得无法可取无法可舍所以老僧道目前无法X意在目前他不是目前法若向佛祖边学此人未具眼在何故皆属所依不得自在本祇为生死茫茫识性无自由分千里万里求善知识须具正眼求脱虗谬之见定取目前生死为复实有为复实无若有人定得许汝出头上根之人言下明道中下根器波波浪走何不向生死中定当取何处更疑佛疑祖替汝生死有智人笑汝汝若不会更听一颂劳持生死法唯向佛边求目前迷正理拨火觅浮沤西川座主罢讲徧参到襄州华严和尚处问曰祖意教意是同是别严曰如车二轮如鸟二翼主曰将为禅门别有长处元来无遂归蜀后闻师道播诸方令小师持此语问师曰雕砂无镂玉之谈结草乖道人之意主闻举遥礼曰元来禅门中别有长处颂僧问拨尘见佛时如何师曰直须挥劒若不挥劒渔父栖巢僧后问石霜拨尘见佛时如何霜曰渠无国土甚处逢渠僧回举似师师上堂举了乃曰门庭施设不如老僧入理深谈犹较石霜百步颂问如何是佛师曰此问无宾主曰寻常与甚么人对谈师曰文殊与吾携水去普贤犹未折花来颂问如何是夹山境师曰猿抱子归青嶂里鸟衔花落碧巖前师问僧甚么处来曰洞山来师曰洞山有何言句示徒曰寻常教学人三路学师曰何者三路曰玄路鸟道展手师曰实有此语否曰实有师曰轨持千里钞林下道人悲X清平山令遵禅师颂初参翠微便问如何是西来的的意微曰待无人即向汝说师良久曰无人也请和尚说微下禅牀引师入竹园师又曰无人也请和尚说微指竹曰这竿得恁么长那竿得恁么短师虽领其微言犹未彻其玄旨出住大通上堂举初见翠微机缘谓众曰先师入泥入水为我自是我不识好恶次迁清平上堂诸上座夫出家人须会佛意始得若会佛意不在僧俗男女贵贱但随家丰俭安乐便得诸上座尽是久处丛林徧参尊宿且作么生会佛意试出来大家商量莫空气高至后一事无成一生空度若未会佛意直饶头上出水足下出火烧身炼臂聪慧多辩聚徒一千二千说法如云如雨讲得天花乱坠祇成箇邪说争竞是非去佛法大远在诸人幸值色身安健不值诸难何妨近前着些工夫体取佛意好颂僧问如何是大乘师曰井索曰如何是小乘师曰钱贯又问如何是有漏师曰笊篱曰如何是无漏师曰木杓曰觌面相呈时如何师曰分付与典座投子山大同禅师初习安般观次阅华严教发明性海复谒翠微顿悟宗旨评颂赵州问大死底人却活时如何师曰不许夜行投明须到州曰我早侯白伊更侯黑上堂汝诸人来这里拟觅新鲜语句攒花四六图口里有可道我老儿气力稍劣脣舌迟钝亦无闲言语与汝汝若问我便随汝答也无玄妙可及X于汝亦不教汝垛根终不说向上向下有佛有法有凡有圣亦不存坐系缚汝诸人变现千般总是汝自生见解担带将来自作自受我这里无可与汝也无表无里说似诸人有疑便问僧问表里不收时如何师曰汝拟向这里垛根便下座评颂问一切声是佛声是否师曰是曰和尚莫𡱰沸盌鸣声师便打又问麤言及细语皆归第一义是否师曰是曰唤和尚作头驴得么师便打颂问如何是十身调御师下禅牀立又问凡圣相去几何师亦下禅牀立颂师指庵前一片石谓雪峰曰三世诸佛总在里许峰曰须知有不在里许者师曰不快漆桶僧问那咤析骨还父析肉还母如何是那咤本来身师放下拂子叉手颂问和尚住此山有何境界师曰丫角女子白头丝颂问月未圆时如何师曰吞却三箇四箇曰圆后如何师曰吐却七箇八箇道场山如讷禅师僧问如何是教意师曰汝自看僧礼拜师曰明月铺霄汉山川势自分又问如何得闻性不随缘去师曰汝听看僧礼拜师曰聋人也唱胡笳调好恶高低自不闻曰恁么则闻性宛然也师曰石从空里立火向水中焚问一念不生时如何师曰堪作甚么僧无语师又曰透出龙门云雨合山川大地入无踪白云约禅师僧问不坐偏空堂不居无学位此人合向甚么安置师曰青天无电影韶国师参师问甚么X处来韶曰江北来师曰船来陆来曰船来师曰还逢见鱼鼈么曰往往遇之师曰遇时作么生韶曰咄缩头去师大笑枣山光仁禅师上堂众集师于座前谓众曰不负平生行脚眼目致箇问来还有么众无对师曰若无即陞座去也便登座僧出礼拜师曰负我且从大众何也便归方丈翌日有僧请辨前语意旨如何师曰斋时有饭与汝喫夜后有牀与汝眠一向煎迫我作甚么僧礼拜师曰苦苦僧曰请师直指师乃垂足曰舒缩一任老僧大光山居诲禅师颂僧问祗如达磨是祖否师曰不是祖曰既不是祖又来作甚么师曰祇为汝不荐曰荐后如何师曰方知不是祖上堂一代时教祇是整理时人手脚直饶剥尽到底也祇成得箇了事人不可将当衲衣下事所以道四十九年明不尽标不起到这里合作么生更若忉忉恐成负累珍重九峯道䖍禅师颂甞为石霜侍者洎霜归寂众请首座继住持师白众曰须明得先师意始可座曰先师有甚么意师曰先师道休去歇去冷湫湫地去一念万年去寒灰枯木去古庙香炉去一条白练去其余即不问如何是一条白练去座曰这箇祇是明一色边事师曰元来未会先师意在座曰你不肯我那但装香来香烟断处若去不得即不会先师意遂焚香香烟未断座巳脱去师拊座背曰坐脱立亡即不无X先师意未梦见在僧问承古有言向外绍则臣位向内绍则王种是否师曰是曰如何是外绍师曰若不知事极头祇得了事唤作外绍是为臣种曰如何是内绍师曰知向里许承当担荷是为内绍曰如何是王种师曰须见无承当底人无担荷底人始得同一色同一色了所以借为诞生是为王种曰恁么则内绍亦须得转师曰灼然有承当担荷争得不转汝道内绍便是人王种你且道如今还有绍底道理么所以古人道绍是功绍了非是功转功位了始唤作人王种曰未审外绍还转也无师曰外绍全未知有且教渠知有曰如何是知有师曰天明不觉晓问如何是外绍师曰不借别人家里事曰如何是内绍师曰推爷向里头曰二语之中那语最亲师曰臣在门里王不出门曰恁么则不出门者不落二边师曰渠也不独坐世界里绍王种名外绍王种性所以道绍是功名臣是偏中正绍了转功名君是正中偏问诞生还更知闻也无师曰更知闻阿谁曰恁么则莫便是否师曰若是古人为甚么道诞生王有父曰既有父为甚么不知闻师曰同时不识祖问古人云直得不恁么来者犹是儿孙意旨如何师曰古人不谩语曰如何是来底儿孙师曰犹守珍御在曰如何是父师曰无家可坐无世可兴颂问人人尽言请益未审师将何拯济师曰汝道巨岳还曾乏寸土也无曰恁么则四海参寻当为何事师曰演若迷头心X自狂曰还有不狂者么师曰有曰如何是不狂者师曰突晓途中眼不开颂问如何是学人自已师曰更问阿谁曰便恁么承当时如何师曰须弥还更戴须弥颂问祖祖相传复传何事师曰释迦悭迦叶富曰如何是释迦悭师曰无物与人曰如何是迦叶富师曰国内孟甞君曰毕竟传底事作么生师曰百岁老人分夜灯颂问诸圣间出祇是箇传语底人岂不是和尚语师曰是曰祇如世尊生下一手指天一手指地云天上天下唯我独尊为甚么唤作传语底人师曰为他指天指地所以唤作传语底人僧礼拜而退颂问古人道因真立妄从妄显真是否师曰是曰如何是真心师曰不杂食是曰如何是妄心师曰攀缘起倒是曰离此二途如何是本体师曰本体不离曰为甚么不离师曰不敬功德天谁嫌黑暗女颂问尽干坤都来是箇眼如何是干坤眼师曰干坤在里许曰干坤眼何在师曰正是干坤眼曰还照嘱也无师曰不借三光势曰既不假三光势凭何唤作干坤眼师曰若不如是髑髅前见鬼神无数颂示众曰常住法身不生不灭僧问既是不生不灭为甚么六道轮回师曰为有心故曰以何方便当证法身师曰以虗空心合虗空理曰证后如何师曰任从三界转徒听四生奔复曰会么曰不会师曰礼拜着增收涌泉景欣禅师自石霜开示而止涌泉一日不披袈裟喫饭有僧问莫成俗否师曰即今岂是僧邪颂彊X德二禅客于路次见师骑牛不识师忽曰蹄角甚分明争奈骑者不鉴师骤牛而去彊德憩于树下煎茶师回却下牛问曰二禅客近离甚么处彊曰那边师曰那边事作么生彊提起茶盏师曰此犹是这边事那边事作么生彊无对师曰莫道骑牛不鉴好上堂我四十九年在这里尚自有时走作汝等诸人莫开大口见解人多行解人万中无一箇见解言语总要知通若识不尽敢道轮回去在为何如此盖为识漏未尽汝但尽却今时始得成立亦唤作立中功转功就他去亦唤作就中功亲他去我所以道亲人不得度渠不度亲人恁么譬喻尚不会荐取浑崙底但管取性乱动舌头不见洞山道相续也大难汝须知有此事若不知有啼哭有日在云盖志元禅师颂僧问石霜万户俱闭即不问万户俱开时如何霜曰堂中事作么生僧无对经半年方始下一转语曰无人接得渠霜曰道即太煞道祇道得八成曰和尚又且如何霜曰无人识得渠师知乃礼拜乞为举霜不肯师乃抱霜上方丈曰和尚若不道打和尚去在霜曰得在师频礼拜霜曰无人识得渠师于言下顿省南际僧一禅师僧问幸获亲近乞师指示师曰我若指示即屈着汝曰教学人作么生即是师曰切忌是非问同类即不问如何是异类师曰要头斫将去覆船山洪荐禅师颂僧问抱璞投师师还接否师以X手拍香台僧礼拜师曰礼拜则不无其中事作么生僧却拍香台师曰舌头不出口鹿苑晖禅师僧问祖祖相传未审传箇甚么师曰汝问我我问汝曰恁么则缁素不分也师曰甚么处去来凤翔石柱禅师颂游方时到洞山时䖍和尚垂语曰有四种人一人说过佛祖一步行不得一人行过佛祖一句说不得一人说得行得一人说不得行不得阿那箇是其人师出众曰一人说过佛祖行不得者祇是无舌不许行一人行过佛祖一句说不得者祇是无足不许说一人说得行得者祇是函盖相称一人说不得行不得者如断命求活此是石女儿披枷带鎻山曰阇黎分上作么生师曰该通分上卓卓宁彰山曰祇如海上明公秀又作么生师曰幻人相逢拊掌呵呵南岳玄泰禅师沉静寡言未甞衣帛时谓之泰布衲始见德山陞于堂矣后谒石霜遂入室焉掌翰二十年与贯休齐巳为友后居兰若曰金刚台誓不立门徒四方后进依附皆用交友之礼甞以衡山多被山民斩伐烧畬为害滋甚乃作畬山谣曰畬山儿畬山儿无所知年年斫断青山嵋就中最好衡岳色杉松利斧摧贞枝灵禽野鹤无因依白云回避青烟飞猿猱路绝巖崖出芝术失根茆草肥年年斫罢仍且鉏千秋终是难复初又道今年种不多来年更斫当X阳坡国家寿岳尚如此不知此理如之何远迩传播达于九重有诏禁止故岳中兰若无复延燎师之力也将示灭乃召一僧令备薪蒸留偈曰今年六十五四大将离主其道自玄玄箇中无佛祖不用剃头不用澡浴一堆勐火千足万足端坐垂一足而逝阇维收舍利建塔于迎云亭侧潭州云盖禅师僧问不可以情测时如何师曰无舌童儿机智尽风穴参师问石角穿云路携笻意若何穴曰红霞笼玉象拥嶂照川源师曰相随来也穴曰和尚也须低声师曰且坐喫茶龙湖普闻禅师唐僖宗太子也幼不茹荤长无经世意僖宗钟爱之然百计陶写终不能回中和初僖宗幸蜀师断发逸游人无知者造石霜问曰祖师别传事肯以相付乎霜曰莫谤祖师师曰天下宗旨盛大岂妄为之邪霜曰是实事郍师曰师意如何霜曰待案山点头即向汝道师于言下顿省张拙秀才颂因禅月大师指参石霜霜问秀才何姓曰姓张名拙霜曰觅巧尚不可得拙自何来公忽有省乃呈偈曰光明寂照徧河沙凡圣含灵共我家一念不生全体现六根才动被云遮断除烦恼重增病趣向真如亦是邪随顺世缘无罣碍涅槃生死等空花肥田慧觉伏禅师僧问此地名甚么师曰肥田曰宜种甚么师便打师有偈曰修多好句枉工夫返本还X源是大愚祖佛不从修证得纵行玄路也崎岖洛浦山元安禅师丱年出家具戒通经论问道临济后为侍者济甞对众美之曰临济门下一只箭谁敢当锋师蒙印可自谓巳足一日侍立次有座主参济济问有一人于三乘十二分教明得有一人不于三乘十二分教明得且道此二人是同是别主曰明得即同明不得即别师曰这里是甚么所在说同说别济顾师曰汝又作么生师便喝济送座主回问师汝岂不是适来喝老僧者师曰是济便打颂师后辞济济问甚么处去师曰南方去济以拄杖画一画曰过得这箇便去师乃喝济便打师作礼而去济明日陞堂曰临济门下有箇赤稍鲤鱼摇头摆尾向南方去不知向谁家虀瓮里淹杀师游历罢直往夹山卓庵经年不访夹山山乃修书令僧驰往师接得便坐却再展手索僧无对师便打曰归去举似和尚僧回举似山曰这僧若开书三日内必来若不开书斯人救不得也师果三日后至见夹山不礼拜乃当面叉手而立山曰鸡栖凤巢非其同类出去师曰自远趋风请师一接山曰目前无阇黎此间无老僧师便喝山曰住住且莫草草怱怱云月是同谿山各异截断天下人舌头即不无阇黎争教无舌人解语师伫思山便打因兹服膺山将示灭垂语曰石头一枝看看即灭矣师曰不然山曰何也师曰他家自有青山在山曰苟如是即吾宗不坠矣上堂末后一句始到牢X关鎻断要津不通凡圣寻常向诸人道任从天下乐欣欣我独不肯欲知上流之士不将佛祖言教贴在额头上如龟负图自取丧身之兆凤萦金网趋霄汉以何期直须旨外明宗莫向言中取则是以石人机似汝也解唱巴歌汝若似石人雪曲也应和指南一路智者知疏颂僧问供养百千诸佛不如供养一箇无心道人未审百千诸佛有何过无心道人有何德师曰一片白云横谷口几多归鸟尽迷巢问如何是本来事师曰一粒在荒田不耘苗自秀曰若也不耘莫被草埋却也无师曰肌骨异蒭荛稊稗终难隐颂问如何是一大藏教收不得者师曰雨滋三草秀片玉本来辉颂问一毫吞尽巨海于中更复何言师曰家有白泽之图必无如是妖怪颂问祖意教意是同是别师曰日月并轮辉谁家别有路曰恁么则显晦殊途事非一槩师曰但自不忘羊何须泣岐路颂问学人拟归乡时如何师曰家破人亡子归何处曰恁么则不归去也师曰庭前残雪日轮消室内游尘遣谁扫乃有偈曰决志归乡去乘船渡五湖举篙星月隐停棹日轮孤解缆离邪岸张帆出正途到来家荡散免作屋中愚诫主事曰出家之法长物不留播种之时切宜减省缔搆之务悉从废停流光迅速大道玄深苟或因循曷由体悟虽激励恳切众以为常略不相儆颂示微疾亦不倦参请一日告众曰吾非明即后也今有一事问汝等X若道这箇是即头上安头若道不是即斩头求活第一座对曰青山不举足日下不挑灯师曰是甚么时节作这箇语话时有彦从上座对曰离此二途请和尚不问师曰未在更道曰彦从道不尽师曰我不管汝尽不尽曰彦从无侍者祗对和尚师便休至夜令侍者唤从问曰阇黎今日祗对甚有道理汝合体得先师意先师道目前无法意在目前不是目前法非耳目之所到且道那句是宾那句是主若择得出分付钵袋子曰彦从不会师曰汝合会曰彦从实不会师喝出乃曰苦苦黄山月轮禅师上堂祖师西来特唱此事自是诸人不荐内外驰求投赤水以寻珠就荆山而觅玉所以道从门入者不是家珍认影迷头岂非大错韶山寰普禅师颂有僧到参礼拜起立师曰大才藏拙户僧过一边立师曰丧却栋梁材颂问如何是韶山境师曰古今猿鸟呌翠色薄烟笼曰如何是境中人师曰退后看颂问是非不到处还有句也无师曰有曰是甚么句师曰一片白云不露丑颂问如何是和尚家风师曰绝顶无根草无风叶自摇增收上蓝令超禅师僧问如何是上蓝本分事师曰不从千圣借岂向万机求曰祇如不借不求时如何师曰不可拈放汝手里得么问锋前如何辨的师曰锋前不露影莫向舌头寻问二龙争珠谁是得者师X曰其珠徧地目覩如泥问善财见文殊后为甚却往南方师曰学凭入室知乃通方曰为甚么弥勒却遣见文殊师曰道广无涯逢人不尽太原海湖禅师颂因有人请灌顶三藏供养敷坐讫师乃就彼位坐时有云涉座主问曰和尚甚么年行道师曰座主近前来涉近前师曰祇如憍陈如是甚么年行道涉茫然师喝曰这尿牀鬼天盖山幽禅师僧问学人拟看经时如何师曰既是大商何求小利颂有一院名无垢净光造浴室有人问既是无垢净光为甚么却造浴室僧无语后请师代师曰三秋明月夜不是骋团圆增收三角令珪禅师初参清平平问来作么师曰来礼拜平曰礼拜阿谁师曰特来礼拜和尚平咄曰这钝根阿师师乃礼拜平以手斫师颈一下从此领旨投子感温禅师师游山见蝉蜕侍者问曰殻在这里蝉向甚么处去也师拈殻就耳畔摇三五下作蝉声侍者于是开悟僧问父不投为甚么却投子师曰岂是别人屋里事曰父与子还属功也无师曰不属曰不属功底如何师曰父子各自脱曰为甚么如此师曰汝与我会牛头微禅师上堂三世诸佛用一点伎俩不得天下老师口似匾担诸人作么生大不容易除非知有余莫能知盘山二世禅师僧问如何出得三界师曰在里头来X多少时邪曰如何出得师曰青山不碍白云飞九嵕敬慧禅师僧问解脱深坑如何过得师曰不求过曰如何过得师曰求过亦非观音巖俊禅师甞经凤林深谷欻覩珍宝发现同侣相顾意将取之师曰古人鉏园触黄金若瓦砾待吾菅覆顶须此供四方僧言讫舍去谒投子子问昨夜宿何处师曰不动道场子曰既言不动曷由至此师曰至此岂是动邪子曰元来宿不着处投子默许之濠州思明禅师僧问如何是清净法身师曰屎里蛆儿头出头没谷山有缘禅师颂僧问如何是祖师西来意师曰夜半乌儿头戴雪天明哑子抱头归增收问一拨便转时如何师曰野马走时鞭辔断石人抚掌笑呵呵泐潭延茂禅师僧问如何是古佛心师曰终不道土木瓦砾是问如何是和尚正主师曰畵皷连椎响耳畔不闻声凤栖同安院常察禅师颂僧问如何是凤栖家风师曰凤栖无家风曰既是凤栖为甚么无家风师曰不迎宾不待客曰恁么则四海参寻当为何事师曰盘饤自有旁人施问祖意教意是同是别师曰铁狗吠石牛幻人看月色问如何是披毛戴角底人师曰蓑衣箬笠卖黄金几箇相逢不解唤问学人未晓时机乞师指示师曰参差松竹烟笼薄重叠峰峦X月上迟僧拟进语师曰劒甲未施贼身巳露僧曰何也师曰精阳不剪霜前竹水墨徒夸海上龙僧绕禅牀而出师曰闭目食蜗牛一场酸涩苦颂问如何是祖师西来意师曰犀牛翫月纹生角象被雷惊花入牙座主问三乘十二分教某甲粗知未审和尚说何法示人师曰我说一乘法曰如何是一乘法师曰几般云色出峰顶一样泉声落槛前曰不问这箇如何是一乘法师曰你不妨灵利翫月次谓僧曰奇哉奇哉星明月朗足可观瞻岂异道乎僧曰如何是道师曰汝试道看曰彼自无疮勿伤之也师曰负笈攻文不闲弓矢问僧近离何处曰江西师曰江西法道何似此间曰赖遇问着某甲若问别人则祸生也师曰老僧适来造次曰某甲不是婴儿徒用止啼黄叶师曰伤鼈恕龟杀活由我禾山无殷禅师谒九峰峰问汝远远而来晖晖随众见何境界而可修行由何径路而能出离师曰重昬廓辟盲者自盲峰乃许入室后住禾山学徒济济诸方降叹江南李氏召而问曰和尚何处来师曰禾山来曰山在甚么处师曰人来朝凤阙山岳不曾移国主重之僧问仰山插锹意旨如何师曰汝问我曰玄沙踏倒锹又作么生师曰我问汝曰未辨其宗如何体悉师曰头大尾尖评颂问习学谓之闻绝学谓之隣过此二者谓之真过如何是真过师曰禾山解打皷曰如何是真谛师曰禾山解打皷又问即心X即佛则不问如何是非心非佛师曰禾山解打皷曰如何是向上事师曰禾山解打皷问万法齐兴时如何师曰禾山解打皷洪州泐潭牟禅师僧问如何是学人着力处师曰正是着力处六通院绍禅师僧问不出咽喉唇吻事如何师曰待汝一䦆斸断巾子山我亦不向汝道云盖志罕禅师僧问如何是须弥顶上浪滔天师曰文殊正作閙曰如何是正位中事师曰不向机前展大悲问如何是那边人师曰锋前不露影句后觅无踪新罗国瑞巖禅师僧问黑白两亡开佛眼时如何师曰恐你守内问如何是诞生王子师曰深宫引不出曰如何是朝生王子师曰宫中不列位曰如何是末生王子师曰处处无标的不展万人机新罗国百巖禅师颂僧问如何是禅师曰古冢不为家曰如何是道师曰徒劳车马迹曰如何是教师曰贝叶收不尽新罗国大岭禅师僧问古人道祇到潼关便即休会了便休未会便休师曰祇为迷途中活计曰离却迷途还得其中活计也无师曰体即得当即不得曰既是体得为甚么当不得师曰体是甚么人分上事曰其中事若何师曰不作尊贵问如何是用中无碍师曰一片白云缭乱飞颂问如何是一切处清净师X曰截琼枝寸寸是宝析栴檀片片皆香禾山师阴禅师僧问王子未来登谁人当治化师曰阃外不行边塞令将军自致太平年曰甚么则治化之功犹不当师曰亦有当曰如何是当师曰十方国土尽属于王问如何是佛师曰承当者不是好手柘溪从实禅师问僧作甚么来曰亲近来师曰任你白云朝岳顶争奈青山不展眉青峯传楚禅师僧问大事巳明为甚么也如丧考妣师曰不得春风花不开及至花开又吹落问如何是一色师曰全无一滴水浪激似银山乌牙彦宾禅师僧问未作人身巳前作甚么来师曰三脚石牛坡上走一枝瑞草目前分永安静禅师僧问知有道不得时如何师曰知有箇甚么曰不可无去也师曰恁么则合道得曰道即不无争奈语偏师曰水冻鱼难跃山寒花发迟问如何是一色师曰易分雪里粉难辨墨中煤问不可以智知不可以识识时如何师曰鹤鹭并头蹋雪睡月明惊起两迟疑邓州中度禅师僧问如何是实际理地不受一尘佛事门中不舍一法师曰真常尘不染海纳百川流曰请和尚离声色外答师曰木人常对语有性不能言永安净悟禅师僧问六门不通如何达信师曰阇黎外边与谁相识问如何是西来意师曰海底泥牛吼云中木马嘶X木平善道禅师颂初谒洛浦问一沤未发巳前如何辨其水脉浦曰移舟谙水脉举棹别波澜师不契乃参蟠龙语同前问龙曰移舟不别水举棹即迷源师从此悟入颂僧问如何是西来意师曰石羊头子向东看崇福志禅师僧问供养百千诸佛不如供养一无心道人未审诸佛有何过无心道人有何德师曰雪深宜近火身暖觉春迟鹫岭善本禅师浴次僧问和尚是离垢人为甚么却浴师曰定水湛然满浴此无垢人大安兴古禅师僧问维摩默然意旨如何师曰黯黑石牛儿超然不出户乌牙行朗禅师僧问迦叶上行衣何人合得披师曰天然无相子不挂出尘衣开山怀昼禅师僧问作何行业即得不违于千圣师曰妙行无伦匹情玄体自殊问如何是尘中师师曰荆棘林中随处到栴檀林里任纵横青峰山清勉禅师僧问如何是祖师西来意师曰耨X池无一滴四海自滔滔大宋太宗皇帝颂一日因僧朝见帝问甚处来对曰庐山卧云庵帝曰朕闻卧云深处不朝天为甚到此僧无对颂因僧入对次奏曰陛下还记得么帝曰甚处相见来奏曰灵山一别直至如今帝曰卿以何为验僧无对颂帝尝梦神人报曰请陛下发菩提心因早朝宣问左右街菩提心作么生发街无对颂一日朝罢帝擎钵问丞相王随曰既是大庾岭头提不起为甚么却在朕手里随无对孝宗皇帝颂宣问灵隐佛照光禅师曰释迦佛入山修道六年而成所成者何事请师明说对曰将谓陛下忘却未详法嗣茶陵郁山主颂不曾行脚因庐山有化主至论及宗门中事教令看僧问法灯百尺竿头如何进步灯云恶凡三年一日乘驴度桥一踏桥板而堕忽然大悟遂有颂曰我有神珠一颗久被尘劳关鏁今朝尘尽光生照破山河万朵因兹更不游方先净照禅师问楞严大师经中道若能转物即同如来若被物转即名凡夫祇如昇元阁作么生转严无对东山云顶禅师道学有闻丛林称为顶三教一日九龙观道士并三士人请上堂儒门画八卦造契书不X救六道轮回道门朝九皇鍊真气不达三祇劫数我释迦世尊洞三祇劫数救六道轮回以大愿摄人天如风轮持日月以大智破生死若劫火焚秋毫入得我门者自然转变天地幽察鬼神使须弥铁围大地大海入一毛孔中一切众生不觉不知我说此法门如虗空俱含万象一为无量无量为一若人得一即万事毕珍重云幽重恽禅师上堂云幽一只箭虗空无背面射去徧十方要且无人见时有僧问如何是和尚一只箭师曰尽大地人无髑髅楼子和尚颂一日偶经游街市间于酒楼下整袜带次闻楼上唱曲云你既无心我也休忽然大悟因号楼子焉天竺证悟法师尝患本宗学者囿于名相胶于笔录至以天台之传为文字之学南宗鄙之乃谒护国此菴元禅师夜语次师举东坡宿东林偈且曰也不易到此田地庵曰尚未见路径何言到耶曰祇如他道溪声便是广长舌山色岂非清净身若不到此田地如何有这箇消息庵曰是门外汉耳曰和尚不吝可为说破菴曰却祇从这里勐着精彩覰捕看若覰捕得他破则亦知本命元辰落着处师通夕不寐及晓钟鸣去其祕畜以前偈别曰东坡居士太饶舌声色关中欲透身溪若是声山是色无山无水好愁人特以告此菴菴曰向汝道是门外汉师礼谢未几有化X马祖殿瓦者求语发扬师书曰寄语江西老古锥从教日炙与风吹儿孙不是无料理要见氷消瓦解时此庵见之笑曰须是这阇黎始得本嵩律师因无为居士杨杰请问宣律师所讲毗尼性体师以偈答曰情智何甞异犬吠蛇自行终南的的意日午打三更昔有老宿颂一夏不为师僧说话有僧叹曰我祇恁么空过一夏不敢望和尚说佛法得闻正因两字也得老宿闻乃曰阇黎莫𧬊速若论正因一字也无道了叩齿云适来无端不合与么道隣壁有一老宿闻曰好一釜羹被一颗鼠粪污却颂昔有一僧在经堂内不看经每日打坐藏主曰何不看经僧曰某甲不识字主曰何不问人僧近前叉手鞠躬曰这箇是甚么字主无对昔二庵主住庵颂旬日不相见忽相会上庵主问下庵主多时不相见向甚么处去下庵主曰在庵中造箇无缝塔上庵主曰某甲也要造一箇就兄借取塔样子下庵主曰何不早说恰被人借去了也昔有老宿云这一片田地分付来多时也我立地待汝搆去有僧因看法华经至诸法从本来常自寂灭相忽疑不决行住坐卧每自体究都无所得忽春月闻鹭声顿然开悟遂续前偈曰诸法从本来常自寂灭相春至百花开黄鹭啼柳上有僧与童子上经了令持经X着函内童子曰某甲念底着向那里昔有官人作无鬼论中夜挥毫次忽见一鬼出云汝道无我聻昔有婆子颂供养一庵主经二十年常令一二八女子送饭给侍一日令女子抱定曰正恁么时如何主曰枯木倚寒巖三冬无煖气女子举似婆婆曰我二十年祇供养得箇俗汉遂遣出烧却庵陈道婆甞徧扣诸方名宿后于长老山净和尚语下发明有偈曰高坡平顶上尽是採樵翁人人尽怀刀斧意不见山花映水红昔有妇人入院行众僧随年钱僧曰圣僧前着一分妇人曰圣僧年多少僧无对法眼代云心期满处则知禅宗正脉卷第三音释畐顗嗫嚅鈯荐撜跶较嚚勔臔瞥䦆桡驻垛渗屹锹石瞩畬猱僖缔儆蜕卤八夕欻菅睴断黯恽𧬊X禅宗正脉X卍XXX禅宗正脉卷第四青原天皇道悟禅师首谒径山国一受心法服勤五载后参马祖重印前解法无异说依止二夏乃谒石头而致问曰离却定慧以何法示人头曰我这里无奴婢离箇甚么曰如何明得头曰汝还撮得虗空么曰恁么则不从今日去也头曰未审汝早晚从那边来曰道悟不是那边人头曰我早知汝来处也曰师何以赃诬于人头曰汝身现在曰虽然如是毕竟如何示于后人头曰汝道谁是后人师从此顿悟罄殚前二哲匠言下有所得心僧问如何是玄妙之说师曰莫道我解佛法好曰争奈学人疑滞何师曰何不问老僧曰即今问了也师曰去不是汝存泊处龙潭崇信禅师颂其家卖饼师少而英异初悟和尚为灵鉴潜请居天皇寺人莫之测师家于寺巷常日以十饼馈之天皇受之每食毕常留一饼曰吾惠汝以廕子孙师一日自念曰饼是我持去何以返遗我邪其别有旨乎遂造而问焉皇曰是汝持来复汝何咎师闻之颇晓玄旨因投出家颂皇曰汝昔崇福善今信吾言可名崇信由是服勤左右一日问曰某自X到来不蒙指示心要皇曰自汝到来吾未甞不指汝心要师曰何处指示皇曰汝擎茶来吾为汝接汝行食来吾为汝受汝和南时吾便低首何处不指示心要师低头良久皇曰见则直下便见拟思即差师当下开解复问如何保任皇曰任性逍遥随缘放旷但尽凡心别无圣解德山宣鉴禅师颂简州周氏子在蜀常讲金刚般若时谓之周金刚因担青龙䟽钞出蜀至澧阳路上见一婆子卖饼遂息肩买饼点心婆乃指担问云金刚经三心未审上座点那箇心师无语遂往龙潭至法堂曰久向龙潭及乎到来潭又不见龙又不现潭引身曰子亲到龙潭师无语遂栖止焉颂师一夕侍立次潭曰更深何不下去师珍重便出却回曰外面黑潭点纸烛度与师师拟接潭复吹灭师于此大悟便礼拜潭曰子见箇甚么师曰从今向去更不疑天下老和尚舌头也至来日龙潭陞座谓众曰可中有箇汉牙如劒树口似血盆一棒打不回头他时向孤峰顶上立吾道去在师将䟽钞堆法堂前举火炬曰穷诸玄辩若一毫置于太虗竭世枢机似一滴投于巨壑遂焚之评颂礼谢龙潭直抵沩山挟复子上法堂从西过东从东过西顾视方丈曰有么有么山坐次殊不顾盻师曰无无便出至门首乃曰虽然如此也不得草草遂具威仪再入相见才跨门提起坐具曰和尚山拟取拂子师便喝拂袖而出沩山至晚问首X座今日新到在否座曰当时背却法堂着草鞋出去也山曰此子巳后向孤峰顶上盘结草庵呵佛骂祖去在上堂若也于已无事则勿妄求妄求而得亦非得也汝伹无事于心无心于事则虗而灵空而妙若毛端许言之本末者皆为自欺何故毫釐系念三途业因瞥尔情生万劫覊鎻圣名凡号尽是虗声殊相劣形皆为幻色汝欲求之得无累乎及其厌之又成大患终而无益颂小参示众曰今夜不答话问话者三十棒时有僧出礼拜师便打僧曰某甲话也未问和尚因甚么打某甲师曰汝是甚么处人曰新罗人师曰未跨船舷好与三十棒上堂问即有过不问犹乖有僧出礼拜师便打僧曰某甲始礼拜为甚么便打师曰待汝开口堪作甚么雪峰问南泉斩猫儿意旨如何师乃打趂却唤曰会么峰曰不会师曰我恁么老婆心也不会颂示众曰道得也三十棒道不得也三十棒临济闻得谓洛浦曰汝去问他道得为甚么也三十棒待伊打汝接住棒送一送看伊作么生浦如教而问师便打浦接住送一送师便归方丈浦回举似临济济曰我从来疑着这汉虽然如是你还识德山么浦拟议济便打泐潭宝峰和尚问僧古人有一路接后进初心汝还知否曰请师指出古人一路师曰甚么则阇黎知了也曰头上更安头师曰宝峰不合问仁者曰问又何X妨师曰这里不曾有人乱说道理出去巖头全奯禅师颂一日参德山方跨门便问是凡是圣山便喝师礼拜有人举似洞山山曰若不是奯公大难承当师曰洞山老人不识好恶错下名言我当时一手擡一手搦颂雪峰在德山作饭头一日饭迟德山擎钵下法堂峰晒饭巾次见德山乃曰钟未鸣皷未响拓钵向甚么处去德山便归方丈峰举似师师曰大小德山未会末后句在山闻令侍者唤师去问汝不肯老僧那师密启其意山乃休明日陞堂果与寻常不同师至僧堂前拊掌大笑曰且喜堂头老汉会末后句他后天下人不奈伊何虽然也祇得三年活颂师住鄂州巖头值沙汰于湖边作渡子两岸各挂一板有人过渡打板一下师曰阿谁或曰要过那边去师乃舞棹迎之一日因一婆抱一孩儿来乃曰呈桡舞棹即不问且道婆子手中儿甚处得来师便打婆曰婆生七子六箇不遇知音祇这一箇也不消得便抛向水中上堂吾甞究涅槃经七八年覩三两段义似衲僧说话又曰休休时有一僧出礼拜请师举师曰吾教意如字三点第一向东方下一点点开诸菩萨眼第二向西方下一点点诸菩萨命根第三向上方下一点点诸菩萨顶此是第一段义又曰吾教意如摩醯首罗擘开面门竖亚一只眼此是第二段义颂又曰吾教意犹如涂毒皷击一声远近闻者皆丧此是第三段义时小严上座X问如何是涂毒皷师以两手按膝亚身曰韩信临朝底严无语颂问僧甚处来曰西京来师曰黄巢过后还收得劒么曰收得师引颈近前曰㘞曰师头落也师呵呵大笑僧后到雪峰峰问甚处来曰巖头来峰曰巖头有何言句僧举前话峰便打三十棒趂出僧问雪峰声闻人见性如夜见月菩萨人见性如昼见日未审和尚见性如何峰打拄杖三下僧后举前话问师师与三掴颂问古帆未挂时如何师曰小鱼吞大鱼又僧如前问师曰后园驴喫草迩后人或问佛问法问道问禅者师皆作嘘声雪峰义存禅师颂初与巖头至澧州鳌山镇阻雪头每日祇是打睡师一向坐禅一日唤曰师兄师兄且起来头曰作甚么师曰今生不着便共文邃箇汉行脚到处被他带累今日到此又祇管打睡头喝曰噇眠去每日牀上坐恰似七村里土地他时后日魔魅人家男女去在师自点胸曰我这里未稳在不敢自谩头曰我将谓你他日向孤峰顶上盘结草庵播扬大教犹作这箇语话师曰我实未稳在头曰你若实如此据你见处一一通来是处与你证明不是处与你刬却师曰我初到盐官见上堂举色空义得箇入处头曰此去三十年切忌举着又见洞山过水偈曰切忌从他觅迢迢与我踈渠今正是我我今不是渠头曰若与么自救也未彻在师又曰后问德山从上宗乘中事学人还有分也无德山打一棒曰道甚么X我当时如桶底脱相似头喝曰你不闻道从门入者不是家珍师曰他后如何即是头曰他后若欲播扬大教一一从自已胸襟流出将来与我盖天盖地去师于言下大悟便作礼起连声呌曰师兄今日始是鳌山成道颂师在洞山作饭头淘米次山问淘沙去米淘米去沙师曰沙米一时去山曰大众喫箇甚么师遂覆却米盆山曰据子因缘合在德山颂僧问寂然无依时如何师曰犹是病曰转后如何师曰船子下掦州栖典座问古人有言知有佛向上事方有语话分如何是语话师把住曰道道栖无对师遂蹋倒栖当下汗流颂问僧甚处来曰近离浙中师曰船来陆来曰二途俱不涉师曰争得到这里曰有甚么隔碍师便打问僧甚处去曰礼拜径山和尚去师曰径山若问汝此间佛法如何汝作么生祇对曰待问即道师便打后举问镜清这僧过在甚么处清曰问得径山彻困师曰径山在浙中因甚么问得彻困清曰不见道远问近对师曰如是如是颂师行脚时参乌石观品尚才敲门石问谁师曰凤凰儿石曰来作么师曰来㗖老观石便开门搊住曰道道师拟议石拓开闭却门师住后示众曰我当时若入得老观门你这一队噇酒糟汉向甚么处摸索问僧甚处来曰沩山来师曰沩山有何言句曰某甲曾问如何是祖师西来意沩山据坐师曰汝肯他否曰某甲不肯他师曰沩山古佛汝速去忏悔问僧甚么处去X曰识得即知去处师曰汝是了事人乱走作么曰和尚莫涂污人好师曰我即不涂污你古人吹布毛作么生与我说来看曰残羹馊饭巳有人喫了师休去评颂上堂南山有一条鼈鼻蛇汝等诸人切须好看长庆出曰今日堂中大有人丧身失命云门以拄杖撺向师前作怕势有僧举似玄沙沙曰须是稜兄始得然虽如是我即不然曰和尚作么生沙曰用南山作么评颂一日有两僧来师以手拓菴门放身出曰是甚么僧亦曰是甚么师低头归菴僧辞去师问甚么处去曰湖南师曰我有箇同行住巖头附汝一书去书曰某书上师兄某一自鳌山成道后迄至于今饱不饥同参某书上僧到巖头问甚么处来曰雪峰来有书达和尚头接了乃问僧别有何言句僧遂举前话头曰他道甚么曰他无语低头归菴头曰噫我当初悔不向伊道末后句若向伊道天下人不奈雪老何僧至夏末请益前话头曰何不早问曰未敢容易头曰雪峰虽与我同条生不与我同条死要识末后句祇这是评颂上堂尽大地撮来如粟米粒大抛向面前漆桶不会打皷普请看评颂三圣问透网金鳞以何为食师曰待汝出网来向汝道圣曰一千五百人善知识话头也不识师曰老僧住持事繁颂上堂尽大地是箇解脱门把手拽伊不肯入时一僧出曰和尚怪某甲不得又一僧曰用入作甚么师X便打颂一日陞座众集定师辊出木毬玄沙遂捉来安旧处颂一日在僧堂内烧火闭却前后门乃呌曰救火救火玄沙将一片柴从窓櫺中抛入师便开门颂僧问古㵎寒泉时如何师曰瞪目不见底曰饮者如何师曰不从口入僧举似赵州州曰不从口入不可从鼻孔里入僧却问古㵎寒泉时如何州曰苦曰饮者如何州曰死师闻得乃曰赵州古佛遥望作礼自此不答话颂师因闽王封柑橘各一颗遣使送至柬问既是一般颜色为甚名字不同师遂依旧封回王复驰问玄沙沙将一张纸盖却僧问拈搥竖拂不当宗乘未审和尚如何师竖起拂子僧乃抱头出去师不顾颂上堂举拂子曰这箇为中下僧问上上人来时如何师举拂子僧曰这箇为中下师便打问国师三唤侍者意如何师乃起入方丈上堂我若东道西道汝则寻言逐句我若羚羊挂角汝向甚么处扪摸颂示众云此事不从脣吻得不从黄卷上得不从诸方老宿得合从甚么处得也须子细增收师之法席常不减千五百众瑞龙恭禅师谒德山山问会么曰作么山曰请相见曰识么山大笑遂许入室高亭简禅师颂参德山隔江才见便云不审山乃摇扇招之师忽开悟乃横趋而去更不回顾瑞巖师彦禅师初礼巖头问曰如何是本常理头曰动也曰动时如何头曰不是本常理师良久头曰肯X即未脱根尘不肯永沉生死师遂领悟便礼拜头每与语微醻无忒后谒夹山山问甚处来曰卧龙来山曰来时龙还起也未师乃顾视之山曰炙疮瘢上更着艾燋曰和尚又苦如此作甚么山休去颂师寻居丹丘瑞巖坐磐石终日如愚每自唤主人公复应诺乃曰惺惺着他后莫受人谩罗山道闲禅师颂闽帅饮其法味请居罗山号法宝禅师开堂陞座方歛衣便曰珍重时众不散良久师又曰未识底近前来僧出礼拜师抗声曰也大苦哉僧拟伸问师乃喝出颂师在禾山送同行矩长老出门次把拄杖向面前一撺矩无对师曰石牛拦古路一马生双驹颂无轸上座问祇如巖头道洞山好佛祇是无光未审洞山有何亏阙便道无光师召轸轸应诺师曰灼然好箇佛祇是无光曰大师为甚废拨无轸话师曰甚么处是陈老师拨你话处快道快道轸无语师打三十棒趂出轸举似招庆庆一夏骂詈至夏末自来问师乃分明举似庆便作礼忏悔曰洎错怪大师僧问如何是百草头上尽是祖师意师曰刺破汝眼临迁化上堂集众良久展左手主事罔测乃令东边师僧退后又展右手又令西边师僧退后廼曰欲报佛恩无过流通大教归去也归去也珍重X玄沙师备宗一禅师布衲芒屦食才接气常终日宴坐众皆异之与雪峰本法门昆季而亲近若师资峰以其苦行唿为头陀一日峰问阿那箇是备头陀师曰终不敢诳于人颂异日峰召曰备头陀何不徧参去师曰达磨不来东土二祖不往西天峰然之师入室咨决罔替晨昏又阅楞严发明心地由是应机敏捷与修多罗冥契诸方玄学有所未决必从之请益至与雪峰征诘亦当仁不让峰曰备头陀再来人也上堂佛道闲旷无有程途无门解脱之门无意道人之意不在三际故不可昇沉建立乖真非属造化动则起生死之本静则醉昏沉之乡动静双泯即落空亡动静双收颟顸佛性必须对尘对境如枯木寒灰临时应用不失其宜镜照诸像不乱光辉鸟飞空中不杂空色所以十方无影像三界绝行踪不堕往来机不住中间意钟中无皷响皷中无钟声钟皷不相交句句无前后如壮士屈臂不借他力师子游行岂求伴侣九霄绝翳何在穿通一段光明未曾昏昧若到这里体寂寂常的的日赫𦦨无边表圆觉空中不动摇吞烁干坤逈然照夫佛出世者元无出入名相无体道本如如法尔天真不同修证祇要虗闲不昧作用不涉尘泥箇中纤毫道不尽即为魔王眷属句前句后是学人难处所以一句当天八万门永绝生死直饶得似秋潭月影静夜钟声随扣击以无亏触波澜而不散犹是生死岸头事道人行处如火X销氷终不却成氷箭既离弦无返回势所以牢笼不肯住唿唤不回头古圣不安排至今无处所若到这里步步登玄不属邪正识不能识智不能知动便失宗觉即迷旨二乘胆颤十地魂惊语路处绝心行处灭直得释迦掩室于摩竭净名杜口于毗耶须菩提唱无说而显道释梵绝听而雨花若与么现前更疑何事没栖泊处离去来今限约不得心思路绝不因庄严本来真净动用语咲随处明了更无欠少今时人不悟箇中道理妄自涉事涉尘处处染着头头系绊纵悟则尘境纷纭名相不实便拟凝心歛念摄事归空闭目藏睛终有念起旋旋破除细想才生即便遏捺如此见解即是落空亡底外道魂不散底死人冥冥漠漠无觉无知塞耳偷铃徒自欺诳这里分别则不然也不是隈门傍户句句现前不得商量不涉文墨本绝尘境本无位次权名箇出家儿毕竟无踪迹真如凡圣地狱人天祇是疗狂子之方虗空尚无改变大道岂有昇沉悟则纵横不离本际若到这里凡圣也无立处若向句中作意则没溺杀人若向外驰求又落空界如如向上没可安排恰似𦦨炉不藏蚊虫苪此理本来平坦何用刬除动静扬眉是真解脱道不彊为意度建立乖真若到这里纤毫不受指意则差便是千圣出头来也安一字不得久立珍重上堂我今问汝诸人且承当得箇甚么事在何世界安身立命还辨得么若辨不得恰似揑目生花见事X便差知么如今目前见有山河大地色空明暗种种诸物皆是狂劳花相唤作颠倒知见夫出家人识心达本源故号为沙门汝今既巳剃发披衣为沙门相即便有自利利他分如今看着尽黑漫漫地墨汁相似自救尚不得争解为得人仁者佛法因缘事大莫作等闲相似聚头乱说杂话趂謴过时光阴难得可惜许大丈夫儿何不自省察看是甚么事祇如从上宗乘是诸佛顶族汝既承当不得所以我方便劝汝但从迦叶门接续顿超去此一门超凡圣因果超毗卢妙庄严世界海超他释迦方便门直下永劫不教有一物与汝作眼见何不自急急究取未必道我且待三生两生久积净业仁者宗乘是甚么事不可由汝用工庄严便得去不可他心宿命便得去会么祇如释迦出头来作许多变弄说十二分教如缾灌水大作一场佛事向此门中用一点不得用一毛头伎俩不得知么如同梦事亦如寐语沙门不应出头来不同梦事盖为识得知么识得即是大出脱大彻头人所以超凡越圣出生离死离因离果超毗卢越释迦不被凡圣因果所谩一切处无人识得汝知么莫祇长恋生死爱网被善恶业拘将去无自由分饶汝鍊得身心同虗空去饶汝到精明湛不摇处不出识阴古人唤作如急流水流急不觉妄为恬静恁么修行尽出他轮回际不得依前被轮回去所以道诸行无常直是三乘功果如是可畏若无道眼亦不究竟X何似如今博地凡夫不用一毫工夫便顿超去解省心力么还愿乐么劝汝我如今立地待汝搆去更不教汝加工鍊行如今不恁么更待何时还肯么便下座上堂汝诸人如在大海里坐没头浸却了更展手问人乞水喫夫学般若菩萨须具大根器有大智慧始得若有智慧即今便出脱得去若是根机迟钝直须勤苦耐志日夜忘疲无眠失食如丧考妣相似恁么急切尽一生去更得人荷挟尅骨究实不妨易得搆去且况如今谁是堪任受学底人仁者莫祇是记言记语恰似念陀罗尼相似蹋步向前来口里哆哆和和地被人把住诘问着没去处便嗔道和尚不为我答话恁么学事大苦知么有一般坐绳牀和尚称善知识问着便摇身动手点眼吐舌瞪视更有一般说昭昭灵灵灵台智性能见能闻向五蕴身田里作主宰恁么为善知识大赚人知么我今问汝汝若认昭昭灵灵是汝真实为甚么瞌睡时又不成昭昭灵灵若瞌睡时不是为甚么有昭昭时汝还会么这箇唤作认贼为子是生死根本妄想缘起汝欲识根由么我向汝道昭昭灵灵祇因前尘色声香等法而有分别便道此是昭昭灵灵若无前尘汝此昭昭灵灵同于龟毛兔角仁者真实在甚么处汝今欲得出他五蕴身田主宰但识取汝秘密金刚体古人向汝道圆成正徧徧周沙界我今少分为汝智者可以譬喻得解汝还见南阎浮提日么世间人所作兴营养X身活命种种心行作业莫非皆承日光成立祇如日体还有许多般心行么还有不周徧处么欲识金刚体亦须如是看祇如今山河大地十方国土色空明暗及汝身心莫非尽承汝圆成威光所现直是天人羣生类所作业次受生果报有情无情莫非承汝威光乃至诸佛成道成果接物利生莫非尽承汝威光祇如金刚体还有凡夫诸佛么有汝心行么不可道无便得当去也知么汝既有如是奇特当阳出身处何不发明取因何却随他向五蕴身田中鬼趣里作活计直下自谩去忽然无常杀鬼到来眼目诪张身见命见恁么时大难支荷如生脱龟殻相似大苦仁者莫把瞌睡见解便当却去未解盖覆得毛头许汝还知么三界无安犹如火宅且汝未是得安乐底人祇大作羣队干他人世这边那边飞走野鹿相似但求衣食若恁么争行他王道知么国王大臣不拘执汝父母放汝出家十方施主供汝衣食土地龙神荷护汝也须具惭愧知恩始得莫孤负人好长连牀上排行着地销将去道是安乐未在皆是粥饭将养得汝烂冬瓜相似变将去土里埋将去业识茫茫无本可据沙门因甚么到恁么地祇如大地上蠢蠢者我唤作地狱劫住如今若不了明朝后日入驴胎马肚里牵犂拽杷衘铁负鞍碓擣磨磨水火里烧煑去大不容易受大须恐惧好是汝自累知么若是了去直下永劫不曾教汝有这箇消息若不了此烦恼恶业X因缘不是一劫两劫得休直与汝金刚齐寿知么颂师因参次闻燕子声乃曰深谈实相善说法要便下座时有僧请益曰某甲不会师曰去谁信汝颂皷山来师作一圆相示之山曰人人出这箇不得师曰情知汝向驴胎马腹里作活计山曰和尚又作么生师曰人人出这箇不得山曰和尚与么道却得某甲为甚么道不得师曰我得汝不得颂僧侍立次师以杖指面前地上白点曰还见么曰见如是三问僧亦如是答师曰你也见我也见为甚么道不会颂因雪峰指火曰三世诸佛在火燄里转大法轮师曰近日王令稍严峰曰作么生师曰不许搀夺行市云门曰火𦦨为三世诸佛说法三世诸佛立地听僧问古人拈槌竖拂还当宗乘也无师曰不当曰古人意作么生师举拂子僧曰宗乘中事如何师曰待汝悟始得颂师垂语曰诸方老宿尽道接物利生祇如三种病人汝作么生接患盲者拈椎竖拂他又不见患聋者语言三昧他又不闻患痖者教伊说又说不得若接不得佛法无灵验时有僧出曰三种病人还许学人商量否师曰许汝作么生商量其僧珍重出师曰不是不是罗汉曰桂琛现有眼耳口和尚作么生接师曰惭愧便归方丈中塔曰三种病人即今在甚么处又一僧曰非唯谩他兼亦自谩有僧请益云门门曰汝礼拜着X僧礼拜起门以拄杖挃之僧退后门曰汝不是患盲么复唤近前来僧近前门曰汝不是患聋么门曰会么曰不会门曰汝不是患痖么僧于是有省颂师因僧礼拜师曰因我得礼汝颂师一日遣僧送书上雪峰峰开缄见白纸三幅问僧会么曰不会峰曰不见道君子千里同风僧回举似师曰山头老汉蹉过也不知曰和尚如何师曰孟春犹寒也不解道颂师问镜清教中道不见一法为大过患且道不见甚么法清指露柱曰莫是不见这箇法么师曰浙中清水白米从汝喫佛法未会在颂僧问如何是清净法身师曰脓滴滴地颂问如何是亲切底事师曰我是谢三郎颂师与韦监军喫果子韦问如何是日用而不知师拈起果子曰喫韦喫果子了再问师曰祗这是日用而不知颂僧问如何是学人自已师曰用自已作么师问明真大师善财参弥勒弥勒指归文殊文殊指归佛处汝道佛指归甚么处曰不知师曰情知汝不知大普玄通到礼觐师曰你在彼住莫诳惑人家男女曰玄通祗是开箇供养门晚来朝去争敢作恁么事师曰事难曰真情是难师曰甚么处是难处曰为伊不肯承当师便入方丈拄却门颂僧问学人乍入丛林乞师指箇入路师曰还闻偃溪水声么曰闻师曰从这里入问古人皆以瞬视接人未审和尚以何接X人师曰我不瞬视接人曰学人为甚么道不得师曰畐塞汝口争解道得长庆慧稜禅师历参禅苑后参灵云问如何是佛法大意云曰驴事未去马事到来师如是往来雪峰玄沙二十年间坐破七箇蒲团不明此事一日卷帘忽然大悟乃有颂曰也大差也大差卷起帘来见天下有人问我解何宗拈起拂子噼口打峰举谓玄沙曰此子彻去也沙曰未可此是意识着述更须勘过始得至晚众僧上来问讯峰谓师曰备头陀未肯汝在汝实有正悟对众举来师又有颂曰万象之中独露身唯人自肯乃方亲昔时谬向途中觅今日看来火里氷峰乃顾沙曰不可更是意识着述师问峰曰从上诸圣传受一路请师垂示峰良久师设礼而退峰乃微咲师入方丈参峰曰是甚么师曰今日天晴好普请自此酬问未甞爽于玄旨评颂师与保福游山福问古人道妙峰山顶莫祇这箇便是也无师曰是即是可惜许颂僧问如何是正法眼师曰有愿不撒沙问名言妙义教有所诠不涉三科请师直道师曰珍重师乃曰明明歌咏汝尚不会忽被暗里来底事汝作么生僧问如何是暗来底事师曰喫茶去颂上堂撞着道伴交肩过一生参学事毕颂上堂总似今日老胡有望保福曰总似今日老胡绝望上堂我若纯举唱宗乘须闭却法堂门所以道尽法X无民僧问不怕无民请师尽法师曰还委落处么保福展禅师评颂甞以古今方便询于长庆一日庆谓师曰宁说阿罗汉有三毒不可说如来有二种语不道如来无语祇是无二种语师曰作么生是如来语庆曰聋人争得闻师曰情知和尚向第二头道庆曰汝又作么生师曰喫茶去颂雪峰上堂曰诸上座望州亭与汝相见了也乌石岭与汝相见了也僧堂前与汝相见了也师举问鹅湖僧堂前相见即且置祇如望州亭乌石岭甚么处相见鹅湖骤步归方丈师低头入僧堂保福开堂日剌史王公礼跪三请躬自扶掖陞座师乃曰须起箇笑端作么然虽如此再三不容推免诸仁者还识么若识得便与古佛齐肩时有僧出方礼拜师曰晴干不肯去直待雨淋头颂师因僧侍立问曰汝得恁么麤心僧曰甚么处是某甲麤心处师拈一块土度与僧曰抛向门前着僧抛了却来曰甚么处是某甲麤心处师曰我见筑着磕着所以道汝麤心颂师问僧殿里底是甚么曰和尚定当看师曰释迦佛曰和尚莫谩人好师曰却是汝谩我又问饭头镬阔多少曰和尚试量看师以手作量势曰和尚莫谩某甲师曰却是汝谩我又问僧汝作甚么业来得恁么长大曰和尚短多少师蹲身作短势曰和尚莫谩人好师曰却是汝谩我又问僧汝名甚么曰咸泽师曰忽遇枯涸时如何曰谁是枯涸者师曰我是曰和尚莫谩人X好师曰却是汝谩我僧问学人近入丛林乞师全示入路师曰若教全示我却礼拜汝皷山神晏兴圣国师颂一日参雪峰峰知其缘熟忽起搊住曰是甚么师释然了悟亦忘其了心唯举手摇曳而巳峰曰子作道理邪师曰何道理之有峰审其悬解抚而印之闽帅常询法要创皷山禅苑请举掦宗旨上堂良久曰南泉在日亦有人举要且不识南泉即今莫有识南泉者么试出来对众验看时有僧出礼拜才起师曰作么生僧近前曰咨和尚师曰不才请退乃曰经有经师论有论师律有律师有函有号有部有帙各有人传持且佛法是建立教禅道乃止啼之说他诸圣出兴盖为人心不等巧开方便遂有多门受疾不同处方还异在有破有居空叱空二患既除中道须遣皷山所以道句不当机言非展事承言者丧滞句者迷不唱言前宁谈句后直至释迦掩室净名杜口大士梁时童子当日一问二问三问尽有人了也诸仁者合作么生时有僧出礼拜师曰高声问曰学人咨和尚师喝曰出去曰已事未明以何为验师抗声曰似未闻那其僧再问师曰一点随流食咸不重颂上堂垂语曰皷山门下不得咳嗽时有僧咳嗽一声师曰作甚么曰伤风师曰伤风即得颂师有偈曰直下犹难会寻言转更賖若论佛与祖特地隔天涯师举问僧汝作么生会僧无语乃谓侍者曰某甲不会请代一转语者曰和尚与么道X犹隔天涯在僧举似师师唤侍者问汝为这僧代语是否者曰是师便打趂出院龙华灵照禅师僧问向上一路千圣不传未审甚么人传得师曰千圣也疑我曰莫便是传也无师曰晋帝斩嵆康问古人道见色便见心此即是色阿那箇是心师曰恁么问莫欺山僧么翠巖令参禅师颂上堂一夏与兄弟东语西话看翠巖眉毛在么僧问凡有言句尽是点污如何是向上事师曰凡有言句尽是点污镜清道怤禅师抵闽谒雪峰一日师问祇如古德岂不是以心传心峰曰兼不立文字语句师曰祇如不立文字语句师如何传峰良久师礼谢峯曰更问我一转岂不好师曰就和尚请一转问头峰曰祇恁么为有别商量师曰和尚恁么即得峰曰于汝作么生师曰孤负杀人雪峰谓众曰堂堂密密地师出问是甚么堂堂密密师起立曰道甚么师退步而立雪峰垂语曰此事得恁么尊贵得恁么绵密师曰道怤自到来数年不闻和尚恁么示诲峰曰我向前虽无如今巳有莫有所妨么曰不敢此是和尚不巳而巳峰曰致使我如此师从此信入而且随众时谓之小怤布衲普请次雪峰举沩山道见色便见心汝道还有过也无师曰古人为甚么事峰曰虽然如此要共汝商量师曰恁么则不如道怤鉏地去师再参X雪峰峰问甚处来师曰岭外来峰曰甚么处逢见达磨师曰更在甚么处峰曰未信汝在师曰和尚莫恁么粘泥好峰便休师后徧历诸方益资权智因访先曹山山问甚么处来师曰昨日离明水山曰甚么时到明水师曰和尚到时到山曰汝道我甚么时到师曰适来犹记得山曰如是如是师初住越州镜清唱雪峰之旨学者奔凑副使皮光业者日休之子辞学宏赡屡击难之退谓人曰怤师之高论人莫窥其极也新到参师拈起拂子僧曰久向镜清犹有这箇在师曰镜清今日失利评颂问学人啐请师啄师曰还得活也无曰若不活遭人怪笑师曰也是草里汉颂师一日于僧堂自击钟曰玄沙道底玄沙道底僧问玄沙道甚么师乃画一圆相僧曰若不久参争知与么师曰失钱遭罪师住庵时有行者至徐徐近绳牀取拂子提起问某甲唤这箇作拂子庵主唤作甚么师曰不可更安名立字也行者乃掷却拂子曰着甚死急颂师问僧外面是甚么声曰蛇齩虾蟆声师曰将谓众生苦更有苦众生师问灵云行脚事大乞师指南云曰浙中米作么价师曰若不是道怤洎作米价会却僧问如何是清净法身师曰红日照青山如何是法身向上事师曰风吹雪不寒颂问学人未达其源请师方便师曰是甚么源曰其源师曰若是其源争受方便僧礼拜退后侍者问和尚适来莫是成褫伊么师曰无曰莫是不成褫伊么X师曰无曰未审意旨如何师曰一点水墨两处成龙师看经次僧问和尚看甚么经师曰我与古人鬬百草师却问汝会么曰少年也曾恁么来师曰如今作么生僧举拳师曰我输汝也上堂如今事不得巳向汝道各自验看实箇亲切既恁么亲切到汝分上因何特地生疎祇为抛家日久流浪年深一向缘尘致见如此所以唤作背觉合尘亦名舍父逃逝今劝兄弟未歇歇去好未彻彻去好大丈夫儿得恁么无气槩还惆怅么终日茫茫地且觅取箇管带路好也无人问我管带一路僧问如何是管带一路师嘘嘘曰要棒喫即道曰恁么则学人罪过也师曰几被汝打破蔡州问僧近离甚处曰石桥师曰本分事作么生曰近离石桥师曰我岂不知你近离石桥本分事作么生曰和尚何不领话师便打僧曰某甲话在师曰你但喫棒我要这话行僧问新年头还有佛法也无师曰有曰如何是新年头佛法师曰元正启祚万物咸新曰谢师答话师曰镜清今日失利评颂问僧门外甚么声曰雨滴声师曰众生颠倒迷已逐物曰和尚作么生师曰洎不迷已曰洎不迷已意旨如何师曰出身犹可易脱体道应难颂师因僧问如何是大道之源师曰从这里流出增收报恩怀岳禅师僧问十二时中如何行履师曰动即死曰不动时如何师曰犹是守古冢鬼安国瑫禅师僧问常居正位底人还消得人天供养X否师曰消不得曰为甚么消不得师曰是甚么心行曰甚么人消得师曰着衣喫饭底消得睡龙道溥禅师僧问初心后学近入丛林方便门中乞师指示师敲门枋僧曰向上还有事也无师曰有曰如何是向上事师再敲门枋长生皎然禅师僧问古人有言无明即佛性烦恼不须除如何是无明即佛性师忿然作色举拳诃曰今日打这师僧去也曰如何是烦恼不须除师以手拏头曰这师僧得恁么发人业问路逢达道人不将语默对未审将甚么对师曰上纸墨堪作甚么鹅湖孚禅师颂一日不赴堂侍者来请赴堂师曰我今日在庄上喫油糍饱者曰和尚不曾出入师曰你但去问取庄主者方出门忽见庄主归谢和尚到庄喫油糍僧问雪峰抛下拄杖意作么生师以香匙抛下地僧曰未审此意如何师曰不是好种出去隆寿绍卿禅师因侍雪峰山行见芋叶动峰指动叶示之师曰绍卿甚生怕怖峰曰是汝屋里底怕怖甚么师于此有省永福从弇禅师僧问儒门以五常为极则未审宗门以何为极则师良久僧曰恁么则学人造次也师曰好与拄杖问不向问处领犹是学人问处和尚如何师曰喫茶去云盖归本禅师初谒雪峰礼拜次峰下禅牀跨背而X坐师于此有省住后僧问如何是西来的的意师乃搊住其僧变色师曰我这里无这箇洛京南院和尚有儒者博覧古今时唿为张百会谒师师问莫是张百会么曰不敢师以手于空画一画曰会么曰不会师曰一尚不会甚么处得百会来法海行周禅师僧问如何是道中宝师曰不露光曰莫便是否师曰是即露也杭州龙井通禅师僧问如何是龙井龙师曰意气天然别神工畵不成曰为甚么畵不成师曰出羣不带角不与类中同曰还解行雨也无师曰普润无边际处处皆结粒曰还有宗门中事也无师曰有曰如何是宗门中事师曰从来无形段应物不曾亏杭州龙兴宗靖禅师初参雪峰誓充饭头劳逾十载甞于众堂中祖一膊钉帘峰覩而记曰汝向后住持有千僧其中无一人衲子也师悔过回浙住六通院钱王命居龙兴寺有众千余唯三学讲诵之徒果如雪峰所志南禅契璠禅师上堂若是名言妙句诸方总道了也今日众中还有超第一义者致将一问来若有即不孤负于人僧问如何是第一义师曰何不问第一义曰见问师曰巳落第二义也越山师鼐禅师初参雪峯而染指后因闽王请于清风楼斋坐久举目忽覩日光豁然顿晓而有偈曰清风楼上赴官斋此日平生眼豁开方信普通年远事X不从葱岭带将来归呈雪峯峯然之师临终示偈曰眼光随色尽耳识逐声消还源无别旨今日与明朝极乐元俨禅师僧问如何是极乐家风师曰满目看不尽问万法本无根未审教学人承当甚么师曰莫寐语潮山延宗禅师因资福来谒师下禅牀相接福问和尚住此山得几年也师曰钝鸟栖芦困鱼止泺曰恁么则真道人也师曰且坐喫茶普通普明禅师僧问如何是佛性师曰汝无佛性曰蠢动含灵皆有佛性学人为何却无师曰为汝向外求太原孚上座颂初在扬州光孝寺讲涅槃经有禅者阻雪因往听讲至三因佛性三德法身广谈法身妙理禅者失笑师讲罢请禅者喫茶白曰某甲素志狭劣依文解义适蒙见笑且望见教禅者曰实笑座主不识法身师曰如此解说何处不是曰请座主更说一遍师曰法身之理犹若太虗竖穷三际横亘十方弥纶八极包括二仪随缘赴感靡不周徧曰不道座主说不是祇是说得法身量边事实未识法身在师曰既然如是禅德当为我说曰座主还信否师曰焉敢不信曰若如是座主辍讲旬日于室内端然静虑收心摄念善恶诸缘一时放却师一依所教从初夜至五更闻皷角声忽然契悟便去扣门禅者曰阿谁师曰某甲禅者咄曰教汝传持大教代佛说法夜来X为甚么醉酒卧街师曰禅德自来讲经将生身父母鼻孔搊揑从今巳去更不敢如是禅者曰且去来日相见师遂罢讲徧历诸方甞游浙中登径山法会一日于大佛殿前有僧问上座曾到五台否师曰曾到曰还见文殊么师曰见曰甚么处见师曰径山佛殿前见其僧后适闽川举似雪峯峯曰何不教伊入岭来师闻乃趣装而迈初至雪峯廨院憩钖因分柑子与僧长庆问甚么处将来师曰岭外将来由远涉不易担负将来师曰柑子柑子颂次日上山雪峯闻乃集众师到法堂上顾视雪峯便下看知事明日却上礼拜曰某甲昨日触忤和尚峯曰知是般事便休峯一日见师乃指日示之师摇手而出峯曰汝不肯我那师曰和尚摇头某甲摆尾甚么处是不肯峰曰到处也须讳却一日众僧晚参峰在中庭卧师曰五州管内祇有这老和尚较些子峰便起去峰甞问师见说临济有三句是否师曰是曰作么生是第一句师举目视之峰曰此犹是第二句如何是第一句师叉手而退自此雪峰深器之室中印解师资道契更不它游而掌浴焉颂一日玄沙上问讯雪峰峰曰此间有个老鼠子今在浴室里沙曰待与和尚勘过言讫到浴室遇师打水沙曰相看上座师曰巳相见了沙曰甚么劫中曾相见师曰瞌睡作么沙却入方丈白雪峰曰巳勘破了峰曰作么生勘伊沙举前话峰曰汝着贼也颂鼓山问师父母未生时鼻孔X在甚么处师曰老兄先道山曰如今生也汝道在甚么处师不肯山却问作么生师曰将手中扇子来山与扇子再征前话师摇扇不对山罔测乃敺师一拳颂皷山赴大王请雪峰门送回至法堂乃曰一只圣箭直射九重城里去也师曰是伊未在峰曰渠是彻底人师曰若不信待某甲去勘过遂趂至中路便问师兄向甚么处去山曰九重城里去师曰忽遇三军围绕时如何山曰它家自有通霄路师曰恁么则离宫失殿去也山曰何处不称尊师拂袖便回峰问如何师曰好只圣箭中路折却了也遂举前话峰乃曰奴渠语在师曰这老冻脓犹有乡情在僧问如何是触目菩提师踢狗子作声走僧无对师曰小狗子不消一踢南岳惟劲禅师师雪峰而友玄沙深入玄奥一日问鑑上座闻汝註楞严是否鑑曰不敢师曰二文殊作么生註曰请师鑑师乃掦袂而去白兆志圆禅师僧问诸佛心印甚么人传师曰达磨大师曰达磨争能传得师曰汝道甚么人传得问如何是直截一路师曰截问如何是佛法大意师曰苦问如何是道师曰普问如何是学人自已师曰失问如何是得无山河大地去师曰不起见瑞峰神禄禅师久为瑞巖侍者后开山创院学侣依附师有偈曰萧然独处意沉吟谁信无言发妙音终X日法堂唯静坐更无人问本来心有僧朋彦问曰如何是本来心师召朋彦彦应诺师曰与老僧点茶来彦于是信入黄龙诲机禅师初参巖头问如何是祖师西来意头曰你还解救糍么师曰解头曰且救糍去后到玄泉问如何是祖师西来意泉拈起一茎皂角曰会么师曰不会泉放下皂角作洗衣势师便礼拜曰信知佛法无别泉曰你见甚么道理师曰某甲曾问巖头头曰你还解救糍么救糍也祇是解粘和尚提起皂角亦是解粘所以道无别泉呵呵大笑师遂有省颂僧问风恬浪静时如何师曰百尺竿头五两垂明招德谦禅师受罗山印记靡滞于一隅激扬玄旨诸老宿皆畏其敏捷后学鲜敢当其锋者师在婺州智者寺居第一座寻常不受净水主事嗔曰上座不识触净为甚么不受净水师跳下牀提起净缾曰这箇是触是净事无语师乃扑破自尔道声遐播众请居明招山上堂全锋敌胜罕遇知音同死同生万中无一寻言逐句其数河沙举古举今灭胡种族向上一路啐啄犹乖儒士相逢握鞭回首沙门所见诚实苦哉抛却真金随队撮土报诸稚子莫谩波波解得它玄犹兼瓦砾不如一掷腾空太虗祇这灵锋阿谁敢近任君来箭方称丈夫掷欲吞声不消一攫师长到坦长老处坦曰夫参学一人所在亦须到半人所在亦须到师便问一人所在即不问作么生是X半人所在坦无对后令小师问师师曰汝欲识半人所在么也祇是弄泥团汉颂一日天寒上堂众才集师曰风头稍硬不是汝安身立命处且归暖室商量便归方丈大众随至立定师又曰才到暖室便见瞌睡以拄杖一时趂下大宁微禅师上堂还有腾空底么出来众无出者师说偈曰腾空正是时应须眨上眉从兹出伦去莫待白头儿天竺义澄禅师在罗山数载后因山示疾师问百年后忽有人问和尚以何指示山乃放身便倒师从此契悟罗山义因禅师僧问承古有言自从认得曹谿路了知生死不相关曹谿路即不问如何是罗山路师展两手僧曰恁么则一路得通诸路亦然师曰甚么诸路僧近前叉手师曰灵鹤烟霄外钝鸟不离窠问教中道顺法身万象俱寂随智用万象齐生如何是万象俱寂师曰有甚么曰如何是万象齐生师曰绳牀椅子罗汉桂琛禅师一日为众宣戒本布萨巳乃曰持戒伹律身而巳非真解脱也依文作解岂发圣智乎于是访南宗初谒云居雪峰参讯勤恪然犹未有所见后造玄沙一言启发廓尔无惑沙问三界唯心汝作么生会师指椅子曰和尚唤这箇作甚么曰椅子师曰和尚不会三界唯心曰我唤这箇作竹木汝唤作X甚么师曰桂琛亦唤作竹木曰尽大地觅一个会佛法底人不可得师自尔愈加激励沙每因诱廸学者流出诸三昧皆命师为助发师虽处众韬晦然声誉甚远时漳牧王公建精舍曰地藏请师开法颂因插田次见僧乃问从甚处来曰南州师曰彼中佛法如何曰商量浩浩地师曰争如我这里栽田博饭喫曰争奈三界何师曰唤甚么作三界问僧甚处来曰南方来师曰南方知识有何言句示徒曰彼中道金屑虽贵眼里着不得师曰我道须弥在汝眼里后迁罗汉大阐玄要上堂宗门玄妙为当祇恁么也更别有奇特若别有奇特汝且举将来看若无去不可将两个字便当却宗乘也何者两个字谓宗乘教乘也汝才道着宗乘便是宗乘道着教乘便是教乘禅德佛法宗乘元来由汝口里安名立字作取说取便是也斯须向这里说平说实说圆说常禅德汝唤甚么作平实把甚么作圆常傍家行脚理须甄别莫相埋没得些子声色名字贮在心头道我会解善能拣辨汝且会个甚么拣个甚么记持得底是名字拣辨得底是声色若不是声色名字汝又作么生记持拣辨风吹松树也是声虾蟇老鵶呌也是声何不那里听取拣择去若那里有个意度模样祇如老师口里又有多少意度与上座莫错即今声色摐摐地为当相及不相及若相及即汝灵性金刚祕密应有坏灭去也何以如此为声贯破汝耳色穿破汝眼因缘即X塞却汝幻妄走杀汝声色体尔不可容也若不相及又甚么处得声色来会么相及不相及试裁辨看少间又道是圆常平实甚么人恁么道未是黄夷村里汉解甚么说是它古圣乖些子相助显发今时不识好恶便安圆实道我别有宗风玄妙释迦佛无舌头不如汝些子便恁么点胸若论杀盗婬罪虽重犹轻尚有歇时此个谤般若瞎却众生眼入阿鼻地狱吞铁丸莫将为等闲所以古人道过在化主不干汝事珍重保福僧到师问彼中佛法如何曰有时示众道塞却你眼教你覰不见塞却你耳教你听不闻坐却你意教你分别不得师曰吾问你不塞你眼见个甚么不塞你耳闻个甚么不坐你意作么生分别颂翫月次乃曰云动有雨去有僧曰不是云动是风动师曰我道云亦不动风亦不动曰和尚适来又道云动师曰阿谁罪过师见僧举拂子曰还会么曰谢和尚慈悲示学人师曰见我竖拂子便道示学人汝每日见山见水可不示汝又见僧来举拂子其僧赞叹礼拜师曰见我竖拂子便礼拜赞叹那里扫地竖起扫帚为甚么不赞叹颂僧问以字不成八字不是未审是甚么字师曰汝实不会那曰学人实不会师曰看取下头註脚天龙明真禅师得法玄沙复回浙中钱武肃王请出世开法上堂若直举宗风独唱本分事便同于顽石若言绝凡圣消息无大地山河尽十方世界都是一X只眼此乃事不获巳恁么道还会么若更不会听取一颂盲聋瘖痖是仙陀满眼时人不奈何祇向目前须体妙身心万象与森罗僧问莲花未出水时如何师曰谁人不知曰出水后如何师曰馨香目击僊宗契苻禅师僧问飞岫巖边华子秀仙境台前事若何师曰无价大宝光中现暗客惽惽争奈何曰优昙华拆人皆覩向上宗乘意若何师曰阇黎若问宗乘意不知静处萨婆诃白龙道希禅师僧问请师答无宾主话师曰昔年曾记得曰即今如何师曰非但耳聋亦兼眼暗问请和尚生机答话师曰把纸笔来录将去安国慧球禅师僧问佛法大意从何方便顿入师曰入是方便问云自何山起风从何㵎生师曰尽力施为不离中塔上堂我此间粥饭因缘为兄弟举唱终是不常欲得省要却是山河大地与汝发明其道既常亦能究竟若从文殊门入者一切无为土木瓦砾助汝发机若从观音门入者一切音响虾蟆蚯蚓助汝发机若从普贤门入者不动步而到以此三门方便示汝如将一只折箸搅大海水令彼鱼龙知水为命会么若无智眼而审谛之任汝百般巧妙不为究竟僧问学人近入丛林不明已事乞师指示师以杖指之曰会么曰不会师曰我恁么为汝却成抑屈人还知么若约当人分上从来底事不论初入丛林及过去诸佛不曾乏少如大地水一切鱼X龙初生及至老死所受用水悉皆平等问如何是大庾岭头事师曰料汝承当不得曰重多少师曰这般底论劫不奈何螺峰冲奥禅师僧问牛头未见四祖时如何师曰德重鬼神钦曰见后如何师曰通身圣莫测问如何是本来人师曰惆怅松萝境界危泉州睡龙山和尚上堂举拄杖曰三十年住山得它气力时有僧问和尚得它甚么气力师曰过谿过岭东拄西拄大章契如庵主素蕴孤操志探祖道预玄沙之室颕悟幽旨玄沙记曰子禅巳逸格则它后要一人侍立也无师自此不务聚徒不畜童侍隐于小界山刳大杇杉若小庵但容身而巳凡经游僧至随扣而应无定开示云峰光绪禅师上堂但以众生日用而不知譬如三千大千世界日月星辰江河淮济一切含灵从一毛孔入一毛孔毛孔不小世界不大其中众生不觉不知若要易会上座日用亦复不知国清师静上座始遇玄沙示众曰汝诸人但能一生如丧考妣吾保汝究得彻去师蹑前语问曰祇如教中道不得以所知心测度如来无上知见又作么生沙曰汝道究得彻底所知心还测度得及否师从此信入后居天台三十余载不下山博综三学操行孤立禅寂之余常阅龙藏遐迩钦重时谓大静上座X甞有人问弟子每当夜坐心念纷飞未明摄伏之方愿垂示诲师曰如或夜间安坐心念纷飞却将纷飞之心以究纷飞之处究之无处则纷飞之念何存反究究心则能究之心安在又能照之智本空所缘之境亦寂寂而非寂者葢无能寂之人也照而非照者葢无所照之境也境智俱寂心虑安然外不寻枝内不住定二途俱泯一性怡然此乃还源之要道也师因覩教中幻义乃述一偈问诸学流曰若道法皆如幻有造诸过恶应无咎云何所作业不忘而借佛慈兴接诱时有小静上座答曰幻人兴幻幻轮围幻业能招幻所持不了幻生诸幻苦觉知如幻幻无为招庆道匡禅师上堂次大众拥法座而立师曰这里无物诸人苦恁么相促相拶作么拟心早没交涉更上门上户千里万里今既上来各着精彩招庆一时抛与诸人好么乃曰还接得也无众无对师曰劳而无功便陞座复曰汝诸人得甚么钝看他古人一两个得恁么快才见便负将去也较些子若有此箇人非伹四事供养便以琉璃为地白银为壁亦未为贵帝释引前梵王随后搅长河为酥酪变大地为黄金亦未为足直得如是犹更有一级在还委得么珍重报恩宝资禅师僧问学人初心请师示箇入路师遂侧掌示之曰还会么曰不会师曰独掌不浪鸣报慈光云禅师问僧近离甚处曰卧龙师曰在彼多X少时曰经冬过夏师曰龙门无宿客为甚在彼许多时曰师子窟中无异兽师曰汝试作师子吼看曰若作师子吼即无和尚师曰念汝新到放汝三十棒闽王问报慈与神泉相去近远师曰若说近远不如亲到师却问大王日应千差是甚么心王曰甚么处得心来师曰岂有无心者王曰那边事作么生师曰请向那边问王曰大师谩别人即得僧问大众臻凑请师举掦师曰更有几人未闻曰恁么则不假上来也师曰不上来且从汝向甚么处会曰若有处所即孤负和尚去也师曰祇恐不辨精粗开先绍宗禅师江南李主巡幸洪井入山瞻谒请上堂令僧问如何是开先境师曰最好是一条界破青山色曰如何是境中人师曰拾枯柴煑布水国主益加钦重倾心法瑫禅师僧问如何是不朝天子不羡王侯底人师曰每日三条线长年一衲衣曰未审此人还绍宗风也无师曰鹊来头上语云向眼前飞水陆洪俨禅师上堂大众集定师下座捧香炉巡行大众前曰供养十方诸佛便归方丈广严咸泽禅师僧问不与万法为侣者是甚么人师曰城中青史楼云外高峰塔问如何是佛法大意师曰幽㵎泉清高峰月白报慈慧朗禅师上堂从上诸圣为一大事因缘故出现于世递相告报是汝诸人还会么若不会大不容X易僧问如何是一大事师曰莫错相告报么曰恁么则学人不疑也师曰争奈一翳在目石佛静禅师上堂若道素面相呈犹添脂粉纵离添过犹有负𠎝诸人且作么生体悉观音清换禅师上堂诸禅德若要论禅说道举唱宗风祇如当人分上以一毛端上有无量诸佛转大法轮于一尘中现宝王剎佛说众生说山河大地一时说未甞间断如毗沙门王始终不求外宝既各有如是家风阿谁欠少不可更就别人处分也僧问如何是法界性师曰汝身中有万象曰如何体得师曰虗谷寻声更求本末东禅可隆禅师上堂大好省要自不仙陀若是听响之流不如归堂向火珍重僊宗守玭禅师僧问十二时中常在底人还消得人天供养也无师曰消不得曰为甚么消不得师曰为汝常在曰祇如常不在底人还消得也无师曰驴年永安怀烈禅师上堂顾视左右曰患謇作么便归方丈上堂良久曰幸自可怜生又被污却也龟山和尚颂有人举裴相国启建法会问僧看甚么经曰无言童子经公曰有几卷曰两卷公曰既是无言为甚么却有两卷僧无对师代曰若论无言非唯两卷报慈从环禅师僧问承古有言今人看古教未免心中閙欲免心中閙应须看古教如何是古教师曰如X是我闻曰如何是心中閙师曰那畔雀儿声太傅王延彬居士评到招庆煎茶朗上座与明招把铫忽飜茶铫公问茶鑪下是甚么朗曰捧鑪神公曰既是捧鑪神为甚么飜却茶朗曰事官千日失在一朝公拂袖便出明招曰朗上座喫却招庆饭了却向外边打野榸朗曰上座作么生招曰非人得其便延寿慧轮禅师僧问如何是一色师曰青黄赤白曰大好一色师曰将谓无人也有一箇半箇报慈文钦禅师僧问如何是诸佛境师曰雨来云雾暗晴干日月明问如何是妙觉明心师曰今冬好晚稻出自秋雨成问如何是妙用河沙师曰云生碧岫雨降青天问如何是平常心合道师曰喫茶喫饭随时过看水看山实畅情凤凰山从琛禅师僧问如何是和尚家风师曰门风相似即无阻矣汝不是其人曰忽遇其人时又如何师曰不可预摇待痒问学人根思迟回方便门中乞师傍瞥师曰傍瞥曰深领师旨安敢言乎师曰太多也永隆慧瀛禅师僧问无为无事人为甚么却是金鎻难师曰为断粗纤贵重难留曰为甚么道无为无事人逍遥实快乐师曰为閙乱且要断送岳麓山和尚僧问如何是声色外句师曰猿啼鸟呌问截舌之句请师举扬师曰日能热月能凉后招庆和尚僧问如何是和尚家风师曰一缾兼一X钵到处是生涯问如何是佛法大意师曰扰扰忩忩晨鸡暮钟建山澄禅师僧问一代时教接引今时未审祖宗如何示人师曰一代时教巳有人问了也曰和尚如何示人师曰惆怅庭前红苋树年年生叶不生华招庆省僜禅师开堂陞座僧问同学人全身不会请师指示师曰还解笑得么乃曰丛林先达者不敢相触忤若是初心后学未信直须信取未省直须省取不用掠虗诸人本分去处未有一时不显露未有一物解葢覆得如人若要知不用移丝发地不用少许工夫但向博地凡夫位中承当取岂不省心力既能省得便与诸佛齐肩依而行之缘此事是箇白净去处今日须得白净身心合他始得自然合古合今脱生离死古人云识心达本解无为法方号沙门如今诸官大众各须体取好莫全推过师僧分上佛法平等上至诸佛下至一切共同此事既然如此谁有谁无王事之外亦须努力适来说如许多般葢不得巳而巳莫道从上宗门合恁么语话祇如从上宗门合X作么生还相悉么若有人相悉山僧今日雪得去也久立大众珍重示坐禅方便颂曰四威仪内坐为先澄泸身心渐坦然瞥尔有缘随浊界当须莫续是天年修持祇学从功路至理宁论在那边一切时中常管带因缘相凑豁通玄示执坐禅者曰大道分明绝点尘何须长坐始相亲遇缘傥解无非是处愦那能有故新散诞肯齐支遁侣逍遥曷与慧休隣或游泉石或阛阓可谓烟霞物外人天竺子仪禅师僧问丹霞烧木佛意旨如何师曰寒即围炉向勐火曰还有过也无师曰热即竹林溪畔坐问如何修行即得与道相应师曰高卷吟中箔浓煎睡后茶白云智作禅师一日鼓山上堂召大众众皆回眸山披襟示之众罔措唯师朗悟厥旨入室印证又参次山召曰近前来师近前山曰南泉唤院主意作么生师敛手端容退身而立山莞然奇之住后上堂还有人向宗乘中致得一问来么待山僧向宗乘中答时有僧出礼拜师便归方丈僧问如何是枯木里龙吟师曰火里莲生曰如何是髑髅里眼睛师曰泥牛入海龙山文义禅师上堂若举宗乘即院寂境荒若留委问更待箇甚么还有人委悉么出来验看若无人委悉且莫掠虗好便下座鼓山智岳禅师初游方至鄂州黄龙问久向黄龙及X乎到来祇见赤斑蛇龙曰汝祇见赤斑蛇且不识黄龙师曰如何是黄龙龙曰滔滔地师曰忽遇金翅鸟来又作么生龙曰性命难存师曰恁么则被他吞却去也龙曰谢阇黎供养师便礼拜报恩清护禅师开堂日僧问诸佛出世天花乱坠和尚出世有何祥瑞师曰昨日新雷发今朝细雨飞瑞巖师进禅师僧问如何是瑞巖境师曰重重叠嶂南来远北向皇都咫尺间曰如何是境中人师曰万里白云朝瑞岳微微细雨洒檐前曰未审如何亲近此人师曰将谓阇黎亲入室元来犹隔万重关报国照禅师上堂我若全机汝向甚么处摸索葢为根器不等便成不具惭愧远委得么如今与诸仁者作个入底门路乃敲绳牀两下曰还见么还闻么若见便见若闻便闻莫向意识里卜度却成妄想颠倒无有出期珍重龙册子兴禅师僧问正位中还有人成佛否师曰谁是众生曰若恁么则总成佛去也师曰还我正位来曰如何是正位师曰汝是众生佛隩知默禅师僧问如何是佛隩家风师曰送客不离三步内邀宾祇在草堂前上堂山僧如今看见诸上座恁么行脚喫辛喫苦盘山涉㵎终不为观看州县参寻名山胜迹莫非为此一大事如今且要诸人于本分参问中通箇消息来云山敢与证明非但云山证明乃为禅林佛剎亦与证明还有甚么生众X皆散去便下座南禅遇缘禅师上堂此箇事可作恁么生时有僧出曰请师道师曰睦州谿苔锦城石阁资福智远禅师僧问师唱谁家曲宗风嗣阿谁师曰雪岭峰前月镜湖波里明问诸佛出世天雨四花地摇六动和尚今日有何祥瑞师曰一物不生全体露目前光彩阿谁知乌巨仪晏禅师甞入定于丛竹间蚁蠧其衣败叶没陛子湖讷禅师未知师所造浅深问曰子所住定葢小乘定耳时方啜茶师呈起橐曰是大是小讷骇然白鹿贵禅师僧问牛头未见四祖时百鸟衔花供养见后为甚么不来师曰曙色未分人尽望及乎天晓也如常长庆藏用禅师上堂众集以扇子抛向地上曰愚人谓金是土智者作么生后生可畏不可总守愚去也还有人道得么出来道看时有僧出礼拜退后而立师曰别更作么生曰请和尚明鑑师曰千年桃核瑞峰智端禅师初参安国见僧问如何是万象之中独露身国举一指其僧不荐师于是冥契玄旨乃入室白曰适来见那僧问话智端有箇省处国曰汝见甚么道理师亦举一指曰这箇是甚么国然之师礼谢住后上堂举拂子曰曹谿用不尽底时人唤作头角生山僧拈来拂蚊子荐得干坤陷落有僧夜参师曰阿谁曰某甲师曰泉州砂糖舶上槟榔僧良X久师曰会么曰不会师曰你若会即廓清五蕴吞尽十方问如何是西来意师曰木马走似烟石人趂不及僊宗明禅师上堂幸有如是门风何不烜赫地绍续取去若也绍得不在三界若出三界即坏三界若在三界即碍三界不碍不坏是出三界是不出三界恁么彻去堪为佛法种子人天有赖时有僧问拏云不假风雷便迅浪如何透得身师曰何得弃本逐末安国祥禅师僧问应物现形如水中月如何是月师提起拂子僧曰古人为甚么道水月无形师曰见甚么保福清豁禅师参睡龙龙问曰豁阇黎见何尊宿来还悟也未曰清豁甞访大章得箇信处龙于是上堂集众召曰豁阇黎出来对众烧香说悟处老僧与汝证明师出众乃拈香曰香巳拈了悟即不悟龙大悦而许之僧问家贫遭劫时如何师曰不能尽底去曰为甚么不能尽底去师曰贼是家亲曰既是家亲为甚么翻成家贼师曰内既无应外不能为曰忽然捉败时如何师曰内外绝消息曰捉败后功归何所师曰赏亦未曾闻曰恁么则劳而无功也师曰功即不无成而不处曰既是成功为甚么不处师曰不见道太平本是将军致不使将军见太平师忽舍众欲入山待灭乃遗偈曰世人休说路行难鸟道羊肠咫尺间珍重苎谿谿畔水汝归沧海我归山即往贵X湖卓庵未几谓门人曰吾灭后将遗骸施诸虫蚁勿置坟塔大龙山智洪禅师僧问如何是佛师曰即汝便是曰如何领会师曰更嫌钵盂无柄那问如何是微妙师曰风送水声来枕畔月移山影到牀前评颂问色身败坏如何是坚固法身师曰山花开似锦㵎水湛如蓝白马山行霭禅师颂僧问如何是清净法身师曰井底虾蟆吞却月问如何是白马正眼师曰面南看北斗兴教师普禅师僧问盈龙宫溢海藏真诠即不问如何是教外别传底法师曰眼里耳里鼻里曰祇此便是否师曰是甚么僧便喝师亦喝枣树和尚问僧发足甚处曰闽中师曰俊哉曰谢师指示师曰屈哉僧作礼师曰我与么道落在甚么处僧无语师曰彼自无疮勿伤之也黄龙智颙禅师僧问如何是诸佛之本源师曰即此一问是何源曰恁么则诸佛无异去也师曰延平劒巳成龙去犹有刻舟求底人玄都澄禅师僧问喜得趋方丈家风事若何师曰西风开晓露明月正当天曰如何拯济师曰金鸡楼上一下鼓吕巖真人字洞宾初参黄龙言下顿契吕作偈曰弃却瓢囊摵碎琴如今不恋汞中金自从一见黄龙后X始觉从前错用心龙嘱令加护普照瑜禅师上堂三十年后大有人向这里亡锋结舌去在良久曰还会么灼然若不是真师子儿争识得上乘之机时有僧问师子未出窟时如何师曰众兽徒然曰出窟后如何师曰孤绝万里曰欲出不出时如何师曰当衙者丧曰向去事如何师曰决在临锋僧礼拜师有颂曰决在临锋处天然师子机嚬呻出三界非祖莫能知清谿洪进禅师在地藏时居第一座一日地藏上堂二僧出礼拜藏曰俱错二僧无语下堂请益修山主修曰汝自巍巍堂堂却礼拜拟问他人岂不是错师闻之不肯修乃问未审上座又作么生师曰汝自迷暗焉可为人修愤然上方丈请益藏指廊下曰典座入库头去也修乃省过颂一日师问修山主曰明知生是不生之理为甚么为生死之所流修曰笋毕竟成竹去如今作篾使还得么师曰汝向后自悟去在修曰某所见祇如此上座意旨又如何师指曰这箇是监院房那箇是典座房修即礼谢师经行次众僧随从乃谓众曰古人有甚么言句大家商量时有从漪上座出众拟问次师曰这没毛驴漪焕然省悟清凉休复禅师甞自谓曰苟尚能诠则为滞筏将趋凝寂复患堕空既进退莫决舍二何之乃参寻宗匠依地藏经年不契直得成病入涅槃堂一夜藏去看乃问复上座安乐么师曰某甲为和尚因缘背藏指X灯笼曰见么师曰见藏曰祇这箇也不背师于言下有省僧问古人得箇甚么即便休歇去师曰汝得箇甚么印不休歇去问忠座主讲甚么经曰法华经师曰若有说法华经处我现宝塔当为证明大德讲甚么人证明忠无对龙济修禅师颂初与法眼同参地藏所得谓巳臻极暨同辞至建阳途中谈次眼忽问古人道万象之中独露身是拨万象不拨万象师曰不拨眼曰说甚么拨不拨师懵然不知却回地藏藏问子去未久何以却来师曰有事未决岂惮䟦涉山川藏曰汝䟦涉许多山川也还不恶师未谕旨乃问古人道万象之中独露身意旨如何藏曰汝道古人拨万象不拨万象师曰不拨藏曰两箇也师骇然沉思而却问未审古人拨万象不拨万象藏曰汝唤甚么作万象师方省悟再辞地藏觐于法眼眼语意与地藏开示前后如一颂上堂具足凡夫法凡夫不知具足圣人法圣人不会圣人若会即是凡夫凡夫若知即是圣人此两语一理二义若人辨得不妨于佛法中有箇入处若辨不得莫道不疑好珍重问僧甚处来曰翠巖师曰翠巖有何言句示徒曰寻常道出门逢弥勒入门见释迦师曰与么道又争得曰和尚又如何师曰出门逢阿谁入门见甚么僧于言下有省上堂声色不到处病在见闻言诠不及处过在唇吻僧问离却声色请和尚道师曰声色里问将来颂问劫火洞然X大千俱坏未审这箇还坏也无师曰不坏曰为甚么不坏师曰为同于大千上堂卷帘除却障闭户生窒碍祇这障与碍古今无人会会得是障碍不会不自在僧问古镜未磨时如何师曰照破天地曰磨后如何师曰黑漆漆地师有颂曰风动心摇树云生性起尘若明今日事昧却本来人万法是心光诸缘唯性晓本无迷悟人祇要今日了延庆传殷禅师僧问见色便见心灯笼是色那箇是心师曰汝不会古人意曰如何是古人意师曰灯笼是心颂问若能转物即同如来未审转甚么物师曰道甚么僧拟进语师曰这漆桶南台守安禅师僧问寂寂无依时如何师曰寂寂底聻因示颂曰南台静坐一炉香终日凝然万虑亡不是息心除妄想都缘无事可思量广平玄旨禅师上堂还有人证明么若有人证明亦免孤负上祖埋没后来若是寻言数句大藏分明若是祖宗门中怪及甚么处恁么道亦是傍瞥之辞僧问如何是广平境师曰地负名山秀谿连海水清曰如何是境中人师曰汝问我答问如何是法身体师曰廓落虗空绝点瑕曰如何是体中物师曰一轮明月散秋江曰未审体与物分不分师曰适来道甚么曰恁么则不分也师曰穿耳胡僧笑点头灵峰志恩禅师僧问如何是佛师曰更是阿谁曰既然如此为甚么迷妄有差殊师曰但自不亡羊何须X泣岐路问如何是灵峰境师曰万叠青山如钉出两条绿水若图成曰如何是境中人师曰明明密密密密明明报劬玄应禅师僧问如何是第一义师曰如何是第一义曰学人请益师何以倒问学人师曰汝适来请益甚么曰第一义师曰汝谓之倒问邪报恩宗显禅师僧问离四句绝百非请师道师曰青红花满庭问不涉思量处从上宗乘请师直道师良久僧曰恁么则听响之流徒劳侧耳师曰早是粘泥太平清海禅师僧问古人道不从请益得祖师为甚么道谁得作佛师曰悟了方知问从上宗乘次第指授未审今日如何举唱师曰透出白云深洞里名花异草岭头生兴阳道钦禅师僧问如何是兴阳境师曰松竹乍栽山影绿水流穿过院庭中问如何是佛师曰更是甚么归宗道诠禅师僧问深山巖谷中还有佛法也无师曰无曰佛法徧在一切处为甚么却无师曰无人到问如何是学人自已师曰牀窄先卧粥稀后坐天平山从漪禅师僧问大众云合集谈何事师曰香烟起处森罗见圆通德禅师上堂诸上座明取道眼好是行脚本分事道眼若未明有甚么用处祇是移盘喫饭汉道眼X若明有何障碍若未明得强说多端也无用处无事切须寻究奉先慧同禅师僧问教中道唯一坚密身一切尘中见又道佛身充满于法界普现一切羣生前于此二途请师说师曰唯一坚密身一切尘中见九峰义诠禅师僧问如何是祖师西来意师曰有力者负之而趋隆寿法骞禅师上堂今日隆寿出世三世诸佛森罗万象同时出世同时转法轮诸人还见么僧问如何是隆寿境师曰无汝插足处曰如何是境中人师曰未识境在有僧来参次日请问心要师曰昨日相逢序起居今朝相见事还如如何却覔呈心要心要如何特地疎禅宗正脉卷第四禅宗正脉X卍XXX禅宗正脉卷第五南岳沩仰宗沩山灵祐禅师始究大小乘教后参百丈丈一见许之入室遂居参学之首颂侍立次丈问谁师曰某甲丈曰汝拨鑪中有火否师拨之曰无火丈躬起深拨X得少火举以示之曰汝道无这箇聻师由是发悟礼谢陈其所解丈曰此乃暂时岐路耳经云欲识佛性义当观时节因缘时节既至如迷忽悟如忘忽忆方省已物不从他得故祖师云悟了同未悟无心亦无法祇是无虗妄凡圣等心本来心法元自备足汝今既尔善自护持次日同百丈入山作务丈曰将得火来么师曰将得来丈曰在甚处师乃拈一枝柴吹两吹度与百丈丈曰如虫御木颂司马头陀自湖南来谓丈曰顷在湖南寻得一山名大沩是一千五百人善知识所居之处丈曰老僧住得否陀曰非和尚所居丈曰何也陀曰和尚是骨人彼是肉山设居徒不盈千丈曰吾众中莫有人住得否陀曰待历观之时华林觉为第一座丈令侍者请至问曰此人如何陀请謦欬一声行数步陀曰不可丈又令唤师师时为典座陀一见乃曰此正是沩山主人也丈是夜召师入室嘱曰吾化缘在此沩山胜境汝当居之嗣续吾宗广度后学而华林闻之曰某甲忝居上首典座何得住持丈曰若能对众下得一语出格当与住持即指净瓶问曰不得唤作净瓶汝唤作甚么林曰不可唤作木𣔻也丈乃问师师踢倒净瓶便出去丈笑曰第一座输却山子也师遂往焉住后上堂夫道人之心质直无伪无背无面无诈妄心一切时中视听寻常更无委曲亦不闭眼塞耳伹情不附物即得从上诸圣祇说浊边过患若无如许多恶觉情见想习X之事譬如秋水澄渟清净无为澹泞无碍唤他作道人亦名无事人时有僧问顿悟之人更有修否师曰若真悟得本他自知时修与不修是两头语如今初心虽从缘得一念顿悟自理犹有无始旷劫习气未能顿净须教渠净除现业流识即是修也不可别有法教渠修行趣向从闻入圣闻理深妙心自圆明不居惑地纵有百千妙义抑扬当时此乃得坐披衣自解作活计始得以要言之则实际理地不受一尘万行门中不舍一法若也单刀直入则凡圣情尽体露真常理事不二即如如佛颂仰山问如何是祖师西来意师指灯笼曰大好灯笼仰曰莫祇这便是么师曰这箇是甚么仰曰大好灯笼师曰果然不见一日师谓众曰如许多人祇得大机不得大用仰山举此语问山下庵主曰和尚甚么道意旨如何主曰更举看仰拟再举被庵主蹋倒仰归举似师师呵呵大笑颂师摘茶次谓仰山曰终日摘茶祇闻子声不见子形仰撼茶树师曰子祇得其用不得其体仰曰未审和尚如何师良久仰曰和尚祇得其体不得其用师曰放子三十棒仰曰和尚棒某甲喫某甲棒教谁喫师曰放子三十棒师坐次仰山入来师曰寂子速道莫入阴界仰曰慧寂信亦不立师曰子信了不立不信不立仰曰祇是慧寂更信阿谁师曰若恁么即是定性声闻仰曰慧寂佛亦不立师问仰山涅槃经四十卷多少是佛说多少是魔说仰曰总是魔X说师曰巳后无人奈子何仰曰慧寂即一期之事行履在甚么处师曰祇贵子眼正不说子行履颂师问仰山何处来仰曰田中来师曰禾好刈也未仰作刈禾势师曰汝适来作青见作黄见作不青不黄见仰曰和尚背后是甚么师曰子还见么仰拈禾穗曰和尚何曾问这箇师曰此是鵞王择乳颂师问仰曰天寒人寒仰曰大家在这里师曰何不直说仰曰适来也不曲和尚如何师曰直须随流颂上堂仲冬严寒年年事晷运推移事若何仰山进前叉手而立师曰我情知汝答这话不得香严曰某甲偏答得这话师蹑前问严亦进前叉手而立师曰赖遇寂子不会评颂师一日见刘铁磨来师曰老㹀牛汝来也磨曰来日台山大会斋和尚还去么师乃放身作卧势磨便出去颂僧问如何是道师曰无心是道曰某甲不会师曰会取不会底好曰如何是不会底师曰祇汝是不是别人复曰今时人但直下体取不会底正是汝心正是汝佛若向外得一知一解将为禅道且没交涉名运粪入不名运粪出污汝心田所以道不是道颂问如何是百丈真师下禅牀叉手立曰如何是和尚真师却坐师坐次仰山从方丈前过师曰若是百丈先师见子须喫痛棒始得仰曰即今事作么生师曰合取两片皮仰曰此恩难报师曰非子不才廼老僧年迈仰曰今日亲见百丈师翁来师曰子向甚么处见仰曰不道见祇是无别师曰始终作家颂师X在百丈作典座司马头陀举野狐话问师作么生师撼门扇三下司马曰太麤生师曰佛法不是这箇道理颂仰山香严侍立次师举手曰如今恁么者少不恁么者多严从东过西立仰从西过东立师曰这箇因缘三十年后如金掷地相似仰曰亦须是和尚提唱始得严曰即今亦不少师曰合取口颂师坐次仰山入来师以两手相交示之仰作女人拜师曰如是如是颂师方丈内坐次仰山入来师曰寂子近日宗门令嗣作么生仰曰大有人疑着此事师曰寂子作么生仰曰慧寂祇管困来合眼徤即坐禅所以未能说着在师曰到这田地也难得仰曰据慧寂所见祇如此一句也着不得师曰汝为一人也不得仰曰自古圣人尽皆如此师曰大有人笑汝恁么祗对仰曰解笑者是慧寂同参师曰出头事作么生仰绕禅牀一匝师曰裂破古今颂仰山香严侍立次师曰过去现在未来佛佛道同人人得箇解脱路仰曰如何是人人解脱路师回顾香严曰寂子借问何不答伊严曰若道过去未来现在某甲却有箇祗对处师曰子作么生祗对严珍重便出师却问仰山曰智闲恁么祗对还契寂子也无仰曰不契师曰子又作么生仰亦珍重出去师呵呵大笑曰如水乳合颂师问仰山妙净明心汝作么生会仰曰山河大地日月星辰师曰汝祇得其事仰曰和尚适来问甚么师曰妙净明心仰曰唤作事得么师曰如是如X是颂师睡次仰山问讯师便回面向壁仰曰和尚何得如此师起曰我适来得一梦你试为我原看仰取一盆水与师洗面少顷香严亦来问讯师曰我适来得一梦寂子为我原了汝更为我原看严乃点一椀茶来师曰二子见解过于鹙子颂上堂老僧百年后向山下作一头水牯牛左脇下书五字曰沩山僧某甲当恁么时唤作沩山僧又是水牯牛唤作水牯牛又是沩山僧毕竟唤作甚么即得仰山出礼拜而退云居代曰师无异号资福宝曰当时但作此相拓呈之新罗和尚作此牛相拓呈之又曰同道者方知芭蕉彻作此相拓呈之又曰说也说了也注也注了也悟取好乃述偈曰不是沩山不是牛一身两号实难酬离却两头应须道如何道得出常流仰山慧寂禅师初谒躭源巳悟玄旨后参沩山遂昇堂奥躭源谓师曰南阳忠国师当时传得六代祖师圆相共九十七箇授与老僧乃曰吾灭后三十年南方有一沙弥到来大兴此教次第传授无令断绝我今付汝汝当奉持遂将其本过与师师接得一覧便将火烧却躭源一日问前来诸相甚宜秘惜师曰当时看了便烧却也源曰吾此法门无人能会唯先师及诸祖师诸大圣人方可委悉子何得焚之师曰慧寂一览巳知其意但用得不可执本也源曰然虽如此于子即得后人信之不及师曰和尚若要重录不难即重集一本呈上更无遗失源曰然躭源上堂X师出众作此相以手拓呈了却叉手立源以两手相交作拳示之师进前三步作女人拜源点头师便礼拜后参沩山沩问汝是有主沙弥无主沙弥师曰有主曰主在甚么处师从西过东立沩异之师问如何是真佛住处沩曰以思无思之妙返思灵𦦨之无穷思尽还源性相常住事理不二真佛如如师于言下顿悟自此执侍前后盘桓十五载颂后参巖头头举起拂子师展坐具巖拈拂子置背后师将坐具搭肩上而出巖曰我不肯汝放祇肯汝收颂师在沩山为直岁作务归沩问甚么处去来师曰田中来沩曰田中多少人师插锹叉手沩曰今日南山大有人刈茅师拔锹便行颂师问沩山大用现前请师辩白沩山下座归方丈师随后入沩问子适来问甚么话师再举沩曰还记得吾答语否师曰记得沩曰你试举看师便珍重出去沩曰错师回首曰闲师弟若来莫道某甲无语好颂师卧次梦入弥勒内院众堂中诸位皆足惟第二位空师遂就坐有一尊者白椎曰今当第二座说法师起白椎曰摩诃衍法离四句绝百非谛听谛听众皆散去及觉举似沩沩曰子巳入圣位师便礼拜沩山示众曰一切众生皆无佛性盐官示众曰一切众生皆有佛性盐官有二僧往探问既到沩山闻沩山举扬莫测其涯若生轻慢因一日与师言话次乃劝曰师兄须是勤学佛法不得容易师乃作相以手拓呈了却抛向X背后遂展两手就二僧索二僧罔措师曰吾兄直须勤学佛法不得容易便起去时二僧却回盐官行三十里一僧忽然有省乃曰当知沩山道一切众生皆无佛性信之不错便回沩山一僧更前行数里因过水忽然有省自叹曰沩山道一切众生皆无佛性灼然有它恁么道亦回沩山久依法席沩山同师牧牛次沩曰此中还有菩萨也无师曰有沩曰汝见那箇是试指出看师曰和尚疑那箇不是试指出看沩便行颂师夏末问讯沩山次沩曰子一夏不见上来在下面作何所务师曰某甲在下面鉏得一片畬下得一箩种沩曰子今夏不虗过师却问未审和尚一夏之中作何所务沩曰日中一食夜后一寝师曰和尚今夏亦不虗过道了乃吐舌沩曰寂子何得自伤已命沩山餧鵶生饭回头见师曰今日为伊上堂一上师曰某甲随例得闻沩曰闻底事作么生师曰鸦作鸦鸣鹊作鹊噪沩曰争奈声色何师曰和尚适来道甚么沩曰我祇道为伊上堂一上师曰为甚么唤作声色沩曰虽然如此验过也无妨师曰大事因缘又作么生验沩竖起拳师曰终是指东画西沩曰子适来问甚么师曰问和尚大事因缘沩曰为甚么唤作指东画西师曰为着声色故某甲所以问过沩曰竝未晓了此事师曰如何得晓了此事沩曰寂子声色老僧东西师曰一月千江体不分水沩曰应须与么始得师曰如金与金终无异色岂有异名沩曰X作么生是无异名底道理师曰瓶盘钗钏劵盂盆沩曰寂子说禅如师子吼惊散狐狼野干之属评颂问僧近离甚处曰庐山师曰曾到五老峰么曰不曾到师曰阇黎不曾游山上堂汝等诸人各自回光返照莫记吾言汝无始劫来背明投暗妄想根深卒难顿拔所以假设方便夺汝粗识如将黄叶止啼有甚么是处亦如人将百种货物与金宝作一铺货卖祇拟轻重来机所以道石头是真金铺我这里是杂货铺有人来觅鼠粪我亦拈与它来觅真金我亦拈与它时有僧问鼠粪即不要请和尚真金师曰啮镞拟开口驴年亦不会僧无对师曰索唤则有交易不索唤则无我若说禅宗身边要一人相伴亦无岂况有五百七百众耶我若东说西说则争头向前採拾如将空拳诳小儿都无实处我今分明向汝说圣边事且莫将心凑泊但向自已性海如实而修不要三明六通何以故此是圣末边事如今且要识心达本但得其本不愁其末他时后日自具去在若未得本纵饶将情学他亦不得汝岂不见沩山和尚云凡圣情尽体露真常事理不二即如如佛师因归沩山省觐沩问子既称善知识争辨得诸方来者知有不知有有师承无师承是义学是玄学子试说看师曰慧寂有验处但见僧来便竖起拂子问伊诸方还说这箇不说又曰这箇且置诸方老宿意作么生沩叹曰此是从上宗门中牙爪颂沩问X大地众生业识茫茫无本可据子作么生知它有之与无师曰慧寂有验处时有一僧从面前过师召曰阇黎僧回首师曰和尚这箇便是业识茫茫无本可据沩曰此是师子一滴乳迸散六斛驴乳师问僧甚处来曰幽州师曰我恰要箇幽州信米作么价曰某甲来时无端从市中过踏折他桥梁师便休师见僧来竖起拂子僧便喝师曰喝即不无且道老僧过在甚么处曰和尚不合将境示人师便打颂有梵僧从空而至师曰近离甚处曰西天师曰几时离彼曰今早师曰何太迟生曰游山翫水师曰神通游戏则不无阇黎佛法须还老僧始得曰特来东土礼文殊却遇小释迦遂出梵书贝多叶与师作礼乘空而去自此号小释迦颂师住东平时沩山令僧送书并镜与师师上堂提起示众曰且道是沩山镜东平镜若道是东平镜又是沩山送来若道是沩山镜又在东平手里道得则留取道不得则扑破去也众无语师扑破便下座颂师坐次有僧来作礼师不顾其僧乃问师识字否师曰随分僧乃右旋一匝曰是甚么字师于地上画十字酬之僧又左旋一匝曰是甚字师改十字作卍字僧画此相以两手拓如修罗掌日月势曰是甚么字师乃画此卍相对之僧乃作娄至德势师曰如是如是此是诸佛之所护念汝亦如是吾亦如是善自护持其僧礼谢腾空而去时有一道者见经五日后遂问师师曰汝还见否道者曰某X甲见出门腾空而去师曰此是西天罗汉故来探吾道道者曰某虽覩种种三昧不辩其理师曰吾以义为汝解释此是八种三昧是觉海变为义海体则同然此义合有因有果即时异时总别不离隐身三昧也颂梵僧来参师于地上画半月相僧近前添作一圆相以脚抹却师展两手僧拂袖便去增收颂刘侍御问了心之旨可得闻乎师曰若要了心无心可了无了之心是名真了颂陆郎中问不断烦恼而入涅槃得箇安乐处师竖起拂子曰祇如这箇作么生入曰入之一字也不消得师曰入之一字不为相公颂庞居士问久向仰山到来为甚么却覆师竖起拂子士曰恰是师曰是仰是覆士乃打露柱曰虽然无人也要露柱证明师掷拂子曰若到诸方一任举似颂师指雪师子问众有过得此身者么众无对颂师问双峯师弟近日见处如何曰据某见处实无一法可当情师曰汝解犹在境曰某祇如此师兄又如何师曰汝岂不知无一法可当情者沩山闻曰寂子一句疑杀天下人颂师卧次僧问曰身还解说法也无师曰我说不得别有一人说得曰说得底人在甚么处师推出枕子沩山闻曰寂子用劒刃上事师住观音时出牓云看经次不得问事有僧来问讯见师看经旁立而待师卷却经问会么曰某甲不看经争得会师曰汝巳后会去在其僧到巖头X头问甚处来曰江西观音来头曰和尚有何言句僧举前话头曰这箇老师我将谓被故纸埋却元来犹在颂僧思𨜶问禅宗顿悟毕竟入门的意如何师曰此意极难若是祖宗门下上根上智一闻千悟得大总持其有根微智劣若不安禅静虑到这里总须茫然曰除此一路别更有入处否师曰有曰如何即是师曰汝是甚处人曰幽州人师曰汝还思彼处否曰常思师曰能思者是心所思者是境彼处楼台林苑人马骈阗汝反思底还有许多般也无曰某甲到这里总不见有师曰汝解犹在心信位即得人位未在曰除却这箇别更有意也无师曰别有别无即不堪也曰到这里作么生即是师曰据汝所解祇得一玄得坐披衣向后自看𨜶礼谢之师将顺寂数僧侍立师以偈示之曰一二二三子平目复仰视两口一无舌即是吾宗旨香严智闲禅师颂在百丈时性识聪敏参禅不得洎丈迁化遂参沩山山问我闻汝在百丈先师处问一答十问十答百此是汝聪明灵利意解识想生死根本父母未生时试道一句看师被一问直得茫然归寮将平日看过底文字从头要寻一句酬对竟不能得乃自叹曰𦘕饼不可充饥屡乞沩山说破山曰我若说似汝汝巳后骂我去我说底是我底终不干汝事师遂将平昔所看文字烧却曰此生不学佛法也且作箇长行喫饭僧免役心神乃泣辞沩山直过南X阳覩忠国师遗迹遂憩止焉一日芟除草木偶抛瓦砾击竹作声忽然省悟遽归沐浴焚香遥礼沩山赞曰和尚大慈恩逾父母当时若为我说破何有今日之事乃有颂曰一击忘所知更不假修持动容扬古路不堕悄然机处处无踪迹声色外威仪诸方达道者咸言上上机沩山闻得谓仰山曰此子彻也仰曰此是心机意识着述得成待某甲亲自勘过颂仰后见师曰和尚赞叹师弟发明大事你试说看师举前颂仰曰此是夙习记持而成若有正悟别更说看师又成颂曰去年贫未是贫今年贫始是贫去年贫犹有卓锥之地今年贫锥也无仰曰如来禅许师弟会祖师禅未梦见在师复有颂曰我有一机瞬目视伊若人不会别唤沙弥仰乃报沩山曰且喜闲师弟会祖师禅也颂师初开堂沩山令僧送书并拄杖至师接得便哭苍天苍天僧曰和尚为甚么如此师曰祇为春行秋令颂上堂若论此事如人上树口衔树枝脚不踏枝手不攀枝树下忽有人问如何是祖师西来意不对它又违它所问若对它又丧身失命当恁么时作么生即得时有虎头招上座出众云树上即不问未上树时请和尚道师乃呵呵大笑径山洪諲禅师僧问掩息如灰时如何师曰犹是时人功干曰干后如何师曰耕人田不种曰毕竟如何师曰禾熟不临场问如霜如雪时如何师曰犹是X污染曰不污染时如何师曰不同色九峰慈慧禅师初在沩山山上堂曰汝等诸人祇得大机不得大用师便抽身而去沩召之师更不回顾沩曰此子堪为法器京兆米和尚颂令僧去问仰山曰今时还假悟也无仰曰悟即不无争奈落在第二头师深肯之又令僧问洞山曰那箇究竟作么生洞曰却须问它始得师亦肯之三角法遇庵主颂因荒乱魁师入山执刃而问和尚有甚财宝师曰僧家之宝非君所宜魁曰是何宝师震声一喝魁不悟以刃加之王敬初常侍颂视事次米和尚至公乃举笔示之米曰还判得虗空否公掷笔入宅更不复出米致疑明日凭鼓山供养主入探其意米亦随至潜在屏蔽间侦伺供养主才坐问曰昨日米和尚有甚言句便不相见公曰师子齩人韩獹逐块米闻此语即省前谬遽出朗笑曰我会也我会也公曰会即不无你试道看米曰请常侍举公乃竖起一只筯米曰这野狐精公曰这汉彻也问僧一切众生还有佛性也无曰有公指壁上𦘕狗子曰这箇还有也无僧无对公自代曰看齩着汝西塔光穆禅师僧问祖意教意是同是别师曰同别且置汝道瓶觜里甚么物出来入去南塔光涌禅师少甚俊敏依仰山剃度北游谒临济X复归侍山山曰汝来作甚么师曰礼觐和尚山曰还见和尚么师曰见山曰和尚何似驴师曰某甲见和尚亦不似佛山曰若不似佛似箇甚么师曰若有所似与驴何别山大惊曰凡圣两忘情尽体露吾以此验人二十年无决了者子保任之山每指谓人曰此子肉身佛也僧问真佛住在何处师曰言下无相也不在别处颂师向火次有僧来参师曰一言说尽山河僧便问如何是一言师以火筯插向炉边却收旧处霍山景通禅师颂初参仰山山闭目坐师乃翘起右足曰如是如是西天二十八祖亦如是中华六祖亦如是和尚亦如是景通亦如是仰山起来打四藤条师因此自称集云峰下四藤条师曾到霍山和尚处自称集云峰下四藤条天下大禅佛参霍山唤维那打钟着师骤步而去无着文喜禅师评颂往五台山华严寺至金刚窟礼谒遇一老翁牵牛而行邀师入寺翁唿均提有童子应声出迎翁纵牛引师陞堂堂宇皆耀金色翁踞牀指绣墩命坐翁曰近自何来师曰南方翁曰南方佛法如何住持师曰末法比丘少奉戒律翁曰多少众师曰或三百或五百师却问此间佛法如何住持翁曰龙蛇混杂凡圣同居师曰多少众翁曰前三三后三三翁唿童子致茶并进酥酪师纳其味心X意豁然翁拈起玻璃盏问曰南方还有这箇否师曰无翁曰寻常将甚么喫茶师无对师覩日色稍晚遂问翁拟投一宿得否翁曰汝有执心在不得宿师曰某甲无执心翁曰汝曾受戒否师曰受戒久矣翁曰汝若无执心何用受戒师辞退翁令童子相送师问童子前三三后三三是多少童召大德师应诺童曰是多少师复问曰此为何处童曰此金刚窟般若寺也师悽然悟彼翁者即文殊也不可再见即稽首童子愿乞一言为别童说偈曰面上无嗔供养具口里无嗔吐妙香心里无嗔是珍宝无垢无染是真常言讫均提与寺俱隐颂咸通三年参仰山顿了心契令充典座文殊甞现于粥镬上师以搅粥篦便打曰文殊自文殊文喜自文喜殊乃说偈曰苦瓠连根苦甜瓜彻蒂甜修行三大劫却被老僧嫌一日有异僧来求斋食师减已分馈之仰山预知问曰适来果位人至汝给食否师曰辍已回施仰曰汝大利益五观顺支禅师僧问以字不成八字不是是甚么字师作圆相示之南禅无染禅师僧问无句之句师还答也无师曰从来祇明恁么事曰毕竟如何师曰且问看大安清干禅师僧问从上诸圣从何而证师乃斫额问如何是祖师西来意师曰羊头车子推明月双溪田道者僧问如何是啐啄之机师以手作啄势问如何是西来意师曰甚么处得箇问头来X洪州米岭和尚常语曰莫过于此僧问未审是甚么莫过于此师曰不出是僧后问长庆为甚么不出是庆曰汝拟唤作甚么双峰古禅师本业讲经因参先双峰峰问大德甚么处住曰城里峰曰寻常还思老僧否曰常思和尚无由礼觐峰曰祇这思底便是大德师从此领旨即罢讲席侍奉数年后到石霜但随众而巳更不参请众谓古侍者甞受双峰印记往往闻于石霜霜欲诘其所悟而未得其便师因辞去霜将拂子送出门首召曰古侍者师回首霜曰拟着即差是着即乖不拟不是亦莫作箇会除非知有莫能知之好去好去师应喏喏即前迈资福如宝禅师评颂因陈操尚书来师画一圆相操曰弟子与么来早是不着便更画圆相师于中着一点操曰将谓是番舶主师便归方丈闭却门增收僧问如何是一尘入正受师作入定势曰如何是诸尘三昧起师曰汝问阿谁师有时坐良久周视左右曰会么众曰不会师曰不会即谩汝去也问如何是玄旨师曰汝与我掩却门芭蕉慧清禅师颂上堂拈拄杖示众曰你有拄杖子我与你拄杖子你无拄杖子我夺你拄杖子靠拄杖下座上堂如人行次忽遇前面万丈深坑背后野火来逼两畔是荆棘丛林若也向前则堕坑壍若也退后则野火烧身若也转侧则被荆棘林碍当与么X时作么生免得若也免得合有出身之路若免不得堕身死汉僧问如何是自已师曰望南看北斗颂问如何是透法身句师曰一不得问二不得休曰学人不会师曰第三度来与汝相见清化全怤禅师初参南塔塔问从何而来师曰鄂州塔曰鄂州使君名甚么师曰化下不敢相触忤曰此地道不畏师曰大丈夫何必相试塔冁然而笑遂乃印可僧问如何是正法眼师曰我却不知曰和尚为甚么不知师曰不可青天白日尿牀也师后还故国钱氏文穆王特加礼重忠献王赐紫方袍师不受王改以衲衣仍号纯一禅师师曰吾非饰让也虑后人倣吾而逞欲耳黄连义初禅师广主刘氏向师道化请入府内说法僧问人王与法王相见时如何师曰两镜相照万象历然曰法王心要达磨西来五祖付与曹谿自此不传衣钵未审碧玉堦前将何付嘱师曰石羊水上行木马夜翻驹曰恁么则我王有感万国归朝师曰时人尽唱太平歌资福贞邃禅师上堂隔江见资福剎竿便回去脚根下好与三十棒况过江来时有僧才出师曰不堪共语颂僧问如何是古人歌师作此相示之芭蕉继彻禅师初参风穴穴问如何是正法眼师曰泥弹子穴异之次谒先芭蕉蕉上堂举仰山道两口一无舌此是吾宗旨师豁然有省住后僧问如何是X林谿境师曰有山有水曰如何是境中人师曰三门前佛殿后颂问有一人不舍生死不证涅槃师还提携也无师曰不提携曰为甚么不提携师曰林溪粗识好恶问寂寂无依时如何师曰未是衲僧分上事曰如何是衲僧分上事师曰要行即行要坐即坐师有偈曰芭蕉的旨不挂唇齿木童唱和石人侧耳承天辞确禅师僧问学人有一只箭射即是不射即是师曰作么生是阇黎箭僧便喝师曰这箇是草箭子曰如何是和尚箭师曰禁忌须屈指祷祈便扣牙问众罪如霜露慧日能消除时如何师曰亭台深夜雨楼阁静时钟曰为甚么因缘会遇时果报还自受师曰管笔能书片舌解语问如何是第一义师曰羣峯穿海去滴水下巖来青原法眼宗清凉文益禅师弱龄禀具于越州开元寺属律匠希觉师盛化于明州鄮山育王寺师往预听习究其微旨复傍探儒典游文雅之场觉师目为我门之游夏也师以玄机一发杂务俱捐振钖南迈抵福州参长庆不大发明颂后同绍修法进三人欲出岭过地藏院阻雪少憩附炉次藏问此行何之师曰行脚去藏曰作么生是行脚事师曰不知藏曰不知最亲切又同三人举肇论至天地与我同根处藏曰山河大地与上座自已是同是别师曰别藏竖起两指师曰同藏又竖起两指便起去雪霁辞去藏门送之问X曰上座寻常说三界唯心万法唯识乃指庭下片石曰且道此石在心内在心外师曰在心内藏曰行脚人着甚么来由安片石在心头师窘无以对即放包依席下求决择近一月余日呈见解说道理藏语之曰佛法不恁么师曰某甲词穷理绝也藏曰若论佛法一切现成师于言下大悟颂子方上座自长庆来师举长庆偈问曰作么生是万象之中独露身子方举拂子师曰恁么会又争得曰和尚尊意如何师曰唤甚么作万象曰古人不拨万象师曰万象之中独露身说甚么拨不拨子方豁然悟解述偈投诚自是诸方会下有存知解者翕然而至始则行行如也师微以激发皆渐而服膺海参之众常不减千计上堂大众立久乃谓之曰祇恁么便散去还有佛法道理也无试说看若无又在这里作么若有大市里人丛处亦有何须到这里诸人各曾看还源观百门义海华严论涅槃经诸多䇿子阿那箇教中有这箇时节若有试举看莫是恁么经里有恁么语是此时节么有甚么交涉所以道微言滞于心首甞为缘虑之场实际居于目前翻为名相之境又作么生得翻去若也翻去又作么生得正去还会么莫祇恁么念筞子有甚么用处僧问如何披露即得与道相应师曰汝几时披露即与道不相应问六处不知音时如何师曰汝家眷属一羣子师又曰作么生会莫道恁么来问便是不得汝道六处不知音眼处不知音耳X处不知音若也根本是有争解无得古人道离声色着声色离名字着名字所以无想天修得经八万大劫一朝退堕诸事俨然葢为不知根本真实次第修行三生六十劫四生一百劫如是直到三祇果满它古人犹道不如一念缘起无生超彼三乘权学等见又道弹指圆成八万门剎那灭却三祇劫也须体究若如此用多少气力问十二时中如何行履即得与道相应师曰取舍之心成巧伪颂问声色两字甚么人透得师却谓众曰诸上座且道这箇僧还透得也未若会此僧问处逶声色也不难问求佛知见何路最径师曰无过此上堂出家人但随时及节便得寒即寒热即热欲知佛性义当观时节因缘古今方便不少不见石头和尚因看肇论云会万物为已者其唯圣人乎他家便道圣人无已靡所不已有一片言语唤作参同契末上云竺土大僊心无过此语也中间也祇随时说话上座今欲会万物为自已去葢为大地无一法可见它又嘱云光阴莫虗度适来向上座道但随时及节便得若也移时失候即是虗度光阴于非色中作色解上座于非色中作色解即是移时失候且道色作非色解还当不当上座若恁么会便是没交涉正是痴狂两头走有甚么用处上座但守分随时过好珍重颂师问修山主毫釐有差天地悬隔兄作么生会修曰毫釐有差天地悬隔师曰恁么会又争得修曰和尚如何师曰毫釐有差X天地悬隔修便礼拜师与悟空禅师向火拈起香匙问曰不得唤作香匙兄唤作甚么空曰香匙师不肯空后二十余日方明此语颂僧问承教有言从无住本立一切法如何是无住本形兴未质名起未名颂僧参次师指帘时有二僧同去卷师曰一得一失颂问僧甚处来曰泗州礼拜大圣来师曰今年大圣出塔否曰出师却问傍僧曰汝道伊到泗州不到师问宝资长老古人道山河无隔碍光明处处透且作么生是处处透底光明资曰东畔打锣声师指竹问僧还见么曰见师曰竹来眼里眼到竹边曰总不恁么问如何是第二月师曰森罗万象曰如何是第一月师曰森罗万象颂师指凳子曰识得凳子周匝有余师一日与李王论道罢同观牡丹花王命作偈师即赋曰拥毳对芳丛由来趣不同发从今日白花是去年红艶冶随朝露馨香逐晚风何须待零落然后始知空王顿悟其意师颂三界唯心曰三界唯心万法唯识唯识唯心眼声耳色色不到耳声何触眼眼色耳声万法成办万法匪缘岂观如幻山河大地谁坚谁变颂华严六相义曰华严六相义同中还有异异若异于同全非诸佛意诸佛意总别何曾有同异男子身中入正定女子身中不留意不留意绝名字万象明明无理事评颂僧慧超问如何是佛师曰汝是慧超僧X于是悟入增收天台德韶国师首谒投子见同禅师次谒龙牙乃问雄雄之尊为甚么近之不得牙曰如火与火师曰忽遇水来又作么生牙曰去汝不会我语颂师又问天不葢地不载此理如何牙曰道者合如是师经十七次问牙祇如此答师竟不谕旨再请垂诲牙曰道者汝巳后自会去师后于通玄峰澡浴次忽省前话遂具威仪焚香遥望龙牙礼拜曰当时若向我说今日决定骂也颂师问踈山百匝千重是何人境界山曰左搓芒绳缚鬼子师曰不落古今请师说曰不说师曰为甚么不说曰箇中不辩有无师今善说山骇之如是历参五十四员善知识皆法缘未契最后至临川谒法眼眼一见深器之师以徧涉丛林亦倦于参问但随众而巳颂一日法眼上堂僧问如何是曹源一滴水眼曰是曹源一滴水僧惘然而退师于坐侧豁然开悟平生凝滞涣若冰释遂以所悟闻于法眼眼曰汝向后当为国王所师致祖道光大吾不如也自是诸方异唱古今玄键与之决择不留微迹寻回本道游天台山覩智者顗禅师遗踪有若旧居师复与智者同姓时谓之后身也初止白沙时忠懿王为王子时剌台州向师之名延请问道师谓曰他日为霸主无忘佛恩汉干祐元年戊申王嗣国位遣使迎之伸弟子之礼有传天台智者教羲寂者屡言于师曰智者之教年祀浸远虑多散落今新罗国其本X甚备自非和尚慈力其孰能致之乎师于是闻于王王遣使及賷师之书往彼国缮写备足而回迄今盛行于世矣上堂古圣方便犹如河沙祖师道非风旛动仁者心动斯乃无上心印法门我辈是祖师门下客合作么生会祖师意莫道风旛不动汝心妄动莫道不拨风幡就风幡通取莫道风幡动处是甚么有云附物明心不须认物有云色即是空有云非风幡动应须妙会如是解会与祖师意旨有何交涉既不许如是会诸上座便合知悉若于这里彻底悟去何法门而不明百千诸佛方便一时洞了更有甚么疑情所以古人道一了千明一迷万惑上座岂是今日会得一则明日又不会也莫是有一分向上事难会有一分下劣凡夫不会如此见解设经尘劫祇自劳神乏思无有是处僧问一切山河大地从何而起师曰此问从何而来问如何是转物即同如来师曰汝唤甚么作物曰恁么则同如来也师曰莫作野干鸣颂问三世诸佛不知有狸奴白牯却知有既是三世诸佛为甚么却不知有师曰却是你知有曰狸奴白牯为甚么却知有师曰你甚么处见三世诸佛问一花开五叶结果自然成如何是一花开五叶师曰日出月明曰如何是结果自然成师曰天地皎然上堂大凡言句应须绝渗漏始得时有僧问如何是绝渗漏底句师曰汝口似鼻孔问如何是不证一法师曰待言语在曰X如何是证诸法师曰醉作么乃曰祇如山僧恁么对它诸上座作么生体会莫是真实相为么莫是正恁么时无一法可证么莫是认伊来处么莫是全体显露么莫错会好如此见解唤作依草附木与佛法天地悬隔假饶答话拣辩如悬河祇或得箇颠倒知见若祇贵答话拣辩有甚么难但恐无益于人翻成赚悞如上座从前所学拣辩问答记持说道理极多为甚么疑心不息闻古圣方便特地不会祇为多虗少实上座不如从脚跟下一时觑破看是甚么道理有多少法门与上座作疑求解始知从前所学底事祇是生死根源阴界里活计所以古人道见闻不脱如水里月无事珍重颂示众曰通玄峯顶不是人间心外无法满目青山上堂僧问承古有言若人见般若即被般若缚若人不见般若亦被般若缚既见般若为甚么却被缚师曰你道般若见甚么曰不见般若为甚么亦被缚师曰你道般若甚么处不见乃曰若见般若不名般若不见般若亦不名般若且作么生说见不见所以古人道若欠一法不成法身若剩一法不成法身若有一法不成法身若无一法不成法身此是般若之真宗也上堂佛法现成一切具足岂不见道圆同太虗无欠无余若如是也且谁欠谁剩谁是谁非谁是会者谁是不会者所以道东去亦是上座西去亦是上座南去亦是上座北去亦是上座因甚么得成东西南北若会X得自然见闻觉知路绝一切诸法现前何故如此为法身无相触目皆形般若无知对缘而照一时彻底会取好诸上座出家儿合作么生此是本有之理未为分外识心达本源故名为沙门若识心皎皎地实无丝毫障碍上座久立珍重上堂僧问承师有言九天擎玉印七佛兆前心如何是印师曰不露文曰如何是心师曰你名安嗣乃曰法界性海如函如葢如钩如鎻如金与金位位皆齐无纤毫参差不相混滥非一非异非同非别若归实地去法法皆到底不是上来问箇如何若何便是不问时便非在长连牀上座时是有不坐时是无祇如诸方老宿言教在世如恒河沙如来一大藏经卷卷皆说佛理句句尽言佛心因甚么得不会去若一向织络言教意识解会饶上座经尘沙劫亦不能得彻此唤作颠倒知见识心活计并无得力处此葢为脚跟下不明若究尽诸佛法源河沙大藏一时现前不欠丝毫不剩丝毫诸佛时常出世时常说法度人未曾间歇乃至猿啼鸟呌草木丛林常助上座发机未有一时不为上座有如是奇特处可惜许诸上座大家究取令法久住世间增益人天寿命国王安乐无事珍重上堂举古者道吾有一言天上人间若人不会绿水青山且作么生是一言底道理古人语须是晓达始得若是将言而名于言未有箇会处良由究尽诸法根蔕始会一言不是一言半句思量解会唤作一言若会言语X道断心行处灭始到古人境界亦不是闭目藏睛暗中无所见唤作言语道断且莫赚会佛法不是这箇道理要会么假饶经尘沙劫说亦不曾有半句到诸上座经尘沙劫不说亦未曾欠少半句应须彻底会去始得若如是斟酌名言空劳心力并无用处与诸上座共相证明后学初心速须究取久立珍重上堂其略云应须彻底明达始得不是问一则语记一转话巧作道理风云水月四六八对便当佛法莫自赚诸上座究竟无益清凉泰钦禅师生而知道辩才无碍入法眼之室海众归之佥曰敏匠初住洪州双林院开堂日指法座曰此山先代尊宿曾说法来此座高广不才何陞古昔有言作礼须弥灯王如来乃可得坐且道须弥灯王如来今在何处大众要见么一时礼拜便陞座良久曰大众祇如此也还有会处么僧问如何是双林境师曰𦘕也𦘕不成曰如何是境中人师曰且去境也未识且讨人灵隐清耸禅师初参法眼眼指雨谓师曰滴滴落在上座眼里师初不谕旨后因阅华严感悟承眼印可上堂十方诸佛常在汝前还见么若言见将心见将眼见所以道一切法不生一切法不灭若能如是解诸佛常现前又曰见色便见心且唤甚么作心山河大地万象森罗青黄赤白男女等相是心不是心若是心为甚么却成物象去若不是心又道见色便X见心还会么祇为迷此而成颠倒种种不同于无同异中强生同异且如今直下承当顿豁本心皎然无一物可作见闻若离心别求解脱者古人唤作迷波讨源卒难晓悟僧问根尘俱泯为甚么事理不明师曰事理且从唤甚么作俱泯底根尘问无明实性即佛性如何是佛性师曰唤甚么作无明问如何是摩诃般若师曰雪落茫茫僧无语师曰会么曰不会师示偈曰摩诃般若非取非舍若人不会风寒雪下归宗义柔禅师开堂陞座维那白椎曰法筵龙象众当观第一义师曰若是第一义且作么生观恁么道落在甚么处为复是观为复不许人观先德上座共相证明后学初心莫唤作返问语倒靠语有疑请问僧问诸佛出世说法度人感天动地和尚出世有何祥瑞师曰人天大众前寐语作么问僧看甚么经曰宝积经师曰既是沙门为甚么看宝积经僧无语师代云古今用无极百丈道恒禅师参法眼因请益外道问佛不问有言不问无言叙语未终眼曰住住汝拟向世尊良久处会那师从此悟入僧问古人有言释迦与我同参未审参见何人师曰唯有同参方知曰未审此人如何亲近师曰恁么则你不解参也问如何是百丈为人一句师曰若到诸方总须问过乃曰实是无事诸人各各是佛更有何疑得到这里古人道十方同X聚会箇箇学无为此是选佛场心空及第归且作么生是心空不是那里闭目冷坐是心空此正是意识想解上座要会心空么但且识心便见心空所以道过去巳过去未来更莫算兀然无事坐何曾有人唤设有人唤上座应它好不应它好若应他阿谁唤上座若不应他又不患聋也三世体空且不是木头也所以古人道心空得见法王还见法王么也祇是老病僧又莫道渠自伐好珍重僧举人问玄沙三乘十二分教即不问如何是祖师西来意沙曰三乘十二分教不要某甲不会请师为说师曰汝实不会曰实不会师示偈曰不要三乘要祖宗三乘不要与君同君今欲会通宗旨后夜𤠔啼在乱峰上堂诸上座适来从僧堂里出来脚未跨门限便回去巳是重说偈言了也更来这里不可重重下切脚也古人云参它不如自参所以道森罗万象是善财之宗师业惑尘劳乃普贤之境界若恁么参得与善财同参若不肯与么参却归堂向火参取胜热婆罗门珍重上堂众才集便曰喫茶去或时众集便曰珍重或时众集便便曰歇后又颂曰百丈有三诀喫茶珍重歇直下便承当敢保君未彻杭州永明道潜禅师颂初谒法眼眼问曰子于参请外看甚么经师曰华严经眼曰总别同异成坏六相是何门摄属师曰文在十地品中据理则世出世间一切法皆具六相也眼曰空还具六相也无师懵然X无对眼曰汝问我我道向汝师乃问空还具六相也无眼曰空师于是开悟踊跃礼谢眼曰子作么生会师曰空眼然之因四众士女入院眼问师曰律中道隔壁闻钗钏声即名破戒现覩金银合杂朱紫骈阗是破戒不是破戒师曰好箇入路眼曰子向后有五百毳徒为王侯所重在师寻礼辞驻钖于衢州古寺阅大藏经忠懿王命入府受菩萨戒署慈化定慧禅师建大伽蓝慧日永明请居之上堂佛法显然因甚么却不会诸上座欲会佛法但问张三李四欲会世法则参取古佛丛林无事久立僧问达磨西来传个甚么师曰传箇册子曰恁么则心外有法去也师曰心内无法杭州报恩慧朗禅师三学精练志探玄旨在天台山白沙卓庵有朋彦上座博学强记来访师敌论宗乘师曰言多去道转远今有事借问祇如从上诸圣及诸先德还有不悟者也无彦曰若是诸圣先德岂有不悟者哉师曰一人发真归源十方虗空悉皆消殒今天台山嶷然如何得消殒去彦不知所措自是它宗泛学来者皆服膺矣上堂诸人还委悉么莫道语默动静无非佛事好且莫错会天龙禅师问曰一切诸佛及诸佛法皆从此经出未审此经从何而出师曰道甚么天龙拟进语师曰过也金陵报慈行言导师上堂凡行脚人参善知识到一丛林放下缾钵可谓行菩萨道能事毕矣何用更来X这里举论真如涅槃此是非时之说然古之有言譬如披沙识宝沙砾若除真金自现便唤作常住世间具足僧宝亦如一味之雨一般之地生长万物大小不同甘辛有异不可道地与雨有大小之名也所以道方即现方圆即现圆何以故尔法无偏正随相应现唤作对现色身还见么若不见也莫闲坐地师闻鸠子呌问僧甚么声曰鸠子声师曰欲得不招无间业莫谤如来正法轮上堂此日英贤共会海会同臻谅惟佛法之趣无不备矣若是英鉴之者不须待言也然言之本无何以默矣是以森罗万象诸佛洪源显明则海印光澄冥昧则情迷自惑苟非通心上士逸格高人则何以于诸尘中发扬妙极卷舒物象纵夺森罗示生非生应灭非灭生灭洞巳乃曰真常言假则影散千途论真则一空绝迹岂可以有无生灭而计之者哉崇寿契稠禅师上堂僧问四众谛观第一义如何是第一义师曰何劳更问乃曰大众欲知佛性义当观时节因缘作么生是时节因缘上座如今便散去且道有也未若无因甚么便散去若有作么生是第一义上座第一义现成何劳更观恁么显明得佛性常照一切法常住若见有法常住犹未是法之真源作么生是法之真源上座不见古人道一人发真归源十方虗空悉皆消殒还有一法为意解么古人有如是大事因缘依而行之即是何劳长老多说众中有X未知者便请相示问如何是佛师曰如何是佛曰如何领解师曰领解即不是报恩法安禅师初住曹山上堂知幻即离不作方便离幻即觉亦无渐次诸上座且作么生会不作方便又无渐次古人意在甚么处若会得诸佛常现前若未会莫向圆觉经里讨夫佛法亘古亘今未甞不现前诸上座一切时中咸承此威光须具大信根荷担得起始得不见佛赞勐利底人堪为器用亦不赏他向善久修净业者要似他广额兇屠抛下操刀便证阿罗汉果直须恁么始得所以长者道如将梵位直授凡庸云居清钖禅师僧问如何是云居境师曰汝唤甚么作境曰如何是境中人师曰适来向汝道甚么正勤希奉禅师上堂古圣道圆同太虗无欠无余又道一一法一一宗众多法一法宗又道起唯法起灭唯法灭又道起时不言我起灭时不言我灭据此说话屈滞久在丛林上座若是初心兄弟且须体道人身难得正法难闻莫同等闲施主衣食不易消遣若不明道个个尽须还它上座要会道么珍重僧问古人有言山河大地是汝真善知识如何得山河大地为善知识去师曰汝唤甚么作山河大地罗汉智依禅师上堂尽十方世界无一微尘许法与汝作见闻觉知还信么然虽如此也须悟始得莫将为等闲不见道单明自已不悟目前此人祇具一只X眼还会么僧问纤尘不立为甚么好丑现前师曰分明记取别处问人章义道钦禅师初住栖贤上堂道远乎哉触事而真圣远乎哉体之则神我寻常示汝何不向衣钵下坐地直下参取须要上来讨个甚么既上来我即事不获巳便举古德少许方便抖擞些子龟毛兔角解落向汝诸上座欲得省要僧堂里三门下寮舍里参取好还有会处也未若有会处试说看与上座证明僧问如何是栖贤境师曰栖贤有甚么境江南国主请居章义道场上堂总来这里立作甚么善知识如河沙数常与汝为伴行住坐卧不相舍离伹长连牀上稳坐地十方善知识自来参上座何不信取作得如许多难易他古圣嗟见今时人不奈何乃曰伤夫人情之惑久矣目对真而不觉此乃嗟汝诸人看却不知且道看却甚么不知何不体察古人方便祇为信之不及致得如此诸上座但于佛法中留心无不得者无事体道去便下座报恩匡逸禅师江南国主请居上院上堂顾视大众曰依而行之即无累矣还信么如太阳赫弈皎然地更莫思量思量不及设尔思量得及唤作分限智慧不见先德云人无心合道道无心合人人道既合是名无事人且自何是凡自何是圣于此若未会可谓为迷情所覆便去离不得迷时即有窒碍为对为待种种不同忽然省去亦无所得譬如演若达多认影X迷头岂不担头觅头然正迷之时头且不失及乎悟去亦不为得何以故人迷谓之失人悟谓之得得失在于人何关于动静报慈文遂导师甞究首楞严甄会真妄缘起本末精愽于是节科注释文句交络厥功既就谒于法眼述巳所业深符经旨眼曰楞严岂不是有八还义师曰是曰明还甚么师曰明还日轮曰日还甚么师懵然无对眼诫令焚其所注之文师自此服膺请益始忘知解金陵国主署雷音觉海大导师问僧从甚么处来曰曹山来师曰几程到此曰七程师曰行却许多山林溪㵎何者是汝自已曰总是师曰众生颠倒认物为已曰如何是学人自已师曰总是乃曰诸上座各在此经冬过夏还有人悟自已也无山僧与汝证明令汝真见不被邪魔所惑僧问如何是学人自已师曰好箇师僧眼目甚分明罗汉守仁禅师僧众晚参师曰物物本来无处所一轮明月印心池便归方丈住报恩上堂报恩这里不曾与人拣话今日与诸上座拣一两则话还愿乐么诸上座鹤胫长凫胫短甘草甜黄檗苦恁么拣择还惬雅意么诸上座莫是血脉不通泥水有隔么且莫错会珍重僧问如何是西来意师曰唤甚么作西来意曰恁么则无西来也师曰由汝口头道黄山良匡禅师僧问明镜当台森罗为甚么不现师曰那里当台曰争奈即今何师曰又道不现X报恩玄则禅师颂初问青峯如何是学人自已峯曰丙丁童子来求火后谒法眼眼问甚处来师曰青峯眼曰青峯有何言句师举前话眼曰上座作么生会师曰丙丁属火而更求火如将自已求自已眼曰与么会又争得师曰某甲祇与么未审和尚如何眼曰你问我我与你道师问如何是学人自已眼曰丙丁童子来求火师于言下顿悟开堂日李王与法眼俱在会僧问龙吟雾起虎啸风生学人知是出世边事到此为甚么不会师曰会取好僧举头看师及看法眼乃抽身入众法眼与李王当时失色眼归方丈令侍者唤问话僧至眼曰上座适来问底话许你具眼人天众前何不礼拜葢覆却眼摵一坐具其僧三日后吐光而终上堂诸上座尽有常圆之月各怀真价之珍所以月在云中虽明而不照智隐惑内虽真而不通无事久立僧问如何是不动尊师曰飞飞飏飏净德智筠禅师上堂从上诸圣方便门不少大抵祇要诸仁者有个见处然虽未见且不参差一丝𩬊许诸仁者亦未甞违背一丝发许何以故烜赫地显露如今便会取更不费一毫气力还省要么说道毗卢有师法身有主斯乃抑扬对机施设诸仁者作么生会对底道理若也会且莫嫌他佛语莫重祖师直下是自已眼明始得上堂夫欲慕道也须上上根器始得造次中下不易承当何以故佛法非心意识境X界上座莫恁么懱揳地他古人道沙门眼把定世界函葢干坤绵绵不漏丝发所以诸佛赞叹赞叹不及比喻比喻不及道上座威光赫奕亘古亘今幸有如是家风何不绍续取为甚么自生卑劣枉受辛勤不能晓悟祇为如此所以诸佛出兴于世祇为如此所以诸佛唱入涅槃祇为如此所以祖师特地西来高丽国慧炬国师一日国主请入王府上堂师指威凤楼示众曰威凤楼为诸上座举扬了也还会么傥若会且作么生会若道不会威凤楼作么生不会珍重宝塔绍巖禅师吴越王命师开法上堂山僧素寡知见本期闲放念经待死岂谓今日大王勤重苦勉山僧效诸方宿德施张法筵然大王致请也祇图诸仁者明心此外别无道理诸仁者还明心也未莫不是语言谈笑时凝然杜默时参寻知识时道伴商略时观山翫水时耳目绝对时是汝心否如上所解尽为魔魅所摄岂曰明心更有一类人离身中妄想外别认徧十方世界含日月包太虗谓是本来真心斯亦外道所计非明心也诸仁者要会么心无是者亦是不是者汝拟执认其可得乎般若敬遵禅师僧问牛头未见四祖时为甚么百鸟衔花师曰汝甚么处见曰见后为甚么不衔花师曰且领话好师自述真赞曰真兮寥廓郢人图雘岳耸云空碧潭月跃X归宗筞真禅师初名慧超谒法眼问曰慧超咨和尚如何是佛眼曰汝是慧超师从此悟入上堂诸上座见闻觉知祇可一度祇如会了是见闻觉知不是见闻觉知要会么与诸上座说破了也待汝悟始得久立珍重栖贤圆禅师上堂出得僧堂门见五老峰一生参学事毕何用更到这里来虽然如此也劳上座一转了也珍重新兴齐禅师僧问如何得出三界去师曰汝还信么曰信则深信乞和尚慈悲师曰秪此信心亘古亘今快须究取何必沉吟要出三界三界唯心师因雪谓众曰诸上座还见雪么见即有眼不见无眼有眼即常无眼即断恁么会得佛身充满僧辞去泐潭乞和尚示个入路师曰好个入路道心坚固随众参请随众作务要去便去要住便住去之与住更无它故若到泐潭不审马祖古贤谨禅师侍立法眼次眼问一僧曰自离此间甚么处去来曰入岭来眼曰不易曰虗涉它如许多山水眼曰如许多山水也不恶其僧无语师于此有省兴福可勋禅师僧问何云法空师曰不空有偈示众曰秋江烟岛晴鸥鹭行行立不念观世音争知普门入永明延寿禅师初住雪窦上堂雪窦这里迅瀑千寻不停纤粟奇巖万仞无立足处汝等诸人向甚么处X进步僧问雪窦一径如何履践师曰步步寒花结言言彻底冰师有偈曰孤𤠔呌落中巖月野客吟残半夜灯此境此时谁得意白云深处坐禅僧忠懿王请开山灵隐新寺明年迁永明大道场众盈二千颂僧问如何是永明妙旨师曰更添香着曰谢师指示师曰且喜没交涉僧礼拜师曰听取一偈欲识永明旨门前一湖水日照光明生风来波浪起问学人久在永明为甚么不会永明家风师曰不会处会取曰不会处如何会师曰牛胎生象子碧海起红尘问成佛成祖亦出不得六道轮回亦出不得未审出甚么处不得师曰出汝问处不得问如何是大圆镜师曰破沙盆师居永明十五载度弟子一千七百人开宝七年入天台山度戒约万余人常与七众授菩萨戒夜施鬼神食朝放诸生类不可称算六时散花行道余力念法华经计万三千部着宗镜录一百卷诗偈赋咏凡千万言播于海外五云志逢禅师通贯三学了达性相甞梦陞须弥山覩三佛列坐初释迦次弥勒皆礼其足唯不识第三尊但仰视而巳释尊谓之曰此是补弥勒处师子月佛师方作礼觉后因阅大藏经乃符所梦游万抵天台云居参国师宾主缘契顿发玄秘一日入普贤殿中宴坐倐有一神人跪膝于前师问汝其谁乎曰护戒神也师曰吾患有宿𠎝未殄汝知之乎曰师有何罪唯一小过耳师曰何也曰凡折钵水亦施主物X师每倾弃非所宜也言讫而隐师自此洗钵水尽饮之积久因致脾疾十载方愈吴越国王向师道风召赐紫衣署普觉禅师命住临安功臣院上堂诸上座舍一知识参一知识尽学善财南游之式样且问上座秪如善财礼辞文殊拟登妙峯谒德云比丘及到彼所何以德云却于别峯相见夫教意祖意同一方便终无别理彼若明得此亦昭然诸上座即今簇着老僧是相见是不相见此处是妙峯是别峯脱或从此省去可谓不孤负老僧亦常见德云比丘未甞剎那相舍离还信得及么上堂古德为法行脚不惮勤劳如雪峰三到投子九上洞山盘桓往返尚求个入路不得看汝近世参学人才跨门来便要老僧接引指示说禅且汝欲造玄极之道岂同等闲而况此事亦有时节躁求焉得汝等要知悟时么如今各且下去堂中静坐直待仰家峯点头老僧即为汝说时有僧出曰仰家峯点头也请师说师曰大众且道此僧会老僧语不会老僧语僧礼拜师曰今日偶然失鉴有人问僧无为无事人为甚么却有金鎻难僧无对师代云祇为无为无事僧问教中道文殊忽起佛见法见被佛威神摄向二铁围山意旨如何师曰甚么处是二铁围山僧无语师曰还会么如今若有人起佛法之见吾与烹茶两瓯且道赏伊罚伊同教意不同教意报恩永安禅师僧问如何是西来意师曰过这里立X僧才移步师召曰会么曰不会师曰听取一偈汝问西来意且过这边立昨夜三更时雨打虗空湿电影忽然明不似蚰蜒急紫凝智勤禅师僧问如何是空手把锄头师曰但恁么谛信曰如何是步行骑水牛师曰汝自何来普门希辨禅师上堂山僧素乏知见复寡闻持顷虽侍立于国师不蒙一句开示以致今日与诸仁者聚会更无一法可相助发何况能为诸仁者区别缁素商量古今还恠得山僧么若有恠者且道此人具眼不具眼有宾主义无宾主义晚学初机必须审细僧问如何是普门示现神通事师曰恁么则阇黎恠老僧去也曰不恠时如何师曰汝且下堂里思惟去光庆遇安禅师僧问无价宝珠请师分付师曰善能吐露曰恁么则人人具足去也师曰珠在甚么处僧礼拜师曰也是虗言问提纲举领尽立宾主如何是主师曰深委此问曰如何是宾师曰适来向汝道甚么曰宾主道合时如何师曰其令不行上堂欲识曹谿旨云飞前面山分明真实箇不用别追攀僧问古德有言井底红尘生山头波浪起未审此意如何师曰若到诸方但甚么问曰和尚意旨如何师曰适来向汝道甚么乃曰古今相承皆云尘生井底浪起山头结子空花生儿石女且作么生会莫是和声送事就物呈心句里藏锋声前全露么莫是有名无体异唱玄谭么上座自会即得古人意旨即不然既X恁么会不得合作么生会上座欲得会么但看泥牛行处阳𦦨翻波木马嘶时空花坠影圣凡如此道理分明何须久立珍重华严慧达禅师僧问如何是古佛心师曰山河大地问如何是华严境师曰满目无形影九曲庆祥禅师颂僧问险恶道中以何为津梁曰以此为津梁曰如何是此师曰筑着汝鼻孔开化行明禅师僧问如何是开化门中流出方便师曰日日潮音两度闻瑞鹿遇安禅师颂得法于天台又常阅首楞严经到知见立知即无明本知见无见斯即涅槃师乃破句读曰知见立知即无明本知见无见斯即涅槃于此有省有人语师曰破句了也师曰此是我悟处毕生不易时谓之安楞严龙华慧居禅师开堂示众曰从上宗乘到这里如何举唱祇如释迦如来说一代时教如缾注水古德尚云犹如梦事寱语一般且道据甚么道理便甚么道还会么大施门开何曾壅塞生凡育圣不漏纤尘言凡则全凡举圣则全圣凡圣不相待个个独称尊所以道山河大地长时说法长时放光地水火风一一如是时有僧出礼拜师曰好个问头如法问着僧拟进前师曰又没交涉也上堂龙华这里也祇是拈柴择菜上来下去晨朝一粥斋时一饭睡后喫茶但恁么参取珍重X齐云遇臻禅师僧问圆明了知为甚么不因心念师曰圆明了知曰何异心念师曰汝唤甚么作心念秋夕闲坐偶成颂曰秋庭肃肃风颾颾寒星列空蟾魄高搘颐静坐神不劳鸟窠无端吹布毛瑞鹿本先禅师上堂你诸人还见竹林兰若山水院舍人众么若道见则心外有法若道不见争奈竹林兰若山水院舍人众现在摐然地还会恁么告示么若会不妨灵利无事莫立上堂大凡参学未必学问话是参学未必学拣话是参学未必学代语是参学未必学别语是参学未必学捻破经论中奇特言语是参学未必捻破祖师奇特言语是参学若于如是等参学任你七通八达于佛法中傥无见处唤作干慧之徒岂不闻古德道聪明不敌生死干慧岂免苦轮诸人若也参学应须真实参学始得行时行时参取立时立时参取坐时坐时参取眠时眠时参取语时语时参取默时默时参取一切作务时一切作务时参取既向如是等时参且道参个甚人参个甚么语到这里须自有个明白处始得若不如是唤作造次之流则无究了之旨上堂幽林鸟呌碧㵎鱼跳云片展张瀑声呜咽你等还知得如是多景象示你等个入处么若也知得不妨参取好上堂你等诸人夜间眠熟不知一切既不知一切且问你等那时有本来性无本来性若道那时有本来性又不知一切与死无异若道那时无本来性睡眠忽省觉知X如故还会么不知一切与死无异睡眠忽省觉知如故如是等时是个甚么若也不会各体究取无事莫立上堂诸法所生唯心所现如是言语好个入底门户且问你等诸人眼见一切色耳闻一切声鼻嗅一切香舌了一切味身触一切輭滑意分别一切诸法祇如眼耳鼻舌身意所对之物为复唯是你等心为复非是你等心若道唯是你等心何不与你等身都作一块了休为甚么所对之物却在你等眼耳鼻舌身意外你等若道眼耳鼻舌身意所对之物非是你等心又争奈诸法所生唯心所现言语留在世间何人不举着你等见这个说话还会么若也不会大家用心商量教会去幸在其中莫令厌学无事且退上堂天台教中说文殊观音普贤三门文殊门者一切色观音门者一切声普贤门者不动步而到我道文殊门者不是一切色观音门者不是一切声普贤门者是个甚么莫道别却天台教说话无事且退上堂举僧问长沙南泉迁化向甚么处去沙曰东家作驴西家作马僧曰学人不会沙曰要骑便骑要下即下师曰若是求出三界修行底人闻这个言语不妨狐疑不妨惊怛南泉迁化向甚处去东家作驴西家作马或有会云千变万化不出真常或有会云须会异类中行始会得这个言语或有会云东家是南泉西家是南泉或有会云东家郎君子西家郎君子或有会云东家是甚么西家是甚么或有会云便X作驴呌又作马嘶或有会云唤甚么作东家驴唤甚么作西家马或有会云既问迁化答在问处或有会云作露柱处去也或有会云东家作驴西家作马亏南泉甚么如是诸家会也总于佛法有安乐处南泉迁化向甚处去东家作驴西家作马学人不会要骑便骑要下即下这个话不消得多道理而会若见法界性去也没多事珍重上堂鑑中形影唯凭鑑光显现你等诸人所作一切事且道唯凭个甚么显现还知得么若也知得于参学中千足万足无事莫立兴教洪寿禅师同国师普请次闻堕薪有省作偈曰扑落非他物纵横不是尘山河及大地全露法王身苏州永安道原禅师僧问如何是佛师曰咄这旃陀罗曰学人初机乞师方便师曰汝问甚么曰问佛师曰咄这旃陀罗云居道齐禅师徧历禅会学心未息颂后于上蓝院主经藏法灯一日谓师曰有人问我西来意答它曰不东不西藏主作么生会师对曰不东不西灯曰与么会又争得曰道齐祇恁么未审和尚尊意如何灯曰它家自有儿孙在师于是顿明厥旨有颂曰接物利生绝妙外生终是不肖它家自有儿孙将来用得恰好秀州罗汉院愿昭禅师上堂山河大地是真善知识时常说法时时度人不妨诸上座参取僧问罗汉家风请师一句师曰嘉禾合穗上国传芳曰此犹是嘉X禾家风如何是罗汉家风师曰或到诸方分明举似支提辩隆禅师上堂巍巍实相畐塞虗空金刚之体无有破坏大众还见不见若言见也且实相之体本无青黄赤白长短方圆亦非见闻觉知之法且作么生作个见底道理若言不见又道巍巍实相畐塞虗空为甚么不见僧问如何是向上一路师曰脚下底曰恁么则寻常履践师曰莫错认栖贤澄湜禅师僧问毗目仙人执善财手见微尘诸佛祇如未执手时见个甚么师曰如今又见个甚么千光环省禅师精究律部听天台文句栖心于圆顿止观后阅楞严文理宏濬未能洞晓一夕诵经既久就案假寐梦中见日轮自空而降开口吞之自尔倐然发悟差别义门涣然无滞后参永明永明唯印前解无别指喻崇福庆祥禅师上堂诸禅德见性周徧闻性亦然洞彻十方无内无外所以古人道随缘无作动寂常真如此施为全真智用云居义能禅师上堂不用上来堂中憍陈如上座为诸上座转第一义法轮还得么若信得及各自归堂参取下座后却问一僧祇如山僧适来教上座参取圣僧圣僧还道个甚么僧曰特谢和尚再举问如何是佛师曰即心是佛曰学人不会乞师方便师曰方便唿为佛回光返照看身心是何物X归宗慧诚禅师僧问如何是祖师西来意师曰不知乃曰问话且住直饶问到穷劫问也不着答到穷劫答也不及何以故祗为诸人各有本分事圆满十方亘古亘今乃至诸佛也不敢错误诸人便谓之顶族祇是助发上座所以道十方法界诸有情念念以证善逝果彼既丈夫我亦尔何得自轻而退屈诸上座不要退屈信取便休祖师西来祇道见性成佛其余所说不及此说瑞巖义海禅师僧问释迦掩室于摩竭净名杜口于毗耶未审如何示众师曰汝不欲我开谈曰未晓师机师曰且退问如何是无位真人师曰这里无安排你处灵隐玄本禅师见僧看经乃问看甚么经僧无语乃示颂曰看经不识经徒劳损眼睛欲得不损眼分明识取经尧峯颢暹禅师僧问承教有言是法平等无有高下如何是平等法师曰尧峯高宝峯低曰恁么则成高下去也师曰情知汝恁么会闻雷声示众曰还闻雷声么还知起处么若知起处便知身命落处若也不知所以古人道不知天地者刚道有干坤不如喫茶去僧问亡僧迁化向甚么处去也师曰苍天苍天乃曰祇如末后僧问亡僧迁化向甚么处去也山僧向它道苍天苍天且道意落在甚么处莫是悲伤迁逝痛忆道人么若乃恁么平论实谓罔知去处要X知去处么更不用久立歇去上堂冬去春来楼阁门开若也入得不用徘徊诸上座还向这里入得也未若也入得所以古人道是处是弥勒无门无善财若也入之未得自是诸上座狂走更不忉忉久立珍重圣寿昇禅师上堂若论佛法更有甚么事所以道古今山河古今日月古今人伦古今城郭唤作平等法门绝前后际诸人还信得及么若信得及依而行之久立珍重兴教惟一禅师僧问佛未出世时如何师曰白云数重曰出世后如何师曰青山一朵西余体柔禅师上堂一人把火自烬其身一人抱冰横尸于路进前则触途成滞退后则噎气填胸直得上天无路入地无门如今巳不奈何也良久曰待得雪消去自然春到来定山惟素山主僧问达磨心印师巳晓试举家风对众看师曰门前有个长松树夜半子规来上啼问如何是定山境师曰清风满院曰忽遇客来如何祇待师曰莫嫌冷淡乃曰若论家风与境不易酬对多见指定处所教它不得自在曾有僧问大随如何是和尚家风随曰赤土𦘕簸箕又曰肚上不贴榜且问诸人作么生会更有夹山云门临济风穴皆有此话播于诸方各各施设不同又作么生会法无异辙殊途同归若要省力易会但识取自家桑梓便能绍得X家业随处解脱应用现前天地同根万物一体唤作衲僧眼睛绵绵不漏丝发苟或于此不明徒自竛竮辛苦净土惟正禅师有问曰师以禅师名乃不谈禅何也师曰徒费言语吾嬾宁假曲折但日夜烦万象为敷演耳言语有间而此法无尽所谓造物无尽藏也灵隐延珊禅师上堂与上座一线道且作么生持论佛法若也水洩不通便教上座无安身立命处当此之时祖佛出头来也有二十棒分恁么道山僧还有过也无不见世尊生下周行七步目顾四方一手指天一手指地云天上天下惟吾独尊云门云我当初若见一棒打杀与狗子喫却何以如此贵图天下大平且道云门恁么说话有佛法道理也无虽然如此云门祇具一只眼久立珍重禅宗正脉卷第五音释謦欬穗晷啮镞芟侦炉瓠舶冁鄮窘毳迄觑剩嶷懱揳雘谭寐搘颐湜濬烬X禅宗正脉X卍XXX禅宗正脉卷第六南岳临济宗临济义玄禅师颂初在黄檗会中行业纯一时睦州为第一座乃问上座在此多少时师曰三年州曰曾参问否师曰不曾参问不知问箇甚么州曰何不问堂头和尚如何是佛法的的大意师便去问声未绝檗便打师下来州曰问话作么生师曰某甲问声未绝和尚便打某甲不会州曰伹更去问师又问檗又打如是三度问三度被打师白州曰早承激劝问法累蒙和尚赐棒自恨障缘不领深旨今且辞去州云汝若去须辞和尚了去师礼拜退州先到黄檗处曰问话上座虽是后生却甚奇特若来辞方便接伊巳后为一株大树覆廕天下人去在师来日辞黄檗檗曰不须他去祇往高安滩头参大愚必为汝说师到大愚愚曰甚处来师曰黄檗来愚曰黄檗有何言句师曰某甲三度问佛法的的大意三度被打不知某甲有过无过愚曰黄檗与么老婆心切为汝得彻困更来这里问有过无过师于言下大悟乃曰元来黄檗佛法无多子愚搊住曰这尿牀鬼子适来道有过无过如今却道黄檗佛法无多子你见箇甚么道理X速道速道师于大愚肋下筑三拳愚拓开曰汝师黄檗非干我事师辞大愚却回黄檗檗见便问这汉来来去去有甚了期师曰祇为老婆心切便人事了侍立檗问甚处去来师曰昨蒙和尚慈旨令参大愚去来檗曰大愚有何言句师举前话檗曰大愚老汉饶舌待来痛与一顿师曰说甚待来即今便打随后便掌檗曰这风颠汉来这里捋虎须师便喝檗唤侍者曰引这风颠汉参堂去颂师普请鉏地次见黄檗来拄䦆而立檗曰这汉困那师曰䦆也未举困箇甚么檗便打师接住棒一送送倒檗唿维那扶我起来维那扶起曰和尚争容得这风颠汉无礼檗才起便打维那师䦆地曰诸方火葬我这里活埋师一日在僧堂里睡檗入常见以拄杖打板头一下师举首见是檗却又睡檗又打板头一下却往上间见首座坐禅乃曰下间后生却坐禅汝在这里妄想作么座曰这老汉作甚么檗又打板头一下便出去颂师栽松次檗曰深山里栽许多松作甚么师曰一与山门作境致二与后人作标牓道了将䦆头𡎺地三下檗曰虽然如是子也喫吾三十棒了也师又𡎺地三下嘘一嘘檗曰吾宗到汝大兴于此黄檗因入厨下问饭头作甚么头曰拣众僧饭X米檗曰一顿喫多少头曰二石五檗曰莫太多么头曰犹恐少在檗便打头举似师师曰我与汝勘这老汉才到侍立檗举前话师曰饭头不会请和尚代一转语檗曰汝但举师曰莫太多么檗曰来日更喫一顿师曰说甚么来日即今便喫随后打一掌檗曰这风颠汉又来这里捋虎须师喝一喝便出去师辞黄檗檗曰甚处去师曰不是河南便归河北檗便打师约住与一掌檗大笑乃唤侍者将百丈先师禅板几案来师曰侍者将火来檗曰不然子伹将去巳后坐断天下人舌头去在师为黄檗驰书至沩山与仰山语次仰曰老兄向后北去有箇住处师曰岂有与么事仰曰但去巳后有一人佐辅汝此人祇是有头无尾有始无终师后住镇州临济学侣云集一日谓普化克符二上座曰我欲于此建立黄檗宗旨汝且成褫我二人珍重下去三日后普化却上来问和尚三日前说甚么师便打三日后克符上来问和尚前日打普化作甚么师亦打至晚小参曰有时夺人不夺境有时夺境不夺人有时人境两俱夺有时人境俱不夺僧问如何是真佛真法真道乞师开示师曰佛者心清净是法者心光明是道者处处无碍净光是三即一皆是空名而无实有如真正作道人念念心不间断自达磨大师从西土来祇是觅箇不受人惑底人后遇X二祖一言便了始知从前虗用工夫山僧今日见处与祖佛不别若第一句中荐得堪与祖佛为师若第二句中荐得堪与人天为师若第三句中荐得自救不了僧便问如何是第一句师曰三要印开朱点窄未容拟议主宾分曰如何是第二句师曰妙解岂容无着问沤和争负截流机曰如何是第三句师曰但看棚头弄傀儡抽牵全借里头人乃曰大凡演唱宗乘一句中须具三玄门一玄门须具三要有权有实有照有用汝等诸人作么生会师谓僧曰有时一喝如金刚王宝劒有时一喝如踞地师子有时一喝如探竿影草有时一喝不作一喝用汝作么生会僧拟议师便喝示众参学之人大须子细如宾主相见便有言论往来或应物现形或全体作用或机权喜怒或现半身或乘师子或乘象王如有真正学人便喝先拈出一箇胶盆子善知识不辨是境便上他境上作模作样便被学人又喝前人不肯放下此是膏肓之病不堪医治唤作宾看主或是善知识不拈出物祇随学人问处即夺学人被夺抵死不肯放此是主看宾或有学人应一箇清净境出善知识前知识辨得是境把得抛向坑里学人言大好善知识知识即云咄哉不识好恶学人便礼拜此唤作主看主或有学人披枷带锁出善知识前知识更与安一种枷锁学人欢喜彼此不辨唤作宾看宾大德山僧所举皆是辨魔拣异知其邪正师问洛浦从上来一人X行棒一人行喝阿那箇亲曰总不亲师曰亲处作么生浦便喝师乃打颂上堂有一人论劫在途中不离家舍有一人离家舍不在途中那箇合受人天供养颂师问院主甚处去来曰州中粜黄米来师曰粜得尽么主曰粜得尽师以拄杖画一画曰还粜得这箇么主便喝师便打典座至师举前话座曰院主不会和尚意师曰你又作么生座礼拜师亦打上堂一人在孤峯顶上无出身路一人在十字街头亦无向背且道那箇在前那箇在后不作维摩诘不作傅大士珍重有一老宿参便问礼拜即是不礼拜即是师便喝宿便拜师曰好箇草贼宿曰贼贼便出去师曰莫道无事好时首座侍立师曰还有过也无座曰有师曰宾家有过主家有过曰二俱有过师曰过在甚么处座便出去师曰莫道无事好颂师到京行化至一家门首曰家常添钵有婆曰太无厌生师曰饭也未曾得何言太无厌生婆便闭却门颂师陞堂有僧出师便喝僧亦喝便礼拜师便打颂赵州游方到院在后架洗脚次师便问如何是祖师西来意州曰恰遇山僧洗脚师近前作听势州曰会即便会啗啄作甚么师便归方丈州曰三十年行脚今日错为人下註脚师应机多用喝会下参徒亦学师喝师曰汝等总学我喝我今问汝有一人从东堂出一人从西堂出两人齐喝一声这里分得宾主么汝且作么生分若分不得巳后不得学老僧喝X示众我有时先照后用有时先用后照有时照用同时有时照用不同时先照后用有人在先用后照有法在照用同时驱耕夫之牛夺饥人之食敲骨取髓痛下针锥照用不同时有问有答立宾立主合水和泥应机接物若是过量人向未举巳前撩起便行犹较些子师行脚时到龙光值上堂师出问不展锋铓如何得胜光据坐师曰大善知识岂无方便光瞪目曰嗄师以手指曰这老汉今日败阙也次到三峯平和尚处平问甚处来师曰黄檗来平曰黄檗有何言句师曰金牛昨夜遭涂炭直至如今不见踪平曰金风吹玉管那箇是知音师曰直透万重关不住青霄内平曰子这一问太高生师曰龙生金凤子冲破碧瑠璃平曰且坐喫茶又问近离甚处师曰龙光平曰龙光近日如何师便出去麻谷问十二面观音那箇是正面师下禅牀擒住曰十二面观音甚处去也速道速道谷转身拟坐师便打谷接住棒相捉归方丈上堂僧问如何是佛法大意师竖起拂子僧便喝师便打又僧问如何是佛法大意师亦竖拂子僧便喝师亦喝僧拟议师便打乃曰大众夫为法者不避丧身失命我于黄檗先师处三度问佛法的的大意三度被打如蒿枝拂相似如今更思一顿谁为下手时有僧出曰某甲下手师度与拄杖僧拟接师便打颂同普化赴施主斋次师问毛吞巨海芥纳须弥为复是神通妙用为复是法尔如然化趯倒饭X牀师曰太麤生曰这里是甚么所在说麤说细次日又同赴斋师复问今日供养何似昨日化又趯倒饭牀师曰得即得太麤生化喝曰瞎汉佛法说甚么麤细师乃吐舌颂师与王常侍到僧堂王问这一堂僧还看经么师曰不看经曰还习禅么师曰不习禅曰既不看经又不习禅毕竟作箇甚么师曰总教伊成佛作祖去曰金屑虽贵落眼成翳师曰我将谓你是箇俗汉颂师上堂次两堂首座相见同时下喝僧问师还有宾主也无师曰宾主历然师召众曰要会临济宾主句问取堂中二首座颂咸通八年丁亥师将示灭说传法偈曰沿流不止问如何真照无边说似他离相离名人不禀吹毛用了急须磨复谓众曰吾灭后不得灭却吾正法眼藏三圣出曰争敢灭却和尚正法眼藏师曰巳后有人问你向它道甚么圣便喝师曰谁知吾正法眼藏向这瞎驴边灭却兴化存奖禅师颂在三圣会里为首座常曰我向南方行脚一遭拄杖头不曾拨着一箇会佛法底人三圣闻得问曰你具箇甚么眼便恁么道师便喝圣曰须是你始得后大觉闻举遂曰作么生得风吹到大觉门里来师后到大觉为院主一日觉唤院主我闻你道向南方行脚一遭拄杖头不曾拨着一箇会佛法底你凭箇甚么道理与么道师便喝觉便打师又喝觉又打师来日从法堂过觉召院主我直下疑你昨日这两喝师又喝觉又打师再喝觉又打师曰某X甲于三圣师兄处学得箇宾主句总被师兄折倒了也愿与某甲箇安乐法门觉曰这瞎汉来这里纳败阙脱下衲衣痛打一顿师于言下荐得临济先师于黄檗处喫棒底道理师后开堂日拈香曰此一炷香本为三圣师兄三圣与我太孤本为大觉师兄大觉与我太賖不如供养临济先师颂僧问四方八面来时如何师曰打中间底僧便礼拜师曰昨日赴箇村斋中途遇一阵卒风暴雨却向古庙里躲避得过颂问僧甚处来曰崔禅处来师曰将得崔禅喝来否曰不将得来师曰恁么则不从崔禅处来僧便喝师便打颂示众我闻前廊下也喝后架里也喝诸子汝莫盲喝乱喝直饶喝得兴化向虗空里却扑下来一点气也无待我苏息起来向汝道未在何故我未曾向紫罗帐里撒真珠与汝诸人去在胡喝乱喝作么颂云居住三峯时师问权借一问以为影草时如何居无对师云想和尚答这话不得不如礼拜了退二十年后居云如今思量当时不消道箇何必后遣化主到师处师问和尚住三峯庵时老僧问伊话对不得如今道得也未主举前话师云云居二十年祇道得箇何必兴化即不然争如道箇不必颂师谓克宾维那曰汝不久为唱导之师宾曰不入这保社师曰会了不入不会了不入曰总不与么师便打曰克宾维那法战不胜罚钱五贯设饡饭一堂次日师自白椎曰克宾维那法战不胜不得喫饭即便出院颂师见X同参来才上法堂师便喝僧亦喝师又喝僧亦喝师近前拈棒僧又喝师曰你看这瞎汉犹作主在僧拟议师直打下法堂侍者请问适来那僧有甚触忤和尚师曰它适来也有权也有实也有照也有用及乎我将手向伊面前横两横到这里却去不得似这般瞎汉不打更待何时僧礼拜颂后唐庄宗车驾幸河北回至魏府行宫诏师问曰朕取中原获得一宝未曾有人酬价师曰请陛下宝看帝以两手舒幞头脚师曰君王之宝谁敢酬价宝寿沼禅师颂僧问万境来侵时如何师曰莫管他僧礼拜师曰不要动着动着即打折汝腰颂师在方丈坐因僧问讯次师曰百千诸圣尽不出此方丈内曰祇如古人道大千沙界海中沤未审此方丈向甚么处来师曰千圣现在世阿谁证明师便掷下拂子僧从西过东立师便打僧曰若不久参焉知端的师曰三十年后此话大行颂赵州来师在禅牀背面而坐州展坐具礼拜师起入方丈州收坐具而出颂师问僧甚处来曰西山来师曰见猕猴么曰见师曰作甚么伎俩曰见甚么一箇伎俩也作不得师便打颂胡钉铰参师问汝莫是胡钉铰么曰不敢师曰还钉得虗空么曰请和尚打破师便打胡曰和尚莫错打某甲师曰向后有多口阿师与你点破在胡后到赵州举前话州曰汝因甚么被他打胡曰不知过X在甚么处州曰祇这一缝尚不奈何胡于此有省赵州曰且钉这一缝三圣慧然禅师评颂至仰山山问汝名甚么师曰慧寂山曰慧寂是我名师曰我名慧然山大笑而巳仰山因有官人相访山问官居何位曰推官山竖起拂子曰还推得这箇么官人无对山令众下语皆不契时师不安在涅槃堂内将息山令侍者去请下语师曰但道和尚今日有事山又令侍者问未审有甚么事师曰再犯不容颂师到德山才展坐具山曰莫展炊巾这里无残羹馊饭师曰总有也无着处山便打师接住棒推向禅牀上山大笑师哭苍天便下参堂堂中首座号踢天泰问行脚高士须得本道公验作么生是本道公验师曰道甚么座再问师打一坐具曰这漆桶前后触忤多少贤良座拟人事师便过第二座人事颂住后上堂我逢人则出出则不为人便下座颂僧问如何是祖师西来意师曰臭肉来蝇问僧近离甚处僧便喝师亦喝僧又喝师又喝僧曰行棒即瞎便喝师拈棒僧乃转身作受棒势师曰下坡不走快便难逢便棒僧曰这贼便出去师遂抛下棒次有僧问适来争容得这僧师曰是伊见先师来魏府大觉和尚参临济济才见竖起拂子师展坐具济掷下拂子师收坐具参堂去时僧众曰此僧莫是和尚亲故不礼拜又不喫棒济闻说令侍者唤适来X新到上来师随侍者到方丈济曰大众道汝来参长老又不礼拜又不喫棒莫是老僧亲故师乃珍重下去颂师住后僧问如何是本来身师曰头枕衡山脚踏北岳问如何是佛法大意师曰良马不窥鞭侧耳知人意问如何是大觉师曰恶觉曰乖极师便打灌谿志闲禅师颂幼从柏巖后见临济济蓦胷搊住师曰领领济拓开曰且放汝一顿师离临济至末山住后上堂我在临济爷爷处得半杓末山孃孃处得半杓共成一杓喫了如今饱不饥颂僧问久向灌谿到来祇见沤麻池师曰汝祇见沤麻池且不见灌谿曰如何是灌谿师曰噼箭急上堂十方无壁落四畔亦无门露裸裸赤洒洒无可把便下座僧问如何是一色师曰不随曰一色后如何师曰有阇黎承当分也无纸衣和尚初问临济如何是夺人不夺境济曰煦日发生铺地锦婴儿垂发白如丝师曰如何是夺境不夺人济曰王令巳行天下徧将军塞外绝烟尘师曰如何是人境俱夺济曰并分绝信独处一方师曰如何是人境俱不夺济曰王登宝殿野老讴歌师于言下领旨有颂曰夺人不夺境缘自带誵讹拟欲求玄旨思量反责么骊珠光灿烂蟾桂影婆娑觌面无差互还应滞网罗夺境不夺人寻言何处真问禅禅是妄究理理非亲日照寒光澹山摇翠色新X直饶玄会得也是眼中尘人境两俱夺从来正令行不论佛与祖那说圣凡情拟把吹毛剑还如值木盲进前求妙会特地斩精灵人境俱不夺思量意不偏主宾言少异问答理俱全踏破澄潭月穿开碧落天不能明妙用沦溺在无缘僧问如何是宾中宾师曰倚门傍户犹如醉出言吐语不惭惶曰如何是宾中主师曰口念弥陀双拄杖目瞽瞳人不出头曰如何是主中宾师曰高提祖印当机用利物应知语带悲曰如何是主中主师曰横按镆铘全正令太平寰宇斩痴顽曰既是太平寰宇为甚么却斩痴顽师曰不许夜行刚把火直须当道与人看定州善崔禅师颂州将王令公于衙署张座请师说法师陞座拈拄杖曰出来也打不出来也打僧出曰崔禅聻师掷下拄杖曰久立令公伏惟尊重幽州谭空和尚镇州牧有姑为尼行脚回欲开堂为人牧令师勘过师问曰见说汝欲开堂为人是否尼曰是师曰尼是五障之身汝作么生为人尼曰龙女八岁南方无垢世界成等正觉又作么生师曰龙女有十八变你试一变看尼曰设使变得也祇是箇野狐精师便打牧闻举乃曰和尚棒折那僧问德山棒临济喝未审那箇最亲师曰巳前在众里老僧也曾商量来僧便喝师曰却是汝会僧曰错师便打襄州历村和尚僧问如何是观其音声而得解脱师将火箸敲柴曰汝还闻么曰闻师曰谁不解脱颂师X煎茶次僧问如何是祖师西来意师举起茶匙僧曰莫祇这便当否师掷向火中米仓禅师颂问僧近离甚处曰冀州太湖师曰阇黎来时太湖向你道甚么曰知道米仓路峻师曰到这里又作么生曰不异发足时道路师曰阇黎巳孤太湖去在曰某甲亦不肯和尚恁么道师曰来时路峻如今路平曰不妨和尚此路师曰漆桶里汉有甚么限增收齐耸禅师僧问如何是佛师曰老僧竝不知曰和尚是大善知识为甚么不知师曰老僧不曾接下机云山和尚颂有僧从西京来师问还将得西京主人书来否曰不敢妄通消息师曰作家师僧天然有在曰残羹馊饭谁喫师曰独有阇黎不甘喫其僧乃作吐势师唤侍者曰扶出这病僧着僧便出去师见僧来便作起势僧便出去师曰得甚么灵利僧便喝曰作这箇眼目承嗣临济也太屈哉师曰且望阇黎善传僧回首师喝曰作这箇眼目错判诸方名言随后便打虎谿庵主颂僧问庵主在这里多少年也师曰祇见冬凋夏长年代总不记得曰大好不记得师曰汝道我在这里得多少年也曰冬凋夏长聻师曰閙市里虎桐峯庵主评颂僧问和尚这里忽遇大虫作么生师便作大虫吼僧作怖势师大笑僧曰这老贼师曰争X奈老僧何有老人入山参师曰住在甚处老人不语师曰善能对机老人地上拈一枝草示师师便喝老人礼拜师便归庵老人曰与么疑杀一切人在杉洋庵主有僧到参师问阿谁曰杉洋庵主师曰是我僧便喝师作嘘声僧曰犹要棒喫在师便打定上座评颂初参临济问如何是佛法大意济下禅牀擒住师拟议济与一掌师伫思傍僧曰定上座何不礼拜师方作礼忽然大悟后南游路逢巖头雪峯钦山三人巖头问上座甚处来师曰临济来巖曰和尚万福师曰和尚巳顺世也巖曰某甲三人特去礼拜薄福不遇不知和尚在日有何言句请上座举一两则颂师遂举临济上堂曰赤肉团上有一无位真人常在汝等诸人面门出入未证据者看看时有僧问如何是无位真人济下禅牀搊住曰道道僧拟议济拓开曰无位真人是甚么干屎橛巖头不觉吐舌雪峯曰临济大似白拈贼钦山曰何不道赤肉团上非无位真人师便擒住曰无位真人与非无位真人相去多少速道速道钦山被擒直得面黄面青语之不得巖头雪峯曰这新戒不识好恶触忤上座且望慈悲师曰若不是这两箇老汉𡎺杀这尿牀鬼子南院慧颙禅师颂上堂赤肉团上壁立千仞僧问赤肉团上壁立千仞岂不是和尚道师曰是僧便掀倒禅牀师曰这瞎驴乱作僧拟议师便打颂思明X和尚未住西院时到参礼拜了曰无可人事从许州来收得江西剃刀一柄献和尚师曰汝从许州来为甚却收得江西剃刀明把师手掐一掐师曰侍者收取明以衣袖拂一拂便行师曰阿剌剌阿剌剌颂上堂诸方祇具啐啄同时眼不具啐啄同时用僧便问如何是啐啄同时用师曰作家不啐啄啐啄同时失曰此犹未是某甲问处师曰汝问处作么生僧曰失师便打其僧不肯后于云门会下闻二时举此话一僧曰当时南院棒折那其僧忽契悟遂奔回省觐师巳圆寂乃谒风穴穴一见便问上座莫是当时问先师啐啄同时话底么僧曰是穴曰汝当时作么生会曰某甲当时如在灯影里行相似穴曰汝会也颂僧问古殿重兴时如何师曰明堂瓦插檐曰与么则庄严毕备也师曰斩草虵头落颂问僧名甚么曰普参师曰忽遇屎橛作么生僧便不审师便打问僧近离甚处曰襄州师曰来作甚么曰特来礼拜和尚师曰恰遇宝应老不在僧便喝师曰向汝道不在又喝作甚么僧又喝师便打僧礼拜师曰这棒本是汝打我我且打汝要此话大行瞎汉参堂去问僧近离甚处曰襄州师曰是甚么物恁么来曰和尚试道看师曰适来礼拜底曰错师曰礼拜底错箇甚么曰再犯不容师曰三十年弄马骑今日被驴扑瞎汉参堂去僧问从上诸圣向甚么处去师曰不上天堂则入地狱曰和尚又作么生师曰还知宝应老汉落处X么僧拟议师打一拂曰你还知喫拂子底么曰不会师曰正令却是你行又打一拂子颂问寒暑到来时如何师曰紫罗抹额绣腰裙曰上上之机今巳晓向下之机事若何师曰炭库里藏身增收守廓侍者颂问德山曰从上诸圣向甚么处去山曰作么作么师曰勑点飞龙马跛鳖出头来山便休去来日浴出师过茶与山山于背上拊一下曰昨日公案作么生师曰这老汉今日方始瞥地山又休去师行脚到襄州华严和尚会下一日严上堂曰大众今日若是临济德山高亭大愚鸟窠船子儿孙不用如何若何便请单刀直入华严与汝证据师出礼拜起便喝严亦喝师又喝严亦喝师礼拜起曰大众看这老汉一场败阙又喝一喝拍手归众严下座归方丈时风穴作维那上去问讯严曰维那汝来也叵耐守廓适来把老僧扭揑一上待集众打一顿趂出穴曰趂他迟了也自是和尚言过他是临济下儿孙本分恁么严方息怒穴下来举似师曰你着甚来由劝这老汉我未问前早要棒喫得我话行如今不打搭却我话也穴曰虽然如是巳遍天下也西院思明禅师颂僧问如何是伽蓝师曰荆棘丛林曰如何是境中人师曰貛儿貉子评颂从漪上座到法席旬日常自曰莫道会佛法人觅箇举话底人也无师闻而默之漪异日上法堂次师召从漪漪举首X师曰错漪进三两步师又曰错漪近前师曰适来两错是上座错是思明老汉错曰是从漪错师曰错错乃曰上座且在这里过夏共汝商量这两错漪不肯便去后住相州天平山每举前话曰我行脚时被恶风吹到汝州有西院长老勘我连下两错更留我过夏待共我商量我不道恁么时错我发足向南方去时早知错了也宝寿和尚颂在先宝寿为供养主寿问父母未生前还我本来面目来师立至夜深下语不契翌日辤去寿曰汝何往师曰昨日蒙和尚设问某甲不契往南方参知识去寿曰南方禁夏不禁冬我此间禁冬不禁夏汝且作街坊过夏若是佛法阛阓之中浩浩红尘常说正法师不敢违一日街头见两人交争挥一拳曰你得恁么无面目师当下大悟走见宝寿未及出语寿便曰汝会也不用说师便礼拜颂寿临迁化时嘱三圣请师开堂师开堂日三圣推出一僧师便打圣曰与么为人非但瞎却这僧眼瞎却镇州一城人眼去在师掷下拄杖便归方丈大悲和尚僧问除上去下请师便道师曰开口即错曰真是学人师也师曰今日向弟子手里死水陆和尚僧问如何是学人用心处师曰用心即错曰不起一念时如何师曰没用处汉澄心旻德禅师颂在兴化遇示众曰若是作家战将X便请单刀直入更莫如何若何师出礼拜起便喝化亦喝师又喝化亦喝师礼拜归众化曰适来若是别人三十棒一棒也较不得何故为他旻德会一喝不作一喝用鲁祖山教禅师僧问如何是祖师西来意师曰今日不答话曰大好不答话师便打颂问如何是双林树师曰有相身中无相身曰如何是有相身中无相身师曰金香炉下铁崑崙问如何是孤峯独宿底人师曰半夜日头明日午打三更问进向无门时如何师曰太钝生曰不是钝生直下进向无门时如何师曰灵机未曾论边际执法无门在暗中镇州谈空和尚僧问格外之谈请师举唱师曰隘路不通风曰莫祇这便是也无师乃嘘嘘际上座僧问如何是佛法的的大意师曰龙腾沧海鱼跃深潭曰毕竟如何师曰夜闻祭鬼鼓朝听上滩歌风穴延沼禅师参南院入门不礼拜院曰入门须辨主师曰端的请师分院于左膝拍一拍师便喝院于右膝拍一拍师又喝院曰左边一拍且置右边一拍作么生师曰瞎院便拈棒师曰莫盲枷瞎棒夺打和尚莫言不道院掷下棒曰今日被黄面浙子钝置一场师曰和尚大似持钵不得诈道不饥院曰阇黎曾到此间么师曰是何言欤院曰老僧好好相借问师曰也不得放过便下参众了却上堂头礼谢院曰阇X黎曾见甚么人来师曰在襄州华严与廓侍者同夏院曰亲见作家来颂院问南方一棒作么商量师曰作奇特商量师却问和尚此间一棒作么商量院拈拄杖曰棒下无生忍临机不见师师于言下大彻玄旨遂依止六年四众请主风穴又八年李史君与合城士庶再请开堂演法矣上堂夫参学眼目临机直须大用现前勿自拘于小节设使言前荐得犹是滞㲉迷封总然句下精通未免触途狂见应是从前依他作解明昧两岐与你一时扫却直教箇箇如师子儿咤呀地哮吼一声壁立千仞谁敢正眼觑着觑着即瞎却渠眼时有僧问如何是正法眼师曰即便翟支瞎曰翟支瞎后如何师曰捞天摸地评颂师在郢州谒前请主李史君留于衙内度夏普设大会请师上堂才陞座乃曰祖师心印状似铁牛之机去即印住住即印破祇如不去不住印即是不印即是还有人道得么时有卢陂长老出问学人有铁牛之机请师不搭印师曰惯钓鲸鲵澄巨浸却嗟蛙步𩥇泥沙陂伫思师喝曰长老何不进语陂拟议师便打一拂子曰还记得话头么试举看陂拟开口师又打一拂子牧主曰信知佛法与王法一般师曰见甚么道理牧主曰当断不断反招其乱师便下座颂上堂僧问如何是佛师曰如何不是佛曰未晓玄言请师直指师曰家住海门洲扶桑最先照颂问如何是清净法身师曰金沙滩头马郎妇问一色难分请师显示师X曰满炉添炭犹嫌冷路上行人祇守寒颂问如何是道师曰五凤楼前曰如何是道中人师曰问取皇城使问摘叶寻枝即不问直截根源事若何师曰赴供凌晨去开塘带雨归颂问随缘不变者忽遇知音时如何师曰披莎侧立千峯外引水浇蔬五老前评颂上堂若立一尘家国兴盛野老颦蹙不立一尘家国丧亡野老安怗于此明得阇黎无分全是老僧于此不明老僧却是阇黎阇黎与老僧亦能悟却天下人亦能瞎却天下人欲识阇黎么右边一拍曰这里是欲识老僧么左边一拍曰这里是上堂若是上上之流各有证据略赴箇程限中下之机各须英俊当处出生随处灭尽如爆龟纹爆即成兆不爆成钝欲爆不爆直下便揑颂僧问语默涉离微如何通不犯师曰常忆江南三月里鹧鸪啼处百华香问百了千当时如何师曰不许夜行投明须到问如何是宾中主师曰入市双瞳瞽曰如何是主中宾师曰回銮两曜新曰如何是宾中宾师曰攒眉坐白云曰如何是主中主师曰磨礲三尺劒待斩平不人问如何是䦆头边意师曰山前一片青颂问如何是佛师曰杖林山下竹筋鞭颖桥安禅师颂师与钟司徒向火次钟忽问三界焚烧时如何出得师以香匙拨开火钟拟议师曰司徒司徒钟忽有省兴阳归静禅师初参西院便问拟问不问时如何院X便打师良久院曰若唤作棒眉须堕落师于言下大悟首山省念禅师常密诵法华经众目为念法华也晚于风穴会中充知客一日侍立次穴乃垂涕告之曰不幸临济之道至吾将坠地矣师曰观此一众岂无人耶穴曰聪敏者多见性者少师曰如某者如何穴曰吾虽望子之久犹恐躭着此经不能放下师曰此亦可事愿闻其要穴遂上堂举世尊以青莲目顾视大众乃曰正当恁么时且道说箇甚么若道不说而说又是埋没先圣且道说箇甚么师乃拂袖下去穴掷下拄杖归方丈侍者随后请益曰念法华因甚不祗对和尚穴曰念法华会也次日师与真园头同上问讯次穴问真曰作么生是世尊不说说真曰鹁鸠树上鸣穴曰汝作许多痴福作么何不体究言句又问师曰汝作么生师曰动容扬古路不堕悄然机穴谓真曰汝何不看念法华下语师受风穴印可之后泯迹韬光人莫知其所以因白兆楚和尚至汝州宣化风穴令师往传语才相见提起坐具便问展即是不展即是兆曰自家看取师便喝兆曰我曾亲近知识来未甞輙敢恁么造次师曰草贼大败兆曰来日若见风穴和尚待一一举似师曰一任一任不得忘却师乃先回举似风穴穴曰今日又被你収下一员草贼师曰好手不张名兆次日才到相见便举前话穴曰非但昨日今日和赃捉败师于是名振四方学X者望风而靡开法首山为第一世也颂僧问如何是学人亲切处师曰五九尽日又逢春曰毕竟事如何师曰冬到寒食一百五颂问如何是祖师西来意师曰风吹日炙颂问如何是菩提路师曰此去襄县五里曰向上事如何师曰往来不易颂问一切诸佛皆从此经出如何是此经师曰低声低声曰如何受持师曰切不得污染颂问如何是古佛心师曰镇州萝卜重三斤问如何是玄中的师曰有言须道却曰此意如何师曰无言鬼也瞋问如何是梵音相师曰驴鸣狗吠乃曰要得亲切第一莫将问来问还会么问在答处答在问处汝若将问来问老僧在汝脚底汝若拟议即没交涉时有僧出礼拜师便打僧便问挂钖幽巖时如何师曰错僧曰错师又打颂问如何是佛师曰新妇骑驴阿家牵曰未审此语甚么句中收师曰三玄收不得四句岂能该曰此意如何师曰天长地久日月齐明颂示众曰诸上座不得盲喝乱喝寻常向你道宾则始终宾主则始终主宾无二宾主无二主若有二宾二主两箇即成瞎汉所以我若立你须坐我若坐你须立坐则共你坐立则共你立虽然如是急着眼始得增收广慧真禅师甞在风穴作园头穴问曰会昌沙汰时护法善神向甚么处去师曰常在阛阓中要且无人识穴曰汝彻也师礼拜汾州善昭禅师历参知识七十一员后到首山问百X丈卷席意旨如何山曰龙袖拂开全体现曰师意如何山曰象王行处绝狐踪师于言下大悟拜起而曰万古碧潭空界月再三捞摝始应知有问者曰见何道理便尔自肯师曰正是我放身命处后游衡湘及襄沔间每为郡守以名剎力致前后八请坚卧不答洎首山殁西河道俗遣僧契聪近请住持师闭关高枕聪排闼而入让之曰佛法大事靖退小节风穴惧应谶忧宗旨坠灭幸而有先师先师巳弃世汝有力荷担如来大法者今何时而欲安眠哉师矍起握聪手曰非公不闻此语趣办严吾行矣住后上堂谓众曰汾阳门下有西河师子当门踞坐但有来者即便咬杀有何方便入得汾阳门见得汾阳人若见汾阳人者堪与祖佛为师不见汾阳人尽是立地死汉如今还有人入得么快须入取免得孤负平生不是龙门客切忌遭点额那箇是龙门客一齐点下举起拄杖曰速退速退珍重上堂先圣云一句语须具三玄门一玄门须具三要阿那箇是三玄三要底句快会取好各自思量还得稳当也未古德巳前行脚闻一箇因缘未明中间直下饮食无味睡卧不安火急决择莫将为小事所以大觉老人为一大事因缘出现于世想计他从上来行脚不为游山翫水看州府奢华片衣口食皆为圣心未通所以驱驰行脚决择深奥传唱敷扬博问先知亲近高德盖为续佛心灯绍隆祖代兴崇圣种接引后机自利利他不忘先X迹如今还有商量者么有即出来大家商量僧问如何是接初机底句师曰汝是行脚僧曰如何是辨衲僧底句师曰西方日出卯曰如何是正令行底句师曰千里持来呈旧面曰如何是立干坤底句师曰北俱卢洲长粳米食者无贪亦无瞋乃曰将此四转语验天下衲僧才见你出来验得了也问如何是学人着力处师曰嘉州打大像曰如何是学人转身处师曰陜府灌铁牛曰如何是学人亲切处师曰西河弄师子乃曰若人会得此三句巳辨三玄更有三要语在切须荐取不是等闲与大众颂出三玄三要事难分得意忘言道易亲一句明明该万象重阳九月菊华新上堂凡一句语须具三玄门每一玄门须具三要有照有用或先照后用或先用后照或照用同时或照用不同时先照后用且要共你商量先用后照你也须是箇人始得照用同时你作么生当抵照用不同时你又作么生凑泊僧问如何是宾中宾师曰合掌庵前问世尊曰如何是宾中主师曰对面无俦侣曰如何是主中宾师曰阵云横海上拔劒搅龙门曰如何是主中主师曰三头六臂擎天地忿怒那咤扑帝钟上堂汾阳有三诀衲僧难辨别更拟问如何拄杖蓦头揳时有僧问如何是三诀师便打僧礼拜师曰为汝一时颂出第一诀接引无时节巧语不能诠云绽青天月第二诀舒光辨贤哲问答利生心拔却眼中楔第三诀西国胡人说济水过新X罗北地用宾铁复曰还有人会么会底出来通箇消息要知远近莫祇恁么记言记语以当平生有甚么利益不用久立珍重颂僧问如何是祖师西来意师曰青绢扇子足风凉颂上堂谓众曰夫说法者须具十智同真若不具十智同真邪正不辨缁素不分不能与人天为眼目决断是非如鸟飞空而折翼如箭射的而断弦弦断故射的不中翼折故空不可飞弦壮翼牢空的俱彻作么生是十智同真与诸上座点出一同一质二同大事三总同参四同真志五同徧普六同具足七同得失八同生杀九同音吼十同得入又曰与甚么人同得入与阿谁同音吼作么生是生杀甚么物同得失阿那箇同具足是甚么同徧普何人同真志孰能总同参那箇同大事何物同一质有点得出底么点得出者不悋慈悲点不出来未有参学眼在切须辨取要识是非面目现在不可久立珍重叶县归省禅师颂游方参首山山一日举竹篦问曰唤作竹篦即触不唤作竹篦即背唤作甚么师掣得掷地上曰是甚么山曰瞎师于言下豁然顿悟上堂宗师血脉或凡或圣龙树马鸣天堂地狱镬汤炉炭牛头狱卒森罗万象日月星辰他方此土有情无情以手画一画云俱入此宗此宗门中亦能杀人亦能活人杀人须得杀人刀活人须得活人句作么生是杀人刀活人句道得底出来对众道看若道不得X即孤负平生珍重上堂良久曰夫行脚禅流直须着忖参学须具参学眼见地须得见地句方有相亲分始得不被诸境惑亦不落于恶道毕竟如何委悉有时句到意不到妄缘前尘分别影事有时意到句不到如盲摸象各说异端有时意句俱到打破虗空界光明照十方有时意句俱不到无目之人纵横走忽然不觉落深坑僧请益柏树子话师曰我不辞与汝说还信么曰和尚重言争敢不信师曰汝还闻檐头水滴声历其僧豁然不觉失声云㖿师曰你见箇甚么道理僧便以颂对曰檐头水滴分明历历打破干坤当下心息师乃忻然颂问如何是学人密用心处师曰閙市辊毬子曰意旨如何师曰溥请众人看增收神鼎洪諲禅师自游方一衲以度寒暑甞与数耆旧至襄沔间一僧举论宗乘颇敏捷会野饭山店中供办而僧论说不巳师曰三界唯心万法唯识唯识唯心眼声耳色是甚么人语僧曰法眼语师曰其义如何曰唯心故根境不相到唯识故声色摐然师曰舌味是根境否曰是师以箸筴菜置口中含胡而语曰何谓相入耶坐者骇然僧不能答师曰途路之乐终未到家见解入微不名见道参须实参悟须实悟阎罗大王不怕多语僧拱而退上堂举洞山曰贪瞋痴太无知赖我今朝识得伊行便打坐便槌分付心王子细推无量劫来不解脱问汝三人知不知师曰X古人与么道神鼎则不然贪瞋痴实无知十二时中任从伊行即往坐即随分付心王拟何为无量劫来元解脱何须更问知不知僧问拨尘见佛时如何师曰佛亦是尘谷隐蕴聪禅师初参百丈恒和尚因结夏百丈上堂举中观论曰正觉无名相随缘即道场师便出问如何是正觉无名相丈曰汝还见露柱么师曰如何是随缘即道场丈曰今日结夏颂次参首山问学人亲到宝山空手回时如何山曰家家门前火把子师于言下大悟呈偈曰我今二十七访道曾寻觅今朝喜得逢要且不相识后到大阳玄和尚问近离甚处师曰襄州阳曰作么生是不隔底句师曰和尚住持不易阳曰且坐喫茶师便参众去侍者问适来新到祗对住持不易和尚为甚么教坐喫茶阳曰我献他新罗附子他酬我舶上茴香你去问他有语在侍者请师喫茶问适来祗对和尚道住持不易意旨如何师曰真鍮不博金颂僧问日往月来迁不觉年衰老还有不老者么师曰有曰如何是不老者师曰虬龙筋力高声呌晚后精灵转更多问承古有言祇者如今谁动口意旨如何师曰莫认驴鞍桥作阿爷下颔示众第一句道得石里迸出第二句道得挨拶将来第三句道得自救不了上堂春景温和春雨普润万物生芽甚么处不沾恩且道承恩力一句作么生道良久曰春雨一滴滑如油X广慧元琏禅师颂到首山山问近离甚处师曰汉上山竖起拳曰汉上还有这箇么师曰这箇是甚么椀鸣声山曰瞎师曰恰是拍一拍便出他日又问学人亲到宝山空手回时如何山曰家家门前火把子师当下大悟云某甲不疑天下老和尚舌头也山曰汝会处作么生与我说来看师曰祇是地上水碙砂也山曰汝会也师便礼拜上堂临济两堂首座相见同时下喝诸人且道还有宾主也无若道有祇是箇瞎汉若道无亦是箇瞎汉不有不无万里崖州若向这里道得也好与三十棒若道不得亦与三十棒衲僧家到这里作么生出得山僧圈䙌去良久曰苦哉虾蟆蚯蚓𨁝跳上三十三天撞着须弥山百杂碎拈拄杖曰一队无孔铁槌速退速退僧问如何是祖师西来意师曰竹竿头上曜红旗三交智嵩禅师颂参首山问如何是佛法的的大意山曰楚王城畔汝水东流师于此有省顿契佛意乃作三玄偈曰须用直须用心意莫定动三岁师子吼十方没狐种我有真如性如同幕里隐打破六门关显出毗卢印真骨金刚体可夸六尘一拂永无遮廓落世界空为体体上无为真到家山闻乃请喫茶问这三颂是汝作来耶师曰是山曰或有人教汝现三十二相时如何师曰某甲不是野狐精山曰惜取眉毛师曰和尚落了多少山以竹篦头上打曰这汉向后乱作去在上堂文殊仗劒五台横X行唐明一路把断誵讹三世诸佛未出教乘网底游鱼龙门难渡垂钓四海祇钓狞龙格外玄谈为求知识若也举掦宗旨须弥直须粉碎若也说佛说祖海水便须枯竭宝劒挥时毫光万里放汝一路通方说话把断咽喉诸人甚处出气仁王处评禅师问首山如何是佛法大意山便喝师礼拜山拈棒师曰老和尚没世界那山抛下拄杖曰明眼人难谩师曰草贼大败丞相王随居士谒首山得言外之旨自尔履践深明大法临终书偈曰𦘕堂灯巳灭弹指向谁说去住本寻常春风扫残雪石霜楚圆慈明禅师闻汾阳道望遂住谒焉阳顾而默契之经二年未许入室每见必骂诟或毁诋诸方及有所训皆流俗鄙事一夕诉曰自至法席巳再夏不蒙指示但增世俗尘劳念岁月飘忽己事不明失出家之利语未卒阳熟视骂曰是恶知识敢裨贩我怒举杖逐之师拟伸救阳掩师口乃大悟曰是知临济道出常情服役七年辞去依唐明嵩禅师嵩谓师曰杨大年内翰知见高入道稳实子不可不见师乃往见大年年问曰对面不相识千里却同风师曰近奉山门请年曰真箇脱空师曰前月离唐明年曰适来悔相问师曰作家年便喝师曰恰是年复喝师以手画一画年吐舌曰真是龙象师曰是何言欤年唤客司点茶来元来是屋里人师曰也不消得颂年又X问如何是上座为人一句师曰切年曰与么则长裙新妇拖泥走师曰谁得似内翰年曰作家作家师曰放你二十棒年拊膝曰这里是甚么所在师拍掌曰也不得放过年大笑又问记得唐明当时悟底因缘么师曰唐明问首山如何是佛法的的大意山曰楚王城畔汝水东流年曰祇如此语意旨如何师曰水上挂灯毬年曰与恁则孤负古人去也师曰内翰疑则别参年曰三脚虾蟆跳上天师曰一任𨁝跳年乃大笑馆于斋中日夕质疑智证颂李附马问我闻西河有金毛师子是否师曰甚么处得者消息公便喝师曰野干鸣公又喝师曰恰是公大笑颂僧问如何是佛师曰水出高原师谒神鼎鼎首山高弟望尊一时衲子非人类精奇无敢登其门者住山三十年门弟子气吞诸方师发长不剪弊衣楚音通谒称法姪一众大笑鼎遣童子问长老谁之嗣师仰视屋曰亲见汾阳来鼎杖而出顾见颀然问曰汾州有西河师子是否师指其后绝呌曰屋倒矣童子返走鼎回顾相矍铄师地坐脱只履而视之鼎老忘所问又失师所在师徐起整衣且行且语曰见面不如闻名遂去鼎遣人追之不可叹曰汾州乃有此儿耶师自是名重丛林后住道吾上堂先宝应曰第一句荐得堪与祖佛为师第二句荐得堪与人天为师第三句荐得自救不了道吾则不然第一句荐得和泥合水第二句荐得无绳自缚第三句荐得四稜着地所X以道起也海晏河清行人避路住也干坤失色日月无光汝辈向甚么处出气如今还有出气者么有即出来对众出气看如无道吾为汝出气去也乃嘘一声卓拄杖下座上堂道吾打鼓四大部洲同参拄杖横也挑括干坤大地钵盂覆也盖却恒沙世界且问诸人向甚么处安身立命若也知得向北俱卢洲喫粥喫饭若也不知长连牀上喫粥喫饭示众以拄杖击禅牀一下云大众还会么不见道一击忘所知更不假修持诸方达道者咸言上上机香严恁么悟去分明悟得如来禅祖师禅未梦见在且道祖师禅有甚长处若向言中取则悞赚后人直饶棒下承当孤负先圣万法本闲惟人自閙所以山僧居福严祇见福严境界晏起早眠有时云生碧嶂月落寒潭音声鸟飞鸣般若台前娑罗华香散祝融峯畔把瘦笻坐盘石与五湖衲子时话玄微灰头土面住兴化祇见兴化家风迎来送去门连城市车马骈阗渔唱潇湘猿啼岳麓丝竹哥谣时时入耳复与四海高人日谈禅道岁月都忘且道居深山住城郭还有优劣也无试道看良久云是处是慈氏无门无善财颂僧问行脚不逢人时如何师曰钓丝绞水颂师室中插劒一口以草鞋一对水一盆置在劒边每见入室即曰看看有至劒边拟议者师曰险丧身失命也便喝出颂师冬日牓僧堂作此字二二三几水其注曰若人识得不离四威仪中首座见曰和尚今日放X参师闻而笑之颂师问显英上座近离甚处曰金銮师曰夏在甚处曰金銮师曰去夏在甚处曰金銮师曰前夏在甚处曰金銮师曰先前夏在甚处曰何不领话师曰我也不能勘得你教库下奴子勘你且点一盏茶与你湿觜增收瑯琊慧觉禅师僧问如何是佛师曰铜头铁额曰意旨如何师曰鸟觜鱼腮上堂奇哉十方佛元是眼中花欲识眼中花元是十方佛欲识十方佛不是眼中花欲识眼中花不是十方佛于此明得过在十方佛于此未明声闻起舞独觉临粧珍重上堂见闻觉知俱为生死之因见闻觉知正是解脱之本譬如师子返掷南北东西且无定止汝等诸人若也不会且莫孤负释迦老子吽上堂山僧今日为诸人说破明眼衲僧莫去泥里打坐珍重上堂剪除狂宼扫荡搀抢犹是功勋边事君臣道合海晏河清犹是法身边事作么生是衲僧本分事良久曰透网金鳞犹滞水回头石马出沙笼上堂承言须会宗勿自立规矩若人下得通方句我当刎颈而谢之上堂击水鱼头痛穿林宿鸟惊黄昏不击鼓日午打三更诸禅德既是日午为甚却打三更良久曰昨见垂杨绿今逢落叶黄颂上堂汝等诸人在我这里过夏与你点出五般病一不得向万里无寸草处去二不得孤峯独宿三不得张弓架箭四不得物外安身五不得滞于生杀何故一处有滞自救难为五处若通方X名导师汝等诸人若到诸方遇明眼作者与我通箇消息贵得祖风不坠若是常徒即便寝息何故躶形国里夸服饰想君太煞不知时上堂拈拄杖曰盘山道向上一路滑南院道壁立万仞险临济道石火电光钝瑯琊有定干坤底句各各高着眼卓拄杖下座大愚守芝禅师上堂大愚相接大雄孙五湖云水兢头奔兢头奔有何门击箭宁知枯木存枯木存一年还曾两度春两度春帐里真珠撒与人撒与人思量也是慕西秦上堂竖穷三际横徧十方拈起也帝释心惊放下也地神胆战不拈不放唤作甚么目云虾蟆上堂三世诸佛不知有狸奴白牯却知有乃拈起拂子云狸奴白牯总在这里放光动地何谓如此两段不同颂僧问如何是佛师曰锯解秤锤法华全举禅师到大愚芝和尚处愚问古人见桃华意作么生师曰曲不藏直曰那箇且从这箇作么生师曰大街拾得金四隣争得知曰上座还知么师曰路逢劒客须呈劒不是诗人不献诗曰作家诗客师曰一条红线两人牵曰玄沙道谛当甚谛当敢保老兄未彻在又作么生师曰海枯终见底人死不知心曰却是师曰楼阁凌云势峯峦叠翠层颂到瑯琊觉和尚处琊问近离甚处师曰两淛曰船来陆来师曰船来曰船在甚处师曰步下曰不涉程途一句作么生道师以坐具摵一摵曰杜撰长老如麻似粟拂袖X而出琊问侍者此是甚么人者曰举上座琊曰莫是举师叔么先师教我寻见伊遂下旦过问上座莫是举师叔么莫怪适来相触忤师便喝复问长老何时到汾阳琊曰某时到师曰我在淛江早闻你名元来见解祇如此何得名播寰宇琊遂作礼曰某甲罪过僧问如何是夺人不夺境师曰白菊乍开重日暖百年公子不逢春曰如何是夺境不夺人师曰大地绝消息翛然独任真曰如何是人境两俱夺师曰草荒人变色凡圣两齐空曰如何是人境俱不夺师曰清风与明月野老笑相亲上堂钟鸣皷响鹊噪鸦鸣为你诸人说般若讲涅槃了也诸人还信得及么观音菩萨向诸人面前作大神通若信不及却往他方救苦利生去也上堂语渐也返常合道论顿也不留朕迹直饶论其顿返其常也是抑而为之芭蕉谷泉禅师颂省同参慈明禅师明问白云横谷口道人何处来师左右顾视曰夜来何处火烧出古人坟明曰未在更道师作虎声明以坐具便摵师接住推明置禅牀上明却作虎声师大笑曰我见七十余员善知识今日始遇作家慈明迁住福严师又往省之少留而还作偈寄之曰相别而今又半年不知谁共对谈禅一般秀色湘山里汝自匡徒我自眠天圣皓泰禅师到瑯琊琊问埋兵掉鬪未是作家匹马单鎗便请相见师指琊曰将头不勐带累三军琊打师一坐具师亦打琊一坐具琊接住曰适来一坐X具是山僧令行上座一坐具落在甚么处师曰伏惟尚飨琊拓开曰五更侵早起更有夜行人师曰贼过后张弓琊曰且坐喫茶颂僧问如何是佛师曰黑漆圣僧浮山法远禅师颂僧问如何是祖师西来意师曰平地起骨堆欧阳文忠公闻师奇逸造其室未有以异之与客碁师坐其旁文忠遽收局请因碁说法师即令挝鼓陞座曰若论此事如两家着碁相似何谓也敌手知音当机不让若是缀五饶三又通一路始得有一般底祇解闭门作活不会夺角冲关硬节与虎口齐彰局破后徒劳绰斡所以道肥边易得瘦肚难求思行则往往失粘心麤而时时头撞休夸国手谩说神僊赢局输筹即不问且道黑白未分时一着落在甚么处良久曰从来十九路迷悟几多人文忠加叹从容谓同僚曰修初疑禅语为虗诞今日见此老机缘所得所造非悟明于心地安能有此妙旨哉上堂诸佛出世建立化门不离三身智眼亦如摩醯首罗三目何故一只水泄不通缁素难辨一只大地全开十方通畅一只高低一顾万类齐瞻虽然若是本分衲僧陌路相逢别具通天正眼始得所以道三世诸佛不知有狸奴白牯却知有且道狸奴白牯知有箇甚么事要会么深秋帘幕千家雨落日楼台一笛风师暮年休于会圣巖叙佛祖奥义作九带曰佛正法眼带佛法藏带理贯带事贯带理事X纵横带屈曲垂带妙叶兼带金针双鎻带平怀常实带学者既巳传诵师曰若据圆极法门本具十数今此九带巳为诸人说了更有一带还见得么若也见得亲切分明却请出来对众说看说得分明许汝通前九带圆明道眼若也不亲切说不相应唯依吾语而为已解则名谤法诸人到此如何众无语师叱之而去宝应昭禅师上堂十二时中许你一时绝学即是学佛法不见阿难多闻第一却被迦叶摈出不得结集方知聪明博学记持忆想向外驰求与灵觉心转没交涉五蕴㲉中透漏不过顺情生喜违情生怒盖覆深厚自缠自缚无有解脱流浪生死六根为患众苦所逼无自由分而被妄心于中主宰大丈夫儿早搆取好喝一喝曰参大乘慧果禅师僧问拨尘见佛时如何师曰拨尘即乖见佛即错曰总不如是时如何师曰错金山昙颖达观禅师首谒大阳玄禅师遂问洞山特设偏正君臣意明何事阳曰父母未生时事师曰如何体会阳曰夜半正明天晓不露师罔然遂谒谷隐举前话隐曰大阳不道不是祇是口门窄满口说未尽老僧即不然师问如何是父母未生时事隐曰粪墼子师曰如何是夜半正明天晓不露隐曰牡丹华下睡猫儿师愈疑骇一日普请隐问今日运薪耶师曰然隐曰云门问僧人搬柴柴搬人如何会师无对X隐曰此事如人学书点画可效者工否者拙盖未能忘法耳当笔忘手手忘心乃可也师于是默契良久曰如石头云执事元是迷契理亦非悟隐曰汝以为药语为病语师曰是药语隐呵曰汝以病为药又安可哉师曰事如函得盖理如箭直锋妙宁有加者而犹以为病实未喻旨隐曰妙至是亦祇明理事祖师意旨智识所不能到矧事理能尽乎故世尊云理障碍正知见事障续诸生死师恍如梦觉曰如何受用隐曰语不离窠臼安能出盖缠师叹曰才涉脣吻便落意思尽是死门终非活路示众曰才涉唇吻便落意思尽是死门俱非活路直饶透脱犹在沉沦莫教孤负平生虗度此世要得不孤负平生么拈拄杖卓一下曰须是莫被拄杖瞒始得看看拄杖子穿过诸你人髑髅𨁝跳入你鼻孔里去也又卓一下上堂大众集定有僧才出礼拜师曰欲识佛性义当观时节因缘僧便问如何是时节因缘师便下座问如何是夺人不夺境师曰家里巳无回日信路遥空有望乡牌曰如何是夺境不夺人师曰沧海尽教枯见底青山直得辗为尘曰如何是人境两俱夺师曰天地尚空秦日月山河不见汉君臣曰如何是人境俱不夺师曰莺啭千林花满地客游三月草侵天仁寿珍禅师上堂明明无悟有法即迷日上无云丽天普照眼中无翳空本无花无智人前不得错举参永庆普禅师初问谷隐古人道来日大悲院里有斋X意旨如何曰日出隈阳坐天寒不举头师入室次隐曰适来因缘汝作么生会师曰会则途中受用不会则世谛流布曰未在更道师拂袖便出驸马都尉李遵勗居士谒谷隐问出家事隐以崔赵公问径山公案答之公于言下大悟作偈曰学道须是铁汉着手心头便判直趣无上菩提一切是非莫管英公夏竦居士自契机于谷隐日与老衲游偶上蓝溥禅师至公问百骸溃散时那箇是长老自家底蓝曰前月二十离蕲阳公休去蓝却问百骸溃散时那箇是相公自家底公便喝蓝曰喝则不无毕竟那箇是相公自家底公对以偈曰休认风前第一机太虗何处着思惟山僧若要通消息万里无云月上时蓝曰也是弄精魂华严道隆禅师初参石门彻和尚问曰古者道但得随处安闲自然合他古辙虽有此语疑心未歇时如何门曰知有乃可随处安闲如人在州县住或闻或见千奇百怪他总将作寻常不知有而安闲如人在村落住有少声色则惊怪传说师于言下有省门尽授其洞上厥旨后为广慧嗣一日福严承和尚问曰禅师亲见石门如何却嗣广慧师曰我见广慧渠欲剃发使我擎凳子来慧曰道者我有凳子诗听取乃曰放下便平稳我时便肯伊因叙在石门处所得广慧曰石门所示如百味珍羞祇是饱人不得X文公杨亿居士字大年颂出守汝州首谒广慧慧接见公便问布鼓当轩击谁是知音者慧曰来风深辨公曰恁么则禅客相逢祇弹指也慧曰君子可八公应诺诺慧曰草贼大败夜语次慧曰秘监曾与甚人道话来公曰某曾闻云巖谅监寺两箇大虫相咬时如何谅曰一合相某曰我祇管看未审恁么道还得么慧曰这里即不然公曰请和尚别一转语慧以手作拽鼻势曰这畜生更𨁝跳在公于言下脱然无疑有偈曰八角磨盘空里走金毛师子变作狗拟欲将身北斗藏应须合掌南辰后颂公问广慧曰承和尚有言一切罪业皆因财宝所生劝人踈于财利况南阎浮提众生以财为命邦国以财聚人教中有财法二施何得劝人踈财乎慧曰幡竿尖上铁笼头公曰海坛马子似驴大慧曰楚鸡不是丹山凤公曰佛灭二千岁比丘少惭愧公置一百问请广慧答慧一一答回公问李都尉曰释迦六年苦行成得甚么事尉曰担折知柴重翠巖可真禅师甞参慈明因之金銮同善侍者坐夏善乃慈明高弟道吾真杨岐会皆推伏之师自负亲见慈明天下无可意者善与语知其未彻笑之一日山行举论锋发善拈一片瓦砾置盘石上曰若向这里下得一转语许你亲见慈明师左右视拟对之善叱曰伫思停机情识未透何曾梦见师自愧悚即还石霜慈明见来叱曰本色行脚人必知时节有甚急X事夏未了早巳至此师泣曰被善兄毒心终碍塞人故来见和尚明遽问如何是佛法大意师曰无云生岭上有月落波心明瞋目喝曰头白齿豁犹作这箇见解如何脱离生死师悚然求指示明曰汝问我师理前语问之明震声曰无云生岭上有月落波心师于言下大悟师爽气逸出机辨迅捷丛林惮之僧问如何是学人转身处师曰一堵墻百堵调曰如何是学人着力处师曰千日斫柴一日烧曰如何是学人亲切处师曰浑家送上渡头船上堂举龙牙颂曰学道如钻火逢烟未可休直待金星现归家始到头神鼎曰学道如钻火逢烟即便休莫待金星现烧脚又烧头师曰若论顿也龙牙正在半途若论渐也神鼎犹少悟在于此复且如何诸仁者今年多落叶几处扫归家上堂举僧问巴陵如何是道陵曰明眼人落井又问宝应如何是道应曰五凤楼前又问首山如何是道山曰脚下深三尺此三转语一句壁立千仞一句陆地行船一句宾主交参诸人莫有拣得者么出来道看如无且行罗汉慈破结贼故行菩萨慈安众生故行如来慈得如相故蒋山赞元禅师三岁出家七岁为僧十五游方远造石霜陞于丈室慈明一见曰好好着槽厂师遂作驴鸣明曰真法器耳俾为侍者二十年中运水搬柴不惮寒暑悉己躬亲求道后出世苏台天峯龙华白云府帅请居志公道场提纲宗要机锋迅敏解行相应X诸方推服丞相王公安石重师德望特奏章服师号公又坚辞鼎席结庐定林山中与师萧散林下清谈终日赠师颂曰不与物违真道广每随缘起自禅深舌根巳净谁能坏足迹如空我得寻此亦明世希有事也元祐元年师乃迁化丞相王公恸哭于塔赞师真曰贤哉人也行厉而容寂知言而能默誉荣弗喜辱毁弗戚弗矜弗克人自称德有缁有白来自南北弗顺弗逆弗抗弗抑弗观汝华唯食已实孰其嗣之我有遗则大宁道宽禅师上堂无念为宗无住为本真空为体妙有为用所以道尽大地是真空徧法界是妙有且道是甚么人用得四时运用日月常明法本不迁道无方所随缘自在逐物昇沉此土他方入凡入圣虽然如是且道入乡随俗一句作么生道良久曰西天梵语东土唐言僧问如何是露地白牛师以火箸插火炉中曰会么曰不会师曰头不欠尾不剩道吾悟真禅师上堂师子儿哮吼龙马驹𨁝跳古佛镜中明三山孤月皎遂作舞下座上堂举洞山道五台山上云蒸饭佛殿堦前狗尿天剎竿头上煎䭔子三箇猢狲夜簸钱老僧即不然三面狸奴脚踏月两头白牯手拏烟戴冠碧兔立庭柏脱㲉乌龟飞上天老僧葛藤尽被汝诸人覰破了也洞山老人甚是奇特虽然如是祇行得三步四步且不过七跳八跳且道誵讹在甚么处老僧今日不惜眉毛一时布施X良久曰叮咛损君德无言真有功任从沧海变终不为君通上堂古人道认着依前还不是实难会土宿颔下髭须多波斯眼深鼻孔大甚奇怪歘然透过新罗界僧问如何是第一玄师曰释尊光射阿难肩曰如何是第二玄师曰孤轮众象攒曰如何是第三玄师曰泣向枯桑泪涟涟曰如何是第一要师曰最好精麤照曰如何是第二要师曰闪电干坤光晃曜曰如何是第三要师曰路夹青松老上堂举僧问首山如何是佛山曰新妇骑驴阿家牵师曰手提巴鼻脚踏尾仰面看天听流水天明送出路傍边夜静还归茅屋里问僧甚处来曰堂中来师曰圣僧道甚么僧近前不审师曰东家作驴西家作马曰过在甚么处师曰万里崖州广法源禅师上堂春雨微微檐头水滴闻声不悟归堂面壁上堂若论此事切莫道着道着即头角生有僧出曰头角生也师曰祸事曰某甲罪过师曰龙头蛇尾伏惟珍重灵隐德章禅师仁宗皇帝诏师于延春阁下斋宣普照大师问如何是当机一句师曰一言逈出青霄外万仞峯前险处行曰作么生是险处行师便喝曰皇帝面前何得如此师曰也不得放过师进心珠歌曰心如意心如意任运随缘不相离但知莫向外边求外边求终不是枉用工夫隐真理识心珠光曜日秘藏深密无形质拈来掌内众人惊二乘精进争X能测碧眼胡须指出临机妙用何曾失寻常切忌与人看大地山河动岌岌定慧超信海印禅师僧问如何是第一句师曰那叱忿怒曰如何是第二句师曰衲僧罔措曰如何是第三句师曰西天此土上堂若识般若即被般若缚若不识般若亦被般若缚识与不识拈放一边却问诸人如何是般若体参堂去泐潭月禅师僧问修多罗教如标月指未审指箇甚么师曰请高着眼曰曙色未分人尽望及乎天晓也寻常师曰年衰鬼弄人姜山方禅师僧问如何是一尘入正受师曰蛇衘老鼠尾曰如何是诸尘三昧起师曰鼈咬钓鱼竿曰恁么则东西不辨南北不分去也师曰堂前一盌夜明灯帘外数茎青瘦竹问诸佛未出世时如何师曰不识酒望子曰出世后如何师曰钓鱼船上赠三椎上堂不是道得道不得诸方尽把为奇特寒山烧火满头灰笑骂丰干这老贼白鹿端禅师僧问凝然湛寂时如何师曰不是阇黎安身立命处曰如何是学人安身立命处师曰云有出山势水无投㵎声真如方禅师参瑯琊唯看柏树子话每入室陈其所见不容措辞常被喝出忽一日大悟直入方丈曰我会也瑯琊曰汝作么生会师曰夜来牀荐暖一觉到天明瑯琊可之X长水子璇讲师自落䰂诵楞严不辍从洪敏法师讲至动静二相了然不生有省谓敏曰敲空击木尚落筌蹄举目扬眉巳成拟议去此二途方契斯旨敏拊而证之然欲探禅源罔知攸往闻琅琊道重当世即趋其席值上堂次出问清净本然云何忽生山河大地琅琊凭陵答曰清净本然云何忽生山河大地师领悟礼谢曰愿侍巾瓶琅琊谓曰汝宗不振久矣且励志扶持报佛恩德勿以殊宗为介也乃如教再拜以辤后住长水承禀日顾众曰道非言象得禅非拟议知会意通宗曾无别致由是二宗仰之甞疏楞严等经盛行于世云峯文悦禅师颂初造大愚闻示众曰大家相聚喫茎韲若唤作一茎韲入地狱如箭射便下座师大骇夜造方丈愚问来何所求师曰求心法愚曰法轮未转食轮先转后生趂色力徤何不为众乞食我忍饥不暇何暇为汝说禅乎师不敢违未几愚移翠巖师纳疏罢复过翠巖求指示巖曰佛法未到烂却雪寒且为众乞炭师亦奉命能事罢复造方丈巖曰堂司阙人今以烦汝师受之不乐恨巖不去心地坐后架桶篐忽散自架堕落师忽然开悟顿见巖用处走搭袈裟上寝堂巖迎笑曰维那且喜大事了毕师再拜不及吐一辞而去服勤八年后出世翠巖时首座领众出迎问曰德山宗乘即不问如何是临济大用师曰你甚处去来座拟议师便掌座拟对师喝曰领X众归去自是一众畏服僧问万法归一一归何所师曰黄河九曲曰如何是第一句师曰垂手过膝曰如何是第二句师曰万里崖州曰如何是第三句师曰粪箕扫帚上堂语不离窠臼焉能出盖缠片云横谷口迷却几人源所以道言无展事语不投机承言者丧滞句者迷汝等诸人到这里凭何话会良久曰欲得不招无间业莫谤如来正法轮上堂道远乎哉触事而真圣远乎哉体之则神所以娑婆世界以音声为佛事香积世界以香饭为佛事翠巖这里祇于出入息内供养承事过现未来尘沙诸佛无一空过者过现未来尘沙诸佛是翠巖侍者无一不到如一不到三十拄杖诸上座还会么将此深心奉尘剎是则名为报佛恩上堂若见诸相非相即山河大地竝无过咎诸上座终日着衣喫饭未甞咬着一粒米未曾挂着一缕丝便能变大地作黄金搅长河为酥酪虽然如是着衣喫饭即不无衲僧门下汗臭气也未梦见在上堂见闻觉知无障碍声香味触常三昧衲僧道会也山是山水是水饥来喫饭困来打睡忽然须弥山𨁝跳入你鼻孔里摩竭鱼穿你眼睛中作么生商量良久曰参堂去小参举百丈岁夜示众曰你这一队后生经律论固是不知入众参禅禅又不会臈月三十日且作么生折合去师曰灼然诸禅德去圣时遥人心澹泊看却今时丛林更是不得所在之处或聚徒三百五百浩浩地祇以饭食X丰浓寮舍稳便为旺化中间孜孜为道者无一人设有十箇五箇走上走下半青半黄会即总道我会各各自谓握灵蛇之珠孰肯知非及乎挨拶鞭逼将来直是万中无一苦哉苦哉所谓般若丛林岁岁凋无明荒草年年长就中今时后生才入众来便自端然拱手受他别人供养到处菜不择一茎柴不搬一束十指不沾水百事不干怀虽则一期快意争奈三途累身岂不见教中道宁以热铁缠身不受信心人衣宁以洋铜灌口不受信心人食上座若也是去直饶变大地作黄金搅长河为酥酪供养上座未为分外若也未是至于滴水寸丝便须披毛带角牵犂拽杷偿他始得不见祖师道入道不通理复身还信施此是决定底事终不虗也诸上座光阴可惜时不待人莫待一朝眼光落地缁田无一篑之功铁围陷百刑之苦莫言不道珍重秀州本觉若珠禅师僧问如何是道师举起拳僧曰学人不会师曰拳头也不识华严普孜禅师僧问如何是宾中宾师曰客路如天远曰如何是宾中主师曰侯门似海深曰如何是主中主师曰寰中天子勑曰如何是主中宾师曰塞外将军令乃曰宾中问主互换机锋主中问宾同生同死主中辨主饮气吞声宾中觅宾白云万里故句中无意意在句中于斯明得一双孤鴈扑地高飞于斯未明一对鸳鸯池边独立知音禅客相共证明影响X异流切须子细良久曰若是陶渊明攒眉便归去瑯琊方锐禅师上堂造化无生物之心而物物自成雨露非润物之意而灵苗自荣所以药剂不食而病自损良师不亲而心自明故知妙慧灵光不从缘得到这里方许你进步瑯琊与你别作箇相见还有么若无不可压良为贱兴阳希隐禅师僧问如何是悬崖撒手底句师曰明月照幽谷曰如何是绝后再苏底句师曰白云生太虗曰恁么则樵夫出林丘处处歌春色师曰是人道得石佛显忠祖印禅师僧问如何是相生师曰山河大地曰如何是想生师曰兔子望月曰如何是流注生师曰无间断净住居说禅师参达观遂问曰某甲经论粗明禅直不信愿师决疑观曰既不信禅岂可明经禅是经纲经是禅网提纲正网了禅见经师曰为某甲说禅看观曰向下文长师曰若恁么经与禅乃一体观曰佛及祖非二心如手搦拳如拳搦手师因而有省乃成偈曰二十余年用意猜几番曾把此心灰而今潦倒逢知已李白元来是秀才节使李端愿居士儿时在馆舍常阅禅书长虽婚官然笃志祖道遂于后圃筑室类兰若邀达观处之朝夕咨参至忘寝食观一日视公曰非示现力岂致尔哉奈无箇所入何公问曰天堂地狱毕竟是有是无X请师明说观曰诸佛向无中说有眼见空华太尉就有里寻无手据豕旦水月堪笑眼前见牢狱不避心外闻天堂欲生殊不知忻怖在心善恶成境太尉但了是心自然无惑公曰心如何了观曰善恶都莫思量公曰不思量后心归何所观曰且请太尉归宅公曰祇如人死后心归何所观曰未知生焉知死公曰生则某巳知之观曰生从何来公罔措观起揕其胷曰祇在这里更拟思量箇甚么公曰会得也观曰作么生会公曰祇知贪程不知蹉路观拓开曰百年一梦今朝方省既而说偈曰三十八岁懵然无知及其有知何异无知滔滔汴水隐隐隋堤师其归矣箭浪东驰西余净端禅师始见弄师子发明心要往见龙华蒙印可遂旋里合彩为师子皮时被之因号端师子上堂二月二禅翁有何谓春风触目百华开公子王孙日日醺醺醉唯有殿前陈朝桧不入时人意禅家流祇这是莫思虑坦然斋后一瓯茶长连牀上伸脚睡咄师到华亭众请上堂灵山师子云间哮吼佛法无可商量不如打箇筋斗便下座大沩慕喆真如禅师上堂山僧本无积蓄且得粥足饭足困来即便打眠一任东卜西卜上堂不用思而知不用虑而解庐陵米价高镇州萝卜大上堂古佛道昔于波罗奈转四谛法轮堕坑落壍今复转最妙无上大法轮土上加泥如今还有不历阶梯独超物外者么良久曰出头天外看谁是箇中人上X堂阿剌剌是甚么飜思当年破灶堕杖子忽击着方知孤负我以拄杖击香台一下曰堕堕穹窿圆禅师上堂福臻不说禅无事日高眠有问祖师意连擉两三拳大众且道为甚么如此不合恼乱山僧睡兴化绍清禅师上堂祖宗门下佛法不存善法堂前仁义休说然虽如是事无一向窃闻哀哀父母生我劬劳欲报深恩昊天罔极𩬊肤身体弗敢毁伤此鲁仲尼之孝也轮转三界中恩爱不能舍弃恩入无为真实报恩者故我大觉世尊雪山苦行摩竭成道往忉利天为母说法此释迦之孝也得大解脱现大神通手擎金钖掌拓龙盂诣地狱门卓然寻省见其慈母悲泣无量此目连之孝也作么生是兴化之孝良久曰兴化今日不上天堂不入地狱于善法堂中灯王座上为母说法以报劬劳且道我母即今在甚么处乃曰我母生前足善缘无劳问佛定生天人间上寿古今少九十春秋减一年下座敢烦大众烧一炷香以助山僧报孝既是山僧之母为甚么却烦诸人烧香不见道东家人死西家人助哀以手搥胸曰苍天苍天智海道平禅师上堂山僧不会佛法为人总没来由或时半开半合或时全放全收还如万人丛里冷地掉箇石头忽然打着一箇方知触处周流泐潭景祥禅师僧问如何是祖师西来意师曰十箇X指头八箇丫师甞叉手夜坐如对大宾初坐手与趺缀至五鼓必齐膺因号祥叉手光孝慧兰禅师甞以触衣书七佛名丛林称为兰布裩有拟草庵歌具载普灯录东林遵禅师上堂十五日巳前放过一着十五日巳后未可商量正当十五日试道一句看良久曰山色翠秾春雨歇柏庭香拥木兰开潭州东明迁禅师晚居沩山真如庵忠道者高其风每扣之一日阅首楞严次忠问如我按指海印发光佛意如何师曰释迦老子好与二十棒曰为甚么如此师曰用按指作么曰汝暂举心尘劳先起又作么生师曰亦是海印发光庆善能禅师上堂事不获巳与诸人葛藤一切众生祇为心尘未脱情量不除见色闻声随波逐浪流转三界汩没四生致使正见不明触途成滞若也是非齐泯善恶都忘坐断报化佛头截断圣凡途路到这里方有少许相应直饶如是衲僧分上未为奇特何故如此才有是非纷然失心咄庆善隆禅师上堂花蔟蔟锦蔟蔟盐酱年来事事足留得南泉打破锅分付沙弥煑晨粥晨粥一任诸人喫洗钵盂一句作么生会多少人疑着净因蹒庵继成禅师上堂茫茫尽是觅佛汉举世难寻真道人棒喝交驰成药忌了亡药忌未天真上堂鼻里音声耳里香眼中咸淡舌玄黄意能觉触身X分别冰室如春九夏凉如斯见得方知男子身中入定时女子身中从定出葵花随日转犀纹翫月生香枫化老人螟𧕅成蜾󳵈若也不知苦哉佛陀耶许你具只眼师同圆悟法真慈受并十大法师禅讲千僧赴太尉陈公良𢏺府斋时徽宗皇帝私幸观之太师鲁国公亦与焉有善华严者乃贤首宗之义虎也对众问诸禅曰吾佛设教自小乘至于圆顿扫除空有独证真常然后万德庄严方名为佛甞闻禅宗一喝能转凡成圣则与诸经论似相违背今一喝若能入吾宗五教是为正说若不能入是为邪说诸禅视师师曰如法师所问不足三大禅师之酬净因小长老可以使法师无惑也师召善善应诺师曰法师所谓愚法小乘教者乃有义也大乘始教者乃空义也大乘终教者乃不有不空义也大乘顿教者乃即有即空义也一乘圆教者乃不有而有不空而空义也如我一喝非唯能入五教至于工巧技艺诸子百家悉皆能入师震声喝一喝问善曰闻么曰闻师曰汝既闻此一喝是有能入小乘教须臾X又问善曰闻么曰不闻师曰汝既不闻适来一喝是无能入始教遂顾善曰我初一喝汝既道有喝久声消汝复道无道无则元初实有道有则而今实无不有不无能入终教我有一喝之时有非是有因无故有无一喝之时无非是无因无故无即有即无能入顿教须知我此一喝不作一喝用有无不及情解俱忘道有之时纤尘不立道无之时横徧虗空即此一喝入百千万亿喝百千万亿喝入此一喝是故能入圆教善乃起再拜师复谓曰非唯一喝为然乃至一语一默一动一静从古至今十方虗空万象森罗六趣四生三世诸佛一切圣贤八万四千法门百千三昧无量妙义契理契机与天地万物一体谓之法身三界唯心万法唯识四时八节阴阳一致谓之法性是故华严经云法性徧在一切处有相无相一声一色全在一尘中含四义事理无边周徧无余参而不杂混而不一于此一喝中皆悉具足犹是建化门庭随机方便谓之小歇场未至宝所殊不知吾祖宗门下以心传心以法印法不立文字见性成佛有千圣不传底向上一路在善又问曰如何是向上一路师曰汝且向下会取善曰如何是宝所师曰非汝境界善曰望师慈悲师曰任从沧海变终不为君通善胶口而退闻者靡不叹仰皇帝顾谓近臣曰禅宗玄妙深极如此净因才辨亦罕有也近臣奏曰此宗师之绪余也X开福哲禅师上堂山僧有三印更无增减剩觌面便相呈能转凡成圣诸人还知么若也未知不免重重註破一印印空日月星辰列下风一印印泥头头物物显真机一印印水捩转鱼龙头作尾三印分明体一同看来非赤又非红互换高低如不荐青山依旧白云中鸿福昇禅师上堂诸人恁么上来堕在见闻觉知恁么下去落在动静施为若也不去不来正是鬼窟活计如何道得出身底句若也道得则分付拄杖子若道不得依而行之卓拄杖下座万寿素禅师一日有僧来作礼师问甚处来曰和尚合知某来处师曰湖南担屎汉江西刈禾客曰和尚真人天眼目某在大沩充园头东林作藏主师打三棒喝出香山渊禅师上堂酒市鱼行头头宝所鵶鸣鹊噪一一妙音卓拄杖曰且道这箇是何佛事狼籍不少宝峯景淳知藏往依泐潭入室次潭问陜府铁牛重多少师叉手近前曰且道重多少潭曰尾在黄河北头枕黄河南善财无鼻孔依旧向南参师拟议潭便打忽顿彻巾侍有年竟隐居林壑甞作偈曰怕寒懒剃髼松𩬊爱暖频添榾柮柴破衲伽黎撩乱搭谁能劳力彊安排芦山法真禅师上堂欲明向上事须具顶门眼若具顶门眼始契出家心既契出家心常具顶门眼要会X顶门眼么四京人着衣喫饭两淛人饱煖自如通玄峯顶香风清花发蟠桃三四株冶父道川禅师上堂举雪峯一日登座拈拄杖东覰曰东边底又西覰曰西边底诸人还知么掷下拄杖曰向这里会取师曰东边覰了复西观拄杖重重话岁寒带雨一枝华落尽不烦公子倚栏干禅宗正脉卷第六音释𡎺捋褫粜嗄趯饡馊貛貉漪翟支沔墼岌䰂篐据豕旦揕擉禅宗正脉X卍XXX禅宗正脉卷第七青原曹洞宗洞山良价禅师幼岁从师念般若心经至无眼耳鼻舌身意处忽以手扪面问师曰某甲有眼耳鼻舌等何故经言无其师骇然异之曰吾非汝师即指往五X洩山礼默禅师披剃年二十二诣嵩山具戒颂首谒南泉值马祖讳辰修斋泉问众曰来日设马祖斋未审马祖还来否众皆无对师出对曰待有伴即来泉曰此子虽后生甚堪雕琢师曰和尚莫压良为贱颂次参沩山问曰顷闻南阳忠国师有无情说法话某甲未究其微沩曰阇黎莫记得么师曰记得沩曰汝试举一徧看师遂举僧问如何是古佛心国师曰墻壁瓦砾是僧曰墻壁瓦砾岂不是无情国师曰是僧曰还解说法否国师曰常说炽然说无间歇僧曰某甲为甚么不闻国师曰汝自不闻不可妨他闻者也僧曰未审甚么人得闻国师曰诸圣得闻僧曰和尚还闻否国师曰我不闻僧曰和尚既不闻争知无情解说法国师曰赖我不闻我若闻即齐于诸圣汝即不闻我说法也僧曰恁么则众生无分去也国师曰我为众生说不为诸圣说僧曰众生闻后如何国师曰即非众生僧曰无情说法据何典教国师曰灼然言不该典非君子之所谈汝岂不见华严经云剎说众生说三世一切说师举了沩曰我这里亦有祇是罕遇其人师曰某甲未明乞师指示沩竖起拂子曰会么师曰不会请和尚说沩曰父母所生口终不为子说师曰还有与师同时慕道者否沩曰此去澧陵攸县石室相连有云巖道人若能拨草瞻风必为子之所重师曰未审此人如何沩曰他曾问老僧学人欲奉师去时如何老僧对他道直须绝渗漏始得他X道还得不违师旨也无老僧道第一不得道老僧在这里师遂辞沩山径造云巖举前因缘了便问无情说法甚么人得闻巖曰无情得闻师曰和尚闻否巖曰我若闻汝即不闻吾说法也师曰某甲为甚么不闻巖竖起拂子曰还闻么师曰不闻巖曰我说法汝尚不闻岂况无情说法乎师曰无情说法该何典教巖曰岂不见弥陀经云水鸟树林悉皆念佛念法师于此有省乃述偈曰也大奇也大奇无情说法不思议若将耳听终难会眼处闻时方得知师问云巖某甲有余习未尽巖曰汝曾作甚么来师曰圣谛亦不为巖曰还欢喜也未师曰欢喜则不无如粪扫堆头拾得一颗明珠颂师辞云巖巖曰自此一别难得相见师曰难得不相见颂师临行又问百年后忽有人问还邈得师真否如何祗对巖良久曰祇者是师沉吟巖曰价阇黎承当箇事大须审细师犹涉疑颂师因过水睹影大悟前旨有偈曰切忌从他觅迢迢与我疎我今独自往处处得逢渠渠今正是我我今不是渠应须恁么会方得契如如颂师因供养云巖真次僧问先师道祇这是莫便是否师曰是曰意旨如何师曰当时几错会先师意曰未审先师还知有也无师曰若不知有争解恁么道若知有争肯恁么道师自唐大中末于新丰山接诱学徒厥后盛化豫章高安之洞山权开五位善接三根大阐一音广弘万品横抽宝劒剪诸见之稠林妙叶玄通截万端X之穿凿又得曹山深明的旨妙唱嘉猷道合君臣偏正回互由是洞上玄风播于天下故诸方宗匠咸共推尊之曰曹洞宗师因云巖讳日营斋僧问和尚于云巖处得何指示师曰虽在彼中不蒙指示曰既不蒙指示又用设斋作甚么师曰争敢违背他曰和尚初见南泉为甚么却与云巖设斋师曰我不重先师道德佛法祇重他不为我说破曰和尚为先师设斋还肯先师也无师曰半肯半不肯曰为甚么不全肯师曰若全肯即孤负先师也评颂僧问寒暑到来如何回避师曰何不向无寒暑处去曰如何是无寒暑处师曰寒时寒杀阇黎热时热杀阇黎上堂还有不报四恩三有者么众无对又曰若不体此意何超始终之患直须心心不触物步步无处所常无间断始得相应直须努力莫闲过日颂师与泰首座冬节喫果子次乃问有一物上拄天下拄地黑似漆常在动用中动用中收不得且道过在甚么处泰曰过在动用中师唤侍者掇退果卓颂有僧不安要见师师遂往僧曰和尚何不救取人家男女师曰你是甚么人家男女曰某甲是大阐提人家男女师良久僧曰四山相逼时如何师曰老僧日前也向人家屋檐下过来曰回互不回互师曰不回互曰教某甲向甚处去师曰粟畬里去僧嘘一声曰珍重便坐脱师拄杖敲头三下曰汝祇解与么去不解与么来僧问相逢不拈出举意便知有时如何师乃合掌X顶戴问僧作甚么来曰孝顺和尚来师曰世间甚么物最孝顺僧无对上堂有一人在千人万人中不背一人不向一人你道此人具何面目云居出曰某甲参堂去师有时曰体得佛向上事方有些子语话分僧问如何是语话师曰语话时阇黎不闻曰和尚还闻否师曰不语话时即闻问和尚出世几人肯师曰竝无一人肯曰为甚么竝无一人肯师曰为他箇箇气宇如王师问讲维摩经僧曰不可以智知不可以识识唤作甚么语曰赞法身语师曰唤作法身早是赞也颂僧问亡僧迁化向甚么处去师曰火后一茎茆颂问师寻常教学人行鸟道师曰不逢一人曰如何行师曰直须足下无私去曰祇如行鸟道莫便是本来面目否师曰阇黎因甚颠倒曰甚么处是学人颠倒师曰若不颠倒因甚么却认奴作郎曰如何是本来面目师曰不行鸟道师与密师伯过水乃问过水事作么生伯曰不湿脚师曰老老大大作这箇语话伯曰你又作么生师曰脚不湿师洗钵次见两乌争虾蟇有僧便问这箇因甚么到恁么地师曰祇为阇黎颂僧问三身之中阿那身不堕众数师曰吾常于此切师作五位君臣颂曰正中偏三更初夜月明前莫怪相逢不相识隐隐犹怀旧日嫌偏中正失晓老婆逢古镜分明觌面别无真休更迷头犹认影正中来无中有路隔尘埃但X能不触当今讳也胜前朝断舌才兼中至两刃交锋不须避好手犹如火里莲宛然自有冲天志兼中到不落有无谁敢和人人尽欲出常流折合还归炭里坐上堂向时作么生共功时作么生功功时作么生僧问如何是向师曰喫饭时作么生曰如何是奉师曰背时作么生曰如何是功师曰放下䦆头时作么生曰如何是共功师曰不得色曰如何是功功师曰不共乃示颂曰向圣主由来法帝尧御人以礼曲龙腰有时閙市头边过到处文明贺圣朝净洗浓粧为阿谁子规声里劝人归百花落尽啼无尽更向乱峯深处啼枯木花开劫外春倒骑玉象趂麒麟而今高隐千峯外月皎风清好日辰众生诸佛不相侵山自高兮水自深万别千差明底事鹧鸪啼处百花新头角才生巳不堪拟心求佛好羞惭迢迢空劫无人识肯向南询五十三师因曹山辞遂嘱曰吾在云巖先师处亲印宝镜三昧事穷的要今付于汝词曰如是之法佛祖密付汝今得之宜善保护银盌盛雪明月藏鹭类之弗齐混则知处意不在言来机亦赴动成窠臼差落顾伫背触俱非如大火聚伹形文彩即属染污夜半正明天晓不露为物作则用拔诸苦虽非有为不是无语如临宝镜形影相覩汝不是渠渠正是汝如世婴儿五相完具不去不来不起不住婆婆和和有句无句终不得物语未正故重离六爻偏正回互叠而为三变X尽成五如荎草味如金刚杵正中妙挟敲唱双举通宗通涂挟带挟路错然则吉不可犯污天真而妙不属迷悟因缘时节寂然昭着细入无间大绝方所毫忽之差不应律吕今有顿渐缘立宗趣宗趣分矣即是规矩宗通趣极真常流注外寂中摇系驹伏鼠先圣悲之为法檀度随其颠倒以缁为素颠倒想灭肯心自许要合古辙请观前古佛道垂成十劫观树如虎之缺如马之馵以为下劣宝几珍御以有惊异貍奴白牯羿以巧力射中百步箭锋相直巧力何预木人方歌石女起舞非情识到宁容思虑臣奉于君子顺于父不须非孝不奉非辅潜行密用如愚若鲁但能相续名主中主师又曰末法时代人多干慧若要辨验真伪有三种渗漏一曰见渗漏机不离位堕在毒海二曰情渗漏滞在向背见处偏枯三曰语渗漏究妙失宗机昧终始浊智流转于此三种子宜知之又纲要偈三首一敲唱俱行偈曰金针双鎻备叶路隐全该宝印当风妙重重锦缝开二金鎻玄路偈曰交互明中暗功齐转觉难力穷忘进退金鎻网鞔鞔三不堕凡圣偈曰事理俱不涉回照绝幽微背风无巧拙电火烁难追颂问僧世间何物最苦曰地狱最苦师曰不然在此衣线下不明大事是名最苦问僧名甚么曰某甲师曰阿那箇是阇黎主人公曰见祗对次师曰苦哉苦哉今时人例皆如此祇认得驴前马后底将为自己佛法平沉此之是也X宾中主尚未分如何辨得主中主僧便问如何是主中主师曰阇黎自道取曰某甲道得即是宾中主如何是主中主师曰恁么道即易相续也大难遂示颂曰嗟见今时学道流千千万万认门头恰似入京朝圣主祇到潼关便即休曹山本寂禅师寻谒洞山山问阇黎名甚么师曰本寂山曰那箇聻师曰不名本寂山深器之自此入室盘桓数载乃辞去山遂密授洞山宗旨颂复问曰子向甚么处去师曰不变异处去山曰不变异处岂有去邪师曰去亦不变异遂往曹谿礼祖塔回吉水众向师名乃请开法师志慕六祖遂名山为曹师因僧问五位君臣旨诀师曰正位即空界本来无物偏位即色界有万象形正中偏者背理就事偏中正者舍事入理兼带者冥应众缘不堕诸有非染非净非正非偏故曰虗玄大道无着真宗从上先德推此一位最好最玄当详审辨明君为正位臣为偏位臣向君是偏中正君视臣是正中偏君臣道合是兼带语僧又问如何是君师曰妙德尊寰宇高明朗太虗曰如何是臣师曰灵机弘圣道真智利羣生曰如何是臣向君师曰不堕诸异趣凝情望圣容曰如何是君视臣师曰妙容虽不动光烛本无偏曰如何是君臣道合师曰浑然无内外和融上下平师又曰以君臣偏正言者不欲犯中故臣称君不敢斥言是也此吾法宗要乃作偈曰学者先须识自宗莫将真际杂顽X空妙明体尽知伤触力在逢缘不借中出语直教烧不着潜行须与古人同无身有事超岐路无事无身落始终复作五相白衣须拜相此事不为奇积代簪缨者休言落魄时子时当正位明正在君臣未离兜率界乌鸡雪上行𦦨里寒冰结杨花九月飞泥牛吼水面木马逐风嘶王宫初降日玉兔不能离未得无功旨人天何太迟浑然藏理事朕兆卒难明威音王未晓弥勒岂惺惺稠布衲问披毛带角是甚么堕师曰是类堕曰不断声色是甚么堕师曰是随堕曰不受食是甚么堕师曰是尊贵堕乃曰食者即是本分事知有不取故曰尊贵堕若执初心知有自已及圣位故曰类堕若初心知有已事回光之时摈却色声香味触法得宁谧即成功勋后却不执六尘等事随分而昧任之则碍所以外道六师是汝之师彼师所堕汝亦随堕乃可取食食者即是正命食也亦是就六根门头见闻觉知祇是不被他染污将为堕且不是同向前均他本分事尚不取岂况其余事耶师凡言堕谓混不得类不齐凡言初心者所谓悟了同未悟耳师作四禁偈曰莫行心处路不挂本来衣何须正恁么切忌未生时颂僧问学人通身是病请师医师曰不医曰为甚么不医师曰教汝求生不得求死不得颂问五位对宾时如何师曰汝即今问那箇位曰某甲从偏位中来请师向正位中接师曰不接曰为甚么不接师曰恐落偏位中X去师却问僧祇如不接是对宾是不对宾曰早是对宾了也师曰如是如是问三界扰扰六趣昬昬如何辨色师曰不辨色曰为甚么不辨色师曰若辨色即昬也颂师闻钟声乃曰阿㖿阿㖿僧问和尚作甚么师曰打着我心僧无对颂师问金峯志曰作甚么来曰盖屋来师曰了也未曰这边则了师曰那边事作么生曰候下工日白和尚师曰如是如是师一日入僧堂向火有僧曰今日好寒师曰须知有不寒者曰谁是不寒者师筴火示之僧曰莫道无人好师抛下火僧曰某甲到这里却不会师曰日照寒潭月更明问幻本何真师曰幻本元真曰当幻何显师曰即幻即显曰恁么则始终不离于幻也师曰觅幻相不可得颂僧问清税孤贫乞师赈济师召税阇黎税应诺师曰清原白家酒三盏喫了犹道未沾脣颂镜清问清虗之理毕竟无身时如何师曰理即如此事作么生曰如理如事师曰谩曹山一人即得争奈诸圣眼何曰若无诸圣眼争鉴得箇不恁么师曰官不容针私通车马颂僧问子归就父为甚么父全不顾师曰理合如是曰父子之恩何在师曰始成父子之恩曰如何是父子之恩师曰刀斫不开颂问雪覆千山为甚么孤峯不白师曰须知有异中异曰如何是异中异师曰不堕诸山色颂问世间甚么物最贵师曰死猫儿头最贵曰为甚么死猫儿头最贵师X曰无人着价颂问僧作甚么曰扫地师曰佛前扫佛后扫曰前后一时扫师曰与曹山过靸鞋来颂僧问抱璞投师请师雕琢师曰不雕琢曰为甚么不雕琢师曰须知曹山好手颂纸衣道者来参师问莫是纸衣道者否者曰不敢师曰如何是纸衣下事者曰一裘才挂体万法悉皆如师曰如何是纸衣下用者近前应诺便立脱师曰汝祇解恁么去何不解恁么来者忽开眼问曰一灵真性不假胞胎时如何师曰未是妙者曰如何是妙师曰不借借者珍重便化师示颂曰觉性圆明无相身莫将知见妄疎亲念异便于玄体昧心差不与道为隣情分万法沉前境识鉴多端丧本真如是句中全晓会了然无事昔时人颂师问强上座曰佛真法身犹若虗空应物现形如水中月作么生说箇应底道理曰如驴覰井师曰道则太煞道祇道得八成曰和尚又如何师曰如井覰驴颂陆亘大夫问南泉姓甚么泉曰姓王曰王还有眷属也无泉曰四臣不昧曰王居何位泉曰玉殿苔生后僧举问师玉殿苔生意旨如何师曰不居正位曰八方来朝时如何师曰他不受礼曰何用来朝师曰违则斩曰违是臣分上未审君意如何师曰枢密不得旨曰恁么则爕理之功全归臣相也师曰你还知君意么曰外方不敢论量师曰如是如是颂僧问香严如何是道严曰枯木里龙吟曰如何是道中人严曰髑髅里眼睛僧不领乃问石霜如何是枯X木里龙吟霜曰犹带喜在曰如何是髑髅里眼睛霜曰犹带识在又不领乃问师如何是枯木里龙吟师曰血脉不断曰如何是髑髅里眼睛师曰干不尽曰未审还有得闻者么师曰尽大地未有一人不闻曰未审枯木里龙吟是何章句师曰不知是何章句闻者皆丧遂示偈曰枯木龙吟真见道髑髅无识眼初明喜识尽时消息尽当人那辨浊中清颂问朗月当空时如何师曰犹是堦下汉曰请师接上堦师曰月落后来相见颂问灵衣不挂时如何师曰曹山孝满曰孝满后如何师曰曹山好颠酒云居道膺禅师游方至翠微问道会有僧自豫章来盛称洞山法席师遂造焉山问甚处来师曰翠微来山曰翠微有何言句示徒师曰翠微供养罗汉某甲问供养罗汉罗汉还来否微曰你每日噇箇甚么山曰实有此语否师曰有山曰不虗参见作家来山问汝名甚么师曰道膺山曰向上更道师曰向上即不名道膺山曰与老僧祇对道吾底语一般颂南泉问僧讲甚么经曰弥勒下生经泉曰弥勒几时下生曰见在天宫当来下生泉曰天上无弥勒地下无弥勒师问洞山天上无弥勒地下无弥勒未审谁与安名山被问直得禅牀震动乃曰膺阇黎吾在云巖曾问老人直得火炉震动今日被子一问直得通身汗流师后结庵于三峯经旬不赴堂山问子近日何不赴斋师曰每日自有天神送食山曰我将谓汝是箇X人犹作这箇见解在汝晚间来师晚至山召膺庵主师应诺山曰不思善不思恶是甚么师回庵寂然宴坐天神自此竟寻不见如是三日乃绝上堂得者不轻微明者不贱用识者不咨嗟解者无厌恶从天降下则贫穷从地涌出则富贵门里出身易身里出门难动则埋身千丈不动则当处生苗一言迥脱独拔当时言语不要多多则无用处僧问如何是从天降下则贫穷师曰不贵得曰如何是从地涌出则富贵师曰无中忽有僧问如何是一法师曰如何是万法曰未审如何领会师曰一法是你本心万法是你本性且道心与性是一是二僧礼拜师示颂曰一法诸法宗万法一法通唯心与唯性不说异兼同师曾令侍者送袴与一住庵道者道者曰自有孃生袴竟不受师再令侍者问孃未生时着箇甚么道者无语后迁化有舍利持似于师师曰直饶得八斛四斗不如当时下得一转语好僧问山河大地从何而有师曰从妄想有曰与某甲想出一锭金得么师便休去僧不肯颂上堂如人将三贯钱买箇猎狗祇解寻得有踪迹底忽遇羚羊挂角莫道踪迹气息也无僧问羚羊挂角时如何师曰六六三十六曰挂角后如何师曰六六三十六僧礼拜师曰会么曰不会师曰不见道无踪迹其僧举似赵州州曰云居师兄犹在僧便问羚羊挂角时如何州曰九九八十一曰得恁么难会州X曰有甚么难会曰请和尚指示州曰新罗新罗又问长庆羚羊挂角时如何庆曰草里汉曰挂后如何庆曰乱呌唤曰毕意如何庆曰驴事未去马事到来僧问教中道是人先世罪业应堕恶道以今世人轻贱故此意如何师曰动则应堕恶道静则为人轻贱颂有僧在房内念经师隔窻问阇黎念者是甚么经僧曰维摩经师曰不问维摩经念者是甚么经其僧从此得入颂新罗僧问是甚么得恁么难道师曰有甚么难道曰便请和尚道师曰新罗新罗上堂僧家发言吐气须有来由莫将等闲这里是甚么所在争受容易凡问箇事也须识些子好恶若不识尊卑良贱不知触犯信口乱道也无利益傍家行脚到处觅相似语所以寻常向兄弟道莫恠不相似恐同学太多去第一莫将来将来不相似言语也须看前头八十老人入场屋不是小儿嬉不是因循事一言参差即千里万里难为取摄盖为学处不着力敲骨打髓须有来由言语如钳如夹如钩如鎻须教相续不断始得头头上具物物上明岂不是得妙底事一种学大须子细研穷直须谛当的的无差到这里有甚么䠄跣处有甚么拟议处向去底人常须惨悚戢翼始得若是知有底人自解护惜终不取次十度发言九度休去为甚么如此恐怕无利益体得底人心如腊月扇子直得口边醭出不是强为任运如此欲得恁么事须是恁么人既X是恁么人不愁恁么事恁么事即难得上堂汝等诸人直饶学得佛边事早是错用心不见古人讲得天华落石点头亦不干自巳事自余是恁么闲拟将有限身心向无限中用如将方木逗圆孔多少誵讹若无恁么事饶你攒华簇锦亦无用处未离情识在一切事须向这里及尽若有一毫去不尽即被尘累岂况更多差之毫𨤲过犯山岳不见古人道学处不玄尽是流俗闺合中物舍不得俱为渗漏直须向这里及取及去及来併尽一切事始得无过如人头头上了物物上通祇唤作了事人终不唤作尊贵将知尊贵一路自别不见道从门入者非宝捧上不成龙知么颂僧问僧家毕竟如何师曰居山好僧礼拜师曰你作么生会曰僧家毕竟于善恶生死逆顺境界其心如山不动师乃打曰孤负先圣丧我儿孙又问傍僧你作么生会僧礼拜曰僧家毕竟眼不观玄黄之色耳不听丝竹之声师曰孤负先圣丧我儿孙增收疎山匡仁禅师造洞山师问一切处不乖时如何山曰阇黎此是功勋边事幸有无功之功子何不问师曰无功之功岂不是那边人山曰大有人笑子恁么问师曰恁么则迢然去也山曰迢然非迢然非不迢然师曰如何是迢然山曰唤作那边人即不得师曰如何是非迢然山曰无辨处山问师空劫无人家X是甚么人住处师曰不识山曰人还有意旨也无师曰和尚何不问他山曰现问次师曰是何意旨山不对洎洞山顺世弟子礼终乃到潭州大沩值沩示众曰行脚高士直须向声色里睡眠声色里坐卧始得师出问如何是不落声色句沩竖起拂子师曰此是落声色句沩放下拂子归方丈师不契便辞香严严曰何不且住师曰某甲与和尚无缘严曰有何因缘试举看师遂举前话严曰某甲有箇语师曰道甚么严曰言发非声色前不物师曰元来此中有人遂嘱香严曰向后有住处某甲却来相见乃去沩问严曰问声色话底矮阇黎在么严曰巳去也沩曰曾举向子么严曰某甲亦曾对他来沩曰试举看严举前语沩曰他道甚么严曰深肯某甲沩失笑曰我将谓这矮子有长处元来祇在这里此子向去若有箇住处近山无柴烧近水无水喫师闻福州大沩安和尚示众曰有句无句如藤倚树师特入岭到彼值沩泥壁便问承闻和尚道有句无句如藤倚树是否沩曰是师曰忽遇树倒藤枯句归何处沩放下泥槃呵呵大咲归方丈师曰某甲三千里卖却布单特为此事而来和尚何得相弄沩唤侍者取二百钱与这上座去遂嘱曰向后有独眼龙为子点破在沩山次日上堂师出问法身之理理绝玄微不夺是非之境犹是法身边事如何是法身向上事沩举起拂子师曰此犹是法身边事沩曰如何是法身向上事师夺拂子X折折掷向地上便归众沩曰龙蛇易辨释子难瞒师后闻婺州明招谦和尚出世径往礼拜招问甚处来师曰闽中来招曰曾到大沩否师曰到招曰有何言句师举前话招曰沩山可谓头正尾正祇是不遇知音师亦不省复问忽遇树倒藤枯句归何处招曰却使沩山笑转新师于言下大悟乃曰沩山元来笑里有刀遥空礼拜悔过颂招一日问虎生七子那箇无尾巴师曰第七箇无尾巴师到夹山山上堂师问承师有言目前无法意在目前如何是非目前法山曰夜月流辉澄潭无影师作掀禅牀势山曰阇黎作么生师曰目前无法了不可得山曰大众看取这一员战将颂师后迁疎山上堂病僧咸通年前会得法身边事咸通年后会得法身向上事云门出问如何是法身边事师曰枯桩曰如何是法身向上事师曰非枯桩曰还许某甲说道理也无师曰许曰枯桩岂不是明法身边事师曰是曰非枯桩岂不是明法身向上事师曰是曰祇如法身还该一切也无师曰法身周徧岂得不该门指净瓶曰祇如净瓶还该法身么师曰阇黎莫向净缾边觅门便礼拜师问镜清肯诺不得全子作么生会清曰全归肯诺师曰不得全又作么生清曰箇中无肯路师曰始惬病僧意颂有僧为师造寿塔毕白师师曰将多少钱与匠人曰一切在和尚师曰为将三钱与匠人为将两钱与匠人为将一钱与匠人若道得与吾X亲造塔来僧无语后僧举似大岭庵闲和尚岭曰还有人道得么僧曰未有人道得岭曰汝归与疎山道若将三钱与匠人和尚此生决定不得塔若将两钱与匠人和尚与匠人共出一只手若将一钱与匠人累他匠人眉须堕落僧回如教而说师具威仪望大岭作礼叹曰将谓无人大岭有古佛放光射到此间虽然如是也是腊月莲华大岭后闻此语曰我恁么道早是龟毛长三尺颂僧问如何是诸佛师师曰何不问疎山老汉僧无对颂师常握木蛇有僧问手中是甚么师提起曰曹家女颂冬至上堂僧问如何是冬来意师曰京师出大黄青林师虔禅师上堂祖师门下鸟道玄微功穷皆转不究难明汝等诸人直须离心意识参出凡圣路学方可保任若不如是非吾子息高安白水仁禅师因设先洞山忌斋僧问供养先师先师还来也无师曰更下一分供养着颂上堂老僧寻常不欲向声前色后鼓弄人家男女何故且声不是声色不是色僧问如何是声不是声师曰唤作色得么曰如何是色不是色师曰唤作声得么僧作礼师曰且道为汝说答汝话若向这里会得有箇入处僧问如何是不迁义师曰落花随流水明月上孤峯白马儒禅师僧问如何是学人本分事师曰昨夜三更月正午问如何是法身向上事师曰井底虾蟇吞X却月龙牙居遁禅师评颂师问翠微如何是祖师意微曰与我将禅板来师遂过禅板微接得便打师曰打即任打要且无祖师意又问临济如何是祖师意济曰与我将蒲团来师乃过蒲团济接得便打师曰打即任打要且无祖师意后有僧问和尚行脚时问二尊宿祖师意未审二尊宿明也未师曰明即明也要且无祖师意颂师复举德山头落底语因自省过遂止于洞山随众参请一日问如何是祖师西来意山曰待洞水逆流即向汝道师始悟厥旨上堂夫参玄人须透过祖佛始得新丰和尚道祖佛言教似生冤家始有参学分若透不得即被祖佛谩去僧问祖佛还有谩人之心也无师曰汝道江湖还有碍人之心也无乃曰江湖虽无碍人之心为时人过不得江湖成碍人去不得道江湖不碍人祖佛虽无谩人之心为时人透不得祖佛成谩人去不得道祖佛不谩人若透得祖佛过此人过却祖佛若也如是始体得佛祖意方与向上人同如未透得伹学佛学祖则万劫无有出期僧曰如何得不被祖佛谩去师曰道者直须自悟去始得颂问十二时中如何着力师曰如无手人欲行拳始得颂问如何是祖师西来意师曰待石乌龟解语即向汝道曰石乌龟语也师曰向汝道甚么颂问古人得箇甚么便休去师曰如贼入空室问如何是西来意师曰此一问最苦X华严静禅师在洛浦作维那时一日白槌普请曰上间搬柴下间锄地第一座问圣僧作甚么师曰当堂不正坐不赴两头机师问洞山学人无箇理路未免情识运为山曰汝还见有理路也无师曰见无理路山曰甚处得情识来师曰学人实问山曰恁么则直须向万里无寸草处去师曰万里无寸草处还许某甲去也无山曰直须恁么去后唐庄宗问祖意教意是同是别师曰探尽龙宫藏众义不能诠九峯满禅师僧问人人尽道请益未审师还拯济也无师曰汝道巨岳还乏寸土么曰四海参寻当为何事师曰演若迷头心自狂曰还有不狂者也无师曰有曰如何是不狂者师曰突晓途中眼不开颂问僧近离甚处曰闽中师曰远涉不易曰不难动步便到师曰有不动步者么曰有师曰争得到此间僧无对师以拄杖趂出僧问古人道真因妄立从妄显真是否师曰是曰如何是真师曰不杂食曰如何是妄师曰起倒攀缘曰去此二途如何合得圆常师曰不敬功德天谁嫌黑暗女北院通禅师上堂诸上座有甚么事出来论量取若上上根机不假如斯若是中下之流直须刬削门头户底教索索地莫教入泥水第一速须省事直须无心去学得千般万般祇成知解与衲僧门下有甚么交涉洞山全禅师问先洞山如何是出离之要山曰阇黎X足下烟生师当下契悟更不他游云居进语曰终不敢孤负和尚足下烟生山曰步步玄者即是功到颂僧问清净行者不入涅槃破戒比丘不入地狱时如何师曰度尽无遗影还他越涅槃京兆蚬子和尚颂混俗闽川不畜道具不循律仪冬夏唯披一衲逐日沿江岸採掇虾蚬以充其腹暮即宿东山白马庙纸钱中居民目为蚬子和尚华严静禅师闻之欲决真假先潜入纸钱中深夜师归严把住曰如何是祖师西来意师遽答曰神前酒台盘严放手曰不虗与我同根生幽栖道幽禅师镜清问如何是少父师曰无标的曰无标的以为少父邪师曰有甚么过曰祇如少父作么生师曰道者是甚么心行颂一日歛钟上堂大众才集师乃问甚么人打钟僧曰维那师曰近前来僧近前师遂打一掌却归方丈卧增收越州干峯和尚颂上堂法身有三种病二种光须是一一透得始解归家稳坐须知更有向上一窍在云门出问庵内人为甚么不知庵外事师呵呵大咲门曰犹是学人疑处师曰子是甚么心行门曰也要和尚相委师曰直须与么始解稳坐门应诺诺颂上堂举一不得举二放过一着落在第二云门出众曰昨日有人从天台来却往径山去师曰典座来日不得普请便下座颂僧问十方薄伽梵一路涅槃门未审路头在甚么处师以拄杖画云在这里吉州禾山和尚僧问学人欲伸一问师还答否师曰禾山答汝了也天童启禅师颂简大德问学人卓卓上来请师的的师曰我这里一疴便了有甚么卓卓的的曰和尚恁么答话更买草鞋行脚好师曰近前来简近前师曰祇如老僧恁么答过在甚么处简无对师便打钦山文䆳禅师颂师与巖头雪峯同到德山一日问德山曰天皇也恁么道龙潭也恁么道未审和尚作么生道山曰汝试举天皇龙潭道底看师拟进语山便打师被打归延寿堂曰是则是打我太煞巖头曰汝恁么道他后不得道见德山来师与巖头雪峯坐次洞山行茶来师乃开眼洞曰甚么处去来曰入定来洞曰定本无门从何而入师与巖头雪峯过江西到一茶店喫茶次师曰不会转身通气者不得茶喫头曰若恁么我定不得茶喫峯曰某甲亦然师曰这两箇老汉话头也不识头曰甚处去也师曰布袋里老鸦虽活如死头退后曰看看师曰奯公且置存公作么生峯以手画一圆相师曰不得不问头呵呵曰太远生师曰有口不得茶喫者多评颂巨良禅客参礼拜了便问一镞破三关时如何师曰放出关中主看良曰恁么则知过必改师曰更待何时良曰好只箭放不着所在便出去师曰且来阇黎良回首师下禅牀擒住曰一镞破三关即且置X试为钦山发箭看良拟议师打七棒曰且听箇乱统汉疑三十年有僧举似同安察安曰良公虽解发箭要且未中的僧便问未审如何得中的去安曰关中主是甚么人僧回举似师师曰良公若解恁么也免得钦山口然虽如此同安不是好心亦须看始得洞山延禅师因曹山垂语云有一人向万丈崖头腾身直下此是甚么人众无对师出曰不存山曰不存箇甚么师曰始得扑不碎山深肯之金峯从志禅师颂拈起枕子示僧曰一切人唤作枕子金峯道不是僧曰未审和尚唤作甚么师拈起枕子僧曰恁么则依而行之师曰你唤作甚么僧曰枕子师曰落在金峯窠里颂僧问是身无知如土木石此意如何师下禅牀扭僧耳朵僧负痛作声师曰今日始捉着箇无知汉僧作礼出去师召阇黎僧回首师曰若到堂中不可举着曰何故师曰大有人笑金峯老婆心上堂老僧二十年前有老婆心二十年后无老婆心僧问如何是二十年前有老婆心师曰问凡答凡问圣答圣曰如何是二十年后无老婆心师曰问凡不答凡问圣不答圣颂僧问四海晏清时如何师曰犹是阶下汉鹿门真禅师上堂一片凝然光灿烂拟意追寻卒难见瞥然撞着豁人情大事分明总成办实快活无系绊万两黄金终不换任他千圣出头来总是向渠影中现X曹山霞禅师颂僧问佛未出世时如何师曰曹山不如曰出世后如何师曰不如曹山颂僧侍立师曰道者可煞热曰是师曰祇如热向甚处回避曰向镬汤鑪炭里回避师曰祇如镬汤鑪炭又作么生回避曰众苦不能到曹山光慧禅师颂僧问如何是西来的的意师曰不礼拜更待何时上堂举拄杖曰从上皆留此一路方便接人有僧出曰和尚又是从头起也师曰谢相委悉曹山智炬禅师初问先曹山曰古人提起那边人学人如何体悉山曰退步就巳万不失一师于言下顿忘玄解乃辞去徧参至三祖因看经次僧问禅僧心不挂元字脚何得多学师曰文字性异法法体空迷则句句疮疣悟则文文般若苟无取舍何害圆伊育王通禅师颂僧问如何是和尚家风师曰浑身不直五文钱曰太贫寒生师曰古代如是曰如何施设师曰随家丰俭凤栖同安丕禅师颂僧问如何是和尚家风师曰金鸡抱子归霄汉玉兔怀胎入翠微曰忽遇客来将何祗待师曰金果朝来猿摘去玉花晚后凤衔归问路逢达道人不将语默对未审将甚么对师曰要踢要拳问才有言诠尽落今时不落言诠请师直说师曰木人解语非干舌石女抛梭岂乱丝颂问依经解义三世佛冤离经一字即同魔说此理如何师曰X孤峯迥秀不挂烟萝片月行空白云自在新到参师问甚处来曰湖南师曰还知同安这里风云体道花槛璇玑么曰知师曰非公境界僧便喝师曰短贩樵人徒夸书劒僧拟进语师曰劒甲未施贼身巳露归宗怀恽禅师颂僧问截水停轮时如何师曰磨不转曰如何是磨不转师曰不停轮嵆山章禅师在投子作柴头投子同喫茶次谓师曰森罗万象总在里许师泼却茶曰森罗万象在甚么处子曰可惜一椀茶云居怀岳禅师僧问如何是大圆镜师曰不鉴照曰忽遇四方八面来时作么生师曰胡来胡现汉来汉现曰大好不鉴照师便打杭州佛日本空禅师颂参夹山山一日普请维那令师送茶师曰某甲为佛法来不为送茶来那曰奉和尚处分师曰和尚尊命即得乃将茶去作务处摇茶瓯作声山回顾师曰酽茶三五盏意在䦆头边山曰缾有倾茶势篮中几箇瓯师曰缾有倾茶势篮中无一瓯便行茶时众皆举目师曰大众鹤望请师一言山曰路逢死蛇莫打杀无底篮子盛将归师曰手执夜明符几个知天晓山曰大众有人也归去来归去来遂住普请众皆仰叹永光真禅师上堂言锋若差乡关万里直须悬崖撒手自肯承当绝后再苏欺君不得非常之旨人焉廋哉X朱谿谦禅师颂韶国师到参次闻犬咬灵鼠声国师便问是甚么声师曰犬齩灵鼠声国师曰既是灵鼠为甚么却被犬咬师曰咬杀也国师曰好箇犬师便打国师曰莫打某甲话在师休去云居简禅师僧问维摩岂不是金粟如来师曰是曰为甚么却在释迦会下听法师曰他不担人我颂问路逢勐虎时如何师曰千人万人不逢为甚么阇黎偏逢颂问孤峯独宿时如何师曰闲却七间僧堂不宿阿谁教汝孤峯独宿新罗云住和尚颂僧问如何是诸佛师师曰文殊耸耳增收护国守澄净果禅师上堂诸方老宿尽在曲彔木牀上为人及有问着祖师西来意未曾有一人当头道着时有僧问请和尚当头道师曰河北驴鸣河南犬吠颂问鹤立枯松时如何师曰地下底一场懡㦬问会昌沙汰时护法善神向甚么处去师曰三门前两箇一场懡㦬问滴水滴冻时如何师曰日出后一场懡㦬灵泉归仁禅师初问疎山枯木生花始与他合是这边句是那边句山曰亦是这边句师曰如何是那边句山曰石牛吐出三春雾灵雀不栖无影林僧问如何是沙门行师曰恰似箇屠儿曰如何行履师曰破斋犯戒曰究竟作么生师曰因不收果不入俗士问俗人还许会佛法否师曰那箇台无月谁家树X不春疎山证禅师谒投子子问近离甚处曰延平子曰还将得劒来么曰将得来子曰呈似老僧看师乃指面前地子便休至晚问侍者新到在么者曰当时去也子曰三十年弄马骑今日被驴扑僧问亲切处乞一言师以拄杖敲之僧曰为甚么不道师曰得恁么不识好恶百丈安禅师僧问如何是极则处师曰空王殿里登九五野老门前不立人黄檗慧禅师少出家业经论因增受菩萨戒而叹曰大士摄律仪与吾本受声闻戒俱止持作犯也然于篇聚增减支本通别制意且殊既微细难防复于摄善中未甞行于少分况饶益有情乎且世间泡幻身命何可留恋哉由是置讲课欲以身捐于水中饲鳞甲之类念巳将行偶二禅者接之款话说南方颇多知识何滞于一隅师从此回志直造疎山颂时仁和尚坐法堂受参师先顾视大众然后致问曰剎那便去时如何山曰逼塞虗空汝作么生去师曰逼塞虗空不如不去山便休师下堂参第一座座曰适来祇对甚奇特师曰此乃率尔敢望慈悲开示愚昧座曰一剎那间还有拟议否师于言下顿悟伏龙璘禅师僧问和尚还爱财色也无师曰爱曰既是善知识为甚么却爱财色师曰知恩者少问如何是和尚家风师曰长齑冷饭曰太寂寞生师曰僧X家合如是京兆三相和尚僧问如何是无缝塔师曰觅缝不得曰如何是塔中人师曰对面不相见广德延禅师颂僧问如何是透法身句师曰无力登山水茅户绝知音石门蕴禅师初问青林如何用心得齐于诸圣林仰面良久曰会么师曰不会林曰去无子用心处师礼拜乃契悟更不他游遂作园头一日归侍立次林曰子今日作甚么来师曰种菜来林曰徧界是佛身子向甚处种师曰金鉏不动土灵苗在处生林欣然来日入园唤蕴阇黎师应诺林曰剩栽无影树留与后人看师曰若是无影树岂受栽耶林曰不受栽且止你曾见他枝叶么师曰不曾见林曰既不曾见争知不受栽师曰祇为不曾见所以不受栽林曰如是如是僧问如如不动时如何师曰有甚么了日曰如何即是师曰石户非关鎻颂问如何是和尚家风师曰物外独骑千里象万年松下击金钟增收X龙光諲禅师僧问宾头卢一身为甚么赴四天下供师曰千江同一月万里尽逢春遂有偈曰龙光山顶宝月轮照耀干坤烁暗云尊者不移元一质千家影现万家春石藏炬禅师僧问如何是西来意师曰树带沧浪色山横一抹青重云晖禅师创温室院常施水给药为事僧问要路坦然如何践履师曰我若指汝则东西南北去也瑞龙璋禅师上堂老僧顷年游历江外岭南荆湖但有知识丛林无不参问来盖为今日与诸人聚会各要知箇去处然诸方终无异说祇教当人歇却狂心休从他觅但随方任真亦无真可任随时受用亦无时可用设垂慈苦口且不可唿昼作夜更饶善巧终不能指东为西脱或能尔自是神通作怪非干我事若是学语之流不自省巳知非直欲向空里採花波中取月还着得心力么汝今各且退思忽然肯去始知瑞龙老汉事不获巳迃回太甚还肯么时有僧问如何是瑞龙境师曰道汝不见得么曰如何是境中人师曰后生可畏报慈屿禅师问僧甚处来曰卧龙来师曰在彼多少时曰经冬过夏师曰龙门无宿客为甚么在彼许多时曰师子窟中无异兽师曰汝试作师子吼看曰某甲若作师子吼即无和尚师曰念汝新到放汝三十棒颂僧问情生智隔想变体殊祇如情未生时如何X师曰隔曰情未生时隔箇甚么师曰这箇梢郎子未遇人在含珠哲禅师僧问如何是正法眼师曰门前神树子问如何是佛法大意师曰贫儿抱子渡恩爱竞随流问僧有亦不是无亦不是不有不无亦不是汝本来名箇甚么曰学人巳具名了师曰具名即不无毕竟名箇甚么曰祇这莫便是否师曰且喜没交涉曰如何即是师曰亲切处更请一问曰学人道不得请和尚道师曰别日来与汝道曰即今为甚么不道师曰觅箇领话人不可得又问僧张王李赵不是汝本来姓汝本来姓箇甚么曰与和尚同姓师曰同姓即且从汝本来姓箇甚么曰待汉水逆流却向和尚道师曰即今为甚么不道曰汉水逆流也未师休去紫陵匡一禅师初到蟠龙见僧问碧潭清似镜蟠龙何处安龙曰沉沙不见底浮浪足巑岏师不肯龙请师道师曰金龙迥透青霄外潭中岂滞玉轮机龙肯之住后僧问未作人身巳前作甚么来师曰石牛步步火中行返顾休衔日中草同安威禅师僧问牛头未见四祖时如何师曰路逢神树子见者尽擎拳曰见后如何师曰室内无灵牀浑家不着孝师一日游山大众随后师曰堦前翠竹砌下黄花古人道真如般若同安即不然有僧曰古人也好和尚师曰不贪香饵味可谓碧潭龙曰诸方眼目不怪渊明师曰阇黎闭目中秋坐却笑月无X光曰堦前翠竹砌下黄花又作么生师曰安南未伏塞北那降僧礼拜师曰名称普闻问僧寅晡饮啄无处藏身你道有此道理么曰和尚作么生师打一拂子僧曰仆手征人徒夸好手师曰握鞭侧帽岂是阇黎曰今古之道何处藏身师曰阇黎作么生僧珍重便出师曰未在上蓝庆禅师初游方问雪峯如何是雪峰的的意峰以杖子敲师头师应诺峰大笑师后承嗣洞山印解天池隆禅师在金峰普请搬柴次峰问搬柴人过水否师曰有一人不过水曰不过水还搬柴否师曰虽不搬柴也不得动着他益州真禅师僧问如何是禅师曰澄潭钓玉兔曰如何是道师曰拍手笑春风佛手巖行因禅师僧问如何是对现色身师竖一指龟洋慧忠禅师谒草庵庵问何方来师曰六眸峰庵曰还见六眸否师曰患非重瞳庵然之师寻回故山属唐武宗废教例民其衣暨宣宗中兴师曰古人有X言上昇道士不受箓成佛沙弥不具戒祇为白衣过中不食不宇而禅迹不出山者三十年甞谓门弟子曰众生不能解脱者情累尔悟道易明道难僧问如何得明道去师曰但脱情见其道自明矣夫明之为言信也如禁蛇人信其呪力药力以蛇绾弄揣怀袖中无难未知呪药等力者怖骇弃去但谛见自心情见便破今千疑万虑不得用者未见自心者也同安志禅师先同安将示寂上堂曰多子塔前宗子秀五老峰前事若何如是三举未有对者末后师出曰夜明帘外排班立万里歌谣道太平安曰须是这驴汉始得颂僧问二机不到处如何举唱师曰遍处不逢玄中不失颂问凡有言句尽落今时学人上来请师直指师曰目前不现句后不迷曰向上事如何师曰迥然不换标的即乖智门钦禅师僧问两镜相照为甚么中间无像师曰自已亦须隐曰镜破台亡时如何师竖起拳荐福思禅师颂僧问古殿无佛时如何师曰梵音何来曰不假修证如何得成师曰修证即不成大阳坚禅师初在灵泉入室次泉问甚么处来师曰僧堂里来泉曰为甚么不筑着露柱师于言下有省颂僧问如何是玄旨师曰壁上挂钱财问如何是法王劒师曰脑后看五峰绍禅师僧问如何是第一义师拍禅牀云若不是僊陀千里万里X广德义禅师谒先广德作礼问曰如何是和尚密密处德曰隐身不必须巖谷阛阓堆堆覩者稀师曰恁么则酌水献花去也德曰忽然云雾霭阇黎作么生师曰採汲不虗施广德忻然曰大众看取第二代广德师次踵住持聚徒开法僧问如何是佛师曰披蓑倒骑牛草深不露角问如何是祖师西来意师曰鱼跃无源水鸎啼枯木花问如何是佛法大意师曰雪寒向火日暖隈阳问如何是宾中宾师曰荡子无家计飘蓬不自知曰如何是宾中主师曰茅户挂珠帘曰如何是主中宾师曰龙楼铺草坐曰如何是主中主师曰东宫虽至嫡不面圣尧颜问牛头未见四祖时如何师曰鲊瓮乍开蝇𠯗𠯗曰见后如何师曰底穿荡尽冷湫湫颂问古人云言语道断非去来今此理如何师曰弥勒涅槃知几劫护明犹未降迦维增收广德周禅师僧问贫子归家时如何师曰入门不见面处处故园春颂问教中道阿逸多不断烦恼不修禅定佛说此人成佛无疑此理如何师曰盐又尽炭又无曰盐炭无时如何师曰愁人莫向愁人说说向愁人愁杀人石门彻禅师颂僧问云光作牛意旨如何师曰陋巷不骑金色马回途却着破襕衫颂问年穷岁尽时如何师曰东村王老夜烧钱上堂一切众生本源佛性譬如朗月当空祇为浮云翳障不得显现为明为X照为道为路为舟为楫为依为止一切众生本源佛性亦复如是时汾阳昭和尚在众出问朗月海云遮不得舒光直透水晶宫时如何师曰石壁山河非障碍阎浮界外任昇腾阳曰恁么则千里共传无底钵时人皆唱太平歌师曰太平曲子如何唱阳曰不堕五音非关六律师曰还有人和得么阳曰请和尚不恡慈悲师曰仁者善自保任紫陵微禅师僧问如何是大勐烈底人师曰石牛步步火中行返顾休衘日中草曰如何是五逆底人师曰放火夜烧无相宅天明戴帽入长安曰如何是孝顺底人师曰步步手提无米饭歛手堂前不举头问如何是祖师西来意师曰红炉𦦨上碧波流兴元大浪和尚僧问既是喝河神为甚么被水推却师曰随流始得妙住岸却成迷普宁显禅师僧问曩劫共住为甚么不识亲疎师曰谁曰更待某甲道师曰将谓不领话问千山万水如何登陟师曰青霄无间路到者不迷机梁山缘观禅师僧问家贼难防时如何师曰识得不为冤曰识得后如何师曰贬向无生国里曰莫是他安身立命处也无师曰死水不藏龙曰如何是活水龙师曰兴波不作浪曰忽然倾湫倒岳时如何师下座把住曰莫教湿却老僧袈裟角问如何是学人自已师曰寰中天子塞外将军曰便恁么去时如何师曰朗月悬空室中暗坐颂问如何是祖师西来意X师曰莫乱道增收普净常觉禅师初访归宗闻法省悟归宗将顺寂召师抚之曰汝于法有缘他后济众人莫测其量也师以时机浅昧难任极旨苟启之非器令彼招谤讟之咎我宁不务开法每月三八施浴僧道万计师甞谓诸徒曰但得慧门无壅则福何滞哉给事中陶谷入院致礼而问曰经云离一切相则名诸佛今目前诸相纷然如何离得师曰给事见箇甚么陶欣然仰重自是王公大人屡荐章服师号皆却而不受云顶德敷禅师颂成部帅请就衙陞座有乐营将出礼拜起回顾下马台曰一口吸尽西江水即不问请师吞却堦前下马台师展两手唱曰细抹将来营将勐省石门远禅师初在石头作田头门问如何是田头水牯牛师曰角转矗天地朝头处处春他日门又问水牯牛安乐否师曰水草不曾亏曰田中事作么生师曰深耕浅种曰如法着师曰某甲不曾取次僧问如何是西来意师曰布袋盛乌龟北禅怀感禅师僧问如何是诸圣为人底句师曰红轮当万户光烛本无心石门筠首座有僧请喫茶次问如何是首座为人一着子师曰适来犹记得曰即今又如何师曰好生点茶来一日荷鉏入园僧问三身中那一身去作务师拄鉏而立僧曰莫便当也无师携鉏便行X大阳警玄禅师依智通禅师出家十九为大僧听圆觉了义讲席无能及者颂初到梁山问如何是无相道场山指观音曰这箇是吴处士𦘕师拟进语山急索曰这箇是有相底那箇是无相底师遂有省便礼拜山曰何不道取一句师曰道即不辞恐上纸笔山笑曰此语上碑去在师献偈曰我昔初机学道迷万水千山觅见知明今辨古终难会直说无心转更疑蒙师点出秦时镜照见父母未生时如今觉了何所得夜放乌鸡带雪飞山谓洞上之宗可倚一时声价籍籍山殁辞塔至大阳谒坚禅师坚让席使主之颂僧问如何是和尚家风师曰满缾倾不出大地没饥人问如何是透法身句师曰大洋海底红尘起须弥顶上水横流师问僧甚处来曰洪山师曰先师在么曰在师曰在即不无请渠出来我要相见僧曰聻师曰这箇犹是侍者僧无对师曰喫荼去上堂诸禅德须明平常无生句妙玄无私句体明无尽句第一句通一路第二句无宾主第三句兼带去一句道得师子嚬呻二句道得师子返掷三句道得师子踞地纵也周徧十方擒也一时坐断正当恁么时作么生通得箇消息若不通得箇消息来朝更献楚王看僧问如何是平常无生句师曰白云覆青山青山顶不露曰如何是妙玄无私句师曰宝殿无人不侍立不种梧桐免凤来曰如何是体明无尽句师曰手指空时天地转回途石马出纱笼曰如何是师子吨X呻师曰终无回顾意争肯落平常曰如何是师子返掷师曰周旋往返全归父繁兴大用体无亏曰如何是师子踞地师曰迥绝去来机古今无变异师甞释曹山三种堕曰此三语须明得转位始得一作水牯牛是类堕师曰是沙门转身语是异类中事若不晓此意即有所滞直是要伊一念无私即有出身之路二不受食是尊贵堕师曰须知那边了却来这边行履若不虗此位即坐在尊贵三不断声色是随堕师曰以不明声色故随处堕须向声色里有出身之路作么生是声色外一句乃曰声不自声色不自色故云不断指掌当指何掌也五位颂曰正中偏一输皎洁正当天宛转虗玄事不彰明暗祇在影中圆偏中正休观朗月秦时镜隐隐犹如日下灯明暗混融谁辨影正中来脉路玄玄绝迃回静照无私随处现如行鸟道入廛开偏中至法法无依即智智横身物外两不伤妙用玄玄善周备兼中到叶路当风无中道莫守寒巖异草青坐却白云宗不妙师神观奇伟有威重从儿稚中日祇一食自以先德付授之重足不越限脇不至席年八十叹无可以继者遂作偈并皮履布直裰寄浮山远禅师使为求法器偈曰阳广山头草凭君待价焞异苗飜茂处深密固灵根偈尾云得法者潜众十年方可阐扬远拜而受之遂赞师像曰黑狗烂银蹄白象崑崙骑于斯二无碍木马火中嘶X药山昱禅师上堂山河大地日月星辰与诸上座同生三世诸佛与诸上座同参三藏圣教与诸上座同时还信得及么若也信得及陜府铁牛吞却干坤虽然如是被法身碍却转身不得须知有出身之路作么生是诸上座出身之路道道良久曰若道不得永沉苦海珍重鼎州罗纹珍山主僧问亲切处乞师指示师曰老僧元是广南人道吾诠禅师僧问如何是道吾境师曰溪花含玉露庭果落金台曰如何是境中人师曰拥炉披古衲曝日枕山根南禅聪禅师僧问如何是西来意师曰冬月深林雨三春平地风投子义青禅师入洛听华严义若贯珠甞读诸林菩萨偈至即心自性勐省曰法离文字宁可讲乎即弃游宗席时圆鑑禅师一夕梦畜青色鹰为吉征屇旦师来鑑礼延之令看外道问佛不问有言不问无言因缘经三载一日问曰汝记得话头么试举看师拟对鑑掩其口师了然开悟遂礼拜鑑曰汝妙悟玄机耶师曰设有也须吐却时资侍者在旁曰青华严今日如病得汗师回顾曰合取狗口若更忉忉我即便呕自此复经三年鑑时出洞下宗旨示之悉皆妙契付以大阳顶相皮履直裰嘱曰代吾续其宗风无久滞此善自护持遂书偈送曰须弥立太虗X日月辅而转羣峯渐倚他白云方改变少林风起丛曹谿洞帘卷金凤宿龙巢宸苔岂车碾令依圆通秀禅师师至彼无所参问唯嗜睡而巳执事白通曰堂中有僧日睡当行规法通曰是谁曰青上座通曰未可待与按过通即曳杖入堂见师正睡乃击牀呵曰我这里无闲饭与上座喫了打眠师曰和尚教某何为通曰何不参禅去师曰美食不中饱人喫通曰争奈大有人不肯上座师曰待肯堪作甚么通曰上座曾见甚么人来师曰浮山通曰怪得甚么顽赖遂握手相笑归方丈颂僧问师唱谁家曲宗风嗣阿谁师曰威音前一箭射透两重山曰如何是相传底事师曰全因淮地月得照郢阳春曰恁么则入水见长人也师曰祇知荆玉异那辨楚王心僧礼拜师以拂子击之颂问和尚适来拈香祝延圣寿且道当今年多少师曰月笼丹桂远星拱北辰高上堂默沉阴界语落深坑拟着则天地悬殊弃之则千生万劫洪波浩渺白浪滔天镇海明珠在谁收掌良久卓拄杖曰百杂碎师作五位颂夫长天一色星月何分大地无偏枯荣自异是以法无异法何迷悟而可及心不自心假言象而提唱其言也偏圆正到兼带叶通其法也不落是非岂关万象幽旨既融于水月宗源派混于金河不坠虗凝回途复妙颂曰正中偏星河横转月明前彩气夜交天未晓隐隐俱彰暗里圆偏中正夜半月明羞自影朦朦雾色辨何分混然X不落秦时镜正中来火里金鸡坐凤台玄路倚空通脉上披云鸟道出尘埃兼中至雪刃笼身不回避天然勐将两不伤暗里全施善周备兼中到解走之人不触道一般拈掇与君殊不落是非方始妙兴阳剖禅师在大阳作园头种瓜次阳问甜瓜何时得熟师曰即今熟烂了也曰拣甜底摘来师曰与甚么人喫曰不入园者师曰未审不入园者还喫也无曰汝还识伊么师曰虽然不识不得不与阳笑而去住后上堂西来大道理绝百非句里投机全乖妙旨不巳而巳有屈祖宗岂况忉忉有何所益虽然如是事无一向且于唱教门中通一线道大家商量师卧疾次大阳问是身如泡幻泡幻终成办若无箇泡幻大事无由办若要大事办识取箇泡幻作么生师曰犹是这边事阳曰那边事作么生师曰匝地红轮秀海底不栽花阳笑曰乃尔惺惺耶师喝曰将谓我忘却竟尔趋寂福严审承禅师侍立大阳次阳曰有一人遍身红烂卧在荆棘林中周匝火围若亲近得此人大敞廛开若亲近不得时中以何为据师曰六根不具七识不全阳曰你教伊出来我要见伊师曰适来别无左右祇对和尚阳曰官不容针师便礼拜李相公特上山问如何是祖师西来意师指庭前柏树公如是三问师如是三答公欣然乃有颂曰出没云间满太虗元来真相一尘无重重请问西来意唯指庭前柏一X株罗浮显如禅师初到大阳阳问汝是甚处人曰益州阳曰此去几里曰五十里阳曰你与么来还曾踏着么曰不曾踏着阳曰汝解腾空那曰不解腾空阳曰争得到这里曰步步不迷方通身无辨处阳曰汝得超方三昧邪曰圣心不可得三昧岂彰名阳曰如是如是汝应信此即本体全彰理事不二善自护持白马喜禅师初问大阳学人蒙昧乞指箇入路阳曰得良久乃召师师应诺阳曰与你箇入路师于言下有省住后僧问如何是佛法大意师曰善犬带牌云门运禅师上堂夜来云雨散长空月在森罗万象中万象灵光无内外当明一句若为通不见僧问大哥和尚云月生云际时如何大哥曰三箇孩儿抱花鼓莫来拦我毬门路月生云际是明甚么边事三箇孩儿抱花鼓拟思即隔莫来拦我毬门路须有出身处始得若无出身处也似黑牛卧死水出身一句作么生道不劳久立梁山冀禅师颂鲁祖面壁曰鲁祖三昧最省力才见僧来便面壁若是知心达道人不在扬眉便相悉芙蓉道楷禅师谒投子于海会乃问佛祖言句如家常茶饭离此之外别有为人处也无子曰汝道寰中天子勑还假尧舜禹汤也无师欲进语子以拂子摵师口曰汝发意来早有三十棒也师即开悟再拜便行子曰且来阇黎师不顾子曰汝到不疑之地耶师X即以手掩耳后作典座子曰厨务勾当不易师曰不敢子曰煑粥耶蒸饭耶师曰人工淘米着火行者煑粥蒸饭子曰汝作甚么师曰和尚慈悲放他闲去师侍投子游菜园子度拄杖与师师接得便随行子曰理合恁么师曰与和尚提鞋挈杖也不为分外子曰有同行在师曰那一人不受教子休去至晚问师早来说话未尽师曰请和尚举子曰卯生日戌生月师即点灯来子曰汝上来下去纵不徒然师曰在和尚左右理合如此子曰奴儿婢子谁家屋里无师曰和尚年尊阙他不可子曰得恁么殷勤师曰报恩有分颂僧问夜半正明天晓不露如何是不露底事师曰满船空载月渔父宿芦华上堂昼入祇陀之苑皓月当天夜登灵鹫之山太阳溢目乌鵶似雪孤鴈成羣铁狗吠而凌霄泥牛鬬而入海正当恁么时十方共聚彼我何分古佛场中祖师门下大家出一只手接待往来知识诸仁者且道成得箇甚么事良久曰剩栽无影树留与后人看上堂唤作一句巳是埋没宗风曲为今时通途消耗所以借功明位用在体处借位明功体在用处若也体用双明如门扇两开不得向两扇上着意不见新丰老子道峯峦秀异鹤不停机灵木迢然凤无依倚直得功成不处电火难追拟议之间长途万里上堂腊月三十日巳前即不问腊月三十日事作么生诸仁者到这里佛也为你不得法也为你不得祖师也为你不得天下X老和尚也为你不得山僧也为你不得阎罗老子也为你不得直须尽却今时去若也尽得今时佛也不奈他何法也不奈他何祖师也不奈他何天下老和尚也不奈他何山僧也不奈他何阎罗老子也不奈他何诸人且道如何是尽却今时底道理还会么明年更有新条在恼乱春风卒未休上堂钟鼓喧喧报未闻一声惊起梦中人圆常静应无余事谁道观音别有门良久曰还会么休问补陀巖上客莺声啼断海山云颂上堂法身者理妙言玄顿超终始之患诸仁者莫是幻身外别有法身么莫即幻身便是法身么若也恁么会去尽是依他作解蒙昧两岐法眼未得通明不见僧问夹山如何是法身山云法身无相如何是法眼山云法眼无瑕所以道吾云未有师在忽有人问老僧如何是法身羊便干处卧如何是法眼驴便湿处尿更有人问作么生是法身买帽相头作么生是法眼坑坎堆阜若点检将来夹山祇是学处不玄如流俗闺合里物不能舍得致使情关固闭识鎻难开老僧今日若不当扬显示后学何以知归劝汝诸人不用求真唯须息见诸见若尽昏雾不生自然智鑑洞明更无他物诸人还会么良久云珠中有火君须信休向天边问太阳增收颂僧问师唱谁家曲宗风嗣阿谁师曰金凤夜栖无影树峯峦才露海云遮增收大洪恩禅师上堂拈起拄杖曰昔日德山临济信手X拈来便能坐断十方壁立千仞直得冰河𦦨起枯木花芳诸人若也善能横担竖夯徧问诸方苟或不然少林倒行此令去也击禅牀一下僧问三玄三要即不问五位君臣事若何师曰非公境界曰恁么则石人拊掌木女呵呵师曰杓卜听虗声熟睡饶谵语曰若不上来伸此问焉能得见少林机师曰放过即不可随后便打师甞设百问以问学者其略曰假使百千劫所作业不忘为甚么一称南无佛罪灭河沙劫又作此相曰森罗万象总在其中具眼禅人试请甄别洞山云禅师上堂秋风卷地夜雨飜空可中别有清凉箇里更无热恼是谁活计到者方知才落见闻即居途路且道到家后如何任运独行无伴侣不居正位不居偏福应文禅师上堂明明百草头明明祖师意直下便承当错认弓为矢惺惺底筑着磕着懵懂底和泥合水龟毛拂畐塞虗空兔角杖撑天拄地日射珊瑚林知心能几几击禅牀下座丹霞子淳禅师上堂干坤之内宇宙之间中有一宝秘在形山肇法师恁么道祇解指踪话迹且不能拈示于人丹霞今日擘开宇宙打破形山为诸人拈出具眼者辨取以拄杖卓一下曰还见么鹭鸶立雪非同色明月芦华不似他上堂举德山示众曰我宗无语句实无一法与人德山恁么说话可谓是祇知X入草求人不觉通身泥水子细观来祇具一只眼若是丹霞则不然我宗有语句金刀剪不开深深玄妙旨玉女夜怀胎上堂亭亭日午犹亏半寂寂三更尚未圆六户不曾知暖意往来常在月明前僧问牛头未见四祖时如何师曰金菊昨开蜂兢採曰见后如何师曰苗枯花谢了无依净因枯木成禅师上堂灯笼忽尔笑咍咍如何露柱亦怀胎天明生得白头女至今游荡不归来这冤家好归来黄华与翠竹早晚为谁栽上堂知有佛祖向上事方有说话分诸禅德且道那箇是佛祖向上事有箇人家儿女六根不具七识不全是大阐提无佛种性逢佛杀佛逢祖杀祖天堂收不得地狱摄无门大众还识此人么良久曰对面不僊陀睡多饶𥧌语宝峯照禅师上堂古佛道我初成正觉亲见大地众生悉皆成正觉后来又道深固幽远无人能到㘞没见识汉好龙头蛇尾便下座上堂过去诸佛巳入涅槃了也汝等诸人不应追念未来诸佛未出于世汝等诸人不要妄想正当今日你是何人参上堂本自不生今亦无灭是死不得底样子当处出生随处灭尽是活生受底规模大丈夫汉直须处生死流卧荆棘林俯仰屈伸随机施设能如是也无量方便庄严三昧大解脱门荡然顿开其或未然无量烦恼一切尘劳岳立面前塞却去路上堂古人道堕肢X体黜聪明离形去智同于大道正当恁么时且道是甚么人删诗书定礼乐还委悉么礼云礼云玉帛云乎哉乐云乐云钟皷云乎哉雪下僧问祖师西来即不问时节因缘事若何师曰一片两片三四片落在眼中犹不荐石门易禅师上堂十方同聚会箇箇学无为此是选佛场心空及第归大众祇如闻见觉知未甞有间作么生说箇心空底道理莫是见而不见闻而不闻为之心空耶错莫是忘机息虑万法俱捐销能所以入玄宗泯性相而归法界为之心空耶错恁么也不得不恁么也不得恁么不恁么总不得未审毕竟作么生还会么良久曰若实无为无不为天堂地狱常相随三尺杖子搅黄河八臂那咤冷眼觑无眼鱼龙尽奔走捉得循河三脚龟脱取殻铁锥锥吉凶之兆便分辉借问东村白头老吉凶未兆若如何休休休古往今来春复秋白日腾腾随分过更嫌何处不风流咄天宁誧禅师初住韶山上堂韶山近日没巴鼻眼里闻声鼻甞味有时一觉到天明不在牀上不落地大众且道在甚么处诸人于斯下得一转语非唯救得韶山亦乃不孤行脚其或未然三级浪高鱼化龙痴人犹戽夜塘水僧问如何是君师曰宇宙无双日干坤祇一人曰如何是臣师曰德分明主化道契物情机曰如何是臣向君师曰赤心归舜日尽节报尧X天曰如何是君视臣师曰玄眸凝不瞬妙体鉴旁求曰如何是君臣道合师曰帐符尊贱隔潜信往来通天宁琏禅师上堂清虗之理佛祖同归毕竟无身圣凡一体理则如是满目森罗事作么生纤尘绝除渠侬有眼岂在旁窥官不容针私通车马若到恁么田地始可随机受用信手拈来妙应无方当风玄路直得金针锦缝线脚不彰玉殿宝阶朱帘未卷正当此时且道是甚么人境界古渡秋风寒䬃䬃芦华红蓼满江湾梅山巳禅师僧问如何是法身边事师曰枯木糁花不犯春曰如何是法身向上事师曰石女不粧眉普贤秀禅师僧问如何是正中偏师曰龙吟初夜后虎啸五更前曰如何是偏中正师曰轻烟笼皓月薄雾鎻寒巖曰如何是正中来师曰松瘁何曾老花开满未萌曰如何是兼中至师曰猿啼音莫辨鹤唳响难明曰如何是兼中到师曰拨开云外路脱去月明前鹿门灯禅师谒芙蓉蓉问曰如何是空劫巳前自已师于言下心迹泯然从容进曰灵然一句超羣象迥出三乘不假修蓉抚而印之资圣南禅师圣节上堂顾视左右曰诸人还知么夜明帘外之主万化不渝琉璃殿上之尊四臣不昧端拱而治不令而行寿逾百亿须弥化洽大千沙界且道正恁么时如何行履野老不知黄屋贵六街慵X听静鞭声洞山微禅师上堂日暖风和柳眼青冰消鱼跃浪花生当锋妙得空王印半夜崑崙戴雪行太傅高世则居士初参芙蓉求指心要蓉令去其所重扣已而参一日忽造微密呈偈曰悬崖撒手任纵横大地虗空自坦平照壑辉巖不借月庵头别有一帘明大洪守遂禅师上堂召大众一拳拳倒黄鹤楼一踏踏飜鹦鹉洲惯向高楼骤玉马曾于急水打金毬然虽恁么争奈有五色丝绦系手脚三鑐金鎻鎻咽喉直饶鎚碎金鎻割断丝绦须知更有一重碍汝在且道如何是那一重还会么善吉维摩谈不到目连鹙子看如盲长芦真歇清了禅师扣丹霞之室霞问如何是空劫巳前自已师拟对霞曰你闹在且去一日登钵盂峯豁然契悟径归侍立霞掌曰将谓你知有师欣然拜之翌日霞上堂曰日照孤峯翠月临溪水寒祖师玄妙诀莫向寸心安便下座师直前曰今日陞座更瞒某不得也霞曰你试举我今日陞座看师良久霞曰将谓你瞥地师便出上堂我于先师一掌下伎俩俱尽觅箇开口处不可得如今还有恁么快活不彻底汉么若无衔铁负鞍各自着便上堂上孤峯顶过独木桥蓦直恁么行犹是时人脚高脚低处若见得彻不出户身徧十方未入门常在屋里其或未然X趂凉搬取一转柴上堂处处觅不得祇有一处不觅自得且道那一处良久曰贼身巳露上堂口边白醭去始得入门通身红烂去方知有门里事更须知有不出门底乃曰唤甚么作门僧问三世诸佛向火𦦨里转大法轮还端的也无师大笑曰我却疑着曰和尚为甚么却疑着师曰野花香满路幽鸟不知春上堂幻化空身即法身遂作舞云见么见么恁么见得过桥村酒美又作舞云见么见么恁么不见隔岸野花香上堂还有不被玄妙污染底么良久曰这一点倾四海水巳是洗脱不下上堂穷微丧本体妙失宗一句截流渊玄及尽是以金针密处不露光𨦵玉线通时潜舒异彩虽然如是犹是交互双明且道巧拙不到作么生相委良久曰云萝秀处青阴合巖树高低翠鎻深上堂转功就位是向去底人玉韫荆山贵转位就功是却来底人红炉片雪春功位俱转通身不滞撒手亡依石女夜登机密室无人扫正恁么时绝气息一句作么生相委良久曰归根风堕叶照尽月潭空X天童宏智正觉禅师造丹霞霞问如何是空劫巳前自已师曰井底虾蟇吞却月三更不借夜明帘霞曰未在更道师拟议霞打一拂曰又道不借师言下释然遂作礼霞曰何不道取一句师曰某甲今日失钱遭罪霞曰未暇打得你且去上堂黄阁帘垂谁传家信紫罗帐合暗撤真珠正恁么时视听有所不到言诠有所不及如何通得箇消息去梦回夜色依俙晓笑指家风烂熳春上堂空劫有真宗声前问已躬赤穷新活计清白旧家风的的三乘外寥寥一印中却来行异类万派自朝东上堂今日是释迦老子降诞之辰长芦不解说禅与诸人𦘕箇样子祇如在摩耶胎时作么生以拂子𦘕此相曰祇如以清净水浴金色身时又作么生复𦘕此水相曰祇如周行七步目顾四方指天指地成道说法神通变化智慧辩才四十九年三百余会说青道黄指东画西入般涅槃时又作么生乃画此⊕相复曰若是具眼衲僧必也相许其或未然一一历过始得僧问清虗之理毕竟无身时如何师曰文彩未痕初消息难传际曰一步密移玄路转通身放下劫壶空师曰诞生就父时合体无遗照曰理既如是事作么生师曰历历才回分化事十方机应又何妨曰恁么则尘尘皆现本来身去也师曰透一切色超一切心曰如理如事又作么生师曰路逢死蛇莫打杀无底篮子盛将归曰入市能长啸归家着短衫师曰木人岭上歌石X女溪边舞大洪预禅师上堂进一步践他国王水草退一步踏他祖父田园不进不退正在死水中还有出身之路也无萧骚晚籁松钗短游漾春风柳线长尼慧光禅师上堂举赵州勘婆话乃曰赵州舌头连天老婆眉光覆地分明勘破归来无限平人瞌睡圆通德止禅师上堂山僧二十年前两目皆盲了无所覩唯是闻人说道青天之上有大日轮照三千大千世界无有不徧之处筹䇿万端终不能见二十年后眼光渐开又值天色连阴浓云乱涌四方观察上下推穷见云行时便于行时作计较见云住时便于住处立箇窠臼正如是间忽遇着箇多知汉问道莫是要见日轮么何不向高山顶上去山僧却征他道那里是高山顶上他道红尘不到处是诸仁者好箇端的消息还会么长连牀上佛陀耶智通景深禅师始谒净慈象禅师一日闻象曰思而知虑而解皆鬼家活计兴不自遏遂往宝峯求入室峯曰直须断起灭念向空劫巳前扫除玄路不涉正偏尽却今时全身放下放尽还放方有自由分师闻顿领厥旨峯击皷告众曰深得阐提大死之道后学宜依之因号大死翁上堂来不入门去不出户来去无痕如何提唱直得古路苔封𦏰羊绝迹苍梧月鏁丹凤不栖所以道藏身处没踪迹没踪迹处莫藏身若是如是去住无依了无背向还委悉么而今分X散如云鹤你我相逢触处玄华药智朋禅师依宝峯有年无省因为众持钵峯自题其像曰雨洗淡红桃萼嫩风摇浅碧柳丝轻白云影里怪石露绿水光中古木清噫你是何人至焦山枯木成禅师见之叹曰今日方知此老亲见先师来师遂请益其赞成曰岂不见法眼拈夹山境话曰我二十年祇作境会师即契悟乃曰元来恁么地成曰汝作么生会师曰春生夏长秋收冬藏成曰直须保任师应诺香山尼佛通禅师遂宁府人因诵莲经有省住见石门乃曰成都喫不得也遂宁喫不得也门拈拄杖打出通忽悟曰荣者自荣谢者自谢秋露春风好不着便门拂袖归方丈师亦不顾而出由此道俗景从得法者众雪窦嗣宗禅师僧问如何是正法眼师曰乌豆问如何是君师曰磨砻三尺劒待斩不平人曰如何是臣师曰白云闲不彻流水太忙生曰如何是君臣道合师曰云行雨施月皎星辉问如何是正中偏师曰菱华未照前曰如何是偏中正师曰团圞无少剩曰如何是正中来师曰徧界绝纤埃曰如何是兼中至师曰啮镞功前戏曰如何是兼中到师曰十道不通耗问如何是转功就位师曰撒手无依全体现扁舟渔父宿芦华曰如何是转位就功师曰半夜岭头风月静一声高树老猿啼曰如何是功位齐彰师X曰出门不踏来时路满目飞尘绝点埃曰如何是功位俱隐师曰泥牛饮尽澄潭月石马加鞭不转头善权智禅师上堂明月高悬未照前雪眉人凭玉栏干夜深雨过风雷息客散云楼酒椀干净慈自得慧晖禅师谒宏智智举当明中有暗不以暗相遇当暗中有明不以明相覩问之语不契初夜定回往圣僧前烧香而宏智适至师见之顿明前话次日入室智举堪嗟去日颜如玉却叹回时𩯭似霜诘之师曰其入离其出微自尔问答无滞智许为室中真子上堂释迦老子穷理尽性金口敷宣一代时教珠回玉转被人唤作拭不净故纸达磨祖师以一乘法直指单传面壁九年不立文字被人唤作壁观婆罗门且道作么生行履免被傍人指注去衲帔蒙头万事休此时山僧都不会上堂巢知风穴知雨甜者甜兮苦者苦不须计较作思量五五从来二十五万般施设到平常此是丛林饱参句诸人还委悉么野老不知尧舜力冬冬打皷祭江神上堂谷之神枢之要里许旁参回途得妙云虽动而常闲月虽晦时弥照宾主交参正偏兼到十洲春尽华凋残珊瑚树林目杲杲石窻恭禅师一夕诵法华至父母所生眼悉见三千界时闻风刺椶榈叶声忽然有省后依天童始明大旨上堂春风杨柳眉春禽弄百舌一片祖师心两处俱漏泄不动步还家习漏顿消灭暗投玉线芒晓X贯金针穴深固实幽远无人孰辩别惭愧可怜生头头皆合辙不念阿弥陀南无干屎橛无智痴人前第一不得说光孝彻禅师上堂羊头车子推明月没底船儿载晓风一句顿超情量外道无南北与西东所以劫前消息非口耳之所传格外真规岂思量之能解须知佛佛祖祖了无一法为人子子孙孙直下全身荷负既巳万机寝削自然一糁不留湛湛之波碧水冷涵于秋色灵灵之照霁天净洗于冰轮宛转旁参叶通兼带梦手推开玉户飜身拨动机轮正令才行又见一阳萌动化工密运俄惊三世变迁虽则默尔无言争奈炽然常说无迁无变今朝拈置一边有故有新且道如何话会诸人还委悉么羣阴消剥尽来日是书云大洪为禅师上堂法身无相不可以音声求妙道亡言岂可以文字会纵然超佛越祖犹落阶梯直饶说妙谈玄终挂脣齿须是功勋不犯影迹不留枯木寒巖更无津润幻人木马情识皆空方能垂手入廛转身异类不见道无漏国中留不住却来烟坞卧寒沙长芦琳禅师上堂拈拄杖曰其宗也离心意识其旨也超去来今离心意识故品万类不见差殊超去来今故尽十方更无渗漏当头不犯彻底无依悟向眹兆未生巳前用在功勋不犯之处平常活计不用踌躇拟议之间即没交涉X慧力悟禅师上堂一切声是佛声檐前水滴响泠泠一切色是佛色觌面相呈讳不得便恁么若为明碧天云散月华清雪峯深禅师示众未得入头应切切入头巳得须教彻虽然得入本无无莫守无无无间歇大洪闻之乃曰深兄说禅若此惜福缘不胜耳慧日安禅师僧问如何是和尚为人一句师曰狗走抖擞口曰意旨如何师曰猿愁搂摗头吉祥实禅师自到天衣蚤夜精勤脇不至席一日偶失笑喧众衣摈之中夜宿田里覩星月粲然有省晓归趋方丈衣见乃问洞山五位君臣如何话会师曰我这里一位也无衣令参堂谓侍僧曰这汉却有箇见处奈不识宗旨何入室次衣预令行者五人分序而立师至俱召实上座师于是密契奥旨述偈曰一位才彰五位分君臣叶处五云屯夜明帘卷无私照金殿重重显至尊雪窦智鑑禅师上堂世尊有密语迦叶不覆藏一夜落华雨满城流水香禅宗正脉卷第七音释掇馵鞔筴袴䠄蚬酽迃夯X誧唳糁鑐摗禅宗正脉X卍XXX禅宗正脉卷第八青原云门宗云门文偃禅师初参睦州州才见来便闭却门师乃扣门州曰谁师曰某甲州曰作甚么师曰已事未明乞师指示州开门一见便闭却师如是连三日扣门至第三日州开门师乃拶入州便擒住曰道道师拟议州便推出曰秦时𨍏轹钻遂掩门损师一足师从此悟入州指见雪峯师到雪峯庄见一僧廼问上座今日上山去那僧曰是师曰寄一则因缘问堂头和尚祇是不得道是别人语僧曰得师曰上座到山中见和尚上堂众才集便出握腕立地曰这老汉项上带枷何不脱却其僧一依师教雪峯见这僧与么道便下座拦胸把住曰速道速道僧无对峯拓开曰不是汝语僧曰是某甲语峯曰侍者将绳棒来僧曰不是某语是庄上一淛中上座教某甲来道峯曰大众去庄上迎取五百人善知识来师次日上雪峯峯才见便曰因甚么得到与么地师乃低头从兹契合温研积稔密以宗印授焉师出岭徧谒诸方覈穷殊轨锋辩险绝世所盛闻后抵灵树冥符知圣禅师X接首座之说初知圣住灵树二十年不请首座常云我首座生也我首座牧牛也我首座行脚也一日令击钟三门外接首座众出迓师果至直请入首座寮解包后广主命师出世灵树开堂日主亲临曰弟子请益师曰目前无异路师乃曰莫道今日谩诸人好抑不得巳向诸人前作一场狼籍忽遇明眼人见成一场笑具如今避不得也且问你诸人从上来有甚事欠少甚么向你道无事巳是相埋没也虽然如是也须到这田地始得亦莫趂口快乱问自已心里黑漫漫地明朝后日大有事在你若根思迟回且向古人建化门庭东觑西覰看是箇甚么道理你欲得会么都缘是你自家无量劫来妄想浓厚一期闻人说着便生疑心问佛问法问向上向下求觅解会转没交涉拟心即差况复有言有句莫是不拟心是么莫错会好更有甚么事珍重上堂我事不获巳向你诸人道直下无事早是相埋没了也更欲踏步向前寻言逐句求觅解会千差万别广设问难赢得一场口滑去道转远有甚么休歇时此事若在言语上三乘十二分教岂是无言语因甚么更道教外别传若从学解机智得祇如十地圣人说法如云如雨犹被呵责见性如隔罗縠以此故知一切有心天地悬殊虽然如此若是得底人道火不能烧口终日说事未尝挂着脣齿未尝道着一字终日着衣喫饭未尝触着一粒米挂一缕丝虽然如此犹是X门庭之说也须是实得恁么始得若约衲僧门下句里呈机徒劳伫思直饶一句下承当得犹是瞌睡汉时有僧问如何是一句师曰举僧来参师乃拈起袈裟曰汝若道得落我袈裟圈䙌里汝若道不得又在鬼窟里坐作么生自代云某甲无气力上堂诸兄弟尽是诸方参寻知识决择生死到处岂无尊宿垂慈方便之词还有透不得底句么出来举看待老汉与你大家商量有么有么时有僧出拟伸问次师曰去去西天路迢迢十万余便下座举世尊初生下一手指天一手指地周行七步目顾四方云天上天下唯我独尊师曰我当时若见一棒打杀与狗子喫却贵图天下太平师在文德殿赴斋有鞠常侍问灵树果子熟也未师曰甚么年中得信道生颂僧问如何是大修行人师曰一榼在手颂上堂因闻钟声乃曰世界与么广阔为甚么钟声披七条上堂举一则语教汝直下承当早是撒屎着汝头上也直饶拈一毫头尽大地一时明得也是剜肉作疮虽然如此汝亦须是实到这箇田地始得若未切不得掠虗却须退步向自已根脚下推寻看是箇甚么道理实无丝毫许与汝作解会与汝作疑惑况汝等各各当人有一段事大用现前更不烦汝一毫头气力便与祖佛无别自是汝诸人信根浅薄恶业浓厚突然起得许多头角担钵囊千乡万里受屈作么且汝诸人有甚么不足处大丈夫汉阿X谁无分独自承当得犹不着便不可受人欺谩取人处分才见老和尚开口便好把特石蓦口塞便是屎上青蝇相似鬪唼将去三箇五箇聚头商量苦屈兄弟古德一期为汝诸人不奈何所以方便垂一言半句通汝入路知是般事拈放一边自着些子筋骨岂不是有少许相亲处快与快与时不待人出息不保入息更有甚么身心别处闲用切须在意珍重颂僧问灵树如何是祖师西来意树默然迁化后门人立行状碑欲入此语问师曰先师默然处如何上碑师对曰师颂普请搬柴次师遂拈一片抛下曰一大藏教祇说这箇评颂上堂人人自有光明在看时不见暗昏昏作么生是诸人自已光明自代云厨堂三门又曰好事不如无评颂示众药病相治尽大地是药那箇是你自已评颂僧问如何是超佛越祖之谈师曰餬饼上堂故知时运浇漓代干像季近日师僧北去言礼文殊南去谓游衡岳恁么行脚名字比丘徒消信施苦哉苦哉问着黑漆相似祇管取性过时设有三箇两箇狂学多闻记持话路到处觅相似语句印可老宿轻忽上流作薄福业他日阎罗王钉钉之时莫道无人向你说若是初心后学直须摆动精神莫空记人说处多虗不如少实向后祇是自赚有甚么事近前颂上堂闻声悟道见色明心遂举起手曰观世音菩萨将钱买餬饼放下手曰元来祇是馒头评颂上堂干坤之内宇宙之间中X有一宝秘在形山拈灯笼向佛殿里将三门来灯笼上作么生自代曰逐物意移又曰云起雷兴评颂示众曰十五日巳前不问汝十五日巳后道将一句来众无对自代曰日日是好日颂上堂拈拄杖曰凡夫实谓之有二乘析谓之无缘觉谓之幻有菩萨当体即空衲僧家见拄杖便唤作拄杖行但行坐但坐不得动着颂僧问如何是云门一曲师曰腊月二十五曰唱者如何师曰且缓缓问牛头未见四祖时如何师曰家家观世音曰见后如何师曰火里蝍蟟吞大虫问如何是雪岭泥牛吼师曰山河走如何是云门木马嘶师曰天地黑问十二时中如何即得不空过师曰向甚么处着此一问曰学人不会请师举师曰将笔砚来僧乃取笔砚来师作一颂曰举不顾即差互拟思量何劫悟颂僧问如何是学人自已师曰游山翫水曰如何是和尚自已师曰赖维那不在评颂僧问树凋叶落时如何师曰体露金风颂问如何是佛师曰干屎橛颂问如何是诸佛出身处师曰东山水上行颂问古人面壁意旨如何师曰念七颂问如何是祖师西来意师曰日里看山颂问如何是和尚家风师曰有读书人来报颂问如何是透法身句师曰北斗里藏身问承古有言牛头横说竖说犹未知有向上关棙子如何是向上关棙子师曰东山西岭青上堂函盖干坤目机铢两不涉世缘作么生承当众无对自代曰一镞破三X关颂僧问如何是云门劒师曰祖颂问如何是正法眼师曰普颂问如何是啐啄之机师曰响颂问如何是吹毛劒师曰骼又曰胔颂问如何是云门一路师曰亲颂问杀父杀母向佛前忏悔杀佛杀祖向甚么处忏悔师曰露评颂问如何是一代时教师曰对一说评颂问不是目前机亦非目前事时如何师曰倒一说颂问如何是法身向上事师曰向上与汝道即不难作么生会法身曰请和尚鉴师曰鉴即且置作么生会法身曰与么与么师曰这箇是长连牀上学得底我且问你法身还解喫饭么僧无对评颂问僧近离甚处曰西禅师曰西禅近日有何言句僧展两手师打一掌僧曰某甲话在师却展两手僧无语师又打颂僧问秋初夏末前程若有人问作么生祗对师曰大众退后曰未审过在甚么处师曰还我九十日饭钱来颂讲僧参经时乃曰未到云门时恰似初生月及乎到后曲弯弯地师得知乃召问是你道否曰是师曰甚好吾问汝作么生是初生月僧乃斫额作望月势师曰你如此巳后失却目在僧经旬日复来师又问你还会也未曰未会师曰你问我僧便问如何是初生月师曰曲弯弯地僧罔措后果然失目示众真空不坏有真空不异色僧便问作么生是真空师曰还闻钟声么曰此是钟声师曰驴年梦见么颂上堂平地上死人无数过得荆棘林者是好手时有僧出曰与么则堂中第一座有长处也师曰X苏噜苏噜颂僧问佛法如水月是否师曰清波无透路曰和尚从何得师曰再问复何来曰正与么时如何师曰重叠关山路评颂上堂拈拄杖曰拄杖子化为龙吞却干坤了也山河大地甚处得来师有偈曰不露风骨句未语先分付进步口喃喃知君大罔措示众一人因说得悟一人因唤得悟一人闻举便回去你道便回去意作么生复曰也好与三十棒颂上堂光不透脱有两般病一切处不明面前有物是一又透得一切法空隐隐地似有箇物相似亦是光不透漏又法身亦有两般病得到法身为法执不忘已见犹存坐在法身边是一直饶透得法身去放过即不可子细检点将来有甚么气息亦是病颂问僧光明寂照徧河沙岂不是张拙秀才语曰是师曰话堕也颂僧问一切智通无障碍时如何师曰扫地泼水相公来评颂问如何是法身师曰六不收评颂问如何是清净法身师曰华药栏曰便恁么去时如何师曰金毛师子评颂问不起一念还有过也无师曰须弥山评颂问如何是尘尘三昧起师曰钵里饭桶里水问如何是佛法大意师曰面南看北斗师到天童童曰你还定当得么师曰和尚道甚么童曰不会则目前包裹师曰会则目前包裹师到曹山见示众云诸方尽把格则何不与他道却令他不疑去师问密密处为甚么不知有山曰祇为密密所以不知有师曰此人如何亲近山曰莫向密密处亲近X师曰不向密密处亲近时如何山曰始解亲近师应喏喏师到鵞湖闻上堂曰莫道未了底人长时浮逼逼地设使了得底明明得知有去处尚乃浮逼逼地师下问首座适来和尚意作么生曰浮逼逼地师曰首座久在此住头白齿黄作这箇语话曰上座又作么生师曰要道即得见即便见若不见莫乱道曰祇如道浮逼逼地又作么生师曰项上着枷脚下着杻曰与么则无佛法也师曰此是文殊大人境界僧举灌谿上堂曰十方无壁落四面亦无门净躶躶赤洒洒没可把师曰举即易出也大难曰上座不肯和尚与么道那师曰你适来与么举那曰是师曰你驴年梦见灌谿曰某甲话在师曰我问你十方无壁落四面亦无门你道大梵天王与帝释天商量甚么事曰岂干他事师喝曰逐队喫饭汉颂师到江州有陈尚书者请斋才见便问儒书中即不问三乘十二分教自有座主作么生是衲僧行脚事师曰曾问几人来书曰即今问上座师曰即今且置作么生是教意书曰黄卷赤轴师曰这箇是文字语言作么生是教意书曰口欲谈而辞丧心欲缘而虑忘师曰口欲谈而辞丧为对有言心欲缘而虑忘为对妄想作么生是教意书无语师曰见说尚书看法华经是否书曰是师曰经中道一切治生产业皆与实相不相违背且道非非想天有几人退位书无语师曰尚书且莫草草三经五论师僧抛却特入丛林十年二十年X尚不奈何尚书又争得会书礼拜曰某甲罪过颂师每见僧必顾视曰鉴僧拟议乃曰咦后德山圆明大师𠜂去顾字谓之抽顾丛林目云门顾鉴咦增收评颂示众云古佛与露柱相交是第几机自代云南山起云北山下雨增收白云子祥实性大师僧问祖意教意是同是别师曰不别曰恁么则同也师曰不妨领话上堂诸人会么但向街头市尾屠儿魁刽地狱镬汤处会取若恁么会得堪与人天为师若向衲僧门下天地悬殊更有一般底秪向长连牀上作好人去汝道此两般人那箇有长处无事珍重问僧不坏假名而谈实相作么生僧指椅子曰这箇是椅子师以手拨椅曰与我将鞋袋来僧无对师曰这虗头汉德山缘密圆明禅师上堂我有三句语示汝诸人一句函盖干坤一句截断众流一句随波逐浪作么生辩若辩得出有参学分若辩不出长安路上辊辊地上堂但参活句莫参死句活句下荐得永劫无滞一尘一佛国一叶一释迦是死句扬眉瞬目举指竖拂是死句山河大地更无誵讹是死句时有僧问如何是活句师曰波斯仰面看曰恁么则不谬去也师便打颂上堂大众及尽去也直得三世诸佛口挂壁上犹有一人呵呵大咲若识此人参学事毕增收巴陵新开颢鉴禅师初到云门门曰雪峯和尚道开X却门达磨来也我问你作么生师曰筑着和尚鼻孔门曰地神恶发把须弥山一掴𨁝跳上梵天拶破帝释鼻孔你为甚么向日本国里藏身师曰和尚莫瞒人好门曰筑着老僧鼻孔又作么生师无语门曰将知你祇是学语之流师住后更不作法嗣书祇将三转语上云门颂僧问如何是道师曰明眼人落井评颂问如何是吹毛劒师曰珊瑚枝枝撑着月评颂问如何是提婆宗师曰银盌里盛雪门曰他后老僧忌日祇消举此三转语足以报恩自后忌辰果如所嘱颂问祖意教意是同是别师曰鸡寒上树鸭寒下水双泉师宽明教禅师上堂举拂子曰这箇接中下之人时有僧问上上人来时如何师曰打皷为三军问洞山初和尚如何是佛山曰麻三斤师闻之乃曰向南有竹向北有木问如何是定师曰鰕跳不出斗曰如何出得去师曰南山起云北山下雨问北斗里藏身意旨如何师曰鸡寒上树鸭寒下水师游山回首座同众出接座曰和尚游山𡾟崄不易师提起拄杖曰全得这箇力座乃夺却师放身便倒大众皆进前扶起师拈拄杖一时趂散回顾侍者曰向道全得这箇力香林澄远禅师在众日普请鉏草次有一僧曰看俗家失火师曰那里火曰不见那师曰不见曰这瞎汉是时一众皆言远上座败阙后明教宽闻举叹曰须是我远兄始得住后僧问美味醍醐为甚么变成毒X药师曰导江纸贵问如何是祖师西来意师曰踏步者谁颂问如何是室内一椀灯师曰三人证龟成鼈颂问如何是衲衣下事师曰腊月火烧山问但有言句尽是宾如何是主师曰长安城里曰如何领会师曰千家万户评颂问如何是西来的的意师曰坐久成劳曰便回转时如何师曰堕落深坑颂问万顷荒田是谁为主师曰看看腊月尽增收上堂是汝诸人尽是担钵囊向外行脚还识得性也未若识得试出来道看若识不得祇是被人热谩将去且问汝诸人是汝参学日久用心扫地煎茶游山翫水汝且钉钉唤甚么作自性诸人且道始终不变不异无高无下无好无丑不生不灭究竟归于何处诸人还知得下落所在也未若于这里知得所在是诸佛解脱法门悟道见性始终不疑不虑一任横行一切人不奈汝何出言吐气实有来处如人买田须是收得元本契书若不得他元本契书终是不稳遮莫经官判状亦是不得其奈不收得元本契书终是被人夺却汝等诸人参禅学道亦复如是还有人收得元本契书么试拈出看汝且唤甚么作元本契书诸人试道看若是灵利底才闻与么说着便知去处若不知去处向外边学得千般巧妙记持解会口似倾河终不究竟与汝自已天地差殊且去衣钵下体当寻觅看若有箇见处上来这里道看老僧与汝证明若觅不得且依行队去X洞山守初禅师颂初参云门门问近离甚处师曰查渡门曰夏在甚处师曰湖南报慈门曰几时离彼师曰八月二十五门曰放汝三顿棒师至明日却上问讯昨日蒙和尚放三顿棒不知过在甚么处门曰饭袋子江西湖南便恁么去师于言下大悟遂曰他后向无人烟处不蓄一粒米不种一茎菜接待十方往来尽与伊抽钉拔楔拈却炙脂帽子脱却鹘臭布衫教伊洒洒地作箇无事衲僧岂不快哉门曰你身如椰子大开得如许大口师便礼拜颂上堂言无展事语不投机承言者丧滞句者迷还得么你衲僧分上到这里须具择法眼始得祇如洞山恁么道也有一场过且道过在甚么处颂僧问如何是正法眼师曰纸捻无油评颂问如何是佛师曰麻三斤问如何是无缝塔师曰十字街头石师子泐潭谦禅师僧问如何是泐潭家风师曰阇黎到来几日也问但有纤毫即是尘不有时作么生师以手掩两目问悟本无门如何得入师曰阿谁教汝恁么问奉先深禅师颂师同明和尚到淮河见人牵网有鱼从网透出师曰明兄俊哉一似箇衲僧相似明曰虽然如此争如当初不撞入网罗好师曰明兄你欠悟在明至中夜方省披云寂禅师僧问以字不成八字不是未审是甚么字师曰听老僧一偈以字不是八不成森罗万象此X中明直饶巧说千般妙不是讴和不是经问如何是一尘师曰满目是青山舜峯韶禅师僧问正法无言时如何师曰言曰学人不会乞师端的师曰两重公案曰岂无方便师曰无礼难容问祖意教意是同是别师曰日出东方夜落西般若柔禅师颂僧问西天以蜡人为验此土如何师曰新罗人草鞋上堂众闻板声集师因示偈曰妙哉三下板知识尽来参既善分时节吾今不再三便下座荐福承古禅师操行高洁禀性虗明参大光敬玄禅师乃曰祇是个草里汉遂参福严雅和尚又曰祇是箇脱洒衲僧由是终日默然深究先德洪规一日覧云门语忽然发悟自此韬藏不求名闻栖止云居弘觉禅师塔所四方学者奔凑因称古塔主也景祐四年范公仲淹出守鄱阳闻师道德请居荐福开阐宗风颂僧问大善知识将何为人师曰莫曰恁么则有问有答去也师曰莫问一喝分宾主照用一时行此意若何师曰干柴湿茭僧便喝师曰红𦦨炎天上堂夫出家者为无为法无为法中无利益无功德近来出家人贪着福慧与道全乖若为福慧须至明心若要达道无汝用心处所以常劝诸人莫学佛法但自休心利根者画时解脱钝根者或三五年远不过十年若不悟去老僧与你入拔舌地狱参X双峯钦禅师僧问如何是双峯境师曰夜听水流庵后竹昼看云起面前山问如何是和尚为人一句师曰因风吹火上堂进一步则迷理退一步则失事饶你一向兀然去又同无情僧问如何得不同无情去师曰动静施为曰如何得不迷理失事去师曰进一步退一步僧作礼师曰向来有人恁么会老僧不肯伊曰请师直指师便打出问如何是正法眼师曰山河大地问如何是法王劒师曰鉊刀徒逞不若龙泉曰用者如何师曰藏锋犹不许露刃更何堪颂问宾头卢应供四天下还得徧也无师曰如月入水问如何是用而不杂师曰明月堂前垂玉露水晶殿里灿真珠资福诠禅师僧问觌面相逢处如何顾鉴咦乞师垂半偈免使后人疑师曰锋前一句超调御拟问如何历劫违曰恁么则东山西岭时人知有未审资福庭前谁家风月师曰且领前话黄云元禅师上堂古人道触目未曾无临机何不道山僧即不然触目未曾无临机道甚么珍重龙境伦禅师开堂陞座提起拂子曰还会么若会头上更增头若不会断头取活僧问如何是佛师曰勤耕田曰学人不会师曰早收禾大容諲禅师僧问既是大容为甚么趂出僧师曰大海不容尘小谿多榼𢶍问如何是古佛一路师指地僧曰不问这箇师曰去师与一老宿相期他往X偶因事不去宿曰佛无二言师曰法无一向华严慧禅师僧问承古有言妄心无处即菩提正当妄时还有菩提也无师曰来音巳照曰不会师曰妄心无处即菩提黄檗法济禅师僧问如何是和尚家风师曰与天下人作榜样谷山丰禅师僧问师唱谁家曲宗风嗣阿谁师曰雪岭梅华绽云洞老僧惊洞山清禀禅师参云门门问今日离甚处曰慧林门举拄杖曰慧林大师恁么去汝见么曰深领此问门顾左右微笑而巳师自此入室印悟金陵主请居光睦未几命入澄心堂集诸方语要经十稔迎住洞山北禅寂禅师上堂拈拄杖曰过去未来现在三世诸佛微尘菩萨一时在拄杖头上转大法轮尽向诸人鼻孔里过还见么若见与我拈将来若不见大似立地死汉良久曰风恬浪静不如归堂净源真禅师上堂古人道山河大地普真如大众若X得真如即隐却山河大地若不得即违古人至言众中道得者出来道看若道不得不如各自归堂珍重大梵圆禅师因见圣僧乃问僧此箇圣僧年多少僧曰恰共和尚同年师喝曰这竭叶不易道得药山圆光禅师问新到南来北来曰北来师曰不落言诠速道速道曰某甲是福建道人善会乡谈师曰参众去僧曰灼然师曰更𨁝跳便打奉国海禅师僧问青青翠竹尽是真如如何是真如师曰点铁成金客闻名不见形曰恁么则礼谢去也师曰昔时妄想至今犹存云门球禅师僧问如何是随色摩尼珠师曰色即不无作么生是珠曰学人不会特伸请益师曰云有出山势水无投㵎声佛陀远禅师僧问如何是佛师曰铜头铁额曰意旨如何师曰簸土扬尘慈云深禅师僧问宝镜当轩时如何师曰天地皆失色问如何是教外别传一句师曰扣牙恐惊齿化城鉴禅师上堂十方薄伽梵一路涅槃门诸禅德且作么生是涅槃门莫是山僧这里聚会少时便为涅槃门么莫错会好诸禅德总不恁么会莫别有商量底么山僧这里早是事不获巳向诸人恁么道巳是相钝置了也更拟踏步向前有何所益诸禅德但自无事自然安乐任运天真随缘自在莫用巡他门户求觅解会记忆在心被他系缚不得自在便被生X死之所拘何时得出头可惜光阴倐忽便是来生速须努力时有僧问生死到来如何免得师曰柴鸣竹爆惊人耳曰学人不会请师直指师曰家犬声狞夜不休僧问如何是向上关棙子师曰拔劒搅龙门护国和尚上堂实际理地不受一尘佛事门中不舍一法又曰一法若有毗卢堕在凡夫万法若无普贤失其境界诸上座作么生理论朝夕恁么上来向诸上座说箇甚么即得若说三乘十二分教自有座主律师若说世谛因缘又非僧家之所议若论佛法从上祖宗多少佛法可与评量总不如是须知各各当人分上事作么生是诸上座分上事知有么对众吐露箇消意以表平生行脚参善知识具烁迦罗目不被人瞒岂不快哉还有么良久云若无人出头卖买不当价徒劳更商量珍重西禅钦禅师僧问如何是函盖干坤句师曰天上有星皆拱北曰如何是截断众流句师曰大地坦然平曰如何是随波逐浪句师曰春生夏长觉华照禅师僧问如何是真如涅槃师曰秋风声飒飒㵎水响潺潺延长山和尚僧问从上古圣向甚么处去师曰不在山间即居树下曰未审成得箇甚么师曰汝还知落处么僧无语师便打黄龙赞禅师僧问如何是和尚关棙子师曰少人踏得着曰忽踏得着时如何师曰汝试进前看僧便喝X师便打云门朗上座自幼肄业讲肆闻僧问云门如何是透法身句门曰北斗里藏身师罔测微旨遂造云门门才见便把住曰道道师拟议门拓开乃示颂曰云门耸峻白云低水急游鱼不敢栖入户巳知未见解何劳再举轹中泥师因斯大悟僧问如何是解脱师曰穿靴水上行纂子山庵主僧问如何是透法身句师曰朝看东南暮看西北大历和尚初参白云云举拳曰我近来不恁么也师领旨礼拜自此入室僧问如何是西来意师曰破草鞋问如何是无为师乃摆手问施主供养将何报答师以手捻髭曰有髭即捻无髭又如何师曰非公境界宝华和尚见一僧从法堂阶下过师乃敲绳牀僧曰若是这箇不请拈出师喜下地诘之僧无语师便打月华山月禅师初谒白云云问业箇甚么曰孔雀经云曰好箇人家男女随鸟雀后走师闻语惊异遂依X附久之乃契旨寻住月华有一老宿上法堂东西顾视曰好箇法堂要且无主师闻乃召曰且坐喫茶宿问曰玄中最的犹是龟毛兔角不向二谛中修如何密用师曰侧宿曰恁么则抝折拄杖割断草鞋去也师曰细而详之乐净匡禅师僧问但得本莫愁末如何是本师曰不要问人曰如何是末师乃竖指因普请打篱次僧问古人种种开方便门和尚为甚么却拦截师曰牢下橛着后白云和尚僧问古琴绝韵请师弹师曰伯牙虽妙手时人听者希曰恁么则再遇子期也师曰笑发惊絃断宁知调不同文殊真禅师颂僧问万法归一一归何处师曰黄河九曲增收问古人拊掌意旨如何师曰家无小使不成君子南台勤禅师颂僧问如何是祖师西来意师曰一寸龟毛重七斤德山晏禅师僧问如何是祖师西来意师曰桃源水绕白云亭上堂一尘才起大地全收一毛头上师子全身且道一尘才起大地全收须弥山重多少一毛头上师子全身大海水有几滴有人道得与汝拄杖子天下横行若道不得须弥山盖却汝头大海水溺却汝身干明普禅师僧问万行齐修古人不许不落功勋还X许也无师曰一曰学人未晓乞师再指师曰三十年后中梁崇禅师僧问垂纟系千尺意在深潭时如何师曰红鳞掌上跃黄龙愿禅师僧问迦叶上行衣何人合得披师曰一片烧痕地春入又逢青普安道禅师三句颂函盖干坤曰干坤并万象地狱及天堂物物皆真见头头用不伤截断众流曰堆山积岳来一一尽尘埃更拟论玄妙冰消瓦解摧随波逐浪曰辩口利舌问高低总不亏还如应病药诊候在临时三句外曰当人如举唱三句岂能该有问如何事南岳与天台擡荐商量曰相见不扬眉君东我亦西红霞穿碧落白日绕须弥泐潭灵澄散圣师有西来意颂曰因僧问我西来意我话居山七八年草履祇栽三箇耳麻衣曾补两番肩东庵每见西庵雪下㵎长流上㵎泉半夜白云消散后一轮明月到牀前五祖师戒禅师僧问如何是随色摩尼珠师曰随曰随后如何师曰一箇婆婆两箇瘿颂智门问曰暑往寒来即不问林下相逢事若何师曰五凤楼前听玉漏门曰争奈主山高案山低师曰须弥顶上击金钟颂僧问如何是佛师曰踏着秤鎚硬似铁增收福昌善禅师僧问如何是正法眼师曰夜观干象曰学人不会意旨如何师曰日里看山上堂尽干坤X大地微尘诸佛总在福昌这里拈拄杖画一画曰说佛说法诸禅德若也会得出来与汝证据若也不会花须连夜发莫待晓风吹便下座建福同禅师僧问如何是透法身句师曰鹦鹉慕西秦僧礼拜师曰听取一颂云门透法身法身何许人鴈回沙塞北鹦鹉慕西秦智门光祚禅师颂僧问如何是佛师曰踏破草鞋赤脚走曰如何是佛向上事师曰拄杖头上挑日月评颂问如何是般若体师曰蚌含明月曰如何是般若用师曰兔子怀胎评颂问莲华未出水时如何师曰莲华曰出水后如何师曰荷叶上堂一法若有毗卢堕在凡夫万法若无普贤失其境界正当恁么时文殊向甚么处出头若也出头不得金毛师子腰折幸好一盘饭莫待糁椒姜上堂汝等诸人横担拄杖出一丛林入一丛林你道丛林有几种或有栴檀丛林栴檀围绕或有荆棘丛林荆棘围绕或有荆棘丛林栴檀围绕或有栴檀丛林荆棘围绕祇如四种丛林是汝诸人在阿那箇丛林里安身立命若无安身立命处虗踏破草鞋阎罗王征你草鞋钱有日在上堂雪峯辕毬罗汉书字归宗斩虵大随烧畬且道明甚么边事还有人明得么试道看若明不得所以道斩蛇须是斩蛇手烧畬须是烧畬人瞥起情尘生妄见眼里无筋一世贫福严良雅禅师居洞山第一座山参次僧出问如何X是佛山答曰麻三斤参罢山至寮谓师曰我今日答这僧话得么曰恰值某净发山曰你元来作这去就拂袖便出师曰答老汉将谓我明他这话头不得因作偈呈曰五彩𦘕牛头黄金为点额春晴二月初农人皆取则寒日贺新正铁钱三五百山见深肯之开福贤禅师颂僧问如何是衲僧活计师曰耳里种田上堂不用思而知不用虑而解知解俱泯合谈何事师曰一叶落天下秋丫山盛禅师上堂钟声清皷声响早晚相闻休妄想荐得徒劳别问津莫道山僧无伎俩咄莲华峯祥庵主僧问如何是雪里泥牛吼师曰听曰如何是云中木马嘶师曰响评颂示寂日拈拄杖示众曰古人到这里为甚么不肯住众无对师乃曰为他途路不得力复曰毕竟如何以杖横肩曰楖栗横担不顾人直入千峯万峯去言毕而逝德山远禅师上堂枕石漱流任运天真不见古者道拨霞扫雪和云母掘石移松得茯苓当恁么时复何言哉诸禅德要会么听取一颂雪霁长空迥野飞鸿段云片片向西向东开先照禅师僧问向上宗乘乞师垂示师曰白云断处见明月曰犹是学人疑处师曰黄叶落时闻擣衣上堂丛林规矩古佛家风一参一请一粥一饭且道明得箇甚么祇如诸人心心不停念念不住若能不停处停念处无念自合无生之理与么说话笑破X他人口参金陵天宝和尚僧问如何是和尚家风师曰列半作三曰学人未晓师曰鼻孔针筒法云善禅师僧问如何是古佛道场师曰山青水绿蓝田真禅师上堂成山假就于始篑脩途託至于初步上座适来从地炉边来还与初步同别若言同即不会不迁若言别亦不会不迁上座作么生会还会么这里不是那里那里不是这里且道是一处两处是迁不迁是来去不是来去若于此显明得便乃古今一如初终自尔念念无常心心永灭所以道观方知彼去去者不至方上座适来恁么来却请恁么去参雪峯钦山主上堂昨日一今日二不用思量快须瞥地不瞥地蹉过平生没巴鼻咄西峯豁禅师谒清凉问佛未出世时如何凉曰云遮海门树曰出世后如何凉曰擘破铁围山师于言下大悟凉印可之归住宝龙甞有问易中要旨者师曰夫神生于无形而成于有形从有以至于无然后能合乎妙圆正觉之道故自四十九衍以至于万有一千五百二十以穷天下之理以尽天下之性不异吾圣人之教也洞山晓聪禅师在云居作灯头见僧说泗洲大圣近在掦州出现颂有设问曰既是泗洲大圣为甚么却X向掦州出现师曰君子爱财取之以道后僧举似莲华峯祥庵主主大惊曰云门儿孙犹在中夜望云居拜之问达磨未传心地印释迦未解髻中珠此时若问西来意还有西来意也无师曰六月雨淋淋宽其万姓心曰恁么则云散家家月春来处处花师曰脚跟下到金刚水际是多少僧无语师曰祖师西来特唱此事自是上座不荐所以从门入者不是家珍认影迷头岂非大错既是祖师西来特唱此事又何必更对众忉忉珍重上堂晨鸡报晓灵粥后便天明灯笼犹瞌睡露柱却惺惺复曰惺惺直言惺惺历历直言历历明朝后日莫认奴作郎珍重上堂举寒山云井底生红尘高峯起白浪石女生石儿龟毛寸寸长若要学菩提但看此模样良久曰还知落处也无若也不知落处看看菩提入僧堂里去也久立上堂春寒凝沍夜来好雪还见么大地雪漫漫春风依旧寒说禅说道易成佛成祖难珍重因事示众天晴盖却屋乘干刈却禾早输王税了鼓腹唱巴歌僧问德山入门便棒犹是起模𦘕样临济入门便喝未免揑目生花离此二途未审洞山如何为人师曰天晴久无雨近日有云腾曰他日若有人问洞山宗旨教学人如何举似师曰园蔬枯藁甚担水泼菠稜石霜诚禅师僧问古者道卷帘当白昼移榻对青山如何是卷帘当白昼师曰过净瓶来曰如何是移榻X对青山师曰却安旧处着上堂心外无法法外无心随缘荡荡更莫沉吟你等诸人才上阶道便好回去更要待第二恶水泼作甚么泐潭澄禅师僧问见者是色闻者是声离此二途请师别道师曰古寺新碑额师一日见僧披衲师曰得恁么好针线曰祇要牢固师曰打草惊蛇作甚么曰客来须看师曰祇有这箇更别有曰云生岭上师曰未在更道曰水滴巖前云盖颙禅师僧问如何是祖师西来意师曰古寺碑难读曰意旨如何师曰读者尽攒眉上方岳禅师上堂旋收黄叶烧青烟竹榻和衣半夜眠粥后放参三下皷孰能更话祖师禅便下座育王坦禅师僧问有中有师曰金河峯上曰如何是无中无师曰般若台前上堂千花竞发百鸟啼春是向上句诸佛出世知识兴慈是向下句作么生是不涉二途句若识得顶门上出气若识不得土牛耕石田击禅牀下座金山新禅师僧问吾有大患为吾有身父母未生未审此身在甚么处师曰旷大劫来无处所若论生灭尽成非曰恁么则周徧十方心不在一切处师曰泥里撼桩上堂世间所贵者和氏之璧隋侯之珠金山唤作驴屎马粪出世间所贵者真如解脱菩提涅槃金山唤作𡱰沸碗鸣且道恁么说话落在甚么处故不是取舍心重信邪颠见诸人要知么勐虎不顾X几上肉洪炉岂铸囊中锥雪窦重显明觉禅师横经讲席究理穷玄诘问锋驰机辩无敌咸知法器佥指南游首造智门即伸问曰不起一念云何有过门召师近前师才近前门以拂子蓦口打师拟开口门又打师豁然开悟出住翠峯后迁雪窦开堂日僧问吹大法螺击大法皷朝宰临筵如何即是师曰清风来未休曰恁么则得遇于师也师曰一言巳出驷马难追僧礼拜师曰放过一着乃普观大众曰人天普集合发明箇甚么事焉可互分宾主驰骋问答便当宗乘去广大门风威德自在辉腾今古把定干坤千圣祇言自知五乘莫能建立所以声前悟旨犹迷顾鑑之端言下知宗尚昧识情之表诸人要知真实相为么但以上无攀仰下绝已躬自然常光现前箇箇壁立千仞还辨明得也无未辨辨取未明明取既辨明得能截生死流同据佛祖位妙圆超悟正在此时堪报不报之恩以助无为之化上堂僧问如何是维摩一默师曰寒山访拾得曰恁么则入不二之门师嘘一嘘复曰维摩大士去何从千古令人望莫穷不二法门休更问夜来明月上孤峯上堂春山叠乱青春水漾虗碧寥寥天地间独立望何极便下座顾谓侍者曰适来有人看方丈么者曰有师曰作贼人心虗上堂大众这一片田地分付来多时也尔诸人四至界畔犹未识在若要中心树子我也不惜颂僧问如何是诸佛本源师X曰千峯寒色曰未委向上更有也无师曰雨滴巖花上堂十方无壁落四面亦无门古人向甚么处见客或若道得接手句许你天上天下颂示众曰龙泉与刀斧同质利钝悬殊驽骀与骥马同途迟速有异增收颂僧问山花开似锦㵎水湛如蓝学人分上为甚么不会师曰枯木里瞠眼曰恁么则从苗辨地因语识人也师曰三十棒且待别时增收颂僧问如何是佛师曰四山围绕增收云盖鹏禅师颂初谒双泉雅禅师泉令充侍者示以芭蕉拄杖话经久无省发一日泉向火次师侍立泉忽问拄杖子话试举来与子商量师拟举泉拈火筯便撼师豁然大悟上堂高不在绝顶富不在福严乐不在天堂苦不在地狱良久曰相识满天下知心能几人彰法泗禅师僧问如何是佛法大意师曰多少人摸索不着曰忽然摸着又作么生师曰堪作甚么北禅贤禅师颂僧问如何是佛师曰匙挑不上颂岁夜小参曰年穷岁尽无可与诸人分岁老僧烹一头露地白牛炊黍米饭煑野菜羹烧榾柮火大家喫了唱村田乐何故免见倚他门户傍他墻刚被时人唤作郎便下座归方丈至夜深维那入方丈问讯曰县里有公人到勾和尚师曰作甚么那曰道和尚宰牛不纳皮角师遂将下头帽掷在地上那便拾去师跳下禅牀拦胷擒住叫曰贼贼那将帽子覆师顶曰天X寒且还和尚师呵呵大咲那便出去时法昌为侍者师顾昌曰这公案作么生昌曰潭州纸贵一状领过日芳上座僧问如何是函盖干坤句师竖起拄杖僧曰如何是截断众流句师横按拄杖僧曰如何是随波逐浪句师掷下拄杖僧曰三句外请师道师便起去师赞开福真曰清仪瘦兮可瞻可仰仰之非亲妙笔图兮可拟可像像之非真非亲非真秋月盈轮有言无味兮的中的既往如在兮觅焉觅当机隐显兮纟系𩬊誵讹金乌卓午兮迅风霹雳开先暹禅师操行清苦徧游师席以开悟为志参德山见山上堂顾视大众曰师子嚬呻象王回顾师忽有省入室陈所解山曰子作么生会师回顾曰后园驴喫草山然之后至雪窦窦与语喜其超迈目曰海上横行暹道者遂命分座四方英衲敬畏之他日窦举师出世金鵞师闻潜书二偈于壁而去曰不是无心继祖灯道惭未厕岭南能三更月下离巖窦眷眷无言恋碧层二十余年四海间寻师择友未甞闲今朝得到无心地却被无心趂出山晚年众请滋甚遂开法开先以慰道俗之望秀州资圣勤禅师上堂多生觉悟非干衲一点分明不在灯拈拄杖曰拄杖头上祖师灯笼脚下弥勒须弥山腰皷细即不问你作么生是分明一点你若道得无边剎境总在你眉毛上你若道不得作么生过得罗剎桥良久曰水流千派月山鎻一谿云卓拄杖X下座潭州鹿苑圭禅师上堂凡有因缘须晓其宗若晓其宗无是无不是用则波腾海沸全真体以运行体则镜净水沉举随缘而会寂且道兜率天宫几人行几人坐若向这里辨得缁素许你诸人东西南北如云似鹤于此不明踏破草鞋未有了日在参云居晓舜禅师少年麤勐忽悟浮幻投师出家乃修细行颂参洞山一日如武昌行乞首谒刘公居士家士高行为时所敬意所与夺莫不从之师时年少不知其饱参颇易之士曰老汉有一问若相契即开疏如不契即请还山遂问古镜未磨时如何师曰黑似漆曰磨后如何师曰照天照地士长揖曰且请上人还山拂袖入宅师懡㦬即还洞山山问其故师具言其事山曰你问我我与你道师理前问山曰此去汉阳不远师进后语山曰黄鹤楼前鹦鹉洲师于言下大悟机锋不可触上堂举夹山道閙市门头识取天子百草头上荐取老僧云居即不然妇摇机轧轧儿弄口㗻㗻上堂诸方有弄蛇头拨虎尾跳大海劒刃里藏身云居这里寒天热水洗脚夜间脱袜打睡早朝旋打行缠风吹篱倒唤人夫噼篾缚起杭州佛日契嵩禅师得法于洞山师夜则顶戴观音像而诵其号必满十万乃寝以为常自是世间经书章句不学而能作原教论十万余言明儒释之道一贯以抗宗韩排佛之说读之者畏服后居永安兰若X着禅门定祖图传法正宗记辅教编上进仁宗皇帝覧之加叹付传法院编次入藏下诏褒宠赐号明教宰相韩琦大参欧阳脩皆延见而尊礼之洎东还熙宁四年六月四日晨兴写偈曰后夜月初明吾今喜独行不学大梅老贪随鼯鼠声至中夜而化阇维不坏者五曰顶曰耳曰舌曰童真曰数珠其顶骨出舍利红白晶洁道俗合诸不坏葬于故居永安之左后住净慈北磵居简甞着五种不坏赞师有文集二十卷目曰镡津盛行于世洪州太守许式参洞山得正法眼一日与泐潭澄上蓝溥坐次潭问闻郎中道夜坐连云石春栽带雨松当时答洞山甚么话公曰今日放衙早潭曰闻答泗州大圣在扬州出现底是否公曰别点茶来潭曰名不虗传公曰和尚早晚回山潭曰今日被上蓝覰破蓝便喝潭曰须是你始得公曰不奈船何打破戽斗育王琏禅师龆齓出家丱角圆顶笃志道学寝食无废一日洗面泼水于地微有省发即慕参寻远造泐潭法席投机印可师事之十余年去游庐山掌记于圆通讷禅师所皇祐中仁庙有诏住净因禅院召对化成殿问佛法大意奏对称旨赐号大觉禅师上堂太阳东昇烁破大千之暗诸人若向明中立犹是影响相驰若向暗中立也是藏头露影汉到这里作么生吐露良久曰逢人祇可三分语未可全抛一片心参上堂世法里面迷却多少人佛法里面醉X却多少人祇如不迷不醉是甚么人分上事上堂言锋才发义海交深若用径截一路各请归堂上堂应物现形如水中月遂拈起拄杖曰这箇不是物即今现形也且道月在甚么处良久曰长空有路还须透潭底无踪不用寻击香台下座承天简禅师上堂夫遮那之境界众妙之玄门知识说之而莫穷善财酌之而莫竭文殊体之而寂寂普贤证之以重重若也随其法性如云收碧汉本无一物若也随其智用如花开春谷应用无边虽说遍恒沙乃同遵一道且问诸人作么生是一道良久曰白云断处见明月黄叶落时闻擣衣参九峯韶禅师上堂山僧说禅如蚝蜢吐油揑着便出若不揑着一点也无何故祇为不曾看读古今因缘及预先排叠胜妙见知等候陞堂便磨脣捋觜将粥饭气熏炙诸人凡有一问一答盖不得巳岂独山僧看他大通智胜如来默坐十劫无开口处后因诸天梵王及十六王子再三劝请方始说之却不是秘惜祇为不敢埋没诸人山僧既不埋没诸人不得道山僧会陞座参西塔殊禅师上堂黄梅席上数如麻句里呈机事可嗟直是本来无一物青天白日被云遮参云居亿禅师上堂马祖才陞堂雄峯便卷席春风一阵来满地花狼籍便下座令滔首座久参泐潭潭因问祖师西来单传心印直X指人心见性成佛子作么生会师曰某甲不会潭曰子未出家时作箇甚么师曰牧牛潭曰作么生牧师曰早朝骑出去晚后复骑归潭曰子大好不会师于言下大悟遂成颂曰放却牛绳便出家剃除须发着袈裟有人问我西来意拄杖横挑啰哩啰玉泉承皓禅师参北塔发明心要得大自在三昧制犊鼻裩书历代祖师名字乃曰文殊普贤较些子且书于带上故丛林目为皓布裩元丰间首众于谷隐有乡僧亦效之师见而诟曰汝具何道理敢以为戏事耶呕血无及耳寻于鹿门如所言而逝颂冬至示众曰晷运推移布裩赫赤莫怪不洗无来换替自赞粥稀后坐牀窄先卧耳聩爱高声眼昬宜字大云居庆禅师僧问如何是函盖干坤句师曰合曰如何是随波逐浪句师曰阔曰如何是截断众流句师曰窄上堂道本无为法非延促一念万年千古在目月白风恬山青水绿法法现前头头具足祖意教意非直非曲要识庐陵米价会取山前麦熟以拂子击禅牀下座国庆顺宗禅师上堂心生则种种法生心灭则种种法灭拈起拄杖曰此箇是法那箇是灭底心若人道得许你顶上具眼其或未然云暗不知天早晚雪深难辨路高低参天圣守道禅师上堂日月绕须弥人间分昼夜南阎浮提人祇被明暗色空留碍且道不落明暗一句作X么生道良久曰柳色黄金嫩棃花白雪香参上堂不从一地至一地寂灭性中宁有位释迦稽首问然灯仁者何名为受记便下座天衣义怀禅师天圣中试经得度谒金銮善叶县省皆蒙印可遂由洛抵龙门复至都下欲继宗风意有未决忽遇言法华拊师背曰云门临济去及至姑苏礼明觉于翠峯觉问汝名甚么曰义怀觉曰何不名怀义曰当时致得觉曰谁为汝立名曰受戒来十年矣觉曰汝行脚费却多少草鞋曰和尚莫瞒人好觉曰我也没量罪过汝也没量罪过你作么生师无语觉打曰脱空谩语汉出去入室次觉曰恁么也不得不恁么也不得恁么不恁么总不得师拟议觉又打出如是者数四寻为水头因汲水折担忽悟作投机偈曰一二三四五六七万仞峯头独足立骊龙颔下夺明珠一言勘破维摩诘觉闻拊几称善后七坐道场化行海内嗣法者甚众颂上堂衲僧横说竖说未知有顶门上眼时有僧问如何是顶门上眼师曰衣穿瘦骨露屋破看星眠上堂夫为宗师须是驱耕夫之牛夺饥人之食遇贱即贵遇贵即贱驱耕夫之牛令他苗稼丰登夺饥人之食令他永绝饥渴遇贱即贵握土成金遇贵即贱变金成土老僧亦不驱耕夫之牛亦不夺饥人之食何谓耕夫之牛我复何用饥人之食我复何餐我也不握土成金也不变金作土何也金是金土是土玉是玉石是石僧是僧X俗是俗古今天地古今日月古今山河古今人伦虽然如此打破大散关几箇迷逢达磨颂上堂鴈过长空影沉寒水鴈无遗踪之意水无留影之心若能如是方解向异类中行不用续凫截鹤夷岳盈壑放行也百丑千拙收来也挛挛拳拳用之则敢与八大龙鬪富不用都来不直半分钱参上堂灵源绝朕普现色身法离断常有无堪示所以尘尘不见佛剎剎不闻经要会灵山亲授记昼见日夜见星良久曰若到诸方不得错举参上堂虗明自照不劳心力上士见之鬼神茶饭中士得之狂心顿息更有一人切忌道着上堂青萝夤缘直上寒松之顶白云淡泞出没太虗之中何似南山起云北山下雨若也会得甜瓜彻蒂甜若也不会苦瓠连根苦室中问僧无手人能行拳无舌人解言语忽然无手人打无舌人无舌人道箇甚么又曰蜀魄连宵吽鵽𩾗终夜啼圆通门大启何事隔云泥颂师举金刚经云若见诸相非相即见如来法眼云若见诸相非相即不见如来师曰若见诸相非相眼在甚么处此语有两负门增收颂示众曰百骸俱溃散一物镇长灵百骸溃散皆归士一物长灵甚处安一物长灵甚处安长空云散碧天宽莲宫佛剎花无数眨起眉毛子细观增收承天宗禅师僧问如何是般若体师曰云笼碧峤曰如何是般若用师曰月在清池南明慎禅师僧问祖意教意是同是别师曰水天影X交碧曰毕竟是同是别师曰松竹声相寒君山昇禅师上堂大方无外含裹十虗至理不形圆融三际高超名相妙体全彰迥出古今真机独露握骊珠而鑑物物物流辉掷宝剑以挥空空空绝迹把定则摩竭掩室净名杜词放行则拾得摇头寒山拊掌且道是何人境界拈拄杖卓一下曰瞬目扬眉处凭君子细看洞庭惠金典座依明觉于雪窦闻举须弥山话默有契一日欲往讯遇之殿轩觉问汝名甚么曰惠金觉曰阿谁惠汝金曰容少间去方丈致谢觉曰即今聻曰这里容和尚不得修撰曾会居士幼与明觉同舍及冠异途天禧间公守池州一日会于景德寺公遂引中庸大学参以楞严符宗门语句质明觉觉曰这箇尚不与教乘合况中庸大学耶学士要径捷理会此事乃弹指一下曰伹恁么荐取公于言下领旨天圣初公守四明以书币迎师补雪窦既至公曰某近与清长老商量赵州勘婆子话未审端的有勘破处也无觉曰清长老道箇甚么公曰又与么去也觉曰清长老且放过一着学士还知天下衲僧出这婆子圈䙌不得么公曰这里别有箇道处赵州若不勘破婆子一生受屈觉曰勘破了也公大笑圆通讷禅师肄业讲肆耆年多下之会禅者南游回力勉其行于是徧参荆楚间迄无所得至襄州洞山X留止十年因读华严论有省后游庐山道价日起法昌遇禅师有大志自受具游方名着丛席浮山远和尚甞指谓人曰此后学行脚样子也参北禅禅问近离甚处师曰福严禅曰思大鼻孔长多少师曰与和尚当时见底一般禅曰汝道我见时长多少师曰和尚大似不曾到福严禅曰学语之流又问来时马大师安乐否师曰安乐禅曰向汝道甚么师曰教和尚莫乱统禅曰念汝新到不能打得你师曰某甲亦放和尚过茶罢禅问乡里甚处师曰漳州禅曰三平在彼作甚么师曰说禅说道禅曰年多少师曰与露柱齐年禅曰有露柱且从无露柱年多少师曰无露柱一年也不少禅曰夜半放乌鸡师留北禅最久于是师资敲唱妙出一时晚至西山睠双岭深䆳栖息三年始应法昌之请师在双岭受请与英胜二首座相别曰三年聚首无事不知检点将来不无渗漏以拄杖画一画曰这箇即且止宗门事作么生英曰须弥安鼻孔师曰恁么则临崖看浒眼特地一场愁英曰深沙努眼睛师曰争奈圣凡无异路方便有多门英曰铁蛇钻不入师曰这般汉有甚共语处英曰自缘根力浅莫怨太阳春却画一画曰宗门事且止这箇事作么生师便掌英曰这漳州子莫无去就师曰你这般见解不打更待何时又打英曰也是老僧招得上堂祖师西来特唱此事祇要时人知有如贫子衣珠不从人得三世诸佛祇是弄珠底人十地菩X萨祇是求珠底人汝等正是竛竮乞丐怀宝迷邦灵利汉才闻举着眨上眉毛便知落处若是踏步向前不如䇿杖归山去长啸一声烟雾深颂示众我要一箇不会禅底作国师上堂春山青春水绿一觉南柯梦初足携笻纵步出松门是处桃英香馥郁因思昔日灵云老三十年来无处讨如今竞爱摘杨华红香满地无人扫上堂拈起拄杖曰我若拈起你便唤作先照后用我若放下你便唤作先用后照我若掷下你便唤作照用同时忽然不拈不放你向甚么处卜度直饶会得倜傥分明若遇临济德山便须脑门着地且道伊有甚么长处良久曰曾经大海休夸水除却须弥不是山广因要禅师上堂古者道祇恐为僧心不了为僧心了总输僧且如何是诸上座了底心良久曰渔翁睡重深潭濶白鸟不飞舟自横云居了元佛印禅师僧问如何是佛师曰木头雕不就曰恁么则皆是虗妄也师曰梵音深远令人乐闻问如何是诸佛说不到底法师曰蚁子解寻腥处走苍蝇偏向臭边飞曰学人未晓请师再指师曰九万里鹏从海出一千年鹤远天归问大修行人还入地狱也无师曰在里许曰大作业人还上天堂也无师曰鰕跳不出斗曰恁么则镬汤炉炭吹教灭劒树刀山喝使摧师曰自作自受乃曰适来禅客出众礼拜各以无量珍宝布施大众又于面门上放大光X明照耀干坤令诸人普得相见于此明得可谓十方诸佛各坐其前常为劳生演说大法岂假山僧重重註破如或未然不免横身狥物乃横按拄杖曰万般草木根苗异一得春风便放花师一日与学徒入室次适东坡居士到面前师曰此间无坐榻居士来此作甚么士曰暂借佛印四大为坐榻师曰山僧有一问居士若道得即请坐道不得即输腰下玉带子士欣然曰便请师曰居士适来道暂借山僧四大为坐榻祇如山僧四大本空五蕴非有居士向甚么处坐士不能答遂留玉带师却赠以云山衲衣士乃作偈三首其一曰病骨难堪玉带围钝根仍落箭锋机会当乞食歌姬院夺得云山旧衲衣余不备录智海逸正觉禅师僧问古镜未磨时如何师曰青青河畔草曰磨后如何师曰郁郁园中柳曰磨举未磨是同是别师曰同别且置还我镜来僧拟议师便喝上堂拈拄杖曰这拄杖在天也与日月竝明在地也与山河同固在王侯也以代蒲鞭在百姓也防身御恶在衲僧也昼横肩上渡水穿云夜宿旅亭撑门拄户且道在山僧手里用作何为要会么有时放步东湖上与僧遥指远山青击禅牀下座上堂忆得老僧年七岁时于村校书处得一法门超情离见绝妙绝玄爰自染神逾六十载今日辄出普告大众若欲传持宜当谛听遂曰寒原耕种罢牵犊负薪归此夜一炉火浑家身上衣诸禅德逢人不得错举上X堂古者道接物利生绝妙外甥终是不肖他家自有儿孙将来应用恰好诸禅德还会么菜园墙倒晴方筑房店篱穿雨过修院宇漏时随分整儿孙大小尽风流道士问如何是道师曰龙吟金鼎虎啸丹田曰如何是道中人师曰吐故纳新曰道与道中人相去多少师曰罥鹤颠崖上沖天昧米民天章楚禅师上堂皷声错落山色崔嵬本既不有甚处得来良久曰高着眼蒋山泉禅师僧问古人说不到处请师说师曰夫子入太庙曰学人未晓师曰春暖柳条青圣节上堂拈拄杖击法座一下曰以此功德祝延圣寿便下座上堂时人欲识南禅路门前有箇长松树脚下分明不较多无奈行人恁么去莫恁去急回顾楼台烟鎻钟鸣处师因雪下上堂召大众曰还有过得此色者么良久曰文殊笑普贤瞋眼里无筋一世贫相逢尽道休官去林下何曾见一人上堂快人一言快马一鞭若更眼睛定动未免纸裹麻缠脚下是地头上是天不信但看八九月纷纷黄叶满山川慈云慧禅师上堂片月浸寒潭微云满空碧若于达道人好箇真消息还有达道人么微云穿过你髑髅片月触着你鼻孔珍重归宗通禅师僧问如何是函盖干坤句师曰日出东方夜落西曰如何是截断众流句师曰铁山横在路曰如何是随波逐浪句师曰船子下扬州上堂从无入有易从有入无难有无俱尽处且莫自颟顸举来看寒山拾得礼丰干天宫徽禅师上堂八万四千波罗蜜门门门长开三千大千微尘诸佛佛佛说法不说有不说无不说非有非无不说亦有亦无何也离四句绝百非相逢举目少人知昨日霜风漏消息梅华依旧缀寒枝福昌信禅师上堂召大众众举头师曰南山风色紧便下座慧林宗本圆照禅师游方至池阳谒振宗宗举天亲从弥勒内宫而下无着问云人间四百年彼天为一昼夜弥勒于一时中成就五百亿天子证无生法忍未审说甚么法天亲曰祇说这箇法如何是这箇法师久而开悟宗一日问师即心即佛时如何师曰杀人放火有甚么难于是名播寰宇僧问上是天下是地未审中间是甚么物师曰山河大地曰恁么则谢师答话师曰大地山河曰和尚何得瞒人师曰却是老僧罪过上堂头圆像天足方似地古貌稜层丈夫意气趯倒须弥踏飜海水帝释与龙王无着身处乃拈拄杖曰却来拄杖上回避咄任汝神通变化究竟须归这里以拄杖卓一下法云圆通秀禅师习圆觉华严妙入精义因谒铁佛怀禅师怀问曰座主讲甚么经师曰华严曰华严以何为宗师曰法界为宗曰法界以何为宗师曰以心为宗曰心以何为宗师无对怀曰毫𨤲有差天地悬X隔汝当自看必有发明后闻僧举白兆参报慈情未生时如何慈曰隔师忽大悟直诣方丈陈其所证怀曰汝真法器吾宗异日在汝行矣僧问不离生死而得涅槃不出魔界而入佛界此理如何师曰赤土荼牛嬭曰谢师答话师曰你话头道甚么僧拟议师便喝上堂看风使帆正是随波逐浪截断众流未免依前渗漏量才补职宁越短长买帽相头难得恰好直饶上不见天下不见地东西不辨南北不分有甚么用处任是钝钢打就生铁铸成也须额头汗出总不恁么如何商量良久曰赤心片片谁知得笑杀黄梅石女儿上堂山僧不会巧说大都应箇时节相唤喫椀茶汤亦无祖师妙诀禅人若也未相谙踏着秤鎚硬似铁慧林若沖觉海禅师上堂碧落静无云秋空明有月长江莹如练清风来不歇林下道人幽相看情共悦诸仁者适来道箇清风明月犹是建化门中事作么生是道人分上事良久曰闲来石上观流水欲洗禅衣未有尘上堂无边义海咸归顾盻之中万象形容尽入照临之内你诸人筑着磕着因甚么却不知良久曰莫怪山僧太多事光阴如箭急相催珍重长芦应夫禅师上堂召众曰江山绕槛宛如水墨屏风殿阁凌空丽若神僊洞府森罗万象海印交参一道神光更无遮障诸人还会么良久曰寥寥天地间独立望何极参X佛日智才禅师上堂城里喧繁空山寂静然虽如此动静一如死生不二四时轮转物理湛然夏不去而秋自来风不凉而人自爽今也古也不改丝毫谁少谁多身无二用诸禅德既身无二用为甚么龙女现十八变君不见弄潮须是弄潮人珍重上堂风雨萧骚塞汝耳根落叶交如塞汝眼根香臭丛杂塞汝鼻根冷热甘甜塞汝舌根衣绵温冷塞汝身根颠倒妄想塞汝意根诸禅德直饶汝飜得转也是平地骨堆参上堂举柏树子话师曰赵州庭柏说与禅客黑漆屏风松椤亮嗝天钵元禅师初游讲肆颇达宗教甞燕坐古室忽闻空中有告师学上乘者无滞于此惊骇出视杳无人迹翌日客至出寒山集师一览之即慕参玄至天衣法席遇众请益豁然大悟衣印可曰此吾家千里驹也上堂冬不受寒夏不受热身上衣口中食应时应节既非天然自然尽是人人膏血诸禅德山僧恁么说话为是世法为是佛法若也择得分明万两黄金亦消得喝一喝栖贤迁禅师上堂是甚么物得恁顽顽嚚嚚𥈅𥈅睍睍拊掌呵呵大咲曰今朝巴鼻直是黄面瞿昙通身是口也分疎不下久立梵言首座示众南阳国师道说法有所得斯则野干鸣说法无所得是名师子吼师曰国师恁么道大似掩耳偷铃何故说有说无尽是野干鸣诸人要识师X子吼么咄三祖会禅师僧问理虽顿悟事假渐除除即不问如何是顿悟底道理师曰言中有响曰便恁么又且如何师曰金毛师子问生也犹如着衫死也犹如脱袴未审意旨如何师曰譬如闲曰为甚么如此师曰因行不妨掉臂澄照慈禅师上堂若论此事眨上眉毛早是蹉过那堪进步向前更要山僧说破而今说破了也还会么昨日雨今日晴崇德澄禅师上堂觌面相呈更无余事若也如此岂不俊哉山僧盖不得巳曲为诸人若向衲僧面前一点也着不得诸禅德且道衲僧面前说箇甚么即德良久曰深秋帘幕千家雨落日楼台一笛风定慧云禅师僧问如何是为人一句师曰见之不取曰学人未晓师曰思之千里报本存禅师在天衣受请上堂曰长江圣寿见召住持进退不遑且随缘分此皆堂头和尚提耳训育终始奖谕若据今日正令当行便好一棒打杀那堪更容立在座前虽然如是养子方知父慈开圣栖禅师开堂垂语曰选佛场开人天普会莫有久历觉场罢参禅客出来相见时有僧出师曰作家作家僧曰莫着忙师曰元来不是作家僧提起坐具曰看看摩竭陀国亲行此令师曰祇今作么生僧礼拜师曰龙头蛇尾X衡山礼禅师上堂若论此事直下难明三贤罔测十圣不知到这里须高提祖令横按镆鎁佛尚不在纤尘何立直教教弥粉碎大海焦枯放一线道与诸人商量且道商量箇甚么良久曰盐贵米贱云门侃禅师上堂尘劳未破触境千差心鑑圆明丝毫不立灵光皎皎独露现前今古两忘圣凡路绝到这里始能卷舒自在应用无亏出没往还人间天上大众虽然如是忽被人把住问你道拄杖子向甚么处着又如何祇对还有人道得么出来道看众无对乃拍禅牀下座太平坦禅师上堂是法无宗随缘建立声色动静不昧见闻举用千差如钟待扣于此荐得且随时着衣喫饭若是德山临济更须打草鞋行脚参佛足祥禅师僧问一色无变异唤作露地白牛还端的也无师曰头角生也曰头角未生时如何师曰不要犯人苗稼明因赟禅师上堂横按拄杖曰若恁么去直得天无二日国无二王释迦老子饮气吞声一大藏教如虫蚀木设使钻仰不及正是无孔铁鎚假饶信手拈来也是残羹馊饭一时吐却方有少分相应更乃堕在空亡依旧是鬼家活计更会么雨后始知山色翠事难方见丈夫心卓拄杖下座侍郎杨杰居士号无为历参诸名宿晚从天衣游衣每引老庞机语令研究深造后奉祀泰山一日鸡一X鸣睹日如盘涌忽大悟乃别有男不婚有女不嫁之偈曰男大须婚女长须嫁讨甚闲工夫更说无生话书以寄衣衣称善后会芙蓉楷禅师公曰与师相别几年蓉曰七年公曰学道来参禅来蓉曰不打这皷笛公曰恁么则空游山水百无所能也蓉曰别来未久善能高鑑公大笑公有辞世偈曰无一可恋无一可舍太虗空中之乎者也将错就错西方极乐慧日尧禅师僧问古者道我有一句待无舌人解语却向汝道未审意旨如何师曰无影树下好商量僧礼拜师曰瓦解冰消中际遵禅师上堂八万四千深法门门门有路超干坤如何箇箇踏不着祇为蜈蚣太多脚不唯多脚亦多口钉觜铁舌徒增丑拈鎚竖拂泥洗泥扬眉瞬目笼中鸡要知佛祖不到处门掩落花春鸟啼百丈悟禅师僧问如何是佛师曰问谁曰特问和尚师曰鹞子过新罗善权泰禅师上堂诸佛出世广演三乘达磨西来密传大事上根之者言下顿超中下之流须当渐次发明心地或一言唱导或三句敷扬或善巧应机遂成多义撮其枢要总是空花一句穷源沉埋祖道敢问诸人作么生是依时及节底句良久曰微云淡河汉疎雨滴梧桐参崇福基禅师上堂若于这里会得便能入一佛国坐一道场水鸟树林共谈斯要楼台殿阁同演真乘续X千圣不尽之灯照八面无私之𦦨所以道在天同天在人同人还有知音者么良久曰水底金乌天上日眼中瞳子面前人大中隆禅师上堂法无异法道无别道时时逢见释迦处处撞着达磨放步即交肩开口即齩破不齩破大小大上堂夫欲智拔先须定动卓拄杖曰唵苏噜㗭唎娑婆诃归堂喫茶上堂平旦寅晓何人处处弥陀佛家家观世音月里麒麟看北斗向阳椑子一边青佥判刘经臣居士少以逸才登仕版于佛法未之信年三十二会东林照觉总禅师与语启廸之乃敬服因醉心祖道既而抵京师谒慧林沖禅师于僧问雪窦如何是诸佛本源答曰千峯寒色语下有省岁余官雒幕就参韶山杲禅师将去任辞韶山山嘱曰公如此用心何愁不悟尔后或有非常境界无量欢喜且急收拾若收拾得去便成法器若收拾不得则有不宁之疾成失心之患矣未几复至京师趋智海依正觉逸禅师请问因缘海曰古人道平常心是道你十二时中放光动地不自觉知向外驰求转疎转远公益疑不解一夕入室海举传灯所载香至国王问波罗提尊者何者是佛尊者曰见性是佛之语问之公不能对疑甚遂归就寝熟睡至五鼓觉来方追念间见种种异相表里通彻六根震动天地回旋如云开月现喜不自胜忽忆韶山临别所嘱之言姑抑之X逗明趋智海悉以所得告海为证据且曰更须用得始得公曰莫要践履否海厉声曰这箇是甚么事却说践履公默契乃作发明心地颂八首及着明道谕儒篇以警世清献公赵抃居士字悦道年四十余摈去声色系心宗教会佛慧来居衢之南禅公日亲之慧未甞容措一词后典青州政事之余多宴坐忽大雷震惊即契悟作偈曰默坐公堂虗隐几心源不动湛如水一声霹雳顶门开唤起从前自家底慧闻笑曰赵悦道撞彩耳富郑公初于宗门未有所趣公勉之书曰伏惟执事富贵如是之极道德如是之盛福寿康宁如是之备退休闲逸如是之高其所未甚留意者如来一大事因缘而巳能专诚求所证悟他日为门下贺也法云善本禅师僧问宝塔元无缝如何指示人师曰烟霞为背面星月绕檐楹曰如何是塔中人师曰竟日不知清世事长年占断白云乡曰向上更有事也无师曰太无厌生上堂上不见天下不见地畐塞虗空无处回避为君明破即不中且向南山看鼈鼻掷拄杖下座金山善宁禅师上堂顾视大众曰古人道在眼曰见在耳曰闻在鼻齅香在舌谈论在身觉触在意攀缘虽然如是祇见锥头利不见凿头方若是金山即不然有眼觑不见有耳听不闻有鼻不知香有舌不谈X论有身不觉触有意绝攀缘一念相应六根解脱敢问诸禅德且道与前来是同是别莫有具眼底衲僧出来通箇消息若无复为诸人重重註破放开则私通车马揑聚则毫末不存若是饱战作家一任是非贬剥寿州资寿巖禅师僧问大藏经中还有奇特事也无师曰祇恐汝不信曰如何即是师曰黑底是墨黄底是纸曰谢师答话师曰领取钩头意莫认定盘星上堂干坤肃静海晏河清风不鸣条雨不破块春生夏长秋收冬藏这箇是世间法作么生是佛法良久曰欲得不招无间业莫谤如来正法轮秀州本觉一禅师僧问如何是句中玄师曰崑崙骑象藕丝牵曰如何是体中玄师曰影浸寒潭月在天曰如何是玄中玄师曰长连牀上带刀眠曰向上还有事也无师曰放下着上堂折半列三人人道得去一拈七亦要商量正当今日云门道底不要别作么生露得箇消息良久曰日月易流投子颙禅师上堂巍巍少室永镇羣峯有时云中捧出有时雾罩无踪有时突出目前有口道不得被人唤作壁观胡僧诸仁者作么生免得此过休休不如且持课良久曰一元和二佛陀三释迦自余是甚椀跶丘参地藏恩禅师上堂雨后鸠鸣山前麦熟何处牧童儿骑牛笑相逐更把铁笛横吹风前一曲两曲参X灵曜良禅师上堂不知时分之延促不知日月之大小灰头土面且与么过山僧每遇月朔特地鬪钉家风抑扬问答一场笑具虽然如是因风撮土借水献花有箇葛藤露布与诸人共相解摘看蓦拈拄杖击香台曰参堂去香山泳禅师上堂心随境现境逐心生心境两忘是箇甚么拈起拄杖曰且道这箇甚处得来若道是拄杖瞎却汝眼若道不是拄杖眼在甚么处是与不是一时拈却且骑拄杖出三门去也遂曳杖下座灵泉一禅师上堂美玉藏顽石莲华出淤泥须知烦恼处悟得即菩提咄石佛通禅师僧问如何是顿教师曰月落寒潭曰如何是渐教师曰云生碧汉曰不渐不顿时如何师曰八十老婆不言嫁法云惟白佛国禅师上堂过去巳过去未来且莫算正当现在事今朝正月半明月正团圆打皷普请看大众看即不无毕此唤甚么作月休于天上觅莫向水中寻师有续灯录三十卷入藏僊巖纯禅师僧问德山棒临济喝和尚如何作用师曰老僧今日困僧便喝师曰却是你惺惺慈济聪禅师上堂终日孜孜相为恰似牵牛上壁大众何故如此贪生逐日区区去唤不回头争奈何白兆珪禅师上堂幸逢嘉会须釆异闻既遇宝山莫令空手不可他时后日门扇后壁角头自说大话也X穷天地亘古今即是当人一箇自性于是中间更无他物诸人每日行时行着卧时卧着坐时坐着祇对语言时满口道着以至扬眉瞬目嗔喜爱憎寂默游戏未始间断因甚么不肯承当自家歇去良由无量劫来爱欲情重生死路长背觉合尘自生疑惑譬如空中飞鸟不知空是家乡水里游鱼忘却水为性命何得自抑却问傍人大似捧饭称饥临河叫渴诸人要得休去么各请立地定着精神一念回光豁然自照何异空中红日独运无私盘里明珠不拨自转然虽如是祇为初机向上机关未曾踏着且道作么生是向上机关良久曰仰面看天不见天福严初禅师上堂即性之相一亘睛空即相之性千波竞起若彻来源清流无阻所以举一念而尘沙法门顿显拈一毫而无边剎境齐彰且道文殊普贤在甚么处下坡不走快便难逢便下座德山仁绘禅师上堂至道无难唯嫌拣择但莫憎爱洞然明白山僧即不然至道最难须是拣择若无憎爱争见明白香积旻禅师上堂木马冲开千骑路铁牛透过万重关木马铁牛在甚么处良久曰惊起暮天沙上鴈海门斜去两三行瑞相来禅师上堂顾视众曰夫为宗匠随处提纲应机问答杀活临时心眼精明那容妖怪若也棒头取证喝下承当埋没宗风耻他先作转身一路不在疑X迟一息不来还同死汉大众直饶到这田地犹是句语埋藏未有透脱一路敢问诸人作么生是透脱一路还有人道得么若无山僧不免与诸人说破良久曰玉离荆楚寒光动劒出丰城紫气横真空一禅师上堂心镜明鑑无碍遂拈起拄杖曰唤这箇作拄杖即是碍不唤作拄杖亦是碍离此之外毕竟如何要会么碍不碍谁为对大地山河廓然粉碎华严智明禅师上堂若论此事在天则列万象而齐现在地则运四时而发生在人则出殁卷舒六根互用且道在山僧拄杖头上又作么生良久卓一下曰高也着低也着永泰航禅师上堂龙腾碧汉变化无方凤翥青霄谁知踪迹可行则行不出百千三昧可止则止宁忘万象森罗所以道取不得舍不得不可得中祗么得且道得箇甚么良久曰莫忘想寿圣邦禅师僧问祖意教意拈放一边如何得速成佛去师曰有成终不是是佛亦非真僧拟议师叱曰话头道甚么长芦赜禅师上堂楼外紫金山色秀门前甘露水声寒古槐阴下清风里试为诸人再指看拈拄杖曰还见么击香桌曰还闻么靠却拄杖曰眼耳若通随处足水声山色自悠悠夹山龄禅师上堂良久打一圆相曰大众五千余卷X诠不尽三世诸佛赞不及令人却忆卖油翁狼忙走下绳牀立参元丰满禅师上堂此劒刃上事须劒刃上汉始得有般名利之徒为人天师悬羊头卖狗肉坏后进初机灭先圣洪范你等诸人闻恁么事岂不寒心由是疑悞众生堕无间狱苦哉苦哉取一期快意受万劫余殃有甚么死急来为释子喝曰聩人徒侧耳便下座善胜悟禅师上堂掦声止响不知声是响根弄影逃形不知形为影本以法问法不知法本非法以心传心不知心本无心心本无心知心如幻了法非法知法如梦心法不实莫谩追求梦幻空华何劳把捉到这里三世诸佛一大藏教祖师言句天下老和尚路布葛藤尽使不着何故太平本是将军致不许将军见太平西京招提湛禅师上堂偏不偏正不正那事从来难比竝满天风雨骨毛寒何须更入那伽定卓拄杖下座上堂六尘不恶还同正觉马上谁家白面郎穿花折柳垂巾角夜来一醉明月楼唿卢输却黄金宅臂鹰走犬归不归娥眉皓齿嗔无力此心能有几人知黄头碧眼非相识啰啰哩拍手一下下座净慈楚明禅师上堂出门见山水入门见佛殿灵光触处通诸人何不荐若不荐净慈今日不着便上堂若论此事如散铺宝贝乱堆金玉昧巳者自甘穷困有眼底信手拈来所以道阎浮有大宝见少得还X稀若人将献我成佛一饷时乃拈拄杖曰如今一时呈似普请大众高着眼掷拄杖下座雪峯思慧禅师上堂大道祇在目前要且目前难睹欲识大道真体今朝三月十五不劳久立上堂一切法无差云门胡饼赵州茶黄鹤楼中吹玉笛江城五月落梅花惭愧太原孚上座五更闻皷角天晓弄琵琶喝一喝上堂南询诸友踏破草鞋绝学无为坐消日月凡情易脱圣解难忘伹有纤毫皆成渗漏可中为道似地擎山应物现形如驴觑井总无计较途辙巳成若论相应转没交涉勉诸仁者莫错用心各自归堂更求何事资福明禅师上堂若论此事譬如伐树得根灸病得穴若也得根岂在千枝徧斫若也得穴不假六分全烧以拄杖卓一下曰这箇是根那箇是穴掷下拄杖曰这箇是穴又唤甚么作根咄是何言欤云峯璇禅师上堂休去歇去一念万年去寒灰枯木去古庙香炉去一条白练去大众古人见处如日晖空不着二边岂堕阴界堪嗟后代儿孙多作一色边会山僧即不然不休去不歇去业识茫茫去七颠八倒去十字街头閙浩浩地声色里坐卧去三家村里盈衢塞路荆棘里游戏去刀山劒树噼腹剜心镬汤炉炭皮穿骨烂去如斯举唱大似三岁孩儿辊绣毬上堂瘦竹长松滴翠香流风疏月度炎凉不知谁住原西寺每日钟声送夕阳上堂僧问如何是西X来意师曰筑着额头磕着鼻曰意旨如何师曰驴驼马载曰向上还有事也无师曰朝到西天暮归东土曰谢师答话师曰大乘砑郎当僧退师乃曰僧问西来意筑着额头磕着鼻意旨又如何驴驼并马载朝到西天暮归唐大乘恰似砑郎当何故没量大人被语脉里转却遂拊掌大笑下座僧问丹霞烧木佛院主为甚么眉须堕落师曰一人传虗万人传实曰恁么则不落也师曰两重公案曰学人未晓特伸请益师曰筠袁虔吉头上插笔延庆复禅师上堂胡来胡现汉来汉现忽然胡汉俱来时如何祇准良久曰落霞与孤骛齐飞秋水共长天一色参道场颜禅师上堂世尊按指海印发光拈拄杖曰莫妄想便下座天竺从谏讲师具大知见声播讲席于止观深有所契每与禅衲游甞以道力扣大通通一日作书寄之师发缄睹黑白二圆相乃悟答偈曰黑相白相担枷过状了不了兮无风起浪若问究竟事如何洞庭山在太湖上普济淳禅师上堂雨过山青云开月白带雪寒松摇风庭柏山僧恁么说话还有祖师意也无其或未然良久曰看看尼法海禅师首参法云秀和尚后领旨于法真言下诸名儒屡挽应世坚不从殂日说偈曰霜天云雾结X山月冷涵辉夜接故乡信晓行人不知屇明坐脱丞相富弼居士由清献公警励之后不舍昼夜力进此道闻颙禅师主投子法席冠淮甸往质所疑会颙为众登座见其顾视如象王回旋公微有得因执弟子礼趋函丈命侍者请为入室颙见即曰相公巳入来富弼犹在外公闻汗流浃背即大悟寻以偈寄圆照本曰一见颙公悟入深夤缘传得老师心东南谩说江山远目对灵光与妙音后奏署颙师证悟号尼文照禅师上堂灵源不动妙体何依历历孤明是谁光彩若道真如实际大似好肉剜疮更作祖意商量正是迷头认影老胡四十九年说梦即且止僧堂里憍陈如上座为你诸人举觉底还记得么良久曰惜取眉毛好万年幽禅师上堂先圣行不到处凡流恰到凡流既到先圣莫知到与不到知与不知总置一壁祇如僧问干峯十方薄伽梵一路涅槃门未审路头在甚么处峯以拄杖画一画曰在这里且道此老与他先圣凡流相去几何南山虎齩石羊儿须向其中识生死慧林怀深慈受禅师依净照于嘉禾资圣照举良遂见麻谷因缘问曰如何是良遂知处师即洞明出住资福屦满户外蒋山佛鑑懃禅师行化至茶退师引巡寮至千人街坊鑑问既是千人街坊为甚么祗有一人师曰多虗不如少实鑑曰恁么那师赧然偶朝廷以资福为神霄宫因弃往蒋山留西庵陈请益鑑X曰资福知是般事便休师曰某实未稳望和尚不外鑑举倩女离魂话反覆穷之大豁疑碍呈偈曰祇是旧时行履处等闲举着便誵讹夜来一阵狂风起吹落桃花知几多鑑拊几曰这箇岂不是活祖师意上堂云是何山起风从甚㵎生好箇入头处官路少人行上堂不是境亦非心唤作佛时也陆沉箇中本自无阶级切忌无阶级处寻总不寻过犹深打破云门饭袋子方知赤土是黄金咄万寿璝禅师凡见僧必问近日如何僧拟议即拊其背曰不可思议将示寂众集复曰不可思议乃合掌而终天衣哲禅师有以瑞巖唤主人公话问者师答以偈曰瑞巖长唤主人公突出须弥最上峯大地掀飜无觅处笙歌一曲畵楼中智者诠禅师上堂要扣玄关须是有节操极慷慨斩得钉截得铁硬剥剥地汉始得若是隈刀避箭碌碌之徒看即有分以拂子击禅牀下座报恩然禅师上堂学者无事空言须求妙悟去妙悟而事空言其犹逐臭耳然虽如是罕逢穿耳客多遇刻舟人一日谓众曰世缘易染道业难辨汝等勉之语卒而逝雪峯演禅师上堂遣迷求悟不知迷是悟之钳鎚爱圣憎凡不知凡是圣之炉鞴祇如圣凡双泯迷悟俱忘一句作么生道半夜彩霞笼玉象天明峯顶五云X遮卫州王大夫参元丰于言下知归既而回坛山之阳缚茅自处者三载偶歌曰坛山里日何长青松岭白云乡吟鸟啼猿作道场散𩬊釆薇歌又笑从教人道野夫狂岳林真禅师上堂古人道秋初夏末合有责情三十棒岳林则不然灵山会上世尊拈华迦叶微笑正当恁么时好与三十棒何故如此太平时节强起干戈教人吹大法螺击大法皷举步则金莲𨇾蹀端居则宝座巍峩梵王引之于前香花缭绕帝释随之于后龙象骈罗致令后代儿孙递相倣傚三三两两皆言出格风标劫劫波波未肯归家稳坐鼓脣摇舌宛如钟磬吹竽奋臂点胷何啻稻麻竹苇更逞游山翫水拨草瞻风人前说得石点头天上飞来花扑地也好与三十棒且道坐夏赏劳如何酬奖良久曰万宝功成何厚薄千钧价重自低昂秀州观音和尚僧问如何是佛师曰半夜乌龟火里行曰意作么生师曰虗空无背面僧礼拜师便打净慈象禅师上堂古者道一翳在眼空华乱坠拈拄杖曰净慈拈起拄杖岂不是一翳在眼百千诸佛总在拄杖头现丈六紫磨金色之身乘其国土游历十方说一切法度一切众岂不是空华乱坠即今莫有向拄杖未拈巳前坐断得么出来与净慈相见如无切忌向空本无花眼本无翳处着到乃掷拄杖下座X灵隐惠淳禅师上堂吾心似秋月碧潭清皎洁乃喝曰寒山子话堕了也诸禅德皎洁无尘岂中秋之月可比虗明绝待非照世之珠可伦独露干坤光吞万象普天匝地耀古腾今且道是箇甚么良久曰此夜一轮满清光何处无净慈月堂道昌禅师上堂未透祖师关千难与万难既透祖师关千难与万难未透时难即且置既透了因甚么却难放下笊篱虽得价动他柄杓也无端径山照堂了一禅师上堂参玄之士触境遇缘不能直下透脱者盖为业识深重情妄胶固六门未息一处不通点绝纯清含生难到直须入林不动草入水不动波始可顺生死流入人间世诸人要会么以拄杖画曰祇向这里荐取金山了心禅师上堂佛之一字孰云无木马泥牛满道途倚遍栏干春色晚香风吹断碧珊瑚还有同声相应同气相求者么百鸟不来楼阁闭祇闻夜雨滴芭蕉香严如壁禅师上堂变化密移何太急剎那念念一唿吸八万四千方便门且道何门不可入入不入晓来雨打芭蕉湿殷勤更问箇中人门外堂堂相对立国清妙印禅师上堂满口道得底为甚么不知有十分知有底为甚么道不得且道誵讹在甚么处若也知处许你照用同时明闇俱了其或未然道得道不得知有不知有南山石大虫解作师子吼X中竺痴禅元妙禅师僧问如何是截断众流句师曰佛祖开口无分曰如何是函盖干坤句师曰帀地普天曰如何是随波逐浪句师曰有时入荒草有时上孤峯灵巖日禅师上堂悟无不悟得无不得九年面壁空劳力三脚驴儿跳上天泥牛入海无踪迹为甚如此九九八十一玉泉达禅师僧问如何是一印印空师曰万象收归古鑑中曰如何是一印印水师曰秋蟾影落千江里曰如何是一印印泥师曰细观文彩未生时光孝深禅师上堂维摩一默普贤广说历代圣人互呈丑拙君不见落花三月子规啼一声声是一点血上堂风萧萧叶飘飘云片片水茫茫江干独立向谁说天外飞鸿三两行禅宗正脉卷第八音释𨍏轹榼鹘茭鉊榼𢶍肄宽菠轧㗻蚝蜢鵽𩾗𥈅睍雒砑赧鞴躞X禅宗正脉X卍XXX禅宗正脉卷第九南岳临济宗黄龙慧南禅师颂依泐潭澄禅师分座接物名振诸方偶同云峯悦禅师游西山夜话云门法道峯曰澄公虽是云门之后法道异矣师诘其所以异峯曰云门九转丹砂点铁成金澄公药汞银徒可翫入煅则流去师怒以枕投之明日峯谢过又曰云门气宇如王甘死语下乎澄公有法授人死语也死语其能活人乎即背去师挽之曰若如是则谁可汝意峯曰石霜圆手段出诸方子宜见之不可后也师默记之曰悦师翠巖使我见石霜于悦何有哉即造石霜中途闻石霜不事事忽丛林遂登衡岳乃谒福严贤贤命掌书记俄贤卒郡守以慈明补之既至目其贬剥诸方件件数为邪解师为之气索遂造其室明曰书记领徒游方借使有疑可坐而商略师哀恳愈切明曰公学云门禅必善其旨如云放洞山三顿棒是有喫棒分无喫棒分师曰有喫棒分明色庄曰从朝至暮鹊噪鸦鸣皆应喫棒明即端坐受师炷香作礼明复问赵州道台山婆子我为汝勘破了也且那里是他勘破婆子处师汗下不能加答次日又诣明诟骂不X巳师曰骂岂慈悲法施耶明曰你作骂会那师于言下大悟作颂曰杰出丛林是赵州老婆勘破没来由而今四海清如镜行人莫与路为雠呈慈明明颔之后开法同安初受请日泐潭遣僧来审师提唱之语有曰智海无性因觉妄而成凡觉妄元虗即凡心而见佛便尔休去将谓同安无折合随汝颠倒所欲南斗七北斗八僧归举似澄澄不怿自是泐潭旧好绝矣僧问侬家自有同风事如何是同风事师良久僧曰恁么则起动和尚去也师曰灵利人难得僧礼拜示众曰江南之地春寒秋热近日巳来滴水滴冻僧问滴水滴冻时如何师曰未是衲僧分上事曰如何是衲僧分上事师曰滴水滴冻上堂说妙谈玄乃太平之姦贼行棒行喝为乱世之英雄英雄姦贼棒喝玄妙皆为长物黄檗门下总用不着且道黄檗门下寻常用箇什么喝一喝上堂撞钟钟鸣击皷皷响大众殷勤问讯同安端然合掌这箇是世法那箇是佛法咄上堂有一人朝看华严暮观般若昼夜精勤无有暂暇有一人不参禅不论义把箇破席日里睡于是二人同到黄龙一人有为一人无为安下那一箇即是良久曰功德天黑暗女有智主人二俱不受上堂道远乎哉触事而真圣远乎哉体之即神乃拈拄杖曰道之与圣总在归宗拄杖头上汝等诸人何不识取若也识得十方剎土不行而至百千三昧无作而成若也未识有寒暑兮促君寿X有鬼神兮妬君福上堂举大珠和尚道身口意清净是名佛出世身口意不净是名佛灭度也好箇消息古人一期方便与你诸人讨箇入路既得箇入路又须得箇出路登山须到顶入海须到底登山不到顶不知宇宙之宽广入海不到底不知沧溟之浅深既知宽广又知浅深一踏踏飜四大海一掴掴倒须弥山撒手到家人不识鹊噪鸦鸣柏树间上堂千般说万般喻祇要教君早回去去何处良久云夜来风起满庭香吹落桃花三五树颂师室中常问僧曰人人尽有生缘上座生缘在何处正当问答交锋却复伸手曰我手何似佛手又问诸方参请宗师所得却复垂脚曰我脚何似驴脚三十余年示此三问学者莫有契其旨脱有酬者师未甞可否丛林目之为黄龙三关黄龙晦堂心禅师参云峯悦禅师三年无所得辞去悦曰必往依黄檗南禅师师至黄檗四年不大发明又辞再上云峯会悦谢世就止石霜因阅传灯至僧问多福如何是多福一丛竹福曰一茎两茎斜曰不会福曰三茎四茎曲师于此开悟彻见二师用处径回黄檗方展坐具檗曰子巳入吾室矣师踊跃曰大事本来如是和尚何得教人看话百计搜寻檗曰若不教你如此究寻到无心处自见自肯即吾埋没汝也上堂愚人除境不忘心智者忘心不除境不知心境本如如触目遇缘无障碍遂举拂子曰看拂子X走过西天却来新罗国里知我者谓我拖泥带水不知我者赢得一场怪诞上堂大凡穷生死根源直须明取自家一片田地教伊去处分明然后临机应用不失其宜祇如锋铓未兆巳前都无是箇非箇瞥尔爆动便有五行金土相生相克胡来汉现四姓杂居各任方隅是非锋起致使玄黄不辨水乳不分疾在膏肓难为救疗若不当阳晓示穷子无以知归欲得大用现前便乃顿忘诸见诸见既尽昏雾不生大智洞然更非他物珍重上堂若也单明自已不悟目前此人有眼无足若悟目前不明自已此人有足无眼据此二人十二时中常有一物蕴在胷中物既在胸不安之相常在目前既在目前触途成滞作么生得平稳去祖不言乎执之失度必入邪路放之自然体无去住颂师室中常举拳问僧曰唤作拳头则触不唤作拳头则背唤作甚么上堂夫玄道者不可以设功得圣智者不可以有心知真谛者不可以存我会至功者不可以营事为古人一期应病与药则不可若是丈夫汉出则经济天下不出则卷而怀之尔若一向声和响顺我则排斥诸方尔若示现酒肆婬坊我则孤峯独宿且道甚处是黄龙为人眼东林常总照觉禅师久依黄龙密授大法决旨出住泐潭次迁东林皆符谶记上堂干坤大地常演圆音日月星辰每谈实相飜忆先黄龙道秋雨淋漓连宵彻曙点点无私不落别处复云滴穿汝眼睛浸烂汝X鼻孔东林则不然终归大海作波涛击禅牀下座宝峯克文真净禅师坐夏大沩闻僧举僧问云门佛法如水中月是否门曰清波无透路师乃领解往见黄龙不契却曰我有好处这老汉不识我遂往香城见顺和尚顺问甚处来师曰黄龙来曰黄龙近日有何言句师曰黄龙近日州府委请黄檗长老龙垂语曰钟楼上念赞牀脚下种菜有人下得语契便往住持胜上座云勐虎当路坐龙遂令去住黄檗顺不觉云胜首座祇下得一转语便得黄檗住佛法未梦见在师于言下大悟方知黄龙用处遂回见黄龙龙问甚处来师曰特来礼拜和尚龙曰恰值老僧不在师曰向甚么处去龙曰天台普请南岳游山师曰恁么则学人得自在去也龙曰脚下鞋甚处得来师曰庐山七百五十文唱来龙曰何曾得自在师指鞋曰何甞不自在龙骇之僧问如何是佛师呵呵大咲僧曰何哂之有师曰笑你随语生解曰偶然失利师喝曰不得礼拜僧便归众师复笑曰随语生解问江西佛手驴脚接人和尚如何接人师曰鲇鱼上竹竿曰全因今日师曰乌龟入水上堂佛法两字直是难得人有底不信自已佛事唯凭少许古人影响相似般若所知境界定相法门动则背觉合尘黏将去脱不得或学者来如印印泥递相印授不唯自误亦乃误他洞山门下无佛法与人祇有一口劒凡是来者一一斩断使伊性命不存见闻俱泯却向父母未X生前与伊相见见伊才向前便为斩断然则刚刀虽利不斩无罪之人莫有无罪底么也好与三十拄杖云居元祐禅师上堂月色和云白松声带露寒好箇真消息凭君子细看黄龙先师和身放倒还有人扶得起么祖祢不了殃及子孙击禅牀下座上堂一切声是佛声以拂子击禅牀曰梵音深远令人乐闻又曰一切色是佛色乃拈起拂子曰今佛放光明助发实相义巳到之者顶戴奉行未到之者应如是知应如是信击禅牀下座今诸方三塔师始创也黄檗惟胜禅师居讲聚时偶以扇勒窻櫺有声忽忆教中道十方俱击皷十处一时闻因大悟白本讲讲令参问师径往黄龙后因瑞州太守委龙遴选黄檗主人龙集众垂语曰钟楼上念赞牀脚下种菜若人道得乃往住持师出答曰勐虎当路坐龙大悦遂令师往由是诸方宗仰之上堂临济喝德山棒留与禅人作模范归宗磨雪峯毬此箇门庭接上流若是黄檗即不然也无喝也无棒亦不推磨亦不辊毬前面是案山背后是主山塞却你眼睛拶破你面门于此见得得不退转地尽未来际不向他求若见不得醍醐上味飜成毒药祐圣𡨢禅师上堂此事如医家验病方且杂毒满腹未易攻治必瞑眩之药而后可瘳就令徇意投之适足狂惑增其沉痼求其已病不亦左乎法堂前草深于心无愧X开元琦禅师谒翠巖真禅师问佛法大意真唾地曰这一滴落在什么处师扪膺曰学人今日脾疼巖解颜辞参积翠岁余尽得其道乘闲侍翠商确古今适大雪翠指曰斯可以一致苕帚否师曰不能然则天霁日出云物解驳岂复有哉知有底人于一切言句如破竹虽百节当迎刃而解讵容声于拟议乎一日翠遣僧逆问老和尚三关语如何师厉声曰你理会久远时事作么翠闻益奇之于是名着丛席翠殁四祖演禅师命分座室中垂语曰一人有口道不得姓字为谁后传至东林总禅师叹曰琦首座如铁山万仞卒难逗他语脉仰山伟禅师挈囊游方至南禅师法席六迁星序一日扣请寻被喝出足拟跨门顿省玄旨出世仰山道风大着上堂大众会么古今事掩不得日用事藏不得既藏掩不得则日用现前且问诸人现前事作么生参上堂道不在声色而不离声色凡一语一默一动一静隐显纵横无非佛事日用现前古今凝然理何差互福严慈感禅师上堂古佛心祇如今若不会苦沉吟秋雨微微秋风飒飒乍此乍彼若为酬答沙岸芦华青黄交杂禅者何依良久曰札云盖智禅师闻法昌遇禅师韬藏西山即之昌问曰汝何所来师曰大宁又问三门夜来倒汝知么师愕然曰不知昌曰吴中石佛大有人不曾得见师惘然X即展拜昌使谒翠巖真禅师虽久之无省且不舍寸阴及谒黄龙于积翠始尽所疑后首众石霜遂开法道吾徙云盖上堂昨日高山看钓鱼步行骑马失却驴有人拾得骆驼去重赏千金一也无若向这里荐得不着还草鞋钱示众不离当处常湛然觅即知君不可见虽然先圣恁么道且作箇模子搭却若也出不得祇抱得古人底若也出得方有少分相应云盖则不然骑骏马绕须弥过山寻蚁迹能有几人知报本元禅师上堂僧问诸佛所说法种种皆方便是否师曰是曰为甚么诸法寂灭相不可以言宣师曰且莫错会僧以坐具一画师喝曰诸法寂灭相不可以言宣今之学者方见道不可以言宣便拟绝虑忘缘杜塞视听如斯见解未有自在分诸人还会寂灭相么出门不见一纤毫满目白云与青嶂隆庆庆闲禅师谒黄龙于黄檗龙问甚处来师曰百丈曰几时离彼师曰正月十三龙曰脚跟好痛与三十棒师曰非但三十棒龙喝曰许多时行脚无点气息师曰百千诸佛亦乃如是曰汝与么来何曾有纤毫到诸佛境界师曰诸佛未必到庆闲境界龙问如何是汝生缘处师曰早晨喫白粥如今又觉饥问我手何似佛手师曰月下弄琵琶问我脚何似驴脚师曰鹭鸶立雪非同色龙嗟咨而视曰汝剃除须𩬊当为何事师曰祇要无事曰与么则数声清磬是非外X一箇闲人天地间也师曰是何言欤曰灵利衲子师曰也不消得龙曰此间有辩上座者汝着精彩师曰他有甚长处曰他拊汝背一下又如何师曰作甚么曰他展两手师曰甚处学这虗头来龙大笑师却展两手龙喝之三祖宗禅师上堂明晃晃活鱍鱍十方世界一毫末抛向面前知不知莫向意根上拈掇拍一拍泐潭英禅师因谒华严十明论乃证宗要即诣黄檗南禅师席檗与语达旦曰荷担大法尽在尔躬厚自爱所至议论夺席晚游西山与胜首座栖双岭后开法石门久之迁泐潭上堂顾视大众曰石门𡾟崄铁关牢举目重重万仞高无角铁牛冲得破毗卢海内作波涛且道不涉波涛一句作么生道良久曰一句不遑无着问迄今犹作野盘僧师因知事纷争止之不可乃谓众曰领众不肃正坐无德吾有愧黄龙叙行脚始末曰吾灭后火化以骨石藏普同塔明生死不离清众也言卒而逝保宁圆玑禅师上堂广寻文义镜里求形息念观空水中捉月单传心印特地多端德山临济枉用工夫石巩子湖飜成特地若是保宁总不恁么但是随缘饮啄一切寻常深遯白云甘为无学之者敢问诸人保宁毕竟将何报答四恩三有良久曰愁人莫向愁人说说与愁人愁杀人云峯道圆禅师依积翠日宴坐下板时二僧论野狐X话一云不昧因果也未脱得野狐身一云不落因果又何曾堕野狐来师闻之悚然因诣积翠庵渡㵎勐省述偈曰不落不昧僧俗本无忌讳丈夫气宇如王争受囊藏被盖一条楖栗任纵横野狐跳入金猫队翠见为助喜四祖洪演禅师僧问如何是心相师曰山河大地曰如何是心体师曰汝唤甚么作山河大地清隐潜庵源禅师上堂先师初事栖贤湜泐潭澄历二十年宗门奇奥经论玄要莫不贯穿及因云峯指见慈明则一字无用遂设三关语以验学者而学者如叶公𦘕龙龙现即怖廉泉昙秀禅师僧问如何是学人转身处师曰扫地浇花曰如何是学人亲切处师曰高枕枕头曰总不恁么时如何师曰莺啼岭上花发巖前灵鹫慧觉禅师上堂大众百千三昧无量妙义尽在诸人脚跟下各请自家回互取会么回互不回互认取归家路智慧为桥梁柔和作依怙居安则虑危在乐须知苦君不见庞居士黄金抛却如粪土父子团圝头共说无生语无生语仍记取九夏雪华飞三冬汗如雨积翠永庵主示众山僧住庵来无禅可说无法可传亦无差珍异宝祇收得续火柴头一箇留与后人令他烟𦦨不绝火光长明遂掷下拂子时有僧就地拈起吹一吹师便喝曰谁知续火柴头从这汉边烟消X火灭去乃拂袖归庵僧吐舌而去归宗芝庵主依黄龙遂领深旨有偈曰未到应须到到了令人笑眉毛本无用无渠底波俏未几龙引退芝陆沉于众一日普请罢书偈曰茶芽蔍蔌初离焙笋角狼忙又吐泥山舍一年春事办得闲谁管板头低由是衲子亲之师不怿结庵绝顶作偈曰千峰顶上一间屋老僧半间云半间昨夜云随风雨去到头不似老僧闲黄龙死心悟新禅师谒晦堂堂竖拳问曰唤作拳头则触不唤作拳头则背汝唤作甚么师罔措经二年方领解然尚谈辩无所抵捂堂患之偶与语至其锐堂遽曰住住说食岂能饱人师窘乃曰某到此弓折箭尽望和尚慈悲指箇安乐处堂曰一尘飞而翳天一芥堕而覆地安乐处政忌上座许多骨董直须死却无量劫来全心乃可耳师趋出一日闻知事捶行者而迅雷忽震即大悟趋见晦堂忘纳其屦即自誉曰天下人总是参得底禅某是悟得底堂笑曰选佛得甲科何可当也因号死心叟僧问如何是黄龙接人句师曰开口要骂人曰骂底是接人句验人一句又作么生师曰但识取骂人上堂清珠下于浊水浊水不得不清念佛投于乱心乱心不得不佛佛既不乱浊水自清浊水既清功归何所良久曰几度黑风飜大海未曾闻着钓舟倾室中问僧月晦之阴以五色彩着于暝中令百千万人夜视其色宁有X辩其青黄赤白者么僧无语师代曰箇箇是盲人师因王正言问尝闻三缘和合而生又闻即死即生何故有夺胎而生者某甚疑之师曰如正言作漕使随所住处即居其位还疑否王曰不疑师曰复何疑也王于言下领解黄龙灵源清禅师印心于晦堂每谓人曰今之学者未脱生死病在甚么处病在偷心未死耳然非其罪为师者之罪也如汉高帝绐韩信而杀之信虽死其心果死乎古之学者言下脱生死效在甚么处在偷心巳死然非学者自能尔实为师者钳鎚妙密也如梁武帝御大殿见侯景不动声气而景之心巳枯竭无余矣诸方所说非不美丽要之如赵昌𦘕花花虽逼真而非真花也上堂江月照松风吹永夜清宵更是谁雾露云霞遮不得箇中犹道不如归复何归荷叶团团团似镜菱角尖尖尖似锥上堂至道无难唯嫌拣择但莫憎爱洞然明白祖师恁么说话瞎却天下人眼识是非别缁素底衲僧到这里如何辩明未能行到水穷处难解坐看云起时泐潭草堂清禅师初谒大沩喆禅师无所得后谒黄龙龙示以风幡话久而不契一日龙问风幡话子作么生会师曰迥无入处乞师方便龙曰子见猫儿捕鼠乎目睛不瞬四足踞地诸根顺向首尾一直拟无不中子诚能如是心无异缘六根自静默然而究万无失一也师从是屏去闲缘岁余豁然契悟以偈告X龙曰随随随昔昔昔随随随后无人识夜来明月上孤峯元来祇是这箇贼龙颔之复告之曰得道非难弘道为难弘道犹在已说法为人难既明之后在力行之大凡宗师说法一句中具三玄一玄中具三要子入处真实得坐披衣向后自看自然七通八达去师复依止七年乃辞徧访丛林僧问牛头未见四祖时如何师曰京三卞四曰见后如何师曰灰头土面曰毕竟如何师曰一场懡㦬上堂色心不异彼我无差竖起拂子曰若唤作拂子入地狱如箭不唤作拂子有眼如盲直饶透脱两头也是黑牛卧死水青原信禅师上堂老僧三十年前未参禅时见山是山见水是水及至后来亲见知识有箇入处见山不是山见水不是水而今得箇休歇处依前见山祇是山见水祇是水大众这三般见解是同是别有人缁素得出许汝亲见老僧夹山纯禅师甞以木刻作一兽师子头牛足马身每陞堂时持出示众曰唤作师子又是马身唤作马身又是牛足且道毕竟唤作甚么令僧下语莫有契者师示颂曰轩昂师子首牛足马身材三道如能入玄关叠叠开双岭化禅师上堂翠竹黄华非外境白云明月露全真头头尽是吾家物信手拈来不是尘遂举拂子曰会么认着依前还不是击禅牀下座龟山晓津禅师上堂田地稳密过犯弥天灼然擡脚X不起神通游戏无疮自伤特地下脚不得且道过在甚么处具参学眼底出来共相理论要见本分家山不支岐路莫祇管自家点头蹉过岁月他时异日顶上一锥莫言不道保福权禅师性质直而勇于道乃于晦堂举拳处彻证根源机辩捷出黄山谷初有所入问晦堂此中谁可与语堂曰漳州权师方督役开田山谷同晦堂往致问曰直岁还知露柱生儿么师曰是男是女黄拟议师挥之堂谓曰不得无礼师曰这木头不打更待何时黄大笑上堂举寒山偈曰吾心似秋月碧潭清皎洁无物堪比伦教我如何说老僧即不然吾心似灯笼点火内外红有物堪比伦来朝日出东传者以为笑死心和尚见之叹曰权兄提唱若此诚不负先师所付嘱也护国新禅师上堂三界无法何处求心欲知护国当阳句且看门前竹一林黄龙明禅师一日上堂众才集师乃曰不可更开眼说梦去也便下座道吾圆禅师上堂不是心不是佛不是物古人恁么道譬如管中窥豹但见一斑设或入林不动草入水不动波亦如骑马向冰凌上行若是射鵰手何不向蛇头上揩痒具正眼者试辨看良久曰鸳鸯绣出自金针太史黄庭坚居士以般若夙习虽膴仕澹如也出入X宗门未有所向好作艶词甞谒圆通秀禅师秀呵曰大丈夫翰墨之妙甘施于此乎秀方戒李伯时𦘕马事公诮之曰无乃复置我于马腹中耶秀曰汝以艶语动天下人婬心不止马腹中正恐生泥犂耳公悚然悔谢由是绝笔惟孳孳于道着发愿文痛戒酒色但朝粥午饭而巳颂往依晦堂乞指径捷处堂曰祇如仲尼道二三子以我为隐乎吾无隐乎尔者太史居常如何理论公拟对堂曰不是不是公迷闷不巳一日侍堂山行次时巖桂盛放堂曰闻木犀华香么公曰闻堂曰吾无隐乎尔公释然即拜之曰和尚得恁么老婆心切堂笑曰祇要公到家耳谒死心新禅师随众入室心见张目问曰新长老死学士死烧作两堆灰向甚么处相见公无语心约出曰晦堂处参得底使未着在后左官黔南道力愈胜于无思念中顿明死心所问报以书曰往年甞蒙苦苦提撕长如醉梦依稀在光影中盖疑情不尽命根不断故望崖而退耳谪官在黔南道中昼卧觉来忽尔寻思被天下老和尚谩了多少唯有死心道人不肯乃是第一相为也不胜万幸观文王韶居士出剌洪州乃延晦堂问道默有所契因述投机颂曰昼曾忘食夜忘眠捧得骊珠欲上天却向自身都放下四稜塌地恰团圆呈堂堂深肻之秘书吴恂居士居晦堂入室次堂谓曰平生学解记忆多闻即不问你父母未生巳前道将一句来公拟X议堂以拂子击之即领深旨泐潭干禅师上堂灵光洞耀迥脱根尘体露真常不拘文字心性无染本自圆成但离妄缘即如如佛古人恁么道殊不知是箇坑穽贴肉汗衫脱不去过不得直须是师子儿壁立千仞方能勦绝去然虽如是也是布袋里老鸦拍禅牀下座开先瑛禅师上堂登山须到顶入海须到底学道须到佛祖道不得处若不如是尽是依草附木底精灵喫野狐涕唾底鬼子华严恁么道譬如良药然则苦口且要治疾阿㖿㖿象田梵卿禅师嘉兴人僧问大悲菩萨用许多手眼作甚么师曰富嫌千口少曰毕竟如何是正眼师曰从来共住不知名上堂春巳暮落华纷纷下红雨南北行人归不归千林万林鸣杜宇我无家兮何处归十方剎土奚相依老夫有箇真消息昨夜三更月在池襃亲瑞禅师初参黄龙南禅师龙问汝为人事来为佛法来师曰为佛法来龙曰若为佛法来即今便分付遂打一拂子师曰和尚也不得恼乱人龙即器之后依照觉深悟玄奥上堂有佛世界以一尘一毛而作佛事令见一法者而具足一切法故权为架阁有佛化内以忘言寂默为大佛事使其学者离一切相即名诸佛故好与三下火抄有佛土中以黄花翠竹而为佛事令覩相者见色即空故且付与弥勒有X佛宝剎以法空为座而示佛事俾其行人不着佛求故勘破了勾下有佛道场以四事供养而成佛事使知足者断异念故可与下载有佛妙域以一切语言三昧作其佛事令随机入者不舍动静故为渠装载大众且道于中还有优劣也无良久曰到者须知是作家参慧力昌禅师上堂佛法根源非正信妙智不能悟入祖师关键非大悲重愿何以开通具信智则权实双行如金在鑛全悲愿则善恶可辨似月离云大众祇如父母未生时许多譬喻向甚么处吐露良久曰十语九中不如一默慧圆上座游庐山至东林每以已事请问朋辈见其貌陋举止乖疎皆戏侮之一日行殿庭中忽足颠而仆了然开悟作偈俾行者书于壁曰这一交这一交万两黄金也合消头上笠腰下包清风明月杖头挑即日离东林众传至照觉觉大喜曰衲子参究若此善不可加令人迹其所往竟无知者内翰苏轼居士因宿东林与照觉论无情话有省黎明献偈曰谿声便是广长舌山色岂非清净身夜来八万四千偈他日如何举似人兜率从悦禅师初首众于道吾领数衲谒云盖智和尚智与语未数句尽知所蕴乃笑曰观首座气质不凡奈何出言吐气如醉人耶师面热汗下曰愿和尚不恡慈悲智复与语锥札之师茫然遂求入室智曰X曾见法昌遇和尚否师曰曾看他语录自了可也不愿见之智曰曾见洞山文和尚否师曰关西子没头脑拖一条布裙作尿臭气有甚长处智曰你伹向尿臭气处参取师依教即谒洞山深领奥旨复谒智智曰见关西子后大事如何师曰若不得和尚指示洎乎蹉却一生遂礼谢师复谒真净后出世鹿苑有清素者久参慈明寓居一室未始与人交师因食蜜渍茘枝偶素过门师唿曰此老人乡果也可同食之素曰自先师亡后不得此食久矣师曰先师为谁素曰慈明也某忝侍十三年耳师乃疑骇曰十三年堪任执侍之役非得其道而何遂馈以余果稍稍亲之素问师所见者何人曰洞山文素曰洞见何人师曰黄龙南素曰南匾头见先师不久法道大振如此师益疑骇遂袖香诣素作礼素起避之曰吾以福薄先师授记不许为人师益恭素乃曰怜子之诚违先师之记子平生所得试语我师具通所见素曰可以入佛而不能入魔师曰何谓也素曰岂不见古人道末后一句始到牢关如是累月素乃印可仍戒之曰文示子者皆正知正见然子离文太早不能尽其妙吾今为子点破使子受用得大自在他日切勿嗣吾也师后嗣真净僧问提兵统将须凭帝主虎符领众匡徒密佩祖师心印如何是祖师心印师曰满口道不得曰祇这箇别更有师曰莫将支遁鹤唤作右军鵞问如何是兜率境师曰一水挼蓝色千峯削玉青X曰如何是境中人师曰七凹八凸无人见百首千头祇自知上堂夜夜抱佛眠朝朝还共起起坐镇相随语默同居止欲识佛去处祇这语声是诸禅德大小傅大士祇会抱桥柱澡洗把缆放船印板打将来模子里脱将去岂知道本色衲僧塞除佛祖窟打破玄妙关跳出断常坑不依清净界都无一物独奋双拳海上横行建家立国有一般汉也要向百尺竿头凝然独坐洎乎飜身之际舍命不得岂不见云门大师道知是般事拈向一边直得摆动精神着些筋骨向混沌未判巳前荐得犹是钝汉那堪更于他人舌头上咂啖滋味终无了日诸禅客要会么剔起眉毛有甚难分明不见一毫端风吹碧落浮云尽月上青山玉一团喝一喝下座颂室中设三语以验学者一曰拨草瞻风祇图见性即今上人性在甚么处二曰识得自性方脱生死眼光落地时作么生脱三曰脱得生死便知去处四大分离向甚么处去法云佛照杲禅师谒圆通玑禅师入室次玑举僧问投子大死底人却活时如何子曰不许夜行投明须到意作么生师曰恩大难酬玑大喜遂命首众至晚为众秉拂机迟而讷众笑之师有𧹞色次日于僧堂点茶因触茶瓢坠地见瓢跳乃得应机三昧后依真净因读祖偈曰心同虗空界示等虗空法证得虗空时无是无非法豁然大悟每谓人曰我于绍圣三年十一月二十一日悟得方寸禅上堂西来祖意教X外别传非大根器不能证入其证入者不被文字语言所转声色是非所迷亦无云门临济之殊赵州德山之异所以唱道须明有语中无语无语中有语若向这里荐得可谓终日着衣未甞挂一缕丝终日喫饭未甞齩一粒米直是诃佛骂祖有甚么过虽然如是欲得不招无间业莫谤如来正法轮喝一喝下座上堂拈拄杖曰归宗会斩蛇禾山解打皷万象与森罗皆从这里去掷下拄杖曰归堂喫茶颂师以力参深到语不入时每示众常举老僧熈宁八年文帐在凤翔府供申当年崩了华山四十里压倒八十村人家汝辈后生茄子瓠子几时知得或问曰宝华王座上因甚么一向世谛师曰痴人佛性岂有二种耶泐潭湛堂准禅师初谒真净净问近离甚处师曰大仰净曰夏在甚处师曰大沩净曰甚处人师曰兴元府净展手曰我手何似佛手师罔措净曰适来祇对一一灵明一一天真及乎道箇我手何似佛手便成窒碍且道病在甚处师曰某甲不会净曰一切现成更教谁会师当下释然服勤十载所往必随绍圣三年真净移石门众益盛凡衲僧扣问伹瞑目危坐无所示见来学则往治蔬圃率以为常师谓同行恭上座曰老汉无意于法道乎一日举杖决渠水溅衣忽大悟净诟曰此乃敢尔䖃苴耶自此迹愈晦而名益着师自浙回泐潭谒深禅师寻命分座闻有悟侍者见所掷㸑余有省诣方丈通所悟深喝出因丧志X自缢于延寿堂厕后出没无时众惮之师闻半夜特往登溷方脱衣悟即提净水至师曰待我脱衣脱罢悟复到未几悟供筹子师涤净巳召接净桶去悟才接师执其手问曰汝是悟侍者那悟曰诺师曰是当时在知客寮见掉火柴头有箇悟处底么参禅学道祇要知箇本命元辰下落处汝刬地作此去就汝在藏殿移首座鞋岂不是汝当时悟得底又在知客寮移他枕子岂不是汝当时悟得底汝每夜在此提水度筹岂不是汝当时悟得底因甚么不知下落却在这里恼乱大众师勐推之索然如倒垒甓由是无复见者净觉本禅师僧问同声相应时如何师曰鹁鸠树上啼曰同气相求时如何师曰勐虎巖前啸报慈英禅师上堂与么上来勐虎出林与么下来惊蛇入草不上不下日轮杲杲喝一喝曰潇湘江水碧溶溶出门便是长安道宝华鑑禅师上堂参禅别无奇特祇要当人命根断疑情脱千眼顿开如大洋海底辊一轮赫日上昇天门照破四天之下万别千差一时明了便能握金刚王宝剑七纵八横受用自在岂不快哉其或见谛不真影像彷彿寻言逐句受人指唿驴年得快活去不如屏息尘缘竖起嵴梁骨着些精彩究教七穿八穴百了千当向水边林下长养圣胎亦不枉受人天供养然虽如是卧云门下有箇铁门限更须勐着气力X跳过始得拟议之间堕坑落壍以拂子掣禅牀下座九峯广禅师谒云盖智和尚乃问兴化打克宾意旨如何智下禅牀展两手吐舌示之师打一坐具智曰此是风力所转又问石霜琳禅师琳曰你意作么生师亦打一坐具琳曰好一坐具祇是不知落处又问真净净曰你意作么生师复打一坐具净曰他打你也打师于言下大悟后住九峯衲子宗仰黄檗全禅师上堂以拂子击禅牀曰一槌打透无尽藏一切珍宝吾家有拈来普济贫乏人免使波咤路边走遂喝曰谁是贫乏者清凉慧洪觉范禅师从宣秘讲成实唯识论逾四年弃谒真净于归宗净迁石门师随至净患其深闻之弊每举玄沙未彻之语发其疑凡有所对净曰你又说道理耶一日顿脱所疑述偈曰灵云一见不再见红白枝枝不着花尀耐钓鱼船上客却来平地摝鱼鰕净见为助喜后住清凉示众举首楞严如来语阿难曰汝应齅此炉中栴檀此香若复然于一铢室罗筏城四十里内同时闻气于意云何此香为复生旃檀木生于汝鼻为生于空阿难若复此香生于汝鼻称鼻所生当从鼻出鼻非旃檀云何鼻中有旃檀气称汝闻香当于鼻入鼻中出香说闻非义若生于空空性常恒香应常在何借罏中爇此枯木若生于木则此香质因爇成烟若鼻得闻合蒙烟气其烟腾空未及遥远四十里内云何巳闻是故当知香鼻与X闻俱无处所即齅与香二处虗妄本非因缘非自然性师曰入此鼻观亲证无生又大智度论问曰闻者云何闻用耳根闻耶用耳识闻耶用意识闻耶若耳根闻耳根无觉识知故不能闻若耳识闻耳识一念故不能分别不应闻若意识闻意识亦不能闻何以故先五识识五尘然后意识识意识不能识现在五尘唯识过去未来五尘若意识能识现在五尘者盲聋人亦应识声也何以故意识不破故师曰究此闻尘则合本妙既证无生又合本妙毕竟是何境界良久曰白猨巳叫千巖晚碧缕初横万字鑪崇宁二年会无尽居士张公于崃之善谿张甞自谓得龙安悦禅师末后句丛林畏与语因夜话及之曰可惜云庵不知此事师问僧以张曰商英顷自金陵酒官移知豫章过归宗见之欲为点破方叙悦末后句未卒此老大怒骂曰此吐血秃丁脱空妄语不得信既见其盛怒更不欲叙之师笑曰相公但识龙安口传末后句而真药现前不能辩也张大惊起执师手曰老师真有此意耶曰疑则别参乃取家藏云庵顶相展拜赞之书以授师其词曰云庵纲宗能用能照天皷希声不落凡调冷面严眸神光独耀孰传其真觌面为肖前悦后洪如融如肇大慧处众日甞亲依之每叹其妙悟辩慧超化静禅师上堂声前认得巳涉廉纤句下承当犹为钝汉电光石火尚在迟疑点着不来横尸万里良X久云有甚用处咄石头怀志庵主肆讲十二年宿学敬慕甞欲会通诸宗正一代时教有禅者问曰杜顺乃贤首宗祖师也谈法身则曰怀州牛喫禾益州马腹胀此偈合归天台何义耶师无对即出游方晚至洞山谒真净问古人一喝不作一喝用意旨如何净叱之师趋出净笑唿曰浙子斋后游山好师忽领悟久之辞去净曰子所造虽逸格惜缘不胜耳因识其意自是诸方力命出世师却之庵居二十年不与世接士夫踵门略不顾有偈曰万机休罢付痴憨踪迹时容野鹿参不脱麻衣拳作枕几生梦在绿萝庵或问住山多年有何旨趣师曰山中住独掩柴门无别趣三箇柴头品字煨不用援毫文彩露双谿印首座一日偶书曰折脚铛儿谩自煨饭余长是坐堆堆一从近日生涯拙百鸟衘华去不来又以触衣碎甚作偈曰不挂寸丝方免寒何须特地袅长竿而今落落零零也七佛之名甚处安罗汉南禅师上堂禅不禅道不道三寸舌头胡乱扫昨夜日轮飘桂花今朝月窟生芝草阿呵呵万两黄金无处讨一句绝思量诸法不相到慈云彦隆禅师上堂举玄沙示众曰尽大地都来是一颗明珠时有僧问既是一颗明珠学人为甚不识沙曰全体是珠更教谁识曰虽然全体是争奈学人X不识沙曰问取你眼师曰诸禅德这箇公案唤作嚼饭餧小儿把手更与杖还会么若未会须是扣已而参直要真实不得信口掠虗徒自虗生浪死大沩祖瑃禅师上堂道无定乱法离见知言句相投都无定义自古龙门无宿客至今鸟道绝行踪欲会箇中端的意火里蝍蟟吞大虫咄上堂雨下堦头湿晴干水不流鸟巢沧海底鱼跃石山头众中大有商量前头两句是平实语后头两句是格外谈若如是会祇见石磊磊不见玉落落若见玉落落方知道宽廓咦福严演禅师僧问如何是佛师当面便唾昭觉白禅师上堂寒便向火热即摇扇饥时喫饭困来打眠所以赵州庭前柏香严岭后松栽来无别用祇要引清风且道毕竟事作么生甲子乙丑海中金丙寅丁卯鑪中火荐福道英禅师上堂据道而论语也不得默也不得直饶语默两忘亦没交涉何故句中无路意在句中无意无不意非计较之所及若是噼头点一点顶门豁然眼开者于此却有疾速分若低头向意根下寻思卒摸索不着是知万法无根欲穷者错一源绝迹欲返者迷看他古佛光明先德风彩一一从无欲无依中发现或时孤峻峭拔竟不可搆或时含融混会了无所睹终不桩定一处亦不系系两头无是无不是无非无不非得亦无所得失亦无所失不曾隔越X纤毫不曾移易丝发明明古路不属玄微觌面擎来瞥然便过不居正位岂落邪途不蹈大方那趋小径腾腾兀兀何住何为回首不逢触目无对一念普观廓然空寂此之宗要千圣不传直下了知当处超越是知赤洒洒处恁么即易明历历处恁么还难不用沾黏点染直须剥脱屏除若是本分手脚放去无收不来底一一放光现瑞一一削迹绝踪机上了不停语中无可露彻底搅不浑通身扑不碎且道毕竟是箇甚么得恁么灵通得恁么奇特得恁么坚确诸仁者休要识渠面孔不用安渠名字亦莫觅渠所在何故渠无所在渠无名字渠无面孔才起一念追求如微尘许便隔十生五生更拟管带思惟益见纷纷丛杂不如长时放教自由自在要发便发要住便住即天然非天然即如如非如如即湛寂非湛寂即败坏非败坏无生恋无死畏无佛求无魔怖不与菩提会不与烦恼俱不受一法不嫌一法无在无不在非离非不离若能如是见得释迦自释迦达磨自达磨干我甚么椀恁么说话衲僧门下推勘将来布裙芒靸不免撩他些些泥水岂况汝等诸人更道这箇是平实语句这箇是差别门庭这箇是关捩巴鼻这箇是道眼根尘递相教习如七家村里传口令相似有甚交涉无事珍重尊胜朋讲师多历教肆甞疏楞严维摩等经学者宗之每疑祖师直指之道故多与禅衲游一日谒开元X迹未及阃心忽领悟元出遂问座主来作甚么师曰不敢贵耳贱目元曰老老大大何必如是师曰自是者不长元曰朝看华严夜读般若则不问如何是当今一句师曰日轮正当午元曰闲言语更道来师曰平生仗忠信今日任风波然虽如是祇如和尚恁么道有甚交涉须要新戒草鞋穿元曰这里且放你过忽遇达磨问你作么生道师便喝元曰这座主今日见老僧气冲牛斗师曰再犯不容元拊掌大笑慧日明禅师上堂不用求心唯须息见三祖大师虽然回避金钩殊不知巳吞红线慧日又且不然不用求真并息见倒骑牛兮入佛殿牧笛一声天地宽稽首瞿昙真箇黄面道场如禅师参云盖悟汾阳十智同真话寻常多说十智同真故丛林号为如十同也水庵圆极皆依之圆极甞赞之曰生铁面皮难凑泊等闲举步动干坤戏拈十智同真话不负黄龙嫡骨孙宝寿乐禅师上堂诸佛不真实说法度羣生菩萨有智慧见性不分明白云无心意洒为世间雨大地不含情能长诸草木若也会得犹存知解若也不会堕在无记去此二途如何即是海阔难藏月山深分外寒广慧杲禅师上堂佛为无心悟心因有佛迷佛心清净处云外野猿啼永安正禅师上堂天人羣生类皆承此恩力大众有X一人道我不承佛恩力不居三界不属五行祖师不敢定当先佛不敢安名你且道是箇甚么人良久曰倚石巖前烧铁钵就松枝上挂铜缾光孝爽禅师上堂今朝六月旦一年巳过半奉报参玄人识取孃生面孃生面荐不荐鹭鸶飞入碧波中抖擞一团银绣线法轮添禅师上堂喝一喝曰师子哮吼又喝一喝曰象王嚬呻又喝一喝曰狂狗趂块又喝一喝曰鰕跳不出斗乃曰此四喝有一喝堪与祖佛为师明眼衲僧试请拣看若拣不出大似日中迷路育王净昙禅师晚归钱塘之法慧一日上堂本自深山卧白云偶然来此寄闲身莫来问我禅兼道我是喫饭疴屎人真如戒香禅师上堂孟冬改旦晓天寒叶落归根露远山不是见闻生灭法当头莫作见闻看月珠祖鑑禅师僧请笔师语要师曰达磨西来单传心印曹谿六祖不识一字今日诸方出世语句如山重增绳索乃拍禅牀曰于斯荐得犹是钝根若也未然白云深处从君卧切忌寒猿中夜啼万寿念禅师僧问龙华胜会肇启兹晨未审弥勒世尊现居何处师曰猪肉案头曰既是弥勒世尊为甚么却在猪肉案头师曰不是弄潮人休入洪波里曰毕竟事又且如何师曰番人不系腰参政苏辙居士元丰三年以睢阳从事左选瑞州搉X筦之任是时洪州上蓝顺禅师与其父文安先生有契因往访焉相得欢甚公咨以心法顺示搐鼻因缘巳而有省作偈呈曰中年闻道觉前非邂逅相逢老顺师搐鼻径参真面目掉头不受别钳鎚枯藤破衲公何事白酒青盐我是谁惭愧东轩残月上一杯甘露滑如饴禾山方禅师上堂举拂子曰看看祇这箇在临济则照用齐行在云门则理事俱备在曹洞则偏正叶通在沩山则暗机圆合在法眼则何止于心然五家宗派门庭施设则不无直饶辩得倜傥分明去犹是光影边事若要抵敌生死则霄壤有隔且超越生死一句作么生道良久曰洎合错下注脚崇觉空禅师上堂十方无壁落四面亦无门净躶躶赤洒洒没可把遂举拂子曰灌谿老汉向十字街头逞风流卖惺惺道我解穿真珠解玉板濄乱丝卷筒绢婬坊酒肆瓦合舆儓虎穴魔宫那咤忿怒遇文王兴礼乐逢桀纣逞干戈今日被崇觉覰见一场懡㦬九顶惠泉禅师僧问心迷法华转心悟转法华未审意旨如何师曰风暖鸟声碎日高花影重上堂昔日云门有三句谓函盖干坤句截断众流句随波逐浪句九顶今日亦有三句所谓饥来喫饭句寒即向火句困来打睡句若以佛法而论则九顶望云门直立下风若以世谛而论则云门望九顶直立下风二语相违且如何是九顶为人处X性空妙普庵主久依死心获证乃抵秀水追船子遗风结茆青龙之野吹铁笛以自娱多赋咏得之者必珍藏其山居曰心法双忘犹隔妄色尘不二尚余尘百鸟不来春又过不知谁是住庵人建炎初徐明叛道经乌镇肆杀戮民多逃亡师独荷䇿而往贼见其伟异疑必诡伏者问其来师曰吾禅者欲抵密印寺贼怒欲斩之师曰大丈夫要头便斫取奚以怒为吾死必矣愿得一饭以为送终贼奉肉食师如常斋出生毕乃曰孰当为我文之以祭贼笑而不答师索笔大书曰呜唿惟灵劳我以生则大块之过役我以寿则阴阳之失乏我以贫则五行不正困我以命则时日不吉吁哉至哉赖有出尘之道悟我之性与其妙心则其妙心孰与为隣上同诸佛之真化下合凡夫之无明纤尘不动本自圆成妙矣哉妙矣哉日月未足以为明干坤未足以为大磊磊落落无罣无碍六十余年和光混俗四十二腊逍遥自在逢人则喜见佛不拜笑矣乎笑矣乎可惜少年郎风流太光彩坦然归去付春风体似虗空终不坏尚飨遂举箸饭餐贼徒大笑饮罢复曰劫数既遭离乱我是快活烈汉如今正好乘时便请一刀两段乃大唿斩斩贼方骇异稽首谢过令卫而出乌镇之庐舍免焚实师之惠也道俗闻之愈敬有僧睹师见佛不拜歌逆问曰既见佛为甚么不拜师掌之曰会么云不会师又掌曰家无二主X空室道人智通者龙图范珣女也幼聪慧长归丞相苏颂之孙悌未几厌世相还家求祝𩬊父难之遂清修因看法华观顿有省后父母俱亡兄涓领分宁尉通偕行闻死心名重往谒之心见知其所得便问常啼菩萨卖却心肝教谁学般若通曰你若无心我也休又问一雨所滋根苗有异无阴阳地上生箇甚么通曰一华五叶复问十二时中向甚么处安身立命通曰和尚惜取眉毛好心打曰这妇女乱作次第通礼拜心然之于是道声籍甚政和间居金陵甞设浴于保宁揭榜于门曰一物也无洗箇甚么纤尘若有起自何来道取一句子玄乃可大家入浴古灵祇解揩背开士何曾明心欲证离垢地时须是通身汗出尽道水能洗垢焉知水亦是尘直饶水垢顿除到此亦须洗却后为尼名惟久上封佛心才禅师依海印隆禅师见老宿达道者看经至一毛头师子百亿毛头一时现师指问曰一毛头师子作么生得百亿毛头一时现达曰汝乍入丛林岂可便理会许事师因疑之遂发心领净头职一夕汛扫次印适夜参至则遇结座掷拄杖曰了即毛端吞巨海始知大地一微尘师豁然有省及出闽造豫章黄龙山与死心机不契乃参灵源凡入室出必挥泪自讼曰此事我见得甚分明祇是临机吐不出若为奈何灵源知师勤笃告以须是大彻方得自在也未几窃观隣案僧读曹洞广录至药山採薪归有X僧问甚么处来山曰讨柴来僧指腰下刀曰鸣剥剥是箇甚么山拔刀作斫势师忽忻然掴隣案僧一掌揭帘趋出冲口说偈曰彻彻大海干枯虗空迸裂四方八面绝遮拦万象森罗齐漏泄法轮端禅师谒真净文禅师机不谐至云居会灵源分座为众激昂师扣其旨然以妙入诸经自负源甞痛札之师乃援马祖百丈机语及华严宗旨为表源笑曰马祖百丈固错矣而华严宗旨与箇事喜没交涉师愤然欲他往因请辞及揭帘忽大悟汗流浃背源见乃曰是子识好恶矣马祖百丈文殊普贤几被汝带累长灵卓禅师上堂譬如眼根不自见眼性自平等无平等者便恁么去无孔铁鎚聊且安置直得入林不动草入水不动波也是一期方便若也篱内竹抽篱外笋㵎东华发㵎西红更待勘过了打寺丞戴道纯居士咨扣灵源一日有省乃呈偈曰杳冥源底全机处一片心花露印纹知是几生曾供养时时微笑动香云黄龙山堂道震禅师谒丹霞淳禅师一日与论洞上宗旨师呈偈曰白云深覆古寒巖异草灵花彩凤衘夜半天明日当午骑牛背面着靴衫淳器之师自以为碍弃依草堂一见契合日取藏经读之一夕闻晚参皷步出经堂举头见月遂大悟亟趋方丈堂望见即为印可X万年雪巢法一禅师上堂拈拄杖曰拄杖子有时作出水蛟龙万里云烟不断有时作踞地师子百年妖怪潜踪有时心法两忘照体独立有时照用同时主宾互用以拄杖画曰延福门下总用不着且道延福寻常用箇甚么卓拄杖喝一喝下座上堂仰面不见天低头不见地古劒髑髅前大海波涛沸雪峯慧空禅师上堂俊快底点着便行痴钝底推挽不动便行则人人欢喜不动则箇箇生嫌山僧而今转此痴钝为俊快去也弹指一下曰从前推挽不出而今出从前有院不住而今住从前嫌佛不做而今做从前嫌法不说而今说出不出住不住即且置敢问诸人做底是甚么佛空王佛耶然灯佛耶释迦佛耶弥勒佛耶说底又是甚么法根本法耶无生法耶世间法耶出世间法耶众中莫有道得底么若道得山僧出世事毕如或未然逢人不得错举喝一喝下座正法希明禅师解制上堂林叶纷纷落干坤报早秋分明西祖意何用更驰求若恁么会得始信佛祖之道本自平夷大解脱门元无关钥弥纶宇宙偪塞虗空量不可穷智不能测若也未明此旨不达其源任是百劫熏功千生炼行徒自疲苦了无交涉若深明此旨洞达其源乃知动静施为经行坐卧头头合道念念朝宗祖不云乎迷生寂乱悟无好恶得失是非一时放却如是则谁迷谁悟谁是谁非自是诸人独X生异见观大观小执有执无已灵独耀不肯承当心月孤圆自生违背何异家中舍父衣内忘珠致使菩提路上荆棘成林解脱空中迷云蔽日山僧今日幸值众僧自恣化主还山诸上善人得得光访不可缄默随分葛藤曲为今时少开方便也须是诸人着眼各自谛观若更拟议寻思白云万里遂拈拄杖曰于斯明得灵山一会俨在目前其或未然更待来晨分付祖庵主见青原之后缚茅衡岳间三十余年人无知者偶遣兴作偈曰小锅煑菜上蒸饭菜熟饭香人正饥一补饥疮了无事明朝依样𦘕猫儿由是衲子披榛扣之无尽张公力挽其开法不从竟终于此山胜因静禅师上堂游遍天下当知寸步不曾移历尽门庭家家灶里少烟不得所以肩笻峭履乘兴而行掣钓沉丝任性而住不为故乡田地好因缘熟处便为家今日信手拈来从前几曾计较不离旧时科段一回举着一回新明眼底瞥地便回未悟者识取面目且道如何是本来面目良久曰前台花发后台见上界钟声下界闻以拂子击禅牀下座上堂举世尊在摩竭陀国为众说法是时将欲白夏乃谓阿难曰诸大弟子人天四众我常说法不生敬仰我今入因沙臼室中坐夏九旬忽有人来问法之时汝待为我说一切法不生一切法不灭言讫掩室而坐师召众曰释迦老子初成佛道之时大都事不获巳才方X成箇保社便生退倦之心胜因当时若见将钉钉却室门教他一生无出身之路免得后代儿孙递相倣傚不见道若不传法度众生是不名为报恩者击拂子下座龙牙宗密禅师上堂休把庭花类此身庭华落后更逢春此身一往知何处三界茫茫愁杀人东禅从密禅师上堂开口不是禅合口不是道踏步拟进前全身落荒草天童交禅师往南屏听台教因为檀越修忏摩有问曰公之所忏罪为自忏耶为他忏耶若自忏罪罪性何来若忏他罪他罪非汝乌能忏之师不能对遂改服游方造泐潭足才踵门潭即呵之师拟问潭即曳杖逐之一日忽唿师至丈室曰我有古人公案要与你商量师拟进语潭遂喝师豁然领悟乃大笑潭下绳牀执师手曰汝会佛法耶师便喝复拓开潭大笑圆通旻禅师徧往参激皆染指亲沩山喆禅师最久晚慕泐潭往谒潭见默器之师陈历参所得不蒙印可潭举世尊拈华迦叶微笑语以问复不契后侍潭行次潭以拄杖架肩长嘘曰会么师拟对潭便打有顷复拈草示之曰是甚么师亦拟对潭遂喝于是顿明大法作拈华势乃曰这回瞒旻上座不得也潭挽曰更道更道师曰南山起云北山下雨即礼拜潭首肯后关法灌谿次居圆通上堂诸佛出世无法与人祇是抽钉拔楔除疑断惑学道之士不可自谩若有X一果如芥子许是汝真善知识喝一喝曰是甚么切莫剌脑入胶盆二灵和庵主谒泐潭潭见乃问作甚么师拟对潭便打复喝曰你唤甚么作禅师蓦领旨即曰禅无后无先波澄大海月印青天又问如何是道师曰道红尘浩浩不用安排本无欠少潭然之元符间抵雪窦之中峯栖云两庵逾二十年甞有偈曰竹笕二三升野水松窻七五片闲云道人活计祇如此留与人间作见闻有志于道者多往见之师初偕天童交禅师问道盟曰他日吾二人宜踞孤峯绝顶目视霄汉为世外之人不可作今时籍名官府屈节下气于人者后交爽盟至则师竟不接正言陈公以计诱师出山住二灵三十年间居无长物唯二虎侍其右一日威于人以偈遣之慈氏瑞僊禅师习毗尼因覩戒性如虗空持者为迷倒师谓戒者束身之法也何自缚乎遂探台教又阅诸法不自生亦不从他生不共不无因是故说无生疑曰又不自他不共不无因生毕竟从何而生即省曰因缘所生空假三观抑扬性海心佛众生名异体同十境十乘转识成智不思议境智照方明非言诠所及弃谒诸方后至投子广鑑问乡里甚处师曰两浙东越鑑曰东越事作么生师曰秦望峯高鑑湖水阔曰秦望峯与你自已是同是别师曰西天梵语东土唐言鑑曰此犹是丛林祇对毕竟是同是别师便X喝鑑便打师曰恩大难酬便礼拜后归里开法慈氏室中甞问僧三箇橐驼两只脚日行万里趂不着而今收在玉泉山不许时人乱斟酌诸人向甚么处与僊上座相见雪窦持禅师上堂悟心容易息心难息得心源到处闲斗转星移天欲晓白云依旧覆青山石佛益禅师上堂一叶落天下秋一尘起大地收一法透万法周且道透那一法遂喝曰切忌错认驴鞍桥作阿爷下颔便下座疎山了常禅师上堂等闲放下佛手掩不住特地收来大地绝纤埃向君道莫疑猜处处头头见善财鎚下分明如得旨无限劳生眼自开兜率慧照禅师上堂龙安山下道路纵横兜率宫中楼阁重叠虽非天上不是人间到者安心全忘诸念善行者不移双足善入者不动双扉自能笑傲烟萝谁管坐消岁月既然如是且道向上还有事也无良久曰莫教推落巖前石打破下方遮日云丞相张商英居士元祐六年为江西漕首谒东林照觉总禅师觉诘其所见处与已符合乃印可觉曰吾有得法弟子住玉谿乃慈古镜也亦可与语公复因按部过分宁诸禅迓之公到先致敬玉谿慈次及诸山最后问兜率悦禅师悦为人短小公曾见龚德庄说其聪明可人乃曰闻公善文章悦大笑曰运使失却一只眼了也从悦临济九世孙对运使论文章政X如运使对从悦论禅也公不然其语乃强屈指曰是九世也问玉谿去此多少曰三十里曰兜率聻曰五里公是夜乃至兜率悦先一夜梦日轮昇天被悦以手搏取乃说与首座曰日轮运转之义闻张运使非久过此吾当深锥痛札若肯回头则吾门幸事座曰今之士大夫受人取奉惯恐其恶发别生事也悦曰正使烦恼祇退得我院也别无事公与悦语次称赏东林悦未肯其说公乃题寺后拟瀑轩诗其略曰不向庐山寻落处象王鼻孔谩辽天意讥其不肯东林也公与悦语至夜深论及宗门事悦曰东林既印可运使运使于佛祖言教有少疑否公曰有悦曰疑何等语公曰疑香严独脚颂德山拓钵话悦曰既于此有疑其余安得无耶祇如巖头言末后句是有耶是无耶公曰有悦大笑便归方丈闭却门公一夜睡不稳至五更下牀触飜溺器乃大彻勐省前话遂有颂曰皷寂钟沉拓钵回巖头一拶语如雷果然祇得三年活莫是遭他授记来遂扣方丈门曰某巳捉得贼了悦曰赃在甚处公无语悦曰都运且去来日相见翌日公遂举前颂悦乃谓曰参禅祇为命根不断依语生解如是之说公巳深悟然至极微细处使人不觉不知堕在区宇乃作颂证之曰等闲行处步步皆如虽居声色宁滞有无一心靡异万法非殊休分体用莫择精麤临机不碍应物无拘是非情尽凡圣皆除谁得谁失何亲何疎拈头作尾指实为虗飜身魔X界转脚邪途了无逆顺不犯工夫公邀悦至建昌途中一一同察有十颂叙其事悦亦有十颂酬之时元祐八年八月也公一日谓大慧曰余阅雪窦拈古至百丈再参马祖因缘曰大冶精金应无变色投卷叹曰审如是岂得有临济今日耶遂作一颂曰马师一喝大雄峯深入髑髅三日聋黄檗闻之惊吐舌江西从此立宗风后平禅师致书云去夏读临济宗派乃知居士得大机大用且求颂本余作颂寄之曰吐舌耳聋师巳晓搥胸祇得哭苍天盘山会里飜筋斗到此方知普化颠诸方往往以余聪明博记少知余者师自江西法窟来必辨优劣试为老夫言之大慧曰居士见处与真净死心合公曰何谓也大慧举真净颂曰客情步步随人转有大威光不能现突然一喝双耳聋那咤眼开黄檗面死心拈曰云巖要问雪窦既是大冶精金应无变色为甚么却三日耳聋诸人要知么从前汗马无人识祇要重论盖代功公拊几曰不因公语争见真净死心用处若非二大老难显雪窦马师尔公于宣和四年十一月黎明口占遗表命子弟书之俄取枕掷门窻上声如雷震众视之巳薨矣公有颂古行于世西蜀銮法师通大小乘佛照谢事居景德师问照曰禅家言多不根何也照曰汝习何经论曰诸经粗知颇通百法照曰祇如昨日雨今日晴是恁么法中收师懵然照举痒和子击曰莫道禅家所言不根好师X愤曰昨日雨今日晴毕竟是甚么法中收照曰第二十四时分不相应法中收师恍悟即礼谢后归蜀居讲会以直道示徒不泥名相而众多引去遂说偈罢讲曰众卖华兮独卖松青青颜色不如红算来终不与时合归去来兮翠霭中由是隐居二十年道俗追慕复命演法笑答偈曰遯迹隐高峯高峯又不容不如归锦里依旧卖青松众列拜悔过两川讲者争依之典牛游禅师依湛堂于泐潭一日潭普说曰诸人苦苦就准上座觅佛法遂拊膝曰会么雪上加霜又拊膝曰若也不会岂不见干峯示众曰举一不得举二放过一着落在第二师闻脱然颖悟出世云盖次迁云巖甞和忠道者牧牛颂曰两角指天四足踏地拽断鼻绳牧甚屎屁张无尽见之甚击节后退云巖过庐山栖贤主翁意不欲纳乃曰老老大大正是质库中典牛也师闻之述一偈而去曰质库何曾解典牛祇缘价重实难酬想君本领无多子毕竟难禁这一头因庵于武宁扁曰典牛终身不出涂毒见之巳九十三矣上堂日可冷月可热众魔不能坏真说作么生是真说初三十一中九下七若信不及云巖与汝道破万人齐指处一鴈落寒空九僊法清禅师上堂举睦州示众曰汝等诸人未得箇入头处须得箇入头处既得箇入头处不得忘却老僧明明向汝道尚自不会何况盖覆将来师曰睦X州恁么道意在甚么处其或未然听觉苑下箇注脚张僧见王伴王伴叫张僧昨夜放牛处岭上及前村谿西水不饮谿东草不吞教觉苑如何即得会么不免与么去遂以两手按空下座觉海法因庵主游方至东林谒慧日日举灵云悟道机语问之师拟对日曰不是不是师忽有所契占偈曰巖上桃华开华从何处来灵云才一见回首舞三台日曰子所见虽巳入微然更着鞭当明大法师承教居庐阜三十年不与世接丛林尊之甞谓众曰汝等饱持定力无忧晨炊而事干求也德山琼禅师受请日上堂曰作家劳笼不肯住唿唤不回头为甚么从东过西自代曰后五日看中巖能禅师抵大沩沩问上座桑梓何处师曰西川曰我闻西川有普贤菩萨示现是否师曰今日得瞻慈相曰白象何在师曰爪牙巳具曰还会转身么师提起坐具遶禅牀一帀沩曰不是这箇道理师趋出出住报恩上堂龙济道万法是心光诸缘惟性晓本无迷悟人祇要今日了师曰既无迷悟了箇甚么咄云顶印禅师一日普说罢师曰诸子未要散去更听一颂乃曰四十九年一场热闹八十七春老汉独弄谁少谁多一般作梦归去来兮梅梢雪重言讫下座倚仗而逝信相显禅师少为进士有声甞昼掬溪水为戏至夜X思之遂见水冷然盈室欲汲之不可而尘境自空曰吾世网裂矣往依昭觉得度具满分戒后随众咨参觉一日问师高高峰顶立深深海底行汝作么生会师于言下顿悟曰钉杀脚跟也觉拈起拂子曰这箇又作么生师一笑而出服勤七祀僧问三世诸佛六代祖师总出这圈䙌不得如何是这圈䙌师曰井栏唇大沩大圆智禅师四明人也上堂举南泉道三世诸佛不知有貍奴白牯却知有师曰三世诸佛既不知有貍奴白牯又何曾梦见灼然须知向上有知有底人始得且作么生是知有底人喫官酒卧官街当处死当处埋沙场无限英灵汉堆山积岳露尸骸文定公胡安国居士久依上封得言外之旨崇宁中过药山有禅人举南泉斩猫话问公公以偈答曰手握干坤杀活机纵横施设在临时玉堂兔马非龙象大用堂堂总不知又寄上封有曰祝融峯似杜城天万古江山在目前须信死心元不死夜来秋月又同圆普贤素禅师上堂兵随印转三千里外绝烟尘将逐符行二六时中净躶躶不用铁旗铁皷自然草偃风行何须七纵七擒直得无思不服所谓大丈夫秉慧劒般若锋兮金刚𦦨非但能摧外道心早曾落却天魔胆正恁么时且道主将是甚么人喝一喝上堂未开口时先分付拟思量处隔千山莫言佛法无多X子未透玄关也大难祇如玄关作么生透喝一喝皷山洵禅师上堂朔风扫地卷黄叶门外千峯凛寒色夜半乌龟带雪飞石女谿边皱两眉卓拄杖云大家在这里且道天寒人寒喝一喝云归堂去皷山珍禅师上堂寻牛须访迹学道贵无心迹在牛还在无心道易寻竖起拂子曰这箇是迹牛在甚么处直饶见得头角分明鼻孔也在法石手里育王无示谌禅师上堂我若说有你为有碍我若说无你为无碍我若横说你又跨不过我若竖说你又跳不出若欲丛林平帖大家无事不如推倒育王且道育王如何推得倒去召大众曰着力着力复曰苦哉苦哉育王被人推倒了也还有路见不平拔剑相为底么若无山僧不免自倒自起击拂子下座师性刚毅涖众有古法道场慧禅师上堂举临济示众曰一人在高高峯顶无出身之路一人在十字街头亦无向背且道那箇在前那箇在后师曰更有一人不在高高峯顶亦不在十字街头临济老汉因甚不知便下座显宁智禅师上堂芦华白蓼华红谿边脩竹碧烟笼闲云抱幽石玉露滴巖丛昨夜乌龟变作鼈今朝水牯悟圆通咄乌回范禅师上堂举僧问赵州至道无难唯嫌拣择是时人窠窟否州曰曾有人问老僧直得五年分疎不下师召曰赵州具顶门眼向击石火里分缁素闪X电光中明纵夺为甚么却五年分疎不下还委悉么易分雪里粉难辩墨中煤德山初禅师上堂顾视大众曰见么在天成象在地成形在日月为晦为朔在四时为寒为暑鼓之以雷霆润之以风雨且道在衲僧分上又作么生一趯趯飜四大海一拳拳倒须弥山佛祖位中留不住又吹渔笛汨罗湾嘉兴报恩法常首座开封人也于首楞严经深入义海自湖湘至万年谒雪巢机契命掌牋翰后首众报恩室中唯有一矮榻余无长物万寿梦庵信禅师上堂残雪既消尽春风日渐多若将时节会佛法又如何且道时节因缘与佛法道理是同是别良久曰无影树栽人不见开华结果自馨香慧日默庵道禅师上堂同云欲雪未雪爱日似晖不晖寒雀啾啾閙篱落朔风冽冽舞帘帷要会韶阳亲切句今朝觌面为提撕卓拄杖下座光孝慜禅师上堂举南泉斩猫儿话乃曰南泉提起下刀诛六臂脩罗救得无设使两堂俱道得也应流血满街衢雪峯忠禅师上堂终日忙忙那事无妨作么生是那事良久曰心不负人面无惭色蓬莱圆禅师住山三十年足不越阃道俗尊仰之师有偈曰新缝纸被烘来煖一觉安眠到五更闻得上X方钟皷动又添一日在浮生左丞范沖居士由翰苑守豫章过圆通谒旻禅师茶罢曰某行将老矣堕在金紫行中去此事稍远通唿内翰公应诺通曰何远之有公跃然曰乞师再垂指诲通曰此去洪都有四程公伫思通曰见即便见拟思即差公乃豁然有省枢密吴居厚居士拥节归钟陵谒圆通旻禅师曰某顷赴省试过此过赵州关因问前住讷老透关底事如何讷曰且去做官今不觉五十余年旻曰曾明得透关底事么公曰八次经过常存此念然未甚脱洒在旻度扇与之曰请使扇公即挥扇旻曰有甚不脱洒处公忽有省曰便请末后句旻乃挥扇两下公曰亲切亲切旻曰吉獠舌头三千里谏议彭汝霖居士手写观音经施圆通通拈起曰这箇是观音经那箇是谏议经公曰此是某亲写通曰写底是字那箇是经公笑曰却了不得也通曰即现宰官身而为说法公曰人人有分通曰莫谤经好公曰如何即是通举经示之公拊掌大笑曰嗄通曰又道了不得公礼拜中丞卢航居士与圆通拥罏次公问诸家因缘不劳拈出直截一句请师指示通厉声指曰看火公急拨衣忽大悟谢曰灼然佛法无多子通喝曰放下着公应诺诺左司都贶居士问圆通曰是法非思量分别之所能X解当如何凑泊通曰全身入火聚公曰毕竟如何晓会通曰蓦直去公沉吟通曰可更喫茶么公曰不必通曰何不恁么会公契旨曰元来太近通曰十万八千公占偈曰不可思议是大火聚便恁么去不离当处通曰咦犹有这箇在公曰乞师再垂指示通曰便恁么去铛是铁铸公顿首谢之宣秘礼禅师上堂举百丈野狐话乃曰不是飜涛手徒夸跨海鲸由基方捻镞枝上众猿惊径山涂毒智䇿禅师谒大圆于明之万寿圆问曰甚处来师曰天台来曰见智者大师么师曰即今亦不少曰因甚在汝脚跟下师曰当面蹉过圆曰上人不耘而秀不扶而直一日辞去圆送之门拊师背曰宝所在近此城非实师颔之往豫章谒典牛道由云居风雪塞路坐阅四十二日午初版声铿然豁尔大悟及造门典牛独指师曰甚处见鬼见神来师曰云居闻版声来牛曰是甚么师曰打破虗空全无柄靶牛曰向上事未在师曰东家暗坐西家厮骂牛曰崭然超出佛祖他日起家一麟足矣颂上堂举教中道若以色见我以音声求我是人行邪道不能见如来虽然恁么正是捕得老鼠打破油瓮怀禅师道你眼在甚么处虽则识破释迦老子争奈拈䭔䑛指若是涂毒即不然色见声求也不妨百华影里绣鸳鸯自从识得金鍼后一任风吹满袖香万年心闻贲禅师住江心病起上堂维摩病说尽道X理龙翔病咳嗽不巳咳嗽不巳说尽道理说尽道理咳嗽不巳汝等诸人还识得其中意旨也未本是长江凑风冷却教露柱患头风天童朴禅师上堂观音巖玲玲珑珑太白石丁丁东东西园菜蟥似不堪食东谷花发却无赖红且道是祖意教意途中受用世谛流布若辩不出雪峯覆却饭桶若辩得出甘贽礼拜蒸笼参高丽国坦然国师少嗣王位钦乡宗乘因海商方景仁抵四明录无示语归师阅之启悟即弃位圆颅作书以语要及四威仪偈令景仁呈无示示答曰佛祖出兴于世无一法与人实使其自信自悟自证自到具大知见如所见而说如所说而行山河大地草木丛林相与证明其来久矣后复通嗣法书龙华本禅师上堂举云门大师拈起胡饼曰我祇供养两浙人不供养向北人众无语门自代曰天寒日短两人共一椀师曰韶阳老汉言中有响痛处着锥检点将来飜成毒药诸人要会么半在河南半河北一片虗凝似墨黑冷地思量愁杀人叵耐云门这老贼贼贼下座更不巡堂东山吉禅师因李朝请与甥芗林居士向公子諲谒之遂问家贼恼人时如何师曰谁是家贼李竖起拳师曰贼身巳露李曰莫涂煳人好师曰赃证见在李无语师示以偈曰家贼恼人孰奈何千圣回机祇为他徧界徧空无影迹无依无住绝笼罗贼贼勐将雄X兵收不得疑杀天下老禅和笑倒閙市古弥勒休休不用将心向外求回头瞥尔贼身露和赃捉获世无俦世无俦真可仰从兹不复夸伎俩怗怗安家乐业时万象森罗齐拊掌懒庵枢禅师孝宗皇帝召至内殿问禅道之要师答以此事在陛下堂堂日用应机处本无知见起灭之棼圣凡迷悟之别第护正念则与道相应情却物则业不能系尽去沉掉之病自忘问答之意矧今补处现在佛般若光明中何事不成现耶上为之首肯数四龙鸣贤禅师上堂举赵州勘婆话颂曰冰雪佳人貌最奇常将玉笛向人吹曲中无限花心动独许东君第一枝大沩咦庵鑑禅师上堂老胡开一条路甚生径直祇云歇即菩提性净明心不从人得后人不得其门一向奔驰南北往复东西极岁穷年无箇歇处诸人还歇得么休休上堂举罽宾国王问师子尊者蕴空公案师颂曰尊者何曾得蕴空罽宾徒自斩春风桃花雨后巳零落染得一谿流水红禅宗正脉卷九音释曙鲇櫺辊𡨢湜捂膴㖿凹凸咂䖃瑃磊觌靸疴X搐濄汛屁䙌洵趯崭䭔蟥棼禅宗正脉X卍XXX禅宗正脉卷第十南岳临济宗杨岐方会禅师少警敏及冠不事笔砚系名征商课最坐不职乃宵遯入瑞州九峯恍若旧游眷不忍去遂落𩬊每阅经心融神会能折节扣参老宿慈明自南源徙道吾石霜师皆佐之总院事依之虽久然未有省发每咨参明曰库司事繁且去他日又问明曰监寺异时儿孙遍天下在何用忙为一日明适出雨忽作师侦之小径既见遂搊住曰这老汉今日须与我说不说打你去明曰监寺知是般事便休语未卒师大悟即拜于泥途问曰狭路相逢时如何明曰你且躲避我要在那里去师归来日具威仪诣方丈礼谢明呵曰未在自是明每山行师辄阚其出虽晚必击皷集众明遽还怒曰少丛林暮而陞座何从得此规绳师曰汾阳晚参也何谓非规绳乎颂一日明上堂师出问幽鸟语喃喃辞云入乱峯时如何明曰我行荒草里汝又入深村师曰官不容针更借一问明X便喝师曰好喝明又喝师亦喝明连喝两喝师礼拜明曰此事是箇人方能担荷师拂袖便行明移兴化师辞归九峯后道俗迎居杨岐次迁云盖受请日拈法衣示众曰会么若也不会今日无端走入水牯牛队里去也还知么筠阳九岫萍实杨岐遂陞座时有僧出师曰渔翁未掷钓跃鳞冲浪来僧便喝师曰不信道僧拊掌归众师曰消得龙王多少风问师唱谁家曲宗风嗣阿谁师曰有马骑马无马步行曰少年长老足有机筹师曰念汝年老放汝三十棒颂问如何是佛师曰三脚驴子弄蹄行曰莫祇这便是么师曰湖南长老云云师便下座颂九峯勤和尚把住云今日喜得箇同参师曰作么生是同参底事勤曰九峯牵犂杨岐拽杷师曰正恁么时杨岐在前九峯在前勤拟议师拓开曰将谓同参元来不是问人法俱遣未是衲僧极则佛祖双亡犹是学人疑处未审和尚如何为人师曰你祇要勘破新长老曰恁么则旋斫生柴带叶烧师曰七九六十三颂问古人面壁意旨如何师曰西天人不会唐言上堂雾鎻长空风生大野百草树木作大师子吼演说摩诃大般若三世诸佛在你诸人脚跟下转大法轮若也会得功不浪施若也不会莫道杨岐山势险前头更有最高峯上堂杨岐乍住屋壁疎满牀尽布雪真珠缩却项暗嗟吁良久曰飜忆古人树下居颂僧问拨云见日时如何师曰东方来者东方坐颂问天得一以X清地得一以宁衲僧得一堪作甚么师曰钵盂口向天颂慈明忌辰设斋众才集师于真前以两手揑拳安头上以坐具画一画打一圆相便烧香退身三步作女人拜首座曰休揑怪师曰首座作么生座曰和尚休揑怪师曰兔子喫牛嬭第二座近前打一圆相便烧香亦退身三步作女人拜师近前作听势座拟议师打一掌曰这漆桶也乱做颂室中问僧栗𣗥蓬你作么生吞金刚圈你作么生透示众云景色乍晴物情舒泰举步也千身弥勒动用也随处释迦文殊普贤总在这里众中有不受人谩底便道杨岐和麸粜面然虽如是布袋里盛锥子白云守端禅师幼事翰墨冠依茶陵郁禅师披削往参杨岐岐一日忽问受业师为谁师曰茶陵郁和尚岐曰吾闻伊过桥遭攧有省作偈甚奇能记否师诵曰我有明珠一颗久被尘劳关鎻今朝尘尽光生照破山河万朵岐笑而趋起师愕然通夕不寐黎明咨询之适岁暮岐曰汝见昨日打敺傩者么曰见岐曰汝一筹不及渠师复骇曰意旨如何岐曰渠爱人笑汝怕人笑师大悟巾侍久之上堂忌口自然诸病减多情未免有时劳贫居动便成违顺落得清闲一味高虽然如是莫谓无心云是道无心犹隔一重关示众云佛身充满于法界普现一切羣生前随缘赴感摩不周而常处此菩提座大众作么生说箇随缘赴感底道理祇于一弹指间尽大地含生根机一X时应得周足而未尝动着一毫头便且唤作随缘赴感而常处此座祇如山僧此者受法华请相次与大众相别去宿松县里开堂了方归院去且道还离此座也无若道离则世谛流布若道不离作么生见得箇不离底事莫是无边剎境自他不隔于端毫十世古今始终不离于当念么又莫是一切无心一时自遍么若恁么正是掉棒打月到这里直须悟始得悟后更须遇人始得你道既悟了便休又何必更须遇人若悟了遇人底当垂手方便之时着着自有出身之路不瞎却学者眼若祇悟得干萝卜头底不唯瞎却学者眼兼自已动便先自犯锋伤手你看我杨岐先师问慈明和尚道幽鸟语喃喃辞云入乱峯时如何答云我行荒草里汝又入深村进云官不容针更借一问师翁便喝进云好喝师翁又喝先师亦喝师翁乃连喝两喝先师遂礼拜大众须知悟了遇人者向十字街头与人相逢却在千峯顶上握手向千峯顶上相逢却在十字街头握手所以山僧甞有颂云他人住处我不住他人行处我不行不是为人难共聚大都缁素要分明山僧此者临行解开布袋头一时撒在诸人面前了也有眼者莫错怪好珍重开堂示众云昔日灵山会上世尊拈华迦叶微笑世尊道吾有正法眼藏分付摩诃大迦叶次第流传无令断绝至于今日大众若是正法眼藏释迦老子自无分将箇甚么分付将箇甚么流传何谓如此况诸人X分上各各自有正法眼藏每日起来是是非非分南分北种种施为尽是正法眼藏之光影此眼开时干坤大地日月星辰森罗万象祇在面前不见有毫釐之相此眼未开时尽在诸人眼睛里今日巳开者不在此限有未开者山僧不惜手为诸人开此正法眼藏看乃举手竖两指曰看看若见得去事同一家若也未然山僧不免重说偈言诸人法眼藏千圣莫能当为君通一线光辉满大唐须弥走入海六月降严霜法华能恁道无句得商量大众既满口道了为甚么却无句得商量喝一喝曰分身两处看颂上堂见众集乃拈拄杖曰大众会么复卓拄杖曰珊瑚枕上两行泪半是思君半恨君增收保宁仁勇禅师容止渊秀龆为大僧通天台教更衣谒雪窦明觉禅师觉意其可任大法诮之曰央庠座主师愤悱下山望雪窦拜曰我此生行脚参禅道不过雪窦誓不归乡即往泐潭踰纪疑情未泮闻杨岐移云盖能钤键学者直造其室一语未及顿明心印岐殁从同参白云端禅师游研极玄奥后出世两住保宁僧问如何是保宁境师曰主山头倒卓曰如何是境中人师曰鼻孔无半边上堂侍者烧香罢师指侍者曰侍者巳为诸人说法了也上堂风鸣条雨破块晓来枕上莺声碎虾䗫蚯蚓一时鸣妙德空生都不会三箇成羣四箇作队窈窈窕窕飃飃飖飖向南北东西折得棃花李花一佩两佩颂示众云X释迦老子四十九年说法不曾道着一字优波毱多丈室盈筹不曾度得一人达磨不居少室六祖不住曹谿谁是后昆谁为先觉既然如是彼自无疮勿伤之也拍膝顾众曰且喜得天下太平示众云真相无形示形现相千怪万状自此而彰喜则满面光生怒则双眉陡竖非凡非圣或是或非人不可量天莫能测直下搆得未称丈夫唤不回头且莫错怪颂示众曰三界唯心万法唯识槛外云生檐前雨滴㵎水湛如蓝山花开似锦此时若不究根源直待当来问弥勒增收比部孙居士颂因杨岐会禅师来谒值视断次公曰某为王事所牵何由免离岐指曰委悉得么公曰望师点破岐曰此是比部弘愿深广利济羣生公曰未审如何岐示以偈曰应现宰官身广弘悲愿深为人重指处棒下血淋淋公于此有省五祖法演禅师谒圆照本禅师古今因缘会尽唯不会僧问兴化四方八面来时如何化云打中间底僧作礼化云我昨日赴箇村斋中途遇一阵卒风暴雨却向古庙里避得过请益本本云此是临济下因缘须是问他家儿孙始得师遂谒浮山远禅师请益前话远云我有箇譬喻说似你你一似箇三家村里卖柴汉子把箇匾担向十字街头立地问人中书堂今日商量甚么事师默计云若如此大故未在颂远一日语师曰吾老矣恐虗度子光阴可往依白云此老X虽后生吾未识面但见其颂临济三顿棒话有过人处必能了子大事师潸然礼辞至白云遂举僧问南泉摩尼珠话请问云叱之师领悟献投机偈曰山前一片闲田地叉手叮咛问祖翁几度卖来还自买为怜松竹引清风云特印可颂令掌磨事未几云至语师曰有数禅客自庐山来皆有悟入处教伊说亦说得有来由举因缘问伊亦明得教伊下语亦下得祇是未在师于是大疑私自计曰既悟了说亦说得明亦明得如何却未在遂参究累日忽然省悟从前宝惜一时放下走见白云云为手舞足蹈师亦一笑而巳师后曰吾因兹出一身白汗便明得下载清风云一日示众曰古人道如镜铸像像成后镜在甚么处众下语不契举以问师师近前问讯曰也不较多云笑曰须是道者始得乃命分座开示方来颂僧问如何是临济下事师曰五逆闻雷颂问如何是佛师曰口是祸门又曰肥从口入颂问一代时教是箇切脚未审切那箇字师曰钵啰娘问如何是先照后用师曰王言如丝曰如何是先用后照师曰其出如纶曰如何是照用同时师曰举起轩辕鑑蚩尤顿失威曰如何是照用不同时师曰金将火试上堂千峯列翠岸柳垂金樵父讴歌渔人皷舞笙簧聒地鸟语昵喃红粉佳人风流公子一一为汝诸人发上上机开正法眼若向这里荐得金色头陀无容身处若也不会喫粥喫饭许你十穿八穴上堂汝等诸人X见老和尚鼓动脣吻竖起拂子便作胜解及乎山禽聚集牛动尾巴却将作等闲殊不知檐声不断前旬雨电影还连后夜雷颂谢监收上堂人之性命事第一须是欲得成此先须防于若是真人颂师十有余年海上参寻见数人尊宿自为了当及到浮山会里直是开口不得后到白云门下咬破一箇铁酸豏直得百味具足且道豏子一句作么生道乃曰花发鸡冠媚早秋谁人能染紫丝头有时风动频相倚似向堦前鬪不休上堂山僧昨日入城见一棚傀儡不免近前看或见端严奇特或见丑陋不堪动静行坐青黄赤白一一见了子细看时元来青布幔里有人山僧忍俊不禁乃问长史高姓他道老和尚看便了问甚么姓大众山僧被他一问直得无言可对无理可伸还有为山僧道得么昨日那里落节今日这里拔本上堂说佛说法拈槌竖拂白云万里德山入门便棒临济入门便喝白云万里然后恁么也不得不恁么也不得恁么不恁么总不得也则白云万里忽有箇汉出来道长老你恁么道也则白云万里这箇说话唤作矮子看戏随人上下三十年后一场好笑且道笑箇甚么笑白云万里示众云祖师道吾本来兹土传法救迷情一花开五叶结果自然成远磨大师信脚来信口道后代儿孙多成计较要会开花结果处么郑州棃青州枣万物无过出处好三佛侍师于一亭上夜话及归灯巳灭X师于暗中曰各人下一转语佛鑑曰彩凤舞丹霄佛眼曰铁蛇横古路佛果曰看脚下师曰灭吾宗者乃克勤尔颂师曰譬如水牯牛过牕棂头角四蹄都过了因甚么尾巴过不得增收云盖智本禅师僧问人人尽有一面古镜如何是学人古镜师曰打破来向你道曰打破了也师曰胡地冬生笋上堂去者鼻孔辽天来者脚踏实地且道祖师意向甚么处着良久曰长恨春归无觅处不知流入此中来上堂高台巴鼻开口便是若也便是有甚巴鼻月冷风高水清山翠上堂以楔出楔有甚休歇欲得休歇以楔出楔喝一喝上堂满口道不出句句甚分明满目覰不见山山叠乱青皷声犹不会何况是钟鸣喝一喝上堂祖翁卓卓荦荦儿孙龌龌龊龊有处藏头没处露角借问衲僧如何摸索上堂横按拄杖曰牙如刀劒面如铁眼放电光光不歇手把蒺蔾一万斤等闲敲落天边月卓一下保福殊禅师僧问如何是禅师曰秋风临古渡落日不堪闻曰不问这箇禅师曰你问那箇禅曰祖师禅师曰南华塔外松阴里饮露吟风又更多提刑郭祥正字功甫因谒白云云上堂曰夜来枕上作得箇山颂谢功甫大儒庐山二十年之旧今日远访白云之勤当须举与大众请巳后分明举似诸方此颂岂唯谢功甫大儒直要与天下有鼻孔衲僧脱X却着肉汗衫莫言不道乃曰上大人丘乙巳化三千七十士尔小生八九子佳作仁可知礼也公切疑后闻小儿诵之忽有省以书报云云以偈答曰藏身不用缩头歛迹何须收脚金乌半夜辽天玉兔赶他不着寿圣知渊禅师僧问祖意西来即不问如何是一色师曰目前无阇黎此间无老僧曰既不如是如何晓会师曰领取钩头意莫认定盘星乃曰凡有问答一似击石迸火流出无尽法财三草二木普霑其润放行也云生谷口雾罩长空把定也碧眼胡僧亦须罔措寿圣如斯举唱犹是化门要且未有衲僧巴鼻敢问诸人作么生是衲僧巴鼻良久曰布针开两眼君向那头看上方日益禅师僧问如何是未出世边事师曰井底虾䗫吞却月曰如何是出世边事师曰鹭鸶踏折枯芦枝曰去此二途如何是和尚为人处师曰十成好箇金刚钻摊向街头卖与谁昭觉克勤圆悟佛果禅师出蜀首谒玉泉皓次依金鸾信大沩喆黄龙心东林度佥指为法器而晦堂称他日临济一派属子矣最后见五祖尽其机用祖皆不诺乃谓祖强移换人出不逊语忿然而去祖曰待你着一顿热病打时方思量我在师到金山染伤寒困极以平日见处试之无得力者追绎五祖之言乃自誓曰我病稍间即归五祖病痊寻归祖一见而喜X令即参堂便入侍者寮方半月会部使者解印还蜀诣祖问道祖曰提刑少年曾读小艶诗否有两句颇相近频唿小玉元无事祇要檀郎认得声提刑应诺诺祖曰且子细师适归侍立次问曰闻和尚举小艶诗提刑会否祖曰他祇认得声师曰祇要檀郎认得声他既认得声为甚么却不是祖曰如何是祖师西来意庭前柏树子聻师忽有省遽出见鸡飞上栏干鼓翅而鸣复自谓曰此岂不是声遂袖香入室通所得呈偈曰金鸭香销锦绣帏笙歌丛里醉扶归少年一段风流事祇许佳人独自知祖曰佛祖大事非小根劣器所能造诣吾助汝喜祖徧谓山中耆旧曰我侍者参得禅也由此所至推为上首出崃南游时张无尽寓荆南以道学自居少见推许师舣舟谒之剧谈华严旨要曰华严现量境界理事全真初无假法所以即一而万了万为一一复一万复万浩然莫穷心佛众生三无差别卷舒自在无碍圆融此虽极则终是无风帀帀之波公于是不觉促榻师遂问曰到此与祖师西来意为同为别公曰同矣师曰且得没交涉公色为之愠师曰不见云门道山河大地无丝毫过患犹是转句直得不见一色始是半提更须知有向上全提时节彼德山临济岂非全提乎公乃首肎翌日复举事法界理法界至理事无碍法界师又问此可说禅乎公曰正好说禅也师笑曰不然正是法界量里在盖法界量未灭若到事事无碍法界X法界量灭始好说禅如何是佛干屎橛如何是佛麻三斤是故真净偈曰事事无碍如意自在手把猪头口诵净戒趂出婬坊未还酒债十字街头解开布袋公曰美哉之论岂易得闻乎于是以师礼留居碧巖复领昭觉僧问云门道须弥山意旨如何师曰推不向前约不退后曰未审还有过也无师曰坐却舌头颂师凡垂问学者拟议则一拳增收太平慧懃佛鑑禅师丱岁师广教圆深试所习得度每以唯此一事实余二则非真味之有省乃徧参名宿往来五祖之门有年恚祖不为印据与圆悟相继而去及悟归五祖方丈彻证而师忽至意欲他迈悟勉令挂搭且曰某与兄相别始月余比旧相见时如何师曰我所疑者此也遂参堂一日闻祖举僧问赵州如何是和尚家风州曰老僧耳聋高声问将来僧再问州曰你问我家风我却识你家风了也师即大豁所疑曰乞和尚指示极则祖曰森罗及万象一法之所印师展拜祖令主翰墨后同圆悟语话次举东寺问仰山镇海明珠因缘至无理可伸处圆悟征曰既云收得逮索此珠又道无言可对无理可伸师不能加答明日谓悟曰东寺祇索一颗珠仰山当下倾出一栲栳悟深肎之乃告之曰老兄更宜亲近老和尚去师一日造方丈未及语被祖诟骂懡㦬而退归寮闭门打睡恨祖不巳悟巳密知即往扣门师曰谁悟曰我师即开门悟问你见老和尚如何师曰我本X不去被你赚累我遭这老汉诟骂悟呵呵大笑曰你记得前日下底语么师曰是甚么语悟曰你又道东寺祇索一颗仰山倾出一栲栳师当下释然悟遂领师同上方丈祖才见遽曰懃兄且喜大事了毕僧问如何是祖师西来意师曰喫醋知酸喫盐知醎曰弓折箭尽时如何师曰一场懡㦬上堂至道无难唯嫌拣择桃华红李花白谁道融融祇一色燕子语黄鸎鸣谁道关关祇一声不透祖师关棙子空认山河作眼睛上堂横拄杖曰先照后用竖起曰先用后照倒转曰照用同时卓一下曰照用不同时汝等诸人被拄杖一口吞尽了也自是你不觉若向这里道得转身句免见一场气闷其或未然老僧今日失利师室中以木骰子六只面面皆书么字僧才入师掷曰会么僧拟不拟师即打出颂僧问如何是佛师曰喫饭咬着砂增收龙门清远佛眼禅师因读法华经至是法非思量分别之所能解持以问讲师讲师莫能答师叹曰义学名相非所以了生死大事遂卷衣南游造舒州太平演禅师法席因丐于庐州偶两足跌仆地烦懑间闻二人交相恶骂谏者曰你犹自烦恼在师于言下有省颂及归凡有所问演即曰我不如你你自会得好或曰我不会我不如你师愈疑遂咨决于元礼首座礼乃以手引师之耳绕围炉数匝且行且语曰你自会得好师曰有冀开发乃尔相戏耶礼曰你他后悟X去方知今日曲折耳太平将迁海会师慨然曰吾持钵方归复参随往一荒院安能究决己事耶遂作偈告辞之蒋山坐夏邂逅灵源禅师日益厚善从容言话间师曰比见都下一尊宿语句似有缘灵源曰演公天下第一等宗师何故舍而事远游所谓有缘者盖知解之师与公初心相应耳师从所勉径趋海会后命典谒适寒夜孤坐拨炉见火一豆许恍然自喜曰深深拨有些子平生事只如此遽起阅几上传灯录至破灶堕因缘忽大悟作偈曰刁刁林鸟啼披衣终夜坐拨火悟平生穷神归破堕事皎人自迷曲淡谁能和念之永不忘门开少人过圆悟因诣其寮举青林般土话验之且谓古今无人出得你如何会师曰也有甚难悟曰祗如他道铁轮天子寰中旨意作么生师曰我道帝释宫中放赦书悟退语人曰且喜远兄便有活人句也上堂一叶落天下春无路寻思笑杀人下是天上是地此言不入时流意南作北东作西动而止喜而悲虵头蝎尾一试之勐虎口里活雀儿是何言归堂去颂上堂千说万说不如亲面一见纵不说亦自分明王子宝刀喻众盲摸象喻禅学中隔江招手事望州亭相见事迥绝无人处事深山巖崖处事此皆亲面而见之不在说也上堂苏武牧羊辱而不屈李陵望汉乐以忘归是在外国在本国佛诸弟子中有者双足越坑有者聆筝起舞有者身埋粪壤有者呵骂河神是习气是妙用至X于擎叉打地竖拂敲牀睦州一向闭门鲁祖终年面壁是为人是不为人信知一切凡夫埋没宝藏殊不丈夫诸人何不摆柁张帆抛江过岸休更钉桩摇艣何日到家既作曹谿人又是家里汉还见家里事么师甞题语于龙门延寿壁间曰佛许有病者当疗治容有将息所也禅林凡有数名或曰涅槃见法身常住了法不生也或曰省行知此违缘皆从行苦也或曰延寿欲得慧命扶持色身也其实使人了生死处也多见少觉微恙便入此堂不强支吾便有补益及乎久病思念乡闾不善退思灭除苦本先圣云病者众生之良药若善服食无不瘥者也颂那咤太子析肉还母析骨还父然后现本身运大神力为父母说法师云肉既还母骨既还父用甚么为身学人到这里若见得去廓清五蕴吞尽十方增收开福道宁禅师壮为道人于崇果寺执浴一日将濯足偶诵金刚经至于此章句能生信心以此为实遂忘所知忽垂足沸汤中发明巳见示众云秋日耀长空秋江浸虗碧伤嗟门外人处处寻弥勒蓦路忽擡头相逢不相识诸禅德既是相逢为甚么却不相识剪尽霜前竹临谿不化龙上堂摩竭正令未免崎岖少室垂慈早伤风骨腰囊挈钖孤负平生炼行灰心递相钝置争似春雨晴春山青白云三片四片黄莺一声两声千眼大悲看不足王维虽巧𦘕难成直饶便恁么犹自涉途程且不涉途程一句作么生X道人从汴州来不得东京信僧问如何是句到意不到师曰瑞草本无根信手拈来用曰如何是意到句不到师曰领取钩头意莫认定盘星曰如何是意句俱到师曰大悲不展手通身是眼睛曰如何是意句俱不到师曰君向潇湘我向泰大随南堂静禅师首参永安恩禅师于临济三顿棒话发明次依诸名宿无有当意者闻五祖机峻欲抑之遂谒祖祖乃曰我此间不比诸方凡于室中不要汝进前退后竖指擎拳绕禅牀作女人拜提起坐具千般伎俩祇要你一言下谛当便是你见处师茫然退参三载一日入室罢祖谓曰子所下语巳得十分试更与我说看师即剖而陈之祖曰说亦说得十分更与我断看师随所问而判之祖曰好即好祇是未曾得老僧说话在斋后可来祖师塔所与汝一一按过始得及至彼祖便以即心即佛非心非佛睦州担板汉南泉斩猫儿赵州狗子无佛性有佛性之语编辟之其所对了无凝滞至子胡狗话祖遽转面曰不是师曰不是却如何祖曰此不是则和前面皆不是师曰望和尚慈悲指示祖曰看他道子胡有一狗上取人头中取人腰下取人脚入门者好看才见僧入门便道看狗向子胡道看狗处下一转语教子胡结舌老僧钤口便是你了当处次日入室师默启其说祖笑曰不道你不是千了百当底人此语祇似先师下底语师曰某何人得似端和尚祖曰不然老X僧虽承嗣他谓他语拙盖祇用远录公手段接人故也如老僧共远录公便与百丈黄檗南泉赵州辈把手共行才见语拙即不堪师以为不然乃曳杖渡江适大水泛涨因留四祖侪辈挽其归又二年祖方许可甞商略古今次执师手曰得汝说须是吾举得汝举须是吾说而今而后佛祖秘要诸方关键无逃子掌握矣上堂问答巳乃曰有祖巳来时人错会祇将言句以为禅道殊不知道本无体因体而得名道本无名因名而立号祇如适来上座才恁么出来便恁么归众且道具眼不具眼若道具眼才恁么出来眼在甚么处若道不具眼争合便恁么去诸仁者于此见得倜傥分明则知二祖礼拜依位而立真得其髓祇这些子是三世诸佛命根六代祖师命脉天下老和尚安身立命处虽然如是须是亲到始得僧问祖师心印请师直指师曰你闻热么曰闻师曰且不闻寒曰和尚还闻热否师曰不闻曰为甚么不闻师摇扇曰为我有这箇问如何是山里禅师曰庭前嫩竹先生笋㵎下枯松长老枝曰如何是市里禅师曰六街钟皷韵冬冬即处铺金世界中曰如何是村里禅师曰贼盗消亡蚕麦熟讴歌鼓舞乐昇平有一老宿垂语云十字街头起一间茅厕祇是不许人疴僧举似扣师师曰是你先疴了更教甚么人疴宿闻焚香遥望大随再拜谢之无为泰禅师自出关徧游丛社至五祖告香日祖举X赵州洗钵盂话俾参洎入室举此话问师你道赵州向伊道甚么这僧便悟去师曰洗钵盂去聻祖曰你祇知路上事不知路上滋味师曰既知路上事路上有甚滋味祖曰你不知耶又问你曾游浙否师曰未也祖曰你未悟在师自此凡五年不能对祖一日陞堂顾众曰八十翁翁辕绣毬便下座师欣然出众曰和尚试𨎊一𨎊看祖以手作打仗皷势操蜀音唱绵州巴歌曰豆子山打瓦皷杨平山撒白雨白雨下取龙女织得绢二丈五一半属罗江一半属玄武师闻大悟掩祖口曰祇消唱到这里祖大笑而归上堂此一大事因缘自从世尊拈花迦叶微笑世尊曰吾有正法眼藏分付摩诃大迦叶以后灯灯相续祖祖相传迄至于今绵绵不坠直得徧地生华故号涅槃妙心亦曰本心亦曰本性亦曰本来面目亦曰第一义谛亦曰烁迦罗眼亦曰摩诃大般若在男曰男在女曰女汝等诸人但自悟去这般尽是闲言语遂拈起拂子曰会了唤作禅未悟果然难难难目前隔箇须弥山悟了易易易信口道来无不是五祖自禅师初依祖最久未有省时圆悟为座元师往请益悟曰兄有疑处试语我师遂举德山小参不答话问话者三十棒悟曰礼拜着我作得你师举话尚不会师作礼竟悟令再举前话师曰德山小参不答话悟掩其口曰但恁么看师出扬声曰屈屈岂有公案祇教人看一句底道理有僧谓师曰兄不可如此X说首座须有方便因静坐体究及旬顿释所疑诣悟礼谢悟曰兄始知吾不汝欺又诣方丈祖迎笑自尔日深玄奥师榜侍者门曰东山有三句若人道得即挂搭衲子皆披靡一日有僧携坐具径造丈室谓师曰某甲道不得祇要挂搭师大喜唿维那于明窻下安排九顶素禅师谒五祖闻举首山答西来意语倐然契语述偈曰颠倒颠颠倒颠新妇骑驴阿家牵便恁么太无端回头不觉布衫穿祖见乃问百丈野狐话又作么生师曰来说是非者便是是非人祖大悦元礼首座初参演和尚于白云凡入室必谓曰衲僧家明取缁素好师疑之不巳一日演陞堂举首山新妇骑驴阿家牵语乃曰诸人要会么莫问新妇阿家免烦路上波咤遇饭即饭遇茶即茶同门出入宿世冤家师于言下豁如且曰今日缁素明矣普融知藏颂至五祖入室次祖举倩女离魂话问之有契呈偈曰二女合为一媳妇机轮截断难回互从来往返绝踪由行人莫问来时路承天贤禅师上堂五更残月落天晓白云飞分明目前事不是目前机既是目前事为甚么不是目前机良久曰欲言言不及林下却商量金陵俞道婆颂市油餈为业常随众参问瑯瑘瑘以临济无位真人话示之一日闻丐者唱莲花乐云不因柳毅传书信何缘得到洞庭湖忽大悟以餈盘投地夫傍睨曰你颠耶婆掌曰非汝境界往见瑯瑘瑘望之知其造诣问那箇是无位真人婆应声曰有一无位人六臂三头努力嗔一擘华山分两路万年流水不知春由是声名蔼着凡有僧至则曰儿儿僧拟议即掩门佛灯珣禅师往勘之婆见如前所问珣曰爷在甚么处婆转身拜露柱珣即踏倒曰将谓有多少奇特便出婆蹶起曰儿儿来惜你则箇珣竟不顾安首座至婆问甚处来安曰德山婆曰德山泰乃老婆儿子安曰婆是甚人儿子婆曰被上座一问直得立地放尿径山大慧宗杲禅师年十七薙发具毗尼偶阅古云门录恍若旧习往依广教珵禅师弃游四方从曹洞诸老宿既得其说去登宝峯谒湛堂准禅师堂一见异之俾侍巾裓指以入道捷径师横机无所让堂诃曰汝曾未悟病在意识领解则为所知障堂疾革嘱师曰吾去后当见川勤必能尽此机用堂卒师X趋谒无尽居士求堂塔铭无尽门庭高少许可与师一言相契下榻延之名师庵曰妙喜洎后再谒且嘱令见圆悟颂师至天宁一日闻悟陞堂举僧问云门如何是诸佛出身处门曰东山水上行若是天宁即不然忽有人问如何是诸佛出身处只向他道熏风自南来殿阁生微凉师于言下忽然前后际断虽然动相不生却坐在净躶躶处悟谓曰也不易你得到这田地可惜死了不能得活不疑言句是为大病不见道悬崖撒手自肯承当绝后再苏欺君不得须信有这箇道理遂令居择木堂为不𨤲务侍者日同士大夫入室悟每举有句无句如藤倚树问之师才开口悟便曰不是不是经半载遂问悟曰闻和尚当时在五祖曾问这话不知五祖道甚么悟笑而不答师曰和尚当时须对众问如今说亦何妨悟不得巳谓曰我问有句无句如藤倚树意旨如何祖曰描也描不成𦘕也𦘕不就又问树倒藤枯时如何祖曰相随来也师当下释然曰我会也悟遂举数因缘诘之师酬对无滞悟曰始知吾不汝欺遂着临济正宗记付之俾掌记室未几令分座室中握竹篦以验学者丛林浩然归重名振京师右丞相吕公舜徒奏赐紫衣佛日之号会女真之变其酋欲取禅僧十数人师在选得免趋吴虎丘度夏因阅华严至菩萨登七地证无生法忍洞晓向所请问湛堂殃崛摩罗持钵至产妇家因缘时圆悟颂诏住云居师往省X觐至山次日即请为第一座时会中多龙象以圆悟久虗座元俟师之来颇有不平之心及冬至秉拂昭觉元禅师出众问曰眉间挂剑时如何师曰血溅梵天圆悟于座下以手约云住住问得极好答得更奇元乃归众丛林由是改观上堂正月十四十五双径椎锣打皷要识祖意西来看取村歌社舞上堂举圆通秀禅师示众曰少林九年冷坐刚被神光觑破如今玉石难分祇得麻缠纸裹这一箇那一箇更一箇若是明眼人何须重说破径山今日不免狗尾续貂也有些子老胡九年话堕可惜当时放过致令默照之徒鬼窟长年打坐这一箇那一箇更一箇虽然苦口叮咛却似树头风过上堂水底泥牛嚼生铁憍梵钵提咬着舌海神怒把珊瑚鞭须弥山王痛不彻上堂才方八月中秋又是九月十五卓拄杖曰唯有这箇不迁掷拄杖曰一众耳闻目覩圆悟禅师忌师拈香曰这箇尊慈平昔强项气压诸方逞过头底颟顸用格外底儱侗自言我以木槵子换天下人眼睛殊不知被不孝之子将断贯索穿却鼻孔索头既在径山手里要教伊生也由径山要教伊死也由径山且道以何为验遂烧香曰以此为验僧问大修行底人还落因果也无前百丈曰不落因果为甚么堕野狐身师曰逢人但恁么举曰祇如后百丈道不昧因果为甚么脱野狐身师曰逢人但恁么举曰或有人问径山大修行底人还落因果也无未X审和尚向他道甚么师曰向你道逢人但恁么举问过去心不可得现在心不可得未来心不可得时如何师曰亲言出亲口曰未审如何受持师曰但恁么受持决不相赚颂问心佛俱忘时如何师曰卖扇老婆手遮日僧请益夹山境话声未绝师便喝僧茫然师曰你问甚么僧拟举师连打喝出师才见僧入便曰不是出去僧便出师曰没量大人被语脉里转却颂室中举竹篦问僧曰唤作竹篦则触不唤作竹篦则背不得下语不得无语速道速道僧曰请和尚放下竹篦即与和尚道师放下竹篦僧拂袖便出师曰侍者认取这僧着虎丘绍隆禅师荷包谒长芦信禅师得其大略有传圆悟语至者师读之叹曰想醋生液虽未浇肠沃胃要且使人庆快第恨未聆謦欬耳遂由宝峯依湛堂客黄龙叩死心禅师次谒圆悟一日入室悟问曰见见之时见非是见见犹离见见不能及举拳曰还见么师曰见悟曰头上安头师闻脱然契证悟叱曰见箇甚么师曰竹密不妨流水过悟肯之寻俾掌藏教有问悟曰隆藏主柔易若此何能为哉悟曰瞌睡虎耳上堂目前无法万象森然意在目前突出难辩不是目前法触处逢渠非耳目之所到不离见闻觉知虽然如是也须踏着他向上关棙子始得所以道罗笼不肯住唿唤不回头佛祖不安排至今无处所如是则不劳歛念楼阁门开寸步不移百城俱到蓦X拈拄杖划一划云路逢死蛇莫打杀无底篮子盛将归颂初参死心心问你是甚么僧师曰行脚僧心曰你是何处村僧行甚驴脚马脚师曰广南蛮道甚么何不高声道心曰却有些衲僧气息遂留过夏增收育王佛智端裕禅师往依净慈一禅师未几偶闻僧击露柱曰你何不说禅师忽微省去谒龙门远甘露卓泐潭祥皆以颖迈见推晚见圆悟于钟阜一日悟问谁知正法眼藏向这瞎驴边灭却即今是灭不灭曰请和尚合取口好悟曰此犹未出常情师拟对悟击之师顿去所滞上堂曰行时绝行迹说时无说踪行说若到则垛生招箭行说未明则神锋划断就使说无渗漏行不迷方犹滞殻漏在若是大鹏金翅夺迅百千由旬十影神驹驰骤四方八极不取次㗖啄不随处埋身且总不依倚还有履践分也无剎剎尘尘是要津上堂曰德山入门便棒多向皮袋里埋踪临济入门便喝总在声尘中出没若是英灵衲子直须足下风生超越古今途辙拈拄杖卓一下喝一喝曰祇这箇何似生若唤作棒喝瞌睡未惺不唤作棒喝未识德山临济毕竟如何复卓一下曰总不得动着师莅众色必凛然𥨊食不背众唱道无倦绍兴庚午十月初示微疾首座法全请遗训师曰尽此心意以道相资语绝而逝大沩佛性法泰禅师僧问理随事变该万有而一片虗凝事逐理融等千差而咸归实际如何是理法界X师曰山河大地曰如何是事法界师曰万象森罗曰如何是理事无碍法界师曰东西南北曰如何是事事无碍法界师曰上下四维上堂推真真无有相穷妄妄无有形真妄两无所有廓然露出眼睛眼睛既露见箇甚么晓日烁开巖畔雪朔风吹绽腊梅华上堂达得人空法空未称祖佛家风体得全用全照亦非衲僧要妙直须打破牢关识取向上一窍如何是向上一窍春寒料峭冻杀年少上堂欲识佛去处祇这语声是咄傅大士不识好恶以昭昭灵灵教坏人家男女被志公和尚一喝曰大士莫作是说别更道看大士复说曰空手把锄头步行骑水牛人从桥上过桥流水不流志公呵呵大咲曰前头犹似可末后更愁人护国此庵景元禅师习台教三祀弃谒圆悟于钟阜因僧读死心小参语云既迷须得箇悟既悟须识悟中迷迷中悟迷悟双忘却从无迷悟处建立一切法师闻而疑即趍佛殿以手托开门扉豁然大彻继而执侍机辩逸发圆悟目为聱头元侍者遂自题肖像付之曰生平只说聱头禅撞着聱头如铁壁脱却罗笼截脚跟大地撮来墨漆黑晚年转复没刀刀奋金刚椎碎窠窟他时要识圆悟面一为渠侬併拈出南峯云辩禅师参圆悟值入室才踵门悟曰看脚下师打露柱一下悟曰何不着实道取一句师曰师若摇头弟子摆尾悟曰你试摆尾看师飜筋斗而出悟X大笑由是知名一日入城与道俗行至十郎巷有问巷在这里十郎在甚处师奋臂曰随我来灵隐慧远佛海禅师会圆悟复领昭觉师即之闻悟普说举庞居士问马祖不与万法为侣因缘师忽顿悟仆于众众掖之师乃曰吾梦觉矣至夜小参师出问曰净躶躶空无一物赤骨力贫无一钱户破家亡乞师赈济悟曰七珍八宝一时拏师曰祸不入谨家之门悟曰机不离位堕在毒海师随声便喝悟以拄杖击禅牀云喫得棒也未师又喝悟连喝两喝师便礼拜自此机锋峻发无所抵捂上堂好是仲春渐暖那堪寒食清明万叠云山耸翠一天风月良隣在处花红柳绿湖天浪稳风平山禽枝上语谆谆再三𤨏𤨏碎碎嘱付叮叮咛咛你且道他叮咛嘱付箇甚么卓拄杖曰记取明年今日依旧寒食清明鸿福文禅师上堂不昧不落作么会会得依前堕野狐一夜凉风生𦘕角满船明月泛江湖华藏民禅师初讲楞严于成都为义学所归时圆悟居昭觉师与胜禅师为友因造焉闻悟小参举国师三唤侍者因缘赵州拈云如人暗中书字字虽不成文彩巳彰那里是文彩巳彰处师心疑之告香入室悟问坐主讲何经师曰楞严悟曰楞严有七处征心八还辩见毕竟心在甚么处师多呈艺解悟皆不背师复请益悟令一切处作文彩巳彰会偶僧请益十玄谈方举问君心印作何颜悟厉声曰文彩巳彰师X闻而有省遂求印证悟示以本色钳鎚师则罔措一日白悟曰和尚休举话待某说看悟诺师曰寻常拈鎚竖拂岂不是经中道一切世界诸所有相皆即菩提妙明真心悟笑曰你元来在这里作活计师又曰下喝敲牀时岂不是返闻闻自性性成无上道悟曰你岂不见经中道妙性圆明离诸名相师于言下释然悟出蜀居夹山师罢讲侍行悟为众夜参举古帆未挂因缘师闻未领遂求决悟曰你问我师举前话悟曰庭前柏树子师即洞明谓悟曰古人道如一滴投于巨壑殊不知大海投于一滴悟笑曰奈这汉何后谒佛鑑于蒋山鑑问佛果有不曾乱为人说底句曾与你说么师曰合取狗口鑑震声曰不是这箇道理师曰无人夺你盐茶袋叫作甚么鑑曰佛果若不为你说我为你说师曰和尚疑时退院别参去鑑呵呵大咲昭觉道元禅师谒大别道禅师因看廓然无圣之语忽尔失笑曰达磨元来在这里道誉之往参佛鑑佛眼蒙赏识依圆悟于金山以所见告悟弗之许悟被诏住云居师从之虽有信入终以鲠胷之物未去为疑会悟问参徒生死到来时如何僧曰香台子笑和尚次问师汝作么生师曰草贼大败悟曰有人问你时如何师拟答悟凭陵曰草贼大败师即彻证圆悟以拳击之师拊掌大笑悟曰汝见甚么便如此师曰毒拳未报永劫不忘X中竺仁二堂中仁禅师往来三藏译经所谛穷经论特于宗门未之信时圆悟居天宁凌晨谒之悟方为众入室师见敬服奋然造前悟曰依经解义三世佛冤离经一字即同魔说速道速道师拟对悟噼口击之因坠一齿即大悟上堂九十春光巳过半养花天气正融和海棠枝上鸎声好道与时流见得么虽然如是且透声透色一句作么生道金勒马嘶芳草地玉楼人醉杏花天上堂举狗子无佛性话乃曰二八佳人剌绣迟紫荆花下啭黄鹂可怜无限伤春意尽在停针不语时淳熈甲午四月八日孝宗皇帝诏入赐座说法帝举不与万法为侣因缘俾拈提师拈罢颂曰秤鎚搦出油闲言长语休腰缠十万贯骑鹤上掦州象耳袁觉禅师出蜀徧谒有道尊宿后往大沩依佛性顷之入室陈所见性曰汝忒煞远在然知其为法器俾充侍者掌宾客师每侍性性必举法华开示悟入四字令下语又曰直待我竖点头时汝方是也偶不职被斥制中无依寓俗士家一日诵法华至亦复不知何者是火何者是舍乃豁然制罢归省性见首肯之圆悟再得旨住云居师至彼以所得白悟悟呵云本是净地疴屎作么师所疑顿释甞语客曰东坡云我持此石归袖中有东海山谷云惠崇烟雨芦鴈坐我潇湘洞庭欲唤扁舟归去傍人谓是丹青此禅髓也X中巖华严祖觉禅师依圆悟于钟阜一日入室悟举罗山道有言时踞虎头收虎尾第一句下明宗旨无言时觌露机锋如同电拂作么生会师莫能对夙夜参究忽然有省作偈呈悟曰家住孤峯顶长年半掩门自嗟身巳老活计付儿孙悟见许可次日入室悟又问昨日公案作么生师拟对悟便喝曰佛法不是这箇道理师复留五年愈更迷闷后于庐山栖贤阅浮山远禅师削执论云若道悟有亲疎岂有旃檀林中却生臭草豁然契悟作偈寄圆悟曰出林依旧入蓬蒿天网恢恢不可逃谁信业缘无避处归来不怕语声高悟大喜持以示众曰觉华严彻矣上堂举石霜和尚迁化众请首座继踵住持虔侍者所问公案师曰宗师行处如火消氷透过是非关全机忘得丧尽道首座滞在一色侍者知见超师可谓体妙失宗全迷向背殊不知首座如鹭鸶立雪品类不齐侍者如凤翥丹霄不萦金网一人高高山顶立一人深深海底行各自随方而来同会九重城里而今要识此二人么竖起拂子曰龙卧碧潭风凛凛垂下拂子曰鹤归霄汉背摩天明因昙玩禅师上堂汝有一对眼我也有一对眼汝若瞒还自瞒汝若成佛作祖老僧无汝底分汝若做驴做马老僧救汝不得众檀越入山请上堂说偈曰我无长处名虗出谢汝殷勤特地来明因无法堪分付谩把山门为汝开X虎丘雪庭元净禅师上堂说得须是见得见得又须说得见得说不得落在阴界见解偏枯说得见不得落在时机堕在毒海若是翠门下直饶说得见得好与三十棒说不得见不得也好与三十棒翠云恁么道也好与三十棒遂高声召大众曰险天宁讷坐梵思禅师上堂知有底也喫粥喫饭不知有底也喫粥喫饭如何直下验得他有之与无是之与非邪之与正若验不出参学事大远在喝一喝下座上堂山僧是杨岐四世孙这老汉有箇三脚驴子弄蹄行公案虽人人举得祇是不知落处山僧不惜眉毛为诸人下箇注脚乃曰八角磨盘空里走君山觉禅师上堂举古者道仰之弥高钻之弥坚瞻之在前忽焉在后诸人还识得么若也不识为你註破仰之弥高不隔丝毫要津把断佛祖难逃钻之弥坚真体自然鸟啼花放在碧巖前瞻之在前非正非偏十方坐断威镇大千忽焉在后一场漏逗堪笑云门藏身北斗咄宝华显禅师上堂禅莫参道休学歇意忘机常廓落现成公案早周遮祇箇无心巳穿凿直饶坐断未生前难透山僧错错错东山觉禅师上堂举昔广额屠儿一日至佛所飏下屠刀曰我是千佛一数世尊曰如是如是今日丛林将谓广额过去是一佛权现屠儿如此见广额且喜没交涉又曰广额正是箇杀人不眨眼底汉飏下屠X刀立地成佛且喜没交涉又道广额飏下屠刀曰我是千佛一数这一佛多少分明且喜没交涉要识广额么夹路桃花风雨后马蹄何处避残红枢密徐俯号东湖居士靖康初为尚书外郎与朝士同志者挂钵于天宁寺之择木堂力参圆悟悟亦喜其见地超迈一日至书记寮指悟顶相曰这老汉脚跟犹未点地在悟廾页面曰瓮里何曾走却鼈公曰且喜老汉脚跟点地悟曰莫谤它好公休去郡王赵令衿号超然居士绍兴庚申冬公与汪内翰藻李参政邴曾侍郎开诣径山谒大慧慧闻至乃令击皷入室公欣然袖香趋之慧曰赵州洗钵盂话居士作么生会公曰讨甚么椀拂袖便出慧起搊住曰古人向这里悟去你因甚么却不悟公拟对慧𢮁之曰讨甚么椀公曰还这老汉始得侍郎李弥逊号普现居士为中书舍人常入圆悟室一日早朝回至天津桥马跃忽有省通身汗流直造天宁适悟出门遥见便唤曰居士且喜大事了毕公厉声曰和尚眼华作甚么悟便喝公亦喝于是机锋迅捷成都范县君者嫠居岁久常坐而不卧闻圆悟住昭觉往礼拜请示入道因缘悟令看不是心不是佛不是物是箇甚么久无所契范泣告悟曰和尚有何方便令某易会悟曰却有箇方便逐令秪看是箇甚么后有省曰元来恁么地近那X文殊心道禅师诣成都习唯识自以为至同舍诘之曰三界唯心万法唯识今目前万象摐然心识安在师茫然不知对遂出关周流江淮既抵舒之太平闻佛鑑禅师夜参举赵州柏树子话至觉铁觜云先师无此语莫谤先师好因大疑提撕既久一夕豁然即趍丈室拟叙所悟鑑见来便闭门师曰和尚莫谩某甲鑑云十方无壁落何不入门来师以拳擉破窓纸鑑即开门搊住云道道师以两手棒鑑头作口啐而出遂呈偈曰赵州有箇柏树话禅客相传徧天下多是摘叶与寻枝不能直向根源会觉公说道无此语正是恶言当面骂禅人若具通方眼好向此中辩真假鑑深然之上堂师子嚬呻象王哮吼云门北斗里藏身白云因何唤作手三世诸佛不知有貍奴白牯却知有且道作么生是他知有底事雨打棃花蛱蝶飞风吹柳絮毛毬走南华昺禅师上堂此事最希奇不碍当头说东隣田舍翁随例得一橛非唯贯声色亦乃应时节若问是何宗八字不着人击禅牀下座上堂迷不自迷对悟立迷悟不自悟因迷说悟所以悟为迷之体迷为悟之用迷悟两无从箇中别无共无别共拨不动祖师不将来鼻孔千斤重龙牙才禅师早服勤于佛鑑法席而局务不辞难名巳闻于丛林及游方迫暮至黄龙适死心在三门问其所从来既称名则知为舒州太平才庄主矣翌日X入室死心问曰会得最初句便会末后句会得末后句便会最初句最初末后拈放一边百丈野狐话作么生会师曰入户巳知来见解何须更举轹中泥心曰新长老死在上座手里也师曰语言虽有异至理且无差心曰如何是无差底事师曰不扣黄龙角焉知颔下珠心便打上堂举死心和尚小参曰若论此事如人家有三子第一子聪明智慧孝养父母接待往来主掌家业第二子兇顽狡猾贪婬嗜酒倒街卧巷破坏家业第三子盲聋瘖痖菽麦不分是事不能祇会喫饭三人中黄龙要选一人用更有四句死中有活活中有死死中常死活中常活将此四句验天下衲僧师曰唤甚么作四句三人姓甚名谁若也识得与黄龙把手竝行更无纤毫间隔如或未然不免借水献华去也三人共体用非用四句同音空不空欲识三人并四句金乌初出一团红蓬莱卿禅师上堂有句无句如藤倚树且任诸方点头及乎树倒藤枯上无冲天之计下无入地之谋灵利汉这里着得一只眼便见七纵八横举拂子曰看看一曲两曲无人会雨过夜塘秋水深佛灯珣禅师参广鑑瑛禅师不契遂造太平随众咨请邈无所入乃封其衾曰此生若不彻去誓不展此于是昼坐宵立如丧考妣逾七七日忽佛鑑上堂曰森罗及万象一法之所印师闻顿悟往见鑑鑑曰可惜一颗明珠被这风颠汉拾得乃诘之曰灵云道自X从一见桃华后直至如今更不疑如何是他不疑处师曰莫道灵云不疑只今觅箇疑处了不可得鑑曰玄沙道谛当甚谛当敢保老兄未彻在那里是他未彻处师曰深知和尚老婆心切鑑然之师拜起呈偈曰终日看天不举头桃华烂熳始擡眸饶君更有遮天网透得牢关即便休鑑属令护持是夕厉声谓众曰这回珣上座稳睡去也圆悟闻得疑其未然乃曰我须勘过始得遂令人召至因与游山偶到一水潭悟推师入水遽问曰牛头未见四祖时如何师曰潭深鱼聚悟曰见后如何师曰树高招风悟曰见与未见时如何师曰伸脚在缩脚里悟大称之上堂举婆子烧庵话师曰大凡扶宗立教须是其人你看他婆子虽是箇女人宛有大人作略二十年簁油费酱固是可知一日向百尺竿头做箇失落直得用尽平生腕头气力自非箇俗汉知机洎乎巧尽拙出然虽如是诸人要会么雪后始知松柏操事难方见丈夫心泐潭明禅师上堂举赵州访茱萸探水因缘师曰赵老云收山岳露茱萸雨过竹风清谁家别馆池塘里一对鸳鸯𦘕不成又举德山托钵话师曰从来家富小儿娇偏向江南弄𦘕桡引得老爷把不住又来船上助歌讴宝藏本禅师上堂清明巳过十余日华雨阑珊方寸深春色恼人眠不得黄鹂飞过绿杨阴遂大笑下座X祥符海禅师初见佛鑑鑑问三世诸佛一口吞尽何处更有众生可教化此理如何师拟进语鑑喝之师忽领旨述偈曰实际从来不受尘箇中无旧亦无新青山况是吾家物不用寻家别问津鑑曰放下着师礼拜而出净众璨禅师上堂重阳九日菊花新一句明明亘古今杨广橐驼无觅处夜来足迹在松阴龙翔竹庵士珪禅师初依大慈宗雅心醉楞严逾五秋南游谒诸尊宿始登龙门即以平时所得白佛眼眼曰汝解心巳极但欠着力开眼耳遂俾职堂司一日侍立次问云绝对待时如何眼曰如汝僧堂中白椎相似师罔措眼至晚抵堂司师理前话眼曰闲言语师于言下大悟绍兴间奉诏开山鴈荡能仁时真歇居江心闻师至恐缘法未熟特过江迎归方丈大展九拜以诱温人由是翕然归敬未视篆其徒惧行规法深夜放火鞠为瓦砾之墟师竟就树缚屋陞座示众云爱闲不打皷山皷投老来看鴈荡山杰阁危楼浑不见谿边茆屋两三间还有共相出手者么喝一喝下座听法檀施併力营建未几复成宝坊上堂明明无悟有法即迷诸人向这里立不得诸人向这里住不得若立则危若住则瞎直须意不停玄句不停意用不停机此三者既明一切处不须管带自然现前不须照顾自然明白虽然如是更须知X有向上事久雨不晴咄上堂见见之时见非是见见犹离见见不能及落花有意随流水流水无情恋落花诸可还者自然非汝不汝还者非汝而谁长恨春归无觅处不知转入此中来喝一喝曰三十年后莫道能仁教坏人家男女云居高庵悟禅师有夙慧闻沖禅师举武帝问达磨因缘如获旧物遽曰我既廓然何圣之有沖异其语勉之南询蒙授记于龙门一日有僧被蛇伤足佛眼问曰既是龙门为甚么却被蛇咬师即应曰果然现大人相眼益器之后传此语到昭觉圆悟云龙门有此僧耶东山法道未寂寥尔黄龙牧庵忠禅师习台教悟一心三观之旨未能泯迹徧参名宿至龙门观水磨旋转发明心要乃述偈曰转大法轮目前包裹更问如何水推石磨呈佛眼眼曰其中事作么生师曰㵎下水长流眼曰我有末后一句待分付汝师即掩耳而去僧问如何是佛师曰莫向外边觅曰如何是心师曰莫向外边寻曰如何是道师曰莫向外边讨曰如何是禅师曰莫向外边传曰毕竟如何师曰静处萨婆诃乌巨雪堂行禅师上堂会即便会玉本无瑕若言不会碓觜生花试问九年面壁何如大会拈华南明恁么商确也是顺风撒沙参到国清众请上堂句亦刬意亦刬绝毫绝氂处如山如岳句亦到意亦到如山如岳处绝毫绝氂忽若拶通一线意句俱到俱不X到俱刬俱不刬直得三句外绝牢笼六句外无标的正当恁么时一句作么生道倾盖同途不同辙相将携手上高台上堂举赵州示众云老僧除却二时斋粥是杂用心处师曰今朝六月旦行者击皷长老陞堂你诸人总来这里杂用心白杨顺禅师依止佛眼闻普说举傅大士心王铭云水中盐味色里胶青决定是有不见其形师于言下有省后观宝藏迅转顿明大法趍丈室作礼呈偈曰顶有异峯云冉冉源无别派水泠泠游山未到山穷处终被青山碍眼睛眼笑而可之上堂好事堆堆叠叠来不须造作与安排落林黄叶水推去横谷白云风卷回寒鴈一声情念断霜钟才动我山摧白杨更有过人处尽夜寒罏拨死灰忽有箇衲僧出来道长老少卖弄得恁么穷乞相山僧祇向他道却被你道着上堂我手何似佛手天上南星北斗我脚何似驴脚往事都来忘却人人尽有生缘箇箇足方顶圆大愚滩头立处孤月影射深湾会不得见还难一曲渔歌过远滩上堂风吹茆茨屋嵴漏雨打阇黎眼睛湿恁么分明却不知却来这里低头立师律身清苦出入唯杖笠独行云居如禅师徧参浙右诸宗匠晚至龙门以平日所证白佛眼眼曰此皆学解非究竟事欲了生死当求妙悟师骇然谛信一日命主香积以道业未办固辞眼勉曰姑就职其中大有人为汝说法未几晨兴开X厨门望见圣僧契所未证即白佛眼眼曰这里还见圣僧么师诣前问讯叉手而立眼曰向汝道大有人为汝说法归宗真牧贤禅师游成都依大慈秀公习经论凡典籍过目成诵义亦顿晓秀称为经藏子出蜀谒诸尊宿后扣佛眼一日入室眼举殷勤抱得旃檀树语声未绝师顿悟眼曰经藏子漏逗了也自是与师商确渊奥亹亹无尽眼称善因手书真牧二字授之上堂且第一句如何道汝等若向世界未成时父母未生时佛未出世时祖师未西来时道得巳是第二句且第一句如何道直饶你十成道得未免左之右之卓拄杖下座道场正堂辩禅师至西京少林闻僧举佛眼以古诗发明罽宾王斩师子尊者话曰杨子江头杨柳春杨花愁杀渡江人一声羗笛离亭晚君向潇湘我向秦师默有所契即趍龙门求入室佛眼问从上祖师方册因缘许你会得忽举拳曰这箇因何唤作拳师拟对眼筑其口曰不得作道理于是顿去知见佛眼忌拈香龙门和尚阐提潦倒不信佛法灭除禅道拶破毗卢向上关猫儿洗面自道好一炷沉香罏上然换手槌胸空懊恼遂摇手曰休懊恼以坐具搭肩上作女人拜曰莫怪下房媳妇触忤大人好师家风严冷初机多惮之因赞达磨曰昇元阁前懡㦬洛阳峯畔乖张皮髓传成话霸只履无处埋藏不是一番X寒彻骨争得梅花扑鼻香雪堂行一见大称赏曰先师犹有此人在只消此赞可以坐断天下人舌头由是衲子奔凑颂室中问学者蚯蚓为甚么化为百舌增收世奇首座徧依师席晚造龙门一日燕坐瞌睡间羣蛙忽鸣误听为净𩬊版响亟趋往有晓之者曰蛙鸣非版也师恍然诣方丈剖露佛眼曰岂不见罗睺罗师遽止曰和尚不必举待去自看未几有省乃占偈曰梦中闻版响觉后虾蟇啼虾蟇与版响山岳一时齐由是益加参究洞臻玄奥眼命分座师固辞曰此非细事也如金针剌眼毫𩬊若差睛则破矣愿生生居学地而自煅炼眼因以偈美之曰有道只因频退步谦和元自惯回光不知巳在青云上犹更将身入众藏净居尼慧温禅师上堂举法眼示众曰三通皷罢蔟蔟上来佛法人事一时周毕师曰山僧道三通皷罢蔟蔟上来拄杖不在苕菷柄聊与三十给事冯楫济川居士自壮扣诸名宿最后居龙门从佛眼远禅师再岁一日同远经行法堂偶童子趋庭吟曰万象之中独露身远拊公背曰好聻公于是契入绍兴丁巳除给事会大慧禅师就明庆开堂慧下座公挽之曰和尚每言于士大夫前曰此生决不作这虫豸今日因甚却纳败缺慧曰尽大地是箇杲上座你向甚处见他公拟对慧便掌公曰是我招得越X月特丐祠坐夏径山榜其室曰不动轩甞自咏曰公事之余喜坐禅少曾将胁到牀眠虽然现出宰官相长老之名四海传建炎后名山巨剎教藏多不存公累以已俸印施凡一百二十八藏用祝君寿以兆康民门人蒲大聘甞志其事大沩月庵善果禅师上堂奚仲造车一百辐拈却两头除却轴以拄杖打一圆相曰且莫错认盘定星卓一卓下座上堂解勐虎颔下金铃惊羣动众取苍龙穴里明珠光天照地山僧今日到此赞叹不及汝等诸人合作么生竖起拂子曰眨上眉毛速须荐取掷拂子下座石头回禅师上座参禅学道大似井底叫渴相似殊不知塞耳塞眼回避不及且如十二时中行住坐卧动转施为是甚么人使作眼见耳闻何处不是路头若识得路头便是大解脱路方知老汉与你证明山河大地与你证明所以道十方婆伽梵一路涅槃门诸仁者大凡有一物当途要见一物之根源一物无处要见一物之根源见得根源源无所源所源既非何处不圆诸禅德你看老汉有甚么胜你处诸人有甚处不如老汉处还会么太湖三万六千顷月在波心说向谁护圣居静禅师闻南堂道望遂往依焉堂举香严枯木里龙吟话往返酬诘师于言下大悟一日堂问曰莫守寒巖异草青坐却白云宗不妙汝作么生师曰X直须挥劒若不挥劒渔父栖巢堂矍然曰这小厕儿师珍重便行甞谓众曰参学至要不出先南堂道最初句及末后句透得过者一生事毕傥或未然更与你分作十门各各印证自心还得稳当也未一须信有教外别传二须知有教外别传三须会无情说法与有情说法无二四须见性如观掌中之物了了分明一一田地稳密五须具择法眼六须行鸟道玄路七须文武兼济八须摧邪显正九须大机大用十须向异类中行凡欲绍隆法种须尽此纲要方坐得这曲彔牀子受得天下人礼拜敢与佛祖为师若不到恁么田地祇一向虗头他时异日阎老子未放你在间有学者各门颂出呈师师以颂示曰十门纲要掌中施机会来时自有为作者不须排位次大都首末是根基南巖胜禅师上堂召大众曰护生须是杀杀尽始安居会得箇中意分明在半途且道到家一句又作么生释迦弥勒没量大看来又祇是他奴梁山廓庵师远禅师上堂举杨岐三脚驴子话乃召大众曰扬其汤者莫若扑其火壅其流者莫若杜其源此乃智人之明鉴佛法之至论正在斯焉这因缘如今丛林中提唱者甚多商量者不少有般底祇道宗师家无固必凡有所问随口便答似则也似是即未是若恁么祇作箇干无事会不见杨岐用处乃至祖师千差万别方便门庭如何消遣又有般底祇向X佛边会却与自已没交涉古人道凡有言句须是一一消归自已又作么生又有般底一向祇作自已会弃却古人用处唯知道明自已事古人方便却如何消遣既消遣不下却似抱桥柱澡洗要且放手不得此亦是一病又有般底却去脚多少处会若恁么会此病最难医也所以他语有巧妙处卒难摸索才拟心则差了也前辈谓之杨岐宗旨须是他屋里人到恁么田地方堪传授若不然者则守死善道之谓也这公案直须还他透顶彻底汉方能了得此非止禅和子会不得而今天下丛林中出世为人底亦少有会得者若要会去直须向威音那畔空劫巳前轻轻覰着提起便行捺着便转却向万仞峯前进一步可以笼罩古今坐断天下人舌头如今还有恁么者么有则出来道看如无更听一颂三脚驴子弄蹄行直透威音万丈坑云在岭头闲不彻水流㵎下太忙生湖南长老谁解会行人更在青山外能仁悟禅师结夏上堂最初一步十方世界现全身末后一言一微尘中深鎻断有时提起如倚天长劒光耀干坤有时放下似红炉点雪虗含万象得到恁么田地天魔外道拱手归降三世诸佛一时稽首便可以大圆觉为我伽蓝于一毫端现宝王剎如是则朝往西天暮归东土亦是禁足百华丛里坐婬坊酒肆行亦是禁足虽然如是不曾动着这里一步恁么则九旬无虗弃之功百劫有今时之用堪报不报之X恩以助无为之化此即是涅槃妙心金刚王宝劒敢问大众作么生得到这田地去如人上山各自努力尚书莫将居士谒南堂静禅师咨决心要堂使其向一切处提撕适如厕俄闻秽气急以手掩鼻遂有省即呈以偈曰从来姿韵爱风流几笑时人向外求万别千差无觅处得来元在鼻尖头南堂答曰一法才通法法周纵横妙用更何求青蛇出匣魔军伏碧眼胡僧笑点头龙图王萧居士留昭觉日闻开静板声有省问南堂曰某有箇见处才被人问却开口不得未审过在甚处堂曰过在有箇见处堂却问朝斾几时到任公曰去年八月四日堂曰自按察几时离衙公曰前月二十堂曰为甚么道开口不得公乃契悟教忠晦庵弥光禅师出岭谒圆悟禅师于云居次参黄檗祥高庵悟机语皆契以淮楚盗起归谒佛心会大慧寓广因往从之慧谓曰汝在佛心处所得者试举一二看师举佛心上堂拈普化公案曰佛心即不然总不恁么来时如何噼嵴便打从教徧界分身慧曰汝意如何师曰某不肯他后头下箇注脚慧曰此正是以病为法师毅然无信可意慧曰汝但揣摩看师竟以为不然经旬因记海印信禅师拈曰雷声浩大雨点全无始无滞趍告慧慧以举道者见瑯瑘并玄沙未彻语诘之师对巳慧笑曰虽进得一步祇是不着所在如人斫树根下一刀则命根断矣汝向枝X上斫其能断命根乎今诸方浩浩说禅者见处总如此何益于事其杨岐正传三四人而巳师愠而去翌日慧问汝还疑否师曰无可疑者慧曰祇如人相见未开口时巳知虗实或闻其语便识浅深此理如何师悚然汗下莫知所诣慧令究有句无句慧过云门庵师侍行一日问曰某到这里不能得彻病在甚处慧曰汝病最癖世医拱手何也别人死了活不得汝今活了未曾死要到大安乐田地须是死一回始得师疑情愈深后入室慧问喫粥了也洗钵盂了也去却药忌道将一句来师曰裂破慧震威喝曰你又说禅也师即大悟慧挝皷告众曰龟毛拈得笑咍咍一击万重关鏁开庆快平生在今日孰云千里赚吾来师亦以颂呈之曰一拶当机怒雷吼惊起须弥藏北斗洪波浩渺浪滔天拈得鼻孔失却口上堂有句无句如藤倚树放憨作么及乎树倒藤枯句归何处情知汝等诸人卒讨头鼻不着为甚如此祇为分明极飜令所得迟东林卍庵道颜禅师久参圆悟微有省发洎悟还蜀嘱依妙喜仍以书致喜曰颜川彩绘巳毕但欠点眼耳他日嗣其后未可量也喜居云门及洋屿师皆在焉朝夕质疑方大悟上堂欲识诸佛心但向众生心行中识取欲识常住不凋性但向万物迁变处会取还识得么欲得不招无间业莫谤如来正法轮西禅懒庵鼎需禅师幼举进士有声年二十五因读X遗教经忽曰几为儒冠误欲去家母难之以亲迎在期师乃绝之曰夭桃红杏一时分付春风翠竹黄花此去永为道伴竟依保寿乐禅师为比丘一钖湖湘徧参名宿法无异味归里结庵于羗峯绝顶不下山者三年佛心才禅师挽出首众于大乘甞问学者即心即佛因缘时妙喜庵于洋屿师之友弥光与师书曰庵主手段与诸方别可来少欵如何师不答光以计邀师饭师往赴之会妙喜为诸徒入室师随喜焉妙喜举僧问马祖如何是佛祖云即心是佛作么生师下语妙喜诟之曰你见解如此敢妄为人师耶鸣皷普说讦其平生珍重得力处排为邪解师泪交颐不敢仰视默计曰我之所得既为所排西来不传之旨岂止此耶遂归心弟子之列一日喜问曰内不放出外不放入正恁么时如何师拟开口喜拈竹篦噼嵴连打三下师于此大悟厉声曰和尚巳多了也喜又打一下师礼拜喜笑云今日方知吾不汝欺也遂印以偈曰顶门竖亚摩醯眼肘后斜悬夺命符瞎却眼卸却符赵州东壁挂葫芦于是声名喧动丛林东禅蒙庵思岳禅师上堂腊月初岁云徂黄河冻巳合深处有嘉鱼活鱍鱍跳不脱又不能相煦以湿相濡以沫惭愧菩萨摩诃萨春风几时来解此黄河冻令鱼化作龙直透桃花浪会即便会痴人面前且莫说梦西禅此庵守净禅师上堂谈玄说妙撒屎撒尿行棒X行喝将盐止渴立主立宾华擘宗乘设或总不恁么又是鬼窟里坐到这里山僧巳是打退皷且道诸人寻常心愤愤口排悱合作么生莫将闲学解埋没祖师心上堂若也单明自已不悟目前此人有眼无足若也祇悟目前不明自已此人有足无眼直得眼足相资如车二轮如鸟二翼正好勘过了打上堂道是常道心是常心汝等诸人闻山僧恁么道便道我会也大尽三十日小尽二十九头上是天脚下是地耳里闻声鼻里出气忽若四大海水在汝头上毒虵穿你眼睛虾蟇入你鼻孔又作么生上堂文殊普贤谈理事临济德山行棒喝东禅一觉到天明偏爱风从凉处发咄开善道谦禅师初之京师依圆悟无所省发后随妙喜庵居泉南及喜领径山师亦侍行未几令师往长沙通紫巖居士张公书师自谓我参禅二十年无入头处更作此行决定荒废意欲无行友人宗元者叱曰不可在路便参禅不得也去吾与汝俱往师不得巳而行在路泣语元曰我一生参禅殊无得力处今又途路奔波如何得相应去元告之曰你但将诸方参得底悟得底圆悟妙喜为你说得底都不要理会途中可替底事我尽替你只有五件事替你不得你须自家支当师曰五件者何事愿闻其要元曰着衣喫饭疴屎放尿驼箇死尸路上行师于言下领旨不觉手舞足蹈元曰你此回方可通书宜前进吾先归X矣元即回径山师半载方返妙喜一见而喜曰建州子你这回别也上堂竺土大僊心东西密相付如何是密付底心良久曰八月秋何处热育王佛照德光禅师适大慧领育王四海英材鳞集师亦与焉大慧室中问师唤作竹篦则触不唤作竹篦则背不得下语不得无语师拟对慧便棒师豁然大悟初住台之光孝僧问浩浩尘中如何辩主师曰巾峯顶上塔心尖颂师住灵隐日宋孝宗宣问释迦佛入山六年所成何事师对曰将谓陛下忘却颂孝宗召对师举灵云颂直至如今更不疑奏曰那里是他不疑处帝曰空手牵铁牛华藏遯庵演禅师上堂拈起拄杖曰识得这箇一生参学事毕古人恁么道华藏则不然识得这箇更须买草鞋行脚何也到江吴地尽隔岸越山多天童无用全禅师上堂学佛止言真不立参禅多与道相违忘机忘境急回首无地无锥转步归佛不是心亦非觌体承当绝所依万古碧潭空界月再三捞摝始应知玉泉懿禅师久依圆悟自谓不疑绍兴初出住兴化祥云法席颇盛大慧入闽知其所见未谛致书令来师迟迟慧小参且痛斥仍榜告四众师不得巳破夏谒之慧鞫其所证既而曰汝恁么见解敢嗣圆悟老人耶师退院亲之一日入室慧问我要箇不会禅底X做国师师曰我做得国师去也慧喝出居无何语之曰香严悟处不在击竹边俱胝得处不在指头上师乃顿明荐福本禅师上堂高揖释迦不拜弥勒者与三十拄杖何故为他祇会步步登高不会从空放下东家牵犂西家拽杷与三十拄杖何故为他祇会从空放下不会步步登高山僧恁么道还有过也无众中莫有点检得出者么若点检得出须弥南畔把手共行若点检不出布袋里老鵶虽活如死灵巖性禅师上堂勘破了也放过一着是衲僧破草鞋现修罗相作女人拜是野狐精魅打箇圆相虗空里下一点是小儿伎俩拦腮赠掌拂袖便行正是业识茫茫无本可据直饶向黑豆未生巳前一时坐断未有喫灵巖拄杖分敢问大众且道为人节文在甚么处还相委悉么自从春色来嵩少三十六峯青至今僧问如何是独露身师曰牡丹花下睡猫儿蒋山直禅师初参妙喜于回鴈峯下一日喜问之曰上座甚处人师曰安州人喜曰我闻你安州人会厮扑是否师便作相扑势喜曰湖南人喫鱼因甚湖北人着鲠师打筋斗而出喜曰谁知冷灰里有粒豆爆一日留守陈丞相俊卿会诸山茶话次举有句无句如藤倚树公案令诸山批判皆以奇语取奉师最后曰张打油李打油不打浑身只打头陈大喜灵隐谁庵演禅师上堂面门拶破天地悬殊打透牢X关白云万里饶伊两头坐断别有转身三生六十劫也未梦见在喝一喝下座光孝远禅师上堂举女子出定话乃曰从来打皷弄琵琶须是相逢两会家佩玉鸣鸾歌舞罢门前依旧夕阳斜灵隐最庵印禅师上堂五五二十五击碎虗空皷大地不容针十方无寸土春生夏长复何云甜者甜兮苦者苦竹原元庵主久依大慧分座西禅丞相张公浚帅三山以数院迎之不就归旧里结茆号众妙园宿衲士夫交请开法示众曰若究此事如失却鏁匙相似祇管寻来寻去忽然撞着恶在这里开箇鏁子便见自家库藏一切受用无不具足不假他求别有甚么事示众曰主法之人气吞宇宙为大法王若是释迦老子达磨大师出来也教伊义手向我背后立地直得寒毛卓竖亦未为分外垂语云这一些子恰如撞着杀人汉相似你若不杀了他他便杀了你净居尼妙道禅师延平尚书黄公裳之女开堂日乃曰问话且止直饶有倾湫之辩倒岳之机衲僧门下一点用不着且佛未出世时一事全无我祖西来便有许多建立列剎相望星分派列以至今日累及儿孙遂使山僧于人天大众前无风起浪向第二义门通箇消息语默该不尽底弥亘大方言诠说不及处徧周沙界通身是眼觌面当机电卷星驰如何凑泊X有时一喝生杀全威有时一喝佛祖莫辩有时一喝八面受敌有时一喝自救不了且道那一喝是生杀全威那一喝是佛祖莫辩那一喝是八面受敌那一喝是自救不了若向这里荐得堪报不报之恩脱或未然山僧无梦说梦去也拈起拂子曰还见么若见被见剌所障击禅牀曰还闻么若闻被声尘所惑直饶离见绝闻正是二乘小果跳出一步盖色骑声全放全收主宾互换所以道欲知佛性义当观时节因缘敢问诸人即今是甚么时节荡荡仁风扶圣化熈熈和气助昇平掷拂子下座尼问如何是佛师曰非佛曰如何是佛法大意师曰骨底骨董资寿尼无着妙总禅师丞相苏公颂之孙女也年三十许厌世浮休脱去缘饰咨参诸老巳入正信作夏径山大慧陞堂举药山初参石头后见马祖因缘师闻豁然省悟慧下座不动居士冯公楫随至方丈曰某理会得和尚适来所举公案慧曰居士如何曰恁么也不得苏嚧娑婆诃不恁么也不得㗭哩娑婆诃恁么不恁么总不得苏嚧㗭哩娑婆诃慧举似师师曰曾见郭象註庄子识者曰却是庄子註郭象慧见其语异复举巖顿婆子话问之师答偈曰一叶扁舟泛渺茫呈桡舞櫂别宫商云山海月都抛却赢得庄周蝶梦长慧休去冯公疑其所悟不根后过无钖招至舟中问曰婆生七子六箇不遇知音祇这一箇也不消得便弃水中大慧老师言道人理会得且如何X会师曰巳上供过竝是诣实冯公大惊慧挂牌次师入室慧问古人不出方丈为甚么却去庄上喫油餈师曰和尚放妙总过妙总方敢通箇消息慧曰我放你过你试道看师曰妙总亦放和尚过慧曰争奈油餈何师喝一喝而出于是声闻四方隆兴改元舍人张公孝祥来守是郡以资寿挽开法入院上堂宗乘一唱三藏绝诠祖令当行十方坐断二乘闻之怖走十地到此犹疑若是俊流未言而谕设使用移星换斗底手段施搀旗夺皷底机关犹是空拳岂有实义向上一路千圣不传学者劳形如猿捉影灵山付嘱俯徇时机演唱三乘各随根器始于鹿野苑转四谛法轮度百千万众山僧今日与此界他方乃佛乃祖山河大地草木丛林现前四众各转大法轮交光相罗如宝丝网若一草一木不转法轮则不得名为转大法轮所以道于一毫端现宝王剎坐微尘里转大法轮乘时于其中间作无量无边广大佛事周徧法界一为无量无量为一小中现大大中现小不动步游弥勒楼阁不返闻入观音普门情与无情性相平等不是神通妙用亦非法尔如然于此倜傥分明皇恩佛恩一时报足且道是如何是报恩一句天高羣象正海濶百川潮上堂黄面老人横说竖说权说实说法说喻说建法幢立宗旨与后人作榜样为甚么却道始从鹿野苑终至跋提河于是二中间未甞说一字点检将来大似抱赃叫屈山僧今日人X事忙冗且放过一着便下座侍郎张九成无垢居士丁巳秋大慧禅师董径山学者仰如星斗公阅其语要叹曰是知宗门有人持以语尚恨未一见及为礼部侍郎偶参政刘公请慧说法于天竺公三往不值暨慧报谒公见伹寒暄而巳慧亦默识之寻奉祠还里至径山与冯给事诸公议格物慧曰公祇知有格物而不知有物格公茫然慧大笑公曰师能开谕乎慧曰不见小说载唐人有与安禄山谋叛者其人先为阆守有𦘕像在焉明皇幸蜀见之怒令侍臣以劒击其像首时阆守居陜西首忽堕地公闻顿领深旨题不动轩壁曰子韶格物妙喜物格欲识一贯两箇五百慧始许可后守邵阳丁父难过径山饭僧秉钧者意慧议及朝政遂窜慧于衡阳令公居家守服服除安置南安丙子春蒙恩北还道次新淦而慧适至与联舟剧谈宗要未甞语往事丁丑秋丐祠枉道访慧于育王越明年慧得旨复领径山公谒于庆善院曰某每于梦中必诵语孟何如慧举圆觉曰由寂静故十方世界诸如来心于中显现如镜中像公曰非老师莫闻此论也参政李邴居士字汉老醉心祖道有年闻大慧排默照为邪禅疑怒相半及见慧示众举赵州庭柏垂语曰庭前柏树子今日重新举打破赵州关特地寻言语敢问大众既是打破赵州关为甚么却特地寻言语良久曰当初祇道茆长短烧了方知地不平公领X悟谓慧曰无老师后语几蹉过后以书咨决曰某近扣筹室承激发蒙滞忽有省入愿惟根识暗钝平生学解尽落情见一取一舍如衣坏絮行草棘中适自缠绕今一笑顿释所疑欣幸可量非大宗匠委曲垂慈何以致此自到城中着衣喫饭抱子弄孙色色仍旧既无拘执之情亦不作奇特之想其余夙宿旧障亦稍轻微临行叮咛之语不敢忘也重念始得入门而大法未明应机接物触事未能无碍更望有以提诲使卒有所至庶无玷于法席矣又书曰某比蒙诲答备悉深旨某自验者三一事无逆顺随缘即应不留胷中二宿习浓厚不加排遣自尔轻微三古人公案旧所茫然时复瞥地此非自昧者前书大法未明之语盖恐得少为足当广而充之岂别求胜解耶净胜现流理则不无敢不铭佩宝学刘彦脩居士出知永嘉问道于大慧禅师慧曰僧问赵州狗子还有佛性也无赵州道无但恁么看公后乃于柏树子上发明有颂曰赵州柏树太无端境上追寻也大难处处绿杨堪系马家家门底透长安提刑吴伟明居士久参真歇了禅师得自受用三昧为极致后访大慧于洋屿庵随众入室慧举狗子无佛性话问之公拟答慧以竹篦便打公无对遂留咨参一日慧谓曰不须呈伎俩直须啐地折嚗地断方敌得生死若祇呈伎俩有甚了期即辞去道次延平X倐然契悟门司黄彦节居士于大慧一喝下疑情顿脱慧以衣付之秦国夫人计氏妙真屏去纷华习有为法因大慧遣谦禅者致问其子魏公公留谦以祖道诱之真一日问谦曰径山和尚寻常如何为人谦曰和尚祇教人看狗子无佛性及竹篦子话祇是不得下语不得思量不得向举起处会不得向开口处承当狗子还有佛性也无无祇恁么教人看真遂谛信于是夜坐力究前话忽尔洞然无滞谦辞归真亲书入道槩略作数偈呈慧其后曰逐日看经文如逢旧识人莫言频有碍一举一回新天童应庵昙华禅师住归宗日大慧在梅阳有僧传师垂示语句慧见之极口称叹后以偈寄曰坐断金轮第一峯千妖百怪尽潜踪年来又得真消息报道杨岐正脉通其归重如此上堂云参禅人切忌错用心悟明佛性是错用心成佛作祖是错用心看经讲教是错用心行住坐卧是错用心喫粥喫饭是错用心疴屎送尿是错用心一动一静一往一来是错用心更有一处错用心归宗不敢与诸人说破何故一字入公门九牛车不出颂示众曰如世良马见鞭影而行时佛照光和尚出众云见鞭影者非良马师休去增收颂示众曰尽力道不得底句不在天台定在南岳增收师于室中能锻鍊耆艾故世称大慧与X师居处为二甘露门甞诫徒曰衲僧家着草鞋住院何啻如蚖蛇恋窟乎清凉坦禅师有僧举大慧竹篦话请益师示以偈曰径山有箇竹篦直下别无道理佛殿厨库三门穿过衲僧眼耳其僧言下有省净慈水庵一禅师首参雪峯慧照禅师照举藏身无迹话问之师数日方明呈偈曰藏身无迹更无藏脱体无依便厮当古镜不劳还自照淡烟和露湿秋光照质之曰毕竟那里是藏身无迹处师曰嗄照曰无踪迹处因甚么莫藏身师曰石虎吞郄木羊儿照深肯之住后上堂举圆悟师翁道参禅参到无参处参到无参始彻头水庵则不然参禅参到无参处参到无参未彻头若也欲穷千里目直须更上一层楼颂室中问僧曰西天胡子因甚无须增收道场无庵全禅师久依佛智每入室智以狗子无佛性话问之师罔对一日闻僧举五祖颂云赵州露刃劒忽大悟有偈曰鼓吹轰轰祖半肩龙楼香喷益州船有时赤脚弄明月踏破五湖波底天慧通旦禅师初出关至德山值泰上堂举赵州曰台山婆子巳为汝勘破了也且道意在甚么处良久曰就地撮将黄叶去入山推出白云来师闻释然灵巖安禅师上堂参禅不究渊源触途尽为留碍所以守其静默澄寂虗闲堕在毒海以弱胜强自是非他立人我量见处偏枯遂致优劣不分照不搆用用X不离窠此乃学处不玄尽为流俗到这里须知有杀中透脱活处藏机佛不可知祖莫能测所以古人道有时先照后用且要共你商量有时先用后照你须是箇汉始得有时照用同时你又作么生抵当有时照用不同时你又向甚么处凑泊还知么穿杨箭与惊人句不是临时学得来国清简堂机禅师上堂单明自巳乐是苦因趣向宗乘地狱劫在五日一参三八普说自扬家丑更若问理问事问心问性克由叵耐若是英灵汉窥籓不入据鼎不甞便于未有生佛巳前转得身却于今时大官路上捷行濶步终不向老鼠窟草窠里头出头没若也根性陋劣要去有滋味处咬嚼遇着义学阿师递相锢鏴直饶说得云兴雨现也是虾蟇化龙下稍依旧喫泥喫土堪作甚么示众云观色即空成大智故不住生死观空即色成大悲故不证涅槃生死不住涅槃不证汉地不收秦地不管且道在甚么处安身立命莫是昭昭于心目之间而相不可覩晃晃于色尘之内而理不可分么莫是起坐镇相随语默同居止么若恁么总是髑髅前敲磕须知过量人自有过量用且作么生是过量用北斗藏身虽有语出羣消息少人知焦山或庵体禅师上堂举临济示众四喝公案乃召众曰这箇公案天下老宿拈掇甚多第恐皆未尽善焦山不免四稜着地与诸人分明註解一徧如何是X踞地师子咄如何是金刚王宝劒咄如何是探竿影草咄如何是一喝不作一喝用咄若也未会拄杖子与焦山吐露看卓一下曰笑里有刀又卓一下曰毒蛇无眼又卓一下曰忍俊不禁又卓一下曰出门是路更有一机举话长老也理会不得室中常举苕帚柄问学者曰依俙苕帚柄髣髴赤班蛇众皆下语不契有僧请益师示以颂曰依俙苕帚柄髣髴赤班蛇棒下无生忍临机不识爷湛堂深禅师佛涅槃日上堂兜率降生双林示灭掘地讨天虗空钉橛四十九年播土扬尘三百余会纳尽败缺尽力布网张罗未免唤龟作鼈末后拘尸城畔椁示双趺旁人冷眼看来大似弄巧成拙卓拄杖曰若无这箇道理千古之下谁把口说且道是甚么道理痴人面前切忌漏洩参政钱端礼居士从此庵发明巳事后于宗门旨趣一一极之东山齐已禅师上堂举修山主偈曰是柱不见柱非柱不见柱是非巳去了是非里荐取召大众曰荐得是移花兼蝶至荐得非担泉带月归是也好郑州棃胜青州枣非也好象山路人蓬莱岛是亦没交涉踏着秤鎚硬似铁非亦没交涉金刚宝劒当头截阿呵呵会也么知事少时烦恼少识人多处是非多疎山归云本禅师上堂久雨不晴戊在丙丁通身泥X水露出眼睛且道是甚么眼睛卓拄杖曰林间泥滑滑时呌两三声内翰曾开居士绍兴辛未佛海补三衢光孝公与超然居士赵公访之问曰如何是善知识海曰灯笼露柱猫儿狗子公曰为甚么赞即欢喜毁即烦恼海曰侍郎曾见善知识否公曰某三十年参问何言不见海曰向欢喜处见烦恼处见公拟议海震声便喝公拟对海曰开口底不是公罔然海召曰侍郎向甚么处去也公勐省遂点头说偈曰咄哉瞎驴丛林妖孽震地一声天机漏泄有人便问意如何拈起拂子噼口截海曰也祇得一橛知府葛郯居士甞问诸禅曰夫妻二人相打通儿子作证且道证父即是证母即是或庵着语曰小出大遇径山宝印禅师谒大慧慧问甚处来师曰西川慧曰未出劒关与汝三十棒了也师曰不合起动和尚慧欣然扫室延之上堂将心除妄妄难除即妄明心道转迂桶底趯穿无忌讳等闲一步一芙蕖楚安方禅师附商舟过湘南舟中闻岸人操乡音厉声云叫那由是有省即说偈曰沔水江心唤一声此时方得契平生多年相别重相见千圣同归一路行文殊业禅师世为屠宰一日戮猪次忽洞彻心源即弃业为比丘述偈曰昨日夜叉心今朝菩萨面菩萨与夜叉不隔一条线往见文殊殊曰你正杀猪时见X箇甚么便乃剃头行脚师遂作鼓刀势殊喝曰这屠儿参堂去师便下参堂上堂举赵州勘婆话乃曰勘破婆子面青面黑赵州老汉瞒我不得稠巖赟禅师上堂举赵州狗子无佛性话乃曰赵州狗子无佛性万叠青山藏古镜赤脚波斯入大唐八臂那咤行正令咄待制潘良贵居士随众参扣后依佛灯久之不契因诉曰某祇欲化去时如何灯曰好箇封皮且留着使用而今不了不当后去忽被他换却封皮卒无整理处公又以南泉斩猫儿话问曰某看此甚久终不透彻告和尚慈悲灯曰你祇管理会别人家猫儿不知走却自家狗子公于言下如醉醒灯复曰不易公进此一步更知有向上事始得如今士大夫说禅说道祇依着义理便快活大率似将钱买油餈喫了便不饥其余便道是瞒他亦可笑也公唯唯无为随庵缘禅师上堂以一统万一月普现一切水会万归一一切水月一月摄展则弥纶法界收来毫𩬊不存虽然收展殊途此事本无异致但能于根本上着得一只眼去方见三世诸佛历代祖师尽从此中示现三藏十二部一切修多罗尽从此中流出天地日月万象森罗尽从此中建立三界九地七趣四生尽从此中出没百千法门无量妙义乃至世间工巧诸伎艺尽现行此事所以世尊拈华迦叶便乃微笑达磨面壁二祖于是安心桃华盛开灵云疑情净X尽击竹作响香严顿忘所知以至盘山于肉案头悟道弥勒向渔市上接人诚谓造次颠沛必于是经行坐卧在其中既有如是奇特更有如是光煇既有如是广大又有如是周徧你辈诸人因甚么却有迷有悟要知么幸无徧照处刚有不明时万年闲禅师上堂全机敌胜犹在半途啐啄同时白云万里才生朕兆巳落二三不露锋铓成何道理且道从上来事合作么生诬人之罪以罪加之中际能禅师往来龙门云居有年未有所证一日普请择菜次高庵忽以猫儿掷师怀中师拟议庵拦胷踏倒于是大事洞明普云圆禅师上堂举僧问云门如何是透法身句门曰北斗里藏身师曰南北东西万万年干坤上下两无边相逢相见呵呵咲屈指擡头月半天退庵休禅师上堂言发非声是箇甚么色前不物莫乱针锥透过禹门风波更险咄长芦且庵仁禅师上堂百千三昧无量妙门今日且庵不惜穷性命祇做一句子说与诸人乃卓拄杖下座圆极岑禅师上堂今朝八月初五好事分明为举岭头漠漠秋云树底鸣鸠唤雨昨夜东海鲤鱼吞却南山勐虎虽然有照有用毕竟无宾无主唯有文殊普贤住住我识得你觉报清禅师上堂举僧问云门如何是诸佛出身处X门曰东山水上行师曰诸佛出身处东山水上行石压笋斜出岸悬花倒生何山然禅师侍正堂之久入室次堂问猫儿为甚么偏爱捉老鼠曰物见主眼卓竖堂欣然因命分座信相修禅师上堂举马祖不安公案乃曰两轮举处烟尘起电急星驰拟何止目前不碍往来机正令全施无表里丈夫意气自冲天我是我兮你自你玉泉穷谷琏禅师开堂日问答巳乃曰衲僧向人天众前一问一答一擒一纵一卷一舒一挨一拶须是具金刚眼睛始得若是念语之流君向西秦我之东鲁于宗门中殊无所益这一段事不在有言不在无言不碍有言不碍无言古人垂一言半句正如国家兵器不得巳而用之横说竖说祇要控人入处其实不在言句上今时人不能一径彻证根源祇以语言文字而为至道一句来一句去唤作禅道唤作向上向下谓之菩提涅槃谓之祖师巴鼻正是郑州出曹门从上宗师会中往往真箇以行脚为事底才有疑处便对众决择祇一句下见谛明白造佛祖直指不传之宗与诸有情尽未来际同得同证犹未是泊头处岂是空开脣皮胡言汉语来所以南院示众云诸方祇具啐啄同时眼不具啐啄同时用时有僧问如何是啐啄同时用院曰作家不啐啄啐啄同时失僧曰犹是学人问处院曰如何是你问处曰失院便打其僧不契后至云门会中因二僧举此话一僧曰当X时南院棒折那其僧忽悟即回南院院巳迁化时风穴作维那问曰你是问先师啐啄同时话底僧那僧曰是穴曰你当时如何曰我当时如在灯影里行穴曰你会也师乃召大众曰暗穿玉线密度金针如水入水似金博金敢问大众啐啄同时是亲切处因甚却失若也会得堪报不报之恩共助无为之化便可横身宇宙独步大方若跳不出依前祇在架子下大沩行禅师上堂不是心不是佛不是物且道是箇甚么不在内不在外不在中间毕竟在甚么处苦苦有口说不得无家何处归老衲证禅师上堂万象之中独露身如何说箇独露底道理竖起拂子曰到江吴地尽隔岸越山多山堂淳禅师上堂俱胝一指头一毛拔九牛华岳连天碧黄河彻底流截却指急回眸青箬笠前无限事绿蓑衣底一时休复庵封禅师上堂天宽地大风清月白此是海字清平底时节衲僧家等闲问着十箇有五双知有祇如夜半华严池吞却扬子江开明桥撞倒平山塔是汝诸人还知么若也知去试向非非想天道将一句来其或未知掷下拂子曰须是山僧拂子始得野庵璇禅师上堂喫粥了也未赵州无忌讳更令洗钵盂太煞没巴鼻悟去由来不丈夫这僧那免受涂煳有指示无指示韶石四稜浑塌地入地狱如箭射云岫清风生大厦相逢携手上高山作者应须辩真X假真假分若为论午夜寒蟾出海门云居蓬菴会禅师上堂举教中道若见诸相非相即见如来作么生是非相底道理佯走诈羞偷眼覰竹门斜掩半枝花中庵空禅师上堂千家楼阁一霎秋风祇知襟袖凉生不觉园林落叶于斯荐得触处全真其或未然且作寒温相见遯菴珠禅师上堂玉露垂青草金风动白苹一声寒鴈叫唤起未惺人净慈肯堂充禅师闻东林谓众曰我此间别无玄妙祇有木札羹铁钉饭任汝咬嚼师窃喜之直造谒陈所见解林曰据汝见处正坐在鉴觉中师疑不巳将从前所得底一时飏下一日闻僧举南泉道时人见此一株花如梦相似默有所觉曰打草祇要蛇惊次日入室林问那里是巖头密启其意处师曰今日捉败这老贼林曰达磨大师性命在汝手里师拟开口蓦鼻拦胷一拳忽大悟直得汗流浃背点首自谓曰临济道黄檗佛法无多子岂虗语耶遂呈颂曰为人须为彻杀人须见血德山与巖头万里一条铁林然之住后上堂世尊不说说迦叶不闻闻卓拄杖曰水流黄叶来何处牛带寒鸦过远村颂示众云观方知彼去去者不至方草鞋跟忽断全身在帝乡增收智者元庵慈禅师游讲肆听讲圆觉至四大各离今者妄身当在何处毕竟无体实同幻化因而有省作X颂曰一颗明珠在我这里拨着动着放光动地以呈诸讲师无能晓之者归以呈其师遂举狗子无佛性话诘之师曰虽百千万亿公案不出此颂也其师以为不逊乃叱出师因南游至庐山圆通挂搭时卍庵为西堂为众入室举僧问云门拨尘见佛时如何门云佛亦是尘师随声便喝以手指胷曰佛亦是尘师复颂曰拨尘见佛佛亦是尘问了答了直下飜身劝君更尽一杯酒西出阳关无故人卍庵深肯之皷山木庵永禅师谒懒庵于云门一日入室庵曰不问有言不问无言世尊良久不得向世尊良久处会随后便喝倐然契悟作礼曰不因今日问争丧目前机庵许之上堂举睦州示众云诸人未得箇入处须得箇入处既得箇入处不得忘却老僧师曰恁么说话面皮厚多少木庵则不然诸人未得箇入处须得箇入处既得箇入处直须飏下入处始得龙翔柏堂雅禅师上堂大机贵直截大用贵顿发纵有啮镞机一鎚须打杀何故我王库内无如是刀上堂紫蕨伸拳笋破梢杨花飞尽绿阴交分明西祖单传句黄栗留鸣燕语巢这里见得谛信得及若约诸方决定明窻下安排龙翔门下直是一槌槌杀何故不是与人难共住大家缁素要分明劒门分庵主依懒庵未有深证辞谒径山大慧行次江干仰瞻宫阙闻街司喝侍郎来释然大悟作偈曰几年箇事挂胷怀问尽诸方眼不开肝胆此时俱裂X破一声江上侍郎来遂径回西禅懒庵迎之付以伽黎天童密庵杰禅师谒应庵于衢之明果庵孤硬难入屡遭呵颂庵问如何是正法眼师遽答曰破沙盆庵颔之上堂举金峯和尚示众云老僧二十年前有老婆心二十年后无老婆心时有僧问如何是和尚二十年前有老婆心峯云问凡答凡问圣答圣曰如何是二十年后无老婆心峯云问凡不答凡问圣不答圣师曰乌巨当时若见但冷笑两声这老汉忽若瞥地自然不堕圣凡窠臼南书记久依应庵于赵州狗子无佛性话豁然契悟有偈曰狗子无佛性罗睺星入命不是打杀人被人打杀定庵见喜其脱略侍郎李浩居士幼阅首楞严经如游旧国志而不忘持槖后造明果投诚入室应庵揕其胷曰侍郎死后向甚么处去公骇然汗下庵喝出公退参不旬日竟跻堂奥以偈寄同参严康朝曰门有孙膑铺家存甘贽妻夜眠还早起谁悟复谁迷庵见称善华藏伊庵权禅师颂甞夜坐达旦行粥者至忘展钵邻僧以手触之师感悟为偈曰黑漆崑崙把钓竿古帆高挂下惊湍芦花影里弄明月引得盲龟上钓船上堂禅禅无党无偏迷时千里隔悟在口皮边所以僧问石霜如何是禅霜云㼾甎又僧问睦州如何是禅州云勐火着油煎又僧问首山如何是禅山云X猢狲上树尾连颠大众道无横径立处孤危此三大老行声前活路用劫外灵机若以衲僧正眼检点将来不无优劣一人如张良入阵一人如项羽用兵一人如孔明料敌若人辩白得可与佛祖齐肩虽然如是忽有箇衲僧出来道长老话作两橛也适来道道无横径无党无偏而今又却分许多优劣且作么生祇对还委悉么把手上山齐着力咽喉出气自家知三峯印禅师上堂举野狐话曰不落不昧诬人之罪不昧不落无绳自缚可怜柳絮随春风有时自西还自东德山涓禅师上堂拈拄杖曰有时夺人不夺境拄杖子七纵八横有时夺境不夺人山僧七颠八倒有时人境两俱夺拄杖子与山僧削迹吞声有时人境俱不夺卓拄杖曰伴我行千里携君过万山忽然撞着临济大师时如何喝曰未明心地印难透祖师关禅宗正脉卷第十音释侦钤陡潸舣丱𨎊祀聱𢮁蛙咍桡餈淦鏴郯眹啐箬霎〡也揕