薛氏医案提要钦定四库全书子部五薛氏医案医家类提要等谨案薛氏医案七十七卷明薛巳撰己字立斋呉县人是书凡十六种己所自着者为内科摘要二卷女科撮要二卷保婴粹要一卷保婴金镜録一卷原机启微三卷口齿类要一卷正体类要二卷外科枢要四卷疠疡机要三卷其订定旧本附以己説者为王履明医杂着六卷陈自明妇人良方二十三卷敖氏伤寒金镜录一卷钱氏小儿直诀四卷其父铠保婴撮要二十卷又陈自明外科精要三卷陈文仲小儿痘疹方论一卷初刻于秀水沈氏板已残缺天启丁夘朱明为重刻之旧有明纪事一篇载明病困时梦已教以方药服之得愈又梦已求刻此书其事甚怪然精神所注魂魄是凭固亦理之所有不妨存其説也己本疡医后乃以内科得名其老也竟以疡卒诟之者以为温补之弊终于自戕然已治病务求本原用八味丸六味丸直补真阳真隂以滋化源实自己发之其治病多用古方而出入加减具有至理多在一味间见神明变化之妙厥后赵献可作医贯执其成法遂以八味丸六味丸通治各病甚至以六味丸治伤寒之渴胶柱鼓瑟流弊遂多徐大椿作医贯砭因併集矢于薛氏其实非己本㫖不得以李斯之故归罪荀卿也世所行者别有一本益以十四经发挥诸书实非己所着亦非己所校葢坊贾务新耳目滥为增入犹之东垣十书河间六书泛收他家所作以足卷帙固不及此本所载皆已原书矣干隆四十四年三月恭校上总纂官纪昀陆钖熊孙士毅总校官陆费墀薛氏医案卷一钦定四库全书薛氏医案卷一明薛巳撰内科摘要元气亏损内伤外感等症车驾王用之卒中昏愦口眼㖞斜痰气上涌咽喉有声六脉沉伏此真气虚而风邪所乘以三生饮一两加人参一两煎服即甦若遗尿手撒口开鼾睡为不治用前药亦有得生者夫前饮乃行经络治寒痰之药有斩关夺旗之功每服必用人参两许驾驱其邪而补助真气否则不惟无益适足以取败矣观先哲用茋附参附等汤其义可见州判蒋大用形体魁伟中满吐痰劳则头晕所服皆清痰理气余曰中满者脾气亏损也痰盛者脾气不能运也头晕者脾气不能升也指麻者脾气不能周也遂以补中益气加茯苓半夏以补脾土用八味地黄以补土母而愈后惑于干坤生意方云凡人手指麻软三年后有中风之疾可服搜风天麻二丸以预防之乃朝饵暮服以致大便不禁饮食不进而殁愚谓预防之理当养气血节饮食戒七情远帏幙可也若服前丸以预防适所以招风取中也一男子卒中口眼㖞斜不能言语遇风寒四肢拘急脉浮而𦂳此手足阳明经虚风寒所乘用秦芁升麻汤治之稍愈乃以补中益气加山栀而痊若舌瘖不能言足痿不能行属肾气虚弱名曰痱症宜用地黄饮子治之然此症皆由将息失宜肾水不足而心火暴盛痰滞于胸也轻者自甦重者或死一男子体肥善饮舌本硬强语言不清口眼㖞斜痰气涌盛肢体不遂余以为脾虚湿热用六君加煨葛根山栀神曲而痊吾师佥宪髙如斋自大同囘谓余曰吾成风疾矣两腿逸则痿软而无力劳则作痛如针刺脉洪数而有力余告之曰此肝肾隂虚火盛而致痿软无力真病之形作痛如锥邪火之象也用壮水益肾之剂而愈先生曰向寓宦邸皆以为风恨无医药若服风剂岂其然哉乃吾之幸也窃谓前症往往以为风疾辄用发散而促其危者多矣大尹刘孟春素有痰两臂作麻两目流泪服袪风化痰药痰愈甚臂反痛不能伸手指俱挛余曰麻属气虚因前药而复伤肝火盛而筋挛耳况风自火出当补脾肺滋肾水则风自息热自退痰自清遂用六味地黄丸补中益气汤不三月而痊一儒者素勤苦恶风寒鼻流清涕寒禁嚏喷余曰此脾肺气虚不能实腠理彼不信服袪风之药肢体麻倦痰涎自出殊类中风余曰此因风剂耗散元气隂火乘其土位遂以补中益气加麦门五味治之而愈外舅年六十余素善饮两臂作痛恪服袪风治痿之药更加麻木𤼵热体软痰涌腿膝拘痛口噤语澁头目晕重口角流涎身如虫行搔起白屑始信谓余曰何也余曰臂麻体软脾无用也痰涎自出脾不能摄也口斜语澁脾气伤也头目晕重脾气䧟也身如虫行白屑脾气不能营也遂用补中益气加神曲半夏茯苓三十余剂诸症悉退又用参术煎膏治之而愈秀才刘允功形体魁伟不慎酒色因劳怒头晕仆地痰涎上涌手足麻痺口干引饮六脉洪数而虚余以为肾经亏损不能纳气归源而头晕不能摄水归源而为痰阳气虚热而麻痺虚火上炎而作渇用补中益气合六味丸料治之而愈其后或劳役或入房其病即作用前药随愈宪幕顾斐斋饮食起居失宜左半身并手不遂汗出神昏痰涎上涌王竹西用参茋大补之剂汗止而神思渐清颇能步履后不守禁左腿自膝至足肿胀甚大重坠如石痛不能忍其痰甚多肝脾肾脉洪大而数重按则软濇余朝用补中益气加黄栢知母麦门五味煎送地黄丸晩用地黄丸料加黄栢知母数剂诸症悉退但自弛禁不能全愈耳庠生陈时用素勤苦因劳怒口斜痰盛脉滑数而虚此劳伤中气怒动肝火用补中益气加山栀茯苓半夏桔梗数剂而愈锦衣杨永兴形体丰厚筋骨软痛痰盛作渇喜饮冷水或用愈风汤天麻丸等药痰热益甚服牛黄清心丸更加肢体麻痺余以为脾肾俱虚用补中益气汤加减八味九三月余而痊已后连生七子寿踰七旬外科精要云凡人久服加减八味丸必肥徤而多子信哉先母七十有五遍身作痛筋骨尤甚不能伸屈口干目赤头晕痰壅胸膈不利小便短赤夜间殊甚遍身作痒如虫行用六味地黄丸料加山栀柴胡治之诸症悉愈一男子时疮愈后遍身作痛服愈风丹半身不遂痰涎上涌夜间痛甚余作风客淫气治以地黄丸而愈一老人两臂不遂语言蹇澁服袪风之药筋挛骨痛此风药亏损肝血益増其病也余用八珍汤补其气血用地黄丸补其肾水佐以愈风丹而愈一妇人因怒吐痰胸满作痛服四物二陈苓连枳殻之类不应更加袪风之剂半身不遂筋渐挛缩四肢痿软日晡益甚内热口干形体倦怠余以为郁怒伤脾肝气血复损而然遂用逍遥散补中益气汤六味地黄丸调治喜其谨疾年余悉愈形体康健一妇人脾胃虚弱饮食素少忽痰涌气喘头揺目札手扬足掷难以候脉视其面色黄中见青此肝木乘脾土用六君加柴胡升麻治之而甦更以补中益气加半夏调理而痊一妇人懐抱郁结筋挛骨痛喉间似有一核服乌药顺气散等药口眼歪斜臂难伸举痰涎愈甚内热晡热食少体倦余以为郁火伤脾血燥生风所致用加味归脾汤二十余剂形体渐健饮食渐加又服加味逍遥散十余剂痰热少退喉核少利更用升阳益胃汤数剂诸症渐愈但臂不能伸此肝经血少用地黄丸而愈一产妇筋挛臂软肌肉掣动此气血俱虚而有热用十全大补汤而痊其后因怒而复作用加味逍遥散而愈一产妇两手麻木服愈风丹天麻丸遍身皆麻神思倦怠晡热作渇自汗盗汗此气血俱虚用十全大补加炮姜数剂诸症悉退却去炮姜又数剂而愈但有内热用加味逍遥散数剂而痊一男子善饮舌本强硬语言不清余曰此脾虚湿热当用补中益气加神曲麦芽干葛泽㵼治之一妇人善怒舌本强手臂麻余曰舌本属土被木尅制故耳当用六君加柴胡芍药治之一男子舌下牵强手大指次指不仁或大便秘结或皮肤赤晕余曰大肠之脉散舌下此大肠血虚风热当用逍遥散加槐角秦芃治之一男子足痿软日晡热余曰此足三隂虚当用六味滋肾二丸补之一妇人腿足无力劳则倦怠余曰四肢者土也此属脾虚当用补中益气及还少丹主之俱不从余言各执搜风天麻二丸并愈风丹而殒饮食劳倦亏损元气等症进士王汝和因劳役失于调养忽然昏愦此元气虚火妄动挟痰而作急令灌童便神思渐爽更用参茋各五钱芎归各三钱𤣥参柴胡升麻炙草各一钱服之稍定察其形倦甚又以十全大补汤加五味麦门治之而安凡人元气素弱或因起居失宜或因饮食劳倦或因用心太过致遗精白浊自汗盗汗或内热晡热潮热发热或口干作渇喉痛舌裂或胸乳膨胀脇肋作痛或头颈时痛眩晕目花或心神不宁寤而不寐或小便赤澁茎中作痛或便溺余滴脐腹隂冷或形容不充肢体畏寒或鼻气急促或更有一切热症皆是无根虚火但服前汤固其根本诸症自息若攻其风热则悞矣光禄髙署丞脾胃素虚因饮食劳倦腹痛胸痞误用大黄等药下之谵语烦躁头痛喘汗吐㵼频频时或昏愦脉大而无伦次用六君子加炮姜四剂而安但倦怠少食口干发热六脉浮数欲为㵼火之药余曰不时发热是无火也脉浮大是血虚也此因胃虚五脏亏损虚症发见服补胃之剂诸症悉退大尹徐克明因饮食失宜日晡发热口干体倦小便赤濇两腿酸痛余用补中益气汤治之彼知医自用四物黄栢知母之剂反头眩目赤耳鸣唇燥寒热痰涌大便热痛小便赤濇又用四物芩连枳实之类胸膈痞满饮食少思汗出如水再用二陈芩连黄栢知母麦门五味言语谵妄两手举拂屡治反甚复求余用参茋各五钱归术各三钱远志茯神酸枣仁炙草各一钱服之熟睡良久四剂稍安又用八珍汤调补而愈夫隂虚乃脾虚也脾为至隂因脾虚而致前症葢脾禀于胃故用甘温之剂以生发胃中元气而除大热胡乃反用苦寒复伤脾血耶若前症果属肾经隂虚亦因肾经阳虚不能生隂耳经云无阳则隂无以生无隂则阳无以化又云虚则补其母当用补中益气六味地黄以补其母尤不宜用苦寒之药世以脾虚误为肾虚辄用黄栢知母之类反伤胃中生气害人多矣大凡足三隂虚多因饮食劳役以致肾不能生肝肝不能生火而害脾土不能滋化但补脾土则金旺水生水得平而自相生矣一男子每遇劳役食少胸痞发热头痛吐痰作渇脉浮大余曰此脾胃血虚病也脾属土为至隂而生血故曰隂虚彼不信服二陈黄连枳实厚朴之类诸症益甚又服四物黄栢知母麦门更腹痛作呕脉洪数而无伦次余先用六君加炮姜痛呕渐愈又用补中益气全痊秀才刘贯卿劳役失宜饮食失节肢体倦怠发热作渇头痛恶寒误用人参败毒散痰喘昏愦扬手掷足胸间发癍如蚊所咂余用补中益气加姜桂麦门五味补之而愈黄武选饮食劳倦发热恶寒或用解表之药益甚再剂昏愦胸发黑癍脉洪数而无力余欲用补中益气之剂不从而殁一儒者素勤苦因饮食失节大便下血或赤或黯半载之后非便血则盗汗非恶寒则发热血汗二药用之无效六脉浮大心脾则濇此思伤心脾不能摄血归源然血即汗汗即血其色赤黯便血盗汗皆火之升降微甚耳恶寒发热气血俱虚也乃午前用补中益气以补脾肺之源举下陷之气午后用归脾加麦门五味以补心脾之血收耗散之液不两月而诸症悉愈癸卯春人日余在下堡顾氏㑹间有儒者许梅村云舍亲马生者发热烦渇时或头痛昨服发散药反加喘急腹痛其汗如水昼夜谵语余意此劳伤元气误汗所致其腹必喜手按许徃询之果然遂与十全大补加附子一钱服之熟睡唤而不醒举家惊惶及觉诸症顿退再剂而痊凡人饮食劳役起居失宜见一切火症悉属内真寒而外假热故肚腹喜煖口畏冷物此乃形气病气俱属不足法当纯补元气为善一儒者日晡两目𦂳澁不能瞻视此元气下陷用补中益气倍加参茋数剂全愈一男子患症同前服黄栢知母之类目疾益甚更加便血此脾气虚不能统血肝气虚不能藏血用补中益气六味地黄以补肝脾生肾水诸症渐愈一男子饮食劳倦而发寒热右手麻木或悞以为疔毒敷服皆寒凉败毒肿胀重坠面色痿黄肢体倦怠六脉浮大按之如无此脾胃之气虚也询之果是销银匠因热手入水梅银寒凝隧道前药益伤元气故耳遂用补中益气及温和之药煎汤渍手而愈一儒者修左足伤其大指甲少许不见血不作痛形体如故后因饮食劳倦足重坠微肿痛或昼睡或夜寐其足如故误服败毒之剂寒热肿痛葢脾起于足大指此是脾气虚弱下陷用十全大补汤而愈余素性爱坐观书久则倦怠必服补中益气加麦门五味酒炒黒黄栢少许方觉精神清妥否则夜间少寐足内酸热若再良久不寐腿内亦然且兼腿内筋似有抽缩意致两腿左右频移展转不安必至倦极方寐此劳伤元气隂火乘虚下注丁酉五十一岁齿缝中有如物塞作胀不安甚则口舌如有疮然日晡益甚若睡良久或服前药始安至辛丑时五十有五昼间齿缝中作胀服补中益气一剂夜间得寐至壬寅有内艰之变日间虽服前剂夜间齿缝亦胀每至午前诸齿并肢体方得稍健午后仍胀观此可知血气日衰治法不同脾胃亏损心腹作痛等症唐仪部胸内作痛月余腹亦痛左闗弦长右闗弦𦂳此脾虚肝邪所乘以补中益气加半夏木香二剂而愈又用六君子汤二剂而安此面色黄中见青仪部李北川常患腹痛每治以补中益气加山栀即愈一日因怒肚腹作痛胸脇作胀呕吐不食肝脉弦𦂳此脾气虚弱肝火所乘仍用前汤吞左金丸一服而愈此面色黄中见青兼赤太守朱阳山因怒腹痛作㵼或两脇作胀或胸乳作痛或寒热往来或小便不利饮食不入呕吐痰涎神思不清此肝木乘脾土用小柴胡加山栀炮姜茯苓陈皮制黄连一剂即愈阳山之内素善怒胸膈不利吐痰甚多吞酸嗳腐饮食少思手足发热十余年矣所服非芩连枳实必㯽苏厚朴左闗弦洪右闗弦数此属肝火血燥木乘上位朝用六味地黄丸以滋养肝木夕用六君加当归芍药以调补脾土不月而愈癸卯夏患背疽症属虚寒用大温补之药而愈乙巳夏因大怒吞酸嗳腐胸腹胀满余以他往旬日或用二陈石膏治之吐涎如涌外热如灼将用滚痰丸下之余到诊之脉洪大按之如无余曰此乃脾胃亏损而发热脾弱而涎泛出也余用六君加姜桂一钟即睡觉而诸症如失又数剂而康儒者沈尼文内停饮食外感风寒头痛发热恶心腹痛就治敝止余用人参养胃加芎芷曲糵香附桔梗一剂而愈次日抵家前病仍作腹痛请治以手重按痛即止此客寒乘虚而作也乃以香砂六君加木香炮姜服之睡觉痛减六七去二香再服饮食少进又加黄茋当归少佐升麻而愈府庠徐道夫母胃脘当心痛剧右寸闗俱无左虽有微而似絶手足厥冷病势危笃察其色眼胞上下青黯此脾虚肝木所胜用参术茯苓陈皮甘草补其中气用木香和胃气以行肝气用吴茱茰散脾胃之寒止心腹之痛急与一剂俟滚先服煎熟再进诸病悉愈向使泥其痛无补法而反用攻伐之药祸不旋踵一妇人懐抱鬰结不时心腹作痛年余不愈诸药不应余用归脾加炒山栀而愈脾肾虚寒阳气脱陷等症谭侍御但头痛即吐清水不拘冬夏吃姜便止已三年矣余作中气虚寒用六君加当归黄茋木香炮姜而瘥一儒者四时喜极热饮食或吞酸嗳腐或大便不实足指缝湿痒此脾气虚寒下陷用六君加姜桂治之而愈稍为失宜诸疾仍作用前药更加附子钱许数剂不再发一男子形体倦怠饮食适可足指缝湿痒行坐久则重坠此脾胃气虚而下陷用补中益气加茯苓半夏而愈一男子胸腹胀满手足逆冷饮食畏寒发热吐痰时欲作呕尝服清气化痰及二陈枳实之类胸腹膨胀呕吐痰食小便淋漓乂用四苓连栢知母车前小便不利诸病益甚余曰此脾胃虚寒无火之症故食入不消而反出遂用八味丸补火以生土用补中益气加姜桂培养中宫生发阳气寻愈一男子每劳肢体时痛或用清痰理气之剂不劳常痛加以导湿臂痛漫肿形体倦怠内热盗汗脉浮大按之微细此阳气虚寒用补中益气加附子一钱人参五钱肿痛悉愈又以十全大补百余剂而康彼计服过人参一十三斤姜附各斤余大雅云家母年四十有二嘉靖壬寅七月患脾虚中满痰嗽发热又因湿面冷茶吞酸呕吐絶食误服芩连青皮等药益加寒热口干流涎不收且作渇闻食则呕数日矣迎先生视之曰脾主涎此脾虚不能约制故涎自出也欲用人参安胃散惑于衆论以为胃经实火宿食治之病日増剧忽思冬𤓰食如指甲一块顿发呕吐酸水不止仍服前药愈剧复邀先生视之则神脱脉絶濒死矣惟目睛尚动先生曰寒淫于内治以辛热然药不能下矣急用盐艾附子炒热熨脐腹以散寒囘阳又以口气补接母口之气又以附子作饼热贴脐间时许神气少甦以参术附子为末仍以是药加陈皮煎膏为丸如粟米大入五七粒于口随津液嚥下即不呕二日后加至十余粒诸病少退甘涎不止五日后渐服煎剂一二匙胃气少复乃思粥饮后投以参术等药温补脾胃五十余剂而愈大雅敢述病状之竒用药之神求附卷末一以见感恩之意一以示后之患者当取法于此云尔府学晩生长洲镬潭沈大雅顿首拜书命门火衰不能生土等症廷评张汝翰胸膈作痞饮食难化服枳术丸久而形体消瘦发热口干脉浮大而微用补中益气加姜桂诸症悉退惟见脾胃虚寒遂用八味丸补命门火不月而饮食进三月而形体充此症若不用前丸多变腹胀喘促腿足浮肿小便淋漓等症急用济生加减肾气丸亦有得生者一儒者虽盛暑喜燃火四肢常欲沸汤渍之面赤吐痰一似实火吐甚宿食亦出惟食椒姜之物方快余谓食入反出乃脾胃虚寒用八味丸及十全大补加炮姜渐愈不月平复一妇人饮食无过碗许非大便不实必吞酸嗳腐或用二陈黄连更加内热作呕余谓东垣先生云邪热不杀谷此脾胃虚弱末传寒中以六君加炮姜木香数剂胃气渐复饮食渐进又以补中益气加炮姜木香茯苓半夏数剂全愈后怒饮食顿少元气顿怯更加发热诚似实火脉洪大而虚两尺如无用益气汤八味丸两月余诸症悉愈佐云向因失足划然有声坐立久则左足麻木虽夏月足寒如氷嘉靖己亥夏月因醉睡觉而饮水复睡遂觉右腹痞结以手摩之腹间沥漉有声热摩则气泄而止每每加剧饮食稍多则作痛㵼求治于医令服枳术丸固守勿效甲辰歳求治于立斋先生诊之喟然叹曰此非脾胃病乃命门火衰不能生土虚寒使之然也若专主脾胃误矣可服八味丸则愈予亦敬服果验葢八味丸有附子医家罔敢轻用夫附子斩关夺旗囘生起死非良将莫能用立斋先生今之武侯也家贫不能报德姑序此以记治验嘉靖甲辰十二月望后二日杉墩介庵朱佐顿首拜书光禄邝子泾面白神劳食少难化所服皆二陈山栀枳实之类形体日瘦饮食日减余谓此脾土虚寒之症法当补土之母彼不信乃径补土以致不起罗工部仲夏腹恶寒而外恶热鼻吸气而腹觉冷体畏风而恶寒脉大而虚微每次进热粥瓯许必兼食生姜瓯许若粥离火食腹内即冷余曰热之不热是无火也当用八味丸壮火之源以消隂翳彼反服四物𤣥参之类而殁工部陈禅亭发热有痰服二陈黄连枳殻之类病益甚甲辰季冬请治其脉左尺微细右关浮大重按微弱余曰此命门火衰不能生土而脾病当补火以生土或可愈也不悟仍服前药脾上愈弱至乙巳閠正月病已革复邀治右寸脉平脱此土不能生金生气絶于内矣辞不治经云虚则补其母实则㵼其子凡病在子当补其母况病在母而属不足反㵼其子不死何俟辛丑年余在嘉兴屠渐山第有林二守不时昏愦请余治之谵语不絶脉洪大按之如无此阳虚之症也当用参附汤治之有原医者扬喜而迎曰先得我心之同然遂服之即静睡觉而进食午后再剂神思如故其脉顿敛余返后又诈云用附子多矣吾以黄连解之隂仍用参附汤窃观仲景先生治伤寒云桂枝下咽阳盛乃毙硝黄入胃隂盛乃亡不辩而自明矣吾恐前言致误患者故表而出之肾虚火不归经发热等症大尹沈用之不时发热日饮氷水数碗寒药一剂热渇益甚形体日瘦尺脉洪大而数时或无力王太仆曰热之不热责其无火寒之不寒责其无水又云倐热徃来是无火也时作时止是无水也法当补肾用加减八味丸不月而愈通安桥顾大有父年七十有九仲冬将出少妾入房致头痛发热眩晕喘急痰涎壅盛小便频数口干引饮遍舌生刺缩敛如荔枝然下唇黑裂面目俱赤烦躁不寐或时喉间如烟火上冲急饮凉茶少解已濵于死脉洪大而无伦且有力扪其身烙手此肾经虚火游行于外投以十全大补加山茱泽㵼丹皮山药麦门五味附子一钟熟寐良久脉症各减三四再与八味丸服之诸症悉退后畏冷物而痊下堡顾仁成年六十有一痢后入房精滑自遗二日方止又房劳感寒怒气遂发寒热右脇痛连心胸腹痞自汗盗汗如雨四肢厥冷睡中惊悸或觉上升如浮或觉下陷如堕遂致废寝或用补药二剂益甚脉浮大洪数按之微细此属无火虚热急与十全大补加山药山茱丹皮附子一剂诸症顿愈而痊此等元气百无一二一儒者口干发热小便频浊大便秘结盗汗梦遗遂致废寝用当归六黄汤二剂盗汗顿止用六味地黄丸二便调和用十全大补汤及前丸兼服月余诸症悉愈州同韩用之年四十有六时仲夏色慾过度烦热作渇饮水不絶小便淋沥大便秘结唾痰如涌面目俱赤满舌生刺两唇燥裂遍身发热或时如芒刺而无定处两足心如烙以氷折之作痛脉洪而无伦此肾隂虚阳无所附而发于外非火也葢大热而甚寒之不寒是无水也当峻补其隂遂以加减八味丸料一斤内肉桂一两以水顿煎六碗氷冷与饮半饷已用大半睡觉而食温粥一碗复睡至晩乃以前药温饮一碗乃睡至晓食热粥二碗诸症悉退翌日畏寒足冷至膝诸症仍至或以为伤寒余曰非也大寒而甚热之不热是无火也阳气亦虚矣急以八味丸一剂服之稍缓四剂诸症复退大便至十三日不通以猪胆导之诸症复作急用十全大补汤数剂方应举人陈履贤色慾过度丁酉孟冬发热无时饮水不絶遗精不止小便淋沥或用四物芩连之类前症益甚更加痰涎上涌口舌生疮服二陈黄栢知母之类胸膈不利饮食少思更加枳殻香附肚腹作胀大便不实脉浮大按之微细余朝用四君为主佐以熟地当归夕用加减八味丸更以附子唾津调搽涌泉穴渐愈后用十全大补汤其大便不通小腹作胀此直肠干澁令猪胆通之形体殊倦痰热顿増急用独参汤而安再用前药而愈但劳发热无时其脉浮洪余谓其当慎起居否则难治彼以余言为迂至乙巳夏复作乃服四物黄栢知母而殁吴江晩生沈察顿首仆年二十有六所禀虚弱兼之劳心癸巳春发热吐痰甲午冬为甚其热时起于小腹吐痰而无定时治者谓脾经湿痰郁火用芩连枳实二陈或专主心火用三黄丸之类至乙未冬其热多起足心亦无定时吐痰不絶或遍身如芒刺然治者又以为隂火生痰用四物二陈黄栢知母之类俱无验丙申夏痰热愈甚盗汗作渇果属痰火耶隂虚耶乞髙明裁示余曰此症乃肾经亏损火不归经当壮水之主以镇阳光乃就诊于余果尺脉洪大余郄虚浮遂用补中益气及六味地黄而愈后不守禁其脉复作余谓火令可忧当慎调摄㑹试且缓但彼忽畧至戊戌夏果殁于京脾胃亏损吞酸嗳腐等症大司马王浚川呕吐宿滞脐腹痛甚手足俱冷脉微细用附子理中丸一服益甚脉浮大按之而细用参附汤一剂顿愈赵吏部文卿患吐不止吐出皆酸味气口脉大于人迎二三倍速予投剂予曰此食郁上宜吐不须用药乃候其吐清水无酸气寸脉渐减尺脉渐复翌早吐止至午脉俱平复勿药自安后抚陜右过苏顾访倾葢清谈厚过于昔且念余在林下频以言慰之一儒者面色痿黄胸膈不利吞酸嗳腐恪服理气化痰之药大便不实食少体倦此脾胃虚寒用六君加炮姜木香渐愈更兼用四神丸而元气复此症若中气虚弱者用人参理中汤或补中益气加木香干姜不应送左金丸或越鞠丸若中气虚寒必加附子或附子理中汤无有不愈一上舍饮食失宜胸腹膨胀嗳气吞酸以自知医用二陈枳实黄连苍术黄栢之类前症益甚更加足指肿痛指缝出水余用补中益气加茯苓半夏治之而愈若腿足浮肿或焮肿寒热呕吐亦用前药儒者胡济之塲屋不利胸膈膨闷饮食无味服枳术丸不时作呕用二陈黄连枳实痰涌气促加紫苏枳殻喘嗽腹胀加厚朴腹皮小便不利加梹榔蓬术泄㵼腹痛悉属虚寒用六君加姜桂二剂不应更加附子一钱二剂稍退数剂十愈六七乃以八味丸全愈一上舍呕吐痰涎发热作渇胸膈痞满或用清气化痰降火前症益甚痰涎自出余曰呕吐痰涎胃气虚寒发热作渇胃不生津胸膈痞满脾气虚弱须用参茋归术之类温补脾胃生发阳气诸病自退彼不信仍服前药虚症悉至复请治余曰饮食不入吃逆不絶泄㵼腹痛手足逆冷是谓五虚烦热作渇虚阳越于外也脉洪大脉欲絶也死期迫矣或曰若然殒于日乎夜乎余曰脉洪大当殒于昼果然余母太宜人年六十有五己卯春二月饮食后偶闻外言忤意呕吐酸水内热作渇饮食不进惟饮冷水气口脉大而无伦面色青赤此胃中湿热郁火投之以药入口即吐第三日吐酸物第七日吐酸黄水十一日吐苦水脉益洪大仍喜冷水以黄连一味煎汤冷饮少许至二十日加白术白茯苓至二十五日加陈皮三十七日加当归炙甘草至六十日始进清米饮半盏渐进薄粥饮调理得痊一妇人吞酸嗳腐呕吐痰涎面色纯白或用二陈黄连枳实之类加发热作渇肚腹胀满余曰此脾胃亏损末传寒中不信仍作实治肢体肿胀如蛊余以六君加附子木香治之胃气渐醒饮食渐进虚火归经又以补中益气加炮姜木香茯苓半夏兼服全愈一妇人性沉静多虑胸膈不利饮食少思腹胀吞酸面色青黄用疎利之剂余曰此脾虚痞满当益胃气不信仍用之胸膈果满饮食愈少余以调中益气加香砂炮姜渐愈后以六君芎归贝母桔梗炮姜而愈伷云家母久患心腹疼痛每作必胸满呕吐厥逆面赤唇麻咽干舌燥寒热不时而脉洪大衆以痰火治之屡止屡作迨乙巳春发热频甚用药反剧有朱存黙氏谓服寒凉药所致欲用参术等剂余疑痛无补法乃请立斋先生以折中焉先生诊而叹曰此寒凉损真之故内真寒而外假热也且脉息弦洪而有怪状乃脾气亏损肝脉乘之而然惟当温补其胃遂与补中益气加半夏茯苓吴茱木香一服而效家母病发月余竟夕不安今熟寐彻晓洪脉顿敛怪脉顿除诸症释然先生之见葢有本欤家母余龄皆先生所赐杏林报德没齿不忘谨述此乞附医案谅有太史者采入仓公诸篇以垂不朽将使后者观省焉嘉靖乙巳春月吉日陈湖眷生陆伷顿首谨书一妇人年三十余忽不进饮食日饮清茶三五碗并少用水果三年余矣经行每次过期而少余以为脾气郁结用归脾加吴茱不数剂而饮食如常若人脾肾虚而不饮食当以四神丸治之一妇人年踰二十不进饮食二年矣日饮清茶果品之类面部微黄浮肿形体如常仍能歩履但体倦怠肝脾二脉弦浮按之微而结滞余用六君加木香吴茱下痰积甚多饮食顿进形体始痩卧床月余仍服六君之类而安妇人患此见女科撮要脾肾亏损停食泄㵼等症进士刘华甫停食腹痛㵼黄吐痰服二陈山栀黄连枳实之类其症益甚左闗弦𦂳右闗弦长乃肝木尅脾土用六君加木香治之而愈若食已消而泄未已宜用异功散以补脾胃如不应用补中益气升发阳气凡泄利色黄脾土亏损真气下陷必用前汤加木香肉蔲温补如不应当补其母宜八味丸光禄柴黼庵善饮泄㵼腹胀吐痰作呕口干此脾胃之气虚先用六君加神曲痰呕已止再用补中益气加茯苓半夏㵼胀亦愈此症若湿热壅滞当用葛花解酲汤分消其湿湿既去而㵼未已须用六君加神曲实脾土化酒积然虽为酒而作实因脾土虚弱不可专主湿热旧僚钱可久素善饮面赤痰盛大便不实此肠胃湿痰壅滞用二陈芩连山栀枳实干葛泽㵼升麻一剂吐痰甚多大便始实此后日以黄连三钱泡汤饮之而安但如此禀厚者不多耳一儒者善饮便滑溺濇食减胸满腿足渐肿症属脾肾虚寒用加减金匮肾气丸食进肿消更用八味丸胃强脾健而愈一男子清晨或五更吐痰或有酸味此是脾气虚弱用六君送四神丸而愈若脾气郁滞用二陈加桔梗山栀送香连丸若郁结伤脾用归脾汤送香连丸若胸膈不舒归脾加柴胡山栀送左金丸若胃气虚津液不能运化用补中益气送左金丸一羽士停食泄㵼自用四苓黄连枳实曲糵益甚余曰此脾肾泄也当用六君加姜桂送四神丸不信又用沉香化气丸一服卧床不食咳则粪出几至危殆终践余言而愈葢化气之剂峻厉勐烈无经不伤无脏不损岂宜轻服嘉靖乙未绍患肝木克脾面赤生风大肠燥结炎火冲上久之遂致脏毒下血肠鸣溏泄腹胀喘急驯至絶谷濒于殆矣诸医方以枳实黄连之剂投之展转増剧乃求治于立斋先生先生曰尔病脾肾两虚内真寒而外虚热法当温补遂以参术为君山药黄茋肉果姜附为臣茱茰骨脂五味归苓为佐治十剂俾以次服之诸医皆曰此火病也以火济火可乎绍雅信先生不为动服之浃旬尽剂而血止诸疾遄已先是三年前先生过绍谓曰尔面部赤风脾胃病也不治将深予心忧之而怠缓以须疾发又惑于衆论几至不救微先生吾其土矣鸣唿先生之术亦神矣哉绍无以报盛德敬述梗槩求附案末以为四方抱患者告庶用垂惠于无穷云长洲朱绍脾胃亏损停食痢疾等症崔司空年踰六旬患痢赤白里急后重此湿热壅滞用芍药汤内加大黄二钱一剂减半又剂全愈惟急重未止此脾气下陷用补中益气送香连丸而愈罗给事小腹急痛大便欲去不去此脾肾气虚而下陷也用补中益气送八味丸二剂而愈此等症候因痢药致损元气肢体肿胀而死者不可枚举少宗伯顾东江停食患痢腹痛下坠或用疎导之剂两足胀肿食少体倦烦热作渇脉洪数按之微细余以六君加姜桂各二钱吴茱五味各一钱煎熟冷服之即睡觉而诸症顿退再剂全退此假热而治以假寒也太常边华泉呕吐不食腹痛后重自用大黄等药一剂腹痛益甚自汗发热昏愦脉大余用参术各一两炙丼草炮姜各三钱升麻一钱一钟而甦又用补中益气加炮姜二剂而愈廷评曲汝为食后入房翌午腹痛去后似痢非痢次日下皆脓血烦热作渇神思昏倦用四神丸一服顿减又用八味丸料加五味吴茱骨脂肉蔲二剂全愈判官汪天钖年六十余患痢腹痛后重热渇引冷饮食不进用芍药汤内加大黄一两四剂稍应仍用前药大黄或半数剂而愈此等元气百无一二通府薛允頫下血服犀角地黄汤等药其血愈多形体消瘦发热少食里急后重此脾气下陷余用补中益气加炮姜一剂而愈一上舍患痢后重自知医用芍药汤后重益甚饮食少思腹寒肢冷余以为脾胃亏损用六君加木香炮姜二剂而愈一老人素以酒乳同饮去后似痢非痢胸膈不寛用痰痢等药不效余思本草云酒不与乳同饮为得酸则凝结得苦则行散遂以茶茗为丸时用清茶送三五十丸不数服而瘥一老妇食后因怒患痢里急后重属脾气下陷与大剂六君加附子肉蔲煨木香各一钱吴茱五分骨脂五味各一钱五分二剂诸症悉退惟小腹胀闷此肝气滞于脾也与调中益气加附子木香五分四剂而愈后口内觉醎此肾虚水泛与六味地黄丸二剂顿愈先母年八十仲夏患痢腹痛作呕不食热渇引汤手按腹痛稍止脉鼓指而有力真气虚而邪气实也急用人参五钱白术茯苓各三钱陈皮升麻附子炙甘草各一钱服之睡觉索食脉症顿退再剂而安此取症不取脉也凡暴病毋论其脉当从其症时石阁老太夫人其年歳脉症皆同彼乃专治其痢遂致不起横金陈梓园年六十面带赤色吐痰口干或时作㵼癸卯春就诊谓余曰仆之症或以为脾经湿热痰火作㵼率用二陈黄连枳实神曲麦芽白术柴胡之类不应何也余脉之左闗弦𦂳肾水不能生肝木也右闗弦大肝木乘尅脾土也此乃脾肾亏损不能生尅制化当滋化源不信余谓其甥朱太守阳山曰令舅不久当殒于痢至甲辰夏果患痢而殁产后痢疾见女科撮要脾胃亏损疟疾寒热等症冬官朱省庵停食感寒而患疟自用清脾截疟二药食后腹胀时或作痛服二陈黄连枳实之类小腹重坠腿足浮肿加白术山查吐食未化谓余曰何也余曰食后胀痛乃脾虚不能尅化也小腹重坠乃脾虚不能升举也腿足浮肿乃脾虚不能运行也吐食不消乃脾胃虚寒无火也治以补中益气加吴茱炮姜木香肉桂一剂诸症顿退饮食顿加不数剂而痊大凡停食之症宜用六君枳实厚朴若食巳消而不愈用六君子汤若内伤外感用藿香正气散若内伤多而外感少用人参养胃汤若劳伤元气兼外感用补中益气加川芎若劳伤元气兼停食补中益气加神曲陈皮若气恼兼食用六君加香附山栀若嚥酸或食后口酸当节饮食病作时大热躁渇以姜汤乘热饮之此截疟之良法也每见发时饮啖生冷物者病或少愈多致脾虚胃损往往不治大抵内伤饮食者必恶食外感风寒者不恶食审系劳伤元气虽有百症但用补中益气汤其病自愈其属外感者主以补养佐以解散其邪自退若外邪既退即补中益气以实其表若邪去而不实其表或过用发表亏损脾胃皆致绵延难治凡此不问隂阳日夜所发皆宜补中益气此不截之截也夫人以脾胃为主未有脾胃实而患疟痢者若专主发表攻里降火导痰是治其末而忘其本前所云乃疟之大畧如不应当分六经表里而治之説见各方大尹曹时用患疟寒热用止截之剂反发热恶寒饮食少思神思甚倦其脉或浮洪或微细此阳气虚寒余用补中益气内参茋归术各加三钱甘草一钱五分加炮姜附子各一钱一剂而寒热止数剂而元气复一儒者秋患寒热至春未愈胸痞腹胀余用人参二两生姜二两煨熟煎顿服寒热即止更以调中益气加半夏茯苓炮姜数剂元气顿复后任县尹每饮食劳倦疾作服前药即愈大凡久疟乃至元气虚寒葢气虚则寒血虚则热胃虚则恶寒脾虚则发热隂火下流则寒热交作或吐涎不食泄㵼腹痛手足逆冷寒战如慄若误投以清脾截疟二饮多致不起一上舍每至夏秋非停食作㵼必疟痢霍乱遇劳吐痰头眩体倦发热恶寒用四物二陈芩连枳实山栀之类患疟服止截之药前症益甚时或遍身如芒刺然余以补中益气加茯苓半夏内参茋各用三钱归术各二钱十余剂少愈若间断其药诸病仍至连服三十余剂全愈又服还少丹半载形体充实一妇人疟久不愈发后口干倦甚用七味白术散加麦门五味作大剂煎与恣饮再发稍可乃用补中益气加茯苓半夏十余剂而愈凡截疟余常以参术各一两生姜四两煨熟煎服即止或以大剂补中益气加煨姜尤效生姜一味亦效东洞庭马志卿疟后形体骨立发热恶寒食少体倦用补中益气内参茋归术各加三钱甘草一钱五分炮姜二钱一剂而寒热止数剂而元气复一妇人久患寒热服清脾饮之类胸膈饱胀饮食减少余用调中益气加茯苓半夏炮姜各一钱二剂而痊一妇人劳役停食患疟或用消导止截饮食少思体瘦腹胀余以补中益气倍用参茋归术甘草加茯苓半夏各一钱五分炮姜五钱一剂顿安又以前药炮姜用一钱不数剂元气复而全愈产后疟疾见女科撮要脾肺亏损咳𠻳痰喘等症大参李北泉时唾痰涎内热作渇肢体倦怠劳而足热用清气化痰益甚余曰此肾水泛而为痰法当补肾不信另进滚痰丸一服吐㵼不止饮食不入头晕眼闭始信余用六君子汤数剂胃气渐复却用六味丸月余诸症悉愈鸿胪苏龙溪咳𠻳气喘鼻塞流涕余用参苏饮一剂以散寒邪更用补中益气汤以实腠理而愈后因劳怒仍作自用前饮益甚加黄连枳实腹胀不食小便短少服二陈四苓前症愈剧小便不通余曰腹胀不食脾胃虚也小便短少肺肾虚也悉因攻伐所致投以六君加黄茋炮姜五味二剂诸症顿退再用补中益气加炮姜五味数剂全愈地官李北川每劳咳𠻳余用补中益气汤即愈一日复作自用参苏饮益甚更服人参败毒散项强口噤腰背反张余曰此误汗亡津液而变痓矣仍以前汤加附子一钱四剂而痊感冒咳𠻳若误行发汗过多喘促唿吸不利吐痰不止必患肺痈矣侍御谭希曽咳𠻳吐痰手足时冷余以为脾肺虚寒用补中益气加炮姜而愈职方王用之喘𠻳作渇面赤鼻干余以为脾肺有热用二陈加芩连山栀桔梗麦门而愈佥宪阮君聘咳𠻳面白鼻流清涕此脾肺虚而兼外邪用补中益气加茯苓半夏五味治之而愈又用六君芎归之类而安司㕔陈国华素隂虚患咳𠻳以自知医用发表化痰之剂不应用清热化痰等药其症愈甚余曰此脾肺虚也不信用牛黄清心丸更加胸腹作胀饮食少思足三隂虚症悉见朝用六君桔梗升麻麦门五味补脾土以生肺金夕用八味丸补命门火以生脾土诸症渐愈经云不能治其虚安问其余此脾上虚不能生肺金而金病复用前药而反㵼其火吾不得而知也中书鲍希伏素隂虚患咳𠻳服清气化痰丸及二陈苓连之类痰益甚用四物黄栢知母𤣥参之类腹胀咽哑右闗脉浮弦左尺脉洪大余曰脾土既不能生肺金隂火又从而克之当滋化源朝用补中益气加山茱麦门五味夕用六味地黄加五味子三月余喜其慎疾得愈武选汪用之饮食起居失宜咳𠻳吐痰用化痰发散之药时仲夏脉洪数而无力胸满面赤吐痰腥臭汗出不止余曰水泛为痰之症而用前剂是谓重亡津液得非肺痈乎不信仍服前药翌日果吐脓脉数左三右寸为甚始信用桔梗汤一剂脓数顿止再剂全止面色顿白仍于忧惶余曰此症面白脉濇不治自愈又用前药一剂佐以六味丸治之而痊锦衣李大用素不慎起居吐痰自汗咳𠻳发热服二陈芩连枳殻山栀之类前症不减饮食少思用四物二陈芩连黄栢知母𤣥参之类前症愈甚更加胸腹不利饮食益少内热晡热加桑皮紫苏杏仁紫苑桔梗之类胸膈膨胀小便短少用猪苓泽㵼白术茯苓枳殻青皮半夏黄连苏子胸膈痞满脇肋膨胀小便不通加茵陈葶苈喘促不卧饮食不进余诊之六脉洪数肺肾二部尤甚余曰脾土既不能生肺金而心火又乘之此肺痈之作也当滋化源缓则不救不信后唾脓痰复求治余曰胸膈痞满脾土败也喘促不卧肺金败也小便不通肾水败也脇肋膨胀肝木败也饮食不化心火败也此化源既絶五脏已败然药岂能生耶已而果然丝客姚荃者素郁怒年近六十脾胃不健服香燥行气饮食少思两脇胀闷服行气破血饮食不入右脇胀痛喜用手按彼疑为膈气痰饮内伤余曰乃肝木尅脾土而脾土不能生肺金也若内有瘀血虽单衣亦不敢着肉用滋化源之药四剂诸症顿退彼以为愈余曰火令在迩当补脾土以保肺金彼不信后复作另用痰火之剂益甚求治左闗右寸滑数此肺内溃矣仍不信乃服前药果吐秽脓而殁学士吴北川过饮痰壅舌本强硬服降火化痰药痰气益甚肢体不遂余作脾虚湿热治之而愈上舍史瞻之每至春咳𠻳用参苏饮加芩连桑杏乃愈乙巳春患之用前药益甚更加喉瘖就治左尺洪数而无力余曰此是肾经隂火刑尅肺金当滋化源遂以六味丸料加麦门五味炒栀及补中益气汤而愈儒者张克明咳𠻳用二陈芩连枳殻胸满气喘侵晨吐痰加苏子杏仁口出痰涎口干作渇余曰侵晨吐痰脾虚不能消化饮食胸满气喘脾虚不能生肺金涎沫自出脾虚不能收摄口干作渇脾虚不能生津液遂用六君加炮姜肉果温补脾胃更用八味丸以补土母而愈一男子夏月吐痰或𠻳用胃火药不应余以为火乘肺金用麦门冬汤而愈后因劳复𠻳用补中益气加桔梗山栀片芩麦门五味而愈但口干体倦小便赤濇日用生脉散而痊若咳而属胃火有痰宜竹叶石膏汤胃气虚宜补中益气加贝母桔梗若隂火上冲宜生脉散送地黄丸以保肺气生肾水此乃真脏之患非滋化源决不能愈一妇人患咳𠻳脇痛发热日晡益甚用加味逍遥散熟地治之而愈年余因怒气劳役前症仍作又太阳痛或寒热往来或咳𠻳遗尿皆属肝火血虚隂挺痿痺用前散及地黄丸月余而瘥表弟妇咳𠻳发热呕吐痰涎日夜约五六碗喘𠻳不宁胸瘗躁渇饮食不进崩血如涌此命门火衰脾土虚寒用八味丸及附子理中汤加减治之而愈一妇人不得于姑患咳胸膈不利饮食无味此脾肺俱伤痰郁于中先用归脾汤加山栀抚芎贝母桔梗诸症渐愈后以六君加芎归桔梗间服全愈一妇人咳𠻳早间吐痰甚多夜间喘急不寐余谓早间多痰乃脾虚饮食所化夜间喘急乃肺虚隂火上冲遂用补中益气加麦门五味而愈一妇人饮食后因怒患疟呕吐用藿香正气散二剂而愈后复怒吐痰甚多狂言热炽胸脇胀痛手按少止脉洪大无伦按之微细此属肝脾二经血虚以加味逍遥散加熟地川芎二剂脉症顿退再用十全大补而安此症若用疎通之剂是犯虚虚之戒矣上舍陈道复长子亏损肾经久患咳𠻳午后益甚余曰当补脾土滋化源使金水自能相生时孟春不信乃服黄栢知母之类至夏吐痰引饮小便频数面目如绯余以白术当归茯苓陈皮麦门五味丹皮泽㵼四剂乃以参茋熟地山茱为丸俾服之诸症顿退复请视余以为信遂用前药如常与之彼仍泥不服卒致不起产后咳𠻳见女科撮要各症方药四物汤治肝脾肾血虚发热或日晡热甚头目不清或烦躁不寐胸膈作胀或脇作痛宜用此汤若脾气虚而不能生血宜用四君子汤若脾气郁而虚宜用归脾汤若肾水涸而不能生肝血宜用六味丸当归熟地黄芍药川芎右水煎服加味四物汤即前方加白术茯苓柴胡丹皮四君子汤治脾胃虚弱饮食少进或肢体肿胀肚腹作痛或大便不实体瘦面黄或胸膈虚痞痰𠻳吞酸若因脾胃虚寒而致宜香砂六君子若因脾经郁结而致宜归脾汤若因肝木侮脾胃而致宜用六君加木香芍药若命门火虚而致宜用八味丸人参白术茯苓甘草右姜枣水煎服异功散治久咳不已或腹满少食或面肿气逆又治脾胃虚弱饮食少思等症即前方加陈皮六君子汤即四君子加半夏陈皮治脾胃虚弱饮食少思或久患疟痢若见内热或饮食难化作酸乃属虚火须加炮姜其功甚速香砂六君子汤即前方加香附藿香砂仁人参理中汤治脾胃虚弱饮食少思或去后无度或呕吐腹痛或饮食难化胸膈不利或疟疾中气虚损久不能愈或中气虚弱痰气不利口舌生疮加附子名附子理中汤治中气虚寒而患前症又治入房腹痛手足逆冷或犯寒气或食冷物人参白术干姜甘草右每服五七钱或一两水煎服附子理中汤治脾胃虚寒手足厥冷饮食不入或肠鸣切痛呕逆吐㵼即前方加附子等分照前服八珍汤治气血虚弱恶寒发热烦躁作渇或不时寒热眩晕昏愦或大便不实小便赤淋或饮食少思小腹胀痛等症即四物四君合方十全大补汤即八珍加黄茋肉桂治症同前又治遗精白浊自汗盗汗或内热晡热潮热发热或口干作渇喉痛舌裂或胸乳膨胀脇肋作痛或脐腹隂冷便溺余滴或头颈时痛眩晕目花或心神不宁寤而不寐或形容不充肢体作痛或鼻吸气冷急趍气促此皆是无根虚火但服此药诸症悉退人参养荣汤治脾肺俱虚发热恶寒四肢倦怠肌肉消瘦面黄短气食少作㵼若气血虚而变见诸症莫能名状勿论其病勿论其脉但用此汤其病悉退白芍药人参陈皮黄茋桂心当归白术甘草熟地黄五味子茯苓逺志右姜枣水煎服当归补血汤治气血俱虚肌热恶寒面目赤色烦渇引饮脉洪大而虚重按似无此脉虚血虚也此病多有得于饥饱劳役者黄茋当归右水煎服当归六黄汤当归黄茋生地黄熟地黄黄芩黄连黄栢独参汤治一切失血恶寒发热作渇烦躁葢血生于气故血脱补气阳生隂长之理也人参右枣十枚水煎服归脾汤治思虑伤脾不能摄血致血妄行或健忘怔忡惊悸盗汗或心脾作痛嗜卧少食大便不调或肢体重痛月经不调赤白带下或思虑伤脾而患疟痢人参白术白茯苓龙眼肉酸枣仁黄茋逺志当归木香甘草右姜枣水煎服加味归脾汤即前方加柴胡山栀加减八味丸治肾水不足虚火上炎发热作渇口舌生疮或牙龈溃烂咽喉作痛或形体憔悴寝汗发热五脏齐损即六味丸加肉桂一两六味丸治肾经不足发热作渇小便淋秘气壅痰𠻳头目眩晕眼花耳聋咽燥舌痛齿牙不固腰腿痿软自汗盗汗便血诸血失音水泛为痰血虚发热等症其功不能尽述熟地黄山茱茰肉干山药牡丹皮白茯苓泽㵼右各另为末和地黄加炼蜜丸桐子大每服七八十丸空心食前滚汤下八味丸治命门火衰不能生土以致脾胃虚寒饮食少思大便不实脐腹疼痛夜多漩溺等症即六味丸加肉桂附子各一两补中益气汤治中风虚弱四肢倦怠口干发热饮食无味或饮食失节劳倦身热脉洪大无力或头痛恶寒自汗或气髙而喘身热而烦脉微细软弱自汗体倦少食或气虚不能摄血或饮食劳役而患疟痢等症因脾胃虚而久不能愈或元气虚弱感冐风寒不胜发表宜用此代之若病后脾胃久虚四脏不能相生或洒淅恶寒情惨惨不乐目慌慌不明阳气郁遏者急加附子以囘阳黄茋甘草人参当归白术升麻柴胡陈皮余方见下卷薛氏医案卷一薛氏医案卷二钦定四库全书薛氏医案卷二明薛巳撰内科摘要脾肾亏损头眩痰气等症阁老梁厚斋气短有痰小便赤濇足跟作痛尺脉浮大按之则濇此肾虚而痰饮也用四物送六味丸不月而康仲景先生云气虚有饮用肾气丸补而逐之诚开后学之蒙瞶济无穷之夭枉肾气丸即六味也都宪孟有涯气短痰晕服辛香之剂痰盛遗尿两尺浮大按之如无余以为肾家不能纳气归源香燥致甚耳用八味丸料三剂而愈孙都宪形体丰厚劳神善怒面带阳色口渇吐痰或头目眩晕或热从腹起左三脉洪而有力右三脉洪而无力余谓足三隂亏损用补中益气加麦门五味及加减八味丸而愈若人少有老态不耐寒暑不胜劳役四时迭病皆因少时气血方长而劳心亏损或精血未满而御女过伤故其见症难以悉状此精气不足但滋化源其病自痊又若饮食劳役七情失宜以致诸症亦当治以前法设或六淫所侵而致诸症亦因真气内虚而外邪乘袭尤当固胃气为主葢胃为五脏之根本故黄栢知母不宜轻用恐复伤胃气也大凡杂症属内因乃形气病气俱不足当补不当㵼伤寒虽属外因亦宜分其表里虚实治当审之昌平守王天成头晕恶寒形体倦怠得食稍愈劳而益甚寸闗脉浮大此脾肺虚弱用补中益气加蔓荆子而愈后因劳役发热恶寒谵言不寐得食稍安用补中益气汤而痊大尹祝支山因怒头晕抝内筋挛时或寒热日晡热甚此肝火筋挛气虚头晕用八珍加柴胡山栀牡丹皮二十余剂而愈上舍顾桐石㑹饮于周上舍第问余曰向孟有涯陈东谷俱为无嗣纳宠已而得疾皆头晕吐痰并用苏合香丸惟有涯得生何也余曰二症因肾虚不能纳气而为头晕不能制水而为痰涎东谷专主攻痰行气有涯专于益火补益故耳后余应杭人之请桐石房劳过度亦患前症或用清气化痰愈甚顾曰我病是肾虚不能纳气归源治者不悟而殁惜哉一男子素厚味胸满痰盛余曰膏粱之人内多积热与法制清气化痰丸而愈彼为有验修合餽送脾胃虚者无不受害先兄体貌豊伟唾痰甚多脉洪有力殊不耐劳遇风头晕欲仆口舌破裂或至赤烂误食姜蒜少许口疮益甚服八味丸及补中益气加附子钱许即愈停药月余诸症仍作此命门虚火不归源也肝肾亏损血燥结核等症儒者杨泽之性躁嗜色缺盆结一核此肝火血燥筋挛法当滋肾水生肝血不信乃内服降火化痰外敷南星商陆转大如碗余用补中益气及六味地黄间以芦荟丸年余元气渐复而肿消一男子素善怒左项微肿渐大如升用清痰理气而大热作渇小便频浊余谓肾水亏损用六味地黄补中益气而愈亦有胸脇等处大如升斗或破而如菌如榴不问大小俱治以前法一男子颈间结核大溃年余一男子眉间一核初如豆粒二年渐大如桃悉用清肝火养肝血益元气而愈举人江节夫颈臂脇肋各结一核恪服袪痰降火软坚之剂益甚余曰此肝胆经血少而火燥也彼执前药至明年六月各核皆溃脉浮大而濇余断以秋金将旺肝木被尅必不起后果然脾肾亏损小便不利肚腹膨胀等症大尹刘天钖内有湿热大便滑利小便濇滞服淡渗之剂愈加滴沥小腹腿膝皆肿两眼胀痛此肾虚热在下焦淡渗导损阳气隂无以化遂用地黄滋肾二丸小便如故更以补中益气加麦门五味兼服而愈州守王用之先因肚腹膨胀饮食少思服二陈枳实之类小便不利大便不实咳痰腹胀用淡渗破气之剂手足俱冷此足三隂虚寒之症也用金匮肾气丸不月而康州同刘禹功素不慎起居七情以致饮食不甘胸膈不利用消导顺气肚腹痞闷吐痰气逆用化痰降火食少泄㵼小腹作胀用分利降火小便濇滞气喘痰涌服清气化痰丸小便愈滞大便愈㵼肚腹胀大肚脐突出不能寝卧六脉微细左寸虚甚右寸短促此命门火衰脾肾虚寒之危症也先用金匮加减肾气丸料内桂附各一钱五分二剂下瘀秽甚多又以补中益气送二神丸二剂诸症悉退五六又用前药数剂并附子之类贴腰脐及涌泉穴寸脉渐复而安后因怒腹闷惑于人言服沉香化气丸大便下血诸症悉至余曰此隂络伤也辞不治果殁一富商饮食起居失宜大便干结常服润肠等丸后胸腹不利饮食不廿口干体倦发热吐痰服二陈黄连之类前症益甚小便滴沥大便泄㵼腹胀少食服五苓麦之类小便不通体肿喘嗽用金匮肾气丸补中益气汤而愈一儒者失于调养饮食难化胸膈不利或用行气消导药咳嗽喘促服行气化痰药肚腹渐胀服行气分利药睡卧不能两足浮肿小便不利大便不实脉浮大按之微细两寸皆短此脾肾亏损朝用补中益气加姜附夕用金匮肾气加骨脂肉果各数剂诸症渐愈再佐以八味丸两月乃能歩履却服补中八味半载而康一男子素不善调摄唾痰口干饮食不美服化痰行气之剂胸满腹膨痰涎愈盛服导痰理脾之剂肚腹膨胀二便不利服分气利水之剂腹大脇痛睡卧不得服破血消导之剂两足皆肿脉浮大不及于寸口朝用金匮加减肾气丸夕用补中益气汤煎送前丸月余诸症渐退饮食渐进再用八味丸补中汤月余自能转侧又两月而能歩履郄服大补汤还少丹又半载而康后稍失调理其腹仍胀服前药即愈一男子患前症余为壮火补土渐愈彼欲速服攻积之剂下血甚多余诊之曰此隂络伤故血内溢非所宜也后果殁一男子胸膈痞闷专服破气之药余曰此血虚病也血生于脾上若服前药脾气弱而血愈虚矣不信又用内伤之药反吐血余曰此阳络伤也后果然大方世家湖郷离羣索居山妻赵氏忽婴痰热治者多以寒凉偶得小愈三四年余屡进屡退于是元气消烁庚子夏遍身浮肿手足麻冷日夜咳𠻳烦躁引饮小水不利大肉尽去势将危殆幸遇先生诊之脉洪大而无伦按之如无此虚热无火法当壮火之源以生脾土与金匮肾气丸料服之顿觉小水溃决如泉俾日服前丸及大补之药二十余剂而愈三四年间平康无恙迄今甲辰仲春悲哀动中前症复作体如焚燎口肉尽腐胸腹肿满食不下咽者四日夫妇相顾束手待毙而已又承先生视之投以八味丸二服神思清爽服金匮肾气丸料加参茋归术未竟夕而胸次渐舒陡然思食不三日而病去五六矣嗣后日用前二丸间服逾日而起至秋初复患痢又服金匮肾气丸料加参茋归术黄连吴茱木香痢遂止但觉后重又用补中益气加木香黄连吴茱五味数剂而全愈大方自分寒素命亦蹇剥山妻抱病沉痼本难调摄苟非先生援救填壑未免今不肖奔走衣食于外而可无内顾之忧矣然则先生之仁庇固不肖全家之福亦不肖全家之感也斯言也当置之座右以为子孙世诵之不肖尝侍先生之侧检閲医案始知山妻奏效巅末遂秉书纪二丸药之圣且彰先生用药之神万一云吴门晩学生沈大方履文再拜顿首谨书脾胃亏损暑湿所伤等症大司徒李蒲汀南吏部少宰时患黄疸当用淡渗之剂公尚无嗣犹豫不决余曰有是病而用是药以茵陈五苓散加芩连山栀二剂而愈至辛卯得子公执余手而笑曰医方犹公案先设君避毁誉残喘安得享余年而遂付託之望哉由是礼遇益厚应天王治中遍身发黄妄言如狂苦于胸痛手不可近此中焦畜血为患用桃仁承气汤一剂下瘀血而愈太守朱阳山弟下部蓄血发狂用抵当汤而愈一儒者每春夏口干发热劳则头痛服清凉化痰药㵼喘烦躁用香茹饮神思昏愦脉大而虚此因闭藏之际不逺帏幕为患名曰注夏用补中益气去柴胡升麻加五味麦门炮姜一剂脉益甚仍用前药加肉桂五分服之即甦更用六味丸而痊一儒者体肥善饮仲秋痰喘用二陈芩连益甚加桑皮杏仁盗汗气促加贝母枳殻不时发热余以为脾肺虚寒用八味丸以补土母补中益气以接中气而愈一男子夏月入房食氷果腹痛余用附子理中汤而愈有同患此者不信别用二陈芩连之类而死一男子盛暑发热胸背作痛饮汤自汗用发表之药昏愦谵语大便不实吐痰甚多用十全大补一剂顿退又用补中益气加炮姜二剂全愈肝脾肾亏损头目耳鼻等症给事张禹功目赤不明服袪风散热药反畏明重听脉大而虚此因劳心过度饮食失节以补中益气加茯神枣仁山药山茱五味顿愈又劳役复甚用十全大补兼以前药渐愈却用补中益气加前药而痊东垣云诸经脉络皆走于面而行空窍其清气散于目而为精走于耳而为听若心烦事冗饮食失节脾胃亏损心火太甚百脉沸腾邪害孔窍而失明矣况脾为诸隂之首目为血脉之宗脾虚则五脏之精气皆为失所若不理脾胃不养神血乃治标而不治本也少宰李蒲汀耳如蝉鸣服四物汤耳鸣益甚此元气亏损之症五更服六味地黄丸食前服补中益气汤顿愈此症若血虚而有火用八珍加山栀柴胡气虚而有火四君加山栀柴胡若因怒就聋或鸣实用小柴胡加芎归山栀虚用补中益气加山栀午前甚用四物加白术茯苓久湏用补中益气午后甚用地黄丸少司马黎仰之南银台时因怒耳鸣吐痰作呕不食寒热脇痛用小柴胡合四物加山栀陈皮而瘥尚寳刘毅斋怒则太阳作痛用小柴胡加茯苓山栀以清肝火更用六味丸以生肾水后不再发一儒者日晡两目𦂳澁不能瞻视此元气下陷用补中益气倍加参茋数剂全愈一男子亦患前症服黄栢知母之类更加便血此脾虚不能綂血肝虚不能藏血也用补中益气六味地黄而愈一儒者两目作痛服降火袪风之药两目如绯热倦殊甚余用十全大补汤数剂诸症悉退服补中益气兼六味丸而愈复因劳役午后目濇体倦服十全大补而痊一男子房劳兼怒风府胀闷两脇胀痛余作色慾损肾怒气伤肝用六味地黄丸料加白术当归一剂而安一儒者酒色过度头脑两脇作痛余以为肾虚而肝病亦用前药顿安一男子面白鼻流清涕不闻馨秽三年矣用补中益气加麦门山栀而愈一男子年二十素嗜酒色两目赤痛或作或止两尺洪大按之微弱余谓少年得此目当失明翌早索途而行不辨天日衆皆惊异余与六味地黄丸料加麦门五味一剂顿明妇人症见女科撮要脾肺肾亏损小便自遗淋濇等症大司徒许函谷在南银台时因劳发热小便自遗或时不利余作肝火隂挺不能约制午前用补中益气加山药黄栢知母午后服地黄丸月余诸症悉退此症若服燥剂而频数或不利用四物麦门五味甘草若数而黄用四物加山茱黄栢知母五味麦门若肺虚而短少用补中益气加山药麦门若隂挺痿痺而频数用地黄丸若热结膀胱而不利用五淋散若脾肺燥不能化生用黄芩清肺饮若膀胱隂虚阳无以生而淋沥用滋肾丸若膀胱阳虚隂无以化而淋濇用六味丸若转筋小便不通或喘急欲死不问男女孕妇急用八味丸缓则不救若老人隂痿思色精不出而内败小便道澁痛如淋用加减八味丸料加车前牛膝若老人精已竭而复耗之大小便道牵痛愈痛愈欲便愈便则愈痛亦治以前药不应急加附子若喘嗽吐痰腿足冷肿腰骨大痛而目浮肿太阳作痛亦治以前药若痛愈而小便仍濇宜用加减八味丸以缓治之司徒边华泉小便频数濇滞短赤口干唾痰此肾经阳虚热燥隂无以化用六味滋肾二丸而愈司马李悟山茎中作痛小便如淋口干唾痰此思色精降而内败用补中益气六味地黄而愈考功杨村庵口舌干燥小便频数此膀胱阳燥隂虚先用滋肾丸以补隂而小便愈再用补中益气六味地黄以补肺肾而安若汗多而小便短少或体不禁寒乃脾肺气虚也司空何燕泉小便赤短体倦食少缺盆作痛此脾肺虚弱不能生肾水当滋化源用补中益气六味丸加五味而安商主客素膏粱小便赤数口干作渇吐痰稠粘右寸闗数而有力此脾肺积热遗于膀胱用黄芩清肺饮调理脾肺用滋肾六味二丸滋补肾水而愈一儒者发热无时饮水不絶每登厮小便濇痛大便牵痛此精竭复耗所致用六味丸加五味子及补中益气喜其谨守得愈若肢体畏寒喜热饮食用八味丸儒者杨文魁痢后两足浮肿胸腹胀满小便短少用分利之剂遍身肿兼气喘余曰两足浮肿脾气下陷也胸腹胀满脾虚作痞也小便短少肺不能生肾也身肿气喘脾不能生肺也用补中益气汤加附子而愈半载后因饮食劳倦两目浮肿小便短少仍服前药顿愈甲戌年七月余奉侍武庙汤药劳役过甚饮食失节复兼怒气次年春茎中作痒时出白津时或痛甚急以手𦂳捻才止此肝脾之气虚也服地黄丸及补中益气加黄栢柴胡山栀茯苓木通而愈至丁酉九月又因劳役小便淋沥茎痒窍痛仍服前汤加木通茯苓胆草泽㵼及地黄丸而愈大尹顾荣甫尾闾作痒小便赤濇左尺脉洪数属肾经虚热法当滋补彼不信乃服黄栢知母等药年许髙骨肿痛小便淋沥肺肾二脉洪数无伦余曰子母俱败无能为矣后果殁余甲辰仲夏在横金陈白野第㑹其外舅顾同厓求余诊脉左尺澁结右寸洪数余曰此肺金不能生肾水诚可虑果至季冬茎道澁痛如淋愈痛则愈欲便愈便则愈痛而殁脾肺肾亏损虚劳怯弱等症庻吉士黄伯邻发热吐痰口干体倦自用补中益气汤不应余谓此金水俱虚之症兼服地黄丸而愈后背患一疖烦痛寒热彼因前月尝偕往视郭主政背疽郭不经意余决其殒于金旺之日果符余言已而郭氏妻孥感其毒皆患恶疮伯邻所患与郭患同心甚恐余曰此小疮也憎寒等症皆隂虚旧症果是疮毒亦当补气血余在第就以地黄丸料煎与服之即睡良久各症顿退自后常有头面耳目口舌作痛或吐痰眩晕之类服前药即愈后任都宪督盐法道出于苏必垂顾焉少司空何潇川足热口干吐痰头晕服四物黄连黄栢饮食即减痰热益甚用十全大补加麦门五味山药山茱而愈一儒者或两足发热或脚跟作痛用六味丸及四物加麦门五味𤣥参治之而愈后因劳役发热恶寒作渇烦躁用当归补血汤而安儒者刘允功形体魁伟冬日饮水自喜壮实余曰此隂虚也不信一日口舌生疮或用寒凉之剂肢体倦怠发热恶寒余用六味地黄补中益气而愈一男子腿内作痛用渗湿化痰药痛连臀肉面赤吐痰脚跟发热余曰乃肾虚隂火上炎当滋化源不信服黄栢知母之类而殁余甥居宏年十四而娶至二十形体丰厚发热作渇面赤作胀或外为砭血内用降火肢体倦怠痰涎愈多脉洪数鼓指用六味丸及大补汤加麦门五味而痊余甥凌云汉年十六庚子夏作渇发热吐痰唇燥遍身生疥两腿尤多色黯作痒日晡愈炽仲冬腿患疮尺脉洪数余曰疥肾疳也疮骨疽也皆肾经虚症针之脓出其气氤氲余谓火旺之际必患瘵症遂用六味地黄十全大补不二旬诸症愈而瘵症具仍用前药而愈抵冬娶妻至春其症复作父母忧之俾其外寝虽其年少谨疾亦服地黄丸数斤煎药三百余剂而愈其弟云霄年十五壬寅夏见其面赤唇燥形体消瘦余曰子病将进矣癸卯冬复见之曰子病愈深矣至甲辰夏胃经部分有青色此木乘土也始求治先以六君加柴胡芍药山栀芜荑炒黑黄连数剂及四味肥儿六味地黄二丸及参苓白术归芍山栀麦门五味炙草三十余剂肝火渐退更加胆草柴胡三十余剂乃去芍加肉桂三十余剂及加减八味丸元气渐复而愈脾肺肾亏损遗精吐血便血等症少宰汪涵斋头晕白浊余用补中益气加茯苓半夏愈而复患腰痛用山茱山药五味萆薢逺志顿愈又因劳心盗汗白浊以归脾汤加五味而愈后不时昡晕用八味丸全愈南银台许函谷因劳发热作渇小便自遗或时闭濇余作肝火血虚隂挺不能约制午前用补中益气加山药山茱午后服地黄丸月余诸症悉退司㕔陈石镜久患白浊发热体倦用补中益气加炮姜四剂白浊稍止再用六味地黄兼服诸症悉愈光禄柴黼庵因劳患赤白浊用济生归脾十全大补二汤间服而愈司㕔张检斋隂囊肿痛时发寒热若小腹作痛则茎出白津用小柴胡加山栀胆草茱茰芎归而愈朱工部劳则遗精齿牙即痛用补中益气加半夏茯苓芍药并六味地黄丸渐愈更以十全大补加麦门五味而痊一男子白浊梦遗口干作渇大便闭澁午后热甚用补中益气加芍药𤣥参并加减八味丸而愈一男子茎中痛出白津小便秘时作痒用小柴胡加山栀泽㵼炒连木通胆草茯苓二剂顿愈又兼六味地黄丸而痊一男子发热便血精滑一男子尿血发热一男子发热遗精或小便不禁俱属肾经亏损用地黄丸益气汤以滋化源并皆得愈一男子鳏居数年素勤苦劳则吐血发热烦躁服犀角地黄汤气髙而喘前病益盛更遗精白浊形体倦怠饮食少思脉洪大举按有力服十全大补加麦门五味山茱山药而愈儒者杨启元素勤苦吐血发痉不知人事余以为脾胃虚损用十全大补汤及加减八味丸而痉愈再用归脾汤而血止一儒者因饮食劳役及恼怒眉发脱落余以为劳伤精血隂火上炎所致用补中益气加麦门五味及六味地黄丸加五味眉发顿生如故一男子年二十巅毛脱尽用六味地黄丸不数日髪生寸许两月复旧吴江史万湖云有男女偶合眉发脱落无药调治至数月后复生一童子年十四发热吐血余谓宜补中益气以滋化源不信用寒凉降火愈甚始谓余曰童子未室何肾虚之有参茋补气奚为用之余述丹溪先生云肾主闭藏肝主疎泄二脏俱有相火而其系上属于心心为君火为物所感则易于动心动则相火翕然而随虽不交㑹其精亦暗耗矣又精血篇云男子精未满而御女以通其精则五脏有不满之处异日有难状之疾遂用补中益气及地黄丸而瘥一男子咳𠻳吐血热渇痰盛盗汗遗精用地黄丸料加麦门五味治之而愈后因劳怒忽吐紫血块先用花蕋石散又用独参汤渐愈后劳则咳𠻳吐血一二口脾肺肾三脉皆洪数用补中益气六味地黄而全愈辛丑夏余在嘉兴屠内翰第遇星士张东谷谈命时出中庭吐血一二口云久有此症遇劳即作余意此劳伤肺气其血必散视之果然与补中益气加麦门五味山药熟地茯神远志服之而愈翌早请见云每服四物黄连山栀之类血益多而倦益甚余得公一七吐血顿止神思如故何也余曰脾綂血肺主气此劳伤脾肺致血妄行故用前药健脾肺之气而嘘血归源耳后率其子以师余余曰管见已行于世矣子宜览之肝脾肾亏损下部疮肿等症通府黄廷用饮食起居失宜两足发热口干吐痰自用二陈四物益甚两尺数而无力余曰此肾虚之症也不信仍服前药足跟热痒以为疮毒又服导湿之剂赤肿大热外用敷药破而出水久而不愈及用追毒丹疮突如桃始信余言滋其化源半载得瘥儒者章立之左股作痛用清热渗湿之药色赤肿胀痛连腰脇腿足无力余以为足三隂虚用补中益气六味地黄两月余元气渐复诸症渐退喜其慎疾年许而痊府庠钟之英两腿生疮色黯如钱似癣者三四痒痛相循脓水淋漓晡热内热口干面黧此肾虚之症用加味六味丸数日而愈此等症候用袪风败毒之剂以致误人多矣一男子素遗精脚跟作痛口干作渇大便干燥午后热甚用补中益气加芍药𤣥参及六味丸而愈余症见外科枢要脾肺肾亏损大便秘结等症一儒者大便素结服搜风顺气丸后胸膈不利饮食善消面带阳色左闗尺脉洪而虚余曰此足三隂虚也彼恃知医不信乃服润肠丸大便不实肢体倦怠余与补中益气六味地黄月余而验年许而安若脾肺气虚者用补中益气汤若脾经郁结者用加味归脾汤若气血虚者用八珍汤加肉苁蓉若脾经津液涸者用六味丸若发热作渇饮冷者用竹叶黄茋汤若燥在直肠用猪胆汁导之若肝胆邪侮脾者用小柴胡加山栀郁李枳殻若膏粱厚味积热者用加味清胃散亦有热燥风燥阳结隂结者当审其因而治之若复伤胃气多成败症一老儒素有风热饮食如常大便十七日不通肚腹不胀两尺脉洪大而虚此隂火内烁津液用六味丸二十余剂至三十二日始欲去用猪胆润而通利如常一妇人年七十有三痰喘内热大便不通两月不寐脉洪大重按微细此属肝肺肾亏损朝用六味丸夕用逍遥散各三十余剂计所进饮食百余碗腹始痞闷乃以猪胆汁导而通之用十全大补调理而安若间前药饮食不进诸症复作一男子年五十余因怒少食大便不利服润肠丸大便秘结胸脇作痛欲兼服脾约丸肝脾肾脉浮而濇余曰此足三隂精血亏损之症也东垣先生云若人胃强脾弱约束津液不得四布但输膀胱小便数而大便难者用脾约丸若人隂血枯藁内火燔灼肺金受邪土受木伤脾肺失传大便秘而小便数者用润肠丸令滋其化源则大便自调矣如法果验一儒者懐抱郁结复因塲屋不遂发热作渇胸膈不利饮食少思服清热化痰行气等剂前症益甚肢体倦怠心脾二脉濇滞此郁结伤脾之变症也遂用加味归脾汤治之饮食渐进诸症渐退但大便尚濇两颧赤色此肝肾虚火内伤隂血用八珍汤加苁蓉麦门五味至三十余剂大便自润一男子所患同前不信余言服大黄等药泄㵼便血遍身黑黯复求治余视之曰此隂阳二络俱伤也经曰阳络伤则血外溢隂络伤则血内溢辞不治后果然职方陈莪斋年踰六旬先因大便不通服内疏等剂后饮食少思胸腹作胀两脇作痛形体倦怠两尺浮大左闗短濇右闗弦濇时五月请治余意乃命门火衰不能生脾土而肺金又尅肝木忧其金旺之际不起后果然各症方药小柴胡汤治肝胆症寒热往来或日晡发热或湿热身热黙黙不欲食或怒火口苦耳聋咳嗽发热脇下作痛甚者转侧不便两袪痞满或泄㵼咳嗽或吐酸食苦水或因怒而患疟痢等症柴胡黄芩人参半夏甘草右姜水煎服加味小柴胡汤治血虚大劳大怒火动热入血室或妇女经行感冐发热寒热如疟夜间热甚或谵语即前方加生地黄一钱黄芩半夏生姜汤治胆腑发咳呕苦水如胆汁黄芩生姜甘草半夏右姜水煎服桔梗汤治心脏发咳咳而喉中如梗状甚则咽肿喉痺苦梗甘草右水煎服芍药甘草汤治小肠腑发咳咳而失气芍药甘草右水煎服升麻汤治脾脏发欬欬而右脇下痛痛引肩背甚则不可以动升麻白芍药甘草葛根右水煎服乌梅丸治胃腑发欬欬而呕呕甚则长虫出乌梅细辛附子桂枝人参黄栢干姜黄连当归蜀椒右为末用酒浸乌梅一宿去核蒸之与米饭捣如泥丸桐子大每服三十丸白汤下麻黄汤治肺脏发欬欬而喘急有声甚则唾血麻黄桂枝甘草杏仁右水煎服赤石脂禹余粮汤治大肠腑发欬欬而遗屎赤石脂禹余粮右水煎服麻黄附子细辛汤治肾脏发欬欬则腰背相引而痛甚则欬涎又治寒邪犯齿致脑齿痛宜急用之缓则不救麻黄细辛附子右水煎服茯苓甘草汤治膀胱腑发欬欬而遗溺茯苓桂枝生姜甘草右水煎服异功散治久欬不已或腹痛少食面肿气逆又治脾胃虚弱饮食少思等症人参茯苓白术甘草陈皮右每服三五钱姜枣水煎法制清气化痰丸顺气快脾化痰消食半夏南星白矾皁角干姜右先将白矾等三味用水五碗煎取水三碗却入半夏二味浸二日再煑至半夏南星无白㸃为度晒干陈皮青皮紫苏子萝葡子葛根神曲麦蘖杏仁山查子香附子右为末蒸饼丸桐子大每服五七十丸临卧食后茶汤下升阳益胃汤治脾胃虚弱肢体怠惰或体重节痛口舌干渇饮食无味大便不调小便频数饮食不消兼见肺病洒淅恶寒悽惨不乐乃阳不和也羌活独活防风柴胡白术茯苓泽㵼人参半夏甘草黄茋芍药黄连陈皮右每服三五钱姜枣水煎早温服如小便愈而病益加是不宜利小便也当少减茯苓泽㵼生脉散治热伤元气肢体倦怠气短懒言口干作渇汗出不止或湿热大行金为火制絶寒水生化之源致肢体痿软脚欹眼黒最宜服之人参五味子麦门冬右水煎服清燥汤治元气虚湿热乘之遍身痠软或肺金受邪絶寒水生化之源肾无所养小便赤少大便不调腿腰痿软或口干作渇体重麻木头目眩晕饮食少思或自汗盗汗肢体倦怠胸满气促黄茋黄连神曲五味子猪苓柴胡甘草苍术白术麦门冬陈皮生地黄泽㵼白茯苓人参当归升麻黄栢右水煎服清暑益气汤治元气弱暑热乘之精神困倦胸满气促肢节疼痛或小便黄数大便溏频又暑热㵼痢疟疾之良剂升麻黄茋苍术人参白术陈皮神曲甘草干葛五味子右水煎服香茹饮治一切暑毒腹痛霍乱吐㵼或头痛昏愦香薷茯苓白扁豆厚朴甘草右水煎服麦门冬汤治火热乘肺欬唾有血麦门冬防风白茯苓人参右水煎服二神丸治脾肾虚弱侵晨五更作㵼或全不思食或食而不化大便不实神效破故纸肉豆䓻右为末用大红枣四十九枚生姜四两切碎用水煑熟去姜取枣肉和药丸桐子大每服五十丸空心盐汤下五味子散治肾泄在侵晨五更作㵼饮食不进或大便不实不时去后为丸尤效五味子吴茱茰右为末每服二钱白汤调四神丸治脾肾虚弱大便不实饮食不思肉豆䓻补骨脂五味子吴茱茰生姜红枣右用水一碗煑姜枣去姜水干取枣肉丸桐子大每服五七十丸空心日前服保和丸治饮食停滞胸膈痞满或吞酸腹胀神曲半夏茯苓山查萝卜子陈皮连翘右为末粥丸加白术二两名大安丸越鞠丸治六郁胸膈痞满或吞酸呕吐饮食不化苍术神曲抚弓麦芽香附山查山栀右为末水调神曲麦芽末煳丸桐子大每服六七十丸滚汤下茵陈五苓散治酒积分利其湿茵陈白术猪苓桂泽㵼右水煎服葛花解酲汤治酒积上下分消白豆䓻砂仁葛花木香青皮陈皮白茯苓猪苓人参白术神曲泽㵼干姜右为末每服五钱白汤调得微汗酒病去矣益黄散治脾土虚寒寒水反来侮土而呕吐不食或肚腹作痛或大便不实手足逆冷等症陈皮青皮阿子肉甘草丁香右每服四钱水煎服人参安胃散治脾胃虚热呕吐或泄㵼不食人参黄茋生廿草炙甘草白芍药白茯苓陈皮黄连右水煎服人参养胃汤治外感风寒内伤饮食寒热头疼或作疟疾半夏厚朴橘红藿香叶草菓茯苓人参甘草苍术右姜七片乌梅一箇水煎服藿香正气散治外感风寒内停饮食头疼寒热或霍乱泄㵼或作疟疾桔梗大腹皮紫苏茯苓厚朴丼草藿香右姜枣水煎热服白虎汤治胃热作渇暑热尤効知母石膏粳米右水煎服竹叶黄茋汤治胃虚火盛而作渇淡竹叶黄茋生地黄麦门冬当归川芎甘草黄芩芍药人参石膏右水煎服竹叶石膏汤治胃火盛而作渇淡竹叶石膏桔梗木通薄荷叶甘草右水煎服四七汤治七情郁结心腹绞痛或为膨胀人参官桂半夏甘草右姜水煎服青州白丸子治风痰咳嗽或牙闗𦂳急或痰喘体麻南星半夏白附子川乌右为末绢袋盛井水摆浸仍换水浸三五日晒干糯米粉丸如急用以姜汁煳丸亦可左金丸治肝火脇刺痛或发寒热或头目作痛或大便不实或小便淋秘或小腹疼痛一切肝火之症黄连吴茱茰右为末粥丸白术陈皮汤下当归龙荟丸治肝经实火大便秘结小便澁滞或胸膈作痛隂嚢肿胀凡属肝经实火皆宜用之当归龙胆草栀子仁黄连黄芩大黄芦荟青黛木香麝香右为末炒神曲煳丸每服二十丸姜汤下神效黄茋汤治浑身或头面手足麻木不仁目𦂳缩小及羞明畏日或视物不明黄茋人参甘草白芍药蔓荆子陈皮右每服五钱水煎临卧热服如麻木不仁虽有热症不用黄栢加黄茋益气聪明汤治久病或因尅伐脾胃伤损眼目昏暗或饮食失节劳役形体脾胃不足得内瘴耳鸣之患或多年眼目昏暗视物不明此药能令广大聪明久服无内瘴外瘴耳鸣耳聋等症黄茋甘草人参蔓荆子升麻葛根芍药黄栢右每服五钱水煎临卧并五更服芍药清肝散治眵多眊燥𦂳澁羞明赤脉贯睛脏腑秘结白术甘草川芎防风荆芥桔梗羌活芍药柴胡前胡薄荷黄芩山栀知母滑石石膏大黄芒硝右水煎食后热服黄连天花粉丸治症同上黄连菊花川芎薄荷天花粉连翘黄芩栀子黄栢右为末滴水丸桐子大每服五十丸加至百丸食后临卧茶汤下㗜鼻通气散治眼肿胀赤昏暗羞明瘾澁疼痛或风痒鼻塞头痛脑酸外翳攀睛眵泪稠粘鵞不食草青黛川芎右为末含水满口毎用如米许㗜鼻内泪出为度选竒汤治风热上壅眉稜骨痛或头目眩晕羗活防风甘草黄芩右每服三钱水煎时时服助阳活血汤治眼睫无力常欲垂闭余治同上黄茋甘草防风当归白芷蔓荆子升麻右水煎食后热服益隂肾气丸治症同上熟地黄当归柴胡五味子干山药山茱茰茯苓泽㵼生地黄右为末炼密丸桐子大每服百丸茶汤下日二三服连翘饮治目中熘火恶日与火瘾澁小角𦂳久视昏花迎风有泪蔓荆子生甘草连翘柴胡黄芩生地黄当归红葵花人参黄茋升麻防风羌活右水煎服地芝丸治目不能逺视能近视或妨近视生地黄天门冬枳殻真甘菊花右为末炼蜜丸桐子大每服百丸茶清或温酒下定志丸治目不能近视反能逺视白茯苓人参逺志菖蒲右为末炼蜜丸桐子大以朱砂为衣每十丸至三十丸米饮食后下日三服大芦荟丸治大人小人下疳溃烂或作痛又治肝疳食积口鼻生疮牙龈蚀烂胡黄连黄连芦荟木香白芜荑青皮白雷丸鹤虱草麝香右为末蒸饼煳丸如麻子大每服一钱空心米饮下四味肥儿丸治诸疳发热目生云翳口舌生疮或牙龈腐烂肌肉消瘦遍身生疮等症与地黄丸兼服黄连芜荑神曲麦芽右各为末水煳丸桐子大每服二三十丸空心白汤下阿魏膏治一切痞块更服胡连丸羌活独活𤣥参官桂赤芍药川山甲生地黄两头尖大黄白芷天麻槐柳桃枝红花木鳖子乱发右用香油二斤四两煎黑去查入发煎发化仍去柤徐下黄丹煎软硬得中入朴硝阿魏苏合油乳香没药各五钱麝香五钱调匀即成膏矣摊贴患处内服丸药黄丹须用真正者効凡贴膏药先用朴硝随患处铺半指厚以纸葢用热熨斗熨良久如硝耗再加熨之二时许方贴膏药若是肝积加芦荟末同熨桃仁承气汤治血结胸中手不可近或中焦蓄血寒热胸满漱水不欲嚥善忘昏迷其人如狂桃仁大黄甘草桂芒硝右每服一两姜水煎抵当汤治下部蓄血腹内作痛手不可近或发狂少腹满硬小便自利大便反黑如狂者在中发狂者在下也大黄水蛭蝱虫桃仁右每服五钱水煎服如作丸炼蜜和之花蕋石散硫黄花蕋石右各为末拌匀先用纸筋和盐泥固济瓦礶一箇泥干入药仍用泥封口候干用炭周叠煅赤罐冷取出为细末每服一钱童便酒下搜风顺气丸治痔漏风热闭结车前子大麻子大黄牛膝郁李仁兔丝子枳殻山药右为末炼蜜丸桐子大每服三十丸白汤下五淋散治膀胱有热水道不通淋澁不出或尿如豆汁或成沙或如膏汁或热怫便血赤茯苓赤芍药山栀当归甘草右入灯心水煎服加味逍遥散治肝脾血虚发热或潮热晡热或自汗盗汗或头痛目澁或怔忡不宁或颊赤口干或月经不调肚腹作痛或小腹重坠水道澁痛或肿痛出脓内热作渇等症当归芍药茯苓白术柴胡牡丹皮山栀甘草右水煎服逍遥散即前方去山栀牡丹皮还少丹治脾肾虚寒饮食少思发热盗汗遗精白浊又治真气亏损肌体瘦弱等症肉苁蓉远志香巴㦸干山药枸杞子熟地黄石菖蒲山茱茰牛膝杜仲楮实子五味子白茯苓右各另为末和匀用枣肉百枚并炼蜜丸桐子大每服五七十丸空心温酒或盐汤下日三服交加散治食疟神效肉豆䓻草豆䓻甘草厚朴生姜右姜水煎发日五更服仲景白虎加桂枝汤治温疟知母甘草石膏桂枝粳米右水煎服此太阳阳明经药也柴胡桂姜汤治寒多微有热或但寒不热名曰牝疟桂枝黄芩牡蛎甘草干姜栝蒌根柴胡右水煎服汗出即愈此少阳经药也桂枝羌活汤治疟处暑以前发头项痛脉浮恶风有汗桂枝羌活防风甘草右水煎发而服如吐加半夏曲麻黄羌活汤治症如前但恶风而无汗麻黄羌活防风丼草右如前服加法同上二方太阳经药也白芷汤治疟病身热目痛热多寒少脉长先以大柴胡下之余热不尽当服此汤白芷知母石膏右依前服此阳明经药也桂枝芍药汤治疟寒热大作不论先后此太阳阳明合病寒热作则必战慄经曰热胜而动也发热汗出不愈内热也此汤主之桂枝黄茋知母石膏芍药右水煎此太阳阳明经药也桂枝黄芩汤如服前药转剧三阳合病也宜此和之柴胡黄芩人参甘草半夏石膏知母桂枝右依前服如外邪已解而内邪未已从卯至午发者宜大柴胡下之从午至酉发者邪气在内也宜大承气下之从酉至子发者或至寅发者邪气在血也桂枝石膏汤治疟隔日发先寒后热寒少热多桂枝黄芩石膏知母右水煎分三服此太阳阳明经药也麻黄黄芩汤治疟发如前而夜发者麻黄甘草桂黄芩桃仁右依前服桃仁味苦甘辛肝者血之海血骤则肝气燥经所谓肝苦急急食甘以缓之故桃仁散血缓肝谓邪气深远而入血故夜发此汤发散血中风寒乃三隂经药也香连丸治痢疾并水㵼暑㵼甚效黄连吴茱茰右先将二味用热水拌和入磁器内置热汤顿一日同炒至黄连紫黄色去茱用连为末每末四两入木香末一两淡醋米饮为丸桐子大每服二三十丸滚汤下久痢中气下陷者用补中益气下中气虚者用四君子下中气虚寒者加姜桂三黄丸治热痢腹痛或口舌咽喉齿痛及一切实火症黄芩黄连黄栢右各另为末水丸桐子大每服七八十丸白汤下芍药汤治便血后重经曰溲而便脓血知气行而血止也行血则便自愈调气则后重自除芍药当归黄连梹榔木香甘草桂黄芩右每服半两水煎如痢不减加大黄加减济生肾气丸治脾肾虚腰重脚肿小便不利或肚腹肿胀四肢浮肿或喘急痰盛已成蛊症其效如神白茯苓附子川牛膝肉桂泽㵼车前子山茱茰山药牡丹皮熟地黄右为末加炼蜜丸桐子大每服七八十丸空心白汤下三因当归散治脾土不能制水水气盈溢渗透经络发为水肿木香赤茯苓当归桂木通赤芍药牡丹皮㯽榔陈皮白术右每服五钱水煎服不换金正气散治脾气虚弱寒邪相搏痰停胸膈致发寒热或作疟疾厚朴藿香半夏苍术陈皮甘草右姜枣水煎服七味白术散治中气亏损津液短少口舌干渇或口舌生疮不喜饮冷或吐㵼后口干最宜服人参白术木香白茯苓甘草藿香干葛右水煎服参苓白术散治脾胃不和饮食少进或呕吐泄㵼凡病后宜此调理人参茯苓白扁豆白术莲肉砂仁薏苡仁桔梗山药甘草右为末每服二三钱用石菖蒲汤下或作丸半夏汤治胆腑实热精神恍惚寒热泄㵼或寝寒増风善太息半夏黄芩远志生地黄秫米宿姜酸枣仁右长流水煎服犀角地黄汤治血虚火盛血妄行吐䘐便下若因忿怒而致加山栀柴胡犀角生地黄白芍药牡丹皮右水煎倾出入犀末服之人参平肺散治心火刑肺金患肺痿咳嗽喘呕痰涎壅盛胸膈痞满咽喉不益人参青皮茯苓天门冬陈皮地骨皮甘草知母桑皮五味子右姜水煎服清凉饮治实热便秘或喉中肿痛当归赤芍药甘草大黄右每服五钱水煎服清胃散治醇酒厚味唇齿作痛或齿龈溃烂或连头面颈项作痛黄连当归生地黄牡丹皮升麻右水煎服犀翘清胃散前方加犀角连翘甘草凉膈散治实热喉舌肿痛便溺秘结大黄朴硝甘草栀子仁黄芩薄荷叶连翘右为末每服四五钱竹叶蜜少许煎服仍量加减润肠丸治伏火风热大肠干燥若因失血或因肾不足当滋肾最忌此丸麻子仁桃仁羌活当归尾大黄皁角仁秦芃右另研为末炼蜜丸猪胆汁丸尤妙每服三十丸食前滚汤下若燥在直肠用猪胆汁导之亦忌前药滋肾丸治热在血分不渇而小便不利或肾虚尺热腿膝无力不能履地知母黄栢肉桂右各另为末水丸桐子大每服二百丸空心百滚汤下黄芩清肺饮治肺热小便不利宜用此药清之黄芩山栀右水煎服不利加盐䜴二十粒清心莲子饮治热在气分口干作渇小便白浊夜安昼热或治口舌生疮咽干烦躁作渇小便赤淋黄芩麦门冬地骨皮车前子甘草石莲肉茯苓黄茋柴胡人参右每服五钱水煎服调中益气汤治湿热所伤体重烦闷口失滋味二便清数或痰嗽稠粘热壅头目体倦少食等症黄茋人参甘草苍术柴胡橘皮升麻木香右水煎空心服三生饮治卒中昏不知人口眼㖞斜半身不遂并痰厥气厥南星川乌附子木香右每服五钱姜水煎秦芁升麻汤治风寒客手足阳明经口眼㖞斜恶见风寒四肢拘急脉浮𦂳升麻干葛丼草芍药人参秦芁白芷防风桂枝右每服一两葱白二根水煎愈风丹治诸风肢体麻木手足不随等症天麻牛膝薢𤣥参杜仲羌活当归熟地黄生地黄独活肉桂右为末炼蜜丸桐子大常服五七十丸病大至百丸空心食前温酒或白汤下地黄饮子治肾气虚弱舌瘖不能言足废不能行熟地黄巴㦸山茱茰肉苁蓉石斛附子五味子白茯苓石菖蒲远志麦门冬官桂右每服三钱入薄荷少许姜枣水煎服余方见上卷薛氏医案卷二薛氏医案卷三钦定四库全书薛氏医案卷三明薛巳撰女科撮要经候不调经曰饮食入胃游溢精气上输于脾脾气散精上归于肺通调水道下输膀胱水经四布五经并行故心脾平和则经候如常苟或七情内伤六淫外侵饮食失节起居失宜脾胃虚损则月经不调矣若先期而至者有因脾经血燥有因脾经郁滞有因肝经怒火有因血分有热有因劳役火动其过期而至者有因脾经血虚有因肝经血少有因气虚血弱主治之法脾经血燥者加味逍遥散脾经郁滞者归脾汤肝经怒火者加味小柴胡汤血分有热者加味四物汤劳役火动者补中益气汤脾经血虚者人参养荣汤肝经血少者六味地黄丸气虚血弱者八珍汤葢血生于脾土故云脾统血凡血病当用苦甘之剂以助其阳气而生隂血俱属不足大凡肝脾血燥四物为主肝脾血弱补中益气为主肝脾郁结归脾汤为主肝经怒火加味逍遥为主治验一妇人内热作渇饮食少思腹内近左初如鸡卵渐大四寸许经水三月一至肢体消瘦齿颊似疮脉洪数而虚左尤甚此肝脾郁结之症外贴阿魏膏午前用补中益气汤午后以加味归脾汤两月许肝火少退脾土少健仍与前汤送六味地黄丸午后又用逍遥散送归脾丸又月余日用芦荟丸二服空心以逍遥散下日晡以归脾汤下喜其谨疾调理年余而愈一妇人腹内一块不时上攻或痛作声吞酸痞闷月经不调小便不利二年余矣面色青黄相兼余作肝脾气滞以六君子加芎归柴胡炒连木香吴茱各少许二剂却与归脾汤下芦荟丸三月余肝脾和而诸症退又与调中益气加茯苓丹皮中气健而经自调一妇人发热口干月经不调两腿无力服袪风渗湿之剂腿痛体倦二膝浮肿经事不通余作肝脾肾三经血虚火燥症名鹤膝风用六味八味二丸兼服满月形体渐健饮食渐进膝肿渐消不半载而痊前病若脾肾虚寒腿足软痛或足膝枯细用八味若饮食过多腿足或臂内痠胀或浮肿作痛用补中益气加茯苓半夏主之一妇人性沈静勤于女工善怒小腹内结一块或作痛或痞闷月经不调却服伐肝之剂内热寒热胸膈不利饮食不甘形体日瘦牙龈蚀烂此脾土不能生肺金肺金不能生肾水肾水不能生肝木当滋化源用补中益气六味地黄至仲春而愈松江太守何恭人性善怒腹聚一块年余形体骨立倐热往来腭蚀透腮成泥春旺木克土仍行伐肝时季春肝脉洪数按之弦𦂳余脉微弱余曰洪数弦𦂳肝经真气虚而邪气实也自保不及何能克土况面色青中隐白乃肾水不足肝木亏损肺金克制惟虑至春木不能发生耳勉用壮脾胃滋肾水之剂肝脉悉退后大怒耳内出血肝脉仍大按之如无烦躁作渴此无根之火以前药加肉桂二剂肝脉仍敛热渴顿退复因大怒以致饮食不进果卒于季冬辛巳日此木衰弱而金刑克信夫一妇人经候过期发热倦怠或用四物黄连之类反两月一度且少而成块又用峻药通之两目如有所蔽余曰脾为诸隂之首目为血脉之宗此脾伤五脏皆为失所不能归于目矣遂用补中益气济生归脾二汤専主脾胃年余寻愈一妇人两眉稜痛后及太阳面青善怒余作胆经风热用选竒汤合逍遥散加山栀天麻黄茋半夏黄芩而愈此症失治多致伤目或两耳出脓则危矣一妇人耳鸣内热经行不调肢体倦怠饮食无味余以为肝脾虚热用四君加柴胡山栀丹皮甘草而愈一妇人素勤苦冬初患咳𠻳发热乆而吐血盗汗经水两三月一至遍身作痛或用化痰降火口噤筋挛谓余曰何也余曰此血虚而药益损耳遂用加减八味丸及补中益气加麦门五味山药治之年余而痊一妇人耳内或耳后项侧作痛寒热口苦月经不调余以为肝火气滞而血凝用小柴胡加山栀川芎丹皮治之诸症悉退一妇人年四十素性急先因饮食难化月经不调服理气化痰药反肚腹膨胀大便泄㵼又加乌药蓬术肚腹肿胀指按成窟脉沈细右寸为甚余曰此脾肺之气虚寒不能通调水道下输膀胱渗泄之令不行生化之气不运即东垣所云水饮留积若土之在雨中则为泥矣得和风暖日水湿去而阳化自然万物生长喜其脉相应遂与金匮加减肾气丸料服之小便即通数剂肿胀消半四肢渐温自能转侧又与六君加木香肉桂炮姜治之全愈后不戒七情饮食即为泄㵼仍用前药加附子五味而安一妇人饮食毎用碗许稍加非大便不实必吞酸嗳腐或以为胃火用二陈黄连枳实加内热作呕余曰此末传寒中故嗳气吞酸胀满痞闷不信仍作火治虚症并至月经不止始信余以六君加炮姜木香数剂元气渐复饮食渐进又以补中益气加炮姜木香茯苓半夏数剂全愈后因饮食劳倦兼之怒气饮食顿少元气顿怯用前药更加发热诚似实火脉洪大按之而虚两尺如无此命门火衰用补中益气加姜桂及八味兼服两月余诸症悉愈此症若因中气虚弱者用人参理中汤或六君子加木香炮姜不应用左金丸或越鞠丸虚寒者加附子或附子理中汤无有不愈一妇人素有头晕不时而作月经迟而少余以为中气虚不能上升而头晕不能下化而经少用补中益气汤而愈后因劳而仆月经如涌此劳伤火动用前汤加五味子一剂服之即愈前症虽云亡血过多气无所附实因脾气亏损耳一妇人年四十劳则足跟热痛余以为隂血虚极急用圣愈汤而痊后遍身搔痒误服风药发热抽搐肝脉洪数此乃汗家血虚火盛而生风以天竺胆星为丸用四物麦门五味芩连炙草山栀柴胡煎送而愈一妇人两足发热日晡益甚小便自遗或时不利余以为肝热隂挺不能约制午煎用白术茯苓丹皮泽㵼各五分干山药山茱麦门各一钱熟地四钱酒炒黒黄柏七分知母五分不数剂而诸症悉愈若用分利之剂愈损真隂必致不起一妇人月事未期而至发热自汗服清热止汗之剂反作渴头痛手掉身麻此因肝经风热用柴胡炒芩连炒山栀归芍生地丹皮各一钱参芪苓术各一钱五分川芎七分甘草五分二剂其汗全止更以补中益气而愈凡发热乆者阳气亦自病须调补之一妇人经行后劳役失调忽然昏愦面赤吐痰此元气虚火妄动急饮童便神思渐爽更用参茋各五钱芎归各三钱𤣥参柴胡山栀炙草各一钱一剂又用逍遥散加五味麦门稍定但体倦面黄此脾土真虚之色也又以十全大补加五味麦门治之而愈若投以发散之剂祸在反掌慎之西賔钱思习子室年三十尚无嗣月经淋无期夫妇异处者几年矣思习欲为娶妾以谋诸余余曰此郁怒伤肝脾虚火动而血不归经乃肝不能藏脾不能摄也当清肝火补脾气遂与加味归脾逍遥二药四剂送至其家仍告其姑曰服此病自愈而当受胎妾可无娶也果病愈次年生子一妇人多怒经行或数日或半月即止三年后淋无期肌体倦瘦口干内热盗汗如洗日晡热甚余用参茋归术茯神逺志枣仁麦门五味丹皮龙眼肉炙草柴胡升麻治之获痊此症先因怒动肝火血热妄行后乃脾气下陷不能摄血归源故用前药若胃热亡津液而经不行宜清胃若心火亢甚者宜清心若服燥药过多者宜养血若病久气血衰宜健脾胃一妇人年五十内热晡热经水两三月一来此血虚而有热用逍遥散用山茱治之而愈若兼有痰作渴或小便不调或头晕白带宜用肾气丸一妇人气血素虚经行不调饮食少思日晡热甚用十全大补加山茱山药丹皮麦门五味而愈次年秋患寒热或用清脾饮而元气愈弱余仍以前药而愈一妇人生七胎矣月经不调两足发热年余而身亦热劳则足痠痛又年许唇肿裂痛又半年唇裂见血形体瘦倦饮食无味月水不通唇下肿如黒枣或用通经丸等药而死一妇人善怒经不调唇肿裂服消毒药唇胀出血年余矣余曰当培养脾胃以滋化源不信仍服前药及追蚀状如翻花瘤而死一膏粱之妇产后月经不调唇裂内热毎焮作服寒凉之剂后不时出水余用加味清胃散而愈后值春令兼怒唇口肿胀寒热作呕痰甚少食用小柴胡加山栀茯苓桔梗诸症顿愈但内热仍作乃以加味逍遥散调理而安一妇人性善怒产后唇肿内热用清热败毒唇口肿胀日晡热甚月水不调用降火化痰食少作呕大便不实唇出血水用理气消导胸膈痞满头目不清唇肿经闭用清胃行血肢体倦怠发热烦燥涎水涌出欲用通经之剂余曰病本七情肝脾亏损数行攻伐元气益虚故耳法当补隂益阳遂以加味归脾汤加味逍遥散补中益气汤如法调治元气渐复唇疮亦愈后因怒寒热耳痛胸膈胀闷唇焮肿甚此是怒动肝火而血伤遂用四物合小柴胡加山栀顿愈后又怒脇乳作胀肚腹作痛呕吐酸涎饮食不入小水不利此是怒动肝木克脾土乃用补脾气养脾血而愈又因劳役怒气饮食失时发热喘渇体倦不食亡血如崩唇肿炽甚此是肝经有火脾经气虚遂用补中益气加炒黒山栀芍药丹皮而愈此症但治其疮不固其本而死者多矣经漏不止经云隂虚阳搏谓之崩又云阳络伤血外溢隂络伤血内溢又云脾统血肝藏血其为患因脾胃虚损不能摄血归源或因肝经有火血得热而下行或因肝经有风血得风而妄行或因怒动肝火血热而沸腾或因脾经郁结血伤而不归经或因悲哀太过胞络伤而下崩治疗之法脾胃虚弱者六君子汤加当归川芎柴胡脾胃虚陷者补中益气汤加酒炒芍药山栀肝经血热者四物汤加柴胡山栀苓术肝经怒火者小柴胡汤加山栀芍药丹皮脾经郁火者归脾汤加山栀柴胡丹皮哀伤胞络者四君子汤加柴胡升麻山栀故东垣丹溪诸先生云凡下血症须用四君子以収功斯言厥有㫖哉若大吐血后毋以脉诊当急用独参汤救之其发热潮热咳𠻳脉数乃是元气虚弱假热之脉也尤当用人参之类此等症候无不由脾胃先损而患故脉洪大察其中有胃气受补可救设用寒凉之药复伤脾胃生气使血反不归源也治验一妇人年将七十素有肝脾之症毎作则饮食不进或胸膈不利或中腕作痛或大便作㵼或小便不利余用逍遥散加山栀茯神逺志木香而愈后忧女孀居不时吐紫血毎作先倦怠烦热以前药加炒黒黄连三分吴茱二分顿愈复因怒吐赤血甚多燥渇垂死此血脱也法当补气乃用人参一两苓术当归各三钱陈皮炮黑干姜各二钱炙草木香各一钱一剂顿止信药有囘生之功不可委于天命也一妇人年六十有四乆郁怒头痛寒热春间乳内时痛服流气饮之类益甚不时有血如经行又大惊恐饮食不进夜寐不宁乳肿及两脇焮痛如炙午后色赤余以为肝脾郁火血燥先以逍遥散加酒炒黑龙胆一钱山栀一钱五分二剂肿痛顿退又二剂而全消再用归脾加炒栀贝母诸症悉愈一妇人乆患血崩肢体消瘦饮食到口但闻腥臊口出津液强食少许腹中作胀此血枯之症肺肝脾胃亏损之患用八珍汤乌贼鱼骨圆兼服两月而经行百余剂而康宁如旧矣一妇人性急躁瘰后吐血发热两脇胀痛日晡为甚余以为怒气伤肝气血俱虚遂朝用逍遥散倍加炒黑山栀黄柏贝母桔梗麦门五味夕以归脾汤送地黄丸诸症并愈一妇人素勤苦因䘮子饮食少思忽吐血甚多而自止此后毎劳则吐数口瘵症已具形体甚倦午前以补中益气午后以归脾汤送地黄而愈一女子素郁结胸满食少吐血面赤用地黄丸及归脾加山栀贝母芍药而愈一妇人面黄或赤时觉腰间或脐下作痛四肢困倦烦热不安其经若行先发寒热两肋如束其血如崩此脾胃亏损元气下陷与相火湿热所致用补中益气加防风芍药炒黑黄柏间以归脾汤调补化源血自归经矣一妇人因怒崩血乆不已面青黄而或赤此肝木制脾土而血虚也用小柴胡合四物以清肝火生肝血又用归脾补中二汤兼益脾气生肝血而瘥此症若因肝经有风热而血不宁者用防风一味为丸以兼症之药煎送或肝经火动而血不宁者用条芩炒为丸以兼症之药煎送无有不效一妇人性急毎怒非太阳耳项喉齿胸乳作痛则胸满吞酸吐㵼少食经行不止此皆肝火之症肝自病则外症见土受克则内症作若自病见用四物加白术茯苓柴胡炒栀炒龙胆若内症作用四君加柴胡芍药神曲吴茱炒过黄连诸症渐愈惟月经不止是血分有热脾气尚虚以逍遥散倍用白术茯苓陈皮又以补中益气加酒炒芍药兼服而调干内钱氏年五十岁辛丑患崩诸药罔效壬寅八月身热肢痛头晕涕出吐痰少食衆作火治转炽絶粒数日淹淹伏枕仅存唿吸兄方浙归诊之谓脾胃虚寒用八味丸料一剂使急煎服然胃虚乆始下咽翌早遂索粥数匙再剂食倍热减痛止兼服八味丸良愈癸夘秋因劳役忧怒甲辰春夏崩复作六月二十日胸饱发热嵴痛腰不可转神气怫郁或作内伤或作中暑崩水沸腾兼以便血烦渴引饮粒米不进至七月十三日昼夜晕愦时作时止计无所出仍屈兄诊之脉洪无伦按之微弱此无根之火内真寒而外假热也以十全大补加附子一剂晕止食粥三四匙崩血渐减日服八味丸始得全愈干山妻两搆危疾命悬湏臾荷兄逺救诚解倒悬之急处方神良知无出此野人懐思姑俟后日玉环之报云尔嘉靖甲辰季秋表弟方干顿首拜书大化内患月事不期崩血昬愦发热不寐或谓血热妄行投以寒剂益甚或谓胎成受伤投以止血亦不效乃敬延先生诊之曰此脾气虚弱无以统摄故耳法当补脾而血自止矣用补中益气加炮姜不数剂而验惟终夜少睡惊悸另服八物汤更不效叩诸先生曰杂矣乃与归脾汤加炮姜以补心脾遂如初谨叙其梗槩以附医案俾后之患者得有所取法云嘉靖甲辰孟冬晚生归火化顿首拜书经闭不行夫经水隂血也属冲任二脉主上为乳汁下为月水其为患有因脾虚而不能生血者有因脾郁伤而血耗损者有因胃火而血消烁者有因胃损而血少者有因劳伤心而血少者有因怒伤肝而血少者有因肾水不能生肝而血少者有因肺气虚不能行血而闭者治疗之法若脾虚而不行者调而补之脾郁而不行者解而补之胃火而不行者清而补之脾胃损而不行者调而补之劳伤心血而不行者静而补之怒伤肝而不行者和而补之肺气虚而不行者补脾胃肾虚而不行者补脾肺经云损其肺者益其气损其心者调其荣卫损其脾者调其饮食适其寒温损其肝者缓其中损其肾者益其精审而治之庶无误矣治验一妇人停食饱闷发热或用人参养胃汤益甚再用木香梹榔丸泄㵼吐痰腹中成块饮食少思又用二陈黄连厚朴之类前症益甚腹胀不食月经不至余以为中气亏损用补中益气加茯苓半夏三十余剂脾胃健而诸症愈又二十余剂而经至前症若脾虚不能消化饮食者宜用六君子汤补而消之虚寒者加砂仁木香炮姜温而补之其食积成形者以前药煎送保和丸大抵食积痞块症为有形所谓邪气胜则实真气夺则虚惟当养正辟邪而积自除矣虽然坚者削之客者除之胃气未虚或可少用若病乆虚乏者则不宜用一妇人饮食后或腹胀或吞酸服枳实丸吞酸益甚饮食日少胸膈满腿内酸痛畏见风寒又服养胃汤一剂腿内作痛又二剂腿浮肿月经不行余以为郁结所伤脾虚湿热下注侵晨用四君芎归二陈午后以前汤送越鞠丸饮食渐进诸症渐愈又用归脾八珍二汤兼服两月余而经行一妇人性沈多虑月经不行胸满少食或作胀或吞酸余以为中气虚寒用补中益气加砂仁香附煨姜二剂胸膈和而饮食进更以六君加芎归贝母桔梗生姜大枣数剂脾胃健而经自调矣一妇人素有胃火服清胃散而安后因劳役躁渴内热肌肉消瘦月经不行此胃火消烁隂血用逍遥散加丹皮炒栀以清胃热用八珍汤加茯苓逺志以养脾血而经自行矣一妇人乆患疟形体怯弱内热晡热自汗盗汗饮食少思月事不行服通经丸虚症悉具此因虚而致疟疾因疟而致经闭用补中益气及六味地黄丸各百余剂疟愈而经自行一妇人乆患疟疟作则经不行形虚脉大头痛懒食大便泄㵼小便淋漓口干唇裂内热腹膨皆元气下陷相火合病用补中益气汤治之寻愈惟不时头痛乃如蔓荆子而痛止又兼六味地黄丸而经行一妇人因劳耳鸣头痛体倦此元气不足用补中益气加麦门五味而痊二年后得子因饮食劳倦前症益甚月经不行晡热内热自汗盗汗用六味地黄丸补中益气汤顿愈前症若因血虚有火用四物加山栀柴胡不应八珍加前药若气虚弱用四君子若怒耳便聋或鸣者实也小柴胡加芎归山栀虚用补中益气加山栀若午前甚作火治用小柴胡加炒连炒栀气虚用补中益气午后甚作血虚用四物加白术茯苓若隂虚火动或兼痰甚作渴必用地黄丸以壮水之主经云头痛耳鸣九窍不利肠胃之所生也脾胃一虚耳目九窍皆为之病一妇人胃气虚弱为哭母吐血咳𠻳发热盗汗经水三月不行余以为悲则伤肺思则伤脾遂朝服补中益气加桔梗贝母知母夕用归脾汤送地黄丸而愈带下或因六淫七情或因醉饱房劳或因膏粱厚味或服燥剂所致脾胃亏损阳气下陷或湿痰下注藴积而成故言带也凡此皆当壮脾胃升阳气为主佐以各经见症之药若属肝则青小柴胡加山栀或湿热壅滞小便赤濇龙胆㵼肝汤属心则赤小柴胡加黄连山栀当归属肺则白补中益气加山栀属脾则黄六君子加山栀柴胡不应归脾汤属肾则黑六味地黄丸若气血俱虚八珍汤阳气下陷补中益气汤湿痰下注前汤加茯苓半夏苍术黄柏气虚痰饮下注四七汤送肾气丸治验一妇人年踰六十内热口干劳则头晕吐痰带下或用化痰行气前症益甚饮食愈少肢体或麻略服祛风化痰肢体常麻手足或冷或热日渐消瘦余曰症属脾气虚弱而不能生肺袪风之剂复损诸经也当滋化源遂用补中益气加茯苓半夏炮姜二十余剂脾气渐复饮食渐加诸症顿愈一孀妇腹胀脇痛内热晡热月经不调肢体痠麻不时吐痰或用清气化痰喉间不利带下青黄腹脇膨胀用行气之剂胸膈不利肢体时麻此郁怒伤损肝脾前药益甚也朝用归脾汤以解脾郁生脾气夕用加味逍遥散以生肝血清肝火兼服百余剂而诸症愈一妇人疟乆兼之带下发后口干倦甚余用七味白术散加麦门五味作大剂煎与恣饮再发稍可仍用补中益气加茯苓半夏十余剂而愈凡截疟余常以参术各一两生姜四两煨熟煎服即止或以大剂补中益气加煨姜其功尤㨗一妇人头晕唾痰胸满气喘得食稍缓苦于白带二十余年矣诸药不应余曰此气虚而痰饮也饮愈而带始愈遂用六味地黄丸不月而验一妇人耳鸣胸痞内热口干喉中若有一核吞吐不利月经不调兼之带下余以为肝脾郁结用归脾汤加半夏山栀升麻柴胡间以四七汤下白丸子而愈一妇人吞酸胸满食少便泄月经不调服法制清气化痰丸两膝渐肿寒热往来带下黄白面黄体倦余以为脾胃虚湿热下注用补中益气倍用参术加茯苓半夏炮姜而愈若因怒发热少食或两腿赤肿或指缝常湿用六君加柴胡升麻及补中益气一妇人带下四肢无力劳则倦怠余曰四肢者土也此属脾胃虚弱湿痰下注遂以补中益气济生归脾二药治之而愈一妇人年踰六十带下黄白因怒胸膈不利饮食少思服消导利气之药反痰喘胸满大便下血余曰此脾气亏损不能摄血归源也用补中益气加茯苓半夏炮姜四剂诸症顿愈又用八珍加柴胡炒栀而安血分水分二症或因饮食起居失养或因六淫七情失宜以致脾胃亏损不能发生统摄气血乖违行失常道若先因经水断絶后至四肢浮肿小便不通血化为水名曰血分宜用椒仁丸治之若先小便不利后至身面浮肿经水不通水化为血名曰水分宜用葶丸治之此属形气不足邪淫隧道必用此药以宣导其邪而佐以辅补元气庶使药力有所仗而行则邪自不能容而真气亦不至于复伤矣治验一妇人月经不调晡热内热饮食少思肌体消瘦小便频数服济隂丸月经不行四肢浮肿小便不通余曰此血分也朝用椒仁丸夕用归脾汤渐愈乃以人参丸代椒仁丸两月余将愈専用归脾汤五十余剂而痊一妇月经不调小便短少或用清热分利之药小便不利三月余身面浮肿月经不通余曰此水分也遂朝用葶丸夕用归脾汤渐愈乃用人参丸间服而愈已上二症作脾虚水气用分利等药而殁者多矣惜哉小便出血妇人小便尿血或因膏粱炙煿或因醉饱入房或因饮食劳役或因六淫七情以致元气亏损不能统摄归源若因怒动肝火者用加味逍遥散调送髪灰肝经风热者送子芩丸乆而血虚者用八珍送髪灰若膏粱积热者用清胃散加槐花甘草房劳所伤者用六君加柴胡升麻风热所伤者用四君加防风枳殻凡乆而亏损元气者用补中益气为主郁结伤脾者用济生归脾为主治验一妇人尿血因怒气寒热或头痛或脇胀用加味逍遥诸症稍愈但头痛此阳气虚用补中益气加蔓荆子而痊后郁怒小腹内痛次日尿血热甚仍用前散加龙胆草并归脾汤将愈因饮食所伤血仍作彻夜不寐心忡不宁此脾血尚虚用前汤而痊一妇人尿血乆用寒凉止血药面色痿黄肢体倦怠饮食不甘晡热作渴三年矣此前药复伤脾胃元气下陷而不能摄血也葢病乆郁结伤脾用补中益气以补元气用归脾汤以解脾郁使血归经更用加味逍遥以调养肝血不月诸症渐愈三月而痊热入血室妇人伤寒或劳役或怒气发热适遇经行以致热入血室或血不行或血不止令人昼则明了安静夜则谵语如见鬼状用小柴胡加生地黄血虚者用四物加生地柴胡切不可犯胃气若病既愈而血未止或热未已元气素弱用补中益气脾气素郁用济生归脾血气素弱用十全大补庶无误矣治验一妇人经行感冐风寒日间安静至夜谵语用小柴胡加生地治之顿安但内热头晕用补中益气加蔓荆子而愈后因怒恼寒热谵语胸脇胀痛小便频数月经先期此是肝火血热妄行用加味逍遥加生地而愈一妇人因怒寒热头痛谵言妄语日晡至夜益甚而经暴至葢肝藏血此怒动火而血妄行用加味逍遥散加生地治之神思顿清但食少体倦月经未已葢脾统血此脾气虚不能摄用补中益气治之月经渐止一妇人懐抱素郁感冐经行谵语服发散之剂不应用寒凉降火前症益甚更加月经不止肚腹作痛呕吐不食痰涎自出此脾胃虚寒用香砂六君脾胃渐健诸症渐退又用归脾汤而全愈师尼寡妇寒热宋褚氏疗师尼寡妇别制方药谓独隂无阳致血气交争乍寒乍热如疟或腰背作痛而寒热其肝脉弦出寸口是其症也若室女出嫁愆期而寒热亦然葢男子精盛则思室女子血盛以懐胎此天地自然之理也治以小柴胡加生地乆而血虚佐以加味逍遥散若兼亏损肝经而寒热者佐以八珍汤若兼亏损元气而寒热者佐以补中益气汤若兼郁伤脾气而寒热者佐以济生归脾汤此症多兼经候不调当详孰为缓急而治之治验一寡妇因怒致不时寒热乆而不已肝脉弦𦂳用小柴胡加生地治之而愈但见风寒热仍作此是脾胃气虚用加味归脾补中益气二汤兼服而止一妇人因夫经商乆不归发寒热月经旬余方止服降火凉血反潮热内热自汗盗汗月经频数余曰热汗气血虚也经频肝脾虚也用归脾汤六味丸而愈常治兼症既愈而寒热当仍用本症药一室女寒热左手脉弦长而出寸口用小柴胡加生地乌梅治之而愈既嫁而诸症悉退一室女乆患寒热月经不调先以小柴胡加生地治之少愈更以生地黄丸而痊一放出宫女年踰三十两胯作痛肉色不变大小便中作痛如淋登厠尤痛此瘀血渍入隧道为患乃男女失合之症也难治后溃不敛又患瘰而殁此妇为吾乡汤氏妾汤为商常在外可见此妇在内乆怀忧郁及出外又不能如愿是以致生此疾愈见瘰流注乃七情气血损伤不可用攻伐皎然矣按精血篇云女人天癸既至踰十年无男子合则不调未踰十年思男子合亦不调不调则旧血不出新血误行或渍而入骨或变而为肿或虽合而难子合多则枯虚人产乳衆则血枯杀人观其精血思过半矣一室女年十七乆不愈天癸未通发热咳𠻳饮食少思或欲用通经丸余曰此症潮热经候不调者不治所喜脉不濇且不潮热尚可治但养气血益津液其经自行惑于速效仍用之余曰非其治也此乃慓悍之剂大助阳火隂血得之则妄行脾胃得之则愈虚经果通而不止饮食愈少更加潮热遂致不救厯节痛风厯节痛或因饮食起居失节或因七情六淫失宜以致脾胃亏损腠理不密外邪所侵或为肝火内动肝血耗损或为肢体疼痛或为肢节难伸或为卒然掣痛或为走痛无常或内热晡热自汗盗汗或经候不调饮食不甘其治法属风邪者小续命汤走注疼痛者漏芦散骨节疼痛者四生丸湿热痛者清燥汤兼痰佐以二陈肝火者加味逍遥散加羌活川芎脾郁者加味归脾加羌活川芎血虚者四物加羌活川芎气虚者四君加羌活川芎气血俱虚者八珍加羌活川芎月经先期而痛者加味逍遥散为主月经过期而痛者补中益气为主大抵痛而不敢按者属病气元气俱实也手按而痛缓者病气元气俱虚也若劳役而作痛者元气虚也饮食失宜而作痛者脾胃虚也怒恼而作痛者肝火也经行而作痛血虚也凡此皆固元气为主而佐以治病之药治验一妇人自汗盗汗发热晡热体倦少食月经不调吐痰甚多二年矣遍身作痛天隂风雨益甚用小续命汤而痛止用补中益气加味归脾二汤三十余剂而愈自汗等症皆郁结伤损脾气不能输养诸藏所致故用前二汤専主脾胃若用寒凉降火理气化痰复伤生气多致不起一妇人因怒月经去多发热作渴左目紧小头项动掉四肢抽搐遍身疼痛此怒动肝火肝血虚而内生风用加味逍遥加钩藤数剂诸症渐愈又用八珍汤调理而痊一妇人月经先期素有痛症毎劳必作用衆手重按痛稍止此气血虚而有火用十全大补加独活治之而痛痊用六味丸逍遥散而经调一妇人厯节作痛发热作渇饮食少思月经过期诸药不应脉洪大按之微细用附子八物四剂而痛止用加味逍遥而元气复六味丸而月经调一妇人体肥胖素内热月经先期患痛风下身微肿痛甚小便频数身重脉缓症属风湿而血虚有热先用羌活胜湿汤四剂肿痛渐愈用清燥汤数剂小便渐清用加味逍遥十余剂内热渐愈为饮食停滞发热仍痛面目浮肿用六君加柴胡升麻而愈又因怒气小腹痞闷寒热呕吐此木侮脾土用前药加山栀木香而安惟小腹下坠似欲去后此脾气下陷用补中益气而愈后因劳役怒气作呕吐痰遍身肿痛月经忽来寒热用六君加柴胡山栀以扶元气清肝火肿痛呕吐悉退用补中益气以升阳气健营气月经寒热悉瘥一妇人饮食少思畏见风寒患痛风呕吐寒热脉弦紧用附子八物四肢痛愈用独活寄生腰痛亦痊惟两膝肿痛用大防风而消用加味归脾逍遥而元气复流注妇人流注或因忧思郁怒亏损肝脾或因产后劳役复伤气血以致营气不从逆于肉理或因腠理不密外邪客之或湿痰流注或跌扑血滞或产后恶露葢气流而注血注而凝或生于四肢闗节或流于胸腹腰臀或结块或漫肿皆属虚损急用葱熨及益气养荣汤则未成自消已成自溃若乆而肿起作痛肢体倦怠病气有余形气不足尚可治若漫肿微痛属形气病气俱不足最难治不作脓或脓成不溃气血虚也用八珍汤憎寒畏寒阳气虚也十全大补汤晡热内热隂气虚也四物加参术作呕欲呕胃气虚也六君加炮姜食少体倦脾气虚也补中益气加茯苓半夏四肢逆冷小便频数命门火衰也八味丸小便频数痰盛作渴肾水亏损也六味丸月经过期多日不止肝脾虚也八珍汤加柴胡丹皮凡溃而气血虚弱不敛者更用十全大补汤煎膏外补之乆溃而寒邪凝滞不敛者用豆豉饼袪散之其溃而内有脓管不敛者用针头散腐化之自愈若不补气血不节饮食不慎起居不戒七情或用寒凉尅伐皆不治治验一妇人左臂患之年许不溃坚硬不痛肉色不变脉弱少食月经过期日晡发热劳怒则痛遂与参茋归术川芎芍药熟地贝母逺志香附桔梗丹皮甘草百余贴而消一妇人暴怒脇下肿痛胸膈不利时或气走作痛与方脉流气饮数剂而止更以小柴胡对四物加香附贝母月余而愈一妇人因怒脇下肿痛胸膈不利脉沈滞以方脉流气饮数剂少愈以小柴胡对二陈加青皮桔梗贝母数剂顿退更以小柴胡对四物二十余剂而痊一妇人因闪肭肩患肿遍身痛遂以黑丸子二服而痛止以方脉流气饮二剂而肿消更以二陈对四物加香附枳殻桔梗而全愈一妇人腿患筋挛骨痛诸药不应脉迟紧用大防风汤二剂顿退又二剂而安又一妇患之亦然先用前汤二剂更服黑丸子而痊此二患若失治溃成败证一妇人溃后发热予以为虚彼不信乃服败毒药果发大热竟至不救夫溃疡虽有表证发热宜以托里为主佐以表散之剂何况瘰流注乎若气血充实经络通畅决无患者此证之因皆由气血素亏或七情所伤经络郁结或腠理不密六淫外侵隧道壅塞若不审其所因辨其虚实鲜不悞人瘰妇人瘰或因胎产血崩亏损肾肝或因忧思郁怒伤损肝脾或因恚怒风热肝胆血燥或因水涸血虚筋挛则累累然如贯珠故多生于耳前后项侧胸脇间若寒热肿痛乃肝经气动而为病用柴胡栀子散以清肝火为主而佐以逍遥散以养肝血若寒热既止而核不消乃肝经之血亦病用加味四物汤以养肝血为主而佐以柴胡栀子散以清肝火若初生如豆粒附着于筋肉色不变内热口干精神倦怠乆不消溃乃肝脾亏损用逍遥散归脾汤六味丸健脾土培肝木切不可轻用散坚追毒之剂外台秘要云肝肾虚热则生矣病机云瘰不系膏粱丹毒因虚劳气郁所致补形气调经脉其疮当自消散误下之先犯病禁经禁若乆溃脉浮大邪火盛也面色㿠白金尅木也皆不治若赤脉贯瞳子有几条则几年死治验一妇人乆而不愈或以为木旺之症用散肿溃坚汤伐之肿硬益甚余以为肝经气血亏损当滋化源用六味地黄丸补中益气汤至春而愈此症若肝经风火暴病元气无亏宜用前汤若风木旺而自病宜用㵼青丸虚者用地黄丸若水不能生木亦用此丸若金来尅木宜补脾土生肾水火凡风木之病但壮脾土则木自不能尅矣若行伐肝则脾胃先伤而木反来尅土矣一妇患之恐不起致少寐年余破脓水淋漓经水或五十日或两月余一至误服通经丸展转无寐午前恶寒午后发热余以为思虑亏损脾血用归脾汤作丸午前以六君子送下午后以逍遥散送下两月余得寐半载后经行如期年余而疮愈一妇溃后发热烦躁作渴脉大而虚以当归补血汤六剂而安热退又以圣愈汤数剂而全愈更以八珍加贝母逺志三十余剂而敛一妇人项结核寒热头痛脇乳胀痛内热口苦小便频数症属肝火血虚用四物加柴胡山栀胆草而愈又用加味逍遥散而安一妇人瘰后遍身作痒脉大按而虚以十全大补加香附治之而愈大凡溃后午前痒作气虚午后痒作血虚若作风症治之必死一妇人项核肿痛察其气血俱实先以必效散一服下之更以益气养荣汤补之三十余剂而消常治此症若必欲出脓但虚弱者先用前汤待其气血稍充乃用必效散去其毒仍用补药无不效未成脓者灸肘尖调经解郁及隔蒜灸多自消有脓即针之若气血复而核不消却服散坚之剂月许不应气血不损须用必效散其毒一下即多服益气养荣汤如不应亦灸肘尖如疮口不敛者更用豆䜴饼琥珀膏若气血俱虚或不慎饮食七情者不治然此症以气血为主气血壮实不用追蚀之剂亦能自腐但取去使易于收敛耳血虚而用追蚀不惟徒治适足以败矣乳痈乳巖妇人乳痈属胆胃二腑热毒气血壅滞故初起肿痛发于肌表肉色焮赤其人表热发热或发寒热或憎寒头痛烦渴饮冷用人参败毒散神效瓜蒌散加味逍遥散治之其自消散若至数日之间脓成溃窍稠脓涌出脓尽自愈若气血虚弱或误用败毒乆不收敛脓清脉大则难治乳巖属肝脾二臓郁怒气血亏损故初起小核结于乳内肉色如故其人内热夜热五心发热肢体倦瘦月经不调用加味归脾汤加味逍遥散神效瓜蒌散多自消散若荏苒日渐大巖色赤出水腐溃深洞用前归脾汤等药可延岁月若误用攻伐危殆迫矣大凡乳症若因恚怒宜疏肝清热焮痛寒热宜发表散邪肿焮痛甚宜清肝消毒并隔蒜灸不作脓或脓不溃补气血为主不收敛成脓稀补脾胃为主脓出反痛或发寒热补气血为主或晡热内热补血为主若饮食少思或作呕吐补胃为主饮食难化或作泄㵼补脾为主劳碌肿痛补气血为主怒气肿痛养肝血为主儿口所吹须吮通揉散成痈治以前法潮热暮热亦主前药大抵男子多由房劳耗伤肝肾妇人郁怒亏损肝脾治者审之治验一妇人内热脇胀两乳不时作痛口内不时辛辣若卧而起急则脐下牵痛此带脉为患用小柴胡加青皮黄连山栀二剂而瘥一妇人因怒两乳肿兼头痛寒热用人参败毒散二剂表症已退用小柴胡加芎归枳殻桔梗四剂而消一妇人乆郁右乳内肿硬用八珍汤加逺志贝母柴胡青皮及隔蒜灸兼服神效瓜蒌散两月余而消一妇人左乳内肿如桃不痛不赤发热渐瘦用八珍加香附逺志青皮柴胡百余剂又兼服神效瓜蒌散三十余剂脓溃而愈一妇人郁乆左乳内结核如杏许三月不消心脉濇而脾脉大按之无力以八珍加贝母逺志香附柴胡青皮桔梗五十余剂而溃又三十余剂而愈一妇人禀实性躁怀抱乆郁左乳内结一核按之微痛以连翘饮子二十余剂少退更以八珍加青皮香附桔梗贝母二十余剂而消一妇人发热作渴至夜尤甚两乳忽肿肝脉洪数乃热入血室也用加味小柴胡汤热止肿消一妇人因怒左乳作痛发热表散大过肿热益甚用益气养荣汤数剂热止脓成不从用针肿胀热渇脓大泄仍以前汤月余始愈此症若脓成未破有薄皮剥起者用代针之剂其脓自出不若及时用针不致大溃若脓血未尽辄用生肌反助其邪慎之一妇人因怒左乳作痛胸膈不利以方脉流气饮加木香青皮四剂而安一妇人脓清肿硬面黄食少内热晡热自汗盗汗月经不行此肝脾气血俱虚用十全大补加逺志贝母及补中益气各三十余剂外用葱熨患处诸症寻愈一妇人脓成胀痛余欲针之不从数日始针出败脓三四碗许虚症蜂起几至危殆用大补两月余而安若元气虚弱不作脓者用益气养荣汤补之脓成即针若肿痛寒热怠惰食少或至夜热甚用补中益气汤兼逍遥散补之为善一产妇因乳少服药通之致乳房肿胀发热作渴以玉露散补之而愈夫乳汁乃气血所化在上为乳在下为经若冲任之脉盛脾胃之气壮则乳汁多而浓衰则淡而少所乳之子亦弱而多病又有屡产无乳或大便濇滞乃亡津液也当滋化源一妇人右乳内结三核年余不消朝寒暮热饮食不甘此乳巖以益气养荣汤百余剂血气渐复更以木香饼熨之喜其谨疾年余而消至英内年二十有五素虚弱多郁怒时疫后脾胃愈虚饮食愈少又值气忿右乳脇下红肿应内作痛用炒麸皮熨之肿虽少散内痛益甚转侧胸中如物悬坠遂与加减四物汤内肿如鵞卵外大如盘胸脇背心相引而痛夜热势甚治者皆以攻毒为言叩诸先生乃云此病后脾弱而复怒伤肝治法惟主于健脾气平肝火则肿自消而病自愈矣承惠方以八物加陈皮黄茋柴胡山栀白芷服八剂病减六七去白芷加青皮木香桔梗又六剂而全愈奏功之竒获效之速葢出于寻常万万也感激厚恩昕夕不忘録此乞附医案以诏后之患者毋为攻毒者之所惑也晚生尤至英顿首再拜书一妇人乳内结核年余晡热少食余欲用益气养荣汤治之彼以为缓乃服行气之剂其势愈甚溃而日出清脓而殁郭氏妾乃放出宫女乳内结一核如栗亦服流气等药大如覆碗坚硬如石出水而殁血风疮妇人血风疮因肝脾二经风热郁火血燥所致其外症身发疙或如丹毒痒痛不常搔破成疮脓水淋漓其内症月经无定小便不调夜热内热自汗盗汗恶寒憎寒肢体倦怠饮食不甘寒热往来若发热作痛乃肝经风热血燥用当归饮加柴胡山栀若体倦食少口干潮热乃肝经郁火伤血用加味逍遥散若疙痛痒寒热往来乃肝经风热伤血用小柴胡加山栀黄连若夜间发热作渴谵语乃热入血室用小柴胡加生地黄血虚四物合小柴胡汤若无寐盗汗内热晡热乃脾经血虚用归脾汤兼寒热加山栀熟地若用风药复伤隂血反致他症治验一妇人素清苦四肢患此误用败毒寒凉晡热内热自汗盗汗月经不调口干咽燥此郁结伤脾四肢者脾主之用归脾汤数剂后兼逍遥散五十余剂而愈一妇人性躁寒热口苦脇痛耳鸣腹胀溺濇年余矣症属肝火用四君加柴胡炒山栀炒龙胆数剂乃与逍遥散兼服而疮愈又与六味丸及逍遥散七十余剂诸症悉退若有愈后身起白屑搔则肌肤如帛所隔此气血虚不能营于腠理用大补之剂若有愈后发热身起疙痒痛搔破脓水淋漓经候不调此肝火血热用四物加柴胡山栀白术茯苓丹皮甘草一妇人日晡身痒月余口干又月余成疮服祛风之剂脓水淋漓午前畏寒午后发热殊类风症余谓此肝经郁火外邪所搏用补中益气加山栀钩藤又以逍遥散加川芎贝母而愈一妇人搔痒发热日晡益甚肤见赤㾗月经过期此血虚有热以逍遥散倍加熟地热止痒退更以四物加柴胡参茋炙草茯苓调理遂愈一女子十二岁善怒遍身作痒用柴胡川芎山栀芍药以清肝火以生地当归黄芩凉肝血以白术茯苓甘草健脾土而愈半载后遍身起赤㾗或时眩晕此肝火炽甚血得热而妄行是夜果经至肷疮妇人两肷生疮或因胎产饮食失宜伤损脾胃或因忧思郁怒亏损肝脾以致湿热下注或外邪所侵外肷属足三阳可治内肷属足三隂难治若初起发肿赤痛属湿毒所乘用人参败毒或槟苏败毒散若漫肿作痛或不肿不痛属脾虚湿热下注用补中益气或八珍汤或脓水淋漓体倦少食内热口干属脾气虚弱用补中益气加茯苓酒炒芍药若午后头目不清属隂火用前汤加酒炒黑黄栢若午后发热体倦属血虚用前汤加川芎熟地若怀抱不乐而甚用归脾汤加山栀柴胡若恚怒气逆而甚用补中益气加川芎山栀若内热体倦痰涎口疮属脾肾虚热用六味丸若肢体畏寒饮食少思属脾肾虚寒用八味丸火抵色赤属热毒易治色黯属脾肾虚寒难治设误用攻伐复伤胃气难保其生治验一妇人患之四畔微赤作痛重坠脓水淋漓胸脇不利饮食少思内热口苦夜间少寐此属脾虚郁伤用归脾汤解郁结而生脾血用补中益气加茯苓半夏补脾气而除湿热寻愈一妇人乆不愈色赤微热日晡焮肿形体虚弱饮食少思劳则喘渴恶寒发热此脾虚下陷用补中益气汤而愈一妇人三年矣色黯肿硬恶寒发热饮食少思形体消瘦作渴饮汤饮食稍多或腹胀或泄㵼或作呕或吞酸此脾气虚寒用补中益气加干姜肉桂五十余剂而愈一妇人因入朝步履恶寒发热倦怠懒食疮口出血此劳伤元气不能摄血归经用补中益气汤而愈一妇人因怒寒热头眩或耳项胸脇胀痛或小腹隂道闷坠或小便频数下血此属肝火血热先用小柴胡汤加炒黒山栀川芎当归车前二剂诸症顿退又用加味逍遥散补其隂血而愈后因饮食劳倦前症复作疮口出血用补中益气汤治之而愈一妇人患将两月焮赤肿痛小便频数饮食如常用活命饮二剂诸症悉退又用八珍汤而痊一妇人患此焮痛恶寒发热用槟苏败毒散而寒热退用仙方活命饮而焮痛止再用补中益气汤而形气健隂疮妇人隂疮乃七情郁火伤损肝脾湿热下注其外症有隂中舒出如蛇俗唿隂挺有翻突如饼俗唿隂菌亦有如鸡冠花亦有生诸虫亦有肿痛湿痒溃烂出水胀闷脱坠者其内症口干内热体倦经候不调饮食无味晡热发热胸膈不利脇肋不调小腹痞胀赤白带下小水淋濇其治法肿痛者宜用四物加柴胡山栀丹皮胆草湿痒者宜用归脾加山栀丹皮柴胡淋濇者宜用龙胆㵼肝加白术丹皮溃腐者宜用加味逍遥散肿闷脱坠者宜用补中益气加山栀丹皮佐以外治之法备见治验治验一妇人胸膈不利内热作渴饮食不甘肢体倦怠隂中闷痒小便赤濇此郁怒所致用归脾加山栀而愈后因怒患处并小腹胀痛用小柴胡加山栀芎归芍药而愈但内热晡热用逍遥散加山栀而愈后因劳役发热患处肿胀小便仍濇用补中益气加山栀茯苓丹皮而愈一妇人隂中突出如菌四围肿痛小便频数内热晡热似痒似痛小腹重坠此肝脾郁结之症葢肝火湿热而肿痛脾虚下陷而重坠也先以补中益气加山栀茯苓车前青皮以清肝火升脾气渐愈更以归脾汤加山栀茯苓川芎调理更以生猪脂和藜芦末涂之而収入一妇人隂中挺出一条五寸许闷痛重坠水出淋漓小便濇滞夕与龙胆㵼肝汤分利湿热朝与补中益气汤升补脾气诸症渐愈再与归脾加山栀茯苓川芎黄栢兼服调理而愈后因劳役或怒气下部湿痒小水不利仍用前药即愈亦有尺许者亦有生诸虫物者皆用此治一妇人腐溃脓水淋漓肿痛寒热小便赤濇内热作渴肢体倦怠胸膈不利饮食少思三月余矣用补中益气内柴胡升麻各用一钱加茯苓一钱炒山栀二钱数剂少愈又与归脾加山栀川芎茯苓三十余剂诸症悉退惟内热尚在再与逍遥散倍用山栀而愈一妇人素性急隂内或痛小便赤濇怒则益甚或发热或寒热治以芎归炒栀柴胡苓术丹皮泽㵼炒芍炒车前炒连生草数剂渐愈乃去黄连泽㵼又数剂而全愈一妇人素郁闷隂内痛痒不时出水饮食少思肢体倦怠用归脾加丹皮山栀芍药柴胡生草主之而安一妇人隂内痒痛内热倦怠饮食少思用参茋归术陈皮柴胡炒栀炒车前升麻芍药丹皮茯苓治之而痊若隂中有虫痒痛亦属肝木以桃仁研膏和雄黄末纳隂中以杀之仍用清肝解郁有以鸡肝纳之者乃取虫之法也一妇人交接违理出血作痛发热口干误服寒凉之药前症益甚不时欲呕饮食少思此症属肝经而药复伤脾也先用六君子加柴胡而脾胃渐愈乃用加味逍遥散而患处亦痊一妇人毎交接辄出血作痛敷服皆凉血止痛之剂不时出血甚多此肝伤而不能藏血脾伤而不能摄血也用补中益气济生归脾二汤而愈若交接出血用熟艾热裹入隂中若交接违理而出血用乱发青布烧为末敷之血自止若出血过多而见他症但用前药调补肝脾诸症自愈矣一妇人隂肿下坠闷痛出水胸腹不利小便频数内热晡热口苦耳鸣先用小柴胡加车前胆草苓术升麻二剂稍缓又用加味逍遥加升麻数剂稍愈乃以加味归脾加升麻柴胡并补中益气加山栀数剂渐愈仍用加味逍遥加味芎归二药调理而痊一妇人热痛用寒凉败毒饮食不入时欲呕吐小腹重坠似欲去后此脾胃亏损元气下陷症属虚寒先用补中益气加炮姜二剂重坠如失再用前汤加茯苓半夏二十余剂而愈乃以归脾少加柴胡升麻六味地黄丸调理两月余而康附方幷註保和丸治饮食停滞胸膈痞满或作吞酸等症神曲半夏茯苓萝卜子陈皮连翘山查右为末粥丸加白术二两名大安丸越鞠丸治六郁胸膈痞满呕吐吞酸或湿热腹胀腿脚酸疼等症苍术神曲香附山查山栀抚芎麦芽右各另为末水调炒曲麫煳为丸如桐子大毎服五七十丸白滚汤下右金丸治肝火胸脇刺痛或发寒热或头目作痛小便淋秘或小腹疼痛一切肝火之症黄连吴茱茰右为末粥丸白术陈皮汤下椒仁丸治先因经水断絶后至四肢浮肿小便不通血化为水椒仁甘遂附子续随子郁李仁黒牵牛五灵脂当归吴茱茰延胡索芫花石膏胆矾人言斑猫蚖青右为末面煳为丸如豌豆大每服一丸橘皮汤下此方药虽峻利所用不多若畏而不服有养病害身之患常治虚弱之人亦未见其有误也血分葶丸治先因小便不利后至身面浮肿经水不通水化为血葶续随子干笋末右为末枣肉丸如桐子大每服七丸煎扁竹汤下如大便利者减续随子葶各一钱加白术五钱人参丸治经脉不利化为水流走四肢悉皆肿满名曰血分其候与水相类若作水治之非也宜用此人参当归桂心瞿麦穗赤芍药白茯苓葶大黄右为末炼蜜丸桐子大每服十五丸至二三十丸空心饮汤下栢子仁丸治血虚有火月经耗损渐至不通日渐羸瘦而生潮热慎毋以毒药通之宜栢子仁丸泽兰汤主之柏子仁牛膝卷柏泽兰叶续断熟地黄右为末入地黄膏加炼蜜丸桐子大每服三十丸空心米饮下泽兰汤治症同前泽兰叶当归芍药甘草右为粗末每服五钱水二钟煎至一钟去柤温服独参汤治一切失血恶寒发热作渴烦躁并宜此药补气葢血生于气阳生隂长之理也用人参二两枣十枚水煎服玉露散治乳脉不行身体壮热头目昬痛大便澁滞等症人参白茯苓桔梗川芎白芷当归芍药甘草右水煎服若热甚大便秘量加炒大黄圣愈汤治血虚心烦睡卧不宁或五心烦热当归黄茋生地黄川芎人参熟地黄右水煎服当归饮治血热瘾疹痒痛脓水淋漓发热等症当归白芍药川芎生地黄白蒺藜防风荆芥黄茋何首乌甘草右水煎服龙胆㵼肝汤治肝经湿热下部肿焮作痛小便澁滞隂挺如菌或出物如虫等症车前子木通泽㵼生地黄当归尾山栀黄芩生甘草龙胆草右水煎服乌贼鱼骨丸治妇人血枯胸膈四肢满妨于食饮病至闻腥臊臭气先唾血出清液或前后泄血目眩转月事衰少不来乌贼鱼骨蕳茹右为末以雀卵和成剂丸如小豆大每服五丸加至十丸以鲍鱼煎汤下以饭压之青州白丸子治风痰咳𠻳或牙关紧急不知人事或痰滞作麻南星半夏白附子川乌右为末绢袋盛井水摆浸仍换水浸三五日晒干糯米粉丸如急用以姜汁煳丸亦可四七汤治七情郁结咽间如有一核吞吐不利或中脘痞满痰涎壅喘或恶心少食紫苏叶厚朴茯苓半夏右姜枣水煎服若白带以此汤送前丸其效如神当归龙荟丸治肝经症脇下作痛或有积块或下疳便痈小便淋濇或瘀血凝滞小便作痛当归栀子仁黄连龙胆草青皮黄芩大黄芦荟青黛柴胡木香麝香右为末炒神曲煳丸每服二三十丸姜汤下阿魏膏治一切痞块羌活独活𤣥参官桂赤芍药穿山甲生地黄两头尖大黄白芷天麻红花槐栁桃枝木鼈子乱髪右用香油二斤四两煎黑去柤入发再煎化仍去柤徐下黄丹煎软硬得中方入芒硝阿魏苏合油乳香没药五钱麝香三钱调匀成膏矣摊贴患处内服芦荟丸等黄丹须真正者効凡贴膏药先用朴硝随患处铺半指厚以纸葢用热熨斗熨良乆如硝耗再加熨之熨二时许方贴膏药若是肝积加芦荟末同熨芦荟丸治肝疳口舌生疮牙龈腐烂或遍身生疮等症大皂角青黛芦荟朱砂麝香干虾蟆右为末蒸饼煳丸麻子大每服五七十丸米饮下局方小续命汤治厯节痛风痰盛口禁腰背反张等症防己肉桂黄芩杏仁白芍甘草川芎麻黄人参防风附子右为粗末每服三钱姜枣水煎服调中益气汤治体怠嗜卧不思饮食或痰𠻳泄㵼等症黄茋人参甘草苍术柴胡橘皮升麻木香右姜枣水煎空心服佛手散治姙娠伤胎下血当归川芎右水煎食前服木香饼治一切气滞结肿或痛或闪肭及风寒所伤作痛并效木香生地黄右木香为末地黄杵膏和匀量患处大小作饼置患处以热熨斗熨之隔蒜灸法治一切疮毒大痛或不痛或麻木如痛者灸至不痛不痛者灸至痛其毒随火而散盖火以畅达㧞引郁毒此从治之法也有囘生之功用大蒜头去皮切三文钱厚安疮头头用艾装于蒜上炙之三装换蒜复灸未成者即消已成者亦杀其大势不能为害如疮大用蒜捣烂摊患处将艾铺上烧之蒜败再换如不痛或不作脓及不起发或隂疮尤宜多灸灸而仍不痛不作脓不起发者不治此气血虚极也神效蒜熨法治虚怯人肢体患肿块或作痛或不痛或风袭于经络肢体疼痛或四肢筋挛骨痛又治流注跌扑伤损肿痛用葱头细切杵烂炒热敷患处冷易之再熨肿痛即止其效如神豆豉饼治疮疡肿硬不溃及溃而不敛幷一切顽疮恶疮用江西豆豉为末唾津和作饼子如钱大厚如三文置患处以艾装于饼上灸之干则易之如背疮用潄口水调作饼覆患处以艾铺饼上灸之如未成者即消已成者能消其毒如有不效气血虚败也益气养荣汤治抑郁瘰或四肢患肿肉色不变或日晡发热或溃而不歛人参茯苓陈皮贝母香附川芎黄茋熟地黄当归芍药甘草桔梗白术右姜水煎服人参养荣汤治溃疡发热恶寒四肢倦怠体瘦少食面黄短气不能收敛若大疮愈后多服之不变他症白芍人参陈皮黄茋桂心当归白术甘草熟地黄五味子茯苓逺志右姜枣水煎服方脉流气饮子治脑怒胸膈胀满或肢体作痛或结壅肿血气无亏者紫苏叶青皮苦梗半夏当归芍药乌药茯苓川芎黄茋枳殻防风甘草橘皮大腹皮木香右姜枣水煎服㵼青丸治肝经郁火实热脇乳作痛大便秘结及肝经一切实火症当归龙胆草川芎山栀大黄羌活防风右为末蜜丸桐子大每服一二丸人参败毒散治疮疡焮痛发寒热或拘急头痛等症人参羌活独活前胡柴胡桔梗枳殻茯苓川芎甘草右水煎服生地黄丸治师尼寡妇乍寒乍热肝脉弦长而出鱼际秦艽黄芩生地黄硬柴胡赤芍药右为细末入地黄膏加炼蜜少许丸桐子大每服三十丸乌梅煎汤下日进二服亦治室女患此连翘饮子治乳内结核连翘川芎瓜蒌仁皂角刺橘叶青皮甘草桃仁右水煎服必效散治瘰未成脓者自消已溃者自敛南硼砂轻粉白梹榔斑猫麝香巴豆右为细末毎服一钱五更用滚汤调下如小水濇滞或微痛此毒欲下也进益元散一服即下此方斑猫巴豆似为峻厉然用巴豆乃解斑猫之毒用者勿畏琥珀膏治颈项瘰及脇下初如梅子肿结硬强渐如连珠不消不溃或溃而脓水不絶经乆不瘥渐成漏症琥珀木通桂心当归白芷防风松脂朱砂木鳖子麻油丁香木香右先用琥珀丁香桂心朱砂木香为细末其余药入油内煎焦黑泸去柤徐徐入黄丹再煎软硬得中即成膏矣神效瓜蒌散治乳痈初起肿痛及一切痈疽或脓出后余毒亦宜用之当归生甘草没药乳香黄瓜蒌右酒水煎服薛氏医案卷三薛氏医案卷四钦定四库全书薛氏医案卷四明薛巳撰女科撮要保胎姙娠若元气不实发热倦怠或胎动不安用当归散因气恼加枳殻胸膈痞闷再加苏梗或作痛加柴胡若饮食不甘或欲呕吐用六君加紫苏枳殻若恶阻呕逆头晕体倦用参橘散未应用六君子汤若恶阻呕吐不食烦闷亦用参橘散之类若顿仆胎动腹痛下血用胶艾汤未应用八珍加胶艾若顿仆毒药腰痛短气用阿胶散未应煎送知母丸若顿仆胎伤下血腹痛用佛手散未应用八珍送知母丸若心惊胆怯烦闷不安名子烦用竹叶汤未应血虚佐以四物气虚佐以四君若下血不止名胎漏血虚用二黄散血去多用八珍汤未应用补中益气汤若因事而动下血用枳殻汤加生熟地黄未应或作痛更加当归血不止八珍加胶艾若不时作痛若小腹重坠名胎痛用地黄当归汤未应加参术陈皮或因脾气虚用补中益气汤若面目虚浮肢体如水气名子肿用全生白术散未应用六君子汤下部肿甚用补中益气倍加茯苓或因饮食失宜呕吐泄泻此是脾胃亏损用六君子汤若足指发肿渐至腿膝喘闷不安或足指缝出水作呕少食余谓寒热头痛肝火上冲也脇胀腹痛肝气不行也作呕少食肝侮脾胃也小便见血肝火血热也用小柴胡加芍药炒黒山栀茯苓白术而愈一姙娠六月体倦食少劳役见血用六君加当归熟地升麻柴胡而愈一姙娠每三四月胎便作痛余用地黄当归汤治之不日而愈一姙娠三月饮食后因怒患疟连吐三次用藿香正气散二剂随用安胎饮一剂而愈后因怒痰甚狂言发热胸胀手按少得此肝脾气滞用加味逍遥散加川芎二剂顿退四剂而安一妇人每怒发热脇胀小便淋濇每月经行旬余未已受胎三月因怒前症复作朝用加味逍遥散夕用安胎饮各二剂而安五月又怒复作下血如经行四日未止仍用前药而愈一姙娠将三月呕吐恶食体倦嗜卧此恶阻之症用人参橘皮汤二剂渐愈又用六君加紫苏二剂而安一姙娠吞酸恶心欲作呕吐此饮食停滞用六君加曲蘖炒黑子芩枳殻香附治之而愈一姙娠饮食后恼怒寒热呕吐头痛恶寒胸腹胀痛大便不实而色青小便频数而有血余曰当清肝健脾为主不信乃主安胎止血益甚问余曰何也余曰大便不实而或青此是饮食既伤脾土而兼木侮小便频数而有血此是肝火血流于胞而兼挺痿也用六君子加枳殻紫苏山栀二剂脾胃顿醒又用加味逍遥散加紫苏枳殻二剂小便顿清更节饮食调理而安一姙娠每至五月肢体倦怠饮食无味先两足肿渐至遍身后及头面此是脾肺气虚朝用补中益气夕用六君子加苏梗而愈凡治姙娠毋泥其月数但见某经症便用某药为善一姙娠因怒吐血块四日不止两脇胀痛小便淋濇此怒而血蓄于上部火炎而随出也脇胀腹痛小便淋濇肝经本病也用小柴胡合四物四剂而止却用六君子安胎饮调理而安一姙娠气喘痰甚诸药不应问治于余询之云素有带下始于目下浮两月余其面亦然此气血有痰饮也用六味丸料数剂而愈凡妇人气血方盛乳房作胀或无儿饮痛胀寒热用麦芽二三两炒熟水煎服立消其耗散血气如此何脾胃虚弱饮食不消方中多用之一云麦芽最消肾若气血虚而乳汁自出者宜十全大补汤其子多不育小产小产重于大产葢大产如栗熟自脱小产如生採破其皮殻断其根蔕岂不重于大产但人轻忽致死者多矣治法宜补形气生新血去瘀血若未足月痛而欲产芎归补中汤倍加知母止之若产而血不止人参黄茋汤补之若产而心腹痛当归川芎汤主之胎气弱而小产者八珍汤固之若热血过多而发热圣愈汤汗不止急用独参汤发热燥躁肉瞤筋惕八珍汤大渴面赤脉洪而虚当归补血汤身热面赤脉沈而微四君姜附东垣云昼发热而夜安静是阳气自旺于阳分也昼安静而夜发热躁是阳气下陷于隂中也如昼夜俱发热者是重阳无隂也当峻补其隂王太㒒云如大寒而甚热之不热是无火也热来复去昼见夜伏夜发昼止时节而动是无火也如大热而甚寒之不寒是无水也热动复止倐忽往来时动时止是无水也若阳气自旺者补中益气汤阳气陷于隂者四物二连汤重阳无隂者四物汤无火者八味丸无水者六味丸治验一姙娠五月服剪红丸而堕腹中胀痛服破血之剂益甚以手按之益痛余曰此峻药重伤脾胃受患用八珍倍人参黄茋半夏乳香没药二剂而痛止数剂而全愈呉江庠友史万湖仲子室年二十余疫疾堕胎时咳服清肺解表喘急不寐请治余以为脾土虚不能生肺金药损益甚先兴补中益气加茯苓半夏五味炮姜四剂渐愈往视之又与八珍加五味及十全大补汤全愈大儿妇张氏素怯弱嘉靖癸卯四月生女自乳中患疥疮年余不愈遂致羸困甲辰五月遭先母大故以姑病勉强代执丧礼旬月每欲眩仆一日感气忽患心脾高肿作疼手不可按而呕吐不止六脉微细之极余以为脉虽虚而病形则实误认诸痛不可补气乃用青皮香附呉茱等药而愈继复患疟且堕胎又投理气行血之药病去元气转脱再投参茋补剂不应矣六脉如丝欲絶思非附子不能救非立翁不能投迎翁至诊云皆理气之剂真损之误也连投参茋归术附子姜桂六剂间用八味丸五日眠食渐甘六脉全复翁云心脾疼痛时即当服此等药疟亦不作矣姑妇皆翁再造敢述奇功附于此门之尾以为初知药性者之戒制生陈逊稽颡谨识保产姙娠欲产之时但觉腹内转动即当正身仰卧待儿转身向下时作痛试揑产母手中指中节或末节跳动方与临盆即产矣若初觉不仰卧以待转胞或未产而水频下此胞衣已破血水先干必有逆生难产之患若横生者儿先露手臂令母正卧以手徐推儿臂下体令其正直复以中指摩其肩勿令脐带攀系即生逆生者儿先露足令母正卧以手徐推其足仍推儿转正即生偏生者儿头偏在一边亦照前法徐正其头即生或儿头后骨偏在谷道旁徐推近上即生碍产者儿头虽正但不能下葢因胎转脐带攀肩所致用中指按儿两肩理脱脐带即生坐产者儿将欲生其母疲倦久坐椅褥抵其生路急用巾带高悬令母以手攀之轻轻屈足良久儿顺即生盘肠生者临产母肠先出此难于收上以萆蔴子四十九粒研烂涂产母头顶待肠收上急洗去设或为风吹干不能收者以磨刀水少许温热拭润其肠再用磁石煎汤服之即收上磁石须隂阳家用有验者俗以水噀母面背惊而肠亦收之葢惊则气散恐反致他症戒之若胎衣破而不得分娩者用保生无忧散以固其血自然生息如血已耗损用八珍汤料一斤益母草半斤水数碗煎熟不时饮之亦有得生者凡孕妇只腹痛未产也若连腰痛甚者将产也葢肾候于腰胞系于肾故也华佗治横逆产难用蛇脱二条蝉殻二十八箇胎髪二丸各烧灰每服二钱酒调连进二服即卧片时儿即顺生如无此药令产母仰面正卧以小针刺儿手脚心三五次用盐涂之手脚即缩上待儿身转顺即生若以蜀葵子四十九粒白滑石三钱顺流水煎服即顺生或用好京墨浓磨服之墨水裹儿即下或败笔头一箇煅过以藕节自然汁温汤和下或紫苏叶当归各三钱长流水煎服即下凡孕家宜预请稳婆有仁心识见者当施恩惠以结其心先与说知倘有生息不顺只说未产或遇双胎只说胎衣未下恐惊则气散愈难生息余家亲验之大抵难产多患于郁闷安佚富贵之家治法虽云胎前清气产后补血不可专执若脾胃不实气血不充宜预调补不然临产必有患难如因难产或大寒时急以大油纸捻徐徐烧断其脐带虽儿已死令暖气入腹多得复生切勿用刀断之治验荆妇孟冬分娩艰难产子已死元气劳伤用油纸捻烧断脐带取其阳气以补之俄间儿啼作声即鹄儿也若以刀物如常断之其母亦难保生此儿嗣后一二嵗间并无伤食作泻之症可见前法之功其稳婆又喜平日常施少惠得其用心能安慰母懐故无虞耳此稳婆云止有一女分娩时适当巡街侍御行牌取我视其室分娩女为此惊吓未产而死后见侍御更以威言分付迨视产母胎虽顺而头偏在一边若以手入推正可保顺生已畏其威不敢施手但囘禀云此是天生天化非人力所能立俟其母子俱死子死腹中夫子死腹中者多因惊动太早或触犯禁或抱腰太重或频探试水胞衣先破血水先尽而胎干涸故耳其候产母唇舌皆黑者子母俱死若舌黑或胀闷甚者然其子已死矣先以平胃散一两酒水各半煎却投朴硝半两服或用硝一两以童便调下亦妙治验一稳婆之女勤苦负重姙娠腹中隂冷重坠口中甚秽余意其胎必死令视其舌果青黑与朴硝半两许服之随下秽水而安一妇人胎死服朴硝而下秽水肢体倦怠气息淹淹用四君为主佐以四物姜桂调补而愈胎衣不出有因恶露入衣胀而不能出有因元气亏损而不能送出其恶露流衣中者腹中胀痛用牵牛丹或失笑散以消瘀血缓则不救其元气不能送者腹中不胀痛用保生无忧散治验俱详妇人良方十八卷第四交骨不开隂门不闭子宫不收交骨不开产门不闭子宫不收皆元气素弱胎前失于调摄以致血气不能运达而然也交骨不开隂气虚也用加味芎归汤补中益气汤产门不闭子宫不收气血虚也用十全大补汤治验一妇人分娩最易至四十姙娠下血甚多产门不开亦与前汤一剂又用无忧散斤许一剂煎熟时时饮之以助其血而产一产妇隂门不闭发热恶寒用十全大补加五味子数剂而寒热悉退又用补中益气加五味子数剂而敛若初产胀肿或焮痛而不闭者当用加味逍遥散若肿既消而不闭者当用补中益气汤切忌寒凉之剂一妇人脾胃素弱兼有肝火产后隂门肿痛寒热作渴呕吐不食敷大黄等药服驱利之剂肿及于臀虚症蜂起此真气虚而作先用六君子以固脾胃乃以补中益气汤升举不数剂而消一产妇失治肿溃不已形体消痩饮食少思朝寒暮热自汗盗汗半年矣用补中益气加茯苓半夏以健脾胃脓水渐少饮食渐进用归脾汤以解脾郁共五十余剂元气复而疮亦愈矣一产妇隂门不闭小便淋腹内一物攻动脇下或胀或痛用加味逍遥散加车前子而愈一妇人子宫肿大二日方入损落一片殊类猪肝已而面黄体倦饮食无味内热晡热自汗盗汗用十全大补汤二十余剂诸症悉愈仍复生育血滞成痈方见后产后腹痛产后小腹作痛俗名儿枕块用失笑散行散之若恶露既去而仍痛用四神散调补之若不应用八珍汤若痛而恶心或欲作呕用六君子汤若痛而泄㵼用六君子汤送四神丸若泄㵼痛而或后重用补中益气汤送四神丸若胸膈饱胀或恶食吞酸或腹痛手不可按此是饮食所致当用二陈加白术山查以消导若食既消而仍痛或按之不痛或更加头痛烦热作渴恶寒欲呕等症此是中气被伤宜补脾胃为主若发热腹痛按之痛甚不恶食不吞酸此是瘀血停滞用失笑散以消之若止是发热头痛或兼腹痛按之却不痛此是血虚用四物加炮姜参术以补之病机要云胎产之病从厥隂经论之无犯胃气及上二焦为之三禁不可汗不可下不可利小便发汗者同伤寒下早之症利大便则脉数而已动于脾利小便则内亡津液胃中枯燥制药之法能不犯三禁则荣卫自和而寒热止矣如发渴用白虎气弱用黄茋血刺痛则用当归腹中痛则加芍药宜详察脉症而用之丹溪先生云产后当大补气血为先虽有杂症从末治之一切病多是血虚皆不可发表治验一产妇腹痛发热气口脉大余以为饮食停滞不信乃破血补虚反寒热头痛呕吐涎沫又用降火化痰理气四肢逆冷泄泻下坠始信谓余曰何也余曰此脾胃虚之变症也法当温补遂用六君加炮姜二钱肉桂木香一钱四剂诸症悉退再用补中益气之剂元气悉复一妇人产后腹痛后重去痢无度形体倦怠饮食不甘懐抱久郁患蠒唇寐而盗汗如雨竟夜不敢寐神思消烁余曰气血虚而有热用当归六黄汤内黄芩连栢炒黑一剂汗顿止再剂全止乃用归脾汤八珍散兼服元气渐复而愈一产妇小腹作痛服行气破血之药不效其脉洪数此瘀血内溃为脓也以𤓰子仁汤二剂痛止更以太乙膏下脓而愈产后多有此病纵非痈患用之更效一产妇小腹疼小便不利用薏苡仁汤二剂痛止更以四物加桃仁红花下瘀血而愈大抵此症皆因荣卫不调或瘀血停滞所致若脉洪数已有洪脉但数微有脓脉迟𦂳乃瘀血下之即愈若腹胀大转侧作水声或脓从脐出或从大便出宜用蜡矾丸太乙膏及托里药一产妇小腹作痛有块脉芤而濇以四物加𤣥胡索红花桃仁牛膝木香治之而愈一妇人产后小腹患痛服𤓰子仁汤下瘀血而痊凡瘀血停滞宜急治之缓则腐化为脓最难治疗若流注闗节则患骨疽失治多为败症一妇人因经水多服濇药止之致腹作痛以失笑散二服而瘳产后血晕并失血产后元气亏损恶露乘虚上攻眼花头晕或心下满闷神昏口禁或痰壅盛者急用失笑散主之若血下多而晕或神昏烦乱者大剂芎归汤补之或芸薹子散或童子小便有痰加二陈汤若劳心力而致者宜补中益气加香附若因气血虚极不省人事用清魂散继以芎归汤及大补气血之剂凡产可预烧称锤令赤以器盛之急至床前以醋沃之或以醋涂口鼻闻之即醒或用破旧漆器或干漆烧烟薫之或用半夏末冷水和丸入鼻孔中并无前患丹溪先生云血晕因气血俱虚痰火泛上宜以二陈导痰或加减朱砂安神丸以麦门冬汤下亦可大凡产后口眼㖞斜等症当大补气血为主而兼以治痰若脾胃虚而不能固者用六君子汤至五七箇月宜服安胎饮至八九箇月再加大腹皮黄杨脑如临产时更宜服保生无忧散庶无前患治验一产妇月余矣因怒两脇胀痛忽吐血甚多发热恶寒胸腹胀满用八珍加柴胡丹皮炮姜而安却用十全大补仍加炮姜而愈前症因脾肺气血亏损而胸腹虚痞虽投大补若非姜桂辛温助其脾肺以行药势亦无以施其功而反助其胀耳家人妇产后小腹作痛忽牙闗𦂳急灌以失笑散良久而甦又用四物加炮姜白术陈皮而愈一产妇筋挛臂软肌肤掣动此气血俱虚用十全大补汤而愈一产妇两手麻木服愈风丹天麻丸遍身皆麻神思倦怠䀯热作渴自汗盗汗此气血俱虚也用十全大补加炮姜数剂诸症悉退却去炮姜又数剂而愈但内热此血虚也用逍遥散而痊产后发痓产后发痓因去血过多元气亏极或外邪相抟其形牙闗𦂳急四肢劲强或腰背反张肢体抽搐若有汗而不恶寒者曰柔痓若无汗而恶寒者曰刚痓然产后患之实由亡血过多筋无所养而致故伤寒汗下过多溃疡脓血大泄多患之乃败症也若大补血气多保无虞若攻风邪死无疑矣治验一产妇牙闗𦂳急腰背反张四肢抽搐两目连札余以为去血过多元气亏损隂火炽盛用十全大补加炮姜一剂而甦又数剂而安余在呉江史万湖第将入更时闻喧攘云某家人妇忽仆牙闗𦂳急已死矣询云是新产妇出直厨余意其劳伤血气而发痓也急用十全大补加附子煎滚令人推正其身一人以手夹正其面却挖开其口将药灌之不嚥药已冷令侧其面出之仍正其面复灌以热药又冷又灌如此五次方嚥下随灌以热药遂甦产后便血产后便血或饮食起居或六淫七情以致元气亏损阳络外伤治法若因膏粱积热用加味清胃散若因醇酒湿毒葛花解酲汤若因怒动肝火六君加柴芍芎归若因郁结伤脾加味归脾汤若因思虑伤心妙香散若因大肠风热四物加侧栢荆防枳殻槐花若因大肠血热四物加芩连若因肠胃虚弱六君子加升麻柴胡若因肠胃虚寒六君加肉䓻木香若因元气下陷补中益气加茯苓半夏若因气虚用六君升麻若因血虚用四物气血俱虚用八珍俱加柴胡升麻大凡病久或元气虚弱见病百端皆因脾胃亏损内真寒而外假热但用六君子或补中益气加炮姜温补脾气诸症悉退若四肢畏冷属阳气虚寒急加附子病因多端当临症制宜庶无误矣治验一产妇粪后下血诸药不应饮食少思肢体倦怠此中气虚弱用补中益气加茱炒黄连五分四剂顿止但怔忡少寐盗汗未止用归脾汤治之而痊一妇人但怒便血寒热口苦或胸脇胀痛或小腹痞闷此木乘土用六君加柴胡山栀而愈用补中益气加味逍遥二药而不复作一妇人久下血在粪前属脾胃虚寒元气下䧟用补中益气加连炒呉茱一钱数剂稍缓乃加生呉茱五分数剂而愈一妇人产后便血口干饮汤胸脇膨满小腹闷坠内热晡热饮食不甘体倦面黄日晡则赤洒淅恶寒此脾肺气虚先用六君加炮姜木香诸症渐愈用补中益气将愈用归脾汤全愈后饮食失节劳役兼怒气发热血崩夜间热甚谵语不絶此热入血室用加味小柴胡二剂而热退用补中益气而血止用逍遥散归脾汤调理而康产后大便不通产后大便不通因去血过多大肠干涸或血虚火燥干涸不可计其日期饮食数多用药通之润之必待腹满觉胀自欲去而不能者乃结在直肠宜用猪胆汁润之若服苦寒药润通反伤中焦元气或愈加难通或通而泻不能止必成败症若属血虚火燥用加味逍遥散气血俱虚八珍汤慎不可用麻子杏仁枳殻之类治验一产妇大便不通七日矣饮食如常腹中如故余曰饮食所入虽倍常数腹不满胀用八珍加桃杏二仁至二十一日腹满欲去用猪胆汁润之先去干粪五七块后皆常粪而安一产妇大便八日不通用通利之药中脘作痛饮食甚少或云通则不痛痛则不通乃用蜜导之大便不禁呃逆不食余曰此脾肾复伤用六君加呉茱肉果骨脂五味数剂喜其年壮不然多致不起产后寒热产后寒热因气血虚弱或脾胃亏损乃不足之症经云隂虚则发热阳虚则恶寒若兼大便不通尤属气血虚弱切不可用发表降火若寸口脉微名隂气不足隂气上入于阳中则恶寒用补中益气汤尺部脉弱名隂气不足阳气下陷于隂中则发热用六味地黄丸大抵隂不足阳旺从之则阳内陷而发热阳不足隂往从之则隂上入而恶寒此隂阳不归其分以致寒热交争故恶寒而发热也当用八珍汤若病后四肢发热或形气倦怠此元气未复湿热乘之故耳宜补中益气汤若肌热大渴引饮目赤面红此血虚发热用当归补血汤若认为热则误矣治验一产妇恶寒发热用十全大补加炮姜治之而愈但饮食不甘肢体倦怠用补中益气而安又饮食后犯怒恶寒发热抽搐咬牙难候其脉视其面色青中隐黄欲按其腹以手䕶之此肝木侮脾土饮食停滞而作用六君加木香一剂而安一产妇恶寒发热余欲用八珍加炮姜治之其家知医以为风寒用小柴胡汤余曰寒热不时乃气血虚不信仍服一剂汗出不止谵语不絶烦热作渴肢体抽搐余用十全大补二剂益甚脉洪大重按如无仍以前汤加附子四剂稍缓数剂而安产后咳𠻳产后咳𠻳或因隂血耗损或因肺气亏伤或隂火上炎或风寒所感主治之法若隂血虚者用芎归熟地参术肺气伤者用四君芎归桔梗隂火上炎者六味地黄加参术风寒所感者补中益气加桔梗紫苏若瘀血入肺发喘急用二味参苏饮多有得生者若兼口鼻起黑或鼻出血急用前散亦有得生者然而所患悉因胃气不足葢胃为五臓之根本人身之根蒂胃气一虚五臓失所百病生焉但患者多谓腠理不密所致殊不知肺属辛金生于巳土亦因土虚不能生金而腠理不密外邪所感其隂火上炎亦壮土金生肾水以制火为善若径治其病则误治验一产妇咳𠻳声重鼻塞流涕此风寒所感用参苏饮一钟顿愈六七乃与补中益气加桔梗茯苓半夏一剂而痊又与六君加黄茋以实其腠理而安一产妇朝吐痰夜发热兼之无寐泥用清痰降火肌体日痩饮食日少前症益甚余曰早间吐痰脾气虚也夜间发热肝血虚也昼夜无寐脾血耗也遂用六君子汤加味逍遥散加味归脾汤以次调补不月而痊一产妇咳𠻳痰盛面赤口干内热晡热彻作无时此隂火上炎当补脾肾遂用补中益气汤六味地黄丸而愈一产妇咳而腹满不食涕唾面肿气逆此病在胃闗于肺用异功散而愈时疫堕胎咳𠻳见小产产后疟疾产后疟疾因脾胃虚弱饮食停滞或因外邪所感或郁怒伤脾或暑邪所伏审系饮食用六君加桔梗苍术藿香如外邪多而饮食少用藿香正气散如外邪少而饮食多用人参养胃汤饮食劳役用补中益气汤气血虚弱用十全大补加炮姜虚寒用六君加姜桂元气脱陷急加附子大凡久疟多属元气虚寒葢气虚则寒血虚则热胃虚则恶寒隂火下流则寒热交作或吐泻不食腹痛烦渴发热谵语或手足逆冷寒战如慄虽见百症当峻温补其病自退若误用清脾截疟之类多致不起治验一产妇患疟发热作渴胸脇胀满遍身作痛三日不食嚥酸嗳气此是饮食所伤脾胃不能消化用六君加神麴山查四剂而不作酸乃去神麴山查又数剂而饮食进其大便不通至三十五日计进饮食七十余碗腹始闷令用猪胆汁导而通之其粪且不甚燥一产妇患疟久不愈百病蜂起其脉或洪大或微细或弦𦂳或沈伏难以名状用六君加炮姜二十余剂脉症稍得又用参术煎膏佐以归脾汤百余剂而瘥一产妇朝寒暮热或不时寒热久不愈用六君子补中益气兼服百余剂而寻愈产后疟疾心脾痛见小产产后泻痢产后泻痢或因饮食伤损脾土或脾土虚不能消食当审而治之若米食所伤用六君加谷蘖若麪食所伤用六君加麦蘖若肉食所伤用六君加山查神麴凡兼呕吐皆加藿香若兼嚥酸或呕吐用前药送越鞠丸若肝木来侮脾土用六君加柴胡炮姜若寒水反来侮土用钱氏益黄散若久泻或元气下䧟兼补中益气汤以升发阳气若泻痢色黄乃脾土真气宜加木香肉果若属脾土虚寒当用六君加木香姜桂若脾肾虚寒用补中益气及四神丸若属命门火衰而脾土虚寒用八味丸以补土母若小便濇滞肢体渐肿或兼喘咳用金匮肾气丸以补脾肾利小道若胃气虚弱而四肢浮肿治须补胃为主若久而不愈或非饮食所伤而致乃属肾气亏损盖胞胎主于任而系于肾况九月十月乃肾与膀胱所养必用四神六味八味三药以补肾若用分利导水之剂是虚其虚也治验一产妇泻痢发热作渴吐痰甚多肌体消痩饮食少思或胸膈痞满或小腹胀坠年余矣余以为脾肾泻朝用二神丸夕用六君子汤三月余而痊一妇人产后泄泻兼呕吐嚥酸面目浮肿此脾气虚寒先用六君加炮姜为主佐以越鞠丸而嚥酸愈又用补中益气加茯苓半夏而脾胃康一产妇泻痢年余形体骨立内热晡热自汗盗汗口舌糜烂日吐痰三碗许脉洪大重按全无此命门火衰脾土虚寒而假热然痰者乃脾虚不能统摄归源也用八味丸补火以生土用补中益气汤兼补肺金而脾胃健一产妇腹痛后重去痢无度形体倦怠饮食不进与死为邻此脾肾俱虚用四神丸十全大补汤而愈但饮食难化肢体倦怠用补益汤调理而康一妇人五月患痢日夜无度小腹堕痛发热恶寒用六君子汤送香连丸二服渐愈仍以前汤送四神丸四服全愈至七月终怠惰嗜卧四肢不收体重节痛口舌干燥饮食无味大便不实小便频数洒淅恶寒悽惨不乐此肺之脾胃虚而阳气寒不伸也用伸阳益胃汤而痊附方并註加味逍遥散治血虚有热遍身搔痒或口燥咽干发热盗汗食少嗜卧小便濇滞等症甘草当归芍药茯苓白术柴胡牡丹皮山栀右水煎服逍遥散即前方去丹皮山栀归脾汤治脾经失血少寐发热盗汗或思虑伤脾不能摄血妄行或健忘怔忡惊悸不寐或心脾伤痛怠惰嗜卧饮食不思人参白术白茯苓黄茋当归龙眼肉逺志酸枣仁木香甘草右姜枣水煎服加味归脾汤即前方加柴胡山栀补中益气汤治元气不足四肢倦怠口干发热饮食无味或饮食失节劳倦身热脉洪大而无力或头痛发热或恶寒自汗或气高而喘身热而烦黄茋甘草人参当归白术升麻柴胡陈皮右姜枣水煎服六君子汤即异功散加半夏十全大补汤治诸臓亏损气血俱虚恶寒发热或自汗盗汗便血吐血或大便不实饮食少思或胸腹作痛口舌生疮或耳目不明牙齿不固人参白术白茯苓黄茋当归熟地川芎白芍药肉桂甘草右姜枣水煎服八珍汤治脾胃亏损气血俱虚乃内伤之症葢人之生以脾胃为主脾胃一虚诸臓失所百病生焉即前方大补汤去黄茋肉桂当归补血汤治肌热躁热目赤面红烦渴引饮昼夜不息脉洪大而虚重按全无此脉虚血虚也若误服白虎汤必死当归黄茋右水煎服加味清胃散治脾胃有热口内生疮或齿作疼或龈腐烂即前方加犀角连翘甘草小柴胡汤治肝胆经症寒热往来或晡热朝热不欲饮食或口苦耳聋咳𠻳发热或脇痛胠满转侧不便或泻痢咳𠻳呕吐酸水柴胡黄芩半夏人参甘草右姜枣水煎服加味小柴胡汤治妇女经行感冒发热热入血室寒热如疟昼则安静夜则发热妄语或素血虚大劳大怒火动热入血室亦能致此即前方加生地黄当归六黄汤治气血虚而发热盗汗等症当归黄茋生地黄熟地黄黄连黄芩黄栢右水煎服黄芩清肺饮治肺热而小便不利黄芩山栀右水煎服不利加盐豉二十粒六味丸一治肾虚发热作渴吐痰小便淋沥头晕眼花咽燥唇裂齿不坚固腰腿酸软自汗盗汗便血诸血失瘖水泛为痰之圣药血虚发热之神剂熟地山茱茰干山药牡丹皮白茯苓泽泻右各另为末和地黄加炼蜜丸桐子大每服七八十丸空心食前白滚汤下地黄须自制八味丸治命门大衰不能生土以致脾胃虚寒饮食少思或脐腹疼痛或多漩溺即前方加桂附各一两加减八味丸即六味丸加肉桂一两加减济生肾气丸治脾肾虚腰重脚肿湿饮留积小便不利或肚腹肿胀四肢浮肿气喘痰甚或已成水症其效如神白茯苓附子川牛膝桂泽泻车前子山茱茰山药牡丹皮熟地黄右为末和地黄膏加炼蜜丸桐子大每服七八十丸空心米饮下四物二连汤治血虚发热或口舌生疮或昼安夜热当归川芎芍药熟地黄胡黄连宣黄连右作一剂水煎服白虎汤治胃热作渴暑热尤效知母石膏粳米右作一剂水煎服钱氏益黄散治脾土虚寒寒水反来侮土而呕吐不食或肚腹作痛或大便不实手足逆冷等症陈皮青皮诃子肉甘草丁香右为粗末每服四钱水煎服二神丸治脾肾虚弱侵晨五更作泻或全不思食或食而不化大便不实神效破故纸肉豆蔲右为末用大红枣四十九枚生姜四两切碎同枣用水煑熟去姜取枣肉和药丸桐子大每服五十丸空心盐汤下人参理中汤治脾胃虚寒呕吐泄泻饮食少思肚腹膨胀人参白术干姜甘草右姜枣水煎服若因肝木尅脾土而致宜加柴胡芍药若命门火衰而患宜兼八味丸异功散即前汤加陈皮治脾胃虚弱饮食少思或久患咳𠻳或腹满不食面浮气逆等症人参橘皮汤治脾胃虚弱气滞恶阻呕吐痰水人参陈皮白术麦门甘草厚朴白茯苓右用淡竹茹一块姜水煎温服若因中脘停痰宜用二陈枳殻若因饮食停滞宜用六君若因脾胃虚宜用异功散竹叶汤治姙娠心惊胆怯烦闷不安名曰子烦白茯苓麦门黄芩右每服四钱竹叶五片水煎服若因血虚烦热宜兼用四物若因中气虚弱宜兼四君紫苏饮治姙娠失调胎气不安上㽲作痛名子悬大腹皮川芎白芍陈皮苏叶当归人参甘草右姜葱水煎服若肝脾血气虚而有火不安宜兼逍遥散若脾气虚弱而不安宜用四君芎归胶艾汤治姙娠顿仆胎动不安腰腹疼痛或胎上抢或去血腹痛阿胶艾叶右二味以水五升煮取二升分三服阿胶散或顿仆或因毒药胎动不安或脇痛腹痛上抢短气熟地黄艾叶白芍川芎黄茋阿胶当归甘草右每服四钱姜枣水煎枳殻汤治胎漏下血或因事下血枳殻黄芩白术右为末每服一钱白汤调下二黄散治胎漏下血或内热晡热或头痛头晕或烦躁作渴或脇肋胀痛等症生地黄熟地黄右为末每服三钱煎白术枳殻汤下前四症若因脾胃虚弱宜用补中益气汤加五味若因脾胃虚陷宜用前汤倍用升麻柴胡若因晡热内热宜用逍遥散知母丸治姙娠顿仆胎动不安或欲堕产用知母一味炒为末丸梧桐子大每服二十丸白汤下或嚼嚥之地黄当归汤治血虚胎痛当归熟地黄右每服五钱水煎若因脾胃弱而血虚者宜用四君芎归气血俱虚者宜用八珍汤全生白术散治姙娠面目虚浮四肢肿如水气名曰胎肿白术生姜皮大腹皮陈皮白茯苓右各为末毎服二钱米饮下若未应佐以四君子汤天仙藤散治姙娠自三月之后足指发肿渐至腿膝饮食不甘状似水气或脚指间出黄水名曰子气香附陈皮甘草天仙藤乌药右每服三五钱生姜木𤓰各三片紫苏三叶水煎食前日进三服若因脾气虚弱宜兼六君子中气下陷须用补中益气汤安荣散治姙娠小便澁少遂成淋沥名曰子淋麦门冬通草滑石当归灯心甘草人参细辛右为末每服二钱煎麦门汤调下若因肺经藴热宜用黄芩清肺饮若因膏粱厚味宜用清胃散若因肝经湿热宜用加味逍遥散羚羊角散治姙娠虚风颈项强直筋脉挛急语言蹇塞痰涎不利或时发搐或不省人事名曰子癎羚羊角川独活酸枣仁五加皮薏苡仁防风当归川芎茯神杏仁木香甘草右每服五钱姜水煎若因肝经风热或怒火所致须用加味逍遥散安胎饮治姙娠五七箇月用数服可保全产白术人参当归川芎熟地黄白芍陈皮甘草紫苏炙黄芩右用姜水煎服若因中气虚弱须用四君子加陈皮紫苏若隂虚内热宜用四物黄芩白术二陈汤治姙娠失调脾胃不和呕吐痰涎或饮食不思陈皮茯苓半夏甘草右姜水煎服若因脾胃虚弱用六君子若因气滞用紫苏饮麦门冬汤治姙娠失于调养内热口干或胎动不安麦门冬防风白茯苓人参右作一剂水煎服若血虚有热用逍遥散气虚有热用四君加黄芩紫苏鲤鱼汤治胸满腹胀小便不通遍身浮肿白术茯苓当归芍药右细剉用鲤鱼一头煮取汁药四钱入汁一盏半姜七片橘皮少许煎服若脾胃虚佐以四君子汤达子散治姙娠八九月服数剂甚效紫苏人参甘草陈皮大腹皮右水煎入黄杨叶七茎葱五叶煎服春加川芎夏加黄芩冬依正方或有别症以意消息加减保生无忧散临产服之补其血顺其气使易产又治小产瘀血腹痛南木香当归川芎白芍药枳殻乳香血余右等分每服二三钱水煎日二服若胞衣既破其血已涸或元气困惫急用八珍汤斤许水数椀煎熟时饮救之饮尽再制亦有得生者芎归补中汤治气血虚半产艾叶阿胶川芎五味子黄茋当归白术芍药人参杜仲甘草右每服五钱水煎服若脾气虚弱须用补中益气汤若气虚而有火宜用安胎饮人参黄茋汤治小产气虚血下不止人参黄茋当归白术白芍艾叶阿胶右作一剂水煎服芸薹散治孕妇九窍出血或作晕欲死芸薹子当归芍药官桂右为末毎服三钱以酒并童便各半盏调灌下立瘥或一味童便温饮尤效前二症若脾胃气虚不能统血宜用四君芎归中气下陷补中益气汤若血脱须补气为主当归川芎汤治小产后瘀血心腹疼痛或发热恶寒当归川芎熟地黄白芍药𤣥胡索桃仁红花香附青皮泽兰牡丹皮右水煎入童便酒各小半盏服若以手按腹愈痛此是瘀血为患宜用此药或失笑散消之若按之反不痛此是血虚宜用四物参苓白术若痛而作呕此是胃虚宜用六君子若痛而作泻此是脾虚宜六君子送二神丸四物汤治产后及诸症血虚发热或口舌生疮或齿龈肿溃或日晡发热当归熟地芍药川芎右作一剂水煎服若因气虚不能生血而患前症宜补脾胃加味四物汤即前方加白术茯苓柴胡丹皮四神散治产后血虚或瘀血腹痛当归川芎芍药炮姜右水煎服当归散治产后气血虚恶露内停増寒发热宜服此去之当归白芍川芎黄芩白术右为细末温童便调下二钱失笑散治产后心腹绞痛欲死或血迷心窍不知人事及寻常腹内瘀血积血作痛五灵脂蒲黄右毎服三钱酒煎热服若瘀血去多而元气虚损所致宜用四君芎归炮姜解语汤治风客心脾舌强不言附子防风天麻酸枣仁右每服二三钱水煎服若因脾胃风热用秦艽升麻汤抱胆丸治心惊不语或癫癎等症水银黑铅朱砂乳香右将铅入铫下水银成砂次下朱砂乳香乘热用木槌研匀丸鸡头大每服一丸若因心气虚用妙香散二母散治产后恶露上攻留于肺经咳𠻳喘促知母贝母白茯苓人参桃仁杏仁右每服五钱姜水煎若瘀血既去而𠻳仍作宜补中气二味参苏饮治产后瘀血入肺咳𠻳喘急人参苏木右作一剂水煎服若既愈更当用六君子以补脾胃若口鼻黑气起急用此药加附子五钱亦有得生者清魂散治产后元气虚瘀血逆行作晕泽兰叶人参荆芥穗川芎甘草右为末热汤温酒各半调下二钱若因瘀血去多宜四物加参苓白术不应血脱也急补其气朱砂安神丸治产后血晕心神惊悸等症朱砂黄连甘草生地黄当归右为末饭煳为丸毎服十五丸若因中气虚宜用四君芎归兼思虑伤脾须用归脾汤夺命丹治瘀血入衣胞胀满难下急服此药血即消衣自下附子牡丹皮干漆右为细末好醋一升大黄末一两同熬成膏和药丸如桐子大温酒吞五七丸花蘂石散治胎衣不下其效如神及打扑伤损腹中瘀血胀痛欲死服之血化为水其功不能尽述硫黄花蘂石右二味相拌和匀先用纸筋和盐泥固济瓦罐子一箇候泥干入药再用泥封口候干安在四方砖上虚书八卦五行字用炭三十斤周叠煅之罐冷取出为细末每服一钱童便调下平胃散治肠胃寒受湿下血等症苍术厚朴陈皮甘草右姜枣水煎服益母草丸五月採隂干石器为末炼蜜丸弹子大临产以童便和温酒化下加味芎归汤治分娩交骨不开或五七日不下垂死者川芎当归生男女妇人髪自死龟殻右为末每一两水煎服良久不问生死胎自下芎归汤治产后去血过多晕烦不省用川芎当归二味等分每剂半两水煎服若腹疼加桂腹痛自汗头晕少气加羊肉若不应用八珍汤七味白术散治中气虚口干或吐泻等症人参白术木香白茯苓甘草藿香干葛右作一剂水煎服选奇汤治风热上壅眉稜骨痛头目或眩晕等症羌活防风甘草酒黄芩右每服三钱水煎时时饮之葛花解酲汤治酒积上下分消其湿白豆䓻砂仁葛花木香青皮陈皮白茯苓猪苓人参白术神麴泽泻生干姜右为细末每服五钱白汤调下藿香正气散治外感风寒内停饮食头疼寒热或霍乱泄泻或作疟疾桔梗大腹皮紫苏茯苓白芷半夏麴陈皮白术厚朴甘草藿香右作一剂姜枣水煎热服清燥汤治元气虚湿热乘之遍身痠软絶寒水生化之源小便赤少大便不调等症黄芩五味黄连神麴猪苓柴胡甘草苍术生地黄泽泻白茯苓人参麦门冬陈皮白术当归升麻酒栢右作一剂水煎服人参养胃汤治外感风寒内伤饮食寒热头疼或作疟疾半夏厚朴橘红藿香叶草果茯苓人参甘草苍术右作一剂姜七片乌梅一箇水煎服大防风汤治足三隂虚患鹤膝风歴节痛风等症不问或肿而不痛或溃未歛白术羌活人参川芎防风甘草牛膝黄茋当归白芍杜仲熟地黄附子右作一剂水煎服独活济生汤治鹤膝及厯节痛风等症白茯苓杜仲当归防风白芍药人参细辛桂心熟地黄牛膝秦艽芎䓖寄生草甘草独活右每服一两姜水煎羌活胜湿汤治痛风血虚肿痛身重脉缓等症羌活独活藁本防风川芎甘草蔓荆子右作一剂姜水煎服附子八物汤治厯节作痛发热作渴饮食少思等症附子干姜芍药茯苓人参甘草肉桂白术右作一剂水煎食前服四生散治臁腿生疮或癣疥等症白附子黄茋羌活沙苑蒺藜右各等分为末每服二钱用猪腰子批开入药湿纸包裹煨熟细嚼盐汤下风癣酒下妙香散治心脾亏损大便下血又治心气不足精神恍惚少睡盗汗人参桔梗甘草逺志山药茯苓黄茋辰砂麝香木香茯神右为末每服二钱温酒调服漏芦散治血风走注作痛无定处漏芦当归牛膝桂心地龙防风羌活白芷没药甜𤓰子虎胫骨败龟右为细末每服二钱热酒调下薛氏医案巻四薛氏医案卷五钦定四库全书薛氏医案卷五明薛巳撰保婴粹要寒热瘰疬小儿瘰疬乃肝胆三焦经风热或肝疳食积或胎气所致其症发于项腋或耳前后累累如贯珠当分表里而治若作痛或赤肿风热也用人参败毒散若作痛或寒热肝火也用加味小柴胡汤若隐于肉里而色不变肝疳食积也用九味芦荟丸若脓成不溃或溃不敛脾气虚也用益气养荣汤凡女子颈腋不问有无结核但作寒热肝脉长出鱼际乃血盛无偶之症用生地黄丸治法虽清肝火湏兼滋肾水以生肝木否则多变为瘵症眼中有赤脉上贯瞳神见㡬条则㡬嵗死无则可治治验阁老梁厚斋侄患此脓水淋漓其核未消发热憎寒此肝经血气虚而有热用补隂八珍汤为主间以清肝益荣汤而愈后复结核日晡热甚小便赤濇发热作渴此肝经血虚所致用参芍柴苓汤为主佐以六味丸加柴胡山栀治之而消阁老杨石斋子年十五嵗发热作渴日晡颊赤脉数无力症属隂虚有热用补隂八珍汤五十余剂又加参茋二十剂而溃但脓水清稀肌肉不生此脾气虚也以参茋归术为主佐以白芍药熟地麦门五味气血乃复遂以必效散一服疬毒去而疮敛矣阁老张罗峯孙患此掌院公投以化痰削坚之剂夜热吐痰甚剧邀余治之时值季夏脉浮大按之而濇余曰症属于肝而反见肺脉当甚于金旺之际至期果卒其嗣中书患劳瘵公以火治之虽少愈而晡热未止复嘱余治其时孟冬脉洪数余谓水亏火旺不冝于夏公愈忌余寻搆谤余由此而归后季夏中书竟不起翁乃服前言不妄葢二症皆属隂虚设滋化源犹可冀其生柰何见之不早也张光禄子十三嵗患此三年未愈不时寒热饮食少思此肝火而脾血虚也用益脾清肝散佐以九味芦荟丸而痊年十六复患茎痿或谓肾气虚寒服温补之药窍出臭津旧痕肿痛予用清肝火药而愈大尹周应昌子十五嵗患此恪用化痰等剂虚症悉至余曰小便频数肝经隂虚也两目连札肝经风热也作呕懒食胃气虚弱也泄㵼后重脾气虚陷也用补中益气汤六味地黄丸而痊举人杜克宏子颈肿发热四肢发搐口噤痰涌此肝胆经症即急惊风也先用㵼青丸一服又用六味丸二服诸症顿退乃以小柴胡加芎归山栀钩藤钩而安却用补中益气汤而愈一小儿十四嵗患二年矣脓水清稀肌体骨立晡热盗汗口干欬痰此肾水不能生肝木用补中益气汤六味地黄丸三月余元气复而疮渐愈周世菊子十一嵗眉间生一核如赤小豆出血如注发热倦怠食少体痩此肝经血热脾经气虚用柴芍参荟散九味芦荟丸而愈一女子十六嵗经事不调项侧两臂胸乳脇肋两股两腿内外肷有核如榛如豆不计其数隐于肉里其色不变大按则痛或投以降火消毒不按自痛发热作渴日晡益甚经水过期左关脉数此肝火血燥也用清肝益荣汤六十余剂诸症已愈惟项核未消以当归龙荟丸数服及八珍汤加柴胡山栀三十余剂而痊一女子耳下结核焮痛寒热此属肝经风热用栀子清肝散一剂诸症悉愈后因怒耳前后并额两角作痛寒热此兼少阳经症仍以前药加羗活二剂而痊一女子十五嵗项患五核时常寒热肝脉弦长而出寸口此血盛无偶之症也用小柴胡汤加生地乌梅治之而愈舎亲吴海槎子十五嵗肝胆经部分结数核每服化痰之剂乙巳春形体消瘦脓成不溃脉洪数无力余用大补之剂元气顿复溃者渐愈肿者脓成惑于衆论服内消之剂吐泻大作而死余治肝胆经症数人至乙巳风木之年实者得痊虚者必殁惊搐瘰疬小儿因惊搐项侧肉里结核属肝脾之症当治其本而末自退假如因外邪而致者清表为主木旺而致者清肝为主停食而致者消𨗳为主脾伤而致者调中为主大凡肝木自病惊搐痰壅目瞤抽搐等症是为有余宜凉肝生血实脾土则火自息而风自定矣若肝木侮脾土而致前症是为不足宜滋肾水实脾土则肝得血而热自退风自息矣其食积致痰而患者当调补脾胃脾胃既徤则食化痰清而核亦自消矣若用金石香燥之剂脾损隂消不惟结核不散适足以成慢惊矣治验冬官朱小溪子项间结核面色痿黄肌体消瘦咬牙抽搐头揺目札此肝木尅脾土用六君子汤九味芦荟丸而愈谢吏部子项间及四肢结核乆溃形体骨立大便不调小便频数此肝脾之症用九味芦荟丸补中益气汤而愈吴侍御子项乆结核目札唇动揺头抽搐此风木凌脾土用皁角子丸补中益气汤渐愈九味芦荟丸而愈下堡顾斐斋𤣥孙甫週嵗项间结核两臂反张索败毒之药余意其症属肝经血燥未敢付药翌早请治询之尝患惊风或用朱砂等剂服之以致此耳遂与六味丸滋其肝血一服而愈盖朱砂金石之药大助阳火况小儿脏腑脆软不可用也尝观周礼註以朱砂雄黄等为五毒内经以石药之气为慓悍宋史以火炼朱砂牙硝生犀等为化毒丹薛居正服之而暴卒夫何今人执古偏方用金石之药耶或用抱龙丸及黄连大寒诸药皆遭其毒予不能不为之恻然也因併及之儒者王文逺子痰盛发搐服金石香散之剂手足筋挛此肝血复伤即急惊风也遂用加味小柴胡加钩藤钩山栀芎归一服六味丸料加五味门冬而安一小儿病后遇惊即痰盛咬牙抽搐揺头作渴却服脑麝朱砂等药以致慢惊而卒流注小儿流注或因闪跌瘀血滞于隧道或因脾虚湿痰流于经络或因肝火气逆结于肢节或因元气虚弱外邪抟于肉里或因脾经积热或因禀赋所致乃不足之症也治法闪跌气滞者和血定痛丸湿痰湿热者徤脾渗湿汤肝热风热者九味芦荟丸食积脾热者四味肥儿丸禀赋郁火者九味芦荟丸间以补元气扶脾胃则未成者自散已成者自溃若脓成而未溃者元气虚也先补而针之庶使脓毒不致内攻气血不致陷脱若脓出而反痛气血虚也八珍汤作呕少食胃气虚也四君子汤欲呕不食或腹胀有痰脾胃伤也六君子汤口噤搐搦等症气血虚极而变症也十全大补汤内伤晡热隂血虚于内也四味参苓白术表热恶寒者阳气浮于外也十全大补汤仍审其传变兼变而治之若热来复去昼见夜伏昼伏夜发或时节而动是谓虚热当亟补元气色赤肿硬而脓稠尚可治不赤肿破而脓清脉大寒热发渇不受补者皆不治治验鸿胪杨国威子年十二左脇下患此或用流气败毒之剂至半载而溃又用十宣托里之类年余不敛左右脉数而无力左关脉弦而细短此胆经之症葢胆属肝因肾水不足肝木血燥而然遂用六味地黄丸以补肾水用九味芦荟丸以清肝火而愈通府李振之子十六嵗腰患之三年不愈色黯下陷此肾经之症寒气逆于肉里其腰必伛矣内宜滋化源以生肾水外宜散寒邪以接阳气可保其生不信仍以杂治元气益虚七恶蜂起始从余言而果验州守陈克明子闪右臂腕肿痛或用流气等药加发热恶寒饮食少思口舌干渇肿痛愈炽形气益疲此脾气复损遂以助脾胃壮气血为主佐以外治之法而愈地官黄北盘子腿患之肿痛发热作湿毒治之虚症悉至余谓元气虚外邪所乗用十全大补汤如圣饼而愈吴江龎氏子臂肘肿硬或用流气饮肉色不变饮食少思余曰此肝脾虚症先用六君子加桔梗薄桂饮食渐进又用补中益气加桔梗薄桂茯苓半夏及如圣饼而消一小儿腋下肿年余而溃形体日瘦一小儿股内结核如桃坚硬如石寒热作渴饮食少思一小儿小腹一块三月而溃延及左脇出脓不止一小儿耳前结核溃而不愈又结三核一小儿乳间颈下及缺盆各肿一块一小儿脇下患肿乆而不溃俱用补脾胃之药及九味芦荟丸并愈余北仕时有留都贾学士子年十六患二载矣公陞北宗伯邀治诊其脉洪大而数脓清热渴食少体倦夜间盗汗午前畏寒余曰真气不足邪气有余治之无功公闻之改容曰宦寓留都如大旱之望云霓今得君一诊冀吾儿之必生何固辞也恳治午前以四君加芎归炙草午后以四君加麦门五味参茋两月诸症遂可一二公喜曰是吾儿也余曰未也有一逺医自荐以渗利之剂保其必生公窃喜未㡬公奉使荆襄此医治已三月形体骨立公还大骇复恳于余余奉命南下辞不治后果殁一小儿闪腿腕壅肿形气怯弱余欲以补气血为主佐以行散之剂反内服流气饮外敷寒凉药加发热恶寒形体愈虚复求治余曰恶寒发热脉息洪大属气血俱虚治之无功后内溃沥尽气血而亡鹤膝风小儿鹤膝风其腿渐细而膝愈粗如鹤之膝故名之因禀赋不足外邪乗之初则膝内作痛外色不变伸屈艰难一二月间焮肿而作脓者可治肿硬而不作脓者难治或三四月或半载后脓成自破者尤难治其初起肿硬脓成未溃者用大防风汤为主佐以益气养荣汤脓溃者用益气养荣汤为主佐以大防风汤和血定痛丸切不可用十宣流气等药若禀赋不足气血不荣肌肉消瘦膝骨粗大乃由肾气不能生髓故不荣于骨也当用加味地黄丸补之若不溃或溃不敛或有发热等症皆为气血两虚须以补益为主否则必变他症慎之治验地官王天成姪患此大溃不敛体倦食少口干发热日晡尤甚用十全大补汤五剂以补元气复用大防风汤一剂以散其邪月余诸症悉退遂用补中益气为主佐以大防风汤而敛儒者胡济之姪患此溃而不敛不时寒热小便赤澁用十全大补汤加麦门五味诸症顿退乃去桂常服佐以和血定痛丸间用独活汤而愈胎毒发丹小儿丹毒乃禀毒于胎胎或风热相搏或频浴热汤或着烘衣其赤晕游走者乃血随风热也其微赤而兼白者外寒束其腠理也若禀热毒风热者用败毒散化毒丹大便秘者用大连翘饮频浴或烘衣者用清热凉血饮甚者必用砭法令人多吮患处取毒聚一处方砭而泄之若发于四肢毒入腹者难治治法虽多惟砭有回生之功亦有女子年十五六经未行而常患此血热也以四物黄芩柴胡荆防或加味逍遥散行经自愈治验少叅史南湖孙乙未生丙申正月隂囊赤肿余作胎毒治之而瘥后患发热痰热等症诊其母有欝火血热用解郁凉血之药子母俱服而愈至六月初患吐㵼小便赤澁两眼瞤动投参术之类不应以为慢惊然欲用附子之药请余议视其寅夘关脉赤此属风热用柴胡清肝散加钩藤钩木贼草一剂即愈至丁酉正月初旬颈患热毒脓出贴药感风发热翌日头面黯肿如大斗两耳厚寸许此风热上攻血得热而然急砭两额出黒血二盏许次砭面额亦如之随用清热化毒汤肿黯十退七八翌日又砭各处血不甚黒乃止仍用前药去牛蒡子加熟地黄而愈此症若砭缓则血凝滞或为破伤风皆致死刘钦天之子腿如霞游走不定先以蔴油涂患处砭出恶血其毒即散用九味解毒散一剂而安一小儿患之外势虽轻内苦便闭此患在脏也服大连翘饮敷神功散而瘥一小儿遍身皆赤砭之投解毒药而愈一小儿不从砭治毒入腹而死一小儿臀患之赤晕走散令人频吮患处使其毒聚于吮所乃砭出黒血余晕涂以加味神功散时以金银花甘草节为末用人乳汁调服而愈月余后两足赤肿仍治以前法而痊数日后两足复赤或用犀角解毒之类乳食不进其腹膨胀此复伤其脾胃也仍敷前药服补中益气汤加茯苓而瘥一小儿腿患之神思如故乳食如常此毒发于肌表余谓砭泄其毒不必服药其家不信外敷寒凉内服峻厉伤其脾胃腹乃膨胀乳食不进而殁夫寒凉凝结瘀毒峻剂复伤生气不死何待一女子赤晕如霞作痒发热此肝经血热用小柴胡加生地连翘丹皮而愈凡女子天癸将至妇人月经不调被惊着恼多有此症治当详审一女子十二嵗善怒睡中抽搐遍身作痒饮食少思此肝火风热脾土受侮仍用柴参术苓汤以清肝火凉肝血徤脾胃而愈半载后遍身起赤痕或时昡晕余曰肝火炽盛血得热而妄行也其夜果经至伤食发丹小儿伤食发丹乃因脾胃之气不足为患用四君加山栀柴胡神曲若赤既退而仍热此脾胃之气未复用四君加当归芍药若因脾经风热相抟而患用人参消风散加连翘山栀若脾虚发热而患用四君加川芎苍术苟槩用发散以攻其末必至慢惊矣治验张仪部子每停食身发赤晕用清中解郁汤而愈越月忽揺头咬牙痰盛发搐吐出酸腐待其吐尽翌日少以七味白术散次日又以参苓白术散调理脾胃遂不复患大抵吐后儿安不必更服药也杜钦天之子停食大便不通四肢赤色用枳实厚朴山查黄连神曲便通赤止更头晕咳𠻳此脾气虚而不能生肺金用六君子汤而愈张廷评子停食面赤用清热发散之剂腹胀痰喘倦怠恶寒此脾胃伤而不能生肺金用六君桔梗以补脾肺山查神曲以消余食顿愈举人余时正子患此服发表之剂手足抽搐服抱龙丸目瞤气喘痰甚此脾胃虚弱而慢惊也无风可祛无痰可逐乃虚象也遂用六君加附子一剂而安再剂而痊一小儿停食服通利之剂作呕腹胀此脾胃复伤用补中益气汤而愈秀才夏忠斋子停食服辛热之剂腹胀如蛊脉洪而数内作脓也不信果便脓而死癍疹小儿癍疹或因风寒收敛腠理湿热拂郁或因新浴见风相抟为患盖癍发于肤外则多痛疹隐于肉内则多痒疹而痒者消风散痛者犀角散癍而痛者清解散便秘者解毒散洁古先生云二者并出小儿难禁防患他症切不可下必用安里之药为主若便秘则微䟱之身温为顺身凉为逆大要外不冝敷贴寒凉内不冝尅伐元气海藏先生云此症首尾俱不可下为癍未见于表下之则邪气不得伸越故禁首不可下也为癍毒已显于外下之则癍气逆陷故禁尾不可下也治验司㕔徐东白子瘙痒发热体倦少食此脾肺气虚外邪相抟先用消风散二剂随用补中益气汤加茯苓芍药而愈乔秋官子作痛发渴乃服发表之剂其症益甚形气倦怠脉浮而数此邪在经络误散表而损其真也用人参安胃散补中益气汤而愈若主祛风必成慢惊矣丰考功子作痒发热用犀角消毒散一剂顿作吐㵼此邪气上下俱出其疹果消勿药自愈五脏疳疮小儿头面耳项等处或如疮疥或如结核乃五脏受病而发于外或有积块成形于腹内者名五疳之症盖疳干也或哺食太早或恣食甘肥或因峻利之药重亡津液虚火炽甚或因乳母饮食起居七情所致但调补其内诸病自愈若口蚀烂身体壮热顋唇赤色或作肿痛胷膈虚烦或咽干饮水掌热便赤盗汗作渴囓齿虚惊名曰心疳宜用安神丸之类若鼻外生疮眼目赤烂肢体似癣两耳前后项侧缺盆两腋结核或小腹内股玉茎隂囊睾丸肿溃小便不调揺头侧目白膜遮睛恶明畏日肚大青筋口渴下痢名曰肝疳冝用地黄芦荟二丸主之若头不生髪或生疮痂或髪成穂或人中口吻赤烂腹大吐逆饮食不化口干嗜土泻下酸臭小便白浊或合目昏睡恶闻木音名曰脾疳冝用肥儿丸主之若鼻外生疮咽喉不利颈肿齿痛咳嗽寒热皮肤皱错欠伸少气鼻痒出涕鼻䘐目黄小便频数名曰肺疳冝用地黄清肺饮主之若脑热吐痰手足如氷寒热往来滑泄肚痛口臭作渴齿龈溃烂𤓰黒面黧身耳生疮或耳出水名曰肾疳冝用地黄丸主之大凡疳火上炎或痘毒上攻为患甚速名为走马疳急敷雄黄散服大芜荑等汤轻则牙龈腐烂唇吻肿痛可治重则牙齿蚀落顋颊透烂饮食不入不可治治验职方陈莪斋孙三嵗面颊患疮将蚀两目此肝疳之症用大芜荑汤二剂而愈陈司㕔子遍身生疮面色痿黄腹胀内热大便不调饮食少思倦怠口干病属肝脾用大芦荟丸不月而愈俞廷评子目札面青食少体倦大便滑泄此木乗土用芍药参苓饮而愈工部陈樿亭长孙腹内一块小便不调或用行气破血等药发热口干体瘦懒食㡬成瘵症面黄兼青此肝脾之疳用补中益气汤煎送大芦荟丸四服又用前汤加车前子煎送六味丸四服又用青肝火生肝血之药而愈一女子十二嵗目生白翳面黄浮肿口干便泄用四味肥儿丸而痊一小儿目札畏明年余矣此肝经虚热用地黄丸补肾而痊若肝经实热兼用泻清丸若肝经血少风热亦用地黄丸盖虚则补其母实则泻其子也一小儿十一嵗两耳后脑下各结一核色不变不作痛面色痿黄体倦口干去后不调用芦荟丸治之诸症顿愈而核亦消张掌科子未周嵗目内有翳余谓此禀母之肝火也询其母乃侍媵素多恚怒且患瘰疬目疾自乳其子余因併治其母稍愈后张外补医与异治其子遂瞽一小儿鼻外生疮不时揉擦延及两耳一小儿视物不明鼻内或痒或生疮用四味肥儿丸并愈一小儿耳内出水耳外生疮脓水淋漓经嵗不愈余用九味芦荟丸而愈一小儿遍身如疥或痒或痛肌体消瘦日夜发热口干作渴大便不调年余不愈用芦荟丸而痊口疮小儿口疮或母食厚味或儿嗜甘肥喜冷饮食者属实热用泻黄散畏冷饮食者属虚热用补黄散若饮食少思作渴引饮大便不实者脾胃虚弱也用七味白术散若停滞顋颊焮肿者脾胃虚而热郁先用人参安胃散后用七味白术散午后益甚四物加白术茯苓麦门五味如不应用补中益气汤或以茱萸末涂脚心若疳积虚火炎上齿龈腐烂当从口疳论治若马牙重舌但以线针刺出血即愈不必服药若口疮兼弄舌舒舌其因不同弄舌者㣲露即收此得于病后脾气亏损也急用补中益气汤补之舒舌者出长收缓此乃心脾有热少与㵼黄散主之治验地官李北泉子十嵗每口舌生疮服凉药即愈年至十五复患之服四物加黄栢方愈吏部姚海山子口内生疮用寒凉之剂更加发热饮汤不絶余用补中益气加炮姜一剂而愈工部张頥斋子二嵗口舌生疮症属胃火敷栁华散加味解毒散而愈后因伤食吐泻不时弄舌用四君子汤而愈此症亦有发搐痰喘者皆中气受伤而虚热也亦用前汤即愈唐仪制子口舌生疮延及头面胸臂脓水淋漓此胎毒之症内用牛黄解毒丸外以当归膏调黄栢末涂之而愈郑司谏子口舌生疮齿龈腐烂延及头面脓水淋漓体瘦瘙痒此脾经疳热用肥儿丸及大枫膏而愈疮疡小儿疮疡乃胎中遗热或母食厚味所致若肿焮疼痛冝消毒热渴便秘冝䟱𨗳不消散不成脓冝托里大凡肿起或结核作痛者用犀角消毒丸肿焮痛甚者用活命饮若肿硬色白用如圣饼肿硬色赤用隔蒜灸若脓成而不溃冝托里有脓即刺之若肉赤而不敛用四物参术以补血肉白而不敛用四君加芎归以补气食少体倦而不敛用六君加芎归升麻以补脾若烦躁时嗽腹痛渴甚大便无度小便如淋脓毒痛甚目视不正喘粗恍惚嗜卧不食服药而呕四肢浮肿此脾胃虚损血气亏极之恶症并用补中益气或六君子亦可转危而安若动息自宁饮食知味便利调匀脓溃肿消神彩精明语声清朗此血气无亏之善症也善候多而恶候少或脉㣲濇迟缓者易愈恶候多而善候少或脉洪大粗散者难治余尝治七恶并至但用前二汤补其脾胃多有复生者故丹溪先生云但见肿痛参之脉症虚弱便与滋补气血可保终吉若用驱逐败毒虚虚之祸不免矣治验太常边华泉子三嵗面生小疮内服发散外敷蚀药面目肿焮视其寅关脉青而㣲赤此风热也症轻而剂重表里皆伤俾洗去前药用补中益气加白芷桔梗一剂而愈王通府子腿患毒脓已成肿痛发热作呕少食用托里散而脓溃翌日吐㵼发搐乃脓溃而脾气复虚也余用姜术补中汤而安仍用托里而愈戚侍御子颈间患毒脓成不溃此气虚也当刺之不从至胀痛始针脓出即安此症若脓已成急刺去用纸捻蘸蔴油絍疮口以膏药贴之儿安不必服药凡小儿疮毒不愈或愈而复发多因母食厚味或有热症冝于治母药中加漏芦令母服之并痊南都叶太守孙两臂患毒敷服皆寒凉两臂肿硬当助胃壮气以解凝寒乃用补中益气加茯苓半夏薄桂服之更以如圣饼熨之而愈凡患肿硬不拘赤白不问痛否但未成脓者用如圣饼或热葱熨其效如神儒者陈方洲女十嵗左耳下连项赤肿头痛此少阳胆经火症用栀子清肝散而消一小儿所患相同作呕懒食此木尅脾土用小柴胡去黄芩加茯苓芍药治之而消一小儿患亦同前因误服寒凉亏损脾胃以前药更加木香而消一小儿缺盆患之发热作痛此脓内溃所致症属肺经喜其左顋白右顋黄而乃脾土生肺金也遂针出脓用托里药而愈都宪王涵峯幼子项患毒脓成不出两顋皆白余曰此肝胆虚热之症今顋白乃肺金尅肝木也当急用针并调补脾气不信余言果内溃而殁疮疥小儿疮疥有膏粱积热有肝热肾热有父母遗热治法若遗热用化毒丹厚味用肥儿丸肝热用九味芦荟丸肾热用六味地黄丸若兼项侧有核用九味芦荟丸兼齿龈溃烂用六味地黄丸治验南都刘太守子患此肌体消瘦便滑寒热龈烂口渴此肾疳也用六味地黄丸更搽解毒散而愈刘鸿胪子头面初起似癣非癣不时作痒乆则焮赤脓水淋漓延及遍身用加味消毒散及搽清凉散解毒散而愈阁老靳介菴子三嵗或痛或痒脓水淋漓此胎毒为患用牛黄解毒丸更以当归膏调黄栢末涂之乳母以解毒散加漏芦服之而愈一小儿遍身生疮久而不愈胗其乳母有肝火血燥之症用加味逍遥散更加漏芦治之用当归膏调山栀黄栢末涂儿患处俱愈痘毒小儿痘疹余毒轻则肌表津淫瘙痒重则肢节壅肿作痛若发热而大便秘结者犀角消毒散发热而大便调和者清热消毒散大便调和而渴者麦门冬饮肿痛发热而渴者仙方活命饮大凡根赤而作痒者血虚也四物加牡丹皮色白而作痒者血虚也四君加当归芍药色赤而作痛者血热也四物加连翘金银花色白而不焮痛者血气虚也托里散不成脓或不腐血气俱虚也八珍汤脓既溃而不歛脾气虚也六君子汤按之随指复起者内有脓也即刺之勿使内攻脓出儿安不必服药如脓清稀或反作痛或倦怠热渴或作痛等症皆属气血虚甚急以参茋归术之类补之若虚中见恶症者不可救实中无恶症者多自愈辛夘南畿患痘甚衆十死八九壮年者亦然云服朱砂痛苦顿解食毒物肢体如锥大人且然小儿岂能胜哉当深戒之丹溪先生云痘痈多是余毒血热王海藏先生云肝虚则入目肺虚则为疥发于骨节者肾之虚发于肌肉者脾之虚发于口齿咽喉肿痛者各随本经见症治之治验进士曹时用子痘疳蚀陷敷以雄黄铜緑及服加味解毒散而愈一小儿遍身脓水淋漓以经霜茅草研末铺于寝席更服前散而愈用神效当归膏调敷之尤妙南都姚太守子腿膝肿痛此因脾胃虚而毒流注先用活命饮四剂肿痛顿减再用补中益气汤及六味地黄丸而痊表姪方位两臂腿腕焮赤肿强不能举动俱以为痼疾余用黄豆末热水调敷服活命饮二剂而消表姪方位两目赤肿痛不可当此肝火为患用四物合小柴胡山栀牛蒡子生甘草倍用谷精草数剂而愈一小儿腿膝肿溃而脓水不止内热晡热体倦肌痩此元气复伤也用补隂八珍汤六味丸三月余而愈天疱疮小儿天疱疮乃脾肺二经风热而发若发热焮痛者用人参败毒散发热咳嗽者加味抱龙丸发热寒热者清气消毒散热渴便秘者用加味清凉饮此肌肤之症当去毒水以黄栢蚯蚓屎敷之用当归膏亦善儿既安不必服药治验刘司㕔子患此焮赤发热敷金黄散服大连翘饮三剂少愈更用加味解毒散而痊一小儿焮痛发热挑去毒水以金黄散敷之更服荆防败毒散而愈更用柴芍参苓散而安考功杨璞菴幼子服败毒之剂喘嗽唇白此药伤脾肺先用补中益气加茯苓麦门五味一剂诸症悉退后去门冬五味加桔梗白芷二剂全愈杨梅疮杨梅疮乃天行湿毒有传染而患者有禀赋而患者受症在肝经故多在下焦发起治失其法多至蚀伤眼目腐烂肾茎拳挛肢节原其初起有上体多者先用荆防败毒散下体多者用龙胆㵼肝汤大便秘者用大连翘饮后用换肌消毒散为主若蚀眼目兼以九味芦荟六味地黄二丸肢节拳挛者兼用蠲痺解毒汤若脾胃亏损而不能愈者先用六君子汤若气血虚弱而不能愈者先用八珍汤后用换肌消毒散若槩用轻粉等剂多致不起治验一週嵗小儿染此误薰银朱之药昏愦不乳遍身无皮余用菉豆黄栢末遍铺于蓆令用睡卧更用金银花生甘草末白汤调服渐愈若疮干燥更用当归膏若误用轻粉亦以前法解之一小儿患此年余形体消痩日晡热甚余晨用八珍汤夕用换肌散并太乙膏三月余而愈一小儿三年不愈肌体消瘦脓水淋漓此因元气虚耗而兼肝症用换肌散九味芦荟六味地黄二丸两月余愈黄水粘疮小儿黄水粘疮属脾肺二经风湿热所致若邪在表而痒痛者轻则用犀角消毒散重则连翘防风汤邪在内而大便秘者轻则用九味解毒散重则用连翘饮若头目不清憎寒壮热便秘表里俱有邪也用加味清凉饮治之治验毛通府子患此夘关脉黄两目时札形体困倦此土虚木旺当用和肝补脾汤及服败毒散前症益甚更加吐㵼不食遍身发泡余仍用前汤拨去泡水以菉豆甘草末频铺蓆上任其睡卧后用神效当归膏而痊沈尚寳子发疙或用大连翘饮致腹胀少食此表症而反㵼其里致元气复损也余用补中益气汤治之渐愈一小儿疙作痒发热既破脓水淋漓此肝火血热用加味逍遥散而愈一女子十四嵗遍身疙搔破成疮脓水淋漓发热烦躁日晡益甚乃血气虚而有热用加味逍遥散而愈痔疮小儿痔疮或因胎热或因热痢或因厚味所致盖肛门肿痛者湿热也作痛者风热也便秘者火盛也清脓者热炽也湿热者加味槐花散之类风热者秦芁苍术之类便秘者润燥汤清之脓溃者黄茋散托之治验侍御陆钓雪子患此彼执用寒凉之药肢体倦怠饮食少思肛门重坠大便不实余曰此脾胃伤而中气陷故尔用补中益气汤加酒炒白芍药白术茯苓而康倪二守孙肛门肿痛出血水年余矣忽吐血便血皆紫而成块此膓胃积热用犀角地黄汤顿止更用金银花炙甘草末白汤调服半载而痊肛门作痒小儿肛痒或嗜甘肥大肠湿热壅滞大便秘结或湿毒生虫而蚀肛门若湿热壅滞者用四味肥儿丸大便秘结者用清凉饮虫食肛门者先用化䘌丸后用四味肥儿丸外以雄黄散纳肛内若因病不食虫无所养而食脏食肛者其齿龈无色舌上尽白四肢倦怠当视其上唇内有疮唾血如粟心内懊憹此虫在上食脏若下唇内有疮此虫在下蚀肛门若食肛透内者不治道藏经云诸虫惟上半月头向上可用药追之望后头向下患者亲自烹餁虫闻香味头即向上亦可追之治验一小儿肛门作痒余以为大肠经风热用槐角丸一小儿连肛门连隂囊痒余以为肝经湿热用龙胆㵼肝汤芦荟丸一小儿吐呕青沬腹胀筋青唇口紫黑余以为肝木尅脾土用火芦荟丸并愈囊痈小儿囊痈属肝经湿热或胎禀热毒初起肿痛用龙胆㵼肝汤三四剂如不消用托里以速其脓若脓未溃而小便不利毒壅滞也当渗之脓已成而不利者脓壅塞也当针之脓去而痛不减者当解毒脓去而反痛者当补托甚者隂囊尽溃睾丸悬露亦不为害若疝气误服热剂隂囊肿痛亦治以前法治验司徒李杏冈仲子小便澁滞肿痛寒热此肝经湿热用龙胆㵼肝汤而消但内热倦怠此兼脾气虚弱用四君子加柴胡山栀芎归而愈林侍御子二嵗肿痛寒热尅伐过多不能成脓用托里清肝散而溃又用托里散而敛后寒热如疟小便闭塞亦属肝火用小柴胡加山栀龙胆草车前子而愈鲍尚宝子三嵗大溃痛甚烦躁饮冷此余毒尚在与活命饮二剂肿痛顿退与四君加柴胡山栀四剂诸症既退再以托里散而敛下疳并阴痿小儿下疳隂痿属肝火湿热若下疳肿痛发热用九味柴胡汤小便赤濇用小龙胆㵼肝汤其肾茎萎软乃肝火湿热盖肝火属木得雨露则森立遇酷日则痿软若误为虚寒投以热剂轻则囊茎生疮重则腐而不敛皆冝滋肾水生肝木清肝火经云肝气热则筋痿故宗筋弛纵肾茎肿胀或出白液或痒痛或里急筋缩挺纵不收或精随便下名筋疝俱属肝火与肾无干也治验宗伯黄久菴子春初生时母弃淹于水逾日不死始收之遂成喘嗽又颔腋臂背股各结块核溃而色紫若误触之痛应于心服辛温化毒等剂绵延不愈时巳弱冠询治于予予曰初生而喘嗽者乃饮冷伤肺也既长而喘嗽者乃肝火刑肺也故结核俱在肝胆部分始用补中益气汤后用九味芦荟丸不月诸症咸愈此禀父母之肝火而患也吴江庠生史𤣥年自乳儿时即患目疾年二十嵗目札头揺用六味丸加五味子而安一日前症复作目忽生翳余用聪明益气汤并前丸即愈既而前症反甚形气消瘦脉洪大数用补中益气汤及前丸而肺症悉平后因赴选劳役患痢形气惫弱肺洪大弦长按之㣲细仍用前汤送香连丸而痢止再用六味丸料加五味子而元气复侍御呉东隅子下疳溃烂发热作痛日晡尤甚先用补中益气汤后用九味芦荟丸治之诸症悉愈太常边华泉子二嵗茎痿湿痒出白津余以为肝火不信乃温补肾经果隂囊焮肿茎中作痛余用龙胆㵼肝汤用六味地黄丸而痊刘武库子睾丸作痛小便赤澁寒热作呕用小柴胡汤加山栀车前子茯苓而愈一小儿睾丸肿硬小便黄澁用小柴胡汤加山栀车前子并芦荟丸而消一小儿腹内一块或作痛或上攻小便不调用龙胆㵼肝汤芦荟丸而愈后形气消烁发热作渴此肝木制伏脾土用补中益气汤及芦荟丸而愈一小儿自脱胎时两目赤肿或作痒或生翳此禀赋之肝火也用芦荟六味二丸而愈一女十五嵗患瘰疬身发赤晕形气倦怠此肝火血虚所致用加味逍遥散而赤晕愈用益气汤六味丸兼服而瘰疬消一小儿下疳溃烂发热作痛一小儿茎中作痒不时搔捻一小儿肾茎中溃痛小便秘澁日晡尤甚一小儿目痒出水或项间结核或两眼连札或隂囊搔痒年余矣俱属肝火用九味芦荟丸并愈附方并註人参败毒散治疮疡焮痛寒热或拘急头痛邪在表者人参羌活独活前胡柴胡桔梗枳殻茯苓川芎甘草右水煎服益气养荣汤治气血损伤四肢颈顶等处患肿不问软硬赤白痛否日晡发热或溃而不敛人参茯苓陈皮贝母香附当归川芎黄茋熟地黄芍药甘草桔梗柴胡白术右姜水煎服大人倍用九味芦荟丸治疳积瘰疬结核耳内生疮或疝气囊痈下疳溃烂或茎出白津股腹有疮或体瘦热渇大便不调牙龈蚀落颊顋腐烂等症胡黄连黄连芦荟木香白芜荑青皮白雷丸鹤虱草麝香右为末蒸饼煳丸如麻子大每服一钱空心米汤下生地黄丸治室女寡妇师尼恶风体倦乍寒乍热面赤心烦或时自汗症类时疫但肝脉弦长生地黄黄芩硬柴胡赤芍药秦艽右为末加炼蜜少许丸桐子大每服二三十丸九味柴胡汤治肝胆经热毒瘰疬或耳内耳下生疮发热潮热或肝经湿热下注囊痈便毒肿溃或小腹脇股结核凡肝胆经部分一切疮疡发热并用之柴胡黄芩人参山栀半夏龙胆草当归芍药甘草右水煎服地黄丸治小儿肝经虚热血燥或风客滛气而患瘰疬结核或四肢发搐眼目抽动痰涎上涌凡伤损出血多抽搐发热又治牙疳脑热消瘦手足如氷寒热往来滑泄肚胀口臭干渇齿龈溃烂爪黒面黧遍身两耳生疮或耳内出水成发热自汗盗汗便血诸血失瘖等症其功不能尽述牡丹皮白茯苓泽㵼熟地黄干山药山茱萸肉右为末和地黄炼蜜丸桐子大每服三五十丸空心白滚汤下地黄须自制薄荷汤治风热瘰疬初起元气无亏者薄荷皁角连翘三稜蔓荆子豆豉荆芥穗何首乌右为末醋煳丸桐子大每服二十丸食后滚汤下量儿加减皁角子丸治肝胆经风热颈脇两侧等处结核连翘当归柴胡皁角子芍药山栀川芎桔梗甘草龙胆草右为末米煳丸菉豆大量儿大小用之必效散治瘰疬元气无亏用此以去之若疬既去而不收敛服益气养荣汤若元气怯弱冝先补后服疬毒已下仍服前汤庶无他患轻粉南硼砂巴豆白槟榔斑猫麝香右同研极细取鸡子二箇去黄用清调药仍入殻内以湿纸数重煳口入饭甑蒸熟取出曝干研末每服五分用炒生姜酒五更初调服如觉小腹痛用益元散一服其毒俱从大肠出隔蒜灸法治鹤膝风流注等症肿硬每日灸二三十壮痛者灸至不痛不痛者灸至痛其毒随火而散盖火以畅达拔引郁毒此从治之法有回生之功其法用大蒜去皮切三文钱厚安疮处用艾壮于蒜上灸之三壮换蒜复灸未成即消已成者亦杀其毒如疮大用蒜杵烂摊患处将艾铺上烧之蒜败再换如不痛或不作脓及不发起或隂疮尤当多灸凡疮不痛不作脓不起发气血虚极也不治惟患在头面不冝多灸神效葱熨法治流注结核骨痈鹤膝等症肿硬或先已隔蒜灸而愈肿未消最冝用熨以助气血行壅滞有益无损其功甚大又为跌扑伤损止痛败血消肿之良剂其法用葱白头捣烂炒热频熨患处冷再换出头散治一切顽疮瘀肉不化或疬核不消疮口不合赤石脂乳香白丁香砒黄丹轻粉麝香蜈蚣右为末搽瘀肉上其肉自化若疮口小或痔疮用煳作条隂干絍之凡疮乆不合者内有脓管须用此药腐烂兼服托里之剂方效琥珀膏治瘰疬不溃或溃而脓水不絶变成漏症琥珀木通桂心当归白芷防风松香朱砂木鳖子丁香木香右先用琥珀丁香桂心朱砂木香松香为细末其余为咀以麻油二斤六两慢火煎白芷焦黄泸去徐下浄黄丹一斤以栁枝不住手搅煎至黒色滴水中捻硬软得中却入琥珀等末搅匀于磁器盛之用时取少许摊贴和血定痛丸治流注膝风或扑跌瘀血或六淫所伤肢节肿痛服之自消若溃而发热与补药兼服自敛百草霜白芍药赤小豆川乌白敛白芨当归南星牛膝骨碎补右为末酒煳丸桐子大每服二三十丸白汤下神效太乙膏治痈疽疮毒溃烂𤣥参白芷当归肉桂赤芍药大黄生地黄右用蔴油二斤八两铜锅内煎至黒泸去徐入浄黄丹一斤再煎滴水中捻软硬得中即成膏矣乳香定痛散治一切疮疡溃烂疼痛乳香没药滑石寒水石氷片右为细末搽患处痛即止甚效如圣饼治一切疮疡硬肿不能消散乳香没药木香血竭当归麝香右各另为末酒煳和为饼炙热频熨患处徤脾渗湿汤治疮疡初起焮肿作痛或湿毒下注或环跳穴痛人参白术苍术防己黄栢川芎陈皮当归茯苓木𤓰柴胡稍甘草右水煎服如三剂不退加桂少许或用酒煎小便澁倍用牛膝有热加黄连身痛加羌活量儿大小用化䘌丸治诸疳生虫不时啼哭呕吐清水肚腹胀痛唇口紫黒肠头湿䘌芜荑青黛芦荟虾蟆川芎白芷胡黄连右等分各另为术猪胆浸糕丸如蔴子大每服一二十丸食后并临卧杏仁汤下芦荟丸治肝疳口舌生疮牙龈腐烂体瘦生疮虚热往来或发稀腹胀小便白浊饮食无度㵼痢无时或两眼生翳揺头揉目不时咬指或口干作渇嗜卧食土腹大胸髙呕食吐虫非此药不能治史君子芍药干蟾黄连芜荑神曲麦芽芦荟右为末神曲煳丸黍米大每服五七分空心米汤下大芦荟丸治三焦肝胆经风热目生云翳或疳热瘰疬耳内生疮寒热作痛肌体消瘦发热作渴饮食少思肚腹不调或牙龈蚀落颊顋腐烂下部生疮等症芦荟胡黄连当归龙胆草芍药川芎芜荑木香甘草右为末茯神煳丸麻子大每服三五十丸滚汤下东垣大芜荑汤治黄疳土色当利小便发黄脱落鼻下断作疮能乳喜食土面黒色大便清褐色血黒色间黄色治当滋营润燥外致津液山栀仁黄蘗甘草大芜荑黄连麻黄羗活柴胡防风白术茯苓当归右水煎服仍量儿大小大肥儿丸治脾疳饮食少思肌肉消瘦肚大颈细发稀成穂项间结核发热作渴精神倦怠便去酸臭爱食泥土或口鼻头疮或肚见青筋啮齿下利便白五疳即肥儿丸加干蟾一两芜荑五钱肥儿丸治食积五疳颈项结核或白秃肌瘦肚大筋青髪稀成穗发热作渴等症或母食厚味致儿为患黄连神曲木香肉豆蔲槟榔麦芽史君子右为末面煳丸麻子大每服三五十丸米饮下四味肥儿丸治食积脾疳目生云翳口舌生疮牙龈腐烂发热瘦怯遍身生疮等症黄连芜荑神曲麦芽右为末水煳丸桐子大每服二三十丸空心白汤下地黄清肺饮治肺疳咳嗽明阿胶马兠铃甘草生地黄杏仁糯米鼠粘子右水煎服量儿加减朱砂安神丸治心疳怔忡心下痞闷朱砂黄连生地黄生甘草右为末蒸饼煳丸如米大每服十丸连津送下茯神丸治心疳茯神芦荟琥珀川黄连赤茯苓钩藤皮逺志虾蟆灰麝香菖蒲右为末粟米煳丸麻子大每服十丸白汤下天麻丸治肝疳眼目生翳昏花湿烂等症青黛川黄连天麻五灵脂川芎夜明砂芦荟龙胆草蝉蜕防风全蝎麝香右为末猪胆汁浸糕丸麻子大每服二三十丸白滚汤下阿魏膏治一切痞块不拘年月逺近甚者口齿蚀伤更服芦荟丸羌活独活𤣥参官桂赤芍药穿山甲生地黄两头尖大黄白芷天麻槐栁桃红花乱髪木鳖子右用香油二斤四两煎至黒色去查入髪再煎待髪化尽去查徐下黄丹一斤煎至软硬得中方入芒硝四钱阿魏五钱苏合油麝香各三钱乳香没药各五钱调匀即成膏矣摊贴患处内服消积丸药黄丹须真正者效凡贴膏药先用朴硝随患处大小铺之约半指厚以纸盖之用热熨斗熨良久如硝耗再加熨之熨二时许方贴膏药若是肝积加芦荟末同熨加味逍遥散治妇人隂虚发热儿饮其乳以致患疮甘草当归芍药茯苓白术柴胡牡丹皮山栀右水煎服大防风汤治膝风肿痛不问已溃未溃附子牛膝甘草羌活人参杜仲当归防风白芍药黄茋熟地黄川芎右每服三五钱姜水煎空心服进三五剂更服六味地黄丸二三服独活汤治鹤膝风不问肿溃疼痛及腰背不便四肢不仁独活当归白术黄茋薄桂牛膝甘草右姜葱水煎服量儿加减托里散治流注鹤膝及一应疮毒已成不溃已溃不敛或脓出反痛发热人参黄茋白术陈皮甘草当归川芎芍药熟地黄白茯苓右水煎服加味地黄丸治小儿赋禀肾经虚热耳内生疮或肌肉消瘦骨节皆露名节疳即地黄丸加鹿茸牛膝各一两五味子四两若颅解不合牙齿不生眼睛不黒腿软难行最冝此药砭法治小儿丹毒赤色游走不定口吮毒聚在一处用细磁器击碎取其有芒者一块以筋一根噼开头尖夹之用线缚定两指轻撮筯稍令磁芒正对聚处悬寸许再用筯一根频击筯头令毒血遇刺皆出毒入腹者不救症轻者止用口吮出毒用药敷之如患在头皮不用砭法止冝用针卧倒挑患处以出毒血消热消毒散治一切痈疽阳症肿痛发热作渴黄连山栀连翘当归川芎生地黄芍药金银花甘草右水煎服托里消毒散治疮疡先用消解之剂不退冝服此药助其成脓人参黄茋陈皮白术当归金银花皁角刺甘草右水煎服神功散治一切疮毒未成脓者用之内消加乳没尤好黄栢草乌血竭右为末唾津水调搽赤肿既退洗净搽后方二味解毒散化毒丹治小儿热毒咽干口舌生疮口齿出血或惊惕狂躁睡卧不宁并冝用之𤣥参桔梗茯苓人参牙硝青黛甘草麝香金银箔右为末炼蜜丸豆大每一嵗服一丸白汤化下犀角消毒散治小儿丹毒发热痛痒及疮疹等毒牛蒡子甘草荆芥防风犀角金银花右水煎熟倾出入犀角服加味四物汤治小儿血热丹毒当归川芎芍药生地黄柴胡山栀右水煎服消风散治小儿瘾疹搔痒荆芥穗甘草陈皮人参白殭蚕茯苓防风芎䓖藿香蝉蜕厚朴羌活右水煎服清解散治风热癍疹发热作渴及痘毒连翘荆芥穗甘草牛蒡子𤣥参金银花右水煎服解毒散治癍疹痒痛寒热甚者烦躁谵语并痘毒发热咽干犀角连翘薄荷牛蒡子甘草右为末每服一二钱滚汤调下一方治虚热口内生疮白矾二两杵碎滚汤三碗入在内频浸儿脚牛黄解毒丸治胎毒牛黄甘草右为末用炼蜜丸量儿服㵼黄散治脾胃实热口舌生疮喜饮冷物又治脾热吐舌若不时出舌名弄舌属心脾虚热冝用人参安胃散藿香叶石膏甘草防风山栀仁右用蜜酒同炒为末每服二钱水煎服补黄散治脾胃虚热口舌生疮畏寒冷饮食人参白术白芍药陈皮甘草右姜枣水煎服四顺清凉饮治小儿痘疮后脏腑秘结实热惊掣当归赤芍药甘草大黄右水煎服大黄非实热便秘不冝用人参安胃散治小儿因服峻厉损其脾胃口舌生疮或因伤热乳而致吐㵼或作慢惊口鼻气热或胃中风热伏火呕吐泄㵼人参黄茋生甘草炙甘草白芍药白茯苓黄连右为末每服三五钱水煎服温中丸治中气虚热口舌生疮不喜饮冷肢体倦怠饮食少思人参甘草白术右为末用姜汁煳丸菉豆大每服三五十丸补中益气汤治中气伤损恶寒发热肢体倦怠饮食少思或头痛身热烦躁作渴气髙而喘或㣲细软弱自汗倦怠饮食不甘等症人参黄茋甘草白术当归身陈皮柴胡升麻右姜枣水煎服七味白术散治中气虚热口舌生疮不喜饮冷或吐㵼口干人参白术木香白茯苓甘草藿香干葛右水煎服香连丸治痢疾并水㵼暑㵼甚效黄连吴茱萸右先将二味用热水拌和入磁器内置热汤顿一日同炒黄连至紫色去茱用连为末每净末四两入木香净末一两淡醋米饮为丸桐子大每服二三十丸滚汤下中气下陷用补中益气汤下中气虚用四君子汤下中气虚寒加姜桂参苓白术散治脾胃不和饮食不进或呕吐泄㵼凡病后冝此调理人参茯苓白扁豆白术莲肉砂仁薏苡仁桔梗山药甘草右为末每服一钱白汤下或作丸服柴胡参苓汤治肝火血热遍身瘙痒或起赤晕柴胡山栀川芎芍药熟地黄当归茯苓甘草右水煎服柴芍参苓散治肝胆经部分结核瘰瘤瘊等症或肝血燥热脾气虚弱发热少食柴胡川芎白术人参茯苓白芍当归牡丹皮甘草山栀右姜枣水煎服清肝益荣汤治肝胆经风热血燥筋挛结核或作瘊子柴胡山栀当归龙胆草川芎芍药甘草薏苡仁右水煎服清热凉血饮治风热血燥丹毒等症大便秘结当归川芎芍药生地黄黄连荆芥右水煎服大便秘量加大黄清中解郁汤治脾气虚弱饮食停滞欝热生痰或身发热赤晕白术茯苓陈皮山栀山查神曲麦芽川芎桔梗甘草右姜水煎服芍药参苓饮治肝木尅脾土目札面青食少体倦芍药柴胡山栀茯苓白术陈皮甘草右姜水煎服姜术补脾汤治元气虚寒呕吐不食腹痛泄㵼等症干姜白术人参茯苓陈皮半夏甘草当归黄茋右姜枣水煎服和肝补脾汤治风热疮疹脾土不及肝木太过人参陈皮川芎白术茯苓芍药柴胡甘草山栀右水煎服益脾清肝散治肝经之症或寒热体痛脾胃虚弱人参白术茯苓甘草川芎当归黄茋柴胡牡丹皮右水煎服栀子清肝散治三焦及足少阳经风热耳内作痒或生疮出水或脇肋胸乳间作痛或寒热往来柴胡牡丹皮栀子茯苓川芎芍药当归牛蒡子白术甘草右水煎服柴胡清肝散治肝胆三焦风热怒火或项胸作痛或增寒发热柴胡黄芩人参山栀川芎连翘桔梗甘草右水煎服加味消毒散治一切疮疡丹毒游风等症𤣥参连翘升麻芍药当归羌活生地黄牛蒡子黄芩甘草右为末每服一钱薄荷灯心汤下或用蜜为丸十全大补汤治诸疮血气虚弱不散解不溃敛或脓出发热恶寒汗出烦弦口眼歪斜或肌痩少食发热口干等症须多服为善即四君四物加黄茋肉桂四物汤治发热烦躁或日晡发热若因脾胃虚弱而不能生血冝用四君子之类最忌此药熟地黄当归芍药川芎右水煎服四君子汤治脾胃虚热唇口生疮不消散不溃敛或食少作呕大便不实若因肝木乗脾上而致加柴胡芍药人参白术茯苓甘草右姜枣水煎服六君子汤治脾胃虚弱饮食少思或大便不调肢体消瘦面色痿黄即四君子汤加陈皮半夏八珍汤治气血俱虚肿溃不愈或恶寒发热或晡热作渴饮食少思即四君四物姜水煎服补隂八珍汤治属足三隂虚热渴体倦小便频数即八珍汤加酒炒黒黄栢知母各三四分加味八珍汤治元气虚弱不能溃敛或内热晡热肌体消瘦即八珍汤加牡丹皮五味子炙甘草各三四分当归补血汤治溃疡肌热躁热面赤烦渴脉洪大而虚重按全无此脉虚血虚也误服白虎汤必死黄茋当归右水煎服大连翘饮治风热热毒表里皆受患者连翘麦荆芥木通赤芍药蝉蜕甘草防风柴胡滑石山栀黄芩当归右量儿大小水煎服立効散治眉疮耳疮及一切疮疥定粉松香黄栢黄连枯矾右为末用清烛油调搽犀角消毒丸治一切疮毒焮肿热痛用三五服不消乃欲成脓也冝用托里之剂犀角薄荷连翘𤣥参牛蒡子金银花甘草右为末炼蜜丸麻子大每服三十丸滚汤下韶粉散治痘疮已愈疮痂不落或凹或凸韶粉轻粉右为末入猪脂油调涂亦无瘢痕神效雄黄散治走马疳并痘毒疳虫蚀肛门雄黄铜緑右为末掺疮上栁华散治热毒口疮黄栢蒲黄青黛人中白右为末敷之败草散治痘疮搔成脓淋漓屋烂草右为末糁之若浑身脓水粘衣难以卧坐用一二升摊于蓆上令儿坐卧即安其草经年霜雪雨露受天地隂阳之气能解疮毒谷精草散治痘后眼有翳膜或瘾澁出泪谷精草生蛤粉右为末用猪肝一叶以竹刀批开糁药在内缚定磁器内煑熟食之治痘毒用黄豆为末温水调涂以水润之脓未成自消又方治症同前贝母南星殭蚕天花粉白芷草乌大黄猪牙皁角寒水石右各为末醋调敷加味小柴胡汤治痘疹炽盛或大便下血或昏愦不食或发疖毒甚效又治肝火等症软柴胡人参黄芩甘草半夏生地黄右姜水煎服犀角地黄汤治痘出稠宻热渴赤痛大便秘结小便赤濇或结痘毒或便血䘐血急服之以凉血解毒犀角生地黄赤芍药牡丹皮右水煎服麦门冬饮治痘毒发热作渴咽痛黄芩甘草人参𤣥参金银花麦门冬右水煎服射干散治痘毒咽喉肿痛升麻甘草桔梗射干鼠粘子右水煎服加减抱龙丸治风痰壅盛惊搐昏睡等症雄黄辰砂天竺黄麝香天麻牛胆南星右为末煑甘草煳丸皁角子大每一丸薄荷汤下解毒散治一切疮疡风疹痒痛黄栢山栀右为末水调搽若破而脓水淋漓用当归膏或烛油调搽清凉解毒散治症同前或作焮痛大黄黄栢山栀寒水石右各另为末调搽当归膏尤好大枫子膏治一切疮疥脓窠等疮大枫子肉白矾真轻粉桕油右将桕油溶化入三味和匀用之黄金散治天疱疮止痛消毒滑石甘草右为末挑破去水敷之换肌消毒散治杨梅疮不拘初起溃烂并效土茯苓当归白芷皁角子薏苡仁甘草白藓皮木𤓰木通金银花右水煎食前并空心服蠲痺解毒散姜黄羌活白芷赤芍药当归白术土茯苓白芷皁角子右水煎服龙胆㵼肝汤治肝经湿热玉茎患疮或便毒悬痈囊痈肿痛或溃烂作痛小便澁滞或睾囊悬挂车前子木通生地黄当归尾山栀黄芩甘草龙胆草泽㵼右水煎服九味解毒散治一切热毒肿痛或风热搔痒黄连金银花连翘漏芦山栀白芷当归防风甘草右水煎服升麻除湿汤自上而下者引而升之升麻柴胡苍术陈皮甘草神曲防风大麦蘖猪苓泽㵼半夏右姜枣水煎服胃寒肠鸣加益智仁神效当归膏治杖扑汤火等疮毒不问已溃未溃殊有神效当归黄蜡生地黄蔴仁右先将当归地黄入油煎黒去查入蜡溶化候冷搅匀即成膏矣白蜡尤好治症详见正体治验四苓散治下焦湿热小便不利猪苓泽㵼白术茯苓右水煎服加味槐花散治肠风下血痔疮肿痛发热槐花熟地黄白术青皮荆芥穂川芎当归身升麻枳殻条芩右水煎服秦艽苍术汤治痔漏大便坚硬小便频数作渴秦芁苍术泽㵼防风桃仁皁角子当归尾黄栢槟榔条芩山栀右水煎服润燥汤治痔疮大肠风热血燥秘结不通生地黄麻子仁山栀川芎羌活黄栢条芩郁李仁赤芍药当归尾甘草泽㵼右水煎服黄茋散治痔疮并一切痈毒溃后补虚去客热茯苓黄茋当归川芎白芍药白芷升麻山栀右水煎服枳殻散治痔疮肿痛或下血枳殻槐花荆芥皁角子猬皮右为末每服一钱滚汤下作丸亦可加味槐角丸治症同前槐角枳殻当归黄芩皁角仁猬皮秦芁白芷右为末蜜丸量儿大小服消毒膏治痛消毒羊胆氷片右将氷片为末以羊胆调涂之小龙胆㵼肝汤治肝经湿热隂囊肿痛小便赤澁发热作渴等症如三四剂不退必欲作脓也用托里之剂泽㵼柴胡车前子木通生地黄黄芩当归尾龙胆草赤茯苓山栀甘草稍大龙胆㵼肝汤治囊痈热毒炽盛肿胀便秘即前汤加防己连翘大便秘更加大黄如大便通而肿不退或愈加胀痛内有脓也用托里之剂及时针之最易收敛当归龙荟丸治肝胆二经一切有余火症草龙胆当归大栀子黄连黄芩大黄芦荟黄栢麝香木香右为末面煳丸桐子大量儿服附避难止小儿啼用绵为小毬随大小为之但使满口不闭其气置儿口中使吮其味儿口中有物自不能作声但软物不伤儿口亦可凡避㓂匿山谷中多为儿啼卒不免难由是避者预将儿弃之哀哉兹大司成邱公以此方梓行于世特取以附之庶或可以推广其仁心也薛氏医案卷五薛氏医案卷六钦定四库全书薛氏医案卷六眀薛巳撰保婴金镜録全幼心鑑云小儿半嵗之间有病当于额前眉端髪际之间以名中食三指横按之儿头在左举右手在右举左手食指为上中指为中名指为下若三指俱热主感受风邪鼻塞气粗发热欬嗽若三指俱冷主外感内伤发热吐㵼若食中指热主上热下冷名中指热主夹惊食指热主胸膈气满乳食不消窃谓额间赤色主心经风热烦躁惊悸若发热作渴饮水或发呌哭属本经实热用㵼心汤以清心火微赤则困卧而悸发热作渴饮汤属虚热用秘㫖安神丸以生心血青黒主惊风腹痛或瘈瘲啼呌青黒甚主心腹疼此寒水胜心火为贼邪用益黄散以补脾胃微黄皮燥主惊疳此心经疳症用秘㫖安神丸以养心血骨蒸作渴盗汗头髪干黄此为肾疳用地黄丸以滋补肝肾左脸青或兼赤乃肝经风热项强顿闷发搐目札瘈瘲用柴胡清肝散主之虚热用地黄丸补之青黒主肝尅脾虚寒惊搐腹痛用六君姜桂温之微赤主潮热血虚心躁用秘㫖安神丸佐以地黄丸右脸赤主大肠实热气粗欬嗽发热饮水用㵼白散若哽气出气唇白气短属虚热用五味异功散脾热所传用清胃散心火所刑用人参平肺散淡赤主潮热心躁或大便坚秘用宣眀柴胡饮子以疎导其热如潮热未止更用钩藤饮以清肝补脾色青白主欬𠻳恶心先用惺惺散解其表邪健其脾土继以六君子汤调补中气色青黒主惊风腹痛盘肠内弔此肝木侮脾土用六君子汤加钩藤钩以调补元气不宜治肝鼻色赤主脾胃实热身热饮水饮食如常用㵼黄散清热理脾微赤主脾经虚热饮食难化而不思食用五味异功散以补中健脾色深黄主小便不通鼻中干燥气粗衂血乃脾热𫝊扵肺肾先用济生犀角地黄汤清热养血后用地黄丸以滋益肾水色淡白乃脾气虚弱主泄㵼饮食不化用六君子以调补中气青色主脾土虚寒肝木所胜用五味异功散加木香炮姜温中平肝颏间色赤主肾与膀胱隂虚有热而小便不通用四物汤加山栀以养血清热赤甚主膀胱气滞而热结用五淋散以分利其邪若鼻凖微黄兼右腮微赤乃脾肺燥热不能化生肾水用黄芩清肺饮膀胱隂虚阳无所生用滋肾丸若颏间微赤乃膀胱阳虚隂无所化用六味地黄丸若兼小腹胀满或隂囊肿胀属隂虚湿热壅滞用六味丸加车前子牛膝兼脾肺气虚不能通调水道者亦用前药其小便赤色久而尿血亦属肝肾气虚有热用六味地黄丸主之不应则用补中益气汤益脾肺生肾肝若小便后出白津或茎作痛者属肝经湿热先用龙胆㵼肝汤后用六味地黄丸印堂色青黒主腹痛夜啼此脾经虚寒脾属至隂故夜间腹痛而啼用钩藤饮色淡白主泄㵼饮食不化属脾气虚弱用五味异功散加木香主之目内色青主肝经风热发惊若直视呌哭属肝经实热用抑肝散兼咬牙顿闷属虚热用六味地黄丸色赤主心肝二经发热抽搐烦躁若小便赤属小肠实热用导赤散若惊悸倦怠属肝经血虚用六味地黄丸色黄主脾积少食夜间发热用四味肥儿丸饮食停滞吐㵼并作用胃苓散去桂加茵蔯山栀自解发搐眼眨属风热相抟先用柴胡栀子散后用六味地黄丸眼胞微肿主久咳恶心或脾疳食积用五味异功散补脾肺兼肥儿丸以消积滞或目视不眀或雀目揩拭眉眼此欲生风也急用抑肝散以解之睛尾红丝乃肝木胜脾土先用四君子加柴胡山栀后用地黄丸人中色黄主伤食青主乳食不化嗳噫酸腐此脾虚停滞用平胃散以消积和中色青赤主惊肝气伤脾用五味异功散加柴胡以平肝补中唇色白主吐涎呕逆或吐血便血乃脾气虚弱不能摄涎统血归源急用六君子汤调补中气则诸病自愈切忌凉药若色赤干燥而皱者主脾经有热发热作渴口中气臭大便不通燥烦不寐先以清胃散治其热更以六君子汤加黄连山栀兼补其脾色黄主脾经食积泄㵼饮食不化以六君子汤温补中气色赤兼白主衂血乃脾肺虚热不能摄血用圣济犀角地黄汤以清热补血兼用六君子以补脾气久不愈用麦门冬散或人参补肺汤口畔色黄主脾经积热用清胃散以理脾清热若唇口搐动主惊热不安用五味异功散加山栀钩滕钩以补脾平肝若口流涎唇色紫乃胃气虚寒也用益黄散若腹中痛口吐涎水者乃虫痛也先用芜荑散后用调中丸不吐涎者乃积痛也但用五味异功散调补胃气手足并冷用理中汤加乌梅温补中气则虫不动而痛自止矣亦有积痛者或吐后痛止或去后痛止者宜用消积丸消导积滞佐以异功散调补胃气耳前微赤此少阳经风热也用柴胡栀子散生肝血清肝火微黄主睡中惊悸咬牙因肝脾虚热宜用四君子加芎归以安神耳轮干燥主骨疳蒸热为肾经虚热也用六味地黄丸补之若小便后出白津或隂茎痒痛者属肝经湿热也先用龙胆㵼肝汤后用六味地黄丸若禀父不足或早近女色致小便濇滞或作痛如淋者急用六味地黄丸补中益气汤滋其化源或大小便道牵痛者尤为虚也亦用前药加牛膝车前子肉桂救之如手足逆冷或畏寒饮食阳气虚寒也急加附子多有生者大抵小儿之症多因禀赋臓气不平或乳食寒暑失宜或姙娠饮食起居六滛七情所致若初病元气无亏乳食如常发热壮热二便秘结作渴饮水卧不露睛者悉属形病俱寔当治邪气若病乆元气已亏食少发热口干饮汤呕吐泄㵼肢体畏寒卧而露睛者悉属形病俱虚当补正气况今之小儿元气与昔不同用药失宜脾胃先伤岂可泥古方而施治哉余故考诸名家宗诸东垣于凡诸症各补以方药治者能即色以验其病察病以固其本斯无失矣是以古之治病望色为先也且惊则气散脉乱不可専诊故必兼察色心鑑云若面色未尽当叅之以指脉指脉未尽当叅之以面色色脉兼尽无余藴矣治验一小儿瘈瘲啼呌额间青黒此惊风肝木乗脾腹中作痛也先用六君子汤加木香柴胡钩藤钩啼呌渐缓更加当归又二剂而安一小儿呕吐不食手足搐搦痰涎上涌手足指冷额黒唇青此肾水胜心火也用五味异功散加木香炮姜顿安乃去炮姜再剂而愈一小儿烦躁惊悸热渴饮冷额间色赤此心经实热所致先用㵼心汤一服稍缓又用柴胡栀子散而瘥一小儿四肢消痩肚腹渐大寒热嗜卧作渴引饮余曰症属肝脾名为丁奚哺露也以白术散为佐佐以徐氏十全丹月余诸症渐愈乃以异功散加当归及六味丸又月余寻愈一小儿患前症诸疳悉具热如火炙病状不能尽述朝用异功散夕用四味肥儿丸月余诸症稍愈佐以地黄丸自能行立遂朝以地黄丸夕以异功散及虾蟆丸数服而全愈一小儿四肢消痩肚腹胀大行歩不能状如蜘蛛颇能饮食作渴发热去后臭秽此脾蔵伤也以十全丹数服诸症渐愈又用异功散肥儿丸调理肢体如常一小儿发热拘急或四肢瘈瘲左顋色赤此心肝二经风热相抟先用柴胡清肝散以清心肝之热次用六味地黄丸以生肝肾之血顿安一小儿发搐啼呌手足指冷左顋青黒此肝脾虚弱肾水反侮脾土用六君子汤加姜桂一剂顿安又以四君子加芎归及补肝𣪚而愈一小儿潮热烦躁左顋青赤此心肝血虚用秘㫖安神丸及四物汤加防风酸枣仁治之寻愈又用六味地黄丸调补肝肾而痊一小儿潮热发搐痰涎上涌手足指冷左顋至申酉时青中隐白手足时搐此肝经虚弱肺金所胜而潮搐脾土虚弱而手足冷也用补中益气汤以调补脾肺用六味地黄丸以滋补肝肾而愈盖病气有余当认为元气不足若用㵼金伐肝清热化痰则误矣一小儿发热咳𠻳右顋色赤此肺金有热用㵼白散而愈复感冐风邪前症更作又加声重流涕用参苏饮加杏仁桑皮而愈但右顋仍赤兼额微赤此兼心火乗肺金也用人参平肺散一剂遂痊一小儿五嵗作渴右腮鼻凖微赤或饮冷水或服凉药即时呕吐余曰右顋微赤肺经虚热也鼻凖微赤胃经虚热也此胃虚不能生肺耳先用四君子加升麻一剂服之而不吐又用白术散二剂而不渴再用四君子四剂而安一小儿潮热烦渴大便干实气促咳𠻳右顋色赤此肺与大肠有热用柴胡饮子一服诸症顿退后因微惊又发搐咬牙顿闷此肝脾气血虚也用四君子加芎归钩藤钩而愈一小儿咳𠻳恶心鼻塞流涕右顋色青白此脾肺气虚而外邪所乗先用惺惺散咳𠻳顿安但饮食不思手足指冷此外症虽去而元气尚虚也用六君子少加升麻一剂而痊一小儿腰曲啼呌右顋色青黒此脐腹内痛即盘肠内弔也因脾土虚寒肝木来乗故耳用六君子加木香钩藤钩顿痊一小儿发热饮食少思大便不实常服芦荟等丸视其鼻赤此寒凉之剂复伤脾土而虚热也用五味异功散数剂而元气复一小儿小便不利鼻干衂血鼻间色赤属脾肺有热用济生犀角地黄汤前症已愈后颏间常赤作渴有痰此禀赋肾气不足用地黄丸而诸症皆瘥一小儿发热作渴用㵼黄散大便重坠口角流涎仍欲㵼火余曰鼻凖青白多而黄色少属脾胃虚寒肝木所侮盖口角流涎胃气不能统摄也大便重坠脾气不能上升也不信另用凉剂果有眉唇微动四肢微搐余曰此虚极而变慢脾风也用六君子加当归木香炮姜钩藤钩二剂益甚意欲更剂余曰此药力未及也设前药不对其症祸在反掌矣仍以前药加炮附子一片服之即安乃去附子又二剂调理而愈一小儿小便不利服五苓散之类不应颏间及左顋色赤乃肝肾虚热用四物汤加山栀而愈后因感冐悞用发汗小便仍前不利余用补中益气汤加麦门五味调补脾肺而愈一小儿小便不利及茎中澁痛或尿血石此禀父肾热为患先用五淋散以䟽导又用滋肾丸地黄丸补其肝肾渐愈出痘后小便短赤颏间石顋或赤或白属肺肾气虚而热也用补中益气汤六味地黄丸而痊一小儿印堂青黒至夜啼搐余谓脾土虚寒用钩藤饮而安后因惊发搐夜啼用钩藤饮前症顿止又用异功散而愈一小儿八嵗腹肿胀脐凸出大便下血粪亦似痢小水短少面目皆黄两腮兼赤此食积伤脾又兼肝木所侮脾土盖脾病则肺气虚而不能生肾水矣故有是症当先消导其积滞遂用越鞠丸末加三稜蓬术三钱以淡姜汤调和入酒二匙服之腹中鸣动二便顿利再服二钱腹脐顿消却用大安丸末二钱腹脐全消便血亦止自进薄粥杯许腹中顿痞恶心吐痰不出此脾虚不能腐化而成痰滞也用六君子末二钱以姜汤和服调补胃气饮食渐进但日晡热倦腹中觉胀此脾虚故隂分而作用补中益气汤而痊后复伤食发热腹胀小便下血服保和丸四服而愈一小儿目内色青发搐目直上视呌哭不已或用牛黄清心丸不愈反咬牙顿闷小便遗泄此肝经血气虚甚故耳余用补中益气汤及六味地黄丸而痊一小儿发搐目札属肝胆经风热先用柴胡清肝散以清其肝后用六味地黄丸以补其肾而痊一小儿眼胞微肿欬𠻳恶心小便泔白余谓脾疳食积脾气虚甚也以五味异功散为主佐以四味肥儿丸而愈后不禁饮食视物不眀余曰此脾胃复伤须补养为主不信乃服峻厉之剂后变风症竟为不起一小儿唇中青黄嗳腐酸气用平胃散一服宿滞顿化余云不必多药但节其饮食自愈不信复伤食而嗳腐另用尅滞之药更加吐㵼以致不救惜夫一小儿伤食呕吐服尅伐之药呕中见血用清热凉血之药又大便下血唇色白而或青问其故扵余余曰此脾土亏损肝木所乗而然也令空心用补中益气汤食逺用异功𣪚以调补中气使涎血各归其源而愈一小儿五嵗食粽后咬牙欲吐顷间腹胀昏愦鼻青黄赤此脾土伤而心肝所动食积发厥也先令鸡翎探吐出酸物顿醒节其饮食勿药而愈一小儿生旬日面目青黄此胎黄症姙娠胃热也用㵼黄散乳调少许即愈后复身黄吐舌仍用前散而安一小儿四嵗发热饮冷口内生疮额鼻黄赤吐舌流涎余谓心脾有热用导赤㵼黄二散而愈后复作余因他往用清热化痰等药前症益甚更㺯舌余用异功散加钩藤钩而安又用六君子汤而愈盖吐舌者为脾经实热而舌长出也㺯舌者乃脾臓虚热也令舌时舒而即收也治者审之一小儿三嵗言歩未能牙髪犹少体痩骨立面赤作渴服肥儿丸不应余谓此肾虚疳症乃禀父精气不足故也盖肥儿丸脾胃经之药也乆服则肾益虚而疳益甚不信果牙髪渐落余用六味地黄丸加鹿茸五味子半载元气健而诸症愈水镜决云隂阳运合男女成形以分九窍四肢乃生五臓六腑部位各分逆顺难眀若凭寸口之浮沉必乃横亡扵孩子须用虎口辨别三闗消详用药必无差误未至三嵗㸔虎口及三闗若脉见风闗初病则易治交气闗则难治交命闗则病深死症又当辨其色如兽惊三闗必青水惊三闗必赤人惊三闗必黒若紫色主㵼痢黄色是雷惊三闗脉通度是极惊之症必死或青或红有纹如线直者是母食伤脾左右一様者是惊与积齐发纹有三条是肺生风痰或作齁䶎声色青是伤寒主痰𠻳色红主㵼有黒相兼主下痢红多者赤痢黒多者白痢有紫相兼虎口脉乱乃脾胃不和盖脉纹见有五色由其病甚纹色更变至扵纯黒者不可得而治矣又当叅辨脉形主之十三指形主症愚谓古人云小儿为芽儿如草之芽如水之沤然也盖因臓腑脆嫩口不能言最难投剂是以首察面色而知其所属次騐虎口以辨其所因矣然犹未足以尽病之証故余复註十三指形实为治法之简便尔若流珠形者主饮食所伤内热欲吐或肠鸣自痢烦躁啼哭用胃苓膏消饮食分隂阳若食既消而仍吐㵼肠鸣用香砂助胃膏温补脾胃环珠形主脾虚停食胸膈胀满烦渴发热用五味异功散加山查枳实健脾消食后用六君子汤调养中气长珠形主脾伤积滞肚腹作痛寒热不食先用大安丸消其积滞次以五味异功散健其脾气来蛇形主脾胃湿热中脘不利干呕不食此疳邪内作用四味肥儿丸治疳用四君子补脾去蛇形主脾虚食积吐㵼烦渴气短喘急不食困睡先用六君子汤加山查枳实健脾消积次以七味白术散调补胃气弓反里形主感冐寒邪哽气出气惊悸倦怠四肢稍冷小便赤色咳𠻳吐涎先用惺惺散助胃气祛外邪后以五味异功散加茯神当归养心血助脾气若外邪既解而惊悸肢冷乃脾气尚虚宜七味白术散补之若闷乱气粗喘促哽气者难治肺虚甚也弓反外形主痰热心神恍惚夹惊夹食或食癎风癎脾肺气虚而风热痰盛也先以天麻防风丸祛外邪又用五味异功散调中气鎗形主风热生痰发搐惊风先用抱龙丸如未应用牛黄清心丸若𫝊扵脾肺或过用风痰之药而见一切诸症者専调补脾胃其病自愈鱼骨形主惊痰发热先用抱龙丸如未应属肝火实热少用抑青丸随用六味地黄丸或发热少食或痰盛发搐乃木尅脾土也用六君子加柴胡调补脾土而制肝木水字形主惊风食积胸膈烦躁顿闷少食或夜啼痰盛口噤搐搦此脾胃虚弱饮食积滞肝木尅脾土也初患用大安丸消导饮食次以六君子汤加钩藤钩补中清肝若已服消食化痰等剂反伤元气者用四君子加升麻柴胡钩藤钩以升补脾胃平制肝木针形主心肝热极生风惊悸顿闷困倦不食痰盛搐搦先用抱龙丸祛风化痰次用六君子汤加钩藤钩平肝实脾透闗射指主惊风痰热聚于胸膈乃脾肺亏损痰邪乗聚先用牛黄清心丸清脾肺化痰涎次用六君子汤加桔梗山药补脾土益肺金透闗射甲主惊风脾土亏损肝木克制之败症急用六君子汤加木香钩藤钩官桂以温脾土未应即加附子以回阳气多得生者流珠只一㸃红色环珠差大长珠圆长已上非谓圏子总皆红脉贯气之如此来蛇即是长珠散一头大一头尖去蛇亦如此分上下朝故曰来去角弓反张向里为顺向外为逆鎗形直上鱼骨分开水字即三脉并行针形即过闗一二粒米许射甲命脉向外透指命脉曲里虽然余常治之亦有不専执其形脉而投剂者盖但有是症即服是药而已流珠形症一小儿发热吐㵼腹胀不乳其纹如流珠此脾胃气伤先用香砂助胃膏后用六君子汤全愈长珠形症一小儿寒热作呕饮食不入按其腹乃哭脉纹如长珠此饮食停滞也先用大安丸吐㵼宿滞遂安但唇目搐动大便稀黄此肝邪去而虚热所廹也用六君子汤加钩藤钩而愈环珠形症一小儿胸腹膨胀发热顿闷脉纹如环珠以手按腹即哭此属脾胃虚而饮食停滞也先用保和丸一服前症如失更加烦渴按其腹不哭矣此宿食去而脾胃复伤也用五味异功散加柴胡治之顿瘳来蛇形症一小儿不时干呕乳食不进肚腹膨胀其形如来蛇此脾胃虚而成疳也用四味肥儿丸治疳佐以四君加芜荑健中而痊后伤饮食吐㵼完谷形气甚困四肢微搐视其纹如去蛇余曰且不用药次日吐止但搐而㵼青黄此脾土虚而肝木胜用六君子加钩藤钩而瘥去蛇形症一小儿未及周嵗气短喘急乳食少进时或吐乳视其形如去蛇乃脾伤而食积先用六君子加山查枳实渐愈后乳食复伤吐㵼作渴候二日不止与胃苓膏以治吐㵼七味白术散生胃气而愈弓反外形症一小儿睡卧惊悸发热痰盛脉形如弓之向外此因惊木旺伤脾而食不消也先以天麻防风丸祛风定惊后用五味异功散壮脾止搐而瘥弓反里形症一小儿沉黙昏倦肢冷惊悸其纹如弓之向里此脾肺气虚而外感寒邪也先用惺惺散以解外邪调胃气诸症顿愈但手足逆冷又用六君子汤调补元气而安鎗形症一小儿患咳𠻳服牛黄清心丸加喘促腹胀余视其右脸赤脉纹形如鎗属脾气复伤用六君子汤顿安鱼骨形症一小儿沉困发热惊搐不乳视其脉纹如乱鱼骨此风热急惊之症也先用抱龙少许祛风化痰后用六君子汤加柴胡壮脾平肝而愈针形症一小儿咳𠻳发热右脸赤色作渴烦闷倦怠少食肚腹作胀脉纹如针此风邪伤肺而饮食伤脾也先用六君子汤加桔梗杏仁柴胡一剂诸症少愈后去杏仁柴胡再剂而安水字形症一小儿发热夜啼乳食不进昏迷抽搐痰盛口禁脉纹如水字此脾肺气虚风木所乗痰食积扵胸腹也先用大安丸后用六君子加钩藤钩而痊透闗射指形症一小儿发热右脸赤咳𠻳痰盛其脉纹透闗射指余以为风邪藴结扵肺而痰作用二陈汤加桑皮杏仁桔梗治之自用发散降火之剂风痰不退发势益甚余曰此脾肺俱虚治失其宜遂用五味异功散加桔梗四剂渐愈又用六君子汤而痊透闗射甲形症一小儿停食发热服苓连三稜厚朴等剂饮食日少胸腹膨胀其纹透至指甲用补中益气汤加木香钩藤钩温补脾气制肝木数剂渐效又用六君子汤加炮姜治之而安其泛用金石脑麝祛逐之剂变惊而殁者不能枚举惜哉愚谓凡小儿在月内外者调补之药每服亦不过二三匙若表散攻代之剂则每服只可匙许而已过多则反伤元气余当量大小虚实加减若乳母之疾致儿为患当治母为主子少服之后倣此钱氏㵼青丸治肝经实热急惊抽搐羌活大黄川芎山栀仁龙胆草当归防风右为末炼蜜丸芡实大每服半丸煎竹叶汤入砂糖化下愚按前方足厥隂经解散肌邪疏通内热之火也若大便秘结烦渴饮冷饮食如常者属形病俱实宜用此以㵼之若大便调和烦渴饮冷属病气实而形气虚宜用抑肝散平之若大便不实作渴饮汤饮食少思肢体倦怠者属形病俱虚宜用地黄丸补之大抵前症若肝经血虚风热先用四物汤加钩藤钩以生肝血继用四君子汤以补脾土若因肝经血燥痰盛用地黄丸滋肾水生肝木四君子加芍药实脾土生肺金若因肺金克肝木用六君子汤加芍药实脾土以平肺金若屡行攻伐而脾土虚寒者急服六君子汤加丁香补脾胃以培阳气若因乳母恚怒肝火致儿为患者母服加味逍遥散子亦吮数滴钱氏地黄丸治肝疳白膜遮睛㵼血失音身痩疮疥又治肾怯不言解颅行迟等症一名六味地黄丸熟地山茱茰干山药泽㵼牡丹皮白茯苓右为末用地黄膏量加米煳丸桐子大每服二三十丸空心白汤化下其地黄用生者自制杵膏愚按前丸治肝经血虚燥热或肾经虚热作渴小便淋秘痰气上壅或风客淫气患瘰疬结核或四肢发搐眼目瞤动或咳𠻳吐血头目眩晕或咽喉燥痛口舌疮裂或自汗盗汗便血诸血或禀肾不足肢体痩弱解颅失音或畏眀下窜五迟五软肾疳肝疳或早近女色精血亏耗五臓齐损凡属肾肝俱虗不足之症皆宜用此以滋化源其功不能尽述㵼白散治咳𠻳痰喘面肿身热甘草地骨皮桑根白皮右为末每服一二钱入粳米百粒水煎愚按活人方云喘者肺气盛而有余然气盛当认作气衰有余当认作不足盖肺气盛者肺中之火盛也有余者肺中之邪有余也其脉右寸必浮而有力右颊色赤前药所以㵼之世之多不用人参盖泥扵肺热还伤肺之说以致误人多矣前症若乳母感冐风寒肺经藴热致儿为患用十味参苏饮若乳母膏梁醇酒积热致儿为患用加味清胃散钱氏㵼黄散治脾热吐舌藿香石膏甘草防风山栀仁右蜜酒微炒为末每服一二钱水煎愚按前方治脾胃寔热之法也若作渴饮水肢体壮热元气无亏者宜用之若作渴饮热㺯舌体温元气虚弱者宜五味异功散钱氏泻心汤治心经实热黄连右为末每服一钱临卧温汤调下愚按前症若仰面而卧呌哭发热饮水或发抽搐属心经实热宜用前方若合面而睡惊悸上窜咬牙属心经虚热宜用导赤散若因乳母膏粱醇酒致儿发热者用加味清胃散令母服子亦饮数滴钱氏益黄散治脾胃虚冷吐㵼陈皮青皮诃子肉甘草丁香右为末每服二钱水煎愚按前症若脾土虚寒或寒水侮土而呕吐泄㵼手足并冷或痰涎上涌睡而露睛不思乳食宜用此方若因脾土虚弱吐㵼者用六君汤加柴胡如不应或手足俱冷属虚寒也更加木香炮姜若因乳母脾虚肝侮亦治以前药若乳母鬰怒致儿患前症母服加味归脾汤东垣人参安胃散治脾虚伤热乳食呕吐㵼痢人参黄芪生甘草炙甘草白芍药白茯苓陈皮黄连右为末每服二钱水煎愚按东垣先生云益黄散内有丁香青皮辛热盖为寒水侮土而设也若因热药巴豆之类损其脾胃或因暑热伤乳食而成吐㵼口鼻气热而致慢惊者宜服前方钱氏异功散治吐㵼不食凡虚冷症先与数服以正胃气人参茯苓白术甘草陈皮右为末每服二三钱姜枣水煎愚按前方治脾胃虚弱吐㵼不食或惊搐痰盛或睡而露睛手足指冷或脾肺虚弱咳𠻳吐痰或虚热上攻口舌生疮㺯舌流涎若母有症致儿患此者母亦当服之十全丹治丁奚哺露青皮陈皮莪术川芎五灵脂白豆蔲㯽榔芦荟木香史君子虾蟆右为末猪胆汁浸糕煳丸麻子大每服二十丸米饮下愚按汤氏云前症因乳哺不调伤损脾胃不思饮食气血日损四肢日痩肚腹渐大是名丁奚唿吸少气汲汲苦热谓之哺露属形病俱虚治以前药宜佐以异功散壮脾胃以行药势庶可得效也平胃散治乳食过伤腹鸣呕吐或米谷不化厚朴陈皮甘草苍术右为末每服二钱姜汤调愚按前方若乳食停滞嗳腐吞酸呕哕恶心者宜服是方若饮食既消脾胃虚弱呕吐恶心者宜用四君子汤四君子汤治脾气虗损吐㵼少食人参白术茯苓甘草右每服二钱姜枣水煎愚按前方若脾胃虚弱或因尅伐之剂致饮食少思或食而难化或欲作呕或大便不实者尤宜用之若兼痰𠻳气逆肢体倦怠面目浮肿宜六君子汤六君子汤即四君子加陈皮半夏治脾胃气虚吐㵼不食肌肉消痩或肺虚痰𠻳喘促恶寒或肝虚惊搐眩晕自汗诸症并宜服此以滋化源二陈汤治脾虚中脘停痰呕吐恶心半夏陈皮茯苓甘草右每服二钱姜水煎愚按前方若脾虚痰饮呕吐恶心用之良验若因饮食伤胃所致宜用六君子汤调补中气胃苓汤治肠胃受湿呕吐泄㵼白术茯苓泽㵼厚朴猪苓陈皮甘草桂右为末每服二钱姜水灯心陈皮煎汤调愚按前方若停食吐㵼小便短少腹胀作痛宜用此以分利之更用六君子汤以调补脾胃钓藤饮子治一切惊风潮搐目视昏迷独活防风天竺黄羌活川芎升麻麻黄草龙胆甘草钓藤钩蝉殻右为末每服二钱水煎愚按前方若外感风邪形病俱实者宜用之若形气虗而病气实者宜用惺惺散加钓藤麻黄若外邪既去而形病俱虗者宜用异功散肥儿丸治肝疳食积肢体消痩二便不调㯽榔黄连神曲木香麦芽史君子肉豆蔲右为末神曲煳丸麻子大每服二三十丸米饮下愚按前方若食积五疳发热口渴大便不调小便不清或颈项结核髪稀成穂寒热作渴宜用之若脾胃稍虚者用五味异功散兼服虗甚者异功散为主佐以前药济生犀角地黄汤治肺胃鬰热衂血吐血生地黄犀角赤芍药牡丹皮右水煎服如无犀角暂以升麻代之愚按前方若肝脾虚热吐血衂血便血或发热作渴大便秘小便赤宜用之若热既退而渴血未止或日晡益甚者隂血虗也四物汤加参术主之若热既退而饮食少思肢体倦怠者胃气虚也四君子加当归主之徐氏惺惺散治外感风寒鼻塞痰𠻳身体发热桔梗细辛人参白术甘草𤓰蒌根白茯苓右为末每服二钱入薄荷五叶水煎愚按前方若感寒邪时气风热痰壅咳𠻳或抽搐瘈瘲痰气喘促用之若外邪解而病益甚或更兼他症但调补元气徐氏加减抱龙丸治风痰咳𠻳雄黄辰砂天竺黄麝香天麻牛胆南星右为末煮甘草煳丸皂角子大三嵗一丸薄荷汤下愚按前方若风热痰𠻳或急惊发搐昏睡咬牙形病俱实宜用此方若初冐风寒咳𠻳痰盛气喘者属客邪内作也先用十味参苏饮若邪既解而腹胀吐㵼或发搐咬牙睡而露睛属脾肺气虗也用五味异功散切忌祛痰表散若过服而致前症者尤宜温补脾肺十味参苏饮治感冐发热头疼伤风咳𠻳伤寒痰饮凝滞人参紫苏茯苓陈皮半夏前胡枳殻葛根桔梗木香甘草右每服二三钱姜水煎愚按前方虽有参苓补气而表散之味或多若病久元气虗弱者以六君子加桔梗干葛补而散若因感外邪而喘𠻳腹胀或饮食少思大便不实者此脾肺之气虗也必用六君子之类庶无误矣秘㫖安神丸治发热惊啼颊赤壮热牙硝白茯苓干山药麦门冬寒水石甘草朱砂龙脑右为末炼蜜丸芡实大每服半丸滚汤化下愚按前方若口舌生疮吐舌饮水发热惊搐啼哭烦噪面赤属心经实热宜用此㵼之若目札搐搦面青寒热属肝经风热用六味地黄丸若恶寒饮汤属脾气虗弱用异功散若前症益甚兼手足并冷睡而露睛属脾胃虚寒用六君子加木香炮姜补之四物汤治肝脾血虚发热惊搐瘰疬丹毒当归川芎芍药熟地黄右水煎服愚按前方若血虗发热或因尅伐或因久病致晡热内热或烦躁不安皆宜服之经又云血生于脾若脾虚不能生血者宜用四君子加当归酒炒白芍以补脾白术散治积痛和胃气生津液人参白术藿香叶木香甘草白茯苓干葛右每服二钱水煎愚按前方若脾胃气虗作渴饮汤或因吐㵼津液亏损烦渴引饮或脾胃虚弱腹胀㵼渴㺯舌流涎手足指冷宜服之以温补脾气化生津液人参平肺散治心火刑尅肺金咳𠻳发热口渴痰盛入参陈皮地骨皮茯苓甘草五味知母桑白皮青皮天门冬右水煎服愚按前方若心火尅肺𫝊为肺痿咳𠻳喘呕痰涎壅盛胸膈痞满咽嗌不利宜用之若因肝木太过而致当补肺金若因肾水不足当补脾肺若因心火旺而自病当利小便黄芩清肺饮治肺火燥热口渴便秘黄芩栀子右水煎服愚按前方治肺经隂虚火燥而小便不通若因脾经有热当清其脾若因心火尅肺当制其心滋肾丸治禀父肾虚火燥小便秘赤黄栢知母肉桂右为末丸桐子大每服百丸空心白滚汤下愚按前方若禀父肾虚发热便赤或足热腿软热在下焦血分最宜此药如不应或脾肺燥热所致并宜六味丸以滋其化源清胃散治胃火牙痛或连头面升麻生地黄牡丹皮黄连当归右水煎服愚按前方治脾胃实火作渴口舌生疮或唇口肿痛齿龈溃烂焮连头面或恶寒发热或重舌马牙吐舌流涎之类子母并宜服若因胃气虚弱或因寒凉尅伐胃气虚热而口舌生疮或㺯舌发热饮食少思或呕吐困睡大便不实流涎龈烂者用五味异功散补中益气汤治中气虚弱体疲食少或发热烦渴等症人参黄芪白术炙甘草陈皮升麻柴胡当归右姜枣水煎空心午前服愚按前方若因药尅伐元气虗损恶寒发热肢体倦怠饮食少思或兼饮食劳倦头痛身热烦躁作渴脉洪大弦虚或微细软弱右闗寸独甚亦宜用之大凡乆病或过服尅伐之剂亏损元气而诸症悉具者最宜前汤调补若母有前症致儿为患者尤宜用之天麻防风丸治惊风身热喘粗多睡惊悸手足搐掣天麻防风人参蝎尾甘草朱砂雄黄牛黄麝香殭蚕右为末炼蜜丸樱桃大朱砂为衣每一丸薄荷汤下愚按前方若因外邪所感风痰壅盛而患急惊者宜用此药驱散之若因肝脾气虚风痰壅盛而患似前症用异功散调补之若因脾气虚肝木所乗而患慢惊者宜用异功散加姜桂温补之不应急加附子五淋散治膀胱有热水道不通或小腹肿胀者赤茯苓赤芍山栀当归甘草右用灯心十茎水煎服愚按前方果因积热壅滞而小便不通者宜用是药治之若过用寒凉损其阳气而不能化生者用四君子以滋脾肺若禀赋足三隂虚损而患前症者宜用六味地黄丸加车前子补而通之未应更加牛膝最忌踈导消积丸治食积面黄大便酸臭砂仁丁香乌梅巴豆右为末煳丸黍米大每服二三丸温水下愚按前方温胃消导之若食积既去重剂而脾气亏损发热作渴肢体倦怠饮食少思者当叅前五味异功七味白术二方按法主治温脾散治脾气虚寒口角流涎半夏曲丁香木香干姜白术陈皮右为末每服二钱米汤调愚按前方温补脾胃之良剂若口渴饮热肢体倦怠而流涎者宜用异功散加炮姜若肢体发热作渴饮水而流涎者宜用㵼黄散保和丸治饮食停滞胸膈痞满嗳气吞酸或吐㵼腹痛神曲山查半夏茯苓陈皮连翘萝卜子右为末粥丸桐子大每服二三十丸白汤送下愚按前方行气尅滞之剂若元气未亏暴停乳食而致斯症者宜用此消导之若元气虗弱而乳食所伤者必调补胃气为主而佐以消导若乳食已消而作呕者乃胃气被伤当用异功散补之不宜仍用前药重损胃气治者审之助胃膏治脾胃虗寒吐㵼等症人参白术白茯苓甘草丁香砂仁木香白豆蔲干山药肉豆蔲右为末蜜丸芡实大每服十丸米饮化下愚按前症若吐㵼酸秽是乳食内停也宜用保和丸以消导之若吐㵼乳食难化是脾胃虗弱也用异功散以调补之若吐㵼少食腹痛恶心脾胃俱虗也用六君子加木香以培补若睡而露睛手足并冷或寒战咬牙脾胃虚寒也用六君子加木香炮姜以温补如不应宜急加附子以回阳牛黄丸治风癎昏闷抽搐潮热牛黄全蝎蝉蜕防风白附子天麻殭蚕麝香右为末煑枣肉杵丸菉豆大煎荆芥生姜汤下愚按前方兼治风痰咳𠻳喘促发热惊悸不宁实祛风化痰散气之药审有是症而用之其功效如形响也若脾肺气虚而痰涎壅盛肝脾血虗而惊癎抽搐必当以固本为主不可泛用恐虗其虚而益其患也治者慎之柴胡饮子治一切肌热积热或汗后余热黄芩甘草大黄芍药柴胡人参当归右姜水煎服愚按前方若肠胃壅滞大便秘结作渴饮水表里实热者用之若汗后发热属血虚气无所附而浮扵外切不可用治者审焉归脾汤治脾血亏损健忘惊悸等症人参黄茋茯神甘草白术木香逺志酸枣仁龙眼肉当归右水煎服愚按前方若乳母忧思伤脾血虚发热食少体倦或脾不能摄血以致妄行吐下或健忘怔忡惊悸少寐或心脾作痛自汗盗汗或肢体肿痛大便不调或经候不凖晡热内热或蠒唇流注等症致儿为患者用之令子母俱服八味地黄丸即六味地黄丸加肉桂附子各一两愚按前方治禀赋命门火衰不能生土以致脾土虚寒或饮食少思或食而不化脐腹疼痛夜多漩溺等症经云益火之源以消隂翳此之谓也或乳母命门火衰儿饮其乳致前症者子母并宜服之加减八味丸即六味地黄丸加肉桂一两五味子四两愚按前方治禀父肾隂不足或吐㵼乆病津液亏损口干作渴或口舌生疮两足发热或痰气上涌或手足厥冷等症八珍汤即前四君四物二汤合方也愚按前方治气血俱虚隂火内热或因尅伐之剂脾胃亏损肌肉消痩等症十全大补汤即八珍汤加黄茋肉桂愚按前方治气血虚弱或禀赋不足寒热自汗食减体痩发热作渴头痛眩晕最宜用之加味逍遥散治肝脾血虚等症当归甘草芍药茯苓白术柴胡牡丹皮山栀右水煎服愚按前方若乳母肝脾血虗内热或遍身搔痒寒热或肢体作痛头目昏重或怔忡颊赤口燥咽干或发热盗汗食少不寐或口舌生疮耳内作痛或胸乳腹胀小便不利致儿为患尤宜用之九味龙胆㵼肝汤治肝经湿热或嚢痈下疳便毒小便濇滞或隂囊作痛小便短少车前子木通当归尾泽㵼甘草黄芩生地黄山栀龙胆草右水煎服抑肝散治肝经虚热发搐或发热咬牙或惊悸寒热或木乗土而呕吐痰涎腹胀少食睡卧不安软柴胡甘草川芎当归白术茯苓钩藤钩右水煎子母同服栀子清肝散治三焦及足少阳经风热耳内作痒生疮或出水疼痛或胸乳间作痛寒热往来柴胡栀子丹皮茯苓川芎芍药当归牛蒡子甘草右水煎服若太阳头痛加羌活柴胡清肝散治鬓疽及肝胆三焦风热怒火之症或项胸作痛疮毒发热柴胡黄芩人参川芎山栀连翘甘草桔梗右水煎服小柴胡汤治伤寒温热身热恶风头疼项强四肢烦疼往来寒热呕哕痰实中暑疟疾并服之柴胡黄芩人参半夏甘草右姜水煎服愚按前方若肝胆经风热肝火瘰疬寒热往来日晡发热潮热身热不欲饮食或怒火口苦耳聋咳𠻳或脇痛胠满小便不利或㵼泄吐酸苦水或肢体搐动唇目抽札并宜用之砭法治丹毒疔疮红丝走散或时毒瘀血壅盛或色赤走散用细磁器击碎取有锋芒者以筯噼开头夹之麻线纒定两指轻撮筋稍令磁芒正对患䖏悬寸许再用筯频击之令毒血遇刺即出凡毒血凝滞扵外真气不能胜散者急用此法以去之否则为害甚矣芜荑散治虫动腹痛白芜荑干漆右为未每服三五分发时米饮调下愚按前症乃臓腑虗弱或胃冷胃热而动往来攻心作痛呌哭仰身挥手心神闷乱吐涎沬或清水肌痩沉黙皆其症也保生方云蛔虫乃九虫之一人腹中皆有之其外症腹上青筋恶心吐水面无正色唇缓而白目无睛光若虫食上部则上唇内有白㸃虫食下部则下唇内有白㸃腹中诸虫朔日后其头向上望日后其头向下如急扵用药先以肉物近儿烹炙使闻香味虫头亦向上则药易效调中丸治泄㵼青白腹痛肠鸣呕吐酸水不思乳食人参甘草白术干姜右为末姜汁麺煳丸菉豆大每服二三十丸米饮下愚按前方一名温中丸即人参理中丸也若肾水侮土而虚寒者加半夏茯苓陈皮或呕吐更加藿香泄㵼加木香香连丸治诸痢并水㵼黄连吴茱茰木香右将前二味用热水拌和入磁器内置热汤中同炒黄连至紫色去茱茰用黄连为末每末四两入木香末一两和匀淡醋煳丸黍米大每服二十丸白汤下朱砂安神丸治心疳及怔忡心下烦躁朱砂黄连生地生甘草右为末用米煳丸黍米大每服十丸白汤下人参补肺汤治肺症因肾水不足虚火上炎咳吐脓血发热作渴小便不利人参黄茋白术茯苓陈皮当归山茱茰山药五味子麦门冬甘草熟地黄牡丹皮右作二三服水煎补肝散治肝经气虗吐血矢血或两脇胀满筋急面青小腹胀痛或两目不眀不时呌噉山茱茰当归五味子山药黄茋川芎木瓜熟地黄白术独活酸枣仁右为末每服一钱水煎越鞠丸治乳母六鬰𫝊儿为患或胸满吐酸齿痛疮疥等症苍术神曲香附子山查山栀抚芎麦芽右为末水调神曲煳丸桐子大每服二三十丸白滚汤下子母并服麦门冬散治脾肺气虚有热吐血衂血乆不愈者麦门冬黄茋当归人参生地黄五味子右分五服水煎杨氏十全丹治丁奚哺露㯽榔枳殻青皮陈皮三稜蓬术砂仁丁香木香香附右为末神曲煳丸黍米大每服二十丸米饮下四味肥儿丸治食积脾疳目生云翳或两耳出脓或口舌生疮牙根腐烂身痩生疮或小便澄白腹大筋青一切疳症黄连芜荑神曲麦牙右为末水煳丸桐子大每服一二十丸空心白滚汤下蟾蜍丸治无辜疳症一服虚热退二服烦渴止三服㵼痢愈蟾蜍右取粪蛆一杓置桶中以尿浸之却将蟾蜍跌死投与蛆食一昼夜用布袋盛蛆置急流中一宿取出瓦上焙干为末入麝香少许粳米饭丸麻子大每服二三十丸米饮下其效如神栁华散治热毒口疮黄栢蒲黄青黛人中白右为末敷之抱龙丸治伤风温疫身热昏睡风热痰实壅𠻳又治惊风潮抽及蛊毒中暑雄黄辰砂天竺黄牛胆南星麝香右为末煎甘草膏丸芡实大每服一丸白汤化下愚按前方化痰祛邪清热之功居多属肝心实热而致者用之殊效若脾肺虚热而见昏睡痰𠻳当用寳鑑天麻散调补元气制附子法附子重一两三四钱有莲花瓣头圆底平者先备童便五六碗将附子放在灶上炙良乆乗热投童便中浸五七日候润透揭去皮切四块仍浸二三日用粗纸数层包之浸湿埋灰火半日取出切片检有白星者瓦上炙至无白星为度如急用即切大片用童便煮二三沸热瓦熟用之薛氏医案卷六薛氏医案卷七钦定四库全书薛氏医案卷七眀薛巳撰原机启微淫热反尅之病膏粱之变滋味过也气血俱盛禀受厚也亢阳上炎隂不济也邪入经络内无御也因生而化因化而热热为火火性炎上足厥隂肝为木木生火母妊子子以淫胜祸发反尅而肝开窍扵目故肝受尅而目亦受病也其病眵多眊矂紧澁赤脉贯睛臓腑秘结者为重重者芍药清肝散主之通气利中丸主之眵多眊矂紧澁赤脉贯睛臓腑不秘结者为轻轻者减大黄芒硝芍药清肝散主之黄连天花粉丸主之少盛服通气利中丸目眶烂者内服上药外以黄连芦甘石散收其烂处兼以㸃眼春雪膏龙脑黄连膏㗜鼻碧云散攻其淫热此治淫热反克之法也非膏粱之变非气血俱盛非亢阳上炎非邪人经络毋用此也用此则寒凉伤胃生意不上升反为所害病岂不治而已也噫审诸风热不制之病风动物而生扵热譬以烮火熖而必吹此物类感召而不能违间者也因热而召是为外来乆热不散感而自生是为内发内外为邪惟病则一淫热之祸条已如前益以风邪害岂纎止风加头痛风加鼻塞风加肿胀风加涕泪风加脑巅沉重风加眉骨酸疼有一扵此羌活胜风汤主之风加痒则以杏仁龙胆草泡散洗之病者有此数证或不服药或悮服药翳必随之而生翳如云雾翳如丝缕翳如秤星翳如秤星者或一㸃或三四㸃而至数十㸃翳如螺盖者为病乆不去治不如法至极而至也为服寒凉药过多脾胃受伤生意不能上升渐而至也然必要眀经络庶能应手翳凡自内眦而出为手太阳足太阳受邪治在小肠膀胱经加蔓荆子苍术羌活胜风汤主之自鋭眦客主人而入者为足少阳手少阳手太阳受邪治在胆与三焦小肠经加龙胆草藁本少加人参羌活胜风汤主之自目系而下者为足厥隂手少隂受邪治在肝经心经加黄连倍加柴胡羌活胜风汤主之自抵过而上者为手太阳受邪治在小肠经加木通五味子羌活胜风汤主之热甚者兼用治淫热之药㗜鼻碧云散俱治以上之证大抵如开锅盖法㗜之随效然力少而鋭宜不时用之以聚其力虽然始者易而乆者难渐复而复渐复而又复可也急扵复者则不治今世医用磨翳药者有之用手法揭翳者有之噫翳犹疮也奚斯愈乎庸者用此非徒无益増害犹甚愚者受此欣然而不悮可叹也哉故置风热不制之病治法七情五贼劳役饥饱之病隂阳应象大论曰天有四时以生长收蔵以生寒暑燥湿风寒暑燥湿风之发耶发而皆宜时则万物俱生寒暑燥湿风之发耶发而皆不宜时则万物俱死故曰生扵四时死扵四时又曰人有五蔵化为五气以生喜怒忧悲恐喜怒忧悲恐之发耶发而皆中节则九窍俱生喜怒忧悲恐之发耶发而皆不中节则九窍俱死故曰生扵五蔵死扵五蔵目窍之一也光眀视见纳山川之大及毫芒之细悉云霄之髙尽泉沙之深至扵鍳无穷为有穷而有穷又不能为穷反而聚之则乍张乍敛乍动乍静为一泓一㸃之微者岂力为强致而能此乎是皆生生自然之道也或因七情内伤五贼外攘饥饱不节劳役异常足阳眀胃之脉足太隂脾之脉为戊巳二土生生之原也七情五贼总伤二脉饥饱伤胃劳役伤脾戊巳既病则生生自然之体不能为生生自然之用故致其病曰七情五贼劳役饥饱之病其病红赤睛珠痛痛如刺刺应太阳眼睫无力常欲垂闭不敢乆视乆视则酸疼生翳皆成陷下所陷者或圆或方或长或短或如㸃或如缕或如锥或如凿证有印此者柴胡复生汤主之黄连羊肝丸主之痛睛甚者当归养荣汤主之助阳活血汤主之加减地黄丸主之决眀益隂丸主之加当归黄连羊肝丸主之龙脑黄连膏主之已上数方皆羣队升发阳气之药其中有用黄连黄芩之类者去五贼也㗜鼻碧云散亦可见用最忌大黄芒硝牵牛石膏栀子之剂犯所忌则病愈振血为邪胜凝而不行之病血隂物类地之水泉性本静行其势也行为阳是隂中之阳乃坎中有火之象隂外阳内故行也纯隂故不行也不行则凝凝则经络不通经曰足阳眀胃之脉常多气多血又曰足阳眀胃之脉常生气生血手太阳小肠之脉斜络扵目眦足太阳膀胱之脉起扵目内眦二经皆多血少气血病不行血多易凝灵兰秘典论曰脾胃者仓廪之官五味出焉五味淫则伤胃胃伤血病是为五味之邪从本生也又曰小肠者受盛之官化物出焉遇寒则阻其化又曰膀胱者州都之官津液蔵焉遇风则散其蔵一阻一散血亦病焉是为风寒之邪从末生也凡是邪胜血病不行不行渐滞滞则易凝凝则病始外见以其斜络目眦耶以其起扵目内眦耶故病环目青黤如被物伤状重者白睛亦黤轻者或成斑㸃然不痛不痒无泪眵眊矂羞澁之证是曰血为邪胜凝而不行之病此病初起之时大抵与伤风证相似一二日则显此病也川芎行经散主之消凝大丸子主之睛痛者更以当归养荣汤主之如此则凝复不滞滞复能行不行复行邪消病除血复如故志此无所不愈也不志扵此无所愈也气为怒伤散而不聚之病气阳物类天之云雾性本动聚其体也聚为隂是阳中之隂乃离中有水之象阳外隂内故聚也纯阳故不聚也不聚则散散则经络不收经曰足阳眀胃之脉常多气多血又曰足阳眀胃之脉常生气生血七情内伤脾胃先病怒七情之一也胃病脾病气亦病焉隂阳应象大论曰足厥隂肝主目在志为怒怒甚伤肝伤脾胃则气不聚伤肝则神水散何则神水亦气聚也其病无眵泪痛痒羞眀紧澁之证初但昏如雾露中行渐空中有黒花又渐覩物成二体乆则光不收遂为废疾盖其神水渐散而又散终而尽散故也初渐之次宜以千金磁朱丸主之镇坠药也石斛夜光丸主之羡补药也益隂肾气丸主之壮水药也有热者滋隂地黄丸主之此病最难治饵服上药必要积以嵗月必要无饥饱劳役必要驱七情五贼必要徳性纯粹庶几易效不然必废废则终不复治乆病光不收者亦不复治一证因为暴怒神水随散光遂不收都无初渐之次此一得永不复治之证也又一证为物所击神水散如暴怒之证亦不复治俗名为青盲者是也世病者多不为审槩曰目昏无伤始不经意及成世医亦不识直曰热致竟以凉药投殊不知凉药又伤胃况不知凉为秋为金肝为春为木凉药又伤肝往往致废而然后已病者犹不以药非而委之曰命也医者犹不自悟其药而赘之曰病拙吁二者俱此谁其罪乎予累见也故兼陈凉药之误血气不分混而遂结之病轻清圆健者为天故首象天重浊方厚者为地故足象地飘腾往来者为云故气象云过流循环者为水故血象水天降地升云腾水流各宜其性故万物生而无穷阳平隂秘气行血随各得其调故百骸理而有余反此则天地不降升云水不腾流各不宜其性矣反此则隂阳不平秘气血不行随各不得其调矣故曰人身者小天地也难经曰血为荣气为卫荣行脉中气行脉外此血气分而不混行而不阻也眀矣故如云腾水流之不相杂也大抵血气如此不欲相混混则为阻阻则成结结则无所去还故隐起扵皮肤之中遂为疣病然各随经络而见疣病自上眼睫而起者乃手少隂心脉足厥隂肝脉血气混结而成也初起时但如豆许血气衰者遂止不复长亦有乆止而复长者盛者则渐长长而不已如盃如盏如碗如斗皆自豆许致也凡治在初须择人神不犯之日大要令病者食饱不饥先汲冷井水洗眼如氷勿使气血得行然后以左手持铜筯按眼睫上右手翻眼皮令转转则疣肉已突换以左手大指按之弗令得动移复以右手持小眉刀尖畧破病处更以两手大指甲捻之令出则所出者如豆许小黄脂也恐出而根不能断宜更以眉刀尖断之以井水再洗洗后则无恙要在手疾为巧事毕须投以防风散结汤数服即愈此病非手法则不能去何则为血气初混时药自可及病者则不知其为血气混也比结则药不能及矣故必用手法去去毕必又以升发之药㪚之药手皆至庶几了事热积必溃之病积者重叠不解之貎热为阳阳平为常阳淫为邪常邪则行行则病易见易见则易治此则前篇淫热之病也深邪则不行不行则伏因伏而又伏日渐月聚势不得不为积也积已乆乆积必溃溃始病见病见则难治难治者非不治也为邪积乆比溃已深何则溃犹败也知败者庶可以乆其病隠澁不自在稍觉眊矂视物微昏内眦穴开窍如鍼目按之则沁沁脓出有两目俱病者有一目独病者目属肝内眦属膀胱此盖一经积邪之所致也故曰热积必溃之病又曰漏睛眼者是也竹叶㵼经汤主之大便不鞭者减大黄为用宻剂解毒丸主之不然药悞病乆终为枯害阳衰不能抗隂之病或问曰人有昼视通眀夜视罔见虽有火光月色终为不能覩物者何也答曰此阳衰不能抗隂之病谚所谓雀盲者也问曰何以知之答曰黄帝生气通天论曰自古通天者生之本本扵隂阳天地之间六合之内其气九州九窍五蔵十二节皆通乎天气又曰隂阳者一日而主外平旦人气生日中而阳气隆日西而阳气已虚气门乃闭又曰阳不胜其隂则五蔵气争九窍不通故知也问曰阳果何物耶答曰凡人之气应之四时者春夏为阳也应之一日者平旦至昏为阳也应之五臓六腑者六腑为阳也问曰阳何为而不能抗隂也答曰人之有生以脾胃中州为主也灵兰秘典曰脾胃者仓廪之官在五行为土土生万物故为阳气之原其性好生恶杀遇春夏乃生长遇秋冬则收蔵或有忧思恐怒劳役饥饱之类过而不节皆能伤动脾胃脾胃受伤则阳气下陷阳气下陷则扵四时一日五脏六腑之中阳气皆衰阳气既衰则扵四时一日五臓六腑之中隂气独盛隂气既盛故阳不能抗也问曰何故夜视罔见答曰目为肝肝为足厥隂也神水为肾肾为足少隂也肝为木肾为水水生木盖亦相生而成也况怒伤肝恐伤肾肝肾受伤亦不能生也昼为阳天之阳也昼为阳人亦应之也虽受忧思恐怒劳役饥饱之伤而阳气下陷遇天之阳盛隂衰之时我之阳气虽衰不得不应之升也故犹能昼视通眀夜为隂天之隂也夜为隂人亦应之也既受忧思恐怒劳役饥饱之伤而阳气下陷遇天隂盛阳衰之时我之阳气既衰不得不应之时伏也故夜视罔所见也问曰何以为治答曰镇隂升阳之药决眀夜灵散主之问曰病见富贵乎贫贱者乎答曰忧思恐怒劳役饥饱富贵者甚乎惟其贫贱者不能免甚也问者称善隂弱不能配阳之病五臓无偏胜虚阳无补法六腑有调候弱隂有强理心肝脾胃肾各有所滋生一臓或有余四臓俱不足此五臓无偏胜也或浮或为散是曰阳无根益之欲令实翻致不能禁此虚阳无补法也膀胱大小肠三焦胆包络俾之各有主平秘永不危此六腑有调候也衰弱不能济遂使阳无御反而欲匹之要以方术盛此弱隂有强理也解精微论曰心者五臓之専精目者其窍也又为肝之窍肾生骨骨之精为神水故肝木不平内挟心火为势妄行火炎不制神水受伤上为内障此五臓病也劳役过多心不行事相火代之五臓生成论曰诸脉皆属扵目相火者心包络也主百脉上荣扵目火盛则百脉沸腾上为内障此虚阳病也膀胱小肠三焦胆脉俱循扵目其精气亦皆上注而为目之精精之窠为眼四府一衰则精气尽败邪火乗之上为内障此六腑病也神水黒眼皆法扵隂白眼赤脉皆法扵阳隂齐阳侔故能为视隂微不立阳盛即淫隂阳应象大论曰壮火食气壮火散气上为内障此弱隂病也其病初起时视觉微昏常见空中有黒花神水淡緑色次则视岐覩一成二神水淡白色可为冲和养胃汤主之益气聪眀汤主之千金磁朱丸主之石斛夜眀丸主之有热者㵼热黄连汤主之乆则不覩神水纯白色永为废疾也然废疾亦有治法先令病者以冷水洗眼如氷气血不得流行为度用左手大指次指按定眼珠不令转动次用右手持鸭舌鍼去黒睛如米许鍼之令入白睛甚厚欲入甚难必要手凖刀完重鍼则破然后斜囬鍼首以鍼刀刮之障落则眀有落而复起者起则重刮刮之有至再三者皆为洗不甚冷气血不凝故也障落之后以棉裹黒豆数粒令如杏核様使病目垂闭覆眼反上用软帛纒之睛珠不得动移为度如是五七日才许开视视勿劳也亦须服上药庶几无失此法治者五六不治者亦四五五臓之病虚阳之病六腑之病弱隂之病四者皆为隂弱不能配阳也噫学者慎之心火乘金水衰反制之病天有六邪风寒暑湿燥火也人有七情喜怒悲思忧恐惊也七情内召六邪外从从而不休随召见病此心乘金水衰反制之原也世病目赤为热人所共知者也然不审其赤分数等各治不同有白睛纯赤如火热气炙人者乃淫热反尅之病也治如淫热反尅之病有白有赤而肿胀外睫虚浮者乃风热不制之病也治如风热不制之病有白睛淡赤而细脉深红纵横错贯者乃七情五贼劳役饥饱之病治如七情五贼劳役饥饱之病有白睛不肿不胀忽如血贯者乃血为邪胜凝而不行之病也治如血为邪胜凝而不行之病有白睛微变青色黒睛稍带白色白黒之间赤环如带谓之抱轮红者此邪火乘金水衰反制之病也此病或因目病已乆抑鬰不舒或因目病悞服寒凉药过多或因目病时内多房劳皆能内伤元气元气一虚心火亢盛故火能尅金金乃手太隂肺白睛属肺水乃足少隂肾黒睛属肾水本尅火水衰不能尅反受火制故视物不眀昏如雾露中或睛珠髙低不平其色如死甚不光泽赤带抱轮而红也口干舌苦眵多羞澁稍有热者还隂救苦汤主之黄连羊肝丸主之川芎决眀散主之无口干舌苦眵多羞澁者助阳活血汤主之神验锦鸠丸主之万应蝉花散主之有热无热俱服千金磁朱丸镇坠心火滋益肾水荣养元气自然获愈也噫天之六邪未必能害人也惟人以七情召而致之也七情匿召六邪安从反此者岂止能避而已哉犹当役之而后已也内急外弛之病隂阳以和为本过与不及病皆生焉急者𦂳缩不解也弛者寛纵不收也𦂳缩属阳寛纵属隂不解不收皆为病也手太阳肺为辛为金也主一身皮毛而目之上下睫之外者亦其属也手太隂心为丁手太阳小肠为丙丙丁为火故为表里故分上下而目之上下睫之内者亦其属也足厥隂肝为乙乙为木其脉循上睫之内火其子也故与心合心肝小肠三经受邪则阳火内盛故上下睫之内𦂳缩而不解也肺金为火尅受尅者必衰衰则隂气外行故目之上下睫之外者寛纵而不收也上下睫既内急外弛故睫毛皆倒而刺里睛既受刺则深赤生翳此翳者睛受损也故目所病者皆具如羞眀沙澁畏风怕日沁烂或痛或痒生眵流泪之证俱见有用药夹施扵上睫之外者欲弛者急急者弛而睫毛无倒刺之患者非其治也此徒能解厄扵目前而终复其病也何则为不审过与不及也为不能除其原病也治法当攀出内睑向外速以三稜鍼乱刺出血以左手大指甲迎其鍼锋后以黄耆防风饮子主之无比蔓荆子汤主之决眀益隂丸主之菊花决眀散主之㗜鼻碧云散亦宜兼用如是则𦂳缩自弛寛纵渐急或过不及皆复为和药夹之治忍勿施也徒为苦耳智者宜审此竒经客邪之病人之有五臓者犹天地之有五岳也六腑者犹天地之有四渎也竒经者犹四渎之外别有江湖也竒经客邪非十二经之治也十二经之外别有治竒经之法也缪刺论曰邪客扵足阳硚之脉令人目痛从内眦始启𤣥子王氷註曰以其脉起扵足上行至头而属目内眦故病令人目痛从内眦始也鍼经曰隂硚脉入属目内眦合扵太阳阳硚而上行故阳硚受邪者内眦即赤生脉如缕缕根生扵瘀肉瘀肉生黄赤脂脂横侵黒睛渐蚀神水此阳硚为病之次第也或兼鋭眦而病者以其合扵太阳故也鋭眦者手太阳小肠之脉也鋭眦之病必轻扵内眦者盖枝蔓所𫝊者少而正受者必多也俗唿为攀睛即其病也还隂救苦汤主之拨云退翳丸主之栀子胜竒散主之万应蝉花散主之磨障灵光膏主之消翳复眀膏主之朴硝黄连卢甘石泡散主之病多药不能及者宜治以手法先用冷水洗如鍼内障眼法以左手按定勿令得动移畧施小眉刀尖剔去脂肉复以冷水洗浄仍将前药饵之此治竒经客邪之法也故并置其经络病始为物所伤之病志扵固者则八风无以窥其隙本扵宻者则五臓何以受其邪故生之者天也召之者人也虽生弗召莫能害也为害不已召之甚也生气通天论曰风者百病之始也清浄则肉腠闭拒虽有大风苛毒弗之能害隂阳应象大论曰邪风之至疾如风雨故善治者治皮毛夫肉腠固皮毛宻所以为害者安从其来也今为物之所伤则皮毛肉腠之间为隙必甚所伤之际岂无七情内移而为卫气衰惫之原二者俱召风安不从故伤扵目之上下左右者则目之上下左右俱病当总作除风益损汤主之伤扵眉骨者病自目系而下以其手少隂有隙也加黄连除风益损汤主之伤扵额者病自抵过而上伤扵耳中者病自鋭眦而入以其手太阳有隙也加柴胡除风益损汤主之伤扵额交巅耳上角及脑者病自内眦而出以其足太阳有隙也加苍术除风益损汤主之伤扵耳后耳角耳前者病自客主人斜下伤扵颊者病自鋭眦而入以其手少阳有隙也加枳殻除风益损汤主之伤扵头角耳前后及目鋭眦后者病自鋭眦而入以其足少阳有隙也加龙胆草除风益损汤主之伤扵额角及巅者病自目系而下以其足厥隂有隙也加五味子除风益损汤主之诸有热者更当加黄芩兼服加减地黄丸伤甚者须从权倍加大黄㵼其败血六节蔵象论曰肝受血而能视此盖滋血养血复血之药也此治其本也又有为物暴震神水遂散更不复治故并识之扵此伤寒愈后之病伤寒病愈后或有目复大病者以其清阳之气不升而余邪上走空窍也其病瘾澁赤胀生翳羞眀头脑骨痛宜作羣队升发之剂饵之数服斯愈伤寒论曰冬时严寒万类深蔵君子固宻不伤扵寒触冐之者乃名伤寒其伤扵四时之气者皆能为病又生气通天论曰四时之气更伤臓腑五臓六腑一病则浊隂之气不得下清阳之气不得上今伤寒时病虽愈浊隂清阳之气犹未来复浊隂清阳之气未复故余邪尚炽不休邪气上攻致为目之害也是以一日而愈者余邪在太阳二日而愈者余邪在阳眀三日而愈者余邪在少阳四日而愈者余邪在太隂五日而愈者余邪在少隂六日而愈者余邪在厥隂七日而复是皆清阳不能出上窍而复受其所害也当为助清阳上出则治人参补阳汤主之羌活胜风汤主之加减地黄丸主之㗜鼻碧云散亦宜用也忌大黄芒硝苦寒通利之剂用之必不治强阳搏实隂之病强者盛而有力也实者坚而内克也故有力者强而欲搏内克者实而自收是以隂阳无两强亦无两实惟强与实以偏则病内搏扵身上见扵虚窍也足少隂肾为水肾之精上为神水手厥隂心包络为相火火强搏水水实而自收其病神水紧小渐小而又小积渐之至竟如菜子许又有神水外围相类虫蚀者然皆能覩而不昏但微觉眊矂羞澁耳是皆阳气强盛而搏隂隂气坚实而有御虽受所搏终止扵邉鄙皮肤也内无所伤动治法当抑阳缓隂则愈以其强耶故可抑以其实耶惟可缓而弗宜助助之则反胜抑阳酒连散主之大抵强者则不易入故以酒为之导引欲其气味投合入则可展其长此反治也还隂救苦汤主之疗相火药也亦宜用㗜鼻碧云散然病世亦间见医者要当识之亡血过多之病六节蔵象论曰肝受血而能视宣眀五气篇曰乆视伤血气厥论曰胆移热扵脑则辛頞鼻渊传为衄蔑瞑目缪刺论曰冬刺经脉血气皆脱令人目不明由此推之目之为血所养者眀矣手少隂心生血血荣扵目足厥隂肝开窍扵目肝亦多血故血亡目病男子衂血便血妇人产后崩漏亡之过多者皆能病焉其为病睛珠痛珠痛不能视羞眀瘾澁眼睫无力眉骨太阳因为酸疼当作芎归补血汤主之当归养荣汤主之除风益损汤主之滋隂地黄丸主之诸有热者加黄芩妇人产漏者加阿胶脾胃不佳恶心不进食者加生姜复其血使其所养则愈然要忌咸物宣眀五气篇又曰咸走血血病无多食咸是忌癍疹余毒之病东垣李眀之曰诸癍疹皆从寒水逆流而作也子之初生也在母腹中母唿亦唿母吸亦吸唿吸者阳也而动作生焉饥食母血渴饮母血饮食者隂也而形质生焉隂具阳足十月而降口中恶血因啼即下却归男子生精之所女子结胎之处命宗所谓𤣥牝𤣥闗者也此血僻伏而不时发或因乳食内伤或因湿热下熘营气不从逆扵肉理所僻伏者乃为所发初则膀胱壬水夹嵴逆流而尅小肠丙火故颈项已上先见也次则肾经癸水又尅心火故胸腹已上次见也终则二火炽盛反制寒水故胸腹已下后见也至此则五臓六腑皆病也七日齐七日盛七日谢三七二十一日而愈者七为大数故也愈后或有病疽病疮者是皆余毒尚在不去者今其病目者亦然所害者与风热不制之病稍同而异总以羚羊角散主之便不鞭者减硝黄未满二十一日而病作者消毒化癍汤主之此药功非独能扵目盖専扵癍者之药也不问初起已着服之便令消化稀者则不复出方随四时加减深疳为害之病卫气少而寒气乘之也元气微而饮食伤之也外乘内伤酿而成之也父母以其纯阳耶故深冬不为裳父母以其恶风耶故盛夏不解衣父母以其数饥耶故饲后强食之父母以其或渴耶故乳后更饮之有愚戅而为父母者又不审其寒暑饮食也故寒而不为暖暑而不能凉饮而不至渴食而不及饥而小儿幽𤣥衔黙抱疾而不能自言故外乘内伤因循积渐酿而成疳也渴而汤饥能食而瘦腹胀下利作声日逺不治遂生目病其病生翳睫闭不能开眵泪如煳乆而脓流竟枯尔目何则为阳气下走也为隂气反上也治法当如隂阳应象大论曰清阳出上窍浊隂出下窍清阳发腠理浊隂走五臓清阳实四肢浊隂归六腑各还其原不反其常是其治也当作升阳降隂之剂茯苓㵼湿汤主之升麻龙胆草饮子主之此药非专扵目并治已上数证然勿后后则危也为父母者其审诸薛氏医案卷七薛氏医案卷八钦定四库全书薛氏医案卷八眀薛巳撰原机启微君臣佐使逆从反正説君为主臣为辅佐为助使为用置方之原也逆则攻从则顺反则异正则宜治病之法也必热必寒必散必收者君之主也不宣不眀不授不行者臣之辅也能受能令能合能力者佐之助也或击或发或刼或开者使之用也破寒必热逐热必寒去燥必濡除湿必泄者逆则攻也治惊须平治损须温治留须收治坚须溃者从则顺也热病用寒药而导寒攻热者必热阳眀病发热大便鞭者大承气汤酒制大黄热服之类也寒病用热药而道热去寒者必寒少隂病下利服附子干姜不止者白通汤加人尿猪胆之类也塞病用通药而导通除塞者必寒脑满烦惊小便不利者柴胡加龙骨牡砺汤之类也通药用塞药而导塞止通者必通太阳中风下利心下痞鞭者十枣汤之类也反则异也治逺以大治近以小治主以缓治客以急正则宜也至真要论曰辛甘发散为阳酸苦涌泄为隂咸味涌泄为隂淡味渗泄为阳六者或收或㪚或缓或急或燥或湿或耎或坚所以利而行之调其气使其平故味之薄者为隂中之阳味薄则通酸苦咸平是也气之厚者为阳中之阳气厚则热辛甘湿热是也气之薄者为阳中之隂气薄则发泄辛甘淡平寒凉是也味之厚者为隂中之隂味厚则泄酸苦咸寒是也易曰同声相应同气相求水流湿火就燥云从龙风从虎圣人作而万物覩本乎天者亲上夲乎地者亲下则各从其类也故置方治病如后芍药清肝散方治眵多燥𦂳澁羞眀赤脉贯睛臓腑秘结者白术川芎防风甘草荆芥桔梗羌活芍药柴胡前胡薄荷黄芩山栀知母滑石石膏大黄芒硝共十八味通㕮咀都作一服水二钟煎至一钟食后热服右为方治淫热反尅而作也风热不制之病热甚大便鞭者从权用之盖苦寒之药也苦寒败胃故先以白术之甘温甘草之甘平主胃气为君次以川芎防风荆芥桔梗羌活之辛温升散清利为臣又以芍药前胡柴胡之微苦薄荷黄芩山栀之微苦寒且导且攻为佐终以知母滑石石膏之苦寒大黄芒硝之大苦寒祛逐淫热为使大便不鞭者减大黄芒硝此逆则攻之治法也大热服者反治也通气利中丸治证上同白术白芷羌活黄芩滑石大黄牵牛除滑石牵牛另研极细末外余合为细末入上药和匀滴水为丸如桐子大每服三十丸加至百丸食后临睡茶汤送下右方以白术苦甘温除胃中热为君白芷辛温解利羌活苦甘平微温通利诸节为臣黄芩微苦寒疗热滋化滑石甘寒滑利小便以分清浊为佐大黄苦寒通大便㵼诸实热牵牛苦寒一説味辛利大便除风毒为使逆攻之法也风热不制之病热甚而大便鞭者亦可兼用然牵牛有毒非神农药今与大黄并用者取其性勐烈而快也大抵不宜乆用乆用伤元气盖从权之药也量虚实加减黄连天花粉丸治同前黄连天花粉菊花川芎薄荷连翘黄芩栀子黄蘖为细末滴水为丸如梧桐子大毎服五十丸加至百丸食后临睡茶汤下右方为淫热反尅臓腑不秘结者作也风热不制之病稍热者亦可服以黄连天花粉之苦寒为君菊花之苦甘平为臣川芎之辛温薄荷之辛苦为佐连翘黄芩之苦微寒黄蘖栀子之苦寒为使合之则除热清利治目赤肿痛黄连卢甘石散治眼眶破烂畏日羞眀余治上同卢甘石黄连龙脑先以卢甘石置巨火中煅通红为度另以黄连用水一碗磁器盛贮纳黄连扵水内却以通红卢甘石淬七次就以所贮磁器置日中晒干然后同黄连研为细末欲用时以一二两再研极细旋量入龙脑每用少许井花水调如煳临睡以筯头蘸付破烂处不破烂者㸃眼内眦鋭眦尤佳不宜使入眼内右方以卢甘石收湿除烂为君黄连苦寒为佐龙脑去热毒为使诸目病者俱可用病宜者治病不宜者无害也竒经客邪之病量加朴硝泡汤滴眼瘀肉黄赤脂上龙脑黄连膏治目中赤脉如火熘热炙人余治上同黄连龙脑先剉黄连令碎以水三大碗贮磁器内入黄连扵中用文武火慢熬成大半碗泸去滓入薄磁碗内重汤顿成膏半许龙脑以一钱为率用则旋量入之以筯头㸃入眼内不拘时右方以黄连治目痛解诸毒为君龙脑去热毒为臣乃君臣药也诸目痛者俱宜用㽔仁春雪膏治红赤羞眀眊矂痒痛沙澁㽔仁龙脑先以㽔仁研细入龙脑和匀用生好真蜜一钱二分再研调匀毎用筯头㸃内眦鋭眦右方以龙脑除热毒为君生蜜解毒和百药为臣㽔仁去暴热治目痛为使此药与黄连卢甘石散龙脑黄连膏子并用㗜鼻碧云散治肿胀红赤昏暗羞眀瘾澁疼痛风痒鼻塞头痛脑酸外翳攀睛眵泪粘鵞不食草青黛川芎为细末先噙水满口毎用如米许㗜入鼻内以泪出为度不拘时候右方以鵞不食草解毒为君青黛去热为佐川芎大辛除邪破留为使升透之药也大抵如开锅盖法常欲使邪毒不闭令有出路然力少而鋭㗜之随効宜常㗜以聚其力诸目病俱可用羌活胜风汤治眵多眊矂紧澁羞眀赤脉贯睛头痛鼻塞肿胀涕泪脑巅沉重眉骨酸疼外翳如云雾丝缕秤星螺盖白术枳殻羌活川芎白芷独活防风前胡桔梗薄荷荆芥甘草柴胡黄芩作一服水二盏煎一盏去滓热服右方为风热不制而作也夫窍不利者皆脾胃不足之证故先以白术枳殻调治胃气为君羌活川芎白芷独活防风前胡诸治风药皆主升发为臣桔梗除寒热薄荷荆芥清利上焦甘草和百药为佐柴胡解热行少阳厥隂经黄芩疗上热主目中赤肿为使又治伤寒愈后之病热服者热性炎上令在上散不令流下也生翳者随翳所见经络加药翳凡自内眦而出者加蔓荆子治太阳经加苍术去小肠膀胱之湿内眦者手太阳足太阳之属也自鋭眦而入客主人斜下者皆龙胆草为胆草味苦与胆味合小加人参益三焦之气加藁夲乃太阳经风药鋭眦客主人者足少阳手少阳手太阳之属也凡自目系而下者倍加柴胡行肝气加黄连㵼心火目系者足厥隂手少隂之属也自抵过而上者加木通导小肠中热五味子酸以收敛抵过者手太阳之属也杏仁龙胆草泡散治风上攻眊矂赤痒龙胆草当归尾黄连滑石杏仁赤芍药以白沸汤泡顿蘸洗冷热任意不拘时候右方以龙胆草黄连苦寒去热毒为君当归尾行血杏仁润燥为佐滑石甘寒泄气赤芍药苦酸除痒为使惟风痒者可用柴胡复生汤治红赤羞眀泪多眵少脑巅沉重睛珠痛应太阳眼睫无力常欲垂闭不敢乆视乆视则酸疼翳陷下所陷者或圆或方或长或短如缕如锥如凿藁夲川芎白芍药蔓荆子羌活独活白芷柴胡炙草薄荷桔梗五味子苍术茯苓黄芩作一服水二盏煎至一盏去滓食后热服右方以藁夲蔓荆子为君升发阳气也川芎白芍药羌活独活白芷柴胡为臣和血补血疗风行厥隂经也甘草五味子为佐为恊诸药敛蔵气也薄荷桔梗苍术茯苓黄芩为使为清利除热去湿分上下实脾胃二土疗目中赤肿也此病起自七情五贼劳役饥饱故使生意下陷不能上升今主以羣队升发辅以和血补血导入夲经助以相恊收敛用以清利除热实脾胃如此为治理可推也睛珠痛甚者当归养荣汤主之当归养荣汤治睛珠痛甚不可忍余治并仝上防风白芷白芍药熟地黄当归川芎羌活作一服水二盏煎至一盏去滓食后热服右方以七情五贼劳役饥饱重伤脾胃脾胃者多血多气之所脾胃受伤则血亦病血养睛睛珠属肾今生意已不升发又复血虚不能养睛故睛痛甚不可忍以防风升发生意白芷解利引入胃经为君白芍药止痛益气通血承接上下为臣熟地黄补肾水真隂为佐当归川芎行血补血羌活除风引入少隂经为使血为邪胜睛珠痛者及亡血过多之病俱宜服也服此药后睛痛虽除眼睫无力常欲垂闭不减者助阳活血汤主之助阳活血汤治眼睫无力常欲垂闭余治仝上黄耆炙草当归白芷蔓荆子防风升麻柴胡作一服水二盏煎至一盏去查稍热服右方以黄耆治虚劳甘草补元气为君当归和血补血为臣白芷蔓荆子防风主疗风升阳气为佐升麻导入足阳眀足太隂脾胃柴胡引至足厥隂肝经为使心火乘金水衰反制者亦宜服也有热者兼服黄连羊肝丸黄连羊肝丸治目中赤脉红甚眵多余治仝上黄连白羯羊肝先以黄连研为细末将羊肝以竹刀刮下如煳除去筋膜入擂盆中研细入黄连末为丸如梧桐子大毎服三五十丸加至七八十丸茶清汤下右方以黄连除热毒眀目为君以羊肝肝与肝合引入肝经为使不用鐡与刀者忌铁器也金尅木肝乃木也一有金气肝则畏而不受盖専治肝经之药非与羣队者比也肝受邪者并皆治之睛痛者加当归决眀益隂丸治畏日恶火沙澁难开眵泪俱多乆病亦不痊者并皆疗之余治仝上羌活独活黄连防风黄芩归尾五味子石决眀草决眀甘草黄蘖知母为末炼蜜丸桐子大每服五十丸加至百丸茶汤下右方以羌活独活升清阳为君黄连去热毒当归尾行血五味子收敛为臣石决眀眀目磨障草决眀益肾疗盲防风散治祛风黄芩去目中赤肿为佐甘草相和诸药黄蘖助肾水知母㵼相火为使此盖益水抑火之药也内急外弛之病并皆服之川芎行经散治目中青黤如物伤状重者白睛如血贯枳殻炙草白芷防风荆芥薄荷独活川芎当归红花柴胡茯苓蔓荆子羌活桔梗作一服水二盏煎至一盏去查大热服食后右方以枳殻甘草和胃气为君白芷防风荆芥薄荷独活疗风邪升胃气为臣川芎当归红花行滞血柴胡去结气茯苓分利除湿为佐蔓荆子羌活引入太阳经桔梗利五臓为使则胃脉调小肠膀胱皆邪去凝行也见热者以消凝大丸子主之消凝大丸子治证仝上或有眵泪沙澁者并皆疗之川芎当归防风荆芥羌活藁夲薄荷桔梗甘草滑石石膏白术黄芩山栀连翘菊花先将滑石石膏另研余作细末和匀炼蜜为剂毎剂一两分八丸毎服一丸或二丸茶汤嚼下右方消凝滞药也君以川芎当归治血和血臣以羌活防风荆芥藁本薄荷桔梗疗风散邪引入手足太阳经佐以白术甘草滑石石膏调补胃虚通泄滞气除足阳眀经热使以黄芩山栀连翘菊花去热除烦滛反尅风热不制者俱宜服也千金磁朱丸治神水寛大渐散昏如雾露中行渐覩空中有黒花渐覩成物二体乆则光不收及内障神水淡緑色淡白色者磁石辰砂神曲先以磁石置巨火中煅醋淬七次晒干另研极细二两辰砂另研极细一两生神曲末三两与前药和匀更以神曲末一两水和作饼煑浮为度搜入前药炼蜜为丸如梧桐子大毎服一十丸加至三十丸空心饭汤下右方以磁石辛咸寒镇坠肾经为君令神水不外移也辰砂微甘寒镇坠心经为臣肝其母比子能令母实也肝实则目眀神曲辛温甘化脾胃中宿食为佐生用者发其生气熟用者敛其暴气也服药后俯视不见仰视渐覩星月者此其効也亦治心火乘金水衰反制之病乆病累发者服之则永不更作空心服此午前更以石斛夜光丸主之石斛夜光丸治证上仝天门冬人参茯苓五味干菊花麦门冬熟地黄兎丝子干山药枸杞牛膝杏仁生地黄蒺藜石斛苁蓉川芎炙草枳殻青葙子防风黄连草决眀乌犀羚羊角为细末炼蜜丸桐子大毎服三五十丸温酒盐汤任下右方羡补药也补上治下利以缓利以乆不利以速也故君以天门冬人参兎丝子之通肾安神强隂填精也臣以五味子麦门冬杏仁茯苓枸杞子牛膝生熟地黄之敛气除湿凉血补血也佐以甘菊花蒺藜石斛肉苁蓉川芎甘草枳殻山药青葙子之疗风治虚益气祛毒也使以防风黄连草决眀羚羊角生乌犀之散滞泄热解结眀目也隂弱不能配阳之病并宜服之此从则顺之治法也益隂补气丸治证上仝熟地黄归尾牡丹皮五味子干山药茯苓泽㵼生地黄山茱茰柴胡为末炼蜜丸如桐子大水飞辰砂为衣每服五七十丸空心淡盐汤下右方壮水之主以镇阳光气为怒伤散而不聚也气病血亦病也肝得血而后能视又目为心之窍心主血故以熟地黄补血衰当归尾行血牡丹皮治积血为君茯苓和中益真气泽㵼除湿㵼邪气生地黄补肾水真隂为臣五味子补五臓干山药平气和胃为佐山茱萸强隂益精通九窍柴胡引入厥隂经为使蜜剂者欲泥膈难下也辰砂为衣者为通扵心也然必兼千金磁朱丸服之庶易为效滋隂地黄丸治证上仝眵多眊矂者并皆治之黄连黄芩归身生地黄熟地黄五味子人参天门冬炙草地骨皮枳殻柴胡为细末炼蜜丸如桐子毎服百丸食后茶汤下日三服右方治主以缓缓则治其夲也以黄连黄芩苦寒除邪气之盛为君当归身辛温生熟地黄苦甘寒养血凉血为臣五味子酸寒体轻浮上收神水之散大人参甘草地骨皮天门冬枳殻苦甘寒㵼热补气为佐柴胡引用为使也亡血过多之病有热者亦宜服防风散结汤治目上下睫隠起肉疣用手法除病后服之防风羌活白芍药归尾红花蘓木茯苓苍术独活前胡黄芩炙草防己作一服水二盏煎至一盏热服查再煎右方以防风羌活升发阳气为君白芍药当归尾红花苏木破凝行血为臣茯苓㵼邪气苍术去上湿前胡利五臓独活除风邪黄芩疗热滋化为佐甘草和诸药防己行十二经为使病在上睫者加黄连柴胡以其手少隂足厥隂受邪也病在下睫者加藁夲蔓荆子以其手太阳受邪也竹叶㵼经汤治眼目瘾澁稍觉眊矂视物微昏内眦开窍如鍼目痛按之浸浸脓出柴胡栀子羌活升麻炙草赤芍药草决眀茯苓车前子黄芩黄连大黄青竹叶泽㵼作一服水二盏煎至一盏食后稍热服右方逆攻者也先以行足厥隂肝足太阳膀胱之药为君柴胡羌活是也二经生意皆总扵脾胃以调足太隂足阳眀之药为臣升麻甘草是也肝经多血以通顺血脉除肝邪之药膀胱经多湿以利小便除膀胱湿之药为佐赤芍药草决明泽㵼茯苓车前子是也总破其积热者必攻必开必利必除之药为使栀子黄芩黄连大黄竹叶是也蜜剂解毒丸治证上仝杏仁山栀石蜜大黄蜜丸如梧桐子大毎服三十丸加至百丸茶汤下右方以甘润治燥为君为燥为热之原也山栀子微苦寒治烦为臣为烦为热所产也石蜜甘平温安五臓为佐为其解毒除邪也大黄苦寒性走不守㵼诸实热为使为攻其积不令其重叠不解也决眀夜灵散治目至夜则昏虽有灯月亦不能视石决眀夜明沙猪肝二药末和匀以竹刀切肝作二片以上药铺扵一片肝上以一片合之用麻皮纒定勿令药得泄出淘米泔水一大碗贮沙罐内不犯铁器入肝药扵中煑至小半碗临睡连肝药汁服之右方以决眀镇肾经益精为君夜眀沙升阳主夜眀为臣米泔水主脾胃为佐肝与肝合引入肝经为使冲和养胃汤治内障初起视觉微昏空中有黒花神水变淡緑色次则视岐覩一成二神水变淡白色乆则不覩神水变纯白色柴胡人参当归五味子白芍药白茯苓羌活炙草防风黄茋白术升麻葛根干生姜毎服六钱水三盏煎至二盏入黄芩黄连各一钱再煎至一盏去滓稍热食后服右方因肝木不平内挟心火故以柴胡平肝人参开心黄连㵼心火为君酒制当归荣百脉五味敛百脉沸心包络主血白芍药顺血脉散恶血为臣白茯苓㵼膀胱之湿羌活清利小肠之邪甘草补三焦防风升胆之降为佐隂阳皆总扵脾胃黄茋补脾胃白术健脾胃升麻葛根行脾胃之经黄芩退壮火干生姜入壮火为导为使此方逆攻从顺反异正宜俱备益气聪眀汤治证上仝并治耳聋耳鸣黄茋人参甘草升麻葛根蔓荆子芍药黄栢毎服四钱水二盏煎至一盏去查临睡热服五更再煎服右方以黄耆人参之甘温治虚劳为君甘草之甘平承接和恊升麻之苦平微寒行手阳眀足阳眀足太隂之经为臣葛根之甘平蔓荆子之辛温皆能升发为佐芍药之酸微寒补中焦顺血脉黄蘖之苦寒治肾水膀胱之不足为使酒制又炒者因热用也或有热可渐加黄蘖春夏加之盛暑倍加之加多则不效脾胃虚者去之热倍此者㵼热黄连汤主之㵼热黄连汤治内障症仝上有眵泪眊矂黄芩黄连柴胡生地黄升麻龙胆草每服三钱水二盏煎至一盏去滓午食前热服午后服之则阳逆不行临睡休服为反助隂也右方治主治客之剂也治主者升麻主脾胃柴胡行肝经为君生地黄凉血为臣为阳眀太隂厥隂多血故也治客者黄连黄芩皆疗湿热为佐龙胆草専除眼中诸疾为使为诸湿热俱从外来为客也还隂救苦汤治目乆病白睛微变青色黒睛稍带白色黒白之间赤环如带谓之抱轮红视物不眀昏如雾露中睛白髙低不平其色如死甚不光泽口干舌苦眵多羞澁上焦应有热邪升麻苍术甘草柴胡防风羌活细辛藁夲川芎桔梗红花归尾黄连黄芩黄蘖知母生地黄连翘龙胆草每服七钱水一盏煎至一盏去滓热服右方以升麻苍术甘草诸主元气为君为损者温之也以防风柴胡羌活细辛藁夲诸升阳化滞为臣为结者散之也以川芎桔梗红花当归尾诸补行血脉为佐为留者行之也以黄连黄芩黄蘖知母连翘生地黄龙胆草诸去除热邪为使为客者除之也竒经客邪之病强阳抟实隂之病服此亦具验菊花决眀散治症上仝草决眀石决眀木贼草防风羌活蔓荆子甘菊花甘草川芎石膏黄芩为细末每服二钱水盏半煎八分连末服食后右方以眀目除翳为君者草决眀石决眀木贼草也以散风升阳为臣者防风羌活蔓荆子甘菊花也以和气顺血为佐者甘草川芎也以疗除邪热为使者黄芩石膏也内急外弛之病亦宜其治神验锦鸠丸治症上同兼口干舌苦眵多羞澁上焦邪热甘菊花草决眀㽔仁牡砺黄连蒺藜防风羌活细辛麦白茯苓肉桂斑鸠羯羊肝蔓菁子为细末炼蜜为剂杵五百下丸如桐子大每服二十丸加至三五十丸空心温汤下右方以甘菊花草决眀主眀目为君以㽔仁牡砺黄连蒺藜除湿热为臣以防风羌活细辛之升上麦茯苓之分下为佐以斑鸠补肾羊肝补肝肉桂导羣药入热邪为使此方制之大者也肾肝位逺服汤药散不厌频多之义也万应蝉花散治证上仝蝉蜕蛇蜕川芎防风羌活炙草苍术赤芍药当归白茯苓石决眀为细末每服二钱食后临卧时浓米泔调下热茶清亦可右方制之服者也竒之不去则偶之是为重方也今用蝉蜕又用蛇蜕者取其重蜕之义以除翳为君也川芎防风羌活皆能清利头目为臣也甘草苍术通主脾胃又脾胃多气多血故用赤芍药补气当归补血为佐也石决眀镇坠肾水益精还隂白茯苓分隂阳上下为使也亦治竒经客邪之病黄茋防风饮子治眼稜𦂳急以致倒睫拳毛损睛生翳及上下睑眦赤烂羞澁难开眵泪粘蔓荆子细辛葛根炙草黄茋防风黄芩作一服水二盏煎至一盏去滓大热服右方以蔓荆子细辛为君除手太阳手少隂之邪肝为二经之母子平母平此实则㵼其子也以甘草葛根为臣治足太隂足阳眀之弱肺为二经之子母薄子单此虚则补其母也黄茋实皮毛防风散滞气用之以为佐黄芩疗湿热去目中赤肿为之使也无比蔓荆子汤治证上仝黄耆人参黄连柴胡蔓荆子当归葛根防风生草细辛叶作一服水二盏煎至一盏去滓稍热服右方为肺气虚耶黄茋人参实之为君心受邪耶黄连除之肝受邪耶柴胡除之小肠受邪耶蔓荆子除之为臣当归和血葛根解除为佐防风疗风散滞生甘草大㵼热火细辛利九窍用叶者取其升上之意为使也拨云退翳丸治阳硚受邪内眦即生赤脉缕缕根生瘀肉瘀肉生黄赤脂脂横侵黒睛渐蚀神水鋭眦亦然俗名攀睛川芎菊花蔓荆子蝉蜕蛇蜕蜜䝉花薄荷叶木贼草荆芥穂黄连楮桃仁地骨皮天花粉炙草川椒皮当归白蒺藜为细末炼蜜成剂每两作八丸每服一丸食后临睡细嚼茶清下右方为竒经客邪而作也八十一难经曰阳硚脉者起扵跟中循外踝上行入风池风池者脑户也故以川芎治风入脑以菊花治四肢㳺风一疗其上一平其下为君蔓荆子除手太隂之邪蝉蜕蛇蜕木贼草蜜䝉花除鬰为臣薄荷叶荆芥穂白蒺藜诸疗风者清其上也楮桃仁地骨皮诸通小便者利其下也为佐黄连除胃中热天花粉除肠中热甘草和恊百药川椒皮利五臓眀目诸所病处血亦病故复以当归和血为使也楮桃仁即楮实子也栀子胜竒散治症仝上并有眵泪羞澁难开蛇蜕草决眀川芎荆芥穂蒺藜谷精草菊花防风羌活蜜䝉花甘草蔓荆子木贼草山栀子黄芩为细末每服二钱食后临睡热茶清调下右方以蝉蜕之醎寒草决眀之醎苦为味薄者通通者通其经络也川芎荆芥穂之辛温白蒺藜谷精草之苦辛温菊花之苦甘平防风之甘辛为臣为气辛者发热发热者升其阳也羌活之苦甘温蜜蒙花之甘微寒甘草之甘平蔓荆子之辛微寒为佐为气薄者发泄发泄者清利其诸关节也以木贼草之甘微苦山栀子黄芩之微苦寒为使为厚味者泄泄者攻其壅滞有余也磨障灵光膏治症上仝黄连黄丹当归麝香乳香轻粉碙砂白丁香龙脑海螵蛸卢甘石先用好白沙蜜一十两或银器沙锅内熬五七沸以浄纸搭去腊靣除黄丹外下余药用柳木搅匀次下黄丹再搅慢火徐徐搅至紫色却将乳香麝香轻粉碙砂和匀入上药内以不粘手为度急丸如皂角刺大以纸裹之每用一丸新汲水化开旋入龙脑少许时时㸃翳上右方以黄连去邪热主眀目为君以黄丹除热除毒卢甘石疗湿收散为臣以当归和血脉麝香乳香诸香通气轻粉杀疮为佐以碙砂之能消海螵蛸之磨翳白丁香之主病不移龙脑之除赤脉去外障为使也消翳复眀膏治症上仝黄丹青盐白沙蜜诃子海螵蛸先将蜜熬数沸浄纸搭去腊面却下黄丹用棍搅匀旋下余药将至紫色取出黄连𬎼仁木贼草龙胆草杏仁通入磁器内水一斗浸之春秋五日夏三日冬十日入锅内文武火熬至小半升泸去查重汤顿成膏子却入前药熬之搅成紫色入龙脑一钱每用少许㸃上药干浄水化开用右方以黄连为君为疗邪热也㽔仁杏仁龙胆草为臣为除赤痛润烦燥解热毒也黄丹青盐龙脑白沙蜜为佐为收湿烂益肾气疗赤肿和百药也柯子海螵蛸木贼草为使为澁则不移消障磨翳也除风益损汤治目为物伤者熟地黄当归白芍药川芎藁夲前胡防风作一服水二盏煎至一盏去滓大热服右方以熟地黄补肾水为君黒睛为肾之子此虚则补其母也以当归补血为目为血所养今伤则血病白芍药补血又补气为血病气亦病也为臣川芎治血虚头痛藁夲通血去头风为佐前胡防风通疗风邪俾不凝留为使兼治亡血过多之病伤扵眉骨者病自目系而下以其手少隂有隙也加黄连疗之伤扵䪼者病自抵过而上伤扵耳者病自鋭眦而入以其手太阳有隙也加柴胡疗之伤扵额交颠耳上角及脑者病自内眦而出以其足太阳有隙也加苍术疗之伤扵耳后耳角耳前者病自客主人斜下伤扵颊者病自鋭眦而入以其足少阳有隙也加龙胆草疗之伤扵额角及巅者病自目系扵下以其足厥隂有隙也加五味子疗之凡伤甚者从权倍加大黄㵼其败血眵多泪多羞澁赤肿者加黄芩疗之加减地黄丸治症上仝生地黄熟地黄牛膝当归枳殻杏仁羌活防风为细末炼蜜为丸如桐子大每服三十丸空心食前温酒送下淡塩汤亦可右方以地黄补肾水真隂为君夫肾水不足者相火必盛故生熟地黄退相火也牛膝逐败血当归益新血为臣麸炒枳殻和胃气谓胃为多血生血之所是补其原杏仁润燥谓血少生燥为佐羌活防风俱升发清利大除风邪为七情五贼饥饱劳役之病睛痛者与当归养荣汤兼服伤寒愈后之病及血少血虚血亡之病俱宜服也人参补阳汤治伤寒余邪不散上走害窍其病瘾澁赤胀生翳羞眀头痛骨痛羌活独活白芍药生地黄泽㵼人参白术茯苓黄耆炙草当归柴胡防风熟地黄作一服水二盏煎至一盏去查热服右方分利隂阳升降上下之药也羌活独活为君导阳之升也茯苓泽㵼为臣者导隂之降者也人参白术大补脾胃内盛则邪自不容黄茋防风大实皮毛外宻则邪自不入为之佐也当归熟地黄俱生血谓目得血而能视生地黄补肾水谓神水属肾白芍药理气柴胡行经甘草和百药为之使也抑阳酒连散治神水𦂳小渐如菜子许及神水外围相类虫蚀者然皆能覩物不昏微有眊矂羞澁之证生地黄独活黄栢防风知母蔓荆子前胡羌活白芷生草黄芩寒水石栀子黄连防已作一服水二盏煎至一盏去滓大热服右方抑阳缓隂之药也以生地黄补肾水真隂为君独活黄栢知母俱益肾水为臣蔓荆子羌活防风白芷羣队升阳之药为佐者谓既抑之令其分而更不相犯也生甘草黄芩栀子寒水石防已黄连不走之药为使者惟欲抑之不欲祛除也诸用酒制者为引导也当归补血汤治男子䘐血便血妇人产后崩漏亡血过多致睛珠疼痛不能视物羞眀酸澁眼睫无力眉骨大阳俱各酸痛熟地黄当归川芎牛膝白芍药炙草白术防风生地黄天门冬作一服水二盏煎至一盏去滓稍热服恶心不进食者加生姜煎右方専补血故以当归熟地黄为君川芎牛膝白芍药为臣以其祛风续絶定痛而通补血也甘草白术大和胃气用以为佐防风升发生地黄补肾天门冬治血热谓血亡生风燥故以为使羚羊角散治小儿癍疹后余毒不解上攻眼目生翳羞眀眵泪俱多红赤肿闭羚羊角黄芩黄茋草决眀车前子升麻防风大黄芒硝作一服水一盏煎半盏去滓稍热服右方以羚羊角主眀目为君升麻补足太隂以实内逐其毒也黄茋补手太隂以实外御其邪也为臣防风升清阳车前子㵼浊隂为佐草决眀疗赤痛泪出黄芩大黄芒硝用以攻其固热为使然大黄芒硝乃大苦寒之药智者当量其虚实以为加减未满二十一日而目疾作者消毒化癍汤主之消毒化癍汤治小儿癍疹未满二十一日而目疾作者余症上同羌活藁夲细辛黄连黄芩酒芩酒黄栢生地黄麻黄升麻白术苍术生甘草呉茱萸陈皮红花苏木当归连翘防风川芎葛根柴胡作一服水二盏煎至一盏去滓稍热服右方功非独能扵目盖専扵疒者而置也今以治疒之剂治目者以其毒尚炽盛又旁害扵目也薛氏医案卷八薛氏医案卷九钦定四库全书薛氏医案卷九眀薛已撰原机启微论目为血脉之宗内经曰诸脉者皆属扵目目得血而能视鍼经曰五臓六腑积气皆上注扵目而为之精精之窠为眼骨之精为黒眼血之精为络其窠气之精为白眼肌肉之精则为约束里撷筋骨血气之精而与脉并为系上属扵脑后出扵项中故邪中扵项因逢其身之虚其入深则随眼系入扵脑则脑转脑转则引目系急目系急则目眩以转矣邪中其精其精所中不相比也则精散精散则视岐故见两物目者五臓六腑之精荣卫䰟魄之所常营也神气之所主也故神劳则䰟魄散志意乱是故瞳子黒眼发扵隂白眼赤脉发扵阳故隂阳合𫝊而为精眀也目者心之使也心者神之舎也故神精乱而不转卒然见非常之处精神䰟魄散不相得故曰惑也东垣曰夫十二经脉三百六十五络其血气皆上走扵靣而走空窍其清阳气上散扵目而为精其气走扵耳而为听因心烦事冗饮食失节劳役过度致脾胃虚弱心火太盛则百脉沸腾血脉逆行邪害空窍失眀则日月不眀矣夫五臓六腑之精气皆禀受扵脾上贯扵目脾者诸隂之首也目者血脉之宗也故脾虚则五臓之精气皆失所司不能归眀扵目矣心者君火也主人之神宜静而安相火化行其令相火者包络也主百病皆荣扵目既劳役运动势乃妄行又因邪气所并而损血脉故诸病生焉凡医者不理脾胃及养血安神治标不治夲是不眀正理也按此论目为臓腑血脉精气之宗至为详悉岂但世俗拘之扵五轮八廓而已也论目昏赤肿翳膜皆属扵热原病式曰目昧不眀目赤肿痛翳膜眦疡皆为热也及目膜俗谓之眼黒亦为热也或平白目无所见者热气鬰之甚也或言目昩为肝肾虚冷者误也是以妄谓肝生扵目肾主瞳子故妄言目昩为虚而冷也然肾水冬隂也虚则当热肝木春阳也虚则当冷肾隂肝阳岂能同虚而为冷者欤或通言肝肾之中隂实阳虚而无由目昧也俗妄谓肝肾之气衰少而不能至扵目也不知经言热甚目瞑眼黒也岂由寒尔耶而仲景言伤寒病热极则不识人乃目盲也正理论曰由热甚怫鬰扵目而致之然也若目无所见耳无所闻悉由热气怫欝𤣥府闭宻而致气液血脉荣卫精神不能升降出入故也各随鬰结微甚而有病之轻重也故知热欝于目无所见也故目微昏者至近则转难辩物由目之𤣥府闭小也隔缣视物之象也或视如蝇翼者𤣥府有所闭合者也或目昏而见黒花者由热气甚而发之扵目亢则害承乃制而反出其泣气液昩之以其至近故虽微而亦见如黒花也及冲风泣而目暗者由热甚而水化制之也故经言厥则目无所见夫人厥则阳气并于上隂气并扵下阳并于上则火独光也隂气并于下则足隂足隂则胀也天一水不能胜五火故目眦而盲是以冲风泣下而不止夫风之中扵目也阳气内守扵睛是火气燔目故见风泣下按此论热甚怫欝隂阳并厥𤣥府闭宻致目病之由为详盖一主扵火热之化也若由饮食辛热七情所动六气淫欝气血虚实则东垣子和陈无择軰论亦已详然亦有痰热湿热与夫服食金石燥热之药致者或乆病后荣卫虚弱肝气肾隂不足或元气精气虚衰及脱营为病皆有虚热实热之殊并宜分治论眼证分表里治机要曰在腑则为表当除风散热在臓则为里宜养血安神暴发者为表而易治乆病者在里而难愈论目疾宜出血最急子和曰圣人虽言目得血而能视然血亦有太过不及也太过则目壅塞而发痛不及则目耗竭而失眀故年少之人多太过年老之人多不及但年少之人则无不及年老之人其间犹有太过者不可不察也夫目之内眦太阳经之所起血多气少目之鋭眦少阳经也血少气多目之上纲太阳经也亦血多气少目之下纲阳眀经也血气俱多然阳眀经起扵目两旁交頞之中与太阳少阳俱㑹于目惟足厥隂经连于目系而已故血太过者太阳阳眀之实也血不及者厥隂之虚也故出血者宜太阳阳眀盖此二经血多故也少阳一经不宜出血血少故也刺太阳阳眀出血则目愈眀刺少阳出血则目愈昏要知无使太过不及以养血目而已凡血之为物太多则滥太少则枯人热则血行疾而多寒则血行迟而少此常理也目者肝之外候也肝主目在五行属木虽木之为物太茂则蔽宻太衰则枯瘁矣夫目之五轮乃五臓六腑之精华宗脉之所聚其白人属肺金肉轮属脾土赤脉属心火黒水神光属肾水兼属肝木此世俗皆知之矣及有目疾则不知病之理岂知目不因火则不病何以言之白轮变赤火乘肺也肉轮赤肿火乘脾也黒水神光被翳火乘肝与肾也赤脉贯目火自甚也能治火者一句可了故内经曰热胜则肿凡目暴赤肿起羞眀瘾澁泪出不止暴寒目瞒皆太热之所为也治火之法在药则咸寒吐之下之在鍼则神廷上星𩕄㑹前顶百㑹血之翳者可使立退痛者可使立已昧者可使立眀肿者可使立消惟小儿不可刺𩕄㑹为肉分浅薄恐伤其骨然小儿水在上火在下故目眀老人火在上水不足故目昏内经曰血实者宜决之又经曰虚者补之实者㵼之如雀目不能夜视及内障暴怒大忧之所致也皆肝主目血少禁出血止宜补肝养肾至扵暴赤肿痛皆宜以䤵鍼刺前五穴出血而已次调盐油以涂发根甚者虽至于再至于三可也量其病势以平为期按此谓目疾出血最急扵初起热痛暴发或乆病欝甚非三稜鍼宣泄不可然年髙之人及乆病虚损并气欝者宜从毫鍼补㵼之则可故知子和亦大畧言尔扵少阳一经不宜出血无使太过不及以养血目而已斯意可见论内障外障龙木论曰眼疾有七十二般内障二十三候外障四十九候病状一一不同㨿其疾状认识既不差错治疗少有所凭谨按诸候详见夲论然内障为黒水神光昏翳外障则有翳膜者是今论中虽具诸候而所用药多夲风热故并畧云然内障有因扵痰热气欝血热阳陷隂虚脱营所致种种病因皆畧之不议况外障之翳有起扵内眦外眦睛上睛下睛中当视其翳色从何络而来如东垣治例魏邦彦夫人目翳从下而上病自阳眀来也緑非五色之正殆肺肾合而为病也乃就画家以墨调腻粉合成色谛视之与翳色同矣肺肾为病者无疑乃㵼肺肾之邪而以入阳眀之药为之使既效而他日复病作者三其所从来之经与翳色各异因询此必经络不调目病未已问之果然如所论治之疾遂不作若此凭其色䆒其所兼所夲之因处治而不愈者盖邪藴日乆而实元气隂气不足所致也当以王道论治庶可但世俗不能守此理遂致失眀者多矣悲夫论瞳子散大东垣曰瞳子散大者由食辛热之物太甚故也所谓辛主散热则助火上乘扵脑中其精故散精散则视物亦散大也夫精眀者所以视万物者也今视物不真则精衰矣盖火之与气势不两立故经曰壮火食气壮火散气手少隂足厥隂所主风热连目系邪入中人各从其类故循此道而来攻头目肿闷而瞳子散大皆血虚隂弱故也当除风热凉血益血以收耗散之气则愈矣论倒睫赤烂东垣曰夫眼生倒睫拳毛者两目𦂳急皮缩之所致也盖内复热则隂气外行当去其内热并火邪眼皮缓则眼毛立出翳膜亦退用手法攀出内睑向外速以三稜鍼出血以左手爪甲迎其鍼锋立愈目眶嵗乆赤烂俗唿为赤瞎是也当以三稜鍼刺目眶外以㵼湿热而愈按已上所论可谓深逹病情然是证亦多是血热隂虚火动所致盖血所以滋经脉养毛发者也故当外治以㵼其瘀热内治以杜絶其源可也论目不能逺视为隂气不足东垣曰能逺视不能近视者阳气不足隂气有余也乃气虚而血盛也血盛者隂火有余气虚者气弱也此老人桑榆之象也能近视不能逺视者阳气有余隂气不足也乃血虚气盛血虚气盛者皆火有余元气不足火者元气糓气真气之贼也元气来也徐而和细细如线邪气来也𦂳而强如巨川之水不可遏谨按阳气者犹日火也隂气者金水也先儒所谓金水内眀而外暗日火内暗而外明者也然人目眼备臓腑五行精华相资而神眀故能视即此理之常也虽经曰目得血而能视殊不言气者盖血得气为水火之交而能神眀之也否则隂虚不能逺视阳乏不能视近是为老人桑榆之渐然学者扵目病能求诸此则思过半矣论目疾分三因陈无择云病者喜怒不节忧思兼并致臓气不平欝而生涎随气上厥逢脑之虚侵淫眼系䕃注于目轻则昏濇重则障翳眵涙努肉白膜瞒睛皆内所因或数冐风寒不避暑湿邪中扵项乘虚循系以入扵脑故生外翳医论中所谓青风緑风紫风黒风赤风白风白翳黄翳等随八风所中变生诸症皆外所因或嗜慾不节饮食无时生食五辛热啖炙煿驰骋田猎冐渉烟尘劳动外情䘮眀之夲皆不内外因治之按论中所言致证之因至为详悉惜乎其方多夲扵风热及水臓阳虚处治而未备学者当自为通变矣论偷鍼眼巢氏曰凡眼内眦头忽结成疱三五日间便生脓汁世唿为偷鍼此由热气客在眦间热抟扵津液所成但其势轻者小小结聚汁溃热歇乃瘥谨按世传眼眦初生小疱视其背上即有细红㸃如疮以鍼刺破眼时即瘥故名偷鍼实解太阳经结热也人每试之有验然巢氏但具所因而不更分经络其诸名实所过者多矣先哲治验东垣云戊申六月徐总管患眼疾上眼皮下出黒白翳二㸃瘾澁难开两目𦂳缩而不痛两寸脉细𦂳按之洪大而无力乃足太阳膀胱为命门相火煎熬逆行作寒水翳及寒膜遮睛呵欠善悲徤忘啑喷眵泪时泪下面赤而白能食大便难小便数而欠气上而喘以拨云汤治之论瞳子散大戊戌冬初李叔和至西京朋友待之以猪肉煎饼同蒜醋食之后复饮酒大醉卧扵煖亢翌日病眼两瞳子散大扵黄睛视物无的以小为大以短为长卒然见非常之处行歩踏空多求医疗而莫之愈至己亥春求治扵先师曰内经有云五臓六腑之精气皆注扵目而为之精精之窠为眼骨之精为瞳子又云筋骨气血之精而为脉并为系上属扵脑又瞳子黒眼法扵隂今瞳子散大者由食辛热之物过多故也所谓辛主散热则助火上乘扵脑中其精故散精散则视物亦散大也夫精眀者所以视万物者也今视物不真则精衰矣盖火之与气势不两立故经云壮火食气壮火散气手少隂足厥隂所主风热连目系邪之中人各从其类故循此道而来攻头目肿闷而瞳子散大皆血虚隂弱故也当除风热凉血益血以收耗散之气则愈矣滋隂地黄丸内经云热淫所胜平以咸寒佐以苦甘酸收之以黄连黄芩大苦寒除邪气之盛为君当归身辛温生熟地黄苦甘寒养血凉血为臣五味子酸寒体轻浮上收瞳子之散大人参甘草地骨皮天门冬枳殻苦甘寒㵼热补气为佐柴胡引用为使也忌食辛辣物而助火邪及食寒凉物损胃气药不能上行也丹溪一壮年人早起忽视物不见就睡片时畧见而不眀食减倦甚脉缓大重则散而无力意其受湿所致询之果卧湿地半月遂以白术为君黄茋茯苓陈皮为臣附子为使十余贴而愈丹溪一老人忽盲他无所苦予以大虚治之急煎人参膏二觔服二日一医与磁石药予曰今夜死矣果然丹溪一人形实好饮热酒忽目盲脉濇此热酒所伤胃气汚浊之血死其内而然以苏木作汤调人参末服二日鼻及两掌皆紫黒予曰滞血行矣以四物加苏木桃仁红花陈皮煎调人参末服数日而愈谦甫云郎中张子敬年六十七嵗病眼目昏暗微黒色皮肤不泽六脉弦细而无力一日出视治眼二方问予曰可服否予曰此二方以黄连大苦之药为君诸风药为使且人年五十胆汁减而目不眀内经云土位之主其㵼以苦诸风药亦能㵼土人年七十脾胃虚而皮肉枯重㵼其土使脾胃虚而不能营运荣卫之气滋养元气胃气不能上行隔气吐食诸病生矣又况年髙衰弱此药不服可也只宜慎言语节饮食惩忿窒慾此不治之治也子敬以为眀年春除闗西路按察使三年致仕囬还精神清胜脉遂平和此不可妄服寒凉之剂也内经云征伐无过是谓大惑解之可也海蔵妻姪女形肥笄年时得目疾每月或二月一发发则红肿难开如此者三年服除风散热等剂左目反有顽翳从鋭眦遮瞳人右目亦有翳从下而上经云从内走外者少阳病从下上者阳眀病予谓此少阳阳明二经有积滞也脉短滑而实鼓晨则似短澁洁古有云短为有积滞遏抑臓腑宜下之遂用温白丸减川芎附子下之二多加龙胆草黄连如东垣五积法从二丸加起每日加一丸如至大利然后减丸又从二丸加起忽一日扵利中下墨血块若干如黒豆大而硬坚从此渐痊而翳尽去楼全善先生曰夏枯草治目珠疼至夜则疼甚者神效或用苦寒药㸃之反疼者亦神效盖目珠者连目夲又各系属厥隂之经也夜甚及用苦寒药㸃之反甚者夜与寒亦隂故也丹溪云夏枯草有补养厥隂血脉之功其草三四月开花遇夏至隂生则枯盖禀纯阳之气也至哉斯言故治厥隂目疼如神者以阳治隂也予男至夜目珠及连眉稜骨作疼头半邉肿痛用黄连膏㸃之反大痛百药不效灸厥隂少阳疼随止半日又作又灸又止月余遂以夏枯草二两香附末二两甘草四钱同为细末每服一钱半用清茶调服下咽则疼减大半至四五日良愈一男子六十余嵗所患与前证皆同但黒睛有白翳二㸃诸药不效亦以此药与东垣选竒汤加四物汤及黄连煎间服并灸厥隂少阳而安附方治风之剂局方蜜䝉花散治风气攻注两眼昏暗眵泪羞眀并暴赤肿羌活白蒺藜木贼蜜䝉花石决眀菊花右为末每服二钱茶清食后调下三因羌活散治风毒上攻眼目昏澁翳膜生疮及偏正头疼目小黒花累累者羌活川芎天麻旋覆花青皮南星藁夲右为末每服二钱水煎入姜三片薄荷七叶按已上并足太阳厥隂药也东垣眀目细辛汤治两目发赤微痛羞眀畏日怯风寒怕火眼睫成纽眵煳多瘾澁而难开眉攅肿闷鼻塞涕唾粘大便秘澁麻黄羌活防风藁夲白茯苓当归尾川芎细辛蔓荆子荆芥穂生地黄椒桃仁红花右㕮咀分作四服每服水煎食后热服按此足太阳厥隂手少隂药也机要四物龙胆汤治目赤暴发云翳疼痛不可忍四物汤羌活防风龙胆草防已右㕮咀作数服水煎按此足厥隂太隂太阳药也防风饮子治拳毛倒睫黄茋甘草人参葛根细辛叶蔓荆子防风当归右㕮咀作一服水煎食后服按此足太阳阳眀手足太隂药也治热之剂局方洗心散治风壅壮热头目昏痛热气上冲口苦唇焦咽喉肿痛心神烦燥多渴五心烦热小便赤澁大便秘滞大黄甘草当归芍药麻黄荆芥穂白术右为末每服二三钱生姜薄荷汤煎服按此足太阳阳眀厥隂手足太隂经药也今人多用之故收入然以白术合大黄入心故名洗心而从以麻黄荆芥亦是表里药济生羊肝丸治肝经有热目赤睛疼视物昏澁羊肝黄连右先将羊肝去筋膜扵沙盆内捣烂入黄连末杵和丸如梧子大每五十丸用熟水送下按此手少隂足太隂厥隂药也东垣㵼热黄连汤治眼暴发赤肿疼痛黄芩黄连龙胆草生地黄升麻柴胡右㕮咀每服四钱水煎去查扵日午前饭后热服按此手少隂太隂足阳眀少阳少隂药也治风热之剂局方眀目流气饮治风热上攻眼目视物不眀常见黒花当风多泪瘾澁难开大黄牛蒡子川芎菊花白蒺藜细辛防风𤣥参山栀黄芩甘草蔓荆子荆芥木贼草决眀苍术右为末每二钱临卧用温酒调下按此手足三隂足阳眀太隂药也洗肝散治风毒上攻暴作赤目肿痛难开瘾澁眵泪薄荷叶当归羌活防风山栀仁甘草大黄川芎右为末每二钱食后煎水调下按此足太阳厥隂手足太隂药也钱氏㵼青丸治目暴发赤肿疼痛当归川芎山栀龙胆草大黄羌活防风右为末蜜丸鸡头子大每一二丸按此足太阳少阳太隂厥隂药也东垣连翘饮子治目中熘火恶日与火瘾澁小角𦂳乆视昏花迎风有泪蔓荆子生甘草连翘柴胡黄芩生地黄当归人参红葵花黄茋防风羌活升麻右㕮咀作一服水煎食后热服按此足三阳少隂厥隂药也神芎丸治湿热内甚目赤肿或白睛黄色大黄黄芩牵牛滑石黄连薄荷川芎右为末水丸如小豆大温水下十丸至十五二十丸按此足阳眀厥隂药也东垣龙胆饮子治肝眼流脓生疳翳湿热为病麻黄黄芩青蛤粉羌活龙胆草蛇退皮糓精草川欝金炙甘草升麻右为细末每二钱食后茶调服按此足太阳阳眀手足太隂药也已上六方宜随表里而轻重之亦不可例用理血之剂局方眀目地黄丸治男女肝肾俱虚风邪所乘热气上攻目翳遮睛目澁多泪牛膝石斛枳殻杏仁防风生熟地黄右为末炼蜜丸如梧子大毎服三十丸白水下按此出太阳例又气药也简易加减驻景丸治肝肾气虚两目昏暗视物不眀熟地黄当归楮实子川椒五味子枸杞子兎丝子车前子右为末蜜煳丸如梧子大每三十丸食前温酒下谨按肝为相火有㵼无补况隂水虚而阳火实病目者多故此二方盖补肝之隂虚也颇有理故收入地芝丸治目不能逺视能近视或亦妨近视生地黄天门冬枳殻甘菊花右为细末炼蜜为丸如桐子大茶清送下百丸食后理气之剂局方定志丸治眼不能近视反能逺视者白茯苓人参逺志菖蒲右为细末炼蜜为丸如梧子大以朱砂为衣每服七丸至二三十丸温米饮下食后日三服按已上二方手太隂少隂药也济生桑白皮散治肺气壅塞毒气上攻眼目白睛肿胀日夜疼痛𤣥参桑白皮枳殻升麻杏仁旋覆花防风赤芍黄芩甘菊花甘草甜葶苈右为末每服三钱食前滚白水调下按此又治风热之剂也出太阳例养阳之剂东垣神效黄茋汤治浑身麻木不仁或头面或手或腿脚麻木不仁两目𦂳急缩小及羞眀畏日或视物无力黄茋人参炙甘草蔓荆子白芍陈皮右㕮咀每五钱水煎临卧热服益气聪眀汤治饮食不节劳役形体脾胃不足得内障耳鸣或多年目昏暗视物不能此药能令人目广大乆服无内外障耳鸣耳聋之患黄茋甘草人参升麻葛根蔓荆子芍药黄栢右㕮咀每服三钱水煎临睡热服近五更再服之得肿更妙如烦闷或有热渐加黄栢春夏加之盛暑夏月倍之若此一味多则不效人参补胃汤治劳役所伤饮食不节内障昏暗前黄茋汤减陈皮茋再减半加黄栢右㕮咀每服三四钱水煎食逺稍热服后两目广大视物如童时觉两脚踏地不知髙低盖冬天多服升阳药故也病减住服按已上手足太隂少隂药也滋隂之剂东垣连栢益隂丸羌活独活甘草当归尾防风五味子草决眀石决眀细黄芩黄栢知母黄连右件为细末炼蜜为丸如菉豆大每服五十丸渐加至百丸食逺茶清送下常多服补阳汤少服此丸滋隂肾气丸此壮水之主以镇阳光熟地黄牡丹皮生地黄泽㵼茯苓当归尾山茱萸柴胡五味子干山药右件扵石臼中杵为细末炼蜜为丸如桐子大每服五七十丸盐汤空心服按已上并少隂药也养阳滋隂之剂局方菊睛丸治肝肾不足眼目昏暗常见黒花多泪枸杞子苁蓉巴㦸甘菊花右为末炼蜜为丸如梧子大每五十丸温汤盐汤食逺任下东垣滋隂地黄丸治眼目瞳子散大扵黄睛视物无的或卒然见非常之处熟地黄生地黄柴胡天门冬炙甘草枳殻人参地骨皮黄连五味子黄芩归身右件为细末炼蜜为丸如菉豆大每百丸温茶清送下日进三次忌辛辣生冷之物按此二方足少隂之剂也前方主右肾此主左肾之药故亦异尔补阳汤治阳不胜其隂乃隂盛阳虚则九窍不通今青白翳见扵大眦及足太阳少隂经中欝遏足厥隂肝经气不得上通扵目故青白翳内阻也当扵太阳少隂经中九原之下以益肝中阳气冲天上行此乃先补其阳后扵足太阳太隂标中㵼足厥隂肝经火下伏扵阳中乃次治也内经云隂盛阳虚则当先补其阳后补其隂此治法是也每日侵晨以腹中无宿食服补阳汤临卧服益隂丸若天色变大寒大风并劳役预日饮食不调精神不足或气弱俱不得服候时气和平天气如常服之乃先补其阳使阳气上升通扵肝经之末利空窍扵目矣羌活独活甘草人参熟地黄黄茋白术泽㵼陈皮生地黄白茯苓知母柴胡防风白芍药肉桂当归身右同为麄末每服半两水三盏煎至一盏去滓空心宿食消尽服之冲和养胃汤治内障眼得之脾胃元气衰弱心火与三焦俱盛饮食失节形体劳役心不得休息故上为此疾服之神効柴胡防风羌活炙甘草黄茋当归白术升麻人参葛根白芍白茯苓干姜五味子黄芩黄连右㕮咀每五六钱水煎食逺稍热服按已上足三阳手足太隂药也治障翳诸方龙木论还睛丸治眼内赤澁有花或黒或白或红皆因肝臓积热肺受风邪初患之时宜令鍼治诸穴内服此人参桔梗黄芩熟地黄防风茺蔚子车前子知母𤣥参细辛五味子右为末炼蜜为丸如梧子大空心茶下十丸按夲论治内障诸方与此相类者数多姑存此法局方蝉花无比散治大人小儿风毒伤肝或为气攻一切眼目昏暗渐生翳膜或乆患头风牵搐两眼渐渐细小连眶赤烂茯苓甘草防风川芎石决眀羌活当归赤芍蒺藜蝉退苍术蛇退右为末每三钱食后米泔调服茶清亦得按此足三阳太隂厥隂药也蝉花散治肝经藴热毒气上攻眼目赤肿多泪羞眀一切风热昏翳谷精草菊花蝉退羌活甘草白蒺藜草决眀防风山栀川芎蜜蒙花木贼荆芥穂黄芩蔓荆子右为末每二钱食后茶清调下按此足太阳少隂厥隂手太隂药也夲事方羊肝丸兎丝子车前子麦门冬决眀子茯苓五味枸杞子茺蔚子苦葶苈㽔仁地肤子泽㵼防风黄芩杏仁细辛桂心青箱子熟地黄白羯羊肝右为细末炼蜜为丸如梧子大每服三四十丸温水下日按此足太阳少隂手太隂少隂药也秘方拨云退翳丸皇统年间医官刘昌祖传于世𤓰蒌根枳实甘草蔓荆子薄荷川芎木贼蜜䝉花荆芥穂地骨皮羌活白蒺藜甘菊花蛇退黄连川椒当归蝉退右为细末炼蜜为丸每两作十丸每服一丸食后临卧日进三服翳者米泔水下睛暗当归汤下内障木香汤下按此足太阳厥隂手少隂药也然翳膜之疾有气血虚实或夹痰热七情六淫或隂火动湿热致者种种不同皆宜求责但已上法不能以尽病情之变学者宜扩充焉㸃洗诸方局方汤泡散治肝经风热上壅眼目赤澁睛疼多泪赤芍当归黄连右为末每二钱汤顿调热洗日三五次御药院方加荆芥三因立胜散治风热攻眼隠澁羞眀肿痛黄连秦皮防风黄芩右㕮咀水煎热用新羊毫笔蘸刷洗眼金露膏除昏退翳截赤定疼㽔仁黄丹黄连蜜右先将黄丹炒令紫色入蜜搅匀下长流水四升以嫩柳枝五七茎一把定搅之次下㽔仁候滚十数沸又下黄连用柳枝不住手搅熬至升七八合罩篱内倾药在纸上慢慢滴之勿令尘汚如有瘀肉加碙砂末一钱上火上慢开入前膏子内用龙木论云患伤寒热病后切不可㸃恐损眼也斯言可以为药禁云寳鑑春雪膏治风热上攻眼目昏暗痒痛瘾澁难开多眵泪羞眀疼痛或生翳膜黄连好黄丹碙砂白丁香乳香当归麝香轻粉乌鱼骨南芦甘石右各研另贮先用好蜜一觔四两炼去蜡却下甘石末不住手搅次下丹次下诸药末不住手搅至紫金色不粘手为度掐作锭子每用一粒新水磨化时时㸃之忌酒湿面荞麦拔萃方㗜药治偏头疼眼疾苍耳头薄荷叶盆硝石膏乳香华细辛贯芎右为极细末早午夕三时㗜鼻寳鑑方无苍耳乳香细辛有荆芥桔梗蟾光膏治逺年病目不通道路退去云膜须用十二月开成日合白砂蜜黄丹蜜陀僧芦甘石已上三味研极细倾入前蜜中桃柳无节者各一枝搅匀川芎当归赤芍黄连杏仁秦皮诃子皮防风石膏𤣥精石井泉石无名异𤣥参代赭石石决眀已上十味各三钱㕮咀用雪水或长流水五升扵银器内熬至二升泸去滓浄再熬至一升倾入前药蜜内银器内慢火熬紫金色时再下后药勿令过火乳香没药琥珀朱砂㽔仁已上五味先干研极细入㽔仁研细水飞澄清极细方倾入前药一同复熬以筯㸃药扵水中不散为度勿令过与不及取下扵土中埋七日取出置扵银器或磁器中如法收贮便再添入后细药以桃柳枝搅匀南鹏砂珍珠龙脑珊瑚枝麝香右五味研极细入药中封定如有取不尽药用浄水斟酌洗渲熬过另扵洗眼或膏子稠了倾些小调解灸雀目疳眼法寳鑑云小儿雀目夜不见物灸手大指甲后一寸内肷横文头白肉际灸一炷如小麦大小儿疳眼灸合谷二穴各一壮炷如小麦大在手大指次指两骨间陷者中按灸法详见资生等经兹不备録附东垣诸先生治法拨云汤治法见前东垣先生治徐总管条黄茋细辛叶柴胡生姜荆芥穂羌活防风藁夲生甘草升麻葛根川芎知母归身黄蘖作一服水煎稍热服食后助阳活血汤治眼发之后犹有上热白睛红上壅无疼痛瘾澁难开多眵泪防风黄茋炙甘草蔓荆子归身白芷升麻柴胡作一服水煎临卧稍热服神効眀目汤治眼稜𦂳急致倒睫拳毛损目及上下睑赤烂睛赤疼痛昏暗冷泪常流夜则眼澁难开眵涙皆满眼葛根甘草防风蔓荆子细辛一法加黄茋作二服水煎临卧稍热服广大重眀汤治两目脸皆焮热赤肿作痛楞生疮多眵泪瘾澁不能开视及眼脸痒搔之至破者并皆治之草龙胆防风生甘草细辛各杵如麻豆大内甘草不剉只作一定先以水一碗半煎草龙胆一味至一半再入余三味煎至少半碗泸去滓用清带热洗以重汤坐令热日用五七次每洗毕合目须臾如努肉泛长及痒亦验五秀重眀丸治翳膜遮睛瘾澁昏花常服清利头目干菊荆芥穂楮实子木贼川椒为末炼蜜为丸弹子大每服一丸细嚼徐徐嚥下升阳柴胡汤羌活独活甘草根归身熟地黄人参黄茋白术泽㵼白芍药陈皮白茯苓防风肉桂柴胡生地黄楮实子知母每服五钱水煎稍热服食后另合一料炼蜜为丸如桐子大食逺茶清送下五十丸每日与前药各一服如天气热甚加五味子三钱或五钱天门冬五钱更加芍药楮实子各五钱芎辛汤治两目昼夜瘾澁难开羞眀畏日目赤视物昏暗神效芎䓖蔓荆子细辛防风甘草白芷作一服水煎临卧稍热服羌活退翳丸治内障右眼小眦青白翳大眦微显白翳脑痛瞳子散大上热恶热大便时难小便如常遇天热暖处头痛睛胀能食日没后天隂则昏暗此证亦可服滋隂地黄丸熟地黄生地黄归身黄蘖川芎芍药防己知母茺蔚子牡丹皮丹参寒水石柴胡羌活黑附子为细末炼蜜为丸如小豆大每服五七十丸白汤送下随以食压之忌言语保命当归汤治风热上攻瞳子散大当归身黄芩黄连柴胡熟地黄芍药甘草分三服水煎临卧温服瑞竹四神丸治肾经虚损眼目昏花补虚益损及云翳遮睛甘州枸杞子一分川椒一分小茴香一分用芝麻一分独炒用炒过将川椒等筛去不用再加熟地黄白术白茯苓各一两共为细末炼蜜为丸如梧桐子大每服五七十丸空心温酒送下或加甘菊花一两补肝散治肝风内障不痛不痒眼见花发黄白黒赤或一物二形难辨羚羊角防风羌活人参车前子茯苓细辛𤣥参黄芩为末食后米饮调服一钱简要补肝散治肝虚目睛疼泪出不止筋脉痛及羞眀怕日夏枯草香附子为细末每服一钱茶清调下羚角饮子治緑翳内障头旋额痛眼内痛澁者羚羊角防风知母人参茯苓𤣥参桔梗细辛黄芩车前子为末每服三二钱水煎食后温服肾臓风眼四生散治肾风上攻眼目作痒或作昏花白附子黄茋独活蒺藜为末每服二钱用猪腰子一枚批开入药湿纸包裹煨熟细嚼盐汤下风癣酒下小儿五臓目疾天麻丸治小儿肝疳风疳眼疳青黛黄连天麻五灵脂夜眀砂川芎芦荟龙胆草防风蝉蜕全蝎麝香干蟾头为末猪胆汁浸糕丸如麻子大每服十丸薄荷汤下生犀散治小儿心经虚热目内淡红犀角地骨皮赤芍药柴胡干葛甘草为末每服二三钱水煎熟入犀角食后服㵼黄散治小儿胃热眼目作痛藿香山栀石膏甘草防风用蜜酒拌微炒为末每服二三钱水煎服生熟地黄丸治小儿疳蚀眼患闭合不开羞眀畏日或生内障生地黄熟地黄当归麦门冬枳殻防风杏仁甘草赤芍药为末每服三二钱黒豆七粒煎豆熟去查服三味芦荟丸治黒水凝翳内障不痛不痒微有头旋胀澁者芦荟甘草羚羊角为细末炼蜜为丸如梧桐子大空心茶清下十丸九味芦荟丸治三焦及肝胆经风热目生云翳或瘰疬耳内生疮寒热作痛或肝火肌体消痩发热作渴饮食少思肚腹不调或肝疳口内生疮牙龈溃烂或牙齿蚀落颊顋腐烂发热口渴饮食少用下部生疮等症芦荟胡黄连当归龙胆草芍药川芎芜荑木香甘草右为末茯神煳丸麻子大每服五七十丸滚汤下地黄丸治小儿肝肾虚热眼目生翳或赤烂等症如变疳症当兼服芦荟肥儿二丸熟地黄山药山茱萸肉白茯苓泽㵼牡丹皮右各另为末入地黄膏和匀加炼蜜少许丸如梧桐子大量儿大小空心服肥儿丸治食积发热眼目生翳等症黄连芜荑神曲麦芽右各另为末等分水和丸量儿大小空心服通顶散治小儿脑热脑枕骨疼闭目不开或头风痛攅眉啼哭并赤目川芎薄荷茵陈甘草朴硝为末用少许吹鼻中即效如要嚏喷加踯躅花一钱只用朴硝吹鼻亦止一方用好坏臙脂子水调涂眼眶决眀散治痘疹入眼决明子赤芍药甘草为末每服一钱蜜水调服蜜䝉散治小儿痘疹及诸毒入眼蜜䝉花青箱子决眀子车前子为末羊肝一片破开掺药在内仍合之湿纸数重包裹灰中煨熟空心食之通圣散治小儿疮痘入眼及生翳障白菊花緑豆皮谷精草为末三嵗一钱干柿一枚生粟米泔一盏同煎候泔尽将柿去蒂核不时食之日用二三枚近者五七日逺者半月全効蛤粉散治小儿疮痘入目谷精草蛤粉为末三嵗一钱猪肝二两批开掺药在内以竹叶包裹以线束定水一碗煑熟入磁瓶内薫眼至温取食之蛇皮散治小儿疮痘入目成翳括蒌根蛇皮为末三嵗一钱羊子肝一片批开入药末在内以线束定米泔水煑熟食之蝉蜕散治小儿癍疮入眼半年以里者一月取效猪悬蹄甲蝉殻羚羊角为末三嵗一钱猪肝汤调下食后服日三服一年之外难治二粉散治小儿斑疮入眼轻粉粉霜右研匀用绵裹如人患左眼塞入左耳内患右眼塞入右耳内所患眼便开得其疮自愈海蔵云东垣先生尝治癍后风热毒翳膜气障遮睛以㵼青丸治之大效初觉易治保命集云非癍后翳膜亦能治之㵼青丸减大黄一半用之羗菊散治小儿肝臓壅热眼生浮翳羌活防风山栀甘草菊花白蒺藜为末三嵗五分食后蜜汤调下日三服二草散治小儿疳眼睛疼并赤眼肿痛甘草龙胆草当归细辛为末三嵗一钱水半盏砂糖少许煎三分食后服三黄丸亦治疳赤眼若因㵼痢后疳眼昏澁大便不实者用六神丸六甲丸并暖疳药鸡肝散治小儿疳眼不赤不肿不疼但开畏眀光此药治之川乌好坏子为末五嵗一钱雄鸡肝一具浄洗去筋膜竹刀薄切开掺药在内箬叶包裹麻皮扎定用米泔水半盏磁器中煑熟切作片空心临冷食之将煑肝汤送下又有脑热闭目鼻内干燥用通顶散治之小儿雀盲眼还眀饮治小儿毎至夜不见物名曰雀目夜眀沙井泉沙谷精草蛤粉为末煎黄蜡丸鸡豆肉大三嵗一丸猪肝一片切开置药扵内麻皮扎定沙缾内煑熟先薫眼后食之合眀散治小儿雀目至夜不见物楮实子覆盆子车前子石斛沉香青盐为末炼蜜为丸如桐子大每服七十丸空心盐汤下小儿肝脾等眼疾养肝丸治小儿肝血不足眼目昏花或生眵泪当归车前子防风白芍药熟地黄𬎼仁川芎楮实子为末炼蜜为丸如桐子大每服七十丸滚汤下不拘时服车前子散治小儿肝经积热上攻眼目额逆生翳血灌瞳子羞明多眵蜜䝉花羌活菊花粉草白蒺藜草决明车前子黄芩龙胆草为末每服二钱食后饭汤调服草龙胆散治小儿暴赤火眼昼夜澁痛作肿泪多草龙胆木贼荆芥菊花防风草决明甘草每服二钱水煎温服痛甚加羌活乳香明目饮治小儿脾藴热肝受风邪致两目羞明经久不愈山栀仁香附子夏枯草每服二钱入蜜一匙水煎服飞丝尘垢入目治飞丝入目用头垢㸃入目中即出神效飞丝入眼用柘树浆㸃了用绵裹筯头蘸水扵眼上缴拭涎毒又方飞丝入目以火麻子一合杵碎井花水一碗浸搅却将浸水中涎抹自出神效一方茄子叶杵碎加麻子法尤妙丹溪飞丝落入眼红肿如眯痛澁不开鼻流清涕用京墨浓磨以新笔涂入目中闭目少时以手张开其丝自成一块看在眼白上却用绵轻轻拭出则愈如未尽再治眯目盐与䜴置水中浸之视水其查立出千金活稻麦芒入眼以新布覆眼上将蛴螬从布上摩之其芒自着布上山居物落眼中用新笔蘸水缴之又方浓研好墨㸃立出薛氏医案卷九薛氏医案卷十钦定四库全书薛氏医案卷十眀薛已撰口齿类要茧唇一内经云脾气开扵口又云脾之荣在唇盖燥则干热则裂风则瞤寒则揭若唇肿起白皮皱裂如蚕茧名曰茧唇有唇肿重出如茧者有本细末大如茧如瘤者或因七情动火伤血或因心火传授脾经或因厚味积热伤脾大要审本症察兼症补脾气生脾血则燥自润火自除风自息肿自消若患者忽畧治者不察妄用清热消毒之药或用药线结去反为翻花败症矣治验州守刘克新患茧唇时出血水内热口干吐痰体痩肾虚之症悉具用济隂地黄丸年许而愈一儒者因劳役感暑唇生疮或用四物加黄栢知母之类而愈后复作彼仍用前药益甚腹中隂冷余用补中益气汤加茯苓半夏治之而愈儒者杨国华因怒唇口两耳肿痛寒热余谓怒生热热生风用柴胡山栀散数剂而愈一男子素善怒唇肿胀服清胃等药时出血水形体骨立余用补中益气加半夏茯苓桔梗月余唇肿渐消元气渐复又以四物加柴胡炒栀丹皮升麻甘草数剂乃去栀加参术而痊一妇人懐抱乆鬰或时胃口嘈辣胸膈不利月水不调而衰少日晡发热食少体倦唇肿年余矣余用归脾汤加姜汁炒黄连山栀少佐吴茱茰嘈辣䪺去饮食少进乃去黄连加贝母逺志胸膈通利饮食如常又用加味逍遥散归脾汤间服百余剂月水调而唇方愈一妇人懐抱乆鬰患茧唇杂用消食降火虚症悉具盗汗如雨此气血虚而有热也用当归六黄汤内黄芩连栢俱炒黒二剂而盗汗䪺止乃用归脾汤八珍散兼服元气渐复更以逍遥散归脾汤间服百余剂而唇亦瘥一妇人唇裂内热二年矣每作服寒凉之剂时出血水益増他症余用加味清胃散而愈后因怒唇口肿胀寒热而呕用小柴胡加山栀茯苓桔梗诸症顿愈复用加味逍遥散而康一妇人善怒下唇微肿内热体倦用化痰药食少作呕大便不实唇出血水用理气消导胸膈痞满头目不清唇肿经闭用清胃行血肢体愈倦发热烦躁涎水涌出余曰此七情损伤肝脾误行尅伐所致遂用济生归脾汤食进便实用加味逍遥散肿消热退用补中益气汤脾健涎止后因怒寒热耳痛胸膈胀闷唇焮肿甚此怒动肝火而伤隂血用四物合小柴胡加山栀顿愈又因怒脇乳作胀肚腹作痛呕吐酸涎饮食不入小水不利此怒动肝木而尅脾土用补中益气加川芎芍药而愈又劳役怒气饮食失节发热喘渴体倦不食下血如崩唇肿炽甚此肝经有火不能蔵血脾经气虚不能摄血用补中益气加炒黒山栀芍药丹皮而愈一男子内热作渴咳唾痰涎大便干澁自喜壮实问治于余余曰此脾肾隂虚阳旺之症当壮水之主不信自服二陈芩连之类次年下唇渐肿小便赤濇执守前葯唇出血水大便黒块小便淋请余往治余曰大便结黒小便淋肝肾败也唇口肿白脾气败也辞不赴竟殁一妇人月经不调两足发热年余后而身亦热劳则足腿酸疼又年余唇肿痛裂又半年唇裂血出形体痩倦饮食无味月水不通唇下肿如黒枣余曰此肝脾血虚火症彼不信用通经等药而死一妇人善怒唇肿或用消毒之药唇胀出血年余矣余曰须养脾胃滋化源方可愈彼执用前药状如翻花瘤而死口疮二口疮上焦实热中焦虚寒下焦隂火各经传变所致当分别而治之如发热作渴饮冷实热也轻则用补中益气汤重则六君子汤饮食少思大便不实中气虚也用人参理中汤手足逆冷肚腹作痛中气虚寒也用附子理中汤晡热内热不时而热血虚也用八物加丹皮五味麦门发热作渴唾痰小便频数肾水亏也用加减八味丸食少便滑面黄肢冷火衰土虚也用八味丸日晡发热或从腹起隂虚也用四物参术五味麦门不应用加减八味丸若热来复去昼见夜伏夜见昼伏不时而动或无定䖏或从脚起乃无根之火也亦用前丸及十全大补加麦门五味更以附子末唾津调搽涌泉穴若槩用寒凉损伤生气为害匪轻治验秋官赵君言口舌生疮劳则体倦发热恶寒此内伤气血之症用补中益气加五味麦门而愈进士刘华甫口舌生疮午前热甚脉数而有力用清心莲子饮稍愈更以四物二连汤全愈后因劳役日晡发热脉数而无力用四物加参术柴胡少瘥但体倦口干再用补中益气汤而愈武库刘君口舌生疮口干饮汤乃胃气虚而不能化生津液也用七味白术散而痊廷评曲汝为口内如无皮状或咽喉作痛喜热饮食此中气真寒而外虚热也用加减八味丸而愈儒者费懐徳发热口舌状如无皮用寒凉降火药面赤发热作呕少食痰涎自出此脾胃复伤虚寒而作也用附子理中汤以温补脾胃用八味丸补命门火乃愈一男子口糜烂脉数无力此血虚而有火用四物加茯苓白术少用黄栢知母治之而愈地官李孟卿子新婚口舌糜烂日晡益甚用八珍汤加五味麦门而口疮愈更用加减八味丸而元气实一男子唇舌生疮口苦作呕小便淋濇此肝脾火动以小柴胡加山栀酸枣仁逺志麦门诸症渐愈但晡热体倦用四物柴胡山栀而愈又加白术茯苓炙草而安一儒者口苦而辣此肺肝火症先以小柴胡加山栀胆草茯苓桑皮而渐愈更以六君加山栀芍药而全瘥若口苦脇胀小便淋此亦肝经之病用六味丸以滋化源一男子口臭牙龈赤烂腿膝痿软或用黄栢等药益甚时或口醎此肾经虚热余用六味丸悉瘥一妇人口苦脇胀用小柴胡山栀黄连少愈更以四君子加芍药当归柴胡而瘥一妇人每怒口苦发热晡甚以小柴胡合四物二剂更以四物加柴胡白术茯苓丹皮而愈一妇人每怒则口苦兼辣头痛脇胀乳内刺痛此肝肺之火用小柴胡加山栀青皮芎归桑皮而安后劳兼怒口复苦经水顿至用四物加炒芩炒栀炒胆草一剂更以加味逍遥散而康齿痛三齿者肾之标口者脾之窍诸经多有㑹扵口者齿牙是也徐用诚先生云齿恶寒热等症本手足阳朋经其动揺脱落本足少隂经其虫疳龈肿出血痛秽皆湿热胃火或诸经错杂之邪与外因为患治法湿热甚而痛者承气汤下之轻者清胃散调之大肠热而龈肿痛者清胃散治之重则调胃丸清之六鬰而痛者越鞠丸解之中气虚而痛者补中益气汤补之思虑伤脾而痛者归脾汤调之肾经虚热而痛者六味丸补之肾经虚寒而痛者还少丹补之重则八味丸主之其属风热者独活汤大寒犯脑者白芷散风寒入脑者羌活附子汤病症多端当临症制宜治验宗伯毛三江胃经虚热齿牙作痛用补中益气加熟地丹皮茯苓芍药寻愈廷尉张中梁齿动或用清胃散肢体倦怠饮食少思牙齿作痛余曰此脾肾亏损用安肾丸补中益气汤兼服外用羌活散而愈或牙根溃烂如喜寒恶热者乃胃血伤也用清胃散若恶寒喜热者胃气伤也用补中益气汤杨考功齿痛作渴属脾胃虚弱隂火炽盛用补中益气加酒炒黒黄柏四剂又服加减八味丸诸症顿愈又用补中益气汤而全愈王侍御齿揺龈露喜冷饮食此胃经湿热先用承气汤以退火又用清胃散以调理而齿固继用六味丸以补肾水羌活散以祛外邪而寻愈王吏部患齿痛或用祛风等剂更加寒热体倦懒食欲呕彼以火盛余曰病因元气不足前药复伤遂用补中益气加茯苓半夏元气复而诸症愈郭职方善饮齿痛腮颊焮肿此胃经湿热用清胃散加干葛荆防而愈郑吏部仲冬牙痛连脑此肾经风寒所犯用羌活附子汤一服即愈此症不问冬夏肾虚者多患之急用此药可瘳缓则不救朱工部午后有热遇劳遗精其齿即痛此脾肾虚热先用补中益气送六味丸更以十全大补汤而愈党吏部齿根肿痛焮连顋颊此胃经风热用犀角升麻汤即愈表兄颜佥宪牙痛右寸后半指脉洪而有力余曰此大肠积热当用寒凉之剂自泥年髙服补隂之药呻吟彻夜余与同舟赴京煎凉膈散加荆防石膏与服一钟即愈大尹余时正素善饮齿常浮痛腹痛作泻此酒积伤脾食后用清胃散食前用解酲汤而愈膳部钟复斋每劳心则齿缝胀而不能咀嚼此元气虚弱先用补中益气汤而痊更用十全大补汤虽劳不作儒者柴济美善饮牙蛀不生或时作痛用桃仁承气汤二剂又以清胃散加山栀葛根外搽升麻散其牙复出一男子晡热内热牙痛龈溃常取小虫此足三隂虚火足阳眀经湿热先用桃仁承气汤二剂又用六味地黄丸而愈一男子患齿痛饮食难化大便不实此脾肾不足用还少丹而愈一男子每足发热牙即浮痛此足三隂虚火用加减八味丸而不复作一男子齿浮作痛耳面黧色口干作渴日晡则剧此脾虚弱也用补中益气汤加减八味丸而愈一妇人因怒齿痛寒热作呕用清胃等药益甚此肝火伤胃寒药复伤用六君子加芍药柴胡山栀而愈一妇人胃中嘈辣甚则热痛后患齿痛此胃火生痰也用二陈加芩连下越鞠丸而瘳一妇人发热齿痛日晡益甚月水不调此脾经血虚所致用逍遥散加升麻寻愈后因怒复痛仍以前药加川芎而痊一妇人因怒牙痛寒热用小柴胡加芎归苓术山栀而疼痛止用加味逍遥散而寒热退荆妇每产后齿根皆动必踰日乃止后复懐姙临月时立斋翁偶至言及此症留十全大补汤二剂令产后煎服齿不复动矣果如言愚竒其神异敢缀数言附之卷末后有作者皆得观法焉则先生之徳垂之永乆矣后学吴江史羊生顿首谨书貎云叔父芝巖先生齿根浮肿痛不可忍命貎求治扵立翁先生翁曰齿痛龈浮而不动属扵坤土乃足阳眀脉所贯络也因胃有湿热故尔用清胃散加山栀𤣥参进一服应手而瘥貎谨记其梗槩以附医録将俾后之学医者有所准则云嘉靖丁未仲秋晚眷生郁貎顿首拜书舌症四经言舌乃心之苗此以窍言也以部分言之五臓皆有所属以症言之五臓皆有所主如口舌肿痛或状如无皮或发热作渴为中气虚热若眼如烟触体倦少食或午后益甚为隂血虚热若咽痛舌疮口干足热日晡益甚为肾经虚火若四肢逆冷恶寒饮食或痰甚眼赤为命门火衰若发热作渴饮冷便闭为肠胃实火若发热恶寒口干喜汤食少体倦为脾经虚热若舌本作强顋颊肿痛为脾经湿热若痰盛作渴口舌肿痛为上焦有热若思虑过度口舌生疮咽喉不利为脾经血伤火动若恚怒过度寒热口苦而舌肿痛为肝经血伤火动病因多端当临时制宜凡舌肿胀甚宜先刺舌尖或舌上或边傍出血泄毒以救其急惟舌下濓泉穴此属肾经虽宜出血亦当禁针慎之治验工部徐检斋口舌生疮喜冷饮食或咽喉作痛大便秘结此实热也用清凉饮治之而愈仲侍御多思虑舌作痛用苦寒降火药发热便血盗汗口干肢体日痩此脾气亏损血虚之热用加味归脾汤而愈一男子不慎酒色冬喜饮冷舌常作痛小便频数舌裂痰盛此肾水枯涸隂火无制名下消用加减八味丸而愈若寸脉洪数有力多饮少食大便如常口舌生疮大渴引饮者名上消是心移热扵肺用白虎汤加人参治之若闗脉洪数有力喜饮冷小便黄大便硬而自汗者名中消调胃承气汤下之学士吴北川过饮舌本强痛言语不清痰气涌盛肢体不遂余作脾经湿痰治之而愈秋官郑过饮舌本强痛言语不清此脾虚湿热用补中益气加神曲麦芽干葛泽㵼而愈一膏粱之人患舌痛敷服皆消毒之药舌肿势急余刺舌尖及两傍出紫血杯许肿消一二更服犀角地黄汤一剂翌早复肿胀仍刺出紫血杯许亦消一二仍服前汤良乆舌大肿又刺出黒血二杯许肿渐消忽寒热作呕头痛作晕脉洪浮而数此邪虽去而真气愈伤与补中益气倍用参茋归术四剂而安又数剂而愈一妇人善怒舌痛烦热用降火化痰等药前症益甚两脇作胀服流气饮肚腹亦胀经行不止此肝虚不能蔵血脾虚不能统血用加味归脾加麦门五味而愈若因暴怒而患前症用小柴胡加丹皮山栀血虚者用八珍加参术柴胡山栀丹皮虚甚须加炮姜一男子舌下牵强手大指次指不仁或大便秘结或皮肤赤晕此大肠血虚风热用逍遥散加棿角秦芁而愈一妇人冬患脑疽肿痛热渴脉洪数实余用清热消毒散溃之而愈次年三月其舌肿大徧身患紫疔如葡卜不计其数手足尤多各刺出黒血服夺命丹七粒出臭汗疮热益甚便秘二日与大黄芩连各三钱升麻白芷山栀薄荷连翘各二钱生草一钱水煎三五沸服大小便出臭血甚多下体稍退乃磨入犀角汁再服舌本及齿缝出臭血诸毒乃消更与犀角地黄汤而愈一妇人善怒舌本强手臂麻余曰舌本属脾土肝木尅之故耳治以六君子加柴胡芍葯而愈先兄口舌糜烂痰涎上壅饮食如常遇大风欲仆地用补中益气汤及八味丸即愈间药数日仍作每劳苦则痰盛目赤潄以冷水舌稍愈顿间舌益甚用附子片噙之即愈服前二药诸症方痊喉痺诸症五喉痺谓喉中唿吸不通语言不出而天气闭塞也咽痛嗌痛者谓咽喉不能纳唾与食而地气闭塞也喉痺咽嗌痛者谓咽喉俱病天地之气皆闭塞也当辨内外表里虚实而治之若乡村所患相同者属天行运气之邪治法当先表散大忌酸药搽㸃寒药下之恐鬰其邪扵内而不得出也其病有二其一属火经云少阳所致为喉痺又云少阳司天之致三之气炎暑至民病喉痺用仲景桔梗汤或面赤斑者属阳毒用阳毒诸方汗之可也其二属隂湿经云太隂之胜火气内鬰成喉痺又云太隂在泉湿淫所胜病嗌肿喉痺用活人半夏桂枝甘草汤或面青黒者属隂毒法可汗之萧山先生云喉痺不恶寒及寸脉大滑实扵闗尺者皆属下症宜硝石青黛等寒药降之或胆等酸剂收之韩祗和先生云寸脉大扵闗尺者宜消阳助隂东垣先生云两寸脉实为阳盛隂虚下之则愈故予遵此法以治前症如鼓应桴也陈无择治喉痺不语用小续命加杏仁七箇煎服甚效本草治中气急喉痺欲死白殭蚕为末姜汁调下立愈丹溪云殭蚕属火而有土与水得金气而成治喉痺者取其火中清化之气以从治相火散浊逆结滞之痰陈蔵器每治臓寒咽闭吞吐不利用附子去皮脐炮裂以蜜涂炙蜜入内含之勿嚥云孙押班治都知潘元从喉闭孙以药半钱吹入喉中少顷吐出脓血立愈潘诣孙谢曰大急之患非眀公不能救救人之急非药不能疗赠金百两愿求方以济非常之急孙曰用猪牙皂角白黄连各等分置新瓦上焙干为末既授其方不受所赠谦甫云戊辰春乡村病喉痺者甚衆盖前年终之气及当年初之气二火之邪也用甘桔汤加芩连半夏殭蚕䑕粘子葛根等剂发之虚加参茋当归之类水浆不入先用解毒雄黄丸醋化灌之痰出更灌姜汁服前药无不神验若用胆酸寒㸃过者皆不治盖邪鬰不出故也以上治法内经秘㫖救生之良法故録之见医学纲目治验廷评张汝翰患喉痛日晡益甚此气血虚而有热用八珍汤而愈后每入房发热头痛用补中益气加麦门五味及六味丸常服后不复作秋官叶常蕃素隂虚因怒忽喉肿寒热头痛项强目直小便自出此皆肝火之症肝主筋膜火主肿胀火旺则血涸筋挛目系𦂳急颈项如拔隂挺痿痺则小便自遗遂刺患䖏出毒血用四物柴胡山栀𤣥参甘草而甦再用六味丸料以生肝血滋肾水诸症悉愈太守叶咽喉肿痛痰涎不利手足发热喜冷饮食用清咽利膈汤二剂不应刺少商穴喉少寛痰从鼻出如胶患处出紫血稍寛至七日咳出秽脓而愈一儒者三塲毕忽咽喉肿闭不省人事喘促痰涌汗出如水肢体痿软脉浮大而数此饮食劳役无根虚火上炎用补中益气加肉桂一剂顿甦义士顾克眀咽喉作痛至夜发热此肝肾隂虚之热用四物加酒炒黒黄栢知母麦门五味治之而愈后因劳咽喉肿闭刺患处出血用桔梗汤吐痰而消至仲夏干咳声嘶作渴发热日晡足热用滋肾丸加减八味丸间服三月余喜其年富谨疾得愈喉痛六丹溪先生云咽痛属血虚用四物加竹隂虚火上炎者必用𤣥参气虚加人参竹又云咽喉肿痛有隂虚阳气飞越痰结在上者脉必浮大重取必澁去死为近宜人参一味浓煎细细饮之如作实症治之祸在反掌此发前人未发救无穷之夭枉余更以上焦风热积热及膀胱隂虚等症一二扵后治验通府李朝用咽喉肿痛口舌生疮此上焦风热先用荆防败毒散二剂喉痛渐愈又以𤣥参升麻汤口舌遂愈地官黄比盘喉痛作渴饮冷大便不通此上下表里实热用防风通圣散治之顿愈地官胡诚甫咽喉燥痛此肾经膀胱虚热用四物加黄栢知母𤣥参四剂少愈更以人参固本丸一剂不复发职方卢抑斋咽喉肿痛两目蒙眛小便赤濇此膀胱湿热用四苓散加黄栢黄连知母茵蔯防己治之而顿愈又用六味地黄丸而痊儒者王文逺咽喉肿痛口舌生疮劳则愈甚余为脾肺气虚膀胱有热以补中益气加𤣥参酒炒黒黄栢知母稍愈乃去黄栢知母加山茱山药乃瘥一儒者年踰五十咽喉痛服凉药或过劳痛愈甚此中气虚热以补中益气加炒黒芩连四剂而愈乃去芩连又数剂全愈一儒者脚发热则咽喉作痛内热口干痰涎上涌此肾经亏损火不归经用补中益气加麦门五味及加减八味丸而全愈一老人咽喉痛小便数而赤日晡尤甚此膀胱隂虚当滋化源以补中益气加酒炒黒黄栢知母二味四剂咽痛稍可乃去二味加以山茱山药麦门五味顿愈一男子咽喉肿痛药不能下针患䖏出紫血少愈以破棺丹噙化更用清咽利膈散而愈一男子素善饮咽喉作痛内热作渴小便不利饮食如常此膀胱积热用四苓散加茵蔯大黄四剂诸症渐退又用清心莲子饮而安一星士劳而入房喉痛渐闭痰涎上涌四肢乍热此隂虚阳气飞扬用补中益气加附子煎灌而愈宪副姜时川癸卯冬就诊于余右寸浮数有力口中有疮余曰此胃火传扵肺也当薄滋味慎起居甲辰秋复就诊尺脉洪数而无力余曰此肺金不能生肾水宜静养以滋化源彼云今喉间及耳内不时燥痛肢体不时发热若无根之火殒无疑矣后谓刘古崃云立斋谓我之病可疑至乙巳孟春古崃谓余曰姜公之病已如尊料遂同余往视喉果肿溃脉愈洪大或用㵼火之药反速其殁云间吴上舎年踰五十咽喉肿痛或针去血神思虽清尺脉洪数而无伦次按之微细如无余曰有形而无痛阳之类也当峻补其隂今反伤隂血必死已而果殁盖此症乃肾气亏损无根之火炎上为患惟加减八味丸料煎服使火归源庶㡬可救府庠归云桥之内产后患喉痛服清热等剂益甚余诊之属膀胱经血虚也盖膀胱之内脉上行至颈而还用八珍汤加牡丹皮柴胡酒炒黒黄栢二剂而愈嘉靖辛丑仲秋大方凭几执笔就书咽喉间偶有痰涎遂左顾吐之口未及合而颈骨如摧莫能转视至夜增剧夜发盗汗手足麻冷卧起必借人扶持稍动则痛连心腹苦楚万状不可胜数如是者三四日得立斋先生视之曰此怒动肝火胆得火而筋挛缩以六味地黄丸料山栀子柴胡以清肝火生胆血一剂未竟日而谈笑举动一一如常矣接见賔从俱以为前日之病者罔也先生之神妙类多若此惜乎不肖踈怠蹇拙不能尽述姑以其亲试者笔之以为眀验耳吴门晚学生沈大方履文再顿首谨书一妇人喉间作痛两月后而溃徧身筋骨作痛余以为杨梅疮毒先以萆薢汤数剂而平更以四物加萆薢黄茋二十余剂诸症悉退一弥月小儿口内患之后延徧身年余不愈以萆薢为末乳汁调服母以白汤调服月余而愈余见保婴粹要一男子先患喉痛后发杨梅疮用轻粉等剂愈而复发仍服前药后又大发上腭溃烂与鼻相通臂腕数颗其状如桃大溃年余不敛虚症悉见余以萆薢汤为主兼以健脾之剂月余而安余见外科枢要诸骨稻谷髪鲠七治诸骨鲠用葶麻根杵烂丸弹子大将所鲠物煎汤化下一方鱼骨鲠用细茶五倍子等分为末吹入咽喉立愈一方以犬弔一足取其涎徐徐嚥之即消又方白蕚花根捣烂取汁徐徐嚥之不可着牙治稻芒糠谷鲠喉将鹅弔一足取涎徐徐嚥下即消治吞钉铁金银铜钱等物但多食肥羊脂诸般肥肉等味随大便而下一方吞钱烧炭末白汤调服数匙即出或服蜜升许或食茨菇其钱自化治吞髪绕喉不出取自乱髪作灰白汤调服一钱治吞铁或针用饧糖半斤浓煎艾汁调和服之一方磁石磨如枣核大鑚眼以线穿令吞喉间针自引出或吞银钱金铜铁磁石须隂阳家用验者治诸鲠呪法八子和云大凡鱼骨麦芒一切竹木刺鲠于喉间及髪绊不能下用道蔵经中一呪法取东方无根水一碗先以左手结三台印将水置印上后将右手持一剑诀于水上虚书一龙字宻呪九遍呪曰吾从东方来路傍一池水水里一条龙九头十八尾问君治何物専用此间水连诵九遍患者饮之即愈误吞水蛭九治误吞水蛭食蜜即愈试以活蛭投蜜中即化为水屡验一书云井中生蛭以白马骨投之即无试之亦验夫蛭即蚂蝗也虽死为末见水复活人吞之为害不小治以前法无不愈者诸虫入耳十治百虫入耳用蓝汁灌之或葱汁尤良或绪肉少许炙香置耳孔邉亦出或用细芦管入耳内口吸之虫随出蜒蚰入耳以盐少许搽耳内即化为水蜈蚣入耳以鸡肉置耳邉自出凡虫毒入腹作胀饮好酪二升许化为水而毒亦消矣蛇入七窍及虫咬伤十一凡虫入七窍噼开蛇尾纳川椒数粒以纸封之其蛇自出更间人参汤饮之或因酒食蒜以解内毒如被蛇咬食蒜饮酒更用蒜杵烂涂患处加艾扵蒜上灸之其毒自解凡虫毒伤并效男女体气十二治腋气五更时用精猪肉二大片以甘遂末一两拌之挟腋下至天眀以生甘草一两煎汤饮之良久泻出秽物须在荒野之䖏则可恐秽气𫝊人故也依法三五次即愈虚弱者间日为之其他蜜陀僧胡粉之类皆塞窍以治其末耳附方并註清胃散治胃火血燥唇裂或为茧唇或牙龈溃烂作痛黄连生地黄升麻牡丹皮当归右水煎服加味清胃散即前散加芎芍柴胡治脾胃肝胆经热柴胡清肝散治肝经怒火风热𫝊脾唇肿裂或患茧唇柴胡黄芩黄连山栀当归川芎生地黄升麻牡丹皮甘草右水煎服若脾胃弱去芩连加白术茯苓济隂地黄丸治隂虚火燥唇裂如茧五味子麦门冬当归熟地黄肉苁蓉山茱茰干山药枸杞子甘艹菊花巴㦸肉右为末炼蜜丸桐子大每服七八十丸空心食前白汤送下归脾汤治思虑伤脾血耗唇皱及气鬰生疮咽喉不利发热便血盗汗晡热等症人参白术茯苓黄茋当归龙眼肉逺志酸枣仁木香甘草右水煎服加味归脾汤即前方加柴胡丹皮山栀治思虑动脾火元气损伤体倦发热饮食不思血牙疼等症补中益气汤治中气伤损唇口生疮或齿牙作痛恶寒发热肢体倦怠食少自汗或头痛身热烦燥作渴气喘脉大而虚或微细软弱人参黄茋甘草白术当归橘红柴胡升麻右姜枣水煎服羌活散治风热𫝊脾唇口瞤皱或头痛目眩或四肢浮肿如风状羌活茯苓薏苡仁右每服三五钱水煎入竹一匙服人参理中汤治口舌生疮饮食少思大便不实或畏寒恶热作呕腹痞此中气不足虚火上炎人参白术干姜甘草右每服五七钱或一两水煎服附子理中汤治症同上但四肢逆冷或呕吐泄㵼附子人参茯苓白芍药白术右水煎服香砂六君子汤治口舌生疮服凉葯过多以致食少作呕或中气虚热所致人参白术茯苓半夏陈皮甘草藿香宿砂仁右姜水煎人参安胃散治胃经虚热口舌生疮喜热饮食甘草陈皮人参白茯苓黄芩黄连芍药右水煎服七味白术散治虚热口舌生疮不喜饮冷吐㵼口干人参白术木香白茯苓甘草藿香干葛右水煎服四君子汤治口舌生疮脾胃虚弱饮食少思肚腹不利人参白术茯苓甘草右姜枣水煎服六君子汤治胃气虚热口舌生疮或寒凉尅伐食少吐㵼人参白术茯苓陈皮半夏甘草右姜枣水煎服二陈汤治脾胃虚弱口舌生疮或中脘停痰呕吐恶心饮食少思等症陈皮茯苓半夏甘草右姜枣水煎服葛花解酲汤治酒积口舌生疮或呕吐泄㵼白豆蔲缩砂仁葛花木香青皮陈皮茯芩猪苓人参白术神曲泽㵼干姜右水煎服得微汗酒病去矣龙胆泻肝汤治口苦或生疮柴胡黄芩甘草人参天门冬黄连山栀龙胆草麦门冬知母五味子右水煎服小柴胡汤治肝胆经风热侮脾土唇口肿痛或寒热往来或日晡发热或潮热身热或怒而发热脇痛甚者转侧不便两脇痞满或㵼利咳𠻳或吐酸苦水柴胡黄连半夏人参甘草右姜枣水煎服怒动肝火牙齿痛寒热加山栀黄连栀子清肝散治三焦及足少阳经风热口舌生疮或耳内作痒出水疼痛或胸间作痛或寒热往来柴胡山栀丹皮茯苓川芎芍药牛蒡子当归甘草右水煎服人参败毒散治一切表症疮疡焮痛发寒热或拘急头痛脉细有力者人参羌活独活柴胡前胡茯苓川芎桔梗枳殻甘草右水煎服夺命丹治喉闭或疔疮发大毒或麻木或呕吐重者昏愦若疔毒牙闗𦂳急用三五丸为末水调灌下有夺命之功蟾酥轻粉枯白寒水石铜緑乳香没药麝香朱砂蜗牛右为细末用蜗牛或酒煳为丸如菉豆大每服一二丸温酒或葱汤下东垣白芷汤治大寒犯脑牙齿疼痛麻黄草豆蔲黄茋升麻吴茱茰白芷当归熟地黄藁本桂枝羌活右另为末和匀搽之东垣牢齿散治牙龈露肉牙疳肿痛或牙齿动揺欲落或牙齿不长牙黄口臭升麻羌活地骨皮胆草右为末以温水潄口每用少许擦之独活散治风毒牙痛或齿龈肿痛独活羌活川芎防风细辛荆芥薄荷生地黄右每服三五钱水煎潄嚥谦甫加减泻白散治膏粱醇酒劳心过度肺气有伤以致气出腥臭涕唾稠粘咽嗌不利口苦干燥桑白皮地骨皮片黄芩甘草知母五味子麦门冬桔梗右姜枣水煎服犀角升麻汤治阳眀经风热牙疼或唇颊肿痛犀角升麻防风羌活白附子川芎白芷黄芩甘草右水煎熟入犀末服𤣥参升麻汤治心脾壅热口舌生疮或木舌重舌或两颊肿痛𤣥参赤芍药升麻犀角桔梗贯仲黄芩甘草右水煎服二黄丸治实热口舌生疮作渴喜冷或齿龈肿痛等症黄芩黄连黄栢右为末水煳丸桐子大每服七八十丸白汤下安肾丸治肾虚牙痛腰疼补骨脂葫芦芭茴香川练子肉续断桃仁杏仁山药茯苓右为末蜜丸桐子大每服五十九空心盐汤下八味丸治肾气虚寒牙齿作痛面色黧黒精神憔痩脚膝无力饮食少思或痰气上升小便频数齿不坚固或口舌糜烂畏饮冷水即后方每料加肉桂附子各一两六味丸治肾经虚热齿不固宻或作疼痛或发热渴淋痰气壅𠻳头晕眼花咽燥唇裂腰腿痿软自汗盗汗便血诸血失瘖水泛为痰之圣药血虚发热之神剂茯苓熟地山茱茰干山药牡丹皮泽㵼右为末入地黄炼蜜丸桐子大每服七八十丸空心食前滚汤下地黄须自制滋肾丸治肾经隂虚齿痛或苏蚀色黒日晡发热脚膝无力小便不利肚腹胀满肉桂知母黄栢右为末水丸桐子大每服二百丸空心白滚汤下清心莲子饮治口舌生疮烦躁作渴小便赤澁口干便浊夜间安静昼则举发此热在血分黄芩石莲茯苓黄茋柴胡人参麦门冬地骨皮车前子甘草右水煎服还少丹治脾肾虚弱牙齿作痛或不坚固又补虚损生肌体进饮食之圣药肉苁蓉逺志茴香巴㦸干山药枸杞子熟地黄石菖蒲山茱茰杜仲牛膝楮实子五味子白茯苓右为末枣肉并蜜丸桐子大每服七十丸温酒日三服羌活附子汤治冬月大寒犯脑令人脑齿连痛名曰脑风为害甚速非此莫能救麻黄黒附子羌活苍术黄茋防风甘草升麻白殭蚕黄栢白芷佛耳草右水煎服十全大补汤治气血俱虚牙齿肿痛或口舌生疮或恶寒发热自汗盗汗食少体倦或寒热作渴头痛眩晕或似中风之症白茯苓人参当归白术黄茋川芎白芍药熟地黄甘草肉桂右姜枣水煎服八珍汤治气血俱虚口舌生疮或齿龈肿溃恶寒发热或烦燥作渴胸脇作胀或便血吐血盗汗自汗等症人参白术白茯苓当归川芎白芍药熟地一甘草右为枣水煎服越鞠丸治六鬰牙齿痛口疮或胸满吐酸饮食少思苍术神曲香附子山查山栀抚芎麦芽右为末水调神曲丸桐子大每服五七十丸滚汤下四物汤治血虚发热口舌生疮或牙龈肿溃或日晡发热烦燥不安或因怒而致当归熟地芍药川芎右水煎服当归补血汤治口舌生疮血气俱虚热渴引饮目赤面红其脉洪大而虚重按全无黄茋当归右水煎服元戎四物二连汤治血虚发热口舌生疮或昼寒夜热当归生地黄白芍药川芎黄连胡黄连右水煎服犀角地黄汤治火盛血妄行或吐衂或下血犀角生地黄白芍药黄芩牡丹皮黄连右水煎热入犀末服若因怒而患加柴胡山栀当归六黄汤治隂虚内热盗汗当归熟地黄生地黄黄茋黄连黄芩黄栢右水煎服逍遥散治血虚有热口舌生疮或口燥咽干发热盗汗食少嗜卧甘草当归芍药茯苓白术柴胡右水煎服加味逍遥散治肝脾有火血虚即前方加山栀丹皮谦甫解毒雄黄丸治纒喉风肿闭或卒倒死牙闗𦂳急雄黄鬰金巴豆右为末醋煳丸菉豆大用热茶送下七丸吐顽痰立甦末吐再服若死而心头犹热灌下更生谦甫龙麝聚圣丹治心脾客热咽喉肿痛或成痈不消或舌本肿胀口舌生疮川芎生地黄犀角羚羊角琥珀𤣥参连翘人参赤茯苓马牙硝片脑麝香桔梗升麻铅白霜朱砂牛黄南碙砂金箔右为末蜜丸龙眼大金箔为衣薄荷汤化下或噙嚥之拔萃桔梗汤治热肿喉痺桔梗甘草连翘山栀薄荷黄芩右入竹叶水煎服无择玉屑无忧散治喉风痰壅或口舌生疮或骨鲠不下𤣥参管仲滑石缩砂仁黄连甘草茯苓山豆根寒水石硼砂荆芥穂右为末每服一钱清水调下此药又去邪辟瘟止渴甘桔汤治咽喉肿痛甘草苦梗右水煎服白虎汤治胃热作渴暑热尤效知母石膏粳米右水煎服调胃承气汤治中热大便不通咽喉肿痛或口舌生疮大黄甘草芒硝右每服五七钱水煎桃仁承气汤治瘀血停滞腹内作痛或发热发狂大便秘结桂枝芒硝甘草大黄桃仁右水煎空心服清热补气汤治中气虚热口舌如无皮状或发热作渴人参白术茯苓当归芍药升麻五味子麦门冬𤣥参甘草右水煎服如不应加炮姜更不应加附子清热补血汤治口舌生疮体倦少食日晡益甚或目濇当归川芎芍药熟地黄知母五味子麦门冬𤣥参柴胡牡丹皮右水煎服如不应用补中益气汤加五味治之清热化痰汤治上焦有热痰盛作渴口舌肿痛贝母天花粉枳实桔梗黄芩黄连𤣥参升麻甘草右水煎服升麻柴胡汤芍药柴胡山栀子升麻木通黄芩大青杏仁石膏右每服四五钱水煎凉膈散治实热口舌生疮牙齿作痛或喉舌肿痛便溺秘赤或狂言妄语大便秘结大黄朴硝甘草一连翘山栀黄芩薄荷叶右为末每服五七钱水煎服如未应当加之防风通圣散治风热炽盛口舌生疮大便秘结或发热烦躁疮毒作痒等症防风当归川芎芍药大黄芒硝连翘薄荷麻黄桔梗石膏黄芩白术山栀子荆芥甘草滑石右每服五七钱水煎或为末白汤调下清咽利膈汤治积热咽喉肿痛痰涎壅盛烦躁饮冷大便秘结金银花防风荆芥薄苛桔梗黄芩黄连山栀子连翘𤣥参大黄朴硝牛蒡子甘草右水煎服金钥起治喉闭喉风痰涎壅塞熖硝硼砂脑子白殭蚕雄黄右各为末以竹管吹患䖏痰涎即出如痰虽出咽喉不利急针患处以去恶血润喉散治气鬰咽喉闭塞桔梗粉草草紫荷车香附百药煎右为末敷口内又方薄荷叶蓬砂各五钱氷片一钱为末吹患䖏甚效破棺丹治咽喉肿痛水谷不下青盐白矾碙砂右为末吹患处有痰吐出小续命汤治隂毒喉痺麻黄防风芍药白术人参川芎附子防己黄芩桂枝甘草右水煎服仲景半夏汤治伤寒喉中生疮不能发声半夏桂枝甘草右每服七八钱水煎候冷细细嚥之萆薢散治杨梅疮不拘初起溃烂或发扵舌间喉间并效当归白芷皂角刺薏苡仁白藓皮木𤓰木通金银花甘草萆薢右水煎服清咽消毒散治咽喉疮肿痰涎壅盛或口舌生疮大便秘结即荆防败毒散加芩连硝黄人参固本丸治肺气燥热小便短赤或肺气虚热小便濇滞如淋此治虚而有火之圣药也生地黄天门冬麦门冬人参熟地黄右除人参为末余药捣膏加炼蜜少许丸桐子大每服五十丸空心盐汤或温酒下中寒人不可服刺少商穴法穴在手大指内侧去爪甲针如韮叶刺入二分许以手自臂勒至刺处出血即消若脓成者必须针患处否则不治薛氏医案卷十薛氏医案卷十一钦定四库全书薛氏医案卷十一明薛已撰正体类要上正体主治大法一脇肋胀痛若大便通和喘咳吐痰者肝火侮肺也用小柴胡汤加青皮山栀清之若胸腹胀痛大便不通喘咳吐血者瘀血停滞也用当归导滞散通之内经云肝藏血脾綂血葢肝属木生火侮土肝火既炽肝血必伤脾气必虚宜先清肝养血则瘀血不致凝滞肌肉不致遍溃次壮脾健胃则瘀肉易溃新肉易生若行尅伐则虚者益虚滞者益滞祸不旋踵矣一肚腹作痛或大便不通按之痛甚瘀血在内也用加味承气汤下之既下而痛不止按之仍痛瘀血未尽也用加味四物汤补而行之若腹痛按之不痛血气伤也用四物汤加参茋白术补而和之若下而胸脇反痛肝血伤也用四君芎归补之既下而发热阴血伤也用四物参术补之既下而恶寒阳气伤也用十全大补汤补之既下而恶寒发热气血俱伤也用八珍汤补之既下而泄㵼脾肾伤也用六君肉果破故纸补之若下后手足俱冷昏愦出汗阳气虚寒也急用参附汤吐泻手足俱冷指甲青者脾肾虚寒之甚也急用大剂参附汤口噤手撒遗尿痰盛唇青体冷者虚极之壊症也急投大剂参附汤多有得生者一肌肉间作痛营衞之气滞也用复元通气散筋骨作痛肝肾之气伤也用六味地黄丸内伤下血作痛脾胃之气虚也用补中益气汤外伤出血作痛脾肺之气虚也用八珍汤大凡下血不止脾胃之气脱也吐泻不食脾胃之气败也苟预为调补脾胃则无此患矣一作痛若痛至四五日不减或至一二日方痛欲作脓也用托里散若以指按下复起脓已成也刺去其脓痛自止若头痛时作时止气血虚也痛而兼眩属痰也当生肝血补脾气一青肿不消用补中益气汤以补气肿黯不消用加味消遥散以散血若焮肿胀痛瘀血作脓也以八珍汤加白芷托之若脓溃而反痛气血虚也以十全大补汤补之若骨接而复脱肝肾虚也用地黄丸肿不消青不退气血虚也内用八珍汤外用葱熨法则瘀血自散肿痛自消若行血破血则脾胃愈虚运气愈滞若敷贴凉药则瘀血益凝内腐益深致难收拾一发热若出血过多或溃脓之后脉洪大而虚重按全无此阴虚发热也用当归补血汤脉沉微按之软弱此阴盛发躁也用四君姜附若发热烦躁肉瞤筋惕亡血也用圣愈汤如汗不止血脱也用独参汤其血脱脉实汗后脉躁者难治细小者易治外台秘要云阴盛发躁欲坐井中用附子四逆汤加葱白王太仆先生云凡热来复去昼见夜伏夜见昼伏不时而动者名曰无火此无根之虚火也一作呕若因痛甚或因尅伐而伤胃者用四君当归半夏生姜或因忿怒而肝伤者用小柴胡汤加山栀茯苓若因痰火盛用二陈姜炒黄连山栀若因胃气虚用补中益气汤生姜半夏若出血过多或因溃后用六君子汤加当归一喘咳若出血过多面黒胸胀或胸膈痛而发喘者乃气虚血乘于肺也急用二味参苏饮若咳血衂血者乃气逆血藴于肺也急用十味参苏饮加山栀芩连苏木一作渇若因出血过多用四物参术如不应用人参黄茋以补气当归熟地以养血若因溃后用八珍汤若胃热伤津液用竹叶黄茋汤胃虚津液不足用补中益气汤胃火炽盛竹叶石膏汤若烦热作渇小便淋濇乃肾经虚热非地黄丸不能救一出血若患处或诸窍出者肝火炽盛血热错经而妄行也用加味逍遥散清热养血若中气虚弱血无所附而妄行用加味四君子汤补益中气或元气内脱不能摄血用独参汤加炮姜以回阳如不应急加附子或血藴于内而呕血用四物加柴胡黄芩凡损伤劳碌怒气肚腹胀闷误服大黄等药伤阳络则为吐血衂血便血尿血伤阴络则为血积血块肌肉青黯此脏腑亏损经隧失职急补脾肺亦有生者但患者不悟此理不用此法惜哉一手足伤损若元气虚弱或不戒房劳或妄行攻伐致死肉上延或腐而不痛黑而不脱者当大补元气庶可保生若手足节断去者无妨骨断筋连不急剪去若侵及好肉则不治若预为调补脾气则无此患大凡脓瘀内焮者即针之而投托里散或口噤遗尿而似破伤风者急用十全大补汤加附子多有生者一腐肉不溃或恶寒而不溃用补中益气汤发热而不溃用八珍汤若因尅伐而不溃者用六君子汤加当归其外皮黒坚硬不溃者内火蒸炙也内服八珍汤外涂当归膏其死肉不能溃或新肉不能生而致死者皆失于不预补脾胃也一新肉不生若患处夭白脾气虚也用六君芎归患处绯赤阴血虚也用四物参术若恶寒发热气血虚也用十全大补汤脓稀白而不生者脾肺气虚也用补中益气汤脓稀赤而不生者心脾血虚也用东垣圣愈汤寒热而不生肝火动也用加味逍遥散晡热而不生肝血虚也用八珍牡丹皮食少体倦而不生脾胃气虚也用六君子汤脓秽而不生者阴虚邪火也用六味地黄丸四肢困倦精神短少而不生者元气内伤也用补中益气汤如夏月用调中益气汤作㵼用清暑益气汤秋令作㵼用清燥汤一伤重昏愦者急灌以独参汤虽内瘀血切不可下急用花蕋石散内化之恐因泻而亡阴也若元气虚甚者尤不可下亦用以前散化之凡瘀血在内大小便不通用大黄朴硝血凝而不下者急用木香肉桂末三二钱以热酒调灌服血下乃生如怯弱之人用硝黄须加肉桂木香同煎假其热以行其寒也一大便秘结若大肠血虚火炽者用四物汤送润肠丸或以猪胆汁导之若肾虚火燥者用六味地黄丸肠胃气虚用补中益气汤一伤损症用黑羊皮者葢羊性热能补气也若杖疮伤甚内肉已壊欲其溃者贴之成脓固速苟内非补剂壮其根本毒气不无内侵外非砭刺泄其瘀秽良肉不无伤壊若受刑轻外皮破伤者但宜当归膏敷贴更服四物芩连柴胡山栀白术茯苓又丁痂不结伤肉不溃死血自散肿痛自消若槩行罨贴则醖酿瘀毒矣一跳跃搥胷闪挫举重劳役恚怒而胷腹痛闷喜手摸者肝火伤脾也用四君柴胡山栀畏手摸者肝经血滞也用四物柴胡山栀桃仁红花若胸脇作痛发热晡热肝经血伤也用加味逍遥散若胸脇作痛饮食少思肝脾气伤也用四君芎归柴栀丹皮若胸腹胀满饮食少思肝脾气滞也用六君加柴胡芎归若胸腹不利食少无寐脾气鬰结也用加味归脾汤若痰气不利脾肺气滞也用二陈白术芎归栀子青皮若咬牙发搐肝旺脾虚也用小柴胡汤川芎山栀天麻钩藤钩或用风药则肝血益伤肝火益甚或饮糖酒则肾水益虚肝火愈炽若用大黄等药内伤阴络反致下血少壮者必为痼疾老弱者多致不起一破伤风河间云风症善行数变入脏甚速死生在反掌之间宜急分表里虚实而治之邪在表者则筋脉拘急时或寒热筋惕搐搦脉浮弦用羌活防风汤散之在半表半里者则头微汗身无汗用羌活汤和之传入里者舌强口噤项背反张筋惕搐搦痰涎壅盛胸腹满闷便溺闭赤时或汗出脉洪数而弦以大芎黄汤导之既下而汗仍出表虚也以白术防风汤补之不时灌以粥饮为善前云乃气虚未损之法也若脓血太泄阳随阴散气血俱虚而类前症者悉宜大补脾胃切忌祛风之药一发痉仲景云诸痉项强皆属于温又云太阳病𤼵汗大多致痉风病下之则痉复发汗则拘急疮家发汗则痉是汗下重亡津液所致有汗而不恶寒曰柔痉以风能散气也宜白术汤加桂心黄茋无汗而恶寒曰刚痉以寒能澁血也宜葛根汤皆气血内伤筋无所营而变非风也杖疮及劳伤气血而变者当补气血未应用独参汤手足冷加桂附缓则不救扑伤之症治验血脱烦躁有一患者两脇胀闷欲欬不欬口觉血腥徧身臀腿胀痛倦怠不食烦渴脉大此血脱烦躁也与童便酒及砭患处出死血糜肉甚多忽发热烦躁汗出投以独参汤三剂少止又用补气血清肝火之药数剂饮食稍进后用独参汤间服诸症悉退饮食颇加但不能多寐以归脾汤加山栀竹茹四剂而熟睡因劳心遂烦渇自汗脉大无力以当归补血汤二剂而安又以十全大补去川芎加麦门五味牡丹地骨麻黄根炒浮麦数剂而汗止死肉且溃又二十余剂而新肉生血虚发躁有一患者烦躁面赤口干作渇脉洪大按之如无余曰此血虚发躁也遂以当归补血汤二剂即止后日晡发热更以四物加柴胡牡丹地骨黄栢知母治之热退而疮敛东垣云发热恶寒大渇不止其脉大而无力者非白虎汤症此血虚发躁也宜用当归补血汤治之裴先生云肌热躁热目赤面红其脉洪大而虚此血虚也若误服白虎汤轻则危重则毙气虚血热有一患者头额出汗热渇气短烦躁骨痛瘀肉不溃遂割去之出鲜血服芩连之药益甚其脉洪大而微此气血俱虚邪火炽盛所致以四物加参茋术炙草少用柴胡炒芩二剂头汗顿止又加麦门五味肉桂二剂诸症悉退后用参茋归术炒芍熟地麦门五味十余剂瘀血溃而脓水稠矣但新肉不生以前药倍用白术而敛瘀血泛注有一患者瘀血流注腰膂两足俱黑随饮童便酒砭出瘀血糜肉投以小柴胡汤去半夏加山栀芩连骨碎补以清肝火用八珍茯苓以壮脾胃死肉溃而新肉生后疮复溃得静调治年余而痊有一患者瘀血攻注阴囊溃而成漏脓水清稀所服皆寒凉之剂诊其肝脉短濇余脉浮而无力此肝木受肺金尅制又元气虚不能収敛遂用壮脾胃生气血之方元气少复后终殁于金旺之日瘀血作痛有一患者肿痛发热作渇汗出余曰此阴血受伤也先砭去恶秽以通壅塞后用四物柴胡黄芩山栀丹皮骨碎补以清肝火而愈有一患者伤处揉散惟肿痛不消余曰此瘀血在内宜急砭之不从余以萝卜自然汁调山栀末敷之破处以当归膏贴之更服活血之剂而瘥数年之后但遇天阴仍作痒痛始知不砭之失有一患者臀腿黑肿而皮不破但胀痛重坠皆以为内无瘀血惟敷凉药可以止痛余诊其尺脉濇而结此因体肥肉厚瘀血蓄深刺去即愈否则内溃有烂筋伤骨之患余入针四寸漂黒血数升肿痛遂止是日发热恶寒烦渇头痛此气血俱虚而然也以十全大补之剂遂瘥肝火作痛有一患者瘀血内胀焮痛发热口干作渇饮食不甘四肢倦怠余曰此肝火炽盛脾土受制故患前症喜其禀实年壮第用降火清肝活血之剂而愈肝火忿怒有一患者患处胀痛悲哀忿怒此厥隂之火为七情激之而然耳遂砭去瘀血以小柴胡汤加山栀黄连桔梗而安后用生肝血养脾气之药疮溃而敛肝火脇胀有一患者患处胀痛发热欲呕两脇热胀肝脉洪大余曰肝火之症也但令饮童便并小柴胡汤加黄连山栀归梢红花诸症果退此症若左关脉浮而无力以手按其腹反不胀者此血虚而肝胀也当以四物参苓青皮甘草之类治之若左关脉洪而有力胸脇胀痛者按之亦痛此怒气伤肝之症也以小柴胡芎归青皮芍药桔梗枳殻主之葢此症不必论其受责之轻重问其患处去血之曾否但被人扭按甚重努力恚怒以伤其气血瘀血归肝多致前症甚则胸脇胀满气逆不通或血溢口鼻卒至不救肝胆虚症有一患者愈后口苦腰脇胀痛服补肾行气等药不愈余按其肝脉浮而无力此属肝胆气血虚而然耳用参茋芎归地黄白术麦门五味治之而愈血虚腹痛有一患者杖后服四物红花桃仁大黄等剂以逐瘀血腹反痛更服一剂痛益甚按其腹不痛余曰此血虚也故喜按而不痛宜温补之剂遂以归身白术参茋炙草二剂痛即止气虚不溃有一患者瘀血已去饮食少思死肉不溃又用托里之药脓稍溃而清此血气虚也非大补不可彼不从余强用大补之剂饮食进而死肉溃但少寐以归脾汤加山栀二剂而寐因劳心烦躁作渇脉浮洪大以当归补血汤二剂而安寒凝不溃有一患者受刑太重外皮伤破瘀血如注内肉縻烂黯肿上彻胸背下至足指昏愦不食随以黒羊皮热贴患处灌以童便酒薄粥更以清肝活血调气徤脾之剂神思稍苏始言遍身彊痛又用大剂养血补气之药肿消食进时仲冬瘀血凝结不能溃脓又用大补之剂壮其阳气其脓方熟遂砭去洞见其骨涂以当归膏及服前药百余剂肌肉渐生脾虚不敛有一患者溃而不敛以内有热毒欲用寒凉之药余曰此血气俱虚而不能敛耳非归术参茋之类培养脾土则肌肉何由而生岂可复用寒凉尅伐之药重损气血耶遂用前药治之而愈血虚筋挛有一患者腹胀呕吐眩晕用柴胡黄芩山栀紫苏杏仁枳殻桔梗川芎当归赤芍红花桃仁四剂而定后又出血过多昏愦目黑用十全大补等药而苏时肌肉溃烂脓水淋漓筋挛骨痛予切其脉浮而濇沉而弱此因气血耗损不能养筋筋虚不能束骨遂用养气血之药治之而愈肾虚气逆有一患者杖疮愈后失于调理头目不清服祛风化痰等药反眩晕服牛黄清心丸又肚腹疼痛杖痕肿痒发热作渇饮食不思痰气上升以为杖疮余毒复作诊左尺脉洪大按之如无予曰此肾经不足不能摄气归源遂用人参黄茋茯苓陈皮当归川芎熟地山药山茱茰五味麦门炙草服之而寻愈后因劳热渇头痛倦怠少食用补中益气汤加麦门五味而痊湿热乘肝有一患者愈后腿作痛余意脓血过多疮虽愈肝经血气尚未充实而湿热乘虚也遂以八珍加牛膝木𤓰苍术黄栢防己炙草以祛湿热养阴血痛渐止乃去防己黄栢服之遂瘳肝经郁火有一患者瘀血失砭胀痛烦渇纵饮凉童便渇胀顿止以萝卜细捣涂之瘀血渐散已而患处作痒仍涂之痒止后口干作渇小腹引阴茎作痛小便如淋时出白津此肝经郁火也遂以小柴胡汤加大黄黄连山栀饮之诸症悉退再用养血等药而安夫小腹引阴茎作痛等症往往误认为寒症投以热剂则诸窍出血或二便不通以及危殆轻亦损其目矣痛伤胃呕有一患者痛甚发热呕吐少食胸膈痞满用行气破血之剂益甚口干作渇大便不调患处色黯余曰此痛伤胃气所致遂以四君当归炒芩软柴藿香二剂诸症渐愈又用大补之剂溃之而瘳药伤胃呕有一患者发热焮痛服寒凉药更加口干作渇肚腹亦痛自以为瘀血欲下之余按其肚腹不痛脉微细而迟饮食恶寒此凉药伤胃而然也急用六君加芍药当归炮附子各一钱服之前症益甚反加谵语面赤余意其药力未至耳前药再加附子五分服之即睡觉来诸病顿退而安气血不损有一患者瘀血虽去饮食形气如故但热渇焮痛膈痞有痰以小柴胡汤加天花粉贝母桔梗山栀二剂少愈又加生地归尾黄芩柴胡山栀花粉而愈余治百余人其杖后血气不虚者惟此一人耳治者审之行气之非有一患者服行气之剂胸痞气促食少体倦色黯脓清此形气俱虚之症也先用六君桔梗二剂胸膈气和后用补中益气去升麻加茯苓半夏五味麦门治之元气渐复而愈若用前剂戕贼元气多至不救下血之非有一患者去其患处瘀血用四物柴胡红花治之焮痛顿止但寒热口干饮食少思用四物白术茯苓柴胡黄芩花粉四剂寒热即退用六君芎归藿香而饮食进腐肉虽溃脓水清稀以前药倍用参茋归术茯苓二十余剂腐肉俱溃脓水渐稠悞服下药一钟连泻四次患处色黯喜其脉不洪数乃以十全大补倍加肉桂麦门五味数剂肉色红活新肉渐生喜在壮年易于调理又月余而愈否则不救凡杖疮跌扑之症患处如有瘀血止宜砭去服壮元气之剂葢其气血已损切不可再用行气下血之药复损脾胃则运气愈难营达于下而反为败症怯弱者多致夭枉寒药之非有一患者肿痛敷寒凉之药欲内消瘀血反致臀腿俱冷瘀血併胸腹痞闷余急去所敷之药以热童便酒洗患处服六君木香当归敷回阳膏臀腿渐温又以前药去木香加川芎藿香肉桂四剂瘀血解乃刺之更以壮脾胃养气血得痊葢气血得温则行得寒则凝寒极生热变化为脓腐溃深大血气既败肌肉无由而生欲望其生难矣不砭之非有一患者发热烦躁用四物黄芩红花软柴山栀花粉烦热已清瘀血深蓄欲针出之不从忽牙关𦂳急患处作痛始针去脓血即安用托里养血新肉渐长忽患处瘙痒此风热也用祛风消毒之剂而痊不补之非有一患者臀腿胀痛发热烦躁刺去死血胀痛少寛热躁愈甚此血脱邪火旺而然也急用独参汤补之少愈又以徤脾胃养气血药治之腐肉渐溃遂愈大抵此症宜预调补以頋收敛切不可伐其气血不行补益以至不能收敛矣破伤风表症有一患者仲夏误伤手腰背反张牙关𦂳急脉浮而散此表症也遂用羌活防风汤一剂即解此症若在秋冬腠理致密之时须用麻黄之类以发汗此乃暴伤气血不损之治法也破伤风里症有一患者杖处畧破而患此脉洪大而实此里症也用大芎黄汤一剂大便微行一次悉退若投表药必死宜急分表里虚实而治之庶无误矣脓内焮类破伤风有一患者寒热口干用四物参芪白术软柴炒芩麦门五味四剂少退余欲砭去瘀血不从后怔忡不寐饮食少思牙关牵𦂳头目疼痛恶寒发热此脓内焮也遂砭去之即安以八珍枣仁麦门五味二十剂前症渐愈又用前药及独参汤瘀肉渐溃后因劳又少寐盗汗以归脾汤麦门五味逺志而痊后牙关胀闷面目焮赤又似破伤风仍以为虚用八珍等药亦安脓溃类破伤风有一患者腹痛喘促作渇寒热臀腿糜烂与死血相和如皮囊盛煳用童便煎四物桃仁红花柴胡黄芩麦门花粉服之顿退彼用黑羊皮贴之益甚后砭去脓血甚多气息奄奄唇口微动牙关𦂳急患处色黯或欲用破伤风药余曰此气血虚而变症也用参茋芎归白术并独参汤人乳汁元气复而诸症愈乃用十全大补汤调理而安此症若脓瘀内焮者宜针之若溃后口噤遗尿而类破伤风等症者乃气血虚极也急用大补之剂若素多痰患风症者宜清痰降火若因怒而见风症者宜清肝降火若人不慎房劳而忽患前症此由肾水不足心火炽甚宜滋阴补气血为主若误作风症治之即死内虚变痓有一患者内溃针出脓三五碗遂用大补之剂翌日热甚汗出足冷口噤腰背反张衆欲投发散之剂余曰此气血虚极而变痉也若认作风治则悮矣用十全大补等药而愈此症多因伤寒汗下过度与产妇溃疡气血亏损所致但当调补气血为善若服尅伐之剂多致不救有一患者两月余矣疮口未完因怒发痓疮口出血此怒动肝火而为患耳用柴胡芩连山栀防风桔梗天麻钓藤钩甘草治之顿愈刘宗厚先生云痓有属风火之热内作者有因七情怒气而作者亦有湿热内盛痰涎壅遏经络而作者惟宜补虚降火敦土平水清痰去湿坠跌金伤治验瘀血腹痛有一患者仲秋夜归坠马腹内作痛饮酒数杯翌早大便自下瘀血即安此元气充实挟酒势而行散也一男子跌伤腹痛作渇食梨子二枚益甚大便不通血欲逆上用当归承气汤加桃仁瘀血下而瘥此因元气不足瘀血得寒而凝聚也故产妇金疮者不宜食此一男子孟秋坠梯腹停瘀血用大黄等药其血不下反加胸膈胀痛喘促短气余用肉桂木香末各二钱热酒调服即下黑血及前所服之药而苏此因寒药凝滞而不行故用辛温之剂散之脾伤腹痛陈侍御坠马腿痛作呕服下药一剂胸腹胀痛按之即止惟倦怠少气诊其脉微细而濇余曰非瘀血也乃痛伤气血复因药损脾气而然耳投养脾胃生气血之药而愈血虚脇胀李进士季夏伤手出血不止发热作渇两脇作胀按之即止此血虚也用八珍加软柴胡天花粉治之顿愈更用养气血之药调理而痊血虚烦躁呉给事坠马伤首出血过多发热烦躁肉瞤筋惕或欲投破伤风药余曰此血虚火动所致当峻补其血为善遂用圣愈汤二剂即安又养气血而疮瘥亡血出汗张进士季秋坠马亡血过多出汗烦躁翌日其汗自止热躁益甚口噤手颤此阴血虚阳火乘之而汗出为寒气收敛腠理故汗不得出火不得泄怫郁内甚而益增他症也余用四物加柴胡黄芩山栀四剂少止又用四物参茋软柴胡五味麦门治之而痊亡血昏愦一妇人孟冬伤足亡血头汗内热作渇短气烦躁不时昏愦其脉洪大按之微弱此阴血虚于下孤阳炎于上故发厥而头出汗也以四物合小柴胡汤一剂汗即止以四物去川芎加参茋麦门五味炙草少用肉桂四剂诸症悉去又三十余剂血气复而愈一男子孟夏折腿出血过多其初眩晕眼花后则昏愦此阴血伤损阳火炽甚制金不能平木木旺生风所致急灌童便更用人参当归各五钱荆芥川芎柴胡芍药白术各二钱山栀黄栢黄芩桔梗各一钱甘草五分服之随爽又用四物参茋各三钱生地柴胡各一钱四剂烦躁悉去湿痰作痛大宗伯沈立斋孟冬闪腰作痛胸间痰气不利以枳殻青皮柴胡升麻木香茴香当归川芎赤芍神曲红花四剂而瘥但饮食不甘微有潮热以参茋白术陈皮白芍各一钱归身二钱川芎八分软柴胡地骨炙草各五分十余剂而康刘尚寳体微臂闪作痛服透骨丹反致肢节俱痛下体益甚以二陈南星𦍑活防风牛膝木𤓰苍术黄芩黄栢治之身痛遂安以前药再加归尾赤芍桔梗治之而痊郑吏部素有湿痰孟冬坠马服辛热破血之药遍身作痛发热口干脉大而滑此热剂激动痰火为患耳治以清燥汤去人参当归黄茋加黄芩山栀半夏黄栢热痛顿去患处少愈更用二陈𦍑活桔梗苍术黄栢姜制生地当归遂痊肝火作痛杨司天骨已入患处仍痛服药不应肝脉洪大而急余曰此肝火盛而作痛也用小柴胡汤加山栀黄连二剂痛止用四物山栀黄栢知母调理而康血虚作痛一妇人磕臂出血骨痛热渇烦闷头晕日晡益甚此阴虚内热之症用八珍加丹皮麦门五味骨碎补肉桂及地黄丸治之悉愈却去桂加牛膝续断二十余剂而疮愈骨伤作痛一小儿足伤作痛肉色不变伤在骨也频用炒葱熨之五更用和血定痛丸日间用健脾胃生气血之剂数日后服地黄丸三月余而瘥一小儿臂骨出接入肿痛发热服流气等药益甚饮食少思余以葱熨之其痛即止以六君黄茋柴胡桔梗续断骨碎补治之饮食进而肿痛消又用补中益气加麦门五味治之气血和而热退愈矣气虚血滞戴给事坠马腿肿痛而色黯食少倦怠此元气虚弱不能运散瘀血而然耳遂用补中益气去升麻柴胡加木𤓰茯苓芍药白术治之而痊气虚不溃少宗伯刘五清肷伤一块微痛少食用六君子汤倍加当归黄茋其痛渐止月余瘀血内涸而不溃公以为痊余曰此阳气虚极须用调补不从至来春头晕痰涎壅塞服清气化痰病势愈盛脉洪大而微细欲以参茋归术附子之类补之不信至秋初因怒昏愦而厥气虚壅肿一妇人闪臂腕肿大已三月手臂日细肌瘦恶寒食少短气脉息微细属形病俱虚也遂投补中益气加肉桂引诸药以行至臂再加贝母香附以解久病之郁间服和血定痛丸以葱熨之肿消二三因怒患处仍胀胸膈两脇微痛以前汤更加木香山栀半夏桔梗服之少可复因惊不寐少食盗汗以归脾汤加五味麦门二十余剂而安肿消三四手臂渐肥但经水过期而少此心脾之血尚未充足而然也乃用八珍加五味麦门丹皮逺志香附贝母桔梗四十余剂诸症悉愈后因怒发热谵语经水如涌此怒动肝火以小柴胡汤加生地黄二钱一剂遂止以四物加柴胡调理而康州守陈克明子闪右臂腕肿痛肉色不变久服流气等药加寒热少食舌干作渇余曰伤损等症肿不消色不变此运气虚而不能愈当助脾胃壮气血为主遂从余法治之不二月形气渐充肿热渐消半载诸症悉退体臂如常一小儿闪腿腕壅肿形气怯弱余欲治以补气血为主佐以行散之剂不信乃内服流气饮外敷寒凉药加寒热体倦余曰恶寒发热脉息洪大气血虚极也治之无功后内溃洩尽气血而亡瘀血肿痛一男子闪伤右腿壅肿作痛余谓急砭去滞血以补元气庶无后患不信乃外敷大黄等药内服流气饮后涌出秽脓数碗许其脓不止乃复请治视其腿细而脉大作渇发热辞不治后果殁窓友王汝道环跳穴处闪伤瘀血肿痛发热作渇遂砭去瘀血知其下焦素有虚火用八珍加黄栢知母牛膝骨碎补四剂顿止用十全大补汤少加黄栢知母麦门五味三十余剂而敛筋伤壅肿李考功子十四嵗脚腕闪伤肿而色夭日出清脓少许肝脉微濇此肝经受伤气血虚而不能溃难治之症也急止尅伐之剂不信乃杂用流气等药后果出烂筋而死肺火衂血张地官坠马伤腿服草乌等药致衂血咳𠻳臂痛目黄口渇齿痛小便短少此因燥剂伤肺与大肠而致余用生地芩连黄栢知母山栀山药甘草以润肺之燥而生肾水小便顿长诸症并止以山药五味麦门参茋芎归黄栢黄芩知母炙草以滋阴血养元气而疮敛肝火出血俞进士折腿骨已接三月尚发热出血不止正体医治不应左关脉洪数此肝火炽甚血得热而妄行也遂投小柴胡汤加山栀芍药生地防风血止热退又用八珍五味麦门治之疮口即愈田宗伯侄仲秋因怒跌仆遍身作痛发热衂血肝脉弦洪余曰久衂脉弦洪乃肝火盛而制金也至春则肝木茂盛而自焚或戕贼脾土非易治之症当滋肾水以生肝木益脾土以生肺金乃杂用㵼肝火等药殁于仲春之月一妇人因怒仆地伤面出血痰盛昏愦牙关𦂳急余曰此怒动肝火气逆拂郁神明昏冐而卒倒也两手脉洪大而无伦次以小柴胡汤加黄连山栀芎归橘红茯苓姜汁治之而甦胃火作呕一膏粱之人跌腿青肿作痛服辛热之药反发热作喘患处益痛口干唇掲余曰膏粱之人内多积热更服辛热之剂益其胃火而使然也频饮童便以清胃散加山栀黄芩甘草治之顿止患处以葱慰之肿即消散阴虚作喘举人杜克𢎞坠马服下血药反作喘日晡益甚此血虚所致耳非瘀血为患遂以四物加参茋五味麦门治之其喘顿止又用补中益气加五味麦门而愈此症果系瘀血蒸薫于肺而喘只宜活血行血亦不可下若面黑胸胀或膈痛作喘当用人参一两苏木二两作一剂水煎急服缓则不治产妇多有此疾阴虚发热杨进士伤手指焮痛发热服寒凉之药致饮食顿减患处不溃余用托里养血之药食进疮溃后因劳每日晡发热此阴虚而内热也以四物软柴胡地骨皮乃退更用养血气之药而疮敛气血虚热一男子坠马腹有瘀血服药下之致发热盗汗自汗脉浮濇余以为重剂过伤气血所致投以十全大补汤益甚时或谵语此药力未及而然也以前药加炮附子五分服之即睡觉来顿安再剂而痊血不归经大尹刘国信金疮出血发热烦躁属阴虚为患用圣愈汤治之虚火息而血归经矣梁阁老侄金疮肿痛出血不止寒热口干此气虚血无所附而血不归经也用补中益气五味麦门主之阳气复而愈气无所附举人余时正金疮焮痛出血不止恶寒发热用败毒等药愈甚此亡血过多气无所附而然耳遂以四物黄栢知母软柴胡𤣥参五味麦门治之即愈气血俱虚余北仕时有留都贾学士子年十六患流注已二载公陞北宗伯邀余治诊其脉洪大而数脓清作渇食少盗汗朝寒暮热余曰此气血俱虚也先以固气血为主午前以四君芎归炙草午后以四物参茋麦门五味两月诸症遂可一二有一医用渗利之剂保其必生治之三月气血极虚而形体骨立复恳治余被命南下后果殁阳气脱陷梁阁老侄跌伤腿外敷大黄等药内服破血之剂遂致内溃余针出秽脓三碗许虚证悉具用大补之剂两月余少能步履因劳心手撒眼闭汗出如水或欲用祛风之剂余曰此气血尚未充足而然也急以艾炒热频熨肚脐并气海穴处以人参四两炮附子五钱煎灌良久臂少动又灌一剂眼开能言但气不能接续乃以参茋归术四味共一斤附子五钱水煎徐徐服之元气渐复饮食已进乃去附子服之而疮愈胆经血少一女子年十七闪右臂微肿作痛寅申时发热余决其胆经血虚火盛经水果先期而至先以四物合小柴胡汤四剂热退更以加味四物汤加香附地骨皮山栀各五分芩连炙草各三分二十余剂其肿亦消乃去黄连山栀又五十余剂经水调而元气充矣肾经虚怯儒者王清之跌腰作痛用定痛等药不愈气血日衰面耳黧色余曰腰为肾之府虽曰闪伤实肾经虚弱所致遂用杜仲补骨脂五味山茱苁蓉山药空心服又以六君当归白术神曲各二钱食逺服不月而瘥一三嵗儿闪腰作痛服流气等药半载不愈余曰此禀肾气不足不治之症也后果殁痛伤胃呕一妇人伤指手背俱肿微呕少食彼以为毒气内攻诊其脉沉细此痛伤胃气所致也遂刺出脓碗许先以六君藿香当归而食进继以八珍黄茋白芷桔梗月余而疮愈气遏肉死一男子修伤足指色黑不痛而欲脱余曰此因阳气虚不能运达于患处也急去之速服补剂以壮元气否则死肉延足必不救矣不信果黑烂上胫而死大抵手足气血罕到之地或生疮或伤损若戕其元气邪气愈盛溃烂延上必死不溃而色黯者亦死若骨断筋皮尚连者急剪去之一女年数嵗严寒上京两足受冻不仁用汤泡溃至春十指俱烂牵连未落予用托里之剂助其阳气自溃脱得保其生此因寒邪遏絶运气不至又加热汤泡渍故死而不痛也余尝见人之严寒而出冻伤其耳不知痛痒若以手触之其耳即落当以煖处良久或热手熨之无恙若以火烘汤泡其耳即死至春必溃脱落矣北方寒气损人若此可不察之凉药遏经云间曹子容为室人中风灌药误咬去指半节焮痛寒热外敷大黄等药内服清热败毒患处不痛不溃脓清寒热愈甚余曰此因凉药遏絶隧道而然也遂敷玉龙膏以散寒气更服六君子汤以壮脾胃数日后患处微痛肿处渐消此阳气运达患处也果出稠脓不数日半指溃脱更服托里药而敛上舎王天爵伤足焮肿内热作渇外敷内服皆寒凉败毒患处益肿而不溃且恶寒少食欲作呕吐余曰此气血俱虚又因寒药凝结隧道损伤胃气以致前症耳遂用香砂六君子芎归炮姜外症悉退惟体倦晡热饮食不甘以补中益气汤加地骨皮五味麦门治之而愈州守王廷用伤指即用帛裹之瘀血内溃焮肿至手余谓宜解患处以出瘀血更用推陈致新之剂不信乃敷凉药痛虽少止次日复作又敷之数日后手心背俱溃出瘀秽脓水尚服败毒之剂气血益虚色黯脓清饮食少思仍请余治投以壮脾胃生气血之剂由是脓水渐稠而愈汤火所伤治验火毒刑肺金一男子孟冬火伤臂作痛喘𠻳发热此火毒刑肺金之症用人参平肺散治之喘𠻳乃止因劳又恶寒发热此气血虚也以八珍汤加桔梗白芷治之而退再加薄桂三分以助药势温气血壊肉溃之而愈若初起焮赤作痛用神效当归膏敷之轻者自愈重者自腐生肌神效或用侧栢叶末蜡油调敷亦效若发热作渇小便赤色其脉洪数而实者用四物茯苓木通生甘草炒黄连脉虽洪数而虚者用八珍若患处不溃而色黯者四君芎归黄茋之类若肉死已溃而不生肌者用四君黄茋当归炮姜若愈后而恶寒阳气未复也急用十全大补切不可用寒凉反伤脾胃火毒焮作一男子因醉被汤伤腿溃烂发热作渇饮水脉洪数而有得此火毒为患用生地当归芩连木通葛根甘草十余剂诸症渐退却用参茋白术芎归炙草芍药白芷木𤓰新肉将完因劳忽寒热此气血虚而然也仍用参茋之药加五味子酸枣仁而安又月余而疮痊火毒行于下焦一男子火伤两臂焮痛大小便不利此火毒𫝊于下焦用生地黄当归芍药黄连木通山栀赤茯苓甘草一剂二便清利其痛亦止乃以四物参茋白芷甘草而壊肉去又数剂而新肉生火毒乗血分一妇人汤伤胸大溃两月不敛脉洪大而无力口干发热日晡益盛此阴血虚火毒乘之而为患耳用四物汤加柴胡丹皮热退身凉更用逍遥散加陈皮以养阴血壮脾胃腐肉去而新肉生矣薛氏医案卷十一薛氏医案卷十二钦定四库全书薛氏医案卷十二明薛已撰正体类要下方药四君子汤治脾胃虚弱或因尅伐肿痛不散或溃而不敛或饮食少思或欲作呕大便不实等症人参白术茯苓甘草右作一剂姜枣水煎服小柴胡汤治一切扑伤等症因肝胆经火盛作痛出血自汗寒热往来日晡发热或潮热身热咳嗽发热脇下作痛两胠痞满柴胡黄芩半夏人参甘草右姜水煎服神效葱熨法治跌扑伤损用葱白细切杵烂炒热敷患处如冷易之肿痛即止其效如神八珍汤治伤损等症失血过多或因尅伐血气耗损恶寒发热烦躁作渇等症人参白术白茯苓白芍药当归熟地黄川芎甘草右姜枣水煎服犀角地黄汤治火盛血热妄行或吐䘐不止大便下血如因怒而致加山栀柴胡犀角生地黄白芍药黄芩牡丹皮黄连右水煎熟倾于钟内入犀末服之十味参苏饮治气逆血藴上焦发热气促或咳血䘐血或痰嗽不止加黄芩山栀即加味参苏饮人参紫苏半夏茯苓陈皮桔梗前胡葛根枳殻甘草右姜水煎服二味参苏饮治出血过多瘀血入肺面黑喘促人参苏木右水煎服四物汤治一切血虚日晡发热烦躁不安者皆宜服之当归熟地黄芍药川芎右水煎服加白术茯苓柴胡丹皮即加味四物汤桃仁承气汤治伤损血滞于内作痛或发热发狂等症桃仁芒硝甘草大黄右水煎服大黄更量虚实加味承气汤治瘀血内停胸腹胀痛或大便不通等症大黄朴硝枳实厚朴甘草当归红花用酒水各一钟煎至一钟服仍量虚实加减病急不用甘草独参汤治一切失血与疮疡溃后气血俱虚恶寒发热作渇烦躁者宜用此药补气葢血生于气阳生隂长之理也用人参二两枣十枚水煎服归脾汤治跌扑等症气血伤损或思虑伤脾血虚火动寤而不寐或心脾作痛怠惰嗜卧怔忡惊悸自汗盗汗大便不调或血上下妄行其功甚捷白术白茯苓黄茋当归龙眼肉酸枣仁远志木香甘草人参右姜枣水煎服加柴胡山栀即加味归脾汤润肠丸治跌扑等症或脾胃伏火大肠干燥或风热血结等症麻子仁羌活当归尾大黄皂角刺秦艽桃仁右为末炼蜜丸桐子大猪胆汁丸尤妙每服三五十丸食前白滚汤送下凡怯弱人先用猪胆导之不通宜补气血当归补血汤治杖疮金疮等症血气损伤肌热大渇引饮目赤面红昼夜不息其脉洪大而虚重按全无此病多得于饥渇劳役者若悞服白虎汤必死黄茋当归右水煎服圣愈汤治杖疮金疮痈疽脓血出多热躁不安或晡热作渇等症熟地黄生地黄川芎人参当归黄芩右水煎服十全大补汤治杖疮气血俱虚肿痛不消腐而不溃溃而不敛或恶寒发热自汗盗汗饮食少思肢体倦怠若怯弱之人患处青肿而肉不坏者服之自愈若有瘀血砭刺早者服之自消或溃而脓水清稀肌肉不生或口干作渇而欲饮汤者尤宜服之白茯苓人参当归白术黄茋川芎白芍药熟地黄甘草肉桂右姜枣水煎服参附汤治金疮杖疮失血过多或脓瘀大泄阳随隂走上气喘急自汗盗汗气短头晕等症人参附子右水煎服阳气脱陷者倍用之清胃散治血伤火盛或胃经湿热唇口肿痛牙龈溃烂或发恶寒等症生地黄升麻牡丹皮黄连当归右水煎服如痛未止黄芩石膏大黄之类皆可量加清燥汤治跌扑疮疡血气伤损或溃后气血虚怯湿热乘之遍身酸软或秋夏湿热太甚肺经受伤絶寒水生化之源肾无所养小便赤澁大便不调或腰腿痿软口干作渇体重麻木或头目眩晕饮食少思或自汗体倦胸满气促或气高而喘身热而烦黄茋苍术白术陈皮泽㵼五味子人参白茯苓升麻麦门冬当归生地黄神曲猪苓酒栢柴胡黄连甘草右姜水煎服湿痰壅盛参茋归地之类可暂减之生脉散治金疮杖疮等症发热体倦气短或汗多作渇或溃后睡卧不宁阳气下陷发热烦躁若六七月间湿热大行火土合病令人脾胃虚弱身重气短或金为火制絶寒水化源肢体痿软脚重眼黑并宜服人参五味子麦门冬右水煎服二妙散治下焦湿热肿痛或流注游走遍身疼痛苍术黄栢右为末每服二三钱酒调服作丸亦可四斤丸治肝肾精血不足筋无所养挛缩不能歩履或邪淫于内筋骨痿软肉苁蓉牛膝天麻干木𤓰鹿茸熟地兎丝子五味子右为末用地黄膏丸桐子大每服五七十丸空心温酒送下补中益气汤治跌扑等症损伤元气或过服尅伐恶寒发热肢体倦怠血气虚弱不能生肌收敛或兼饮食劳倦头痛身热烦躁作渇脉洪大弦虚或微细软弱自汗倦怠饮食少思黄茋人参白术甘草当归陈皮柴胡升麻右姜枣水煎服四生散治肾脏风毒遍身瘙痒或脓水淋漓耳鸣目痒或鼻赤齿浮口舌生疮妇人血风疮更効白附子独活黄茋蒺藜右为末各等分每服二钱用腰子一枚噼开入药湿纸包裹煨熟细嚼盐汤下酒服亦可竹叶黄茋汤治气血虚胃火盛而作渇者淡竹叶黄茋生地黄麦门冬当归川芎甘草黄芩石膏芍药人参右水煎服竹叶石膏汤治胃火盛而作渇者淡竹叶石膏桔梗木通薄荷甘草右姜水煎服人参平肺散治心火尅肺咳嗽喘呕痰涎壅盛咽喉不利等症人参陈皮甘草地骨皮茯苓知母五味子青皮天门冬桑白皮右水煎服滋肾丸治肾经隂虚发热作渇足热腿膝无力等症凡不渇而小便闭者最宜用之肉桂知母黄栢右为末水丸桐子大每服七八十丸空心白滚汤下六味地黄丸治伤损之症因肾肺二经虚弱发热作渇头晕眼花咽燥唇裂齿不坚固腰腿痿软小便频赤自汗盗汗便血诸血失瘖水泛为痰之圣药血虚发热之神剂若损重伤骨不能言如瘖者用此水煎服之亦效熟地黄山茱茰肉干山药牡丹皮白茯苓泽㵼右为末和地黄丸桐子大每服七八十丸空心食前滚汤下清心莲子饮治发热口渇白浊夜安宁而昼发热等症黄芩麦门冬地骨皮车前子甘草石莲肉茯苓黄茋柴胡人参右水煎服七味白术散治脾胃虚弱津液短少口干作渇或中风虚热口舌生疮不喜饮冷最宜服之人参白术木香白茯苓甘草藿香干葛右水煎服黑丸子治跌扑坠堕筋骨疼痛或瘀血壅肿或风寒肢体作痛若流注膝风初结服之自消若溃而脓清发热与补气血药兼服自敛百草霜白芍药川乌赤小豆白蔹白芨当归南星牛膝骨碎补右各另为末酒煳丸桐子大每服三十丸塩汤温酒送下孕妇不可服白丸子治一切风痰壅盛手足顽麻或牙关𦂳急口眼歪斜半身不遂等症半夏南星川乌右为末用生姜汁调煳丸桐子大每服一二十丸姜汤送下六君子汤治金疮杖疮等症因元气虚弱肿痛不消或不溃敛或服尅伐伤脾或不思饮食宜服之以壮营气此方即四君子汤加陈皮白术更加香附藿香砂仁香砂六君子廻阳玉龙膏治跌扑所伤为敷凉药或人元气虚寒肿不消散或不溃敛及痈肿坚硬肉色不变久而不溃溃而不敛或筋挛骨痛一切冷症并効草乌南星军姜白芷肉桂赤芍药右为末䓤汤调涂热酒亦可复原活血汤治跌扑等症瘀血停凝脇腹作痛甚者大便不通柴胡当归红花穿山甲大黄桃仁甘草𤓰蒌根右酒水各半煎服复原通气散治打扑伤损作痛及乳痈便毒初起或气滞作痛木香茴香青皮穿山甲陈皮白芷甘草漏芦贝母右为末每服一二钱温酒调下愚按前方治打扑闪错或恼怒气滞血凝作痛之良剂经云形伤作痛气伤作肿又云先肿而后痛者形伤气也先痛而后肿者气伤形也若人元气素弱或因呌号血气损伤或过服尅伐之剂或外敷寒凉之药血气凝结者当审前症大法用温补气血为善神效太乙膏治痈疽发背杖疮及一切疮疽溃烂𤣥参白芷当归肉桂赤芍药大黄生地黄右用麻油二觔入铜锅内煎至药黑泸去柤徐入净黄丹十二两再煎滴水中捻软硬得中即成膏矣乳香定痛散治杖疮金疮及一切疮疡溃烂疼痛没药乳香滑石寒水石氷片右为末搽患处痛即止甚效猪蹄汤治一切痈疽杖疮溃烂消肿毒去恶肉白芷当归羌活赤芍药露蜂房生甘草右用猪蹄一只水五碗煑热取清汤入前药煎数沸去柤温洗随用膏药贴之神效当归膏治杖扑汤火疮毒不问已溃未溃肉虽伤而未坏者用之自愈肉已死而用之自溃新肉易生搽至肉色渐白其毒始尽生肌最速如棍杖者外皮不破内肉糜烂其外皮因内焮干缩坚硬不溃爬连好肉作痛故俗云丁痂皮致脓瘀无从而泄内愈胀痛腐溃益深往往不待其溃就行割去而疮口开张难以溃敛怯弱之人多成破伤风症每致不救若杖疮内有瘀血者即用有锋芒磁片于患处砭去涂以此药则丁痂自结死肉自溃脓秽自出所溃亦浅生肌之际亦不结痂又免皴掲之痛殊有神效盖当归地黄麻油二蜡主生肌止痛补血续筋与新肉相宜此方余已刋行治者亦多用之当归蔴油黄蜡生地黄右先将当归地黄入油煎黑去柤入蜡溶化候冷搅匀即成膏矣白蜡尤妙托里散治金疮杖疮及一切疮毒因气血虚不能成脓或脓成不能溃敛脓水清稀久而不瘥人参白术黄茋陈皮当归身芍药熟地白茯苓右水煎服加味芎归汤治跌扑坠堕皮肤不破瘀血入胃作呕芎䓖当归百合白芍药荆芥穗右酒水煎服当归导滞散治跌扑瘀血在内胸腹胀满或大便不通或喘咳吐血大黄当归右为末每服三钱温酒下气虚湏加桂花蕋石散治打扑伤损腹中瘀血胀痛欲死服之血化为水其功不能尽述硫黄花蕋石右为末和匀先用纸筋和盐泥固济瓦罐一个候干入药再用泥封口安在砖上虚书八卦五行用炭三十觔煅之罐冷取出每服一钱童便调下愚按前方若被伤炽盛元气亏损内有瘀血不胜疎导者用前药一服其血内化又不动脏腑甚妙甚妙经騐方治跌扑瘀血作痛或筋骨疼痛黄栢半夏右为末用姜汁调涂患处以纸贴之加干姜汁润之周日易之消毒定痛散治跌扑肿痛无名异木耳大黄右为末蜜水调涂如内有瘀血砭去敷之若腐处更用当归膏敷之尤好药蛆方治杖疮溃烂生蛆用皂矾煅过为末干掺其内蛆即死如未应佐以柴胡栀子散以清肝火洗药凡伤重者用此淋洗然后傅药荆芥土当归生葱右煎汤温洗或止用葱一味煎洗亦可黑龙散治跌扑伤损筋骨碎断先用前汤淋洗以纸摊贴若骨折更以薄木片夹贴以小绳束三日再如前法勿去夹板恐揺动患处至骨坚牢方宜去若被刀箭虫伤成疮并用姜汁和水调贴口以风流散塡涂土当归丁香皮百草霜穿山甲枇杷叶右焙为细末姜汁水调或研地黄汁调亦好至宝丹一名济隂丹治伤损焮痛并接断天花粉姜黄白芷赤芍药右为末茶汤调搽患处治金伤出血不止用牛胆石灰掺之即止以腊月牛胆入风化石灰悬当空候干用又方金疮出血不止以五棓子生为末干贴如不止属血热宜用犀角地黄汤之类大凡金疮出血不止若素怯弱者当补气若素有热当补血若因怒气当平肝若烦热作渇昏愦当补脾气若筋挛搐搦当养肝血不应用地黄丸以滋肾水又方皮破筋断者以百胶香涂之或以金沸草汁频涂自然相续没药降圣丹治伤损筋骨疼痛或不能屈伸肩背拘急身体倦怠四肢无力没药当归白芍药生地黄骨碎补川乌川芎自然铜右为细末每一两作四丸以生姜自然汁与炼蜜为丸每服一丸搥碎用水酒各半钟入苏木少许煎至八分去苏木空心服愚按脾主肉肝主筋若因肝脾二经气血虚弱或血虚有热而不愈者当求其本而治之万金膏治痈疽及坠扑伤损或筋骨疼痛龙骨鼈甲苦参乌贼鱼骨黄栢黄芩黄连猪牙皁角白芨白蔹厚朴木鼈子仁草乌川芎当归白芷没药乳香清油黄丹槐枝柳枝右除乳没黄丹外诸药入油内煎至黑色去之称净油每斤入丹半斤不住手搅令黑色滴水中不粘手下乳没再搅如硬入油些少以不粘手为度接骨散治骨折碎或骨出先整端正却服此药如飞禽六畜所伤亦能治鹏砂水粉当归右为末每服二钱煎苏木汤调服后但饮苏木汤立効本事接骨丸治打折伤损接骨木乳香赤芍药当归川芎自然铜右为末用黄蜡四两熔入前末搅匀衆手丸龙眼大如打伤筋骨及闪痛不堪忍者用一丸热酒浸开热呷痛便止若大段伤损先整骨用川乌草乌等分为末生姜汁调贴之挟定服药无不效者愚按前三方俱效验者备録之以便修用没药丸治打扑筋骨疼痛或气逆血晕或瘀血内停肚腹作痛或胸膈胀闷没药乳香川芎川椒芍药当归红花桃仁血竭自然铜右为末用黄蜡四两熔化入前末速搅匀丸弹子大每服一丸酒化服愚按接骨散没药丸元气无亏者宜用若肾气素怯或高年肾气虚弱者必用地黄丸补中益气汤以固其本为善羌活防风汤治破伤风邪初在表者急服此药以解之稍迟则邪入于里与药不相合矣羌活防风甘草川芎藁本当归芍药地榆细辛右每服五钱水煎防风汤治破伤风表症未传入里急宜服之防风羌活独活川芎右每服五钱水煎调蜈蚣散服大效蜈蚣散蜈蚣鳔右为细末用防风汤调下羌活汤治破伤风在半表半里急服此汤稍缓邪入于里不宜用羌活菊花麻黄川芎石膏防风前胡黄芩细辛甘草白茯苓蔓荆子枳殻薄荷白芷右每服五钱水煎地榆防风散治风在半表里头微汗身无汗不可发汗兼治表里地榆防风地丁香马齿苋右为细末每服三钱米汤调服大芎黄汤治风在里宜疎导急服此汤川芎羌活黄芩大黄右五七钱水煎温服脏腑通和为度白术防风汤治服表药过多自汗者白术黄茋防风右每服五七钱水煎服脏腑和而自汗者可服若脏腑秘小便赤者宜用大芎黄汤下之白术汤治破伤风汗不止筋挛搐搦白术葛根升麻黄芩芍药甘草右每服五钱水煎无时服谦甫朱砂丸治破伤风目瞪口噤不语手足搐搦项筋强直不能转侧目不识人朱砂半夏川乌雄黄凤凰台麝香右为末枣肉丸桐子大每服一丸或二丸冷水下以吐为度如不吐加一丸或吐不住煎葱白汤止之汗出为效左龙丸治直视在里者左盘龙白殭蚕鳔雄黄右为末烧饭丸桐子大每服十五丸温酒下如里証不已当用前药末一半加巴豆霜半钱烧饭丸桐子大每服加入一丸如此渐加以利为度利后服和解药江鳔丸治破伤风传入里症惊而发搐脏腑秘澁江鳔野鸽粪雄黄白殭蚕蜈蚣天麻右为末作三分二分烧饭丸桐子大朱砂为衣一分入巴豆霜一钱亦用烧饭丸每服朱砂者二十丸入巴豆者一丸渐加至利为度后止服前丸养血当归地黄散当归地黄芍药川芎藁本防风白芷细辛右依前煎服广利方治破伤风发热𤓰蒌子滑石南星苍术赤芍药陈皮炒栢黄连黄芩白芷甘草右姜水煎服右二方用竹沥𤓰蒌实軰治破伤风热痰脉洪者前方用南星半夏草乌川乌軰则治破伤风寒痰脉无力者白丸子治一切风痰壅盛手足顽麻或牙关𦂳急口眼歪斜半身不遂等症半夏南星川乌右为末用生姜汁调和丸桐子大每服一二十丸姜汤下本事玉眞散治破伤风及打扑伤损项强口噤欲死天南星防风右为末先以童子热小便洗净疮口拭干掺之良久浑身作痒疮口出赤水是效又以温酒调下一钱如牙关𦂳急腰背反张用药二钱童子小便调服至死心头微温者急灌之亦可救累试累效治打扑伤损肿痛伤风者天南星半夏地龙右为末用生姜薄荷汁调搽患处薛氏医案卷十二薛氏医案卷十三钦定四库全书薛氏医案卷十三明薛已撰外科枢要一论疮疡二十六脉所主浮脉之诊浮于指下按之不足举之有余再再寻之状如太过瞥瞥然见于皮毛间其主表症或为风或为虚浮而大散者心也浮而短濇者肺也浮而数者热也而反恶寒者疮疽之谓也洪脉之诊似浮而大按举之则泛泛然满三部其状如水之洪流波之涌起其主血实积热疮肿论曰脉洪大者疮疽之病进也如疮疽结脓未成者宜下之脓溃之后脉见洪大则难治若自利者不可救也滑脉之诊实大相兼往来流利如珠按之则累累然滑也其主或为热或为虚此阳脉也疮疽之病浓未溃者宜内消也脓溃之后宜托里也所谓始为热终为虚也数脉之诊按之则唿吸之间动及六至其状似滑而数也若浮而数则表热沉而数则里热也又曰诸数为热仲景云脉数不时见则生恶疮也又云肺脉俱数则生疮也诊诸疮洪数者里欲有脓结也散脉之诊似浮而散按之则散而欲去举之则大而无力主气实而血虚有表无里疮肿脓溃之后而烦痛尚未痊退诊其脉洪滑粗散者难治以其正气虚邪气实也又曰肢体沉重肺脉大则毙谓浮散者也长脉之诊按之则洪大而长出于本位其主阳气有余也伤寒得之欲汗出自解也长而缓者胃脉也百病皆愈谓之长者则易治也芤脉之诊似浮而按之中央空两边实其主血虚或为失血疮肿之病诊得芤脉脓溃后易治以其脉病相应故也牢脉之诊按之则实而弦且沉且浮而有牢坚之意若瘰疬结肿诊得牢脉者不可内消也实脉之诊按举有力而类结曰实经曰邪气胜则实久病虚人得此最忌疮疽之人得此宜急下之以其邪气与臓腑俱实故也弦脉之诊按之则𦂳而弦其似𦂳者为弦如按弦而不移𦂳如内绳而转动以此为异春脉浮弦而平不时见则为饮为痛主寒主虚疮疽论曰内寒外热欲发疮疽也𦂳脉之诊似弦而𦂳按之如切绳而转动其主切痛积癖凡疮肿得之气血沉濇也亦主痛也濇脉之诊按之则散而复来举之则细而不足脉濇则气濇也亦主血虚疮肿溃后得之无妨也短脉之诊按举则不及本位内经曰短则气病以其无胃气也诸病脉短者皆难治疮肿脉短真气短也细脉之诊按之则萦萦如珠丝而欲絶举之如无而似有细而微其主亡阳衰也疮肿之病脉来细而沉时值者里虚而欲变症也微脉之诊按之则软小而极微其主虚也真气后者生邪气胜者危疮肿溃后脉微而匀举自瘥也迟脉之诊按举来迟唿吸定息方得三至其状似而稍迟痼疾得之则善新疾得之则正气虚惫疮肿得之溃后自痊缓脉之诊按之似迟而稍駃于迟仲景云阳脉浮大而濡隂脉浮大而濇隂阳同等谓之长缓脉见长缓百疾自瘳凡疮肿溃后其脉濇迟缓者易愈以其脉病相应是有胃气也沉脉之诊举之不足按之方见如烂绵其主邪气在脏也水气得之则逆此隂脉也疮肿得之邪气深也伏脉之诊比沉不同伏于筋下推筋而后见与沉相类而邪气益深矣虚脉之诊按之不足极大而软轻举指下豁然而空经曰脉虚则血虚血虚生寒阳气不足也疮肿脉虚宜托里和气养血也软脉之诊按之则如帛在水中极软而沉细亦谓之软其主胃气弱疮肿得之宜补虚排脓托里弱脉之诊似软而极微来微而似有仲景云微弱之脉绵绵如㵼漆之絶其主血气俱虚形精不足大抵疮家沉迟濡弱皆宜托里促脉之诊按之则去数来时一止而复来仲景云阳盛则促主热蓄于里也下之则和疮肿脉促亦宜下之结脉之诊按之则往来迟缓时一止而复来仲景云隂盛则结经曰促结则生代则死代脉之诊其止有常数而不忒如十动一止虽数十次皆见于十动之后如二十动一止虽数十次皆见于二十动之后代者气衰也诸病见之不祥凡疮肿之病脉促结者难治而况见代脉乎动脉之诊见于关上无头尾如豆大厥厥然而动揺者是也脉经曰隂阳相搏故谓之动动于阳则阳气虚而发厥动于隂则隂气虚而发热是阳生于尺而动于寸隂生于寸而动于尺不可不辨也谨按脉者人生之造化病机之外见医家之凖绳不可不精究而熟察至于太谿冲阳又为诊法之要生死之机也故十二经脉皆系于生气是气者人之根本寸口脉平而死者生气独絶于内也难经云上部有脉下部无脉其人当吐不吐者死上部无脉下部有脉虽困无能为害是脉有根本人有元气也夫人之受气于谷乃传于脏腑清者为荣浊者为卫荣行脉中卫行脉外隂阳相贯如环无端周流一身昼夜各有常度其不相应者病也病至于甚脉道乃乖抑尝治雀啄屋漏之类若因药饵尅伐所致急用参茋归术姜附之剂多有复生者不可遂弃而不治也论疮疡五善七恶主治疮疡之症有五善有七恶五善见三则瘥七恶见四则危夫善者动息自宁饮食知味便利调匀脓溃肿消水鲜不臭神彩精明语声清朗体气和平是也此属腑症病微邪浅更能慎起居节饮食勿药自愈恶者乃五臓亏损之症多因元气虚弱或因脓水出多气血亏损或因汗下失宜荣衞消烁或因寒凉尅伐气血不足或因峻厉之剂胃气受伤以致真气虚而邪气实外似有余而内实不足法当纯补胃气多有可生不可因其恶遂弃而不治若大渴发热或泄㵼淋闭者邪火内淫一恶也竹叶黄茋汤气血俱虚八珍汤加黄茋麦门五味山茱茰如不应佐以加减八味丸煎服脓血既泄肿痛尤甚脓色败臭者胃气虚而火盛二恶也人参黄茋汤如不应用十全大补汤加麦门五味目视不正黑睛𦂳小白睛青赤瞳子上视者肝肾隂虚而目系急三恶也六味丸料加炒山栀麦门五味如不应用八珍汤加炒山栀麦门五味喘粗短气恍惚嗜卧者脾肺虚火四恶也六君加大枣生姜如不应用补中益气汤加麦门五味心火刑尅肺金人参平肺散隂火伤肺六味丸加五味子煎服肩背不便四肢沉重者脾肾亏损五恶也补中益气汤加山茱茰山药五味如不应用十全大补汤加山茱茰山药五味不能下食服药而呕食不知味者胃气虚弱六恶也六君子汤加木香砂仁如不应急加附子声嘶色败唇鼻青赤面目四肢浮肿者脾肺俱虚七恶也补中益气汤加大枣生姜如不应用六君子汤加炮姜更不应急加附子或用十全大补汤加附子炮姜腹痛泄泻咳逆昏愦者阳气虚寒气内淫之恶症也急用托里温中汤后用六君子汤加附子或加姜桂温补此七恶之治法也此外更有溃后发热恶寒作渴或怔忡惊悸寤寐不宁牙关𦂳急或头目赤痛自汗盗汗寒战咬牙手撒身热脉洪大按之如无或身热恶衣欲投于水其脉浮大按之微细衣厚仍寒此血气虚极传变之恶症也若手足逆冷肚腹疼痛泄利肠鸣饮食不入吃逆呕吐此阳气虚寒气所乗之恶症也若有汗而不恶寒或无汗而恶寒口噤足冷腰背反张颈项劲强此血气虚极变痉之恶症也急用参茋归术附子救之间有可生者大抵虚中见恶症者难治实症无恶候者易治宋时齐院令虽尝纂其状而未具其因皇明陶节菴虽各立一方亦简而未悉予故补其缺云论疮疡当明本末虚实疮疡之作皆由膏粱厚味醇酒炙房劳过度七情鬰火隂虚阳辏精虚气节命门火衰不能生土荣衞虚弱外邪所袭气血受伤而为患当审其经络受证标本缓急以治之若病急而元气实者先治其标病缓而元气虚者先治其本或病急而元气又虚者必先治其本而兼以治标大要肿高臖痛脓水稠粘者元气未损也治之则易漫肿微痛脓水清稀者元气虚弱也治之则难不肿不痛或漫肿黯黑不溃者元气虚甚治之尤难者也主治之法若肿高焮痛者先用仙方活命饮解之后用托里消毒散漫肿微痛者用托里散如不应加姜桂若脓出而反痛气血虚也八珍散不作脓不腐溃阳气虚也四君加归茋肉桂不生肌不收敛脾气虚也四君加芍药木香恶寒憎寒阳气虚也十全大补加姜桂晡热内热隂血虚也四物加参术欲呕作呕胃气虚也六君加炮姜自汗盗汗五臓虚也六味丸料加五味子食少体倦脾气虚也补中益气加茯苓半夏喘促咳𠻳脾肺虚也前汤加麦门五味欲呕少食脾胃虚也人参理中汤腹痛泄㵼脾胃虚寒也附子理中汤小腹痞足胫肿脾肾虚也十全大补汤加山茱山药肉桂泄㵼足冷脾肾虚寒也前药加桂附热渴淋秘肾虚隂火也加减八味丸喘𠻳淋秘肺肾虚火也补中益气汤加减八味丸大凡怯弱之人不必分其肿溃惟当先补胃气或疑参茋满中间有用者又加发散败毒所补不偿所损又有泥于气质素实或有痰不服补剂者多致有误殊不知疮疡之作縁隂阳亏损其脓既泄气血愈虚岂有不宜补者哉故丹溪先生云但见肿痛叅之脉症虚弱便与滋补气血无亏可保终吉论疮疡用针宜禁疮疡之症毒气已成者宜用托里以速其脓脓成者当验其生熟深浅而针之若肿高而软者发于血脉肿下而坚者发于筋脉肉色不变者附于骨也小按便痛者脓浅也大按方痛者脓深也按之而不复起者脓未成也按之而复起者脓已成也脓生而用针气血既泄脓反难成若脓熟而不针腐溃益深疮口难敛若疮深而针浅内脓不出外血反泄若疮浅而针深内脓虽出良肉受伤若元气虚弱必先补而后针其脓一出诸症自退若脓出而反痛或烦躁呕逆皆由胃气亏损宜急补之若背疮热毒炽盛中央肉黯内用托里壮其脾胃外用乌金膏涂于黯处其赤处渐高黯处渐低至六七日间赤黯之界自有裂纹如刀划然黯肉渐溃矣当用鈚针利剪徐徐去之须使不知疼痛不见鲜血为妙虽有裂纹脓未流利及脓水虽出而仍痛此皆未通于内竝用针于纹中引之患于背脾之间肉腐脓出肿痛仍作此内有毒筋间膈脓未通耳尤宜引之若元气虚弱误服尅伐患处不痛或肉将死急温补脾胃宜有生者后须纯补之药庶可收敛若妄用刀针去肉出血则气无所依附气血愈虚元气愈伤矣何以生肌收敛乎论疮疡作呕欲呕疮疡作呕不可泥于毒气内攻而槩用败毒等药如热甚焮痛邪气实也仙方活命饮解之作脓焮痛胃气虚也托里消毒散补之脓熟胀痛气血虚也先用托里散后用针以泄之焮痛便秘热藴于内也内疏黄连汤导之若因寒药伤胃而呕者托里健中汤胃寒少食而呕者托里益中汤中虚寒淫而呕者托里温中汤肝木乘脾土而呕者托里益清汤胃脘停痰而呕者托里清中汤脾虚自病而呕者托里益黄汤鬰结伤脾而呕者托里越鞠汤若不详究其源而妄用攻毒之药则瘇者不能溃溃者不能敛矣丹溪虽曰肿胀时呕当作毒气攻心治之溃胀时呕当作隂虚补之殊不知此大槩言之耳即内经诸痛痒疮皆属心火之意况今之热毒内攻而呕者寡脾内虚寒而呕者多岂可执前圣之言而药今人之病欤治验进士张德泓背疽微肿微赤饮食少思余用六君等药脓成而溃再用大补阳气之类肉生而敛忽寒热作呕患处作肿候其脉浮大鼓指按之若无形气殊倦余谓之曰此胃气虚惫非疮毒也彼云果因侵晨登厠闻秽气始作信夫先生胃气之説也用补托而敛一男子腹患痈肿硬不溃乃阳气虚弱呕吐少食乃胃气虚寒法当温补脾胃假如肿赤痛甚烦躁脉实而呕为有余当下之肿硬不溃脉弱而呕为不足当补之若痛伤胃气或感寒邪秽气而呕者虽肿胀犹当助胃壮气彼不信仍服攻伐药而果殁论疮疡用汗下药仲景先生治伤寒有汗吐下三法东垣先生治疮疡有疏通托里和荣衞三法用之得宜厥疾瘳矣假如疮疡瘇硬木闷烦热便秘脉沉而实其邪在内当先疏其内以下之焮瘇作痛便利调和脉浮而洪其邪在表当先托其里以汗之元戍云荣衞充满抑遏而为痈者当泄之以夺盛热之气荣衞虚弱壅滞而为痈者当补之以接虚怯之气又东垣先生云疮疡虽面赤伏热不得攻里里虚则下利仲景先生云疮家虽身体疼痛不可发汗汗之则发痉苟不详审妄为汗下以致血气亏损毒反延陷少壮者难以溃敛老弱者多致不救治验给事钱南郭腹患痈已成余用托里之药渐起发彼惑于衆论用行气破血以图内销形体甚勘饮食益少患处顿陷色黯坚硬按之不痛余用大补之剂色赤肿起脓熟针之再用托里肿硬渐消而愈一男子腹内作痛腹外微肿或用药汗之外无形色脉数无力此元气亏损毒不能外起遂与参茋归术之类数剂渐发于外又数剂脓成而欲针之惑于人言用大黄白芷穿山甲之类引脓从便出以致水㵼不止患处平陷自汗盗汗发热作渴不食仍用前药加半夏陈皮姜桂四剂形气渐复又数剂针去其脓仍用补剂喜年㓜未婚而痊论疮疡围寒凉之药内经云五臓不和九窍不通六腑不和留结为痈又云形伤痛气伤瘇此则臓腑不和疮发于外也明矣涂贴寒凉岂能调和臓腑宣通气血耶设使瘇痛热渴脉滑数而有力属纯阳宜内用济隂丹外用益阳散则热毒自解瘀滞自散若似瘇非瘇似痛非痛似溃不溃似赤不赤脉洪数而无力属半阳半隂宜内用冲和汤外用隂阳散则气血自和瘀滞自消若微瘇微痛或色黯不痛或坚硬不溃脉洪大按之微细软弱属纯隂宜内服囘阳汤外敷抑隂散则脾胃自徤阳气自囘丹溪先生云敷贴之剂应酬轻小热症耳若不辨其隂症阳症之所由分而妄敷寒凉之剂迷塞腠理凝滞气血毒反内攻而肉反死矣况运气得寒而不徤瘀血得寒而不散瘀肉得寒而不溃新肉得寒而不生治者审焉治验阁老翟石门子耳下作痛内服外敷皆寒凉败毒更加瘇痛项间瘇硬肉色如故内焮连胸余适考满到京邀视之虽瘇坚而脉滑数此脓内溃也虽足三阳热毒之症为寒凉凝结不能外溃先用六君子补中益气各二剂调补脾胃升发阳气患处赤软针出瘀脓甚多仍服至数剂而愈秋官李北山腿患痈内外用败毒寒凉因痛极刺出脓瘀方知为痈疮口开张肉紫冷陷外无瘇势此阳气虚寒而不能收敛用豆豉饼六君子加藿香砂仁炮姜饮食进而患处煖再以十全大补汤元气复而疮口愈一男子腿瘇一块经年不消饮食少思强食则胀或作泻日渐消瘦两尺脉微细此命门火衰不能生土以致脾胃虚寒以八味丸治之饮食渐进瘇患亦消论疮疡泥用定痛散疮疡之作由六淫七情所伤其痛也因气血凝滞所致假如热毒在内便秘而作痛者内踈黄连汤导之热毒炽盛焮肿而作痛者黄连解毒散治之不应仙方活命饮解之瘀血凝滞而作痛者乳香定痛散和之作脓而痛者托里消毒散排之脓胀而痛者针之脓溃而痛者补之若因气虚而痛四君加归茋血虚而痛四物加参茋肾虚而痛六味地黄丸口干作渴小便频数者加减八味丸此皆止痛之法也丹溪先生云脓出而反痛此为虚也宜补之秽气所触者和解之风寒所逼者温散之若泥用乳没斯执方矣治騐鸿胪苏龙溪小腹内瘇胀作痛大小便秘结作渴饮冷脉洪数而实用黄连解毒二剂瘇痛顿止二便调和用活命饮而全愈一儒者臀患痈瘇焮痛甚用活命饮隔蒜灸而消后因饮食劳倦肿痛恶寒发热头疼用补中益气汤频用葱熨法两月余而消一妇人脇下作痛色赤寒热用小柴胡汤加山栀川芎以清肝火而愈但经行之后患处作痛用八珍汤以补气血而安若肝胆二经血燥气逆所致当用小柴胡汤加山栀胆草芎归主之若久而脾胃虚弱用补中益气为主若兼气郁伤脾而患间以归脾汤若朝凉暮热饮食少思当以逍遥散为主论疮疡用生肌之药夫肌肉者脾胃之所主收敛者气血之所使但当纯补脾胃不宜泛敷生肌之剂夫疮不生肌而色赤甚者血热也四物加山栀连翘色白而无神者气虚也四君加当归黄茋晡热内热隂血虚也四物加参术脓水清稀者气血虚也十全大补汤食少体倦脾气虚也补中益气汤烦热作渴饮食如常胃火也竹叶黄茋汤不应竹叶石膏汤热渴而小便频数肾水虚也用加减八味丸料煎服若败肉去后新肉微赤四沿白膜者此胃中生气也但用四君子汤以培补之则不日而敛若妄用生肌之药余毒未尽而反益甚耳殊不知疮疡之作由胃气不调疮疡之溃由胃气腐化疮疡之敛由胃气荣养东垣先生云胃乃生发之源为人身之本丹溪先生亦谓治疮疡当助胃壮气使根本坚固诚哉是言也可不慎哉治验银台郑敬斋腿患痈疮口不敛余考绩到京请治者皆用十宣散之类云旬日收敛至今未应何也余诊其脉浮大按之微细此因脾气虚弱遂用补中益气加茯苓半夏壮其脾胃不数日而疮敛矣崑庠王子大背患疽年余疮口少许不敛色黯陷下面色痿黄形气怯弱脉浮缓而澁此脾肺气虚也用十全大补汤加附子少许数剂而元气渐复却去附子又三十余剂全愈而领乡荐论疮疡去腐肉疮疡之症脓成者当辨其生熟浅深肉死者当验其腐溃连脱丹溪先生云痈疽因积毒在臓腑当先助胃壮气为主使根本坚固而行经活血佐之令其内消余尝治脉症虚弱者用托里之药则气血壮而肉不死脉证实热者用清热之剂则毒气退而肉自生凡疮聚于筋骨之间肌肉之内皆因血气虚弱用十全大补汤壮其脾胃则未成自散己成自溃又何死肉之有若不大痛或木痛或不赤或内脓不溃或外肉不腐乃气血虚弱宜用桑枝灸及十全大补加姜桂壮其阳气则四畔即消疮头即腐其毒自解又何待于针割若脾胃虚弱饮食少思用六君倍加白术壮其荣气则肌肉受毒者自活已死者自溃已溃者自敛若初起或因尅伐或犯房事以致色黯而不痛者乃阳气脱陷变为隂症急用参附汤温补囘阳亦有可生治验吴庠史邦直之内仲夏患背疽死肉不溃发热痛甚作呕少食口干饮汤脉洪大按之如无此内真寒而外假热当舍时从症先用六君加炮姜肉桂四剂饮食顿进诸症顿退复用十全大补汤仍加姜桂之类五十余剂而死肉溃又五十余剂而新肉生斯人气血充盛而疮易起易敛使医者逆知预为托里必无此患论疮疡未溃用败毒之药疮疡之症当察经之传受病之表里人之虚实而攻补之假如瘇痛热渴大便秘结者邪在内也疏通之瘇焮作痛寒热头疼者邪在表也发散之焮瘇痛甚者邪在经络也和解之微瘇微痛而不作脓者气血虚也补托之漫瘇不痛或不作脓或脓成不溃者气血虚甚也峻补之色黯而微瘇痛或脓成不出或腐肉不溃者阳气虚寒也温补之若泥其未溃而槩用败毒复损脾胃不惟瘇者不能成脓而溃者亦难收敛七恶之症蜂起多致不救丹溪先生云瘇疡内外皆壅宜以托里表散为主如欲用大黄宁无孟浪之非溃疡内外皆虚宜以托里补接为主如欲用香散未免虚虚之失治者审之治验一男子不慎房劳背胛瘇高三寸许濶径尺余自汗盗汗内热发热口干饮汤脉浮大按之弱濇此精虚气节为患用十全大补加五味麦门山茱山药四剂诸症悉退因余他往别用流气饮一剂虚症悉具肿硬如石余仍以前药六剂而愈一儒者背瘇一块按之则软肉色如故饮食如常劳则吐痰体倦此脾气虚而痰滞用补中益气加茯苓半夏少加羌活外用隂阳散以姜汁调搽而消后因劳头晕作呕仍以前药去羌活加生姜蔓荆子而愈崑庠马进伯母左脾连脇作痛遣人索治余意此鬰怒伤肝脾用六君加桔梗枳殻柴胡升麻彼别用疮药益甚始请治其脉右关弦长按之软弱左关弦洪按之濇滞乃脾土不及肝木太过因饮食之毒七情之火也遂用前药四剂脉症悉退再加芎归全愈此等症误用败毒行气破血导痰以致不起者多矣论疮疡用针勿忌凥神针灸之法有太乙人神周身血忌逐年凥神逐日人神而其穴有禁针禁灸之论犯之者其病难瘳理固然也但疮疡气血已伤肌肉已坏宜迎而夺之顺而取之非平人针灸之比何忌之有外科精义云疮疡之症毒气无从而解脓瘀无从而泄反攻于内内既消败欲望其生岂可得乎危恶之发于致命之所祸在反掌腹痈囊痈二便不通胸腹胀闷唇疔喉痺咽喉瘇塞其祸尤速患者审之论疮疡阳气脱陷疮疡阳气脱陷或因尅伐之剂或因脓血大泄或因吐㵼之后或因误而入房若发热头痛小便淋濇或滑数便血目赤烦喘自汗发热气短头晕体倦热渴意欲饮水投水恶寒憎寒身热恶衣扬手掷足汗出如水腰背反张郑声不絶此无根虚大之假热症若畏寒头痛咳逆呕吐耳瞶目蒙小便遗难㵼利肠鸣里急腹痛玉茎短缩冷汗时出齿牙浮痛肢体麻痺或厥冷身痛或咬舌啮唇舌根强硬此阳气脱陷之真寒症皆勿论其脉勿论其疮但见一二急用参附汤补之多有复生者大凡溃后劳役元气亏损或梦遗精脱或滑数便血或外邪乘之或误用寒凉气血脱陷而致斯症治以前药亦有复生者治验内翰杨臯湖孟夏患背疽服尅伐之剂二旬余矣漫瘇坚硬重如负石隔蒜灸五十余壮背遂轻以六君加砂仁二剂涎沫涌出饮食愈少此脾虚阳气脱陷剂用温补反呕不食仍用前药作大剂加附子姜桂又不应遂以参茋各一斤归术陈皮各半斤附子一两煎服三日而尽流涎顿止腐肉顿溃饮食顿进再用姜桂等药托里徤脾腐脱而疮愈矣少叅史南湖之内夏患疽不起发脉大而无力发热作渴自汗盗汗用参茋大补之剂益加手足逆冷大便不寛喘促时呕脉微细按之如无惟太冲不絶仍以参茋白术当归陈皮茯苓计斤许加附子五钱水煎二钟作一服诸症顿退脉息顿复翌日疮起而溃仍用前药四剂后日用托里药调理两月余而消逊妇卧床十三年矣嘉靖癸夘遭囘禄益加忧鬰甲辰三月右肩下发一块焮瘇如瓯中赤外白先用凉药一剂不解次用十宣散四剂加痛略红迎徐南楼视之连投参茋丁桂防芷之剂脓溃徐云无恙矣辞后眩晕呕逆恶寒战慄顶陷脓清偶检翁外科发挥至发背门云若初起一头如黍不瘇不赤烦躁便秘四五日间生头不计其数疮口各如含一粟名曰莲房发云云始骇为恶症治法虽详不谙于行迎翁至诊云辛凉解散气血两虚者忌之连投参茋归术地黄姜附大剂瘇高脓稠兼絍乌金膏数日果腐落筋如脂膜者数片人参每服加至八钱日进二服逾两月平复立斋翁术之渊微他医孰能知之病妇非翁必误入鬼録矣谨附此以告后人毋为时医之误当知翁术之竒布在方册德泽普济与天地仝悠久矣晩生陈逊顿首识论疮疡发热烦躁疮疡发热烦躁或出血过多或溃脓大泄或汗多亡阳或下多亡隂以致隂血耗散阳无所依浮散于肌表之间而非火也若发热无寐血虚也用圣愈汤兼汗不止气虚也急用独参汤发热烦躁肉瞤筋惕气血虚也用八珍汤大渴而赤脉洪大而虚隂虚发热也用当归补血汤肢体微热烦躁面赤脉沉而微隂盛发躁也用四君加姜附东垣云昼发热而夜安静是阳气自旺于阳分也昼安静而夜发热是阳气下陷于隂中也如昼夜俱发热者重阳无隂也当峻补其隂故王太仆云如大寒而甚热之不热是无火也当治其心如大热而甚寒之不寒是无水也热动复止倐忽往来时动时止是无水也当助其肾故心盛则生热肾盛则生寒肾虚则寒动于中心虚则热收于内又热不胜寒是无火也寒不胜热是无水也夫寒之不寒责其无水热之不热责其无火热之不久责心之虚寒之不久责肾之弱治者当深味之治验操江都宪伍松月背疮愈后大热误为热火用苦寒药一钟寒热益甚欲冷水浴身脉浮大按之全无余曰此阳气虚浮于肌表无根之火也急用六君子加附子一剂而愈春元沈霓川之内暑月面生痤疖乘凉入风面目浮肿越二日左臂肿痛瘾疹如丹背脇髀股等处发肿块三四肉色不红痛甚昼夜号唿寒热往来饮食不思服活命饮及行气败毒之剂其势愈炽肝脉浮濇脾脉弦弱此属二经荣气不从风邪乘虚流注经络为患先以八珍加黄茋柴胡青皮数剂肿处渐渐红臖又以十全大补加金银花白芷龙胆草贝母十余剂脇腿二处溃浓碗许余瑰渐平仍服十全大补汤调理月余而安向使专于祛风攻毒鲜不败事矣一儒者患流注发热作渴头痛自汗脉洪大按之无力此气血虚寒也用十全大补加麦门五味治之其症益甚仍用前药加附子一钱四剂诸症悉退却去附子加肉桂二十余剂气血渐复又因劳心发热恶寒饮食减少此脾胃复伤元气下陷用补中益气加附子一钱二剂热止食进仍用大补元气而安后因考试不利怀抱不舒更兼劳役饮食日少形气日衰吐痰作渴头痛恶寒或热来复去或不时而动仍用补中益气数剂诸症渐愈元气渐复乃去附子再加肉桂五分百余剂而愈一男子背疮不敛小便赤澁臖肿发热口干体倦脉洪数而无力用参茋归术熟地芎芍陈皮麦门五味炙草肉桂以补元气引火归经脉症益甚此药力未能及也再剂顿退却去肉桂又数剂而愈此症因前失补元气故耳论疮疡轻症用重剂人生气血有虚实疮疡所发有轻重治疗之法有攻补元戎云若人气血壅盛荣衞充满抑遏不行腐化而为痈者当泄之以夺盛热之气若人饮食少思精神衰弱荣衞短濇寒搏而为痈者当补之以接虚怯之气丹溪先生云瘇疡内外皆虚宜以补接行散为主大扺用药之法如执权衡当察病势轻重邪畜表里疮毒肿溃元气虚实若不详究其因率尔投治实实虚虚七恶之祸不能免矣治者审之治验吴庠盛原慱掌后患疔红丝至腕恶寒发热势属表症与夺命丹一服红丝顿消又用和解之剂大势已退彼别服败毒药发热口干红丝仍见脉浮大而虚此气血受伤而然以补中益气汤主之而愈盖夺命败毒性尤勐烈疮邪已散而复用之是诛伐太过失内经之㫖矣一儒者元气素弱余补其气血出脓而愈后因劳役疮痕作痒乃别服败毒药一剂以致口噤舌强手足搐搦痰涎上涌自汗不止此气血伤而发痉也用十全大补加附子一钱灌服而甦一男子患疔服夺命丹汗不止而疮不痛热不止而便不利此汗多亡阳毒气盛而真气伤矣用参茋归木芍药防风五味二剂诸症悉愈惟以小便不利为忧余曰汗出不宜利小便汗既止阳气复而自利矣仍用前药去防风加麦门倍用当归黄茋四剂便行疮溃而愈论疮疡当舍时从症经云诸痛痒疮疡皆属心火若肿赤烦躁发热引冷便秘作渴脉洪数实是其常也虽在严寒之时必用大苦寒之剂以㵼热毒若脉细皮寒㵼利肠鸣饮食不入呕吐无时手足逆冷是变常也虽在盛暑之时必用大辛温之剂以助阳气内经曰用寒逺寒用热逺热有假者反之虽违其时必从其症论疮疡大便秘结东垣先生云疮疡热毒深固呕啘心逆发热而烦脉沉而实瘇硬木闷大便秘结此毒在臓宜疎通之故曰疎通其内以絶其源又曰疮疡及诸病面赤虽伏火热不得妄攻其里而阳气拂鬰邪气在经宜发表以去之故曰火鬰则发之凡大便不通者乃直肠干涸也宜用猪胆汁导之若肠胃气虚血涸而不通者宜用十全大补汤培养之若疮症属阳或因入房伤肾而不通者宜用前汤加姜附囘阳多有得生者经云肾开窍于二隂藏精于肾津液润则大便如常若溃疡有此因气血亏损肠胃干涸当大补为善设若不审虚实而一于疏利者鲜有不误治验舍亲居賔鸥仲夏患发背黯肿尺余皆有小头如铺黍状四日矣此真气虚而邪气实遂隔蒜灸服活命饮二剂其邪顿退乃纯补其真又将生脉散以代茶饮疮邪大退余因他往三日复视之饮食不入中央肉死大便秘结小便赤浊余曰中央肉死毒气盛而脾气虚也大便不通肠虚而不能传送小便赤浊脾虚而火下陷治亦难矣彼始云莫非间断补药之过予曰然乃急用六君子加当归柴胡升麻饮食渐进大便自通外用乌金膏涂中央三寸许四围红瘇渐消中央黑腐渐去乃敷当归膏用地黄丸与前药间服将百剂而愈一男子腿患痈因服尅伐亏损元气不能成脓余为托里而溃大补而敛但大便结燥用十全大补汤加麦门五味而润月余仍结惑于人言乃服润肠丸而泻不止余用补中益气送四神丸数服而止论疮疡大便㵼痢疮疡大便泄㵼或因寒凉尅伐脾气亏损或因脾气虚弱食不尅化或因脾虚下陷不能升举或因命门火衰不能生土或因肾经虚弱不能禁止或因脾肾虚寒不能司职所主之法若寒凉伤脾用六君加木香砂仁送二神丸脾虚下陷用补中益气送二神丸命门火衰用八味丸料送四神丸肾虚不禁用姜附汤加吴茱茰五味脾肾虚寒用参附汤送四神丸病机云脉沉而细身不动作睛不了了饮食不下鼻准气息者姜附汤主之身重四肢不举者参附汤主之仲景先生云下痢肠鸣当温之脉迟𦂳痛未止当温之大孔痛当温之心痛当救里可与理中附子四逆辈精要云痈疽呕㵼肾脉虚者不治此发内经之微㫖也凡此实难治之症如按前法治之多有可生者治验御医王彭峯之内年踰四十背疽不起发泄㵼作呕食少厥逆脉息如无属阳气虚寒用大补剂加附子姜桂不应再加附子二剂㵼愈甚更以大附子姜桂各三钱参茋归术各五钱作一剂腹内始热呕㵼乃止手足渐温脉息遂复更用大补而溃再用托里而敛十年后仍患脾胃虚寒而殁论疮疡小便淋漓频数不利疮疡小便淋漓频数或茎中濇者肾经亏损之恶症也宜用加减八味丸以补隂足胫逆冷者宜用八味丸以补阳若小便频而黄者宜用四物汤加参术麦门五味以滋肺肾若小便短而少者宜用补中益气加山药麦门五味以补脾肺若热结膀胱而不利者宜用五淋散以清热若脾气燥而不能化者宜用黄芩清肺饮以滋隂若膀胱隂虚阳无以生者宜用六味丸若膀胱阳虚隂无以化者宜用滋肾丸肾虚之患多传此症非滋化源不救若用黄栢知母反㵼其阳以速其危若老人隂痿思色精内败茎中痛而不利者用加减八味丸加车前牛膝不应更加附子多有复生者若精已竭而复耗之大小便中牵痛愈痛则愈便愈便则愈牵痛以前药加附子亦有复生者王太仆云无隂则阳无以化无阳则隂无以生当滋其化源苟专用淡渗复损真隂乃速其危也治验职方王的塘背疽溃后小便淋漓或时自遗作渴引饮烦热不寐疮口焮赤时或如灼时或似遗余曰此肾虚之恶症用加减八味丸加麦门数剂而痊太守朱阳山患背疽漫肿色黯微痛作渴疮头数十左尺洪数按之有力此肾虚之症先用活命饮二剂以杀其毒午前以参茋归木之类壮气血午后以加减八味丸料固肾气喜其未用败毒之药元气未损故数日脓出肉腐而愈驾部林汝玉冬不衣绵作渴饮冷每自喜壮实哂余衣绵诊其脉数大无力余曰至火令当求余也三日间果背热便秘脉濇用四物加芩连山栀数剂大便稍和却去芩连加参术茯苓二十余剂及前丸半斤许渴减六七背热亦退至夏背发一疽纯用托里之剂而敛封君袁怀雪背疽发热作渴脉数无力用四物加黄栢知母𤣥参山栀连翘五味麦门银花背疽渐退又加白芷参茋腐肉尽溃因停药且劳热渴仍作乃以参茋归芷炙草山药山茱茯苓泽㵼肉桂而愈又以六味丸十全大补而敛论疮疡作渴疮疡作渴若焮痛发热便利调和者上焦热也用竹叶石膏汤肿痛发热大便秘澁者内臓热也用四顺清凉饮焮肿痛甚者热毒藴结也用仙方活命饮漫肿微痛者气血虚壅也用补中益气汤若因胃火销烁而津液短少者用竹叶黄茋汤若因胃气虚而不能生津液者用补中益气汤若因胃气伤而内亡津液者用七味白术散若因肾水干涸作渴或口舌干燥者用加减八味丸或先口干作渴小便频数而后患疽或疽愈后作渴饮水或舌黄干硬小便数而疽生者尤其恶也苟能逆知其因预服加减八味丸补中益气汤以滋化源可免是患论疮疡出血疮疡出血因五臓之气亏损虚火动而错经妄行也当求其经审其因而治之若肝热而血妄行者四物炒栀丹皮苓术肝虚而不能藏血者六味地黄丸心虚而不能生血者四物炒连丹皮苓术脾虚热而不能统血者四君炒栀丹皮若脾经鬰结用归脾汤加五味子脾肺气虚用补中益气加五味子气血俱虚用十全大补隂火动用六味丸加五味子大凡失血过多见烦热发渴等症勿论其脉急用独参汤以补气经云血生于气苟非参茋归术甘温等剂以生心肝之血决不能愈若发热脉大者不治凡患血症皆当以犀角地黄汤为主治验翰林屠渐山年四十患湿毒疮疾误用轻粉之剂亏损元气久不能愈一日将晡之际诊之肝脉忽洪数而有力余曰何肝脉之如此侵晨疮出黯血三四碗体倦自汗虽甚可畏所喜血黯而脉静余曰此轻粉之热血受其毒而妄行轻粉之毒亦得以泄邪气而真气虚也当急用独参汤主之余重其为人体恤甚笃但惑于他言不果致邪气连绵不已惜哉一男子背疮出血烦躁作渴脉洪大按之如无此血脱发躁用当归补血汤二剂少愈又以八珍加黄茋山栀数剂全愈一妇人溃后吐鲜血三碗许余用独参汤而血止用四君熟地芎归而疮愈此血脱补气阳生隂长之理也若用凉血降火沉隂之剂脾胃生气复伤不惟血不归源而死无疑矣一老妇手大指患疔为人针破出鲜血手背俱瘇半体皆痛神思昏愦五日矣用活命饮始知痛在手疮势虽恶不宜大攻再用大补剂又各一剂外用隔蒜灸喜此手背赤瘇而出毒水又各一剂赤瘇渐溃又用托里药而瘥南仪部贺朝卿陞山西少叅别时余见其唇鼻青黑且时搔背问其故曰有一小疮耳余与视之果疽也此脾胃败坏为不治之症余素与善悲其途次不便殡殓遂托其僚友张东沙辈强留之勉与大补但出紫血虚极也或谓毒炽不能为脓乃服攻毒药一钟以致呕逆脉脱果卒于南都佥宪张碧崖腰患疽醉而入房脉洪数两尺更大余辞不治将发舟其子强留顷间吐臭血五六碗余意此肾经虚火而血妄行血必从齿缝出将合肉桂等补肾制火之药各用罐别煎熟听用血止拭齿视之果然遂合一钟冷服之热渴顿止少顷温服一钟脉细欲脱气息奄奄得药则脉少复良久仍脱其子疑内有脓欲刺之余曰必无乃以鹅翎管絍内果如余言次日脉脱脚寒至膝腹内如氷急用六君加姜附腹始温脓始溃疮口将完彼因侍者皆爱妾又患小便不通此隂已痿而思色以降其精精内败不出而然耳用加减八味丸料加参茋白术一剂小便虽愈疮口不敛而殓薛氏医案卷十三薛氏医案卷十四钦定四库全书薛氏医案卷十四明薛已撰外科枢要二脑疽脑疽属膀胱经积热或湿毒上涌或隂虚火炽或肾水亏损隂精消涸初起肿赤痛甚烦渴饮冷脉洪数而有力乃湿热上涌当用黄连消毒散并隔蒜灸以除湿热漫瘇微痛渴不饮冷脉洪数而无力乃隂虚火炽当用六味丸及补中益气汤以滋化源若口舌干燥小便频数或淋漓作痛乃肾水亏损急用加减八味丸及前汤以固根本引火归经若不成脓不腐溃阳气虚也四君加归茋不生肌不收敛脾气虚也十全大补汤若色黯不溃或溃而不敛乃隂精消涸名曰脑烁为不治若攻补得宜亦有可愈治者审焉治騐一妇人患前症口干舌燥内服清热外敷寒凉色黯不臖胸中气噎此内真寒而外假热也彼疑素有痰火不欲温补余以参茋各五钱姜桂各三钱一剂顿然溃又用大补药而愈一妇人冬间患此肿痛热渇余用清热消毒药溃之而愈次年三月其舌肿大遍身发疔如卜萄不计其数手足尤多乃脾胃受毒也先各刺出黒血随服夺命丹七粒出臭汗疮热益甚便秘二日与大黄芩连各三钱升麻白芷山栀薄荷连翘各二钱生甘草一钱水煎三五沸服之大小便出臭血甚多下体稍退乃磨入犀角汁再服舌本及齿缝出臭血诸毒乃消更以犀角地黄汤而愈耳疮耳疮属手少阳三焦经或足厥隂肝经血虚风热或肝经燥火风热或肾经虚火等因若发热焮痛属少阳厥隂风热用柴胡栀子散若内热痒痛属前二经血虚用当归川芎散若寒热作痛属肝经风热用小柴胡汤加山栀川芎若内热口干属肾经虚火用加味地黄丸如不应用加减八味丸余当随症治之治验文选姚海山耳根赤肿寒热作痛此属三焦风热也但中气素虚以补中益气加山栀炒黄芩牛蒡子治之而愈一儒者因怒耳内作痛出水或用祛风之剂筋挛作痛肢体如束此肝火伤血也用六味丸料数服而愈举人毛石峯子年二十耳内出水或作痛年余矣脉洪数左尺益甚此属肝肾二经虚热也用加减八味丸料一剂而愈一男子每入房耳内或作痒或出水常以银簪探入甚喜隂凉此属肾经虚热也用加减八味丸而愈一妇人因怒发热每经行即两耳出脓两太阳作痛以手按之痛稍止怒则胸脇乳房胀痛或寒热徃来或小便频数或小腹胀闷此皆属肝火血虚也先用栀子清肝散二剂又用加味逍遥散数剂诸症悉退又以补中益气加五味而全愈一妇人经行后因怒气劳役发热寒热耳内作痛余以经行为血虚用八珍汤加柴胡怒气为肝火用加味逍遥散劳役为气伤用补中益气汤加山栀而愈一妇人耳内作痛或肿臖寒热发热面色素青黄经行则变赤余以为怒气伤肝郁结伤脾用加味归脾汤加味逍遥散而愈一妇人耳内瘇痛寒热口苦耳内出水焮连颈项饮食少思此肝火盛而伤脾也用小柴胡汤加山栀牡丹皮调补肝脾而全愈一孀妇或耳内外作痛或项侧结核内热晡热月经不调唾痰少食胸膈不利余以为郁怒伤肝脾朝用归脾汤以解脾郁生脾气夕用加味逍遥散以清肝火生肝血而愈太卿魏庄渠癸卯仲冬耳内作痛左尺洪大而澁余曰此肾水枯竭不能生肝木当滋化源彼不信仍杂用直补之剂余谓其壻陆时若曰庄渠不能生肾水来春必不能起至明年季春十八日复请治昏愦不语頥耳之分已有脓矣且卵缩便数方信余言求治辞不克用六味丸料一钟隂茎舒出小便十减六七神思顿醒余曰若砭脓出庶延数日为立嗣之计否则脓从耳出死立待矣或谓不砭可生者余因辞归翌日果耳内出脓至二十一日己未火日而卒宪副姜时川癸卯冬右手寸口浮数而有痰口内若有疮然余曰此胃火传于肺也当薄滋味慎起居以御之甲辰秋尺脉洪数而无力余曰此肺金不能生肾水无根之火上炎也宜静调理滋化源以治之彼云今喉耳不时燥痛肢体不时发热果是无根之火殒无疑矣后㑹刘古崃云姜公之病已如尊料遂拉同徃视喉果瘇溃脉愈洪大又误以为疮毒而投苦寒之剂卒于仲春二十八日乃药之促其亡也否则尚能延至仲夏鬓疽鬓疽属肝胆二经怒火或风热血虚所致若发热作渇者用柴胡清肝散肿臖痛甚者用仙方活命饮若大势已退余毒未散用参茋归术为主佐以川芎白芷金银花以速其脓脓成仍用参茋之类托而溃之若欲其生肌收敛脾虚者六味丸血虚者四物加参茋或血燥或水而不能生木者用四物汤六味地黄丸气虚者用补中益气汤皆当滋其化源为善治验侍御朱南臯患前症肿痛发热日晡尤甚此肝胆二经血虚火燥也用四物汤加𤣥参柴胡桔梗炙草治之而愈又因劳役发热畏寒作渴自汗用补中益气汤去柴升加五味麦门炮姜而瘥州守胡廷器年七十患前症肿焮作痛头目俱胀此肾水不足肝胆火盛而血燥也用六味丸料四剂疮头出水而愈后因调养失宜仍瘇痛烦热喘渇脉洪大而虚此脾胃之气伤也用补中益气以补脾胃用六味地黄丸以补肾肝而痊瘰疬夫瘰疬之症属三焦肝胆二经怒火风热血燥或肝肾二经精血亏损虚火内动或恚怒气逆忧思过甚风热邪气内搏于肝葢怒伤肝肝主筋肝受病则筋累累然如贯珠也其候多生于耳前后项腋间结聚成核初觉憎寒恶热咽项强痛苦寒热焮痛者此肝火风热而气病也用小柴胡汤以清肝火并服加味四物汤以养肝血若寒热既止而核不消散者此肝经火燥而血病也用加味逍遥散以清肝火六味地黄丸以生肾水若肿髙而稍软面色痿黄皮肤壮热脓已成也可用针以决之及服托里之剂若经久不愈或愈而复发脓水淋漓肌肤羸痩者必纯补之剂庶可收敛否则变成九瘘内经曰陷脉为瘘留连肉腠即此病也外用豆䜴饼琥珀膏以驱散寒邪补接阳气内服补中益气汤六味丸以滋肾水培肝木健脾土亦有可愈者大抵肝胆部分结核不问大小其脉左闗弦𦂳左尺洪数者乃肾水不能生肝木以致胆火燥而筋挛须用前药以滋化源是治其本也外台秘要云肝肾虚热则生疬病机云瘰疬不系膏粱丹毒火热之变因虚劳气郁所致止宜补形气调经脉其疮自消散葢不待汗之下之而已也其不详脉证经络受病之异者下之则犯经禁病禁虚虚之祸如指诸掌若脉洪大元气虚败为不治若面晄白为金尅木亦不治若眼内赤脉贯瞳人见几条则几年死使不从本而治妄用伐肝之剂则误矣葢伐肝则脾土先伤脾伤则损五脏之源矣可不慎哉治验阁老杨石斋子年十七发热作渇日晡頬赤左闗尺脉大而浮此肝肾隂虚用补隂八珍汤五十余剂又加参茋二十余剂而溃但脓水清稀肌肉不生乃以参茋归术为主佐以芍药熟地麦门五味脓水稠而肌肉生更服必效散一剂疬毒去而疮口敛容台张美之善怒孟春患此或用伐肝之剂不愈余以为肝血不足用六味地黄丸补中益气汤以滋化源至季冬而愈一儒者愈后体痩发热昼夜无定此足三隂气血俱虚用八珍加麦门五味二十余剂又用补中益气加麦门五味及六味丸而愈儒者杨泽之缺盆间结一核余谓此肝火血燥而筋挛法当滋肾水生肝血彼反用行气化痰外敷南星商陆益大如碗余用补中益气汤六味地黄丸以滋肾水间用芦荟丸以清肝火年余元气复而消儒者张子容素善怒患此久而不愈疮出鲜血左闗弦洪重按如无此肝火动而血妄行症属气血俱虚用补中益气汤以补脾肺用六味丸以滋肾肝而愈一男子颈间结核大溃一妇人左眉及髪际结核并用栀子清肝散海藻散坚丸以清肝火养肝血益元气而愈此症亦有大如升斗者亦治以前药可愈陆子温两耳下瘇硬用伐肝软坚之剂益甚其脉左闗弦𦂳左尺洪数此肾水亏损而筋挛也当生肺金滋肾水则肝得血而筋自舒矣彼不悟仍服前药竟致不起时毒夫时毒者为四时邪毒之气而感之于人也其候发于鼻而耳项咽喉赤瘇无头或结核有根寒热头痛恍惚不宁状如伤寒五七日之间亦能杀人治宜精辨之若脉浮数者邪在表也用葛根牛蒡子汤解毒升麻汤之类以发之脉沉濇者邪在里也用栀子仁汤大黄汤之类以下之表里俱病者犀角升麻汤甚者砭出恶血并用通气散㗜鼻内取嚏以泄其毒十日外自消若㗜药不嚏者不可治之如嚏出脓血者治之必愈至七八日之间大小便通利头面瘇起髙赤者可服托里散黄茋散此病若五日已前精神昏乱咽喉秘塞语声不出头面赤瘇食不知味者必死之候凶荒劳役患之安里为主用普济消毒饮最善然而此症有隂有阳有可汗有可下若误认为热毒而用寒药则谬矣治验少宰李蒲汀用发散之药耗损元气患处不消体倦恶寒食少口干余用益气汤加桔梗及托里消毒散而愈秋官陈同野元气素弱脉微细而伏此形病俱虚也用参术芎归陈皮柴胡升麻炙草以升举阳气用牛蒡𤣥参连翘桔梗以解热毒二剂瘇顿消而脉亦复矣苟以脉微细为属隂以瘇赤为属阳而药之鲜有不误者一妇人溃后瘇赤不消食少体倦脓清色白乃脾肺气虚也先用六君加桔梗芎归后用益气汤加桔梗而敛春官袁谷虚之妹表散过度瘇硬不食脉浮大按之而短此真气絶也辞不治后果殁痄痄属足阳明胃经或外因风热所乘或内因积热所致若瘇痛寒热者白芷胃风汤内热瘇痛者升麻黄连汤外瘇作痛内热口干者犀角升麻汤内伤寒凉不能消溃者补中益气汤发热作渇大便秘结者加味清凉饮表里俱解而仍肿痛者欲作脓也托里散若饮食少思胃气虚弱也六君子汤肢体倦怠阳气虚弱也补中益气汤脓毒既溃瘇痛不减热毒未解也托里消毒散脓出而反痛气血虚也人参内托散发热晡热隂血虚也八珍汤恶寒发热气血俱虚也十全大补汤若瘇焮痛连耳下者属手足少阳经当清肝火若连頥及耳后者属足少隂经虚火当补肾水患此而有不治者多泥风热执用尅伐之药耳治验地官陈用之服发散之剂寒热已退肿痛不消此血凝滞而欲作脓也用托里消毒散而脓成又用托里散而脓溃但脓清作渇乃气血虚也用八珍加麦门五味三十余剂而愈上舍卢懋树左尺脉数症属肾经不足误服消毒之剂致损元气而不能愈余用补中益气六味丸料而痊上舍熊栋卿頥后患之脓清体痩遗精盗汗晡热口渴痰气上涌久而不愈脉洪大按之微细属肾气亏损所致遂用加减八味丸料并十全大补汤而愈一妇人素内热因怒耳下至颈瘇痛寒热此肝胆经火燥而血虚用柴胡栀子散而瘇痛消用加味逍遥散而寒热退用八珍汤加丹皮而内热止发背发背属膀胱督脉经或隂虚火盛或醇酒厚味或郁怒房劳所致若瘇赤痛甚脉洪数而有力热毒之症也为易治漫肿微痛色黯作渇脉洪数而无力隂虚之症也为难治不瘇不痛或漫肿色黯脉微细阳气虚甚也尤为难治若瘇焮作痛寒热作渇饮食如常此形气病气俱有余也先用仙方活命饮后用托里消毒散解之漫瘇微痛或色不赤饮食少思此形气病气俱不足也用托里散调补之不作脓或脓成不溃阳气虚也托里散倍加肉桂参茋脓出而反痛或脓清稀气血俱虚也八珍汤恶寒形寒或不收敛阳气虚也十全大补汤晡热内热或不收敛隂血虚也四物加参术作呕欲呕或不收敛胃气虚也六君加炮姜食少体倦或不收敛脾气虚也补中益气汤加茯苓半夏肉赤而不敛血热也四物加山栀连翘肉白而不敛脾虚也四君加酒炒芍药木香小便频数者肾隂亏损也加减八味丸若初患未发出而寒热疼痛作渴饮冷此邪气内藴也仙方活命饮口干饮热漫瘇微痛此元气内虚也托里消毒散饮食少思肢体倦怠脾胃虚弱也六君子汤如未应加姜桂其有死者乃邪气盛真气虚而不能发出也在于旬余之间见之若已发出用托里消毒散不腐溃用托里散如不应急温补脾胃其有死者乃真气虚而不能腐溃也在于二旬之间见之若已腐溃用托里散以生肌如不应急温补脾胃其有死者乃脾气虚而不能收敛也在于月余见之此三证虽不见于经籍余尝治而厯验治验都宪周𢎞冈背患疽瘇而不溃脉大而浮此阳气虚弱而邪气壅滞也用托里散倍用参茋反内热作渇脉洪大鼓指此虚火也用前散急加肉桂脉证顿退仍用托里而愈若以为热毒而用寒药则误矣太仆王的塘初起因大劳又用十宣散之类加喘渇内热脉大无力此阳气自伤不能升举下陷于隂分而为内热也余以补中益气加酒炒芍药麦门冬五味子治之而愈上舍张克恭患此内服外敷皆寒凉败毒遍身作痛欲呕少食晡热内热恶寒畏寒余曰遍身作痛荣卫虚而不能营于肉里也欲呕少食脾胃虚寒而不能消化饮食也内热晡热隂血内虚而阳气陷于隂分也恶寒畏寒阳气虚弱而不能卫于肌肤也此皆由脾胃之气不足所致遂用补中益气汤诸症渐退更以十全大补汤腐肉渐溃又用六君子汤加芎归肌肉顿生而愈府庠彭碧溪患腰疽服寒凉败毒之药色黯不痛疮头如铺黍背重不能安寝耳瞶目白面色无神小便频澁作渇迷闷气粗短促脉浮数重按如无余先用滋肾水之药一剂少顷便利渇止背即轻爽乃砭去瘀血以艾半觔许明炙患处外敷乌金膏内服参茋归术肉桂等药至数剂元气稍复自疑肉桂辛热一日不用手足并冷大便不禁仍加肉桂及补骨脂二钱肉豆蔲一钱大便如常其肉渐溃更用当归膏以生肌肉八珍汤以补气血而愈儒者周两峯懐抱久郁背嵴患疽肝脉弦洪脾脉浮大按之微细以补中益气汤加桔梗贝母少用金银花白芷二剂肝脉顿退脾脉顿复乃以活命饮二剂脓溃肿消肝脉仍弦此毒虽去而胃气复伤仍用补中益气汤加茯苓半夏而愈上舎蔡东之患此余用托里之药而溃疮口尚未全敛时值仲冬兼咳𠻳余曰疮口未敛脾气虚也咳𠻳不止肺气虚也法当补其母一日与其同宴见有羊肉余曰补可以去弱人参羊肉之类是也最宜食之遂毎日不彻旬余而疮敛𠻳亦顿愈矣宪副屠九峯孟春患此色黯漫瘇作渇便数尺脉洪数此肾水干涸当殁于火旺之际不信更用苦寒之药复伤元气以促其殁京兆柴黼菴仲夏患之色黯微瘇发热烦躁痰涎自出小腹隂实手足逆冷右闗脉澁两尺微细余曰此隂虚之症也王太仆云大热而不热是无火也决不能起恳求治之用大温补之药一剂流涎虽止患处不起终不能救举人顾东溪久作渇六月初腰患疽不慎起居疮溃尺许色黯败臭小便如淋唇裂舌刺七月终请治右尺洪数左闗浮濇余谓先渇而患疽者乃肾水干涸虚火上炎多致不起然脓水败臭色黯不痛疮口张大乃脾气败而肌肉死也小便如淋痰壅喘促口干舌裂乃脾肺败而肾水絶也左尺洪数肾无所生也左闗浮濇肺尅肝也况当金旺之际危殆速矣二日后果殁葢此症既发于外两月方殁者乃元气虚不能收敛也若豫为调补使气血无亏亦有得生者乳痈乳岩结核乳房属足阳明胃经乳头属足厥隂肝经男子房劳恚怒伤于肝肾妇人胎产忧郁损于肝脾若焮痛寒热当发散表邪瘇焮痛甚当清肝消毒并宜隔蒜灸不作脓或脓成不溃托里散为主不收敛或脓清稀补脾胃为主若脓出反痛或作寒热气血虚也十全大补汤体倦口干中气虚也补中益气汤晡热内热隂血虚也八珍汤加五味子欲呕作呕胃气虚也香砂六君子汤食少作呕胃气虚寒也前汤加藿香食少泄泻脾气虚寒也前汤加炮姜若劳碌肿痛气血未复也八珍汤倍用参苓归术若怒气瘇痛肝火伤血也八珍汤加柴胡山栀若肝火血虚而结核者四物汤加参术柴胡升麻若肝脾气血虚而结核者四君子加芎归柴胡升麻郁结伤脾而结核者归脾汤兼𤓰蒌散若郁怒伤肝脾而结核不痒不痛者名曰乳岩最难治疗苟能戒七情逺厚味解郁结养气血亦可保全治验封君袁阳泾左乳内结一核月余赤肿此足三隂虚兼怒气所致用八珍汤加柴栀丹皮治之诸证渐退又用清肝解郁汤而愈时当仲秋两目连札肝脉微弦此肝经火盛而风动也更加龙胆草五味并六味地黄丸而愈若用清热败毒化痰行气鲜有不误者一儒者两乳患瘇服连翘饮反坚硬食少内热胸脇作痛日晡头痛小便赤涩此足三隂虚而兼郁怒前药复损脾肺先用六君加芎归柴胡山栀四十余剂元气复而自溃乃作痛恶寒此气血虚也用十全大补汤六味丸而愈一儒者两乳作痛两脇作胀久服流气饮𤓰蒌散后左脇下结一块肉色不变劳则寒热用八珍加柴胡逺志贝母桔梗月余色赤作痛脓将成矣后针出脓碗许顿然作呕此胃气虚而有痰也令时嚼生姜服六君子汤呕止加肉桂而疮愈后出仕毎劳怒胸乳仍痛或发寒热服补中益气汤加炒山栀即愈疔疮内经曰膏粱之变足生大疔多由膏粱厚味之所致或因卒中饮食之毒或感四时不正之气或感蛇虫之毒或感死畜之秽各宜审而治之其毒多生于头面四肢形色不一或如小疮或如水泡或疼痛或麻木或寒热作痛或呕吐恶心或肢体拘急并用隔蒜灸并服解毒之剂若不省人事或牙闗𦂳急者以夺命丹为末葱酒调灌之若生两足者多有红丝至脐生两手者多有红丝至心生唇面口内者多有红丝入喉皆急用针挑破其丝使出恶血以泄其毒若患于偏僻之处药所难导者惟灸法大有回生之功然疔之名状虽有十三种之不同而治法但审其元气虚实邪之表里而庶无悮人于夭札也若专泥于疏利表散非惟无益而反害之凡人暴死多是疔毒急取灯遍照其身若是小疮即是其毒宜急灸之并服夺命丹等药亦有复甦者治验长洲庠苏子忠鼻梁患之症属表邪但气血俱虚不胜发散遂用补中益气为主佐以防风白芷而愈一男子小指患之或为针刺出血敷以凉药掌指皆瘇三四倍色黯神昏此邪气郁遏余先以夺命丹一服活命饮二剂稍可余因他徃或为遍刺其手出鲜血碗许臂瘇如瓠指大数倍用大剂参茋归术之类及频灸遍身而瘇消但大便不实时常泄气此元气下陷以补中益气加骨脂肉蔲吴茱五味又日以人参五钱麦门三钱五味二钱水煎代茶饮又用大补药五十余贴而愈设此症初不用解毒之剂后不用大补之药死无疑矣白莲泾陈伯和子唇患之有紫脉延至口内将及于喉余曰紫脉过喉则难治矣须针其脉并疮头出恶血以泄其毒则可彼不信别用解毒之剂遂至头面俱瘇复求治口内瘇胀针不能入乃砭面唇出黑血碗许势虽少退终至不起惜哉肺疽肺痿夫肺者五脏之华葢也处于胷中主于气候于皮毛劳伤气血腠理不宻外邪所乘内感于肺或入房过度肾水亏损虚火上炎或醇酒炙辛辣厚味薫蒸于肺或咳唾痰涎汗下过度重亡津液之所致也其候恶风咳𠻳鼻塞项强胸脇胀满唿吸不利咽燥作渇甚则四肢微瘇咳唾脓血若吐痰臭浊脓血腥秽胸中隐隐微痛右手寸口脉数而实者为肺疽若吐涎沫而无脓脉数而虚者为肺痿也若咳𠻳喘急者小青龙汤咳𠻳胸胀者葶苈大枣泻肺汤咳脓腥浊者桔梗汤咳喘短气或小便短少者佐以参茋补肺汤体倦食少者佐以参术补脾汤咳吐痰壅者肾虚水泛也六味地黄丸口干咽燥者虚火上炎也加减八味丸此症皆因脾土亏损不能生肺金肺金不能生肾水故始萌则可救脓成则多死若脉微𦂳而数者未有脓也𦂳甚而数者已有脓也内经曰血热则肉败荣卫不行必将为脓大凡肺疮咳吐脓血久久如粳米粥者难治若吐脓而不止者亦不可治也其吐脓而自止者自愈其脉短而濇者自痊面色当白而反赤者此火之尅金皆不可治苟能补脾肺滋肾水庶有生者但恐専攻其疮脾胃益虚鲜有不误者矣治验一儒者患肺痈鼻流清涕咳吐脓血胸膈作胀此风邪外伤也先用消风散加乱髪灰二服而鼻利又用四君加芎归及桔梗汤而愈后因劳役咳𠻳吐脓小便滴沥面色黄白此脾土不能生肺金肺金不能生肾水也用补中益气汤六味地黄丸而愈一儒者因素善饮咳脓项强皮肤不泽此脾肺气虚外邪所乘而成肺痈也先用桔梗汤后用人参补肺汤而痊一男子咳吐痰脓胸腹臌胀两寸与右闗脉皆洪数此火不能生土而土不能生金也用桔梗汤为主佐以补中益气汤而愈一男子不时咳𠻳作渇自汗发热便数自用清肺降火理气渗利之剂服之反小便不通面目赤色唇裂痰壅脾肺肾三脉浮大按之而数此足三隂亏损不能相生当滋化源否则成痈矣不信仍用分利之药后果患肺痈余用桔梗汤及六味丸而愈一男子面赤吐脓发热作渴烦燥引饮脉洪数而无伦次先用加减八味丸加麦门大剂一服热渇顿止即熟睡良久觉而神爽索食再剂诸症顿减仍用前药更以人参五钱麦门二钱五分五味二钱水煎代茶日饮一剂月余而安此症面赤者当补肺肾面白者当补脾肺治者验之一妇人素血虚发热咳𠻳或用痰火之剂后吐脓血面赤脉数其势甚危此脓成而血气虚也余用八珍汤以补元气用桔梗汤以治肺症脉症渐愈一妇人感冐风寒或用发表之剂反咳𠻳喘急饮食少思胸膈不利大便不通右寸闗脉浮数欲用通利之剂余曰此因脾土亏损不能生肺金若更利之复耗津液必患肺痈矣不信仍利之虚证悉至后果吐脓余朝用益气汤夕用桔梗汤各数剂吐脓渐止又朝仍用前汤夕用十全大补汤各五十余剂喜其善调理获愈一妇人咳𠻳吐痰胸膈作痛右寸闗浮滑项下牵强此脾胃积热成痰非痈患也以二陈汤加山栀白术桔梗治之而痊一妇人素血虚内热时咳甲辰孟冬两尺浮洪余曰当防患肺症丙午孟春果咳𠻳左右寸脉洪数此心火刑尅肺金而成肺痈也脓已成矣夏令可忧余用壮水健脾之剂稍愈彼不慎调摄果殁于仲夏胃脘痈圣济总録云胃脘痈由寒气隔阳热聚胃口寒热不调故血肉腐壊以气逆于胃故胃脉沉细以阳气不得上升故人迎热甚令人寒热如疟身皮甲错或咳𠻳或呕脓吐血若脉洪数脓成也急排之脉迟𦂳瘀血也急下之否则其毒内攻腐烂肠胃矣丹溪先生云内疽者因饮食之毒七情之火相郁而发用射干汤主之愚常以薏苡仁汤牡丹皮散太乙膏选用之亦效若吐脓血饮食少思助胃壮气为主而佐以前法不可専治其疮治验一男子寒热作渇不时咳吐口内血腥又五日吐脓身皮甲错用射干汤四剂脓血已止但气壅痰多以甘桔汤而愈一男子用射干汤之类将愈但气喘体倦发热作渇小便频数此肺气不足用补中益气山药山茱麦门五味时仲夏更以生脉散代茶饮而愈一妇人素食厚味吐脓已愈但小便淋沥此肝肾气虚用补中益气加麦门五味及加减八味丸而愈若膏粱之人初起宜用清胃散肠痈孙真人云肠痈为病小腹重强按之则痛小便如淋时时汗出复恶寒身皮甲错腹皮急如瘇甚者腹胀大转侧有水声或绕脐生疮或脓从脐出或从大便下葢因七情饮食所致治法脉迟𦂳者未有脓也用大黄汤下之脉洪数者已有脓也用薏苡仁汤排之小腹疼痛小便不利脓壅滞也牡丹皮散主之若大便或脐间出脓者不治内经云肠痈为病不可惊惊则肠断而死故患是者其坐卧转侧理宜徐缓时少饮薄粥及服八珍汤固其元气静养调理庶可保全其生治验通府张廷用患之两月余矣时出白脓体倦恶寒此邪气去而中气虚也余用托里散兼益气汤徐徐呷之又令以猪肚肺煮烂取其汤调米粉煮时呷半盏后渐调理而痊一男子里急后重下脓胀痛此脾气下陷用排脓散蜡丸而愈后因劳役寒热体倦用补中益气汤而安一妇人小腹胀痛小便如淋时时汗出此瘀血凝结于内先以神效𤓰蒌散二剂少愈更以薏苡仁汤而愈一妇人小腹胀痛而有块脉芤而涩此瘀血为患也以四物加𤣥胡索红花桃仁牛膝木香二剂血下而痊一妇人小腹胀痛大便秘濇转侧有水声脉洪数此脓瘀内溃也以梅仁汤一剂下瘀血诸症悉退再以薏苡仁汤二剂而瘥一妇人脓成胀痛小便不利脉洪数此脓毒内溃也服太乙膏三钱脓下甚多更以𤓰蒌散蜡丸及托里散而安一妇人产后恶血不止小腹作痛服𤓰子仁汤下瘀血而痊凡瘀血停滞宜急治之缓则腐化为脓最为难治若流注闗节则为败症腹痈腹痈谓疮生于肚腹或生于皮里膜外属膏粱厚味七情郁火若漫肿坚硬肉色不变或脉迟𦂳未成脓也四君加芎归白芷枳殻或托里散瘇软色赤或脉洪数已成脓也托里消毒散脓成而不外溃者气血虚也卧针而刺之瘇焮作痛者邪气实也先用仙方活命饮隔蒜灸以杀其毒后用托里以补其气若初起欲其内消当助胃壮气使根本坚固而以行经活血之药佐之若用尅伐之剂欲其消散则瘇者不能溃溃者不能敛若用疎利之药下其脓则少壮者多为难治老弱者立见危亡亦有食积疝气类此者见保婴撮要治验司马李梧山患此腹痛而势已成用活命饮一剂痛顿止用托里消毒散瘇顿起此脓将成也用托里散补之自溃而愈锦衣掌堂刘廷器正德辛未仲夏腹患痈溃而脓清热渇腹胀作呕不食或以为热毒内攻皆用芩连大黄之剂病愈甚余曰当舍时从症投以参茋姜附等药一剂呕止食进再用托里等剂而疮愈进士边云庄腹痛恶寒脉浮数余曰浮数之脉而反恶寒疮疽之症也不信数日后复请视之左尺洪数余曰内有脓矣仍不信至小腹痛胀连及两臂始悟余曰脓溃臂矣气血俱虚何以收敛急服活命饮一钟臂溃一孔出脓斗许气息奄奄用大补药一剂神思方醒毎去后粪从疮出痛不可当小腹间如有物上挺即发痉不省人事烦躁脉大举按皆实省而诊之脉洪大按之如无用十全大补倍用参茋至四斤更加附子二枚煎膏服而痉止又用十全大补汤五十余剂而疮敛上舍周一元腹患痈三月不愈脓水清稀朝寒暮热服四物黄蘗知母之类食少作泻痰涎上涌服二陈枳实之类痰涎愈甚胸膈痞闷谓余曰何也余曰朝寒暮热血气虚也食少作泻脾肾虚也痰涌胸痞脾肺虚也悉因真气虚而邪气实也当先壮其胃气使诸脏有所禀而邪自退矣遂用六君加黄茋当归数剂诸症渐退又用十全大补汤肌肉渐敛更用补中益气汤调理而痊上舍毛体仁素隂虚春初咳𠻳胸中隐痛肾脉数而无力肺脉数而时见此肾气亏损隂火炽盛用六味丸料一剂服之病势虽减内痈已成葢因元气虚而未能发出火令可畏不信服痰火之剂两月后乳间微瘇脉洪数而无力余曰脓内溃矣当刺出其浓以免内攻之祸不信又月余请治但针得一孔脓㨮不利仍复内攻唇舌青赤余曰脏腑已壊吾何能治之后果殁从侄孙年十四而毕姻乙巳春年二十四腹中作痛用大黄等药二剂下血甚多胸腹胀满痰喘发热又服破气降火药一剂汗出如水手足如氷余他徃适归诊之左闗洪数右尺尤甚乃腹痈也虽能收敛至夏必变而成瘵疽用参茋各一两归术各五钱陈皮茯苓各三钱炙草炮姜各一钱二剂诸症少退腹始微赤按之觉痛又二剂作痛又二剂瘇痛脉滑数针出脓瘀更用大补汤精神饮食如故因遗精患处色黯用前药加五味山茱山药骨脂吴茱等剂疮口渐敛瘵症悉具其脉非洪大而数即微细如无惟専服独参汤人乳汁少复良久仍脱余曰当备后事以俟火旺乃祷鬼神巫者厯言徃事如见更示以方药皆峻利之剂且言保其必生敬信服之后果殁经曰拘于鬼神者不可与言至德而况又轻信方药于邪妄之人耶书此以警后患流注流注或因饮食劳倦脾胃伤损或因房劳隂虚阳气凑袭或因营气不从逆于肉理或因腠理不宻外邪客之或暴怒伤肝或郁结伤脾或湿痰流注或跌扑血滞或产后恶露皆因气虚血注而凝也或生于四肢闗节或生于胸腹腰臀或结块或漫瘇或作痛皆由元气亏损所致也悉宜葱熨及用益气养荣汤固其元气则未成者自消已成者自溃若久而不敛佐以豆䜴饼琥珀膏祛散寒邪补接阳气若内有脓管而不敛者用针头散腐化之经云形伤痛气伤瘇又曰真气夺则虚邪气胜则实若不补气血节饮食慎起居戒七情而専用寒凉尅伐其不死者幸矣治验侍御朱东溪左脇下近腹肝胆经部分结一块四寸许漫瘇不赤按之则痛余曰此当补脾胃彼谓瘇疡宜表散乃服流气饮后胃气顿虚始信余言遂用四君子加芎归酒炒芍药姜桂胃气复而恶症退乃去干姜加黄茋数剂微赤微痛又三十余剂焮瘇大痛此脓内溃也遂针之用补中益气加减八味丸而愈一男子元气虚弱臀瘇硬而色不变饮食少思如此年余矣此气血虚而未能溃也先用六君子汤加川芎当归芍药元气渐复饮食渐进患处渐溃更加黄茋肉桂并用葱熨之法月余俟脓熟而针之又以十全大补汤及附子饼熨之而愈一男子腿患瘇肉色不变亦不作痛此真气虚也以补中益气加茯苓半夏少佐以枳殻木香外用香附饼熨之彼谓气无补法乃服流气饮胃气愈虚余用六君子加芎归数剂饮食少进再用补剂月余而消一男子脇瘇一块日久不溃按之必痛脉微而濇此形症俱虚也当补不当泻乃用人参养荣汤及热艾熨患处脓成以火针刺之用豆䜴饼十全大补汤百剂而愈一男子腹患此瘇硬不溃脉弱时呕欲用败毒等药余谓瘇硬不溃乃阳气虚弱呕吐少食乃胃气虚寒法当温补脾胃彼不信仍用攻伐而呕愈甚复请治脉微弱而发热余曰热而脉反静脱血脉反实汗后脉反躁者皆为逆也辞不治后果殁余北仕时有留都贾学士子年十六患此二载矣公陞北宗伯邀余治脉洪大而数脓清热渴食少体倦夜间盗汗午前畏寒余曰真气不足邪气有余治之无功矣余午前以四君子加芎归炙草午后以四君子加五味麦门参茋两月诸症遂可一二又有用渗利之剂保其必生者三月后形体骨立复求余治余时被命南下后竟不救鹤膝风鹤膝风乃调摄失宜亏损足三隂经风邪乘虚而入以致肌肉日痩内热减食肢体挛痛久则膝大而腿细如鹤之膝故名之若伤于脾胃者补中益气汤为主伤于肝肾者六味丸为主若欲其作脓或溃后十全大补汤为主皆佐以大防风汤初起须用葱熨可以内消若津涸口干中气不足也补中益气汤加五味子头晕头痛阳气不升也补中益气汤加蔓荆子发热晡热隂血虚弱也用四物参茋白术畏寒憎寒阳气虚弱也用十全大补汤饮食少思胸膈膨胀脾胃虚痞也用四君子汤面色痿黄饮食少思脾胃虚弱也用六君汤脓水清稀肌肉不生气血俱虚也用八珍汤热来复去有时而动无根虚火也用十全大补汤形痩嗜卧寝息发热痰盛作渇小便频数五脏虚损也用六味丸脐腹疼痛夜多漩溺脚膝无力头晕吐痰肾气冷败也用八味丸发热大渇不欲近衣面目赤色脉大而虚血虚发躁也用当归补血汤或有利后而患者亦治以前法余当临症制宜治验州守张天泽左膝瘇痛胸膈痞满饮食少思时欲作呕头晕痰壅日晡益倦此脾肺气虚用葱熨法及六君加炮姜诸症顿退饮食少思用补中益气加蔓荆子头目清爽间与大防风汤十余剂又用补中益气三十余剂而消通府刘国威先筋挛骨痛右膝漫瘇用化痰消毒之剂瘇痛益甚食少体倦加祛风消毒等药寒热作呕大便不实用二陈除湿之类瘇起色赤内痛如锥余诊其脉滑数而无力此脓已成元气虚而不能溃也用十全大补汤四剂佐以大防风汤一剂而溃又百余剂而得痊一儒者腿筋弛长月余两膝瘇痛此隂虚湿热所乘也用六味丸为主佐以八珍汤加牛膝杜仲间以补中益气汤三月余而消一男子腿痛膝瘇脉浮按之弦𦂳此肝肾虚弱也用大防风汤二剂已退彼惑于附子有毒乃服治疮之药日渐消痩虚症渐至复求治余曰倦怠消痩脾胃衰而不能荣运也小便不禁膀胱虚而不能约制也燥热虚痞胃气弱而不能化也惚恍健忘精神失而溃乱也恶症蜂集余辞之果后殁天泡疮天泡疮属元气不足邪气所乘亦有传染而患受症在肝肾二经故多在下体发起有先筋骨痛而后患者有先患而后痛者初起脉浮数邪在脾肺经也先用荆防败毒散解散之脉弦数邪在肝胆经也先用龙胆泻肝汤清解之脉沉数邪在脏腑也先用内疎黄连汤通导之后用换肌消毒散为主愈后再无筋骨疼痛之患若疮凸赤作痛热毒炽盛也疮微作痛毒将杀也疮色白而不结痂阳气虚也色赤而不结痂隂血虚也搔痒脉虚浮气不能相荣也搔痒脉浮数血不能相荣也臀背间或颈间作痒膀胱隂虚也隂器间或股内痒肝经血虚也隂囊作痒重坠肝经隂虚湿热也小便频数短少色赤肝经隂虚也小便频数色白短少脾肺气虚也面目搔痒或搔变赤外邪相抟也眉间痒或毛落肝胆血燥也饮食少思口干饮汤胃气虚也饮食难化大便不实脾气虚也侵晨或夜间泄泻脾肾虚也若治失其法有蚀伤眼目腐烂玉茎拳挛肢体者但用九味芦荟丸以清肝火六味丸以生肾水蠲痺解毒散以养血祛邪亦有可愈者若误用轻粉等剂反为难治治验一儒者患前症先玉茎作痒出水后隂囊股内小腹脇臂发小㿔或干脓窠误服祛风等药肢体倦怠恶寒发热饮食渐减大便不实左尺洪数左闗弦数右闗浮缓按之微弦余曰此患属肝胆经也左闗脉弦左尺脉浮数者肾水少而虚热传于肝也右闗脉浮缓脾胃之气弱也按之而弦者肝木乗脾土也用六味地黄丸补中益气汤为主佐以换肌消毒散而愈一儒者患前症色焮赤作痛大便秘而不实服祛风败毒等药舌痛口干脉浮而数此邪气去而隂虚所致用六味丸料加山栀当归四剂脉症顿退又用八珍汤加山栀丹皮疮色渐白后用四君加归茋而愈一患者服攻毒等药患处凸而色赤作痛肢体倦怠恶寒发热脉浮而虚此元气复伤而邪气实也用补中益气汤二剂而痊一儒者患之误服祛风消毒之药复伤元气因劳役过度内热口干齿龈作痛右闗脉洪数而虚此脾胃受伤而火动用清胃散之类而愈进士刘华甫患之数月用轻粉朱砂等药头面背臂各结一块二寸许溃而形气消弱寒热口干舌燥脣裂小便淋漓痰涎上涌饮食少思此脾胃伤诸脏弱而虚火动也先用六君子二十余剂又用补中益气汤加山茱山药麦门五味服之胃气复而诸症愈惟小便未清痰涎未止用加减八味丸而痊一儒者患之头面搔痒或成粒或成片或出水脾肺脉俱洪数此风邪所伤先用荆防败毒散加萆薢钩藤钩数剂渐愈但口干内热用四物加山栀钩藤金银花甘草节而愈后遍身搔痒内热口干治以六味丸而瘥一士人毎劳役饮酒后则遍身生疮服祛风败毒散而面目胸背臂脇结一块如桃栗凹凸痒痛脓水淋漓气血虚甚寒热徃来作渇痰壅此湿热壅盛元气虚而不能愈也外敷当归膏内服补隂八珍加萆薢五钱并换肌消毒散加干葛钩藤钩各一钱二十余剂诸症渐退仍以前药为主佐以调理之剂两月余血气复而疮愈赤白逰风赤白逰风属脾肺气虚腠理不宻风热相搏或寒闭腠理内热拂郁或隂虚火动外邪所乘或肝火风热血热治法若风热用小柴胡汤加防风连翘血热用四物加柴胡山栀丹皮风热相抟用荆防败毒散内热外寒用加味羗活散胃气虚弱用补中益气汤加羌活防风及消风散血虚用加味逍遥散隂虚逍遥散六味丸若肝肾虚热用六味丸则火自息风自定痒自止若用祛风辛热之剂则肝火愈燥风火愈炽元气愈虚腠理不闭风客内淫肾气受伤相火翕合血随火化反为难治矣治验一男子秋间发疙瘩此元气虚而外邪所侵也先用九味羌活汤二剂又用补中益气加羌防而愈后不慎起居盗汗晡热口干吐痰体倦懒言用补中益气汤加减八味丸而愈一妇人身如丹毒搔破脓水淋漓热渇头晕日晡益甚用加味逍遥散而愈一妇人患赤白逰风晡热痒甚余用清肝养血之剂不信乃服大麻风药臂痛而筋挛又服化痰顺气之剂四肢痿弱而殁一妇人患前症数用风药煎汤泡洗以致腹胀而殁一女子赤晕如霞作痒发热用加味小柴胡汤加生地连翘丹皮而愈疥疮疥疮属脾经湿毒积热或肝经血热风热或肾经阴虚发热其体倦食少为脾经湿热用补中益气汤饮冷作痛为脾经积热用清热消毒散搔痒发热为脾虚风热用人参消风散搔痒作痛为风热用当归饮子便秘作痛为热毒用升麻和气饮热渇便利为脾肺虚热用竹叶黄茋汤内热晡热或时寒热属肝经血虚风热用加味逍遥散六味丸体倦少食或盗汗少寝为脾气郁结用加味归脾汤逍遥散地黄丸若发热盗汗或吐痰口干者为肾经虚热用六味丸料煎服治验稽勲李龙冈遍身患此腿足为甚日晡益焮口干作渇小便频赤此肾经虚热用补中益气汤六味丸而痊一儒者善嚏患痒余以为内有湿热腠理不密外邪所乘也与补中益气汤加白芷川芎治之不从自服荆防败毒散盗汗发热作渇焮痛脓水淋漓仍用前汤倍加参茋五味而痊一儒者患在臂脚日晡或痒或胀形体倦怠自服败毒散痛处发瘇小便赤涩此肺肾隂虚余用补中益气加五味麦门冬而愈一儒者患此误用攻伐之剂元气虚而不能愈用补中益气汤加茯苓其疮顿愈又因调养失宜日晡益甚用八珍汤加五味麦门五十余剂而愈一男子色黯作痒出黒血日晡益甚其腿日瘇夜消余以为气血虚而有热朝用补中益气汤夕用加味逍遥散而愈一男子时疫愈后所患如前用药补养而愈有同患用砭法出血而死此因隂虚血热色黑作痒也何乃反伤隂血哉一妇人久不愈食少体倦此肝脾亏损而虚热先用补中益气汤加川芎炒山栀元气渐复更以逍遥散而疮渐愈若夜间谵语此热入血分用小柴胡汤加生地黄治之血虚者四物合小柴胡汤热退却用逍遥散以补脾胃生隂血亦有寒热如疟亦治以前药附骨疽附骨疽有因露卧风寒深袭于骨者有因形气损伤不能起发者有因尅伐之剂亏损元气不能发出者有因外敷寒药血凝结于内者凡此皆宜灸熨患处解散毒气补接阳气温补脾胃为主若饮食如常先用仙方活命饮解毒散郁随用六君子汤补托荣气若体倦食少但用前汤培养诸脏使邪不得胜正若脓已成即针之使毒不得内侵带生用针亦无妨如用火针亦不痛且使易歛其隔蒜灸能解毒行气葱熨法能助阳气行壅滞此虽不见于方书余常用之大効其功不能尽述惟气血虚脱者不应治验南司马王荆山腿瘇作痛寒热发渴饮食如常脉洪数而有力此足三阳经溼热壅滞用槟苏败毒散一剂而寒热止再剂而瘇痛消更用逍遥散而元气复两月后因怒瘇痛如锥赤晕散漫用活命饮二剂而痛缓又用八珍汤加柴胡山栀丹皮而痛止复因劳役倦怠嬾食腿重头晕此脾胃气虚而不能升举也用补中益气汤加蔓荆子而安一儒者左腿微瘇肉色如故饮食少思此真气虗而溼邪内袭也盖诸气皆禀于胃法当助胃壮气遂用六君加藿香木香当归数剂饮食渐进更以十全大补元气渐复而愈一儒者两腿瘇痛肉色不变恶寒发热饮食少思肢体倦怠脾气不足湿痰下注也以补中益气加半夏茯苓芍药二剂寒热退而瘇痛消又十余剂脾胃壮而形体健一男子患此入房两臂硬瘇二便不通余谓肾开窍于二阴乃肝肾亏损也用六味丸料加车前牛膝而二便利用补中益气而肿硬消喜其年少得生一上舍内痛如锥肉色如故面黄懒食痛甚作呕此痛伤胃也用六君子以壮其脾胃用十全大补以助其脓而针之更用前汤倍加参茋芎归麦门五味逺志贝母而疮敛一男子因负重饮食失节胸间作痛误认为疮毒服大黄等药右腿股瘇肉色如故头痛恶寒喘渴发热脉洪大而无力此劳伤元气药损胃气而然耳用补中益气汤四剂又用十全大补汤数剂喜其年少而愈多骨疽多骨疽者由疮疡乆溃气血不能营于患处邪气陷袭久则烂筋腐骨而脱出属足三阴亏损之症也用补中益气汤以固根本若阴火发热者佐以六味丸壮水之主以镇阳光阳气虚寒者佐以八味丸益火之源以消阴翳外以附子饼葱熨法祛散寒邪补接荣气则骨自脱疮自敛矣夫肾主骨若肾气亏损其骨渐瘇荏苒嵗月溃而出骨亦用前法若投以尅伐之剂复伤真气鲜有不误者治验举人于廷器腿患流注年余出腐骨少许午前畏寒午后发热口干吐痰小便频数余以为足三阴亏损朝用补中益气汤夕用六味丸料加黄茋当归五味子各三十余剂外用豆豉饼诸症渐愈又以十全大补之类喜其慎疾而愈一儒者患附骨疽失于调理疮口不敛日出清脓少许已而常出三腐骨其脉但数而无邪此气血虚疮结脓管而未能愈絍以乌金膏日服十全大补汤而愈上舍王廷璋患前症三年未愈肢体消瘦饮食难化手足并冷大便不通手足阴冷余谓此阳气虚寒用补中益气汤八味丸及灸其患处而痊一男子上腭肿硬年余方溃内热作渴肢体消瘦六脉洪大左手尤甚用补中益气汤六味丸出腐骨一块仍服前药诸症悉去疮口亦敛一男子十六嵗间足瘇黯溃而露骨体瘦盗汗发热口干用十全大补汤六味地黄丸各五十余剂而愈不然多变瘵症㦯沥尽气血而亡一妇人年三十余素弱左手背渐瘇二年后溃出清脓瘇黯连臂内热晡热自汗盗汗经水两月一至此肝脾气血亏损朝用归脾汤夕用逍遥散肿处频用葱熨法两月余诸症渐愈疮出腐骨仍服前药前后共三百余剂得愈翻花疮翻花疮者由疮疡溃后肝火血燥生风所致㦯疮口胬肉突出如菌大小不同㦯出如蛇头长短不一治法当滋肝补气外涂藜芦膏胬肉自入须候元气渐复脓毒将尽涂之有效不然虽入而复溃若误用刀针蚀药灸法其势益甚或出血不止必致寒热呕吐等症须大补脾胃为善治验判官张承恩内股患痈将愈翻出一肉如菌余曰此属肝经风热血燥当清肝热养肝血彼为不然乃内用降火外用追蚀蚀而复翻翻而复蚀其肉益大元气益虚始信余言遂内用栀子清肝散外用藜芦膏而痊一上舍素膏粱善怒耳下结一核従溃而疮口翻张如菌焮连头痛㦯胸脇作胀或内热寒热或用清热消毒之药年余未瘥余用补中益气汤六味地黄丸而寻愈一男子背疮敛如豆许翻出肉寸余用消蚀割系法屡去屡大此肝经血虚风热余用加味逍遥散三十余剂涂藜芦膏而消又用八珍散倍用参茋归术而敛一妇人素善怒臂患痈疮口出肉长二寸许此肝脾郁怒气血虚而风内动用加味逍遥散涂藜芦膏而愈后因怒患处胀闷遍身汗出如雨此肝经风热风能散气故耳仍用前散并八珍汤而愈一男子项患肿痰涎涌甚用散坚行气等剂肿硬愈甚喘气发热自汗盗汗体倦食少余曰此属足三阴亏损当滋化源不信反追蚀患处开翻六寸许㠁巗色赤日出鲜血三月余矣肝脉弦洪紧实余用大补汤加麦门五味五十余剂诸症渐愈血止三四复因怒饮食顿少其血涌出此肝伤不能藏脾伤不能摄也用补中益气汤为主加五味麦门其血顿止再以六味丸加五味子常服疮口敛至寸许遂不用药且不守禁而殁薛氏医案卷十四薛氏医案卷十五钦定四库全书薛氏医案卷十五明薛已撰外科枢要三臀痈臀膀胱经部分也居小腹之后此隂中之隂其道逺其位僻虽太阳多血气运难及血亦罕到中年后尤虑此患治者毋伤脾胃毋损气血但当固根本为主若瘇硬作痛者形气虚而邪气实也用托里消毒散主之微瘇微痛者形气病气俱虚也用托里散补之欲作脓用托里羌活汤若痛甚用仙方活命饮大势既退亦用托里消毒散若脾虚不能消散或不溃不敛者六君子加芎归黄茋若隂虚不能消散或作渇便淋者六味丸加五味子若阳虚不能溃或脓清不能敛者用补中益气汤气血俱虚者十全大补汤若瘇硬未成脓者用隔蒜灸活命饮溃后豆䜴饼补中益气十全大补二汤若灸后大势已退余毒未消频用葱熨以补其气以消余毒为善治验巡抚陈和峯脾胃不健常服消导之剂左腿股及臀患瘇余曰此脾气虚而下注非疮毒也当用补中益气倍加白术彼惑于衆论云白术能溃脓乃専以散毒消毒为主而瘇益甚体益倦余用白术一味煎饮而消儒者杨启元左臀患此敷贴凉药肿彻内股服连翘消毒散左体皆痛余以为足三隂亏损用补中益气汤以补脾肺用六味丸加五味以补肝肾股内消而臂间溃又用十全大补汤而疮口敛一儒者瘇焮痛甚此邪毒壅滞用活命饮隔蒜灸而消后因饮食劳倦瘇痛仍作寒热头疼此元气虚而未能复也与补中益气汤频用葱熨法两月而愈一男子漫瘇而色不变脉滑数而无力脓将成矣余用托里而欲针彼畏针而欲内消误用攻伐之药顿加恶寒发热自汗等症余用十全大补汤数剂瘇起色赤仍外针内补而愈崑庠吴辅之父患此内溃瘇胀发热口干饮食少思此脾胃虚弱也先用六君加芎归茋数剂而溃又用十全大补汤倍加参茋五十余剂而愈南濠沈克章子年三十脉如屋漏雀啄肿硬七天脓水清稀误服败毒之药余曰此足三隂亏损而药复伤也余用六君加归茋附子一钱二剂瘇溃色赤又减附子五分数剂元气复而疮愈一男子硬痛发热此膀胱气虚而湿热壅滞用内托羌活汤二剂热痛悉退后用托里消毒散而溃又用托里散四十余剂而敛平湖袁上舍患痔外敷寒凉内服消毒攻溃于臀脓水清稀脉洪大而数寒热作渇余辞不治后果殁此足三隂亏损之症失滋化源以致真气益虚邪气愈甚矣不死何俟囊痈囊痈属肝肾二经隂虚湿热下注若小便濇滞者先分利以泄其毒继补隂以令其自消若湿热退而仍瘇痛宜补隂托里以速其脓脓焮而便秽者热毒壅闭也先用托里消毒散后用针以泄之脓去即解若脓去而瘇痛不减者热毒未解也用清肝养荣汤口干而小便数者肾经虚热也六味丸内热晡热者肝经血虚也四物加参术体倦食少者脾气虚热也补中益气汤脓水清稀者气血俱虚也十全大补汤此症虽大溃而睪丸悬露治得其法旬日肉渐生而愈若専攻其疮隂道始虚则瘇者不能溃溃者不能敛少壮者多成涸疾老弱者多致不起亦有患痔漏久而串及于囊者当兼治其痔切忌寒药尅伐亏损胃气治验给事陆贞山瘇赤胀痛小便濇滞寒热作渇此肝肾隂虚湿热下注也当清肝火除湿毒遂用柴胡炒龙胆吴茱茰炒黄连当归银花皂角刺赤芍药防风木通甘草节一剂瘇痛渐退少加防风木通川芎茯苓作饮下滋肾丸以补隂其热瘇俱退但内有一条筋不消此肝经血气虚损也当滋肾水用六味丸料去茯苓加五味二剂再用补中益气加茯苓作饮送滋肾丸筋顿消而愈京兆朱二峯隂囊胀痛彼以为疝余诊其脉数而滑此囊痈也因肝肾二经隂虚湿热所致脓已成矣服活命饮一剂而溃更用补隂托里而敛知州王汝道先晡热发热肢体倦怠入房则腿足酸软足心热至腿膝六脉洪数两尺为甚余以足三隂虚欲滋补化源彼反服苦寒降火之剂后隂囊瘇胀用治疝之药瘇胀益甚形气愈虚服温补之剂瘇痛上攻小便不利两尺脉洪滑按之虚甚余曰此囊痈也因气血虚而不能溃先用补中益气汤加山药山茱茰车前子柴胡山栀一剂肿胀顿消随用六味丸料加车前牛膝柴胡山栀一剂小便渐通乃用活命饮与前二药消息兼用至二十余剂囊裂出秽脓甚多乃用托里消毒散六剂脓秽清又用托里散数剂脓水渐少更用补隂托里散及十全大补五十余剂而痊儒者陈时用考试不利一夕饮烧酒入房妻不纳翌日隂囊瘇胀焮痛遣人求治余以除湿热清肝火之剂城门夜闭不及归服翌早报云夜来隂囊悉腐玉茎下面贴囊者亦腐此肝火挟酒毒而湿热炽盛也仍以前药加参茋归木四剂腐肉尽脱睪丸悬挂用大补气血并涂当归膏囊茎全复而愈一膏粱之客隂囊瘇胀小便不利此中焦积热乗虚下注先用龙胆泻肝汤加黄栢知母黄连牛膝四剂渐愈后用补隂八珍汤加柴胡山栀而愈后不守禁忌前症复作仍用补隂八珍汤补中益气汤六味丸而痊又因劳发热自用四物黄栢知母之类虚症悉具疮口开大余谓五脏气血俱虚也朝用补中益气夕用六君子加当归各五十余剂疮口渐敛又用六味丸调补全愈府庠李达卿素肾虚发热乆服黄栢知母之类形体渐瘦遗精白浊晡热唾痰余曰此肾水亏损虚火内炽用补中益气之类加五味麦门前症将愈又别用清热凉血之剂饮食少思唾痰不止余以为脾肺复虚不能摄涎归源仍用前汤加茯苓半夏而愈后入房头晕吐痰腰骨作痛大小便道牵痛余曰此精已耗而复竭所致危殆之症也遂朝用前汤加麦门五味夕用六味丸料加五味子萆薢五十余剂诸症顿退后又入房隂囊隂茎作痛别用淡渗之剂隂囊内溃余用补隂托里之剂出脓甚多喜瘇消痛止竟不善调养以致大便不通小便如淋痰涎上涌余曰肾虚之症复作矣诚为可虑有保其可生者用礞石滚痰丸牛黄清心丸之类吐痰愈加余曰非惟无以保其生而反促其危矣固辞不治后果殁一男子醉而入房隂囊瘇胀大如斗小腹胀闷小水淋赤发热口干痰涎壅甚此膀胱隂虚酒毒所乗也用六味丸料加车前牛膝作饮下滋肾丸诸症顿退再加五味麦门二剂而愈却以补中益气加麦门五味调理而康若用淡渗复损真隂决致不起悬痈悬痈谓疮生于玉茎之后谷道之前属足三隂亏损之症轻则为漏沥尽气血而亡重则内溃而即殒若初起湿热壅滞未成脓而作痛或小便濇滞用龙胆泻肝汤瘇焮痛甚仙方活命饮并以制甘草佐之如此虽患亦轻虽溃亦浅若不能成脓或脓成不溃者八珍散补之若脓已成者急针之欲其生肌收敛肾虚者六味地黄丸血虚者四物加参术气虚者四君加芎归脾虚者补中益气汤气血俱虚者八珍汤并十全大补汤若用寒凉消毒则误矣治验尚寳鲍希传日发热服四物黄栢知母之类年余患囊痈唾痰作渇饮汤其热至膝更加芩连二陈热痰益甚谓余曰何也余曰此足三隂亏损水泛为痰寒凉之剂伤胃而甚耳遂先用补中益气夕用六味丸间佐以当归补血汤半载乃愈赵州守患此症瘇多作痛五月余矣晡热口干盗汗食少体倦气短脉浮数而无力此足三隂气血亏损用补中益气加制甘草五味麦门三十余剂食进势缓又用六味丸料五十余剂脓溃疮敛后因怒作痛少食脇痛发热仍用前药頼其禀慎疾而愈通府张敬之患前症久不愈日晡热甚作渇烦喘或用四物汤黄栢知母之类前症益甚更体倦少食大便不实小便频数谓余曰何也余曰此脾虚之症前药复伤而然也遂用补中益气加茯苓半夏数剂饮食渐进诸症渐愈更加麦门五味调理乃痊经云脾属至隂为隂土而主生血故东垣先生云脾虚元气下陷发热烦渇肢体倦怠等症用补中益气汤以升补阳气而生隂血若误认为肾虚辄用四物黄栢知母之类反伤脾胃生气是虚其虚矣况黄栢知母乃㵼阳损隂之剂若非膀胱阳火盛而不能生隂水以致发热者不可用也一儒者患此服坎离丸及四物黄栢知母之类不应脉浮洪按之微细余以为足三隂虚用托里散及补隂托里散渐愈又用六味丸补中益气汤调补化源半载而痊大凡疮疡等症若肾经阳气亢盛致隂水不能化生而患隂虚发热者宜用坎离丸取其苦寒能泻水中之火令阳气衰而水自生若阳气衰弱致隂水不能化生而患隂虚发热者宜用六味丸取其酸温能生火中之水使阳气旺则隂自生况此症属肾经精气亏损而患者十有八九属肾经阳气亢盛而患者十无一二然江南之人患之多属肾经隂血亏损元气下陷须用补中益气汤升补阳气使阳生而隂长若嗜慾过多亏损真水者宜用六味丸补肾经元气以生精血仍用补中益气汤以培脾肺之生气而滋肾水经云隂虚者脾虚也但多误以为肾经火症用黄栢知母之类复伤脾肺絶其化源反致不起惜哉上舍刘克新溃后作痛发热口干小便赤濇自用清热消毒之药不应左尺洪数余以为阳气盛而隂气虚也先用四物汤加黄栢知母等诸剂泻其阳气使隂自生服数剂诸症渐愈后用补中益气汤六味地黄丸补脾肺滋肾水而疮口愈一儒者小便赤涩劳则足软瘇痛发热口干舌燥食少体倦日晡益甚此气血虚而未能溃也遂用八珍汤加麦门山药倍用制甘草数剂诸症悉退但患处瘇痛此脓内焮也又五剂脓自涌出又五十余剂而疮口将完又因劳役且停药寒热作渇瘇痛脓多用补中益气汤加炒山栀二剂少愈又以八珍汤加麦门五味百余剂瘇痛悉去喜其慎起居节饮食常服补剂而安但劳则出脓一二滴后惑于他言内用降火外用追蚀必其收敛致患处大溃几至不起仍补而愈便痈便痈属厥隂肝经内热外寒或劳倦过度或房慾不节或慾心不遂或强固其精或肝经湿热而致治法内热外寒者双解散劳倦过度者补中益气汤房慾不节者六味丸料慾心不遂者先用五苓散加大黄疏其精滞后用地黄丸以补其肝肾强固其精或湿热壅滞者宜用龙胆泻肝汤疏肝导滞夫便痈血疝也属厥隂肝经之络脉冲任督脉之隧道故妇人患此多在两抝瘇痛或腹中结块小便涩滞苟治者得法患者又能调摄何难敛之有若槩用大黄等剂以求其内消或令脓从便下损其气血及不慎起居饮食者皆为不治治验府庠沈尼文年二十左抝患之余以肝肾隂虚先用托里药溃而将愈因入房发热作渇右边亦作痛脓水清稀虚症悉至脉洪大而无力势甚可畏用十全大补加附子一钱脉症顿退再剂全退后用大补汤三十剂而愈一儒者瘇痛便涩用八正散二剂清肝火导湿热而瘇痛愈再以小柴胡加芎归泽泻山栀二剂清肝火补脾血而小便利一男子溃而瘇痛不止此余毒未解用活命饮一剂而痛止再剂而瘇消一男子痛甚发热用前饮一剂痛止再以神效𤓰蒌散加山栀柴胡二剂而消一男子瘇而不溃余谓此因阳气虚弱用参茋归术以补托元气用白芷皁角刺柴胡甘草节以排脓清肝数剂而溃以八珍加柴胡补其气血数剂而愈一男子已溃而痛不止小便秘涩此肝火未解也与小柴胡汤加黄栢知母芎归痛止便利更以托里当归汤而疮敛若毒未解而痛不止者须用活命饮一妇人素清苦因郁怒患前症或用败毒寒凉之药反晡热内热自汗盗汗月经不行口干咽燥余谓此郁气伤脾因药复损先以当归汤数剂后兼逍遥散各五十余剂而诸症皆愈一妇人小腹内如有所梗两拗并人门俱瘇小便淋涩经候不调内热作渇饮食少思腹内初如鸡卵而渐大脉洪数而虚左闗尤甚属肝脾郁结之症也用加味归脾汤肝火退而脾土健间以逍遥散下芦荟丸而愈一妇人两物瘇痛腹内一块不时上攻月经不调小便不利余以为肝脾气滞以四君加芎归柴胡山栀而愈后因郁怒前症复作却兼胸脇胀满盗汗此肝木甚而伤脾土用加味归脾汤下芦荟丸而痊一妇人小腹内或作痛或痞闷两抝瘇痛内热寒热胸膈不利饮食不甘形体日瘦此肝气滞而伤脾气朝用补中益气汤夕用六味丸渐愈更用芦荟丸而全愈一妇人两抝瘇痛小腹痞胀小便时数白带时下寒热徃来小水淋沥余谓肝气滞而血病用龙胆泻肝汤渐愈又用加味逍遥散六味丸而全愈一妇人患前症胸脇胀闷或小便不利或时作痛小便濇滞服疏气豁痰等药益甚余谓肝火气分之病用龙胆泻肝汤以清肝热又用加味逍遥散以生肝血六味丸以滋肾水而愈一妇人患前症余谓此肝脾郁怒之症不信别服化痰利气之剂胸腹胀闷又服峻利疏导之剂变脾虚发瘇之症而殁一妇人两抝瘇痛内热作渇饮食不甘肢体倦怠隂中作梗小便赤涩为肝脾隂虚湿热用加味归脾汤而愈后因怒复作小腹瘇胀小便不利用小柴胡加山栀芎归以清理肝火胀痛顿止又以加味逍遥散调补肝火而痊一妇人两抝作痛寒热内热小便赤涩胸脇不利此肝火动而脾气伤用补中益气汤加茯苓数剂少愈又与加味归脾汤诸症悉退再用加味逍遥散而全愈一妇人小腹痞闷小便不利内热体倦懒食此气血虚而兼肝火用八珍汤加柴栀胆草治之而安一妇人隂中如梗两抝瘇痛寒热不食小便频数小腹重坠余以为肝脾郁结所致先以补中益气汤加山栀茯苓车前子青皮以清肝火升脾气更以加味归脾汤二十余剂调理脾郁而愈下疳疮下疳属肝经湿热下注或隂虚火燥治法瘇痛发热者血虚而有热也四物汤加柴胡山栀瘇痛寒热者肝经湿热也小柴胡汤加龙胆草黄连瘇痛便涩者湿热壅滞也龙胆泻肝汤瘇痛腐溃者气血虚而有火也八珍汤加山栀柴胡日晡热甚者隂血虚而有热也小柴胡汤加参术芎归日晡倦怠者阳气虚而下陷也补中益气汤其经久不愈而发寒热者肾水不能生肝木也用六味丸若筋缩纵或为痒痛或出白津此筋疝也用龙胆㵼肝汤气虚者补中益气加炒山栀炒龙胆隂虚火燥者用六味丸茎中痒出白津用补中益气汤与清心莲子饮间服葢此症肝经隂虚为本肿痛寒热等症为标须用六味丸以生肝血凡脾土虚不能生金水而见一切肝症者当佐以补中益气汤加麦门冬以滋化源治騐庶吉士刘华甫或茎中作痛或窍出白津或小便秘涩先用小柴胡汤加山栀泽㵼黄连木通胆草茯苓二剂以清肝火导湿热诸症渐愈后因劳倦忽然寒热此元气复伤也用补中益气而安又用六味丸以生肝血滋肾水而全愈州守姜节甫患前症脓水淋漓作渇吐痰午前恶寒午后发热余曰午前恶寒属阳气虚弱午后发热属隂血不足不信反服二陈黄栢知母之类饮食益少大便不实又日晡热渇小腹重坠患处焮痛仍用四物黄栢知母之类饮食亦不思余以脾气虚而下陷先用补中益气汤调养脾胃以升阳气诸症渐愈又用六味丸滋补肾水以生肝血而痊一小儿十五岁患前症杂用消毒之药虚症悉具二年余矣询之乃禀所致用萆薢汤月余诸症渐愈又用补隂八珍补中益气二汤而痊一儒者茎中作痒发热倦怠外皮浮瘇二年矣用八珍加柴胡山栀及六味地黄丸而愈有兼隂毛间生虫作痒者用桃仁研烂涂之一儒者因劳而患焮痛寒热体倦头疼小便赤涩用补中益气汤加车前牛膝山栀而愈一儒者隂茎腐烂瘇痛不止日晡热甚口干体倦食少欲呕此肝脾血虚也先用六君子加柴胡升麻脾胃醒而诸症退更以补中益气加炒山栀肝火退而瘇痛痊痔疮痔属肝脾肾三经故隂精亏损者难治多成漏症若肺与大肠二经风热湿热者热退自愈不守禁忌者亦成漏症此因醉饱入房筋脉横解精气脱泄热毒乘虚流注或淫极强固其精以致水乘火势而侮金或炙厚味或劳伤元气隂虚火炽所致初起焮痛便秘或小便不利者宜清热凉血润燥疏风若气血虚而寒凉伤损者调养脾胃滋补隂精若破而乆不愈多成痔漏有穿臀穿隂穿肠者其肠头瘇磈者湿热也作痛者风热也便结者火燥也溃脓者热胜血也大便作痛者润燥除湿肛门坠痛者泻火除湿小便涩滞者清肝导湿其成漏者养元气补隂精为主经云因而饱食筋脉横解肠澼为痔其属肝脾肾也明矣若有患痔而兼疝患疝而兼下疳皆属肝肾不足之变症但用地黄丸益气汤以滋化源为善若専服寒凉治火者无不致祸治验进士周希辅素有疝痔劳则小腹作痛茎出白津痔亦瘇痛若饮食劳倦起居失宜则发寒内热肢体疲倦服十全大补汤诸症并退彼欲去病根乃用攻病生肌之药肌体骨立余用益气汤地黄丸元气渐复但自弛调摄不能全愈一儒者脓血淋漓口干作渇晡热便血自汗盗汗余谓此肾肝隂虚也不信仍服四物栢知连之类食少泻呕余先用补中益气汤加茯苓半夏炮姜脾胃渐醒后用六味丸朝夕服两月余诸症悉愈儒者杨举元素隂虚劳则肢体倦怠两足发热服清热等剂热至腰膝大便涩滞饮食过多则泻至年余作渇吐痰患痔出脓仍不节劳则忽恶寒发热复患痈脓水不止气血虚甚余用六味丸补中益气汤滋养化源喜其慎疾年余而痊一男子患此服寒凉之剂侵晨去后不实食少体倦口干作渇小腹重坠余用补中益气汤而下坠顿止用四神丸而食进便实用地黄丸而疮寻愈一膏粱酒色之人患之作痛服苦寒之药致臀瘇硬又加大黄腹胀头痛此足三隂亏损而药复伤余用补中益气汤升补阳气加参苓半夏木香以助脾气数剂而愈上舍陆子藩时仲冬患痔作痛右手浮大左尺洪数余曰冬见夏脉当壮水之主以镇阳光彼以为迂别服苓连之剂越明年六月九日复邀视之痰涎上涌日夜不寐脉洪大而数按之无力左尺全无足手肩膊逆冷余曰事急矣彼云但求少延数日以待嗣子一见耳勉用参茋归术炮姜之类及六味丸料加肉桂至本月丁酉日果殁五行之理信然侍御王两湖长子患痔作渇发热尺脉洪数按之无力余曰此肝肾隂精亏损而虚火妄动当滋化源彼不信后吐痰声嘶面赤体瘦而殁便血经云邪在五脏则隂脉不和隂脉不和则血留之隂气内结阳络外伤渗入肠间故便血也针经云阳络伤则血外溢而衂血隂络伤则血内溢而便血皆因饮食失节起居不时七情六淫失宜内伤外感所致若外感则血鲜名肠风内伤则血浊名脏毒外感而元气实者人参败毒散加槐花荆芥以袪邪气内伤而元气虚者亦用六君子汤以补胃气元气下陷者补中益气汤以升举之忧思伤脾者济生归脾汤以解之粪前见血者益气汤加吴茱茰粪后见血者加黄连隂血不足者宜用四物汤病因多端不能尽述当临症制宜庶无误矣丹溪先生云精气血气出于谷气惟大便下血当以胃气收功治者审之治验一儒者素善饮不时便血或在粪前或在粪后食少体倦面色痿黄此脾气虚而不能统血以补中益气汤加吴茱茰黄连三十余剂而再不发一男子毎怒必便血或吐血即服犀角地黄汤之类余曰此脾虚不能摄血恐不宜用此寒凉之药仍服之日加倦怠面色痿黄更用四物芩连丹皮之剂饮食少思心烦渇热吐血如涌竟至不起若用四君芎归补中益气汤多有得生者脱肛脱肛属大肠气血虚而兼湿热有久痢气血俱虚而脱者有因肾虚而脱者有中气虚而脱者有因血虚而脱者湿热者升阳除湿汤血热者四物加条芩槐花血虚者四物加白术茯苓兼痔而痛者四物加槐花黄连升麻久痢者补中益气汤加酒炒芍药中气虚陷者前汤加半夏炮姜茯苓五味肾虚者六味丸虚寒者八味丸肺与大肠为表里肛者大肠之门肺实热则秘结肺虚寒则脱出肾主大便故肾虚者多患此症治验举人于时正素有痔毎劳役便脱肛瘇痛出水中气下陷者用补中益气汤加茯苓芍药十余剂中气复而愈后复脱作痛误服大黄丸腹鸣恶食几危余用前汤加炮姜芍药诸症渐愈后去姜加熟地五味三十余剂而愈一男子脾胃素弱或因劳倦或因入房肛门即下瘇闷痛甚用补中益气汤加麦门五味兼六味丸而愈后因过饮下坠瘇痛误用降火消毒虚症蜂起余用前汤加炮姜木香一剂再用前汤并加减八味丸两月而安一儒者面白神劳素畏风寒饮食喜热稍多必吞酸作泻吸气觉冷便血盗汗余以为脾肾虚寒用补中益气加炮姜肉桂五十余剂八味丸觔许诸症悉愈肾脏风疮肾脏风属肾虚风邪乘于肷胫以致皮肤如癣或渐延上腿久则延及遍身外症则搔痒成疮脓水淋漓眼目昬花内症则口燥舌干腰腿倦怠吐痰发热盗汗体疲治法用六味丸为主佐以四生散若脾胃虚弱者用补中益气为主佐以六味丸四生散为善治验钦天薛循斋六十有一两肷患之脓水淋漓发热吐痰四年矣此肾脏风症也与六味丸四生散而瘥年余复作延及遍身日晡益甚痰渇盗汗唇舌生疮两目昏赤皆肾经虚火而水泛为痰用加减八味丸而愈三年后小便淋漓茎中濇痛此思色精不出而内败也用前丸及补中益气汤加麦门五味而愈肷疮肷疮生于两肷初起赤肿久而腐溃或津淫搔痒破而脓水淋漓葢因饮食起居亏损肝肾或因隂火下流外邪相搏而致外肷属足三阳湿热可治内肷属足三隂虚热难治若初起恶寒壮热瘇焮作痛者属湿热用梹苏败毒散若漫肿作痛或不瘇不痛者属隂虚用补隂八珍汤若脓水淋漓体倦食少内热口干者属脾虚用补中益气加茯苓酒炒白芍药若午后热或作痛头目不清者属隂火前汤加酒炒黑黄栢及六味地黄丸若午后发热至子时分方止是血虚前汤加芎归熟地若郁结伤脾而甚用归脾汤加柴胡山栀若怒动肝火而甚用补中益气汤加川芎山栀黄芩内热口干肢体倦怠或痰涎上升或口舌生疮属脾肾虚热用六味地黄丸补中益气汤若患处黑黯肢体畏寒饮食少思属脾肾虚败用八味地黄丸若误用攻伐复损胃气絶其化源治亦难矣治验鸿胪翟少溪两肷生疮渐至遍身发热吐痰口燥咽干盗汗心烦溺赤足热日晡益甚形体日瘦此肾经虚火也用六味丸不月诸症悉退三月元气平复一男子左腿瘇肉色如故寒热恶心饮食少思此脾气不足而为外邪所感也用六君加藿香桔梗川芎而寒热止又用补中益气汤而瘇痛消陈湖陆懋诚素因隂虚过饮入房发热腿痛似肷疮用发表之剂两腿瘇黯热气如雾欲发痉脉皆洪数两尺尤大余曰属足三隂虚酒湿所乘元气损而邪益甚耳用十全大补加山药山茱茰附子一剂脉症顿退却去附子又二剂全愈一男子先于两肷后及遍身生疮似疥非疥时或脓水淋漓两腿为甚肢体倦怠作痒烦热年余不愈余作肾经虚火用加减八味丸而痊一男子腿患痈服尅伐之药亏损元气不能成脓余为托里而溃大补而敛若大便结燥用十全大补汤加麦门五味而润月余仍结自服润肠丸而㵼不止余用补中益气汤送四神丸数服而愈足跟疮足跟乃督脉发源之所肾经所过之地若饮食失节起居失宜亏损足三隂经则成疮矣若漫瘇寒热或体倦少食属脾虚下陷也用补中益气汤若晡热作痛头目不清属脾虚隂火也前汤并六味丸若痰涎上升或口舌生疮属肾水干涸也前汤并加减八味丸凡此皆当滋其化源若治其外则误矣俗云兎啮疮者葢猎人被兎咬足跟久而不敛气血沥尽而死治验大尹陈汝邻两腿酸软或赤或白足跟患瘇或痛或痒后痛而或如无皮或如皱裂日晡至夜胀痛焮热用补中益气汤加八味丸料补其肝肾而愈一男子足跟作痛热渇体倦小便如淋误用败毒散致头痛恶寒欲呕不食吐痰咳嗽此足三隂亏损而药复伤余用十全大补汤加减八味丸各五十余剂而愈一男子素不慎起居内热引饮作渇体倦两足发热后足跟作痛或用清热除湿之剂更加发瘇又服败毒之药焮赤痛甚略用祛毒清热溃裂畨张状如赤榴热痛如锥内热晡热此因足三隂亏损朝用十全大补汤夕用加减八味丸外敷当归膏两月余而愈其服消毒等药而殁者不能枚举一男子亦患此服消毒散搽追蚀药虚症叠出其形体骨立自分必死余用十全大补兼山茱山药两月余而愈一膏粱之人两脚发热作渇左尺脉数而无力余谓此足三隂亏损防患疽不信反服清热化痰之药更加晡热头晕又服四物黄栢知母日晡热甚饮食渐少觉足面发疽余用补中益气六味地黄丸百余服而愈不信患疽以致不起者多矣一妇人劳则足跟热痛余以为足三隂虚用八珍汤而痊后遍身搔痒误服风药发热抽搐肝脉洪数此肝家血虚火盛而生风以天竺胆星为丸用四物麦门五味芩连炙草山栀柴胡煎送下而愈一妇人两足发热两跟作痛日晡热甚余以为肝肾血虚用加味逍遥散六味地黄丸五十余剂诸症悉愈一妇人素血虚因大劳两足发热晡热月经过期或用四物黄连饮食少思胸痞吐痰用二陈枳实黄连大便不实吐痰无度足跟作痛余曰足热晡热月经过期乃肝脾血虚也胸痞吐痰饮食少思脾胃虚也盖胃为五脏之根本胃气一虚诸症悉至先用补中益气汤加白茯苓半夏脾胃渐健乃佐以六味地黄丸以补脾肾不两月而痊一妇人经候不调发热晡热胸膈不利饮食少思服清热寛中消导之剂前症益甚更兼肢体酸痛服除湿化痰等药经候两月一至服通经降火等剂两足跟指作痛其热如炙余以为足三隂亏损用补中益气六味地黄丸两月诸症渐退又用前汤并八珍散两月而康一妇人足跟患瘇两腿酸软或赤或白或痒或痛后或如无皮或如皱裂日晡至夜胀痛焮热此足三隂亏损用加减八味丸及逍遥散加熟地川芎百余剂而愈脚发脚发之症属足三隂经精血亏损或足三阳经湿热下注若色赤瘇痛而溃脓者属湿热下注为可治若色微赤微瘇而脓清者属精血亏损为难治若黑黯不瘇痛不溃脓烦热作渇小便淋漓者隂败末傅恶症也为不治其法湿热下注者先用隔蒜灸活命饮以解壅毒次服益气汤六味丸以补精气若色黯不痛者着肉灸桑枝灸以行壅滞助阳气更用十全大补汤八味丸壮脾胃滋化源多有复生者若専治其疮复伤生气吾未见其生者治騐阁老靳介菴脚指缝作痒出水瘇焮脚面敷止痒之药不应服除湿之剂益甚余以为隂虚湿热下注用六味地黄丸补中益气汤而愈大叅李北溪左足赤瘇作痛此足三阳经湿热下注先用隔蒜灸活命饮一剂其痛顿止灸患处出水赤瘇顿消次用托里消毒散四剂灸患处出脓而愈儒者杨举元患此微瘇痛微赤焮此足三隂经隂虚湿热下注用隔蒜灸托里散而起发用十全大补汤而脓成又与加减八味丸料百剂而敛一儒者患此瘇硬色白两月余矣此足三隂经亏损为外寒所侵用大防风汤及十全大补兼服而消后塲屋不利饮食劳倦前症复作盗汗内热饮食不化便滑肌瘦此脾土虚寒而命门火不能相生用八味丸益气汤百余剂喜其年壮得愈一男子脚心发热作渇引饮或用四物芩连栢知母之类腹痛作呕烦热大渇此足三隂亏损前药复伤脾胃也先用六君加炮姜数剂而脾胃醒再用补中益气加茯苓半夏而脾胃健乃以加减八味丸兼服半载而愈一儒者脚心发热作痒以滚汤浸渍溃而出水肌体骨立作渇吐痰此脾肾虚而水泛为痰也服益气汤六味丸年余元气复而诸症愈少宗伯顾东江面黧作渇余曰此肾经亏损当滋化源以杜后患彼虽然之而终不服次年九月内左足面患疽色黯不痛脚腿沉重用隔蒜灸三十余壮足腿即轻疮出血水数日而消疮色仍黯时公将北行贺万夀余诊之曰脾脉衰惫阳气虚极不宜逺行公曰余得梦屡验向梦羣仙待我此夀徴也至河间驿聚仙堂病笃叹曰立斋岂能留我果卒于此亦异数也脱疽脱疽谓疔患于足或足指重者溃脱故名之亦有患于手患于指者因醇酒炙煿膏粱伤脾或房劳损肾故有先渇而后患者有先患而后渇者若色赤作痛自溃者可治色黒不溃者不治色赤作痛者元气虚而湿毒壅盛也先用隔蒜灸活命饮托里散再用十全大补汤加减八味丸色黯不痛者肾气败而虚火盛也隔蒜灸桑枝灸亦用十全大补汤加减八味丸则毒气不致上侵元气不致亏损庶可保生亦有因修手足口咬等伤而致者若元气虚弱或犯房事外涂寒凉内服尅伐损伤脾胃患处不溃若黑黯上延亦多致死重者须当以脚刀转解周轻洩去之则筋随骨出而毒得泄亦不痛否则毒筋内断虽去而仍溃且偏僻之处气血罕到药难导达况攻毒之剂先伤脾胃不若灸法为良重者须解去为善故孙真人云在肉则割在指则截葢亲之遗体虽不忍伤而遂至夭殁则尤伤矣况解法无痛患者知之治验一男子足指患之瘇焮痛赤此三阳经虚而外邪所乘也用隔蒜灸人参败毒散加银花白芷大黄二剂而痛甚又二剂痛止又与十宣散加天花粉金银花去桂数剂而愈又有足指患之者色紫不痛此三阳经热毒壅滞隔蒜灸五十余壮又明灸百壮始痛投活命饮四剂更以托里药溃脱而愈一男子患前症赤痛作渇此足三隂虚而火内动用隔蒜灸活命饮三剂而溃更服托里药及加减八味丸溃脱而愈若早用前法不至于此一男子瘇痛色赤发热作渇大小便秘结其脉浮数按之沉实此足三阳经积热内外俱受患也先用隔蒜灸及人参败毒散加银花白芷大黄而溃更以活命饮而痊一膏粱之人先作渇足热后足大指赤痛六脉洪数而无力左尺为甚余为此足三隂虚当滋化源为主固服除湿败毒等剂元气益虚色黯延足余乃朝用补中益气汤夕用补隂八珍汤各三十余剂及桑枝灸溃而脓清作渇不止遂朝以前汤送加减八味丸夕用十全大补汤三十余剂而痊是时同患此症服败毒之药者俱不救瘤赘内经云肝统筋而藏血心统血而主脉脾主肉而统血肺主气而司腠理肾统骨而主水若怒动肝火血涸而筋挛者其自筋瘇起按之如筋久而或有赤缕名曰筋瘤用六味地黄丸四物山栀木𤓰之类若劳役火动隂血沸腾外邪所搏而为瘇者其自肌肉瘇起久而有赤缕或皮俱赤名曰血瘤用四物茯苓逺志之类若郁结伤脾肌肉消薄外邪所搏而为瘇者其自肌肉瘇起按之实软名曰肉瘤用归脾益气二汤若劳伤肺气腠理不密外邪所抟而壅瘇者其自皮肤瘇起按之浮软名曰气瘤用补中益气汤之类若劳伤肾水不能荣骨而为肿者其自骨瘇起按之坚硬名曰骨瘤用地黄丸及补中益气汤主之夫瘤者留也随气凝滞皆因脏腑受伤气血乖违当求其属而治其本大凡属肝胆二经结核八珍加山栀胆草以养气血清肝火六味丸以养肺金生肾水若属肝火血燥须生血凉血用四物二地丹皮酒炒黒胆草山栀中气虚者补中益气兼服若治失其法脾胃亏损营气虚弱不能濡于患处或寒气凝于疮口荣气不能滋养于患处以致久不生肌而成漏者悉调补脾胃则气血壮而肌肉自生矣若不慎饮食起居及七情六淫或用寒凉蚀药蛛丝纒芫花线等法以治其外则误矣治验长洲庠王天爵辛丑春左腿近环跳患之状如大桃按之濡软略服除湿流气化痰之剂恶寒发热食少体倦形气俱虚脉洪大而虚气瘤也肺主之葢胆属木肺属金然发于胆经部分乃肺金侮肝木元气亏损而其脓已内溃矣遂用十全大补汤数剂出青白稀脓甚多顿加寒热烦渇头痛殊类伤寒状余谓此因脓泄而血气益虚耳仍用前汤其势益甚脉洪数大按之如无乃加附子一钱其势愈甚而脉复如前此虚甚而药未能及也更加附子二钱三剂诸症顿退乃朝用补中益气汤夕用十全大补汤各三十余剂出腐骨五块疮口将完后因不慎起居患处复溃诸症更发咽间如焚口舌无皮用十全大补加附子一钱服之诸症即愈二日不服内病悉至患处复溃二年后又患服前药不应诊其尺脉微细如丝此属命门火衰用八味丸为主佐以十全大补汤稍愈至乙巳仍患虚寒之症而殁一男子左腿外侧近臀瘇一块上有赤缕三年矣饮食起居如常触破涌出血脓发热恶寒此胆经受症故发于腿外侧诊其脉左尺洪数左闗弦洪此肾水不能生肝木用补中益气汤六味地黄丸而痊一男子小腹患之脓水淋漓此足三隂之症用补中益气加麦门五味以培脾土用六味地黄丸以生肾水更用芦荟丸以清肝火而敛一老儒眉间患之二年其状如紫桃下坠葢目按之如水嚢此肝脾之症脓瘀内溃而然耳遂刺出血脓目即开以炒黒胆草山栀芎归芍药柴胡白术茯苓等类而愈举人江节夫两耳下两臂两肋结核略服祛痰降火软坚之剂益甚余曰此胆经血虚火燥也葢胆经行人身之侧前药必致亏损至明年七月复请视各核皆溃脉浮大而濇时金旺于秋木受金尅必不治果卒嘉善周上舍两耳下项间筋挛壅瘇坚硬咳嗽气喘内热盗汗所服皆化痰散坚行气之剂势益甚予诊之左闗弦涩左尺洪数此怒气伤肝房劳损肾须滋肾水生肝血慎调摄至水旺之际庶可愈矣彼欲速效乃外敷商陆石灰等药内服海藻蓬术之类至秋金旺之际元气愈虚其瘇愈甚而殁镇江孙上舍缺盆间瘇如覆瓯坚硬色赤内热晡热自汗盗汗就治于余曰贱疾皆以散坚行气降火破血之剂欲其内消而反甚其脉左尺洪数按之而弱左闗洪数按之而涩此怒气伤肝血涸而筋挛也因其急于仕进余辞不能治彼亦不信后果殁此症若补脾肺滋肝肾则木得水而敷华筋得血而滋润多有得生者疣疣属肝胆少阳经风热血燥或怒动肝火或肝客淫气所致葢肝热水涸肾气不荣故精亡而筋挛也宜以地黄丸滋肾水以生肝血为善若用蛛丝纒螳螂蚀着艾灸必多致误大抵此症与血燥结核相同故外用腐蚀等法内服燥血消毒则精血愈虚肝筋受伤疮口翻突开张卒成败症治验府庠朱宏仁年二十右手背近中指患五疣中一大者如黄荳余皆如聚黍拔之如丝长三四寸许此血燥筋缩用清肝益荣汤五十余剂而愈府庠沈妪文㓜囓指甲及长不能自禁余曰此肝火血燥也又颈侧常生小疣子屡散屡发又臂生一块如菉豆大若触碎如断束缕扯之则长纵之则缩后两鬓发白㸃求治余曰子素肝病此部亦属肝胆经也夫爪为筋之余胆行人身之侧此与囓爪生㾋等症相应须滋补肾水以生肝胆则诸病自愈矣乃与六味地黄丸服之二年白㸃自退疣亦不生一男子脸患疣初如赤椹杂用敷贴之药翻张如菌又用腐蚀焮大如瘤此足三隂经虚症悉具治以补脾肺生肝肾等剂而寻愈一男子小腹中一块不时攻痛或用行气化痰等药不应尤以为血鼈服行气逐血之剂后手背结一㾋子渐长寸许形如鼈状肢节间如荳大者甚多彼泥鼈生子发于外亦用行血虚症悉至左尺洪数闗脉洪数弦余以为肾水不能生肝木以致肝火血燥而筋挛用六味地黄丸生肾水滋肝血三月余诸症悉愈一男子因劳役过度面色青黑发热咳嗽面生疣子腹内一块攻上攻下作痛口干小便秘涩服消尅之药愈甚察其脉左右闗俱弦洪元气弱甚此肝脾受病而筋挛也投以加味逍遥散合地黄丸料元气遂复若误以为血鼈之类消之必致不起一男子素膏粱醇酒先便血便结惊悸少寐后肛门周生小颗如疣子如䑕乳大小不一用清热败毒等药半载之间腿内股亦然又用化痰之药内热吐痰颈间俱作肝肾脉浮数按之而弱余以为足三隂经血虚火炽法当滋化源彼不信别服四物黄栢知母之类诸症蜂起此胃气复伤各经俱病也先用补中益气汤三十余剂诸症渐愈乃朝用前汤夕用八珍汤又各五十余剂诸症寻愈于是夕改用六味丸加五味子又半载诸症悉愈一妇人左手背并次指患五六枚如熟椹内热晡热月经素不及期余曰此因肝脾血虚而有热也当调补二经使隂血生而诸症自愈不信乃用艾灸手肿胀发热手指皆挛两脇项及胸乳间皆患疣经行无期余用加味逍遥散少加炒黒黄连数剂渐愈乃去黄连更佐以归脾汤各患渐愈又百余剂经行如期再用地黄丸三料而痊一妇人小腹内一块或时上攻或时下坠寒热胸痞小便淋漓或用行气化痰等剂前症愈甚月经两月余而一行或以为内有肉鼈啖饮其血而经不行服驱逐之剂下血甚多两手背结一疣如大荳许两月渐长寸许又两月余又患数枚疑以鼈子行于外仍行驱逐两耳下各患瘇又疑为疮毒余曰此属肝火血燥也用加味逍遥加味归脾二药兼服佐以六味丸三月余而愈一妇人患之用蛛丝纒芫花线螳螂啖毒药蚀着艾灸大溃瘇痛发热出血余曰此隂血虚也不信仍服降火之药而殁发痉疮疡发痉因气血亏损外邪所抟或内虚郁火所致其形牙闗𦂳急四肢劲强或腰背反张肢体抽搐其有汗而不恶寒者曰柔痉风能散气故有汗也其无汗而恶寒者曰刚痉寒能濇血故无汗也皆由亡血过多筋无所养故伤寒汗下过多与溃疡产后多患之乃败症也若大补气血多有复生者若作风治速其危矣治验秋官张同野旧有流注因暴寒睡炕口目抽搐手足战掉余以为气血虚热而然用参茋归术川芎山栀柴胡半夏天麻炙草治之而愈吴给事瞻之坠马伤首出血过多发热烦躁肉瞤筋愓或作破伤风欲发汗祛风余曰此亡血火动也无风可祛无汗可发当峻补其血用圣愈汤二剂顿愈又用健脾胃养气血而全愈一儒者背疮将愈发热烦躁自用降火之剂项强口噤自汗恶寒此汗多内亡津血筋无所荣也用补气血之剂及地黄丸而愈一男子素勤苦早行遍身发疙瘩口噤目直脉弦𦂳此劳伤气血内热外邪所抟也用补中益气加山栀羌活川芎而瘥半载后遍身作痒搔破成疮发热作渇脉洪大而虚复以前汤加芍药麦门熟地天麻而愈一儒者善怒患瘰疬复因大怒跳跃忽仆地两臂抽搐唇口㖞斜左目𦂳小此肝火血虚内热生风用八珍散加牡丹皮钩藤山栀而愈次年春前病复作兼小便自遗左闗弦洪而数余以为肝火血燥用六味丸加钩藤五味麦门芎归治之渐愈又用补中益气加山栀钩藤牡丹皮而安一疬妇因怒仆地疮口出血语言蹇涩口眼㖞斜四肢拘急汗出遗尿或用驱风之剂六脉洪大肝脉尤甚此肝火炽甚也用加味逍遥散加钩藤及六味丸寻愈一妇人患内痔因劳出血甚多不时发痉饮食少思形体倦怠其面色白余谓此气伤而不能统血也用补中益气汤加寒热出血此阳气虚寒也仍以前汤加炮姜四剂寒热渐止饮食渐进又四剂而血顿止后因劳役或怒气即便血或发痉投以补中益气汤加钩藤而愈一妇人素性急患遍身搔痒或项间结核常服搜风顺气之剂后大怒吐血唇口牵𦂳小便频数或时自遗此怒动肝火而血妄行也用小柴胡汤加山栀牡丹皮而愈一疬妇因劳兼怒四肢挛屈烦痛自汗小便短少畏见风寒脉浮弦缓此气血虚而风寒湿热相抟也先用东垣清燥汤渐愈再用加味逍遥散及八珍汤加牡丹皮而痊一妇人素有肝火两抝间或肿痛或寒热忽然昏溃瘈瘲抽搐善伸数欠四肢筋挛痰涎上升此肺金燥甚而血液衰少也用清燥丸六味丸兼服寻愈一妇人因大劳患肷疮发疙瘩搔碎成疮日晡热甚或口噤发搐或头目眩晕此肝脾气血虚而内热以八珍散加柴胡山栀治之诸症少愈复因怒前症复作经行不止此肝脾血热用加味逍遥散渐愈又用八珍散加柴胡山栀而痊一妇人发疙瘩日晡热甚月经先期或头目昏眩或寒热发热或四肢抽搐此肝经风热血燥用加味逍遥散治之寻愈后因怒前症复作口噤遗尿此火炎血燥也用加味小柴胡汤治之渐愈又夜间发热谵语此血分有热也用小柴胡汤加生地而愈更用加味逍遥散调理而安一妇人患茧唇月经先期余以为肝火血热不信乃汎用降火之剂反致月经过期复因劳怒口噤呻吟肢体不随六脉洪大面目赤色用八珍麦门五味山栀丹皮数剂渐愈兼用逍遥散六味丸料各三十余剂全愈一妇人经行遇怒其经即止甚则口噤筋挛鼻衂头痛痰涌搐溺瞳子上视此肝火炽甚以小柴胡汤加熟地黄山栀钩藤钩而愈一妇人素隂虚患遍身搔痒误服祛风之药口噤抽搐肝脉洪数余曰肝血为隂为水肝气为阳为火此乃肝经血虚火盛耳宜助隂血抑肝火遂用四物麦门五味柴胡山栀生草热搐顿止又以八珍加黄茋麦门五味钩藤炙草调理而愈一妇人久患流注脾胃虚弱忽痰壅气喘头揺目札手扬足掷难以候脉视其面黄中见青此肝木乘脾土也用六君加柴胡升麻治之而甦更以补中益气加半夏茯苓而安类破伤风症大凡痈疽溃后筋糜肉烂脓血大泄阳随隂散或筋脉拘急恶寒惕搦甚者舌强口噤项背反张痰涎壅甚便闭汗出不时发热此气血俱虚而传变虽与破伤风相类而主治之法当大补气血若果系风症亦须以大补气血为本而兼以治风之药设若不审是非而妄药之则误矣风症治见后方治验司徒边华泉肩患痈溃而发热目直或瞤殊类中风日晡热甚脉益数此足三隂气血亏血虚火妄动用参茋归术炙草加酒炒黒黄栢五味麦门肉桂四剂而愈又数剂而敛陆大行背疮内溃出脓二碗许用托里之剂痛止瘇消停药忽寒热作渇头痛自汗此元气虚而未能复也用十全大补加麦门五味肉桂二剂益甚诊其脉如故此药力未及仍用前药加附子一钱三剂诸症悉愈乃去附子加肉桂数剂而敛一儒者患腿痈深蓄于内肉色不变久不穿溃针出脓瘀五碗许恶症骈臻全类中风此脾胃虚而变症也用四君子加当归炮姜及圣愈汤各四剂而安又劳心不寐用归脾汤而愈一儒者伤寒后患流注瘇痛潮热用十宣败毒等剂出稀脓五六碗许发热恶寒烦躁作呕殊类破伤风症而殁一男子背疮未痊乃以膏药剪孔贴之患破伤风症而殁此先失于内补外邪袭其虚耳余见此症贴膏药剪孔欲其通气而反患破伤风搽敛药生肌欲其收口而反助其余毒以致殁者多矣论疮疡随症加减用药内经云形伤痛气伤肿先肿而后痛者形伤气也先痛而后肿者气伤形也东垣先生谓胃为五脏之本源人身之根蒂丹溪先生云痈疽因积毒在脏腑宜先助胃壮气以固其本夫然则气血凝结者自散脓瘀已成者自溃肌肉欲死者自生肌肉已死者自腐死肉已溃者自敛若独攻其疮脾胃气虚七恶蜂起其不死者幸矣故凡前症须用托里消毒散为主若髙肿焮痛热毒也加黄连漫肿微痛气虚也去金银花连翘二味加参术头痛发热邪在表也本方加川芎羌活若外邪在表而元气实者暂用人参败毒散头痛恶寒表虚也去五味加参茋发热饮冷便秘内热也去参茋归术加大黄发热饮热便秘内虚也去二味加参茋归术寒热饮冷小便濇滞肝热也去参茋加柴胡山栀不作脓脓不溃气虚也去二味及白芷加参术肉桂如不应暂用十全大补汤肿赤作痛血凝滞也本方加乳香没药如不应暂用仙方活命饮脓出反痛气血虚也去三味即银花连翘白芷后放此加参茋归地肉赤而不敛血虚而有热也去三味加熟地牡丹皮肉黯而不敛阳气虚寒也去三味加参茋白蔹官桂漫肿不痛或肉死不溃脾气虚也去三味加人参白术如不应加姜桂更不应急加附子肉白而不敛阳气虚也去三味加参茋归术脓多而不敛气血虚也去三味加参茋归术熟地如不应暂用十全大补汤饮食少思而不敛胃气虚也去三味加参茋如不应暂用补中益气汤饮食难化而不敛脾气虚也去三味加参术如不应暂用六君子汤又不应佐以八味丸脓多而带赤血虚也去三味加归地参术如不应暂用八珍汤加牡丹皮忿怒晡热而出血肝火血虚也去三味加牡丹皮熟地炒黒山栀如不应暂用八珍汤送六味丸面青脇胀而出血肝气虚而不能藏血也去三味加山茱山药五味子如不应兼六味丸食少体倦而出血脾气虚而不能摄血也去三味加参茋归地兼郁结少寐更加逺志酸枣仁茯神龙眼肉如不应暂用归脾汤欲呕作呕或外搽内服寒凉或痛甚或感寒邪秽气而呕胃气虚也去三味加藿香参术饮食少思膓鸣腹痛腹冷泄泻脾气虚寒也去三味加炮姜木香手足逆冷脾血虚寒也更加附子煎送四神丸饮冷作渇热毒也加赤小荳知母如不应暂用竹叶黄茋汤善食作渇胃火也加石膏山栀如不应暂用竹叶石膏汤脓多而作渇气血虚也去三味加熟地黄五味子如不应暂用十全大补汤加五味子麦门冬口干舌燥肾气虚也去三味加熟地山茱山药如不应兼六味丸又不应佐以补中益气汤自汗内热口干胃气虚也去三味加参茋归术如不应暂用六君子汤盗汗内热口干隂血虚也去三味加熟地麦门五味如不应暂用当归六黄汤茎中痛而小便不利精内败也去三味加山茱山药泽㵼如不应佐以六味丸愈便则愈痛愈痛则愈便精复竭也去三味煎送六味丸食少体倦口干饮热小便黄短脾肺虚热也去三味加五味子山茱茰如不应暂用六味丸劳役而小便黄元气下陷也去三味加升麻柴胡午后而小便黄短肾虚热也去三味加升麻柴胡如不应煎送六味丸口燥作渇小便频数肾水亏也去三味加五味山茱山药熟地如不应兼用六味丸四肢逆冷肾气虚寒也去三味加桂附如不应佐以八味丸食少体倦作渇胃气虚也去三味加参茋白术如不应暂用补中益气汤体倦头痛或眩晕中气虚也去三味加柴胡升麻如不应暂用补中益气汤加蔓荆子日晡头痛或眩晕隂血虚也去三味加熟地黄如不应佐以六味丸梦泄遗精头晕头痛或痰喘气促肾虚不能纳气也去三味并川芎佐以六味丸如不应是虚寒也用八味丸面目赤色烦热作渇脉大而虚血脱发躁也去三味加黄茋当归如不应暂用当归补血汤身热恶衣欲投于水脉沉微细气脱发躁也去三味加肉桂附子如不应暂用附子理中汤善思体痛无寐盗汗脾血虚也去三味加茯苓逺志酸枣仁圆眼肉如不应暂用归脾汤寝寐而汗出肾气虚也去三味加五味子煎送六味丸饮食而出汗胃气虚也去三味加参茋归术五味子如不应暂用六君子汤睡觉饱而出盗汗宿食也去三味加参术半夏如不应暂用六君子汤胸满多痰脾气虚也去三味加桔梗半夏如不应暂用六君子汤加桔梗枳殻晡热多痰脾血虚也去三味加归地参术如不应暂用六君子汤加芎归熟地咳嗽唾痰肾亏津液泛上也去三味加山茱山药熟地如不应佐以六味丸忿怒胸痞肝气滞也去三味加桔梗山栀如不应暂用补中益气汤加桔梗枳殻倦怠胸痞中气虚也去三味加参术茯苓如不应暂用八珍汤加柴胡口苦寒热徃来肝火血虚也去三味加柴胡熟地因怒寒热徃来肝火血虚也加柴胡黄芩如不应暂用八珍汤加炒山栀炒酸枣仁酒炒黑胆草体倦寒热徃来肝脾气滞也去三味加参茋归木如不应暂用补中益气汤内热晡热或寒热徃来隂血虚也去三味加芎归牡丹皮柴胡如不应暂用八珍汤加牡丹皮畏寒或寒热徃来胃气虚也去三味加参苓白术升麻如不应暂用补中益气汤脇痛痞满或寒热徃来肝气滞也去三味加青皮木香如不应属气血虚也更加芎归参术若妇人劳役恚怒或适经行发热谵语或夜间热甚在血分也去三味加生地丹皮柴胡如不应暂用加味四物汤若误尅伐或脓血大泄或因吐泻或误而入房或劳损元气或梦泄遗精或外邪乘入以致发热头痛小便淋濇或滑数便血目赤烦喘气短头晕体倦热渇意欲投水身热恶衣扬手掷足腰背反张郑声自汗此阳气脱陷之假热症也若畏寒头痛咳逆呕吐耳聩目蒙小便自遗泻利肠鸣里急腹痛玉茎短缩齿浮痛肢体麻痺或厥冷身痛或咬舌啮唇此阳气脱陷之真寒症也凡此危候勿论其脉勿问其症但见有其一二亦去三味急加桂附补之庶有复生之理大抵用药之法当分元气虚实标本缓急若病急而元气实者先治其标病缓而元气虚者先治其本若病急而元气又虚者当治其本为主而兼以治标东垣先生云形气有余病气有余当泻不当补形气不足病气不足当补不当㵼丹溪先生云但见肿痛叅之脉症虚弱便与滋补气血无亏可保终吉治者审焉薛氏医案卷十五薛氏医案卷十六钦定四库全书薛氏医案卷十六明薛已撰外科枢要四治疮疡各症附方托里消毒散治胃气虚弱或因尅伐不能溃散服之未成即消已成即溃腐肉自去新肉自生若腐肉既溃而新肉不能收敛属气虚者四君子汤为主属血虚者四物汤为主气血俱虚者十全大补汤为主并忌寒凉消毒之剂人参黄茋当归川芎芍药白术茯苓金银花白芷甘草连翘右水煎服托里散治疮疡因气血虚不能起发腐溃收敛及恶寒发热者宜用此补托其属六淫七情或诸经错杂之邪而为患者当各审其因而参以主治之剂其属胃气虚弱者当以六君子汤为主人参黄茋白术陈皮当归熟地黄茯苓芍药右水煎服清热消毒散治一切痈疽阳症肿痛发热作渴黄连山栀连翘当归川芎芍药生地黄金银花甘草右水煎服黄连消毒散治脑疽背疽肿焮疼痛或麻木黄连羌活黄芩黄栢生地黄知母独活防风当归尾连翘藁本防已桔梗黄茋苏木陈皮泽㵼人参甘草右水煎服清凉饮治疮疡烦躁饮冷焮痛脉实大便秘结小便赤澁大黄赤芍药当归甘草右水煎服破棺丹治疮疡热极汗多大渴便秘谵语发狂大黄芒硝甘草右为末炼蜜丸如弹子大每服一丸童便酒化下白汤亦可黄连解毒汤治疮疡焮痛烦躁饮冷脉洪数或发狂言黄芩黄栢黄连山栀右水煎热服内疏黄连汤治疮疡发热而呕大便秘结脉洪而实黄连芍药当归梹榔木香黄芩栀子薄荷桔梗甘草连翘大黄每姜水煎仍量虚实治之托里荣卫汤治疮疡外无焮肿内便调和乃邪在经络宜用此药黄茋红花桂枝苍术柴胡连翘羌活防风当归身甘草黄芩人参右酒水煎服内托复煎散治疮疡肿焮在外其脉多浮邪气胜必侵于内宜用此托之地骨皮黄芩茯苓白芍药人参黄茋白术桂甘草防已当归防风右先以苍术一升水五升煎去术入药再煎至二升终日饮之人参败毒散治疮疡焮痛寒热或拘急头痛脉细有力人参羌活独活前胡柴胡桔梗枳殻茯苓川芎甘草右水煎服仙方活命饮治一切疮疡未成脓者内消已成脓者即溃又止痛消毒之圣药也白芷防风没药穿山甲甘草赤芍药当归尾乳香天花粉贝母金银花陈皮皂角刺右酒一碗煎数沸服清心汤治疮疡肿痛发热饮冷脉沉实睡语不宁即防风通圣散每料加黄连五钱每剂一两水煎服夺命丹治疔疮发背等症或麻木或呕吐重者昏愦若疔毒牙闗𦂳急用三五丸为末水调灌下有夺命之功蟾酥轻粉枯矾寒水石铜緑乳香没药麝香朱砂蜗牛右为末用蜗牛或酒煳丸菉豆大每服二三丸温酒葱汤下东垣圣愈汤治脾胃亏损脓水不止或金疮出血心烦不安眠睡不宁五心烦热饮食少思地黄生地黄川芎人参当归黄茋右水煎服济隂汤治疮属纯阳肿痛发热连翘山栀黄芩黄连芍药金银花甘草牡丹皮右水煎服大便秘量加大黄抑阳散治疮属纯阳肿痛发热天花粉黄姜白芷赤芍药右为末茶汤调搽患处冲和汤治疮属半隂半阳似溃非溃似肿非肿此因元气虚弱失于补托所致人参黄茋白术当归白芷茯苓川芎皁角刺乳香没药金银花陈皮甘草右水酒各半煎服隂阳散治疮属半隂半阳紫荆皮独活赤芍药白芷石菖蒲右为末葱酒调搽囘阳汤治脾肾虚寒疮属纯隂或药损元气不肿痛不腐溃或腹痛泄㵼呕吐厥逆或阳气脱陷等症干姜附子人参白术黄茋当归陈皮甘草柴胡升麻右酒水煎服不应姜附倍之抑隂散治疮疡元气虚寒焮肿不消或不溃敛或筋挛骨痛一切冷症草乌白桂赤芍药南星白芷右为末葱汤调涂热酒亦可托里温中汤治疮疡脓溃元气虚寒或因尅伐胃气脱陷肠鸣腹痛大便溏泄神思昏愦此寒变内陷缓则不治羌活附子干姜益智丁香沉香木香茴香陈皮甘草右姜水煎服附子理中汤治疮疡脾胃虚寒或误行攻伐手足厥冷饮食不入或肠鸣腹痛呕逆吐㵼附子人参茯苓白芍药白术右水煎服姜附汤治疮疡真阳亏损或误行汗下或脓血出多失于补托以致上气喘急自汗盗汗气短头晕人参干姜白术附子右作二剂水煎服参附汤治失血过多或脓瘀大泄或寒凉汗下真阳脱陷上气喘急自汗盗汗气短头晕等症急服以救元气缓则不治人参附子右姜五片水煎服不应倍之独参汤治一切失血或脓水出多血气俱虚恶寒发热作渴烦躁盖血生于气故血脱补气阳生隂长之理也用人参二两枣十枚姜十片水煎徐徐服人参理中汤治疮疡脾胃虚寒呕吐泄泻饮食少思肚腹作胀或胸膈虚痞饮食不入白术人参干姜甘草右姜枣水煎服竹叶黄茋汤治痈疽气血虚胃火盛而作渴淡竹叶黄茋麦门当归川芎甘草黄芩芍药人参半夏石膏生地黄右每服三五钱水煎服竹叶石膏汤治痈疽胃火盛肿痛作渴淡竹叶石膏桔梗木通薄荷甘草当归川芎散治手足少阳经血虚疮症或风热耳内痒痛生疮出水或头目不清寒热少食或妇女经水不调胸膈不利脇腹痞痛当归川芎柴胡白术芍药山栀牡丹皮茯苓蔓荆子甘草右水煎服若肝气不平寒热加地骨皮肝气实加柴胡黄芩气血虚加参茋归地脾虚饮食少思加苓术脾虚胸膈不利加参茋痰滞胸膈不利加术半肝气不顺胸膈不利或小腹痞满或时攻痛加青皮肝血不足胸膈不利或小腹痞满或时作痛加熟地肝血虚寒小腹时痛加肉桂日晡发热加归地栀子青肝散治三焦及足少阳经风热耳内作痒生疮或出水疼痛或胸乳间作痛或寒热徃来柴胡牡丹皮栀子茯苓川芎芍药当归牛蒡子甘草右水煎服若太阳头痛加羌活柴胡清肝散治鬂疽及肝胆三焦风热怒火之症或项胸作痛或疮毒发热柴胡黄芩人参山栀川芎连翘桔梗甘草右水煎服小柴胡汤治肝胆经症风热瘰疬结核或肿痛色赤或寒热徃来或日晡发热或潮热身热黙黙不欲饮食或怒火口苦耳聋咳嗽或吐酸食苦水皆用此药柴胡黄芩人参半夏甘草右姜水煎服补隂八珍汤治瘰疬等疮属足三隂虚者当归川芎熟地芍药人参白术茯苓甘草黄栢知母右水煎服泻青丸治肝经实热瘰疬肿痛寒热或脇乳作痛大便秘结当归龙胆草川芎山栀大黄𦍑活防风右为末蜜丸鸡头子大每服一二丸白汤化下若血虚者四物加山栀柴胡或逍遥散若肾水亏损不能生肝木而自病筋挛结核或肢节拳挛或似中风宜用六味丸加五味子散肿溃坚汤治瘰疬坚硬气血无亏宜用之柴胡升麻连翘龙胆草黄芩甘草桔梗昆布当归尾白芍药黄栢葛根知母三稜广术𤓰蒌根右水煎服益气养荣汤治怀抱抑郁或气血损伤四肢颈项等处患肿不问软硬赤白肿痛或溃而不敛人参茯苓陈皮贝母香附川芎黄茋生地黄芍药甘草桔梗白术柴胡右姜水煎服必效散治瘰疬气血虽无亏损内有疬核未去而不能愈南硼砂轻粉麝香巴豆白梹榔斑猫右同研极细末取鸡子二箇去黄用清调药仍入殻内以湿纸数重煳口入饭甑候熟取出曝干研末虚者每服五分实者一钱用炒生姜酒五更初调服如觉小腹痛用益元散一服其毒俱从大便出胎妇勿饵毒去后多服益气养荣汤疮口自合针头散治一切顽疮内有瘀肉疬核不化疮口不合宜用此药腐之赤石脂乳香白丁香砒黄丹轻粉麝香蜈蚣右为末搽瘀肉上其肉自腐若疮口小或痔疮用煳和作条子隂干絍之凡疮乆不合者内有脓管须用此腐之内服托里之剂神仙隔蒜灸法治一切痈疽肿毒前论言之详矣凡大痛或不痛或麻木痛者灸至不痛不痛灸至痛其毒随火而散此拔引郁毒从治之法也信有囘生之功其法用大蒜头切三分厚安疮头上用艾炷于蒜上灸之五炷换蒜再灸未成即消已成杀其大势疮患大以蒜杵烂摊患处将艾铺蒜上灸之蒜败再换疮色紫或白而不起发不作脓不大痛不问日期最宜多灸神效葱熨法治流注结核骨痈鹤膝等症肿硬或先已隔蒜灸而余肿未消最宜用熨以助气血而行壅滞其功甚大又为跌扑伤损止痛散血消肿之良法用葱白头捣烂炒热频熨患处冷再换神效桑枝炙治发背不起或瘀肉不溃此阳气虚弱用桑枝燃火着吹熄焰用火灸患处片时日三五次以助肿溃若腐肉已去新肉生迟宜灸四畔其隂疮瘰疬流注肷疮恶疮乆不愈者亦宜用之大抵此法未溃则解热毒止疼痛消瘀肿已溃则补阳气散余毒生肌肉其阳症肿痛甚或重如负石初起用此法出毒水即内消其日乆者用之虽溃亦浅且无苦楚惜患者不知有此治者亦不肯用此也乌金膏治发背中央肉死涂之即腐未死涂之即生若初起肿痛用㸃数处其毒顿消若肉腐涂之即溃若恶疮顽疮元气无亏乆不收敛者内有毒根以纸捻蘸絍其内有等发背因元气虚弱或因尅伐元气胃气亏损毒气散漫中黯外赤不腐不溃服大补之剂中涂三四寸许至五六日间赤黯之界自有裂纹如刀划之状中央渐溃渐脱须用纯阳之药以接其元气庶能收敛若妄用刀针去肉出血阳随隂散元气愈伤或涂凉药则毒气不解气血愈虚非徒无益而又害之其方用巴豆一味去殻炒黒研如膏㸃于患处临用合之已上三法虽不出于方书余推其意而制用之良有竒騐砭法治丹毒疔疮红丝走散或时毒瘀血壅盛用细磁器击碎取有锋芒者一块以筯一根噼开头尖夹之用线缚定两手指轻撮筯梢令磁芒正对患处悬寸许再用筯一根频击筯头令毒血遇刺皆出毒入腹膨胀者难治豆䜴饼治疮疡肿痛硬而不溃及溃而不敛并一切顽疮恶疮用江西豆豉饼为末唾津和作饼子如钱大厚如三文置患处以艾壮于饼上灸之干则易之如背疮用漱口水调作饼覆患处以艾铺饼上灸之如未成者即消已成者亦杀其大毒如有不效气血虚败也乳香定痛散治一切疮疡溃烂疼痛乳香没药滑石寒水石氷片右为细末搽患处痛即止甚效青龙汤治肺受风寒咳嗽喘急半夏干姜细辛麻黄肉桂芍药甘草五味右每服五钱姜水煎服葶苈大枣㵼肺汤治肺症胸膈胀满上气喘急或身面浮肿鼻塞声重用甜葶苈炒黄色研末每服三钱枣十枚水二钟煎一钟去枣入药再煎七分食后服桔梗汤治肺症咳嗽胸膈两脇作痛咽干口燥烦闷作渇时出臭浊桔梗贝母当归𤓰蒌仁枳殻薏苡仁桑白皮甘草节防已黄茋五味子百合葶苈地骨皮知母杏仁右姜水煎服人参补肺汤治肺症咳喘短气或肾水不足虚火上炎痰涎涌盛或吐脓血发热作渴小便短澁人参黄茋白术茯苓陈皮当归山茱萸山药五味子麦门冬甘草熟地牡丹皮右姜枣水煎服人参平肺散治心火尅肺𫝊为疽痿咳嗽喘呕痰涎壅盛胸膈痞满咽嗌不利若因肝木太过而致当补肺若因肾水不足而患当补脾肺若因心火旺而自病当利小便人参陈皮甘草地骨皮茯苓知母青皮五味子天门冬桑白皮右水煎服参茋补脾汤治肺疽脾气亏损乆咳吐脓涎或中满不食必服此药补脾土以生肺金否则不治人参白术黄茋茯苓陈皮当归升麻麦门冬五味子桔梗甘草右姜枣水煎服射干汤治胃痈吐脓血射干山栀仁赤茯苓升麻白术赤芍药右水煎服薏苡仁汤治风热唇口瞤动或结核或浮肿薏苡仁防已赤小豆甘草右水煎服𤓰子仁汤治产后恶露或经行瘀血作痛或作痈患薏苡仁桃仁牡丹皮𤓰蒌仁右水煎服梅仁汤治肠痈壅痛大便秘澁梅仁大黄牡丹皮芒硝犀角冬𤓰仁右水煎入犀末服大黄汤治肠痈小腹坚肿按之则痛肉色如故或焮赤微肿小便频数汗出憎寒脉迟𦂳脓未成急服之大黄朴硝牡丹皮𤓰蒌仁桃仁右水煎服牡丹皮散治肠痈腹濡而痛时下脓牡丹皮人参天麻白茯苓黄茋薏苡仁桃仁白芷当归川芎官桂甘草木香右水煎服失笑散治跌扑产后心腹绞痛或不知人事或经行瘀血作痛成痈灵脂蒲黄右每服二三钱酒水煎热服防风汤治破伤风表症未传入里急服此防风羌活独活川芎右每服五钱水煎调蜈蚣散服蜈蚣散蜈蚣鳔羌活汤治破伤风在半表半里间宜和解急服此汤稍缓则邪入于里不可用矣羌活菊花麻黄川芎石膏防风前胡黄芩细辛甘草枳殻白茯苓蔓荆子薄荷白芷右每服五钱姜水煎日二三服大芎黄汤治破伤风邪传于里舌强口噤项背反张筋惕搐搦痰涎壅盛宜急服之川芎羌活黄芩大黄右每服五七钱水煎服白术防风汤治破伤风服表药过多而自汗者白术黄茋防风右每服五七钱水煎服腑脏和而自汗者可服此药若脏腑秘小便赤而自汗者急服大芎黄汤下之六味丸此壮水之剂夫人之生以肾为主凡病皆由肾虚而致此方乃天一生水之剂无有不可用者世所罕知若肾虚发热作渴小便淋秘痰气壅盛咳嗽吐血头目眩晕小便短少眼花耳聋咽喉燥痛口舌疮裂齿不坚固腰腿痿软五脏齐损肝经不足之症尤当用之水能生木故也若肾虚发热自汗盗汗便血诸血失瘖水泛为痰之圣乐血虚发热之神剂也熟地黄山茱萸山药茯苓牡丹皮泽㵼右地黄杵膏余为末蜜丸桐子大每服七八十丸滚汤下八味丸治命门火衰不能生土以致脾土虚寒而患流注鹤膝等症不能消溃收敛或饮食少思或食而不化脐腹疼痛夜多漩溺即前方加肉桂附子各一两经云益火之源以消隂翳即此方也加减八味丸治症同上即六味地黄丸加肉桂五味子各一两八珍汤治脾胃伤损恶寒发热烦燥作渴或疮疡溃后气血亏损脓水清稀乆不能愈即四君四物合方十全大补汤治疮疡气血虚弱肿痛不愈或溃疡脓清寒热自汗盗汗食少体倦发热作渇头痛眩晕似中风状即八珍汤加黄茋肉桂补中益气汤治元气虚损或因尅伐恶寒发热肢体倦怠饮食少思或不能起发消散生肌收敛或兼饮食劳倦头痛身热烦燥作渴脉洪大弦虚或微细软弱黄茋人参白术甘草当归陈皮升麻柴胡右姜枣水煎空心午前服生脉散治胃气亏损隂火上冲口干喘促或肢体倦怠肌肉消瘦面色痿黄汲汲短气汗出不止食少作渴或脓水出多气血俱虚烦燥不安睡卧不宁或湿热大行火土合病脾胃虚弱身重气短或金为火制絶寒水生化之源肢体痿软脚欹眼黒等症人参麦门冬五味子右水煎服如不应倍之人参养荣汤治脾胃亏损气血俱虚发热恶寒四肢倦怠肌肉消瘦面色痿黄汲汲短气食少作渴凡大病后最宜用此人参陈皮黄茋白芍药桂心当归白术甘草熟地黄五味子茯苓远志右姜枣水煎服四君子汤治脾胃虚弱或因尅伐肿痛不散溃敛不能宜用此以补脾胃诸症自愈若误服攻毒七恶随至脾胃虚弱饮食少思或食而难化或欲作呕或大便不实若脾胃气虚疮口出血吐血便血尤宜用之盖气能摄血故也若气血俱虚之症宜于前汤但加当归脾胃无损饮食自进隂血自生若用四物汤沉隂之剂脾胃复伤诸症蜂起若命门火衰而脾土虚寒必用八味丸以补土母人参白术茯苓甘草右姜枣水煎服六君子汤治脾胃虚弱或寒凉尅伐肿痛不消或不溃敛宜服此汤以壮营气诸症自愈即前方加陈皮半夏异功散治脾胃虚弱饮食少思即四君子汤加陈皮四物汤治血虚发热或因失血或因尅伐或因溃后致晡热内热烦躁不安皆宜服之经云血生于脾若脾虚不能生血者宜用四君子加当归酒炒白术以补脾当归熟地黄芍药川芎右水煎服归脾汤治忧思伤脾血虚发热食少体倦或脾不能摄血以致妄行吐下或徤忘怔忡惊悸少寐或心脾作痛自汗盗汗或肢体肿痛大便不调或妇人经候不准晡热内热或唇疮流注等症不能消散溃敛白术白茯苓黄茋当归龙眼肉远志酸枣仁人参木香甘草右姜枣水煎服当归补血汤治脾胃损伤或服峻剂致血气俱虚肌热大渴引饮目赤面红昼夜不息其脉洪大而虚重按全无此病多得于饥饱劳役者若误服白虎汤必死当归黄茋右水煎服六一汤黄茋甘草右水煎服加味逍遥散治肝脾血虚内热发热或遍身搔痒寒热或肢体作痛头目昏重或怔忡颊赤口燥咽干或内热盗汗食少不寐或口舌生疮耳内作痛或胸乳腹胀小便欠利甘草当归芍药柴胡茯苓白术牡丹皮山栀右水煎服黄芩清肺饮治肾经隂虚火燥而小便不通若因脾经有热当清其脾若因心火尅肺当制其心黄芩栀子右水煎服滋肾丸治肾经隂虚发热作渴便赤足热腿软等症凡不渇而小便秘热在下焦血分也最宜此药经云无隂则阳无以化若脾肺燥热所遗当滋其化源知母黄栢肉桂右为末水丸桐子大每服百丸空心白滚汤下五苓散治下部湿热疮毒小便赤少泽㵼猪苓肉桂白术赤茯苓右为细末每服三二钱热汤调下犀角地黄汤治胃火血热妄行吐衂或大便下血者犀角生地黄赤芍药牡丹皮升麻黄苓右水煎熟入犀末服若因怒而致加山栀柴胡若脾气虚而不能摄用归脾汤若肝脾火动而妄行用加味逍遥散若脾气虚而不能綂用补中益气汤加炮黒干姜若血虚有火而妄行用四物加炮姜若肾经虚火而血妄行用六味丸料不应急加肉桂以引虚火归源清胃散治膏粱积热唇口肿痛齿龈溃烂焮痛连头面或恶寒发热升麻生地黄牡丹皮黄连当归右水煎服痛未止石膏之类可量加润肠丸治脾胃伏火大肠干燥或风热血结宜用此丸通之若结在直肠宜猪胆汁导之盖肾主五液开窍于二隂若津液滋润大便通调若津液不足脾气亏损必当培补犹忌前药麻子仁桃仁羌活归尾大黄皁角刺秦芄右各另研为末炼蜜或猪胆汁丸桐子大每服三四十丸白汤下若用猪胆汁导之而不结燥急补元气四神丸治脾肾虚弱大便不实饮食少思或小腹作痛或产后泄㵼肚腹作痛不思饮食肉豆蔲五味子补骨脂呉茱萸右为末水二碗生姜八两红枣一百枚煑熟取枣肉和末丸桐子大每服五七十丸空心食前白汤下二神丸治脾肾虚寒不思饮食或侵晨五更泄㵼或饮食少思大便不实其功甚效如不应乃命门火衰急用八味丸补火而生土破故纸肉豆蔲右为末用大红枣四十枚生姜四两水煑熟去姜取枣肉和药丸桐子大每服五十丸空心盐汤送下越鞠丸治六郁牙齿作痛口舌生疮或胸膈痞满呕吐吞酸或腹胀腿酸等症苍术神曲香附山查山栀抚芎麦芽右为末水调曲蘖曲煳丸桐子大每服七十丸白汤下二陈汤治脾虚中脘停痰呕吐恶心或头目不清饮食少思等症陈皮半夏茯苓甘草右姜水煎钱氏白术散治胃气虚或因尅伐或因吐㵼口干作渴饮食少思藿香白术木香白茯苓甘草人参干葛右水煎服生地黄丸治师尼寡妇室女乍寒乍热而患疮疡等症肝脉弦长而出鱼际生地黄秦芁黄芩硬柴胡赤芍药右为末入地黄膏加炼蜜少许丸桐子大每服三十丸乌梅煎汤下日进二服加味地黄丸治肝肾隂虚疮症或耳内痒痛出水或眼昏痰气喘嗽或作渇发热小便赤澁等症干山药山茱萸牡丹皮泽㵼白茯苓熟地黄柴胡五味右将二地黄搯碎酒拌湿杵膏入前末和匀加炼蜜为丸桐子大每服百丸空心白汤送下不应用加减八味丸琥珀膏治颈项瘰疬及脇下初如梅子肿结硬强渐如连珠不散不溃或溃而浓水不絶经乆不瘥渐成漏症琥珀木通桂心当归白芷防风松脂朱砂麻油丁香木香木鳖子右先用琥珀丁香桂心朱砂木香为末其余药入油内煎黒泸去柤徐徐入黄丹再煎软硬得中即成膏矣人参黄茋汤治溃疡饮食少思无睡发热人参麦门冬陈皮白术苍术黄茋黄栢升麻归身右水煎服托里当归汤治溃疡气血俱虚疮口不敛或晡热内热寒热徃来或妇人诸症经候不调小便频数大便不实等症当归黄茋人参熟地黄川芎芍药柴胡甘草右水煎服人参内托散治疮疡溃脓而作痛者人参黄茋当归川芎厚朴防风桔梗白芷官桂紫草木香甘草右入糯米一撮水煎服霍香正气散治外感风寒内停饮食头疼寒热或霍乱泄㵼或作疟疾等症桔梗大腹皮紫苏茯苓白芷半夏陈皮白术厚朴炙甘草霍香右姜枣水煎服升阳除湿汤治脾胃虚弱不思饮食肠鸣腹痛泄㵼无度小便赤黄四肢困倦甘草麦芽陈皮猪苓泽㵼益智仁半夏防风神曲升麻柴胡羌活苍术白术茯苓右姜枣水煎服十宣散治疮疡脉缓涩体倦恶寒或脉浮𦂳细用之以散风助阳气也人参当归黄茋桔梗炙草白芷川芎厚朴防风肉桂右水煎服参术膏治中气虚弱诸药不应或因用药失宜耗伤元气虚症蜂起但用此药补其中气诸症自愈人参白术右水煎稠汤化服之清燥汤治元气虚弱湿热乘之肢体痠软或头目眩晕饮食少思口干作渴或自汗盗汗胸满气促小便赤少大便不调等症黄茋五味子黄连苍术白术麦门冬生地黄陈皮泽㵼茯苓人参当归升麻神曲猪苓柴胡炙草黄栢右水煎服补真丸治真隂亏损诸症葫芦芭附子阳起石肉苁蓉五味子肉荳蔲川乌兎丝子沉香鹿茸巴㦸天钟乳粉右为末用羊腰子两对治如食法酒煑捣烂入酒煳丸如梧桐子大每服七十丸空心米饮盐汤任下托里健中汤治疮疡元气素虚或因凉药伤胃饮食少思或作呕㵼等症人参白术茯苓半夏炮姜炙草黄茋肉桂右姜枣水煎服托里益中汤治中气虚弱饮食少思或疮不消散或溃而不歛人参白术陈皮半夏茯苓炮姜木香炙草右姜枣水煎服托里益青汤治脾土虚弱肝木所侮以致饮食少思或胸膈不利等症人参白术茯苓半夏芍药柴胡陈皮甘草右姜枣水煎服托里益黄汤治脾土虚寒水反侮土以致饮食少思或呕吐泄㵼等症人参白术陈皮茯苓半夏炮姜丁香炙草右姜枣水煎服托里越鞠汤治六郁所伤脾胃虚弱饮食少思等症人参白术陈皮半夏山栀川芎香附苍术炙草右姜枣水煎服乳香止痛散治疮瘇痛不止粟殻白芷炙草陈皮乳香没药丁香右作二剂水煎服济生犀角地黄汤治郁热不解衂血便血等症犀角生地白芍药牡丹皮右每服五七钱水煎服加减仝上亦治便血痔疮方雄黄五灵脂五棓子白矾没药右为细末研令极细用纸花子贴疮口上猪蹄汤香白芷黄芩赤芍药生甘草当归羌活露蜂房右先将猪蹄一只用水数碗煑熟取清汁分作十数次每次用前药一两煎十数沸去滓无风处淋洗死肉恶血随洗而下极效神效𤓰蒌散治乳痈初起者自消脓成者自溃及一切痈疽或溃后余毒亦宜用之黄𤓰蒌当归生甘草乳香没药右用水酒煎服清肝解郁汤治肝经血虚风热或肝经郁火伤血乳内结核或为肿溃不愈凡肝胆经血气不和之症皆宜用此药人参柴胡白术牡丹皮茯苓陈皮甘草当归贝母川芎山栀芍药熟地黄右水煎服清肝益荣汤治肝胆小肠经风热血燥筋挛结核或耳项胸乳脇肋作痛或作瘊子并一切肝火之症山栀当归木瓜茯苓柴胡川芎芍药龙胆草白术熟地炙草右姜水煎服益元散滑石甘草右为末每服一钱酒调下神效开结散治瘿疾不问年嵗极騐沉香木香猪厌肉子橘红珍珠右为末每服一钱临卧冷酒调搽徐徐嚥下轻者三五服重者一料全愈修合用除日效忌咸酸油腻濇气等物海藻散坚丸治肝经瘿瘤海藻昆布龙胆草小麦右为末炼蜜丸桐子大每服二三十丸临卧白汤送下并噙化嚥之普济消毒饮治天行时毒头面瘇痛或咽喉不利若饥馑之后患之最宜用仍当固胃气黄芩连翘人参陈皮𤣥参甘草柴胡桔梗牛蒡子马勃板蓝草根白殭蚕升麻右水煎服大便秘量加大黄通气散治时毒瘇甚取嚏以泄其毒𤣥参猪牙皂角川芎藜芦羊踯躅花右为末用纸捻蘸少许入鼻内取嚏为度防风通圣散治时毒热毒便秘热燥若时毒饥馑之后胃气亏损者须当审察非大满大实不用防风当归川芎芍药大黄芒硝连翘薄荷麻黄桔梗石膏黄芩白术山栀荆芥甘草滑石右水煎服或为末白汤调下仍量人虚实葛根牛蒡汤治时毒肿痛而便利调和者葛根贯仲甘草豆豉牛蒡子右水煎服犀角升麻汤治时毒或风热头面瘇痛或咽喉不利或风热鬂疽痄等症犀角升麻防风羌活白芷黄芩白附子国老右水煎服白芷胃风汤治手足阳明经气虚风熟面目麻木或牙闗𦂳急眼目瞤动白芷升麻葛根苍术灸草当归草荳蔲柴胡黄栢藁本羌活蔓荆子白殭蚕麻黄右水煎服升麻黄连汤治胃经热毒腮瘇作痛或发寒热升麻川芎当归连翘黄连牛蒡子白芷右水煎服焮连太阳加羌活连耳后加山栀柴胡栀子仁汤治时毒瘇痛大便秘结郁金枳殻升麻山栀右水煎服双解散治便痈内藴热毒外挟风邪或交感失宜精血交错以致瘇痛大小便秘结先用此药通解更用调补之剂辣桂大黄白芍药泽㵼牵牛炙草桃仁干姜右水煎服制甘草法治悬痈不拘肿溃右每用大甘草一两切五寸许用涧水一碗浸透以慢火炙干仍投前水浸透再炙至水干为度却挫细用水二钟煎八分空心服大芦荟丸治肝火下疳溃烂或作痛焮肿或治小儿疳膨食积口鼻生疮牙龈蚀烂等疮并虫蚀肛门痒痛胡黄连芦荟黄连木香白芜荑青皮白雷丸鹤虱草麝香右为末蒸饼煳丸桐子大每服一钱空心米汤下八正散治下疳便毒小便淋漓脉症俱实者大黄车前子瞿麦扁蓄山栀木通滑石甘草右水煎服内托羌活汤治臀痈肿痛两尺脉𦂳按之无力者𦍑活黄栢防风藁本肉桂连翘炙草苍术陈皮黄茋右水酒煎服大防风汤治足三隂经亏损外邪乘虚患鹤膝风或附骨疽肿痛或肿而不痛不问已溃未溃用三五剂后更用调补之剂附子牛膝白术羌活人参防风川芎辣桂黄茋白芍药杜仲熟地甘草右水煎服加味龙胆㵼肝汤治肝经湿热或囊痈便毒下疳悬痈肿焮作痛小便濇滞或妇人隂疮痒痛或男子隂挺瘇胀或出脓水龙胆草泽㵼车前子生地黄木通当归尾山栀枯黄芩炙甘草右水煎服清心莲子饮治膀胱气虚湿热玉茎肿痛或茎窍濇滞口苦咽干小便色赤或白浊夜安静而昼发热黄芩麦门冬地骨皮车前子炙甘草石莲肉白茯苓黄茋柴胡人参右水煎服五淋散治膀胱有热水道不通或尿如豆汁或如沙石或如膏汁或热沸便血赤茯苓赤芍药山栀当归甘草右用灯心二十根煎服清肺饮治渴而小便不利乃肺经有热是絶寒水生化之源宜用此药以清化源其水自生而便自利矣茯苓猪苓泽㵼琥珀灯心木通通草车前子麦扁蓄右为细末每服五钱水煎服肾气丸治肾经阳虚隂无所化以致膀胱淋漓或脾肺气虚不能通调水无所化而膀胱癃闭或肾气虚热干于厥隂之络隂挺痿痺而溺频数或肾水虚弱隂亏难降使津液败浊而为痰水又治肾虚便血及诸见血发热自汗盗汗等症之圣药也六味丸方见前还少丹治足三隂经虚损患偏风等症又补脾肾进饮食之良剂也肉苁蓉远志茴香巴㦸枸杞子山药牛膝熟地黄石菖蒲杜仲五味子白茯苓猪实子山茱萸右为末用红枣肉同蜜为丸桐子大每服七十丸温酒送下每日三服白汤送下不换金正气散治脾气虚弱寒邪相抟痰停胸膈寒热少食厚朴藿香半夏苍术陈皮甘草右姜枣水煎服槐花散治肠风湿毒下血槐花青皮当归荆芥熟地黄白术川芎升麻右水煎服四生散治肷腿疮淫不愈或目昏花名肾脏风并治风癣疥癞血风疮症白附子黄茋独活蒺藜右为末每服二钱用猪腰子一枚批开入药湿纸包裹煨熟空心连腰子细嚼盐汤送下消风散治风热瘾疥搔痒发热或头皮肿痒头目昏眩鼻流清水嚏喷声重耳作蝉鸣荆芥穗炙草人参白殭蚕白茯苓防风芎䓖藿香蝉蜕陈皮厚朴羌活右为末每服三钱茶清调下疮癣温酒下升麻和气饮治风癣疮疥热结大便不通当归陈皮芍药枳殻半夏苍术桔梗白芷干葛白茯苓炙草干姜大黄升麻右水煎服换肌消毒散治时疮不拘初起溃烂土茯苓当归白芷皁角刺薏苡仁白藓皮木𤓰木通金银花炙草右水煎服九味羌活汤治风热郁遏疮焮作痛或遍身作痛或拘急不利又治头痛恶寒嵴强脉浮𦂳又治非冬时天有暴寒人中之头痛寒热宜用此以代麻黄汤此神药也羌活防风苍术川芎白芷生地黄芩细辛甘草右水煎服衣覆之取微汗湿隂天加苍术天淫雨亦加如渴加石膏三钱知母一钱不渴不加加味羌活散当归饮子治风湿所伤以致疮疥等症当归黄茋芍药荆芥穗防风蒺藜何首乌生地黄川芎甘草右水煎服黒丸子治跌扑坠堕筋骨疼痛或瘀血壅肿或外感风寒肢体作痛苦流注膝风初结服之自消若溃后气虚而发热与补剂兼服自敛百草霜白芍药川乌赤小豆白歛白芨当归南星牛膝补骨脂右各另为末酒煳丸桐子大每服三十丸盐汤温酒任下孕妇不可服太乙膏治一切疮疡并宜贴之若元气无亏用隔蒜灸更服活命饮以收全功𤣥参白芷当归肉桂大黄赤芍药生地黄右用麻油二觔入铜锅内煎至黒泸去查入黄丹十二两再煎水中捻软硬得中即成膏矣藜芦膏治一切疮疽胬肉突出不问大小长短用藜芦一味为末以生猪脂和研如膏涂患处周日易之治便血括云四两呉茱四两连一同锅炒不同研粪前红用茱调酒粪后红用酒调连元气亏损者当以补药加之方效二味用热汤拌湿顿滚汤中半日药气相和炒焦各㨂出聴用甚妙即制茱萸黄连法也黄矾丸治金石发疽及一切疮疽解毒止痛明白矾黄蜡右镕蜡和矾末急和匀衆手丸桐子大每服十丸渐渐加二十丸滚汤下如服金石发疽别用白末一两作三五服温酒调下有人遍身生疮状如蛇头服之即效此药能解毒气内攻须多服有效治蛇毒咬镕滴伤处痛止毒出仍服两许当归膏治发背痈疽汤火等症去腐肉生新肉其肉未坏者用之自愈肉已死而用之自溃新肉易生搽至肉色渐白其毒始尽生肌最速其外肉焮干爬连好肉作痛用之即愈亦不结痂又免皴揭之痛殊有神效盖黄蜡主生肌止痛补血续筋性味甘温非偏胜毒药故与新肉相宜此方余已刋行近之治者亦多用之川当归麻油淮庆生地黄蜡右先用当归地黄入油煎黒去查入蜡镕化候温搅匀即成膏矣用涂患处将纸盖之发背痈疽汤火等症溃烂用之尤妙凡死肉溃烂已尽好肉有些须尚连宜用利刀剪之盖死肉有毒去迟则伤新矣如洗拭换膏必须预备即贴之若死肉去尽尤宜速贴然新肉畏风尤甚不可忽也蠲痺消毒散治时疮肢节筋挛姜黄土茯苓独活白术当归赤芍药白芷右水煎服右肩尖肘尖二穴图此穴治瘰疬之秘法盖瘰疬属肝胆二经故患耳前后项腋之间男子多因恚怒亏损肝经之血隂火内作或不慎起居耗损肾水不能生肝血妇女多因恚怒伤肝火动血燥或郁结伤脾火动血耗或患于胸乳间亦属于前经此症若因恚怒伤肝气血壅遏而不愈者宜灸此穴疎通经络若因乆于郁怒元气亏损而不愈当推其所属而调补化源如取其穴当以指甲搯两肘两肩四所患处觉酸麻方是其穴薛氏医案卷十六薛氏医案卷十七钦定四库全书薛氏医案卷十七明薛已撰疠疡机要内经云风气与太阳俱入行诸脉俞散于分肉之间与卫气相干其道不利故使肌肉愤䐜而有疡卫气有所凝而不行故其肉有不仁也有荣卫热腑其气不清故使鼻柱壊而色败皮肤疡溃风寒客有脉而不去名曰疠风其治法当刺肌肉骨髓以洗荣卫之沸热灵枢经以锐针刺肿上出恶血近代先哲云感天地肃杀恶气所致其上体先见或多者毒在上也下体先见或多者毒在下也葢气受邪则上多血受邪则下多气血俱受则上下齐见若毛先落毒在肺面发紫泡者毒在肝脚底先痛或穿者毒在肾遍身如癣者毒在脾目先损者毒在心此五脏受症之重也一日皮死麻木不仁二日肉死针刺不痛三日血死烂溃四日筋死指脱五日骨死鼻柱壊此脏受伤之不可治也若声哑目盲尤为难治大抵此症多由劳伤气血腠理不宻或醉后房劳沐浴或登山涉水外邪所乗卫气相搏湿热相火血随火化而致故淮扬岭南闽间多患之治当辨本症兼症变症类症隂阳虚实而治焉若妄投燥热之类脓水淋漓则肝血愈燥肾水愈伤相火愈旺反致败症矣本症治法一疠疡所患非止一脏然其气血无有弗伤兼症无有弗杂况积岁而发现于外须分经络之上下病势之虚实不可槩施攻毒之药当先助胃壮气使根本坚固而后治其疮可也经云真气夺则虚邪气胜则实凡云病属有余当认为不足一疠疡当知有变有类之不同而治法有汗有下有砭刺攻补之不一葢兼症当审轻重变症当察先后类症当详真伪而汗下砭刺攻补之法又当量其人之虚实究其病之源委而施治之葢虚者形气虚也实者病气实而形气则虚也一疠疡砭刺之法子和张先生谓一汗抵千针葢以砭血不如发汗之周遍也然发汗即出血出血即发汗二者一律若恶血凝滞在肌表经络者宜刺宜汗取委中出血则效若恶毒藴结于脏非荡涤其内则不能痊若毒在外者非砭刺遍身患处及两臂腿脘两手足指缝各出血其毒必不能散若表里俱受毒者非外砭内泄其毒决不能退若上体患多宜用醉仙散取其内蓄恶血于齿缝中出及刺手指缝并臂脘以去肌表毒血下体患多宜用再造散令恶血陈虫于谷道中出仍针足指缝并腿脘隔一二日更刺之以血赤为度如有寒热头疼等症当大补血气一疠疡服轻粉之剂若腹痛去后兼有脓秽之物不可用药止之若口舌瘇痛秽水时流作渇发热喜冷此为上焦热毒宜用泻黄散若寒热往来宜用小柴胡汤加知母若口齿缝出血发热而大便秘结此为热毒内淫宜用黄连解毒汤若大便调和用济生犀角地黄汤若秽水虽尽口舌不愈或发热作渇而不饮冷此为虚热也宜用七味白术散一疠疡手足或腿臂或各指拳挛者由隂火炽盛亏损气血当用加味逍遥散加生地黄及换肌散兼服一疠疡生虫者五方风邪翕合相火制金木盛所化内食五脏而症见外也宜用升麻汤送泻青丸或桦皮散以清肺肝之邪外炙承浆以疏阳明任脉则风热息而虫不生矣肝经虚热者佐以加味逍遥散六味地黄丸一疠疡久而不愈有不慎起居饮食内火妄动者有臓腑伤损气血疲乏者有用攻伐之药气血愈亏者有不分兼变相杂用药失宜者有病人讳疾忌医者一疠疡愈而复发有不戒厚味内热伤脾者有不戒房劳火动伤肾者有不戒七情血气伤损者有余毒未尽兼症干动者有气虚六淫外乗者古人云此症百无一生正谓此耳兼症治法一头目眩晕若右寸闗尺脉浮而无力脾肺气虚也用补中益气汤若左闗尺脉数而无力肝肾气虚也用六味地黄丸若右寸尺脉浮大或微细阳气虚也用八味地黄丸血虚者四物汤加参苓白术气虚者四君子汤加当归黄茋肝经实热者柴胡清肝散肝经虚热者六味地黄丸脾气虚弱者补中益气汤脾虚有痰者半夏白术天麻汤砭血过多者芎归汤发热恶寒者圣愈汤大凡发热则真气伤矣不可用苦寒药恐复伤脾胃也一口㖞目斜若手足牵搐或稜痒动属肝经血虚风热用加味逍遥散六味地黄丸以生肝血滋肾水若寒热往来或耳聋脇痛属肝木炽盛先用小柴胡合四物汤以清肝火生肝血若筋挛骨痛或不能动履用六味地黄丸补中益气汤以滋化源若因服燥药而致者用四物汤加生甘草金银花以解热毒益隂血凢此俱属肝经血燥所致须用六味地黄丸补中益气汤为主若因怒气房劳而甚者用六味地黄丸十全大补汤为主若因劳伤形体而甚者用补中益气汤十全大补汤为主一夏秋湿热行令若饮食不甘头目眩晕遍身酸软或两腿麻木口渇自汗气促身热小便黄数大便稀溏湿热伤元气也用清燥汤如在夏令用清暑益气汤若自汗盗汗气髙而喘身热脉大元气内伤也用补中益气汤若呕吐少食肚腹痞闷大便不实脾胃受伤也用六君子汤若胸腹不利饮食少思吐痰不止脾胃虚痞也用六君汤若形气倦怠肢体麻木饮食少思热伤元气也用人参益气汤一热渇便浊若夜寒昼热者热在气分也用清心莲子饮昼安夜热者热在血分也用四物二连汤俱佐以六味地黄丸若寒热往来者肝经血虚也用加味逍遥散六味地黄丸一小便不利若因服燥药而致者用四物汤加炒黒黄栢知母生甘草以滋隂血若频数而色黄者用四物汤加参木麦门五味子以生气血若短而色黄者用补中益气汤加山药麦门五味以滋化源经云无隂则阳无以生无阳则隂无以化一大便不通若血虚内热而澁滞者用四物汤加麦门五味子以生血润燥若因燥热之药而患者用四物汤加连翘生甘草以生血清热若服尅伐之药而致者用四君汤加芎归以助气生血若作渇饮冷者热淫于内也用竹叶石膏汤以清胃火若作渇饮汤者肠胃虚热也用竹叶黄茋汤以补气生津若内热作渇面赤饮汤者用四物汤送润肠丸以凉血润燥若肠胃满胀燥在直肠而不通者用猪胆汁导之肠胃气虚血涸而不通者用十全大补汤若肝胆邪盛脾土受侮而不能输化者用小柴胡汤加山栀郁李仁枳殻治之一怔忡无寐或兼衂血便血若内热晡热作渇饮汤肢体倦怠此脾血虚而火动也用四君子加芎归若思虑伤脾动火而致用归脾汤加山栀若发热晡热用八珍汤加酸枣仁茯神逺志若因心血虚损用栢子仁散大抵此症皆心脾血少所致但调补胃气则痰清而神自安不必专于清热治痰一发热恶寒若肢体倦怠烦躁作渇气髙而喘头痛自汗者此内伤气血也用补中益气汤加五味麦门倦怠食少大便不调小便频数洒淅恶寒者此脾肺气虚也用升阳益胃汤烦躁作渇体倦少食或食而不化者此脾气虚热也用六君子汤一发热在午前脉数而有力者气分热也用清心莲子饮脉数而无力者阳气虚也用补中益气汤午后脉数而有力者血分热也用四物汤加牡丹皮脉数而无力者隂血虚也用四物汤加参术热从两脇起者肝虚也用四物汤加参术黄茋从脐下起者肾虚也用四物汤加参术黄栢知母五味麦门肉桂或六味丸其热昼见夜伏夜见昼止或去来无定时或起作无定处或从脚起者此无根虚火也须用加减八味丸及十全大补汤加麦门五味更以附子末唾津调搽涌泉穴若形体恶寒喜热饮食者阳气虚寒也急用八味丸一口干若恶冷饮食者胃气虚而不能生津液也用七味白术散若喜饮冷食者胃火盛而消烁津液也须用竹叶石膏汤夜间发热口渇者肾水弱而不能上润也当用六味地黄丸若因汗下之后而有前患胃气虚也宜用八珍汤主之一作渇若烦躁饮冷者属上焦实热用凉隔散兼大便秘结者属下焦实热用清凉饮若用尅伐之药而渇者气血虚也急用八珍汤六味丸一耳聋耳鸣若左寸闗脉弦数者心肝二经虚热也用四物汤加山栀柴胡生隂血右寸闗脉浮大者脾肺二经虚热也用补中益气汤加山栀桔梗培阳气若因怒便作用小柴胡汤加山栀芎归清肝清血若午前甚用小柴胡汤加参茋归术补气清肝午后甚用四物汤加酒炒黒黄栢知母五味补隂降火如两足心热属肾虚用六味丸以壮水之主两足冷属阳虚用八味丸以益火之源一项强口噤腰背反张者气血虚而发痉也仲景张先生云足太阳病发汗太多则痉风病下之则痉复发汗则加拘急疮家发汗则痉葢风能散气故有汗而不恶寒曰柔痉寒能涩血故无汗而恶寒曰刚痉皆因内虚复汗亡津血筋无所养而然悉属虚象非风症也当大补气血为主故产妇溃疡劳伤气血湿热相火误服尅伐之剂者多患之其义可见一妇女经闭若因鬰火伤脾以归脾汤加山栀丹皮气血俱虚以八珍汤加山栀丹皮若因服燥药伤血以四物汤加生甘草若经候过期而来者气血虚也八珍汤倍用参术先期而来者血虚热也四物汤倍加参术牡丹皮将来而作痛者气虚血滞也四物汤加茯苓白术香附色紫而成块者血热也四物汤加山栀丹皮作痛而色淡者血气虚也用八珍汤其血崩之症肝火不能藏血者用加味逍遥散脾虚不能统血者用补中益气汤凢此皆六淫七情亏损元气所致当审其因而调补胃气为善变症治法一身起疙瘩搔破脓水淋漓若寒热往来者肝经气血虚而有火也用八珍散加丹皮柴胡寒热内热者血气弱而虚热也用八珍散倍用参术若恶寒形寒者阳气虚寒也用十全大补汤若肌肤搔如帛隔者气血不能外荣也用人参养荣汤若面部搔之麻痒者气血不能上荣也用补中益气汤若痿软筋挛者血气不能滋养也用补中益气汤佐以六味地黄丸一口舌生疮或咽喉疼痛若饮食喜冷大便秘结者实热也用四顺清凉饮肌热恶热烦渇引饮者血虚也用当归补血汤饮食恶寒大便不实者虚热也用十全大补汤热从下或从足起者肾虚热也用加减八味丸若饮食难化四肢逆冷者命门火衰也用八味地黄丸一牙齿作痛或牙龈溃烂若喜寒恶热属胃火加味清胃散为主恶寒喜热属胃虚补中益气汤为主一自汗盗汗葢自汗属气虚盗汗属血虚自汗用补中益气汤送六味地黄丸盗汗用当归六黄汤送六味地黄丸若因劳心而致以归脾汤倍用茯神酸枣仁一吐痰或作喘若右寸脉浮缓者肺气虚也用六君子汤加桔梗右寸脉洪滑者肺经有热也用泻白散右寸闗脉浮缓迟弱者脾肺气虚也用六君子汤加桔梗黄茋右寸闗脉洪滑迟缓者脾热传肺也用泻白泻黄二散右尺脉微弱者命门火衰而脾肺虚也用人参理中丸如不应用八味地黄丸右寸脉洪数者心火尅肺金也用人参平肺散如不应用六味地黄丸左寸闗脉洪弦数者心肝二经有热也用柴胡清肝散如不应佐以牛黄清心丸清其风热仍用六味地黄丸以镇阳光左尺脉数而无力者肾虚而水泛上也用六味地黄丸加五味子以滋隂如脉微细或手足冷或兼喘促急用八味地黄丸以补阳一舌赤裂或生芒刺兼作渇引饮或小便频数不时发热或热无定处或足心热起者乃肾水干涸相火亢盛用加减八味丸主之佐以补中益气汤若误用寒凉之剂必变虚寒而殁一口舌生疮作渇不止不时发热或昼热夜止或夜热昼静小便频数其热或从足心或从两脇或从小腹中起外热而无定处者此足三隂亏损之症也用加减八味丸为主佐以十全大补汤若误用寒凉治火之剂复伤脾胃胸腹虚痞饮食少思或大便不实小便不利胸腹膨胀肢体患肿或手足俱冷者此足三隂亏损之虚寒症也急用加减金匮肾气丸亦有复生者一肚腹肿胀若朝寛暮急属隂虚暮寛朝急属阳虚朝暮皆急隂阳俱虚也阳虚者朝用六君子汤夕用加减肾气丸隂虚者朝用四物汤加参术夕用加减肾气丸真阳虚者朝用八味地黄丸夕用补中益气汤若肚腹痞满肢体肿胀手足并冷饮食难化或大便泄泻口吸气冷者此真阳衰败脾肺肾虚寒不能司摄而水泛行也急用加减肾气丸否则不救也一发热恶寒若寸口脉微名阳气不足隂气上入阳中则恶寒也用补中益气汤尺部脉弱名隂气不足阳气下陷于隂中则发热也用六味地黄丸若暑热冷而肢体倦怠此湿热所乗属隂气虚而病气实也当专补阳气用补中益气汤若发热大渇引饮目赤面红此血虚发热属形病俱虚也当专补隂血用当归补血汤一发热作渇若右寸闗脉浮大而无力者脾肺之气虚也用补中益气汤数而有力者脾肺之气热也用竹叶石膏汤寸脉微数而无力者肺气虚热也用竹叶黄茋汤尺脉微细或微数而无力者命门火衰也用八味地黄丸左寸闗脉数而有力者心肝之气热也用柴胡栀子散数而无力者心肝之气虚也用六味地黄丸尺脉数而无力者肾经虚火也用加减八味丸大凡疮愈后口渇或先渇而患疮或口舌生疮或咽喉肿痛或唇裂舌黄目赤痰涎上涌者皆败症也非此丸不能救一眼目昏弱或内障黒花或血虚神劳用滋隂肾气丸若视物无力或见非常之状属隂精虚弱用滋隂地黄丸若视物无力或视物皆大属阳盛隂虚用六味地黄丸若目𦂳体倦或肌肤麻木属脾肺气虚用神效黄茋汤若至夜目暗灯下亦暗属阳虚下陷用决明夜灵散若眼暗体倦内障耳鸣属脾胃气虚用益智聪明汤葢五臓六腑之精气皆禀受于脾土上贯于目脾为诸隂之首目为血脉之宗当补脾土为善一血吐血若左寸闗脉数而无力血虚也四物加参术浮而无力气虚也补中益气汤尺脉数或无力肾虚也六味地黄丸右寸闗脉数而有力者肺胃热也犀角地黄汤数而无力者肺胃虚热也先用济生犀角地黄汤后用四物汤加参苓白术尺脉数无力隂虚也用六味地黄丸若面黄目赤眵多手麻者脾肺虚也用黄茋芍药汤一饮食少思若因胃气虚而不能食用四君子汤若因脾气虚而不能化用六君子汤大便不实或呕吐者脾气虚寒也用六君子汤加干姜木香若作呕口渇或恶冷饮食者胃气虚热也用五味异功散喜冷饮食者胃气实热也用泻黄散一带下因经行产后外邪入胞传于五臓而致之其色青者属于肝用加味逍遥散加防风湿热壅滞小便赤濇用前散加炒黒龙胆草肝血不足或燥热风热用六味丸逍遥散色赤者属于心用小柴胡汤加黄连山栀当归思虑过伤者用妙香散六味丸色白者属于肺用六味丸补中益气汤加山栀色黄者属于脾用六味丸六君子汤加山栀柴胡不应用归脾汤色黒者属于肾用六味丸气血俱虚用八珍汤阳气下陷用补中益气汤湿痰下注前汤加茯苓半夏苍术黄栢气虚痰饮四七汤送六味丸若病久元气下陷或尅伐所伤但壮脾胃升阳气为善若拘于人之肥瘦而用燥湿泻火之药反伤脾胃为患不浅一二便下血若右闗脉浮数气虚而热也用四君子加升麻当归尺脉浮大或微弱元气下陷也用补中益气汤左闗脉洪数血虚也用四物汤加炒山栀升麻秦芁脉迟缓或浮大气虚也用四君子汤加升麻炮姜尺脉洪数或无力者肾虚也用六味地黄丸若因房劳伤损精气隂虚火动而小便下血诸血病者不问脉症百端但用前丸料煎服为善一泄泻在五更或侵晨乃脾肾虚五更服四神丸日间服白术散或不应或愈而复作急用八味丸补命门火以生脾土其泻自止一大便不通属脾肺亏损大肠津液干涸或血虚火烁不可计其日期饮食数多必待腹满胀自欲去而不能乃热在直肠间也用猪胆汁润之若妄服苦寒辛散之剂元气愈伤或通而不止或成中痞之症若气血虚者用八珍汤加麻子仁肠胃虚者用补中益气汤加麻子仁肾液不能滋润用六味地黄丸加麻子仁若厚味积壅小便淋秘者肝肾虚也用六味地黄丸以滋肾水用补中益气汤以补脾胃若发热晡热用六君子汤加味逍遥散养隂血清风热若兼筋骨痛先用透经解挛汤秦芁地黄汤后用八珍散加牡丹皮柴胡主之若误服风剂而伤隂血者用易老祛风丸若两股或隂囊或两足必用四生散地黄丸为善若误服草乌川乌之类或敷巴豆砒石等味脱肉腐溃反成疠症治者审之一面赤搔痒或毛脱落属肺经风热用人参消风散桦皮散气虚用补中益气汤加天麻殭蚕血虚用加味逍遥散加钩藤钩面发紫泡或成块或毛脱落属肝经风热先用小柴胡汤加山栀丹皮钩藤钩后用加味逍遥散凡症属肝经血燥生风但宜滋肾水生肝血则火自息风自定痒自止一遍身疙瘩或瘾疹搔痒此风热伤血用羌活当归散气虚者佐以补中益气汤加山栀钩藤钩血虚者佐以加味逍遥散加钩藤钩若手足皴裂不问黯白或在手足腿腕搔起白皮此风热而秘濇用清胃散加芍药葢肾开窍于二隂精血不足则大便秘塞而不通矣须用六味地黄丸补中益气汤以滋化源一小便不利若不渇而不利者热在下焦血分也用滋肾丸渇而不利者热在上焦气分也用清肺散肾经隂虚而不利者用六味地黄丸热结膀胱而不利者用五苓散元气虚而不能输化者用补中益气汤脾肺之气燥而不能化生者用黄芩清肺饮若转筋便闭气喘不问男女孕妇急用八味丸缓则不救一白浊足三隂经主之属厚味湿热所致者用加味清胃散肝肾虚热者用六味地黄丸为主佐以逍遥散脾肾虚热者用六味丸佐以六君子汤肝脾鬰滞者六味丸佐以归脾汤脾肺气虚者六味丸佐以补中益气汤湿痰下注者益气汤佐以六味丸疠疡类症一两肷如癣搔痒久则脓水淋漓或搔起白皮者名肾臓风也用四生散以祛风邪用六味地黄丸以补肾水若头目不清内热口干体倦痰热血燥秋间益甚故俗名鴈来风宜用羌活白芷散加味逍遥散气虚者佐以补中益气汤加皂角刺钩藤钩血虚者佐以八物汤加柴胡牡丹皮或加味逍遥散兼服一肢体或腿臂脘间患㾦㿔而游走不定者赤日赤游风白日白游风为血虚隂火内动外邪所搏之症白用人参消风散赤用加味逍遥散气血俱虚用八珍汤晡热内热用加味逍遥散六味地黄丸一遍身或头面起疙瘩或如霞片或破而脓水淋漓或痒痛寒热乃肝火血虚也用加味逍遥散若口苦脇痛小便淋沥肝火血热也用柴胡清肝散若妇女夜间谵语发热热入血室也用小柴胡汤加山栀生地黄血虚者四物合小柴胡汤病退却用逍遥散以健脾胃生隂血此症多有因怒气而发者治当审之一妇人肢体瘾疹疙瘩搔破成疮脓水淋漓热渇眩晕日晡益甚者用四物汤加柴胡山栀丹皮清肝火补肝血若烦热体倦头目不清用八珍散加丹皮山栀补脾气生隂血若自汗盗汗月水不调肚腹作痛用八珍汤六味丸若食少体倦心忪盗汗经闭寒热用八珍汤佐以加味逍遥散若病久元气怯弱用十全大补汤佐以归脾汤一女子十三四或十六七而天癸未至或妇人月经不调发赤癍痒痛此属肝火血热用小柴胡汤加山栀生地黄牡丹皮防风一生虫者乃相火制金不能平木而化耳非风邪所生也但滋肾水生肝血或佐以炙承浆之类说见本症一敷砒霜患处作痛或腐溃用湿泥频涂换之若毒入腹胸膈苦楚或作吐泻饮冷米醋一二杯即止多亦无妨生菉豆末芝麻油亦可一敷贴雄黄药闷乱或吐泻用防己煎汤解之一服辛热药而髪脱落者乃肝经血伤而火动非风也用四物汤六味丸以滋肝血生肾水一服川乌草鸟等药闷乱流涎或昏愦呕吐或出血吐血用大豆逺志防风甘草任用一味煎汤解之大凡服风药过多皆宜用之未应急用甘草生姜汁一敷贴巴豆之药患处作痛肌肉溃烂以生黄连为末水调敷之若毒入内吐泻等症更以水调服一二钱大小豆菖蒲汁俱可一敷贴藜芦毒入内煎葱汤解之一服祛风尅伐之药呕吐少食胸膈不利或形气倦怠等症用六君子汤以补阳气若烦躁作渇饮食不思或晡热内热面赤发热用四物汤加参术以生隂血余从各门治之本症治验一男子冬间口苦耳鸣隂囊湿痒来春面发紫块微肿麻木至冬遍身色紫不知痛痒至春紫处俱大至夏渐溃又至春落指溃此患在肝胆二经令刺手指缝并臂腿脘出黒血先与再造散二服下毒秽更以小柴胡合四物汤加白芷防风天麻角刺渐愈又与换肌散但遍体微赤此血虚有火因家贫未得调理秋间发热至春面仍发块用前散并养血药喜年少谨疾得愈一膏粱之人鼻坏落指脱体溃热渇晡甚用四物汤加酒炒黒黄栢知母五味麦门白芷天麻角刺三十余剂热渇少止时仲夏精神倦怠气喘身热小便黄数大便溏泄此元气虚而时热胜也用补中益气汤顿安乃与换肌散及益气汤兼服两月更以生脉散代茶饮疮少退时至仲秋眩晕少食自汗体重大便溏数此亦时湿之症用清燥汤调理而愈又用补中益气汤少加酒炒黒黄栢知母角刺天麻两月余而瘥又因劳倦耳瞶热渇误服祛风药病气益剧身发赤疹与益气聪明汤月许而愈一男子赤痛热渇脓水淋漓心烦掌热目昧语濇怔忡不宁此心经受症也用安神丸兼八珍汤少加木通炒黒黄连逺志元气渐复却行砭刺外邪渐退但便燥作渇用柴胡饮并八珍汤而愈再用换肌散而瘥一男子肚见青筋面起紫泡发热作渇寅卯时甚脉弦数腿转筋小便濇此肝经火症先用柴胡饮热退便利却用小柴胡合四物汤加龙胆草炒山栀三十余剂及八珍汤加柴胡山栀养其气血乃用换肌散去其内毒而安年余因劳役饮食失宜寒热头痛遍身赤疹自用醉仙散而殁一男子面发紫疙瘩脓水淋漓睡中搐搦遍身麻木渐发赤块劳怒则痒肝脉洪大砭刺臂腿腕各出血用清胃汤加大黄角刺四剂煎下泻青丸肝脉少退以升麻汤数剂下前丸诸症少愈却用寳鑑换肌散斤许又用小柴胡合四物汤加参术天麻角刺百余剂及六味地黄丸半载而愈后因劳遍身麻痒脉微而迟此气血俱虚不能荣于腠理用十全大补汤加五味麦门调理年余而安一男子面赤发紫泡下体痒痛午后发热大便燥黒此火盛而血虚也用再造散及四物汤加防己胆草及刺腿指缝出毒血而便和仍以前药加白术白芷茯苓羌活独活而便黄仍以四物去胆草防己少用独活加𤣥参萆薢五十余剂而疮退却用补中益气汤加天麻麦门而气血渐充时仲秋霪雨遍身酸痛用清燥汤而安随用换肌散胡麻散八珍汤兼服而愈一上舍面发肿肌如癣后变疙瘩色紫搔之出水此脾肺之症也先用清胃汤以清胃热解表毒又用四物汤加山栀黄芩柴胡皂角刺甘草节以养隂血祛风热及砭臂腿脘手足指缝并患处以去毒血疎通隧道乃与八珍汤加白芷皂角刺五加皮全蝎及二圣散兼服月余以养隂血治疮毒又与补气泻荣汤少愈再与换肌散而全愈后因劳倦遂发赤晕日晡尤甚以四物汤加丹皮柴胡山栀并用补中益气年余虽劳而不发一男子遍身如癣搔痒成疮色紫麻木搯之则痛小便数而少此脾胃受症邪多在表用清胃散更砭刺患处并臂腿脘出黒血神思渐爽但恶寒体倦口干此邪气去而真气虚也以大剂参茋芎归蒺䔧桔梗数剂元气顿复却用八珍汤加黄茋白芷蒺䔧天麻软柴胡及二圣散治之其疮渐愈后用换肌散八珍汤等药调理半载而痊后仍发误用尅伐攻毒患两感伤寒而死一男子遍身疙瘩搔则痒搯则痛便闭作渇此邪在内也治以再造散二服微下三次用桃仁承气汤加当归四剂及砭出黒血渐知痛痒但形体倦怠用培养之剂复其元气又用二圣散其疮顿愈更用大补年余而康后患痰涎壅盛舌强语澁用二陈苍术黄栢知母泽泻四剂而愈再用补中益气汤调理而安一男子素清苦尽落病在肝胆二经也乃刺臂腿脘及患处出黒血空心服八珍汤加五味胡麻首乌威灵食后服换肌散喜其无兼变之症又能笃守禁忌不半年而痊一儒者脚心或痒痛或痳痒或肿胀二年后身体作痒渐变疙瘩发热耳鸣日晡益甚此属肾虚也乃砭刺臂腿脘及手足指缝去其瘀血用六味地黄丸料五味柴胡五十余剂以补肾又用换肌散祛风丸以治疮各斤许疮渐愈得滋补守禁而痊一上舍遍身患之形病俱虚余谓须用调补元气完复方治其疮不信略服蛇酒以攻内毒更敷砒霜等药以蚀外毒顿加呕吐清水体痛如锥或以为毒气外发余曰脾主肌肉此因毒药脾伤而然也反服祛毒之剂吐泻不止而殁一男子用药汤薫洗汗出不止喘𠻳不食腹鸣足冷肢体抽搐余谓此因热伤元气腠理不宻汗出亾阳耳是日果卒类症治验钦天薛天契年踰六旬两肷脓水淋漓发热吐痰数年不愈属肾藏风症用四生散而瘥年余复作延及遍体日晡益甚痰渇盗汗唇舌生疮两目皆赤此肾经虚火用加减八味丸诸症悉愈三年后小便淋茎道濇痛此隂已痿思色而精内败也用前丸及补中益气汤加麦门五味而愈翟鸿胪两肷生疮渐至遍身各大寸许肿而色黯时出血水吐痰咽干盗汗心烦溺赤足热日晡益甚形体消瘦左尺脉洪数无力余以为肾经虚火用六味丸不月诸症悉退三月元气顿复松江掌教翟立之素善饮遍身疙瘩搔起白屑上体为甚面目焮肿成疮结痂承浆溃脓眼赤出泪左闗脉洪数有力或作疠风治之脓溃淋漓余谓肝火湿毒以四物汤加干葛连翘山栀柴胡芩连一剂诸症悉退四剂全退两睛各显青白翳一片亦属肝火再剂翳去乃用六味丸而愈一儒者身发疙瘩时起赤晕憎寒发热服疠风之药落筋挛后疙瘩渐溃日晡热甚肝脉弦洪余脉数而无力此肝经血虚风热也先以小柴胡合四物汤加牡丹皮酒炒黒黄栢知母肝脉渐和晡热渐退又用八珍汤加山栀寒热顿去再与加味逍遥散加参术钓藤钩木贼服两月疮悉愈而渐生后因怒复作用小柴胡汤加芎归钓藤钩木贼而愈后劳役发热误用寒剂不时风痒日晡赤晕早与补中益气汤加五味麦门山药午后与加减八味丸寻愈后食炙等物痰盛作渇仍发疙瘩小便白浊右闗脉滑大有力用补中益气汤加山栀诸症悉退一男子愈后肌肤作痒口干饮汤此中气虚不能化生津液荣养肌肤午前服七味白术散补中益气汤午后服参茋芎归五味麦门少愈又用十全大补汤加五味麦门全愈一男子愈后因劳恶寒头痛体倦余谓恶寒乃胃气虚不能护卫肌表头痛乃清气虚不能上升巅顶用补中益气汤加五味麦门益甚更兼口噤脉微细如无又加附子五分四剂而瘥一男子愈后毎早吐痰碗许形体倦怠此中气虚而不能尅化饮食以参茋白术陈皮半夏曲为丸临卧服早间服补中益气汤不月而愈盖胃为五谷之海脾为消化之器若脾气徤旺运行不息痰自无矣一男子愈后恶寒头晕食少体倦属中气虚弱用补中益气汤加蔓荆子并十全大补汤加五味子血气充而愈一男子面起赤晕时或发肿臂手亦然搔起白屑服疠风药内热体倦脉大而虚此因元气虚而隂血复伤用六味地黄丸补中益气汤而寻愈一男子两目俱赤遍身痒痛搔起白皮此肝肺隂虚误服祛风燥剂鼻赤面紫身发疙瘩搔出血水用升麻汤下泻青丸数服又用加味逍遥散数剂身鼻渐白疙瘩渐消又用四物汤加参茋柴胡山栀并换肌散各百余服喜其年少谨疾全愈一男子愈后寒热往来体瘦倦怠饮食不甘此因元气虚而变症也午前用补中益气汤加麦门五味午后用四物汤加麦门五味而愈一男子遍身搔痒后成疮出水洒淅恶寒皮肤皱起毛渐落大便秘结小便赤少此属肺火为患用补气泻荣汤四剂诸症渐退但倦怠恶寒小便清少此邪气去而真气虚也用补中益气汤兼换肌散半载元气复而诸症退时仲秋忽大便不实小便频数体倦食少洒淅体重此湿邪乗虚而作用东垣益胃汤二剂顿安仍用前药调理三月余全愈一儒者遍身作痒搔破脓水淋漓毛脱落如疠风症久服祛风等药致元气亏损余用补中益气汤加茯苓而愈后失调理日晡热甚用八珍汤加五味麦门五十余剂而痊一儒者怀抱久鬰先四肢如疠略祛风消毒气血愈虚延及遍身寒热作渇肢体倦怠脉洪大而虚谓余何也余曰始因脾鬰血虚隂火妄动后因药伤脾胃元气下陷遂用补中益气汤培补脾胃升举元气用归脾汤解散鬰火生发脾血更以六味丸益肾肝精血引虚火归源不两月诸病悉愈一男子遍身生疮脓水淋漓晡热口干两足发热形体消瘦杂服风疮药六年未愈尺脉洪数而无力此肾经疮也如小儿肾疳之症用加减八味丸不半载而痊一男子遍身生疮似疥非疥脓水淋漓两腿为甚作痒烦热肢体倦怠年余不愈余以为肾经虚火用加减八味丸而瘥一男子秋间发疙瘩两月余渐髙有赤晕月余出黒血此风热血虚所致先用九味羌活汤风热将愈再用补中益气汤而愈后不慎房慾复作盗汗晡热口干吐痰体倦懒言用补中益气汤加减八味丸顿愈一男子两掌毎至秋皮厚皱裂起白屑内热体倦此肝脾血燥故秋金用事之时而作用加味逍遥散加川芎熟地三十余剂而愈再用六味丸加五味麦门服之半载后手足指缝臂腿脘皮厚色白搔之则木久服前药方愈一男子因大怒发热髪顿落葢髪属肾而属肝此肝肾素虚为怒隂火愈盛销烁精血而然也用六味丸料加柴胡山栀黄栢数剂渐生又二十余剂而完一男子遍身搔痒服祛风辛燥之剂髪脱落余谓前药复伤肝肾精血虚而火内炽所致朝用八珍汤加麦门冬五味子夕用六味丸料加当归黄茋治之风热退而髪生矣一男子染时疮服换肌散之类毛顿落遍身作痒或时赤晕乃燥药损其隂血阳气偏旺而然耳朝用四物汤倍熟地加茯苓白术牡丹皮山栀生甘草夕用六味丸料加当归黄茋治之疮症旣愈毫亦生一男子素不慎房劳其髪忽落或发热恶寒或吐痰头晕或口干作渇或小便如淋两足发热或冷至胫属足三隂亏损而隂火内炽朝用十全大补汤夕用六味丸料加炒黒黄栢枸杞子治之诸症退而髪渐生一男子素膏粱醇酒患肾臓风延及遍身服疠药益甚又用捻药于被中薫之呕吐腹胀遍身浮肿溃烂脓水淋漓如无皮而死一男子足三隂虚患血风疮症误服祛风散毒之剂外敷斑猫巴豆等类肌肉溃烂呕吐腹膨或泄泻足冷或烦热作渇此药复伤脾胃虚败也辞不治不越月而殁一妇人脓水淋漓发热作渇体倦恶寒经水不调久而不愈此肝脾亏损而虚热也先用补中益气汤加川芎炒山栀元气渐复更以逍遥散而疮渐愈一妇人性急善怒月经不调内热口苦患时疮服败毒之药脓水淋漓热渇头晕日晡益甚用加味逍遥散服之渐愈因大怒月经如涌眼赤出泪用四物汤加山栀柴胡连芩数剂而愈年余手足臂腕起白㸃渐大搔起白屑内热盗汗月经两月余一至毎怒或恶寒头痛或不食作呕或胸乳作胀或腹内作痛或小便见血或小水不利或白带下注此皆肝木制伏脾土元气虚而变症也用补中益气汤加炒黒山栀及加味归脾汤间服半年而愈一妇人久鬰患在四肢腿腕尤甚误用败毒寒凉之剂晡热内热自汗盗汗月经不行口干咽燥此鬰火伤脾也用归脾汤数剂后兼服逍遥散五十余剂而愈一妇人身如丹毒搔破如疠热渇头晕日晡益甚此属肝经风热血燥用加味逍遥散而愈一妇人素晡热月经不调先手心赤痒至秋两掌皮厚皱裂时起白皮此皆肝脾血燥用加味逍遥散加荆芥钓藤钩川芎熟地五十余剂又用归脾汤二十余剂乃服六味丸而不再发一妇人两腿腕紫黯寸许搔破出水或用祛风砭血年余渐𦙍如掌许乃服草乌等药遍身搔痒时出血水内热体倦饮食无味月经三月一至脉洪而数按之则濇此燥剂愈伤脾血也先以补中益气汤加芍药川芎五味十余剂乃与加味逍遥散加熟地钓藤钩二十余剂再用归脾汤加川芎熟地黄治之而不发一妇人日晡身痒内外用追毒祛风之剂脓水淋漓午前畏寒午后发热殊类疠风用补中益气汤加山栀钓藤钩又以加味逍遥散加川芎而愈一妇人手心色赤搔痒发热头晕作渇晡甚服祛风清热之药肤见赤痕月经过期用加味逍遥散倍熟地热止痒退更以四物汤加柴胡参茋炙甘草茯苓头清渇止再用四物汤加参术茯苓山栀赤晕亦消一妇人素清苦四肢似癣疥作痒出水怒起赤晕服祛风败毒等剂赤晕成疮脓水淋漓晡热内热自汗盗汗月经不行口干咽燥此鬰伤脾血也用归脾汤逍遥散两月而痊一妇人遍身疙瘩搔痒敷追毒之药成疮出水寒热脇痛小便不利月经不调服祛风之剂形体消瘦饮食少思此肝火血燥生风前药益伤脾血耳先用归脾汤二十余剂又用加味逍遥散二十余剂诸症渐愈乃用六味丸调理而瘥此等症候服风药而死者多矣一妇人愈后唇肿皱裂食少肌瘦晡热益甚月水过期半年渐闭时发渇躁专于通经降火发渇愈甚唇胀出血此脾经虚热而血愈耗也治以四物汤加参芩茋术升麻丹皮柴胡山栀外症渐愈又用八珍汤加丹皮柴胡五十余剂月水调而诸症痊一小儿面部浮肿遍身如癣半年后变疙瘩色紫作痒敷巴豆等药皮破出水痛痒寒热大便坚硬脾肺脉洪数而实先用防风通圣散以解表里便利调和又用四物汤加荆防黄芩柴胡皂角刺甘草节以凉血祛毒诸症渐退更以八珍汤加白术荆防角刺五加皮而愈后但劳则上体发赤晕日晡益甚此属气血虚而有火用四物汤加丹皮参术柴胡治之稍退又用补中益气汤加酒炒黒黄栢知母月余全愈一小儿遍身患疥如疠或痒或痛肢体消瘦日夜发热口干作渇大便不实年余矣此肝脾食积鬰火用芦荟丸不月而愈一女子十三嵗善怒遍身作痒出水用柴胡川芎山栀芍药以清肝火用生地当归黄芩以清肝血用白术茯苓甘草以健脾胃而愈半载后遍身起赤痕或时眩晕寒热余曰此亦肝火炽盛血得热而妄行其夜果经至一女子赤晕如霞作痒发热用小柴胡汤加生地连翘丹皮而愈大凡女子天癸未至妇人凡经不调被惊着恼多有此症一小儿十五嵗遍身似疥非疥脓水淋漓晡热口干形体骨立四年矣此肾肝之症用加减八味丸而痊韩氏子年十四早䘮天真面红肿如风状不时举作或误用疠风药内虚发热口燥烦渇甲辰冬邀治因请教焉先生云此内伤不足隂火上炎而类赤游风症也药宜滋其隂则火自降补其本则标自退大经领教用四君加参茋四十剂又用此作丸服斤许不两月而平复若从有余治之则谬误多矣谨録呈上乞附药案以惠后之患者嘉靖丁未仲春门人朱大经顿首拜书薛氏医案卷十七薛氏医案卷十八钦定四库全书薛氏医案卷十八明薛已撰续治诸症一男子遍身患小疮或时作痒口干作渇服消风散起赤痒益甚服遇风丹脓水淋漓饮食无度肌肉消瘦尺脉洪数左尺尤甚余谓肾水不足虚火上炎为患先用加减八味丸其渇渐止用补中益气汤加五味子肌肉渐生佐以八珍汤加牡丹皮麦门冬百余剂而痊二年后不节房劳其疮复作惑于人言又服消风散之类其疮复患余仍用前药调治而痊一男子善怒面青腿内肷患癣类色赤作痒或为砭刺出血发热焮肿作痛服消风散而益甚服遇仙丹愈加发热作渇仍服之脓水淋漓其脉洪数左闗为盛余谓肝经血虚火内动复伤其血而疮甚耳先用柴胡清肝散数剂又用四物山栀治之诸症渐愈用八珍汤地黄丸两月余而痊一男子面赤作渇面常患有疮作痒服祛风药遍身发赤㿔服花蛇酒更发赤晕遍行砭刺又服消风散发热口渇饮水不止余谓肝经血虚而风热也用栀子清肝散及地黄丸料煎服热渇渐止疮渐结靥又用八珍汤地黄丸疮靥渐脱又服月余疮渐愈一男子面生粉刺或生小㿔服消风散疮益甚服遇仙丹加遍身赤痒仍服前药发热焮肿又服旬余溃而出水形体骨立先用四君当归桔梗数剂饮食稍进又用八珍汤数剂而痊一男子患肾脏风饮烧酒发赤晕砭出血敷追毒之药成疮出水日晡益甚类大麻风服遇仙丹眉毛拆落大便下血虚羸内热饮食甚少势诚可畏余先用圣济犀角地黄汤其血渐止又用五味异功散加当归升麻饮食渐进用四物参术牡丹内热渐减用易老祛风丸脓水渐少又用八珍牡丹皮之类月余疮渐结靥因思虑发热盗汗疮复作痒兼起赤晕用加味归脾汤数剂汗热渐止用加味逍遥散六味地黄丸而痊一男子嗜膏粱炙醇酒辛辣之物遍身生㾦㿔甚为作痒服消风散之类更起赤晕又砭出血其痒益甚敷败毒之剂遂各成疮脓水津淫眉毛渐脱赤痒益甚此脾经积热伤血所致余先用犀角地黄汤诸症稍退乃用济生犀角地黄汤加黄连治之脓水渐止乃以八珍汤加山栀牡丹皮眉毛渐生因饮食失宜胸腹作胀饮食少思或大便下血用五味异攻散加升麻饮食渐进又用补中益气汤而血止仍用八珍加丹皮干葛连翘而痊一男子内肷作痒色黯搔起白皮各砭刺出血其庠益甚更起赤晕延及外肷津淫不已服祛风之药肢体益然作渇引饮左尺脉洪大数而无力余谓此肾经虚火复伤其血火益甚而患耳先以八珍汤加五味子牡丹皮三十余剂诸症渐愈乃佐以加减八味丸料又百余剂而痊一男子常咳𠻳腿患白癜风皮肤搔起白屑服消风散之类痒益甚起赤晕各砭出血赤晕开胤而痒愈甚服遇仙丹之类成疮出水殊类大麻风咳𠻳吐痰面色皎白时或痿黄此脾肺二经虚热之症先用五味异攻散治之虚热稍退又用地黄清肺饮肺气渐清又用八珍汤六味丸而寻愈后又咳𠻳痰喘患处作痒用参苏饮二剂散其风邪又用五味异攻散加桔梗补其肺气而痊二年后咳𠻳作渇饮水脉洪大左尺为甚用加减八味丸补肾水而痊一男子素不慎房劳其髪渐落或发热恶寒或吐痰头运或口干作渇或小便如淋两足发热或冷至痉属足三隂亏损而隂火内炽朝用十全大补汤夕用加减八味丸诸症退而髪渐生后两腿腕患紫癜风延于两股作痒各砭出血痒处日甚服消风等药患处微肿延及上体两眼昏澁余谓肾臓风先用四生散四服后用易老祛风丸月余用地黄丸两月余而痊后饮食起居失宜肢体色赤服二丸随愈一男子患白癜风过饮或劳役患处色赤作痒服消风散之类顿起赤晕遍身作痒砭出血服祛风药患处出血恪服遇仙丹患处愈焮元气日虚余先用九味芦荟丸加味羌活汤诸症顿愈用加味逍遥散加味四物汤乃安一男子不时患疙瘩搔痒成疮脓水淋漓恶寒发热先用羌活当归散而痒止又用易老祛风丸而不发后饮烧酒起赤晕二便不通口舌生疮热渇不安用防风通圣散二便通利但口干体倦饮食不入用七味白术散去木香四剂而安一男子患疮疥搔破出脓水面赤作渇大便坚实脉洪数左闗寸为甚此水火相抟也先用泻青丸料煎服热势顿减又用栀子柴胡散加味逍遥散而疮愈一男子患搔痒破而成疮如大麻风服遇仙丹发热作渇大便秘结脉沉实右闗为甚此热蓄于内也先用黄连内疏汤而大便通利又用防风通圣散去硝黄而热渇止却用八珍汤而疮愈一儒者素食膏粱发热作渇饮冷患疮如大麻风大便出黑血服清热祛风等寒药益甚余谓血分有热火也故寒之不寒用四物二连汤以清热凉血用六味地黄丸以补肾生水而热退又用柴胡栀子散调理而痊一男子遍身患疙瘩作痒劳而益甚用参茋归术为君佐以柴胡炒芩桔梗川芎炙草而瘥更用补气血之药后不再发一男子患疙瘩瘙痒发热形气虚弱口鼻气热且喜饮冷属外邪也以消风散二剂外邪悉解但倦怠少食更治以参茋归术陈皮炙草五味子而健又以补中益气汤去柴胡升麻加茯苓芍药乃痊一男子患前症多在臋脚劳役则痒益甚小便色黄服败毒散芩连之剂患处痒痛夜不得寐余谓脾气受伤用补中益气汤加五味麦门少用炒黒黄栢治之而痊凡病日间如故日晡倦怠或劳愈加晨起如故皆元气虚也宜用前药补而治之一儒者遍身生疮瘙痒脓水淋漓自知医服八珍荆防之类益甚脉洪大按之无力余谓此气血虚热也用八珍汤加牡丹皮治之而愈继娶后两足生疮久不愈尺脉数而无力余用地黄丸八珍汤而痊余甥凌云汉年十六庚子夏作渇发热吐痰唇燥遍身如疥两腿尤多色黯作痒日晡愈炽仲冬腿患疮尺脉洪数余曰疥肾疳也疮骨疽也皆肾经虚症针之脓出其气氤氲余谓火旺之际必变瘵症用六味地黄丸十全大补二旬诸症愈而瘵症具仍用前药而愈抵冬毕姻至春其症复作仍服地黄丸数斤煎药三百余剂而愈稽勲李龙冈遍身患此腿足为甚日晡益焮口干作渇小便频数此肾经虚热用补中益气汤六味地黄丸而痊一儒者善嚏患疥余以为腠理不密外邪所抟用补中益气汤加白芷川芎治之不从自服荆防败毒散盗汗发热作渇焮痛脓水淋漓仍用前汤倍加参茋五味而痊一儒者患在臂脚日晡或痒或胀形体倦怠自服败毒散痛处发肿小便赤澁此肺肾隂虚余用补中益气汤加茯苓治之其疮顿愈又因调养失宜日晡益甚用八珍汤加五味子麦门冬五十余剂而愈一男子患疙瘩色黯作痒出黒血日晡至夜益甚其腿日肿夜消余以为气血虚而有热朝用补中益气汤夕用加味逍遥散而愈一男子时疫愈后遍身发㿔作痒服补中益气汤而愈有同患者不信余言乃用砭法出血而死此因隂虚血热色黒作痒也何乃反伤隂血哉一男子患㿔干痒作痛以芩连荆防山栀薄荷芍药归梢治之而愈一儒者应试后遍身瘙痒后成疙瘩此劳伤元气隂火内炽秋寒收敛腠理鬰热内作用补中益气汤加茯苓川芎白芷而愈后复劳仍作惑于人言服祛风败毒药如大风之状又发热作渇倦怠懒食余用补中益气汤倍加参茋归木半夏茯苓五味子麦门冬而愈举人陆世明㑹试途中劳役胸患癍焮赤作痛头痛发热形倦少食大便或溏或结小便赤澁此劳伤元气而虚火内动投补中益气汤一剂顿退再剂而痊又数剂而元气复一男子脾肾气血虚热略服四物黄栢知母之类元气愈虚倦热益甚余朝用补中益气汤夕用六味地黄丸如五味子煎服而愈后至闽为商遍身搔痒时喜热水浴之后患疮㿔破而出水用风药益甚或赤或白眼作花痒先用胡麻散六味丸痒渐愈用六味丸消风散疮渐愈用八珍汤六味丸而痊次年两股小腹颈项复作痒用四生散六味丸而愈一妇人经水先期劳役或气恼则寒热作痒服祛风降火等药不劳怒而自痒发热更加痰喘气促服化痰清气之剂形气倦怠食少胸痞身发疮疹服消毒之类脓水淋漓服大麻风药口干作渇欲水而不敢饮经水又过期眉间若动又服月余眉毛脱落经水淋漓余谓心肝二经风热相抟制金不能平木木尅脾土而不能统血肝火旺而不能藏血也眉间属甲木而主风风动血燥而眉毛脱落又若动也经云水生木遂朝用地黄丸以滋肾水生肝血夕用加味逍遥散以清肝火生肝血月余诸症渐愈又佐以四君芎归牡丹皮月余经水旬日而止又两月余经水五十余日而至乃夕用五味异攻散加当归服两月经水四十余日而至因怒恼寒热经水如崩眉稜觉动脉洪数弦肝脾二脉为甚用柴胡栀子散二剂以平肝火用五味异功散二剂以补脾气发热顿退经水顿止更以八珍汤倍加参术及地黄丸两月余经水如期眉毛渐生因饮食停滞腹胀作痛另服祛逐之剂泄泻不止小腹重坠饮食甚少余先用六君子汤送四神丸数剂泻渐止饮食稍进又用补中益气汤倍用升麻数剂重坠渐愈后因劳心发热饮食难化呕吐涎水其热自脐上起觉饥热频作乃用六君子汤加炮姜治之热时饮稠米汤稍安两月余又常服加味归脾补中益气二汤而痊一妇人秋间肢体作痒时发寒热日晡热甚口苦喜酸月水先期面色常青热甚则赤略服清热凉血后发疙瘩赤痒益甚乃清热败毒破而脓水淋漓余谓肝脾血燥虚热不信仍治疮毒其疮益甚形气倦怠饮食减少余先用补中益气汤间佐以六君当归元气稍复乃以八珍汤倍用参术少用川芎芍药炒焦间佐以补中益气汤诸症渐愈又以四君子汤为主佐以加味逍遥㪚两月余脓水渐少又服月余疮渐结靥因怒恼寒热腹胀饮食少思患处复甚用六君子汤加山栀柴胡乃用四君子汤为主而疮渐愈又因怒月经甚多发热作渇疮痛出血用柴胡清肝散热退痛止仍用四君子汤而结靥又用八珍山栀牡丹皮而疮愈一妇人变身搔痒脓水淋漓发热身如虫行月经不调先用升麻汤送泻青丸热痒顿退又用加味逍遥散经行如期用换肌丸而疮愈后因怒经行不止筋骨作痛用秦芁地黄汤易老祛风丸而痊一妇人遍身患疙瘩发热作痒内服败毒祛风外搽攻毒追蚀各溃成疮脓水津淫形气消瘦饮食日减恶寒发热作渇饮冷脉浮数按之则濇此元气复伤也先用七味白术散数剂其渇渐止饮食稍加乃用八珍汤加柴胡牡丹皮脓水渐干又用六君芎归丹皮山栀疮渐收敛仍用八珍山栀牡丹皮而疮愈一妇人毎秋间两手心作痒搔起白皮因劳役恼怒则发寒热变身作痒起疙瘩或以为风症内服花蛇等药外敷硫黄之类患处焮溃又服遇仙丹热渇益甚月水不通余谓肝脾二经血燥生风先用加味逍遥散热渇渐减又用八珍柴胡山栀患处少可后因怒气发热脇痛患处焮肿用加味逍遥散四剂而安又用四君芎归山栀牡丹皮半载而痊一妇人因怒寒热发赤晕服祛风之药发疙瘩或砭出血患处焮肿发热头痛内服外敷俱系风药脓水淋漓服花蛇酒之类前症益甚更加晡热烦渇不寐脉洪大按之如无余谓血脱烦躁先用补血当归汤稍缓用四君当归数剂得睡但倦怠头运少食用补中益气汤加蔓荆子稍可又用八珍汤少用芎芍倍用参术三十余剂而能歩履又服月余而瘥一妇人患白癜风误以为大麻风服蛇酒等药患处焮肿经水两三月一行余曰此肝血伤而内风也误服风药必筋脉拘急不信仍作风治果身起白屑四肢拳挛始信余言先用八珍汤四剂又用四君子汤二剂月余乃以四君子汤又用八珍汤二剂又月余诸症渐退元气渐复又以四君子汤为主以逍遥散为佐将两月疮靥脱落又月余而愈一妇人性急善怒月经不调内热口苦患疙瘩作痒服败毒之药脓水淋漓热渇头晕日晡益甚用加味逍遥散渐愈后因大怒月经如涌眼赤出泪用四物汤加山栀柴胡连芩数剂而愈年余左足臂腕起白㸃渐大搔起白屑内热盗汗月经两月余一至毎怒或恶寒头痛或不食作呕或胸乳作胀或腹内作痛或小便见血或小水不利或白带下注此皆肝木制伏脾土元气虚而变症也用补中益气汤加炒黒山栀及加味归脾汤间服半年而愈后毎怒恼患赤晕或以风疾治之发疙瘩又服遇仙丹赤肿作痒出脓水外敷追蚀之药寒热作渇又服胡麻草乌之药遍身搔痒眉毛脱落脓水淋漓咳𠻳发热月经两月一行余用四君当归牡丹皮月余热渇稍止饮食稍进又服月余咳𠻳稍可却用八珍汤加牡丹皮二十余剂患处渐干经水如期后因伤食作泻不食用六君子汤饮食渐进又因怒发热作渇患处作痛经行不止用加味逍遥𣪚渐可仍用四君子汤而全愈一妇人性沉静怀抱不乐月经过期遍身作痒服祛风清火之剂搔破成疮出水不止其痒益甚或用消风散之类眉稜跳动眉毛折落又服遇仙丹患处俱溃咳𠻳发热饮食日少月经先期余作肝脾鬰怒而血燥前药复伤而益甚先用四君芎归山栀牡丹皮饮食渐进服月余而𠻳止又以加味逍遥散加钓藤钩二十余剂而眉不动乃去钓藤倍加参术当归月余疮渐结靥又以八珍汤加山栀牡丹皮而痊一妇人患前症脓水淋漓发热作渇体倦恶寒经水不调久而不愈此肝脾亏损而虚热也先用补中益气汤加川芎山栀而元气渐复又用逍遥散而疮渐愈又产后患疥遍身作痒搔起疙瘩破而出脓或出血水误服醉仙散殊类风症余用八珍汤数剂而安又用十全大补汤患处渐干因恼怒停食腹胀少食发热作渇患处复溃用六君子汤加炒黑山栀数剂饮食渐进又用八珍汤之类而痊一妇人日晡身痒月余口干又月余成疮服祛风治疮之剂脓水淋漓午前畏寒午后发热殊类风症余谓此肝火伤脾外邪所抟先用补中益气汤加山栀钩藤又用加味逍遥散兼八珍散而痊一妇人素清苦因鬰怒患前症遍身发疙瘩晡热内热盗汗自汗月经不行口干咽燥余用归脾汤数剂诸症稍退后兼加味逍遥散五十余剂而愈一妇人性躁患㾦㿔作痒脓水津淫寒热口苦脇痛耳鸣腹胀溺濇乃肝脾血虚火症用六君柴胡山栀龙胆数剂以逍遥散兼服渐愈又与六味丸逍遥散七十余剂诸症悉退一妇人患癍症作痒脉浮数以人参败毒散二剂少愈更以消风散四剂而安又用柴胡清肝散而愈一妇人患癍症痒痛大便秘脉沉实以四物汤加芩连大黄槐花治之而便利用四物二连汤而疮愈一妇人身如丹毒搔破淋漓热渇头眩日晡益甚用逍遥散加炒山栀丹皮而愈又用八珍柴胡山栀丹皮而痊一妇人患前症误服大麻风药破而出水烦渇头运诚类风症六脉洪数心肝脾为甚余曰风自火出此因怒动肝火血燥而生风耳非真风症也与逍遥散六味丸以清肝火滋脾血生肾水而愈一妇人患前症搔破久不愈食少体倦此肝脾亏损隂虚发热也先用补中益气汤加川芎炒栀元气渐复更以逍遥散而疮愈一妇人身如丹毒后发疙瘩搔破脓水淋漓热渇头运日晡益甚先用消风散二剂又用加味逍遥㪚而愈一妇人患赤游风晡热痒甚余用清肝养血之剂不信乃服大麻风药臂痛筋挛又服化痰顺气之剂四肢痿弱又一妇患前症数用风药煎汤泡洗以致腹胀并殁一女子月经先期或经行上身先发赤晕微肿作庠若遇气恼赤痒益甚服祛风之剂患处更肿砭出紫血甚多其痒愈作余谓肝火血燥风药复伤血而为患也先用加味逍遥散清肝火益肝血赤痒少止用地黄丸滋肾水生肝木各五十余贴而痊后因恼怒经水不止发热作渇患处赤痒先用加味小柴胡汤二剂诸症顿止又用加味逍遥散而安一女子二十嵗月经先期而或过期或有怒身发赤晕或患疙瘩六七日方退服祛风药赤晕不退搔痒作渇热为风症恪服前药搔破成疮脓水津淫余曰此肝火生风再服是药必致筋挛不悟后两手果挛始信先用地黄丸四物汤月余热渇顿减乃佐以加味逍遥散又月余患处脓少又用四君山栀牡丹皮二十余剂指能伸屈因怒发热经水不止睡中筋脉抽动不安以加味逍遥散加钩藤钩治之而痊仍用四物山栀钩藤钩牡丹皮而疮结靥乃去钩藤钩调理元气复而疮靥脱一女子常患瘾疹作痒因怒发热变为疙瘩臖肿痒其余用栀子清肝散治之而愈后又怒患痕起赤晕游走不定自砭出紫血甚痒彻骨其热如炙如大麻风欲用风药余绐之曰然乃以当归补血汤四剂其热悉止又用圣愈汤加味逍遥散而痊一女子赤晕如霞作痒发热用小柴胡汤加生地连翘丹皮而愈后时常发热遍身如虫行因恼怒起赤晕作痒用柴胡清肝散热痒顿止用加味逍遥散热痒全止但见风起赤晕或发瘾疹或患疙瘩用胡麻散随愈一女子常患疙瘩时或作痒服消风之类搔破成疮其痒不止延及头面余先用羌活当归散其痒顿止用加味逍遥散其热顿痊又用当归饮而疮亦愈用八珍柴胡山栀而不再作一小儿因有食积服尅滞之剂肢体生疮似疥服消毒之药发疙瘩赤色作痒脓水津淫先用五味异攻散加柴胡山栀以补脾胃平肝木赤痒渐消又用四味肥儿丸五味异功散治之而食积愈一女子赤晕作痒寒热发搐服风药身发疙瘩搔破出水此肝血风热之症先用加味小柴胡汤后用四味肥儿丸而愈后伤风咳𠻳头面搔痒微肿先用消风散一剂又用栀子清肝散而痊一小儿遍身生疮小便不调颈间结核两目连札服祛风之剂眉毛脱落余谓肝经风热之症先用大芦荟丸后用四味肥儿丸渐愈后因饮食停滞发热其疮复臖用大芜荑汤四味肥儿丸而痊后毎停食遍身发赤作痒服四味肥儿丸即愈一小儿遍身患疮似疥作痒肌体消瘦发热龈烂口渇饮水大便不实此肾肝之症也先用地黄丸治之又用大芜荑汤而愈后因饮食所伤其疮复焮先用四味肥儿丸后用大芜荑汤而痊一小儿遍身生疮似疥或痒或痛脓水淋漓眉毛脱落大便酸臭小便澄白余谓肝脾之症先用大芦荟丸后用四味肥儿丸诸症渐愈又佐以五味异功散而痊一小儿遍身生疮头髪成穗眉毛脱落肌肉消瘦大便酸臭小便不调颈间结核肚大青筋余先用五味异功散月余后用四味肥儿丸又用大芜荑汤异功散而痊一小儿先隂茎作痒小便不调后遍身生疮作痒服消风败毒之剂臖如大风之症颈间结核发热如炙余先用柴胡栀子后用大芦荟丸四味肥儿丸诸症少愈又用虾蟇丸四味肥儿丸而痊一小儿部面浮肿遍身如癣半年后遍疙瘩色紫作痒敷巴豆之药皮破出水痛痒寒热大便坚硬脾肺脉洪数而实先用防风通圣散便利调和又用四物汤加荆防黄芩柴胡皂角刺甘草节诸症渐愈更以八珍汤加白术荆防皂角刺五加皮而愈后但劳则上体发赤晕日晡益甚此气血虚而有火也先用四物汤加丹皮参术柴胡治之稍愈又用补中益气汤加酒炒黑黄栢知母月余全愈后不守禁忌遍身生疮诚如疠风大便酸臭肚大青筋头髪成穗先用肥儿丸月余又用大芜荑汤数剂又用大芦荟丸四味肥儿丸而寻愈一女子十二嵗善怒遍身作痒出水用柴胡川芎山栀芍药以清肝火用生地当归黄芩以凉肝血用白术茯苓甘草以徤脾胃而愈半载之后遍身起赤痕或时眩晕寒热余曰此亦肝火炽盛血得热而妄行其夜果经至后因肝经血燥生疮发热作痒搔破出水眉毛脱落用大芦荟丸四物二连汤而热退用五味异功散四味肥儿丸而疮愈一小儿遍身生疮大便下血发热作渇腹大青筋眉毛渐落余用大芦荟丸五味异攻散其疮渐愈佐以补中益气汤热渇渐止又用异功散为主佐以补中益气汤加吴茱茰所制黄连治之血止疮愈一小儿十五嵗遍身似疥非疥脓水淋漓晡热口干形体骨立四年矣此肾肝之症用六味丸而痊后隂茎作痒小便澄白患疮疥如大风余用大芦荟丸四味肥儿丸诸症渐愈又用大芜荑汤而寻愈后停食吐泻不食发赤㿔先用二陈山查麦芽次用异攻散饮食如常又用大芜荑汤而愈一女子赤晕如霞作痒发热用小柴胡汤加生地黄连翘丹皮而愈一女子性急多怒月经先期患㾦㿔色赤作痒搔破脓水不止服祛风药其疮益甚服花蛇酒四肢瘈瘲眉毛折脱余先用柴胡清肝散加钓藤钩数剂又用加味逍遥散加钩藤钩诸症渐愈又用易老祛风丸而痊一女子素有肝火因怒颈项结核寒热晡热遍身起赤晕作痒服祛风之药搔痒出水唇目搐动余以为脾经血虚内热生风用栀子清肝散加钓藤钩而搐热顿减又用当归川芎散而诸症渐愈乃用加味逍遥散而痊一小儿患赤游风余先用羌活白芷散二剂又用加味逍遥散而愈后伤风热起疙瘩搔破出水或用大麻风药十指拳挛脓水津淫余先用秦芁地黄丸手指如常又用易老祛风丸而疮亦痊一小儿遍身搔痒或如虫行内服胡麻散外敷解毒散患处皆溃诚如麻风之症视其唇或掣动或两目连札此肝木乗脾土用升麻汤煎送泻青丸而渐愈又用桦皮散而痊一小儿遍身搔痒起赤晕后脓水不止先用归脾饮二剂又用柴胡散而愈后因惊挟食发热起赤晕用越鞠丸一钱枳术蓬术末各五分葱汤调服二次又用消风散一服赤晕顿消又用越鞠丸而痊薛氏医案卷十八薛氏医案卷十九钦定四库全书薛氏医案卷十九明薛已订疠疡机要下各症方药通天再造散治疠风恶疾鬰金大黄皂角刺白牵牛右为末每服五钱日未出时面东以无灰酒调下寳鑑醉仙散治疠风胡麻子牛蒡子枸杞子蔓荆子白蒺莉𤓰蒌根苦参防风右为末毎一两五钱入轻粉二钱拌匀毎服一钱茶清调晨午各一服至五七日于牙缝中出臭涎令人如醉或下脓血病根乃去仍量人轻重虚实用病重者须先以再造散下之候元气将复方用此药忌一切炙厚味止可食淡粥时菜诸蛇以淡酒蒸熟食之可以助药势寳鑑换肌散治疠风久不愈或眉毛脱落鼻梁崩壊不月奏效如神地龙当归细辛何首乌白芷天麻蔓荆子葳灵仙荆芥穂菊花苦参紫参沙参木贼草白蒺䔧草乌头不灰木甘草天门冬赤芍药九节菖蒲定风草胡麻子川芎苍术木鼈子白花蛇黑花蛇右各叧为末每服五钱温酒调下日后酒多尤妙补气泻荣汤治疠风升麻连翘苏木当归黄连黄茋全蝎地龙生地黄荆芥人参梧桐泪桔梗麝香桃仁白豆蔲蠓虫水蛭右先将豆蔲麝香水蛭蠓虫各叧为末和匀却将前药用水二钟煎至一钟去柤入桐泪前末再煎至七分空心热服海藏愈风丹治癞病手足麻木眉毛脱落遍身生疮及疠风瘾疹皮肤燥痒搔破成疮并皆治之皂角土花蛇苦参白花蛇乌稍蛇右为末入前二味为丸桐子大每服六七十丸空心通圣散送下干物压之日三服间日浴之汗出为度愚按前方果系疠风用之必效若肝经血热脾经血虚肾经虚火脾肺气虚遍身作痒搔破成疮或内热生风而鬓脱落或皮肤赤晕或搔起白屑而类疠风者服之反成疠风矣二圣散治疠疮大黄皂角刺右为末每服二钱白汤调下早服桦皮散中服升麻汤下泻青丸晩服二圣散皆为疎泄血中风热也清胃散治热毒在表以此发散之升麻白芷防风白芍药干葛甘草当归川芎羌活麻黄紫浮萍木贼草右每服五七钱水煎防风通圣散治风热炽盛大便秘结发热烦躁表里俱实者防风当归川芎芍药大黄硝连翘薄荷麻黄桔梗石膏黄芩白术山栀荆芥甘草滑石白芷蒺䔧鼠粘子右为末每服三五钱白汤调下透经解挛汤治风热筋挛骨痛荆芥红花苏木羌活当归防风蝉殻天麻甘草白芷连翘川芎穿山甲右水酒各半煎服秦芁地黄汤治风热血燥筋骨作痛秦芁生地黄当归川芎羌活防风荆芥甘草白芷升麻白芍药大力子蔓荆子右水煎服𦍑活当归散治风毒血热头面生疮或赤肿或成块或瘾疹搔痒脓水淋漓羌活当归川芎黄连䑕粘子防风荆芥甘草黄芩连翘白芷升麻右酒拌晒干水煎𦍑活白芷散治风热血燥手掌皱裂或头面生疮或遍身肿块或脓水淋漓羌活白芷软柴胡荆芥蔓荆子防风甘草猪牙皂角黄芩黄连右水煎服四生散治肾臓风耳鸣目痒鼻赤齿浮或妇女血风疮白附子独活黄茋白蒺䔧右为末每服二钱用猪腰子噼开入药湿纸裹煨熟细嚼盐汤下风癣酒下为丸亦可消风散治风热瘾疹痒痛或脓水淋漓或头皮肿痒荆芥穂甘草陈皮人参白殭蚕茯苓防风芎䓖蝉殻𦍑活藿香厚朴右每服五七钱姜水煎九味𦍑活汤治一切外因疮毒羌活防风苍术川芎白芷生地黄黄芩甘草细辛右水煎服当归饮治血热瘾疹痒痛或脓水淋漓发热等症当归白芍药川芎生地黄防风白蒺䔧荆芥黄茋甘草何首乌右水煎服升麻汤治风热身如虫行或唇反纵裂升麻茯苓人参防风犀角𦍑活官桂右每服四钱水煎下泻青丸桦皮散治肺风疮疥瘾疹及风刺粉刺桦皮荆芥穂甘草枳殻杏仁右为末磁器贮之每服四五钱水煎胡麻散治风热瘾疹搔痒或兼赤晕寒热形病俱实者胡麻苦参荆芥穂首乌葳灵仙防风石菖蒲牛蒡子甘菊花蔓荆子甘草白蒺䔧右每服三钱酒调易老祛风丸治疥癞风疮黄茋枳殻防风芍药甘草地骨皮枸杞子熟地黄生地黄右各叧为末入二黄膏加炼蜜丸桐子大每服七八十丸白汤下白丁香散治疠风眼中生胬肉白丁香贝母右为末人乳汁调㸃眼内子和生散治疠风毛脱落半夏羊粪右为末姜汁调涂稜上如不应当㕘类症脱条治之渫洗疠疮药何首乌荆芥防风马鞭草蔓荆子右每用十两水一斗煎数沸无风处洗出汗解毒散治风疮解外毒巴豆肉皮硝黄蜂窠黑狗嵴白芷雄黄牙皂角羊蹄根轻粉蝉殻枯矾寒水石右为末腊猪油调搽外毒既去却搽黄连散愚按洗药虽能疏通腠理而损元气解毒散虽能攻毒而伤良肉不宜多用黄连散治疠疮清热解毒黄连五棓子右为末唾津调涂之加味逍遥散治血虚有热遍身搔痒心烦目昏怔忡颊赤口燥咽干发热盗汗食少嗜卧当归芍药茯苓白术柴胡牡丹皮甘草山栀右水煎服当归补血汤治肌热恶寒面目赤色烦渇引饮脉洪大而虚重按似无此血虚也若误服白虎汤必死黄茋当归右水煎服补中益气汤治中气不足或因尅伐四肢倦怠口干发热饮食无味或饮食劳倦头痛烦躁恶寒自汗气喘身热等症人参当归黄茋白术甘草陈皮柴胡升麻右姜枣水煎空心午前服四君子汤治脾胃虚弱饮食少思大便不实等症人参白术茯苓甘草右姜枣水煎六君子汤治脾胃损伤饮食少思或大便不调面色痿黄等症即四君子加陈皮半夏七味白术散治中气虚弱津液不足口干作渇或口舌生疮不喜饮冷吐泻等症人参白术木香白茯苓甘草藿香干葛右水煎服四物汤治血虚发热烦躁或晡热作渇头目不清若因脾虚不能生血者用四君子汤当归熟地芍药川芎右水煎服归脾汤治忧思伤脾内热发热或血妄行吐下或健忘惊悸少寐或妇女经候不准晡热内热或唇口遍身疮疥等症白术黄茋当归茯神人参龙眼肉逺志酸枣仁木香甘草右姜枣水煎八珍汤治气血俱虚恶寒发热或烦躁作渇等症即前四君四物二方相合十全大补汤治症同上或更兼自汗盗汗体倦食少等症即八珍汤加黄茋肉桂圣愈汤治一切失血或血虚烦渇躁热卧睡不宁或疮症脓水出多五心烦热作渇等症熟地生地黄当归人参黄茋川芎右水煎服芎归汤治失血烦热作渇或头痛眩晕川芎当归右水煎服竹叶黄茋汤治气血虚胃火盛而作渇淡竹叶生地黄茋麦门冬当归川芎黄芩甘草芍药人参半夏石膏右水煎服竹叶石膏汤治胃火盛而作渇淡竹叶石膏桔梗木通薄荷甘草右姜水煎济生犀角地黄汤治胃火盛血热妄行或吐衂便血形气虚病气实者犀角生地黄赤芍药牡丹皮右水煎倾出入犀末服若形气病气俱实再加黄芩黄连若因气恼而致加山栀柴胡桃仁承气汤治血结胸中手不可近或中焦畜血寒热胸满漱水不欲嚥善忘昏迷其人如狂桃仁大黄甘草肉桂右水煎服泻青丸治肝经风热头目昏眩肌肉瞤动或牙关𦂳急痰涎壅盛或颈项脇肋小腹阴囊腿股作痛凡属肝经有余之症用之当归川芎山栀龙胆草大黄𦍑活防风右为末蜜丸桐子大每服二三十丸白汤下栀子清肝散治三焦肝胆经血虚风热耳项胸乳等处痒痛或发热寒热晡热自汗或目唇搐动柴胡栀子丹皮茯苓川芎芍药当归牛蒡子甘草右水煎服柴胡清肝散治风热怒火或寒热呕吐等症柴胡山栀黄芩人参川芎连翘桔梗甘草右水煎服当归川芎散治手足少阳经血虚风热耳内痒痛或寒热少食头目不清日晡热甚当归川芎柴胡白术芍药山栀牡丹皮茯苓蔓荆子甘草右水煎服小柴胡汤治肝胆经风热或寒热往来或晡热潮热黙黙不欲饮食或因怒火口苦耳聋脇痛等症柴胡黄芩人参半夏甘草右姜枣水煎大芦荟丸治疳火下疳或小儿疳膨食积口鼻生疮或牙龈蚀烂或虫蚀肛门痒痛胡黄连芦荟黄连木香白芜荑青皮白雷丸鹤虱草麝香右为末蒸饼煳丸桐子大每服一钱空心米汤下加味地黄丸治肾经阴虚耳内痒痛或两目昏花或吐痰气喘作渇发热小便赤濇等症干山药山茱茰牡丹皮泽泻白茯苓熟地黄生地黄柴胡五味子右二地黄搯碎酒拌湿杵膏入前末和匀炼蜜丸桐子大每服百丸空心白汤下二陈汤治中脘停痰呕吐恶心或头目不清饮食少思陈皮茯苓半夏甘草右姜枣水煎连翘饮子治目恶日光或瘾濇昏花不能久视迎风有泪蔓荆子甘草连翘黄茋柴胡黄芩生地黄当归红葵花人参升麻防风𦍑活右水煎服四物龙胆汤治肝经风热眼暴赤痛或生云翳当归川芎芍药生地黄𦍑活防风防己胆草右水煎服四物二连汤治血虚五心烦热昼则明了夜则发热当归生地黄白芍川芎黄连胡黄连右每服五钱水煎地芝丸治目能近视不能逺视此阳气不足阴气有余生地天门冬枳殻甘菊花右为末炼蜜丸桐子大每服百丸清茶下定志丸治目能逺视不能近视此阴气不足阳气有余白茯苓人参逺志石菖蒲右为末炼蜜丸桐子大以朱砂为衣每服二三十丸温酒下日三服神效黄茋汤治浑身或头面手足麻木不仁两目𦂳缩羞明畏日或视物不明黄茋人参甘草白芍药蔓荆子陈皮右每服五钱水煎临卧热服如麻木不止更加黄茋虽有热症不用黄栢益气聦明汤治脾胃伤损眼目昏暗或饮食劳役脾胃不足致内瘴耳鸣黄茋甘草人参升麻葛根黄栢芍药蔓荆子右每服五钱水煎临卧及五更服脾胃虚去黄栢清凉饮治实热大便秘结或咽喉肿痛当归赤芍药甘草大黄右每服五钱水煎清胃散治脾胃湿唇齿作痛或齿龈溃烂或连头面作痛或发热恶寒或热药厚味所致生地黄当归牡丹皮黄连升麻右水煎服如痛未止加石膏之类凉膈散治上焦实热烦躁作渇或喉舌肿痛便溺秘赤大黄朴硝甘草栀子仁黄芩薄荷连翘右每服三五钱水煎黄连解毒汤治疮疡焮痛烦躁饮冷脉洪数发狂言黄芩黄连黄栢山栀右水煎服泻黄散治胃经实热呕吐或口舌生疮石膏藿香山栀甘草防风右水煎服润肠丸治脾胃伏火伤血或失血大肠干燥大便不通或风热血结便秘食少𦍑活当归尾麻子仁桃仁大黄皂角仁秦芁右为末炼蜜或猪胆汁丸桐子大每服三五十丸食前滚汤下如燥粪在肛门之间用胆汁导之即通若因津液干涸不通当补气血滋肾丸治不渇而小便不利者乃膀胱经热甚不能生水宜用此药以滋化源肉桂知母黄栢右为末水丸桐子大每服二百丸空心白滚汤下清肺饮治渇而小便不利乃肺经有热絶寒水生化之源宜用此药茯苓猪苓灯心木通麦扁蓄右为末作二剂水煎黄芩清肺饮治肺燥而小便不利黄芩山栀右水煎服五淋散治膀胱有热水道不通淋濇不出或尿如豆汁或成砂石或热拂便血赤芍药山栀当归甘草赤茯苓右用灯心二十茎水煎服清心莲子饮治热在血分口干便浊夜则安静昼则发热或口舌咽干或生疮烦渇小便濇淋黄芩麦门冬地骨皮车前子甘草石莲肉茯苓黄茋柴胡人参右水煎服升阳益胃汤治脾胃虚弱怠惰嗜卧或值秋令体重节痛大便不调小便频数饮食不消洒淅恶寒悽惨不乐面色不和乃阳不升也𦍑活独活防风柴胡白术茯苓泽泻人参黄茋半夏甘草芍药黄连陈皮右每服三五钱姜枣水煎若服后小便愈数而病愈加不宜分利小便当减茯苓泽泻生脉散治热伤元气肢体倦怠气短懒言汗出不止口干作渇等症人参麦门冬五味子右水煎服如不应倍之清燥饮治气血虚弱湿热乘之遍身酸软或湿热行令肺金受邪肾无所养小便赤少大便不调或腰腿酸软体重麻木或头晕食少自汗口干胸满气促懒于言语黄茋苍术人参白术神曲陈皮甘草黄栢麦门冬当归葛根泽泻青皮五味子右水煎服二神丸治脾胃不足侵晨作㵼或不时去后饮食少思肌肉消瘦补骨脂肉豆蔲生姜红枣右用水一盏煑姜枣至水干取枣肉和药末杵匀丸桐子大每服五七十丸淡盐汤下六味丸治肾虚发热作渇痰咳头晕喉燥唇裂腰腿酸软或自汗盗汗便血诸血失音水泛为痰小便淋漓等症牡丹皮白茯苓泽泻熟地山茱茰干山药右为末地黄杵膏加炼蜜丸桐子大每服七八十丸空心食前滚汤下加减金匮肾气丸治脾胃虚腰重脚肿小便不利或肚腹肿胀四肢浮肿或喘急痰盛已成蛊症其效如神白茯苓附子川牛膝肉桂车前子泽泻山茱茰山药牡丹皮熟地黄右为末和地黄加炼蜜丸桐子大每服七八十丸空心米饮下五味异功散治脾胃虚弱饮食少思或食而难化大便不实等症人参白术茯苓甘草陈皮右水煎服四神丸治脾肾虚弱大便不实饮食少思等症肉豆蔲五味补骨脂呉茱茰右为末水二碗生姜八两红枣百枚煮熟取枣肉和末丸桐子大每服五七十丸空心食前白汤下愈风丹治诸风肢体麻木手足不随等症天麻牛膝萆薢𤣥参杜仲𦍑活当归熟地黄生地黄独活肉桂右为末炼蜜丸桐子大每服七十丸温酒下泻白散治肺经实热咳𠻳桑白皮地骨皮甘草右为末每服三钱白汤调下半夏白术天麻汤治寒气所鬰大便不利或呕不食痰唾稠粘头目眩运喘促气短或头痛身重四肢逆冷半夏天麻黄茋人参苍术陈皮泽泻茯苓白术神曲大麦芽干姜黄栢右每服五钱水煎服牛黄清心丸治诸风手足不随痰涎壅盛言语蹇濇心忡徤忘或发颠狂防风白术白芍药羚羊角麝香龙脑麦门冬黄芩人参神曲炒蒲黄甘草白茯苓芎䓖杏仁桔梗柴胡雄黄山药牛黄白蔹干姜当归大豆黄卷阿胶肉桂犀角大枣金箔右为末和匀同枣肉加炼蜜丸龙眼大以金箔为衣每服二丸白汤化下人参理中丸治脾胃虚寒呕吐泄泻饮食少思等症白术人参干姜甘草右为末丸桐子大每服六七十丸白汤下人参平肺散治心火尅肺传为疳痿咳𠻳喘呕痰涎壅盛胸膈痞满咽嗌不利人参陈皮甘草地骨皮茯苓知母五味青皮桑白皮天门冬右水煎服决明夜灵散治目至夜则昏虽有灯月亦不能睹石决明夜明砂猪肝右以竹刀切肝作二片铺药于内用线縳定砂罐内米泔水煮至半碗临睡连肝服之人参益气汤治暑热伤气肢体困倦饮食少思或发热作渇等症黄茋人参甘草炙甘草升麻柴胡白芍药五味右作四剂水煎服四七汤治七情鬰结成痰或如梅核梗于喉间或中脘停痰恶心呕逆紫苏叶厚朴茯苓半夏右姜枣水煎硫黄散治紫白癜风硫黄右为末以生姜蘸药擦患处神效当归膏治风疮去腐肉生新肉其肉赤黯毒气炽盛搽至淡赤或其毒已退收功甚速此膏生肌止痛补血续筋故与新肉相宜当归黄蜡生地麻油右先将地黄当归入油煎黑去柤入蜡溶化候冷搅匀即成膏矣如用白蜡尤好砭法治风毒瘀血壅盛或色赤走彻用细磁器击碎取有锋甚者一块以筯一根噼开头夹之用线縳定两指轻撮筯稍令磁芒正对患处悬一寸许再用筯一根频击筯头令毒血遇刺皆出妙香散治心气不足精神恍惚虚烦少睡盗汗等症甘草人参桔梗逺志山药茯神黄茋辰砂麝香木香右为末每服二钱温酒调下四味肥儿丸治小儿食积五疳或白痿体瘦肚大青筋发稀成穂或遍身疮疥等症芜荑神曲麦蘖黄连右为末猪胆汁丸黍米大每服一二十丸木通煎汤下米煳丸亦可地黄清肺饮治肺肝咳𠻳马兠铃甘草粘米䑕粘子明阿胶杏口仁右水煎服量儿加减蟾蜍丸治无辜疳症一服虚热退二服烦渇止三服泻痢愈蟾蜍右取粪蛆一枚置桶中以尿浸之却将蟾蜍跌死投与蛆食一昼夜用布袋盛蛆置急水中一宿取出瓦上焙干为末麝香一字和匀粳米饭丸麻子大每服二三十丸米饮下甚效小柴胡汤治伤寒温热身热恶风头痛项强四肢烦疼往来寒热呕哕痰实中暑疟疾并服之愚按前方若肝胆经风热肝火瘰寒热往来日晡发热潮热身热不欲饮食或怒火口苦耳聋咳𠻳或脇痛胸满小便不利或泄泻吐酸若水或肢体搐动唇目抽札并宜用之神效太乙膏治痈疽疮毒溃烂𤣥参白芷当归肉桂赤芍药大黄生地黄右用麻油二斤八两铜锅内煎至黑泸去徐入净黄丹一斤再煎滴水中捻软硬得中即成膏矣金华散治干湿疮癣黄丹轻粉黄栢黄连麝香右为末洗净掺之干用猪脂和傅麻油亦可一方治恶癣以紫贝草根生白矾少许同擂涂患处又一方剪刀草黄连苦参真轻粉右为末入麻油调敷大麻子膏治一切疮疥脓窠等疮大枫子白矾真轻粉桕油右为末将油溶化和匀用之加味逍遥散治肝脾血虚身发赤痕或发热胸乳腹胀或搔痒盗汗心烦体痛或头目昏重怔忪颊赤或口燥咽干食少嗜卧或妇女月经不调恶寒发热等症归脾汤治忧思伤脾身发赤痕或搔破成疮徤忘怔忡惊悸少寐或心脾作痛自汗盗汗咳吐痰血或肢体作痛大便不调或妇女经候不准晡热内热或唇口生疮流注等症白癜风方人参白术苍术防己黄栢川芎陈皮当归茯苓木𤓰柴胡稍甘草右姜水煎服如三剂不退加桂少许或用汤煎小便濇倍用牛膝有热加黄连身热加𦍑活量儿大小用化䘌丸治诸疳生虫不时啼哭呕吐清水肚腹胀痛唇口紫黒肠头湿䘌芜荑青黛芦荟虾蟆川芎白芷胡黄连右各叧为末等分猪胆浸胆成糕丸如麻子大每服一二十丸食后并临卧杏仁汤下大肥儿丸治脾疳饮食少思肌肉消瘦肚大颈细发稀成穂项问结核发热作渇精神倦怠便去酸臭爱食泥土或口鼻头疮或吐见素筋啮齿下利便白五疳即肥儿丸加干蟾一两芜荑五钱天麻丸治肝疳眼目生翳昏花湿烂等症青黛川黄连天麻五灵脂川芎夜明砂芦荟龙胆草防风蝉蜕全蝎麝香右为末猪胆汁浸糕丸麻子大每服二三十丸白滚汤下阿魏膏治一切痞块不拘年月逺近甚者口齿蚀伤更服芦荟丸𦍑活独活𤣥参官桂赤芍药穿山甲生地黄两头尖大黄白芷天麻木鼈子红花槐栁桃枝乱发右用香油二斤四两煎至黑色去柤入发再煎待发化尽去柤徐下黄丹一斤煎至软硬得中方入芒硝四钱阿魏三钱苏合油麝香没药各五钱调匀即成膏矣摊贴患处内服消积丸药黄丹须真正者效凡贴膏药先用朴硝随患处大小舖之约半指厚以纸盖之用熨斗熨良乆如硝耗再加熨之熨二时许方贴膏药若是肝积加芦荟末同熨大防风汤治膝风肿痛不问已溃未溃附子牛膝甘草人参杜仲当归羌活防风白芍药黄茋川芎熟地黄右每服三五钱姜水煎空心服进三五剂更服六味地黄丸二三服独活汤治鹤膝风不问肿溃疼痛及腰背四肢不仁独活当归白术黄茋薄桂牛膝甘草右姜葱水煎服量儿加减清热消毒散治痈疽阳症肿痛发热作渇黄连山栀连翘当归川芎芍药生地黄金银花甘草右水煎服神功散治疮毒未成者用之内消加乳没尤妙黄栢草乌血竭右各叧为末和匀用潄口水调搽小儿丹瘤用之亦效已砭者用之作痛乳香定痛散治疮疡溃烂疼痛乳香没药滑石寒水石氷片右为细末搽患处痛即止甚效加减抱龙丸治风痰壅盛惊搐昏睡等症雄黄辰砂天竺黄麝香天麻牛胆南星右为末煎甘草膏丸皂角子大每一丸薄苛汤下解毒散治一切疮毒风疹痒痛黄栢山栀右为末水调搽若破而脓水淋漓用当归膏或烛油调搽黄金散治天疱疮止痛消毒滑石甘草右为末挑破去水敷之清凉解毒散治症同前或作焮痛大黄黄栢山栀寒水石右各叧为末调搽当归膏尤好制附子法附子重一两三四钱有莲花瓣头底圆平者先备童便五六碗将附子先埋热草灰中半日乘热投童便浸五七日掲皮切四块仍浸二三日用粗纸数重包之浸湿埋灰大半日取出切片检视有白星者乃用瓦上炙熟至无白星为度如急用即切火上炙黄用之亦效大凡阳气脱陷子时至午时恶寒未至亥发热如用熟附子不应必用半生半熟更不应急生附一二剂然后量症治之薛氏医案卷十九薛氏医案卷二十钦定四库全书薛氏医案卷二十眀薛已订眀医杂着医论或问仲景东垣河间丹溪诸书孰优学之宜何主曰宜专主内经而博观乎四子斯无弊矣盖医之有内经犹儒道之六经无所不备四子之説则犹学庸语孟为六经之阶梯不可缺一者也四子之书初无优劣但各发眀一义耳仲景见内经载伤寒而其变迁反覆之未备也故着论立方以尽其变后人宗之传用既久渐失其真用以通治温暑内伤诸症遂致误人故河间出而始发眀治温暑之法东垣出而始发眀治内伤之法河间之论即内经五运六气之㫖东垣之説即内经饮食劳倦之义仲景非不知温暑与内伤也特其着书未之及河间东垣之于伤寒则遵用仲景而莫敢违矣至于丹溪出而又集诸儒之大成发眀隂虚发热类乎外感内伤及湿热相火为病甚多随症着论亦不过阐内经之要㫖补前贤之未备耳外感法仲景内伤法东垣热病用河间杂病用丹溪一以贯之斯医道之大全矣或问仲景处方药品甚少及东垣用药多至二十余味丹溪云余每治病用东垣之药效仲景处方庶品味数少则药力専精丹溪何以不法东垣而效仲景耶曰眀察药性莫如东垣盖所谓圣于医者也故在东垣则可多他人而效其多斯乱杂矣东垣如韩信将兵多多益善丹溪不过能将十万故不敢效其多愚按经云治病必求其本本于四时五臓之根也故洁古张先生云五臓子母虚实鬼邪微正若不逹其㫖意不易得而入焉徐用诚先生云凡心臓得病必先调其肝肾二臓肾者心之鬼肝气通则心气和肝气滞则心气乏此心病先求于肝清其源也五臓受病必𫝊其所胜水能胜火则肾之受邪必𫝊于心故先治其肾逐其邪也故有退肾邪益肝气两方或诊其脉肝肾两臓俱和而心自主疾然后察其心家虚实治之或问人言东南气热可服寒药西北气寒可服温药然今东南之人常服胡椒姜桂不见生病而西北之人畏食椒姜辛热之物何也曰东南虽热然地卑多湿辛热食药亦能刼湿西北虽寒然地髙多燥辛热食药却能助燥故耳治病用药者须识此意愚按异法方宜论云东南之域下卑湿热其人腠理疎通汗液妄泄阳气内虚故宜食椒姜辛热之物以助其阳也西北之域髙陵风寒其人腠理致宻汗液内固阳气充实不宜食椒姜辛热之物反益其阳也东坡先生仕黄州其民疫疠流行先生以圣散子治之其功甚效是其地卑湿四时鬰热腠理疎通汗液妄泄阳气虚寒是以相宜西北疫疠民用之死者接踵此余之目击也丹溪先生治病不出乎气血痰故用药之要有三气用四君子汤血用四物汤痰用二陈汤又云久病属鬰立治鬰之方曰越鞠丸盖气血痰三病多有兼鬰者或鬰久而生病或病久而生鬰或误药乱杂而成鬰故余每用此方治病时以鬰法㕘之气病兼鬰则用四君子加开鬰药血病痰病皆然故四法者治病用药之大要也丹溪又云近世治病多不知分气血但见虚病便用参茋属气虚者固宜矣若是血虚岂不助气而反耗隂血耶是谓血病治气则血愈虚耗甚而至于气血俱虚故治病用药须要分别气血眀白不可混淆愚按经云脾胃为气血之本若阳气虚弱而不能生隂血者宜用六君子汤阳气虚寒而不能生隂血者亦用前汤加炮姜若胃土燥热而不能生隂血者宜用四物汤若脾胃虚寒而不能生隂血者宜用八味丸其余当更推五臓互相生尅而调补之一儒者每劳役则食少胸痞发热头痛吐痰作渇脉浮大余谓此脾胃虚气而血病也不信服二陈四物黄栢知母之类腹痛作呕脉洪数而无伦次先以六君子汤加炮姜痛呕渐愈又用补中益气汤而痊一儒者素勤苦因饮食失节大便下血或赤或黯后非便血则盗汗非恶寒则发热六脉浮大心脾则濇此思伤心脾不能摄血归源也盖血即汗汗即血其色赤黯便血盗汗皆火之降降㣲牛黄抱龙丸治风痰壅盛或咳𠻳发热或发惊搐等症牛黄雄黄辰砂天竺黄麝香右为末甘草汤煳丸皂子大每服二丸姜汤下柴芍参苓散治脾胃不和饮食少进或呕吐泄泻凡病后宜用此调理柴胡芍药人参白术茯苓陈皮当归甘草丹皮山栀右为末每服一钱白汤下或作丸服五味子汤治咳𠻳皮肤干燥唾中有血胸膈疼痛等症五味子桔梗紫苑甘草续断竹茹赤小豆生地黄桑白皮右水煎服人参平肺散治心火尅肺咳𠻳喘呕痰涎壅盛胸膈痞满右为末每二钱空心小麦汤调下姜附赤石脂朱砂丹治小便数而不禁怔忡多忘魇梦不已下元虚冷遗尿精滑或阳虚精漏不止或肾气虚寒脾泄肾泄等症附子干姜赤石脂右为细末酒煳丸菉豆大每十五至二三十丸大便不和米饮下小便不禁茯苓汤下茯苓丸治心肾俱虚神志不守小便淋不禁或赤或浊或不利并宜服之赤茯苓白茯苓右为末以新汲水挼洗澄去新沫控干别取熟地黄汁与好酒同于银石器内熬成膏搜和丸弹子大空心盐酒嚼下一丸人参救肺散治咳血吐血等症升麻柴胡当归尾熟地黄白芍药苏木黄茋人参甘草苍术陈皮右每服五钱水二盏煎至一盏去柤食前温服麦门冬饮子治吐血久不愈或肺气虚而短之伤药要须识此吾妻尝胎漏忽日血大崩遂晕去服童便而醒少顷复晕急煎服荆芥随醒随晕服止血止晕之药不效忽然呕吐予以童便药汁满于胸膈也即以手揉吐之少间吐出米饭及虀菜碗许訽问其由适方午饭后着恼故即崩而不止予悟曰因方饱食胃气不行故崩甚血既大崩胃气益虚而不能运化宜乎服药而无效也急宜调理脾胃遂用白术五钱陈皮麦芽各二钱煎服之服未半而晕止再服而崩止遂専理脾胃服十数剂胃气始还然后加血药服之而安若不审知食滞而専用血崩血晕之药岂不误哉愚按人以脾胃为本纳五谷化精液其清者入荣浊者入胃隂阳得此是谓之槖籥故阳则发于四肢隂则行于五臓土旺于四时善载乎万物人得土以养百骸身失土以枯四肢东垣以饮食自伤医多妄下清气下陷浊气不降乃生䐜胀所以胃脘之阳不能升举其气陷入中焦当用补中益气使浊气自降不治自安窃谓饱食致崩者因伤脾气下陷于肾与相火协合湿热下廹而致宜用甘温之剂调补气则血自归经而止矣若误用寒凉复损胃气则血无所羁而欲其止不亦难哉大凡脾胃虚弱而不能摄血宜调补脾气为主一妇人崩漏面黄或赤时觉腹间脐下痛四肢困倦烦热不安其经行先发寒热两肋如束此脾胃亏损元气下陷与相火湿热下廹所致用补中益气汤加防风芍药炒黒黄栢兼服归脾汤而愈凡妇人产后隂血虚阳无所依而浮散于外故多发热治法用四物汤补隂血而以炙干姜之苦温从治收其浮散使归依于隂然产后脾胃虚多有过于饮食伤滞而发热者误作血虚则不效矣但遇产后发热若胸膈饱闷嗳气恶食泄泻等症只作伤食治之若发热而饮食自调者方用补血正法愚按新产隂血暴伤阳无所附而外热宜用四物炮姜补隂以配阳若因误服寒凉尅伐之剂而外热此为寒气隔阳于外宜用四君子加姜桂如不应急加附子若或肌肤发热面目赤色烦渇引饮此血脱发躁宜用当归补血汤若胸膈饱闷嗳腐恶食或吞酸吐泻发热此为饮食停滞宜用四君子加厚朴山柤若胸膈饱闷食少发热或食而难化此为脾气虚弱宜用六君子加炮姜若用峻厉之剂腹痛热渇寒热呕吐等症此为中气复伤急用六君子加炮姜若认为热投以他剂则误矣凡伤寒时气大病热退之后先服参茋甘温之药一二服以扶元气随后便服滋隂生津润燥之药盖大病后汗液外耗水谷内竭必有小便赤澁大便秘结等症须识此意预防之愚按大病后谷消水去精散卫亡多致便利枯竭宜当补中益气为要盖脾为中州浇灌四傍与胃行其津液者也况大肠主津小肠主液亦皆禀气于胃胃气一充津液自行矣燥甚者别当以辛润之以苦泄之凡泄泻病误服参茋等甘温之药则病不能愈而变为黄疸盖泄属湿甘温之药能生湿热故反助病邪乆则湿热甚而为疸矣惟用苦寒泻湿热苦温除湿寒则愈泄止后脾胃虚弱方可参茋等药以补之愚尝治少宰李蒲汀庚寅冬湿热泄泻因未生子惑于人言淡渗之剂能泻肾而服参茋等药后变黄疸小便不利腹胀胸痞余曰有是病必用是药须以淡渗疏导其湿热遂用茵蔯五苓散诸症顿退至辛夘冬生子南方人称发热为劳发盖谓劳苦而发热即东垣内伤之㫖也此病轻者一二发自愈重者用东垣法补之甚则加熟附子若因劳力辛苦而发热切不可误作外感轻易发汗也愚按内伤发热者因饮食过时劳役过度而损耗元气隂火得以乘其土位故翕翕然而发热宜用补中益气汤以升其阳若因劳力辛苦入房不节亏损精血虚火妄动而发热者宜用六味地黄丸以补其隂不可认作有余之火而用黄栢知母之类也东垣论饮食劳倦为内伤不足之症治用补中益气汤遡洄集中又论不足之中又当分别饮食伤为有余劳倦伤为不足予谓伤饮食而留积不化以致宿食鬰热热发于外此为有余之症法当消导东垣自有枳术丸等治法具于饮食门矣其补中益气方论却谓人因伤饥失饱致损脾胃非有积滞者也故只宜用补药盖脾胃全赖饮食之养今因饥饱不时失其所养则脾胃虚矣又脾主四肢若劳力辛苦伤其四肢则根本竭矣或専因饮食不调或専因劳力过度或饮食不调之后加之劳力或劳力过度之后继以不调故皆谓之内伤元气不足之症而宜用补药也但须于此四者之间审察明白为略加减则无不效矣愚按饮食劳倦颇同而理异也王安道先生曰劳倦伤饮食伤二者虽俱为内伤不可混而为一夫饮食受伤而留滞不化则有余矣有余者泻之伤饥失饱致损脾胃非有积滞则不足矣不足者补之如东垣枳术丸之类虽曰消导固有补益于间然亦施于不甚伤者耳元非以为通行之药也盖停滞之物非枳术丸之力所能去者若泥于消导而弗知变则不善用前人之意矣内伤发热是阳气自伤不能升达降下隂分而为内热乃阳虚也故其脉大而无力属肺脾隂虚发热是隂血自伤不能制火阳气升腾而为内热乃阳旺也故其脉数而无力属心肾经曰脉大而无力为阳虚脉数而无力为隂虚无力为虚有力为实愚按阳虚发热者宜用补中益气汤以升补阳气隂虚发热者宜用六味地黄丸以培补隂血总论二症虽有隂阳气血之分实则皆因脾胃阳气不足所致其发热属形病俱虚余故禁服黄栢知母恐复伤阳气耳阁老李序菴有门生馈坎离丸喜而服之余曰前丸乃黄栢知母恐非所宜服者内经有云壮火食气少火生气今公之肝肾二脉数而无力宜滋其化源不宜泻火伤气也不信服将两月脾气渐弱发热愈甚小便澁滞两抝肿痛公以为疮毒余曰此肝肾二经亏损虚火所致耳当滋补二经为善遂朝用补中益气汤夕用六味地黄丸诸症悉愈予见脾胃素弱肝肾隂虚而发热者悉服十味固本丸与黄栢知母之类反泄真阳令人无子可不慎哉伤寒发热是寒邪入卫与阳气交争而为外热阳气主外为寒所伤而失其职故为热其脉𦂳而有力是外之寒邪伤卫也治主外愚按前症反覆变迁若治失其宜命在反掌盖寒邪自表入里治法虽有三阳之异然不可拘泥日数亦有其邪终止一经而不传他经者尝治陈湖一男子患伤寒仰卧一月且耳聋余意其病尚在少阳故脇痛不能转侧及耳聋也与小柴胡汤加山栀一剂即能转侧尾闾处内溃皆蛆耳亦有闻盖少阳属风木而风木能生虫也其在少阳明矣伤暑发热是火邪伤心元气耗散而邪热入客于中故发为热汗大泄无气以动其脉虚迟而无力是外之热邪伤荣也治主内愚按夏月阳气浮于外隂气伏于内法当调补阳气为主而佐以解暑此推内经舍时从症之良法也故前症当究其所因而治之不可泛用香薷饮之类走散阳气导损真隂而益其病也又有夏间用薄荷煎汤以代茶殊不知散人之真气即久用川芎汤今人暴死之类也病有感有伤有中感者在皮毛为轻伤者兼肌肉稍重中者属臓腑最重寒有感寒伤寒中寒风有感风伤风中风暑有感暑伤暑中暑当分轻重表里治各不同又如中湿中气中毒皆云中中者中也谓邪直入于中也故为重病凡治心腹疼痛但是新病须问曽何饮食因何伤感有无积滞便与和中消导之药若日数已多曽多服过辛温燥热之药呕吐不纳胸膈饱闷口舌干燥大小便濇虽则内有鬰热或原有旧病因感而发绵延日久见証如前者俱用开鬰行气降火润燥之药如川芎香附炒山栀黄连姜汁之类甚者再加芒硝治心腹久痛须于温散药内加苦寒咸寒之药温治标寒治其本也愚按腹痛若脾胃虚弱饮食不化或间腹中作痛用六君子汤若饮食过多停滞未化或兼腹痛用人参养胃汤若饮食既化脾胃伤或兼腹中作痛用六君子加当归若胃中热心腹中脘作痛呕吐用二陈汤加黄连山栀若脾胃虚弱少食心腹作痛用六君子汤脾胃虚寒亦用前汤加炮姜大凡腹满痛按之不痛为虚痛者为实余当临症制宜副郎李孟卿尝患腹痛每治以补中益气加山栀即愈一日因怒腹痛脉弦𦂳以前汤吞左金丸三十粒而愈一妇人心腹痛诸药不应余用炒黒山栀桔梗治之而愈儒者沈尼文内停饮食外感风寒头痛发热恶心腹痛用人参养胃汤加芎芷曲蘖香附桔梗一剂诸症悉退次日腹痛甚可畏喜手按痛即止此脾气虚弱客寒乘之而作是内虚寒而外假热也用香附六君子加木香炮姜服之痛减六七又以前药去二香一钟而愈府庠徐道夫母胃脘当心痛剧右寸闗俱无左虽有微而似絶手足厥冷病势危笃察其色眼胞上下青黯此脾虚肝木所胜用参术茯苓陈皮甘草补其中气用木香和胃气以行肝气用吴茱茰散脾胃之寒止心腹之痛急与一剂俟滚先服煎热再进诸病悉愈昔人有云我但卧病即于胸前不时手写死字则百般思虑俱息此心便得安静胜于服药此真无上妙方也盖病而不慎则死必至逹此理者必能清心克己凡百谨慎而病可获痊否则虽有良药无救也世人遇病而犹恣情任性以自戕贼者是固不知畏死者矣又有一等明知畏死而怕人知觉讳而不言或病已重而犹强作轻浅态度以欺人者斯又知畏死而反以取死尤可笑哉愚按心之官则思而脾则主于思病者有思则心火妄动而五火翕然随之脾气益伤诸藏仍病故书死字以自譬则百虑息而天君泰然虽有疾病勿药自愈矣故古人谓讳疾忌医骄恣不论于理之类为不治之疾有由然矣发热论世间发热症类伤寒者数种治各不同外感内伤乃大闗键张仲景论伤寒伤风此外感也因风寒之邪感于外自表入里故宜发表以解散之此麻黄桂枝之义也以其感于冬春之时寒冷之月即时发病故谓之伤寒而药用辛热以胜寒若时非寒冷则药当有变矣如春温之月则当变以辛凉之药如夏暑之月则当变以甘苦寒之药故云冬伤寒不即病至春变温至夏变热而其治法必因时而没异也又有一种冬温之病谓之非其时而有其气盖冬寒时也而反病温焉此天时不正阳气反泄用药不可温热又有一种时行寒疫却在温暖之时时行温暖而寒反为病此亦天时不正隂气反逆用药不可寒凉又没一种天行温疫热病多发于春夏之间沿门阖境相同者此天地之疠气当随时令㕘气运而施治宜用刘河间辛凉甘苦寒之药以清热解毒已上诸症皆外感天地之邪者若夫饮食劳倦为内伤元气此则真阳下陷内生虚热故东垣发补中益气之论用人参黄茋等甘温之药大补其气而提其下陷此用气药以补气之不足者也又若劳心好色内伤真隂隂血既伤则阳气偏胜而变为火矣是谓隂虚火旺劳瘵之症故丹溪发阳有余隂不足之论用四物加黄栢知母补其隂而火自降此用血药以补血之不足者也益气补隂皆内伤症也一则因阳气之下陷而补其气以升提之一则因阳火之上升而滋其隂以降下之一升一降迥然不同矣又有夏月伤暑之病虽属外感却类内伤与伤寒大异盖寒伤形寒邪客表有余之症故宜汗之暑伤元气为热所伤而耗散不足之症故宜补之东垣所谓清暑益气者是也又有因时暑热而过食冷物以伤其内或过取凉风以伤其外此则非暑伤人乃因暑而自致之之病治宜辛热解表或辛温理中之药却与伤寒治法相类者也凡此数症外形相似而实有不同治法多端而不可或谬故必审其果为伤寒伤风及寒疫也则用仲景法果为温病及温疫也则用河间法果为气虚也则用东垣法果为隂虚也则用丹溪法如是则庶无差误以害人矣今人但见发热之证一皆认作伤寒外感率用汗药以发其表汗后不解又用表药以凉其肌设是虚证岂不死哉间有颇知发热属虚而用补药则又不知气血之分或气病而补血或血病而补气误人多矣故外感之与内伤寒病之与热病气虚之与血虚如氷炭相反治之若差则轻病必重重病必死矣可不畏哉凡酒色过度损伤脾肾真隂咳𠻳吐痰衂血吐血咳血咯血等症误服参茋等甘温之药则病日増服之过多则不可治盖甘温助气气属阳阳旺则隂愈消前项病症乃隂血虚而阳火旺宜服苦甘寒之药以生血降火世人不识往往服参茋以为补子见服此而死者多矣愚按前论治验见于各类补隂丸论人之一身隂常不足阳常有余况节慾者少过慾者多精血既亏相火必旺火旺则隂愈消而劳瘵咳𠻳咯血吐血等症作矣故宜常补其隂使隂与阳齐则水能制火而水升火降斯无病矣故丹溪先生发明补隂之説谓専补左尺肾水也古方滋补药皆兼补右尺相火不知左尺原虚右尺原旺若左右平补依旧火胜于水只补其左制其右庶得水火相平也右尺相火固不可衰若果相火衰者方宜补火但世之人火旺致病者十居八九火衰成病者百无二三且少年肾水正旺似不必补然慾心正炽妄用太过至于中年慾心虽减然少年斵丧既多焉得复实及至老年天真渐絶只有孤阳故补隂之药自少至老不可缺也丹溪先生发明先圣之㫖以正千载之讹其功盛哉今立补隂丸方备加减法于后黄蘖知母龟板锁阳枸杞子五味子地黄天门冬白芍药干姜右为末入炼蜜及猪嵴髓三条和药末杵匀丸桐子大每服八九十丸空心淡盐汤送下寒月可用温酒下愚按前症设若肾经隂精不足阳无所化虚火妄动以致前症者宜用六味地黄丸补之使隂旺则阳化若肾经阳气燥热隂无以生虚火内动而致前症者宜用八味地黄丸补之使阳旺则隂生若脾虚不能生肾隂阳俱虚而致前症者宜用补中益气汤六味地黄丸培补元气以滋肾水若隂阳络伤血随气泛行而患诸血症者宜用四君子加当归纯补脾气以摄血归经太仆先生云大寒而盛热之不热是无火也大热而盛寒之不寒是无水也又云倐忽往来时发时止是无水也昼见夜伏夜见昼止不时而动是无火也当求其属而主之无火者宜益火之源以消隂翳无水者宜壮水之主以镇阳光不可泥用沈寒之剂若梦遗精滑病者加牡蛎白术山茱茰椿根白皮若有赤白浊病者加白术白茯苓山栀仁黄连愚按前症属足三隂亏损所致盖肾主闭藏肝主疏泄若肝肾虚热者用四物加柴胡山栀山茱茰山药脾胃气虚者用补中益气加山茱茰山药思虑伤脾者兼用归脾汤加山茱山药肝肾亏损者六味丸真阳虚败八味丸心肾不交用萆薢分清饮心气虚热者清心莲子饮朱工部素隂虚劳则遗精齿痛用补中益气汤加半夏茯苓芍药山茱山药治之少愈更以十全大补加五味麦门悉愈一儒者患此兼脚跟作痛口干作渇大便干燥午后热甚用补中益气加芍药𤣥参并加减八味丸而愈若脚软弱无力者加牛膝虎胫骨防己木瓜愚按前症多因足三隂虚亏损若脾肾不足而无力者用还少丹肝肾虚热而足无力者用六味丸如不应急用八味丸大尹徐克明因饮食失宜日晡发热口干体倦小便赤濇两腿酸疼彼知医自用四物黄栢知母之剂反头眩目赤耳鸣唇燥寒热痰涌大便热痛小便赤澁又用四物芩连枳实之类胸膈痞满饮食少思汗出如水再用二陈芩连黄栢知母麦门五味言语谵妄两手举拂余谓汗多亡阳神无所依用参茋各五钱归术各三钱逺志茯神酸枣仁炙草各一钱服之熟睡良乆四剂稍安又用八珍汤调补而愈一儒者因毕婚脚腿软痛面黒食减恶寒足肿小腹胀痛上气痰喘余以为少隂亏损阳气虚寒之症用八味丸料煎服诸症顿除又服丸剂半载元气渐充形体如故一妇人发热口干月经不调半载后两腿无力服祛风散湿之剂腿益肿痛体更倦怠经事不通余作肝脾肾虚寒用六味八味二丸兼服两月诸症渐愈若有疝气病者加苍术黄连山栀川芎吴茱茰青皮愚按疝症専主肝经者多如运气或在泉寒胜木气挛缩禁于此经或司天燥胜木气抑鬰于此经或忿怒悲哀忧抑顿挫结于经或药淋外固闭尾缩精壅于此经其病差别如此且夫遗溺闭隆隂痿脬痺精滑白淫皆男子之疝也不可妄归之肾冷血涸不月月罢腰膝上热足躄嗌干癃闭少腹有块或定或移前隂突出后隂痔核皆女子之疝也但女子不谓之疝而为之瘕若年少而得之不计男子妇人皆无子故隠蔽委曲之事了不干脬肾小肠之事乃足厥隂之症也窃谓前症若因肝经湿热当用炒山栀茯苓黄栢泽泻川芎当归吴茱茰黄连山查若肝肾二经湿热当用六味地黄丸料加柴胡山栀若肝脾二经隂虚热宜补中益气加炒山栀炒黒黄连吴茱茰盖疝名有七形症所因不同治法亦异当详玉机微义若脾气虚弱畏寒易泄者加白术陈皮干姜愚按前症亦有脾胃虚弱有脾胃虚寒有命门火衰者脾胃虚弱畏寒易泄者用六君子加补骨脂肉豆蔲治之脾胃虚寒畏寒易泄者用六君子肉果木香调之命门火衰不能生脾土者用八味丸补之沈大尹每五更即泄余以为肾泄用五味子散数服而愈后不慎起居不节饮食其泄复作日夜无度畏寒饮食且难消化肌体日痩余曰乃变火衰之症也遂与八味丸泻止食进若眼目昏暗加当归川芎菊花柴胡黄连乌犀角蔓荆子防风愚按目者五臓之华上荣于目得气血之精者若昏暗或有黒花皆肾经不足也用滋隂肾气丸若视物散大或见非常之状者皆隂血虚弱也用滋隂地黄丸若两目昏暗四肢倦怠者乃脾虚五臓之精不能上腾用东垣益气聪明汤若两目𦂳小羞明畏日或视物无力肢体倦怠或头面麻木者乃脾肺之气虚不能上行也用东垣神效黄茋汤若病后或日晡或灯下不能观物者乃阳虚下陷隂盛故也用决明夜光丸或镇隂升阳汤若兼气虚之人加人参黄茋若左尺既虚右尺亦微命门火衰阳事不举加黒附子肉桂沉香愚按前症果尺脉虚宜用六味地黄丸以滋水之源若右尺脉虚宜用八味地黄丸以益火之主劳瘵男子二十前后色慾过度损伤精血必生隂虚火动之病睡中盗汗午后发热哈哈咳𠻳倦怠无力饮食少进甚则痰涎带血咯吐出血或咳血吐血衂血身热脉沉数肌肉消瘦此名劳瘵最重难治轻者必用药数十服重者期以嵗年然必须病人爱命坚心定志絶房室息妄想戒恼怒节饮食以自培其根否则虽服良药亦无用也此病治之于早则易若到肌肉销铄沉困着床沉伏细数则难为矣又此病大忌服人参若曾服过多者亦难治今制一方于后治色慾证先见潮热盗汗咳𠻳倦怠趂早服之生地黄甘草干姜川芎熟地陈皮当归白术黄蘖白芍药知母天门冬生姜三片水煎空心温服愚按前方治火盛隂虚之法也大抵此症属足三隂亏损虚热无火之症故昼发夜止夜发昼止不时而作当用六味地黄丸为主以补中益气汤调补脾胃若脾胃先损者当以补中益气为主以六味地黄丸温存肝肾多有得生者若误用黄栢知母之类则复伤脾胃饮食日少诸藏愈虚元气下陷腹痞作泻则不可救矣夫衂血吐血之类因虚火妄动血随火而泛行或阳气虚不能摄血归经而妄行其脉弦洪乃无根之火浮于外也大抵此症多因四五六月为火土大旺金水衰涸之际不行独宿淡味保养二藏及十一二月火气潜藏不逺帏幙戕贼真元故至春末夏初患头疼脚软食少体热注夏之病或少有老态不耐寒暑不胜劳役四时迭病皆因气血方长而劳心亏损或精血未满而早斵丧故其见症难以名状若左尺脉虚弱或细数是左肾之真隂不足也用六味丸右尺脉迟软或沈细而数欲絶是命门之相火不足也用八味丸至于两尺微弱是隂阳俱虚也十补丸此皆滋其化源也仍㕘前发热及后咳𠻳诸症治法用之州同韩用之色慾过度烦热作渇饮水不絶小便淋大便秘结唾痰如涌面目俱赤满舌生刺两唇燥裂遍身发热或身如芒刺而无定处两足心如烙左三部脉洪而无伦此肾隂虚阳无所附而发于外盖大热而甚寒之不寒是无水也当峻补其隂遂以加减八味丸料一觔肉桂用一两以水顿煎六碗氷冷与饮半饷熟睡至晚又温饮一碗诸症悉退翌日畏寒足冷至膝诸症仍至是无火也当补其阳急以八味丸四剂诸症顿退举人陈履贤色慾过度孟冬发热无时饮水不絶痰涎上涌遗精不止小便淋或用四物二陈之类胸膈不利饮食少思大便不实余朝用四君子汤加熟地当归夕用加减八味丸更以附子唾津调搽涌泉穴渐愈府庠王以道元气素弱丙午丁未二年以科场嵗考积劳致疾至十二月间其病盛作大热泪出随凝目赤面黯扬手露胸气息沉沉几絶脉洪大鼓指按之如无舌干扪之如刺此内真寒而外假热也遂先服十全大补汤余曰既服此汤其脉当收敛为善少顷熟睡觉而恶寒増衣脉顿微细如丝此真寒之真象也余以人参一两加熟附三钱水煎顿服而安夜间脉复脱余以参二两熟附五钱仍愈后以大剂参术归身炙甘草等药调理而安右药此敬臣所亲试者虽昏聩中固知必此药然后可治必立斋然后能识此病能用此药因尊信服之卒致痊愈向使悞投寒凉之剂能不殆哉今留余生皆立翁所赐也感激之余因附数语言药案之末以告世之患者一男子吐血遇劳即作余以为劳伤肺气血不归源与补中益气加麦门五味山药熟地茯神逺志服之而愈一男子咳𠻳吐血热渇痰盛盗汗遗精余以为肾水亏损用地黄丸料加麦门五味以壮水而愈后因劳怒忽紫血成块上涌先用花蕋石以化之又用独参汤以补之仍用前药调理遂愈后每劳则咳𠻳有痰吐血脾肺肾三脉皆洪数用补中益气加贝母茯苓山茱山药麦门五味与前药间服而愈一星士谈命良久不时吐血一二口余谓此劳伤肺气与补中益气汤加麦门五味山药熟地茯神逺志服之而愈一童子年十四嵗发热吐血余以补中益气宜以滋化源不信乃服寒凉降火前症愈甚或谓曰童子未室何肾虚之有参茋补气奚为用之余述丹溪先生云肾主闭藏肝主疏泄二藏俱有相火而其系上属于心心为君火为物所感则相火翕然而起虽不交㑹而其精亦已暗耗矣又禇氏精血篇云男子精未满而御女以通其精则五臓有不满之处异日有难状之疾正此谓也遂用补中益气汤及地黄丸而痊一妇人素勤苦冬初咳𠻳吐痰发热久而吐血盗汗经水两月或三月一至遍身作痛或用清热化痰等药口噤筋挛余用加减八味丸及补中益气加麦门五味山药治之年余而痊一妇人年将七十素有肝脾之症每作则饮食不进或胸膈不利或中脘作痛或大便作泻或小便不利余用逍遥散加山栀茯神逺志木香而愈后因忧思吐紫血成块每作先倦怠后烦热以前药加炒黒黄连三分吴茱茰二分顿愈复因怒吐多色赤躁渇垂死乃用人参一两白术白茯苓当归各三钱陈皮炮黒干姜各二钱炙甘草木香各一钱一剂顿止若咳𠻳盛加桑白皮马兠铃瓜蒌仁各七钱五味子十粒若痰盛加姜制半夏贝母瓜蒌仁愚按前二症肾气虚弱火盛水涸津液涌而为痰者用六味丸肾经阳气虚惫者用八味丸脾肺气虚不能摄涎归源而痰盛咳𠻳者用六君子汤加桔梗虚寒者更加炮姜若潮热盛加桑白皮沙参地骨皮愚按前症若寅夘辰时潮热者肝经燥热也用六味丸补肾水以生肝血若午未时潮热者心经虚热也用六味丸壮水之主以制阳光申酉戍时潮热者肺经虚热也用补中益气汤培脾土以生肺金亥子丑时潮热者肾涸虚热也用六味丸兼手足逆冷者肾经虚败也用六味丸大凡潮热发热晡热者五臓齐损也须用六味丸气血亏损者须用十全大补汤若梦遗精滑加巁龙骨山茱茰愚按前症若肾气不足用益志汤金锁正元丹肝肾虚热者用六味丸加味逍遥散脾虚热者用六味丸补中益气汤凡此悉属不足之症宜用十全大补汤或用萆薢分清饮送八味丸若盗汗多加牡蛎酸枣仁浮小麦愚按前症若阳气虚弱汗出不止肢体倦怠用茋附汤上气喘急盗汗气短头晕者用参附汤肾气虚弱盗汗发热者用六味丸若肾气虚乏盗汗恶寒者用八味丸气血俱虚而盗汗者用十全大补汤阳盛隂虚者当归六黄汤心肾虚弱者斑龙丸若赤白浊加白茯苓黄连愚按前症若脾肺虚热者用补中益气汤送六味丸肺肾虚热者用黄芩清肺饮送六味丸肝肾虚热者加味逍遥散送六味丸劳伤心肾者清心莲子饮鬰结伤脾者归脾汤若鬰怒伤肝脾者加味逍遥散若心肾虚弱者小温金散若思虑伤心肾者茯兎丸梦遗精滑赤白二浊治法当互㕘用之一男子年踰二十早于斵丧梦遗精滑睡中盗汗唾痰见血足热痿软服黄栢知母之类余曰此阳虚而隂弱也当滋其化源不信恪服之前症益甚其头渐大顖门渐开视物皆大吐痰呌喊余以如法调补诸症渐退头顖渐敛而安若兼衂血咳血出于肺也加桑白皮黄芩山栀若兼𠻳血痰血出于脾也加桑白皮贝母黄连瓜蒌仁若兼呕吐血出于胃也加山栀黄连干姜蒲黄韮汁姜汁若兼咯吐血出于肾也加桔梗𤣥参侧栢叶愚按前方惟上古之人形病俱实者宜用之今之患者多属形病俱虚治者当求其属而主之若前症鬰热伤肺而衂血者用黄茋益气汤肺气虚热不能摄血而衂者用四君子加芎归五味子鬰结伤脾而𠻳吐血者用归脾汤胃经有热而𠻳吐血者用犀角地黄汤胃气弱而𠻳吐血者用四君子加芎归升麻肾经虚热隂火内动而咯吐血用六味丸补中益气汤怒动肝火而见血者用加味逍遥散肾涸肝火动而见血者用六味丸虽曰血得热而错经妄行亦有卫气虚不能统摄荣血而为妄行者不可不察已上诸症皆属足三隂亏损虚火内动所作非外因所致者宜六味丸补中益气汤滋其化源是治本也其因甚多不能枚举治者当临症而制宜庶无悮矣若先见血证或吐衂盛大者宜先治血治法轻少者凉血止血盛大者先消瘀血次止血凉血盖血来多必有瘀于胸膈不先消化之则止之凉之不应也葛可久十药神书方可次第检用方内惟独参汤止可用于大吐血后昏倦脉微细气虚者气虽虚而复有火可加天门冬若如前所云隂虚火动潮热盗汗咳𠻳脉数不可用愚按刘宗厚先生云荣者水谷之精也和调于五臓洒陈于六腑乃能入于脉也源源而来生化于脾总统于心藏受于肝宣布于肺施泄于肾灌溉一身是以出入升降濡润宣通者由此使然也故经云气主嘘之血主濡之又云肺朝百脉之气肝统诸经之血气血为人身之槖籥也观此多因饮食起居六淫七情失宜亏损元气以致诸经失职不能司摄法当调补脾肝之气使血各归其源诸病自愈矣若潮热咳𠻳而脉数者元气虚弱假热之脉也尤当用甘温调补脾胃为善若病属火大便多燥然须节调饮食勿令泄泻若胃气复壊泄泻稀溏则前项凉寒之药难用矣急宜调理脾胃用白术茯苓陈皮半夏神曲麦芽甘草等药俟胃气复然后用前本病药收功保后可合补隂丸常服之及用葛可久方愚按内经云肾开窍于二隂大小便也若肾经津涸者用六味丸脾肺气虚者补中益气汤脾经鬰结者加味归脾汤气血虚者八珍汤若发热作渇饮冷用竹叶黄茋汤若膏粱厚味积热者加味清胃散一儒者大便素结服搜风顺气丸后胸膈不利饮食善消面戴阳色左闗尺脉洪大而虚余曰此属足三隂虚症也彼不信乃服润肠丸大便不实肢体倦怠余以补中益气六味地黄月余而验年许而安一儒者懐抱鬰结发热作渇胸膈不利饮食少思服清热化痰行气等剂前症益甚肢体倦怠心脾二脉濇滞余用加味归脾汤饮食渐进但大便尚濇两颧赤色用八珍汤加苁蓉麦门五味至三十余剂大便自润一男子所患同前不信余言服大黄等药泄泻便血遍身黒黯复求治余视之曰此隂阳二络俱伤也经曰阳络伤则血外溢隂络伤则血内溢内外俱伤其死奚待辞不治后果然一儒者口干发热小便频浊大便秘结盗汗梦遗遂致废寝用当归六黄汤二剂盗汗顿止用六味地黄丸二便调和用十全大补汤及前丸兼服月余诸症悉愈枳术丸论人之一身脾胃为主胃阳主气脾隂主血胃司受纳脾司运化一纳一运化生精气津液上升糟粕下降斯无病矣人惟饮食不节起居不时损伤脾胃胃损则不能纳脾损则不能化脾胃俱损纳化皆难元气斯弱百邪易侵而饱闷痞积闗格吐逆腹痛泄痢等症作矣况人于饮食岂能一一节调一或有伤脾胃便损饮食减常元气渐惫矣故洁古制枳术之丸东垣发脾胃之论使人常以调理脾胃为主后人称为医中王道厥有㫖哉近世论治脾胃者不分隂阳气血而率皆理胃所用之药又皆辛温燥热助火消隂之剂遂致胃火益旺脾隂愈伤清纯中和之气变为燥热胃脘干枯大肠燥结脾臓渐絶而死期廹矣殊不知脾胃属土属湿位居长夏故湿热之病十居八九况土旺四季寒热温凉各随其时岂可偏用辛热之剂哉今举枳术丸方立加减法于后白术枳实右为细末荷叶包饭烧取出杵烂和药杼匀丸菉豆大每服五六十丸清米汤下此法一补一消取饮食缓化不令有伤东垣加陈皮一两名枳术橘丸治老㓜元气衰弱饮食少进久服令人多食而不伤愚按经云脾为消化之器薫蒸腐熟五谷者也若饮食自倍肠胃乃伤则不能运化其精微故嗳气吞酸胀满痞闷之症作矣故用此丸消之实非専主补养若脾胃虚弱者宜用四君子汤脾胃虚寒者宜用四君子加炮姜命门火衰者用八味丸廷评张汝翰饮食难化服枳术丸体瘦发热脉浮大余以为命门火衰而脾胃虚寒用八味丸不月而饮食进三月而形体充工部陈禅亭患前症服消导之药益甚余曰此火衰而不能生土故脾病也当益火则土自实而脾安矣不悟仍服前药后遂殁若元气素弱饮食难化食多即腹内不和疼痛泄泻此虚寒也加人参白芍药神曲大麦芽愚按前方乃饮食所伤之治法也东垣先生云亦有六淫而致泻者有七情而致泻者又有饮食所伤而致泻者有因胃气下流而致泻者有因风而成飱泄者有因痰积于上焦以致大肠不固而泄者有因脾胃气虚而泄者治法外淫所伤当调六气七情所伤当平五臓饮食所伤当消停滞胃气下流当升举之因风而成当解散之痰积于上焦当去其痰而不治其泄脾胃气虚者当补益之丹溪先生谓饮食毕而肠鸣腹痛泻尽食物者脾虚食泻用理中汤加炮姜攻刺腹痛洞下水谷名寒泄用理中汤送大戊己丸寒甚者附子桂香丸恶食者八物汤粪色青黄肛门痛烦燥作渇小便不利者名热泻用五苓散香连丸泻而恶食而气噫腐臭者名食泻治中汤加砂仁或送感应丸佥宪髙如斋饮食难化腹痛泄泻用六君子加砂仁木香治之而痊后复作完谷不化腹痛头疼体重困倦余以为脾虚受湿用芍药防风汤而愈太仆杨举元先为饮食停滞小腹重坠用六君子加升麻柴胡渐愈后饮食难化大便不实里急后重数至圊而不得用升阳除湿防风汤而痊后心腹作痛饮食不甘用和中丸倍加益智仁而寻愈光禄杨立之元气素弱饮食难化泄泻不已小便短少洒淅恶寒体重节痛余以为脾肺虚用升阳益胃汤而痊大凡泄泻用分利调补等剂不应者此肝木鬰于脾土必用升阳益胃之剂庶能保生其五臓胜负所致者见第二卷泄泻各条下若素有痰火胸膈鬰塞嚥酸噎气及素有吞酸吐酸之症或有酒积泄泻结痛此皆湿热也加黄连白芍药陈皮石膏生甘草缩砂木香川芎愚按前症吐酸吞酸大略不同吐酸者湿中生热吞酸者虚热内鬰皆属脾胃虚寒中传末症故内经以为火者指其病形而言也东垣以为胃寒者指其病本而言也凡患此者先当辨其吞吐而治以固本元为主若复寒凉复伤胃气则实实虚虚者矣复审其脾气虚而饮食不能输化浊气不能下降者须用六君子汤补养脾胃为主少佐越鞠丸以清中故东垣先生云邪热不杀谷若误认为实热而妄用寒凉必变败症若伤食饱闷痞塞不消加神曲麦芽山查有食积痞块在腹者再加黄连厚朴积坚者再加蓬术昆布愚按前症若脾胃素实止因倍食暴伤而患者宜用前药否则慎用也东垣云脾胃之气壮则多食而不伤过时而不饥前症若因脾气虚弱不能腐化者宜培补之若脾胃虚寒者宜温养之若命门火衰者宜温补之大凡食积痞块症为有形所谓邪气胜则实真气夺则虚惟当养正则邪积自除矣虽云坚者削之客者除之若胃气未虚元气尚实乃可用也或病久虚羸或元气素弱者亦当固本为主而佐用前法不然反致痞满不食而益其病矣然古人立法皆备其常也而为按图索骥可乎学者推此而用其庶㡬乎若伤冷食不消腹痛溏泄加半夏缩砂干姜神曲大麦芽愚按前症若伤性热之物者用二陈加黄连山查伤湿面之物者用二陈加神曲麦芽伤米食者用六君加谷蘖伤麪食者用六君加麦蘖伤肉食者用六君加山查伤鱼腥者用六君倍加陈皮伤角黍炊饭者用六君倍加酒曲若物已消而泻未愈者此脾胃受伤也宜用六君子汤若饮食减少或食而难化者属脾胃虚寒也加炮姜木香肉果不应加五味吴茱骨脂脾肾虚寒者须服八味丸否则多患脾虚中满之症其神曲麦芽虽助戊土以戊熟水谷麦芽一味余以治妇人丧子乳房胀痛欲成痈者用一二两炒熟煎服即消其破血散气可矣丹溪云麦芽消肾妇人良方云神曲善下胎皆尅伐之功多而补益之功少亦不宜轻用唐仪部胸内作痛月余腹亦痛左闗弦长右闗弦𦂳面色黄中见青此脾胃虚弱肝邪所乗以补中益气汤加半夏木香二剂而愈又用六君子汤二剂而安李仪部常患腹痛余以补中益气汤加山栀即愈一日因怒肚腹作痛胸脇作胀呕吐不食肝脉弦𦂳面色青黄此肝乗脾也仍用补中益气吞左金丸一服即愈若人性多气恼夹气伤食气滞不通加川芎香附木香黄连愚按前症若因中气虚弱不能运行者宜用六君子加山栀木香如不应送保和丸太守朱阳山因怒腹痛作泻或两脇作胀或胸乳作痛或寒热往来或小便不利或饮食不入呕吐痰涎神思不清此肝木乗脾土用小柴胡加山栀炮姜茯苓陈皮制黄连一剂即愈阳山之内素善怒胸膈不利吐痰甚多吞酸嗳腐饮食少思手足𤼵热所服非芩连枳实必槟苏厚朴左闗弦洪右闗弦数余以为肝火血燥木乗土位也朝用六味地黄丸以滋养肝木夕用六君子加当归芍药以调补脾土不月而愈后因恚怒前疾复作或用二陈加石膏服之吐涎如涌外热如灼脉洪大按之如无余曰脾主涎乃脾损发热而涎泛溢也用六君子加姜桂一服即睡觉而诸症顿失又数剂而康若服理气化痰等药必变腹胀喘促腿浮膝肿淋等症急用济生加减肾气丸救之多有得生者详见各方若胸膈不利过服辛香燥热之药以致上焦受伤胃脘干燥呕吐噎膈反胃加黄连山栀仁白芍药当归桔梗生甘草石膏胸膈顽痰胶结及大便燥秘再加芒硝愚按王安道先生曰内膈呕逆食不得入是有火也若病而吐食入反出是无火也治法若脾胃气虚而胸膈不利者用六君子汤壮脾土生元气若辛热之剂而呕吐噎膈者用四君子加芎归益脾土以抑隂火胃火内格而饮食不入者用六君子加芩连清热养胃若病呕吐食入而反出者用六君子加木香炮姜温中补脾若服耗气之剂血无所生而大便燥结者用四君子加芎归补脾生血若火逆冲上食不得入者用四君子加山栀黄连清热养血若痰饮阻滞而食不得入者用六君子加木香山栀补脾化痰若脾胃虚寒饮食不入或入而不化者用六君子加木香炮姜温补脾胃更非慎房劳节厚味调饮食者不治年髙无血者亦不治一男子食少胸满手足逆冷饮食畏寒发热吐痰时欲作呕自用清气化痰之剂胸腹愈胀唿吸不利吐痰呕食小便淋漓又用五芩散之类小便不利诸症益甚余曰此脾土虚寒无火之症故食入不消而反出非气膈所致遂用八味丸补中益气加半夏茯苓姜桂旬日乃愈秀才杨君爵年将五十胸痞少食吐痰体倦肌肉消瘦所服方药皆耗气破血化痰降火余曰此气鬰所伤阳气不能升越属脾经血虚之症当用归脾汤解鬰结生脾血用补中益气壮脾气生发诸经否则必为中满气膈之患不信仍服前药后果患前症而殁若素有痰火者加半夏橘红白茯苓黄芩黄连愚按前症亦有因脾气不足者有因脾气鬰滞者有因脾肺之气亏损者有因肾气虚不能摄水泛而似痰者有因脾气虚不能摄涎上溢而似痰者有因热而生痰者有因痰而生热者有因风寒暑湿而得者有因惊而得者有因气而得者有因酒而得者有因食积而得者有脾虚不能运化而生者有胸中痰鬰而似鬼附者各审其原而治之若人能食好食但食后反饱难化此胃火旺脾隂虚也加白芍药人参石膏生甘草黄连香附木香愚按东垣先生云胃中元气盛则能食而不伤过时而不饥脾胃俱旺则能食而肥脾胃俱虚不能食而瘦或少食而肥虽肥而四肢不举又有善食而瘦者胃中火邪于气分则能食而肉削今能食而难化者脾气虚弱不能腐化水谷故前药不应或加热渇呕吐或腹胀泄泻等症者乃是脾胃复伤急用六君子加芍药木香炮姜补之亦有属脾气鬰结者当解鬰健脾若用清凉降火以致中气虚痞而不食或食而食反出又以为膈噎用行气化痰者必不能疗也若年髙人脾虚血燥易饥易饱大便燥难用白芍药当归人参升麻甘草山查大麦芽桃仁此老人常服药也愚按前症属形气病气俱不足脾胃虚弱津血枯涸而大便难耳法当滋补化源又有脾约症成无已云胃强脾弱约束津液不得四布但输膀胱小便数而大便难者是也宜用脾约丸隂血枯藁内火燔灼肺金受邪土受木尅脾肺失𫝊大便秘而小便数者宜用润肠丸病气有余之治法也经云脾为至隂已土而主隂然老弱之人当补中益气以主隂血职方陈莪斋年踰六旬先因大便不通服内疏等剂后饮食少思胸腹作胀两脇作痛形体倦怠两尺浮大左闗短濇右闗弦濇时五月此乃命门火衰不能生脾土而肺金又尅肝木决其金旺之际不起后果然一老妇痰喘内热大便不通两月不寐此肝肺肾亏损朝用六味丸夕用逍遥散各三十余剂计所进饮食百余碗腹始痞闷乃以猪胆汁导而通之用十全大补汤调理而安若间断前药饮食不进诸症复作化痰丸论痰者病名也人之一身气血清顺则津液流通何痰之有惟夫气血浊逆则津液不清薫蒸成聚而变为痰焉痰之本水也原于肾痰之动湿也主于脾古人用二陈汤为治痰通用者所以实脾燥湿治其标也然以之而治湿痰寒痰痰饮痰涎则固是矣若夫痰因火上肺气不清咳𠻳时作及老痰鬰痰结成粘块凝滞喉间吐咯愚按前症若形病表里俱实而痰邪痞闷者宜用本方若脾肺气虚痰涎不得运化而痞闷者宜用六君子少加桔梗枳殻若脾胃虚弱不能摄涎归源而痞闷者宜用六君炮姜若时气发热变为黄病所谓瘟黄也治宜内泻湿热茵蔯黄连山栀仁白茯苓厚朴木通白术人参木香白芍药干葛右姜水煎食前服查继服愚按前症若因湿热壅滞所致者宜用此方若因病久元气益虚而脾之正色见于外者宜用补中益气加茵蔯茯苓若中气虚寒四肢厥冷或浮肿黒黄者用人参理中汤加茯苓茵蔯观东坡任黄州用圣散子正谓此意土人不知反用槟榔导损真气疎泄腠理外邪易感病由是作若节饮食慎起居适寒暑固元气以却外邪虽患是症亦为轻浅嘉靖甲申春南都大疫煎圣散子普济老㓜并服子素不善调摄吐痰口干饮食不美服化痰行气之剂胸满腹膨痰涎愈盛服导痰理脾之剂肚腹膨胀二便不利服分气利水之剂腹大脇痛睡卧不得服破血消导之剂两足皆肿两闗脉浮大不及于寸口余以脾土虚而生痰朝用金匮加减肾气丸夕用补中益气汤煎送前丸月余诸症渐退饮食渐进再用八味丸补中益气汤月余乃能转侧又两月而能歩履却服十全大补汤还少丹又半载而康后稍失调理其腹仍胀随服前药即愈一武职形体魁梧素不围炉不喜热食行则喘促自谓气实老痰服碑记丸攻伐之诊其脉洪数重按全无余谓命门火衰脾肺虚寒与八味丸一服痰喘稍止数服全止遂能亲火喜热饮食盖碑记丸出自西域凂方外人所制者经云西域水土刚强其民不衣而褐荐其民华色而脂肥故邪不能伤其形体其病生于内其治宜毒药由此观之恐不可概用也太仓陆中舍以肾虚不能摄水肚腹胀大用此丸未数服而殁于京今之専门治蛊者即此方也又名黒丸子用之无不速亡机房蔡一素不慎起居患症同前更加手足逆冷恶寒饮食余用补中益气汤加附子一钱先回其阳至数剂诸症渐愈余因他往或用峻厉之剂下鲜血甚多亦致不起若此等老痰饮酒之人多有之酒气上升为火肺与胃脘皆受火邪故鬰结而成此方用天麦冬黄芩泄肺火也海粉芒硝咸以软坚也瓜蒌仁润肺清痰香附米开鬰降气连翘开结降火青黛降鬰火故皆不用香燥之剂愚按前症若饮食少思或胸膈不利者此中气虚弱也宜用补中益气汤为主中气既健其痰自运化若肾气亏损津液难降败浊为痰者乃真臓之症宜用六味地黄丸为主肾气既壮津液清化而何痰之有哉亦有因脾胃亏损中焦气虚不能运化而痰者亦有因峻厉过度脾气愈虚不能运化津液凝滞而为痰者凡此皆当健脾胃为主备用要方若夏月伤暑发热汗大泄无气力脉虚细而迟此暑伤元气也服后方人参黄茋麦门冬白芍药陈皮白茯苓黄连甘草黄栢白术香薷知母右姜水煎食前温服愚按东垣先生曰暑热之时无病之人或避暑热纳凉于深堂大厦得之者名曰中暑其病必头痛恶寒身形拘急肢节疼痛烦热无汗为房室隂寒之气所遏名曰中暍以大顺散热药主之若行人或农夫于日中得之者名曰劳役中热其病必苦头痛躁热恶热肌热大渇汗泄懒动为天热外伤肺气以苍术白虎汤凉剂主之若人元气不足用前药不应宜补中益气汤主之大抵夏月阳气浮于外隂气伏于内若人饮食劳倦内伤中气或酷暑劳役外伤阳气者多患之法当调补元气为主而佐以解暑若中暍者乃隂寒之症法当补阳气为主少佐以解暑故先哲多用姜桂附子之类此推内经舍时从症之良法也今患暑症殁而手足指甲或肢体青黯此皆不究其因不温补其内而泛用香薷饮之类所误也夫香薷饮乃散阳气导真隂之剂也须审有是症而服亦何患哉若人元气素虚或犯劳过度而饮之者适所以招暑患痞也若夏秋暑热因过用冷物茶水伤其内又过取凉风伤其外以致恶寒发热胸膈饱闷或饮食不进或兼呕吐泄泻此内外俱伤寒冷也人参干姜厚朴白术陈皮羌活枳实白茯苓甘草右姜水煎食前温服愚按前症如未应宜用藿香正气散若内外已解寒热未退或饮食未进宜用六君子汤保命集云霍乱属阳明症宜用和中平胃建中或四君子汤若脉浮自汗四君子加桂枝主之脉浮无汗四君子加麻黄吐利转筋脇下痛脉弦者木尅土也用平胃散加木瓜或建中加柴胡木瓜吐利转筋腹中痛体重脉沉而细者四君子加白芍药良姜吐利而四肢拘急脉沉而迟属少隂四君子加姜附厚朴吐利而四肢厥冷脉微缓属厥隂建中加归附吐利头痛而身热多欲饮水者五苓散寒多不欲饮水者理中丸主之元戎云太隂症霍乱者理中加橘红吐下腹痛手足逆冷理中加熟附吐利后转筋者理中加火煅石膏一两进士刘华甫夏月食生冷果品患前症余用附子理中汤一服顿安上舍徐民则夏月入房及食氷果面食而患腹痛余曰此隂寒之症也须用附子理中汤以回阳不信别用二陈枳实黄连香薷饮之类而死若夏暑在途中常服以壮元气清热驱暑服之免中暑霍乱泄泻利疾等症人参白术黄芩五味子甘草麦门冬白芍药白茯苓知母陈皮香薷右姜水煎食前温服愚按前症若人元气虚弱宜用补中益气去柴胡升麻加麦门五味或少加炒黒黄栢人参养气汤亦可用一儒者季夏患泄泻腹中作痛饮食无味肢体倦怠余用补中益气汤八味地黄丸月余而痊后彼云每秋间必患利今则无恙何也余曰此闭藏之月不逺帏幙妄泄真阳而然前药善能补真火火能生土脾气生旺而免患也若遇劳倦辛苦用力过多即服后方三二服免生内伤发热之病此方主于补气人参麦门冬陈皮黄茋白术甘草五味右姜枣水煎食前温服劳倦甚加熟附子四五分愚按前论开世俗之蒙瞶济无穷之夭枉内附子若素畏寒饮食者尤宜用若素喜寒饮食者以肉桂或炮姜代之亦可但世所鲜用耳一妇人因劳役发热倦怠唾痰欲呕或以为火症用清热化痰等药反大便不实无气以动余以寒凉复伤中气形病俱虚用前方加附子治之而痊后复劳经水数日不止衆以为附子之热所致用四物芩连槐花之类凉而止之前症愈甚更加胸膈痞满饮食日少余仍用前方去门冬更加茯苓半夏炮姜数剂渐愈又用当归芍药汤而经止但四肢逆冷饮食难化不时大热此命门真火衰脾土虚寒之假热也用八味丸半载而痊又服六味丸三载而生子薛氏医案卷二十薛氏医案卷二十一钦定四库全书薛氏医案卷二十一明薛已订明医杂着泄㵼泄本属湿然多因饮食不节致伤脾胃而作须看时令分寒热新久而施治治法补脾消食利小便亦有升提下陷之气用风药以胜湿亦有久泄肠胃虚滑不禁者宜收澁之主方陈皮甘草白术白茯苓白芍药若伤食㵼黄或食积加神曲麦芽山查黄连若腹中穿狭再加厚朴枳实以消停滞愚按前症若饮食已消而泄㵼未止此脾胃之气伤也宜用五味异功散若泄㵼而腹中重坠此脾胃之气下陷也宜用补中益气汤若服尅滞之剂而腹中穿狭此脾气虚痞也宜用六君子汤若脇胀少食善怒㵼青此脾虚肝所乘也宜六君子加柴胡升麻木香若少食体倦善噫泄黄此脾虚色陷也宜用六君子加升麻柴胡大凡诸症若脾脉弦长者肝木乘脾土也当补脾平肝若脾脉沈弦者寒水侮脾土也当温中补肾夫黄连枳实虽消停滞开痞闷若人脾胃充实暴患实痞宜暂用之若人屡患屡服或脾胃虚痞者而用之则脾胃反伤而诸症蜂起矣故东垣先生云脾胃实者用黄连枳实泻之虚者用白术陈皮补之须分病之虚实人之南北而治之后倣此若小便赤澁短少加猪苓泽泻以分利之夏月加茵陈山栀仁愚按前症若津液偏渗于大肠大便泻而小便少者宜用此药分利若隂阳已分而小便短少者此脾肺气虚而不能生水也宜用补中益气汤加麦门五味隂火上炎而小便赤少者此肺气受伤而不能生水也用六味地黄丸加麦门五味肾经隂虚阳无所生而小便短少者用滋肾丸肾气丸肾经阳虚隂无所化而小便短少者用益气汤六味丸若误用渗泄分利复伤阳气隂无所生而小便不利或目睛凸出腹胀如鼔或腿膝肿硬或皮肤断裂者先用滋肾丸益气汤毎见元气虚而复用泽泻猪苓之类因损眞隂以致前症益甚者急投金匮加减肾气丸多有复生者若反复牵牛大黄峻剂而通之是速其危也若口渇引饮加干姜人参麦门冬升麻乌梅肉愚按前症若胃气伤而内亡津液者用七味白术散胃气弱而津液少者用补中益气汤气血俱虚而津液少者用十全大补汤肾虚津液短少者用六味地黄丸肾水不足而虚火上炎者用加减八味丸若肾水不足之人患泄㵼或服分利之济过多而患口渇者若不用前药以固其本源则肺肾复伤多变小便不利肚腹水肿等危症矣宪副屠九峯先泻而口渇尺脉数而无力略用解酒毒利小便之剂不应余曰此肾隂亏损虚火炽盛宜急壮水之主不然必发疽而不能收敛也不信别服降火化痰之剂果患疽而殁若夏秋之间湿热大行暴注水泻加黄连苍术泽泻黄疸小便赤加茵蔯山栀木通愚按东垣云若値秋燥行令湿热少退体重节痛口舌干燥饮食无味二便不调不欲饮食或食不化兼洒淅恶寒悽惨面恶此肺之脾胃虚而阳气不伸也用升阳益胃汤治之前症若湿热内作脾胃不能通调而致者宜用此药分利之湿热已去脾胃虚弱而致者宜用六君子当归调补之湿热已去脾气下陷而致者宜用补中益气汤升举之其黄疸若小便不利四肢沈重渇不欲饮此湿胜于热用大茵蔯汤大便自利茵蔯栀子黄连汤若往来寒热身黄者宜用小柴胡加栀子若因劳伤形体饮食失节而身黄者用小半夏汤盖黄疸为内伤不足之症宜调补脾胃元气为主若妄用驱逐复伤元气多致不起若久㵼脾胃虚弱饮食难化加黄茋人参神曲麦芽木香干姜愚按前症或作呕或饮食少思属脾胃虚弱用四君子加半夏木香或兼作呕或腹作痛属脾胃虚寒用六君子加炮姜木香若麦芽善损肾神曲善化胎消肾不宜轻用大抵此症多由泛用消食利水之剂损其眞隂元气不能自主持遂成久泄若非补中益气汤四神丸滋其本源后必胸痞腹胀小便淋沥多致不起若久泄肠胃虚滑不禁加肉豆蔲诃子皮赤石脂木香干姜愚按东垣先生云中焦气弱脾胃受寒冷大便滑泻腹中雷鸣或因误下末传寒中复遇时寒四肢厥逆心胃绞痛冷汗不止此肾之脾胃虚也用沈香温胃丸治之窃谓前症若脾胃虚寒下陷者用补中益气汤加木香肉豆蔲补骨脂若脾气虚寒不禁者用六君子汤加炮姜肉桂若命门火衰而脾土虚寒者用八味丸若脾肾气血俱虚者用十全大补汤送四神丸若大便滑利小便闭澁或肢体渐肿喘𠻳唾痰为脾肾气血俱虚宜用十全大补汤送四神丸若大便滑利小便闭澁或肢体渐肿喘𠻳唾痰为脾肾亏损宜用金匮加减肾气丸若饮酒便泄此酒积热泻也加黄连茵陈干姜木香愚按前症若酒湿未散脾气未虚宜用此药分利湿热若湿热已去中气被伤宜用六君子调补中气若误服克伐分利之剂胸膈渐满小便短少或腿足与腹渐肿者急用加减金匮肾气丸调补脾胃多有生者夫酒性大热乃无形之物无形元气受伤当用葛花解酲汤分消其湿往往反服大热酒症丸重泻有形隂血使阳毒大旺元气消亡折人长命金匮要畧云酒疸下之久而为黑疸毎见善饮服酒症丸者多患疸症不悟其因反服分利化痰以致变症而殁者多矣秀水卜封君善饮腹痛便泄服分利化痰等剂不应其脉滑数皮肤错甲余谓此酒毒致肠痈而溃败也辞不治不信仍服前剂果便脓而殁光禄柴黼菴善饮泄泻腹胀吐痰作呕口干余谓脾胃气虚先用六君子加神曲痰呕已止再用补中益气加茯苓半夏泻胀亦愈旧僚钱可久素善饮面赤痰盛大便不实余以为肠胃湿痰壅滞用二陈苓连山栀枳实甘葛泽泻升麻一剂吐痰甚多大便始实此后日以黄连三钱炮汤饮之而安若寒月溏泄清冷腹痛伤生冷饮食加神曲麦芽干姜缩砂益智木香愚按前症若脾肾虚寒宜用四神丸若脾肾虚脱用六君姜桂如不应急补命门火以生脾土一儒者小腹急痛溏泄清冷大便欲去不去余谓此命门火衰而脾土虚寒也用八味丸月余而愈向后饮食失宜前症仍作小腹重坠此脾气下陷也用补中益气汤而痊痢疾痢是湿热及食积治者别赤白青黄黑五色以属五脏白者湿热伤气分赤者湿热伤血分赤白相杂气血俱伤黄者食积治法泻肠胃之湿热开郁结之气消化积滞通因通用其初只是下下后未愈随症调之痢稍久者不可下胃虚故也痢多属热然亦有虚与寒者虚者宜补寒者宜温年老及虚弱人不宜下主方甘草㯽榔木香枳殻黄芩黄连白芍药右姜水煎服若腹痛加当归缩砂再加木香芍药愚按前症若因湿热郁结后重不利宜用此方若饮食停滞用二陈汤加山查送香连丸仲景先生云脉沈而有力者属里实也宜下之沈而无力者属里虚也宜补之元气虚滑者宜温之澁之脉滑而数者有宿食也当下之脉浮大此为虚而强下之故也脉浮革者因而肠鸣当温之下痢腹坚者当下之下痢谵语有燥屎当下之下痢三部脉皆平按之心下坚急下之下痢脉大浮弦当自愈下痢腹满痛为实当下之治者审焉若后重加滑石再加枳殻㯽榔芍药条芩各五分愚按痢而便脓血者乃气行而血止也行血则便脓自愈调气则后重自除若大肠积滞壅实而后重法当疏导若大肠气虚下陷而后重法当升补司马王荆山患痢后重服枳殻㯽榔之类后重益甚食少腹痛余以为脾胃伤而虚寒也用六君木香炮姜而愈太常边华泉呕吐不食服痛后重服大黄之药腹痛益甚自汗发热昏愦脉大余以为胃气复伤阳气虚寒脱陷也以参术各一两炙草炮姜各三钱升麻一钱一剂而甦又用补中益气加炮姜二剂而愈若白痢加白术白茯苓滑石陈皮初欲下之再加大黄兼食积加山查枳实愚按前症若腹痛后重怕手按腹或脉洪实为积滞闭结宜用此方疏通之若腹痛后重喜手按腹或脉㣲细为阳气虚寒宜用六君干姜温补之少宗伯顾东江停食患痢腹痛下坠或用疏导之剂两足肿胀食少体倦烦热作渴脉洪数按之㣲细余以六君子加姜桂各二钱吴茱五味各一钱煎熟冷服即睡觉而诸症顿退再剂而安此内真寒而外假热治以热剂而冷饮东垣先生治假寒热之症投以假寒热之剂廷评曲汝为食后接内患腹痛去后似痢非痢次日便脓血烦热作渇神思昏倦用四神丸二服顿减又用八味丸料加吴茱五味骨脂肉蔲二剂全愈若红痢加川芎当归桃仁初欲下之再加大黄愚按前症若病日久或误服疏通之药而不能愈者当调补脾胃大凡血症久而不愈多因阳气虚而不能生血或因阳气虚而不能摄血故丹溪先生治此症久而不愈用四君汤以收其功判官汪天钖患痢腹痛后重渇欲饮冷饮食不进用芍药汤内大黄一两四剂稍应仍用前药但大黄减半数剂而愈通府薛允頫下血服犀角地黄汤其血愈多发热少食里急后重余以为清气下陷用补中益气汤加炮姜一剂而瘳若红白相杂加川芎当归桃仁以理血滑石陈皮苍术以理气有食积者加山查枳实以消导愚按前症若气滞食积湿热所致宜用此方治之若脾虚饮食停滞宜用六君子汤送香连丸调补之经云脾主血肺主气前症乃气血俱受病也若因脾肺血伤所致宜用四物汤加白术茯苓煎送香连丸若因脾肺气伤所致宜用四君汤加当归川芎煎送香连丸若白痢久胃弱气虚或下后未愈去㯽榔枳殻减芩连芍药加白术黄茋陈皮茯苓缩砂干姜愚按前症若数至圊而不能便或少有白脓者乃土不能生金肺与大肠气伤而下坠也当用升阳益胃汤举其阳气则隂自降而二便自愈矣饮食不入发热作渇其势危甚用十全大补汤如不应送二神丸若红痢久胃弱血虚或下后未愈减黄芩黄连加当归川芎熟地阿胶陈皮白术愚按前症若脾经血热下注而不愈者用四物汤加白术茯苓若脾经气虚不能统血而不愈者用四君子加川芎当归若中气下陷不能摄血而不愈者用补中益气汤若赤黑相杂此湿胜也及小便赤澁短少加木通泽泻茯苓山栀仁以分利之愚按初患湿盛而小便赤澁者宜用前药若病久而阳气下陷或老弱者宜用升阳除湿防风汤若脾土亏损寒水来侮先用六君子汤加姜桂以温而补之后用补中益气汤加茯苓半夏以升而补之若血痢加当归川芎生地黄桃仁槐花久不愈减芩连去㯽榔枳殻再加阿胶珠侧柏叶白术干姜陈皮愚按前症亦有因脾气虚弱者有因脾气下陷者有因肝气虚弱者有因肝血虚热者祠部李宜散患血痢胸腹膨胀大便欲去不去肢体殊倦余以为脾气虚弱不能摄血当源用补中益气汤加茯苓半夏治之渐愈后因怒前症复作左闗脉弦浮按之㣲弱此肝气虚不能藏血用六味丸治之而愈若痢已久而后重不去此大肠坠下去㯽榔枳殻用条芩加升麻以升提之愚按前症亦有因大肠气滞者有因大肠气陷者有因大肠血虚者有因脾肾虚寒者若大肠气滞坠下宜用四君子送香连丸若大肠气虚陷下宜用四君子加柴胡升麻送香连丸若大肠血虚后重宜用四物汤加参术送香连丸东垣先生云里急者腹中不寛快也亦有虚坐而大便不行者皆血虚也血虚则里急后重若呕吐食不得下加软石膏陈皮山栀仁生姜缓呷之以泻胃口之热愚按前症若脾胃素有实热或过食厚味辛辣而暴患之宜用此方若胃气虚膈气逆而作呕吐者用六君子加生姜若胃气虚寒亦用前药加炮姜木香有一様风血虚而痢者用四物汤加人参白术陈皮黄芩黄连愚按前症若脾气虚而血弱宜用四君子汤若胃气虚而血弱宜用补中益气汤若久病气血俱虚宜用八珎汤大凡此症久而不愈或变症百出但守前法久之自愈有一样寒痢用黄连木香芍药当归干姜缩砂厚朴肉桂愚按东垣先生云前症若脉沈细而身不动作睛不了了饮食不下鼻凖气息者用姜附汤身重四肢不举者用术附汤暴下无声身冷自汗小便自利大便不禁气难布息脉㣲呕吐者用浆水散先太安人年八十仲夏患痢腹痛作呕不食渇饮汤水按腹痛稍止脉鼓指而有力余谓眞气虚而邪气实也用人参五钱白术茯苓各三钱陈皮升麻附子炙甘草各一钱服之睡觉索食脉症顿退再剂而安横金陈子复面带赤色吐痰口干或时作泻或用二陈黄连枳实之类不应余脉之左闗弦急右闗弦大此乃肾水挟肝木之势而尅胜脾土也不信后交夏果患痢而亡若得痢而误服温热止澁之药则虽稍久亦宜用前法以下之下后方调之若得痢便用前症法下之而未应又用前调理法治之久而不愈此属虚寒而滑脱可于前补虚寒温二条用择更加龙骨石脂莺粟殻乌梅肉收澁之药愚按前症若脾气虚寒下陷宜用补中益气汤加粟殻姜桂如不应急用附子若气血虚弱宜用十全大补汤加附子粟殻若命门火衰用八味丸以补土母若腹痛作渇饮汤手按腹痛稍止者俱温补脾胃疟疾疟是风暑之邪有一日一发有二日一发有三日一发有间一日连二日发有日与夜各发有有汗有无汗有上半日发有下半日发有发于夜者治法邪从外入宜发散之然以扶持胃气为本又须分别阳分隂分而用药邪疟及新发者可散可截虚疟及久者宜补气血若过服截药致伤脾胃则必延绵不愈矣主方干葛陈皮甘草柴胡白术苍术愚按前症皆因先伤于暑次感于风客于荣卫之间腠理不宻复遇风寒闭而不出舍于肠胃之外与荣卫并行昼行于阳夜行于隂并则病作离则病止併于阳则热併于隂则寒浅则日作深则间日在气则早在血则晏按本经曰疟脉自弦弦数者多热弦迟者多寒弦短者伤食弦滑者多痰弦而紧者宜下浮大者宜吐弦迟者宜温此治疟之大法其病热多寒少心烦少睡者属心名曰温疟用柴芩汤但寒少热腰疼足冷者属肾名曰寒疟用桂附二陈汤先寒而后大热咳𠻳者属肺名曰瘅疟用参苏饮热长寒短筋脉揪缩者属肝名曰风疟用小柴胡加乌药香附寒热相停呕吐痰沬者属脾名曰食疟用清脾饮疟愈之后隂阳两虚梦遗咳𠻳不善保养遂成劳瘵若能清心养体节食避风如此调治无不愈矣若一日一发及午时发者邪在阳分加枯芩茯苓半夏熟甚头痛再加川芎软石膏口干加石膏知母麦门冬愚按刘宗厚先生云从卯至午发者邪在大肠小肠也宜大柴胡汤下之从午至酉发者邪亦在心与肾也宜大承汤下之此皆邪入于内也从酉至子发者邪在心与胆也或至寅发者此邪在气在血也宜用桃仁承气汤㣲下之更以小柴胡汤彻其余邪若身热目痛热多寒少其脉实长者先以大柴胡汤下之余热不尽再用白芷汤若甚寒㣲热或但寒不热者名曰牝疟用柴胡桂枝汤以解表若间日或三日发或午后夜发者邪入隂分加川芎当归芍药孰地黄知母红花黄蘖升麻提起阳分可截之愚按仲景先生云疟无他症但隔日发而先寒后热寒多热少用桂枝石膏汤发于夜麻黄黄芩汤窃谓前症若中气虚而间日发者用补中益气汤若气血俱虚而三日一发者用十全大补汤大抵邪气在阳分者浅而易治邪气在隂分者深而难治若间一日连发二日或日夜各发者气血俱病加人参黄茋白茯苓以补气川芎当归芍药熟地黄以补血愚按此条治法当以前后论参看用药调治若阳疟多汗用黄茋人参白术以敛之无汗柴胡苍术白术黄芩干葛以发之愚按仲景云处暑以前疟发而头项痛脉浮恶风有汗者桂枝羌活汤若恶风无汗者麻黄羌活汤若久而汗多腠理开泄阳不能固必补敛之无汗则腠理致宻邪不能解必发散之若属饮食所伤用六君子汤为主劳伤元气用补中益气汤为主若隂疟多汗用当归白芍药熟地黄连黄蘖黄茋以敛之无汗柴胡苍术川芎红花升麻以发之故曰有汗者要无汗扶正为主无汗者要有汗散邪为主愚按前症若寒热大作不论先后此太阳阳明合病寒热作则必战经曰热胜而动也发热则必汗泄又曰汗出不愈知内热也阳盛隂虚之症当内实外虚不治恐久而传隂经也宜用桂枝芍药汤若病久须大补脾胃为主盖养正邪自除矣若病人胃气弱饮食少或服截药伤脾胃而少食者加人参芍药大麦芽愚按前症若用寒凉止截脾胃伤损必致连绵不已若非倍养元气决不能愈然芍药麦芽善损脾肾恐不宜多用洞庭马志卿母疟后形体骨立发热恶寒自汗盗汗胸膈痞满日饮米饮盏许服参术药益胀卧床半年矣余以为阳气虚寒用大剂补中益气加附子一钱二剂诸症渐退饮食渐进又二剂全愈若伤食痞闷或有食积者加神曲麦芽枳实黄连炒愚按前症若脾胃无亏饮食过多而患暴怒胸膈痞闷者宜用此方以消导宿滞若饮食既消而胸膈痞闷者宜用六君子汤以调补脾胃若劳伤元气兼停饮食用补中益气加半夏茯苓以升补脾胃若感怒兼食用二陈参术木香香附山栀以补脾平肝冬官朱省菴停食感寒而患疟自用清脾截疟二药食后腹胀时或作痛服二陈黄连枳实之类小腹重坠腿足浮肿加白术山柤吐食未化余曰食后胀痛脾虚不能克化也小腹重坠阳气不能升举也腿足浮肿胃气不能运行也吐食不消脾胃虚寒也治以补中益气汤加吴茱姜桂木香不数服而痊一妇人饮食后患疟呕吐属内停饮食外感风寒用藿香正气散而愈后因怒吐痰甚多狂言热炽胸膈胀痛手按少止脉洪大无伦按之㣲细余谓肝脾二经血少火旺用加味逍遥散加熟地川芎二剂顿退再用十全大补而安若痰盛加半夏南星枳实黄芩黄连愚按前方非膏粱积热实火为痰者不宜用若中气虚而痰甚用补中益气汤加茯苓半夏如未应用一味姜汁尤好若欲截之加㯽榔黄芩青皮常山乌梅肉愚按前症若血气俱虚用人参生姜各一两煎服顿止不问新久并效若嚥酸口酸且节饮食其病潮作时虽大渇只与姜汤乘热饮之此亦截疟之良法每见饮啖生冷物者病或少愈多致脾虚胃损反为难治若病势正炽一二发间未宜遽截恐邪气不去正气反伤耳此法有益无害一上舍每至夏秋非停食作泻必疟痢霍乱遇劳吐痰头眩体倦发热恶寒杂用四物二陈芩连之类患疟服止截之药前症益甚时或遍身如芒刺然余谓中气虚热用补中益气汤加茯苓半夏内参茋各用三钱归术各二钱四十余剂全愈若日久虚疟寒热不多或无寒而㣲热者邪气已无只用四君子合四物汤加柴胡黄芩陈皮以滋补气血愚按前症若因胃气虚用四君加升麻当归若脾血虚用四君加川芎当归若因中气下陷用补中益气汤加茯苓半夏大凡久疟多属元气虚寒盖气虚则寒血虚则热胃虚则恶寒脾虚则发热隂火下流则寒热交作或吐涎不食战慄泄泻手足逆冷皆脾胃虚弱但补中益气其诸症悉愈一妇人疟久不愈发热口干倦甚此脾胃虚热用七味白术散加麦门五味作大剂煎与恣饮再发稍可乃用补中益气汤加茯苓半夏十余剂而愈一妇人久疟寒热服清脾饮之类胸膈饱胀饮食减少咳𠻳咳谓有声肺气伤而不清𠻳谓有痰脾湿动而生痰𠻳咳者因伤肺气而动脾湿也病本虽分六气五臓之殊而其要皆主于肺盖肺主气而声出也治法须分新久虚实新病风寒则散之火热则清之湿热则泻之久病便属虚属郁气虚则补气血虚则补血兼郁则开郁滋之润之敛之则治虚之法也主方橘红五味子桔梗甘草杏仁白茯苓春多上升之气宜润肺抑肝加川芎芍药半夏麦门冬黄芩知母春若伤风欬𠻳鼻流清涕宜辛凉解散加防风薄荷黄芩麦门冬愚按前症若因风寒所伤咳𠻳声重头痛用金沸草散咳𠻳声重身热头痛用局方消风散盖肺主皮毛肺气虚则腠理不宻风邪易入治法当解表兼实肺气肺有火则腠理不闭风邪外乘治宜解表兼清肺火邪退即止若数行解散则重亡津液邪藴而为肺疽肺痿矣故凡肺受邪不能输化而小便短少皮肤渐肿咳𠻳日増者宜用六君子汤以补脾肺六味丸以滋肾水一儒者素勤苦恶风寒鼻流清涕寒慄嚏喷服袪风之药肢体麻木倦怠痰涎自出殊类中风余以为风剂耗散元气隂火乘其土位也遂以补中益气汤加麦门五味治之而安一儒者每至春咳𠻳用参苏饮之类乃愈后复发仍用前药反㗋瘖左尺洪数而无力余以为肾经隂火刑克肺金以六味丸料加麦门五味炒山栀及补中益气汤而愈夏多火热炎上最重宜清金降火加桑白皮知母黄芩麦门冬石膏愚按王太仆云壮水之主以制阳光前症若喘急而𠻳面赤潮热其脉洪大者用黄连解毒汤热躁而咳用栀子仁汤咳唾有血用麦门冬汤俱兼以六味丸夏月尤当用此壮肾水以保肺金周上舍每至夏患咳𠻳服降火化痰之剂咳𠻳益甚脾肺肾脉皆浮而洪按之㣲细余曰此脾土虚不能生肺金肺金不能生肾水而虚火上炎也朝用补中益气汤夕用六味地黄丸而痊后至夏遂不再发一男子夏月唾痰或𠻳用清胃火药不应余以为火乘肺金用麦门冬汤而愈后因劳复𠻳用补中益气汤加桔梗山栀片芩麦门五味而愈但口干体倦小便赤濇日用生脉散而痊愈秋多湿热伤肺宜清热泻湿加苍术桑白皮防风黄芩山栀愚按前症若咳而身热自汗口干便赤脉虚而洪者用白虎汤身热而烦气高而短心下痞满四肢困倦精神短少者香薷饮若病邪既去宜用补中益气加干山药五味子以养元气柴胡升麻各二分以升生气冬多风寒外感宜解表行痰加麻黄桂枝半夏干姜防风肺金素有热者再加酒炒黄芩知母若发热头痛鼻塞身重再加藁本川芎前胡柴胡愚按果系前症若风寒外感形气病气俱实者宜用麻黄之类所谓从表而入自表而出若形气病气俱虚者宜补其血气而佐以解表之药若専于解表则肺气益虚腠理益疎外邪乘虚易入而其病愈难治矣若病日久或误服表散之剂以致元气虚而邪气实者急宜补脾土为主则肺金有所养而诸病自愈若人老弱或劳伤元气而患前症误用麻黄枳殻紫苏之类而汗出亡阳者多患肺痈肺痿治失其宜多致不起一男子神劳冬月患咳𠻳服解散之剂自以为便余曰此因肺气虚弱腠理不宻而外邪所感也当急补其母是治本也始服六君子汤内去参术反加紫苏枳殻之类以致元气益虚生肺痈而殁太守钱东圩先患肩疽属足三隂虚火不归源用壮水之主以制阳光而愈余曰疮疾虽愈当屏去侍女恐相火一动其精暗流金水复竭必致变症后果喘𠻳痰出如涌面目赤色小便淋澁又误认为外感风寒用麻黄汤表散汗出不止迎余视之其脉已脱惟太沖未絶余曰此脾虚不能摄涎肾虚不能生水肺虚不能摄气水泛为痰虚寒之症也辞为难治勉以益火之源以消隂翳而愈继又劳伤神思外邪乘之仍汗出亡阳以致不起若有痰加半夏枳殻风痰再加南星湿痰脾困少食加白术苍术有痰而口燥咽干勿用半夏南星宜加知母贝母瓜蒌仁黄芩愚按前症若因脾气虚而为湿痰者宜用补中益气汤若因肾经虚热而口燥咽干者宜用六味丸若夏月热痰或素热有痰加黄芩黄连知母石膏愚按前症若心火乘肺轻则用麦门冬汤重则用人参平肺散若上焦实热用凉膈散虚热用六君子汤中焦实热用竹叶石膏汤虚热用竹叶黄茋汤下焦虚热用六味丸一武职因饮食起居失宜咳𠻳吐痰用化痰止𠻳之药时仲夏左尺洪数而无力胸满面赤唾痰腥臭自汗余曰肾虚水泛为痰而反重亡津液得非肺痈乎不信仍服前药翌日吐脓脉数右寸为甚用桔梗汤一剂数脉与脓顷减又二剂将愈佐以六味丸而痊上半日咳者胃中有火加贝母石膏黄连五更咳者同上愚按前症若胃中热甚为患者宜用本方泄之若胃中㣲热为患者当用竹叶石膏汤清之若胃中虚热所致者须用补中益气汤补之俱少佐以治痰之剂其五更咳𠻳者当作脾虚宿食为痰治之一儒者咳𠻳用二陈芩连枳殻胸满气喘侵晨吐痰加苏子杏仁口出痰涎口干作渇余曰清晨吐痰脾虚不能消化饮食也胸满气喘脾虚不能生肺金也涎沫自出脾虚不能收摄也口干作渇脾虚不能生津液也用六君子加炮姜肉果温补脾胃更用八味丸以补土母而安若咳𠻳久肺虚滋气补血加人参黄茋阿胶当归生姜天门冬欵冬花马兠铃芍药之类肺热喘咳去人参用沙参此兼补血气也愚按肺属金生于脾土凡肺金受邪由脾土虚弱不能生肺乃所生受病治者审之若昏咳者火浮于肺不可正用寒凉药宜加五味子五倍子诃子皮敛而降之愚按前症属脾肺气虚以致肾经阳虚隂弱而虚火上炎或房劳太过亏损眞隂为患法当补脾肺生肾水不可专主于肺也若午后𠻳者属隂虚即劳𠻳也宜补隂降火加川芎当归芍药熟地黄柏知母竹沥姜汁天门冬瓜蒌仁贝母此専补隂血也愚按前症属肾气亏损火炎水涸或津液涌而为痰者乃眞臓为患也须用六味地黄丸壮肾水滋化源为主以补中益气汤养脾土生肺肾为佐设用清气化痰则误矣司㕔陈国华素隂虚患咳𠻳自谓知医用发表化痰之剂不应用清热化痰等药愈甚余以为脾肺虚不信用牛黄清心丸反加胸腹作胀饮食少思遂朝用六君桔梗升麻麦门五味补脾土以生肺金夕用八味丸补命门火以生脾土诸症渐愈中翰鲍羲伏患隂虚咳𠻳服清气化痰丸及二陈芩连之类痰益甚用四物黄柏知母之类腹胀咽哑右闗脉浮弦左尺脉洪大余朝用补中益气汤加山茱麦门五味夕用六味地黄丸加五味子三月余喜其愼疾得愈若火郁𠻳为痰郁火邪在中宜开郁消痰用诃子皮香附瓜蒌仁半夏曲海石青黛黄芩为末蜜调为丸噙化仍服前补隂降火药失治则成劳愚按前症若因肺胃藴热痰气不利宜用前药若因脾肺不清气郁痰滞用二陈加山栀枳殻桔梗若因郁结伤脾气血虚损用济生归脾加山栀桔梗若因怒动肝火脾土受克用四君子加山栀柴胡若劳役失宜伤损元气用补中益气加山栀桔梗一妇人不得于姑患咳胸膈不利饮食无味此脾肺俱伤痰郁于中先用归脾汤加山栀抚芎贝母桔梗诸症渐愈一妇人咳𠻳脇痛发热日晡益甚用加味逍遥散加熟地治之而愈后因劳役多怒前症仍作又少阳寒热往来或咳𠻳遗尿皆属肝虚火旺隂挺痿痺用前散及地黄丸而痊若痰积食积作咳𠻳者用香附瓜蒌仁贝母海石青黛半夏曲软石膏山查枳实黄连为末蜜调噙化愚按前症若因饮食停滞胃口湿热所化者宜用本方若因脾胃气虚而痰积滞用六君子加枳殻木香若因脾胃气虚而食积滞用六君子加神曲麦芽夫早间吐痰咳𠻳属食积喘促咳𠻳属肺气虚火旺大抵当助胃壮气为主不可専攻其痰若劳𠻳见血加阿胶当归芍药天门冬知母贝母桑白皮亦于前肺虚隂虚二条择用大抵咳𠻳见血多是肺受热邪气得热而变为火火盛而隂血不宁从火上升故治宜泻火滋隂忌用人参等甘温之药然亦有气虚而咳血者则宜用人参黄茋欵冬花等药但此等症不多耳愚按前症亦有劳伤元气内火妄动而伤肺者亦有劳伤肾水隂火上炎而伤肺者有因过服天门生地寒药损伤脾胃不能生肺气而不愈者有因误用黄柏知母之类损伤阳气不能生隂精而不愈者凡此皆脾肺亏损而肾水不足以致虚火上炎眞臓为患也须用补中益气汤补脾土而生肺金用六味地黄丸滋肾水而生隂精否则不救一武职素不愼起居吐痰自汗咳𠻳发热服二陈芩连山栀之类前症不减饮食少思用四物二陈芩连之类前症愈甚反添胸膈不利食少晡热加桑皮杏仁紫苏之类胸膈膨胀小便短少用四芩枳殻之类小便不通饮食不进余视之六脉洪数肺肾二部尤甚余曰脾土既不能生肺金而心火乘之必变肺痈之症也不信仍服前药后吐痰吐脓复求治余曰胸膈痞满脾土败也已而果殁因咳而有痰者咳为重主治在肺因痰而致咳者痰为重主治在脾但是食积成痰痰气上升以致咳𠻳只治其痰消其积而咳自止不必用肺药以治咳也愚按前论治法最是仍分六淫七情及五臓相胜脾肺虚实以治之否则恐成肺痈之症一男子脾胃不和服香燥行气之剂饮食少思两脇胀闷服行气破血之药致饮食不入右脇胀痛喜手按之余曰乃肝木克脾土而脾土不能生肺金也用滋化源之药四剂诸症顿退余又曰火令在迩当再补脾土以养肺金不信后复作吐脓而殁痰饮痰属湿热乃津液所化因风寒湿热之感或七情饮食所伤以致气逆液浊变为痰饮或吐咯上出或凝滞胸膈或留聚肠胃或客于经络四肢随气升降遍身上下无处不到其为病也为喘为咳为恶心呕吐为痞隔壅塞闗格异痞为泄为眩晕为糟杂怔忡惊悸为颠狂为寒热为痛肿或胸间辘辘有声或背心一㸃常如冰冷或四肢麻痺不仁皆痰所致百病中多有兼痰者世所不知也痰有新久轻重之殊新而轻者形色清白气味亦淡久而重者黄浊稠结咳之难出渐成恶味酸辣腥臊咸苦甚至带血而出治法痰生于脾胃宜实脾燥湿又随气而升宜顺气为先分导次之又气升属火顺气在于降火热痰则清之湿痰则燥之风痰则散之郁痰则开之顽痰则软之食积则消之在上者则吐之在中者下之又中气虚者宜固中气以运痰若攻之太重则胃气虚而痰愈甚矣主方橘红半夏白茯苓甘草生姜右方总治一身之痰如要下行加引下药上行加引上药若湿痰多软如身体倦怠之类加苍白术寒痰痞塞胸中倍加半夏甚者加麻黄细辛乌头之类愚按痰者脾胃之津液或为饮食所伤或因七情六淫所扰故气壅痰聚谚云肥人多痰而在瘦人亦有之何也盖脾统血行气之经气血俱盛何痰之有皆由过思与饮食所伤损其经络脾血既虚胃气独盛脾为巳土胃为戊土戊癸化火是以湿因气化故多痰也游行周身无所不至痰气既盛客必胜主或夺于脾之大络之气则倐然仆地者此痰厥也升于肺者则喘急咳𠻳迷于心则怔忡恍惚走于肝则眩晕不仁脇肋胀痛闗于肾不哈而多痰唾留于胃脘则呕泻而作寒热注于胸则咽膈不利眉稜骨痛入于肠则漉漉有声散则有声聚则不利窃谓若脾气虚弱不能消湿宜用补中益气汤加茯苓半夏若因脾气虚弱湿热所致宜用东垣清燥汤若因胃气虚弱寒痰凝滞宜用人参理中汤若因脾胃虚寒而痰凝滞者宜用理中化痰丸若因脾虚而痰滞气逆宜用六君子加木香若因脾胃虚弱而肝木乘侮宜用六君子加柴胡头痛宜用半夏白术天麻汤若因脾肾虚弱寒邪所乘以致头痛宜用附子细辛汤若风痰加南星枳殻白附子天麻殭蚕猪牙皂角之类气虚者更加竹沥气实加荆沥俱用姜汁愚按脉诀云热则生风故云风自火出若风邪气滞痰藴于胸中者宜用之若因肺经风热而生痰者宜用金沸草散若因风火相抟肝经风热炽盛而生痰者宜用牛黄抱龙丸或牛黄清心丸若因肝经血燥而生痰者宜用六味地黄丸若因热盛制金不能平木而生痰者宜用柴胡栀子散若因中气虚弱不能运化而生痰者宜用六君柴胡钩藤若热痰加黄芩黄连痰因火盛逆上降火为先加白术黄芩软石膏黄连之类眩晕杂者火动其痰也亦加山栀黄芩黄连愚按前方若肺胃实者宜用之若风寒郁热宜用参苏饮加山栀片芩若中气虚热宜用补中益气加半夏桔梗若肾虚隂火炎上宜用六味丸若肾气虚寒痰上涌用八味丸若血虚有痰者加天门冬知母瓜蒌仁香附米竹沥姜汁带血者再加黄芩白芍药桑白皮血滞不行中焦有饮者取竹沥和生姜韭菜自然汁服三五盏必胸中烦燥不宁后自愈愚按前方苦寒甘寒辛辣降火化痰行气破血之剂须审有是病而乃服是药可也病去六七即当止之过剂则反伤中气而病益甚大凡内因之症原属脾胃虚弱当审所致之由而调养之若稍重其剂复伤胃气虚症蜂起若气虚有痰者加人参白术脾虚者宜补中气以运痰降下加白术白芍药神曲麦芽兼用升麻提起内伤挟痰加人参黄茋白术之类姜汁传送或加竹沥尤效愚按前症若脾肺气虚不能运化而有痰者宜用六君子加术香若肺气虚弱不能清化而有痰者宜用六君子加桔梗若因脾经气滞而痰中有血者宜用加味归脾汤若因肝经血热而痰中有血者宜用加味逍遥散若因肝肾隂虚而痰中有血者宜用六味地黄丸若因过服寒凉之剂而吐痰有血者必用四君子汤之类以主之若食积痰加神曲麦芽山查黄连炒枳实以消之甚者必用攻之宜丸药若兼血虚者用补药送下中焦有痰者食积也胃气亦赖所养若攻之尽则虚矣愚按前症若元气素实偶因饮食过多而致者宜用主方消导宿滞盖食痰多因脾虚食难消化而作痰也血虚者多因脾气衰弱不能生血也皆当调补脾胃之气则无食积之患而血自生矣故东垣云脾胃之气实用黄连枳实泻之虚用白术陈皮补之其方内用神曲麦芽説见上卷府庠沈文姬母食湿面吞酸呕吐絶食服芩连等剂加寒热口干流涎又食东瓜一星而呕吐愈甚余谓此脾气虚寒也急用盐艾附子炒热熨脐腹又以其子口气接其母气神气少甦以参术附子陈皮为末丸如粟米大津嚥五七粒次日加至十余粒渐服煎剂一二匙乃思粥饮又以参术等药五十余剂而愈若喉中有物咯不出嚥不下此痰结也用药化之加醎药软坚之类宜瓜蒌仁杏仁海石桔梗连翘香附少优朴硝姜汁炼蜜和丸噙服之脉濇者卒难开必费调理气实痰热结者吐难得出或成块吐咯不出气滞者难治愚按此方治形症充实之法也前症有因脾经郁结而伤隂血者有因肾水亏损而隂火上炎者有因脾肺火郁而生痰者治法若因七情郁结痰涎滞于喉间者先用局方四七汤调和滞气后用归脾汤调补脾血脾火伤血用加味归脾汤肾水亏损用六味地黄丸肺经郁火用知母茯苓汤若妇人患此而兼带下皆由郁结伤损肝脾当优以四七汤送青州白丸子此等症候属脾胃气虚为本而气滞痰结为末也古方用十枣汤控涎丹神祐丸滚痰丸异香枳实利膈涤痰透罗破饮降气化痰等汤苏合香丸之类皆形病充实之药也西北人用之多有效验其属虚弱者皆致肚腹胀满而殁大参李北泉时吐痰涎内热作渇肢体倦怠劳而足热余曰此肾水泛而为痰法当补肾不信另服化痰汤滚痰丸吐泻不食头晕眼闭余用六君子汤数剂胃气渐复用六味丸诸症渐愈一儒者咳𠻳痰盛胸腹不利饮食少思肢体倦怠脉浮大按之㣲弱服二陈枳殻等药愈甚余曰脾肺肾虚也用补中益气汤六味地黄丸而愈若痰在肠胃间可下而愈枳实甘遂巴豆大黄芒硝之类痰在脾里膜外非姜汁竹沥不能及在四肢非竹沥不开在经络中亦用竹沥必佐以姜韭汁膈间有痰或癫狂或健忘或风痰俱用竹沥与荆沥同功气虚少食用竹沥气实能食用荆沥痰在脇下非白芥子不能达愚按前症多因饮食起居七情失宜耗损元气内火动而为患者当求其属而治其本可也前法乃慓悍之剂非灼见形气俱充实者决不可用必先察其病形脉症则知所挟之邪随其表里上下虚实以治之若夫挟虚挟寒之症不可不论也一儒者脾气虚弱呕吐痰涎因怒胸腹膨胀饮食少思尤闗脉弦长按之无力右闗脉弦长按之㣲弱此木克土也用六君子加柴胡山栀木香治之而愈一妇人脾胃虚弱饮食素少忽痰壅气喘头揺目札手扬足掷难以候脉视其面色黄中兼青此肝木乗脾胃也用六君子加柴胡升麻治之而甦更以补中益气加半夏调理而痊若老痰用海石半夏瓜蒌仁香附米连翘之类五棓子优他药大治顽痰宜作丸服愚按前症若脾气壅滞痰客中焦者宜先用此方以治其痰后用六君子以调补脾气其痰自消若始末悉治其痰则脾气益虚津液不行而痰益盛矣一男子吐痰胸膈不利饮食少思服海石瓜蒌之类不应余曰此脾气虚弱不能消导而为痰当健脾为主彼不信又服驱逐之剂其痰如涌四肢浮肿小腹肿胀小便澁滞余曰此复损脾肾所致也先用金匮加减肾气丸补中益气汤治之诸症渐减又用八味丸兼前汤而愈一男子素吐痰遇怒其痰益甚胸膈痞满此肝木制脾土也用六君加木香治之而痊一妇人素郁结胸膈不寛吐痰如胶用加味归脾汤乃瘥一妇人吐痰头晕带下青黄用四七汤送白丸子小柴胡加白术茯苓治之而安人身上中下有块是痰也问其平日好食何物吐下后方用药若头面颈颊身上有结核不痛不红不作脓者皆痰注也宜随处用药消之愚按前症若脾肺气逆而痰滞于肉里或散或作肉色不变亦不作痛按之不硬此为痰核宜推其因而治其本则痰自消若因郁怒亏损肝脾或因暴怒触动肝胆经火以致血病结核或筋挛于项侧耳前后或胸脇肿痛或发寒热此为瘰疬宜用柴胡清肝散加钓藤钩山栀以养血气清肝火若肉色不变晡热内热属肝经血虚火旺宜用逍遥散加龙胆草以养肝血清肝火或结于肢节或累累如贯珠其色不变亦为肝火血燥而筋挛宜用柴芍参苓散加钩藤以养血气优以六味丸以生肾水儒者杨泽之性躁好色缺盆结一核此肝火血燥筋挛法当滋肾水生肝血不信乃内服降火化痰外敷南星商陆转大如碗余用补中益气及六味地黄间以芦荟丸年余元气渐复而肿消一妇人经事不调肝胆经分结核如榛如豆不计其数肉色不变大按方痛或投化痰消毒之药不按自痛发热作渇日晡益甚余谓属肝火之症用养血解郁清肝之药百余剂诸症已退惟项核未消更以当归龙荟丸数服及四物柴胡山栀而愈一妇人耳前后结核耳内微肿寒热口苦用小柴胡山栀桔梗川芎四剂而愈后因恚怒耳前后头两角俱痛发热憎寒以小柴胡山栀川芎桔梗羌活二剂而愈滚痰丸攻泻肠胃痰积及小儿食积痰急惊风痰甚者最为要药常宜合备但须量人虚实而用之愚按滚痰丸夺旗斩闗囘生起死之剂必痰滞胸膈秘结不利形气病气俱实者乃可用之或脾气不能摄涎而上泛或肾气不能摄水而上溢苟误认为实痰而用之祸在反掌江南人尤慎之一妇人元气素弱痰气时作或咽间不利或胸痞等症余以为郁结伤脾用加味归脾汤治之而愈后遇恚怒前症仍作惑于衆言以为痰饮妄用袪痰之剂吐泻数次变诸异症口禁不醒余以为脾胃复伤日用六君子一剂米饮浓煎常服匙许至四日渐进粥食乃服前药间以归脾汤喜其善调养两月余诸症悉愈拟治岭南诸病春秋时月人感山岚瘴雾之气发寒热胸膈饱闷不思饮食此毒气从鼻口入内也治当清上焦解内毒行气降痰不宜发汗主方黄连黄芩木香厚朴枳实半夏桔梗柴胡川芎木通生甘草升麻苍术右姜水煎食前热服愚按岭南炎方濒海地卑土薄故阳气常泄隂气常盛四时放花冬无霜雪一岁之间暑热过半穷腊久晴或至摇扇人居其间气多上壅肤多汗出腠理不宻盖阳不反本而然也阳燠既泄则使人本气不坚阳不下降常浮而上气浮而不坚则𤣥府开疎汗液易泄故内寒外热上热下寒之症由生也治当固阳气实腠理为主若多用表散之药则阳气愈虚风邪益盛鲜有不悞者矣苟系外邪为患则当解散之外邪既解而病仍作肺气伤也用补中益气汤若头目不清胃气不能上升也加蔓荆子若饮食少思胃气虚也用四君子汤若食而难化脾气虚也用六君子加芍药当归若胃寒冷饮食或作吞酸脾气虚寒也前药更加炮姜不应再加吴茱茰四分黄连二分余各当推而治之岭南瘴疠为患诸症详见卫生篇凡宦游此地者当备此书而尝览之若寒温失节汗身脱衣巾感冐风寒之气气闭发热头疼此则伤寒类也但岭南气温易出汗故多类疟重则寒热不退轻则为疟南方气升故岭南人得此病者卒皆胸满痰涎壅塞饮食不进与北方伤寒只伤表而里自和者不同治当解表清热降气行痰此方用于寒凉时月及虽在温暖时而感冐风寒者羌活苍术柴胡黄芩橘红半夏枳实甘草川芎右姜水煎食前服查随服取汗出止服愚按前症若内停饮食外感风寒用藿香正气散若脾气虚弱而寒热作呕用金不换散盖岭南之地湿热薰蒸腠理不闭津液妄泄阳气内虚法当调补肺气为主盖肺主气而司腠理肺气虚则腠理不宻故津液妄泄多患前症若外邪既去当补脾土以生肺金瘴疟时疟寒热往来苍术黄芩干葛陈皮半夏川芎甘草柴胡知母右姜三片乌梅三箇水煎侵晨午前服愚按前症若因外邪未解而寒热往来者宜用原方解散之若因脾气素弱或服前药外邪既去而寒热不止或欲呕少食者脾气亏损也宜用补中益气汤加半夏干葛茯苓调补之若午前寒热属气虚用四君子加当归升麻若午后寒热属血虚用八珍汤加柴胡升麻大凡病久气虚而血弱者必发热须用四君之类调补脾胃脾胃一健气血自生若悞认为血虚而用四物沈隂之剂径生其血则脾土复伤诸臓皆病虚症蜂起反为难治甚致不救疟久者加人参当归汗多者去苍术换白术加白芍药愚按疟久不愈属中气虚不能滋养诸臓但调补脾胃诸病自退其汗自出者乃阳气虚而不能卫固于腠理也用四君加归茋陈皮未应加姜桂手足逆冷急加附子盗汗者隂虚而腠理不宻也宜用八珍加肉桂五味子烦热作渇暂用当归六黄汤其中三黄俱妙黑倍加参茋汗既止仍用八珍散之类若肾气素虚发热作渇宜六味丸手足逆冷或痰气上攻宜用八味丸若邪气既散而寒热仍作此眞气虚也即用补中益气汤若气虚而寒热者用八珍汤若治失其宜则元气亏损变症百出不但久疟而已矣疟后变成痢疾宜从虚治故用补脾胃药黄连木香宿砂黄芩橘皮白术甘草白芍药当归右姜水煎食前服愚按前症乃病气有余血气不足而变症也宜用原方以清解脾胃邪热若病气形气俱不足而不能愈宜补中益气汤滋养诸臓自愈若温暑之月民病天行瘟疫热病治宜清热解毒之剂兼治内外愈后随当调理脾胃以壮元气枯黄芩升麻干葛知母人参白芍药石膏黄连甘草羌活生地黄右姜水煎食前热服查继服愚按前症若邪在足阳明表里不解者宜用本方和解之若疎通过度胃气亏损而发热烦渇者用竹叶黄茋汤以生津液若悞汗亡阳而发热烦口者用升阳益胃汤若悞下亡隂而发热烦燥者用理中汤若胸膈痞闷痰涎壅塞者加枳实半夏生姜汁四五匙脾胃不实加白术难出此等之痰皆因火邪炎上薰于上焦肺气被郁故其津液之随气而升者为火薰蒸凝浊郁结而成岁月积久根深蔕固故名老名郁而其原则火邪也病在上焦心肺之分咽喉之间非中焦脾胃湿痰冷痰痰饮痰涎之比故汤药难治亦非半夏茯苓苍术枳殻南星等药所能治也惟在开其郁降其火清润肺金而消凝结之痰缓以治之庶可效耳今制一方于后天门冬黄芩海粉橘红青黛桔梗连翘芒硝瓜蒌仁香附右为细末炼蜜入姜汁少许和药杼极匀丸小龙眼大噙化一丸或嚼烂清汤细嚥之或丸如黍米大淡盐汤送下五六十丸愚按前方味属甘苦咸寒之剂虽能软坚开郁化痰降火而不无损胃之祸乎若脾土大过气滞郁热而生痰者用之得宜若脾土不及气痞虚热而生痰者用之必致中满吞酸肚腹肿胀小便不利而殁治者审之一南来者接踵死者塞途良可哀悯殊不知此方因岭南风土而作且浙之与广相去万里殊域异方天时人事大不相侔岂有槩一治疗而无悞者哉薛氏医案卷二十一薛氏医案卷二十二钦定四库全书薛氏医案卷二十二明薛已订明医杂着续医论喘与胀二症相因必皆小便不利喘则必生胀胀则必生喘但要识得标本先后先喘而后胀者主于肺先胀而后喘者主于脾何则肺金司䧏外主皮毛经曰肺朝百脉通调水道下输膀胱又曰膀胱者州都之官津液藏焉气化则能出矣是小便之行由于肺气之䧏下而输化也若肺受邪而上喘则失䧏下之令故小便渐短以致水溢皮肤而生胀满焉此则喘为本而胀爲标治当清金䧏火爲主而行水次之脾土恶湿外主肌肉土能尅水若脾土受伤不能制水则水湿妄行浸溃肌肉水既上溢则邪反侵肺气不得䧏而生喘矣此则胀爲本而喘爲标治当实脾行水爲主而清金次之苟肺症而用燥脾之药则金得燥而喘愈加脾病而用清金之药则脾得寒而胀愈甚矣近世治二症但知实脾行水而不知分别脾肺二症予故为发明之愚按前症若肺中伏热不能生水而喘且渇者用黄芩清肺饮以治肺用五淋散以清小便若脾肺虚弱不能通调水道者宜用补中益气汤以培元气用六味地黄丸以补肾水若膏粱厚味脾肺积热而喘者宜清胃散以治胃用滋肾丸以利小便若心火尅肺金而不能生肾水者用人参平肺散以治肺用滋隂丸以滋小便若肾经阴亏虚火烁肺金而小便不生者用六味地黄丸以补肾水用补中益气汤以培脾土若脾气虚弱不能相制而喘者用补中益气汤以培元气用六味地黄丸以生肾水若肝木尅脾土不能相制而喘者用六君柴胡升麻以培元气六味地黄丸以补肾水若脾胃虚寒不能相制而胀者用八味丸以补脾肺生肾水若脾肾虚寒不能通调水道而胀者宜用金匮加减肾气丸补脾肺生肾水若酒色过度亏损足三阴而致喘胀痰涌二便不调或大小便道相牵作痛者亦宜用此丸多有生者一富商饮食起居失宜大便干结常服润肠等丸后胸腹不利饮食不甘口干体倦发热吐痰服二陈黄连之类前症益甚小便滴沥大便泄泻腹胀少食服五苓麦之类小便不通体肿喘嗽用金匮肾气丸补中益气汤而愈一儒者失于调养饮食难化胸膈不利或用行气消导药咳嗽喘促用行气化痰肚腹渐胀用行气分利睡卧不能两足浮肿小便不利大便不实肺肾脉浮大按之微细两寸皆短朝用补中益气汤加姜附夕用金匮肾气丸加骨脂肉果各数剂诸症渐愈再佐以八味丸两月乃能歩履却服补中八味半载而康气虚补气用四君子汤血虚补血用四物汤虚甚者俱加熟附子葢四君四物皆和平寛缓之剂须得附子健悍之剂行之方能成功附子热药本不可轻用但当病虽在暑热时月亦可用也予尝治一仆人五月间病热口渇唇干谵语诊其脉细而迟用四君子汤加黄茋当归芍药熟附子进一服热愈甚狂言狂走或曰附子差矣诊其脉如旧仍増附子进一大服遂汗出而热退脉还四至矣又尝治一妇人亦夏间病热初用平调气血兼清热和解之剂服二三服不应热愈甚舌上焦黑膈间有火嗽水不嚥诊其脉两手皆虚微而右手微甚六七日内谵语撮空循衣摸床恶症俱见后用四物汤加黄茋人参白术陈皮麦门知母熟附子服之一二时汗出而热退次日复热再服仍退又次日复发知其虚极也遂连进十服皆加附子而安愚按前论正所谓舍时从症舍症从脉真有定见者也一男子发热烦渇头痛误行发汗喘急腹痛自汗谵语用十全大补加附子治之热睡唤而不醒及觉诸症顿退再剂而痊黄武选饮食劳倦发热恶寒误用解表神思昏愦胸发赤斑脉洪数而无力余曰此内伤元气非外邪也急用温补之剂彼不从后果殁饮食过伤变为异常急暴之症人多不识尝有一壮年人忽得暴病如中风状口不能言语目不识人四肢不举急服苏合香丸不效余偶过闻之因询其由曰适于陪客饮食后忽得此症遂教以煎生姜淡盐汤多饮探吐之吐出数碗而醒后服白术陈皮半夏麦芽调理而愈大扺此等症多因饮食醉饱之后或感风寒或着气恼而致饮食塡塞胃气不行内伤特重若误作中风中气症而用驱风解表行气散气之药则胃气重伤死在旦夕内经虽有暴病暴死之症但恐多有因于食者前辈不曾明言故人不识耳今后遇有此等急症须要审问明白若方饮食醉饱或累伤饮食重复受伤但觉胸膈有食滞只作伤食治之愚尝治赵吏部患吐物出皆酸味其脉气口大于人迎者二三倍僚友速余投剂余曰此实邪在上候其吐尽酸味不药自愈翌早吐止而安一妇人饮食后因怒忽患血崩四肢逆冷抽搐口禁如发痉然吐痰如涌灌以二陈柴胡山栀枳殻吐出酸味神思稍醒药止次日进薄粥少许但乳脇胀痛寒热欲呕四肢倦怠余以为悉属肝火炽盛致脾气不能运化先用六君柴胡山栀钓藤钩诸症顿退惟四肢不遂血崩如初或又以为肝火未息欲投清肝凉血之剂余以为肝脾气血俱弱先用补中益气汤培其脾土而血气归经又用四物参术柴胡养肝筋而四肢便利久头痛病畧感风寒便发寒月须重绵厚帕包裹者此属鬰热本热而标寒世人不识率用辛温解散之药暂时得效误认为寒殊不知因其本有鬰热毛窍常踈故风寒易入外寒束其内热闭逆而为痛辛热之药虽能开通闭逆散其标之寒邪然以热济热病本益深恶寒愈甚矣惟当泻火凉血为主而佐以辛温散表之剂以从法治之则病可愈而根可除也愚按前症多主于痰痛甚者乃风毒上攻有血虚者有诸经气滞者有气虚者有四气外伤有劳役所伤有可吐者有可下者当分虚实寒热兼变而治之若夫偏正头风久而不愈必内挟痰涎风火鬰遏经络气血壅滞甚则目昏紧小二便秘澁宜砭出其血以开鬰解表余尝治尚宝刘毅斋但怒则两太阳作痛先用小柴胡加茯苓山栀后用六味丸以生肾水而不再发谭侍御每头痛必吐清水不拘冬夏吃姜便止余作中气虚寒用六君当归黄茋木香炮姜而瘥商仪部劳则头痛余作阳虚不能上升以补中益气加蔓荆子而痊眼赤肿痛古方用药内外不同在内汤散用若寒辛凉之药以泻其火在外㸃洗则用辛热辛凉之药以散其邪故㸃药莫要于氷片而氷片大辛热以其性辛甚故借以拔出火邪而散其热气古方用焼酒洗眼或用干姜末生姜汁㸃眼者皆此意也葢赤眼是火邪内炎上攻于目故内治用苦寒之药是治其本如锅底之去薪也然火邪既客于目从内出外若外用寒凉以阻逆之则鬰火内攻不能散矣故㸃眼用辛热而洗眼用热汤是火鬰则发因而散之从治法也世人不知氷片为刼药而误认为寒常用㸃眼遂致积热入目而昏暗瘴翳故云眼不㸃不瞎者此也又不知外治忌寒凉而妄将冷水冷物冷药挹洗致昏瞎者有之愚按前症若体倦少食视物昏花或饮食劳倦益甚者脾胃虚也用补中益气汤眵多𦂳澁赤脉贯睛或臓腑秘结者用芍药清肝丸若赤翳布白畏日羞明或痛如刺者上焦风热也用黄连饮子若久视生花畏日逺视如雾者神气伤也用神效黄茋汤大凢午前甚而作痛者东垣助阳活血汤午后甚而作痛者黄连天花粉丸午后甚而不痛者东垣益阴肾气丸能近视不能逺视地芝丸能逺视不能近视定志丸故东垣先生云五臓六腑之精气皆禀受于脾土贯于目脾者诸阴之首也目者血脉之宗也故脾虚则五臓之精气皆失所司不能归明于目矣心者君火也主人之神宜静而安相火代行其令相火者包络也主百脉皆荣于目既劳役运动势乃妄行又因邪气所并而损血脉故诸病生焉凢医者不理脾胃及养血安神治标不治本是不明正理也若槩用辛凉苦寒之剂损伤真气促成内障之疾矣给事张禹功目赤不明服袪风散热益甚畏明重听脉大而虚此因劳心过度饮食失节以补中益气汤加茯神酸枣山药山茱五味顿愈又劳役复甚用十全大补汤兼以前药渐愈却用补中益气汤加前药而痊耳鸣证或鸣甚如蝉或左或右或时闭塞世人多作肾虚治不效殊不知此是痰火上升鬰于耳中而为鸣郁甚则壅闭矣若遇此症但审其平昔饮酒厚味上焦青赤痰火只作清痰降火治之大抵此症多先有痰火在上又感恼怒而得怒则气上少阳之火客于耳也若肾虚而鸣者其鸣不甚其人多慾当在劳怯等症愚按前症若血虚有火用四物加山栀柴胡若中气虚弱用补中益气汤若血气俱虚用八珍汤加柴胡若怒便聋而或鸣者属肝胆经气实用小柴胡加芎归山栀虚用八珍汤加山栀若午前甚者阳气实热也小柴胡加黄连山栀阳气虚用补中益气汤加柴胡山栀午后甚者阴血虚也四物加白术茯苓若肾虚火动或痰盛作渴者必用地黄丸经云头痛耳鸣九窍不利肠胃之所生也脾胃一虚耳目九窍皆为之病少宰李蒲汀耳如蝉鸣服四物汤耳鸣益甚余以为足三阴虚五更服六味地黄丸食前服补中益气汤顿愈少司马黎仰之因怒耳鸣吐痰作呕不食寒热脇痛用小柴胡合四物加山栀茯神陈皮而瘥鼻塞不闻香臭或但遇寒月多塞或畧感风寒便塞不时举发者世俗皆以为肺寒而用解表通利辛温之药不效殊不知此是肺经素有火邪火鬰甚则喜得热而恶见寒故遇寒便塞遇感便发也治法清肺降火为主而佐以通气之剂若如常鼻塞不闻香臭者再审其平素只作肺热治之清金泻火清痰或丸药噙化或末药轻调缓服久服无不效矣此予所亲见而治验者其平素原无鼻塞旧症一时偶感风寒而致窒塞声重或流清涕者自作风寒治愚按前症若因饥饱劳役所伤脾胃发生之气不能上升邪害空窍故不利而不闻香臭者宜养脾胃使阳气上行则鼻通矣按东垣云胆移热于恼则辛頞鼻渊治之以防风汤大抵胃气不和之所致者多矣一男子房劳兼怒风府胀闷两脇胀痛余作色慾损肾怒气伤肝用六味地黄丸料加柴胡当归一剂而安一男子面白鼻流清涕不闻香臭三年矣余以为肺气虚用补中益气加麦门山栀而愈牙床肿痛齿痛揺动或黑烂脱落世人皆作肾虚治殊不知此属阳明经湿热葢齿虽属肾而生于牙床上下床属阳明大肠与胃犹木生于土也肠胃伤于美酒厚味膏粱甘滑之物以致湿热上攻则牙床不清而为肿为痛或出血或生虫由是齿不得安而动揺黑烂脱落也治宜泻阳明之湿热则牙床清寕而齿自安固矣愚按齿痛若因手足阳明经湿热用东垣清胃散若因风寒入脑脑痛齿亦痛用羌活附子细辛汤若因思虑伤脾用归脾汤若因鬰火所致用越鞠丸若因酒面炙煿而𤼵用清胃散若因饮食伤脾用六君子汤若因劳伤元气用补中益气汤若因脾胃素弱用六君当归升麻若因肾经阴虚用六味丸若因肾经阳虚用八味丸若阴阳俱虚用十补丸若脾肾虚寒用安肾丸徐用诚先生云凢齿病恶寒热等症属手足阳明经齿揺龂脱属足少阴经齿蚀肿痛出血皆胃火所致也亦有诸经错杂之邪与外因为患者廷尉张中梁齿动揺用安肾丸考功杨仲玉齿动用补中益气汤侍御王济川齿揺龈露用承气汤文选郑伯兴齿脑痛用羌活附子汤颜佥宪齿痛用凉膈散郭职方过饮用清胃散党吏部风热用犀角升麻汤朱工部血气虚用十全大补汤沈大尹头脑齿痛头重手足厥冷此风寒入脑用麻黄附子细辛汤并愈小便不禁或频数古方多以为寒而用温澁之药殊不知属热者葢膀胱火邪妄动水不得寕故不能禁而频数来也故年老人多频数者是膀胱血少阳火偏旺也治法当补膀胱阴血泻火邪为主而佐以収澁之剂如牡砺山茱茰五味子之类不可用温药也病本属热故宜泻火因水不足故火动而致小便多小便既多水益虚矣故宜补血泻火治其本也収之澁之治其标也愚按经云膀胱不约为遗溺小便不禁常常出而不觉也人之漩溺赖心肾二气之所传送葢心与小肠为表里肾与膀胱为表里若心肾气亏传送失度故有此症治宜温暖下元清心寡欲又有产辱不顺致伤膀胱若内虚寒者秘元丹韭子丸之类若内虚湿热者六味地黄丸或加五味杜仲补骨脂年老者八味丸产辱収生不谨损破尿胞者参术补胞汤加猪羊胞煎之窃谓肝主小便若肝经血虚用四物山栀若小便澁滞或茎中作痛属肝经湿热用龙胆泻肝汤若小便频数或劳而益甚属脾气虚弱用补中益气汤加山药五味子若小便无度或淋沥不禁乃阴挺痿痺也用六味地黄丸若小便澁滞或补而益甚乃膀胱热结也用五淋散其脾肺燥不能化生者黄芩清肺饮膀胱阴虚阳无所生者滋肾丸膀胱阳虚阴无所化者六味丸若阴痿思色精不出茎道濇痛如淋用加减八味丸料加车前牛膝若老人精竭复耗大小便牵痛如淋亦用前药不应急加附子多有生者刘大叅年踰六旬形气痩弱小便不禁或频数内热口干或咳痰喘晕余以为肺肾气虚用六味丸益气汤以滋化源彼不信反服补阴降火澁精之剂阴窍作痛或小便不利仍服前药不两月而愈大尹刘天钖内有湿热大便滑利小便澁滞服淡渗之剂愈加滴沥小便腿膝皆肿两眼胀痛此肾经虚热在下反服淡渗导损阳气阴无以化遂用地黄滋肾二丸小便如故更以补中益气汤加麦门五味兼服而愈州守王用之肚腹膨胀饮食少思服二陈枳实及淡渗之类小便不利大便不实咳嗽腹胀手足俱冷余谓足三阴虚寒用金匮肾气丸而康男子阴痿不起古方多云命门火衰精气虚冷固有之矣然亦有鬰火甚而致痿者经云壮火食气譬如人在暑热而倦怠痿弱遇冬寒而坚强也予尝亲见一二人肾经鬰火而有此症令服黄柏知母清火坚肾之药而效故须审察不可偏认作火衰也愚按阴茎属肝之经络葢肝者木也如木得湛露则森立遇酷热则萎悴若因肝经湿热而患者用龙胆泻肝汤以清肝火导湿热若因肝经燥热而患者用六味丸以滋肾水养肝血而自安学士徐崦西口干有痰欲服琼玉膏余曰此沈阴降火之剂君靣白口干而有痰属脾肺气虚也当用温补之剂不信仍服两月余大便不实饮食少思且兼阴痿始信余言先用补中益气加茯苓半夏二味以温补脾胃饮食渐加大便渐实乃去二味服月余而痊更服六味丸三月余阴道如常矧琼玉膏固本丸坎离丸此辈俱是沈寒泻火之剂非肠胃有燥热者不宜服若足三阴经阴虚发热者久而服之令人无子葢谓损其阳气则阴血无所生故也屡验梦遗精滑世人多作肾虚治而用补肾澁精之药不效殊不知此症多属脾胃饮酒厚味痰火湿热之人多有之葢肾藏精精之所生由脾胃饮食化生而输归于肾今脾胃伤于浓厚湿热内鬰中气浊而不清则其所化生之精亦得浊气肾主闭藏阴静则宁今所输之精既有浊气则邪火动于肾中而水不得寕静故遗而滑也此症与白浊同丹溪论白浊为胃中浊气下流渗入膀胱而云无人知此也其有色心太重妄想过用而致遗滑者自从心肾治但兼脾胃者多须审察愚按遗精有四有用心过度心不摄肾而致者有因色慾不遂精气失位输精而出者有色慾太过滑泄不禁者有年壮气盛久无色慾精气满溢者有小便出多不禁者或不出小便而自出或茎中出而痒痛常如欲小便者宜辰砂妙香散或威喜丸大抵调补元气为主圣人教人收心养性厥有旨哉少宰汪涵斋白浊用补中益气汤加茯苓半夏倍白术愈而复作饥体消痩不时眩晕用八味丸而痊司厅陈石镜属脾虚用补中益气六味地黄而愈光禄柴黻菴因劳赤白浊如注用归脾汤而愈司厅张检斋小腹不时作痛茎出白滛用小柴胡加山栀龙胆草山茱芎归而愈妇人女子经脉不行有脾胃损伤而致者不可便认作经闭血死轻用通经破血之药遇有此症便须审其脾胃如何若因饮食劳倦损伤脾胃少食恶食泄泻疼痛或因误服汗下攻伐药伤其中气以致血少而不行者只宜补养脾胃用白术为君茯苓芍药为臣佐以黄茋甘草陈皮麦芽川芎当归柴胡等药脾旺则能生血而经自行矣又有饮食积滞致损脾胃者亦宜消积补脾若脾胃无病果有血块凝结方宜行血通经愚按经曰饮食入胃游溢精气上输于脾脾气散精上归于肺通调水道下输膀胱水精四布五经并行又曰二阳之病发心脾有不得隐曲女子不月二阳谓阳明胃与大肠也故心脾平和则百骸五臓皆润泽而经候如常苟或心脾受伤则血无所养亦无所统而月经不调矣是故调经者当理心脾为主丹溪先生亦曰先期而至者血热也后期而至者血虚也窃谓先期而至者有因脾经血燥有因脾经鬰火有因肝经怒火有因血分有热有因劳役火动过期而至者有因脾经血虚有因肝经血虚有因气虚血弱主治之法脾经血燥者加味逍遥散脾经鬰火者归脾汤肝经怒火者加味小柴胡汤血分有热者加味四物汤劳役火动者补中益气汤脾经血虚者人参养荣汤肝经血虚者六味地黄丸气虚血弱者八珍汤葢血生于脾土故云脾统血凢血病当用苦甘之剂以助阳气而生阴血大凢肝脾血燥四物为主肝脾血弱补中益气为主肝脾鬰火归脾汤为主肝经怒火加味逍遥散为主病因多端不能悉举治当临症制宜可也一妇人晡热肢体痩倦食少无味月经不行或血衂或血崩半载矣或用顺气清热止血等剂不应更加寒热且时欲作呕余以为鬰怒亏损脾胃虚火错经妄行而然耳遂朝用补中益气汤夕用六味地黄丸各数剂半载而痊一妇人素沉静晡热内热月经不调后毎一二月或齿缝或舌下或咽间出血碗许如此年余服清热凉血调理之药益甚问治于余余谓肝脾气鬰血热上行先用加味归脾汤后用加味逍遥散摄血归源而经自调前症顿愈一室女年十七腿外臁忽肿起一红㸃作痒搔破日出鲜血如注及飞小虫甚多审其由每先寒热两耳下或结核葢外肷耳下俱属胆经胆为肝之腑肝主风热生虫血得风而妄行肝火旺而血出其肝胆阴阳俱虚矣凢病虚则补其母肾乃肝之母用六味丸滋肾水以生肝木四物柴胡山栀钓藤生肝血以抑风热而瘥妇人半产多在三箇月及五月七月除跌扑损伤不拘外若前次三箇月而堕则下次必如期复然葢先于此时受伤故受至期必应乗其虚也遇有半产者产后须多服养气血固胎元之药以补其虚损下次有胎先于两箇半月后即用固胎药十数服以防三月之堕至四箇半月后再服八九服防过五月又至六箇半月后再服以防七月及至九箇月内服丹溪逹生散十数服可保无虞其有连堕数次胎元损甚者服药须多久则可以留方用四物汤加白术人参陈皮茯苓甘草阿胶艾叶条芩多气加香附缩砂有痰加姜制半夏调理姙娠在于清热养血条实黄芩为安胎圣药清热故也暑月宜加用之养胎全在脾胃譬如钟悬于梁梁软则钟下坠折则堕矣故白术补脾为安胎君药若因气恼致胎不安者宜用川芎陈皮茯苓甘草多加缩砂少佐木香以行气愚按半产重于大产大产如瓜熟自落栗熟自脱半产如生採其皮殻断其根蒂岂不重于大产但人轻忽致死者多矣治法宜补形气生新血去瘀血若未足月痛而产芎归补中汤倍加知母止之若产而血不止人参黄茋汤补之若产而心腹痛当归川芎汤主之胎气弱而小产者八珍汤固之若下血过多而发热圣愈汤汗不止急用独参汤发热烦躁肉瞤筋惕八珍汤大渇靣赤脉洪而虚当归补血汤身热靣赤脉沉而微四君子姜附一妇人胎已六月每怒气便见血甚至寒热头疼脇胀腹痛少食作呕余谓寒热头疼肝火上冲也脇胀腹痛肝气不行也少食作呕肝侮脾胃也小便见血肝火下流也用小柴胡加芍药炒黒山栀茯苓白术而愈一妇胎及六月形体倦怠饮食少思劳役便血胎动不安用六君生熟地升麻柴胡而愈一妇人每胎三四月作痛欲堕余以为痛胎用当归二钱熟地黄三钱而愈东垣丹溪治病多自制方葢二公深明本草药性洞究内经处方要法故能自制自宋以来局方盛行人皆遵用不敢轻率自为局方论症治病虽多差谬丹溪曾辨论之然方皆名医所制其君臣佐使轻重缓急大小多寡之法则不差也近见东垣丹溪之书大行世医见其不用古方也率皆效颦治病辄自制方然药性不明处方之法莫究卤莾乱杂反致生无甚有变症多端遂难识治耳且夫药之气味不同如五味子之味厚故东垣方少者五六粒多者十数粒今世医或用二三钱石膏味淡薄故白虎汤用半两今世医不敢多用补上治上剂宜轻小今不论上下率用大剂丸散汤液各有攸冝今不论缓急率用汤煎如此类者多矣今之医者若不熟读本草深究内经而轻自制方鲜不误人也愚按方倣也倣彼而凖此也至于应用更贵权宜非曰确然不可移而屹然不可动者也是以素问无方难经亦无方汉时才有方葢倣病因以立方也或问今人有言东垣之法宜用于北丹溪之法可行于南如何曰东垣北医也罗谦甫𫝊其法以闻于江浙丹溪南医也刘宗厚世其学以鸣于陕西果如人言则本草内经皆神农黄帝岐伯之説亦止宜于北方耶夫五方所生异病及治之异宜内经异法方宜论五常正大论已详言之矣又如北方多寒南方多热江湖多湿岭南多瘴谓其得此气多故亦多生此病非谓北病无热南病无寒也至于治寒以热治热以寒则五方皆同岂有南北之异耶但人之臓腑火各居二天之六气热居三分又半故天下之病热多而寒少观内经至真大论病机一篇可见又湿热相火致病甚多自太仆註文湮没以致局方偏用湿热之药故丹溪出而阐内经之㫖辨局方之偏论湿热相火之病以补前人之未备耳后人不识见其多用芩连栀柏等苦寒之药遂以为宜于南浅矣哉愚按前论内云火症固多但虚实不同治法亦异故王太仆先生曰大寒而甚热之不热是无火也大热而甚寒之不寒是无水也昼见夜伏夜见昼止不时而动是无火也大抵病热作渇饮冷便秘此症属实为热故也或恶寒发热引衣踡卧或四肢逆冷大便清利此属真寒或躁扰狂越欲入水中不欲近衣此症属虚外假热而内真寒也故虚劳发热之症治以寒药而不愈者为此故也由此观之则热症常少而寒症常多矣故无火者当用八味丸益火之源以消阴翳无水者用六味丸壮水之主以镇阳光然其所以致疾者皆由气血方长而劳心亏损或精血未满而纵情恣欲根本不固火不归经以致见症难名虽宜常补中阴以制其火然而二尺各有阴阳水火互相生化当于二臓中分各阴阳虚实求其所属而平之若左尺脉虚弱而细数者是左肾之真阴不足也用六味丸右尺脉迟软或沉细而数欲絶者是命门之相火不足也用八味丸至于两尺微弱是阴阳俱虚用十补丸此皆滋其化源也设使槩服黄柏知母沉隂泻火之药反戕脾胃多致不起暑病夏至日后病热为暑暑者相火行令也夏月人感之自口齿而入伤心包络之经其脉虚或浮大而散或絃细芤迟葢热伤气则气消而脉虚弱其为症汗烦则喘渇静则多言身热而烦心痛大渇引饮头疼自汗倦怠少气或下血发黄生癍甚者火热致金不能平木搐搦不省人事治暑之法清心利小便最好暑伤气宜补真气为要又有恶寒或四肢逆冷甚者迷闷不省而为霍乱吐利痰滞呕逆腹痛泻痢此则非暑伤人乃因暑而自致之病也以其因暑而得故亦谓之暑病治法不同若行人或农夫于日中劳役得之者是动而得之阳症也其病必苦头痛发燥热恶热扪之肌肤大热必大渇引饮汗泄无气以动乃天热外伤元气也宜清暑益气用香薷黄连扁豆人参黄茋五味知母石膏之类暑热发渇脉虚宜用人参白虎汤人参知母石膏甘草竹叶石膏汤亦好石膏半夏甘草人参麦门冬入竹叶水煎东垣清暑益气汤治长夏湿热蒸人人感之四肢困倦精神短少胸满气促肢节作痛或气高而喘身热而烦心下痞閟小便黄数大便溏而频或痢或渇不思饮食自汗体重黄茋升麻苍术人参白术神曲陈皮分甘草炙黄柏麦门冬当归葛根泽泻青皮五味若暑热之时无病之人或避暑热纳凉于深堂大夏凉台冷馆大扇风车得之者是静而得之阴证也其病必头痛恶寒身形拘急肢节疼痛而烦心肌肤大热无汗此为隂寒所遏使周身阳气不得伸宜用辛温之剂以解表散寒用厚朴紫苏干葛藿香羌活苍术之类若外既受寒内复伤氷水生冷𤓰果之类前药再加干姜缩砂神曲之类此非治暑也治因暑而致之病也若外不受寒止是内伤氷水冷物腹痛泄泻或霍乱吐逆宜缩脾饮砂仁草果甘草扁豆干姜乌梅或理中汤加神曲麦芽缩砂苍术此専治内温中消食也若吐泻脉沉微甚者不可用凉药可用附子大顺散熟附子甘草干姜杏仁桂枝附子理中汤加芍药夏月多食冷物及过饮茶水致伤脾胃吐泻霍乱故治暑药多用温脾消食治湿利小便医者要识此意若既伤暑热复伤生冷外热内寒宜先治其内温中消食次治其外清暑补气而以理脾为主于前隂阳二条内相兼取用东垣清暑益气汤已兼此意其用黄茋升麻人参白术甘草麦门冬当归五味黄柏葛根是清暑补气也苍术神曲陈皮泽泻青皮是治内补脾也愚按前症又当分别中暑中暍脉虚脉沉无汗有汗发热不热作渇不渇或泻不泻饮寒饮热辨其隂阳虚实不可泛投寒凉之剂葢为夏月伏隂在内古人用附子大顺散之类温补阳气厥有㫖哉何今之老弱至夏月患食少体倦发热作渇或吐泻腹痛头痛诸症反服香茹饮复伤元气无不招引暑症以致不起至若清暑益气汤内用泽泻猪苓之类必审其果有湿热壅滞方可用之否则亏损其隂而伤其目矣用当审察仪部李北川仲夏患腹痛吐泻两手足扪之则热按之则冷其脉轻胗则浮大重胗则㣲细余曰此隂寒之症也急服附子理中汤不应仍服至四剂而愈注夏病属隂虚元气不足宜补中益气汤去柴胡升麻加黄柏白芍药挟痰者加半夏陈皮愚按丹溪先生云天地以五行更迭衰旺而成四时人之五臓六腑亦应之而衰旺四月属巳五月属午为火太旺火为肺金之夫火旺则金衰六月属未土太旺土为水之夫土旺则水衰况肾水尝借肺金为母以补其不足古人于夏月必独宿而淡味保养金水二臓经曰冬藏精者春不病温十月属亥十一月属子正火气潜藏必养其本然之真而为来春发生之本若于此时不恣欲以自戕至春升之际根本壮实何病之可言哉文选姚海山中暑头痛发热气高而喘肢体倦怠两手麻木余谓热伤元气用人参益气汤顿安又用补中益气汤加麦门五味而痊若夏月伤暑发热汗大泄无气力脉虚细而迟此暑伤元气也服后方人参黄茋麦门冬白芍药陈皮白茯苓黄连甘草黄柏白术香薷知母右姜水煎食前温服愚按前症有热伤元气而汗出者有劳伤元气而汗出者有因元气素虚腠理不宻而汗出者治法暑伤元气者清暑益气汤劳伤元气者补中益气汤元气素虚而自汗者十全大补汤如兼盗汗佐以六味丸加五味子前云大汗无力脉虚细迟属阳气虚弱内黄柏知母恐复伤阳气芍药茯苓恐导损隂气也治者审之若夏秋暑热因过用冷物茶水伤其内又过取凉风伤其外以致恶寒发热胸膈饱闷饮食不进或兼呕吐泄泻此内外俱伤寒冷也人参干姜厚朴陈皮羌活白茯苓枳实白术甘草右姜水煎食前温服愚按前症宜用此方如未应宜用藿香正气散若内外已解寒热未退或饮食不进宜用六君子保命集云霍乱属阳明症宜用和中平胃建中汤辈或四君子汤脉浮自汗四君子加桂枝主之脉浮无汗四君子加麻黄吐利转筋脇下痛脉弦者木尅土也用平胃散加木瓜或建中加柴胡木𤓰吐利转筋腹痛体重脉沉而细四君子加白芍药良姜吐利四肢拘急脉沉而迟属少阴四君加姜附厚朴吐利四肢厥冷脉微缓属厥隂建中加归附吐利头痛发寒热热多欲饮水者五苓散寒多不欲水者理中丸主之元戎云太阴症霍乱者理中加橘红吐下腹痛手足逆冷理中加熟附子吐利后转筋者理中加火煅石膏一两上舎徐民则夏月入房及食水菓面食而患腹痛余曰此阴寒之症也急用附子理中汤以回阳不信别用二陈枳实黄连香茹饮之类而死进士刘华甫夏月食生冷菓品患前症余用附子理中汤一钟顿安若夏暑在途中常服以壮元气清热驱暑服之免中暑霍乱泄泻痢疾等症人参白术麦门冬五味子白芍药白茯苓知母陈皮香薷黄芩甘草右姜水煎食前温服愚按前症若人元气虚弱宜用补中益气去柴胡升麻加麦门五味或少加炒黑黄柏人参益气汤亦可用若遇劳倦辛苦用力过多即服后方二三服免生内伤发热之病此方主于补气黄茋人参麦门冬陈皮白术甘草右姜枣水煎食前温服劳倦甚加熟附子四五分愚按前论开世俗之蒙瞶济无穷之夭枉内附子若素畏寒饮食者尢宜用若素喜寒饮食者以肉桂或炮姜代之亦可若或因暑热伤气而四肢困倦或手足麻木者先用人参益气汤后用补中益气汤若人过劳心思虑损伤精神头眩目昏心虚气短即用后方补血为主人参五味子当归白芍麦门冬山栀子茯神酸枣仁生地黄甘草陈皮川芎右水煎服愚按前症宜用此方不宜多服其麦门冬芍药山栀生地苦寒恐复损脾气若脾胃素虚热而患前症但以补中益气汤加麦门五味亦可若因饥渇劳役或因误行攻伐以致气高而喘身热而烦或自汗此为阳气内伤宜用补中益气汤若因饥饱劳役或因悞出汗以致饥热大渇引饮目赤靣红脉洪大按之如无此为血脱烦躁宜用当归补血汤附滑伯仁先生诊家枢要脉者气血之先也气血盛则脉盛气血衰则脉衰气血热则脉数气血寒则脉迟气血微则脉弱气血平则脉治又长人脉长短人脉短性急人脉急性缓人脉缓左大顺男右大顺女男子尺脉常弱女子尺脉常盛此皆其常也反之者逆左右手配藏府部位左手寸口心小肠脉所出左闗肝胆脉所出左尺肾膀胱脉所出右寸肺大肠脉所出右闗脾胃脉所出右尺心三焦包络脉所出五藏平脉心脉浮大而散肺脉浮濇而短肝脉弦而长脾脉缓而大肾脉沉而软滑心合血脉心脉循血脉而行持脉指法如六菽之重按至血脉而得者为浮稍稍加力脉道粗者为大又稍加力脉道阔软者为散肺合毛皮肺脉循皮毛而行持脉指法如三菽之重按至皮毛而得者为浮稍稍加力脉道不利为濇又稍加力不及本位曰短肝合筋肝脉循筋而行持脉指法如十二菽之重按至筋而脉道如筝弦相似稍加力脉道迢迢者为长脾合肌肉脾脉循肌肉而行持脉指法如九菽之重按至肌肉如微风轻颷栁梢之状为缓次稍加力脉道敦实者为大肾合骨肾脉循骨而行持脉指法按至骨上而得者为沉次重以按之脉道无力者为软举指来疾流利者为滑凢此五藏平脉要须察之久久成熟一遇病脉自然可暁经曰先识经脉而后识病脉此之谓也四时平脉春弦夏洪秋毛冬石长夏四季脉迟缓唿吸浮沉定五藏脉唿出心与肺吸入肾与肝唿吸之间脾受糓味其脉在中心肺俱浮浮而大散者心浮而短澁者肺肾肝俱沉牢而长者肝濡而来实者肾脾为中州其脉在中因指下轻重以定五藏即前所谓三菽五菽之重也三部所主寸为阳为上部主头项以下至心胸之分也闗为阴阳之中为中部主脐腹肚脇之中也尺为阴为下部主腰足胫股之分凢此三部之中每部又各有浮中沉三候三而三之为九候也浮主皮肤候表及腑中主肌肉以候胃气沉至筋骨候里及藏也持脉凢诊脉之道先须调平自己气息男左女右先以中指定得闗位郄齐下前后二指初轻按以消息之次中按以消息之次重按以消息之然后自寸闗至尺逐部寻究一唿一吸之间要以脉行四至为率闰以太息脉五至为平脉也其有太过不及则为病脉看在何部各以其部断之凢诊脉须要先识时脉胃脉与腑臓平脉然后及于病脉时脉谓春三月六部中俱𢃄弦夏三月俱𢃄洪秋三月俱𢃄浮冬三月俱𢃄沉胃脉谓中按得之脉和缓腑臓平脉已见前章凢人府藏脉既平胃脉和又应时脉乃无病者也反此为病凢诊脉之际人臂长则踈下指臂短则宻下指三部之内大小浮沉迟数同等尺寸阴阳高下相符男女左右强弱相应四时之脉不相戾命曰平脉其或一部之内独大独小偏迟偏疾左右强弱之相反四时男女之相背皆病脉也凡病之见在上曰上病在下曰下病左曰左病右曰右病左脉不和为病在表为阳主四肢右脉不和为病在里为阴主腹臓以次推之凡取脉之道理各不同脉之形状又各非一凡脉之来必不单至必曰浮而弦浮而数沉而紧沉而细之类将何以别之大抵提纲之要不出浮沉迟数滑澁之六脉也浮沉之脉轻手重手而取之也迟数之脉以已之唿吸而取之也滑濇之脉则察夫往来之形也浮为阳轻手而得之也而芤洪散大长濡弦皆轻手而得之之类也沉为阴重手而得之之类也而伏石短细牢实皆重手得之之类也迟者一息脉二至而缓结微弱皆迟之类也或曰滑类乎数澁类乎迟何也然脉虽似而理则殊也彼迟数之脉以唿吸察其至数之踈数此滑澁之脉则以往来宻察其形状也数为热迟为寒滑为血多气少澁为气多血少所谓提纲不出乎六字者葢以其足以统夫表里阴阳冷热虚实风寒湿燥藏府气血也浮为阳为表诊为风为虚沉为阴为里诊为湿为实迟为在藏为寒为冷数为在府为热为燥滑为血有余涩为气独滞也人一身之变不越乎此能于是六脉之中以求之则疢疾在人者莫能逃焉持脉之要有三曰举曰按曰寻轻手循之曰举重手取之曰按不轻不重委曲求之曰寻初持脉轻手候之脉见皮肤之间者阳也府也亦心肺之应也重手得之脉附于肉下者阴也藏也亦肝肾之应也不轻不重中而取之其脉应于血肉之间者阴阳相适冲和之应脾胃之候也若浮中沉之不见则委曲而求之若隐若见则阴阳伏匿之脉也三部皆然察脉须识上下来去至止六字不明此六字则阴阳虚实不别也上者为阳来者为阳至者为阳下者为阴去者为阴止者为阴也上者自尺部上于寸口阳生于阴也下者自寸口下于尺部阴生于阳也来者自骨肉之分而出于皮肤之际气之升也去者自皮肤之际而还于骨肉之分气之降也应曰至息曰止也明脉须辩表里虚实四字表阳也府也凢六淫之邪袭于经络而未入于胃府及藏者皆属于表也里阴也藏也凢七情之气郁于心腹之内不能越散饮食五味之伤流于府藏之间不能通泄皆属于里也虚者元气之自虚精神耗散气力衰竭也实者邪气之实由正气本虚邪得乗之非元气之自实也故虚者补其正气实者泻其邪气经曰所谓邪气盛则实精气夺则虚此大法也凢脉之至在筋肉之上出于皮肤之间者阳也府也行于肌肉之下者阴也藏也若短小而见于皮肤之间者阴乗阳也洪大而见于肌肉之下阳乗阴也寸尺皆然脉贵有神东垣云不病之脉不求其神而神无不在也有病之脉则当求其神之有无谓如六数七极热也脉中有力即有神矣为泄其热三迟二败寒也脉中有力即有神矣为去其寒若数极迟败中不复有力为无神也将何所恃耶苟不知此而遽泄之去之神将何以依而主耶故经曰脉者气血之先气血者人之神也善夫脉阴阳类成浮不沉也按之不足轻举有余满指浮上曰浮为风虚动之候为胀为风为痞为满不食为表热为喘浮大伤风鼻塞浮滑疾为宿食浮滑为饮左寸浮主伤风发热头疼目眩及风痰浮而虚迟心气不足心神不安浮散心气耗虚烦浮而洪数心经热闗浮腹胀浮而数风热入肝经浮而促怒气伤肝心胸逆满浮大胸脇胀满尺浮膀胱风热小便赤澁浮大而芤男子小便血妇人崩𢃄浮而迟冷疝脐下痛右寸浮肺感风寒咳喘清涕自汗体倦浮而洪肺热而咳浮而迟肺寒喘嗽闗浮脾虚中满不食浮大而涩为宿食浮而迟脾胃虚尺浮风邪客下焦大便秘浮而虚元气不足浮而数下焦风热大便秘沉不浮也轻手不见重手乃得为隂逆阳郁之候为实为寒为气为水为停饮为症瘕为脇胀为厥逆为洞泄沈细为少气沉迟为痼冷沉滑为宿食沉伏为霍乱沉而数内热沉而迟内寒沉而弦心腹冷痛左寸沉心内寒邪为痛胸中寒饮脇痛闗沉伏寒在经两脇刺痛沉弦痃癖内痛尺沉肾藏感寒腰背冷痛小便浊而频男为精冷女为血结沉而细胫痠阴痒溺有余沥右寸沉肺冷寒痰停蓄虚喘少气沉而𦂳滑咳嗽沉细而滑骨蒸寒热皮毛焦干闗沉胃中寒积中满吞酸沉𦂳悬饮尺沈病水腰脚疼沉细下利又为小便滑脐下冷痛迟不及也以至数言之唿吸之间脉仅三至减于平脉一至也为阴盛阳亏之候为寒为不足浮而迟表有寒沉而迟里有寒居寸为气不足居尺为血不足气寒则缩血寒则凝也左寸迟心上寒精神多惨闗迟筋寒急手足冷脇下痛尺迟肾虚便浊女人不月右寸迟肺感寒冷痰气短闗迟中焦寒及脾胃伤冷物不食沉迟为积尺迟为藏寒泄泻少腹冷痛腰脚重数太过也一息六至过平脉两至也为烦满上为头疼上热中为脾热口臭胃烦呕逆右为頬热目赤左下为小便黄赤大便秘涩浮数表有热沉数里有热虚不实也散大而软举按豁然不能自固气血俱虚之诊也为暑为虚烦多汗为恍惚多惊为小儿惊风实不虚也按举不絶逼逼而长动而有力不疾不迟为三焦气满之候为呕为痛为气塞为食积为气聚为痢为伏阳在内左寸实心中积热口舌疮咽痛实大头靣热风烦躁体疼面赤闗实腹脇痛满实而浮大肝盛目暗赤痛尺实少腹痛小便涩实而滑淋沥茎痛溺赤实大膀胱热溺难实而紧腰痛右寸实胸中热痰嗽烦满实而浮肺热咽燥痛喘咳气壅闗实伏阳蒸内脾虚食少胃气滞实而浮脾热消中善饥口干劳倦尺实脐下痛便难或时下痢洪大而实也举按有余来至大而去且长腾上满指为荣络大热血气燔灼之候为表里皆热为烦为咽干为大小便不通左寸洪心经积热眼赤口疮头痛内烦闗洪肝热及身痛四肢浮热尺洪膀胱热小便赤澁右寸洪肺热毛焦唾粘咽干洪而紧喘急闗洪胃热反胃呕吐口干洪而紧为胀尺洪腹满大便难或下血微不显也依稀轻细若有若无为血气俱虚之候为虚弱为泄为虚汗为崩漏败血不止为少气浮而微者阳不足必身恶寒沉而微者阴不足主脏寒下利左寸微心虚忧惕荣血不足闗微四肢恶寒拘急尺微败血不止男为伤精尿血女为崩帯右寸微上焦寒痞冷痰不化中寒少气闗微胃寒气胀食不化脾虚噫气心腹冷痛尺微脏寒泄泻脐下冷痛弦按之不移举之应手端直如丝絃为血气收敛为阳中伏隂或经络间为寒所入为痛为疟为拘急为寒热为血虚盗汗为寒凝气结为冷痺为疝为饮为劳倦弦数为劳疟双絃脇急痛弦长为积左寸弦头疼心惕劳伤盗汗乏力闗弦脇肋痛痃癖弦紧为疝瘕为瘀血弦小寒癖尺弦少腹痛弦滑腰脚痛右寸弦肺受寒咳𠻳胸中有寒痰闗弦脾胃伤冷宿食不化心腹冷痛又为饮尺弦脐下急痛不安下焦停水缓不逮也往来迂缓唿吸徐徐以气血向衰故脉体为之徐缓尔为风为虚为痺为弱为痛在上为项强在下为脚弱浮缓为风沉缓血气虚左寸缓心气不足怔忡多忘亦主项背急痛闗缓风虚眩晕腹脇气结尺缓肾虚冷小便数女人月事多右寸缓肺气浮言语气短闗缓胃弱气虚浮缓脾气虚弱不沉不浮从容和缓乃脾家本脉也尺缓下寒脚弱风气秘滞浮缓肠风泄泻沉缓小腹感冷滑不澁也往来流利如珠走盘不进不退为血实气壅之候葢血不胜于气也为呕吐为痰逆为宿食为经闭滑而不断经不闭其断者经闭上为吐逆下为气结滑数为结热左寸滑心热滑而实人心惊舌强闗滑汗热头目为患尺滑小便淋沥尿赤茎中痛右寸滑痰饮呕逆滑而实肺热毛髪焦膈壅咽干痰嗽头目昏涕唾粘闗滑脾热口臭及宿食不化吐逆滑实胃热尺滑因相火炎而引饮多脐冷腹鸣或时下利妇人主血实气壅月事不通若和滑为孕澁不滑也虚细而迟往来极难参伍不调如雨沾沙如轻刀刮竹然为气多血少之候为少血为亡汗为血痺痛为伤精女人有孕为胎痛无孕为败血病左寸澁心神虚耗不安及冷气心痛闗澁肝虚血散肋胀脇满身痛尺澁男子伤精及疝女人月事虚败若有孕主胎漏右寸澁荣衞不和上焦冷痞气短臂痛闗澁脾弱不食胃冷而呕尺澁大便濇津液不足小腹寒足胫逆冷长不短也指下有余而过于本位气血皆有余也为阳毒内藴三焦烦鬰为壮热短不长也两头无中间有不及本位气不足以前导其血也为阴中伏阳为三焦气壅为宿食不消大不小也浮取之若洪而浮沉取之大而无力为血虚气不能相入也经曰大则病进小不大也浮沉取之悉皆损小在阳为阳不足在阴为阴不足前大后小则头疼目眩前小后大则胸满短气紧有力而不缓也其来劲急按之长举之若牵䋲转索之状为邪风激搏伏于荣衞之间为痛为寒浮紧为伤寒身疼沉紧为腹中有寒为风癎左寸紧头热目痛项强紧而沉心中气逆冷痛闗紧心腹满痛脇痛肋急紧而盛伤寒浑身痛紧而实痃癖尺紧腰脚脐下痛小便难右寸紧鼻塞膈壅紧而沉滑肺实咳嗽闗紧腹痛吐逆紧盛腹胀伤食尺紧下焦筑痛弱不盛也极沉细而软怏怏不前按之欲絶未絶举之即无由精气不足故脉息痿弱而不振也为元气亏耗为痿弱不前为痼冷为閧热为泄精为虚汗老得之顺壮得之逆左寸弱阳虚心悸自汗闗弱筋痿无力妇人主产后客风面肿尺弱小便数肾虚耳聋骨肉酸痛右寸弱身冷多寒胸中短气闗弱脾胃虚食不化尺弱下焦冷痛大便滑动其状如大荳厥厥动揺寻之有举之无不往不来不离其处多于闗部见之动为痛为惊为虚劳体痛为崩脱为泄痢阳动则汗出阴动则发热伏不见也轻手取之絶不可见重取之附着于骨为隂阳潜伏闗膈闭塞之候为精聚为瘕疝为食不消为霍乱为水气为荣衞气闭而厥逆闗前得之为阳伏闗后得之为隂伏左寸伏心气不足神不守常沉忧抑鬰闗伏血冷腰脚痛及脇下有寒气尺伏肾寒精虚疝瘕寒痛右寸伏胸中气滞寒痰冷积闗伏中脘积块作痛及脾有停滞尺伏脐下冷痛下焦虚寒腹中痼冷促阳脉之极也脉来数时一止复来者曰促阳独盛而阴不能相和也或怒逆上亦令脉促促为气涌为狂闷为瘀血发狂又为气为血为饮为食为痰葢先以气热脉数五者或一有留滞乎其间则阴之而为促非恶脉也虽然加即死退即生亦可畏哉结阴脉之极也脉来缓时一止复来者曰结阴独盛而阳不能相入也为症结为积聚为七情所鬰浮结为寒邪滞经沉结为积气在内又为气为血为饮为痰葢先以气寒脉缓而五者或一有留滞于其间则因而为结故张长沙谓结促皆病脉芤浮大而软寻之中空傍实傍有中无诊在浮举重按之间为失血之候大抵气有余血不足血不能统气故虚而大若芤之状也左寸芤主心血妄行为吐为衂闗芤主脇间血气痛或腹中瘀血亦为吐血目暗尺芤小便血女人月事为病右寸芤胸中积血为衂为呕关芤肠瘀血及呕血不食尺芤大便血又云前大后细脱血也非芤而何革沉伏实大如按鼔皮曰革气血虚寒革易常度也妇人则半产漏下男子则亡血失精又为中风寒湿之诊濡无力也虚软无力应手散细如绵絮之浮水中轻手乍来重手却去为气血俱不足之候为少气为无血为疲损为自汗为下冷为痺左寸濡心虚易惊盗汗短气闗濡荣衞不和精神离散体虚少力尺濡男为伤精女为脱血小便数自汗多右寸濡闗热增寒气乏体虚闗濡脾软不化物胃虚不进食尺濡下元冷惫肠虚泄泻牢坚牢也沉而有力动而不移为里实表虚闗中气促为劳伤痿极大抵其脉近乎无胃气者故诸家皆为危殆之脉云亦主骨间疼痛气居于表疾盛也快于数为疾唿吸之间脉七至热极之脉也在阳犹可在阴为逆细微眇也指下寻之往来微细如线葢血冷气虚不足以充故也为元气不足乏力无精内外俱冷痿弱洞洩为忧劳过度为伤湿为积为痛在内及在下代更代也动而中止不能自还因而复动由是复止寻之良久乃复强起为代主形容羸痩口不能言若不因病而人羸痩其脉代止是一藏无气它藏代之真危亡之兆也若因病而气血骤损以至人气不续或风家痛家脉见止代只为病脉故伤寒家亦有心悸而脉代者腹心痛亦有结澁止代不匀者勿以为凶葢九痛之脉不可准也又姙娠或有脉代者此必三月余之胎也亦无虑焉散不聚也有阳无阴按之满指散而不聚来去不明谩无根抵为气血耗散府藏气絶在病脉主虚阳不敛又主心气不足大抵非佳脉也薛氏医案卷二十二薛氏医案卷二十三钦定四库全书薛氏医案卷二十三明薛已订明医杂着风症问左手臂挛缩不能伸举手指拳缩肩背重坠有似筋牵引作痛伸缩间骨节处筋作痛左足大指中指常欲反张难屈左手指掌时常作麻指缝近掌处但觉有物夹于其间左足底近前高突处如肿硬急胀摸之无形歩履时只多如一氊垫者语言短澁拜起头晕口眼㖞斜舌根痰纒胸膈痰碍咽中有痰核左肋下有痰核不时打寒噤嚏喷呵欠便牵动手足之病左耳左面左体使手或粗衣摸擦则皮肤痛左腮左项左脇肋皆时常木而急如有物粘贴其上左体或头项或手足作痒左眼时常有泪流凝不干左口角似寛纵左面上似虫蚁游行被风吹袭左鼻孔清涕出即打嚏喷等症答大经小络贯串一身谓之脉脉者血之隧道也血随气行周流无停筋者周布四肢百节络聫而束缚之此属肝木得血以养之则和柔缓而不急脉皆起于手足指端故十二经皆以手足名之而筋则无处无之皮毛者属肺主外而易于感冒人身之血行于脉络而外充于皮毛渗透肌肉滋养筋骨故百体和运动无碍若气滞则血滞气逆则血逆得热则瘀浊得寒则凝泣衰耗则运行不周渗透不徧而外邪易侵矣津液者血之余行乎脉外流通一身如天之清露若血浊气滞则凝聚而为痰痰乃津液之变如天之露也故云痰遍身上下无处不到葢即津液之在周身者津液生于脾胃水谷所乗浊则为痰故痰生于脾土也所以古人论中风偏枯麻木酸痛不举诸症以血虚死血痰饮为言是论其致病之根源至其得病则必有所感触或因风或因寒或因湿或因酒或因七情或劳力劳心房劳汗出因感风寒湿气遂成此病此血病痰病为本而外邪为标其病中于皮毛血脉经络肌肉筋骨之间而未入脏腑故邪在皮毛肌肉则不知痛痒麻木不仁如有物一重贴于其上或如虫游行或洒洒寒慄或肿胀或自汗遇热则或痒遇阴虚则沉重酸痛邪入血脉经络则手足指掌肩背腰膝重硬不遂难于屈伸举动或走注疼痛所陈诸症皆外自皮毛以至筋骨之病凢脉所经所络筋所㑹所结血气津液所行之处皆凝滞鬰遏不得流通而致然也亦何必一一强度某病属某经某病属某脏而杂治之哉若邪入脏腑则为危病而难于用药东垣书论之明矣经云知其要者一言而终不知其要流散无穷此之谓也愚按难经曰邪在气气为是动邪在血血为所生病经云阳之气以天地之疾风名之此风非外来风邪乃本气病也故诸方多言皆由气体虚弱荣衞失调或七情过度以致真气耗散腠理不宻邪气乗虚而入及其中也然左半体者肝肾所居之地肝主筋肾主骨肝藏血肾藏精精血枯藁不能滋养故筋骨偏废而不用也河间曰风病多因热甚俗云风者言末而忘其本也经云汗出偏沮使人偏枯如树木一枝津液不到则此枝枯藁被风所害由此观之实因肝肾二经精血枯藁之所致也前症云云亦当察其形症审其兼变而治之尤不可泥执于风经曰三阴三阳发病为偏枯痿易四肢不举亦未尝必指于风也其真中者当辨其中藏中府而治之眼瞀者中于肝舌不能言者中于心唇缓便秘者中于脾鼻塞者中于肺耳聋者中于肾此五者病深多为难治中血脉者外无六经之形症内无便溺之阻隔肢不能举口不能言用大秦芁汤主之中腑者多兼中脏如左闗脉浮弦面目青左脇偏痛筋脉拘急目瞤头目眩手足不收坐踞不得此中胆兼中肝也用犀角散之类如左寸脉浮洪面赤汗多恶风心神颠倒言语蹇涩舌强口干忪悸恍惚此中小肠兼中心也用麻黄散之类如右闗脉浮缓或浮大面唇黄汗多恶风口㖞语澁身重怠惰嗜卧肌肤不仁皮肉瞤动腹胀不食此中胃兼中脾也用防风散之类如右寸脉浮濇而短必鼻流清涕多喘胸中冐闷短气自汗声嘶四肢痿弱此中大肠兼中肺也用五味子汤之类如左尺脉浮滑面目黧黒腰嵴痛引小腹不能俛仰两耳虚鸣骨节疼痛足痿善恐此中膀胱兼中肾也用独活散之类此皆言真中风之症治也其间亦有气血之分焉气虚而中者右手足不仁用六君子汤加钩藤姜汁竹沥血虚而中者左手足不仁用四物汤加钩藤竹沥姜汁气血俱虚而中者左右手足皆不仁用八珍汤加钩藤姜汁竹沥其与中风相类者不可不别如中于寒谓冬月卒中寒气昏冒口禁肢挛恶寒脉浮紧用麻黄桂枝理中汤之类中于暑谓夏月卒冒炎暑昏冐痿厥吐泻喘满用十味香薷饮之类中于湿丹溪所谓因湿土生痰痰生热热生风也用清燥汤之类加竹沥姜汁因于火者河间谓五志过极火盛水衰热气怫鬰昏冒而卒仆也用六味丸四君子汤独参汤之类内有恚怒伤肝阴火上炎者用小柴胡汤之类中于气者由七情过极气厥昏冒或牙闗紧急用苏合丸之类食厥者过于饮食胃气不能运行故昏冐也用六君子加木香劳伤者过于劳役耗损元气脾胃虚衰不任风寒故昏冐也用补中益气汤房劳者因肾虚耗气不归源故昏冐也用六味丸此皆类于中风者也夫中风者内经主于风此真中风也若河间主于火东垣主于气丹溪主于湿皆是因火因气因湿而为暴病暴死之症类中风而非真中风也治者审之卒中昏愦口眼㖞斜痰气上涌咽喉有声六脉沉伏此真气虚而风邪所乘以三生饮一两加人参一两煎服即甦若遗尿手撒口开鼾睡为不治用前药亦有得生者三生饮乃行经络治寒痰之药有斩闗夺旗之功每服必用人参两许以袪其邪而补助真气否则不惟无益适足以取败矣观先哲用茋附参附等汤其义可见大尹刘孟春素有痰两臂顽麻两目流泪服袪风化痰药痰愈甚臂反痛不能伸手指俱挛余曰麻属气虚误服前药肝火炽盛肝血干涸筋无所养虚而挛耳当补脾肺滋肾水则风自息热自退痰自清遂用六味地黄丸补中益气汤不三月而痊一儒者素勤苦恶风寒鼻流清涕寒噤喷嚏属脾肺气虚反服袪风之药肢体麻倦痰涎自出殊类风症余以为风剂耗散元气阴火乘其土位以补中益气汤加麦门五味子治之而愈举人干尚之素肾虚积劳足痿不能歩履后舌瘖不能言面色黧黑余谓肾气虚寒不能运及所发用地黄饮子治之而愈后不慎调摄而复作或用牛黄清心丸之类发热痰甚诚似中风用袪风化痰之类小便秘澁口舌干燥仍用前饮及加减八味丸渐愈又用补中益气汤而痊一膏粱之人素不慎起居忽失音不能语神思昏愦痰涎上壅余谓河间云夫瘖属肾经虚寒其气厥不至医学纲目云少隂气至则囓舌少阳气至则囓頬今失音肾气不能上接清阳之气也不信仍用风药后囓舌始信余言先用地黄饮子及六味地黄丸而愈仪部袁补之患前症不信余言数服袪痰之剂后囓舌而殁一男子体肥善饮舌本强语澁痰壅口眼㖞斜肢体不遂余谓脾虚湿热痰涎所致用六君子煨干葛山栀神曲而愈外舅年六十余素善饮两臂作痛余曰此脾虚有湿也不信恪服袪风治痰之药更加麻木发热体软痰壅腿膝拘痛口禁语澁头目晕重口角寛纵痰涎流出两月后遍身如虫行搔起白屑始信余曰臂麻体软脾无用也痰涎涌出脾不能摄也口斜语澁脾气伤也头目晕重脾气不升也痒起白屑脾气不能营也遂用补中益气汤加神曲半夏茯苓三十余剂诸症悉愈又用参术膏而痊一男子元气素弱或头目眩晕或肢体倦热仲夏因劳役饮食不时两手麻木肢体倦怠余以为暑热伤元气用人参益气汤而愈一男子卒中口眼㖞斜言语不出恶见风寒四肢拘急脉浮而𦂳此属脾胃受症故舌本强而不能言用秦芁升麻汤治之稍愈乃以补中益气汤加山栀治之而痊一妇人懐抱鬰结筋挛骨痛喉间似有一核服乌药顺气等药口眼歪斜臂难伸举痰涎愈多内热晡热食少体倦余以鬰火伤脾血燥生风用加味归脾汤加丹皮山栀二十余剂形气渐健饮食渐加又用加味逍遥散十余剂痰热少退喉核少消更用升阳益胃汤数剂诸症渐愈但臂不能伸此肝经血少而筋挛耳用地黄丸而愈一产妇两手麻木服愈风丹天麻丸遍身皆麻神思倦怠晡热作渴自汗盗汗余谓气血俱虚用十全大补汤数剂诸症悉退又数剂而全愈但内热用加味逍遥散而痊一产妇筋挛臂软肌肉抽掣皆属气血虚用十全大补汤而痊问两腿自膝以下或时内热或骨中觉热或有一㸃酸痛热者何答此血热也但是风病其血必热惟其血热故风寒之气一袭之则外寒束内热而为痛丹溪论痛风谓血热得寒汚浊凝滞所以作痛遇夜痛甚行于阴也遇风雨阴寒痛甚寒湿胜也又风病必血燥风木生火故血热生燥愚按前论最为切当临川陈先生云医风先医血血行风自减葢肝藏血而至风又肝气为阳为火肝血为阴为水若肝火旺则肝血必虚故凢风病多因肝经风火为患当推五脏相胜相生以益其血经云肾藏精而主骨故肾虚者则骨中热或涌泉穴或两胫两足内热多患骨痿以致不起属足三隂亏损之虚热耳滋其化源庶可保其生也佥宪髙如斋两腿逸则筋缓痿软而无力劳则作痛如针刺脉洪数而有力余曰此肾肝阴虚火之象也用六味地黄丸而愈知州韩廷仪先患风症用疏风化痰养血之药而痊其腿膝骨肉发热作痛服十味固本丸天麻丸益甚两尺脉数而无力余以为肾水虚不能生肝木虚火内动而作非风邪所致也不信又服羌活愈风丹之类四肢痿软遍身麻木痰涎上涌神思不清余曰皆脾气亏损不能营养周身又不能摄涎归源先用六君子加芎归木香数剂壮其脾气以摄涎归源又以八珍汤数剂以助五藏生化之气以荣养周身而诸症渐愈乃朝以补中益气汤培养脾肺夕以六味地黄丸滋补肝肾如此三月余而安一妇人因怒患痰厥而苏左手臂不能伸手指麻木口㖞眼斜痰气上攻两腿骨热或骨中酸痛服乌药顺气散之类诸症益甚不时昏愦更加内热晡热余以为肝经血虚内热生风前药复耗肝血虚火炽盛而益甚也先以柴胡栀子散调养肝经气血数日后用八珍汤加钓藤钩散诸症稍愈又用加减八味丸料少加酒炒黄柏知母黑色者数剂诸症顿退乃服八珍汤柴胡栀子散半载而痊后劳役即有复作之意柴胡栀子散随安问有医教以四物汤二陈汤间服后惑于南星半夏不可轻服之言二陈通不入口専用四物而痰药亦少用枳术丸可専服否答此少差耳用血药而无行痰开经络达肌表之药以佐之血药属阴性颇凝滞焉能流通经络驱逐病邪以成功也故古人以乌头为半身不遂行经络者此也葢风疾原于血虚血热挟火与痰经络肌表之间病根在矣后因感冐凉风寒气或因过饮助痰火或因恼怒逆肝气遂成半身不遂之症世谓之风病其病成于肌表皮毛筋骨经络之间末入五脏六腑故治之亦兼在外而不専于内若只用四物汤是専补内也此病之痰亦在经络若只用枳术丸是亦専治内也须补养其内以固其本治其外以去邪斯为可耳愚按前症若因肾虚阴火而肝燥者宜用六味地黄丸生肾水滋肝血若因怒动肝火而血耗者用四物加柴栀丹皮茯苓以清肝火生肝血若因脾经鬰结而血耗者用归脾四物二汤以补脾气生肝血若脾气虚而痰滞者用二陈加白术柴胡徤脾气以化痰若因脾虚湿而风痰不利者用二陈加南星苍术防风脾气鬰而滞者用归脾汤加柴胡半夏肾经败液而为痰者用六味丸顾宪幕年六十不慎饮食起居左半身手足不遂汗出痰壅或用参茋之类汗止神清左腿自膝至足指仍旧肿坠痰多作痛肝肾脾脉洪大而数重按则软濇余以为足三阴虚朝用补中益气汤加黄柏知母数剂诸症悉退但自弛守禁不能全愈靳阁老夫人先胸脇胀痛后四肢不收自汗如水小便自遗大便不实口紧目瞤饮食难进十余日或以为中脏公甚忧余曰非也若风既中脏真气既脱恶症既见祸在反掌焉能延之乃候其色面目俱赤而或青诊其脉左三部洪数惟肝尤甚余曰胸乳胀痛肝经血虚肝气否塞也四肢不收肝经血虚不能养筋也自汗不止肝经风热津液妄泄也小便自遗肝经热甚阴挺失职也大便不实肝木炽盛尅脾土也遂用犀角散四剂诸症顿愈又用加味逍遥散调理而安后因鬰怒前症复作兼发热呕吐饮食少思月经不止此木盛尅土而脾不能摄血也用加味归脾汤为主佐以逍遥散调补肝脾之血而愈后每遇怒或睡中手足搐搦复用前药即愈大参朱云溪母于九月内忽仆地痰昧不省唇口㖞斜左目𦂳小或用治痰调血之剂其势稍缓至次年四月初其病复作仍进前药势亦渐缓至六月终病乃大作小便自遗或谓风中于脏以为不治余诊之左闗弦洪而数此属肝火血燥也遂用六味丸加五味麦门芎归一剂而饮食顿进小便自调随用补中益气加茯苓山栀钓藤丹皮而安至十月复以伤食腹痛作㵼左目仍小两闗尺脉弦洪鼓指余以六君加木香呉茱升麻柴胡一剂而痛泄俱缓复以六君加肉果补脂一剂诸脉顿平痛泄俱止余谓左闗弦洪由肝火血燥故左目紧小右闗弦洪由肝邪乗脾故唇口歪斜腹痛作泻二尺鼓指由元气下陷设以目紧口㖞误作中风投以风药以腹痛泄泻误作积滞投以峻剂复耗元气为害甚矣后卧火箱热蒸太过致痰喘误服寒凉之剂益甚后请诊辞不治果殁一妇人因怒仆地语言蹇澁口眼㖞斜四肢拘急汗出遗尿六脉洪大肝脉尤甚皆由肝火炽盛肝主小便因热甚而自遗也用加味逍遥散加钩藤及六味丸寻愈一老妇两臂不遂语言蹇澁服袪风之药反致筋挛骨痛余谓此肝火血虚所致用八珍汤补气血用地黄丸补肾水佐以排风汤年余而愈一妇人经行口眼歪斜痰涎上涌此血虚而肝火动用加味逍遥散加牡丹皮治之寻愈后因饮食停滞日吐痰涎此脾气虚而不归经也用六君子二十余剂而安一妇人因怒口眼歪斜痰涎上涌口禁发搐此脾肺气虚而肝木旺用六君子加木香钩藤钩柴胡治之渐愈又用加味归脾汤调理而安一产妇勤于女工忽仆地牙闗紧急痰喘气粗四肢不遂此气血虚而发痉朝用补中益气汤加茯苓半夏夕用八珍汤加半夏各三十余剂不应此虚之未复药力之未及也仍用前二汤各五十余剂寻愈一妇人素有内热月经不调经行后四肢不能伸舒卧床半载或用风湿痰火之剂不效其脉浮缓按之则濇名曰瘈症属风寒所乘用加味逍遥散加肉桂防风四剂顿愈更以八珍汤调理两月余而瘥一妇人素经水过期因劳怒四肢不能屈曲名曰瘲症此血虚而风热所乘先用八珍汤加钓藤柴胡渐愈更佐以加味逍遥散调理而痊一妇人四肢挛屈烦痛自汗小便短少畏见风寒脉浮弦缓此气血虚而风寒湿热相抟先用东垣清燥汤渐愈再用加味逍遥散及八珍汤加牡丹皮而痊一妇人素有痰火忽然昏愦瘈瘲抽搐善伸数欠四肢筋挛痰涎上升此肺金燥甚血液衰少而然也用清燥汤六味丸兼服寻愈一妇人肢节作痛不能转侧恶见风寒自汗盗汗小便短少虽夏亦不去衣其脉浮紧此风寒客于太阳经用甘草附子汤一剂而痊一妇人因怒发搐呕吐痰涎口禁昏愦气口脉大于人迎此气滞而食厥用平胃散加茯苓半夏木香治之而甦更以六君子加木香渐愈乃去木香又二十余剂而痊问或谓二陈汤南星半夏一切燥药止能治痰饮湿痰其于阴虚火动之痰殊无相干且与补阴药相反答阴虚火动之痰不宜用南星半夏若中风偏枯麻木症之痰当用南星半夏也葢其感病在肌表经络筋骨之间耳愚按丹溪先生云痰病之原有因热而生痰者亦有因痰而生热者有因风寒暑湿而得者有因惊而得者有因气而得者有因食积而得者有脾虚不能运化而生者若热病则多烦热风痰多成瘫痪竒症冷痰多成骨痺湿痰多怠惰软弱惊痰多成心痛癫疾饮痰多脇痛臂痛食积痰多成癖块痞满其为病种种难名窃谓前症若因肾水虚弱阴亏难降使邪水上溢故多痰唾宜滋其化源其痰自消若因肝木侮脾土而风痰壅滞者先用南星半夏清其痰后用六君子之类调胃气痰自不生若槩用风药耗其阳气而絶阴血之源适足以成其风益其病也冡宰刘紫岩因劳下体软痛发热痰盛用清燥汤入竹沥姜汁服之热痛减半再剂而全愈庠生陈时用素勤苦复因劳怒口斜痰甚脉滑数而软余谓劳伤中气怒伤肝火用补中益气汤加山栀茯苓半夏神曲桔梗数剂而愈锦衣杨永兴筋骨软痛气粗痰盛作渇喜水或用愈风汤天麻丸更加痰甚体麻余以为脾肾俱虚用补中益气汤加减八味丸三月余而痊陶天爵妾媵素多时患头晕痰甚劳则肢体痿软筋骨作痛殊类风症余以为肾虚不能纳气归源用加减八味丸而痊后因房劳气恼头晕项强耳下作痛此肝火之症仍用前药滋肾水生肝血制风火而愈问倒仓吐痰不尽病根痰又甚作胸膈之上咽喉之下居多夜间更为所苦吐甚难出后服萝菔子欲吐之因空腹遂入大肠作痢答病在肠胃者宜用之肠胃如仓格致余论説明倒仓二字宜玩仓中有陈腐败谷须倒之肠胃中有痰血积滞须涤荡之牛肉属坤土本补脾胃之物非吐下药也特饮之过多满而致吐下耳此借补以为泻故病去之后胃得补而气发生乃巧法也若病不属肠胃者岂可轻用古人治风初病时痰涎壅塞胸膈阻碍经络药无所施故先吐去其痰方可施法今既倒仓之后岂可复行吐下哉吐下之后再行吐而行下是虚虚也痰久积在胸膈肠胃者固宜吐下之但痰日逐生岂倒仓可尽其根但恐倒仓之后胃虚而痰易生故丹溪先生云宜补中气以运痰也又皮肤经络隧道之间俱为邪所客而阻滞少通则津液行于其间者亦聚而为痰于是日逐饮食入胃所生之津液不得流散而化为痰饮聚于胸膈上升于咽喉宜其多也此亦因外而伤内愚按前症若因脾气亏损痰客中焦闭塞清道以致四肢百骸发为诸病者理宜壮脾气为主兼佐以治痰则中气健而痰涎自化若倒仓之后而痰反甚此脾气愈虚则津液反为痰者理宜补中益气非参术二陈之类不能治最忌行气化痰及倒仓之法州判蒋大用年五十形体魁梧中满吐痰劳则头晕所服皆清痰理气余曰中满者脾气亏损也痰盛者脾气不能运也头晕者脾气不能升也指麻者脾气虚而不能周也遂以补中益气加茯苓半夏以补脾土八味丸以补脾母而愈干坤生意方云凢人手指麻软三年后有中风之疾可服搜风顺气丸天麻丸秦芁汤之类以预防之彼惑此而恪服之以致大便不禁饮食不进而殁窃谓预防之理当养气血节饮食戒七情逺帏幙若服前药以为预防适所以反招风而取中也秀才刘允功形体魁梧素不慎酒色因劳怒气头晕仆地痰涎上涌手足麻痺时或面赤口干引饮六脉洪而无力甚数余曰肺主气肾藏气今肾虚不能纳气归源阳独居上故作头晕又不能摄水归源饮停于中故化而为痰阳气虚热而麻痺虚火上炎而作渇当滋化源用补中益气合六味地黄丸料一服而愈后劳役或入房即作用前药随愈问自倒仓后常觉口中痰甚而有热颇易饥有痰常少用石膏泻之稍可答倒仓后胃虚不可用石膏脾胃阴血虚则阳火旺火能消食故易饥暂用石膏泻胃火故觉效然非正法只以白术补脾而用白芍药生血甘草缓中泻火陈皮茯苓行痰则王道之治也愚按倒仓之后而火反旺者乃脾胃虚寒之假象也设认为实热则误矣东垣先生脾胃论言之最详若人气高而喘身热而烦或扬手掷足口中痰甚者属中气虚弱而变症也宜用补中益气汤若人形怯气弱畏恶风寒或肢体踡挛而痰上涌者属脾气虚弱而不能摄涎也宜用六君子汤若兼口角涎流者属脾气虚寒而不能主涎也用张氏温脾散如不应急用六君子加附子若因命门火衰不能生脾土者急用八味丸若人素肾虚发热或肾虚有痰者兼以六味丸料若人素阳虚恶寒或肾虚有痰者兼以八味丸料一儒者脾肾素虚而有痰或用导痰之法痰甚作渇头晕烦热余谓中气虚弱而变症用补中益气汤而愈后劳役发热头晕此气虚不能上升也用前汤加蔓荆子而愈后又劳神畏见风寒四肢逆冷口沃痰涎余以为脾气虚寒之真病以六君子加炮姜肉桂而愈一男子素肾虚而咳痰亦用导痰之法虚症悉具痰涎上涌小便频数余谓足三阴虚而复损也朝用补养脾气汤培养脾肺之气夕用六味丸加五味子収敛耗散之精而愈问自倒仓后行动颇觉眩晕作痰每晕必于劳役后方作又平日大便常不结实近亦结燥答倒仓非正对病症故诸风病未见退而痰多便结头眩眼花皆吐下后元气虚故也倒仓大肠亾阳故结燥黄连苦寒性燥苦能燥湿寒能去热黄连能实大肠平日大便常不实者乃肠胃中有湿热因服黄连亦见结实愚按倒仓之后胃气受伤元气亏损不能化生阴精而虚火内作以致前症也当甘补之经曰土位之主其泻以苦其补以甘是也葢头晕眼花胃气不能上升也大便不实脾虚不能约制也大便结燥者血虚不能濡润也经云肾主大便又云肾主五液若肾气调和津液滋润则大便自然通调矣凢此皆宜实脾土补肺金诸病自愈若因大肠火燥而大便秘结者宜用六味地黄丸若因脾胃虚弱而大便不实用六君炮姜若因脾肾虚弱而大便不实者须用四神丸补中益气汤大尹陈克明导痰后痰益多大便不实喜极热饮食手足逆冷余谓命门火衰而脾肺虚寒不能摄涎归源用八味丸而寻愈进士张禹功饮食停滞胸满唾痰或用药导之痰涎上涌眩晕热渴大便秘结喜冷饮食手足发热余谓肾水虚弱津液难降败液为痰用六味丸而愈问近有欲为温针者乃楚人法其法针于穴以香白芷作圆饼套针上以艾针温之多取效答古者针则不灸灸则不针未有针而加灸者此后人俗法也此法行于山野贫贱之人经络受风寒致病者或有效只是温经通气而已于血于痰无预也古针法妙甚但今无传恐不得精髙之人误用之则危拙出顷刻惟灸得穴有益无害日后宜行之愚按针灸之法各有所宜亦各有所禁经曰形气不足病气不足此阴阳俱不足也不可刺之刺之则重不足重不足则阴阳俱竭血气皆尽五脏空虚筋骨髓枯老者絶灭壮者不复矣东垣曰脉浮数而发热咽干面赤时渇者皆热在外也不可灸灸之灾害立生由此观之所禁所宜不可不慎温针之法尤为乖谬若用之于寒气之肿八风之邪其庶几乎问酒饮数盃则手足和软如无病者医劝煮酒药服之何如答酒温行气活血故饮少觉好但湿热之味生痰助火实能增病又此等病多有因酒后毛窍开气血热因为寒风凉气所袭而成惟五加皮一味浸酒日逐服数盃于此病有益诸药浸酒惟五加皮与酒相合且味美煮酒时入五加皮于内泥之满月后可服愚按前方袪风活血之药如不应当求其本而治之此病治法活血行痰开经络通腠理内固根本外散病邪但今倒仓之后中气未复宜补中气理痰为重为先人参亦可用也近日之药重在理脾理痰故今服四物汤虽多而不应葢血药阴寒凝滞且下行故损胃气胃气者上升之清气也又春宜升而久服降药逆天时矣故云中气虚而痰易生也愚按经云邪之所凑其气必虚留而不去其病为实若人脾胃充实营气徤旺经隧流行而邪自无所容今倒仓之后脾气愈虚法当补中益气则中气清和而痰自化若因脾土虚寒或命门火衰者须用八味丸若因肾气亏损水泛为痰或头晕口干者用六味丸一妇人元气素虚劳则体麻发热痰气上攻或用乌药顺风散袪风化痰丸之类肢体痿软痰涎自出面色痿黄形体倦怠而脾肺二脉虚甚此虚而类风也朝用补中益气汤夕用十全大补汤渐愈又用加味归脾汤调理寻愈一妇人素性急患肝风之症常服搜风顺气丸秦芁汤之类后大怒吐血唇口牵紧小便频数或时自乏余以为肝火旺而血妄行遂用小柴胡汤加山栀牡丹皮渐愈后大怒吐血误服降火袪风化痰之剂大便频数胸满少食用清气化痰之剂呕而不食头晕口干不时吐痰用导痰降火之类痰出如涌四肢常冷余曰呕而不食头晕口干胃气不能升也痰出如涌脾气不能摄涎也四肢逆冷脾气不能运行也用补中益气汤加茯苓半夏治之诸症渐愈又用加味归脾汤兼服而安鸿胪王继之室素有癎症遇劳役及怒气则发良久自省一日因饮食后劳役失宜发而半日方省不能言语或以为风中于脏用袪风化痰顺气之剂及牛黄清心丸病益甚六脉浮大两寸虚而不及本部且进饮食余曰此脾胃之气伤也若风中于脏祸在反掌彼不信仍用风药后果卒常避凉风寒露雾湿气身热四肢汗出或脱衣去靴袜之时莫当风取凉最易感也恼怒尤忌之酒后忌当风见凉脱巾袜后便用手多磨擦令毛窍闭此等病寒月固怕寒风暑月外热毛窍开尤易感也日后若灸火只灸手足上穴治风症者手上如肩窝曲池合谷等是也口歪斜可灸夹车承浆口面上艾炷须小手足上则可粗也灸火须自上灸下不可先灸下后灸上愚治一妇人口眼歪斜四肢拘急痰涎不利而恶风寒其脉浮紧此风寒客于手足阳明二经先用省风汤二剂后用秦芁升麻汤而愈一妇人体肥胖头目眩晕肢体麻木腿足痿软自汗声重其脉滑数按之沉缓此湿热乘虚脾气下流于肾肝之部也用清燥汤羌活汤渐愈更佐以加味逍遥散全愈面上木处可将桂枝为末用牛皮胶和少水化开调敷之厚一二分愚按前症若属肺气虚弱者补脾土如不应则补其土母脚㡳硬木处可将牛皮胶熔化入生姜真汁调和仍入南星末五钱和匀用厚纸摊贴二三分乘半热裹贴脚㡳上用温火烘之此外治法也胶和姜汁方出内经用治脾病谓风寒湿三气合而成病客于皮肤肌肉之间不知痛痒但不仁如木耳后人治腰硬作痛及手足痺木而兼痛者加入乳香没药或加羌活南星末用之多效煎调要得法则如膏药在手足腰者用热鞋底熨之愚按经云风寒湿三气杂至合而为痺风气胜者为行痺寒气胜者为痛痺湿气胜者为着痺丹溪先生云大率因血虚受热其血已自沸腾或加之以渉水寒湿热血得寒汚浊凝滞不得运行所以作痛治以辛温佐以辛凉流散寒湿开通鬰结血行气顺无有不安若因足三阴亏损当补元气为主敷贴是治皮肤肌肉针灸是治血脉经络滋血是兼治筋骨筋骨无血则不任矣瘫痪痿软之病此是无血及兼痰火湿热耳古人云不可作风治而用风药谓小续命汤西州续命汤排风汤等药如羌活防风麻黄桂枝乌头细辛等剂皆发散风邪开通腠理之药若误用之阴血愈燥也愚按前症江南之人所致者多属阴虚气虚湿热相火其瘫痪痿软多属手足阳明等经阴虚湿热治者审之拟治诸方治半身不遂手足欠利语言费力呵欠喷嚏面木口眼歪斜寛弛头目眩晕痰火炽盛筋骨时痛或头痛心悸川芎当归熟地黄生地黄牛膝橘红黄芩酸枣仁红花甘草羌活防风桞桂南星半夏白芍药白茯苓天麻白术黄柏右水煎入淡竹沥姜汁二三茶匙侵晨服四物汤加红花牛膝共六钱二分补血凉血活血二陈汤加南星白术黄芩治湿痰风痰火痰再加竹沥姜汁以行肌表经络之痰共五钱九分羌活防风天麻栁桂皆行经络肌表辛温开发之剂引送血药流散邪滞栁桂横行手臂牛膝黄柏行腰腿白术为君佐以茯苓甘草白芍药橘红半夏又以固脾胃之气血以运行诸药输送各经酸枣仁佐川芎当归羌活入肝治筋骨酸疼湿痺又佐地黄当归入心治心虚振悸四物汤得羌活防风栁桂南星半夏为佐使则经络肌表筋骨之血皆补其虚而活其滞矣南星半夏二味虽燥共止二钱羌活防风栁桂虽辛温三味止一钱四分通共三钱四分温燥之药加于血药六钱二分之内况又有黄芩黄柏甘草苦寒甘寒药共一钱五分多寡悬絶焉得燥吾之血耶此正君臣佐使分两多少之法痰之为物遍身上下无处不到故古人用二陈汤通治之随其所在而用药引导之今用天麻南星竹沥姜汁导之入手足经加以白术黄芩降其膈上之火痰冬寒月减黄芩二三分或加炮川乌二分若用川乌减桂只用一二分风病减去可去川乌桂减南星羌活若素有火黄芩不必减羌活风家要药若寒凉月重有感冐可加至一钱有汗而恶风此真感风症也可加桂枝六七分病减则减去之川乌桂枝羌活防风南星等药皆行经络开发腠理之剂故治风家必用之风能燥故必用滋血润燥药邪既客于经络肌表之中则津液不得流通凝滞而为痰饮故必用治痰风也血也痰也三者相因但各有轻重先后之不同或先因中风则治风为重或先因血虚血热则治血为重或先因痰则治痰为重愚按五脏之病相乘伏匿隐显莫测参以徐用诚先生五脏治要尤善详见一卷或问仲景处方药品条内张仲景小续命汤是论风也刘张丹溪诸説是论血与痰火也要在随症推移消息之耳愚按前症多因饮食失节起居失宜亏损元气腠理不致外邪所侵或劳伤元气怒动肝火皆属内因所致也前药亦当审而用之太宜人年七十五遍身作痛筋骨尤甚不能伸屈口干目赤头眩痰涌胸膈不利小便赤濇而短少夜间痰热殊甚遍身作痒如虫行此肝经气燥而风动也用六味地黄丸料加山栀柴胡治之而愈一男子时疮愈后遍身作痛服愈风丹半身不遂痰涎上涌夜间痛甚余作风客淫气治以地黄丸而愈一老妇两臂不遂语言蹇澁服袪风之药筋挛骨痛此因风药亏损肝血用八珍汤补气血用地黄丸补肾水乃佐以愈风丹而愈一妇人因怒吐痰胸满作痛服二陈四物芩连枳殻之类不应更加袪风之剂半身不遂筋挛痿软日晡益甚内热口干形气殊倦此足三阴亏损之症也余用逍遥散补中益气六味地黄调治喜其谨疾年余诸症悉愈形体康徤倒仓后脾虚痰盛宜先理中治痰且将风药血药减去俟中气复然后通用白芍药白术陈皮白茯苓半夏𤓰蒌仁人参黄芩枳实甘草桔梗香附米麦门冬麦芽黄连右水煎入竹沥三匙姜汁三匙服若寒月觉胃中冷易泄加炒干姜一二分愚按前云倒仓后脾虚痰盛矣然而方内芩连𤓰蒌枳实之类苦寒泄气尅滞之剂虽兼六君子之调补恐所益不偿所损虽加干姜一二分亦恐未能济其寒也葢痰之为病有因热而生痰者亦有因痰而生热者有因饮食积滞而得者有因肾水亏损津液败浊而似痰者有因肾水不足阴火上炎而生痰者有因脾肺气虚不能摄涎而似痰者不能枚举当各推所因而治之然倒仓之后而痰反盛必因中气复伤所致故治痰用峻厉之剂而痰愈甚者乃脾气愈伤津液不能运化而然耳前症当补脾胃调中气则津液各归其所而为元气矣倒仓后大便燥结头晕眼花未除加当归身尾桃仁去皮尖各一钱川芎五分山药一钱愚按前方若因酒麫炙煿致痰胶固脾气无亏者宜用之若因肾气亏损津液不足者宜用六味丸因脾气虚弱者宜用六君子汤因中气虚者宜用补中益气汤因肾气亏损水泛上而为痰者宜用六味丸因脾肾虚寒小水不调肚腹膨胀者宜用金匮肾气丸儒者王录之素痰甚导吐之后大便燥结头晕眼花等症尺脉浮大按之则濇此肾气虚而兼血虚也四物送六味丸四剂诸症悉退仍用前丸月余而康佥宪高如斋素唾痰服下痰药痰去甚多大便秘结小便频数头晕眼花尺脉浮大按之如无余谓肾家不能纳气归源前药复耗金水而甚用加减八味丸料煎服而愈儒者杨文魁素唾痰诸药不应服牛黄清心丸吐痰甚多或头晕或热从脇起左脉洪大有力右脉浮大而无力余曰此足三阴亏损虚火不能归源用补中益气加麦门五味及加减八味丸补其化源而愈秋官张碧崖面赤作渴痰盛头晕此肾虚水泛为痰用地黄丸而愈仪制贺朝卿吞酸胸满痰盛作泻饮食少思用清气化痰等药前症益甚两膝渐肿寒热往来余谓脾胃虚湿热下注用补中益气倍参术加茯苓半夏炮姜而愈余甥范允廸咳嗽痰盛胸腹不利饮食少思肢体倦怠脉浮大按之微弱服二陈枳殻等药愈盛余曰脾肺肾虚也用补中益气六味丸而愈一妇人吐痰发热遍身作痛小便频数阴中作痒日晡热甚余曰此肝脾血虚气滞而兼湿热也用加味逍遥散加车前子而愈一妇人懐抱不舒腹胀少寐饮食素少痰涎上涌月经频来余曰脾统血而主涎此鬰闷伤脾不能摄血制涎归源用补中益气济生归脾二汤而愈専治痰加味二陈汤胃气复后间服理痰橘红半夏白茯苓白术甘草连翘黄芩前胡香附米𤓰蒌仁桔梗大麦芽右水煎入生姜汁三匙竹沥两蚬殻半饥温服葢治痰药亦以脾胃为主愚按前方若因脾土太过营气壅滞宜用之若因脾土不足营气虚痞者宜补中气为主若因肝木乘脾土者宜补脾土为主若脾土虚寒者宜补命门火为主侍御谭希曾喘咳吐痰或手足时冷此中气虚寒用补中益气炮姜而愈职坊卢抑齐饮食素少忽痰壅气喘头揺目札扬手掷足难以候脉视其面色黄中见青此肝木乘脾土如小儿慢惊之症先用六君柴胡升麻而安更以补中益气加半夏而痊考功杨朴菴呕吐痰涎胸腹膨胀饮食少思左闗脉弦长按之无力右闗脉弦长按之微弱此木尅土用六君子加柴胡山栀木香而愈一儒者体肥仲夏患痰喘用二陈芩连桔梗痰喘益甚加桑皮杏仁𤓰蒌盗汗气促加贝母枳殻不时发热饮食渐减脉大而无力余以为脾肺虚寒用八味地黄丸以补土母用补中益气汤以接中气而愈一妇人早间吐痰甚多夜间喘急不寐夫早间多痰乃脾虚饮食所化夜间喘急乃肺虚阴火上冲用补中益气加麦门五味而愈加味化痰丸治痰满胸膈咽喉不利半夏橘红桔梗海蛤粉𤓰蒌仁枳殻连翘香附米枯黄芩贝母诃子皮枯矾右为末炼蜜姜汁为丸如黍米大淡姜汤下四五十丸不可过服恐伤上焦元气愚按前症若因鬰伤脾气脾血虚损用归脾汤加炒栀柴胡治之若因怒动肝火脾土受尅用六君子加炒栀柴胡平之若因饮食伤脾营气虚弱用六君子汤调之若因劳伤元气用补中益气汤主之东垣先生云胃为五脏之根本胃气益虚脾无所禀五脏皆虚诸症蜂起矣二守陈子忠饮食少思吐痰口干常服二陈枳实黄连之类脾胃受伤乃问于余余述东垣先生曰脾胃之症实则枳实黄连泻之虚则白术陈皮补之彼遂以二味等分为丸常服由是多食而不伤过时而不饥徽州汪商常服二陈枳实黄连青皮厚朴胸腹快利后患腹胀请治脉已脱余曰至暮必殁已而果然故内经千言万语只在人有胃气则生又曰四时皆以胃气为本凡脉促代屋漏之类或暴脱余急用参附等药多有复生者薛氏医案卷二十三薛氏医案卷二十四钦定四库全书薛氏医案卷二十四明薛已订明医杂着脐风小儿初生百日内脐风方书率用南星殭蚕等风药多不效当作胎毒㵼阳明火邪马牙亦是胎毒用针挑破桑树白汁涂之桑汁主小儿鵞口及口疮舌上疮神效初生小儿时时与看频傅桑汁不然舌硬𦂳渐至撮口难治愚按曽世显云婴儿一七之内腹肚胀硬脐畔浮肿口撮不开攒眉而呌名脐风或因剪脐带少短或因束縳不𦂳牵动风入脐中或因铁器断脐冷气入内传于脾络致舌强唇青手足微搐不能吮乳啼声似鸦㗋痰潮响急搯破口泡去其毒水以艾灸脐中亦有复生者治法多端无如灸法或以天南星一钱生姜自然汁调灌为妙变蒸小儿不时变蒸变者异常也蒸者发热也所以变换五脏蒸养六腑须待变蒸多遍气血方荣骨脉始长愚按钱仲阳先生云小儿在母腹中乃生骨气五脏六腑成而未全自生之后即长骨脉五脏六腑之神智自内而长自下而上故生后三十二日一变蒸始即智意异前盖人有三百六十五骨除手足中四十五碎骨外有三百二十数自生下骨一日十段而上之十日百段三十二日计三百二十段为一变亦日一蒸骨之余气一自脑分入龈中作三十二齿则齿数当与变日相合然而齿有不及三十二数者由变不足其常也有或二十八日即止长二十八齿以下倣此但不过三十二之数凡一週遍乃生虚热诸病如是十周则小蒸毕也计三百二十日生骨气乃全而未壮也故初三十二日一变生肾生志六十四日再变生膀胱其发耳与骫冷肾与膀胱俱生肾水水数一故先变主之九十六日三变生心喜一百二十八日四变生小肠其发汗出而微惊心为火火数二一百六十日五变生肝哭一百九十二日六变生胆其发目不开而赤肝主木木数三二百二十四日七变生肺声二百五十六日八变生大肠其发肤热而汗或不汗肺者金金数四二百八十八日九变生脾智三百二十日十变生胃其发不食腹痛而吐乳此后乃齿生能言知喜怒故云始全也太仓云气入四肢长碎骨于十变后六十四日长其经脉手足受血故能持物能立能行也经云变且蒸谓蒸毕而足一岁之日也师曰不汗而热者发其汗大吐者微止不可余治全婴方云变蒸者长气血变者上气蒸者发热也轻则体热虚则体冷微汗唇生白泡三日可愈重者寒热脉㣲腹疼啼呌不能乳食食而即吐哯五日方愈其后与伤寒相似但以唇上白泡验之亦有受胎气壮实不热不惊或无证候而暗变者窃谓此症小儿所不能免不必服药古方以黒散子素丸子主之非惟脏腑不能胜受抑且反伤气血愼之愼之尝见一小儿至二变发热有痰或治以抱龙丸一粒卒至不救可以验矣然父母爱子之心胜稍有疾病急于求医而医者不䆒病情率尔投剂殊不知病因多端见症相类难以卒辨况古人禀厚方多峻厉之剂缓服可也潮热小儿潮热或壮热不退多是变蒸及五脏相胜不必用药又多是饮食停积郁热由中发外见于肌表只理其中清阳明之热而表热自除不可认作外感轻易发汗用小柴胡轻利等药重伤其内又潮热不退恐是出痘亦当审察勿便用药愚按前症若因饮食停积或腹痛吐㵼或肚腹膨胀宜用保和丸以消导健脾若饮食既消或腹痛不食或肚腹膨胀宜用四君子以保养胃气若因误行汗下损伤元气宜用参蓍归术陈皮甘草以补中气大凡伤食脾胃必损宜固胃气庶无变症若寅卯辰时热者属肝经也巳午未时热者属心经也申酉戌时热者属肺经也亥子丑时热者属肾经也当详其虚实而治之凡属虚热实热投以攻补之剂其病既不増减乃是病根深固而药力未能及耳须宜多服功力既至诸病悉退切不可改为别治设或药不对症祸在反掌愼之李阁老子患潮热饮食如故自申酉时甚至子丑时方止遍身似疥大便秘结小便赤澁热渴饮冷余以为脾胃实热传于肺与大肠先用清凉饮四剂结热始退又用四物汤加柴胡黄连数剂其疮渐愈彼欲速效另用槐角丸之类诸症益甚遂求于施院长亦用四物汤加柴胡黄连加桃仁赤芍药至百剂而愈大小便白小儿大小便时时审看小便如米泔或澄停少顷变作泔浊此脾胃湿热也若大便泔白色或如鱼练或带红或色黄黑此积滞湿热也宜理脾消滞清中宫去湿热节饮食若忽然变青此是变蒸也不必用药若乆不愈用补脾制肝药一二服亦不宜多用愚按小便如泔或大便泔白宜用肥儿丸若积滞黄黑宜用四君子加黄连木香若色青日乆不复或兼泄㵼或兼腹痛当用六君子加木香芍药若肌体色黄小便不利发黄脱落鼻下疮痍嗜土少食大便青褐色者须用栀子茯苓汤小儿病多属肝脾二经小儿病大率属脾土肝木二经肝只是有余有余之病似重急而为治却易见效亦速脾只是不足不足之病似轻缓而为治却难见効亦迟二经为病惟脾居多用药最要分别若肝木自旺则为急惊目直视或动摇手足搐搦风痰上壅等症此为有余宜伐木㵼肝降火清心若脾胃虚而肝木来侮亦见惊搐动摇诸症但其势微缓名曰慢惊宜补养脾胃不可错认将脾经悞作肝经治也愚按急惊乃风火之症脾土受制肝经实热者用㵼青丸径伐其肝或导赤散以㵼其子肝经虚热者用六味地黄丸以滋肾水补中益气汤以养脾土则风木自息脾土自安矣若因乳食不调脾胃亏损木来侮土似慢惊而见抽搐摇头札目咬牙等症宜用六君子加钩藤钩若脾胃亏损寒水反来侮土成慢惊而见前症用前药加姜桂如未应更加附子多有复甦者举人杜克宏子发热抽搐口噤痰涌此肝胆经实火之症即急惊风也先用㵼青丸一服又用六味丸二服诸症顿退乃以小柴胡汤加芎归山栀钩藤钩而安却用补中益气汤而愈急惊急惊是有余之症属肝木心火阳邪太旺宜直㵼之降火下痰是也五脏俱有隂阳如肝气为阳为火肝血为隂为水肝气旺则肝之血衰矣火妄动则水被煎沸不宁矣阳旺隂消风火相搏隂血走散势所必至也故亦宜养血急惊虽属肝心然木火旺则肺金受亏不能平木木来尅土斯损矣故亦宜养脾况治惊诸药大率祛风化痰㵼火峻厉及脑麝辛散之味易于消隂血损脾胃者故治有余急惊之症先须降火下痰一二服后加养血安神之药若饮食少大便溏或吐㵼则当兼补脾胃若脾胃原虚当于直㵼药中加补脾药若屡作屡服利惊驱逐之药便宜认作脾虚血散治惊药内加养血补脾药不可用温热丁香等药恐助胃火宜参术芍药等以补脾中气血麦门冬黄连以清金制木愚按前症若肝经风热抽搐目瞤筋急痰盛等症用四物汤以生肝血钩藤钩以清肝火更用四君子以补脾土若肝经血燥发热惊搐眼瞤痰盛筋挛用六味丸以滋肾水生肝血用四君子加芍药以补脾土生肺金若肺金尅肝木用六君子以实脾土芍药木香以平肺金若屡服利惊之剂而脾胃虚寒者须用六君子以补脾胃加丁香木香以培阳气若脾土虚寒肾水反来侮土而致中寒腹痛吐㵼少食等症者用益黄散以补脾土而泻寒水庶几不致慢惊矣治当审察虚实凡症属有余者病气也不足者元气也故有余当认为不足思患预防斯少失矣急惊变慢惊急惊屡发屡治用直㵼药既多则脾损隂消变为慢惊当主以补脾养血佐以安心清肺制肝之药愚按前症多因吐利脾胃虚损肝木所乘或肾水反来侮土所致故似搐而不搐先用钓藤饮子如发搐少退乃用寳鑑天麻散若吐利不食急用木香异攻散实其脾土其病自已如未应用六君子加木香炮姜温补脾土更不应急加附子以囬阳盖慢惊之症外虚热而内眞寒也无风可逐无痰可驱但温补脾胃为主大凡发搐因风则目青面赤因惊则呌唿搐搦因食则嗳吐气闷肺脾虚则生粘痰喉间作锯声乃心火不能生脾土脾土不能生肺金以致肺不能主气脾不能摄涎故涎气泛上而喉中作声耳若用祛风治痰理气之剂则气散隂消而促其危矣太平王职方子患疟疾恪用化痰之剂虚症悉至殊类惊风谓余曰何也余曰小便频数肝经隂虚也两目连札肝经风热也作呕懒食胃气虚弱也泄㵼后重脾气虚弱也用补中益气汤六味地黄丸而痊举人余时正子伤食发丹毒服发表之剂手足抽搐服抱龙丸目瞤气喘痰盛余谓此脾胃亏损而变慢惊也无风可祛无痰可逐乃虚象也遂用六君子加附子一剂而安再剂而愈一小儿病后遇惊即痰盛咬牙抽搐摇头作㵼却服脑射朱砂等剂以致慢惊而卒惊搐小儿惊抽之症必有痰或因惊而痰聚或因痰而致惊古人治惊方中俱兼痰药必须先治其痰然后㵼火清神若痰壅塞胸膈不去则㵼火清神之药无所施其功也二陈汤加竹沥入少姜汁最穏痰重者滚痰丸白饼子利惊丸下之滚痰丸下热痰白饼子利惊丸下痰积在上者宜吐之重则用药吐轻则探吐之若不必吐下以二陈为主脾虚有热痰加白术芩连风痰调结加南星贝母枳实胃虚生痰加白术麦芽竹沥愚按前症若因心肝二经风热炽盛两目连札四肢抽搐宜治肝清心若因心经藴热呌唿战慄宜清热安神若因肺感风邪气急喘促宜治痰理肺若因饮食停滞嗳吐困睡宜消导健脾若因脾肺虚弱而风痰壅盛以致前症但宜补中益气为主若执用祛风治痰理气之剂则气散隂消而促其危矣大尹刘应昌子患瘰疬略用化痰之剂虚症悉至殊类惊风又服祛风至寳丹小便频数肢体抽搐或两目连札咬牙呵欠或作呕懒食大便重坠或泄㵼此土伤而木胜也用补中益气汤六味地黄丸而痊冬官朱小溪子项间结核面色痿黄肌体消痩咬牙抽搐头摇目札此肝木尅脾土也用六君子汤九味芦荟丸而愈宪幕顾斐斋𤣥孙二周项结核两臂反张索败毒之药余意其症属风热伤肝血燥筋挛未敢付药翌早请治果系前症遂与六味丸一服清晨灌之午后肢体如常儒者王文逺子患瘰疬痰盛发搐服金石香燥之剂手足筋挛此肝血复伤而致急惊风也遂用加味小柴胡加钓藤山栀芎归一剂又以六味丸料加五味麦门煎服而安小儿忽然惊搐目上视摇头咬牙症候怪异世俗多作肝经有余之症投以惊药岂知饮食停滞痰涎壅积亦多类惊者便须审察有无伤积腹痛胸满呕吐恶食轻则消滞化痰重则探吐滞积而后调之又有因感冐吐㵼而发热气血虚为热所迫虽见惊症不可即服惊药但调治吐㵼感冐则气自定热自退而惊自除矣愚按前症若因肝木侮脾土用六君子加芍药木香柴胡若因脾土虚而自病用五味异攻散大凡饮食停滞痰积壅满而见惊症实因脾土虚弱不能运化所致但健脾胃则食自消痰自化若轻用惊药风药反所以成其风而重其病也况脆嫩脏腑安能受峻厉之剂耶若专治其病则误矣姚仪部子毎停食身发赤晕用清中觧鬰汤而愈后患摇头咬牙痰盛发抽吐出酸味待其吐尽翌日少以七味白术散后日以参苓白术散调理脾胃遂不复患大抵吐后儿安不必更服药也一小儿停食服通利之剂作呕腹胀此脾胃复伤也用补中益气汤而愈一小儿两目动札手足发搐数服天麻防风丸之类以祛风化痰前症不愈其痰益甚得饮食诸症稍愈视其凖头及左颊色青黄余曰脾主涎此肝木制脾土不能统摄其涎非痰盛也遂用六君子汤加升麻柴胡钩藤二剂饮食渐进诸症渐愈又用补中益气而安小儿用药不宜峻厉小儿惊药皆些小丸散多峻厉取其易于成功以之治肝心有余之症对病则可中病宜即止不可以为常也病势轻浅只用轻剂病退便宜和中调理如牛黄丸三四十味乱杂殊甚凉惊丸非气壮实肝火旺者不宜抱龙丸亦多不见效且麝脑香辛太甚走散眞气又伤脾胃元气虚则病愈生矣愚按小儿之症有余便属肝经不足便属脾经盖有余是病气也不足是元气也凡病气有余元气不足当补不当㵼况脆嫩脏腑安能受峻厉之药前论厥有㫖哉一小儿数岁毎停食辄服峻厉之剂后患肚腹膨胀或呕吐泄㵼余先用六君子汤诸症渐愈又用补中益气汤胃气渐复惊后目动咬牙惊后目微动及咬牙固为肝虚亦虚中有热虚者血不足热者气有余水不足无以制火而火动故也但牙床属胃脾胃虚而有热亦见㣲咬不可专归肝肾当以补脾为主加黄连芍药川芎便是㵼肝气补肝血也生地黄凉心血故导赤散宜用之熟地黄补肾血故地黄丸宜用之凡肝肾虚症见者于脾胃药加地黄可也或以目札咬牙为肝肾虚专服地黄丸岂不泥膈生痰适有以妨于脾胃也愚按前症亦有肝热生风风入于目目系牵动则目连札热入于目筋脉拘𦂳则目直视若面赤仰卧摇头咬牙此则心热之所致也又当别其虚实肝实则㵼青丸虚则地黄丸心实则导赤散虚则粉红丸若脾胃虚热补中益气汤加芍药山栀以实脾土制肝木若肝肾虚热用六味地黄丸以补肾水生肝木奚氏女六岁忽然发惊目动咬牙或睡中惊搐痰涎壅盛或用化痰祛风等药益甚余曰面青而见前症乃属肝木尅制脾土不能摄涎而上涌也当滋肾水生肝血则风自息而痰自消矣遂用六味丸而愈一小儿患前症痰涎自流用惊风之药其症益甚脾胃益虚视其面色痿黄口吐痰涎用六君子补中益气汤而愈小儿好睡小儿时时好睡乃脾虚困倦也不必用温胆汤睡中惊动不安是心血虚而火动也盖心虚则惊动宜清心安神养血降痰又胸膈有痰亦作惊动又脾胃有食鬰滞不清亦惊动不安此又脾胃与痰所致非由心血也宜消食化痰食去痰除则补脾胃愚按前症若因心脾气虚有痰宜用参术茯苓五味以补心气当归芍药枣仁以养心血橘红半夏以开痰滞若脾肺气虚胸膈有痰用补中益气汤以补中气用胆星天竺黄以化痰涎若因饮食停滞而作用四君子汤以健脾胃用山查神曲以消饮食若因脾虚而好睡用五味异攻散以补脾气当归芍药以生脾血若因母饮酒致儿醉好睡者以甘草干葛煎汤觧之不应用四君子汤杨永兴子七岁停食吐㵼后好睡睡中兼惊乆治不愈余曰好睡是脾气虚困也善惊是心血虚怯也盖心为母脾为子也此心火不能生脾土用补中益气汤及六味丸加鹿茸治之而愈出痘发搐小儿若因出痘而生惊搐不必治惊若身热耳冷骫冷疑似未明古方服升麻葛根汤痘已出及出完调理气血只依丹溪痘疮法分气血虚实看红紫淡白稠宻稀疎及叅时令用药常以脾胃为主虚寒用陈文秀温补法实热用觧毒法全在活法通变愚按小儿痘疮未出则补托之已出及出完则调理之更当察色听声辨其多寡表里虚实而治之庶不有误世皆宗丹溪钱氏陈氏三家之论又必㑹而通之与时宜之不至胶柱而鼓瑟也窃谓黒陷耳骫冷咬牙吐㵼者乃脾土虚败寒水反来侮土归肾之恶候也用百祥丸㵼之急以四君子丁香陈皮木香厚朴炮姜以温补脾土身热饮水黒陷复起十救一二盖此症因脾土虚败寒水乘侮故陈文秀先生云若治寒水于既侮之后何不保脾土于未败之先此发前人之未发救后世之误妄况痘疮发出成脓収靥即痈疽起发腐溃生肌皆脾土元气使然若黒陷寒战咬牙泄㵼喘𠻳即痈疽阳气脱陷寒气内淫之隂症急用异攻散倍参茋归术姜附温补脾胃不可泥其日期而行觧毒托里等法但见其虚弱便宜滋补脾胃以顾収靥观丹溪先生治一叟发热而昏倦其脉大而似数与参茋归术陈皮大料二十剂而痘出又二十剂而脓泡成身无全肤又六十剂而安其义可见益黄散治病益黄散治脾胃虚冷故用丁香暖胃二皮理胃消食化痰诃子澁肠胃止泄固气甘草和中仍加白术为当若非虚冷泄㵼清白及无食积者去青皮丁香加白术茯苓可也温胆汤除痰止吐加白术芍药黄连便是制肝补脾之药愚按益黄散乃温补脾胃之剂也若呕吐腹痛泄痢清白口鼻气冷者乃寒水反来侮土也宜用钱氏益黄散若因热药巴豆之类或因暑热伤乳食损其脾胃而成吐㵼口鼻气热者乃胃中气虚风热也宜用东垣安胃散伤风流涕小儿八岁以下无伤寒虽有感冐伤风鼻塞流涕发热咳𠻳以降痰为主畧加微觧凡散利败毒非㓜稚所宜或冐轻者不必用药候二三日多有自愈愚按前症若手足冷或腹胀脾虚也用六君子汤加升麻柴胡若腹胀或气喘肺虚也用四君子汤加柴胡升麻经云肺主气而司皮毛肺虚则腠理不宻外邪易感凡发表之后其邪既去用补脾肺以实其表庶风邪不能再入往往表散之后热𠻳不退复行发表多变壊症呉江史𤣥年子伤风用表散化痰之药痰盛咳𠻳肚腹膨大而色㿠白此脾土虚不能生肺金也余用六君子汤加桔梗一剂顿愈至三日前症仍作鼻中流涕此复伤风寒所致用前药加桑皮杏仁桔梗而愈史少叅季子喘𠻳胸腹膨胀泄㵼不食此饮食伤脾土而不能生肺金也用六君子汤一剂诸症悉愈史木川子六岁感冐咳𠻳发散过度喘𠻳不食用六君子汤加桔梗而愈时四月随其父廵视耕种忽发寒战仍复咳𠻳或用发表之剂痰中有血余曰此成肺痈也次日吐痰兼脓用桔梗汤而愈后元气未复大便似痢或用五苓黄连枳实之类痰喘目札四肢抽搐余曰此脾气败而变慢脾风也辞不治果然惊搐等症误用药饵小儿或因惊搐或变蒸或食积或寒热往来误服觧表㵼痢之剂伤损脾胃气血难以发生面黄饥痩目动咬牙发稀足弱不能行步此属胃虚非肝肾也当长缓调理复全胃气可也愚按药饵偏胜之味脾胃非所宜也况小儿之疾多因乳食不调寒温失节亏损脾胃元气根本不固而邪得以致之亦有因乳母六淫七情饮食起居所致苟不明其本末辨其缓急而误用峻厉之药重伤脾胃生生之气变症百出从其夭亡谁之咎也丹溪先生慈㓜论言之详矣风癍及脚指常肿小儿身常发风㿀及脚指常红肿此脾经风热也用防风通圣散去硝黄加䑕粘子酒炒黄连为末服之亦用防风白芷薄荷黄芩黄连黄茋黄栢煎汤避风而愈愚按前症若因脾气不足湿热下注宜用参茋归术以补脾气升麻柴胡以升阳气茯苓泽㵼以导湿热若因食鬰内热宜用四君子汤以健脾胃山查神曲以消饮食山栀川芎以清肝热若因风邪収歛腠理或浴出见风而患者宜用补中益气汤以补元气加芎芷羌活以散风邪洁古先生云癍发于肤外而多痛疹隐于肤内而多痒大抵安里之药为主发表之药为佐一小儿瘙痒发热体倦少食此脾肺气虚外邪相搏先用消风散二剂随用补中益气汤加茯苓芍药而愈一小儿患此作痛热渴服发表之剂其症益甚形气倦怠脉浮而数此邪在经络误散表而损其眞也用人参安胃散补中益气汤而愈一小儿作渴发热用犀角消毒散顿作吐㵼此邪气上下俱出也其疹果消勿药自愈一小儿隂囊赤肿余作胎毒治之而瘥后患发热痰喘等症诊其母有鬰火血热用觧鬰凉血之药子母俱服而愈又患吐㵼小便赤澁两目瞤动视其寅卯闗脉赤此属风热用柴胡清肝散加钩藤钩木贼草一剂即愈一小儿腿如霞游走不定先以麻油涂患处砭出恶血其毒即散用九味觧毒散一剂而安一小儿患之外势虽轻内苦便秘此患在脏也服大连翘饮敷神功散而瘥小儿无补肾法小儿无补肾法盖禀父精而生此天一生水化生之源肾之根也此根日頼脾胃乳食水谷长养男至十六而肾始充满既满之后婚媾妄用亏损则可用药补之若受胎之时禀之不足则无可补禀之原足又何待于补耶愚按小儿行迟齿迟觧颅𩕄塡五软鹤膝肾疳齿豁睛白多愁凡此皆因禀受肾气不足当以六味地黄丸如鹿茸补之若因精气未满而御女以通多致头目眩晕作渴吐痰或发热足热腰腿痠软或自汗盗汗二便濇痛变生诸疾难以名状余常用六味八味二丸及补中益气之剂加减用之无不奏效一小儿九岁觧颅足软两膝渐大不能行履属肾禀不足用六味丸加鹿茸三月而能步履一小儿十四岁肢体倦怠发热晡热口干作渴吐痰如涌小便淋沥或面目赤色身不欲衣此亦禀赋不足也用补中益气汤及前丸而愈一小儿十五岁而御女大小便道牵痛服五苓散之类虚症蜂起与死为邻余用补中益气汤加减八味丸而愈一小儿十三岁内热晡热形体倦怠食少作渴或用清热等药治之虚症悉具余以为所禀怯弱用六味丸加鹿茸补之不越月而痊盖古今元气虚实不同故也拟定诸方治小儿肝经火旺目睛频动痰气上升或壮热惊搐面色红脉有力脾胃无伤宜㵼肝火川芎当归柴胡橘红枳殻天麻甘草白芍药茯苓黄连薄荷右毎服二钱姜水煎服愚按前症若肝经风热而自病宜用本方若肝经血燥而自病宜用六味丸若肝木克脾土宜用四君子汤加升麻柴胡若肺金克肝木宜用㵼白散若肾水不能生肝木宜用六味丸若愈后惊悸不寐或寐中发搐咬牙宜用归脾汤加茯苓五味盖有余者邪气实也不足者眞气虚也凡病有余当认为不足经云邪之所凑其气必虚少叅王阳湖孙八岁伤股骨正体科续之余视其面青而兼黄口角微掣动此乃肝木侮脾症也且气血筋骨皆资脾土而生但壮脾气则所伤自愈遂用六君子汤加钓藤钩当归三十余剂诸症悉愈一小儿三岁因惊抽搐发热痰盛乆用抱龙丸等药以清风痰反致面色或赤或青余谓此心肝二经血虚风热而生痰不足之象也先用六味地黄丸以滋养肝肾佐以六君子汤少加柴胡升麻以调补脾胃诸症顿退而痊治小儿脾经不足土败木侮目睛微动四肢微搐或潮热往来脾胃有伤饮食少进或泄㵼呕吐而色黄脉无力宜补脾胃白术黄茋川芎当归陈皮人参肉豆蔲神曲干葛黄连甘草白芍药半夏白茯苓右姜水煎服愚按前症若因脾胃虚弱用五味异功散补之虚寒者加木香或再加炮姜温之若因脾气下陷用补中益气汤举之作渇者用七味白术散主之若因脾胃虚弱寒水侮土用六君子加木香炮姜温之若因脾胃虚弱肝木侮土用补中益气汤加苓芍半夏调之若因肝木太过脾土受制用小柴胡汤加炒山栀平之若因伤鱼肉等物宜六君子汤更加山查砂仁消之若因伤生冷腹痛或㵼利清白宜六君子汤加砂仁木香炮姜温之若因伤辛热停滞呕吐酸水或大便积利不快用六君子汤加黄连呉茱茰木香和之若食积去而泄㵼不止用四君子汤加肉豆蔲补骨脂木香煨姜以补脾肾若泄㵼止而饮食少思宜用白术散以补脾胃一小儿伤食发热面赤或用养胃汤枳实黄连山查治之更加腹胀午后发热按其腹不痛余以为饮食虽化而脾胃复伤用六君子汤数剂而痊一小儿伤食发热呕吐面赤服消导清热之剂饮食已消热赤如故余曰此胃经虚热耳用四君子汤加升麻柴胡各二分四剂而痊一小儿伤食发热面赤抽搐呕吐气喘吐痰余以为饮食伤脾发热肺气虚弱所致耳用六君子汤再加炒黒黄连山栀各三分一剂顿安治小儿心血虚睡中惊动不安或受惊吓而作主清心安神降痰人参半夏酸枣茯神当归橘红赤芍五味子甘草右水煎入姜汁竹沥少许入牛黄半分尤妙若温暖之月心经多热加生地黄山栀仁麦门冬淡竹叶若方饮食因惊而停滞者须先消饮食然后治惊惊药内仍加白术麦芽以理脾胃盖惊则气散宜収补其气惊则痰聚宜消化其痰愚按前症若心血不足而心神惊悸者宜用本方若木火太过而心神不宁者宜用导赤散若木火翕合风热相搏而病者用柴胡栀子散若肝心虚弱木火未济而病者用六味丸若因脾胃食鬰生痰惊动不安者宜用四君子汤以健脾神曲半夏麦芽以化痰山栀芍药以清热若因饮食停滞肚腹膨胀或呕吐泄㵼宜用六君子汤以健脾用厚朴神曲以消食如有痰搐惊症仍用本方调治如见肝经之症加钩藤钩方内赤芍药易以白芍药治小儿食积鬰热发于肌表潮热往来主理中清阳明之热干葛白术山查白芍药黄连枳实川芎香附米升麻干葛甘草炙草右用姜水煎服若食积去后潮热未除减山查枳实香附川芎加人参黄茋陈皮再加白术有痰加半夏愚按前症若食积去而热不退用五味异功散以补胃气若作呕少食用四君子加藿香半夏以安中气若泄㵼不食宜用六君子汤加升麻柴胡以升补脾气若乆㵼不已宜用补中益气汤以升补阳气若虚寒加炮姜木香如不应佐以四神丸以补脾肾若体痩潮热口干大便不调宜用肥儿丸以消疳积若不分脾气虚实有无食积槩用克伐消导寒凉清热之剂复伤脾胃主气反为难治之症儒者薛衡甫子年七岁身羸发热面黄皆以为内伤瘀血欲下之余谓乃脾脏受伤投以六君子汤加煨姜两服饮食顿进数服诸症全愈一小儿饮食停滞服消导之剂余曰此脾胃气虚故饮食不能克化也法当调补为善若数用克伐之剂脾气益伤饮食愈停矣已而腹内又结一块寒热潮热食少作渴大便不实余用四君子汤饮食渐増又用补中益气汤而愈一小儿肚腹膨胀饮食即㵼手足逆冷余以为脾气虚寒先用人参理中丸后用六君子汤而愈一小儿常患停滞数服克伐消导之剂以致脾胃虚甚患吐㵼慢脾风而卒治小儿发热感冐鼻流清涕或咳𠻳吐痰轻者且勿药候一二日多自愈重者用清和之剂橘红半夏桔梗川芎甘草防风白茯苓桑皮白术薄荷枯黄芩右毎服二钱姜水煎服愚按前症若腠理不宻外邪所感鬰于肺而为患者宜用本方若脾胃气虚不能生肺金而致患者用补中益气汤若脾胃气实肺气壅滞而大肠不利者用㵼黄散若心火上炎消铄肺金而致咳𠻳者用六味丸大凡元气素弱或患病日乆宜用补中益气汤为主加以半夏茯苓桔梗若见发搐咬牙等症皆虚热所迫亦宜用之若痰盛少佐以抱龙丸若风邪既退而热痰未巳但健中气则痰自化而病自愈若用化痰利气之药则中气愈虚痰热愈甚矣一小儿伤风咳𠻳发热服觧表之剂更加喘促出汗余以为肺脾气虚欲用补中益气汤加五味子补之不信乃服二陈桑皮杏仁枳殻桔梗之剂前症益甚又加发搐痰壅余仍用前药更加钩藤钩而痊盖小儿脏腑脆嫩气血易虚所用之药虽为平和亦有偏胜之味须审察病气形气虚实在表在里之不同而治之可也治小儿大便色泔白及小便浊或澄之如米泔者此疳病也白术黄连白茯苓泽㵼山查青皮甘草白芍药右姜水煎服愚按前症若因脾气虚而兼湿热者宜用四味肥儿丸若兼泄㵼当以白术散间服治疳丸小儿要药胡黄连芦荟史君子黄连神曲阿魏青黛麝香右为末稀煳丸黍米大毎服十丸清汤下愚按前方乃肝脾疳症之药也或内疳或疮发于外亦效盖疳干也或因哺食太早或因恣食甘肥或因峻剂重亡津液虚火上炎或因乳母饮食起居七情劳逸所致若口内生疮身体壮热顋唇赤色或咽干饮水掌热便赤盗汗烦热啮齿虚惊此心经内外疳也宜用安神丸主之若鼻疮目烂体痩疮藓或耳前后项腋小腹内股玉茎隂丸肿溃小便不调摇头侧目白膜遮睛羞明畏日肚大青筋口干下痢此肝经内外疳也用地黄芦荟二丸主之若头髪稀少生疮或穗人中口吻赤烂或腹大脚细吐呕泄㵼饮食不思口干嗜土㵼下酸臭小便白浊合目昏睡恶闻木音此脾经内外疳也用肥儿丸主之若鼻外生疮咽喉不利胫肿齿痛咳𠻳寒热皮肤皱错欠伸少气鼻痒出涕鼻衂目黄小便频数此肺经内外疳也用地黄清肺饮主之若脑热身痩手足如冰寒热往来滑㵼肚痛口鼻干渴齿龈溃烂面黧爪黒遍身生疮耳内出水此肾经内外疳也用地黄丸主之大凡虚火上炎或痘毒上攻名曰走马疳为患甚速敷雄黄散服大芜夷汤此症轻则牙龈腐烂唇吻肿痛重则牙齿蚀落顋颊透烂饮食不入者为不治一小儿二岁茎痿湿痒后隂囊焮肿茎中作痛时出白津余以为肝火用龙胆化肝汤六味地黄丸而痊一小儿睪丸作痛小便赤澁寒热作呕乃肝脾之症用小柴胡汤加山栀车前子茯苓而愈一小儿睪丸肿硬小便黄澁用小柴胡汤加山栀车前子并芦荟丸而消一小儿腹内结块或作痛或上攻小便不调用龙胆㵼肝汤芦荟丸而愈后形气消铄发热作渴此肝木制伏脾土用补中益气汤及芦荟丸而愈一小儿自脱胎时两目赤肿或作痒或生翳此胎内之肝火也用芦荟六味二丸而愈一女子十五岁患瘰疬身发赤晕形气倦怠此肝火血虚所致用加味逍遥散而赤晕愈用益气汤六味丸而瘰疬消一小儿下疳溃烂发热作痛一小儿茎中作痒不时搔捻一小儿茎中溃痛小便秘濇日晡尤甚一小儿目痒出水或茎间结核或两腿连札或隂囊搔痒俱属肝火皆用九味芦荟丸并愈治小儿大病后面黄肌痩目时动齿微咬髪稀少未能大行因误服觧表㵼利伤尅诸药而致者宜长缓调理复全胃气白术白芍药白茯苓人参陈皮川芎甘草黄茋当归半夏山查右用姜枣水煎服安神鎭惊丸惊退后调理安心神养气血和平预防之剂天竺黄人参茯神南星酸枣仁麦门冬当归生地黄赤芍药薄荷木通黄连山栀辰砂牛黄龙骨青黛右为末蜜丸菉豆大淡姜汤送下毎服三五丸愚按前二方根本之治防微杜渐之法也但鎭惊丸内多苦寒辛散分利之味病后不宜轻用患复伤胃气而变生他症也皆饮食不节致生他症当消导为主若脾胃损伤而见他症当健中气大凡病后元气未复或因尅伐之剂元气复伤而见前症但用升补阳气为主诸症自愈若专攻其病则误矣一小儿七岁患急惊将愈而发热惊悸或用祛风化痰之剂更加惊搐吐痰喘𠻳腹膨少食恶寒又用抱龙等丸更加大便似痢寒热往来殊类风症先君视之以为脾气亏损诸经无所资养而然用四君子汤为主少用升麻柴胡以升补阳气而愈治小儿齿肿流涎腮肿马牙阳明之热升麻川芎白芍药半夏干葛生甘草防风黄连石膏白术白芷右水煎毎服二钱若能潄药者则含药潄而吐之潄药不用白术半夏愚按马牙重舌因胎毒胃热所致若用线针刺破出血即愈不必服药若因饮食所伤脾胃虚热而致宜用七味白术散若服热药损伤脾胃发热而致或口舌生疮宜用人参安胃散若乆病脾胃虚热口内如无皮状宜用七味白术散若脾经隂血不足午后益甚宜用四物汤加白术茯苓炙草若脾经阳气下陷午后益甚宜用补中益气汤并用茱茰涂脚心若疳积虚火上炎龈齿腐烂当从疳治亦有滞頥口角流涎此由脾气虚冷不能制其津液也宜用温脾散若脾经实热舌纵涎下宜用泻黄散大凡小儿四时皆以养元气健脾胃为主若屡有痰症屡服驱风泻火之药多患前症其轻者能节饮食愼调理不药自愈序次丹溪小儿痘疮治法小儿痘疹大抵与伤寒相似发热烦躁脸赤唇红身痛头疼乍寒乍热喷嚏呵欠𠻳喘痰涎始发之时有因伤风伤寒而得有因时气传染而得有因伤食呕吐而得有因跌扑惊恐畜血而得或为窜眼惊搐如风之证或口舌咽喉肚腹疼痛或烦躁狂闷昏睡或自汗或下痢或发热或不发热证候多端卒未易辨亦须以耳冷骫冷足冷验之盖疮疹属阳肾藏无症耳与骫足俱属于肾故肾之所部独冷又不若视其耳后有红脉赤缕为眞于此可以稽验矣调䕶之法首尾俱不可汗下但温凉之剂兼而济之解毒和中安表而已虚者益之实者损之冷者温之热者平之是为权度借喻而言亦如庖人笼蒸之法但欲其松耳盖毒根于表如苟妄汗则荣卫一虚重令开泄转増疮烂由是风邪乘间变症者有之毒根于里如苟妄下则内气一虚毒不能出而返入焉由是土不胜水变黒归肾身体振寒耳骫反热眼合肚胀其疮黒陷十无一生汗下二説古人深戒以此观之疮疹症状虽与伤寒相似而其治法实与伤寒不同伤寒从表入里疮疹所发从里出表故也如欲觧肌干葛紫苏可也其或气实烦躁热炽大便秘结则与犀角地黄汤或人参败毒散又或紫草饮多服亦能利之故虽云大便不通者少与大黄尤宜仔细斟酌之若小便赤少者分利小便则热气有所渗而出凡热不可骤遏但轻解之若无热则疮又不能发也凡疮疹春夏为顺秋冬为逆疮疹分人清浊就形气上取勇怯凡已发未发并与紫苏饮但觉身热症似伤寒若未见疮疑似未明且先与惺惺散参苏饮或人参羌活軰热甚则与升麻葛根汤人参败毒散但一见红㸃便忌葛根汤恐发得表虚也凡痘疮初欲出时身发热鼻尖冷呵欠咳𠻳面赤方是痘出之候便宜服升麻葛根汤加山查大力子其疮稀踈而易愈凡痘初出时或未见时宜服后方多者令少重者令轻方以丝瓜近蒂三寸连瓜子皮烧灰存性为末砂糖拌干喫入朱砂末亦可又方朱砂为末蜜水调服多者可减少者可无凡痘疮发热之时便以恶实子为末蜜调贴𩕄门上免有患眼之疾凡初出之际须看胸前若稠宻急宜消毒饮加山查黄芩酒洗紫草减食加人参初出之时色白者便大补气血参茋芎术升麻干葛甘草木香丁香酒洗当归白芍药若大便泄加诃子肉豆蔲初起时自汗不妨盖湿热薰蒸而然故也有初起时烦躁谵语狂渴引饮若饮水则后来靥不齐急以凉药解其标如益元散之类亦可用凡疮已出可少与化毒汤出不快者加味四圣散紫草饮子紫草木香汤紫草木通汤或快斑散丝瓜汤出太甚者人参败毒散犀角地黄汤踈则无毒宻则有毒以凉药解之虽数贴亦不妨无害眼之患炉灰色白静者作寒看齐勇者燥者炘发者作热看黒属血热凉血为主白属气虚补气为主中黒陷而外白起得迟者则相兼而治凡痘疮分表里虚实吐㵼少食为里虚不吐㵼能食为里实里实而补则结痈毒陷伏倒靥为表虚灰白者亦表虚或用烧人屎红活绽凸为表实表实而复补表则要溃烂不结痂痘疮分气虚血虚用补药气虚者人参白术加觧毒药血虚者四物汤中加觧毒药痘疮分气血虚实多带气血不足虚则黄茋生血活血之剂助之畧佐以风药实则白芍药为君黄芩亦为君佐以白芷连翘续断之类调解之法活血调气安表和中轻清消毒温凉之剂兼而治之二者得兼而已温如当归黄茋木香軰凉如前胡干葛升麻軰佐之以川芎白芍药枳殻桔梗羌活木通紫草之属则可以调适矣黒陷二种因气虚而毒气不能尽出者酒炒黄茋紫草人参軰黒陷甚者亦用烧人屎蜜水调服出子和方痒塌者于形色脉上分虚实实则脉有力气壮虚则无力虚痒以实表之剂加凉血药实痒如大便不通者以大黄寒凉之药少与之下其结粪气怯轻者用淡蜜水调滑石末以羽润疮上疮干者宜退火止用轻剂荆芥升麻葛根之类湿者用㵼湿乃肌表间湿宜用风药白芷防风之类上引用升麻葛根下引用㯽榔牛膝助以贝母忍冬草白芷瓜蒌之类若咽喉痛者大如圣散䑕粘子汤喘满气壅者麻黄黄芩汤烦渴者甘草散乌梅汤下痢呕逆者木香理中汤颜色正者如上治将欲成就却色淡者宜助血药用当归川芎酒洗芍药之类或加红花将成就之际却紫色者属热用凉药解其毒升麻葛根酒炒黄芩黄连及连翘之类甚者犀角大解痘毒灰白色将靥时如豆殻者盖因初起时饮水多其靥不齐俗唿倒靥不好但服实表之剂消息他大小便如大便秘通大便小便秘通小便小便赤澁者大连翘饮甘露饮大便秘结内烦外热者小柴胡汤加枳殻最当或少用四顺清凉疮疹用药固有权度大小二便一或秘焉则肠胃壅遏脉络凝滞毒气无从发泄眼闭声哑肌肉黧黒不旋踵而告变矣陷入者加味四圣散更以胡荽酒薄传其身厚传其足喷其衣服併以厚绵盖之若犹未也独圣散入木香煎汤若其疮已黒乃可用钱仲阳宣风散加青皮主之钱氏云黒陷青紫者百祥丸下之不黒者谨勿下余知其所下者㵼膀光之邪也又云下后身热气温欲饮水者可治水谷不消或寒战者为逆余知其脾强者土可以治水也百祥丸太峻当以宣风散代之㵼后温脾则用人参茯苓白术等分厚朴木香甘草各半为妙盖疮发肌肉阳明主之脾土一温胃气随畅独不可消胜已泄之肾水乎此钱氏不刋之秘㫖也其壊疮者一曰内虚泄㵼二曰外伤风冷三曰变黒归肾近时小儿痘疮止宗陈文忠木香散异攻散殊不知彼时立方之时为运气在寒水司天时令又値严冬大寒为因寒鬰遏痘疮不红绽故用辛热之剂发之今人不分时令寒热一槩施治误人多矣时値温热山野农家贫贱之人其或偶中也丹溪痘疮治法最为明备近世通用陈文忠木香异功等方乃一偏之术若痘疮虚怯淡白色痒塌此属虚寒宜用陈文忠方若发热壮盛齐勇红紫色燥痒此属热毒急宜凉血解毒自陈文忠方盛行后属虚寒者率得生属热毒者悉不救痘自胎毒古人治法只解毒然气血虚则逆毒气不出及不能成就故陈文忠之法亦千载妙诀补前人之未备者但温补之法既行而解毒之㫖遂隐故救得一边又害了一边今必详究丹溪二法通用斯无误也痘疮属虚寒者直可延至十数日后方死属毒盛转紫色者不过七八日盖痘是胎毒自内出外二三日方出齐毒气方在内出至六日则当尽发于表七八九日成脓而结痂矣若毒气盛不能尽出过六日毒反内入脏腑故须于六日以前毒气该出之时急服凉血解毒之药以驱出之六日以后毉无及矣故其死最急若虚弱毒气少者只是气血不足不能贯脓成就故绵延日乆而后死此虚实轻重之分也痘疮多者是毒气多便先宜解毒然多则恐气血周贯不足故随后亦宜兼补药以助成脓血愚按痘疹之疾乃胎禀之热毒由内发外虽为有余之症当㵼不当补然儿体有虚实积毒有重轻又在变而通之考之钱陈二先生虽俱名家然就而折衷之则陈为较优盖钱之用药偏于清凉而陈之治法温凉并行以其深究隂阳造化之妙故于病之眞寒假热与夫眞热假寒罔不知之眞而见之定随症异宜未尝执泥假如病属虚热而元气未至亏损者施之以钱氏之法则固当矣若病气元气俱虚或俱实者而不以陈法治之鲜不致误且小儿之痘疹譬即大人之痈疽治法无异其热毒藴于内脏致二便不利烦热作渴脉沉实须用托里疏通和荣卫三法观陈氏异功散人参白术散前胡枳殻汤等方其药品深为得宜治者详订而遵之可也薛氏医案卷二十四薛氏医案卷二十五钦定四库全书薛氏医案卷二十五明薛已订明医杂着附方补中益气汤治中气不足或误服尅伐四肢倦怠口干发热饮食无味或饮食失节劳倦身热脉洪大而无力或头痛恶寒自汗或气髙而喘身热而烦脉微细软弱自汗体倦少食或中气虚弱而不能摄血或饮食劳倦而患疟痢或疟痢等病因脾胃虚而不能愈者或元气虚弱感冐风寒不胜发表宜用此代之或入房而后劳役感冐或劳役感冐而后入房者急加附子愚谓人之一身以脾胃为主脾胃气实则肺得其所养肺气既盛水自生焉水升则火降水火既济而成天地交泰之令矣脾胃一虚四脏俱无生气故东垣先生着脾胃内外伤等论谆谆然皆以固脾胃为本所制补中益气汤又冠诸方之首观其立方本㫖可知矣故曰补肾不若补脾正此谓也前所言治症槩举其畧余当倣此而类推之是矣附方之首并註以表明之人参黄茋白术甘草当归陈皮柴胡升麻右姜枣水煎空心午前服八珍汤治肝脾伤损血气虚弱恶寒发热或烦躁作渴或寒热昏愦或胸膈不利大便不实或饮食少思小腹胀痛等症甘草人参白术白茯苓当归川芎白芍药熟地黄右姜枣水煎服十全大补汤治气血俱虚发热恶寒自汗盗汗肢体倦怠或头痛眩晕口干作渴又治乆病虚损口干食少咳而下利惊悸发热或寒热往来盗汗自汗晡热内热遗精白浊或二便见血小腹作痛小便短少大便干濇或大便滑泄肛门下坠小便频数隂茎痒痛等症即八珎汤加黄茋肉桂各一钱四物汤治血虚发热或寒热往来或日晡发热头目不清或烦躁不寐胸膈作胀或脇作痛尤当服之芍药川芎当归熟地黄右水煎服加味四物汤即前方加山栀柴胡牡丹皮四君子汤治脾胃虚弱饮食少思或大便不实体痩面黄或胸膈虚痞痰𠻳吞酸或脾胃虚弱善患疟痢等症人参白术茯苓甘草右姜枣水煎服六君子汤治脾胃虚弱饮食少思或乆患疟痢若觉内热或饮食难化作酸属虚火须加炮姜其功甚速即前方加半夏陈皮香砂六君子汤即六君加香附子藿香砂仁归脾汤治思虑伤脾不能摄血致血妄行或健忘怔忡惊悸盗汗或心脾作痛嗜卧少食或大便不调或肢体肿痛或思虑伤脾而患疟疾大凡懐抱鬰结而患诸症或因用药失宜尅伐伤胃变诸别症者最宜用之逺志酸枣仁木香甘草当归人参白术白茯苓黄耆龙眼肉右姜枣水煎服加味归脾汤即前方加牡丹皮山栀治脾经血虚发热等症加味逍遥散治脾肝血虚发热或耳内及胸乳腹胀小便不利当归白术茯神芍药甘草柴胡牡丹皮山栀右姜水煎服逍遥散即前方去山栀牡丹皮六味丸治肾虚作渴小便淋秘气壅痰涎头目眩晕眼花耳聋咽燥舌痛齿痛腰腿痿软等症及肾虚发热自汗盗汗便血诸血失音水泛为痰之圣药血虚发热之神剂又治肾隂虚弱津液不降败浊为痰或致欬逆又治小便不禁収精气之虚脱为养气滋肾制火导水使机闗利而脾土健实牡丹皮白茯苓泽㵼熟地黄山茱茰干山药右各另为末和地黄加炼蜜丸桐子大毎服七八十丸空心食前滚汤下八味丸治命门火衰不能生土以致脾胃虚寒饮食少思大便不实或下元冷惫脐腹疼痛夜多漩溺即前方加肉桂附子各一两经云益火之源以消隂翳即此药也加减八味丸治肾水不足虚火上炎发热作渴口舌生疮或牙龈溃蚀咽喉作痛或形体憔悴寝汗发热五脏齐损即六味丸加肉桂一两五味子四两加减金匮肾气丸治脾肾虚腰重脚肿小便不利或肚腹肿胀四肢浮肿或喘急痰盛已成蛊症其效如神此症多因脾胃虚弱治失其宜元气复伤而变症者非此药不能救白茯苓附子川牛膝桂泽㵼车前子山茱茰山药牡丹皮熟地黄右为末和地黄加炼蜜丸桐子大毎服七八十丸空心米饮下还少丹治脾肾虚寒饮食少思发热盗汗遗精白浊又治眞气亏损肌体痩弱等症肉苁蓉逺志茴香巴㦸干山药枸杞子熟地黄石菖蒲山茱茰牛膝杜仲楮实子五味子白茯苓右各另为末用枣肉百枚并炼蜜丸桐子大毎服五七十丸空心温酒或盐汤下日三服十补丸治肾脏虚冷面黒足寒耳聋膝软小便不利等症附子五味山茱茰山药牡丹皮鹿茸桂心茯苓泽㵼右为末炼蜜丸桐子大毎服六七十丸盐汤下当归补血汤治血气损伤或妄服峻剂致气血益虚肌热大渴引饮目赤面红脉洪大而虚重按全无此病多得于饥饱劳役者黄耆当归右水煎服人参养荣汤治脾肺俱虚发热恶寒肢体痩倦食少作㵼等症又治乆病虚损口干食少欬而下痢心惊悸热而自汗等症人参陈皮黄茋桂心当归白术甘草白芍药熟地黄五味子茯苓逺志右姜枣水煎服参术膏治中气虚弱诸药不应或因用药失宜耗伤元气虚症蜂起但用此药补其中气诸症自愈人参白术右水煎稠汤化服之济隂地黄丸治足三隂亏损虚火上炎致目睛散大视物不的或昏花澁紧作痛畏明或卒见非常之处等症其功效与六味还少丹相似五味子麦门冬当归熟地黄肉苁蓉山茱茰干山药枸杞子甘菊花巴㦸肉右为末炼蜜丸桐子大毎服七八十丸空心白汤下滋隂补肾丸治肝肾阳虚隂弱虚火上炎目视昏花或至夜昏暗𦂳澁仍治六味丸所主之症熟地黄牡丹皮生地黄泽㵼茯苓当归尾山茱茰柴胡五味子干山药右为末炼蜜丸桐子大毎服五七十丸盐汤下益气聪明汤治饮食不节劳役形体脾胃不足内障耳鸣或多年目昏暗视物不能此药能令人目光大乆服无内障耳鸣耳聋之患又令精神过倍元气自益身轻体健耳目聪明黄茋甘草人参蔓荆子升麻葛根芍药黄栢右毎服三钱水煎服神效黄茋汤治浑身麻木不仁或左右身麻木或头面手臂腿脚麻木不仁者并皆服之如耳目𦂳急缩小及羞明畏日或瘾濇难开或视物无力睛痛手不得近或目中如火等症蔓荆子橘红人参黄耆甘草白芍药右毎服五钱水煎临卧服助阳活血汤治眼发之后犹有上热白睛赤色瘾澁难开而多眵泪等症蔓荆子香白芷柴胡黄茋甘草当归防风升麻右水煎服芍药清肝散治眵多眊燥𦂳澁羞明赤脉贯睛脏腑秘结者白术甘草川芎防风荆芥桔梗羌活芍药柴胡前胡薄荷黄芩山栀知母滑石石膏大黄芒硝右水煎服黄连天花粉丸治症同上黄连菊花川芎薄荷天花粉连翘黄芩栀子黄栢右为末丸桐子大毎服五十丸加至百丸茶汤下连翘饮子治目赤隐澁𦂳小乆视昏花迎风有泪等症蔓荆子生甘草连翘柴胡黄芩生地黄当归红葵花人参黄茋防风羌活升麻右水煎服若中气不足而致前症用神效黄茋汤或补中益气汤地芝丸治目不能逺视能近视或妨近视乃隂气不足阳气有余也宜用此方生地天门冬枳殻甘菊花右为末炼蜜丸桐子大毎服百丸茶清或温酒下定志丸治目不能近视反能逺视乃阳气不足而隂血有余也宜此主之白茯苓人参逺志菖蒲右为末炼蜜丸桐子大以朱砂为衣毎服十丸至三十丸米饮下决明夜光散治目夜昏虽有灯月亦不能视猪肝石决明夜明砂右为末以竹刀切肝二片铺药于内合之用麻皮縳定米泔水一碗砂罐煑至半碗临卧连肝药汁服柴胡清肝散治肝胆二经风热怒火颈项肿痛结核不消或寒热往来呕吐痰水又治妇人暴怒肝火内动经水妄行胎气不安等症柴胡黄芩黄连山栀当归川芎生地黄牡丹皮升麻甘草右水煎服若脾胃弱去芩连加苓左金丸治肝火脇肋刺痛或发寒热或头目作痛泄㵼淋秘一切肝火之症并皆治之黄连呉茱茰右为末粥丸白术陈皮汤下小柴胡汤治肝胆经风热或寒热往来或晡热潮热或怒火口苦耳聋咳𠻳㵼利脇腹作痛诸症柴胡黄芩人参半夏甘草右水煎服加味小柴胡汤即前方加山栀牡丹皮犀角升麻汤治风热头面肿痛或咽喉不利时毒等症犀角升麻防风羌活甘草白芷黄芩白附子右每服七钱水煎越鞠丸治六鬰饮食少思或胸满吐酸齿痛疮疥等症苍术神曲香附子山查山栀抚芎麦芽右为末水调神曲煳丸桐子大每服五七十丸白滚汤下平胃散治胃气壅滞胸膈不利或饮食停滞吞酸嗳腐或呕吐不食等症苍术厚朴陈皮甘草右水煎服异功散治脾胃虚弱饮食少思或乆患咳𠻳面浮气逆腹满等症人参白术甘草茯苓陈皮右姜枣水煎服二陈汤治脾胃虚弱中腕停痰或呕吐恶心或头目不清饮食少思等症陈皮半夏茯苓甘草右姜水煎服小半夏汤治呕吐风痰水饮半夏茯苓右入姜汁水煎服丁香茱茰汤治胃气虚寒致呕吐哕咽膈不通等症丁香橘皮柴胡甘草呉茱茰苍术人参升麻黄栢草蔲仁黄茋当归右毎服五钱水煎理中化痰丸治脾胃虚寒痰涎内停呕吐少食或大便不实饮食难化咳唾痰涎此属中气虚弱不能统涎归源也人参白术干姜甘草茯苓半夏右为末丸桐子大毎服四五十丸白滚汤下牛黄抱龙丸治风痰壅盛或咳𠻳发热或发抽搐等症牛黄雄黄辰砂天竺黄麝香牛胆南星右为末甘草汤煳丸龙眼核大毎服一丸姜汤下柴芍参苓散治脾胃不和饮食少进呕吐泄㵼凡病后宜服调理柴胡芍药人参白术茯苓陈皮当归甘草牡丹皮山栀右为末毎服一钱白汤下或作丸服五味子汤治咳𠻳皮肤干燥唾中有血胸膈疼痛五味子桔梗紫苑甘草续断竹茹赤小豆生地黄桑白皮右水煎服人参平脉散治心火尅肺咳𠻳喘呕痰涎壅盛胸膈痞满人参橘红甘草地骨皮茯苓知母五味子青皮天门冬桑白皮右水煎服麦门冬汤治火热乘肺咳𠻳有血胸膈胀满五心烦热等症麻黄麦门冬桑白皮生地黄半夏紫苑桔梗淡竹叶五味子甘草右姜水煎服金沸草散治肺经受风头目昏疼咳𠻳声重涕唾稠粘等症荆芥穗前胡麻黄旋覆花甘草赤芍药半夏右姜枣水煎服柴胡桂枝汤治伤风发热自汗或痰气上攻等症桂枝黄芩人参白芍药甘草半夏生姜柴胡大枣右作二剂水煎服竹叶归茋汤治胃气虚热口干作渴恶冷饮食者竹叶当归黄茋白术人参麦门冬甘草右水煎服竹叶石膏汤治胃火作渴石膏人参甘草半夏竹叶麦门冬右姜水煎服七味白术散治中气亏损津液不足舌干口燥不喜饮冷或吐㵼后作渴最宜服之人参白术木香白茯苓甘草藿香干葛右水煎服凉膈散治上焦积热烦渴面赤头昏咽燥齿痛口疮便溺赤濇并宜服之大黄朴硝甘草连翘山栀黄芩薄荷叶右为末毎服五七钱水煎栀子仁汤治时毒肿痛大便秘结等症鬰金枳殻升麻山栀仁右毎服五钱水煎润肠丸治脾胃伏火大便秘澁或干燥不通不思饮食乃风热血燥二便结秘也宜用此以润燥和血疏风自然通利若因气血虚弱津液干涸而大便秘结者当以调补元气忌服此丸羌活当归尾大黄皂角仁秦芁麻子仁桃仁右为末炼蜜为丸白汤下升阳除湿防风汤治脾胃损伤阳气下陷大便泄㵼或后重闭塞等症防风白术白茯苓白芍药苍术右水煎服升阳益胃汤治脾胃虚弱四肢怠惰时値秋燥之令体重节痛口干燥饮食无味大便不调小便频数兼见肺病洒淅恶寒面色恶而不和乃阳气不伸故也当以升阳益胃羌活独活防风柴胡白术茯苓泽㵼人参黄茋半夏甘草芍药黄连陈皮右毎服三五钱姜枣水煎服二神丸治脾胃虚弱侵晨五更作㵼或全不思食或食而不化破故纸肉豆蔲右为末用大红枣四十九枚生姜四两切碎水煮熟去姜取枣肉和药丸桐子大毎服五十丸空心盐汤下四神丸治脾胃虚弱大便不实饮食不思或泄痢腹痛等症肉豆蔲补骨脂五味子呉茱茰右为末生姜八两红枣一百枚煮熟取枣肉和末丸桐子大毎服五七十丸空心或食前白汤送下五味子汤治肾泄在侵晨五更作㵼饮食不进或大便不实不时去后为丸尤效五味子呉茱茰右为末毎服二钱白汤调下香连丸治痢疾赤白并水㵼暑㵼神效黄连呉茱茰右先将二味用熟水拌和入磁器内置热汤中顿一日同炒至黄连紫黄色去茱用连为末毎末四两入木香末一两淡醋米饮为丸桐子大毎服二三十丸滚汤下芍药汤治邪热内结便血后重或气不和里急后重用此行血则便血自愈调气则后重自除芍药当归黄连梹榔木香甘草肉桂黄芩右毎服五钱水煎大承气汤治表里俱实大便秘结烦渴谵妄脾胃怫鬰留饮不散胸腹髙起痛不可忍但呕冷液大渴不能饮强饮不能消脉沉实而有力者大黄芒硝厚朴枳实右水煎服桃仁承气汤治瘀血停滞腹内作痛或发热狂大便秘结等症桂枝芒硝大黄桃仁甘草右水煎空心服花蕋石散治瘀血停积腹中作痛或溢口鼻打扑伤损瘀血内结大便不通等症花蕋石硫黄右和匀用纸泥封固瓦罐入药仍封固隂干如急用以焙笼内炙干煅赤去火次日取出细研毎服一钱童便热酒下清燥汤治元气虚弱湿热乘之肢体痠软或头目眩晕饮食少思口干作渴或自汗盗汗胸满气促小便赤少大便不调等症苍术白术麦门冬陈皮生地黄泽㵼黄茋五味子黄连白茯苓人参当归升麻神曲猪苓柴胡甘草黄栢右水煎服五苓散治下部湿热小便赤少或淋沥作痛白术猪苓茯苓泽㵼肉桂右水煎服黄芩清肺饮治肺金有热不能生肾水而小便不利等症小温金散治心肾虚热小便赤白淋沥或不时自汗等症人参莲肉巴㦸肉益智黄茋萆薢麦门冬赤茯苓甘草右用灯心十茎枣一枚水煎严氏茋附汤治气虚阳弱自汗不止肢体倦怠等症黄茋附子右毎服四钱姜水煎未应更加之参附汤治眞阳不足上气喘急自汗盗汗气短头晕等症人参附子右分作三服姜水煎局方石苇散治膀胱有热水道不通淋沥不出脐腹急痛或劳倦即发或尿如豆汁或出沙石等症芍药白术滑石葵子当归瞿麦石苇木通甘草王不留行右为末毎服二钱空心小麦汤调下姜附赤石脂朱砂丹治小便数而不禁怔忡多忘魇梦不已下元虚冷遗尿精滑阳虚精漏或肾气虚寒脾泄肾泄附子干姜赤石脂右为细末酒煳丸菉豆大毎服二三十丸大便不和米饮下小便不禁茯苓汤下茯苓丸治心肾俱虚神志不宁小便淋沥不禁或赤或浊不利宜服之赤茯苓白茯苓右为末以新汲水挼洗澄去新控沬干别取熟地黄与好酒同于银石器内熬成膏搜和丸弹子大空心盐酒嚼下一丸人参救肺散治咳血吐血升麻柴胡白芍药苍术当归尾熟地黄黄茋人参苏木甘草陈皮右毎服五钱水二钟煎一钟去查食前温服麦门冬饮子治吐血乆不愈或肺气虚而短气不足以息或肾虚发热吐痰皮毛枯燥五味子当归人参麦门冬黄茋生地黄右为粗末作一服水二盏煎至一盏去柤稍稍服不拘时三黄补血汤治六脉俱大按之空虚必面赤善惊上热乃手少隂心之脉也此气盛多而亡血以甘寒鎭坠之剂大㵼其气以坠气浮以甘辛温微苦峻补其血熟地黄生地黄当归柴胡白芍药牡丹皮川芎黄蓍右毎服五钱水二大盏煎至一盏去滓稍热服补之大过以防血溢上竭两寸脉芤两头则有中间全无而虚曰芤血在上焦或衂或呕血用犀角地黄汤则愈小建中汤治虚劳里急悸衂腹中痛失精四肢痠疼手足烦热咽干口燥等症桂枝甘草大枣白芍药生姜阿胶右作二剂水煎服济生犀角升麻汤治欝热不觧经络随气涌泄为衂血或清道闭塞流入胃脘吐血或余血停滞面色痿黄大便色黒者犀角生地黄白芍药牡丹皮右水煎服白术芍药汤治脾经受湿水泄注下体重困倦不欲饮食水谷不化等症白术芍药甘草车前子升麻右水煎服滋肾丸治热在血分不渴而小便不利或肾虚足热腿膝无力等症知母黄栢肉桂右各另为末水丸桐子大毎服百丸空心白滚汤下脾约丸治脏腑不和津液偏渗于膀胱以致小便利而大便秘结者枳实厚朴芍药大黄麻仁杏仁右为末炼蜜丸桐子大毎服二三十丸白滚汤下茵陈栀子黄连汤治黄疸大便自利而黄者茵陈栀子黄连右水煎服龙胆清肝汤治肝经湿热小便赤澁或寒热脇胀痰咳等症凡肝经有余之症并宜服之柴胡黄芩五味子龙胆草人参天门冬甘草黄连山栀麦门冬知母右水煎服人参养胃汤治外感风寒内伤饮食寒热头疼或作疟疾等症半夏厚朴橘红藿香叶草果茯苓人参甘草苍术右姜七片乌梅一箇水煎服不换金正气散治脾气虚弱寒邪相搏痰停胸膈致发寒热或作疟疾等症厚朴藿香半夏苍术陈皮甘草右姜枣水煎服藿香正气散治外感风寒内停饮食头疼寒热或霍乱泄㵼或作疟疾等症桔梗大腹皮紫苏茯苓白芷半夏曲陈皮白术厚朴甘草藿香右姜枣水煎服白虎加桂枝汤治温疟温热等症知母甘草石膏桂枝糯米右咀以水一斗二升煮米熟去滓煎至三升温服一升日三服汗出愈柴胡姜桂汤治疟寒多热少或但寒不热名曰牝疟柴胡桂枝黄芩括蒌根牡蛎甘草干姜右咀水煎服一升日三次汗出愈桂枝芍药汤治疟寒热不论先后桂枝黄茋知母石膏芍药右水煎服桂枝黄芩汤如服前药转极者宜此和之柴胡黄芩人参甘草半夏石膏知母桂枝右为粗末依前服桂枝羌活汤治疟处暑前发头项痛脉浮恶风有汗等症桂枝羌活防风甘草右毎服五钱水煎麻黄羌活汤治证如前恶风无汗等症麻黄羌活防风甘草右如前服一方治疟病身热目痛热多寒少脉长先以大柴胡下之微利为度后余热不尽当服白虎汤以尽其邪白芷知母石膏右咀末依前服麻黄桂枝汤治疟恶风寒无汗等症麻黄甘草黄芩桂枝桃仁右毎服五钱水煎服桂枝石膏汤治疟发隔日先寒后热寒少热多等症桂枝石膏知母黄芩右作三剂水煎服麻黄黄芩汤治疟因风暑深入于隂分而发乃血受病邪气所舍之尤者也宜用此发散之麻黄甘草黄芩桃仁桂枝右为末依前服白芷汤治疟疾下后余热不尽服之人参知母石膏右毎服五钱水煎服白虎汤治胃热作渴暑热尤效又治热厥腹满身难转侧面垢谵语遗溺手足厥冷自汗脉沉而滑知母石膏粳米右水煎服人参益气汤治暑热伤气两手麻木四肢困倦饮食少思或发热作渴等证黄茋甘草炙草人参升麻白芍药柴胡五味子右作四剂水煎服大顺散治胃暑伏热引饮过多脾胃受湿水谷不分脏腑不调隂阳气逆霍乱呕吐等症甘草干姜杏仁肉桂右为末毎服二三钱汤调下消暑丸治伤暑发热头痛等症半夏甘草茯苓右为末生姜汁作煳丸桐子大毎服五十丸水下机要浆水散治暴泄如水周身汗出尽冷脉弱不能语言甚者加吐半夏附子干生姜炙甘草桂良姜右为末作一服浆水煎服姜附汤治霍乱转筋手足厥冷多吐呕逆等症干姜附子右水煎服二因木瓜汤治霍乱吐下举体转筋入腹则闷絶呉茱茰茴香炙草干木瓜右服五钱姜三片苏叶十片水煎香薷饮治一切暑毒腹痛霍乱吐㵼或头痛昏愦等症香薷茯苓白匾豆厚朴甘草右水煎服十味香薷散治伏暑身体倦怠神昏头重吐㵼等症香薷人参陈皮白术茯苓黄芩木瓜厚朴扁豆甘草右毎服一两水煎半夏白术天麻汤治寒气所欝大便不利闷乱大作悞为有热服疏风丸下之元证不减复添呕逆不食吐痰不止眼澁头旋恶心烦闷气短喘促目不敢开如在风云中头苦疼如裂身重如山四肢厥冷是胃气已损复下两次重虚脾胃名曰痰厥头痛半夏白术神曲天麻黄茋人参苍术陈皮泽㵼茯苓干姜大麦蘖黄栢右毎服五钱水煎麻黄附子细辛汤治感寒脉沉或细微反发热或但欲寐者麻黄细辛附子右水煎服麻黄汤治心脏中风多汗恶风口干语澁面垢头痛心神惊悸等症麻黄白术防风川芎甘草汉防己当归人参羌活逺志茯神升麻桂心右水煎入竹沥半盏再煎一二沸服小续命汤治歴节痛风痰盛口禁腰背反张半身不遂语言蹇澁等症防己肉桂黄芩杏仁白芍药甘草川芎麻黄人参防风附子右毎服三钱姜枣水煎乌药顺气散治风气攻注四肢骨节疼痛肢体顽麻及疗瘫痪语澁脚气步履多艰脚膝痿弱等症麻黄乌药橘红川芎白芷桔梗枳殻甘草干姜殭蚕右毎服五钱姜水煎服犀角散治肝脏中风筋脉拘挛脇胀膝软面赤语澁等症犀角石膏羌活羚羊角人参甘菊花独活黄芩天麻枳殻当归黄茋芎䓖白术酸枣仁防风白芷甘草右水煎服独活散治脐脏中风饥色黧黒骨节痠疼多汗恶风身体沉重等症独活附子当归防风天麻桂心川芎甘菊花枳殻山茱茰黄茋丹参牛膝萆薢甘草细辛菖蒲白术右水煎服防风散治中风心神恐惧言语失常防风茯神独活人参逺志龙齿菖蒲石膏牡砺秦芁禹余粮桂心甘草蛇蜕右毎服五钱水煎省风汤治中风口噤口眼㖞斜筋脉挛急抽掣疼痛风热痰实半身不遂等症黄芩甘草防风南星半夏右水煎服青州白丸子治半身不遂口眼㖞斜痰涎壅塞手足顽麻等症半夏南星白附子川乌头右为末绢袋盛浸水中数日煳丸桐子大毎服十丸姜汤下秦芁升麻汤治风寒客手足阳明经口眼㖞斜恶见风寒四肢拘急脉浮𦂳大抵多因太阳一经之药此方以见风邪有六经之异也升麻干葛甘草芍药人参秦芁白芷防风桂枝右毎服一两入葱白根水煎愈风丹治足三隂亏损风邪所伤致肢体麻木手足不随等症天麻牛膝萆薢𤣥参杜仲羌活当归熟地黄生地独活肉桂右为末炼蜜丸桐子大毎服五七十丸白汤下牛黄清心丸治诸风痪瘲语言蹇澁健忘恍惚头目眩晕胸中烦鬰痰塞喘𠻳精神昏愦等症或小儿风痰上壅抽搐发热或急惊痰盛发搐目反口噤或大人伤寒汗下之后燥躁发热不解牛黄麝香龙脑羚羊角当归防风黄芩白术麦门冬白芍柴胡桔梗白茯苓杏仁芎䓖肉桂大豆黄卷阿胶蒲黄人参神曲雄黄甘草白蔹犀角干山药干姜大枣右各另为末炼蜜与枣杵匀毎两作十丸用金箔为衣毎服一丸温水化下苏合香丸治气中或卒暴气逆心痛鬼魅恶气等症沉香麝香诃子丁香青木香安息香香附荜拨白术白檀薰陆香苏合油龙脑朱砂右为末用安息香并炼蜜丸桐子大温水化服四丸毎两作十丸熔黄蜡包裹为善河间地黄饮子治舌瘖不能言足癈不能步属肾经虚寒其气厥不至宜温之熟地巴㦸山茱茰肉苁蓉石斛附子五味子白茯苓石菖蒲逺志肉桂麦门冬右毎服三四钱姜枣水煎入薄荷煎丁香安胃汤治呕吐哕胃虚寒所致丁香呉茱茰草豆蔲黄茋人参炙甘草柴胡升麻归身橘皮黄蘖苍术右毎服半两水煎茯苓半夏汤治胃气虚弱身重有痰恶心欲吐风邪覊绊于脾胃之间当先实其脾胃白术茯苓半夏炒曲大麦面陈皮天麻右毎服半两姜水煎食前服柴胡半夏汤治旧有风证不敢见风眼澁头痛有痰眼黒恶心兀兀欲吐风来觉皮肉𦂳手足重而难举居暖处有微汗便减再见风其病即作半夏炒曲柴胡生姜升麻苍术藁本白茯苓右用水煎藿香安胃散治脾胃虚弱不食呕吐不得腐熟等症藿香丁香人参陈皮右为细末毎服二钱姜水煎加减二陈汤治痰饮呕吐头眩心悸或因食生冷脾胃不和等症丁香半夏陈皮茯苓甘草右毎服四钱姜水煎三味麴末丸治中脘宿食流饮酸蜇心痛口吐清水等症神曲陈皮苍术右为末生姜汁煮神曲煳丸姜汤送下木香寛中散治七情伤于脾胃以致胸膈痞满停痰气逆或成五膈之病青皮陈皮丁香厚朴甘草白豆蔲香附砂仁木香右为末毎服二钱姜盐汤㸃服属脾胃亏损之症不可多服当与六君子汤兼服之防风通圣散治表里俱实发热烦躁作渴饮冷二便闭塞及一切疮疡形症如前防风川芎当归薄荷芍药大黄麻黄连翘芒硝石膏黄芩桔梗滑石山栀荆芥白术甘草右为末毎服二钱姜水煎服仍量儿大小虚实加减牛黄丸治小儿惊风中风五癎天瘹客忤潮热痰涎壅盛症白花蛇白附子全蝎川乌天麻薄荷雄黄辰砂牛黄麝香片脑右各另研和匀用麻黄煎酒调丸芡实大毎服一丸薄荷汤下天麻防风丸治小儿惊风身体壮热手足抽掣精神昏愦痰涎不利等症全蝎殭蚕天麻防风人参辰砂雄黄甘草牛黄麝香右为末炼蜜丸芡实大毎服一丸薄荷煎汤下消风散治风热上攻头目昏眩鼻塞声重及皮肤顽麻病丙疹瘙痒等症荆芥穗甘草陈皮厚朴殭蚕人参茯苓防风川芎藿香叶蛇蜕羌活右为末毎服二钱清茶调白饼子治小儿咳吐痰涎腹中痞癖脏腑积热元气充实者半夏轻粉滑石天南星巴豆右研匀为末糯米饭丸小豆大捻作饼子毎服一饼白汤下天麻散治小儿急慢惊风发热抽搐痰涎壅盛或脾土虚弱肝木乘侮以致前症或吐㵼不食嗜卧困倦半夏天麻甘草白茯苓白术右为末毎服一钱半姜枣汤调凉惊丸治小儿急惊抽搐发热痰盛或肝经风热积热抽搐目瞪或连札等症钩藤钩防风青黛草龙胆牛黄黄连麝香龙脑右煳丸粟米大毎服三五丸薄荷汤下利惊丸治小儿惊风及风热生涎咽喉不利脾胃无伤痰涎壅盛者辰砂南星巴豆右为末蒸饼丸黍米大毎服五七丸薄荷生姜煎汤下㵼青丸治肝经实热生风目睛上视惊搐痰盛发热便秘等症龙胆草川芎当归栀子羌活防风大黄右为末炼蜜丸芡实大毎服一丸白汤下导赤散治心经有热烦躁惊搐小便赤澁生地黄木通甘草右为末毎服一钱竹叶煎汤调服㵼黄散治脾经有热烦躁惊搐小便赤澁口舌生疮咽干作渴等症藿香叶山栀石膏防风甘草右为末毎服一钱白汤调㵼白散治肺经有热咳𠻳痰壅等症甘草桑白皮地骨皮右为末毎服一钱白汤调益黄散治脾土虚寒饮食少思或呕吐作㵼腹痛肠鸣或寒水反来侮土以致前症陈皮青皮诃子肉甘草丁香右为末毎服二钱水煎陈氏异功散治元气虚寒痘疮色白寒战咬牙泄㵼喘𠻳等症木香当归官桂茯苓白术人参肉豆蔲陈皮厚朴丁香半夏附子右为末毎服二三钱姜枣水煎百祥丸治痘疹黒陷耳冷鼻咬牙吐㵼饮食不进等症红牙大㦸青州枣右水煎干去大㦸将枣焙干为丸白汤下升麻葛根汤治痘疮初见发热头痛等症升麻葛根芍药甘草右水煎服清凉饮治痘后余毒头面患疮目赤咽痛发热饮冷大便不通等症赤芍药当归甘草大黄右水煎服柴术参苓散治肝火风热抽搐不宁肢体搔痒等症柴胡山栀川芎芍药熟地黄当归茯苓甘草右水煎服参苓白术散治脾胃虚弱饮食少思或呕吐泄㵼等症病后元气未复亦宜用此药调理人参茯苓白术莲肉砂仁薏苡仁桔梗山药甘草白扁豆右为末毎服二钱白汤煎服人参安胃散治因服峻厉脾胃亏损或成慢惊泄㵼呕吐或肠胃有热以致前症人参黄茋生甘草炙甘草白芍药白茯苓黄连右为末毎服二钱水煎温脾散治脾胃亏损腹脇虚胀乳食不进困倦无力等症诃子肉人参白术木香桔梗茯苓藿香陈皮黄茋甘草右毎服二钱姜枣水煎温胆汤治胆气怯弱惊悸少寐发热呕痰饮食少思等症半夏枳实橘红茯苓甘草右毎服一二钱姜枣水煎肥儿丸治小儿食积五疳或白秃体痩肚大筋青髪稀成穗或遍身疮疥等症芜荑神曲麦蘖黄连右为末猪胆汁丸黍米大毎服一二十丸木通煎汤下九味芦荟丸治小儿疳脾疳积体痩热渴大便不调或瘰结核耳内生疮等症胡黄连黄连芦荟木香芜荑青皮白雷丸鹤膝草麝香右为末蒸饼煳丸麻子大毎服一钱空心白汤下大芜荑汤治小儿脾疳少食发热作渴大便不调髪黄脱落面黒便清鼻下生疮能乳食吐等症山栀黄栢甘草芜荑黄连防风麻黄羌活柴胡白术茯苓当归右毎服二钱水煎桔梗汤治咳𠻳吐脓痰中有血已成肺痈症桔梗贝母当归瓜蒌仁枳殻薏苡仁桑白皮百合五味子甜葶苈地骨皮知母甘草节防己黄茋杏仁右水煎服地黄清肺饮治肺疳咳𠻳痰喘稠粘等症马兠铃甘草糯米明阿胶䑕粘子杏仁右毎服一钱水煎清中觧鬰汤治小儿脾气虚弱饮食停滞鬰热生痰或身发赤晕等症白术茯苓陈皮山栀山查神曲麦芽川芎桔梗甘草右毎服二钱水煎九味觧毒汤治一切热毒肿痛或风热搔痒脾胃无伤者黄连金银花连翘漏芦山栀白芷当归防风甘草右毎服二钱水煎大连翘饮治风热热毒表里受患脾胃无伤发热作渴大便秘结者连翘瞿麦荆芥木通赤芍药蝉蜕甘草防风柴胡滑石山栀黄芩当归右毎服一钱水煎犀角消毒丸治疮疡初起焮肿作痛热闷已成欲作脓或脓成已溃者皆不宜用犀角薄荷连翘𤣥参牛蒡子甘草金银花右为末丸桐子大毎服一二十丸白汤下朱砂安神丸治心神烦乱发热怔忡少寐或寐中惊悸等症黄连生地黄当归甘草朱砂右为末蒸饼丸黍米大毎服十丸津嚥下柴胡清肝散治肝胆三焦风热疮疡或怒火増寒发热或疮毒结于两耳前后或身外侧至足或胸乳小腹下及两股内侧至足等症柴胡黄芩人参山栀川芎连翘桔梗甘草右水煎服活血散治痘疹已出未尽烦躁不宁肚腹作疼等症白芍药紫草茸右为末毎服一匙糯米汤调下神功散治一切疮疡肿焮作痛未成者敷之即散已溃者敷之肿痛即消黄栢草乌血竭右为末津调敷患处惺惺散治变蒸伤寒头疼壮热目眵多睡咳𠻳喘急或痘疹已出未出疑似之间人参白术茯苓芍药细辛桔梗甘草天花粉右水姜煎服人参羌活散治伤寒时气头疼或痘疹兼于发表人参羌活独活柴胡前胡桔梗茯苓枳殻川芎天麻甘草地骨皮右入薄荷五叶姜水煎服参苏饮治感冐风寒发热咳𠻳或痘疮初起未出咳𠻳等症人参紫苏陈皮半夏茯苓枳殻桔梗前胡干葛甘草木香右姜水煎服升均汤治痘疮已出不匀或吐㵼发热作渴升麻干葛芍药人参白术茯苓甘草紫草右毎服三五钱姜水煎参茋四圣散治痘疮已出至六七日不起发不生脓不作痒人参黄茋白术茯苓当归芍药川芎紫草木通防风糯米右水煎服人参透肌饮治痘疮虽出不齐隐于肌肤间者人参紫草白术茯苓当归芍药木通蝉蜕甘草糯米右毎服三钱水煎参茋内托散治痘疮里虚发痒或不溃脓或为倒靥等症人参黄茋当归川芎厚朴防风桔梗白芷官桂紫草木香甘草右入糯米一撮水煎服仍量儿加减加味参茋术附汤治痘疮表里俱虚吐㵼作渴手足厥冷非犯里虚寒战咬牙吐㵼头温足冷者不可服人参黄茋白术附子木香当归川芎陈皮甘草荳蔲茯苓干葛诃子芍药糯米右毎服二钱姜水煎紫草快斑汤治痘疹血气不足不能发出色不红活等症紫草人参白术茯苓当归川芎芍药木通甘草糯米右毎服二钱水煎人参胃爱散治痘疮已发未发吐㵼不止不思饮食等症人参藿香紫苏木瓜丁香茯苓甘草糯米右毎服三钱姜枣水煎紫草木香汤治痘疮里虚痒塌黒陷闷乱紫草木香茯苓白术人参甘草糯米右毎服三钱水煎人参门冬饮治痘疮发热烦渴等症麦门冬人参陈皮白术厚朴甘草右毎服二三钱水煎前胡枳殻汤治痘疮八九日间腹胀大小便不通等症前胡枳殻茯苓大黄甘草右毎服二钱水煎服如身温脉㣲及㵼者不可用射干鼠粘子汤治痘疮収敛后余毒不尽发热不止或咽喉肿痛或患热毒等症升麻射干甘草右毎服三钱水煎三豆饮治天行痘疮始觉即服之多者必少少者不出等症赤小豆黒豆菉豆甘草节右水煮熟任儿食之七日自不发败草散治痘疮挝搔成疮脓血淋漓谓之斑烂用屋烂草或盖墻烂草多年者佳取为末搽之须多掺蓆上任儿坐卧紫草木通汤治痘疹出不快紫草人参木通茯苓糯米甘草右毎服二钱水煎消毒散治痘疹初起烦热或痘后余毒疮肿牛蒡子荆芥穗甘草右水煎服甘桔防风汤治痘后余热咽膈不利或咽舌生疮等症桔梗甘草防风右水煎服甘露饮子治积热痘后咽喉肿痛及口舌生疮等症生地黄熟地黄天门冬麦门冬黄芩石斛枳殻枇杷叶茵陈甘草右毎服二钱水煎谷精草散治痘疹已靥翳膜遮障瞳子等症谷精草蛤粉黒豆右为末用雄猪肝一叶竹刀批开掺药在内以麻线縳定砂罐内水煮熟令儿食之化毒丹治胎毒及痘后头面生疮眼目肿痛或口舌生疮口干作渴大便坚实等症生地黄熟地黄天门冬麦门冬𤣥参甘草甜硝青黛右为末炼蜜丸芡实大毎服一丸白汤化下大如圣饮子治疮疹癍痘毒攻咽嗌肿痛热渴或成肿毒不消等症麦门冬桔梗甘草鼠粘子右毎服二钱水煎宣风散治惊风梹榔陈皮甘草牵牛右为末毎服五分蜜汤调下木香散治小儿腹胀泻渴等症木香大腹皮人参桂心赤茯苓青皮前胡诃棃勒半夏丁香甘草右毎服二钱姜水煎雄黄解毒散治痘疮后牙疳口臭或走马疳龈颊蚀烂或肢体成痘疳凹陷不愈雄黄铜碌右为末用米泔水洗净干渗患处口内不可用丝瓜汤治痘疮毒丝瓜升麻芍药甘草黒豆赤小豆犀角右水煎服四圣散治痘疹出不快及倒靥紫草茸木通甘草枳殻黄茋右毎服二钱水煎独圣散治痘疮倒靥陷伏用穿山甲取前足嘴上者烧存性为末以木香汤入少酒服之快透散治痘疮出不快等症紫草蝉蜕人参木通芍药甘草右毎服二钱水煎鼠粘子汤治癍疹稠密身热等症䑕粘子当归甘草柴胡连翘黄芩黄茋地骨皮右毎服二钱水煎紫草散治痘疹黒陷气血虚弱疮疹不起紫草甘草黄茋糯米右水煎服益元散治痘疹初起烦躁作渴等症滑石甘草右各另为末毎服五六分白汤调下粉红丸治心虚困卧惊动痰涎不利或发热痰𠻳等症天南星朱砂天竺黄龙脑胭脂右用牛胆汁和丸芡实大毎服一丸砂糖汤下制附子法附子重一两三四钱有莲花瓣头圆底平者先备童便五六碗将附子先放在灶上烟柜中间良久乘热投入童便浸五七日候润透揭皮切四块仍浸二三日用粗纸数层包之浸湿埋灰火半日取出切片检视有白星者乃用瓦上炙熟至无白星为度如急用即切大片用童便煮二三沸热瓦熟用之薛氏医案卷二十五薛氏医案卷二十六钦定四库全书薛氏医案卷二十六明薛已订妇人良方调经门月经序论第一岐伯曰女子七嵗肾气盛齿更髪长二七而天癸至任脉通太冲脉盛月事以时下天谓天真之气癸谓壬癸之水故云天癸也然冲为血海任主胞胎二脉流通经血渐盈应时而下常以三旬一见以像月盈则亏也若遇经行最宜谨慎否则与产后症相类若被惊怒劳役则血气错乱经脉不行多致劳瘵等疾若逆于头面肢体之间则重痛不宁若怒气伤肝则头晕脇痛呕血而瘰痈疡若经血内渗则窍穴淋无已凡此六淫外侵而变症百出犯时微若秋毫成患重如山岳可不畏哉愚按血者水谷之精气也和调五脏洒陈六腑在男子则化为精在妇人上为乳汁下为血海故虽心主血肝藏血亦皆綂摄于脾补脾和胃血自生矣凡经行之际禁用苦寒辛散之药饮食亦然诗云妇人和平则乐有子和则阴阳不乖平则气血不争故经云平和之气三旬一见可不慎欤精血篇第二饮食五味养骨髓肌肉毛髪男子为阳阳中必有阴阴中之数八故一八而阳精升二八而阳精溢女子为阴阴中必有阳阳中之数七故一七而阴血升二七而阴血溢皆饮食五味之实秀也方其升也智虑开明齿牙更始髪黄者黒筋弱者强暨其溢也凡充身体手足耳目之余虽针芥之厯无有不下凡子形肖父母者以其精血尝于父母之身无所不厯也是以父一肢废则子一肢不肖其父母一目亏则子一目不肖其母然雌鸟牝兽无天癸而成胎何也鸟兽精血徃来尾间也精未通而御女以通其精则五体有不满之处异日有难状之疾阴已痿而思色以降其精则精不出而内败小便澁而为淋精已耗而复竭之则大小便牵痛愈痛则愈便愈便则愈痛女人天癸既至踰十年无男子合则不调未踰十年思男子合亦不调不调则旧血不出新血误行或渍而入骨或变而为肿后虽合而难子合多则枯虚人产衆则血枯杀人观其精血思过半矣愚按丹溪先生云人受天地之气以生天之阳气为气地之阴气为血故气常有余血常不足夫人之生也男子十六嵗而精通女子十四嵗而经行故古人必待三十二十而后嫁娶可见阴气之难成而养之必欲其固也经曰年至四十阴气自半而起居衰矣夫阴气之成止供给得三十年之运用况男子六十四嵗而精絶女子四十九嵗而经断夫肾乃阴中之阴也主闭藏者肝乃阴中之阳也主疏泄者然而二脏皆有相火其系上属于心心火一动则相火翕然而从之所以丹溪先生只是教人收心养性其㫖深矣天地以五行更迭衰旺而成四时人之五脏六腑亦应之而衰旺如四月属巳五月属午为火大旺火为肺金之夫火旺则金衰六月属未为土大旺土为水之夫土旺则水衰况肾水尝借肺金为母以补其不足古人于夏月必独宿而淡味兢兢业业保养金水二脏正嫌火土之旺尔经又曰冬藏精者春不病温十月属亥十一月属子正火气潜藏必养其本然之真以助来春生发之气则春末夏初无头痛脚软食少体热注夏之病矣窃谓人之少有老态不耐寒暑不胜劳役四时迭病皆因气血方长而劳心亏损或精血未满而早斵丧故见其症难以名状若左尺脉虚弱或细数是左肾之真阴不足也用六味丸右尺脉迟软或沈细而数欲絶是命门之相火不足也用八味丸至于两尺微弱是阴阳俱虚用十补丸此皆滋其化源也不可轻用黄栢知母之类设或六淫外侵而见诸症亦因其气内虚而外邪凑袭尤宜用前药附治騐一妇人年三十有七早孀居两腿骨作痛晡热体倦月经不调或发寒热数年矣一日颈项两侧结核两脇胀痛此系肝经郁火而成也先用小柴胡汤合四物数剂肝症顿愈又用加味逍遥散加泽兰乳香没药三十剂血症渐痊再用加味归脾等药年余而安一孀妇两腿作痛或用除湿化痰等药遍身作痛而无定䖏余曰此血症也不信乃服流气饮之类而殁一放出宫人年四十余臀腿内股作痛晡热口干月经不调此系肝经血少不能养经络而然也宜用加味逍遥散加泽兰叶五十余剂诸症稍缓又以归脾汤兼服二百余剂而痊一放出宫人臀腿肿痛内热晡热恶寒体倦咳𠻳胸痞月经过期而少彼以为气毒流注服清热理气之剂益甚余曰此乃肝经瘀血停留所致葢肝经上贯鬲布脇肋循喉咙下循腘内肷绕阴器抵少腹主治之法但当补其所不胜而制其所胜补者脾也制者肝也经曰虚则补之实则泻之此定法也彼不信仍服前方遂致不起附方六味丸八味丸十补丸小柴胡汤四物汤加味逍遥散加味归脾汤产宝方序论第三大率治病先论其所主男子调其气女子调其血气血者人之神也然妇人以血为基本苟能谨于调䕶则血气宣行其神自清月水如期血凝成孕若脾胃虚弱不能饮食荣卫不足月经不行肌肤黄燥而无光泽寒热腹痛难于子息或带下崩漏血不流行则成症愚按前症若妇人脾胃乆虚以致气血俱衰遂而月经不行宜补其胃气滋其化源或患中消胃热津液不生而致血海干涸宜清胃补脾其经自行矣经曰胃者卫之源脾者荣之本鍼经曰荣出中焦卫出上焦卫不足益之必以辛荣不足补之必以甘甘辛相合脾胃健而荣卫生是以气血俱旺也或因劳心虚火妄动月经错行宜安心补血泻火此东垣先生治法也王子亨方论第四论曰经者常候也谓候其一身之阴阳愆伏知其安危故每月一至太过不及皆为不调阳太过则先期而至阴不及则后时而来其有乍多乍少断絶不行崩漏不止皆由阴阳衰盛所致愚按经云脾綂血肝藏血此症多因恚怒伤肝郁结伤脾所致当从二经为主而叅以前论治之月水不调方论第五妇人月水不调由风邪乗虚客于胞中而伤冲任之脉损手太阳少阴之经葢冲任之脉皆起于胞中为经络之海与手太阳小肠手少隂心经为表里上为乳汁下为月水然月水乃经络之余苟能调摄得宜则经应以时矣愚按经曰饮食入胃游溢精气上输于脾脾气散精上归于肺通调水道下输膀胱水精四布五经并行东垣先生所谓脾为生化之源心綂诸经之血诚哉是言也窃谓心脾平和则经候如常苟或七情内伤六淫外侵饮食失节起居失宜脾胃虚损心火妄动则月经不调矣又丹溪先生云先期而至者血热也后期而至者血虚也愚则谓先期而至者有因脾经血燥有因脾经郁火有因肝经怒火有因血分有热有因劳役火动过期而至者有因脾经血虚有因肝经血少有因气虚血弱主治之法脾经血燥者加味逍遥散脾经郁火者归脾汤肝经怒火者加味小柴胡汤血分有热者加味四物汤劳役火动者补中益气汤脾经血虚者人参养荣汤肝经血少者六味地黄丸气虚血弱者八珍汤葢血生于脾土故云脾綂血凡血病当用苦甘之剂以助阳气而生阴血也附治騐一妇人发热口干月经不调两腿无力或用袪风渗湿之剂腿痛体倦二膝浮肿经事不通余作足三阴经血虚火燥名鹤膝风用六味八味二丸兼服两月形体渐健饮食渐进膝肿渐消半载而痊一妇人月事未期而至发热自汗或用清热止汗之剂作渴头眩手掉身麻余曰此肝经血虚火动火为阳阳盛则生风用柴胡炒芩连山栀归芍生地丹皮各一钱参茋苓术各一钱五分川芎七分甘草五分二剂汗止更用补中益气而愈一妇人经行劳役忽然昬愦面赤吐痰余曰此乃去血过多阳无所附故耳急饮童便碗许神思渐爽更用参茋各五钱芎归各三钱𤣥参柴胡山栀炙草各一钱一剂又用逍遥散加五味麦门二剂如此月余渐愈但体倦面黄又以十全大补加五味麦门治之而愈一妇人性善怒产后唇肿内热或用清热败毒散唇口肿胀日晡热甚月水不调再用降火化痰遂令食少作呕大便不实唇出血水又用理气消导胸膈痞满头目不清唇肿经闭又用清胃行血肢体倦怠发热烦燥涎水涌出又欲用通经之剂余曰病本七情肝脾亏损又数行攻伐故元气之益虚耳法当补阴益阳遂以济生归脾汤加味逍遥散补中益气汤调治元气渐复诸症悉愈姜黄散治瘀血凝滞肚腹刺痛或腹胀发热口干等症姜黄当归蓬术红花桂心川芎𤣥胡索牡丹皮右水酒各一半煎服醋附丸治元脏虚冷月候不调头眩少食浑身寒热腹中急痛赤白带下心忡气闷血中虚寒胎气不固用醋煮香附半觔焙为末醋煳丸桐子大每服三四十丸米饮下愚按前症若元脏虚寒手足逆冷用八味丸手足发热用六味丸气血不足用八珎汤中气不足用补中益气汤脾气不足用六君子汤脾气郁结用归脾汤若例用香散之剂恐伤气燥而阴血渐衰也附方加味逍遥散八珎汤归脾汤加味小柴胡汤加味四物汤六君子汤补中益气汤人参养荣汤八味丸六味丸月经不通方论第六妇人月水不通或因醉饱入房或因劳役过度或因吐血失血伤损肝脾但滋其化源其经自通若小便不利苦头眩痛腰背作痛足寒时痛乆而血结于内变为症若血水相併脾胃虚弱壅滞不通变为水肿若脾气衰弱不能制木水渍肌肉变为肿满当益其津液大补脾胃方可保生愚按经水阴血也属冲任二脉上为乳汁下为月水其为患有因脾虚而不能生血者有因脾郁而血不行者有因胃火而血消烁者有因脾胃损而血少者有因劳伤心而血少者有因怒伤肝而血少者有因肾水不能生肝而血少者有因肺气虚不能行血者治疗之法若脾虚而不行者调而补之脾郁而不行者解而补之胃火而不行者清而补之脾胃损而不行者温而补之劳伤心血而不行者逸而补之怒伤肝而不行者和而补之肺气虚而不行者补肝胃肾虚而不行者补脾肺经云损其肺者益其气损其心者调其荣卫损其脾者调其饮食适其寒温损其肝者缓其中损其肾者益其精㫖当审而治之附治騐一妇人停食饱闷发热或用人参养胃汤益甚再用木香梹榔丸泄泻吐痰腹中成块饮食少思又用二陈黄连厚朴之类前症益甚腹胀不食月经不至余以为胃气亏损用补中益气加茯苓半夏三十余剂脾胃徤而诸症愈又二十余剂而经自行一妇人饮食后或腹胀或吞酸彼服枳术丸吞酸益甚饮食日少胸膈痞满腿内酸痛畏见风寒又服养胃汤一剂腿内作痛又二剂腿膝浮肿月经不行余谓郁结所伤脾虚湿热下注侵晨用四君二陈芎归午后以前汤送越鞠丸饮食渐进诸症渐愈又用归脾八珎二汤兼服两月余而经行一妇人性沈多虑月经不行胸膈少食或作胀或吞酸余以为中气虚寒用补中益气加砂仁香附煨姜二剂胸膈和而饮食进更以六君加芎归贝母桔梗生姜大枣数剂脾胃徤而经自调矣一妇人素有胃火或用清胃散而安后因劳役躁渴内热肌肉消瘦月经不行余谓此胃火消烁阴血用逍遥散加丹皮炒栀以清胃热用八珎汤加茯苓逺志以养脾血而经自行矣一妇人久患疟形体怯弱内热晡热自汗盗汗饮食少思月事不行或用通经丸虚症悉具余曰此因虚而致疟因疟以闭经也用补中益气及六味地黄丸各百余剂疟愈而经自行一妇人久患疟疟作则经不行形虚脉大头痛懒食大便泄泻小便淋口干唇裂内热腹膨葢由久疟正气已虚阴火独旺用补中益气汤治之寻愈惟不时头痛乃加蔓荆子而痛止又兼用六味地黄丸而经行一妇人因劳耳鸣头痛体倦此元气不足用补中益气加麦门五味而痊三年后得子因饮食劳倦前症益甚月经不行晡热内热自汗盗汗用六味地黄丸补中益气汤顿愈一妇人胃气素弱为哭母吐血咳𠻳发热盗汗经水三月不行余以为悲则伤肺思则伤脾遂朝服补中益气加桔梗贝母知母夕用归脾汤送地黄丸而愈一妇少寐经水两月余一至误服通经丸展转无寐午前恶寒午后发热余以为思虑亏损脾血用归脾汤作丸午前以六君送下午后以逍遥散送下两月余得寐半载经行如期年余而疮愈余详见各门附方补中益气汤四君子汤六君子汤二陈汤越鞠丸归脾汤逍遥散八珍汤清胃散六味丸养生必用论第七初虞世云女子十四天癸至任脉通月事以时于是有子天癸者物之自然月者以月至经者有常也其来过与不及皆谓之病若荣血亏损不能滋养百骸则髪落面黄羸瘦燥热燥气盛则金受邪金受邪则为咳为𠻳为肺痈为肺痿必矣但助胃壮气则荣血生而经自行须慎饮食调七情保神气庶可得生若暴怒气逆经闭不行当用行气破血之剂愚按刘宗厚先生云荣者水谷之精和调于五脏洒陈于六腑乃能入于脉也源源而来生化于脾总统于心藏受于肝宣布于肺施泄于肾灌溉一身目得之而能视耳得之而能聴手得之而能握足得之而能步脏得之而能液腑得之而能气注之于脉少则濇充则实常以饮食滋养则阳生阴长变化而为血诸经恃此则百脉长养耗竭则百脉空虚可不慎哉若阴气一伤变症百出妄行于上则吐衂衰涸于下则癃闭血渗肠间则为肠风阴虚阳抟则为崩中湿蒸热瘀则为滞下热极腐化则为脓血火极似水则血紫黒热胜于隂发为疮疡湿滞于血则为痛痒瘾疹蓄之在上则善忘蓄之在下则善狂琥珀散治心膈迷闷肚腹撮痛月信不通等疾乌药当归蓬术右为末每服二钱温酒调万病丸治月经瘀闭脐腹作痛及产后症等病干漆牛膝右为末生地黄汁一升砂器慢火熬膏丸桐子大每服二十丸空心米饮下仍叅前论主之红花当归散治经候不行腰胯重痛小腹坚硬红花当归尾紫葳牛膝甘草苏木白芷桂心赤芍药刘寄奴右为末每服三钱温酒调室女月水不通方论第八论曰夫冲任之脉起于胞内为经脉之海手太阳小肠手少阴心二经为表里女子十四而天癸至肾气全盛冲任流通经血既盈应时而下否则不通也愚按前症若禀阴血不足用四物参苓怒伤肝血用加味逍遥散郁结伤脾用加味归脾汤肝火拂郁用加味小柴胡汤胃经积热用加味清胃散余当叅考前论附方四物汤加味逍遥散加味归脾汤加味小柴胡汤加味清胃散室女经闭成劳方论第九冦宗奭曰夫人之生以气血为本人之病未有不先伤其气血者若室女童男积想在心思虑过度多致劳损男子则神色消散女子则月水先闭葢忧忿思虑则伤心而血逆竭神色先散月水先闭且心病则不能养脾故不嗜食脾虚则金亏故发𠻳肾水絶则木气不荣而四肢干痿故多怒鬓髪焦筋骨痿若五脏伤遍则死自能改易心志用药扶持庶可保生切不可用青蒿䖟虫等凉血行血宜用栢子仁丸泽兰汤益阴血制虚火愚按经云五谷入于胃其糟粕津液宗气分为三隧故宗气积于胸中出于喉咙以贯心肺而行唿吸荣气者秘其津液注之于脉化以为血以荣四末内养五脏六腑若服苦寒之剂复伤胃气必致不起附治騐一室女年十七久不愈天癸未通发热咳𠻳饮食少思欲用通经丸余曰此葢因禀气不足阴血未充故耳但养气血益津液其经自行彼惑于速效仍用之余曰非其治也此乃慓悍之剂大助阳火阴血得之则妄行脾胃得之则愈虚后果经血妄行饮食愈少遂致不救栢子仁丸栢子仁牛膝卷栢泽兰叶右为末密丸桐子大每服三十丸空心米饮下泽兰汤泽兰叶当归芍药甘草右水煎服刼劳散治劳𠻳发热盗汗体瘦唾中有红或成肺痿白芍药黄茋甘草人参五味子当归半夏白茯苓熟地黄阿胶右姜枣水煎日三服乡人杨元鼎女及笄病此甚危百药无效偶遇名医得此方服三十余剂遂愈不发血枯方论第十腹中论曰有病胸脇支满妨于食病至则先闻腥臊臭出清液四肢清目眩时时前后血病名曰血枯此年少时因大脱血或醉而入房亏损肾肝葢肝藏血受天一之气以为滋荣其经上贯膈布脇肋若脱血失精肝气已伤肝血枯涸不荣而胸脇满妨于食则肝病𫝊脾而闻腥臊臭出清液若以肝病而肺乗之则唾血四肢清目眩时时前后血出皆肝病血伤之症也愚按前症若饮食起居失宜而脾胃虚损当滋化源而佐以乌贼丸等药若因脾土虚寒而不能生血宜补命门火若服燥药郁火内作而津液消烁宜清热养血若脾胃亏损而气血虚宜补中益气若胃热消中而血液耗损宜清脾胃之火若大便秘澁小便清利而经不行宜清胞络之火若劳伤心火血涸而经不行宜补心养血仍叅看前第三论主治附治騐一妇人久患血崩肢体消瘦饮食到口则闻腥臊口出清液每食少许腹中作胀此血枯之症肺肝脾胃亏损之患用八珍汤乌贼骨丸兼服两月而经行百余剂而安乌贼鱼骨丸乌贼鱼骨䕡茹右为末以雀夘丸小荳大每服五丸加至十丸鲍鱼煎汤下以饭压之熟地黄汤治大脱血或醉入房月事不行以致前症熟地黄泽兰叶白茯苓人参五味子附子禹余粮当归右为末每服三钱水煎空心服附方八珍汤茯苓补心汤治妇人心气虚耗不能主血又不能制乎肺金气得以乗乎肝木肝既亏损则血不能藏渐致精血枯涸月事不调此方専补心元之虚抑其肺气调和荣卫滋养血脉前方参苏饮内除木香与四物汤对匀和每服四钱以姜枣煎温服此方常进用以治宫娥多效月水不利方论第十一妇人月水不利者由劳伤气血体虚而风冷客于胞内伤于冲任之脉故也若寸脉弦闗脉沈是肝病也兼主腹痛孔窍生疮尺脉滑血气实经络不利或尺脉絶不至兼主小腹引腰痛气攻胸膈也愚按前症属肝胆二经葢肝胆相为表里多因恚怒所伤若本经风热用补肝散血虚用四物加酸枣仁若肾水不足用六味丸若患诸疮疡治见第八卷二十四卷牛膝散治月水不利脐腹作痛或小腹引腰气攻胸膈牛膝桂心赤芍药桃仁𤣥胡索当归牡丹皮木香右为末每服一钱温酒调下或每服三五钱水煎附方补肝散四物汤六味丸月水行止腹痛方论第十二妇人经来腹痛由风冷客于胞络冲任或伤手太阳少阴经用温经汤桂枝桃仁汤若忧思气郁而血滞用桂枝桃仁汤地黄通经丸若血结而成块用万病丸愚按前症若风寒伤胞者六君加炮姜思虑伤血者四物加参术思虑伤气者归脾加柴栀郁怒伤血者归脾逍遥兼服余参前后论治之附治騐一妇人经行腹痛食则呕吐肢体倦怠发热作渴此乃素禀气血不足用八珍汤二十余剂而愈后生子二年而经不行前症仍作服八珍汤逍遥散百余剂方愈地黄通经丸治月经不行或产后恶露脐腹作痛熟地黄䖟虫水蛭桃仁右为末密丸桐子大每服五七丸空心温酒下万病丸温经汤治寒气客于血室以致血气凝脐腹作痛其脉沈𦂳当归川芎芍药桂心蓬术牡丹皮人参牛膝甘草右水煎服桂枝桃仁汤治经脉顿然不行腹中作痛或上攻心脇欲死或因经脉不行渐成积块脐下如覆杯桂枝芍药生地黄桃仁甘草右姜水煎若因七情郁结血随气滞者宜服此汤如不瘥用地黄通经丸已成血块者用万病丸愚按前症若肝经怒气用加味逍遥散若肝经血虚用四物参术柴胡牡丹皮若肝经血热用四物牡丹皮若肝肾虚火用六味地黄丸若肝脾血虚用八珍加牡丹皮若肝脾郁怒用加味归脾汤若气虚血弱用补中益气汤若脾不能摄血用六君子加川芎当归若肝虚不能藏血用补肝散附方六君子汤四物汤归脾汤逍遥散八珍汤月水不断方论第十三妇人月水不断淋腹痛或因劳损气血而伤冲任或因经行而合阴阳以致外邪客于胞内滞于血海故也但调养元气而病邪自愈若攻其邪则元气反伤矣愚按前症若郁结伤脾用归脾汤恚怒伤肝逍遥散肝火妄动加味四物汤脾气虚弱六君子汤元气下陷补中益气汤热伤元气前汤加五味麦门炒黒黄栢附治騐儒者钱思习子室年三十余无嗣月经淋无期夫妇异处几年矣思习欲为娶妾以谋诸余余意此郁怒伤肝脾虚火动而血不归经乃肝不能藏脾不能摄也当清肝火补脾气遂与加味归脾逍遥二药四剂送至其家仍告其姑曰服此病自愈而当受胎妾可无娶也果病愈次年生子一妇人性急每怒非太阳耳项㗋齿胸乳作痛则胸满吞酸吐泻少食经行不止此皆肝火之症肝自病则外症见土受尅则内症作余先以四物加白术茯苓柴胡炒栀炒龙胆清肺养血次用四君加柴胡芍药神曲呉茱萸炒黄连以培土制肺渐愈惟月经不止是血分有热脾气尚虚以逍遥散倍用白术茯苓陈皮又以补中益气加酒炒芍药兼服而安一妇人多怒经行旬余方止后淋无期肌体倦瘦口干内热盗汗如洗日晡热甚皆由肝脾亏损无以生发元气用参茋归术茯神逺志枣仁麦门五味丹皮龙眼肉炙草柴胡升麻治之获痊一妇人怀抱不舒腹胀少寐饮食素少痰涎上涌月经频数余曰脾统血而主涎此郁闷伤脾不能摄血归源耳用补中益气济生归脾而愈附方归脾汤逍遥散加味四物汤四君子汤六君子汤补中益气汤妇人杀血心痛方论第十四妇人血崩而心痛甚名曰杀血心痛由心脾血虚也若小产去血过多而心痛甚者亦然用乌贼鱼骨炒为末醋汤调下失笑散亦效愚按前症若阴血耗散用乌贼丸收敛之若瘀血不散用失笑散行散之若心血虚弱用芎归汤补养之若郁结伤血用归脾汤调补之附治騐一妇人血崩兼心痛三年矣诸药不应每痛甚虚症悉具面色痿黄余曰心主血葢由去血过多心无所养以致作痛宜用十全大补汤参术倍之三十余剂稍愈百余剂全愈附方失笑散芎归汤归脾汤十全大补汤暴崩下血不止方论第十五妇人冲任二脉为经脉之海外循经络内荣脏腑若阴阳和平经下依时若劳伤不能约制则忽然暴下甚则昏闷若寸脉微迟为寒在上焦则吐血衂血尺脉微迟为寒在下焦则崩血便血大抵数小为顺洪大为逆大法当调补脾胃为主愚按经云阴虚阳抟谓之崩又云阳络伤则血外溢阴络伤则血内溢又云脾统血肝藏血治法前症因脾胃亏损不能摄血归源用六君加芎归柴胡若肝经之火而血下行用竒効四物汤或四物加柴栀苓术若肝经风热而血妄行用加味逍遥散或小柴胡栀芍丹皮若怒动肝火而血沸腾亦用前药若脾经郁结而血不归经用归脾加柴栀丹皮若悲伤胞络而血下崩用四君加柴栀升麻故东垣先生云凡下血症须用四君子以收功厥有㫖哉若大吐血毋以脉论当急用独参汤救之若潮热咳𠻳脉数乃元气虚弱假热之脉尤当用人参温补此等症候无不由脾胃先损故脉洪大察其有胃气能受补则可救苟用寒凉止血之药复伤脾胃反不能摄血归源是速其危也附治騐大尹王大成之内久患崩自服四物凉血之剂或作或辍因怒发热其血不止服前药不应乃主降火更加脇腹大痛手足俱冷余曰此脾胃虚寒所致先用附子理中汤体热痛止又用济生归脾补中益气二汤崩血顿愈若泥痛无补法则误矣锦衣杨永兴之内患前症过服寒凉之剂其症益甚更加肚腹痞闷饮食不入发热烦躁脉洪大而虚余曰此脾经气血虚而发躁也当急用八珍汤加炮姜以温补之缓则不救不信乃服止血降火之剂虚症蜂起始信余言缓不及治矣一妇人面黄或赤觉腰间或脐下作痛四肢困倦烦热不安经行先发寒热两肋如束血涌如崩此脾胃亏损元气下陷与相火湿热所致用补中益气加防风芍药炒黒黄栢间以归脾汤调补而血始归经一妇人因怒崩血久不已面青黄而或赤此肝木制脾土而血虚用小柴胡合四物清肝火生肝血又用归脾补中二汤益脾气生肝血而瘥此症若因肝经风热而血不宁者防风为丸以兼症之药煎送或肝经火动而血不宁者炒条芩为丸以兼症之药煎送若瘀血为患用五灵脂为末烧铁器焠酒调服无不效者竒效四物汤治肝经虚热血沸腾而崩久不止当归熟地黄白芍药川芎阿胶艾叶黄芩右每服四钱水煎治血崩血或经行产后心腹脇痛五灵脂炒烟尽为末每服一钱温酒调或用三钱水酒童便煎服治风热血崩荆芥穂灯火烧焦为末每服三钱童便调独圣散治肝经有风血崩用防风去义芦为末每服一钱空心食前酒煑白面清饮调下极验神应散治血虚内热血不归源而崩用桂心烧存性为末每服一二钱米饮调下又方陈槐花一两百草霜半两为末每服一二钱烧红秤锤焠酒下附方四君子汤六君子汤补中益气汤四物汤归脾汤加味逍遥散八珍汤小柴胡汤独参汤附子理中汤带下方论第十六妇人带下其名有五因经行产后风邪入胞门𫝊于脏腑而致之若伤足厥隂肝经色如青泥伤手少隂心经色如红津伤手太阴肺经形如白涕伤足太阴脾经黄如烂𤓰伤足少阴肾经黒如衃血人有带脉横于腰间如束带之状病生于此故名为带愚按徐用诚先生云前症白属气而赤属血东垣先生云血崩久则亡阳故白滑之物下流未必全拘于带脉亦有湿痰流注下焦或肾肝阴淫之湿胜或因惊恐而木乗土位浊液下流或思慕为筋痿戴人以六脉滑大有力用宣导之法此泻其实也东垣以脉微细沈𦂳或洪大而虚用补阳调经乃兼责其虚也丹溪用海石南星椿根皮之类乃治其湿痰也窃谓前症皆当壮脾胃升阳气为主佐以各经见症之药色青者属肝用小柴胡加山栀防风湿热壅滞小便赤濇用龙胆泻肝汤肝血不足或燥热风热用六味丸色赤者属心用小柴胡加黄连山栀当归思虑过伤用妙香散等药色白者属肺用补中益气加山栀色黄者属脾用六君子加山栀柴胡不应用归脾汤色黒者属肾用六味丸气血俱虚八珍汤阳气下陷补中益气汤湿痰下注前汤加茯苓半夏苍术黄栢气虚痰饮下注四七汤送六味丸不可拘肥人多痰瘦人多火而以燥湿泻火之药轻治之也附治騐一孀妇腹胀脇痛内热晡热月经不调肢体痰麻不时吐痰或用清气化痰㗋间不利带下青黄腹脇膨胀又用行气之剂胸膈不利肢体如麻此乃郁怒伤损肝脾朝用归脾汤以解脾郁生脾气夕用加味逍遥散以生肝血清肝火百余剂而愈一妇人久疟兼带发热口干体倦用七味白术散加麦门五味大剂煎与恣饮再发稍可乃用补中益气加茯苓半夏十余剂而愈一妇人头晕吐痰胸满气喘得食稍缓苦于白带二十余年矣诸药不应此气虚而痰饮也痰饮愈而带自愈遂朝用六君子汤夕用六味地黄丸不月而验一妇人耳鸣胸痞内热口干喉中若有一核吞吐不利月经不调兼之带下余以为肝脾郁结用归脾汤加半夏山栀升麻柴胡间以四七汤下白丸子而愈一妇人吞酸饱满食少便泄月经不调服清气化痰丸两膝渐肿寒热徃来带下黄白面痿体倦此脾胃俱虚湿痰下注用补中益气倍用参术加茯苓半夏炮姜而愈一妇人带下四肢无力余曰四肢者土也此脾胃虚弱湿痰下注以补中益气济生归脾二药治之而愈一妇人带下黄白怒则胸膈不利饮食少思或用消导利气之药痰喘胸满大便下血余曰此因脾气亏损不能摄血归源用补中益气加茯苓半夏炮姜四剂诸症顿减又用八珎加柴胡山栀而痊附方小柴胡汤龙胆泻肝汤六味丸妙香散补中益气汤六君子汤归脾汤八珎汤加味逍遥散七味白术散四七汤白丸子崩中漏血生死脉方论第十七妇人崩中漏下之症已见前论按其寸口脉弦而大弦则为𦂳大则为芤𦂳则为寒芤则为虚虚寒相抟其脉为牢妇人半产漏下赤白不止脉小虚滑者生脉大𦂳实数者死又脉急疾者死迟者生又云尺寸脉虚者漏血脉浮者俱不治愚按前症阐内经微㫖济无穷天札须固胃为善葢胃为五脏之本源人身之根蒂所用治法当叅前后论附治騐一妇人年将七十素有肝脾之症每作则饮食不进或胸膈不利或中脘作痛或大便作泻或小便不利余用逍遥散加山栀茯神逺志木香而愈后忧女孀居不时吐紫血其病每作先倦怠而后发热经曰积忧伤肺积思伤脾肺布叶举是令子母俱病不能摄血归经而致前症遂以前药加炒黒黄连三分呉茱萸二分顿愈复因怒吐赤血甚多躁渴垂死此血脱也法当补气乃用人参一两苓术当归各三钱陈皮炮黒干姜各二钱炙草木香各一钱一剂顿止一妇人年六十有四久郁怒头痛寒热春间乳内时痛服流气饮之类益甚不时有血如经行又因大惊恐饮食不进夜寐不宁此因高年去血过多至春无以生发肝木血虚火燥所以至晩隂旺则发赤经云肝藏魂魄无所附故不能寐先以逍遥散加酒炒黒龙胆草一钱山栀一钱五分二剂肿痛顿退又二剂而全消再用归脾汤加炒栀贝母诸症悉愈表弟方健甫内五十嵗辛丑患血崩诸药罔效壬寅八月身热体痛头晕涕出吐痰少食衆作火治展转发热絶粒数日余诊之曰脾胃久虚过服寒药中病未已寒病复起遂用八味丸料一服翌早遂索粥数匙再服食倍热减痛止乃服八味丸而愈癸夘秋因劳役忧怒甲辰夏病复作胸饱发热嵴痛腰疼神气怫郁或作内伤或作中暑崩血便血烦渴引饮粒米不进昏愦时作脉洪大按之微弱此无根之火内虚寒而外假热也以十全大补加附子一剂遂食粥三四匙崩血渐减日服八味丸始得全愈栢叶散治元气虚弱崩中漏血年久不愈亦治白带栢叶续断川芎生地黄当归鼈甲龟甲禹余粮阿胶赤石脂牡蛎地榆艾叶鹿茸右为末每服二钱粥饮调下地黄丸治足三阴亏损经行数日不止或兼带下无子熟地黄山茱萸肉芜荑仁干姜白芍药代赭石白殭蚕厚朴右为末密丸桐子大每服五十丸空心温酒日三服许学士云凡妇人有白带多致不产育宜速治之故扁鹊过邯郸闻妇人有此病遂自名带下医以就治之白芷散治下元虚弱赤白带下或经行不止等症白芷海漂蛸胎髪右为末每服二钱温酒调下附方东垣益胃升阳汤治血脱当益其气葢先补胃气以助生发之气故曰阳生阴长诸甘药为之先务举世皆以为补气殊不知甘能生血此阳生阴长之理故理胃气则血归于脾矣故曰脾统血东垣升麻除湿汤东垣升阳益胃汤治肺脾胃虚怠惰嗜卧四肢不收身体沈重口干食无味大便不调小便频数食少食不消洒淅恶寒而或微热崩带不止十全大补汤逍遥散归脾汤八味丸妇人白浊白淫方论第十八妇人小便白浊白淫由心肾不交水火不济用金锁正元丹若心虚而致用平补正心丹降心丹威喜丸若思虑伤脾用四七汤吞白丸子更以乌沈汤加茯苓益智愚按前症若元气下陷用补中益气汤脾胃亏损六君加升麻柴胡脾经郁结归脾加黄栢山栀肝经怒火龙胆泻肝汤虚则用加味逍遥散宜与带下叅看主治一妇人善怒或小腹痞闷或寒热徃来或小便频数时下白淫药久不愈面青口苦余以为积愤而不能发散所致用龙胆泻肝汤而愈用加味逍遥散八珎汤而安锁精丸治下元虚弱小便白浊或白带淋漓小便频数破故纸青盐白茯苓五味子右为末酒煳丸桐子大每服三十丸盐汤或酒下固精丸治胞气虚寒小便白浊或小便无度等症牡蛎免丝子韭子龙骨五味子白茯苓桑螵蛸白石脂右等分为末酒煳丸桐子大每服七十丸空心盐汤下附方补中益气汤六君子汤归脾汤龙胆泻肝汤妇人天癸过期方论第十九许学士云妇人经脉过期不尽腰腹疼痛或七七数尽而月经下者宜用当归散治之愚按前症若肝肾虚热用当归散肝血虚热四物加柴栀丹皮肝火内动小柴胡加山栀丹皮肝火血燥加味逍遥散脾经郁火加味归脾汤肝脾郁火归脾逍遥兼服肝肾亏损归脾六味兼服仍与前后月经不调治騐同用附治騐一妇人年五十内热晡热经水两三月一至此血虚有热用逍遥散加山茱萸治之而愈后有痰作渴或小便不调或头晕白带用六味丸而安当归散当归川芎白芍药黄芩白术山茱萸肉右为末每服二钱酒调日三服气虚去芩加桂心一两附方四物汤小柴胡汤加味逍遥散加味归脾汤六味丸妇人血分水分肿满方论第二十妇人经水不通则化为血血不通则复化为水故先因经水断絶后至四肢浮肿致小便不通名曰血分宜用椒仁丸若先因小便不通后身面浮肿致经水不通名曰水分宜用葶丸经脉不通而化为水流走四肢悉皆肿满亦名血分其症与水症相类实非水也用人参丸愚按前症或因饮食起居失养或因六淫七情失宜以致脾胃亏损不能生发统摄气血乖违行失常道若先因经水断絶后至四肢浮肿小便不通血化为水名曰血分宜用椒仁丸治之若先小便不利后至身面浮肿经水不通水化为血名曰水分宜用葶丸治之此属形气不足邪淫隧道必用此药以宣导其邪而佐以补辅元气之剂庶使药力有所仗而行则邪自不能容而真气亦不至于复伤矣大凡月水不通凝结于内久而变为血瘕血水相并亦为水肿附治騐一妇人月经不调晡热内热饮食少思肌体消瘦小便频数或用济阴丸月经不行四肢浮肿小便不通余曰此血分也朝用椒仁丸夕用归脾汤渐愈服人参丸两月而愈仍専用归脾汤五十余剂而平一妇人面目浮肿月经不通此水分也朝用葶丸夕用归脾汤渐愈更兼服人参丸而全愈一妇人素性急先因饮食难化月水不调或用理气化痰药反肚腹膨胀大便泄泻又加乌药蓬术肚腹肿胀小便不利加猪苓泽泻痰喘气急手足厥冷头面肢体肿胀指按成窟脉沈细右寸尤甚余曰此脾肺虚冷不能通调水道下输膀胱渗泄之令不行生化之气不运东垣云水饮留积若土在雨中则为泥矣得和气暖日水湿去而阳化自然万物生长喜其脉相应遂与金匮加减肾气丸料服之小便即通数剂肿胀消半四肢渐温自能转侧又与六君加木香肉桂炮姜治之全愈后不戒七情不节饮食顿作泄泻仍用前药加附子五分而安椒仁丸治血分椒仁甘遂续随仁附子郁李仁黒牵牛五灵脂呉茱萸𤣥参红花信砒胆斑猫芫青右为末面煳丸菉荳大每服一丸陈皮汤送下人参丸治月经不利而化为水流走四肢悉皆肿痛人参当归大黄桂心麦穂赤芍药白茯苓葶右为末炼密丸桐子大每服十五丸空心米饮下葶丸治水分甜葶续随仁干笋末右用枣肉丸桐子大每服七丸煎扁竹汤下如大便利减续随子葶各一钱加白术半两小调经散治经水失道流入四肢浮肿附方归脾汤金匮加减肾气丸六君子汤衆疾门产寳方论第一古人治妇人别着方论者以其胎妊生产崩伤之异况郁怒倍于男子若不审其虚实而治之多致天枉愚按前説诚为精确谚云宁治十男子莫治一妇人宁治十妇人莫治一小儿义可见矣博济方论第二夫人将摄顺理则气血调和六淫不能为害若劳伤血气则风冷乘之脾胃一伤饮食渐少荣卫日衰肌肤黄燥面无光泽若入大肠则下利若入闗元则絶嗣故妇人病有三十六种皆由冲任劳损而致葢冲任之脉为十二经之㑹海其病皆见于少隂太阳之经当于此候之愚按前论精密学者当従此类推之冦宗奭论第三妇人虽有别科然亦有不能尽圣人之法岐伯曰凡病察其形气相得则易治形气相失则难治又曰诊病之道观人勇怯骨肉皮肤能知其情以为诊法今富贵之家身处帷幔出手诊候不能尽望闻问切之情率尔投药乌可尽其术乎况医者质问谆谆病家遂谓术业不精而不信岂能使药之奏效耶丹溪云凡人之形长不及短大不及小肥不及瘦人之色白不及黒嫩不及苍薄不及厚而况肥人湿多瘦人火多白者肺气虚黑者肾气足形色既殊脏腑亦异外证虽同法法逈别所以肥人责脉浮瘦人责脉沈躁人疑脉缓缓人疑脉躁以其不可槩观也若夫病势危急必须察色以观其外诊脉以知其内医之道庶乎不至于有误矣府庠徐道夫母胃脘当心痛极右寸闗俱无左虽有微而欲絶手足厥冷余以上部无脉不吐为不治然察其眼胞上下青黯此脾虚肝木所胜以参术茯苓陈皮甘草补中益气以木香和胃气行肝气以呉茱萸㪚脾胃之寒止心腹之痛遂急与一剂连去二次再进诸病悉愈通用方序论第四夫通用方者葢产前产后皆可用也或一方治诸症不可入専门当通变而施治焉乌可泥也加减四物汤治血虚月经不调腰腹作痛崩中漏下半产产后恶露内停或去血过多而痛愚按血虚之症若肝脾血燥用加味逍遥㪚肝火血燥用八珍汤加山栀牡丹皮肝经风热血燥用六味地黄丸肝脾火燥血虚用四物柴胡山栀肝经气血虚弱用四君芎归熟地肾水涸而肝血虚用六味地黄丸金尅木而肝血虚与心火亢而肝血虚亦用前丸若气虚而血弱用补心汤胃气陷而血虚用补中益气汤脾气弱而血虚用六君子汤脾气郁而血虚用加味归脾汤大凡血虚之症或气虚血弱或阳气脱陷或大失血以致发热烦渴等症必用四君归茋或独参甘温之剂使阳旺则隂生其病自愈若用寒凉降火乃速其危也交加㪚治经脉不调腹中撮痛或结聚症瘕产后中风生地黄生姜右以地黄汁炒姜柤姜汁炒地黄柤干为末每服三钱温酒调加芍药𤣥胡索当归蒲黄桂心各一两没药红花各五钱尢效补中丸治气血俱虚诸症即八珍汤为丸附方加味归脾汤加味逍遥㪚八珍汤六味丸四物汤四君子汤六君子汤补中益气汤独参汤薛氏医案卷二十六薛氏医案卷二十七钦定四库全书薛氏医案卷二十七明薛已订妇人良方妇人中风诸症方论第一夫中风者因内虚而中之也盖风为四时八方之气常以冬至之日自坎而起从其乡来者主长养万物否则名为虚风贼害万物从背而入或中腑或中脏或中血脉经络其症或肢体不遂或手足偏枯或痰涎壅塞或口眼歪斜或牙关𦂳急或腰背反张若眼开口闭涎流失音者难治如眼闭口开鼾睡遗尿者死中风中气皆用苏合香丸中气用三生饮若作风治百无一生愚按中风者即内经所谓偏枯风痱风懿风痺是也而有中腑中脏中血脉之分焉夫中腑者为在表中脏者为在里中血脉者为在中在表者宜㣲汗在里者宜㣲下在中者宜调荣中腑者多着四肢如手足拘急不仁恶风寒此数者病浅皆易治用加减续命汤之类中脏者多滞九窍如眼瞀者中于肝舌不能言者中于心唇缓便秘者中于脾鼻塞者中于肺耳聋者中于肾此数者病深多难治中血脉者外无六经之证内无便溺之阻肢不能举口不能言用大秦芁汤主之中腑者多兼中脏如左关脉浮弦面目青左脇偏痛筋脉拘急日瞤头目眩手足不收坐踞不得此中胆兼中肝也用犀角散之类如左寸脉浮洪面舌赤汗多恶风心神颠倒言语蹇澁舌强口干忪悸恍惚此中小肠兼中心也用麻黄散之类如右关脉浮缓或浮大面唇黄汗多恶风口㖞语澁身重怠惰嗜卧䏎肤不仁皮肉瞤动腹膨不食此中胃兼中脾也用防风散之类如右寸脉浮濇而短面色白鼻流清涕多喘胸中冐闷短气自汗声嘶四肢痿弱此中大肠兼中肺也用五味子汤之类如左尺脉浮滑面目黧黒腰嵴痛引小腹不能俛仰两耳虚鸣骨节疼痛足痿善恐此中膀胱兼中肾也用独活散之类此皆言真中风也而有气血之分焉盖气虚而中者由元气虚而贼风袭之则右手足不仁用六君子汤加钓藤姜汁竹血虚而中者由隂血虚而贼风袭之则左手足不仁用四物汤加钓藤竹姜汁气血俱虚而中者则左右手足皆不仁也用八珍汤加钓藤姜汁竹沥其与中风相类者则有中寒中湿中火中气食厥劳伤房劳等症如中于寒者谓冬月卒中寒气昏冐口噤肢挛恶寒脉浮𦂳用麻黄桂枝理中汤之类中于暑者谓夏月卒冐炎暑昏冐痿厥吐泻喘满用十味香薷饮之类中于湿者丹溪所谓东南之人多因湿土生痰痰生热热生风也用清燥汤之类加竹沥姜汁中于火者河间所谓非肝木之风内中六淫之邪外侵良由五志过极火盛水衰热气怫郁昏冐而卒仆也用六味丸四君子独参汤之类内有恚怒伤肝火动上炎者用柴胡汤之类中于气者由七情过极气厥昏冐或牙关𦂳急用苏合香丸之类误作风治者死食厥者过于饮食胃气自伤不能运化故昏冐也用六君子加木香劳伤者过于劳役耗损元气脾胃虚衰不任风寒故昏冐也用补中益气汤房劳者因肾虚精耗气不归源故昏冐也用六味丸此皆类中风者也夫内经主于风河间主于火东垣主于气丹溪主于湿愚之斯论僭补前人之阙也若夫地之南北人之虚实固有不同其男子女人大畧相似当与后论叅看通变治之附治验靳阁老夫人先胸脇胀痛后四肢不收自汗如水小便自遗大便不实口𦂳目瞤饮食颇进十余日矣或以为中脏公甚忧余曰非也若风既中脏真气既脱恶症既见祸在反掌焉能延之乃候其色面目俱赤而面或青诊其脉左三部洪数惟肝尤甚余曰胸乳胀痛肝经血虚肝气否塞也四肢不收肝经血虚不能养筋也自汗不止肝经风热津液妄泄也小便自遗肝经热甚隂挺失职也大便不实肝木炽盛尅脾土也遂用犀角散四剂诸症顿愈又用加味逍遥散调理而安后因郁怒前症复作兼发热呕吐饮食少思月经不止此木盛尅土而脾不能摄血也用加味归脾汤为主佐以加味逍遥散调补肝脾之气清和肝脾之血而愈后每遇怒或睡中手足抽搐复用前药即愈大叅朱云溪母于九月内忽仆地痰昧不省人事唇口㖞斜左目𦂳小或用痰血之剂其势稍缓至次年四月初其病复作仍进前药势亦渐缓至六月终病乃大作小便自遗或谓风中于脏以为不治余诊之左关弦洪而数此属肝火血燥也遂用六味丸加五味麦门芎归一剂而饮食顿进小便顿调随用补中益气加茯苓山栀钓藤丹皮而安至十月复以伤食腹痛作泻左目仍小两关尺脉弦洪鼓指予以六君加木香呉茱升麻柴胡一剂而痛泻俱缓复以六君加肉果故纸一剂诸脉顿平痛泻俱止余谓左关弦洪由肝火血燥故左目𦂳小右关弦洪由肝邪乗脾故唇口㖞斜腹痛作泻二尺鼓指由元气下陷设以目𦂳口㖞误作风中投以风药以腹痛泄泻误作积滞投以峻剂复耗元气为害甚矣后以阳虚恶寒围火过热致痰喘误服寒剂而卒一妇人因怒仆地语言蹇澁口眼㖞斜四肢拘急汗出遗尿六脉洪大肝脉尤甚者由肝火炽盛盖肝主小便因热甚而自遗也用加味逍遥散加钓藤及六味丸寻愈一老妇两臂不遂语言蹇澁服袪风之药反致筋挛骨痛余谓此肝火血虚所致用八珍汤补气血用地黄丸补肾水佐以排风汤年余而愈一妇人经行口眼歪斜痰涎壅盛此血虚而肝火动用加味逍遥散加牡丹皮治之寻愈后因饮食停滞日吐痰涎此脾气虚不能摄涎归经也用六君子二十余剂而安一妇人因怒口眼歪斜痰涎上涌口噤发搐此脾肺气虚而肝木旺用六君子加木香钓藤柴胡治之渐愈又用加味归脾汤调理而安一产妇勤于女工忽仆地牙关𦂳急痰喘气粗四肢不遂此气血虚而发痉朝用补中益气汤加茯苓半夏夕用八珍汤加半夏各三十余剂不应此血气之未复药之未及也仍用前二汤又五十余剂寻愈一妇人素有内热月经不调经行后四肢不能伸卧床半载或用风湿痰火之剂不效其脉浮缓按之则濇名曰瘈症属风寒所乗用加味逍遥散加肉桂防风四剂顿愈更以八珍汤调理两月余而瘥一妇人素经行后期因劳怒四肢不能屈名曰瘲症此血虚而风热所乗先用八珍汤加钓藤柴胡渐愈更佐以加味逍遥散调理而痊一妇人四肢挛屈烦痛自汗小便短少畏见风寒脉浮弦缓此气血虚而风寒湿热相抟先用东垣清燥汤渐愈再用加味逍遥散及八珍汤加牡丹皮而痊一妇人素有火忽然昏瞶瘈瘲抽搐善伸数欠四肢筋挛痰涎上升此肺金燥甚血液衰少而然也用清燥汤六味丸兼服寻愈一妇人肢节作痛不能转侧恶见风寒自汗盗汗小便短少虽夏亦不必表其脉浮𦂳此风寒客于太阳经用甘草附子汤一剂而瘥一妇人因怒发搐呕吐痰涎口禁昏愦气口脉大于人迎此气滞而食厥用平胃散加茯苓半夏木香治之而甦更以六君子加木香渐愈乃去木香又二十余剂而痊一妇人元气素虚劳则体麻发热痰气上攻或用乌药顺气散袪风化痰丸之类肢体痿软痰涎自出面色痿黄形体倦怠而脾肺二脉虚甚此气虚而类风朝用补中益气汤夕用十全大补汤渐愈又用加味归脾汤调理寻愈一妇人体肥胖头目眩晕肢体麻木腿足痿软自汗身重其脉滑数按之沈缓此湿热乗虚也用青燥羌活二汤渐愈更佐以加味逍遥散全愈一妇人口眼歪斜四肢拘急痰涎不利而恶风寒其脉浮𦂳此风寒客于手足阳明二经先用省风汤二剂后用秦芁升麻汤而愈一妇人素性急患肝风之症常服搜风顺气丸秦芁汤之类后大怒吐血唇口牵𦂳小便频数或时自遗余以为肝火旺而血妄行遂用小柴胡汤加山栀牡丹皮渐愈五年之后又大怒吐血误服降火袪风化痰之剂大便频数胸满少食用清气化痰之剂呕而不食头晕口干不时吐痰用导痰降火之类痰出加涌四肢常冷余曰呕而不食胃气虚弱也头晕口干中气不能上升也痰出如涌脾气不能摄涎也四肢逆冷脾气不能运行也用补中益气加茯苓半夏治之诸症渐愈又用加味归脾汤兼服而安鸿胪王继之室人素有癎症遇劳役怒气则发良久自省一日因饮食劳役失宜发而半日方省不能言语或以为风中于脏用袪风化痰顺气之剂及牛黄清心丸病益甚六脉浮大两寸虚而不及本部且进饮食余曰此脾胃之气伤也若风中于脏祸在反掌彼不信仍用风药后果卒妇人吐痰头晕肢体麻木娠妇发搐似中风产后发痉似中风男子诸症排风汤治风邪入脏狂言妄语白鲜皮白术白芍药桂心川芎当归防风杏仁甘草白茯苓麻黄独活三生饮治卒中不省口眼㖞斜痰壅喉响无问外感内伤痰涎食厥气虚眩晕但六脉沈悉有神效生南星生乌头生附子木香右每服半两姜水煎不省人事以细辛皁角末少许吹鼻中得嚏进药气盛只用南星五钱生姜十四片煎饮之名星姜饮愚按三生饮乃行经络治寒痰之良药斩关夺旗之神剂毎服必用人参两许驱其外邪而补其真气否则不惟无益适以取败观先哲用芪附术附等汤其义可见加减小续命汤治中风半身不遂口眼㖞斜手足战掉语言蹇澁神思昏乱筋挛骨痛或脚气缓弱隂晦复作麻黄防已人参黄芩桂心甘草白芍药川芎杏仁附子防风右每服五钱姜枣水煎精神恍惚加茯苓逺志有热去附子加芍药心烦加犀角半两骨冷痛加桂附呕逆腹胀加人参半夏一两躁闷便澁去附子加芍药一两竹沥一合脏寒下利去防已黄芩加附子白术一两自汗去麻黄杏仁加白术一两脚弱加牛膝石斛一两身痛加秦芁一两腰痛加杏仁杜仲半两失音加杏仁一两小引风汤防风独活细辛川芎五味子白茯苓人参白芍药白术甘草右每服五钱姜三片杏仁五箇水煎服加麻黄苁蓉附子当归羚羊角等分即大引风汤也必效竹汤治中风痰涎壅盛言语塞滞四肢缓纵秦芁防风独活附子右以水二盏煎半盏入生地汁淡竹各半盏再煎四五沸作四服病既去以他药调治未愈再服最效星香汤治中风痰盛服热药不得者南星木香右每服四钱姜十片水煎星附汤治中风痰涎上攻六脉沈伏不知人事附子南星木香右每服四钱姜水煎寒甚加天雄川乌多灸关元丹田二穴附方三化汤治中风外有六经之形症先以加减续命汤治内有便溺之阻隔者此方主之厚朴大黄枳实羌活右每服一两水煎秦芁汤治中风外无六经之形症内无便溺之阻隔乃血弱不能养于筋手足不能运口强不能言宜养血而筋自荣也秦芁石膏甘草川芎当归芍药羌活独活防风黄芩白芷生地黄熟地黄白茯苓白术细辛右每服一两水煎隂雨加生姜七片春夏加知母一两省风汤治中风口噤口眼㖞斜筋脉挛急抽掣疼痛风热痰实防风南星半夏黄芩甘草右每服五钱水煎大八风汤烧竹法用新竹截尺许作两片用两砖对立竹仰砖上中以火烧之两头自出取荆亦然乌药顺气散治风气骨节疼痛遍身顽麻手足瘫痪言语蹇澁宜先疏气道后随証投药麻黄乌药陈皮川芎白芷桔梗枳殻甘草干姜殭𧖟右每服五钱姜水煎头痛加葱白有汗加薄荷八味顺气散白术白茯苓青皮白芷陈皮乌药人参甘草右每服五钱水煎导痰汤半夏南星茯苓陈皮枳实甘草右姜水煎服参苏饮治痰积中脘晕眩嘈杂怔忡逆或痰停关节手足亸曳口眼㖞斜半身不遂呕吐恶心头疼发热人参紫苏叶半夏茯苓干葛前胡甘草木香陈皮枳殻桔梗右每服一两姜水煎腹痛加芍药附子理中汤治中寒不语四肢强直昔有武士守边大雪出帐观瞻忽然晕倒又马观文之内厥逆恶寒腹痛服此悉愈牛黄清心丸秦芁升麻汤治风寒客于手足阳明经口眼㖞斜恶见风寒四肢拘急其脉浮𦂳秦芁升麻干葛甘草芍药人参防风桂枝右每剂一两连须葱白二茎水煎服犀角散治肝脏中风筋脉拘挛手足不收坐踞不得胷背强直脇肋胀满面赤心烦言语蹇澁或风流注四肢上攻头面作痛口眼㖞斜脚膝痛乏犀角屑石膏羌活羚羊角人参甘菊花独活黄芩天麻枳殻当归黄芪芎䓖白术酸枣仁防风白芷甘草右水姜煎薏苡仁散治肝脏中风薏苡仁麻黄防风附子川芎栢子仁桂心枳殻石膏细辛独活羚羊角右姜水煎服射干汤治肝经受病多汗恶风善悲嗌干目下青黄可治急灸肝腧百壮一黄一白不可治射干芍药薏苡仁桂心牡蛎石膏右作一剂水煎服治肝脏中风心神烦热言语蹇澁不得安卧竹沥荆沥葛根生姜汁白蜜右和匀频服之麻黄散治心脏中风多汗恶风善怒心神颠倒言语蹇澁舌强口干面赤头痛翕翕发热胷背拘急手心热甚偃卧不侧忪悸恍惚或寒鹯心惊悸口㖞冐昧好笑麻黄白术防风川芎甘草汉防已当归人参羌活逺志茯神升麻桂心右水姜煎入竹沥半盏再煎一二沸茯神散治同前或四肢沈重精神不安或痰气不利茯神羌活麻黄龙齿赤芍药甘草蔓荆子薏苡仁麦门冬人参防风犀角屑右水姜煎加味牛黄散治症同前或恍惚恐乱睡卧不得志意不定牛黄麝香犀角羚羊角龙齿防风天麻独活人参茯神升麻甘草白藓皮逺志天竺黄朱砂铁粉麦门冬右为末每服二钱煎麦门冬汤调逺志汤治症同前或偃卧不侧闷乱冐絶若唇色正赤可治急灸心腧百壮若青黄不定面色䁎䁎战慄动者不可治逺志人参石菖蒲羌活细辛麻黄赤芍药白术右为末每服二钱煎小麦汤调日二服防风散治脾脏中风多汗恶风身体怠惰四肢不能动色微黄不嗜食舌强语澁口㖞斜僻肌肤不仁腹膨心烦翕翕发热神思如醉其脉浮缓胷满痰涎志意昏浊独活防风茯神人参附子前胡沙参半夏黄芪旋覆花羚羊角甘草右水姜煎白术汤治症同前或腹满身黄呕吐酸水急灸脾腧百壮目下及手足青者不可治口角两边黄者可治白术厚朴防风附子橘红白藓皮五加皮右水姜煎细辛散治症同前或肉热肌肤淫淫如虫行或汗大洩皮肤不泽唇鼻黄色细辛白术独活附子肉桂防风厚朴麻黄枳实甘草右水煎防风麻黄散治症同前或志意恍惚肢体沈重防风麻黄人参川芎附子桂心黄芪赤茯苓酸枣仁白术独活桑白皮羚羊角甘草右水煎服五味子汤治肺脏中风胷满短气冐闷汗出嘘吸颤掉声嘶体重四肢痿弱其脉浮昼瘥夜甚偃卧冐闷其鼻两边下至口上至眉其色白者急灸肺腧百壮若色黄其肺伤而为血矣撮空拈衣摸床者必死五味子杏仁桂心防风甘草赤芍药川芎川椒右水煎服独活细辛散治症同前或头痛项强背痛鼻干心闷语蹇胸中少气四肢疼痛独活细辛附子甘菊花麻黄白芷五味子紫苑茸赤茯苓肉桂白术桑白皮川芎甘草杏仁防风右水煎服独活散治肾脏中风腰疼不得俛仰或偏枯耳鸣语声浑浊面色浮肿骨节痠疼精神昏愦喜恐好忘而肌色黧黒身体沈重多汗恶风隠曲不利或两脚冷痺头昏耳聋语音浑浊独活附子当归防风天麻桂心川芎甘菊花枳殻山茱茰黄芪丹参牛膝萆薢甘草细辛菖蒲白术右水煎服萆薢散治症同前或嵴骨促痛不能行立肌肤黒色两脇赤黄如饼者可治急灸肾腧百壮齿黄髪稿面如土色者不可治萆薢白茯苓杜仲狗嵴何首乌天雄泽泻右为末毎服二钱米饮调下呉茱茰丸治症同前或恶风多汗面色浮肿腰膝疼痛形色憔悴呉茱茰细辛白茯苓独活山茱茰木香牛膝石斛萆薢附子芎䓖右为末酒煳丸桐子大每服二十丸空心盐汤下日二服黄茋丸治症同前或麻痺肿痛少气肢体乏力黄茋川椒茴香川乌头狼毒防风白蒺藜川练子肉地龙黑附子赤小豆右为末酒煳丸桐子大每服二三十丸温酒下日二服四君子汤六君子汤补中益气汤四物汤十全大补汤八珍汤加味归脾汤加味逍遥散理中汤清暑益气汤十味香薷饮东垣清燥汤六味丸独参汤小柴胡汤苏合香丸羌活汤甘草附子汤平胃散妇人中风角弓反张方论第二论曰妇人气虚风入诸阳之经或产后血虚汗出中风体强口噤腰背反张名为发痉因太阳经先伤风复感寒而致如发癎状但脉沈迟弦细无汗恶寒名刚痉有汗不恶寒名柔痉无汗者葛根汤小续命汤有汗者去麻黄加葛根愚按仲景先生云太阳病发汗太多致痉风病下之则痉三因方云气血内虚风寒湿热所中则痉以风能散气故有汗而不恶寒曰柔痉寒能澁血故无汗而恶寒曰刚痉非専于风湿因内虚发汗亡血筋无所荣而然乃虚象也窃谓伤寒汗下过度与产妇溃疡等病及因尅伐之剂伤损气血而变若金衰木旺先用泻青丸后用异功散肾水虚用六味丸肝火旺先用加味小柴胡汤次用加味四物汤发热用加味逍遥散若木侮脾土用补中益气加芍药山栀脾经郁结用加味归脾汤脾土湿热用大承气汤大凡病后血气虚弱用参术浓煎佐以姜汁竹时时用之如不应用十全大补汤更不应急加附子或用参附汤缓则不救仍与后治验叅看附治验一妇人脾胃虚弱忽痰壅气喘头揺目札手扬足掷难以侯脉视其面黄中见青此肝木乗脾土用六君加柴胡升麻治之而甦更以补中益气加半夏茯苓而痊葛根汤治刚痉无汗恶风葛根麻黄殭𧖟桂枝粉草芍药大枣右水煎出汗为度附术汤治手足逆冷筋脉拘急汗出项强口噤痰涌附子白术独活川芎肉桂右枣水煎服桂心白术汤治隂痉手足厥冷筋脉拘急汗出不止白术桂心附子防风川芎甘草右每服五钱姜枣水煎八物白术散治隂痉手足厥冷筋急脉拘而无汗者白术麻黄茯苓五味子羌活附子桂心良姜右每服四钱姜水煎附方通关散治卒然牙关𦂳急腰背反张药不得嚥细辛薄荷叶牙皁角右为末每用少许吹鼻内候得喷嚏随进汤药泻青丸异功散六味丸加味小柴胡汤补中益气汤加味四物汤加味逍遥散十全大补汤加味归脾汤大承气汤参附汤妇人中风口噤方论第三夫中风口噤乃体虚受风入于颔颊盖手三阳之经结于颔颊上夹于口风邪乗之则筋挛故牙关急而口噤也愚按前症若风邪客于手足阳明经口眼㖞斜用秦芁升麻汤若风热伤气用省风汤当与后方同用附治验一妇人因怒经事淋半月方竭遇怒其经即至甚则口噤筋挛鼻衂头痛痰痉搐搦瞳子上视此肝火炽甚以小柴胡汤加熟地黄山栀钓藤治之后不复发一妇人素隂虚患遍身瘙痒误服袪风之药口噤抽搐肝脉洪数余曰肝血为隂为水肝气为阳为火此乃肝经血虚火盛耳宜助隂血抑肝火用四物麦门五味柴胡山栀生草热搐顿止又以八珍黄芪麦门五味钓藤灸草调理而痊天南星散治中风口噤四肢拘急或痰气上壅天南星白附子黒附子乌蛇肉全蝎右为末每服五分姜汁温酒调灌走马散治中风口噤四肢强直黒附子天麻桂心石膏麻黄蝎梢川乌南星麝香右为末每服三分豆淋酒调灌附方秦芁升麻汤省风汤小柴胡汤四物汤八珍汤妇人中风不语方论第四巢氏云脾脉络胃夹咽连舌本散舌下心之别脉系舌本若心脾受邪则舌强不能言然喉咙者气之上下也会厌者声之户舌者声之机唇者声之扇若风寒客于会厌故卒然而瘖经云醉卧当风使人发瘖愚按前症若因痰迷心窍当清心火若因湿痰舌强当清脾热若因风热牙关𦂳急当清肝火若因风痰塞喉当导痰涎若因虚火上炎当壮水之主若因气虚厥逆当益火之源若因肾虚舌瘖而不语当补肾气附治验一妇人因怒仆地痰涌不语灌牛黄清心丸稍甦用神仙解语汤加山栀柴胡桔梗渐愈又用六君柴胡山栀枳殻而痊一妇人忽然不语半年矣诸药不应两尺浮数先用六味丸料加肉桂数剂稍愈乃以地黄饮子三十余剂而痊男子多有此症亦用此药治之神仙解语丹治心脾受风言语蹇澁痰唾溢盛白附子石菖蒲逺志天麻全蝎羌活南星木香右为末面煳丸桐子大每服二三十丸薄荷汤下防风汤治中风内虚脚软语蹇石斛生地黄杜仲丹参防风川芎麦门冬桂心独活右每服五钱枣水煎竹汤治风中肝脾四肢不遂舌强语滞或痰涎上涌葳灵仙附子桔梗蔓荆子防风枳殻川芎当归右每服四钱姜水煎入竹沥半盏日四服忌饮茶三黄独活汤治中风手足拘挛半身不遂失音不语麻黄黄芪黄芩独活右每服四钱水煎取汗为效小省风汤治中风瘫痪口眼㖞斜口噤不语手足顽麻防风南星甘草右每服四钱姜十片水煎秦芁升麻汤愈风汤治诸风肢体麻木手足不随不能动履等症天麻牛膝萆薢𤣥参杜仲羌活当归熟地黄生地黄独活肉桂右为末炼蜜丸桐子大常服五七十丸病甚至百丸空心食前温酒或白汤下地黄饮子治肾气虚弱舌瘖不能言足废不能行熟地黄巴㦸山茱茰肉苁蓉石斛附子五味子白茯苓石菖蒲逺志麦门冬桂心右每服三钱入薄荷少许姜枣水煎服牛黄清心丸治诸风瘈瘲语言蹇澁徤忘恍惚头目眩晕胸中烦郁痰塞喘𠻳精神昏愦或寻常风痰咳𠻳或伤寒阳症汗下不解发热烦渇其效如神牛黄麝香龙脑羚羊角当归防风黄苓白术麦门冬白芍药柴胡桔梗白茯苓杏仁芎䓖肉桂大豆黄卷阿胶蒲黄人参神曲雄黄甘草白蔹干姜犀角干山药金箔大枣右各另为末炼蜜与枣膏丸每两作十丸用金箔为衣每服一丸温水化下苏合香丸治气中痰气上攻牙闗𦂳急不省人事或卒暴气逆心痛鬼魅恶气及一切气滞等症沈香麝香诃子肉丁香青木香安息香香附荜拨白术白檀薫陆香苏合油龙脑朱砂乌犀角右为末用安息香并炼蜜丸桐子大温水化服四丸毎两作十丸熔黄腊包裹为善青州白丸子治半身不遂口眼㖞斜痰涎壅塞手足顽麻半夏川乌头南星白附子右为末用绢袋盛之水浸日如急用以煳丸桐子大每服十丸姜汤下𤓰蒂散𤓰蒂赤小豆右为末毎夜于鼻内㗜之取下黄水内服凉剂六君子汤妇人风痺手足不随方论第五夫妇人风痺手足不随或肌肤疼痛或肢体麻木盖诸阳之经皆起于手足循行肢体因气虚风邪所客而为患也愚按经云邪之所凑其气必虚前症若风邪淫肝或怒动肝火血燥筋挛用加味逍遥散脾肺气虚肌肤不仁手足麻木用三痺汤若肾水亏损不能滋养筋骨或肝脾血虚而筋痿痺用六味丸服燥药而筋挛者用四物生甘草气血俱虚用八珍汤何医林集要等方新刋丹溪心法附録云若人大拇指麻木不仁或手足少力或肌肉微掣三年内必有大风之症宜先服八风汤天麻丸防风通圣散以预防之殊不知河间云风者病之末也所以中风有瘫痪者非谓肝木之风内中亦非六淫风邪外袭良由五志过极心火炽盛肾水虚衰不能制之则隂虚阳实而热气拂郁心神昏愦筋骨无用而卒倒无知也治当以固元气为要若遽服八风等药则反伤元气适足以招风取中附治验一妇人因怒吐痰胸满服二陈顺气化痰之剂半身不遂内热口干形气殊倦余视之乃肝火炽盛而侮脾土也用逍遥散补中益气汤六味地黄丸喜其慎疾年余而愈一孀妇胸脇胀痛内热晡热月经不调肢体痠麻不时吐痰或用清气化痰药喉间不利白带腹胀又用清热理气药胸膈不寛肢体时麻余曰此本郁怒伤脾肝前药伤甚耳朝用归脾汤以解郁结生脾气夕用加味逍遥散以生肝血清肝火百余剂而愈后因怒肢体复麻用补中益气加山栀茯苓半夏而痊后复怒病再作月经如注脉浮洪而数此肝火伤脾不能摄血所致也用六君芎归炮姜一剂而血止用补中益气加炮姜茯苓半夏四剂而胃醒更用归脾汤逍遥散调理而痊一妇人头晕吐痰用化痰理气药肢体或麻服袪风化痰药肢体常麻手足或冷或热此脾土虚而不能生肺金用补中益气加茯苓半夏炮姜二十余剂脾气渐复诸症稍愈更用加味逍遥散三十余剂而愈后因怒吐痰自服清气化痰丸饮食不进吐痰甚多胸脇胀满余用六君子倍加参术少加木香数剂而康三痺汤治血气凝滞手足拘挛风痺等疾续断杜仲防风桂心细辛人参白茯苓当归白芍药黄芪牛膝甘草秦芁生地黄川芎独活右姜水煎服五痺汤治风寒湿气客留肌体手足缓弱麻痺不仁片姜黄羌活白术防已甘草右姜水煎服附方东垣羌活汤治湿热身重或眩晕麻木小便赤澁下焦痿软不能行履羌活防风柴胡藁本独活茯苓泽泻猪苓黄芪甘草陈皮黄栢黄连苍术升麻川芎右水煎服甘草附子汤治风湿相抟骨节烦疼不时抽痛不能伸屈抑之则痛剧汗出短气小便不利恶风不欲去衣或微肿痛甘草附子白术桂枝右每服五钱水煎八珍汤治肝脾气血俱虚不能养筋以致筋挛骨痛或不能行履或发热晡热寒热往来等症加味逍遥散治肝经风热血燥筋挛肢体不遂内热晡热等症归脾汤六味丸四物汤补中益气汤六君子汤妇人中风自汗方论第六古方续命排风越痺等汤皆用麻黄取其发汗而散风邪也然而无汗者为宜若自汗者用之则津液转脱反为大害故仲景云中风自汗用桂枝汤发之口眼瞤动遍身出汗用独活汤续命煮散以复荣卫而却风邪愚按前症若腠理不固而自汗者用桂枝汤或防风白术牡蛎汤若过服风药而自汗者用白术防风汤若阳气虚弱而自汗者用芪附汤若兼盗汗用补中益气汤送六味丸如不应用当归六黄汤独活汤治风虚昏愦手足瘈瘲发热及中风自汗等症独活羌活人参防风当归细辛茯神半夏桂心白薇逺志菖蒲川芎右姜水煎服续命煮散治风气昏愦四肢无力口眼瞤动或时搐搦或津液不足渇饮热汤及产后中风自汗等症防风独活当归人参细辛葛根芍药川芎甘草熟地黄半夏逺志荆芥穂桂心右每服五七钱姜水煎汗不止加牡砺粉五分防风白术牡砺散治中风气虚腠理不密自汗不止等症白术牡砺防风右为末每服二三钱米饮下日三服如不止服黄芪建中汤附方柴胡桂枝汤治伤风发热自汗或鼻鸣干呕或痰气上攻等症桂枝黄芩人参白芍药甘草半夏生姜柴胡大枣右作一剂水煎服白术防风汤治服表药过多而自汗者白术黄芪防风右每服五七钱水煎温服未应倍之芪附汤补中益气汤六味丸当归六黄汤妇人筋脉瘈瘲方论第七医学纲目云瘈者筋脉急也瘲者筋脉缓也急则引而缩缓则纵而伸或缩或伸动而不止者名曰瘈瘲俗谓之发搐是也凡癫癎风痉破伤风三症皆能瘈瘲但癫癎则仆地不省风痉瘈瘲则角弓反张破伤风瘈瘲则有疮口窃谓瘈者属肝经风热血燥或肝火妄动血伤瘲者属肝经血气不足或肝火汗多亡血以致手足伸缩不已抽搐不利若因风热血燥用羚羊角散加钓藤钩山栀若肝火妄动用加味四物汤加钓藤钩山栀若肝经血气不足用八珍汤加钓藤钩山栀若肝火亡血用加味逍遥散加钓藤钩山栀如不应须用六味丸以补肾水生肝木为主佐以前剂治之若其脉长弦者是肝之本脉也则易治其脉短澁者是肺金尅肝术也则难治其面色青中见黒者是水生木也当自愈青中见白者是金尅木也必难愈附治验方一妇人素口苦月经不调或寒热姙娠五月两臂或拘急或缓纵此肝火伤血所致也用四物加柴胡山栀丹皮钓藤钩治之而愈一姙妇因怒寒热颈项动掉四肢抽搐此肝火血虚风热用加味逍遥加钓藤钩数剂而痊附方羚羊角散加味四物汤八珍汤加味逍遥散六味丸妇人颤振方论第八黄帝曰人之颤者何气使然岐伯曰胃气不实则诸脉虚诸脉虚则筋脉懈堕筋脉懈堕则行隂用力不复故为颤因其所在补分肉间医学纲目云颤振与瘈瘲相类瘈瘲则手足牵引而或伸或屈颤振则但颤动而不伸屈也胃虚有痰用参术以补气茯苓半夏以行痰如实热积滞用张子和三法愚谓颤振者掉眩也易曰鼓万物者莫疾乎风鼓之为言动也大扺掉眩乃风木之揺运也诸风掉眩皆属于肝治法若肝木实热用泻青丸肝木虚热用六味丸肺金尅肝木用泻白散肝木虚弱用逍遥散加参术钓藤钩脾血虚弱用六君子加芎归钓藤钩胃气虚弱用补中益气汤加钓藤钩若产后颤振乃气血亏损虚火益盛而生风也切不可以风为论必当大补斯无误矣附治验方药一妇人性善怒发热经水非过期则不及肢体倦怠饮食少思而颤振余以为脾气不足肝经血少而火盛也午前以调中益气汤加茯苓贝母送六味丸午后以逍遥散送六味丸两月余而愈一妇人身颤振口妄言诸药不效余以为郁怒所致询其故盖为素嫌其夫而含怒久矣投以小柴胡汤稍可又用加味归脾汤而愈附方海藏愈风汤治产后一切失血过多及汗后中风搐搦交加散治瘈瘲或颤振或产后不省人事口吐痰涎当归荆芥穂右为细末每服三钱水一盏酒少许煎至七分灌下咽即有生理増损柴胡汤治产后或经适断致手足牵搐咬牙昏冐异症柴胡黄芩半夏石膏知母黄芪甘草右为粗末每服半两姜五片枣四枚水煎温服本事青盐丸治肝肾虚损腰膝无力颤振軃曳茴香兔丝子干山药青盐右先将丝子洗浄无灰酒浸晒七日冬天近火煨炙干另为细末和匀酒煳丸梧子大每服五七十丸温酒或盐汤下常服壮筋力进饮食一妇人素患足軃曳久服此药履地如故本事星附丸治中风能言而手足軃曳脉虚浮而数天南星半夏黒附子白附子川乌白殭𧖟没药人参白茯苓右用粗末每服二钱酒水各一盏同煎至八分去滓热进三二服汗出即瘥予在桐庐有患此症用前药三服得汗手足即能举动三因独活散治气虚感风或惊恐相乗肝胆受邪使上气不守正位致头招揺手足颤掉渐成目昏独活地骨皮细辛芎䓖菊花防风甘草右为粗末每服三钱水盏半煎至一盏去滓煎取清汁六分入竹沥少许再煎一二沸食后温饮日二服世𫝊茯苓丸治手臂抽牵或战掉不能举物服此药立愈又治臂痛如神方见后并註兼治之法附方补中益气汤六味丸加味归脾汤逍遥散小柴胡汤妇人风寒臂痛方论第九妇人臂痛或筋脉挛急遇寒则剧者由肝气虚弱风寒客于经络故其脉𦂳细宜用栢子仁丸舒筋汤若臂痛而不能举或痛无定处此脾虚邪气相抟中脘伏痰故其脉沈细如此宜用茯苓丸控涎丹主之愚按前症若肝血虚用加味逍遥散中气虚用补中益气汤血气俱虚用八珍汤风热血燥用秦芁地黄汤脾肾虚寒用栢子仁丸脾胃实热用茯苓丸水不能生木用六味丸逍遥散怒动肝火用小柴胡加川芎当归眩晕晡热用四物柴栀丹皮晡热月经不调用加味逍遥散食少体倦无寐盗汗用加味归脾汤附治验先太宜人遍身作痛筋骨尤甚不能屈伸口干目赤头眩痰壅胸膈不利小便赤短夜间殊甚遍身作痒如虫行此属肝肾气虚而热也用六味地黄丸料加山栀柴胡而愈栢子仁丸栢子仁熟地黄茯苓枳殻覆盆子五味子附子石斛鹿茸酸枣仁桂心沈香黄芪右为末炼蜜丸桐子大每服三十丸空心温酒下舒筋汤治风寒所伤肩臂作痛及腰下作痛又名五痺汤片姜黄甘草羌活白术海桐皮当归赤芍药右水煎服茯苓丸治脾气虚弱痰邪相抟停伏中脘以致臂内筋脉挛急而痛茯苓半夏枳殻风化朴硝右为末姜汁煳丸桐子大每服二十丸食后姜汤下控涎丹凡人忽胸背手足头项腰胯牵痛不定或头痛昏倦痰唾稠粘喉中锯声手脚重痺此痰涎伏于胸膈也宜此治之甘遂大㦸真白芥子右为末煳丸桐子大临卧姜汤下五七丸痰盛服十丸白芥子散治臂痛牵引背脾或辍或作由荣卫循行失度痰滞经络或似瘫痪真白芥子木鼈子没药桂心木香右为末每服一钱温酒下愚按前三方脾气虚弱者必佐以六君子汤中气虚弱者必佐以补中益气汤气血虚者必佐以八珍汤脾气郁滞者必佐以归脾汤肝经怒气者必佐以逍遥散若専用前方治之胃气益虚病气益甚不可不谨流气饮治七情气滞胸脇闷痞咽喉不利呕喘面浮二便不调或气攻肩背脇肋作痛或脚气喘急腹胀便闭元气充实者宜用此药慎之紫苏叶黄芪青皮当归半夏乌药芍药茯苓桔梗防风川芎陈皮枳实木香甘草大腹子右每服半两姜枣水煎服交加散四物汤治血滞中风血虚手足不遂如臂痛加红花煎交加散加木𤓰牛膝治冷痺肩背作痛即人参败毒和五积散乌药顺气散加羌活木𤓰治外邪气滞筋骨作痛或痰气不利附方秦芁地黄汤治肝胆经风热血燥肩臂疼痛或筋脉引急或时牵痛其内症发热或寒热晡热月经不调或肢体酸痛等症秦芁熟地黄当归川芎芍药牡丹皮白术茯苓钓藤柴胡甘草右水煎服逍遥散加味逍遥散加味归脾汤八珍汤六味丸小柴胡汤四物汤补中益气汤妇人贼风偏枯方论第十论曰贼风偏枯其状半身不遂肌肉枯瘦骨间作痛经云汗出偏枯使人偏枯如树木一枝津液不到则枯藁被风所害古人有云医风先医血血行风自灭治法当用大八风汤増损茵芋酒续断汤以养其血则风自袪矣愚按医风先医血此论得之大抵此症多因胎前产后失于调养以致精血干涸肝木枯藁治法当滋其化源考之生气通天论曰风客淫气精乃亡邪伤肝也隂阳应象大论曰风气通于肝风抟则热盛热盛则水干水干则气不荣故精乃亡此风病之所由作也附治验一妇人性善怒常自汗月经先期余以为肝火血热不信乃汎用降火之剂反致月经过期复因劳怒口噤呻吟肢体不遂六脉洪大面目赤色用八珍麦门五味山栀丹皮数剂渐愈兼用逍遥散六味丸各三十余剂全愈大八风汤治中风偏枯失音不语时复恍惚或昏愦发热当归杏仁甘草桂心干姜五味子升麻川乌黄芩芍药防风独活川芎麻黄秦芁石斛人参茯神石膏黄芪紫苑大豆右每服五钱水煎服续断汤当归陈皮芍药细辛生地黄续断右每服五七钱水煎脏寒下痢加熟附子一两金生虎骨散治半身不遂肌肉干瘦忌用麻黄发汗恐津液枯竭惟当润筋养血消风当归赤芍药续断白术藁本虎骨乌蛇肉右为末每服二钱酒调骨痛加生地一两自利加天雄半两虎胫骨酒治中风偏枯四肢不随一切风痺筋脉挛拳石斛石楠叶防风虎胫骨当归茵芋叶杜仲牛膝续断芎䓖巴㦸狗嵴右以绢囊盛药用酒一斗渍十日每服一盏温饮附方八珍汤逍遥散六味丸妇人偏风口㖞方论第十一论曰偏风口㖞者因体虚受风而入足阳明胃经盖足阳明之经上夹于口风乗之其筋偏急故也愚按前症当叅本卷首论治之附治验一妇人怀抱郁结筋挛骨痛喉间似有一核服乌药顺气等药口眼歪斜臂难伸举痰涎愈多内热晡热食少体倦余以为郁火伤脾血燥生风用加味归脾汤二十余剂形体渐徤饮食渐进又用加味逍遥散十余剂痰热少退喉核少消更用升阳益胃汤数剂诸症渐愈但臂不能伸此肝经血少而筋挛耳用六味地黄丸以滋肾水生肝血而愈附方升阳益胃汤治脾胃虚弱肢体怠惰或体重节痛口舌干渇饮食无味大便不调小便频数饮食不消兼见肺病洒淅恶寒悽惨不乐乃阳气不和也羌活独活防风柴胡白术茯苓泽泻人参黄连陈皮右每服三五钱姜枣水煎早温服如小便愈而病益加是不宜利小便也当少减茯苓泽泻加味归脾汤加味逍遥散六味丸妇人怔忡惊悸方论第十二夫心藏神为诸脏之主血气调和则心神安静若劳伤心血外邪乗袭则心神惊悸恍惚忧惧不安用排风汤治之愚按丹溪先生云惊悸者血虚用朱砂安神丸痰迷心窍用定志丸怔忡者属火属痰思虑便动者属虚时作时止者火动也假如病因惊而致惊则神出其舎痰乗而入矣盖人之所主者心心之所养者血心血一虚神气不守此惊悸之所由作也治当调养心血和平心气而已金氏妇暑月赴筵因坐次失序自愧成病言语失伦两脉弦数余曰当补脾导痰清热不信以数巫者喷水咒之而死或谓病既无邪以邪治之何至于死予曰暑月赴筵外受蒸热辛辣适口内伤郁热而况旧有积痰加之愧闷其痰愈盛又惊以法尺益惊其神而气血不宁喷以法水闭其肌肤而汗不得泄内燔则隂既消而阳不能独立不死何待故滑伯仁先生云若胆气虚寒用茯神汤胆气实热用酸枣仁丸心气虚热用定志丸茯苓补心汤心气实热用朱砂安神丸茯神散附治验文学归云桥内月事不及期忽崩血昏愦发热不寐或谓血热妄行投以寒剂益甚或谓胎成受伤投以止血亦不效余曰此脾气虚弱无以统摄故耳法当补脾而血自止用补中益气加炮姜不数剂而验惟终夜少寐惊悸别服八物汤不效余曰杂矣乃与归脾汤加炮姜以补心脾遂如初一妇人劳则心跳怔忡寒热往来用归脾汤为主佐以八珍汤诸症渐愈又用加味逍遥散宁志丸而安后复作服归脾定志二药即愈一妇人患惊悸怔忡日晡发热月经过期饮食少思用八珍汤加逺志山药酸枣仁三十余剂渐愈佐以归脾汤全愈后因劳发热食少体倦用补中益气汤又因怒适月经去血不止前症复作先以加味逍遥散热退经止又用养心汤治之而痊一妇人惊悸怔忡无寐自汗盗汗饮食不甘怠惰嗜卧用归脾汤而愈至年余怀抱郁结患前症兼衂血便血仍用前汤而愈茯神散治五脏气血虚弱惊悸怔忡宜用此安神定志茯神人参龙齿独活酸枣仁防风逺志桂心细辛白术干姜右为末每服四五钱水煎服或蜜为丸服茯苓补心汤治心气不足善悲愁怒衂血面黄五心烦热或咽喉痛舌本作强茯苓桂心甘草紫石英人参大枣麦门冬赤小豆右水七升煎二升半分三服茯神汤治胆气虚冷头痛目眩心神恐畏不能独处胸中烦闷茯神酸枣仁黄芪栢子仁白芍药五味子桂心熟地黄人参甘草右毎服五钱姜水煎酸枣仁丸治胆气实热不得睡卧神思不安惊悸怔忡茯神酸枣仁逺志栢子仁防风枳殻生地黄青竹茹右为末炼蜜丸桐子大每服七八十丸滚汤下定志丸治心神虚怯所患同前或语言鬼怪喜笑惊悸人参茯苓菖蒲逺志右为末蜜丸如前服养心汤治心血虚惊悸怔忡不宁或盗汗无寐发热烦躁黄芪白茯苓茯神半夏曲当归川芎辣桂栢子仁酸枣仁五味子人参甘草右每服三五钱姜枣水煎服朱砂安神丸治心经血虚头晕心神惊悸等症朱砂黄连甘草生地黄当归右为末饭煳为丸每服十五丸如一二服不应当服归脾汤补之治要茯苓散治心经实热口干烦渇眠卧不安或心神恍惚茯神麦门冬通草升麻紫苑桂心知母赤石脂大枣淡竹茹右每服一两水煎补中益气汤归脾汤八珍汤加味逍遥散宁志丸妇人失血心神不安方第十三窃谓前症若脾肝郁热用加味逍遥散脾肝郁结用加味归脾汤脾胃虚弱气血不足用八珍汤十全大补汤脾肺虚弱气血不足用补中益气汤六君子汤痰气郁结用六君桔梗贝母如不应审系气虚但补脾胃如不应用独参汤如恶寒发热属气血俱虚内热晡热属血虚作渇面赤是血脱烦躁皆宜甘苦之剂以补阳气而生隂血经云血脱补气若用寒凉之剂以降火则误矣仍审所属之因而治之宁志膏治失血心神不安言语失常不得安睡等症辰砂酸枣仁人参白茯苓琥珀滴乳香右为末每服一钱煎枣汤空心调下附方妙香散治心气不足精神恍惚虚烦少睡盗汗等症甘草逺志辰砂麝香人参木香山药茯苓茯神黄芪桔梗右为末每服二钱温酒调茯神汤温胆汤治胆虚痰热惊悸不眠半夏竹茹枳实陈皮生姜甘草右每服一两水煎半夏汤治胆腑实热精神恍惚寒热泄泻或寝汗増风善太息半夏黄芩逺志生地黄米酸枣仁宿砂右长流水煎服独参汤治元气虚弱恶寒发热或作渇烦躁痰喘气促或气虚卒中不语口噤或痰涎上涌手足逆冷或难产产后不省喘急用好人参二两或三四两炮姜五钱一剂水煎徐徐服盖人参性寒故姜佐之如不应急加炮附子加味逍遥散加味归脾汤八珍汤十全大补汤补中益气汤六君子汤妇人风邪颠狂方论第十四妇人颠狂由血气虚而风邪所乗若邪并于隂则发狂邪并于阳则发颠夫颠者卒发而意不乐直视仆地吐涌涎沫口㖞目急手足撩戾无所知觉良久而甦狂者少卧不饥自髙贤自辨智自贵倨妄笑歌乐妄行不休素问云阳厥狂怒饮以铁落一妇人眼见鬼物言语失常循衣直视或作心病治之无効投养正丹二服煎乳香送三生饮立愈愚按前症刘宗厚先生云有在母腹中受惊者或有闻大惊而得者盖惊则神不守舎舎空则痰涎归之或饮食失节胃气有伤痰停胸膈而作当寻火寻痰固元气若顽痰胶固上膈必先用吐法若在肠胃亦须下之窃谓此症若因元气虚弱或痰盛发热等皆是虚象如慢惊症无风可袪无痰可逐但补脾胃生气健旺神智自清痰涎自化若误用辛散袪逐脑麝之剂必为败症附治验一妇人素清苦因惊而癫或用风痰等药愈甚余用参芪归术浓煎佐以姜汁竹三觔余方愈防风茯神散治风颠啼泣歌笑或心神恐惧或语言失常防风茯神独活人参逺志龙齿菖蒲石膏牡砺秦芁禹余粮桂心甘草蛇蜕右每服五钱水煎服排风汤牛黄清心丸治诸风缓纵不随言语蹇澁痰涎壅盛怔忡徤忘或发癫狂妇人飞尸血厥方论第十五夫飞尸者游走皮肤穿行脏腑每发刺痛变作无常遁尸者附骨入肉攻通血脉见尸丧发哀哭便作风尸者淫濯四肢痛而昏沈得风雪便作沈尸者纒骨结脏内肿心脇发而绞痛遇寒冷便作注尸者举身沈重精神错杂时觉昏愦每至节气便作并宜苏合香丸治之愚按丹溪云凡人忽手足逆冷肌肤起如米粒头面青黑精神恍惚或错言妄语或牙闗𦂳急或昏寐仆倒弔死问丧入庙发墓多有此病先以苏合香丸灌之次服调气散平胃散玉机微义云卒厥飞尸客忤鬼击口噤用麻黄汤寒厥表热里寒则下利清谷食入则吐脉沈手足冷用四逆汤热厥腹满身重难转面垢谵语遗溺手足厥冷自汗脉沈滑用白虎汤若人身忽然不动目闭口噤恶闻声音眩冐顷时方寤此由出汗过多气併于血阳独上而不下气壅塞而不行耳气过血还隂阳复通移时方寤名曰郁冐亦名血厥宜服白薇汤仓公散附治验锦衣杨永兴举家避𤯝有仆沈醉失避者既而神思昏昧遍身青伤各煎金银藤汤灌之即愈一妇人忽昏愦发谵语自云为前谋赖某人银两某神责我将你起解往城隍理问两脚踝膝臀处皆青肿痛不可忍口称苦楚次日方甦痛尚不止用金银藤两许水煎服即愈一妇人入古墓患前症以紫金锭灌之即甦通政余子华太常汪用之皆因往弔而卒死丧家想即是症苏合香丸白薇汤白薇当归人参甘草右毎服五钱水煎仓公散治卒中鬼击心腹如刺下血不省及卧魇啮脚指不觉并诸毒等症皁荚藜芦雄黄矾石右每用少许吹入鼻中未嚏再吹以得嚏为度内鼻散治尸厥脉动静而若死用石菖蒲末吹鼻中仍以桂末安于舌上硫黄散治尸厥不省四肢逆冷腹中如雷鸣或痰气不降熖硝硫黄右每服三分酒调灌之良久再服即甦附方麻黄汤治寒厥或伤寒恶风发热身痛无汗者麻黄桂枝甘草杏仁右作一剂水煎服调气散治气厥不省或痰气上壅及治气滞胸膈不利白豆蔲丁香檀香木香藿香甘草砂仁右为末毎服二钱入盐少许沸汤调下四逆汤白虎汤神仙追毒丸能解一切毒或狐狸莽草毒茵河鲀疫死牛马肉毒或蛇犬恶虫所伤及鬼怪恶疮等毒或二广断肠草蛇毒化等毒文蛤山茨菰千金子麝香红芽大㦸右用糯米浓饮和作四十粒用井华水或薄荷汤磨服利一两次用粥止之修合须端午七夕重阳或天徳月徳日于浄室焚香修制效验不能具述宜珍藏之凡人居家出入不可无此药岭外有妇与旅合隂以定年药置食中且戒之曰子几时来果从其言彼复以药解之可无恙若过期不往必死若遇此毒及前一应诸毒服前药一粒或吐或下即愈昔有女子劳瘵为尸虫所噬磨服一粒吐下小虫更服苏合香丸遂愈若蕈菰子砒石时行瘟疫山岚瘴气自缢溺水打折伤死瘀血内滞心头微温用姜汤磨灌一粒可甦其急喉闭纒喉风脾肿赤眼痈疽发背诸疮汤火所伤用东流水磨涂并服颠邪鬼气鬼胎煖酒磨服余谓喉闭以下诸症果能灼见形病俱实乃可用之薛氏医案卷二十七薛氏医案卷二十八钦定四库全书薛氏医案卷二十八明薛已订妇人良方妇人血风肢体骨节疼痛方论第一妇人血风由气血不足腠理不密风冷乗之以致邪正相抟故骨节疼痛肢体发热口舌咽干愚按东垣先生云饮食失节脾胃虚弱乃血所生病故口中津液不行若火热来乗土位故肢体发热作渇若肝经血热用四物羌活黄芩黄栢肝经血虚用逍遥散山栀川芎风湿兼痰用四物南星半夏羌活苍术风湿伤脾用羌活胜湿汤暑湿伤气用清燥汤气郁肝脾用四君木香枳殻㯽榔胃气受伤用补中益气汤瘀血流注用四物桃仁红花骨痛筋挛用当归没药丸倦怠无力用补中益气羌活川芎附治验一妇人自汗盗汗发热晡热体倦少食月经不调吐痰甚多二年后遍身作痛隂雨益甚此气虚而风寒所乗用小续命汤疼痛顿止用补中益气加味归脾三十余剂诸症悉愈一妇人月经不调且素有痛风遇劳必作用衆手重按痛稍止此气血俱虚用十全大补加独活而痛痊六味丸逍遥散而经调一妇人肢体作痛面色痿黄时或赤白发热恶寒吐泻食少腹痛脇胀月经不时或如崩漏或痰盛喘𠻳头目眩痛或五心烦热口渇饮汤或徤忘惊悸盗汗无寐等症卧床年许悉属肝脾亏损气血不足所致用十全大补加味归脾兼服月余诸症悉痊芎䓖散川芎赤茯苓赤芍药酸枣仁桂心当归木香牛膝羌活枳殻甘草右水煎服羚羊角散治血风身体疼痛手足无力羚羊角酸枣仁生地黄㯽榔五加皮防风赤芍药当归骨碎补海桐皮川芎甘草右为末每服二钱温酒调下通灵丸治血风手足疼痛不可忍者白附子全蝎麝香殭𧖟右为末炼蜜丸桐子大每服十丸温酒下日三服当归没药丸治风血肢体刺痛筋挛骨痺或手足麻木当归五灵脂没药右为末醋煳丸桐子大每服三十丸姜汤下虎骨散治血风走痛或打扑作痛虎骨败龟板当归桂心牛膝漏芦地龙葳灵仙𤣥胡索自然铜右为末每服二钱热酒调下附方羌活胜湿汤治头痛嵴痛腰似折项似㧞羌活独活藁本防风甘草蔓荆子川芎右水煎服如身重腰沈沈然是湿热也加黄栢一钱附子五分苍术二钱东垣清燥汤四物汤补中益气汤四君子汤小续命汤逍遥散加味归脾汤十全大补汤六味丸妇人血风白虎厯节走疰方论第二妇人血风白虎厯节由体虚风邪乗之随血而行或淫溢皮肤或卒然掣痛走疰如虎囓者加减小续命汤主之愚按东垣云若人身体沈重走疰疼痛此湿热相抟或风热郁而不得伸附着于有形也是症多因饮食起居失节或因七情劳役失宜脾胃亏损腠理不密外邪所侵以致内热晡热自汗盗汗或经候不调饮食不甘治法湿热肿痛者清燥汤兼痰佐以二陈汤肝火作痛者加味逍遥散脾郁作痛者加味归脾汤血虚作痛者四物汤气虚作痛者四君子汤气血俱虚者八珍汤俱加羌活川芎月经先期而痛者加味逍遥散头眩倦怠而痛者补中益气汤大扺按之痛甚者病气实按之痛缓者元气虚劳役而痛者亦元气虚也饮食失宜而痛者脾气虚也恼怒而痛者肝火盛也若昼轻而夜重者血分病也附治验一妇人厯节发热作渇饮食少思月经过期其脉举之洪大按之微细用附子八物四剂而痛止用加味逍遥而元气复用六味丸而月经调一妇人体肥胖素有热月经先期患痛风下体微肿痛甚则小便频数身重脉缓此风湿血虚而有热用羌活胜湿汤二剂肿痛渐愈用清燥汤数剂小便渐清用加味逍遥散内热渐愈又为饮食停滞发热仍痛面目浮肿用六君加柴胡升麻而愈又因怒气小腹痞闷寒热呕吐用前药加山栀木香而安惟小腹下坠似欲去后此脾气下陷用补中益气而愈后因劳役怒气作呕吐痰遍身肿痛经行寒热此肝木侮脾土用六君加柴胡山栀肿痛呕吐悉退后用补中益气而安一妇人饮食少思畏风寒患痛风呕吐寒热脉弦𦂳用附子八物而四肢痛愈用独活寄生而腰痛渐痊惟两膝肿痛用大防风汤而痛渐愈用归脾逍遥而元气复漏芦散治走疰疼痛漏芦当归牛膝桂心地龙防风羌活白芷甜𤓰子没药虎胫骨败龟板右为末每服二钱热酒调下四生丸治骨节作痛或浑身麻痺白殭𧖟地龙白附子五灵脂草乌右为末米煳丸桐子大每服二十丸茶清送下酒调服亦可麝香丸治歴节诸风走痛或如虫行大川乌全蝎黒豆地龙麝香右为末米煳丸菉豆大每服十丸温酒下许学士云予得此方凡厯节及不测疼痛一二服便瘥治一贵妇遍身走痛夜如虫啮三服而愈附子八物汤治歴节痛如鎚鍜附子干姜芍药茯苓人参甘草桂心白术右水煎服一方去桂用熟地黄二钱独活寄生汤小续命汤一妇人两踝作痛上行膝髀肩肘痛如鎚鍜至夜尤剧六脉皆𦂳一剂而愈又邓安人夏月患此人迎脉虚此因暑而得用酒蒸黄连丸一服亦安附方东垣清燥汤治元气虚湿热乗之遍身痠软或肺金受邪絶寒水生化之源肾无所养小便赤少大便不调腿腰痿软或口干作渇体重麻木头目眩晕饮食少思或自汗盗汗肢体倦怠胸满气促黄芪黄连神曲五味子猪苓柴胡甘草苍术白术麦门冬陈皮生地黄泽泻白茯苓人参当归升麻黄栢右水煎服二陈汤八珍汤加味逍遥散加味归脾汤四物汤四君子汤六君子汤补中益气汤六味丸羌活胜湿汤大防风汤妇人血风病丙疹瘙痒方论第三妇人瘙痒病丙疹五心烦热乃血风攻疰用人参荆芥散消风散逍遥散大扺因体虚风寒相抟赤属血分而白属气分也经云汗出见湿乃生痤疿凡人汗出不可露卧沐浴使人身振寒热致生风疹愚按前症有身发疙瘩或如丹毒痒痛不常或脓血淋漓发热烦渇或头目昏眩日晡益甚或寒热发热月经不调皆肝经风热血燥用加味逍遥散为主佐以四君芎归若忿怒身发疙瘩痛痒寒热乃肝火血燥用加味小柴胡汤气血俱虚八珍加柴胡丹皮若夜间发热作渇谵语乃热入血室用小柴胡加生地血虚四物合小柴胡后用加味逍遥散调理若郁结食少体倦内热晡热乃脾经血燥用加味归脾汤寒热加山栀熟地若游走瘙痒乃血风走注用何首乌散血虚逍遥散风热消风散若専用风药复伤隂血必致筋挛等症附治验一妇人身𤼵疙瘩或如丹毒痒痛不常搔碎成疮脓水淋漓发热烦渇头目眩晕日晡益甚此血虚内热之症以当归饮加柴胡山栀治之而愈一妇人患前症肢体疼痛头目不清自汗盗汗月水不调肚腹作痛食少倦怠先用人参荆芥散后用逍遥散治之而痊一妇人因忿怒身发疙瘩憎寒发热余谓肝火用小柴胡汤加山栀黄连治之而愈后口苦脇痛小便淋沥复用前药全愈一妇人患前症𤼵热夜间谵语此血分有热以小柴胡汤加生地治之而安后用四物汤加柴胡山栀丹皮而热退又用逍遥散全愈一室女十四嵗天癸未至身发赤斑痒痛左闗脉弦数此因肝火血热以小柴胡汤加山栀生地丹皮治之而愈若因怒而致者亦宜治以前药何首乌散治皮肤瘙痒游走无定何首乌防风白蒺藜枳殻天麻殭𧖟胡麻茺蔚子蔓荆子茵陈右水煎服附方四物汤四君子汤加味小柴胡汤小柴胡汤八珍汤加味归脾汤加味逍遥散逍遥散消风散当归饮人参荆芥散妇人虚风头目眩晕方论第四妇人头眩由气虚风入于脑循脉引于目系目系急而然也邪甚则必癫素问云头痛癫疾下虚上实过在足少隂巨阳甚则入肾狥蒙招揺目瞑耳聋下实上虚过在足少隂厥隂甚则在肝下虚者肾虚也故肾厥则头痛上虚者肝虚也故肝虚则晕徇䝉者如以物䝉其首招揺不定目眩耳聋皆晕之状故肝厥头痛不同也愚按丹溪先生云眩者言其黑运旋转其状目闭眼暗身转耳聋如立舟船之上起则欲倒盖虚极乗寒得之亦不可一途而取轨也若风则有汗寒则掣痛暑则热闷湿则重滞此四气乗虚而眩晕也若郁结生痰而眩晕者此七情虚火上逆也若淫慾过度而眩晕者此肾虚气不归源也若吐衂漏崩而眩晕者此肝虚不能摄血也有早起眩晕须㬰自定者元气虚也正元饮下黒钖丹伤湿头晕用肾着汤加川芎有痰用青州白丸子头风风热也久则目昏偏头风相火也久则目𦂳便澁皆宜出血以开表之窃谓前症肝虚头晕用钓藤散肾虚头晕六味丸头晕吐痰养正丹不应八味丸血虚四物参苓白术不应当归补血汤气虚四君归芪不应益气汤肝木实泻青丸虚用地黄丸不应川芎散脾气虚二陈参术柴胡升麻不应益气汤加茯苓半夏脾胃有痰半夏白术天麻汤风痰上壅四神散发热恶寒八物汤七情气逆四七汤伤湿而晕除湿汤治验一妇人素头晕不时而作月经迟而少此中气虚弱不能上升而头晕不能下化而经少用补中益气汤而愈后因劳扑地月经如涌此劳伤火动用前汤加五味子一剂而愈前症虽云气无所附实因脾气亏损耳一妇人内热口干劳则头晕吐痰带下详见六卷第十六论养正丹治虚风头眩吐涎不已盖此药升降隂阳补接真气非止头眩而已黑铅水银硫黄朱砂右用砂器镕铅下水银搅匀离火少时入硫砂再搅候冷为末饭丸菉豆大每服三十丸空心食前枣汤下钓藤散治肝厥头晕钓藤钩陈皮半夏麦门冬茯苓茯神人参甘菊花防风甘草石膏右姜水煎川芎散治肝肾虚风头目眩晕或头痛耳鸣目系𦂳急小川芎山药白茯神甘菊花人参山茱茰肉右为末每服二钱酒调日三服三五七散治八风五痺肢体不仁或风寒入脑头痛目旋耳内蝉鸣附子细辛干姜山茱茰防风山药右为末毎服二钱温酒调四神散治血风眩晕头痛寒热唾痰菊花当归旋覆花荆芥穗右葱白三寸茶末一钱水煎苍耳散治血风头旋或不知人事用喝起草嫩心隂干为末酒服二钱其功甚効治头旋如天动地转名曰心眩胆矾一两细研用面饼剂一箇拌匀勒如骰子大瓦上焙干毎服一骰为末灯心竹茹煎汤调下此去痰之法当审而用之附方正元饮治下元虚败痰气上涌头目眩晕脏肺滑泄时或自汗手足逆冷霍乱转筋等症红豆人参茯苓附子甘草肉桂川芎山药乌药干葛白术干姜黄茋右每服二钱姜枣水入盐少许煎送黒钖丹黒钖丹治真阳气败痰气壅塞心火炎炽或赤白带下等症肉桂沈香附子葫芦巴破故纸茴香肉豆蔲阳起石金铃子木香硫黄黑钖右将黑钖硫黄入铫内炼结砂子倾出地上去火毒研细余药为末和匀再研至黑光色酒煳丸桐子大隂干入布袋擦令光润每服四十丸肾着汤青州白丸子六味丸八味丸当归补血汤四物汤四君子汤补中益气汤二陈汤泻青丸八物汤四七汤除湿汤半夏白术天麻汤妇人血风头痛方论第五许学士云妇人患头风者十居其半每发必掉眩如在车船之上盖因肝经血虚而风邪袭之尔用川芎当归散若头痛连齿时发时止连年不已此风中脑谓之厥逆头痛宜白附子散及灸曲鬓穴在耳掩前正尖上灸七壮左痛灸左右痛灸右愚按东垣云足太阳头痛脉浮𦂳恶风寒川芎羌活独活麻黄为主手少阳经头痛脉弦细往来寒热柴胡为主足阳明头痛身热目疼鼻干恶寒发热脉浮缓而长升麻汤或石膏白芷为主手太阳头疼有痰体重或腹痛为痰癖脉沈缓苍术半夏南星为主足少隂经头痛足寒气逆为寒厥脉沈细麻黄附子细辛汤为主足厥隂头项痛或吐涎沫厥冷脉浮缓呉茱茰汤主之诸血虚头痛当归川芎为主诸气虚头痛人参黄芪为主气血俱虚头痛调中益气少加川芎蔓荆细辛痰厥头痛半夏白术天麻汤厥逆头痛羌活附子汤如湿气在头者以苦吐之不可执方而治若脉杂乱而病见不一宜补胃为主附治验一妇人因劳耳鸣头痛体倦用补中益气加麦门五味而痊三年后得子因饮食劳倦前症益甚月经不调晡热内热自汗盗汗用六味地黄丸补中益气汤顿愈经云头痛耳鸣九窍不利肠胃之所生也故脾胃一虚耳目九窍皆为之病一妇人两眉稜痛后及太阳面青善怒此肝经风热之症用选竒汤合逍遥散加山栀天麻黄芪半夏黄芩而愈此症失治多致伤目或两耳出脓则危矣头痛手掉身麻见一卷第五论川芎当归散川芎当归羌活旋覆花细辛蔓荆子防风石膏藁本荆芥穗半夏曲生地黄甘草右姜水煎白附子散治风邪风痰头痛连齿不时举发或连年不愈麻黄乌头南星白附子全蝎辰砂麝香白姜右为末酒调服三分卧少时川芎茶调散治诸风上攻头目昏重偏正头痛薄荷川芎荆芥羌活白芷防风甘草细辛右为末每服二钱食后茶清调如圣饼子加细辛其效甚速若头痛筋挛骨重少气噫腹满咳𠻳烦寃其脉举之则弦按之石坚由肾气不足而逆上谓之肾厥头痛宜玉真丸硫黄丸硫黄丸治头风不问新久服此除根屡用屡效硫黄硝石右为末滴水丸指顶大每服一丸空心细嚼茶清下一方用生莱菔汁仰卧注两鼻数年之患一注即愈一方治风邪犯脑患头痛不可忍不问年嵗硝石人中白脑子右为末用一字吹入鼻中都梁丸治产前产后风邪所伤头痛头晕附方调中益气汤治气血俱虚而头痛芍药升麻黄芪甘草五味子当归白术人参柴胡橘皮右水煎半夏白术天麻汤半夏白术神曲天麻黄芪人参苍术陈皮泽泻茯苓干姜大麦蘖黄栢右每服半两水煎羌活附子汤麻黄黑附子白芷白殭𧖟黄栢羌活苍术防风甘草升麻黄茋右水煎服选竒汤治风热上壅眉稜骨痛或头目眩晕羌活防风甘草黄芩右每服三钱水煎时时服呉茱茰汤升麻汤麻黄附子细辛汤补中益气汤六味丸逍遥散颈项强痛方论第六夫颈项属足太阳膀胱足少隂肾二经相为表里若感风寒湿气则发热恶寒颈项强急腰背反张瘈瘲口噤脉沈迟弦细新产血虚出汗多患此症若因鼾睡失枕而致用三五七散追风散若风邪所伤用都梁丸木𤓰煎愚按东垣云肩背痛不可囘顾此手太阳气郁而不行以风药散之窃谓前症若因肝木自旺用泻青丸精血不足六味丸风热淫肝加味逍遥散怒动肝火加味小柴胡汤肝经血虚加味四物汤肾不能生肝六味丸膀胱气滞羌活胜湿汤大抵肝火旺则肝血虚而筋燥颈项强急或腰背反张或四肢拳挛或颈项等处结核附治验一妇人耳内或耳后项侧作痛寒热口苦月经不调此肝胆经火兼伤脾胃用四君加柴胡升麻黄芪芍药而愈后因劳役怒气呕吐脇胀用六君子汤加山栀柴胡而安一妇人因怒寒热作渇左目𦂳小头颈动掉四肢抽搐遍身疼痛此血虚肝热则生风也用加味逍遥加钓藤钩数剂诸症渐愈又用八珍汤而痊追风散治风邪所乗头目眩痛口眼歪斜牙闗𦂳急或百节疼痛鼻塞声重项背拘急皮肤瘙痒面若虫行川芎防风石膏川乌甘草荆芥穗白殭𧖟天南星羌活地龙白附子全蝎白芷草乌没药乳香雄黄右为末每服五分用茶清少许食后临卧调下都梁丸治诸风项背不利头目眩晕脑门作痛或产前产后伤风头目昏重血风头痛用白芷末蜜丸弹子大毎服一丸细嚼荆芥煎汤下木𤓰煎木𤓰没药乳香右以木𤓰去核入二药仍盖合之饭上蒸烂研成膏每服三匙生地黄汁半盏无灰酒和服有人患此自午发至夜方止余曰此足少隂之症发必先从足起盖足少隂之筋自足大指起至头筋者肝之合也日中至夜天之阳阳中之隂又曰阳中之隂肺也自离至兑隂旺阳弱之时故灵寳毕法云离至干肾气絶而肝气弱肝肾二脏受隂气故发于是时予授此方三服而愈附方泻青丸六味丸八珍汤加味逍遥散加味小柴胡汤加味四物汤四君子汤羌活胜湿汤妇人腰痛方论第七夫肾主于腰若妇人腰痛由肾气虚弱外感六气内伤七情皆能致之如因风邪所乗用小续命汤加桃仁杜仲如因寒湿所伤五积散肾经虚弱青娥丸如因气血凝滞用牵牛香之类愚按陈无择先生云若形体虚羸面色黧黒腿足痿软不能行立此失志所为也腹急脇胀目视昏昏宗筋弛纵白淫下注此郁结所为也肌肉不仁饮食不化肠胃胀满闭坠腰脇此忧思所为也皆属内因若腰冷作痛身重不渇小便自利饮食如故因劳汗出腰脇痛或坠堕血滞或房劳精竭皆属内外因也窃谓前症失志肾虚热者六味丸肾虚寒者八味丸郁怒伤肝实用龙胆泻肝汤虚用六味丸补肝散忧虑伤脾者归脾汤逍遥散肾着者寒则术附汤虚则肾着汤腰膝痛者寄生汤养肾散瘀血滞者如神汤舒筋汤房劳腰痛者青娥丸十补丸附治验一妇人腰痛三年矣每痛必面青头晕目𦂳余以为肝脾气虚用补肝散而愈三年后因劳役患头痛兼恶心用补中益气汤加茯苓半夏蔓荆子而愈一妇人苦腰痛数年不愈余用白术一味大剂服不三月而痊乃胃气虚闭之症故用白术也如神汤治男妇腰痛延胡索当归桂心右为末毎服二钱温酒调甚者不过数服独活寄生汤治足三隂虚风湿所侵脚膝歴节作痛独活桑寄生续断杜仲细辛牛膝秦芁茯苓白芍药桂心川芎防风人参熟地黄当归粉草右水煎舒筋散治风寒伤肾膂作痛或闪挫气滞血瘀亦良𤣥胡索杜仲官桂羌活芍药右为末毎服二钱酒调又方橘核炒木香研酒下附方济生术附汤治寒湿伤肾腰重冷痛小便自利或手足逆冷附子白术杜仲右毎服四钱姜水煎三因肾着汤治肾虚为病身重腰冷如水洗状不渇而小便自利饮食如故腰以下冷痛如带数千钱茯苓白术干姜甘草右毎服四钱水煎空心服青娥丸治肾虚腰痛或外邪所侵腰腿或筋骨作痛胡桃仁蒜破故纸杜仲右为末蒜膏丸桐子大毎服五十丸空心醋汤下蒜不用亦可六味丸十补丸八味丸龙胆泻肝汤补肝散归脾汤逍遥散养肾散妇人腰脚疼痛方论第八肾主于腰脚女人胞络系焉若劳伤肾气风冷客于脉络故腰脚作痛也治当补元气为主佐以袪邪之剂愚按前症若真阳衰败寒邪乗袭手足俱冷头痛恶寒或呕吐腹痛等症宜用本方若气血虚弱寒邪所感恶寒发热头痛作渇或呕吐腹痛等症宜用五积散若元气虚弱湿热所伤两胫肿痛寒热身疼或呕吐不食等症宜用㯽苏败毒散若脾胃虚弱元气下陷寒热呕吐发热头痛喘渇体倦等症宜用补中益气汤若足三隂精血亏损隂火内动内热晡热作渇痰甚小便频数等症宜用六味地黄丸若足三隂阳气虚败恶寒发热手足俱冷吐痰不食二便滑数等症宜用八味地黄丸附治验一妇人先腰胯作痛后两腿亦痛余以为足三隂虚寒外邪所伤用小续命汤及独活寄生汤或作或止所用饮食极热腹中方快余曰邪气去而元气虚寒也诊其脉果沈细用养肾散渐愈又用十补丸而痊一妇人所患同前但发热作渇喜冷饮食脉洪数按之迟濇畲以为血虚有热用羚羊角散去㯽榔加白术茯苓数剂更用加味逍遥散而瘥一妇人患前症时或腿膝作痛脉浮数按之迟缓此元气虚而风湿所乗用独活寄生汤顿愈又用八珍汤而安一妇人因怒患前症寒热往来口苦不食晡热内热余以为肝火血虚先用小柴胡山栀顿愈又用加味逍遥散而瘳一妇人患前症寒热头痛殊类伤寒此寒邪之症用㯽苏败毒散而安又用补中益气调补而愈骨碎补散治阳气虚弱外寒所侵腰脚疼痛腹脇拘急骨碎补萆薢牛膝桃仁海桐皮当归桂心㯽榔赤芍药附子川芎枳殻右姜枣水煎养肾散治肾经虚弱风寒所侵以致腰脚疼痛不能步履苍术干蝎天麻草乌头黒附子右为末毎服一钱酒调服麻痺少时随愈孕妇勿服此治风寒伤肾膀胱虚寒之良药用之得宜殊有神效附方五积散㯽苏败毒散补中益气汤十补丸六味丸八味丸小续命汤独活寄生汤羚羊角散加味逍遥散八珍汤小柴胡汤妇人风邪脚气方论第九妇人脚气乃肝脾肾三经或胞络气虚为风毒所抟而患盖胞络属于肾主于腰脚三经络脉起于足中指若风邪客于足从下而上动于气故名脚气皆由六淫七情或产后或经行风毒相抟其症或头痛身热肢节作痛或大便秘结小便不利或脚膝缓弱足胫肿满或腰膝枯细忪悸呕逆或小腹不仁举体转筋或胸满气急遍体酸痛用香苏散加㯽榔生姜若寒中三阳必冷用小续命汤若暑中三隂必热用小续命汤去附子大躁者紫雪最良无紫雪以自合薄荷煎冷水调服大便秘用脾约丸麻仁丸三和散补药淋洗皆大禁也愚按严用和先生云前症初患不觉因他病乃发先从脚起或缓弱痺痛不能行履或两胫肿满或足膝细小或心中怔忡或小腹不仁或举体转筋或见食作呕或胸满气急遍体酸痛其脉浮而弦者因于风濡而弱者因于湿洪而数者因于热迟而濇者因于寒男子由于肾气亏损女子血海虚弱七情所致窃谓前症若足三隂虚弱用还少丹若脾气虚寒用八味丸若饮食停滞臀腿痠胀浮肿作痛此脾气下陷用六君子少加柴胡升麻不应须用八味丸若发热口渇月经不调两腿无力此足三隂血虚火燥用六味八味二丸兼服前症西方之人多患之因素食乳酪脾胃壅滞胫足肿满至于南方亦有因膏粱厚味湿热下注而患者故古人谓之壅疾所用之方多疏通发散之剂然感于房劳过度亏损三隂治法又当以固本为主故六物附子为元气虚弱寒邪内侵之圣药所属各经等方附后附治验一妇人两肷赤痛寒热口苦呕吐懒食面色青黄或赤此肝木乗脾土用小柴胡汤加山栀升麻茯苓二剂顿愈又用六君子汤加柴胡山栀全愈一妇人饮食劳役两肷兼腿疼痛或时寒热余以为脾虚湿热下陷用补中益气汤加山栀茯苓半夏治之而痊后复作用六君子汤加柴胡山栀全愈一妇人经行后寒热晡热两腿作痛此肝经血虚也用加味逍遥散加山栀治之而愈后因劳日晡内热或用四物黄栢知母之类前症益甚更加食少作泻余以为元气下陷前药复伤先用六君子汤加补骨脂二剂调补脾冐而泻止食进又用补中益气汤升举元气而愈大腹皮散治脚气肢节烦疼心神壅闷或头晕喘𠻳不食大腹皮紫苏荆芥赤芍药青皮木𤓰独活枳殻右姜葱水煎半夏散治脚气上攻心腹胀满饮食不下呕吐不止半夏陈皮人参大腹皮桂心㯽榔赤茯苓紫苏右姜水煎桑白皮饮治两脚浮肿小便赤澁腹脇胀满或喘𠻳痰涌呕吐不食桑白皮郁李仁赤茯苓木香防已大腹皮紫苏子木通㯽榔青皮右姜水煎附方大黄左经汤治四气乗注足阳明经以致肷腿作痛或足胫赤肿呕吐不食大小便秘结或恶食喘急自汗等症细辛茯苓羌活大黄甘草前胡枳殻厚朴黄芩杏仁右每服五钱姜枣水煎麻黄左经汤治风寒暑湿乗注足太阳经以致腰足挛痺肢节重痛或増寒发热自汗恶寒或自汗恶风头疼麻黄干葛细辛白术茯苓防已桂心羌活甘草防风右每服半两姜枣水煎服半夏左经汤治足少阳经为风寒暑湿乗注以致恶寒发热腰腿疼痛或头目眩晕呕吐不食或热闷心烦腿痺不随半夏干葛细辛白术麦门冬茯苓桂枝防风干姜黄芩小草甘草柴胡右毎服半两姜枣水煎热闷加竹沥喘急加杏仁桑白皮六物附子汤治四气乗于足太隂经以致骨节烦疼四肢拘急自汗短气小便不利或手足浮肿附子桂枝防已甘草白术茯苓右每服半两姜水煎换腿丸治足三隂经为风寒暑湿之气所乗发为挛痺缓纵或上攻胸背下注脚膝疼痛发热行步艰辛薏苡仁南星石楠叶石斛㯽榔萆薢川牛膝羌活防风木𤓰黄芪当归天麻续断右为末酒煳丸如桐子大每服五十丸盐汤下五积散治风寒所伤以致脚气疼痛或寒热拘急呕吐不食等症当归芍药川芎炮姜人参茯苓陈皮桔梗厚朴白芷苍术半夏肉桂麻黄甘草右姜枣水煎当归拈痛汤治湿热为病肢节烦疼肩背沈重胸膈不利或兼遍身作痛足胫肿痛不可忍者或湿热流注下部疮疡赤肿羌活人参苦参升麻干葛苍术甘草黄芩当归茵陈防风知母泽泻猪苓白术右水煎服紫苏子汤治脚气上攻隂阳交错清浊不分上重下虚中满喘急呕吐自汗无复纪律紫苏子半夏前胡厚朴甘草当归桂心陈皮右每服四钱入姜枣煎还少丹六味丸八味丸小柴胡汤六君子汤补中益气汤加味逍遥散薛氏医案卷二十八薛氏医案卷二十九钦定四库全书薛氏医案卷二十九明薛已订妇人良方妇人劳瘵各疰方论第一夫骨蒸殗殢复连尸疰劳疰虫疰毒疰热疰冷疰食疰鬼疰疰者注也自上注下与前人相似故曰疰其变有二十二种或三十六种或九十九种令人沈沈黙黙寒热盗汗梦与鬼交遗泄白浊或腹中有块或脑后两边有结核咳𠻳脓血下利羸瘦死而𫝊疰甚至灭门更有蜚尸遁尸寒尸丧尸尸注谓之五尸人为其疰者不自知所苦虽有狸骨獭肝天灵盖等方未尝见効唯崔氏灸法早用有济若寒热自汗面白目干口苦神昏善恐不能独卧𫝊在肝也若寒热面黒鼻燥善忘大便秘泻口舌生疮𫝊在心也若寒热面青唇黄舌本硬强言语不出饮食无味羸瘦吐涎传在脾也若寒热面赤鼻白干燥毛析咯𠻳喘急吐涎脓血𫝊在肺也若寒热面黄耳焦脚胻痠痛小便白浊遗沥腹痛𫝊在肾也愚按前症诚然有之故葛仙翁用獭肝一具隂干杵末水下方寸七日三服未愈再作宋宣和间一法师善考讯鬼怪时一妇以疾投状既而如有鬼祟所附曰非我为患乃病人命自衰尔渠今已成虫食肺故令吐血声嘶又屡掠问彼所畏何物云以獭爪为末酒服之则去矣患家如其言得愈獭爪即獭肝之类欤𤣥珠云虫瘵多有兄弟互相传染甚至絶户此乃寃牵相传及风水所系虽有符文法水下虫之方然虫去而人亦亡若能平素保养亦可免矣窃究济生微㫖云益气补肺益精滋肾皆资其化源也盖人之精血常不足加之数夺其真资化失常则胃气不固精气滑脱不能上接阳气故头重或痛气弱而食少元气下陷脉即微弱外散欲絶而虚洪或见损脉此实元气不足之所致非有外感贼邪之病也附治验一妇人素勤苦因丧子饮食少思忽吐血甚多而自止此后毎劳则吐数口瘵症已具形体甚倦午前以补中益气午后以归脾汤送地黄丸而愈一女子患前症反其唇视有白㸃此虫蚀肺也余云急寻獭肝治之不信果咳脓而殁后闻其兄弟三人皆夭于此症大凡久𠻳当视其两唇若上唇有㸃虫蚀上部下唇有㸃虫蚀下部二十四种蒸病论新附所谓劳蒸者毛折发焦肌肤甲错其蒸在皮外热内寒身振肉瞤其蒸在肉发焦鼻衂或复尿血其蒸在血身热烦躁痛如针刺其蒸在脉爪甲焦枯眼昏脇痛其蒸在髓头眩热闷涎浊眵泪其蒸在脑男子失精女子白淫其蒸在玉房乍寒乍热中脘烦闷其蒸在三焦小便赤黄凝浊如膏其蒸在膀胱大便秘泄腹中雷鸣其蒸在小肠大腹隠痛口舌干疼其蒸在大肠口鼻干燥腹胀自汗睡卧不安其蒸在胃口苦耳聋两脇下痛其蒸在胆里急后重肛门秘澁其蒸在广肠小腹㽲痛筋脉纵缓隂器自强其蒸在宗筋眩晕下泪躁怒不常其蒸在肝舌黒气短烦闷洒淅其蒸在心唇干口疮胸腹胀闷畏寒不食其蒸在脾咳𠻳喘满咯痰吐血声嘶音哑其蒸在肺耳轮焦枯脚气酸痛其蒸在肾情想不宁精物时下其蒸在右肾心膈噎塞攻击疼痛俛仰烦寃其蒸在鬲此症虫多囓心肺治当絶其根也愚按医林集要云前症若蒸肺用天麦门冬桔梗紫苑乌梅肉若蒸皮石膏桑白皮若蒸气喘促鼻干身热不安人参黄芩栀子若蒸大肠大黄芒硝若蒸心黄连生地黄当归若蒸脉蒸血皆用生地黄当归童子小便若蒸小肠赤茯苓木通生地黄若蒸脾芍药木𤓰苦参若蒸肉芍药若蒸胃石膏粳米大黄芒硝干葛若蒸胆柴胡𤓰蒌若蒸三焦石膏竹叶若蒸肝川芎当归前胡若蒸筋川芎当归若蒸肾生地黄石膏知母寒水石藁本若蒸脑生地黄防风若蒸髓天门冬当归生地黄若蒸骨鼈甲地骨皮当归牡丹皮生地黄若蒸玉房知母黄栢当归芍药若蒸脬泽泻茯苓生地黄沈香滑石若蒸膀胱泽㵼滑石凡此诸蒸热病食肉与油腻房劳饮酒而成者久蒸不除变为疳症即死亦有疟疾久而不愈以致咳嗽失治渐成骨蒸劳瘵之症当推标本而治之崔氏灸骨蒸劳瘵用细绳一条男左女右从足大拇指头齐量起从脚板㡳当脚跟中心向后引绳循脚肚贴肉直上至曲中横纹截断又令患人解发分两边见头缝自𩕄门平分至脑后乃平身正坐取前所截绳一头从鼻端齐引绳向上正循头缝至脑后贴肉垂下循嵴骨引绳向下至绳尽处当嵴骨以黒㸃记别取一绳令患人合口将绳按于口上两头至吻却钓起绳中心至鼻端根下如人字様齐两吻截断将此绳展直于前在嵴骨上黒㸃处取中横量勿令髙下于绳两头以白圏记之此名患门穴初灸此讫次令其人平身正坐稍缩臂膊取一绳遶项向前双垂与鸠尾齐即截断却背翻绳头向项后以绳中停取心正令当喉咙结骨上第二次墨㸃处折中横量绳两头以白圏记之又将第二次量口绳折中当嵴直上下𥪡停中心在第二次墨记上下绳头尽处以白圏记之此纵横四方凡四穴是名曰四花穴初灸各七壮若疮愈其疾未效依法复灸故云累灸至百壮若妇人纒足短小难为量只取膏肓腧灸之次灸四花穴道轩用此法灸之无有不效者神仙秘法治劳虫须先择良日焚香祷祝令病人面向福徳方服神效青桑皮杨栁枝梅枝桃枝葱白阿魏青蒿真安息香右用童便一升半煎一升入阿魏再煮数沸入朱砂半两小㯽榔半两麝香五分五更并天明各进一服下白虫尚可治以淡粥补之用药调理三五月再服以除病根如虫黒已入肾不可救矣治心胸痛引两脇昏闷声浊热壅鼻衂或痰喘发热桑白皮枳殻木通子芩生地黄白芍药甘草右水煎服温金散治肺嗽恶寒发热唾痰皮毛焦燥甘草黄芩桑白皮防风杏仁人参茯神麦门冬右前五味用米泔浸一宿晒干入人参等三味每服三钱入蜡一豆大水煎桔梗饮子治心气不足解倦溢血或喘嗽痰甚桔梗甘草黄芪麦门冬人参青皮右水煎服治咽喉痛百药煎鹏砂甘草生白矾右为末每服一二钱食后用米饮调细呷嚥之含化丸治肺间邪气胸中积血作痛失音痰喘蛤蚧诃子阿胶麦门冬细辛甘草生地黄右为末蜜丸芡实大食后含化一丸河车丸治一切劳瘵虚损骨蒸等疾紫河车白茯苓人参干山药右为末面煳和入河车加三末丸梧子大每服三五十丸空心米饮下嗽甚五味子汤下补肺汤治劳𠻳五脏亏损晡热发热盗汗自汗唾痰喘嗽桑白皮熟地黄人参紫苑黄芪五味子右水煎入蜜少许食后服养正膏治𫝊尸出汗取虫辟邪鼈甲青蒿淡豆䜴葱白安息香桃栁桑枝天灵盖桃仁右隔夜以水一升浸至五更煎至半升入童便半升煎取四合调㯽榔麝香末各一钱日髙时顿服以衣覆十指汗出如藕丝泻下如虫状甚者旬日再服阿胶丸治劳嗽出血咯血发热晡热口渇盗汗阿胶生地黄卷栢叶山药大蓟根五味子鸡苏栢子仁人参防风麦门冬右为末炼蜜丸弹子大每服一丸细嚼麦门冬煎汤下四君子汤加秦芁黄蜡水煎服尤妙治劳嗽咯血神授散治𫝊尸虫用川椒二斤去核并合口者炒为末毎服一钱酒煳丸空心米饮下服尽见效苏合香丸治𫝊尸骨蒸劳瘵疰鬼气心痛附方四君子汤补中益气汤归脾汤六味地黄丸妇人骨蒸劳方论第二夫骨蒸劳者由积热附于骨而名也亦曰𫝊尸殗殢复连无辜其名不一此病皆由脾胃亏损所致其形羸瘦腹胀泄利肢体无力𫝊于肾则盗汗不止腰膝冷痛梦鬼交侵小便赤黄𫝊于心则心神忪悸喜怒不时颊唇赤色乍热乍寒𫝊于肺则胸满短气咳嗽吐痰皮肤甲错𫝊于肝则两目昏暗脇下妨痛闭户忿怒五脏既病则难治疗愚按前症多因经行胎产或饮食起居七情而伤肝脾之所致又或失于调摄或过于攻伐而成东垣先生云发热之症肺热者轻手乃得微按全无日西犹甚乃皮毛之热其症喘嗽寒热轻者用泻白散重者凉膈散白虎汤地骨皮散心热者微按之皮肤之下肌肉之上轻手乃得微按至皮毛则热少加力按之则全不热是热在血脉也日中太甚其症烦心心痛掌中热而哕用黄连泻心汤导赤散朱砂安神丸脾热者轻手扪之不热重手按至筋骨又不热不轻不重在轻重之间此热在肌肉遇夜尤甚其症怠惰嗜卧四肢不收无气以动用泻黄散肝热者按之肌肉之下至骨之上寅卯时尤甚四肢满闷便难转筋多怒多惊筋痿不能起于床用泻青丸柴胡饮肾热者轻手重按俱不热加重手按之骨分其热蒸手如火其症骨苏如虫蚀困热不能起于床用滋肾丸此治实热之法也窃谓肺经虚热者用人参补肺汤脾气虚而不能生肺者用六君子汤脾热遗于肺者用三黄丸心经虚热者用补心汤命门火衰不能生土者用八味丸肝虚不能生心者用补肝散肾尅心者用附子理中汤脾经虚热者用人参黄芪散土尅水者用承气汤脾不能培肝者用六君子汤元气下陷及金不能生水者俱用补中益气汤肺尅肝及肾经虚热与肾不能生肝者俱用六味丸附治验一妇人发热晡热盗汗自汗殊畏风寒饮食少思或腹胀吞酸或大便不实此脾胃不足诸经亏损朝用补中益气夕用八珍汤倍用参苓白术各二十余剂诸症渐愈因伤毋哀伤患盗汗便血用加味归脾汤数剂而止仍用前二药又五十余剂寻愈月经两月而至适因怒去血过多发热作渇肢体酸倦头目晕痛用逍遥散加味归脾汤二药调补而痊一妇人盗汗自汗遍身酸疼五心发热夜间益甚或咳嗽咽干或盗汗自汗月经两三月一至用加味逍遥散六味地黄丸兼服临卧又服陈术丸三月余诸症悉愈其经乃两月一至又服两月而痊一妇人患前症食少倦怠肌肉消瘦日晡发热至夜益甚月水过期渐至不通时发渇躁误用通经之剂热倦愈重饮食愈少余用八珍汤加升麻丹皮山栀柴胡治之热渐退又用八珍丹皮软柴胡调理而愈一妇人饮食少思胸膈不利或胸中作痛或大便作泻或小便不利用逍遥散加山栀茯神逺志木香而愈后因怒寒热往来倦怠烦热以前药加炒黒黄连三分顿愈用八珍汤调理而愈后因怒吐血躁渇用人参五钱苓术当归各三钱陈皮甘草各一钱治之而愈一妇人胸脇作痛内热晡热月经不调余谓郁怒伤损肝脾朝用归脾汤以解郁结生脾气夕用加味逍遥散以生肝血清肝火半载而愈后因饮食失调兼有怒气月经如注脉浮洪而数用六君子加芎归炮姜一剂而血止用补中益气加炮姜茯苓半夏治之而元气复又用归脾汤逍遥散调理而康一妇人内热口干头晕吐痰带下体倦饮食少思余谓脾气虚弱而不能生肺金用补中益气汤加茯苓半夏脾气渐复饮食渐进诸症渐退再用加味逍遥散治之寻愈一妇人腹胀脇痛内热晡热月经不调不时吐痰或用化痰行气之剂胸膈不利余谓脾气郁结肝经血虚朝用归脾汤夕用加味逍遥散百余剂而诸症渐愈又因饮食停滞或用峻厉之剂口干体倦余用七味白术散补中益气加茯苓半夏中气渐愈又以补中益气及八珍汤兼服而痊一妇人患前症将愈因怒胸膈不利饮食少思服消导利气之药大便下血余曰此脾气复损不能摄血归源用补中益气加茯苓半夏炮姜血止用八珍加柴胡炒栀热退用八珍汤逍遥散而痊一妇人肌体倦瘦口干内热盗汗如洗日晡热甚用参芪归术茯神逺志枣仁麦门五味丹皮龙眼肉炙草柴胡升麻治之获痊后因丧子怀抱不舒腹胀少寐饮食少思痰涎上涌月经频数余谓郁闷伤脾不能摄血制涎归源耳用补中益气济生归脾渐愈又用八珍汤调理而痊一妇人发热口干月经不调肢体无力腿痛体倦二膝浮肿余作足三隂经血虚用六味丸逍遥散兼服两月形体渐徤饮食渐进膝肿渐消而痊一妇人日晡热甚月水不调饮食少思大便不实胸膈痞满头目不清肢体倦怠发热烦躁余谓七情肝脾亏损之症用济生归脾汤加味逍遥散补中益气汤调治元气渐复而愈一妇人月经不调晡热内热饮食少思肌体消瘦小便频数或用清热生血之剂月经不行四肢浮肿小便淋沥余朝用金匮加减肾气丸夕用归脾汤渐愈又用八珍汤两月而愈一妇人胸脇膨满小腹闷坠内热晡热饮食不甘体倦面黄日晡则赤洒淅恶寒此脾肺气虚先用六君子加川芎当归诸症渐愈又用补中益气加茯苓半夏诸症全愈后饮食失节劳怒恶寒发热不食用加味小柴胡二剂而热退用逍遥散归脾汤调理而康天灵盖散治骨蒸四肢无力晡热颊赤食少心烦天灵盖安息香地骨皮当归山栀仁人参贝母黄芪桃仁㯽榔鼈甲柴胡生地黄赤茯苓麦门冬阿魏右毎服五钱桃栁枝各七寸姜五片葱白五寸童便煎愚按医学纲目云柴胡本经并无一字治劳热今治劳方鲜有不用者误世多矣凡此症乃真脏亏损而虚热王海藏先生云苟无实热而用柴胡不死何待盖柴胡乃肝胆之药虽能升胃气下陷每剂不过分许而可多用哉产后气血虚热尤宜禁忌獭肝丸治骨蒸劳热或潮热发热体瘦烦疼不欲饮食獭肝鼈甲柴胡朱砂桃仁升麻天灵盖犀角栀子仁地骨皮知母黄芪甘草麝香右为末炼蜜丸桐子大每服三十丸空心食前滚水下黄芪丸治骨蒸烦热肢羸作痛口干心躁睡卧不宁等症黄芪麦门冬茯神柴胡生地黄甘草酸枣仁郁李仁杏仁枸杞子人参黄芩鼈甲右为末蜜丸桐子大毎服三十丸食逺清粥饮下煞鬼丸治骨蒸传尸鬼气伏连麝香犀角木香白术鬼箭羽桃仁辰砂虎头骨雄黄右为末蜜丸桐子大温水下二十丸此药能辟瘟疾可佩之地仙散治骨蒸肌热烦燥劳热口干能生津液而清肺火地骨皮麦门冬防风甘草右姜水煎服十全大补汤治气血虚热加柴胡地骨皮秦芁秦芁散治五心烦热颊赤逍遥散治血虚五心烦热肢体疼痛头目昏重心忪颊赤口燥咽干发热盗汗减食嗜卧月水不调脐腹胀痛寒热如疟痰嗽潮热肌体羸瘦渐成骨蒸枳殻散治妇人手足烦热盗汗肌瘁经候不调烦倦心胷满闷状如劳气枳殻半夏曲赤芍药柴胡黄芩右为末每服三钱姜枣水煎服华陀解劳生肌进食活血养心石膏毎服水和钱许甚验青蒿散治体倦虚疼劳热九月採青蒿去梗用童子小便浸三日晒为末每服二钱乌梅一个煎汤调服清心莲子饮参苏饮加黄芩麦门冬并治五心烦热手足热甚附方加味小柴胡汤柴胡饮治肌热积热或汗后余热脉洪实弦数柴胡人参黄苓芍药甘草当归大黄右姜水煎服泻白散治肺脏气实心胸壅闷咳嗽烦喘大便不利桔梗地骨皮甘草𤓰蒌仁升麻半夏桑白皮杏仁右每服四钱姜水煎导赤散治心虚藴热小便赤澁或成淋沥口舌生疮等症生地黄木通甘草右每服三钱竹叶水煎泻黄散治脾热口臭咽干或口舌生疮发热作渇石膏山栀子防风甘草藿香右每服三钱水煎凉膈散治上焦积热烦躁作渇头目昏瞶咽喉肿痛便溺赤澁语言谵妄等症大黄朴硝甘草连翘栀子仁黄芩薄荷叶右为末每服二三钱竹叶七片水煎温服白虎汤治胃热作渇暑热尤效又治热厥腹满身难转侧面垢谵语遗溺手足厥冷自汗脉沈滑大便泄清水无度知母石膏粳米右水煎服附子理中汤治脾胃虚寒手足厥冷饮食不入或腹鸣切痛呕逆吐泻朱砂安神丸地骨皮散黄连泻心汤用一味黄连为末每服二钱以白汤调下泻青丸承气汤滋肾丸人参补肺汤补中益气汤六君子汤三黄丸补心汤六味丸八味丸补肝散人参黄芪散加味归脾汤八珍汤加味逍遥散逍遥散归脾汤七味白术散金匮加减肾气丸妇人血风劳气方论第三妇人血风劳症因气血素虚或产后劳伤外邪所乗或内有宿冷以致腹中疼痛四肢酸倦发热自汗月水不调面黄肌瘦当调补肝脾气血为主愚按东垣云喜怒不等起居不时有所劳伤皆损其气气衰则火旺火旺则乗其脾土脾主四肢故困热懒言动作喘乏表热自汗心烦不安当病之时宜安心静坐存养其气以甘寒泻其热气以酸味收其散气以甘温补其倦气经曰劳者温之损者温之要畧云平人脉大为劳以黄芪建中汤治之附治验一妇人劳则足跟热痛余以为足三隂血虚用圣愈汤而痊后遍身搔痒误服风药发热抽搐肝脉洪数此肝家血虚火盛而生风以天竺胆星为丸用四物麦门五味芩连炙草山栀柴胡煎送而愈一妇人素清苦勤于女工因感风邪自用表散之剂反朝寒暮热自汗盗汗形气虚甚其脉或浮洪或微细其面或青白或痿黄此邪去而气血愈虚也用十全大补汤三十余剂渐愈又用加味逍遥散兼治半载而痊人参荆芥散治遍身疼痛头昏目澁心忪烦倦寒热盗汗颊赤口干痰𠻳胸满月水不调腹痛癖块荆芥人参生地黄柴胡鼈甲酸枣仁枳殻羚羊角白术川芎当归桂心防风甘草右姜水煎日二服地黄煎治血虚心忪发热生地黄熟地黄右用姜汁和水拌杵丸桐子大每服五十丸空心白汤下日三服若脏腑虚空早间先服八味丸一服愚按前方肝脾血虚发热内热晡热盗汗作渇体倦筋骨疼痛筋脉拘挛血虚发躁虚热生痰咳嗽之良剂若因肝脾肾精血燥热生痰胸膈痞满喘咳作渇及一切虚火症必用六味丸为主乞力伽散治血虚肌热或早虚蒸热或内热寒热白术白茯苓白芍药甘草右姜枣水煎附方黄芪建中汤圣愈汤四物汤六味丸加味逍遥散六君子汤补中益气汤归脾汤十全大补汤人参养荣汤八味丸妇人冷劳方论第五妇人冷劳属血气不足脏腑虚寒以致脐下冷痛手足时寒月经失常饮食不消或时呕吐恶寒发热骨节痠疼肌肤羸瘦面色痿黄也愚按前症有内外真寒然有内外真热亦有内真热而外假寒者又有内真寒而外假热者若饮食难化大便不实肠鸣腹痛饮食畏寒手足逆冷面黄呕吐畏见风寒此内外真寒之症也宜用附子理中汤以囘阳八味地黄丸以壮火若饮食如常大便坚实胸腹痞胀饮食喜冷手足烦热面赤呕吐不畏风寒此内外真热之症也宜用黄连解毒汤以消隂六味丸以壮水若饮食如常大便坚实胸腹痞胀饮食喜寒手足逆冷面黄呕吐畏见风寒此内真热而外假寒也亦用解毒汤六味丸若饮食少思大便不实吞酸嗳气胸腹痞满手足逆冷面赤呕吐畏见风寒此内真寒而外假热也亦用附子理中汤与八味丸当求其属而治之经曰益火之源以消隂翳壮水之主以制阳光使不知真水火之不足泛以寒热药治之则旧疾不去新病复生矣夫所谓属者犹主也谓心肾也求其属也者言水火不足而求之于心肾也火之源者阳气之根即心是也水之主者隂气之根即肾是也非谓火为心原为肝水为肾主为肺也大扺寒亦抑心热亦强肾在治者审之附治验方药一妇人食少作呕口吐痰涎面黄腹痛月经不调手足逆冷余谓此内外俱寒之症遂以六君加附子木香治之而愈先太宜人忽呕吐酸水内热作渇饮食不进惟喜冷水面色青赤投之以药入口即吐此内外真热之症积十余日以黄连一味煎汤饮之徐加白术茯苓仍加陈皮当归炙草至月余始进米饮稀粥调理而愈一妇人内热作渇大便秘结畏恶风寒手足逆冷余以为内真热而外假寒先用黄连解毒汤后用六味丸而愈大方室赵氏初患痰喘热渴医以降火散气治之肌日削而气日索延至甲辰木旺痰盛身热口腐腹胀神昏絶食几死先生诊之云此乃虚热无火投以壮水生土之剂随服随效得以不死窃喜久安忽值戊申夏初坐则头坠不能起视卧则背冷觉风透体烦热晕眩咳呕痰涌手足麻冷病势危殆自分必死得先生枉诊之曰此内真寒外假热之症也遂以大补姜附之剂饮之不三四服而大势已平仍以前药加减而愈则其他以有余之火治之无怪乎其展转増剧也微先生则山妻不死于甲辰之春难免于戊申之夏矣大方感慨不已援笔备述求附卷末庶几医者之不昧病者之得全先生之恵垂诸无穷岂一世一人之幸哉长洲沈大方顿首拜书八味丸六味丸附子理中汤黄连解毒汤六君子汤薛氏医案卷二十九薛氏医案卷三十钦定四库全书薛氏医案卷三十明薛已订妇人良方妇人热劳论第一妇人热劳由心肺壅热伤于气血以致心神烦躁颊赤头疼眼澁唇干口舌生疮神思昏倦四肢壮热饮食无味肢体酸疼心怔盗汗肌肤日痩或寒热往来当审其所因调补气血其病自愈矣愚按前症乃壮火食气虚火煎熬真阴之所致也王太仆云如大寒而甚热之不热是无火也热来复去昼见夜伏夜发昼止是无火也当治其心如大热而甚寒之不寒是无水也热动复止倐忽往来时动时止是无水也当助其肾心盛则生热肾盛则生寒肾虚则寒动于中心虚则热收于内窃谓前症若肝脾血虚用四物参术肝脾鬰怒小柴胡合四物汤脾胃气虚补中益气汤肝脾血虚加味逍遥散肝经风热加味小柴胡汤心经血虚天王补心丹肺经气虚人参补肺汤肝经血虚加味四物汤大抵午前热属气分用清心莲子饮午后热属血分用四物参术丹皮热从左边起肝火也实则四物龙胆山栀虚则四物参术黄茋热从脐下起阴火也四物参术黄栢知母酒拌炒黒五味麦门肉桂如不应急用加减八味丸不时而热或无定处或从脚心起此无根虚火也用加减八味丸及十全大补汤加麦门五味主之附治验一妇人经行不调饮食少思日晡热甚余以爲肝脾气血俱虚用十全大补加山茱山药丹皮麦门五味而愈次年秋寒热如疟仍用前药而愈一妇人生育多胎月经不调两足发热年余其身亦热劳则足痠痛又年许唇肿裂痛又半年唇裂见血形体瘦倦饮食无味月水不行此气血俱衰之症彼误用通经丸等药复伤气血遂致不起惜哉黄茋散治发热羸痩心燥口干不欲饮食或盗汗晡热人参黄芩当归柴胡黄茋地骨皮白茯苓麦门冬生地黄白芍药甘草右水姜煎猪肚丸治热劳羸痩柴胡赤茯苓人参黄茋黄连地骨皮木香桃仁鼈甲右爲末用嫩猪肚一枚入药缝合蒸熟研烂丸桐子大每服三五十丸食前米饮下日二服附方清心莲子饮治热在气分口干小便白浊夜间安静昼则发热又治口舌生疮或口苦咽干烦躁作渴小便赤澁下淋不止或茎中作痛黄芩麦门冬地骨皮车前子甘草石莲肉茯苓黄茋柴胡人参右每服五钱水煎补中益气汤加味四物汤四物汤加味小柴胡汤小柴胡汤十全大补汤加味逍遥散天王补心丹宁心保神益血固精壮力强志令人不忘清三焦化痰涎祛烦热除惊悸疗咽干育养心神人参茯苓𤣥参丹参桔梗远志当归五味麦门冬天门冬栢子仁酸枣仁生地黄右爲末炼蜜丸桐子大用朱砂爲衣每服二三十丸临卧竹叶煎汤送下一方多石菖蒲熟地黄杜仲百部茯神甘草此方内天麦门冬𤣥参生地虽能降火生血化痰然其性沉寒损伤脾胃尅伐生气若人饮食少思大便不实者不宜用人参补肺汤加减八味丸妇人客热方论第二妇人客热由元气虚而外热乗之以致口燥心烦四肢壮热肌肉消痩治法当审其因而调补之愚按前症若客邪所侵用补中益气加川芎防风肝虚血少六味地黄丸胃火饮冷钱氏㵼黄散胃虚饮汤七味白术散潮热时热八珍汤晡热内热逍揺散发热体倦补中益气汤恚怒发热小柴胡汤鬰怒发热加味归脾汤寅卯酉戌时热升阳益阴汤附治验一妇人素有胃火服清胃散而安后因劳役躁渴内热肌肉消痩月经不行此胃火消烁阴血用逍遥散加丹皮炒栀以清胃热用八珍汤加茯神远志以养脾血元气充足而经自行矣麦门冬散治四肢倦痛烦闷不食或寒热往来麦门冬柴胡赤茯苓羚羊角赤芍药桑白皮黄茋生地黄甘草右姜水煎附方补中益气汤六味丸㵼黄散七味白术散八珍汤加味归脾汤逍遥散小柴胡汤升阳益胃汤清胃散妇人寒热方论第三经曰阳不足则先寒后热阴不足则先热后寒皆由劳伤气血阴阳不调寒热如疟也当分气血虚实而治之愚按前症若寸口脉微名曰阳不足则阴气上入于阳中用补中益气汤若尺部脉弱名曰阴不足则阳气下陷入阴中用益阴肾气丸若因气血俱虚用八珍汤若因怒动肝火用小柴胡汤若阴阳俱不足则气血不归其本部以致寒热交争也附治验一妇人年六十有四久鬰怒头痛寒热春间乳内时痛服流气饮之类益甚时有血如经行又大惊恐饮食不进夜寐不宁两乳肿胀两脇焮痛午后色赤余以爲肝脾鬰怒火燥先以逍遥散加酒炒黒龙胆一钱山栀一钱五分服二剂肿痛顿愈又二剂全愈再用归脾汤加炒栀贝母诸症悉愈地骨皮散治血风气虚时作寒热或晡热内热柴胡地骨皮桑白皮枳殻前胡黄茋白茯苓五加皮人参甘草桂心白芍药右姜水煎服柴胡散治寒热体痛口干心烦饮食少思肌体消痩柴胡黄茋赤茯苓白术人参地骨皮枳殻生地黄苦梗桑白皮赤芍药鼈甲麦门冬甘草右水姜煎服益阳肾气丸治诸脏亏损发热晡热潮热盗汗或寒热往来五心烦热或口干作渇月经不调或筋骨痠倦饮食少思或头目不清痰气上壅咳嗽晡甚胸膈痞闷或小便赤数两足热痛或脚足痿软肢体作痛等症此壮水之主以制阳光之剂也泽㵼茯苓生地牡丹皮山药茱茰当归五味子熟地右爲末入二膏加炼蜜丸桐子大朱砂爲衣每服五十丸空心淡盐汤下补中益气汤六味丸小柴胡汤八珍汤逍遥散归脾汤寡妇寒热如疟方论第四仓公传与禇氏论皆云师尼寡妇独阴无阳慾心萌而不遂是以恹恹成病以致乍寒乍热而类疟状久则爲劳又有经闭白淫痰逆头风膈气痞闷靣䵟痩瘠等证皆寡妇之病诊其脉独肝脉弦出寸口而上鱼际皆血盛而致经云男子精盛则思室女人血盛则懐胎观其精血思过半矣愚按前症若肝脉弦出鱼际用生地黄丸血虚佐以四物汤若兼怒动肝火而寒热佐以加味逍遥散若亏损肝经而寒热佐以八珍汤若亏损元气而寒热佐以补中益气汤若鬰伤脾气而寒热佐以济生归脾汤附治验一寡妇不时寒热脉上鱼际此血盛之症用小柴胡汤加生地黄治之而愈但畏风寒此脾胃气虚用加味归脾补中益气二汤兼服而止一妇人因夫久出经商发寒热月经旬日方止服降火凉血药内热益甚自汗盗汗月经频数余曰内热自汗乃脾气虚弱也月经频数乃血不归脾也用归脾汤六味丸而愈一室女寒热肝脉弦长而出寸口用小柴胡汤加生地乌梅治之而愈既嫁而诸症悉痊一室女久患寒热月经失期以小柴胡汤加生地治之少愈更以生地黄丸而痊生地黄丸许学士云有一师尼恶风体倦乍寒乍热靣赤心烦大小柴胡汤杂进其病益剧予诊视之曰三部脉无寒邪但肝脉弦长而上鱼际服此丸而愈柴胡秦芁黄芩赤芍药生地黄右爲末炼蜜丸桐子大每服三十丸乌梅汤下日三服附方补中益气汤四物汤加味逍遥散八珍汤加味归脾汤归脾汤小柴胡汤六味丸妇人恶寒方论第五妇人恶寒有阴阳二证发热而恶寒者发于阳也无热而恶寒者发于阴也发于阳者脉浮数宜解表发于阴者脉沉细宜温里凡恶寒不可过覆衣被及近火热若寒热相抟令人寒甚若寒气入腹血室结聚最难治疗愚按前症若怠惰嗜卧洒淅恶寒乃阳不能伸发用升阳益胃汤若劳伤形气而恶寒乃无阳以䕶卫用补中益气汤若饮食伤脾胃而恶寒乃元气虚损用六君子汤若加烦躁妄言或欲饮水仍进前剂但加姜桂若体倦烦渇头痛自汗用补中益气加五味麦门东垣云昼则发热恶寒是阴气上溢于阳分也夜则恶寒是阴血自旺于阴分也海藏云六月大热之气反得大寒之症当舍时从症治以姜桂之类丹溪云久病恶寒乃痰鬰于脾抑遏阳气不得外泄治当解鬰附方升阳益胃汤补中益气汤六君子汤妇人血风烦闷方论第六妇人血风烦闷由劳伤气虚而风邪乗之血气不和以致肢节热疼口干不卧而烦闷也当调补元气爲主愚按前症多属肝脾血虚发热当㕘照前寒热方论主治赤芍药散治烦闷不食体倦头眩身体疼痛等症赤芍药白茯苓甘草柴胡右姜枣水煎妇人血风攻脾不食方论第七夫脾爲中州意智之脏也诸经皆赖其养与胃爲表里胃主司纳脾主腐化若劳伤真气外邪乗之诸症生焉愚按经云胃乃脾之刚脾乃胃之柔伤胃则脾无所禀受伤脾则不能爲胃运化是以脾胃爲之表里借饮食以滋养百脉者也窃谓前症若饮食所伤六君子汤劳役所伤补中益气汤若风寒所伤用人参理中汤木旺乗土六君加柴胡呕吐腹痛或大便不实前汤加木香胸膈虚痞或肚腹不利六君子汤鬰怒伤损肝脾归脾汤命门火衰八味仍审诸经错杂之邪而治之假如不能食而肌肉削乃脾胃经本病右闗脉缓而弱乃脾胃之本脉若见弦𦂳或四肢满闭淋溲便难转筋此肝之脾胃病也若兼洪大或肌热烦热靣赤此心之脾胃病也若兼浮澁或气短而急咳嗽痰盛此肺之脾胃病也若兼况细或善恐善欠此肾之脾胃病也各当于本经药中加兼症之药此东垣先生之治法也治附验方药一妇人停食饱闷或用人参养胃汤木香槟榔丸而泄㵼吐痰腹中成块又与二陈黄连厚朴反加腹胀不食余以爲脾胃气虚不能消磨用补中益气加茯苓半夏五十余剂脾胃健而诸症痊一妇人饮食每用碗许若稍加非大便不实必吞酸嗳腐或用二陈黄连枳实反加内热作呕余曰此末传寒中不信仍作火治虚症悉至月经不止余用六君加炮姜木香数剂诸症渐退又以补中益气加炮姜木香茯苓半夏数剂全愈后因饮食劳倦兼以怒气饮食顿少元气顿怯仍用前药更加发热脉洪大按之而虚两尺如无此命门火衰用补中益气加姜桂及八味丸兼服两月余诸症寻愈此症若因中气虚弱用人参理中汤或六君子加木香炮姜不应用左金丸或越鞠丸虚寒加附子理中汤无有不愈一妇人饮食后或腹胀或吞酸自服枳术丸饮食日少胸膈痞满腿内酸痛畏见风寒或用养胃汤腿痛浮肿益盛月经不行余以爲鬰结所伤脾虚湿热下注侵晨用四君芎归二陈午后以前汤送越鞠丸诸症渐愈又用归脾八珍二汤兼服两月余而经行一妇人胸满少食或腹胀吞酸或经候不调此中气虚而不能施化也用补中益气加砂仁香附煨姜而饮食进更以六君芎归贝母桔梗而经自调一妇人年三十余忽不进食日饮清茶水菓三年余矣余谓脾气鬰结用归脾汤加吴茱茰四剂遂饮食如常若人脾肾虚而不饮食当以四神丸治之一妇人不进饮食二年矣日饮清茶菓品之类肝脾二脉弦浮按之微而结滞余谓肝脾气鬰用六君木香吴茱下痰积甚多饮食顿进形体始痩卧床月余仍服六君之类而康越鞠丸治鬰伤气滞以致胸膈痞闷或肚腹膨胀或咽喉不清或痰气不爽或饮食少思或吞酸不腐宜用此药清之若人脾胃虚弱用六君子汤爲主大凡中气虚弱变症百出难以名状但用四君补其脾胃元气渐复诸症自退若用治病之药则误矣香附苍术川芎栀子神曲山查右爲末用神曲煳丸菉豆大每服六七十丸食远白汤送下四君子汤六君子汤补中益气汤八味丸人参养胃汤二陈汤左金丸人参理中汤附子理中汤归脾汤八珍汤二神丸四神丸妇人梦与鬼交方论第八人禀五行秀气而生承五脏神气而养若调理失节血气虚衰则鬼邪干其正隐避而不欲见人时独言笑或时悲泣是其候也脉息迟伏或如鸟啄或绵绵而来不知度数靣颜不变亦其候也愚按前症多由七情亏损心血神无所䕶而然也宜用安神定志等药则正气复而神自安若脉来乍大乍小乍短乍长亦爲鬼祟也宜灸鬼哭穴茯神散治妄有所见言语杂乱时或昬昧痰热茯神茯苓人参石菖蒲赤小豆右水煎服桃仁丸治与鬼魅交通辰砂槟榔当归桃仁水银麝香阿魏沉香右爲末炼蜜丸桐子大每服十丸空心桃仁汤下辟瘟丹虎头骨朱砂雄黄雌黄鬼臼皁荚芜荑仁鬼箭羽藜芦右爲末炼蜜丸弹子大囊盛一丸男左女右系臂上及用一丸当病人户前烧之一切邪鬼不敢近妙香散治心气不足精神恍惚梦与鬼交语言错乱先服此以补气血镇心安神然后以前方治之妇人伤寒伤风方论第九伤寒之症若气口脉𦂳盛即下之人迎𦂳盛即汗之左闗浮𦂳亦当发其汗若犯胃热谵语喜忘小腹满小便自利用扺当汤胃实谵语用承气汤脉𦂳无汗名伤寒脉缓有汗爲伤风热病脉洪大爲中暑用香薷饮脉细弱爲中暍用白虎汤胃实用承气汤伤寒先服黄龙汤不分男女但姙娠用药宜清凉不可轻用桂枝半夏桃仁朴硝等类凡用药病稍退则止不可尽剂此爲大法愚按前症当宗仲景先生治法但胎前产后须以安胎补益爲主须临症审之黄龙汤即小柴胡汤去半夏桂枝红花汤治伤寒发热口燥舌干经脉不来桂枝芍药甘草红花右姜枣水煎服良久再进汗出可解黄芩芍药汤治妇人内热口燥咽干腹满不食黄芩芍药白术熟地黄右水煎寒加生姜当归汤治伤寒喘急烦燥或战而作寒此阴阳俱虚不可下宜服此药柴胡白术人参甘草赤芍药当归五味子木通右水姜枣煎㵼心三黄汤治伤寒六七日内有燥屎大便秘结谵语目赤毒气闭塞大黄黄芩黄连右水煎服取微利如目赤睛疼加赤茯苓竹叶烧裩散治女子病新瘥与男子交者名曰阴易其症则里急胯痛头重不举目中生花或头靣烘热耳中蝉鸣胸中烦闷甚者百节解散用男子旧裩裆着左腹者剪取一块烧灰每日三服白汤下男子病则以女人者如不应用参附汤妇人热入血室方论第十妇人伤寒伤风发热经水适来昼则安静暮则谵语有如疟状此爲热入血室治者无犯胃气及上二焦宜服小柴胡汤若脉迟身凉当刺期门穴下针病人五吸停针良久徐徐出针凡针期门穴必㵼勿补肥人二寸痩人寸半也愚按前症若因劳役或怒气发热适遇经行而患前症者亦用小柴胡加生地黄治之血虚用四物加柴胡若病既愈而热未已或元气素弱并用补中益气汤脾气素鬰用济生归脾汤血气素虚用十全大补汤附治验一妇人经行感冐风邪昼则安静夜则谵语此热入血室也用小柴胡加生地治之顿安但内热头晕用补中益气加蔓荆子而愈后因怒恼寒热谵语胸脇胀痛小便频数月经先期此肝火血热妄行用加味逍遥加生地黄而愈一妇人因怒寒热头痛谵语妄言至夜益甚月经暴至此怒动肝火用加味逍遥散加生地黄治之神思顿清又用补中益气汤而痊一妇人经行感冐谵语或用发散寒凉之剂前症益甚月经不止肚腹作痛呕吐不食痰涎自出此热入血室而药复伤胃也用香砂六君及归脾而痊干姜柴胡汤治妇人伤寒经脉方来热入血室寒热如疟或狂言见鬼柴胡桂枝括蒌根牡蛎干姜甘草右水煎汗出而愈海蛤散治妇人伤寒血结胸膈宜服此药及针期门穴海蛤滑石甘草芒硝右爲末每服二钱用鸡子清调下小肠通利其结血自散更用桂枝红花汤发其汗则愈附方小柴胡汤四物汤香砂六君子汤补中益气汤归脾汤十全大补汤加味逍遥散妇人咳嗽方论第十一夫肺爲四脏之华葢内统诸经之气外司腠理皮毛若外邪入于肺中故令咳嗽当以脉息辨之浮而弦者起于风濡而弱者起于湿洪而数者起于热迟而澁者起于寒风者散之湿者燥之热者凉之寒者温之虚者补之愚按丹溪云春是木气上升夏是火气炎上秋是湿热伤肺冬是风寒外来当发散行痰开腠理用二陈汤加麻黄桔梗杏仁痰饮随症加药劳嗽宜四物加竹沥姜汁干咳嗽难治此症乃痰鬰火邪也用苦梗开之夏用补阴降火不已则成劳上半日多嗽者胃火也用贝母石膏午后嗽者阴虚也用四物加炒黒黄栢知母黄昏嗽者火气浮于肺也用五味子五棓子五更嗽者饮食之火流于肺也以贝母软石膏肺胀而嗽或左或右不得眠此痰挟瘀血气滞而病宜养血疎肝清痰用四物加桃仁诃子青皮竹沥之类嗽而脇下痛宜疏肝气以青皮挟痰实者白芥子之类血碍气作嗽者桃仁大黄姜汁丸服治嗽多用生姜以其辛散故也痰因火动逆上作嗽者先治火次治痰以知母止嗽清肺滋阴降火夜嗽用清阴分之剂若嗽多用粟殻不必疑但要去病根此乃收后药也窃谓前症午前嗽属胃火盛用竹叶石膏汤胃气虚用补中益气加炒山栀午后嗽属阴血虚用四物黄栢知母二味酒拌炒黒肾水虚用六味地黄丸黄昏嗽用四物五味麦门并前丸五更嗽用六君子不得眠及内胀而痛用六味地黄补中益气若因气虚腠理不密六淫所浸当去外邪而实脾土若因心火太过当伐肝木而滋肺金若因肺金气虚当补脾土而生肺气若因肾水亏损虚火炎上当补肺肾以滋化源大抵风邪胃火此实热爲患易治惟肺肾亏损此真脏爲患最难调治附治验一妇人素勤苦冬初咳𠻳发热吐血盗汗遍身作痛或寒热往来用化痰降火之药口噤筋挛此血本虚而药复损之耳余用八味丸爲主佐以补中益气麦门五味山药年余而痊一妇人咳嗽发热呕吐痰涎日夜约五六碗喘咳胸痞燥渇不食崩血如涌此脾土虚寒用八味丸及附子理中汤而愈一妇人不得于姑患嗽胸膈不利饮食无味此脾肺俱伤痰鬰于中也先用归脾汤加山栀抚芎贝母桔梗诸症渐愈后以六君加芎归桔梗间服全愈一妇人咳𠻳早间吐痰甚多夜间喘急不寐余谓早间多痰乃脾虚饮食所化夜间喘急乃肺虚阴火上冲用补中益气加麦门五味而愈一妇人患咳嗽脇痛发热日晡益甚余曰此肝脾虚热而伤肺也用加味逍遥散加熟地治之而愈后因怒气劳役前症仍作兼太阳痛或寒热往来或咳嗽遗尿此肺气虚而尿脬失制也仍用前散及地黄丸而瘥一妇人久咳嗽而色痿黄或时㿠白肢体倦怠饮食少思稍多则泻此脾土虚而不能生肺金朝用补中益气汤夕用六君子汤爲主间佐以八珍汤三月余渐愈后感寒邪喘嗽胸腹作胀饮食不入四肢逆冷此中气尚虚不能充皮毛肥腠理司开阖之所致也遂用六君加生姜桔梗而愈附方法制清气化痰丸顺气快脾化痰消食半夏南星白矾皁角干姜右先将白矾等三味用水五碗煎取水三碗却入半夏二味浸二日再煑至半夏南星无白㸃爲度晒干陈皮青皮紫苏子萝卜子杏仁葛根神曲麦蘖山查子香附子右爲末蒸饼丸桐子大每服五七十丸临卧茶汤任下茯苓汤治胸中有痰饮吐水心胸虚满不能进食茯苓人参白术枳实橘皮生姜右用水六升煑取二升分三服加减小柴胡汤治咳嗽寒热往来柴胡半夏黄芩甘草干姜五味右水煎服黄连解毒汤治一切实火喘咳脉洪大或狂言烦躁口干饮冷喘急郑声目睛赤痛黄连黄芩栀子黄栢右水煎服栀子仁汤治喘咳发热潮热发狂烦躁靣赤咽痛栀子仁赤芍药大青知母升麻黄芩石膏甘草杏仁柴胡豆豉右水煎服麦门冬汤治火热乗肺咳嗽有血胸脇胀满五心烦热麦门冬桑白皮生地黄半夏紫苑桔梗淡竹叶麻黄五味子甘草右姜水煎服二陈汤竹叶石膏汤补中益气汤四物汤六君子汤六味丸八味丸附子理中汤归脾汤加味逍遥散八珍汤咳嗽用温药方论第十二经曰微寒爲嗽寒甚爲肠澼古人立方多用干姜桂心细辛之属若热在上焦而咳虚则爲肺痿实则爲肺痈或因气血不足或因酒色厚味或因重亡津液燥气焚金故脉数发热咳嗽脓血宜辛温建中之属若用柴胡鼈甲门冬葶苈等药则误矣愚按丹溪云阴分嗽者多属阴虚肺胀不得眠者难治肺痿专主补气养血清金肺气有余者宜㵼之以桑白皮爲主半夏茯苓佐之㵼其有余补其不足肺燥者当润之属热者桔梗大力子知母鸡子清声哑者属寒细辛半夏生姜肺虚者人参膏阿胶爲主阴不足者六味地黄爲要药或知母茯苓汤阴虚气喘四物加陈皮甘草以降其气补其阴窃谓前症嗽而鼻塞声重风邪伤肺也用参苏饮靣赤喘嗽火尅肺也人参平肺散寒热交作肝气不和也四君加知母柴胡桔梗咳喘短气肺虚也人参补肺汤体倦少食脾虚也参术补脾汤口干咽燥虚火上炎也六味丸大凡发热喘嗽或咳唾脓血饮食不入急补脾肺滋肾水多有得生者脉浮大而靣色赤者皆难治脉浮短濇者可疗参苏饮治外感风寒咳嗽气逆血藴上焦发热气促或咳血血或痰嗽不止加黄芩山栀名加味参苏饮人参紫苏半夏茯苓陈皮桔梗葛根前胡枳殻甘草右姜水煎服金沸草散治肺经受风头目昏疼咳嗽声重涕唾稠粘荆芥穗前胡麻黄旋覆花甘草赤芍药半夏右生姜枣水煎服定喘汤治痰喘胸满坐卧不安声重鼻塞头昏半夏曲明阿胶甘草罂粟殻五味子桑白皮麻黄人参右姜三片乌梅半箇水煎临卧服金不换正气散治肺胃虚弱咳嗽不已喘满涎盛杏仁甘草枳殻罂粟殻右生姜乌梅水煎録验橘皮汤治肺伤冷湿咳嗽喉中作声上气头痛陈皮紫苑麻黄杏仁当归桂心甘草黄芩右水煎华葢散治肺感寒邪咳嗽声重胸膈烦满头目昏眩苏子陈皮赤茯苓桑白皮麻黄甘草右姜水煎服千金五味子汤治咳嗽皮肤干燥唾中有血胸脇疼痛五味子桔梗紫苑甘草续断竹茹赤小豆生地黄桑白皮右水煎服知母茯苓汤治咳嗽不已往来寒热自汗喘促或肺痿知母茯苓五味子人参薄荷半夏柴胡白术款花桔梗麦门冬黄芩川芎阿胶甘草右每服一两姜水煎小青龙汤治肺感寒咳嗽喘息加杏仁煎有汗去麻黄细辛发热头疼脉沉细或呕或欬或利或噎或小便不利小腹满胀喘𠻳之圣药㵼白散桔梗汤人参平肺散人参补肺汤参术补脾汤六味丸四物汤四君子汤劳嗽方论第十三经曰感于寒微则爲咳甚则爲泄葢肺主气合于皮毛邪伤皮毛则咳爲肺病传于各脏以时受邪肺爲嫩脏邪易伤而难治其嗽有肺心脾肾肝风寒支饮胆之十种亦有劳嗽者华陀谓之邪嗽孙真人谓之注嗽此因酒色过度劳伤肺经重者咯唾脓血轻者时发时瘥或先呕血而后嗽或先咳嗽而吐血此又挟邪传疰孙真人用通气丸梦与鬼交用四满丸蛤蚧天灵葢桃柳枝安息香之类若肺中有虫入喉痒嗽须以药含化其虫即死嗽即止愚按仲景先生云咳而两脇痛不能转侧两胠满属于肝脏用小柴胡汤咳而呕苦水属胆腑黄芩半夏生姜汤咳而喉中如梗状甚则咽肿喉闭属心脏桔梗汤咳而大便失气属小肠腑芍药甘草汤咳而右胠痛阴引肩背甚则不可动动则咳剧属脾脏升麻汤咳而呕呕甚则出长虫属胃腑乌梅丸咳而喘息有声甚则唾血属肺脏升麻汤咳而失屎属大肠肺麻黄附子细辛汤咳而遗溺属膀胱茯苓半夏汤咳而不止三焦受之其状腹满不食涕唾靣目浮肿气逆异功散用之对証其效如神仍㕘五卷看附治验一妇人患前症晡热内热寒热往来作渇盗汗小便频数其经两三月一行此肝脾气血虚损用八珍汤六味丸各六十余剂诸症渐愈其经两月一行仍用前二药间以加味逍遥散各三十余剂后恚怒适经行去血过多诸症悉至饮食少思腹胀气促用十全大补汤数服渐愈仍用前药调补渐愈复因䘮子胸腹不利食少内热盗汗便血无寐用加味归脾汤仍兼前药而愈一妇人患前症不时发热或时寒热或用清热之剂其热益甚盗汗口干两足如炙遍身皆热昏愦如醉良久热止方甦或晡热至旦方止此阴血虚而阳气弱也余朝用六味丸料夕用十全大补汤月余诸症稍愈更兼以补中益气汤两月余而愈深师四满丸治上气嗽饮嗽燥嗽冷嗽邪嗽谓之五嗽干姜桂心踯躅花芎䓖紫苑芫花根皮蜈蚣细辛甘草鬼督邮人参半夏右爲末炼蜜丸大豆许每服五丸米饮下日三服未应加至七八丸温金散治劳嗽喘闷咯痰中有血阿胶丸治劳嗽并嗽血咯血团鱼丸治骨蒸劳嗽累効贝母前胡知母杏仁柴胡生团鱼右药与鱼同煑熟取肉连汁食之将药焙干爲末用骨更煑汁一盏和药丸梧子大每服二十丸煎黄茋六一汤空心送下病既安仍服黄茋六一汤调理附方地骨皮散知母柴胡甘草人参地骨皮茯苓半夏右姜水煎服海藏紫苑散治咳中有血虚劳肺痿人参紫苑知母贝母桔梗茯苓阿胶五味子甘草右姜水煎服参术调中汤㵼热补气止嗽定喘和脾胃进饮食黄茋桑白皮人参炙甘草青皮白茯苓白术五味子地骨皮麦门冬陈皮右水煎服二陈汤治脾胃虚弱中脘停痰或呕吐恶心或头目不清饮食少思异功散六味丸八珍汤加味逍遥散十全大补汤加味归脾汤补中益气汤喘满方论第十四岐伯曰夜行则喘出于肾淫气病肺有所堕恐喘出于肝淫气害脾有所惊恐喘出于肺淫气伤心度水跌仆喘出于肾与骨皆因外邪所感而致太阳病则脉浮无汗而喘用麻黄汤阳明病则汗出腹满喘而潮热承气汤表邪未解喘促汗出葛根黄芩汤微喘桂枝厚朴杏仁汤汗出而喘麻黄杏仁甘草石膏汤表邪未解小青龙汤去麻黄加杏仁感寒伏热而喘九寳汤气鬰痰盛喘促四七汤涎多而喘千缗汤不得卧而喘神秘汤寒热喘咳枣膏丸上气喘促神授汤上盛下弱吞黑钖丹若四肢逆冷脉息沉细或寸或尺小胸胀冷汗大便频数上气喘促此虚极挟寒之阴症急用返阴丹愚按东垣云肺金受邪由脾胃虚弱不能生肺乃所生受病故咳嗽气短气上皮毛不能御寒精神少而渇情惨不乐皆阳气不足阴气有余也治法若肺气虚弱用四君枳殻半夏脾虚不能生肺补中益气汤七情气结四七汤脾经鬰结归脾汤脾气虚弱人参补肺散肺经火盛人参平肺散肾水败浊六味丸真阳虚损八味丸或兼小便不利爲害尤速非二丸不能救仍与前十一十二论互用附治验一妇人伤风寒作喘或用表散愈而复患仍用前药其症益甚饮食少思胸腹不利此因脾肺气虚也予先用六君子汤加桔梗渐愈又用补中益气汤全愈一妇人患前症属命门火虚不能生脾土用补中益气汤八味地黄丸而痊后复患其喘益甚用前药不应遂用黒钖丹二服喘止仍用前二药而诸症痊凡属邪气有余者其症易识治效亦速其属元气不足者变症不一效非可以旦夕期也神秘汤治水气乗肺作喘或支饮喘满痰嗽不食陈皮紫苏叶人参桑白皮生姜右水煎服千缗汤半夏甘草生姜皁角右姜水煎服枣膏丸治息贲在右脇下大如杯令人洒淅寒热喘咳甜葶苈陈皮苦梗右为末煮枣肉丸桐子大每服数丸白汤下许学士云余常停饮水积食已必嚏渐喘觉肺系急服此良验神授汤治上气喘急不得卧橘红苦梗紫苏人参五味子右姜水煎服九寳汤治伏热咳嗽喘急虚劳自汗者不可服薄荷紫苏大腹皮甘草杏仁陈皮右姜十片乌梅一箇水煎四磨汤治七情鬰结上气喘急满闷痰涎上涌人参㯽榔沉香乌药右四味各浓磨白沸汤少许温服五味子汤治咳嗽皮肤干燥唾中有血胸脇疼痛五味子桔梗紫苑甘草续断竹茹赤小豆生地黄桑白皮右水煎服附方六君子汤四君子汤补中益气汤四七汤归脾汤人参补脾散人参平肺散六味丸八味丸黒钖丹妇人风痰积饮咳嗽方论第十五妇人脾胃虚弱风邪外侵以致痰滞咳嗽眼昏头眩经云九窍不利肠胃之所生也无择云凡属风热三生饮化痰丸属寒冷金沸草散属暑热消暑丸属气鬰四七汤在上𤓰蒂散吐之在下控涎丹利之仍观人之勇怯脉之虚实愚按前症若肝经恚怒用小柴胡汤肝经风热用钓藤散肝肾气虚用川芎散脾经鬰结用济生归脾汤鬰怒伤肝脾用加味逍遥散脾虚痰逆用白术半夏天麻汤脾气虚弱用六君子益气汤肺气鬰滞用二陈贝母桔梗阴亏水泛六味地黄肾虚阴火加减八味丸肾虚火不归源八味地黄丸仍与前按互相用之附治验一妇人内热口干劳则头晕吐痰带下或用化痰理气药前症益甚肢体或麻又用祛风化痰药肢体常麻手足或冷或热此脾土不能生肺金也余用补中益气加茯苓半夏炮姜二十余剂渐愈又用加味逍遥散三十余剂全愈后因怒吐痰胸痞或用清气化痰丸食少痰甚胸脇胀满脉或浮大或微细余以六君倍用参术少加木香而康一妇人咳嗽脇痛或用止𠻳化痰降火等药久不愈更加内热晡热若两脇或小腹内热其咳益甚小便自遗余曰此属肝经血虚火动用六味丸加五味子滋肾水以生肝血用补中益气生脾土以滋肺金而寻愈旋覆花汤治风痰呕逆饮食不下头目昏闷等症旋覆花枇杷叶川芎细辛赤茯苓前胡右水姜枣煎大半夏汤治痰饮脾胃不和咳嗽呕吐饮食不入半夏白茯苓生姜右姜水煎服胃痞加陈皮如不应四七汤亦善导痰汤治痰涎壅盛胸膈痞塞或咳嗽恶心饮食少思半夏南星枳实茯苓橘红甘草右姜十片水煎附方川芎散治肝肾气虚头风眩运小川芎山药白茯苓甘菊花人参山茱茰右每服一两食前空心水煎服或为末酒调日三服小柴胡汤钓藤散归脾汤加味逍遥散白术半夏天麻汤六君子汤补中益气汤二陈汤六味丸八味丸妇人心胷嘈杂方论第十六妇人嘈杂此脾胃鬰火亡其津液泪汗而成用猪血炒食之乃以血导血而使之归源尔旋覆花汤尤善愚按前症若因食鬰用六君山查山栀若因胃热用二陈姜炒芩连若因六鬰用越鞠丸若因气滞用四七汤桔梗枳殻大抵此症属病气元气俱不足须用六君爲主少佐以治痰之药若以火治之必变吞酸中满附治验一妇人饮食少思胸中嘈杂头晕吐痰此中气虚而有热用六君子汤加炒黒山栀桔梗而愈后因劳碌头晕发热吐痰不食用补中益气加半夏茯苓天麻而痊一妇人中脘嘈杂口中辛辣或咳嗽吐痰发喘面色或白或赤此脾气虚而肺中伏火也用六君子加山栀桔梗柴胡及炒黒片芩治之寻愈一妇人嘈杂吞酸饮食少思大便不实此脾气虚寒而下陷用补中益气汤加茯苓半夏炮姜渐愈又常服人参理中丸则安一妇人饮食后嘈杂吞酸此食鬰爲痰用六君子汤送越鞠丸渐愈又用加味归脾汤而痊后因怒两脇胀痛中脘作酸用四君汤送左金丸渐安仍用六君子汤送越鞠丸而瘥旋覆花汤治脾胃虚寒中脘停痰汪洋嘈杂肠鸣多睡呕吐不食脇肋胀痛脉沉迟弦细旋覆花细辛橘红桂心人参甘草苦梗白芍药半夏赤茯苓右姜水煎服余治妇人心胸嘈杂用茯苓补心汤治之而愈附方补中益气汤四君子汤六君子汤二陈汤越鞠丸四七汤归脾汤人参理中汤薛氏医案卷三十薛氏医案卷三十一钦定四库全书薛氏医案卷三十一明薛已订妇人良方妇人呕吐方论第一妇人呕吐良由脾胃不调外邪乗之或胃中虚冷或胃口有热或中脘停痰或胃经血弱治法胃冷者丁香散理中丸胃热者小柴胡汤竹茹汤胃虚者藿香正气散停痰者半夏茯苓汤二陈汤血虚者十全大补汤加陈皮半夏藿香愚按东垣先生云前症内有故寒与新谷俱入于胃新故真邪相攻气併相逆复出于胃故爲哕补手太阴㵼足少阴又云胃因气逆爲哕夫呕吐哕者俱属于胃以其气血多少爲异耳如呕者阳明也阳明多血多气故有声有物血气俱病也仲景云呕多虽有阳明症慎不可下孙真人云呕家多服生姜爲呕家之圣药也气逆者必散之故以生姜为主吐者太阳也太阳多血少气故有物无声为血病也有食入则吐以橘皮去白主之哕者少阳也多气少血故有声无物乃气病也以姜制半夏为主若脾胃虚弱寒邪所客饮食所伤者用六君丁香藿香生姜之类若胃中有热膈上有痰用二陈山栀黄连生姜若乆病胃虚呕而不纳谷者用生姜参术黄茋香附之类亦有痰膈中焦食不得下者有气逆而呕者有气鬰于胃口者有食滞于心肺之分而复出者有胃口有火与痰而呕者若注船大吐渇饮水者即死童便饮之最妙前论云血不归源而呕用十全大补汤诚发前人之未发愚常用屡效此论与王安道先生源廻集所论少异仍宜参看之附治验太守阳山之内素善怒胸膈不利吐痰甚多吞酸嗳腐饮食少思手足发热数年矣所服非芩连枳实必㯽苏厚朴左闗弦洪右闗弦数此肝火血燥木乗土位朝用六味地黄丸以滋养肝木夕用六君归芍以调补脾土而愈乙巳夏因大怒吞酸嗳腐胸腹胀满或用二陈石膏治之吐痰如涌外热如灼脉洪大按之如无余曰此脾胃亏损虚阳发越于外脾败而涎泛出也用六君加姜桂一钟即睡觉而诸症如失又数剂而康先太宜人饮食后闻外言忤意呕吐酸水内热作渇惟饮冷水气口脉大而无伦靣色青赤此肝脾鬰火投之以药入口即吐第三日吐宿食第七日吐酸黄水十一日吐苦水脉亦洪大仍喜饮冷以黄连煎汤冷饮少许至二十日加白术茯苓二十五日加陈皮三十七日加当归炙草至六十日始进米饮半盏渐进薄粥调理得痊一妇人食后因怒患疟呕吐用藿香正气散而愈后复怒吐痰狂言热炽胸脇胀痛手按少得脉洪大无伦按之微细此属肝脾二经血虚以加味逍遥散加熟地川芎二剂脉症顿退再用十全大补汤而安矣府庠沈姬文母患脾虚中满痰𠻳发热又食湿麫冷茶吞酸呕吐絶食误服芩莲青皮等药益加寒热口亁流涎不收闻食则呕数日矣迎治余曰脾主涎此脾虚不能约制也欲用人参安胃散惑于衆论以爲胃经实火宿食治之病日増剧忽思冬𤓰食如指甲一块顿发呕吐酸水不止仍服前药愈剧复邀视之则神脱脉絶濒死矣惟目睛尚动余曰寒淫于内治以辛热然药不能下矣急用盐艾附子炒热熨脐腹以散寒回阳又以口气补接母口之气又以附子作饼热贴脐间时许神气少甦以参术附子爲末仍以是药加陈皮煎膏爲丸如粟米大入五七粒于口随津液嚥下即不呕二日后加至十粒诸病少退甘液不止五日后渐服前剂一二匙胃气少复乃思粥饮后投以参术等药温补脾胃五十余剂而愈丁香散治脾胃气弱呕吐水谷不消丁香白术缩砂草菓人参当归白荳蔲藿香甘草橘皮神曲呵子右为末每服二钱姜枣汤调竹茹汤治胃热呕吐亁葛半夏甘草竹茹右姜枣水煎服许学士先生云胃热者手足心热也政和中一宗人病伤寒得汗身凉数日忽呕吐药食不下用丁香藿香滑石等药下咽即吐余曰此正汗后余热留胃脘正宜竹茹汤用之即愈许仁则半夏丸治胃冷呕逆不食半夏小麦面右水和丸如弹子大水煮熟初服四五丸二服加至十四五丸旋煮间服七味人参丸服前丸不应可服此药人参白术厚朴细辛生姜橘皮桂心右爲末炼蜜丸桐子大米饮下十丸渐加至二十丸青金丸治呕吐不已硫黄水银右入铫内慢火化以木片拨炒成砂研至黒不见白星姜汁煳丸菉豆大每服二三十丸米饮下附方人参安胃散治脾胃虚热呕吐泄㵼或饮食不入人参黄茋生甘草炙甘草白芍药白茯苓陈皮黄连右水煎服六君子汤加味逍遥散十全大补汤六味丸藿香正气散妇人霍乱方论第二论曰呕吐而利者名霍乱也因肠胃虚弱饮食过度触冐风冷清浊相干所致或先腹痛而吐或先吐而痛或吐利并作当分寒热而治之饮冷者五苓散饮汤者理中丸四肢逆冷脉微细者用通脉四逆汤加猪胆汁中暑霍乱烦渇饮冷转筋者用香薷散脉浮洪者易治微迟者难治愚按贾元良先生云暑者相火行令也夏月人感之自口齿而入伤心胞络之经其症头疼口干靣垢自汗倦怠少气或背寒恶热甚者迷闷不省或霍乱吐利呕痰腹痛或下血发黄生斑等症治法清心火利小便爲主若自汗热甚用白虎汤若头疼恶寒用十味香薷散泄㵼烦渇饮水吐逆用五苓散热甚烦渇用益元散清之若表解里热甚者用黄连解毒汤脉微下利作渇喜温或厥冷不省人事宜竹叶石膏汤加熟附半枚冷饮次以来复丹五苓散治之故东垣云脾胃虚弱遇夏月淫雨身重短气甚则四肢痿软脚欹眼黒当滋肺气以补水之源是以五月常服五味子人参麦门冬之剂爲热伤元气故耳丹溪所谓夏月伏阴在内也葢人之腹属地巳月六阳尽出于地之上矣是人之阳气亦浮于肌表散于皮毛而腹中之阳虚矣又加以凉台水舘大扇风车寒泉水菓氷凉之物自内及外不用温热病所由生陈无择云凡中暍切不得用冷药惟用温养得冷即死道途无汤即以热土熨脐中溺以热尿即甦槩可见矣内经曰脉虚身热得之伤暑难经曰伤暑得之爲正邪火自病也当恶臭其病身热而烦心痛其脉浮大而散伤寒论曰太阳中暍者身热疼痛而脉微弱或发热恶寒而脉微细芤迟大抵寒伤形热伤气葢伤气而不伤形则气消而脉虚弱故先哲立法夏月宜补良有以也前症若内有所积外有所感用二陈加减治之或萝卜子捣碎服而吐之若饮米汤即死云云同前论若转筋不住男子以手挽阴女子以手牵乳近两边此千金妙法也干霍乱不得升降死在须臾当以盐汤吐之后以二陈汤加川芎苍术防风白芷姜煎服若登圊而不通加枳殻若食𤓰菓饮冷乗风霍乱用六和汤倍加藿香凡中暑而亡者皆因元气虚弱而暑热乗之以致泄㵼阳气暴脱实爲阴寒之症宜急补其阳庶得保生缓则不救其他执爲暑热投以寒药鲜不误事愚故以回阳固本之方继之于后附治验进士李通甫之内冬间开衣箱其内衣裳乃夏月所晒者开时觉暑气所侵良久患霍乱足指足跟俱转筋甚恶自分必死用香薷饮一剂急煎下咽即愈加减理中丸治肚腹疼痛手足逆冷饮食不入等症人参白术干姜甘草右爲末炼蜜杵匀每两作五丸每服一丸白汤化下呕吐加枳实泄㵼加干姜吐㵼干呕加半夏体冷微汗腹寒加炮附子水煎服四顺附子汤治霍乱吐利腹痛手足厥冷脉微絶四逆汤加猪胆汁名四逆猪胆汁汤甘草干姜附子右每服五钱水煎入猪胆汁半合作二服香薷散治吐利腹疼发热头痛或霍乱转筋拘急香薷白匾豆厚朴茯苓右水煎冷服连进二三剂加黄连名黄连香薷饮附方十味香薷散治伏暑身体倦怠头疼恶寒或吐㵼等症香薷人参陈皮白术茯苓黄茋木𤓰厚朴甘草右每服一两水煎清暑益气汤治长夏湿热所蒸四肢困倦精神短少懒于动作胸满气促支节作疼或气髙而喘身热而烦心下膨闷小便黄数大便溏频或㵼痢作渇不思饮食自汗体重黄茋苍术升麻人参白术神曲陈皮甘草黄栢麦门冬当归葛根泽㵼青皮五味子右水煎服白虎汤治胃热作渇暑热尤効又治热厥腹满身难转侧靣垢谵语不时遗溺手足厥冷自汗脉沉滑知母石膏粳米右水煎服人参白虎汤治暑热发渇脉虚等症人参知母石膏甘草右入粳米一合水煎服人参益气汤治暑热伤气四肢困倦嗜卧少食两手指麻木黄茋甘草人参升麻白芍药五味柴胡右㕮咀分作四服大顺散治冐暑伏热引饮过多脾胃受湿水谷不分清浊相干阴阳气逆霍乱呕吐脏腑不调甘草干姜杏仁桂右爲末每服二三钱汤㸃服消暑丸治伤暑发热头疼或呕吐泄㵼二便不分半夏甘草茯苓右爲末生姜汁和丸桐子大每五十丸水下易简方姜汁好醋煑半夏末作煳丸服姜附汤治霍乱转筋手足厥冷汗出呕逆腹痛脉欲絶者干姜附子右爲末每服五钱水煎服通脉四逆汤治霍乱恶寒腹痛身冷自汗脉沉微如欲絶吴茱茰附子桂心通草细辛白芍药甘草当归右每服四钱水酒生姜煎如不应更加倍服之以効爲度半夏解毒汤治一切暑热毒五心烦躁口舌咽干黄栢黄芩山栀子半夏右每服五钱水煎六和汤治冐暑伏热烦闷霍乱转筋吐㵼寒热交作头目昏痛嗜卧倦怠小便赤澁不问胎产并服之缩砂半夏杏仁人参甘草赤茯苓藿香木𤓰香薷厚朴白扁豆右每服一两姜枣水煎服益元散治中暑身热小便不利或发热体痛口干作渇滑石甘草右爲末每服三钱加蜜少许汤水任下二陈汤来复丹五苓散竹叶石膏汤妇人翻胃吐食方论第三愚按病机云前症有三曰气积寒也皆从三焦论之上焦吐者从于气气者天之阳也其脉浮而洪食已暴吐渇欲饮水大便燥结气上冲胸发痛其治法当降气和中中焦吐者从于积有阴有阳食与气相假爲积而痛其脉浮而匿其症或先痛而后吐或吐而后作痛治法当以小毒药去其积㯽榔木香行其气下焦吐者从于寒地之道也其脉沉而迟其症朝食暮吐暮食朝吐小便清大便秘而不通治法当以毒药通其闭塞温其寒气大便渐通复以中焦药和之不令大便秘结而自愈也王太仆曰食不得入是有火也食入反出是无火也又发明曰噎者六腑之所主阳也气也塞者五脏之所主阴也血也二者皆由阴中伏火而作也刘宗厚先生曰若三焦传化失常所致主于气也若血亏胃脘干稿所致因于血也塞犹填塞不通之义故发明有治幽门不通噎塞不便通幽汤例葢阳无阴不能通化阴之失位而阳伏其中传化不变而反上行矣故前症或由饮食起居七情亏损脾胃痰饮停滞中气不运当以补中益气汤爲主若鬰结伤脾用归脾汤加枳殻桔梗若恚怒伤肝用小柴胡加栀苓参术脾气虚弱用六君加山栀枳殻气血俱虚用八珍汤加山栀半夏若用行气之药胸膈痞闷用六君芎归之类若过用香燥之剂而大便结燥用四物参术之类若饮食不能入用六君山栀吴茱茰制黄连若食入而反出用六君炮姜白豆䓻黄连制吴茱茰若痰滞而食反出六君枳壳桔梗若饮食少思大便不实胸膈痞闷吞酸嗳腐食反不化是爲脾胃虚寒用东垣固真丸或八味丸若发热烦热身恶风寒腹畏热食或手足俱冷胸满腹胀是内真寒外假热用神效附子丸或八味丸大凡呕吐善食喜饮冷水是爲有火呕吐少食喜饮热汤是爲无火当审其因而治之附治验一妇人患前症胸腹痞闷得去后或泄气稍寛余曰此属脾气鬰结而虚弱也当调补爲善不信乃别用二陈枳实黄连之类不应又用香燥破气前症益甚形气愈虚余用加味归脾汤调治半载而痊一妇人患前症胸脇胀闷或小腹不利或时作痛小便濇滞余曰此肝火血虚也当清肝火生肝血养脾土生肺金以余言爲迂别服利气化痰等剂前症益剧虚症蠭起余用加味逍遥散加味归脾汤兼服寻愈一妇人患吐痰甚多手足常冷饮食少思余曰此肝脾鬰怒兼命门火衰不信另服化痰利气之剂胸腹愈胀又服峻利疎导之剂余曰非其治也必变脾虚发肿之症急服金匮加减肾气丸庶有可救仍不信反服沉香化气等丸果发肿而殁白垩散治虚热翻胃用白垩土一斤米醋一升煅土赤入醋内再煅再入以醋干爲度取土一两入炮姜一钱爲末每服一钱米饮下甚者二钱须服四两有效治实热翻胃用黄连五钱生姜汁浸炒山查三钱保和丸三钱同爲末煳丸麻子大胭脂爲衣每服六十丸煎人参汤入竹沥下之太仓丸治胃弱翻胃肉豆蔲砂仁丁香陈仓米右爲末姜汁煳丸桐子大每服六七十丸姜汤下青金丹每服三十丸生姜陈皮煎汤送下附方东垣补真丸肉苁蓉葫芦巴附子阳起石肉豆蔲川乌沉香兎丝子五味子鹿茸巴㦸钟乳粉右爲末用羊腰子两对治如食法葱椒酒煑捣烂入酒煳丸如梧子大每服七十丸空心米饮盐汤任下神效附子丸治脾肾虚寒呕吐或翻胃膈噎用黒附子重一两四五钱端正底平尖圆一枚灰火炮皮裂入生姜自然汁内浸润晒干仍炮再入汁浸润仍晒再炮用尽姜汁半碗爲度却去皮脐爲末以人参煎膏丸黍米大每服数丸津唾嚥下胃气稍复饮食稍进投以温补之剂六君子汤补中益气汤四物汤归脾汤加味归脾汤八珍汤加味逍遥散八味丸二陈汤金匮加减肾气丸妇人血膈方论第四愚按前症若气逆而血滞用流气饮若恚怒而血逆用小柴胡山栀丹皮血虚用四物参术柴胡山栀丹皮若鬰结而血伤用加味归脾兼加味逍遥散脾虚不能生血用六君归芎胃虚不能生血用益气汤若肝虚而不能藏血用补肝散如不应兼以六味丸若因脾肺虚用补中益气汤如不应用六君加芎归附治验一妇人患前症胸膈痞闷余曰此属脾经血虚遂用四君芎归调补脾气寻愈又因怒兼两脇痞闷头目不清月经旬余未竭用加味逍遥散加钩藤治之复瘥一妇人患前症胸膈作痛靣青目札小便频数或时寒热此肝气滞而血凝先用失笑散二服痛止又用加味逍遥散而愈一妇人所患同前泛用行气破血之剂以致不起神功散治血滞胸腹作痛五灵脂莪术桂心芸薹子右每服二钱酒水煎附方流气饮小柴胡汤加味归脾汤加味逍遥散四物汤补中益气汤四君子汤六君子汤补肝散六味丸失笑散制吴茱茰黄连法用二味等分用热汤拌湿和匀重汤顿煑使气相通同炒焦各拣出听用妇人鼻血方论第五妇人气血调和则循环经络若劳伤元气阴虚火动气逆于肺则血随鼻而䘐产后尤不可治陈无择曰亦有因怒气而得者赵恭人鼻䘐先用苏合香丸四粒次用五苓散浓煎白茅花汤调服即止又用芎归汤调理而安一富男鼻血六脉洪数讯之云曽服丹药遂用芩连大黄爲末水调服解之而愈愚按前症若热鬰于胃经用犀角地黄汤若伏暑于内用黄连香薷饮若大怒血蓄于上用小柴胡汤若脾损不能摄血归源用归脾汤大凡杂症见血多因阴分鬰热或内有所伤皆属五志所动经曰诸见血身热脉大者难治是火邪胜也身凉脉静者易治是正气复也仍与后症同用附治验一妇人经素不调因怒䘐血此肝火炽盛用加味小柴胡加红花二剂血止又用加味逍遥散八珍汤兼服三十余剂经行如期一妇人鬰结而患前症用加味归脾汤其血渐止饮食渐进用加味逍遥散元气渐复寒热渐止后因怒仍䘐寒热往来用小柴胡汤加芎归丹皮而愈一妇人因劳䘐血服凉血之剂更致便血或以血下爲顺仍用治血余曰此因脾气下陷而血从之当升补脾气庶使血归其经不信果血益甚余朝用补中益气汤夕用加味归脾汤而愈此症用寒凉止血不补脾肺而死者多矣刺蓟散治血热鼻䘐刺蓟生地黄桑耳乱髪灰艾叶蒲黄右水煎服犀角地黄汤又方用白茅根汁一合饮之即止又方用生葱心塞鼻中血即止若刀斧所伤用之血亦止四物汤加侧栢生地黄治虚热吐血甚效若脾经血虚须用四君加芎归若脾经气鬰须用归脾汤若肝肾亏损须用六味丸若气血俱虚须用十全大补汤附方济生犀角地黄汤治热鬰不解泛行经络或流肠胃随气涌泄以致䘐血吐血或爲便血并皆治之犀角生地黄白芍药牡丹皮右每服四五钱水煎若实热炽甚加炒黄芩若去血过多或脾肺之气亏损不能摄血归源者急用四君子汤懐抱鬰结者用归脾汤枇杷叶散治暑毒攻心䘐血呕血或吐㵼作渇香薷厚朴甘草麦门冬木瓜白茅根枇杷叶陈皮丁香右末每服三五钱姜水煎黄连香薷饮治伏暑䘐血便血不拘四时小柴胡汤加味小柴胡汤归脾汤加味逍遥散八珍汤加味归脾汤补中益气汤妇人吐血方论第六妇人吐血者由脏腑伤损所致夫气血外行于经络内荣于脏腑若六淫七情饮食起居有所损伤行失常道逆则吐血也愚按前症若脾经鬰热用犀角地黄汤脾胃伏暑用黄连香薷饮心脾鬰热用生地黄汤心气耗损用茯苓补心汤脾气劳伤用鸡苏散思虑伤脾用归脾汤暴怒肝火用加味小柴胡汤久怒肝伤六味地黄丸脾肺虚热用麦门冬饮肝肾虚热用六味地黄丸气血俱虚用十全大补汤经云肺朝百脉之气肝綂诸经之血必用甘温之剂补其阳气使血各归其经如大吐血病毋论其脉急用独参汤救之若潮热咳𠻳而脉数者元气虚而假热之脉也皆由脾胃先损须用人参之类本草云人参治脾胃不足补中温中㵼脾肺中火东垣先生云脾胃虚者心火亢甚而乗土位脾气受邪须用黄茋最多人参甘草次之脾胃一虚肺气先絶故用黄茋以益皮毛而闭腠理尝治气血虚弱用十全大补最善若用寒凉止血胃气反伤无不致祸附治验一老妇每作先饮食不进或胸膈不利或中脘作痛或大便泄㵼或小便不利余以爲肝脾之症用逍遥散加山栀茯神远志木香而愈后鬰结吐紫血每作先倦怠烦热以前药加炒黒黄连三分吴茱茰二分顿愈复因怒吐赤血甚多燥渇垂死此血脱也法当补气乃用人参一两苓术当归各三钱陈皮炮黒干姜各二钱炙甘草木香各一钱一剂顿止又用加味归脾汤调理而痊一女子懐抱素鬰胸满食少吐血靣赤用六味丸及归脾加山栀贝母芍药而愈一妇人爲哭母吐血咳嗽发热盗汗经水不行此悲伤肺思伤脾朝服补中益气加桔梗贝母知母夕用归脾汤送六味丸而愈柔脾汤治虚热吐血䘐血汗出甘草白芍药黄茋熟地黄右每服五钱水酒煎一妇人月经不利忽妄行呕血察其形脉如常用四生丸即安一女子饱食负重而吐血用前汤及青饼子而愈世治吐血并用竹茹地黄藕汁亦不可拘泥如阳乗于阴血得热则流散经水沸溢理宜凉解地黄犀角之类如阴乗于阳所谓天寒地冻水凝成氷须当温散干姜肉桂之类四生丸治阳乗于阴以致吐血䘐血生荷叶生艾叶生栢叶生地黄右研丸鸡子大每服一丸水煎服陈日华云先公尝游灵石寺主僧留饭设卓一僧见卓不稳急俯稳之举首即呕血明年到寺问旧呕血者何如主僧言服得四生丸遂愈自得此方屡治有效愚意前症乃内热暴患用之有效若人病久本元不足须补脾以滋化源否则虚火上炎金反受尅获生鲜矣犀角地黄汤姜草汤若阴乗于阳寒而呕血甘草干姜右水煎服理中汤亦妙花蕊石散治瘀血积于内以致大小便不通或血蓄于上而吐不止一妇人苦吐血百药不效童便酒调不数服而愈如圣散治吐血不已每服二钱米饮下附方济生鸡苏散治劳伤肺经唾中有血咽㗋不利鸡苏叶黄茋生地黄阿胶贝母白茅根桔梗麦门冬蒲黄甘草右姜水煎服生地黄散治鬰热䘐血咯血吐血阴虚而不能愈者枸杞子柴胡黄连地骨皮天门冬白芍药甘草黄芩黄茋生地黄熟地黄右水煎下血加地榆三因茯苓补心汤治靣色黄瘁五心烦热咳嗽吐血半夏前胡紫苏茯苓人参枳殻桔梗甘草干葛当归川芎陈皮白芍药熟地黄右姜枣水煎服麦门冬饮子治气虚吐血或气虚不能摄血者五味子麦门冬黄茋当归身人参生地黄右水煎服十全大补汤治胃气虚弱吐血䘐血便血不止以致外症恶寒发热自汗盗汗食少体倦或寒热作渇头疼眩晕而似中风或气血俱虚胸腹脇痛或骨节作痛经候不调或寒热往来发热晡热或五心发热咽干舌燥或痰嗽喘促胸膈虚痞或呕吐泄㵼手足冷热等症归脾汤加味逍遥散加味小柴胡汤六味丸八味丸独参汤补中益气汤黄连香薷饮枇杷叶散妇人痃癖诸气方论第七妇人痃癖因元气虚弱而邪气积聚葢痃者在腹内近脐左右有筋脉急痛如臂如指如絃之状癖者僻在两肋之间有时而痛皆阴阳不和经络痞膈饮食停滞冷气固结而成也愚按前症因饮食起居七情失宜亏损脏腑气血乖违阴络受伤循行失度所致罗谦甫先生曰养正邪自除必先调养使荣卫充实若不消散方可议下但除之不以渐则必有颠覆之害若不守禁忌纵嗜慾其有不丧身者鲜矣附治验一妇人内热作渇饮食少思腹内初如鸡卵渐大四寸许经水三月一至肢体消痩齿颊似疮脉洪数而虚左闗尤甚此肝脾鬰结之症外贴阿魏膏午前用补中益气汤午后用加味归脾汤两月许肝火少退脾土少健午前以补中益气下六味丸午后以逍遥散下归脾丸又月余日用芦荟丸二服空心以逍遥散下日晡以归脾汤下喜其谨疾调理年余而愈一妇人腹内一块不时上攻或作痛有声或吞酸痞闷月经不调小便不利二年余矣靣色青黄余以爲肝脾气滞以六君加芎归柴胡炒连木香吴茱各少许二剂却与归脾汤下芦荟丸三月余肝脾和而诸症退又与调中益气加茯苓丹皮中气徤而经自调一妇人性多鬰善怒勤于女工小腹内结一块或作痛或痞闷月经不调略服伐肝之剂内热寒热胸膈不利饮食不甘形体日痩牙龈蚀烂此脾土不能生肺金肺金不能生肾水肾水不能生肝木当滋化源用补中益气六味地黄至仲春而愈松江太守何恭人性善怒腹结一块年余上腭蚀透血气虚极时季冬肝脉洪数按之弦紧或用伐肝木清胃火之药余曰真气虚而邪气实也恐伐肝木至春不能发生耳用八珍汤以生气血用地黄丸以滋肾水肝脉顿退因大怒耳内出血肝脉仍大烦热作渇此无根之火也仍以前药加肉桂二剂脉敛热退复因大怒果卒于季冬辛巳日乃金尅木故也一妇人经候过期发热倦怠或用四物黄连之类反两月一度且少而成块又用峻药通之两目如帛所蔽余曰脾爲诸阴之首目爲血脉之宗此脾伤五脏皆爲失所不能归于目也遂用补中益气济生归脾二汤专主脾胃年余而愈麝香丸治痃癖冷气心腹作痛麝香五灵脂阿魏桃仁三稜芫花㯽榔莪术桂花没药木香当归右爲末饭丸桐子大每服十丸淡醋汤下治痃癖神效以獖猪肝一具重十余两用芭豆仁五十枚入肝内用酽醋三碗慢火熬干研烂量入三稜末丸桐子大每服五丸食前热酒下罗安人每经行脐腹痛甚以桃仁桂枝汤一剂而瘥治经来腹先痛用局方七气汤送来复丹局方积气丸痃癖症瘕诸气亦效附方芦荟丸治疳癖肌肉消瘦发热潮热饮食少思口干作渇或肝疳食积口鼻生疮牙龈蚀烂等症芦荟胡黄连黄连木香白芜荑青皮当归茯苓陈皮甘草右爲末米煳丸桐子大每服七八十丸米汤下阿魏膏治一切痞块更服胡连丸羌活独活𤣥参官桂赤芍药川山甲生地黄两头尖大黄白芷天麻槐柳桃枝红花木鼈乱髪右用香油二斤四两煎黒去柤入髪煎髪化仍去柤徐下黄丹煎软硬得中入芒硝阿魏苏合油乳香没药各五钱麝香三钱调匀即成膏矣摊贴患处内服丸药黄丹须用真正者效凡贴膏药先用朴硝随患处铺半指厚以纸葢用热熨斗熨良久如硝耗再加熨之二时许方贴膏药若是肝积加芦荟末同熨六君子汤补中益气汤八珍汤加味归脾汤归脾汤逍遥散六味丸调中益气汤妇人疝瘕方论第八妇人疝瘕之病由饮食不调气血劳伤或胎产经行风冷相抟所致葢疝者痛也瘕者假也脉弦急者生虚弱者死尺脉濇浮牢爲血实气虚腹痛逆气上行此爲胞中有恶血久则结成症也愚按子和先生云遗溺闭癃阴痿脬痺精滑白淫皆男子之疝也若血涸月事不行行后小腹有块或时动移前阴突出后阴痔核皆女子之疝也但女子不谓之疝而谓之瘕附治验一妇人小腹痞胀小便时下白带小水淋沥此肝经湿热下注用龙胆㵼肝汤而愈一妇人小腹胀痛小水不利或胸乳作痛或脇肋作胀或气逆心吻余以爲肝火而血伤脾用四物柴胡青皮𤣥胡索木香而愈一妇人小腹痞闷小便不利内热体倦懒食用八珍汤加柴胡山栀龙胆草治之而安干漆散治疝瘕脇肋疼痛干漆木香芫花赤芍药桂心当归川芎琥珀大黄牛膝桃仁麝香右爲末每服一钱温酒调下蟠䓗散治前症属寒气不散疼痛甚效附方宝鑑蒺藜汤治阴疝小腹作痛小便不利手足逆冷或脇腹闷痛蒺藜附子栀子右末每三钱水煎食前温服丹溪定痛散治寒疝疼痛速效枳殻山栀子唐毬子吴茱茰荔枝核右末用长流水调下一二钱空心服三因失笑散治小肠疝气痛或血疝肚腹作痛龙胆㵼肝汤四物汤八珍汤妇人八瘕方论第九妇人脏腑调和经脉循环则月水以时故能生子而无病若乗外邪而合阴阳则小腹胸脇腰背相引而痛月事不调阴中肿胀小便淋沥而色黄黒则瘕生矣八瘕者黄青燥血脂狐蛇鼈是也千金外台言之详矣愚按经曰气主嘘之血主濡之若血不流则凝而爲瘕也瘕者中虽硬而忽聚忽散多因六淫七情饮食起居动伤脏腑而成当与痃癖诸症治同慎不可复伤元气桃仁煎治血瘕桃仁大黄䖟虫朴硝右爲末以醇醋一钟石器中煑三分下前三味不住手搅煎至可丸下朴硝丸桐子大不喫晚食五更初温酒下五丸日午下秽物如未见再服仍以调气血药补之予向在毗陵一妇人小便不通脐腹胀甚予诊之曰此血瘕也用前药一服腹痛下血块血水即愈此药勐烈大峻气血虚者斟酌与之大硝石丸治七症八瘕当用此药去之不令人困硝石大黄人参甘草右爲末苦酒一升石器中先入大黄煎膏入余药丸梧子大每服三十丸米饮下三日一服宜下赤物妇人腹中瘀血方论第十妇人腹中瘀血者由月经闭积或产后余血未尽或风寒滞瘀久而不消则爲积聚症瘕矣愚按前症若鬰结伤脾用加味归脾汤若恚怒伤肝用加味逍遥散若产后恶露用失笑散若肝脾亏损用六君柴胡以补元气爲主胃气虚弱用益气汤加茯苓半夏爲主大凡腹中作痛畏手按者此内有瘀血若形体如常属病气元气俱实用桃仁承气汤直下之若痛而肢体倦怠饮食少思此脾胃受伤属病气有余元气不足用当归散调和之若痛而喜手按腹形体倦怠饮食少思此形气病气俱不足用六君炮姜芎归纯补之若痛而大便不实饮食难化此脾肾虚寒用六君炮姜肉果温补之若痛而作呕少食此脾胃虚弱用六君炮姜藿香若痛而呕吐不食泄㵼用六君加姜桂若兼手足逆冷自汗更加附子此症多有因攻伐而致者附治验一妇人耳下肿赤寒热口苦月经不调小腹内一块此肝火气滞而血凝也用小柴胡加山栀川芎丹皮治之诸症悉退一妇人久患腹痛去瘀血方止而复大痛诸药不纳予以脾胃之气虚寒用参术炮姜丸如黍每用数粒津嚥下后以二味浓煎渐呷而愈桃仁丸治瘀血不利月水不调发热作渇心腹满急或肚腹中作痛桃仁大黄䖟虫水蛭右爲末炼蜜丸桐子大每服五六丸空心热酒下附方桃仁承气汤治瘀血小腹急痛大便不利或谵语口干漱水不嚥遍身黄色小便自利或血结胸中手不敢近腹或寒热昏迷其人如狂桃仁大黄甘草肉桂右姜水煎发日五更服附方加味归脾汤治瘀血已去或脾经失血小腹作痛无寐发热盗汗或脾伤不能摄血或心脾伤痛嗜卧少食或忧思伤脾血虚发热或肢軆肿痛大便不调或经候不准晡热内热加味逍遥散失笑散六君子汤补中益气汤当归散小柴胡汤妇人症痞方论第十一妇人症痞由饮食失节脾胃亏损邪正相搏积于腹中牢固不动故名曰症得冷则作痛冷入子藏则不孕入胞络则月水不通愚按前症若脾胃虚弱用六君子加芎归若肝脾虚弱用补中益气及归脾汤若肝火鬰滞佐以芦荟地黄二丸外贴阿魏膏患者须慎七情六淫饮食起居治者不时审察病机而药之庶几有效附方穿山甲散治症痞瘀血心腹作痛穿山甲鼈甲赤芍药大黄干漆桂心川芎芫花当归尾麝香右爲末每服一钱酒调下六君子汤补中益气汤归脾汤六味地黄丸芦荟丸阿魏膏妇人食症方论第十二妇人食症由脏腑虚弱经行不忌生冷饮食或劳伤元气所致陈无择云经不行者宜先导之然后固元气爲主愚按前症若形气虚弱须先调补脾胃爲主而佐以消导若形气充实当先疏导爲主而佐之补脾胃若气壅血滞而不行者宜用乌药散散而行之若脾气虚而血不行者宜用四君芎归补而行之若脾气鬰而血不行者宜用归脾汤解而行之若肝脾血燥而血行者宜用加味逍遥散清而行之大抵食积痞块之症爲有形葢邪气胜则实真气夺则虚当养正辟邪而积自除矣虽然坚者削之客者除之胃气未虚或可少用若病久虚乏者不宜轻用乌药散妇人积年血症方论第十三妇人积年血症由寒温失节脾胃虚弱月经不通相结盘牢久则腹脇苦痛宜用三稜煎主之愚按前症多兼七情亏损五脏气血乖违而致葢气主嘘之血主濡之脾綂血肝藏血故鬰结伤脾恚怒伤肝者多患之腹脇作痛正属肝脾二经症也窃谓罗谦甫先生云养正积自除东垣先生云人以胃气爲本治法宜固元气爲主而佐以攻伐之剂当以岁月求之若欲速效投以峻剂反致有误右七症方药当互相叅用附方三稜煎治血症血瘕食积痰滞莪术三稜青皮半夏麦芽右用好醋一钟煑干焙爲末醋煳丸桐子大每服三四十丸淡醋汤下痰积姜汤下妇人血气心痛方论第十四妇人血气心痛由脏腑虚弱风冷所乗葢心爲诸脏之主若心受伤名真心痛朝发夕死夕发旦死若心络伤故痛发乍轻乍甚而成斯症也愚按前症若寒邪所伤温散之饮食停滞消导之肝火妄动辛平之脾气鬰结和解之仍与后六症方药同用附治验一妇人久患心痛饮食少思诸药到口即吐予以爲脾土虚弱用白术一味同黄土炒去土每服一两以米泔煎浓徐服少许数日后自能大饮用三斤余而安上舍陈履学长子室素怯弱产后患疥疮年余不愈因执丧旬月每欲眩仆一日感气忽患心脾高肿作疼手不可按而呕吐不止六脉微细或见其形实误认诸痛不可补气乃用青皮木香五味吴茱茰等药而愈继复患疟且堕胎又投理气行血之药病虽去元气转脱再投参茋补剂不应矣六脉如丝欲絶迎予至诊之曰形虽实而脉虚极反用理气之剂损其真气故也连投参茋归术附子姜桂二剂间用八味丸五日寝食渐甘六脉全复此症若心脾疼痛时即服此等药疟亦不作矣附方乌药散治血气壅滞心腹作痛乌药莪术桂心当归桃仁青皮木香右爲末每服二钱热酒调下灵苑方用生五灵脂爲末每服一钱沸汤下日三服八味丸妇人血气心腹疼痛方论第十五妇人血气心腹疼痛由脏腑虚弱风邪乗之真邪相抟随气上下故故心腹作痛也愚按前症若气滞血瘀用没药散劳伤元气用四物汤肝脾鬰结用四七汤怒动肝火用小柴胡汤肝脾血虚用四物汤脾肺气虚用四君子汤中气虚弱用补中益气汤气血俱虚用八珍汤附治验一妇人每怒心腹作痛久而不愈此肝火伤脾气也用炒山栀一两生姜五片煎服而痛止更以二陈加山栀桔梗乃不发一妇人懐抱鬰结不时心腹作痛诸药不应用归脾汤倍加炒山栀而愈陈湖陆小村母久患心腹疼痛每作必胸满呕吐手足俱冷面赤唇麻咽干舌燥寒热不时月余竟夕不安其脉洪大衆以痰火治之屡止屡作迨乙巳春发频而甚仍用前药反剧此寒凉损真之故内真寒而外假热也且脉息洪弦而有怪状乃脾气亏损肝木乗之而然当温补胃气遂用补中益气汤加半夏茯苓吴茱茰木香一服熟寐彻晓洪脉顿歛怪脉顿除诸症释然附方琥珀散治气滞心腹撮痛或月经不行小腹疼痛乌药莪术当归右爲末每服二钱温酒调下蠲痛散治血气刺痛荔枝核香附子右爲末每服二钱塩酒调下菖蒲丸治血积心脾作疼九节菖蒲吴茱茰香附子右爲末醋调神曲煳丸桐子大每服四五十丸淡姜汤调下没药散治血气不行心腹作痛或行注疼痛或月经不调发热晡热并用之红花没药当归𤣥胡索右爲末每服二钱童便酒调下木香枳术丸破滞气消饮食开胃进食消化痰涎木香枳实白术右每服五钱姜枣水煎服木香化滞汤治脾胃虚弱饮食停滞腹胀作痛或心下痞满不思饮食若忧怒饮食而致者尤宜用之木香红花橘皮当归稍柴胡草豆蔲甘草半夏枳实右每服三五钱姜水煎服补中益气汤四君子汤四物汤四七汤小柴胡汤八珍汤归脾汤二陈汤妇人血气小腹疼痛方论第十六妇人小腹疼痛由胞络受冷搏于血气结于小腹因虚发动故痛也愚按前症若气寒血结用葳灵仙散气滞血凝用当归散肝经血虚用四物汤加参术柴胡肝经湿热用龙胆㵼肝汤肝脾气虚用六君子汤加柴胡芍药肝脾虚寒用六君子汤加柴胡肉桂若兼呕吐加木香四肢逆冷再加炮姜附治验通府张孟威云其妹小腹痛服附子理中汤附子服过八十余枚此乃沉寒痼冷之甚不多有者附方葳灵仙散凡冷气滞血小腹疼痛或经行遇怒腹胀痛宜用之葳灵仙当归没药木香桂心右爲末每服一钱热酒调当归散凡血积小腹疼痛或因气逆月经不行肚腹作痛当归赤芍药刘寄生没药枳殻𤣥胡索右爲末每服一钱热酒调下四物汤六君子汤龙胆㵼肝汤附子理中汤妇人两脇胀痛方论第十七妇人两脇胀痛因脏腑虚弱气血不调风冷客于胞络相搏壅塞故也愚按东垣先生云胸脇作痛口苦舌干寒热往来发呕发吐四肢满闷淋溲便难腹中急痛此肝木之妄行也窃谓前症若暴怒伤血用小柴胡芎归山栀气虚用四物参术柴栀若久怒伤气用六君芎归山栀若气血俱虚用六味地黄丸若经行腹痛寒热晡热或月经不调发热痰咳少食嗜卧体痛用八珍柴胡丹皮若脇胀发热口渇唾痰或小便淋沥颈项结核或盗汗便血诸血失音用六味丸若两脇作胀视物不明或筋脉拘急面色青小腹痛或小便不调用补肝散若槩用香燥之剂反伤清和之气则血无所生诸症作焉丹溪先生云右脇痛用推气散小龙荟丸当归芦荟丸控涎丹抑青丸十枣汤皆病气元气俱实之剂用者审之附治验一妇人性急吐血发热两脇胀痛日晡益甚此怒气伤肝气血俱虚也朝用逍遥散倍加炒黒山栀黄栢贝母桔梗麦门冬夕以归脾汤送地黄丸而愈一孀妇内热晡热肢体痠麻不时吐痰或用清气化痰药㗋间不利白带腹胀用行气散血药胸膈不利肢体时麻此鬰怒伤肝脾而药益甚也予则朝用归脾汤以解脾鬰生脾气夕用加味逍遥散以清肝火生肝血百余剂而愈后因怒饮食日少肢体时麻此乃肝火侮土用补中益气加山栀茯苓半夏而痊又饮食失调兼有怒气肢体麻甚月经如注脉浮洪而数此脾受肝伤不能綂血而致崩肝气亏损阴血而脉大继用六君加芎归炮姜而血崩止又用补中益气加炮姜茯苓半夏而元气复更用归脾汤逍遥散调理而康附方葳灵仙散治冷气血滞两脇作痛人参紫荆皮散治心腹刺痛胸膈饱满不进饮食紫荆皮苍术石菖蒲香附子人参木香右爲末米煳丸桐子大每服三十丸食后姜汤下左金丸治肝火胸脇胀痛或发寒热或头目作痛或大便不实或小便淋秘或小腹疼痛及一切肝火之症黄连吴茱茰右爲末粥丸白术陈皮汤下当归龙荟丸治肝经实火胸脇胀痛或大便秘结小便澁滞凡属肝经实火皆宜用之当归龙胆草栀子仁黄连黄芩大黄芦荟青黛木香麝香右爲末用神曲煳丸桐子大每服二十丸姜汤下补肝散治肝肾二经气血亏损脇胀作痛或脇胀头晕寒热发热或遍身作痛经候不调当归山药五味子山茱茰肉黄茋川芎木𤓰熟地黄白术独活酸枣仁右爲末每服五钱枣水煎服小柴胡汤四物汤补中益气汤六君子汤六味丸八珍汤逍遥散归脾汤加味逍遥散妇人心腹胀满方论第十八妇人心腹胀满由心脾虚损邪气乗之此足少阴肾经之脉起于足小指贯肾络膀胱入肝肺出络于心若邪抟三经併结于脾脾虚则心腹胀满矣愚按前症脾胃虚痞用六君子汤脾胃虚寒者用人参理中汤鬰结气滞者用归脾汤肝侮脾土用六君柴芍脾气壅滞用平胃散肺气壅滞用紫苏饮宿食壅滞用养胃汤脾血虚痞用四物参术附治验一妇人胸膈不利饮食少思腹胀吞酸或用疏利之药反致中满不食予以爲脾土虚而肝木胜用补中益气汤加砂仁香附煨姜又以六君子加芎归桔梗而愈吴江史𤣥年母久病之后遇事拂意忽胸腹胀满面目微肿两腿重滞气逆上升言语喘促所服皆清气之剂不效予曰此脾肺虚寒也先用六君子汤一剂病势顿减后用补中益气加茯苓半夏干姜二剂形体顿安后以七情失调夜间腹胀乃以十全大补加木香治之而痊附方白术散治脾胃气滞心腹胀满不欲饮食白术草果诃子茯苓㯽榔桂心陈皮厚朴人参甘草右姜枣水煎服愚按前方治胸膈气滞饮食内停之良剂若脾血虚痞须用四物参术脾气虚痞须用四君芎归补遗治心腹胀满予尝独用厚朴姜汁炒每服五钱姜七片水煎温服不拘时候间服沉香降气汤得效此病气元气壅实之治法也附方平胃散治脾气壅滞胸腹不利或饮食不进停滞呕吐苍术厚朴陈皮甘草右姜枣水煎服人参养胃汤治脾气壅滞胸膈不利或饮食壅滞胸腹胀闷或兼外感风寒头痛呕吐等症四物汤六君子汤补中益气汤人参理中汤十全大补汤归脾汤紫蘓饮调中益气汤薛氏医案卷三十一薛氏医案卷三十二钦定四库全书薛氏医案卷三十二眀薛已订妇人良方妇人小便淋沥不通方论第一妇人淋沥由肾虚而膀胱热也盖膀胱与肾为表里主于水行于脬者为小便也若肾虚则小便频数膀胱热则小便淋沥甚则不通腹胀喘急当速治之愚按前症若膀胱热结用五淋散若脾肺虚热用补中益气汤加山药五味麦门若脾经鬰热用加味归脾汤若肺经郁火用黄芩清肺饮若肝经湿热用龙胆㵼肝汤血虚用加味逍遥散隂虚用六味丸加柴胡山栀大抵不渇而不利者热在下焦血分也用滋肾丸渇而不利者热在气分也用清肺饮尺脉数而无力者隂火盛而阳不能化也用六味丸滋肾丸为主尺脉浮而无力者阳气虚而隂气弱也用加减八味丸滋肾丸为主附治验一妇人素有前患内热体倦余以为肝火血少脾气虚弱用八珍逍遥二散兼服月余而小便利又用八珍汤而气血复一妇人患前症面青脇胀投之诸药不应予以为此肝经气滞而血伤用山栀川芎煎服数剂而愈一妇人小便不利小腹并水道秘闷或时腹脇胀痛余以为肝火用加味逍遥散加龙胆草四剂稍愈乃去胆草佐以八珍散加炒黑山栀兼服而瘥石韦汤治小便实热气滞淋沥石韦黄芩木通榆白皮葵子麦甘草右姜水煎服鸡苏散治血热淋沥鸡苏叶木通生地黄滑石刺蓟根右每服半两淡竹叶三七片水煎桃仁煎治血瘕小便如淋脐腹胀痛火府丹治心经积热小便澁及五淋生地黄木通黄芩右加蜜丸桐子大每服三十丸木通煎汤下许学士云一卒病渇日饮水斗许不食者三月心中烦闷时已十月余谓心经有伏热与火府丹数服越二日来谢云当日三服渇止又三服饮食如故此本治淋用以治渇可谓通变也一方牛膝一合水煎入麝香少许服之鄞县耿武尉梦得其内患淋下砂石剥剥有声甚为苦楚一服而愈附方滋肾丸治热在血分不竭而小便不利或肾虚足热腿膝无力不能履地又下焦隂虚小便不利肚腹肿胀或皮肤胀裂眼睛突出此神剂也知母黄栢肉桂右各另为末水丸桐子大每服二百丸空心百滚汤下黄芩清肺饮治肺热小便不利宜用此药清之黄芩山栀右水煎服不利加盐豉二十粒五淋散治膀胱有热水道不通淋沥不出或尿如豆汁或成砂石或如膏汁或热沸便血赤茯苓赤芍药山栀当归甘草右入灯心水煎服补中益气汤八珍汤加味归脾汤加味逍遥散龙胆㵼肝汤加减八味丸六味丸妇人脬转小便不利方论第二妇人脬转或内热传搏于胞或忍小便气逆于内以致小腹急痛不得小便甚者至死愚按前症不问男女孕妇转筋小便不利命在反掌非八味丸不能救余叅前后论主治附治验一妇人小便淋澁小腹胀闷胸满喘急诸药不应余视为转筋之症用八味丸一服小便如涌而安一妇人因欝怒小便滴沥渐至小腹肿胀痰咳喘促余用八味丸料煎服小便即利而痊一妇人素善怒小便淋沥不利月经不调半载矣或两脇胀闷或小腹作痛或寒热往来或胸乳作痛或咽喉噎塞或两脚筋挛或肢节结核面色青黄不泽形气日瘦左闗弦洪右闗弦数此欝怒伤肝脾血虚气滞为患朝用加味归脾汤以补脾气解脾欝祛肝火夕用滋肾丸生肝散滋肾水以生肝血抑肝火舒筋膜兼服月余而愈滋肾生肝饮山药山茱萸熟地黄泽㵼茯苓牡丹皮柴胡五味子白术当归甘草右水煎服葱白汤治气滞小便不通腹胀欲死橘皮葵子葱白右水煎分三服八味丸治脬转小便不通殊有神效但世所不用以致误人多矣滑石散治脬转小便数日不通滑石寒水石葵子右为末以水一斗煑至五升时服一升即利又方乱髪葵子车前子右为末每服二钱酒调下石韦汤治脬转小便不通治强忍小便致脬转尿不利困笃欲死滑石乱发灰右为末每服三钱桃白皮一觔细切熟杵入水三盏绞取汁调服千金翼用杏仁麸炒黄嚼细水送下立通一方皂角为末吹鼻内取嚏妇人小便数方论第三小便乃肾与膀胱主之盖肾气通于隂若二经虚而热乘之则小便澁滞虚则频数也愚按前症若肝经火动用逍遥散加龙胆草车前子膀胱火动六味丸加麦门五味肝肾湿热龙胆泻肝汤欝伤肝脾加味逍遥散加味归脾汤肝脾肺气虚补中益气加麦门五味肝经血虚加味逍遥散肾气虚败鹿茸散如不应用八味丸附治验一妇人患前症小便频数日晡热甚此肝脾血虚气滞而兼湿热也用加逍遥散加车前子而愈一妇人患前症发热烦躁面目赤色脉洪大而虚余谓此血虚发躁用当归补血汤数剂而痊一妇人久患前症泥属于火杂用寒凉止血之剂虚症悉具余曰此脾胃亏损而诸经病也当补中气为主遂以六君子补中二汤兼服两月余寻愈方药桑螵蛸散治肾气虚寒小便数少或时频数或夜间尤数桑螵蛸鹿茸牡蛎甘草黄茋右为末每服二三钱食前空心用姜汤调下日二服缩泉丸治脬气虚寒小便频数或遗尿不止小儿尤效乌药益智仁右为末酒煎山药末为煳丸桐子大每服七十丸盐酒或米饮下鹿茸散治肾气虚寒便溺数甚或夜间频数遗溺鹿茸桑寄生当归乌贼鱼骨龙骨白芍药附子桑螵蛸右为末每服二钱空心并食前用温酒调下作丸服亦可凡用附子重一两三四钱底平顶平周围有瓣者方是附方当归补血汤八味丸六味丸加减八味丸逍遥散加味逍遥散加味归脾汤六君子汤补中益气汤妇人遗尿失禁方论第四经云膀胱不利为癃不约为遗溺乃心肾之气失其常度也故有便道澁而遗者有失禁而不知自遗者亦有生产伤膀胱不时而遗者有脬寒臓冷遗而不知者愚按内经曰胞移热于膀胱则癃溺血膀胱不利为癃不约为遗溺注曰膀胱为津液之府水注由之然足三焦脉实约下焦而不通则不得小便足三焦脉虚不约下焦则遗溺也灵枢经曰足三焦者太阳之别也并太阳之正入络膀胱约下焦实则闭癃虚则遗溺窃谓前症若肝肾虚热挺孔痿痺用六味丸如不应用加减八味丸阳气虚惫膀胱积冷用鹿茸丸如不应用八味丸若脾气虚弱不能禁止用补中益气汤加山药山茱五味若肺气虚寒前汤加桂附此症属虚热者多眞寒者少治宜审察附治验一妇人小便自遗或时不利日晡益甚此肝热隂挺不能约制用六味丸料加白术酒炒黑黄栢七分知母五分数剂诸症悉愈若误用分利之剂愈损真隂必致不起一老妇患前症恶寒体倦四肢逆冷余以为阳气虚寒用补中益气加附子三剂不应遂以参附汤四剂稍应仍以前药而安附子计用四枚人参三斤许一妇人病愈后小便出屎此隂阳失于传送名大小肠交也先用五苓散二剂而愈又用补中益气汤而安鹿茸丸治阳气虚寒小便白浊滑数不禁或脐腹隂冷大便不实鹿茸椒红桂心附子牡蛎补骨脂石斛肉苁蓉鸡䏶胵沈香桑螵蛸右为末酒煳丸桐子大每服三十丸空心温酒下秘元丹治阳气虚小便不禁或夜多小便频数白龙骨诃子缩砂右为末糯粥丸桐子大每服五十丸空心盐酒下又方鹿角镑炒为末每服三五钱空心热酒调下又方鸡䏶胵炙为末每服二三钱空心酒调下日二三服又方桑螵蛸酒炒为末每服二钱空心姜汤调下附方六君子汤补中益气汤六味丸加减八味丸八味丸参味汤五苓散妇人小便出血方论第五心主于血通行经络循环臓腑若得寒则凝澁得热则妄行失其常道则溢渗于脬则小便出血也愚按前症肝经血热者加味逍遥散怒气血伤者加味逍遥散调送髪灰若肝经风热用前散送子芩丸气血俱虚者八珍散送髪灰膏粱积热者清胃散加槐花甘草风热伤胃者四君子加防风枳殻胃气不䏻摄血者补中益气汤郁结伤脾不能摄血者济生归脾汤附治验一妇人尿血因怒寒热或头疼或脇胀此肝血虚而肝火盛用加味逍遥散而血胀止补中益气加蔓荆子而头痛痊后郁怒腹痛尿血仍用前散加龙胆草并归脾汤治之将愈又因饮食所伤复作心忡不宁彻夜不寐仍用前汤而痊一妇人尿血面黄体倦饮食不甘晡热作渇此脾胃气虚不能摄血归经用补中益气以补胃气用归脾汤以解郁结更用加味逍遥散以调养肝血而痊一妇人小便出血服四物蒲黄之类更加发热吐痰加芩连之类又饮食少思虚症蜂起肝脉弦而数脾脉弦而缓此因肝经风热为沈隂之剂脾伤不能统摄其血发生诸臓而然也余用补中益气汤六味地黄丸而痊鹿茸散治劳损尿血发热内热或寒热往来口干作渇鹿茸当归熟地黄葵子蒲黄续断右为末每服二钱酒调下髪灰散治起居所伤小便尿血或忍尿脬转脐下急痛小便不通又治肺疽心䘐内崩吐血舌上出血用乱髪烧灰右每服二钱以米醋汤调服生地黄散治血热小便出血生地黄黄芩阿胶栢叶右水煎服当归散治血分有热小便出血或时尿血当归羚羊角赤芍药生地黄刺蓟叶右水煎服又方治血分有热用生地黄杵取汁每用一小盏日三服又方治血分有热小便尿血用炒蒲黄末每服二钱温酒调下滚汤亦可又方肾虚鹿角胶二两炙黄为末作二服长流水调附方八珍散加味逍遥散归脾汤子芩丸清胃散四君子汤补中益气汤妇人大便不通方论第六夫大便不通者由臓腑不调寒热之气结于肠胃或经水过多内亡津液宜用三脘散或四物加青皮或七宣丸麻仁丸选而用之愚按前症或大肠津血干涸或血虚火铄不可计其日期饮食数多必待腹满胀自欲去而不能者乃用猪胆汁润之若妄服苦寒辛散之剂元气愈伤或通而不止或成中痞之症大抵血虚火燥用加味逍遥散气血俱虚用八珍汤燥药伤血用四物连翘甘草尅伐伤气用四君川芎当归内热作渇饮汤脉实用竹叶黄茋汤内热作渇饮冷脉濇用四物送润肠丸肝胆尅脾土而不能输送用小柴胡加山栀郁李仁肠胃气虚而不能传送用补中益气加芍药厚味积热而秘结用清胃散加芍药其有热燥风燥阳结隂结皆不宜损中气治者审之附治验一妇人痰喘内热大便不通两月不寐脉洪大重按㣲细此属肝脾肾亏损朝用六味丸夕用逍遥散各三十余剂计所进饮食百余碗腹始痞闷正前所谓血虚火铄也以猪胆汁导而通之用十全大补汤调理而安通神散治大便实热不通其证心腹胀痛手不得近心胸烦闷而欲饮食者大黄芒硝槟榔桃仁郁李仁右为末每服二钱粥饮调大麻仁丸治肠胃风结大便常秘而欲饮食者大麻仁大黄㯽榔木香枳殻右为末入麻仁炼蜜丸桐子大每服二十丸温水下皂角丸治大肠经有风大便秘结而不坚实者皂角枳殻右为末炼蜜丸桐子大每服七十丸空心米饮下苏麻粥顺气滑肠用紫苏子麻子仁水研取汁煑粥食之润肠丸治伏火风热大肠干燥若因失血或因肾虚当滋肾水最忌此丸麻子仁桃仁羌活当归尾大黄皂角仁秦芃右另研为末炼蜜丸每服五十丸空心白汤送下如直肠干澁用猪胆汁导之亦忌前药附方加味逍遥散八珍汤补中益气汤四物汤四君子汤竹叶石膏汤小柴胡汤清胃散疮科竹叶黄茋汤妇人老弱风人便秘戒用利药方论第七初虞世云肺主气肺气不降则大肠不能传送宜用杏仁枳殻诃子等药若老弱风人津液短少大便秘澁用胡麻杏仁麻仁阿胶皂角之类每见用駃利之药大便虽通精血复伤反致他病一男子病风淫末疾或用駃药利之患肺痿咯脓血至大便不通而死惜哉愚按前症若胃强脾弱津液不得四布但输膀胱小便数而大便难者用脾约丸若隂血枯藁内火燔灼脾肺失传大便秘而小便数者用润肠丸此丸若用之于热甚气实与西北禀厚者无有不效若用于东南及虚热而气血不足者则脾愈弱而肠愈燥反致虚痞矣此东垣先生之治法也其搜风顺气丸中贵及西北人用之多效东南人用之无不致害附治验一老妇大便欲去而难去又不坚实腹内或如故或作胀两闗尺脉浮大余以为肠胃气血虚弱每服十全大补汤加肉苁蓉去后始快若间二三日不服腹内仍胀大便仍难搜风顺气丸治痔漏肠风风热闭结元气充实者车前子大麻子大黄牛膝郁李仁兎丝子枳殻山药右为末炼蜜丸桐子大每服三十丸空心白汤送下子和脾约丸麻仁枳殻厚朴芍药大黄杏仁右为末入杏仁膏炼蜜丸梧子大每服三二十丸空心用滚汤送下内杏仁研烂妇人泄痢秘结方论第八经云春伤于风夏必飱泄盖木刑土也土不能渗泄则木气胜故津液燥而秘不可专以风治张氏母年七十患痢频数腰脚拘挛百方不愈用蒺藜酸枣仁治之即愈黄鲁直苦祕结亦用前药而愈故受症有不同也愚按前症若因足三隂亏损发热作渇胸膈不利饮食善消面带阳色脉洪而虚肢体倦怠者用补中益气汤六味地黄丸脾肺气虚补中益气汤脾经郁结用加味归脾汤气血俱虚者八珍加肉苁蓉肾经津液不足者六味地黄丸胃火消铄津液竹叶黄茋汤肝木侮土小柴胡加山栀郁李仁枳殻膏粱积热清胃散加山栀郁李仁枳殻若燥在直肠用猪胆导之附治验一老妇大便月余不通痰喘内热不得就枕脉洪大重按㣲细朝用六味丸夕用逍遥散各五十余剂计进饮食百余碗小腹始闷此火燥而消铄也以猪胆汁润之用十全大补而安后仍不通用八珍倍加苁蓉常服而通治风人大便或祕皂荚子右为末蜜丸桐子大每服三十丸煎蒺藜酸枣仁汤空心下良久未利再服渐加至百丸以通为度蒺藜汤用蒺藜炒杵去刺三两酸枣仁炒香一两每用五钱水一盏煎七分去滓送下前丸大五柔丸治臓气不调大便难利或为秘结坚硬大黄枳殻白芍药葶苈牛脂苁蓉桃仁杏仁右和匀炼蜜丸桐子大米饮下三十丸日三服以和为度二仁丸安康郡太守苦风祕予处此方用之甚效杏仁麻仁枳殻诃子右用炼蜜丸桐子大每服二三十丸温水下未利増之蜜兊法用好蜜四五两石器中㣲火熬不住手搅候可丸以蛤粉涂手揑如指长三寸许入大孔内以手掩良久即通未通再作文潞公泄利求速效用石脂龙骨等药便祕累日甚苦余告曰此燥粪在直肠药所不及请以蜜导之下结粪四五十枚而愈通气散治虚人忧怒以致伤肺与大肠不能传送陈皮苏叶枳殻木通右水煎服皂角丸苏麻粥亦佳附方补中益气汤六味丸加味归脾汤八珍汤逍遥散加味逍遥散十全大补汤竹叶黄茋汤小柴胡汤清胃散妇人泄泻方论第九论曰泄泻之症因肠胃虚冷而邪气乘之经云春伤于风夏必飱泄盖风伤肝肝木旺而尅脾土属外因也若七情不平臓气受伤属内因也若饮食生冷伤脾属不内外因也大法寒者温之热者凉之滑者澁之湿者燥之愚按前症若生冷所伤用六君木香砂仁辛热所伤用二陈炒连山栀面食所伤用六君神曲米食所伤用六君谷蘖饮食不时而伤用四君子汤饮食过多而伤用六君子汤饮食停滞人参养胃汤脾气虚弱者六君升麻柴胡脾气虚寒六君木香炮姜肝木乘脾者六君柴胡芍药肝火尅脾者六君芍药山栀中气虚而下陷者补中益气汤欝结伤脾者济生归脾汤肾气虚者五味子散脾虚者二神丸脾肾虚者四神丸命门火衰者八味丸眞阳虚败者固真丸仍与滞下方叅用附治验侍御沈东江之内停食腹痛作泻以六君加木香炮姜而愈后复作传为肾泄用四神丸而安侍御徐南湖子室泻属肾经不信余言专主渗泄以致不起一妇人年踰五十不食夜饭五更作泻二十年矣后患痢午前用香连丸午后用二神丸各二服而痢止又以二神丸数服而食夜饭不月而形体如故吴江史𤣥年母素有血疾殆将二纪平居泄㵼饮食少思面黄中满夏月尤甚治血之药无虑数百剂未尝少减余以为脾肾虚损用补中益气汤送二神丸复用十全大补汤煎送前丸食进便实病势顿退若泥中满忌参术痰痞忌熟地便泄忌当归皆致误事桂香丸治虚寒滑泄腹痛或呕吐不食手足逆冷附子肉荳䓻丁香桂心白茯苓木香白干姜右为末米煳丸桐子大每服五十丸空心米饮下胃苓散治脾胃所伤吐泻不止水谷不分即五苓散合平胃散右每服五七钱用姜枣水煎空心服仍节饮食木香散治臓腑虚寒下泄米谷口舌生疮或呕吐不食木香破故纸良姜缩砂厚朴赤芍药橘红桂心白术胡椒吴茱萸肉荳䓻槟榔右为末每服三钱用猪肝四两批薄以药掺拌量入水醋盐葱姜煑干空心顿食或丸桐子大每服百丸粥饮下日三服府博赵宜人患泄泻诸药无效诊之曰此肝肾虚也服前散而愈经曰洩痢前后不止肾虚也又曰诸厥固泄皆属于下下谓下焦肝肾之气也门户束要肝之气也肝气厥而上行故下焦不能禁固而泄痢肾为胃闗门户不要故仓廪不藏也香连丸治痢疾并水泻暑泻腹痛不问赤白神効黄连吴茱萸右先将二味用热水拌和入磁器内置热汤顿一日同炒至黄连紫黄色去茱用连为末每末四两入木香末一两淡醋米饮为丸桐子大每服二三十丸滚汤下久痢中气下陷者用补中益气下中气虚者用四君子下中气虚寒者加姜桂三黄丸治热痢腹痛或口舌生疮咽喉齿痛及一切实火之症黄芩黄连黄栢右各另为末水煳丸桐子大每服七八十丸白汤下芍药汤治热痢便血后重经日溲而便脓血此气行而血止也行血则便自愈调气则后重自除芍药当归黄连槟榔木香甘草桂黄芩右每服半两水煎如不减加大黄此症多有因中气虚弱脾气郁结者治当审察二神丸治脾肾虚弱侵晨五更作泻或全不思食或食而不化大便不实神效破故纸肉荳䓻右为末用大红枣四十九枚生姜四两切碎同枣用水煑熟去姜取枣肉和药丸桐子大每服五十丸空心盐汤下五味子散治肾经虚弱大便不实或夜间或五更泄漏五味子吴茱萸右为末每服二钱空心米饮调下其效如神米煳为丸亦可白术芍药汤治脾经受湿水泄注下体重腹满形体倦怠不欲饮食或暴泄无数水谷不化白术芍药甘草右水煎服茯苓汤治湿热泄泻或饮食伤泻白术茯苓右用水煎食前服一方有芍药等分名白术散渗湿汤治寒湿所伤身重腰冷如坐水中或小便秘澁大便溏泄此症多因坐卧湿地或隂雨所袭而致苍术白术甘草干姜茯苓陈皮丁香右每服四五钱枣水煎防风芍药汤治飱泄身热脉弦腹痛及头痛防风芍药黄芩右用水煎服六君子汤四君子汤补中益气汤人参养胃汤十全大补汤济生归脾汤八味丸东垣补真丸妇人脇热下痢方论第十论曰下利赤黄米谷不化作渇呕逆小便不利心胸烦躁脉虚大而数此胃经虚热津液不分併于大肠所致先用五苓散次用玉粉丹四味阿胶丸主之愚按前症若胃气虚弱用补中益气汤肝木侮脾土用六君子汤郁结伤脾土用归脾汤命门火衰用八味地黄丸余㕘各论主之附治验一妇人五月间患痢日夜无度小腹坠痛发热恶寒余以为脾气虚弱用六君子汤送香连丸二服渐愈仍以前汤送四神丸四服全愈至七月终怠惰嗜卧四肢不収体重节痛口舌干燥饮食无味大便不实小便频数洒淅恶寒悽惨不乐此肺之脾胃虚而阳气不伸也用升阳益胃汤而痊玉粉丹蛤粉硫黄右为末米煳丸桐子大每服五十丸用米饮下四味阿胶丸黄连赤茯苓芍药阿胶右为末以醋丸桐子大每服三十丸食前米饮下附方补中益气汤六君子汤归脾汤八味丸妇人滞下方论第十一经云春伤于风夏生飱泄盖风喜伤肝然春时肝木反克脾土以致滞下赤白里急后重先服神术散次用五苓散之类烦渇腹痛小便赤澁脉洪数为热用白头翁汤之类脉虚弱为伏暑用香薷散之类如风邪下血用胃风汤腹痛呕逆手足俱冷六脉㣲细为臓腑虚寒急服四顺附子汤灸气海丹田二穴久痢肠滑用理中汤加肉果诃子或十全大补加木香肉果之属若一方一郡所患相类者乃属疫症愚按东垣云太隂经受湿水泻变脓血脾传于肾者谓之贼邪难愈先痢而后泻者谓之㣲邪易痊若厥隂经下痢脉沈迟手足厥逆用麻黄小续命汤汗之若身冷自汗小便自利脉㣲呕吐用浆水散温之若脉疾身动下迫声响用白术芍药汤脉沈身静饮食不入用姜附汤身体沈重四肢不举用术附汤窃谓前症若饮食停滞用六君子汤以补脾胃消饮食若胃气下流用补中益气汤以补脾胃升元气若风伤肠胃宜用神术散以补脾胃解外邪若痰积中焦宜用六神丸以补脾胃化痰滞大凡脾胃虚弱宜补中气调饮食附治验一老妇食后因怒患痢里急后重肛门脱下此脾气下陷用大剂六君加附子肉䓻煨木香各一钱吴茱五分骨脂五味各一钱五分二剂诸症悉退惟小腹胀闷此肝气滞于脾也与调中益气加附子木香五分四剂而愈后口内觉醎此肾虚水泛与六味地黄丸二剂顿愈又以饮食失宜大便不实四肢逆冷此脾胃复伤与六君加附子五分八味丸而愈先太宜人仲夏患痢腹痛去后无度烦渇饮汤手按腹痛稍止脉鼓指而有力此真气虚而邪气实也急用人参五钱白术茯苓各三钱陈皮炙草附子升麻各一钱服之即睡觉而索食脉症顿退再剂而安此取症不取脉也其时同患是症服痢药者俱致不起惜哉神术散治春伤于风夏生飱泄或伤风头痛项背拘急鼻流清涕苍术藁本川芎羌活粉草细辛右用姜水煎服欲发汗加葱头四顺附子汤生附子白干姜甘草人参右每服四五钱水煎吐泻腹痛加肉桂半两小便不利加茯苓半两若体寒自汗手足逆冷六脉虚弱背寒面垢或面如涂油齿干烦闷躁渇引饮此为伏暑宜用小柴胡汤五苓散酒蒸黄连丸加减参附汤治寒痢阳气脱陷呕吐不食手足俱冷大附子大人参丁香右用姜十片米一撮水一钟煎服如不应再加之治禁口痢甚妙石莲肉为末每服二钱陈米饮调下又方干山药半生半炒黄为末不拘时用米饮调下附方胃风汤治风冷乘虚客于肠胃以致水谷不化泄泻注下或肠胃湿毒下如豆汁或下瘀血人参白茯苓芎䓖肉桂当归白芍药白术右每服三二钱入粟米数粒水煎空心食前热服水煮木香丸治久痢里急后重日夜无度其效如神罂粟殻青皮甘草诃子当归木香右为末炼蜜丸弹子大每服一丸水煎化空心服戊巳丸治胃经受热泄痢不止或饮食不入腹痛不止黄连吴茱萸白芍药右为末面煳丸桐子大每服三十丸米饮食前下真人养臓汤治下痢赤白里急后重腹痛脱肛粟殻人参白术肉桂诃子皮当归木香肉豆蔲白芍药甘草右每服四钱用水煎臓寒加附子一两升阳除湿防风汤如大便闭塞或里急后重数至圊而不能便或有白脓或兼下血此郁结而不通也以此汤举其阳则隂气自降矣慎勿利之苍术防风白术白茯苓白芍药先将苍术用水一钟半煎至一钟内诸药同煎至八分食前热服夫饮食入胃其气上升输精心肺然后下降若脾胃有伤不能上升下流肾肝而成泄利法宜升补中气不可疏下此东垣发前人所未论也调中益气汤夫脉弦洪缓而沈按之中下不得一澁其证四肢满闭肢节烦疼难以屈伸身体沈重烦心不安忽肥忽瘦四肢懒倦口失滋味大小便清利而数或上饮下便或大便澁滞夏月飱泄或便后见血或下白脓胸满短气咽膈不通嗜睡无力饮食少思麻黄续命汤防风杏仁麻黄人参黄芩甘草芍药防巳肉桂附子右每服半两用姜水煎白术芍药汤治太隂脾经受湿水泄注下体重㣲满困弱无力不欲饮食或暴泄无数水谷不化宜此汤和之白术芍药甘草右每服一两水煎浆水散治暴利如水周身汗出一身尽冷脉㣲而弱气短难言甚者吐血此为恶病急用此药缓则不救半夏附子干姜肉桂甘草良姜右为末每服三五钱浆水煎和滓热服不应加之姜附汤治霍乱转筋手足厥冷或吐逆身冷脉㣲急用此药救之干姜附子右每服半两水煎术附汤治下痢脾气脱陷肢体不动汗出身冷气短喘急或呕吐不食等症须急用之白术生附子右为末每服五钱姜枣水煎和柤服如不应倍用之六神丸治食积赤白痢疾或腹痛不食或久而不止神曲麦芽茯苓枳殻木香黄连右为末用神曲煳丸桐子大每服五十丸白汤送下香连丸六君子汤补中益气汤五苓散六味丸八味丸妇人痢后呕哕方论第十二滞下咳逆呕逆古人谓之哕此胃气虚寒之危症也用橘皮干姜汤半夏生姜汤丁香柿蒂汤热证欬逆用小柴胡汤橘皮竹茹汤尝治一痢欬逆脉沈弱投退隂散两服而愈又一痢后咳逆灸期门穴三壮而愈愚按东垣云如泄痢而呕者胃气不和也上焦不和用生姜橘皮汤中焦不和用芎归桂苓下焦不和而寒治以轻剂热甚而治以重剂亦有胃火上冲而呕者有积滞而呕者有隂虚而呕者丹溪云下痢吃逆自下冲上属火之象古方悉以胃弱言之殊不知胃弱者脾隂弱也故久病变之乃胃弱脾寒之危症用半夏一两生姜半两或理中汤加枳殻茯苓半夏不效更加丁香柿蒂各十枚胃热咳逆用橘皮竹茹汤别病忽然而致半夏茯苓汤加枳实半夏木香调气散最佳附治验一妇人痢后呕哕服降火化痰等剂愈甚脉洪大按之虚细作渇饮汤诸药到口即呕余以为脾胃虚寒不能司纳以参术炮姜末各一钱以饭作丸米饮不时过三五粒至三两许闻药不呕乃以六君加炮姜三十余剂而安一妇人患前症饭食少思胸腹膨胀大便不实所见之症悉属虚寒假热遂朝用补中益气汤加炮姜木香夕用六君子送四神丸渐愈又用八味丸料煎送四神丸而痊一妇人因怒呕哕时或昏愦口噤或时举体肉动其面色或青或赤余以为肝火炽盛脾土受侮用小柴胡汤加山栀钓藤治之渐愈又用加味归脾逍遥二药调理而痊橘皮干姜汤治胃寒呕哕不食或吐痰腹痛兼泻橘皮通草干姜桂心甘草人参右水煎服橘皮竹茹汤治哕逆橘皮竹茹甘草人参半夏右姜枣水煎猪苓汤治咳而呕渇心烦不得眠猪苓赤茯苓泽㵼阿胶滑石右水煎服半夏汤治哕欲死半夏生姜右水煎为二服丁香柿蒂汤治欬逆丁香柿蒂右水煎热服生姜橘皮汤治呕哕手足厥冷橘皮生姜右水煎服退隂散治隂毒伤寒手足逆冷或逆咳不止脉沈细头痛腰重急进三服若伤冷每服一字入正元散内同煎入盐一捻干姜川乌右每服一钱盐一捻水煎仓廪汤治痢疾心烦手足温头痛此热毒上冲宜用此汤即败毒散每服四五钱入陈仓米百粒姜五片枣一枚煎若脉㣲弱或胸腹虚胀手足厥冷或因服罂粟乌梅过多以致作呕者宜用山药半生半炒为末米饮调下日二三服附方木香调气散治气滞呕吐或胸膈不利心服刺痛饮食不思木香白豆蔲丁香檀香藿香甘草砂仁右为末每服二钱白汤调服半夏茯苓汤补中益气汤竹叶石膏汤六君子汤八味丸妇人大便下血方论第十三妇人臓腑损伤风邪所入以致大便下血或如豆汁或腹中作痛若粪后下血其来逺粪前下血其来近逺近者言病在上下也若面无血色时寒时热脉浮弱按之如丝者是前症也愚按前症或饮食起居或六淫七情失宜以致元气亏损阳络外伤若膏粱积热加味清胃散怒气伤肝六君柴芍芎归郁结伤脾加味归脾汤脾气虚弱六君子汤思虑伤心妙香散大肠风热四物侧栢荆防枳殻大肠血热四物丹皮柴胡中气下陷补中益气茯苓半夏心脾不能摄血必补脾肺之源举下陷之气附治验一妇人下血不已面色痿黄四肢畏冷此中气下陷用补中益气汤送四神丸数服而愈张淑人下血烦躁作渇大便重坠后去稍缓用二黄汤加大黄至四两方应后用三黄汤又二十余剂而愈此等元气百中一二韩地官之内脾胃素弱因饮食停滞服尅伐之剂自汗身冷气短喘急腹痛便血或用诸补剂皆不应余用人参炮附子各五钱二剂稍应却用六君子每剂加炮附子三钱四剂渐安又用前汤每加附子一钱数剂乃瘥一妇人因怒胸痞饮食少思服消导利气之药痰喘胸满大便下血余用补中益气加茯苓半夏炮姜四剂诸症顿愈又用八珍加柴胡炒栀全愈一妇人瘀血腹痛便血见前加减四物汤治肠风下血侧栢叶荆芥槐花甘草枳殻生地黄当归川芎右姜水煎肠风黑神散治肠风下血腹疼后重或肛门脱出败棕木馒头乌梅粉草右水煎服愚按前二症若病久中气虚弱者必用培补脾胃为主地榆汤隂结便血地榆甘草缩砂仁右每服三钱水煎防风如神散治风热气滞粪后下血防风枳殻右每服三钱水煎愚按前二症若胃气虚不能统血而下用四君中气下陷用补中益气汤脾气郁结用归脾汤气血虚弱用八珍汤气血虚寒用十全大补汤治乆下血成片用头髪烧灰每服一二钱水调下妙香散治心气下血温酒调下附方加味清胃散四君子汤六君子汤四物汤补中益气汤八珍汤加味归脾汤二神丸四神丸三黄丸妇人痔瘘方论第十四妇人痔瘘因郁怒风热厚味膏粱所致其名有五肛边如乳出脓者为牝痔肿胀出血者为牡痔痒痛者为脉痔肿核者为肠痔登厮出血者为血痔治宜审之愚按前症妇人多因胎产经行饮食起居六淫七情失调所致男子多因醉饱入房筋脉横解精气脱泄热毒乘虚而患或入房强固其精木乘火势而侮金或炙煿厚味隂虚湿热宜凉血润燥疏风溃后当养元气补隂精不愈即成痔漏有串臀串隂穿肠者其肠头肿块者湿热也作痛者风也便燥者火也溃脓者热胜血也大便作痛者润燥除湿肛门坠痛者泻火导湿小便濇滞者清肝导湿经云因而饱食筋脉横解肠澼为痔症属肝肾不足故用加味地黄及六味丸有效慎勿敷毒药及服寒凉之剂鼈甲散治五种痔漏脓血淋漓或肿痛坚硬下坠鼈甲露蜂房蛇蜕猬皮猪后悬蹄麝香右为末每服一钱空心生地黄煎汤调下更傅之又方热痛用寒水石朴硝为末以津调搽附方六味丸加味地黄丸妇人脱肛方论第十五夫脱肛者大肠之候也大肠虚寒其气下陷则肛门翻出或因产努力其肛亦然也愚按前症若大肠湿热用升阳除湿汤若血热用四物条芩槐花血虚用四物白术茯苓兼痔痛用四物槐花黄连升麻中风虚弱用补中益气芍药白术中气虚寒加半夏炮姜五味肾虚用六味丸虚寒用八味丸夫肺与大肠为表里肛者大肠之门肺实热则秘结肺虚寒则脱出肾主大便故肺肾虚者多有此症附治验一妇人脱肛用补中益气加味归脾各百余剂而愈后因分娩复脱仍以前药各二百余剂始愈姚和衆以铁粉𫝊之良集验方以生铁三斤水一㪷煮至五升取水洗日二次孙真人用虾蟆皮瓶中烧烟熏功效𤣥㣲一方用五倍子煎汤洗以赤石脂末掺上托入或脱长者以两床相并中空尺许以磁瓶盛汤令病人仰卧浸瓶中逐日易之収尽为度附方升阳除湿汤自下而上者引而竭之升麻柴胡防风神曲泽㵼猪苓苍术陈皮甘草大麦蘖右每服五钱水煎空心服胃寒肠鸣加益智仁半夏各半钱姜枣同煎四物汤补中益气汤六味丸八味丸妇人隂肿方论第十六妇人隂肿因胞胳素虚风邪客之乘于隂部血气相搏故也愚按前症若气血虚弱用补中益气汤举而补之肝经湿热用龙胆泻肝汤渗而清之若隂肿隂痒隂冷隂挺当与后论互相㕘看附治验一妇人隂中肿闷小便涩滞两脇作肿内热晡热月经不调时或寒热此因肝脾郁怒元气下陷湿热壅滞朝用归脾汤加柴胡升麻解郁结补脾气升元气夕用加味逍遥散清肝火生肝血除湿热各数剂诸症悉愈又用四君芎归丹皮调补肝脾而经水如期菖蒲散治月水涩滞隂间肿痛菖蒲当归秦芁右每服五钱入葱白水煎白矾散治隂肿坚痛白矾甘草大黄右为末水和用枣大绵裹内隂中日两换以愈为度附方补中益气汤龙胆㵼肝汤妇人隂痒方论第十七妇人隂痒为三虫在肠胃之间因臓虚而蚀隂中㣲则为痒甚则为痛也愚按前症属肝经所化当用龙胆泻肝汤逍遥散以主其内外以桃仁研膏和雄黄末或鸡肝纳隂中以制其虫附治验一妇人胸膈不利内热作渇饮食不甘肢体倦怠隂中闷痒小便赤濇此郁怒伤肝脾所致用归脾汤加山栀而愈复因怒患处并小腹胀痛用小柴胡加山栀芎归芍药痛止用逍遥散加山栀而愈又因劳役患处肿胀小便仍濇用补中益气加山栀茯苓丹皮而痊一妇人隂内痛痒不时出水食少体倦此肝脾气虚湿热下注用归脾汤加丹皮山栀芍药柴胡生草主之而安一妇人隂内痒痛内热倦怠饮食少思此肝脾郁怒元气亏损湿热所致用参茋归术陈皮柴胡炒栀车前升麻芍药丹皮茯苓而瘥若隂中有虫痒痛亦属肝木以桃仁雄黄研纳隂中以杀之仍用清肝解热之药有以鸡肝纳之者乃取虫之法也一方捣新桃叶绵裹纳隂中日三两易龙胆泻肝汤逍遥散妇人隂冷方论第十八妇人隂冷因劳伤子臓风冷客之用五加皮干姜丹参蛇床子熟地黄杜仲各三两钟乳粉四两天门冬一两地骨皮二两酒十五升渍二宿每服一盏空心食前饮之愚按前症属肝经内有湿热外乘风冷所致若小便涩滞或小腹痞痛用龙胆㵼肝汤若内热寒热或经候不调用加味逍遥散若寒热体倦饮食少思用加味四君子若郁怒发热少寐懒食用加味归脾汤附治验一妇人隂中寒冷小便黄涩内热寒热口苦脇胀此因肝经湿热用龙胆汤祛利湿热用加味逍遥散调补血气而安一妇人所患同前更寒热呕吐两股肿痛先用小柴胡加山栀一剂寒热呕吐顿止次用龙胆泻肝汤一剂肿痛顿消一妇人隂中寒冷小便澄清腹中亦冷饮食少思大便不实下元虚寒治以八味丸月余饮食渐加大便渐实又月余诸症悉愈八味丸治血弱不能荣养臓腑津液枯涩风寒客于子臓以致隂冷愚按此丸果系肝脾肾虚殊有神效附方小柴胡汤龙胆㵼肝汤加味逍遥散加味归脾汤加味四君子汤妇人隂挺下脱方论第十九妇人隂挺下脱或因胞络伤损或因子臓虚冷或因分娩用力所致愚按前症当升补元气为主若肝脾郁结气虚下陷用补中益气汤若肝火湿热小便清滞用龙胆㵼肝汤附治验一妇人隂中突出如菌四围肿痛小便频数内热晡热似痒似痛小便重坠此肝脾欝结盖肝火湿热而肿痛脾虚下陷而重坠也先以补中益气加山栀茯苓车前子青皮以清肝火升脾气更以加味归脾汤调理脾胃外以生猪脂和藜芦末涂之而収一妇人隂中挺出五寸许闷痛重坠水出淋小便濇涩夕与龙胆泻肝汤分利湿热朝与补中益气汤升补脾气诸症渐愈再与归脾汤加山栀茯苓川芎黄栢间服调理而愈后因劳役或怒气下部湿痒小水不利仍用前药即愈又方治前症用麻子仁研涂顶中自吸入即洗去附方补中益气汤龙胆㵼肝汤归脾汤加味归脾汤妇人隂中生疮方论第二十窃谓前症乃七情郁火伤损肝脾湿热下注其外症隂中出如蛇如菌或如鸡冠状或生虫湿痒或溃烂出水或肿闷坠痛其内症体倦内热经候不调或饮食无味晡热发热或胸脇不利小便痞胀或赤白带下小水淋濇其治法肿痛者四物汤加柴栀丹皮胆草湿痒者归脾汤加柴栀丹皮淋濇者龙胆泻肝汤白术丹皮渍腐者逍遥散山栀川芎肿闷坠痛者补中益气汤山栀丹皮佐以外治之法一妇人腐渍脓水淋漓肿痛寒热小便赤濇内热作渇肢体倦怠胸脇不利饮食少思余以为肝脾亏损用补中益气内柴胡升麻各用一钱加茯苓一钱山栀二钱数剂少愈又与归脾汤加山栀川芎茯苓三十余剂诸症悉退惟内热尚在再与逍遥散倍用山栀而愈一妇人素性急隂内痛小便赤濇怒而益甚或发热或寒热此肝经湿热所致用芎归炒栀柴胡苓术丹皮泽㵼炒芍车前炒连生草数剂渐愈乃去黄连泽㵼又数剂全愈附方四物汤补中益气汤逍遥散归脾汤龙胆㵼肝汤小柴胡汤女人交接伤丈夫头痛方第二十一愚按前症当用补中益气六味地黄以滋化源为主来复丹交接相伤四肢沈重头痛昏晕米饮下右每服五十丸附方补中益气汤六味丸女人交接辄血出痛方第二十二一妇人每交接出血作痛此肝火动脾而不能摄血用补中益气济生归脾二汤而愈若出血过多而见他症但用前药调补肝脾千金方治交接血出桂心伏龙肝右为末酒服钱许附方补中益气汤济生归脾汤妇人交接他物所伤方第二十三一妇人交接出血作痛发热口渇欲呕或用寒凉之药前症益甚不时作呕饮食少思形体日瘦余曰症属肝木而药复伤脾所致也先用六君加山栀柴胡脾胃健而诸症愈又用加味逍遥散而形气复一妇人隂肿下坠闷痛出水胸腹不利小便频数内热晡热口苦耳鸣此肝脾火症用小柴胡加车前胆草苓术升麻二剂稍愈又用加味逍遥加升麻数剂渐愈乃以加味归脾加升麻柴胡井补中益气加山栀数剂顿愈仍用加味逍遥加味归脾二药调理全愈一妇人患前症热痛或用寒凉败毒药饮食不入时欲作呕小腹重坠余谓此脾胃复损元气下陷先用补中益气加炮姜二剂重坠顿愈又加茯苓半夏二十余剂而愈乃以归脾汤少加柴胡升麻并六味地黄丸而康又方割鸡冠血涂之以赤石脂末掺之五棓子末亦良附方六君子汤补中益气汤加味逍遥散加味归脾汤归脾汤六味丸治小户嫁痛方第二十四愚按前症当従二十一论互相主治千金方疗小户嫁痛甘草生姜白芍药桂心右以酒二升煎三四沸服又方海螵蛸烧为末酒服方寸匕日三服又方小麦甘草等分煎汤洗甚效薛氏医案卷三十二薛氏医案卷三十三钦定四库全书薛氏医案巻三十三眀薛巳订妇人良方求嗣门陈无择求子论第一有夫妇则有父子婚姻之后必求嗣续故古人谓不孝有三无后为大者言嗣续之至重也凡欲求子当先察夫妇有无劳伤痼疾而依方调治使内外和平则有子矣愚按丹溪先生云人之育胎者阳精之施也隂血能摄之精成其子血成其胞胎孕乃成今妇人无子者率由血少不足以摄精也血之少也固非一端然欲得子者必须补其精血使无亏欠乃可以成胎孕若泛用秦桂丸之剂薰戕臓腑血气沸腾祸不旋踵矣窃谓妇人之不孕亦有因六淫七情之邪有伤冲任或宿疾淹留传遗臓腑或子宫虚冷或气旺血衰或血中伏热又有脾胃虚损不能营养冲任审此更当察其男子之形气虚实何如有肾虚精弱不能融育成胎者有禀赋元弱气血虚损者有嗜欲无度隂精衰惫者各当求其原而治之至于大要则当审男女之尺脉若左尺㣲细或虚大无力者用八味丸左尺洪大按之无力者用六味丸两尺俱㣲细或浮大者用十补丸又巢氏谓夫妻年命制克坟墓不利者理或有之若误用辛热燥血不惟无益反受其害治验一妇人月经淋愈而生子一妇人患阳气虚寒愈而生子一妇人患结核愈而生子一妇人禀弱经行腹痛愈而生子一妇人素虚弱患鹤膝风愈而生子一妇人患瘰愈而生子一妇人患茧蜃愈而生子褚尚书求男论第二建平孝王妃姬皆丽无子择民家未笄女子入御又无子问曰求男有道乎澄对曰合男女必当其年男虽十六而精通必三十而娶女虽十四而天癸至必二十而嫁皆欲隂阳完实然后交而孕孕而育育而子坚壮强夀今未笄之女天癸始至已近男色隂气早洩未完而伤未实而动是以交而不孕孕而不育而子脆不夀此王之所以无子也然妇人有所产皆女者有所产皆男者大王诚能访求多男妇人至宫府有男之道也王曰善未再期生六男夫老阳遇少隂老隂遇少阳亦有子之道也无子论第三又无子者其因有三一坟墓风水不利二夫妇年命相尅三夫妇疾病坟墓不利年命相尅此非药力可致若夫妇疾病必须药饵然妇人无子或劳伤血气或月经闭塞或崩漏带下右尺浮则为阳絶或尺㣲濇或少隂脉浮𦂳或尺寸俱㣲弱者皆致絶产若调摄失宜饮食不节乘风袭冷结于子臓亦令无子也千金翼求子方论第四论曰妇人之居幽阃类多血气不调胎姙生产崩伤之异比之男子十倍难疗其或七情失宜或饮食无度或胎疮未愈而遽合或登厠风入隂户便成痼疾若欲求子交感之时必天日晴眀神思清爽气血谐和与天徳福徳相合夫妇本命五行相生并本命帝旺而生者则夀而贤否则不可得也交㑹禁忌第五凡求子宜吉良日交㑹当避丙丁及弦望晦朔大风雨雾寒暑雷电霹雳天地昏冥日月无光虹蜺地动日月薄蚀及日月火光星辰神庙井灶圊厠冢墓尸柩之傍若交㑹受胎多损父母生子残疾夭枉愚顽不孝若交㑹如法则生子福徳智慧验如影响可不慎哉男子受胎时日法第六凡男女受胎皆以妇人经絶一日三日五日为男仍遇月宿在贵宿日若以经絶后二日四日六日泻精者皆女过六日皆不成胎又遇旺相日尤吉夜半入房生子者贤眀贵夀余时皆㓙推支干旺相日法第七春甲乙夏丙丁秋庚辛冬壬癸春寅夘夏己午秋申酉冬亥子推每月宿日第八正月初一初六初九初十十一十二十四二十一二十四二十九日二月初四初七初八初九初十十二十四十九二十二二十七日三月初一初六初七初八初十十七二十二十五日四月初三初四初五初六初八初十十五十八二十二二十八日五月初一初二初三初四初五初六初十十二十三十五十六二十二十五二十八二十九三十日六月初一初三初十十三十八二十三二十六二十七二十八二十九日七月初一十一十六二十一二十四二十五二十六二十七二十九日八月初五初八十三十八二十一二十二二十三二十四二十五二十六日九月初三初六十一十六十九二十二十一二十二二十四日十月初一初四初九十四十七十八十九二十二十二二十九日十一月初一初六十一十四十五十六十七十九二十六二十九日十二月初四初九十二十三十四十五十七二十四二十七日若春合甲寅乙夘夏合丙午丁巳秋合庚申辛酉冬合壬子癸亥与上件月宿日合者佳求子服药须知第九论曰夫人求子服药须知次第男服七子散女服盪胞汤紫石英门冬丸及坐导药则无不效矣七子散主丈夫气虚精衰少无子牡荆子五味子兔丝子车前子蓂子山药石斛熟地黄杜仲鹿茸逺志附子蛇床子川芎山茱萸天雄桂心白茯苓牛膝人参黄茋巴㦸苁蓉钟乳粉右为末每服钱许日二服酒调一方加覆盆子二钱庆云散主丈夫阳气不足不能施化覆盆子五味子兔丝子白术石斛麦门冬天雄紫石英桑寄生右为末食后酒服钱许日三服或米饮调冷去桑寄生加细辛四两阳事少去石斛加槟榔十五箇盪胞汤治妇人全不产育朴硝牡丹皮当归大黄桃仁细辛厚朴苦梗赤芍药人参茯苓桂心甘草牛膝陈皮附子䖟虫水蛭右每服六钱酒水合盏半煎日三服夜一服少顷下血脓力弱者用一二服恶物不尽方用坐导药坐导药治妇人全不产及断续更服盪胞汤皂角吴茱萸当归大黄晋矾戎盐川椒五味子细辛干姜右为末以绢袋盛如指状入隂中如欲小便去之一日仍易之如子宫有冷水天隂则痛须候下尽而止药每日早晩用苦菜煎汤薰洗着药后一日服紫石英丸紫石英丸紫石英天门冬紫葳牡蒙粉草桂心川芎巻栢乌头熟地黄辛夷仁禹余粮当归石斛乌贼骨牛膝薯蓣桑寄生人参牡丹皮干姜厚朴续断食茱萸细辛栢子仁右为末蜜丸桐子大每服二十丸温酒下续嗣降生丹治妇人五臓虚损子宫冷惫不能成孕当归桂心龙齿乌药益智杜仲石菖蒲吴茱萸茯神牛膝秦艽细辛桔梗半夏防风白芍药干姜附子川椒牡砺右为末用糯米煳丸桐子大每服三十丸至百丸空心淡醋温酒盐汤任下日二服及治男子精寒不固阳事衰弱白浊梦泄妇人带下寒热诸虚百损盗汗气短预服此药者无不感应愚按前五方多慓悍之味治当审察病因不可轻用又秦桂养真白薇茱萸地黄紫英石阳起石暖宫济隂丹汤药数方尤为慓悍不可轻服未敢悉录窦禹钧夜梦其亡祖父谓之曰汝縁无子又且不夀宜修善行自是佩服乃训复梦祖父谓曰汝名挂天曹以有隂徳特延筭三纪𦙍钖五子悉皆荣显张庆司狱惟务方便年五十始生子亨有一道人丐于门谓庆曰汝本无嗣今闻婴儿声非若子乎庆曰偶得一子道人曰信乎隂徳未易量尔之积累善事非一朝一夕今不但有嗣又喜子孙文学之贵宜善保之后果如其言冯商其妻每劝置妾商取一女已成闻其父因官纲运欠折鬻女以偿之商恻然不忍犯更益以资装送还其父眀年生冯京后登状元马黙未有嗣知登州日奏活沙门岛罪人不致枉死一日梦中见符使挟一男女乘空来其前唿曰尔本无嗣以活人数多上帝特赐男女各一言讫不见果如其言时邦美之父老而无子置一妾对暗室悲泣问之乃曰父卒于官鬻妾欲办丧耳时遂携金偕往其家殡葬而归未㡬生邦美后举进士官至吏部袁韶父为郡吏年五旬置一妾乃宦家女也父殁家贫鬻而归葬袁知其故即送还更以嚢资益之眀年生韶既长为㕘知政事马涓之父无子置一妾闻其父丧官所无力归葬故鬻此女即日访其母而归之且厚资助夜梦一羽衣曰天钖尔子庆流涓涓眀年生一子因名曰涓既长及第人之无嗣或因丈夫阳气之不足不能施化或因妇人隂血衰惫百疾攻之以致然也故先贤立方垂训以启后人或者用计百端妾媵无数及皓首终身不能如其意者是皆心行有亏非命也苟能革心之非所行向善积徳累功施恩布惠则上天之报施自然庆流后裔此温隠居求嗣篇之所由作也予尝读圣朝为善隂隲书因览窦禹钧等数人所履皆言此事厯厯可鑑谨录附赘于此以为求嗣者劝诫之一助云可尔温隠居求嗣保生篇第十昔东京焦公三世无嫡嗣为商旅逰翫名山寻访至人问其因至京都遇一老僧声清而神朗谈论甚异焦怪而问之曰贫家三世无嫡嗣柰何僧曰无嗣者有三一祖宗无徳自身无行二夫妻年命恐犯禁忌三精神不守妻妾血寒焦公曰血寒有何法术愿闻一言僧曰先修徳后修身三年之后到台山当授异方説毕忽不见焦一遵其言后赴五台见一行童手持一书言曰老师传语大夫功成行满赐方药名续嗣降生丹依方服之当生富贵之子焦贠外子生子不肖亦赴五台见行童曰老师昨日见员外何必来问我但依尔父所行愚者自贤焦曰愚岂能贤乎行童曰昔窦氏五子皆不全形后行恩布徳悉登科第焦氏拜谢而归奉行雕板印施方书不及二十年子孙数人皆贵显后人収得此行状及方受持行用求药者获其子孙皆有徳行余躬受此方不敢缄黙併录篇论以告诸贤庶不致异方湮没耳正统间合肥人罗某年六十无子因连坐谪保安州为民将至居庸解者逃回罗赴闗自告或者曰放流絶域人所不堪今解者既去君可无往也罗曰吾罪本为人所累使予归复以此累人吾不忍也且皇法不可轻逭遂至州夜有二盗疑其有所携乃穿穴以取之其妻觉预置沸汤俟其入则沃之既穴二人将入罗起谕之乃去次日罗至市忽有二人俯伏道傍罗问之乃夜穿穴者也二人曰吾辈相戏㡬被伤殒赖公暁谕二命得生公所赐也后罗凡出外二人必为之守䕶未几罗妻卒妾生一子任延安守一女适隆庆衞指挥使王钦礼部尚书沈立斋云有二老一有子而富一无子而贫居址相邻因居髙冈其上有茔墓二老欲掘墓开窑以取利贫者以告其妻妻曰冈后有墓开以为窑不惟烧损地脉壊人风水且近坟穴不可为也遂已之富者开冈见尸则焚之后见骸骨甚多悉弃于水因致巨富乃起岑楼以蓄财物每夜家之眷属皆居于上去其梯以示贼不能犯不意贼有刘六者卒然昼至其属不及登楼者则投井而死其登楼者被焚而死人以为焚尸于火弃尸于水之报也其贫者后致巨富生一子益其家业云𢎞治间京师有黄刚者因无子每嵗夏秋修合痢疾药施之忽邻里于静夜闻人言黄公积善久矣送以一嗣后果有子𢎞治间有张某自太医院恩生仕至县尹老而无子在县笃于惜民已而陞为郡守民深感其惠在郡生子亦徳政之所致也正徳间夏诚字纯夫吴江县人锦衣衞籍中顺天府乡试任武城县尹爱民甚笃因忤上司遂归老于家旧民到京者懐其徳惠怜其清苦莫不以财帛助之垂老得子后有继其政者甚丰敛县民于中途刼之子女皆被其害黄善贫而无子佣工为业富民倪五命其开窑取土因锄土见尸棺以旧土揜之乃从逺地担土而归后倪贫而黄富亦开窑倪亦佣工于黄家黄甚惜之与之共食倪因患时疮为人憎弃遂投水而死黄闻之遂収其尸而殡之遂有子且继其富作善降祥信不诬矣窃闻之书曰惠迪吉从逆㓙惟影响又曰作善降祥作恶降殃子之有无自王宫至于庶民亦在乎隂徳而已岂可专泥于药哉薛氏医案巻三十三薛氏医案卷三十四钦定四库全书薛氏医案巻三十四眀薛巳订妇人良方胎教门姙娠总论第一巢氏病源论姙娠一月名胎胚足厥隂脉养之二月名始膏足少阳脉养之三月名始胎手心主脉养之当此之时血不流行形象始化未有定仪因感而变欲子端正庄严常口谈正言身行正事欲生男宜佩弦执弓矢欲生女宜佩韦施环珮欲子美好宜佩白玉欲子贤能宜看诗书是谓外象而内感者也四月始受水精以成其血脉手少阳脉养之五月始受火精以成其气足太隂脉养之六月始受金精以成其筋足阳眀脉养之七月始受木精以成其骨手太隂脉养之八月始受土精以成肤革手阳眀脉养之九月始受石精以成毛发足少隂脉养之十月五臓六腑闗节人神皆备此其大略也又五臓论有称耆婆者论一月如珠露二月如桃花三月男女分四月形象具五月筋骨成六月毛髪生七月逰其魂儿能动左手八月逰其魄儿能动右手九月三转身十月受气足更有颅𩕄经云一月为胎胞精血凝也二月为胎形成脴也三月阳神为三魂四月隂灵为七魄五月五行分五臓也六月六律定六腑也七月精开窍通光眀也八月元神具降真灵也九月宫室罗布以定生人也十月受气足万象成也今推究数説如五臓论者类皆浅鄙妄託其名至于三蔵佛书且涉怪诞漫不可考今按颅𩕄经三卷云中古巫方所撰其巢氏论姙娠至三月始胎之时欲谈正言行正事佩弦韦执弓矢施环珮佩白玉读诗书之类岂非胎教之理乎尝试推巢氏所论云姙娠脉养之理若厥隂肝脉也足少阳胆脉也为一臓腑之经余皆如此且四时之令必始于春木故十二经之养始于肝所以养胎在一月二月手心主心胞络脉也手少阳三焦脉也属火而夏旺所以养胎在三月四月手少隂手太阳乃心脉也以君主之官无为而尊也足太隂脾脉也足阳眀胃脉也属土而旺长夏所以养胎在五月六月手太隂肺脉也手阳眀大肠脉也属金而旺秋所以养胎在七月八月足少隂肾脉也属水而旺冬所以养胎在九月又况母之肾臓系于胎是母之真气子之所赖也至十月儿于母腹之中受足诸臓气脉所养然后待时而生此论奥㣲而有至理世更有眀之者亦未有过于巢氏之论矣余因述其説受形论第二巢氏论曰阳施隂化精气有余两胎有俱男俱女者道藏经云妇人月信止后一日三日五日值男女旺相日阳日阳时交合有孕多男若男女禀受皆壮则男子一或怯弱则少子颅𩕄经云阳盛发隂当孕成男六脉诸经皆举其隂又云三阳所㑹则生男三隂所㑹则生女葛仙翁肘后方云男従父气女従母气圣济经云天之徳地之气隂阳之至和流薄于一体四气而左动则属阳阳资之则成男因气而右动则属隂隂资之则成女易称干道成男坤道成女此男女之别也凡姙娠有疾投以汤药衰其大半而已使病去母安胎亦无损矣愚按东垣丹溪云经水断后一二日血海始净精胜其血感者成男四五日后血脉已旺精不胜血感者成女盖父精母血因感而㑹精之施也血能摄精故成子此万物资始于干元也血之行也精不能摄故成女此万物资生于坤元也隂阳交媾胚胎始凝所藏之处名曰子宫一系在下上有两歧一达于左一达于右精胜其血则阳为之主受气于左子宫而男形成精不胜血则隂为之主受气于右子宫而女形成此二先生之确论也若夫姙娠药饵宜禁当叅本门考之受形篇第三褚氏云男女之合二精交畅隂血先至阳精后冲血开裹精精入为骨而男形成矣阳精先入隂血后参精开裹血血入为本而女形成矣阳气聚面故男子面重溺死者必伏隂气聚背故女子背重溺死者必仰走兽溺死仰伏皆然隂阳均至非男非女之身精血散分骈胎品胎之兆父少母老产女必羸母壮父衰生男必弱古之良工首察乎此气受偏瘁与之补之补羸女则养血壮脾补弱男则壮脾节色羸女宜及时而嫁弱男宜待壮而婚此疾外所务之本不可不察也论胎教第四论曰胎教产图之书不可谓之迂而不加信然亦不可狎犯之方今俚俗之家与不正之属将息避忌畧不如仪或药毒不消或产于风露无产厄而子母均安者亦倖有之若保胎之法须多方豫养方无后患如隣家有所兴修亦或犯其胎气令儿破形殒命如刀犯者形必伤泥犯者窍必塞打击者色青黯系缚者相拘挛如此等验有如指掌不可不慎也孕元立本章第五有泰初有泰始混沌一判既见气矣故曰泰初既立形矣故曰泰始气初形始天地相因生生化化品物彰矣故曰大哉干元万物资始至哉坤元万物资生吴禔註云混沌未判则气形俱泯混沌既判则气形已分既见气矣是为太初既立形矣是为太始太初者凡有气之所本故天得之以统元气太始者凡有形之所本故地得之以统元形天地交泰相因为气形生生者得所以生化化者得所以化品物流行而形色名声彰矣大哉干元太初之所寓也故以万物之资始为言至哉坤元太始之所寓也故以万物资生为言惟万物资始资生于干坤故干元则兆象至坤元然后形无不成有生之初虽阳予之正育而充之必隂为之主薛左丞註隂阳离合论曰天覆地载万物方生未出地者命曰隂处名曰隂中之隂出地者命曰隂中之阳阳予之正隂为之主王氷谓阳施正气万物方生隂为之主羣形乃立字説始而生之者天地也育而克之者人也因形移易日改月化坤道之代终也列子周穆篇尹文先生曰因形移易谓之化庄子曰予方篇混元曰消息盈虚一晦一眀日改月化曰有所为而莫见其功易坤卦文言曰地道无成而代有终也地之承天其无成而有终也岂迫于不得已耶盖道之所在万物失之则死得之则生有生之类聴命于此故无成而代有终者以道言之也谓之姙阳既受始隂壬之也壬子谓之姙字説壬一阳也二隂也阳既受始隂壬之而谓之姙解曰壬阳水之干也位在亥子之间隂至亥极矣阳复受始而谓之姙于壬至子然后生谓之胞已为正阳隂包之也已正阳也而隂能包之隂与阳更用事故也已者孟夏之月于卦为干纯阳用事故诗谓之正月正月者正阳之月也隂方用事而为物之主则虽正阳亦在所包而退聴焉谓之坯未成为器犹云坯也説文瓦未烧者谓之坯胎妇孕一月也字説坯未成为器犹坯也谓之胎既食于母为口以也説文胎妇孕二月也字説元胎既食于母为口以焉若娠则以时动也字説女娠以时动若懐则以身依之也字説心所懐则身依焉目𨽻焉天之徳地之气隂阳之至和相与流薄于一体灵枢经曰天之在我者徳地之在我者气徳流气薄而生者也唯能顺时数谨人事勿动而伤则育之道得矣自一月积之至于十月所谓时数也保卫辅翼防闲忌慎适其宜所谓人事也观四序之运生长収藏代出万物仪则咸备而天地之气未始或亏者盖隂阳相养以相济也隂阳离合论曰天覆地载万物方生阳予之正隂为之主故因春生因夏长因秋収因冬藏失常则天地四塞庄子天地篇曰流动而生物物生成理谓之形形体保神各有仪则谓之性者曽不知此乃欲拂自然之理谬为求息之术方且推生死于五行蕲补养于药石以伪胜真以人助天虽或有子孕而不育育而不夀者衆矣昔人论年老有子者男不过尽八八女不过尽七七则知气血在人固自有量夫岂能逃隂阳之至数哉天真论帝曰有其年已老而有子者何也岐伯曰此其夭夀过度气脉常通而肾气有余也此虽有子男不过尽八八女不过尽七七而天地之精气皆竭矣註虽老而生子子夀亦不能过天癸之数凝形殊禀章第六天地者形之大也隂阳者气之大也惟形与气相资而立未始偏废庄子则阳篇太公调曰天地者形之大者也隂阳者气之大者也气以形载形以气克惟气与形两者相待故曰相资而立未始偏废男女构精万物化生天地隂阳之形气寓焉系辞曰天地絪緼万物化醇男女构精万物化生语七八之数七少阳也八少隂也相感而流通故女子二七天癸至男子二八而精通则以隂阳交合而兆始故也岐伯曰女子二七而天癸至任脉通冲脉盛月事以时下故能有子男子二八肾气盛精气溢泻隂阳和故能有子传曰女子十四有为人母之道四十九絶生育之理男子十六有为人父之道六十四絶阳化之理语九十之数九老阳也十老隂也相包而赋形故隂穷于十男能围之阳穷于九女能方之则以隂阳相生而成终故也字説隂穷于十围之者男阳穷于九方之者女九有变也女足以方之十无变也男足以围之解曰男有室所以围隂于外女有家所以方阳于内易曰妇人之吉従一而终也夫子制义従妇㓙也围圎也君道也夫道也圎则可以制义而行方仁也臣道也妇道也方则从一而已男从围与规従夫同意女从仁与臣从仁同意元气孕毓皆始于子自子推之男左旋积嵗三十而至已女右旋积嵗二十而至巳巳为正阳隂实从之自巳懐壬男左旋十月而生于寅女右旋十月而生于申申为三隂寅为三阳而生育之时着矣其禀赋也体有刚柔脉有强弱气有多寡血有盛衰皆一定而不易也十九难曰男生于寅寅为木阳也女子生于申申为金隂也杨氏註云元气起于子人之所生也男从子左行三十女从子右行二十俱至于已为夫妇懐姙也古者男子三十女年二十然后行嫁娶十月而生者男従巳左行至寅为十月故男行年起于丙寅女从巳右行至申为十月故女行年起于壬申以至分野异域则所产有多寡之宜吉事有祥则所梦各应其类是故荆扬薄壌多女雍冀厚壌多男熊罴为男子之祥蛇虺为女子之祥是皆理之可推也周官职方氏扬州其民三男五女荆州其民一男二女雍州其民三男二女冀州其民五男三女诗斯干篇名吉梦维何维熊维罴维虺维蛇大人占之维熊维罴男子之祥维虺维蛇女子之祥胎化之法有所谓转女为男者亦皆理之自然如食牡鸡取阳精之全于天产者带雄黄取阳精之全于地产者千金方转女为男丹参丸用东门上雄鸡头又方取雄黄一两缝嚢盛带之本草丹雄鸡补虚温中通神杀毒其肝补肾其冠血益阳雄黄人佩之鬼神不能近毒物不能伤操弓矢借斧斤取刚物之见于人事者气类潜通造化密移必于三月兆形之先盖方仪则未具阳可以胜隂变女为男理固然也巢氏论云姙娠三月始胎形象始化未有定仪见物而变欲得男者操弓矢食雄鸡气质生成章第七具天地之性集万物之灵隂阳平均气质完备咸其自尔然而奇耦异数有衍有耗刚柔异用或强或羸血荣气衞不能逃于消息盈虚之理则禀质之初讵可一槩论耶是以附赘垂疣骈拇枝指侏儒跛蹩形气所赋有如此者疮疡痈肿聋盲瘖痖瘦瘠疲瘵气形之病有如此者然则胚胎造化之始精移气变之后保卫辅翼固有道矣孝经云天地之性人为贵书泰誓曰惟人万物之灵天有五气各有所凑地有五味各有所入所凑有节适所入有度量凡所畏忌悉知戒慎资物为养者理固然也故寝兴以时出处以节六节藏象论曰天食人以五气地食人以五味王氷云天以五气食人者臊气凑肝焦气凑心香气凑脾腥气凑肺腐气凑肾地以五味食人者酸味入肝苦味入心甘味入脾辛味入肺醎味入肾也可以髙眀可以周密使雾露风邪不得投间而入因时为养者理固然也故必调喜怒寡嗜慾礼记月令仲夏之月可以居髙眀可以处台榭脉要精㣲论云冬日在骨蛰虫周密君子居室夏则顺阳在上故可以髙眀冬则顺阳气之伏藏故可以周密作劳不妄而气血従之皆所以保摄姙娠使诸邪不得干焉天真论岐伯曰上古之人其知道者不妄作劳故能形与神俱而尽终其天年通天论曰圣人陈隂阳筋脉和同骨体坚固气血皆従苟为不然方授受之时一失调养则内不足以为中之守外不足以为身之强气形弗充而疾疚因之脉要曰五臓者中之守也得守者生失守则死又曰五臓者身之强也得强则生失强则死若食唇缺食犬无声食杂鱼而生疮癣之属皆以食物不戒之过也孙真人养胎法云姙娠食兎肉令子缺唇食犬肉令子无音声食干鲤鱼令子患疮癣异法方论云食之使人热中註云鱼发疮心气大惊而癫疾奇病论帝曰人生而病癫疾者何岐伯曰名为胎病此得之在腹中时其母有所大惊气上不下精气并居故令子发为癫疾也肾气不足而解颅巢氏云解颅者言小儿年虽长而𩕄门不合头缝开解是皆由肾气不成故也肾主骨髓而脑为髓海肾气不成则脑髓不足不能成故头颅开解脾胃不和而羸瘦巢氏曰夫羸瘦不生肌肤皆为脾胃不和不能饮食故血寒衰弱不能荣于肌肤也凡小儿在胎而遇寒或生而伏热皆令儿不能食故羸瘦也心气虚乏而神不足皆由气血不调之故也诚能推而达之使邪气无所乘兹乃生育相待而成者病源曰肺主气心主脉而血气通荣臓腑循行经络产则血气伤损臓腑不足而心统领诸臓使其劳伤不足则令惊悸恍惚是心气虚也故曰天不人不因法言云天不人不因人不天不成转女为男法第八若妇女懐姙未满三月男女未定形象未成故药饵方术可以转令生男者理或有之其法以斧置姙娠床下系刃向下勿令人知恐不信试令鸡抱卵时依此置窠下一窠尽出雄鸡又自初觉有娠取弓弩絃缚妇人腰下满百日去之此紫宫玉女秘法也又姙娠三月已前以雄鸡尾尖上长毛三茎潜安妇人卧蓆下又取夫髪及手足甲潜安卧蓆下俱勿令知之又姙娠才满三月要男者以雄黄半两衣中带之要女者以雌黄带之以上诸法试之良有验也薛氏医案巻三十四薛氏医案卷三十五钦定四库全书薛氏医案卷三十五明薛己订妇人良方候胎门脉例第一王子亨云若姙娠其脉三部俱滑大而疾经云隂搏阳别谓之有子搏者近也隂脉逼近于下阳脉则出于上阳中见阳乃知阳施隂化法当有子又少隂脉动甚者姙子也手少隂属心足少隂属肾心主血肾主精精血交㑹投识于其间则有娠又三部脉浮沈正等无病者有姙也余病如脉经说左手尺脉浮洪者为男胎也右手尺部浮洪者为女胎也两手尺部俱洪者为两男俱沈实者为两女又云中指一跳一止者一月胎二跳二止者二月胎也诊妇人有姙歌第二肝为血兮肺为气血为荣兮气为卫隂阳配偶不参差两藏通和皆类例血衰气旺定无姙血旺气衰应有体肝藏血为荣属隂肺主气为卫属阳隂阳配偶者是夫妇匹配偶合搆精乃有子也若血少气盛则无姙孕若血盛气少则有孕也寸微关滑尺带数流利往来并雀啄小儿之脉已见形数月懐躭犹未觉寸脉微关脉滑尺脉带数及流利雀啄皆是经脉闭塞不行成胎已上之脉皆是血多气少之脉是懐小儿之脉已见形状也左疾为男右为女流利相通速来去两手关脉大相应己形亦在前通语左手脉疾为懐男右手脉疾为懐女及两脉流行滑利相通疾速来去是或两手关脉洪大相应是其胎已有形状也左脉带纵两箇男纵者夫行乘妻水行乗火金行乘木即鬼贼脉也名也名曰纵见在左手则懐两个男儿也右手带横一双女横者妻乘夫也是火行乘水木行乘金即所胜脉也名曰横见于右手则懐一双女儿也左手脉逆生三男逆者子乘母也是水行乘金火行乘木即已生脉也名曰逆见于左手则懐三个男儿也右手脉顺还三女顺者母乘子也是金行乘水木行乘火即生已之脉也名曰顺见于右手则懐三个女儿也寸关尺部皆相应一男一女分形证寸关尺部脉大小迟疾相应者是懐一男一女形证之脉也谓关前为阳关后为隂隂阳脉相应故懐一男一女也有时子死母身存或即母亡存子命此二句之文无辩子母存亾之法往来三部通流利滑数相参皆替替阳实隂虚脉得明遍满胷堂皆逆气若寸关尺三部通行流利皆替替有力而滑数皆是阳实隂虚之脉主姙妇逆气遍满胷堂而不顺也左手太阳浮大男左手寸口为太阳其脉浮大则是懐男子右手太隂沈细女右手寸口为太隂其脉沈细是懐女脉也诸阳为男诸隂女指下分明长记取诸阳脉皆为男即为大疾数滑实之类也当懐男子诸隂脉三即沈细之类是也当懐女子三部沈正等无絶尺内不止真胎妇寸关尺三部脉沈浮正直齐等举按无絶断及尺内举按不止住者真的懐胎妇也夫乘妻兮纵气雾经云纵者夫乘妻也水行乘火金行乘木即鬼贼脉也纵气雾雾者露也又上下也谓夫之阳气乘妻之隂气二气上下相逐如雾润结子也妻乘夫兮横气助横者妻乗夫也见前註谓两傍横气相佐助也子乘母兮逆气参逆者子乘母也谓子气犯母气相乘逆行之气相参合也母乘子兮顺气䕶是母气乘于子气为顺气相䕶卫也凡胎聚纵横逆顺四气以荣养方以成形也小儿日足胎成聚身热脉乱无所苦妇人懐小儿五个月是以数足胎成就而结聚也必母身体壮热当见脉息燥乱非病苦之症谓五月胎已成受火精以成气故身热脉乱是无病也汗中不食吐逆时精神结备其中住谓姙胎受五行精气以成形禀二经以荣其母懐姙至五月其胎虽成其气未备故胎气未安上冲心胷则汗出不食吐逆名曰恶阻俗唿选饭唯思酸辛之味以调胎气也滑疾不散三月胎姙娠三月名始胎此是未有定仪心胞脉养之故脉见滑疾流利为少气多血不散为血气盛则始结为胎也但疾不散五月母其脉但疾数而不散者是五个月懐胎之母也弦𦂳牢强滑利安沈细而微归泉路孕妇之脉宜弦𦂳劳强滑利为安吉之脉若沈细而微谓脉与形不相应故云死也前文虽云太隂沈细又云诸隂为女其说似有相违谓三部脉皆不沈细及微故不同也愚按前论与脉诀所云不同观者当自推之验胎法第三妇人经脉不行已经三月欲验有胎川芎生为末空心浓煎艾汤调下二钱腹内微动则有胎也胎杀避忌产前将䕶法第四凡受孕之后切宜避忌胎杀所游如经云刀犯者形必伤泥犯者窍必塞打击者色青黯繋缚者相拘挛甚至母殒祸如反掌月游胎杀立春在房床惊蛰在户清明在门立夏在灶芒种在母身小暑在灶立秋在碓白露在厨前寒露在门立冬在户及厨大雪在炉及灶小寒在房母身十干日游胎杀甲巳日占门乙庚日占碓磨丙辛日占井灶丁壬日占厨解戊癸日占米仓十二支日游胎杀子丑日占中堂寅卯辰酉日占灶己午日占门未申日占篱下戍亥日占房六甲旬游胎杀甲子旬游牕碓甲戌旬游正㕔甲申旬游中庭甲午旬游房内甲辰旬游房中甲寅旬游太史局日游胎杀每遇癸巳甲午乙未丙申丁酉五日在房内北庚子辛丑壬寅三日在房内南癸卯一日在房内西甲辰乙巳丙午丁未四日在房内东六戊六己日在房内中余日在外无占凡游在房内不宜于方位上安床帐及扫舎皆凶又有小儿杀及本年三杀及产母身黄定命皆不可犯凡姙娠之后将此贴于房内常照见之切不可穿凿修掘移钉繋篱壁重物展压之类犯之重则胎死腹中母亦不利轻则子受其殃成人之后必定破形拳挛跛缩瘖痖犯之极验食忌论第五一受孕之后切宜忌不可食之物非惟有感动胎气之戒然于物理亦有厌忌者设或不能戒忌非特延月难产亦能令儿破形母损可不戒哉食鸡肉糯米合食令子生寸白虫食羊肝令子生多厄食鲤鱼鲙及鸡子令儿成疳多疮食犬肉令子无声音食兔肉令子缺唇食鼈令子项短及损胎食鸭子共桑椹同食令子倒生心寒食螃蠏令子横生食雀肉合荳酱食之令子面生䵟黯黒子食荳酱合藿香食之堕胎食水浆絶产食雀肉令子不耻多淫食山羊肉令子多病食生姜令子多指生疮食虾蟇鱓鱼令儿瘖痖食驴骡马肉延月难产如此之类无不验者则知圣人胎教之法矣孕妇药忌歌第六蚖水蛭地胆虫乌头附子配天雄踯躅野葛蝼蛄类乌啄侧子及䖟虫牛黄水银并巴豆大㦸蛇蜕及蜈蚣牛膝藜芦及薏苡金石钖粉并雌雄牙硝芒硝牡丹桂蜥蜴飞生及䗪虫代赭蚱蝉胡粉麝莞花薇蓹草三稜槐子牵牛并皁角桃仁蛴螬和茅根根砂与干漆亭长波流菵草中瞿麦䕡茹蟹爪甲猬皮赤箭赤头红马刀石蚕衣鱼等半夏南星通草同干姜蒜鸡及鸡子驴肉兔肉不须供切须妇人产前忌此歌宜记在心胷薛氏医案卷三十五薛氏医案卷三十六钦定四库全书薛氏医案卷三十六明薛己订妇人良方姙娠疾病门姙娠诸病忌毒药余当对症依法治之姙娠随月服药将息法第一千金云姙娠一月名始胚饮食精熟酸美受御宜食大麦毋食腥辛是谓谗正是月足厥隂脉养不可针灸其经此经内属于肝肝主筋血一月之内血行否涩不为力事寝必安静毋令恐畏况一月隂阳新合为胎寒多为痛热多卒惊举重腰痛腹满胞急卒有所下当预安之宜服乌雄鸡汤乌雄鸡汤方乌雄鸡吴茱茰茯苓阿胶生姜甘草人参芍药白术麦门冬右以水一斗二升煮鸡取汁六升下药煮取三升内酒三升并胶等取汁三升分三服补胎汤若曾伤一月胎者当预服此药细辛防风乌梅吴茱茰生地黄白术大夹夕生姜右以水七升煮取汁二升半分三服寒多倍细辛茱茰热多去细辛茱茰加括蒌根二两有所思去大麦加栢子仁三合一方有人参一两忌生菜芜荑桃李雀肉等物姙娠二月足少阳脉养不可针灸其经此经内属于胆胆主精是时儿精成于胞里当谨䕶勿惊动况二月始隂阳踞经有寒不成有热即萎卒中风寒有所动揺心满脐下悬急腰背强痛卒有所下乍寒乍热艾叶汤主之艾叶汤方丹参当归人参麻黄艾叶阿胶甘草大枣生姜右以酒三升水一㪷内药煮减半去滓内胶煎取三升分三服忌海藻菘菜黄连汤若曾伤二月胎者当预服此药黄连人参吴茱茰生地黄生姜右以醋浆七升煮取三升分四服日三夜一每十日作一剂若觉不安加乌梅一升加乌梅者不用浆直用水忌猪肉冷水芜荑一方加当归半两姙娠三月名始胎当此之时未有定仪见物而化欲生男者操弓矢欲生女者弄珠玑欲子美数视璧玉欲子贤良端正清虚是谓外象而内感者也是月手心主脉养不可鍼灸其经此经内属于心毋悲哀思虑惊动盖三月为定形有寒则大便清有热则小便难不赤即黄卒惊恐忧愁瞋恚喜顿仆动于经脉腹满绕脐苦痛腰背痛卒有所下宜服雄鸡汤雄鸡汤方雄鸡甘草茯苓人参阿胶黄芩白术芍药大枣生姜麦门冬右以水一斗五升煮鸡减半内药煮取一半入清酒三升并胶再煎取三升分三服日饮尽忌海藻菘菜酢物桃李雀肉等一方有当归川芎二两无黄芩生姜茯神汤若曾伤三月胎者当预服此药茯神丹参龙骨阿胶当归甘草人参赤小豆大枣右酢浆一斗煑取三升分四服七日后服一剂腰痛加桑寄生二两深师方有薤白二两麻子一升忌同前姙娠四月以受水精始成血脉其食稻粳其羮鱼鴈是谓成血气以通耳目而行经络是月手少阳脉养不可针灸其经此经内输三焦其时儿六腑顺成当静形体和心志节饮食盖四月为离经有寒心下温温欲呕胸满不食小便如淋脐下苦急卒中风寒颈项强痛寒热或惊动身躯腰背腹痛或时胎上胸烦不安卒有所下宜服菊花汤主之菊花汤方菊花麦门冬麻黄阿胶生姜甘草当归半夏人参大枣右以水八升煮减一半内清酒三升并阿胶煎取三升分三服温卧当汗以粉扑之䕶风寒四五日忌食如前调中汤芍药甘草芎䓖续断柴胡白术乌梅李根白皮当归生姜厚朴枳实右以水一斗煑取三升分四服日三夜一八日再服一剂一方有半夏二两忌海藻菘菜桃李雀肉姙娠五月始受人精以成其气晏起沐浴浣衣居处必厚其衣裳朝吸天光以避寒殃其食稻麦其羮牛羊和茱茰调以五味是谓养气以定五臓是月足太隂脉养不可鍼灸其经此经内输于脾其时儿四肢成无大饥无甚饱无食干燥无自炙热无大劳倦盖五月毛发初生有热苦头眩心乱呕吐有寒则腹满痛小便数卒有恐怖四肢疼痛寒热胎动无常处腹痛顿欲仆卒有所下宜服阿胶汤又名旋覆花汤主之阿胶汤方阿胶人参生姜麦门冬吴茱茰旋覆花当归芍药甘草黄芩右以水九升煮取一半内清酒三升并阿胶微火煎取三升半分四服日三夜一先食后服便愈不差更服忌海藻菘菜安中汤若曾伤五月胎者当预服此方甘草芍药当归人参生地黄芎䓖五味子生姜麦门冬大麻仁大枣黄芩右以水七升清酒五升煑取三升半分四服日三夜一七日再服一剂忌如前安胎当归汤若姙娠五月举动愕胎不安小腹痛引腰络小便下血当归阿胶芎䓖人参大枣艾右以酒水各三升煑至三升去滓内胶令烊分三服一方有甘草无参枣姙娠六月始受金精以成筋身欲微劳无得静处出游于野数视走犬走马食忌鸷鸟勐兽之肉是谓变腠理纫筋以养其力以坚背膂是月足阳明脉养不可针灸其经此经内属于胃主其口目盖六月之时儿口目皆成调五味食甘美毋大饱六月卒有所不安寒热往来腹内胀满体肿惊怖忽有所下腹痛如欲产手足烦疼宜服麦门冬汤麦门冬汤方甘草人参生地黄麦门冬黄芩阿胶生姜大枣右以水七升煮减半内清酒二升并胶煎取三升分三服如人行三四里进糜粥忌海藻菘菜芜荑柴胡汤若曾伤六月胎者当预服之柴胡芍药白术甘草麦门冬苁蓉芎䓖生地黄生姜大枣右以水一斗煮取三升分四服日三夜一仍进糜粥七日更服一剂忌海藻菘菜芜荑桃李雀肉等一方有黄芩二两旋覆花汤集验疗姙娠六七月胎不安常处旋覆花厚朴白术枳殻黄芩茯苓半夏芍药生姜右以水一斗煮取二升半先食分五服日三夜二忌羊肉饧醋桃李雀肉等千金同姙娠七月始受木精以成骨劳身摇肢无使定止动作屈伸以运血气自此后居处必节饮食避寒暑食粳稻以密腠理是谓养骨而坚齿是月手太隂脉养不可鍼灸其经此经内属于肺主皮毛是时儿皮毛已成无大言无号哭无薄衣无洗浴无寒饮若忽惊恐揺动腹痛卒有所下手足厥隂脉若伤寒烦热腹满短气常苦颈项腰背强宜服葱白汤葱白汤方葱白半夏麦门冬人参生姜甘草当归黄芪阿胶黄芩旋覆花右以水八升煑减半内清酒三升并胶煎取四升温服一升日三夜一温卧当汗出无汗加麻黄二两秋后勿强汗忌羊肉饧海藻菘菜等杏仁汤若曾伤七月胎者当预服杏仁甘草钟乳麦门冬吴茱茰五味子粳米紫苑右以水八升煮取三升半分四服日三夜一七日服一剂忌海藻菘菜姙娠八月始受土精以成肤革和心静息无使气极是谓周密腠理光泽颜色是月手阳明脉养不可针灸其经此经内属于大肠大肠主九窍是时儿九窍皆成无食燥物无辄失食无忍大气若中风寒有所犯触身体尽痛乍寒乍热胎动不安苦头眩痛绕脐下寒时时小便白如米汁或青或黄或寒慄腰背苦冷痛而目视茫茫宜服芍药汤芍药汤方芍药人参当归甘草白术厚朴薤白生姜右以水五升酒四升煮取三升分四服日三夜一忌海藻菘菜桃李雀肉等类葵子汤若曾伤八月胎者当预服甘草柴胡白术厚朴芍药葵子生姜大枣右以水九升煮取三升分四服日三夜一日服一剂忌猪肉冷水芜荑桃李雀肉酢物等类姙娠九月始受石精以成皮毛六腑百节莫不具备饮醴食甘缓带自持而待之是谓养毛发多才力是月足少隂脉所养不可针灸其经此经内属于肾肾主续缕皆成无处温冷无着炙衣若卒下痢腹满悬急上冲腰背痛不可转侧短气宜服半夏汤半夏汤方半夏麦门冬干姜当归吴茱茰阿胶大枣右以水九升煮取三升去渣内白蜜八合微火温分四服痢即止忌生血物饧猪肾汤若曾伤九月胎者当预服猪肾茯苓桑寄生干姜生地黄芎䓖白术麦门冬附子右以水一斗煮猪肾熟去之内诸药煎三升半分四服日三夜一十日更一剂忌猪肉芜荑桃李雀肉酢物姙娠十月五臓俱备六腑通纳天地气于丹田故使关节人事皆备但俟时而生愚按姙娠所禁之法皆传自上古当永为遵守其方药用须斟酌芎䓖补中汤治懐孕血气不能荣养以致半产予尝治一姙娠不足月而损坠服此药遂安干姜阿胶芎䓖五味子黄耆当归白术杜仲白芍药木香人参甘草右水煎服姙娠恶阻方论第二姙娠恶阻病产宝谓之子病巢氏病源谓之恶阻由胃气怯弱中脘停痰脉息和顺但肢体沈重头眩择食惟嗜酸醎甚者寒热呕吐胸膈烦满半夏茯苓丸主之愚按前症若中脘停痰用二陈汤加枳殻若饮食停滞用六君子加枳殻若脾胃虚弱用异功散若胃气不足用人参橘皮汤兼气恼加枳殻胸脇痞闷再加苏梗脇痛再加柴胡若饮食少思用六君子加紫苏枳殻头晕体倦用六君子汤若脾胃虚弱呕吐不食用半夏茯苓汤盖半夏乃健脾气化痰滞之主药也脾胃虚弱而呕吐或痰涎壅滞饮食少思胎不安必用茯苓半夏汤倍加白术然半夏白术茯苓陈皮砂仁善能安胎气健脾胃予常用验矣附治验一姙妇呕吐恶食体倦嗜卧此胃气虚而恶阻也用人参橘皮汤二剂渐愈又用六君子加紫苏二剂而安一姙妇吞酸恶心时欲作呕此因脾胃虚而饮食停滞用六君子加枳殻香附治之而愈一姙妇停食腹满呕吐吞酸作泻不食余以为饮食停滞兼肝木伤脾土用六君子汤以健脾胃加苍术厚朴以消饮食吴茱茰所制黄连以清肝火诸症悉愈又以六君子加砂仁调理而脾土乃安白术汤治胃虚恶阻吐水甚至十余日粥浆不入白术人参丁香甘草右姜水煎服人参橘皮汤治阻病呕吐痰水饮食少思肢体倦怠人参橘红白术麦门冬白茯苓厚朴甘草右加竹姜水煎服保生汤治姙娠恶阻少食呕吐或兼吐㵼作渇人参甘草白术香附乌梅橘红右姜水煎服安胎饮治体倦恶食㦯胎动腹痛或下血发热甘草茯苓当归熟地黄川芎白术黄耆白芍药半夏阿胶地榆右姜水煎服又方缩砂仁为末毎服二钱姜汤或米饮调下附方二陈汤六君子汤异功散半夏茯苓汤姙娠痰逆不食方论第三姙娠呕逆者乃水饮停积为痰轻者妨食呕逆甚者腹痛伤胎皆由胃气不健或风冷外乘所致也愚按前症因食停滞用半夏茯苓汤加枳殻兼气恼更加柴胡因痰壅滞用半夏茯苓汤加白术因风寒外伤用参苏饮饮食腹胀用香砂六君子汤寒热呕吐人参养胃汤附治验一姙妇呕吐脇胀或寒热往来面色青黄此木旺而尅脾土用六君子加柴胡桔梗枳殻而安一姙妇呕吐酸水胸满不食此脾土虚而肝木所侮用六君子加芍药而愈又用四君子加枳殻桔梗而安一姙妇胸腹膨胀吐痰不食此脾胃虚而饮食为痰用半夏茯苓汤渐愈又用六君子加枳殻苏梗桔梗而饮食如常后因恚怒脇胀不食吐痰恶心用半夏茯苓汤加柴胡山栀而愈半夏茯苓汤治姙娠脾胃虚弱饮食不化呕吐不止半夏陈皮白茯苓砂仁甘草右用姜枣乌梅水煎服一二剂后用茯苓丸茯苓丸治姙娠烦闷头晕闻食吐逆或胸腹痞闷赤茯苓人参桂心干姜半夏橘红白术葛根甘草枳殻右为末蜜丸桐子大毎服五十丸米饮下日三服四七汤附方参苏饮六君子汤四君子汤香砂六君子汤人参养胃汤胎动不安方论第四姙娠胎动或饮食起居或冲任风寒或跌仆击触或怒伤肝火或脾气虚弱当各推其因而治之若因母病而胎动但治其母若因胎动而母病唯当安其胎轻者转动不安重者必致伤坠若面赤舌青是儿死也面青舌赤吐沫是母死唇口色青两边沫出是母子俱死也察而治之愚按前症胎气郁滞者用紫苏饮脾气虚弱者六君子汤加苏殻郁结伤脾者归脾汤加柴栀郁怒伤肝脾者四七汤加芎归怒动肝火者加味小柴胡汤若胎已死急用平胃散加朴硝腐化之附治验一姙妇内热脯热或兼寒热饮食少思其胎或下坠或上攻此肝经血虚而火动耳先用加味逍遥散数剂次用六君子加柴胡枳殻各数剂而愈一姙妇因怒寒热胸脇胀痛呕吐不食状如伤寒此怒动肝火脾气受伤也用六君子加柴胡山栀枳殻牡丹皮而愈但内热口干用四君子加芎归升麻柴胡而安钓藤汤治姙娠胎动腹痛面青冷汗气欲絶者钓藤钩当归茯神人参苦梗桑寄生右水煎服烦热加石膏黄耆汤治气虚胎动腹痛下水糯米黄耆川芎右水煎分三服顺气饮子产前服之安胎紫苏叶木香人参草豆䓻茯苓甘草大腹子右每服三钱苎根三寸糯米少许水煎服安胎寄生汤治姙娠下血或胎不安或腰腹作痛桑寄生白术茯苓甘草右水煎服又方好银煑取水入葱白作羮食之又方川芎二两葱白五两水三碗煑二碗半分三服四物汤加熟艾阿胶茯苓或芎䓖补中汤杜仲丸皆妙方并见前附方紫苏饮六君子汤四君子汤加味小柴胡汤平胃散加味逍遥散归脾汤姙娠漏胎下血方论第五姙娠经水时下此由冲任气虚不能约制盖心小肠二经相为表里上为乳汁下为月水故姙娠经水壅之以养胎蓄之以为乳若经水时下名曰胞漏血尽则毙矣愚按前症若因风热用防风黄芩丸若因血热用加味逍遥散若因血虚用二黄散若因血去太多用八珍汤未应补中益气汤若因肝火用柴胡山栀散若因脾火用加味归脾汤若因事下血作痛用八珍汤加阿胶熟艾若因脾胃虚弱用补中益气汤加五味子若因脾胃虚陷用前汤倍用升麻柴胡若脯热内热宜用逍遥散附治验方药一姙妇下血服凉血之药下血益甚食少体倦此脾气虚而不能摄血余用补中益气汤而愈后因怒而寒热其血仍下此肝火旺而血沸腾用加味逍遥散血止用补中益气汤而安一姙妇下血发热作渇食少体倦属脾气虚而肝火所侮用四君子加柴胡山栀血止因怒复作用六君子加柴胡山栀升麻而安二黄散治胎漏下血或内热晡热或头痛头晕或烦躁作渇或脇肋胀痛等症生地黄熟地黄右为末毎服三钱煎白术枳殻汤调下二黄须杵膏为丸庶药不枯藁而有力也防风黄芩丸加味归脾汤加味逍遥散八珍汤四君子汤补中益气汤六君子汤柴胡山栀散姙娠卒然下血方论第六姙娠下血因冷热不调七情失宜气血不和所致若伤于胎则痛而下血甚则胎堕矣愚按前症若因气怒用小柴胡汤若因风热用一味防风丸若因血热用一味子芩丸若因脾气虚弱用六君子汤若因中气下䧟用补中益气汤若气血盛而下血者乃因儿小饮少也不必服药附治验一姙妇六月毎怒下血甚至寒热头痛脇胀腹疼作呕少食余谓寒热头痛乃肝火上冲脇胀腹痛乃肝气不行作呕少食乃肝侮脾胃小便下血乃肝火血热用小柴胡加芍药炒黒山栀茯苓白术而愈一姙妇六月体倦食少劳役下血用六君子加当归熟地升麻柴胡而愈安胎散治卒然腰痛下血熟地黄艾叶白芍药川芎黄耆阿胶当归甘草地榆右姜枣水煎服附方子芩丸治肝经有热妄行用细条黄芩炒为末毎服一钱以秤锤烧赤焠酒热调服若脾胃虚不宜用防风丸治肝经有风以致血得风而流散不归经用防风为末每服一钱白汤调服防风黄芩丸治肝经有风热致血崩便血尿血用条芩炒焦防风等分为末酒煳丸桐子大每服三五十丸食逺或食前米饮或温酒送下小柴胡汤六君子汤补中益气汤姙娠惊胎及僵仆方论第七姙娠惊胎者乃懐姙将满胎神已具坠仆伤胎甚至下血不醒若欲验其子母安否当参第四论治之愚按前症或因怒跌仆或手足抽搐用钓藤汤若因气滞用紫苏饮若因脾胃气虚用六君子加苏梗若郁结伤脾用归脾汤若郁怒伤肝脾用四七汤加芎归若去血过多用佛手散如不应胶艾汤气血虚八珍加胶艾神妙佛手散治胎痛服之即安胎损服之立下当归川芎右水酒煎血崩昏晕用水煎服治姙娠从髙坠下腹痛下血生地黄益母草当归黄耆右姜水煎服胶艾汤治姙娠顿仆胎动不安腰腹疼痛或胎上抢或去血腹痛阿胶熟艾叶右以水三碗煮取二碗分三服又方川芎末二钱酒下二三服胎生即安胎死即下又方失所胎动或子烦饮竹沥一升立愈又方缩砂和皮炒为末每服二钱米饮下腹热即安秦芁汤安胎散治顿仆胎动腰腹痛附方四七汤治七情郁结成痰或如梅核鲠于喉间或中脘停痰气痞或痰壅气喘或痰饮中脘呕逆恶心紫苏叶厚朴茯苓半夏右加姜枣水煎白浊送青州白丸子极妙加味四物汤治症同前又方治寒邪所犯心腹作痛桂枝芍药半夏茯苓厚朴枳殻甘草人参紫苏右姜枣水煎服钓藤汤紫苏饮六君子汤归脾汤八珍汤姙娠胎上逼方论第八姙娠将养如法则血气调和胎得其所而产亦易否则胎动气逆临产亦难甚至危矣愚按前症若气逆胎上用紫苏饮饮食不甘兼以四君子若内热晡热兼以逍遥散若胃火所致用四君子黄芩枳殻柴栀若脾郁所致用归脾汤加柴栀枳殻附治验一姙妇毎因恚怒其胎上逼左关脉弦洪乃肝火内动用小柴胡加茯苓枳殻山栀而愈但体倦不食用六君子调养脾土加柴胡枳殻调和肝气乃瘥一姙妇胎上逼胸满嗳气饮食少思此脾气郁滞用紫苏饮顿安又用四君子加枳殻柴胡山栀而瘥紫苏饮治子悬腹痛或临产惊恐气结连日不下或大小便不利当归甘草大腹皮人参川芎橘皮白芍药紫苏右姜葱水煎一孕妇累日不产催药不验此坐草太早心懐畏惧气结而血不行也用前饮一服便产一妇人孕七月止冲腹痛面不赤舌不青乃子悬也亦用前饮而胎母俱安当归汤治胎动烦躁或生理不顺唇口青黒手足厥冷当归人参阿胶甘草连根葱白右水四碗煎四味至半去滓下葱煎至一碗分二服大圣散治姙娠忪悸梦惊心腹胀满连脐急痛白茯苓川芎麦门冬黄耆当归人参甘草木香右姜水煎服又方治胎上逼热痛下血或烦闷困笃用葱二十茎水浓煮饮胎未死即安胎已死即下未效再服若唇口青黒手足厥冷须佐以当归汤白术汤治遍身痛或冲心痛欲死附方四君子汤六君子汤逍遥散归脾汤小柴胡汤姙娠下如豆汁胎动腹痛方第九愚按前症肝脾湿热用升阳除湿汤肝脾风热用加味逍遥散肝脾郁怒用加味归脾汤脾胃气虚用钱氏白术散若脾气下陷用补中益气汤肝经风热用防风黄芩丸风入肠胃用胃风汤附治验一姙妇因怒胸膈不利饮食少思服消导顺气之剂脾胃愈弱饮食愈少大便不实且无度久而便黄水㦯带白视其面色黄中隐白余曰黄色脾虚也白色肺虚也朝以补中益气汤升补胃气夕以六君子汤培补脾气而愈治姙娠忽然下如豆汁等物或胎动腹痛糯米黄耆右水煎分四服补遗用野苎根二两好银三五两或金银首饰水酒各半煎服附方胃风汤治风邪乗虚客于肠胃水谷不化泄㵼下注腹脇虚满肠鸣作痛及肠胃虚热下如豆汁或瘀血日夜无度东垣升阳除湿汤治妇人女子漏下恶血月事不调或暴崩不止多下水浆之物皆由饮食失节或劳伤形体或素患心气不足因饮食劳倦致令心火乘脾其脉缓而弦急按之洪大皆脾土受邪也柴胡羌活苍术黄耆防风甘草升麻藁本蔓荆子独活当归右水煎食前服加味逍遥散加味归脾汤防风黄芩丸补中益气汤六君子汤钱氏白术散姙娠误服毒药胎动方第十愚按前症若因毒药用甘草黒豆淡竹叶若因顿仆用阿胶散未应煎送知母丸若因顿仆下血腹痛用佛手散未应用八珍汤送知母丸血出过多用八珍汤斤许益母草四两水煎徐徐与服若胎死以朴硝或平胃散下之夺命丹治小产或毒药唇口爪青黒其胎已死牡丹皮白茯苓桂心赤芍药桃仁右等分蜜丸弹子大毎服一丸醋汤速进两丸立愈阿胶散治姙娠跌仆或毒药致胎不安熟地黄白芍药艾叶当归甘草阿胶黄耆右姜枣水煎服药毒胎动甘草乌豆淡竹叶等分用水浓煎服附方知母丸佛手散八珍汤平胃散姙娠心痛方论第十一姙娠心痛乃风邪痰饮交结若伤心正经为真心痛朝发夕死夕发旦死若伤心支络则乍安乍作若伤于子臓则胎动而血下愚按前症若饮食所伤用平胃散加枳殻山查若因错杂诸邪当审其因而治之附治验一姙妇心痛烦热作渇用白术散即愈后因停食其痛仍作胸腹膨满按之则痛此因饮食停滞用人参养胃汤按之不痛乃脾胃受伤以六君子补之而愈一姙妇心腹作痛胸脇作胀吞酸不食此肝脾气滞用二陈山查山栀青皮木香而愈又因怒仍痛胎动不食面色青黄肝脉弦𦂳脾脉弦长此肝乘其土用六君子汤加升麻柴胡木香而愈治姙妇卒心痛气欲絶川芎当归茯苓厚朴右水煎服白术汤治姙娠内热心痛白术赤芍药黄芩右水煎忌桃李雀肉雷公炮炙论云心痛欲死急觅延胡又方青竹茹一升酒二升煮二升分二服又方破鸡子一枚调酒服之紫苏饮附方人参养胃汤平胃散二陈汤六君子汤姙娠心腹痛方论第十二姙娠心腹痛或宿有冷疾或新触风寒或痰饮相搏若痛伤胞络必致动胎甚则伤堕愚按前症若风寒痰饮用金沸草散胎气郁滞加香附川芎若饮食停滞用六君子加紫苏枳殻若怒动肝火用前药更加柴胡山栀若郁结伤脾用归脾汤加枳殻山栀附治验一姙妇心腹作痛吐痰恶心胎气上攻饮食少思此脾虚气滞而为痰用六君子加柴胡枳殻诸症渐退饮食渐进又用四君子加枳殻山栀桔梗而安后因怒两脇气胀中脘作痛恶寒呕吐用六君子加柴胡升麻木香一剂而愈当归芍药汤治姙娠心腹急痛或去血过多而眩晕白芍药当归茯苓白术泽㵼川芎右水煎服阿胶散治胎动腹痛白茯苓白术川芎阿胶当归陈皮甘草右水姜枣煎服治胎动腹痛欲落上等银一斤茅根二斤去黒皮水五碗煮取三碗入清酒一碗并茅根煎数沸徐徐服立安金银首饰亦可附方金沸草散紫苏饮四君子汤六君子汤归脾汤姙娠中恶方论第十三姙娠若忽然心痛闷絶欲死者谓之中恶盖因气血不足精神衰弱故邪毒得以中之也愚按前症当调补正气为善用金银藤一味煎汤饮之又方治前症生地黄枳殻木香右酒煎服又方苦梗一两姜半两水煎服又方心腹痛或吐血衂血熟艾如拳大煮汁服又方用盐一盏水调服以冷水噀之吐出即安又方灶心土为末每服二钱白汤调姙娠腰腹背痛方论第十四肾主腰足因劳役伤损其经以致风冷乘之腰腹相引而痛盖妇人肾以系胞姙娠痛甚则胎堕也愚按前症若外邪所伤用独活寄生汤劳伤元气用八珍杜仲砂仁胶艾脾肾不足以前药加白术补骨胎气血郁滞用紫苏饮加桔梗枳殻肝火所动用小柴胡汤加白术枳殻山栀肝脾郁结用归脾汤加柴胡枳殻附治验一姙妇颈项强直腰背作痛此膀胱经风邪所致用拔萃羌活汤一剂而愈又用独活寄生汤及八珍汤以袪邪固本而痊通气散治肾虚腰痛神妙破故纸炒为末空心每服二钱嚼核桃肉半个以温酒下杜仲丸治姙娠腰背痛杜仲炒续断酒浸等分为末煮枣肉丸桐子大毎服七十丸酒下米饮亦可胶艾汤治腰腹疼痛胎动欲落即前姙娠下血补遗内安胎散附方独活寄生汤八珍汤归脾汤紫苏饮小柴胡汤羌活胜湿汤姙娠小腹痛方论第十五姙娠小腹痛由胞络虚风寒相搏痛甚亦令胎动也愚按前症若风寒所搏用紫苏饮加生姜气血虚用八珍汤脾气虚用六君子汤中气虚用补中益气汤若腹胀痛用安胎饮加升麻白术不应兼补中益气汤附治验方药一姙妇小腹作痛其胎不安气攻左右或时逆上小便不利用小柴胡汤加青皮山栀清肝火而愈后因怒小腹胀满小便不利水道重坠胎仍不安此亦肝木炽盛所致用龙胆㵼肝汤一剂诸症顿愈乃以四君子加柴胡升麻以培脾土而安紫苏饮八珍汤四君子汤六君子汤补中益气汤安胎饮小柴胡汤龙胆㵼肝汤姙娠心腹胀满方论第十六夫姙娠心腹胀满者由脾胃虚寒复因冷饮相搏所致也愚按前症若外感风寒内伤饮食用藿香正气散若食伤脾胃用六君子汤若阳气壅滞用紫苏饮附治验一姙妇饮食停滞心腹胀满㦯用人参养胃汤加青皮山查枳殻其胀益甚其胎上攻恶心不食右关脉浮大按之则弦此脾土不足肝木所侮余用六君子加柴胡升麻而愈后小腹痞闷用补中益气汤升举脾气乃瘥下气汤治心腹两脇胀闷饮食少思四肢无力羌活赤芍药甘草槟榔青皮大腹皮桑白皮赤茯苓半夏陈皮桂心紫苏茎右水煎服局方枳殻散保风散紫苏饮藿香正气散皆良附方六君子汤补中益气汤人参养胃汤薛氏医案卷三十六薛氏医案卷三十七钦定四库全书薛氏医案卷三十七明薛已订妇人良方姙娠数堕胎方论第一夫胎乃阳施隂化荣卫调和经养完全十月而产若血气虚损不能养胎所以数堕也凡姙妇腰痛多堕胎愚按丹溪先生曰阳施隂化胎孕乃成血气虚乏不能荣养其胎则坠譬如枝枯则果落藤痿则花坠尝治贾氏妇每有孕至三月前后必坠诊其脉左右大而无力重则濇知其血虚也补其中气则血自荣时正初夏教以浓煎白术汤下黄芩末二钱与数十贴得保而生因而思之堕于内热而虚者于理为多曰热曰虚盖孕至三月上属相火所以易堕不然何以黄芩熟艾阿胶等为安胎之妙如此也大抵治法须审某月属某经育养而药之附治验一姙妇五月服剪红丸而胎堕及腹胀痛乃服破血之剂痛益甚手不敢近予曰此峻药重伤脾胃也用八珍倍加参耆半夏乳香没药二剂而痛止数剂而安吴江庠史万湖仲子室年二十余疫疾堕胎时咳服清肺解表之药喘急不寐予以为脾土虚而不能生肺金药复损而益甚也先与补中益气加茯苓半夏五味炮姜四剂渐愈后往视之用八珍加五味及十全大补汤而愈一方鲤鱼二觔者一尾粳米一升用盐酱煮食甚善月食三次芎䓖补中汤杜仲丸治气虚而胎坠附方十全大补汤八珍汤补中益气汤姙娠不长方论第二夫姙娠不长者因有宿疾或因失调以致臓腑衰损气血虚弱而胎不长也当治其疾疚益其气血则胎自长矣愚按前症更当察其经络审其所因而治之附治验一姙妇胎六月体倦懒食面黄晡热而胎不长因劳欲坠此脾气不足也用八珍汤倍加参术茯苓三十余剂脾胃渐健胎安而长矣一姙妇因怒寒热往来内热晡热脇痛呕吐胎至八月而不长此因肝脾郁怒所致用六君子加柴胡山栀枳殻紫苏桔梗病愈而胎亦长矣黄耆汤治姙娠不长更安胎和气黄耆白术陈皮麦门冬白茯苓前胡人参川芎甘草右姜枣水煎服集验用鲤鱼长尺许如食法饮其汁其胎渐大而长矣附方六君子汤八珍汤姙娠胎动不安当下方论第三夫人以胃气壮实冲任荣和则胎得所如鱼处渊若气血虚弱无以滋养其胎终不能成也宜下之以免其祸愚按前症宜用第十二卷十四方论主之其胎果不能安者方可议下慎之慎之附治验鸿胪张淑人痢疾后胎动心神不安肢体殊倦用八珍散二十余剂渐愈因劳加烦热头痛以大剂补中益气汤加蔓荆子治之热痛顿止仍用前散又五十余剂而安其后生产甚易桂心散治姙娠因病胎不能安者可下之桂心𤓰蒌牛膝麦当归右水煎又方牛膝一两酒一钟煎七分作二服小品方用麦蘖一升擂碎水二升煮一升服之神效观麦蘖能损气破血如此脾胃虚弱饮食不化者不宜用明矣文仲取鸡子一枚盐三钱服之立下佛手散服之胎死者即下生者亦安附方八珍汤补中益气汤姙娠堕胎后血下方论第四堕胎后复损经脉而下血不止甚则烦闷至死皆以调补胃气为主愚按前症若肝经血热用四物参术山栀肝经风热用防风黄芩丸肝经怒火用加味逍遥散脾经气虚用四君子归地脾经郁滞用加味归脾汤气滞不和用紫苏饮胃气下陷用补中益气汤附治验一姙妇堕胎昏愦不时吐痰自用养血化痰之剂昏愦不省自汗发搐痰涎涌出彼以为中风欲用袪风化痰予曰此属脾气虚寒所致遂用十全大补汤加炮姜二十余剂寻愈治姙娠损动下血腹痛阿胶艾叶右水一大盏煎因堕胎下血烦满寒热狂闷镑鹿角炒为末每服三钱水调下日三服或家鸡翎烧为末每服二钱温酒下良久再服以效为度附方四物汤补中益气汤紫苏饮防风黄芩丸加味逍遥散加味归脾汤十全大补汤姙娠未足月欲产方论第五姙娠未足月而痛如欲产或应产而难或为子烦用知母一味蜜丸桐子大粥饮服之或槐子蒲黄等分为丸酒服或蒲黄水调钱许并效愚按小产重于大产盖大产如𤓰熟自脱小产如生採断其根蒂岂不重哉而人轻忽死于是者多矣大抵治法宜补形气生新血去瘀血为主若未足月痛而欲产用芎归补中汤倍加知母止之产而血不止人参黄耆汤补之产而心腹痛当归川芎汤主之元气弱而欲产八珍汤固之出血过多而发热圣愈汤治之若汗不止或昏愦喘咳急用独参汤若发热烦躁或肉瞤筋惕用八珍汤大渇面赤脉洪而虚者用当归补血汤身热面赤脉沈而微者用四君子姜附以回其阳可也附治验方药一姙妇八月胎欲坠如产卧久少安日晡益甚此气血虚弱朝用补中益气汤加茯苓半夏随愈更以八珍汤调理而安当归川芎汤治小产后瘀血心腹疼痛或发热恶寒当归川芎熟地黄白芍药元胡索红花香附青皮泽兰牡丹皮桃仁右水煎入童便酒各小半盏服若以手按腹愈痛此瘀血为患宜用此药或失笑散消之若按之不痛此是血虚宜用四物参芩白术若痛而作呕此是胃虚宜用六君子若痛而作㵼此是脾虚宜六君子送二神丸芎归补中汤治气血虚而欲产艾叶阿胶川芎五味子黄耆当归白术芍药人参杜仲甘草右每服五钱水煎服若脾气虚弱须用补中益气汤若气虚而有火宜用安胎饮人参黄耆汤治小产气虚血下不止人参黄耆当归白术白芍药艾叶阿胶右作一剂水煎服当归散治产后气血虚弱恶露内停増寒发热宜服此药当归白芍药川芎黄芩白术右为细末温童便调下二钱圣愈汤独参汤当归补血汤八珍汤补中益气汤断产方论第六易曰天地之大德曰生然妇人有临产艰难或生育不已而欲断之故录验方以备所用若服水银䖟虫水蛭之类不惟孕不复懐且祸在反掌愚按前云用蚕故纸尺许烧灰为末产后酒服之血虚者终不复孕大抵断产之剂多用峻厉往往有不起者是则产之害未若断产之害也吾闻阁老张罗峯太常李恒斋俱因服断产之剂自谓形体俱怯遇劳必病有由然矣千金断产用油煎水银一日方息空心服枣大一丸永断其孕且不损人千金去胎大曲五升清酒一斗煮二沸去滓分五服隔宿勿食旦再服其胎如糜母无所苦千金不传四物汤每服五钱加芸薹子二撮于经行后空心温服姙娠咳𠻳方论第七夫肺内主气外司皮毛皮毛不密寒邪乘之则咳𠻳秋则肺受之冬则肾受之春则肝受之夏则心受之其𠻳不已则传于腑姙娠病久不已则伤胎也愚按前症若秋间风邪伤肺用金沸草散夏间火邪尅金用人参平肺散冬间寒邪伤肺用人参败毒散春间风邪伤肺用参苏饮若脾肺气虚用六君芎归桔梗若血虚四物桑皮杏仁桔梗肾火上炎用六味丸加五味子煎服脾胃气虚风寒所伤用补中益气加桑皮杏仁桔梗盖肺属辛金生于已土𠻳久不愈者多因脾土虚而不能生肺气而腠理不密以致外邪复感或因肺气虚不能生水以致隂火上炎所致治法当壮土金生肾水为善诸臓腑𠻳见六卷第十一等论附治验一姙妇气喘痰甚诸药不效素有带下始于目下浮两月余其面亦然此气虚而有痰饮也用六味丸料数剂而愈一姙妇𠻳则便自出此肺气不足肾气亏损不能司摄用补中益气汤以培土金六味丸加五味以生肾气而愈一姙妇咳𠻳其痰上涌日五六碗许诸药不应予以为此水泛为痰用六味丸料及四君子汤各一剂稍愈数剂而安一姙妇因怒咳𠻳吐痰两脇作痛此肝火伤肺金以小柴胡汤加山栀枳殻白术茯苓治之而愈但欲作呕此肝侮脾也用六君子加柴胡升麻而痊桔梗散治风寒咳𠻳喘急不食天门冬赤茯苓桑白皮桔梗紫苏麻黄贝母人参甘草右姜水煎马兠铃散治咳𠻳气喘马兠铃苦梗人参甘草贝母陈皮大腹皮紫苏桑白皮五味子右姜水煎百合散治咳𠻳胷膈烦闷川百合紫苑麦门冬桑白皮苦梗甘草竹茹右姜水煎治姙娠伤寒涎多咳𠻳知母杏仁天门冬桑白皮右姜水煎服旋覆花汤治感冐喘𠻳胸满痰盛华盖散治症同上或项背拘急鼻塞头眩时发寒热参苏饮加杏仁五味子治症同上附方金沸草散人参平肺散人参败毒散补中益气汤四君子汤六君子汤六味丸小柴胡汤姙娠吐血衂血方论第八姙娠吐血由七情臓腑所伤气逆于上致血上溢不止心闷甚者多死或堕胎也宜用局方必胜散愚按前症若肝经怒火先用小柴胡山栀生地次用前药合四物后用加味逍遥散肝经风热防风子芩丸心经有热朱砂安神丸心气不足补心汤思虑伤心妙香散胃经有火犀角地黄汤膏粱积热加味清胃散郁结伤脾加味归脾汤肺经有火黄芩清肺饮因气郁滞紫苏饮子气不摄血用补中益气汤肾经虚火加味六味丸仍以七卷第五论互用附治验方药一姙妇因怒吐血两脇胀痛小便淋濇此怒而血蓄于上随火出也用小柴胡合四物四剂血止用六君子安胎饮调理而安紫苏饮治姙娠失调胎气不安上攻作痛或气逆失血若肝脾气血虚而有火不安宜兼逍遥散若脾气虚弱而不安宜用四君芎归小柴胡汤四物汤补中益气汤六君子汤加味逍遥散加味归脾汤防风子芩丸朱砂安神丸养心汤妙香散安胎饮犀角地黄汤加味清胃散黄芩清肺饮加味六味丸姙娠子烦方论第九论曰姙娠苦烦闷者以四月受少隂君火以养精六月受少阳相火以养气若母心惊胆寒多有是症产宝云是心肺虚热或痰积于胸若三月而烦者但热而已若痰饮而烦者吐涎恶食大凡停痰积饮寒热相搏吐甚则胎动不安愚按前症若因内热用竹叶汤气滞用紫苏饮痰滞用二陈白术黄芩枳殻气郁用分气饮加川芎脾胃虚弱用六君紫苏山栀附治验一姙妇烦热吐痰恶食恶心头晕此脾虚风痰为患用半夏白术天麻汤以补元气袪风邪渐愈惟头晕未痊乃用补中益气汤加蔓荆子以升补阳气而愈竹叶汤治子烦防风黄芩麦门冬白茯苓右竹叶数片水煎服人参散治热乘心脾烦热干渇人参麦门冬赤茯苓地骨皮干葛黄芩犀角甘草右水煎竹茹汤治姙娠烦躁或胎不安淡竹茹一两水煎服益母丸知母炒为末枣肉丸弹子大每服一丸人参煎汤下附方分气饮治脾胃虚弱气血不和胷膈不利或痰气喘𠻳饮食少思陈皮茯苓半夏桔梗大腹皮紫苏梗枳殻白术山栀甘草右姜枣水煎紫苏饮二陈汤六君子汤补中益气汤姙娠烦躁口亁方论第十足太隂脾之经其气通于口手少隂心之经其气通于舌若臓腑不调气血不和以致内热乘于心脾津液消烁故心烦口干也与子烦大同小异宜用益母丸愚按前症若胃经实火用竹叶石膏汤若胃经虚热用人参黄耆散若胃经气虚用补中益气汤若肺经虚热用紫苏饮若肝经火动用加味逍遥散若脾气郁结用加味归脾汤若肾经火动加味地黄丸附治验一姙妇烦热兼咽间作痛用知母散加山栀以清肺经而愈后内热咳𠻳小便自遗用补中益气加麦冬山栀以补肺气滋肾水而痊知母散治烦躁闷乱口干知母麦门冬黄耆子芩赤茯苓甘草右水煎入竹沥一合更煎二沸而服人参黄耆散治身热烦躁口干人参黄耆葛根秦芁赤茯苓麦门冬知母甘草右姜三片竹叶二七片水煎补遗人参白术散黄耆六一汤皆良附方竹叶石膏汤石膏半夏甘草人参麦门冬竹叶右姜水煎服补中益气汤紫苏饮加味逍遥散加味归脾汤六味地黄丸薛氏医案卷三十七薛氏医案卷三十八钦定四库全书薛氏医案卷三十八明薛己订妇人良方姙娠中风方论第一论曰四时八方之气为风也常以冬至之日候之若从其乡来者长养万物否则名为虚邪贼害万物体虚中之客于皮肤则顽痺不仁入于筋脉则挛急㖞僻若兼湿热则弛纵痿软若入臓腑气随所伤经络而为诸病姙娠中之必须早治庶免堕胎之患愚按病机机要云风本为热热胜则风动宜以静胜其燥是亦养血也治法须少汗亦宜少下多汗则虚其卫多下则损其荣虽有汗下之戒而有中臓中腑之分中腑者多着四肢之间则脉浮恶寒拘急不仁中臓者多着九窍之中则唇缓失瘖耳聋鼻塞目瞀便秘中腑者宜汗之中臓者宜下之表里已和宜治在经当以大药养之此中风之要法也姙妇患之亦当以此施治而佐以安胎之药仍参三卷首论主治之为是防风散治姙娠中风卒倒口噤肢强或痰气上升防风桑寄生葛根家菊花细辛防已秦芁当归桂心茯神甘草羚羊角右水煎入竹沥半合服白术酒治姙娠中风口噤不语白术独活黒豆右酒煎分四服灌之得汗即愈补遗治姙娠中风排风汤续命汤参苏汤引风汤皆可选用姙娠风痉方论第二论曰姙娠体虚受风而伤足太阳经遇风寒相搏则口噤背强甚则腰反张名之曰痉须臾自醒良久复作又名子癎子冒当审察其因而治之愚按前症若心肝风热用钓藤汤肝脾血虚加味逍遥散肝脾郁怒加味归脾汤气逆痰滞紫苏饮肝火风热钓藤散脾郁痰滞二陈姜汁竹沥若兼症相杂当参照子烦门附治验一姙妇出汗口噤腰背反张时作时止此怒动肝火也用加味逍遥散渐愈又用钓藤散而止更以四君加钓藤山栀柴胡而安一姙妇因怒忽仆地良久而甦吐痰发搐口噤项强用羚羊角散渐愈用钓藤散始痊又用归脾汤而安羚羊角散治姙娠冐闷角弓反张名曰子癎风痉羚羊角独活酸枣仁五加皮薏苡仁防风当归川芎茯神杏仁木香甘草右姜水煎附方钓藤汤加味逍遥散加味归脾汤紫苏汤钓藤汤二陈汤四君子汤姙娠瘈瘲方论第三窃谓瘈者筋脉急而缩也瘲者筋脉缓而伸也一缩一伸手足相引搐搦不已大抵与婴孩发搐相似谓之瘈瘲也此症多属风盖风主揺动骆龙吉云心主脉肝主筋心属火肝属木火主热木主风风火相炽则为瘈瘲也治法若因风热用钓藤汤加柴胡山栀黄芩白术以平肝木降心火养气血若风痰上涌加竹沥南星半夏若风邪急搐加全蝎殭蚕亏损气血用八珍汤加钓藤山栀为主若无力抽搐戴眼反折汗出如珠者肝气絶也皆不治附治验一姙妇四肢不能伸服袪风燥血之剂遗屎痰甚四肢抽搐余谓肝火血燥用八珍汤加炒黑黄芩为主佐以钓藤汤而安后因怒前症复作小便下血寒热少寐饮食少思用钓藤散加山栀柴胡而血止用加味逍遥散寒热退而得寐用六君子汤加芍药钓藤饮食进而渐安八珍汤六君子汤姙鬼胎方论第四夫人臓腑调和则血气充实精神健旺若荣卫虚损精神衰弱妖魅之类乘之亦如懐姙之状故曰鬼胎也愚按前症因七情脾肺亏损气血虚弱行失常道冲任乖违而致之者乃元气不足病气有余也若见经候不调就行调补庶无是症治法以补元气为主而佐以雄黄丸之类行散之若脾经郁结气逆者用加味归脾汤调补之若脾虚血不足者用六君芎归培养之肝火血耗者用加味逍遥散滋抑之肝脾郁怒者用加味归脾逍遥二药兼服肾肝虚弱者用六味地黄丸附治验一妇人经闭八月肚腹渐大面色或青或黄用胎症之药不验余诊视之曰面青脉濇寒热往来肝经血病也面黄腹大少食体倦脾经血病也此郁怒伤脾肝之症非胎也不信仍用治胎散之类不验余用加味逍遥归脾二药各二十余剂诸症稍愈彼欲速效别服通经丸一服下血昏愦自汗恶寒手足俱冷呕吐不食余用人参炮姜二剂渐愈又用十全大补汤五十余剂而安雄黄丸治鬼胎瘀血腹痛雄黄鬼臼獭肝丹砂巴豆莽草蜥蜴蜈蚣右为末蜜丸桐子大每服二丸空心温酒下日二服㦯下如蛇虫之类其病乃除治鬼胎及血气痛不可忍斑猫延胡索右为末以温酒调下半钱以下秽物为度附方加味归脾汤加味逍遥散十全大补汤六君子汤六味丸姙娠伤寒方论第五夫时令严寒体虚所伤即成伤寒轻者洒淅恶寒翕翕发热微咳鼻塞数日而愈重者头疼体痛寒热交作久而不愈者多致伤胎也愚按前症为害匪轻当审其经络表里而治之不可轻忽加减四物汤治姙妇腹痛或月事不调胎气不安产后血块或亡血过多或恶露不下当归川芎白芍药熟地黄右每服四五钱水煎日二三服下血加艾叶阿胶虚热口干加括蒌根麦门冬恶血腹痛加当归芍药血崩血淋加熟地蒲黄因热生风加川芎柴胡头昏项强加柴胡黄芩大便秘结加大黄桃仁呕吐恶心加白术人参虚烦不眠加竹叶人参烦躁大渇加知母石膏水停吐逆加猪苓茯苓虚烦伤寒加人参柴胡防风阿胶散治时气先服此以安胎却以主药间服阿胶白术桑寄生人参白茯苓右为末等分毎服一钱用糯米饮调下日三服前胡汤治伤寒头痛壮热肢节烦疼石膏前胡甜竹茹栀子黄芩大青知母右用葱白水煎服苏木汤治伤寒时行洒淅寒振或兼哕者赤芍药橘红黄芩黄连甘草苏木右用水煎服汗出即瘥如胎不安兼服阿胶汤黄龙汤治姙妇寒热头疼嘿嘿不食脇痛呕痰及产后伤风热入胞宫寒热如疟或经水适来劳复热不解散柴胡黄芩人参甘草右用水煎服柴胡石膏汤治头痛恶寒身热拘急口干柴胡甘草石膏右用姜水煎服气虚加人参枳实散治伤寒四日至五六日腹胀少食腹疼体重枳实陈皮麦门冬右用生姜葱白水煎服旋覆花汤治伤寒头目旋疼壮热心躁旋覆花赤芍药甘草前胡石膏白术人参麻黄黄芩右用姜水煎服麦门冬汤治伤寒壮热呕逆头疼胎气不安人参石膏前胡黄芩葛根麦门冬右姜枣竹茹一分用水煎服栀子大青汤治发斑变黒尿便血升麻栀子大青杏仁黄芩右用葱白三寸水煎服白术汤治伤寒烦热头痛胎动或时吐逆不食白术橘红麦门冬人参前胡赤茯苓川芎甘草半夏右用生姜竹茹一分水煎服良方白术散治伤寒白术黄芩右用姜枣水煎服若四肢厥逆隂症也不可用芎苏散治外感风寒壮热头疼心胸烦闷紫苏叶川芎白术白芍药麦门冬陈皮干葛甘草右用生姜葱白水煎参苏饮治证同前姙娠时气方论第六论曰四季之间非其时而有其气谓春寒夏冷秋热冬煖之不正也所感者不拘长少其症相类故云时气姙娠患之重者多致伤胎愚按前症与前伤寒互相主治秦芁散治时气五六日不得汗口干饮水狂言呕逆秦芁柴胡石膏犀角赤茯苓前胡甘草葛根升麻黄芩右用淡竹茹一分水煎服葛根饮子治时气烦热口干头痛亁葛麻黄石膏豉白米栀子葱白右用水煎分三服汗出为效消热饮子治时气六七日大小便不利芒硝葵子右如前煎服以利为效芒硝即朴硝人参败毒散姙娠热病方论第七冬时触冐严寒即病为伤寒藏于肌骨夏至发为暑病即热症也姙娠患之多致堕胎热病与中暑相似但热病者脉实中暑者脉虚治当审察不可槩施愚按此症与前后三症同治治姙娠热病头痛呕吐烦闷人参竹茹葛根知母芦根麦门冬右每服四钱连根葱白三寸水煎栀子仁饮治热病发斑黒色小便如血气喘急胎欲落栀子升麻石膏生地黄黄芩大青右每服半两葱白七寸豉四十九粒水煎大黄饮治热病六七日大小便秘涩大黄石膏知母赤茯苓前胡栀子甘草黄芩右每服五钱生地黄一分煎服又方伏龙肝细研毎服一钱水调下又方葛根煮汁时服一盏补遗芦根汤治热病头疼心烦呕吐知母青竹茹右每服五钱生芦根一握糯米一撮水煎栀子五物汤治姙妇伤寒壮热头痛栀子前胡知母黄芩石膏右每服五钱用水煎服升麻六物汤治伤寒斑黒溺血升麻栀子大青杏仁黄芩右每服五钱葱头水煎姙娠伤寒热病防损胎方论第八论曰非节之气伤于姙娠热毒侵损胞胎若不早治多致堕胎漏血则子母之命亦不能全矣愚按前症当分察六经为主而参于前后方论治姙娠伤寒身痛壮热葱白前胡葛根石膏青黛升麻栀子右用水煎分三服治姙娠伤大小便秘结前胡大黄石膏栀子知母黄芩茯苓生姜右用水煎分三服治姙娠伤寒发斑忽黒小便如血胎欲落栀子升麻青黛生地黄石膏葱白黄芩右用水煎分三服忌热物又用井中泥涂心下干则易补遗治姙娠热病先以白术散安胎姙娠热病胎死腹中方论第九论曰热病以致胎死不能出者但服黒神散胎自下矣愚按陈无择先生曰前症当视产母若面赤舌青知其子死面青舌赤知母死子生唇青吐沫子母俱死若双胎㦯一死一活用黒神散窃谓前症宜补助产母使其胎自下黑神散恐其太热不宜轻用果一胎已死者用平胃散朴硝水银下之最为稳当庶不併伤生者黒神散桂心当归芍药甘草干姜生地黄黒豆附子右为末每服二钱空心用温酒调下补遗胎死用红花酒煮汁饮二三碗又方伏龙肝为末温酒调下二钱白汤亦可又方朴硝末童子小便和热酒调下三钱立出姙娠疟疾方论第十论曰姙娠病疟乃夏伤于暑客于皮肤至秋而发阳盛则热隂盛则寒隂阳相离寒热俱作其发晏者由风邪客于风府循膂而下卫气至一日一夜常大㑹于风府故发日晏与早者卫气之行风府日下一节二十一日下至尾骶二十二日入嵴内上注于伏卫之脉其行九日出缺盆其气既止故发更早其间日发者风邪内搏五臓横连募原其道逺其气深其行迟不能日作也姙娠而发多伤于胎愚按前症因脾胃虚弱饮食停滞或外邪所感或郁怒伤脾或暑邪所伏审系饮食停滞用六君子加桔梗苍术藿香外邪多而饮食少用藿香正气散外邪少而饮食多用人参养胃汤劳伤元气用补中益气汤若郁怒所伤用小柴胡兼归脾汤若木侮土久而不愈用六君子为主佐以安胎药乃参三隂三阳经而治之附治验一妇人因怒患疟举发无期久而不已胸腹不利饮食少思吞酸吐痰用六君子加柴胡山栀二十余剂寻愈但晡热少食又用四君子加柴胡升麻为主佐以逍遥散而痊一妇人疟久不已嗳气下气胸腹膨胀食少欲呕便血少寐此属肝脾郁怒用归脾汤加柴胡山栀渐愈又用六君子汤加柴胡山栀升麻而愈一姙妇患疟已愈但寒热少食头痛晡热内热此脾虚血弱也用补中益气汤加蔓荆子头痛顿止又用六君子汤加芎归饮食顿进再用逍遥散加参术而寒热愈七宝散治疟疾一日一发或一日两发或间一日发常山厚朴青皮陈皮甘草槟榔草菓右每服半两酒水各一碗煎至一盏去柤露一宿发时面东温服良久再服一姙妇先寒后热六脉浮𦂳用前散一剂而愈人参养胃汤治姙娠疟疾寒多热少或但寒不热头痛恶心身痛面色青白脉弦迟者又有驱邪散治证亦同清脾汤治姙妇疟疾寒少热多或但热不寒口苦舌干大便秘涩不进饮食脉弦数者青皮厚朴白术草菓茯苓半夏黄芩柴胡甘草右用姜水煎附方交加散治食疟神效肉豆蔲草豆蔲甘草厚朴生姜右用姜水煎发日五更服仲景白虎加桂枝汤治温疟知母桂枝黄芩括蒌根甘草牡蛎干姜右用水煎服汗出即愈此少阳经药也桂枝羌活汤治疟处暑以前头痛脉浮恶风有汗桂枝羌活防风甘草右水煎发服吐加半夏曲麻黄羌活汤治症如前但恶寒无汗麻黄羌活防风甘草右如前服加法同二方太阳经药也白芷汤治疟身热目痛热多寒少脉长先以大柴胡下之微利为度余热不尽当服此汤白芷知母石膏右粗末依前服阳明经药也桂枝芍药汤治疟寒热不论先后此太阳阳明合病寒热作则必战经曰热胜而动也发热则必汗泄经曰汗出不愈知内热也乃隂盛阳虚之证此汤主之否则久而传于隂经矣桂黄耆知母石膏芍药右粗末水煎此太阳阳明经药也桂枝黄芩汤如服前药转甚三阳合病也宜此和之柴胡黄芩人参甘草半夏石膏知母右每粗末依前服如外邪已解而内未已再服下药从卯至午发大柴胡下之从午至酉发邪气在内也大承气下之从酉至子发或至寅发邪气在血也桃仁承气汤下之微利后更以小柴胡汤彻其邪气按此太阳阳明少阳经药也以上诸方并系发风寒暑热之气自外而入中于三阳之经者也桂枝石膏汤治疟疾隔日先寒后热寒少热多桂枝石膏知母黄芩右分三服水煎此太阳阳明经药也隔日发者邪气所舎深者也麻黄黄芩汤治疟发如前症而夜发者麻黄甘草黄芩桂桃仁右依前服桃仁味苦甘辛肝者血之海血骤则肝气燥经所谓肝苦急急食甘以缓之故桃仁散血缓肝谓邪气深逺而入血故夜发乃隂经有邪此汤发散血中风寒治风暑深入隂分乃血受病邪气所舎尤深者也麻黄桂枝桃仁等乃太阳经血药非三隂经药也附方四君子汤六君子汤补中益气汤藿香正气散人参养胃汤小柴胡汤逍遥散加味归脾汤姙娠霍乱方论第十一夫饮食过度触冐风冷隂阳不和清浊相干谓之霍乱其间或先吐或腹痛吐利是因于热也若头痛体疼发热是挟风邪也若风折皮肤则气不宣通而风热上冲为头痛若风入肠胃则洩利呕吐甚则手足逆冷此阳气暴竭谓之四逆姙娠患之多致伤胎也愚按前症若因内伤饮食外感风寒用藿香正气散若因饮食停滞用平胃散果脾胃顿伤阳气虚寒手足逆冷者须用温补之剂治当详审毋使动胎也附治验一姙妇霍乱已止但不进饮食口内味酸泛行消导寛中余曰此胃气伤而虚热也当用四君子汤彼不信乃服人参养胃汤呕吐酸水其胎不安是药复伤也仍与四君子汤俾煎热令患者先嗅药气不作呕则呷少许恐复呕则胎为钓动也如是旬月而愈人参散治脾胃虚寒霍乱吐泻心烦腹痛饮食不入人参厚朴橘红当归干姜甘草右用枣水煎服人参白术散治脾胃虚弱吐泻或吐泻作渇不食白术茯苓人参甘草木香藿香干葛右用水煎服吐甚加生姜汁频饮之缩脾饮解伏热除烦渇消暑毒止吐泻宣沈冷频服草菓仁乌梅肉甘草右每服半两用姜十片水煎木𤓰煎治吐泻转筋闷絶吴茱茰生姜木瓜右毎服二三钱用水煎治霍乱其效神速一方有黄连无扁豆仍与第二论通用姙妇霍乱腹痛四肢冷逆汗脉细理中汤治之伤食加陈皮寒甚脉欲絶隂症悉具加炮附子方见二十卷竹茹汤治霍乱热渇脉数附方藿香正气散平胃散四君子汤人参养胃汤五苓散理中丸香薷饮薛氏医案卷三十八薛氏医案卷三十九钦定四库全书薛氏医案卷三十九明薛已订妇人良方姙娠泄泻方论第一论曰姙娠泄泻或青或白水谷不化腹痛肠鸣谓之洞泄水谷不化喜饮呕逆谓之恊热下利并以五苓散利小便次以黄连阿胶丸或三黄熟艾汤以安之若泻黄有沫肠鸣腹痛脉沉𦂳数用戊巳丸和之嗳腐不食胃脉沉𦂳用感应丸下之后调和脾胃若风冷水谷不化如豆汁用胃风汤寒冷脐下隂冷动泄用理中汤治中汤伏暑心烦渴泻水用四苓散伤湿泄泻小便自利用不换金正气散胃苓汤此四证之大畧也仍叅第八卷第八论主之愚按米食所伤用六君加谷糵面食所伤用六君加麦蘖肉食所伤用六君加山查若兼寒热作呕乃肝木侮脾土用六君加柴胡生姜兼呕吐腹痛手足逆冷乃寒水侮土六君加姜桂不应用钱氏益黄散若元气下陷发热作渴肢体倦怠用补中益气汤若泄泻色黄乃脾土之真色用六君加木香肉果若作呕不食腹痛恶寒乃脾土虚寒用六君加木香姜桂若泻在五更侵晨饮食少思乃脾肾虚弱五更服四神丸日间服白术散如不应或愈而复作或饮食少思急用八味丸补命门火以生脾土为善不可忽也附治验边太常侧室姙娠泄泻自用枳术黄连之类腹闷吐痰发热恶寒饮食到口即欲作呕强匙许即吞酸不快欲用袪痰理气余曰此因脾胃伤而痰滞中脘若治痰气复伤脾胃矣遂以参术炮姜为末丸如黍粒不时含嚥三五丸渐加至三日后日进六君子汤而寻愈进士王缴征之内懐姙泄泻恶食作呕余曰脾气伤也王君忧之强进米饮余谓饮亦能伤胃且不必强俟脾胃醒宿滞自化饮食自进不信别用人参养胃汤饮之吐水酸苦又欲投降火寒药余曰若然则胃气益伤也经云损其脾胃者调其饮食适其寒温后不药果愈厚朴丸治洞泄寒中干姜厚朴右水拌炒为末水煳丸梧子大每服五十丸米饮下草果散治虚寒泄泻腹痛无度厚朴肉豆蔲草豆蔲右每服三钱用姜水煎附方附子理中汤理中丸五苓散六君子汤补中益气汤钱氏益黄散四神丸七味白术散八味丸姙娠下麻黄水方论第二论曰姙娠饮食生冷脾胃不能克化致令心腹疼痛若血分病则色赤气分病则色白血气俱病则赤白相杂若热乗大肠血虚受患则成痢也愚按治痢之法当叅前篇其下黄水乃脾土亏损真色下陷也当升补中气若黄而兼青乃肝木克脾土宜平肝补脾若黄而兼白乃子令母虚须补脾胃若黄而兼黒是水反侮土矣必温补脾胃若黄而兼赤乃心母益子但补中益气若肠胃虚弱风邪客之用胃风汤或胎气不安急补脾胃而自安矣凡安胎之药当临病制宜不必拘用阿胶艾叶之类附治验地官胡成甫之内姙娠久痢自用消导理气之剂腹内重坠胎气不安又用阿胶艾叶之类不应余曰腹重坠下元气虚也胎动不安内热盛也遂用补中益气而安又用六君子汤全愈治姙娠利黄水厚朴黄连肉豆蔲右用水煎徐徐服忌如前治姙娠热痢黄连黄蘗栀子仁右用每服五钱水煎呕加橘皮生姜治姙娠下痢腹痛小便澁滞糯米当归黄茋右用水煎分四服治临产下痢用栀子炒为末每服二钱白汤调甚效附方胃风汤补中益气汤姙娠大小便不通方论第三夫姙娠大小便不通由脏腑之热所致若大肠热则大便不通小肠热则小便不利大小肠俱热更推其因而药之愚按前症若大肠血燥用四物汤加条芩桃仁大肠气滞用紫苏饮加杏仁条芩肠胃气虚用六君子加紫苏杏仁肝脾藴热用龙胆泻肝汤心肝虚热用加味逍遥散加车前子附治验亚卿李蒲汀侧室姙娠大小便不利或用降火理气之剂元气反虚肝脉弦急脾脉迟滞视其面色青黄不泽余曰此郁怒所致也用加味归脾汤为主佐以加味逍遥散而安主政王天成之内姙娠痢疾愈后二便不通其家世医自用清热之剂未效余诊其脉浮大而濇此气血虚也朝用八珍汤加桃仁杏仁夕用加味逍遥散加车前子而瘥当归散治姙娠因怒肚腹胀痛四肢浮肿气急作喘大便难小便澁产门肿当归赤茯苓枳殻白芍药川芎白姜木香粉草右用姜水煎气弱枳殻减半大便秘加蜜同煎治姙娠大小便不通腹胀痞闷不思饮食大黄木通㯽榔枳殻诃梨勒大腹子右为末用童便一盏葱白二寸煎六分调服二钱初虞世治姙娠风气大便秘澁枳殻防风丼草右为末每服一二钱空心用白滚汤调日三服小品治姙娠小便不利气急服猪苓散不瘥用丼遂为末蜜和服豆许微利之未利再服利后仍服猪苓散猪苓散治姙娠小便澁痛及胎水猪苓去皮为末白汤调下钱许加至二钱日三夜二服又方车前子一两大黄半两为末每服三钱蜜汤调附方四物汤四君子汤紫苏饮龙胆泻肝汤加味逍遥散加味归脾汤八珍汤姙娠小便不通方论第四夫姙娠小便不通为小肠有热𫝊于脬而不通耳若兼心肺气滞则致喘急陈无择云姙娠胎满逼胞多致小便不利若心肾气虚清浊相干而为诸淋若胞系了戾小便不通名曰转胞若胞满尿出名曰遗尿愚按丹溪先生转脬小便闭多因胎妇虚弱忧闷性躁食味厚古方用滑利疏导药鲜效若脬为胎所堕而不通但升举其胎胞系疏而小便自行若脐腹作胀而小便淋闭此脾胃气虚胎压尿胞四物二陈参术空心服后探吐数次自安窃谓前症亦有脾肺气虚不能下输膀胱者亦有气热鬰结膀胱津液不利者亦有金为火烁脾土湿热甚而不利者更当详审施治附治验司徒李杏冈仲子室孕五月小便不利诸药不应余曰非八味丸不能救不信别用分利之药肚腹肿胀以致不起儒者王文逺室患此小腹肿胀㡬至于殆用八味丸一服小便滴再以前丸之料加车前子一剂即利肚腹顿宛而安八味丸治妇人饮食如故烦热不得卧反倚息因脬系了戾不得溺名转脬但利小便则愈盖此药有茯苓故也缓则不救古今録验姙娠小便难饮食如故当归贝母苦参滑石右为末炼蜜丸小豆大每服二三十丸米饮下治姙娠小便不通脐下妨闷心神烦乱葵子榆白皮葱白右水煎分三服古今録验姙娠不得小便杏仁去皮尖炒黄捣丸灯心汤吞七粒又方滑石末水和涂脐下又方用车前草汁调滑石末涂脐周围四寸热易之又方捣杏仁入滑石末饭丸小豆大每服二十丸白汤下又方用紫苑为丸井花水调下二钱葵子散治姙娠小便不利身重恶寒眩晕及水肿用葵子五两赤茯苓五两为末每服二钱米饮调附方四物汤二陈汤姙娠子淋方论第五姙娠小便淋者乃肾与膀胱虚热不能制水然姙妇胞系于肾肾间虚热而成斯症甚者心烦闷乱名曰子淋也愚按前症若颈项筋挛语濇痰甚用羚羊角散若小便濇少淋用安荣散若肝经湿热用龙胆㵼肝汤若肝经虚热用加味逍遥散腿足转筋而小便不利急用八味丸缓则不救若服燥剂而小便频数或不利用生地茯苓牛膝黄栢知母芎归甘草若频数而色黄用四物加黄柏知母五味麦门𤣥参若肺气虚而短少用补中益气加山药麦门若隂挺痿痺而频数用地黄丸若热结膀胱而不利用五淋散若脾肺燥不能化生宜黄芩清肺饮若膀胱阴虚阳无所生用滋肾丸若膀胱阳虚隂无所化用肾气丸附治验一妇人每怒发热脇胀小便淋濇如遇经行旬余未已受胎三月因怒前症复作朝用加味逍遥散夕用安胎饮各二剂而安五月又怒复下血如经行四日未止仍用前药而愈一姙娠饮食后因恼怒寒热呕吐头痛恶寒胸腹胀痛大便不实其面青色小便频数时或有血服安胎止血之剂益甚余曰寒热呕吐而腹胀此肝木尅脾土而元气伤也大便不实而面青此饮食伤脾兼肝侮土也小便频数而有血此肝热传胞而兼挺痿也用六君子加枳殻紫苏山栀二剂脾胃顿醒又用加味逍遥散加紫苏枳殻二剂小便顿清后节饮食调理而安地肤大黄汤治子淋大黄地肤草知母黄芩猪苓通草赤芍药升麻枳实甘草右每服四五钱水煎服安荣散治子淋甚妙麦门冬通草滑石当归灯心甘草人参细辛右水煎服治小便淋痛心烦闷乱麦穂赤茯苓桑白皮木通葵子黄芩芍药枳殻车前子右水煎服治子淋小便澁痛冬葵子滑石木通右每服四五钱葱白七寸水煎猪苓散疗子淋小便澁痛附方羚羊角散龙胆泻肝汤加味逍遥散四物汤肾气丸六味丸八味丸六君子汤补中益气汤五淋散滋肾丸黄芩清肺饮安胎饮姙娠遗尿方论第六姙娠尿出不知用白薇芍药为未酒调下或白矾牡蛎为末酒调二钱或鸡毛灰末酒服一匕或炙桑螵蛸益智子仁为末米饮下愚按前症若脬中有热宜用加味逍遥散若脾肺气虚宜用补中益气汤加益智若肝肾隂虚宜用六味丸附治验方药一姙妇遗尿内热肝脉洪数按之微弱或两太阳作痛脇肋作胀余以为肝火血虚用加味逍遥散六味地黄丸寻愈后又寒热或发热或恚怒前症仍作用八珍散逍遥散兼服以清肝火养肝血而痊附方加味逍遥散八珍汤补中益气汤六味地黄丸姙娠尿血方论第七姙娠尿血内热乘于血分以致血热流渗于脬名子淋用葵子一升研细水五升煮二升分三服或生艾叶一斤酒五升煮二升分三服或生地黄一斤酒四升煮二升分三服亦治落产后下血愚按前症因怒动火者宜小柴胡加山栀因劳动火者宜补中益气汤若因厚味积热宜用加味清胃散若因肝经血热宜用加味逍遥散若因脾气下陷宜用补中益气汤若因脾虚血热宜用加味逍遥散附治验一姙妇因怒尿血内热作渴寒热往来胸乳间作胀饮食少思肝脉弦弱此肝经血虚而热也用加味逍遥散六味地黄丸兼服渐愈又用八珍汤加柴胡丹皮山栀而痊续断汤治姙娠下血及尿血续断赤芍药当归生地黄右为末毎服二钱空心用葱白煎汤调下治姙娠尿血阿胶熟地黄右和丸桐子大每服七八十丸空心粥饮下五苓散每四钱用车前子白茅根水煎温服又方白茅根浓煎汤吞酒蒸黄连丸附方小柴胡汤补中益气汤加味清胃散加味逍遥散加味归脾汤姙娠胎水肿满方论第八产乳集云姙娠三月足肿至腿出水饮食不丼似水肿谓之子气至分㝃方消者此脾胃气虚或冲任经有血风名医録云宋少主元徽与徐文伯微行学鍼法文伯见一姙妇足肿脉之少主曰此女形也文伯曰此鬼胎也在左而黒遂用鍼胎下果然亦有脾虚水气流溢或因泻痢脏腑虚寒或因疟疾饮水脾虚湿渍或因水渍于胞不能分利皆致腿足肚腹肿症也愚按前症若胸满腹胀小便不通遍身浮肿用鲤鱼汤脾胃虚弱佐以四君子若面目虚浮肢軆如水气用全生白术散如未应用六君子汤脾虚湿热下部作肿用补中益气加茯苓若饮食失宜呕吐泄泻用六君子汤若腿足发肿喘闷不安或指缝出水用天仙藤散脾胃虚弱兼四君子汤如未应用补中益气汤若脾肺气滞用加味归脾汤佐以加味逍遥散附治验一姙娠每胎至五月肢軆倦怠饮食无味先两足肿渐至遍身后及头面此是脾肺气虚朝用补中益气夕用六君子加苏梗而愈凡治姙娠毋泥月数但见某经症即用本药为善天仙藤散治妇人有水气而成胎以致两腿足浮肿天仙藤香附子陈皮甘草乌药右每服五钱生姜木𤓰苏叶各三片水煎日三服泽泻散治姙娠遍身浮肿上气喘急大便不通小便赤澁泽泻桑白皮木通枳殻㯽榔赤茯苓右姜水煎服防已散治脾虚遍身浮肿腹胀喘促小便不利防已桑白皮紫苏茎叶赤茯苓木香右姜水煎千金鲤鱼汤治姙娠腹小胎间有水气白术茯苓当归芍药右先以小鲤鱼一头如食法煮取汁每汁二盏入药五钱姜七片橘皮少许煎七分空心服肾着汤治姙娠腰脚肿茯苓白术干姜甘草杏仁右用水煎服五丸散治胎水肿满大腹皮桑白皮生姜皮橘皮茯苓皮木香右水煎服治姙娠脚浮肿因脾衰血化成水用生料平胃散姜枣水煎服或为末用苏叶汤调下每服二钱全生白术散治姙娠面目浮虚四肢肿如水气名曰胎气名曰胎肿白术生姜皮大腹皮陈皮白茯苓右各为末每服二钱米饮下附方四君子汤六君子汤补中益气汤加味归脾汤加味逍遥㪚姙娠腹内钟鸣方论第九治孕妇腹内鸣用鼠窟中土为末入麝香酒调下二钱立愈或黄连浓煎汁母常呷之愚按产寳云小儿在腹中哭其治法亦用空房中鼠穴土或黄连煎浓饮之即止想即是症又云脐带上疙瘩儿含口中因姙妇登高举臂脱出儿口以此作声令姙妇曲腰就地如拾物仍入儿口即止然黄连性寒麝香开窍当酌量用之龚彦德孕痈方第十治孕痈用乌药五钱水一钟煎七分入牛皮胶一两煎化温服或薏苡仁煮汁饮之愚按孕痈即是腹内患痈如前法不应宜用牡丹皮散或薏苡仁汤姙娠不语论第十一孕妇不语不须服药临产月但服保生丸四物汤产下便语黄帝问曰人有重身九月而瘖何也岐伯对曰胞络繋于肾肾脉贯系舌本故不能言十月分娩后自为之言也愚按前症果内经穷理之言人有患此当调摄以需之不必惊畏而泛用药也姙娠伤食方论第十二经曰饮食自倍肠胃乃伤又云隂之所生本在五味隂之五宫伤在五味故姙娠伤食最难调治者愚按东垣先生云脾胃之气壮则过时而不饥多食而不伤盖胃主司纳脾主消化五脏之本也然食倍而伤者乃脾气虚而不化也若投以峻剂则脾胃复伤而胎亦损矣当审其所因而调治之若饮食停滞或肚腹作痛用平胃散呕吐恶心加枳殻砂仁吞酸嗳腐加黄连三分吴茱茰二分腹满泄泻用六君子汤停滞肉食倍加山查停滞面食倍加麦蘖停滞糯食用白酒曲末一味米食停滞倍加谷蘖鱼腥所伤倍加陈皮伤辛热之物加黄连伤性冷之物加砂仁木香如不应更加肉豆蔲补骨脂再不应用四神丸若脾气下陷用补中益气汤凡嗳觉药气且戒药饵节饮食经云损其脾者调其饮食适其寒温大凡脾胃虚弱饮食难化以白术陈皮为末等分陈曲煳丸常服最善枳术丸但可暂用枳实峻厉能耗真气治者慎之附治验一姙娠因停食服枳术丸胸腹不利饮食益少更服消导寛中之剂其胎下坠余谓此脾气虚而不能承载也用补中益气及六君子汤中气渐健其胎渐安又用八珍汤加柴胡升麻调理而痊木香丸治姙娠脾胃虚弱饮食不消肚腹膨胀或呕吐泄泻木香白术人参白茯苓右为末面煳丸菉豆大毎服三四十丸熟水下白术散治姙娠脾胃虚弱气不调和饮食易伤白术紫苏人参白芷川芎青皮诃子皮甘草右每服二钱姜水煎附方平胃散补中益气汤六君子汤四神丸八珍汤姙娠脏燥悲伤方论第十三许学士云一妇无故数次悲泣是为脏燥用大枣汤而愈又程虎卿内姙娠五月惨慼悲伤亦投大枣汤而愈愚按前症或因寒水攻心或肺有风邪者治当审察附治验一姙妇无故自悲用大枣汤二剂而愈后复患又用前汤佐以四君子加山栀而安一姙妇悲哀烦燥其夫询之云我无故但自欲悲耳用淡竹茹汤为主佐以八珍汤而安大枣汤甘草小麦大枣右水六钟煎三钟分三服亦补脾气淡竹茹汤治姙娠心虚惊悸脏燥悲伤或作虚烦麦门冬小麦半夏人参白茯苓甘草右姜枣并竹茹少许水煎治胎脏燥悲哭用红枣烧存性米饮调下附方四君子汤八珍汤薛氏医案卷三十九薛氏医案卷四十钦定四库全书薛氏医案卷四十明薛已订妇人良方坐月门产寳方周颋序第一颋闻至灵者人最重者命人皆知命之重而不知养命之方以致年未衰迈疾病攻夺仓卒寻医多致有误况妇人病惟产难为急子母命悬片时故产二三胎者脏腑未衰血气未减疾病易治若产育过多复自乳子血气愈伤尤难治若产后血气未复胃气益伤诸症蜂起此古人所以专着产乳方论余故徧採产寳等方兼拾昝氏之遗作为论説萃为一编刋行于世以救危急云时丁巳嵗秋八月吉日周颋谨序将䕶孕妇论第二凡姙娠至临月当安神静虑时当步履不可多睡饱食过饮酒醴杂药宜先贴产圗依位宻铺床帐预请老练稳婆备办汤药器物欲产时不可多人喧閧怆惶但用老妇二人扶行及凭物站立若见浆水腰腹痛甚是胎离其经令产母仰卧令儿转身头向产门用药催生坐草若心烦用水调服白蜜一匙觉饥吃麋粥少许勿令饥渴恐乏其力不可强服催药早于坐草慎之愚按前论当慎守之此先哲好生之德防患于未萌者也仁哉滑胎例第三凡姙娠十月宜服滑胎汤药滑胎枳殻散令胎瘦产易河阳公主每产累日不下南山道人进此方商州枳殻粉草右为末每服二钱空心沸汤调日三服凡孕六七月宜服之温隠居加当归广木香各等分易产兼治诸疾下气寛膈枳殻甘草香附子右为末每服二钱用白汤调服内补丸治姙妇冲任脉虚补血安胎熟地黄当归右为末和丸梧子大毎服三四十丸温酒或滚汤下许学士云大率姙娠唯在抑阳助隂然胎前药唯恶羣队隂阳错杂别生他病唯枳殻散所以抑阳四物汤所以助阴尔然枳殻散其味多寒若单服恐致胎寒腹痛更以内补丸佐之则阳不至强隂不至弱隂阳调和有益胎嗣此前人未尝论及也易产滑胎车前子为末或酒或饮服寸匙诗云芣苡能令妇人乐有子矣陆机註云治妇人产难愚详孔子序诗云乐然则生易于生育即此谓也神寝丸临月服之神效通明乳香枳殻右为末炼蜜丸梧子大每服三十丸空心温酒下榆白皮散治姙娠滑胎易生榆白皮甘草葵子右为末每服五钱水煎孕及九月将产猪肚一具煮烂徐徐自食尽易产保元㪚治寛气进食瘦胎易产或居处失宜顿仆胎动若胎痛胎漏兼服佛手散香附山药砂仁木香粉草益智紫苏叶右为末每服二钱白汤调下神寝丸枳殻散见前此三药入月宜常服保产无忧散治姙妇身居安逸口厌甘肥忧乐不常食物不节致胞胎肥厚根蒂坚牢入月服之则易生矣当归川芎白芍药枳殻乳香木香甘草血余右为末毎服三钱水煎日二服神效月空方位例第四正月三月五月七月九月十一月在丙壬二月四月六月八月十月十二月在甲庚逐月安产藏衣忌向方位第五凡安产藏衣方位并于卧合内分布太平圣惠方云凡姙妇初入月便写产圗一本以朱书某月某日空贴在某位如正月在丙壬可于壬位安产妇床帐丙位藏衣之类贴产房北壁若值闰月只看节气用之又云每月产圗有雷公招揺运鬼力士天狗轩辕大时咸池丰隆吴时白虎大夫天候狂虎凡此十三神并从月建易其位所谓月空者按内经云月廓空无写主冰注云论月轮中空日也即非十三神之数今太平圣恵方以六阳月在丙壬以六隂月在甲庚正如外台所言正月在丙壬至十二月在甲庚之类其理一也但外台言之详圣恵言之简今人多从其简或云凡逐月安产藏衣并向月德月空方位所有十三神杀并从节气更换若交次月节便作次月用书产圗者非也假如正月十四日立春若姙妇十三日乳卧岂可作去年十二月用必依月分用之乃是若依节气使换则天德月德所在差矣然月空与任谓之中天空颇相类议者以为天空者非十三神之数盖课中有天乙贵人其位无可与对者故此空是谓天空值此神百事不宜止宜安产妇床帐藏衣之类耳集圣厯云天德正月在丁二月在坤三月在壬四月在辛五月在干六月在甲七月在癸八月在艮九月在丙十月在乙十一月在㢲十二月在天又堪舆厯有游年白虎杀神在太嵗后一辰如太嵗夘则白虎在寅余倣此推之若产及藏衣犯之则母子皆不利王子亨云难产逆生论称犯一切神杀固有是理然亦有自然难产儿自逆生者及有产肠俱下者产已则复如故此非疾病所致血气所主天下之理盖有不可穷诘者亦宜知之安产藏衣十三神吉㐫方位藏安运雷招斩咸丰天狂天大白衣产鬼公揺辕池隆狗虎侯夫虎吉吉力大吴方方士时时正月壬丙艮寅寅夘辰辰辰午申酉戌二月坤干亥夘子丑未巳酉巳戌亥三月丙壬坤申辰酉戌戌午子寅亥子四月甲庚㢲己巳午未丑未酉亥子丑五月丙壬艮寅午夘辰辰申子申丑寅六月庚甲干亥未子丑未酉夘巳寅夘七月丙壬坤申申戌戌戌子寅夘辰八月甲㢲己酉戌丑亥夘亥辰巳九月丙壬艮寅戌夘辰辰子午申巳午十月庚甲干亥亥子丑未丑夘巳午未十一月丙坤申子酉戌戌寅午寅未申十二月庚甲㢲巳丑午未丑夘酉亥申酉推妇人行年法第六生气方产妇宜向之坐卧及产帐向之开门大吉反支月遇此月即铺灰上用牛皮或马驴皮讫铺草勿令恶血汚地吉祸害月不得于其上产又不得向之二便避之大吉絶命方不得于其上产又不得向之大小便避之大吉悬尸日遇此日产不得攀绳宜悬马辔攀之大吉闭肚方临月至满月并不得向之大小便及弃不浄之水谨之吉八㽵方产帐不得向之开门忌之大吉生反祸絶悬闭八产卧宜气支害命尸肚㽵母宜唤方月方方日方方十三嵗行年在庚申坤离㢲在正西偏北辛在正东偏北甲黄色衣西南首西南方黄衣师看产十四嵗行年在己未坤兊在正北偏西壬在正北偏东癸赤色衣正南首正南方赤衣师看产十五嵗行年在戊午坎干艮在正东偏北甲在正北偏西壬黒色衣正北首正北方黑衣师看产十六嵗行年在丁巳震艮干在正东偏北甲在正西偏北辛青色衣正东首正东方青衣师看产十七嵗行年在丙辰艮震艮在正东偏南乙在正南偏南庚黄色衣东北首东北方黄衣师看产十八嵗行年在乙夘干坎震在正南偏东丙在正南偏西丁白色衣西北首西北方白衣师看产十九嵗行年在甲寅兊㢲离在正南偏西丁在正南偏东丙白色衣正西首正西方白衣师看产二十嵗行年在癸丑㢲兊坤在正西偏南庚在正东偏南乙青色衣东南首东南方黄衣师看产二十一歳行年在壬子坤离㢲在正西偏北辛在正东偏北甲黄色衣西南首西南方黄衣师看产二十二嵗行年在辛亥离坤兊在正北偏西壬在正北偏东癸赤色衣正南首正南方赤衣师看产二十三嵗行年在庚戌坎干艮在正北偏东癸在正北偏西壬黒色衣正北首正北方黑衣师看产二十四嵗行年在己酉震艮干在正东偏北甲在正西偏北辛青色衣正东首正东方青衣师看产二十五嵗行年在戊申艮震坎在正东偏南乙在正西偏南庚黄色衣东北首东北方黄衣师看产二十六嵗行年在丁未干坎震在正南偏东丙在正南偏西丁白色衣西北首西北方白衣师看产二十七嵗行年在丙午兊㢲离在正南偏西丁在正南偏东丙白色衣正西首正西方白衣师看产二十八嵗行年在乙巳㢲兊坤在正西偏南庚在正东偏北乙青色衣东南首东南方青衣师看产二十九嵗行年在甲辰坤离㢲在正西偏北辛在正东偏南甲黄色衣西南首西南方黄衣师看产三十嵗行年在癸夘离坤兊在正北偏西壬在正北偏东癸赤色衣正南首正南方赤衣师看产三十一嵗行年在壬寅坎干艮在正北偏东癸在正北偏西壬黒色衣正北首正北方黒衣师看产三十二嵗行年在辛丑震艮干在正东偏北甲在正西偏北辛青色衣正东首正东方青衣师看产三十三嵗行年在庚子艮震坎在正东偏南乙在正西偏南庚黄色衣东北首东北方黄衣师看产三十四嵗行年在己亥干坎震在正南偏东丙在正南偏西丁白色衣西北首西北方白衣师看产三十五嵗行年在戊戌兊㢲离在正南偏西丁在正南偏东丙白色衣正西首正西方白衣师看产三十六嵗行年在丁酉㢲兊坤在正西偏南庚在正东偏南乙青色衣东南首东南方青衣师看产三十七嵗行年在丙申坤离㢲在正西偏北辛在正东偏东甲黄色衣西南首西南方黄衣师看产三十八嵗行年在乙未离坤兊在正北偏西壬在正北偏东癸赤色衣正南首正南方赤衣师看产三十九嵗行年在甲午坎干艮在西北偏东癸在正北偏西壬黑色衣正北首正北方黑衣师看产四十嵗行年在癸巳震艮干在正东偏北甲在正西偏北辛青色衣正东首正东方青衣师看产四十一嵗行年在壬辰艮震坎在正东偏南乙在正西偏南庚黄色衣东北首东北方黄衣师看产四十二嵗行年在辛夘干坎震在正南偏东丙在正南偏西丁白色衣西北首西北方白衣师看产四十三嵗行年在庚寅兊㢲离在正南偏西丁在正南偏东丙白色衣正西首正西方白衣师看产四十四嵗行年在己丑㢲兊坤在正西偏南庚在正东偏南乙青色衣东南首东南方青衣师看产四十五嵗行年在戊子坤离㢲在正西偏北辛在正东偏北甲黄色衣西南首西南方黄衣师看产四十六嵗行年在丁亥离坤兊在正北偏西壬在正北偏东癸赤色衣正南首正南方赤衣师看产四十七嵗行年在丙戌坎干艮在正北偏东癸在正北偏西壬黑色衣正北首正北方黑衣师看产四十八嵗行年在乙酉震艮干在正东偏北甲在正西偏北辛青色衣正东首正东方青衣师看产四十九嵗行年在甲申艮震坎在正东偏南乙在正西偏南庚黄色衣东北首东北方黄衣师看产坐产时更用后法体𤣥子借地法第七东借十步西借十步南借十步北借十步上借十步下借十步壁方之中四十余步安产借地或有秽汚或有东海神王或有西海神王或有南海神王或有北海神王或有日游将军白虎大夫逺去十丈轩辕招揺举高十文天符地轴入地十丈令地空闲产妇某氏安居无所妨碍无所畏忌诸神拥䕶百邪速去急急如律令勅禁草法第八铺草及氊褥讫即呪曰铁铁汤汤非公所当是王一言得之铜一言得之铁母子相生俱篾铁急急如律令禁水法第九欲产时贮水呪曰南无三寳水水在井中为井水水在河中为河水水在器中为浄水水在法中为真水自知非真莫当真水以浄持浊以正治邪日游月杀五士将军青龙白虎朱雀𤣥武招揺天狗轩辕女娲天吞地吞悬尸闭肚六甲禁讳十二神王土符伏神各安所在不得动静不得忌干若有动静若有忌干施以神呪当摄汝形阿佉尼阿毗罗莫多梨娑地梨娑诃入月预备药物第十愚按前所预备内佛手保气枳殻榆皮黒神大圣蕊石七散神寝保生理中三丸催生黑虎二丹及催生神符又葵子生地黄羌活竹茹乌梅雌雄石燕丼草海马衔铁大枣陈皮姜钱黑豆白蜜无灰酒童子小便酸醋白米汤瓶锅铫断脐线剪之类可谓周恤之至矣内花蕋石散为血入胞衣胀大不能下或恶露上攻不能甦醒佛手散治血虚之危症加味芎归汤治交骨不开萆麻子治胎衣不能上下失笑散治恶露腹痛不省人事蜡油调滑石涂入产门为滑胎之药清魂散治血晕等症平胃散朴硝水银为腐化死胎之剂八珍汤补血气虚损已上诸方皆为𦂳要之药必不可缺其断脐带先用线近脐札𦂳帛裹咬脐如天气风寒或难产母子劳伤元气者先札脐带以油纸捻烧断此又为回生起死之要法也故治者当审其宜不可槩信而用之催生灵符第十一灵符宜以水飞朱砂书之贴于房内北壁上至坐蓐之时将符以针札就盏内化之温水调服治产难横生逆产胞衣不下灵符见后谨按前所着方论图向符诀一帙自夫人泛视之似为迂逺然艰于得子者恒相质问则惟此书为要屡试有明验也余每观其䕶孕之方极为曲当易产之药悉有根据至于圗向之趋避吉㐫所闗符诀之𤣥微神妙显用其诚有得于诸先哲者乎不然王太仆诸公深于奥理者也岂谬论耶则是书也诚姙娠良方家户之所当珍藏考究者使舍此而施治于姙妇鲜不有误矣观者勿以为迂逺云薛氏医案卷四十薛氏医案卷四十一钦定四库全书薛氏医案卷四十一明薛已订妇人良方产难门产难论第一妇人以血为主惟气顺则血和胎安则产顺今富贵之家过于安逸以致气滞而胎不转动或为交合使精血聚于胞中皆致产难若腹或痛或止名曰弄胎稳婆不悟入手试水致胞破浆干儿难转身亦难生矣凡产直候痛极儿逼产门方可坐草时当盛暑倘或血运血溢当饮清水解之冬末春初产室用火和煖下部衣服尤当温厚方免胎寒血结若临月洗头濯足亦致产难愚按丹溪先生曰余族妹苦于产难遇胎则驱之予甚悯焉盖其形肥而勤女工形肥则气虚久坐则气不运而儿在胞胎因亦不能自运耳当补其母之气则儿健易产故后有孕至五六月遂以紫苏饮加补气药与之数十贴而产甚快大要在随母之禀性若胎胞破早血水先干或难产劳伤气血者煎八珍汤或十全大补汤加益母草不时与服以恊济之或以黄茋数觔芎归四五觔许大釡水煎药气氤氲满室使产妇口鼻俱受其气脐带以油纸捻烧断补接其阳气穏婆须择老练者当先施恵预说与知倘有生息不顺只说是未产或是双胎只说胎衣未下恐惊则气散愈难生息附治验方药荆妇孟冬分娩艰难伤劳元气产子已死用油纸捻烧断脐带借其气以煖之俄顷忽作声此儿后无伤食作泻之症可见前法之功不诬世用刀器断脐带子母致危者竟不知其由矣且穏婆又喜平日常施小恵得其用心兼以安慰母懐故无虞耳一穏婆云我止有一女正分娩时适当巡街侍御行牌取我视其室分娩女用惊赫未产而死后见侍御更以威颜分付迨视产母胎顺而头偏在一边以致难产因畏其威不敢施手由是其母子俱不能救紫苏饮十全大补汤八珍汤杨子建十产论第二凡生产先知此十証庶免子母之命折于无辜也世之收生者少有精良妙手多致倾命予因伤痛而备言之一曰正产正产者言懐胎十月隂阳气足忽然作阵疼痛胎至谷道浆破血下儿即正产二曰伤产伤产者言懐胎未足月有所伤动以致忽然脐腹疼痛或服催药过早或产母努力太早逼儿错路不能正生凡分娩须待儿身转顺头对产门努力一送儿即正生三曰催生催生者言欲产时儿头至产门方服药催之或经日久产母困倦难生宜服药以助其血气令儿速生四曰冻产冻产者言天气寒冷产母血气迟滞儿不能速生故衣裳宜厚产室宜煖背心亦宜温和庶儿易生五曰热产热产者言盛暑之月产妇当温凉得宜热甚产母则头疼面赤昏晕若产室人衆热气蒸逼亦致前患名曰血晕若夏月风凉隂雨亦当谨避六曰横产横产者言儿方转身产母用力逼之故也凡产母当令安然仰卧穏婆先推儿身顺直头对产门以中指探其肩不令脐带覊扳方用药催之继以产母努力儿即生七曰倒产倒产者言儿未能转身产母努力故也当令产母仰卧穏婆推入候儿自顺若良久不生令穏婆手入产户一边拨儿转顺近产门却服催药并努力即下八曰偏产偏产者言儿回身未顺生路产母努力逼儿头偏一边产虽露顶非也乃额角耳当令产母仰卧穏婆轻手正其头向产门却令产母努力子即下若儿顶后骨偏拄谷道露额令穏婆以绵衣灸煖裹手于谷道外傍轻手推正令产母努力儿即生九曰碍产碍产者言儿身已顺门路已正儿头已露因儿转身脐带绊其肩以致不能生令产母仰卧穏婆轻推儿向上以中指按儿肩脱脐带仍令儿身正顺产母努力儿即生十曰坐产坐产者言儿之欲生当从高处牢系手巾一条令产母以手攀之轻轻屈坐令儿生下不可坐抵儿生路十一曰盘肠产赵都运恭人每临产则子肠先出然后产子其肠不收名曰盘膓穏婆以醋水各半盏默然噀产妇面背才收不可不知愚按前症古方以萆麻子仁四十九粒研涂产母头顶膓收上急洗去其膓若干以磨刀水少许温润之再用磁石煎汤服之即收上磁石须隂阳家用有验者若以水噀母面背恐惊则气散治盘膓产以半夏为末搐鼻中膓自上又方大纸捻以蔴油润灯吹灭以烟薫产妇鼻中膓即上又方膓出盛以洁浄漆器浓煎黄茋汤浸之膓即上催生方论第三五行论命以年月日时支干五行相生相值以推其贵贱其间最切要者时也得其时则终身富贵失其时则一世贫贱然则命禀于有生之初岂可催乎世之催生之説盖为产难而设也今开厯验数方于后催生柞木饮子治产难或胎烂腹中腹闷其效如神生柞木丼草右用水三钟纸封罐口煎一钟半候胎顺产门徐徐温服即时分娩更无诸苦切不可早于坐草及穏婆下手催逼催生如神散治逆产横生其功甚大百草霜白芷右毎服三钱至胎顺产门以童便米醋和如膏加沸汤调下或童便酒煎进二服然血得黑则止此药大能固血又免血干甚妙如圣散用黄蜀葵花焙为末热汤调下二钱若漏血胎胞干澁难产併进三服即产如无花用葵子末半合调温酒服尤妙若打扑胎死红花酒调下顺生丹治症同上兎脑髓明乳香母丁香麝香右以兎脑髓丸鸡头大隂干每服一丸温水下男左女右手握出又方通明乳香一块如皂子大为末腰痛时用冷水醋少许调服扶立令两手拿石燕二箇念医灵药圣三遍行数步坐草便生更无痛楚神效愚按前法观之似迂其用者云甚验治产不顺蛇蜕蚕蜕纸右入新瓦瓶内盐泥固济存性为末煎榆白皮汤下一钱三服觉痛便生又方用伏龙肝研末每服一钱酒调下儿头戴土而下又方吞槐子十四粒即下又方当归为末酒调一钱服良久再服一方用鱼胶一尺许新瓦上煅灰陈醋调服立下又方大朱砂于端午日晒起以百日为度研为细末用腊月兎脑髓丸緑豆大欲产时粥饮下一丸良久便生其药男左女右手中握出晒朱砂不得着雨又方腊月兎头煅为末葱白煎汤调二钱立生或腊月兎血纸袋盛挂当风处隂干为末煎乳香汤调下二钱或兎皮和毛烧为末酒调服二钱即产如胎衣未下再服神妙乳砂丹用明乳香为末腊月兔血丸桐子大朱砂为衣隂干每服二丸嚼碎冷酒下良久未生再服难产以莲叶蒂七箇水煎化服二丸良久未生再服胞浆先干胎不得下急服大料四物汤滋其血气并浓煎葱汤薰洗产户更用油烛涂产户内却服前药胎死不出用朴硝五钱滚汤调下或平胃散一服胞衣未下酒水服一丸横逆不顺先用如神散产门不开用加味芎归汤仍服二丸须月初上辰日修合盐涂儿足底急搔摩之即产应急方好墨新汲水浓磨服之墨水裹儿出又方清油同蜜等分入滚汤少许调服或油煎一盏服之或路傍破草鞋一只取鼻络小绳烧灰酒调服交骨不开产门不闭方论第四窃谓交骨不开产门不闭皆由元气素弱胎前失于调摄以致血气不能运达而然也交骨不开隂气虚也用加味芎归汤补中益气汤产门不闭气血虚也用十全大补汤附治验地官李孟卿娶三十五嵗女为继室姙娠虑其难产索加味芎归汤四剂备用果产门不开止服一剂顿然分娩上舍懐德之室产门不开两日未生服前药一剂即时而产懐德传服此方用者无有不验一妇人分娩最易至四十姙娠下血甚多产门不开与前汤一剂又以无忧散觔许煎热时时饮之以助其血而产一产妇隂门不闭发热恶寒用十全大补加五味子数剂而寒热退又用补中益气加五味子数剂而隂户敛若初产肿胀或焮痛而不闭者用加味逍遥散若肿既消而不闭者用补中益气汤切忌寒凉之剂一妇人脾胃素弱兼有肝火产后隂门肿痛寒热作渴呕吐不食敷大黄等药服驱利之剂肿及于臀虚症蜂起此真气虚也先用六君子以固脾胃乃以补中益气汤升举而消一产妇失治肿溃不已形体消瘦饮食少思朝寒暮热自汗盗汗半年矣余用补中益气加茯苓半夏以健脾胃脓水渐少饮食渐进用归脾汤以解脾郁共五十余剂元气复而疮亦愈矣一产妇隂门不闭小便淋沥腹内一物攻动脇下或胀或痛用加味逍遥散加车前子而愈一妇人子宫肿大二日方入损落一片殊类猪肝面黄体倦饮食无味内热晡热自汗盗汗用十全大补汤二十余剂诸症悉愈仍复生育加味芎归汤治交骨不开不能生产川芎当归自死龟板妇人头发右为散每服五钱水煎服约人行五里即生如胎死亦下灼过龟板亦可十全大补汤补中益气汤郭稽中产难方论第五论曰产难者因儿转身将儿枕血块破碎与胞中败血壅滞儿身不能便利是以难产急服胜金散消散其血使儿自易生陈无择云多因儿未转顺坐草太早或努力太过以致胞衣破而血水干产路澁而儿难下宜先服催生如神散以固其血设或逆生横产当用前法针刺之胜金散麝香豆䜴右每服一钱用秤锤烧赤淬酒下催生如神散亦可用产难子死腹中方论第六产难子死腹中多因惊动太早或触犯禁忌其血先下胎干涸而然也须验产母舌若青黑其胎死矣当下之故产室坐卧须顺四时方向并遵五行避忌则吉附治验一穏婆之女勤苦负重姙娠腹中阴冷重坠口中甚秽余意其胎已死令视其舌青黒与朴硝半两许服之化下秽水而安一妇人胎死服朴硝下秽水肢体倦怠气息奄奄用四君子为主佐以四物姜桂调补而愈一方水银半两桂末一钱作一服温酒调下粥饮亦可又方以利斧煅赤置酒中待温饮之其子便下又方以钖粉水银各一钱枣肉丸大豆许水吞下立出又方朴硝三钱温童便调下猫犬牛畜用之皆验又方平胃散五钱酒水各一盏煎至一盏投朴硝五钱再煎三五沸温服其胎即化水而出寳庆方云凡欲断脐带先以系物坠下后可断之否则胞衣上即冲心而死附方四君子汤四物汤产难生死诀第七欲产之妇脉离经难经云一唿三至曰离经此是阳加于隂一倍也一唿一至亦曰离经此是隂加于阳四倍也註云经者常也胃脉离常络之处周即言之一唿脉再至一吸脉再至曰脾和之脉故一唿脉行三寸一吸脉行三寸唿吸定息脉行六寸一日一夜一万三千五百息脉行八百一十丈乃于一周复从始之经再行今一唿脉三至一吸脉三至唿吸定息脉行九寸一日一夜脉行通计一千二百一十五丈过于平脉之数不在所起之经再起故曰离经若一唿一至脉行寸半一吸一至脉行寸半唿吸定息脉行三寸一日一夜通计脉行得四百单五丈乃谓一周是不及平脉之数周而复始亦不在所起之经再起亦曰离经也沉细而滑也同名临产之妇脉见沉细而滑者乃肾脏本脉之形然肾系胞胎见此脉者亦与离经之脉同名也夜半觉痛应分诞来日日午定知生若姙妇夜半时觉腹痛定知来日午时当分娩也圣恵方云夜半子时觉腹痛来日午时必定生产谓子午相半正半日观数也身重軆热寒又频舌下之脉黑复青反舌上冷子常死腹中须遣子归冥凡姙妇身有沉重者胃气絶也又体热寒膘头併者王气衰隂气盛也若舌卷下脉青黑色也及舌反卷上水冷不温者子母俱死之候面赤舌青细寻看母活子死定应难凡姙妇面色赤是荣气流通母活之候舌上青色是姙脉络絶胎死之候唇口俱青沫又出子母俱死总高判若姙妇唇口俱青色者荣卫气絶也又口中吐出痰沫者是脾胃之气俱絶此是子母俱死之候也面青舌青沫出频母死子活是知真不信若能看应验寻之贤哲不虚陈凡姙妇面与舌皆青色又吐痰沫者是产妇荣卫俱絶胎气冲上之候此是子活母死之候产下子母必死也此古贤哲应验之文不虚妄陈其説也新产之脉缓滑吉实大弦急死来侵凡妇人新产之后其脉来缓滑者为气血通利调和是生活安吉之兆也若见牢大弦急之脉则㐫必死之脉也若得沉重小者吉忽若坚牢命不停若产妇诊得沉重微小者此是形虚相应故云吉兆之脉忽然诊得坚硬牢实之脉是脉盛形衰相反性命不可停留必死也寸口澁疾不调死若产后寸口脉澁疾大小不调匀者此是血气衰絶之脉故云死也沉细附骨不絶生若重手按之乃得其脉沉细附着于骨不断絶有力者此生活之兆也审看此候分明记长须念此向心经凡为医者宜详审脉証分明记于心也愚按前论与脉诀刋误所云不同观者审之薛氏医案卷四十一薛氏医案卷四十二钦定四库全书薛氏医案卷四十二明薛己订妇人良方产后门产后将䕶法第一妇人产毕饮热童便一盏闭目少坐上床倚故立膝仰卧不时唤醒及以醋涂鼻或用醋炭及烧漆器更以手从心擀至脐下使恶露不滞如此三日以防血晕血逆酒虽行血亦不可多恐引血入四肢且能昏晕宜频食白粥少许一月之后宜食羊肉猪蹄少许仍慎言语七情寒暑梳头洗足以百日为度若气血素弱者不计日月否则患手足腰腿痠痛等症名曰蓐劳最难治疗初产时不可问是男女恐因言语而泄气或以爱憎而动气皆能致病不可独宿恐致虚惊不可刮舌恐伤心气不可刷齿恐致血逆须血气平复方可治事犯时微若秋毫成病重如山岳可不戒哉产后调理法第二产后将息如法脏腑调和庶无诸疾苦须先服黒神散四物汤四顺理中丸七寳散若壮热头痛此乳脉将行用玉露散头目不清是血晕用清魂散粥食不美是胃气虚用四顺理中丸愚按丹溪先生云肉汁发隂经之火易成内伤之病当归丸当归建中汤四顺理中丸虽滋补悉犯桂附干姜僣热之剂脏腑无寒何处消受若夫儿之初产母腹顿寛便啖鸡子火盐不思鸡子难化火盐发热展转为病医者不识妄指他病率尔用药宁不误人予每见产妇之无病者皆不用黑神散与鸡子火盐诸般肉食毎白粥调理间以些小石首鱼干淡食之至半月以后少食虽鸡子亦豁开煮之方能养胃却痰彼富贵之家娇姿之妇率有白带头风气痛膈满痰逆口干经事不调发脱体热皆因失于调理所致也产后通用方第三愚按前方即产后诸症各门自有方论主治故不再録胞衣不出论第四郭稽中曰胎衣不下者因气力疲惫不能努出或血入衣中胀大而不能下以致心胸胀痛喘急速服夺命丹血散胀消其衣自下牛膝散亦效愚按前症若出而气虚不能入用补中益气汤或萆麻子仁一两研涂母头顶心即上若胎衣不下用萆麻子仁涂右脚心胎衣下急洗之缓则胎衣仍入益母丸亦效若胎衣未下若欲断脐带须先以少物系坠然后断之附治验一妇人胞衣不出胸腹胀痛手不敢近用滚酒下失笑散一剂恶露胎衣并下一产妇胎衣不出腹作痛手按痛稍缓此气虚而不能送出也用无忧散而下前症常询诸穏婆云宜服益母草丸或就以产妇头发入口作呕胎衣自出其胎衣不出者必死授与前法效夺命丹附子牡丹皮大黄干漆右为末醋煎大黄成膏丸桐子大温酒吞五七丸花蕋石散治产后败血不尽血迷血晕腹中胎衣不下至死心头煖者急用一服化水即出其效如神花蕋石上色硫黄右和匀先用纸泥封固瓦罐一箇入二药仍封固隂干如急用以焙笼内炙干用炭煅赤去火次日取出细研每服一钱童便热酒下牛膝散治胎衣不出腹中胀急服此药腐化而下缓则不救牛膝川芎朴硝蒲黄当归桂心右每服五钱姜三片生地黄一钱水煎附方补中益气汤失笑散无忧散益母草丸又方用灶下土三四钱好醋调和纳脐中续煎生甘草汤半盏或以醋汤饮之即出又方用萆麻子仁研烂涂足心下即洗去又方用红花一两酒煮浓汁服又方用鹿角镑三钱为末煮葱白汤调服又方取产母鞋底灸热熨小腹上下二七次又方用浸苎水浓煮温饮二碗立下又方用皁角棘烧为末每服一钱温酒调产后血晕方论第五产后血晕乃血入肝经甚至眼花昏闷用黑神散主之下血过多用清魂散补之或以醋汤细饮或预烧秤锤以醋沃之或酽醋涂口鼻或烧漆器薫之使产母鼻吸其气庶无此患愚按前症若恶露上行用失笑散血下过多芎归汤若过劳所伤补中益气汤气血虚极用清魂散大凡产后口眼㖞斜等症当大补气血为主而兼以治痰若脾胃虚弱用六君子汤苟于七月之前服安胎饮至八九月间加大腹皮黄杨头元气虚弱八珍汤临产用无忧散则无前患附治验一妇八月胎下坠或动面黄体倦饮食少思此脾气虚弱用补中益气汤倍白术加苏梗三十余剂而安产后眩晕胸满咳嗽用四物加茯苓半夏桔梗而愈一姙妇因产饮酒恶露甚多患血晕口出酒气此血得酒热而妄行虚而作晕也以佛手散加煨甘葛二钱一剂而痊酒性慓悍入月及产后不宜饮恐致前症产室人衆气热喧攘亦致此症夺命丹治血晕腹痛没药血竭末等分每服二钱热童便热酒下牡丹皮散治产后恶露闷絶牡丹皮芒硝大黄冬𤓰仁右每五钱水煎服清魂散治产后气血暴损虚火妄动血随火上以致心神昏乱口噤眼花甚至闷絶而甦泽兰叶人参荆芥川芎右各另为末和匀每服一二钱热汤和酒调灌之当归芍药汤一方五灵脂末半生半炒每服二钱温酒灌入喉即愈一方荆芥为末童便调一方神曲末每服二钱热水调一方韮菜切入瓶内注热醋以瓶口对鼻气入即醒一方用红花末五钱酒调服一方半夏为末丸豆大入鼻中即省亦疗五絶一方赤小豆为末东流水和服钱许不瘥再服佛手散治产后去血眩晕欲絶又方松烟墨二钱烧赤窨灭为末温酒调半匕京墨亦可或烧漆器取烟薰之附方失笑散补中益气汤六君子汤四物汤安胎饮无忧散产后颠狂方论第六产后颠狂乃败血上冲用大圣泽兰散加砂仁末三分煎酸枣仁汤调下或朱砂二钱研细以乳汁调和入紫项活地龙一条滚二三沸去之入酒再用重汤煮温分三服愚按前症乃血虚神不守舍非补养元气不可仍叅后各门互用附治验一产妇患前症或用大泽兰汤而愈后又怔忡妄言其痰甚多用茯苓散补其心虚顿愈又用八珍散加逺志茯苓养其气血而瘥一产妇亦患此用化痰安神等药病益甚神思消烁余以为心脾血气不足用大剂参术芎归茯神酸枣仁四觔余而安乃以归脾汤五十余剂而愈附方隠居泽兰汤茯苓散八珍汤归脾汤产后狂言谵语方论第七产后狂言谵语乃心血虚也用朱砂末酒调下龙虎丹参丸琥珀地黄丸亦可如惊悸歌哭颠狂等症当参十九等卷治之愚按前症当固胃气为主而佐以见症之药为善若一于攻痰则误矣附治验一产妇形体甚倦时发谵语用柏子仁散稍愈又用加味归脾汤而愈又因怒仍狂言脇痛小便下血用加味逍遥散以清肝火养肝血顿瘥又佐以加味归脾汤而安治败血上冲发热狂走脉虚大者干荷叶生地黄牡丹皮右浓煎汤调生蒲黄二钱服之即止妙香散治产后语言错乱用生地当归煎汤调服立効附方小柴胡汤栢子仁散加味归脾汤产后不语方论第八产后不语因心气虚而不能通于舌则舌强不能言语者宜服七珍散余当推其所因而治之可也愚按经云大肠之脉散舌下又云脾之脉是动则病舌本强不能言又云肾之别脉上入于心系舌本虚则不能言窃谓前症若心肾气虚用七珍散肾虚风热地黄饮大肠风热加味逍遥散加防风白芷脾经风热秦芁升麻汤肝经风热柴胡清肝散加防风白芷脾气郁结加味归脾汤加升麻肝木太过小柴胡加钓藤钩脾受土侮六君加升麻白芷钓藤钩肝脾血虚用佛手散脾气虚用四君子气血俱虚八珍汤如不应用独参汤更不应急加附子补其气而生其血若竟用血药则误矣附治验一产妇不语用七珍散而愈后复不语内热晡热肢体倦怠饮食不进用加味归脾汤为主佐以七珍散而愈后因怒不语口禁腰背反张手足发搐或小便见血面色或青或黄或时兼赤余曰面青肝之本色也黄者脾气虚也赤者心血虚也用八珍汤加钩藤钩茯苓逺志渐愈又用加味归脾汤而痊七珍㪚人参石菖蒲生地黄川芎细辛防风辰砂右为末每服一钱薄荷汤调胡氏孤凤散治产后闭目不语用生白矾末每服一钱热水调下治产后不语人参石莲肉石菖蒲右每服五钱水煎附方地黄饮加味逍遥散加味归脾汤八珍汤秦芁升麻汤清肝散小柴胡汤六君子汤四君子汤佛手散独参汤薛氏医案卷四十二薛氏医案卷四十三钦定四库全书薛氏医案卷四十三明薛己订妇人良方产后乍见鬼神方论第一产后如见鬼神或言语谵妄皆由血气亏损阴虚发热或瘀血停滞以致心神烦躁而然也宜以调经散治之愚按前症若败血停滞用调经散若血虚发热用八珍加炮姜若心血虚损用柏子仁散大抵此証皆心脾血少所致但调补胃气则痰清而神自安矣若果系鬼祟所附即灸鬼哭穴可愈其或不起者多因豁痰降火攻伐之过也附治验一产妇患前症或用调经散愈而复作仍服前散益甚痰涎上涌朝寒暮热余朝用八珍散夕用加味归脾汤各五十余剂而愈调经散治血虚经闭心神烦躁浑身疼痛或时见怪没药琥珀桂心芍药当归细辛麝香右为末每服五分姜汁温酒各少许调服下即愈柏子仁散治产后元气虚弱瘀血停滞狂言乱语柏子仁逺志人参桑寄生防风琥珀当归生地黄甘草右用白羊心一箇水三盏煮清汁七分入药五钱煎服附方八珍汤加味归脾汤鬼哭穴产后心神惊悸方论第二产后心神惊悸恐惧或目睛不转口不能言乃心气虚而六淫内侵诊其脉动而弱者惊悸也动则为惊弱则为悸矣愚按人之所主者心心之所主者血心血一虚神气不守此惊悸所由作也当补血气为主附治验一产妇患前症二度服琥珀地黄丸局方妙香散随効再患服之其症益甚而脉浮大按之如无发热恶寒此血气俱虚余用十全大补加味归脾二汤各百余剂而愈后遇惊恐劳怒复作仍服前药而安琥珀地黄丸治产后恶露未尽胸腹作痛或小便不利琥珀延胡索当归蒲黄生地黄生姜右为末炼蜜丸如弹子大每服一丸当归煎汤化下治血虚惊悸少寐及产后败血停留少腹作痛等症辰砂琥珀没药当归右为末每服二钱空心日午临卧用白汤调下产后惊悸乱语精神不定用好朱砂为细末酒调服钱许附方局方妙香散茯苓补心汤十全大补汤加味归脾汤产后中风心惊方论第三产后眼张口噤肢体强直腰背反偃言语错乱如癎者此气虚风邪所伤而成痉也愚按仲景先生云有汗为柔痉用桂枝汤无汗为刚痉用麻黄汤然产后得此血气俱虚之败症也不可与伤寒例看丹溪先生云产后当大补气血为主可用十全大补汤以补元气如不应急加附子更不应是药力弗逮也仍用参附汤多服余常治大虚之症参茋数觔附子数枚方应附治验一产妇患此不省人事言语妄甚恶风寒喜热饮形气倦怠脉虚浮无力余谓血气虚寒用十全大补汤二十余剂不应又二十余剂稍缓乃渐加附子至一钱服数剂诸症减一二又二十余剂十退三四乃去附子五分数剂诸症顿退而安后又发仍服前药加附子三五分而愈茯苓散治产后心虚忪悸言语错乱健忘少睡或自汗盗汗人参甘草芍药当归生姜逺志茯苓桂心麦门冬大枣右水煎服抱胆丸治产后遇惊发狂或遇经行发狂水银黑铅朱砂乳香右将黑铅入铫内火镕下水银结成砂子下朱砂乳香末乘热用栁木槌研匀丸鸡头子大每服一丸空心薄荷汤下得睡勿惊觉来即安妙香散亦善附方妙香散十全大补汤参附汤产后中风恍惚方论第四产后恍惚因元气俱虚心经血少或外邪所侵以致心神恍惚怔忡不宁愚按前症当大补血气为主而佐以后方为善盖风乃虚极之假象也固其本源诸病自退若专治风则速其危矣附治验一产妇患前症盗汗自汗发热晡热面色黄白四肢畏冷此气血俱虚用八珍汤不应更用十全大补加味归脾二汤始应后因劳怒发厥昏愦左目牵𦂳两唇抽动小便自遗余谓肝火炽盛用十全大补加钩藤山栀而安再用十全大补汤辰砂逺志丸而愈辰砂逺志丸治产后中风惊狂起卧不安或痰涎上涌石菖蒲逺志人参茯神辰砂川芎山药铁粉麦门冬细辛半夏天麻南星白附子右为末姜汁煳丸菉豆大别以朱砂为衣每服三十丸临卧姜汤下附方八珍汤十全大补汤加味归脾汤产后虚极生风方论第五产后生风因去血过多气无所主以致唇青肉冷汗出目眩神昏急服济危上丹若投以风药则悞甚矣愚按前症若心脾血气俱虚用十全大补汤如不应加附子钓藤钩若肝经血虚用逍遥散加钓藤经云脾之荣在唇心之液为汗若心脾二脏虚极急用参附汤救之附治验一妇人患前症或用诸补剂四肢逆冷自汗泄㵼肠鸣腹痛余以阳气虚寒用六君子姜附各加至五钱不应以参附各一两始应良久不服仍肠鸣腹痛后灸闗元穴百余壮及服十全大补汤方效济危上丹乳香五灵脂硫黄𤣥精石阿胶卷柏桑寄生陈皮右将上四味入石器内微火炒再研入余末用生地黄汁丸桐子大每服二十丸食前温酒或当归酒下当归建中汤治产后腹痛拘急痛连腰背自汗少食当归桂心白芍药甘草右每服五钱姜枣水煎入饴糖一匙服如未应加之附方参附汤十全大补汤逍遥散六君子汤独参汤治一切失血恶寒发热作渴烦躁或口噤痰鸣自汗盗汗或气虚脉脱手足逆冷盖血生于气故血脱补气阳生隂长之理也产后虚汗不止方论第六产后汗不止者皆由阳气顿虚腠理不宻而津液妄泄也若遇风则变痉纵虚乏短气则身体消瘦唇口干燥久则经水断絶由津液竭故也愚按前症属血气俱虚急用十全大补汤如不应用参附茋附等汤若汗多亡阳发痉尤当用前药王海藏先生云头汗出至颈而还额上偏多盖额为六阳之所㑹也由虚热薫蒸而出窃谓前症当以部仕分之额左属肝额右属肺鼻属脾頥属肾额属心治者审之附治验一产妇畧闻音响其汗如水而昏愦诸药到口即呕余以为脾气虚败用参附末为细丸时含三五粒随液嚥下乃渐加之至钱许却服参附汤而痊一产妇盗汗不止遂至废寐神思疲甚口干引饮余谓血虚有热用当归补血汤以代茶又以当归六黄汤内黄芩连柏炒黒倍加人参五味子二剂而愈麻黄根汤治产后虚汗不止身热发渴惊悸不安当归麻黄根牡砺人参甘草右每服四钱水煎一方治产后自汗盗汗胃气虚弱服别药则呕吐不能入当归黄茋麻黄根右每服三钱水煎治产后气脱汗不止小便短少四肢难以屈伸甘草附子桂心芍药右每服三钱姜枣水煎服虚甚更加以效为度止汗散牡砺小麦麸右每服三五钱用猪肉汁调人参汤治产后诸虚不足发热盗汗内热晡热等症人参当归右为末以猪腰子一枚切片水二钟糯米半合葱白二根煮取汁八分入药三钱煎服附方当归六黄汤治气血虚热盗汗不止不应加人参白术心血不足加酸枣仁炒当归熟地黄黄茋生地黄黄柏黄芩黄连右水煎服参附汤治阳气虚寒自汗恶寒或手足逆冷大便自利或脐腹疼痛吃逆不食或汗多发痉等症人参附子右作一服姜枣水煎徐徐服去人参加黄茋名茋附汤当归补血汤治肌热躁热目赤面红烦渴引饮昼夜不息脉洪大而虚重按全无者当归黄茋右水煎服十全大补汤茋附汤治阳气虚脱恶寒自汗或口噤痰涌四肢逆冷或吐泻腹痛饮食不入及一切虚寒等症黄茋附子右作一剂姜枣水煎服如不应倍加附子方得全济产后冐闷汗出方论第七产后忽冐闷汗出者因阴血亏损阳气郁暴故也急吞鸡子三枚未醒饮童便或时复发宜服竹沥五合愚按前症属大虚宜固元气为主其汗不止必变柔痉东垣先生云妇人分娩及半产漏下昬冐目瞑盖因血暴亡而火上炽但补其血则神自昌若常时血下当补而升举其气阳得血而神安则目明矣今立一方以补手足厥阴之血兼益阳气名曰全生活血汤全生活血汤治发热自汗盗汗目昏昏四肢无力口干头晕行步欹侧柴胡当归生地黄熟地黄川芎藁本防风羌活独活葛根甘草细辛蔓荆子升麻芍药红花右每服五钱水煎热服产后汗多变痉方论第八产后汗多变痉因气血亏损肉理不宻风邪所乗其形口噤背强如癎或揺头马嘶不时举发气息如絶宜速灌小续命汤若汗出两手拭不及者不治愚按前症因去血过多元气亏极或外邪相搏以致牙闗𦂳急四肢痉强或阴火内动或腰背反张肢体抽搐若有汗而不恶寒者曰柔痉若无汗而恶寒者曰刚痓血亡过多筋无所养故伤寒汗下过多溃疡脓血大泄多患之乃败症也急以十全大补汤治之如不应急加附子多有复甦者亦有六淫七情所致者治法见第三卷第三论附治验一产妇牙闗𦂳急腰背反张四肢抽搐两目连札此去血过多元气亏损隂火炽盛用十全大补加炮姜一剂而甦数剂而安余在吴江史万湖第时将入更闻喧攘询云家人妇产后出直厨忽仆而死余意其劳伤血气而发痉也急用十全大补加附子煎滚令人正其面开其口灌之久不能下令侧其面而出之换以热药如此五次方得下咽遂甦小续命汤治刚痉或脚气痺弱不能转舒行步欹侧或口眼㖞斜牙闗𦂳急角弓反张麻黄桂心甘草防风芍药白术人参川芎附子防已黄芩右每服五钱水煎入姜汁少许温服若自汗为柔痉去麻黄有热去附子减桂一半盛冬初春去黄芩十全大补汤产后口噤腰背反张方论第九产后口噤由血气虚而风邪乗于手三阳经也盖手三阳之筋循结于颔得风冷则筋急故致口噤腰背挛急角弓反张者是风邪入于诸阳之经也愚按前症因气血耗损腠理不宻汗出过多而患之者乃虚象也宜固气血为主佐以本方丹溪云产后当大补气血为先虽有他症以末治之如恶寒发热等症乃气血虚甚之极也宜大剂参茋归术肉桂以培养之如不应急用炮附子再不应用人参一两炮附子二三钱名参附汤借犹未应乃药力未能及也宜多用之愈风散治前症用荆芥畧焙为末每服三钱豆淋酒下童便亦可其效如神牙𦂳灌口鼻清顺散又名交解散治妇人产后不省人事吐涎瘈瘲当归荆芥穂右每服三钱水一盏酒少许煎灌下咽即甦愚按前症如有未应者急用大补气血为主产后中风白藓皮一两或共独活三两酒水煎服张仲文用白术四两以酒煎顿服小续命汤治产后口噤角弓反张产后中风方论第十产后中风或血气未复风寒所感以致筋挛拘急口眼㖞斜或肢体缓弱入脏则恍惚惊悸郭稽中云产后强力下床或误入房或忧怒内伤脏腑陈无择曰当以脉辨而治之若努力下床月内入房忧怒受伤非中风类乃蓐劳火邪之症也愚按前症果外邪所属形气不足病气有余当补元气为主稍佐以治病之药若强力下床月内入房属形气病气俱不足当纯补元气多有复甦者若悞投风药乃促其危也仍叅照第三卷诸论主之治产后身背拘急妄言发热四肢拘挛不时惊悸川芎羌活羚羊角酸枣仁芍药桑白皮防风右水煎分三服治产后中风唇青鼻黒用小续命汤连进三服即愈产后中风烦渴用红花子水煎徐呷之独活寄生汤治前症亦良仍与第三卷中风类通看产后四肢筋挛方论第十一产后中风筋脉挛急乃血气俱虚或风邪客于皮肤则顽痺羸乏若入于筋脉则四肢挛急皆由大经空虚风寒乗虚而渐入也愚按肝属木而主筋前症若肝经风热血燥用加味逍遥散如不应当用六味地黄丸以补肾水经云风客淫气精乃亡邪伤肝也仍叅第三卷诸论主之附治验一产妇筋孪臂软肌肉掣动此气血俱虚而自热也用十全大补汤而安一产妇手麻服愈风丹遍身皆麻神思倦怠余谓气血虚弱用十全大补加炮姜数剂渐愈去姜又数剂及逍遥散而痊治产后气血不足风邪所袭肢节挛痛背项强直防风赤芍药桂心羚羊角川芎羌活当归酸枣仁牛旁子右每服四钱水酒煎愚按前方如未应当用八珍汤更不应用十全大补汤汤加味逍遥散十全大补汤六味地黄丸产后瘈瘲方论第十二窃谓瘈者筋脉拘急也瘲者筋脉张纵也经云肝主筋而藏血盖肝气为阳为火肝血为隂为水前症因产后隂血去多阳火炽盛筋无所养而然耳故痈疽脓水过多金疮出血过甚则阳随隂散亦多致此治法当用八珍散加丹皮钓藤以生隂血则阳火自退诸症自愈如不应当用四君芎归丹皮钓藤以补脾土盖血生于至隂至隂者脾土也故小儿吐泻之后脾胃亏损亦多患之乃虚象也无风可逐无痰可消若属阳气脱陷者用补中益气加姜桂阳气虚败者用十全大补加桂附亦有复生者此等症候若肢体恶寒脉微细者此为真状若脉浮大发热烦渴此为假象惟当固本为善若无力抽搐戴眼反折汗出如珠流者皆不治附治验一产妇因劳两臂不能屈服苏合香丸肢体痿软汗出如水余谓前药辛香耗散真气腠理虚而津液妄泄也先用十全大补汤加五味子补实腠理收敛真气汗顿止又佐以四君子调补元气渐愈用逍遥散大补汤调理而痊一产妇先胸脇乳内胀痛后因怒口噤吐痰臂不能伸小便自遗左三部脉弦余谓此肝经血虚而风火所致不能养筋先用加味逍遥散治之臂能屈伸又以补肝散六味丸诸症悉愈一妇人发瘈遗尿自汗面赤或时面青饮食如故肝脉弦𦂳余曰此肝经血燥风热名瘈也肝主小便其色青入心则赤法当滋隂血清肝火遂用加味逍遥散不数剂诸症悉退而安附方海藏愈风汤一名举卿古拜散治一切失血筋脉𦂳急产后与汗后搐搦荆芥右先以炒大豆黄卷以酒沃之去黄卷取清汁调前末三五钱和滓饮之轻者一服重者二三服中病即止其效如神气虚者忌服一方用童便调下本事方云此药委有竒效神灵之功大抵产室无风为佳不可衣被帐褥太煖太煖即汗出汗出则腠理开易于中风便昏冐一妇人产后遮䕶太宻更生旺火睡久及醒则昏昏如醉不省人事用此药佐以交加散服之即睡睡中必以左手搔头觉必醒矣良久果验交加散治瘈瘲或颤振或产后不省人事口吐痰涎当归荆芥穂右为细末每服二钱水一盏酒少许煎至七分灌下神效増损柴胡汤治产后或经适断致手足牵搐咬牙昏冐异症柴胡黄芩人参半夏石膏知母黄茋甘草右为粗末每服半两姜五片枣四枚水煎温服四君子汤补中益气汤产后脚气方论第十三论曰产后脚气因元气内虚六淫外侵所致其状发热瞀闷搐掣惊悸心烦呕吐气上用小续命汤治之若以为败血攻之则误矣愚按前症当补气血为主佐以小续命汤寄生汤如不应用大防风汤仍叅第一卷九论主之已上十一症诚似小儿慢惊风无风可逐无痰可清但专补元气庶保其生附治验一产妇患前症或用独活寄生汤而症后复作服之其汗如水更加口噤吐痰余用十全大补汤培养血气渐愈后饮食日少肌体日瘦吐痰如涌此命门火衰脾土虚寒用八味丸及加味归脾汤诸症渐退肌肉渐生独活寄生汤治风邪内攻两胫肿痛或缓纵挛痺等症小续命汤大防风汤十全大补汤加味归脾汤八味丸薛氏医案卷四十三薛氏医案卷四十四钦定四库全书薛氏医案卷四十四明薛已订妇人良方产后遍身疼痛方论第一产后遍身疼痛者由气虚百节开张血流骨节以致肢体沈重不利筋脉引急发热头痛宜用趂痛散治之陈无择云若兼感寒伤食宜用五积散若误作伤寒发汗则筋脉抽搐手足厥冷则变为痓当大补气血为主愚按前症若以手按而痛益甚是血瘀滞也用四物炮姜红花桃仁泽兰补而败之若按而痛稍缓此是血虚也用四物炮姜人参白术补而养之附治验一产妇身腹作痛发热不食烦躁不寐盗汗脇痛服解散祛血之药不时昬愦六脉洪大如无用补中益气加炮姜半夏一剂顿退二三四剂寝食丼美但背强而痛用八珍散大补汤调理而安一产妇遍身头项作痛恶寒拘急脉浮𦂳此风寒之症也用五积散一剂汗出而愈但倦怠发热此邪气去而真气虚也用八珍汤调补而全愈趂痛散治产后骨节疼痛发热头重四肢不举牛膝甘草薤白当归桂心白术黄茋独活生姜右毎服半两水煎五积散附方四物汤补中益气汤八珍汤十全大补汤产后腰痛方论第二肾主腰脚产后腰痛者葢肾为胎胞所系此因产劳伤肾气以致风冷客之若连背嵴痛久未巳后遇有娠必至损动愚按前症真气虚邪乗之者用当归黄茋汤或十全大补为主佐以寄生汤如不应须十全大补加附子附治验一产妇腰痛腹胀善噫诸药皆呕余以为脾虚血弱用白术一味炒黄毎剂一两米泔煎时饮匙许四剂后渐安服百余剂而愈治产后风邪头昡腰痛不可转侧四肢沈重行步艰难独活川芎芍药桂心续断桑寄生生姜当归防风右水煎服四神汤即生料五积散加桃仁逐败血去风湿产后恶露不尽腰重痛或两股痛如锥刺宜服桃仁汤如若作痈用五香连翘汤桃仁汤治产后恶露不尽腹中作痛或流注腿股作痛急用此汤治之如未应多变作痈须用五香连翘汤桃仁苏木生地黄䖟虫水蛭右每服五钱姜水煎空心热服以恶露下为度五香连翘汤木香丁香沈香乳香麝香升麻独活桑寄生连翘木通右毎服五钱水煎入竹少许服当归黄茋汤治腰痛不可转侧或汗出壮热气短黄茋芍药当归右每服四钱水煎附方十全大补汤治症同前又治自汗盗汗或内热晡热潮热发热或口干作渇喉痛舌裂或胸乳膨胀脇肋作痛或脐腹隂冷二便不调或头颈时痛眩晕目花或心神不宁恍惚不寐或形容不充肢体作痛或鼻吸气冷急趍气促或因饮食劳役起居失宜或更有一切虚热之症但服此药补其根本诸症悉退独活寄生汤产后恶露不絶方论第三产后恶露不絶因伤经血或内有冷气而臓腑不调故也愚按前症若肝气热而不能主血用六味地黄丸若肝气虚而不能藏血用逍遥散若脾气虚而不能摄血用六君子汤胃气下陷而不能统血用补中益气汤若脾经郁热而血不归源用加味归脾汤若肝经怒火而血妄行用加味四物汤若气血俱虚用十全大补汤若肝经风邪而血沸腾用一味防风丸附治验一产妇恶露淋体倦面黄食少恶寒昼夜不寐惊悸汗出此脾经虚热用加味归脾汤而痊后因怒脇胀作呕少食用六君加柴胡治之而痊一方用蒲黄二两水煎顿服一方贯衆醋蘸炙干为末每服二钱米饮调下返魂丹治产后恶露不絶及胎前产后诸症为末炼蜜丸弹子大毎服一丸细嚼米饮下临产腹痛或胎动不安或漏血当归汤化下死胎或胎衣不出或牙闗紧急或血晕血热烦闷如见鬼神併童子小便入酒少许化下恶露腹痛或淋或月水不调当归酒化下附方六味丸加味逍遥散加味归脾汤十全大补汤补中益气汤六君子汤加味四物汤一味防风丸产后恶露不下方论第四产后恶露不下因臓腑劳伤气血虚损或风冷相搏所致愚按前症若恶露不下用失笑散若气滞血凝用花蕊石散若因去血过多而烦热不止宜㕘第七论主治附治验一产妇患前症服峻厉之剂恶露随下久而昏愦以手䕶其腹余曰此脾气复伤作痛故用手䕶也以人参理中汤加肉桂二剂补之而愈失笑散人参理中汤花蕊石散返魂丹产后恶露上攻心痛方论第五产后心痛为隂血亏损随火上冲心络名曰心胞络痛宜大岩蜜汤治之若寒伤心经名曰真心痛朝发夕死夕发朝死无药可救愚按前症若阳气虚寒用岩蜜汤温之瘀血上冲用失笑散散之血既散而痛仍作用八珍汤补之大凡肚腹作痛以手按之却不痛此血虚也须用补养之剂附治验一产妇患前症昏愦口禁冷汗不止手足厥逆用六君子加附子一钱以囘其阳二剂顿甦又以十全大补汤养其血气而安一产妇患前症手不敢近腹用失笑散一服下瘀血而愈次日复痛亦用前药而安一产妇患前症用大黄等药其血虽下复患头痛发热恶寒次日昏愦自以两手坚䕶其腹不得诊脉视其面色青白余为脾气虚寒而痛也用六君子汤加姜桂而痛止又用八珍汤加姜桂调理而安大岩蜜汤治产后阳气虚寒心腹作痛不食呕吐四肢厥逆生地黄当归独活吴茱茰芍药干姜甘草桂心小草细辛右每服半两水煎失笑散治产后恶血上攻心腹作痛或牙闗𦂳急一服可愈五灵脂蒲黄右醋水煎一味灵脂尤妙六君子汤十全大补汤八珍汤产后恶露腹痛方论第六产后腹痛或因外感五邪内伤六淫或瘀血壅滞所致当审其因而治之愚按前症若瘀血内停用失笑散风寒外感用五积散附治验一妇产后小腹痛甚牙闗𦂳急此瘀血内停灌以失笑散下血而甦又用四物加炮姜白术陈皮而愈一妇人经水来比常度过多不止遂服濇药止之致腹作痛此乃气血凝滞也用失笑散二服而愈隠居泽兰汤治产后恶露腹痛或胷满少气泽兰生地黄当归芍药生姜甘草大枣右水煎服四物汤五积散失笑散产后儿枕腹痛方论第七产后儿枕者乃母胎中宿血也或因风冷凝滞于小腹而作痛愚按前症若宿血作痛失笑散行之既散而仍痛四神散调之若恶心作呕此属气虚用六君子健其胃气若发热头痛或腹痛按而不痛此属血虚用四物炮姜参术补其脾气附治验一产妇患前症或用驱逐之剂昏愦口噤手足发搐此血气虚极之变症也用八珍汤加炮姜二钱四剂未应又以十全大补汤加炮姜一钱二剂而甦一方用山查浓煎汁入砂糖少许再煎热服失笑散四神散六君子汤四物汤八珍汤十全大补汤产后小腹痛方论第八产后小腹作痛由恶露凝结或外寒相搏若久而不散必成血瘕而月水不调愚按前症若因气滞用延胡索散若因外寒用五积散若因怒气用四物加木香柴胡若因血虚用四物参术炮姜若因阳气虚弱用四君当归炮姜若因脾虚血弱用六君当归炮姜治之附治验一产妇患前症或作呕或昏瞶此脾气虚寒用人参理中汤渐愈又以补中益气汤加茯苓半夏全愈后复作痛而兼喘仍用补中益气汤培补脾肺而瘥延胡索散治产后恶血凝滞脐下作痛或作寒热延胡索桂心当归右为末毎服二钱食前用热酒调下失笑散尤效当归养血丸治产后瘀血心腹胀痛或腰脚疼痛当归赤芍药牡丹皮延胡索桂心右为末炼蜜丸桐子大毎服三四十丸温酒下附方人参理中汤治阳气虚弱小腹作痛或脾胃虚弱饮食少思或去后无度或呕吐腹痛或饮食难化胸膈不利人参白术干姜甘草右毎服五七钱或一两水煎服五积散四物汤四君子汤补中益气汤产后寒疝腹痛方论第九产后脐腹作痛乃冷气乗虚也用当归建中汤治之陈无择云若产当寒月人门脐下胀痛手不可近者用羊肉汤治之愚按前症若脾胃虚弱寒邪所侵用蟠葱散若肝经湿热小便不利用龙胆㵼肝汤仍㕘前论恐有瘀血为患附治验一产妇小腹作痛小便不利内热晡热形体倦怠余用加味逍遥散以清肝火生肝血用补中益气汤补脾胃升阳气而痊羊肉汤治产妇脾虚寒邪所乗以致腹痛或头眩脇脐急痛精羊肉当归川芎生姜右以水十盏煎至四盏分四次空心服蟠葱散龙胆㵼肝汤加味逍遥散补中益气汤产后两脇胀痛方论第十产后两脇胀痛因恶露不尽或肝经血虚或肝经气滞当分而治之愚按前症若肝经血瘀用𤣥胡索散若肝经气滞用四君青皮柴胡若肝经血虚用四物参术柴胡气血俱虚用八珍柴胡若肾水不足不能生肝用六味丸若肺金势盛尅制肝木用㵼白散仍参照前各论主之附治验一产妇因怒两脇胀痛吐血甚多发热恶寒胸腹胀痛余以为气血俱虚用八珍加柴胡丹皮炮姜而血顿止又用十全大补汤而寒热渐退此症苟非用姜桂辛温助脾肺以行药势不惟无以施其功而反助其胀耳经效方治产后肝经气滞不平脇肋腹痛或寒热往来内热晡热当归芍药苦梗枳殻㯽榔桂心青木香柴胡右水煎服当归散治产后隂血虚弱或气滞血凝以致发热腹痛或腹脇胀满以当归干姜等分毎服三钱水煎抵圣汤治血滞腹痛或腹闷满呕吐不食四君子汤四物汤八珍汤六味丸㵼白散𤣥胡索散产后积聚症块方论第十一夫积者隂气也五臓所生聚者阳气也六腑所成然积为隂隂性沈伏故痛不离其部聚为阳阳性浮动故痛无常处皆由饮食不节起居失宜产后血气虚弱风冷所乗搏于脏腑耳愚按前症乃真气亏损邪气乗之况产后得之尤当固元气为主若求旦夕之效而攻其邪则速其危矣当参前六七论及七卷痃癖诸论治之附治验方药一产妇腹中似有一鼈或时作痛而转动按之不痛面色痿黄痛则皎白脉浮而濇余谓此肝气虚而血弱也不信乃行破血行气痛益甚转动无常又认以为血鼈专用破血祛逐之药痛攻两脇肚腹尤甚益信为鼈确服下虫等药去血甚多形气愈虚肢节间各结小核隠于肉里以为鼈子畏药而走于外余云肝脏血而养诸筋此因肝血复损筋涸而孪结耳葢肢节胸项皆属肝胆部分养其脾土补金水以滋肝血则筋自舒遂用八珍汤逍遥散归脾汤加减调治而愈一妇月经不调两抝肿胀小便澁滞腹中一块作痛或上攻脇腹或下攻小腹发热晡热恶寒肌肤消廋饮食无味殊类瘵症久而不愈余谓肝脾血气亏损用八珍汤逍遥散归脾汤随症互服而愈逍遥散八珍汤归脾汤产后血瘕方论第十二产后瘀血与气相搏名曰瘕谓其痛而无定处此因夙有风冷而成轻则否澁重则不通愚按前症乃寒邪乗客气血壅结此因气病而血病也当补养胃气调和月经寛缓静养为善难经云任脉之病男子为七疝女子为瘕聚当参前后各论治之治血瘕作痛脐下胀满或月经不行发热体倦当归桂心芍药血竭蒲黄延胡索右为末毎服二钱空心酒调下葛氏方治症同前用桂心为末毎服一钱空心酒调下产后余血奔心烦闷方论第十三产后瘀血奔心葢因分㝃后不饮童便以致虚火上炎所致宜用后方主之愚按前症当与前第五论同治金黄散治恶热上冲肚腹作痛或发热作渇延胡索蒲黄桂心右为末酒调服一方用炒蒲黄毎服三钱水煎服失笑散亦佳产后虚热发热方论第十四窃谓前症乃阳随隂散气血俱虚若恶寒发热烦躁作渇急用十全大补汤若热愈甚急加桂附若作渴面赤宜用当归补血汤若误认为火症投以凉剂祸在反掌王太仆先生云如大寒而甚热之不热是无火也热来复去昼见夜伏夜发昼止不时而热是无火也当治其心如大热而甚寒之不寒是无水也热动复止倐忽往来时动时止是无水也当助其肾故心盛则生热肾盛则生寒肾虚则寒动于中心虚则热收于内又热不胜寒是无火也寒不胜热是无水也治法前症无水者六味丸无火者八味丸气血俱虚者八珍汤与十全大补汤附治验大尹俞君之内产后发热晡热吐血便血兼盗汗小便频数胸脇胀痛肚腹痞闷余曰此诸臓虚损也症当固本为善自恃知医用降火之剂更加㵼利肠鸣吐呕不食腹痛足冷始信余言诊其脉或浮洪或沈细或如无其面或青黄或赤白此虚寒假热之状时虽仲夏当舍时从症先用六君子加炮姜肉桂数剂胃气渐复诸症渐退更佐以十全大补汤半载全愈儒者杨敬之内人所患同前但唾痰涎或用温补化痰之剂不应面色黧黒两尺浮大按之㣲细此因命门火虚不能生脾土脾土不能生诸臓而为患也用八味丸补土之母而痊人参当归汤治产后虚烦短气烦闷人参当归麦门冬桂心生地黄大枣粳米淡竹叶芍药右水煎服蒲黄散治症同上方见前儿枕病四物汤加茯神逺志治产后虚烦十全大补汤尤效六味丸八味丸八珍汤十全大补汤六君子汤薛氏医案卷四十四薛氏医案卷四十五钦定四库全书薛氏医案卷四十五明薛已订妇人良方产后口干痞闷方论第一论曰产后口干痞闷因食米麫干饭太早脾胃不能消化热郁所致慎不可下但服见现丸则愈无择云若内积忧烦外伤燥热宜四物汤去地黄加人参乌梅可愈愚按前症若宿食停滞用六君枳实神曲若因肉食所致更加山查若因鱼鲙之类冄加陈皮其物既消而仍痞或反作痛作呕此脾胃受伤用六君子汤或嚥酸嗳腐加炮姜作㵼更加升麻如不应佐以四神丸或间用补中益气汤为是附治验一妇人食角黍烦渴痞闷腹痛大便欲去不去服消导等药不应饮食日减饥体日瘦半年矣余谓此食积为患用大酒曲炒为末温酒调服二钱俄间腹鸣良久仍下粽而愈一妇人食鱼鲊腹痛患痢诸药不应用陈皮白术等分为末以陈皮汤送下数服而愈见现丸姜黄三稜荜澄茄陈皮良姜人参莪术右为末用萝卜汁煳丸桐子大毎服三十丸白汤下产后心烦发渇宜清心莲子饮附方六君子汤补中益气汤四神丸产后血渴方论第一窃谓前症若出血过多虚火上炎用童子小便或四物白术麦门丹皮若胃气虚而有热用竹叶归茋汤若血虚发热用八珍加麦门五味若血脱发热烦躁用当归补血汤若胃气虚弱用补中益气汤或七味白术散附治验一产妇患前症朝寒暮热肚腹作痛以手按之不痛余以为血气俱虚用八珍之类治之彼反行逐血更加发热烦躁余用当归补血汤热躁渐止用八珍麦门五味气血渐复附方十味白术散治中气虚弱津液短少口干作渴或因吐㵼所致人参白术木香白茯苓甘草藿香干葛右水煎服竹叶归茋汤治胃气虚热口干作渇恶冷饮食者竹叶当归黄茋白术人参甘草麦门冬右水煎服四物汤补中益气汤八珍汤当归补血汤产后乍寒乍热方论第三产后乍寒乍热由血气虚损隂阳不和若隂胜则乍寒阳胜则乍热宜用增损四物汤若因败血不散腹内作痛宜用夺命丹后用增损四物汤随病加减无择云败血流闭诸隂则寒流闭诸阳则热用大调经散五积散愚按前症若因阳气不足隂气上入于阳中而恶寒者用补中益气汤若因隂气不足阳气下䧟于隂中而发热者用六味地黄丸若气血不足而恶寒发热者用八珍汤若病后寒热倦怠者用补中益气汤若肌热大渴目赤面红者用当归补血汤附治验一产妇恶寒发热余以为血气虚寒用十全大补加炮姜而寒热愈用补中益气而肢体安又食后犯怒恶寒发热抽搐咬牙面色青中隠黄此肝木侮脾土饮食停滞用六君子加木香一剂而安一产妇恶寒发热余以为气血俱虚不信反用小柴胡汤致汗出谵语烦热作渴肢体抽搐余用十全大补二剂益甚脉洪大重按如无此药力不能及乃加附子四剂稍缓数剂而安增损四物汤人参当归芍药川芎干姜甘草右毎服四钱水姜煎大调经散治产后恶露未消寒热自汗或肚腹作痛大豆茯神真琥珀右为末毎服二钱空心浓煎紫苏汤调下附方六君子汤补中益气汤当归补血汤八珍汤十全大补汤六味地黄丸产后疟疾方论第四郭稽中云产后乍寒乍热者多是败血为害或隂阳不和若槩作疟疾治之误矣陈无择曰产后寒热或一二日或二三日一发或先寒后热或先热后寒或寒多热少或热多寒少或纯寒纯热者皆是疟疾最难治疗可用草菓饮生熟饮四兽饮选用之愚按前症当与第十四卷第十论参看用药以补胃气为主佐以草菓饮之类若胃气稍充以草菓饮为主佐以补胃之剂大抵产后疟疾因脾胃虚弱饮食停滞或外邪所感或郁怒伤脾或暑邪所伏审系饮食用六君加桔梗苍术藿香如外邪多而饮食少用藿香正气散如外邪少饮食多用人参养胃汤劳役所伤用补中益气汤气血虚弱用十全大补加炮姜中气虚寒用六君加姜桂元气脱陷急加附子葢气虚则寒血虚则热胃虚则恶寒胃气下陷则寒热交作或吐㵼不食腹痛烦渴发热谵语或手足逆冷寒战如慄虽见百症但温补脾胃其病自退若误用清脾截疟之类多致不起附治验一产妇患疟发热作渴胸膈胀满遍身作痛三日不食嚥酸嗳气此是饮食所伤脾胃不能消化用六君加神曲山查四剂而不作酸乃去神曲山查又数剂而饮食进其大便不通至三十五日计进饮食七十余碗腹始闷令用猪胆汁导而通之其粪且不甚燥一产妇患疟久不愈百病蜂起其脉或洪大或㣲细或弦紧或沈伏难以名状用六君加炮姜二十余剂脉症稍得又用参术煎膏佐以归脾汤百余剂而瘥一产妇朝寒暮热或不时寒热久不愈用六君子补中益气兼服百余剂而寻愈产后疟疾心脾痛见小产产后蓐劳方论第五愚按蓐劳盖产后虚弱元气不复所致故寒热食少头目四肢腹痛若脾虚而不能生血者用六君子汤加当归若脾肺气虚而咳嗽口干用补中益气加麦门五味若因中气虚而口干头晕用补中益气加蔓荆子若肝经血虚而肢体作痛用四物参术若因肝肾虚弱而自汗盗汗寒热往来者用六味丸加五味子若因脾虚血弱肚腹作痛月经不调用八珍汤倍加白术若因脾虚血燥皮肤瘙痒用加味逍遥散大抵此症多因脾胃虚弱饮食减少以致诸经疲惫而作当补脾胃饮食一进精气生化诸臓有所倚赖其病自愈矣仍照虚烦发热方论主治增损柴胡汤治产后虚弱寒热如疟食少腹胀柴胡人参甘草半夏陈皮川芎白芍药右每服五钱水姜枣煎日二服白茯苓散治产后蓐劳头目四肢疼痛寒热如疟白茯苓当归川芎桂心白芍药黄茋人参熟地黄右先以水三盏入猪肾一双姜枣各三事煎二盏去之入前药半两煎一盏服猪腰子粥治产后蓐劳发热用猪腰子一枚去膜切片用盐酒拌先用粳米一合入葱椒煮粥盐醋和将腰子铺碗底以热粥葢之如作盫生状空心服黄茋建中汤治产后诸虚不足发热或恶寒腹痛黄茋肉桂甘草白芍药右每服五钱用姜枣水煎日三二服虚甚须加附子附方六君子汤补中益气汤四物汤六味丸八珍汤加味逍遥散产后虚羸方论第六产寳云产后虚羸者皆由产后亏损血气所致须当慎起居节饮食六淫七情调养百日庶保无疾若中年及难产者毋论日期必须调养平复方可治事否则气血复伤虚羸之症作矣愚按前症产伤气血者用八珍汤饮食伤胃者用四君子汤停食伤脾者用六君子汤劳伤元气者用补中益气汤若嗳气觉有药味者此药复伤胃也但用四君子汤徐徐少饮以调脾胃若胃气一徤血气自生诸症自愈矣黄雌鸡汤治产后虚羸腹痛小黄雌鸡当归白术熟地黄桂心黄茋右先以水七钟煮鸡至三钟每用汁一钟药四钱煎日三服十全大补汤治产后气血未复形体虚弱发热恶寒等症产后风虚冷劳方论第七产后气血劳伤脏腑虚弱若风冷乗之血气愈虚形气羸损风冷入臓令人无子谓之风虚冷劳也愚按前症若血气虚弱用八珍汤血气虚寒用十全大补汤胃气虚弱用补中益气汤脾气虚弱用六君子汤命门火衰用八味丸肝脾血虚用加味逍遥散肝脾郁怒用加味归脾汤产寳方治产后虚羸不生肌肉黄茋当归芍药人参桂心甘草川芎生姜大枣右水煎分三服又方猪肾一双煮入葱䜴作臛如常食之产后腹胀呕吐方论第八产后腹胀满闷呕吐者因败血散于脾胃不能运化而致宜用抵圣汤治之愚按前症若败血散于肠胃宜用前方若饮食停于脾宜用六君厚朴若饮食伤于胃宜用六君子汤大凡损其脾者当节其饮食为善附治验一产妇患前症或用抵圣汤败血已下前症益甚小腹重坠似欲去后余谓此脾气虚而下陷用补中益气汤加炮姜温补脾气重坠如失又用六君子汤而安抵圣汤赤芍药半夏泽兰叶人参陈皮甘草右用生姜焙干半两水煎愚按前方最宜用之附方六君子汤补中益气汤产后呕逆不食方论第九经云胃为水糓之海以养臓腑因产后胃气虚弱饮食所伤必致呕逆故不食也愚按前症若因饮食过时用四君子汤饮食过多用六君子汤饮食过时而兼劳役用补中益气若因饮食停滞用人参养胃汤脾胃气虚用六君子汤胃气虚寒加炮姜木香寒水侮土用益黄散肝木侮脾土用六君升麻柴胡命门火衰不能生土用八味丸呕吐泄㵼手足俱冷或肚腹作痛乃阳气虚寒急用附子理中汤多有生者附治验一产妇朝吐痰夜发热昼夜无寐或用清痰降火肌体日痩饮食日少前症愈甚余曰早间吐痰脾气虚也夜间发热肝血虚也昼夜无寐脾血耗也遂用六君子汤加味逍遥散加味归脾汤以次调补而痊开胃散治产后胃虚呕吐胸满不食诃子肉人参甘草右毎服五钱姜水煎治产后胃虚呕逆橘红半夏甘草藿香右毎服五钱姜水煎治产后呕逆不食白术姜水煎徐徐温服石莲㪚治产后胃寒咳逆呕吐不食或腹作胀石莲肉白茯苓丁香右为末毎服二钱不拘时用姜汤或米饮调下日三服附方钱氏益黄散治脾土虚寒水反来侮以致呕吐不食或肚腹作痛或大便不实手足逆冷等症陈皮青皮诃子肉甘草丁香右为粗末毎服四钱水煎服人参养胃汤治外感风寒内伤饮食寒热头疼作疟疾半夏厚朴橘红藿香叶草菓茯苓人参甘草苍术右姜七片乌梅一箇水煎服四君子汤补中益气汤八味丸附子理中汤加味逍遥散加味归脾汤产后霍乱方论第十产后霍乱因臓腑虚损饮食不消触冐风冷所致若热而饮水者五苓散寒而不饮水者理中丸虚冷者加附子来复丹尤妙愚按此症当与后卷第十一论互相主治附治验一产妇停食霍乱用藿香正气散之类已愈后胸腹膨胀饮食稍过即呕吐或作泄㵼余谓此脾胃俱虚用六君子汤加木香治之渐愈后因饮食失调兼恚怒患霍乱胸腹大痛手足逆冷用附子散又用八味丸以补土母而康设泥痛无补法而用辛散或用平补之剂必致不起一产妇吐㵼嚥酸面目浮肿此脾气虚寒先用六君加炮姜为主佐以越鞠丸而嚥酸愈又用补中益气加茯苓半夏而脾胃康白术散治脾胃伤吐㵼腹痛烦渴手足逆冷或大便不实白术橘红麦门冬人参干姜甘草右毎服四钱姜水煎附子散治脾胃虚寒吐㵼腹痛手足逆冷或自汗口噤附子白术当归吴茱茰丁香橘红甘草右为末毎服二钱粥饮调若脾胃虚用参苓白术散附方藿香正气散治外感风寒内停饮食头疼寒热或霍乱泄㵼或作疟疾藿香桔梗大腹皮紫苏茯苓白芷半夏曲陈皮白术厚朴甘草右姜枣水煎热服五苓散白术猪苓桂泽㵼茯苓右水煎服理中丸治脾胃虚寒呕吐泄㵼饮食少思肚腹膨胀人参白术干姜甘草右为末米煳丸弹子大毎服一丸嚼细白汤下来复丹治伏暑泄㵼身热脉弱其效如神仓卒间须用此药硝石太隂𤣥精石舶上硫黄五灵脂青皮陈皮右为末醋煳丸小豆大毎服三十丸空心米饮下易简方云硝石性寒佐以陈皮其性疎快硫黄性寒味澁若作煖药以止㵼误矣葢由啖食生冷或冐暑热之气中脘闭结挥霍变乱非此药不能通利三焦分理隂阳其功益速六君子汤八味丸薛氏医案卷四十五薛氏医案卷四十六钦定四库全书薛氏医案卷四十六明薛已订妇人良方产后寒热方论第一产后发热头痛身疼虽如伤寒时气虽当用麻黄亦不可轻易如早起劳动为寒所伤则淅淅恶寒翕翕发热头项肩背骨节皆痛至七八日乃差若大便坚作呕不能食用小柴胡汤加生姜地黄主之愚按病机要云治胎产之病从厥隂经论之无犯胃气及上中二焦为之三禁不可汗不可下不可利小便发汗者同伤寒下之早证利大便则脉数而已动于脾利小便则内亡津液胃中枯燥制药之法能不犯三禁则荣卫自和而寒热止矣附方人参当归散治去血过多内热短气头痛闷乱骨节作痛或虚烦咽燥人参当归生地黄桂心麦门冬白芍药右粳米一合竹叶十片水二钟煎一钟去之入药五钱枣二枚煎服虚甚用熟地黄小柴胡汤治伤风四肢烦热头疼若头不疼而作烦二物黄芩汤二物黄芩汤黄芩苦参生地黄右每服四钱水煎增损柴胡汤治虚弱寒热少食腹胀等症竹叶防风汤治产后伤风发热面赤气喘头痛淡竹叶防风人参桂枝苦梗甘草葛根右每服五钱姜枣水煎汗出项强加附子呕加半夏治恶露不尽昼则明了暮则谵语寒热如见鬼此热入血室用柴胡地黄汤或四物加柴胡产后头痛方论第二夫头者诸阳之㑹也产后胃气虚弱饮食少思阳气㣲弱不能上升故头痛若因败血黒龙丹言之甚详愚按前症若中气虚用补中益气汤加蔓荆子若血虚用四物加参术血气俱虚用八珍汤若因风寒所伤用补中益气汤加川芎附治验一产妇患头痛日用补中益气汤不缺已三年矣稍劳则恶寒内热为阳气虚以前汤加附子一钱数剂不发一妇人产后头痛面青二年矣日服四物等药余谓肾水不能生肝木而血虚用六味丸加五味子两月而痊芎附散治气虚头痛用大附子一枚去皮脐切四片拌酽醋一碗炙附蘸尽同川芎一两为末毎服二钱清茶调服治血虚头疼当归川芎毎服五钱水煎产后头痛都梁丸亦可治附方补中益气汤四物汤八珍汤六味丸产后咳嗽方论第三夫肺主于气产后肺气虚故外邪感而咳嗽所由作也若食盐醯之类而致者难治若因面积滞而致者服黒神散五积散可愈愚按前症若隂血虚四物汤加参术陈皮桔梗肺气虚四君加芎归桔梗隂火上炎六味地黄丸加参术风寒所感补中益气汤加桔梗紫苏若瘀血入肺发喘兼口鼻起黒或鼻出血急用二味参苏饮亦有得生者然而所患悉因胃气不足葢胃为五臓之根本胃气一虚五臓失所百病生焉经云肺属辛金生于已土脾土既虚不能生金则腠理不密外邪易感矣治当壮土金生肾水以制火为善附治验一产妇朝吐痰夜发热无寐泥用清痰降火之药肌体日瘦饮食日少余曰朝间吐痰脾气虚也夜间发热肝血虚也昼夜无寐脾血耗也遂用六君子汤加味逍遥散加味归脾汤以次调补不月而痊一产妇咳嗽见风则喘急恶寒头痛自汗口禁痰盛余谓脾肺气虚腠理不密用补中益气加肉桂数剂而安一产妇咳嗽声重鼻塞流涕此风寒所感余用参苏饮一钟顿愈与补中益气加桔梗茯苓半夏一剂将痊又与六君黄茋以实腠理全愈一产妇咳嗽痰盛面赤口干内热晡热彻作无时此隂火上炎余用补中益气汤六味地黄丸而愈一产妇咳而腹满不食涕唾面肿气逆此病在胃而关于肺用异功散而愈知母散治恶露上攻咳嗽不已知母贝母白茯苓人参桃仁杏仁右每服五钱水煎治风寒咳嗽甘草桔梗欵冬花麦门冬生地黄葱白右水煎服旋覆花汤治咳嗽最良附方异功散治脾胃虚弱饮食少思或久患咳嗽或腹满不食面浮气逆等症人参白术甘草茯苓陈皮右姜枣水煎服六君子汤四物汤四君子汤补中益气汤六味丸二味参苏饮参苏饮产后喉中气急喘促方论第四产后喉中气急喘促因荣血暴竭卫气无主独聚于肺名曰孤阳最为难治若因败血停凝服夺命丹若因荣血暴絶服芎䓖汤若因风寒所伤服旋覆花汤若因气郁结服小调经散若因伤饮食服见现丸愚按前症若脾肺气虚弱用六君桔梗若兼外邪更加紫苏若中气虚寒用补中益气加炮姜肉桂若阳气虚脱更加附子若瘀血入肺急用二味参苏饮附治验一产妇喘促自汗手足俱冷常以手䕶脐腹此阳气虚脱用参附汤四剂而愈二味参苏饮治产后血入于肺面黑发喘欲死者人参苏木右水煎顿服旋覆花汤治伤风寒暑湿喘嗽太盛坐卧不宁旋覆花赤芍药前胡半夏曲荆芥穗甘草茯苓五味子杏仁麻黄右每服四钱姜枣水煎五味子汤治产后喘促脉伏而厥五味子人参杏仁麦门冬陈皮右姜三片枣二枚水煎服芎䓖汤附方六君子汤补中益气汤参附汤产后口鼻黑鼻衂方论第五产后口鼻起黑气及鼻衂者葢阳明经脉之海起于鼻交额中还出頬口交人中左之右右之左此产后气虚荣血散乱胃絶肺败之症也急取绯线一条并产妇顶心髪两条紧系中指节更无药可疗愚按胃脉侠口绕承浆葢鼻凖属脾土鼻孔属肺金诚胃虚肺损气脱血死之症急用二味参苏饮加附子五钱亦有得生者产后咳噫方论第六夫肺主于气而禀于胃葢产后脾胃伤损风冷所搏故咳噫也急灸期门三壮必愈此穴乃胃之大络愚按前症属胃气虚寒之恶候如用后方未应急投参附汤亦有复生者丁香散治心烦咳噫丁香白荳蔲伏龙肝右为末煎桃仁吴茱茰汤毎服一钱调下羌活散治咳逆羌活附子茴香木香白姜右为末每服二钱水一盏盐一捻煎服一方用桂心五钱姜汁三合水煎服产后血崩方论第七产后血崩因经脉未复而劳伤或食酸咸之味若小腹满痛肝经已伤最为难治急服固经丸主之愚按前症若血滞小腹胀满用失笑散血少小腹虚痞芎䓖汤肝火血妄行加味逍遥散脾郁不统血加味归脾汤脾气虚不摄血补中益气汤厚味积热伤血清胃㪚加槐花风热相搏伤血四君子防风枳殻附治验一产妇血崩小腹胀痛用破气行血之剂其崩如涌四肢不收恶寒呕吐大便频㵼余用人参炮黑姜四剂稍愈又十全大补三十余剂而痊一产妇血崩因怒其血如涌仆地口禁目斜手足抽搐此肝经血耗生风余用六味丸料一剂诸症悉退但食少晡热佐以四君柴胡牡丹皮而愈固经丸艾叶赤石脂补骨脂木贼附子右为末饭丸桐子大每服二十丸温酒或米饮下芎䓖汤芎䓖当归芍药右每服五钱氷煎附方失笑散十全大补汤加味逍遥散加味归脾汤补中益气汤六君子汤四君子汤清胃散六味丸产后月水不调方论第八产后月水不调由血气虚损风邪所客邪正相搏以致经候失期或多或少而不得其平也愚按前症若过期而作痛者气血俱虚也八珍加柴胡丹皮不及期而来血热也四物山栀柴胡将来而作痛血实也四物加桃仁红花过期而来者血虚也四物加参术紫黑成块者血热也四物加炒栀炒连丹皮作痛而色淡者痰多也四物合二陈治当临症制宜附治验一产妇月经不调内热燥渇服寒凉之剂其血如崩腹胀寒热作呕少食用六君子二十余剂诸病悉愈以加味逍遥散调理而安琥珀散治经脉不调饮食少思日渐消瘦琥珀牛膝生地黄当归桃仁赤芍药右每服五钱水姜煎附方八珍汤加味逍遥散四物汤六君子汤二陈汤产后月水不通方论第九产后乳子周嵗而经不行是其常也若半岁而经行此血有余也若一二岁不行而无疾不必服药若肢体倦怠食少内热是血少也宜健脾胃以药通之则误矣愚按前症脾胃虚弱用六君子汤若兼郁火伤脾用归脾汤加牡丹皮山栀若怒火伤血宜用四物合小柴胡气血俱虚用八珍牡丹皮仍㕘前论主之附治验方药一产妇月经年余不通内热晡热服分气丸经行不止恶寒作渇食少倦怠胷满气壅朝用加味逍遥散夕用四君子汤月许诸症稍愈佐以八珍汤兼服两月而愈六君子汤四物汤四君子汤归脾汤加味逍遥散八珍汤小柴胡汤产后四肢浮肿方论第十产后四肢浮肿者乃败血乗虚流注宜用小调经散陈无择云若风邪所乗于气分皮肤肿而浮虚乃气也若皮肤肿如熟李乃水也葢气肿者宜发汗水肿者宜利小便愚按前症若寒水侮土宜养脾肺若气虚浮肿宜益脾胃若水气浮肿宜补中气当㕘第一卷水分血分主治附治验一产妇饮食少思服消导之剂四肢浮肿余谓中气不足朝用补中益气汤夕用六君子汤而愈后因怒腹胀误服沈香化气丸吐㵼不止饮食不进小便不利肚腹四肢浮肿用金匮加减肾气丸而愈一产妇泄㵼四肢面目浮肿喘促恶寒余谓脾肺虚寒用六君加姜桂而泄㵼愈又补中益气而脾胃徤小调经散没药琥珀桂心芍药当归右为末每服五分姜汁温酒调大调经散最治肿满喘急烦渇小便不利汉防已散治水肿汉防已猪苓枳殻桑白皮商陆甘草右毎服四钱水煎治血虚气肿水肿泽兰叶防已右为末每服二钱温酒调下醋汤亦可金匮加减肾气丸治脾肾虚寒腰重脚肿湿饮留积小便不利或肚腹肿胀四肢浮肿气喘痰甚或已成水症其效如神白茯苓附子川牛膝肉桂泽㵼车前子山茱茰山药牡丹皮熟地黄右为末和地黄膏炼蜜丸桐子大毎服七八十丸空心米饮下附方补中益气汤六君子汤产后腹痛㵼利方论第十一产后腹痛㵼利因膓胃虚怯寒邪乗袭或水谷不化洞泄肠鸣或手足逆冷用调中汤治之陈无择云若六淫七情而致者当随所感而治之愚按前症若胸膈饱胀或恶食吞酸此饮食停滞用六君枳实山查以消导若食既消而仍痛更或头痛热渇恶寒欲呕此中气被伤用补中益气半夏茯苓以健脾胃附治验一产妇腹痛发热恶食余以为饮食伤脾彼反服破血之剂加寒热头痛呕吐涎沫用化痰理气四肢逆冷泄㵼下坠余用六君加炮姜肉桂木香再用补中益气汤而愈一产妇腹痛后重去痢无度形体倦怠饮食不甘唇肿盗汗竟夜不寐此脾经虚热之症用当归六黄汤内黄芩连栢炒黑一剂汗止乃用归脾八珍兼服而愈调中汤良姜当归桂心芍药附子川芎甘草右每服三钱水煎服附方六君子汤补中益气汤当归六黄汤归脾汤八珍汤产后赤白痢方论第十二产后痢疾因饮食六淫七情伤于脾胃或血渗大肠皆为难治若饮食不进谓之虚痢气宇不顺谓之气痢治法热则凉之冷则温之冷热相抟则温凉调之滑者澁之虚者补之水谷不分者分利之性情执滞者和顺之未有不安者也愚按前症白属气分而赤属血分也若米食所伤用六君加谷蘖若麫食所伤用六君加麦蘖若肉食所伤用六君加山查神曲凡兼呕吐俱加藿香若兼嚥酸或呕吐用前药送越鞠丸若肝木尅脾土用六君加柴胡炮姜若寒水反来侮土用钱氏益黄散若久㵼或元气下陷兼补中益气汤以升发阳气若㵼痢色黄乃脾土真气宜加木香肉豆蔲若属脾土虚寒用六君加木香姜桂若脾肾虚寒用补中益气及四神丸若属命门火衰而脾土虚寒用八味丸以补圡母若小便濇滞肢体渐肿或兼喘咳用金匮肾气丸以补脾肾利水道若胃气虚弱而四肢浮肿须补胃为主若久而不愈是肾气亏损也必用四神六味八味三药以补足三隂若用分利导水之剂是虚其虚也一产妇泄痢腹痛年余形体骨立内热晡热自汗盗汗口舌糜烂日吐痰三碗许脉洪大重按全无此命门火衰脾土虚寒而不能摄痰归源用八味丸补火以生土用补中益气汤兼补肺金而痊一产妇食鸡子腹中作痛面色青黄服平胃二陈更下痢腹胀用流气饮子又小腹一块不时上攻饮食愈少此脾胃虚寒肝木尅侮所致用补中益气加木香吴茱渐愈又用八珍大补兼服调理寻愈五味子散治产后泄㵼或肾泄在侵晨五更作㵼饮食不进或大便不实不时去后为丸尤效五味子吴茱茰右为末毎服二钱白汤调四神丸治脾胃虚弱大便不实饮食不思二神丸六君子汤补中益气汤香连丸八味丸六味丸金匮肾气丸八珍汤薛氏医案卷四十六薛氏医案卷四十七钦定四库全书薛氏医案卷四十七明薛巳订妇人良方产后痢疾作渇方论第一产后下痢作渇者乃内亡津液或胃气虚不能生津液但止其渴痢自差愚按前症若渇而不喜冷饮属胃气虚不能生津液宜用七味白术散夜间发热口渇属肾水弱而不能润宜用六味丸并佐以益气汤以滋化源附治验方药一产妇㵼痢发热作渇吐痰肌体消瘦饮食少思或胸膈痞满或小腹胀坠年余矣余以为脾肾之㵼朝用二神丸夕用六君子三月余而痊一产妇患前症形体倦怠饮食不进与死为邻此脾胃俱虚也用四神丸十全大补汤数剂而愈附方七味白术散六味丸补中益气汤六君子汤十全大补汤四神丸二神丸产后大便秘澁方论第二产后大便秘澁因肠胃虚弱津液不足若小腹闷胀宜服麻仁丸润之若用寒药则促其危矣愚按前症若计其日期饮食数多即用药通之祸在反掌之间必待腹满觉胀欲去不能者乃结在直膓宜用猪胆汁润之若服苦寒疎通反伤中气通而不止或成痞症若去血过多用十全大补血虚火燥用加味四物气血俱虚用八珍汤虽数日不通饮食如常腹中如故仍用八珍加桃仁杏仁治之若泥其日期饮食数多而通之则误矣附治验一产妇大便七日不通饮食如常腹中如故此腹未满也用八珍加桃仁杏仁至二十一日腹满欲去用猪胆汁润去而安一产妇大便不通或用通利之药中脘胀痛饮食甚少又用蜜导之大便不禁吃逆不食余以为脾肾复伤用六君加吴茱肉果骨脂五味数剂喜其年壮而愈不然多致不起一产妇大便秘结小腹胀痛用大黄等药致吐㵼不食腹痛胸痞余用六君子加木香炮姜治之而愈一妇人大便秘澁诸药不应苦不可言令饮人乳而安麻仁丸大麻仁枳殻人参大黄右为末入麻仁炼蜜丸桐子大毎服二十丸空心温酒下未通渐加不可过服阿胶枳殻丸治产后大便秘澁以阿胶枳殻二味等分为末蜜丸桐子大滑石末为衣温水下二十丸如或未通再服附方十全大补汤八珍汤加味四物汤产后大小便不通方论第三产后大小便不通因肠胃虚弱津液燥竭故也愚按前症当参前后论及八卷八论主治附治验一产妇大小便不通诸药不应将危矣令饮牛乳一日稍通三日而痊人乳尤善桃花散治膀胱气滞血澁大小便秘桃仁葵子滑石槟榔右为末毎服二钱空心葱白汤调下通气散治产后大小便不通产后遗粪方第四产后遗粪取故燕窠中草烧为末或枯矾牡蛎或白蘝芍药各等分为末俱用酒调服或用固肠丸亦可愚按前症若脾肾虚弱用还少丹仍以补中益气汤为主虚寒加肉豆䓻补骨脂或四神丸若脾肾虚寒用八味丸兼四神丸仍佐以前二方附治验一产妇大便不实饮食少思五更或侵晨遗屎此中气虚寒脾肾不足用补中益气送四神丸而痊一产妇小便出粪名大小肠交乃气血俱虚失行常道先用六君子汤二剂又用五苓散二剂而痊循常肠交亦可用附方还少丹治脾肾虚寒饮食少思发热盗汗遗精白浊又治真气亏损肌体瘦弱等症肉苁蓉逺志茴香巴㦸干山药枸杞子熟地黄石菖蒲山茱茰牛膝杜仲楮实子五味子白茯苓右各另为末用枣肉百枚并炼蜜丸桐子大毎服五七十丸空心温酒或盐汤下日三服补中益气汤六君子汤四神丸八味丸五苓散产后诸淋方论第五产后诸淋因热客于脬虚则频数热则澁痛气虚兼热血入胞中则血随小便出而为血淋也愚按前症若膀胱虚热用六味丸若隂虚而阳无以化用滋隂肾气丸葢土生金金生水当滋化源仍㕘第八卷小便淋频数类附治验一产妇小水淋或时自出用分利降火之剂二年不愈余以为肺肾之气虚用补中益气汤六味地黄丸而痊滑石㪚治热淋滑石通草车前子葵子右为末以浆水调服治小肠有热小便澁痛或为血淋麦黄芩冬葵子通草大枣右以水七升煎二升半分二服治脾气不利小便不通橘红为末毎服二钱空心温酒下治肺气不利小便不通杏仁十四枚去皮尖炒食之治脬转小便不利滑石一钱半寒水石一钱水煎服附方六味丸滋隂肾气丸补中益气汤产后小便频数方论第六产后小便数者乃气虚不能制故也愚按前症若因穏婆不慎以致胞损而小便淋者用八珍汤以补气血若因膀胱气虚而小便频数当补脾肺若膀胱隂虚而小便淋须补肺肾仍㕘第八卷小便频诸类附治验一产妇小便频数时忽寒战乃属脾肺虚弱用补中益气加山茱山药为主佐以桑螵蛸散而愈后患发热晡热盗汗自汗月水不调用加味逍遥散而安一产妇患前症吐痰发热日晡作渴此膀胱隂虚用补中益气汤佐以六味丸而愈又患痢后小便频数手足俱冷属阳气虚寒用前汤及八味丸而瘳桑螵蛸散治阳气虚弱小便频数或为遗尿桑螵蛸鹿茸黄茋牡蛎人参厚朴赤石脂右为末毎服二钱空心粥饮调下又方用益智仁为末米饮下附方八珍汤加味逍遥散补中益气汤六味丸八味丸产后小便不禁方第七广济治产后小便不禁用鸡尾烧灰千金翼用白薇芍药为末俱用温酒下日三服或桑螵蛸半两龙骨一两为末毎服二钱粥饮调下愚按前症若脾肺阳虚用补中益气汤若肝肾隂虚用六味地黄丸若肝肾之气虚寒用八味地黄丸附治验一产妇小便不禁二年不愈面色或青赤或黄白此肝脾气血虚热用加味逍遥散为主渐愈佐以六味丸而痊后因怒小便自遗大便不实左目顿𦂳而色顿赤乃用前㪚佐以六君子汤以清肝火生肝血培脾土而瘳补脬饮治胞破小便淋生绢白牡丹白芨右水一碗煎至绢烂温服服后忌言语否则无效鸡内金散治气虚溺床用雄鸡䏶胵并肠烧为末温酒调服附方补中益气汤六君子汤六味丸八味丸加味逍遥散产后小便出血方论第八产后小便出血者因虚热血渗于脬也以乱髪洗浄烧为末米饮调服或滑石末一钱生地黄汁调下愚按前症若膏粱积热用加味清胃散醇酒湿毒葛根解酲汤怒动肝火加味小柴胡汤郁结伤脾加味归脾汤思虑伤心妙香散大肠风热四物侧柏槐花大肠血热四物炒连槐花肠胃虚弱六君升麻柴胡元气下陷补中益气茯苓半夏胃气虚弱六君升麻血虚四物升麻气血俱虚八珍柴胡升麻大凡元气虚弱而发热者皆内真寒而外假热也但用六君或补中益气加炮姜温补脾气诸症悉退若四肢畏冷急加附子附治验方药一产妇尿血面黄脇胀少食此肝木乗脾土也用加味逍遥补中益气兼服而愈后为懐抱不乐食少体倦惊悸无寐血仍作用加味归脾汤二十余剂将愈惑于衆论服犀角地黄汤诸症复作仍服前汤而愈一产妇粪后下血食少体倦此脾气虚热用补中益气加吴茱炒黄连五分四剂顿愈用归脾汤而痊一妇人怒则便血寒热口苦或胸脇胀痛或小腹痞闷此肝木乗脾土用六君柴胡山栀而愈用补中益气加味逍遥而不复作一妇人久下血在粪前属脾气虚寒用补中益气加连炒吴茱一钱数剂稍缓乃加生吴茱五分数剂而愈一产妇大便后血口干饮汤胸脇膨满小腹闷坠内热晡热食少体倦日晡面赤洒淅恶寒此脾肺气虚先用六君加干姜木香渐愈用补中益气将愈用归脾汤全愈后劳役兼怒发热血崩夜间谵语此热入血室用加味小柴胡二剂而热退用补中益气一剂而血止用逍遥散归脾汤调理而安葛花解酲汤治酒积上下外消其湿白豆蔲砂仁葛花木香青皮陈皮白茯苓猪苓人参白术神曲泽㵼生干姜右为末毎服五钱白汤调下加味清胃㪚加味小柴胡汤加味归脾汤归脾汤八珍汤逍遥㪚加味逍遥散妙香散四物汤六君子汤补中益气汤产后隂脱玉门不闭方论第九产后隂脱玉门不闭因坐产努力举动房劳所致或脱肛隂挺逼迫肿痛小便淋沥愚按玉门不闭气血虚弱也用十全大补汤肿胀焮痛肝经虚热也加味逍遥散若因忧怒肝脾气血伤也加味归脾汤若因暴怒肝火血伤也龙胆㵼肝汤仍参第八卷末诸论附治验一产妇玉门不闭发热恶寒用十全大补加五味子数剂而寒热退用补中益气加五味子数剂而玉门闭一妇人脾胃素弱兼有肝火产后玉门肿痛寒热作渇呕吐不食外敷大黄等药内用驱利之剂肿及于臀诸症蜂起此真气虚而邪气盛也先用六君子以固肠胃次用补中益气以升阳气不数剂而全愈一产妇患此失治肿溃不巳形体消瘦饮食少思朝寒暮热自汗盗汗半年矣用补中益气加茯苓半夏脓氷渐少饮食渐进用归脾汤共五十余剂而愈一产妇玉门不闭小便淋腹内一块攻走脇下或胀或痛用加味逍遥散加车前子而愈一产妇隂脱便闭下坠形气倦甚用十全大补汤而上因怒仍脱重坠寒热小便淋用补中益气汤加山栀龙胆草一剂重坠减而小便利仍用前汤去二味倍加参茋升麻而痊一产妇隂脱肿痛小便淋漓此因元气甚虚而肝火旺也用补中益气汤加山栀车前子四剂而肝症悉尽退仍用前药去二味加茯苓而小便利又用十全大补汤而肿痛遂渐消一产妇元气充实初产玉门不闭肿焮作痛小便不利余谓肝经湿热壅滞欲以加味逍遥散加车前子牛膝治之不信乃服十全大补汤肿痛益甚仍用前药更加泽㵼一剂而愈一产妇隂脱肿痛脉又滑数欲作脓也余用十全大补汤三四剂而脓成又数剂而脓始溃但小便频数而患处重坠痛甚此因元气虚弱而致下陷也又用补中益气汤数剂而瘥一妇人子宫肿大二日方入损落一片殊类猪肝面黄体倦饮食无味内热晡热自汗盗汗用十全大补汤二十余剂诸症悉愈仍复生育硫黄散治产后阳气虚寒硫黄乌贼骨五味子右为末撡患处日三易一方蛇床子一升炒热帛裹熨患处亦治隂痛一方子宫脱出以蔴子仁十四枚研涂顶心入即洗去附方十全大补汤加味逍遥散加味归脾汤归脾汤龙胆㵼肝汤补中益气汤六君子汤妇人隂蚀疳方论第十妇人少隂脉数而滑者隂中有疮名曰慝或痛或痒如虫行状脓水淋沥亦有隂蚀几尽者皆由心神烦郁脾胃虚弱气流血滞耳内当补心养胃外以药敷洗乃可愚按前症乃肝脾郁结之症木旺生虫耳宜解郁清肝备见八卷隂中生疮类附治验一产妇素有肝火患此内溃痒痛食少热渇小水淋用五味逍遥散加味归脾汤兼服间以芦荟丸外以鹤虱草煎洗而愈治疳虫蚀下部用蒲黄水银研匀傅入内平胃散加贯衆末二钱以熟猪肝拌药内隂中附方加味归脾汤加味逍遥㪚芦荟丸产后乳少或止方论第十一妇人乳汁乃气血所化若元气虚弱则乳汁短少初产乳房焮胀此乳未通若怒气乳出此肝经风热若累产无乳此内亡津液盖乳汁资于冲任若妇人疾在冲任乳少而色黄者生子则怯弱而多疾愚按前症若气血虚弱而不能化生宜壮脾胃怒动肝胆而乳肿汁出宜清肝火夫乳汁乃气血所化在上为乳在下为经若屡产无乳或大便澁滞当滋化源附治验一产妇因乳少服药通之致乳房肿胀发热作渇余谓血气虚以玉露㪚补之而愈涌泉㪚能下乳忌食姜椒辛辣饮食王不留行麦麦门冬龙骨右用猪蹄汁一碗酒一杯煎服以木梳于乳上梳下治气血虚钟乳粉毎服二钱煎漏芦汤调附方玉露散治乳脉不行身体壮热头目昏痛大便澁滞等症人参白茯苓桔梗芍药甘草右水煎服产后乳出方论第十二产后乳汁自出乃胃气虚宜服补药止之若乳多满痛用温帛熨之未产而乳自出谓之乳泣生子多不育愚按前症气血俱虚用十全大补汤肝经血热用加味逍遥㪚肝经怒火用四物参术柴栀肝脾郁怒用加味归脾汤附治验一产妇劳役忽乳汁如涌昏昩吐痰此阳气虚而厥也灌以独参汤而甦更以十全大补汤数剂而安若妇人气血方盛乳房作胀或无儿饮胀痛增寒发热用麦芽二三两炒熟水煎服立消其耗散血气如此何脾胃虚弱饮食不消方中多用之十全大补汤加味逍遥散加味归脾汤独参汤四物汤产后吹乳方论第十三产后吹乳因儿饮口气所吹令乳汁不通壅结肿痛不急治多成痈速服括蒌散及敷南星更以手揉散之愚按前症用药切不可损其气血治验见二十四卷括蒌散乳香二钱括蒌一箇酒煎服用南星温汤调涂一方用陈皮一两甘草一钱水煎服产妇妬乳方论第十四妬乳因儿未能饮余乳蓄结以致肿痛初不吮通之必致成痈若乳头生疮浸淫名妬乳宜赤龙皮汤天麻汤飞乌膏飞乌散傅以黄连胡粉散愚按乳盛或无子饮乳以致肿痛炒大麦芽煎服其乳即散若成疮当从乳痈类治若皮肤津淫成疮当用本方治乳初肿痛内消方用𤓰蒌粉草生姜酒二碗煎服少顷去败乳再服即愈赤龙皮汤槲皮三升水一斗煮五升温洗之麻草汤以天麻草五升水煎洗之此草叶若麻叶冬生夏花赤如鼠尾花亦洗浸淫湿痒隂蚀等疮飞乌散用烧朱砂作水银上黑烟枯矾一两傅之诸热浸淫丈夫隂蚀痒湿小儿头疮疳蚀疮等症黄连胡粉膏黄连胡粉水银右皮裹熟挼和合傅之一方乳头裂破秋茄子裂开者隂干烧存性水调涂之薛氏医案卷四十七薛氏医案卷四十八钦定四库全书薛氏医案卷四十八明薛己订妇人良方疮疡门妇人茧唇方论第一内经云脾气开于口又云脾之荣在唇葢燥则干热则裂风则瞤寒则掲若肿起白皮皱裂如蚕茧名曰茧唇有肿重出如茧者有本细末大如茧如瘤者其因或胎产经行而隂血损或七情动火而荣血亏或心火传授脾经或厚味积热伤脾大要审本症察兼症补肾水生脾血则燥自润火自除风自息肿自消若患者忽畧治者不察内用清热消毒之药外用追蚀线结之法反为败症愼哉附治验一妇人怀抱久鬰时胃口嘈辣胸膈不利月水不调晡热食少体倦唇肿年余此脾经鬰火伤血用归脾汤加姜汁炒黄连山栀少佐吴茱茰嘈辣顿去饮食稍进乃去黄连加贝母逺志胸膈通利饮食如常又用加味逍遥散归脾汤间服百余剂月水调而唇疮愈一妇人怀抱久鬰患茧唇杂治消痰降火虚症悉具盗汗如雨余谓此气血虚而有热也用当归六黄汤内黄连黄栢俱炒黒二剂而盗汗顿止仍用归脾汤八珍散兼服元气渐复更以逍遥散归脾汤间服百余剂而唇亦瘥一妇人唇裂内热二年每作服寒凉之剂时出血水益増他症此胃火伤血药伤元气也余用加味清胃散而愈后因怒唇口肿胀寒热作呕此属肝木乘脾土用小柴胡加山栀茯苓桔梗诸症顿愈复以加味逍遥散调补元气而愈一妇人因怒唇肿内热体倦用化痰药食少作呕大便不实唇出血水用理气消导胸膈痞满头又不清唇肿经闭用清胃行血肢体愈倦发热烦躁涎水涌出余以七情伤肝脾攻伐反致他症遂用济生归脾食进便实涎止用加味逍遥肿消热退体健后因怒寒热耳痛胸膈胀闷唇焮肿甚此怒动肝火而伤血用四物合小柴胡加山栀顿愈又因怒胸乳胀腹痛呕吐酸涎饮食不入小水不利此怒动肝木尅脾土也用补中益气加川芎芍药而愈又劳役怒气伤食发热喘渇体倦不食下血如崩唇肿炽甚此为肝经有火不能藏血脾经气虚不能摄血用补中益气加炒黑山栀芍药丹皮而愈一妇人月经不调两足发热年余而身亦热劳则足腿酸疼又年余唇肿裂痛又半年唇裂出血形体瘦倦饮食无味月水不通唇下肿黑余谓肝脾血虚火症也彼不信用通经药而殁一妇人忿怒唇肿或用消毒之药唇胀出血年余矣余曰此肝木尅脾土而血伤也须养脾胃化源为主彼执用前药状如翻花瘤而殁一妇人口苦脇胀此肝火症也用小柴胡加山栀黄连少愈更以四君子加芍药当归柴胡调补脾胃而瘥一妇人毎怒口苦发热晡热此肝火盛而血伤也以小柴胡合四物二剂以清火而生血更以四物加柴胡白术茯苓丹皮生血健脾而愈一妇人每怒则口苦兼辣胸痛脇胀乳内或时如刺此肝肺之火也用小柴胡加山栀青皮芎归桑皮而安后又劳怒口复苦经水顿至此属内火动血得热而妄行用四物加炒芩炒栀胆草一剂而血止更以加味逍遥散而痊一妇人因怒齿痛寒热作呕用清胃等药益甚余以为此肝火伤胃寒药复伤故也用六君子加芍药柴胡山栀而愈一妇人胃中嘈辣甚则热痛后患齿疼此胃中痰火也用二陈加芩连下越鞠丸而瘳一妇人发热齿痛日晡益甚月水不调此脾经血虚用逍遥散加升麻寻愈后因怒复痛仍以前药加川芎而痊一妇人因怒牙疼寒热此肝火侮脾土用小柴胡加芎归苓术山栀而疼痛止用加味逍遥散而寒热退一妇人每产后齿龈皆动踰日乃止此气血虚而火动也后复怀姙临月余付十全大补汤二剂令产后煎服其齿不动如故一妇人善怒舌痛烦热或用降火化痰药前症益甚两脇作胀又服流气饮肚腹亦胀经行不止此肝虚不能藏血脾虚不能摄血而前药复伤也以加味归脾汤加五味子而愈一妇人冬患脑疽肿痛热渇脉洪数实膀胱湿热上壅用清热消毒散溃而愈次年舌肿遍身患紫疔如葡萄手足尤多各刺出黑血此脾胃积热毒也服夺命丹七粒出臭汗疮热益甚便秘二日与大黄芩连各三钱升麻白芷山栀薄荷连翘各二钱生草一钱水煎三五沸服之大小便出臭血下体疔稍退入犀角汁再服舌本及齿缝出臭血诸毒乃消更与犀角地黄而愈一妇人善怒舌本强手臂麻此肝本尅脾土治以六君子加柴胡芍药而愈一妇人产后喉痛服清热等剂益甚此膀胱经血虚也葢膀胱之内脉上行至喉而还用八珍汤加牡丹皮柴胡酒炒黑黄栢二剂而愈一妇人喉间作痛旬余突肿如赤杨梅状二月后而肿遍身筋骨作痛余以为此时行杨梅疮也先以萆薢汤数剂而平更以四物加萆薢黄余剂诸症悉退附方药清胃散治醇酒厚味唇齿作痛或齿龈溃烂或连头面颈项作痛黄连当归生地黄牡丹皮升麻右水煎服实热便秘加大黄加味清胃散即前方加犀角连翘甘草凉膈散治积热烦渇面赤内热头昏咽痛便溺赤澁狂言谵妄睡卧不安大黄朴硝甘草连翘栀子黄芩薄荷右水煎服补黄散治脾胃虚热口舌生疮畏冷饮食人参白术白芍药陈皮甘草右姜枣水煎服四顺清凉饮治脏腑实热秘结口舌生疮当归赤芍药甘草大黄右水煎服人参安胃散治服峻剂损脾胃口舌生疮人参黄茋生甘草炙甘草白芍药白茯苓黄连右水煎服温中丸治中气虚热口舌生疮不喜饮冷肢体倦怠饮食少思人参甘草白术右为末姜汁煳丸桐子大每服五十丸白汤下柳华散治热毒口疮黄栢蒲黄青黛人中白右为末敷之四物汤治血热口舌生疮或牙龈肿溃或日晡发热烦躁不安加味四物汤当归补血汤治气血俱虚口舌生疮热渇引饮目赤面红其脉洪大而虚重按全无四物二连汤治血热口舌生疮或夜发寒热当归熟地黄白芍药川芎黄连胡黄连右水煎服清咽利膈汤治积热咽喉肿痛痰涎壅盛烦躁饮冷大便秘结金银花防风荆芥薄荷桔梗黄芩黄连山栀连翘𤣥参大黄朴硝牛蒡子甘草右水煎服龙麝聚圣丹治心脾客热咽喉肿痛或成痈不消或舌本肿胀口舌生疮或诸物骨鲠川芎生地黄犀角羚羊角琥珀𤣥参连翘人参赤茯苓马牙硝片脑麝香桔梗升麻铅白霜朱砂牛黄南硼砂金箔右各另为末和匀蜜丸龙眼大金箔为衣薄荷汤化下或噙嚥之拔萃桔梗汤治热肿喉痺桔梗甘草连翘山栀薄荷黄芩右竹叶水煎服甘桔汤治咽喉肿痛甘草苦梗右水煎服解毒雄黄丸治纒喉风肿闭或卒倒死牙关𦂳急雄黄鬰金巴豆右为末醋煳丸菉豆大用热茶送下七丸吐顽痰立甦夺命丹治喉闭或疔毒或麻木或呕吐重者昏愦若疔毒牙关𦂳急用三五丸为末水调灌下诚有夺命之功蟾酥轻粉枯白矾寒水石铜碌乳香没药麝香朱砂蜗牛右为末用蜗牛或酒煳为丸如菉豆大毎服一二丸温酒或葱汤下换肌消毒散治时疮不拘初起溃烂土茯苓当归白芷皂角刺薏苡仁白藓皮木𤓰金银花木通甘草右水煎服七味白术散治中气虚热口舌生疮不喜饮冷或吐泻口干四君子汤治脾胃虚热唇口生疮食少作呕大便不实若肝木乘脾土所致加柴胡芍药六君子汤二陈汤越鞠丸补中益气汤清热消毒散犀角地黄汤当归六黄汤逍遥散八珍汤归脾汤十全大补汤小柴胡汤妇人耳聄痛方论第二耳疮属手少阳三焦或足厥隂肝经血虚风热或怒动肝火而致若发热焮痛属三焦厥隂风热用柴胡清肝散若内热痒痛或胀痛属肝火伤血用栀子清肝散若寒热作痛或作呕吐属肝火伤脾用益脾清肝散若口干足热为肝肾隂虚用益隂肾气丸若月经先期为血热用加味逍遥散过期为血虚用八珍汤食少体倦为鬰火用加味归脾汤恶寒发热肢体倦怠为气血俱虚用十全大补汤慎不可专治其外复伤气血也附治验一妇人耳内外肿痛胸脇不利寒热徃来小便不调余以为肝火伤血先用龙胆㵼肝汤四剂诸症顿退又用加味逍遥散而愈又因怒复作用小柴胡汤而痊一妇人经行后因劳怒发寒热耳作痛余以经行为血虚用八珍汤加柴胡怒气为肝火用加味逍遥散劳役为气伤用补中益气加山栀愈一妇人素鬰怒耳作痛肿焮寒热面色青黄经行则变赤用加味归脾汤加味逍遥散而愈一妇人性素鬰因怒耳作肿痛经行不止寒热发热面青赤肝脉弦数余谓久鬰伤脾暴怒伤肝先用加味小柴胡汤随用加味逍遥散而痊一妇人因怒发热每经行两耳出脓两太阳作痛胸脇乳房胀痛或寒热徃来或小便频数或小腹胀闷皆属肝火血虚先用栀子清肝散二剂又用加味逍遥散数剂诸症悉退乃以补中益气加五味而痊一妇人耳内肿痛出水寒热口苦焮连颈项饮食少思此肝火甚也用小柴胡汤加山栀牡丹皮稍愈用加味逍遥散渐愈用八珍汤加柴胡丹皮山栀调补肝脾而全愈一妇人耳内外肿痛胷脇不利寒热往来小便不调此肝经湿热也用龙胆㵼肝汤四剂诸症顿退用加味逍遥散而全愈又因怒复作用柴胡清肝散而痊一妇人耳内胀痛内热口干劳则头晕吐痰下带此肝脾气虚也朝用补中益气夕用加味逍遥散而痊一寡妇耳内外作痛不时寒热脉上鱼际此血盛之症用小柴胡加生地以抑其血而愈又项间结核如贯珠寒热晡热用加味归脾汤加味逍遥散调补肝脾而愈一妇人耳内外或作痛或赤肿或寒热月经旬日而止潮热内热自汗盗汗余以为肝脾气血俱虚而有热用归脾汤六味丸而愈一妇人性急或耳内作痛或耳外赤肿发热脇胀日晡益甚此怒气伤肝气血俱虚朝用加味逍遥加黄栢桔梗夕用归脾汤送地黄丸而愈一孀妇耳内外作痛或项侧结核内热晡热月经不调吐痰少食胸膈不利余以为郁怒伤肝脾朝用归脾汤以解脾郁生脾气夕用加味逍遥散以清肝火生肝血而愈一女子耳下肿赤寒热口苦月经不调小腹内结一块此肝火气滞而血凝也先用小柴胡加山栀川芎丹皮又用柴胡清肝散而痊附治验方药小柴胡汤治肝胆经症寒热往来晡热潮热身热黙黙不欲饮食或怒火口苦耳聋咳嗽发热脇下作痛甚者转侧不便两脇痞闷或㵼利咳嗽或吐酸食苦水皆用此药主之柴胡黄芩人参半夏甘草右姜水煎服加味小柴胡汤治加隂经发热耳前后肿痛或结核焮痛或寒热晡热或经饮不调等症即小柴胡加山栀牡丹皮益脾清肝散治肝经之症寒热体痛脾胃虚弱人参白术胡苓甘草川芎当归黄茋柴胡牡丹皮右水煎服栀子清肝散治三焦及肝胆经风热耳内作痒或生疮出水或脇肋胸乳作痛寒热往来柴胡牡丹皮山栀茯苓川芎芍药当归牛蒡子白术甘草右水煎服柴胡清肝散治肝胆三焦风热怒火以致项胸作痛或头目不清或耳前后肿痛或寒热体疼柴胡黄芩人参山栀川芎连翘桔梗甘草右水煎服犀角地黄汤治上焦有热口舌生疮发热或血妄行或吐衂或下血犀角生地黄白芍药黄芩牡丹皮黄连右水煎服若因怒而患加柴胡山栀犀角升麻汤治阳明经风热牙疼或唇颊肿痛或手足少阳经风热连耳作痛犀角升麻防风羌活白附子川芎白芷黄芩甘草右水煎熟入犀末服益隂肾气丸妇人瘰方论第三妇人瘰或因忧思鬰怒或因胎产经行则肝胆脾肾受伤以致前症葢肝伤则血燥血燥则筋挛累累如贯珠多生耳前后胸脇间若寒热肿痛乃肝气动而为病用柴胡栀子散以清肝火为主佐以逍遥散以养肝血若寒热既止而核不消乃肝经之血亦病矣宜用加味四物汤以养肝血为主佐以柴胡栀子散以清肝火若初生如荳附着于筋肉色不变内热口干精神倦怠久不消溃乃肝脾亏损用逍遥散归脾汤六味丸以健脾土培肝木切不宜用散坚追毒之剂故外台秘要云肝肾虚热则生矣病机云瘰不系膏粱丹石之毒因虚劳气鬰所致补形气调经脉其疮当自消散若误下之先犯病禁经禁矣若久溃不敛脉浮大邪火盛也面色㿠白金尅木也皆不治凡瘰赤脉贯瞳子有几条则几年死无则可治附治验一妇人患前症久而不愈或以为木旺之症不宜于春预用散肿溃坚汤肿硬益甚余以为肝经亏损用六味地黄丸补中益气汤至春而愈此症若肝经风火自病元气无亏可用散坚㵼青之剂若肝自损亏或水不生木用地黄丸若金来尅木须补脾土生肾水若行攻伐则脾胃伤而反致木尅土矣一妇人患之少寐年余而溃脓水淋漓月经或五六十日一至悞服通经丸展转无寐午前恶寒午后发热余谓思虑伤脾用归脾汤作丸午前以六君子送下午后以逍遥散送下两月余得寐半载后经行如期年余而疮愈一妇人溃后发热烦躁作渇脉大而虚此血虚也以当归补血汤六剂而寒热退又以圣愈汤数剂而全愈更以八珍加贝母逺志而疮敛一疬妇面黄体倦嚥酸嗳气余谓中气虚弱欲用补中益气加茯苓半夏不信反降火利气胸膈痞满疮肿痛又散坚利气嗳气不絶大便不实四肢时冷余曰今变中气虚寒矣用六君加姜桂少用升麻柴胡渐愈佐以补中汤寻愈一妇人患此嗳气用降火清胃食少吞酸胸膈痞闷用利气消导吐痰气促饮食日少用清热化痰大便坚澁内热身瘦余曰吞酸嗳气脾胃气虚也胸痞痰喘脾肺气虚也大便坚澁内热日瘦脾肺血虚也遂以补中益气加炒黑吴茱萸三分数剂佐以六味丸诸症顿退乃用归脾汤逍遥散间服而愈一妇人患前症遍身作痒脉大而虚此气血俱虚不能荣于腠理以十全大补汤治之而愈大凡溃后午前痒作气虚午后痒作血虚若作风症治之则必死一妇人项核肿痛察其气血俱实先以必效散一服去之更以益气养荣汤三十余剂补之而消葢此症初起而血气虚弱者先用前汤待气血稍充乃用必效散以去毒仍用补药无不效若已成脓即针而补托之气血复而核不消服散坚之剂不应而气血如故仍以必效散养荣汤又不应灸肘尖肩髃二穴用豆豉饼琥珀膏自愈若气血壮实不用追蚀亦能自腐用药以腐之者使易于収敛耳若血虚而用追蚀不惟无益适以取败凡不慎饮食七情者不治附方药当归川芎散治手足少阳经血虚疮症或风热耳内痒痛生疮出水或头目不清寒热少食或经水不调胸膈不利腹脇痞痛小便不调当归川芎柴胡白术芍药山栀牡丹皮茯苓蔓荆子甘草右水煎服若肝气不平寒热往来加柴胡地骨皮肝气实热加柴胡黄芩肝脾气血虚热加参茋熟地脾虚饮食少思倍加白术茯苓脾虚胸膈不利加人参黄茋脾虚痰滞胸膈不利加半夏肝气不顺胸膈不利加木香肝虚小腹痞满或时作痛加熟地脾血不足小腹作疼加肉桂日晡发热加熟地加味地黄丸治肝肾隂虚诸症或耳内痒痛出水或眼昏痰喘或热渇便澁等症干山药山茱萸牡丹皮泽㵼白茯苓熟地黄生地黄柴胡五味子右将二地黄酒拌杵膏加蜜丸桐子大每服百丸空心白汤下如不应用加减八味丸人参养荣汤治溃疡寒热四肢倦怠体瘦少食而黄气短不能収敛大疮愈后多服之庶不变他症也白芍药人参陈皮黄茋桂心当归白术甘草熟地黄五味子茯苓逺志右姜枣水煎服㵼青丸治肝经实火脇乳作痛或恶寒发热大便秘结当归龙胆草川芎山栀大黄羌活防风右为末蜜丸桐子大毎服三四丸白汤下若隂血不足肝火血燥用四物加山栀柴胡或逍遥散加丹皮山栀若肾水亏损不能生肝木而筋挛结核或肢节拳搐或似中风涎痰上涌用六味丸料煎服生地黄丸治师尼寡妇室女乍寒乍热或颈间结核肝脉弦长而出鱼际生地秦芁黄芩硬柴胡赤芍药右为末入地黄膏加炼蜜少许丸桐子大每服三十丸乌梅煎汤下日进二服连翘饮子治肝胆经气滞瘰结核或乳内结核者连翘川芎𤓰蒌仁皁角刺橘叶青皮甘草节桃仁右水煎服散肿溃坚汤治瘰坚硬气血无亏者宜用升麻连翘当归尾白芍药黄栢葛根三稜广术龙胆草桔梗昆布知母𤓰蒌根柴胡甘草黄芩右水煎服必效散治瘰未成者消已溃者敛须元气无亏者可服若孕妇禁饵南鹏砂轻粉斑猫巴豆麝香白㯽榔右为末每服一钱五更用滚汤调下如小水濇滞或微痛此毒欲下也进益元散一服即下此方斑猫巴豆似为峻厉然用巴豆乃解斑猫之毒用者勿畏益元散滑石甘草右每服一钱白滚调琥珀膏治颈项或腋下初结小核渐如连珠溃而脓水不絶或漏症者琥珀丁香桂心朱砂木香松香白芷防风当归木鼈子木通麻油右先用琥珀等六味为末其余药入油煎焦黑泸去渣徐徐入黄丹再煎软硬得中入前末即成膏矣针头散治一切顽疮内有瘀肉或核不化疮口不合宜此药腐之赤石脂乳香白丁香砒霜黄丹轻粉麝香蜈蚣右为末搽瘀肉上其肉自化若疮口小用煳和作细条隂干絍之凡疮久不合者内有脓管必须用之逍遥散归脾汤柴胡清肝散栀子清肝散补中益气汤四物汤加味四物汤六君子汤六味丸当归补血汤圣愈汤益气养荣汤灸肩颙肘尖法妇人结核方论第四妇人结核皆因郁怒亏损肝脾或因胎产经行失于调养或因暴怒触动胆火若结于项侧耳前后或胸脇肿痛或发寒热属胆经风热怒火宜用柴胡清肝散加钓藤山栀以养血气清肝火若结于肉里其色不变晡热内热属肝火血虚宜用加味逍遥散加龙胆草以养肝血清肝火或结于肢节或累累如贯珠其色不变亦肝火血燥而筋挛宜用柴芍参苓散加钩藤以养血气佐以六味丸以生肾水若时消时作此气滞而痰结也用归脾六君二汤以调和脾肺之气并佐以海藻丸若溃而核不腐或肉不生或脓水清稀肌寒肉冷自汗盗汗寒热内热面色痿黄食少体倦便利不调者五脏皆虚也但用补中益气加味六君子二汤调补脾胃以滋诸臓则各症自退故经云形伤则痛气伤则肿慎不可轻用行气破血之剂以复伤也附治验一妇人项结核寒热头痛脇胀乳痛内热口苦小便频数属肝火血虚用加味四物而愈又用加味逍遥散调补肝脾而安一妇人经事不调肢体结核如榛如豆不计其数隐于肉里其色不变三年余矣大按则痛或投以降火消毒乃不按自痛发热作渇日晡益甚经水过期左关脉数此肝火血燥用清肝益荣汤六十余剂而愈惟项核未消又以当归龙荟丸数服及八珍加柴胡山栀三十余剂而痊一妇人久鬰怒胸脇内股外肷各结核寒热往来经候不调胸膈不利饮食少思大便不调左关弦洪左寸弦数右关弦𦂳右寸弦浮余谓左关弦洪肝经热也左寸弦数木生火也右关弦𦂳肝尅脾也右寸弦浮木侮金也法当生肝血遂用加味四物汤而诸症退用加味逍遥散而经候调用加味归脾汤而全愈一妇人因怒肢体结核睡中发搐左关弦洪余曰此为肝火血燥筋挛当清肝火养元气遂用加味小柴胡汤加味逍遥散渐愈又用八珍汤加牡丹皮柴胡山栀钓藤而愈一妇人肢体结核胸腹痞闷气泄稍寛余谓此肝脾鬰滞不信服降火行气化痰病愈甚而气愈虚余用加味逍遥加味归脾间服半载而痊一妇人项间结核不时寒热左目𦂳小头项振掉四肢抽搐此肝火血虚风热也用加味逍遥加钓藤数剂诸症渐愈又用八珍汤调理而痊一妇人耳内耳后项侧结核作痛寒热口苦月经不调此肝胆经火而伤脾胃也用四君柴胡丹皮及六味地黄而愈一妇人因怒结核经行不止发热昼安静而夜谵语此血分有热也用小柴胡加生地顿安其核尚在经候先期肝脉弦数此肝火血涸而筋挛也用加味逍遥加生地月经如期而核消一妇人项臂结核头痛寒热乳内时疼两脇焮痛余以为肝脾鬰火而血燥先以加味逍遥散再用加味归脾汤而愈一妇人素鬰怒患前症内热晡热久而不愈若而色痿黄则月经过期而少若面色赤则月经先期而多余曰面黄过期脾经虚弱也面赤外期脾虚火动也朝用补中益气升举脾土以益气血夕用加味逍遥滋养肝血以息隂火复以归脾汤解鬰结半载元气复而痊又有患前症因脾虚下陷而发热乃专治其疮变瘵而殁一女子耳下结核焮痛寒热此属肝经风热用栀子清肝散一剂诸症悉愈后因怒耳后并额两角作痛寒热此兼少阳经症仍以前药加羌活二剂而瘥一妇人项患五核时常寒热肝肺弦长而出寸口此血盛无耦之症也用小柴胡汤加生地乌梅治之而愈一妇人腹中结块误认血鼈服驱逐之药下血甚多致肢节间结核附方药八珍汤治脾胃伤损恶寒发热或烦躁作渇或因脾胃亏损脓水清稀久不能愈等症即四君四物二汤相合十全大补汤治疮疡胃气虚弱肿痛不消或溃而不敛或自汗盗汗食少体倦或寒热作渇头痛眩晕或似中风又治气血俱虚胸腹脇痛或作胀满或骨节作痛经候不调或寒热晡热五心烦热或吐血咽干头痛眩晕眼目昏澁或痰嗽喘促胸膈虚痞或呕吐泄㵼手足冷热即八珍汤加黄茋肉桂加味逍遥散治肝脾血虚有热遍身搔痒或口燥咽干发热盗汗食少嗜卧小便澁滞等症又治瘰流注虚热等疮甘草当归芍药茯苓白术柴胡牡丹皮山栀右水煎服逍遥散即前方去丹皮山栀归脾汤治脾经失血少寐发热盗汗或思虑伤脾不能摄血以致妄行或健忘怔忡惊悸不寐或心脾伤痛嗜卧少食或忧思伤脾血或发热或肢体作痛大便不调或经候不准晡热内热或瘰流注不能消散溃敛人参白术黄茋白茯苓龙眼肉当归逺志酸枣仁木香甘草右姜枣水煎服加味归脾汤柴术参苓汤治肝火血热遍身瘙痒或起赤晕或筋挛结核白术人参茯苓柴胡川芎山栀芍药甘草熟地当归右水煎服柴芍参苓散治肝胆经部分结核瘰瘤瘊等症或肝血燥热脾气虚弱发热少食柴胡芍药人参茯苓白术山栀陈皮当归牡丹皮甘草右姜枣水煎服清肝益荣汤治肝胆经风热血燥筋挛结核或作瘊子柴胡山栀当归龙胆草川芎芍药熟地黄白术木𤓰茯苓甘草薏苡仁右水煎服清热凉血饮治风热血燥丹毒等症大便秘结当归川芎大黄芍药生地黄神效开结散消瘿块甚效沉香木香橘红珍珠猪厌肉子右为末毎服一钱临卧酒调徐徐嚥下患小者三五服大者一剂可愈切忌酸醎油腻滞气之物须用除日于静室修合海藻散坚丸治肝经瘿瘤海藻昆布小麦柴胡龙胆草右为末炼蜜丸桐子大毎服二三十丸临卧白汤送下噤化嚥之尤好凡患瘰服调治之药未应宜佐以前二药丸味柴胡丸栀子清肝散柴胡清肝散生地黄丸妇人流注方论第五妇人流注或因忧思鬰怒亏损肝脾或因产后劳役复伤气血以致营气不从逆于肉理腠理不密外邪客之或湿痰流注或跌扑血滞或产后恶露则气流而注血注而凝或生于四肢关节或流于胸腹腰臀或结块或漫肿皆属虚损急用葱熨及益气养荣汤则未成者自消已成者自溃若肿起作痛起居如常饮食如故属病气有余形气未损者尚可治若漫肿微痛起居倦怠饮食少思属形气病气俱不足最为难治不作脓或脓成不溃气血虚也用八珍汤憎寒畏寒阳气虚也十全大补汤晡热内热隂血虚也四物加参术作呕欲呕胃气虚也六君加炮姜食少体倦脾气虚也补中益气加茯苓半夏四肢逆冷小便频数命门火衰也八味丸小便频数痰盛作渇肾水亏损也六味丸月经先期不日而止肝脾虚弱也月经过期多日不止肝脾虚热也八珍汤加柴胡丹皮凡溃而寒凝疮口不歛者用豆豉饼祛散之其溃而有脓管不敛者用针头散腐化之若不补气血不节饮食不慎起居不戒七情或用寒凉尅伐者俱不治附治验一妇人左臂患之年许不溃坚硬不痛脉弱少食月经过期日晡发热劳怒则痛此形气虚而逆于肉里也与参茋归术川芎芍药熟地贝母逺志香附桔梗丹皮甘草百余贴而消一妇人因暴怒而腰肿一块或胸膈不利或走气作痛此营气鬰滞与方脉流气饮数剂而止更以小柴胡对四物加香附贝母月余而愈一妇人因怒脇下肿痛胸膈不利脉息沉滞此营气鬰遏而为肿用方脉流气饮数剂少愈以小柴胡对二陈加青皮桔梗贝母数剂顿退更以小柴胡对四物二十余剂而痊一妇人因闪肭肩肿遍身作痛用黑丸子二服而痛止又用方脉流气饮二剂而肿消更以二陈对四物加香附枳殻桔梗而愈一妇人患此遇劳必痛衆手按之痛止属气血俱虚用十全大补汤六味丸逍遥散而痊一妇人先肢体作痛后患流注发热恶寒食少脇胀月经不调痰盛喘嗽五心烦热健忘惊悸盗汗无寐悉属肝脾亏损气血不足用十全大补加当归脾兼服诸症悉痊一妇人素头晕患流注月经迟少此属中气虚弱用补中益气汤而愈后因劳仆地月经如涌此劳伤火动用前汤加五味子一剂而愈一妇人患前症用行气化痰药胸膈不利饮食少思用疎利之药大便作泄中满不食余谓脾胃复伤用补中益气汤加煨姜脾胃健饮食进用六君加芎归百余剂而愈一妇人素鬰结肩臂各肿如覆杯余以肝脾亏损用加味逍遥散百余剂元气复而肿消后劳役怒气经行不止服凉血之剂其血如崩余以此因脾气复伤下陷而血从之朝用补中益气夕用加味归脾而愈一妇人怀抱鬰结不时心腹作痛寒热倦怠服行气化痰等剂遍身结核大小不一二十余枚诸药不应余用加味归脾汤而愈一妇人腿患筋挛骨痛诸药不应脉迟𦂳此肝脾气血虚弱而寒气之变也用大防风汤二剂顿退又二剂而安又一妇患之亦然先用前药二剂更服黑丸子而痊此二患若不早治以致内溃必成败症矣一妇人患前症溃后发热余以为气血俱虚不信乃服败毒表散之药果发热竟至不救夫溃疡虽有表症发热宜以托里为主佐以表散之剂况于瘰流注乎附方药仙方活命饮治一切疮疡未成者即散已成者即溃又止痛消毒之良剂也白芷贝母防风赤芍药当归尾甘草节皂角刺穿山甲天花粉乳香没药金银花陈皮右用酒一大碗煎五七沸服托里消毒散治疮疽元气虚弱或行収伐不能溃散服之未成即消已成即溃腐肉即去新肉即生人参黄茋当归川芎芍药白术茯苓金银花白芷甘草右水煎服托里散治疮疡因气血俱虚不能起发或腐溃不能収歛及恶寒𤼵热者人参黄茋白术陈皮当归熟地黄茯苓芍药右水煎服益气养荣汤治怀抱抑鬰瘰流注或四肢患肿肉色不变或日晡发热或溃而不敛人参茯苓陈皮贝母香附当归川芎黄茋熟地黄芍药甘草桔梗白术右姜水煎服木香饼治气滞结肿闪肭风寒所伤作痛木香生地黄右木香为末地黄杵膏和匀量患处大小作饼置患处以热熨斗熨之肿痛悉退二陈汤治中脘停痰饮食少思呕逆等症陈皮茯苓半夏甘草右水煎服方脉流气饮治恼怒胸膈胀满或肢体作痛或结壅肿血气无亏隔蒜灸法治一切疮毒大痛或不痛或麻木如痛者灸至不痛不痛者灸至痛其毒随火而散用大蒜头去皮切三分厚安疮头上用艾壮于蒜上灸之三壮换蒜复灸未成者即消已成者亦杀其大势不能为害如疮大用蒜捣烂摊患处将艾铺上烧之蒜败再换仍服托里之剂如不痛或不作脓不起发者不治此气血虚极也神效葱熨法治虚怯人肢体患肿块或不痛或作痛或风袭于经络肢体疼痛或四肢筋挛骨痛又治流注跌扑伤损肿痛用葱头细切杵烂炒热敷患处冷易之再熨肿痛即愈其效如神此外补阳气而运散壅滞之法也豆豉饼治疮疡肿硬不溃或溃不敛并一切顽疮恶疮用江西豆豉为末唾津和作饼大如钱厚如三文置患处加艾壮于上灸之干则易之若背疮大者用漱口水和饼覆患处铺艾于上灸之如未成者则消已成者能杀其毒有不效者乃气血虚也为不治大防风汤八珍汤十全大补汤六君子汤四物汤补中益气汤八味丸六味丸针头散小柴胡汤黑丸子妇人血风疮论第六妇人血风疮因肝脾肺经风热或鬰火血燥所致其外症或身发疙瘩搔痒或如丹毒痒痛或搔破脓水淋漓其内症月经失常小便不调夜热内热自汗盗汗恶寒増寒肢体倦怠饮食不甘寒热往来若发热作痛属肝经风热用当归饮加柴胡山栀若寒热作痛属肝脾鬰火用小柴胡加山栀黄连若疙瘩瘙痒属肺经风热用清热消风散若经候失常内热晡热属肝脾血虚用加味逍遥散若肢体倦怠寒热往来属肝脾气虚用加味四君子加柴胡丹皮若夜热作渇或兼谵语乃血分有热用小柴胡加生地黄血虚用四物合小柴胡若无寐盗汗内热晡热乃脾经血虚用归脾汤兼寒热加山栀若愈后身起白屑搔则肌肤如帛所隔此气血虚不能荣于腠理用十全大补汤若用风药以治其外则隂血复伤反致他症矣附治验一妇人素清苦四肢患之误服败毒药晡热内热自汗盗汗月经不行口干咽燥夫四肢者脾之所主当调养脾血其病自愈用归脾汤数剂而愈一妇人性躁患之寒热口苦脇痛耳鸣腹胀溺濇年余矣此属肝火伤脾用四君子加柴胡炒山栀炒龙胆数剂更与逍遥散兼服而疮愈又与六味丸及逍遥散七十余剂而愈一妇日晡身痒月余口干又月余成疮服祛风治疮药脓水淋漓午前畏寒午后发热殊类风症余谓肝火伤脾外邪所搏先用补中益气加山栀钓藤又以逍遥加川芎贝母而愈一妇瘙痒发热日晡益甚皮肤赤晕月经过期此血虚而热也以逍遥散加熟地热止痒退更以四物柴胡参茋炙草茯苓调理遂愈一妇怀抱久鬰患前症脓水淋漓服连翘消毒散食少胸痞服清气化痰汤作呕吐痰服清热化痰丸烦热畏寒四肢焮热面目赤色脉大无力余谓脾胃亏损而虚寒隔阳气于外用六君子汤加炮姜治之诸症稍愈饮食顿进佐以四物汤诸症渐愈又以四君子每味一钱四物汤毎味五分诸症全愈后因劳晡热体倦懒食小腹痞坠小便澁滞自用四物黄栢知母晡热尤甚更烦渇眩晕余以脾气下陷用补中益气汤渐愈乃佐以逍遥散而安后月经至如崩前症复作此脾气伤而不能统血血虚而隂火动也仍用补中益气而痊一女十二歳善怒遍身作痒用柴胡川芎山栀芍药以清肝火以生地当归黄芩以凉肝血以白术茯苓甘草以健脾土而愈半年后遍身起赤痕或时眩晕此肝火炽甚血得热而妄行是夜果经至附方药当归饮治血热瘾疹痒痛脓水淋漓发热等症当归白芍药川芎生地黄白蒺藜黄茋防风荆芥何首乌甘草右水煎服四君子汤治胃气虚弱或因尅伐以致肿不消散溃不収敛者宜用此药调补脾胃诸症自愈若误用攻毒七恶随至若饮食少思或食难化或欲作呕或大便不实疮口出血吐血便血尤宜用之凡气血俱虚之症宜用前汤但加当归则脾胃健饮食进隂血生若用四物沉隂则脾胃复伤反致他症若命门火衰而脾土虚寒者必用八味丸以补土母人参白术茯苓甘草右姜枣水煎服加味四君子汤即前方四君子加川芎当归六君子汤治症同前即四君子汤加陈皮半夏各一钱若中气虚寒假热误服寒凉尅伐以致四肢发热口干舌燥呕吐此因寒气隔阳于外须臾加姜桂不应急加附子四物汤治血虚或因失血或因尅伐或因溃后以致晡热内热烦躁不安若脾虚不能生血者宜四君加当归并酒炒白术以补脾土其血自生若血虚发热误服寒凉尅伐之剂以致发热作渇目红面赤脉洪大而虚此血脱烦躁急用当归补血汤当归熟地黄芍药川芎右水煎服加味四物汤即四物加柴胡牡丹皮山栀神效当归膏治一切疮疡搔痒疼痛去腐肉生新肉其效如神如洗拭换膏必须预备即贴之新肉畏风故也如用白蜡尤好此药生肌止痛补血续筋故与新肉相宜当归生地黄黄蜡麻油右先将当归地黄入油煎黑去查入蜡溶化候冷搅匀即成膏矣滋隂肾气丸小柴胡汤归脾汤逍遥散六味丸补中益气汤妇人赤白游风方论第七妇人赤白游风属肝经怒火血燥生风或脾经鬰结血虚生热或腠理不密风邪外袭其症或疙瘩瘙痒或脓水淋漓白属气而赤属血因得风而游行也若肝经血燥用柴胡清肝散肝经怒火用栀子清肝散肝经血热用加味四物汤肝火血虚用六味地黄丸脾经鬰热用加味归脾汤肝脾血虚风热用加味逍遥散若因风邪鬰热所致用荆防败毒散或专用祛风之剂肝血愈燥则血随火化反为败症矣附治验一妇人素清苦因鬰怒患前症晡热内热自汗盗汗月经不行口干咽燥余谓此鬰气伤脾乃以归脾汤数剂诸症稍退后兼逍遥散五十余剂而愈一妇人患此性躁寒热口苦脇痛耳鸣腹胀溺濇乃肝脾血虚火旺也用六君加柴胡山栀龙胆数剂更与逍遥散兼服渐愈又与六味丸逍遥散七十余剂诸症悉退一妇人患前症误服大麻风药破而出水烦渇头晕诚类风症六脉洪数心肝脾为甚余曰风自火出此因怒火脾胃受邪血燥而作非真风症也与逍遥散六味丸以清肝火滋脾血生肾水而愈一妇人患前症久不愈食少体倦此肝脾亏损隂虚发热也先用补中益气加川芎炒栀元气渐复更以逍遥散而疮渐愈一妇人身如丹毒搔破脓水淋漓热渇头晕日晡益甚用加味逍遥散而愈一妇人患赤游风晡热痒甚余用清肝养血之剂不信乃服大麻风药臂痛筋挛又服化痰顺气之剂四肢痿弱又一妇患前症数用风药煎汤泡洗以致腹胀并殁一女子赤晕如霞作痒发热用加味小柴胡加生地连翘丹皮而愈大凡女子天癸未至妇人月经不调受惊着恼多有此症附方药消风散治风寒瘾疹痒痛或脓水淋漓头皮肿痒荆芥穗甘草陈皮人参茯苓白殭蚕防风芎䓖藿香羌活蝉蜕厚朴右水煎服大连翘饮治风热热毒或赤白游风表里皆受患者连翘麦荆芥木通赤芍药蝉蜕甘草防风柴胡滑石山栀黄芩当归右水煎服当归饮治风热赤白游风作痒作瘙破脓水淋漓等症四物汤治赤白游风血虚发热或晡热头目不清或烦躁不寐或胸脇作痛等症六君子汤治脾气亏损皮肤瘙痒或瘾疹不消加味小柴胡汤治肝胆经风热怒火赤白游风或寒热往来晡热潮热身热或口苦耳聋等症加味逍遥散治血虚有热遍身搔痒赤白游风发热晡热等症逍遥散即前方去丹皮山栀归脾汤治脾经血虚瘙痒发热少寐盗汗等症荆防败毒散妇人痃方论第八妇人痃或肝经湿热下注或鬰怒伤损脾肝其外症或两抝小腹肿痛或玉门焮肿作痛或寒热往来憎寒壮热其内症或小便澁滞或腹内急痛或小腹痞闷或上攻两脇或晡热重坠若两抝小腹肿痛肝经湿热壅滞也用龙胆㵼肝汤玉门肿胀肝火血虚也用加味逍遥散及龙胆㵼肝汤加木香若槩投散血攻毒之剂则误甚矣附治验一妇人抝中赤肿胀痛此脓内作用托里消毒散加柴胡数剂溃而脓清寒热乃气血复虚用托里散而寒热止用十全大补百余剂而敛一妇人腹抝肿痛寒热口苦或时带下此肝经湿热不利也用龙胆㵼肝汤而肿痛消用加味逍遥散而寒热退一妇人腹抝肿痛小水不利时或胸乳作痛脇腹作胀此肝火气滞用四物柴胡青皮𤣥胡索木香而愈一妇人抝中作痛小腹痞闷小便不利内热体倦饮食少思此肝火内动脾胃受伤也用加味归脾汤柴胡清肝散而安一妇人抝中肿胀小腹作痛服下血之剂其痛益甚更吐㵼少食余以为肝脾复伤用六君子汤加升麻柴胡而愈一妇人两抝肿痛腹内一块不时上攻月经不调小便不利余以为肝脾气滞而血伤以四君加芎归柴胡山栀而愈后因鬰怒前症复作兼胸满腹胀盗汗此肝木甚而伤脾土也用加味归脾汤下芦荟丸而痊一妇人小腹内或作痛或痞闷两抝肿痛内热寒热胸膈不利饮食不甘形体日瘦此肝气滞而脾气伤也朝用补中益气汤夕用芦荟丸渐愈更用六味地黄丸全愈一妇人两抝肿痛小腹痞胀白带时下寒热往来小水淋余作肝气滞而血病用龙胆㵼肝汤渐愈又用加味逍遥散六味地黄丸全愈一妇人患前症胸脇胀闷或小水不利或时腹痛此肝火气病先用龙胆㵼肝汤以清肝热又用加味逍遥散以生肝血六味地黄丸以滋肾水而愈一妇人患前症余以为肝脾鬰怒不信另服化痰利气之剂胸腹愈胀又服峻利疎导之剂变脾虚发肿而殁一妇人患前症内热作渇饮食不甘肢体倦怠隂中作梗小便赤澁此脾经鬰结肝经湿热用加味归脾汤而愈后因怒复作小腹胀痛用小柴胡加山栀芎归痛止又用加味逍遥而愈一妇人两抝作痛寒热内热小便赤濇胸脇不利此肝火动而脾气伤也用补中益气汤加茯苓数剂少愈又与加味归脾汤诸症悉退再用加味逍遥散而愈一妇人小腹痞闷溺濇内热体倦懒食此肝火动而脾血伤也用八珍加柴胡山栀胆草而安一妇人隂中如梗两抝肿痛寒热不食小便频数小腹重坠余以为肝脾鬰怒所致先以补中益气加茯苓山栀车前子青皮以清肝火升脾气更以加味归脾汤调理脾鬰而愈附方药龙胆㵼肝汤治肝经湿热两抝肿痛或腹中疼痛或小便澁滞等症龙胆草泽㵼车前子木通生地黄当归山栀黄芩甘草右水煎服九味柴胡汤治肝经湿热下注便毒肿痛或小腹脇肋结核凡肝胆经部分一切疮疡或风热结核瘰柴胡黄芩人参山栀半夏龙胆草当归芍药甘草右水煎服芦荟丸治肝气不和尅侮脾胃而患诸症或三焦肝胆经风热目生云翳或疳热瘰耳内生疮寒热作痛肌体消瘦发热作渇饮食少思肚腹不调或牙龈蚀落颊顋腐烂下部生疮等症芦荟胡黄连当归芍药龙胆草川芎芜荑木香甘草右为末用米煳丸麻子大毎服五十丸滚汤下加味小柴胡汤小柴胡汤治肝经下部肿胀小便不利或寒热往来或晡热潮热或胸脇作痛加味逍遥散治肝脾血虚湿热流注下部诸症发热晡热寒热加味归脾汤治脾肝鬰怒下部诸症寒热晡热少食无寐或经候不调补中益气汤治元气下陷下部重坠或晡热寒热少食体倦或因过服寒凉之药所致加味四物汤八珍汤治气虚寒热晡热或寒热往来下部诸症妇人鹤膝风方论第九妇人鹤膝风症因胎产经行失调或鬰怒亏损脾肝而为外邪所伤或先腿脚牵痛或先肢体筋挛既而膝渐大腿渐细如鹤之膝故名之也若肿高赤痛者易治漫肿不赤痛者难治二三月溃而脓稠者易治半载后溃而脓清者难治设用攻伐已损元气尤为难治也大要当固元气为主而佐以大防风汤若食少体倦者六君子汤为主晡热内热者逍遥散为主寒热往来者八珍汤为主发热恶寒者十全大补汤为主少寐惊悸者归脾汤为主月经过期者补中益气为主月经先期者加味逍遥散为主凡溃后当大补脾胃若脓出反痛或寒热烦渇等症皆属气血亏损一于培补庶保终吉附治验一妇人久鬰怒胸脇不利内热寒热经候不调遍身酸痛余谓胃气亏损先用补中益气汤加半夏茯苓二十余剂胃气渐醒又用大防风汤与归脾汤膝肿渐消用加味逍遥散大防风汤而全消又用八珍汤加牡丹皮调理气血而安一妇人患前症肿痛寒热先用大防风汤一剂又用加味逍遥散四剂月余肿痛渐退惑于速效另服祛风败毒虚症蜂起仍用大防风为主佐以十全大补而消又服大补汤两月余而痊一妇人患前症两抝中腿股筋牵作痛内热寒热此肝火气滞之症先用加味小柴胡汤四剂后以加味逍遥散为主佐以大防风汤而消又患痢后两膝肿痛寒热往来用十全大补汤为主佐以大防风汤而仍消一妇人患之虽溃而肿不消朝寒暮热饮食不思经水三四月一至此属肝脾气血俱虚也用补中益气加味归脾二汤各三十余剂肿渐消而寒热止又佐以大防风月余而能歩履再月余经行如期又服六味丸八珍汤三月而敛附方药大防风汤治隂虚邪袭腿膝肿痛等症防风附子牛膝白术羌活人参川芎肉桂黄茋芍药杜仲甘草熟地黄右水煎服黑丸子治跌扑坠堕筋骨疼痛或瘀血壅肿或外感风寒肢体作痛若流注膝风初结服之自消若溃而脓清与补气血药自敛孕妇勿服百草霜白芍药南星川乌白蔹赤小豆白芨当归骨碎补牛膝右为末酒煳丸桐子大毎服三十丸盐汤温酒任下圣愈汤治血虚心烦睡卧不宁或五心烦热地黄生地黄黄茋人参川芎当归右水煎服六味丸逍遥散加味逍遥散八珍汤十全大补汤归脾汤补中益气汤四物汤六君子汤妇人下注肷疮方论第十妇人两肷生疮或因胎产饮食失宜伤损脾胃或因忧思鬰怒亏损肝脾以致湿热下注外邪所搏外肷属足三阳可治内肷属足三隂难治若初起发肿赤痛属湿热所乘用人参败毒散或㯽苏败毒散若漫肿作痛或不肿不痛属脾虚湿热下注补中益气汤气血俱虚八珍汤若脓水淋漓体倦少食内热口干属脾气虚弱补中益气加茯苓酒炒芍药若午后头目不清属脾虚隂火用前汤加熟地芍药若午后发热倦怠属气虚血弱用前汤加川芎熟地若怀抱鬰怒属脾气不舒用归脾汤加川芎山栀若内热体倦痰涎口疮属脾肾虚热用六味丸若肢体畏寒饮食少思属脾肾虚寒用八味丸大抵色赤属湿热易治色黯属虚寒难治设误用攻伐复伤胃气多变瘵症附治验一妇人两肷生疮渐至遍身发热吐痰口燥咽干盗汗心烦足热小便赤濇日晡益甚此肾足三隂虚火也用加味逍遥散六味丸而愈一妇人患前症四畔微赤作痛重坠脓水淋漓胸膈不利饮食少思内热口苦夜间少寐此鬰结伤脾血也用归脾汤解鬰结生脾血用补中益气加茯苓半夏补脾气除湿热寻愈一妇人久不愈色赤微热日晡焮肿形体虚弱饮食少思劳则喘渇恶寒发热此为脾虚下陷用补中益气汤而愈一妇人患已三年色黯肿硬恶寒发热饮食少思形体消瘦作渇饮汤饮食稍多或腹胀或泄㵼或作呕或作酸此脾气虚寒也用补中益气加干姜五分五十余剂而愈一妇人患此因歩履劳复恶寒发热倦怠懒食而疮出血此元气虚而不能摄血归经也用补中益气汤而愈一妇人患之因怒寒热头眩或耳项脑脇胀痛或小腹隂道闷坠或小便频数下血此属肝火血热先用小柴胡加炒黑山栀芎归车前二剂诸症悉退又用加味逍遥而愈后因饮食劳倦前症复作疮口出血用补中益气汤而安一妇人患将两月焮肿赤痛小便频数饮食如常此湿毒甚而气血虚先用活命饮二剂去其湿毒又用八珍汤调补气血而愈一妇人患此焮痛恶寒发热此湿热乗于足三阳经分用㯽苏败毒散而寒热退用仙方活命饮而焮痛止再用补中益气汤而形气健附方药人参败毒散治疮疡焮痛寒热或拘急头痛人参羌活独活前胡柴胡桔梗枳殻茯苓川芎甘草右水煎服㯽苏败毒散即人参败毒散加㯽榔紫苏补中益气汤治元气虚损或因尅伐恶寒发热倦怠少食或不能消散生肌或兼饮食劳倦烦热作渇黄茋人参白术甘草当归陈皮柴胡升麻右姜枣水煎空心午前服乌沉汤生气血补心肾上损者服之其效胜大建中汤人参当归白术乌药沉香附子白茯苓肉桂右为末毎服三钱姜枣水煎空心服金鎻正元丹治真气不足四肢怠隋脚膝酸疼目暗耳鸣自汗盗汗一切虚损之症五棓子紫巴㦸补骨脂朱砂肉苁蓉葫芦巴茯苓龙骨右为末酒煳丸桐子大毎服二十丸空心温酒或盐汤下平补镇心丹治心血不足时或心忡惊悸梦如高坠常服安心肾益荣卫朱砂人参龙齿白茯苓五味子车前子茯神麦门冬肉桂逺志天门冬山药酸枣仁熟地黄右为末蜜丸桐子大毎服三十丸空心温酒下威喜丸治小便白浊黄蜡白茯苓右白茯苓为末镕蜡丸弹子大毎服一丸空心细嚼津液嚥下小便清利为度忌食米醋小柴胡汤加味逍遥散八珍汤归脾汤仙方活命饮六味丸八味丸妇人足跟疮肿方论第十一妇人足跟足指肿痛足心发热者皆因胎产经行失于调摄亏损足三隂虚热所致若肿痛或出脓用六味丸为主佐以八珍汤胃虚懒食佐以六君子汤寒热内热佐以逍遥散晡热益甚头目不清佐以补中益气汤痰盛作渇或口舌生疮亦用前二药以滋化源大凡发热晡热内热自汗盗汗等症皆隂虚假热也故丹溪谓火起九泉隂虚之极也葢足跟乃督脉发源之所肾经所过之地若不求其属而泛用寒凉则悞甚矣然俗谓为兎啮疮者葢猎人被兎咬足跟久而不敛气血尽其人必死男子酒色过度者多患此症附治验一妇人素血虚因大劳两足发热晡热月经过期或用四物芩连饮食少思胸痞吐痰用二陈枳实黄连大便不实吐痰无度足跟作痛余曰足热晡热月经过期肝脾血虚也胸痞吐痰饮食少思脾胃气血也葢胃为五藏之根本胃气一虚诸病悉至先用补中益气加茯苓半夏脾胃渐健乃佐以六味丸补脾肾不两月而痊一妇人经候不调发热晡热胸膈不利饮食少思服清热寛中消导之剂前症益甚更兼肢体酸痛服除湿化痰等药经候两三月一至服通经降火之剂足跟足指作痛其热如炙余以为足三隂亏损用补中益气六味地黄两月诸症渐退又用前汤并八珍汤两月而康一妇人足跟患肿两腿酸软或赤或白或痛或痒后或如无皮或如皱裂日晡至夜胀痛焮热此属足三隂虚损用加减八味丸及逍遥散加熟地川芎百余剂而愈一妇人劳则足跟热痛余作隂血虚用八珍而痊后遍身搔痒服风药发热抽搐肝脉洪数此肝家血虚火盛而生风以天竺胆星为丸用四物麦门五味芩连炙草山栀柴胡煎送而愈一妇人两足发热足跟作痛日晡热甚余谓肾肝血虚用逍遥散六味丸五十余剂诸症悉愈附方药当归补血汤治脾胃损伤或因服峻剂致血气俱虚发渇引饮目赤面红昼夜不息其脉洪大而虚重按全无若悞服白虎汤必死黄茋当归右水煎服六味丸此壮水制火之剂夫人之生以肾为主人之病多由肾虚而致者此方乃天一生水之剂无不可用若肾虚发热作渇小便淋秘痰壅失音咳嗽吐血头目眩晕眼花耳聋咽喉燥痛口舌疮裂齿不坚固腰腿痿软五藏亏损自汗盗汗便血诸血凡肝经不足之症尤当用之葢水能生木故也此水泛为痰之圣药血虚发热之神剂又治肝肾精血不足虚热不能起牀即八味丸去附子肉桂八味丸治命门火衰不能生土以致脾胃虚寒而患流注鹤膝等症不能消溃収敛或饮食少思或食而不化或脐腹疼痛夜多漩溺经云益火之源以消隂翳即此方也熟地黄山茱萸肉山药肉桂附子右为末蜜丸桐子大每服七八十丸滚汤下六君子汤补中益气汤八珍汤逍遥散妇人肺痈方论第十二妇人肺痈因外邪内藴或七情鬰火误行汗下重亡津液以致肺气受伤而恶风咳嗽鼻塞项强胸脇胀满唿吸不利吐痰臭浊脓血腥秽若咳嗽喘急寒邪在表也小青龙汤咳嗽胸胀寒邪内壅也葶大枣㵼肺汤脇胀咳唾腥臭脓已成也桔梗汤咳喘短气或小便短少肺气虚也佐以参茋补肺汤体倦少食或喘嗽短气脾肺虚也佐以参术补脾汤作渇饮冷午前嗽甚胃火盛也竹叶石膏汤作渇内热午后嗽甚隂血虚也六味丸四物汤口干饮汤体倦少食胃气虚也补中益气汤加五味麦门口干内热咳唾痰涎肾水虚也六味丸益气汤黄昏热或嗽甚隂火炽也六味丸四物汤加五味麦门五更嗽或痰甚脾肺虚也六君子汤嗽而不得眠及两脇痛肝火血虚也六味丸益气汤大凡前症因外淫所侵当祛邪而实上因心火太过当伐木而补金若肺气虚弱当补脾土而生肺金若隂火上炎当补脾肺以滋肾水然而发热喘嗽咳唾脓血饮食不入皆脾土不能生肺金肺金不能生肾水之败症苟能纯补脾土而生诸藏多有复生者若用寒凉脾胃复伤则肺金失养肾水益涸虚火上炎薰蒸于肺吾未见其能生之者其唾脓血脉浮大面色赤者俱难治若隂火妄动或劳嗽吐脓血者尤难治若脓自止脉浮短濇及始萌者易治附治验一妇人素血虚发热咳嗽服痰火之剂后吐脓血面赤脉数其势甚危此脓成而气血虚也余用八珍汤补元气桔梗汤治肺痈而愈一妇人感冐风寒或用发表之剂反咳嗽喘急饮食少思胸膈不利大便不通右寸关脉浮数欲用疏通之剂余曰此因脾土亏损不能生肺金若更利之复耗津液必患肺痈矣不信仍利之虚症悉至后果吐脓余朝用益气汤夕用桔梗汤各数剂吐脓渐止又朝仍用前汤夕用十全大补汤各五十剂喜其善调理获愈一妇人咳嗽吐痰胷膈作痛右寸关浮滑项下牵强此脾胃积热之痰非痈患也以二陈山栀白术桔梗治之而痊一妇人素血虚内热时咳甲辰孟冬两尺浮洪以脾胃不健请治余曰当防患肺症丙午孟春果咳嗽左右寸脉洪数肺痈也脓已成左寸脉仍洪数乃心火尅肺金夏令可忧余用壮水健脾之剂稍愈彼遽自忽不事调摄果殁于夏令附方药青龙汤治肺经受风寒咳嗽喘急半夏干姜细辛麻黄肉桂芍药甘草五味子附子右水煎服葶大枣㵼肺汤治肺痈胸膈胀满上气喘急或身面浮肿鼻塞声重用葶炒黄研末每服三钱先用枣十枚水煎去枣入药再煎食后服桔梗汤治肺痈咳而胸膈隐痛两胠肿满咽干口燥烦闷作渇浊唾腥臭桔梗贝母当归𤓰蒌仁枳殻薏苡仁桑白皮甘草节防已黄茋百合五味子甜葶地骨皮知母杏仁右姜水煎服人参补肺汤治肺痈肾水不足虚火上炎咳唾脓血发热作渇小便不调人参黄茋白术茯苓陈皮当归山茱萸山药五味子麦门冬甘草牡丹皮熟地黄右姜水煎服参茋补脾汤治肺症因脾气虚弱咳唾脓涎中满不食宜兼服此药以补脾土生肺金人参白术黄茋茯苓当归陈皮升麻五味子炙甘草右姜水煎服人参平肺散治心火尅肺金患肺痿咳嗽喘呕痰涎壅盛胷膈痞满咽嗌不利人参青皮茯苓天门冬陈皮地骨皮甘草知母五味子桑白皮右姜水煎服竹叶石膏汤治胃火盛而作渇者淡竹叶石膏桔梗木通薄荷甘草右姜水煎服竹叶黄茋汤治痈疽气血虚胃火盛而作渇淡竹叶黄茋麦门冬当归川芎甘草黄芩芍药人参半夏石膏生地黄右水煎服二陈汤六味丸补中益气汤四物汤六君子汤十全大补汤八珍汤妇人肠痈方论第十三妇人肠痈因经行产后瘀血或七情饮食所致其症小便如淋发热恶风身皮甲错腹皮肿急按之软如肿状或腹胀大转侧有水声或绕脐生疮或大便出脓其脉迟𦂳者脓未成用活命饮以解其毒脉滑数者脓已成用云母膏以下其脓若二年间遍身微肿大肠与脐出脓此息积之症也多致不救内经云肠痈为病不可惊惊则肠断而死其坐卧转侧宜徐缓时尝少饮薄粥静养调理庶可保生附治验一妇人小腹肿痛小便如淋此毒结于内用神效瓜蒌散二剂少愈又薏苡仁汤二剂乃痊一妇人小腹痛而有块脉芤而濇此瘀血为患以四物加𤣥胡索红花桃仁牛膝木香二剂血下而愈一妇人小腹胀痛大便秘濇转侧有水声脉洪数以梅仁汤一剂顿下诸血诸症顿退以薏苡仁汤二剂而瘥一妇人小腹胀痛小便不利脉滑数此脓已成也服太乙膏五钱脓下甚多胀痛顿退以𤓰蒌散蜡矾丸托里药而安一妇人因经水多服药止之致腹作痛以失笑散二服而瘳又用加味逍遥散数剂而经调一产妇恶露停滞小腹作痛服瓜仁汤下瘀血而痊凡瘀血停滞急宜行之缓则腐化为脓最为难治若流注关节则患骨疽多为败症附方药𤓰子仁汤治产后恶露未尽经行瘀血停滞小腹作痛或成痈患薏苡仁桃仁牡丹皮瓜蒌仁右每服五七钱水煎败酱散治脉数身无热腹无积聚按之软濡此为肠痈久积隂冷所成薏苡仁附子败酱草右每服四钱水煎以小便利为度牡丹汤治肠痈腹软而痛时下脓血牡丹皮人参天麻白茯苓黄茋薏苡仁桃仁白芷当归川芎官桂甘草木香右水煎服大黄汤治肠痈小腹坚肿按之则痛肉色如故或焮赤微肿小便频数汗出憎寒脉迟𦂳未成脓者宜服之大黄朴硝牡丹皮瓜蒌仁桃仁右水煎服梅仁汤治肠痈壅痛大便秘澁梅仁大黄牡丹皮芒硝冬瓜仁犀角右水煎入犀角末服神仙太乙膏治一切痈疽不问脓之成否并宜贴之更作丸服𤣥参白芷当归肉桂生地黄赤芍药大黄净黄丹右用麻油二斤入铜锅内煎黑泸去渣入黄丹十二两再煎滴水中捻软硬得中即成膏矣如软更加丹云母膏固效卒难修合太乙膏亦可神效黄矾丸最解毒止痛白矾黄蜡右和衆手丸桐子大毎服三十丸滚汤下如服金石发疽更用白矾末一两作三五服以温酒调下若遍身生疮如蛇头服之尤效此药能解毒气内攻也须多服方验亦治蛇咬熔化乘热滴伤处毒即出痛即止仍服两许失笑散治产后心腹绞痛或血迷心窍不知人事及寻常腹内瘀血积血作痛五灵脂蒲黄右为末每服活命饮神效瓜蒌散四物汤加味逍遥散乳痈乳巖方论第十四经云乳头属足厥隂肝经乳房属足阳明胃经若乳房忽壅肿痛结根色赤数日之外焮痛胀溃稠脓涌出脓尽而愈此属胆胃热毒气血壅滞名曰乳痈为勿治若初起内结小核或如鼈棋子不赤不痛积之岁月渐大巉巖崩破如熟榴或内溃深洞血水滴此属肝脾鬰怒气血亏损名曰乳巖为难疗治法焮痛寒热宜发表散邪肿焮痛甚宜疏肝清胃或不作脓脓成不溃宜用托里或肌肉不生脓水清稀宜补脾胃或脓出反痛恶寒发热宜补气血或肿焮作痛晡热内热宜补隂血或饮食少思时作呕吐宜补胃气或饮食难化泄㵼腹痛宜补脾气或劳碌肿痛宜补气血怒气痛肿宜养肝血慎不可用尅伐之剂复伤脾胃也乳巖初患用益气养荣汤加味逍遥加味归脾可以内消若用行气破血之剂则速其亡附治验一妇人内热脇胀两乳不时作痛口内不时辛辣若卧而起急则脐下牵痛此带脉为患也用小柴胡加青皮黄连山栀二剂而差一妇人因怒两乳肿兼头痛寒热此肝经气症也用人参败毒散二剂表症已退用小柴胡加芎归枳殻桔梗四剂而愈一妇人久鬰右乳内肿硬此肝经血症也用八珍加逺志贝母柴胡青皮及隔蒜炙兼神效瓜蒌散两月余而痊一妇人先热渇至夜尤甚后两乳忽肿肝脉洪数乃热入血分用加味小柴胡汤而愈一妇人因怒左乳作痛发热因表散太过肿热殊甚用益气养荣数剂热止脓成因不即针益肿胀热渇针之脓大泄仍服前汤月余而愈一妇人因怒左乳作痛胷膈不利此属肝脾气滞以方脉流气饮加木香青皮四剂而安一妇人脓清肿硬面黄少食内热晡热自汗盗汗月经不行此肝脾气血俱虚也用十全大补加逺志贝母及补中益气各三十余剂外用葱熨法而消一妇人脓成胀痛余欲针之不从至数日针出败脓三四碗许虚症蜂起几至危殆用大补之剂两月余始愈一妇人素弱多鬰患时疫后脾胃愈虚饮食愈少因怒右乳脇红肿应内作痛或用炒麸皮熨之内痛益甚服加减四物汤肿势愈大胸脇背心相引而痛余谓病后脾弱怒复伤肝用八珍加陈皮黄茋柴胡山栀白芷八剂稍愈去白芷加青皮木香桔梗又六剂而安一妇人左乳内肿如桃不痛不赤发热渐瘦此肝脾鬰怒也用八珍加香附逺志青皮柴胡百余剂又兼神效瓜蒌散三十余剂脓溃而愈一妇人久鬰左乳内结核如杏三月不消心脉濇脾脉大按之无力此肝脾气血亏损以八珍加贝母逺志香附柴胡青皮桔梗五十余剂而消一妇人禀实性躁怀抱久鬰左乳内结一核按之微痛此皆气血鬰滞以连翘饮十余剂少退更以八珍加青皮香附桔梗贝母二十余剂而消一妇人右乳内结三核年余不消朝寒暮热饮食不甘此肝脾气血亏损内服益气养荣汤外以木香饼熨之年余血气复而消一妇人乳内结核年余晡热少食余谓此血气不足欲用益气养荣汤彼反服行气之剂溃出清脓而殁又一妇乳内结核如粟亦服前药大如覆碗坚硬如石出血水而殁附方药神效瓜蒌散治乳痈及一切痈疽初起肿痛即消脓成即溃脓出即愈𤓰蒌生粉草当归乳香没药右用酒煎服良乆再服若肝经血虚结核久而不消佐以四物柴胡升麻白术茯苓甘草若肝脾气血虚弱佐以四君芎归柴胡升麻若忧鬰伤脾气血亏损佐以归脾汤玉露散治产后乳脉不行或身体肚热头目昏痛大便澁滞等症水煎服人参白茯苓桔梗川芎白芷当归芍药甘草灸肩尖肘尖二穴图此穴治瘰之秘法葢瘰属肝胆二经故患耳前后项腋之间男子多因恚怒亏损肝经之血隂火内作或不慎起居耗损肾水不能生肝血妇女多因恚怒伤肝火动血燥或鬰结伤脾火动血耗或患于胸乳间亦属于前经此症若因恚怒伤肝气血壅遏而不愈者宜灸此穴疏通经络若因久于鬰怒元气亏损而不愈当推其所属而调补化源如取其穴当以指甲搯两肘两肩四所患处觉酸麻方是其穴薛氏医案卷四十八薛氏医案卷四十九钦定四库全书薛氏医案卷四十九眀薛已撰敖氏伤寒金镜録凡伤寒热病传经之邪比杂病不同必辨其脉舌表里汗下之庶有不误况脉者血之府属隂当其得病之初正气相搏若真气未衰脉必滑数而有力病久热甚气衰脉必微细而无力方数甚也但可养隂退阳此识脉之要也或初病即恶寒发热后必有渴水燥热之证或逆厥而利此热传经之邪也若始终皆热惟热而不恶寒故伤寒为病初则头痛必无发热恶寒渴水之症一病便有逆厥泄利或但恶寒而无发热此寒也此识之妙也如舌本者乃心之窍于舌心属火主热象离眀人得病初在表则舌自红而无白胎等色表邪入于半表半里之间其舌色变为白胎而滑见矣切不可不眀表故邪传扵里未罢则舌必见黄胎乃邪已入扵胃急宜下之胎黄自去而疾安矣至此医之不依次悮用汤乆失扵迟下其胎必黒变蚌起此为难治若见舌胎如漆黒之光者十无一生此心火自炎与邪热二火相乗热极则有兼化水象故色从黒而应水化也若乃臓腑皆受邪毒日深为必作热症虽宜下之乃去胃中之热否则其热散入络臓之中鲜有不死者譬如火之自炎初则红过则薪为黒色炭矣此亢则害承乃制今以前十二舌眀着犹恐未尽诸复作二十四图并方治列扵左则区区推源寻流寔可决生死之妙也伤寒用药説夫医者何犹防之将也凡视人疾在究其浅深之异而疗之且疾之袭人若寇之侵境方其至也必瞰其势之强弱先以安抚次以讲和戒严守御以防其返也如坚然不退至再至三恣强肆侮意谋土地当此之际柰何必选将练兵克期至战寇灭乃已若仓皇无措则土地陷矣岂非将者不识韬畧不知合变以致悞也可胜叹哉夫今之医不閲方书不察脉理临茫然当解而不解当吐下而不吐下畏首畏尾颠倒错乱助病日深殊不知医乃司命其可轻忽如此大抵病之轻浅者即为和解深重者使便攻撃故曰用药之时胆欲大而心欲小毋使君臣失职佐使不当反嫁疾焉苟能如将之用兵进退合宜操存有法何疾之不愈也余每察脉用药觉有疑滞幸承先师之诲故始撮其要领以告后人云至正改元一阳吉日永和三仙至人萧璜鸣书验证舌法夫人之受病伤寒为甚伤寒之治仲景为详人皆知之而未必能行之者岂非以其法浩繁有难卒贯者乎旧有敖氏金镜録一篇専以舌色视病既图其状复着其情而后别其方药开卷昭然一览具在虽不期乎仲景之书而自悉合乎仲景之道可谓深而通约而要者矣予昔承乏在留都尝刻之太医官舎本皆绘以五采恐其乆而色渝因致谬误乃分注其色扵上使人得以意㑹焉舌舌见白胎滑者邪初入里也丹田有热胸中有寒乃少阳半表半里之证也宜用小柴胡汤栀子豉汤治之小柴胡汤栀子豉汤舌见红色热蓄扵内也不问何经宜用透顶清神散治之透顶清神散猪牙皂角细辛白芷当归右为末等分和匀令病人先噙水一口以药少许吹鼻内吐去水取嚏为度未嚏仍用药吹入凡瘟疫之家不拘己未患者皆宜用之舌见纯红内有黒形如小舌者乃邪热结扵里也君火炽盛反兼水化宜凉膈散大柴胡汤下之凉膈散大柴胡汤舌见红色而有小黒色者热毒乗虚入胃蓄热则发癍矣宜用𤣥参升麻葛根汤化斑汤解之𤣥参升麻葛根汤化斑汤舌见淡红中有大红星者乃少隂君火热之盛也所不胜者假火𫝑以侮脾土将欲发黄之候也宜用茵陈五苓散治之茵陈五苓散舌见红色尖见青黒者水虚火实肾热所致宜用竹叶石膏汤治之舌见淡红色而中有一红晕沿皆纯黒乃余毒遗扵心胞络之间与邪火欝结二火亢极故有是证也以承气汤下之舌见红色更有裂纹如人字形者乃君火燔灼热毒炎上故发裂也宜用凉膈散凉膈散舌见红色更有红㸃如虫蚀之状者乃热毒炽盛火在上水在下不能相济故也宜用小承气汤下之小承气汤舌见红色内有干硬黒色形如小长舌有刺者此热毒炽甚坚结大肠金受火制不能平木故也急用调胃承气汤下之调胃承气汤舌见红色内有黒纹者乃隂毒厥干肝经肝主筋故舌见如丝形也用理中合四逆汤温之四逆汤干姜附子甘草右每服五钱水一钟煎六分不拘时温服理中汤人参甘草干姜白术舌见黒色水尅火眀矣患此者百无一生治者审之余在留都时地官主事郑汝东妹婿患伤寒得此舌院内医士曽禧谓当用附子理中汤人咸惊骇遂止亦莫能疗困甚治棺曽与之隣往视之谓用前药犹有生理其家既待以死从之数剂而愈大抵舌黒之症有火极似水者即杜学士所谓薪为黒炭之意也宜凉膈散之类以㵼其阳有水来尅火者即曽医士所疗之人是也宜理中汤以消隂翳又须以老生姜切平擦其舌色稍退者可治坚不退者不可治𢎞治辛酉金台姜梦辉患伤寒亦得此舌手足厥冷吃逆不止衆医犹作火治几致危殆判院吴仁斋用附子理中汤而愈夫医之为道有是病必有是药附子疗寒其效可数奈何世皆以为必不可用之药宁视人之死而不救不亦哀哉至扵火极似水之症用药得宜效应不异不可便谓为百无一治而弃之也敖氏伤寒金镜録图方舌见尖白根黄其表证末罢也须宜解表然后方可攻之如大便秘者用凉膈散加硝黄泡服小便澁者用五苓散加木通合益元散加姜汁少许以白滚汤调服凉膈散生甘草连翘山栀大黄黄芩薄苛朴硝右每服一两水二盏淡竹叶二十余片煎至一盏去柤入生蜜少许热服以利为度五苓散泽㵼茯苓猪苓白术桂木通滑石甘草右为末每服五钱入姜汁并蜜各少许白滚汤调下舌见弦白心黒而脉沉微者难治脉浮滑者可汗沉实者可下始病即发此色乃危殆之甚也速进调胃承气汤下之调胃承气汤甘草大黄硝右用水一钟半先煎甘草大黄将熟去柤下硝再煎三五沸顿热服舌尖白胎二分根黒一分必有身痛恶寒如饮水不至甚者五苓散自汗渴者白虎汤下利者解毒汤此亦危证也五苓散白虎汤知母甘草石膏粳米右每服一两用水一钟半入糯米先煎下诸味再煎去柤服之加人参亦可觧毒汤黄连黄栢黄芩山栀子右每服五钱水一钟半煎至一钟去柤顿热服舌见白胎中有黒小㸃乱生者尚有表证其病来之虽恶宜凉膈散微表之表退即当下之下用调胃承气汤凉膈散调胃承气汤舌见如灰色中间更有黒晕两条此热乗肾与命门也宜急下之服解毒汤下三五次迟则难治如初服量加大黄酒浸泡解毒汤舌见微黄色者初病即得之发讝语者由失汗表邪入里也必用汗下兼行以双解散加解毒汤两停主之双解散加解毒汤防风川芎当归芍药大黄麻黄连翘硝石膏黄芩桔梗滑石甘草荆芥白术山栀右每服一两水一钟半姜三片煎八分服不拘时一云有桂枝二两舌中见白胎外则微黄者必作泄宜服解毒汤恶寒者五苓散五苓散解毒散舌见微黄色者表证未罢宜用小柴胡汤合天水散主之可下者大柴胡汤下之表里双除临证审用之小柴胡汤柴胡黄芩甘草人参半夏右每服一两水一钟半姜三片枣一枚煎一钟温服天水散甘草桂府滑石右各另为末每服五钱入生姜汁并蜜各少许用白滚汤任意调服如发表用豆䜴葱头煎汤调服大柴胡汤柴胡黄芩芍药半夏大黄枳实右㕮咀每服八钱水一钟半姜三片枣一枚煎一钟温服舌见黄色者必初白胎而变黄色也皆表而传里热已入胃宜急下之若下迟必变黒色为恶证为亢害鬼贼邪气深也不治宜用调胃承气汤下之调胃承气汤舌左白胎而自汗者不可下宜白虎汤加人参三钱服之舌右白胎滑者病在肌肉为邪在半表半里必往来寒热宜小柴胡汤和解之小柴胡汤舌左见白胎滑此臓结之证邪併入臓难治舌见四围白而中黄者必作烦渴呕吐之证兼有表者五苓散益元散兼服须待黄尽方可下也益元散五苓散舌见黄而有小黒㸃者邪遍六腑将入五臓也急服调胃承气汤下之次进和解散十救四五也调胃承气汤和解散藁本桔梗甘草苍术陈皮厚朴右水一钟半姜三片枣二枚煎七分去查不拘时服舌见黄而尖白者表少里多宜天水散一服凉膈散二服合进之脉弦者宜防风通圣散天水散凉膈散防风通圣散舌见黄而色有膈瓣者热已入胃邪毒深矣心火烦渴急宜大承气汤下之若身发黄者用茵蔯汤下血用抵当汤水在脇内十枣汤结胸甚者大陷胸汤痞用大黄㵼心汤大承气汤厚朴枳实大黄芒硝右每服一两水一钟半先煎枳实候熟入大黄再煎数沸入芒硝煎三五沸去柤热服茵蔯汤茵蔯大黄山栀子右每服一两水一盏半先煎茵蔯半熟次入二味再煎去柤通口热服抵当汤大黄水蛭蝱虫右作一服水一盏半煎一钟去柤通口服十枣汤芫花大㦸甘遂右每服二钱弱人减半以水一钟半大枣十枚噼碎煎取八分去柤通口服大陷胸汤大黄芒硝甘遂右用水二钟先煎大黄至一钟去柤下芒硝煎三五沸再下甘遂沫温服取利大黄㵼心汤大黄黄连黄芩右作一服水二钟煎一钟去柤通口温服若有宿食痰饮者加半夏曲二钱舌见四边微红中央灰黒色者此由失下而致用大承气汤下之热退可愈必三四下方退五次下之而不退者不治大承气汤舌见黄而黒㸃乱生者其证必渴讝语脉实者生脉濇者死循衣摸床者不治若下之见黒粪亦不治下宜大承气汤大承气汤舌见黄中黒至尖者热气已深两感见之十当九死恶寒甚者亦死不恶寒而下利者可治宜用调胃承气汤主之调胃承气汤舌见外淡红心淡黒者如恶风表未罢用双解加解毒汤相半微汗之汗罢急下之如结胸烦躁目直视者不治非结胸者可治双解散解毒散舌见灰色尖黄不恶风寒脉浮者可下之若恶风恶寒者用双解散加解毒汤主之三四下之见粪黒不治双解散解毒汤舌见灰黒色而有黒纹者脉实急用大承气汤下之脉浮渴饮水者用凉膈散解之十可救其二三舌根微黒尖黄脉滑者可下之脉浮者当养隂退阳若恶风寒者微汗之用双解散若下利用解毒汤十生七八也双解散解毒汤舌根微黒尖黄隐见或有一纹者脉实急用大承气汤下之脉浮渴饮水者用凉膈散解之十可救其二三已上三十六舌乃伤寒验证之㨗临证用心䖏之百无一失薛氏医案巻四十九薛氏医案卷五十钦定四库全书薛氏医案卷五十明薛已订钱氏小儿直诀一脉法脉弦急脉沉缓脉促结脉浮脉沉细脉乱薛按脉者人身之造化病机之先见用药之凖绳不可不先明诸心者也全㓜心鑑云小儿一嵗以前看虎口食指寅夘辰三闗以騐其病脉纹从寅闗起不至卯闗者易治若连夘闗者难治若寅侵夘夘侵过辰者十不救一其脉纹见有五色如因惊必青泻痢色紫当以𩔖而推之一嵗后则可用一指转侧辨其三部脉弦急浮沉四五嵗后脉七八至而细数者为平九至者伤十至者困六至五至者为虚为寒弦𦂳者为风癎弦急为客忤其变蒸者脉必散乱骨间有热脉则沉数若浮而不调为鬼祟浮大而数为风热伏结为物聚微细为疳积为腹痛浮而洪为有虫浮而迟为胃寒此论脉之大要耳然小儿血气未实惊则气散气散则脉乱矣又当叅以三部五脉三部者乃看面上气色虎口脉纹寸口一指脉五脉者上按额前下诊太冲并前三部谓之五脉也治法虽分虚实然实者病气实而形气虚也虚者形气病气俱虚也经云真气夺则虚邪气胜则实又云虚则补其母实则泻其子东垣先生云形病俱实当泻之形病俱虚当补之面部症左腮为肝右腮为肺额上为心鼻为脾颏为肾若色赤者热也宜随症治之薛按左腮属肝其色青者为顺白者为逆若色赤主肝经风热发热拘急青黒主惊风腹痛痰赤主潮热痰𠻳右腮属肺其色白者为顺赤者为逆若赤色甚者主咳𠻳喘急闷乱饮水传于肾则小便赤濇或淋闭不通额上属心其色赤者为顺黒者为逆若青黒主惊风腹痛瘈瘲啼哭微黄主盗汗头髪干燥惊疳骨热鼻属脾其色黄者为顺青者为逆若色赤主脾经虚热饮食少思深黄主小便秘而鼻燥衂血颏属肾其色黒者为顺黄者为逆若色赤主肾与膀胱有热而小便不通目部症目内色赤者心实热导赤散淡红者心虚热生犀散青者肝实热泻青丸淡青者肝虚热地黄丸黄者脾实热泻黄散微黄者脾虚热益黄散白而混者肺实热泻白散目无晴光者肾虚也地黄丸主之薛按目者五脏之精华各有所主白睛属肺黒睛属肝上下眼胞属脾红脉属心瞳人属肾此五脏之正色也然白晴本属肺而见红色此心尅肺之贼邪也见青色此肝乘侮之微邪也见黒色此肾乘肺之实邪也见黄色此脾乘肺之虚邪也余倣此五脏虚实寒热心主惊实则呌哭𤼵热饮水而搐虚则困卧而悸心热则合面睡或上窜咬牙者导赤散主之心气实而喜仰卧者泻心汤主之薛按前症若心小肠实热宜治以前药若心肝血虚用五味异功散加当归若因心血不足用秘㫖安神丸若肝心血燥用柴胡栀子散若因肝心血虚用六味地黄丸若因脾虚食郁生痰而惊悸不安者宜用四君子以健脾神曲麦芽以消导山栀柴胡以清热如用前方病气虽去前症仍作急调补元气或反甚急温补元气凡此多因姙娠厚味七情或小儿乳哺失宜或乳母饮食郁怒所致病气既见形气已虚必当推其所因而以助胃壮气为主佐以治病之剂为善余倣此肝主风实则面青目直呌哭壮热项急顿闷虚则咬牙呵欠肝热则手寻衣领及乱捻物泻青丸主之壮热饮水喘闷泻白散主之薛按前症若肝木实热生风而自病肺金实热而尅木者宜用前二药以泻其邪气之实若肝经风热而目直等症者用柴胡栀子散以清肝火加味四物汤以养肝血若肾虚而咬牙诸症者用六君子汤以健脾土六味地黄丸以滋肾水苟不审其症之虚实而妄用前药则虚虚之祸不能免矣肝有风则目连札得心热则𤼵搐或筋脉牵繋而直视用泻青丸以治肝导赤散以清心肝热则目赤或兼青𤼵搐者亦用前二药风甚则身反张强直用地黄丸以补肾泻青丸以治肝薛按前症若肝经实热而自病宜用泻青丸若肝经血燥而自病用抑肝散肾水虚不能生肝者宜用地黄丸若脾土虚不能培木者宜用六君子汤凡肝经既病风火相搏则肝脏亏损若不固根本必变他症百出也脾主困实则身热引饮用泻黄散虚则吐泻生风用异功散面白腹痛口中气冷不思饮食或吐清水以益黄散温补脾虚下利用调水丸呵欠多睡者脾气虚而欲发惊也薛按前症若发热作渇喜冷饮食或泄泻色黄睡不露睛属形病俱实宜用泻黄散疏导之若发热口干恶冷饮食或泄泻色白睡而露睛属形病俱虚宜用异功散调补之若脾气下陷者补中益气汤升补之寒水侮土者益黄散温补之肝木尅土者六君柴胡平补之若目睛微动潮热抽搐吐泻不食宜用秘㫖保脾汤凡小儿诸病先当调补脾胃使根本坚固则诸病自退愚治沈氏子吐泻腹痛手足并冷余谓此脾土虚弱寒水所侮先用益黄散一剂诸症顿愈手足稍冷此寒水退而脾土虚弱也用异功散少加木香一剂却去木香再剂而痊一小儿伤食𤼵热吐泻腹痛欲服益黄散余曰内有丁香良姜非其所宜前症乃脾胃受伤而无寒症不信仍服前药其痛益甚二便不通口舌糜烂而殁肺主喘实则闷乱气急喘促饮水虚则哽气出气肺热则手搯眉目鼻面用甘桔汤主之肺盛复感风寒则胸满气急喘𠻳上气先用泻白散以清肺气后用大青膏以散风寒肺脏怯则唇白用阿胶散补之闷乱气粗喘促哽气者难治肺虚甚也薛按前症若腠理不密外邪所感而肺病者用清肺丸若脾胃气虚不能相生而肺病者用六君子汤若脾胃气实大肠不利而肺病者用泻黄散若心火炎烁肺金而肺病者用地黄丸肾主虚若胎虚怯神气不足目无睛光面白颅解此皆难育虽育不寿或更加色慾变症百出愈难救疗或目畏明下窜者盖骨重而身缩也咬牙者肾水虚而不能制心火也皆用地黄丸薛按洁古先生云下窜者肾气不足两足𤼵热故不喜衣覆也盖脐以下皆肾之所主縁心气下行于肾部也所以宜用地黄丸壮水制火而补肾故凡此必待精血完固而后嫁娶庶可以免前患精血篇云男子精未满而御女以通其精则五体有不满之处异日有难状之疾今小儿禀赋不足岂有不本于此哉变蒸小儿在母腹中乃生骨气五脏六腑成而未全自生之后即长骨脉五脏六腑之神智也变生易也自内而长自下而上又身热故以生之日后三十二日一变蒸即智意有异于前何也长生脏腑智意故也何谓三十二日长骨添精神人有三百六十五骨除手足中四十五碎骨外有三百二十数自生下骨一日十叚而上之十日百叚而三十二日计三百二十段为一遍亦曰一蒸骨之余气一自脑分入龈中作三十二齿而齿牙不及三十二数者由变不足其常也或二十八日即长二十八齿已下倣此但不过三十二之数也凡一周遍乃生身热诸病如是十周则小蒸毕也计三百二十日生骨气乃全而未壮也故初三十二日一变生肾生志六十四日再变生膀胱其𤼵耳与骫冷肾与膀胱俱主于水水数一故先变生之九十六日三变生心喜一百二十八日四变生小肠其发汗出而微惊心为火火数二一百六十日五变生肝哭一百九十二日六变生胆其𤼵目闭而赤肝主木木数三二百二十四日七变生肺声二百五十六日八变生大肠其𤼵肤热而汗或不汗肺者金数四二百八十八日九变生脾智三百二十日十变生胃其𤼵不食腹痛而吐乳此后乃齿生能言知喜怒故云始全也太仓云气入四肢长碎骨于十变后六十四日长其经脉手受血故能持物足受血故能行立也经云变且蒸谓蒸毕而足一嵗之日也师曰不汗而热者𤼵其汗大吐者微止不可余治是以小儿须变蒸蜕齿者如花之易苗所谓不及三十二齿者由变之不及齿当与变日相合也年壮而视齿方明薛按小儿变者变其情态蒸者蒸其血脉故三十二日一变每变毕则情态异常全婴方论云变蒸者以长气血也变者上气蒸者𤼵热也轻则体热虚惊耳冷微汗唇生白泡三日可愈重者寒热脉乱腹疼啼呌不能乳食食即吐哯五日方愈古方以黒散子紫丸子主之窃谓此症小儿所不免者虽勿药可也况前药乃属峻厉非惟脏腑不能胜抑且反伤气血慎之慎之余尝见一小儿至二变𤼵热有痰投以抱龙丸一粒卒至不救观此可騐矣若不热不惊畧无症候而暗变者盖受胎气壮实故也五脏相胜症治肝脏病秋见肝强胜肺而肺怯也宜阿胶散以补肺益黄散以补脾泻青丸以治肝薛按洁古张先生云肝胜肺则身热𤼵搐喘促气短病见于申酉戌时此受所制而不能胜谓之真强若心乘肝为实邪壮热而搐有力利惊凉惊二丸主之肺乘肝为贼邪呵欠而搐无力以地黄丸补肝以泻白散治肺肝乘脾为贼邪多睡体重发抽泻青丸主之肾乘肝为虚邪憎寒呵欠而搐羌活膏主之大凡肝之得病必先察其肺肾然肾者肝之母金者木之贼非肾水不能相生必肺金鬼邪来尅故其源在肺先治其肺攻其鬼也其源在肾先补其肾滋其本也然后察其本脏之虚实而寒温之徐用诚滑伯仁先生亦云然心脏病冬见心强胜肾甚则下窜不语当以地黄丸补肾以导赤散治心薛按洁古云若喘而壮热此肺乘心也为微邪用泻白散若风热相搏此肝乘心也为虚邪用大羌活汤下大青丸吐泻身热此脾乘心也为实邪用泻黄散若恐怖畏寒肾乘心也为贼邪用安神丸大凡心脏得病必先调其肝肾肾为心之鬼也肝气通则心气和肝气衰则心气之此心病先求其肝清其源也五脏既病必传其所胜则肾之受邪必传于心故先治其肾逐其邪也若肝肾平和而心自病然后察其虚实而治之肺病春见肺胜肝也以泻白散治肺若目淡青或目赤者当发搐为肝怯也以地黄丸补肝薛按洁古云肺病喘𠻳气盛见于寅夘辰时当补肝泻肺若肺病乆𠻳宜补脾清心若心乘肺为贼邪热而喘𠻳用地黄丸导赤散阿胶散若肝乘肺为微邪恶风眩冐昏愦用羌活散若肾乘肺为实邪憎寒咳𠻳清利用百部丸若脾乘肺为虚邪体重吐痰泄泻咳𠻳用人参白术散大凡肺之得病必先察心脾二脏治之若心火亢盛上炎烁肺而肺为病宜先抑心气若肺气不足腠理不密风邪所感宜先补脾气若中焦痞实大肠壅滞热气上蒸宜先理脾气若心脾平和则治其本经肾病夏见水胜火肾乘心也甚则悸动𤼵搐宣风散主之薛按洁古云心乘肾者为㣲邪𤼵热不恶风寒用桂枝丸肺乘肾者为虚邪喘𠻳皮肤寒澁用百部丸肝乘肾者为实邪拘急发搐身寒用理中丸脾乘肾者为贼邪体重泄泻恶寒用理中丸大抵五行之间惟肾一脏母盛而子反受邪然物之性有不可以一槩论者肺肾是也何则肺主气肺有热则热得气而上蒸不能下生于肾而肾受邪矣此肾之病源于肺也又有脾经之湿相刑于肾者法当解肺热去脾湿若本经自病者宜滋补之脾病见四傍皆倣此治之顺者易治逆者难治脾怯当面目黄五脏相乘随症治薛按洁古云凡脾之得疾必先察其肝心二脏之虚实而治之盖肝者脾之贼心者脾之母也肝气盛则贼邪胜心气亏则脾气虚故肝乘脾则风泻而呕茯苓半夏汤主之若心气实而壮热体重泄泻羌活黄芩苍术甘草汤主之若肺乘脾而咳𠻳便秘饮食如常者煎梹榔大黄汤下葶丸若肾乘脾而恶寒泄泻理中丸之类主之窃谓五脏之症相乘伏匿隐显莫测然病机不离五行生尅制化之理况小儿未有七情多因形体怯弱血气未全故有五脏胜乘之病更当调治其母若专治其子多致误矣急惊风症治小儿急惊因闻大声或惊而𤼵搐搐止如故此热生于心身热面赤引飮口中气热二便黄赤甚则𤼵搐盖热盛生风阳盛而隂虚也宜以利惊丸除其痰热不可用巴豆之药薛按秘脏保婴集云急惊之候牙闗𦂳急壮热涎涌窜视反张搐搦颤动口中气热颊赤唇红脉浮洪数者此肝经血虚火动生风盖风生则隂血愈散隂火愈炽火动则肺金愈亏肝木愈盛宜滋肝血养脾气若屡服祛风化痰泻火辛散之剂便宜认作脾虚血损急补脾土若风火相搏发热抽搐目瞤筯挛痰盛者用四物钩藤钩以生肝血清肝火用四君子加当归以补脾土生肺金若肝经血燥发热惊搐目瞤筋挛痰盛者用六味丸以滋肾水四君子以补脾上若肺金尅肝木用六君子汤以实脾土加芍药木香以平肺金若屡服惊药而脾胃虚寒者须用六君子汤以补脾胃丁香木香以培阳气否则必变慢惊愚治一小儿因惊𤼵热抽搐顿闷咬牙作渴饮冷大便秘结面色青赤然印堂左顋赤甚此心肝二经风热相抟乃形病俱实之症先用泻青丸料加炒黄连煎服一剂大便随利热搐顿减用抑青丸一服诸症悉退但面色痿黄形气倦怠饮食少思此病气去而形气虚也用补中益气汤及地黄丸而安一小儿发热抽搐口噤痰涌此急惊风也先用泻青丸一服六味丸二服诸症顿退又用小柴胡汤加芎归山栀钩藤钩而安继以补中益气汤而愈一小儿六嵗忽然𤼵搐目动咬牙或睡中惊搐痰涎涌盛或用化痰祛风面色青黄此肝木尅制脾土不能摄涎而上涌也当滋肾水生肝血则风自息而痰自消用六味丸而愈一女子十二嵗善怒睡中惊搐遍身作痒饮食少思此肝火风热脾土受侮用参术柴苓汤以清肝火凉肝血健脾胃而愈一小儿三嵗患急惊面赤𤼵热作渴饮冷先君已用泻青丸一服𫝑去大半翌早又自用前丸一服即吐泻𤼵搐面色青白手足指冷余以为脾胃受伤用六君子汤加姜桂升麻柴胡一剂顿安前哲谓小儿易为虚实攻伐之药中病即止不可过剂我先君盖守此法一小儿三嵗因惊抽搐𤼵热痰盛乆用抱龙丸等药面色或赤或青此肝心二经血虚风热用六味丸滋养肝肾佐以六君加柴胡升麻调补脾胃而愈嘉兴王举人女七嵗因跌伤腿膝两肷肿溃左顋色青左闗脉无余意惊则气散而风热郁滞先用四君子加升麻柴胡钩藤钩一剂其脉即见再用四物加柴胡防风钩藤生血补肝而愈慢惊风症治小儿慢惊因病后或吐泻或药饵伤损脾胃而肢体逆冷口鼻气微手足瘈瘲昏睡露睛此脾虚生风无阳之症也温白丸主之薛按保婴集云急惊屡𤼵屡用直泻则脾损隂消而变为慢惊者当补脾养血佐以安心清肺制木之药最为切当切谓前症多因脾胃亏损肝木所胜但用五味异功散加当归佐以钩藤饮子以补脾土平肝木亦多得效如不应用六君加炮姜木香温补脾土更不应急加附予以囘阳若用逐风驱痰之药反促其危也每见小儿脾胃弱者一病即成慢惊不可泥为乆病误药而后成也内经云为慢脾风言脾虚受病也其意可见矣王氏子患吐泻或用药下之睡而露睛瘈瘲身冷此慢惊也即用括蒌汤治之而目开身温但二便不利或用八正散身复冷不食即用益黄散史君子丸温补脾胃诸症悉愈后又不语用地黄丸以补肾半月而愈愚治一小儿停食吐泻先用尅滞之剂更加咬牙𤼵搐面色青白手足指冷眉唇抽动余以为脾胃虚弱因药复伤肝木所乘而成慢惊矣遂用六君子加木香柴胡升麻二剂顿安大凡伤食停滞虽见𤼵搐等症且勿用药待宿食化尽胃气渐健而自愈设若强与饮食或误用药饵不惟甚其所有而且生其所无矣举人余时正子伤食𤼵丹服𤼵表之剂手足抽搐服抱龙丸目瞤痰盛余谓脾胃亏损而变慢惊矣用六君加附子一剂而安再剂而愈一小儿患抽搐痰涎自流或用惊风之药益甚视其面色黄白余用六君子补中益气二汤而愈小儿初生壮热吐哯身体强直手足抽掣目反直视是胎惊风症也薛按前症多因娠妇忿怒惊恐调摄乖常或挟外邪内伤于胎盖母有所触胎必感之当用猪乳膏拭儿口中或用惺惺散加漏芦令母煎服使药通乳中儿病自愈矣发搐症治惊癎𤼵搐男则目左视无声右视有声女则右视无声左视有声相胜故也故有𤼵时之症薛按前症多因胎中受患或乳母郁怒传儿或小儿乳伤自病其症吐乳面青若痰实壅积则壮热面红当兼调治其母切不可损其元气若欲騐逆顺男则握拳拇指义入食指中为顺于外为逆女则义入食指为逆于外为顺仍叅吮乳不能𩔖以治其母后倣此王驸马子五嵗目直视而不欲食或以为鬼祟用符水喷之反加𤼵搐此肝经实火之症也用泻青丸而愈愚治少叅王阳湖孙跌伤股骨正体科接之余视其面青而兼黄口角微掣动此肝木侮脾症也且气血筋骨皆资脾土而生但壮脾气则所伤自愈遂用六君子加钩藤钩当归三十余剂诸症悉愈李寺丞子三嵗病搐𤼵而目右视大呌哭师曰逆也凡男目右视有声金木相战故也当泻其强而补其弱遂用泻肺汤肺病退又用地黄丸补肾用凉惊丸泻青丸泻心肝而愈此症男反女故男易治于女也假令女𤼵搐目左视肺之胜肝又病在秋即肺旺肝不能任故哭呌当大泻其肺然后治心续肝所以言男目右视者木反侮金肝旺胜肺当泻其肝若更病在春夏金气极盛又当补其肺慎勿泻也愚治一小儿两目连札手足𤼵搐频服天麻防风丸之𩔖益甚得饮食则稍愈视其鼻凖及左颊色青黄此肝木制脾土用六君子加升麻柴胡钩藤钩二剂而愈又用补中益气汤而安若寅夘辰时身体壮热目上视手足动揺口出热涎颈项劲强此肝旺也当补肾治肝用地黄丸泻青丸主之薛按前症若烦热作渴饮冷便结者宜用泻青丸若𤼵热饮温大便不结者宜用柴芍参苓散若自汗盗汗肾虚液不归源也用地黄丸若服峻剂或乆病流涎脾虚涎不归源也用六君子汤所云肝旺者乃肝虚而邪气旺也故先补其母后泻其子一小儿寅夘时𤼵热或兼搐有痰服抱龙泻青二丸而愈后复患仍用前药以致咳𠻳气喘不时𤼵搐面兼赤色或青黄或浮肿或流涎余谓咳𠻳气喘脾肺气虚也不时𤼵搐木乘土也面青赤黄肝入心脾也浮肿流涎脾气虚也用益智丸以补心气补中益气汤以养脾肺而愈若己午未时𤼵搐心神惊悸窜视睛赤牙闗𦂳急口中流涎手足动摇此心旺也以地黄丸补肝导赤散凉惊丸治心薛按前症属邪气实而真气虚故用地黄丸其流涎不止为心火虚而脾土弱也佐以六君子汤广亲七太尉病潮热师曰七使将安八使预防明午惊搐既而果然遂用药泻心肝补肾水而愈盖见其坐石杌目直视而腮赤乃心肝俱热午时者心肝用事也愚治一小儿己午时𤼵热惊悸等症𤼵时形气倦怠面黄懒食流涎饮汤余以为心气不足所致不信反服凉心药更加吐泻睡而露睛几至慢脾风先用六君子加姜桂佐以地黄丸而愈一小儿七嵗因惊乆患搐热后己午未时益甚形气倦怠热定饮汤余谓心脾气虚朝用补中益气汤加益智仁夕用六君子加当归钓藤钩而寻愈后因饮食过多吐泻或用保和丸治之加寒热𤼵搐此脾土复伤而肝木所侮余用六君子柴胡治之寒热止而饮食进但己午未时去后用补中益气汤加茯苓半夏钓藤钩而愈若申酉戌时微搐而喘目微斜身似热睡而露睛手足逆冷大便淡黄肺旺也当用益黄散以补脾导赤散以治心泻青丸以治肝薛按前症属脾土真寒不能生肺气而假热故宜益黄散以补肺金之母如用六君炮姜尤效若手足不冷属虚弱用五味异功散木香其导赤散泻青丸初病元气未虚者酌量用之若乆病元气已虚者必用六君子汤秘㫖安神六味地黄二丸主之徐氏子三嵗日晡𤼵搐身微热目微斜露睛作喘四肢逆冷大便微黄师曰此肝实𤼵搐也晡热肺用事也身温肺虚也目斜露睛肝肺相胜也四肢逆冷脾气虚寒也若脾肺虚而木乘土之症当先用益黄散阿胶散以补脾肺后用泻青丸导赤散凉惊丸以治心肝如法而愈一小儿潮热自申酉时热至子丑时方止遍身似疥大便秘结小便赤澁热渴饮冷此脾胃实热而传肺大肠也先用清凉饮四剂结热始退又用四物加柴胡黄连数剂其疮渐愈彼欲速效另用槐角丸之𩔖诸症益甚遂请施院长治之亦同余药惟加桃仁赤芍二味至百剂乃愈一小儿先停滞饮食服尅伐之药致面色痿黄体倦少食申酉时潮热余欲用调补之药不信更用清热消导益加泄泻余用六君子数剂又用补中益气汤而愈一小儿酉戍时热面赤腹中作痛按之益甚服峻厉之剂下五七次𤼵搐吐痰作渴腹痛按之却不痛此脾胃复伤而变症也用七味白术散补中益气汤顿安一小儿饮食停滞服消导之药余曰此因脾胃虚而食停滞也当补脾为善已而申酉戍时潮热食少作渴大便不实用四君子汤而饮食进又用补中益气汤而诸症愈若亥子丑时微搐身体𤼵热目睛𦂳斜喉中有痰大便白色多睡不省当用益黄散以补脾导赤散凉惊丸以治心薛按前症属形病虚寒宜用六君子加炮姜温补脾土用清心安神丸六味丸调补心血洁古张先生云此症皆因大病后脾胃亏损所致其㫖明矣若非六君子汤以固本必变慢脾风也朱监簿子五嵗夜半𤼵热晓则如故用凉药解之反多涎喜睡大便青白作渇引饮师曰此当健脾胃则诸症退遂用白术散一两水煎恣饮二剂稍愈三剂渴止涎消又投阿胶散二服而安愚治一小儿亥子丑时𤼵热泄泻用益黄散而愈后复𤼵服前药嗜卧露睛作渴少食太便频黄余谓肝胜脾虚元气下陷用补中益气汤佐以地黄丸而寻愈若伤风𤼵搐口中气热呵欠顿闷手足动揺当以大青膏𤼵之薛按洁古先生云伤风𤼵搐当辨有汗无汗用大青膏小续命汤窃谓前症若口中气热搐而有力属形病俱实宜用大青膏以散风邪若口气不热搐而无力属形病俱虚宜用异功散以补脾土六味丸以滋肝木钓藤饮以清肝火若因风邪郁热而变见诸症当理肺经清风邪若外邪既解而诸症不愈当实脾土补肺金若径治其肺恐脾气复伤诸症蜂起矣一小儿伤风鼻塞流涕服药过重𤼵搐呵欠顿闷汗出气喘乆不愈其母因劳役𤼵热余用补中益气汤时以五七滴与儿饮之母子并愈一小儿伤风𤼵搐痰盛喘急余谓此脾肺气虚腠理不密而外邪所乘用六君加柴胡升麻桑皮杏仁一剂痰喘悉退又一剂去桑杏加钓藤钩而安乃用异攻散数剂后不复发此症若不补脾胃腠理专治痰邪鲜有不误若伤食后𤼵搐身温多睡或吐不思食者宜先定搐搐止用白饼子下之后用安神丸主之薛按前症若饮食停滞呕吐不食腹胀便秘者属实热宜用白饼子下之若下后搐热益甚呕吐不食者属虚热用异功散补之若脾胃既伤肝木所胜用六君加钓藤钩以徤脾气平肝木大凡饮食既消而不愈者但调补脾胃则诸邪自退矣一小儿七嵗𤼵热惊悸服袪风化痰药更恶寒吐痰喘𠻳腹痛少食又服抱龙丸大便似痢寒热徃来殊类风症先兄以为脾气本伤药复损之诸经无所资养而然也用四君子汤少用升麻柴胡以升补阳气而愈一小儿伤食𤼵热抽搐呕吐气喘痰𠻳属脾肺气虚以六君子加炒黒黄连山栀各二分一剂而顿安一小儿三嵗停食吐泻或用尅滞之剂更咬牙𤼵搐面色青白鼻准青而兼黒手足指冷眉唇搐动此脾胃虚弱而肝木乘之用六君子加木香柴胡升麻二剂顿安百日内𤼵搐真者不过两三次必死假者频𤼵不死真者内生惊癎假者外伤风冷血气未实不能胜任故𤼵搐口中气热用大青膏涂𩕄浴体二法薛按前症多因胎中受患或乳母郁怒传儿或儿脾伤自病当固元气为主而兼调治其母仍参吮乳不能𩔖治之后倣此李司户孙百日𤼵搐日三五次或作胎惊治之不应即用大青膏豆许并涂𩕄浴体二法三日而愈盖婴儿血气未实不能胜外邪而𤼵搐故用浴体法凡搐频者风在表易治宜𤼵散搐稀者风在脏难治宜补脾愚治一小儿百日内患抽搐痰涎自流用惊风药益甚视其面色黄白仍用六君子补中益气二汤而愈一小儿面青黒或痿黄审其母素有鬰怒所致用加味逍遥散加味归脾汤治其母其子亦愈一小儿月内𤼵搐鼻塞余以为风邪所伤以六君子加桔梗细辛子母俱服更以葱头七茎生姜一片细擂摊帛上两掌䕶温贴子𩕄间半晌鼻利搐止一小儿未两月𤼵搐呕乳腹膨作泻余以为乳多伤脾胃用五味异功散加漏芦母服之子服数滴而寻愈癫癎症治凡治五癎皆随脏治之每脏各有一兽之形并用五色丸治小病也𤼵而重者死病甚者亦死若反折上窜其声如犬症属肝也若目瞪吐舌其声如羊症属心也若目直腹痛其声如牛症属脾也若惊跳反折手纵其声如鸡症属肝也若肢体如尸口吐涎沬其声如猪症属肾也薛按姙娠若遇惊恐则必内应于胎故一月足厥隂脉养惊则肝受病二月足少隂脉养惊则胆受病三月手少隂脉养惊则心受病四月名为离经五月足太隂脉养惊则脾受病六月足阳明脉养惊则胃受病七月手太隂脉养惊则脉受病八月手阳明脉养惊则大肠受病九月足少隂脉养惊则肾受病是脏腑纳气于丹田自肝至肾十经滋养而生此则胎中所致也若既生之后或惊恠所触或乳哺失节或乳母饮食起居六淫七情脏气不平亦致是症须察见症属于何经更别隂阳虚实以调补脾胃为主否则不时举𤼵甚至不救愚治一老生子周嵗秋初暴冷勿𤼵搐似癎搐过则气息淹淹此元气虚弱所致用补中益气汤而安一小儿十嵗一小儿七嵗各有癎症嵗𤼵二次后因出痘及饮食停滞举𤼵频数并用六君子补中益气二汤顿安一小儿六嵗忽然𤼵癎目动咬牙或睡中惊搐口流涎沫服化痰祛风之药益甚而面色兼青乃属肝木尅制脾土而不能摄涎故上涌也当滋肾水生肝血则风自息痰自消矣用六味丸而愈一小儿十三嵗因惊患癎服朱砂丸之类而愈后每𤼵辄服前丸不应或谓风涎内积服药下之𤼵作日频略服镇惊等剂益甚余以为心脾二经气血亏损而痰涎留滞朝用补中益气汤夕用㫁癎丹渐愈出痘疮后其癎复作仍用补中益气汤为主佐以八珎汤及蝉蜕钓藤饮而愈附面部三指诊候图小儿半嵗之间有病以名中食三指曲按额前眉上髪际之下若三指俱热感受风邪鼻塞气粗三指俱冷感受风寒脏冷吐泻若食中二指热上热下冷名中二指热夹惊之候食指热胸膈气满乳食不消附虎口三闗脉症图水镜诀云隂阳运合男女成形已分九窍四肢乃生五脏六腑部位各分逆顺难明若凭寸口之浮沉必乃横亡于孩子须明虎口辨别三闗消详用药必无差误未至三嵗看虎口三闗若脉见风闗尚易治交气闗则难治交命闗为死症又当辨其色如兽惊三闗必青水惊三闗必赤人惊三闗必黒若紫色必泻痢黄色是雷惊三闗脉通度乃极惊之症必先有纹或青或红如线直者是母食伤脾左右一様者是惊积齐𤼵纹有三条主肺伤风痰或齁䶎声青主伤寒及𠻳红主泻泄有黒相兼主下痢红多白痢黒多赤痢有紫相兼虎口脉乱乃气不和也盖脉纹见有五色由其病甚色能加变至于纯黒者不可得而治矣五脏疮疹证治小儿在胎食五脏血秽伏于命门若遇天行时热或乳食所伤或惊恐所触则其毒当出初起之候面燥腮赤目胞亦赤呵欠顿闷乍凉乍热咳𠻳嚏喷手足稍冷惊悸多睡宜䆒其何脏所𤼵察其何因所起令乳母亦须节饮食慎风寒五脏各有一症肝脏水泡色青而小肺脏脓疱色白而大心脏斑色赤而小脾脏疹小次㿀故色赤黄浅也先𤼵脓疱后𤼵疹子者顺先疹子后㿀子者顺反此为逆惟肾无候但见骫冷耳冷是也若寒水来侮故黒陷而耳骫反热为逆也急用百祥丸牛李膏各三服不愈者死如𤼵潮热三日以上出不甚多而热不止者未尽也潮热随出如早食潮热不已为水疱之𩔖也一𤼵便出尽者重疮夹疹者半轻半重也出稀者轻里外微红者轻外赤里黒者微重外白里黒者大重也疮端里黒㸃如针孔者𫝑最剧也青干紫陷昏睡汗出烦躁热渴腹胀啼喘二便不通者困也有大热利小便解热毒若紫黒干陷或寒战咬牙或身黄肿紫者急以百祥丸下之复恶寒不已身冷出汗耳骫反热者死症也此肾气大旺脾虚不能制故耳下后身热气温饮水者可治以脾土胜肾寒去而温热也不黒者不可下下则内虚归肾大抵疮疹属阳在春夏为顺秋冬为逆冬月肾旺盛寒病多归肾变黒又当辨春脓疱夏黒陷秋㿀子冬疹子者十活四五黒者十难救一身热烦渴腹满而喘便澁面赤闷乱大吐此当利小便不瘥者宣风散下之若能食而痂头焦起或未焦而喘实亦可下之若五七日痂不焦是内热也宣风散导之生犀汁解之㿀疹作搐为脾虚而肝所乘心火妄动风热相抟也当用括蒌汤泻心肝补脾土疮黒而便忽脓血并痂皮者乃脾气实肾邪退而病安也及泻而乳食不化者脾虚不能制肾故难治薛按痘疹大要与痈疽治法无异宜辨表里虚实寒热盖表虚而用𤼵表之剂轻则斑烂重则不能起𤼵而死里实而用托里之剂轻则患痘毒重则喘急腹胀而死里虚而用疏导之剂轻则难以贯脓结痂重则不能结靥落靥则死治者可不慎哉若臖赤𤼵热疼痛而作渴饮冷便秘此形气病气俱实也虽在严冬必用四顺清凉饮以救其隂若黒陷不食呕吐泄泻寒战咬牙手足逆冷此脾土虚败寒水所侮也虽在盛暑必用六君姜附或十二味异功散以囘其阳此内经舍时从症之法也若起𤼵迟不红活不作脓不结痂或𤼵热作渴饮食少思此脾胃虚弱也用参茋四圣散以补之若虽起而色白虽贯脓而不满虽结痂而不落或痒塌作渴饮汤腹痛不食呕吐泄泻此脾胃虚寒也用十一味木香散以温之其在四五日之间死者毒气盛真气虚而不能起𤼵也六七日之间死者元气虚而不能贯脓也旬日之外死者邪气去脾胃败而元气内脱也治者但能决其死而不知其死必本于血气亏损茍能逆推其因而豫为调补岂㫁无生理哉盖起𤼵贯脓结痂三者皆由脾胃荣养不可妄投尅伐之剂以致其夭枉也至于大人患此治法逈异昔丹溪尝治一老人初患痘昏愦不知极用大补四十余剂遂出痘而愈观此可见陆亲一大王病疮疹先用抱龙丸解之彼另用药下之其疹稠密余曰疮疹始出未有他症但用平和之药解之如三日不出或出而不快宜微𤼵之更不出当再𤼵之出而不多脉平和无他症者疮本稀少不可更𤼵若疮起𤼵能食者大黄丸下一二行若初起就用下剂则里虚疮不能尽出而稠密难治至三日其疮黒陷喜不寒战遂用百祥丸牛李膏各一服疮复红活而愈盖黒者归肾也肾旺胜脾故脾虚寒战则难治所用百祥丸泻膀胱之邪自不盛也五大尉因坠秋千患急惊𤼵搐或用表散之药不愈此急惊当先退其热以大黄丸玉露散惺惺丸加牛黄丸麝解之至三日肌肤尚热余曰再二日不愈必𤼵㿀疮已而果然用必胜散七日而愈此乃初因误𤼵其表内热不止而㿀自生也十太尉疮疹未出呵欠顿闷惊悸乍凉乍热手足冷面顋赤咳𠻳时嚏此五脏症具也以其别无他候故未𤼵出若已出则归一脏也用抱龙丸数服疮疹出而诸症愈丹瘤丹瘤之症因热毒客于腠理搏于气血𤼵于皮肤当以白玉散涂之薛按前症或命门所禀或风热相抟或频浴热汤或频着烘衣或伤食𤼵热或乳母膏粱厚味七情郁火皆能致者其赤晕游走者乃血随风热者若禀胎毒用化毒丹风热者败毒散频浴烘衣者四物连翘山栀饮食𤼵热者四君柴胡神曲母食厚味者加味清胃散母有郁火者加味逍遥散俱加漏芦母子俱服白玉散其性太寒能解热毒若毒𤼵于四肢而轻浅者宜用若延及胸背脇腹者为重须用活命饮令人用力于各患处遍吮毒血各聚于一处急砭出之若肚腹膨胀二便不通毒入内也用大连翘饮亦有生者愚治史少叅孙丙申正月隂囊赤肿余作胎毒治之而瘥后患𤼵热痰热等症诊其母有郁火血热用解郁凉血之药子母俱服而愈至六月初患吐泻小便赤澁两眼瞤动投参术之类不应或以为慢惊余视其寅卯闗脉赤当属风热用柴胡清肝散加钩藤钩木贼草一剂即愈至丁酉正月颈患热毒溃而脓出感风𤼵热翌日头面黯肿如斗急砭出黒血二盏许随用清热化毒汤肿退七八翌日又砭各处血不甚黒仍用前药去牛蒡子加熟地黄而愈此症若砭缓则血凝滞或为破伤风而死一小儿患之外势虽轻内苦便闭此患在脏也服大连翘饮敷神功散而瘥一小儿臀患之赤晕走徧令人频吮使其毒各聚一处乃砭出黒血涂以加味神功散时以金银花甘草节为末人乳汁调服而愈月余后两足赤肿仍治以前法而痊数日后两足复赤或用犀角解毒之𩔖乳食不进肚腹膨胀此复伤脾胃也乃敷前药服补中益气汤加茯苓而瘥一小儿腿患之神思如故乳食如常此毒𤼵于肌表余谓宜砭泄其毒不必服药不信外敷寒凉内服峻厉致腹膨胀乳食不进而殁夫寒凉外伤脾气峻剂内伤生气不死何俟一小儿两足常患肿似丹毒而不臖𤼵饮水痰盛两颏赤色先兄以为禀肾经虚火用地黄丸料母子俱服而愈一小儿两足生疮疥赤晕如丹乆而不愈亦用地黄丸而痊一小儿腿如霞游走不定先以麻油涂患处砭出恶血其毒即散更用九味解毒散一剂而安一小儿因母酒后饮其乳因睡不醒遍身如丹瘤状余以为酒毒传儿为患令母子俱服葛根解酲汤而愈一女子赤晕如霞作痒𤼵热此肝经血热用小柴胡加生地连翘丹皮而愈凡女子天癸将至妇人月经不调被惊着恼多有此症亦治以前药伤风兼变症治二伤风贪睡口中气热呵欠顿闷用大青膏𤼵散之若饮冷不止而善食者用大黄丸微下之余不可下也伤风手足冷者脾脏怯也当以益黄散温脾胃以大青膏散风邪伤风自利脾脏虚怯也亦用益黄散大青膏未瘥用调中丸有下症用大黄丸后服温惊丸伤风腹胀或作喘脾脏虚也当先𤼵散仍补脾伤风兼肝则𤼵搐顿闷兼心则惊不安兼肺则喘𠻳哽气兼脾则困睡兼肾则目畏明各随补其母伤风多睡能食引饮吐泻大便色黄此胃虚热也当先用白术散以生津后用大青膏以𤼵散伤风吐沫泻色青白闷乱不渴哽气出气睡而露睛先用益黄散后用大青膏伤风或凉或热多睡气粗大便黄白呕乳不消不时咳𠻳先用大青膏后服益黄散慎不可下伤风误用下药而作渴饮水者此胃无津液而虚热也多用白术散热渴自止薛按大青膏乃表散之剂必外邪藴结于肺而肺气未亏损者方可用之大黄丸乃疏利之剂其食痰积滞于胃而胃气尚充实者乃可施之况前症属脾肺气虚腠理不密外邪所乘又当临症制宜必以固脾胃为主若兼肢冷自利腹胀喘𠻳者脾肺虚寒也六君子加木香升麻桔梗若兼惊悸痰甚饮食少思属心脾脏虚也四君加芎归酸枣仁若兼肢体倦怠喘𠻳哽气脾肺气虚也六君当归桔梗若兼目畏明白睛多肾气虚也六味丸加五味鹿茸如未应更用补中益气汤加五味子干山药以补肾母若多睡能乳饮水吐泻大便色黄脾气虚而下陷也补中益气汤升补元气若吐沫泻青睡而露睛脾虚木所乘也六君子加升麻柴胡调补脾气若乍凉乍热喘𠻳气粗大便黄白呕乳不消脾肺气虚而有邪也先用惺惺散后用四君子汤若悞用下药而作渴者脾胃之气伤也用白术散或六君子补中益气二汤补之大凡前症若病邪急而元气无亏者先用原方或用轻清表散之剂若元气不足者当如前法固其元气则外邪自退若因病乆或因服尅伐之药而未愈或更加变症者但调补脾胃诸症自愈其小儿伤风𤼵热鼻塞或痰壅𤼵搐多因乳母鼻吹𩕄门但服惺惺膏或用葱头三五茎细切擂烂以纸寸余摊葱在上两掌合葱待温贴于𩕄门其邪即解乃去其葱却用绢段寸余涂以面煳仍贴𩕄门永无伤风之患呉江史安卿子伤风用表散化痰之药反痰盛咳𠻳肚腹膨胀面色㿠白此脾肺俱虚用六君子加桔梗一剂顿愈至三日前症又作鼻流清涕此复伤风寒也仍用前药加桑皮杏仁而愈史𤣥年子喘𠻳胸腹膨胀泄泻不食此饮食伤脾土而不能生肺金也用六君子汤一剂诸症顿愈史孔修子六嵗感冐咳𠻳𤼵散过度喘促不食痰中有血余曰此成肺痈也次日吐痰而兼脓用桔梗汤而愈后元气未复大便似痢或以为痢用五苓黄连枳实之类痰喘目札四肢抽搐此脾败而变慢脾风也果殁诸经𤼵热症治三潮热者时间𤼵热过时即退来日依时而𤼵此欲𤼵惊也壮热者常热不已甚则𤼵惊癎也风热者身热而口中气热乃风邪外感也温壮者肢体微热也𤼵热而不欲饮水者胃气虚热也用白术散𤼵热而饮水作渇喜冷饮食者胃气实热也用泻黄散薛按秘藏保婴集云小儿潮热或壮热不退多是变蒸及五脏相胜不必用药又多食积郁热由中𤼵外见于肌表只理其中清阳明之热而表热自除不可认作外感用小柴胡轻利等药重伤其内又潮热不退恐是出痘亦当审察勿便用药窃谓𤼵热饮水者热在内不饮水者热在外也又当以此辨之其诸热症説见各类朱监簿子五嵗忽𤼵热腮唇色赤烦躁饮热或用牛黄丸及一物泻心汤加倦怠不食便利黄水师谓心经虚热而误下之也先用白术散以生胃中津液后用生犀散以治心经虚热再与胡黄连丸而愈郑人齐姓者子忽脏热症自用青金膏三服连泻五行加困睡𤼵惊再一服又泻二行益加口干身热虚羸师先煎白术散与时时服之后用香𤓰丸而愈曹宣徳子三嵗面黄时𤼵寒热不食饮水或用牛黄麝香二丸不愈用止渴干葛散反吐师谓食伏于胃脘先以白饼子下之又以消积丸磨之而愈愚治一小儿先壮热便秘服清凉饮之类愈而复作服地骨皮散而潮热不已服四物芩连之𩔖不时而热甚余曰不时而热或昼见夜伏昼伏夜见是虚火也当滋化源不信仍服寒凉愈甚余夕用六味丸加五味子朝用补中益气加山药山茱萸而瘥一小儿五嵗𤼵热作渴右顋鼻凖微赤或与冷冰凉药即时呕吐余曰右顋微赤肺经虚热也鼻凖微赤胃经虚热也此胃虚不能生肺耳先用四君子加升麻三分一剂而不吐又用白术散二剂而不渴再用四君子四剂而顿安一小儿𤼵热作渴用泻黄散大便重坠口角流涎仍欲泻火余曰鼻凖青白脾虚肝木所侮也口角流涎胃气不能摄涎也大便重坠脾气不能升也不信另服凉剂果眉唇微动四肢微抽余曰此元气虚极而变慢脾风也用六君子加炮姜当归木香钩藤钩二剂益甚彼欲更剂余曰此药力不及也设药不对其症祸在反掌仍以前药加炮附子一片服之即安乃去附子又二剂而愈薛氏医案卷五十薛氏医案卷五十一钦定四库全书薛氏医案卷五十一明薛已订钱氏小儿直诀二吐㵼兼变症治五月二十五日已后吐㵼壮热此臓腑中九分热也伤热乳食吐而不消泻色深黄玉露散主之六月十五日已后吐㵼身温臓腑六分冷也呕吐乳食不消泻色黄白口干作渇者食前少服益黄散食后多服玉露散七月七日已后吐㵼身凉三分热七分冷也不乳多睡闷乱哽气出气睡卧露睛唇白多哕亦用益黄玉露二散主之八月十五日已后吐㵼身冷不乳干哕㵼青褐水无阳也当用益黄散吐㵼乳食不化时时下痢肌肉消瘦此脾胃虚寒也用木香丸夏月不可服如有冷症则少服之其身温壮热或㵼痢红黄赤黒此脾胃实热也用黄连丸冬月不可服如有热症则少服之薛按前法即内经用寒逺寒用热逺热之本㫖又云有假者反之虽违其时以从其症葢胃伤则呕吐脾伤则泄㵼脾胃俱伤则吐泻并作前症若伤辛热停滞呕吐或大便下痢者用六君子加黄连呉茱萸木香若停滞已去泄㵼不已用四君子加肉蔲骨脂若伤生冷腹痛泻痢青白用六君子加砂仁木香炮姜若伤鱼肉等物用六君子加山查砂仁若㵼红黄赤黒诸臓皆热也先用香连丸后用补中益气汤送香连丸若㵼痢青白乳食不化者用人参理中丸若吐泻昏睡而露睛者用五味异攻散睡而不露睛者用玉露散若吐而手足俱热或喜冷饮食或睡不露睛者用㵼黄散或手足冷或恶冷饮食或睡而露睛者用六君子木香然木香黄连二丸虽能攻尅病邪不无伤损脾胃治者审之五太尉患吐㵼米谷不化时六月或用温补之药更加呕吐此热伤胃也当用石膏汤解之不信又服丁香散师曰三日外必腹满身热饮水吐逆果如所言遂用白虎汤三服后以白饼子下之又与白虎石膏二汤各一服而愈七太尉七月病吐㵼不食昏睡觉而闷乱哽气干呕不渇衆作惊治师以为脾虚先用史君子丸以补脾后用石膏汤以退热次日以水银硫黄末一字姜水调下间用温补脾胃而愈冯承务子五歳吐㵼壮热不思饮食目睛多白面色无神师曰此肾经虚弱下之则愈虚遂以消积丸磨之渐愈大凡伤食不下则成癖下后即与补脾无不效者愚治一小儿白睛多唇色白七月间停食吐㵼困睡惊悸久治不愈余曰惊悸心血虚怯也困睡脾气虚弱也乃因禀赋不足所致耳用补中益气汤及六味丸加鹿茸治之而愈一小儿盛暑吐泻米谷不化或用黄连香薷饮类腹胀作痛手足并冷此脾气虚而伏隂在内也用五味异功散加木香治之而愈先君尝云凡暑令吐㵼手足𤼵热作渴饮冷者属阳症宜清凉之剂若手足并冷作渴饮汤者属阴症宜温补之剂故大人属阴者误用寒凉之药死后手足青黯甚则遍身皆然于此可验若吐乳泻黄伤热乳也吐乳泻青伤冷乳也皆当下之吐泻昏倦睡不露睛者胃实热也吐痰涎及緑水者胃虚冷也薛按前症若儿自受惊或乳母恚怒致儿吐㵼青色者宜用异功散加柴胡若母食厚味而乳热者用东垣清胃散母饮酒而乳热者用葛花解酲汤子服一二匙若饮烧酒而乳热或子母身赤或昏愦服冷米醋三五杯多亦无妨儿服一二匙若母停滞生冷而乳冷者母服养胃汤子服调中丸若母停滞而变热乳者母服大安丸子服五味异功散若母郁怒伤肝脾而乳热者用归脾汤逍遥散若母脾虚血弱而乳热者用六君子加芎归若母气血虚而乳热者子母俱服八珍散若母劳役𤼵热而乳热者子母俱服补中益气汤若因怒动肝火而乳热者用五味异功散加柴胡山栀其吐痰涎及白緑水者肝木乗脾土之虚寒症也用六君子加柴胡木香大凡吐乳泻青色者属惊法当平肝补脾吐㵼青白色者属寒法当温补脾土前诸症若手足指热者属实手足指冷者属虚此亦验法也愚治一小儿毎饮食失节或外惊所忤即吐㵼𤼵搐服镇惊化痰等药而愈后𤼵搐益甚饮食不进虽参术之剂到口即呕余用白术和土炒黄用米泔煎数沸不时灌半匙仍呕次日灌之㣲呕再日灌之欲呕此后每服二三匙渐加至半杯不呕乃浓煎服而愈一小儿停食吐㵼后身热作渇㵼下红白或青黒服黄连丸之类将愈而复热手足指却冷余谓始为实热终为虚寒用补中益气汤加木香肉果治之而愈一小儿伤食吐㵼不已㵼色青緑或溏白睡而露睛手足指冷额黒唇青余谓㵼痢青緑肝胜脾土也或时溏白脾土虚寒也额黒唇青寒水侮土也悉属中气虚寒用五味异功散加升麻柴胡木香附子一剂而愈一小儿伤食呕吐𤼵热面赤服消导之剂饮食已消热赤未退余以为胃经虚热用六君子加升麻柴胡各二分四剂而愈一小儿目睛缓视大便臭秽乃饮交感时乳所致用四君子加木香藿香治之而安一小儿吐酸乳食用四君呉茱黄连木香补脾平肝而愈后口中有酸水仍用前药随愈后唾苦水口中味苦用龙胆汤清肝火佐以四君子以补脾土乃瘥一小儿吐黄水或口甘所食之物悉皆甘味用㵼黄散愈后停乳食服克伐之药口甘不食形气殊弱用补中益气汤而愈初生十日内吐㵼壮热不乳或乳不消或白色先用白饼子下之后用益黄散和之初生下吐因秽恶下咽故也用木𤓰散主之凡初生急须拭净口中否则啼声一𤼵秽物嚥下致生诸病薛按芽儿初生之患多因乳母不慎七情不节厚味传儿为病当审其因以调治其母前所用之药恐臓腑脆嫩不能胜受治者审之咳𠻳兼变症治夫𠻳者肺感㣲寒之症也八九月间肺气大旺咳𠻳面赤痰盛身热当以葶丸下之若久病不可下也十一月十二月𠻳者乃伤风𠻳也风从背嵴第三椎肺俞穴而入当以麻黄汤汗之有热症面赤饮水咽喉不利者兼用甘桔汤治之若五七月间身热甚唾粘者以褊银丸下之若无热症而但𠻳者以葶丸主之后用化痰药咳而后喘面肿者肺火盛也用泻白散泻之咳而哽气喉中有声或𠻳久肺亡津液者皆肺虚也并用消胶散补之痰盛者先实脾土后用褊银丸㣲下涎退即补肺𠻳而吐青緑水者百祥丸下之𠻳而吐痰涎乳食者白饼子下之𠻳而咯脓血者甘桔汤主之𠻳而痰实面赤饮水者褊银丸下之治初𠻳下之久则补之更量虚实以意増损薛按前症或儿自因腠理不宻外邪内藴或因乳母七情厚味郁热若风邪外伤者用麻黄汤表散郁热内藴者用葶丸疏导鼻流清涕或头痛声重者用参苏饮散之更用四君子以固肺气若心火刑肺用人参平肺散以清肺金用六味地黄丸以滋肾水若𠻳而吐青緑水者用六君子加柴胡桔梗平肝补脾若𠻳而吐痰乳者用六君子加桔梗补土生金若𠻳而吐脓血者用桔梗汤排脓理肺洁古先生云𠻳而两脇痛肝火侮肺也用小柴胡汤𠻳而呕苦水胆汁溢上也用黄芩半夏生姜汤𠻳而喉中作梗心火刑金也用甘桔汤𠻳而下气小肠失约也用芍药甘草汤𠻳而喘急风邪伤肺也用麻黄汤𠻳而呕长虫胃气虚也用乌梅丸𠻳而痰涎壅盛风伤脾也用升麻汤𠻳而遗屎大肠气虚也用赤石脂禹余粮汤不止猪苓汤𠻳而腰背痛痛甚则咳涎风邪伤肾也用麻黄附子细辛汤𠻳而遗尿膀胱气虚也用茯苓甘草汤𠻳而腹满而肿不食脾虚气逆也用五味异功散丹溪先生云上半日𠻳者肾中隂火也大抵咳𠻳之症多因肺气虚腠理不宻外邪所乗若风中于卫则唿气不出热至于荣则吸气不入风热相搏血气稽留于肺若寸口脉数而虚为肺痿脉数而实为肺疽此因汗下过度重亡津液所致其麻黄汤乃𤼵汗解表之剂葶丸乃内疏通利之剂白饼子亦疏利之剂审有是症方可暂用之苟泛投施治重亡津液必致败症杜氏子五歳仲冬咳𠻳吐痰此风寒伤肺也用麻黄丸以㵼肺后用阿胶散以实肺如此者三其病愈虚师曰㵼肝而肝病不退补肺而肺病犹存无能为矣果大喘而殁李运使孙八歳咳𠻳胸满短气或谓肺经有热用竹叶汤牛黄膏各二服三日加喘师曰此肺气虚而寒邪所乗用补脾肺之药而愈葢竹叶牛黄治心药也用以治肺误矣张氏孙九歳喘𠻳闷乱饮水不止食不能下或用凉药月许无效师曰此凉药寒胃也以益胃散补脾土以泻白散㵼肺金而愈段斋郎子四歳病𠻳身热吐痰数日咯血或用甘桔汤防已丸其涎上攻吐喘不止用褊银丸一服下之复以补肺散治之或曰症属肺虚何以下师曰肺经咯血而有热故也况痰实上攻亦使𤼵搐故宜先下其痰随补脾肺而愈愚治一小儿停食服克伐之药唾痰腥气面赤气喘此复伤肺气内亡津液而变肺痈也不信已而果唾脓用桔梗汤痰脓顿止其喘益甚余谓因脾虚不能生肺而然也用五味异攻散加杏仁薏苡仁百合治之而愈后小便澁滞误服八正散二剂小便愈濇咳𠻳吐痰面赤盗汗此前药复损肾气虚火烁肺而为患耳余用五味异功散调补脾土用地黄丸滋养肾水而痊愚治一小儿感冐咳𠻳𤼵散过度喘促不食痰中有血用桔梗汤愈后因元气未复大便似痢或用五苓散黄连枳实之𩔖痰喘目札四肢抽搐变慢脾风而殁一小儿伤风咳𠻳𤼵热服解表之剂加喘促出汗余以为脾肺气虚欲用补中益气汤加五味子补之不信乃服二陈桑杏桔梗枳殻前症益甚又加𤼵搐痰涌余仍用前药更加钩藤钩而痊一小儿母有哮病因劳即𤼵儿饮其乳亦𠻳用六君子加桔梗桑杏治其母子常服数滴而愈大凡乳下婴儿有疾必调治其母为善一小儿伤食𤼵热抽搐呕吐气喘痰𠻳属脾肺气虚而有热以六君子加炒黒黄连山栀各二分一剂顿安一小儿咳𠻳因其母素食膏粱炙煿所致用东垣清胃散而愈后其母因怒咳𠻳脇痛其子亦然母服小柴胡汤其子亦愈一小儿伤风咳𠻳或行表散化痰反加痰盛肚腹膨胀面色㿠白余谓此因脾肺气虚而复伤用六君子加桔梗一剂顿愈三日后仍𠻳鼻流清涕此复伤风寒而作仍用前药加桑皮杏仁而愈一小儿咳𠻳痰涎上涌服清气化痰药反五更痰𠻳余以为脾虚食积为痰也用六君子加神曲山查桔梗而愈若因痰积而咳𠻳者但健脾消食其痰自化若用克滞之剂中气愈虚其痰愈盛一小儿喘𠻳胸腹膨胀泄㵼不食此因饮食伤脾而不能生肺也用六君子汤一剂而愈一小儿痰涎上涌则咳𠻳面色黄白服清肺之药不应服下痰之药益甚余曰面色痿黄乃脾虚不能化食而为痰也令节饮食用六君子汤而痊大抵因𠻳而生痰者当治其肺因痰而致𠻳者当理其脾薛氏医案卷五十一薛氏医案卷五十二钦定四库全书薛氏医案卷五十二明薛已订钱氏小儿直诀三五臓内外疳症主治凡小儿疳在内目肿腹胀泻痢青白体渐瘦弱疳在外鼻下赤烂频揉鼻耳或肢体生疮鼻疮用兰香散诸疮用白粉散肝疳一名筋疳白膜遮晴或㵼血而瘦用地黄丸心疳面黄颊赤身体壮用安神丸脾疳一名肥疳体黄瘦削皮肤干澁而有疮疥腹大嗜土用益黄散肾疳一名骨疳肢体瘦削遍生疮疥喜卧湿地用地黄丸肺疳一名气疳喘𠻳气促口鼻生疮用益黄散若患潮热当先补肝后㵼心若妄以硝磺诸药利之若患癖当消磨若误以巴荳硼砂下之又伤寒误下皆能成疳其初病者为热疳用黄连丸久病者为冷疳用木香丸冷热相兼者用如圣丸津液短少者用白术散凡此因大病脾胃亏损内亡津液所致当固脾胃为主而早为施治则不变败症也薛按疳症或哺食早或嗜食甘肥或服峻厉之药重亡津液虚火炽盛或因禀赋或乳母厚味七情致之当各调治其内若口舌蚀烂身体壮热顋唇赤色或作肿痛腹膈烦闷或掌热咽干作渇饮水便赤盗汗啮齿虚惊此心经内外疳也用安神丸之𩔖主之若鼻外生疮眼目赤烂肢体似癣两耳前后项侧缺盆两腋结核或小腹内股玉茎隂囊睪丸肿溃小便不调或出白津或咬指甲摇头侧目白膜遮睛羞明畏日肚大青筋口干下血此肝经内外疳也用地黄芦荟二丸主之若头不生髪或生疮痂或髪成穗或人中口吻赤烂腹痛吐逆乳食不化口干嗜土泻下酸臭小便白浊或合目昏睡恶闻木音此脾经内外疳也用肥儿丸主之若鼻外生疮咽喉不利颈肿齿痛咳𠻳寒热皮肤皱错欠伸少气鼻痒出涕衂血目黄小便频数此肝经内外疳也用地黄清肺饮主之或内热吐痰手足逆冷寒热徃来滑泻肚痛口臭作渇齿龈溃烂爪黒面黧身耳生疮或耳出水或食自发此肾经内外疳也用地黄丸主之凡疳热上攻或痘毒上升为患甚速名为走马疳急敷雄黄散服蟾蜍丸轻则牙龈腐烂唇吻肿痛可治重则牙龈蚀落腮颊透烂不治愚治陈职方孙面颊患疮将蚀两目或用清热之药久而不愈余用大芜荑汤二剂清其肝火而愈陈司㕔子遍身生疮面色痿黄腹胀内热大便不调饮食少思倦怠口干用大芦荟丸治其肝脾不月而愈俞廷评子目札面青食少体倦大便滑泄此木乗脾土用芍药参苓饮而痊陈工部孙腹内一块小便不调或以血痞久服行气破血等药𤼵热口干体瘦懒食㡬成瘵症余谓面黄兼青乃肝脾疳症用补中益气汤煎送大芦荟丸四服又用前汤加车前子煎送六味丸四服又用清肝生血之药而愈一女子十二歳目生白翳面黄浮肿口干便澁滞肝脾之症用四味肥儿丸而愈一小儿九歳目札畏明年深不愈或以为实火服㵼青丸之𩔖益甚求治于余仍欲㵼肝余谓肝经虚火用地黄丸补之而愈夫肝气为阳为火肝血为隂为水肝经之症若非肝火血燥而生风必因肝血虚而火动其初患而病气形气俱实者宜少与泻青丸泻之其久患而病气形气俱虚者当与地黄丸补其肾肝葢此症原因肝经血少而生风耳不可辄用泻青峻剂经云凡病虚则补其母实则泻其子前症果肝经实热宜用柴胡黄连之𩔖以治心火者审焉一小儿鼻外生疮不时揉擦延及两耳又一小儿视物不明鼻内或痒或生疮用四味肥儿丸渐愈一小儿耳内出水耳外生疮脓水淋漓经歳不愈余用九味芦荟丸以治肝用地黄丸以生肾水乃瘥一小儿遍身如疮或痒或痛肌体消瘦日夜𤼵热口干作渇大便不调年余不愈用芦荟丸以治肝兼五味异功散以补脾而愈一小儿数歳脑后并结二核肉色如故而不臖肿正属膀胱经观其形状审其粪色兼属肝脾肾三经用九味芦荟丸以清肝脾佐用地黄丸以补肾水形体渐健不两月而消一小儿腹内结块小便不调余以为肝经内疳症用芦荟丸为主佐以龙胆泻肝汤而消一小儿自脱胎即两目赤肿或作痒或作翳此胎禀肝火耳用六味芦荟二丸而愈一小儿患瘰小便频数两目连札或作呕少食泄泻后重此肝经热盛而脾土受邪也用补中益气汤六味地黄丸而痊一小儿面色痿黄眼胞㣲肿作渇腹胀饮食少思腹中一块或移动小便澄白大便不实此脾疳之患用四君子加山栀芜荑兼四味肥儿丸而愈一小儿嗜食泥土困睡泄㵼遍身如疥此脾经内外疳也用六君子汤及四味肥儿丸而痊一小儿面黄颊赤𤼵热作渇睡中惊悸此心经内疳症用四君加炒黑黄连芎归为主佐以秘㫖安神丸而痊一小儿所患同前兼掌心𤼵热遍身如疥此心经内外疳症用肥儿丸为主佐以祕旨安神丸而愈一小儿咳𠻳寒热咽喉不利鼻上有疮久不生痂此肺经疳症用地黄清肺饮四味肥儿丸而愈一小儿下疳溃烂爪黑面黧遍身生疥此肾经内外疳症用地黄丸为主佐以四味肥儿丸而瘥史少叅㓜子二歳项后结核不时仰首或以为热疮内溃用针决之服消毒之药后曲腰啼哭余谓此无辜外弔症也曲腰而啼内弔症也果殁腹痛肿胀诸症小儿腹痛体瘦面色㿠白目无晴光口中气冷不思饮食或呕利撮口此脾土虚而寒水所侮也用益黄散调中丸主之若口中气温而色黄白目无睛光或多睡恶食或大便酸臭此积痛也用消积丸甚者白饼子下之后以白术散调补胃气若腹胀而闷乱喘满者实也用紫霜丸白饼子若不闷乱喘满者脾虚也误下之以致目胞腮面四肢浮肿肚腹愈胀以塌气丸主之因下而喘脾气益虚也脾虚不能胜肾水随肺气行于四肢如水状若侵浮于肺即大喘也薛按腹痛不食口中气冷下利撮口等症属形病虚寒也用六君子加炮姜温补之食积多睡口中气温恶食面黄白等症属病气实而元气虚也用六君子加神曲山查消导之剂若腹胀喘满脾肺虚而气不归源者用补中益气汤若因下脾肺气虚而面目四肢浮肿等症者用金匮加减肾气丸况此症有因乳母脾胃宿积饮食伤脾所致其白饼子紫霜丸必形病俱实方可用也塌气丸亦非调补之剂宜审用之愚治一小儿毎停食腹痛𤼵赤晕用清中解鬰汤而愈后患摇头咬牙痰盛𤼵搐吐酸腐待其吐尽翌日少以七味白术散次日又以参苓白术散调理脾胃遂不复患大抵吐后儿安不必更服他药恐复伤元气也一小儿伤食腹胀呕吐𤼵热面赤服消导清热之剂饮食已消热赤未退用六君子加升麻柴胡各二分升补胃气四剂而愈一小儿五歳停食腹痛𤼵热面赤或用养胃汤枳实黄连更加腹胀午后热甚按其腹不痛余以为脾虚而药伤用六君子汤数剂而痊一小儿数歳毎停食辄服峻厉之药后肚腹膨胀呕吐泄泻先用六君子汤诸症渐愈又用补中益气汤而安一小儿肚腹胀饮食即泻手足逆冷此脾气虚寒也先用人参理中丸后用六君子汤而愈一小儿伤食腹胀胸满有痰用异功散而痊后复伤食腹胀兼痛或用下剂痛虽止而胀益甚更加气喘此脾益伤而肺益虚也用六君子汤加桔梗调补而愈一小儿腹胀恶食𤼵热恶心殊𩔖外感余曰此饮食所伤脾肺虚热也用保和丸一服诸症顿退但腹仍胀用异功散而痊一小儿伤食腹胀服克伐之剂小便濇滞又服五苓散之𩔖饮食渐减小便不通四肢顿肿余朝用加减肾气丸夕用异功散而愈若肾热传于膀胱热甚逆于脾肺脾胃虚而不能制肾水流走四肢而身面皆肿若上胜则刑于肺故令喘也薛按肺主气肾主水前症因禀赋不足或因大病后或误行汗下致脾虚不能制水而溢皮肤肺虚不能摄气而气上逆宜用六味丸补中益气汤治之如小便不利用金匮加减肾气丸肾经虚火上炎肺热作喘者用六味地黄丸心火炽盛肺热作喘者用人参平肺散凡此皆属肾经隂虚热症用六味丸壮水为主若用清热分利之药则误矣一小儿禀父肾热小便赤澁服五苓散之𩔖后患停食服克伐之药四肢面目浮肿小便不利渐至气喘此误行渗利脾肺气虚不能摄水而患肿脾肾虚寒不能制水而气喘用六味丸加牛膝车前及补中益气汤而愈若口吐痰沫或吐清水面㿠白心腹痛而有时者虫痛也与癎相似但目不斜手不搐也用安虫散主之薛按虫乃湿热所生或木气而化有因臓腑虚弱有因胃冷胃热为人身之固有者其为患徃来攻痛或吐涎水肌体消瘦而无正色但当调补脾胃为主若虫食上部则上唇有白㸃虫食下部则下唇有白㸃腹中之虫朔日之后其头向上望日之后其头向下如或用药先以肉物近儿烹炙使闻香味虫头皆向上则药易于奏效丹溪先生云冬月吐虫多是胃气虚寒用钱氏白术散加丁香二粒补之可见小儿之虫皆饮食伤脾所致患疮疥内生虫虱者皆肝木所主也辛氏子五歳病虫痛或用巴豆硼砂之𩔖哭而俛仰按腹大呌面青黄而时白目仍青师曰此病大困更加㵼则不救次夜大㵼并下前药师曰今面青作泻此肝木乗脾形病相反当五日笃七日死已而果然愚治一小儿虫动心腹痛先服芜荑散下之更加作呕食少口渇饮汤右顋鼻凖白中兼黄此脾肺气虚也余用异功散二服少愈仍加炮姜一服而安一女子年十三歳面色青黄头左生疖颈项结核寒热徃来大便不利余谓此肝木侮脾元气亏损所致寒热非客邪便秘非内实不信仍服杂药后作泄㵼疖内出虱余用六君子加升麻柴胡芜荑为主佐以九味芦荟丸诸症悉退颈核顿消一小儿面色青黄心腹作痛时欲呕吐或小便淋漓或隂茎湿痒余以为肝经风热侮脾不信后遍身生疥出虫虱余用四味肥儿丸六君子汤之𩔖寻愈若腹中有癖不食但饮乳是也当渐用白饼子下之葢小儿病此良由乳食不消伏于腹中乍冷乍热饮水过多即荡涤肠胃亡失津液脾胃虚弱不能传化水谷以致四肢羸瘦肚腹渐大而成疳矣愚按此症或因小儿乳食过多致伤脾胃或乳食起居七情六淫失宜所致必先调补元气为主佐以消散之剂若除之不以渐则必有颠覆之患常治食积既去而热不退或作呕吐少食用五味异功散脇胀少食善怒㵼青用六君子汤加升麻柴胡少食体倦泻黄用补中益气汤手足冷加炮姜木香如不应佐用四神丸体瘦潮热口干大便不调用肥儿丸兼颈项结核口齿腐烂当参前疳条主之愚治一小儿腹中痞塞略服二陈枳实黄连其痞益甚余谓属脾经血虚用六君子加当归数剂胃气渐复乃朝用异功散加升麻夕用异功散加当归而愈一小儿素嗜肉食腹中作痛大便不调半载之后肚腹膨胀右脇内结一块不时转移又三月左脇内亦结一块胸腹亦胀龈溃作渇小便赤澁或澄白大便色秽不一又半载颔下结核三五枚服消块行滞等药元气益虚其块益甚余用四味肥儿丸五味异功散之类随症进退治之热渇渐止又月余腹胀渐消更佐以九味芦荟丸齿龈渐愈乃用四君子为主佐以芜荑丸之类而痊一小儿饮食不节或作泻或腹痛或腹胀腹中一块大便不调作渇发热龈烂口臭専服消导尅滞前症益甚形体益瘦余曰面色黄中隠青脾土亏损而肝木所侮也法当调补中气平肝木则脾气自旺虚火自退诸症自愈遂用冲和汤及大芜荑之类果愈一小儿患痞服克滞之药余谓形气有余病气有余者当泻不当补形气不足病气不足当补不当泻前症属形病俱虚非调补中气不愈不信仍行克伐元气亏损虚火上炎齿龈蚀烂颔下结核余用大芜荑汤及异功散之类寻愈五臓杂症主治自汗者厚衣卧而额汗出也盗汗者肌肉虚而睡中汗出也用止汗散遍身汗用香𤓰丸胃虚汗者上至项下至脐也用益黄散六阳虚汗者上至头下至项难治薛按前症因小儿元气未充腠理不宻或因饮食停滞鬰热或厚衣温煖臓腑生热而津液妄泄也其自汗属心经血热用导赤散血虚用圑参汤其盗汗属肾经虚热用五味异功散气血虚弱用人参养荣汤若寒水侮土用益黄散设泛行施治误损脾胃多成疳瘵其六阳虚汗乃禀赋不足若用参附茋附二汤亦有生者大凡汗多亡阳必至角弓反张颈项劲强若用十全大补之剂多有生者张氏三子大者汗出遍身与香𤓰丸次者上至项下至胸与益脾散小者但额有汗与石膏汤各五日而愈若概用麦煎散治之误矣愚治一小儿其面色或白或青或恶寒或发热鼻间㣲黄兼白盗汗自汗胸膈不利饮食少思常怀畏惧余以为脾肺气虚不信又用朱砂安神之类前症益甚更徃来寒热泄泻不食余用六君子汤加黄茋当归为主佐以八珍汤之类而痊一小儿五歳腹痛泄㵼盗汗鼻间左顋皆白此属脾肺气虚而食积所致用六君子加山查神曲四剂腹痛顿止去二味又四剂而大便调用四君归茋二剂而盗汗止一小儿十二歳形气瘦弱右顋白两颏赤鼻间隠青盗汗久不愈此禀足三隂虚而然也朝用补中益气汤夕用六味丸而愈一小儿三歳盗汗少食闻药即呕此胃伤也用浮麦炒为末毎服少许以乳调服旬余呕止乳进佐以六君子汤而愈一小儿停食腹痛夜间盗汗此脾虚食积所致用六君子汤数剂腹痛渐愈盗汗亦止后复停食服消积丸作泻不止自汗盗汗饮食甚少睡而露睛四肢发搐此脾土虚而肝木所胜用六君子少加柴胡治之饮食渐进诸症渐愈但盗汗不止属肾虚也佐以地黄丸愈一小儿发热呵欠顿闷咬牙盗汗属肝胆火症用小柴胡汤加山栀二剂又前用地黄丸料煎服而愈夜啼者小儿筋骨血脉未成而多哭脾臓冷而痛也当与温中药或花火膏主之若虚怯为冷所乗则唇青薛按前症多因小儿禀赋不足或乳母饮食七情亏损所致若面色白白睛多者属肾气不足至夜则隂盛而腹痛也用六味丸若脸青唇白或小便黄短属脾气不足至夜则隂盛而腹痛也用钓藤钩散若脸红舌白或小便赤濇小肠热也用导赤散加辰砂如不应属肾火用地黄丸唇色青白口中气冷或肢体冷或泄㵼曲腰或泄㵼不乳此脾肾虚弱用六神散兼呕吐用六君子汤大便不化乳少腹胀用五味异功散加漏芦令母服之儿病自愈儿亦服四五滴尤妙儿大数滴愚治一小儿停食腹痛夜啼用大安丸而愈后乳食虽入其腹仍痛用六君子加山查神曲痛少止乃去二味又四剂痛全止一週歳儿痰𠻳啼哭或用抱龙丸未止余视其右顋白左顋青此肺肝二经相胜先用㵼白散以祛肺邪次用柴胡栀子散以平肝火又用地黄丸以滋肾水而痊一小儿三歳夜啼面色白黑睛少小便清此肾脾气虚朝用补中益气汤加山药五味子夕用地黄丸顿愈惊啼者邪气乗心也当以安神主之愚按哭而不啼多泪是惊悸也啼而无泪是痛也若因心血不足用秘㫖安神丸心火炽盛用导赤散水火相搏用柴胡栀子散肝血不足用六味丸所云十啼者葢亦大同小异耳愚治一小儿白睛多面色赤时作啼此禀肾不足用地黄丸半载后忤其意虽哭面色不赤丹溪先生云小儿忽大呌必死即此义也若浴后拭脐不干风入作疮令儿撮口甚者是脾虚也若频撮口是气不和也益黄散主之愚按前症果因浴后拭挹不干用枯矾为末搽之即愈若兼乳母肝脾有热助儿为患当用加味逍遥散以治其母若风入作疮邪传于脾撮口者其害匪轻七日内患者其厄尤速弄热舌者脾臓㣲热令舌络牵𦂳时时舒热当少用泻黄散或饮水者脾胃虚而津液少也兼面黄肌瘦五心烦热者疳瘦也用胡黄连丸大病未巳而弄舌者凶愚按小儿舌㣲露而即収名弄舌属心脾亏损用温脾散补之舌舒长而収缓名吐舌乃心脾积热少用泻黄散主之兼口舌生疮作渇饮冷属胃经实热用泻黄散作渇畏冷属胃经虚热用四君子汤食少作渇或大便不实脾胃虚弱也用七味白术散口角流涎或顋颊患肿胃虚风热也先用人参安胃散后用七味白术散若午后甚者脾血虚也四物汤多加参术茯苓未应用补中益气汤及审相胜其疳瘦症当参诸疳门解颅者生下顋门不合也长必多愁少笑目白睛多面色㿠白肢体消瘦皆肾虚也愚按肾主髓脑为髓之海前症因父母精血不足不能荣养宜用地黄丸补之有至七八歳或十四五歳气血既盛而自合若纵恣食色慾戕贼真隂亦不能尽其夀矣此症若在乳下当兼补其母更以软帛𦂳束儿首使其易合亦有顋陷顋填俱属禀不足或五疳久病元气亏损者仍叅后小便不通类主之愚治一小儿颅解足软膝大不能行履用六味丸加鹿茸治之三月而能歩履一小儿年十四歳而近女色发热吐痰至有室两目羞明头觉胀大仍不断慾头渐大顋门忽开用地黄丸益气汤之类断色慾年余而愈一小儿十三歳患前症内热晡热形体倦怠食少作渇余以为所禀怯弱用六味丸加鹿茸补之不越月而痊一小儿十四歳解颅自觉头大视物皆大畏日羞明先兄以为肾禀怯弱用六味丸加五味鹿茸及补中益气加山药山茱萸半载渐愈二载而顋合后毕姻觉顋门开解足心如炙喜其断色慾戒厚味日服前药二剂三载而愈胎肥者生下丰厚白睛粉红大便干难时出涎水胎热者生下有血色时呌哭身热淡黄目睛多赤大便色黄急欲食乳并用浴体法主之胎怯者生下面白肌肉瘦弱大便白水身无血色哽气多哕亦用浴体法薛按浴体之法乃开发腠理疏泄阳气者也其胎气果热在暑月庶㡬可用其或胎怯而用前法恐复伤真气也然此症属有余者胎肥胎热也因母食膏粱厚味或怒火郁热胎怯弱者因父精不足或母气虚弱用八珍汤父精不足用地黄丸俱加漏芦令母服之子亦服之急欲乳不能食者此风邪由脐而藴热心脾致舌厚唇燥不能吮乳也薛按前症果因外邪而唇口撮𦂳者名为脐风多不能救若心脾有热舌尖痛不能吮乳舌本痛不能送乳者以栁华散敷之若舌下肿如小舌者或舌络牵痛或齿龈患白星俱用线针刺出毒血亦敷前散若唇肿痛或裂纹作痛以当归膏调前散敷之若暴病发热作渇饮冷大便秘结用泻黄散疏导其热若病后发热口渇饮汤大便不实用异功散调补胃气若服攻伐之剂兼呕吐或腹痛脾胃复伤也用四君子汤或口角流涎或痰气壅盛脾不能摄也用六君子汤若儿自食甘肥或母食酒面致儿口舌生疮用清胃散以清热若作呕少食泄泻用白术散以补脾若手足并冷或腹痛恶寒用六君炮姜以温中若因乳母饮食劳役失宜发热致儿用补中益气汤因乳母肝脾二经血虚内热传儿用加味逍遥散八珍汤因乳母肝脾郁怒血伤内热致儿为患用加味逍遥散加味归脾汤俱加漏芦子亦服数滴仍参前弄舌类龟胸龟背者由儿生下风客于脐入于骨髓致成龟背若肺热胀满攻于胸膈即成龟胸并用龟尿㸃其骨节自愈薛按小儿元气未充腠理不宻风邪乗之或痰饮藴热于肺风热交攻而致或坐早风入骨髓治当调补脾肺为主若因乳母厚味辛辣而致者当兼治其母若因禀父肝肾虚热者用六味地黄丸若禀肾气不足者用八味地黄丸若患吐泻或大便后虽有声而不能言又能嚥物者非失音此肾怯不能上接于阳也当以地黄丸主之凡口噤不止则失音语迟薛按前症多因禀肾不足葢肾脉繋于舌本非地黄丸不能治故患此症者若仰首呵欠则𠻳如未应须兼以补中益气汤滋其化源若隂火上炎肺金受伤而失音者亦治以前法保婴集云小儿五六歳肾气不足而不能言者用菖蒲丸口噤不能言者用地黄丸愚治一小儿言迟患泄泻声音不亮杂用清热等剂声音如痖饮食少思去后多在侵晨朝用地黄丸加五味子夕用补中益气汤其泄顿止却専服前丸不两月其言渐亮而愈一小儿白睛多而黒睛少吐㵼后喉瘖口渇大便不实朝夕悉服地黄丸而痊后患泻其喉复瘖仍服前丸遂愈若大病后身目皆黄者黄病也身痛背强大小便澁一身尽黄小便黄赤此黄疸也泻者难治若百日或半年不因病而身黄者胃热胎疸也若淡黄兼白者胃怯也薛按大病后身目皆黄或肢体黄胖者脾气亏损而真臓为病宜用六君子汤参苓白术散调补元气病后发渇者脾气虚而津液少也用七味白术散若脾经湿热壅滞二便秘腠理不得疏泄而为患者名为黄疸用茵陈汤初生身黄壮热不乳便秘此为胎热用地黄汤若二便赤濇腹胀面赤饮水用茵陈汤调五苓散若清便自调四肢并冷用益黄散淡黄白用调中丸愚治一小儿旬日内先两目发黄渐及遍身用泻黄散服之瘥一小儿因母食郁饱胀嚥酸而患遍身皆黄余以越鞠丸治其母以泄黄散治其子并愈长大不行行则脚软齿久不生生则不固髪久不生生则不黑皆胎弱也愚按前症即五迟之症也葢肾主骨齿者骨之余髪者肾之荣也良由父母精血不足肾气虚弱不能荣养而然耳有肝肾虚长而不能行者有肝气虚而手足拳挛者有肝肾虚而脚不能馆展者并用地黄丸滋补之有心气虚而不能言语用团参汤补中益气汤培养之若久病或五疳所致者但调补脾胃为主全婴方云头项手足身软谓之五软症皆禀肾气怯弱也愚治一小儿体瘦腿细不能行歩齿不坚固髪稀短少属足三隂虚用六味地黄丸补中益气年余诸症悉愈形体充实一小儿三歳言歩未能牙髪稀少体瘦骨立发热作渇目黒睛少服肥儿丸不应此肾虚疳症也前丸乃脾胃经之药久服则肾益虚而疳益甚不信果牙髪渐落用六味丸加鹿茸五味子半载而愈一小儿七歳左腿细短寸许不良于行目睛白多或出盗汗髪黄成穂用地黄丸加鹿茸五味子为主佐以补中益气汤半载行履如故一小儿脱肛半载恪服升补元气之药而愈薛氏医案卷五十二薛氏医案卷五十三钦定四库全书薛氏医案卷五十三明薛已订钱氏小儿直诀四泻青丸治肝经实热急惊搐搦羌活大黄川芎龙胆草山栀仁当归防风右为末炼蜜丸芡大毎服半丸煎竹叶汤入砂糖化下薛按前方足厥隂肝经解散肌邪疏通内臓之苦寒药也若大便秘结烦渇饮冷饮食如常属形病俱实宜用此泻之若大便调和烦渇饮冷属病气实而形气虚宜用抑青丸平之若大便不实作渇饮汤饮食少思肢体倦怠属形病俱虚宜用地黄丸补之若肝经血虚生风先用四物汤加钩藤钩以生肝血继用四君子汤以补脾土若因肝经血燥生痰用地黄丸生肾水益肝血若土不能培木用四君子汤加当归以补中用地黄丸以滋肾若因肺金尅肝木用六君子汤加芍药木香实脾土以平肺金若因心虚夺母之气或肾水虚不能生肝木者并用地黄丸主之若屡服峻剂而脾胃虚寒者必用六君子汤加丁香木香补脾胃以培阳气若因乳母恚怒肝火妄动致儿为患者母服加味小柴胡汤若因乳母肝脾血虚发热致儿为患者母服加味逍遥散子亦服数滴抑青丸即前方去山栀大黄抑肝散治肝经虚热发搐或发热咬牙或惊悸寒热或木乗土而呕吐痰涎腹膨少食睡卧不安者软柴胡川芎当归白术茯苓甘草钩藤钩右水煎子母同服泻心汤治心经实热黄连右为末每服五分临卧温水化下薛按前症若呌哭发热作渇饮水抽搐有力仰面而睡者属心经实热宜用泻心汤或导赤散若发热饮汤抽搐之力惊窜咬牙合面而睡者属心经虚热用补心散若喘𠻳面赤壮热饮水肺乗心也用泻白散若头揺目札身热抽搐肝乗心也用柴胡清肝散若合目昏睡泄泻身热脾乗心也用泻黄散若窜视惊悸咬牙足热肾乗心也用安神丸若因乳母致症亦用前药以治其母导赤散治小肠实热小便秘赤生地黄木通甘草右为末毎服一钱入淡竹叶水煎薛按泻心汤导赤散泻心小肠实火之剂葢心为脾母脾为心子然心既病则脾土益虚矣用者审之生犀散治心经虚热地骨皮赤芍药柴胡干葛甘草犀角右为末毎服一二钱水煎薛按前方云治心经虚热然其所用多属㵼心泻肝脾之剂葢虚热二字恐传冩之误假如心经自病而血虚热者用秘旨安神丸脾虚夺心之气而热者用秘㫖补脾汤肝木不能生心火而虚热者用地黄丸秘旨安神丸治心血虚而睡中惊悸或受惊吓而作人参半夏酸枣仁茯神当归橘红赤芍五味子甘草右为末姜汁煳丸芡大毎服一丸生姜汤下泻黄散治脾胃实热山栀仁石膏藿香叶甘草防风右用蜜酒㣲炒为末毎服一二钱水煎薛按前症若作渇饮冷卧不露睛手足热甚或遍身发黄属胃经实热宜用泻黄散若作渇饮汤卧而露睛手足并冷属胃经虚热宜用异功散若面青搐搦乳食少思肝乗脾也用秘旨补脾汤若面赤惊悸身热昏睡心乗脾也用秘旨安神丸若面白喘𠻳肢体倦怠肺乗脾也用补中益气汤若唇黑泄泻手足指冷肾乗脾也用益黄散病后津液不足口干作渇宜用七味白术散若乳母膏粱厚味七情郁火所致当审其因而治其母五味异功散治脾胃虚弱吐泻不食人参茯苓白术甘草陈皮右为末毎服三钱姜枣水煎薛按前方补脾胃之圣药也况人之一身以脾胃为主若小儿乳食失节寒凉失宜或乳母六淫七情失调儿饮其乳诸病顿起当専以此药治之其应如响益黄散治脾土虚寒呕吐泄泻丁香陈皮青皮诃子肉甘草右为末毎服一二钱水煎薛按前症若因脾土虚弱而吐泻者用五味异功散若因肝木侮脾土而吐泻者用六君子加柴胡如不应或手足指冷属脾胃虚寒也更加木香炮姜若因乳母脾土虚而肝木侮亦治以前药若乳母郁怒致儿患前症母服加味归脾汤人参安胃散治因服峻厉脾胃亏损或成慢惊泄泻呕吐或肠胃有热以致前症人参黄茋生甘草炙甘草白芍药白茯苓黄连右为末毎服二三钱水煎七味白术散治吐泻或病后津液不足口干作渇人参白术木香白茯苓甘草藿香叶干葛右为末毎服二三钱水煎薛按胃伤则呕脾伤则泻故用前药调补胃气以化生津液如无他症只因胃气虚而津液不足者用四君子汤尤效秘旨补脾汤治久病面黄肌瘦咬牙目札头髪稀少误药所致人参白术白芍药白茯苓陈皮川芎甘草黄茋当归右毎服二三钱姜水煎泻白散治肺经实热咳𠻳痰喘甘草地骨皮桑根白皮右为末毎服一二钱入粳米百粒水煎薛按活人方云喘者肺气有余也气盛当认作气衰有余当认作不足肺气盛者乃肺中之火盛也有余者肺中之邪有余也故用前药以泻之若土虚不能生肺用补中益气汤火来克金用人参平肺散肾水夺母之气或隂火上炎用地黄丸若肺虚肝木乗侮先用阿胶散后用泻青丸若因乳母肺经受症致儿为患母服前散若因乳母感冐风寒肺经郁热致儿为患用十味参苏饮若因乳母膏粱醇酒积热致儿为患用加味清胃散阿胶散治肺虚咳𠻳口干作渇马兠铃甘草糯米杏仁明阿胶䑕粘子右为末毎服二钱水煎薛按前症若因脾胃弱而肺气虚者宜用补中益气汤若肺金自虚者宜用四君子汤地黄丸治肾虚解颅或行迟语迟等症泽泻牡丹皮白茯苓熟地黄山茱萸干山药右地黄杵膏余为末加炼蜜丸桐子大毎服二三十丸空心白汤下薛按前丸治肾经虚热作渇小便淋秘痰气上壅或肝经血虚燥热风客淫气而患瘰结核或四肢发搐眼目瞤动或肺经虚火咳𠻳吐血头目眩晕或咽喉燥痛口舌疮裂或心经血虚有火自汗盗汗便血诸血或脾虚湿热下刑于肾腰膝不利或疥癣疮毒等症并用前药为主而佐以各臓之药大抵此药为天一生水之剂若禀赋不足肢体瘦弱解颅失音或畏明下窜五迟五软肾疳肝疳或早近女色精气亏耗五臓齐损凡诸虚不足之症皆用此以滋化源其功不能尽述四君子汤治脾气虚弱饮食不化肠鸣泄泻或呕秽吐逆人参白茯苓白术甘草右水煎服四物汤治肝经血虚发热日晡益甚或烦躁不寐白芍药川芎当归熟地黄右作二剂水煎服八珍汤治气血俱虚或因失血过多或因克伐元气以致内热发热肢体瘦瘁即四物四君子二汤合服十全大补汤治气血虚热或因病后恶寒发热或自汗盗汗食少体倦或发热作渇头痛眩运等症即八珍汤加黄茋肉桂六君子汤治脾胃虚弱体瘦面黄或久患疟痢不思乳食或呕吐泄㵼饮食不化或时患饮食停滞或母有前症致儿为患人参白术茯苓陈皮半夏甘草右毎服二三钱姜枣水煎补中益气汤治中气不足困睡发热或元气虚弱感冐风寒诸症或乳母劳役发热致儿为患黄茋人参白术甘草当归陈皮升麻柴胡右姜枣水煎香砂助胃膏治胃寒吐泻乳食不化人参白术白茯苓甘草丁香砂仁干山药白荳蔲肉荳蔲右为末炼蜜丸芡大毎服二三丸米饮磨化人参养胃汤治外感风寒内伤生冷寒热如疟或呕逆恶心人参厚朴苍术半夏藿香草果仁茯苓甘草橘红右毎服二三钱姜三片乌梅一箇水煎大芜荑汤治小儿脾疳少食发热作渇大便不调髪黄脱落面黑便清鼻下生疮能乳嗜土等症芜荑山栀黄栢甘草黄连防风麻黄羌活柴胡白术茯苓当归右作二剂水煎肥儿丸治食积五疳颈项结核髪稀成穗发热作渇等症黄连神曲木香槟榔豆蔲史君子麦芽右为末面煳丸麻子大毎服四五十丸米饮下良久用五味异功散一服以助胃气九味芦荟丸治小儿肝脾疳积体瘦热渇大便不调或瘰疬结核耳内生疮等症芦荟胡黄连黄连木香芜荑青皮白雷丸鹤虱草麝香右为末蒸饼煳丸麻子大毎服一二钱空心白汤下黄连丸治疳痨𤓰蒌根乌梅肉杏仁石莲黄连右为末牛胆汁浸煳丸麻子大毎服一二十丸煎乌梅姜蜜汤下木香丸治冷疳木香青黛槟榔肉豆蔲麝香续随子虾蟆右为末蜜丸菉豆大毎服三五丸煎薄荷汤下愚按前方消疳清热逐水破气之剂然云冷疳者乃阳气虚而脾胃冷也其槟榔续随子恐导损真隂尅伐阳气治当审之胡黄连丸治热疳胡黄连黄连朱砂右为末填入猪胆内以线扎悬挂铫中淡浆水煮数沸取出硏入芦荟麝香各二钱饭和丸麻子大毎服一二十丸米饮下愚按前症当以本方为主佐以四君子加芜荑脾胃虚甚者以四君子加芜荑为主以前丸为佐如圣丸治冷热疳泻胡黄连川黄连白芜荑麝香干虾蟆右为末以虾蟆膏杵丸麻子大毎服一二十丸煎人参汤下薛按疳之为患乃肝脾虚热津液干涸之症前方乃専于治疳清热之剂若脾胃虚弱者当佐以六君子汤调补胃使邪气退庶可収全功也兰香散治鼻疳赤烂铜青轻粉兰香叶右为末干贴白粉散治诸疳疮海螵蛸白芨轻粉右为末先用浆水洗拭干贴薛按前二方治表之药如未愈用四味肥儿丸以治其内四味肥儿丸治食积脾疳目生云翳口舌生疮牙根腐烂发热瘦怯遍身生疮又治小便澄白腹大青筋一切疳症黄连芜荑神曲麦芽右为末水煳丸桐子大毎服一二十丸空心白滚汤下蟾蜍丸治无辜疳症一服虚热退二服烦渇止三服泻痢愈蟾蜍右取粪蛆一杓置桶中以尿浸之却将蟾蜍跌死投与蛆食一昼夜用布袋盛蛆置急流中一宿取出瓦上焙干为末入麝香一字粳米饮丸麻子大毎服二三十丸米饮下其效如神芜荑散治虫动口内流涎白芜荑干漆右为末毎服五六分米饮下安虫散治虫动心痛胡粉槟榔川练子鹤膝枯白矾右为末毎服五六分痛时米饮调下薛按虫动之因多属胃气虚弱或闻饮食气味而动前二方乃化虫之剂若因脾胃虚弱者须当调补中气史君子丸治臓腑虚滑及疳瘦下痢腹脇胀满不思乳食史君子甘草厚朴青黛陈皮诃子肉右为末炼蜜丸芡大毎服三五丸米饮化下白玉散治丹瘤白土寒水石右为末用米醋或新水调涂薛按前方性味寒凉六腑受患毒发于表二便调和乳食如常固为可用若胃气虚弱者反凝滞瘀血益増其患重者须吮毒血各聚于一处砭出以泄之遍身者当随其患处各吮聚砭之更服仙方活命饮大便不通者更加大黄如不应用大连翘饮治法虽多无如砭法为良百日内患者难治神功散治疮疡肿臖作痛未成者敷之即散已溃者敷之即愈丹瘤用之尤妙但砭缝作痛黄栢蒲黄青黛人中白右为末敷之仙方活命饮治一切疮毒未成内消已成即溃能消毒排脓止痛之圣药也若脓出而肿痛不止者元气虚也当补之穿山甲白芷防风没药甘草赤芍药当归尾乳香天花粉贝母金银花陈皮皂角刺右毎服二三钱酒水各半煎塌气丸治肚腹虚胀胡椒蝎尾右为末面煳丸粟米大毎服一二十丸陈米饮下薛按前症属脾肺虚水气泛而喘急浮肿必兼温补脾土以生肺金而气自运行矣但前药性属辛热虽能袪散寒邪而恐真气反伤不可过剂消积丸治食积大便酸臭发热丁香缩砂乌梅肉巴豆右为末面煳丸黍米大毎服五七丸温水下薛按前症若食积既去而热不退或作呕少食宜用五味异功散以补胃气或用四君子加藿香半夏以安中气若兼泄泻用六君子汤如不应加升麻柴胡以升补脾气若久泻不已宜用补中益气汤以升补阳气若虚寒加炮姜木香如不应兼以安神丸以补脾肾若体瘦潮热口渇大便不调宜用肥儿丸以消疳积保和丸治食积山查神面半夏茯苓陈皮连翘萝卜子右为末粥煳丸桐子大毎服一二十丸白汤下清中解郁汤治脾气虚弱饮食停滞郁热生痰或身发赤晕白术茯苓陈皮山栀山查神曲麦芽川芎桔梗甘草右毎服二三钱水煎四神丸治脾肾禀虚泄泻不食或不时去后不实或乳母患此致儿为患肉豆蔲补骨脂五味子呉茱萸右为末用水二碗生姜八两红枣一百枚煮熟取枣肉和末丸麻子大毎服二三十丸空心食前白汤下子母并服香连丸治赤白痢疾并水泻暑泻黄连呉茱萸右先将二味用热水拌和入磁器内置热汤中顿一日同炒至黄连紫黄色去茱用连为末毎末四两入木香末一两淡醋米饮为丸如麻子大毎服四五十丸白滚汤下五苓散治霍乱吐泻躁渇饮水小便不利泽㵼猪苓官桂赤茯苓白术右为末毎服一二钱白汤调下薛按前症若津液偏渗于大肠大便泻而小便少者宜用此药分利若隂阳已分而小便短少者此脾肺气虚而不能生水也宜用补中益气汤加麦门五味虚火上炎而小便赤少者此肺气受伤而不能生水也用地黄丸加麦门五味大黄丸治风热便秘饮水川芎甘草大黄黑牵牛右为末煳丸麻子大毎服数丸温蜜水下薛按前方乃内疏之峻剂审其因果属臓内实热方可用白虎汤治伤暑烦躁身热痰盛头痛口燥大渇知母石膏白粳米甘草右为末毎服一二钱水煎羌活散治风邪所伤头目昏眩痰涎壅滞肢节烦疼羌活前胡麻黄白茯苓川芎黄芩甘草蔓荆子枳殻细辛石膏菊花防风右为末毎服一二钱水煎地骨皮散治壮热作渇地骨皮茯苓甘草柴胡半夏人参知母右为末毎服一二钱水煎大羌活汤羌活独活防已防风黄芩黄连苍术白术甘草川芎细辛知母生地黄右为末毎服一二钱水煎热服人参羌活散治伤寒时气头疼发热人参羌活独活柴胡前胡桔梗茯苓枳殻川芎天麻地骨皮甘草右入薄荷三叶水煎薛按前方乃解肌发表化痰利气之剂然元气虚者宜用清肺散秘旨清肺散治感冒发热鼻流清涕或咳𠻳吐痰轻者勿药自愈重者用此轻和之剂橘红半夏桔梗川芎白茯苓甘草防风薄荷白术桑白皮枯黄芩右毎服二三钱姜水煎薛按前症若风邪退而痰热不止但健中气则痰自化而病自愈若専用化痰利气则中气愈虚痰热愈甚矣败毒散治伤风时气寒热咳𠻳人参茯苓甘草前胡川芎羗活独活桔梗柴胡枳殻右为末毎服一二钱生姜薄荷水煎薛按秘旨云小儿虽有感冐伤风鼻塞流涕发热咳𠻳以降痰为主畧加㣲解凡散利败毒非㓜稚所宜或冐轻者不必用药候一二日自愈窃谓前症若手足冷或腹胀脾虚也用六君子汤加柴胡升麻若腹胀或气喘肺虚也用四君子汤加柴胡升麻葢肺虚则凑理不宻外邪易感发表之后其邪既去即补脾肺以实其表庶无变症矣百部丸治肺寒壅𠻳㣲喘百部麻黄杏仁右为末用蜜丸皂子大毎服一二丸姜汤化下麻黄汤治伤风发热无汗咳𠻳喘急麻黄肉桂甘草杏仁毎服一钱水煎服以汗出为度自汗者不宜服薛按前方乃发表出汗之剂审其寒邪在表宜用若邪既去宜补脾肺以实其表庶风邪不能再入徃徃表散之后热𠻳不退复行发表多变坏症地黄清肺饮治肺疳咳𠻳痰唾稠粘阿胶马兠铃甘草䑕粘子杏仁糯米右毎服一钱水煎葶苈丸治伤风咳𠻳面赤身热痰盛喘促黑牵牛杏仁汉防已甜葶苈右为末入杏膏蒸枣肉捣丸麻子大毎服十丸姜汤下薛按前方行气导湿之峻剂若脾肺虚热而致诸症者当调补中气为主若果系前症宜用惺惺散参苏饮清肺丸茯苓半夏汤选用之惺惺散治伤寒时气风热痰壅咳𠻳桔梗细辛人参甘草白茯苓白术瓜蒌根右为末毎服二钱入薄荷五叶水煎参苏饮治感冐风寒或腹胀少食泄㵼呕吐或手足并冷喘促痰涎人参紫苏陈皮半夏茯苓枳殻桔梗前胡干葛甘草木香右为末毎服一二钱水煎茯苓半夏汤治胃气虚弱痰涎恶心或饮食不化呕吐发搐或睡卧不宁口流痰涎或乳母脾胃虚弱饮食不节以致儿患前症亦宜用此药主之白术茯苓半夏神曲大麦陈皮天麻右毎服一二钱水煎甘桔散治咳吐热涎咽喉不利甘草桔梗右为末毎服二钱入炮阿胶半斤水煎服薛按前症若风热藴于肺而咳脓血用桔梗汤若心火克于肺而吐痰涎用人参平肺散桔梗汤治咳𠻳吐脓痰中有血已成肺痈症桔梗贝母当归瓜蒌仁枳殻薏苡仁桑白皮百合五味子甜葶苈地骨皮知母甘草节防己黄茋杏仁右毎服一二钱水煎人参平肺散治心火尅肺咳𠻳喘呕痰涎壅盛胸膈痞满人参橘红甘草地骨皮茯苓知母五味子青皮天门冬桑白皮右毎服一二钱水煎小柴胡汤治伤寒温热患身热恶风头痛项强四肢烦疼寒热徃来呕哕痰实及治中暑病疟柴胡半夏黄芩人参甘草右毎服一二钱姜枣水煎加味小柴胡汤治乳母肝火发热等症致儿为患即小柴胡加山栀牡丹皮水煎子母并服以下倣此加味逍遥散治乳母肝脾气血虚弱发热致儿为患当归白术茯苓芍药柴胡牡丹皮山栀甘草右水煎服柴术参苓汤治肝火血热遍身瘙痒或起赤晕或筋挛结核白术人参茯苓柴胡川芎山栀芍药甘草熟地黄当归右水煎服芍药参苓散治肝木克脾土目札面青食少体倦芍药人参茯苓白术陈皮柴胡山栀甘草右姜水煎栀子清肝散治三焦或足少阳惊风热耳内作痒生疮或出水疼痛柴胡栀子丹皮茯苓川芎芍药当归牛蒡子甘草右水煎服龙胆泻肝汤治肝经湿热或囊痈便毒小便澁滞车前子木通当归尾泽泻甘草黄芩生地黄山栀龙胆草右水煎服茵陈汤治身热鼻干汗出二便赤濇湿热发黄茵陈栀子大黄右毎服一钱水煎大连翘饮治积热大小便不利或痘后余毒肢体患疮或丹瘤逰走不止连翘麦荆芥木通赤芍药当归防风柴胡滑石蝉退甘草山栀黄芩右毎服一二钱水煎清凉散治消中能食体瘦口干自汗大便结燥小便频数羌活柴胡炙甘草知母黄茋黄芩生甘草防己生地黄防风当归红花桃仁杏仁升麻石膏黄栢龙胆草右毎服一二钱水煎入酒少许服四顺清凉饮治臓腑有热颊赤作渇四肢惊掣大便秘濇或风热结核头面生疮目赤咽痛一切有余之症赤芍药当归甘草大黄右毎服一钱水煎黄连香薷饮香薷厚朴黄连右毎服一二钱将朴连同生姜炒令紫色入香薷水酒各一钱煎冷服金匮加减肾气丸治脾肾虚腰重脚肿小便不利或肚腹肿胀四肢浮肿或喘急痰盛已成蛊者此症多因脾胃虚弱治失其宜元气复伤而变者非此药不救白茯苓附子川牛膝肉桂泽泻车前子山茱萸山药牡丹皮熟地黄右为末和地黄膏加炼蜜杵丸桐子大毎服一二十丸空心米汤下五色丸治五癎朱砂真珠水银䧺黄黑铅右为末炼蜜丸麻子大毎服三四丸煎金银薄荷汤下愚按前症有因惊因风因食之不同虽痰迷心窍然当补脾气为主断癎丹治癎差后变症不止黄茋钩藤钩细辛甘草蛇退蝉蜕牛黄右为末煑枣肉为丸麻子大毎服五七丸人参煎汤下宣风散治惊风槟榔陈皮甘草牵牛右为末毎服三五分蜜汤调下愚按肝气为阳为火肝血为隂为水故肝气热则生风风热搏则惊搐而肝血必损也然有余当认为不足若屡服利惊宣风之剂未免亏损脾胃以成慢惊矣慎之褊银丸治风涎膈热及乳食不消腹胀喘促巴豆水银麝香黑铅京墨右为末陈米粥丸菉豆大毎服二三丸煎薄荷汤下愚按前方治癫癎惊搐消积下痰之药也其用牵牛巴豆等盖以痰饮癖积结聚坚固非此不能除故洁古先生云为斩关夺旗之将形病俱实者用之诚有回生起死之功必须详审不可轻率牛黄丸治惊热消积疳雄黄牵牛天竺黄右为末面煳丸粟米大毎服五七丸薄荷水下紫霜丸治惊积代赭石杏仁巴豆右为末饭丸粟米大毎服五七丸煎皂角仁汤下利惊丸治急惊天竺黄轻粉青黛黑牵牛右为末炼蜜丸豌豆大毎歳一丸薄荷水化下白饼子治腹中有癖但饮乳𠻳而吐痰涎滑石轻粉半夏南星巴豆右为末糯米饭丸菉豆大捻作饼毎服二三饼煎䓤白汤下薛按前四方乃斩关夺门起死囘生之重剂也必审形病俱实方可施之恐至失手命在反掌经云邪之所凑其气必虚留而不去其病乃实实者病气实而形气则虚也东垣先生云形病俱实者当泻不当补形病俱虚者当补不当泻治者审焉凉惊丸治惊疳龙胆草防风青黛钩藤钩黄连龙脑牛黄麝香右为末面煳丸粟米大毎服十丸煎金银花汤下薛按前丸心肝二经清热袪风化痰散气之寒剂葢疳者津液干涸之症不宜多服恐伤胃气无以滋肾水生肝血也羌活膏治脾虚肝热热盛生风或吐泻或误药变为慢惊之症羌活川芎人参白附子赤茯苓天麻白殭蚕白花蛇干蝎雄黄辰砂附子防风麻黄肉豆蔲鸡舌香藿香叶沉香木香轻粉珍珠牛黄龙脑麝香右为末炼蜜丸豆大毎服一二丸薄荷汤化下薛按前方药味杂乱果脾气虚而成慢惊者当审用之恐发散真气重损阴血故也抱龙丸治伤风温疫身热昏睡风热痰实壅𠻳又治惊风潮搐及蛊毒中暑雄黄辰砂天竺黄牛胆南星麝香右为末甘草汤丸皂子大每服一丸白汤化下薛按前丸化痰祛邪清热之功居多属肝心实热而致者用之殊效若脾肺虚弱而见昏睡痰嗽当用实鑑天麻散以调补元气小续命汤治中风不省人事涎鸣失音肢体反张或时厥冷麻黄人参黄芩川芎芍药甘草杏仁汉防己官桂防风附子右各另为末和匀毎服一钱姜枣水煎有热减桂附寳鑑天麻散治急惊脾胃虚弱或变慢惊者半夏天麻甘草白茯苓白术右入生姜三钱磁器内水煑候干为末每服一钱五分姜枣汤调下钓藤钩饮治吐利脾胃亏损虚风慢惊钓藤钩蝉殻防风人参麻黄白殭蚕天麻蝎尾甘草川芎麝香右为末毎服一二钱水煎薛按慢惊之症属脾胃亏损所致前方乃辛温散表之药而无调补之功须审用之大青膏治伤风吐泻身温凉热天麻青黛白附子干蝎朱砂天竺黄麝香乌稍蛇右为末生蜜和膏毎服一豆粒许月中儿用半粒薄荷汤化服愚按大青膏乃表散之剂也必外邪藴结于肺而肺气之未损者乃可施之况前症属脾肺气虚而邪之所凑必以固脾胃为主否则虚虚之祸恐不能免矣温白丸治泻泄瘦弱冷疳洞利及久病而成慢惊天麻白殭蚕白附子干蝎天南星右为末面煳丸菉豆大毎服十丸米饮下愚按前症属脾气虚寒无阳之症无风可散无痰可逐当兼用六君子汤十二味异功散木香散参茋四圣散治痘疮已出至六七日不起发不成脓人参黄茋白术茯苓当归芍药川芎紫草木通防风糯米右作二剂水煎服陈氏木香散木香大腹皮人参桂心赤茯苓青皮前胡诃棃勒半夏丁香甘草右毎服二三钱姜水煎薛按前方若豆疮已出未愈之间其疮不光泽不起发不红活五七日内泄泻作渇或肚腹作胀气促作喘或身虽热而腹胀足指冷或身热作渇或惊悸腹胀或汗出不止或寒戦咬牙疮不结痂此皆脾胃虚寒津液衰少急用此药治之若误认为实热用寒凉之药及饮蜜水生冷𤓰果之类必不治十二味异功散木香官桂当归茯苓白术人参陈皮厚朴半夏丁香肉豆蔲附子右毎服二三钱姜枣水煎薛按前方若痘疮不光泽不起发不红活不结靥谓之表里俱虚宜用此药治之若闷乱烦渇吐泻不食腹痛腹胀痰喘气急谓之表里虚寒急用此药送豆蔲丸或十日至十一日当靥不靥烦渇咬牙手足并冷饮沸汤而不知热此阳虚脱陷急用此汤救之亦有复生者百祥丸治痘疮黑陷及𠻳而吐青绿水红芽大㦸右焙干为末水丸粟米大毎服十丸赤脂麻汤下薛按前方治痘疮黑陷耳骨冷咬牙吐泻者乃脾土虚败寒水反侮归肾之恶候也用百祥丸泻之急以四君子加丁香陈皮木香厚朴炮姜以温补脾土身热饮水黑陷复起十救一二葢此症因脾土虚败寒水乗侮陈文秀先生云若治寒水于既侮之后何不保脾土于未败之先此发前人之未发况前药必耤脾胃之气连及于肾而才泻之吾恐胃气先伤而莫能及然非钱公之眀见不敢投非古昔之元气不敢用治者慎焉牛李膏治痘疮黑陷牛李子右杵汁石器内熬膏毎服皂子大煎杏胶汤化下雄黄散治痘后牙龈生疳蚀疮雄黄铜緑右同研细量疮大小干糁其上化毒丹治胎毒及痘后头面生疮眼目肿痛生地黄熟地黄天门冬麦门冬𤣥参甘草甜硝青黛右为末炼蜜丸芡大毎服一丸白汤化下薛按前方生血凉血解毒寒中之剂用之得宜殊有良验括蒌汤治慢惊括蒌根白甘遂右慢火炒黄为末毎服二三分煎薄荷麝香汤下薛按徐用诚云钱氏治慢惊用括蒌汤恐传写误耳葢惊主风木甲木属阳病急易治乙木属隂病缓难治况小儿五臓之气未实神气未完而自病慢惊之症非病后及吐泻脾胃虚损而得者慎勿用此峻厉之剂温惊丸治慢惊风症朱砂天竺黄龙脑紫臙脂牛胆南星右各另为末用黄牛胆汁丸芡大毎服半丸砂糖汤化下薛按慢惊属脾胃无阳肝木所胜之寒症故用温惊丸以温之但所用之药乃辛散阳气袪逐痰涎治者审之人参理中丸治中气虚热人参白术甘草右为末姜汁煳丸菉豆大毎服二三十丸白汤下调中丸治脾胃虚寒白术人参甘草干姜右为末用蜜丸菉豆大毎服二三十丸白汤下薛按前二方本经自病之药即人参理中丸也若肾水侮土而虚寒者当加半夏茯苓陈皮或呕吐更加藿香泄泻加木香张氏温脾散治脾胃亏损腹脇虚胀乳食不进困倦无力诃子肉人参白术木香桔梗茯苓藿香陈皮黄茋甘草右毎服二三钱姜枣水煎薛按前方治脾肺虚弱之症若肺病已去前症未已但用六君子汤以调补脾胃归脾汤治乳母脾经气郁致儿为患人参白术茯神黄茋龙眼肉逺志酸枣仁木香甘草右姜枣水煎服加柴胡山栀名加味归脾汤越鞠丸治乳母六郁传儿为患或胸满吐酸齿痛疮疥等症苍术神曲香附子山查山栀抚芎麦芽右为末水调神曲煳丸桐子大毎服二三十丸白滚汤下子母并服清心丸治惊热烦躁人参茯神防风朱砂柴胡金箔右为末炼蜜丸桐子大毎服一二丸竹沥调下安神丸治邪热惊啼心肝壮面黄颊赤牙硝白茯苓干山药麦门冬寒水石甘草朱砂龙脑右为末炼蜜丸芡大毎服半丸砂糖水化下薛按前方降火化痰辛散寒凉之剂不宜过服恐反伤脾胃也若睡中惊悸不安宜用秘旨安神丸若因乳母脾气郁热致儿为患者宜用加味逍遥散若因乳母怒气肝经发热致儿为患者宜用加味小柴胡汤若因乳母饮酒胃经发热致儿为患者宜用葛花解酲汤右为末毎服二钱姜枣水煎六神散治面青啼哭口出气冷或泄㵼不乳人参山药白术甘草白茯苓扁荳右为末毎服一钱姜枣水煎当归散治夜啼不乳当归白芍药人参甘草桔梗陈皮右为末毎服一二钱水煎灌之蝉蜕钩藤散治肚疼惊啼钩藤天麻茯苓川芎白芍右毎服一钱灯心水煎羚羊角丸治行迟羚羊角生地黄酸枣仁虎胫骨白茯苓肉桂防风当归黄茋右为末炼蜜成剂毎服一皂子大白汤化下葛花解醒汤治乳母酒后乳儿遗热为患白荳蔲砂仁葛花干生姜白术泽泻神曲白茯苓陈皮人参猪苓木香青皮右为末毎服二钱白汤调服薛按前汤气味辛散不得已而用之耳葢酒病服之虽效频服则隂损元气折人长命可不慎哉花大膏治夜啼灯花右涂乳上令儿吮之薛按前症有因停乳腹痛者有因隂盛发躁者有因寒盛腹痛者有因乳母鬰闷怒气传儿者有因乳母停滞传儿者治法説见本论钩藤饮治夜啼钩藤钩茯神茯苓川芎木香当归甘草菖蒲丸治心气不足不能言语人参丹参石菖蒲赤石脂天门冬麦门冬右为末蜜丸菉豆大毎服十丸若病后肾虚不语宜服地黄丸止汗散治睡而自汗故蒲扇右为末毎服三钱温酒调下香𤓰丸治遍身汗出胡黄连川大黄柴胡鼈甲黄柏黄连芦荟青皮右为末将黄𤓰一箇去穰纳药煨熟杵和面煳丸菉荳大毎服三五丸新水下薛按自汗属阳虚盗汗属隂虚若心经血虚用团参汤肾经虚热用地黄丸血气虚用人参养荣汤之类胃气虚用六君子汤或用一味白术炒为末以浮麦炒浓煎汤调服当归六黄汤治血气不足虚火内动盗汗不止当归熟地黄黄茋黄柏黄芩黄连生地黄右毎服二钱水煎团参汤治心血虚热自汗盗汗人参当归右用猪心一片毎服三钱水煎服茋附汤治禀赋气虚阳弱自汗不止肢体倦怠或大病后阳气亏损并急服之多有生者黄茋附子右毎服一钱姜水煎参附汤治禀赋不足上气喘急自汗盗汗或病久阳气脱陷急宜服之人参附子右毎服一钱姜水煎人参养荣汤治脾肺俱虚发热恶寒肢体瘦倦食少作泻或久病虚损口干食少欬而下痢惊热自汗白芍人参陈皮黄茋桂心当归白术甘草熟地黄五味子逺志右毎服二三钱姜枣水煎玉露散治伤热吐㵼黄色石膏寒水石甘草右为末毎服五分白汤调下薛按前症若饮食如常作渇饮冷属胃经实热宜用此药若食少体倦或善噫㵼黄此脾虚色陷也宜用六君子加柴胡升麻若㵼而变青更兼腹胀或善怒此脾虚肝所乗也宜用前汤更加木香木𤓰丸治生下吐木𤓰麝香腻粉木香槟榔右为末面煳丸黍米大毎服一二丸甘草汤化下薛按前症多因姙娠胃经有热或鬰痰所致当审其母而兼治之涂顋法麝香牛黄青黛蝎尾薄荷右为末生枣肉杵膏涂帛上贴顋中以手烘热频熨之薛按前法辛凉发散开窍袪风之剂当审用之余毎以葱头三五茎细切擂烂摊纸上以两掌䕶热贴顋门良久其邪即解诸病自退乃去其葱却以段帛寸余涂煳仍贴顋门䕶之春夏常用绢帛秋冬用纻丝以䕶贴之永无伤风之患亦因有母病致儿发搐者治验见前浴体法治胎肥胎热胎怯麝香天麻白乌蛇肉青黛蝎尾朱砂右为末桃枝一握水煎浴之勿浴背薛按前法乃开发腠理疏泄阳气若小儿所禀虚怯或姙母所致各説见本论神效当归膏治跌扑汤火等疮不问已溃未溃当归黄蜡生地麻油右先将当归地黄入油煎黑去查入蜡熔化候冷搅匀即成膏矣砭法治丹毒赤色逰走不定以口吮毒聚在一处用细磁器撃碎取有锋芒者一块以筯噼开头尖夹之用线缚定两指轻撮筋稍令磁正对聚处悬寸许再用筋一根频撃筋头令毒血遇刺皆出毒入腹者不救症轻者止用口吮出毒用药敷之如患在头额不用砭法止宜用卧针倒挑患处以出毒血其赤自退制附子法取附子重一两三四钱有莲花瓣头圆底平者先备童便五六碗将附子放在灶上烟柜中良久乗热投入童便浸五七日候润透掲去皮切四块仍浸二三日用粗纸数层包之浸湿埋灰火半日取出切片检视有白星者仍用瓦上炙熟至无白星为度如急用切作大片用童便煮二三沸热瓦焙熟即可用薛氏医案卷五十三薛氏医案卷五十四钦定四库全书薛氏医案卷五十四明薛已订保婴撮要一初诞法小儿在胎禀隂阳五行之气以生脏腑百骸借胎液以滋养受气既足自然生育分娩之时口含血块啼声一出随即嚥下而毒伏于命门遇天行时气久热或饮食停滞或外感风寒惊风发热等因发为疮疹须急于未啼时用软帛裹指挖去其血用黄连豆䜴朱蜜甘草解之后虽出痘亦轻矣有嚥入即时腹胀呕吐短气不乳者用茯苓丸治之但黄连性寒若禀母气膏粱积热者宜服若滋味淡薄胎气元弱者又不宜用其朱砂固能解毒恐金石鎭坠不若只以牛黄分许蜜调与吮为佳世多用犀角解毒丸其胎气虚寒虚弱者反伤脾胃生气甚致不育又有婴儿因其难产或冐风寒而垂危者切不可便断脐带急烘绵絮包抱懐中急以胎衣置火中煨烧更用大纸捻于脐带上徃来燎之使煖气入腹须臾气复自甦尤戒洗浴恐腠理不宻元气发泄而外邪乘之也黄连法临月用黄连细切为末绵裹百沸汤拭口甘草法预以甘草细切少许临产时以绵裹沸汤泡盏内覆温收生之际以软绵裹指蘸甘草汁拭其口次用黄连法朱蜜法朱蜜法用黄连细切沸汤泡良久泸浄拭儿口中吐去恶汁更与朱砂一大豆许细研以蜜一蚬殻抹儿口服之非独鎭心定魄安神解毒更能益肝胆除烦热辟邪气也又牛黄法与朱蜜同少加牛黄能益肝胆除热定精神止惊邪辟恶气除小儿百病茯苓丸赤茯苓黄连枳殻右为末炼蜜丸桐子大每服一丸乳汁化下䕶养法巢氏云小儿初生肌肤未实宜用旧絮䕶其背不可太煖更宜数见风日则血气刚强肌肉致宻若藏于重帏宻室或厚衣过煖则筋骨软脆不任风寒多易致病衣服当随寒热加减但令背煖为佳亦勿令出汗恐表虚风邪易伤乳哺亦不宜过饱若宿滞不化用消乳丸治之陈氏所谓忍三分寒吃七分饱频揉肚少洗澡要肚煖头凉心胷凉皆至论也须令乳母预慎七情六淫厚味炙煿则乳汁清宁儿不致疾否则隂阳偏胜血气沸腾乳汁败壊必生诸症若屡用药饵则脏腑隂损多变败症可不慎欤大抵保婴之法未病则调治乳母既病则审治婴儿亦必兼治其母为善消乳丸缩砂仁陈皮京三稜蓬术神曲麦芽香附子右为末面煳丸麻子大每服二三丸白汤下噤风撮口脐风小儿初生噤风者因胎中受热毒流心脾生下复为风邪所抟致眼闭口噤啼声不出舌上如粟口吐白沫在百日内见撮口者因胎热兼风自脐入于心脾致面目黄赤气息喘急啼声不出舌强唇青聚口撮面腹胀青筋弔肠牵痛吐白沫者不救法当疏利脐风者因断脐之后为水湿风邪入于心脾致腹胀脐肿四肢柔直啼不吮乳甚者发搐先用龙胆汤天麻丸之类以去痰涎后用益脾散之类补脾胃若脐边青黑手拳口噤是为内搐不治受病之源皆因乳母七情气郁厚味积热所致若爪甲黑伸引努力脐突者用大连翘饮子之类又断脐不盈尺多患此者以旧绵烧灰掺之齿龈有泡如粟以绵裹指蘸温水擦破口即开不用药七日内患者百无一生古人治法大率如此又田氏治噤风用天南星末一钱片脑少许以指蘸姜汁擦龈立开丹溪用赤足蜈蚣去足炙为末以猪乳调五分徐徐灌之或用牛黄以竹沥调服一字随以猪乳滴于口中圣惠方用郁金藜芦𤓰蒂为末水调搐鼻中钱氏云撮口因浴后拭脐风邪所入而作用益黄散补之无择云视其齿龈有泡擦破口即开用眞白殭蚕为末蜜调涂口内保婴集云小儿百日脐风马牙当作胎毒㵼足阳明火用针挑破以桑树白汁涂之又云初生小儿时时宜傅桑汁不然多有舌硬撮口之症窃谓脐风果因浴拭外伤皮肤者用绵灰或枯矾擦抹之即愈若因乳母肝脾郁怒致儿为患当治其母若因剪脐短少或因束缚不𦂳或因牵动风入脐中或因铁器断脐冷气传于脾络以致前症者口内有小泡急掐破去其毒水以艾灸脐中亦有生者千金龙胆汤治月内脐风撮口四肢惊掣发热吐乳及变蒸客忤鬼气惊癎加人参当归龙胆草钩藤钩柴胡黄芩桔梗甘草芍药茯苓大黄蜣螂右为末毎服一二钱水煎量儿加减天麻丸治钓肠鎻肚撮口天南星白附子牙硝天麻五灵脂全蝎巴豆霜轻粉右为末每服一字薄荷汤调下定命丹治天钓撮口通利痰热全蝎天麻南星朱砂白附子青黛轻粉麝香片脑右为末米煳丸菉豆大每服一丸荆芥薄荷汤下先研半丸吹入鼻中朱银丸治胎风壮热痰盛翻眼口噤或胎中藴毒水银全蝎南星朱砂白附子牛黄芦荟铅霜片脑麝香眞殭蚕右为末米煳丸芥子大毎服三丸薄荷汤下紫霜丸治变蒸发热不解或食癎先寒后热或乳哺失节宿滞不化腹痞呕吐或大便酸臭代赭石赤石脂杏仁巴豆仁右先将杏仁巴豆研成膏入代赭石脂末研匀汤浸蒸饼丸粟米大毎服三五丸米饮送下消食丸控痰散治风噤先用此药吐风涎次与益胃散和胃又与辰砂膏利惊握拳噤口者不治蝎尾铜青朱砂腻粉麝香右为末每服一字茶清调下轻者勿用或以甘草汤吐之甘草汤治撮口甘草右水煎以绵毬蘸吮令出痰涎却以猪乳㸃入口中即瘥益脾散白茯苓人参草果木香甘草陈皮厚朴紫苏子右为末每服一钱姜枣水煎辰砂膏治眼闭口噤啼声不出吮乳不得口吐白沫辰砂鹏砂马牙硝元明粉全蝎真珠麝香右为末每服一荳许诸惊薄荷汤下潮热甘草汤下月内用乳汁调涂乳头令吮之葱号散治初生小儿七日不食便葱白人乳右同捣如泥傅儿口内即与吮乳蚕号散治初生儿七日不食名撮口殭蚕茯苓右为末蜜调傅儿口内殭蚕膏治撮口用真殭蚕二枚去嘴畧炒为末蜜调擦口中撮风散治撮口钩藤钩朱砂真殭蚕赤脚蜈蚣蝎稍麝香右为末毎服一字竹沥调下𤓰蒂散治脐风撮口𤓰蒂赤小豆秫米右为末用一荳许吹两鼻内令出黄水更调服吐黄水即瘥大连翘汤治胎热脐风小便不通及诸般疮毒连翘麦荆芥木通赤芍药当归防风柴胡滑石蝉殻甘草山栀子黄芩右为末每服二钱加紫草水煎热甚加大黄更详症加减安脐散羚羊角乱发蜈蚣右为末断脐后即傅之以绵帕𦂳束恐犯风也脉法钱仲阳云小儿之脉气不和则弦急伤食则沉缓虚惊则促急风则浮冷则沉细脉乱者不治水镜诀云隂阳运合男女成形已分九窍四肢乃生五脏六腑部分既别逆顺难明若凭寸舌之浮沉必乃横亾于孩子须明虎口辨别三闗消详用药始无差误未至三嵗看虎口食指第一节名风闗脉初见易治第二节名气闗脉见病深难治第三节名命闗脉见死不治三闗青是四足惊赤是水惊黑是人惊紫色㵼利黄色雷惊三闗通度是极惊之症必死或青或红有纹如线一直者是乳食伤脾必发惊热左右一様者是惊与积齐发有三条或散是肺生风痰或似齁䶎声有赤是伤寒及𠻳如红火是泻红黑相兼主下痢青多白痢红多赤痢紫色相兼加渴虎口脉纹乱主胃气不和青是惊与积青黑发慢惊脉入掌乃内钓指纹曲里风感弯外食积此论三嵗以上之法若三嵗以下更用一指按髙骨乃分三闗定其息数唿吸八至为平脉九至不安十至危困浮主风沉迟主虚冷实主有热𦂳主癫癎洪主热盛沉缓主虚㵼微迟有积有虫迟濇主胃脘不和沉主乳食难化沉细主乳食停滞𦂳弦主腹中热痛牢实主大便秘沉而数者骨中有热弦长是肝膈有风𦂳数乃惊风为患四肢掣颤浮洪乃胃口有热沉𦂳主腹痛有寒虚濡者有气又主慢惊芤主大便利血四嵗以下用一指衮转寻三部以闗为准七八嵗移指少许九嵗次第依三闗部位寻取十一十二嵗亦同十四十五嵗依大方脉部位胗视凡看脉先定浮沉迟数隂阳冷热沉迟为隂浮数为阳更兼看部位青主惊风白主虚泻赤主痰热黑色病甚黄主脾疳以此相叅察病治疗庶无误矣又全㓜心鑑云小儿半嵗之际有病当于额前眉端发际之间以名中食三指曲按之儿头在左举右手在右举左手食指为上中指为中名指为下三指俱热主感风邪鼻塞气粗发热咳𠻳若三指俱冷主外感风寒内伤饮食发热吐㵼若食中二指热主上热下冷名中二指热主夹惊之疾食指热主胸满食滞又当叅辨脉形主之流珠形主饮食所伤内热欲吐或肠鸣自利烦躁啼哭用助味膏消饮食分隂阳若食消而病仍作用香砂助胃膏以补脾胃环珠形主脾虚停食胸膈胀满烦渴发热用五味异功散加山查枳实健脾消食后用六君子汤调养中气长珠形主脾伤饮食积滞肚腹作痛寒热不食先用大安丸消其疾滞次以异功散健其脾气来蛇形主脾胃虚热中脘不利干呕不食此疳邪内作先用四味肥儿丸治疳后用四君子汤补脾去蛇形主脾虚食积吐泻烦渴气短喘急不食困睡先用六君子汤加枳实健脾消积次以七味白术散调补胃气弓反里形主感冐寒邪哽气出气惊悸倦怠四肢稍冷小便赤色咳𠻳吐涎先用惺惺散助胃气祛外邪后以五味异功散加茯神当归飬心血助胃气若外邪既解而惊悸指冷脾气受伤也宜用七味白术散补之若闷乱气粗喘促哽气者难治脾虚甚故也弓反外形主痰热心神恍惚夹惊夹食风癎痰盛先以天麻防风丸祛外邪又用五味异功散调中气鎗形主风热生痰发搐先用抱龙丸如未应用牛黄清心丸若传于脾肺或过用风痰之药而见一切诸症者专调补脾胃鱼骨形主惊痰发热先用抱龙丸治之如未应属肝火实热少用抑青丸以清肝随用六味丸以补肝或发热少食或痰盛发搐乃肝木尅脾土用六君子汤加柴胡补脾土以制肝木水字形主惊风食积胸膈烦燥顿闷少食或夜啼痰盛口噤搐搦此脾胃虚弱饮食积滞而木尅土也先用大安丸消𨗳饮食次以六君钩藤钩补中清肝若已服消食化痰等剂而病不愈者用四君升麻柴胡钩藤钩升补脾气平制肝木针形主心肝热极生风惊悸顿闷困倦不食痰盛搐搦先用抱龙丸祛风化痰次用六君子加钩藤钩平肝实脾透闗射指形主惊风痰热聚于胷膈乃脾肝亏损痰邪乘聚先用牛黄清心丸清脾肺化痰涎次用六君子汤加桔梗山药补脾土益肺金透闗射甲形主惊风肝木克制脾土之败症急用六君木香钩藤钩官桂温补脾土未应即加附子以回阳气多得生者尝闻古人云小儿为芽儿如草之芽水之沤盖因脏腑脆嫩口不能言最难投剂当首察面色而知其所属次騐虎口以辨其所因实为治法之简要也流珠只一㸃红色环珠差大长珠圆长已上非谓圏子总皆红脉贯气之如此来蛇即是长珠散一头大一头尖去蛇亦如此分上下朝故曰来去角弓反张向里为顺向外为逆鎗形直上鱼骨分开水字即三脉并行针形即过闗一二粒米许射甲命脉向外透指命脉曲里虽然余尝治之亦有不専执其形脉而投剂者盖但有是症即服是药而亦多騐治验一小儿发热吐㵼腹胀不乳其纹如流珠此脾胃气伤先用香砂助胃膏后用六君子汤全愈一小儿寒热作呕饮食不入按其腹乃哭脉纹如长珠此饮食停滞也用大安丸吐泻宿滞遂安但唇目抽动大便稀黄此病邪去而虚热所廹也用六君子汤加钩藤而愈一小儿胷腹膨胀发热顿闷脉纹如环珠以手按腹即哭此属脾胃虚而饮食停滞也先用保和丸一服前症如失更加烦渴按其腹而不哭此宿食去而脾胃复伤也用五味异功散加柴胡治之顿瘳一小儿不时干呕乳食不进肚腹膨胀脉形如来蛇此脾胃虚而成疳也用四味肥儿丸治疳佐以四君加芜荑健中而痊后伤饮食吐泻完谷形气甚困四肢微搐视其纹如去蛇余曰且勿用药次日吐止但搐而泻青黄此脾土虚而肝木胜也用六君子加钩藤钩而瘥一小儿未及周嵗气短喘急乳食少进时或吐乳视其形如去蛇乃脾伤而食积先用六君子加山查枳实渐愈后乳食复伤吐泻作渴先与胃苓膏继与白术散而愈一小儿睡卧惊悸发热痰盛脉形如弓之向外此因惊木旺伤脾而食不消也先以天麻防风丸祛风定惊后用五味异功散壮脾止搐全瘥一小儿沉黙昏倦肢冷惊悸其纹如弓之向里此属胃气虚而外感寒邪也先用惺惺散以解外邪调胃气诸症顿愈但手足逆冷又用六君子汤调补元气而安一小儿患咳𠻳服牛黄清心丸加喘促腹胀余视其右脸色赤纹指如鎗属脾气复伤用六君子汤顿安一小儿沉困发热惊搐不乳视其脉纹如乱鱼骨此风热急惊之症也先用抱龙丸少许祛风化痰后用六君子汤加柴胡壮脾平肝而愈一小儿咳𠻳发热右脸赤色作渇烦闷倦怠少食肚腹作胀脉纹如针此风邪伤肺而饮食伤脾也先用六君子汤加桔梗杏仁柴胡一剂诸症少愈后去杏仁柴胡再剂而安一小儿发热夜啼乳食不进昏迷抽搐痰盛口噤脉纹如水字此脾肺气虚风木所乗痰食积于胷腹也先用大安丸后用六君子加钩藤钩而愈一小儿发热右脸赤咳𠻳痰盛其脉纹透闗射指余以为风邪藴结于肺而痰作也用二陈加桑皮杏仁桔梗治之自用发散降火之剂风痰不退发热益甚余曰此脾肺气虚治失其宜遂用五味异功散加炒桔梗渐愈又用六君子汤而痊一小儿停食发热服芩连三稜厚朴等剂饮食日少胷腹膨胀其纹透至指甲用补中益气汤加木香钩藤钩温补脾气平制肝木数剂渐效又用六君子汤加炮姜治之而安其间泛用金石脑麝祛逐之剂变惊而殁者不能枚举惜哉香砂助胃膏五味异功散六君子汤太安丸四味肥儿丸四君子汤七味白术散惺惺散天麻防风丸抱龙丸牛黄清心丸抑青丸六味丸保和丸胃苓汤二陈汤变蒸巢氏云小儿变蒸者以长血气也变者上气蒸者体热仲阳云变者易也又云变蒸者自内而长自下而上又身热故每变毕即觉性情有异于前何者长生脏腑意智故也何谓三十二日长骨添精神人有三百六十五骨以象天数以应朞嵗以分十二经络自初生至三十二日一变生癸属足少隂经肾脏精与志六十四日二变一蒸生壬属足太阳经膀胱腑其发耳与骫冷肾与膀胱合俱主于水天一生水地六成之至九十六日三变生丁属手少隂经心藏神其性为喜至一百二十八日四变二蒸生丙属手太阳经小肠腑其发汗出而微惊心与小肠合为火地二生火天七成之至一百六十日五变生乙属足厥隂经肝藏䰟喜哭至一百九十二日六变三蒸生甲属足少阳经胆腑其发目不闭而赤肝与胆合主木天三生木地八成之至二百四十四日七变生辛属手太隂经肺脏魄主声至二百五十六日八变四蒸生庚属手阳明经大肠腑其发肤热而汗或不汗肺与大肠合主金地四生金天九成之至二百八十八日九变生已属足太阳经脾脏意与智至三百二十日十变五蒸生戊属足阳明经胃腑其发不食腹痛而吐乳脾与胃主土天五生土地十成之又手厥隂经心包络为脏手少阳经三焦为腑此一脏一腑俱无状故不变而不蒸也前十变五蒸乃天地之数以生成之此后始生齿能言知喜怒故云始全也大仓云气入四肢长碎骨于十变后六十四日为一大蒸计三百八十四日长其经脉手受血故能持物足受血故能行立经云变且蒸谓蒸毕而足一嵗之日有余也师曰不汗而热者发其汗大吐者微止不可别治又六十四日为二大蒸计四百四十八日又六十四日为三大蒸计五百一十二日至五百七十六日变蒸既毕儿乃成人也变者生五脏也蒸者养六腑也变者上气蒸者发热每经一变一蒸情态即异轻则发热微汗其状似惊重则壮热脉乱而数或汗或吐或烦啼躁渴轻者五日解重者七八日解其候与伤寒相似亦有变蒸之余续感寒邪者但变蒸则耳冷骫冷上唇发泡若浊珠若寒邪搏之则寒热交争腹中作痛而啼呌之声日夜不絶变者易也蒸于肝则𤣥眩微赤蒸于肺则嚏𠻳毛耸凡五脏六腑筋脉骨循环各有证应其治法平和者微表之实热者微利之可服紫霜丸黑散子柴胡汤有寒无热并吐㵼不乳多啼者当归散调气散主之变蒸之外小儿体貌情态自然平和大抵人得中和之道以为纯粹隂阳得所刚柔兼济气血和而百脉顺所以心智益通精神俱备脏腑充实形体固壮齿细发黑声洪睡稳此乃受气充足禀性得中而无疾尔前症盖小儿所不免者虽勿药亦可也前药峻厉非惟脏腑之不胜抑且反伤血气余尝见一小儿至一变发热有痰投抱龙丸一粒卒至不救观此可验愼之慎之其有不热不惊略无症候而暗变者盖受胎气壮实故也紫霜丸紫阳黑散治变蒸解利热气麻黄大黄杏仁右以前二味和一处杵碎略烧存性后入杏仁膏和之宻盛贮每用一豆许乳汁和嚥之柴胡汤治变蒸骨热心烦啼呌不已人参甘草柴胡麦门冬防风龙胆草右每服一钱水煎当归散治变蒸有寒无热当归木香官桂甘草人参右每服一钱姜枣水煎调气散治变蒸吐泻不乳多啼欲发慢惊木香香附子人参橘皮藿香甘草右为末每服一钱姜枣水煎服肝脏钱仲阳云肝主风实则目直大呌项急顿闷虚则咬牙呵欠气热则外生风气温则内生风大青膏散之若能食饮水不止用大黄丸微下之肝热则目直不搐手寻衣领及乱捻物泻青丸主之壮热饮水喘闷泻白散主之肝病秋见肺怯不能胜肝也当用益黄散补脾泻青丸治肝肝有风则目连眨得心热则搐用泻青九治肝𨗳赤散治心甚则身反张目直不搐心不受热也当用地黄丸补肾泻青丸治肝唇白者不治又张洁古云肝主风自病则风搐拘急若心乘肝为实邪肺乘肝为贼邪肾乘肝为虚邪凡肝得病必先察其肺肾肾者肝之母肺者肝之贼今肝之得病若非肾水不能相生必是肺金鬼邪来克故其来在肺先治其肺攻其鬼也其来在肾先补其肾滋其源也然后审其本脏之虚实而寒温之窃谓前症若肝经实热而外生风者宜用大青膏散之若既服而前症仍作或益甚者此邪气已去而脾气亏损也宜用异功散加芎归补之若肝经虚热或因克伐而内生风者宜用异功散地黄丸补之若风邪入脏能食饮冷大便秘结者此邪气内实也宜用大黄丸下之若既下而食少饮汤或腹作胀者此脾气内虚也宜用白术散补之气血素弱或因病后或服攻伐之剂而手寻衣领咬牙呵欠目淡青者乃肝经虚甚也急用地黄丸以补肾肝哽气短气长出气乃肺经虚甚也急用异功散以补脾肺若申酉时呌哭直视呵欠顿闷项急惊悸手足揺动发热饮水者此风木相抟而胜肺金也用柴胡栀子散以治肝火生肝血用异功散补脾土生肺金若唇白者为脾絶不治夫婴童之症多因姙娠厚味七情或儿乳哺失宜或乳母饮食郁怒所致病气既见形气已虚当推其所因用药加漏芦以治其母儿饮一二匙后倣此大青膏治伤风痰热发搐天麻青黛白附子乌蛇蝎尾天竺黄麝香右为末生蜜丸如豆大每服用半粒薄荷汤化下大黄丸治风热里实口中气热二便秘赤饮水不止黑牵牛川芎甘草大黄右为末煳丸麻子大每服数丸温蜜水乳后服以溏利为度大小用愚按前症既属里实二便秘法当踈下若初服虽未通利而病势已退不可再服如二便未利病势末退当减数丸研化服之恐过剂则元气伤而变病也泻青丸治急惊发搐眼赤睛疼当归龙胆草川芎防风大黄羌活山栀仁右为末炼蜜丸芡实大每服一丸砂糖汤化下愚按前方足厥隂经解散肌表疏通内热之药也若大便秘结烦渴饮冷饮食如常者属形病俱实宜用此以泻之若大便调和烦渴饮冷目淡青色属病气实而形气虚宜用抑肝散平之若大便不实作渴饮汤饮食少思肢体倦怠者属形病俱虚宜用地黄丸补之大扺前症若因肝经血虚风热先用四物汤加钩藤钩以生肝血次用四君子汤以补脾土若因肝经血燥痰盛用地黄丸滋肾水生肝木四君加芍药实脾土以平肝木若因攻伐而致脾土虚寒者急用六君子汤加丁香木香温补脾土否则必变慢脾风也抑肝散治肝经虚热发搐或发热咬牙或惊悸寒热或木乘土而呕吐痰涎腹胀少食睡卧不安软柴胡甘草川芎当归白术茯苓钩藤钩右水煎子母同服如蜜丸名抑青丸小柴胡汤治肝胆经风热瘰疬寒热徃来日晡发热潮热身热不欲饮食或怒火口苦耳聋咳𠻳或脇痛胷满小便不利或泄泻吐酸苦水或肢体搐动唇目抽札并宜用之异功散地黄丸白术散柴胡栀子散𨗳赤散四物汤四君子汤六君子汤加味清胃散补中益气汤心脏钱仲阳云心主惊实则呌哭发热饮水而搐虚则困卧惊悸不安又云热则睡中口气温及上窜咬牙而合面卧有就冷之意皆心热也𨗳赤散主之若仰面卧者乃心气实气不得上下流通也泻心散主之心病冬见火胜水也当补肾治心轻者病自愈下窜不语者肾虚怯也又张洁古云心主热若肺乘心为微邪肝乘心为虚邪脾乘心为实邪肾乘心为贼邪凡心脏得病必先调其肝肾肝气通则心气和肝气滞则心气乏此心气先求其肝清其源也五脏受病必传其所胜肾之邪必传于心故先治其肾逐其邪也若肝肾脉俱和然后察其心家虚实治之窃谓仰面卧者因其心胷实热故喜仰面而向虚也合面卧者因心胸虚热故喜合卧而就实也实则调治心肝虚则调补脾肺二者别之尽其状矣其咬牙等症多有雷同不必拘泥如用泻心𨗳赤等剂邪气虽去而病仍作当调补元气或反甚急温补元气其心气冬见或亥子时病益甚或下窜不语者乃肾水虚而心火甚也用地黄丸其乳下婴儿须母服之钱氏泻心散治心经实热黄连右为末每服五分临卧温水化下愚按前症若呌哭发热作渇饮水抽搐有力仰面而睡者属心经实热宜用泻心散或𨗳赤散若发热饮汤抽搐乏力惊窜咬牙合面而睡者属心经虚热用补心散若喘𠻳面赤壮热饮水肺乘心也用泻白散若揺头目札身热抽搐肝乘心也用柴胡清肝散若合目昏睡泄泻身热脾乘心也用泻黄散若窜视惊悸咬牙足热肾乘心也用安神丸若因乳母致症亦用前药以治其母𨗳赤散治小儿实热小便秘赤生地黄木通甘草右为末每服一钱入淡竹叶水煎愚按泻心散𨗳赤散泻心小肠实火之剂盖心为脾母脾为心子然心既病则脾土益虚矣用者审之钱氏生犀散治心经虚热地骨皮赤芍药柴胡干葛甘草犀角右为末每服一二钱水煎愚按前方云治心经虚热其所用药多属泻心泻肝脾之剂虚热二字恐鲁鱼也如心经自病而血虚热者用秘㫖安神丸脾夺虚心之气而热者用秘㫖补脾汤肝木不能生心火而虚热者用地黄丸秘㫖安神丸治心血虚而睡中惊悸或受惊吓而作人参半夏酸枣仁茯苓当归橘红赤芍药甘草五味子右为末姜汁煳丸芡实大每服一丸生姜汤下地黄丸补心散泻白散柴胡清肝散泻黄散秘㫖补脾汤脾脏钱仲阳云脾主困实则困睡身热饮水或不饮水虚则吐泻生风脾胃虚寒则面㿠白目无精光口鼻气冷肌体瘦弱吐水腹痛不思乳食用益黄散下利用调中丸伤风手足冷者脾脏怯也先用益黄散补脾后用大青膏发散脾病见四季皆倣此顺者易治逆者难治脾怯当面赤黄若兼五脏相胜随症治之又张洁古云脾主湿自病则泄泻多睡体重昏倦若肝乘脾为贼邪心乗脾为虚邪肺乘脾为实邪肾乘脾为微邪凡脾之得病必先察其肝心二脏盖肝是脾之鬼心是脾之母肝气盛则鬼邪有余心气亏则生气不足当用平肝气益心气若诊其脉肝心俱和则脾家自病察其虚实而治之窃谓前症实者病气实而形气虚也若面色㿠白吐泻腹痛口鼻气冷属寒水侮土宜用益黄散若面青唇黯吐泻手足并冷此脾土虚寒用干姜理中汤若面色痿黄手足不冷此脾土虚弱用人参理中汤若伤风手足并冷吐痰咳𠻳吐泻腹胀此脾肺气虚用五味异功散实脾气加防风升麻散外邪若发于寅邜之时用六君柴胡升麻补脾土平肝木若面黄者脾之本色也面赤者火生土为顺面青者木克土为逆当平其所胜以补元气为善大青膏调中丸人参安胃散治脾胃虚弱伤热乳食呕吐泻痢人参黄茋生甘草炙甘草白茯苓陈皮黄连白芍药右为末每服二钱水煎愚按东垣云益黄散内有丁香青皮之辛热盖为寒水侮土而设也若因热药巴豆之类损其脾胃或因暑热伤乳食而成吐泻口鼻气热而致慢惊者宜用前散益黄散治脾虚吐泻不食米谷不化困倦力少滑肠夜起并疳虚盗汗涎流口角陈皮丁香诃子青皮甘草右为末每服一钱水煎服愚按前症若脾土虚寒或寒水侮土而呕吐泄泻手足并冷或痰涎上壅睡而露睛不思乳食宜用此方若因脾土虚弱吐泻者用六君子汤加柴胡如不应或手足俱冷属虚寒也更加木香炮姜若因乳母脾虚肝侮必治以前药若乳母郁怒致儿患前症母服加味归脾汤钱氏泻黄散治脾热吐舌藿香叶甘草山栀仁石膏防风右用蜜酒㣲炒为末每服一二钱水煎愚按前症若作渇饮冷卧不露睛手足热甚或遍身发黄属胃经寔热宜用泻黄散若作渇饮汤卧而露睛手足并冷属胃经虚热宜用异功散若面青搐搦乳食少思肝乘脾也用秘㫖补脾汤若面赤惊悸身热昏睡心乘脾也用秘㫖安神丸若面白喘𠻳肢体倦怠肺乗脾也用补中益气汤若唇黑泄泻手足指冷肾乘脾也用益黄散病后津液不足口干作渴宜用七味白术散若乳母膏粱厚味七情郁火所致当审其因而治其母人参理中汤五味异功散六君子汤肺脏钱仲阳云肺主喘实则闷乱喘促或饮水虚则硬气出气短气若肺盛复感风寒则胷满气急喘𠻳用泻白散肺热则手掐眉目鼻面用甘桔汤肺虚热则唇色深红少用泻白散肺怯则唇色白用阿胶散若闷乱气粗喘促哽气者难治肺病久唇白者此脾肺子母皆虚也若白如猪脂者吉白如枯骨者死如肺病春见肺胜肝也用地黄丸补肝肾泻白散以治肺目淡青必发惊更有赤者当搐为肝怯也又张洁古云肺主燥自病则喘𠻳燥则润之若心乘肺为贼邪肝乘肺为微邪肾乘肺为实邪脾乗肺为虚邪凡肺之得邪必先观心脾二脏之虚实若心火铄金当抑心滋肺若脾气虚冷不能相生而肺气不足则风邪易感宜补脾肺若脾实中痞热气上蒸于脾宜泻脾气若心脾平和而肺自病当察虚实治之窃谓肺经郁热用泻白散肺气自虚用四君子汤外邪所乗用参苏饮心火炎铄用人参平肺散中焦实痞用大承气脾不能生肺用异功散夫肺气盛者肺中之邪气盛也其脉右寸必浮而有力宜用泻白散以泻之若肺虚而有热者执肺热伤肺之説而不用人参误矣仍叅其症治之泻白散化痰止𠻳寛气进食地骨皮桑白皮甘草右为末每服一二钱入糯米百粒水煎愚按活人方云喘者肺气盛而有余然气盛当认作气衰有余当认作不足盖肺气盛者肺中之火盛也有余者肺中之邪有余也其脉右寸必浮而有力右頬色赤用前药以泻之前症若乳母感冐风寒肺经藴热致儿为患用参苏饮若乳毋膏粱醇酒积热致儿是病用清胃散甘桔汤治风热上攻咽喉疼痛及喉痺妨闷桔梗甘草右每服二钱水煎阿胶散治肺虚咳𠻳喘急或咳而哽气喉中有声阿胶鼠粘子甘草马兠铃杏仁糯米右每服一二钱水煎愚按前方乃直治肺金之剂经云虚则补其母若前药未应当用五味异功散以补脾地黄丸四君子汤参苏饮人参平肺散大承气汤异功散清胃散肾脏钱仲阳云肾主虚无实症惟痘疮实则黑陷更当分别症之虚实假如肺病又见肝症咬牙呵欠者易治肝虚不能胜肺也若目直视大呌哭项急烦闷者难治盖肺病虚冷肝强实而胜肺也视病新久虚实虚则补其母实则泻其子夫肾虚者由胎气不盛则神短顖开目多白睛面色㿠白此皆难飬縦长不过八八之数若恣色慾不及四旬而亾或有因病而致肾虚者又云肾气不足则下窜盖肾虚骨重惟欲坠下而缩身也肾水隂也肾虚则目无光畏明皆用地黄丸肾病见夏乃水胜火也轻者病自退重者当惊发搐又张洁古云肾主寒自病则足胫寒而逆肾无实疮疹黑陷乃实是水制火也若心乘肾为㣲邪肺乗肾为虚邪肝乗肾为寔邪脾乘肾为贼邪本脏虚弱正令不行鬼贼尅害当补本脏之正气假令肺病喘𠻳见于初春当补肾见于夏救肺见于秋救脾见于冬补心泻本脏乃名寒𠻳大扺五脏各至本位即气盛不可更补到所尅位不可更泻然五行之中惟肾水一脏毋盛而反受邪何则肺属金射于皮毛所主者气肾属水主于骨髓所藏者精气之轻浮能上而不能下精之沉重能下而不能上此物性之自能今肺气得热而上蒸则不能下生于肾而受邪矣急服凉药解之此肾病必先求肺或脾经之湿刑克于肾宜去脾湿若脾肺平和而肾自病则察其本脏而治之窃谓下窜等症足不喜覆者盖腰以下皆肾所主乃心气下行于肾部也法用地黄丸壮肾水以制心火若因脾肺虚而不能生肾水者用补中益气汤六味地黄汤以滋化源其疮疹黑陷乃肾虚而邪气实也尤当用地黄丸地黄丸熟地黄山茱萸干山药泽泻牡丹皮白茯苓右为末入地黄膏量加米煳丸桐子大每服数丸温水空心化下行迟鹤膝加鹿葺牛膝五加皮愚按前丸治肾肝血虚燥热作渴小便淋秘痰气上壅或风客淫气患瘰结核或四肢发搐眼目瞤动或咳𠻳吐血头目眩晕或咽喉燥痛口舌疮裂或自汗盗汗便血诸血或禀赋不足肢体痩弱解颅失音或畏明下窜五迟五软肾疳肝疳或早近女色精血亏耗五脏齐损凡属肾肝诸虚不足之症宜用此以滋化源其功不可尽述补中益气汤薛氏医案卷五十四薛氏医案卷五十五钦定四库全书薛氏医案卷五十五明薛已订保婴撮要面上症钱仲阳云左腮为肝右腮为肺额为心鼻为脾颏为肾色青主惊积不散欲发风候红主痰积惊悸黄者食积症伤欲作疳癖白主洩泻水谷更欲作吐黑主脏腑欲絶印堂青主初患惊泻红主大惊夜啼黑主客忤山根青主二次惊泻后发躁黑黄甚者死年寿平䧟主夭青主发热生惊黑主利死红主躁死微黄曰平黄甚曰霍乱承浆青主食时被惊黄主吐逆亦主血利黑主惊风白眼黑睛黄主有热白睛黄主食积疳痐白睛青主惊风黑睛青主伤寒眉上青吉忽红主烦躁夜啼黄主霍乱久病红者死风气二池青主风候紫主吐逆或发热黄主吐逆赤主烦躁夜啼两颧赤主肺有客热两太阳青主二次受惊青自太阳入耳者死红主血淋两脸青主客忤黄主痰溢赤主风热两頬赤主伤寒两頥青主吐虫两金匮青主第三次惊风黑遶口二日死青连目入耳七日死两风门红主风热黑主疝青主水惊黑从眉入耳即日死唇黑不食者死面青眼青肝病面赤心病面白肺病面黄脾病面黑肾病额间赤色主心经有热烦躁惊悸若饮水或呌哭属本经实热用泻心散以清心火微赤困卧惊悸热渴饮汤属虚热用秘㫖安神丸以生心血青黑主惊风腹痛或瘈瘲啼呌用五味异功散加木香柴胡钩藤钩补脾肝青黑主心腹作痛此寒水乘心用益黄散微黄主惊疳用安神丸左脸青或兼赤主肝经风热项强顿闷目札瘈瘲用柴胡清肝散色微赤倐热咬牙属虚热用地黄丸青黑主肝克脾而惊搐腹痛用六君子加姜桂微赤主潮热血虚心躁先用秘㫖安神丸次用地黄丸右脸赤主风邪气麄咳𠻳发热饮水为实热用泻白散若哽气出气唇白气短属虚热用五味异功散若脾热所传用清胃散心火所刑用人参平肺散淡赤主潮热心躁或大便坚秘用宣明柴胡饮子以疏𨗳如潮热未止更用钩藤饮以清肝色青白主咳𠻳恶心先用惺惺散解表邪健脾土更以六君子汤调补中气色青黑主惊风腹痛盘肠内钓用六君钩藤钩平肝补脾鼻微黄为平赤主脾胃实热身热饮水乳食如常用泻黄散清热理脾微赤主脾经虚热身凉饮汤乳食少思用五味异功散补中健脾色深黄主小便不通鼻中干燥气麄衂血乃脾热传于肺肾先用济生犀角地黄汤后用地黄丸色淡白乃脾虚泄泻乳食不化用六君子汤调补中气青色主脾土虚寒肝木所胜用五味异功散加木香炮姜温中平肝黑为死候颏间色赤主肾与膀胱气滞热结而小便不通用五苓散以分利鼻凖微黄兼右腮微赤乃脾肺燥热不能化生肾水用黄芩清肺饮膀胱隂虚阳无所主用滋肾丸若颏间微赤乃膀胱阳虚隂无所化用六味地黄丸若小腹胀满或隂囊肿胀属隂虚湿热壅滞用六味丸加车前牛膝脾肺气虚不能通调水道者亦用前药其小便赤色久而尿血亦属肝肾气虚有热用六黄地黄九如不应则用补中益气汤益脾肺生肝肾若小便后出白津或茎中作痛属肝经湿热先用龙胆泻肝汤后用六味地黄丸印堂青黑主腹痛夜啼此脾气虚寒也脾为至隂故夜间腹痛而啼用钩藤饮色淡白主泄泻乳食不化属脾气虚弱用五味异功散加木香人中黄主伤乳胃逆青主下痢乳食不化嗳气酸腐此脾虚停滞先用大安丸消食后用异功散健脾黑主蜖虫咬痛唇色白主吐涎呕逆或吐血便血乃脾气虚弱不能摄涎统血归源急用六君子汤色赤干燥而皱者主脾经热渴大便不通烦热不寐先以清胃散治其热次以四君黄连山栀调其脾黄主食积泄泻乳食不化以六君子汤健脾赤色兼白主衂血乃脾肺虚热不能摄血归源用圣济犀角地黄汤清热补血用四君子汤以补脾气如久不应用麦门冬散或人参安胃散口畔色黄主脾经积热用清胃散久病用四味肥儿丸以治疳热唇口抽动主惊热不安用异功散加山栀钩藤钩补脾平肝若口流涎唇色紫乃脾气虚寒用异功散加炮姜木香若腹中痛口吐涎乃虫作痛先用芜荑散后用调中丸不吐涎是积痛也用异功散手足厥冷用理中汤加乌梅温补中气而痛自止或吐后或大便去后而痛止者先用下积丸后用异功散白主失血死青主惊风死黑色绕口者不治耳微微赤此少阳经风热用柴胡饮子清肝生血微黄主睡中惊悸咬牙用四君子加芎归升麻以调理脾气耳干燥主骨疳蒸热作渇盗汗用地黄丸若小便后出白津或玉茎痒痛属肝经湿热先用龙胆泻肝汤后用地黄丸若禀赋肾气不足或早近女色致小便泄滞或作痛如淋者急用地黄丸补中益气汤滋其化源或大小便去后谷道牵痛者其虚尤甚用前丸加牛膝车前肉桂如手足逆冷或畏寒少食阳气虚寒也急加附子多可得生大抵多因禀赋脏气不平或乳食寒暑失节或姙娠乳母饮食起居六淫七情所致若初病元气无亏乳母如常发热壮热二便秘结作渇饮水睡不露睛者悉属形病俱实当治邪气若病久元气已亏食少发热口干饮汤呕吐泄泻肢体畏寒而露睛者悉属形病俱虚当补正气更宜审胎气之虚实脏腑之相胜而治之庶无悞矣泻心散秘㫖安神丸五味异功散朱砂安神丸柴胡清肝散地黄丸六君子汤泻白散清胃散补中益气汤人参安胃散宣明柴胡饮子钩藤饮惺惺散泻黄散济生犀角地黄汤五苓散发搐钱仲阳云惊癎发搐男左视无声右视有声女右视无声左视有声此相胜也盖左为肝部右为肺部金木相胜故耳若寅邜辰时身热目上视手足动口流涎项强急此肝旺也己午未时身热发搐心神惊悸目上视牙𦂳流涎手足搐动此心旺也申酉戌时身热微搐而喘目㣲斜睡露睛手足冷大便淡黄水此肺旺也亥子丑时㣲搐卧而不安身㣲热目𦂳斜喉中有痰大便色白困睡流涎此肾虚也若握拳拇指在内女为顺拇指在外男为顺顺则易治逆则难愈若涎入心肝则不能言用凉心鎭惊下痰逆搐者不治吐泻后变症者亦不治如手足冷汗搐眉搐肚日夜不止名眞搐当用人参汤川乌全蝎等药平其胃气伤风发搐口中气热呵欠手足动者名假搐用大青膏发散风邪伤食后发搐身热困睡呕吐不思乳食者当先定搐后用白丸子下之百日内发搐眞者内生风二三次必死假者外生风虽频发不死外伤风者用大青膏涂顖门及浴体法寅邜辰时搐而发热作渇饮冷便结属肝胆经虚热用柴芍参苓散作渇引饮自汗盗汗属肝胆经血虚用地黄丸口吻流涎属肝木克脾土用六君子汤己午未时发搐若兼作渇饮水属风火相搏以地黄丸补肝𨗳赤散凉惊丸治心若作渇饮汤体倦不乳土虚而木旺也用地黄丸以补肾六君子汤以补脾申酉戌时㣲搐留喘目微斜身似热睡而露睛大便淡黄属脾肺虚热用异功散手足逆冷或喘泻不食属脾肺虚寒用六君炮姜木香久病而元气虚者用六君子六味丸二药主之亥子丑时㣲搐身热目睛𦂳斜吐泻不乳厥冷多睡属寒水侮土用益黄散未应用六君姜桂伤风发搐口气不热肢体倦怠用异功散补脾土钩藤饮清肝木若因风邪内郁发热而变诸症者当理肺金清风邪若外邪既解而内症未除当理肺补脾若肺经亏损而致惊搐等症者当补脾肺以平肝心则惊搐自止矣若停食发搐呕吐乳食者宜用消食丸若食既消而前症仍作或变他症者脾土伤而肝木乘之也用六君子加钩藤钩以健脾平肝若百日内搐者因胎气所禀亦有乳母七情厚味所致者当兼治其母而以固胃为先不可迳治其儿也治騐一小儿寅卯时发热痰搐服抱龙丸而愈后复患因自用前药更加咳𠻳气喘不时发搐面赤或青黄或浮肿或流涎余谓咳𠻳气喘乃脾肺气虚不时发搐乃木乘土位面青而黄赤乃肝助心脾浮肿流涎乃脾气虚弱用益智丸以补心神补中益气汤以养脾肺顿愈少叅王阳湖孙跌伤股骨正体科已续余视其面色青黄口角㣲动此肝木侮脾之症且气血筋骨皆资脾土以生但壮脾气则所伤自愈遂用六君钩藤当归三十余剂诸症悉痊一小儿两目连札手足发搐服天麻防风丸之类每发饥时益甚得饮食稍定此肝木制脾土也用六君升麻柴胡钩藤钩二剂而病痊又用补中益气汤而全效一小儿己午时搐热惊悸发时形气倦怠而黄懒食流涎饮汤此心火虚而不能生脾土也不信自服凉心之药更加吐泻睡而露睛几成慢脾风用六君姜桂佐以地黄丸而愈一小儿七嵗惊搐发热不已己午未时益甚形气殊倦热定饮汤此心脾气虚朝用补中益气汤加益智仁夕用六君当归钩藤钩寻愈后饮食过多复作吐泻或治以保和丸反加寒热发搐此脾土复伤而肝木所侮也用六君柴胡寒热止而饮食进但午未时仍泻用补中益气汤加茯苓半夏钩藤钩而愈一小儿百日内患搐痰涎自流用惊风药益甚视其面色黄中隐白乃脾虚不能摄涎也用六君子补中益气二汤而愈后复患兼气喘自欲表散行痰余谓此肺虚不能纳气归源耳用五味异功散加钩藤钩柴胡调补脾肺清理肝火而安一小儿患前症面青黑或痿黄审其母素有郁怒用加味逍遥散加味归脾汤治其母而子亦愈一小儿月内发搐鼻塞乃风邪所伤以六君子汤加桔梗细辛子母俱服更以葱头七茎生姜一片细擂摊纸上合置掌中令热急贴顖门少顷鼻利搐止一小儿未满月发搐呕乳腹胀作泻此乳伤脾胃用五味异功散加漏芦令母服之子亦服匙许遂愈一小儿惊悸痰盛泻乳不消此感风邪夹惊肝侮脾而气虚先以天麻防风丸袪风定惊后用五味异功散壮脾止搐而愈一小儿发热拘急四肢瘈瘲左腮赤此心肝二经风热先用柴胡清肝散次用六味地黄丸而愈一小儿发搐啼呌手足指冷左腮青黑此脾土虚弱肾水反所侮也用六君姜桂一剂顿安又以四君芎归及补肝散而愈一小儿发热作渇用泻黄散大便重坠口角流涎仍欲泻火余曰鼻凖青白多而黄色少属脾胃虚寒肝木所侮盖口角流涎脾气虚而不能摄也大便重坠脾气陷而不能升也不信另用凉惊之剂果眉唇㣲动四肢㣲搐余曰此虚极而变慢风矣始用六君当归木香炮姜钩藤钩二剂未效意欲更药余曰此药力未至也仍加附子一片服之即安后去附子又二剂而愈一小儿目内青色发搐目直上视呌哭不已或用牛黄清心丸更加咬牙顿闷小便自遗余谓此肝脾虚甚用补中益气汤六味地黄丸而愈一小儿发搐目札属肝胆经风热先用柴胡清肝散以清肝后用六味地黄丸以补肾而愈凉惊丸治惊疳热搐心神惊悸白睛赤色牙闗𦂳急潮热流涎手足动搐黄连龙脑防风龙胆草青黛牛黄麝香钩藤钩子右各另为末麫煳丸粟米大每服三五丸至一二十丸煎金银汤下愚按前方治心肝二经风热若心肝虚而见惊搐潮热用秘㫖安神丸肝木乘脾者用异功散加柴胡钩藤钩心脾虚弱而潮热流涎者用异功散若虚寒更加木香不应更加炮姜擦牙通闗散治风搐搦闗窍不通痰塞中脘留滞百节南星麝香牙皂赤脚蜈蚣殭蚕右为末姜汁蘸药少许擦牙或调服二三㸃涎自出至圣保命丹治胎惊内钓腹肚𦂳硬啼呌不安及急慢惊风眼目上视手足抽掣不省人事全蝎防风白附子炮南星蝉殻天麻殭蚕朱砂麝香金箔右为末米煳和毎两作四十丸毎服一丸白汤化下有热者以胆星易炮星白饼子治伤食呕吐肚疼嗳气先用此药一服推下食积却用惺惺散加减参苏饮不可服冷药滑石半夏胆南星轻粉巴豆右以三味为末入巴豆轻粉研匀饭丸菉豆大毎服三五丸紫苏汤下忌热物量儿加减十味安神丸治惊人参茯苓麦门冬山药片脑朱砂甘草寒水石龙齿金箔右为末蜜丸鸡豆大灯心汤调下一方有马牙硝浴体法天麻蝎尾朱砂乌蛇白矾麝香青黛右为末每用三钱水三碗桃枝一握煎至数沸温浴之勿浴背涂顖法治发搐麝香蝎尾薄荷叶蜈蚣牛黄青黛末右同研用熟枣肉剂为膏新绵上涂匀贴𩕄上四方可出一指许火上炙手频熨百日里外小儿可用此泻青丸𨗳赤散地黄丸益黄散苏青膏大青膏目睛瞤动目者肝之窍也肝胆属风木二经兼为相火肝藏血血不足则风火内生故目睛为之瞤动经曰曲直动揺风之象也宜用四物益其血柴胡山栀清其肝隂血内荣则虚风自息矣若因肝经血燥而自病者用六味丸以滋其源因肺金克肝木者用泻白散以平金邪若眼眶瞤动者肝木乘脾土也用抱龙丸若愈后惊悸不寐或寐中发搐咬牙目睛瞤动者血虚不能荣筋脉也用补中益气汤或归脾汤加茯苓五味盖有余者邪气实也不足者真气虚也凡病气有余当认为不足况此症兼属肝脾多为漫惊之渐尤当审之治验一小儿三嵗因惊抽搐发热久服抱龙丸等药面色或赤或青余曰始因肝有实邪故宜用前药今面色青赤乃肝经虚热传心矣遂用六味丸以养肝肾佐以六君升麻柴胡以补脾胃诸症顿痊大尹周应昌子患瘰疬恪服化痰之剂虚宜用六君子汤加小柴胡汤若四肢微搐或潮热往来或泄泻呕吐面色痿黄皆脾胃有伤也宜用白术黄茋川芎当归人参陈皮肉豆蔲神曲干葛白芍药黄连炙甘草白茯苓以补胃气若脾胃虚弱者用六味异功散虚寒加木香炮姜若脾气下陷者用补中益气汤以升其阳作渇者用七味白术散以生津液若肝木侮脾者用补中益气汤加茯苓半夏芍药以制肝补脾治验一小儿伤食发热唇动或用养胃汤枳实黄连山查之类更加腹胀午后发热按其腹不痛余以为服前药饮食虽化而脾胃复伤也用六君子汤数剂而痊一小儿伤食发热呕吐唇口服消𨗳清热之剂饮食已消热赤如故余曰此胃经虚而安泻青丸六味丸四君子汤泻白散唇口蠕动唇为脾之华口乃脾之窍又阳明之脉环唇口而交人中阳明胃也是以脾胃虚者多有此症不独病后而已夫脾主涎脾虚则不能收摄多兼流涎或误认为痰而用祛逐之药则精液益枯不能滋养筋脉遂致四肢抽搐病势愈甚原其治法与慢脾风相同当用大补脾胃之药加升麻柴胡切勿用青皮龙胆草之类兼察其色黄者脾弱也青者肝胜也青黄不泽木来克土也青赤相兼木火风热也黑为寒水反来侮土白为气虚亾阳凡此宜用六君子汤加小柴胡汤若四肢㣲搐或潮热徃来或泄泻呕吐面色痿黄皆脾胃有伤也宜用白术黄茋川芎当归人参陈皮肉豆蔲神曲干葛白芍药黄连炙甘草白茯苓以补胃气若脾胃虚弱者用五味异功散虚寒加木香炮姜若脾气下陷者用补中益气汤以升其阳作渴者用七味白术散以生津液若肝木侮脾者用补中益气汤加茯苓半夏芍药以制肝补脾治验一小儿伤食发热唇动或用养胃汤枳实黄连山查之类更加腹胀午后发热按其腹不痛余以为服前药饮食虽化而脾胃复伤也用六君子汤数剂而痊一小儿伤食发热呕吐唇动服消𨗳清热之剂饮食已消热赤如故余曰此胃经虚热耳用四君升麻柴胡四剂而愈一小儿素面白忽然目唇微动时面色青黄良久其唇口手足亦微动此脾虚而肝侮之也用五味异功散加钩藤钩白附子一剂而面青少退再二剂唇口动亦止又用异功散加升麻柴胡四剂而痊一小儿暑月吐泻目唇微动面色青白手足并冷仍用玉露散余谓已变慢脾风也当温补脾胃不信后果殁五味异功散补中益气汤七味白术散六君子汤小柴胡汤四君子汤惊搐目直小儿忽然惊搐目直者皆肝之风热也若肝虚生风则目连札而不搐及多欠咬牙若肝经风实则目直大呌呵欠项急顿闷若肝经有热则目直视不搐得心热则搐气热则外生气温则内生其症手寻衣领及乱捻物宜用泻青丸壮热饮水喘闷宜用泻白散凡病之新久皆能引肝风风内动则上入于目故目为之连札若热入于目牵其筋脉两眦俱𦂳不能转视故目直也亦有饮食停滞中焦致清阳不升浊隂不降肝木生发之气不得升致生虚风者须详审之若胷满腹痛呕吐恶食轻则消𨗳化痰重则探吐滞积更须审其所伤寒物热物亦有因感冐吐泻致使土败木侮而生虚风者不可遽服惊药宜用六君子加芍药木香柴胡制肝补脾若因脾土虚而自病者用五味异功散凡饮食停滞痰涎壅满而见惊症者寔因脾土虚弱不能生金金虚不能平木故木邪妄动也宜健脾消食其症自愈若辄用惊风之药反成其风而益其病也况脏腑脆嫩不可投以峻厉之剂治者愼之治验姚仪部子毎停食则身发赤晕此饮食内停不消郁热发外用清中解郁汤而愈后患揺头咬牙痰盛发搐吐出酸味伺其吐尽翌日少以七味白术散调理脾胃遂不复患一小儿停食服通利之剂作呕腹胀此脾胃复伤也用补中益气汤而愈一小儿两目动札手足发搐数服天麻防风丸之类前症不愈其痰益甚得饮食稍愈视其凖头及左颊色青黄余曰脾主涎此肝木克脾土不能统摄其涎非痰盛也遂用六君升麻柴胡钩藤二剂饮食渐进诸症渐愈又用补中益气汤而安九味养脾汤治小儿大病后面黄肌瘦目动咬牙发少未能强步因误服解表泻利伤克诸药而致者宜长缓调理全复胃气白术白芍药白茯苓人参陈皮川芎甘草黄茋当归半夏山查麦门冬右用姜枣水煎服六君子汤五味异功散清中解郁汤七味白术散参苓白术散补中益气汤天麻防风丸睡中惊动小儿睡中惊动由心肾不足所致盖心主血与神肝藏血与䰟肺主气与魄肾主精与恐小儿脏腑脆弱易为惊恐恐则气下惊则心无所依神无所归且夫人之神气寤则行于目寐则栖于肾今心肾既虚则不能宁摄精神故睡中惊动也治宜清心安神用茯苓补心汤加酸枣仁茯神五味亦有惊吓而作者因击动其肝故魂不安也治宜鎭惊定魂用安神鎭惊丸若饮食间因惊而停滞者用六君子加神曲厚朴食既消而惊未定用茯苓补心汤若木火太过而心神不宁者用𨗳赤散风热相搏者用柴胡栀子散食郁生痰惊动不安者用四君以健脾神曲半夏以化痰山栀芍药以清热治验一小儿夜睡忽然惊动如搐大便酸臭而色青此饮食伤脾而肝旺也先用异功散加柴胡升麻山栀又用四味肥儿丸而愈一小儿不时睡中惊动发搐作渴饮冷左顋青额间赤先用柴胡清肝散加钩藤钩四剂以治肝火后用五味异功散以健脾又用地黄丸补肾肝而安𨗳赤散柴胡栀子散六味丸四君子汤六君子汤五味异功散茯苓补心汤安神鎭惊丸目动咬牙小儿惊后目㣲动咬牙者皆病后亡津液不能荣其筋脉也亦有肝经虚热而生风者当审其气血有余不足而治之其日中发热饮冷而动者气有余也用泻青丸夜间盗汗及睡不宁而动者血不足也用地黄丸或因肝经风邪传于脾肾者亦令咬牙先用柴胡清肝散次用五味异功散六味地黄丸若因脾胃虚热用补中益气汤加芍药山栀实热用泻黄散盖牙牀属手足阳明故也若肝肾热用六味地黄丸治验奚氏女六嵗忽然发惊目动咬牙或睡中惊搐痰涎壅盛或用化痰袪风等药益甚余曰面青而见前症乃属肝木尅脾土不能摄涎而上涌也当滋肾水生肝血则风自息而痰自消矣遂用六味丸而愈一小儿患前症痰涎自流用惊风之药其症益甚脾胃益虚视其面色痿黄口中吐痰用六君子补中益气汤而愈𨗳赤散地黄丸泻青丸补中益气汤六味地黄丸六君子汤揺头便血经曰诸风掉眩皆属肝木木得风则揺动乃肝经火盛而生虚风也汤氏治郑都承子揺头便血七年用祛风药止血药百试无効此肝经风热所乘土受木克不能摄血而溃入大肠故便血不止遂制清肝益胃汤以平肝益脾祛风热兼服胃风汤旬余诸症悉愈便血者风木揺动则土受凌虐而不能綂血也或食酸味过多以益其肝致令隂结经曰结隂者便血一升再结二升三结三升又邪在五脏则隂脉不和隂脉不和则血留之结隂之病隂气内结不得外行渗入肠间故便血也间亦有乳母恚怒风热炽盛或肝木伤脾使清气不升或风邪侵入大肠者治法若因风热用柴胡清肝散若因怒火用加味小柴胡汤若清气不升脾气下陷者用补中益气汤若风邪侵于大肠者用清肝益胃丸肝经血热妄行者用六味地黄丸脾土不能培肝木者用六君柴胡钩藤钩肝木胜脾土者用四君芍药钩藤钩结隂者用平胃地榆汤治验一小儿伤风咳𠻳痰涌余谓脾虚肺弱腠理不宻风邪外乘用六君子汤加桔梗桑皮杏仁而愈后饮食停滞作泻腹胀仍用六君子加山查厚朴而安又停食作泻服消𨗳之药更加咳𠻳余谓当调补脾土不信自用发表克滞前症益甚更加揺头余以天麻散倍加钩藤钩及异功散而愈一小儿项间结核面色痿黄肌体消瘦咬牙抽搐头揺目札此肝木尅脾土也用六君子汤及九味芦荟丸顿愈一小儿病后遇惊即痰甚咬牙抽搐揺头作泻略服脑麝朱砂等药以致慢惊而卒清肝益胃丸犀角屑甘草全蛇蜕钩藤钩子麻黄黄芪羌活防风白芍药天花粉右为末枣肉杵丸桐子大毎服五十丸食后薄荷汤下海藏食疗云蛇蜕主去风邪明目治小儿一百二十种惊癎寒热等症蛊毒安胎炒用又治风癎弄舌揺头故前方用之平胃地榆汤治结隂便血白术陈皮茯苓厚朴葛根地榆干姜炙甘草当归炒神曲白芍药人参益智升麻附子右每服一钱水煎服胃风汤柴胡清肝散加味小柴胡汤补中益气汤六味地黄丸泻白散六君子汤四君子汤天麻散异功散九味芦荟丸偏风口噤小儿偏风者属少阳厥隂肝胆二经証也噤者筋急由风火太甚而乘于脾以胜水湿则筋太燥然燥金主于收敛劲切故也又曰风之为病善行而数变或左或右其因一也治须审而药之若足阳明胃经气虚风邪所乘其筋脉偏急者属外因若足厥隂肝经风热乘脾筋脉偏急者属内因若脾肺虚弱腠理不宻外邪所乘或服金石之剂耗损肝血或吐泻后内亡津液不能养肝致口眼歪斜或半身不遂诸症皆属肝血不足肝火生风宜滋肾水养肝血壮脾土治法脾胃虚而动风者异功散加柴胡钩藤钩脾肺虚而外邪所乘者用钩藤饮肝火血燥者用六味地黄丸津液不足者用白术散若兼目𦂳上视寒热徃来小便淋沥面色青洁两脇胀痛之类皆肝经之本病也或唇口歪斜腹胀少食目泡浮肿面色青黄肢体倦怠之类皆肝木乘脾之症也当审五臓相胜而主之説执其见症槩投风药反成坏症者有矣治验一小儿口眼㖞邪面色或青或赤此肝心风火乘脾也朝用柴胡清肝散夕用异功散加钩藤钩而愈其时有患前症服祛风𨗳痰之药者皆不能起一小儿痢后患前症发搐面色痿黄肢体倦怠此元气虚克伐多矣余用补中益气汤加钩藤钩子服而渐愈后因乳母七情饮食失宜或儿乳食过多前症仍作服补中益气汤五味异功散而应钱氏全蝎散治惊风口眼㖞邪言语不正手足偏废不举全蝎殭蚕川芎黄芩甘草桂枝麻黄赤芍药天麻天南星右为末每服二三钱姜五片水煎服胃风汤治风冷乗虚入客肠胃水谷不化泄泻注下及肠胃湿毒下如豆汁或瘀血日夜无度人参白茯苓芎䓖桂当归白芍药白术右散毎服二钱入粟米数粒同煎食前服异功散六味丸白术散柴胡清肝散补中益气汤角弓反张钱仲阳曰角弓反张者由风邪客于太阳经也经曰风从上受足太阳主周身之气其脉起于目内眦而行于背肝属木主风所以风邪易侵也夫小儿肌肤未宻外邪易伤肝为相火其怒易发若身反张强直发热不搐者风伤太阳也宜用人参𦍑活散小续命汤若因暴怒而击动其肝火者宜用泻青丸若饮前剂其症益甚者此邪气已去而脾气亏也宜用异功散加芎归补之若因肝经虚热或因克伐真气虚热生风者宜用异功散地黄丸补之若因下而脾气困惫腹肚膨胀者此中气损也宜用白术散补之若气血素弱或服攻伐之剂而手寻衣领咬牙呵欠者肝经虚甚也急用地黄丸以补之仍与肝脏叅览治验一小儿忽腰背反张目上视面青赤曰青属肝主风赤属心主火此风火相抟用柴胡栀子散倍加钩藤钩顿安而痰如旧又用抱龙九而愈一小儿忽腰背反张服治惊之药后不时举发面色黄白肢体甚倦余用五味异功散十余剂而愈后因惊兼饮食不节不时举发随用前药即愈遂日以参木末每服五七分炮姜大枣煎汤调下服至三两而不发已上二症元气虚而病气实也若用攻邪之药皆误矣一小儿素患前症痰盛面色素白而兼青余谓肺气不能平肝肝气乘脾脾气虚而生痰耳先用抱龙丸二服以平肝随用六君子汤以补脾肺月余而痊半年之后复发谓非逐痰不能全愈遂用下剂痰涎甚多而咽喉如锯声余曰乃脾不能摄涎也咽间呜乃肺气虚甚也遂用人参五钱炮姜三分水煎服而醒至第四剂后加枣二枚人参服数两而愈后每发非独参汤不应若执常方鲜不有误者人参羌活散小续命汤泻青丸异功散地黄丸柴胡栀子散抱龙丸六君子汤薛氏医案卷五十五薛氏医案卷五十六钦定四库全书薛氏医案卷五十六明薛已订保婴撮要三急惊钱仲阳云急惊者因闻大声或惊而发搐搐止如故此热生于心身热面赤引饮口中气热二便黄赤甚则发搐盖热甚生风阳甚而隂虚也宜以利惊丸除其痰热不可用巴豆之药盖急惊者阳症也俱腑受病而属实乃少阳相火旺经曰热则生风风生痰痰热客于心膈间则风火相搏故抽搐发动经所谓木太过日发生其动掉眩颠疾是也当用利惊丸𨗳赤散泻青丸等药搐止与安神鎭惊丸娄全善亦曰急惊属木火土实木实则搐而有力及目上视动札频睫土实则身热面赤而不吐泻偃睡合睛治法宜凉宜泻而用凉惊利惊等丸亦有因惊而发者牙闗紧急壮热涎潮窜视反张搐搦颤动唇口眉眼贬引口中热气頬赤唇红二便秘结脉浮洪数紧此内有实热外挟风邪当截风定搐若痰热尚作仍㣲下之痰热既泄急宜调养胃气搐定而痰热少退即宜调补脾气东垣云若因外物惊者宜黄连安神丸因气动所惊者宜安神镇惊丸之类大忌防风丸如因惊而泻青色宜朱砂丸大忌凉惊丸盖急惊者风木旺也风木属肝盛则必传尅于脾欲治其肝当先实脾后泄风木若用益黄散则误矣经曰邪气盛则实正气夺则虚前所云实者乃病气有余而形气不足也当先泄而后补虚甚急当补脾为先少以攻邪之药佐之其所云虚者乃病气形气俱不足也当纯补真气为要若肝经风火相搏抽搐目瞤筋急痰盛者当用四物汤以生肝血加钩藤钩山栀以清肝火更用四君子以补脾六味丸以滋肾若肺金克木而兼呵欠者用泻白散以泄肺邪地黄丸以益肝血若邪入肝则用柴胡清肝散加龙胆草亦可邪入心用栀子清肝散加炒黄连亦通邪入肾用六味地黄丸邪入肺用地骨皮散邪入脾用六君子加柴胡山栀大抵此症属肝胆经血虚风火相搏而善行数变者为多若不养肝血不补脾气纯用祛风化痰之药则脾益虚血益损邪气延绵必转慢惊矣治验一小儿九嵗因惊发热抽搐顿闷咬牙作渇饮冷便秘面色青赤而印堂左腮尤赤此心脾二经风热相搏乃形病俱实之症也先用泻青丸料炒黄连一剂大便随利热搐顿减继用抑青丸一服诸症悉退但面色痿黄肢体倦怠饮食少思此病气去而脾气未复也用补中益气汤及地黄丸而全安一小儿发热抽搐口噤痰涌此胆经实火为惊风也先用泻青丸一服六味丸二服诸症即退又用小柴胡汤加芎归山栀钩藤钩次以补中益气汤而愈一小儿忽然发热目动咬牙惊搐痰盛或与祛风化痰药益甚面色青黄乃肝木克脾脾之液为涎虚则涎不能摄上涌而似痰也法当生肝补脾则风自息痰自愈矣遂用六味丸及六君子汤而愈一女子十二嵗善怒睡中抽搐遍身作痒饮食少思此肝经风热脾土受克也用参术柴苓汤以清肝健脾而愈一小儿三嵗患急惊面赤发热作渴饮冷用泻青丸一服热衰大半因见得效翌早又自制一服反加吐泻发搐面色青白手足指冷此热既去而妄自伤脾也用六君姜桂升麻柴胡一剂得安是以前哲谓小儿易为虚实攻伐之药衰其大半乃止不可过之罗谦甫约方约囊之论确矣一小儿三嵗因惊抽搐发热痰盛久服抱龙丸等药面色或赤或青此心肝二经血虚风热生痰也用六味丸滋肾生血用六君柴胡升麻调补脾胃而安一小儿潮热发热面色青赤此心肝二经血虚之症也用秘㫖安神丸及四物汤加防风酸枣仁治之而愈一小儿潮热发搐痰涎上涌手足指冷申酉时左腮青色隐白用补中益气汤调补脾肺六味丸滋养肝肾而愈嘉兴王一山女七嵗因跌伤腿膝两肷肿溃面色青洁左闗无脉余谓惊则气散而风热郁滞于肝故其脉隐伏用四君升麻柴胡钩藤钩一剂脉至随愈一小儿印堂青黑至夜啼搐余谓脾土虚寒也用钩藤饮而安后因惊发搐夜啼仍用前药一剂诸症复愈又用异功散而痊一小儿七嵗患急惊将愈而发热惊悸误服袪风化痰之剂更加惊搐吐痰喘𠻳腹胀少食恶寒再用抱龙丸大便似痢寒热徃来殊类风症先君治之以为脾气亏损诸经无所滋养而然用四君子汤为主少加升麻柴胡以升补阳气而愈一小儿惊风后痰𠻳不止睡卧不宁诸药无效余用牛黄清心丸少许顿止后复伤风邪痰盛喘急饮食不下仍用牛黄丸少许而安再用异功散加桔梗而愈利惊丸治急惊痰盛发热潮搐青黛轻粉牵牛末右为末麫煳丸寒豆大每服十丸薄荷汤化下安神鎭惊丸惊退后调理安心神养气血和平预防之剂也天竺黄人参茯神南星酸枣仁麦门冬当归生地黄赤芍药薄荷木通黄连山栀辰砂牛黄龙骨青黛右为末蜜丸菉豆大毎服三五丸量儿大小加减淡姜汤送下四物汤治血虚发热烦躁或晡热作渇头目不清若因脾虚不能生血者用四君子汤当归熟地芍药川芎右水煎服参术柴苓汤人参白术茯苓陈皮柴胡升麻山栀钩藤钩甘草毎服一二钱姜枣水煎黄连安神丸治心经血虚头运神魂惊悸黄连甘草生地黄当归朱砂右为末饭煳丸梧子大毎服十五丸空心白滚汤下如二三服不应当服归脾汤补之牛黄清心丸治诸风瘈瘲语言蹇澁健忘恍惚头目眩运胷中烦郁痰塞喘𠻳精神昏愦等症或小儿风热上壅抽搐发热或急惊痰盛发搐目反口噤或大人伤寒汗下之后烦躁发热不解并宜服之牛黄麝香龙脑羚羊角当归防风黄芩白术麦门冬白芍药柴胡桔梗白茯苓大豆黄卷芎䓖肉桂杏仁阿胶蒲黄人参神曲雄黄甘草白蔹犀角干山药干姜金箔大枣右为末炼蜜丸每两作十丸金箔为衣毎服一丸温水化下朱砂丸泻青丸𨗳赤散抑青丸补中益气汤地黄丸小柴胡汤六君子汤秘㫖安神丸异功散慢惊钱仲阳云慢惊因病后或吐泻或药饵伤损脾胃肢体逆冷口鼻气㣲手足瘈瘲昏睡露睛此脾虚生风无阳之症也温白丸主之盖慢惊者隂症也俱脏受病而属虚因吐泻脾肺俱虚肝木所乘而致瘈瘲㣲搐娄全善所谓木虚则搐而无力经所谓木不及曰委和其病揺头是也火虚则身寒口中气冷土虚则吐泻睡而露睛治宜温补脾胃用六君子汤五味异功散之类徐用诚云乙木属隂乃肝脏病故慢而难治况有夹热夹食夹痰与外感症相似者当宗钱氏方主之保婴集云急惊屡发而屡用直泻之药则脾隂愈消而变为慢惊多矣大率吐泻痰鸣气喘眼开神缓昏睡露睛惊跳搐搦乍发乍静或身热身冷面淡青白或眉唇青赤其脉迟沉数缓是也当温补脾气为主而佐以安心制肝东垣亦云慢惊风由脾胃虚而生脾虚者由火邪乘其土位火旺能实其木木旺故来克土当于心经中以甘温补土之源更于脾土中泻火以甘寒补金以酸凉致脾土中金旺火衰风木自虚矣禀赋不足或久病脾虚及常服克伐之药者多致此病若因土虚不能生金金不能平木木来侮土而致前症者以五味异功散加当归酸枣仁佐以钩藤饮子补土平木若脾土虚寒者用六君子加炮姜木香不应急加附子以囬阳气盖隂血生于脾土宜四君子当归酸枣仁凡元气亏损而致昏愦者急灸百㑹穴若待下痰不愈而后灸之则元气脱散而不救矣此乃脏腑传变已极总归虚处惟脾受之无风可逐无惊可疗因脾虚不能摄涎故津液妄泛而似痰者当依前法自效若不审其因泛用祛风化痰之剂则脾气益伤隂血益损病邪益盛而危矣治验举人余时正子伤食发丹服发表之剂手足抽搐服抱龙丸目瞤痰盛余谓脾胃亏损而变慢惊也无风可怯无痰可逐只宜温补胃气遂用六君加附子一剂而愈一小儿抽搐痰涎自流或用惊风之药益甚视其面色黄白余用六君子补中益气二汤补脾肺而愈一小儿伤风咳𠻳痰涌用六君桔梗桑皮杏仁治之而愈后饮食停滞作泻腹胀用六君加山查厚朴而安又复停食作呕或用药下之更加咳𠻳余谓脾肺俱虚宜用调补彼以为缓自服发表尅滞前症益甚头项颤动余用天南星散倍加钩藤钩及异功散而愈一小儿遇惊即痰盛咬牙发搐揺头作泻恪服脑麝朱砂等药以致慢惊而卒术附汤治风湿相搏身体烦疼不能转侧不呕不渴大便坚硬小便自利及风症头目眩重等症白术甘草附子右为末入附子毎服三钱姜五片枣一枚水煎服愚按附子温中囬阳为慢惊之圣药也如元气未脱用之无有不应须用每只重一两三四钱端正不尖底平週围如莲花瓣者佳否则悞用川乌也制法切去皮尖以童便浸之秋冬七日春夏五日毎日一换浸毕切作四块以湿草纸包数层㣲火煨半日取出切开无白星为度如急用炮至裂纹即投童便中良久浸透切片如色白再㣲灸之气脱甚者急生用亦效太乙保生丹治慢惊尚有阳症者全蝎白附子真殭蚕蝉殻琥珀防风牛胆南星朱砂麝香右为末米煳丸桐子大金箔为衣毎服一二丸薄荷汤化下聚宝丹治慢惊人参茯苓琥珀天麻真殭蚕全蝎防风牛胆南星白附子朱砂麝香乌蛇右为末炼蜜丸桐子大毎服二丸菖蒲汤下金箔鎭心丸治风壅痰热心神不宁惊悸烦渇唇焦頬赤夜卧不宁谵语狂妄朱砂白茯苓人参甘草山药片脑牙硝麝香金箔草紫河车右为末炼蜜丸毎用五钱作十五丸以金箔为衣毎服一丸薄荷汤化下含化亦得温白丸治驱风豁痰定惊人参防风白附子真殭蚕全蝎天麻南星右为末水煳丸桐子大毎服三五丸姜汤下乌蝎四君子汤即四君子汤加生川乌全蝎各少许为末毎服半钱姜枣水煎服次服去川乌天南星散治慢惊驱风豁痰南星右为末入琥珀全蝎各一钱毎服一字煎生姜防风汤下乌沉汤治慢惊驱风助胃天麻人参眞川乌全蝎南星木香沉香甘草右为末毎服三五分姜水煎服沉香散治助胃气止吐泻茯苓沉香丁香木香藿香厚朴甘草右为末毎服一字米饮汤调下苏青丸苏合香丸青州白丸子右和匀毎服五分姜汤调下银白散治胃虚吐泻糯米匾豆藿香白术丁香甘草右为末紫苏米饮调下直指方加炮白附子全蝎木香石莲姜水煎钓藤散治吐利脾胃气虚生风钓藤钩蝉殻天麻防风蝎尾人参麝香麻黄殭蚕甘草川芎右为末水煎服虚寒加附子一钱黑附子汤治慢脾风四肢厥冷附子木香人参白附子甘草右为散每服三钱姜五片水煎若手足既温即止后服生附四君子汤治吐泻不思乳食凡虚冷病先与数服以正胃气人参白术附子木香茯苓橘红甘草右为末每服五七分姜枣水煎服辰砂膏治慢脾冷痰壅滞手足冷而㣲搐者黑附子白附子五灵脂蝎稍牛胆南星右为末炼蜜丸桐子大每服二三钱生姜汁泡汤下七宝辰砂丹治风痰竒效慢惊慢脾以辰砂为主木香佐之用开元钱一箇背后上下有两月片者放铁匙上炭火内烧少顷成珠子取入盏中作一服用木香煎汤送下人参汤亦可天麻防风丸参苓白术散异功散四君子汤益黄散六君子汤补中益气汤惊癎钱仲阳云小儿发癎因血气未充神气未实或为风邪所伤或为惊怪所触亦有因姙娠七情惊怖所致者若眼直目牵口噤涎流肚膨搐背项反张腰嵴强劲形如死状终日不醒则为痓矣如面赤目瞪吐舌囓唇心烦气短其声如羊者曰心癎面青唇青两眼上视手足挛掣反折其声如犬者曰肝癎面黑目振吐涎沫形体如尸其声如猪者曰肾癎面如枯骨目白反视惊跳反折揺头吐沫其声如鸡者曰肺癎面色痿黄目直腹满自利四肢不收其声如牛者曰脾癎五癎通用五色丸为主仍叅以各经之药心癎属血虚者用养心汤发热饮冷为实热用虎睛丸发热饮汤为虚热用妙香散肝癎者虚症用地黄丸抽搐有力为实邪用柴胡清肝散大便不通用泻青丸肾癎者用地黄丸紫河车丸之类肾无泻法故经从虚治之肺癎者属气虚用补肺散面色痿黄者土不能生也用五味异功散面色赤者隂火上冲于肺也用地黄丸脾癎者用五味异功散若面青泻利饮食少思用六君子加木香柴胡若发热抽掣仰卧面色光泽脉浮病在腑为阳易治身冷不搐覆卧面色黯黑脉沉病在脏为隂难治凡有此症先宜看耳后髙骨间先有青脉纹抓破出血可免其患此皆元气不足之症也须以紫河车丸为主而以补药佐之设若泛行尅伐复伤元气则必不时举发久而变危多至不救又有惊风食癎三种详见后方仍叅惊风胎风治之治验一老人生子方週嵗秋初暴冷忽发搐似惊癎过则气息奄奄此元气虚弱所致与补中益气汤而愈一小儿十嵗一小儿七嵗各有癎症嵗发二次后因出痘及饮食停滞举发频数用六君子补中益气二汤而愈一小儿患前症毎发吐痰困倦半晌而甦诸药不应年至十三而频发用紫河车生研烂入人参当归末丸桐子大毎服三五十丸日进三五服乳化下一月渐愈又佐以八珍汤全愈一小儿七嵗发惊癎毎作先君令其恣饮人乳后发渐疎而轻至十四嵗复发仍用人乳不应余令用肥厚紫河车研烂人乳调如泥日服二三次至数其而愈后常用加减八味丸而安至二十三嵗发而手足厥冷仍用前法佐以八味丸十全大补汤而痊五癎丸治诸癎雄黄眞珠朱砂水银右为末炼蜜丸麻子大毎服二三丸金银煎汤下钱氏蛇黄丸治惊癎因震骇恐怖呌号恍惚是也蛇黄郁金麝香右为末饭丸桐子大毎服一二九煎金银磨刀水化下牛黄丸治风癎因汗出解脱风邪乘虚迷闷搐掣涎潮屈指如计数是也牛胆南星全蝎蝉脱防风白附子天麻真殭蚕麝香右为末枣肉和丸水银半钱研细入药丸菉豆大毎服一二丸荆芥生姜汤下妙圣丹治食癎因惊而停食吐乳寒热大便酸臭是也赭石巴豆雄黄蝎稍朱砂轻粉麝香杏仁右为末枣肉丸梧子大毎服一二丸木贼草煎汤送下星苏散治诸风口噤不语天南星右毎服五七分姜四片紫苏五叶水煎入雄猪胆少许温服断癎丹治癎瘥后复作症候多端连绵不除者黄耆钩藤钩细辛甘草蛇脱蝉退牛黄右为末煮枣肉丸麻子大煎人参汤下毎服数丸量儿加减消风丸治风癎先宜此药牛胆南星羌活独活防风天麻人参荆芥川芎细辛右为末蜜丸桐子大毎服二丸薄荷紫苏汤调化下袪风保安丸诸风久逺治之并验川乌五灵脂右为末猪心血丸桐子大毎服一二丸姜汤化下雌黄丸治颠癎搐掣恶声嚼舌雌黄黄丹麝香右为末用牛乳汁三合熬膏杵丸麻子大毎服二三丸温熟水下比金丸治惊癎先用此药人参琥珀白茯苓逺志朱砂天麻川芎石菖蒲南星青黛麝香右为末蜜丸桐子大毎服一二丸金银薄荷汤下虎睛丸治惊癎邪气入心虎睛逺志犀角大黄石菖蒲麦门冬蜣螂右为末米煳丸桐子大毎服一二丸竹叶煎汤或金银薄荷煎汤下清神汤治惊癎犀角逺志白藓皮石菖蒲人参甘草右为末毎服五七分麦门冬煎汤调下宻陀僧散治心癎不语及诸惊失音用宻陀僧为末毎服一匙米醋汤调下大人服一钱热酒下蝎虎散治惊癎褐色生蝎虎右入朱砂麝末少许同研用薄荷汤调作一服数年者亦效盖癎疾皆心血虚滞生蝎虎管守其血继服二陈汤若无生蝎以𢃄性雄猪心血代用入代赭石散尤妙代赭石散治隂阳癎代赭石右为末毎服五分以金银煎汤和金箔银箔调连进二服脚胫上有赤斑乃邪气发出可治无赤斑则难治化风丹凉风化痰退热定搐羌活独活防风牛胆南星天麻人参川芎荆芥粉草全蝎右为末炼蜜丸皂角子大毎服一钱薄荷汤化下茯神汤治胆气虚寒头痛目眩心神恐惧不能独处或是惊癎茯神酸枣仁栢子仁白芍药五味子黄耆桂心熟地黄人参甘草右毎二三钱水煎酸枣仁丸治胆气实热惊癎或睡卧不安惊悸怔忡茯神酸枣仁逺志栢子仁防风枳殻生地黄香竹茹右各另为末蜜丸粟米大毎服七八十丸滚汤送下定志丸治心神虚怯所患同前或语言鬼神喜笑惊悸人参茯苓菖蒲逺志右各另为末蜜丸如前服养心汤治心血虚怯惊癎或惊悸怔忡盗汗无寐发热烦躁黄耆白茯苓茯神半夏麴当归川芎桂栢子仁酸枣仁五味子人参甘草右毎服一二钱姜枣水煎妙香散治心气不足惊癎或精神恍惚虚烦少寐盗汗等症辰砂麝香木香茯苓山药茯神逺忐地黄桔梗甘草人参右各另为末毎服一钱温酒或白汤调服八味地黄丸治禀赋命门火衰不能生土以致脾土虚寒或饮食少思或食而不化脐腹疼痛夜多漩溺等症经云益火之源以消隂翳盖谓此也或乳母命门火衰儿饮其乳致前症者子母并宜服之加减八味丸治禀赋肾隂不足或吐泻久病津液亏损口干作渇或口舌生疮两足发热或痰气上涌或手足厥冷等症地黄丸治小儿肝经虚热血燥或风客淫气而患瘰结核或四肢发搐眼目抽动痰涎上涌又治肾疳脑热肢体消瘦手足如氷寒热徃来滑泄肚胀口臭干渴齿龈溃烂爪黑面黧遍身或两耳生疮或耳内出水或发热自汗盗汗便血诸血失音等症其功不能尽述八珍汤治气血俱虚隂火内热或因尅伐之剂脾胃亏损肌肉消瘦等症十全大补汤治气血虚弱或禀赋不足寒热自汗食减体瘦发热作渇头痛眩晕最宜用之补中益气汤六君子汤紫霜丸天麻丸惊风惊风者虚愓怔忡气怯神散痰涎来去泄泻色青若惊入心则面赤夜啼用栀子清肝散加黄连入肝则面青眼窜用柴胡清肝散入脾则面黄呕吐虚汗嗜卧用六君加柴胡山栀入肺则面白喘急用异功散加柴胡桔梗入肾则面黑啮妳咬牙用六味地黄丸若因乳母恚怒肝火或膏粱积热遗儿为患或儿吐泻伤脾清气不升风木陷入太隂传变等因皆能致此当随主治否则必成慢脾也须预慎防为善治验一小儿十五嵗御女后复劳役考试失意患癎症三年矣遇劳则发用十全大补汤加味归脾汤之类更以紫河车生研如膏入蒸糯米为末丸如桐子大毎服百丸日三五服而痊后患遗精盗汗发热仍用前药及地黄丸而愈此症治不拘男妇老㓜皆效一小儿週嵗从桌上仆地良久复甦发抽吐痰沫服定惊化痰等药遇惊即复作毕姻后不时发而难愈形气俱虚面色痿黄服十全大补补中益气二汤而愈至宝丹治诸惊癎心热及卒中客忤烦躁风涎搐搦或伤寒狂语伏热呕吐生犀角生玳瑁朱砂雄黄琥珀银箔片脑金箔麝香牛黄安息香右各另研为末和匀入安息香膏如干入熟蜜少许丸桐子大毎服一二丸人参汤化下量儿加减神妙夺命丹七日内取青蒿节内虫入朱砂麝为丸麻子大毎服三五丸姜汤下人参羌活散治伤风惊热羌活独活前胡柴胡川芎白茯苓桔梗枳殻人参地骨皮天麻甘草右生姜薄荷水煎治惊热加蝉蜕防风𨗳赤散治初惊生地黄木通防风甘草右毎服三钱竹叶少许水煎有热加黄芩赤芍药羌活蝉蜕钩藤饮治肚疼惊啼钩藤钩天麻茯苓白芍药川芎甘草蝉蜕右入灯心水煎七宝洗心散治烦热生疮兼治惊风生地黄荆芥穗防风甘草黄芩羌活赤芍药右为末每服一钱灯心薄荷汤调下神芎丸治风热壅滞头目昏眩口舌生疮牙齿疳蚀或遍身疮疥咬牙惊愓怔忡烦躁作渇或大便澁滞或积热腹满惊风潮搐等症大黄黄芩滑石生牵牛末黄连薄荷叶川芎右为末水煳丸桐子大毎服三四丸温水下清心丸治惊热烦躁人参茯神防风朱砂柴胡金箔右为末炼蜜丸桐子大毎服一二丸竹调下化风丹安神丸辰砂膏柴胡清肝散六味地黄丸栀子清肝散十全大补汤异功散补中益气汤六君子汤天钓内钓天钓者发时头目仰视惊悸壮热两目反张泪出不流手足搐掣不时悲笑如鬼祟所附甚者爪甲皆青盖因乳母厚味积毒在胃致儿心肺生热痰郁滞或外挟风邪为患法当解利其邪用钩藤饮上气喘粗者用乌蝎四君子汤内钓者腹痛多喘唇黑囊肿伛偻反张眼尾赤此胎中受风及外惊所致若内脏抽掣作痛狂呌或泄泻缩脚内症一作外症亦然极难调理内症服聚宝丹外症服钩藤饮进乳食者可治若腹痛唇黑囊肿之类用聚宝丹若外惊内脏抽搐之类用钩藤饮若因乳母醇酒厚味积毒在胃用加味清胃散若因乳母郁怒积热在肝用加味逍遥散加味归脾汤俱加漏芦子母俱服凡母食膏粱厚味饲儿之时先挤去宿乳然后吮之治验一小儿因乳母受惊发搐时目赤壮热腹痛哭而曲腰用四物加柴胡防风又用加味逍遥散加熟地黄以清肝热生肝血再用地黄丸滋肾水以生肝木母子俱安一小儿曲腰而啼面青唇黑此寒气所乘内钓腹痛也用五味异功散加木香干姜一剂与母服之顿愈后因母感寒腹痛而啼用人参理中汤一剂与母服其子亦安一小儿曲腰干啼手足并冷用六君加干姜木香服之未应又加肉桂母子俱服而愈一小儿忽干啼作泻睡中搐手足冷此脾土虚寒肝木侮之而作发搐乃内钓也用益黄散一剂而安用四君柴胡升麻乳食渐进而安一小儿干啼面青或赤手足并热或用清热之剂久不愈诊其乳母有肝火气滞用加味逍遥散及越鞠丸以治其母时灌子数滴不旬日子母并愈一小儿患前症服魏香散而愈后复作服祛风镇惊之药上气喘粗此元气虚寒也余先用乌蝎四君子汤稍愈但倦怠殊甚用补中益气汤及五味异功散而痊一小儿因母每感寒腹痛饮烧酒发热痰盛面赤手足并热属胃经实热之天钓也用清胃散子母服之并愈后因伤乳吐泻面色或青或白手足并冷属脾气虚寒用六君木香干姜而愈三嵗后伤食腹痛唇黑作泻数去后而无粪或粪少而青此气虚寒下陷用补中益气汤渐愈一小儿啼哭隂囊肿大眼目上翻赤脉流泪此肝热内钓用柴胡清肝散加钩藤钩治之诸症渐愈又用钩藤饮而痊后复发或用祛病根之药致乳食日少肚中胀痛手足浮肿余先用六君升麻柴胡数剂诸症稍愈又伤乳食吐泻用平胃散一服即愈一小儿因乳母懐抱郁结腹痛发搐久而不愈用加味归脾汤加漏芦母子并服渐愈又母大怒发厥而甦儿遂食乳腹痛作泻面青作呕先用小柴胡汤二剂母子并服少愈其母又嚥酸腹胀用越鞠丸加味归脾汤佐以加味逍遥散而痊钓藤膏治腹痛干啼作呕名盘肠内钓乳香没药木香姜黄木鼈子右为末蜜丸皂角子大钓藤钩汤磨半丸入蜜服未止再服魏香散魏香散阿魏蓬术右将蓬术浸阿魏酒中一伏时焙干为末每服二三分紫苏米饮调下钓藤饮治小儿脏寒夜啼隂极发躁此方主之钓藤茯神茯苓川芎当归木香甘草芍药右为末每服一钱姜枣水煎若心经热脸红舌白小便赤澁用钓藤饮去木香加朱砂末一钱木通汤下乳香丸治惊风内钓腹痛惊啼乳香没药沉香蝎稍鸡心梹榔右为末蜜丸桐子大每服二三钱菖蒲钩藤钩煎汤下木香丸治病同前木香全蝎没药茴香钩藤钩右各别为末以大蒜研烂和丸桐子大晒干每服二丸钩藤煎汤下清胃散治胃火牙痛或连头面升麻生地黄牡丹皮黄连当归右水煎服加柴胡山栀即加味清胃散愚按前方治脾胃实火作渇口舌生疮或唇口肿痛齿龈溃烂焮连头面或恶寒发热或重舌马牙吐舌流涎等症子母并宜服之若因脾胃气虚寒凉尅伐或虚热上行口舌生疮弄舌发热饮食少思或呕吐困睡大便不实流涎龈烂者用五味异功散四君子汤治脾气虚损吐泻少食人参白术茯苓甘草右每服二钱姜枣水煎愚按前方若胃气虚弱尅伐伤脾饮食少思或食而难化若作呕作泄尤宜用之如兼痰𠻳气逆肢体倦怠面目浮肿者宜六君子汤六君子汤即四君子加陈皮半夏治脾胃气虚吐泻不食肌肉消瘦或肺虚痰𠻳喘促恶寒或肝虚惊搐目眩自汗诸症并宜服之以滋化源钱氏异功散治吐泻不食脾胃虚冷者先与数服以益中州之气人参茯苓白术甘草陈皮右为末每服二三钱姜枣水煎愚按前方治脾胃虚弱吐泻不食或惊搐痰盛或睡而露睛手足指冷或脾肺虚弱咳嗽吐痰或虚热上攻口舌生疮弄舌流涎若母有症致儿患此者子母并服之加味归脾汤去丹皮山栀即归脾汤治脾虚弱损㨗忘惊悸等症人参茯神黄耆甘草白术木香逺志酸枣仁龙眼肉当归牡丹皮山栀右水煎服愚按前方若乳母忧思伤脾血虚发热食少体倦或脾虚不能统摄以致隂血妄行或健㤀怔忡惊悸少寐或心脾作痛自汗盗汗或肢体肿痛大便不调或妇人经候不调晡热内热或茧唇流注等症致儿为患者令子母俱服之加味逍遥散去牡丹皮山栀即逍遥散治肝脾血虚等症当归甘草芍药茯苓白术柴胡牡丹皮山栀右水煎服愚按前方若乳母肝脾血虚内热寒热遍身搔痒肢体作痛头目昏重怔忡頬赤口燥咽干或发热盗汗食少不寐或口舌生疮耳内作痛胷乳腹胀小便不利致儿为患尤宜用之又治妇人隂虚发热儿饮其乳以致患疮者越鞠丸治六郁饮食少思或胷满吐酸齿痛疮疥等症苍术抚芎香附神曲山栀麦芽山查右各为末水煮神曲麦芽末煳丸粟米大每服百丸白汤送下鎭心丸治急惊化痰鎭心朱砂龙齿牛黄铁粉琥珀人参茯苓防风全蝎右为末蜜丸桐子大每服一二丸薄荷汤送下聚宝丹乌蝎四君子汤平胃散益黄散人参理中汤补中益气汤六君子汤钩藤散地黄丸柴胡清肝散四物汤小柴胡汤盘肠气痛小儿盘肠气者痛则曲腰干啼额上有汗皆由肝经风邪所搏也肝肾居下故痛则曲腰干啼者风燥其液故无泪也额上有汗者风木助心火也口闭足冷者脾气不营也下利青粪者肝木乘脾也皆由产下澡洗受风冷所致当服钩藤膏之类若乳母及儿受寒邪者用沉香汤之类若儿额间有汗口闭脚冷乃虚寒也用当归散或沉香降气汤之类若面赤唇焦小便不通小腹胀痛者乃小肠热也用人参汤送下三黄丸若痛不止煎葱汤淋揉其腹就以热葱熨脐腹间良久尿出痛止或以乳香没药木香各少许水煎灌匙许若因乳母饮食停滞者用保和丸懐抱气郁者加味归脾汤怒动肝火者加味逍遥散子母俱服治验一小儿曲腰啼呌右腮青黑此肚腹内痛因脾土虚寒肝木乘之也用六君子加木香钩藤钩即愈一小儿因乳母大怒亦患前症面赤而啼小便不利用加味逍遥散加木通车前子母子服之并愈一小儿啼呌面赤手足不冷用钩藤饮随愈后因其母饮酒厚味仍作啼手足发热又用前药加生地黄而愈后又面青手冷啼呌吐泻其粪腥秽用助胃膏一服而安一小儿患前症曲腰而啼额间出汗足冷唇青粪青先用钩藤膏治愈后复患仍用钩藤钩膏而痛减半又煎葱汤熨洗其腹腹痛遂安一小儿唇青足冷啼声不絶用助胃膏一服稍安又食生冷之物前症仍作更泄泻不止先用六君子加木香干姜一剂乃去木香干姜又二剂其泻顿止又用四君子少加升麻四剂饮食加进一小儿十四嵗腹痛吐泻手足常冷肌体痩弱余谓所禀命门火虚也用六君子汤八味九渐愈毕姻后因房劳勤读感冐发汗继以饮食劳倦朝冷暮热饮食不思用六君子十全大补二汤寻愈后不慎饮食起居午前脐下热起则遍身如灸午后自足寒至腰如氷热时脉洪大按之如无两尺㣲甚寒时则六脉㣲细如絶汤粥稍离火食之即腹中觉冷此亦禀命门火衰之症也用补中益气汤八味丸各百余服渐愈后大吐血别误服犀角地黄丸一剂病益甚饮食顿减面色㿠白手足厥冷或时发热寒时脉微细而短者阳气虚微也热时脉洪大而虚者隂火虚旺也余用十全大补及八珍汤六君子之类但能扶持而血不止复因劳役吐血甚多脉洪大鼔指按之如无而两寸脉短此阳气太虚也用人参一两附子一钱佐以补中益气汤数剂诸症渐退乃减附子五分又各数剂脉症悉退乃每服用人参五钱炮姜五分月余始愈当归散治脏寒腹疼面青手冷夜啼不乳当归白芍药人参甘草桔梗橘皮右为末水煎半盏时时少与服沉香降气汤治气不升降胸膈痞塞心腹胀满喘促短气干哕烦闷咳嗽痰涎口中无味嗜卧不食沉香砂仁甘草香附子右为末每服一钱入盐少许沸汤㸃平旦空心服愚按前方若乳母中气郁滞不能升降患此症致儿作痛者亦用之三黄丸加味归脾汤加味逍遥散钩藤膏助胃膏魏香散方君子汤四神丸八味丸地黄丸补中益气汤胎惊小儿胎惊风者因姙妇饮酒忿怒惊跌或外挟风邪内伤于胎儿生下即病也若月内壮热翻眼握拳噤口出涎腰强搐掣惊怖啼呌顋缩顖开頬赤面青眼合者当散风利惊化痰调气及贴顖法甚则以朱银丸下之若面青拳搐用保命丹钩藤散之类切不可悞作脾风妄用温药若眉间色赤或虎口指纹曲里者可治用钩藤散全蝎散若眉间青黑或指纹反出外者不治大扺小儿脏腑脆弱不可辄用银粉鎭坠之剂反伤真气多致不救者且姙娠每月各有经脉滋飬一月属肝二月属胆三月属心四月属小肠五月属脾六月属胃七月属肺八月属大肠九月属肾十月属膀胱多因姙娠时受患而作也须察其某月受病病在某经和其隂阳调其脾胃兼以见症之药佐之无有不愈治验一小儿患胎惊诸药不应用紫河车研烂如泥每用钱许乳化服之更以十全大补汤加钩藤钩漏芦与母服两月余举发渐轻服年余举发渐稀服年余不再发至出痘后复发取紫河车研烂入糯米粉丸小荳大每服百丸以乳送下服二具全瘥毕姻又发仍用前丸及十全大补汤六味丸加当归黄耆肉桂五味子年余喜其能逺帷幕得痊后因劳役更作又用前丸及十全大补等药不应用大剂独参汤服数斤然后举发稍缓乃用人参二两附子一钱数服顿止仍用前药间用独参汤而痊一小儿患胎惊用紫河车丸及十全大补汤及钩藤膏而愈毕姻后复发用大剂独参汤六味丸加五味子黄耆当归煎服半载举发稍轻年余不再发后每劳役怒气仍发即用前药随愈又伤寒愈后复作虚症悉具莫能名状用紫河车二具独参煎汤十余斤而痊后患伤风咳嗽咽干内热用六味地黄丸料加五味子煎服及十全大补汤而痊十全大补汤八珍汤地黄丸朱银丸保命丹钓藤散全蝎散贴顖法钓藤膏紫河车丸胎风小儿初生其身有如汤泼火伤者此皆乳母过食膏粱所致也其母宜服清胃散及逍遥散以清其气血儿亦饮数滴可也有身无皮肤而不焮赤者皆由产母脾气不足也用粳米粉傅之焮赤发热者皆由产毋胃中火盛也用石膏傅之经胃脾主肌肉肺主皮毛故知病脾肺也如脑额生疮者火土相合遂成湿热下流攻撃肾水也难治如脚上有疮者隂虚火盛也此不满五嵗而毙如未满月而撮口握拳腰软如随者此肝肾中邪胜正弱所致也三日内必不治如男指向里女指向外尚可治眉红亦不可治可治者用全蝎散钓藤散等类治之若因大病亏损胃气而诸脏虚弱所致者用补中益气汤钱氏地黄丸若面唇赤色正属肾水不足肝经隂虚火动而内生风热尔当滋肾水以制阳光其身软者内禀气不足肌肉未坚也当叅五软而施治之清胃散逍遥散全蝎散钓藤散补中益气汤钱氏地黄丸五软五软者头项手足肉口是也夫头软者脏腑骨脉皆虚诸阳之气不足也乃天柱骨弱肾主骨足少隂太阳经虚也手足软者脾主四肢乃中州之气不足不能荣养四肢故肉少皮寛饮食不为肌肤也口软者口为脾之窍上下龈属手足阳明阳明主胃脾胃气虚舌不能藏而常舒出也夫心主血肝主筋脾主肉肺主气肾主骨此五者皆因禀五臓之气虚弱不能滋养充达故骨脉不强肢体痿弱源其要总归于胃盖胃水谷之海为五脏之本六腑之大源也治法必先以脾胃为主俱用补中益气汤以滋化源头项手足三软兼服地黄丸凡此症必须多用二药仍令壮年乳母饮之兼慎风寒调饮食多能全形治验呉江史万湖子七歳患吐泻顖目顿陷天柱骨倒兼靣赤色余适在彼先用补中益气汤加附子一剂吐泻止而诸症愈又用钱氏地黄丸料煎服顿安一小儿七歳夏间过食生冷之物早间患吐泻面赤作渴手足并热项软顖陷午后面色顿白手足并冷脉㣲欲絶急以六君子汤加附子一剂诸症顿退顖顶顿起而安小儿元气易虚易实故虽危症若能速用对病之药亦可囘生者一小儿九歳因吐泻后项软面白手足并冷脉㣲细饮食喜热余先用六君子汤加肉桂五剂未应更加炮姜四剂诸症稍愈面色未复尺脉未起佐以八味丸月余面色㣲黄稍有胃气矣再用前药又月余饮食略增热亦大减乃朝用补中益气汤食前用八味丸又月余元气渐复饮食举首如常又月余而肌肉充盛诸病悉愈一小儿十二嵗疟疾后项软手足冷饮食少思粥汤稍离火食之即腹中觉冷用六君子汤加肉桂干姜饮食渐加每饮食中加茴香胡椒之类月余粥食稍可离火又用前药百剂饮食如常手足不冷又月余其首能举后饮食停滞患吐泻项乃痿软朝用补中益气汤夕用六君子汤及加减八味丸两月余而项复举毕姻后眼目昏花项骨无力头自觉大用八味丸补中益气汤三月余元气复而诸症退后每入房劳役形气殊倦盗汗发热服后二药即愈一小儿十五歳手足痿软齿不能嚼坚物内热晡热小便澁滞如淋服分利之剂小便如淋服滋隂之剂内热益甚服燥湿之剂大便重坠余谓此禀肾气不足早犯色慾所致故精血篇云男子精未满而御女以通其精五脏有不满之处异日有难状之疾老人隂已痿而思色以降其精则精不出而内败小便涩痛如淋若隂已耗而复竭之则大小便牵痛愈痛则愈便愈便则愈痛正谓此也遂朝用补中益气汤夕用六味丸加五味子煎服各三十余剂诸症渐愈后梦遗诸症复作手足时冷痰气上急用十全大补汤加减八味丸料各八剂二便稍利手足稍温仍用前二药三月余元气渐复饮食如常又饮食停滞吐泻腹痛按之不疼此脾胃受伤也用六君子汤加木香肉荳蔲治之其吐未巳左尺右闗二脉轻诊浮大按之如无经云肾开窍于二隂用五味子散四服大便顿止后又伤食嚥酸作泻大便重坠朝用补中益气汤夕用六君子汤加木香干姜而痊一老年得子四肢痿软而恶风寒见日则喜余令乳母日服加减八味丸三次十全大补汤一剂兼与其子年余肢体渐强至二週而能行一小儿五歳禀父腿软不便于行早丧天真年至十七毕姻后腿软头𩕄自觉开大喜其自谨寓居道舍遂朝服补中益气汤夕用地黄丸料加五味子鹿茸煎服年余而健一小儿项软服前二药而愈毕姻后患解颅作渇发热以二药作大剂煎熟代茶恣饮两月余而渇热减年余而颅顖合又年余而肢体强若非愼疾虽药不起星附膏治项软天南星附子右为末用生姜自然汁调敷项间干则润之六君子汤加减八味丸十全大补汤补中益气汤地黄丸五味子散五硬五硬者仰头取气难以动揺气壅作痛连于胷膈脚手心冷而硬此阳气不营于四末也经曰脾主四肢又曰脾主诸隂今手足冷而硬者独阳无隂也故难治若肚筋青急者木乘土位也急用六君炮姜肉桂柴胡升麻以复其真气若系风邪当叅惊风治之此症从肝脾二脏受患当补脾平肝仍叅痉症急慢惊风门治之小续命汤治中风不省人事涎鸣反张失音厥冷麻黄人参黄芩川芎官桂甘草杏仁汉防已芍药防风炮附子每服一钱水煎服六君子汤薛氏医案卷五十六薛氏医案卷五十七钦定四库全书薛氏医案卷五十七明薛已订保婴撮要四风热风症中风之症西北方有之东南气温腠理疏泄人患之者皆类中风也况小儿元气未充皮毛不固易虗易实外邪乗之则壮热抽掣气粗涎涌甚至昏愦口噤即似中风悞以续命等汤投之多至不救大人且无真中况小儿乎凡有前症当辨其因若阳明经气虗风邪所乗筋脉拘急者为外因足厥隂肝火炽盛筋脉偏急者为内因脾肺虚弱腠理不宻外邪乗入或惊风过服金石之剂耗损肝血或吐泻后内亾津液不能养肝致口眼㖞斜者皆肝血不足肝火生风之类中风之类症也治騐方药痉症发痉之症因伤风汗出悞发汗或湿症汗多所致若项背强直腰背反张揺头掣瘲噤口不语发热腹痛病在足太阳也若靣目赤色无汗恶寒牙闗𦂳急肢体反张痰涎壅盛昏愦烦渴小便赤澁先谵语而发者名刚痉当发汗若大便滑泄不语不渇有汗而不恶寒先手足厥冷而发者名柔痉并以小续命汤加减主之刚痉去附子用麻黄柔痉用附子去麻黄若壮热谵语口干手足微寒大便滑泄此兼刚柔无汗用葛根汤有汗用桂枝加葛根汤若痰塞气盛用南星半夏茯苓以消痰枳实陈皮紫苏以顺气更审其热轻者用败毒散热盛者用小柴胡汤壮热有汗胸满口噤咬牙便闭为内热以大承气汤下之后用大柴胡汤解之过三日则难治此皆治六淫外伤元气形病俱实之法也若小儿多因惊骇停食或乳母六淫七情饮食起居失宜所致更当审之兼治其母大要因惊目直呵欠项强顿闷属肝经实热用抑肝散咬牙呵欠手寻衣领属肝经虚热用地黄丸若肺金不能平木用异攻散脾不能养肝用六君子汤水不能生木用地黄丸治验一小儿感冐发热咳嗽咬牙余以为脾肺气虚不信乃用解散之药果项强口噤汗出不止手足并冷遂用五味异攻散加柴胡木香治之渐愈但日晡㣲热睡而露睛用补中益气汤而痊一小儿因惊发热误行表散出汗靣白日晡发痉先兄谓脾肺气虚而肝胆邪盛以六君子加柴胡升麻治之乃发于寅卯时此肝邪自旺也用加味逍遥散一剂其热顿退又用补中益气汤六味地黄丸而愈一小儿患瘰溃而发痉顿闷咬牙寒热此属肝经风热先用柴胡栀子散一剂寒热顿止次用四物参茋白术柴胡渐止又用补中益气汤加芍药茯苓而痊一小儿头患疮溃而发痉或寒热作渇或手足厥冷其脉洪大浮缓按之皆微细此元气虚而邪气实也用十全大补汤加柴胡山栀数剂诸症渐退而胍渐歛又十余剂而愈一小儿惊风服抱龙丸保生锭吐涎甚多又汗出发痉仍欲袪痰余曰此肝脾血虗而内生风耳吐痰不止脾肺气虚不能摄涎也汗出发痉脾肺气虚而亾阳也用六君子汤加炮姜木香顿愈又用四君子加归茋而安一小儿伤风发热服解散之药汗出不止痓症悉具其脉洪大鼓指按之微细此汗多亾阳脾肺气虚之症也用异功散加芎归黄茋其汗顿止又用补中益气汤而痊一小儿停食腹痛发热呕吐服峻厉之剂更吐泻汗多手足并冷发痉不止其脉浮洪按之如丝用六君子汤加升麻炮姜痉痓顿已惟寒热徃来又用四君升麻柴胡而愈少叅王阳湖孙女年八嵗发痉服降火消导之剂其脉浮洪寒热如疟余用四君子加升麻柴胡炮姜钩藤钩及补中益气汤间服渐愈但脇下作痛去炮姜加木香肉桂而痊一小儿因乳母大怒发热脇痛亦患前症兼汗出作呕先用小柴胡汤一剂子母俱服顿愈但日晡潮热以异功散加升麻柴胡治之并愈一小儿因乳母发热吐泻一小儿因乳母食厥昏愦同患前症各治其母而子悉愈桂枝加干葛汤治头疼项背强几几汗出恶风者桂枝芍药甘草葛根右每服二钱姜枣水煎小柴胡汤治身热恶寒风痉项强直急胸脇满痛呕哕烦渇寒热徃来或身靣皆黄小便不利大便秘澁或惊过不解潮热不除及差后劳复发热疼痛如疟发作有时加味小柴胡汤保生锭子治慢惊尚有阳症全蝎白附子殭蚕牛胆南星蝉蜕琥珀辰砂麝香防风右为末煳搜和揑成锭子金银箔为衣用薄荷汤磨服大柴胡汤治表里热大便秘澁胸满脇痛柴胡枳实半夏赤芍药黄芩大黄右生姜红枣煎不拘时服小续命汤抑肝散地黄丸败毒散六君子汤五味异功散补中益气汤加味逍遥散柴胡栀子散四物汤十全大补汤抱龙丸四君子汤大承气汤治刚痉胸满内实口噤咬牙大热发渇大便秘澁大黄芒硝厚朴枳实葛根汤治太阳病项强几几恶风无汗及恶寒刚痉葛根麻黄桂枝右每服二钱水煎夜啼夜啼有二曰脾寒曰心热也夜属隂隂胜则脾脏之寒愈盛脾为至隂喜温而恶寒寒则腹中作痛故曲腰而啼其候靣青白手腹俱冷不思乳食是也亦曰胎寒用钩藤散若见灯愈啼者心热也心属火见灯则烦热内生两阳相抟故仰身而啼其候靣赤手腹俱缓口中气热是也用导赤散若靣色白黑睛少属肾气不足至夜隂虚而啼也宜用六味丸若兼泄泻不乳脾肾虚弱也用六神散若兼吐泻少食脾胃虚寒也用六君炮木香大便不化食少腹胀脾气虚弱也用异功散心血不足者秘㫖安神丸木火相抟者柴胡栀子散肝血不足者地黄丸大抵此症或因吐泻内亾津液或禀父肾隂不足不能滋养肝木或乳母恚怒肝火侮金当用六君子汤补脾土以生肺金地黄丸壮肾水以滋肝木若乳母鬰闷而致者用加味归脾汤乳母暴怒者加味小柴胡汤乳母心肝热抟柴胡栀子散仍宜叅客忤惊啼览之治验一小儿发热夜啼乳食不进昏迷抽搐痰盛口噤此脾肺气虚风木所乗痰食积于胸腹也先用大安丸后用六君钓藤钩而痊一小儿三嵗靣白夜啼小便青而数此肺肾虚弱朝用补中益气汤加肉桂一分夕用地黄丸而愈大凡小儿靣色青黑睛少或解颅足热者出痘多在肾经预用地黄丸补肾气多得无恙者一小儿二嵗夜啼面色赤黑睛色淡小便频赤朝用补中益气汤加山药五味夕用地黄丸而愈龙齿散治抅哭肚疼惊热龙齿蝉脱钓藤钩羌活茯苓右为末每服一钱水煎服碧云散治浑身壮热夜啼栢叶南星殭蚕全蝎鬰金雄黄右为末每服一字用薄荷汤入蜜调服六神散治腹痛靣色青口中气冷及四肢俱冷曲腰而啼或泄泻不乳人参山药白术甘草茯苓扁豆右为末每服二钱姜二片枣水煎一方有芍药当归人参各二钱五分甘草桔梗陈皮桂各一钱愚按前症悉属脾土虚寒元气下陷本方更加柴胡升麻升提元气而补脾土为善神緑散全蝎青薄荷右为末每服五分薄荷汤调下无择灯花散治心燥夜啼灯花右研细用灯草煎汤调涂口中乳汁送下日三服一法用灯花涂乳上令儿吮之无灯花用灯草烧灰辰砂少许亦妙或用灯花七枚鹏砂一字辰砂少许蜜调涂唇上立安安神散治夜啼蝉蜕右为末分四服用钓藤钩汤调下人参黄连散治心经藴热夜啼人参黄连炙甘草竹叶右姜水煎服太乙丹治睡惊夜啼青粪桔梗藿香叶川芎白芷白扁豆右为末炼蜜丸樱桃大辰砂麝香为衣每服半丸薄荷汤磨下粪色青枣汤下夜啼灯心钓藤汤下加白术茯苓白芍药尤妙地黄散治身热口干咳𠻳心烦生地黄麦门冬杏仁欵冬花陈皮甘草右为末每服二三钱水煎温服钓藤散导赤散地黄丸六君子汤五味异功散秘㫖安神丸柴胡栀子散加味归脾汤小柴胡汤大安丸补中益气汤悲哭悲哭者肺之声泪者肝之液也若六脉弦𦂳者先以温汤渍其身取汗次以凉隔散之类清其内热此张子和治法如此若因乳母怒火遗热于肝肝火炎炽反侮肺金金木相击故悲哭有声者宜用六君柴胡山栀以补脾清肝用六味丸以壮水生木有因惊风过服袪风燥血之药而致者有因吐泻内亾津液而致者及禀父肾隂不足不能生肝者治各审之若小儿忽然大呌作声者不治此禀肾隂不足虚火炎上故也用六味丸多有生者仍叅览夜啼客忤惊啼重舌口疮天钓内钓等症治騐一小儿每忽哭白睛多每悲靣色赤余谓禀赋肾虚火妄动而然也用地黄丸半载后虽哭而靣色不赤诸症皆愈一週嵗儿痰嗽哭不已用抱龙丸少止良乆亦然余视其右顋洁白左顋青赤此肺肝二经相击而作先用泻白散袪肺邪次用柴胡栀子散平肝木后用地黄丸滋肾水而痊一小儿瘈瘲啼呌额间青黑此惊风肝木乗脾腹中作痛也先用六君子汤加木香柴胡钓藤钩啼呌渐缓更加当归又二剂而安一小儿发热夜啼乳食不进昏迷抽搐痰盛口噤脉纹如水字此脾肺气虚风木所乗痰食积于胸腹也先用大安丸后用六君子加钓藤钩而痊凉膈散防风通圣散六君子汤六味地黄丸抱龙丸泻白散柴胡栀子散大安丸胎症小儿胎症谓胎热胎寒胎黄胎肥胎弱是也胎热者初生旬日之间目闭色赤眼胞肿啼呌惊烦壮热溺黄此在胎中受热及膏粱内藴宜用清胃散之类胎寒者初生百日内或手足挛屈或口噤不开此在胎母过食生冷或感寒气宜用五味异功散之类胎黄者体目俱黄小便秘澁不乳啼呌或腹膨泄泻此在胎母过食炙煿辛辣致生湿热宜用生地黄汤之类热盛者泻黄散之类胎肥者肌肉禀厚遍身血色弥月后渐瘦五心烦热大便不利口吻流涎此受母胃热所致也乳母服大连翘饮儿用浴体法以疏通其腠理胎弱者靣无精光肌体瘦薄身无血色大便白水时时哽气目无精神亦宜用浴体法消风散治诸风上攻头目昏眩项背拘急肢体烦疼肌肉颤动耳若蝉鸣鼻塞多嚏皮肤顽麻瘙痒瘾疹目澁昏困白茯苓芎䓖羌活荆芥穂防风藿香叶蝉蜕白殭蚕甘草陈皮厚朴右为末每服五分茶清或薄荷汤调下荆芥汤亦可生地黄汤治姙娠食酒面五辛积热小儿生下遍体靣目皆黄也乳母仍忌酒面五辛等物生地黄芍药川芎当归右每服五钱水煎产妇服仍滴儿口数滴大连翘饮泻黄散清胃散异功散浴体法解颅𩕄塡𩕄陷钱仲阳云小儿解颅或久不合者因肾气有亏脑髓不足故儿多愁少喜目睛多白而身瘦盖人乏脑髓如木无根有数嵗而成废人者服钱氏地黄丸更用南星微炮为末米醋调传绯帛烘热贴之其栢子仁散三辛散封𩕄散俱效夫肾主骨肾气实则脑髓充而𩕄早合骨脉盛而齿早生肾气怯则脑髓虚而𩕄不合此由父母精血不足宜用地黄丸补之若在乳下当兼补其母更以软帛𦂳束其首使其易合皆虚火上冲当调补脾肾为善𩕄塡𩕄陷亦因所禀肾气不足及乳哺失宜脾胃亏损所致夫脾主肌肉气逆上冲而为塡胀元气下陷而为𩕄陷也并用补中益气汤地黄丸及用狗头骨炙黄为末以鸡子清调敷𩕄门亦有泻痢气血虚脾胃不能上充者亦用前法若手足并冷前汤加姜桂未应虚寒甚也急加附子缓则多致不救治验一小儿颅解足软两膝渐大不能行履用六味地黄丸加鹿茸治之三月而起一小儿十四嵗解颅自觉头大视物昏大畏日羞明此禀赋肾气怯弱用六味丸加鹿茸及补中益气汤加山药山茱萸半载愈二载而𩕄合既婚之后仍觉𩕄门开解足心如炙喜其断色慾薄滋味日服前药二剂三载而愈后入房两腿痿软又教以服前丸守前戒而愈一小儿年十四嵗而近女色发热吐痰至有室两目羞明头觉胀大仍不断慾其头渐大𩕄门忽开用地黄丸益气汤之类断色慾年余而愈一小儿年十三嵗患前症内热晡热形体倦怠食少作渇用六味丸加鹿茸补之不越月而痊一小儿吐泻发热𩕄陷作渇用七味白术散母子并服而愈一小儿久病发热其𩕄或陷或塡手足或温或冷余用补中益气汤加蔓荆子炮姜治之而安一小儿𩕄陷吐泻手足并冷用白术散加木香炮姜治之而愈后伤食腹痛手足复冷用六君炮姜治之更加昏愦口角流涎此脾胃虚寒之甚也急加附子遂愈一小儿病后其𩕄或陷或塡此脾胃虚热也朝用补中益气汤加蔓荆子炮姜木香治之而𩕄平但作泻口干用白术散以生胃气而愈栢子仁散治𩕄门不合防风栢子仁右为末乳汁调涂𩕄门十日自合三辛散治脑角骨大𩕄门不合细辛桂心干姜右为末乳汁调涂𩕄上干时再涂玉乳丹治解颅钟乳粉熟地黄栢子仁当归防风补骨脂右各另为末入二膏加炼蜜丸黍米大每服一二十丸煎茴香汤送下加黄茋茯苓亦可封𩕄散地黄丸济生当归散目内症经曰目者五脏六腑之精荣卫魂魄之所常营也神气之所常主也又曰诸脉者皆属于目目得血而能视五脏六腑精气皆上注于目而为之精故白睛属肺黑睛属肝瞳人属肾上下胞属脾两眦属心而内眦又属膀胱五脏五色各有所司心主赤赤甚心实热也用导赤散赤微者心虗热也用生犀散肝主青青甚者肝热也用泻青丸淡青者肝虚也用地黄丸脾主黄黄甚者脾热也用泻黄散淡黄者脾虚也用异功散目无睛光及白睛多黑睛少者肝肾俱不足也用地黄丸加鹿茸昼视通明夜视㒺见者因禀阳气衰弱遇夜隂盛则阳愈衰故不能视也用冲和养胃汤凡赤脉翳物从上而下者属足太阳经用东垣选奇汤从下而上者属足阳明经用局方流气饮盖翳膜者风热内藴也邪气未定谓之热翳而浮于外邪气已定谓之氷翳而沈于内邪气旣深谓之陷翳宜升发之退翳之药佐之若上眼皮下出黑白翳者属太阳寒水从外至内者属少阳风热从下至上绿色者属足阳明及肺肾合病也疳眼者因肝火湿热上冲脾气有亏不能上升清气故生白翳睫闭不开眵泪如煳乆而脓流遂至损目用益气聡明汤茯苓泻湿汤及四味肥儿丸目闭不开者因乳食失节或过服寒凉之药使阳气下陷不能升举故目不开用柴胡复生汤若胃气亏损眼睫无力而不能开者用补中益气汤暴赤肿痛者肝火炽盛也用龙胆泻肝汤多泪羞明者肝心积热也用生犀散亦有肝肾虚热者用地黄丸风沿烂眼者膈有积热也用清胃散时时作痒者脓溃生虫也用㸃药紫苏膏眼睫连札者肝经风热也用柴胡清肝散若生下目黄壮热大小便秘结乳食不思靣赤眼闭者皆由在胎时感母热毒所致儿服泻黄散母服地黄丸若乳母膏粱积热致儿目黄者令母服清胃散若肢体靣目爪甲皆黄小便如屋尘色者难治又有痘疹后余毒未尽上侵于目者属肾肝虚也用滋隂肾气丸前症多宜审治其母兼调其儿厥有未尽悉详原机启微集中宜叅考之治验一女子年十四因恚怒先月经不行寒热脇痛后两目生翳青緑色从外至内余谓寒热脇痛足厥隂之症也翳从外眦起足少阳之症也左闗脉弦数按之而濇肝经风热兼血滞也遂以加味逍遥散加防风龙胆草四服而寒热脇痛顿减用六味丸月余而翳消一小儿十五嵗两目白翳腹膈遍身似疥非疥晡热口干形体骨立此肝疳之症也用六味肥儿丸而痊后隂茎作痒小便澄白疮疥益焮状如大风用大芦荟四味肥儿丸诸症渐愈又用大芜荑汤而痊一小儿白睛多吐痰发搐先用抑青丸四服而痰搐止后用地黄丸年许而黒睛多一小儿白睛多三嵗不能行语声不畅两足非热则冷大便不实朝用补中益气汤加五味子干山药以补脾肺夕用地黄丸加五味子牛膝鹿茸补肝肾不三月而瘥一小儿眼白腿软两足热靣似愁容服地黄丸两月余渐健服年余白睛渐黑出痘无恙一小儿雀盲眼札服煮肝丸而目明服四味肥儿丸而目不札一小儿目无光芒视物不了了饮食少思大便不调服大芜荑汤九味芦荟丸而愈后饮食停滞妄用消导尅伐之剂目症仍作至晩尤甚用人参补胃汤渐愈又用五味异功散四味肥儿丸而痊一小儿九嵗素有肝火两目生翳服芦荟肥儿等丸随愈至十四嵗后遇用心过度饮食不节即夜视不明用补中益气汤人参补胃汤四味肥儿丸而愈一小儿眼胞㣲肿咳嗽恶心小便泔白余谓脾疳食积以五味异功散为主佐以四味肥儿丸而愈后不节饮食夜视不明余曰此脾胃复伤须补养为主不信乃服峻厉之剂后变风症竟不起一小儿因发热表散出汗眼赤发搐审其母素有肝火发热以异功散加柴胡升麻子母并服稍愈又用加味逍遥散其热顿退继用补中益气汤六味地黄丸母子寻瘥一小儿目赤作痛咬牙寒热余谓肝经风热用柴胡饮子一剂而赤痛止又用四物参茋白术柴胡而寒热退又用补中益气汤而饮食加一小儿眼素白或青患眼赤作痛服降火之剂眼如血贯脉洪大或浮缓按之皆微细用十全大补汤加柴胡山栀数剂外症渐退而脉渐敛又数剂而愈一小儿停食腹痛服巴豆之药更加目赤作痛寒热徃来饮食少思手足并冷余用六君升麻炮姜诸症顿愈惟寒热未已用四君升麻柴胡而安一小儿眼赤痛服大黄之药更加寒热如疟余谓脾胃复伤用四君升麻柴胡炮姜钓藤钩而寒热愈又用补中益气汤间服而目疾痊一小儿因乳母恚怒患发热等症儿患目痛兼作呕吐先用小柴胡汤子母俱服顿安但儿晡热仍呕以异功散加升麻柴胡治之瘥一小儿生下目黄三日靣赤黄一小儿旬日内目黄而渐至遍身此二者胎禀胃热各用泻黄散一服皆愈一小儿旬日靣目青黄此胃热胎黄也用泻黄散以乳调服少许即愈后复身黄吐舌仍用前散而安一小儿患目黄知其乳母食鬰身黄所致以越鞠丸治母泻黄散治子并愈一小儿靣青寒热形气瘦弱眼目生翳用九味芦荟丸五味异功散目翳渐退乃以四味肥儿丸五味异功散而肌肉生一小儿眼每生翳皆因乳母恚怒而作用九味芦荟丸柴胡栀子散母子服之并愈一小儿乳哺失节服药过剂腹胀少食大便不调两眼生花服治眼之药渐生浮翳余用异功散加当归柴胡饮食渐进便利渐调少佐以九味芦荟丸其眼渐明乃用人参补胃汤肥儿丸而痊一小儿未週嵗目内有翳余谓此禀母肝火所致询其母果素多恚怒见患瘰目疾自乳其子余用地黄丸治之其母稍愈后彼无此药其子遂瞽一小儿十二嵗伤寒咳嗽发热服发散之药目渐不明服降火等药饮食日少目渐生翳余谓中气虚用人参补胃汤饮食渐进又用千金补肝丸及薰眼之法而痊一女子十二嵗目生白翳靣黄浮肿口干便泄用四味肥儿丸而痊一小儿目羞明瘾澁两足发热大便不实食少时咳仍欲治肝袪风余曰两足发热小便不调肾肝虚也大便不实食少时咳脾肺虚也朝用补中益气汤夕用六味地黄丸元气渐复乃佐以四味肥儿丸又月余而瘥一小儿目痛恪服泻火治肝之药反加羞明瘾澁睡中惊悸悲啼此肝经血虚火动伤肺也用五味异功散加山栀补脾肺清肺金用地黄丸滋肾水生肝血而安乃兼服四味肥儿丸而瘥一小儿目青发搐直视呌哭或用牛黄清心丸加咬牙顿闷小便自遗余谓肝经血气虚甚也用补中益气汤及六味地黄丸而痊一小儿发搐目札属肝胆经风热先用柴胡清肝散治其肝后用地黄丸补其肾而愈一小儿目痛兼痒因膏粱积热仍口渇饮冷便秘先用泻青丸疏导肝火更用清胃散煎熟磨生犀角服之以解食毒又用四味肥儿丸以治肝症而瘥一小儿目疾久不愈用大芜荑汤五剂蟾蜍丸数服又用四味肥儿丸而愈一小儿十四嵗用功劳苦半载后自汗盗汗形体殊倦朝用补中益气汤加五味子蔓荆子夕用十全大补汤寻愈姻后因唾痰头运恪服清痰理气之药忽目不能开余用地黄丸十全大补汤三月余而痊呉江史万湖之孙自乳儿时患目疾年二十目札头揺用金匮肾气丸愈而复作两目生翳用聡明益气汤并前丸既愈而复发形体消瘦脉数洪大用补中益气汤及前丸而瘥一小儿因惊眼札或搐先用加味小柴胡汤加芜荑黄连以清肝热又用地黄丸以滋肾生肝而痊一小儿两目连札或色赤或时拭眉此肝经风热欲作肝疳也用四味肥儿丸加龙胆草而瘥一小儿白睛多吐痰发搐用地黄丸为主佐以抑青丸而搐止后用世传方地黄丸而黑睛多一女子十四嵗两目作痛或发痒或头运或头痛或两脇作痛或寒热内热口渇少食经候不调此肝脾二经气血虚而有热也用补中益气汤柴胡清肝散而愈后左上结一核如荳许渐大如栗腐而作痛此肝经火燥而血病也用加味逍遥月余腐肉自脱乃用八珍汤及前药而愈一小儿十三嵗目久痛渐生青绿翳后赤烂左闗脉弦数用九味芦荟丸加味逍遥散而愈毕姻后复发用滋隂肾气丸为主佐以加味逍遥散而痊一小儿十五嵗因大劳目赤作痛发热作渴脉洪大而虚用八珍汤加炒黑山栀一剂诸症顿退又用补中益气汤而痊后因梦遗目仍赤痛用六味地黄丸料加五味子二剂而痛止又三十余剂而复明生犀散治心经虚热生犀地骨皮赤芍药柴胡干葛甘草右每服二钱水煎生熟地黄散治眼初患之时因悞筑到蹙肝受惊风致目肿赤痛痒生地黄熟地黄麦门冬当归甘草防风枳殻赤芍药杏仁右每服一钱黑豆七粒水煎犀角饮治脾火眼疼犀角射干草龙胆黄芩人参茯苓甘草钓藤钩右每服一钱水煎牛黄丸治肝受惊遂致患目牛黄白附子肉桂全蝎芎䓖石膏白芷藿香辰砂麝香右各另为末炼蜜丸桐子大每服三丸临卧薄荷汤化下乳母亦忌热物之类世传方地黄丸治肾虚目睛多白鹿茸泽泻茯苓山茱萸熟地黄牡丹皮牛膝右为末蜜丸桐子大每服二十丸盐汤下罗氏煑肝丸治疳眼翳瘼羞明大人雀目甚效夜明砂青蛤粉谷精草右为末每服二钱以猪肝批开摊药在内麻纒定米泔水半碗煑肝熟取出汤倾椀内薰眼候汤温分肝三服嚼喫就用肝汤下一日二服龙胆饮子治疳眼流脓生翳此湿热为病青蛤粉炒黄芩羌活草龙胆蛇蜕麻黄谷精草右为末每服二钱茶清调下东垣人参补胃汤治劳役饮食不节内障眼痛神效黄茋根人参炙甘草蔓荆子白芍药黄栢右每服二三钱水煎稍热服临卧三五服千金治雀盲地肤子决明子右为末以米饮和丸每服二三十丸世传治雀目苍术右为末猪肝二两批开掺药在内用麻击定粟米一合水一碗砂锅内煑熟薰眼候温临卧每服三钱大效圣治雀目不计时月用苍术一两为末每服一钱本事治小儿赤热肿眼大黄白矾右为末冷水调作饼子贴眼立效东垣广大重明汤治两脸或两眦赤烂热肿痛疼及眼胞痒极㧓之至破烂赤肿眼楞生疮痂目多眵泪隠澁难开草龙胆防风生甘草根细辛苗叶右水一碗半煎龙胆至七分入余药再煎至半碗热洗日五七次洗毕合眼湏臾瘥东垣助阳和血补气汤治发后热壅白睛红多眵泪隠澁此过服凉药而真气不能通九窍也防风黄茋蔓荆子白芷升麻甘草当归身柴胡洁古治眼赤暴发肿防风羌活黄芩黄连右每服一钱水煎服如大便秘加大黄二分痛甚加川归地黄各二分烦躁不得卧加栀子仁三分保命㸃眼药除昏退翳截赤定痛当归黄连防风细辛甘草右水一大碗文武火熬滴水中不散为度入熟蜜少许㸃用千金补肝散治目失明青羊肝决明子蓼香右为末每服方寸匕日二服久而有验本事治太阳寒水陷翳膜遮睛白蒺蔾防风羌活甘菊右为末每服二钱入盐少许百沸汤㸃服保命羚羊角散治氷翳久不去羚羊角升麻细辛甘草右为末一半蜜丸桐子大每服五七十丸一半泔水煎吞送丸子焮发陷翳亦羚羊角散之类用之在人消息若隂虚有热者兼服神仙退云丸东垣补阳汤治阳不胜其隂乃隂盛阳虚则九窍不通今青白翳见于大眦乃足太阳少隂经中鬰遏厥隂肝经之阳气不得上通于目故青翳内阻也当于太阳少隂经中是九泉之下以益肝中阳气冲天上行此乃先补其阳后于足太隂标中泻足厥隂之火下伏于阳中内经曰隂盛阳虚则当先补其阳后泻其隂每日空心服升阳汤临卧服泻隂丸须预期调养体气和平天气晴明服之补其阳使上升通于肝经之末利空窍于目矣羌活独活甘草稍当归身熟地黄人参黄茋白术泽泻橘红生地黄白茯苓知母柴胡肉桂防风白芍药右每服半两水煎空心服候药力行尽方可饮食东垣羌活退翳汤柴胡甘草黄茋羌活黄连五味子升麻当归防风黄芩黄栢芍药草龙胆石膏右分二服水煎入酒少许临卧热服忌言语谦甫五秀重明丸治眼翳膜遮睛隠澁昏花常服清利头目甘菊花木贼荆芥楮实右为末蜜丸桐子大每服五十丸白汤化下冲和养胃汤治内障初起视觉微昏空中有黑花神水变淡绿色次则视岐覩则成二神水变淡白色久则不覩神水变纯白柴胡人参当归炙草干生姜升麻葛根白术羌活防风黄耆白茯苓白芍药五味子右每服二钱水煎滋隂肾气丸治神水寛大渐散昏如雾露中行渐覩空中有黑花视物二体久则光不收及内障神水澹白色者熟地黄归尾牡丹皮五味子干山药柴胡茯苓泽泻生地右为末蜜丸桐子大辰砂为衣每服十丸空心滚汤化下泻热黄连汤治内障有眵泪眊矂黄芩生地黄黄连柴胡升麻龙胆草右每服一钱水煎午后服柴胡复生汤治红赤羞明泪多眵少脑嵿沉重睛珠痛应太阳眼睫无力常欲垂闭久视则酸疼翳陷下者藁本蔓荆子川芎羌活独活白芷白芍药炙草薄荷桔梗苍术茯苓黄芩柴胡五味子右每服二钱水煎食后服黄连羊肝丸治目中赤脉洪甚眵黄连白羯羊肝先以羊肝竹刀刮下如煳除去筋膜再擂细入黄连丸桐子大每服十丸茶清化下茯苓燥湿汤治小儿易饥而渴腹胀生疮目痛生翳不开眵泪如脓俗谓疳毒眼白术人参甘草枳殻茯苓蔓荆子薄荷苍术前胡独活川芎羌活柴胡泽泻右每服二钱水煎局方菊睛丸治脾肾不足眼花昏暗甘菊花枸杞子苁蓉巴㦸右为末蜜丸梧子大每服十丸空心白汤化下抑青丸加味逍遥散大芜荑九味芦荟丸异功散小柴胡汤柴胡栀子散蟾蜍丸耳症耳者心肾之窍肝胆之经也心肾主内症精血不足肝胆主外症风热有余或聋瞶或虚鸣者禀赋虚也或胀痛或脓痒者邪气客也禀赋不足宜用六味地黄丸肝经风热宜用柴胡清肝散若因血燥用栀子清肝散未应佐以六味丸间服九味芦荟丸若因肾肝疳热朝用六味丸夕用芦荟丸若因食积内热用四味肥儿丸若因乳母膏粱积热而致者宜加味清胃散脾经鬰结而致者加味归脾汤肝经怒火而致者加味逍遥散皆令乳母服之兼与其儿少许不可専于治外不惟闭塞耳窍抑亦变生他症延留日久遂成终身之聩矣慎之治验一小儿耳内出脓秽不可近连年不愈口渇足热或靣色微黑余谓肾疳症也用六味地黄丸令母服加味逍遥散而愈后因别服伐肝之药耳症复作寒热靣青小便频数此肝火血燥也用柴胡栀子散以清肝六味地黄以滋肾遂痊一小儿耳内出脓久不愈视其母两脸青黄属乳母鬰怒致之也遂朝用加味归脾汤夕用加味逍遥散母子皆愈一小儿十二嵗素虚羸耳出脓水或痒或痛至十四稍加用心即发热倦怠两腿乏力八年矣用补中益气汤及六味地黄丸稍愈毕姻后朝寒暮热形气倦怠两足心热气喘唾痰仍用前二药佐以六君子汤而愈因后不守禁忌恶寒发热头运唾痰余谓肾虚不能摄水而似痰清气不能上升而头运阳气不能䕶守肌肤而寒热遂用补中益气汤加蔓荆附子一钱四剂不应遂用人参一两附子一钱二剂而应乃用十全大补汤百余剂而痊又因大劳入房喉瘖痰涌两腿不遂用地黄饮子顿愈仍用十全大补汤而安后又起居失宜朝寒暮热四肢逆冷气短痰盛两寸脉短用十全大补汤加附子一钱数剂而愈乃去附子用人参三钱常服始安一小儿耳中流脓项中结核眼目或札或赤痛小便或痒或赤涩皆肝胆经风热之症也用四味肥儿丸悉愈一小儿因乳母恚怒兼经行之后多食炙煿儿遂耳内作痛出脓余先用加味小柴胡汤次用加味逍遥散令其母服之子母并愈一小儿耳出秽水属肝肾不足先用九味芦荟丸而痊毕姻后靣黄发热多病又用黄栢知母等药更胸膈痞满饮食少思痰涎上壅又利气化痰加噫气下气余用六君子补中益气二汤干姜木香等味治之寻愈田氏红玉散治小儿聤耳枯矾麝香干胭脂右为末研匀先以绵杖子捻脓浄掺入少许汤氏龙黄散治如前枯矾龙骨黄丹麝香右制法同前愚按前二方可以治腑症之轻者若系肝经风热血燥等症必依前方论内服合宜之药外用此以收脓湿亦无不可若専泥外攻而失内治谬矣六味地黄丸柴胡清肝散栀子清肝散九味芦荟丸四味肥儿丸加味清胃散加味归脾汤加味逍遥汤柴胡栀子散加味小柴胡汤六君子汤四君子汤地黄丸七味白术散补中益气汤二陈汤鼻塞鼻䘐巢氏云鼻乃肺之窍皮毛腠理乃肺之主此因风邪客于肺而鼻塞不利者宜用消风散或用葱白七茎入油腻粉少许擂摊绢帛上掌中䕶温贴𩕄门因惊仆气散血无所覊而鼻衂者用异功散加柴胡山栀左脸青而兼赤者先用柴胡清肝散后用地黄丸右脸赤乃肺大肠实热也用泻白散鼻色赤乃脾胃实热也用泻黄散㣲赤乃脾经虚热也用异功散加升麻柴胡色深黄用济生犀角地黄汤后用杨氏地黄丸淡白色用六君子汤颏间色赤用四物汤加山栀赤甚用五淋散小便赤色用六味丸补中益气汤唇色白用六君子汤久不愈用麦门冬饮子若初病元气未亏乳食如常发热壮热二便秘结作渇饮水卧不露睛者悉属形病俱实当治邪气若病久元气已亏食少发热口干饮汤呕吐泄泻肢体畏寒卧而露睛者悉属形病俱虚当补正气为要治验一小儿咳嗽恶心鼻塞流涕右腮青白此乃脾肺气虚而外邪所乗也先用惺惺散咳嗽顿愈但饮食不思手足指冷用六君子少加升麻一剂而痊一小儿潮热鼻衂烦渇便秘气促咳嗽右腮色赤此肺与大肠有热也用柴胡饮子一服诸症顿退后因惊复作㣲搐顿闷此肝脾气血虚也用四君子加芎归钓藤钩而愈一小儿遍身生疥穵鼻出血因肝脾有热用四味肥儿丸而愈后食炙鼻血复出疮疥复发先用清胃散二剂又用四味肥儿丸月余而瘥一小儿鼻衂滞頥作渇时汗乃胃经实热也先用泻黄散二服而滞頥止又用四味肥儿丸数服而鼻血愈后鼻不时作痒发渇便血用圣济犀角地黄汤四剂母子并服别令儿更服四味肥儿丸月余而愈一小儿鼻衂发热作渇右腮色青余谓肝火乗脾先用加味逍遥散母子并服热渇渐止另用五味异功散少加柴胡升麻与子服之而愈一小儿鼻衂服止血之剂反见便血右腮色黄或赤此脾气虚热不能统血也用补中益气汤又用五味异功散加柴胡升麻而愈一小儿鼻衂久不愈四肢倦怠饮食少思恶风寒此脾肺虚也先用五味异功散而鼻血止又用补中益气汤而不畏风寒继用四君少加柴胡升麻而全愈一小儿鼻衂两颏赤余谓禀赋肾气不足虚火上炎也不信别服清热凉血之药病益甚余用地黄丸果效毕姻后虚症悉至用八珍汤地黄丸料寻愈一小儿鼻衂作渇喘嗽靣赤此心火刑肺金也用人参平肺散及地黄丸料加五味子麦门冬煎服而痊杨氏地黄散治劳中有热肺壅鼻衂生地黄赤芍药当归身川芎右每服二三钱水煎熟入蒲黄少许春夏衂入地黄汁蒲黄各少许秋冬䘐用车前草汁少许麦门冬饮子治吐血久不愈者五味子麦门冬黄茋当归身人参生地黄右水煎服补中益气汤清胃散异功散人参平肺散柴胡清肝散泻白散泻黄散犀角地黄汤五淋散四君子汤八珍汤四物汤惺惺散柴胡饮子四味肥儿丸加味逍遥散六味地黄丸龟胸龟背仲阳曰龟胸者肺热胀满攻于胸膈或乳母多食酸辛及儿食宿乳而成当用龟胸丸或松蕋丹百合丹之类治之龟背者令儿早坐因客风吹嵴入于骨髓所致以龟尿㸃背间骨节又法当灸肺俞穴心俞穴膈俞穴用艾如小荳大灸三五壮此多因小儿元气未充腠理不宻风邪所乘或痰饮藴结风热交攻而致法当调补脾肺为主而以清热消痰佐之若因乳母膏粱厚味者当以清胃散治其母子亦服少许龟胸丸大黄天门冬百合杏仁木通枳殻桑白皮甜葶苈朴硝右为末炼蜜丸芡实大每服一丸温水食后化下枳殻防风丸枳殻防风独活大黄前胡当归麻黄右为末麪煳丸黍米大每服十丸食后米汤下松蕋丹治龟背花松枳殻防风独活麻黄大黄前胡桂心右为末蜜丸黍米大每服数丸粥饮下量儿加减百合丹治龟胸背百合木通朴硝桑白皮杏仁大黄天门冬右为末炼蜜丸菉荳大每服十丸食前温酒化服薛氏医案卷五十七薛氏医案卷五十八钦定四库全书薛氏医案卷五十八明薛已订保婴撮要五鹤膝行迟钱仲阳云鹤膝者乃禀受肾虚血气不充致肌肉瘦薄骨节呈露如鹤之膝也行迟者亦因禀受肝肾气虚肝主筋肾主骨肝藏血肾藏精血不足则筋不荣精不足则骨不立故不能行也鹤膝用六味地黄丸加鹿茸以补其血气血气既充则其肌肉自生行迟用地黄丸加牛膝五加皮鹿茸以补其精血精血旣足则其筋骨自坚凡此皆肝肾之虚也虚而热者用六味地黄丸虚而寒者用八味丸若手拳挛者用薏苡仁丸足拳挛者用海桐皮散脾胃亏损肾脏虚弱寒邪所乗而膝渐肿者佐以补中益气汤及大防风汤治验一小儿体瘦腿细不能行齿不坚髪不茂属足三隂经虚也用六味丸补中益气汤服年余愈一小儿六嵗靣色㿠白眼白睛多久患下痢忽声音不亮腿足无力先用四神丸止其痢后用地黄丸加牛膝五加皮鹿茸补其肾两月余渐能行半载后其声响亮后停食另用消食丸连泻五七次去后益频五更侵晨为甚声音复瘖歩履复难而腿足作痛仍服前丸兼补中益气汤而愈一小儿七嵗左腿自膝下至胫细小行歩无力用地黄丸加鹿茸五味子牛膝为主佐以补中益气汤半载腿膝渐强而能歩毕姻后其腿内热足心如炙唾痰口渇余谓当补脾肾不信另用滋隂丸痰热益甚服四物黄栢知母之类饮食日少服二陈青皮枳殻之类胸满吐血服犀角地黄汤唾血不时大便频数复请视仍泥实火余辞不能治略服犀角地黄汤而唾血益甚不时发热后复恳治余曰两足心热唾痰口干肾虚水泛也饮食少思胸膈痞满唾血不止脾虚失摄也昼发夜伏夜作昼止不时而热无根虚火也遂用四君子及八珍汤地黄丸间服而愈四神丸治脾虚胃弱大便不实饮食不思或泄利腹痛等症薏苡仁丸治禀受肝气怯弱致两膝挛缩两手伸展无力当归秦芁薏苡仁酸枣仁防已羌活右为末炼蜜丸鸡豆大每服一丸麝香荆芥汤下海桐皮散治禀受肾气不足血气未荣脚指拳缩不能伸展海桐皮牡丹皮当归熟地黄牛膝山茱萸补骨脂右为末每服一钱葱白煎汤食前服五加皮散治四五嵗不能行真五加皮川牛膝木𤓰干右为末每服二钱空心米汤调下一日二服服后再用好酒半盏与儿饮之仍量儿大小益气养荣汤治气血损伤四肢颈项等处患肿不问輭硬赤白痛否日晡发热或溃而不敛者并宜服之人参茯苓陈皮贝母香附当归川芎黄茋熟地黄芍药甘草桔梗柴胡白术右姜水煎服大人倍用八珍汤四神丸六味丸八味丸消食丸补中益气汤大防风汤四君子汤齿迟经云齿者肾之标骨之余也小儿禀受肾气不足肾主骨髓虚则髓脉不充肾气不能上营故齿迟也用地黄丸主之治验一小儿三岁言歩未能齿髪尤少体瘦艰立发热作渇服肥儿丸不应余曰此肾虚疳症也盖肥儿丸脾胃经之药久服则肾益虚其疳益甚不信牙髪渐落余用地黄丸加鹿茸五味子半载而元气壮健一小儿体瘦腿细行歩艰辛齿不坚固髪稀短少用六味地黄丸补中益气汤年余诸症悉愈形体壮实芎䓖散治齿生迟或齿嚼物少力芎䓖生地黄山药当归芍药甘草右各另为末每服二钱白汤调地黄丸补中益气汤咬牙夫齿属足少隂肾经牙牀属手足阳明经小儿寤寐不时咬牙其所致之经不同或本于心经之热或本于肝经之热或本于脾肺肾经之热若发热饮水呌哭而搐者心经实热也睡困惊悸合靣而卧者心经虚热也靣青目札呵欠项强烦闷者肝经实热也手寻衣领及乱捻物者肝经虚热也发搐目青靣赤肝经风热也烦闷喘促见于申酉时者肺经热也胸满气急喘嗽上气肺感风寒也见于亥子丑时者肾经热也眼目畏明及无睛光或解颅下窜胎禀肾虚也饮水口中气热胃经实热也饮汤口中气冷胃经虚热也发搐呵欠靣黄脾虚发惊也心经实热用泻心汤虚热用导赤散肝经实热先用柴胡清肝散治肝火后用六味丸生肝血肝经风热亦用前药虚热则用六味丸肺经实热用泻白散虚热用保肺汤肾经实热用六味丸减茱萸二两以生地易熟地虚用地黄丸胃经实热用泻黄散虚用异功散脾虚发惊用五味异功散若乳母多食膏粱厚味致儿咬牙者用清胃散治验一小儿七岁素喜食甘味两手发热夜睡咬牙用泻黄散而愈后不守戒仍作用大黄等药前症益甚更滞頥弄舌手足冷余谓此脾胃复伤而虚甚也用六君子加柴胡升麻治之渐愈又用五味异功散加柴胡升麻而痊一小儿靣素痿黄或时变青饮食过多睡而咬牙服尅伐之剂口舌生疮大便泄青发搐痰盛唇青手冷用六君加木香柴胡升麻数剂而安但饮食后腹膨作嗳用四君子汤为细末不时煨姜汤调服少许月余而痊一小儿十五嵗盗汗靣赤睡中咬牙自服清胃散前症益甚更遗精晡热口干倦怠余用六味地黄丸补中益气汤而痊一小儿十四嵗素食膏粱炙睡中咬牙此脾胃积热先用清胃散及二陈黄连山查犀角各数剂间服补中益气汤而愈一女子十四嵗发热作渇月经先期睡中咬牙此肝脾二经虚热也用加味逍遥散而安后因怒前症俱作用柴胡栀子散而瘥一小儿夜间咬牙或盗汗或便血审其母怀抱郁结又兼便血用加味归脾汤加味逍遥散与母兼服其子亦愈一小儿因母食膏粱醇酒睡中咬牙或时鼻䘐右腮鼻凖色赤先用加味清胃散加味逍遥散与母服儿亦愈一小儿病后不语睡中咬牙惊悸饮水困倦少食用化痰镇惊等药益甚余谓属心脾肾隂虚用六味地黄丸为主佐以五味异功散秘㫖安神丸诸症顿愈一小儿感冐风邪咳嗽喘逆不时咬牙右腮色赤此肺经客热用洁古黄蓍汤一剂而痊后因停食腹胀咳嗽鼻塞咬牙用六君子汤加桔梗桑皮杏仁一剂而愈一小儿咬牙审知因母大怒先用小柴胡汤加山栀牡丹皮治之母子并愈洁古黄茋汤人参黄茋茯苓白术芍药干姜陈皮藿香保肺汤柴胡栀子散柴胡清肝散补中益气汤小柴胡汤二陈汤泻黄散泻心汤导赤散秘㫖安神丸泻白散地黄丸六君子汤归脾汤四君子汤加味逍遥散清胃散异功散语迟钱氏云心之声为言小儿四五岁不能言者由姙母卒有惊动邪乗儿心致心气不足故不能言也有禀父肾气不足而言迟者有乳母五火遗热闭塞气道者有病后津液内亡㑹厌干涸者亦有脾胃虚弱清气不升而言迟者心气不足用菖蒲丸肾气不足用羚羊角丸闭塞气道用加味逍遥散津液内亡用七味白术散脾胃虚弱用补中益气汤治验一小儿言迟泄泻声音不亮杂用分利清热等剂喉音如痖饮食少思朝用地黄丸加五味子夕用补中益气汤其泻渐止遂専服前丸两月喉音渐响一小儿白睛多泻后喉瘖口渴兼吐大便不实朝夕服地黄丸而痊后患泻喉复瘖仍服前丸而愈此皆禀赋肾气不足故用是药一小儿五岁不能言咸以为废人矣但其形色悉属肺肾不足遂用六味地黄丸加五味子鹿茸及补中益气汤加五味子两月余形气渐健将半载能发一二言至年许始音声如常菖蒲丸治心虚语迟石菖蒲丹参赤石脂人参天门冬右为末炼蜜丸麻子大食后温水服二三十丸羚羊角丸治行迟羚羊角生地黄酸枣仁虎胫骨白茯苓肉桂防风当归黄茋右为末炼蜜成剂每服一皁子大白汤化下七味白术散补中益气汤六味地黄丸加味逍遥散瘖经云舌者音声之机也喉者音声之闗也小儿卒然无音者乃寒气客于㑹厌则厌不能发发不能下致其门阖不致故无音也若咽喉音声如故而舌不能转运言语则为舌瘖此乃风冷之邪客于脾之络或中于舌下亷泉穴所致也盖舌乃心之苖心发声为言风邪阻塞其经络故舌不能转运也若舌本不能转运言语而喉中声嘶者则为喉瘖此亦为风冷所客使气道不通故声不得发而喉无音也然或风痰阻塞或因心经气虚或因脾之脉络受风或因风痰滞于脾之络或因脾气不足或胃中清气不升皆足以致瘖大抵此症亦有禀父肾气不足不能言者有乳母五志之火遗儿薰闭清道不能言者或儿病津液耗损㑹厌干涸不能言者或肾气不充虚火上炎伤肺不能言者有惊风中风不能言者若遗热与津液耗者用七味白术散清气不升者用补中益气汤禀肾不足与虚火伤肺者用六味地黄丸若仰首咳嗽肢体羸瘦目白睛多或兼解颅呵欠咬牙等症悉属肾虚非地黄丸不能救也治验一小儿靣色目睛多白两足胫常热所患之症悉属肾虚毕姻后唾痰口干头运久泻忽然失音先君云此亦肾虚也用补中益气汤八味四神二丸补之寻愈一小儿亦靣色目睛多白大便频泄侵晨作泻肌体骨立食少唾痰先君谓肾气不足之故不信后加头运声瘖足胫逆冷复请治仍欲袪痰又云头运声瘖中气不能上升也足胫逆冷阳气不能充逹也遂用补中益气汤及四神八味二丸以补命门之火而愈一小儿患泄泻声音不亮杂用清热等剂声音如痖饮食少思去后多在侵晨朝用地黄丸加五味子夕用补中益气汤其泄顿止却専服前丸不两月声亮而愈一小儿目睛白多黑少吐泻后喉瘖口渇大便不实朝夕悉服地黄丸而痊后患泻其喉复瘖仍服前丸遂愈一小儿十一岁形羸骨立靣皎口干白睛多而黑睛少不能顿言用六味地黄丸补中益气汤其形渐充年余而能言一小儿解𩕄不言其形属肾虚而兼疳症先用六味地黄丸以补肾水又用补中益气汤以补肺金半载渐愈年余疳病痊而能言一小儿喉音不亮至十九岁咽仍不响靣色赤白睛多畏明毕姻后头觉胀视物皆大作渇饮冷亦用前二药喜其逺帏幙戒厚味二年诸症悉愈其声响亮世传通关散治惊风愈后声哑不能言者以大南星一箇炮为末毎服二分猪胆汁调下便能言语治要茯苓补心汤治心气不足善悲愁怒䘐血靣黄五心烦热或咽喉痛舌本作强茯苓桂心甘草紫英石人参大枣麦门冬右水煎服导痰汤半夏南星茯苓陈皮枳实甘草右姜水煎服防风散治脾脏中风多汗恶风身体怠惰四肢不能动色微黄不嗜食舌强语澁口眼㖞斜或肌肤不仁腹膨心烦翕翕发热神思如醉其脉浮缓胸满痰涎志意昏浊独活防风茯神人参附子前胡沙参半夏黄茋旋覆花羚羊角甘草右水煎服半夏汤甘草半夏桂枝右水煎细细呷之鸡头丸治小儿诸病后不能语雄鸡头鸣蝉大黄甘草木通人参当归黄茋川芎逺志麦门冬右为末炼蜜丸小豆大平旦米饮下五丸日三服儿大者加之久服取効射干汤治夏秋暴寒喘咳喉哑失声喉中如梗半夏生姜杏仁射干甘草紫苑肉桂枳实当归橘皮独活麻黄右每二三钱水煎服菖蒲丸钱氏全蝎散地黄丸七味白术散补中益气汤二陈汤滞頥小儿滞頥者涎流出而渍于頥间也脾之液为涎由脾胃虚寒不能收摄耳治用六君子汤加木香凡作渇饮冷者属实热宜泻胃火作渇饮汤者属虚热宜补中气若脾经实热而亷泉不能约制者用牛黄清心丸脾经虚热而亷泉不能统摄者用六君子加木香胃经实热而虫动津液流出者用泻黄散虚热用五味异功散大便秘结用清凉饮中气下陷用补中益气汤食积内热用大安丸仍叅口疮顋肿条互览之治验一小儿滞頥靣色痿黄余谓当调补中气不信用清热之剂更加弄舌乃用五味异功散渐愈后因停乳吐㵼复作先用大安丸消其宿乳次用五味异功散补其中气而痊一小儿滞頥靣色赤手指热用泻黄散一服而愈后因乳母饮酒其子复患前症用东垣清胃散加干葛神曲麦芽母子并服而愈一小儿停食腹痛用疏导之药痛止左项筋动口角涎流靣色痿黄肢体微肿先用六君柴胡升麻山栀四剂次用异功散加升麻而痊一小儿停食腹痛服峻利之药吐泻自汗厥冷滞頥用六君升麻柴胡而愈一小儿十一岁滞頥兼嗳气下气时常停食服清热之剂大便不实小腹重坠此脾气下陷也用六君升麻柴胡饮食渐进大便渐实又用四神丸而愈一小儿滞頥靣色白或黧腹痛手足时冷脉微细此肺肾虚寒也宜先培其脾土用温胃散二服腹痛顿止又六君子汤诸症并愈后停食挟惊吐泻发搐滞頥腹痛复作用六君加柴胡钓藤钩四剂而痊一小儿吐舌流涎余谓心脾有热用导赤泻黄二散而愈后自服清热化痰等药更加弄舌余用异功散加钓藤钩而安又用六君汤而愈一小儿滞頥靣色白或赤目札咬牙此禀肝肾气不足内热而生虚风也用地黄丸以滋肾水异功散以补脾土而安一小儿滞頥靣青手按其腹则呌痛此夹食与惊也用异功散加枳实升麻二剂而愈后又停食吐泻滞頥发搐靣色青黄此脾虚而肝木乗之也用异功散加升麻柴胡钓藤钩而愈温胃散治脾冷涎多流滞于頥丁香人参半夏肉荳蔲白术干姜甘草右为末每服一钱姜水煎愚按此方治脾胃虚寒涎流不止或呕吐腹痛之良剂也脾气稍温但服五味异功散六君子汤钱氏异功散四君子汤清胃散四顺清凉饮补中益气汤大安丸泻黄散牛黄清心丸四神丸导赤散腹痛小儿腹痛口中气冷不思饮食脾土虚寒也用调中丸主之口中气温大便酸臭积痛也用下积丸治之靣赤壮热或手足并热实热也用泻黄散泻之靣黄微热或手足并温虚热也用异功散补之若作渇饮汤胃气虚热也用白术散若痛连两脇肝木乗脾也用四君子汤加柴胡芍药若腹痛重坠脾气下陷也用补中益气汤加升麻若手足指冷或吃逆泄泻寒水侮土也用六君炮姜肉桂不效急加附子若服尅滞之药致腹作痛按之不痛脾气复伤也用五味异功散中脘痛者属脾少腹痛者属肾按之痛者为积滞不痛者为里虚积滞者消之里虚者补之治验一小儿停食腹痛发热靣赤或用养胃汤枳殻黄连山查反加腹胀午后发热按其腹不痛此脾虚而尅伐伤之也用六君子汤数剂而瘥一小儿七嵗发热惊悸用化痰药反抽搐恶寒吐痰喘嗽腹痛少食用抱龙丸大便似痢寒热徃来殊类风症余以为脾气复损用四君子汤少加升麻柴胡治之月余而愈一小儿肚腹膨痛食后即泻手足逆冷此脾气虚寒也先用人参理中丸后用六君子汤而愈一小儿九嵗常患腹痛至冬月因食生冷之物其腹仍痛服理中丸之类辄效至十六嵗秋初毕姻后腹痛又作唇靣黯爪甲青余先君用八味丸补火随愈服四两许痛不再作至二十嵗外痛复作服前丸不应乃服附子理中汤而止仍用八味丸而安一小儿腹痛吐舌流涎作渇饮冷便秘用清凉饮下之顿安余谓小儿元气易虚易实病势稍安不必再药不信自用三黄丸一服果吐泻发搐余用白术散加钓藤钩补脾平肝而愈四七气汤治七气所伤痰涎结聚心腹作痛不能饮食半夏人参辣桂甘草右每服三钱姜枣水煎指迷七气汤治七情相干隂阳不升降气道壅滞攻冲作痛青皮陈皮桔梗蓬术辣桂益智仁香附子甘草半夏右每服三钱姜枣水煎异功散治小儿诸般钓症角弓反张胸髙脐凸以透明没药为末姜汤调下桔梗枳殻汤治气壅痞结腹脇疼痛枳殻桔梗甘草右每服二三钱姜水煎七味白术散治积痛和胃气生津液愚按前方若脾胃气虚作渇饮汤或因吐泻津液亏损烦渇引饮或脾胃虚弱腹胀泻渇弄舌流涎手足指冷并宜服之以温补脾气化生津液六君子汤治脾胃气虚吐泻不食肌肉消瘦或肺金虚痰嗽喘促恶寒或肝虚惊搐眩运自汗诸症并宜服此以滋化源泻黄散四君子汤补中益气汤八味丸附子理中汤人参理中丸益黄散调中丸腹胀东垣云寒胀多热胀少皆主于脾胃虚者宜用六君子汤若喘而气短者脾肺气虚也用异功散补之若服尅伐之类而喘胀益甚者脾肺之气复伤也用前汤加半夏升麻若旣下而不喘则邪气去而肺气宁也不必用药或病久小便不利或四肢浮肿者脾肺之气虚不能通调水道也用金匮加减肾气丸主之或手足逆冷睡而露睛脾胃虚寒也用六君子加炮姜手足不冷睡而露睛脾胃虚弱也用六君子汤若靣色青木尅土也用六君木香柴胡更当调治乳母节其饮食恐药饵过剂复伤胃气故也治验一小儿腹胀靣赤痰喘大便秘壮热饮冷此形病俱实用紫霜丸一服诸症益甚靣色顿白饮汤不絶余以为邪气退而真气复伤故靣白而喜汤用白术散大剂煎汤令恣饮良久而睡翌日顿安一小儿伤食腹胀胸满有痰余治以异功散而痊后复伤食腹胀兼痛或用药下之痛胀益甚而加气喘此脾胃伤而致肺虚也用六君子加桔梗调补而痊一小儿腹胀恶食发热恶心症类外感余曰此饮食停滞也用保和丸一服诸症顿退惟腹胀用异功散而痊一小儿伤食腹胀服尅伐之剂小便澁滞又服五苓散之类饮食渐减小便不通四肢顿肿余朝用金匮肾气丸去附子夕用补中益气汤而安一小儿伤风咳嗽痰涌用六君桔梗桑皮杏仁而愈复饮食停滞作泻腹胀仍用六君山查厚朴而安后停食作呕或用药下之更加咳嗽余谓此属脾肺俱虚欲行调补彼以为缓乃发表尅滞前症益甚更加摇头余用天麻散倍加钓藤钩及异功散寻愈一小儿五歳食粽后咬牙欲吐顷间腹胀昏愦鼻青黄赤此脾土伤而食厥也令用鸡翎探吐出酸物顿醒节其饮食勿药而愈一小儿胸腹胀发热顿闷以手按腹即哭此饮食停滞也先用保和丸一服前症即愈更加烦渇按其腹不哭此宿食去而脾胃复伤也用五味异功散加柴胡治之顿瘳一小儿腹胀大便青白腹左一块靣色痿黄齿龈赤烂食少滞頥余用异功散调补中气为主佐以大芜荑汤清疳治热月余诸症稍愈仍服异功散及蚵蟆丸外贴阿魏膏两月块消左脇微痛用四君子汤九味芦荟丸而愈褐子丸治疳肿胀萝卜子陈皮青皮㯽榔五灵脂蓬术赤茯苓黑牵牛木香右为末面煳丸菉荳大每服十五丸紫苏汤下金匮加减肾气丸熟地黄干山药山茱萸白茯苓牡丹皮泽泻肉桂附子车前子牛膝右各另为末米煳丸小豆大每服三四十丸空心食前白汤下紫霜丸大柴胡汤五苓散保和丸天麻散大芜荑汤蚵蟆丸九味芦荟丸癖块痞结钱仲阳云癖块者僻于两脇痞结者否于中脘此因乳哺失调饮食停滞邪气相抟而成或乳母六淫七情所致古人多用尅伐痞癖旣久饮食减少脾气必虚久而不愈必先以固胃气为主使养正则积自除若欲直攻其结不惟不能善消抑亦损其脾土亏凡脾土亏损必变症百出矣当参各类及随见症而主治之治验一小儿患痞癖服㯽榔蓬术枳实黄连之类痞益甚余曰此脾经血虚痞也不可尅伐遂用六君子加当归数剂胃气渐复诸症渐愈乃朝用异功散加升麻柴胡夕用异功散加当归芍药而愈一小儿素嗜肉食腹痛大便不调半载后右脇结一块三月后左脇又结一块腹胀食少作渇小便赤濇大便色秽又半载后颔下亦结一核妄服消块行滞等药而元气益虚用四味肥儿丸五味异功散之类热渇渐止腹胀渐可佐以九味芦荟丸结核渐消后用四君子为主佐以四味肥儿丸之类三月余而痊一小儿停食吐泻后饮食不节作泻腹痛膨胀腹中结块作渇发热龈烂口臭服消导尅滞之药而前症益甚形体益瘦视其靣色黄中隐青乃脾土亏损而肝木所侮也法当调补中气兼平肝木遂用冲和汤及大芜荑汤之类半载而愈一小儿患痞结服尅滞之药余谓属形病俱虚当补中气彼不信仍行尅伐遂致虚火上炎齿龈蚀烂颔下结核余用大芜荑汤及异功散加减用之而安一小儿患痞结久而四肢消瘦肚腹渐大寒热嗜卧作渇引饮用白术散为主佐以四味肥儿丸月余诸症渐愈又以异功散加当归并六味地黄丸又月余而愈一小儿患痞结身热如火病状多端不可尽述朝用五味异功散夕用四味肥儿丸月余诸症稍愈佐以地黄丸自能行立遂朝用地黄丸夕用异功散及虾蟇丸数服而愈挨痞丸治乳癖谷症腹中块痛代赭石青皮生地黄木香蓬术巴豆右为末醋煳丸麻子大每服二三丸食后姜汤下甘遂破结散甘遂青皮黄芩大黄右为末每服一钱水煎服仍量儿加减利后以粥补之进食丸治乳食不消心腹胀满壮热喘粗呕吐痰逆肠鸣泄泻或食症乳癖痃气痞结并皆治之巴豆霜当归朱砂代赭石枳殻木香麝香右为末煳丸麻子大每服一二丸温米饮下更量儿加减枳术丸白术枳实右为末荷叶包煨烂饭为丸桐子大每服四五十丸空心白滚汤下阿魏膏治一切癖块痞结更服胡连丸羌活独活𤣥参官桂赤芍药穿山甲生地黄两头尖大黄白芷天麻槐栁桃红花木鼈乱髪右用香油二斤四两煎黑去渣入髪煎化仍去渣徐下黄丹煎软硬得中入芒硝阿魏苏合香油乳香没药各五钱麝香三钱调匀即成膏矣摊贴患处内服丸药黄丹须用正真者效凡贴膏药先用朴硝随患处铺半指厚以纸覆上用热熨斗熨良久如硝耗再加熨之二时许方贴膏药若是疳积加芦荟末同熨六味地黄丸四君子汤异功散六君子汤四味肥儿丸大芜荑汤虾蟇丸九味芦荟丸白术散积滞经曰五脏之积曰积六腑之积曰聚凡小儿积滞或作痛皆由乳哺不节过餐生冷脾胃不能尅化停滞中脘久而成积或因饱食即卧脾失运化留而成积其症靣目黄肿腹痛膨胀肚热足冷嗜卧不思乳食大便醙臭或閟澁小便如油若吐乳泻乳所出酸臭者为乳积腹胀作泻呕吐哕气者为食积初患元气未损之时或腹胀作痛大小便不利者先用白饼子或木香㯽榔丸下之下后以白术散或五味异功散和之渇加干葛吐加半夏下而热不退或作呕作泻饮食不思此脾胃俱伤也用六君子汤手足指冷喜饮热汤此脾胃虚寒也前方加炮姜木香靣色黄白目无精光脾肺俱虚也用四君子加柴胡升麻腹痛泄利下重或小便不利者用四逆散发热晡热或泻未已脾气下陷也潮热口渇大便不调欲变疳症也并用补中益气汤佐以肥儿丸经云邪之所凑其气必虚留而不去其病乃实必以调脾为主而以消导佐之古人所谓养正积自除正此意也治验一小儿每停食身发赤晕用清中解郁汤而愈后患揺头咬牙痰盛发搐吐出酸腐待其吐尽翌日先与七味白术散次与参苓白术散遂不复作若吐后儿安更不必服药也一小儿饮食积滞患呕吐发热服消导等剂饮食已消而热未退余以为胃经虚热用六君升麻柴胡各二分四剂而愈一小儿七岁停食后腹痛服尅伐之剂而益加按之不痛此脾气复伤也用六君子汤而愈后复伤食服保和丸及三稜㯽榔之类而更腹痛服泻黄散体重善噫此脾气虚而下陷也仍用六君升麻柴胡木香而愈一小儿数岁间每停食辄服峻利之药后肚腹膨胀呕吐泄泻先用六君子汤诸症渐愈又用补中益气汤而安一小儿腹胀饮食后即㵼手足逆冷此脾气虚寒也先用人参理中丸后用六君子汤而愈一小儿腹痛以手按之痛益甚此乳食停滞也用保和丸末一钱㯽榔末三分下酸臭粪而安后患腹痛别服峻利之剂其痛益甚手按则已靣色黄白此因饮食失宜脾气不调土虚不能生金也用六君子汤而愈一小儿久患腹痛诊其母右闗脉弦缓乃木尅土也用六君子汤加木香柴胡母子并服而愈一小儿停食腹痛靣色白黑睛少手足常冷大便不实口鼻吸气腹中隂冷此禀命门火衰不能温蒸中州之气故脾胃虚寒也用八味丸补中益气汤而愈一小儿患前症服驱逐之剂更恶寒发热余朝用补中益气汤夕用五味异功散寻愈后饮食停滞腹痛便秘别用疏导之剂朝寒暮热大便频数余用五味异功散月余饮食渐进乃佐以八珍汤内芍药炒焦川芎些少又两月寒热渐愈后又伤风服参苏饮汗出喘嗽发热服清热化痰之剂更烦热不寐寻衣撮空先用六味地黄丸料水煎服诸症顿退再剂而安却用五味异功散八珍汤而痊后因伤食吐㵼大便欲去而不去欲了而不了先用补中益气汤数剂不应改用人参五钱白术三钱陈皮甘草各七分升麻四分干葛五分三剂又手足并冷急用人参一两附子五分姜枣水煎一日服二剂手足始温又二剂诸症渐退仍用前人参五钱之方治之而愈七味白术散治吐㵼作渇人参白茯苓白术藿香叶木香甘草干葛右每服一二钱水煎热渇甚去木香肚痛加芍药四逆散治少隂病或腹中痛泄痢下重枳实甘草柴胡芍药右为细末每服二钱空心米饮调下白饼子木香㯽榔丸五味异功散六君子汤补中益气汤薛氏医案卷五十八薛氏医案卷五十九钦定四库全书薛氏医案卷五十九明薛已订保婴撮要六发热症小儿之热有心肝脾肺肾五脏之不同虚实温壮四者之不一及表里血气隂阳浮陷与夫风湿痰食各当详之心热者頟上先赤心烦心痛掌中热而哕或壮热饮水己午时益甚肝热者左颊先赤便难转筋寻衣捻物多怒多惊四肢困倦寅卯时益甚脾热者鼻上先赤怠惰嗜卧身热饮水遇夜益甚肺热者右颊先赤手搯眉目喘咳寒热饮水日西热甚肾热者颏下先赤两足热甚骨苏苏如虫蚀热甚不能起于牀夜间益甚仍当辨其虚实实则靣赤气粗口燥唇肿作渇饮冷大小便难或掀衣露体烦啼暴呌伸体而卧睡不露睛手足指热宜用表下虚则靣色青白恍惚神缓口中虚冷嘘气软弱喜热恶寒泄泻多尿或乍凉乍温怫鬰惊悸上盛下泄夜则虚汗屈体而卧睡而露睛手足指冷宜用调补壮热者肢体大热热不已则发惊癎温热者肢体微热热不已则发惊搐隂虚则内热阳盛则外热以手轻扪之则热重按之不热此皮毛血脉之热热在表也重按之筋骨之分则热轻手则不热此筋骨之热热在里也不轻不重按之而热此肌肉之热热在表里之间也以虚实分属表里而言之壮热恶风寒为元气不充表之虚热也壮热不恶风寒为外邪所客表之实热也壮热饮汤为津液短少里之虚热也壮热饮水为内火销铄里之实热也若夫内外皆热则喘而渇齿干烦寃腹满四肢热逢风寒如炙于火能冬不能夏是皆阳盛隂虚也脉尺寸俱满为重实尺寸俱弱为重虚脉洪大或缓而滑或数而鼓此热盛拒隂虽形症似寒实非寒也热而脉数按之不鼓此寒盛格阳虽形症似热实非热也发热恶热大渇不止烦燥肌热不欲近衣其脉洪大按之无力或兼月痛鼻干者此血虚发躁也当补其血如不能食而热自汗者气虚也当补其气仲景论内外不足发热自汗之症禁不可发汗如饮食劳役虽病发热误发其汗则表必虚也身热而汗出者风也发热身疼而身重黄者湿也增寒发热恶风自汗脉浮胸痞者痰也发热头痛脉数者食也寸口脉微为阳不足隂气上入阳中则恶寒尺脉弱为隂不足阳气下入隂中则发热隂阳不归其分则寒热交争也昼则安静夜则发热烦躁是阳气下陷入隂中也昼则发热烦躁夜则安静是重阳无隂也当亟泻其阳峻补其隂至若身热脉弦数战慄而不恶寒者瘅疟也发热恶寒脉浮数也温病也若四肢发热口舌咽干是火热乗土位湿热相合故烦躁闷乱也若身体沉重走注疼痛乃湿热相抟风热郁而不得伸也心热则用泻心汤导赤散安神丸肝热则用泻青丸柴胡饮子脾热则用泻黄散肺热轻则用泻白散重则用凉膈散及地骨皮散肾热则用滋肾丸实热则宜疏下虚热则宜调补壮热者导赤散温热者㵼黄散若肢体热轻则用惺惺散重则用羌活散之类大便秘者二黄犀角散余热不退者地骨皮散骨节疼痛者栀子仁汤宿滞内作者紫霜丸肝火内热者龙胆草汤隂盛隔阳而热者人参理中汤肝经血虚生风而搐者用四物天麻钓藤钩若热藴便秘者四顺清凉饮热而二便调和风邪藴结于表而发者用惺惺散加麻黄汗之汗后血虚而热益甚者六神散加粳米汗后气虚而恶寒发热者补中益气汤汗后隂虚阳无所附而热者用四物汤加参茋汗后阳虚隂无所附而热者用四君汤加芎归婴儿诸热其因别症而作者当从所重而治之或乳母七情厚味饮食停积遗热于儿或儿嗜食甘肥衣衾过煖或频浴热汤积热于内为患者各当详之盖小儿脏腑脆弱元气易虚补泄宜用轻和之剂庻无变症若乳下婴儿当兼治其母仍参诸热症治之治验一小儿夜间发热天明如故或小腹作痛饮食少思靣色痿黄热时靣赤不时饮汤此食积所致用下积丸治之而消又用白术散调理而安一小儿饮食停滞腹痛作呕用大安丸而愈饮食虽进其腹仍痛用六君山查神曲痛少止余以为脾气伤而饮食难化乃去前二味服六君子四剂而愈后又伤食仍服前药痛止而至暮发热用六君柴胡升麻而痊此由脾虚下陷不能升发故至暮发热也一小儿发热饮食少思大便不实常服芦荟等丸视其鼻赤此寒凉之剂复伤脾至而虚热也用五味异功散数剂而愈一小儿十三岁内热晡热形体倦怠食少作渇此禀赋怯弱之虚热也用地黄丸异功散补之不越月而痊一小儿十四岁而近女色发热吐痰至有室两目羞明头觉胀大用地黄丸料加五味子当归黄茋煎服及补中益气汤得慎疾而瘥一小儿十四岁肢体倦怠发热晡热口干作渇吐痰如涌小便淋沥靣目赤色身不欲衣此禀肾不足而虚热也用补中益气汤六味丸而愈一小儿五岁发热作渇右顋鼻凖微赤或与冷水凉药即时呕吐余曰右顋微赤肺经虚热也鼻凖微赤胃经虚热也先用四君升麻一剂吐止又用白术散二剂而不渇更用四君子汤四剂而安一小儿九岁发热作渇用泻黄散大便重坠口角流涎彼欲泻火余曰鼻凖青白脾胃虚寒肝木所侮也口角流涎脾气不能摄也大便重坠胃气不能升也不信竟服凉药眉唇微动四肢微搐复求治余曰此虚极而变慢脾风矣用六君炮姜当归木香钓藤钩二剂益甚欲求更剂余曰药力未及耳又加炮附子一片即安后去附子二剂而愈一小儿四岁停滞腹痛发热用大安丸而饮食进又用六君山查神曲四剂而痛止复伤食至暮复热用六君柴胡山栀升麻而痊此脾虚兼肝火之治法也一小儿发热体瘦夜间遗尿日间频数此禀脾肾不足用补中益气汤加补骨脂及地黄丸加鹿茸治之而痊毕姻后小便频数作渇发热服补隂丸等药发热尤甚小便如淋用补中益气汤六味地黄丸而愈一小儿体瘦腹大发热嗜卧作渇引饮先用白术散为主佐以四味肥儿丸诸症渐愈又用异功散六味丸而愈一小儿十四岁伤食发热服消食丸胸腹膨胀发热作渇此脾气复伤也先用四君升麻柴胡饮食渐进用补中益气汤而愈后因劳心发热少食用四君升麻柴胡而愈一小儿伤风咳嗽服参苏饮加痰盛喘急腹胀不食此脾肺虚而复伤也用六君柴胡桔梗一剂诸症顿愈用六君子汤而痊一女子十四岁发热至夜益甚久不愈左闗脉弦数右闗脉微按之亦弦此肝火血热脾胃虚弱先用四物二连汤加柴胡山栀牡丹皮二剂热稍退又二剂热顿退再用加味逍遥散白术加三钱数剂而痊嘉靖癸丑闰三月渠下第北归犬子麟孙方病泻不食遍体如焚胸满腹冷痛日夜不成寝或投以山查枳殻中气愈弱泻愈甚不食至累月日进米饮一半瓯或糕饵枣栗少许稍过节度则肢体热益壮腹痛不解奄奄喘息旦暮不保矣立斋先生枉视之则曰此胃虚不能纳脾湿不能运病在戊巳深且久兼木气所乗脱服攻治之药则殆矣亟用补中益气汤数里热稍退㵼不食如初先生复曰此勿亟惟胃气渐复湿渐除当自得效耳改用六君兼补中汤仍服八味丸生命门火以滋脾土如是三月诸症悉退纳谷倍常日惟稍遇形役或记诵心劳则潮热遄发先生复授以归脾方加栀柴二种热寻止形气日充甲寅七月偶触暑饮冷前症复作间发疟疾热昼夜不止先生曰此虚寒偪阳法当舎时从症用补中汤多加炮姜益以生姜二两及口而疟止靣色青黄相错更患痢或谓参茋炮姜不宜先生哂之且曰此固虚弱自利耳徃尝谓戊巳受病木气乗之此青黄二色非正形耶仍用补中益气多加柴胡参术数日而痢止余症亦渐解脱惟吾儿襁褓失母渠每姑息之故其惟外温而中易怒渠少孤遭家多难藜藿恒不充儿㓜多病失调养故形怯而胃弱致疾之原其所由来者渐矣先生洞微烛幽知其病深且久而坚持独见以袪攻治之惑吾儿再造之慈何幸得此于先生哉先生之曾大父与先廷评公为中表兄弟先君与先生同宦㳺京师末年尤敦泉石之雅先生盛徳及于犬子能使先人后嗣永存区区志感诚不能尽万分之一也是嵗冬十月望眷晩生张慕渠顿首顿首嘉靖甲寅敬臣之女年十二患脾胃素弱自夏入秋时㵼时止小腹微痛至八九月间遂成疳积之症发热凡二十余日不止汗泄热解汗已复热自中脘至小腹膨胀坚直大便溏气喘咳嗽作嗳俱昼轻夜重彻夜烦躁不睡鼻塞眼暗讝语其母以为必死矣立斋先生诊之曰脉浮大而无根此大虚证也非独参汤不可乃用参一两加熟附三分煨生姜三片日进二剂仍併渣煎服之大下疳积其气甚腥腹渐寛热渐减脉渐敛然手犹寻捻不已鼻孔出血先生曰此肝证也煎六味丸料与一服如脱乃昼服独参参姜附汤夜服六味丸料脉渐有根诸证渐退先此手足恒热至是乃始觉寒先生喜曰此病邪尽退而真气见矣然犹饮食不进乃单用六君子汤加炮姜遂能食咳嗽独甚与补中益气汤嗽遂止夜始有睡凡弱女之得生皆先生力也向非先生卓有定见専治其本而其末自愈则奄奄一息之躯岂堪杂剂之攻击哉其为丘中之骨盖必然矣敬臣感激之余无由以报敬书施疗之颠末以附医録庶不泯先生之功且以告同患此者幸无所悞亦推广先生一念之仁于万一云尔孟冬望日眷晩生王敬臣顿首拜书败毒散治伤风瘟疫风湿头目昏眩四肢作痛增寒壮热项强睛疼或恶寒咳嗽鼻塞声重柴胡前胡川芎枳殻羌活独活茯苓桔梗人参甘草右每服二钱生姜薄荷水煎滋肾丸治肾热黄栢知母肉桂右为末熟水丸桐子大每服二十丸至三十丸食前百沸汤下四顺清凉饮治小儿血脉壅实脏腑蓄热颊赤作渇五心烦热睡卧不安四肢惊掣及因乳哺不时寒温失度令儿血气不顺肠胃不调大小便澁欲发惊癎或风热结核头靣生疮目赤咽痛疮疹余毒一切壅滞挟热泄泻不止加木香煨大黄赤芍药当归甘草大黄右每服一钱水煎作两服消风散治小儿解脱致令风邪客于皮毛入于脏腑则令恶风发热胸膈痰涎目澁多睡小柴胡汤治伤寒温热身热恶风头痛项强四肢烦疼徃来寒热脇痛耳聋呕哕痰实中暑疟疾并服之愚按前方若肝胆经风热肝火瘰疬寒热徃来日晡发热潮热不欲饮食或怒火口苦耳聋咳嗽或脇痛胠满小便不利或泄泻吐酸苦水或肢体搐动唇目抽掣及乳母有前症致儿为患者并宜服之抑肝散治肝经虚热发搐或发热咬牙或惊悸寒热或木乗土而呕吐痰涎腹胀少食睡卧不安栀子清肝散治三焦及足少阳经风热发热耳内作痒生疮或腹中作痛或胸乳间作痛寒热徃来柴胡栀子牡丹皮茯苓川芎芍药当归牛旁子甘草右水煎服柴胡清肝散治肝胆三焦风热怒火或乍寒乍热徃来寒热发热或头发疮毒等症柴胡黄芩人参川芎山栀连翘甘草桔梗右水煎服柴胡饮子解肌热蒸热积热或汗后余热脉洪实弦数大便坚实黄芩甘草大黄芍药柴胡人参当归右每服一钱姜水煎当归补血汤治肌热躁热目赤靣红烦渇昼夜不息其脉洪大而虚重按全无此脉虚血虚也若悞服白虎汤必死宜此主之黄茋当归右水煎服三黄丸治三焦积热眼目赤肿头项肿痛口舌生疮心膈烦躁不美饮食大小便秘澁五脏实热或下鲜血疮疖热症黄连黄芩大黄右为末炼蜜丸桐子大每服三十丸白滚汤下量大小加减服白虎汤治伤寒或吐或下后七八日邪毒不解热结在里表里俱热时时恶风大渇舌上干燥而烦欲饮数升者宜服之又治夏月中暑汗出恶风寒身热而渇知母甘草石膏糯米右每服二三钱水煎至米熟为度泻黄散泻心汤地黄散清凉饮柴苓散二黄犀角散牛黄散黄龙汤牛黄膏栀子仁汤六物黄芩汤五物人参饮地骨皮散惺惺散理中汤龙胆汤紫霜丸四物汤六神散白术散羌活散下积丸补中益气汤大安丸六君子汤四君子汤加味逍遥散异功散泻白散泻青丸凉膈散八珍汤潮热钱仲阳曰潮热者时间发热过时即退来日依时而至有风寒疳积食癖之分隂阳虚实五脏之异如汗出身热呵欠靣赤者风热也伤寒时疫隂阳相胜外感热也肌瘦口干骨蒸盗汗疳热也大小便閟澁汗下不解积热也腹背先热夜发旦止食热也涎嗽饮水乳食不消癖热也又有烦热者气麄喘促心躁不安颊赤口疮兼发癎症疮疹热者耳鼻尖冷血热者己午间发至夜则凉虚热者困倦少力发于病后阳邪干心则来去不定隂阳相胜则寒热如疟前症在小儿有因乳母或姙娠七情厚味遗热或饮食停积衣衾过煖及频浴热汤而为患若寅卯辰时热而力盛饮水者肝经实热也用柴胡清肝散热而力怯饮汤者肝经虚热也用六味地黄丸己午时热心经也实用导赤散虚用秘㫖安神丸申酉戌时热肺经也实用泻白散虚用秘㫖保脾汤亥子丑时热肾经也用地黄丸大凡壮热饮水大便秘结属实热用二黄犀角散下之热渇饮汤大便如常属血虚用四物汤补之若下后隂虚阳无所附而仍热用四物参茋汗出阳虚隂无所生而仍热用四君芎归若汗下后烦渇靣赤血虚发躁也当归补血汤若见惊搐等症肝血虚而内生风也用四物天麻钓藤钩颊赤口干小便赤澁大便焦黄表里俱实热也用清凉饮子如大便已利或热未止表邪未解也惺惺散未应加麻黄微汗之旣汗而仍热此表里俱虚气不归原阳浮于外而虚热也六神散加粳米阳气下陷于隂中而发热者用补中益气汤若乳下婴儿当兼治其母一小儿潮热烦渇大便干实气促咳嗽右顋色赤此肺与大肠有热用柴胡饮子一服顿愈后因微惊发搐咬牙顿闷此肝脾气血虚也用四君芎归钓藤钩而愈一小儿潮热发躁左腮青赤此心肝血虚用秘㫖安神丸及四物防风酸枣仁渐愈又用六味地黄丸调补肝肾而痊一小儿潮热发搐痰涎上涌手足指冷左顋至申酉时青中隐白手足时搐此肝经虚弱肺金所胜而潮搐脾土虚弱而手足冷也用补中益气汤调补脾肺用六味地黄丸滋补肝肾而愈盖病气有余当认为元气不足若用泻金伐肝清热化痰则误矣一小儿寅卯时发热或兼搐有痰服抱龙泻青二丸而愈后复患服前药兼咳𠻳气喘不时发搐靣赤色或青黄或浮肿或流涎余谓咳嗽气喘脾肺气虚也不时发搐肝木乗脾也靣青黄肝入心脾也浮肿流涎脾气虚也用益智丸以养心血补中益气汤以补脾气而愈一小儿腹痛作呕饮食少思至暮腹胀发热此脾虚下䧟朝用补中益气汤夕用六君柴胡升麻而愈后因劳不时寒热夜间盗汗用十全大补汤而愈一小儿夜间发热腹胀余谓脾虚肝盛朝用五味异功散夕用四味肥儿丸热止乃朝用六味地黄丸夕用异功散而痊一小儿已午时发热惊悸发时形气倦怠而黄懒食流涎饮汤余谓心气不足所致不信反服凉心之药更加吐泻睡而露睛手足并冷㡬至慢脾风先用六君姜桂佐以地黄丸而愈一小儿亥子时患前症用益黄散而愈后复发服前药及清热之剂病发不时嗜卧露睛作渇少食大便频黄予谓脾虚而肝木胜之兼元气下陷也用补中益气汤佐以地黄丸而愈一小儿先停食服尅伐之药致靣色痿黄体倦少食申酉时潮热或用清热消导之剂更加泄泻予先用六君子汤数剂后用补中益气汤渐愈一小儿申酉时发热靣赤腹中作痛或用峻利之剂下之致发搐吐痰作渇腹痛按之即止此脾胃伤而变症也用七味白术散补中益气汤顿安柴苓散治壮热来去柴胡麦门冬人参赤茯苓甘草黄芩右为末每服二钱入小麦二十粒青竹叶三片水煎服二黄犀角散治温壮心热神不安大腑秘结犀角屑大黄钓藤钩栀子仁甘草黄芩右为末每服五分热汤调下量儿加减牛黄散治温壮常热或寒热徃来牛黄甘草柴胡栀子龙胆草黄芩右为末每服五分以金银薄荷汤调下黄龙汤治发热不退或寒热徃来柴胡黄芩甘草赤芍药右每服一钱姜枣水煎牛黄膏治壮热咽喉涎响或不省人事或左右手偏搐或唇口眼鼻颤动此热涎内蓄风邪外感也宜急服之蝎尾巴豆肉梅花脑辰砂牛黄麝香郁金右为末每服一匙蜜水调下量儿虚实用之栀子仁汤治阳毒壮热百节疼痛下后热不退者栀子仁赤芍药大青知母升麻黄芩石膏柴胡甘草杏仁右每服三钱生姜三片水煎服六物黄芩汤治壮热腹大短气徃来寒热饮食不化黄芩大青甘草麦门冬石膏桂右每服一二钱水煎服五物人参饮治壮热咳嗽心腹胀满人参甘草麦门冬生地黄茅根右每服二三钱水煎服益智丸治脾肾虚热心气不足益智仁茯苓茯神右为末炼蜜丸桐子大每服五六十丸空心白滚汤下亦治白浊四物二连汤治血虚劳五心烦热昼则明了夜则发热脇肋并一身尽热日晡肌热当归生地黄白芍药川芎黄连胡黄连右水煎服地骨皮散治虚热壮热知母柴胡甘草人参地骨皮茯苓半夏右姜水煎有惊热加蝉退天麻黄芩抱龙丸六味丸七味白术散导赤散秘㫖安神丸泻白散惺惺散保肺汤四物汤当归补血汤柴胡清肝散清凉饮子六神散补中益气汤四君子汤六君子汤益黄散泻青丸寒热经曰阳虚则外寒隂虚则内热阳盛则外热隂盛则内寒寒热徃来此乃隂阳相胜也故寒气并于隂则发寒阳气并于阳则发热寸口脉微为阳不足隂气上入阳中则恶寒尺脉弱为隂不足阳气下入隂中则发热阳不足则先寒后热隂不足则先热后寒隂阳不归其分则寒热交争也又上盛则发热下盛则发寒阳胜则乍热隂胜则乍寒隂阳相胜虚实不调故邪气更作而寒热徃来或乍寒乍热也少阳胆者肝之府界乎太阳阳明之间半表半里之分隂阳之气易于相乗故寒热多主肝胆经症以小柴胡汤加减调之若秪见寒热起居如常久而不愈及大病后元气未复悉属隂虚生热阳虚生寒宜用八珍汤补之甚者十全大补汤有食积为病亦令寒热用保和丸消之若兼呕吐泄泻用六君子汤厥冷饮热人参理中丸作渇不止七味白术散食积旣消而寒热尚作者肝邪乗脾所胜侮所不胜也用异功散加柴胡山栀其疟症寒热详见疟门治验一小儿十四岁朝寒暮热或时发寒热则倦怠殊甚饮食不思手足指冷朝用补中益气汤夕用六君子汤各二十余剂渐愈后因用功劳役前症复作更加头痛脉虚两寸尤弱朝用补中益气汤蔓荆子夕用十全大补汤两月余而痊但劳役仍复寒热服前二汤稍愈毕姻后又用功过度朝寒遍体如氷暮热身如炙朝用补中益气汤加姜桂夕用八味丸加五味子各五十余剂而愈一小儿十三岁壮热便秘服清凉饮愈而复作服地骨皮散更潮热又服芩连四物不时寒热体倦少食而热或昼见夜伏夜见昼伏予谓肝脾虚热夕用地黄丸加五味子朝用补中益气汤加山药山茱而瘥一小儿寒热不愈诊其乳母左闗脉弦数左脇作痛遇劳则遍身瘙痒遇怒则小便不利此因肝经血虚郁火所致也先用小柴胡汤加山栀牡丹皮诸症顿退又用加味逍遥散母子并痊一小儿发热咬牙乍寒乍热耳内痛痒縁乳母有肝火所致用柴胡清肝栀子清肝二散母子并服而愈一小儿十四岁每日子时分发热遍身如炙午未时则寒足骨如氷至膝至子时分热仍作此内真寒而外假热也朝用补中益气汤加参茋各三钱附子三分夕用大剂四君子汤加当归一钱附子五分各二十余剂渐安又用参术各五钱归茋各三钱陈皮甘草各一钱姜桂五分各数剂乃朝用十全大补汤夕用六君子汤渐愈又用五味异功散而寻愈一女子十五岁寒热月经先期两寸脉弦出鱼际此肝经血盛之症用小柴胡汤加生地黄乌梅治之而愈后寒热消瘦月经过期乃肝脾二经血气虚弱也朝用补中益气汤夕用六味地黄丸而愈羌活冲和丸治太阳无汗发热头痛恶寒嵴强脉浮𦂳又治非时暴寒人中之头痛恶寒发热宜此汤治之以代麻黄汤用太阳经之神药也羌活防风苍术川芎甘草细辛白芷生地黄黄芩右水煎服八珍汤十全大补汤六君子汤加味逍遥散异功散人参理中丸保和丸补中益气汤地骨皮散芩连四物汤地黄丸八味丸小柴胡汤柴胡清肝散栀子清肝散伤寒夹惊夹食钱仲阳云小儿正伤寒者谓感冐寒邪壮热头痛鼻塞流涕畏寒拘急是也夹惊者因惊而又感寒邪或因伤寒热极生风是热乗于心心神易动故发搐也用薄荷散人参羌活散之类解之甚者抱龙丸夹食者或先伤于风寒后复停滞饮食或先停滞饮食而后伤于风寒以致发热气粗嗳气壮热头疼腹胀作痛大便酸臭先用解散次与消导不解者大柴胡汤週岁已前伤寒热轻者用惺惺散週岁已后须解表微汗若五六日不除邪入于经络传变多端不可枚举若夫荣卫俱伤者羌活冲和汤主之过此则少阳阳明二经在于半表半里肌肉之间脉不浮沉外症在阳明则目疼鼻干不得眠脉洪而长以葛根解肌升麻等汤治之在少阳则耳聋脉弦数小柴胡汤加减和之若少阳阳明俱病小柴胡加葛根芍药传入阳明为里脉沉实谵妄恶热六七日不大便口燥咽干而渇用大柴胡汤重则三一承气汤若兼三焦俱病则痞满燥实宜大承气汤三阳之邪在里为患不头痛恶寒而反渇此为温病当遵仲景法治之其余正伤寒症治自有専方不复赘论其兼惊兼食者各从本症治之治验抱龙丸治复风瘟疫身热气粗痰实壅嗽常服安神镇惊亦治痘疹壮热牛胆南星天竺黄雄黄辰砂麝香右为末煑甘草汁丸樱桃大隂干每服一丸薄荷汤下气喘有痰加枯矾愚按前方若风热痰嗽或急惊发搐昏睡咬牙形病俱实宜用此方若初冐风寒咳嗽痰盛气喘者属客邪内作先用十味参苏饮客邪旣解而腹胀吐泻发搐咬牙睡而露睛属脾肺气虚用五味异功散切忌袪痰表散若过服尅伐之剂以致前症者尤宜温补脾肺红绵散治伤风咳嗽鼻塞或流清涕全蝎麻黄殭蚕白芷川芎桔梗天麻甘草苏木右为末每服一钱加红绵少许水煎有热加荆芥葛根解肌汤治发热恶寒头痛项强伤寒温病葛根桂黄芩甘草白芍药麻黄右姜枣水煎服太乙承气汤治脏腑积热痞满燥实坚胀甘草枳实厚朴大黄芒硝右姜水煎服升麻汤治小儿中风头痛增寒壮热肢体疼痛鼻干不得眠兼治疮痘已发未发皆可服甘草白芍药升麻干葛右为末每服一钱水煎服小柴胡汤大承气汤大柴胡汤惺惺散葛根解肌汤抱龙丸薄荷汤人参羌活散咳嗽钱仲阳云嗽者肺感微寒八九月间肺气正旺若靣赤身热其病为实当用葶苈丸下之久嗽者不宜下若在冬月乃伤风嗽当用麻黄汤汗之面赤饮水咳𠻳唾脓痰咽喉不利者以甘梗汤清之先咳后喘靣肿身热肺气盛也以泻白散平之嗽而唾痰涎乳者以白饼子下之洁古云嗽而两脇痛者属肝经用小柴胡汤咳而呕苦水者属胆经用黄芩半夏生姜汤咳而喉中如梗者属心经用甘桔汤咳而失气者属小肠用芍药甘草汤咳而右脇痛者属脾经用升麻汤咳而呕长虫者属胃经用乌梅丸咳而喘息吐血者属肺经用麻黄汤咳而遗屎者属大肠用赤石脂汤咳而腰背痛甚则咳涎者属肾经用麻黄附子细辛汤咳而遗尿者属膀胱用茯苓甘草汤咳而腹满不欲食靣肿气逆者属三焦用异功散若咳嗽流涕外邪伤肺也先用参苏饮喘嗽靣赤心火刑肺也用人参平肺散及六味地黄丸嗽而吐青绿水肝木乗脾也用异功散加柴胡桔梗嗽而吐痰乳脾肺气伤也用六君子加桔梗若嗽唾脓痰者热藴于肺而成肺痈也用桔梗汤凡风邪外伤法当表散而实腠理其用下药非邪传于内及胃有实热者不宜轻用靣色白脉短濇者肺之本症也易治靣色赤脉洪数者火刑金也难治治验一小儿潮热烦渇大便干实气促咳嗽右顋色赤此肺与大肠有热用柴胡饮子一服诸症顿退后又发搐咬牙顿闷此肝脾气血虚也用四君芎归钓藤钩而愈一小儿咳嗽恶心鼻塞流涕右顋青白此脾肺气虚而外邪所乗也先用惺惺散咳嗽顿愈但饮食不思手足指冷此外邪虽去而元气尚虚也当调补脾土而生肺金遂用六君升麻治之而愈大凡外邪所侵而痰涎壅塞者宜表散之外邪旣去而喘嗽未愈或更气促肺气虚也属形病俱虚须用六君子之类调补脾土以生肺金为善设迳补肺气则反益其邪况肺乃脆嫩之脏而司腠理以脾为母若腠理不密风邪外侵藴结于肺而变咳嗽诸症乃形气不足病气有余也最难调理设或呕吐伤其胃气汗下损其津液必变肺痿肺痈呉江史万言子六岁感冐咳嗽发散过度喘促不食痰中有血用桔梗汤而愈后因元气未复清气不升大便似痢或用五淋散黄连枳实之类痰喘目札四肢抽搐变慢脾风而殁一小儿伤风咳嗽发热服解表之剂加喘促出汗余谓脾肺气虚欲用补中益气汤加五味子补之不信乃自服二陈桑皮枳殻而发搐痰涌余仍用前药加钓藤钩而痊一小儿有哮病其母遇劳即发儿饮其乳亦嗽用六君桔梗桑皮杏仁治之母子并愈一小儿伤食发热抽搐呕吐喘嗽属脾肺气虚有热用六君炒黑黄连山栀而愈一小儿咳嗽因乳母素食膏粱炙所致用清胃散而愈后其母因怒咳嗽脇痛其子亦然母服小柴胡汤子亦随愈呉江史万洲子伤风咳嗽或用散表化痰之药反加痰盛腹胀靣色㿠白予谓脾肺气虚也用六君桔梗一剂顿愈三日后仍嗽鼻流清涕此复感于风寒也仍用前药加桑皮杏仁而愈一小儿发热咳嗽右顋色赤此肺金有热用泻白散而愈次日重感风邪前症复作声重流涕用参苏饮加杏仁桑皮而愈但右顋与额微赤此心火乗肺也用人参平肺散一剂遂痊一小儿咳嗽发热右脸赤色作渇烦闷倦怠少食肚腹作胀此风邪伤肺饮食伤脾先用六君桔梗杏仁柴胡一剂诸症少愈后去杏仁柴胡又一剂而安一小儿发热右脸赤咳嗽痰盛余谓风邪藴结于肺而痰作也用二陈加桑皮杏仁桔梗治之将愈自用发散降火之剂风痰不退发热益甚余曰此脾肺俱虚也用五味异功散加桔梗四剂渐愈又用六君子而愈一小儿三嵗痰涎上涌气喘胸满大便不实睡而露睛手足指冷此属形病俱虚也用六君桔梗一剂诸症稍缓至四剂将愈复伤风寒前症仍作又以前药加紫苏杏仁桑皮而安一小儿伤风咳嗽痰盛杂用化痰等药寒热益甚靣色或青或赤此风热相抟也用牛黄清心丸一服又六君桔梗二服而痊麦煎散治夹惊伤寒吐逆壮热表里不解气粗喘急靣赤自汗或狂语惊呌或不语自汗及治瘾疹搔痒徃来潮热或时行痳痘余毒未尽痰涎咳嗽或变惊风手足搐搦眼目上视或伤风头疼并宜服之滑石地骨皮赤芍药石膏白茯苓杏仁人参知母甘草葶苈子麻黄小麦右为末每服一钱麦子煎汤调下若久嗽传于五脏或唾痰涎或厥冷惊悸甚则目眶肿黑白睛色赤用生地黄黑豆湿研成膏掩目眶上服麦煎散久嗽成癎服散癎之药小青龙汤治伤寒表不解恶寒体热心下停水干呕咳嗽喘急或肺胀胸满鼻塞清涕嗳逆气喘仲景所谓表不解心下有水气干呕发热而咳或渇或噎或小便不利或小腹胀满此汤主之麻黄赤芍药半夏细辛干姜甘草桂枝五味子右每服二钱水煎理中汤治脾胃虚寒胸膈痞满或心腹疼痛痰逆呕吐饮食减少气短羸困或霍乱吐利手足厥冷不喜饮水者人参白术干姜甘草右每服三钱水煎热服或研末白汤调下惺惺散治外感风寒鼻寒痰嗽发热桔梗细辛人参白术甘草瓜蒌根白茯苓右为末每服二钱入薄荷五叶水煎服保肺汤治肺胃受风热痰盛咳嗽喘吐不止及治久嗽不愈山药白茯苓紫苏叶藿香白殭蚕百部黄芩防风杏仁百合五味子桔梗右水煎食后服天麻防风丸治惊风咳嗽身体壮热多睡惊悸手足抽掣精神昏愦痰涎不利及风邪温热天麻防风人参辰砂雄黄麝香甘草全蝎殭蚕牛黄一方有胆南星无麝香右为末炼蜜丸桐子大每服一二丸薄荷汤下麻黄汤治太阳症头疼发热身头恶风无汗喘满脉浮紧八九日不解当发汗汗已烦闷瞑目者必䘐䘐乃解所以然者阳气重故也甘草麻黄桂枝杏仁右每服三钱水煎柴胡石膏汤治时行瘟疫壮热恶风头疼体疼鼻塞心胸烦满寒热徃来咳嗽涕唾稠粘桑白皮黄芩升麻石膏前胡赤芍药干葛柴胡荆芥穂右为末每服一二钱姜二片淡䜴十粒水煎葶苈丸治脾热薰肺或伤风咳嗽靣赤痰盛身热喘促葶苈子防已黑牵牛杏仁右为末研入杏膏拌匀取蒸枣肉捣和丸麻子大每服五七丸淡姜汤下量儿加减黄芩半夏生姜汤治胆腑欬呕苦水若胆汁黄芩生姜甘草芍药大枣半夏右水煎服甘桔汤治心脏咳咳而喉中如梗状甚则咽肿喉痺粉草苦梗右水煎食后服芍药甘草汤治小肠腑欬欬而失气芍药甘草右水煎服升麻汤治脾脏咳咳而右脇下痛痛引肩背甚则不可以动动则欬涎乌梅丸治胃腑咳咳而呕呕甚则长虫出乌梅细辛附子桂枝人参黄栢干姜黄连当归蜀椒右为末用酒浸乌梅一宿去核蒸之与米饭捣和丸桐子大每服十丸白汤下赤石脂禹余粮汤治大肠咳咳而遗屎赤石脂禹余粮右每服二钱水煎麻黄附子细辛汤治肾脏咳咳则腰背相引而痛甚则咳涎又治寒邪犯齿致脑齿痛宜急用之缓则不救麻黄细辛附子右每服一钱水煎茯苓甘草汤治膀胱咳咳而遗溺茯苓桂枝生姜右每服二钱水煎牛黄清心丸泻白散二陈汤补中益气汤小柴胡汤桔梗汤四君子汤六君子汤清胃散异功散地黄丸五苓散人参平肺散白饼子百晬内嗽百晬内嗽者名乳嗽甚难调理当审其虚实若气粗痰盛口疮眼热先用比金丸呕吐惊悸困倦自汗用补肺散惊嗽用琥珀散乳嗽用天麻丸若脾胃内热者用抱龙丸风邪外感者用惺惺散痰热旣去而气粗痰盛或流涎者脾肺气虚也用异功散加桔梗口疮眼热大便坚实者用三黄丸大便不实者用白术散若呕吐不乳困倦自汗或自利腹胀者脾胃气虚也用六君子加柴胡若惊悸困倦痰盛不乳者心脾血虚也四君子加芎归酸枣仁或因乳母食五辛厚味致儿为患者仍参喘嗽诸症治验一小儿外感风邪服表散之剂汗出作喘此邪气去而脾肺虚也用异功散而汗喘止再剂而乳食进一小儿咳嗽服抱龙丸反吐泻不乳腹胀发热用六君子汤母子并服而瘥后因母饮酒仍嗽用清胃散加曲蘖母服而子亦愈一小儿患嗽或用清痰等药反吐乳发热搐搦腹胀此脾胃复伤而内虚热也用异功散加钓藤钩渐愈又用前药加当归而安一小儿患咳嗽服牛黄清心丸加喘促腹胀此脾肺气虚也用六君子汤顿愈补肺散治肺虚恶心喘急久患咳嗽有痰阿胶䑕粘子马兠铃杏仁糯米甘草右每服一钱水煎服天麻丸治未满百晬咳嗽不止天麻蝉蜕白殭蚕人参川芎甘草辰砂天竺黄牛胆南星砒白附子雄黄金箔鹏砂右为末蜜丸芡实大金箔为衣每服一丸用薄汤下愚按前方乃金石大毒之剂不可轻用况百晬小儿多是乳母饮食厚味或母有肺病传儿昔一妇人服截疟丹内有砒者儿饮其乳良久子母昏愦遍身发赤翌日方甦又一妇人亦服前药其子吐泻大作大人尚不能胜况小儿乎凡服砒石之药中毒遍身发赤昏瞶或吐泻者急灌醋碗许即甦小儿数滴足矣琥珀散治急慢惊风涎潮昏冐目瞪惊搐内钓腹痛或惊癎时发辰砂琥珀牛黄牛胆南星殭蚕全蝎白附子代赭石天麻乳香蝉殻右为末每服一二分白汤调下黄芩清肺饮治肺燥而小便不通黄芩栀子右水煎服不利加盐豉二十粒异功散四君子汤六君子汤清胃散白术散比金丸三黄丸惺惺散抱龙丸牛黄清心丸作喘喘急之症有因暴惊触心者有因寒邪壅盛者有因风邪外客者有因食咸酸痰滞者有因膏粱积热薰蒸清道者然喘与气急有轻重之别喘则欲言不能隘于胸臆气急但息短心神迷闷耳治法因惊者用雄朱化痰定喘丸佐以天麻定喘饮寒伤肺气者用小青龙汤风邪伤肺者用三抝汤加减之食醎酸伤肺者㗖以生豆腐热伤肺气者当凉肺定喘哮喘喉声如锯者梅花饮兼用半夏丸前症多因脾肺气虚腠理不密外邪所乗真气虚而邪气实者为多若已发则散邪为主未发则补脾为主设槩攻其邪则损真气迳补其肺则益其邪凡喘嗽之症若小便不利则必生胀胀则必生喘要分标本先后先喘而后胀者主于肺先胀而后喘者主于脾盖肺金司降外主皮毛肺朝百脉通调水道下输膀胱肺旣受邪则失降下之令故小便渐短致水溢皮肤而生胀满此则喘为本而胀为标也治当清金降火为主而行水次之脾土恶湿而主肌肉土能尅水若脾土受伤不能制水则水湿妄行浸溃肌肉水旣上溢则邪反侵肺气不能降而生喘矣此则胀为本而喘为标也治当实脾行水为主而清金次之苟肺症而用燥脾之药则金燥而喘愈甚脾病而用清金之药则脾寒而胀益增观其症若中气虚弱者用六君子汤中气虚寒者前方加炮姜郁结气滞者用归脾汤加柴胡山栀肝木尅脾土者用六君柴胡山栀肺气壅滞者用紫苏饮加白术食郁壅滞者用养胃汤加木香肺中伏热水不能生而喘者用黄芩清肺饮及五淋散脾肺虚弱不能通调水道者用补中益气汤及六味丸膏粱厚味脾肺积热而喘者用清胃散及滋肾丸心火刑金不能生水者用人参平肺散亦用滋肾丸肾水亏虚火铄金小便不利者用六味丸及补中益气汤肝木乗脾不能相制而喘者用六君柴胡升麻脾胃虚寒脐凸腹胀者用八味地黄丸脾肾虚寒不能摄水如蛊胀者用加减肾气丸凡亏损足三隂而致喘胀或二便不调及牵引侈痛者俱用六味八味加减肾气等丸治之仍叅伤风咳嗽症治验一小儿呕吐发热胸痞脇痛作喘发搐因乳母恚怒母服加味逍遥散子服异功散加钓藤钩山栀并愈一小儿痰喘鼻塞用惺惺散而愈后因伤乳服消导之剂痰喘腹胀益甚余谓脾虚不能生肺而痰喘脾气不能运化而腹胀用异功散而痊一小儿患喘服发汗之剂汗不出而喘益甚用异功散顿愈又用六君子汤而全愈后复痰喘服下痰丸前症愈甚更腹胀作呕此脾肺复伤也再用异功散而渐愈半载后患喘嗽靣赤此火心尅肺金用人参平肺散及六味地黄丸而痊一小儿伤风喘急不能卧服参苏饮之类不痊余用小青龙汤一剂而愈后复感寒嗽喘益甚服发表之药手足并冷腹胀少食余谓脾肺俱虚也用六君子加桔梗杏仁而愈一小儿患喘靣赤服牛黄清心丸靣色㿠白手足不热余谓脾胃复伤用六君子汤不半杯而愈又伤风寒而喘靣色仍白用五味异功散加桔梗生姜治之顿安一小儿七岁患前症久不愈或用下痰等药连泻数次饮食不入手足并冷喘急不得卧先用六君姜桂益甚用人参五钱附子一钱二剂少缓又二剂十减三四乃用独参将愈却用四君子汤而瘥雄朱化痰定喘丸治因惊发喘逆触心肺暴急张口虚烦神困雄黄朱砂蝉蜕全蝎白殭蚕天南星白附子轻粉右为末煳丸麻子大每服数丸茶清送下梅花饮治五脏积热喉中有痰靣色赤白鼻流清涕气逆喘急目赤咳嗽或因惊夜啼硼砂马牙硝片脑人参甘草芒硝辰砂麝香右各另为末磁器收贮每服半匙麦门冬汤调服气急喘嗽桑白皮汤下常服薄荷汤下天麻定喘饮治喘嗽惊风天麻防风羌活甘草人参桔梗白术川芎半夏曲右每服二钱水煎服三抝汤治感冐风邪鼻寒声重语音不出或伤风寒头疼目眩四肢拘倦咳嗽多痰胸满气短麻黄杏仁甘草右每服二三钱姜水煎服半夏丸治肺气不调咳嗽喘满痰涎壅塞心下坚满及风痰呕吐恶心涕唾稠粘白矾半夏右为末生姜自然汁丸赤豆大每服十丸姜汤下紫苏饮子治肺受风寒喘热痰嗽紫苏叶桑白皮青皮五味子杏仁麻黄甘草陈皮人参半夏右姜三片水煎温服小青龙汤惺惺散异功散清胃散六君子汤加味逍遥散归脾汤人参平肺散平胃散八味丸牛黄清心丸养胃汤黄芩清肺散五淋散滋肾丸补中益气汤六味丸金匮加减肾气丸黄疸经曰中央黄色入通于脾故黄疸者脾之色也夫人身之神贵于藏而黙用见于外则内虚矣其症皆因脾气有亏运化失职湿热留于肌肤发而为疸钱仲阳所谓身痛背彊二便澁滞遍身靣目爪甲皆黄是也小便褐色者难治疗法宜固脾为先如専用尅伐寛中澹泄利水之药则鲜有不至危者矣若初生及百日半年之间不因病而身黄者胃热胎黄也腹大食土为脾疳兼作渇饮冷者用泻黄散小便不利者茵陈汤病后发黄肢体浮肿者用白术散清便自调肢冷嗜卧者益黄散身澹黄白者调中丸及补中益气汤加茵陈身热膈满肌肤靣目皆黄者加减泻黄散辨其所以若闭目壮热多哭不已大小便赤澁口中热气者廼姙娠厚味胎毒之候也母子并服生地黄汤仍忌酒麪五辛热物设不自慎悞伤脾土急则变为惊风吐泻缓则肢体浮肿小便不利眼目障闭多成疳疾矣又有脾虚发黄者当于脾胃中求之治验一小儿旬日内先两目发黄渐及遍身用泻黄散一服而瘥一小儿生旬日靣目青黄此胃热胎黄也用泻黄散乳调服少许即愈后复身黄吐舌仍用前药而安一小儿因乳母食郁而致饱胀嚥酸遍身皆黄余以越鞠丸治其母泻黄散治其子并愈一小儿患前症服五苓散消食丸之类其黄不退作渇饮汤腹膨少食余谓胃气虚津液少故喜饮汤脾气虚故腹胀少食也先用白术散渐愈又用补中益气汤而痊一小儿饮食不调腹胀身黄小便金色杂用治疸之剂作渇饮水余谓胃气实热先用泻黄散二剂作渇顿止用栀子栢皮汤其黄亦退用白术散而饮食进茵陈汤治阳明病发热汗出者此为热越不能发黄也但头汗出至颈而还小便不利渇饮水浆此瘀热在里而发黄也或伤寒七八日小便不通腹微满身黄如橘色者茵陈蒿大黄栀子右每服一钱水煎服犀角散治黄疸一身尽黄犀角茵陈葛根升麻龙胆草甘草生地黄寒水石右每服三钱水煎服一方𤓰蒌根汁和蜜服小半夏汤治黄疸小便色不变自利腹满而喘者不可除热热去必哕半夏右每服二三钱姜三片水煎服消食丸治胸膈气痞乳食不消身后黄者茵陈五苓散即五苓散加茵陈每服一钱温水调下日三服导赤散越鞠丸承气汤小柴胡汤调中丸平胃散史君子丸益黄散地黄汤白术散四味肥儿丸泻黄散呕吐乳呕吐皆主脾胃古人谓脾虚则呕胃虚则吐是也呕者有声无物吐者有物无声也盖乳哺过饱则胃不能受而溢出衔乳多食睡则脾不能运而作㵼脾胃渐伤疾病缠绵甚至慢惊之患矣若手足指热喜饮热汤或睡而露睛皆胃气虚弱也用异功散若手足指热饮冷或睡不露睛属胃经实热也用泻黄散若作渇少食或小便色赤胃经虚热也用七味白术散大凡婴儿在乳母尤当节饮食若乳母停食亦能致儿吐泻故不可不慎也治验一小儿伤食呕吐发热靣赤服消导清热之剂饮食已消热赤未退余以为胃经虚热用六君升麻柴胡四剂而痊一小儿伤食呕吐服尅伐之药呕中见血用清热凉血反大便下血唇色白而或青余谓脾土亏损肝木所乗令空心服补中益气汤食逺服异功散使涎血各归其源果愈一小儿吐酸乳食用四君呉萸黄连木香补脾平肝而愈后口中有酸水仍用前药随愈后吐苦水而口亦苦用龙胆汤以清肝火四君子汤以补脾土而痊一小儿吐黄水所食之物悉皆甘味用泻黄散清其胃火而愈后因停食服尅伐之药口甘不食形气殊弱用补中益气汤养其中气而痊一小儿伤食嗳腐用平胃散一服宿滞顿化余云不必多药但节其饮食自愈不信别用尅滞之药更加吐泻以致不救一小儿伤食发热靣赤抽搐呕吐气喘唾痰此饮食伤脾肺气虚弱所致用六君子汤炒黑黄连山栀各二分一剂顿愈消乳丸治呕吐消乳食脉沉者伤食不化也香附子宿砂仁陈皮甘草神曲麦芽右为末米煳丸黍米大每服二十丸姜汤下又方治百晬内呕吐乳妳或大便青色用少妇乳汁一盏入丁香十粒陈皮一钱磁器内煑数沸稍热空心以绵毬吮服杨氏消食丸治乳食过多胃气不能消化宿砂橘皮三稜蓬术神曲麦芽香附子右为末曲煳丸麻子大白汤送下量儿加减局方观音散治外感风寒内伤脾胃呕逆吐泻不进饮食渐至羸瘦人参神曲茯苓甘草木香绵黄茋白扁豆白术石莲肉右为末每服一钱入藿香三叶枣水煎服香朴散治积冷呕吐藿香叶陈皮厚朴半夏甘草右每服三钱姜枣水煎泻甚加木香肉豆蔲香薷散治寒温不适饮食失调或外因风寒暑邪致吐利心腹疼痛霍乱气逆发热头痛或转筋拘急或疼痛呕哕四肢逆冷香薷茯苓白扁豆厚朴右每服二三钱水煎加酒半杯冷服立效竹茹汤治胃受邪热心烦喜冷呕吐不止葛根半夏甘草右每服二三钱入竹茹枣许大姜水煎取清汁微冷细细服加茯苓三钱尤妙苏合丸治传尸骨蒸殗殢肺痿疰忤鬼气卒心痛霍乱吐痢惊补客忤等症苏合香油薰陆香龙脑木香白术白檀香丁香朱砂沉香香附子乌犀屑毕拨安息膏麝香诃黎勒右为末研匀用安息香膏并蜜和丸桐子大井花水空心化服一二丸温酒亦得更用腊纸裹弹子大一丸绯绢袋盛当心带之辟一切邪及治胸膈噎塞肠中虚鸣宿食不消青州白丸子治惊风吐乳天南星白附子半夏川乌头右用井花水浸晒过次日早晨再换新水春五日夏三日秋七日冬十日晒干为末以糯米粉煎粥清为丸菉豆大薄荷汤调下泻黄散白术散异功散六君子汤四君子汤龙胆汤平胃散补中益气汤吐舌弄舌舌属心脾二经小儿舌微露而即收者名弄舌此属心脾亏损用温胃散补之舌舒长而良久不收者名吐舌乃心脾积热用泻黄散主之或兼口舌生疮作渇饮冷属胃经实热亦用前散作渇饮热属胃经虚热用四君子汤食少作渇或大便不实脾胃虚弱也用七味白术散口角流涎或腮颊患肿胃虚风热也先用人参安胃散次用七味白术散若午后甚者脾血虚也四物多加参术茯苓未应用补中益气汤及审五脏相胜若因疳瘦所致当叅诸疳门治验一小儿弄舌发搐手指不冷余谓肝脾虚热用异功散加升麻柴胡而愈后伤乳腹胀服尅滞作泻弄舌手指发热审乳母肝火与小柴胡汤加升麻白术治之母子并愈一小儿乳食过多患吐泻用大剂异功散加柴胡升麻母子服之而愈后因惊服至宝丹之类发搐弄舌㡬至慢惊余用六君子汤加白附子服而愈一小儿吐舌发热饮冷额鼻黄赤吐舌流涎余谓心脾实热用导赤泻黄二散而愈后复作别服清热等药更弄舌余用异功散加钓藤钩而安又用六君子汤全愈一小儿七嵗食生冷之物腹痛便秘服峻利之剂连泻五次噫气腹痛余谓心脾虚寒用异功散加姜桂木香治之不从反治胃火更加吃逆余仍以前药加附子一片一服诸症顿退乃去附子又三剂而愈其时同患是症用清胃化痰者殁而手足俱黯四物汤补中益气汤小柴胡汤导赤散泻黄散人参安胃散七味白术散异功散六君子汤四君子汤五苓散薛氏医案卷五十九薛氏医案卷六十钦定四库全书薛氏医案卷六十明薛已订保婴撮要七执吐经云胃伤则吐小儿热吐者因多食甘甜炙之物或乳母膏粱厚味胃经积热或夏间暑气内伏于胃所致若肌肉瞤动烦热作渴者暑伤胃气也先用香薷饮次用竹茹汤若吐乳色黄不能受纳者胃经有热也先用泻黄散次用人参安胃散若吐出酸秽者乳食内停也用保和丸吐乳不消者胃气弱也用异功散吐而少食腹痛欲按者脾气虚也用六君子加木香凡诸症当验其手指热则胃热冷则胃寒热用泻黄散寒用理中汤不热不寒异功散调之治验一小儿夏月吐乳手指发热作渴饮冷口吐涎水余谓胃气热亷泉开而涎出也用泻黄散而愈后复呕吐另用尅滞之剂口渴饮汤流涎不已余谓胃气虚寒不能摄涎也用理中丸而愈一小儿七嵗呕吐不食面白指冷此胃气虚寒也用理中汤呕吐顿愈又用六君子汤而痊后伤食腹痛发热呕吐流涎先用保和丸一服而痛呕愈再用四君山栀而涎止一小儿食凉粉而呕吐酸物头痛发热此内伤兼外感也用人参养胃汤末二钱姜汤调服诸症皆愈惟吐酸涎用大安丸一服而止一小儿伤食发热呕吐酸物手指常冷此胃气虚寒阴盛隔阳于外虚热所致也用保和丸末二钱浓姜汤调肌而吐止再用六君子汤加山栀而安一小儿呕吐作渴暑月或用玉露饮子之类而愈又伤食吐酸余先用保和丸一服吐止次用五味异功散饮食渐进又用四君子汤而痊一小儿暑月患吐泻服香薷饮五苓散之类而止但手足并冷睡而露睛饮食不入肠鸣作呕欲用清凉之剂余曰此始为热终为寒也当舍时从症用人参理中丸以姜汤化二服病势始定次用助胃膏渐安又用六君子汤调理而愈一小儿饮食多即吐余用五味异功散愈之又腹痛呕吐先服大安丸仍用异功散而愈后症复作另投袪逐之剂吐泻不食腹中痛甚以手按之则止此脾气复伤也先用补中益气汤加茯苓半夏一剂又用六君升麻柴胡二剂饮食顿进后食生冷挟惊吐泻手足并冷唇口搐动用六君钓藤柴胡而愈一小儿吐酸作渴饮冷腹痛发热用人参养胃汤加黄连一剂吐热稍定又用保和丸一服腹痛顿止后伤食复吐腹胀大便不通用紫霜丸下之寻愈又感冒咳𠻳腹胀另服下药发热作吐腹胀手足并冷睡而露睛发搐用六君钓藤钩而安又用四君加当归川芎而愈后患吐泻手足并冷用助胃膏顿痊一小儿呕吐发热用泻黄散而愈后因乳母饮酒腹胀吐泄用葛花解酲汤子母服之渐愈大便日去五七次用五味异功散加升麻二剂日去三次乃用四君肉豆蔲而痊一小儿吐酸发热用保和丸渐愈又用四君山查神曲而安后因饮食过多呕吐复作另用下积丸更加作泻腹胀手足发搐余以为肝木侮脾用五味异功散加柴胡钩藤钩而搐止又用六君子汤饮食渐进而痊一小儿夏间呕吐腹痛大便不通服大黄药而愈又伤食患吐发热服泻黄散等药呕吐腹痛按之即止面色青黄手足并冷此脾胃复伤而虚寒也用异功散加木香愈之后又伤食腹胀作痛或用消食丸吐泻并作小腹重坠午后益甚余朝用补中益气汤夕用六君子加木香而愈一小儿呕吐发热腹痛面赤手热口干饮汤按其腹不痛此脾胃气虚也用异功散加木香干姜一剂而愈复伤食吐而嚥酸腹中作痛按之益甚此饮食内停也用保和丸二服而痊葛花解酲汤治乳母酒醉后乳儿遗热为患白荳蔲砂仁葛花白茯苓陈皮人参猪苓木香青皮干生姜白术泽泻神曲右为末每服二钱白汤调服愚按前汤先哲不得已而用之葢醉酒耗气又服辛散重损真阴折人长命可不慎哉助胃膏治脾胃虚寒吐泻等症人参白术白茯苓甘草丁香砂仁木香白豆蔲干山药肉豆蔲右为末蜜丸芡实大每服十丸米饮化下香薷散竹茹汤五苓散玉露散补中益气汤大安丸保和丸六君子汤四君子汤泻黄散人参安胃散理中丸人参养胃汤寒吐逆钱仲阳曰寒吐者由乳母当风取凉或风寒客于乳房其症面目胀额汗出脉沈迟微寒气停于胃故胃不纳而吐出也逆者由胃气虚甚过服尅伐使清气不升浊气不降以致气不宣通而作也风寒在胃者用理中丸胃气虚者六君子汤风凉所致者宜揑去败乳急服理中丸次服酿乳法若呕吐清涎夹乳小便清利用大安丸若因乳母食厚味用东垣清胃散若乳母饮醇酒用葛花解酲汤饮烧酒服冷米醋三五杯乳母食生冷而致者用五味异功散乳母停食者母服大安丸子服异功散乳母劳役者子母俱服补中益气汤乳母怒动肝火者用加味逍遥散乳母郁怒伤脾者用归脾汤乳母脾虚血弱者用六君芎归其子亦服三五滴气血虚而乳热者子母皆服八珍散仍㕘热吐霍乱治之治验一小儿因停食腹痛服疎导之药而愈后复停食又用前药寒热不食腹胀后重大便频而少此脾气复伤而下陷也先用异功散加升麻数剂后重渐愈再加当归全愈后因乳母恚怒致儿寒热发搐作呕用六君柴胡山栀以治其母兼灌其儿并愈一小儿因乳母感冒风寒发热儿患呕吐身发赤晕用东垣人参安胃散而愈又咬牙发搐呕吐酸腐待其吐止自安一小儿时吐乳食诊其母有郁怒之症用加味归脾汤加味逍遥散治之而愈一小儿七嵗身羸兼吐少食发热面黄余谓脾臓受伤用六君煨姜二剂而饮食进去姜又数剂而愈一小儿吐乳大便臭秽目睛缓视因乳母交感后饮乳所致用六君木香藿香治之而安一小儿吐乳不食手足搐搦痰涎上涌手足指冷额黒唇青此肾水胜心火也用五味异功散加木香炮姜顿愈去姜又数服而愈一小儿不时干呕不乳腹膨此脾胃虚而将成疳也用四味肥儿丸以治疳四君子汤以徤中而痊后伤食吐泻完谷形气困惫四肢微搐余曰且勿药次日吐止但搐而泻青黄此脾土虚而肝木胜也用六君钩藤钩而痊酿乳法治婴儿有胎热症令乳母服之不可遽用冷药恐损脾胃若加呕吐必成大患泽泻猪苓赤茯苓天花粉生地黄山茵陈甘草右每服五钱水煎食后揑去旧乳服茯苓半夏汤治呕心下坚痞膈间有水痰眩惊悸半夏白茯苓右每服三钱姜水煎服二陈汤治痰饮呕吐恶心或头眩心悸或中脘不快或因食冷物胃气不和半夏橘红白茯苓甘草右每服二三钱乌梅一箇姜枣水煎服四味肥儿丸治呕吐不食腹胀成疳或作泻不止或食积脾疳目生云翳口舌生疮牙龈腐烂发热瘦怯遍身生疮又治小便澄白腹大青筋一切疳症黄连芜荑神曲麦芽右为末水煳丸桐子大每服一二十丸空心白滚汤送下东垣人参安胃散治服峻剂脾胃亏损或成慢惊泄泻呕吐肠胃有热以致前症东垣清胃散理中丸葛花解酲汤大安丸保和丸补中益气汤加味逍遥散加味归脾汤清胃散六君子汤异功散四君子散八珍汤人参养胃汤霍乱吐泻钱仲阳云吐泻壮热不食或乳不消是伤乳也宜白饼子下之后用益黄散和胃若吐泻身温不乳大便青白此上实下虚也用益黄散加减治之大凡吐泻身温乍凉乍热气粗大便黄白吐乳不消此伤风热也先服大青膏发散后服益黄散和胃若吐泻身热多睡能乳吐痰大便黄水胃虚也先用白术散生津止渴后用大青膏钩藤饮发散风邪若夏至后吐泻身热或吐乳泻黄此伤热乳也用玉露散之类凡泻乳腹痛按之而哭者食积痛也用白饼子下之按之不哭者脾胃气虚也用五味异功散补之手足指冷者脾气虚寒也用异功散加木香伤风吐泻者风木尅脾土也亦用前药若饮热乳而泻黄者湿热壅滞也用四苓散如不愈或反甚者元气复伤也用白术散泻而腹中重坠者脾气下陷也用补中益气汤若服尅滞之剂而腹中窄狭者脾气虚痞也用六君子汤若面黄泻青脾虚而肝乘之也用六君柴胡升麻木香若多噫泻黄心脾气虚也用六君炮姜升麻生下半月旬日内吐者止宜调治其母恐婴儿臓腑脆弱不胜药饵故也治验一小儿盛暑吐泻米谷不化或用黄连香薷饮之类腹胀作痛手足指冷此脾气虚而伏隂在内也用五味异功散加木香治之而愈先君尝云凡暑令吐泻手足指热作渴饮冷者属阳症宜清凉之剂手足指冷作渴饮热者属阴症宜温补之剂故凡病属阴症误用寒凉之药死后手足青黯甚则遍身皆然于此可验一小儿吐泻乳食色白不化露睛气喘此脾肺不足形病俱虚也先用异功散加柴胡桔梗顿愈再用补中益气汤而安一小儿吐泻惊悸困倦腹胀此心火虚而脾土怯也用六君茯神酸枣仁而愈又用秘㫖保脾汤乃瘥一小儿吐泻惊搐项强乃脾伤而肝侮形气虚而病气实也用异功散加钓藤钩补脾平肝而愈一小儿吐泻呵欠顿闷不语畏明属脾肺不能生肝肾也用异功散补脾肺地黄丸补肝肾遂痊一小儿吐泻腹胀不乳此脾胃伤也先用香砂助胃膏而饮食进后用六君子汤而脾胃健一小儿寒热作呕饮食不入按其腹则哭此饮食停滞也先用大安丸遂安但唇目抽动大便稀黄此病邪去而脾气虚弱也用六君子汤以补脾土钓藤钩以平肝木悉愈一小儿白睛多唇色白停食吐泻困睡惊悸乆治不愈余曰惊悸为心血虚怯困睡为脾气虚弱皆禀脾肾不足所致也用补中益气汤及六味丸加鹿茸而愈一小儿未週嵗气短喘急乳食少进时或吐乳乃脾伤而食积也先用六君山查枳实渐愈后吐泻作渴用胃苓膏以治吐泻白术散以生胃气而安一小儿四嵗每饮食失节或外惊所忤即吐泻发搐服镇惊化痰等药后患益甚饮食不入药食到口即呕余用白术一味和土炒黄用米泔水浓煎不时灌半匙尚呕次日微呕又一日不呕渐加至半杯月余而愈一小儿停食吐泻身热作渴泻下红白或青黄色服香连丸而愈甚兼手足指冷余谓始为实终为虚也用补中益气汤加木香肉果而愈一小儿伤食吐泻大便溏泄或青绿色睡而露睛手足指冷额黒唇青此中气虚弱寒水侮土也用五味异功散加升麻柴胡木香附子一剂而愈后患吐泻不已先用胃苓散后用异功散而安一小儿寒热呕吐或泻青色余谓脾虚肝木所乘也用六君柴胡升麻治之而愈后因惊寒热寅夘时益甚小便频数久而不愈此肝火血虚先以小柴胡汤加白术茯苓当归二剂顿止又用地黄丸而愈车前子散治暑月霍乱吐泻烦闷引饮不止小便不利白茯苓猪苓香薷车前子人参右为末灯心汤调下不换金正气散治脾胃不和寒热往来臓腑虚热霍乱吐泻厚朴藿香陈皮半夏苍术甘草右每服二三钱姜枣水煎服二顺散治中暑霍乱吐泻烦闷燥渴小便赤濇便血肚疼猪苓泽泻茯苓杏仁甘草白术干姜桂右为末每服半钱不拘时水调下或水煎服又酿乳法治胃虚吐泻睡中吐舌摇头呕乳额上汗流惊啼面黄令儿饥饮人参木香藿香沈香陈皮神曲麦芽丁香右每服四钱姜十片紫苏十叶枣三枚水煎每服半盏令乳母食后揑去旧乳方服卧少时却与儿乳胃苓汤又名胃苓散为末蜜丸名胃苓膏治肠胃受湿呕吐泄泻白术茯苓泽泻厚朴猪苓陈皮甘草桂右为末每服二钱姜水灯心陈皮煎汤调下若停食吐泻小便短少腹胀作痛用此以分利之更用六君子汤以调补脾胃益黄散理中汤助胃膏白饼子白术散钓藤散玉露散五苓散香薷饮定命饮子异功散六君子汤大青膏补中益气汤大安丸香连丸小柴胡汤四苓散四君子汤魃病巢氏云小儿魃病者妇人怀姙时有鬼神触胎所致其状微利寒热往来毛发鬇鬡情思不悦宜服龙胆汤又小儿未断乳母复有胎遂断其乳羸痩骨立发黄壮热大便不调名病又名病也用紫霜丸下之益黄散补之令儿断乳但服消乳丸异功散有姙而抱儿亦致此症海藏云魃病者因母有姙儿饮其乳致病如疟痢腹大或瘥或发他人相近亦能致之北人有取伯劳鸟羽带之云可愈者窃谓前症因邪气所触而患故用紫霜丸下之若元气被伤吐泻诸症者当随各症治之益黄散消乳丸异功散六君子汤紫霜丸龙胆汤补中益气汤冷泻汤氏云冷泻者乃脾胃虚寒水谷不化而泄钱仲阳云小儿不能食乳泻褐色身冷无阳也当用益黄散加减治之大便清白口不烦渴冷积泻也理中汤主之若口鼻吸风寒之气脾胃受生冷之食而作者先用理中汤后用异功散命门火衰不能温蒸中州之气故脾胃虚寒者用益黄散及八味丸脾胃虚弱者五味异功散脾气下陷者补中益气汤脾气虚寒者人参理中汤寒水侮土者益黄散肝木乘脾者四君柴胡散手足并冷者加木香干姜治者审之治验一小儿泻利青白手冷面青或时吃逆余用人参理中汤更加腹痛仍以前汤加木香干姜二剂稍缓又以五味异功散加木香渐愈又用五味异功散加升麻调理而痊一小儿腹痛作泻饮食不化小腹重坠用补中益气汤加干姜为末每服钱许米饮调日二三服旬余稍愈又以五味异功散为末米饮调服旬余渐愈又以四君子汤而痊一小儿泄泻腹痛手足并冷唇青额黒余谓寒水侮土用益黄散痛止再用六君干姜漏芦子母服之顿止又用人参理中汤而痊一小儿久泻兼脱肛小腹重坠四肢浮肿面色痿黄时或兼青诸药到口即呕吐审乳母忧郁伤脾大便不实先用补中益气汤五味异功散及四神丸调治其母不两月子母并愈一小儿患泻乳食不化手足指冷服消乳丸食乳即泻余用五味异功散加木香母子服之而愈后时搐唇口抽动用异功散加木香钓藤钩补脾平肝而痊一小儿泄泻手足发搐痰涎上涌手足指冷额黒唇青用五味异功散加木香炮姜补心火救脾土而愈一小儿年十四患泄泻小腹重坠饮食甚少先用六君子汤送四神丸数剂泻渐止饮食稍进又用补中益气汤数剂下坠渐愈后因劳发热自脐而起饥则热甚用六君炮姜治之稍安又用加味归脾补中益气二汤而痊人参理中汤人参白术干姜甘草右每服一二钱水煎蜜丸即人参理中丸加附子即附子理中汤益黄散理中汤四君子汤六君子汤五味异功散补中益气汤八味丸四神丸热泻汤氏云小儿热泻者大便黄赤有沫乃臓中有积或藴热所致若小便赤少口干烦躁当用四苓散热甚者四逆丸右腮色赤饮冷胃经实热也用泻黄散恶冷喜热胃经虚热也用白术散右腮及额间俱赤心脾翕热也用泻黄散加炒黒黄连若左颊右腮俱赤肝火乘脾土也用四君子汤加柴胡若儿暴伤乳食用保和丸乳母尤当忌厚味节饮食若乳母停食所伤致儿吐泻等病当治其母大抵始病而热者邪气胜则实也终变为寒者真气夺则虚也乆病而热者内真寒而外假热也乆泻元气虚寒当㕘前症治之治验一小儿夏间食粽伤胃吐而腹痛余用保和丸彼以为缓另用重剂吐泻并作腹痛益甚按其腹却不痛余曰此食已消而脾胃虚也当温补之仍行消导昏愦发搐余用异功散加木香治之渐愈后复伤食另用去积丸吐泻不食手足并冷睡而露睛变为疟疾余用六君木香炮姜治之而愈一小儿泻而大便热赤小便澁少此热藴于内也先用四苓散加炒黄连一剂其热顿退又用白术散去木香二剂热渴顿止以四君升麻调理而痊一小儿食炙煿甘甜之物常作泻大便热痛小便赤澁此膏粱积热所致用四苓散清胃散各四服诸症稍退乃用四味肥儿丸而瘥一小儿九嵗食炙煿之物作泻饮冷诸药不应肌体消痩饮食少思余用黄连一两酒拌炒焦为末入人参末四两粥丸小豆大每服四五十丸不拘时白汤下服讫渐愈又用五味异功散加升麻服月余而瘥后不戒厚味患疳积消痩少食发热作渴用丸味芦荟丸为主以四味肥儿丸为佐疳症渐退却以四味肥儿丸为主以五味异功散为佐而痊后又不禁厚味作泻饮冷仍服肥儿丸异功散而愈一小儿侵晨泄泻服消疳清热之剂不应余谓脾肾虚用二神丸治之不信仍服前药形体骨立复求治用四神六味二丸治之寻愈停药数日饮食渐减泄泻仍作至十七嵗毕姻泻渴顿作用前药治之无效乃用补中益气汤八味丸而始应一小儿因母怒气停食患泄泻服消导之剂更加吐乳先用养胃汤加炒黒黄连一钱呉茱茰三分木香四分治其母子亦灌一二匙悉愈后母伤食患血痢腹痛其子亦然治以四君子加前三味母子俱服因惑于人言但令母服子另服治痢之药加作呕不乳手足并冷余用五味异功散加木香炮姜漏芦母子并服而愈一小儿患泻身热作渴泻下秽气此为内热而泻也用香连丸一服而愈后患泻服黄连香薷饮益甚余用六君木香肉果而愈一小儿患泻作渴饮冷手足并热睡不露睛此为热泻用黄芩汤一剂而愈又用白术散二服而安一小儿患泻面赤饮冷小便赤色先用四苓散香连丸各一服而便利势减又用异功散加木香黄连各二分呉茱茰一分二服而愈一小儿泻而腹痛按之不痛用异功散加升麻而愈后复泻服消乳丸益加腹痛余谓脾气伤也复用异功散加木香而痊一小儿吐泻腹痛睡而露睛小腹重坠手足并冷先用六君升麻干姜四服而痛坠愈又用异功散加升麻木香而悉愈后又伤食腹痛别服袪逐之剂虚症悉具余用理中丸六君子汤而寻愈但噫气下气口角流涎此脾胃虚寒也复用理中六君子二汤而愈黄芩汤治下痢头痛胸满口干或寒热脇痛不时呕吐其脉浮大而弦黄芩芍药甘草右每服二三钱姜水煎呕加半夏二钱玉露散治吐泻黄色寒水石石膏甘草右为末每服半钱白滚汤调服四味肥儿丸异功散二神丸四神丸八味丸调中汤白术散四苓散四逆散胃苓汤养胃汤清胃散四君子汤六君子汤保和丸香连丸食泻东垣云伤食则恶食小儿食泻者因饮食伤脾脾气不能健运故乳食不化而出若嗳臭吞酸胸膈胀满腹痛按之益痛者虽作泻而所停滞之物尚未消也用保和丸腹痛按之不痛者乳食已消也用异功散脾气伤而未复不思饮食者用六君子汤所伤生冷之物及喜热者并加木香干姜乳食已消腹痛已止泻尚未止者脾失清升之气也用补中益气汤余有别症当㕘各门治验一小儿泄泻不食嗳腐酸气用平胃散一服而泻止又用五味异功散而饮食増后复吐泄泻喘𠻳手足指冷面色黄白余谓脾虚不能生肺也用六君升麻桔梗而愈一小儿伤食作泻发热服寒凉药热甚作呕此胃经虚热也先用四君升麻而呕止又用白术散而安一小儿乳哺失节泄泻腹痛自用药下之反加痰搐又服化痰止搐之药而痰搐益甚睡而露睛手足微冷余以谓脾胃已虚而重伤之也用异功散加木香钓藤钩母子并服三日而痰搐止五日而泻痛除一小儿伤食泻青发搐余谓肝木胜脾也用六君木香钓藤钩而愈后伤食腹痛别用消食丸唇额顿黒泻益甚此脾气亏损寒水反来侮土也用六君木香干姜而痊一小儿面色痿黄伤食作泻面色顿白气喘痰涌余谓脾肺气虚下陷法当升补彼不信别服清气化痰之药虚症蜂起余先用补中益气汤一剂诸症顿退又用五味异功散而痊一小儿泄泻两寸脉或短或伏用补中益气治之顿愈余见患前症不服此药而危者多矣惜哉一小儿饮食后即泻先用六君升麻神曲山查而止又用五味异功散加升麻而痊后伤食吐泻腹痛用保和丸二服又用异功散调补脾气而安一小儿伤食作泻腹胀四肢浮肿小便不利先用五苓散加木香旬余诸症渐退又用五味异功散为主佐以加减肾气丸又旬日二便调和饮食渐进浮肿旋消乃以异功散调理而愈一小儿十三嵗伤食作泻服尅伐之剂胸腹膨胀手足并冷余谓当调补中气不信后见睡而露睛唇口搐动乃用六君木香钓藤钩至四剂搐动顿止又二剂饮食加进以五味异功散加升麻柴胡膈寛泻止而愈调中汤治伤乳食泻后脾胃虚吐泻人参茯苓白术木香干姜藿香香附缩砂仁甘草丁香右水煎食前服香橘饼治伤冷积泻木香青皮陈皮厚朴神曲麦芽右为末蜜丸为饼每服一枚米饮调下保安丸治伤食泻白殭蚕青皮陈皮三稜蓬术甘草砂仁香附右为末用麦芽米煳丸菉豆大每服二三丸白汤下四君子汤六君子汤异功散白术散平胃散白饼子消食丸补中益气汤保和丸胃苓散金匮加减肾气丸惊泻小儿惊泻者肝主惊肝木也盛则必传尅于脾脾土既衰则乳食不化水道不调故泄泻色青或兼发搐者葢青乃肝之色搐乃肝之症也亦有因乳母脾虚受惊及怒动肝火而致者经曰怒则气逆甚则呕血及餐泄法当平肝补脾慎勿用峻攻之药脾气益虚肝邪弥甚甚至抽搐反张者亦肝火炽盛中州亏损之变症也凡见惊症即宜用四君六君异功散等方加白附子定风柴胡平肝引经以杜渐则必不至泻搐而自安矣今已见泻吐惊搐尚不知补脾平肝以保命抱龙镇惊等药治之其亦去生逺矣治验一小儿因惊久泻面色青黄余谓肝木胜脾土也朝用补中益气汤夕用五味异功散加木香子母俱服而愈一小儿泄泻惊搐其母面青脉弦先用小柴胡汤加木香漏芦一剂次用四君木香钓藤钩山栀母子同服而愈一小儿因其母被惊患泻服药伤胃反致吐乳余用五味异功散炒黒黄连木香治其母时灌子三二匙俱愈后母因郁怒停食下痢呕吐腹痛其子昏愦不食以六君子汤加车前子黄连木香母子俱服而安一小儿久泻青色肠鸣厥冷余曰此惊泄也脾土既亏则肝木来侮须温脾平肝然后可愈彼以为迂自用治惊等药腹胀重坠小便不利四肢浮肿始信前言重复请治余先用五味异功散加升麻柴胡数剂诸症稍可又以补中益气汤数剂饮食少加又因伤食夹惊吐泻发搐复用异功散加柴胡钓藤钩四剂诸症稍退又伤风咳𠻳腹胀作泻或用发散解痢之剂手足逆冷睡中发搐余谓此脾土虚而肺金受症重伤真气故也用异功散加紫苏一剂以散表邪次以补中益气汤加茯苓半夏调补真气而痊一小儿因惊吐泻腹胀先用六君木香柴胡治之稍可又以五味异功散而愈后因惊搐痰甚或用镇惊化痰之药倦怠不食而泄益甚先用异功散加木香钓藤钩四剂而愈四神丸治脾虚胃弱大便不实饮食不思或泄痢腹痛肉豆蔲补骨脂五味子呉茱萸右为细末用红枣六十五枚生姜六两用水二钟煮干取枣肉和丸如桐子大每服五六十丸白汤送下或化服二神丸补骨脂肉豆蔲右为末用红枣四十九枚生姜四两用水一钟煮干取枣肉和丸桐子大每服二三十丸白滚汤下朱君散治吐泻后有此症并粪青者宜服之即四君子汤加辰砂麝香灯心钓藤钩为末每服一钱白汤调下太乙丹常服安神镇惊止夜啼桔梗藿香叶白藊豆白芷川芎右为末蜜丸芡实大辰砂为衣每服一丸薄荷汤磨下粪青者枣汤下夜啼灯心钓藤汤下加白术茯苓白芍药尤妙补中益气汤六君子汤五味异功散小柴胡汤至圣保命丹八味丸诸痢钱仲阳云泻痢黄赤黒皆热也泻痢青白米谷不化皆冷也东垣云白者湿热伤于气分赤者湿热伤于血分赤白相杂气血俱伤也海藏用四君芎归治虚弱之痢四君干姜治虚寒之痢愚尝治手足指热饮冷者为实热用香连丸手足指冷饮热者为虚寒用异功散送香连丸若兼体重肢痛湿热伤脾也用升阳益胃汤小便不利阴阳不分也用五苓散若湿热退而久痢不愈者脾气下陷也用补中益气汤倍加升麻柴胡泻痢兼呕或腹中作痛者脾胃虚寒也用异功散加炮姜木香或变而为疟者肝尅脾也用六君升麻柴胡钓藤钩若积滞已去痢仍不止者脾气虚也用四君子送下香连丸若因乳母膏梁厚味六淫七情致儿为患者当各推其因仍兼治其母并㕘冷热泻及积滞腹痛等症览之治验一小儿下痢赤白里急后重腹时痛用香连丸而痊后伤食复变痢欲呕少食用五味异功散加木香三分黄连二分呉茱萸一分数剂而愈一小儿患痢口干发热用白术散煎与恣饮时以白术散送香连丸而安一小儿乆痢里急后重欲去不去手足并冷此胃气虚寒下陷也用补中益气汤加木香补骨脂倍加升麻柴胡而愈一小儿久痢作渇发热饮汤用白术散为主佐以人参二两黄连一两炒黒为丸时服数粒尽剂而痊一小儿作泻不乳服尅伐之剂变痢腹痛后重余用补中益气汤送香连丸又用香砂助胃膏六君子汤而愈一小儿伤乳食不时呕吐杂用消导之药变痢不止先用六君木香渐愈后用七味白术散而痊一小儿伤乳食吐泻变赤痢后重腹痛先用香连丸而愈又乳食过多腹痛先用保和丸一服痛止又用五味异功散加木香二剂而愈一小儿下痢腹痛阴冷小便短少用五味异功散加肉豆蔲顿愈复作呕吐嚥酸或用巴豆之药连泻五次饮食顿减手足并冷余用五味异功散加木香干姜饮食少进倍用干姜又四剂手足温而痢亦痊一小儿痢后腹胀作呕大便不实小便不利诸药不应余先用五味异功散加木香肉果数服二便少调又数剂诸症少愈用八味丸补命门之火腹胀渐消用金匮加减肾气丸诸症顿退又用四君升麻柴胡而全安一小儿患痢喘𠻳不已此肺气虚也用六君子加木香为末每服钱许以人参陈米姜汤调服即睡乳食少进又二服而喘𠻳顿安乃用四君子汤而痊石莲散治小儿噤口痢呕逆不食莲肉右为末每服一钱米饮调一方山药末米饮调下胃苓汤治风冷客于肠胃乳食不化泄泻肠鸣腹满而痛或下如豆汁或瘀血日夜无度白芍药白术肉桂人参当归川芎茯苓右为末每服二钱入粟米水煎空心热服香连丸黄连木香右为末丸如赤豆大每服二三丸白汤下地榆饮治冷热痢腹痛下痢赤白频併地榆甘草赤芍药枳殻右水煎服黄连解毒汤治时疾三日汗已解若烦闷干呕口燥呻吟发热不卧黄连黄栢栀子黄芩右每服二三钱水煎未效再服亦治热痢汤氏异功散止渴消暑生津泽泻猪苓陈皮白术茯苓人参辰砂右为末蜜丸芡实大每服一丸灯心竹叶汤化下升阳益胃汤黄茋半夏人参甘草独活防风白芍药羌活陈皮茯苓柴胡泽泻白术黄连右水二钟姜三片枣二枚煎四分食逺服五苓散愚按前症若津液偏渗于大肠大便泻而小便少者宜用此药分利若阴阳已分而小便短少此脾肺虚而不能生水也宜用补中益气汤加门冬五味虚火上炎而小便赤少者此肺气受伤不能生水也用六味加门冬五味不可槩以小便不利而用渗泄之剂也四君子汤六君子汤五味异功散补中益气汤保和丸香砂助胃膏白术散八味丸金匮加减肾气丸疟经曰夏伤于暑秋必痃疟其症先起于毫毛伸欠乃作寒慄鼓颔腰嵴俱痛寒去则内外皆热头痛如破渇欲饮冷葢邪气并于阳则阳胜并于阴则阴胜阴胜则寒阳胜则热阴阳上下交争虚实更作故寒热间发也有一日一发二日一发三日一发有间一日连二日发有日与夜各发有上半日发下半日发及发于夜者有有汗有无汗此其畧也以详言之当分六经五臓及痰食劳暑鬼瘴之不同邪中三阴之各异如足太阳之疟令人腰痛头重寒从背起先寒后热熇熇暍暍然热止汗出难已足少阳之疟令人身体解㑊寒不甚热不甚恶见人见人心惕惕然热多汗出甚足阳明之疟令人先寒洒淅洒淅寒甚久乃热热去汗出喜见日月光火气乃快然足太阴之疟令人不乐好太息不嗜食多寒热汗出病止则善呕呕已乃衰足少阴之疟令人呕吐甚多寒热热多寒少欲闭户而处其病难已足厥阴之疟令人腰痛少腹满小便不利如癃状非癃也数便意恐惧气不足腹中悒悒此六经疟也肺疟者令人心寒寒甚热热间善惊如有所见者心疟者令人烦心甚欲得清水反寒多不甚热肝疟者令人色苍苍然太息其状若死者脾疟者令人寒腹中痛热则肠中鸣鸣已汗出肾疟者令人洒淅然腰嵴痛宛转大便难目眴眴然手足寒胃疟者令人且病也善饥而不能食食而支满腹大此五臓疟也痰疟者胸膈先有停痰因而成疟令人心下胀满气逆烦呕是也食疟者是饮食伤脾其人噫气吞酸胸膈不和是也劳疟者久而不瘥表里俱虚客邪未散真气不复故疾虽间遇劳即发是也暑疟者其人面垢口渴虽热已退亦常有汗是也鬼疟者进退无时是也瘴疟者感山岚瘴气其状寒热休作有时是也作于子午夘酉日为少阴疟作于寅申巳亥日为厥阴疟作于辰戌丑未日为大阴疟此所谓三阴各异也乆而不愈名曰痎疟痎疟老疟也老疟不愈结癖于两脇之间名曰疟母此先失于解散或复外感风寒内伤饮食故纒绵不已也治法风暑之邪从外而入宜解散之解表后即宜扶持胃气故丹溪曰无汗要有汗散邪为主有汗要无汗固正气为主骤发之疟宜解表乆发之疟宜补脾寒疟宜温温疟宜和瘅疟宜清挟痰则行痰兼食则消食劳疟宜安暑疟宜解鬼疟宜袪瘴疟宜散此亦其畧也更以详言之则热多寒少者小柴胡汤寒多热少者清脾饮子无汗者桂枝麻黄各半汤有汗者柴胡桂枝汤渴而小便不利者五苓散热多汗出腹满便閟者大柴胡汤痰疟者二陈汤加柴胡黄芩甚者加枳实食疟者先用大安丸次用异功散劳疟痃疟并用补中益气汤暑疟者十味香薷饮鬼疟者鬼哭散瘴疟者四兽饮疟母者鼈甲饮凡脾胃虚而患疟者不拘有汗无汗三阴六经悉以六君子汤为主热多加柴胡山栀寒多加干姜肉桂有汗加黄耆浮麦无汗加苍术葛根元气下陷及肝木乘脾并加升麻柴胡为善若用青皮草果常山等药以为攻截良法正气益虚邪气益深是多延绵不止而为劳热者有矣若乳母七情六欲饮食不调或寒热似疟肝火炽盛致儿为患者又当治其乳母斯无误矣治验一小儿先因停食腹痛服峻厉之剂后患疟日晡而作余以为元气下陷欲治以补中益气汤不信泛行清热消导前症益甚食少作泻余朝用前汤夕用异功散加当归月余而愈一小儿每午前先寒后热久不愈用六君子加炮姜丸芡实大每服一丸旬余而愈一小儿患疟兼便血盗汗年余矣审乳母素有郁怒寒热便血朝用加味归脾汤夕用加味逍遥散儿以异功散加酒炒芍药为末每服三四分米饮下月余母子并痊一小儿疟发热服消导之剂腹胀作呕四肢浮肿先用五味异功散加木香诸症顿退饮食顿进后因饮食过多作泻用补中益气汤加木香又用五味异功散而痊一小儿疟后腹胀咳𠻳倦怠属脾肺气虚用补中益气汤茯苓半夏寻愈后伤食发热如疟服寒凉之剂更加便血用四君升麻柴胡便血顿止又用补中益气汤而愈一小儿疟将愈饮食过多腹胀发热小便不通用消积丸保和丸异功散寻愈后饮食不节寒热吐泻用异功散柴胡升麻愈一小儿疟后少思饮食便血发热腹胀属脾虚不能綂血先用异功散加升麻柴胡而血止又补中益气汤饮食顿进仍用异功散而痊一小儿疟后腹胀用五味异功散四味肥儿丸而渐愈用补中益气汤而愈后伤食腹胀大便不实小便不利用五味异功散金匮加减肾气丸而愈一小儿愈后便濇用补中益气汤加山栀而小便通因劳发热不食小便不利用补中益气五味异功散加升麻柴胡而痊后每劳心寒热如疟用补中益气汤饮食失节如疟用五味异功散随愈一小儿十四嵗疟后肚腹膨胀小便不利属脾肾虚寒朝用补中益气汤夕用金匮加减肾气丸而痊毕姻后朝寒暮热肌体消瘦服滋阴之剂更痰甚发热腹中作胀小便不利余朝用补中益气汤夕用金匮加减肾气丸而愈一小儿疟疾将愈饮食过多腹胀发热大便不通用消积丸保和丸异功散调理脾胃而愈后饮食不节寒热吐泻先用胃苓散吐泻止又用异功散柴胡升麻寒热愈一小儿十五嵗疟后发热吐痰余谓脾气所变不信反服黄栢知母之类诸症悉具谓余曰火盛而滋水其症益甚何也余曰症在脾阴上喜温和而恶寒湿前所用药悉属沈阴复伤其生气故病愈甚也先用六君柴胡升麻木香四剂诸症顿愈乃佐以异功散加柴胡升麻元气渐充又朝用补中益气汤夕用异功散而愈毕姻后发热如疟用补中益气汤寒热益甚手足并冷另用清热等药大便去则小便牵痛小便去则大便先出余谓此阴精已耗而复伤耳乃肾气虚寒之危症也用大剂补中益气汤八味地黄丸喜其逺帏幙而生柴胡桂枝汤治疟身热多汗柴胡黄芩半夏芍药甘草桂枝右每服二三钱姜枣水煎鬼哭散治疟乆不止常山大腹皮白茯苓鼈甲甘草右入桃树枝各七寸水煎服清脾饮子治痺疟脉弦数但热不寒或热多寒少膈满不食口苦舌干烦渴小便黄赤大肠不利青皮厚朴白术草果柴胡茯苓半夏黄芩甘草右每服二三钱姜水煎服四兽饮治阴阳相胜结聚涎饮为疟兼治瘴疟神效半夏茯苓人参白术草果橘红甘草右用乌梅姜枣湿纸裹煨香熟焙干入药每服二钱水煎服鼈甲饮子治疟乆不愈脇下痞满形容羸瘦腹中结块时发寒热名曰疟母鼈甲白术甘草黄耆白芍药川芎人参养胃汤治外感风寒内伤生冷寒热如疟或呕逆恶心寒疟加桂枝人参厚朴苍术半夏藿香草菓仁茯苓甘草橘红右每服二三钱姜七片乌梅一箇水煎热服桂枝麻黄各半汤治发热自汗或无汗桂枝白芍药生姜甘草麻黄杏仁右水一钟大枣二枚煎四分食逺服五苓散小柴胡汤大柴胡汤二陈汤大安丸补中益气汤十味香薷饮六君子汤加味归脾汤加味逍遥散异功散薛氏医案卷六十薛氏医案卷六十一钦定四库全书薛氏医案卷六十一明薛已订保婴撮要八脱肛夫肺与大肠相为表里肛者大肠之魄门是也巢氏云实热则大便秘结虚寒则肛门脱出此多因吐泻脾气虚肺无所养故大肠之气虚脱而下陷也用补中益气或四君子为主若脱出绯赤或作痛者血虚而有热也用补中益气汤佐以四物牡丹皮微者或作痛者气虚而有热也佐以四君牡丹皮大凢手足指热者属胃气热手足指寒者属胃气寒治验一小儿痢后脱肛饮食少思面色青黄余谓脾土亏损肝木所胜也不信另服消导尅滞之剂腹痛膨胀倦怠作呕余曰脾气虚甚矣又不信恪服前药腹益胀重坠四肢浮肿复请治之仍欲尅滞余曰腹胀重坠脾气下陷也先用五味异功散加木香四剂更手足冷又加干姜四剂而腹胀诸症渐愈后因饮食过多作泻脱肛用补中益气汤加木香及五味异功散而愈一小儿脱肛半载侵晨便泄两目白多用升补脾气之剂不应余曰肾开窍于二阴此属肾虚也用四神地黄二丸及补中益气汤月余而愈一小儿痢乆脱肛目睛多白面色渐黄余用补中益气汤六味地黄丸调补脾肾而痊一小儿小便先频数澁滞次下痢脱肛乆而不愈余以为禀父肾虚用六味地黄丸寻愈后患泄泻咳𠻳声瘖亦用前丸而瘥一小儿脱肛用寒凉之药肢体倦怠饮食少思肛门重坠此脾气虚而中气下陷也用补中益气汤加酒炒芍药白术茯苓而瘥一小儿肛门肿痛出血水年余未愈忽吐血便血皆成紫块此肠胃积热用圣济犀角地黄汤顿止更用金银花甘草为末白汤调服半载而痊一小儿脱肛杂用除湿袪风收濇等药面黄体倦少食便血余欲升补脾气以摄其血反服四物槐花之类而血益甚更加作呕余先用四君木香治之形气渐充便血顿止又用补中益气汤更以萆麻仁涂顶心而愈一小儿因咳𠻳服化痰等药或作或彻服滚痰丸更吐泻手足指冷睂目发搐肛门脱而不赤余朝用补中益气汤夕用六君子汤治之诸症渐愈但脱肛未入恪服补中益气汤而愈一小儿患痢脱肛色赤或痛用补中益气汤送香连丸而愈后伤食作泻肛复脱不入仍用前汤更以萆蔴仁研涂顶门而愈澁肠散治小儿久痢肠头脱出诃子赤石脂龙骨右为末腊茶少许和药掺肠头上四神丸地黄丸补中益气汤圣济犀角地黄汤四君子汤龙胆泻肝汤肛门作痒小儿肛痒或嗜甘肥大肠湿热壅滞或湿毒生虫而蚀肛门若因湿热壅滞用四味肥儿丸大便秘结者用清凉饮虫食肛门先用化虫丸后用四味肥儿丸外以雄黄散纳肛内若因病不食虫无所养而食臓食肛者其齿龈无色舌上尽白四肢倦怠其上唇内有疮唾血如粟心内懊憹此虫在上食臓若下唇内有疮此虫在下蚀肛门若蚀肛透内者不治诸虫惟上半月头向上可用药追之望后头向下令患者闻烹食香味虫头即向上矣后用药追之治验一小儿嗜膏粱甘味患疥疮余谓当禁其厚味急用清胃之药以治其积热不从乃用敷药以治其外更肛门作痒发热疮益甚肌体骨立饮食少思遂用九味芦荟丸五味异功散加柴胡升麻㝷愈一小儿肛门作痒耳前后结小核如贯珠隐于肌肉之间小便不便面色青此禀母之肝火为患用九味芦荟丸为主佐以五味异功散加山栀柴胡又以加味逍遥散加漏芦与母服之而愈一小儿十二嵗肛门作痒或脱出或大便血遍身生疮发热作渴腹大青筋用大芦荟丸五味异功散其疮渐愈佐以补中益气汤热渴渐止肛门悉愈又用异功散为主佐以补中益气汤加呉茱萸所制黄连治之而血愈一小儿十五嵗两目白翳遍身似疥非疥肛门作痒晡热口渴形体骨立余以为肝疳之症也用六味地黄丸而痊后阴茎作痒小便澄白服蟠䓗散肛门肿痛服大黄等药肛门脱出作痒不可忍杂用降火之药不应下唇内生小白疮余以为虫蚀肛门用九味芦荟丸而愈一小儿肛门作痒悞以为痔服槐角丸等药肢体消痩鼻下湿烂下唇内生疮此虫食下部也先用化虫丸二服乃用五味异功散四剂却用大芜荑汤四味肥儿丸而痊一小儿七嵗饮食过多即作泻面色青黄服峻利尅剂余谓当节饮食健脾胃为善不信后牙龈赤烂肛门作痒服清热之剂腹痛膨胀复请欲用前剂余曰此元气亏损虚火上炎也乃不信后腮间黒腐余曰此脾气大虚肉死而不知痛也明矣后虽信余已不救矣若初用五味异功散健脾胃为主佐以大芦荟丸四味肥儿丸清脾湿热岂有不治之理哉后之患审之一小儿肛门作痒属大肠经风热用槐角丸而愈一小儿肛门连阴囊痒出水淋漓属肝经湿热也用龙胆泻肝汤九味芦荟丸治之并愈一小儿嗜甘肥肛门作痒发热作渴杂用清热之气腹胀少食鼻下生疮余谓脾胃湿热生虫也不信后下唇内生疮先用四味肥儿丸诸症渐愈又用大芜荑汤治之而痊便血尿血经云肺朝百脉之气肝统诸经之血又云气主呴之血主濡之葢荣血为水谷之精气灌溉五臓六脉四肢百骸若脾胃有伤荣衞虚弱行失常道故上为衂血吐血下为尿血便血矣若外感风邪则血鲜为肠风内伤则血浊为臓毒又热入大肠则大便下血热入小肠则小便出血然小儿多因胎中受热或乳母六淫七情厚味积热或儿自食甘肥积热或六淫外侵而成若因母食厚味者加味清胃散怒动肝火者加味小柴胡汤忧思郁怒者加味归脾汤禀父肾燥者六味地黄丸儿有积热小便出血者实热用清心莲子饮虚热用六味地黄丸大便出血者犀角地黄汤风邪外侵者仓廪散病后元气下陷者补中益气汤粪前见血者四君加黄连制呉茱萸粪后见血者四君加呉茱萸制黄连若婴儿以治母为主余当临症制宜治验一小儿七嵗食菱芡过多腹胀发热大便不通小便下血先用消积丸大便即通小便血止又用保和丸及异功散而愈一小儿因乳母饮酒小便出血用八正散去大黄加干葛山栀漏芦母子服之并愈一小儿小便见血或咳血衂血此脾肺虚热食后用圣济犀角地黄汤食前用六味地黄丸顿愈后因食厚味复作用加味清胃散及六味丸而愈一小儿禀父气不足不时便血用六味地黄丸补中益气汤而愈后因母饮酒炙煿复致前患母服加味清胃散子服地黄丸而愈一小儿便血两足发热齿龈溃臭朝用六味地黄丸夕用异功散加芜荑月余渐愈乃佐以补中益气汤而愈一小儿禀父肾虚便血作渴足热形瘦用六味丸㝷愈后出痘第四日两足发热作渴饮冷以前丸料煎与恣饮三剂后足凉渇止其痘安然而靥一小儿便血面青脇痛小便频数此肝木侮脾土而不能统摄也用异功散加柴胡炒黒龙胆草二剂肝症顿退仍用异功散而血止一小儿便血发热作渇饮冷用黄连解毒汤一剂热服诸症顿愈后因饮食过伤下血甚多发热倦怠饮食少思先用补中益气汤元气复而饮食者又用四君加升麻而愈一小儿便血作渴少食先用七味白术散渴止食进又用补中益气汤而瘥后食生冷腹胀便秘用保和丸二便下血或时发搐此脾气伤而肝火动也用异功散加钩藤钩柴胡而搐止又加升麻木香而血止一小儿食生冷果品腹胀作痛发热作渇大便不利小便尿血用茯苓散加黄连二剂大便通而尿血愈一小儿尿血两足发热用六味地黄丸而愈后患痢乆不愈复尿血作渴饮冷以前丸料煎服兼用补中益气汤而愈一小儿尿血面青脇痛小便频数用五味异功散加柴胡炒黒龙胆草次用地黄丸而愈一小儿乆患便血属脾胃虚热也诸药不应用人参二两炒黒黄连呉茱萸各半两为末米煳作丸佐以补中益气汤顿痊一小儿便血面黄腹胀用四味肥儿丸及补中益气汤加呉茱萸制黄连木香芜荑三十余剂而愈至夏间患血痢发热晡热手足浮肿仍用前药而痊一小儿八嵗腹胀脐凸大便下血如痢小便色赤似血面目皆黄两腮色赤此食积所伤而肝侮之也葢脾病则肺虚不能生肾故有是症当先消导积滞遂用越鞠丸加三稜蓬术姜汤下四服二便通利又用大安丸二服下血亦止后复伤食发热腹胀小便下血服保和丸四服而愈一小儿年十一嵗因劳发热尿血小便不利先用清心莲子饮二剂后用补中益气汤加山栀而痊一小儿便血服寒药过多腹胀小便不利其血益甚余朝用补中益气汤夕用金匮加减肾气丸而痊甘露饮治小儿胃中客热齿龈溃烂时出脓血及目赤肿痛口疮喉肿或身面背黄大便不调小便黄澁熟地黄枳殻茵陈麦门冬甘草枇杷叶石斛黄芩生地黄天门冬右为末每服二钱水煎服聚金丸治大便下血发热烦燥腹中热痛作渴妄言舌澁目昏其脉弦数黄连黄芩防风右为末每服二钱水煎服愚按前方若肝脾积热吐血衂血便血发热作渇大便秘小便赤者宜用之若热既退而作渇下血未止或日晡益甚者阴血虚也用四物参木主之若热既退饮食少思肢体倦怠脾气虚也用四君当归主之若槩用前方则误多矣济生犀角地黄汤治伤寒温病失于表汗致内有瘀血吐血面色黄大便黒及疮痘出多以此解之牡丹皮犀角生地黄赤芍药右每服二钱水煎服千金地黄丸治小肠积热臓毒去血黄连生地黄右为末炼蜜丸桐子大每服一二十丸食后麦门冬汤下量儿加减制黄连呉茱萸法右以黄连呉茱萸各等分熟水拌湿入磁器内热汤中良久俟气味相和取出晒干炒黄各拣出聴用清心莲子饮小柴胡汤加味归脾汤越鞠丸四君子汤清胃散异功散补中益气汤保和丸大安丸加减肾气丸八正散六味丸茯苓散下积丸白术散四味肥儿丸大便不通婴童百问云小儿大便不通乃肺与大肠有热以致秘结不通用清凉饮之类若饮食夹惊及积滞而不通者用大连翘饮之类惊风积热而不通者用掩脐法此皆治实热之例也余尝治之因乳母或儿膏粱积热及六淫七情郁火传儿为患者用清邪解郁之剂禀赋怯弱早近色慾大便难而小便牵痛者用滋补肺肾之剂褚氏遗书云男子精未满而御女以通其精则四体有不满之处异日有难状之疾老人阴已痿而思色以降其精则精不出而内败精已耗而复竭之则大小便牵痛如淋今童子即有此患益见今人所禀与古人大径庭矣人之气血厚薄既殊而医之用药疗法又岂可泥执古方而无加减之变乎治验一小儿食膏粱之味大便不通饮冷发热用清凉饮加大黄而通后饮食停滞腹痛大便不通用保和丸而痛止再煎梹榔汤送保和丸一服而便通一小儿食粽停滞大便不通痛不可忍手足发搐用大柴胡汤调酒曲末一钱下滞秽甚多作呕不食用五味异功散加升麻柴胡而愈一小儿大便不通审乳母饮食厚味所致用清胃散以治母热儿间饮以一二匙而愈后乳母感寒腹痛食姜酒之物儿大便秘结兼便血仍用清胃散每日数匙而愈一小儿因乳母暴怒大便不通儿亦患之兼用加味小柴胡汤儿先用保和丸二服后用五味异功散加升麻柴胡儿日饮数匙并愈大柴胡汤神芎丸六味丸清胃散小便不通东垣云小便不利有在气在血之异夫小便者足太阳膀胱之所主长生于申申者金也金能生水肺中伏热水不能生是絶小便之源也治法用清燥金之正化气薄之药茯苓猪苓泽泻琥珀灯心通草车前瞿麦萹蓄之类皆为淡渗能泄肺中之热而滋水之化源也若不渇热在下焦是热澁其流而溺不泄也须用气味俱厚阴中之阴药治之二者之病一居上焦在气分而必渴一居下焦在血分而不渴血中有湿故不渴也二者之殊至易分别耳窃谓前症若津液偏渗于肠胃大便泻利而小便澁少者宜分利若热藴于下焦津液燥而小便不行者宜渗泄若脾胃气澁不能通调水道者宜顺气若乳母肝心二经有热者用栀子清肝散肝经怒火者用柴胡栀子散若因父母曾服燥剂而致者用四物麦门甘草数而黄者用四物加山茱萸黄栢知母五味麦门肺虚而短少者用补中益气加山药麦门阴挺痿痺而频数者用地黄丸热结膀胱而不利者用五淋散脾肺燥不能化生者用黄芩清肺饮膀胱阴虚阳无以生而淋者用滋肾丸若膀胱阳虚阴无以化而淋者用六味丸若因乳母厚味酒面积热者用清胃散五淋散仍㕘诸淋览之治验一小儿十四嵗肢体倦怠发热晡热口干作渴吐痰如涌小便淋或面目赤色身不欲衣此禀赋肾虚阴燥也用补中益气汤加减八味丸而愈一小儿五嵗小便不利用五苓散分利澹泄之药益加不通小便阴囊渐肿先兄谓前药复损真阴也用六味丸料加牛膝肉桂车前子佐以补中益气汤而痊一小儿八嵗先小便澁滞服五苓散益甚加木通车前之类腹胀吐痰加枳殻海金砂而胸满阴肿遍身发浮余用六味丸煎送滋肾丸而痊此皆禀父气所致其作湿热痰气治之而殁者多矣一小儿八嵗先因小便黄赤服五苓导赤等散后患便血余以为禀赋虚热也用六味丸及补中益气汤而痊木通散治小便不通少腹作痛木通滑石牵牛右为末灯心葱白水煎空心服八正散治藴热咽干口燥大渴引饮心忪面热烦躁不宁目赤睛疼或咽舌生疮小便赤闭及热淋血淋车前子瞿麦大黄山栀滑石扁蓄木通甘草右为末每服二三钱入灯心水煎食前服栀子仁散治小便不通脐腹胀闷心神烦热栀子仁甘草茅根冬葵子右为末每服一钱水煎空心服栀子清肝散柴胡栀子散补中益气汤黄芩清脾饮加减滋肾九清胃散四物汤五苓散六味地黄丸诸淋夫小儿诸淋者肾与膀胱热也二经相为表里俱主水道水入小肠下行于胞则为弱若膀胱热则津液内涸水道不通肾气热则小便淋或少腹引脐而痛夫淋有五石淋者肾热化石内塞水道痛引膀胱气淋者肺气壅寒小腹胀满小便澁滞热淋者三焦有热传入肾膀胱流入于胞小便赤澁血淋者心热血散失其常经溢渗入胞寒淋者膀胱气冷与正气交争寒战气解是也亦有因姙母肝热及乳母恚怒者当分五臓蓄热治之若心臓有热者导赤散加黄连肝臓有热者柴胡栀子散大便不通泻青丸脾臓有热者泻黄散脾气不足异功散脾气下陷补中益气汤肺臓有热者泻白散肺气虚热异功散加炒黒山栀肾臓有热者地黄丸或因乳母肝经热者用栀子清肝散恚怒者用柴胡清肝散乳母厚味者用加味清胃散心小肠热者用清心莲子饮或儿早近色慾小便澁滞或作痛及更去后大小便牵痛者皆属肝肾不足也用六味地黄丸补中益气汤加牛膝车前肉桂未应当参五臓所胜不可轻用渗泄寒凉之药大损胃气仍㕘前小便不通症览之治验一小儿小便不通服五苓之类不应颏间及左腮色赤乃肝肾虚热也用四物山栀及地黄丸而愈后因感冒误汗小便仍不利余用补中益气汤加麦门五味而安一小儿小便不利茎中澁痛时或尿血此禀父肾热为患也先用五淋散以疏导又用滋肾丸地黄丸补肝肾渐愈后出痘色紫小便短赤颏间右腮或赤或白用补中益气汤六味地黄丸前症并愈一小儿小便不利衂血鼻色赤属脾肺有热也用济生犀角地黄汤而愈后颏间常赤作渴有痰此禀赋肾气不足用地黄丸而诸症瘥一小儿十五嵗所赋虚怯且近女色小便滴误服五苓散之类大小便牵痛几至不起用六味丸而愈金砂散治小便淋不通郁金海金砂滑石甘草右为末每服一钱煎地肤子汤调下灯心木通亦可又方冬𤓰最治实热小便不通内热口渴立效散治小儿诸淋不通茎中作痛木通甘草胡荽王不留行滑石梹榔海金沙山栀子右每服一钱水煎五淋散治膀胱有热水道不通或小腹肿胀山栀当归甘草赤茯苓赤芍药右用灯心十根水煎木通散导赤散泻青丸泻黄散四物汤清胃散异功散补中益气汤泻白散地黄散柴胡清肝散栀子清肝散滋肾丸清心莲子饮茯苓散五苓散圣济犀角地黄汤遗尿巢氏云肾主水与足太阳相为表里经曰膀胱者州都之官津液藏焉卧则阳气内收肾与膀胱之气虚寒不能约制故睡中遗出内经谓膀胱不约为遗是也用破故纸散益智散鸡肠散之类主之亦有热客于肾干于足厥阴之经廷孔郁结而气血不能宣通则痿痺而无所用故液渗入膀胱而漩溺遗失者用六味地黄丸虚热亦用前丸脾肺气虚者用补中益气汤加补骨脂山茱萸治验一小儿眼胞微肿咳𠻳恶心小便泔白余谓脾疳食积也用五味异功散佐以四味肥儿丸而愈后不节饮食视物不明余曰目为五臓之精脾胃复伤须补养为主不信乃服峻厉之剂后变慢脾风竟为不起一小儿三嵗素遗尿余视其两颏微赤此禀父肾与膀胱二经阴虚也与六味丸服之赤色渐退而遗尿亦愈一小儿四嵗饮食少思便泄腹痛素遗尿额颏青黒虽盛暑而恶风寒余谓经云热之不热是无火也用八味丸治之诸症悉愈破故纸散治膀胱虚冷夜间遗尿或小便不禁破故纸右为末每服一钱热汤调下汤氏鸡肠散治小便不禁睡中遗出鸡肠草壮蛎粉龙骨麦门冬白茯苓桑螵蛸右为散每服一钱枣水煎又方五棓子炒焦为末每服半钱白汤调下或煳丸米汤送下益智散补中益气汤异功散四味肥儿丸六味地黄丸加减八味丸白浊仁斋曰小儿尿白乆则成疳此因心膈伏热或乳哺失节伤脾使清浊不分故也全婴方云小便初溺微赤良乆白浊者乃热疳之症也初溺黄白良乆白浊者冷疳之症也冷者益黄散热者牛黄丸冷热相兼者芦荟丸纯下白浊者君朴丸诸失津液欲成疳而小便白者茯苓散小便如疳或良乆变白亦有脾虚食积湿热下注者先用茯苓散五七服次用四味肥儿丸若乳食少思或腹肚胀大小便频数此脾虚元气下陷也朝用五味异功散夕用四味肥儿丸若肥体色黄小便不调发黄脱落鼻下疮痍嗜土少食大便青褐者用栀子茯苓汤仍审其乳母饮食七情治之治验一小儿发热懒食小便良乆变白余用四味肥儿丸即愈或误以为积热用清凉袪逐之剂形体顿弱虚症悉至小便如泔用补中益气汤及四味肥儿丸而愈一小儿面色痿黄眼胞微肿作渴腹胀饮食少思小便澄白大便不实此脾疳之症也用四君子加山栀芜荑兼用四味肥儿丸而愈一女子小便或黄或白后前阴痒出水此乃肝经湿热先用龙胆泻肝汤一剂又以加味逍遥散加龙胆草而愈一小儿两耳后脑下名经一核小便白浊面色痿黄体倦口干大便不调用芦荟丸而愈后鼻外生疮作痒小便仍白视物不明用四味肥儿丸而愈一小儿白浊两耳内耳外生疮脓水淋漓用大芦荟丸而愈后遍身如疥肌体消瘦发热作渇大便酸臭小便白浊用九味芦荟丸五味异功散而愈一小儿白浊形气甚虚发热作渴余谓肝肾虚羸也用大芦荟丸地黄丸而愈毕姻后小便仍白唾发热形气益虚用大剂益气汤六味丸各五十余剂而愈一小儿白浊发热口干体瘦骨立余谓肾经虚羸朝用补中益气汤夕用六味地黄丸而愈后两目或生白翳面黄浮肿小便仍白此变肝脾疳症用四味肥儿丸月余渐瘥君朴丸治小儿小便白浊乆则黄瘦不长肌肉史君子厚朴黄连木香右为末蒸饼煳丸桐子大每服一二十丸米汤下茯苓散治乳食伤脾或心经伏热小便白浊三稜蓬术砂仁赤茯苓青皮陈皮滑石甘草右为末每服一钱灯心汤调下三稜散治小儿尿白乆则成疳宜补脾消食化积三稜蓬术益智仁甘草神曲麦芽橘皮右为末每服一钱白汤㸃下分清散治小便余并赤白浊益智仁川萆薢石菖蒲乌药茯苓白芍药右入灯心水煎清心莲子饮治发热口干小便白浊夜则安静昼则发热黄芩麦门冬地骨皮车前子甘草石莲肉茯苓黄茋柴胡人参右每服二钱水煎服栀子茯苓汤大安丸补中益气汤龙胆泻肝汤加味逍遥散异功散四君子汤益黄散牛黄丸芦荟丸疳症钱仲阳云小儿诸疳皆因病后脾胃亏损或用药过伤不能传化乳食内亡津液虚火妄动或乳母六淫七情饮食起居失宜致儿为患五臓之疳不同当各分辨肝疳者一名风疳其症白膜遮睛或泻血羸瘦心疳者其症面黄颊赤身体壮热脾疳者一名肥疳其症肢体黄瘦皮肤干涩多生疮疥腹大食土肺疳者一名气疳其症喘𠻳不已口鼻生疮肾疳者一名骨症其症肢体削瘦遍身疮疥喜卧湿地杨氏云又有疳伤者五臓虫疳也其名甚多姑举其要虫疳者其虫如丝出于头项腹背之间黄白赤者可治青黒者难疗蛔疳者皱睂多啼呕吐青沫腹中作痛肚胀青筋唇口紫黒头摇齿痒嵴疳者身热羸黄烦渴下利拍背有声嵴骨如锯齿十指皆疮频囓爪甲脑疳头皮光急满头併疮脑热如火髪结如穗遍身多汗顋肿𩕄高疳渴者日则烦渴饮水不食夜则渴止疳泻者毛焦唇白额上青纹肚胀肠鸣泻下糟粕疳痢者停积宿滞水谷不聚泻下恶物疳肿者虚中有积肚腹𦂳胀脾复受湿则头面手足虚浮疳劳者潮热往来五心烦热盗汗骨蒸𠻳喘枯悴渴泻饮水肚硬如石面色如银无辜疳者脑后项边有核如弹丸按之转动软而不疼其内有虫不速针出则内食臓腑肢体痈疽便利脓血壮热羸瘦头露骨高相传儿衣夜露为鸱鸟羽所汚亦致此症若手足极细项小骨高尻削体痿腹大脐突号哭胸陷名丁奚若虚热往来头骨分开翻食吐虫烦渇呕哕名哺露若牙齿蚀烂名走马疳葢齿属肾肾虚受热疳火上炎致口臭齿黒盛则龈烂牙宣大抵其症虽多要不出于五臓治法肝疳用地黄丸以生肾心疳用安神丸以治心异功散以补脾脾疳用四味肥儿丸以治疳五味异功散以生土肺疳用清肺饮以治肺益气汤以生金胸疳亦用地黄丸无辜疳用大芜荑汤蟾蜍丸丁奚哺露用肥儿丸大芦荟丸走马疳敷雄黄散服蟾蜍丸若作渇泻痢肿胀劳瘵等类当详参方论而治之葢疳者干也因脾胃津液干涸而患在小儿为五疳在大人为五劳总以调补胃气为主治騐陈职方孙三嵗面颊患疮沿蚀两目肚大青筋小便澄白此肝疳之症也用大芜荑汤二剂而愈陈司㕔子遍身生疮面色痿黄腹胀内热大便不调饮食少思倦怠口干为肝脾疳症用大芦荟丸不月而痊陈工部长孙腹内一块小便不调或用行气破血等药发热口干体瘦懒食面黄兼青几成瘵症以补中益气汤煎送大芦荟丸四服又用前汤加车前子煎送六味丸四服又用清肝生血之药而痊一女子十二嵗目生白翳面黄浮肿口干作泻用四味肥儿丸而痊一小儿头摇目札口渇下血此肝经血虚风热也用地黄丸而痊若肝经实热兼用泻青丸葢虚则补其母实则补其子也一小儿十一嵗两耳后脑下各结一核色不变不痛而面色痿黄体倦口干去后不调用芦荟丸治之诸症顿愈一小儿鼻外生疮不时揉擦延及两耳又一小儿视物不明鼻内或痒或生疮用四味肥儿丸并愈一小儿水入耳内耳外生疮脓水淋漓经嵗不愈余谓肝火上炎用大芦荟丸而愈一小儿遍身如疥或痒或痛肌体消瘦日夜发热口干作渇大便不调年余不愈用九味芦荟丸而愈一小儿数嵗脑后并结二核肉色如故亦不觉痛用大芦荟丸以清肝脾佐以地黄丸补肾水形体健而核自消一小儿腹内结块小便不调此肝经内疳也用龙胆泻肝汤及大味芦荟丸而痊一小儿自生后两目赤肿或作痒或生翳此胎禀肝火用芦荟丸六味地黄丸而痊一小儿患瘰小便频数两目连札作呕少食泄泻后重用补中益气汤六味地黄丸渐愈佐以芦荟丸而痊一小儿食泥土困睡泄泻遍身如疥此脾经内外疳也用六君子汤肥儿丸而愈一小儿面黄颊赤发热作渇睡中惊悸此心经内外症也用秘旨安神丸而痊一小儿患前症兼掌心发热遍身如疥用安神肥儿二丸而愈一小儿咳𠻳寒热咽喉不利鼻上有疮久不结痂此肺经疳症也用地黄清肺饮而痊一小儿下疳溃痛爪黒面黧遍身生疥此肝经内外疳也用地黄芦荟二丸而痊史少㕘幼子二嵗项后结核不时仰呌或以为热疮内溃用针决之服消毒之药后曲腰啼哭余谓此名无辜疳仰身而哭外瘹症也腰曲而啼内瘹症也元气败矣果殁一小儿四肢消瘦肚腹渐大寒热嗜卧作渇引饮此肝脾疳症名丁奚哺露用白术散为主佐以十全丹月余诸症渐愈乃以异功散加当归及六味丸而痊一小儿患疳虚症悉具热如火炙病状不能尽述朝用异功散夕用四味肥儿丸月余诸症稍愈佐以六味地黄丸自能行立遂朝以六味地黄丸夕以异功散及蚵蟆丸而痊一小儿四肢消瘦肚腹胀大行步不能作渇发热去后臭秽以十全丹数服诸症渐愈又用异功散肥儿丸调理渐愈大芦荟丸治疳杀虫和胃止泻胡黄连黄连白芜荑芦荟鹤虱木香白雷丸青皮麝香右为末粟米饭丸菉豆大每服一二十丸米饮下愚按前方肝脾疳积食积发热目生云翳或疳热颈项结核或耳内生疮肌体消瘦发热作渇饮食少思肚腹膨胀或牙龈蚀落颊顋腐烂或阴囊玊茎生疮或胸脇小腹作痛并效内青皮以龙胆草代之麝香不用尤效六味肥儿丸消疳化虫退热黄连陈皮神曲川练子麦蘖白芜荑右为末煳丸麻子大每服一二十丸空心米饮吞下愚按前方又治脾疳饮食少思肌肉消瘦肚大颈细发稀成穗项间结核发热作渇精神倦怠大便酸臭嗜食泥土或口鼻头疮肚见青筋囓齿下痢便白五疳用此丸加干蟾一两芜荑五钱尤妙蚵蟆丸治无辜疳症一服虚热退二服烦渇止三服泻痢住蟾蜍右取粪蛆一杓置桶中以尿浸之桶上要干不令虫走出却将蟾蜍扑死投蛆中食一昼夜以布袋盛置浸急水中一宿取出瓦上焙为末入麝香一字粳米饭揉丸麻子大每服二十丸米饮下愚按前方又治无辜疳症面黄壮热不食舌下有虫或脑后有核软而不痛中有粉虫随气流散侵蚀臓腑便滑脓血日渐黄瘦头大发竖手足细软变生天瘹猢狲鹅口木舌悬痈重腭着噤脐风撮口重舌龟背龟胸一十二种败症急用蟾蜍丸大芜荑汤治之多有生者生熟地黄汤治疳眼闭合不开川芎赤茯苓枳殻杏仁川黄连半夏曲天麻地骨皮甘草生地黄熟地黄右每服二钱黒豆十五粒姜水煎服嚏疳散治疳芦荟黄连麝香𤓰蒂虾蟆灰猪牙皂角右为末吹入鼻嚏则可疗脂连丸治五疳潮热腹胀发焦胡黄连五灵脂右为末獖猪胆汁丸麻子大米饮下茯苓丸治心疳惊疳茯神芦荟琥珀川黄连赤茯苓钩藤皮逺志肉虾蟆灰石菖蒲麝香右为末粟米丸麻子大薄荷汤下神效换肌丸治脾疳肌瘦潮热盗汗泻糟粕头大腹急川黄连鼈甲肉豆蔲史君子神曲麦芽麝香诃子肉右为末煳丸芥子大米汤下天麻丸治肝疳风疳疳眼青黛川黄连天麻五灵脂夜明沙川芎芦荟蝉退龙胆草防风全蝎麝香干蟾头右为末猪胆汁浸糕丸麻子大每服十丸薄荷汤下化丸治诸疳生虫不时啼哭呕吐清水肚腹胀痛唇口紫黒肠头湿芜荑芦荟青黛川芎白芷稍胡黄连川黄连虾蟆灰右为末猪胆汁浸糕煳丸麻子大每服一二十丸食后临卧杏仁煎汤下其鼻常用熊胆煎汤笔蘸洗俟前药各进数服却用青黛当归赤小荳𤓰蒂地榆黄连芦荟雄黄为末入鼻疮敛灵脂丸治脾疳食疳白荳蔲麦芽五灵脂缩砂蓬术青皮橘红史君子虾蟆右为末米煳丸麻子大每服十丸米汤下下虫丸治疳蛔诸虫新白苦栋根皮木香绿包贯衆桃仁芜荑鹤虱鸡心槟榔轻粉史君子干虾蟆右为末面煳丸麻子大每服一二十丸天明清肉汁下内加当归川连各二钱五分龙胆丸治脑疳脑热疮龙胆草升麻赤茯苓苦栋根皮防风芦荟油发灰青黛黄连右为末狁猪胆汁浸糕煳丸麻子大薄荷汤下仍以芦荟末入鼻黄连丸治疳劳黄连石莲𤓰蒌根杏仁乌梅肉右为末牛胆汁浸糕煳丸麻子大煎乌梅姜蜜汤下香蔲丸治疳泻黄连肉荳蔲木香诃子肉砂仁茯苓右为末饭丸麻子大米饮下木香丸治疳痢黄连木香紫厚朴夜明沙诃子肉右为末饭丸麻子大干艾生姜煎汤食前下十全丹治丁奚哺露青皮陈皮川芎白豆蔲仁五灵脂鸡心槟榔芦荟木香史君子虾蟆灰右为末猪胆汁浸糕煳丸麻子大每服一二十丸米饮下有热薄荷汤下汤氏十全丹治前症槟榔青皮陈皮枳殻丁香木香香附子右为末神曲煳丸黍米大每服三十丸空心食前米饮下愚按前症因乳哺不调伤损脾胃不思饮食气血日损四肢日瘦肚腹渐大是名丁奚唿吸少气汲汲苦热谓之哺露属形病俱虚虽用前药宜佐以异功散壮脾胃以行药势鳖血煎治疳劳芜荑柴胡川芎人参史君子胡黄连宣黄连右用鼈血一盏呉茱萸一两和二黄连淹一宿次早炒干去茱萸并血用二连入余药末粟粉煳丸麻子大食前热水下地黄清肺饮治肺热疳蚀穿孔或生瘜肉或鼻外生疮紫苏前胡防风赤茯苓黄芩当归连翘天门冬桔梗生地黄甘草桑白皮右每服二钱水煎服次用化丸九味地黄丸治肾疳史君子赤茯苓川练子山茱萸当归川芎牡丹皮山药熟地黄右为丸蜜丸桐子大每服八十丸空心温酒下东垣大芜荑汤治黄疳土色为湿为热当利小便今反利发黄脱落鼻下断作疮能乳喜食土面黒色大便清褐色间黄色治当滋荣润燥外致津液黄栢甘草羌活柴胡防风白术茯苓大芜荑山栀仁麻黄根黄连当归右水煎服朱砂安神丸治心疳怔忡心中痞闷朱砂生地黄黄连生甘草铜青轻粉兰香叶右为末干敷上白粉散治疳疮海螵蛸白芨轻粉右为末先用浆水洗拭干敷六君子汤异功散六味丸四味肥儿丸泻青丸龙胆泻肝丸补中益气汤白术散二便色白秘旨云小儿便如米泔或溺停少顷变作泔浊者此脾胃湿热也若大便泔白色或如鱼冻或带红黄黒者此湿热积滞也宜理脾清滞去湿热节饮食若忽然变青此是变蒸也不必用药若乆不愈用补脾制肝若心膈伏热则成疳矣大抵多因乳哺失节脾气有伤元气下陷或乳母饮食七情所致小便如泔或大便泔白者用四味肥儿丸积滞黄黒者用四君子汤加黄连木香色青日久不复或兼泄泻或腹痛者用六君子汤加木香芍药若小便不利大便褐色发黄脱落鼻下疮痍用栀子茯苓汤乳食少思胸腹膨胀大便频数用四味肥儿丸仍审乳母饮食七情主之治验一小儿每食停滞大便色白而频先用大安丸异功散少加炒黒黄连一二服后小水澄久如泔发热体倦用四味肥儿丸而愈一小儿患前症停食发热先用大安丸而愈后患腹胀午后发热用五味异功散而瘥一小儿患前症兼自痢用异功散加升麻柴胡而愈但日晡微热倦怠用补中益气汤四味肥儿丸而愈一小儿患前症服驱逐之剂手足并冷作渴少食此脾气复伤也用六君升麻柴胡而泻止又四味肥儿丸而愈四君子汤六君子汤加味逍遥散五味异功散龙胆泻肝汤补中益气汤大安丸四味肥儿丸栀子茯苓汤薛氏医案卷六十一薛氏医案卷六十二钦定四库全书薛氏医案卷六十二眀薛已订保婴撮要九吐血经曰清者为荣浊者为卫荣行脉中卫行脉外葢荣者水谷之精气也和调于五脏洒陈于六府故能入于脉夫荣者隂血也所主在心统化在脾藏内在肝宣布在肺输泄在肾灌溉一身滋飬百脉诸经由此而生毓焉然血之所统者气也故曰气主呴之血主濡之是以气行则血行气止则血止阳生隂长夫倡妇随之道也若气一伤则变症百出故妄行则吐衂衰涸则虗劳降下则便红热䧟则溺赤㵕于肠胃则为肠风隂虗阳搏则为崩漏此皆气有殄戾之乖而血乃生㵕溢之患也然飬隂者可不先知飬阳之道乎小儿患之多因禀赋积热或食膏粱厚味或乳母七情鬰火所致治法若气虗血弱当以人参补之阳旺则隂生血也若四物汤者独能主血分受伤为气不虗也若左寸闗脉数而无力血虗也四物汤加参术浮而无力气虗也补中益气汤尺脉数或无力肾虗也六味地黄丸右寸闗脉数而有力者肺胃热也犀角地黄汤后用四物汤加参苓白术尺脉数而无力隂虗也用六味地黄丸若面黄目澁眵多手麻者脾肺虗也用黄茋芍药汤治验一小儿年十余嵗鼻衂肝脉弦数肝藏血此肝火血热而妄行用小柴胡加山栀龙胆草四剂而血止又用四物芩连芦荟山栀甘草作丸服又以地黄丸滋肾水生肝血而愈一小儿乆鼻衂右顋鼻凖㣲赤此脾胃传热于肺而不能统也先用六君桔梗当归山栀而血止次用人参黄茋散以补脾肺而愈一小儿壮热吐血或兼衂血右顋鼻凖赤色乃肺胃积热用济生犀角地黄四剂而血并止后因母饮酒复作用清胃散母子服之而愈一小儿吐血不止鼻凖赤色审其乳母有郁热用加味归脾汤加味逍遥散母子并服各数剂血少止又用八珍汤加柴胡牡丹皮而愈一小儿因母屡恚怒发热吐血或时衂用加味小柴胡汤之类治其母并愈后其母因劳役兼怒气致儿患惊搐或用抱龙丸又加吐血予以加味逍遥散母子并愈厥后乳母仍劳役发热此儿即惊搐或吐血或衂血母用补中益气汤子用犀角地黄汤顿愈一小儿十嵗因伤厚味吐血用济生犀角地黄汤解食毒清胃热又用四君牡丹皮升麻调补脾胃而愈惟肢体倦怠两手作麻用黄茋芍药汤数剂而安一小儿吐血因乳母火鬰发热两脇作痛后吐血以加味归脾汤加吴茱茰制黄连治母儿不时饮数匙月余并愈后母因怒吐血寒热儿亦吐血先用加味小柴胡汤二剂后用加味逍遥散治其母悉愈一女子年十四嵗因惊寒热发搐服镇惊之药更吐血寻衣撮空身如炙烦躁不眠饮食不入脉洪大而无伦次按之豁然而空用加减八味丸料二剂诸症悉退脉息按之如丝无气以动用人参一两煎服不应仍用人参一两附子五钱二剂元气顿复一女子十三嵗因怒吐血咬牙发搐用加味逍遥散加钓藤钩而愈次年怀抱鬰结胸满食少吐血面赤此因肝火动而血热脾气虗而不能摄血也用六味丸及归脾汤加山栀贝母而愈一小儿十四嵗发热吐血属足三隂虗余谓宜补中益气以滋化源不信仍用寒凉降火前症愈甚或谓曰小儿未有室何肾虗之有参茋补气奚为用之余述丹溪先生云肾主闭藏肝主䟽泄二脏俱有相火而其系上属于心心为君火为物所感则相火翕然而起虽不交㑹而其精亦暗耗矣又禇氏云男子精未满而御女以通其精则五藏有不满之处异日有难状之疾正此谓也遂用补中益气汤及六味地黄丸而痊黄茋芍药汤治衂多嵗面黄眼澁多眵手麻黄茋甘草升麻葛根芍药羌活右每三钱水煎服愚按此手足太隂阳眀药也然血虗乆则阳亦虗矣故血不足则麻木隂虗火动变症百出实非风也此出升阳滋隂例人参黄茋散治虗劳客热消痩倦怠口燥咽干日晡潮热五心烦热盗汗胸满食少作渇咳唾时有脓血半夏知母桑白皮赤芍药黄茋紫苑甘草白茯苓柴胡生地黄熟地黄秦芃地骨皮天门冬人参桔梗鼈甲右剉散每服三五钱水煎服大人亦得四物汤加味小柴胡汤小柴胡汤清胃散加味归脾汤加味逍遥散四君子汤六君子汤济生犀角地黄汤补中益气汤八珍汤六味丸虗羸仲阳云小儿虗羸因脾胃不和不能乳食使肌体痩弱或大病后脾气尚弱不能传化谷气所致若冷者时时下利唇口清白热者身温壮热肌体㣲黄更当审其形色察其见証如面赤多啼心之虗羸也面青目札肝之虗羸也耳前后或耳下结核肝经虗火也颈间肉里结核食积虗热也面黄痞满脾之虗羸也面白气喘肺之虗羸也目睛多白肾之虗羸也仍审相胜而药之又寒热二症不可不辨若腹痛㵼利清白不渇喜热此属寒症虽在夏月宜木香丸身热烦躁㵼利焦黄作渇喜冷此属热症虽在冬月宜胡黄连丸皆舍时从症之治法也治验一小儿十三嵗面赤惊悸发热形体羸痩不时面白嗳气下气时常停食服保和丸及清热等药余曰面赤惊悸心神怯也面白嗳气心火虗也大便下气脾气虗也此皆禀心火虗不能生脾土之危症前药在所当禁者不信又服枳术丸镇惊等药而诸症益甚大便频数小腹重坠脱肛痰涎饮食日少余先用六君子汤为主佐以补心丸月余饮食进痰涎少止又用补中益气汤送四神而愈毕姻后病复作坠时至仲冬面白或黧色手足冷喜食胡椒姜物腹中不热脉浮按之㣲细两尺㣲甚乃用八味丸元气复而形气渐充年至二十苦畏风寒面目赤色发热吐痰唇舌赤裂食椒姜之物唇口即破痰热愈甚腹中却不热诊其脉或如无或欲絶此寒气逼阳于外内真寒而外假热也仍用八味丸而诸症顿愈一小儿八嵗面常青色或时色赤日间目札夜睡咬牙二年余矣服清肝降火之药益甚形气日羸余考绩到京求治于余曰肝主五色入心则赤自入则青葢肝属木而生风故肝气为阳为火肝血为隂为水此禀肝肾精血不足虗火内动隂血益虗虗而生风风自火出故变面赤目札等症耳非外风也遂用地黄丸以滋肾水生肝木两月目札咬牙悉止又三月许诸症寻愈而元气亦充矣凡肝经之症若肝木实热生风而自病或肺金实热而尅木者宜用清肝降火之剂以㵼其邪气若肝经风热而目直等症用柴胡栀子散以清肝火加味四物汤以飬肝血若肾虗而咬牙诸症用六君子汤以健脾土六味地黄丸以滋肾水则愈一小儿脾气虗弱饮食停滞发热作渇服㵼黄散不时下痢余先用保和丸二服而愈但不食恶心面青手冷又用六君柴胡升麻四剂面色痿黄食进手温惟形体羸甚倦怠发热小腹重坠肛门脱出用补中益气汤加半夏肉豆䓻二剂而安凡脾胃之症若发热作渇饮食喜冷或泄㵼色黄睡不露睛者属形病俱实宜用㵼黄散疏导之若发热口干恶冷或泄㵼色白睡而露睛属形病俱虗宜用异功散调补之若脾气下陷者补中益气汤寒水侮土者益黄散肝木尅脾者六君加柴胡若目睛㣲动潮热抽搐吐㵼不食宜用秘㫖保脾汤凡小儿诸病先当调补脾胃使根本坚固则诸病自退非药所能尽祛也一小儿五嵗形气虗羸睡中咬牙夜间遗尿日间频数余以为禀肾气不足用补中益气汤加补骨脂地黄丸加鹿茸以补脾肾而痊毕姻后小便频数作渇发热日晡益甚恪服黄栢知母等药以滋隂降火后患肾痿卧床年许余因考绩北上仍用前药喜其慎疾半载而痊一小儿年十一嵗面白或赤足软不能乆行用地黄丸加鹿茸年许而瘥毕姻后两目羞明两足仍软用前丸及补中益气汤而痊后病复发增口渇足热头𩕄觉开视物觉大此肾虗瞳人散大而然也服前药逺房事则愈因不自保终患肾痿而殁仲阳先生云此症属脑髄不足不能荣飬宜用地黄丸补之有至七八嵗或十四五嵗气血既盛而自合若纵恣色慾戕贼真隂亦不能尽其夀矣一小儿体素虗弱患咳𠻳痰涎服痰药而痰益甚余以为脾虗食积先用六君神曲山查渐愈后伤风咳𠻳腹胀不食泄㵼酸臭此食滞伤脾而肺气虗也用六君桔梗而愈又饮食停滞呕吐痰涎喘𠻳面白余谓脾虗不能消化饮食而为痰肺虗不能摄气归源而作喘仍用六君子汤而愈大凡腠理不宻外邪所感而肺病者因脾胃气虗不能相生必用六君子汤若脾胃气实大肠不利而肺病者用㵼黄散若心火炎烁肺金而喘𠻳者用地黄丸一小儿形痩不时咳𠻳自用参苏饮一剂更加喘急惊搐面白或黄余谓此禀脾肺不足而形气虗羸因前剂峻利外邪虽去而肺气益虗肺虗则宜补脾先用异功散加桔梗钓藤钩一剂痰喘顿定乃去桔梗再半夏当归再剂惊搐亦去又加酸枣仁治之而安年十五嵗发热痰盛作渇面赤形体羸痩用地黄丸加五味子及补中益气汤各百余剂而形气渐壮若认为隂火用黄栢知母等药复伤生化之源其亦不治者矣一小儿五嵗尚饮乳耳前后颈间至缺盆以手推寻其筋结小核如贯珠隠于几肉之间小便不调面色青黄形气羸痩此禀母之肝火为患用九味芦荟丸五味异功散加山栀柴胡与儿饮之又以加味逍遥散与母服之寻愈一小儿患虗羸耳出秽水左手尺闗洪数而无力余为清肝补肾耳中虽愈脉未全敛毕姻后患瘵症误服黄栢知母之类复伤元气不胜寒暑劳役无日不病几至危殆余大补脾肾滋飬元气而愈一小儿患症如前肢体消痩面色痿黄大便酸臭此脾虗食积用四味肥儿丸五味异功散治之而愈一小儿体痩腹大寒热嗜卧作渇引饮以白术散为主佐以四味肥儿丸诸症渐愈乃以异功散六味丸而安一小儿患前症身热如炙此肝疳之症也朝用异功散夕用四味肥儿丸诸症稍愈佐以蚵蟆丸数服而痊一小儿停食发热服芩连三稜等剂饮食日少胸腹膨胀肢体羸痩余谓脾虗饮食停滞元气复伤先用补中益气汤加木香钓藤钩数剂渐效又用六君炮姜调理而安一小儿虗羸昏倦咳𠻳惊悸自用参苏散一剂更加喘急此脾肺气虗而妄发表也用惺惺散㣲解外邪调和胃气诸症顿愈但手足逆冷又用六君子汤调补元气而安一小儿九嵗吞酸恶食肌体消痩腹中作痛余谓食积虗羸也用保和丸而愈后腹中数痛皆服保和丸余曰此因脾胃虗而饮食所伤也当调补脾土以杜后患不信后腹痛喜按余用五味异功散二剂因未应自用平胃散等药腹胀作痛余仍以异功散加木香四剂而愈若屡用攻伐之剂隂损元气多致虗羸深可慎也参苓白术散治脾胃虗弱饮食少思中满痞噎心忪气喘呕吐泄㵼白扁豆人参白茯苓白术甘草山药薏苡仁桔梗莲肉宿砂仁右为末每服一钱枣汤调下地黄丸治小儿肝经虗热血燥或风客淫气而患瘰疬结核或四肢发搐眼目抽动痰涎上涌又治肾疳脑热消痩手足如冷寒热徃米滑㵼肚胀口臭干渇齿龈溃烂爪黒面黧遍身两耳生疮或耳出水或发热自汗盗汗便血诸血失瘖等症其功不可尽述补中益气汤治中气虗弱体疲食少或发热烦渇等症人参黄茋白术甘草陈皮升麻柴胡当归右姜枣水煎空心午前服愚按前方若因药尅伐元气虗损恶寒发热肢体倦怠饮食少思或兼饮食劳倦头痛身热烦躁作渇脉洪大弦虗或㣲细软弱右寸闗独甚者宜用之凡乆病或过服尅伐之剂亏损元气而虗症悉具者最宜前汤若母有脾胃不足之症或隂虗内热致儿为患者尤宜用之钱氏异功散治脾胃饮食少思吐㵼不食凡虗冷症先与数服以正胃气愚按前方治脾胃虗弱吐㵼不食或惊搐痰盛或睡而露睛手足指冷或脾肺虗弱咳𠻳吐痰或虗热上攻口舌生疮㺯舌流涎若母脾胃虗儿患此症亦当服之四君子汤治脾气虗损吐㵼少食肌肉羸痩保和丸治饮食停滞胸膈痞满嗳气吞酸或吐㵼腹痛陈皮连翘萝卜子山查神曲半夏茯苓右为末粥丸桐子大每服三十丸白汤送下愚按前方行气尅滞之剂若元气无亏暴停乳食而致斯症者宜用此消导之若元气虗弱而乳食所伤者必调补胃气为主而佐以消导若乳食已消而作呕者乃胃气被伤当用异功散补之不宜仍用前药重损胃气治者审之肥儿丸治肝疳食积肢体消痩二便不调黄连神曲木香肉荳蔲㯽榔史君子麦芽右为末神曲煳丸麻子大毎服二三十丸米饮下愚按前方若食积五疳发热口干大便不调小便不清或颈项结核髪稀成穂寒热作渇宜用之若脾胃稍虗者用五味异功散兼服虗甚者异功散为主以前药枳术丸六君子汤四神丸八味丸柴胡栀子散四物汤九味芦荟丸加味逍遥散白术散蚵蟆丸胃气虗寒经曰胃为水谷之海六腑之大源也人身气血腑脏俱由胃气而生故东垣之法一以脾胃为主所谓补肾不若补脾正此意也在小儿虽得乳食水谷之气未全尤仗胃气胃气一虗则四脏俱失所养矣故丹溪谓小儿多肝脾之疾也若面色㿠白目无睛光口中气冷不食吐水肌痩腹痛此胃气虗寒之症用五味异功散或六君子汤主之若大便不实兼脾虗也加干姜温之中满不利脾不运也加木香开之喜冷便秘胃实热也用㵼黄散凉之命门火衰不能生土者用八味丸补之禀赋胃气不足亦用此丸葢下焦真阳充盛则上生脾元自能温蒸水谷矣治验一小儿伤食吐㵼不已后便泄青色睡而露睛手足指冷额黒唇青余谓大便青色木胜土也或时溏泄脾气不足也额黒唇青寒水侮土也悉属中气虗寒用五味异功散加升麻柴胡木香附子二剂而愈一小儿盛暑呕吐飱泄服黄连香薷饮益甚用白虎石膏汤而腹胀作痛手足并冷余谓脾气虗寒且夏月伏隂在内也用五味异功散加木香而愈一小儿因伤乳食杂用消导之药遂变痢久而不愈先用六君加木香而渐痊后用五味异功散而全愈一小儿手足常冷腹中作痛饮食难化余谓胃气虗寒也先用益黄散二服痛止次用六君子汤数剂即愈一小儿九嵗素恶风寒饮食少思至秋冬口鼻吸气隂冷至腹手足如氷饮姜汤及烧酒方快其脉细㣲两尺如无余谓此禀命门火衰也用还少丹不应改用八味丸旬余诸症即愈平胃散治脾胃不和不思饮食心腹胀痛口苦短气恶心嗳气吞酸面黄体痩嗜卧体痛霍乱吐㵼等症厚朴陈皮甘草苍术右为末每服二钱姜枣水煎沸汤㸃服亦得常服调气煖胃化宿食消痰饮辟四时不正之气愚按前症若乳食停滞嗳腐吞酸呕哕恶心者宜服是方若饮食既消脾胃虗弱呕吐恶心者则宜四君子汤调中丸治脾胃虗寒白术人参甘草八味地黄丸即六味地黄丸加肉桂附子各一两治禀赋命门火衰不能生土以至脾土虗寒或饮食少思及食而不化腹脐疼痛夜多漩溺等症内经谓益火之源以消隂翳正此药也钱氏益黄散治脾胃虗冷吐㵼愚按前方若脾土虗寒或寒水侮土而呕吐泄㵼手足并冷或痰涎上涌睡而露睛不思乳食者宜用此方若脾土虗弱吐㵼者用六君柴胡如不应或手足俱冷者属虗寒加木香炮姜若因乳母脾虗肝侮亦治以前药若乳母欝怒致儿患前症者其母兼服加味归脾汤㵼黄散观音散银白散归脾汤异功散六君子汤食积寒热小儿食积者因脾胃虗寒乳食不化乆而成积其症至夜发热天眀复凉腹痛膨胀呕吐吞酸足冷肚热喜睡神昏大便酸臭是也有前症而兼寒热者名曰食积寒热若食在胃之上口者吐之胃之下口者消之腹痛痞胀按之益痛者下之下后仍痛按之则止者补之夹食伤寒者先散之用参苏饮热甚便秘者先利之用大柴胡汤如无外感但只伤食不至于甚保和丸调之葢脾为至隂之藏也故凡脾病者至夜必热热而兼寒则又见所胜者侮所不胜矣食未消者消之则寒热自止食既消者补之则寒热自痊若手足并冷喜热饮食此中州虗寒也宜温之大便欲去不去脾气下陷也宜升之若夜间或侵晨泄㵼者脾肾俱虗也用四神丸手足并热作渇饮水者脾胃实热也用㵼黄散大便秘结用大柴胡汤手足虽热口不作渇大便不实者用白术散仍恭腹痛腹胀积痛积滞治之治验一小儿伤食腹胀胸满有痰余用异功散而痊后复伤食腹胀作痛或用药下之痛虽止而胀益甚更加喘粗此脾气伤而及于肺也用六君加桔梗调补而痊一小儿腹胀恶食寒热恶心症类外感余曰气口脉大于大迎此饮食停滞也用保和丸一服诸症顿退但腹胀未已用异功散而痊一小儿伤风咳𠻳痰涌用六君桔梗桑皮杏仁而愈后饮食停滞腹㵼胀痛又用六君加山查厚朴而安复停食作呕或用药下之更加咳𠻳余谓此脾肺益虗欲行调补彼以为缓乃服发表尅滞之药前症益甚更加揺头余用天麻散倍加钓藤钩及异功散而愈一小儿胸腹胀痛寒热顿闷以手按腹即哭此饮食停滞也先用保和丸一服前症即愈更加烦渇按其腹不哭此宿食去而脾气未复也用五味异功散加柴胡治之而瘳一小儿饮食停滞服消𨗳之剂饮食既消热尚未退此胃经虗热也用六君子加升麻柴胡四剂而愈一小儿先因饮食停滞服尅伐之剂更加腹痛按之则止余用六君子汤而愈后复伤食服保和丸及三稜㯽榔之类更加腹重善噫此脾气虗而下陷也仍用前汤加升麻柴胡木香而愈一小儿面色青白饮食难化大便频泄或用消积化痰等药乆不愈余谓脾胃虗弱也用六君子汤渐愈或以为食积宜驱逐之遂反作㵼痰喘发搐余谓脾气复伤不能生肺肺虗不能平肝而作是症先用六君加钓藤钩饮食少进又用五味异功散加升麻而愈一小儿患前症腹痛服攻下之剂发热不已大便不化按其腹不痛与冷水不饮此食积去而脾气虗也用五味异功散加当归升麻而愈三黄枳术丸治伤肉湿面辛辣味厚之物致填塞闷乱不快枳实黄连大黄白术黄芩右为末汤浸饼为丸如菉豆大毎服五十丸白汤下临时量所伤多少加减服之大柴胡汤四神丸六君子汤五味异功散㵼黄散白术散保和丸加减肾气丸天麻散肿胀经曰至隂者肾水也少隂者冬脉也其本在肾其末在肺皆积水也又曰肾者胃之闗也闗门不利故积水而従其类也上下溢于皮肤故胕肿腹大上为喘唿不得卧者标本俱病也丹溪云惟肾虗不能行水脾虗不能制水胃与脾合又胃为水谷之海因虗而不能传化肾水泛滥反得以浸渍脾土于是三焦停滞经络壅塞水渗于皮肤注于肌肉而发肿也其状目胞上下㣲起肢体重着喘咳忡怔股间清冷小便澁黄皮薄而光手按成窟举手即满是也古方有十种论症以短气不得卧为心水两脇𦂳痛为肝水大便鹜溏为肺水四肢苦重为脾水腰痛足冷为肾水口苦咽干为胆水下虗上实为大肠水腹急肢痩为膀胱水小便闭泄为胃水小腹急满为小肠水又有湿气毒气伤寒后㵼痢后气血虗者之五肿及疳气症积鎻肚胸膈作膨蛔气虗冷积者之七胀亦当详之其受湿气者由脾胃之气敦阜四肢头面皆肿也食毒者脾伤积毒停留于胃也伤寒下早者邪气乗虗而入也㵼痢后者脾气虗也皆宜先调胃气次可治肿其患七胀皆由血气不足脏腑怯弱表里俱虗邪正相乱以致四肢浮肿腹肚膨满亦当先调荣衞分别隂阳治法宜补中行湿利小便凡有热者水气在表也可汗之身无热者水气在里也宜下之腰已下肿宜利小便腰已上肿宜发汗此仲景之法也若遍身肿烦渇小便赤澁大便秘结此属阳水遍身肿不渇大便溏泄小便清利此属隂水阳水兼阳证者脉必浮数隂水兼隂证者脉必沉迟气若陷下宜用二陈加升提之药如腹胀少加木香调之若朝寛暮急属隂虗朝用四物汤加参术夕用加减肾气丸朝急暮寛属阳虗朝用六君子汤夕用加减肾气丸朝暮皆急隂阳俱虗也用八珍汤主之真阳虗者朝用八味地黄丸夕用补中益气汤若肚腹痞满肢体肿胀手足并冷饮食难化或大便泄㵼唿吸气冷者此真阳衰败脾肺肾虗寒不能司摄而水泛行也急用加减肾气丸否则不治惟调补脾土多有生者治验一小儿伤食腹胀服尅伐之剂小便澁滞改服五苓散小便益闭四肢顿肿余谓脾胃虚寒不能通调水道下输膀胱故也朝用加减金匮肾气丸夕用补中益气汤而愈一小儿患前症小便赤频盗汗发热朝间用补中益气汤午间用五味异功散晩间用六味地黄丸而愈后作功课太劳盗汗发热用八珍汤六味丸而痊一小儿患前症饮食少思大便不实先用补中益气汤又用五味异功散而愈毕姻后复发更手足并冷饮食难化或吞酸嗳腐用六君子炮姜而痊后又发用八味地黄丸补中益气汤而痊一小儿小腹胀坠小便澁滞午前为甚以补中益气汤加木香与朝服以五味异功散加升麻柴胡与夕服两月余而愈后饮食失节腹胀嚥酸用五味异功散四味茱茰丸而痊毕姻后复患如前更恶寒腹冷小便清频大便不实手足并冷用补中益气汤八味地黄丸而寻愈二陈汤五苓散八珍汤六君子汤加减肾气丸八味地黄丸补中益气汤蚘虫巢氏云蚘虫者九虫之一也长尺许或五六寸者因脏腑虗弱及食甘肥而动其动则腹中攻痛或作或辍口吐涎水贯心则死用史君子丸之类下之钱仲阳云吐水不心痛者胃冷也吐沫心痛者虫痛也与癎相似但目不斜手不搐耳安虫散主之田氏云虫痛者啼哭俛仰坐卧不安自按心腹时时大呌面色青黄唇色兼白目无精光口吐涎沫也若因胃冷即吐用理中汤加炒川椒五粒㯽榔五分煎下乌梅丸古云虫蚀上部则上唇有白㸃虫蚀下部则下唇有白㸃腹中诸虫望前其头向上望后其虫向下如欲用药先以猪肝油炙香令儿闻其香味使虫头向上则药昜伏若中气虗而虫不安者但调补脾胃自安丹溪先生云冬月吐虫多是胃气虗寒用钱氏白术散加丁香二粒主之治验一小儿患虫动心痛先服大芜荑汤下瘀秽反作呕少食右顋鼻凖白中兼黄此脾肺气虗也用异功散二服稍应更加炮姜一剂而安一小儿吐㵼将愈心痛吐水手足并冷忽自手按心腹此胃气虗寒类乎虫痛也用益黄散而愈一小儿病后吐水心间作痛余谓胃气虗寒用五味异功散而愈后毎吐凡患病饮食不进手足并冷即吐水心痛余用前散加升麻柴胡即愈或用逐虫之剂前症益甚更加腹痛重坠余用补中益气汤加炮姜治之而愈史君子丸治五疳脾胃不和心腹膨胀时复作痛不食渐痩并宜服之史君子肉厚朴橘红甘草白芍药川芎右为末蜜丸如皂角子大毎服一丸陈米饮化下安虫散治虫痛白矾胡粉鹤虱川练子㯽榔右为末毎服三五分米饮调下乌梅丸治蚘厥当吐蚘今反静而复烦此为脏寒蚘上入其膈故湏臾复止得食而呕又烦蚘闻臭当自吐及治乆痢理中汤大芜荑散异功散白术散异功散疝气小儿隂肿疝气者多属肝肾气虗及坐卧寒湿之地或风邪所伤血气相搏或啼呌气逆水道不行或禀父肝经虗热或姙娠肝气鬰结或乳母怒动肝火而致者若儿肝经热用栀子清肝散儿啼躁怒用均气散乳母恚怒用柴胡清肝散肝火气逆用加味逍遥散小腹作痛小便澁滞用龙胆㵼肝汤乆坐冷地小便不利用四苓散加柴胡山栀车前子不时寒热者加味小柴胡汤经云肝气热则茎痿宗筋弛縦肾茎肿胀或出白液痒痛或里急筋缩挺縦不收或精随便下者此名筋疝俱属肝火不系于肾宜详治之治验一小儿隂囊赤肿余作胎毒治瘥后发热痰盛等症诊其母素有鬰热用加味归脾逍遥二药子母俱服而愈后吐㵼小便赤澁两目瞤动视其寅夘闗脉赤此属肝经风热也用柴胡清肝散加钩藤钩木贼草而愈一小儿隂茎作痒小便频数此属肝火之症反服五苓散颈间结核余用柴胡栀子散四味肥儿丸诸症稍愈又用虾蟆丸而痊一小儿茎痿湿痒后隂嚢焮肿茎中作痛时出白津余诊之肝火也用龙胆㵼肝汤六味地黄丸而愈一小儿睪丸作痛小便赤澁寒热作呕乃肝脾之疝用小柴胡汤加山栀车前子茯苓而愈一小儿睪丸肿鞭小便黄澁用小柴胡汤加车前子山栀并芦荟丸而消一小儿茎中作痒一小儿下疳溃烂作痛发热一小儿茎中溃痛小便秘濇日晡尤盛一小儿目痒出水连札项间结核隂嚢搔痒俱属肝火之症俱用九味芦荟丸而愈一小儿小便澁滞隂嚢肿痛寒热此肝经湿热也用龙胆㵼肝汤而消但内热倦怠此兼脾气虗也用四君柴胡山栀芎归而愈一小儿隂嚢赤肿因乳母怒气及饮酒而发余审之因于怒则用加味逍遥散因于酒则用加味清胃散并加漏芦干葛神曲与母子服之随愈一小儿隂嚢肿痛小便赤澁用加味小柴胡汤加漏芦母子并服而愈一小儿禀肝肾虗弱睪丸常肿用六味地黄丸料加柴胡母子并服两月余而痊刘武库子睪丸作痛小便赤澁寒热作呕用小柴胡汤加山栀车前子茯苓而愈一小儿腹内一块攻痛小便不调用龙胆㵼肝汤芦荟丸而愈后形气消烁发热作渇此肝木制脾土也用补中益气汤及芦荟丸而愈龙胆㵼肝汤治肝经湿热两抝肿痛或腹中作痛或小便澁滞等症龙胆草泽㵼车前子生地黄木通当归山栀黄芩甘草右水煎服四君子汤加味逍遥散加味清胃散加味归脾汤五苓散九味芦荟丸补中益气汤加味小柴胡汤六味地黄丸栀子清肝散柴胡清肝散四味肥儿丸四苓散渇症百问云小儿唇红如丹即发渇红甚焦黒则危笃若三焦虗烦作渇者用三黄汤伤寒后唇口焦者用白虎汤竹叶汤㵼痢作渇者用四苓散之类常治暑积心脾烦渇引饮者用白虎汤下利脾虗作渇者用七味白术散热结膀胱小便秘渇者用五苓散上焦虗热者用四君子汤膏粱积热者用清胃散脾胃积热者用㵼黄散中气虗热者用异功散肾水虗热者用六味丸其余疳症发热各详夲症胎禀所致者当各审其因若误用寒凉降火脾胃复伤则腹胀而为败症矣治验一小儿发热作渇用㵼黄散大便重坠口角流涎仍欲㵼火余曰鼻凖青白多而黄色少属脾胃虗寒肝木所侮葢口角流涎胃气不能统摄也大便重坠脾气不能上升也不信另用凉剂果眉唇㣲动四肢㣲搐余曰此虗极而变慢脾风矣用六君当归木香炮姜钓藤钩二剂益甚意欲更剂余曰此药力未及也仍以前药加附子一片服之即安去附子又二剂而愈一小儿吐㵼后患渇症饮食少思肌肉消痩用七味白术散渇渐止五味异功散加升麻饮食渐进又用补中益气汤肌肉顿生一小儿嗜膏粱甘味发热作渇小便白浊用四味肥儿丸佐以㵼黄散稍愈复伤食吐㵼服消食丸胃气复伤饮食少思肢体倦怠而渇先用七味白术散而渇止次用五味异功散而痊一小儿面目色白患渇症唾痰发热服清热化痰之药大便洞㵼小便频数此脾肾虗而复伤也朝用补中益气汤夕用四神丸诸症渐愈又佐以六味地黄丸而愈一小儿十五嵗用心太过两足发热日晡益甚服人参固本丸之类热益甚痰涎上涌体倦更唾痰服化痰滋隂之剂痰热益甚更头目眩运体倦少食请余治仍欲清热化痰滋隂余曰两足发热肾经隂虗也痰涎上涌肾不能摄也头目昡运胃气不能上升也此禀赋不足劳役过度而然耳遂朝用补中益气汤夕用加减八味丸元气渐复诸症渐愈但用心于功课即头运发热用前药即愈毕姻后诸症复作服前药半载而痊后再发更大小便牵痛用补中益气汤八味地黄丸独参汤而得生竹叶石膏汤石膏半夏甘草人参麦门冬竹叶右生姜汁一匙水煎服三黄汤黄芩黄连黄栢右水煎服白虎汤五苓散七味白术散四君子汤六君子汤清胃散异功散六味丸四苓散补中益气汤四味肥儿丸消食丸四神丸烦躁仲景云火入于肺则烦入于肾则躁夫心者君火也火王则金燔水亏而火独存故肺肾合而为躁也活人云但烦热者虗烦也诸虗烦热与伤寒相似但不恶寒鼻不疼故知非伤寒也头不痛脉不𦂳故知非里寒也不可发汗攻下当与竹叶汤兼呕者与橘皮汤又心虗则先烦而后渇翕翕发热其脉浮𦂳而大是也葢烦者心中烦扰为内热故属阳躁者肢体躁动或裸身欲入井中为外热故属隂外热者无根之火也是以为虗在小儿当辨其嗞煎不安是烦嗞啀不定是躁嗞煎者心经有热精神恍惚烦满生惊嗞啀者心经有风烦燥惊搐也热甚者黄连觧毒汤轻者𨗳赤散风热者至寳丹脉数而实便閟有热者神芎丸此皆实热之治法也若烦而头痛短气口干咽燥不渇者虗也用四君加芎归因药攻伐而作渇者用竹茹汤烦而不得眠者酸枣仁汤心神颠倒烦热欲吐者朱砂安神丸面戴阳目内赤六脉洪大按之全无者血虗发躁用当归补血汤若躁而裸体欲入井中脉沉细或浮大按之如无者此皆隂盛发躁也宜用参附汤有囘生之功治验一小儿烦躁惊悸热渇饮冷额间色赤此心经实热所致先用㵼心汤一服稍缓又用柴胡栀子散而瘥一小儿痢后发热烦躁用四君当归升麻柴胡顿安又用补中益气汤而愈又伤食作㵼前症复作吞酸先用异功散加吴茱茰木香为末二服吞酸悉止乃去茱茰木香治之而安一小儿溃疡烦躁惊搐撮空用六味地黄丸料煎服以滋肾肝用五味异功散以补脾肺渐愈又用八珍汤而痊一小儿患癍疹服发汗之药烦躁作渇先用当归补血汤及东垣圣愈汤诸症渐安又用八珍汤加麦门冬五味子而愈一小儿痢后烦躁作渇面赤脉大按之如无此血脱烦躁也先用当归补血汤又用五味异功散加升麻当归而安又伤食作㵼不已复烦躁用异功散为主佐以八珍汤而安一小儿患瘰疬服下毒之药发热烦躁口渇作呕此元气复伤用八珍汤倍加参茋归术治之渐安又用四君当归升麻而安清热解毒丸治五脏积热毒气上攻胸臆烦闷咽喉肿痛赤眼壅肿头面发热唇口干燥两頬生疮精神恍惚心忪闷乱坐卧不寕及伤暑毒面赤身热心烦躁而渇饮食不下寒水石石膏青黛右研末入青黛和匀蒸饼七个水调为丸如芡实大毎服一丸食后新汲水化下或细嚼生姜汤下如中诸毒并宜服之及惊风潮热痰涎壅塞心胸烦躁頬赤多渇坐卧不穏毎服半粒量大小加减橘皮汤橘皮甘草人参竹茹右每服五钱姜水煎食前服东垣圣愈汤治诸疮出血多而烦躁不得眠地黄生地黄川芎人参黄茋当归身右水煎服㵼心汤治心经实热口舌生疮烦躁发渇宣黄连犀角右水煎服黄连解毒汤竹茹汤酸枣仁汤朱砂安神丸神芎丸至寳丹导赤散异功散四君子汤注夏脾为太隂位属坤土喜燥而恶湿故凡脾胃之气不足者遇长夏润溽之令则不能升举清阳健运中气又复少阳相火之时热伤元气则肢体怠惰不收两脚痿弱嗜卧发热精神不足饮食少思口中无味唿吸短乏气促目中视物昏昏小便赤数大便不调名曰注夏此皆禀赋隂虗元气不足之症丹溪补隂论言之详矣育子者其可不知冬月飬阳之道乎治法用补中益气汤去升麻柴胡加炒黒黄栢主之若因劳后发热血虗脉大者用当归补血汤气血两虗者八珍汤肝肾隂亏者地黄丸大便作㵼者人参理中汤若乳母肝火乗脾寒热少食者柴胡栀子散胃火作渇者竹叶石膏汤小儿多因乳母之气不调而致当戒怒气调饮食适寒温则可以逺病矣又如今人夏月皆以香薷汤浸冷代茶饮之殊不知香薷利水大损元阳厚朴尅伐大㵼真气况脾性喜温而恶寒夏月隂盛于内冷啜伤脾若胃强有火湿热为病之人固无大害其脾胃虗弱中气不足者必为腹痛少食泄㵼寒中之疾矣此大人亦所当戒者况小儿乎慎之慎之治验一小儿毎春夏口干发热怠惰嗜卧劳则头痛服清凉化痰之药喘㵼烦躁不安服香薷饮脉大神思昏愦余用补中益气汤去升麻柴胡加五味麦门炮姜一剂未愈又加肉桂五分即甦更用六味地黄丸而愈一小儿禀脾肾虗弱注夏发热二便不调朝用补中益气汤夕用地黄丸而愈后因乳母怒气致儿发热惊搐用柴胡栀子散母子并服而痊一小儿素有食积注夏发热倦怠少食大便不实朝用五味异功散少加升麻柴胡夕用四肥儿丸而寻愈一小儿禀赋肾虗患注夏之症因乳母太劳则发热益甚用补中益气汤令母子并服而愈后因乳母多食膏粱又患疮疾烦躁作渇先用竹叶石膏汤及补中益气汤将瘥母着怒气大热发搐用柴胡栀子散加味逍遥散而痊一小儿注夏食生冷之物腹中作痛之甚则发搐厥冷用人参理中丸而愈一女子年十四患注夏经行之后发热晡热烦躁作渇面赤脉洪大按之如无此血脱发躁先用当归补血汤四剂又用八珍汤而安补中益气汤当归补血汤八珍汤地黄丸人参理中汤柴胡栀子散竹叶石膏汤五味异功散四味肥儿丸薛氏医案卷六十二薛氏医案卷六十三钦定四库全书薛氏医案卷六十三眀薛已订保婴撮要十自汗自汗者汗无时而自出也经曰饮食饱甚汗出于胃惊而夺精汗出于心持重逺行汗出于肾疾走恐惧汗出于肝揺体劳苦汗出于脾又曰隂虗而阳必辏则发热而自汗阳虗而隂必乗则发厥而自汗东垣云表虗自汗秋冬用桂春夏用黄茋丹溪云汗者心之液也自汗之症未有不由心肾俱虗而得之者巢氏云虗劳病若阳气偏虗则津液发泄而为汗夫自心为主阳之藏火也阳主气人身津液随其阳气所在之处而生亦随其火所扰之处而泄则为自汗矣治法当用参茋甘温益气之药使阳气外固而津液内藏则汗止矣若元气虗者夏月用六君子汤加山药山茱茰冬月用加减八味丸十全大补汤血虗者四物加参茋有热者当归六黄汤气血俱虗者十全大补汤心肾虗热者六味丸虗寒者八味丸心经血虗者团参汤胃经气虗者六君子汤饮食劳倦者补中益气汤嗜卧倦怠者升阳益胃汤热伤元气者清燥汤着干心胞络者清暑益气汤外伤风邪者惺惺散虗劳羸痩者人参飬荣汤思虑伤脾者归脾汤怒动肝火者小柴胡汤肝经虗热者加味逍遥散肝经湿热者龙胆㵼肝汤泄㵼脉㣲者人参理中汤手足汗者补中益气汤胸腹汗者四君子汤当心一片有汗者茯苓补心汤黄汗者茵陈五苓散血汗者血余散敷之此皆去汗之大法也仍推五脏相胜主之若汗出如油喘而不休此为命絶柔汗发黄此为脾絶汗出不流如贯珠者为絶汗数者并不治若六阳虗则汗出上至头下至项亦难治治验一小儿四嵗因惊自汗左闗无脉以此为忧余曰肝主惊此禀肝气不足因惊则气散脉必在臂腕于尺部尽处候之果得用补中益气汤六味地黄丸半载脉复本位其脉在合谷之间者皆自㓜被惊而然也一小儿五嵗因惊自汗发热虗症悉具右寸脉短此胃气复伤也用独参汤月余又用补中益气汤仍佐以六君子及加味地黄汤半载而愈一小儿自汗目直项强顿闷余谓肝经实热先用柴胡栀子散随用六味地黄丸而愈后因惊自汗咬牙呵欠属肝经虗热生风用六味地黄丸补中益气汤而痊后又惊自汗怔悸面赤发热悉属肝经虗热用六味丸而愈一小儿自汗面青善怒小便频数睡间惊悸或发搐目直此肝火血燥生风也先用加味四物汤加味逍遥散各四剂与间服诸症渐愈又用四君山栀而愈一小儿自汗盗汗颈间结核两目连札此兼肝脾疳症也用四味肥儿丸及大芜荑汤而痊后毎伤食发热便血自汗用五味异功散加升麻柴胡渐愈又用六味地黄丸而痊一女子十四嵗自汗寒热月经先期余谓肝火血热用加味逍遥散地黄丸而痊后因怒经行不止自汗盗汗先用加味小柴胡汤次用加味逍遥散而愈一小儿自汗呌哭发热作渇饮水抽搐仰睡乃心经实热也用导赤散治之而愈后又自汗发热饮汤抽搐无力惊窜咬牙覆睡面赤心经虗热也用茯苓补心汤而愈一小儿自汗恶风用补中益气汤加炒浮麦而止因饮食停滞患吐㵼用六子汤而愈又用四君当归浮麦而汗止出痘时自汗盗汗用十全大补汤而痘愈后因伤风咳𠻳自汗腹胀余谓脾肺俱虗宜用六君桔梗因惑于人言先服发表之剂更加气喘盗汗余用四君五味子炮姜四剂不应毎剂又加人参五钱炮姜一钱稍止又三剂而痊十全大补汤治诸虗不足自汗不食时发潮热等症白茯苓人参当归白术白芍药黄茋川芎肉桂地黄甘草右三五钱姜枣水煎服八珍汤人参飬荣汤治病后时自汗或发潮热口干食少心虗惊悸欬而下利前方去川芎加陈皮五味子逺志百解散治感冐风邪发热自汗者荆芥白芷麻黄陈皮苍术甘草右姜三片葱白三根水煎服清暑益气汤治暑邪干卫身热自汗黄茋苍术升麻人参白术陈皮神曲泽泻甘草黄蘖当归身麦门冬青皮葛根五味子右水煎服茵陈五芩散治伏暑发黄烦渇小便不利赤茯苓猪苓泽㵼白术茵陈右水煎服血余散治汗不止用男子乱髪一握煅存性为细末以绢袋盛置干扑之清燥汤治小儿自汗或因热伤元气大小便秘澁黄茋苍术白术陈皮白茯苓泽㵼人参麦门冬生地黄升麻当归身神曲猪苓黄栢黄连甘草五味子右姜一片水一钟煎服升阳益胃汤六君子汤加味归脾汤四君子汤加味逍遥散五味异功散柴胡栀子散小柴胡汤补中益气汤龙胆㵼肝汤人参理中汤茯苓补心汤团参汤当归六黄汤惺惺散四物汤六味丸加味八味丸四味肥儿丸大芜荑汤导赤散盗汗盗汗者睡则汗出寤则汗收也自汗属阳虗盗汗属隂虗盖阳为衞气隂为荣血血之所主心也所藏肝也热抟于心故液不能内敛而外泄于皮肤人卧则静而为隂觉则动而为阳故曰自汗属阳盗汗属隂也多因心肾不交水火不能既济肾虗则闭藏之令失守故有是症宜用六味丸十全大补汤血虗内热者当归六黄汤心经有热者导赤肝经虗热者六味地黄丸血脱盗汗者当归补血汤肝胆风热者柴胡清肝散食积内热者二陈枳实山栀胃气虗热者六君子汤及浮麦散血气俱虗者人参飬荣汤余症见自汗当叅览之治验一小儿十一嵗靣色青白或恶寒发热鼻间黄白盗汗自汗胸膈不利饮食少思常懐畏惧用二陈黄连酸枣茯神之类不应余以为脾肺俱虗不信自用朱砂安神丸更寒热徃来泄㵼不食余用六君当归黄茋而愈一小儿五嵗腹中作痛大便不实患盗汗鼻间左腮皆白此脾肺气虗而食积所致也用六君山查神曲四剂腹痛顿止去查曲又四剂大便调和乃用四君归茋而汗止一小儿十二嵗患盗汗形气痩弱靣色或赤或白右顋白两頬赤鼻间㣲青此禀足三隂经虗也朝用补中益气汤夕用六味地黄丸而愈一小儿乆患盗汗夜热昼凉饮食少思大便酸臭此食积内作也先用三散消𨗳积滞又用五味异功散补脾进食而瘥一女子十四嵗自汗寒热肝脉弦洪此肝火所致用加味逍遥散而愈后饮食停滞吐痰眩运头面不时汗出两寸脉不及本位用补中益气汤加半夏蔓荆子而痊一小儿三嵗盗汗不食闻药即呕此胃气伤也用浮麦炒为末以乳调服钱许旬余呕止食进佐以六君子汤而愈一小儿发热呵欠顿闷咬牙至夜盗汗属肝胆火症用小柴胡汤加山栀二剂又用地黄丸料煎服而愈一小儿盗汗甚多乆不愈寸口脉沉伏饮食少思稍多食则腹痛汗不止余谓脾虗食积用六君升麻柴胡月余脾气渐健饮食渐加汗亦少止乃佐以异功散而痊一小儿苦盗汗肢体消痩因功课劳役更加自汗余用补中益气十全大补二汤而愈次年因劳心前症复作更加梦遗仍用前二汤各五十余剂而愈毕姻后前症俱作手足并冷前药又各加姜桂一钱数剂少应至六十余剂而愈因大劳盗汗如雨手足如氷再以前二药加桂附各一钱数剂方愈当归六黄汤治血虗盗汗内热晡热者当归熟地黄黄连生地黄黄栢黄芩黄茋右水煎服团参汤治虗汗盗汗新罗人参当归右为末用雄猪心一个切三片每服以猪心一片煎汤调服二钱白术散治自汗盗汗白术小麦右用水一钟半煮干去麦为末以炒黄茋煎汤量儿大小调服忌萝卜辛辣炙煿之类乳母尤忌六味地黄丸人参飬荣汤十全大补汤导赤散柴胡清肝散当归补血汤二陈汤六君子汤四君子汤五味异功散加味逍遥散小柴胡汤三稜散补中益气汤噫气经曰脾病则靣黄善噫噫者寒气客于胃厥逆从下上散复出于胃而为噫又善思善味其症当脐有动气按之牢若痛其病腹胀满食不消体重节痛怠惰嗜卧四肢不收经曰脾主四肢有是者脾也又曰二阳一隂发病主惊骇背痛善噫何谓也窃谓上焦受气于中焦中焦气未和不能消谷故为噫耳中焦亦脾胃之分也脾土虗寒由命门火衰不能温蒸水谷古人有服兎丝子旬日间饮食如汤沃雪亦此义也补脾宜人参理中汤补右肾宜用八味丸胃气虗不能运化水谷者六君子加木香鬰结伤脾者加味归脾汤木尅土者四君柴胡升麻兼嘈襍者加吴茱茰半夏治者审之治验一小儿禀赋虗羸时常作痢年十三嵗泄㵼不食手足并冷诸药不应余谓命门火衰六君子汤八味丸治之寻愈毕姻后劳心过甚饮食顿少发热下气先用参术各五钱姜枣煎服诸症稍愈又用六君子汤加炮姜肉桂参术各一两一剂诸症顿愈又因劳心发热烦渇用补中益气汤加附子一钱渇止用参茋各一两归术各五钱附子一钱三剂全瘥一小儿十五嵗喜噫靣黄腹胀饮食难化用六君益智木香渐愈后因怒兼脇痛少食下气噫气用补中益气汤加附子益智渐愈后饮食过多腹胀吞酸服保和丸热渇痰甚用二陈黄连石膏之剂大便不止吃逆不食手足并冷余用六君附子四剂稍愈又以补中益气汤加附子及八味丸而遂安一女子十九嵗患前症用六君子汤送四味茱茰丸而愈但怒即发服此药亦即愈后因怒气劳役前症复作血崩不止先用柴胡栀子散一剂随用补中益气汤加山栀而痊仍叅虗羸治验本事枳殻散治心下痞闷或作痛多噫枳殻白术㯽榔香附子右为末每服一钱空心米饮调下四味茱连丸治腹胀噫气吞酸食不能化吴茱茰炒黄连神曲荷叶右为末水煮神曲煳丸桐子大每服二十丸白汤下黄连当量病㣲甚或炒黒炒黄用之八味丸四君子汤六君子汤加味归脾汤补中益气汤下气刘河间云肠胃鬰结谷气内发而不能宣通于肠胃之外故喜噫下气也若癫癎劳瘵气下泄而不止者必死乃真气竭絶腠理闭塞谷气不能宣通于肠胃之外故从肠胃中泄出娄全善云下气属心虗经云夏脉者心也心脉不及下气为泄者是也经又云饮食入胃游溢精气上输于脾脾气散精上归于肺通调水道下输膀胱水精四布五经并行此平人也若七情内伤六滛外侵饮食不节房劳过度致脾土之隂受伤转运之宫失职不能输化故下气也又曰隂精所奉其人夀阳精所降其人夭隂精者乃五谷之精上荣心肺以降肾肝故曰其人夀阳精者乃胃中之清气陷入肾肝不能升浮上输心肺故曰其人夭若饮食过多肠胃鬰结用平胃散癫癎劳瘵者用补心丸及人参理中汤若下泄不已者不治治验一小儿饮食素所不节又食蔽气之物肠胃秘结小便不利而患此以平胃散后用理中汤而愈一小儿年十五嵗劳心太过饮食顿减发热下气先用参术各五钱姜枣煎服诸症稍愈一女子素禀虗弱后又劳心女工发热烦渇下气余用补中益气汤加附子又用参茋各一两归术各五钱附子一钱三剂全瘥一小儿十四嵗因怒脇痛少食患此用补中益气汤加附子一钱益志一钱而渐愈后因饮食过多腹胀吞酸噫气以保和丸服之热渇痰甚又以二陈汤加黄连石膏之剂大便不止呕逆不食手足并冷余用六君子汤加附子一钱四剂稍愈又以补中益气汤加附子一钱兼服八味丸而遂安一女子患前症余用六君子汤送四味茱茰丸而愈但因怒气相触前症即发即服前二汤丸其病寻愈后因甚怒兼劳役太过前症复作更又血崩不止余先用柴胡栀子散一剂随用补中益气汤加山栀而痊一小儿脾土虗寒患此余以人参理中汤加兎丝子一钱以补脾气四剂又以六君汤而安后因劳心功课发热烦渇前症益甚又用柴胡栀子散兼以补中益气汤而愈一女子年十六患此先用参术之药不应用六君子汤送四味茱连丸而愈后又因怒气劳役前症益甚更兼发热用柴胡栀子散二剂随以补中益气汤而痊平胃散补心汤补心丸补中益气汤人参理中汤越鞠丸六君子汤加味归脾汤加味逍遥散本事枳殻散柴胡栀子散四味茱连丸八味地黄丸不寐经曰阳眀胃脉也胃者六腑之海其气亦下行阳眀逆不得从其道故不得卧也又曰胃不和则卧不安夫人身之卫气昼则行于阳夜则行于隂阳主动隂主静寤则魂魄志意散于府藏发于耳目动于肢体而为人身指使之用寐则神气各归五宫而为黙运之妙矣若脾胃气盛则腑脏调和水谷之精各各融化以为平和之气若胃气一逆则气血不得其宜腑脏不得其所不寐之症由此生焉当用四君逺志酸枣仁肝肾虗热者六味丸心血不足者真珠母丸思虑过度者归脾汤精神短乏者人参飬荣汤病后余热者酸枣仁汤胆虗不得眠者人参竹叶汤肝火不宁者加味小柴胡汤振悸不得眠者四君生姜酸枣仁夜啼惊哭不寐各详别症当恭求之治验一小儿患疮溃后饮食少思倦怠不寐先用四君茯神当归陈皮饮食顿加乃佐以八珍散为末时服钱许渐得寐又因惊汗出发热不寐用异功散加柴胡山栀汗热顿止仍服四君八珍之药得寐又饮食停滞腹痛吐痰不寐汗出用六君柴胡升麻山杳而安一小儿十四嵗勤于功课彻夜不寐饮食无味早间用补中益气汤午后用异功散饮食渐有味夜稍得寐仍用补中益气汤八珍汤而愈毕姻后不寐兼遗精盗汗用补中益气汤六味地黄丸而愈一小儿痢后不食少寐或兼盗汗先用异功散加升麻当归饮食渐进佐以补中益气汤稍得寐四年后因用心记诵自汗不寐饮食甚少用补中益气汤加味异功散而愈一女子十七嵗䘮母过哀不寐发热或寒热此脾血虗而火动也用加味逍遥散加味归脾汤治之寻愈后因饮食怒气不寐腹痛先用六君柴胡升麻而痛止仍用前二药而得寐仲景酸枣汤治虗劳虗烦不得眠甘草知母白茯苓芎䓖生姜酸枣仁右水煎服本事鳖甲丸治胆虗不得眠四肢无力鳖甲酸枣仁羌活黄茋牛膝人参五味子右水煎服秘㫖安神丸治心虗而不寐或睡中惊悸或受惊吓而作人参半夏酸枣仁茯神当归橘红赤芍药甘草五味子右为末姜汁煳丸芡实大每服一丸生姜汤下人参飬荣汤治脾肺俱虗发热恶寒肢体痩倦食少口干欬而㵼痢惊悸自汗不寐等症人参陈皮黄茋桂心当归白术甘草白芍药地黄五味子逺志右每服二三钱姜枣水煎四君子汤六味丸归脾汤人参竹叶汤加味小柴胡汤八珍散异功散六君子汤补中益气汤加味逍遥散加味异功散八珍汤惊悸惊悸者心神恐惧邪气乗心也目睛不转口不能言诊其脉动而弱者动则为惊弱则为悸哭而不啼多泪是也宜急调治否则他症随之用四物安神之类丹溪谓亦有属痰者宜用温胆汤加辰砂逺志之类若思虑便动虗也用飬心汤时作时止痰也用茯苓丸触事易惊心胆虗怯也用温胆汤卧惊多魇血不归源也用真珠母丸梦寐不宁肝魂失守也用定志丸恐畏不能独处胆气虗冷也用茯神汤睡卧烦躁胆气实热也用酸枣仁丸眩运惊悸风痰内作也用本事辰砂逺志丸思虑鬰结脾虗气滞用归脾汤前症虽曰属心与肝而血之所统实主于脾脾之志曰思思虑多则血耗损而不能滋飬于肝心者脾使之也思虑内动未尝有不役其心者夫心为君火之藏十二官之主也夫君之徳不怒而威无为而治故宜镇之以静谧戒之以妄动动则相火翕合煽烁隂精精血既亏则火空独发是以惊悸怔忡之所由生五志之火所不能制者矣故治脾者不可不知飬心飬心者不可不知镇静而寡慾然人孰无思也思之正则无妄动之慾矣朱子曰必使道心常为一身之主而人心每聼命焉此善于飬心者也治验一女子素血虗惊悸出嫁后更怔忡晡热月经过期用八珍汤加逺志山药酸枣仁三十余剂渐愈佐以归脾汤全愈后因劳怒适经行不止前症复作先用加味逍遥散热退经止又用飬心汤而痊一小儿十五嵗彻夜用功记诵去后少寐仍不戒劳患怔忡发热不止用归脾为主佐以八珍汤诸症渐愈后复作服归脾定志二药即愈一小儿十五嵗因用心太过少寐惊悸怔忡恶寒先用补中益气汤茯苓酸枣仁逺志恶寒渐止又用加味归脾汤惊悸稍安又用飬心汤而痊一小儿惊悸睡卧不安发热饮冷用治要茯苓散而愈又因劳役恚怒发热吐痰自汗用温胆汤二剂而安又用归脾汤宁志丸而愈一小儿十三嵗善思多忧体倦发热心懐畏惧必多人相伴乃止用茯神汤佐以归脾汤两月余渐愈毕姻后前症复作加寒热头运先用前二汤而惊悸愈后用十全大补汤补中益气汤诸症渐愈后因科举入塲劳役朝寒暮热自服前二汤各三十余剂不应时仲秋脉虗大按之㣲细靣白腹痛亦用前方倍加肉桂干姜四剂亦不应遂以八味丸料煎服四剂稍缓又四剂渐愈乃八味丸十全大补汤而安一女子十五嵗性沉静被盗所恐遂惊悸腹脇胀痛寒热徃来不食无寐善思恐惧用酸枣仁丸归脾汤加味逍遥散而寻愈出嫁后䘮子兼大劳惊悸无寐吐痰发热饮食少思胸腹膨胀服化痰药日吐痰四五碗时考绩至京请治余谓脾肺虗寒不能摄涎化食而为痰也用六君干姜六剂其痰益甚手足并冷用前药每加附子一钱仍不应乃用人参一两附子二钱四剂始稍缓又二剂仍用六君加姜附各五分数剂后易桂治之而愈温胆汤治心胆虗怯触事易惊或梦寐不祥遂致心惊胆摄气鬰生涎涎与气抟变生诸症或短气悸乏或复自汗胆虗不能制脾则脾之水饮作矣白茯苓半夏甘草枳实竹茹橘皮右每服四钱水一盏半姜五片枣一枚煎七分食前服宁志丸治心虚多惊若有痰宜吐之人参白茯苓茯神栢子仁琥珀当归酸枣仁逺志乳香朱砂石菖蒲右为末蜜丸桐子大每服三十丸食后枣汤下茯神散治五脏气血虚弱惊悸怔忡宜用此安神定志茯神人参龙齿逺志桂心防风独活酸枣仁细辛白术干姜右为末每服四五钱水煎服蜜丸亦可治要茯苓补心汤治心气不足喜悲愁怒衂血面黄五心烦热或咽喉间作痛舌本作强茯神汤治胆气虚冷头痛目眩心神恐畏不能独处胸中烦闷茯神酸枣仁黄茋栀子仁白芍药五味子桂心熟地人参甘草右每服五钱姜水煎酸枣仁丸治胆气实热不得睡卧神志不安惊悸怔忡茯神酸枣仁逺志栢子仁防风枳殻青竹茹生地黄右为末蜜丸梧子大每服七八十丸滚汤下定志丸治心神虚怯所患同前或语言鬼怪喜笑惊悸人参茯苓菖蒲逺志右为末蜜丸如前服治要茯苓散治心经实热口干烦渇眠卧不得心神恍惚茯神麦门冬通草升麻紫苑桂心知母大枣淡竹茹赤石脂右每服一两水煎朱雀丸治心病怔忡不止白茯苓沉香右为末蜜丸小荳大每服三十丸人参煎汤下世传蜜陀僧散治惊气入心络不能语者昔有人为狼及犬蛇所惊皆以此而安蜜陀僧右茶清调一钱七分丹溪朱砂丸治劳役心跳朱砂当归身白芍药侧栢叶川芎陈皮甘草黄连右用猪心血为丸粟米大每服百丸龙眼汤下本事辰砂逺志丸消风化痰镇心安神人参石菖蒲逺志茯神川芎山药白附子麦门冬细辛铁粉辰砂右为末用生姜汁入水煳丸菉豆大以朱砂为衣每服一二十丸临睡生姜汤下归脾汤六君子汤加味逍遥散补中益气汤方真珠母丸十全大补汤八珍汤飬心汤吞酸吞酸之症有二热与寒也经曰诸呕吐酸皆属于热东垣曰病机作热攻之误矣浊气不降寒药岂能治之二说似乎矛盾而实一也素问言热者所以指其末也东垣言寒者所以指其本也丹溪用吴茱茰之法亦尝谓之寒矣然亦当分其虗实而治之若烦热作渇好食啖物饮食易化是为实火内炽而胃经热也宜用清凉饮之类若不渇喜食热物饮食难化是为虗火所致而胃经寒也宜用香砂六君子汤之类故东垣云邪热不杀谷苟误认为实热槩用寒凉之剂而变为中满呕吐反胃之症者皆末传寒中之败症也可不慎欤治验一小儿吞酸用六君子汤而愈后伤食复作兼㵼先用五味异功散加升麻干姜㵼顿止又以六君子煎送四味茱茰丸而愈一小儿吞酸嗳腐发热口渇先用保和丸二服以消宿滞又用六君木香干姜以温飬中气而愈后伤冷粉腹胀痛余用异功散加干姜诸症渐愈用补中益气汤加木香将愈又伤食吞酸腹痛用六君木香二剂痛止又四剂而愈一小儿吞酸喘𠻳腹胀靣白兼青余谓脾肺之气虗先用补中益气汤加茯苓半夏二剂喘胀悉愈又用六君子汤及五味异功散而愈一小儿十三嵗吞酸每食碗许稍多则㵼或腹胀靣色黄或青白此乃肺虗肝木所胜用六君干姜柴胡升麻间佐以补中益气汤而痊毕姻后兼勤于功课仍吞酸唾痰服清热药大便不实嗜卧少食而似肉痿用前药各百余剂而痊一女子吞酸唾痰恪用清气化痰之药余谓属中气虚不信后觉肚腹胀肿大小便淋而殁六君子汤异功散补中益气汤保和丸四味茱连丸脾弱多困丹溪云脾具坤静之徳而有干健之运夫胃阳也主气脾隂也主血胃司纳受脾司运化一纳一运化生精气清气上升糟粕下降纳五谷化津液其清者为荣浊者为卫隂阳得此谓之槖籥故东垣以脾胃为五脏之根本也脾气既弱则健运之令不行化生之功已失职而嗜卧多困所由生焉法当温补其脾脾气既旺则脏腑清阳之气升举易于运行又何困倦之有海藏用四君子加木香半夏白术倍之姜枣煎服诚良法也若脾虗好睡多惊则是心血虗而火动之宜安神飬血若因心脾气虗有痰者宜用人参五味子茯苓以补心气当归芍药酸枣仁以飬心血橘红半夏以开痰若因脾肺气虗胸膈有痰用补中益气汤以健脾胃胆星天竺丸以化痰涎若饮食停滞而作用四君子汤以益脾土山查神曲以消饮食若因脾虗而好睡用五味异功散以补脾气当归芍药以生脾血芍药湏用酒拌炒黄不则酸寒伤脾此假热以对假寒也若乳母饮酒致儿昏醉好睡者以干姜陈皮煎汤解之不应用异功散加干葛即愈矣治验杨永兴子年七嵗嗜卧兼惊乆不愈余曰好睡是脾气虗困也善惊是心血虗怯也此心火不能生脾土子母俱病用补中益气汤及六味地黄丸加鹿茸而愈一小儿因母醉后饮乳困睡不醒遍身如丹瘤先君谓酒毒为患用葛花觧醒汤令子母俱服之而愈一小儿病后嗜卧饮食少思靣色痿黄中隠青色用五味异功散加柴胡升麻为末每服钱许日二三次月余稍愈又饮食过多更患呕吐手足并冷饮食顿减先用六君子汤加升麻柴胡木香干姜二剂诸症渐愈又用补中益气汤为末日服二三次月余而安一小儿九嵗患痢后嗜卧唾痰服化痰药生痰益甚而卧床三年矣靣色痿黄兼白或时青赤右闗脉微细左闗脉弦数余谓肝火乗脾用六君升麻柴胡三十余剂而稍健乃以补中益气汤间服又各三十余剂而少坐又五十余剂而痊一女子十一嵗患痢后嗜卧唾痰饮食难化胸腹膨胀服化痰利气之剂益甚余谓悉属脾胃气虗而饮食化痰也朝用补中益气汤夕用五味异功散两月而愈又伤食吐㵼用六君子汤月余不应乃以人参五钱干姜五分姜枣煎服百余剂始应仍用补中益气汤异功散而痊胆星天竺丸治小儿痰涎上壅喘𠻳不休牛胆南星半夏白附子天竺黄天麻防风辰砂右为末甘草汤为丸芡实大每服一丸空心薄荷淡姜汤化下五味异功散六君子汤四君子汤补中益气汤六味地黄丸葛花觧醒汤寻衣撮空寻衣撮空许叔微谓之肝热夫肝主筋筋脉血枯而风引之故手指为之撮敛也宜确服六味地黄丸间有囘生之功钱仲阳用㵼青丸此治肝经实热葢寻衣撮空皆病后之败症耳求其实热则百无一二矣治者审之王海藏治血脱寻衣撮空摸床手扬揺头错语失神脉弦浮而虗血脱内躁热之极也气粗鼻干此为难治用生地黄连汤主之治验王少叅孙女年十二嵗脾胃素弱后成疳症发热小腹膨胀坚直大便溏㵼气喘咳𠻳彻夜烦躁不睡鼻塞眼暗谵语其脉大而无根用人参一两附子三分腹胀渐减脉渐敛然犹寻衣撮空鼻孔出血用六味地黄丸料二服如脱乃昼服独参姜附汤及服地黄丸料脉渐有根诸症渐愈又用六君子补中益气汤而痊一小儿停食夜惊腹痛服消食丸㵼数次寻衣撮空靣青黄或色白此脾土受伤肺金休囚肝火旺而然耳先用异功散加升麻以补脾土用六味地黄丸料以滋肝血稍定各二剂渐愈却用补中益气汤六味地黄丸间以异功散而痊一小儿受惊骇恪服镇惊化痰等药忽患前症眼上靣痿黄或兼青赤此肝经隂血虗阳气旺而生风耳当滋肝肾益脾肺遂用异功散而痊一小儿靣痿黄患瘰忽发靣色青赤此脾气虗木火相抟而为患也用补中益气汤佐以柴胡山栀散二服加味逍遥散三服诸症渐退又以地黄丸而遂痊一小儿流注出脓甚多患前症此元气虗弱内热而变耳用八珍汤异功散各数剂方稍缓又数剂而安又补中益气汤而愈一小儿膝痈误触其膝出血甚多患前症恶寒靣白此阳随隂散而虗寒用十全大补汤加附子三分四剂未应用人参一两附子五分姜枣煎服稍退又二剂顿退乃朝用异功散夕用八珍汤而安一小儿伤风表汗后患前症恶风靣白手足冷用补中益气汤五味子汗顿止而诸症渐退又用四剂而安乃十全大补汤而愈生地黄连汤治血脱寻衣撮空揺头妄语赤芍药栀子黄芩黄连生地黄川芎当归防风右每服三钱水煎服加味逍遥散异功散六君子汤地黄丸补中益气汤柴胡栀子散㵼青丸八珍汤十全大补汤喜笑不休经曰心藏神有余则笑不休又曰在脏为心在声为笑在志为喜又火大过曰赫曦赫曦之纪其病笑谑狂妄又云少隂所至为喜笑又云精气并于心则喜此数者皆言属心火也若笑不休呻而为腹痛此水乗于火隂撃于阳阳伏热生狂妄谵语不可闻心之损矣扁鹊云其人唇口赤色者可治青黒者死若肾水亏涸不胜心火而喜笑不休者用六味地黄丸肝火炽盛能生心火而喜笑不休者用柴胡清肝散余兼别症各従其症而恭治之治验一小儿喜笑常作不安靣赤饮冷手足并热先用黄连㵼心汤未二服稍定又用六味地黄丸料煎服顿愈常服此丸则安月许不服仍前复作又服愈矣一小儿患前症靣青赤此肝心二经风热所致也用柴胡栀子散六味地黄丸渐愈又因乳母大怒发热先用加味柴胡汤又用加味逍遥散母子服之并愈一小儿患前症因乳母大怒患血崩寒热先用加味逍遥散一剂用当归补血汤三剂如此治之各数剂母子并愈一小儿年十四嵗用心过度饮食失节患喜笑不休脉洪大而虗靣色赤而或白余用补中益气汤而愈次秋科举饮食劳倦前症复作或兼谵语洪大按之㣲细如无用人参一两姜枣煎服稍定又三剂而愈又劳役用心自汗作渇烦躁似癎症先用当归补血汤二剂顿安又十全大补汤而寻愈一女子十六嵗靣色痿黄素沉静喜笑不休月经先期用柴胡栀子散加味逍遥散而愈次年出嫁不时复作但作时靣赤勇力发后靣黄体倦朝用补中益气汤夕用加味逍遥散而愈后每发悉用前药即愈当归补血汤柴胡栀子散柴胡清肝散黄连㵼心汤地黄丸薛氏医案卷六十三薛氏医案卷六十四钦定四库全书薛氏医案卷六十四明薛已订保婴撮要丸肿疡肿疡者以疮疡未溃而言也经云形伤痛气伤肿又云荣气不从逆于肉里乃生痈肿皆因禀受胎毒或乳母膏粱厚味七情阴火或儿食炙甘美积毒气血不和所致当分其经络所属五脏相胜与元禀亏损预为审用攻补调和之剂速令散溃尢当审其势之肿漫色之赤白与痛有㣲甚毒有表里若肿髙焮痛便利调和邪在表也宜表散之肿硬痛深大便秘澁邪在内也宜下之外无拘急内则便利调和者邪在经络也宜调荣衞肿焮大痛或麻木不痛邪气凝滞也用隔蒜灸及活命饮若烦躁饮冷赤痛发热二便不通者火热内炽也用清凉饮活命饮加大黄尤善若㣲肿㣲痛或不痛阳气虚弱也用参茋托里散微黯微赤或不赤阳气虗寒也用加味托里散若恶寒而不作脓若脓熟而不溃者阳气虗也用加味托里散如此则未成者自能消散已成者自能溃腐尤当别其属隂属阳或半隂半阳而治之若泥于肿疡禁用辛热之说不分受症之因兼症之经槩行败毒泛扰诸经诛伐无过以致不能起发或不能腐溃收敛变症莫能枚举痈疽论云肿疡内外皆壅宜以托里表散为主但见肿痛叅之脉症虗弱便与滋补气血无亏可保终吉婴儿有疾兼调其母若肿疡之际治失其法必致溃疡之变症此推内经之微㫖而生平之征验者尤当触类而长愚奚庸赘溃疡溃疡者以疮疡肿溃而言也脓溃而肿消痛止者为顺若脓溃肿痛或发寒热者气血虗也用十全大补汤脓溃欲呕少食脾胃虗弱也用六君炮姜手足并冷者脾气虗寒也用六君姜桂如不应急加附子脓溃而仍痛或二便秘濇者热毒未解也用清热消毒散热退而渇不退津液不足也用八珍加黄茋麦门山茱茰热止而小便频数肾虗也用加减八味丸料若热不止或肿痛反甚虗热内作也用人参黄茋汤或热退而肌肉不生者气血俱虗也用十全大补汤疮色大白或陷下不敛寒气所袭也用五味异功散佐以豆䜴饼脓血过多烦躁不安乃亡阳也急用独参汤尤当审其肿之软硬饮食冷热与脓之稀稠多少肉之赤色微甚青黯及疮口之收敛迟速而投托里消毒调补之剂庻无变症痈疽论云溃疡内外皆虗宜以托里补接为主葢溃疡之变症因由于肿疡之际治失其宜亏损元气之所致治者可不慎哉胎毒发丹胎毒发丹者因胎毒内伏或频浴热汤或着烘衣或乳母饮食七情内热助邪为患发头靣四肢延及胸腹色赤游走不定古人云从四肢起入腹嚢者皆不治当急令人随患处遍吮毒血各聚一䖏砭出之急服活命饮惟百日内忌砭以其肌肉难任也若发散过剂表虗热而赤不退者用补中益气汤加防风白芷寒凉过剂胃气受伤而热赤不退者用异功散加柴胡升麻或兼发搐等症用四君升麻当归钓藤钩若复行攻毒必致不起头额间患者当卧鎌砭之史少叅孙二嵗丙申正月隂嚢赤肿余作胎毒治瘥后患发热痰盛等症诊其母有郁火血热用觧郁凉血之药子母俱服而愈至六月初患吐㵼两眼瞤动或投参术之类不应以为慢惊欲用附子药请余议视其寅邜闗脉赤此属风热伤脾用柴胡清肝散加钓藤钩木贼草一剂即愈丁酉正月初旬颈患热毒脓出贴药忽暴风启戸即时发热翌日头靣黯肿如斗两耳厚寸许此风邪上攻血得热而沸腾也急砭两额出黒血三盏许随用清热化毒汤黯肿十退七八翌日复砭则血不甚黒矣仍以前药去牛蒡子加熟地黄而愈此症若不行砭法或作破伤风治必死一小儿四肢患之外势虽轻内则大便秘结此患在臓也服大连翘饮敷神效散而瘥一小儿患之赤晕走彻遍身难以悉砭令人吮四肢胸背数处使毒血各凝聚而砭之先用活命饮末酒调二服又以金银花甘草节为末用人乳汁调服渐愈月余后两足皆肿仍砭之服前药而痊数日后两足复赤或用犀角解毒丸之类致乳食不进肚腹膨胀此复伤脾胃而然也敷神功散服补中益气汤加茯苓而痊一小儿腿如霞片游走不定先以麻油涂患处砭出恶血其毒即散用九味解毒散而安一小儿臂患之砭出毒血而愈惑于人言服䕶心散以杜后患服之吐㵼腹胀患处复赤手足并冷余谓此脾胃虗弱前药服伤用六君汤一剂顿愈又以异功散加升麻柴胡而痊一小儿患此砭之而愈但作呕不食流涎靣黄余谓此脾气虗弱用异功散加升麻治之吐止食进又用补中益气汤涎收而安一小儿患此砭之而愈翌日发搐作呕手足并冷此胃气虗而肝木侮之用异功散加藿香木香诸症顿止又用异功散加升麻柴胡而痊一小儿患此砭之而愈但靣赤作呕饮冷余谓胃经热毒未解先用仙方活命饮又用清热消毒散各一剂而愈一小儿腿上患之神思如故乳食如常余谓毒发于肌表令急砭出毒血自愈不信外敷寒凉内服峻剂腹胀不乳而死一小儿遍身皆赤砭之投以解毒药而愈一小儿患此二便不利隂嚢肚腹俱胀急用砭法随以活命饮加漏芦木通大黄为末时用热酒调服至两许二便俱通诸症顿退却去三味仍前时服而愈一小儿患此二便不利腹胀咳𠻳用活命饮加漏芦木通麻黄为末时时热酒调服二便随通遍身出汗诸症顿退鼻息似絶无气以动时或似躁此邪气去而元气虗也急用当归补血汤而愈砭法治丹毒赤色游走不定令口吮毒血各聚一处用细磁器击碎取有锋芒者以筯头噼开夹之用线缚定两指轻撮筯头稍令磁芒对聚血处再用筯一根频击刺出毒血轻者止用口吮出毒用药敷之如患在头者不用砭法止宜用针卧倒挑患处以出毒血迟则毒血入腹而难起矣神功散治丹毒最效若砭后毒甚者宜用如毒轻者砭之后不可用恐砭处皮肤既破草乌能作痛也仙方活命饮清热化毒汤清热消毒散柴胡清肝散补中益气汤小柴胡汤大连翘饮柴芍参苓饮九味解毒散伤寒发丹伤食发丹者因脾胃之气未充乳食过多不能运化藴热于内而逹于肌表也若因乳食停滞者先用保和丸消之大便秘结量加大黄通之乳食既消而丹尚作者用清中觧郁汤治之丹邪既去而乳食不思者用五味异功散补之发热作渇或饮食少思者用七味白术散补之大凡饮食厚味所致者赤晕或行而缓慢若饮烧酒或误吞信石所致者遍身赤晕其行甚速又有疮疡发焮周围有赤晕其热消散或脓出自退凡此俱忌砭法皆宜安里为主不可攻伐若自吐㵼亦不可止之吐㵼中有发散之意因饮烧酒者饮冷米醋一二杯解之此神妙之法也因母多食炙膏粱或饮烧酒或服辛热燥药或鬰怒伤肝脾致儿为患者当叅胎热毒疮疡治之一小儿靣色皎白手足常冷伤食患丹余谓此因脾胃虗弱不信另用尅伐之剂更吐㵼腹痛吐涎不乳口舌生疮此脾胃复伤而虗寒格阳在外非实热也先用六君干姜又用五味异功散而愈一小儿每停食发赤晕此脾虗食鬰用清中解鬰汤而愈越月忽揺头咬牙痰甚发搐呕吐酸腐此食鬰伤脾也待其吐尽翌日少与白术散而愈又服前散月余遂不复患一小儿停食便秘四肢赤色此饮食藴毒于内用枳实黄连厚朴山查神曲而便通赤觧更头晕咳𠻳此脾气虗而不能生肺金也用六君桔梗以补脾肺山查神曲以消饮食而痊一小儿患此服发表之剂手足抽搐服惊风之药目瞤痰甚余谓脾胃亏损肝木所胜之虗象无风可袪无痰可逐用六君子汤一剂而安再剂而瘥一小儿停食服通利之剂患丹作呕腹胀此脾气复伤也用补中益气汤五味异功散而愈一小儿因母食炙酒麺两臂前肷各漫肿一块有根四畔赤晕相围余谓患处属胃经因胃经积热而为患也用清胃㵼黄二散治之而消设谓丹毒輙用砭法及败毒之药反促其危矣一小儿停食身发赤晕用清中解鬰汤而愈越月忽揺头咬牙痰盛发搐吐出酸腐待其吐尽翌日少以七味白术散次日又以参苓白术散调理脾胃遂不复患大抵吐后儿安不必服药也一小儿停食大便不通四肢赤晕余用枳实厚朴山查神曲大便遂通赤色亦止更又眩晕咳𠻳此乃脾气虗而不能生肺金也用六君子汤而愈一小儿停食靣赤用清热发散之药遂腹胀痰喘倦怠恶寒此亦脾胃伤而肺金不能生仍用六君加桔梗以补脾肺又以山查神曲以消余食顿愈一小儿患此服发表之剂手足抽搐服抱龙丸目瞤气喘痰甚此脾胃亏损而成慢惊也无风可袪无痰可逐此虗象也用六君加附子一剂而安再服全愈一小儿停食患前症服辛热之药腹胀如蛊脉洪而数内作脓也不信果便脓而死保和丸五味异功散清中解鬰汤七味白术散六君子汤清胃散补中益气汤㵼黄散胎毒疮疡胎毒疮疡皆禀于父母胎热或乳母饮食之毒七情慾火所致不可専治小儿亦湏兼治乳母小儿即安疮疡当服和解不宜服峻剂一小儿患于左耳边渐延头上作痒此禀肝胆经脉数此禀生母肝火所致乳母有肝火而益甚也又数日作吵不安手足时搐此因作脓焮痛而然又三日早间以指㣲按疮头肿随指复起其脓已成也至午疮顶起薄皮脓已熟也㸃代针膏将晩出脓儿顿安肿赤顿消此疮家最善症也贴太乙膏以䕶风寒乳母服逍遥散而愈一小儿生下臂外肷肿一块寸许月余忽赤肿二寸许外赤晕势欲走散此脓毒内焮针之随出脓赤晕退儿即安诊乳母肝胆脉弦数按之有力先用加味小柴胡汤加黄连二剂去黄连又二剂却用加味逍遥散与乳母服儿寻愈一小儿生下大腿肿寸许一块靣目色白将朞敷药而溃脓水清稀二朞而未愈后呵欠咬牙此禀肾虗朝用补中益气汤夕用地黄丸料与母子同服半杯年余而愈一小儿生下左脇间一块漫肿无头肉色不变敷铁篐散而脓清欲呕余谓禀肝经气滞而脾气虗不能愈也先用异功散加柴胡升麻以补脾胃又以托里散加柴胡山栀以托里清肝其子亦饮数匙三月而愈一小儿生下小腹患肿一块年余不溃寒热徃来此禀肝火而然也其母果经事不调内热体倦用地黄丸八珍汤与母服子日服半杯寻愈一小儿生下胸脇间肿赤年余不消余谓禀肝血热但治其母不信另用铁篐散犀角丸作呕不乳此胃气虗而复伤余用五味异功散救子之胃气用加味逍遥散治母之肝火顿愈一小儿生下遍身无皮色赤原母素食膏粱之物以寒水石一两炒焦黄栢二两浄黄土四两俱为细末时敷遍身母服清胃散加漏芦五日赤少淡却用黄土五两炒焦黄栢一两敷之母服加味逍遥散又三日赤顿淡水顿少又三日但敷黄土一味母服八珍汤加牡丹皮柴胡而愈一小儿生下有疥审其母素鬰怒用消毒散以当归膏调敷母服加味逍遥散加漏芦及加味归脾汤而愈后复发为母食膏粱用清胃散及敷前药而愈一小儿生下有痔疮三嵗后作痛服化毒丹犀角丸以治大膓之火更腹痛作㵼咬牙呵欠仍欲治火余曰呵欠咬牙属肝经之病内经云因而饱食筋脉横解肠澼为痔此禀肝火为患儿服地黄丸母服逍遥散加漏芦而愈一小儿隂嚢赤痒或时如无皮状两目常闭服化毒丹益甚余曰化毒丹犀角丸治脾胃实火之剂前症乃禀肝肾经隂虗也不信仍服之㡬危余用六味地黄丸四味肥儿丸母服加味逍遥散而痊一小儿生下隂嚢赤肿余谓禀肾肝隂虗不信另用化毒丹之类前症益甚更呕吐不乳手足并冷此脾胃被伤先用五味异功散母用大剂地黄丸料加炒黒黄栢及漏芦与数剂而消其时患是症服化毒丹敷凉药者俱不救一小儿生下臀尖㣲肿寸许一块敷铁篐散服化毒丹越月肿起色赤啼声不絶以指按之随手复起此脓内而痛也遂针之出稠脓啼声即止余谓血气无亏不必用药彼欲速效另犀角丸致吐㵼发搐欲投惊药余曰此因脾胃亏损而内生风耳急以人参一两细切和壮妇乳一钟置粥釜中煮良乆取出绞乳汁以绵作乳头様者蘸乳频与儿吮之一日吮尽却服乳化地黄丸母日服八珍汤加漏芦不月而愈一小儿生下臀内肷赤肿二寸许一块有脓内溃遂针之出浓甚多随眼闭咬牙余谓眼闭脾气虗不能开也发搐咬牙乃脾气虗而肝火动也以人参如前渍乳儿吮母服八珍汤加漏芦月余而疮愈一小儿生旬余头患毒髙寸许有赤晕势危急卧鎌砭出黒血儿即安翌日眉间有患亦有赤晕余意宜即砭之衆议第二日砭之果血凝不出腹胀而殁敷药铁篐散治一切疮疖痈疽芙蓉叶黄柏大黄五倍子白芨右为末用水调搽四围按前方乃寒凉解热收敛之剂或有用白蘝商陆根者有用寒水石天花粉者有用苍耳金银花者有用芭蕉赤小荳者有用草乌白芷之类者皆不分寒热温凉之杂饵内经云先肿而后痛者形伤气也先痛而后肿者气伤形也又云五脏不和九窍不通六腑不和瘤结为痈外科精义云凡疮肿高而软者发于血脉肿下而坚者发于筋脉肉色不变发于骨髓葢必有诸中而后形诸外故受症之经与所患之位各有不同岂宜一概外敷凉药惟脾胃无亏血气不和者庶几有效若服化毒之类脾胃复伤运气凝滞亦不能消矣至如疔疮之𩔖正欲宣拔其毒若复用前药肌肉受寒血气凝滞必至毒气入内而不救治法必察其肿之高漫色之赤白痛之微甚作脓之难易出脓之稠薄生肌之迟速以别其属隂属阳或半隂半阳或纯隂纯阳而用相宜之药以凉之热之和之又当审受症之传变五脏之相胜而以调补脾胃为主庶不致变恶症也五福化毒丹治胎毒及痘后头面生疮眼目肿痛生地黄熟地黄天门冬麦门冬𤣥参甘草甜硝青黛右为末炼蜜丸如芡实大每服一丸白滚汤化下甜硝即朴硝以滚汤制过者便是按前症服此而发搐痰喘者皆中气受伤而变虚热也急服五味异功散若手足并冷者中气虚寒也前汤加姜桂多有生者犀角消毒丸治积热及痘疹后余毒生疮生地黄防风犀角屑荆芥穗当归牛蒡子赤芍药连翘桔梗薄荷黄芩甘草右为末炼蜜丸如芡实大每服一丸薄荷汤化下按前二方善损中气伤隂血若大人形病俱实脾胃健旺者庻可用之恐芽儿脏腑脆嫩不能胜此经云气主嘘之血主濡之气者胃中冲和之元气若胃气一伤不能嘘濡消散脓已成者不能腐溃脓已溃者不能生肌收敛因而难治甚致不起不可不慎也八味茯苓补心汤治心气不足血气不和而患疮症茯苓酸枣仁五味子人参当归白术逺志菖蒲炒甘草右作二三服水煎柴胡栀子散托里散热毒疮疡热毒疮疡因食膏粱厚味或乳母七情鬰火所致若肿臖作痛气血凝滞也用仙方活命饮口渇便秘热毒内藴也用四顺清凉饮佐以如圣饼肿硬色赤热毒凝聚也用活命饮佐以隔蒜灸肿焮不消欲作脓也用托里消毒散不成脓或成脓不溃气血虗也用八珍汤溃而肉赤不敛脾血虗也用四物参术肉白而不敛脾气弱也用四君芎归食少体倦而不敛脾气虗也用六君当归升麻凡药对症无有不愈设或妄行攻毒元气亏损则变恶症而难治矣大抵疮疡属腑者易治元气无亏者不治自愈属脏者难治元气亏损者则变为恶症误行尅伐元气亏损尤难疗理故切不可用峻厉之剂观东垣丹溪云但见肿痛叅之脉症虗弱便与滋补血气无亏可保终吉若用驱逐败毒不免有虗劳之祸矣一小儿患之肿焮敷服败毒之药肿益甚更作呕视其寅闗脉青赤此肝经风热之毒中气复伤而然也用五味异功散加柴胡升麻再用补中益气汤加白芷桔梗而愈一女子十嵗余耳下连项赤肿寒热头痛恪敷铁篐散此少阳胆经火症内作非铁篐散所能愈余用栀子清肝散而愈一小儿所患同前右闗脉数按之则弦作呕懒食此肝木尅脾土所致用小柴胡汤去黄芩加茯苓芍药而愈一小儿患之余谓禀肝脾气滞不信用铁篐散犀角丸而呕吐少食手足并冷此脾胃受伤也子用五味异功散加术香母用加味逍遥散加味归脾汤而消一小儿缺盆患之内外敷服败毒之药发热肿痛按之则软此脓内溃也喜其右腮白左腮黄乃脾肺相生其病昜愈遂针出脓用托里散而愈一小儿头面患之服清胃之药肿痛益甚余谓毒气炽盛而淤血不散也用仙方活命饮二剂而愈后因伤食朝寒暮热头面仍患之服降火之剂口舌赤肿手足并冷余谓胃气复伤而虗寒也用五味异功散而愈一小儿头患疖甚多寒热作痛时季夏乃形病俱实先用人参败毒散加黄连香薷一剂其痛顿止次用仙方活命饮末三服大者出脓小者自消后食厚味复发用清胃散活命饮各一服而愈一小儿素食炙煿不时患之此膏粱积热所致用清胃㵼黄二散将愈又停食服巴豆之药口舌赤烂头面生疮此胃气复伤而内热也用人参安胃散而愈一小儿不时患之兼頬侧结核此肝疳之症先用龙胆㵼肝汤二剂以治肝火又用四味肥儿丸五味异功散加升麻柴胡消疳健脾而愈一小儿素有疳脾之症患疖甚多用仙方活命饮二剂肿痛顿退又用四味肥儿丸五味异功散加柴胡升麻而愈其时同患此症用犀角丸化毒丹伤其脾胃者俱致不起一小儿头面患之肿痛焮作属胃经热毒先用仙方活命饮末次用清胃散而痊后口舌生疮别搽末药腹痛重坠作呕不食手足指冷余谓脾胃虗寒用异功散加升麻而痊一小儿十二嵗胸前患此肿焮作痛外敷铁篐散内服犀角丸腹中寒痛验之脓已成先用五味异功散再用托里消毒散脓自出却用托里散而愈一小儿臂患毒漫肿㣲痛敷铁篐散时欲呕吐胸腹痞满手足并冷此脾气虗寒也症属半隂半阳铁篐散乃纯阳之药非其所宜遂敷冲和膏服六君干姜而消葢小儿元气易实昜虗用寒药敷贴逼毒入脏而不能救者多矣仙方活命饮皂角刺穿山甲乳香没药白芷防风当归金银花陈皮贝母天花粉甘草节右每服五钱酒煎服婴儿每服一两母子同服为末酒调服亦可毒在表者加麻黄散下毒在内者加大黄下之当临制宜此解毒囘生起死之良剂托里消毒散治胃经虗弱或因尅伐致疮不能溃散疮未成即消已成即溃腐肉自去新肉自生人参黄茋当归芍药白术川芎茯苓白芷甘草金银花连翘右作二剂水煎徐徐服托里散治疮疡因气血虗不能起发腐溃收敛及恶寒发热宜用此补托之人参黄茋当归白术茯苓芍药熟地黄右作二三剂水煎服替针丸治疮疽脓已成不溃者陈壊米磠砂雄雀粪右为末米粥丸麦粒大每用一粒粘疮头上以膏药贴之半晌其脓自出若疮头透而脓不出或出而愈痛或发热血气虗也用托里散或作呕吐痰食少体倦脾气虗也用六君子汤五福化毒丹治热毒藴积赤咽干口舌生疮或头靣疮疖谵语不宁按前方生血凉血解毒寒中之剂形病俱实者殊有良验但一二丸即止不可过多则反伤元气变症不可胜言也天乌散天南星赤小豆草乌黄蘖右为末姜汁米醋调贴患处四物汤治发热烦燥或日晡热若因脾虗不能生血者则用六君子汤之类忌用前药四君子汤治脾胃虗热唇口生疮或疮不消不溃不敛或食少作呕大便不实若因肝木乗脾土而致者宜加软柴胡炒黄芍药六君子汤治脾胃虗弱饮食少思或大便不调肢体消痩靣色痿黄即四君子加陈皮半夏八珍汤治气血俱虗成者不能溃溃者不能敛或恶寒发热或晡热作渇饮食少思者如圣饼治气虗疮疡硬肿不能消散若大人发背等症肉死不知痛加蟾酥四顺清凉饮四君子汤加味归脾汤小柴胡汤栀子清肝散托里沖和汤五味异功散加味逍遥散人参败毒散四味肥儿丸隔蒜灸法清胃散补中益气汤胎毒瘰胎毒瘰者乃禀肝胆二经鬰火气滞所致盖肝胆经行人身之侧若因肝火动而受患故发于肝胆二经部分当审其因而药之或因乳母恚怒或血虗内热者当审其所因而调其母不可用峻厉之药恐伤元气也一小儿落草颈间有五枚审其母素多怒时常寒热或乳间作痛或脇肋㣲肿悉属肝胆经症先用小柴胡汤加当归芍药寒热顿退又用加味逍遥散母服两月余其儿亦愈一小儿颈间耳下各结核三嵗久服消毒之剂患处益甚元气益虗诊乳母素鬰怒致肝脾血虗而有热用加味归脾汤为主佐以加味逍遥散母热渐退却与儿日各数匙两月余而愈一小儿自落草时颈间患有四枚至五嵗耳前后如贯珠元气虗甚寒热徃来饮乳不彻此禀肝胆经气滞之症用八珍逍遥二散与壮年妇人服之儿饮其乳半载之后儿軆渐充其核渐消又服地黄丸逍遥散而全愈一小儿颈间结核或发寒热左頬青额间赤此禀肝心二经之症用加味逍遥散加漏芦与母服儿日服半蛤许两月余核渐消后因母怒发热儿病仍作先用加味小柴胡汤加漏芦又用加味逍遥散加漏芦与母服两月余母子俱安一小儿颈间前后各有一核色如故至週嵗母有怒气各核变赤用加味逍遥散加漏芦五分十余剂将愈后因母大怒寒热徃来四肢瘈瘲其子亦然又用加味逍遥散加漏芦钓藤钩母子并服而安一小儿生下颈间瘰疬三枚将期敷药延及耳前余谓此禀肝胆二经所致诊其母肝胆脉尚洪数余谓母子一体治其母儿自愈不信另用必效散一服吐㵼并至一夕而殁小柴胡汤加味归脾汤加味逍遥散六味地黄丸热毒瘰热毒瘰乃手足少阳足厥隂二经风热之症或肝疳食积所致其症发于项腋或耳前后或如贯珠当分表里虗实若焮赤肿者肝经热毒也用人参败毒散作痛寒热者肝火内作也用加味小柴胡汤不痛而小便黄肝血虗也用六味地黄丸隠于肉里而色不变者肝疳内作也用九味芦荟丸脓成而不溃或溃而不敛者脾气虗弱也用益气飬荣汤凡此肿焮疼痛寒热作渇者属病气有余形气不足治宜清肝火生肝血肿硬不溃溃而不敛者属病气形气俱虗治宜补肾水实脾土若因乳母恚怒肝火遗患者又当随所因而治之一小儿脓水淋漓其核未消发热憎寒此肝经气血虗而有热也用补隂八珍汤为主间以清肝益荣汤而愈后复结核小便赤澁晡热作渇用参术柴苓汤为主佐以六味地黄丸料加柴胡山栀及四味肥儿丸而愈一小儿十五嵗患此发热作渇日晡頬赤脉数无力属隂虗而有热用补隂八珍汤五十剂加参茋又二十剂而溃但脓水清稀肌肉不生此脾气虗弱也以参茋归术为主佐以芍药地麦门五味气血乃复遂进必效散一服毒下而痊一小儿十三嵗久不愈寒热兼作饮食少思此肝火炽而脾胃虗也用益脾清肝散佐以九味芦荟丸而愈至十六嵗隂茎忽痿服温补之药茎窍出臭津旧痕肿痛予用清肝火之药而愈一小儿十五嵗患此恪用攻痰前症益甚虗症悉至仍议前法余曰小便频数肝经隂虗也两目连札肝经风热也作呕懒食胃气虗弱也泄㵼后重脾气虗陷也遂用补中益气汤六味地黄丸渐愈又用九味芦荟丸而消一小儿项间及四肢结核久溃不敛形体骨立大便不调小便频数此肝脾疳症九味芦荟丸补中益气汤而愈一小儿十四嵗患此脓水清稀肌体骨立晡热盗汗口干咳痰此肾水不能生肝木也用六味地黄丸补中益气汤三月余元气渐复佐以四味肥儿丸而愈毕姻后唾痰体倦发热作渇此脾肺虗不能生肾水水泛而为痰用地黄丸补中益气汤而痊一小儿患此服尅治之药致寒热腹膨此肝脾疳症先用五味异功散加柴胡升麻佐以九味芦荟丸渐退又用四味肥儿丸五味异功散而消一小儿患此服化痰散坚之药面色青白少阳三焦部分见青筋又目札出泪此肝胆风热所致脾土虗而肝木所侮也先用补中益气汤柴胡清肝散加芜荑核渐消又佐以五味异功散加芜荑而愈一小儿九嵗患此面色常青肿硬不溃肉色不变乃伐肝化痰余曰当调补肝脾不信果虗症蜂起复请治仍欲伐肝余曰面带青色肝虗而本色见也面色变白肺虗而本色见也痰涎上涌脾虗而不能摄也两目连札肝血虗而生风也经云胃为五臓之本当先救胃气遂用五味异功散加升麻柴胡元气稍复乃朝用补中益气汤夕用五味异功散佐以九味芦荟丸面色始黄而核渐消又以四味肥儿丸间服地黄丸而愈一小儿五嵗患此小便白色此肝脾疳症用九味芦荟丸四味肥儿丸而消因食橙橘二便俱白抝间结核亦用前丸而愈后目连札颈间耳后结核用柴胡清肝散芦荟丸而愈张阁老姪孙患此久服化痰削坚之剂夜热吐痰时季夏脉大按之而濇余曰夏月肝症而见肺脉至金旺之时其病必进矣至八月疾甚果不治一女子十四嵗耳下患此服化痰泄气药前症益甚诸症并臻余曰此肝胆经虗火之症也前药乃泛扰诸经无脏不伤者不悟仍服之更四肢发搐目闭口噤余曰此肺经虗肝木动而脾土复伤也当补脾土滋肺金飬肾水亦不信后果殁一小儿四嵗患此泛服软坚伐肝之剂益甚余曰此禀肝经之虗羸兼乳母鬰怒所致当调补乳母肝脾滋子之肾水不悟仍用前药以致不起四味肥儿丸治食积脾疳面耳口舌生疮目障云翳牙齿腐烂等症柴芍参苓饮治肝火血热遍身瘙痒或起赤晕或筋挛结核柴胡芍药人参白术茯苓陈皮当归牡丹皮山栀甘草右姜枣水煎服神功散治疮疡初起肿焮者用之可消加血竭更好丹毒未砭者亦可用之黄栢草乌右各另为末等分用潄口水调敷常潄口水润之清肝益荣汤治肝胆经风热血燥筋挛结核或作瘊子龙胆草山栀柴胡熟地黄白术木𤓰茯苓薏苡仁当归川芎芍药甘草右水煎服加味小柴胡汤山栀牡丹皮治肝胆经风热耳前后肿痛或结核焮痛或寒热晡热口苦耳聋䓁症柴胡黄芩人参半夏甘草山栀牡丹皮右姜水煎徐徐服九味芦荟丸治肝脾疳热患瘰疬结硬或三焦目生云翳耳内生疮或肢体消瘦热渇少食或肚腹不调牙龈蚀頬腐烂下部生疮等症必效散治瘰疬元气无亏者宜用此方若元气怯弱者宜先补而后服之毒已下便与滋补庶无他患若孕妇及虗劳气鬰所致者尤不可服世以此方为良故併註之南鹏砂轻粉巴豆白㯽榔麝香斑猫右为末取鸡子二箇去黄用清调药入殻内以湿纸数重煳口甑蒸熟取出曝干研细毎服五分用炒生姜酒五更调服如毒出小便澁痛用益元散一服其毒出而不痛益气飬荣汤栀子清肝散补隂八珍汤益脾清肝散惊风结核惊风结核属肝胆二经风木相火用事木旺生风热同化其病抽掣扰动此乃风热血燥而然耳葢风动则肝火盛火盛则肝血内消血不能飬筋故筋挛结核如贯珠然颈项两侧正属肝胆经部分治宜滋肾水清肝火飬隂血壮脾土葢肾水旺则肝火自清肝火清则隂血自生隂血生则相火自宁火既宁则无热伤元气火乗土位之疾矣一小儿因惊项间结核目札唇动揺头抽搐此风木凌于脾土也用皂角子丸补中益气汤渐愈又用九味芦荟丸而痊一小儿甫週嵗项间结核两臂反张索败毒之药余意此属肝经血燥询之果前患惊风曽服朱砂等药遂与六味地黄丸滋其肝血数服而愈一小儿项侧结核痰盛发搐服金石香燥之剂手足筋挛此肝血复伤即急惊也遂用加味小柴胡汤加钓藤钩山栀芎归六味丸料加五味麦门而痊一小儿毎受惊项间结核发热减食睡间四肢㣲抽此肝木侮脾土也用五味异功散加柴胡升麻钓藤钩随愈毕姻后腿臂腕间结核误服行气破血药腿臂筋挛肌体消痩如瘵症余因考绩到京用地黄丸生肝肾之血佐以补中益气汤补脾肺之气而愈一小儿耳前后结核遇惊即痰盛咬牙抽搐揺头恪服香燥之药以致慢惊而卒皂角子丸治肝胆经风热项脇两侧结核皂角子连翘当归柴胡芍药山栀川芎桔梗龙胆草甘草右为末米煳丸菉豆大量儿大小滚汤下人参败毒散治小儿风热瘙痒顽核毒疮或解脱衣裳风邪所伤恶风发热胸膈生涎头目不清九味柴胡汤治肝经热毒下注患便毒肿痛或小腹脇间结核凡肝胆经部分一切疮疡或风毒恶核瘰柴胡黄芩人参山栀龙胆草半夏当归芍药甘草右水煎服若肿痛色赤元气无亏者宜用溃后肿消痛止者不宜用大凢肿硬不溃或溃后不愈因元气虗也午前宜用四君归茋升麻午后宜用四君芎归柴胡为主佐以九味芦荟丸若饮食少思者宜用五味异功散专补胃气若脓水清稀而见一切诸症皆因血气内亏但温补脾胃饮食加进血气化生诸症自退设治疮邪是虗其虗也祸不旋踵矣琥珀膏治瘰疬不溃或溃而不愈变成漏症琥珀木通桂心当归白芷防风松香朱砂丁香木香木鼈子右先用琥珀丁香桂心朱砂木香为末其余㕮咀以麻油二斤六两慢火煎至白芷焦黒泸去查徐下黄丹一斤以桞枝不住手搅至黒色滳水捻软硬得中却入琥珀等末搅匀于磁器盛之用时取少许摊贴益脾清肝散治肝火侮脾饮食少思发热或寒热徃来疮不能消散补隂八珍汤治元气虗弱不能溃敛或内热晡热肌体消痩即八珍汤加酒炒黒黄栢知母五味异功散胎毒疮疥胎毒疮疥因禀胎热或娠母饮食之毒七情之火初如干癣后则脓水淋漓或结靥成片如发于两耳眉或耳前后发际之间属手少阳经若发于四肢属脾胃经发于两脇属肝经发于额属心经发于脑属膀胱经发于颏頬属肾经当随各经所主五脏胜负及乳母食啖厚味鬰怒所传致而调治之不可彻用化毒犀角等丸设元气复伤传变他症尤为难疗一小儿遍身患之服牛黄解毒丸皆愈惟头结痂作痒出水此禀肾经虗热用地黄丸解毒散而愈一小儿患于髪际之间作痒诊其母有肝火用加味逍遥散加漏芦用牛黄解毒丸解毒散而愈一小児患于左耳髪际渐延上头作痒此禀肝胆二经热毒用柴胡清肝散母子并服而愈后不戒膏粱复发脓水淋漓右颊赤色此胃经有热先用清胃散仍用柴胡清肝散治肝火母子俱服又用立效散牛黄解毒丸而愈一小儿两眉患之延及遍身四肢为患脓水淋漓寒热徃来属肝脾积热用清胃散小柴胡汤立效散而愈后眉间复患两目连札小便白浊用四味肥儿丸九味芦荟丸而愈一小儿因乳母不戒七情厚味患此久不愈母用清胃逍遥二散子用牛黄解毒丸愈后儿食甘味眉间生疮痛痒目札用四味肥儿丸为主佐以加味逍遥散清胃散而愈一小儿遍身患之两脇为甚子用四味肥儿丸立效散母用柴胡栀子散加味逍遥散而愈牛黄解毒丸治胎毒疮疖及一切疮疡牛黄金银花草紫河车甘草右为末炼蜜丸量儿服立效散治鬂疮耳疮及一切疮疥定粉末松香末黄栢末黄连末枯矾末右各另为末用清油烛油调搽敷药解毒散治一切毒疮风疹痒痛大黄黄栢山栀寒水石右为末水调搽若破而脓水淋漓用当归膏或清烛油调尤善柴胡栀子散四味肥儿丸九味芦荟丸金黄散热毒疮疥热毒疮疥因乳哺过早或嗜甘肥脏腑积热或母食膏粱厚味或七情内火所致当分脏腑所属之因病之虗实调其血气平其所胜如肝经实热用柴胡清肝散虗热用六味地黄丸心经实热用𨗳赤散虗热用补心汤脾经实热用㵼黄散虗热用补中汤肺经实热用㵼白散虚热用五味异功散肾经热用六味地黄丸大凡手足冷者属虚寒手足热者属实热脉沉数有力作渇饮冷大便干实此邪在里宜内疏若脉浮数有力作渇饮冷此邪在表宜发散若脉浮大按举无力或作渇饮汤乳食少思此眞气虚而发热也调理脾胃其病自愈切不可用寒凉之剂复损眞气婴儿宜调治乳母为主一小儿脇间患此寒热如疟小便频数此禀肝火所致先用柴胡清肝散又用加味逍遥散而愈后因乳母肝火动而复发用加味逍遥散及八珍汤加丹皮山栀母子服之并愈一小儿腹间患此发热便血面黄少食或作呕或作泻手足时冷右关脉弦数此脾土虚弱肝火为患先用五味异功散加升麻柴胡山栀益脾气清肝火后用地黄丸滋肾水生肝血而愈一小儿腿内股患此色赤不愈发热面色或赤或青此禀肾隂不足而木火炽盛先用柴胡栀子散以清肝心后用地黄丸以补肝肾而愈一小儿肘间患此作渇饮冷右寸闗脉数而无力此胃经积热传于肺经也先用㵼黄㵼白二散渐愈后用五味异功散四味肥儿丸而愈一小儿嗜膏粱甘味先患背髀后沿遍身淋漓此饮食之热而伤脾血也先用清胃㵼黄二散而愈但形气怯弱用五味异功散而元气复柴胡清肝散五味异功散𨗳赤散㵼白散㵼黄散诸疳疮疥诸疳疮疥因脾胃亏损内亡津液虗火妄动或乳母六淫七情饮食起居失宜致儿为患当分其因审其经而平之如面青寒热或白翳遮晴肝经之症也面赤身热或作渇惊悸心经之症也面黄体痩或作渇泄㵼脾经之症也面白咳𠻳或鼻间生疮肺金之症也面黧体痩或喜卧湿地肾经之症也婴儿宜调治乳母若不审五脏胜负形病虗实妄行败毒多致不救一小儿患此小便频数左頬青色或时目札此肝脾之症也先用五味异功散加当归升麻柴胡调补脾气又用九味芦荟丸清理肝火末用地黄丸滋肾水生肝木而疥愈后复发不经意兼两目生翳小便频数大便泄㵼此肝邪侮脾而作也用四味肥儿丸五味异功散加芜荑脾气健而肝病愈一小儿患此面黄作渇大便酸臭腹胀青筋此肝脾之症用五味异功散为主佐以四味肥儿丸而愈一小儿患此面赤作渇心脉洪大此心经之症内用柴胡栀子散外用六仙散而愈后惊悸发热疥焮作痛先用𨗳赤散二服又用柴胡栀子散与子服母服逍遥散而愈一小儿患此大便酸臭肚腹膨胀手足时冷此脾经之症用五味异功散四味肥儿丸渐愈后因母食炙仍发母服清胃散黄连㵼心汤子服一味甘草而愈一小儿嗜甘肥之物患之或痒或痛咳𠻳饮冷此脾胃积热传于肺经先用清胃散以治胃热少用㵼白散以清肺火渐愈出痘后仍患之口干饮汤用五味异功散兼大枫膏而愈一小儿年十五遍身患此腿足为甚发热饮冷两尺脉数洪按之无力此禀肾虗所致用六味地黄丸而愈后用心力学复发尤甚兼盗汗遗精用地黄丸为主佐以补中益气汤八珍汤而愈一小儿患此发热饮冷痰涎上涌此禀肾虗用地黄丸料煎服月余渐愈又佐以八珍汤而愈次年毕姻后发热唾痰盗汗咳血仍用前药而愈敷药大枫子膏治疮疥大枫子肉真轻粉黄连蛇床子枯矾桕油右各另入大枫膏和匀更入桕油杵百余即成膏矣毎用少许涂患处敷药六仙散治诸疳疮疥苦参独活大枫子蛇床子枯矾右为细末桕油调敷五味异功散清胃散诸疳口疮诸疳口疮因乳哺失节或母食膏粱积热或乳母七情鬰火所致其症口舌齿龈如生疮状若发热作渇饮冷额间赤色左寸脉洪数者此属心经先用𨗳赤散清心火次用地黄丸滋肾水若寒热作渇左頬青赤左闗脉弦洪者属肝经先用柴胡栀子散清肝火次用六味地黄丸生肝血若两腮黄赤牙龈腐烂大便酸臭右闗脉洪数按之则缓者属脾经用四味肥儿丸治脾火以五味异功散补脾气若发热咳𠻳右腮色赤右寸脉洪数按之濇者属肺经先用清肺饮治肺火用五味异功散补脾胃若发热作渇两颏黧色左尺脉数者属肾经不足先用六味地黄丸以生肾水次用补中益气汤以生肺气又有走马疳者因病后脾胃气血伤损虗火上炎或痘疹余毒上攻其患甚速急用铜碌散大芜荑汤轻则牙龈腐烂唇吻腮肿重则牙龈蚀露頬顋透烂若饮食不入喘促痰甚此脾胃虗而肺气败也頬腮赤腐不知痛者此胃气虗甚而肉死也并不治一小儿口疮呕血便血两腮㣲肿唇白面青此脾土亏损木所乗也朝用补中益气汤食逺用异功散而愈一小儿右顋鼻凖㣲赤此肺脾二经虗热用四君升麻及白术散而愈一小儿口疮久不愈诊其母右闗脉弦缓乃木尅土之症先用六君柴胡又用加味逍遥散治其母子自愈一小儿齿龈蚀烂年余不愈用大芜荑汤治其疳邪五味异功散健其脾气寻愈后复作兼项间结核另服败毒药口舌生疮余用四味肥儿丸而愈一小儿患口疮寒热嗜卧作渇引饮此脾疳气虗发热而津液不足也先用白术散以生胃气冄用四味肥儿丸以治疳症两月余又用异功散而安一小儿口疮身热如炙肚腹胀大此脾疳内作朝用五味异功散夕用四味肥儿丸稍愈又以地黄虾蟆二丸兼服而愈一小儿齿龈腐烂头面生疮体痩发热此脾疳所致先用大芦荟丸又用四味肥儿丸大枫膏而愈东垣大芜荑汤治黄疳土色为湿为热当利小便今反利髪黄脱落鼻下断作疮能乳喜食土面色黒大便清褐色间黄色治当滋荣润燥外致津液山栀仁黄栢甘草大芜荑黄连麻黄根防风羌活柴胡当归白术茯苓右水煎服葛花解酲汤治乳母酒醉后乳儿遗热为患白荳䓻砂仁葛花白术泽㵼神曲干生姜白茯苓陈皮人参猪苓木香青皮右为末毎服二钱白汤调服愚按前汤先哲不得已而用之葢醉酒耗气又服辛散重损真隂折人长命可不慎哉大芦荟丸治疳杀虫和胃止㵼胡黄连黄连白芜荑白雷丸芦荟青皮木香鹤虱麝香右为末粟米饭丸菉豆大毎服一二十丸米饮下蚵蟆丸治无辜疳症一服虗热退二服烦渇止三服㵼痢住蟾蜍右取粪蛆一杓置桶中以尿浸之桶上要干不令虫走出却将蟾蜍扑死投蛆中食一昼夜以布袋盛置浸急水中一宿取出瓦上焙为末入麝一钱粳米饭揉丸麻子大毎服二十丸米饮下六味肥儿丸消疳化虫退热若脾疳饮食少思肌肉消痩肚大颈细髪稀成穂项间结核发热作渇精神怠倦大便酸臭嗜食泥土或口鼻头疮肚腹青筋囓下痢便白宜用此丸即四味肥儿丸加干蟾一两芜荑五钱四味肥儿丸地黄丸热毒口疮经云手少隂之经通于舌足太隂之经通于口因心脾二经有热则口舌生疮也当察面圗部位分经络虗实而药之若元气无亏暴病口生白屑或重舌者用乱髪纒指蘸井花水揩之或刺出毒血敷以桞花散傅之上以肿胀或有泡者并令刺破敷前散或以青黛搽之刺后又生又刺若唇吻热烈者用当归膏调桞花散敷之若元气亏损或服寒凉之药或兼作呕少食者此虗热也用五味异功散加升麻柴胡若泄㵼作渇者脾胃虗弱也用七味白术散若腹痛恶寒者脾胃虗寒也用六君姜桂若因母食酒麺煎煿者用清胃散若因母饮食劳役者用补中益气汤肝脾血虗者用加味逍遥散鬰怒内热者用加味归脾汤母子并服若泥用降火必变慢脾风矣仍叅吐舌弄舌治之凡针重舌以线针直刺不可横挑恐伤舌络致言语不清也一小儿口舌生疮手热饮冷属胃经实热用栁花散加味解毒散而愈后因伤食吐血不时㺯舌属脾经虗热用四君子汤而痊一小儿口舌生疮延及头靣胸背脓水淋漓此胎毒也内用牛黄解毒丸外以当归膏调黄栢末涂之而愈一小儿发热饮冷口患疮额鼻黄赤吐舌流涎余用导赤㵼黄二散而愈后复作自服清热化毒之药益甚更加㺯舌余用五味异功散加钓藤钩及六君子汤而愈葢吐舌为脾之实热也㺯舌为脾之虗热也治者审之一小儿患前症久不愈恪服清凉之剂痰喘不已口开流涎手足并冷又欲治痰余谓经云脾主涎肺主气此因脾土虗寒不能生肺金而然非痰火为患也先用温中丸二服痰喘顿止又用五味异功散而痊一小儿口内生疮用寒凉之剂更发热饮汤不絶此中气虗寒隔阳于外非实热也用补中益气汤加炮姜一剂而愈陈湖陆钦若子患前症敷服寒剂手足并冷口唇时动余曰此中气虗寒而变慢脾风也后果殁东垣清胃散治胃经有热齿牙作痛或饮冷作渇口舌生疮或唇口肿痛焮连头面或重舌马牙吐舌流涎若因服尅伐之剂脾胃虗热口舌生疮或㺯舌流涎或呕吐困睡大便不实者用五味异功散生地黄牡丹皮当归稍黄连升麻右水煎服婴儿母亦服清热消毒散治实热口舌生疮及一切疮疡肿痛形病俱实者黄连山栀连翘当归金银花川芎芍药生地黄甘草右水煎服婴儿母同服四君子汤治脾气虗热口舌生疮或但胃气复伤饮食少思或食而难化若作呕泄㵼尤宜用之如兼痰嗽气逆肢体倦怠靣目浮肿宜用六君子汤六君子汤治脾胃气虗吐㵼不食肌肉消痩或肺虗痰𠻳喘促恶寒或惊搐口直口噤诸症五味异功治脾胃虗热口舌生疮或因误服尅伐之剂脾胃复伤而口舌生疮或㺯舌流涎吐㵼不止饮食少思或惊搐痰𠻳睡而露睛手足并冷若母有病致儿患者子母并服人参理中汤人参白术干姜甘草右毎服一二钱水煎蜜丸即人参理中丸加附子即附子理中汤四物汤治疮疡血虗发热烦躁或晡热作渇头目不清若因脾虗不能生血者用四君子汤栁叶散治热毒口疮黄栢蒲黄青黛人中白右为末敷之加味解毒散牛黄解毒丸薛氏医案卷六十四薛氏医案卷六十五钦定四库全书薛氏医案卷六十五明薛已订保婴撮要十疔疮诸疮惟疔毒为甚而杀人亦速古云疔有十三种种各不同内三十六疔满其数即不可救亦有不满其数而死者乃毒气走散故也若痘毒染人发于头面或遍身者又非此类在小儿多因乳母食有毒之物或儿卒中饮食之毒或感四时不正之气皆能致之其疮多生头面四肢形色不一或如小疮或如水泡或痛或痒或麻木不仁外症寒热呕吐恶心肢体拘急大要当分邪之在表在里急用隔蒜灸法并解毒之剂若不省人事牙闗𦂳闭急以夺命丹为末热酒调灌如食生冷之物或用凉水淋洗则轻者难愈重者不治其生于两足者多有红丝至脐生于两手者多有红丝至心生于唇口之内者多有红丝入喉急用针挑出恶血以泄其毒可保无虞其在偏僻之处药难导达者惟灸法有囬生之功若投峻厉之剂是促其危矣小儿肌肉脆嫩且不能言痛否灸法须将蒜切薄片着肉一面畧剜少空灼艾燃蒜先置大人臂上试其冷热得宜然后移着疮上又别灼蒜如前法试之以待相易勿令间歇毗陵金文冶子将週歳唇上患疔余用活命饮母子并服更欲隔蒜灸彼不从见肿势益盛勉灸数壮余诫以多灸为佳又为人所阻而止头面益肿乃复灸五十余壮肿势渐消时与乳母服活命饮疮出黄水翌日溃而得生一小儿三歳手患紫疔二颗寒热作痛用仙方活命饮半盃而愈数日后手臂俱肿乃用隔蒜灸服前药而愈一小儿足患之呕吐腹胀二日不食欲用䕶心散诊气口脉大审其大便所出皆酸秽余曰此饮食停滞耳非疮毒内攻也若用䕶心等剂则误矣急投保和丸二服及隔蒜灸而愈其时同患是症用䕶心败毒之剂者俱致不救一小儿面上患之寒热发搐此热极而肝火动也用荆防败毒散及隔蒜灸搐止热退更服异功散加升麻柴胡桔梗而愈一小儿患于胷外敷寒凉内服败毒更欲呕不食面色痿黄右闗脉浮数按之㣲细此脾胃复伤所致也急用隔蒜灸服异功散倍加白术半夏翌日又服活命饮而愈一小儿患前症服败毒之药作呕不食余谓胃气复伤不信另服䕶心散呕甚神思沉困手足并冷脉微细如无急用五味异功散加干姜二服呕止食进去姜又四服而愈夫䕶心散皆寒凉之药乃宋人为服丹砂蓄热发疽者而设胃气有伤即当温补多因此药停于胷膈惟觉隂冷作呕沉困者世人皆谓毒气攻心而概用之鲜不败事者矣一小儿手背患此敷服皆寒凉之剂腹胀痰喘㵼粪秽臭余谓脾胃复伤而饮食停滞也不信仍服治疮之药而殁一小儿臂患之色赤肿起恪用化毒丹铁篐散肿处顿平肉色白陷再日色黯痰喘气促余谓疮毒反入于内也辞不治果殁飞龙夺命丹治疮毒发背脑疽等症真蟾酥轻粉枯白矾寒水石铜碌乳香没药麝香朱砂蜗牛右各为末入蟾酥蜗牛或加酒少许煳丸菉豆大毎服一二丸温酒或葱汤下重者外用隔蒜灸法荆防败毒散即人参败毒散加荆芥防风仙方活命饮保和丸五味异功散时毒小儿时毒因感四时不正之气致鼻面耳项或咽喉赤肿寒热头痛甚者恍惚不宁咽喉闭塞状如伤寒五七日间亦能杀人脉浮数者邪在表脉沉濇者邪在里在表用葛根牛蒡子汤在里用栀子仁汤表里俱病者犀角升麻汤甚则宜砭及用通气散宣泄其毒旬日自消若不消而欲作脓者用托里消毒散欲収敛者用托里散若咽肿不能言头肿不能食者必死一小儿患此三日二便调和用葛根牛蒡子汤漫肿悉退惟颊间赤肿欲作脓用活命饮二服外用代针膏而脓出再用托里消毒散而愈一小儿肿赤焮痛此欲作脓也用托里消毒散二剂脓成针之肿痛顿减又二剂渐愈却以柴胡栀子散加白芷升麻与母服之愈一小儿肿焮作痛药不能下咽先用通气散连作嚏却用犀角升麻汤乳食少进肿痛渐消仍服数剂而脓血渐少母服加味逍遥散而愈一小儿患之咽喉作痛二便自调用葛根牛蒡子汤三剂甘桔汤四剂肿痛渐愈诊乳母左闗脉弦数用加味逍遥散母子并服而消一小儿患之赤肿作渇外敷内服皆寒凉之药余欲洗去敷药急用发散表邪开通腠理之剂不信仍用前药遂至不救通气散治时毒焮痛咽喉不利取嚏以泄其毒𤣥胡索猪牙皁角川芎藜芦羊踯躅花右为细末用纸捻蘸少许絍鼻内取嚏为效甘桔汤治肺经壅热胷隔不利咽喉肿痛痰涎壅盛犀角升麻汤治风热口唇颊车连牙肿痛犀角升麻防风羌活川芎白芷黄芩甘草白附子右毎服三五钱栀子仁汤治时毒肿痛大便秘结郁金枳殻升麻山栀仁牛蒡子大黄右为细末每服二三钱蜜水调服葛根牛蒡子汤治时毒肿痛消毒解热葛根江西豆䜴贯仲甘草牛蒡子右毎服三五钱水煎柴胡栀子散托里消毒散代针膏托里散仙方活命饮加味逍遥散流注小儿流注乃气流而注血滞而凝元气不足之症也或因闪跌堕伤或因肝火气逆或因六淫内侵或因脾虚食积或因禀赋所致结于四肢节患于胷腹腰臋或结块或漫肿或作痛悉用䓗熨之法须固元气为主闪跌者和血定痛丸肝火者九味芦荟丸食积者四味肥儿丸药能对症未成自消已成自溃若脓成不溃者元气虚也先补而针之庶使毒气不致内攻气血不致脱陷若脓出而反痛者气血亏也用八珍汤作呕少食者胃气虗也用四君子汤欲呕不食或腹作胀者脾气虚也用六君子汤口噤搐搦者气血虚极而变症也十全大补汤内热晡热隂血虗也四物参茋白术表热恶寒阳气虚也十全大补汤热来复去或昼见夜伏昼伏夜发者虗热也当大补元气若色赤肿起而脓稠者尚可治不赤硬而脓清或脉洪大寒热发渇及不受补者皆不可治杨鸿胪子年十二左脇下患此服流气饮十宣散之类元气益虗年余不敛左尺脉数而无力左闗脉弦而短此肝经之症因禀肾水不足不能滋养肝木血燥火炽而然耳用六味地黄丸以滋肾水九味芦荟丸以清肝火而愈一小儿九歳患此久不収敛或咳𠻳或寒热皆服清气化痰之药前症益甚至夜作喘口开彻夜不寐手足并冷药饵到口即呕余谓悉因脾气虗甚所致先以人参白术各五钱炮姜五分以米汤煎之时灌数匙次日能服一盃次日又服一剂诸症渐愈至十余剂后朝用补中益气汤夕用异功散而愈李通府子十六歳腰患之三年不愈色黯下陷余曰此肾经症也宜用六味丸滋化源以生肾水更用如圣饼外散寒邪以接阳气不信别用杂药元气益虗七恶蜂起始信余言仍用前药而愈陈州守子闪右臂腕肿痛用流气等药发热恶寒饮食少思口舌干燥肿痛愈炽形气益疲余以助胃壮气为主佐以外治之法而愈黄地官子腿患之肿痛发热以湿毒治之虚症悉至余谓此元气虗弱外邪乘之也用十全大补汤如圣饼而愈一小儿臂肘肿硬用流气饮肉色不变饮食少思余曰此肝脾虚症也用六君桔梗薄桂茯苓半夏及如圣饼而消一小儿腿腕间患此已半载肿硬色白形气俱虚余先用五味异功散加当归三十余剂却佐以八珍汤二十余剂更用䓗熨法肿势渐消中间一块仍肿此欲作脓也当补其血气遂用托里散为主异功散为佐仍用䓗熨法月许针出稠脓仍用前二药及豆豉饼三月余而愈一小儿腿患之肿硬色白恶寒懒食此脾胃阳气虚而不能成脓也非敷贴败毒所能疗遂用托里散及䓗熨法月余患处胀痛发热脓成针之脓出而安仍用托里散肢体渐徤因饮食内伤泄㵼忽口噤目闭自汗手冷此脾胃虚寒之恶症也以异功散内用人参一两干姜一钱半灌之尽剂而苏又以托里散内用人参五钱数剂始能动履却用托里散大补汤䓗熨法豆䜴饼半载而愈一小儿十五歳早䘮天真日晡发热遍身作痛或四肢酸软唾痰头运服祛湿化痰之药腿之内外肉色肿硬而不变因服攻毒之药虚症蜂起按禇氏云男子精未满而御女以通其精五臓有不满之处异日有难状之疾正合此论遂用补中益气汤及地黄丸半年而愈此等症候误认为实热而用败毒之药者必致不救贾阁老子年十六患此二载矣脉洪大而数脓清热渇食少体倦夜间盗汗午前畏寒余曰此真气不足邪气有余之症治之无功矣彼恳求治午前勉用四君芎归灸草午后四君麦门五味逾月诸症渐减有用渗利之剂保其必全者彼信服之形体骨立未几而殁一小儿右腿腕壅肿形体怯弱余欲以补气血为主佐以行散之剂彼不信反内服流气饮外敷寒凉药加发热恶寒形体愈瘠始求治于余余曰恶寒发热脉至洪大乃气血虚败之恶症也不可治矣后溃而不敛沥尽气血而亡掌教顾东帆子十余歳秋间腰腿隠隠牵痛面色青中兼黒余曰青是肝虚黑是肾虗当急调补脾肾否则春间必患流注矣不信另用行气破血之药至夏腰臀间漫肿五寸许复来请治脉数而滑按之如无此元气虗极而脓内溃不能起也辞不治后果殁健脾渗湿饮治疮疡初起焮肿作痛或湿毒下注或环跳穴痛人参白术苍术防己黄柏川芎陈皮当归茯苓木𤓰柴胡稍甘草右姜水煎服如三五剂不退加桂少许酒煎亦可小便澁加牛膝身痛加羌活和血定痛丸治流注膝风或闪跌瘀血肢节肿痛服之自消若溃而发热与补药兼服自效百草霜赤小荳川乌白蔹白芨南星芍药当归牛膝骨碎补右为末酒煳丸桐子大毎服二三十丸白汤下神效䓗熨法治流注结核或骨痈鹤膝等症先用隔蒜灸若余肿尚存用此熨之以助气行血散其壅滞功效甚速又治跌扑损伤止痛散血消肿之良法也其法用葱细切捣烂炒热频熨患处冷则易之如鹤膝风兼服大防风汤而愈隔蒜灸法治流注及痈疽鹤膝风等症毎日灸二三十壮痛者灸至不痛不痛者灸至痛其毒随火而散葢火以畅达㧞引郁毒此从治之法有囘生之功其法用大蒜去皮切三文钱厚安患处用艾壮于蒜上灸之三壮换蒜复灸未成即消已成者亦杀其毒如疮大用蒜杵烂摊患处将艾铺上烧之蒜败再易如不痛或作脓或不起发及疮属隂症者尤当多灸凡疮不痛不作脓不发起者皆气血虗也多主不治惟患在头面者不宜灸论中婴儿灸法见疔疮如圣饼治流注及一切疮疡不能消散或溃而不敛乳香没药木香血竭当归麝香右为末用酒煳和饼二箇乘热熨之毒疮加蟾酥六味丸一名地黄丸此壮水之剂也夫人之生以肾为主凡病皆由肾虚而致其流注瘰属肝肾二经发热作渇小便淋秘痰气壅盛𠻳血吐血头目眩运小便短少眼花耳聋咽喉燥痛口舌疮裂齿不坚固腰膝痿软五臓虚损尤宜用之乃水泛为痰之圣药血虚发热之神剂也当归补血汤治流注及溃疡肌热面赤烦渇脉洪大而虚重按全无此血虚症也误服白虎汤必死益气养荣汤治流注气血虚弱不消散或四肢颈项患肿不问坚软赤白或痛或不痛日晡发热或溃而不敛十全大补汤治诸疮血气虚弱不能消散溃腐収敛或寒热汗出口眼歪邪肌痩少食或日晡发热自汗盗汗或朝寒暮热疮口不敛等症天蛇毒手指头生疮俗名天蛇毒然五指各有经络拇指属手太隂肺经食指属手阳明大肠经中指属手厥隂心包络经无名指属手少阳三焦经小指属手少隂心经亦有患于足者足趺属肝胆胃三经大指属肝脾二经次指属胆经小指属膀胱经各当随经而治其致患之由或因胃中积热所发或因乳母膏粱厚味所致或因湿热下流或因风毒外中大率多由所禀足三隂之经虗故邪得以入之也其初患肿痛者先用仙方活命饮次用托里消毒散元气下陷重坠作痛久而不溃者用补中益气汤若服败毒散及敷寒凉之剂则疮口变黑或努肉突出或指皆黑大抵手足为气血难到之处手属于胃足属于脾不可损其真气丹溪以臋居僻位尚言气血罕到况肢末乎故寒凉克伐之药所宜深戒者也一小儿十四歳手大指患之色赤肿痛用夺命丹二粒活命饮一剂将愈因饮酒沐浴而疮复作发热𠻳余谓此毒原属肺经今肺为湿热所攻疮毒乘势妄行故复作耳先用㵼白散二剂而痰𠻳除又用托里消毒散而疮愈一小儿食指患之迸出血水疮口凸肿上连手背久而不愈余曰此元气虚弱风邪袭于患处血气不能运及而然用托里散及葱熨之法诸症悉退又用豆豉饼异功散加升麻柴胡而愈一小儿患之作痛发热内外皆用寒凉之药手背出脓三月不愈面色痿黄此脾气复伤也先用异功散加升麻柴胡桔梗渐愈又佐以托里散豆䜴饼而痊一小儿十三歳素食膏粱足大指患之肿连脚面喜饮冷水右闗脉洪大此脾气复伤而积热下注也先用清胃散四剂次用活命饮二剂肿痛渐消又用托里消毒散数剂脓溃而愈一小儿足大指漫肿上连趺伤色赤肿甚右闗脉数而有力此胃经湿热下注也用活命饮一剂大指本节后始发疮头痛亦稍止再剂而漫肿悉退又用消毒散出脓托里散収敛而愈一小儿足次指患之色赤肿痛上连于腿外涂寒凉之药反致麻木重搯方知此气血难到之所又因寒凉遏絶而然急以活命饮加黄茋五钱煎服外以姜葱汤洗去敷药用隔蒜灸法半晌知痛其肿顿消再用托里散加人参三钱数剂脓溃而愈一小儿足大指患之内服外敷皆寒药也腹痛恶心手指并冷此脾胃之气复伤而作非疮毒也先用异功散加柴胡升麻白芷及仙方活命饮各一剂诸症顿退又用托里消毒散脓溃而愈一小儿足大指患之变脓窠之状良久干硬痛甚小便频数此禀父肾经虚热所致用六味地黄丸而愈一小儿足中指患之耳中肿痛小便频数此禀父肝肾虚热为患用六味地黄丸为主佐以柴胡栀子散而愈一小儿不时生疮在手足之表年余不愈审其乳母善怒用加味逍遥散母子服而愈一小儿足大指患之肿痛连脚用活命饮及隔蒜灸其痛不止着肉艾灸数壮方止用活命饮及托里消毒散而愈一女子十五歳足拇指痒痛敷败毒之药势益甚而色黯余谓脾经郁结所致彼人畧不经意后朝寒暮热饮食顿减患处微肿足胫渐细而殁钱氏㵼白散夺命丹消毒散䓤熨法托里散仙方活命饮托里消毒散东垣清胃散五味异功散补中益气汤天泡疮天泡疮状如水泡属肺胃二经风热若发热焮痛邪在表也用人参败毒散发热咳𠻳邪在肺也用加味㵼白散热渇便秘邪在内也用加味清凉饮此肌肤之症当去毒水以金黄散或黄柏蚯蚓敷之当归膏亦善既安不必服药若因攻伐过度元气虚而变生别症者当叅各门治之一小儿患此焮赤恶寒发热大小便赤澁此邪在表里之间遂外敷金黄散内服大连翘饮子诸症少愈更加味解毒散而痊一小儿患之焮痛发热大小便如常此邪在表也挑去毒水敷金黄散用荆防败毒散治其表柴芍参苓散安其里而愈一小儿患此服败毒之剂喘𠻳唇白此脾肺之气复伤也先用补中益气汤一剂诸症悉退后加桔梗白芷二剂而愈一小儿患此服败毒散传寒凉药呕吐泄㵼犹索败毒散余佯诺之却以五味异功散加柴胡升麻而吐㵼愈又用柴芍参苓散而疮痊一小儿患此服败毒之药腹痛泄㵼余意脾气复伤宜用五味异功散不信仍服败毒之药后果不食作呕流涎泄㵼后重余先用补中益气汤次用五味异功散而愈一小儿患此服败毒散作渇饮汤余与七味白术散治之不信自服败毒之药前症益甚更加呕吐不食来请治余曰呕吐不食手足并冷痰喘气促唇色皎白始见虚寒即当温补反服攻伐元气之药虚而又虗今脾肺败症已见莫能为矣辞之果不治柴芍参苓散治肝胆经分患天泡等疮或热毒瘰之类柴胡芍药人参白术茯苓陈皮当归牡丹皮山栀甘草右毎服二钱水煎服加味解毒散治天泡疮发热作痛即加味消毒散加金银花漏芦𤣥参连翘升麻芍药当归羌活生地黄牛蒡子黄苓甘草金银花漏芦右毎服一二钱水煎服或用蜜丸金黄散治天泡疮消毒止痛滑石甘草右各另为末和匀傅患处如泡挑去水傅之加黄柏尤好补中益气汤五味异功散加味㵼白散杨梅疮杨梅疮乃天行时毒亦有传染而患之或禀赋所得者受症在肝故多起于下部治失其宜多致蚀伤眼目腐败肾茎拳挛肢节初起之时上体多者先用荆防败毒散下体多者先用龙胆㵼肝汤大便闭者用大连翘饮后用换肌消毒散若蚀伤眼目兼用九味芦荟丸六味地黄丸肢节拳挛兼用蠲脾解毒汤若因脾胃亏损而不能愈者先用异功散后用换肌消毒散若用轻粉之药多致败症也一小儿週歳传染此疮误薰银朱之药昏愦不乳遍身无皮用菉荳黄柏遍掺席上令儿睡卧更用金银花生甘草为末白汤调服渐愈若疮干燥更用当归膏误用轻粉者亦以前药解之一小儿患此年余不愈形体消痩日晡尤甚朝用八珍汤夕用换肌散并太乙膏三月余而愈一小儿原有肝疳后染前症脓水淋漓腹胀呕吐小腹重坠余欲用补中益气汤升补中气不信仍服消毒之剂更喘𠻳流涎余谓脾气虚而肺气弱也朝用补中益气汤夕用五味异功散元气渐复仍佐以换肌消毒散寻愈一小儿因母曽患此症生下即有用换肌散母服五十余剂子用当归膏调金黄散随患处傅之寻愈一小儿十四歳患此用薰法肢体面目悉皆浮肿数月间遍身皮肤皆溃如无皮状脓水淋漓先用金银花甘草煎汤与之恣饮又为末掺遍身及铺枕蓆令儿卧之半月许皮肤稍愈却佐以换肌散而愈又一小儿二歳用薰法吐痰喘躁不及治而死换肌消毒散治杨梅疮不拘初患日久并效土茯苓当归白芷甘草皁角刺薏苡仁白藓皮木𤓰右水煎食前并空心服又方治大人之剂如用前方未应或儿长大宜用此方土茯苓当归皁角刺薏苡仁白芷白藓皮木𤓰金银花木通甘草连翘防风茯苓黄芪芍药川芎生地黄右作二三剂水煎出㓜者作一剂煎分两三次服蠲痺解毒汤姜黄羌活白藓皮赤芍药当归白术茯苓白芷皁角子右水煎服九味芦荟丸当归膏太乙膏金黄散赤白逰风赤白逰风属风热血热盖血得热而逰走耳白属气分赤属血分或因腠理不宻风热相搏怫郁而成或因乳母食膏粱厚味所致若风热者用小柴胡汤加防风连翘血热者用四物汤加柴胡山栀牡丹皮风热相搏者用人参败毒散内热外寒者用加味羌活散胃气虚弱者用补中益气汤加羌活防风或消风散血虚者用加味逍遥散如未应用逍遥散六味丸若婴儿患此当审其受症之因而调治其母一小儿患此其色或赤或白或痛或痒询之因母食膏粱厚味所致余用东垣清胃散治其母牛黄散治其儿而愈一小儿患此因母鬰怒所致母用加味小柴胡汤及加味逍遥散儿热止又以加味归脾汤而愈一小儿患此嗜膏粱甜味齿龈浮肿渐至蚀烂先用清胃散后以四味肥儿丸间服而愈一小儿患此色赤作痒脉浮数此肺胃二经风热也用人参消风散而愈又因停食复发色赤作痛先用保和丸后用异功散而消一小儿患此作痒搔破脓水淋漓寒热往来此肝经血燥而生风先用加味逍遥散肝症顿退倦怠少食用异功散三黄散而愈一女子十五歳患此色赤作痒寒热脇痛面青或赤此肝火动而血热也先用加味逍遥散加胆草四剂诸症顿退但体倦少食恶寒欲呕此脾为肝木所侮而肺气虚也用五味异功散及加味逍遥散而愈一女子患此寒热作呕先用加味小柴胡汤二剂而安再用人参消风散而愈后因怒发热经行如崩遍身赤色四肢抽搐难以诊脉视其面色如赭此肝心二经木火相搏而血妄行耳先用柴胡栀子散再加味逍遥散诸症顿退又用八珍汤而痊一小儿因母感寒腹痛饮烧酒儿遍身皆赤游走不定昏愦发热令乳母时饮冷米醋一二杯亦以二三滴涂儿口内週日而痊归脾汤治小儿因乳母忧思肠脾血虚发热患前症久不愈食少体倦或便血下血怔忡不宁惊悸少寐或心脾作痛自汗盗汗等症人参消风散治赤白逰风或风热隠疹搔痒或寒热作痛人参荆芥穗甘草陈皮白殭蚕茯苓防风芎䓖藿香蝉蜕厚朴羌活右毎服一二钱水煎加味逍遥散三黄散柴胡栀子散小柴胡汤加味小柴胡汤牛黄解毒散发癍洁古云癍疹之病焮肿于外者属少阳相火也谓之㿀小红隠于皮肤之中者属少隂君火也谓之疹㿀疹并出则小儿难禁然首尾俱不可下大抵安里之药多发表之药少小便秘则微疎之身温者顺身凉者逆大忌外敷寒凉内用疎𨗳无此二者可保无虞一小儿患癍发热体倦少食此脾肺气虚外邪相搏也先用消风散二剂随用补中益气汤加茯苓芍药而愈一小儿患癍作痛热渇服发表之剂益甚形气倦怠脉浮而数此真气复损而然耳遂用人参安胃散补中益气汤而愈一小儿患癍发热用犀角消毒散一剂吐㵼顿作余曰此邪气上下俱出矣勿药自愈未几果安一小儿素面白患疹作痒鼻塞流涕咳𠻳不止用败毒散脓文淋漓恶寒喘急朝寒暮热余谓脾肺之气复伤耳用补中益气汤稍愈佐以五味异功散而愈一小儿患疹寒热搔痒先用消风散治其儿次用加味逍遥散治其母两月而愈一小儿患癍作渇发热咳𠻳此邪在表宜汗之先用葛根橘皮汤一剂次用𤣥参橘皮汤而安癸丑歳患此症者余先用葛根橘皮汤后仍用𤣥参橘皮而全愈一小儿患疹先用抱龙丸解之彼之父母另用以他药下之其疹稠宻余曰凡疮疹始出未有他症但须用平和之药以解之如三日不出或出而不快宜微发之更又不出当再发之出而不多脉和平者无他症也若疮疹本稀少者不可更发若疮疹起发而能饮食者以大黄丸下一二次若初起就用下行之剂则里虚而疮疹不能尽发出而稠宻难治至三日其疮疹黒陷所喜特不寒战余遂用百祥丸及牛李膏各一服其疮疹复红活而愈一男儿因戏秋千絶䋲而坠遂患急惊发搐或用以表散之药不愈余曰此乃急惊当先退其热遂用以大黄丸玉露散及惺惺丸又加以牛黄龙麝解之至三日肌肤尚热余曰再二日不愈必发癍疮也已而果然用服必胜散七日而愈此乃初因误散其表则内热不止而癍疹必自生也若㓜小之儿尤宜谨慎百祥丸治痘疮及癍疹黑陷𠻳吐青绿水红牙大㦸右焙干为末水丸粟米大毎服十丸赤脂麻汤下服后须急以四君子加丁香陈皮木香厚朴炮姜以温补土脾若身热饮水黑陷复起十中可救一二牛李膏治痘疮癍疹黑陷牛李子右杵汁石器内熬膏毎服皁子大煎杏胶汤化下玉露散治伤热吐㵼黄色后药为末毎服五分白滚汤调下石膏寒水石甘草人参安胃散治癍疹及服峻剂以致亏损脾胃虚热泄㵼呕吐饮食少思等症犀角消毒散治癍疹丹毒发热痛痒及疮疹等症牛蒡子甘草荆芥防风犀角金银花右水煎熟入犀角倾出服补中益气汤五味异功散加味逍遥散黄水粘疮小儿黄水粘疮属肝脾二经风热积热所致邪在表而痒痛者轻则犀角消毒散重则连翘防风汤邪在内而大便秘者轻则九味解毒散重则大连翘饮若头目不清憎寒壮热作渇便秘者表里俱有邪也加味清凉饮若误服尅伐之药而致发热恶寒者肺气伤也用四君桔梗柴胡发热呕吐胃气伤也用异功散发热作㵼脾气虚也用六君子汤并加柴胡升麻余当随症裁之一小儿患此脓水淋漓寒热作痛服抱龙丸败毒散更加气喘等症盖气喘发搐乃肝火乘脾咬牙流涎乃脾气虚寒遂朝用补中益气汤夕用五味异功散外敷立效散而愈一小儿患此发热惊悸倦怠面黄懒食流涎服清凉之药更加吐㵼睡而露睛余谓心脾虚热用六君干姜一剂顿愈又用异功散立效散而愈一小儿患此或痒或痛脓水淋服表散之剂更恶寒发热呕吐发热手足并冷此病气实而元气虚也先用异功散加桔梗藿香而呕吐止又用异功散而寒热除用人参消风散而疮愈一小儿所患同前服荆防败毒散加喘𠻳腹胀四肢发搐此脾肺气虚而肝木乘之用异功散加柴胡升麻桔梗一剂诸症顿退又服异功散二剂而愈一小儿患此服抱龙丸之类汗出喘𠻳此肺气虚而为外邪所乘也用异功散加桔梗二剂又伤风发热咳𠻳其疮复甚用惺惺散一服外邪顿退又用异功散而痊毛通府子患此卯闗脉青两目时札形体困倦此土虚木旺当用和肝补脾汤反服败毒散前症益甚更加吐㵼不食遍身发泡余用前汤刺泡出水用菉豆甘草末频铺席上任儿睡卧后用神效当归膏而愈沈尚寳子患此咳𠻳恶寒用大连翘饮腹胀少食此表症㵼里致元气复损非其治也用补中益气汤而愈一小儿患此作痒发热脓水淋漓面青恶寒此肝火血热用加味逍遥散稍愈又用和肝补脾汤而痊一女十四歳遍身疙瘩搔破脓水淋漓发热烦躁日晡益甚此血气虚而有热也用加味逍遥散而愈大连翘饮治风毒热毒发热作痛二便不利表里俱实柴胡栀子散治肝胆风热生疮作痛发热或疮破而脓水淋漓或发寒热晡热即柴胡栀子散犀角消毒散治热毒积毒发于肌表而头面生疮或痛或痒者九味解毒散治热毒胎毒而发疮疡之类未溃作痛者黄连金银花连翘漏芦山栀白芷当归防风甘草右水煎服黄连消毒散治脑疽背疽肿焮疼痛或麻木者黄连羌活黄芩黄柏生地黄知母独活防风当归尾连翘藁本防已桔梗黄茋苏木陈皮泽㵼人参甘草右水煎服人参消风散治小儿疮疡脓水淋漓误服表散之剂更兼恶寒发热呕吐不时不思饮食或痒或痛手足并冷元气甚虚头目拘急肢体烦疼肌肉颤动耳若蝉鸣鼻塞多嚏皮肤顽麻瘙痒瘾疹目澁昏困连翘防风汤治小儿肝脾风热时毒头面生疮连翘防风黄连陈皮芍药当归独活白蒺藜荆芥茯苓黄芩甘草牛蒡子右每服二钱水煎服惺惺散治风寒疮疹痰𠻳发热桔梗细辛人参白术甘草𤓰蒌根白茯苓右为末毎服二钱入薄荷五叶水煎服和肝补脾汤治风热疮疹脾土不及肝木太过人参陈皮川芎白术茯苓芍药柴胡甘草山栀右作二剂水煎服益脾清肝散治肝脾风热疮寒热体痛脾胃虚弱人参白术茯苓甘草川芎当归黄茋柴胡牡丹皮右水煎服三黄散治风热疳热生疮水浸淫脓流处便湿烂松香五倍子黄连黄丹海螵蛸轻粉雄黄右各为细末用猪脂油调涂疮上如疮疡有脓水者更须以细末干掺疮上先拭洗脓水而敷之荆防败毒散治疮疡焮痛或发寒热或头目拘急胀痛邪在表者及脓水淋漓或痒或痛者人参羌活独活前胡柴胡桔梗枳殻茯苓川芎甘草荆芥防风右水煎服立效散治眉疮耳疮及一切疮疡疮疥定粉松香黄柏黄连枯矾右为末清烛油调搽头面疮头额疮发者皆属心经耳疮少阳经发两鬓者皆属胆经发于颊前鼻孔及人中左右者皆属大肠经发于鼻之夹孔下唇口反承浆颐后颊车耳前髪际额颅者皆属胃经发于目内眦上额尖至后脑项者皆属膀胱经既察其经即当分治若禀肾火者用六味地黄丸胎毒者犀角消毒丸食积疳者四味肥儿丸乳母膏粱者东垣清胃散至于诸腑受病必兼诸臓故患于额间属心经发热饮冷者为实热用导赤散发热饮汤者属虚热用养心汤左腮属肝经或颈项劲强者为实热用柴胡清肝散或咬牙顿闷者虗热用六味地黄丸右腮属肺经喘𠻳饮冷者为实热㵼白散发热咳𠻳者为火刑金用人参平肺散鼻间属胃经发热饮冷大便黄硬者为实热用㵼黄散发热饮汤大便青白者为虚热用异功散患于颏及耳轮者属膀胱经肾无实症惟用地黄丸若疮已溃久而不愈则当审其脏气之相胜病邪之传变而以调补脾胃为主若因乳母遗热为患者当先治其母则儿病自愈也一小儿鬓患一疮肿赤作痛余谓属手足少阳经风热用柴胡栀子散不应胗其母左寸闗脉弦洪而数即以前药令母服之儿遂愈一小儿十三歳右颊患肿作痛饮冷脉沉重重按则数此积热在臓也当疏通其内不信乃泛服杂药兼敷寒凉肿硬下颈内溃复来请治脉已无力矣先用托里散二剂针之又二剂而脓始出恶寒少顷烦躁发热作渇痰喘此溃后变症因气血虚故也先用当归补血汤二剂诸症顿止又用异功散加山栀胃气亦健末用托里消毒散疮敛而愈一小儿右腮赤肿余谓胃经有热先用㵼黄散二剂又用清胃散而愈后复患之敷石灰等药致伤其血疮不能溃余先用活命饮次用托里消毒散而愈一小儿耳后结数核作痛左腮青赤此肝疳积热所致用四味肥儿丸柴胡清肝散及五味异功散加柴胡升麻而消一小儿耳赤肿痛寒热往来此肝经热毒也用加味小柴胡汤寒热悉退又用柴胡清肝散而赤肿顿消一小儿颏间赤色作渇目睛白多面常生疮睡而露睛先君谓禀父隂虚用地黄丸补中益气汤而愈后出痘亦无虞设不预为调补肾气则出痘之危其可保耶一小儿四歳太阳连眉不时作痒或生小疮此属胆经风热也先用地黄丸次用柴胡栀子散后专服地黄丸而愈一小儿面常生疮左颊赤肿或睡中发搐审其母素有欎怒用加味逍遥散加味归脾汤母子俱服而愈一小儿面白时或变赤生小疮两足发热先君以为禀赋足三隂虚热不信专服清凉之药后出痘果黒陷而殁一小儿久患前症耳下结核余曰此肝脾疳毒也久而不愈则先用五味异功散加柴胡栀子散清其肝火后用四味肥儿丸治其疳而愈一小儿患前症耳后结核大便酸臭饮食减少余谓此脾疳所致先用五味异功散为主异功散为佐而愈一小儿患前症头皮光急发热作渇小便频数余谓此肾肝之疳也用地黄丸为主朝用补中益气汤夕用五味异功散而愈一小儿患左腮肿赤竟以鉄篐散週围涂之遂致肿甚变成为疮出脓月余不愈肿赤不消颈项劲强余谓此乃肝经实热所致也用柴胡清肝散数剂而肿赤渐消外以当归膏而愈一小儿患前症咬牙顿闷此乃肝经虚热之所致也外以当归膏敷涂患处服以六味丸料渐瘥一小儿患右腮肿痛初畧微细红色后遂日渐红赤肿亦日増更又发热喜饮凉冷喘急咳𠻳余谓此乃肺经之实热所致也用㵼白散而愈一女子年十一歳忽患右腮肿痛渐而日甚成疮肿赤不减先用仙方活命饮四剂溃脓但发热咳𠻳不减此肺火刑金用人参平肺散数剂而愈一小儿年十二歳常患鼻间及鼻孔中生疮常发常愈亦不以为意忽又于鼻孔中顿发一疮月余不愈渐生于外遂觉疼痛身体疲倦更加发热饮食不思日加其痛昼夜咳𠻳欲饮凉冷大便实结粪色黄硬余谓此乃胃经之火实热所致也遂用㵼黄散数剂而渐色或青或白此乃胃经之虚热也用异功散而瘥一小儿患髪际生疮被风入疮口肿痛极甚眼为蔽合身体发热服寒凉之药致饮食顿减患处不溃余用托里养血之剂数服而饮食稍进肿亦渐消而疮亦脓溃后因劳毎日晡发热此隂虚而内热也以四物汤软柴胡地骨皮又用养血之药而疮愈一小儿先患眉炼延及遍身如癞久而不愈手足并热面色常赤此禀母胃火所致子服㵼黄散母服竹叶石膏汤加味逍遥散子又用牛黄散㧞毒散母子并愈一小儿头患疮如癞或作痒结痂或脓水淋漓二年矣作渇饮冷发热面赤此禀心与小肠表里俱有热也先用𨗳赤散二服却用活命饮㧞毒散渐愈子又服牛黄散母服逍遥散而愈后因母食膏粱复发用清胃散母子服之子又服活命饮而愈一小儿面生疮作渇饮汤服败毒之药致吐㵼不食手足并冷余谓脾胃气虚复伤而变症虚寒也先用益黄散而诸症退用异功散而疮症愈钱氏㵼黄散治疮痬作渇饮冷卧不露睛手足并热属胃经实热宜用㵼黄散若作渇饮汤卧而露睛手足并冷属胃经虚热宜用五味异功散若误服攻毒之剂吐㵼不食手足指冷脾肾虚寒也宜用益黄散若病后津涸不足口干作渇胃气虚也宜用七味白术散藿香叶甘草山栀仁石膏防风右用蜜酒微炒为末每服一二钱水煎益黄散治疮痬属脾胃虚寒吐㵼不止手足并冷者陈皮丁香诃子青皮甘草右为末毎服一钱水煎养心汤治心气不足虚热上攻而患疮疡者黄茋白茯苓半夏曲当归川芎辣桂柏子仁酸枣仁五味子人参甘草右毎服一二钱姜枣水煎为末服亦可牛黄解毒散治胎毒头面生癞或延及遍身痒痛不安浸淫不愈及眉炼疮生甘草牛黄金银花右各为末毎服二三分乳汁调服或用甘草煎膏为丸如芡实大毎服一丸白汤化下外傅清金散亦可㧞毒散治症同前及疥癞疮癣黄芩黄连白矾雄黄铜碌松香右各另为末干掺患处或用油调搽疥疮宜加枯矾三钱栀子清肝散治三焦及足少阳经风热耳内作痒生疮出水或脇肋乳间作痛往来寒热仙方活命饮治一切疮毒肿痛或作痒寒热或红丝走彻恶心呕吐等症治疔疮等症用金银花杵烂绞汁杯许入热酒半杯徐徐服之用藤叶亦效无鲜者用枯者煮饮亦可导赤散六味丸竹叶石膏汤清胃散人参平肺散当归补血汤五味异功散托里消毒散托里散加味归脾汤柴胡栀子散小柴胡汤人参消风散㵼白散大枫膏加味逍遥散补中益气汤四味肥儿丸眉炼眉炼者谓小儿两眉间生疮如疥癣当求其因而药之盖眉属胆经若原禀肝胆经热或乳母肝胆经有热者用柴胡栀子散或乳母食厚味醇酒者用加味清胃散或乳母有郁怒者用加味逍遥散俱与乳母服子亦饮少许仍参前症主之一小儿患前症用柴胡清肝散母子服之而愈后因母不戒膏粱厚味复发延及遍体脓水淋漓先用清胃散次用柴胡栀子散与母服子用清金散牛黄解毒丸而愈一小儿嗜膏粱甘味患之渐及肢体两眉为甚脓水淋漓寒热往来内用清胃散加味小柴胡汤外傅立效散而愈后眉间复发两目连札小便白浊将成肝疳用四味肥儿丸九味芦荟丸而愈一小儿因乳母不戒七情厚味患此延及遍身久而不愈母先用清胃散次用加味逍遥散子用牛黄散解毒丸立效散而愈后儿食厚味眉间作痒搔破成疮或痒或痛两目连札用四味肥儿丸佐以加味清胃散而愈一小儿眉间作痒破而成疮延及遍身两脇为甚用四味肥儿丸立效散母服柴胡栀子散加味逍遥散而愈一小儿患此服化毒丹乳食不纳手足俱冷此药伤胃气用五味异功散与母服儿亦时服三五滴母又服加味逍遥散加龙胆草漏芦儿症渐愈一小儿患此先延两脇后先遍身此肝火乘脾也诊乳母亦有肝火先用加味逍遥散加炒黄连数剂却去黄连又二十余剂而痊一小儿患之乳母恼怒其疮益甚眉稜抽动不经意延及遍身乳母甚怒儿面色赤惊悸咬牙兼之发搐此心肝二经风热所致也用加味小柴胡汤加味逍遥散而愈青金散治小儿疥癣眉炼或延及遍身瘙痒或脓水淋漓经年不愈松香真蛤粉青黛右为末用烛油调搽或干掺之或加轻粉枯矾各三钱以治前症及胎毒疥癞尤效立效散加味逍遥散牛黄解毒散四味肥儿丸九味芦荟丸加味清胃散清胃散小柴胡汤加味小柴胡汤导赤散活命饮牛黄解毒散㧞毒散薛氏医案卷六十五薛氏医案卷六十六钦定四库全书薛氏医案卷六十六明薛己订保婴撮要十一喉痺一小儿喉痺因膏粱积热或禀赋有热或乳母七情之火饮食之毒当分其邪蓄表里与症之轻重经之所主而治之若左腮色青赤者肝胆经风热也用柴胡栀子散右腮色赤者肝经有热也用㵼白散额间色赤者心与小肠经热也用导赤散若兼青色风热相抟也用加味逍遥散鼻间色黄脾胃间有热也用泻黄散若兼青色木乘土位也用加味逍遥散兼赤色心传土位也用柴胡栀子散颏间色赤肾经有热也用地黄丸凡此积热内藴二便不通者当疏利之风邪外客而发寒热者当发散之外感风邪大便闭结烦渇痰盛者当内疏外解若因乳母膏粱积热者母服东垣清胃散若因乳母恚怒肝火者母服逍遥散禀赋隂虚者儿服地黄丸大概当用轻和之剂以治其本切不可用峻利之药以伤真气也一小儿喉间肿痛惊悸饮水服惊风降火之药益甚仍欲攻风痰余曰惊悸饮水心经虚症也葢胃为五臓之本先用五味异功散以补胃加桔梗甘草以消毒诸症顿退后用牛蒡子汤加柴胡而愈一小儿喉间肿痛左腮色青赤此心肝二经之热也用柴胡清肝散而愈后因惊服至寳丹吐痰发搐手足指冷此肝木虚而肺金乘之用补中益气汤以补脾肺六味地黄丸以滋肝肾而痊一小儿发热饮冷大便黄色手足并热不能吮乳视口内无患扪其喉间则哭此喉内作痛乃脾胃实热也用㵼黄清胃二散各一剂母子并服而愈后因乳母饮酒儿躁不安口内流涎仍用前二散而愈一小儿喉间肿痛口角流涎手足并热用㵼黄清胃二散母子服之而愈后因母大怒儿憎寒发热仍复流涎用柴胡清肝散加漏芦母子服之而愈一小儿喉间肿痛发热咳𠻳大便秘结此肺与大肠有热也先用牛蒡子汤加硝黄一服大便随通乃去硝黄再剂顿愈审其母有肝火发热用柴胡清肝散母子并服而痊一小儿嗜膏粱之味喉间肿痛痰涎壅盛服巴豆丸前症益甚口鼻出血唇舌生疮大便不实余用犀角地黄汤解膏粱之热用东垣安胃散解巴豆之毒又用甘桔汤而愈一小儿喉肿作渇大便干实右腮赤色此肺与大肠经实热也用柴胡饮子一服而愈后因饮食停滞服峻厉之药喉间仍肿腹中胀痛此脾气复伤也用异功散加升麻当归而痊一小儿因母忿怒患前症兼咬牙呵欠余谓肝经虚热之症子用甘桔汤加柴胡山栀牛蒡子母服加味逍遥散而愈一小儿肌体痩弱嗜土炭煤灰后鼻间不利略服清热之剂肌体愈痩食少热甚善惊善怒小便良久变白鼻中出息肉二寸许耳下颈间结小核隠于筋肉之间余谓肝脾虚羸之变症不信乃内清肺火外用腐蚀喉间亦腐余先用五味异功散加升麻柴胡芜荑为主更用四味肥儿丸为佐脾气渐徤夕用九味芦荟丸为主以五味异功散为佐而愈一女子六歳喉间肿痛鼻中息肉寒热往来小便频数良久变白此肝疳之症先用加味逍遥散加炒黑焦龙胆草热痒渐退乃去龙胆草佐以四味肥儿丸而愈一女子七歳鼻生息肉搽攻毒之药成疮肿痛外以黄连甘草黄柏末傅之以解药毒更以加味逍遥散清肝火佐以四味肥儿丸而愈一女子鼻中及下部常出息肉屡用毒药蚀之各挺出一条三寸许先与龙胆草汤为主以加味逍遥散为主而愈一小儿额间赤足心热喉中常痛服清胃败毒之药余谓禀肾水不足而心火炽甚也当用地黄丸壮水之主以制阳光不悟口舌赤裂小便如淋而殁一女子十四歳患前症杂用清热败毒等药前症益甚更患隂挺详见下疳疮牛蒡子汤治风热上壅咽喉肿痛或生乳蛾牛蒡子𤣥参升麻桔梗犀角黄芩木通甘草右毎服一二钱水煎服㧞萃桔梗汤治热肿喉痺桔梗甘草连翘栀子薄荷黄芩右为末毎服一二钱水煎服柴胡饮解肌热积热或汗后余热脉洪实弦数大便坚实者黄芩甘草大黄芍药柴胡人参当归右毎服一钱姜水煎东垣人参安胃散治脾胃虚热口舌生疮或伤热乳食呕吐㵼痢人参黄茋生甘草炙甘草白茯苓陈皮黄连白芍药右为末毎服二钱水煎三因玉钥匙治风热喉闭及缠喉风熖硝鹏硝片脑白殭蚕右研匀用五分吹入喉中立愈九味芦荟丸治肝经积热咽喉口舌生疮或牙龈蚀烂两目生翳耳中出水或肝积瘰疬下疳隂肿或茎出白津抝中结核或小水良久变白大便不调肢体消痩等症胡黄连宣黄连芦荟木香白芜荑青皮白雷丸鹤虱草麝香右各另为末米煳丸麻子大毎服五分空心米汤下仍量儿大小用甘桔汤治风热上攻咽喉疼痛及喉痺妨闷桔梗甘草右毎服二钱水煎济生犀角地黄汤治膏粱积毒脾胃有热咽喉肿痛或口舌生疮犀角牡丹皮生地黄赤芍药右毎服一二钱水煎五味异功散六味地黄丸柴胡清肝散补中益气汤㵼黄散腮痈腮属足阳明胃经其生痈者多因儿食甘甜厚味脾胃积热所致亦有乳母郁怒儿受其患者若因热积扵内二便不通者用凉膈散风邪相抟二便如常者用漏芦汤胃经风热或兼咽喉肿痛用升麻防风汤若禀赋隂虚火动颏间或两耳内生疮或出脓不止者宜用地黄丸若因乳母肝火乘脾用加味逍遥散脾经鬰热用加味归脾汤膏粱积热用东垣清胃散脾胃风热用清咽利膈汤仍叅口疮治之一小儿腮肿肉色不变大便不实属胃经虚热用五味异功散加升麻柴胡而愈又乳母饮酒兼怒两腮赤肿憎寒发热用加味清胃散二剂加味逍遥散一剂治其母儿亦饮数滴而愈一小儿嗜炙腮肿发热作渇饮冷用加味清胃散而消后仍不戒厚味腮肿赤痛焮连舌本先用㵼黄散而退次用加味清胃散而消一小儿腮患疮作渇饮汤饮食少思服败毒散益甚余谓此胃经虚热先用七味白术散次用五味异功散而渇止后因母怒两腮赤肿作渇发热用加味逍遥散治其母儿患亦愈一小儿十六歳腮患此三年不愈色黯下陷此胃经症也宜滋化源以生肾水外散寒邪以接阳气不信妄用杂方元气益虚七恶蜂起始信余言后用前药果騐一小儿颊肿敷寒凉之药色白肿硬久而不愈此虚而寒邪凝结宜用葱熨法以散寒邪异功散以助元气遂愈若用攻毒之剂则误矣一小儿酷嗜甘味药饵惟甘者乃服后患腮肿余知其胃症也经曰酸能胜甘当用酸味之药遂以乌梅肉作丸甘草末为衣服至二两许始恶甘味腮肿渐消一小儿腮肿痛外敷铁篐散内服寒凉药日久坚硬其色不变夫药之寒凉者外敷则气色凝滞内服则脾胃有伤故气血有亏而肉不溃色不赤也用四君子加柴胡升麻白芷当归外散寒邪内补脾气更用葱熨法不数日脓溃而愈一小儿顋颏常焮肿服清热败毒之药更口渇足热面色微黑余谓肾疳症用六味地黄丸与子服母服加味逍遥散而愈后因别服伐肝之药前症复作寒热面青小便频数此肝火血燥耳用柴胡栀子散以清肝六味地黄丸以滋肾遂痊一小儿顋颏肿痛后耳内出脓久而不愈视其母两脸青黄属鬰怒所致朝用加味归脾汤夕用加味逍遥散母子皆愈一小儿顋间发热手足并热用清胃㵼黄二散而愈后颏间肿痛焮连耳内余谓此肾经所属之地不信杂用降火之药耳出脓水或痒或痛稍加用心即发热倦怠两腿乏力用补中益气汤及六味地黄丸稍愈毕姻后朝寒暮热形气倦怠足心发热气喘唾痰仍用前二药佐以六君子汤而愈后不守禁恶寒发热头晕唾痰余谓肾虚不能摄水而为痰清气不能上升而头晕阳气不能䕶守肌肤而寒热遂用补中益气汤各加蔓荆子附子各一钱不应乃用人参一两附子二钱二剂而应乃用十全大补汤百余剂而痊一小儿先颏间肿痛用败毒之药耳中流脓项间结核两目或连札或赤痛小便或作痒或赤澁皆肝胆二经风热用四味肥儿丸悉愈一小儿顋颏肿痛服败毒药后耳出秽水余谓肝肾之症先用九味芦荟丸而痊毕姻后面黄发热服黄柏知母等药而胸膈痞满食少痰壅乃利气化痰加噫气下气用六君子补中益气二汤加干姜木香寻愈一小儿顋肿搽石灰末久而不散余用四君子加升麻白芷及葱熨之法渐消又用仙方活命一剂而瘥夫石灰乃辛热燥血之药小儿气血虚者搽之反致难治慎之一小儿顋间肿痛用铁篐散败毒散之类出脓久不愈面色黧足心热口舌干余谓此禀肾水不足之虚症当补肺金滋肾水为主不信仍服前剂脾土益虚絶生气而殁升麻防风汤治胃经实热咽痛口燥腮痈等症升麻防风黄柏茯苓芍药陈皮连翘当归右毎服二钱水煎仍量大小用之清咽利膈汤治心脾藴热或咽喉腮舌肿痛𤣥参升麻桔梗甘草茯苓防风黄芩黄连牛蒡子芍药右毎服一二钱水煎东垣清胃散异功散地黄丸即效葱熨法仙方活命饮臂痈臂痈之症当分经络所属受症之因而治之上亷属手阳明经下亷属手太阳经外亷属手少阳经内亷属手厥隂经内之上亷属手太隂经内之下亷属手少隂经或经络热郁风邪外干气血有乖即生痈毒若因心经有热者导赤散加黄连心胞络有热者柴胡栀子散肺经有热者㵼白散大肠经有热者大连翘饮焮肿作痛者气血凝结也用仙方活命饮肿痛不消者欲作脓也用托里消毒散脓熟不出者气血虚也用托里消毒散脓出反痛者气血虚甚也肌肉不生者脾胃气虚也用五味异功散不可外傅生肌散恐反助其邪而肌肉难长也一小儿臂上生痈肿连肘间此属手少隂三焦二经先用仙方活命饮杀其大势次用柴胡清肝散以清心肝之热诸症顿退又用托里消毒散出脓而愈一小儿臂外侧患毒此属肺经部分先用神效解毒散加桔梗二剂肿痛顿减次用托里消毒散而脓溃将愈因母食炙之味患处复肿兼发热咳𠻳子服㵼白散母服清胃散而痊一小儿臂腕漫肿敷寒凉药又常以冷水润之肿热彻上至肩两月余而溃四月余不敛脓出清稀面色痿黄余曰此气血虚不能充荣于肌肉也先用异功散加升麻柴胡脾胃渐健又用托里散而愈一小儿臂患痈久不愈手足时冷用异功散加木香佐以八珍汤手足温和乃用托里散将敛因饮食停滞伤脾患处肿硬用六君木香及托里散而愈一小儿臋痈久不愈溃出碎骨饮食少思不时寒热脓水清稀此气血俱虚也用八珍散加肉桂桔梗渐消又用托里散加肉桂及豆䜴而敛一小儿臂膊赤肿发热作渇饮冷症属胃火先用加味清胃散而愈后因母食厚味复肿痛先用㵼黄散二服再用清胃散母子服之并愈一女子臂疮肿焮作痛用仙方活命饮痛止成脓用加味八珍汤而脓溃渐敛用加味逍遥散与母服而痊一小儿因母食膏粱臂疮溃而作痛脉洪数有力用清胃散与母服子服㵼黄散渐愈又用加味逍遥散母子俱服而愈一小儿臂疮服败毒散呕吐腹胀作痛手足并冷用六君姜桂诸症渐退饮食渐进次用五味异功散而愈一小儿臂痈肿硬色白寒热倦怠此血气虚弱而不能溃散先用五味异功散加干姜其肿渐退饮食渐进又用托里散如圣饼脓溃而愈一小儿患臂痈肿硬不消食少自汗此脾肺气虚而不能溃先用六君子汤而汗止乃佐以葱熨法而脓成又用八珍汤而脓溃用托里散而疮敛一小儿臂患疮敷寒凉之药肿硬不消用补中益气汤加木香薄桂及如圣饼助其阳气而消一小儿臂患疮肿硬作呕面色痿黄饮食少思此脾气虚也用六君子汤呕止食进又用五味异功散如圣饼而消一小儿臂疮作痛不止肌肉不生先用托里消毒散而痛止用五味异功散托里散而肉生一小儿臂患疮久而不敛肌肉消痩日晡体热此脾气虚而不能生肌肉也朝用补中益气汤夕用五味异功散诸症渐愈又用托里散如圣饼而愈一小儿臂疮肿痛焮赤右顋赤色傅服皆败毒之药余谓此肺胃二经之症也当用㵼黄㵼白二散主之不信恪用前药泛扰诸经虗症蜂起而殁神效解毒散治一切疮疡初起肿者即消已溃仍肿者即散已溃毒不解者即愈金银花甘草节黄茋皂角刺当归乳香没药右为散毎服二钱酒煎温酒调服亦可婴儿病乳母亦服如疮已溃肿痛已止者去乳末金银花倍加黄茋甘草白芷升麻汤治手阳明经分臂上生疮白芷升麻桔梗黄芩黄茋生黄芩红花甘草右水酒半钟煎食后温服㵼白散治肺经有热生疮又化痰止𠻳治气进食地骨皮桑白皮甘草右为末毎服一二钱入粳米百粒水煎㵼心散治心经实热生疮作渇发热饮冷手足并热者导赤散治小肠实热生疮作渇发热小便秘赤生地黄木通甘草右为末毎服一钱入淡竹叶水煎大连翘饮即大连翘汤治肺热生疮连翘麦荆芥木通赤芍药当归防风柴胡滑石蝉殻甘草山栀子黄芩右为末毎服二钱加紫草水煎服之大便不通量加大黄补中益气汤加味逍遥散六味地黄丸十全大补汤四味肥儿丸九味芦荟丸柴胡栀子散东垣清胃散五味异功散托里消毒散托里散腋痈腋痈属足少阳手少隂手厥隂三经小儿患之多禀赋肝火所致初起先用活命饮次用柴胡栀子散五七日间作脓焮肿作痛者亦用活命饮杀其大势虽溃亦轻而易敛若脓已成用托里消毒散已出用托里散如有变症当随症治之一小儿患前症肿痛用仙方活命饮而痛止用托里消毒散而溃因母饮酒复加肿痛母服清胃散儿服活命饮托里散而愈一小儿患之因乳母恚怒所致子用仙方活命饮母用柴胡栀子散加味逍遥散并愈后复患令母仍服前药子服托里消毒散而脓溃用托里散而敛一小儿腋下常患一枚此禀肝胆怒火也用牛黄解毒丸母服柴胡栀子散逍遥散而愈后毎发即服前药而愈或用荆防败毒散外敷鐡篐散以杜后患几至不救一小儿十四歳患之内外皆用寒凉败毒之药肿硬作痛上连肩脓成不溃或用针之脓仍不出余曰此气血虚甚当峻补之不信半载后肩骨溃解惟皮相连尽气血而殁一小儿患之恪服败毒之药久不溃色不变肿硬如石余用葱熨之法及托里散二十余剂患处微赤作痛又数剂肿起针出秽脓气息淹淹用人参一两干姜一钱枣子十枚四剂仍用前散寻愈一小儿患之脓内溃久不出色不变亦不痛余谓气血虚甚当先大补而用火针不信或用冷针脓果不出更气喘自汗余用独参汤二剂喘汗少止脓仍未出又二剂脓出甚多喘汗大作又用前汤四剂诸症悉退乃用八珍汤渐愈后因伤风咳𠻳误用表散之药烦躁自汗面目赤色脉洪大无伦按之如无此血脱发躁也先用当归补血汤诸症顿愈再用八珍汤而安又饮食过多发厥手足并冷用五味异功散加升麻柴胡生姜一剂而愈一小儿患之色黯不敛三年不愈用十全大补汤及豆䜴饼三月余将愈后劳倦怒气腋下肿痛以加味逍遥散十全大补汤相间服之月余而愈豆䜴饼治疮痬肿痛硬而不溃及溃而不敛并一切顽疮恶疮用江西豆䜴为末唾津和成饼大如铜钱厚如三四钱置患处以艾壮于饼上灸之灸干则再易如疮大作大饼覆患处以艾铺饼上灸之未成者即消已成者祛毒间有不效者乃气血虚败之症也参疔疮类灸法用之四物汤治疮疡血虚发热日晡益甚或烦躁不寐当归熟地黄芍药川芎右水煎服参术柴苓汤治疮疡脾气虚弱肝气内动肢体抽动者人参白术茯苓陈皮山栀钩藤钩子甘草柴胡升麻毎服一二钱姜枣水煎婴儿用大剂与母服子少服之黄连安神丸治心经血热发热惊悸不安黄连生甘草生地黄当归朱砂右为末饭煳丸小豆大毎服十五丸滚汤下如二三服不应当服归脾汤婴儿乳母并服柴胡栀子散托里消毒散托里散清胃散加味逍遥散牛黄解毒丸十全大补汤脇痈脇肋者足厥隂少阳之经相火之司也乃木之主肝胆之气不平则风火内搏荣逆血郁热聚为脓而痈肿之所由生也亦有禀赋母气肝胆之热恚怒之火而致然初患焮肿作痛者宜用柴胡栀子散未消者用仙方活命饮其热既杀而肿不消者则必成脓也乃用托里消毒散其脓既成以代针膏决之仍用托里散自愈若脓出而痛止肿消则不必用药也一小儿四歳脇间漫肿一块甚痛色如故服流气败毒等药加寒热作呕食少作㵼此禀肝脾气滞之症元气复伤而甚耳乃择乳母气血壮盛者与加味归脾汤加味逍遥散服之儿饮其乳半载而消一小儿左脇生疮寒热作呕右闗脉弦数此肝症传于脾也先用柴胡清肝散次用五味异功散又用托里散疮敛而愈其时同患是症专用败毒者俱致不起一小儿左脇下生疮漫肿色赤此肝胆经形伤气也先用托里散消毒散加味小柴胡汤间服肿痛渐减又用托里消毒散加味小柴胡汤疮溃而愈一小儿四歳患脇痈色赤肿痛肝脉弦而迟此肝胆经血虚有热先用加味逍遥散数剂大势已消中间成脓又用托里消毒散加柴胡山栀脓溃而敛一小儿肩患痈痛甚肿至背乃膀胱经部分血瘀滞也先用仙方活命饮毒解痛止又用加味小柴胡汤加连翘山栀金银花其势渐退乃用加味逍遥散加金银花黄茋漫肿悉消但中间不退此欲作脓也用托里消毒散脓成而溃又用托里散地黄丸补血气滋肾水而痊一小儿患之久不愈左闗脉弦数右尺脉按之而弱此禀肾虚而然也用地黄丸为主佐以八珍汤托里散而愈一小儿未朞脇间赤肿此禀肝火所致用加味逍遥散数剂与母服子日服数匙漫肿悉退佐以托里消毒散加山栀柴胡疮溃而愈后因母恚怒劳役子脇复肿赤用加味逍遥散加味归脾汤母子服之并愈一小儿脇痈服败脾之药脓清不敛呵欠咬牙饮食少思仍欲伐脾余曰此脾虚之症也胃为五臓之主当补脾胃则肝不侮而肌肉自生矣不信仍伐肝木遂致不救加味归脾汤治小儿因乳母忧思欎怒胸脇作痛或肝脾经分患疮疡之症或寒热惊悸无寐或便血盗汗疮口不敛等症人参茯苓黄茋甘草白术木香逺志酸枣仁龙眼肉当归牡丹皮山栀右水煎乳母服儿亦服之小柴胡汤治肝胆经分一切疮疡发热潮热或饮食少思加山栀牡丹皮加味小柴胡汤柴胡人参黄芩半夏甘草作三二服服姜枣水煎柴胡清肝散治肝经风热或乳母怒火患一切疮疡柴胡黄芩人参川芎山栀连翘甘草桔梗右水煎母子服之栀子清肝散治三焦及足少阳经风热生疮或发热耳内生疮作痒或出水疼痛柴胡栀子牡丹皮茯苓川芎芍药当归牛蒡子甘草右水煎母子并服龙胆㵼肝汤治肝胆经有热小腹脇间患疮痬或玉茎便毒悬痈嚢痈肿痛或溃烂作痛小便澁滞或睪丸悬挂加味逍遥散治小儿肝脾血虚内热脇腹作痛头目昏黑怔忡颊赤口燥咽干或发热盗汗食少不寐或口舌生疮胸乳膨胀小便不利或女子患前症经候不调发热咳𠻳寒热往来等症六味地黄丸治肝经血虚发热或风客淫气瘰疬结核或四肢发搐眼目抽动痰涎上涌或伤损出血发热抽搐等症仙方活命饮托里消毒散托里散八珍汤腹痈腹痈者患于脐下或傍二寸许属脾经近脇属胆经葢因脾经隂虚气滞血凝或因脾虚饮食积热所患若焮肿作痛者㵼黄散坚硬肿痛者清胃散肿痛便秘者清凉饮如此而仍痛者瘀血凝滞也活命饮既用此药而不消则内欲作脓也用托里消毒散若脓出而痛不减者毒未解也亦用前药若脓出而反加痛及脓水清稀者气血虚也用参茋托里散若食少体倦者脾气虚也用五味异功散加当归柴胡升麻晡热内热者脾血虚也用四君当归丹皮如有他症当随症治之一小儿患此漫肿微痛肉色不变面色痿黄饮食少思此脾气虚而食积内热也用五味异功散加升麻当归及如圣饼其肿渐消又用托里散而愈一小儿患此肿痛寒热活命饮末二服肿痛顿止用托里散如圣饼而肿渐消又用神效散及托里消毒散数剂而痊一小儿患之内溃作渇饮食少思属元气虚弱先用托里消毒散四剂脓溃而发热恶寒肢体倦怠此邪气去而真气虚也用八珍升麻补之稍愈又用托里散异功散间服而痊一小儿腹疮大便秘结发热饮冷此热蓄于里也用内疎黄连汤一剂大便通而痛止又用清热消毒散内热退而疮愈一小儿腹患疮敷寒凉之药其肿益甚腹中隂痛手足并冷此阳气虚寒之症也余用囘阳汤抑隂散而肿渐消毒渐散又用托里散而敛一小儿患此脓成不溃面色黄白恶心少食发热恶寒大便不实此脾胃虚弱也先用六君升麻柴胡诸症渐退饮食渐进又朝用益气汤夕用异功散而溃又用八珍汤而愈一小儿腹中作痛肉色不变三月矣胗其脉滑数而有力此腹痈内溃也用托里散大便出脓甚多乃用薏苡仁汤及托里散而愈一小儿小腹赤肿服流气败毒等药肉色如故食少体倦余谓此肝脾气血虚而药伤之也用六君肉桂及葱熨之法饮食渐进其肿渐消又佐以八珍汤而愈一小儿患此而溃肿不消恪服败毒之药饮食少思脓清发热余谓脾胃之气复伤不信仍行气清热肿痛益甚服消𨗳化痰之药腹胀作㵼余先用异功散加升麻柴胡木香佐以二神丸二十余剂诸症渐愈乃用异功散加当归黄茋元气渐复却用八珍汤内芍药炒黄数剂改用托里散而愈次年因劳心发热作渇用当归补血汤而安毕姻后寒热往来患处作痒用十全大补汤六味地黄丸而愈四君子汤治脾胃虚弱或因寒凉伤胃致肿不能消或溃而不能敛者但以此药温补脾胃诸症自退如误用攻伐则七恶随至矣若脾胃气虚疮口出血或吐血便血则加当归脾胃充徤则血自归经若脾虚血弱不生肌或晡热内热者更加熟地黄不可投四物沉隂之剂能伤脾胃也若胃气虚弱尅伐伤脾饮食少思或食难化若作呕作㵼者尤宜用之如兼痰𠻳气逆肢体倦怠面目浮肿者亦因脾虚不能生肺而然也最宜用之人参白术茯苓甘草右毎服二钱姜枣水煎清胃散治脾胃有热生疮或胃火牙痛或连头面升麻生地黄牡丹皮黄连当归右水煎服加柴胡山栀即加味清胃散六君子汤治疮疡脾胃虚弱肿痛不消或不溃敛宜用此药以壮荣气诸症自愈即四君加半夏陈皮清凉饮治疮疡脾胃实热烦躁饮食焮痛脉实大便秘结小便赤澁赤芍药当归甘草大黄右毎服一钱水煎当归补血汤治疮疡肌热面赤烦渇脉洪大而虚重按全无此血虚脉也误服白虎汤必死益气养荣汤治气血损伤四肢颈项等处患肿不问坚软赤白痛否日晡发热或溃而不敛者十全大补汤治诸疮血气虚不能溃腐収敛或脓出发热恶寒汗出烦眩口眼歪斜或肌痩少食发热口干等症须多服为善参茋托里散补中益气汤托里消毒散托里散五味异功散如圣饼神功散八珍汤臀痈臀痈属膀胱经湿热或禀赋隂虚若肿硬作痛用内托羌活汤微肿微痛用托里消毒散若初起大痛或五日之间似消不消似溃不溃者先用仙方活命饮后用托里消毒散若已溃食少体倦疮不生肌脾胃虚弱者用五味异功散加柴胡升麻禀赋隂虚小便数而不敛者加减八味丸气虚久不生肌収口用豆豉饼及补中益气汤培养元气若用解热攻毒及敷围寒凉之剂则气血受伤必成败症矣一小儿患此肿硬不赤旬余矣面色痿黄饮食少进此脾气虚弱也先用异功散饮食渐进漫肿渐消乃用托里散少加肉桂而溃又用八珍汤而敛一小儿患此久不収敛四围微黯疮口黑色脓水清稀寒热晡热脉浮而数两寸按之如无此阳气虚而隂血弱也朝用补中益气汤夕用异功散半载而愈一小儿臀疮溃而不敛面色时赤此禀肝肾隂虚也朝用八珍汤加五味子夕用加减八味丸诸症渐退又用托里散间服而愈一小儿臀疮久不収敛肢体倦怠晡热作渇此禀足三隂虚也用五味异功散加减八味丸渐愈又用托里散而敛一小儿臀痈久不生肌面色痿黄仍欲败毒以収敛余曰脾主肌肉脾徤则肉生遂朝用补中益气汤夕用五味异功散及葱熨法脾气壮肌肉生而愈一小儿肿硬不消肉色不变此脾胃之气虚怯不能运及患处耳朝用补中益气汤夕用五味异功散以接虚怯之气月余而消其时同患是症外敷寒凉之药内服犀角丸者无不受害一小儿十五歳久不愈发热体痩面白嗳气恪服消食清热等药余谓心火虚而脾气弱也先用八味丸为主佐以六君子汤补中益气汤寻愈毕姻后臀后患疽漫肿坚硬肉色不变手足时冷脉浮大按之微细两寸为甚先用八味丸料四剂又用十全大补汤患处色正而消内托羌活汤治尻臀生痈坚硬肿痛黄柏羌活防风当归尾藁本肉桂连翘甘草苍术陈皮黄茋右作二剂水一钟入酒一杯煎空心服仙方活命饮托里消毒散托里散神效解毒散加味八味丸八珍汤葱熨法腿痈腿痈之症所主之经不同而所治之法亦异发于内侧者属肝脾二经发于外侧者属胆胃二经漫肿坚硬者元气虚弱也用内补黄茋汤肿势髙焮者元气未虚也用内托柴胡黄茋汤外并用隔蒜熨法若瘀血凝结而不消或不作脓者用活命饮血虚气弱而不能溃及不生肌者用托里散此其梗概云尔一小儿内肷肿痛恶寒发热此属肝胆经分乃用神效解毒散加柴胡白芷二剂漫肿顿消惟中央一块尚肿又二剂而成脓以托里消毒散脓溃而愈一小儿腿内侧前肷患毒溃后肿硬色黯脓清不敛面色青黄此脾虚肝旺兼寒邪袭于患处也当壮元气为主先用异功散加柴胡升麻及葱熨法脾气渐复患处渐愈佐以八珍汤豆豉饼而愈一小儿腿内焮赤大肿发热此血热内鬰而欲为脓耳当先杀其大势用隔蒜灸法灼艾试蒜热移患处二十余炷痛始减再三十余炷肿渐消又用仙方活命饮疮头出水而愈一小儿腿内侧患此脓内溃恶心倦怠面色痿黄右闗脉弦大按之微细此脾胃虚弱肝木所乘也先用六君升麻柴胡四剂元气渐复乃佐以托里散而愈一小儿腿外侧肿痛肉色如故用托里消毒散二剂而肿始赤又四剂而肿赤亦退又六剂溃而脓出清稀食少体倦用异功散加芎归仍用托里散补其元气而愈一小儿漫肿坚硬肉色不变此阳气虚而不能成脓也用托里散如圣饼肿起色赤用托里消毒散而脓成针之用八珍汤加肉桂渐愈因伤食吐㵼患处太白饮食少思先用六君干姜次用八珍汤及葱熨法而愈一小儿患此久不愈脓水清稀面色痿黄腹大青筋此脾气虚而肝所侮也朝用补中益气汤夕用五味异功散元气稍复乃佐以四味肥儿丸及葱熨之法两月余而愈一小儿腿外肷肿一块服消毒之药其肿益甚肢体羸痩饮食少思更加作痛余曰先肿而后痛者形伤气也先痛而后肿者气伤形也当补接阳气不信仍投疏泄之药后果殁机要云荣卫之气充满抑遏不能行故闭塞气血腐而为痈者当泄之以夺盛热之气若人饮食疎精神衰气血弱肌肉消薄故荣卫之气短促而濇滞故寒抟腠理闭鬰而为痈者当补之以接虚怯之气信矣四味肥儿丸治肝脾不和患疮痬久不愈或兼疳症腹胀作㵼或食积脾肝发热痩怯遍身生疮黄连芜荑神曲麦芽右为末水煳丸桐子大毎服一二十丸空心白滚汤送下附子饼治溃疡气虚不能収敛或风邪所袭气血不能运于疮口以致不能収敛者用炮附子去皮脐研末以唾津和为饼置疮口上将艾壮于饼上灸之毎日灸数壮但令微热勿至热痛如饼灸干用唾津再和灸之以疮口活润为度六君子汤治疮疡因脾气虚弱不能生肌以致疮口不敛若脾气既充而疮口不生肌肉者此寒邪所袭也更用豆䜴饼或附子饼熨之仙方活命饮托里消毒散葱熨法如圣饼内托羌活汤五味异功散附子饼十全大补汤补中益气汤八珍汤豆豉饼鹤膝风鹤膝风者其腿渐细其膝愈麄状如鹤膝是以名之此因禀肾经不足外邪所乘而患之初则膝内作痛外色不变伸屈艰难若一二月间焮肿色赤而作脓者可治肿硬色白而不作脓者难治初起者用大防风汤为主佐以益气养荣汤脓成者用补中益气汤为主佐以大防风汤切勿用十宣流气等药若不溃不敛或发热等症者须调补脾胃为善否则必变败症矣一小儿九歳患此作痛用葱熨法及大防风汤肿起色赤用仙方活命饮补中益气汤间服肿渐消又以独活寄生汤与补中益气汤间服二三日用葱熨一次至两月余而消一小儿患此大溃不敛体倦食少口干发热日晡尤甚此脾气虚甚也用补中益气汤五剂以补元气乃用大防风一剂以治其疮如是月余诸症悉退遂用十全大补汤佐以大防风汤而敛一小儿患此溃而不敛不时寒热小便赤澁此血气虚也用十全大补汤加麦门冬五味诸症顿退乃去桂令常服佐以和血定痛丸而愈一女子左腿作痛服流气饮之类左膝肿硬头运吐痰余谓此鹤膝风也其脉弦数而无力乃禀赋脾肝肾三经之症此形气病气俱虚者当先调补脾胃为主不信仍攻邪气诸症蜂起余先用五味异功散加升麻干姜肉桂脾气稍徤又用异功散八珍汤而溃却间服大防风汤地黄丸而痊一小儿两膝渐肿傅服皆消毒之药足胫赤肿此禀父肾气不足用地黄丸八珍汤而消若用流气败毒等药必致不起大防风汤治鹤膝风肿痛不消或溃而不敛牛膝附子白术羌活人参防风杜仲川芎肉桂黄茋熟地黄芍药甘草右毎服三五钱水煎仍量儿大小用之益气养荣汤治气血虚弱四肢颈项等处患肿不问肿溃日久不敛俱宜服之人参茯苓陈皮贝母香附当归川芎黄茋熟地黄芍药甘草桔梗白术柴胡右毎服二三钱姜水煎独活寄生汤独活桑寄生杜仲细辛牛膝秦芁茯苓白芍药桂心川芎防风甘草人参熟地黄当归右毎服二三钱水煎空心乳母同服八珍汤十全大补汤补中益气汤和血定痛丸葱熨法薛氏医案卷六十六薛氏医案卷六十七钦定四库全书薛氏医案卷六十七明薛已订保婴撮要十二肺痈肺痿齐氏云肺痈肺痿因脾肺气虚腠理不宻外邪所乘或母食辛辣厚味遗热于儿或儿有病过于汗下内亡津液虚火烁肺或服尅伐之药亏损脾胃不能生肺金其症恶风咳𠻳鼻塞项强唿吸不利甚则四肢微肿咳唾脓血若吐臭秽胸中隠痛脉数而实者为肺痈咳唾涎沬脉数而虚者为肺痿恶寒喘𠻳者寒邪内藴也小青龙汤咳唾脓秽者肺痈内溃也桔梗汤窃谓前症若喘咳短气者脾肺气虚也五味异功散咳唾脓痰左尺脉数而无力者肾气虚也六味地黄丸咳唾脓痰右闗脉数而无力者脾气虚也七味白术散若发热喘𠻳唾脓不食者脾肺虚甚也难治大要补脾肺滋肾水为善一小儿感冐停食吐㵼用䟽利之剂咳𠻳脓血此中气复伤而变肺痈也用桔梗汤而愈后咳𠻳吐血仍用前药佐以异功散而痊一小儿停食服㵼药而变肺痈余先用异功散以救脾肺次用桔梗汤以治肺痈而瘥一小儿停食服尅伐之药唾痰腥气面赤气喘此元气复伤而成肺痈也用桔梗汤脓痰顿止翌日喘甚此脾气虚而不能生肺也用异功散加杏仁百合而愈后小便澁滞服八正散小便愈澁咳𠻳吐痰面赤盗汗余谓肺气虚热前药亏损疡隂虚火铄肺金而然用异功散以补脾土地黄丸以滋肾水遂愈一小儿肺痈愈后咳𠻳面色白或痿黄手足冷小便频此因脾虚不能生金也服参苏饮之类自汗盗汗昏愦发搐遗尿下气手足如水面色青白此阳气脱而虚寒也用人参一两干姜二钱大枣五枚米泔煎沸先灌一盃将熟又灌二盃连用二剂而苏更朝用补中益气汤夕用异功散而愈一小儿十五歳因劳伤元气而咳𠻳误用表散之剂复伤肺气成痈咳𠻳脓血用桔梗汤为主佐以异功散脓渐少专用异功散脓止而愈后因书课过劳自汗时𠻳服外感药咳𠻳益甚胸膈痞满唿吸不利余谓脾肺之气虚甚而然用参茋补脾汤而痊一小儿咳𠻳服参苏饮而益甚右寸闗之脉浮散余谓此风伤皮毛热伤血脉血气稽留藴结于肺而成痈也不信仍复表散唾咳脓血余曰此因肺虚不能摄气脾虚不能摄涎耳当补脾土以生肺金又不信果殁一小儿感冐咳𠻳发散过度喘促不食痰中有血余用桔梗汤而愈后元气未复大便似痢或用芩连枳实之类变漫脾风而卒小青龙汤治伤风冐寒咳𠻳喘急肺胀胸满鼻塞流涕或干呕热𠻳或作渇或作噎或小便不利或小腹胀满麻黄赤芍药半夏细辛干姜甘草桂枝五味子附子右毎服二钱水煎桔梗汤治咳𠻳脓血腥秽已成痈症桔梗贝母知母桑白皮枳殻地骨皮𤓰蒌仁薏苡仁杏仁当归黄茋五味子百合防己甜葶苈右毎服二三钱水煎升麻汤治肺痈脓血秽臭胸乳皆痛升麻桔梗薏苡仁地榆条芩牡丹皮芍药甘草右毎服二三钱水煎排脓散治肺痈此方排脓补肺黄茋白芷人参五味右为末毎服一二钱蜜汤调下射干汤治胃脘痈吐脓血射干栀子仁赤茯苓升麻赤芍药白术右毎服三五钱水煎入地黄汁少许再煎服人参平肺散治心火尅肺金传为肺痈咳𠻳喘呕痰涎壅盛胸膈痞满咽嗌不利人参陈皮甘草地骨皮茯苓知母五味子青皮天门冬桑白皮右毎服二三钱参茋补脾汤治肺痈脾气亏损咳吐脓涎或中不食必服此药补脾土以生肺金否则不治人参白术黄茋茯苓陈皮当归升麻麦门冬五味子桔梗甘草右作三服姜枣水煎人参补肺汤治肺症咳喘短气或肾水不足虚火上炎痰涎壅盛或吐脓血发热作渇小便不调人参黄茋白术茯苓陈皮牡丹皮当归山茱茰山药五味子麦门冬甘草熟地黄右姜水煎服七味白术散治中气亏损津液短少口舌干渇生疮不喜饮冷或吐㵼后口干或咳唾脓痰右闗脉数无力者脾气虚也最宜服之人参白术木香白茯苓甘草藿香干葛右水煎服五味异功散六味地黄丸参苏饮独参汤补中益气汤肠痈孙真人云肠痈为病小肠重强按之则痛小便如淋时时出汗恶寒身皮甲错肚皮急瘇甚者肚腹胀大转侧有水声或遶脐生疮或脓从脐出或从大便而下盖因饮食不节所致治法当诊脉迟𦂳者未有脓也用大黄汤下之脉洪数者已有脓也用薏苡仁汤排之小腹疼痛小便不利脓壅滞也牡丹皮散主之若大便或脐间出脓者不治内经云肠痈为病不可惊惊则肠断而死故患是者其坐卧转侧理宜徐缓时少饮薄粥及八珍汤固其元气庶或可生一小儿患肠痈先用太乙膏后服牡丹皮散下脓而愈后因跌腹内作痛遍身皆赤良久身黯而殁葢肠断故也大黄汤治肠痈小腹坚肿按之则痛肉色如常或焮赤微肿小便频数汗出憎寒脉迟𦂳脓未成也急服之大黄朴硝牡丹皮𤓰蒌仁桃仁右毎服二三钱水煎薏苡仁汤治肠痈腹中痛烦躁不安或胀满不食小便澁滞薏苡仁牡丹皮桃仁𤓰蒌仁右毎服四钱水煎桃仁汤治肠痈腹中痛烦燥不安壅痛大便闭澁亦有绕脐生疮者但用此药无妨桃仁大黄牡丹皮芒硝犀角冬𤓰仁右水煎入犀角末服牡丹皮散治肠痈腹濡而痛时下脓汁或下血牡丹皮人参天麻白茯苓黄茋薏苡仁桃仁白芷当归川芎官桂甘草木香右毎服三五钱仙方活命饮太乙膏八珍汤痔疮痔疮之症或因禀受胎毒或膏粱食积或母食炙炒厚味所致肿痛者湿热作痒者风热便秘者火盛脓溃者血热湿热加味槐花散风热秦芁苍术汤便秘清燥汤脓溃黄茋散薰洗则葱汤槐角五棓子等药或真蒲黄以猪脂调傅如有兼变之症叅各门治之一小儿患痔赤肿作痛用黄连解毒汤而痛止又用托里清肝散及加味槐角丸而疮愈一小儿因饮食停滞发热患痔大便不利肿痛寒热不时发搐此脾气伤而肝乘之也先用保和丸末二钱以柴胡山栀煎汤调服食消搐止又用四味肥儿丸数服而愈一小儿十二歳不戒厚味醇酒不时作痛或大便秘结小便滞澁用龙胆㵼肝汤治之而安后饮烧酒前症复发遍身色赤烦躁饮冷醋半钟赤热悉退肿痛顿减一小儿因乳母食炙之物肛门肿痛用清胃散母子并服子又服四味肥儿丸而愈后因乳母恚怒胸脇作痛频饮糖酒儿病复作发搐母先服加味小柴胡汤二剂次服加味逍遥散儿服四味肥儿丸而愈一小儿肛门肿痛大便不通服大黄之药肿痛益甚虚症并作仍欲攻疮余曰此因脾气复伤而然也用异功散加升麻柴胡为主佐以加味槐角丸肿痛渐退又用黄连解毒汤而出脓用秦芁苍术汤而疮愈一小儿肛门肿痛发热饮水口鼻气热此脾肺经实热先用㵼黄散二服而热退又用枳殻散而痛止用金银花散而肿痛消后母食膏粱儿患复作母用清胃散而肿痛消一小儿误吞信石遍身发赤呕吐烦渇肛门肿痛便秘饮冷服冷米醋一钟赤晕立消肿痛顿止又用黄连解毒汤金银花散而愈一小儿痔疮不时肿痛服加味槐角丸而愈至十四而复作发热体倦肛门坚肿用地黄丸八珍汤坚肿渐消血气渐愈或间止药饵劳役不节诸症仍作用前药随愈毕姻后肛门肿溃而串臀用补中汤地黄丸臀间渐愈或用追蚀等药坚核虽消痛伤元气疮口不合余用八珍汤地黄丸两月而敛后不守禁忌又且攻毒以至屡发元气日虚而殁古人云善服药不若善保养信夫苦参散治痔疮肿痛发热枳殻黄连大黄甘草荆芥苦参赤芍药黄芩右水煎薫洗加味槐花散治肠风下血痔漏肿痛发热便秘槐花熟地黄白术青皮荆芥穗川芎当归身升麻枳殻右水煎服秦芁苍术汤治痔疮大便坚硬小便频数内热作渇秦芁苍术泽㵼皂角子仁防风桃仁当归尾黄柏山栀右作二剂水煎服清燥汤治大肠风热血燥秘结不通痔疮等症生地黄山栀泽㵼麻子仁川芎羌活黄柏黄芩郁李仁芍药当归尾甘草右水煎服黄茋散治痔疮并一切溃疡虚弱发热茯苓黄茋当归川芎白芍药白芷升麻山栀右水煎服枳殻散治痔疮肿痛或下血枳殻槐花荆芥皂角子仁猬皮右为末毎服一钱滚汤下作丸亦可加味槐角丸治症同前槐角枳殻当归黄芩皂角仁猬皮秦芁白芷右为末毎服一二钱水煎服或蜜丸量儿大小服又方治痔痛不可忍者羊胆氷片右以氷片为末羊胆涂之丹石散治痔疮热痛如神黄丹滑石右为末新汲水调涂日三五次胜雪膏治痔疮热痛不可忍片脑铅白霜右为末好酒研成膏涂之随手愈又方用生栝蒌根研如泥猪油调涂黄连解毒汤托里清肝散四味肥儿丸加味小柴胡汤加味逍遥散龙胆㵼肝汤下疳隂痿下疳隂痿皆属肝火湿热或禀赋肝经隂虚肿痛发热者肝火湿热也先用加味小柴胡汤再用龙胆㵼肝汤肿痛便赤者肝火隂虚也用加味逍遥散加龙胆草生地黄溃而肿痛不消者小柴胡汤加芎归黄茋溃而肿痛已消用四物汤加牡丹皮柴胡盖肝属木得雨露则森茂遇酷日则萎软若误谓虚寒投以热剂轻则囊茎生疮重则腐而难敛皆宜滋肾水生肝木清肝火故云肝气热则茎痿宗筋弛纵隂茎肿胀或出白液或痒痛里急筋缩挺纵不収或精出便下此名筋疝俱肝火也黄宗伯季子初生时母弃于水逾日不死复収之遂成喘𠻳颔腋臂股各结块核溃而色紫悞触之痛彻于心服辛温化毒等剂不应时已弱冠予曰初生喘𠻳者形寒伤肺也既长而喘𠻳者肝火刑肺也故结核俱在肝胆部分始用补中益气汤后用九味芦荟丸不月诸症悉愈此禀母之肝火而患也一小儿下疳溃烂发热作渇日晡尤甚此肝疳而脾气虚也用补中益气汤后用九味芦荟九诸症悉愈一小儿二歳茎痿湿痒时出白津余以为肝火不信或与温补肾经后隂嚢焮肿茎中作痛余用龙胆㵼肝汤六味地黄丸而痊一小儿睪丸作痛小便赤澁寒热作呕此肝火湿热不利用小柴胡汤加山栀车前子茯苓而愈一小儿睪丸肿痛小便黄澁寒热作渇此肝火所致用小柴胡汤加山栀车前子并九味芦荟丸间服而消一小儿隂茎肿痛腹内一块或作痛或上攻小便不调此禀肝火为患用龙胆㵼肝汤九味芦荟九愈后形气消烁发热作渇此肝火制脾土而然也用益气汤芦荟丸异功散而安一小儿隂茎作痒搔破出水小便赤澁此禀肝肾隂虚火动用龙胆㵼肝汤清肝经湿热佐以地黄丸补肾肝隂虚而愈后乳母恼怒小便澁滞两肋肿痛儿隂复痒惊搐困倦用异功散以补脾土用地黄丸以滋肾肝而愈一小儿十五歳患下疳久不愈形气骨立不时寒热小便不调饮食少思此禀肝疳虚羸也朝用益气汤以培胃气夕用地黄丸以滋肾水为主佐以九味芦荟丸治疳而痊一女子十五歳面青善怒体痩作渇天癸未至不时寒热口舌生疮后患隂疮湿痒无寐善惊此禀肝脾虚羸之变症也当先救脾气遂朝用补中益气汤夕用加味归脾汤诸症渐愈却佐以九味芦荟丸而痊一女子十四歳禀肝经湿热肌体消痩寒热如疟下部患疮先用加味小柴胡汤寒热顿退但晡热少食用加味逍遥散为主以九味芦荟丸为佐而愈出嫁后前症仍作另用杂药疮口翻出如菌余用龙胆㵼肝汤加味逍遥散九味芦荟丸而愈一小儿十五歳患下疳书课过劳即寒热头痛形气殊倦腿足疲软左闗脉洪数左尺脉洪数而无力余谓此禀肝肾隂虚兼饮食劳役之症也宜先调补胃气以滋化源不信或以为隂虚湿热下流恪服四苓四物之类诸症益甚余曰隂虚谓脾经虚也脾为至隂以丁火为母虚则宜补丁火以生已土肾属水以辛金为母肾虚则宜补辛金生癸水也今因脾经阳弱而隂虚反用沉寒之剂复伤阳气以絶化生之源欲保其不危难矣果殁龙胆㵼肝汤治肝经湿热不利下部生疮两抝肿痛或腹中作痛小便澁滞等症龙胆草泽㵼车前子木通生地黄当归山栀黄芩甘草右水煎食前服加味小柴胡汤治肝胆经有热下部湿疮寒热晡热潮热等症六味丸治肝肾隂虚下部生疮或发热作渇小便频数或肾水不足而不能生肝木致血燥筋挛颔项肢节等处结核或溃而不能収敛或肝肾虚弱发热盗汗肢体消痩小便赤澁尿血下血或大小便牵痛气短痰𠻳吐血眩运耳聋口燥齿痛失音腰腿疲软此皆禀赋不足也敷药必效散治下疳腐溃作痛轻粉黄连黄柏龙胆草右为末油调搽入片脑更效若用当归膏调傅尤佳如圣散治下疳腐久不愈五棓子片脑黄连芦甘石右各为末干敷毒未尽者加黄连末丸味芦荟丸加味清胃散圣愈汤补中益气汤八珍汤加味归脾汤四君子汤仙方活命饮托里消毒散便痈便痈因肝火肝疳或禀肝经热毒若初起肿硬作痛者先用龙胆㵼肝汤一二剂肿痛不减用仙方活命饮二剂五七日不减肿尚硬亦用前二药各一剂如不消或更痛欲成脓也用活命饮一剂却用托里消毒散加柴胡山栀一二剂若脓已成而不溃者血气虚也用托里消毒一二剂脓已溃而痛不止者毒气不解也用活命饮一剂若脓已出而反痛者益气虚也用内补黄茋汤脓已溃而发热烦躁者气血虚脱也用当归补血汤脓已溃而恶寒发热者血气俱虚也用十全大补汤脓已溃而恶寒者元气虚也用补中益气汤脓已溃而不生肌者脾气虚也用六君子汤若禀赋怯弱或因饮食劳倦而为患者但用补中益气汤加射干自消设使不分经络不别虚实槩行攻伐亏损气血则轻者难治重者必变瘵症甚至不起一小儿肿痛色赤寒热似疟小便不通此肝经湿热用龙胆㵼肝汤一剂小便清利寒热顿除又用加味逍遥散加龙胆草二剂肿痛悉退而愈一小儿患此肿硬作痛小便澁滞先用龙胆㵼肝汤小便顿利又用活命饮一剂而消后复肿赤作痛此欲作脓也先用活命饮二剂杀其大势却用托里消毒散加柴胡山栀三剂以指按之肿随指复起此脓已成也用托里散一剂翌日针之脓出肿消再用托里散而愈一小儿患此服大黄等药㵼而肠鸣腹肿硬痛少食此脾胃复伤而变症也用五味异功散加升麻柴胡木香饮食渐进乃去木香加黄茋当归数剂而脓成又用托里散加皂角刺而脓溃乃去皂角刺倍用参茋而愈一小儿疮势已成用消毒之药其肿散漫自汗发热恶寒少食此气血虚甚也用大补汤四剂针之脓出肿消却用托里散八珍汤间服而愈一小儿脓成不溃误用大黄之类以下脓泄㵼不止肿硬色白腹痛欲呕手足并冷此脾气虚而复伤也用异功散加升麻姜桂四剂乃去姜桂加归茋二十余剂脓溃而愈一小儿溃后咬牙呵欠寻衣捻物此肝经气血虚也先用八珍汤加钩藤钩五味子诸症顿愈又用托里散及八珍汤而痊一小儿溃后惊悸发搐呵欠咬牙此心肝二经气血俱虚也先用补心汤安神丸虚症寻愈再用八珍汤托里散肌肉渐生却用地黄丸而疮口敛一小儿患此久不愈头重胸满饮食少思此禀脾胃虚弱也先用补中益气汤加蔓荆子诸症寻愈次用八珍汤佐以五味异功散月余疮口渐敛仍用十全大补汤而痊一小儿十五歳禀赋虚弱因劳役过度患此寒热如疟用补中益气汤将愈惑于人言误服大黄之药吐㵼大作手足厥冷寒热尤甚余用六君子加姜桂诸症稍愈但赤肿不消此欲作脓也又数剂后朝用益气汤夕用大补汤五十余剂而痊一小儿溃后肿硬肌肉不生疮口不敛余欲滋其化源以生肝血不从仍伐肝清热以致元气日虚恶症蜂起而殁夫肺者肾之母脾者肺之母今既不滋肺肾以生肝木又伤脾土以絶肺肾之化源其不死者鲜矣一小儿十四歳毎饮食劳倦则恶寒发热两抝患肿余用益气汤而愈彼惑于人言乃服大黄之类发搐口噤手足并冷良久少甦余用大料益气汤数剂而安又二十余剂而愈一小儿两抝患肿小便澄白肢体消痩𤼵热眼札此禀肝火之症用龙胆㵼肝汤为主四味肥儿丸为佐各数服肿热渐退改用四味肥儿丸为主龙胆㵼肝汤为佐又各数服将愈及用地黄九而痊一小儿两抝肿痛小便不利或赤白浊此系肝火炽而脾气伤也朝用补中益气汤夕用地黄丸各数剂而愈后因过劳盗汗𤼵热两抝仍肿用前药佐以地黄丸而愈一小儿每劳则两抝肿痛小便白浊夜间发热此禀肝火脾虚而元气下陷也用补中益气汤清心莲子饮后患下疳用四味肥儿丸加味逍遥散而愈一小儿两抝肿痛小便赤澁或兼澄白此肝脾疳症先用九味芦荟丸数服诸症渐退次用四味肥儿丸二十余服而愈一女子两抝肿痛小腹作痒小便赤澁发热晡热月经不调先用加味小柴胡汤四剂肿渐消次用加味逍遥散诸症渐愈佐以四味肥儿丸而痊一小儿十四歳毎饮食劳倦随患寒热两抝肿痛服大黄之𩔖发搐口噤手足并冷良久少甦余用大剂补中益气汤数剂而安又二十余剂而肿痛愈仙方活命饮治一切疮疡瘇毒未成即消已成即溃溃后肿痛不止元气虚也当补之穿山甲白芷防风没药甘草赤芍药当归尾乳香天花粉贝母金银花陈皮皂角刺右毎服二三钱酒水各一半煎服清心莲子饮治两抝肿痛小便白浊夜间发热日间安静发热口渇此肝火脾虚而元气下陷也黄芩麦门冬地骨皮车前子甘草石莲肉茯苓黄茋柴胡人参右水煎服当归补血汤治瘇毒已溃而发热烦躁者此脾胃损伤或服峻剂致气虚血脱肌热大渇引饮目赤面红日夜不息其脉洪大而虚重按全无此病多得于饥饱劳役者若误服白虎汤者必死当归黄茋右水煎服六一汤治同前黄茋甘草右水煎服秘旨安神丸治心血虚而肿中惊悸或便痈溃后发搐呵欠咬牙此心肝二经气血俱虚也人参半夏酸枣仁茯神当归橘红赤芍药五味子甘草右为末姜汁煳丸芡实大毎服一丸姜汤下补中益气汤治禀元气虚弱因劳而抝中作痛或患便痈寒热口干作渇宜此汤加射干主之如寒热已退而肿不消此欲作脓也宜用十全大补汤十全大补汤治禀元气虚弱因劳患便痈或抝中作痛服补中益气汤寒热退而肿不消散此血气虚而不能成脓也宜服此汤已成而不能溃或已溃而不能生肌或寒热不止自汗盗汗脓清不敛者但服此药则元气自复诸症自愈白茯苓人参当归白术黄芪川芎肉桂白芍药熟地黄甘草右毎服三五钱姜枣水煎服内补黄茋汤龙胆㵼肝汤九味芦荟丸四味肥儿丸补心汤六味地黄丸加味小柴胡汤囊痈嚢痈属肝经湿热或禀胎肝热所致初起肿痛小便赤澁者湿热壅滞也先用龙胆㵼肝汤如不消用仙方活命饮若肿痛数日不止欲作脓也用托里消毒散若肿未溃而小便不利者毒气壅滞也当分利之脓已成而小便不利毒气未解也当针泄之脓出而反痛者气血虚也当补益之若元气无亏虽隂嚢悉溃睪丸悬露亦不为害若乳母恚怒令儿患此者加味逍遥散肝经气血虚者八珍散加味柴胡山栀俱加漏芦子母并服一小儿小便澁滞肿痛寒热此肝经湿热也用龙胆㵼肝汤而消但内热倦怠此兼脾气虚弱也用四君子加柴胡山栀芎归而愈一小儿肿痛寒热服尅伐之药不能成脓用托里清肝散而脓溃用托里散而疮敛后寒热如疟小便闭塞用小柴胡汤加山栀龙胆草车前子而愈一小儿患此大溃痛甚烦躁饮冷此余毒尚在与活命饮二剂肿痛顿退又用四君柴胡山栀四剂诸症悉退及托里散而痊一小儿隂嚢赤肿作痛针而脓出顿安忽发热作渇此邪气去而真气虚也用圣愈汤及八珍柴胡山栀将愈因乳母恚怒复作用加味逍遥散加漏芦母服其儿顿愈一小儿隂嚢毎患赤肿必因其母恚怒及饮酒而发余审其因怒用加味逍遥散加漏芦饮酒用加味清胃散加干葛神曲与母服之其儿随愈一小儿隂肿小便赤澁此禀肝经有热也用加味小柴胡加漏芦与母服子日饮数滴四剂而愈一小儿患此肿硬不消发热作痛大便不实饮食无味此消𨗳过多而脾胃伤也先用异功散数剂元气渐复又用托里散加柴胡山栀而脓成针之脓出发热恶寒此血气俱虚也用大补汤加柴胡山栀寒热顿止又数剂而渐愈后因劳发热肿痛用益气汤托里散疮口渐敛而愈一小儿十六歳患此脓清晡热遗精盗汗此禀元气虚甚也用大补汤地黄丸料各二十余剂元气稍复又各三十余剂汗止热退犯房事患处顿黯昏溃吃逆手足并冷此脾气虚寒之恶症用独参汤四剂而甦用大补汤加干姜四分阳气渐复乃去干姜又二十余剂而痊一小儿患此溃而肿硬不消服败毒散傅寒凉药肌肉不生疮口开张脓清色黯自汗余谓非补脾则肌肉不生彼欲速效乃外用生肌散反助其邪致生瘀肉填塞疮口半载不愈余用异功散加当归黄茋三十余剂又用托里散隔蒜灸而愈一小儿嚢痈出血久不愈左颊色青赤此心肝二经风热而血不归经也先用加味逍遥散六味地黄丸清肝热滋肾水而血止用托里散而疮愈一小儿患前症脓清发热久而不敛左颊青两颐赤余谓禀肝肾隂虚而两位青赤脾胃气虚而脓清不敛当补足三隂为善不悟泛用杂药后果殁一小儿患前症久不愈面赤皎白左颊为甚余谓前症属肝木面白属肺金左颊属肝经乃金来尅木为贼邪况小便如淋乃肝肾二经气絶也辞不治后果殁于金旺之日葢肝为肾之子肾为肝之母设预为调补肾水必不致于危也托里清肝散人参黄茋当归川芎芍药白术茯苓金银花白芷甘草连翘柴胡山栀右毎服二三钱水煎钱氏蚯蚓散治肾子肿硬先用葱椒汤煎洗次以干蚯蚓粪津唾调敷须避风冷湿地世传治小儿隂囊肿大用甘草煎浓汁调蚯蚓粪涂之立效山药膏治两抝及小腹肿痛或痒用山药研烂频傅患处干则易之补中益气汤异功散八珍汤加味逍遥散活命饮托里散加味小柴胡汤圣愈汤加味清胃散四君子汤地黄丸足指冻疮足指冻疮因受禀虚怯故寒邪易乘气血凝滞久而不愈则溃烂成疮治法须壮脾胃温气血则死肉自溃良肉自生若骨脱筋连者宜急剪去否则毒延脚面而死葢肢末之处气血难到又为外邪遏絶则气血不能运行若用汤盪火烘其肉即死而不仁至春必溃腐脱落元气无亏虽患无害如外傅寒药内服消毒之剂则元气受伤必成败症凡初冻时热手频熨之为妙北方冻耳若误以手触之其耳即落大寒能裂肤堕指信矣一女子数歳值严寒北上因失所恃而足受冷侍婢用热汤泡之至春月房中秽气其父觉之脱袜方见十指俱烂但未堕耳予用托里之剂助其阳气溃脱以保其生一小儿仲冬严寒两耳受冻不知痛痒令人以热手徐徐频熨内用温补脾气之剂及敷白蔹散而愈一小儿七歳冬间足指冻痛用热汤浸洗至春溃脱疮口不敛足跌肿痛余谓此元气虚弱须补胃气以生肌肉不信乃用寒凉消毒之剂肿消黑色自以为愈余曰此脾胃虚极元气不能运及患处也后两腿羸细而殁一小儿扑伤足趺少许速成冻疮作痛不止用火烘之肉死至春足脱脓水淋漓不能収敛而殁此症若能调养脾胃使元气不伤则肌肉自生岂至于死哉白蔹散白蔹黄柏右为末干搽患处汤火疮汤火之症若发热作渇小便赤澁者内热也用四物加山栀连翘甘草若肉未死而作痛者热毒也用四君加芎归山栀连翘若肉已死而不溃者气血虚也用四君加当归黄茋外傅当归膏或柏叶末蜡油调搽至白色其肉自生若因烟薫将死者以生萝卜汁灌之即甦若饮食后被汤火所伤发热腹胀恶食发搐变症者当叅食积惊搐门治之一小儿火伤两臂焮痛大便不利小便赤澁此火毒蓄于下焦也用生地黄当归芍药木通山栀赤茯苓生甘草一剂二便调和而痛止更以四物加山栀参茋白芷甘草而壊肉腐又数剂而新肉生一小儿火伤足胫专用败毒之剂脓水淋漓日晡肿胀此脾虚下陷也用补中益气汤及八珍汤而愈一女子沸汤伤胸两月不敛脉洪大而虚发热作渇此隂虚火毒所乘用四物加柴胡丹皮热渇顿止用加味逍遥散腐肉去而新肉生一女子被烟薫痰气上壅不省人事用萝卜汁灌之而甦但体倦欲睡仍令噙萝卜汁乃服六君子汤加桔梗山栀而安伤轻者以萝卜捣汁饮之亦可一小儿火伤臀间误用生肌散隂嚢溃脱久而不愈此助其药毒而然也余用当归膏及四君子加芎归旬余肉生而痊一小儿火伤其足用冷水浸之肿痛益甚服败毒药死肉不溃此脾胃气伤而血滞也用六君子加芎归而愈后因劳役寒热以八珍散加升麻柴胡白芷而痊一小儿火伤腿用寒凉之药久不愈腿细筋挛食少晡热此因生肌药助其邪寒凉损其胃也用益气汤当归膏不月而愈一小儿热汤伤足久不愈脓水清稀口干足热患处肿黯晡热盗汗肢体骨立此禀肾气虚弱寒药伤脾而然用益气汤地黄丸三月余佐以托里散如圣饼而愈一小儿沸汤伤腿搽药结痂难于屈伸痛不可忍用四物加白术茯苓及当归膏而愈一小儿沸汤所伤胸腹皆溃久而不愈喜脉弱按之而有力葢脾主肌肉当调补脾胃为主外敷之药当缓不信恪用敷贴之而殁一小儿汤伤胫溃而色赤如赭日晡热甚右闗脉浮而数按之则弦此肝木乘脾土血虚而然耳乃外傅内服皆于攻毒后果殁神效当归膏治汤火等疮不问已溃未溃肉虽伤而未壊者用之自愈肉已死者用之自溃新肉易生搽至肉色渐白其毒始尽生肌最速葢当归生地黄麻油二蜡皆主生肌止痛补血续筋与新肉相宜此方余已刋行治者多验当归生地黄麻油黄蜡右先将当归地黄入油煎枯去查将蜡熔化候冷搅匀即成膏矣用涂患处将细纸葢之发背痈疽杖疮溃烂用之尤效凡死肉溃烂将脱止有些须相连者宜用利刀剪去盖死肉有毒去迟则伤新肉矣死肉去尽尤宜速贴盖新肉最畏风寒不可忽也乳香定痛散治伤损及一切疮疡溃烂疼痛乳香没药滑石氷片右为细末搽患处痛即止甚效猪蹄汤治一切痈疽杖疮溃烂消肿毒去恶肉润疮口白芷黄芩当归羌活赤芍药蜂房生甘草右用猪蹄一只水四五碗煮熟去油查取清汤入前药煎数沸去查温洗随用膏药贴之四物汤六君子汤如圣饼翻花疮翻花疮者由疮疡溃后肝火血燥生风所致或疮口胬肉宇出如菌大小不同或出如蛇头长短不一治法当滋肝补气外涂蔾芦膏胬肉自入须候元气渐复脓毒将尽涂之有效不然虽入而复溃若误用刀针蚀药灸灼其势益甚或出血不止必致寒热呕吐等症须大补脾胃为善治验一女子臂痈溃后疮口宇肉如菌用毒药蚀之宇肉益甚面青寒热经候不调此肝经血燥而生风脾气虚而不能生肌耳先用加味逍遥散五味异功散两月余却用地黄丸托里散而愈一小儿患前症用药腐去疮口不敛朝恶寒暮发热余谓因气血俱虚而然也法当调补脾胃则气血自生疮口自敛不悟仍攻其疮而殁一女子十五歳患前症腐去而复生面色青而或赤余谓此肝胆二经风火妄动葢肝血为隂为水肝气为阳为火宜生肾水滋肝血使火自息而风自灭不信乃用袪风之剂致血燥妄行疮口出血不止而死藜芦膏治疮口胬凸起或出二三寸肉者藜芦右为末以生猪脂擂和搽凸胬肉上八珍汤加味逍遥散补中益气汤托里散十全大补汤五味异功散地黄丸豆䜴饼葱熨法多骨疽多骨疽由疮疡久溃脾胃亏损气血不能营于患处邪气陷袭久则筋烂骨腐故骨脱出非禀胎所有也当补脾胃壮元气内用大补汤地黄九外以附子饼葱熨法袪散寒邪补接元气则骨自脱疮自敛若用尅伐之剂复伤真气鲜有不危婴儿患之当调补乳母外用葱熨以歳月除之尤不可用追蚀之药一小儿足内患之日流清脓恶寒发热大便去而不了皆元气虚而下陷也先用补中益气汤加干姜肉桂诸症渐复乃用十全大补汤及如圣饼出碎骨而愈一小儿臂患之时出清脓恶寒发热此元气虚也朝用补中益气汤夕用四君归茋半载常出细骨一块又用六味丸而愈一小儿患之目睛白多饮食难化手足并冷此禀命门火衰而脾胃虚寒也先用八味丸异功散如圣饼出碎骨乃用六味丸大补汤而愈若攻疮邪不固元气必不活矣一小儿十四歳闪足腕间服败毒之剂肿硬色黑余谓此元气虚而外寒凝滞也用囘阳膏六君肉桂十余剂肿黯渐消又用冲和膏托里散余肿渐软又佐以大补汤针之出清脓甚多即恶寒发热此阳随隂散而气虚也用六君加肉桂参茋各二钱寒热顿止却用八珍汤托里散豆豉饼而愈一小儿足跗肿硬肉色不变形气倦怠外傅内服皆败毒耗气之药余谓经云形伤痛气伤肿乃禀赋足三隂虚羸之症也当滋补元气若行攻伐虚虚之祸不免矣彼以为迂仍用前药足跗变黯肿至脚腕余用大补汤异功散各五十剂以调补脾胃及葱熨患处袪散寒邪补接阳气漫肿渐消疮变赤色旬日而溃此元气渐复之善症也然固元气充实瘀肉可腐新肉可生又惑于速效之説傅追蚀生肌之药患处复黯七恶并臻而殁十全大补汤补中益气汤八珍汤托里散如圣饼葱熨法豆豉饼冲和膏八味丸漏疮漏疮之症因禀气血不足或久病血气虚弱或儿肝脾食积内热不能生肌或乳母七情不和脾气不能収敛当审其所因调补元气佐以如圣饼葱熨之类为善若用流气破血追蚀等药反为败症矣余当叅各门主之一小儿患在臂间肿硬不消面色痿黄脓水清稀此元气亏损之症用八珍汤为主六君子汤为佐渐愈因饮食失节恶寒发热用六君子加升麻柴胡而安用益气汤异功散而敛一小儿腿内侧患之寒热发渇此肝脾二经气血虚症也葢胃为五臓之本先用五味异功散加升麻柴胡月余胃气始复乃用地黄丸补肾水以生肝血而愈一小儿臂间漫肿按之至骨方痛肉色不变形体消痩面目多白余谓此禀肾经虚症当补脾肺以滋化源反用寒凉尅伐之药脾气大虚患处肉死又用追蚀之药死肉虽去疮口不敛而殁一小儿四歳尚解颅余用地黄丸而颅阖至十六颐间肿硬发热唾痰余谓属肾经气不足水泛而为痰气伤而为肿不信反用火针败毒破而出水余曰肾主骨骨而为痈元气亏败余何能为后果殁惜哉一小儿患在臂外侧疮口开张肿硬色黯发热恶寒手足时冷此少阳经阳气虚寒不能生肌収敛也当助胃气不信仍行攻疮而殁一小儿十五歳足跟患之二年不愈日出清脓数滴余谓禀肾气虚弱也不信毕姻后肿硬寒热仍用攻伐之药而殁如圣饼葱熨法八珍汤六君子汤补中益气汤六味地黄丸五瘤经云肝主筋心主血脾主肉肺主气肾主骨故云肝为筋瘤心为血瘤脾为肉瘤肺为气瘤肾为骨瘤小儿患之多因禀赋不足乳母七情起居饮食失调致儿五臓不和内火沸腾血凝气滞也夫瘤者留也随气凝滞臓腑受伤气血不和所致五瘤之外更有脂瘤粉瘤虱瘤虫瘤髪瘤之𩔖若行气破血或傅寒凉追蚀之药或用蛛丝缠芫花线等法以治其外则误矣一小儿因乳母郁怒臂前肷肿硬皮色如常日出脓水乃脾经之虚症也用加味归脾汤如圣饼三月余肿渐消后因母怒发热儿患处复肿用加味逍遥散母服二十余剂儿日服杯许赤肿渐退仍以前药久服而愈一小儿头后患之久不敛目睛多白此禀肾虚之症母子并服六味丸补中汤外以六味丸料加鹿茸作饼热熨患处毎日一次而敛一女子腿外肷一瘤寸许色赤破而血逆漂甚多发热作渇先用当归补血汤渇热渐愈又用加味逍遥散疮口寻愈一小儿落草大腿外股如指尖一块肉色如常按之不痛至数月误触破出如粉浆内股焮痛寒热如疟手足抽搐如急惊状此脓水出多气血虚而内生风也先用异功散加钩藤钩二剂又用八珍汤加钩藤钩而安用托里散而痊一小儿二歳项间自分娩有一核余谓但调治乳母其儿自愈彼欲速效外涂牡蛎硝黄之类内服海藻蓬术之类脾胃复伤而殁一小儿九歳项间患之余谓禀肾肝血燥所致当滋水生木不信另用药破之脓水淋漓仍服散坚之药而殁一女子腿前肿一小瘤作痒搔破出虫如蚊而飞去寒热如疟乃肝经之症即虱瘤之𩔖用加味逍遥散而愈又有一种髪瘤破开有髪属肾经之症也加味归脾汤地黄丸加味逍遥散八珍汤托里散补中益气汤五味异功散如圣饼薛氏医案卷六十七薛氏医案卷六十八钦定四库全书薛氏医案卷六十八明薛已订保婴撮要十三作痛不止疮疡作痛当审邪之所在症之所因如寒热而痛邪在表也用人参败毒散便秘而痛邪在里也用内疏黄连汤肿焮而痛血凝滞也用仙方活命饮作脓而痛者用托里消毒散排之脓胀而痛者针之脓溃而痛者补之气虚而痛则用四君归茋血虚而痛则用四物参茋大抵形伤痛气伤肿不知此数者徒以乳香没药为止痛之方则非所以为法矣仍审五脏相胜相兼之症而治之后倣此一小儿腿痈溃而作痛服败毒之药肿势益甚更呕腹痛余谓脓出而反痛攻毒而反呕其属胃气虚弱明矣急宜补之或谓痛无补法仍用前药诸症蜂起余用六君干姜木香胃气渐复再用益气汤托里散而愈东垣丹溪云脓出而反痛此为虚也宜补之秽气所触和解之风冷所逼者温养之信矣一小儿臂疮溃而作痛脉洪数而有力縁乳母食厚味胃经积热所致母服清胃散子服泻黄散痛止又母子服加味逍遥散而愈一小儿项患疮焮肿作痛左颊色赤此胆经热毒母用仙方活命饮末一服痛止再服而溃又用加味小柴胡汤加味逍遥散母子俱服而敛一小儿左脇肿痛赤色而硬此禀胆经𫝑毒所致也子服活命饮母服加味小柴胡汤而软又子服三味解毒散母服加味逍遥散而溃复恶寒不食腹胀吐酸此脾气弱而饮食停滞也用六君子汤脾气渐健用托里散肌肉渐生又呕吐寒热面色青白此脾气虚而肝邪所侮也用异功散加柴胡升麻而安又用异功散加当归黄茋而愈一小儿臂患疮赤肿作痛服大黄药敷铁篐散肿痛顿消余曰此脾气虚疮内陷不知痛耳非毒退而内消也遂朝用益气汤夕用异功散各数剂色微赤微肿又用葱熨法及托里散而疮消设或再用前药则患处得寒而愈滞胃气得寒而不生多致不起矣一小儿臂疮溃而作痛疮口色白面赤饮汤此禀肾胱隂虚也朝用八珍汤夕用加减八味丸诸症渐退面色顿白此热退而真虚之色见也用托里散异功散而愈一小儿胸患疮作痛𤼵热大小便秘此邪在里也先用大连翘饮一服热痛顿止更以五味异功散加升麻白芷而愈一小儿面患疮焮痛𤼵热恶寒此邪在表也先用荆防败毒散解其表邪次用七味白术散固其胃气而愈一小儿背患疮焮肿大痛𤼵热饮冷服败毒之药其痛益甚此胱经热毒炽盛也用活命饮加麻黄羌活一剂诸症顿退乃去麻黄羌活又二剂而脓溃再用清热消毒饮而疮痊次年腹患痈焮肿作痛大便不通其势虽剧悉属形病俱实用活命饮加硝黄一剂大便即通肿痛顿止又用清热消毒散而痊一小儿腿痈溃而脓清脉弱面色痿黄自汗有痰余谓当补脾肺彼以为缓遂降火败毒呕吐喘嗽余曰脾肺气絶也不信后果殁一小儿臂痈溃而面黄痰喘余谓禀脾肾气虚不信乃服四物黄栢知母而殁余治此症用地黄丸补中汤滋其化源多有生者若用四物黄栢之𩔖益伤脾肺乃速其危矣神效解毒散治一切疮疡作痛不止凡初起肿者服之即消已溃仍肿者服之即退已溃不解者服之即愈婴儿母亦服金银花甘草节黄茋皂角刺当归乳香没药右为末每服三钱酒煎为末温酒调服亦可如疮已溃肿痛已止者去乳没金银花倍加黄茋黄连解毒汤治疮疡烦躁饮冷脉洪数或𤼵狂言黄芩黄栢黄连山栀右每用一二钱水煎热服内疏黄连汤治疮疡𤼵热而呕大便秘结脉洪而实黄连芍药当归槟榔木香黄芩栀子薄荷桔梗甘草连翘大黄毎服一二钱姜水煎乳香定痛散治疮疡溃烂疼痛乳香没药滑石寒水石氷片右为细末干敷患处小柴胡汤治肝胆经部分疮疡作痛或身热恶寒颈项强直胸脇作痛三味解毒汤加减八味丸五味异功散清胃散四物汤四君子汤大连翘饮荆防败毒散葱熨法清热消毒散仙方活命饮托里消毒散托里散七味白术散八珍汤加味逍遥散泻黄散作呕不止丹溪先生云肿疡时呕当作毒气攻心治之溃疡时呕当作隂虚补之此论其常耳窃谓前症如肿赤焮痛而呕者热毒甚也用仙方活命饮作脓而呕者胃气虚也用五味异功散脓胀而呕者血气虚也用六君子加归茋便秘而呕者热在脏也用内疏黄连汤寒药服多而呕者胃气伤也用托里健中汤食少胃寒而呕者托里益中汤中虚寒淫而呕者托里温中汤肝气乘脾而呕者托里抑青汤胃虚停痰而呕者托里清中汤胃虚自病而呕者托里益黄汤郁结伤脾而呕者托里越鞠汤徐院令云治痈疽不可一日无托里药确哉是言也葢毒气者热有余也隂虚者脾不足也皆因脾气虚弱以致之但宜调补中气则正气复而邪气自去矣婴童当兼治其母一小儿臂患疮服消毒之剂作呕少食肿硬不消面色痿黄此脾胃气虚而药复伤也用六君木香干姜更增腹痛此虚甚也以前药入附子一片诸症顿退后饮食停滞作呕不食先用保和丸一服次用异功散而愈一小儿腿痈脓清作呕疮口不敛肝肾二脉洪数此因禀肾水不足而肝火为患用六味地黄丸以补肾九味芦荟丸以清肝而愈一小儿手患疮作呕流涎面色痿黄余谓脾气虚寒遂用六君干姜木香而呕止又用补中益气汤而涎止不数剂而疮愈一小儿疮痛作呕手足并冷此因痛而胃气复伤也用六君干姜藿香痛呕顿止又用异功散加升麻柴胡而疮亦消一小儿面患疮作呕手足并热面赤作痛此胃经热毒所致先用仙方活命饮而痛止又用清热消毒散而疮愈一小儿腹患疮作呕便秘𤼵热饮冷畜热也用内疏黄连汤而便通呕止又用清热消毒散而疮内消一小儿腿患疮用䕶心散呕吐不食手足并冷余曰此非毒气内攻乃胃虚耳宜用异功散补之彼反见疑仍索前药余以异功散为末作䕶心散与服呕止食进又用托里散脓溃而愈后语其故犹不信其效至此也一小儿臂患疮服䕶心散呕吐腹胀余曰此脾胃复伤耳不信仍复攻毒益加泄泻余先用托里温中汤一剂次用六君姜桂又用五味异功散而愈一小儿项患疮作呕面黄𤼵热饮汤余谓胃气虚热不信反清热败毒更加吐泻而殁一小儿面患疮作呕𤼵热作渴饮汤余谓胃气虚而作呕不能化生津液而作渴不信另用襍药攻毒致吐泻吃逆而殁托里益黄汤治疮疡因脾胃虚弱寒水反侮土饮食少思呕吐泄泻等症人参白术陈皮茯苓半夏炮姜丁香炙甘草右姜水煎服托里越鞠散治乳母郁怒肝脾内热致儿患疮疡母子并服陈皮川芎人参白术半夏山栀苍术炙甘草右姜枣水煎婴儿乳母并服托里健中汤治疮疡阳气虚寒肠鸣切痛大便溏泄呕逆昏愦此寒变而内陷也急用此药缓则不救溃疡误服寒剂多患之羌活木香附子益智丁香沉香茴香陈皮炙甘草右姜水煎徐徐服之托里清中汤治疮疡脾胃虚弱痰气不清饮食少思等症人参白术陈皮茯苓半夏桔梗甘草柴胡右姜枣水煎服托里温中汤治疮疡元气虚弱或因凉药所伤饮食少思呕吐泄泻等症人参白术茯苓半夏炮姜甘草肉桂黄茋右每服三五钱姜枣水煎托里益中汤治疮疡中气虚弱饮食少思或溃而不敛或肿而不消人参白术陈皮茯苓半夏炮姜木香甘草右姜枣水煎托里益青汤治疮疡脾土虚弱肝木所侮以致饮食少思或胸膈不利人参白术陈皮茯苓半夏芍药柴胡右姜枣水煎服保和丸六味丸九味芦荟丸六君子汤补中益气汤五味异功散清热消毒散仙方活命饮托里消毒散托里散内疏黄连汤出血不止疮口出血有因五脏相胜隂阳不调而血不止者有因乳母六淫七情之气不平而血妄行者若因肝火内动用四物山栀牡丹皮肝经血虚用六味地黄丸心虚不能统血用四物参术丹皮酸枣仁脾虚不能统血用四君山栀牡丹皮脾气郁滞用归脾汤脾肺气虚用补中益气汤气血俱虚用十全大补汤肾隂不足而肝火内动用六味地黄丸柴胡栀子散加五味子大凡失血过多而见烦热𤼵渴等症勿论其脉不问其症急用独参汤以补其气经云血生于气茍非参茋归术甘温之药决不能愈若𤼵热脉大者多不治一小儿十一嵗眉间一核似赤小荳许出血如注𤼵热倦怠食少体倦此肝经血热脾经气虚也用柴芍参苓散九味芦荟丸而痊一小儿流注出血吃逆腹痛手足并冷用六君子及独参汤而益甚此阳气虚寒之甚药力未能骤及也遂连服数剂诸症渐退用月许将愈因饮食失宜寒热𤼵搦血出此脾气虚肝火所乘也用异功散加升麻柴胡而安又用八珍四君而愈后因劳心𤼵热头痛另服清热之剂汗出口噤良久方省服大补汤数剂而安又用八珍汤而愈一女子臂患疮出血余谓血虚用圣愈汤而愈后因怒复作如前先用圣愈汤又用加味逍遥散将愈因惑于人言别服降火之剂吐泻腹痛余用异功散圣愈汤而愈一小儿头疮出血睡中𤼵搐审其母素有郁怒𤼵热用加味逍遥散加味归脾汤母服之而子自愈一小儿头面生疮出血右顋赤色口干饮冷此胃经有热先用清胃散渐愈又用三味解毒散而愈一小儿臂疮出血脉浮大按之无力右寸关为甚此脾肺气虚不能摄血归源先用补中益气汤而血止又用托里散而疮愈一小儿头面生疮出血作痛𤼵热饮冷此胃经热甚而血妄行也先用仙方活命饮诸症顿愈又用清热消毒散疮口渐歛一女子十四嵗患瘰不时出血面青善怒余谓肝胆经气虚而血不能归经也欲滋肾水以生肝木不信反清热败毒血不止而殁一小儿患骨疽内溃脓出甚多后疮口出血恶寒体倦脉之如无余谓阳随隂散而气脱用独参汤补之不信而殁东垣圣愈汤治诸疮脓血出多心烦不安不得眠睡当归川芎熟地黄生地黄黄茋人参右水煎服归脾汤治疮疡脾气虚不能摄血归经而疮口出血或乳母脾经郁热致儿患疮𤼵热出血或疮口不歛者独参汤治疮疡溃后气血俱虚疮口出血或𤼵热恶寒作渴烦躁宜用此药以补气则血自生而归经此阳生隂长之理用人参一两姜十片枣十枚水煎服三味解毒散治疮疡热毒出血或禀热毒金石毒者尤宜用之金银花甘草牛黄右为末每服五分白汤调下四物汤柴芍参苏饮柴胡栀子散六味地黄丸加味逍遥散当归补血汤补中益气汤十全大补汤九味芦荟丸四君子汤清胃散六君子汤异功散托里散仙方活命饮清热消毒散肌肉不生肌肉乃脾胃所生收歛皆气血所主二者相济以成者也若肌肉不生而色赤者血热也用四物山栀牡丹皮晡热内热者血虚也用四君归地牡丹皮脓水清稀者气血俱虚也用十全大补汤食少体倦者脾气虚也用补中益气汤烦热作渴起居如常者胃热也用竹叶黄茋汤烦热作渴小便频数者肾虚也用六味地黄丸肉腐而不溃者用乌金膏若肉溃而不敛者用六君子汤秽臭脉洪大而作渴乃真气虚而邪气实也此为难治大凡疮疡久而不愈者皆元气不足或因邪气凝滞于患处苟能调补脾胃则元气自足元气既足则邪气自消死肉自溃新肉自生而疮自敛矣使不保其本而槩敷生肌之剂是反助其邪后更溃烂耳一小儿臂痈久不敛日晡倦怠敷追蚀之药腐壊而不敛余谓因脾气虚而不能生长肌肉朝用益气汤夕用异功散月余而痊一小儿腿痈色赤久不生肌日晡𤼵热此脾经血虚也用四君归芎柴胡牡丹皮热渐止而肌渐生后因停食吐泻疮色变此脾气虚弱用益气汤异功散而痊一小儿臀疮久不生肌余曰臀属膀胱乃气血难到之所此禀肾虚而患者当调补脾气滋养隂血遂用五味异功散地黄丸而痊一小儿臀痈溃而不敛发热作渴小便频数仍欲降火余谓此禀肾经隂虚而火动耳用补中益气汤加减八味丸而愈毕姻后臀复患痈欲速效服败毒散溃而发热脉洪数而无力肾部为甚仍用益气汤八味丸为主佐以八珍汤异功散而愈一小儿腿疮久不生肌肿痛色赤此脾胃虚而湿热也用益气汤加黄栢防已渐愈又用四君柴胡升麻而痊一小儿臀疮腐而作痛不止肌肉不生口干作渴右关脉洪数此胃经火盛之恶症先用竹叶黄茋汤二剂而痛止又以四君加升麻白芷而愈一小儿臀间肿硬色不变面目皎白余谓禀肾不足反行败毒日出清脓而殁一小儿颈间肿硬余谓禀肝肾不足不信乃用襍药后頥间胸脇膝骨皆肿各用火针出水疮口开张而殁补中益气汤治小儿禀赋不足荣卫之气短促寒薄腠理闭郁而为疮疡或因疮疡服尅伐之剂气血亏损而不能消散或已溃气血亏损而不能生肌或恶寒发热烦躁倦怠饮食少思等症人参黄茋白术甘草当归陈皮柴胡升麻右姜枣水煎服神效乌金膏治疮疡肉死不腐涂之即腐未死涂之即生若初起肿痛搽㸃数处其毒顿消若患顽疮元气无亏久不收敛内有毒根者以纸捻蘸絍之即敛其方用巴豆仁一味炒黒研如膏㸃于患处临用修合庶不干耳此法虽不出于方书余制而用之良有竒验故并籍焉五味异功散四君子汤加减八味丸四物汤十全大补汤竹叶黄茋汤六味地黄丸保和丸发热不止疮疡发热初患乃毒气所焮已成乃内焮作脓已溃乃血气亏损不可槩行败毒以伤元气葢未成者当分邪之在表在里将成者当分邪之可攻可补已成者当分脓之作与未作脓已成者当分脓之浅深髙漫脓已溃者当分痛之止与不止若作痛而发热者用仙方活命饮作脓而发热者用托里消毒散脓胀而发热者用加味托里散脓出而发热者用八珍黄茋午前发热者阳气虚也用补中益气汤午后发热者隂血虚也用四物加参茋日晡恶寒发热者阳气下陷于隂分也用补中益气汤发热作渴小便频数者肾气虚弱也加减八味丸脓血多而热者阳无所附也十全大补汤日将晡而热者气血虚也八珍汤若无寐而热者内补黄茋汤烦躁者血脱也当归补血汤自汗而热者胃气虚也四君子汤恶寒发热者肺气虚也补中益气汤或四君黄茋当归主之亦有五脏相胜夹食夹惊或乳母六淫七情所致者不能备述治者临症详之一小儿腿痈发热肿痛肉色不赤此形气虚而病气实也先用活命饮二剂随用益气汤二剂外用葱熨法而愈一小儿十五嵗眉患痈傅服皆败毒之药腹痛肿硬此脾胃复伤而然也朝用异功散夕用大补汤两月余而愈一小儿十一嵗腿内侧患痈漫肿坚硬肉色不变自汗盗汗此禀肝脾虚羸也用大补汤异功散元气渐复脓溃针之仍服前药而愈一小儿腿内股患疮发热不愈诊乳母肝脾血虚有热用异功散加柴胡升麻及加味逍遥散与乳母服儿日服数匙两月余而愈一小儿臂痈肿痛色白余用托里之剂不从反内外用败毒之剂发热不食手足并冷仍欲败毒余曰此脾胃复伤而变症耳若再行攻毒则胃气益损五脏皆虚诸症蜂起矣乃用益气汤佐以异功散而渐安一小儿溃后发热饮乳不歇面目或赤此胃气虚热津液不足而作渴也用白术散末以乳调服而愈后发热作呕吐酸腹膨此乳食停滞先用保和丸异功散各末一服又用托里散八珍汤而疮敛一小儿溃后𤼵热懒食日晡益甚此脾气虚弱也先用四君升麻归茋饮食渐进次用八珍牡丹皮发热渐止后用托里散而痊一小儿腹痈溃后𤼵热作渴手足并冷余谓脾胃阳虚用六君姜桂治之不信反清热败毒果吃逆腹痛而殁一小儿臀痈溃而𤼵热面色青白服败毒药益甚余谓脾气虚寒而隔阳于外非热也用人参理中汤不信后吐泻手足并冷而殁加味托里消毒散治溃疡余毒𤼵热作痛人参黄茋当归川芎芍药白芷茯苓金银花甘草连翘乳香没药右作二剂水煎服八珍汤治溃疡气血俱虚者用此方主之若因脾气虚弱而不能生血者宜用异功散当归川芎芍药熟地黄人参白术茯苓甘草右毎服三五钱姜枣水煎加味逍遥散治因乳母肝脾血虚𤼵热致儿患疮或儿肝脾有热致疮不愈当归甘草芍药茯苓白术柴胡牡丹皮山栀右作四剂水煎服若乳母肝脾血虚内热或寒热遍身搔痒等症尤宜用之七味白术散治胃气虚弱或因尅伐或因吐泻口干作渴饮食少思藿香白术木香白茯苓甘草人参干葛右毎二钱水煎服保和丸治饮食停滞𤼵热者不可多服神曲山查半夏茯苓陈皮连翘萝卜子右为末煳丸小桐子大毎服二三十丸白汤送下化服亦可当归补血汤治疮疡血气亏损或妄服峻剂致血气俱虚肌热大渴喜饮目赤面红昼夜不息其脉洪大而虚重按全无其症似宜服白虎汤但脉不长实为可验耳若服白虎汤必死黄茋当归右水煎徐徐服内补黄茋汤治溃疡脓水出多或过服败毒之剂致气虚血弱发热无寐或兼盗汗内热或不生肌黄茋人参白术茯苓陈皮当归五味子甘草酸枣仁右水煎徐徐服十全大补汤葱熨法补中益气汤四君子汤六君子汤仙方活血饮五味异功散托里散托里消毒散加减八味丸大便不通疮疡大便不通初起则审所致之因所见之症而行内疏外表之法已溃则分血气虚实传变之症而用托里滋补之法不可泛用苦寒疏导之剂恐复伤真气则肿者不能消散成脓溃者不能生肌收敛故丹溪先生云肿疡内外皆壅宜托里表散为主溃疡内外皆虚宜托里补接为主治者审之一小儿胸患痈肿痛热渴大便不通脉沉数而有力此形病俱实而邪在内也用凉膈散大便随通而痛顿减又用活命饮焮肿随散疮头出脓又用托里消毒散而愈一小儿腹痈肿痛大便不通脉洪数而有力两寸关为甚此表里俱有邪也用大连翘饮去大黄一剂大便顿通再用活命饮一剂诸症顿退又用清热消毒散而消一小儿臂痈肿痛大便干澁用泻黄散但面色痿黄此脾经气血虚也先用补中益气汤加熟地黄两月余大便渐利恶寒发热此邪气去而真气虚也用托里散八珍汤而痊一小儿臀痈溃而作渴烦热大便不通脉洪大而虚用当归补血汤及四物加黄茋各二剂而便通又用八珍汤托里散而疮敛一女子患流注大便不通干澁色赤或黄头运恶寒此脾肺气虚而血弱也用补中益气汤加桃仁杏仁麻子仁而大便润去三仁加蔓荆子而头运又用托里散而疮痊一女子患瘰疬便结面赤口干晡热此肝肾隂虚而内热也先用加减八味丸八珍汤两月余大便渐通又用加味逍遥散佐以五味异功散而大便通用九味芦荟丸而疮愈一小儿十五嵗瘰疬二年矣余谓禀肾肝隂虚燥热用地黄丸之类而愈后大便结燥用通幽汤为主佐以八珍汤之类两月余而渐愈彼欲速効另服碑记黑丸子通而不止虚症并臻余仍用前法半载而痊一小儿流注愈而大便秘结发热作渴两頥赤色余谓肾肝隂虚用地黄丸通幽汤而愈次年毕姻后大便仍秘用润肠丸余曰东垣云少隂不得大便以辛润之以苦泄之不信仍用前药后果殁一小儿腹痈溃而大便澁滞面赤作渴余谓肾开窍于二隂乃禀肾隂不足不信反用疏导之药泄泻不止而殁一小儿臂痈溃而大便不利或利而后重或虚坐努力余谓脾气亏损用补中益气汤不悟仍用下利之药吃逆腹痛而殁凉膈散治实热大便不通或咽肿作痛口舌生疮或便溺赤澁发热谵语睡卧不安大黄朴硝甘草连翘山栀黄芩薄荷叶右为末毎服少许蜜汤调服大连翘饮清热消毒饮加味逍遥散当归补血汤补中益气汤活命饮托里散九味芦荟丸大便不止疮疡泄泻不止或因脓血出多脾气有伤或命门火衰不能生土或脾气虚寒不能司摄或禀肾虚不能禁固或乳母脾胃亏损元气下陷致儿为患若泻而烦热无寐脾气虚也用东垣圣愈汤泻而口干饮汤胃气虚也用钱氏白术散泻而烦渴饮水胃经有热也用东垣泻黄散泻而色黄饮食不化或腹中作痛脾气虚弱也用六君加木香泻而色黄小腹重坠或大便去而不了脾气下陷也用补中益气汤泻而色青饮食少思腹中作痛肝木侮土也用六君木香升麻柴胡东垣先生云诊右闗脉弦风邪伤脾也用芍药甘草汤之类右闗脉洪热邪伤脾也用三黄丸之类右关脉缓本经湿邪伤脾也用平胃散之类右闗脉濇燥邪伤脾也用异功散加当归或四君子汤加熟地黄之类右闗脉沉细寒邪伤脾也用益黄散理中丸之类寒甚加附子大凡饮沸汤而不知热者阳气虚寒之症也急用四君桂附饮氷水而不知寒者阳气亢热之症也急用清凉饮之类又法以手足并冷者为虚寒用五味异功散加姜桂不应急加附子手足不热者为虚热用五味异功散七味白术散手足并热者为实热用泻黄散多有更生者一小儿臂痈久溃饮食后即泄泻小腹重坠面色或痿黄或皎白两寸脉短不及本位按之若无此脾气虚寒下陷不能升化而然用八味丸补命门火佐以益气汤以培胃气月余渐愈更佐以二神丸两月余而疮愈一小儿腿痈溃后泄泻饮食少思手足并冷多在侵晨夜间此变脾肾虚寒也用四神丸六君姜桂渐愈以益气汤间服而愈一小儿便痈久不愈泄泻面黄手足时冷小便重坠此脾气虚弱下陷之恶症也朝用益气汤内人参五钱白术二钱夕用异功散内人参三钱白术二钱更以人参一两煎汤代茶两月余而愈至十七嵗毕姻后患便痈泄泻手足并冷几危余谓命门火衰用八味丸益气汤而愈一小儿流注溃后作泻饮食难化余谓脾气虚弱用六君子汤而愈后因停食泄泻手足并冷用六君姜桂不应用人参一两附子一钱数剂诸症始退却用独参汤月许而愈一小儿瘰疬泄泻面青腹胀审乳母乳头乳房作痛葢乳房属胃经乳头属肝经乃肝木胜脾土而然耳儿病正属是经乃母子同病也朝用益气汤夕用六君升麻柴胡为主佐以四味肥儿丸母子同服并愈一小儿瘰泄泻服分利之剂小便不利面黄少食余谓因脾肺气虚不能分布诸脏朝用益气汤夕用异功散诸症悉愈一小儿瘰作泻面青腹胀此脾虚而肝侮也用异功散为主以四味肥儿丸为佐诸症渐愈却用肥儿丸为主异功散为佐而愈一小儿臀痈久不愈大便泄泻小便不调发热作渴余谓肾开窍于二隂故二便不调此禀肾气虚热而然也用地黄丸益气汤之类诸症渐退肌肉渐生疮口自愈一小儿瘰疬兼泻形气骨立此肝脾疳症用异功散三剂却用蚵蟇丸一服月余而愈一小儿十五嵗已近女色患此服十宣散久不愈余谓当大补元气不信致恶寒发热或作渴唾痰或头目眩运或手足发热去后大小便牵痛形体骨立余谓此精血未满而亏损所致用补中益气汤加减八味丸日以人参二两煎汤代茶三月余而愈一小儿十五嵗腿痈将愈而作泻余用补中益气汤及六君子汤而愈后因功课劳神饮食失节或时复泻余谓胃气未复仍用前药不信另服消导之药泄泻不止而殁夫胃气平和饮食入胃精气则输于脾上归于肺行于百脉而成荣卫若饮食一伤起居不时损其胃气则上升精华之气反下降而飱泄非升阳补气决不能愈八味地黄丸治诸疮因命门火衰不能生脾土致血气虚弱不能生肌而疮口不合或变诸败症又诸疮愈后小便频数大便作泄饮食不入作渴发热肌肉不生之圣药但世人未经试验而不信用惜哉熟地黄牡丹皮白茯苓泽泻山茱茰山药炮附子肉桂右以地黄酒拌湿杵膏各味为末和匀再入酒煳丸少许量大小白汤送下四神丸治疮疡脾虚胃弱大便不实饮食少思或泄泻腹痛又治肾虚五更初泻肉荳冦补骨脂五味子吴茱茰右为细末用红枣六十五枚生姜六两水二钟煮干取枣肉丸桐子大每服二三十丸白汤送下或化服二神丸治疮疡因脾肾隂虚泄泻补骨脂肉荳冦右为末用红枣四十九枚生姜四两水一钟煮干取枣肉丸桐子大每服二三十丸白滚汤下补中益气汤五味异功散六味地黄丸六君子汤独参汤四味肥儿丸蚵蟇丸小便不通疮疡小便不通者其因不一当分经络虚实而药之若心小肠热而不通者用黄连导赤散心经气虚用养心汤肝经实热用龙胆泻肝汤肝经虚热用地黄丸脾经实热用泻黄散脾经虚热用四君子汤肺经实热用黄芩清肺饮肺经虚弱用补中益气汤肾经燥热用滋肾丸肾经虚热用地黄丸设若溃而恶寒发热气血虚也用八珍汤手足并冷阳气虚寒也用四君子汤加干姜升麻手足不冷乃脾气虚弱也用四君柴胡升麻半夏寒热往来气血虚也用十全大补汤大便了而不了脾气虚而下陷也用补中益气汤切不可轻用疏导之剂复伤元气致肿者不能起发腐溃溃者不能生肌收敛须临症制宜而治庶无悮矣一小儿头患疮小便不利胸满少食此脾肺气虚也先用益气汤饮食顿进又用八珍汤加五味子小便顿利末用托里散而痊一小儿患腹痈小便不利大便干实此形病俱实先用八正散一剂二便随通又用加味清胃散二剂再用仙方活命饮一剂而痊一小儿两脇胸间或两腿内侧患疮疡小便不利或作或辍诊乳母肝脾脉洪数母服加味逍遥散子服栀子仁散加柴胡而痊一小儿臂疮服败毒之药小便不利腹胀作呕此胃气复伤阳气虚弱而然耳先用六君姜桂一剂呕胀顿止再用异功散小便如常后用托里散而疮愈一小儿患流注小便不利面白口干手足时冷悉因脾肺气虚之所致也用益气汤加山药五味子诸症渐愈又用托里散而疮愈一女子臂疮饮食少思小便不利余谓脾肺气虚不能化生先用四君黄茋当归小便寻利又用五味异功散托里散而疮愈一小儿患便痈误服败毒之剂亏损元气不能成脓余用托里之药溃之而愈后小便不利面色痿黄四肢时冷余谓脾肺气虚不能下输膀胱用补中益气汤不信另服渗利之药呕吐腹痛手足并冷余先用四君姜桂再用补中益气汤之类元气渐复小便渐利一小儿患腹痈溃而脓清不敛面色青黄余谓肝木侮脾土用六君柴胡升麻及补中益气汤之类而愈后小便频数而少服木通车前之类乃纯隂淡渗之味善伤阳气经曰无阳则隂无以生无隂则阳无以化非纯阳补气之药不救不信后果殁一小儿腹痈溃而脓水清稀烦躁时𠻳小便如淋仍欲分利余曰此脾肺气虚之恶症分利导损真隂之所致也急补脾肺脾肺气旺则小便自调诸症自愈奈何不悟余言仍服前药以致不起惜哉栀子仁散治小便不通或兼见血或脐腹胀闷烦躁不安冬葵子茅根甘草栀子仁右水煎或为末服亦可八正散治疮疡内藴热毒大小便不利大黄山栀萹蓄车前子麦滑石木通右水煎服海金沙散治下焦湿热不施化而小便不利海金沙郁金滑石甘草右各为末毎服四五分白汤调下清心莲子饮治发热口干小便不利或兼白浊夜则安静昼则发热黄芩麦门冬地骨皮车前子甘草石莲肉茯苓黄茋柴胡人参右每服二钱水煎黄芩清肺散治肺燥而小便不调黄芩山栀右水煎服滋肾丸治肾热而小便不调黄栢知母肉桂右为末水煳丸麻子大每服三五十丸白汤下水调服亦可导赤散内疏黄连汤八珍汤补中益气汤活命饮托里散六君子汤小便不止疮疡小便不止有膀胱气虚而不能禁止者有膀胱虚热而自遗者有肺经传热遗于膀胱而然者有肺虚不能生肾而然者有禀肾虚早近女色而然者治法膀胱气虚用六味丸六一散膀胱有热用六味丸滋肾丸肺经遗热用清肺散六味丸肺气虚用益气汤六味丸早近女色而小便不止或大小便牵痛者乃肾肝亏损所致作渴饮冷属虚热用六味丸补中益气汤作渴饮热属虚寒用八味丸补中汤精血篇云男子精未满而御女色以通其精五脏有不满之处异日有难状之疾老人隂已痿而思色以降其精则精不出而内败小便澁痛如淋愈痛则愈便愈便则愈痛若不条分缕析而泛投襍药则悮矣一小儿项腋结核溃而体痩发热小便不止此禀肝胆之经血气虚热而然也先用加味逍遥散五味异功散为主以地黄丸为佐月余以地黄丸为主五味异功散加当归柴胡为佐诸症渐愈又以四味肥儿丸间服而愈一小儿隂囊时肿余谓胎禀肝火不信后患便痈溃后小便淋沥或时澄白此肝火为患溃久肝气虚弱而小便如斯也葢虚则补其母肾为肝之母用地黄丸滋肾水以补肝渐愈因功课劳心兼怒不时寒热小便如淋用加味逍遥散而寒热止却用地黄丸为主佐以四味肥儿丸而愈一小儿流注久溃面白时咳脓水清稀小便短少或如淋不止余谓脾肺气虚不能生肝肾而然用补中益气汤六味地黄丸为主佐以托里散而渐愈又间用豆䜴饼而歛一小儿鹤膝风久溃小便频数后淋沥不止面色黑或皎白饮食少思四肢倦怠此肾之脾胃虚也朝用补中益气汤夕用五味异功散饮食渐加肢体渐健却用地黄丸而愈一小儿早近女色患脇痈溃而小便如淋服分利之剂更加腹胀小便不止茎中作痛大便自遗余谓禀肾隂虚也当急补脾肺以滋化源不信仍服分利之药而殁黄芩清肺饮滋肾丸加味逍遥散四味肥儿丸豆䜴饼八味丸五味异功散作渴不止疮疡作渴当分经络所属及血气虚实而治若焮痛发热便利调和者邪在腑也用清热消毒散肿痛发热大便秘澁者邪在脏也先用泻黄散如末应用凉膈散焮痛炽盛邪在经络也用仙方活命饮右闗脉洪数有力者胃火消烁津液也用竹叶石膏汤右闗脉数无力者胃虚津液短少也用补中益气汤饮食失度胃气内伤而亾津液者用钱氏白术散脓血出多而气血虚弱者用八珍汤加五味子禀肾不足而津液短少者用加减八味丸其余当临症制宜一小儿右颊患疮作渴饮冷目黄唇烈此脾胃实热也用泻黄散而愈后伤食作渴遍身皆黄少用泻黄散黄退而渴益甚此热退而真气虚也用白术散而痊一女子臂痈口干饮汤小便频数此脾肺气虚用四君黄茋干姜及益气汤而愈一小儿腹痈溃后作渴饮汤此脾胃气虚用六君黄茋当归而渴止用异功散而疮敛一女子面疮作渴饮汤面赤此脾气虚热也先用异功散又用益气汤而愈一小儿素食膏粱口舌生疮作渴饮冷手足常热此胃经积热先用竹叶石膏汤二剂又用竹叶黄茋汤二剂渐愈再用白术散去木香而愈又一小儿所患同前先用清胃散再用凉膈散而愈一小儿患瘰疬面赤作渴余谓肝肾虚热用加减八味丸补中益气汤六味地黄丸月余诸症顿愈佐以九味芦荟丸而愈一小儿口干作渴发热泄泻诸药不效皆谓不起右闗脉弦数按之沉伏寻揣腹中隠伏一块鸡卵大此肝脾疳也用蟾蜍丸三月而消兼服地黄丸三月诸症渐退却以白术散而愈清燥汤治一切疮疡痈瘇溃后气血虚怯湿热乗之遍身酸软或夏秋湿热肺金受伤絶寒水生化之源肾无所养小便赤澁大便不调腰腿痿软口干作渴体重麻木头目眩晕饮食少思自汗体倦胸满气促气髙而喘身热而烦黄茋苍术白术陈皮泽泻五味子人参白茯苓升麻麦门冬当归身生地黄神曲猪苓酒栢柴胡黄连甘草右姜水煎服湿痰壅盛参茋归地之类可暂减之生脉散治金疮等症发热体倦气短或汗多作渴或睡卧不宁阳气下陷发热烦燥或六七月间湿热大行火土合病令人脾胃虚弱身重气短或金为火制絶寒水化源肢体痿软脚欹眼昏宜服之人参五味子麦门冬右水煎服竹叶黄茋汤治气血虚胃火盛而作渴者淡竹叶黄茋生地黄麦门冬当归川芎甘草黄芩芍药人参石膏右水煎服竹叶石膏汤治胃火盛而作渴者淡竹叶石膏桔梗木通薄荷甘草右姜水煎服泻黄散治胃经实热患疮口渴饮冷藿香叶石膏甘草防风山栀仁右为末每服二钱水煎入蜜少许婴儿乳母服之东垣圣愈汤五味异功散补中益气汤七味白术散清热消毒散仙方活命饮清胃散敷寒凉药疮疡敷药当分隂阳虚实而用内治之法不可槩敷寒凉之药若肿痛热渴脉滑数而有力者其症为纯阳宜服济隂汤外敷抑阳散则热毒自消瘀滞自散若似肿非肿似痛非痛似赤非赤似溃非溃脉洪数而无力者其症属半隂半阳宜内服沖和散外敷隂阳散则荣逆自从血郁自散若微肿微痛色黯坚硬肉色如故久而不溃脉按之沉细举指虚浮者其症属纯隂宜内服囘阳汤外敷抑隂散则寒气自解阳气自复凡阳气虚寒不能消散腐溃或溃而肿不消口不敛者必内外温补庶可保全若隂寒之症而用寒凉之药则腠理迷塞气血凝滞毒气益深良肉反死疮口不敛恶症蜂起不可复救矣葢胃气得寒则不能运行瘀血得寒则不能消散死肉得寒则不能腐溃新肉得寒则不能化生治者不可不察也一小儿面疮敷寒凉之药患处坚实头面俱肿此脾胃受寒血气凝滞而不能行耳先用沖和汤隂阳散患处和软次用托里消毒散坚肿顿消又用托里散疮溃而愈一小儿腹痈敷寒凉之药腹胀吃逆手足并冷此脾胃复伤而虚寒也用囘阳汤抑隂散诸症渐退用托里散而溃八珍汤而愈一小儿溃疡敷寒凉之药肌肉不生脓水不止余谓脾气亏损而然用异功散加升麻白芷渐愈又用托里散而痊一小儿臂痈敷服皆寒凉之药更加肿硬余谓当助脾胃以解凝寒乃用益气汤加茯苓半夏薄桂及如圣饼熨之而愈大凡疮疡久而不愈不问已溃未溃皆因阳气虚不能运行耳用如圣饼或葱熨法为善一小儿两足胫内外赤肿焮连膝上因痘愈之后或谓痘毒欲用寒剂或谓丹毒欲砭出血余曰非也此足三阳经热毒壅肿耳况痘愈之后元气未复设若砭刺出血则患处愈伤敷贴凉药则荣气愈滞服败毒之药则元气愈虚瘀血愈凝不信竟用前法果两胫溃而色黯疮口不歛大便去后如痢欲用治痢之药余曰此因误用前法元气复伤而下陷也非痢非毒遂用补中益气汤之类而愈一小儿大腿漫肿不赤服败毒之药手足并冷吐泻不食余曰元气虚而半隂半阳之症也用隂阳散沖和汤肿起色赤此变纯阳之吉症也仍用前药佐以活命饮而消一小儿臂痈面色痿黄饮食少思脉洪数按之软弱余谓真气虚而邪气凝滞也用白芷升麻汤以清胃经热毒用五味异功散以补胃经元气不信反用寒凉之剂外敷内服肿硬至手肉色如故腹中作痛脉浮大按之沉细此脾胃之气复伤而变虚寒之症也当袪散寒邪温补脾气仍不信又与败毒吃逆不食手足并冷此寒气逼阳于外无根之火泛行耳果死手足俱青患处皆黒一小儿足胫肿硬一块年余而溃时出清脓其肿益坚肉色青黯发热烦躁余谓真气虚而邪气实当先调脾胃或以为热毒凝滞敷寒凉之药肿硬至膝肉溃腹胀吐泻而死托里沖和汤治疮疡属半隂半阳似溃非溃似肿非肿因元气虚弱失于补托所致人参黄茋白术陈皮当归甘草右水煎徐徐服手足冷者加姜桂其热已退而未消溃用仙方活命饮可内消者再用托里消毒散可作脓者再用托里散隂阳散治疮疡元气虚弱似肿非肿似痛不痛似热不热属半隂半阳之症用此以和隂阳内服沖和汤或托里散以助元气赤芍药白芷石菖蒲独活紫荆皮右为末用葱酒调服托里囘阳汤治疮疡属纯隂不肿痛不焮赤不腐溃或腹痛泄泻呕吐逆冷阳气既陷急用之多有生者干姜附子当归陈皮白术黄茋人参甘草柴胡升麻右水煎徐徐服之如不应倍加姜附外傅抑隂散抑隂散治疮疡元气虚寒不能消散或腹痛泄泻吐呕不食手足或冷或不溃敛筋挛骨痛或跌扑所伤为敷凉药及痈肿坚硬肉色不变久而不溃溃而不敛一切冷症并效草乌南星军姜白芷肉桂赤芍药右为末葱汤调涂或热酒调涂七味白术散清热消毒散清胃散东垣圣愈汤隂阳散抑阳散沖和散白芷升麻汤益气汤异功散五味异功散仙方活命饮托里消毒散托里散补中益气汤八珍汤如圣饼葱熨法服败毒药小儿疮疡多由胎禀遗热或乳哺积热或乳母七情致热经云五脏不和九窍不通六腑不和留结为痈又云气主嘘之血主濡之治者当察其经络所因表里虚实而调和以固其本假如肿痛热渴大便秘结者邪在内也宜疏通之肿焮作痛寒热头疼者邪在表也宜发散之焮肿痛甚者邪在经络也宜和解之漫肿微痛而不溃者血气虚弱也宜补托之色黯微痛而不溃或溃而不敛者阳气虚寒也宜温补之如是则五脏自和六腑自调气血自生疮毒自解此即败毒之法也若槩用寒凉之剂复损脾胃则肿者不能消散清者不能收敛七恶蜂起多致不救矣一小儿臂痈肿硬色白寒热倦怠此因血气虚耳先用五味异功散加木香干姜诸症渐减去二味又佐以托里散如圣饼脓溃而愈一小儿臂痈服败毒药肿硬不消汗出不止此脾肺气虚也用异功散加五味子而汗止佐以葱熨法而脓成用托里散而疮愈一小儿腿痈脓水清稀手足时冷余谓脾胃虚寒先用益气汤加干姜而手足温用异功散葱熨法而脓稠用八珍汤附子饼而疮愈一小儿面生疮寒热头痛服大黄等药连泻数度手足并冷疮黯吃逆余曰此邪在表误攻其里下多而亾隂也后果殁一小儿腿痈服麻黄等药汗出喘急手足并冷余谓此隂虚误汗而亾阳也后果殁五味异功散治禀赋元气虚弱肌肉消薄荣卫短促而患疮疡不能消散或脾肺气虚不能生肌收口大凡诸症因脾气虚而不能愈者皆宜服之调补元气则自愈矣人参茯苓白术甘草陈皮右为末每服二三钱姜枣水煎托里散葱熨法如圣饼八珍汤十全大补汤补中益气汤附子饼用刀针法小儿疮疡用针法比之大人尤宜慎重当审经络表里之虚实部分肌肉之厚薄而施之夫肿髙而软者发于血脉也肿硬而坚者发于肌肉也肉色不变者发于骨也疮未成者解散以消其毒已成者托里以速其脓脓已成者当验其生熟浅深而后针之以指轻按便痛者脓浅也重按方痛者脓深也按之不起者脓未成也按之即起者脓已成也若脓初生而即针则泄其气血而脓反难成若脓已熟而不针则腐溃益深而不能收敛若疮深而针浅则肉溃不出外血反伤若疮浅而针深则其脓虽出良肉亦伤葢疮疡之症气血已伤肌肉已壊当随决其毒不可拘泥人神部分其脓一出诸症自退若脓出反痛或烦躁呕逆者皆由胃气亏损急宜托里调补凡脓已成者宜急刺去以纸捻蘸油絍疮内以膏药贴之儿安不必服药如疮反覆未痊多是乳母食厚味或七情火动而然当审所因而调治其母但药中加漏芦令母服之乳中药过儿疮自愈一小儿患疮肿硬或用针出血寒热呕吐乃胃气虚而复伤也用异功散而呕止用八珍汤而血止用托里散而疮愈一小儿项间患毒脓成未溃欲急刺之不从至胀痛始针出脓用托里散而安若及时用针不用药亦可也一小儿项间患毒脓内溃胀痛此脾肺气虚而不能外溃也用大补汤四剂针之清脓滴沥发热恶寒用独参汤四剂脓涌泄乃用大补汤托里散而愈东垣先生云气血壮实脓自涌出信矣一小儿臂痈用针过深出血不止恶寒口噤脉微细尚可救乃用独参汤灌之良久嚥下半晌而甦再剂而能言四剂而脓出又用托里散异功散而愈一小儿项疮脓成不出两腮皆白余曰此肝胆经之症腮白乃肺经之色金能尅木当急用针并补脾气不信竟殁五味异功散八珍汤托里散十全大补汤五善七恶疮疡之症齐氏陈氏有五善七恶之论又云五善见三则瘥七恶见四则危窃谓前症各有所属之经各有所主之方葢五善属六腑气血无亏人能调摄不治自愈七恶乃五脏亏损失于滋补所致非疮疡自有也调治失宜必致不起如动息自宁饮食知味乃胃气平和一善也便利调匀乃肠胃调和二善也脓溃肿消水鲜不臭乃邪气去而胃气平复三善也神彩精明语言清亮乃心肺气血无亏四善也体气平和脾胃无亏五善也作渇发热或泄泻淋闭者属胃火内淫一恶也竹叶黄茋汤气血俱虚八珍加黄茋麦门冬山茱茰未应佐以加减八味丸料溃而肿痛尤甚脓色臭败者属胃虚火炽二恶也人参黄茋汤未应十全大补汤加麦门冬五味子目视不正黑睛紧小白睛青赤瞳子上视者属肝肾虚火三恶也六味丸料加山栀麦门冬五味子未应八珍汤加山栀麦门五味喘麄气短恍惚嗜卧者属脾肺虚火四恶也六君子加姜枣未应用补中益气汤加麦门五味若心火刑肺人参平肺散隂火伤肺六味丸料加五味子煎服溃后肩背不便四肢沉重者属脾胃亏损五恶也补中益气汤加山茱茰山药五味子如不应用十全大补汤加山茱茰山药五味子食不下咽服药而呕食不知味者属胃气虚弱六恶也六君子汤加木香砂仁未应加附子声嘶色败唇鼻青赤面目浮肿者脾肺俱虚七恶也补中益气汤加姜枣未应加附子若腹痛泄泻咳逆昏愦者阳气虚寒之恶症也用托里温中汤次以六君子汤加附子姜桂若溃后发热恶寒作渴怔忡惊悸寤寐不宁牙闗紧急或头痛目赤自汗盗汗寒战咬牙手撒身热脉洪大按之微细厚衣仍寒此气血虚极传变之恶症也若手足逆冷肚腹疼痛泄泻肠鸣饮食不入吃逆呕吐者此阳气虚寒之恶症也若无汗恶寒口噤足冷腰背反张颈项强直此血气虚极转变之恶症也急用参茋归术附子救之夫小儿患之因胃气虚弱或脓血出多虚邪内作或乳母失调血气不和致儿为患能审其所致之因而主之亦有复生者若更与攻毒乃促其亾也一小儿臂疮肉腐色紫焮痛作渴右闗脉洪数此胃火炽盛之恶症用竹叶黄茋汤而痛止用四君升麻连翘白芷金银花而愈一小儿流注吐泻吃逆腹痛手足并冷余谓阳气虚寒之恶症用六君子独参汤益甚遂以人参五钱附子五分连服数剂诸症渐退复用独参汤月许稍愈后饮食失宜寒热发搐用五味异功散加升麻柴胡而安又因劳发热脉大而虚面赤作渴用当归补血汤十全大补汤而安用八珍汤附子饼而愈一小儿腹痈溃而肿痛益甚饮食少思此脾胃复伤之恶症先用五味异功散加木香诸症渐愈乃用异功散加当归黄茋元气渐复又用八珍汤托里散而愈次年毕姻后寒热往来患处作痒用大补汤地黄丸而愈一小儿脇肿一块敷寒凉之药益加肿硬腹中隂冷余谓肌肉受寒而患处肿硬脾气受寒而腹中隂冷当急温补脾气不信仍服前药加腹痛泄泻手足并冷余曰变阳气虚寒之恶症用五味异功散加姜桂二剂诸症渐愈乃去二味服之外用葱熨之法患处微肿色赤此隂气散而阳气至遂朝用补中益气汤夕用异功散而消一女子股间结一核不作痛不变色服散坚之剂患处肿硬更头运吐痰其脉弦数而无力心脾俱虚不信仍用攻伐果吐泻腹痛发搐吃逆余谓变脾土虚寒之恶症也先用五味异功散加干姜肉桂脾气稍复乃用异功散八珍汤而愈一小儿腿痈溃后作渴饮汤泻利无度此脾胃气虚之恶症也用益气汤八珍汤而愈后功课用心口干作渴小便频数用益气汤加五味及黄茋六一汤各五十余剂而痊一小儿腿痈内溃泄泻自汗腹痛气喘余谓脾胃俱虚之恶症用独参汤喘汗渐止用大补汤诸症悉退后伤食吐泻用五味异功散加干姜而愈次年毕姻后患腹痈脓清不敛朝寒暮热用益气汤八珍汤各百余剂而愈一小儿患瘰疬服追毒之药更恶寒发热手足并冷右寸脉浮按之而虚用益气汤百余剂而稍愈彼欲速效另服石膏之类吐泻昏愦脉浮大按之微细乃变阳气虚寒之恶症也用人参二两附子一钱二剂而甦数剂而安更以五味异功散月余而愈一女子十五嵗瘰疬发热晡热左腮赤甚余谓肝火血虚用加味逍遥散五味异功散九味芦荟丸而痊后服斑猫等药恶症蜂起手足并冷用参附汤二剂六君姜附四剂乃朝用益气汤夕用异功散而愈一女子患臁疮肿痛发热脉洪大而虚此血虚之恶症也用当归补血汤烦热悉止用补中益气汤佐以加味逍遥散及葱熨法而痊一女子脇间患痈色白漫肿寒热不溃余谓禀肝脾虚羸之恶症用补托之药而愈后因经事过期误服行血之剂发热烦躁先用当归补血汤次用逍遥散八珍汤而愈一小儿十五嵗脇痈脓清晡热盗汗遗精此元气虚甚之恶症也用大补汤地黄丸料元气渐复因犯色慾患处色黯昏愦吃逆手足并冷用独参汤四剂而甦用大补汤加干姜六剂阳气渐复乃去姜又二十余剂而痊一小儿十四嵗面目多白足跟肿硬寸许肉色如常遇劳肿硬宛若一栗口干面赤余谓禀足三隂经虚症不信外敷内服皆败毒之剂翻如熟榴烦躁时嗽腹痛渴泻小便如淋余曰此脾肺气虚之恶症也不信仍复败毒更黑睛紧小白睛青赤瞳子土看此肝肾亏损之恶症併矣余欲救其胃气以滋五脏又为人所阻用千金消毒散更加喘短气恍惚余曰恶症并臻其何能为或问恶症既甚无乃攻毒之晩耶余曰邪正不并立一胜一负理之自然胃气虚则邪气实也其失在于不预补正气邪气胜则恶症集耳东垣先生云但见肿痛叅之脉症虚弱便与滋补气血无亏可保终吉信斯言也一小儿臂间肿硬肉色如故小便短赤而频服分利之剂膝胫骨肿余曰肾主骨此禀肾虚所致前药导损肾隂而骨肿耳当调补脾肺以坐肾水其骨自消不信仍用前药而殁一小儿腹痈久不敛余欲滋其化源反清热败毒恶症蜂起而殁夫肺者肾之母脾者肺之母前症既不滋肺肾以生肝木又用寒凉之药复伤胃气以絶肺肾之化源不死鲜矣一小儿贴骨痈作泻余欲施调补不信反复分利两手撮空肝气败也泄泻无度肾气败也痰涎上涌脾气败也喘嗽不止肺气败也额间汗出心气败也辞不治果殁一小儿腿痈肿痛自汗盗汗体倦食少余用托里之药而脓成欲针之或用大黄之类令脓从大便出致大泻腹痛余谓脾胃虚脱之恶症急服大补之剂不信又服前药而死一女子十五嵗外股肿硬连及内股肉色不变右闗脉缓弱按之弦数此脾虚而肝乘之气血虚而色不变也当补脾土为主不信另用流气饮氷黄散泄泻腹痛疮口开张而殁参附汤人参附子右姜枣水煎不拘时服余方见各症薛氏医案卷六十八薛氏医案卷六十九钦定四库全书薛氏医案卷六十九明薛已订保婴撮要十四跌仆外伤伤损之症若色赤肿痛而血出不止者肝心内热也用柴胡栀子散色白不痛而血出不止者脾肺气虚也用补中益气汤漫肿不消者元气虚弱也用五味异功散黯肿不散者瘀血凝滞也用加味逍遥散肌肉作痛出血多而烦热者血脱发躁也用独参汤因亾血而烦躁不安者营卫俱伤也用八珍汤加柴胡牡丹皮久痛不止者欲作脓也用托里散以指按肿而复起者脓已成也宜刺洩之脓出而反痛者气血内虚也用十全大补汤若骨接而复脱者肝肾虚弱也用地黄丸如兼余症当叅各门治之一小儿伤臂出血作痛面色青赤此因惊而致肝经火动脾经血伤也用加味逍遥散二剂血止又用异功散加柴胡升麻而愈后因父母责之腹痛作泻面色纯青此因忿怒所致乃肝木乗脾也又用六君加柴胡升麻而痊一小儿登楼失足堕梯致伤其脇肋外畧青肿内不重伤旬余其父母始觉恐为瘀血积内误用桃仁红花大黄诸药而下之去血升余又于肿处敷贴膏药以致膏药贴破皮肤遂成深眼月余不愈余以为去血太多大伤元气用八珍汤四剂而患处渐愈朝用补中益气汤夕用五味异功散服及月余而始全痊一女子亦如前症之误患处日流脓水惟市膏敷贴两月余不瘥余先用独参汤二剂又用补中益气汤併服异功散而更又以托里散及间服八珍汤而垂愈后因饮食失宜发热患处大溃出脓口噤振颤或瘈瘲流涎余谓胃气虚肝火内动先用独参汤四剂仍如前朝服补中益气汤夕服五味异功散加柴胡升麻元气渐复佐以托里散而疮敛一小儿伤指敷凉药肿至手背脓出清稀饮食少思此血气虚弱故也朝用异功散夕用托里散脓水渐稠患处红活又用八珍汤而愈一小儿伤肷青肿不消面色痿黄仍欲行气破血余谓此因脾气复伤血滞而不行也不信乃服破血之剂饮食不进寒热如疟余朝用补中益气汤夕用八珍汤及葱熨法而愈一小儿臂伤溃而寒热用八珍汤渐愈后因饮食所伤吐泻不止揺头咬牙此脾气虚而肝邪内侮也用六君升麻柴胡而安又用十全大补汤而愈一小儿跌伤腹痛作渴偶食生冷腹痛益甚大便不通血将逆上用当归承气汤加桃仁瘀血下而瘥此元气不足瘀血得寒而凝聚也一小儿坠楼腹停瘀血用大黄等药其血不下反加胸膈胀痛喘急气短余用肉桂木香末各二钱热酒调服下黑血及前服之药而痊一小儿跌扑伤腿青肿作痛余谓宜速砭去滞血急补元气不信遂外敷大黄等药内服流气饮后涌出秽脓数碗其脓不止复求余治见其腿痩而脉大作渴发热辞不治后果殁一小儿跌扑损伤患处出血不止惟用敷贴不服饮剂饮食少进身体消痩发热烦躁余用五味异功散加柴胡升麻当归而安后手足微搐眉唇微动此血虚而肝火内动也用四君芎归钓藤钩柴胡渐愈却用托里散八珍汤而全愈血脱发躁若用四物之类复伤脾气多致不救设误白虎汤其危尤速一小儿跌伤臂骨出翌日接入肿痛发热不食用葱熨法其痛即止又用六君黄茋柴胡桔梗续断骨碎补而食进肿消又用补中益气汤加麦门五味数剂热退而愈一小儿十五嵗伤腿内溃针出秽脓虚症悉具用大补之剂渐愈后因劳动手撒眼闭汗出如雨急炒热艾频熨脐腹及气海穴更用人参四两炮附子五钱作一剂水煎徐徐灌服良久臂能少动再剂眼开而能言惟气不接续乃用参茋归术四味共八两附子三钱水煎连进二服气少复乃减附子又三剂元气渐复后用独参汤多服而痊一女子闪右臂寅卯时发热作痛余决其胆经血虚而火盛先以四物合小柴胡汤四剂而热退更以四物汤加香附陈皮白术茯苓各一钱山栀五分芩连甘草各三分二十余剂肿消而愈一小儿闪臂肿痛发热恶寒饮食少思余谓脾胃气虚而壅肿也朝用补中益气汤夕用五味异功散间服八珍汤三月形气渐充而愈一小儿因跌伤胫漫肿作痛肉色如故服破血流气之药反増腹痛以手按之则痛少止余谓此因脾胃虚弱误服破血流气之剂而然非瘀血也未几患处肿消色黯饮食不入腹痛尤甚手足厥冷余用人参一两附子一钱数剂脾胃渐复饮食渐进患处肿痛肉色变赤葢始因元气不足不能运及故肿消而色黯服药之后元气渐充故胫肿而色赤也次用大补汤托里散三月余而愈一小儿闪臂肿痛面目天白恪服流气饮之类益加肿痛余曰此形病俱虚之症也前药所当深戒者彼谓肿痛为气滞血凝非流气饮不能疏导经络非破血药不能消散壅逆余言聱牙而前症益甚发热烦燥始请余治余曰元气虚惫七恶蜂生虽卢扁亦不能起矣遂殁一小儿伤臂肿痛内服外敷皆寒凉止痛之药半载后溃而肿痛余谓此非托里温中不能生也不悟确守前药以致血气沥尽而亾一小儿跌腿青肿所服皆行气破血之药后骨内溃青肿益深朝寒暮热余戒之曰此气血俱虚甚矣非调补脾胃不可不信果殁一小儿闪腰作痛服流气等药外肿不赤余曰此儿虽经闪肭然亦禀赋肾气不足而使之者延久益虚恐为不治彼以迂缓视之后果不起消肿定痛散治跌扑肿痛无名异木耳大黄右为末蜜水调涂肿处内有瘀血者砭去敷之患处溃者用当归膏敷之尤效经验方治跌扑瘀血不散肿痛不止或筋骨伤损疼痛黄栢半夏右各另为末用姜汁调涂患处以纸贴之如干再用姜汁润之日易新药神效太乙膏治一切疮疽溃烂𤣥参白芷当归肉桂赤芍药大黄生地黄右㕮咀用麻油四十两入铜锅内煎至药黒泸去查徐入浄黄丹一觔再煎滴水中捻软硬得中即成膏矣回阳玉龙膏又名抑隂散治跌扑损伤因敷凉药或人元气虚寒肿坚不散溃腐不敛及痈肿肉色不变或肿而不溃溃而不敛筋挛骨痛一切冷症乳香定痛散治杖疮金疮一切疮疡溃烂疼痛猪蹄汤治一切痈疽杖疮溃烂消肿毒去恶肉润疮口白芷黄芩当归羌活赤芍药露蜂房生甘草右用猪蹄一只水四五碗煮熟去油查取清汤入前药煎数沸温洗随用膏药贴之跌仆内伤伤损之症若腹中作痛按之痛甚者瘀血在内也用加味承气汤下之下后按之仍痛者瘀血未尽也用加味四物汤调之按之不痛者血气伤也用四物加参茋白术下后发热胸脇作痛者肝血伤也用四君加川芎当归下后恶寒者阳气虚也用四君加炮干姜下后发热者隂血伤也用四物加参术牡丹皮下后寒热间作者气血俱伤也用八珍汤加柴胡欲呕作呕者胃气伤也用六君加当归半夏有因乘怒跳跃而胸腹痛闷喜手按摸者肝火伤脾也用四君加柴胡山栀畏手按摸者肝血内滞也用四物加桃仁红花胸脇作痛饮食少思者肝脾气伤也用四君加柴胡丹皮若胸腹胀满饮食不思者脾肝气滞也用六君加柴胡枳殻咬牙发搐者肝盛脾虚也用异功散加川芎山栀钓藤钩天麻若用风药则隂血益伤肝火益盛或饮糖酒则肾水益虚肝火愈炽若用大黄等药内伤隂络反致下血壮实者或成痼疾虚弱者多致不起凡伤损之症有瘀血停滞于内者虽裸体亦以手䕶腹脇葢畏物触之而痛也世俗槩以内伤隂虚腹痛不辨虚实専用破血之剂以速其危其得不死者亦幸矣一小儿跌仆腹痛作呕恶心气口脉大此饮食停滞也用保和丸二服吐出酸食恶寒发热倦怠不食此脾胃伤也先用六君子汤次补中益气汤间服而愈一小儿坠楼良久方甦呻吟不絶自以手䕶其腹此内伤瘀血停滞也用当归导赤散二钱熟酒调下而呻吟顿止次用四物加柴胡牡丹皮而安一小儿跌仆瘀血腹痛用导滞散下之瘀血甚多随作烦躁面赤作渴欲饮此血脱也用独参汤而安又用四君当归黄茋及五味异功散而愈一小儿因怒跳跃胸脇作痛或以为内伤瘀血服大黄之药纯下鲜血其痛益甚按之则痛止此肝脾气血俱伤也用四君加芎归四剂而痛止又以异功散加升麻柴胡而饮食进元气渐复病亦随愈一女子因怒搥胸腹痛经行如崩作呕不食面色青赤两闗脉大而虚此肝经火动脾经血伤也用加味逍遥散二剂血止次用异功散加柴胡升麻而愈后因复怒腹痛作泻面青此肝木乘脾也用六君柴胡升麻而痊一小儿因跌伤臂出血腹痛恶食呕吐发搐咬牙此因惊骇停食肝火内动而侮于脾也先用保和丸二服呕吐腹痛悉止又用异功散加柴胡山栀发搐咬牙亦愈却用托里散患处溃而悉痊一小儿跌仆发搐吞酸腹痛恶心寸口脉大余谓此饮食内伤也不信服当归导滞散连泻五次目直咬牙手足厥冷此脾胃之气复伤而木火内动也用五味异功散加干姜一剂稍缓又二剂渐愈乃去干姜加柴胡再服而全愈一小儿跌仆因服大黄之药下血发热腹痛呕吐按其腹却不痛用五味异功散加当归升麻二剂腹痛顿止又二剂而血止又二剂而热止又二剂而元气复没药丸治打扑伤损作痛等症筋骨疼痛或气逆血滞肚腹胸脇胀闷没药乳香川芎川椒芍药当归红花桃仁血竭自然铜右为末用黄蜡四两镕化入前药急搅匀丸弹子大每服一丸酒一钟煎化服复原通气散治打扑伤损作痛及乳痈便毒初起或气滞作痛尤效木香茴香青皮穿山甲陈皮白芷甘草漏芦贝母右为细末每服一二钱温酒调徐徐服加味芎䓖汤治打扑仆坠筋骨疼痛血瘀皮肤不破入胃作呕或为呕血芎䓖当归百合白芍药荆芥蕙右作二三剂酒水煎服当归导滞散治跌扑瘀血在内胸腹胀满或大便不通作喘吐血大黄当归右为末每服一二钱温酒调徐徐服黑丸子治跌扑仆坠筋骨疼痛瘀血不散壅肿作痛或风寒所伤肢体疼痛若流注鹤膝风初起服之自消如溃而脓清发热者与补气血之药自敛舌断唇伤凡舌断者须乗热接上急用鸡子轻击周围去硬殻取膜套舌上以洪宝丹敷膜上自然接续若良久舌已冷不必用接但以洪寳丹敷之其舌自生外症若寒热作痛用四物加柴胡晡热作痛加地骨皮倦怠少食用四君加芎归柴胡恶寒少食用托里散加参茋若烦渴发热用当归补血汤如不作痛但用四君之类以健脾则肌肉自生旬余可愈不宜用辛热之剂恐助火而益其痛也一小儿舌断半寸许敷洪寳丹服四物加柴胡定痛血止次服四君加柴胡山栀月余而舌自完一小儿十四嵗疫病愈后啮舌出血先君谓肾虚则啮舌用地黄丸而愈后吐血咳血发热痰盛仍用前丸而瘥一小儿唇伤出血不止以药止之唇面肿大揭去其药出血甚多肿亦顿消用托里之剂及当归膏患处溃而愈一小儿唇伤肿痛发热服清热止痛之剂连泻二次眉目搐动服袪风等药手指俱冷手足搐动余谓脾土被肝木所侮用异功散加升麻柴胡半夏手温而搐止仍用前药佐以托里散而愈一小儿跌伤唇口发搐咬牙惊哭腹痛此出血过多肝火内动所致也用四物加柴胡山栀而安但焮痛至面此患处欲作脓二用托里散四剂头目肿痛其脉滑数此脓已成气虚而不能溃出也又用托里散二剂脓出肿消若初伤时不遽用收敛疮口之药则无此患也一小儿伤唇出血发搐目直用柴胡栀子散一剂其搐稍定但伤处焮痛外傅洪寳丹内服逍遥散而愈一小儿跌伤面肿连唇颊出血焮痛发热以花蕋石散敷之血止痛定次用当归补血汤而发热顿止又用加味逍遥散八珍汤而溃托里散而敛洪寳丹治伤损焮痛并接断天花粉姜黄白芷赤石药右为末茶汤调搽患处一方用乱发烧灰敷舌上接之又治擦落耳鼻乘热蘸之接上即愈亦须口含以防其冷当归补血汤治杖疮金疮血气损伤或妄服峻剂致血气俱虚肌热大渴引饮目赤面红昼夜承息其脉洪大而虚重按全无经曰脉虚血虚脉实血实葢血虚发热是也証似白虎汤惟脉不长实为辨耳若误服白虎汤必死此病多得于饥饱劳役者四物汤治一切血虚发热或因失血太多或尅伐太过或溃后发热烦躁不安并宜服之柴胡栀子散花蕋石散八珍汤加味逍遥散托里散脑骨伤损脑骨伤损者用轻手抟令端正剪去其发若皮不破敷黑龙散或葱熨法皮破则填乳石散以绢帛包之不可见风着水更用葱杵烂炒热频罨患处为佳一小儿伤脑出血过多发热烦躁肉瞤筋愓殊类风症欲作风治余曰无风可袪无汗可发法当峻补其血遂用圣愈汤二剂而安又用养血之剂而愈一小儿伤脑肿痛出血外敷花蕋石散内服八珍汤而安后揭疮痂出血碗许手足发搐寒热痰盛此血虚兼惊肝火内动而生风也今服地黄丸及加味逍遥散而愈一小儿伤胫骨出血肿痛恶寒少食睡中发搐先用异功散饮食渐进又用逍遥散发搐顿止再用归脾汤母子并服而愈一小儿被伤手足发搐顿闷咬牙饮食不思此肝经血虚火动生风脾土受侮而然耳用地黄丸异功散诸症渐退用八珍汤托里散疮渐愈一小儿被伤面青懒食时作腹痛以手按腹却不痛余以为脾气内伤而然不信妄服攻血之药果吐泻作呕手足并冷余先用六君加柴胡升麻生姜又用托里散异功散而愈一小儿脑侧近耳被伤寒热作痛溃后小敛恪服止痛清热之剂余曰寒热作痛因肝经气血虚也溃而不生肌肉脾经气血虚遂用地黄丸异功散加归茋诸症渐愈又用托里散而愈谦甫花蕋石散治一切金刃箭镞打扑伤损或死者急搽伤处其血如入脏二便不通用童便和水煎入酒少许调服立效若腹破肠出急宜内入以桑白皮为线缝合掺围疮上如疮干以津润之硫黄花蕋石右为末拌匀入瓦罐内用纸筋和泥固济候泥干渐添火煅至通红经宿取出细研滋器盛周加味逍遥散治伤损血虚内热发热或遍身搔痒寒热或肢体作痛头目昏重或怔忡颊赤口燥咽干或发热盗汗食少不寐或口舌生疮耳内作痛或胸乳腹胀小便不利圣愈汤治杖疮金疮痈疽脓血出多热躁不安或晡热作渴等症十全大补汤治杖疮瘀秽已出气血俱虚肿痛不消或腐而不溃溃而不歛或恶寒发热自汗盗汗饮食少思肢体倦怠若怯弱之人患处青肿肌肉不壊者服之自愈若有瘀血砭刺早者服之自消或溃而脓水清稀肌肉不生或口干作渴而欲饮汤或砭后发热恶寒头痛目晕口干作渴有似中风之症皆属气血虚也并宜服之八珍汤治伤损等症失血过多或误服尅伐之剂血气耗损恶寒发热烦躁作渴或疮疡因气虚肿痛不消不能溃敛或溃疡恶寒发热脓水清稀久而不愈黑龙散治跌扑伤损筋骨碎断先端正其骨以纸摊贴若骨折更以薄木片疎排夹贴却将小绳紧缚三日再用前法勿去夹板恐揺动患处至骨紧牢方不用板若被刀箭虫伤成疮并用姜汁和水调贴如口破以玉珍散填涂穿山甲枇杷叶右为末姜汁水调或研地黄汁调亦好地黄丸腹破肠出腹破肠出者急复纳入以麻缕缝合外敷花蕋石散如脂已出急以手取去而缝之如已出而复推入则内溃害命矣若肠出干燥者煮大麦粥取汁洗湿推入不时少以米粥研烂饮之二十日外始可薄粥百日后乃瘥切勿令惊惊则杀人矣一小儿持碗跌仆腹破肠出即纳入以麻线缝完敷花蕋石散而愈一小儿持刀而戯仆地刀入腹肠屎并出不救一小儿伤腹发热作呕焮痛外敷内服皆止痛清热之剂日晡益甚余谓脾经气血益虚朝用补中益气汤夕用四物参茋归术诸症渐愈乃用托里散疮口自敛一小儿脇伤成疮脓清不敛寒热发渴余朝用补中益气汤培益脾气夕用六味地黄丸滋补肝血渐愈却用托里散异功散而肌肉自生一小儿伤腹血出发热烦燥先用当归补血汤而安却用圣愈汤患处顿愈又用托里散八珍汤而全愈花蕋石散益气汤托里散地黄丸当归补血汤圣愈汤隂囊被伤隂囊皮破出血作痛者敷当归膏初伤出血不可骤止之血瘀于内则作脓或伤口原小血出不尽而内溃甚至睪丸露出或隂囊尽溃者内服托里之剂外敷当归膏则囊自生其外伤腐溃及内伤瘀血作脓者皆同囊痈治之惟睪丸碎者不治一小儿伤隂茎出血作痛寒热发搐咬牙顿闷唇口牵动手足时冷欲用破伤风药余谓出血诸症肝经主之唇动诸症肝木侮脾土也遂用异功散加升麻柴胡天麻治之顿愈一小儿隂嚢被伤肿痛不愈朝寒暮热饮食少思余谓脾胃复伤之症当用参术归茋等药治之不信别用清热之药果作泻欲呕手足并冷余先用六君加柴胡升麻而渐愈又用异功散加柴胡升麻而全愈一小儿持碗仆地误伤隂囊睪丸露出血出不止寒热时搐此肝经血虚而火动耳随敷当归膏服柴胡清肝散加熟地黄茋及六味丸而愈一小儿被竹篾伤破隂囊出血甚多腹痛发搐咬牙流涎七日矣气口脉大于人迎二三倍此因惊停食也切忌风药余用五味异功散加柴胡钓藤钩而安凡伤损之症小儿患之多有夹惊夹食者夹食则气口脉大于人迎或作呕吐吞酸腹痛泻秽等症夹惊则左闗弦洪而软或作顿闷咬牙目直项急等症日久不治若成破伤风疾则祸在反掌之间矣一小儿隂茎被伤断而皮相连寒热作痛血出不止余谓急当剪去调补肝肾二经则热自安痛自止矣遂用补中益气汤加麦门五味子而愈一小儿因跌小腹皮破服破血之剂隂囊胀肿作痛发热按其腹却不痛余谓当用补血之药不信遂致不起补中益气汤治跌扑等症伤损元气或过用尅伐恶寒发热肢体倦怠或溃后血气虚弱不能生肌收歛或兼饮食劳役头痛身热烦躁作渴脉洪大弦虚或微细濡弱自汗饮食少思尤疮疡虚损之圣药也柴胡清肝散地黄丸金木所伤伤损之症皆肝经主之若青肿不痛或肿不消者气血虚弱也用十全大补汤血出肿痛或作寒热者血伤而肝火内动也用四物柴胡山栀血出不止或发寒热者气虚而肝火内动也用四君芎归柴胡寒热而内痛益甚者此欲溃脓也用参茋内补散若脓出而反痛者气血虚也用八珍汤疮口赤而肉突者血虚而肝火生风也用柴胡栀子散若脓出不止疮口白而肉突者气虚而寒邪外凝也用补中益气汤若脓溃而仍痛或溃而不歛皆脾胃虚弱也用六君子汤若不固元气或敷服寒凉则肉黯不溃或溃而不敛多成败症矣可不戒哉一小儿伤手肿不消日出脓水少许饮食不思发热恶寒面色痿黄此脾胃气虚也朝用补中益气汤夕用五味异功散加升麻月余渐愈因饮食停滞服尅伐之剂患处漫肿更作呕恶寒余谓脾胃复伤用六君子汤加升麻柴胡治之而愈一女子因怒仆复伤患处出血经行不止臂面青赤右闗脉弦数此肝脾二经火动不能统摄其血也先用小柴胡汤二剂又用加味逍遥散二剂血止而安一小儿伤内肷成疮色黯久而不愈此肝脾气血虚也先用补中益气汤后用八珍汤加柴胡升麻渐愈再用地黄丸而全愈一小儿伤臂成疮久而不愈寒热作渴疮口青白不合脓水时流先用参茋归术寒热渐愈又用托里散患处色和再用十全大补汤而愈一小儿伤足成疮外傅寒凉药内服败毒散久不溃腐余谓至隂之处血气罕到又服尅伐之剂所以难腐也虽腐而不能敛也遂用托里散加肉桂数剂稍知痛而色渐赤减桂又数剂而溃因饮食过多连泻二日乃用五味异功散加升麻柴胡而泻止仍用托里散而愈一女子十五嵗伤手成疮日出清脓少许日晡发热此元气虚也先用五味异功散加当归升麻月余元气渐复乃用加味逍遥散及八珍汤异功散而愈一女子十四嵗修指甲误伤焮痛妄傅寒凉及服败毒之药遂肿至手背肉色不变余先用内消托里散手背渐消次以托里散为主八珍汤为佐服两月余而愈其时有同患误伤成疮不固元气専攻其伤者俱至不起没药降圣丹治伤损筋骨疼痛或不能屈伸及外邪内伤筋骨缓纵皮内刺痛肩背拘急身体倦怠四肢无力没药当归白芍药骨碎补生地黄川乌川芎自然铜右为细末以生姜自然汁与炼蜜和丸每一两作十丸每服一丸槌碎用水酒各半钟入苏木少许煎至八分去苏木空心服万金膏治伤损筋骨疼痛龙骨鼈甲苦参乌贼鱼骨黄栢黄芩黄连猪牙皂角白芨白蔹厚朴木鼈子仁草乌川芎白芷没药乳香当归清油槐枝栁枝黄丹右除乳没黄丹外将诸药于油内慢火煎黑色去查每油一斤入丹半斤不住手搅令黑色滴水中不粘手乃下乳没再搅如硬入油些少以不粘手为度接骨散治骨折碎或骨出先整端正却服此药飞禽六畜所伤亦能治之鹏砂水粉当归右为末每服二钱煎苏木汤调服后但饮苏木汤立効又方皮破筋断以胶香涂之或以金沸草汁频涂自然相续生葱荆芥土当归右煎汤温洗或止用葱一味煎洗亦可洁古没药散止血住痛定粉风化灰枯白矾乳香没药右为末搽之塞上治扑损瘀血在内烦闷以热酒调服蒲黄二钱胜金丹治肌肤伤损青肿用茄子通黄极大者切如指厚新瓦上焙干为末临卧酒调服二钱一夜消尽无痕迹也肘后治骨节伤损瘀血不出生铁一斤酒三升煎取一升饮之若肝经实热血瘀则肝木自甚或兼口眼牵掣手足抽搐者宜用生铁借其金气制之若血虚肝燥生风宜用四物柴胡钓藤钩补而清之若肝气本虚金来尅木宜用泻白散以清肺六味丸以补肝若肾虚不能生肝亦用六味丸以滋肾水生肝木不可槩用本事内消散治打扑伤损及一切痈肿未破生地黄木香右以地黄膏随肿大小摊纸上掺木香一层又依前摊地黄贴肿上三五度即愈治金疮出血不止以五棓子为末干贴即止神效又方用石灰韮菜石榴寄奴五棓之类乃澁滞收敛止血之剂气血未耗内无火者用亦有效若血虚内热宜犀角地黄汤之类凡金疮出血不止素怯弱者当补气素有热者当清血有怒气者当平肝烦热作渴昏愦不宁者当补脾气筋挛搐搦者当养肝血不应用地黄丸以滋肾水自愈治针入肉不出用腊蝼蛄槌烂涂上或硫黄中末以纸覆之觉痒时其针即出用双杏仁捣烂以车脂调敷以纸贴之二日一换三五次或乌翎三五枚炙焦为末醋调涂之或用白梅入水研烂调象牙末傅之或以象牙和敷之其针皆即出治鱼刺入肉嚼吴茱茰封之自烂出丹溪治破伤风血凝心针入肉游走三症用生寒水石为末调涂之其痛立止补中益气汤治跌扑等症损伤元气或过用尅伐恶寒发热肢体倦怠或溃后血气虚弱不能生肌收敛或兼饮食劳倦头痛身热烦燥作渴脉洪大弦虚或微细濡弱自汗饮食少思疮疡气血损之圣药也神应葱熨法治跌扑伤损肿痛用葱头细切杵烂炒热敷患处如冷易之再熨肿痛即止其效如神二味参苏饮治出血过多瘀血入肺靣黑喘促人参苏木右毎服五钱水煎服桃仁承气汤治伤损血滞作痛或发热发狂等症桃仁硝甘草大黄右作二剂水煎更量虚实用之复元活血汤治从髙坠下恶血流于脇肋疼痛不已柴胡当归甘草穿山甲大黄桃仁红花𤓰蒌仁右每服二三钱水酒煎五分热服以利为度利后痛或不止服乳香神应散消毒定痛散治跌扑肿痛无名异木耳大黄右为末蜜水调涂如内有瘀血砭去敷之腐䖏更用当归膏敷之尤好药蛆方治伤损成疮溃烂生蛆用皂矾煅过为末干掺其内蛆即死参茋内补散人参黄茋当归白术白芷防风川芎肉桂甘草右水煎作二三服八珍汤十全大补汤葱熨法四物汤六君子汤四君子汤柴胡栀子散小柴胡汤逍遥散地黄丸托里散五味异功散漆疮夫漆属木木生火而能尅土惟脾虚之人多染之若遍身浮肿或呕吐者用小柴胡汤加白术陈皮茯苓若遍身或面目作痒者用前胡汤加连翘山栀若脓水淋漓或痒或痛者用柴胡山栀散若呕吐不食或泄泻腹满者用四君升麻其外治之法当用铁秀末调搽或蟹黄涂之或用麻油或浸芒硝淋塌患处或矾石末紫苏末擦之或人乳汁润之或无名异末水调敷或用好花椒煎汤洗之或生姜汁敷之或干荷叶浓煎汤洗之并效风犬伤丹溪衍义云犬属阳其性热大抵热极生风风热相搏则为颠狂惊骇之状此物理之自然者今人治风犬咬伤反以巴豆斑猫等燥热之剂泻毒从小便出如犬之形状殊不知以热济热血被伤而然非犬之毒也切宜慎之余见吴中凡被犬伤或出血发热者辄服斑猫巴豆等药或至发搐咬牙即以为毒甚服之益坚遂致殒丧殊不知凡被伤受惊之症皆肝经所主肝属木木生火火生风故发搐咬牙之疾被犬惊伤所致为多不必风犬为然也若为风邪所袭牙闗紧急腰背反张宜用定风散童便调服更以潄口水洗浄伤处搽之若出血不止用灯草贴之其有他症从破伤风法治丹溪之戒不可不知若真为猘犬所伤则斑猫巴豆之药亦当暂用葢以毒攻毒理势自然毒既内中非此不去但病去即止便与调补可保无虞不宜确服耳大凡猘犬之状必吐舌流涎尾垂眼赤诚为易辨其被伤病甚之时必作犬吠亦自不同不可一槩施治也一小儿犬咬出血抽搐痰盛敷玉珍散服抱龙丸而愈一小儿素怯弱犬咬出血恶寒发热过服斑猫之药殊类破伤风与玉珍散敷之服十全大补汤倍加钓藤钩而愈一小儿被犬伤面青发搐咬牙此因惊所致或谓风犬致伤用斑猫等药而殁一小儿犬伤牙闗紧急兼热发搐余以为急惊风不信乃服斑猫等药而殁一方治风犬咬用斑猫七箇去头翅足将糯米一撮同炒米黄色为度为末空心用水调服又法用朱砂雄黄各五钱为末空心香菜油调下玉珍散治伤损伤风头疼角弓反张天南星防风右为末凡破伤风病用药傅贴疮口即以温酒调下一钱服之如牙闗紧急童便调服二钱垂死心头温者急服三钱用童便一盏煎服治蛇蝎蜈蚣等恶虫所伤用大蒜切片置痛以艾壮于灸之毒气顿解痛即止又方用白矾于灯上烧汁滴于痛处或用贝母末酒调服之神效或用南星末醋调上擦之或黄蜡烧滴患䖏亦妙治蛇入人窍用艾灸蛇尾即出又法以刀破蛇尾少许入花椒自出即用雄黄朱砂为末煎人参汤调灌之内毒即解用白芷末或贝母末酒服尤效治蛇缠人身不解以热汤淋之或就以身卧倒滚转亦可解治蛇骨刺人毒气作痛烧鼠屎为末敷之或食热酒大蒜亦效治蜈蚣入咽中被咬未死杀鸡血灌之更灌以香油探吐血虫并出治误吞水蛭用田中干泥一块小死鱼三四箇去头骨和巴豆十粒去殻研烂入泥为丸菉豆大用田中冷水吞下十丸小儿三五丸须臾泻出却以四物汤加黄茋煎服以生血气自愈治蠼螋尿䠶人生疮如粟粒四围赤中有白汁令人恶寒壮热匝身即磨犀角汁涂之或燕窠中土猪脂苦酒敷之立效盐汤浸洗亦可治蜘蛛咬一身生癞羊乳一味饮之治蚯蚓呵隂囊肿胀及咬人甚者如大风状眉髯脱落夜闻蚯蚓之声鸣于身浓煎盐汤浸洗即安治蝼蛄咬用石灰醋和涂之治毒蚁螫人用雄黄一钱麝香五分研细生麻油调涂之治蛇虫刺人用猪牙中垢涂痛处治蜴蜥囓人用青麻心以手按解取汁涂之治诸虫入耳用猪肉炙香置耳边虫闻香即出如虫死在耳中用细芦筒或鵞翎管令人吸出之疮疡发痉疮疡发痉因气血亏损外邪所抟或内虚郁火所致其症牙闗紧急四肢劲强腰背反张肢体抽搐有汗不恶寒者名曰柔痉风伤卫故有汗也无汗而恶寒者名曰刚痉寒伤荣故无汗也皆因亾血过多筋无所养伤寒汗下过多及溃疡产后者多患之此乃败症也若大补气血多有复生如作风治速其危矣况在婴儿尤难调理宜审其禀赋及乳母所致者而治之一小儿疮溃后患此形气殊倦用十全大补汤二剂稍缓佐以补中益气汤数剂而痊一小儿患瘰疬变痉面青或赤此脾经血虚而有热也用八珍汤加柴胡牡丹皮热汗渐止又用十全大补汤寒热渐止又用托里散附子饼而愈后伤食服尅伐药仍发痉手足如氷余用人参理中丸五味异功散而愈一小儿感冒发散变痉汗出不止手足并冷用补中益气汤加肉桂四剂而愈一小儿金刃伤脚面出血过多口噤目直此出血过多肝火内动而变症用四物参术钓藤钩四剂其势稍定又用五味异功散加当归柴胡变症悉愈又用托里散八珍汤患䖏溃而痊一小儿伤手出血烦躁口噤昏愦气息奄奄先用东垣圣愈汤而安又用托里散而溃佐以八珍汤而敛一女子十五嵗伤手指出血口噤如痉脉浮数肝脾为甚先用加味归脾汤四剂稍缓又数剂渐甦却佐以加味逍遥散月余而甦却用归脾汤为主八珍汤为佐而愈此等症候用袪风化痰之药而死者不可枚举十全大补汤补中益气汤人参理中汤五味异功散附子饼托里散归脾汤八珍汤加味逍遥散破伤风洁古云风症者善行而变数入脏甚速死生反掌之间耳急宜分表里虚实而治之邪在表者宜羌活防风汤半表半里者头有汗而身无汗宜羌活汤传入者甚则舌强口噤项背反张筋惕搐搦痰涎涌盛胸腹满闷或便溺赤闭时或汗出其脉洪数而弦者宜大芎黄汤然其汗初出者由风热郁甚于里故表热稍解腠理疎而汗出也宜除热散结若热已退脏腑已和而汗仍出者表虚也以白术防风汤实其表牙闗紧急者须撅开口灌之更不时灌以粥饮然小儿患之多因夹惊肝火内热生风所致夫肝主五色属木生风察其面色入肝为青入心为赤入脾为黄入肺为白入肾为黒肝经者用柴胡清肝散心经者用栀子清肝散加黄连肾经者用地黄丸加柴胡脾经者用六君加柴胡山栀为主而佐以大补脾胃之药为善一小儿十四嵗患瘰疬因劳心功课头痛发热目以为伤风用姜葱发汗忽腰背反张口噤不语脉浮大按之如无此气血虚极而变痉非破伤风也灌十全大补汤一剂良久方甦又数剂而愈后又劳复厥冷汗出如注良久不省用前汤加附子五分一剂而甦乃去附子服至三十余剂而愈一小儿患流注面色痿黄忽舌强口噤脉洪大而虚按之如无此脾肺气虚而变症也先用补中益气汤四剂稍缓又用十全大补汤数剂而痊一小儿臂痈久不收敛因惊发搐口噤用托里散内参术各用三钱柴胡五分钓藤钩一钱五分四剂而安后停食惊骇目直发搐口噤流涎手指逆冷用五味异功散此肝木旺脾土受侮饮食内作而然用五味异功散加钓藤钩木香干姜而甦一小儿溃疡变痉如前面色青赤此心肝二经血虚而有热也先用八珍汤加柴胡牡丹皮稍定又用加味逍遥散加五味子渐愈又用八珍汤而安一小儿溃疡忽汗出不止手足并冷先用补中益气汤加肉桂五味子数剂诸症渐愈又因饮食过多口噤作呕用异功散加升麻四剂而安一小儿十六嵗疬疮久不歛因过劳口噤目直脉洪数左闗脉弦而无力余谓肝经气血虚而火内动也用地黄丸料四剂而安却用补中益气汤以补脾肺用地黄丸以补肾肝为主佐以九味芦荟丸以治肝疳而疬疮愈一小儿十六嵗流注久不愈因劳兼怒忽仆地昏愦殊类破伤风面色皎白无气以动用补中益气汤内用人参五钱加肉桂一钱不应加干姜一钱又不应此阳气虚甚药力不能胜之也急加附子一钱稍定乃去附子服十余剂而元气渐复却佐以八珍汤豆豉饼半载而痊毕姻后因入试塲劳伤元气前症复发亦类破伤风脉浮大按之如无用参附汤四剂而甦八珍汤地黄丸料各百余剂而痊羌活防风汤治破伤风初病邪在表者急服此药以解之羌活防风甘草川芎藁本当归芍药地榆细辛右每服五钱水煎热服防风汤治破伤风表症未传入里急服此防风羌活独活川芎右毎服五钱水煎调蜈蚣散大效蜈蚣散蜈蚣鳔右为末用防风汤调下羌活汤治破伤风半表半里者急宜服此羌活菊花麻黄川芎石膏防风前胡黄芩细辛甘草枳殻白茯苓蔓荆子薄荷白芷右每服五钱生姜水煎日二三服地榆防风散治破伤风在半表半里头微汗身无汗不可发汗表里兼治地榆防风地丁草马齿苋右为末毎服三钱温米汤调服大芎黄汤治破伤风在内急宜服此汤疏导之川芎羌活黄芩大黄右每服五钱水煎温服以脏腑通和为度白术防风汤治表药过多有自汗者白术黄茋防风右每服五七钱水煎温服无时脏腑和而自汗者可服此药若脏腑秘小便赤自汗者宜速下之用大芎黄汤白术汤治破伤风汗不止筋挛搐搦白术葛根二升麻黄芩芍药甘草右每服五钱水煎服无时玉真散治破伤风日凡子治一切风疾壅盛手足顽麻或牙闗紧急口眼歪斜半身不遂等症半夏川乌南星右为末用生姜汁调煳丸桐子大每服一二丸用淡姜汤下柴胡清肝散治肝胆三焦风热怒火以致项胸作痛头目不清或耳前后肿痛寒热体疼柴胡黄芩人参山栀川芎连翘桔梗甘草右水煎服栀子清肝散治三焦及肝胆经风热耳内作痒或生疮出水或脇肋胸乳作痛寒热往来柴胡山栀牡丹皮茯苓川芎芍药当归牛蒡子甘草白术右水煎服地黄丸六君子汤除热散十全大补汤补中益气汤托里散五味异功散八珍汤加味逍遥散瘈瘲瘈者筋脉急而缩也瘲者筋脉缓而伸也一缩一伸手足相引搐搦不已大抵与发搐相似者此症多属风葢风主揺动心主脉肝主筋心属火肝属木火主热木主风风火相炽则为瘈瘲也一女子停食服消导之剂伤脾而患此告于余余曰经云脾之荣在唇口又云脾主四肢又云脾主涎此因前药妄下胃气复伤肝木侮土以致前症也当先救胃气以养五脏因衆议不一尚未用药翌早果咬牙呵欠困卧惊悸哽气短气面色㿠白始信余言遂先用五味异功散次用补中益气汤而愈一女子瘰疬将愈因勤于女红忽作瘈瘲此胃气未实而劳伤筋脉耳用补中益气汤及五味异功散俱加钓藤钩而愈后劳役怒气经行颤振用加味逍遥散及补中益气汤俱加钓藤钩而愈一小儿仆伤溃后患前症面青或赤服风痰之药咬牙目直仍欲治风余曰凡伤损之症皆肝主之故面色青而瘈瘲咬牙目直皆属肝经血气亏损风木翕合火动而生风也无风可袪无痰可逐遂用地黄丸及补中益气汤而愈一小儿跌伤臁出血误服大黄等药患前症或时烦躁自汗手欲撮空此因肝经血虚肝火炽盛耳用地黄丸补中益气汤而愈颤振颤振与瘈瘲相类瘈瘲则手足牵引或伸或屈颤振则但颤动而不伸屈也内经云因胃气不实诸脉空虚行隂用不复因其所在补肉分间然小儿疮疡溃腐或损伤脓血出多属脾胃气虚血弱用补中益气汤五味异功散加白术当归升麻主之肝经虚热用六味丸脾血虚弱用四君子加芎归胃气虚弱用补中益气汤一小儿腿痈内溃出脓碗许即时颤振面白汗出此阳气虚脱非大补不可也遂用人参黄茋当归白术四剂而盗汗颤振渐止又以十全大补汤数剂而痈亦全愈一小儿患流注唾痰气促其父自恃知医用化痰理气等剂半载而溃用托里散等剂脓水淋漓肿痛不消寒热往来饮食少思肌肉消痩大便不实手足时冷而颤振两脉浮大按之㣲细余曰此属命门火衰当用八味地黄丸不信乃服参茋归术之类更加痰喘泄泻余以八味丸补中益气汤二方间服年余而痊一小儿年十三嵗患痈肿硬不溃脉弱时欲作呕有欲饮服败毒等药余谓肿硬不溃乃阳气虚弱呕吐而不思饮食患此者乃因胃气虚寒以致若此法当温补脾胃大抵肿赤痛甚烦燥脉实作呕为有余当下之肿硬不溃脉弱作呕为不足法当补之若痛伤胃气或感寒邪秽气而作呕者虽肿疡犹当助胃壮气彼不信余之言仍服功伐之剂后而果殁一小儿御女甚蚤素有隂虚背忽患疽用参茋大补而不歛内热发热舌燥唇裂小便频数口干饮汤呕吐泻利耳闭目盲仰首眩晕颤振脉浮大而数余曰疮口不敛脾土败也舌燥唇裂肾水枯也小便频数脉气衰也内热发热虚火上炎也口干饮汤真寒之象也呕吐泻利真火衰败也耳闭目盲肝木枯也仰首眩晕颤振肾气已絶也余辞不治后果殁一女子患瘰疬素性纵食生冷之物者且善怒经水非过期则不及而至肢体发热倦怠饮食少思而颤振不时余以为脾气不足肝经血少之故火盛而致此也余遂用以补中益气汤加钓藤钩炒山栀又用加味逍遥散加钓藤钩而愈又因饮食停滞吐泻酸臭更加发搐用五味异功散加钓藤钩而愈一女子患流注发热而颤此肝脾气血不足经水过期虚火生风之症也先用补中益气汤加钓藤钩渐愈又用加味地黄丸而全愈一女子不得继母之心久而郁怒遂患颤振面赤发热先用加味小柴胡汤次用加味归脾汤及加味逍遥散前后间服而寻愈但面色时青又用地黄丸逍遥散而安一女子腹痈患此手足或急或纵先用四物加柴胡山栀丹皮钓藤钩以养血清肝火又用地黄丸以滋肾生肝血而愈薛氏医案卷六十九薛氏医案卷七十钦定四库全书薛氏医案卷七十明薛已订保婴撮要十五痘疹受病之由痘疹之由因儿在胎食母五脏血秽伏于命门或至天行时气或惊骇跌扑或饮食所伤因而发之状类伤寒其症面燥腮赤目胞亦赤呵欠顿闷乍凉乍热咳𠻳嚏喷足稍冷耳冷尻冷多睡睡惊耳后有红丝赤脉此其候也五脏各具一証肝藏水疱肺藏脓疱心藏斑脾藏疹归肾变黑盖以太阳起于右肾之下煎熬左肾足太阳膀胱寒水夹嵴上流上头下额逆手太阳丙火不得传道逆于面上故显是诸症盖壬癸寒水尅丙丁热火故也凡疮疹初起一发便出尽者必重疮夹疹者半轻半重稀少者轻里外㣲红者轻外黑里赤者㣲重外白里黑者大重疮端里黑㸃如针孔者势剧也青干紫陷睡昏汗出不止烦躁热渇腹胀啼喘大小便不通者困也痘疹正状痘疮正病蒸热一日稍凉现癍一日至三日足心齐渐大如珠结成脓窠饱满渐至苍蜡色自初红癍为始计七日当成靥结痂此则言其大略也人有虚实之不同病有浅深之各异脾胃充实血气调和皆依期而愈若调治失宜亏损脾胃或寒暄失度必致迁延大扺形势既正而无他症不必用药此先哲之格言也郑氏云凡疮痘欲出先发热轻者三日次五日逺者不过七日此约法也一日太阳传膀胱二日阳明传胃三日少阳传胆四日太阴传脾五日太隂传肾六日厥阴传肝七日还经五脏六腑传遍故七日而止也又有因伤寒至七日以后或已汗或未汗或吐下后热不除此毒气盛而未发热毒入胃发于皮肤成斑者状如蚊虫所啮赤者十生一死黑者十死一生及有胃热发黄者状如橘色下利者死又有成隐疹者或白泡者此皆伤寒热毒不除多变此疾故发癍不可用表汗药也痘疮轻重轻者作两三次出大小不等头面稀少胸前眼中皆无根窠红活肥满光泽形似水珠不渇㵼不烦躁重者一齐出宻如蚕种顶陷如茱萸様或平头灰白色渴㵼烦躁头温足冷身热不除治之如法十全八九轻变重所犯者七不忌口味不慎饮食致伤脾胃先曾泄㵼里虚毒气不能发出冒风寒所谓春夏之气为顺秋冬之气为逆大忌感冐风寒损表犯房室饵凉药宜用滋补血气壮脾之药不宜清凉宣利之剂里寒则毒气不能攻出秽气相触血气闻香则顺闻臭则逆顺则易出易靥逆则难愈生人辄至恐外人由生产房室或临䘮而来或带醉或食腥气因此秽恶之触皆为害也重变轻所慎者五谨避风寒及房内有风亦宜避之惟夏不忌如遇狂风辄寒亦宜避之常和煖寒则添衣热则减去务得中和毋令太过不及节饮食忌柿橘西𤓰菱角水蜜等冷物恐内伤胃气尤忌肥肉油腻恐泄㵼忌醎物恐作渇忌酒葱蒜鱼羊等腥物恐致疮痒务使脾胃充实其疮易出易靥也大便稠饮食调和不致泄㵼一日二日一次为调日行二三次为利三四日不行为秘依方调理避风寒节饮食详症用药庶不致轻变为重矣不治五症咳𠻳声哑饮食挫喉腹胀气促闷乱不宁渇泻不止咬牙寒战疮嫩易破痒塌不止紫黑灰色顶陷喘渇三日必出定已后身反发热闷乱烦渴者凶疮已饱满如脓窠将收渐至苍蜡色有等无脓有黄白色自放标一日为始至七日收靥至十日收完此为正病有迁延八九日方靥至十四五日方完亦有之但不㵼渴闷乱其疮饱满无陷手按之坚硬皆好将收时渐退红肿或疮中收靥觉有黄蜡色或外面先靥根下皱皮男従面收至头背女从面收至胸腹收后离肉不粘易脱俱好有㣲渇痒痛有身收完足收迟亦不妨身㣲热不能食者亦有之只怕疮嫩易破闷乱痒塌者凶靥疮疹收靥之后预宜调理就有出外不避风寒不节饮食偏无病者莫非胃实体壮亦宜仔细后病初痊脏腑初安脾胃尚弱动止饮食过度复余病喘咳腹胀必凶又血气尚弱动止太早病复皆凶况肌肉娇嫩冐风易得感寒头痛身热则症则难治矣腹胀气促根窠不赤之症陈文宿先生云痘疮已出未愈之间或㵼渇腹胀气促其疮不光泽不起发根窠不红谓之表虚也先与十一味木香散以和五脏之气后与十二味异功散送七味肉豆蔲丸以助脏腑之气窃谓痘疮既出不光泽不起发不红活或泄泻作渇或肚腹作胀或气促作喘寒战咬牙或手足指冷肢体挛缩作渇饮汤阳气亏损内虚寒而外假热也用十二味异功散若作渇饮汤手足不冷者脾胃虚弱也用五味异功散凡痘疮先出不如式后出而红活或成片色赤而秽气者俱无妨一小儿出痘四日腹胀泻渇脾胃虚寒也用十二味异功散一剂又用参茋内托散贯脓靥而忽寒热咬牙此脓贯而阳气亏损也用参附汤独参汤而愈一小儿痘四日腹胀泻渇气促体倦此脾气虚也用人参白术散加木香煎送四神丸一服诸症顿止但脓迟作渇此表里血气俱虚用参茋四圣散大补汤而愈一小儿痘疮作渴腹胀小便不利此邪气壅滞也用木通芍药汤一剂诸症稍愈用参茋四圣散其浆渐贯用参芪内托散结靥而愈一小儿痘疮将愈腹胀手足或冷或热此阳气虚寒也先用十二味异功散手足不冷此阳气渐复也乃用五味异功散加木香而愈一小儿痘疮大便利而小便秘腹胀作喘手足并冷此脾气虚也先用葶苈木香散一剂又用五味异功散加木香二剂而愈后腹胀不食口角流涎仍用五味异功散而痊一小儿痘疮将愈忽腹胀泄㵼侵晨为甚饮食不化余谓脾肾虚弱朝用人参白术散夕用二神丸而㵼止又用参茋内托散兼托里散而靥一小儿痘疮腹胀泄㵼饮食不化此脾肾气虚用人参白术散豆蔲丸而愈参茋内托散治脾虚发痒疮不溃倒靥人参黄茋当归川芎厚朴防风桔梗白芷官桂紫草木香甘草右入糯米一撮水煎量服之参茋四圣散治痘疮已出六七日不能长不生脓或痒塌当归芍药黄茋川芎白术茯苓木通紫草防风糯米右水煎母同服葶苈木香散治大便自利小便澁滞喘嗽腹胀不能食多服为妙猪苓泽泻茯苓白术官桂滑石葶苈木通木香甘草右水煎量大小服之木通芍药汤治痘疮作渇腹胀小便不利木通芍药白术川芎陈皮干葛甘草右水煎服十全大补汤当归川芎白芍药熟地黄人参白术白茯苓甘草黄茋官桂右水煎量儿大小服参附汤治痘疹阳气虚寒咬牙寒战手足并冷或吐泻不食饮沸汤不知热用独参汤加好真附炮如法者每剂先加一钱未应多加之更不应加至四五钱或等分亦无妨但用之以运其阳气如已脱者不治独参汤治阳气虚弱痘疮不起发不红活或脓清不满或结痂迟缓或痘痕色白或嫩软不固或脓水不干或时作痒或畏风寒用好人参一两生姜五片大枣五枚水二钟煎八分徐徐温服婴儿乳母亦服胡荽酒用胡荽一把以好酒二钟煎一两沸令乳母含喷儿遍身头面并房中须烧胡荽香能辟除秽气使痘症出快若痘疹已出而饮食少思宜用枣子燃炙儿闻枣香尤能开胃进饮食解毒气若因饮食停滞未及消导者不宜用托里消毒散托里散七味白术散十一味木香散十二味异功散五味异功散肉豆蔲丸二神丸四神丸发热口渇烦躁不止之症陈文宿先生云疮疹始出一日至十日浑身壮热大便黄稠是表里俱实其疮必光泽起发必肥满必易靥而不致损伤也又云痘疮发热口渇烦躁不止者切不可与冷水蜂蜜柿子西𤓰等生物及清凉饮消毒散等药恐内损脾胃以致腹胀喘满寒战咬牙则难治窃谓前症若二便自调饮食温和口渇饮汤手足不热是谓虚热不可食生冷之物若二便秘结饮食喜冷口渇饮水手足并热是为实热可与冷水饮之凡痘出而热未止者既出尽则热自止一小儿腹胀发热宻而根颗不明色不红活浆不满先君谓脾气虚而毒未尽也用参茋四味散痘果复出热止红活分明又用参茋内托散而靥一小儿腹胀作渇发热成片先君谓脾气虚弱痘毒未尽用参茋四圣散二剂先出者贯浆后出者秽气而愈一小儿痘腹胀二便自利手足并冷先君云脾胃虚寒用十二味异功散一服又用五味异功散加木香二剂却去木香又一服而痊一小儿痘疮发热作渇此痘出未尽脾胃虚而热也用人参麦门冬散一剂痘复出而热渇止用人参白术散而饮食进用参茋四圣散而浆溃用托里散而疮靥一小儿痘腹胀足冷内热作渇此胃气虚而津液不足也余先用五味异功散二剂又用参茋四圣散脓贯用人参白术散而靥一产妇出痘寒战咬牙腹胀作渇足冷身热此脾胃内虚寒而外假热先用十全大补汤加桂附四剂乃去附易干姜又四剂却用参茋四圣散五味异功散加归茋而靥一姙妇出痘发热足冷腹胀此脾气虚弱而毒未发也用紫草木香散及用八珍散而贯脓倍加参茋又数剂而愈人参麦门冬散治痘疮发渇麦门冬人参甘草陈皮白术厚朴右每服三钱水煎量儿大小加减按前方若因热毒作渴宜用之若因中气虚弱作渇当用人参白术散紫草木香散治痘疮里虚痒塌黑䧟发热紫草茯苓甘草白术木香人参糯米右每服三钱水煎清凉饮人参白术散托里散十全大补汤十一味木香散十二味异功散参茋四圣散八珍汤痘疮出迟属各经所主陈文宿先生云痘疮出不快误言毒气壅盛用药宣利解散致脏腑受冷荣卫澁滞则气血不能充贯其疮不起发不光泽不充满不结实不能成痂多致痒塌烦躁喘渇而死窃谓海藏云痘疮出不快如身后出不快者足太阳经也用荆芥甘草防风汤身前出不快者足阳明经也用升麻葛根汤身侧出不快者足少阳经也用防风芍药甘草汤若便利调和而出不快者热在表也宜葛根汤㣲发之又有上中下三部先上部次中部又次下部才出齐而自愈又有作三次而出者钱氏云三日不快不出用消毒之药仍不出脉平静者本稀也不必服药大凡五六日间当解毒补托以尽发于表七八日间毒气不能尽出而反入于内必用药驱出之痘疹方云疮出迟而小便澁滞咳嗽有痰用仙圣散出而不长隠于肌肤用人参透肌散色赤而出不快用紫草透肌散出而不匀用升均汤出而不长不贯用参茋四圣散出而色不红活用紫草快癍汤出而小便赤澁用紫草木通汤出而浆不囘用参茋内托散若色赤而兼痒者属血虚有热用四物牡丹皮色白而兼痒者属气虚有热用五味异功散加当归木香若发热大便秘者用犀角消毒散发热大便调和者用人参麦门冬饮寒战渇㵼饮沸汤口不知热用十二味异功散作渇饮氷雪口不知寒用四顺饮地黄丸手足不冷饮汤温和者用五味异功散或托里散一小儿发热痘出身凉根颗红活余谓表里血气皆实而不用药后果然凡三四日前先发热而痘出或热一次凉一次而痘出者毒势轻也皆不必用药其血气实而托里血气虚而宣毒者多致有误一小儿痘出不快色次红活此血气虚弱用参茋四圣散出而色赤再剂色红活起发又用透肌散而靥一小儿第九日痘浆靥而热不止脉滑而数皆为不治先君谓痘未尽耳非败症也遂用快癍汤一剂果出一畨至十七日而痂落一男子发热咳嗽嚏喷面燥腮颊目胞皆赤遍身赤㿔余谓此心脏痘疹之状也彼因疑惑而未用药饵旬余赤㿔皆为脓疱且红活起发余谓痘疹明矣既红活发起不必服药至十七日大便下脓血疮痂而痊紫草透肌散治痘疮色赤不快或痒塌紫草蝉蜕木通芍药甘草右每服三钱水煎人参透肌散治痘疮虚而有热虽能出快而不齐整隠于肌肤间者人参紫草白术茯苓当归芍药木通蝉蜕甘草糯米右每服三钱水一盏半煎半盏徐徐服紫草木通汤治痘疹出不快小便赤澁紫草木通人参茯苓糯米甘草右每服二钱水煎防风芍药甘草汤防风芍药甘草右每服一二钱水煎荆芥甘草防风汤荆芥甘草防风右每服一钱水煎升均汤治痘疮已出不均或吐泻热渇升麻干葛芍药人参白术茯苓甘草紫草茸右每服三五钱姜水煎量服之四物汤治痘疮血虚发热或烦躁不寐作痒色赤芍药川芎当归熟地黄右水煎服仙圣散治痘出不快小便赤澁咳嗽有痰紫草枳殻黄茋甘草木通右每服二钱水煎十二味异功散葛根汤参茋内托散升麻葛根汤紫草快癍汤四物汤人参麦门冬散参茋四圣散五味异功散犀角消毒散清凉饮地黄丸泄泻咬牙作渇之症陈文宿先生云痘疮㵼水谷或白色或淡黄者宜服十一味木香散送肉豆蔲丸若㵼多津液内耗血气不荣其疮虽起发亦不能结靥如身温腹胀咬牙喘渇者难治縁津液枯耗而饮水不止荡散真气故多死也速与十一味木香散救之如不愈急用十二味异功散窃谓荳蔲丸治阳气虚寒滑泻之澁剂盖肾主大便若因肾气不固而致前症者宜用十一味木香散或六君子汤送四神丸若欲泻不泻脾气虚而下陷也用补中益气汤加肉荳蔲饮食不化手足并冷脾气虚寒也用四君子汤加附子一小儿出痘泄泻腹胀烦渇饮沸汤而不知热先君谓阳气虚寒用十一味木香散二剂泄㵼顿止饮汤嫌热此阳气复也乃用六君干姜木香归茋而靥一小儿痘疮愈后泄㵼饮食不化此脾肾气虚用六君补骨脂肉荳蔲泻止用参茋四圣散接补元气而痊一小儿发热饮冷唇舌皱烈泻粪秽臭先君以为内藴用前胡枳殻散一剂稍愈又用竹叶石膏汤加漏芦乳母服之其儿顿安一小儿痘后作泻久不愈而肌体骨立此脾肾虚弱也用二神丸五味异功散渐愈因停食吞酸作泻肚腹重坠此脾气下陷也先用补中益气汤为主佐以五味异功散渐愈又用参茋四圣散治其疮而痊一小儿出痘发热燥渇色黯出血足热腰痛此脾肾虚热用圣济犀角地黄汤一剂却用地黄丸料数剂而贯又用参茋内托散而痊一小儿痘疮将愈侵晨泄泻饮食不化余以为肾泻朝用补中益气汤夕用二神丸而愈四神丸治脾肾虚弱大便不化饮食不思或泄泻腹疼等症肉豆蔲补骨脂五味子吴茱萸右为末用水一钟生姜八两红枣一百枚煑熟取枣肉丸小豆大每服二三十丸食前白汤下去五味子吴茱萸名二神丸二神丸治疮疡因脾肾隂虚泄泻补骨脂肉豆蔲右为末用红枣四十九枚生姜四两水一钟煑干取枣肉丸桐子大每服二三十丸白滚汤下肉荳蔲丸治泻水谷或白或淡黄不能止者白龙骨诃子肉木香缩砂仁肉荳蔲赤石脂枯白矾右为末煳丸黍米大一週岁每服三五十丸三嵗儿服百丸米饮下㵼甚者煎木香散或异功散送下竹叶石膏汤治痘疮胸中烦热小便赤澁口干作渇兼有赤癍者亦宜服犀角散七味白术散六君子汤四君子汤十一味木香散十二味异功散托里散五味异功散前胡枳殻散痘疮发热属隂属阳之异陈文宿先生云痘疮之症有阳盛隂虚有隂盛阳虚阳盛者饮氷雪而不知寒隂盛者饮沸汤而不知热阳盛则补隂用木香散加丁香官桂隂盛则补阳用异功散加木香当归窃谓经云大寒而甚热之不热是无火也当益火之源以消隂翳大热而甚寒之不寒是无水也当壮水之主以镇阳光若前症发热作渇手足并冷大便自利喜饮热汤此阴盛也宜用十二味异功散八味丸若发热作渇大便秘结手足并热喜饮冷水此阳盛也宜用四顺散六味丸若烦热作渇面赤睛白此为肾经虚热宜用地黄丸之类治之及时亦有生者京师小儿出痘或作渇喜饮冷水者恣与饮之再不服药如期而愈亦无痘毒之患葢北方人卧火坑饮烧酒有热与水相搆而然也小儿面色目睛多白者乃禀肾气虚也出痘必作渇用地黄丸煎与恣饮多有生者一小儿痘寒战咬牙泻渇腹胀手足并冷时当仲夏饮沸汤而不知热此脾胃虚寒之极也先用十二味异功散一剂顿安又用六君附子一剂后用五味异功散而愈一男子出痘色紫作渇饮水腰痛足热耳聋此禀肾气不足用加减八味丸料煎与恣饮热渇顿止佐以补中益气汤加五味子麦门冬滋其化源而愈一小儿十四岁出痘色黯两足及腰热痛便秘咽干口渇引饮先君谓禀肾不足用加减八味丸料作大剂煎与恣饮至二觔诸症悉退又佐以益气汤及八珍汤各十余剂而痊一小儿痘疮发热作渇腹胀寒战咬牙饮氷雪而不知寒悉似火症但两足并冷此阳气虚寒也先用十二味异功散一剂随用五味异功散加姜桂渐愈乃去桂又二剂而痊六味地黄丸治肾虚痘疮发热作渇等症熟地黄干山药山茱萸泽㵼白茯苓牡丹皮右为末入地黄膏量加米煳丸如小豆大煎服尤好七味白术散治胃气虚弱或因尅伐或因吐㵼口干作渇饮食少思如饮冷者去木香藿香白术木香白茯苓甘草人参干葛右每服五钱水煎徐徐服八珍汤十一味木香散十二味异功散补中益气汤五味异功散加减八味丸清凉饮痘疮大便不通之症陈文宿先生云痘疮四五日不大便以肥猪脿白水煑熟切豆大五七块与食之滋润脏腑疮痂易落切不可妄投宣利之药恐真气内虚疮毒入里如六七日身壮热不大便其脉紧盛与三味消毒饮㣲利之窃谓前症若毒在肌肉而未能尽发脉浮而𦂳者最宜此药疏解其毒若脉沈而𦂳者宜用前胡枳殻散疏通毒气以絶其源若口舌咽喉肿痛疮毒甚也用射干鼠粘子汤若大便既通作渇饮汤脾胃气虚也用人参白术散凡燥粪在直肠不能下者宜用猪肝汁导之忌用疏利之剂恐复伤胃气则疮未出者不能发出已出者不能贯靥大抵分辨虚实当以手足冷热或饮水饮汤验之一小儿大便不通痘赤作痛发热口渇手足并热此余毒内作用前胡枳殻散一剂大便随通诸症顿退又与六味活血散而愈一小儿痘疮发热作渇焮赤胀痛大便秘结此热毒在内先用清凉饮一剂诸症稍退又用鼠粘子汤一剂诸症全退再用紫草快癍汤而贯脓更用消毒饮而痘靥一小儿痘赤狂喘大便不利此胃经有热先君治以犀角地黄汤芹艾汁而痊四顺清凉饮治瞔热颊赤作渇四肢惊掣大便秘澁赤芍药当归甘草大黄右每服一钱水煎按清凉饮乃苦甘䟽泻内热之剂若热毒在内大便不通表无他症宜用之连翘饮乃苦寒发表内疏之剂若表里实热烦渇饮冷大便不通小便秘结者宜用之不可过剂恐妄发则成癍烂妄下则成虚脱也消毒饮荆芥甘草防风牛蒡子右水煎量服之射干鼠粘子汤三味消毒散人参白术散前胡枳殻散六味活血散紫草快癍汤清凉饮消毒饮犀角地黄汤欲靥不靥欲落不落之症陈文宿先生云痘疮自始出至十三日当忌外人恐有卒暴风寒秽恶或狐臭之气触之父母仍忌房事若痘欲靥不靥其痂欲落不落若腹胀烦渇忌食水蜜生冷之物若食之转渇而死急与木香散救之如身热烦渇者宜服人参麦门冬散身热大渇人参白术散如不愈仍服木香散窃谓前症乃脾胃气虚津液不足所致非实热为患也如身热烦躁手足发热脾胃有热也用人参麦门冬散身热作渇手足㣲冷者脾胃气虚也用人参白术散腹胀泄泻或寒战咬牙脾胃虚寒也用十一味木香散泄㵼气促手足并冷脾气脱陷也用十二味异功散凡疮结痂作靥皆由元气充实而内融也若审见虚弱便与滋补血气无亏可保终吉若见不靥而投补剂恐不及而误矣一小儿十二嵗出痘不靥腹胀泄㵼不食手足并冷先君谓脾气虚寒用十一味木香散一剂诸症顿愈再剂不时索食但恶寒此脾气犹虚也用五味异功散加木香及六君子汤而诸症愈又用参茋内托散而痂脱一男子三十岁遍身发热作痛有赤颗旬余始知为痘用参茋四圣散托里散各四剂欲靥不靥用十全大补汤数剂而痂脱一姙妇出痘月余欲靥不靥面赤晡热此肝脾血虚而有热也先用加味逍遥散热退又用八珍牡丹皮而热止但气血皆虚用十全大补汤而痂脱一小儿出痘贯脓不靥症如实热余谓血气虚甚之假热也用十全大补汤数剂渐愈忽又恶寒余又曰此邪气退而真气遂见虚象也仍用前药内参茋各五钱数剂而愈十全大补汤治禀赋不足寒热目汗食少体瘦发热作渇头痛眩运逍遥散治乳母肝脾有热致痘疮欲靥不靥欲落不落当归甘草芍药茯苓白术柴胡右水煎母子同服十一味木香散十二味异功散六君子汤五味异功散人参麦门冬散人参白术散参茋托里散托里散涕唾稠粘大便坚实之症陈文宿先生云疮痘涕唾稠粘身热鼻干大便如常小便黄赤用人参清膈散如痰实壮热胸中烦闷大便坚实卧则喘急用前胡枳殻散窃谓前症若肺胃实热气郁痰滞或大便秘结小便赤澁烦渇饮冷宜用人参清膈散表散外邪䟽通内热使邪不壅滞若毒藴脏腑大便秘结用前胡枳殻散疏导其里调和荣卫使邪自解散若痰嗽涕唾鼻塞不利宜用惺惺散或参苏饮发散外邪庶元气不伤痘疮轻而易愈一小儿痘疮涕唾稠粘鼻塞不利此风邪所伤肺用参苏饮一剂稍愈又用惺惺散而痊一小儿痘赤壮热痰甚烦躁饮冷此脾肺实热用人参清膈散顿退又用芹菜汁而靥一小儿痘疮作渇饮冷痰涎不利此上焦热毒所致先君用人参清膈散犀角地黄汤各一剂热退痰清又用四圣散而痘起浆贯用参芪四圣散浆囘痂脱一小儿涕唾稠粘大便黑屎此胃经热毒先君用圣济犀角地黄汤芹菜汁而痊一小儿痘愈后涕唾口干饮汤腹胀此胃气虚热而津液不足也先用人参白术散二剂后用五味异功散而愈又用参茋四圣散参茋内托散而痊一小儿涕唾稠粘痰喘作渇大便不利此热毒藴于内用前胡枳殻散一剂诸症顿退又用济生犀角地黄汤二剂而愈前胡枳殻散治涕唾稠涎痰实壮热胸中烦闷大便坚实卧则喘急前胡枳殻赤茯苓大黄甘草右每服三钱水煎如身温脉㣲并㵼者不可服按前方若肺实胃热气郁痰滞大便秘结小便赤澁烦渇饮冷脉数宜用此方以表散外邪疏通内脏使邪气不壅滞且痘疮轻而易愈紫草四圣散治痘疮出迟倒靥或小便赤澁发热紫草木通甘草黄茋右每服二三钱水煎服加欵冬花桔梗等分名仙圣散参苏饮治时气伤风发热恶寒咳𠻳未明痘症疑似之间此药甚为穏当前胡人参紫苏叶干葛半夏茯苓枳殻陈皮甘草桔梗右水煎服人参白术散治胃气虚弱涕唾稠涎或因尅伐吐泻口干作渇饮食少思五味异功散人参清膈散犀角地黄汤四圣散参茋四圣散参茋内托散惺惺散顶陷灰白泻渇之症陈文宿先生云痘疮出二三日始出如粟米状或菉豆大似水珠光泽明净根窠红者不须服药若四五日大小不等根窠光泽明净者亦不须服药如陷顶灰白㵼渇者服木香散丹溪先生云痘疮灰白色净者怯者作寒看燥者勇者焮发者作热看若初出之时色白者便须大补气血参茋芎归术芍甘草升麻木香丁香泻者加诃子肉荳蔲若白色将靥如豆殻者盖因初起饮水过多其靥不齐俗唿倒靥不妨但服实表之剂自愈如毒郁于里大小便秘者随通利之窃谓前症不起发不红活者此因脾肺气虚用参茋四圣散顶陷灰白㵼渇者脾肺虚寒用木香散异功散若灰白色或痒而脓不贯用紫草四君木香色赤或痒而脓不贯用紫草木通汤贯而脓清稀用参茋内托散不应加附子缓则不救已上危症如出赠痘多有生者一小儿色淡白痒塌此脾肺气虚血弱也用紫草快癍汤参术各三钱二剂稍应又二剂红活起发又用托里散参术各三钱贯脓而愈一小儿九嵗痘色白手足冷此脾胃虚弱用六君子汤加木香当归紫草四剂又用参茋四圣散加参茋各三钱而靥至十七日发热烦渇脉洪大而虚用八珍汤而愈一小儿十六岁痘色白脉虚浮按之甚㣲而短形气倦怠饮食少思此血气虚弱用紫草木香散内人参五钱十剂色㣲赤又用独参汤而贯乃用十全大补汤补中益气汤共用参二斤余而靥随入科举毕发热痕痒淡赤昏倦不食急灌以独参汤而甦又用斤余却用十全大补汤补中益气汤而安一小儿痘疮七日变灰白色手足并冷腹痛泻渇先君谓阳气虚寒用十二味异功散不信已而饮沸汤不知热始投前药二剂阳气顿复却用独参汤参茋四圣散而愈一小儿十五岁因科举劳伤元气出痘色白贯脓不靥眼闭昏愦饮食与之则食手指轻揑不冷重按良久则冷其脉轻诊而浮重按如无不及两寸此阳气虚弱而无邪耳用人参一两干姜一钱枣五枚二日进四剂结靥眼开又二剂其眼常开呻吟不絶再剂却佐以补中益气汤二十一日始言但气短云遍身痛如锥索食月余而靥始末悉用前二汤更无他饵一孕妇发热坠胎昏愦遍身见痘灰白色饮食药饵到口即作呕惟灌热汤则饮之乃择壮年妇乳灌之不辍日灌数碗旬余省索食云胸腹胀满此脾气虚而乳食壅滞令细呷浓茶半钟胸满即寛四十余日而靥后因劳心发热如炙用君参茋炮姜而痊一男子年三十发热头痛四肢拘急服解表之药热益甚遍身红㸃渐成脓窠已灰白此痘疮因气虚耳用参茋四圣散托里散色赤脓贯而靥一小儿第十日不红活浆不满先君谓气血虚弱用参芪托里散数剂出赠痘红活起发又用十全大补汤而愈十一味木香散木香大腹皮人参桂心赤茯苓青皮前胡诃黎勒半夏丁香甘草右每服三钱生姜三片水煎量大小服十二味异功散木香官桂当归人参茯苓陈皮厚朴白术半夏丁香肉荳蔲附子右每服三五钱姜五片枣三枚水煎量大小服此药家传五世累经效验愚尝治痈疽隂症凡襍症阳气脱陷与寒气逼阳于外者发热烦躁口干作渇投以姜桂附子之类津液顿生烦热顿退其应如响人但不习而察之耳八珍汤治痘疮气血俱虚者此方主之若因脾气虚弱而不能生血者宜用异功散当归川芎芍药熟地黄人参白术茯苓甘草右每服二三钱姜枣水煎豆䓻丸内托散紫草快斑汤四君子汤六君子汤参芪内托散紫草木香散补中益气汤四圣散参茋四圣散十全大补汤独参汤紫草木通汤寒战咬牙饮水㵼渇之症陈文宿先生云痘疮六日至七日肥满红活光泽八日至九日肥满苍蜡色者皆不须服药如身温气促口干肚胀足冷寒战咬牙饮水㵼渇者急用木香散加官桂丁香服之如不愈服异功散盖咬牙者齿稿也窃谓前症若手足并冷渇饮热汤大便泄㵼者阳气虚寒也宜热补之手足不冷大便不利渇饮温汤者脾气虚热也宜调补之手足不热大便不利渇饮热汤者脾胃虚弱也宜温补之治者审焉一小儿出痘寒战咬牙四肢倦缩大便自利手足并冷喜饮热汤此阳气虚寒也用十二味异功散末二钱诸症顿退又用人参白术散参茋四圣散而靥一小儿十四岁面色忽赤忽黑出痘寒战咬牙作渇烦热喜饮热汤此阳气虚寒也用十全大补汤散烦渇顿止乃以八珍倍加参茋至脓贯又作渇面赤此脓成而血气虚也用当归补血汤八珍汤而靥至月余面赤烦渇或时昏愦痘痕如赭或时作痒脉洪大按之如无此血脱也用大剂当归补血汤而安一小儿痘疮寒战咬牙内热作渇形气倦怠虽起发而欠红活此阳气虚弱也用参茋四圣散而结痂忽作㵼发热此脾气虚也用人参白术散参芪内托散而靥一小儿痘疮咬牙面黄饮汤此阳气虚弱也用五味异功散加木香而愈后仍咬牙面赤作渇至夜为甚此脾肾隂虚也用地黄丸大补汤而愈一小儿脓不贯兼寒战咬牙腹胀属脾胃虚弱用四君肉桂归茋肉豆䓻又用参茋四圣散而痊后用托里散四君子汤而靥一小儿痒塌寒战咬牙喜饮温汤手足不热属阳气虚弱也用参茋四圣散诸症已退用参茋托里散其浆渐贯用十全大补汤其痂顿靥一小儿十四嵗痘将愈忽寒战手足并冷脉㣲细而不及两寸乃脾气虚热用五味异功散独参汤十全大补汤而愈一妇人愈后寒战脉浮大按之㣲细此血气虚也用十全大补汤三十余剂而愈后因劳寒热往来寒时手足如氷热时手足如炙脉浮大重按则细此阳气虚甚也朝用补中益气汤加桂附各一钱夕用八味丸料倍加桂附各五十余剂而安一小儿咬牙作渇面色忽白忽赤脉洪数按之无力左闗尺为甚此属肾虚也用地黄丸补中益气汤寻愈后因惊面青目赤呵欠咬牙手寻衣领此肝经虚热用加减八味丸料煎与恣饮顿安又用补中益气汤而痊一小儿咬牙作渇饮冷大便㣲秘寒战痘赤多在身侧此属胆经虚热也用小柴胡汤柴胡麦门散各一剂又用加味四物汤而痊当归补血汤治痘疮血气亏损或妄服峻剂致血气俱虚肌热大渇喜饮目赤面红昼夜不息其脉洪大而虚重按全无其症似宜服白虎汤但脉不长实为可验耳若服白虎汤必死黄茋当归右水煎徐徐服补中益气汤人参黄茋白术甘草当归陈皮柴胡升麻右姜枣水煎徐徐服五味异功散人参茯苓白术甘草陈皮右每服二三钱姜枣水煎为末调服亦可加减八味丸治肾经阴虚虚火上炎作渇咬牙或口舌生疮或痰涎涌盛六味地黄丸独参汤小柴胡十一味木香散十二味异功散十全大补汤八珍汤柴胡麦门冬散参茋四圣散七味白术散薛氏医案卷七十薛氏医案卷七十一钦定四库全书薛氏医案卷七十一明薛已订保婴撮要十六不靥闷乱哽气腹胀之症陈文宿先生云痘疮十一日至十二日当靥不靥身热闷乱不宁卧则硬气腹胀泄泻寒战咬牙急用异功散加木香当归以救隂阳表里助其収靥窃谓前症若手足并冷属脾胃虚寒宜用十二味异功散手足㣲冷属脾胃虚弱宜用五味异功散加木香若手足热大便秘属脾胃实热宜用清凉饮救其隂以抑其阳一小儿痘寒战咬牙泻渇腹胀手足冷时仲夏饮沸汤口不知热先君谓脾气虚寒用十二味异功散一剂顿安又用五味异功散调补而愈再用参茋四圣散而愈一小儿痘不结痂发热饮汤哽气腹胀此脾气虚弱用五味异功散参茋四圣散而愈后噫气下气欲服枳殻之类余谓噫气属心火虚下气属脾气虚朝用六君子汤加姜桂夕用补中益气汤而愈一小儿哽气喘咳腹胀下气手足不冷不热此脾虚不能摄气而腹胀下气肺虚不能摄气而哽气喘咳用五味异功散加升麻而愈一小儿痘将愈足冷哽气腹痛手冷至臂唇青面白属脾胃虚寒也用五味异功散加附子二剂足稍温又用六君姜桂二剂诸症渐退乃去姜桂服之而痊一小儿痘不结痂作渇饮冷大便秘结此肠胃有热也先用清凉饮末一钱大便和而顿靥又用人参麦门冬散八珍汤而痊一小儿痘不结痂用补中益气汤地黄丸料煎服而愈次年毕姻后寒热作渇头运脉洪数按之㣲细此脾肾虚火上炎也以前药各加肉桂五分引火归经而愈一小儿痘不靥发热因乳母有肝火用加味逍遥散人参白术散母子俱服而热止又用柴胡麦门冬散而痊一小儿十五岁乆而结痂寒热往来脉洪数按之无力用十全大补汤而痊后因劳寒热复发用补中益气汤而安六君子汤治脾气虚弱或因尅伐之剂亏损中气饮食少思或痘疮不起发灌浆结痂人参白术茯苓陈皮半夏甘草右三五钱姜枣水煎徐徐服四君子汤四顺清凉饮王海藏先生云痘疹脓贯而不焦者由治失清凉之法内外热毒无以收歛辟如五谷得阳气而成熟得阴气而成实用清凉饮子下之十二味异功散人参麦门冬散柴胡麦门冬散加味逍遥散补中益气汤五味异功散参茋四圣散十全大补汤人参白术散地黄丸两目生翳痕黯凹凸之症陈文宿先生云痘疮十二日至十三日疮痂渐落其瘢犹黯或凹或凸肌肉尚嫩不可洗澡并忌五辛煎之物恐热毒上薰肝膈眼生瘴翳或有是患用糓精草散治之窃谓前症目为肝之窍或肝经风热或肝经血虚或肝经热毒或肝经寒热相抟或肝疳内热或乳母肝经有热或食膏粱厚味故多犯其目若失扵早治多成废疾一小儿出痘两眼不开先君谓肝经有热用消毒化癍汤母子服之而愈一小儿两目不开先君谓肝经热毒先用柴胡麦门冬散又用四物汤加山栀而愈一小儿痘疮目赤肿痛此肝火为患用柴胡麦门冬散谷精散而愈一小儿痘将靥目不开脉浮而无力右闗按之缓弱此脾气虚耳用补中益气汤加蔓荆子二剂去蔓荆子又数剂而愈后每劳役目中作胀不能开合朝用补中益气汤夕用五味异功散而愈一小儿眼痛不开属肝经风热用柴胡麦门冬散犀角地黄汤加柴胡各一剂开而见赤翳迷漫仍用前药加谷精草而愈一小儿出痘目闭二十余日用清肝解热之药两目虽开其睛已伤此失于早治也一小儿目中出痘作痛肝脉弦洪有力先用小柴胡加龙胆草生地黄一剂而痛稍止乃用四物柴胡山栀一剂痛全止再用加味逍遥散蝉菊散而愈一小儿目中出痘肝脉弦数此木火相抟用四物山栀牡丹皮柴胡二剂再用加味逍遥散二剂肝脉平和又用四物牡丹皮而靥但目有青翳用蛇蜕散三味精草散而痊一小儿素食膏粱目中出痘作痛口渇大便坚实左右关洪数有力弦长此形病脉俱实先用柴胡栀子散泻黄散各一服又用柴胡栀子散柴胡麦门冬散而痊一痘儿眼不开肝脉数按之有力同柴胡栀子散子母服之眼渐开又因母劳怒仍闭用加味逍遥散而愈后复闭用柴胡麦门冬散而痊一小儿目中生翳诊其肝肾疳症用九味芦荟丸六味地黄丸及粉丹散翳渐退又用柴胡麦门冬散而痊羊肝散治痘毒入眼或无辜疳入目宻䝉花青箱子决明子车前子右为末用宻䝉花末三钱余药各一钱以羊肝一叶薄批掺上湿用纸裹煨熟空心食之蛇蜕散治痘毒目翳蛇蜕𤓰蒌仁右为末用羊肝一片批开入末二钱用线紥𦂳米泔煑熟频与儿食外用粉丹散三味谷精草散治痘疹翳膜遮睛瘴瞳子谷精草蛤粉黑豆右为末用雄猪肝一叶竹刀批开掺药在内以麻线縳定砂礶内水煑熟令儿食之蝉菊散治癍痘入眼或病后生翳障蝉蜕白菊花右每服一钱水煎入蜜少许量儿服二味谷精草散治痘疮已靥目翳膜障瞳神隠澁泪出乆而不退谷精草生蛤粉右为末用獖猪肝一叶竹刀批片子掺药在内以绵扎入砂器内水煑令儿熟食之粉丹散治眼生翳膜轻粉黄丹右为末竹筒吹耳内左眼有翳吹右耳右患吹左耳即退通神散治癍疮入目内生翳障白菊花菉荳末谷精草右为末每服一钱干柿一箇米泔水一盏煑干末不拘时但食柿饼五七次至七日可见效黄柏膏治痘疮初出就涂面则痘疮不生于面目用之若迟虽出亦稀黄栢菉豆甘草右为细末清油调如膏従耳前眼唇面并涂之日三五度羊肝丸治痘疮入目不能开羯羊肝黄连右先将羊肝去筋膜于石器内捣烂入黄连末丸如桐子大毎服二三十丸食后清茶送下蝉蜕散治癍疹入目半年已过者一月取效蝉蜕猪悬蹄甲右二味为末入羚羊角末五钱每服五分白汤调下九味芦荟丸治肝经积热面目生翳耳中出水大便不调肢体消瘦等症小柴胡汤柴胡麦门冬散四物汤六味地黄丸泻黄散消毒化癍汤加味逍遥散柴胡栀子散补中益气汤五味异功散靥后发热咽痛不利之症陈文宿先生云痘疮收靥之后浑身壮热经曰不除别无他症用柴胡麦门冬散如不退服人参白术散若风热咳嗽咽喉不利用桔梗甘草防风汤窃谓前症有因热毒未解者有因胃气虚热者有因胃气实热者其因不能枚举当临症制宜而药之一小儿咽痛壮热痘痕色赤手㣲热此余毒未解用柴胡麦门冬散而安七日之后复热手指初揑似热久揑则冷此脾气虚也用五味异功散而痊一小儿痘咽痛大便不实口渇饮汤手足不热此脾胃虚弱也用人参白术散而大便实但不时寒热用加味逍遥散而愈一小儿痘咽痛发热作渇面赤饮冷此胃经实热也用射干鼠粘子汤而愈因食厚味复发手足并热用㵼黄散一剂而痊一小儿痘咽痛发热饮冷大便黄色手足指热此脾胃实热也用㵼黄清胃二散各一剂而愈后因乳母食厚味儿口角流涎不能吮乳仍用前药治母而愈一小儿痘咽痛足热余谓此禀足三阴虚而无根之火上炎也古人有云痘归肾经必不可救当用壮水之剂亦有生者奈彼不悟翌日果腰痛咽哑始信余言乃用大剂地黄丸料加五味子并补中益气汤而愈一男子出痘上体甚热两足俱冷喉痛作渇疮亦不起发此禀肾经虚热也以六味地黄丸料煎与恣饮渐愈又用八珍汤而痊一小儿面色素白出痘咽痛发热面赤作渇饮汤手足指冷此禀足三阴虚也用大剂加减八味丸料煎与恣饮又以益气汤助其脾肺以滋化源痛止热退而愈射干鼠粘子汤治痘疹咽喉作痛及痘疹后痈疽疮毒鼠粘子甘草升麻射干右水煎量服之泻黄散治脾胃实热患疮口渇饮冷藿香叶石膏甘草防风山栀仁右为末每二钱水煎入蜜少许婴儿乳母服之六味地黄丸清胃散八珍汤人参白术散柴胡麦门冬散加减八味丸加味逍遥散五味异功散补中益气汤顶陷心烦狂躁气喘之症陈文宿先生云痘紫色顶陷心烦狂躁气喘妄语或如见鬼神内热便秘者宜用龙脑膏子猪尾膏如无内热大便不实不可轻服窃谓前症多因初起热盛之时失于解利所致亦有因痘毒未尽有因胃经有热有因肺胃有热有因心脾有热烦躁痘裂出血便血衂血屎黑痕赤详见各症大凡作渇发热手足指冷或大便秘结者内有热也切不可禁其饮水观张子和述水中儿事良可验矣盖热极故得水而生也一小儿痘疹狂喘热渇饮冷痰涎不利先君用十六味清膈饮犀角地黄汤而痊一小儿痘紫发热小便不利手足发热此肺经有热用人参清肺饮小便随利又用犀角地黄汤而靥一小儿痘紫作渇手足并热余谓胃经有热用竹叶石膏汤一剂诸症顿退而愈用人参白术散而痊一小儿痘紫作痛其顶欲陷发热饮冷作渇痰喘小便秘结此肺胃有热用十六味清膈散一剂诸症顿减又用葛根麦门冬散一剂而愈一小儿出痘发狂作渇饮冷此上焦热炽也用黄连解毒汤芹菜汁而止又用紫草快癍汤将靥因间药饵三日色黑倒靥用紫草散渇止又用人参白术散而痊一小儿出痘喘咳面赤其脉洪数右寸脉尤甚此心火尅肺金用人参平肺散以清心肺再用地黄丸以壮肾水喘嗽顿止一小儿痘将愈喘躁作渇面赤此禀足三隂虚也用地黄丸料数剂诸症稍可又佐以益气汤诸症渐愈后因沐浴出汗仍喘咳烦躁面赤脉洪大按之如无此汗多亾阳也用当归补血汤而愈毕姻后喘咳音哑用地黄丸益气汤各百余剂得逺帏幙而生一小儿痘愈后时发狂兼喘发过面色黄白手足并冷此脾胃虚弱也余用补中八珍二汤各三十余剂或云当先降火邪而后补元气乃服芩连朴硝之类汗吐不止而殁十六味清膈散治涕唾稠粘喘𠻳痰盛身热鼻干大便如常小便黄赤人参柴胡当归芍药知母桑白皮白术黄茋紫苑地骨皮茯苓甘草桔梗黄芩石膏滑石右每服三钱姜水煎量服之葛根麦门冬汤治痘疹胃经热甚头疼闷烦或痘后余毒麦门冬干葛人参赤芍药升麻茯苓石膏末甘草右水煎服犀角地黄汤治郁热不解气血涌为衂血或流入胃脘而吐血或余血停滞面色痿黄大便色黑犀角生地黄白芍药牡丹皮右水煎乳母同服人参平肺散治心火尅肺金传为痈痿咳嗽喘呕痰涎壅盛胸膈痞满咽嗌不利人参陈皮甘草地骨皮茯苓知母青皮五味子天门冬桑白皮右水煎徐徐服竹叶石膏汤治痘疮胸中烦闷小便赤澁口干作渇兼有赤癍又宜服犀角散龙脑膏子治时气踠痘疮及赤疹子未透心烦狂躁气喘妄语或见鬼神或已发而陷伏宜速治否则毒入脏必死生龙脑右研细滴雄猪心血丸菉豆大每服一丸心烦狂躁紫草汤下疮陷伏温酒化下一方加辰砂五分尤妙服后少时心神清爽得睡疮疹发透猪尾膏治痘疮黑陷倒靥用小猪尾尖刺血两三㸃入脑子少许辰砂末一钱同研膏以木香汤化下紫草快癍汤治痘疹下血不止不能发出血气不足色不红活等症紫草人参白术茯苓当归川芎芍药木通甘草糯米右每服二钱水煎人参清肺散八珍汤黄连解毒汤地黄丸人参白术散补中益气汤当归补血汤作痒抓破脓水淋漓之症陈文宿先生云痘疮作痒抓破成疮脓水淋漓者由血气衰肌肉虚也宜用木香散加丁香肉桂及败草散切忌用牛粪灰窃谓前症皆因气血虚弱所致预为调䕶使气血和平庻无此患又必察其外症色白者用四君之类色赤者用四物之类若因醎味宜用蝉蜕散之类一小儿口干作渇脉浮而数此血气虚而有热也用参茋四圣散加蝉蜕而痒止用托里散加蝉蜕而脓贯又用托里散将靥忽发热作渇而痒此血虚也用八珍汤当归补血汤而愈一小儿痘赤作痒脉弦按之则数此乃肝火血燥生风先用柴胡麦门冬散加蝉蜕而痒止又用托里散而痂脱后仍痒痕白用八珍汤倍加参茋而愈一小儿痘疮作痒色赤心肝二脉数而弦此风热相持而血热也用四物黄连柴胡丹皮而痒止用八珍汤当归补血汤而疮愈一小儿痘后作痒夜甚不寐此脾经气血俱虚用四君归茋数剂而止后伤食作泻复痒不寐仍用前药及五味异功散而愈一小儿痘疮愈后身痒脓水淋漓内热口干用四君归茋及补中益气汤并六味地黄丸而愈一小儿痘痕作痒服祛风药遍身皆痒脓水淋漓口禁发搐面色皎白此气血俱虚余用大补汤参芪四圣散而愈一小儿痘疮已愈而犯色慾遍身作痒痘痕赤色气息淹淹脉洪数无力左尺为甚先用大补汤内用人参五钱数剂形气稍复佐以大剂加料八味丸料又五十余剂而痊一小儿痘将靥身痒脉浮数按之无力此真气不能荣于腠理用补中益气汤渐愈因功课劳心自汗用六一汤而愈后烦躁面赤自汗如雨用当归补血十全大补二汤而愈一小儿汗出如雨手足发热作渇饮冷右闗洪数有力此胃经实热也用清胃散一剂顿退因食膏粱复痒发热饮冷用泻黄散末一钱渇止又用白术散去木香而痊一女子靥后身痒脉浮大此脾肺气虚也朝用补中益气汤夕用黄茋六一汤而愈经行复痒发热用加味逍遥八珍汤而痊一男子痘愈而入房身痒昏愦脉大而无伦次按之如无用独参汤十五剂而甦又大补汤二十余剂脉歛又二十余剂脉㣲细而畏寒此火归经又五十余剂而痊一妇人痘方愈因劳发痒服消风散口噤流涎余谓曰此因元气复伤不信仍服前药更四肢发搐余用十全大补加味逍遥而愈一小儿痘愈后作痒服消风散四肢发搐口噤流涎余谓脾土亏损而肝木所尅果殁一小儿痘脓未满面赤作痒余谓气血虚而有热欲行温补不信乃服清热之药而殁柴胡麦门冬散治肝胆经有热靥后不解柴胡麦门冬人参𤣥参龙胆草甘草右水煎量儿大小服参茋四圣散治痘疮不能长满生脓或色白作痒五味异功散治禀赋元气虚弱肌肉消薄荣卫短促而患疮疡不䏻消散或脾肺气虚不能生肌収口大凡诸症因脾气虚而不能愈者皆宜服之调补元气则自愈矣黄茋六一汤治疮疡后气虚作渇愈后复渇尤宜服之黄茋甘草右水煎服柴胡栀子散治肝胆经有热疮毒不愈或发热不止柴胡牡丹皮山栀川芎芍药茯苓白术甘草当归牛蒡右水煎母子同服十全大补汤独参汤参茋四圣散治痘疮不起不能长满生脓或作痒补中益气汤治痘疮中气虚弱或因尅伐以致身痒恶寒发热烦渇体倦饮食少思或不能结痂作痒者当归补血汤加味逍遥散四君子汤六味地黄丸四物汤托里散八珍汤泻黄散加减八味丸清胃散风邪抟于肌肉患疳蚀之症陈文宿先生云痘疹已靥未愈之间五脏未实肌肉尚虚血气未定忽被风邪抟扵肌肉肤腠之间则津液澁滞故成疳蚀疮也宜用雄黄散绵茧散治之久而不愈则溃蚀筋骨以致杀人窃谓雄黄散清肝杀䖝解毒绵茧散治脓水淋漓皆治外之良方内无余毒者宜用此法若因肝脾疳火上炎或食甘肥而胃火内动或手足阳明经藴热或肾经虚热各有不同皆元气不足病气有余乗虚而发也焮痛作肿用仙方活命饮大芜荑汤疳热为患用大芜荑汤四味肥儿丸肾经虚热用地黄丸当临症制宜分五脏相胜审乳母之气何如扶助胃气为善一女子患疳症因浴热汤发热如炙体强如痓此腠理间泄邪热乗虚而内作用十全大补汤一剂顿安同时亦有患此症不用补剂者甚至不救一小儿痘后遍身津淫作痒此兼因疳为患用大芜荑汤及蟾蜍丸而愈后作渇口中作痛用蟾蜍丸人中白散而安一小儿痘后毒蚀腮余谓肝脾有热助疳而患也用大芜荑汤大芦荟丸为主以五味异功散为佐月余渐愈却以五味异功散佐以大芜荑汤而痊一小儿臀间痘毒蚀烂略敷雄黄散益甚余谓兼肝脾疳也先用大芜荑汤活命饮各二剂又用九味芦荟丸为主以五味异功散为佐月余诸症渐愈一小儿患前症发热作渇两足晡热余谓禀肾经隂虚不信恪服清热败毒而殁一小儿痘出甚宻先四肢患毒脓溃而愈后口患疳涎蚀牙龈余先用大芜荑汤活命饮各一剂又用蟾蜍丸人中白散而安一小儿痘毒蚀陷敷雄黄散服加味解毒散而愈一小儿脸患之作痛用仙方活命饮又敷雄黄散大芜荑汤而愈韶粉散治痘疮毒气未散疮痂虽落其瘢犹黯或凹或凸此药涂之韶粉轻粉右炼猪脂油拌匀如膏涂之如痘痂欲落不落当用后方羊骨髓右入轻粉研成膏涂之如痘痒搔成疮及疮痂欲落不落用上等白蜜涂之其痂自落亦无瘢痕神效雄黄散治痘毒牙龈生疳蚀疮雄黄铜緑右硏细量疮大小干掺绵茧散治痘毒蚀疮脓水不絶出蛾绵茧右用生矾末碎贯茧内以炭灰烧矾汁干取出为末干贴之九味芦荟丸治痘毒成疳齿蚀烂龈或透颊顋或肝脾疳热结核耳内生疮两目生翳耳中出水或小便出津抝中结核或大便不调肢体消瘦等症胡黄连宣黄连芦荟木香白芜荑青皮白雷丸鹤虱草麝香右各另为末煳丸麻子大每服五分空心米汤下仍量儿用之大芜荑汤治痘毒上攻口齿成疳发热作渇大便不调髪黄脱落面黑便清鼻下生疮乳食呕吐等症山栀仁黄栢甘草大芜荑黄连麻黄根羌活柴胡防风白术茯苓当归右水煎服导赤散生地黄木通甘草右为末每服一钱淡竹叶水煎败草散治痘疮挝搔成疮脓血淋漓用屋烂草或盖墙烂茅年逺者佳如无旷野生者尤佳为末搽之如遍身患者须多掺铺蓆上令儿坐卧其疮即愈丹粉散治痘毒脓水淋漓轻粉黄丹黄连末右研匀搽患处立效散治一切胎毒疮疥及风疹痛大黄黄栢山栀寒水石右为末用清油烛调搽若破而脓水淋漓用当归膏大枫膏治一切疮疥黄连大枫子肉真轻粉枯矾蛇床子桕油右各另为末入大枫膏和匀更入桕油杵百余即成膏矣每用少许涂患处加味小柴胡汤加味逍遥散人参平肺散犀角地黄汤柴胡栀子散三黄散八珍散地黄丸十全大补汤补中益气汤当归补血汤五味异功散竹叶石膏汤四味肥儿丸加味解毒散人中白散东垣消毒救苦汤蟾蜍丸清胃散仙方活命饮癍症陈文宿先生云癍疹之症俗言疹子是肺胃有热或时气所作发于皮肤遍体状如蚊蚤所咬凡色赤者十生一死色黑者十无一生钱氏云癍症初发类似伤寒发热五六日或七八日而出或乍凉乍热或咳嗽泄㵼不食面赤眼光如水生眵或喷嚏痰涎或热渇干呕或大便急而小便澁余窃谓前症若身热烦渇者用升麻汤自汗烦渇者化癍汤烦渇热泻白虎苍术汤热盛谵语导赤散咳𠻳不已生地黄散吐血衂血或大小便血犀角汤喉间作痛甘桔防风汤咽喉肿痛𤣥参升麻汤乍凉乍热小柴胡汤喘嗽不已柴胡五味子汤小便不利柴芩汤热盛干呕解毒汤停食呕吐或腹胀作泻平胃散大便不通加枳实饮食已消或仍作呕四君子汤大便秘或喘满者先用前胡枳殻汤下之乃用春泽汤瘥后热毒不除葛根黄连汤余毒成疮射干鼠粘子汤消毒饮又有夹痘而出者其势最速乃血乗其势而为患也如大便哽用清凉饮少许下之癍退四君归茋固其元气肢体疼痛用活命饮一服杀其毒气仍用托里散治之一小儿七日不消头痛发热防其内陷此表邪未解用葛根麦门冬汤一剂顿解再剂而痊一小儿恶寒发热头痛拘急先用人参羌活散一剂外邪顿散又用五味异功散而安一小儿月余不消增实壮热头痛拘急此表邪未解也用人参败毒散一剂而表邪退再用惺惺散而痊一儒者年踰二旬患前症烦渇饮冷用竹叶石膏汤化癍汤各一剂热渇顿愈用快癍汤痘疮顿起用八珍汤而痊一产妇患此乃风热所致用惺惺散而风热散用六味活血汤而疮起发用八珍汤而痊一小儿患此鼻塞声重发热身痒用人参消风散而表症愈后发热搔破脓水淋漓脉浮大按之无力此脾胃气虚不能荣扵腠理朝用补中益气汤夕用黄茋六一汤而愈后因感冐服表散之剂烦躁发热面目俱赤脉大而虚用当归补血汤而痊一小儿发热作渇二便秘澁用大连翘饮二便随通但呕吐痰涎腹痛不食此邪气去而眞气复伤也用五味异功散而痊惺惺散治风热时气疮疹头疼壮热目澁多睡咳嗽喘麄桔梗眞细辛人参甘草白茯苓川芎白术薄荷右水一盏姜三片煎服黄连解毒汤治疹毒吐血干呕黄连黄栢黄芩栀子右水煎量大小服柴胡五味子汤治癍疹喘𠻳小柴胡汤治癍疹乍凉乍热似疟喘嗽柴胡人参黄芩半夏甘草右生姜三片水一盏煎至六分温服柴苓汤治痘疹小便不利柴胡黄芩猪苓泽泻茯苓白术右姜水煎量大小服人参消风散治癍疹等症人参荆芥穂甘草陈皮白殭蚕茯苓防风芎䓖藿香蝉蜕厚朴羌活右每服一钱水煎服人参败毒散治癍疹发热恶寒咳嗽等症人参茯苓川芎羌活独活前胡柴胡枳殻桔梗甘草右每服二三钱水煎生地黄散治痘疹烦热咳嗽杏仁陈皮生地黄麦门冬甘草右水煎服忌酒醋盐酸之物白虎苍术散治痘疹癍症𤣥参升麻汤化癍汤升麻葛根汤干葛麦门冬汤犀角汤快癍汤六味活血散活命饮大连翘饮春泽汤人参羌活散葛根黄连汤五味异功散当归补血汤补中益气汤黄茋六一汤竹叶石膏汤射干鼠粘子汤桔梗防风汤前胡枳殻汤四君子汤四顺清凉饮水痘麻痘陈文宿先生云水痘之症身热二三日而止或咳嗽面赤眼光如水或喷嚏咳唾稠粘与痘不同易出易靥不能为害汤民望先生云麻痘乃天行时气热积扵胃胃主肌肉故发扵遍身状如蚊子所啮色赤者十生一死色黑者十死一生此症亦与癍症不同其癍症如锦纹而但空缺处如云路之状麻症乃遍身而无空处但以疎宻之不同耳麻痘渐出咳嗽烦闷呕逆清水眼赤咽喉口舌痘疮用黄连杏仁汤若催出而成斑烂如锦纹或脓水腥臭心胸咳闷呕吐清水不时身热用黄芩知母汤初起发热疑似之间可用升麻汤然麻症始终宜用麻黄汤表之痘症表与下皆不可大抵发热烦渇用升麻葛根汤发热咳嗽人参麦门冬汤发热烦躁小便不通大连翘饮冬寒腠理闭塞葛根橘皮汤一小儿患之发热作渇遍身作痛大小便干澁此热毒郁滞于内用葛根麦门冬汤一剂顿安又用解毒散而愈一小儿患此身痛发热烦躁此风邪抟扵表也用𤣥参升麻汤诸症顿解但倦怠发搐此脾虚为肝所侮也用和肝补脾汤而安一小儿患此腹痛烦渇面赤咳嗽痰涎用升麻汤一剂遍身如锦用化癍汤一剂而安又用人参麦门冬散而愈一小儿痘隐于肉里而不现烦渇躁热衂血吐血或便血用解毒汤犀角汤各一剂而血止又用导赤散而愈一小儿患此寒热干呕先用小柴胡汤加生地黄而寒热止用解毒汤而发用生料四物汤而全愈一小儿患此五日不消发热烦躁右闗脉洪数而有力此胃经实热先用化癍汤一剂又用参滑散而愈三豆饮治天行痘疮始觉即服之多者必少少者不出小赤豆黑豆菉豆甘草节右水煑熟任食之七日自不发参滑散治水痘地骨皮麻黄人参滑石大黄知母羌活甜葶苈甘草右为末每服五分水一小盏小麦七粒煎数沸每服三五匙不可多服按前方发表散邪疏通内热之峻剂若遍身作痛壮热烦躁作渇饮冷大便秘结小便澁滞喘嗽等症宜用此方然水痘多属表邪或发热引饮小便赤澁者当用升麻葛根汤如无他症不必用药和肝补脾汤治风热疮疹脾土不及肝木太过人参陈皮川芎白术茯苓芍药柴胡甘草山栀右作二剂水煎服白虎苍术汤石膏苍术知母甘草粳米右水煎服黄连杏仁汤治麻痘渐出咳嗽烦闷呕逆清水眼赤咽喉口舌生疮作泻黄连陈皮杏仁麻黄枳殻葛根右每服二钱作泻者加厚朴甘草黄芩知母汤治麻症癍烂隠疹如锦纹或脓腥臭心胸闭闷呕吐清水温壮不时葛根知母黄芩麻黄陈皮杏仁甘草右每服二钱若不呕逆去陈皮加芍药如吐则用之升麻葛干汤治疮疹初起发热咳嗽似伤寒未辨麻疹白芍药川升麻甘草干葛右水煎每服三钱化癍汤治癍疹渇热最良人参知母甘草石膏末右加粳米一撮水煎量服之葛根橘皮汤治发癍烦闷呕吐清汁兼治麻痘等症葛根陈皮杏仁麻黄知母甘草黄芩右每服二三钱水煎𤣥参升麻汤治癍疹已发未发或身如锦纹甚则语言烦躁喉闭肿痛𤣥参升麻甘草右每服二三钱水煎服乌梅丸乌梅细辛附子干姜黄连当归蜀椒右为末乌梅肉与米饭和丸桐子大每服数钱白汤下羌活散葛根麦门冬汤解毒散小柴胡汤四物汤犀角汤升麻葛根汤人参麦门冬汤大连翘饮导赤散痘疮生痈毒治之症陈文宿先生云痘疹首尾不宜与水喫若悞与之疮靥之后其痂迟落或生痈肿鍼之而成疳蚀以致难愈盖脾胃外主肌肉饮水过多湿损脾胃抟扵肌肤则津液衰少气血不能周流凝结不散故疮痂迟落而身生痈肿也张洁古先生云痈肿发于身前手阳明经也发扵四肢足阳明经也丹溪先生云痘痈多是余毒血热所致当分上下用药而以凉血为主大便燥实加大黄如不应当分经络所属血气虚实其脓成否窃谓前症初起未成脓者用活命饮隔蒜灸治而消之欲成脓者用四君子汤加当归黄茋以补托元气大凡痘疮始末皆系脾肾之气所主若饮食药饵一有失宜必致多变他症凡扵饮食少思内热晡热者皆属脾肾气虚血弱之故也宜佐以四君子加川芎当归黄茋升麻或饮食如常有发热作痛亦属气血虚弱余毒为患亦宜佐以射干鼠粘子汤若饮食如常发热作痛大便秘结者系属热毒内藴宜用大连翘饮如或不应仍用仙方活命饮若根赤而作痒者是血虚也宜用四物汤加以牡丹皮色白而作痒者亦血虚也宜以四君子加当归芍药若色赤而作痛者是血热也宜以四物汤加连翘与金银花若肿而不溃者乃气血两虚之故也须用托里消毒散若溃而不愈者皆因脾气虚弱也宜用六君子汤以滋补之一小儿痘毒蚀陷敷以雄黄散及服加味解毒散而愈一小儿痘毒遍身腐溃脓水淋漓以经霜茅草研细末铺于寝席之上令小儿睡卧于上更服九味解毒散顿愈又用神效当归膏敷之而痊一小儿痘毒之后更患腿膝肿痛极甚此乃脾肾虚而毒流注宜先用仙方活命饮服服过四剂其肿痛顿减大半再用补中益气汤及六味丸而痊一小儿腿膝肿溃脓水不止内热晡热体倦肌瘦余以为元气复伤用八珍汤兼六味丸服三月而愈一小儿痘疮已愈两目昏闭余用鼠粘汤加山栀龙胆犀角目开而有赤白翳佐以蛇蜕散外用二粉散而安一小儿痘毒溃而肿不消烦躁作渇小便如淋手数寻空此肝脾虚热也用八珍汤加减八味丸料各二剂而安又用大补汤而愈一小儿痘毒腿膝肿此脾肾虚而毒流注也用如圣饼及活命饮四剂肿痛顿减再用益气汤地黄丸而痊一小儿腿膝肿溃脓水不止晡热体倦先君谓元气复伤阴虚所致用补隂八珍汤地黄丸而愈一小儿痘毒敷寒凉药内溃不愈清脓甚多此元气虚也朝用益气汤夕用八珍汤各五十余剂佐以豆豉饼而愈一小儿腮患毒用活命饮肿痛已退肢体甚倦此邪气去而元气虚也用圣愈汤元气少复用托里散而痊一小儿左耳下连项赤肿作痛此少阳胆经火症用栀子清肝汤治其母用活命饮治其子而痊后复作误服败毒散溃而不歛疮口色白余用托里散而痊一小儿出痘七日寒热作渇两脇及臂外患痘疔此属胆经也挑出黑血以小柴胡汤加生地黄一剂热渇顿止又用活命饮而痊一小儿患此面肿肉色如故脉浮而大按之㣲细余谓此元气虚而邪従之也当补元气为善不信反服犀角丸化毒丸而殁神效隔蒜灸法治痘痈大痛或麻木痛者灸至不痛不痛者灸至痛其毒随火散用大蒜头切三分厚安上用小艾炷于蒜上灸之每五壮易蒜再灸痛不止尤宜多灸小儿须将蒜切片着肉一面畧剜小空灼艾燃蒜先置大人臂上试其冷热得宜然后着疮上又别灼如前法试之以待相易勿令歇仙方活命饮治痘疔痘毒及一切疮毒未成即消已成即溃此消毒败脓止痛之圣药金银花陈皮皂角刺穿山甲乳香没药白芷防风当归贝母天花粉甘草节右每服五钱酒煎婴儿母同服为末酒调服亦可若势甚而邪在表者加麻黄散之而毒在内者加大黄下之当临症制宜此解回生起死之剂但元气脱者不治六味活血散治痈疽疮痛初起红肿不散当归川芎赤芍药生地黄红花苏木右水煎量服之托里散治痘毒元气虚弱不能溃散未成用之自消已成用之自溃人参黄茋当归白术陈皮熟地黄茯苓芍药甘草右三五钱水煎服托里消毒散治痘毒气血虚弱不起发腐溃收敛或发寒热肌肉不生人参黄茋当归川芎芍药白术陈皮茯苓金银花连翘白芷甘草右每服三五钱水煎东垣圣愈汤治脓溃心烦无寐体倦少食熟地黄生地黄川芎人参当归黄茋右水煎服济生归脾汤治脾血虚损健忘惊悸或心气虚不能摄血归源以致妄行或吐血下血或因乳母心脾二经有热疮不结痂或疮痕赤色加柴胡山栀即加味归脾汤人参白术黄茋白茯苓龙眼肉当归逺志酸枣仁木香甘草当归身右姜枣水煎母子同服东垣清胃散治胃经有热齿牙作痛或饮食作渇口舌生疮或唇口肿痛焮连头面或重舌马牙吐舌流涎若因服尅伐之剂脾胃虚热口舌生疮或弄舌流涎或呕吐困睡大便不实者用五味异功散升麻生地黄黄连牡丹皮当归稍右水煎服婴儿母亦服替针丸治痘痈脓已成不溃陈坏米碙砂雄雀粪右为末米粥丸如麦粒大每用一粒粘疮头上以膏药贴之半晌其脓自出若疮头透而脓不出或出而愈痛或发热血气虚也用托里散或作呕吐痰食少体倦脾气虚也用六君子汤神效太乙膏治一切疮疽溃烂𤣥参白芷当归肉桂赤芍药大黄生地黄右咬咀用麻油四十两入铜锅内煎至药黑摅去查徐入净黄丹一斤再煎滴水成珠捻软硬得中即成膏矣神效当归膏治痘毒津淫或汤火等症及疮腐不能生肌收敛者当归生地黄黄蜡麻油先将当归地黄入油煎去渣入蜡熔化候温搅匀即成膏矣豆豉饼治疮疡肿痛或硬而不溃及溃而不敛并一切顽疮毒疖用江西豆豉为末唾津和成饼大如铜钱厚如三四钱置患处以艾铺饼上灸之未成者即消已成者袪逐余毒间有不效者乃气血虚败之症叅疔疮论灸法用之神功散治疮疡初起肿痛者用之可消加血竭更效黄栢草乌右用漱口水调敷常以漱水润之飞龙夺命丹治痘疔痘毒痘痈或麻木呕吐重者昏愦咬牙真蟾酥轻粉枯白矾寒水石铜碌乳香没药麝香朱砂蜗牛右各为末入蟾酥蜗牛或加酒少许煳丸菉豆大每服一丸温酒或葱汤送下重者外用隔蒜法灸甚者多灸或着肉灸五福化毒丹治痘毒实热肿痛生地黄熟地黄天门冬麦门冬𤣥参甘草甜硝青黛右为末蜜丸芡实大每服一丸白汤化下犀角消毒丸治痘疹余毒一切疮毒生地黄荆芥当归犀角防风牛蒡子赤芍药连翘桔梗薄荷黄芩甘草右为末蜜丸芡实大每服一丸白汤化下按化毒丹降火凉血解毒寒中之剂消毒丸清热解毒破血之剂盖小儿脏腑脆嫩元气易伤况痘后气血皆虚岂能胜当此剂若胃气一伤则未成者不能消散已成者不能腐溃已溃者不能生肌殊不知痘疮乃脏腑所发遍身之血皆化为脓况此方愈而患此乃脾胃虚怯肌肉消弱荣卫短濇所致治者审之蟾蜍丸蟾蜍右取粪蛆一杓置桶中以尿浸之桶上要干不令虫走出却将蟾蜍扑死投蛆中食一昼夜以布袋盛置浸急流水中一宿取出瓦上焙为末入麝一字粳米饭丸麻子大每服二十丸米饮下八珍汤小柴胡汤栀子清肝散十全大补汤当归补血汤补中益气汤六味地黄丸四君子汤加味逍遥散加味归脾汤加味清胃饮大芦荟丸人中白散如圣饼补隂八珍汤痘疔痘疔又谓之贼痘或三五枚或五七枚间杂扵诸痘之间其色紫黯作痛不宁以致诸症蜂起不能贯脓甚至不救乃热毒势甚併结也用仙方活命饮如二便秘澁量加大黄遍身拘急加麻黄外必用线针挑破出黑血或吮出毒血以泄其毒余痘才得贯脓否则其毒无从而解必致不起如未应急用隔蒜灸若毒气盛者或不知痛者不用蒜隔就着肉灼艾灸之若灸后疮头红肿发焮用针挑破出毒血灼艾尤好虽此法未出方书予屡用屡验者世多用至寳丹之类亦不可恃一小儿有疔二枚诸痘焮赤作痒而不贯先君以针挑破隔蒜灸至五十余炷而贯又十余壮而痛止用活命饮末二钱热酒调服出紫血又二服疔毒悉退痘浆悉贯更用犀角消毒散而愈一小儿患痘疔挑出毒血服活命饮而痘愈但疔处或痒或痛用活命饮隔蒜灸而愈用参茋四圣散而靥一小儿痘内有疔数枚虽挑出毒血余毒不解先君用仙方活命饮一剂徐徐灌之毒解浆贯而愈一小儿患痘疔遍身焮如丹毒内紫色者三枚用活命饮隔蒜灸其势渐退又用活命饮末二钱浆渐贯更用四圣散犀角消毒散而愈一小儿出痘第七日寒热作渇两脇及臂外侧胆经各患痘疔先用针挑出黑血乃用小柴胡汤加生地黄一剂热渇顿止又用活命饮一剂而痊一小儿出痘稠宻痛甚色赤翌日变黑索水饮之神思稍清先用活命饮末冷酒调服三钱痛虽稍缓其痘如指色赤肿高又用夺命丹一粒肿痛十减六七又用活命饮末一服温酒调又得减三四再服而浆贯却用四圣散而痊犀角消毒散治癍疹丹毒发热痛痒及疮疹等症牛蒡子甘草荆芥防风犀角金银花右水煎热入犀角倾出服仙方活命饮飞龙夺命丹隔蒜灸法四圣散小柴胡汤夹疹痘夫疹乃风邪外患痘为胎毒内发二症并作脏腑俱病也二者相杂赤晕发焮痘疮愈盛误谓痘出太宻多不可救然此乃疹夹痘也当治以人参羌活散疹毒即解痘势亦退其元气亏损不能结痂当补解胃为急也人参羌活散治时气痘疹兼于发表人参羌活独活柴胡前胡桔梗茯苓枳殻川芎天麻甘草地骨皮右入薄荷五叶姜水煎服东垣消毒救苦汤治癍疹悉自消化使令不出已出稀者再不生癍十一月立此方随四时加减通造化明药性者能之麻黄根羌活防风升麻柴胡川芎藁本葛根酒黄芩生地黄细辛生黄芩黄连酒黄栢红花苏木当归身吴茱茰白术苍术生甘草橘皮连翘右每服五钱水煎热服人中白散人中白黄栢右为末搽口内如圣饼治一切疮疡硬肿不能消散或毒不能解散乳香没药木香血竭当归麝香右各另为末酒煳和为饼炙热频熨患处恶疮加蟾蜍等分四味肥儿丸治食积脾疳目生云翳口舌生疮牙龈腐烂发热瘦怯遍身生疮等症或痘后患之黄连芜荑神曲麦芽右为末水煳丸桐子大每服二三十丸空心白汤下加味解毒散治癍疹痒痛寒热甚者烦躁谵语并痘毒发热咽干犀角连翘牛蒡子薄荷甘草右为末每服一二钱滚汤调下补隂八珍汤葛根黄连汤治疹后身热不除葛根黄连黄芩甘草右水煎服独参汤春泽汤人参白术茯苓泽泻猪苓右水煎服大连翘饮连翘黄芩瞿麦木通滑石柴胡防风荆芥赤芍药甘草蝉蜕山栀右每服三四钱水煎服薛氏医案巻七十一薛氏医案卷七十二钦定四库全书薛氏医案巻七十二眀薛已订保婴撮要十七痘稠密张洁古先生云一发稠密如针头者形势重也轻其表而凉其内连翘升麻汤主之然稠密之处各有经络部分所属额主心面主胃腹与四肢主脾脇主肝两腋主肺下部主肾肩背主膀胱当随见症治之若面色黄大便黒烦躁喘渴或腹胀者瘀血在内也用犀角地黄汤或抱龙丸生犀角汁但根窠分眀肥满者无妨窃谓前症若属心经用导赤散之类胃经用犀角散之类肝经用柴胡汤之类大凡稠密者热毒炽盛也若密而不痛用东垣消毒散若密而作痛用仙方活命饮若密而小便不通用八正散若密而大便不通用承气汤若密而恶寒发热用麻黄甘草汤一小儿十三嵗痘疮稠密而痛脉洪数而有力先君用仙方活命饮二剂先出者痛顿止后出者隠于肉里用东垣消毒散二剂隠者悉消又用活命饮一剂脉静身安而痊一小儿痘稠密身侧尤甚焮赤呻吟饮乳不彻先君谓肝胆之火助邪为患故身侧尤多乃乳母肝火传变也用柴胡栀子散治其母子饮数滴而靥一小儿痘疮甚密身侧尤甚贯脓不满不红活或云当殁于十二日余以为气血虚弱用八珍汤加糯米百粒数剂至十五日而愈一小儿痘密而灰白色始末悉用补托之药安后饮食过多呕吐面青白唇目牵动先君以为慢脾风症之渐不信翌日手足时搐用五味异功散加木香干姜而愈一小儿痘稠密色赤先君以为热毒用东垣消毒散一剂初出者顿起后出者悉没再剂如斯而靥一小儿稠密色黒烦躁喜冷手足并热先君谓火极似水令恣饮芹汁烦热顿止先用犀角地黄汤次用地黄丸料服之而愈一小儿稠密出迟用四圣散而起发用参茋内托散而靥后发热恶寒用八珎汤而愈一小儿痘密而痛用东垣救苦汤一剂痛顿止用紫草木通汤而愈一小儿痘密身痛如刺用活命饮一剂其痛即止又用犀角消毒散而愈一小儿痘初出密痛用东垣救苦汤痛顿止又用四圣散而发用犀角消毒散而愈麻黄甘草汤治表实痘毒焮盛稠密麻黄生甘草右水煎服柴胡栀子散甘桔防风汤紫草甘草枳殻汤东垣消毒散紫草木通汤仙方活命饮六味地黄丸小柴胡汤四圣散紫草散抱龙丸犀角消毒散柴胡清肝散痘吐泻痘疹方云痘疹吐泻葢因脾胃不和饮食不调烦渴呕吐泄泻并用白术散然疮疹皆頼脾土脾土实则易出易靥万物得土气温煖而生吐泻则伤脾土遂有更变之症夏月中暑烦渴泻或腹痛或欠筋用五苓散加藿香伤食吐泻用小异功散手足并冷者用益黄散豆䓻丸顶陷灰白用木香散疮正出而吐泻者或见血者俱为逆症难治窃谓前症虽因脾胃不和然邪实上焦则宜吐邪实下焦则宜泻如吐泻嗳腐吞酸皆宜宣发但㣲甚不同耳张翼之云若痘疹吐泻少食为里虚陷伏倒靥灰白为表虚二者俱见为表里俱虚合用十二味异功散救之甚至姜附灵砂亦可用若止里虚去官桂止表虚减肉荳䓻若能食便秘倒靥为里实而补当用钱氏及丹溪法下之皆为能食为里实里实而补则结痈毒红活绽凸为表实表实而补则溃烂不结痂凡痘见癍便忌葛根汤恐发表虚也如有更变当随症治之一小儿痘初出忽吐泻饮乳不歇属脾胃虚弱用人参白术散作大剂母子并服又用五味异功散为末时以乳调服吐泻止而靥一小儿出痘作泻手足并冷用十二味异功散稍愈又用五味异功散加姜桂一剂而止又用姜加木香一剂再用参茋四圣而靥一小儿痘疮愈而作泻不食此脾气内虚先用五味异功散而泻止食进后又伤食吐泻发搐仍以五味异功散加天麻柴胡而愈一小儿痘后作泻腹中疼痛手足并冷此脾气虚也用五味异功散加干姜一剂乃去姜又数剂而痛止又用六君子汤加柴胡而泻止益黄散治疮疹因烦渴饮水过多而伤脾胃吐泻丁香诃子青皮陈皮木香右为末每服一钱水煎橘皮汤治呕吐不止饮食不入陈皮生姜人参右水煎作三四次服之生气散治脾胃气虚吐泻肚腹膨胀饮食不化或腹痛不止丁香甘草白术青皮木香人参右水煎徐徐服五苓散五味异功散对金饮治伤食吐泻豆䓻丸十一味木香散十二味异功散参茋四圣散六君子汤自汗痘疹方云初起时自汗不妨盖湿热薫蒸而然也窃谓前症因邪在经络自能发散使邪气外泄若见此症不当用茋桂之属以实腠理且自汗则痘热已轻升麻葛根之类在所当禁恐发泄太甚则津液内耗隂随阳散难以收靥靥后最宜审治若血虚者用当归补血汤气虚者用四君子加黄茋气血不足者十全大补汤若饮食自汗者异功散杨氏云痘疮一见红㸃升麻葛根便不可用此语甚是但此为表虚及无表症者而论若或邪在表痘赤绽焮者又当用麻黄甘草汤汗之肿焮作痛者用活命饮加麻黄散之盖自汗盗汗为病不同自汗者汗无时而自出也属阳虚盗汗者睡则汗出寤则汗收也属隂虚汗者血之所化隂气不能闭藏所以睡则汗出也痘家当以补血为主若当归补血汤六味地黄丸八珎汤人参养荣汤之类皆可因証施治又有胃虚者宜用四君及浮麦散食积内热者宜用四君曲蘖未靥之际恐致气血虚而不能结痂既靥之后尤防血脱隂虚阳无所附矣一小儿痘将出自汗作渴发搐此心肝二经热甚用柴胡麦门冬散而热症退用紫草快癍汤痘悉见又用四圣散而结靥一小儿痘出自汗发搐流涎此木火侮土先用五味异功散加钓藤钩诸症顿减次以五味异功散加柴胡而安一女子出痘色赤自汗发搐作呕此肝火侮土先用五味异功散加柴胡钓藤钩热搐悉愈又用托里散浆贯而愈一小儿痘出自汗面赤作渴手足并热大便亁黄此肠胃皆热用泻黄散末一服诸症顿退又用五味异功散加山栀麦门冬而痊人参飬荣汤治气血俱虚发热恶寒肢軆痩倦食少作泻或乆病虚损口亁欬而下痢惊热自汗盗汗人参陈皮黄茋桂心当归白术甘草白芍药逺志熟地黄五味子右每服二三钱姜枣水煎麻黄甘草汤麻黄甘草右每服一钱水煎浮麦汤浮麦不拘多少右每服三五钱水煎当归六黄汤治血气不足虚火内动烦躁自汗盗汗不止痒塌陈文宿先生云痘疮痒塌若臓腑调和血气充实外常温煖内无冷气必无此症设服宣利之药所致宜用异功散治之丹溪云痘疹痒塌者于形色脉上分之实则脉有力气壮虚则脉无力气怯虚痒则实之更加凉血药实痒则大便秘结以凉药下之窃谓前症若色赤而兼痒者属血虚有热用四物牡丹皮色白而兼痒者属气虚有热用四君加芎归若发热大便秘结者用犀角消毒散发热大便调和者用麦门冬饮寒战渴泻喘嗽声哑气急先用十一味木香散如未应用十二味异功散外用败草散敷之若寒战咬牙烦热喘渴足冷灰白内陷腹胀渴泻者皆不治一小儿出痘六日痒塌寒战钱密庵谓血气虚寒用十一味木香散二剂而浆贯用参茋托里散而靥脱后痕作痒用大补汤而痊一小儿第七日痒塌少食手足俱冷发热恶寒先君谓阳气虚寒用十二味异功散一剂而痒止又用托里散加肉桂四剂而浆贯用十全大补汤而结靥后痕赤作痒此血气虚热用八珍汤二十余剂而愈一妇人出痘热数日而发见用紫草快癍汤虽红活而痒塌询其素勤劳元气颇不充实用八珍汤烦热渐止又用托里散而靥一小儿十六嵗第九日痘塌口干发痒手冷腹痛先君谓脾胃气血虚弱用五味异功散加归茋姜桂四剂痒渐止又用十全大补汤六剂浆贯用八珍汤数剂而靥后遍身不时作痒或痘痕色赤用补中益气汤而痊一小儿痘浆不满面赤作痒余谓血气虚而有热欲与温补不信服清热之药至十三日疮痕色赤烦渴腹胀不食手足逆冷而殁五味异功散治痘疮脾胃气虚痒塌紫草快癍汤四物汤四君子汤托里散犀角消毒散十全大补汤八珍汤十一味木香散十二味异功散倒靥丹溪先生云痘疹倒䧟因真气虚而毒气不能尽出者用黄茋人参紫草酒制治之若将成就之际却淡色者属血虚用当归川芎之类或加红花紫草属热毒者用升麻芩连梗翘之类甚者用犀角屑大解痘毒窃谓前症若热毒方出忽被风寒闭塞肌窍血脉不行身体作痛或四肢㣲厥癍㸃不长或变青紫黒色者此为倒靥若胃气虚弱不能补接荣卫出而复没者谓之陷伏误用解毒之药必致陷塌若喜热饮食手足并冷者乃脾胃亏损阳气虚寒之症宜用辛热之剂补之喜冷饮食手足并热乃阳气实热之症宜用苦寒之剂泻之外感风寒者温散之毒入腹者分利之阳气虚者温补之外寒觞犯者薫解之陈宿州先生用十二味异功散以预保脾土于未败之先实发前人之未发开万世之蒙瞶也一小儿痘将愈忽黒陷余谓气血虚用紫草散加人参当归又用参茋托里散而愈一小儿将愈而倒靥咬牙寒战手足并冷饮沸汤而不知热用十二味异功散一剂诸症顿退却用五味异功散倍用参术数剂而愈一小儿痘饮食多而作吐服枳术丸色黒将陷用五味异功散加干姜二剂贯浆而靥一男子发热昏愦数日发红㸃用快癍汤托里散贯浆将靥忽发热恶寒疮黒倒靥手足并冷口渴饮汤此阳气虚寒也用独参汤四剂诸症渐愈而靥一小儿兼呕手足并冷余谓脾气虚寒欲用十二味异功散不信另用杂药而殁成都方士禹太和治痘疮黒陷垂死者用壁间喜蛛如黄豆大者一枚擂烂一嵗儿用雄黄一分二嵗二分十嵗者用一钱入蛛蜘内研匀用好焼酒调服愚意此即木香散异功散之类也若因阳气虚寒不能荣运週身以致四肢逆冷腹胀唇青黒陷者宜用焼酒若因元气虚弱色白隠于肌肤而不能起发者宜用陈酒亦不可拘泥于焼酒也若小儿未及週嵗或儿大者宜酌量与之不可拘于杯许也又有一等症气血俱虚者或色淡红不光泽不起发或惊悸咬牙者加紫草红花以用之七味白术散十一味木香散十二味异功散癍烂闻人氏云痘癍烂之症因当发散而不发散则毒气闭塞以致喘促闷乱不当发散而误发散则毒随阳气暴出于外遍身皮肤溃烂治宜调脾胃进饮食大便调和荣卫健旺毒气自解而无目赤咽痛口疮吐䘐等症窃谓前症若发表过甚大便自利急用理中丸豆䓻丸以救其里亦有痘疹如蚊所囓而色黒乃危症也若大小便秘结烦躁用山栀子汤獖獖尾血调脑子治之自利不食者不可用盖毒发于表而妄汗之则腠理开泄荣卫益虚转増疮烂由是风邪乗虚变症者有之若毒根于里而妄下之则内气愈虚毒不能出而返入焉由是土不胜水变黒归肾身体振寒两耳尻冷眼合肚胀其疮黒陷十无一生治者审之一小儿患此发热作渴手足并冷此脾经热毒先用泻黄散五分又用七味白术散而愈一小儿患此但恶寒发热体倦头痛人迎脉大于寸口二三倍此风邪外伤用补中益气汤加川芎蔓荆子愈而自靥一小儿患此口舌生疮手足并冷余谓此中气虚而内热耳用五味异功散议论不一犹豫未服翌日腹痛口噤余用前药更加干姜一剂诸症稍缓再剂而愈一小儿患此或痒或痛发热口渴先用白术散次用补中汤而愈后因作课劳心发热头痛痘痕焮赤用补中汤加蔓荆子及八珎汤而愈一小儿患此作痛喜饮热汤发热恶寒手足并冷余谓此中气虚而外假热也用补中汤加参茋各三钱四剂而愈一小儿患之多在两脇时发寒热此肝经之症用加味逍遥散而寒热退又二剂而脇痛止及立效散而痊一小儿患之作渴发热额间为甚此心经有热先用导赤散母服渐愈又用柴胡栀子散傅三黄散而痊一小儿患之发热作渴面目多白尺脉数而无力此禀足三隂虚也用地黄丸补中汤寻愈毕姻后患瘵症服黄栢知母等药㡬危余仍用前药而痊一小儿患此体倦恶寒此脾胃气虚也用补中益气汤数剂而愈后因饮食停滞发热而痘痕复赤先用参术陈皮神曲山查消食仍用补中益气汤调补脾胃而愈若误用败毒之剂决不起矣一小儿痘愈后因劳痘痕作痒搔破脓水淋漓面色皎白脉浮大按之如无余用补中益气汤渐愈或云先攻其邪其后补之乃用消风散变痓汗出口噤而死惜哉山栀子汤治痘疹及癍毒状如蚊蚤囓毒盛黒色者栀子仁白藓皮赤芍药升麻寒水石甘草右为末每服一钱水八分入紫草三黄散治疳热生疮脓水浸淫脓流处便湿烂松香五倍子黄连海螵蛸黄丹轻粉雄黄右为末用莹肌散煎洗渗之干者香油傅豆䓻丸五味异功散补中益气汤柴胡栀子散加味逍遥散地黄丸七味白术散泻黄散导赤散立功散痘癎搐钱氏云痘疹癎搐由内相胜也惟心癍脾疹能作搐盖疹为脾所主脾虚而不胜土风热相抟而动于心神心喜热神气不安因搐成癎癍为心所生心主热热生风风属于肝二藏相抟风火相争故发搐当泻心肝若凉惊用凉惊丸温惊用粉红丸海藏云诸痛痒疮疡皆属心火无论虚实皆从心火土説脾虚则肝气乗之与心火相合耳若脾土实心火旺而逆乗以致癎者此实邪也便结者泻青丸便软者泻心汤洁古云未出而发搐者是外感风邪之寒内发心火之热所作也当用解毒丸犀角地黄丸主之世传云疮疹欲出身热烦躁忽发惊搐宜用驱风膏小如圣饮小便不通八正散痰涎壅盛利惊丸抱龙丸丹溪云欲发疮疹先身热惊跳搐搦此非惊风宜用发散之药窃谓前症痘疹未见而先发搐者乃毒气自心经出也若病势轻缓或形气虚弱者不宜用峻厉之剂恐元气内损则毒气内陷而疮不能起发也或外感风寒之邪内因疮疹之热而相搏或肝血虚火动而内生风当补元气为主佐以见症之剂然前方多峻厉之剂审有是症方可用湏察其色赤白而以脾胃为主虚则用温补实则用解毒若先发搐而后发疮多有生意疮已瘥而发搐或吐泻者难治一小儿痘痂脱尽因其秽气用葱椒煎汤浴之发搐痰喘用八珍加白殭蚕蝉蜕一剂痰喘顿止又用四君芎归钓藤钩而搐止一小儿痘疮色赤四肢发搐眉唇牵动此心肝二经热甚乗脾所致也用四君防风钓藤钩而痊一小儿痘后四肢发搐眉稜尤动小便频数脸目青赤此肝经风热用四物柴胡山栀少愈但四肢倦怠饮食少思大便不实此脾气受伤而未复也用四君升麻当归而痊一小儿痘后寅卯申酉时热甚或兼搐余谓寅卯时发热此肝火本症申酉时发搐乃肝木侮金先以四物白术茯苓钓藤钩煎送柴胡二连丸而愈夕用地黄丸朝用四君山栀柴胡及四君子加当归而痊一小儿痘疮色赤发搐痰盛服抱龙丸而顿愈又因母大怒儿仍搐母服柴胡栀子散加味逍遥散母子并愈一小儿痘愈后发搐左额青赤唇口牵动余谓肝心二经风热所致先用柴胡栀子散加钓藤钩后用加味逍遥散而搐止再用五味异功散而痘愈一小儿痘将愈发搐痰涌头目不清脾气虚弱肝木侮之先用五味异功散加柴胡钓藤钩搐愈而靥柴胡二连丸治肝经实火柴胡宣黄连胡黄连各末煳丸桐子大每服二三十丸白汤下补中益气汤六君子汤四神丸十一味木香散痘风丹溪先生曰痘风分气血虚实虚则黄茋生血之剂主之佐以风药实则白芍黄芩为君连翘白芷断续之类为佐窃谓前症更当分痘疮已出未出已靥未靥外邪所伤内虚火动若未出而搐搦热毒内藴也紫草快癍汤加钓藤钩已出红绽而搐搦热毒作痛也东垣逍毒散加钓藤钩贯脓而搐搦血气虚也参茋四圣散加钓藤钩若靥后而搐搦血气尤虚也八珍汤加钓藤钩或目瞤或直视者风火相抟也柴胡栀子散或六味地黄丸加柴胡山栀或口角流涎者木乗土也五味异功散加升麻柴胡钓藤钩或目赤眵泪者肝血虚而生风也四物汤加柴胡钓藤钩或角弓反张者水不生木也六味地黄丸加柴胡当归随用补中益气汤加天麻钓藤钩不可直用治风之药盖风药能燥血散气必騐其手足冷热温和三症而用补泻调理之法庶无误矣如婴儿当审乳母而治之一小儿痘疮将愈发搐服牛黄清心丸更口噤流涎此脾胃复伤肝木所侮而涎不能归经耳先用五味异功散加钓藤钩诸症顿减次以五味异功散加柴胡而安一妇人出痘因怒发搐痘痕赤色发躁作渴面目皆赤此汗多亡阳血脱而然也先用当归补血汤二剂躁渴顿止又用八珎柴胡牡丹皮钓藤钩热搐悉愈又用八珎汤而痊一妇人痘疮将愈因怒发搐口噤头痛如裂痘痕皎白用补中益气汤加蔓荆子钓藤钩顿愈又因怒发搐头运不食先用补中益气汤加天麻又六君柴胡而安当归补血汤治痘疮血气亏损发搐热渴喜饮脉洪大而虚重按如无者抱龙丸治痘疮风热发搐或痰甚者胆星天竺黄雄黄朱砂麝香右为细末用甘草一觔煎膏为丸每一两作二十丸用薄荷或灯心汤化下按前方肝经清热豁痰利气祛风之药过剂则脾肺复伤而反甚或更加胷腹作胀食少作呕者宜用人参白术散倍补中气造牛胆南星法蜡月南星中大者为末用黄牛胆汁拌匀仍入胆殻内以线扎口悬挂当风处隂干隔年方可用重制二三次者尤妙小柴胡汤柴胡二连汤六味地黄丸四物汤十全大补汤痘潮热张洁古先生云痘疹未有不因潮热而出者观其热之时知自何臓发出寅卯辰时属肝出水泡己午未时属心出癍疮申酉戍时属肺为脓泡亥子丑时属脾出疹子惟肾独居腑下不受秽浊故无症耳窃谓前症当察其虚实若壮热饮水便秘属实热也少用清凉饮下之发热饮冷大便不秘属虚热也宜人参白术散补之若下而发热愈甚此隂虚而阳无所附也用四物参茋之类补之若下而潮热面赤者血气发躁也用当归补血汤补之若见惊搐等症乃肝虚而内生风也用四物天麻钓藤钩补之用发散之剂而热愈甚此表虚而外热也用四君当归黄茋补之一小儿先潮热午前甚面青痘赤出而热不止或时发搐手足不热不冷此阳明胃经症为肝木所侮先用补中益气汤加钓藤钩四剂而热止痘色红活乃去钓藤钩又四剂而贯浆用八珎汤而痊一小儿痘红活寅卯时潮热作渴此肝经风热症用柴胡栀子散末三服热止浆贯又用八珍汤山栀丹皮而靥一小儿靥后潮热手足㣲冷余谓胃气虚弱用五味异功散佐以补中益气汤而愈因饮食过度前症复作更腹胀大便不实小腹重坠此脾虚也用补中益气汤而痊一小儿痘后不时寒热噫气饮食吞酸服二陈枳实黄连更寒热如腹坠下气此中气复伤而下陷也朝用补中益气汤夕用五味异功散各加干姜木香而愈一孺者先潮热出痘面青脇痛此肝经之症用四君柴胡当归山栀二剂脇痛稍缓又佐以加味逍遥散而痛止却用托里散浆贯而靥后又潮热用地黄丸而愈一妇人患此误服寒凉之剂烦躁作渴饮沸汤而不知热脉洪数按之㣲细此血气俱虚用大剂十全大补汤加姜桂四剂更恶寒咬牙此虚极而药力未能及也于前药内更加附子一片二剂诸症顿退乃去附子又二剂将安去姜桂常服而痊一小儿痘愈后潮热饮食少思面色痿黄乆治不愈热后面与手足如氷余谓脾气虚寒当用六君姜桂不信而死手足皆黑惜哉柴胡栀子散治痘疮肝经有热寅卯时发热或寒热往来或发热惊搐或咬牙不止四肢劲强加味逍遥散治因乳母肝脾血虚发热致儿发潮热疮不能愈者人参白术散六味地黄丸八珍汤清凉饮托里散十全大补汤四君子汤当归补血汤补中益气汤五味异功散四物汤痘吐逆世传方云痘疮吐逆无痰益黄散有痰二陈汤或橘皮汤半夏汤不止加丁香若吐而泻者亦宜益黄散及陈氏木香散异功散吐而身热烦渴腹满气促大小便澁而赤者当利小便窃谓前症若手足并冷渴饮热汤或腹作痛中气虚寒也宜用益黄散手足不冷吐逆痰涎中气虚弱也宜用橘皮半夏汤手足并热热毒壅滞也宜用导赤散口干饮乳不彻胃经气热也宜用竹薷汤吐逆不乳或吐乳酸秽此脾气虚而乳食停滞也宜用枳术丸一小儿痘不红活手足㣲冷此阳气虚弱也先君用五味异功散加干姜肉桂二剂乃去姜桂加木香又二剂而愈一小儿十一嵗出痘第九日吐逆不食手足并冷此阳气虚寒之极也用十二味异功散一剂顿愈用五味异功散而安用参茋四圣散而靥一小儿吐逆作渴手指并热此胃经有热也用竹茹汤而热稍止用人参胃爱汤而吐亦止用化毒汤而贯脓四圣散而结靥一小儿吐逆作泻腹胀烦渴痘出不快手指㣲冷用七味白术散而诸症退用四圣散而诸痘出用人参蝉蜕散而诸痘靥一小儿吐逆腹胀发热作渴大便干臭此因肠胃实热用竹茹汤加黄连枳殻诸症稍退用紫草快斑汤疮势顿发如期而靥一小儿痘出甚密呕逆饮冷手足并热此胃经热甚先用葛根麦门冬散一剂热症顿退又用泻黄散未一钱用米饮调服而安用白术散而痊人参胃爱散治痘疮已发未发吐泻不止不思饮食或吐逆等症人参藿香紫苏甘草丁香茯苓木𤓰糯米右每服三钱姜枣水煎葛根麦门冬散治热毒斑疹头疼壮热必神烦闷乱逆呕者按此阳明胃经之药也外除表邪内清胃火兼补元气若非发热作渴表里俱实者不可用若表里俱虚而发热作渴宜用人参麦门冬散七味竹茹汤橘红半夏白茯苓甘草竹茹黄连葛根右姜水煎服人参蝉蜕散治小便不利痘疮不发烦躁作渴咬牙喘满人参蝉蜕白芍药木通赤茯苓甘草紫草茸右每服三四钱水煎橘皮半夏汤橘皮半夏右每服三钱姜水煎化癍汤紫草快癍汤六君子汤导赤散十一味木香散十二味异功散六味地黄丸七味白术散四圣散五味异功散咳嗽痘疹方云痘疮未出之先咳嗽升麻汤头疼身热恶寒咳𠻳参蘓木呕吐痰涎白术汤时气头疼咳嗽或靥后余毒咳嗽惺惺散疮不起发升麻汤感寒头痛闷乱咳嗽木香散发热嗽甚别无他症生地黄散风热咳嗽五味子汤咽㗋不利甘桔防风汤窃谓痘疹未出欲出之际乃热毒上薫清道肺气不寕宜用惺惺散若已出之后则属元气虚弱不能固衞腠理风邪乗虚而袭宜用五味异功散加桔梗五味子以补脾肺一男子咳嗽嚏喷腮颊赤目胞皆赤遍身赤癗余谓此心臓痘疹彼疑惑而未用药旬余皆红活起发余谓既红活起发不必服药至十七日大便下血未数日而痊一小儿痘疹壮热咳嗽痰甚烦热作渴用人参清脾散诸症顿退日用芹菜汁旬余而靥一小儿痘渐愈咳嗽肺脉大而无力用参苏饮咳嗽渐愈因母饮酒又复咳用五味异功散加桑白皮杏仁山栀母子并服而愈一小儿痘疮十二日患咳嗽唾痰胷中隠痛肺脉数滑余曰此兼患肺痈也当用桔梗汤不信翌日果吐脓血用桔梗汤而愈一小儿十四嵗痘愈后咳嗽脉数而无力朝用补中益气汤夕用六味丸料各数剂渐愈毕姻后咳嗽发热仍用前药及八珍等药而痊一小儿痘将愈咳嗽面色黄白嗽甚则赤用五味异功散调补而愈生地黄散治小儿癍疹身热口亁咳嗽心烦等症生地黄杏仁欵冬花陈皮甘草麦门冬右每服三五钱水煎徐徐服儿大加之若痰气痘热内作宜用桔梗甘草防风汤若痰上壅者佐以抱龙丸桔梗汤治乆嗽肺气伤而吐痰有血痰或腥秽或咳吐脓血肺痈等症桔梗贝母知母桑白皮枳殻地骨皮𤓰蒌仁薏苡仁杏仁黄茋当归五味子百合防已葶苈右每服三五钱水煎服甘桔防风汤治痘症余毒疮毒咽痛桔梗甘草防风右水煎服六味地黄丸七味白术散五味异功散补中益气汤当归补血汤十六味清膈散惺惺散五味子汤参苏饮喘症痘疹方若云痘疮已出未靥之间喘渴白术散甚者木香散收靥后腹胀喘渴大便利小便澁葶苈木香散喘嗽五味子汤喘渴靥后余毒不除大便坚实前胡枳殻散头疼身热恶寒㣲喘是有表邪也用参苏饮窃谓前症若因脾肺虚弱宜用白术散脾肺虚寒宜用木香散热毒内藴紫草甘草枳殻汤风邪外感用参苏饮内外壅滞人参清膈散大便自利小便澁滞葶苈木香散大便坚实前胡枳殻散一小儿痰喘痘赤作痛热渴喜饮冷水大便不利此胃经实热先用前胡枳殻散诸症渐退又用犀角地黄汤而靥一小儿面赤有痰口亁作渴右寸口脉洪数此心火刑肺金用人参平肺散一剂又用地黄丸料四剂而痊一小儿痘赤而痛喘嗽作渴脉洪数左尺右寸为甚此肾火上炎乗肺为患用地黄丸料煎与恣饮如期而靥一小儿十四嵗痘方愈而喘促咳嗽余谓脾肺气虚用五味子汤而愈后停食发热喘嗽用五味异功散而安用补中益气汤而痊一男子出痘愈而喘嗽面赤服参苏饮面色痘㾗皆白此脾肺气虚而复伤也用补中益气五味异功散而痊一小儿喘渴面白手足时冷此脾肺气虚用人参白术散五味异功散而愈一小儿痘将愈喘渴腹胀大便不结小便澁此脾肺气虚而然也先用葶苈木香散又用人参白术散而愈一小儿痘出气喘大便秘结手足并热作渴饮冷用前胡枳殻散而安但饮食少面白此邪气去而真气虚也用补中益气汤五味异功散而愈一小儿十四嵗痘方愈而喘手足不热余谓脾肺气虚用补中益气汤而愈后停食发热手足不冷余谓脾胃虚热而喘嗽用五味异功散二剂而热退又用补中益气汤而愈一小儿痘疮狂喘躁热作渴饮冷痰涎不利先君谓热毒壅滞用人参清膈散犀角地黄汤各一剂顿愈又用当归补血汤而愈一男子痘愈而喘嗽面赤服发表之剂喘嗽益甚面色痘㾗皆白手足并冷余谓脾肺之气复伤而虚寒也用补中益气汤加亁姜一剂元气渐复却佐以八珎汤而痊一男子痘愈而患喘发热恶寒余用十全大补汤不信反服清热之剂汗出如两身热如炙面目痘㾗如赭赤余曰汗多亡阳而虚热也不信后果殁六味凉血消毒散牡丹皮当归生地黄赤芍药犀角生甘草右每服三五钱水煎紫草甘草枳殻汤紫草甘草枳殻右每服一二钱水煎五味子汤参苏饮前胡枳殻散六味地黄丸人参白术散圣济犀角地黄汤人参清膈散十一味木香散葶苈木香散薛氏医案卷七十二薛氏医案卷七十三钦定四库全书薛氏医案卷七十三明薛已订保婴撮要十八小便不利痘疹方云痘疹未出之先热盛恐欲起惊小便不利导赤散㣲解之热入膀胱如有血淋犀角汤初出不快小便赤色生圣散已出未愈之间白术散或五苓散加木通收靥之后小便不利烦热而渴猪苓汤窃谓前症当分所因若小肠热结用导赤散肝经热用柴胡麦门冬汤脾经热用犀角汤肺经热用生地黄汤肾经热地黄丸靥后气血虚弱用八珎汤中气虚弱用五味异功散一小儿小便不利口舌生疮干渴用导赤散加味四物汤而脓贯又用白术散去木香治之而愈一小儿小便不通口舌如靡作渴面赤左尺脉数此膀胱热结先用五淋散而小便利又用地黄清肺饮参茋四圣散而愈一小儿小便数而欠利面赤口渴両足发热此禀隂虚也地黄滋肾二丸煎服用四剂而愈又用地黄丸料加黄茋当归而痊愈一小儿痘将愈小便不利服五苓散之类小便愈少喘咳唾痰此脾肺复伤也先用补中益气汤三剂送滋肾丸却用补中异功二药而痊八正散治下焦积热大小便不通或小便淋澁脉症俱实者大黄车前子瞿麦萹蓄山栀木通滑石甘草右每服二钱水煎滋肾丸为末水煳黄栢知母肉桂益元散治痘疹初起烦躁作渴小便不通滑石甘草每服五六分白汤调下导赤散治小肠实热生疮作渴发热小便秘赤或小便不利者柴苓汤治疹泻小便不利五苓散茯苓猪苓白术泽泻肉桂右为末每服四分白汤下黄芩清肺饮黄芩山栀右每服二钱水煎生地黄汤生地黄麦门冬杏仁欵冬花陈皮甘草右每服二三钱水煎紫草木通汤治痘疹出不快小便不利紫草人参木通茯苓糯米甘草柴胡麦门冬散犀角汤仙圣散加味四物汤白术散六味地黄丸痘便血或黒屎闻人氏云痘疮大便下血或黒粪若睡而不醒是为恶候乃内热盛也用犀角地黄汤抱龙丸小柴胡汤加生地黄主之窃谓前症若寒热作渴小柴胡加生地黄发热体倦用五味异功散加当归口干作渴用人参白术散大凡作渴引饮发热者属实热作渴饮汤手足不热者属虚热手足逆冷者属虚寒治者审之一小儿出痘便血痘赤痛如锥或疮内出血余谓肝火炽盛用小柴胡汤加生地黄一剂随用犀角地黄汤一剂而痊一小儿痘疮下血且不起发先君谓气血不足用紫草快癍汤加参茋归术血顿止疮顿起用八珍汤而愈一小儿痘疮下血小便赤色疮色如赭发热饮冷二便不利先君谓心小肠实热用八正散后用解毒防风汤及饮芹菜汁而痊一小儿痘疹便血倦怠作渴饮汤余谓倦怠便血脾虚下䧟也少食作渴津液枯涸也用五味异功散加紫草而愈一小儿便血腹胀困倦身热口干饮渴四肢逆冷先君谓脾气虚寒不能摄血用五味异功散加丁香炮姜二剂血止痘贯而靥一小儿痘将愈而便血面白恶寒大便欲去而不去余谓此元气虚而下陷也用益气汤不信服凉血之剂致吐泻腹痛而殁一小儿痘将愈患便血面白恶寒手足并冷脉沉细如无余谓阳气虚寒欲用人参姜桂不从翌日而死手足青黒惜哉解毒防风汤治痘疮毒气炽盛便血防风地骨皮黄茋白芍药荆芥牛蒡子右每服四钱水煎或为末白汤调下紫草快癍汤治痘疹下血不能起发出不快色不红活等症圣济犀角地黄汤治热毒内藴烦躁作渴面色赤大便黒屎或神昏便血小柴胡汤治肝经有热不能藏血而便血五味异功散治脾胃气虚不能统血而大便下血八珍汤治气血不能摄血而便血八正散治心小肠有热小便赤澁大便下血七味白术散痘疮焮裂出血闻人氏云痘疮大便不通小便如血或结痈毒身痘破裂乃内火炽盛失于解利急用犀角地黄汤小柴胡汤加生地黄四顺饮之类治之窃谓前症若心脾热盛用犀角地黄汤心肝热盛用小柴胡汤加生地黄若大便不通先用四顺饮次用犀角汤若色赤焮痛二便不通急用活命饮加硝黄若色赤焮痛恶寒发热用活命饮加麻黄若因乳母怒火用加味逍遥散加味归脾汤一小儿痘根赤色寒热作痛此肝经有热也先用加味小柴胡汤二剂诸症渐退又用加味逍遥散一剂而贯脓末用八珍汤而靥一男子痘根赤痛发热作渴服紫草饮痘裂出血余谓心肝二经风火相抟先用小柴胡汤加生地黄犀角二剂用圣济犀角地黄汤而愈一小儿患前症大便不利小便赤澁作渴饮冷先君谓脾胃实热先用凉膈散一剂渐愈又用犀角地黄汤芹菜汁而痊一小儿患此诊乳母有欝火用加味逍遥散加味归脾汤而痊同时患是症而用杂药者俱致不救凉膈散治上焦实热烦渴面赤咽燥喉痛便溺赤濇狂言谵语睡卧不安大黄朴硝甘草连翘山栀黄芩薄荷叶右为细末每服少许煎竹叶密汤调乳母同服加味清胃散加味逍遥散犀角地黄汤加味小柴胡汤八珎汤圣济归脾汤痘䘐血吐血痘疹方云若痘发之际正宜㣲见与发汗同体然血与汗虽殊其源则一盖痘疹乃秽血所发邪结肺胃毒气自然上越也若见此症不可妄投以药恐治失其宜瘀蓄者不出而已出者复伤反生变症也若作渴饮冷手足并热此毒气炽盛而血上溢也宜用圣济犀角地黄汤若肺经热毒而鼻䘐用地黄清肺饮胃经热毒而吐血亦用圣济犀角地黄汤若肠胃热毒而便血亦用之作渴饮汤手足不热者脾肺气虚不能摄血而妄行也宜用五味异功散若出血作渴烦躁面赤色者血脱也宜用当归补血汤一小儿出痘三四日大便下血日有数滴至八日不能止疮不能起御医钱春林谓其脾气虚寒用木香散二剂加丁香十一粒人参五钱次日痘起有脓由是血止二十余日而愈一小儿痘疮红活但不时作痒口渴便血面赤先君谓肠胃有热用圣济犀角地黄汤加柴胡一剂诸症渐退用四君加当归红花而愈一小儿痘疮赤痛烦热作渴或便血䘐血先君用犀角地黄汤而血止又用紫草快癍汤而痛愈后疮㾗色白用四君黄茋当归而痊一小儿䘐血右寸脉数此肺金有火也用泻白散而血止但四肢倦怠用益气汤而愈一小儿痘痛赤色吐血发热此胃经热毒也先用圣济犀角地黄汤诸症渐愈又用五味异功散而痊一小儿痘后䘐吐面色黄白因脾肺气虚弱用麦门冬散而愈后因劳䘐血发热痘㾗赤色用四君归茋而䘐血止用五味异功散而热退一小儿痘后䘐血发热则㾗赤热止则㾗白此脾胃气虚也朝用补中益气汤加干姜夕用五味异功散加当归而愈一小儿痘后䘐血头运唇白恶心此中气虚而清阳不能上升也用补中益气汤加蔓荆子稍愈去蔓荆子又数剂而痊一小儿痘后非䘐血即便血痘㾗赤白靡定手指冷热无常余谓此元气虚而无根之火倐往倐来也朝用补中益气汤夕用五味异功散各二十余剂而愈后因劳心复发仍用前二药为主佐以十全大补汤而愈泻白散桑白皮甘草地骨皮右每服二三钱水煎人参竹叶汤治虚烦不得寐或兼自汗人参竹叶甘草半夏小麦麦门冬右每服二三钱姜二片粳米一撮水煎服八珍汤十一味木香散五味异功散当归补血汤紫草快癍汤四君子汤十全大补汤痘烦躁东垣云火入于心则烦入于肾则躁皆心火为之盖火旺则金烁水亏故心肾合而为躁也宜用栀子豆䜴汤凡痘疮盛作之时必令心火有所导引苟或毒气出而未尽遂生烦躁以生黒豆煎汤或生犀磨汁饮之亦可若津液不足虚烦不得卧者活人酸枣仁汤此症多因脾胃气虚或服克伐之剂所致但当调补中气为善一小儿患此饮冷不止或作胀痛余谓胃火所致用犀角地黄汤芹菜汁而顿愈一小儿烦躁作渴饮冷不止先君谓脾胃热毒用犀角地黄汤而愈后复作喜饮热汤面目赤色用当归补血汤而痊惟倦怠少食用白术散而愈一小儿贯脓之际烦躁不寕肝脾脉数用圣济犀角地黄汤一剂稍止用八珎汤加牡丹皮而止又一剂浆渐贯却用内托散倍用参茋归术而靥一小儿痘将贯脓烦躁面赤脉数大而虚此气血虚也先用参茋四圣散又用当归补血汤而愈一小儿出痘烦躁作渴面赤口干脉洪而大按之无力两尺为甚此禀肾不足隂虚而火动也用大剂地黄丸料加五味子煎与恣饮诸症顿减乃佐以补中益气汤二剂痘齐乃用参茋四圣散而靥一小儿出痘烦躁作渴饮汤面目赤色脉数无力两尺为甚此禀足三隂虚也用益气汤及地黄丸料加五味子大剂始末服而靥一男子出痘烦躁作渴虚症不能悉举先君用益气汤地黄丸料加五味子各三十余剂更用人参五觔煎汤代茶饮两月余而靥又用归茋参术各数斤半载始能歩履得元气充实且慎调摄而痊一小儿十五嵗痘将愈而烦躁脉数而无力劳则益甚且无寐或惊悸余用归脾补中二汤渐愈后因劳仍作或用四物化痰之剂前症益甚更发热恶寒头运而殁一小儿痘愈后烦躁面赤脉洪大按之如无余谓血虚朝用补中汤夕用归脾汤将愈因饮食过多功课劳心吐泻腹痛头运恶寒反服藿香正气散发热如炙汗出如雨手足并冷而殁活人酸枣仁汤治痘疹虚烦惊悸不得眠酸枣仁甘草知母白茯苓麦门冬川芎干姜右水煎服儿大倍之栀子豆豉汤山栀豆䜴右水二盏先煑栀子一盏内豆䜴煎至七分去滓温服得快吐即止后服当归六黄汤治血气不足虚火内动或烦躁盗汗不止当归熟地黄黄茋黄栢黄芩黄连生地黄右每服三五钱水煎八珍汤治气血俱虚或用克伐之剂脾胃虚损肌肉消痩发热恶寒饮食少思等症补中益气汤当归补血汤六味地黄汤圣济犀角地黄汤内托散七味白术散痘腹痛娄全善先生云痘腹痛多是热毒为患当临症消息之又云痘出腹痛或身痛脉洪数者用解毒凉药加芍药甘草窃谓前症若痘未出而发热烦躁或作渴饮冷大便坚实此热毒壅滞也用疏利之药若痘已出而不热躁不饮冷大便不实此元气虚弱也用白术散之类补之若嗳腐吞酸大便秽臭乳食停滞也用保和丸消之凡腹痛作渴饮冷手足并热者属实热作渴饮汤手足并冷者属虚寒虚寒者当温补脾胃虚弱者当调补脾胃一小儿善食作渴腹痛便秘痘㾗赤色先用加味四物汤而愈后仍痛恶食此脾胃受伤用白术散而痊一小儿痘将靥腹胀发热面赤午后益甚按其腹不痛余谓脾虚用五味异功散而痊一小儿出痘腹痛大便似利寒热往来余以为脾气虚用白术散而痊一小儿出痘腹痛作渴饮食如常光泽红活此胃经实热先用泻黄散一剂顿安又用白术散而痊一小儿痘后腹痛作渴饮冷便秘用清凉饮末五分顿安后腹痛吐泻发搐用白术散加钓藤钩而愈一小儿出痘腹痛嗳腐呑酸此饮食停滞先用保和丸二服续用五味异功散而痛止又用托里散而靥人参理中汤治脾胃虚寒胸膈痞满或心腹疼痛痰逆呕吐少气或霍乱吐利手足厥冷不喜饮水加附子理中汤人参白术干姜甘草右每服三钱水煎或研末白汤调下五味异功散治小儿诸般钓症角弓反张胸膈脐凸以透明没药为末姜汤调下桔梗枳殻汤治气壅痞结腹脇疼痛桔梗枳殻甘草右每服二三钱姜水煎七味白术散治肚腹作痛和胃气生津液若脾胃气虚作渴饮汤或因吐泻津液亏损烦渴引饮或脾胃气虚腹胀泻渴弄舌流涎手足指冷并宜服之以温补脾气化生津液保和丸治饮食停滞腹痛或恶寒发热不可多服神曲山查半夏茯苓陈皮连翘萝卜子右为末粥饭丸小豆大毎服二三十丸白汤送下化服亦可加白术名大安丸六君子汤治脾胃气虚肚腹作痛或吐泻不食或肺虚痰喘气促恶寒或肝虚惊搐眩晕自汗诸症并宜服即四君子汤加陈皮半夏泻黄散五味异功散圣济犀角地黄汤托里散四物汤清凉饮痘腰痛经曰腰者肾之腑若痘疮而见前症者皆因肾经虚怯相火内燥真隂不能胜邪故腰作痛也急服地黄丸以防变黒归肾乃克有济大抵此痘因禀赋肾家精气不足故目睛多白俗谓之拆腰痘是也若平素面白眼白睛多行迟语迟者出痘必归肾经预为调补肾气庶免此患一小儿十三嵗眼睛多白或时面赤常患颈痛尺脉洪数先君谓禀肾气虚用地黄丸料煎服而愈至十五嵗出痘先君云须多服前药仍用地黄丸益气汤更作倦怠乃以地黄丸大剂煎与恣饮又用大剂八珎汤痘渐出如式恪服前药至朞嵗二药计十七斤余而愈先君每见婴儿白睛多面色白或色赤令其预补脾肾以防出痘但信者少耳一小儿出痘腰痛足热发渴此禀肾虚火动也先君用大剂加减八味丸料煎与恣饮诸症渐退佐以大剂八珎加紫草糯米数剂脓渐贯仍用前药而结痂用八珎汤而靥一小儿出痘将愈因停食泄泻作渴腰痛此脾肾虚弱也先君用加减八味丸料及五味异功散渴泻顿止又与六味丸料及八珎汤而靥一小儿出痘愈后腰足作痛此禀足三隂虚也用六味丸料煎服及补中益气汤而愈后又伤食作泻腰痛用四神丸六味而愈一小儿面色常白目睛多白时常腰痛两足时热冬不衣绵年九嵗先君谓禀肾虚令每日服地黄丸至十嵗出痘腰痛发渴面赤饮冷用地黄丸每剂加肉桂半钱煎与恣饮数剂之后热渴顿止腰痛顿愈却去肉桂仍与服之至五十余剂而靥一小儿痘愈后腰痛口渴两足生疮饮水不絶此禀足三隂虚先君用地黄丸益气汤至毕姻后不慎起居复患瘰以致不起一小儿面素白发热作渴或面生疮先君谓肾虚用加味地黄丸补中益气汤而愈后出痘腰痛仍用前药而痊次年毕姻患肾痿而卒加味地黄丸熟地黄山茱茰亁山药五味子泽泻白茯苓牡丹皮鹿茸肉桂右各另为末入地黄和匀量入米煳丸服煎服更好六味地黄丸五味异功散补中益气汤八珎汤八味丸二神丸四神丸痘面青闻人氏云痘疹属火症其面色赤者为顺甚者为热若肝木尅制脾土致面色青者是为逆也急用四君升麻柴胡调补脾胃色正才治窃谓前症若伤食而呕吐搐搦脾气受伤而泻利搐搦或厥逆皆慢脾风之渐也用人参理中汤加柴胡钓藤钩治之或有少误多致不起若有痘毒内外欝蒸发出遇风寒相抟凝滞于肌肉遍身皮肤青色者用透肌散胃伤则生风呕吐脾伤则生风厥逆用五味异功散加天麻若疮密热盛便秘饮冷面赤者用犀角解毒散贯浆之后发热烦躁作渴面赤者用当归补血汤足热腰痛目睛赤者地黄丸皆要法也一小儿痘疮红活起发因饮食过多吐泻腰痛唇面青色手足并冷此脾胃虚寒而受尅也先君用六君姜桂一剂前病不退痘色欠赤再剂加附子二分诸症顿退翌日用参茋四圣散二剂将愈更用八珍汤内参茋各五钱四剂而靥一小儿出痘饮冷过多腹痛面青手足并冷此寒邪伤脾而虚寒也用附子理中汤一剂而痛止用人参一两姜一钱二剂而脓贯又用人参煎汤代茶与饮月余而靥一小儿出痘面青腹痛手足并冷此脾气虚寒也先用五味异功散加木香肉桂又用内托散参茋四圣散贯脓痂靥一小儿出痘面青腹痛手足并冷此脾土虚寒也先服益黄散末三钱再以六君木香而安又伤食作泻面青用五味异功散而痊一小儿出痘面色青手足冷此寒水侮土非十二味异功散不能救不信乃服疏通之药殁而遍身皆青悔无及矣六君子汤四君子汤人参理中汤五味异功散当归补血汤内托散十二味异功散参茋四圣散六味地黄丸犀角地黄汤痘㾗赤白痘㾗赤白各有所因治法亦异凢㾗赤而作痒血虚而有热也用四味牡丹皮赤而作痛余热也用四君连翘金银花若发热而大便调和者脾胃虚热也用五味异功散若发热而大便秘结者肠胃内热也用圣济犀角地黄汤若母有肝火用加味逍遥散若母有鬰怒用加味归脾汤佐以加味逍遥散治之㾗白者多属气虚而血衰也宜固元气为本痒而作渴者气血俱虚也十全大补汤之类乳食减少四肢倦怠者中气虚也五味异功散之类气虚发热者补中益气汤之类血虚发热者当归补血汤之类须叅兼变之証治之此症若服药而渐红活者可治色不转者不治虽经年后多患泻痢而死若妄投攻伐祸在反掌一小儿痘疮如期而愈㾗赤如赭余谓此乳母有热也诊之果有肝脾郁火先用加味逍遥散四剂与母服之子各饮少许而并愈一小儿痘㾗色赤作痛热渴喜冷大便不利先用前胡枳殻散便利渴止再用圣济犀角地黄汤而安又用芹菜汁而靥一小儿痘㾗色赤大便不利小便赤澁作渴饮冷此上焦实热也先君用泻黄散一剂顿愈又用济生犀角地黄汤及芹菜汁而痊一小儿痘愈而㾗赤作痛内热作渴二便不利先君谓胃经热毒用济生犀角地黄汤及芹菜汁而痊一小儿痘㾗色白时痛时痒作渴饮汤大便稀溏此脾胃虚热也用五味异功散加当归黄茋而瘥一小儿十六嵗痘㾗白用独参汤数斤色渐如旧又用地黄丸大补汤而安一小儿痘后因母怒㾗赤时或作痛先用加味小柴胡汤加味逍遥散治其母而愈一小儿因乳母食膏粱之味痘㾗色赤用清胃散治其母而儿自愈一小儿痘㾗色白作痒发热大便不实诸药不应余用五味异功散每剂用人参一两四剂之后其热稍退仍用前药兼服四神丸而愈一小儿痘㾗白色时或作痒先君谓气血俱虚不信反服解毒之药后变慢脾风而殁一男子患此色白作痒搔破脓水淋漓恶寒体倦余谓脾肺气虚不信反袪风败毒果发搐而死一小儿患此恶寒发热或痒或痛或白或赤余谓气血俱虚不悟反降火袪风发痉而死一小儿痘㾗色白服尅伐之剂致泻不止余谓此脾气下陷也不信果殁遍身如白傅粉信气虚矣葛花解醒汤治乳母酒醉后乳儿遗热为患白豆䓻砂仁葛花亁生姜白术神曲泽泻白茯苓陈皮人参猪苓木香青皮右为末每二钱白汤调服四顺清凉饮治血脉壅实臓腑蓄热颊赤作渴五心烦热睡卧不安四肢惊掣或头面生疮目赤咽痛痘疹余毒四君子汤加味逍遥散独参汤十全大补汤四物汤犀角地黄汤前胡枳殻汤泻黄汤六味地黄丸五味异功散圣济归脾汤清胃散痘瘖王海藏先生云痘疹初出后声音洪亮形病而气不病也痘疹未发声音不出形不病而气病也疮疹既发声音不出形气俱病也宜用八风汤或凉膈散去硝黄主之窃谓前症若心火上炎刑烁肺金者宜用人参平肺散若津液不足虚火薫蒸者宜用六味地黄丸凡小儿面素白善哭足热腰痛或解颅面白黒睛淡者出肾虚痘面青善怒或两頥赤者出肝脾虚也盖邪之所凑其气必虚当预为调补若在乳下尤当补其母及慎饮食起居为善此余之亲騐者也一小儿仲冬出痘呻吟烦躁焮痛作渴音哑便实先君谓心肺实热之症令急与水饮之遂恣啜始定大便稍和更食梨子数枚得生夫梨者利也能令人作泻今食之而安乃内有实热而应用也一小儿痘愈而声瘖面赤足心发热小便赤少先君谓肾经虚热用地黄丸益气汤而愈其时患是症者用清热解毒之药俱致不起一小儿痘愈而声瘖面白两睛多白两足发热作渴饮汤脉浮数左尺更数而无力余谓禀肾经隂虚朝用益气汤夕用地黄丸加五味子两月余声渐出又服两月余而愈一小儿出痘声瘖脉息如前余用前药治之声渐复清又饮食过多泄泻复瘖朝用益气汤夕用异功散地黄丸声始如旧一小儿痘后声瘖半载以为废人余询之但云头运其声即瘖脉浮而缓按之不及两寸此中气虚不能上接清阳之气耳用补中益气汤地黄丸俱加五味子不半载声音渐复一男子痘后患瘖恶寒体倦劳则头运余谓元气虚而不能上升不信乃服清痰降火之药而殁一小儿十四嵗痘后劳而喉瘖头运脉洪数而无力恶寒发热大便欲去而不去余谓元气下陷也宜用益气汤不悟乃杂用疏导之药泄泻不止而殁八风散藿香白芷前胡黄茋甘草人参羗活防风右为末每服入薄荷少许煎汤调服凉膈散人参平肺散治心火尅肺金而声瘖六味地黄丸治肾虚声瘖补中益气汤治中气不足不能上接清阳之气而瘖五味异功散痘疮痛王海藏先生云痘疮出而烦痛用木香五物主之更用芒硝为末以猪胆汁调敷之若身后痛属膀胱经也用羌活荆芥甘草汤身前痛属肺经也用升麻葛根紫草汤身侧痛属胆经也用连翘防风汤四肢痛属胃经也用防风芍药甘草汤以急止之盖恐呌号伤气忍痛伤血而变症也若热毒盛者用东垣消毒散或仙方活命饮食鸡鱼蒲萄酒物者用东垣清胃散生犀汁若发热饮冷大便调和用四物连翘牡丹皮若发热饮冷大便秘结脾胃实热也用清凉饮若发热作渴饮汤者脾胃虚热也用七味白术散大凢痘切不可食毒物恐作痛致伤元气轻者反重重者难治大人亦然一小儿痘疮作痛色赤饮冷此热毒炽盛也用活命饮末二服痛止用东垣消毒散一服诸症悉退而瘥若非此药必作疔毒之类一小儿痘焮痛出血诊其母有肝火用小柴胡汤加山栀生地母子服之顿愈又用加味逍遥散而痊一小儿痘痛不止色淡欲陷此痛伤元气也先用仙方活命饮一剂而痛止用八珍汤而靥一妇人时疫将愈出痘发热体倦痛甚昏愦饮汤脉洪数按之如丝用十全大补汤调朱砂末一钱二剂其痛顿止食进体徤仍用前汤十余剂而愈一男子痘疮痛甚先用仙方活命饮一剂其痛顿止又用东垣消毒散一剂精神如常而靥一小儿痘疮痛甚脉有力此邪气实也用活命饮末二钱痛止起发又用东垣消毒散而靥一小儿痘赤痛用活命饮末二钱痛止用当归黄茋金银花将愈用四君当归芍药而靥一小儿痘赤痛发热饮冷大便不通脉洪数而有力用活命饮加大黄一服痛赤顿减更用东垣消毒散一服如期而愈一小儿痘疮红活焮痛作渴饮冷手足并热余谓此痘属形病俱实非清热解毒不能杀其势当用活命饮化癍汤不信另服鼠粘子汤痘焮胀大其色如赭先用前药二剂肿痛悉止乃用鼠粘子汤而愈一小儿痘疮焮痛服鼠粘子汤之类患痘疔三枚甚苦用隔蒜炙服活命饮痛止贯脓又用东垣消毒散而靥一小儿遍身发热两足尤甚作渴饮汤脉洪数而无力此禀肾经虚热也用地黄丸料加当归黄茋大剂煎与恣饮三日服数剂热渴全止又数剂而愈一小儿痘疮热痛服败毒药四肢患痘痈寒热发渴余谓当补元气不信果殁木香五物汤治出痘烦痛青木香丁香薫陆香白矾麝香右每服五钱水煎热盛加犀角一两施银䑓常用此方其效如神䑕粘子汤治痘疮欲出未透皮肤发热眼赤心烦咽痛不利等症鼠粘子荆芥甘草防风地骨皮右为末每服一二钱白汤调下仙方活命饮治痘疮焮痛热盛者服之顿衰势弱者服之顿愈真圣药也东垣清胃散托里消毒散东垣消毒散射干鼠粘子汤羌活荆芥甘草汤柴胡山栀连翘防风汤连翘防风汤防风芍药甘草汤化癍汤清凉饮消毒散四圣散犀角消毒散隔蒜灸法痘身疼经云痒则为虚痛则为实内快外痛为外实内虚外快内痛为内实外虚今痘疮身痛者是肤厚理密或外寒相抟或热毒内作或血虚不能荣养若热毒而血瘀者先用活命饮次用东垣消毒散血虚而瘀者用四物汤之类遍身囓而色黒者毒气壅滞而血凝也乃是危症若二便秘结喘急烦躁用栀子仁汤或猪尾膏血调片脑治之自利不食者不治一小儿痘未发遍身作痛余谓热毒势盛先用仙方活命饮一剂痛缓痘出用东垣消毒散一剂末用四圣散而靥一小儿痘未出透遍身作痛此热毒鬰滞而未尽发于外也先用活命饮一剂而痛愈用参茋四圣散而结靥一小儿痘疮遍身作痛用东垣消毒散而痛愈用紫草快癍汤而脓贯用托里散而愈一小儿痘痈肢体作痛发热恶寒此气虚而寒邪客于表也用人参羌活散而表解用参茋四圣散而起发用参茋内托散而脓溃一姙妇发热作渴遍身疼痛用活命饮二剂诸症稍愈形气甚倦用紫草木香散痘出少许用白术散贯脓而愈一男子出痘根窠赤痛发热作渴痘裂出血肝火炽也用小柴胡汤加生地犀角诸症顿减又用圣济犀角地黄汤而结痂黄茋六一汤治痘疮气虚作渴愈后作渴尤宜服之黄茋甘草右水煎服参茋四圣散参茋内托散治痘疮疼痛或里虚发痒或不溃脓或为倒靥等症小柴胡汤治发热恶风身痛或四肢劲强寒热往来紫草快癍汤七味白术散四物汤八珎汤圣济犀角地黄汤仙方活命饮托里散东垣消毒散五苓散制附子法将附子重一两三四钱有莲花瓣头圆底平者先备童便五六碗将附子放在灶上热处或炭火烘炙乗热投童便中浸五七日候润透揭去皮切四块用粗纸湿裹数层埋灰火中煨候熟取出切片如有白星瓦上炙至无星为度如急用切大片用热瓦炙热亦可薛氏医案卷七十三薛氏医案卷七十四钦定四库全书薛氏医案卷七十四明薛已订外科精要上疗发背痈疽灸法用药第一经云诸痛痒疮疡皆属心火前辈又谓痈疽多生于丹石房劳之人凡人年四十已上患发背等疮宜安心早治此症如虎入室御而不善必至伤人宜先用内托散次用五香连翘汤更以骑竹马法或隔蒜灸并明灸足三里以发泄其毒葢邪之所凑其气必虚留而不去其病乃实故痈疽未溃臓腑畜毒一毫热药断不可用痈疽已溃臓腑既亏一毫冷药亦不可用犹宜忌用敷贴之药闭其毫孔若热渴便秘脉沉实洪数宜用大黄等药以泄其毒后国老膏万金散黄矾丸逺志酒之类选而用之愚按前症若热毒藴于内大便秘结元气无亏者宜用大黄等药泄其热毒若隂虚阳凑精虚气节脾胃虚弱者宜用甘温之剂培其本源若疮不焮肿不作脓者虽未溃仍须温补若疮已溃而肿不退痛不止者仍宜清凉之剂治之若病急而元气实者先治其标病缓而元气虚者先治其本或病急而元气更虚者必先治本而兼以治标大抵肿高焮痛脓水稠粘者元气未损也治之则易漫肿微痛脓水清稀者元气虚弱也治之则难不肿不痛或漫肿肿黯不溃者发于隂也元气虚甚理所不治若肿高焮痛者先用仙方活命饮后用托里消毒散漫肿微痛者宜托里散如不应加姜桂若脓出而反痛气血虚也八珍散不作脓不腐溃阳气虚也四君加归茋肉桂不生肌不收敛脾气虚也十全大补加姜桂晡热内热隂血虚也四物加参术欲呕作呕胃气虚也六君加炮姜自汗盗汗五臓虚也六味丸加五味子食少体倦脾气虚也补中益气加茯苓半夏喘促咳𠻳脾肺虚也前汤加麦门五味欲呕少食脾胃虚也人参理中汤腹痛泄㵼脾胃虚寒也附子理中汤小腹痞足胫肿脾肾虚弱也十全大补加山茱山药肉桂泄㵼足冷脾肾虚寒也前药加桂附热渴淋闭肾虚隂火也加减八味丸喘𠻳淋闭肺肾虚火也补中益气汤加减八味丸凡此变症皆因元气亏损失于预补所致故丹溪先生云但见肿痛叅之脉症虚弱便与滋补气血无亏可保终吉㫖哉斯言葢古今虚实不同因时施治不无少异是集治论义悉类此附治验上林陈静面患疔脉洪数有力属邪气藴结余用清热消毒散二剂未应或用黄蓍肉桂等药二剂反益其势致耳目唇口俱肿闭头面如斗由邪气外实也前脉按之无力由元气内虚也连进托里消毒之药及数砭患处出黑血碗许已而脓与腐肉併溃而出复用托里之药疮势渐愈七日后复因调䕶失宜以致烦渴不食两尺脉如丝欲絶急用八味丸料煎服其脉顿复手足自温使非砭以泄其外托里散以补其内八味丸以囘其阳则治之失宜必致不救慎之慎之宪副陈鲁山居官勤苦劳伤元气背患疽漫肿中央色黯四畔微赤微痛脉浮大按之微细左寸短而右寸若无十余日肿未全起此病气元气虚寒朝用参蓍姜桂归术陈皮半夏炙草温补其阳夕用加减八味丸滋其肝肾各四剂而腐溃但脓水清稀盗汗自汗内热晡热脉浮而数改用八珍汤复发热而夜阳举此肾虚而火动仍用加减八味丸料煎服而安又因怒动肝火疮出鲜血二盏许左关弦数右关弦弱此肝木侮脾以致肝不能藏血脾不能统血用十全大补兼前药各二剂而血止再用前药调理而痊一武职患脑疽内溃热渴头面肿胀如斗胸背色焮如涂丹烦热便秘此表里俱实若非苦寒之剂内疏外泄不救遂针周项出脓及用清凉饮一剂内大黄用五钱再用消毒散而愈节推王器之背患疽疮头如黍焮痛背重脉沉而实此毒在内服黄连内疏汤二剂少退更与仙方活命饮而愈举人刘华甫焮肿作痛脉浮而数此毒蓄于经络用内托复煎散二剂而焮肿减用仙方活命饮四剂而肿痛止更用托里药而痊一儒者患背疽肿焮痛甚此热毒藴结而炽盛用隔蒜灸而痛止服仙方活命饮而肿消更与托里药而溃愈一男子背患疽腐肉虽溃而新肉不生此毒气解而脾胃之气虚也用六君子加芎归五味黄茋渐愈用十全大补汤全愈一男子背患疽肉腐脓清肌肉不生此邪去而气血俱虚也用十全大补汤月余而敛一男子背患疽肿痛赤晕尺余背如负石其势当峻攻其脉又不宜遂砭赤处出紫血碗许肿痛顿退更用神功散及仙方活命饮二剂疮口及砭处出血水而消儒者周在鲁怀抱久鬰背嵴患疽肝脉弦洪脾脉浮大按之微细以补中益气加桔梗贝母少用银花白芷二剂肝脉顿退脾脉顿复乃以活命饮二剂脓溃肿消肝脉仍弦此毒虽去而胃气复伤仍用前汤加半夏茯苓而愈用银花白芷非为治疮乃解患者之疑耳痈疽备论第二初虞世云凡痈疽始作须以大黄等药亟转利之勿以困苦为念若与其溃烂而死不若利之而死况有生道哉古人立法率用五香连翘漏芦等药贫乏者单煎大黄汤以利之至于脓溃乃服黄茋等药以排脓千金外台备矣世以疮发于外不行转利而死者多矣悲夫愚按前症若肿高焮痛臓腑闭结属内外俱实当用前药泻之若漫肿微痛臓腑不实属内外俱虚当用内托补之若患肿无头肉色不变当助胃壮气令其内消若疼痛不止焮肿不消当用人参黄茋散以托里排脓若饮食少思肌肉不生当用参茋托里散以补养脾胃丹溪云痈疽因积毒在臓腑当先助胃壮气使根本坚固次以行经活血药佐之叅以经络时令使毒气外泄治之早者可以内消此内托之㫖也又云肿疡内外皆壅宜以托里表散为主如用大黄宁无孟浪之非溃疡内外皆虚宜以补接为主如用香散未免虚虚之失此葢古今气禀不同治宜审之痈疽灸法论第三陈无择云痈则皮薄肿高疽则皮厚肿坚初发并宜灼艾惟痈脓成则宜针疽脓成则宜烙当审察其症疏利其毒补托其里然痈疽冠于杂病之首治失次序多致枉天故集得效灸法以贻学者庶不致妄投也愚按前症若发热烦渴大便秘结者由邪蓄于内宜黄连内疏汤以泄内毒若头痛拘急发热恶寒者由邪客于外宜人参败毒散以散表邪若肿痛焮赤发热作渴此毒气凝于肉里宜仙方活命饮解散其毒若食少体倦发热恶寒此中气虚弱宜六君子汤以补脾胃骑竹马灸法第四治一切疮疡即用此法无有不愈其法令病人以肘凭凡竖臂腕要直用篾一条自臂腕中曲处横纹男左女右贴肉量起有至中指尖尽处截断为则不量指甲却用竹杠一条令病人脱衣正身骑定前后用两人杠起令病人脚不着地又令二人扶之勿令伛偻却将前所量臂篾从竹杠坐处尾骶骨尽处直贴嵴背量至篾尽处为则用墨笔㸃定此只是取中非灸穴也却用薄篾作则子量病人中指节相去两横纹为则男左女右截为一则就前所㸃记处两边各量一则尽处即是灸穴两穴各灸五七壮疽发于左则灸右疽发于右则灸左甚则左右皆灸葢此二穴心脉所过之处凡痈疽皆心火留滞之毒灸此则心火流通而毒散矣起死囘生之功屡试屡騐愚按前症若毒既解而肌肉不生当求其属而补之第三图先令病人脱去衣服以大竹杠一条跨定令两人徐徐扛起足要离地五寸许两傍更以两人扶定毋令揺动不稳却以第一图则子贴定竹扛从尾闾起贴嵴量至则子尽以墨㸃定记之非灸穴也此是取中穴止处却以第二图取同身寸则取两寸平折自中穴量之以中分取两傍各一寸方是灸穴也论隔蒜灸得效第五李氏云治疽之法灼艾之功胜于用药葢使毒气外泄譬诸盗入人家当开户逐之不然则入室为害矣凡疮初发一二日须用大颗独蒜切片三分厚贴疽顶以艾隔蒜灸之每三壮易蒜痛者灸令不痛不痛者灸之令痛疮溃则贴神异膏如此则疮不开大肉不败坏疮口易敛一举三得此法之妙人所罕知若头项见疽则不可用此法愚谓疮疡之症有诸中必形诸外在外者引而拔之在内者疎而下之苟或毒气鬰结瘀血凝滞轻者药可解散重者药无全功是以灼艾之功为大凡灸法未溃则拔引鬰毒已溃则补接阳气每治四肢患疮气血无亏者祇以前法灸之皆愈若中气虚弱不灸而服败毒之药复伤中气未有不败者也其头项患者亦宜灸之但艾炷宜小而少其壮数为善背疽肿漫寻头灸法第六李氏云凡患背疽漫肿无头者用湿纸贴肿处但一㸃先干处乃是疮头可用大蒜十颗淡鼓半合乳香钱许研烂置疮上铺艾灸之痛否皆以前法为度愚按前症或附骨疽及臀腿诸毒初起未明者寻头用灸多自内消其毒炽盛更服活命饮其功尤㨗若气血虚弱必以补托为主若背疽大溃欲騐穿透内膜者不可用皂角取嚏法但以纸封患处令病者用意唿吸如纸不动者未穿透也倘用取嚏鼓动内膜反致穿透慎之慎之蒜饼施用分其轻重第七伍氏曰凡用蒜饼灸者葢蒜味辛温有毒主散痈疽假火势以行药力有只用艾炷灸者此可施于顽疽痼发之类凡赤肿紫黒毒甚者须以蒜艾同灸为妙愚按前法诚有囘生之功若顽疮痼疾脾胃虚弱营气不能滋养患处以致寒邪内袭而不愈宜用小艾炷频灸疮口以祛寒邪补接营气其内补之法说见首论及三十二论灸法要论第八伍氏方论曰夫痈疽发背皆有所因前篇言之详矣凡初觉赤肿先从背嵴骨第二陷中两傍相去同身寸各一寸五分名热腑穴二处各灸七壮此能疏泄诸阳热气永无痈疽之苦或隔蒜灸不论壮数则邪无所容而真气不损但头项见疮宜用骑竹马法及足三里灸之愚按前论诚为良䇿其调理之法当求首论中史氏引证甲戌年疡医常器之诊太学史氐之母云内有蓄热防其作疽至辛巳六月果背脾微痒疮粒如黍灼艾即消隔宿复作用膏药覆之晕开六寸许痛不可胜归咎于艾适遇一僧自云病疮甚危尝灸八百余壮方甦遂用大艾壮如银杏者灸疮头及四傍各数壮痛止至三十余壮赤晕悉退又以艾作团如梅杏大者四十壮乃食粥安寝疮突四寸小窍百许患肉俱坏而愈愚按灼艾之法必使痛者不痛不痛者痛则其毒随火而散否则非徒无益而又害之附治验秋官高竹真患背疽色黯坚硬重如负石神思昏愦可畏其亲廷评郑沙村请同往治郑云竹真先任湖广某县时以某河渉险不便竹真为整治有功其民为立生祠凡渡河者无不祷祭竹真患此悉疑立祠致祟余曰不然病因元气虚寒积毒炽盛所致遂以杵蒜摊患处用钱大艾炷灸二十余壮尚不知乃摊蒜补艾灸亦不知乃着肉灸良久方知再灸方痛内服参附大补之剂而起痈疽灼艾痛痒论第九伍氏曰凡治痈疽发背疔疮不痛者必灸使痛痛者必灸使不痛若初灸即痛者由毒气轻浅灸而不痛者乃毒气深重悉宜内服追毒排脓外传消毒之药大抵痈疽不可不痛又不可大痛闷乱不知痛者难治愚按前论惟疔疮一症其状不一其色不同或如小疮或如水泡或作痛或麻木或有红丝或寒热头疼或呕吐恶心或肢体拘急其候多端非前灸法并解毒之剂卒难济事若不省人事或牙关𦂳急者即以夺命丹为末灌之若生两足多有红丝至脐生于两手多有红丝至心生于唇面多有红丝入喉俱难治若针其红丝出血多有生者若患于肢末之处毒愈凝滞药难导达艾灸之功为大如妄服疏利之剂耗损真气不惟无以去毒而害反随之矣附治验操江都宪张恒山左足次指患之痛不可忍急隔蒜灸三十余壮即能举步彼欲速愈自敷凉药遂致血凝肉死毒气复炽再灸百壮服活命饮出紫血其毒方解脚底通溃腐筋烂肉甚多将愈予因考绩北上又误用生肌药反助其毒使元气亏损疮口难敛予囘用托里药补之喜其禀实且客处至三月余方瘥表甥居富右手小指患之或用针出血敷以凉药掌指肿三四倍六脉洪大此真气夺则虚邪气胜则实也先以夺命丹一服活命饮二剂势稍缓余因他往或又遍刺出血肿延臂腕如大瓠手指肿大数倍不能消溃乃真气愈虚邪气愈盛余囘用大剂参茋归术之类及频灸遍手肿势渐消后大便不实时常泄气此元气下陷以补中益气汤加补骨脂肉豆䓻吴茱茰五味子又以生脉散代茶饮大便渐实手背渐溃又用大补药五十余服渐愈一男子唇患之有紫脉自疮延至口内余曰此脉过喉则难治矣须针紫脉并疮头出恶血以泄其毒则可不信乃别用解毒之剂头面俱肿复请治脉洪数按之全无恶症悉具余曰无能为也彼求治甚笃时口内肿胀针不能入为砭肿处出血势虽少退终至不起脑疽灸法第十李氏云脑疽及胫项有疽不可用隔蒜灸恐引毒上攻宜灸足三里穴五壮气海穴三七壮仍服凉血化毒之药或以骑竹马穴法灸之凡头项咽喉生疽古法皆为不治若用此法多有生者加五香连翘漏芦等汤国老膏万金散皆可选用愚按前症属膀胱经或湿热上壅或隂火上炎若因湿热则病气有余元气不足当用黄连消毒散以除湿毒用补中益气汤以滋化源若因隂火则元气病气俱不足当用补中益气汤及六味地黄丸以滋肾水若肾水干涸中传末症急用加减八味丸及补中益气汤以固根本引火归源若色黯不溃或溃而不敛名曰脑烁不治大凡肿焮痛甚宜活命饮隔蒜灸之解散瘀血拔引鬰毒但艾炷宜小而少若欲其成脓腐溃生肌收敛并用托里为主附治騐一妇人患头项俱肿痛不可当发热作渴喜冷内服清热外敷寒凉色黯不焮胸中气噎此阳气虚寒彼泥素有痰火不受温补余用参茋各五钱姜桂各二钱一剂肿顿起而溃又用大补药而愈凡疮疽肿高痛甚烦渴饮冷此病气元气俱有余宜用清热消毒散仙方活命饮为主若肿高痛甚口干饮热此病气有余元气不足宜用托里消毒散参茋四补散为主若漫肿微痛食少体倦此病气元气俱不足宜用六君补中二汤壮其脾胃则未成者消已成者溃已溃者敛矣儒者胡本中之内冬患之肿痛热渴脉洪数实用清热消毒之药溃脓而愈次年三月其舌肿大遍身患紫疔如葡萄不计其数手足尤多各刺出黑血此脾胃受毒先服夺命丹七粒出臭汗疮热益甚便秘二日与大黄芩连各三钱升麻白芷山栀薄荷连翘各二钱生甘草一钱水煎三五沸服之大小便出臭血甚多下体稍退乃磨入犀角汁再服舌本及齿缝出臭血诸毒顿消更用犀角地黄汤而愈痈疽既灸服药䕶臓腑论第十一李氏云背疽之方虽多得效者殊少今择用验者録之庶不致误人如䕶心散凡有疽疾早进数服使毒气外出而无呕吐之患否则咽喉口舌生疮或黑烂如茵若疮发四五日之后宜间用别药治之愚按䕶心散乃解金石发疽之药若发热焮肿作渴饮冷而呕者宜用若发热焮肿作渴饮汤而呕者不宜用若脾虚停痰或寒邪内侵或痛伤脾胃宜用六君子汤若喉舌生疮或口干作渴或小便频数宜用六味丸大凡诸疮作呕若饮冷便秘是热毒也黄连消毒散解之饮冷便和是胃火也竹叶石膏汤清之懒食饮汤是胃虚也补中益气汤以补之大便不实喜饮热汤是脾胃虚寒也六君加炮姜以温之常见脾胃虚弱者用前散反心间隂冷无不致呕其喉舌生疮乃肾水枯涸虚火炎上其症甚恶急用加减八味丸亦有得生者附治騐通府张廷仪背患痈作呕焮痛大便秘结口干作渴此内藴热毒用竹叶石膏汤二剂诸症顿退用托里消毒散四畔肿消用仙方活命饮疮亦寻愈上舍李通甫腿患疮作痛少食作呕恶寒余以为痛伤胃气用六君子汤加当归四剂疼痛少止饮食加进又以十宣散加白术茯苓陈皮数剂脓成针而出之又以前散去防风白芷数剂而痊举人边云衢腋下患毒呕逆不食肠鸣切痛四肢厥冷脉沉而细余谓中气不足寒邪内淫用托里温中汤一剂顿愈更以香砂六君子治之彼谓肿疡时呕当作毒气攻心治之溃疡时呕当作隂虚补之余曰此丹溪大槩之言也即诸痛痒疮皆属心火之意假如赤肿痛甚烦躁脉实而呕为有余法当下之肿硬不痛不溃脉弱而呕为不足法当补之亦有痛伤胃气或感寒邪秽气而作呕者虽肿疡尤当助胃壮气彼执不信用攻伐之药病愈甚复请诊其脉微细而发热余谓热而脉静脱血脉实汗后脉躁者皆难治后果殁䕶心散菉豆末明乳香右煎生甘草汤调时时服之令药常在膈间五香连翘汤乳香木香沉香丁香连翘射干升麻黄茋木通独活桑寄生甘草右水煎服愚按是方説见前论凡痈疽不可用生肌敛口之药合用麦饭石膏疮口自敛或因毒药或为刀割重者兼服沉麝汤愚按前云凡疮不可用收口药者恐毒气未尽反助其恶葢肌肉脾之所主但托里健脾则余毒自解疮口自合若毒发于外气血无亏麦饭石膏亦可倚仗若元气亏损必当补助其脾禁用刀针说见第四十三沉麝汤木香麝香沉香藿香乳香连翘右每服二钱水煎五香去大黄加人参黄茋犀角汤木香沉香乳香丁香粉草人参黄茋犀角末麝香右每服四钱水煎漏芦汤黄茋甘草连翘沉香漏芦大黄右每服二钱姜枣水煎愚按三方详见首论其敛口之法附见第三十三柞木饮子治一切痈疽未成自消已成自溃甚效干柞叶萱草根荷叶蒂甘草节地榆右每服五钱水煎一碗作二剂早晩进愚按荷叶蒂去恶血萱草解毒柞叶善袪逐地榆甘草节清血消毒阿胶饮子治一切痈疽疖毒牛胶粉草橘红右作三剂水煎服牛胶饮截治痈疽毒不内攻不传恶症有益无损牛皮胶右用酒一碗重汤煑化服加酒至醉不能饮加白汤愚按二饮消毒殊有良验神仙黄矾丸服至一两以上最止疼痛不动臓腑白矾黄蜡右丸桐子大每服十丸渐加至二十丸熟水或温酒送下未破内消已破自合如服金石所致更用矾末一两徐以温酒送下有人遍身生疮其状如蛇头服此即效但日服百粒方能御毒不致内攻又治蛇咬熔矾热滴伤处痛即止毒即出愚按前法果有良验余常以白矾三钱为末煳丸以葱汤连进二服其功尤速故名千金化毒汤本用矾末葱汤调下因末难服故作为丸此药解金石固臓腑有益无损用力少而成功多偏僻之处不可不知国老膏治一切痈疽预服消肿逐毒其功不能尽述粉草右以河水浸二宿揉取汁砂器煎膏服一二匙无灰酒或白汤下最解丹毒愚按前方诚为解毒之剂但元气虚弱者当深戒之万金散治一切痈疽已溃未溃者括蒌大甘草节没药右用酒二碗煎一碗去查入没药服愚按前散有消毒破血之功无腐溃生肌之力逺志酒治一切痈疽因忧怒气滞所致逺志右为末每服三钱酒一盏调和澄清饮之柤傅患处愚按逺志酒诚有解郁消毒之功而无托里补益之效忍冬酒治一切痈疽甚效仍以麦饭神异二膏傅贴忍冬藤大甘草节右用水二碗煎一碗入无灰好酒一碗再煎数沸去查分三服一昼夜用尽病重昼夜两剂至大小便通利为度又水莲四十九片握去毛研细酒解温服其功与忍冬草同又龙鳞薜荔一握细研以酒解汁温服利恶物为妙红内消用水砂器煎熟入酒与药相半再煎数沸去查时时服之查焙为末酒煳丸桐子大每服三十丸空心温酒下为常服之葢力轻故也药产建昌者良愚按前三药因其简易解毒而用之畧无内托之功也若毒既去而真气虚者必须补托以收全功马益卿先生痈疽论第十二论曰夫人有四肢五臓一觉一寐唿吸吐纳精气往来流而为荣衞畅而为气色发而为声音阳用其形隂用其精此又常数之所同也至其失也蒸则生热否则生寒结而为瘤赘陷而为痈疽凝而为疮癣愤则结瘿怒则结疽又五臓不和则九窍不通六气不和则流结为痈皆经络澁滞气血不流畅风毒乘之而致然也愚按此论可谓善言人身之造化疮疡之情状者矣治法当叅详前论痈疽叙论第十三论曰痈疽之症若七情亏损气血经络壅结而成者属内因若六淫外侵气血受伤寒化而为痈者属外因若服丹石补药膏粱酒麫房劳所致者属内外因也又曰隂滞于阳则发痈阳滞于隂则发疽脉浮洪滑数为阳沉缓迟濇为隂隂则热治阳则冷治初觉宜清热拔毒已溃宜排脓止痛故用逺志大黄甘草此三因之法也治当寒者温之热者清之虚者补之实者㵼之导之以针石灼之以艾炷破毒溃坚各遵成法以平为期愚按前症脉沉实大便秘结者属内因也宜疏利之脉浮大便调和者属外因也宜托里之脉不浮不沉者属不内外因也宜调和荣衞此亦治三因法也若焮肿大痛烦热饮冷大便秘结脉洪数实者为纯阳宜苦寒之剂清热拔毒若不肿不痛㵼利不食呕吐足冷是为纯隂宜辛热之剂大补阳气症若微肿微痛似溃不溃时出清脓者为半隂半阳宜辛热之剂温补胃气此亦治隂阳症法也治騐详见首论素问良用要论第十四素问云阳气凑袭寒化为热热甚则肉腐为脓凡发背多因服金石而发者有因上伐曾服而发者其候多发于脾起如粟或痛或痒多致不救外面如拳有数十孔以手按之诸孔出脓寻时失瘖凡有此症可用净土水调量大小作饼厚分许以艾炷灸之内服五香连翘汤及鉄浆醋调蚌殻灰涂之更以骑竹马法灸之甚良愚按前症仍叅首论主治恐其表里热毒之不同元气虚实之不一也千金良用备要方论第十五千金云痈疽始作或大痛或小痛或发如米粒即便出脓宜急断口味利去其毒用骑竹马灸法或就患处灼艾重者四面中央总灸一二百壮更贴寒药其效甚速愚按前症若因元气亏损或因气血相滞而患者更当调补其内别脉辨症论第十六伍氏云痈疽之疾有二十余症熛发痼发石发岩发蜂窠发莲子发椒眼发连珠发竟体发有肠痈内发脑背发眉发顋颔发肺痈𤓰瓠发大率随病浅深内外施治不可迟缓初发如伤寒脉浮而𦂳是其候也愚按前症其名虽殊处治之法详具各论其肺痈胃脘痈别载外科枢要痈疽脉症第十七陈无择云痈疽脉数身无热反洒淅恶寒若有痛处乃发为痈以手掩上若热者为有脓不热者为无脓若脉不数不热而疼者发于隂也尤为恶症凡热甚脉数用漏芦散并单煑大黄等汤不甚热脉缓弱投五香连翘汤仍依四节八事次序三因以药之无有不济者也愚按前症洒淅恶寒有属疮之表邪者有属脾肺之气虚者若溃后焮肿作痛恶寒发热烦渴脉数乃真气虚而邪气实也仍叅详首论主之治痈疽用药大纲第十八李氏云余之所着方论靡不周备但欲使治者一玩味次第用之无有不效今畧书用药要领节次于后一初患痈疽便服内托散以免后来口舌生疮仍用骑竹马或隔灸一服五香连翘汤如大便䟽快即止仍量人虚实一痈疽溃后宜服排脓内补散若呕逆用木香汤下一痈疽初作便宜灼艾及麦饭石膏涂四围中留口出毒如疮小通傅之既溃用神异膏贴之一痈疽已溃日用猪蹄汤淋洗将愈之际三日一次一痈疽将敛宜用神异膏如毒未尽不可遽用生肌之剂一痈疽将安宜用加味十全汤补其气血庶肌肉易生一背疽多先渴而后发或先疽而后渴不救多矣若服加减八味丸非特杜絶渴疾抑且大滋气血生长肌肉愚按前症及诸治法各附四十七等论当审用之一痈疽呕逆有二一因初发不服内托散伏热在心一因脾气不正若因伏热在心者心烦身热焮肿作痛宜用内托散三两服若因脾气不正者则不烦热或闻秽气作呕宜用嘉禾散如有寒热用不换金正气散五更初兼服山药丸以补肾愚按前症治法当与第十一论叅看论痈疽呕逆症第十九李氏云痈疽呕逆是毒气冲心非脾胃之冷当服内托散杨氏云鼻䘐初愈不曾表汗毒在经络则背发大疽自肩下连腰脇肿硬如石其色紫黑以凉药投之终夜大呕连进托里散呕止疮溃赤水淋漓四十日而愈又有患者痛过彻呕服此即止今有病疽不服此药者故引杨氏之言以解世人之惑愚按用药之法有是病必用是药但今之脾胃虚寒气逆痰滞而呕吐者十居八九热毒内攻而呕吐者十才一二当叅首论及第十一论主之论痈疽之源第二十夫痈疽之源因于气或因于热以仆之管见亦有因于膏粱房劳金石等药故治法用菉豆犀角矾石国老膏追毒丸其属毒明矣华陀中藏所言是毒服宣热败毒之药不必疑矣愚按前症若因金石所致元气充实者诚宜此法若膏粱积热房劳过度脾肾亏损者当滋其化源不可拘执华陀论痈疽疮肿第二十一夫痈疽疮肿之作皆五臓六腑蓄毒不流非独因荣衞壅塞而发也其行也有处其主也有归假令发于喉舌者心之毒发于皮毛者肺之毒发于肌肉者脾之毒发于骨髓者肾之毒发于下者隂中之毒发于上者阳中之毒发于外者六腑之毒发于内者五臓之毒故内曰坏外曰溃上曰从下曰逆发于上者得之速发于下者得之缓感于六腑则易治感于五臓则难瘳又近骨者多冷近肤者多热近骨者久不愈则化成血虫近肤者久不愈则传气成漏成虫则多痒少痛或先痒后痛成漏则多痛少痒或不疼不痒内虚外实者多痛少痒血不止则多死溃脓则多生或呕逆无度饮食无时皆痈疽使然症候多端要当详治愚按疮疡生虫乃肝经风热其成漏乃元气虚弱其出血乃脾虚有火其溃脓乃元气充实至于呕逆等症属脾胃亏损所致当调补元气庶保无虞论背疽其源有五第二十二一天行二痩弱气滞三怒气四肾气虚五饮冷酒食炙服丹药愚按前症所因虽殊其治法亦当别经络隂阳虚实表里肿溃以助胃壮气为主使根本坚固庶保无虞追毒丸转毒散单煑大黄汤神仙截法秘传连翘汤千金漏芦汤六味车螯散止痛灵宝散神效麻仁丸清心内固散清膻竹叶汤猪蹄汤神硝散圣效散神仙陷脉散右方见中卷麦饭石膏神异膏神验血竭膏压热神白膏牡蛎地黄膏大川乌丸二乌丸蚣蝎散琥珀犀角膏犀角散内托黄茋丸不换金正气散栀子黄芩汤加减八味丸忍冬丸黄茋六一汤桑枝汤五味子汤加味十全汤人参内补散神效托里散内补十宣散人参顺气散茯苓开胃散陷脉散桂附丸神效𤓰蒌散立效散独圣散梅花散替针丸緑云散宣毒散小五香汤塞里散托里散清凉膏碧油膏神效酒煎散蜞针法痈疽经騐方甲疽代指嵌甲方金疮竹木汤火伤方右方见下卷薛氏医案卷七十四薛氏医案卷七十五钦定四库全书薛氏医案卷七十五明薛已订外科精要中痈疽分表里证论第二十三伍氏曰痈疽皆因喜怒不测饮食不节隂阳不调臓腑不和腠理不密寒气客于经络或荣血受寒则濇而不行衞气从之与寒相抟壅遏不通或阳气藴积则生寒热寒热不散皆致前症又曰五臓六腑俞穴皆在背凡患疮症易伤臓膜多致不救腑气浮行于表故痈肿浮高为易治臓血沉寒主里故疽肿内陷为难治又曰疖者节也痈者壅也疽者沮也一寸至二寸为疖三寸至五寸为痈五寸至一尺为疽一尺至二尺为竟体疽若脉洪数者难治脉微濇者易治初觉宜清热拔毒已溃则排脓止痛脓尽则长肌敷痂当酌量轻重形証顺逆而审治之愚按前症若饮食少思用六君子汤以补脾胃如不应加姜桂以温补之使邪气自退其不起者由邪气盛正气虚不能发也于旬日之外见之若已发出用托里消毒散以壮元气助令溃腐不应须温补脾胃其不起者由真气虚不能溃也于二旬之外见之若已腐溃用托里散以补气血生肌肉不应当专补脾胃又不应须温补脾胃其不起者乃脾气虚不能收敛也于一月之外而见之凡此治法窃尝用验详具首论察疽发有内外之别第二十四李氏云疽初发一粒如麻豆发热肿高热痛色赤此为外发势虽炽盛治得其法可保其生若初时不发热体倦怠患处如故数日不肿痛内臓已坏虽有卢扁之药亦末如之何矣愚按前症有因元气虚而不能发出者有因敷贴寒药而不能发出者有因攻伐过伤气血而不能发出者凡有因热毒内藴而失疏托者审而治之多有生者附治验进士申天益臂患痈寒热头痛形气虚弱此手足阳明经风邪之症用桔梗升麻汤二剂外邪顿散用托里消毒散二剂肿痛顿退乃用补中益气汤调理形气渐复而愈秋官钱可容腹患痈焮瘇作痛烦渴饮冷大便不通脉沉数实此热毒藴于内用清热消毒散加大黄二钱一剂诸症悉退但形气顿虚用托里消毒散去金银花白芷倍加参茋归术而安一男子股内患毒欲求内消其脉滑数脓已成矣因气血虚而不溃遂针之脓出作痛以八珍汤治之渐可但脓水清稀更以十全大补汤加炮附子五分数剂渐愈乃去附子又三十余剂而愈一童子腋下患痈久不敛脓清脉大怠倦懒食自汗口干用内补黄茋汤及豆䜴饼两月而愈凡疮溃而脓清或疮口不合或聚肿不溃肌寒肉冷自汗色脱者皆气血虚极也非大温补不可一男子肩患毒焮痛饮冷烦躁便秘脉数而实以清凉饮二剂少愈以金银花散四剂悉退又以十宣散去桂加天花粉金银花数剂疮溃而痊此脉与症皆属有余也一男子背疮溃而瘀血不散此阳气虚弱也用参茋归术峻补更以桑枝灸又用托里散加肉桂疮口自敛此补接阳气之法也上舍毛体仁素隂虚春初咳𠻳胸中隐痛肾脉洪数肺脉数而时不见余曰内当结痈先用六味地黄丸料一剂服之翌早来谓余曰昨得良剂嗽愈六七务求一方到监调理余曰此隂火上炎患痈之症苐因元气虚弱未能发出因其易忽余辞不能乃别用降火化痰等剂愈甚月余复请诊之脉洪滑而数余曰脓已成矣当请常治者同议针之且免内溃之患仍不决又月余请视他医已先开疮孔偏上兠脓不出仍内溃脉愈洪大余曰脉洪滑而数视其舌青黯内臓已坏无能为矣后果然辨痈疽隂阳浅深缓急治法第二十五曾氏云凡痈疽其脉浮数洪𦂳肿焮作痛身热烦渴饮食如常此六腑不和毒发于外而为痈其势虽急投以凉剂多保全生其脉沉细伏𦂳初发甚微或无疮头身不热而内躁体重烦疼情绪不乐胸膈痞闷饮食无味此五臓不和毒畜于内而为疽急投五香连翘汤甚者转毒散神仙截法黄矾丸国老膏防托毒气免致变症内攻尤宜当头隔蒜灸若涂毒药迷其腠理投诸凉药虚其真气故其善恶之症在乎医之工拙耳或气噫痞塞咳逆身冷自汗目瞪耳聋恍惚惊悸语言颠倒背恶症也五善见三则瘥七恶见四则危五善併至则善无以加七恶併臻则恶之剧矣愚按前症善者乃五臓未伤病微邪浅使能慎起居节饮食勿药自愈恶者乃五臓亏损之症前篇虽云不治若能补其脾胃固其根本多有可生者岂可以其恶而遂弃之耶附治验邻人苏子遇之内左手指患疔麻痒寒热恶心左半体皆麻脉数不时见余曰凡疮不宜不痛不可大痛烦闷者不治今作麻痒尤其恶也用夺命丹二服不应又用解毒之剂麻痒始去乃作痛肿余曰势虽危所喜作痛但毒气无从而泄欲针之适值望日其家俱言凥神不从势愈肿甚余强针之诸症顿退又用解毒之剂其疮全愈辛丑孟夏余至四明有屠寿卿氏当门齿忽如所击痛不可忍脉洪大而弦余曰弦洪相抟将发疮毒也先用清胃散加白芷银花连翘一剂痛即止至晩鼻上发一疮面肿黯痛用前药加犀角一剂肿至两额口出秽气脉益洪大恶寒内热此毒炽血瘀药力不能敌也乃数砭患处出紫血服犀角解毒之剂翌日肿痛尤甚又砭患处与唇上并刺口内赤脉各出毒血再服前药至数剂而愈一妇人背患流注内溃胀痛服流气化痰之剂自汗盗汗脉大而弱此元气亏损之症也与参茋各一两归术各五钱肉桂二钱服而针之至夜半始出稀脓二碗许翌日大汗倦甚烦热作渴扬手气促脉洪大而数仍用前药加附子一钱炙甘草二钱二剂脉症悉退又以六君加姜桂二十余剂始离床褥后因劳复寒热作渴汗出时仲冬寝帏气出如雾用十全大补加桂附二剂而痊中翰郑朝用疽溃发热吐痰饮食无味肌肉不生疮出鲜血余曰此脾气亏损不能摄血归源也法当补脾彼不信用消毒凉血之剂加恶寒呕吐始悟余言用六君加炮姜半夏茯苓数剂诸症悉退又用十全大补疮口渐敛后因饮食稍多泄㵼成痢此脾胃虚寒下䧟用补中益气送四神丸而痢止继以六君子汤而疮愈一妇人癸卯冬失物发怒缺盆内微肿甲辰春大如覆碗左肩脾亦肿肉色如故或针出鲜血三碗许腹痛如锥泄㵼不止四肢逆冷呕吐恶寒或时发热絶食已七日矣其脉洪大时或微细此阳气脱陷也用六君加炮姜三钱附子二钱早服至午不应再剂加附子五钱熟睡觉来诸症顿退六七少进稀粥再四剂诸症悉退饮食如故缺盆始痛针出清脓二碗许诸症复至此虚极也以十全大补加姜桂附各一钱三剂而安后减干姜桂附各五分与归脾汤兼服五十余剂而愈一男子背疮漫肿微痛食少体倦余曰症属形病俱虚法当补元气为主彼不信乃用攻毒之剂中央肉黯五寸许恶症悉具复求治余曰此胃气虚寒而变症作矣当急温补脾胃则恶症自退黯肉自生仍不信乃割死肉祛恶症遂致不起毛砺菴侧室肚患痈月余矣色黯不肿内痛作呕饮食不入四肢逆冷其脉或脱絶或浮大杂用定痛败毒之剂余曰此气血俱虚而作痛内决无脓不治之症也强用大温补之药二剂痛止色赤饮食少进余谓但可延日而已人皆以为有脓复强针之又用大补之剂始出清脓少许衆仍以为毒结于内用攻脓保其必生殊不知乃速其死耳惜哉论善恶形症第二十六问曰五善七恶可得闻乎曰饮食如常一善也实热而大小便濇二善也内外病相应三善也肌肉好恶分明四善也用药如所料五善也渴发而喘眼角向鼻大小便反滑一恶也气绵绵而脉濡与病相反二恶也目不了了睛明内陷三恶也未溃肉黑而陷四恶也已溃青黑腐筋骨黑五恶也发痰六恶也呕吐七恶也愚按善恶形症治法见附録论生死形症第二十七问曰病有甚而至生有微而至死病症难辨死生何从决乎答曰发背溃透内膜者死未溃内陷面青唇黑便汚者死溃喉者不治隂患入腹者不治入囊者不治鬂深数寸者不治在颐后一寸三分名锐毒亦不治无此者生流注虽多疗之必愈愚按前症有因元气虚弱而毒气内陷者有因初作失于内疏托里和荣衞者有因毒盛失于消解者有因虚弱失于补托者有因脓成失于针刺者有因腐溃失于补养者若发背脑疽属湿热上壅者黄连消毒散补中益气汤以除湿毒补脾肺滋肾水若鬂疽锐毒属风热者柴胡山栀散以清肝火养肝血若隂虚用六味地黄丸以生肾水滋化源若患于小腹补足三隂之血养脾胃之气庶可保其生也其流注之症或因饮食劳倦房室隂虚或七情内动六淫外侵以致血虚互相凝滞或产后血瘀随虚流注或结块或漫肿宜用益气养荣汤以固元气佐以葱熨解散凝滞更以豆豉饼祛散寒邪溃久内有瘀肉用针头散腐之多有生者设若不守禁调摄多致不起慎之形症逆顺务在先明第二十八论曰痈疽溃后形有逆有顺白睛黑小一恶也不能下食纳药而呕食不知味二恶也伤痛渴甚三恶也体项不便四肢沉重四恶也声嘶色脱唇鼻青黑面目浮肿五恶也烦躁时嗽腹痛渴甚泻利无度小便如淋六恶也脓血大泄肿痛尤甚脓色败臭七恶也喘粗气短恍惚嗜卧八恶也未溃黑陷面青唇黑便汚九恶也气噎痞塞咳嗽身冷自汗无时目瞪耳聋恍惚惊悸语言颠倒十恶也又脑为诸阳所㑹颈项近咽喉肾俞皆致命之所俱不可灼艾愚按前症未溃黑陷面青唇黯便汚者臓腑内溃之恶症也气噎痞塞咳嗽身冷自汗者脾肺虚败之恶症也不食便㵼肠鸣耳聋目瞪者脾肾虚败传变之恶症也治法详见附録审内症用药附自㵼呕吐不进饮食肾脉最虚如是之疾古人皆以为不治然亦有救疗之理焉耳愚按前论发内经之微㫖开万世之聋瞶其惠博矣此症实命门火衰不能生脾土而虚寒以致自泻呕吐或胸膈不利或食而不化或大便不实宜用八味丸及六君子加姜附若因房劳过度真阳衰败或原禀不足不能生脾土而饮食不进者用补中益气加附子姜桂并东垣补真丸多有得生者若用参苓之类直补脾胃鲜有不误若或以为毒气内攻而治者俱致不起附治验通府李廷仪患流注唾痰气促自恃知医用化痰理气等剂半载而溃用托里等剂脓水淋漓肿硬不消寒热往来饮食少思肌肉消痩大便不实手足时冷两尺脉浮大按之微细余曰此属命门火衰当用八味丸不信乃服参茋归术之类更加痰喘泄泻服八味丸益气汤年余而痊御医王介之室背疽不起发不焮赤泄㵼欲呕饮食少思手足厥冷脉息如无此阳气虚寒用大补之剂加附子二钱姜桂各一钱不应附子加至三钱二剂泄㵼愈甚又以附子一枚姜桂各三钱参茋归术各五钱作一剂腹内始热呕吐始止手足始温脉息始复仍用大补加姜附四剂乃溃三十剂得愈六年后仍殁虚寒之症大尹陈国信素隂虚背患疽用参茋大补而不敛内热发热舌燥唇裂小便频数口干饮汤呕吐㵼利耳闭目盲仰首眩晕脉浮大而数余曰疮口不敛脾土败也舌燥唇裂肾水枯也小便频数肺气衰也内热发热虚火上炎也口干饮汤真寒之象也呕吐㵼利真火衰败也耳闭目盲肝木枯败也仰首眩晕肾气絶也辞不治后果殁一男子患痈肿硬不溃脉弱时呕彼欲用败毒等药余谓肿硬不溃乃阳气虚弱呕吐少食乃胃气虚寒法当温补脾胃大抵肿赤痛甚烦躁脉实而呕为有余当下之肿硬不溃脉弱而呕为不足当补之若痛伤胃气或感寒邪秽气而呕者虽肿疡犹当助胃壮气彼不信仍服攻伐之药而果殁发背治贵在早论第二十九伍氏曰夫痈发背者皮薄肿高多有椒眼数十粒疽发背者皮肤顽硬状如牛颈之皮二症皆宜灼艾痈成脓则宜针其针当以马衔鉄为之形如薤叶様两面皆利可以横直裂开五六寸许取去毒血其病顿轻须先灸而后裂可服神仙追毒丸利去毒根次服排脓托里等药调治疽成脓则宜烙用银箆大寸许长六寸烧赤频烙患处以脓出为效大抵痈疽难于诸科非心传契妙其可以易治耶愚按前症若气血充实其脓既成宜速针之勿药可愈若气血亏损脓不能出或脓出反痛须托里养胃庶保终吉详见第四十疮出未辨用津润墨围论第三十伍氏曰但觉背两脾间赤痒肿痛或有白粒且以津唾时润令湿切勿抓破大抵在背微有赤肿㸃或因跋涉入浴犯水或因饮酒脍炙而作初未辨症且以津润时用墨围之若肿赤急就围中灼艾最善人皆疑以火热太过多致延漫误者衆矣愚按疽发背胛若有瘀肉腐烂脓水淋漓肿痛仍作者此处有筋一层间隔内脓不出故也宜用针引之老弱者若待其自溃多致不救治者审之附治验水部曹文兆背胛患之半月余疮头如粟且多内痛如刺其脉歇止此元气虚而疽蓄于内非灸不可遂灼二三十余壮饮以六君加藿香归数剂疮势渐起内痛顿去胃脉渐至但疮色紫瘀肉不溃此阳气虚也燃桑枝炙患处以解散其毒补接阳气仍以前药加参茋归桂色赤脓稠瘀肉渐腐两月而愈夫邪气沉伏真气怯弱不能起发须灸而兼大补若投以常药待其自溃鲜有不误者上舍陈履学之内先从左肩下一㸃寒三日后右肩下发一白肿如瓯中红如酒盏自用消解凉药一剂不散次投十宣散四剂加痛畧红次连投参茋丁桂防芷之剂脓溃后恶心呕吐头晕不止厥逆寒战鼓牙虚汗顶平脓清此投解散凉剂之误急洗去围药投以参茋归术地黄姜附大剂一服原从左肩下旧寒一㸃先热起又进一服遍肿浮热肿高脓稠兼絍乌金膏数日出腐筋如脂膜大小数片日进前药二服参茋投至八钱踰两月始安愈后时以劳厥即投参茋归术姜附大剂乃甦看色灼艾防蔓论第三十一伍氏曰疮肿色赤按之色不变者此脓已成矣按之随手赤色者其亦有脓也按之白者良久方赤此游毒已息可就赤白尽处灸断赤肿自消凡痈疽以手按之若牢䩕未有脓也若半软半䩕已有脓也又按肿上不热者为无脓热甚者为有脓宜急破之愚按疮疡毒气已结而不发者法当补其血气使脓速成而针之其脓既溃宜培养脾胃以生肌敛口大凡疮疡脓血既溃当大补血气为先惟有他症当以末治附治验二守施希禄项患毒脓已成因畏针焮延至胸色赤如霞其脉滑数饮食不进月余不寐肢体甚倦此气血虚而不能溃也余针之脓出即睡觉而思食用托里药两月而愈州守胡廷器脓熟不溃倦怠发热余为针之脓遂涌出已而发热恶寒大渴不止此虚之极也服人黄茋汤二剂热愈甚又二剂始应再以当归补血汤数剂渐痊一老人腿患痈脓自溃忽发昏瞀脉细而微此气血虚极也以大补之剂而甦一弱人流注内溃出败脓五六碗是时口眼歪斜以独参汤加附子二钱二剂少愈更以十全大补之剂月余而痊大抵疮疡脓血既泄当大补气血为先虽有他症当以末治之论疮口冷濇难合第三十二治痈久不合其肉白而脓少者此气血俱虚不能潮运而疮口冷濇也每日用艾叶一把煎汤避风热洗及烧松香烟薰之更以神异膏贴之必须守禁调理否则不效愚案前症果因寒邪凝滞气血不能荣衞宜用斯法祛散寒邪补接阳气其功甚大若因气血虚弱不能潮㑹疮口必用补脾胃生气血为善丹溪先生云诸经惟少阳厥隂之生痈疽宜预防之以其多气少血也血少而肌肉难长疮久未合必成败症苟反用驱利毒药以伐其隂分之血楇不旋踵矣附治验地官李孟卿环跳穴患疽内服外敷皆败毒寒剂因痛极刺之脓瘀大泄疮口开张其色紫黯右关脉浮大此胃气复伤不能荣于患处也余以豆豉饼六君子加藿香砂仁炮姜数剂由是胃气醒而饮食渐进患处暖而肌肉渐生再以十全大补汤而愈大尹都承庆患附骨疽内痛如锥外色不变势不可消喜其未用寒剂祇因痛伤胃气而不思饮食用六君子汤治之饮食少进更以十全大补三十余剂而脓成针去仍以大补汤倍用参茋归术加麦门五味逺志贝母数服脓渐止而疮亦愈按二症葢因湿热滞于肉理真气不能运化其始治宜实脾土和气血隔蒜灸而疽自消矣治背疽糁药方李氏云龙游有患背疽者大溃五脏仅隔膜耳自谓必死用鲫鱼去肠实以羯羊粪烘焦为末干糁之疮口自收此出洪氏方屡用有效故附于此须候脓少欲生肌肉时用之附治验黄汝耘患发背用生肌药益溃大便泄㵼其脉微缓余谓脾胃虚先用二神丸以止其㵼次用大补药以固其本更用猪蹄汤洗患处用黄茋末以涂其外喜其初起曾用艾灸毒不内攻两月而愈许鸿胪发背十余日肿硬木闷肉色不变脉沉而实此毒在内先以黄连内疏汤更以消毒托里散其毒始发奈欲速愈急用生肌药患处如负石身如火焮遂致不起用药温凉须防秘泄论第三十三伍氏曰凡疮家皆宜宣去其毒荡涤陈莝宜用神仙追毒丸六味车螯散五香连翘汤千金漏芦汤更当详辨禀赋强弱临时加减大抵治疮要法须臓腑坚而不秘通而不泄则真气不耗邪无所留如秘结神效麻仁丸凡疮溃后尚觉虚热可与五香汤加大黄朴硝且如治疮温药先用桂以通血脉宣导百药冷药必用地黄补不足益气填膸近用乳香散乳香消毒菉豆清热真良药也愚按大肠秘结果因血燥胃气不虚最宜前药若因精血枯涸用八珍桃仁麻仁其溃后发热若因气虚用四君黄茋当归血虚用四物白术茯苓气血俱虚用八珍黄茋若大便秘小便赤用四物麦门五味如不应急用加减八味丸或六味丸若下后元气伤而发热用六君当归胃气虚用补中益气汤大凡二便肝肾主之经云肾液开窍于二隂若津液滋润大便通利若津液不足必因脾气亏损当培养化源附治验儒者顾大有年几六旬仲冬背疽初起入房患处黑死五寸许黯晕尺余漫肿坚硬背如负石发热作渴小便频数两耳重听扬手露体神思昏愦脉沉而细右手为甚便秘廿七日计进饮食百余碗腹内如常衆欲通之余曰所喜者此耳急用大剂六君加姜附肉桂三剂疮始焮痛自后空心用前药午后以六味丸料加参茋归术五剂复用活命饮二剂针出黑血甚多瘀脓少许背即轻软仍用前药便亦通利余他往四日神思复昏疮仍黑陷脓水淋漓饮食不进急以参茋归术各一两炮附子五钱姜桂各三钱服之即索饮食并鸭子二枚自后日进前药二剂肉腐脓溃而愈锦衣傅允承母年踰七十腰生一㿔作痒异常脉浮数而反恶寒余曰此疮疽之症也未溃而先弱何以收敛况大便不通则真气已竭治之无功其子恳请不得已用六君加藿香神曲数剂饮食渐进大便始通更用峻补之剂溃而脓清作渴再用参茋当归麦门五味熟地而渴止允承喜曰吾母可无虞矣余曰尚难收敛先日之言也彼疑遂延他医卒致不起生白痂切䕶勿触论第三十四伍氏曰痈溃之后败肉渐去新肉渐生日见堆阜方成白膜新肉当滋养平复无虞大凡疮口未可速合日用猪蹄汤洗去恶浊外敷生肌膏神异膏毒脓出尽可用圣效散以合疮口更慎起居节饮食戒七情否则虚症蜂起多致不救慎之愚按前症败肉去而新肉生者须先微赤四沿渐生白膜者此胃中生气也用四君子汤以培补之若赤甚者血虚而有火也用四物加参茋白术以调补之若赤而不生膜者气虚也用四君加当归黄茋若色白而无神者气血俱虚也用十全大补加姜桂如不应急加附子大凡疮疽溃后败肉渐去新肉渐生此乃脾胃之气充实也若恶浊已去宜用当归膏体察爱䕶论第三十五伍氏曰痈疽一症病人当自体察凡初作先以墨围患处却视浮沉聚散脓出视其多少肉生视其阔狭饮食视其美恶臓腑防其秘泄疮口防其奢裂宜戒怒节劳调补元气保爱体察慎不可忽愚按前论即丹溪先生所云痈疽当先助胃壮气使根本坚固东垣先生敎人以饮食有节起居有时素问反覆言之可不慎哉大凡泄㵼易损元气肿疡犯之不能成脓溃疡犯之不能生肌患者审之附治验太守朱阳山之内年五十二四月四日当背心生疽如粟三日渐大根盘五寸许不肿痛不寒热脉微而沉余曰实则痛虚则痒不发不治溃而不敛亦不治乃与大补阳气之剂色白而黯疮势如故神疲食减小便淋濇乃与大补气血加姜桂二剂疮仍不起十五日渉怒呕㵼并作复与大补药一剂疮仍不起留前药二剂昏愦不服或劝之省悟依方连进七剂十六日疮起而溃色红而淡十九日与大补二十余剂后因劳自汗口干舌强太阳髪际脑顶俱胀此血气俱虚肝胆火上炎用补中益气加山栀芍药顿愈但内热少睡手足发热不时霍热用逍遥散加山栀热退复用归脾汤疮亦愈计疮发及敛凡四十二日未尝一日用攻疮之药江隂举人陈鸣岐寓京患背疽用大补之剂而愈翌日欲囘先期设席作谢对谈如常是晩得家信大拂其意恼怒发热作渴食梨子少许至夜连㵼数次早促余视脉已脱矣竟至不起夫梨者利也疏利下行之物凡脾胃虚寒产妇金疮者皆当忌之用香药调治论第三十六伍氏曰气血闻香则行闻臭则逆大抵疮疡多因营气不从逆于肉理郁聚为脓得香味则气血流行故当多服五香连翘汤万金散金粉散凡疮本腥秽又闻臭触则愈甚若毒入胃则咳逆古人用之可谓有理且如饮食调令香美以益脾土养其真元可保无虞矣愚按前症说见第十八十九饮食居处戒忌第三十七李氏云病疽之人当戒酒麫炙腌腊法酒生冷油腻鸡鵞鱼腥之类起居七情尤当深戒卧室洁净馨香使气血流畅仍忌僧道孝子产妇经妇鸡犬猫畜若背疽难于隐几宜用菉豆十斗作一袋隐伏其上解毒凉心也愚论前论慎起居薄滋味恐病者好动四体甘嗜性热性寒之物使火益炽而胃气益衰则所患淹滞不愈又谁咎哉不若预为之防当以古人之言为戒如菉豆性寒主丹毒烦热风疹或金石所发实热烦渴饮食如常症属纯阳者宜用否则不可用也论医者更易良方第三十八李氏云尝见世间医者每有妙方秘而不传或更改以惑人诚可恶也余思西华麦饭石膏守死不传其立心私刻君子责之矣昔赵公宣敎字季修来宰龙泉兼程而进患鼻䘐日出数升时家兄敎以服藕汁地黄膏赵叩诸医云此为戒服之剂乃数易医无效家兄隂餽前汁服三日而疾愈兄曰此即前所献之方赵惊叹曰向非医者谲计以惑我早信此方岂乆受此困耶今以屡试屡验不可易者如因热毒冲心而呕用内托散因脾胃虚弱而呕嘉木散热毒肿痛麦饭石膏隂虚作渴加减八味丸此四方屡为医人眩惑使人勿用深悯患者之受苦故举赵公之事以例之愚窃以为方者倣也倣病因以立方非谓内经无方也若执古方以治今疾犹拆旧宇以对新宇其长短大小岂有舍匠氏之手而能合者乎设或有合以为亘古不易之方此又先王普济之神术奚必秘而私之耶余尝观太无先生治滇南一僧逺游江浙思亲成疾先生惠之以饮食药饵复赠金一镒以资其归此固我医道之当然也今之医者或泥古或吝秘或嗜利以惑人其得罪于名敎多矣神仙追毒丸治症见后文蛤山茨菰麝香千金子红牙大㦸右用糯米煑浓饮为丸分为四十粒每服一粒用井花水或薄荷汤磨服利一二次用粥止之合时用端午七夕重阳或天德月德日须净室焚香修置效验不可尽述凡人出入不可无此药两广山谷间有草曰胡蔓又曰断肠亦有感蛇毒致生恶菌名为定年药有淫妇与北人交好者别时隂以药置饮食中仍戒之曰子必某时来若依期而至彼复以药解之若过期不往必死故谓之定年药如服前药一粒其病即瘥昔有一女久病劳瘵为尸虫所噬磨服一粒吐下小虫甚衆更服苏合香丸遂愈如菌蕈菰子砒石毒药死牛马河鲀鱼及时行瘟疫山岚瘴气喉闭喉风自缢溺水扑死但心头微温未隔宿者生姜蜜水磨灌一粒即甦痈疽恶疮汤火蛇虫犬兽所伤东流水磨涂并服颠邪鬼气鬼胎暖酒磨服无不效者愚意此药果能有积毒中毒毒虫缠滞深固诚有神效若病自内出者尤当审其虚实而用之转毒散治一切痈疽利去毒根以免传变之症车螯轻粉甘草右每服四钱括蒌一枚杵细煎酒五更初调服下恶物为度未应再服功在五香连翘之上缓用五香连翘汤急用神仙截法愚按前二方果积毒于内元气不虚宜用仍当审之孙真人单煑大黄汤宣热拔毒治大便秘结热毒蓄于内锦纹大黄右水煎服此快利要法也愚按前方寒凉祛毒之剂仍审元气虚实症属内外而用之附治验佥宪申天益兄背患疽脉沉而实肿硬木闷大便秘结此毒蓄于内用大黄白芷名万全散一服去瘀血疮顿消邝进士患痈将痊大便秘结服大黄等药反废饮食余用补气血之剂加桃仁麻仁未效更以猪胆汁深纳谷道续以养血气而愈神仙截法治痈疽发背一切恶疮预服则毒气不入内真蔴油右用酒两碗入油五盏通口热服一日用尽缓则数日服之吴安世云吾家三世用之无有不验又闻猎者云凡中药箭急饮麻油药毒即消郑学谕德甫屡用之甚验愚按麻油下三焦热毒通大小肠滞气若疮疡初起毒蓄于内大便秘结者用之以疏通其毒诚为良法大便不实三焦虚热恐非所宜用者审之秘传连翘汤连翘升麻朴硝𤣥参芍药白蔹防风射干大黄甘草杏仁右每服四钱水煎服下恶物后服内托散之类漏芦汤治痈疽发背丹疹时行热毒赤肿焮痛漏芦白芨黄芩麻黄白薇枳殻升麻芍药粉草大黄右每服四钱水煎服以利为度若实热而便秘倍加之千金漏芦汤漏芦黄芩白蔹连翘枳殻升麻粉草麻黄大黄朴硝右每服五钱姜水煎去查空心服下恶物为妙愚按三方发表攻里行气解毒之剂想当时因有是症而用是药也六味车螯散车螯灯心甘草节𤓰蒌右用酒二盏煎八分入蜜一匙车螯二钱腻粉少许空心服下恶血为妙愚按前方疮疡积毒于内大便秘结元气充实者宜用止痛灵宝散鬼系腰皂角刺𤓰蒌甘草节没药明乳香右每服一两水酒各半煎愚按前方治肿疡毒气凝聚作痛之药溃后慎之鬼系腰即薛萝也又名络石神效麻仁丸火麻仁大黄人参诃子右为末入麻仁炼蜜丸桐子大每服三十丸滚水下愚按前方润大肠结燥之药血液枯涸者不可用虽有人参诃子亦难倚仗清心内固金粉散辰砂白茯苓人参甘草菉豆雄黄朴硝荳䓻仁脑子麝香右为末每服一钱半蜜汤调愚按前方若热焮肿痛饮食如常者乃可用之猪蹄汤治一切溃疡消热毒去恶肉解秽恶甚效白芷甘草羌活露蜂房赤芍药当归右先将猪蹄一只以水五碗煑取清汤入前药三五两煎数沸去查洗患处洗药神效散蛇床子朴硝右每用五钱水二碗煎数沸洗净拭干糁后散圣效散黄栢川山甲槟榔木香鸡内金右为末每用少许搽疮口内日五七次方效愚按前方若毒气已尽宜用之否则反益其邪用当归膏为善神秘陷脉散黄茋人参川芎当归赤芍药粉草地骨皮五加皮忍冬叶橘红乳香没药右每服五七钱水酒各半煎连进五七服甚效愚按前方乃托里消毒行气破血之剂也若曰补益之功实少焉骑竹马灸法图内托散五香连翘汤沉麝汤五香汤漏芦汤柞木饮阿胶饮牛胶饮黄矾丸国老膏万金散逺志酒薛氏医案卷七十五薛氏医案卷七十六钦定四库全书薛氏医案卷七十六明薛已订外科精要下论痈疽用麦饭石膏治效第三十九李氏云麦饭石膏治发背痈疽神妙惜世罕知有患者因脓不溃以毒药罨之其势益甚毒延咽喉脚膝皆为不治余用此膏一夕顿溃凡疽得脓其毒始解或有不溃者须用此膏故録之俾精择修合以取十全之功也愚按前症属腑属阳而气血未损者用前膏敷之固无不愈然亦有属臓属隂而气血有亏者当审其因而调治其内可也大凡疮疡之作由胃气不从疮疡之溃由胃气腐化疮疡之敛由胃气营养余尝治初结未成脓者托而散之已成欲作脓者托而腐之脓成未溃者托而开之脓已溃者托而敛之东垣先生云胃气乃生发之源为人身之本丹溪先生亦谓治疮当助胃壮气使根本坚固厥有㫖哉麦饭石膏白麦饭膏鹿角右用米醋调和入砂器煎以竹片不住手揽熬成膏先以猪蹄汤洗净以鵞翎拂涂四围干则以醋润之若腐烂用布帛摊贴之论痈疽敷神异膏功用第四十凡疽症先以麦饭石膏涂之俟疮根渐收却敷神异膏敛之夫痈疽之发有浅深故收敛之功有迟速断不可早用收口之药恐毒气未尽后必复发为患匪轻但麦饭膏难于脩合用神异膏亦效愚按前症若毒已解而不生肌收敛者元气虚也用六君子汤壮其脾胃则肌肉自生设有余毒亦能自解神异膏露蜂房𤣥参蛇蜕黄丹麻油杏仁乱髪右先将麻油入砂器煎髪熔尽下杏仁更煎黑入蜂房蛇蜕仍煎黑泸去入黄丹急搅试软硬得中即成膏矣其丹不必拘定前数凡膏药用日久必老硬煎时预取嫩膏少许如硬量和之愚按神异膏乃解毒生肌之良剂若毒既解而肌不生当治其内不可泥为有余之症率用攻伐以致毒在内者不能发散在外者不能收敛其为祸不浅夫有余者热毒也虚火也不足者隂虚也营气也疮毒特其形耳家藏神验血竭膏当归白芷大黄黄连黄蘖木鼈子皂角露蜂房杏仁乳香没药血竭乱髪麻油黄丹右除乳没血竭余入油煎焦去查入髪熔化下丹将栁枝不住手搅候软硬得中入乳香等搅匀即成膏矣愚按血竭膏取其以毒攻毒也若瘀恶已去毒气既消宜用神效当归膏以其生肌续筋也厌热神白膏大黄白蔹黄栢南星赤小荳黑蛤粉右为末用芭蕉汁调涂如干仍以汁润之愚按神白膏药味多寒而南星之性辛温佐之有效加草乌尤妙牡蛎地黄膏大黄牡蛎生地黄右研生地黄汁调涂患处如干更用汁润之愚按前膏苦寒醎寒之剂症属纯阳用之殊效然此症亦有属纯隂者亦有属半隂半阳者李氏云疽疾既成先服取毒之药外敷麦饭石膏五七日后病渐减合用川乌二乌丸以活血气生肌肉排宿脓祛风邪后服内补十宣散川乌丸治发背活经络木鼈子当归赤芍药大川乌苏木独活羌活没药五灵脂穿山甲右各另为末酒煳丸桐子大每服三十丸温酒下二乌丸治发背托里定痛祛风凉血薄荷叶羌活川芎𤣥参地榆麻黄蔓荆子旋覆花荆芥蕙防风天麻白芷白殭蚕牛蒡子甘菊花大川乌何首乌粉草蝉蜕右为末炼蜜丸弹子大每服一丸细嚼茶酒任下愚按前二丸用之对症固善然病有多端而所因不同恐不可槩施也治者审之论痈疽口𦂳小硬论第四十一李氏云大抵疽口𦂳小而硬者葢因风毒所胜合用蚣蝎散掺疮口以神异膏贴之蚣蝎散赤足蜈蚣全蝎右为末用猪蹄汤净洗搽之愚按前症乃风寒滞于疮口而未传于内也凡伤损之症尤多此患经云风症善行数变入臓甚速死生在乎反掌当急分表里虚实而治之其邪在表者善伸数欠筋脉拘急恶寒惕搦脉浮而弦宜羗活防风汤和解之传于里者舌强口噤项背反张筋惕搐搦痰涎壅盛胸腹满闷或便溺闭赤时或汗出脉洪数而弦宜大芎黄汤䟽导之其汗初出者由风热鬰于里亦宜大芎黄汤之类下之若热既退臓腑已和而汗仍出者表虚也宜白术防风汤以实其表然解散和解疏导三法此治暴患之症气血未损者若脓瘀内焮而见前症者宜针之急投十全大补或口噤遗尿乃气血虚极亦用十全大补加炮附子大抵此症若因脓血去多宜以补中益气加羌活主之或人素多痰因伤损而见风症宜二陈白术芎归栀子芩连气虚加四君血虚加四物血气俱虚内热甚而生风者宜四物参术柴芩栀子若因怒伤而见前症宜小柴胡汤倍加川芎山栀天麻钓藤钩若患破伤风至三五年忽然复发或跌扑而患者皆气虚有痰所致也用二陈参术芎归主之论痈疽喉舌生疮如菌第四十二李氏云痈疽不服内托散或失宣内毒致咽喉口舌生疮甚则生红黑菌害人甚速当用琥珀犀角膏治之向有患此症者诸法不效余用此药一日而安愚按前症多因酒色过度亏损肾水虚火上炎或五疳元气消烁虚火上攻而致治当滋其化源最忌黄栢知母之类恐复伤胃气也附治验大尹王汝邻两足发热吐痰如涌左尺数而无力余谓足三隂虚彼反服四物二陈黄栢知母之类喉舌作痛又服清热败毒之剂其舌如赤桃脉洪数而无力此脾肺复伤肾经亏甚虚火上炎水泛而为痰也当滋化源以生肾水遂用补中益气汤六味地黄丸而愈二守韩宗器不慎起居舌胀如菌痰涌便秘服芩连二陈之类脉浮而数欲针出血余谓此足三隂亏损之症且有形而不痛者阳之类也法当峻补其隂母损其血况虚浮之脉乎遂朝补脾肺夕滋肾肝而愈后因大劳面目俱赤遍身搔痒时已仲冬余曰大热而甚寒之不寒是无水也乃用制火壮水之剂而愈揺城金允文舌胀吐痰反服降火化痰针刺出血便秘痰甚余诊之左尺关洪数右寸关弦数用滋肾水生肝血益脾胃之剂诸症少愈因近火顿面赤身痒六脉弦数余谓此水竭火升之象难免于春二月矣于次年清明日果卒琥珀犀角膏真琥珀犀角辰砂茯神片脑人参酸枣仁右为末炼蜜丸弹子大每服一丸麦门冬煎汤化下愚按前方虽有人参茯神酸枣仁安神补气但琥珀等四品气味辛散恐亏损真气须审症而用之可也李氏云痈疽之症不服托里之药热毒内攻喉舌生疮甚至黑烂当服犀角散以解其毒犀角屑𤣥参升麻黄茋赤芍药麦门冬生粉草当归大黄右为粗末每服三钱水煎愚按前方破血降火内疏之剂也若其脉沉实大便秘结发热作渴喜饮冷者属热蓄于内方可用之若其脉虚浮大便不结发热作渴畏饮冷者乃属血虚于外可用当归补血汤若尺脉洪数而无力发热作渴小便频数者属肾水不足虚火上炎宜用加减八味丸葢此症多因肾水亏损虚火上炎故也论痈疽脓成用替针丸第四十三曾氏曰痈疽脓熟涂以替针丸疮口自开古人云痈疽能杀人若针药得其宜则生失其宜则死可不慎哉愚按疮疡之症若毒气已结肿赤炽盛中央肉死黯黑者内用托里健脾之剂外用乌金膏涂之则黯处渐低赤处渐起至六七日间赤黯之界自有裂纹如刀划状其黯渐溃若用铍针利剪徐去犹好须使不知疼痛不见鲜血为善若脓未流利宜用针于纹中引之若脓水已出肿痛仍作乃内筋间隔亦用针引之若元气虚弱误服尅伐之剂患处不痛或肉死不溃者急温补脾胃亦有复生矣后须纯补脾胃庶能收敛若妄用针刀去肉出血使阳随隂散是速其危也若脓溃而烦痛未痊脉洪滑粗散者真气虚而邪气实也为难治脉微濇迟缓者邪气虚而真气将复也为易治论痈疽割伤第四十四李氏云痈疽有悞搽毒药或针刀开割疮口不合不可用澁敛之药宜用猪蹄汤兆艾汤间洗传贴神异膏及服内补十宣散内托黄茋丸愚按经云脾主肌肉脾健则肉自生然其热炽甚宜用前药以消其毒毒将尽宜用四物汤以养脾内托黄茋丸治针砭所伤恶寒发热脓水不止肌肉不生疮口不敛黄茋当归肉桂木香乳香沉香菉荳末右为末用姜汁荳末煳丸熟水下愚按前症若肌肉伤而疮口不敛用六君子汤以补脾胃若气虚恶寒而疮口不敛用补中益气汤以补脾肺若血虚发热而疮口不敛用四物参术以滋肝脾若脓多而疮口不敛用八珍汤或十全大补汤以养血气经云脾主肌肉如前药未应但用四君归茋以补脾胃更不应乃属命门火衰急用八味丸以壮火生土若脉数发渴者难治以真气虚而邪气实也论痈疽寒热多汗用药第四十五李氏云近有数人病背疽或先寒后热先热后寒或连日或间日必呕痰大汗而止皆用柴胡恒山不应余谓此因脾气不正复感寒邪痰盛而作遂先用不换金正气散次用排脓内补散木香汤三日即愈愚按前症若外邪既去而仍作宜用六君子汤以补脾胃大凡胃气虚而作呕者必喜温热毒内攻而作呕者必喜寒治当辨之家传不换金正气散治感冒风寒或伤生冷或瘴疟或疫疠苍术厚朴粉甘草橘红藿香叶半夏木香人参白茯苓右每服五钱姜枣水煎论痈疽食毒物发热第四十六李氏论云凡痈不可食牛羊鸡鹅鰕鱼酒面炙之物犯之必发热宜服栀子黄茋汤大凡臓腑已利疮毒已溃气血既虚最当调䕶若发热而服凉药无不致祸栀子黄茋汤漏芦连翘山栀子防风苦参人参犀角甘草白茯苓石苇右每服五钱水煎愚按前症若饮食伤脾胃而发热用六君神曲山查若隂血不足而发热用四物参术黄茋若脓血出多而发热用十全大补汤东垣先生云胃为五臓之根本胃气一伤诸臓皆虚七恶蜂起可不慎哉论痈疽作渴当调补精气第四十七伍氏云痈疽发热大渴毒气炽盛急用神仙追毒丸驱下恶毒次以清膻汤万金散五香连翘汤六味车鳌散千金漏芦汤选用之渴不止用秘传金粉散人参黄茋散内补散之类以补津液生血气其渴自止愚按前症若脉沉实大便秘结宜用前药驱逐积毒若发热作渴饮食如故大便如常属胃经实热用竹叶石膏汤以清胃热生津液若发热作渴饮食少思大便不实属胃经虚热用竹叶黄茋汤以补胃气生津液若发热恶寒若发热晡热口干作渴属气血不足用八珍麦门五味以补肝脾生精血论痈疽将安发热作渴第四十八李氏云凡疽愈后忽发渴而不救者十有八九或先渴而患疽者尤为难治急用加减八味丸可免前患若能久服永不作渴亦无疽症且气血皆壮真神剂也愚按前症属肾水枯涸虚火上炎口干作渴饮水无度或口黄作裂小便频数或痰气上壅烦躁不宁或二三年先作渴饮水或口舌生疮两足发热痰气上壅或疮愈三四年而口干作渴小便频数急用前药多有复生者能逆知其因预服前丸可免此患若兼手足厥冷真阳虚也宜服八味丸大凡疮后审其肾水不足用加减八味丸中气虚弱用补中益气汤气血虚弱用十全大补汤阳气虚寒加姜桂如不应用八味丸加减八味丸地黄干山药山茱茰五味子肉桂牡丹皮白茯苓泽㵼右各另为末入地黄膏加炼蜜丸桐子大每服七八十丸五更初未言语前白汤下李氏云一贵人病疽未安而渴日饮水数升余用前方诸医云此药若能止渴我辈当不复业医矣仍用木瓜乌梅等味渴愈甚用前方三日渴止久服气血益壮饮食加倍愚按前方非特可治前症夫人之生以肾为主凡病多由肾虚而致此方乃天一生水之剂最宜用之忍冬丸治渴疾既愈预防发疽先将忍冬草入瓶内后入无灰酒微火煨一宿取出晒干少加甘草俱为末又以所浸余酒调煳丸桐子大每服六七十丸温酒下又能治五痔诸瘿黄茋六一散常服终身可免痈疽实治渴补虚之剂也绵黄茋粉草右为末每服二钱侵晨日午白汤调下不应作大剂水煎服古人号黄茋为羊肉可见其能补也愚按忍冬丸解热毒消渴之药也六一汤补气虚作渴之药用之无有不验论痈疽口干作渴症不同第四十九李氏云痈疽已安之后或未安之际口舌燥黄如鸡内金者乃肾水枯竭心火上炎此症最恶古人云玉华池竭七朝亡若误投以丹药祸在反掌急用加减八味丸桑枝煎五味子汤以滋补之愚按前症若不慎房事亏损真隂而虚火上炎亦多患此若发热作渴或口舌生疮或小便频数或茎中作痛亦宜用前药桑枝方大治口渇取嫩桑枝细切一升炒以水三升煎一升日服五七剂更多尤妙枹朴子云疗风痺干燥臂痛脚气四肢拘挛上气眩晕久服补肺消食利小便轻身聪明令人光泽其功不能尽述愚按桑枝补血气生津液轻身明目补肺肾之良剂也五味子汤治肾水枯涸口燥舌干五味子黄茋人参麦门冬粉草右每服五钱水煎日夜服五七剂愚按前药乃六一散生脉散之复方滋化源之良剂若肾水既涸虚火上炎而口燥作渴者须佐以加减八味丸论痈疽发热属肾虚第五十李氏曰一发背之热未有不自肾虚而得之者必须五更服加减八味丸愚按前论诚为启发后人垂惠永久葢发背脑疽皆由肾经湿热虚火上炎中传恶症若非加减八味丸滋肾水以制心火补中益气以生化源欲望其生难矣启𤣥子云大寒而甚热之不热是无火也当助其心大热而甚寒之不寒是无水也当益其肾夫寒之不寒责其无水热之不热责其无火热之不久责心之虚寒之不久责水之少窃谓无火者当用八味丸以益其心无水者当用六味丸以滋其肾论痈疽将安当补气血第五十一李氏云疽疾将安每日当服十全大补汤以补气血宜与排脓内补十宣散相间服愚按前云溃疡属气血俱虚固在所当补若患肿疡而气血虚弱者尤宜预补否则虽溃而不敛矣凡大病之后气血未复多致再发若不调补必变为他症而危或误以为疮毒复发反行攻伐速其不起深可为戒也论痈疽服药㨗径第五十二李氏云凡患疮疽而肾脉虚者急服补药尚恐有误如鹿茸附子之药是犹抱薪救火反益其势而平补之药亦难奏功有一贵人苦疽诸药无效愚谓服山药丸于五更初物欲未接之际肾门未开之时如法服三日脉症平复若肾经沉寒痼冷鹿茸附子之药斯可用矣愚按前方诚有囘生之功治法见前论加味十全汤治痈疽溃后补气血进饮食黄茋熟地黄当归身人参茯苓川芎粉草桂心橘红白芍药乌药白术五味子右水煎服愚按前方若肿疡溃疡气血虚弱者用之有效更审经络时令尤善人参内补散芍药黄芩茯苓粉草桂心人参麦门冬当归熟地黄木香右每服五钱姜枣水煎愚按前方若气血虚弱固宜用之但黄茋㵼肺麦门寒中木香行气须有是病而后用是药可也神效托里散治一切痈疽发背肠痈黄茋忍冬叶当归粉草右酒煎服查敷患处愚按前方乃托里消毒之良剂也若欲发表攻里各有主方排脓内补十宣散治疮疡未成速散已成速溃脓毒自去其效如神人参当归粉甘草川芎黄茋防风厚朴桔梗香白芷官桂右为末每服三钱无灰酒下日夜数服愈后再服以杜后患木香汤亦可愚按前症若阳气虚弱风寒鬰滞而不能溃散宜用此方若热毒壅结而不能溃散宜用托里消毒散若气血虚弱而不能溃散宜用参茋托里散调节饮食当平胃气论第五十三论曰素问云形不足者温之以气精不足者补之以味大凡疮疽当调脾胃葢脾为仓廪之官胃为水谷之海主养四旁须进饮食以生气血宜用茯苓开胃散人参内补散内补十宣散人参顺气散治滞气健脾胃进饮食乌药白茯苓真苏子人参青皮粉草白术白芷右为末每服三钱姜枣水煎服愚按前方因脾肺肾气盛壅遏宜用此以疏泄之若气虚壅滞必用益气养荣汤以调补之今之患者多因气血受伤当随症而施之茯苓开胃散治胃气不开饮食不进白茯苓粉草枳殻右为末每服一钱盐汤调下愚按前症若胃气鬰滞宜用前方若胃气虚弱用四君子汤若胃气下陷用补中益气汤若脾气虚弱用六君子汤若脾气鬰结用归脾汤李氏曰胃气弱不进饮食合服嘉禾散每五两加人参丁香沉香白豆䓻各二钱有一贵人苦疽用药失序脾虚不食余欲用嘉禾散或云内有丁沉香乃别服药不效仍用前散饮食顿进愚按前症详见附録用药关键论痈疽成漏脉例第五十四经云陷脉为漏留连肉腠葢脉得寒则下陷凝滞肌肉故曰留连肉腠是为冷漏须用陷脉散桂附丸温补之愚按疮疡为漏皆因元气不足营气不从逆于肉里或寒气相抟稽留血脉腐溃既久阳气虚寒外邪乘虚下陷即成是患若治其初患当内用参茋归术温补脾胃外用桑枝葱熨接阳气使自消散若久而不能成脓亦用前二法补助以速之若脓既成而不溃用艾于当头灸数炷以出之却服十全大补汤患者又当慎起居节饮食庶几收敛若用冷针开刺久而内出青脓外色黑黯或误用生肌散速其收敛反助其邪必成败症陷脉散治漏疮治逺年瘿瘤惊惕卧寝不安肢体掣痛干姜琥珀附子大黄丹参石硫黄白石英钟乳粉乌贼鱼骨右为末用猪脂和傅死肉不消者加朴硝神效桂附丸治阳气虚冷漏诸疮桂心附子厚朴粉草白术木香乳香右为末炼蜜丸桐子大每服二三十丸空心米汤下神效𤓰蒌散治乳痈瘰与立效散间服黄𤓰蒌当归尾没药甘草节右用酒三碗煎一碗分三次服未成即消已成即溃愚按前方乃总治疮疡之良剂若治乳痈当审其因葢乳房属阳明胃经乳头属厥隂肝经若怒动肝火阳明血热宜踈肝清热焮痛寒热宜发表散邪肿焮痛甚宜清肝消毒并隔蒜灸不作脓或脓不溃托里为主不收敛或脓清稀补脾胃为主脓出反痛或发热作痛补气血为主肿焮作痛或晡热内热补血为主饮食少思或作呕吐补胃为主饮食难化或作泄㵼补脾为主劳碌肿痛补气血为主怒气肿痛养肝血为主若为儿口所吹而发肿焮痛须吮通探散否则成痈矣亦治以前法若妇人经一二载溃者名曰乳岩不治立效散治痈疽瘰皂角刺粉草乳香没药𤓰蒌右为末每服一两好酒煎服愚按前方治痈疽瘰解毒止痛通用之良剂也若瘰寒热焮痛肿赤乃肝经气病当清肝火以养肝血若寒热既止而核不消乃肝经之血亦病也当养肝血以清肝火若初如荳粒着于筋肉色不变内热口干精神倦怠久不消溃乃肝脾亏损当健脾土培肝木外台秘要云肝肾虚热则生矣病机云瘰不系膏粱丹毒因虚劳气鬰所致补形气调经脉其疮自消若误下之必先犯病禁经禁矣生肌散治疮口气滞鬰热肌肉不生而不收敛者木香槟榔黄连右为末敷患处愚按前症若余毒滞于疮口而不生肌收敛者宜用乌金膏以腐化之若寒邪藴于疮口而不生肌收敛者宜用豆鼓饼以温散之若因气虚血弱不能运于疮口而不生肌收敛者宜用补中益气汤以培养之独圣散凡疮疡皆因气滞血凝宜服香剂葢香能行气通血也如疮初作便以此药入茶饮之香附子右无时以白汤调服二钱溃后以局方小乌沉汤加甘草少许仍服尤妙愚按前方气味辛散宜施于形体充实气鬰血凝者若血虚气弱隂虚发热者又当随症制宜不可以例施也梅花饮子初服防毒内攻忍冬藤括蒌根甘葛根川芎乌梅绵黄茋甘草苏木右作四剂水酒煎服愚按前方乃解消热毒之剂若邪气盛而真气虚者又当补托其内替针丸治脓成不溃出者白丁香䃃砂真没药乳香糯米右另为末各一匙入糯米和匀收贮用时饭丸麦粒大每用一粒水湿粘疮头其脓自出愚按疮疡之症若气血壮实脓成不溃者宜用此方以洩其毒则肌肉易生疮口易敛若气血亏损须用甘温之剂以培根本否则不惟脓不溃出且难收敛若附骨疽及𦂳要之地当及时针砭为善緑云散治五毒发疮于背脑或手足鳯尾草粉甘草右用酒一碗煎三五沸入冷酒一碗饮之以醉为度立效愚按前方治金石发疽果有神效设当䟽通发散宜分表里若饮排脓生肌必须补托宣毒散消疮毒收赤晕小米赤小荳南星草乌露蜂房白矾右为末用淡醋调敷四畔干则频用醋润之愚按前方解毒行经济毒散血治外之法也托里散未成则易消已成则易溃既溃则生肌黄𤓰蒌忍冬草乳香苏木没药甘草右每服用酒三碗煎二碗空心日午临睡分三服查为细末酒煳丸弹子大朱砂为衣细嚼当归酒下治打扑伤损尤妙愚按前方若无汗下二症宜调和荣衞者殊有良验若血气虚弱不能腐溃生肌者还当补托其内清凉膏治一切疮疡脓去后用之当归白芷白芨木鳖子黄栢白蔹乳香白胶黄丹麻油右入油煎黑去查入黄丹以槐栁枝不住顺搅再煎成膏下乳香等药碧油膏止痛排脓灸后用此桃枝栁枝桑枝槐枝乳香血竭黄丹右用蔴油十两煎焦去查入丹再煎成膏入乳香血竭愚按前二方药味平易可用之神效酒煎散治一切疮疡其效如神人参没药当归尾甘草括蒌右以酒三碗煎二碗作四服查焙干加当归末一两酒煳丸桐子大每服五十丸用浸药酒下善消毒活血愚按前症若脓既去而不生肌者当审其因而补之治痈疽未成用吴茱茰炒为末鸡子清调搽神效愚按前症若气滞壅肿用此方疏通隧道以散之若气虚壅肿当托裹补接以消之洪丞相方用蜞针法第五十五治痈疽初作先以笔管一箇入蚂蜞一条以管口对疮头使蜞吮疮脓血其毒即散如疮大须换三四条若吮正穴蜞必死矣累试累效若血不止以藕节上泥涂之若疮头未明以井边泥涂上先干处即是愚按痈疽既成毒血凝聚于外可用此法吮去固善但能治其末耳又当审其邪在表里併元气虚实而药之斯内外合一而为万全也痈疽经验杂方经验方治金石发痈黑铅甘草右用酒一斗置磁器内先以甘草置在一边另将铅熔投酒一边取铅再熔仍投九度取酒饮醉寝即愈愚按前方治金石发疽之良法也气血亏损者仍当补托可也肘后方治发背欲死取冬𤓰切去一头合疮上𤓰烂仍切复合之𤓰未尽用而疮已安仍用膏药贴之愚按此方若焮肿痛甚其邪在表者最宜用此法宣热拔毒以通其滞若肿痛发渴大便秘结其邪在里者须佐以内疏黄连汤通利臓腑以泄其毒在经络者当佐以托里荣衞汤以调气血斯善张文仲治耳下石痈不作脓用商陆根杵烂频搽之愚按商陆破气软坚果系石痈宜用此方治之若怒动肝火而肿硬或发寒发热宜用柴胡清肝散加钓藤山栀以养血气清肝火肉色不变晡热内热宜用逍遥散加龙胆草以养肝血清肝火若肝火血燥筋挛或如贯珠宜用柴芍参苓散加钓藤以养血气佐以六味丸以生肾水若时消时作此脾肺之气滞而痰结也须用归脾六君二汤以和之若前药不应当佐以海藻丸以散坚经云形伤则痛气伤则肿不可轻用行气破血之剂治痈疽疖用生鹿角尖于砂石器内同米醋磨脓涂患处四围涂一二日内消愚按前方内消之法如未应须审其邪在表里人之虚实而治之不可治外而忘内也治痈疽用生甘草为末酒调二钱服连进数服自消愚按前方乃清热消毒之剂若因膏粱积热金石蓄毒血气壅滞者最宜用如脾胃虚弱血气痞滞者不宜槩用恐反寒胃气故也升麻汤治肺痈胸乳间作痛呕吐脓血腥秽川升麻苦梗薏苡仁地榆黄芩赤芍药牡丹皮甘草右为散每服一两水煎服愚按前方乃消毒清热排脓之良剂如未应用桔梗汤咳𠻳短气小便短少者佐以参茋补肺汤体倦食少或咳𠻳短气者佐以参术补胃汤咳𠻳痰涌者肾虚水泛也佐以六味丸口干咽燥虚火上炎者佐以加减八味丸若发热喘唾脓血饮食不入为败症皆为脾土亏损不能生肺金肺金不能生肾水能补脾肺滋肾水多有得生者若面赤脉大者难治面黄白脉浮濇者易治若呕脓不止不治呕脓自止自愈治谷道前后生痈谓之悬痈用粉草一两截断以涧水浸润炙令透内细剉用无灰酒煎服有人患此已破服两剂疮即合愚按前症患于隂茎之后谷道之前属足三隂亏损之症轻则为漏沥尽气血而亡重则内溃而即殒常治初起湿热壅滞未成脓作痛或小便涩滞者用龙胆㵼肝汤肿痛焮盛仙方活命饮并以制甘草佐之若不能成脓或不溃者用八珍散主之若脓已成者急针之欲其生肌收敛肾虚者六味地黄丸血虚者四物皆参术气虚者四君加芎归脾虚者补中益气汤气血俱虚者八珍汤大补汤若用寒凉消毒则误矣拾遗痈疽之疾男子与妇人无异惟妇人有月闭血虚气结三症之异耳余当依常法治之愚按男子之症多属肝肾女子之症多属肝脾治者亦当辨之凡小儿属纯阳其痈疽之疾也多因心气热而患之愚按前症亦有因禀赋而致者尝治少叅史南湖孙隂囊赤肿余作胎毒治之而瘥后患发热痰𠻳见症不一难以明状遂胗其母有郁火血热之症乃用解毒消肝等药子母俱服而愈崔氏方治手足甲疽或因脩甲伤肉或因损足成疮溃烂上脚用緑矾置鉄板上煅沸色赤如溶金色者为真沸定取出研末以盐汤洗搽之愚按前症即脱疽也此方固有良验尤当调元气为善大抵此症先因醇酒炙膏粱厚味伤脾或房劳亏损肾水故有先渴而后患有先患而后渴者若色赤作痛自溃可治色黑不溃不治色赤作痛者先用隔蒜灸活命饮托里散再用十全汤大补汤加减八味丸色黯不痛者隔蒜灸桑枝灸亦用十全大补汤加减八味丸则毒气不致上侵元气不致亏损庶可保生亦有因脩手足口咬等伤者若元气怯弱或犯房事外涂寒凉内服尅伐损伤脾胃患处不溃色黯上延亦多致死重者须解去当以脚力转解周轻拽之使筋随骨出而毒得泄否则毒筋内断仍上溃虽去无益且偏僻之处气血罕到药难导逺况攻毒之剂先伤脾胃反损元气不若灸法为良重者须解去为善故孙真人云在肉则割在指则截虽亲之遗体不忍毁伤然不如是则势必至于夭殁亦非体亲之心也况患处已经散解不痛又何惮而不为乎女子亦有此患多因鬰怒亏损肝脾所致治法当与前同患者知之经验方治碰伤磕损跌扑肿痛或出血用葱白切细杵烂炒焦敷患处蒜冷再易神效愚按医学纲目称前方有神效余尝以治前症青肿不散死肉不溃佐以健脾胃之药其功尤㨗此内外所以合一也百一方治有刺在肉以蛴螬研敷立出衍义方治有木刺入肉嚼牛膝根罨之即出肘后方治箭旋入骨以巴荳肉微炒以蜣螂研匀涂伤处俟痒极拔出孙真人治箭旋针刺在咽喉胸膈杵蝼蛄涂患处自出愚按前四方用之果有良验肘后方治热油及火烧用丹参八两调以羊脂二斤煎三五沸取傅之至圣膏治汤火疮用鸡子黄置银石器内熬油调胡粉傅之愚按前症若发热作渴小便赤涩用四物山栀连翘甘草养隂血以消毒若患处肉未死而作痛用四君芎归山栀连翘甘草健脾胃以消毒若患处肉已死而不溃用八珍白芷甘草补气血以排脓如未应加肉桂若患处死肉已溃而不收敛用四君芎归黄茋健脾胃以生肌如未应加炮姜若小儿患之或目札头揺等症用四君加芎归山栀健脾胃以清肝木若食后即有此患或腹胀作痛用四君山栀山查神曲壮脾气以消导大凡初患此症用神效当归膏敷之轻者自愈重者自腐良肉易生其色赤者乃火毒未尽必搽至色白为度倘患于肢节伸屈之处若敷此且免生痂伤碍新肉复溃难痊倘囘禄烟薰致死者以萝卜捣汁灌之即甦以其辛能散气也附治验锦衣杨永兴厨下夜间囘禄凡睡此房已死将死者灌以萝卜汁良久悉愈凡罹此患者以此治之其应如响骑竹马灸法图内托散五香连翘汤沉麝汤五香汤漏芦汤柞木饮阿胶饮牛胶饮黄矾饮国老膏万金散逺志酒忍冬酒忍冬草图已上方见前卷追毒丸转毒散单煑大黄汤神仙截法秘传连翘汤千金漏芦汤六味车螯散止痛灵宝散神效麻仁丸清心内固散清膻竹叶汤猪蹄汤神硝散圣效散神仙陷脉散漏芦汤已上方见中卷附録疮疡櫽括关键处治之法一疮疡用药当审其经络受症标本虚实以治之不可泥于热毒内攻专用寒凉尅伐之剂亏损脾胃气血多致有误若肿高焮痛者邪气实也先用仙方活命饮后用托里消毒散漫肿微痛者真气虚也用托里散如不应加姜桂若不作脓不腐溃阳气虚也用四君子加黄茋肉桂若脓既出而反痛气血虚也用八珍散不生肌不收敛脾气虚也四君子加芍药木香又当舍时从症如肿痛烦躁发热饮冷便秘脉洪数实是为五实虽在严寒必用大苦寒之剂泻其阳以救其隂若脉细皮寒泻利肠鸣不食呕吐手足逆冷是为五虚虽在盛暑必用大辛热之剂散其隂以囘其阳若执其常法则误矣一疮疡作呕如热盛焮痛邪气实也用仙方活命饮解之若因作脓焮痛胃气虚也用托里消毒散主之脓熟胀痛气血虚也用托里散或针以泄之焮痛便秘热藴于内也用内疏黄连汤导之寒药伤胃者托里建中汤食少胃寒者托里益中汤中虚寒淫者托里温中汤肝木乘脾土者托里益青汤胃脘停痰者托里清中汤脾虚自病者托里益黄散鬰结伤脾者托里越鞠汤一疮疡用围药如肿痛热渴症属纯阳宜内服济隂丹外敷抑扬散若似肿非肿似痛非痛似溃不溃属半隂半阳宜内服冲和汤外敷隂阳散若微肿微痛或色黯不痛或坚硬不溃症属纯阳宜内服囘阳汤外敷抑隂散一疮疡作痛若大便秘结者用内疏黄连汤热毒炽盛者仙方活命饮瘀血凝滞者乳香定痛散作脓而痛者托里消毒散脓胀而痛者针之脓溃而痛者补之气虚而痛者四君归茋血虚而痛者四物参茋肾虚而痛者六味地黄丸口干作渴或小便频数加减八味丸一疮疡阳气脱陷或误服尅伐或脓血大泄或吐泻劳役或误行房事若发热烦热头痛头晕便血目赤烦喘自汗盗汗气短唾痰体倦热渴意欲饮水投水身热恶寒憎寒恶衣扬手掷足汗出如水腰背反张呻吟音不絶脉浮洪大此无根虚火假热之症若畏寒头痛咳逆呕吐耳瞶目蒙小便自遗或时淋沥㵼利肠鸣里急腹痛玉茎短缩冷汗时出齿牙浮痛肢体痳痺或厥冷身痛咬舌囓唇舌本强硬吃逆喘促脉微沉细此危殆之症但见一二急用大剂参附汤补之多得复生一疮疡溃后发热烦躁若发热无寐血虚也圣愈汤自汗不止气虚也四君子加黄茋五味子发热烦躁肉瞤筋惕气血虚也八珍汤大渴面赤脉洪大而浮隂虚发热也当归补血汤肢体微热烦躁面赤脉沉微隂盛发躁也四君姜附一疮疡大便秘结若作渴饮冷其脉洪数而有力者属实火宜用内踈黄连汤若口干饮汤其脉浮大而无力者属气虚宜用加味八珍汤若饮食虽多肚腹不胀此内火消铄切不可通若腹痞胀而不通者乃因直肠干涸以猪胆汁导之若误行䟽导复伤元气则不能溃敛一疮疡大便泄泻若因寒凉伤脾六君加砂仁脾气虚弱六君煎送二神丸脾虚下陷补中益气送二神丸命门火衰用八味丸料煎送四神丸肾虚不固姜附汤加呉茱五味脾肾虚寒参附汤送四神丸脉沉而细饮食不下用姜附汤多有复生者一疮疡小便频数或茎中涩痛者乃肾经阳气亏损隂无以化之恶症也用加减八味丸以补隂足胫逆冷者用八味丸以补阳小便频而黄者四物加参术麦门五味以滋肺肾小便短而黄者补中益气加山药麦门五味以补肾若热结膀胱而不利者五淋散以清热脾肺气燥而不化者黄芩清肺饮以滋隂若膀胱隂虚阳无以生者宜滋肾丸膀胱阳虚隂无以化者宜肾气丸若老人隂痿精内败者用加减八味丸加车前牛膝如不应加附子若大小便牵痛愈痛则愈便愈便则愈牵痛以前药加附子多有生者苟用黄栢知母淡渗之剂既㵼真阳复损真隂速其危矣一疮疡作渴焮痛发热便利调和者上焦热也用竹叶石膏汤肿痛发热大便秘澁者内臓热也用四顺清凉饮焮肿痛盛者热毒藴结也用仙方活命漫肿微痛者气血虚壅也用补中益气汤若因胃火消烁而津液短少者用竹叶黄茋汤若因胃气虚而不能生津液者用补中益气汤若因内气伤而内亡津液者用七味白术散若因肾水干涸作渴或口舌干燥者用加减八味丸或先口干作渴小便频数而后患疽或疽愈后作渴饮水或舌黄干硬小便数而疽生者尤其恶也苟能逆知其因预服加减八味丸补中益气汤以滋化源可免是患一疮疡出血因五臓之气亏损虚火动而错经妄行也若因肝热而血妄行者四物加炒栀丹皮苓术肝虚不能藏血者六味地黄丸心虚不能主血者四物加炒连丹皮苓术若脾虚热不能统血者四君加炒栀丹皮若脾经鬰结者用归脾汤加五味子若脾肺气虚者用补中益气加五味子若气血俱虚者用十全大补若隂火动者用六味丸加五味子一疮疡用针当辨生熟浅深若小按即痛者脓浅也大按方痛者脓深也按之而不复起者脓未成也按之而即起者脓已成也若脓生而即针则徒泄其气血而脓反难成若脓熟而不针则腐溃益深疮口难敛若疮深而针浅则内脓不出外血反泄若疮浅而针深则内脓虽出良肉反伤其元气虚弱必先补而后针不论凥神若脓出而反痛或烦躁呕逆皆由血气亏损宜急补之不论凥神者葢因患处已溃故也一疮疡肌肉不生若赤色而不生者血热也四物汤加牡丹皮晡热内热血虚也四君子加归地丹皮若脓水清稀气血俱虚也十全大补汤食少体倦脾气虚也补中益气汤烦热作渴起居如常胃火也竹叶黄茋汤烦热作渴日晡热甚肾虚也用加减八味丸薛氏医案卷七十六薛氏医案卷七十七钦定四库全书薛氏医案卷七十七明薛已订小儿痘疹方论尝谓小儿病证虽多而疮疹最为重病何则疮疹之病葢初起疑似难辨投以他药不惟无益抑又害之况不言受病之状孰知畏恶之由父母爱子急于救疗医者失察用药差舛鲜有不致夭横者文中每思及此恻然于心因取家藏已验之方集为一卷名之曰小儿痘疹方论刻梓流布以广古人活幼之意顾不韪欤和安郎判太医局兼翰林良医陈文中谨书论痘疹受病之由夫小儿在胎之时乃母五脏之液所养成形也其母不知禁戒纵情厚味好啖辛酸或食毒物其气传于胞胎之中此毒发为疮疹名曰三秽液毒一五脏六腑秽液之毒发为水泡疮二皮膜筋肉秽液之毒发为脓水泡疮三气血骨髓秽液之毒发为脓血水泡疮三毒既出发为疹痘疮也子母俱忌食葱韮薤蒜醋酒盐醤獐兎鸡犬鱼腥等物世俗未晓将为发举往往不顾其后误伤者多矣论痘疹治法凡小儿疮疹未出已出之间有类伤寒之状憎寒壮热身体疼痛大便黄稠此正病也若无他疾不必服药愚按痘疹若小儿首尾平和自有勿药之喜葢其肠胃软弱易为虚实故必不得已折其太过益其不足可也凡疗疮疹先分表里虚实如表里俱实者其疮易出易靥表里俱虚者反是表实里虚者其疮易出难靥表虚里实者亦反是若始出一日至十日浑身壮热大便黄稠乃表里俱实其疮必光泽起发满肥且易靥也愚按治痘疹之法与痈疽无异若邪气在里而实热者用前胡枳殻散元气怯而虚热者用参茋四圣散虚弱者用紫草木香汤虚寒者用参茋内托散虚寒内脱者用木香散若邪气在表而实热者用麻黄甘葛汤此要法也余见各症凡疮疹已出未出之间或泻渇或腹胀或气促谓之里虚急用十一味木香散治之愚按经云眞气夺则虚邪气胜则实实谓邪气实而眞气虚也然倒靥泻渴等症若喜热饮食手足并冷或不食呕吐者是为阳气虚寒也用辛热之剂补之喜冷饮食手足不冷或唇舌黑裂者阳气实热也用苦寒之剂泻之凡疮疹已出未愈之间不光泽不起发不红活谓之表虚急用十二味异功散治之愚按张翼之云吐泻少食为里虚陷伏倒靥灰白为表虚二者俱见为表里俱虚用异功散救之甚至姜附灵砂亦可用若止里虚减官桂止表虚减肉荳蔲若能食便闭而陷伏倒靥者为里实轻用射干䑕粘子汤重用前胡枳殻散下利吐泻能食为里实若用实里则结痈毒红活定凸为表实若用补表则溃烂不结痂凡痘一见斑㸃便忌葛根汤恐发得表里也凡痘疮已出未愈之间不光泽不起发不红活或腹胀或泻渴或气促谓之表里俱虚急用十二味异功散送七味肉荳蔲丸治之愚按前症审系表里虚寒急用前法缓则不救一小儿出痘不起发红活腹胀泻渴皆以为不治施院使为表里虚寒用十二味异功散一剂即起发红活诸症顿退又用参茋内托散贯脓而靥儒者薛戒甫子五岁出痘三四日下紫血十数滴至八日不止而疮不起御医钱春林谓脾气虚寒用木香散二剂用丁香十一粒人参五钱一日服之次日痘皆起而有脓由是血渐止二十余日而愈一小儿起发红活但不时作痒口干作渴便血面赤发热先君谓肠胃有热先用济生犀角地黄汤加柴胡一剂诸症渐退形体倦怠此邪气去而形气虚弱耳用四君子汤加当归黄茋红花二剂而安一小儿痘疮赤痛烦热作渴或便血或䘐血先君用犀角地黄汤而血愈又用紫草快㿀汤加黄茋芍药而愈后疮痕色白用四君归茋治之而痊一小儿出痘吐血其痘赤痛如锥或疮出血余谓肝火炽盛用小柴胡汤加生地一剂随用济生犀角地黄汤一剂顿愈又用芹菜汁而痊一小儿痘疮下血而不起发先君谓气血不足用紫草快㿀汤加参茋归术治之血止疮起但贯脓迟缓用八珍汤倍加参茋数剂疮靥而根白痒此气血虚而热也用八珍汤二十余剂而愈一小儿痘疹大便下血小便甚赤疮颗色赤发热饮冷先君谓热毒鬰滞先用八正散一剂后用解毒防风汤一剂顿愈又饮芹菜汁而全痊一小儿痘正发而便血倦怠少食作渴饮汤余谓倦怠便血此脾虚而不能摄血也少食作渴此脾虚而津液短少也用五味异功散加升麻紫草治之而愈一小儿便血腹胀困倦发热口干饮汤四肢逆冷先君以为脾气虚寒不能摄血用五味异功散加丁香十粒炮姜五分二剂血止痘贯而靥一小儿七岁患痘疮腹胀八九日矣先君云当急补脾主不信仍服消毒之药忽大便下血甚多而殁一小儿作渴泄泻发热饮冷唇舌皱裂泻粪秽臭先君以为内热所作用前胡枳殻散稍愈又用清凉饮加漏芦乳母服之儿顿安凡小儿斑驳疹毒之病俗言疹子是肺胃蕴热因时气薰发于外状如蚊蚤所咬赤则十生一死黒则十死一生大抵遇春而生发至夏而长成乃阳气薰蒸故得生成者也脏腑调和血气充实则易出易靥葢因内无冷气外常和暖也凡痘疹热渴切不可与𤓰柿蜜水等冷物及清凉饮消毒散等药恐损脾胃则腹胀喘闷寒战咬牙而难治葢咬牙者齿稿也乃血气不荣不可妄作热治愚按前症若兼吐泻手足指冷者属内虚寒而外假热也急用木香散如不应用异功散若大便不通渇欲饮冷者则前所禁蜜水之类又当用矣但宜审其热之虚实若属虚热者虽欲水拒之而不饮当用人参白术散热渇自止属实热者自甚索水且喜而饮之当以犀角磨水服诸症即解其后亦无余毒之患矣北方出痘不拘冬夏若喜冷者再不用药但与水饮无有不愈葢北方地燥而又睡热炕故也一妇人患时疫将愈更出痘疮大起发体倦痛甚则昏愦烦渴饮汤不思食用十全大补汤及朱砂末其痛顿止食进体徤仍用前汤倍加参茋十余剂而贯脓又数剂而愈一姙妇发热作渴遍身骨节作痛用仙方活命饮二剂诸症稍愈至十一日出痘百余颗形气甚倦用紫草木香散又出少许但口干作渴用人参白木散而渴止用八珍汤加丹皮柴胡而贯脓后去丹皮柴胡倍加参茋数剂而痘靥一男子年将三十出痘根窠赤痛发热作渴服紫草饮之类前症益甚痘裂出血余用小柴胡加生地犀角二剂诸症顿减又用圣济犀角地黄汤而贯脓再用八珍汤而结痂一小儿烦躁饮冷不止先君用济生犀角地黄汤顿愈后渴而喜热又用当归补血汤而痊惟倦怠少食用七味白术散而瘥一小儿患此饮冷不止或痘胀痛先君用济生犀角地黄汤并芹菜汁而顿愈凡痘疮出不快多属于虚若误谓热毒壅盛妄用宣利之济致脏腑受冷荣卫濇滞不能运达肌肤则疮不能起发充满后不结实成痂痒塌烦躁喘渴而死愚按前症亦有各经热盛壅遏而出不快者亦有毒甚痘疔而不能起发者亦有余毒而溃痒者当细审其因而药之一小儿九岁出痘六日痒塌寒战院使钱宻庵用十一味木香散二剂贯脓用参茋托里散而靥后痕白作痒用十全大补汤而愈一小儿痘疮脓未满面赤作痒余谓气血虚而有热欲用温补之剂不信乃服清热之药至十三日疮痕色赤虚烦作渴腹痛不食手足逆冷而殁一小儿未过岁疮痘焮痛出血哭不能已诊其母有肝火先用小柴胡加山栀生地与母服子饮数滴顿愈又用加味逍遥散而痊一小儿出痘内有痘疔数枚虽挑破出黑血热毒不解余痘不发皆以为不治先君以仙方活命饮徐灌一剂痘疔解而诸痘亦愈一小儿痘疔患在臀间色黑大痛挑出黑血仍复坚痛皆以为不治先君用隔蒜灸数壮痛止色淡而软挑出黑血甚多灌以活命饮患处及诸痘贯脓而愈凡小儿才觉伤风身热是否疮疹便服四味升麻葛根汤愚按痘疹未明而元气实者最宜前汤若元气虚者又当详治恐发得表虚而痘难出也一儒者年三十余因劳役倦怠发热服补中益气汤数剂发赤㸃以为㿀另服升麻葛根汤一剂更加恶寒仍服益气汤四剂至九日出痘甚多余用八珍汤加黄茋白芷紫草四剂至二十日脓始贯用十全大补汤月余而靥凡痘疹始出一日至五七日之间虽身热或腹胀足稍冷或身热泻渴或身热惊悸腹胀或身热出汗者服十一味木香散愚按前症属脾气虚寒假热非此药不救如未应佐以六君子专补脾气更不应加木香补骨脂肉荳蔲兼补肾气一小儿第五日不红活至九日贯脓不满余谓气血虚弱用十全大补汤治之庻无后患不信至脱痂痕作痒色白至十四日而殁一小儿第七日脓清不满形气倦怠饮食少思大便不实用托里散二剂手足指冷咬牙作渴用木香散倍用参茋一剂诸症顿退又用参茋四圣散四剂而愈凡泻水谷或白色或淡黄煎十一味木香散送七味肉荳蔲丸治之泻止者住服不止者多服愚按前症若察其外症若唇青指冷睡而露睛口鼻气寒泻色青白脾肾虚寒也用前药六君子汤加补骨脂肉荳蔲若颊赤体热睡不露睛口鼻气热泻色黄赤脾土实热也用泻黄散一小儿腹胀渴泻气促体倦先君以为表里俱虚用六君子汤加归茋送四神丸一服诸症顿退疮势顿正但脓迟而渴仍用前汤加归茋二剂疮色红活形体颇安任其贯脓而痊凡泻频津液内耗血气不荣疮虽起发亦不能靥也如身温腹胀咬牙喘渴者难治缘谷食去多津液枯竭饮水荡散眞气故多死矣速与十一味木香散救之如不应急用十二味异功散愚按前症兼手足指冷面色青白等症者属阳气虚寒急用木香散阳气脱陷用异功散脾气虚弱用六君子汤血气虚弱用八珍汤不应用十全大补汤一小儿第九日不红活不贯脓云殁于十三日陈院长谓属虚寒用十一味木香散二剂渐红活贯脓又用紫草木香汤及人参白术散而愈族姪孙衍庆六岁出痘稀少疮痂悉落至十三日身烦热而畏寒手足逆冷厚衣围火不能温皆谓不治余思大热而不热者是无火也急用人参理中汤煎服一杯肢体顿温更用人参白术散调理而痊一男子年二十余发热烦躁痘黯出血足热腰痛用圣济犀角地黄汤二剂而贯脓用地黄丸料数剂而疮靥一男子年将三十出痘色紫作渴饮水腰痛足热耳聋余谓肾虚之症用加减八味丸料煎与恣饮热渴顿止佐以补中益气汤加五味麦门而愈一小儿十二岁出痘色黯两足及腰热痛便秘咽舌干渴引饮不絶衆谓肾虚不治先君用加减八味丸料作大剂煎与恣饮至二觔诸症悉退又佐以补中益气及八珍汤各十余剂而痊凡四五日不大便用嫰猪脂一块以白水煑熟切豆大与食之令脏腑滋润使疮痂易落切不可妄投宣泻之药元气内虚则疮毒入里多伤儿也愚按前症若因热内蕴宜用射干䑕粘子汤解之或发热作渴或口舌生疮或咽喉作痛并宜用之凡疮疹初出两三日至十三日当忌外人及卒暴风寒秽恶之气轻者三次出大小不一头面稀少眼中无根窠红肥满光泽也重者一齐出如蚕种灰白色稠宻泻渴身温腹胀头温足冷也轻变重者犯房室不忌口先曾泻饮冷水饵凉药也重变轻者避风寒常和暖大便稠也愚按丹溪先生云痘疹宻则毒甚用人参败毒散犀角地黄汤或以凉药解之虽数贴亦不妨一小儿痘疹宻甚至九日贯脓不满色不红活或云当殁于十二日余以为气血虚弱用八珍汤内加糯米百粒数剂至十五日脓完色正结痂而愈一小儿五岁出痘宻而色白属虚弱也始末悉用补托之药而安旬余饮食过多忽作呕吐面白兼青目唇牵动先君以为慢脾风症用五味异功散加升麻柴胡不信翌日手足时㗜服前药而不应急加木香干姜二剂而愈一小儿第五日矣稠宻色黑烦躁喜冷先君以为火极似水令恣饮冷芹汁烦热顿止乃以地黄丸料服之至二十余日而愈凡身热发烦渴者宜用六味人参麦门冬散治之如不应用七味人参白术散愚按前症若渴而饮冷者脾胃实热宜用麦门冬散若渴而饮汤者气虚热渴宜用白术散若大渴引饮面赤血虚发躁也用当归补血汤凡痘疮欲靥已靥之间而忽不能靥兼腹胀烦渴者急用十一味木香散愚按前症若兼恶寒或四肢冷疮毒去而脾胃虚寒也宜用前药若十指逆冷咬牙等症阳气脱陷也用十二味异功散脾气虚陥用六君加川芎当归黄茋主之一小儿九嵗出痘第七日发热烦躁不贯脓色灰白寒战咬牙泻渴腹胀手足冷时仲夏饮沸汤而不热腹中隂冷先用木香散二剂益甚用异功散一剂顿安又用六君子加附子三分二剂后用调补之剂至十四日而愈凡痘疮欲靥已靥之间忽头面温足指冷或腹胀泻渴气促者急服十二味异功散若十一二日当靥不靥身不壮热闷乱不宁卧则哽气烦渴啮牙者急用十二味异功散加归术以救隂阳表里凡痘疮已靥烦渴不止或头温足冷或腹胀或泻或咬牙多致难愈急用十一味木香散以救之以上之症若误与蜜水生冷之物则转加热渴而死愚按前症属脾胃亏损内眞寒而外假热耳非温补不救如前药未应用十全大补汤加附子以纯补之一小儿头生一疖出脓将愈忽疖间肿胀发痘二十余颗遍身赤㸃用快斑汤而渐出用紫草散倍加参茋而出完用托里消毒散而脓贯用托里散而疮靥一小儿痘已靥其痕色赤而错纵日食粥七八碗作渴面赤先用白术散二剂渇减五六粥减大半又用四君加芜荑黄连二剂痕平色退乃用八珍汤加芜荑山栀而痊一小儿痘疮愈后泄泻饮食不化此脾肾气虚用六君加补骨脂肉荳蔲治之而愈一小儿痘疮将愈患泄泻侵晨为甚饮食不化属脾肾虚也朝用补中益气汤夕用二神丸而愈凡身壮热经日不除如无他症用六味柴胡麦门冬散治之热退即止如不愈服七味人参白术散愚按前症若肝胆热毒用柴胡麦门冬散若肝经血虚用四物汤加黄茋柴胡若中气虚热用人参白术散一男子患痘疮作痛发热不止其势可畏皆以为不起施银台用消毒救苦汤治之诸症顿退予先用仙方活命饮痛全止又用八珍汤加紫草三钱四剂贯脓而靥一小儿患痘稠宻大痛发热势甚危急先君用消毒救苦汤一剂安卧良久遍身出小痘顿消再剂俱实脓而靥凡身壮热大便坚实或口舌生疮咽喉肿痛皆疮毒未尽用四味射干䑕粘子汤如不应用七味人参白术散愚按前症若壮热饮冷属热毒在表宜用前汤若兼大便不通属热毒在内少用四顺清凉饮若热毒既去胃气虚而发热用七味人参白术散若因隂血亏损而发热用四物汤一小儿六岁患痘第七日根颗赤痛大便秘结小便赤濇烦躁饮冷或用清凉解毒之剂未应钱宻庵以为热毒内藴用四顺清凉饮一剂并猪胆汁导下结粪而安又用犀角地黄汤其痘自靥一小儿痘疮发热作渴焮赤胀痛大便秘结先用四顺清凉饮一剂诸症顿退又用四味䑕粘子汤一剂诸症全退再用紫草汤而贯脓用消毒饮而痘靥一小儿痘愈而声瘖面赤足心发热小便赤少先君以为肾经虚热用六味地黄丸补中益气汤而愈其时患是症用清热解毒者俱不起一小儿十一岁患痘第四日根盘红活起发因痛甚不止至七日形气甚倦痘色淡而欲陷此因痛盛而伤元气也先用仙方活命饮一剂而痛止再用八珍汤而贯靥凡风热咳嗽咽膈不利用三味桔梗甘草防风汤治之如不应用七味人参白术散主之愚按前症如痘热内作宜用桔梗甘草防风汤如兼痰热咳嗽佐以抱龙丸若气虚痰涎壅上宜用人参白术散以补脾肺一小儿痘疮十二日患咳嗽十余日不愈所服皆发表化痰余曰此脾肺气虚复伤眞气而变肺痈也不信仍服前药果吐脓血用桔梗汤而愈一小儿痘将愈咳嗽面色黄白嗽甚则赤用五味异功散调补而愈凡涕唾稠粘身热鼻干大便如常小便黄赤用十六味人参清膈散如不应用七味人参白术散愚按前症属脾肺蕴热痘邪为患用清膈散解散邪气若脾肺虚热不能司摄用人参白术散调补中气一小儿痘赤壮热咳嗽痰甚烦热作渴用人参清膈散一剂诸症顿退日用芹菜汁旬余而靥一小儿痘疮狂喘躁热作渴饮冷痰涎不利先君用十六味清膈散犀角地黄汤各一剂顿愈又用当归补血汤而愈一小儿痘赤狂喘大便不利先君治以犀角地黄汤芹菜汁而痊一小儿痘愈后涕唾口干饮汤鼻塞或腹作胀先用白术散二剂后用六君子汤而愈凡痰实壮热胸中烦闷大便坚实卧则喘急速用五味前胡枳殻汤治之愚按前症若因脾胃藴热宜急用前汤缓则热毒延内多致有悞一小儿患痘赤痛痰喘作渴大便不利钱宻庵用前胡枳殻散一剂诸症顿退又用济生犀角地黄汤二剂月余而愈一小儿第八日根窠赤肿胀痛作渴大便下黑血烦渴痰喘饮冷呻吟求治施银台以为血热毒蓄于内用圣济犀角地黄汤一剂诸症悉退又用消毒丸及化斑汤而愈一小儿痘根色赤作痛发热口渴喜冷大便坚实用清凉饮一剂痛热少减再剂便利渴止却用圣济犀角地黄汤而安用芹菜汁而靥一小儿痘根色赤作痛热渴喜饮冷水大便不利先用五味前胡枳殻散大便利而热渴减又用圣济犀角地黄汤而安用芹菜汁而靥一小儿大便不利小便赤澁作渴饮冷先君用凉膈散一剂渐愈又用济生犀角地黄汤及芹菜汁而痊若乳母有肝火儿患此症必用加味逍遥加黄芩犀角兼治其母一小儿痘已愈而痕赤作痛内热作渴二便不利先君用济生犀角地黄汤及芹菜汁而痊后用四物黄茋而安一小儿痘痕白或时痒作渴饮汤大便稀溏先君用五味异功散加当归黄茋而瘥一小儿痘痕白时或痒先君以为气血俱虚用八珍汤补之不信自用解毒之剂后卒变慢脾风而殁惜哉凡饮氷雪不知寒者阳盛隂虚也饮沸汤不知热者隂盛阳虚也阳盛则补隂木香散加丁香官桂隂盛则补阳异功散加木香当归每一两药共加二钱愚按阳盛者当用清凉饮以补隂隂盛者当用异功散以补阳须审的实而用若或少差死在反掌前云乃传写之误凡痘疮首尾若误饮冷水疮靥之后其痂迟落或生廱肿或成疳蚀葢脾胃属土而主肌肉水湿所伤则津液衰少荣衞澁滞不能周流故疮痂迟落而生廱肿愚按痘廱之类属血热未解而内作外邪搏于肌肤之间或余毒蕴结经络轻则肌表津淫瘙痒重则肢节壅肿作痛若余毒炽盛先用仙方活命饮以解其毒却用托里消毒散毒气将尽用四君归茋以补托元气大凡痘疮始末皆系脾胃之气所主若饮食药饵失宜多致变症故凡饮食少思内热晡热者属脾胃气虚血弱佐以四君芎归黄茋升麻若饮食如常发热作痛者属气血虚弱余毒为患佐以射干䑕粘子汤若饮食如常发热作痛大便秘结者属热毒内蕴用大连翘饮如不应仙方活命饮若根赤而作痒血虚也四物加牡丹皮色白而作痒血虚也四君加当归芍药色赤而作痛血热也四物加连翘金银花肿而不溃血气虚也用托里消毒散溃而不愈脾气虚也用六君子汤一小儿痘毒蚀陥敷以雄黄散及服加味解毒散而愈一小儿痘毒遍身腐溃脓水淋漓以经霜茅草研末铺于寝席更服九味解毒散顿愈用神效当归膏敷之而痊一小儿痘毒后腿膝肿痛此脾肾虚而毒流注先用活命饮四剂肿痛顿减再用补中益气汤及六味地黄丸而痊一小儿腿膝肿溃而脓水不止内热晡热体倦肌痩先君以为元气复伤用补隂八珍汤六味丸三月余而愈一小儿痘已愈两目昏闭先君用䑕粘子汤加山栀龙胆草犀角目开而有赤白翳佐以蛇蜕散外用二粉散寻愈凡疮疹已靥未愈之间五脏未实肌肉尚虚血气未复被风邪相搏则津液澁滞遂成疳蚀宜用雄黄散绵茧㪚等药治之乆而不愈则溃多致不起愚按前症属足阳明胃经其方解毒杀虫之剂若毒发于外元气未伤者用之多效若胃气伤损邪火上炎者用芜荑汤六味丸若赤痛者用小柴胡汤加生地黄肝脾疳症必用四味肥儿丸及人参白术散更佐以九味芦荟丸一女子痘痂将脱因其秽气以汤浴已而身热如炙四肢强直如发痉然此腠理开泄热毒乘虚而入用十全大补汤一剂顿安一小儿痘出甚宻先四肢患毒脓溃而愈后口患疳涎蚀牙龈先用大芜荑汤活命饮一剂各又用清胃散加犀角及蝉蜍丸而愈后发热作渇口中作痛服蟾蜍丸搽人中黄而安类集疹痘已效名方葛根麦门冬散治小儿热毒斑疹头痛壮热心神烦闷葛根人参石膏麦门冬川升麻甘草茯苓赤芍药右为麄散每服三钱水一大盏煎至六分去滓徐徐温服不拘时量大小增减愚按前方足阳明胃经之药也外除表邪内清胃火兼补元气若非发热作渇表里有热者不可用若表里俱虚而发热作渇者宜用人参麦门冬散生地黄散治小儿癍疹身热口干咳嗽心烦者生地黄杏仁欵冬花陈皮甘草麦门冬右为麄散每服三钱水一大盏煎至六分去滓徐徐温服不拘时量大小加减愚按前方若肺经有热者宜用此方若痰气上壅佐以抱龙丸惺惺散七味治小儿风热疮疹时气头痛壮热目澁多睡咳嗽喘促桔梗眞细辛人参甘草白茯苓眞川芎白术右为麄散毎服三钱水一大盏薄荷五叶生姜三片同煎至六分去滓徐徐温服不拘时候量大小加减愚按前症方若表虚风热所乘而致诸症者宜用此药若表实内热相搏而致诸症者宜用升麻葛根汤若兼作渇饮冷者须用葛根麦门冬散大凡疮疹已出未出之间多増寒壮热身体疼痛大便黄稠此正病也若无他疾不必服药四味升麻葛根汤治初发热痘疹未明宜用此汤以散之白芍药川升麻甘草葛根右为麄散每服三钱水一大盏煎至六分去滓不拘时徐徐温服愚按前方胃经发表之剂表实而热毒壅滞于肌肉者须用此药以疏泄之恐虚其表而痘毒不能托出也十一味异功散木香大腹皮人参桂心赤茯苓青皮前胡诃棃勒半夏丁香甘草右为麄散毎服三钱水一大盏生姜三片同煎至六分去滓空心温服量大小以意加减愚按前方治痘疮已出未愈之间其疮不光泽不起发不红活或已出一日至五七日间或泄泻作渇或肚腹作胀气促作喘或身虽热而腹胀足指冷或身热而作渇或身热而惊悸腹胀或身热汗出不止或气急寒战咬牙或渇而饮水愈渇或疮欲靥而不靥或疮痂欲落而不落而反腹胀渇泻足指寒冷或惊悸寒战咬牙此脾胃终变虚寒津液衰少此发内经微㫖隂阳藴奥非神于术者岂能言哉前症乃阳气内虚寒而外假热如痈疽脾胃亏损诸脏虚寒之败症急用前散以救胃气亦有可生者十二味异功散木香当归人参官桂陈皮丁香肉豆蔲厚朴白术半夏茯苓附子右为麄散每服三钱水一大盏半生姜五片肥枣三枚煎至六分去滓空心温服三岁儿作三服五岁儿作两服一週两岁儿作三五服病有大小以意加减此药家传五世累经效验愚按前方治痘疮已出未出不起发不光泽不红活谓之表虚宜用此药治之若已出未愈疮不光泽或不起发不红活或腹胀作渇泄泻气促谓之表里虚寒急用此药送豆蔲丸或十一日间不靥壮热闷乱不宁卧则烦渇咬牙手足指冷数饮沸汤而不热围火重衾而仍寒悉属表里虚寒也王太仆云大寒而盛热之不热是无火也当益其心火急用前药以囘其阳亦有生者肉豆蔲丸七味治泻水谷或白或淡黄不能止者木香缩砂仁白龙骨赤石脂呵子肉肉豆蔲枯白矾右为细末稠面煳为丸如黍米大一周岁儿毎服三五十丸三岁儿服百丸温米饮下泻甚者煎木香散或异功散送下泻止住服不住多服愚按前方治阳气虚寒肠滑泻泄之澁剂葢肾主大便若因肾气不固而致前症者宜用木香散送四神丸如不应急煎六君子汤送四神丸补之葢豆蔲丸澁滞之功多补益之功少也人参麦门冬散治痘疮微渇麦门冬人参甘草陈皮白术厚朴右为麄散毎服三钱水一大盏煎至六分去滓徐徐温服不拘时量大小加减愚按前方若痘疮热毒气虚作渇宜用之若因气虚弱作渇用人参白术散消毒散治痘疮六七日间身壮热不大便其脉𦂳盛者用此药以微利之牛蒡子荆芥穗甘草右为麄散每服三钱水一大盏煎至八分去滓不拘时徐徐温服愚按前方若毒在肌肉尚未能尽发而致斯症脉浮而𦂳者最宜此药疏解其毒若痘顿轻脉沉而𦂳者毒在脏腑宜用前胡枳殻木通以絶其源其痘尤轻柴胡麦门冬散治痘疮壮热经日不止更无他症此药治之柴胡麦门冬甘草人参黑参龙胆草右为麄散毎服三钱水一大盏煎至六分去滓不拘时徐徐温服量大小加减愚按前方若痘疮表热根盘色赤焮痛作渇饮冷或两目作痛或素有肝火而患痘疮者尤宜用之射干䑕粘子汤治痘疮壮热大便坚实或口舌生疮咽喉肿痛皆余毒所致甘草升麻射干䑕粘子右为麄散每服三钱水一大盏煎至六分去滓徐徐温服愚按前方若痘疮初出发热焮痛根盘赤盛或咽喉口舌疼痛作渇饮引者宜用若因胃气虚弱发热而致前症者宜用人参麦门冬散桔梗甘草防风汤治风热咽喉不利桔梗甘草防风右为麄末毎服三钱水一大盏煎至六分去滓徐徐温服不拘时量大小加减愚按前方若上焦风热或痰涎上攻咽喉不利或口舌生疮作渇引饮者须用此药发散解毒痘虽出亦在轻浅人参清膈散治涕唾稠粘身热鼻干大便如常小便黄赤宜用此方治之人参柴胡当归芍药知母桑白皮白术黄茋紫苑地骨皮茯苓甘草桔梗黄芩石膏滑石右为麄末每服三钱水一大盏生姜三片同煎至六分去滓不拘时徐徐温服量大小加减愚按前症即痈疽因热毒藴结于脏腑经络之间者当用此药以踈导托理调和荣衞使邪气退则元气不伤而痘疮易愈也前胡枳殻散治痰实壮热胸中烦闷大便坚实卧则喘急前胡枳殻赤茯苓大黄甘草右为麄散每服三钱水一大盏煎至六分去滓不拘时量大小加减如身温脉微并泻者不可服愚按前症若属肺胃实热气鬰痰滞大便秘结小便赤澁烦渴饮冷身热脉数者宜用之以表散外邪疏通内脏使邪气不壅滞且痘疮轻而易愈也人参白术散治痘疮已靥身热不退此药清神生津除烦止渴人参白术藿香叶木香甘草白茯苓干葛右为麄散毎服三钱水一大盏煎至六分去滓不拘时徐徐服愚按前症若痘疮已靥身热或津液少而口干引饮者胃气虚弱也宜用人参白术散若腹胀泄泻口干足指寒冷者脾气虚弱也宜用十一味木香散若形寒恶寒呕吐不食腹胀泻渴等症乃脾气虚寒下陥也用六君子加胡麻姜桂如不应急加丁香若发热渴躁身热恶衣属血脱发躁用当归补血汤大凡痘疮若脾气虚弱出不快者误以为热毒壅盛用凉药宣利解散致脾胃受伤元气愈虚使疮不起发不充满不结靥不成痂而痒塌烦躁喘渴者死多矣凡痘疮首尾不宜与水则疮靥之后其痂落迟或生壅肿治失其法必成疳蚀疮血水不絶甚则面黄唇白多致难愈葢脾胃属土而主肌肉故也韶粉散治小儿痘疮才愈而毒气尚未全散疮痂虽落其瘢犹黯或凹凸肉起当用此药涂之韶粉轻粉右研和入炼猪脂油拌匀如膏薄涂疮瘢上如痘痂欲落不落当用此方羊骨髓右炼入轻粉一钱研成白膏甆合盛之涂疮上如痘疮痒悞搔成疮及疮痂欲落不落用上等白蜜涂之其痂自落小无紫黑瘢痕神妙愚按前症若痘疮痕赤而作痒属血虚而有热也佐以四物牡丹皮若痕白而作痒气虚而有热也佐以四君芎归疮痂欲落不落者脾经血气虚八珍汤若发热而大便秘结者肠胃内热也犀角消毒丸发热而大便调和者肺胃热也麦门冬散脓水淋漓者肌表热也用败草散敷之雄黄散治小儿因痘疮牙龈生疳蚀疮雄黄铜緑右二味同研极细量疮大小干糁绵茧散治小儿因痘疮余毒肢体节上有疳蚀疮脓水不絶出蛾绵茧右用生白矾搥碎实茧内以炭火烧矾汁干取出为末干贴疳疮口内如肿臖作痛更服活命饮愚按雄黄散清肝杀虫解毒外治之方也其症所感之经与所致之因各有不同若因手足阳明经藴热所致者用犀角消毒散若因脾经疳热者用大芜荑汤若因肾经虚热者用地黄丸若因肝经疳热者用芜荑汤送大芦荟丸其绵茧散总治疮毒脓水淋漓收敛之外剂若果系内无余毒而未痊者宜用敛之若因气血虚而不歛宜用托里散若发热肿痛大便不结用仙方活命饮更以隔蒜炙法若肿痛作渴大便秘结用四顺清凉饮若大便已通肿痛未退仍用活命饮若发热倦怠大便调和用八珍汤加犀角如疳蚀未应急用隔蒜炙若发热口干肢体倦怠用八珍汤加黄茋若饮食少思肢体倦怠用五味异功散加当归若脓水不絶而发热用四物参茋丹皮若脓水不絶而恶寒用四君归茋恶寒发热者用八珍黄茋若乳母肝经血虚发热用加味逍遥散若肝经因怒发热用加味小柴胡汤谷精草散治小儿痘疮已靥眼目翳膜遮障瞳人瘾澁涙出久而不退或十二三日疮痂已落其疮瘢犹黯或凹或凸此肌肉尚嫰不可澡浴及食炙煿辛辣有毒之物恐热毒薰于肝膈目生翳障若不能守禁而致患者须用此治之谷精草生蛤粉右为细末以獖猪肝一叶用竹刀批片糁药在内用草绳縳定入甆噐内量用水慢火煑熟令儿食之愚按前症若痘疮愈后余毒入于肺经而作痛者宜用此方羊肝散亦效若肝经热毒眼睛作痛佐以小柴胡汤加生地黄或犀角地黄汤解毒汤治一切热毒肿痛或风热搔痒脾胃黄连金银花连翘右水煎服愚按前症当审其脏腑部分及各随所因而治之若在乳下必当兼治其母参汤散治水痘麻黄人参滑石地骨皮知母羌活甘草大黄甜葶苈右为末每服五分水一小盏入小麦七粒同煎至十数沸毎服三五匙不可多服愚按前方发表散邪疏通内热之峻剂若遍身作痛壮热烦躁作渴饮冷大便秘结小便澁滞喘嗽等症宜用此方或前胡枳殻散然水痘多属表邪但若发热饮引小便赤色者当用升麻葛根汤如无他症不必用药也右小儿疮疹无正方论虽有王谭钱氏之书止见其方未见其源疗之者往往以药宣利解散因耗伤眞气遂至不救者多矣深可痛悯文中今将祖父秘传方论集为一卷葢守此方三十余年全活者甚衆百不失一今合广其传使患者无枉夭之祸医者有活人之功此仆之夙心也附方三豆饮治天行痘疮始觉即服之多者必少少者不出等症小赤豆黑豆菉豆甘草节右水煑熟任儿食之七日自不发紫草木通汤治痘疹出不快紫草人参木通茯苓糯米甘草右毎二钱水煎服升均汤治痘疮已出不匀或吐㵼发热作渇升麻干葛芍药人参白术茯苓甘草紫草右每服三五钱水煎参茋内托散治痘疮里虚发痒或不溃脓或为倒靥等症人参黄茋当归川芎厚朴防风桔梗白芷官桂紫草木香甘草右入糯米一撮水煎服仍量儿加减紫草快斑汤治痘疹血气不足不能发出色不红活等症紫草人参白术茯苓当归川芎芍药木通甘草糯米右毎服二钱水煎人参胃爱散治痘疮已发未发吐泻不止不思饮食等症人参藿香紫苏木𤓰丁香茯苓甘草糯米右毎服三钱姜枣水煎紫草木香汤治痘疮里虚痒塌黑陷闷乱紫草木香茯苓白术人参甘草糯米右毎服三钱水煎大如圣饮子治疮疹癍痘毒攻咽嗌肿痛热渴或成肿毒不消等症麦门冬桔梗甘草鼠粘子右毎服二钱水煎四圣散治痘疹出不快及倒靥紫草茸木通甘草枳殻黄茋右毎服二钱水煎独圣散治痘疮倒靥䧟伏用穿山甲取前足嘴上者烧存性为末以木香汤入少酒服之快透散治痘疮出不快等症紫草蝉蜕木通芍药甘草右毎服二钱水煎愚按海藏先生云身后出不快足太阳经也用荆芥甘草防风汤身前出不快手阳明经也用升麻葛根汤四肢出不快足阳明经也用防风芍药甘草汤此皆解毒升发之剂也不可不知鼠粘子汤治癍疹稠宻身热等症鼠粘子当归甘草柴胡连翘黄芩黄茋地骨皮右毎服二钱水煎紫草散治痘疹黒陷气血虚弱疮疹不起紫草甘草黄茋糯米右水煎服益元散治痘疹初烦躁作渴等症滑石甘草右各另为末每服五六分白汤调下活血散治痘疹血虚热已出未尽烦躁不宁壮腹疼白芍药右为末毎服一匙糯米汤调下荔枝汤亦可对四君子汤加归茋名参归活血散参茋四圣散治痘疮有热出至六七日不能长不生脓或作痒人参黄茋白术茯苓当归芍药川芎紫草木通防风糯米右水一盏煎半盏徐徐服人参透肌饮治痘疮虚而有热虽能出快长不齐整隐于肌肤间者人参白术茯苓紫草当归芍药木通蝉退甘草糯米右毎服三钱水一盏煎半徐徐服大连翘饮治积热大小便不利及痘后余毒不解肢体患疮或丹瘤游走不止连翘瞿麦荆芥木通赤芍药当归防风柴胡滑石蝉退甘草山栀黄芩右毎服三钱水煎一岁毎服一二匙三五嵗者毎服数匙愚按前方苦寒辛散发散肌表疏通内脏之剂若表里实热烦躁饮冷大便不通小便秘结者最宜用之愼不可过剂恐复伤胃气而变他症也若妄发之则成斑烂妄下之则成虚脱胡荽酒治秽气使痘疹出快右用胡荽一把以好酒一盏煎一两沸令乳母毎含一两口喷儿遍身匀喷头面房中湏烧胡荽香能辟除秽气使痘疹出快煎过胡荽悬挂房门上最妙愚按前方最宜用之若痘疹已出而饮食少思宜用枣炙之儿闻枣香尤能开胃气进饮食解毒气若因饮食停滞未及消导遂用此法恐反助其邪以生湿热则成痘毒也甘露饮子治积热及痘后咽喉肿痛口舌生疮齿龂宣肿生地黄熟地黄天门冬麦门冬黄芩石斛枳殻枇杷叶茵陈甘草右毎三钱水煎毎服三五匙不可多服愚按前方凉血解毒除湿清热寒中之剂治者审之托里散治痘毒元气虚弱或行尅伐不能溃散用之未成自消已成自溃人参黄茋当归白术陈皮熟地黄茯苓芍药甘草右三五钱水煎服托里消毒散治痘毒气血虚弱不能起发腐溃收敛或发寒热肌肉不生人参黄茋当归川芎芍药白术陈皮茯苓金银花连翘白芷甘草右毎三五钱水煎服八正散治下焦积热大小便不通或小便淋沥脉症俱实者大黄车前子瞿麦萹蓄山栀木通滑石甘草右毎二钱水煎服凉膈散治上焦实热烦渇面目赤热头昏咽燥咽痛口疮便溺赤濇狂言谵妄睡卧不安大黄朴硝甘草连翘栀子仁薄荷叶右为末毎服一钱竹叶蜜些少煎服解毒防风汤治痘疮毒气炽盛防风地骨皮黄茋白芍药荆芥牛蒡子右毎服四钱水煎服或为末白汤调下人参理中汤治中气虚热人参白术甘草右毎服一钱姜枣水煎服为末姜汁煳丸菉豆大毎服二三十丸白汤下亦可六君子汤治脾胃虚弱不思乳食或呕吐泄㵼饮食不化或时患饮食停滞人参白术茯苓陈皮半夏甘草右毎服二三钱姜枣水煎补中益气汤治中气不足困睡发热或元气虚弱感冐风寒诸症黄茋人参白术甘草当归陈皮升麻柴胡右姜枣水煎泻黄散治脾胃实热藿香叶甘草山栀仁石膏防风右用蜜酒微炒为末每服一二钱水煎五味异功散治脾胃虚弱吐泻不食人参茯苓白术甘草陈皮右为末每服三钱姜枣水煎四君子汤治脾虚饮食不化或泄泻呕吐人参白茯苓白术甘草右水煎服四物汤治肝脾血虚发热日晡益甚或烦躁不宁当归熟地黄川芎白芍药右作二剂水煎服桔梗汤治咳嗽吐脓痰中有血已成肺痈桔梗贝母当归𤓰蒌仁枳殻薏苡仁桑白皮百合五味子甜葶苈地骨皮知母甘草节防已黄茋杏仁右毎服一二钱水煎四顺清凉饮治积热颊赤作渴四肢惊制大便秘濇芍药当归甘草大黄右毎服一钱水煎蟾蜍丸治无辜疳症一服虚热退二服烦渴止三服泻痢愈蟾蜍右取粪蛆一杓置桶中以尿浸之却将蟾蜍跌死投与蛆食一昼夜用布袋盛蛆置急流中一宿取出瓦上焙干为末入麝香一字粳米饭丸麻子大毎服二三十丸米饮下甚效人参败毒散治伤风时气寒热咳𠻳人参茯苓甘草前胡川芎羌活独活桔梗柴胡枳殻右为末每服一二钱生姜薄荷水煎仙方活命饮治一切疮毒未成内消已成即溃此消毒排脓止痛之圣药也若脓出而肿痛不止元气虚也当用托里散之类穿山甲白芷防风没药甘草赤芍药当归尾乳香天花粉贝母金银花陈皮皁角刺右每服二三钱酒水各半煎神效隔蒜灸法治痘疔毒气炽盛使诸痘不能起发已起发者不能贯脓已贯脓者不能收靥或大痛或麻木痛者灸至不痛不痛者灸至痛其毒随火而散京师尝见治此者即以线针挑破出毒血诸毒随时贯脓若挑破不痛不出血者难治若用此法灸之即知痛更用针挑破紫血随出诸痘随贯亦有生者其法用大蒜头切三分厚安痘疔上用小艾炷于蒜上灸之毎五壮易蒜再灸若紫血出后肿痛不止尤宜当灸治者审之神效当归膏治痘毒津淫或汤火等疮不问已溃未溃麻油当归黄蜡生地黄右先将当归地黄入油煎黑去查入蜡熔化候冷搅匀即成膏矣蛇蜕散治痘毒目翳蛇蜕𤓰蒌仁右用羊肝一片批开入药末二钱线扎紧用米泔煑熟频与儿食或乳母食荆芥甘草防风汤解痘毒荆芥甘草防风右每服一钱水煎防风芍药甘草汤解痘毒防风芍药甘草右毎服一钱水煎麻黄甘草汤治表实痘毒炽盛麻黄生甘草右水煎服轻粉散治出痘眼内生翳眞轻粉黄丹右研左眼有翳吹入右耳右眼有翳吹入左耳更以菉豆皮谷精草白菊花各一两为末毎服三钱干柿一枚米泔一盏煎干将柿去核食之不拘时候日三枚成都方士禹太和云治痘疮黑陷垂死者用壁间喜蛛如黄豆者一枚擂烂若一歳儿用雄黄一厘二歳者用二厘十歳者一钱再同蜘蛛研匀用好烧酒一杯调和徐徐服之余意此方即同前十二味与十一味异功散之相类也若因阳气虚寒不能营运周身以致四肢逆冷腹胀唇青其色黑陷者宜用烧酒若因元气虚乏或色淡白隐隐见于肌肤而不能起发者宜用陈酒亦可不可拘滞于烧酒也若小儿未週歳者宜酌量与饮之亦不可拘于杯许也又有一等气血俱虚者或色淡红而不光泽又不起发或惊悸咬牙用紫草与红花以陈煑酒浓煎与儿服之亦可以保其全生也用者宜审诸抱龙丸治痰热喘嗽发热惊悸不安亦能发痘疮胆星天竺黄雄黄朱砂射香右为细末用甘草一觔煑汁为丸每一两作二十丸用薄苛或灯心草汤化下造胆星法南星不拘多少腊月腊水浸洗切块晒干为末用黄牛胆汁拌匀仍用牛胆殻装入填满以线扎口悬挂当风处隂干隔年方可用愚按前方清热豁痰利气之药过剂则脾肺复伤而反不愈或更加胸腹作胀饮食作呕者宜用人参白术散培补中气五福化毒丹治胎毒及痘后头面生疮眼目肿痛生地黄熟地黄天门冬麦门冬𤣥参甘草甜硝青黛右为末炼蜜丸芡实大每服一丸白汤化下愚按前方生血凉血解毒寒中之剂用之得宜殊有良验不过一二丸犀角消毒丸治诸积热及痘疹后余毒生疮生地黄防风当归犀角屑荆芥牛蒡子赤芍药连翘桔梗薄荷黄芩甘草右为末炼蜜丸芡实大毎服一丸薄苛汤下愚按前方清热解表凉血破血消毒损胃之剂多不过一二服大凡痘毒当叅前痘疮悞饮冷水韶粉散治法用之余倣此败草散治痘疮挝搔成疮脓水淋漓谓之斑烂用屋烂草或盖墻烂草多年者佳如无旷野生者尤佳为末搽之愚按前症亦有气血虚热而不愈者如遍身患者须多掺铺席上令儿坐卧其疮即愈羊肝散治痘毒入眼或无辜疳气入眼蜜蒙花青箱子决明子车前子右为末用蜜䝉花末三钱余药各一钱拌匀用羊肝一大叶竹批掺上湿纸裹煨熟空心早食之愚按前症若因肝经风热伤血宜用本方若因肝经血虚风燥宜用四物汤加山栀钓藤钩牡丹皮若因肝经血虚生风或肾水不能生肝木宜用六味丸若成肝疳者用六味地黄丸以滋肝肾用四味肥儿丸加人参白术以补肝脾一小儿痘疮目生昏翳或作或彻服退翳之药不愈诊之脉弦细而数此乃肝肾有疳症余用九味芦荟丸及六味地黄丸又与轻粉黄丹散寻愈一小儿患两目赤肿痛不可当此肝火为患用四物合小柴胡加山栀牛蒡子生甘草倍用谷精草数剂而愈一小儿痘愈后眼痛不开用犀角地黄汤加柴胡汤一剂而开又生赤翳迷满仍用前药加谷精草治之而愈蝉菊散治癍疮入眼或病后生翳障蝉蜕白菊花右每服二钱水一盏入蜜少许煎乳食后量儿大小与之羌菊散治痘毒上攻生翳并暴赤羞明羌活蝉蜕防风蛇蜕菊花谷精草木贼甘草山栀子白蒺藜大黄黄连沙苑蒺藜右为末毎服一钱清米泔温煖调下丹粉散治痘毒脓水淋漓轻粉黄丹黄连末右研匀搽患处羚羊角散治小儿癍疹后余毒不解上攻眼目生翳羞明眵泪俱多红赤肿闭羚羊角黄芩黄茋草决明车前子升麻防风大黄芒硝右以水一煎半去滓稍热服消毒化癍汤治小儿癍疹未满二十一日而目疾作者余症上同羌活藳本细辛黄连黄芩酒芩酒栢生地黄麻黄升麻白术苍术生甘草呉茱萸陈皮红花苏木当归连翘防风川芎葛根柴胡右作一服水二煎至一去滓稍热服谷精草散治痘疹已靥翳膜遮障瞳子等症谷精草蛤粉黑豆右为末用雄猪肝一叶竹刀批开掺药在内以麻线縳定砂罐内水煑熟令儿食之当归补血汤治血气损伤或妄服峻剂致气血益虚肌热大渴引饮目赤面红脉洪大而虚重按全无此病多得于饥饱劳役者黄茋当归右水煎乳母同服济生犀角地黄汤治鬰热不解经络随气涌泄为䘐血或清道闭塞流入胃脘吐血或余血停滞面色痿黄大便色黑者犀角生地黄白芍药牡丹皮右水煎服乳母同服四神丸治脾胃虚弱大便不实饮食不思或泄利腹痛等症肉豆䓻补骨脂五味子呉茱萸右为末生姜八两红枣一百枚煑熟取枣肉和末丸桐子大每服五七十丸空心或食前白汤服去五味子吴茱萸名二神丸四味肥儿丸治小儿食积五疳或白秃体痩肚大筋青髪稀成穗或遍身疮疥等症芜荑神曲麦蘖黄连右为末猪胆汁丸黍米大每服一二十丸木通煎汤下九味芦荟丸治小儿肝脾疳积体痩热渴大便不调或瘰疬结核耳内生疮等症胡黄连黄连芦荟木香芜荑青皮白雷丸鹤膝草麝香右为末蒸饼煳丸麻子大毎服一钱空心白汤下大芜荑汤治小儿脾疳少食发热作渴大便不调髪黄脱落面黑便清鼻下生疮能乳食土等症山栀黄栢甘草芜荑黄连防风麻黄羌活柴胡白术茯苓当归右每服二三钱水煎济生归脾汤治脾血亏损徤㤀惊悸等症人参黄茋茯神甘草木香白术远志酸枣仁龙眼肉当归右水煎服愚按前方若乳母忧思伤脾血虚发热食少体倦或脾不能摄血以致妄行吐下或徤㤀怔忡惊悸少寐或心脾作痛自汗盗汗或肢体肿痛大便不调或经候不准晡热内热或唇疮流注等症致为患者用之令子母俱服八味地黄丸即钱氏地黄丸加肉桂附子各一两愚按前方治禀赋命门火衰不能生土以致脾土虚寒或饮食少思或食而不化脐腹疼痛夜多漩溺等若病久元气耗损所致尤宜用之或乳母命门火衰儿饮其乳以致前症者母宜服之加减八味丸即六味地黄丸加肉桂一两五味子四两治禀父肾隂不足眩吐泻久病津液亏损口干作渴或口舌生疮两足发热或痰气上涌或手足厥冷等症八珍汤即前四君子四物二汤相合愚按前方治气血俱虚或因尅伐之剂脾胃亏损肌肉消瘦发热寒热饮食少思等症十全大补汤即八珍汤加黄茋肉桂愚按前方气血虚弱或禀赋不足寒热自汗食少体痩发热作渴头痛眩晕逍遥散当归甘草芍药茯苓白术柴胡牡丹皮山栀右水煎服愚按前方若乳母肝脾血虚内热或遍身搔痒寒热或肢体作痛头目昏重或怔忡颊赤口燥咽干或发热盗汗食少不寐或口舌生疮耳内作痛或胸乳腹胀小便不利致儿为患者尤宜用之九味龙胆泻肝肠治肝经湿热或囊痈下疳便毒小便濇滞或隂囊作痛小便短少木通车前子当归尾泽泻甘草黄芩生地黄山栀龙胆草右水煎母子同服抑肝散治肝经虚热发搐或发热咬牙或惊悸寒热或木乘上而呕吐痰涎腹膨少食睡卧不安软柴胡甘草川芎当归白术茯苓钓藤钩右水煎子母同服栀子清肝散治三焦及足少阳经风热耳内作痒生疮或水出疼痛或胸乳间作痛或寒热往来柴胡栀子牡丹皮茯苓川芎芍药当归牛蒡子甘草右水煎子母服若太阳头痛加羌活柴胡清肝散治鬓疽及肝胆三焦风热怒火之症或项胸作痛疮毒发热柴胡黄芩人参川芎山栀连翘甘草桔梗右水煎子母同服小柴胡汤治伤寒温热身热恶风头痛项强四肢烦疼往来寒热呕哕痰实中暑疟疾并服之柴胡黄芩人参半夏甘草右姜水煎子母同服愚按前方若肝胆经风热肝火瘰疬寒热往来日晡发热潮热身热不欲饮食或怒火口苦耳聋咳嗽或脇痛胸满小便不利或泄泻吐酸苦水或肢体搐动唇目抽札并宜用之砭法治丹毒疔疮红丝走散或时毒瘀血壅盛或色赤走彻用细磁器击碎取有锋芒者以筯噼开头夹之麻线纒定两指轻撮筯稍令磁芒正对患处悬寸许再用筯频击神功散治痘毒肿焮作痛未成者敷之即散已溃者敷之肿痛即消黄栢草乌血竭右为末等分津调敷患处制附子法附子重一两三四钱有莲花瓣头圆底平者先备童便五六碗将附子先放在灶上烟柜中间良久乘热投入童便浸五七日候润透揭皮切四块仍浸二三日用粗纸数层包之浸湿埋灰火半日取出切片检视有白星者乃用瓦上炙热至无白星为度如急用即切大片用童便煑二三沸热瓦熟用之丹溪先生解疮毒药丝𤓰升麻芍药生甘草山查黑豆赤小豆犀角右为麄散毎服三钱水一大盏煎至六分去滓不拘时徐徐温服量大小加减稀痘方用老鼠去皮取肉水煑熟量儿大小与食数次出痘甚稀未食荤时与食尤效屡试屡验薛氏医案卷七十七