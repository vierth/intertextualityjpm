高峰龙泉院因师集贤语录X卍XXX西天梵语出于三藏之总持是以像教之兴译梵语为唐言以音声为佛事至于天台智者云所传最盛行于东土盖念佛一法开化万端如胜鬘之赞释迦元公之念弥陀叹佛功德代佛宣扬无非利益人天度脱生死之捷锋也高峰因师性天敏悟经义该通会稡佛书编而成帙不私诸已务广真传后学得之立可深造阇梨地位此师之善巧方便厥施斯溥或者谓高峰丛林之老成也此书美则美矣然佛不可以色相见不可以音声求廼今舍无漏之果而用心于有漏之因佛法恐未尽在是嗟夫百亿化身所化境随根随类接群机此圆通八万四千门门门解脱顾夫人根器何如耳匹夫窭人苟能三熏三沐一赞一扬则念佛才开口华池巳种莲葢有十声名号即生佛剎者若愚师之言岂欺我哉愚请引是以为或者辩至元丁亥上巳前三日灵宝法师兼行六通遗教法事沈世昌谨叙X高峰龙泉院因师集贤语录总目六祖院住持小师如瑛编录卷之一入坛叙时景门立春正月元旦上元二月寒食三月清明上巳四月五月端午六月七月七夕中元八月中秋九月重阳十月下元十一月冬至十二月除夜闰月晓景亭午日晡晚景夜景中夜月夜晴景阴雨雨霁雪景雪霁霜天释迦生日弥陀生日观音生日圣帝生日华光生日卷之二入坛佛事门X加持法事陈情文净三业文涂香灌掌语祝香文安慰文净水文去秽文普变文赞三宝文总赞佛文赞护法文大轮结界文卷之三音声佛事门请佛文请三宝文六献总文七献总文十二献总文卷之四歌扬赞佛门大三皈依古阳关乔鼓社柳含烟鹤冲天千秋岁五福降中天临江仙贺圣朝五雷子巧笋笆贺圣朝满庭芳水调歌降魔赞望江南声慢卷之五X陈意伏顾门生日语生七语受生语血盆语送星语还愿语祈男语谢男语保胎语赛谢语保病语祈安语禳灾语禳火语禳水语保苗语保蚕语修造语解结语祈雨语谢雨语祈晴语谢晴语祈雪语谢雪谢诸般倡赞门浴佛药师佛弥陀佛炽盛光观音佛地藏佛目连泗洲佛定光佛六祖僧伽伽蓝社王预修道姑预修看华严忏血盆还灯愿建灯忏塔众信忏塔祈雨祈晴散花解结忏杀生起幡放生卷之六荐亡偈赞门荐亡通用荐妇人荐老人荐公荐婆荐父母X荐父荐母母小祥母大祥荐夫荐妻妻产死荐兄兄新及弟死荐弟领举弟荐男男幼亡荐女荐姊妹荐丈人葬丈母荐女婿遶棺葬父葬母停丧新葬移葬安坟明友新及第官员老人官武官老儒少儒赴省道士士人溺死荐僧荐医僧荐法眷修行人僧荐恩母佃荐恩主师巫娼妓娼杀死缢死焚死卷之七诸般佛事门发道文开明文祭奠文赞祭文召亡文设浴仪卷之八诸般佛事门设斛文卷之九诸般佛事门散花文X散花偈放生文遣船文卷之十诸家伏愿门祝圣官员士人僧道农人工艺商贾公吏医士术士师巫师尼老人妇人小儿合家祝寿祈福禳灾保安保胎保蚕保苗保畜保牛禳火禳水禳盗还愿预修总愿卷之十一总愿碎语门总愿全段居官修文习武治家事公务农养蚕工匠商贾攻医尅择渔钓酒肆开肆屠户愽弈篙工僧行道士尼师X师巫相士论命牙僧娼妓卷之十二追荐陈意门总荐亡荐祖父母荐父父五七父小祥荐母母百日母小祥父百日婆六七女荐母夫荐妻子六七母四七二孙荐祖母叔母母并妻首七荐夫荐妻荐兄弟荐男长子溺死荐女荐伯叔荐姊妹荐丈人荐丈母荐女壻荐商死僧荐本师荐女荐亡伏愿门荐亡通用荐妇人荐双魂荐溺死荐僧卷之十三涅槃法语门举哀起龛挂真举棺秉炬下火入圹入塔撒土X散灰唱衣卷之十四抄题杂化门化钟楼䟽龙泉院前虹桥䟽化粧藏䟽彩𦘕水陆功德化粧废寺佛化粧罗汉圣像化塑七身功德化粧佛𦘕壁䟽化佛前灯䟽化长明灯䟽化设地狱斋化钱置常住化斋供䟽起建华严阁钟楼化瓦修盖化米开路䟽化甃路䟽化人披剃䟽化度僧䟽化度牒䟽士人化度牒吏人化度牒道姑化度牒化三衣䟽化百衲衣䟽化钟䟽化磬䟽化铙钹䟽化锅䟽缘化䟽题弥陀会䟽题华严会疏题金刚会䟽题盂兰盆会䟽卷之十五自陈情词门因师自叙开山营创牓X高峰龙泉院因师集贤语录总目高峰龙泉院因师集贤语录卷之一六祖院住持小师如瑛编高峰山龙泉院第十一代住持传法比丘德因叨为释子忝处梵宫承国皇之勑命非轻感宗师之慈恩实重尘缘尽脱心印单传恪守清规勤观黄卷法教弘深而浩浩佛门广大以巍巍虽云无量无边当究有宗有旨念遗训既多讹舛谁加绳紏之功虽微僧尚乏技能敢效编修之力佛事则翦繁撮要科仪则按旧添新虽四方异俗所用或殊然天下同文无施不可傥垂採覧犹幸剸裁入坛叙时景门立春时也条风微动木德初回銮舆肃候于东郊嶰管飞灰于缇室出土牛而占瑞饰綵燕以迎祥泰来否极而草木生辉革故鼎新而山川改观陈根藁榦木禾乘暖气以发萠伏介潜鳞遇阳和而启蛰尧历三百六旬X而适当肇始箕畴次九五福而莫不修崇庸建法筵茂迎景晚又三阳鼎始万象咸亨金门葭管动浮灰解谷黍筒回太蔟东风解冻一天和气散楼台晓雾凝香万里祥光浮草木祸随残腊去福逐早春来青圭式谨于东方缛典宜修于西竺正月凤历闿端龙𨂷易次牺画协三阳而交泰麟经正五始以书春官梅飘粉而腊雪初销御柳摇金而东风乍扇鸿钧播暖化工密运于机缄燕谷收寒生意尽回于萠孽喜逢岁首正门迎百福之时乐运诚心属会集万灵之始又周星既复端月初临趣訾会两曜之躔太蔟协三阳之律东风着物迸沙嫩草绿新抽晓日载阳夹径小桃红尚浅式涓糓日䖍沥菲诚又岁华方改月吉始和肇苍龙着象之辰适青鸟司开之序十里楼台添淑气千家廉幙鎻祥烟恭对新阳虔修佛事元旦序推五始历正三元称觞举柏叶之铭祝寿献椒华之颂兽樽有酒盈盈之仙酝凝香鸡帖当门寂寂之X妖祥退舍正万姓服桃之日乃九重祈糓之朝上元灯火灿千门笙歌喧九陌仙洞之夭桃簇锦御沟之新柳摇金皓月浸严城粧点皇都之富贵香风穿禁陌施呈帝里之繁华谯楼之玉漏无声秦道之金泥尚湿星桥开铁鎻火树合银花展庆贺之微诚迎骈臻之百福又端月方中冻冰巳泮五凤云中扶辇下六鳌海上驾山来瑶汉无云处处之笙歌鼎沸璇题有月家家之帘幕风和千门灯火夜婵娟十里绮罗春富贵好因缘好时节大功德大庄严二月时也苍龙正序玄鸟司分正豳风举趾之初乃周制开冰之日燕语半和莺语巧花香浑杂草香清阳和明媚而万象生春法会修崇而一忱归佛又桃腮靓晓柳眼窥春蒙蒙细雨湿香尘淡淡祥烟薰煖谷日烘山色酿成和气閙眉峰风弄花香凝作韶华迷眼界上苑之春莺巧啭𦘕堂之社燕新归寒食枌榆收宿雨桑柘起寒烟花舆争巧鬪新粧麦粥相遗存旧制千家禁火朱盘呈𦘕鸭之祥九陌无尘绣槛举鬪鸡之戏适逢令节愿沥诚心X三月日在胃躔律调姑洗惠风和畅吹残几片之桃粧膏雨冥蒙湿透千重之柳色燕子楼台人寂寂杨花庭院日迟迟鸂䳵浴晴江杜䳌啼夜月又榆荚雨晴桃花浪暖浓荫渐迷于四望韶华巳过于三分红杏妖娆轻喷无烟之火绿杨袅娜低垂不茧之纟系寻巢归燕得泥忙翻翅仰蜂粘絮急清明桃浪飜红萍池涨绿宫娥传烛青烟散入于朱门燧氏钻榆寒焰新生于紫陌柳絮颠狂飞水面桐华点缀发枝头适际良辰少伸丹悃上巳春方过二节纪重三东堂之曲水纡𢌞南浦之惠风和畅红杏香中争蹴踘绿杨阴里出秋水沂千风轻听童子舞雩之咏兰亭竹茂开群贤脩禊之筵四月麦秋气爽槐夏风清浓绿池中蒲劒插开三尺水乱红径里苔钱买住半分春早蝉断续咽新声乳燕呢喃调巧语适对清和之月用伸严洁之诚又青皇解篆赤帝司衡稚笋成竿摇动一轩之翠葆圆荷浮叶铸成满沼之青钱舜絃初奏于薰风班扇乍摇于明月黄莺求旧友紫燕引新雏X五月楚岸风薰鑑湖气爽梅霖初歇奇云耸漠外之峰槐荫缓移畏日烁空中之火十里翠荷香馥馥两窻绿竹净娟娟仲夏适临法筵光启又日躔东井斗指南方荷叶随风摇动团团之绿盖榴花映日蹙成簇簇之红巾虞庭奏解愠之琴唐殿咏生凉之句蜩鸣螽动应时咸遂于物情燕处蜗居胜事聿崇于佛果端午门垂绿艾雨歇黄梅楚人祭屈巧缠丝汉俗祠陈皆洁服锦标插起龙舟鬪处鼓喧阗𦘕舫棹归象板声中人笑语幸对天中之令节肃迎海众之慈尊又南窓雨歇东岸湖平万家桃柳正悬门十里芰荷高盖水玉腕结花蛇索子冰肌衬艾虎衫儿新月当空一轮宝镜初开匣明星映水几幅珠帘未上钩六月云峰出岫火伞张空红藕香中水阁池亭无点俗清泉响处松关竹坞自生凉鱼翻戏鬣动青荷蝉曳残声来翠柳一岁之光阴将半六通之典教庸修又林钟更旧律柳宿验新躔畏日流金正是庚金之初伏旱云烁火应知大火之将西斑斑污点湿衣襟赫X赫暑威侵枕簟小湾红芰递来旖旎之清香曲岸绿杨移动扶疎之淡影对兹时节宜建道场七月斗指西方日行南陆积雨霁而班扇渐却新凉生而韩灯可亲零瀼玉露滴金盘淡荡金风生玉宇渚莲香散数星之萤火穿帘堤柳烟收一线之蝉声入耳适临素节光启法筵又金神按节玉宇生凉韩窓灯火巳关心吴国蒪鲈偏动兴梧桐叶底晚风萧瑟报秋来杨柳梢头晓露零瀼催暑去幸逢素景宜建良因七夕九秋肇序七夕届期郝生曾晒腹中书阮氏盛铺庭外锦月生璇宇弯弯高挂玉钩纤露滴金盘密密乱排珠颗细双星银汉会午夜玉绳低正当天上之佳期是谓人间之良夜幸逢令节宜建良因中元孟秋既望中气分司珪月初圆㶑灔寒光元不俗金风微扇凄清爽气自生凉梧叶飘黄芦花飞白适尊者燃灯之日乃地官赦罪之时八月律调南吕令肃西宫芦花蔌蔌满汀洲木叶萧萧飘院宇风传𦘕角数声呜咽断愁肠邻警寒砧万杵丁当添别恨竹洗玉娥千点泪荷翻西子六铢衣X又豆雨开晴苹风荐爽澄宇星杓方建酉良霄土鼓巳迎寒水光远接于天光蛩韵杂添于砧韵映窓岩桂芬芳巳递天香醉日芙蓉娇软新粧国色中秋三秋半度百刻平分云头之宝月团团水面之珠星灿灿露浓梧影淡风细桂香浮半草半真天外鴈行排锦字乍明乍灭江边渔火灿星躔又金茎有露玉宇无尘素魄飞来宝鑑光中无点翳浮云收尽琼楼高处不胜寒笛声响振于关山漏点音传于城市袁渚悠扬撑𦘕舫庾楼谈咏璩胡床九月虹影侵堦月华当户正红女授衣之候乃农人筑圃之时叶落声干蛩吟韵响篱下菊花新吐秀岩前桂子巳飘香红蓼开残低映片帆归远浦碧梧凋尽乱随一鴈落平沙幸对良辰恭陈佛事又日驭居房斗杓建戌点点白苹飞楚岸鲜鲜黄菊绽陶篱唱晚渔歌欵乃一声归别浦惊寒鴈阵翱翔几点过长空水连万顷稻粱丰霜熟满林橙橘富重阳云飞南浦雨晴西山噪晚蝉声凄切悲吟于翠幄惊寒鴈阵翱翔远映于霞牋雅歌豳国之授衣会际龙X山之落帽靖节採金英之菊长房囊珠宝之茱丰乐楼边秋水远连于银汉滕王阁畔寒潭清彻于氷壶佳节俯临良因庸建十月霜棃荐实雪稻炊香橘绿橙黄占断一年之好景菊残荷尽催回十月之寒威晚风吹水鴈行斜夜雨滴堦蛩韵切当元英之肇始宜法会之敷陈又秦史书正玄冥按节寒烟漠漠井桐零乱满银床暮雨潇潇篱菊离披依玉砌万里之天低云黯一时之风急霜严蛩声偏接漏声长鴈影更随山影淡下元菊谢篱金冰生池玉当小春之届候适良月之云中吴江乱叶逐鸦飜楚岸败芦藏鴈宿风帘摇翡翠霜瓦冻鸳鸯日暮天低缥缈淡云笼月彩夜深水冷严凝寒露肃波光木奴擘破洞庭霜橙子荐成银瓮雪下元适届上善宜崇十一月严风透幕短日经帘数行宾鴈咽长空一阵寒鱼依密藻竹篱茅舍芬芳梅蕚暗传香雨壑霜林偃蹇松柯犹挺翠一阳既复万善当崇又昴正仲冬时称亚岁寒风栗冽安排鸳瓦之严霜密霰飘零催促兔园之急雪小阁之兽红围煖幽窓之X梅粉飘香苍苍劲竹色依然郁郁孤松青不改冬至一阳回煖律六琯动飞灰律转黄钟鲁史纪书云之节影添红线汉庭兴庆日之仪急雪舞回风冻云笼爱日水寒金井冰满玉壶柳容巳近腊风光栴粉暗传春信息临兹佳节用展微诚十二月朔风凛凛爱日温温江梅绽玉而漏泄新春岸柳含金而商量残腊寒鵶打食团团围沙渚之间冻雀藏身唧唧宿屋檐之畔兽炭红生于煖阁渔灯光浸于寒江幸际深冬宜修妙果又腊容催柳春信传梅四野云垂低罩渔舟欺酒力一天雪舞乱飘僧舍湿茶烟豳诗载咏于凿冰吕令特书于建丑除夜夜雨饯寒北风送腊严霜凛凛千家飜作玉楼台瑞雪纷纷万壑变成银世界三百六旬告毕七十二候云终椒花香泛于金盃爆竹声沉于瑶砌幸际岁除之届候虔修佛事以迎祥闰月斗指两辰月添一闰余日取一终之数积分象六扐之奇周官巳诏于居门尧典特书于成岁晓X柳眼藏烟桃腮泣露钟残萧寺司晨三唱促征程漏断谯楼唤起一声惊客梦山顶卷云频晓雨案头宿雾湿晨衣鸡声才唱蝶梦初回残星犹在柳梢头浓露巳沾荷叶上金乌影现银汉光生蒙蒙白露罩秋江飒飒清风生晓岸铜壶漏断𦘕鼓声沉朦胧晓色映平郊隐映晨光浮远岫板桥霜滑江路风严幸对寅朝广陈佛事午青天正昼红日方中山河万象尽当阳邻里群鸡齐报午庭花散影重重叠叠上瑶台堤柳摇光短短长长笼绮陌晡槐阴转午柳影移西半窻斜日弄残红九陌轻烟拖淡紫濈濈羊群归径险纷纷蜂队报衙喧晚乌轮欲坠兔魄将生㗸山落日半有半无映水残霞乍明乍灭行客奔程忙似箭渔翁拨棹急如梭又归鸦含野色宿鴈起秋声金乌欲坠于西山玉兔惭生于东海白云径里牧童吹笛过柴关急水滩头渔叟棹船归柳岸夜X玉楼更动银汉星辉荧煌之凤烛摇风点缀之渔灯映水萤火照开青草面蟾光穿破碧云头中夜时交子至夜正阳生月色方中天明似水漏箭数传催午夜烛花频灺欲三更林竹筛金庭花弄玉万里之风清雾卷一天之斗转星移月夜清风入座明月登空花阴覆地玉玲珑竹影侵堦金𤨏碎晴日丽山川风生阡陌几幅绮罗张艳彩千重锦绣簇新纹花草飘香禽鱼得趣雨云驱铁骑电掣金蛇震天轰霹雳之雷倒海泻霶𩃱之雨商羊舞起石燕飞飜浓云密罩九嶷峯好雨暗添三级浪雨霁岳麓收云干坤霁雨青山不改数重古木密阴阴碧浪新添万顷洪涛来衮衮雪冻云垂幕密雪飞琼宿檐之愁雀无声依藻之寒鱼不食梅开难辨鹭起无踪纷纷碎玉满渔簑密密乱银飘鹤氅X雪霁长空霁雪淡月笼沙冷压鹔鹴衾寒侵鳷鹊殿秀色暗添梅富裕绿梢明报竹平安水国江城变作三千银世界簱亭酒阁化成十二玉楼台霜露结昆明波寒太液飞廉怒吼千郊草木尽凋零青女威稜四野园林俱寂寞当叶落归根之候结花开见佛之缘释迦生日梅雨润晨槐风清午八荚蓂生于尧砌五絃琴奏于虞廊高柳咽新蝉华堂飞乳燕适炎帝清和之候乃如来降诞之时祥光灿灿霭禅林瑞霭葱葱笼梵宇虔摅诚悃特展贺仪弥陀生日夏历更新首届一阳之月尧阶献瑞方收二荚之蓂人间雪作玉楼台岭外梅薰香世界适北帝严凝之景当弥陁庆诞之辰观音生日蓂收四荚月仲三春千家帘幕卷香风万里溪山浮瑞彩寻巢紫燕双双对舞于彫梁求友黄莺两两齐迁于乔木官柳现真如之色仙花喷戒定之香铺排青帝之韶光装点观音之诞节圣帝生日堤柳垂丝难系三春胜景庭花簇绮尚留两日余香X东君将促于良辰圣帝幸逢于诞节华光生日桂子荣开适际九秋之老菊花虽晚尚余两日之香当婺源孕秀之时正歙水储英之日祥开一木瑞应五王幸逢诞节之临宜竭诚心之贺高峰龙泉院因师集贤语录卷之一高峰龙泉院因师集贤语录X卍XXX高峰龙泉院因师集贤语录卷之二六祖院住持小师如瑛编入坛佛事门加持法事陈情文恭闻佛真法身犹若虗空应物现形如水中月言念臣僧某甲幸处中华叨为释子荷天地包含之德感君师颁训之恩意悟宗乘心无退转昔日阿难遗教洎僧俗以均沾令辰信士崇因冀存亡而获利于是冥阳会阐水陆筵开以臣僧某甲禀性虽愚持心不昧准灵鹫世尊之教旨依天台智者之科仪虑宣扬而无序无伦恐赞祝而有疎有谬预陈情素冒渎觉皇伏冀慈悲曲垂庇佑庶使心持法印中存微妙之自然口诵真诠上达圣聦而不外今则法筵肇建望赐护持胜会周圆恭伸忏谢但臣僧某甲诚惶诚惧X激切屏营之至净三业文切以银河耿耿玉漏沉沉一天之斗转星移万里之风清雾卷初演渔山之法乐乍燃鸡舌之明香击法鼓而吹法螺声闻远迩礼梵容而歌梵呗迎集圣贤果簇金盘似沩山而拾得花攒宝器如善慧以持来一善才兴万愆俱雪身心垢净凭法水以涤除忿恨业消仗慈风而荡去致使色身清洁庶令法体圆明戒行孤高慧心不昧信士伸拳拳之祷缁流严肃肃之仪恭谨一心各净三业即请净三业真言又切以漏滴铜壶星移银汉正天籁初沉之际当尘劳暂息之时金炉燃遍界之香玉磬击遏云之韵花簇簇锦簇簇灯煌煌烛煌煌高扬向上宗乘大作无边佛事当使身口意业以清净要令戒定慧根之圆明教有真言即当持诵又夫以道场冰洁众志葵倾焚戒香定香慧香解脱真香洒佛水法水僧水摩诃演水花簇三春之锦灯燃一汉之星玉磬鸣时振鸿音而戞戞金铙响处等渔梵以锵锵道风开优钵之花德雨润苾蒭之草六尘内净而性识圆明五浊外蠲而法身清净愿鉴一忱之凡恳当持三业之真言又X切以法自心生心随法变若能一念清净是故十方湛然若皓月之当天状芙蕖之出水菩提智性本自圆明烦恼客尘妄生分别强去猕猴贪水石迷来浪荡拾花针回光皆在于当人洁净须凭于秘呪又金鸭香飘腾瑞气玉虫灯布灿祥光欲洁净于六尘当涤清于三业涂香灌掌语净澄三业巳内外垢皆无体同诸如来身意悉清净次以涂香清净水讽诵灌掌陀罗尼曰伽陀一滴涂香才点处六尘垢秽尽消除次当归命薄伽师惟愿慈悲垂加护讽真言祝香文切以法身不动凡有感以皆通圣眼非遥故无求而不应欲达十方之信须传五分之香是香也福根种就心地栽培清奇本自天然雕斵岂由人力兰麝丛中推第一旃檀林里擅无双焚时瑞气爇金炉散处祥云飞玉殿一缕之寒烟才起十方之诸佛遥闻薰成戒定慧香普献上中下界欲传妙偈庸借洪音戒香定香慧香解脱香解脱知见香光明云台遍法界供养十方无量佛供养甚深微妙法供养四果罗汉僧供养合会诸圣贤见闻普薰真常乐法界人天亦如是香奉献供养佛法僧弟子今将香奉献一切众生X亦复然常愿在佛前又道场初启香室先兴腾腾瑞气为台叆叆祥云作盖供养佛法僧三宝闻达天地水万灵若将表于寸诚用先焚于百和又是香也檐卜名高旃檀价重爇金炉而祥烟叆叇通璇宇而瑞气氤氲遍彻十方三宝之前远达四府万灵之上通凡心之至恳为众善之妙门又是香也希奇种性清净根株或称鸡舌之名或摽牛首之号可以灵山达信海藏通真薰成戒定慧香普献佛法僧宝安慰文梵音才起处法乐乍鸣时金声震动于山河玉偈潜惊于天地切虑诸方禁忌此处龙神宁无怖畏之情庸仗慰安之力我佛如来教藏中有安慰土地真言谨当持诵伽陀岳渎山川诸灵贶此间土地众龙神才闻宣演妙真言各镇方隅生欢喜讽真言又恭闻巍巍金相皎皎玉毫道为三界之师德作四生之父行则梵王前引动则帝释后随菩萨周围修罗外护万亿幢旛闪闪百千锣鼓喧喧破荡风云沸腾X江海干闼婆兜鍪发焰夜叉众戈戟生寒才至门庭恐惊禁忌我佛如来教有安慰土地真言谨当持诵净水文法筵光启诚意精虔欲迎诸圣以来临必借四方之清净故凭法水灌洒道场其水也崑崙孕秀河汉流芳莲华香里碧波寒杨柳枝头甘露洒蓬岳之三山对揖曹溪之一派长流鼓祥风而玉皱千江翻骤雨而银推四渎禹门春暖鱼透三层庄海秋高鹏搏万里七宝池中标玉字九龙口里浴金仙群生借此润焦枯大地因兹消垢秽用凭佛水普洒法筵荡除万劫之昏蒙永获一真之清净伽陀菩萨柳头甘露水能令一滴洒十方腥膻垢秽尽蠲除令此道场悉清净讽真言又夫水也灵派自高妙源谁究四海月明夜湛湛乎玉洁𣲙清九江风静时浩浩乎霜飞雪莹滋乎小滋乎大无所不宜决之东决之西何方不利曹溪旧传一滴药山曾指四来上善推其嘉声良柔全其真性滴之乃骨毛轻爽可以除有漏之尘烦饮之则心胆清凉可以消无边之热恼是以甘露王碧琉璃瓶内观自在绿杨柳枝头洒之则点点无私沾之则时时有润用凭佛水普净法筵又X是水也方圆随器盈虗任时春泮冬凝坎流艮止浩浩乎妙源莫测滔滔乎灵派难穷碧㵎藏龙寒潭浸月或在君王龙笔下化作恩波或居菩萨柳枝头洒为甘露一滴才飞十方俱洁去秽文切以物之利地也其情常混水之成道也其心善渊修诸六府则全所养之宜配以五行则尽所润之美动则轻风生浪静而皎月澄辉仰如来兴造化之功本军咤利加持之力化此德水作诸净涂天不爱其道降而为甘露之祥地不爱其宝涌而为醴泉之瑞无一物不被沾濡之惠泽使十方皆为清净之道场教有伽陀去其秽污又地水火风合阴阳而并立腥膻秽垢混凡圣以同居烦恼忧深爱憎业重每被四蛇煎逼又为二鼠侵凌五盖未除八垢难去故凭法水而涤荡一切昏蒙密借真言而蠲除万般秽浊普变文切以香云叆叇花雨缤纷梵音响震于九天法乐声喧于十地旛幢杂綵平分三嶋烟霞灯烛交光移下一天星斗六和罗列三德宣扬大开香积之厨普献仙源之果金言高演玉轴频宣装严于紫磨相前铺设于碧莲台畔迎请千贤万圣归依五眼六通望法驾以光临迓香车而下降切虑所陈供养难使遍週X须仗真言悉令充足伽陀佛赐阿伽甘露水僧持变化不思议一财一食量无边万圣千贤皆充足讽真言赞三宝文恭惟佛宝者积广大因成满月相功高无上而不可极行深无际而不可穷皇矣金粟如来大哉毗卢尸祖昭彻自效独行最真道将莫测而其测愈深功将莫传而其传愈远不生不灭巍巍坐断涅槃城无古无今寂寂不离安养国演三乘法谛于金刚座上开四无碍辨于鹿野苑中伏波旬外道而屈膝受降驱勐虎毒龙而歛威驯伏日月出矣晃如眉际之毫光江汉濯乎浩若胸中之教海涅不缁而磨不磷德将同于大虗火不爇而水不濡行将固于金玉处妙有而不有居无为而不为天龙恭敬而未甞解颜帝释钦崇而何曾外日口页端严甚微妙号曰天人师泽浸无垠化施不宰说法则言近而旨远启教则源深而流长名差别而有法身报身世数异而论大劫小劫现神通则高七多罗树示妙相则过须弥山王确其然乎信不诬矣伏愿暂别水轩月殿缓乘风马云车旌𣄢耀五彩辉华仙乐播八音嘹喨放玉毫而照群品洒甘露而润焦枯既有感以皆通日口页何求而不应仰惟圣驾俯降道场法宝者大觉遗言群生法乐甚深奥义秘密玄文龙王敬而海藏收帝释钦而天神捧阿蜀王亲写者三X藏剌血抽毫梁武帝顿悟者一诚度僧建寺言其远则有裴相国训圆觉之义白居易书光明之文语其近则有王舒王译金刚之词张无尽注法华之论五千余卷之贝叶洋洋乎哉一十二部之梵书浩浩如也诵之者如瞽刮膜忽覩青黄悟之者如天去云灿见星斗翻译既凭于罗什大士显灵须仗于法兰上人亘古繇今经天纬地其事则思而隐其言则曲而中为一切生死之权门作万世不刊之典要昔日灵山会上惟闻付与饮光当时大庾岭头岂凭传与神秀钦载护持者国王帝主使丕图而并固干坤信受奉行者土地人民获洪休而克昌厥后可以为三途之惠炬可以为六道之梯航簧鼓其词者譬如把火烧天空自委苶赘疣其说者犹似仰空射箭徒招陆沉所谓尽精尽微不增不减有如此者其功成哉伏愿象驾峥嵘远远负离华藏海龙王踊跃骎骎捧出水晶宫玉函开而檀轴铮鏦宝氎舒而墨光灿烂回鸾鼓舞返鹊毰毸如云汉以为章若大观而在上庶使手披目覩去妄念而达正宗意想心持契本源而悟真谛中怀激切不自皇宁稽首归依虔诚拜请僧宝者因心修慧缘性悟宗欲超十地而先学十科欲透三关而先明三业不羇世态离绝攀缘宛然尘垢之外而物莫能撄泛若不系之舟而道将自化光矣而不耀信矣而不诬久居知识之丛林深造祖师之阃域日将月就修行如履于坚冰进道若初成山X如覆于始篑灌花引水摘叶寻枝身如出岫之浮云可知自在志若摩天之鵰鹗始信孤高咄下悟玄机捧头明要旨有喝散白云之意气有打破虗空之钳鎚卷舒立方外干坤纵横挂域中日月以柔弱谦下为表以蕴空括澹为宗续𦦨联芳传衣嗣祖十问而九不答目击道存一喝而三日聋言由在耳修已于已独取后爱人于人未甞先乘般若舟而游阿耨池中抱兔角杖而息珊瑚树下眉垂一握雪坐来惟觉瀑潭秋衲拥半肩云行处渐离尘世远是非双泯名利两忘或默或语而性自明不有不无而心自确诚哉是也亶其然乎伏愿高卷云衣跨玉麒麟而暂离禅席缓挑囊钵携楖栗杖而略下绳床随步散香花纵意吟风月蹑五缀玉盂渡海飞六镮金钖凌空愿临娑婆世界证明休向百尺竿头进步我今稽首恭竢来临信士鞠躬䖍诚拜请又信心肃穆缁意精专楞伽韵彻于三天般若声闻于十地大雄垂世如月现于澄潭圣力兴慈似声传于空谷四生慈父三界医王应供于天上人间利济于他方此土作希有之佛事亘古穷今阐最上之法门超凡入圣端坐于千花台上常放白玉毫光声遍于十方界中广布黄金色相千百亿身而示现有感皆通三十二种以庄严无方不见是夜法筵启建胜会精严先迎佛法僧三宝为作证明次召天地水万灵X俯垂享鉴伏愿放玉毫而晃耀舒金色以光辉百千圣众参随万亿神灵围遶皆依次第降临道场不舍慈悲证明功德赞护法文参随三宝护法四王显圣德以昂藏挺神仪而伟异杖宝劒而妖魔碎胆撼金铃而外道寒心壮气腾腾威风凛凛动则旌旗蔽日行则戈戟森云顾盻五岳倾叱咤万灵伏现神威而莫测护教法以长存功实难量德难具述受今虔请愿赐降临大轮结界文切闻佛慈广大赞莫能穷教法流传求之心应于之夜宝香轻喷银烛高辉然恐外道天魔别生遮障使此灯光香气未获通闻须凭我佛威光令得法印成就庶使天魔拱手外道归心拥护道场严持坛界今则金铃慢撼宝杵盘旋歌扬海潮之音讽诵竺干之呪敢借一轮净地结成百宝坛场先当召请六天王次诵瑜珈五部教伏愿三身调御四智能仁同赐降临证明结界本师释迦牟尼佛释子特宣金口教惟凭我佛玉毫光陈请法驾护道场是仗真言秘密偈声声上彻天仙界句句下开地狱门若有魍魉及邪魔立殄归降于正道欲求严洁十方界先须启请六天王X闻宣祕语降临来证我加持结坛界谨爇眀香稽首和南一心奉请千百亿化身本师X释迦如来光含万像德庇四生巍巍光降道场历历证明结界信士虔诚躬伸设拜XX上来迎请六方天王降临道场为今宵夜代佛行持法事臣僧结定六方界莫与邪魔侵道场能令法席镇光辉赞演如来真实议香烟起处为界灯光照处为界香水洒处为界梵音彻处为界铃声振处为界铙锣响处为界结天界结地界结方隅界须凭功德巳遂周圆召三界圣聦望万灵感格今依科教禀奉遗言先陈启请次诵真诠伏冀洪慈密垂加护奉请恒沙悉地众法身圣者大轮王瑜伽五部曼拏罗灌顶金刚为上首一身现出百八臂手手皆结陁罗尼涌大火头霹雳声降伏妖魔诸外道空中跳踯轮刀劒口中哮吼似雷鸣回睛转眼掣电光忿怒攒眉实可畏有大神通自在力随声应念尽遥闻来往由如一剎那圣者威雄不可测X手持金䌇降魔杵足踏宝石镇阎浮童子四面散天华来结道场三昧界大轮圣者降临来大轮圣者降临来为今宵夜代佛行持法事臣僧一心请南无悉揭哩耶坠尾伽南娑婆达多誐多南怛枳多唵毗卢神毗卢施摩诃斫伽罗拔折哩拔折那萨多萨多娑罗帝娑罗帝怛罗曳怛罗曳毗多摩尼三𠰢叱宁达罗摩哩悉羯哩耶娑婆诃天阿苏罗药叉等来听法者应志心拥护佛法使长存各各勤行世尊教诸有听徒来至此或居地上或虗空常于人世起慈心日夜自身依法住愿诸世界常安隐无边福智益群生所有罪障悉消除远离众苦归圆寂每用戒香涂莹体常持定服以资身X菩提妙果遍庄严随所住处常安乐菩提妙果遍庄严供主虔诚常安乐菩提妙果遍庄严合道场人常安乐六方拥护有镃基十道归降无尽期如违三宝真诠教头破七分似阿梨是夜道场严净结界云周先迎三宝为作证明次召万灵望垂降驾供主䖍诚恭身拜请高峰龙泉院因师集贤语录卷之二高峰龙泉院因师集贤语录X卍XXX高峰龙泉院因师集贤语录卷之三音声佛事门请佛文切以道场广辟法席宏开毳流鴈列以成行檀信鹤立而作礼金铙罢击玉磬徐敲腾清韵以锵锵合梵音而落落一轮千福相十号万雄尊端座莲台轻垂霞服髻耸青山之翠目澄绿水之明唇艶红桃眉分碧柳胸印题于卍字足轮蹑于千花鼻挺黄金齿挑白玉展鹅皇之两掌现狮子之全威巍巍如海上一山皎皎似星中孤月菩萨辟支迦而拥从声闻阿罗汉以参随释梵四王以皆临龙天八部而咸集金刚X执戟而左辅右弼玉童散花而屈膝低腰拱圣德之巍巍尊之至也瞻形容之穆穆望之俨然大哉天上天人伟矣佛中佛日温温乎和可知也荡荡乎无能名焉今则念兹在兹来止莅止徒言词之千种莫赞叹于一毫法螺吹而法鼓鸣天乐响而天花坠洒霏霏之法雨扇飒飒之慈风广开香积之厨普献酥酡之馔由是妙觉等觉声闻觉溥共证明观音妙音海潮音皆归正法八万尘劳俱一扫百千功德现三乘如甘露而沃心似醍醐而灌顶何必更寻弥勒佛只今幸覩释迦师恭对觉皇聊吟佛韵信士虔诚躬身设拜大圣佛陀耶佛宝偈曰十万诸佛大虗空百亿分身显现同变化万般碧玉相庄严千尺紫金容慈风浩浩祥云绕法雨霏霏瑞气浓遥望西干伸启请愿临东土鉴无穷谨爇明香稽首和尚一心奉请十方尽虗空界三世过现未来无穷佛宝恭惟佛宝者百福尊相千光妙身果满三祇恩霑九有道德遍通于遐迩威灵变化于人天演眉际之毫光烛人间之胜事伏愿云乘端彩座拥祥莲戒定香腾于十方慈悲雨洒于三界引轻轻薄雾扇飒飒和风天女散华空神奏乐列东西之队仗綵色凌霄分南北之幡幢煇光耀日宝钹鸣而声随风响金钟扣而韵振海音白檀香起于炉心X红藕花芳于座下声闻引从菩萨瞻依星辰照而八表光明道路平而四郊坦荡受今虔请愿降道场不舍慈悲证明功德唯愿佛慈广大妙力难思降临道场证明功德香花请香花请大圣达摩耶法宝偈曰三乘妙法实难量一念归依散祸殃帝释钦崇龛内供龙王瞻敬海中藏五千贝叶灵文着十二琅函金口章惟愿轻推开宝藏降临法会放毫光谨爇明香稽首和南一心奉请十方尽虗空界三世过现未来无穷法宝恭惟法宝者龙宫海藏大圣遗言嵓间开满字之文叶上写观花之偈或销金而饰笔或剌血以濡毫卷来檀轴香多缠处霞绦缕细书成返鹊藏若回鸾四句闻而千障消一偈宣而六尘净道满于岩间童子功成于井上野犴缅常瞻般若之台钦斯设大千之会皆由重法始获闻经半偈难逢千生罕遇伏愿轧开龙藏捧出琅函散天上明花布人间喜气幢幡引从于前后钟螺振韵于高低珠珮鸣而对对声喧香印分而缊缊烟散受今虔请愿降道场不舍慈悲证明功德唯愿法慈广大妙力难思降临道场证明功德香华请香花请大圣僧伽耶僧宝偈曰X声闻僧宝最超群名利双忘道越尊阿耨池中浇垢浊珊瑚树下诵经文龙降钵内氤氲雾虎伏嵓前叆叇云愿赐慈悲临法会风车云驾降纷纷谨爇明香稽首和南一心奉请十方尽虗空界三世过现未来无穷僧宝恭惟僧宝者三乘五位十地六通戒净如霜心明似镜或四界修证或三劫练磨运神通则海上浮盃游世界则空中振钖烟郊入定峰顶持经道树高而万仞扶疎福海深而千寻渺漠一瞻一礼消劫劫尘劳一赞一扬长生生福惠伏愿略辞幽谷暂降人间泛海浮躯凌空蹑足振伏虎六镮金钖掌降龙五缀玉盂旋轻罗于雪浪之中披重雾于丹霄之外忽遗针缝石室能令线逐山移愿开娄药之瓶早赴今宵之会受今䖍请愿降道场不舍慈悲证明功德唯愿僧慈广大妙力难思降临道场证明功德香花请香华请谨爇明香一心奉请摩诃萨界应供尊者道明和尚大辨长者三宝会中护法神八大金刚密迹众惟愿不露如霜之劒休弯似月之弓愿降道场受韵供养恭惟三身调御四智能仁五眼辟支六通罗汉光含万象恩庇四生色舒金相以巍巍光迸玉毫而皎皎身严百宝座拥千莲梵王帝释以交参狮子象王而引从人间天上接物利生有请而处处皆通无愿而X颙颙自在不思议力难尽赞扬恭望降临证明功德安宝座真言朗当持诵讽真言又切以万象森罗总是微尘剎土十方清净无非诸佛法身虽云湛寂以难名凡有感通而必应又况精专众志严洁道场金炉轻爇瑞烟浮银烛高烧祥光灿法螺吹动双双如鸾凤和鸣梵韵扬时对对似频伽交舞四菩萨前迎于玉辇八金刚后拥于琼台缁流尽归向之诚檀越罄恭䖍之祷迎请十方真实际万亿总持门离染六通圣僧参随八部神众伏愿圣心远鉴惠耳遥闻不违愿力以来临尽副此心之悃祷又稽首十方华藏海剎尘等数诸如来法身报身及化身自觉觉它并觉满千花台上圆真应万德光中示吉祥三名四智鉴真机五眼六通观法界释迦大慈父弥勒真导师满月琉璃光极乐无量寿普贤行愿海文殊智总持观音救四生势至携三有无量真十地广大愿三贤八解辟支迦四果阿罗汉龙天并八部水府及人间当界坚牢神善恶功德案此间土地主伏事香火神一切诸圣贤见闻随喜众闻斯召请咸赐降临六献总文三世如来皆至止十方贤圣悉光临虽云一意以精专惟有数般呈供养莫不香焚五分花献三春灯为X传法之因茶乃破魔之瑞菩提妙果香积饨饥几它献佛宝则佛果圆成奉觉皇而觉花开发念无物不足以见意惟至诚斯可以感神向下逐一为宣掦惟愿慈悲垂摄受香是香也曾祝万年天子寿熏成五分法王身旃檀林里占都魁兰麝丛中居上品今崇佛事上献明香惟冀圣慈俯垂摄受嚩啰香供旖旎消镕耶输有难在皇宫厄难当时现感通宝香爇火坑中化青莲焰息红给孤爇旃檀献妙容啰须弥啰扪佐余诃度波摩登常伽度波尾怛曩弥济迦丹十佐曩弥济迦摩诃济曩南迦卢弥花是花也七宝池中呈国色一枝月里占天香世尊拈起示诸人达磨传来开五叶今崇佛事上献明花惟冀圣慈俯垂摄受嚩啰花供芬芳春浓碧绿青红绽芳丛明行如来号释雄宝花王献妙容达三明证六通迦叶昔曾拈觉性通啰须弥灯是灯也一点八风吹不动寸心方劫镇长明西天佛祖递相传大地众生消黑暗今崇佛事上献明灯惟X冀圣慈俯垂摄受嚩啰灯供煇耀长空鹤𦦨荧煌照迷曚玉帝酥油万斛中阿那律天眼通照三涂五苦中舍利弗常燃照梵宫啰须弥茶是茶也碧玉瓯中银浪涌黄金碾畔雪花飞撩天鼻孔始闻香具眼舌头方了味今崇佛事上献明茶惟冀圣慈俯垂摄受嚩啰明茶春苞萠芽白玉分花味最嘉採摘鎗旗布烟霞野人做息妖邪碾玉尘泛雪花三吸赵州茶来去也啰须弥果是果也福地栽培今巳熟心花结处自然成就中当占御园春直下共圆菩萨果今崇佛事上献菴萝惟冀圣慈俯垂摄受嚩啰果奇青林玉坠万种香美鹊高枝野鹤猿猴尽採归嚼红杏丹果美味充肠翠凝齿修证阿僧祗获妙理啰须弥食是食也解使众生皆饱满能令万劫免饥虗酥酡美味献诸天香积上方呈我佛今崇佛事上献珍馐惟冀圣慈俯垂摄受嚩啰纯酡六味均和牧女煎糜供佛陀百种珍馐号禅那表精诚福更多呈三德六波罗释梵辨天X厨获妙果啰须弥普奉献祝赞量无边惟愿慈悲垂加护合门长幼俱平安福寿永绵绵七献总文法筵光启贤圣降临虽至诚自可以感神然非物不足以见意是用敬焚一炷烟飘叆叇祥云轻折数枝色现芬芳瑞彩一滴洒为甘露七层灿若明星龙团碾破喷清香蠏眼汤烹有真味满前芬馥无非香积厨中座上圆明尽是菩提种子用伸贡献以表纯忱香玉斧削成山势耸金炉爇起瑞烟浓撩天鼻孔悉遥闻戒定惠香熏法界花五叶花心开此土一枝优钵产西天世尊拈起示诸人迦叶破颜曾一笑灯照破昏衢消黑暗增辉佛日转分明灯灯续焰到于今祖祖传芳光不灭水吸尽西江难下口布为甘露润群生九龙亲吐浴金仙万古曹溪无尽绿茶赵老喫茶何直截文殊拈盏忒分明欲知此味冠鸦山须是舌头亲具眼X果功德园林勤种植胸襟造化为栽培拈来本自善根生献处圆成无陋果食大地遍为香积界珍羞一味世间无通身是口为霑甞万劫千生长饱满十二献总文道场开启法席精严既仪物以广陈庶诚心之可表戒香定香而云腾雾滃智炬惠炬而月耀星耀优昙花吐带祥烟菩提果熟凝甘露碧琉璃瓶内雪浮三吸赵州茶红码碯瓯中霜清一滴曹溪水珍宝般般具足神珠颗颗光圆涂浆百味澄清斋饍五香精洁霞衣鲜彩品药芬芳今将逐一献能仁望赐慈悲同摄受香者沉水旃檀价莫伦金炉才爇喷祥云氛氲遍彻三千界为瑞为祥遶世尊今崇佛事上献明香惟冀圣慈俯垂纳受香奉献沉水与旃檀百和氛氲周法界为祥为瑞遶灵山请佛降人间花者世尊金手昔曾拈迦叶忻然妙意传从此灵山因顿悟一枝五叶利人天花奉献五叶是谁栽兜率陀天堦畔有灵山会上X佛前开迦叶为传来灯者祖𦦨荧煌列宝台昔时尊者箭挑来谁知万斛红莲子撒向道场此夜开灯奉献遍照向人间达摩亲传分宝焰灯灯相续不曾闲从此破幽关茶者石轮碾碎早春芽点出浮瓯散乳花啜罢清风生两腋休言赵老好烹茶茶奉献香味总希奇昔日赵州亲自种今宵信士献牟尼烹出雪花飞果者新鲜颗实荐金盘四海禅人举目顾双凤啣来亲献佛野猿犹更用心攀果奉献碧玉嚼红香甘美充肠香透顶金盘捧出玉含芳堪献法中王斋者梵天香积取来时尚受宫娥玉乳糜顶门若具金刚眼何必文殊下一匙斋奉献不复羡酥酡百味珍羞堪献佛天厨才辨不曾多斋后获禅那水者汪洋碧浪接天流每向沧溟济巨舟龟山昔降军十万点来菩萨柳枝头X水奉献随器逐方圆曾向观音杨柳上变成甘露洒三千火焰化红莲涂者金盃沈水最幽香灌顶醍醐玉液浆能为众生除热恼更教心地获清凉涂奉献甘露乳琼浆海岸宝陀灵石上众仙分处甚馨香捧出有霞光宝者红炉鑛熟上钳鎚打就金毛师子儿休鑑卞和空泣玉于中还有老胡知宝奉献奇异实堪夸白玉黄金为至贵珊瑚码瑙绝纤瑕献佛在龙华珠者二龙争闘覔无休却使胡僧笑点头还知海藏亲収得莫向摩尼境外求珠奉献龙女捧摩尼果证南方无垢地莲华台畔证菩提三界尽遥知衣者九条五相紫檀衣传自黄梅半夜时庾岭石边持不起重楼镇鎻在曹溪衣奉献五彩色光辉镇在重楼为祖体黄梅半夜密传时堪献佛牟尼药者世间称作大医王自有长生不死方能救众生诸疾X苦顿令热恼作清凉药奉献功妙实难量解救众生诸疾苦世间难辨品材良心地有真方上来所陈诸供养能令利益遍虗空我今宣演妙真言合会圣贤咸摄受曩谟娑婆怛它㜸多度波补澁波你波碾䭾颇罗未邻补佐铭迦三母捺啰三摩曳吽唵誐誐曩三婆嚩韈日啰斛普奉献十二妙因缘次第精专陈赞叹迎祥集福雪冤諐诸圣鉴无边高峰龙泉院因师集贤语录卷之三高峰龙泉院因师集贤语录X卍XXX高峰龙泉院因师集贤语录卷之四六祖院住持小师如瑛编歌扬赞佛门三归依归依佛补处慈氏如来居内院莲华台人间愿早下生来便作龙华三会谣謌佩歌舞献花五云仙队云仙队表应玉皇嘉瑞瞻好相证三昧妙幢影里奉慈尊耳听箫韶謌呗出三界兜率陀天面礼千拜归依法玉轴灵文宝偈唐三请名不易旃坛香水奉X金书镇在龙王宫里色空异闻者凡夫便登十地登十地花藏海中游戏金盘满香风吹却来此处散天花供养当今皇帝当今帝帝子王孙千秋万岁归依僧圆觉声闻贤圣居南岳与天台祝融方广绝尘埃入定观空不昧驻幽涯虎伏龙降高道奇哉道奇哉广布六通自在常应供十方界寻声赴感剎那时此土他邦无碍堪依赖接引群生尽超佛界古阳关稽首归依佛初降诞摩耶蓝园里十九逾城去向雪岭修持芦芽穿膝朝夕噉一麻并一麦修苦行六年满证大觉菩提我佛慈悲放毫光照三途离苦迷释梵诸天归向三界瞻依龙华会里普为众生亲受记谈妙法不思议有请降无违稽首归依法菩萨问因缘百万遍佛演真诠广大金口亲宣龙宫海藏愿常转法轮度有缘真秘密无穷尽超彼岸舟船信受精专去千灾降吉祥福寿延是夕香花罗列法乐连天慈悲方便品类投诚作福田今顶礼不违誓有请降临筵稽首归依僧住世在方广与天台南岳祝融峯顶逈绝尘埃亲蒙佛嘱应此土他方天上回或伏虎居岩畔或振钖浮盃闲卧白云堆被灵禽呌声惊起来阑散嵓前入定觉树花开珊瑚树下更把青松月里栽真潇洒无余事有请降临来乔鼓社X归依佛释迦是真慈父化现身形离补处驾白象乘云去向皇宫托荫摩耶九龙吐水金盆浴正得丈六真金相被波旬来请去归依法法华是经中髓更说华严宝积经大般若波罗蜜金刚座上生弥勒瑜珈孔雀真秘密龙宫藏内诸经卷卷卷是佛思议归依僧僧是累劫脩缘至奉勑皇恩身不易挂三事如来衣向人间应供作福田手持钖杖降龙虎林间树下安禅座红尘事不顾三归依了赞祝愿当今帝万岁千秋常如此愿福寿山河齐太子重臣巍巍民安国泰謌欢喜诸邦小国无争战八方尽来朝帝柳含烟佛宝叹无穷功成无量劫中巍巍丈六紫金容觉道雪山峰眉际玉毫光灿烂照开六道昏蒙龙华三会愿相逢演说法真宗法宝实难量如来金口宣扬龙宫海藏散天香觉者诵琅琅玉轴霞绦金写字似排秋鴈成行只因三藏请来唐千古为敷扬僧宝不思议身披三事云衣浮盃振钖剎那时赴感应随机堪作人间功德主坚持戒行无违我今稽首愿遥知振钖杖提携鹤冲天稽首仁圣巍巍相奇绝十月母腹中安然歇恰值初X夏至朱明节天花烈无忧林树下圣母攀枝太子降生时节悲心弘大䖍叩无为悦三乘秘密言广宣说龙华三会指人天路皆滋彻清凉除恼热如月澄辉丈六金容皎洁威严不动毫光遍布烈曜大千界救生灭我今称赞礼本师面如满月牟尼阐洪慈发愿归依望接羣生超脱千秋岁志心信礼释迦牟尼佛为三界师四生父玉毫眉际现金口谈妙语润羣生如朽木沾甘露八十随形化三十二相具现慈悲相救诸苦我今稽首礼惟愿垂加护当来世舍阎浮生净土志心信礼观世音菩萨现慈悲相圣皎洁眉湾如翠柳面圆如满月随物现化羣生十方剎瞻礼灾殃散闻名罪消灭现香花会如星列法乐连天降丝竹声和悦愿散诚垂摄受鉴情切志心信礼南岩定光佛现白衣相当金阙仁宗亲顶礼天下灾消灭御书降赐紫号经年月盘古碑铭在波利禅师说自道场兴五百劫香花云叆叇檀信修巖穴常供养圆应师大菩萨志心信礼炽盛光如来自在天中出现大威德神通变红莲台上紫金容烁烁火轮火焰游天汉十二宫中游行皆遍游皆偏恶曜妖星渐散为家国除灾难X金木水火土星临但向金容发愿飜为善须知慈悲救度方便五福降中天我等志心归命礼释迦牟尼初现化身摩耶感梦殊异月满蓝园诞质动足莲随步移梵释诸天覩斯祥瑞叹希奇迤逦长成文武备三端六艺向四门游见生老病死苦相催伤嗟便回静居空中报知夜半逾城渐登雪岭去修持遣匿回文奏父王不须愁悲他日道成却回朝现皇帝六载辛懃行满时受牧女乳糜沐浴泥莲金刚宝座证菩提天魔眷属妬人师恶心便起号令妖兵鬼将各逞雄威锵刀劒戟近世尊红莲衬体覩此神通应时回向却归依冤魔退巳聚鹿苑三转四谛自后宣扬妙教广度羣迷我今赞祝祚圣君永固帝基愿诸有情同登正悟无生理临江仙三大劫修观自在时光果证菩提补陀山上座巍巍手持甘露水身挂六铢衣救度众生无尽意毫光普照群迷端严由解起慈悲十方常供养四海尽归依地藏能仁弘誓广慈悲不倦随机手擕金钖振阿鼻X普天皆晃曜遍地尽声持救度众生尽尽毫光照烛幽岐三途八难息昏迷有情超彼岸无处不归依南圣朝阿弥陀佛真堪羡相好端严辉焕毫光照辉大千中现声闻罗汉目连舍利皆称赞有四弘誓愿提携含识悟无生证菩提果满西方净土凌空现缔网珠楼玉殿琉璃池内瑞莲生引祥云片片佛慈广大垂方便诱群情十善莲台九品证真常度众生无倦今宵孝士营香馔竭意精严蓬舘命僧焚诵阅真诠雪冤諐蠲免三途八难皆消殄悟真如彼岸灵魂凭此荐修缘超率陀内院五雷子南无佛陀耶三界大慈父苦海作舟航飘流六趣千百亿化身救我众生苦慈悲生接引亡灵往生净土南无达磨耶龙宫黄卷轴般若波罗蜜经留四句十二部真诠言言是佛语五天书接引亡灵往生净土南无僧伽耶六通传今古金钖手中携降龙伏虎身挂紫檀衣托钵随缘去为化主接引亡灵往生净土巧筝笆释迦佛初因地缘起托质摩耶无忧树枝九龙吐香水金盆浴洗沐浴太子降皇宫父王知巳莲华衬足X毫光罩体嫔妃欢喜捧拥太子归宫内时光速相催荏苒蹉跎一十九岁因出四门游略观浮世西门逢死北门僧托钵持钖声声教化随缘布施休痴休痴莫恋奢华并富贵早回头思惟太子闻言心中欢喜迁时过逾城雪山修持朝餐麻麦日充饥天王献麋鹊巢灌顶芦芽穿膝苦持苦持六年证得波罗蜜巍巍相黄金体难比双林说法龙华会里多宝宝如来普贤慈氏辟支罗汉总归依目连舍利我佛说法无涯边际经义经义法华七卷经中髓梁武忏消灾罪人王孔雀上王弥勒持念保安康名求福利国王由尚报天恩请僧回施又赞菩萨初因地缘起托质妙庄严王国里天龙生欢喜公主降世皆由愿力大慈悲化身亲至青莲莹目红桃映体端严无比不招驸马为佳婿心心愿求出离出离直往香山不恋荣贵端坐自修行皇宫抛弃回光证得波罗蜜法身圆备寻声救苦以身布施希奇希奇千手千眼神通力阿僧祗曾修持修持由昔观音出现于世此时教我修三摩提地闻思从耳悟真宗如来受记金刚三昧普度一切弘誓弘誓庄严圣相三十二披素服垂珠翠姝丽补陀山上琉璃苑里甘露现金瓶灌洒杨枝圆通常序楞严会普施无畏得度说法人天归依灭罪灭罪大悲神呪不思议普门品陀罗尼妙义接引众生同证菩提随愿尽圆X成我今顶礼一心专注告观音咸增福惠贺圣朝如来救度众生苦是四生慈父含灵皆得离群迷现化身千处波旬外道生嗔怒起恶心嫉妬逼令请佛入涅槃向双林灭度当时波利登云路往天宫报母母言才始梦中惊忧众生无主尔时摩耶闻斯语泪双垂如雨领诸从众驾祥云至双林亲覩遶棺三匝悲啼苦言悉达我子汝今舍我入涅槃请师留四句如来椁内谈真语免忧悲息苦万般世物尽无常惟法身永固满庭芳稽首归依补陀山上大圣名号观音常扶八难应群情毫相分辉百亿杨枝洒苦海为霖尘沙界劳生敬仰一念免漂沈巍巍莲座上华缦缨珞体莹如银项佩珠丝网百宝严身处处寻声救苦头头露接物垂形真慈父炉烟缭绕遥望鉴诚心又我等虔诚一心归命礼赞地藏能仁悲心广大遍干坤处处归投拔苦三途八难望垂恩今宵夜群生瞻仰竭意甚精勤慈尊弘誓重愿放毫光照烛幽冥化狱主赦囚罪苦休停众生冤𠎝解脱从兹后不复哀鸣仗佛力有情含识俱获尽超昇又X三宝堪依群生归向道场中布无遮一声钟韵遍河沙供主䖍诚拜请排净供罗列幡花焚香请天曹地水三界降云车人间宫庙众龙神尽降海岸天涯听如来秘密解脱曼拏普救沈魂滞魄离地狱往仙家今之夜功圜果满稽首佛陀耶水调歌叹三界之师释迦牟尼佛乃唤阿难波利舍利弗迦叶犍连摩睺阿那律弥勒菩萨荫光童子须菩提敕汝等当知速生毗耶城里今为维摩染󴃂为吾询取平安起止还如是尔时诸天菩萨欲去又迟疑皆稽首含悲白佛言因地今为维摩居士智惠广愽无比说法如流水我今此上人者难诣去酧对佛言知汝意昔日曾遭值乃唤文殊师利集诸天仙徒众速往维摩所尔时诸佛菩萨声闻愿参随文殊骑师子现全威香风散殊异天花纷纷长空法雨霏霏直至维摩方丈殷勤稽首瞻礼愿承佛慈旨来问居士染󴃂因缘从何至居士󴃂身独倚谢子来申意今为众生染󴃂我今慜诸愚痴以此慈悲故如人家有子󴃂父母亦如是诸菩萨不思议对答如流水居士重携五偈演说法苦空门门门谈不异视身如露如电如影化群迷四众等及修罗干达婆王咸懽喜赞叹能仁方便善会解我由痴解说真如理我今稽首瞻礼尽归依X降魔赞稽首牟尼大圣下兜率应三千乘龙驾象梦透明天蓝园去无忧树右脇降綵云连九龙吐温泉沐浴奇异新鲜堪羡步步红莲衬足奏王知悦龙颜长成因向四门游翫亲覩见老病死悟浮生不长坚复遇一福田遂欲出离凡缘朝天父王忽尔闻言更添丝竹声喧净居空里报语茫然休贪恋五慾境早修行学安禅夜半跨朱騘踰城雪岭心坚六年顶巢膝里芦芽合掌不动安然三十二相八十种好金仙化千百亿正菩提演真诠誓言度一切有情无量无边时有魔军大怒领妖兵战金仙持鎗振劒缭绕飞烟狂颠使千斤弩告神将敕亲宣号令具钢钩劒戟阔刃骈阗争先又放风砲乱打喝杀声振三千吹沙走石呌噉连天魔军用千般勐逞威狞吓慈颜雷电向虗空晦瞑天地惊然中天慈悲喜舍安然万德庄严无边凡举鎗劒化作红莲魔军见如此神却回心悔前愆誓愿信如来弟子永向祗园佛前一时稽首归崇受持戒行精专世间愚痴望结良缘普劝志心归依世尊佛真正诠上祝圣明君睿龄亿万斯年望江南归依佛三界最为尊累劫修行登正觉常兴法雨洒干坤无处不沾恩千万岁妙相度人伦惟愿慈悲垂保护民安国泰布尧云佛日永长存归依法王轴惯金文贝叶开时光灿烂琅函讽处起X祥云释梵众龙神金口说卷轴实难量镇在龙宫为世宝福田皆度有缘人长劫化迷津归依僧真相貌稜层身挂紫袍心似镜随缘赴感应群情如月照潭澄常应供苦海救沈沦我等志心投面礼愿逢弥勒下天庭闻法悟无生香花送诸佛坐宝莲仙乐空中来接引铙钹钟鼓响连天队仗拥金仙菩萨声闻众罗汉辟支僧梵语唐言诸部赞能与世问结良缘佛法永流传道场众合掌送金仙惟愿含灵沾利乐今宵会上结良缘世上悟真诠道场诸圣众般若波罗蜜摩诃般若波罗蜜甚深般若波罗蜜福利永无极声声慢通宵法会蒙圣众下降凡情香花灯涂供养甚有微轻看看更残月暗渐金乌隐隐东生陈赞礼望我佛慈悲愿鉴丹诚三藏加持秘呪奏乐音渐送幽深供主䖍诚颙望赐福留恩檀那增添福寿愿三途永息迷心悟智理龙华三会愿覩金身高峯龙泉院因师集贤语录卷之四X高峰龙泉院因师集贤语录X卍XXX高峯龙泉院因师集贤语录卷之五陈意伏愿门生日生居圣世忝处人伦荷星辰临照之恩谢父母生成之德幸逢是旦适际始生难酬仰答之私用假投诚之志伏愿皇穹与善上帝益谦寿山叠叠以弥高福海源源而益远丹台列圣望书有永之年紫府真仙永注无疆之福生七言念知身是幻觉世匪坚倘为身后以修因何不生前而努力式崇佛果预布津梁伏愿炳若功勋且作现前延寿箓大哉轮诰永为后世护身符观音菩萨为作证明地藏能仁不妨印可受生种果得果遂成现在之身知恩报恩爰说受生之教向日既云借借今时当为填还仰祈乃圣乃神俯察真心真意津梁既布业障潜消福海寿山更冀他年之深固春风和气常如此日之雍容血盆母号鞠我既全抚育之恩子之爱亲当报劬劳之德爰崇上善仰答生身伏愿母亲千生福长十恶罪消血盆化作莲盆业海飜成法海今生今世移灾星为福星他日他时从人道归佛道地藏能仁祈作证目X连教主望垂慈送星生居下土命属上穹恐恶运以加临虑灾星而不正爰殚愚悃仰扣天聪望消无妄之灾大赐有余之庆㐫运化为吉运灾星转作福星丹台书不老之年紫府注添粮之字罗睺月孛永无陵犯之虞驿马攀鞍常被照临之德五行辐凑四柱盘安全仗高真大垂密佑还愿向干神造务求覆护之恩今阅岁时果荷携持之力既仰蒙于阴赐宁敢负于初心谨殚此日之诚特赛前时之愿六曹案上望消结许之名三界簿中乞注酧还之字大赐始终之福巳成圆满之功祈男嵩岳降神遂生贤相尼丘请祷果产圣人天听虽高人情可格念某蓬蒿贱类草木微生久谐琴瑟之音未兆熊罴之梦爰殚愚悃上渎圣聪望生智惠之男早遂吉祥之愿谢男向干圣听愿符堕燕之怀果遂愚衷默契梦熊之兆绳绳宜子衮衮生侯知家道之必兴使祖风之不坠实资阴助敢后谢诚保胎伏念某氏身怀胎甲德荷干坤恐当生产之时或有X艰难之虑须凭圣力大赐阴功保十月以轻安护一时而无难监生圣母内消分免之𠎝护产灵童大赐吉祥之福熊罴恊梦弧矢张门早生男子之祥行继祖风之裔赛谢富贵自天匪人力之能致福祥有地惟善果之可求顷慈亲孕秀之时为幼子怀躭之日无门可仗有佛堪依托圣力以护持荷灵体而保芘子母喜谐于分免妻儿获遂于安全诞生果庆吉祥抱送实凭释氏有愿须当满愿知恩岂至忘恩保病切念某人累岁多迍经时抱疢恐恶星而照运致灾厄以缠外无门伸禳度之方有圣作归投之主伏愿灾星退度消除见在之灾福曜来临大赐当来之福天医使者护正气以长存安乐藏王荡邪风而永息五神安静百脉调和身田等松柏之坚寿筭比岗陵之固祈安迩来年庚不正运命多灾致疾病以相缠服药饵而不瘥欲伸禳度须仗慈悲伏愿精意调和众真孚祐消释未萌之咎赦除巳往之非吉星照而命运光辉恶曜消而身宫安泰五行顺适无交加冲战之虞六脉均调去急啬沈浮之苦龙神拥护天意扶持禳灾X伏念生逢盛世性本下愚荷干坤覆载之恩戴日月照临之德切虑灾生不测人贵预禳共歛家赀虔修佛事伏愿善因禳度灾星化作福星圣力护持妖气变为瑞气处处总成安乐国家家咸作太平人阴阳以和风雨以时灾害不生祸乱不作四民乐业八口无饥仓禀实而府库充盗贼衰而狱讼息各符心愿俱沐圣休禳火上天虽远本自心通厚福无疆悉由人致切虑星流荧惑灾及坊民舆情谢过以无门我佛投诚而有祷仰祈天嵴俯念凡情转祸衅以为祥变凶灾而成吉星躔顺度分野无虞融神歛迹于本乡火德回光于仙阙四民帖静万户安康风雨调和田园丰稔全资至德大慰群情禳水积雨过常伏阴为沴失于润下逮此横流大田之稼其空比屋之农胥叹亟凭梵典用殄天灾仰祈护世之慈俯济荐瘥之困散白毫于顶上尽逐顽阴吞巨浸于毛端坐成沃野能仁普鉴大庇云依保苗不稂不莠虽资地利之宜实方实苞尤赖天时之美念农务既兴于南亩而岁功莫计于西成用沥丹诚仰投皇觉伏愿金穰协应玉烛均调冬无愆阳夏无伏阴风不鸣条雨不破块蝗虫顿息稂莠不生上天X应覆斗之祥下土感梦鱼之兆众姓喜积仓之庆四方恣鼓腹之游全赖圣休默符心愿保蚕生居女质忝处闺门欲全妇道无亏莫匪蚕桑最急虽资人力实假佛缘伏愿如意轮王能转无而作有马鸣大士为变少以成多茧若霜明丝如山积蔑有一毫虗耗愿令十倍全収修造必假经营之力兴工动土宁无触犯之虞特仗慈悲少伸安慰伏愿五龙就位八将还方四杀退藏借贤圣斡旋之力百凶永释资干坤运转之功户殄千灾门迎百福解结夙缘夙业宁无巳往之𠍴冤今世今生必有故为之罪垢幸诸佛广慈悲之路许众生陈忏悔之心爰凭解结洪休愿涤无边黑业一结一解十恶五逆悉消除一赞一杨六趣三涂俱解脱恶果化为善果罪根翻作福根用集良因克符善愿祈雨田苗将秀霖雨不滋倘有失于高天则无望于卒出仰瞻圣造望鉴愚诚愿凭一辨之香早赐连宵之泽庶少苏于民望俾均载于天休谢雨天晴既久恐稼穑之焦枯圣力可求岁雨霖而滂沱X大地既甦于春作普天仰荷于秋成特展微诚少伸谢悃更望作成之赐即登稔之年祈晴积阴作沴润兹常雨之愆新谷未登惧失有秋之望用倾诚悃仰扣圣聪伏愿放白毫光如一念顷破顽阴于四极莹丽日于九宵永赖庇存益坚回向谢晴近以霖潦为灾盛阴积𠳨涓敷款士止素诣叩慈仁果膺六度之虗寻弭三农之患既垂法荫爰举梵仪弥庆归依庶申谢答祈雪佛果如圆法力平等虽无求而不获须有感而后通敢竭精衷上干慈照此者冬阴不固时雪既愆几成焦旱之灾切虑疾疫之变伏愿不违本誓力度有情三白飞天类鹅毛之宛转六花匝地若鹤影以徘徊压万里之妖气作三农之瑞庆谢雪向者六出不飞一年系望感阴功之悯物变朔气以迎寒四野飞花千山擘絮大地从兹蒙厚泽敷天自此贺昇平实荷佛慈庸殚谢礼诸般偈赞门佛清和天气属朱明正是如来降诞辰万圣倾心瞻宝相九龙吐水浴金身王宫不顾琼花好雪岭勤修道X果成有愿更祈从此愿攀迎诸圣赐光临药师药师教主愿门开济度群生万劫灾菡萏馨香薰宇宙琉璃光里泻楼台一音妙教通三界七级银釭耀九垓今夜信心酬愿后祥光瑞气拥门来弥陀弥陀教法振西方救度群生妙莫量九品莲台垂接引七重宝树列芬芳巍巍金相端严好皎皎银毫灿烂光檀信若能勤赞念顿超净土悟真常炽盛娑罗王佛现威通会集诸天十二宫足蹑金轮光赫奕身披宝服瑞玲珑吉祥成就无穷外灾难消除不测中欲识金晨蒙福处门庭佳气蔼葱葱圆通圆通圣主大慈尊誓愿弘深不可论红菡萏花开月面碧琉璃水泻罗纹霏霏法雨袪邪雾浩浩慈风灭障云惟愿慈悲增福德吉祥如意寿千春地藏幽冥菩萨妙难论应现真容处处分六道三涂闻妙法四生十类沐慈恩宝珠照彻天堂路金钖敲开地狱门是夜亡魂蒙接引莲华台上礼慈尊目连目连尊者运神通掷钵腾空瞬息中金钖振时开地狱额珠照处彻虗空欲令慈母生天界屡启诚心问X佛功崇建兰盆燃惠炬流传万世永无穷泗洲泗洲菩萨号僧伽归命消灾长善芽潇洒祇园兴雨露巍峩宝塔插云霞教开六度驱瘟疫德济群生别正邪愿别莲宫临法会介兹景福等河沙定光定光祖佛驻汀洲果满真机累劫修杖击盘山泉涌注偈投古岸水分流求男求女随心现祈雨祈晴逐意酬愿别南岩临法会从今信善沐殊休六祖祖师玄妙悟真空智惠通灵般若功明镜非台光显化菩提无树果圆容衣传西国明师旨法阐南宗领御封万古曹溪流不尽灯灯续焰永无穷僧伽云州胜境冠群方灵济僧伽建道场蛇岳威灵常拥护屼山灵显越昭彰十方归命消灾障四海钦崇降吉祥伏冀慈悲临法会殷勤虔爇一炉香伽蓝伽蓝本是给孤尊发愿修行镇法门上祐能仁归正道下安释子灭邪根兴崇宝剎千年盛拥护精蓝万古存此夜赞掦资圣力法徒早早沐皇恩社王灵坛古迹镇山河梓里祈求感应多圣德昂藏垂福祚威风显迹殄妖魔资陪景贶归三宝报答恩休仗X六和从此乡闾常怗泰人人寿岳耸巍峩预修鸡皮鹤发不相饶忙把明香对佛烧惠烛荧煌侵夜月宝幡摇曳逐寒飈福田山下明真路苦海波心架法桥好是百年归去日翛翛平步上丹霄道姑预修一身孤立岁寒中礼塔持经事莫穷功德林中重进步菩提路上好収功七层银烛资阴帝四部琅函答圣聦要识预修圆满处一轮明月皎长空看华严回心向善诵华严见性分明自不凡经阅三乘归宝藏僧邀八戒向精蓝仰瞻佛国三千界数演灵文十二函要识妙因圆满处一轮明月映寒潭忏血盆翻思慈母产生年万种难辛不易言十月怀担难报德三年齐素誓酬恩血盆化作红莲沼地狱翻成净土门富贵荣华从此得良由行孝感干坤还灯愿昔年跪许祷金仙今夜酬恩建法筵七级琉璃燃惠炬一炉薝卜袅祥烟银灯灿处消灾障金磬敲时雪罪𠎝好是功圆心满处合家眷属福绵绵建灯忏塔庆门信善竭诚心礼毕浮图满愿成舍利光中含万像真如影里现千身如来公案崇殊福炽盛星火日建X妙因表忏周圆诸佛护荣花富贵保千春众信忏塔众心归向各精䖍洒扫街衢集善缘香爇愽山杨玉偈塔瞻阿育礼金仙人人电扫千灾灭户户云臻五福全从此民安并国泰君王圣寿万斯年祈雨伤嗟龟兆折田畴火日烧空水绝流旱魃为灾何大酷商羊罢舞实堪忧人心恳切难伸䜣我佛慈悲应祷求愿霈甘霖苏万物勃兴苗稼富秋収祈晴金炉玉穟气氤氲信士祈晴发意勤佛号吟时千圣集法音震处九天闻清风吹散千山雾红日烧开万里云但愿圣功垂感应更无淫雨下雰雰散花此花元不费㘽培多谢佳人巧剪裁锦绣千般呈雅态绮罗五色绝纤埃发生不假阳和力点缀宁忧风雨摧捧献佛前申善颂愿祈福禄日俱来解结梵音清彻海潮音旋遶银灯午夜深七七愿抛功巳满三三结解罪消沉声声同入真如道念念常无退转心保佑信人从此去滔滔福海涨千寻忏杀生浮生碌碌在樊笼结作冤雠数莫穷祈祷鬼神求福力邀迎宾客逞家风羽毛剉斫刀砧上鳞介烹炮鼎X镬中众信燃灯伸忏悔一时超脱步天宫起幡神旛五綵竖长空招信幽明冀感通百尺竿头腾彩凤九霄云里现飞龙招摇六道归真际接引三途入正宗戌亥二时伸召请圣贤愿降法筵中放生羽鳞净戒巳周圆法乐声中破业昏禽向碧空成凤去鱼游深泽化龙奔翎毛齐刷归丹穴头角轻摇透禹门从此佛功资化育他时福报信人恩高峰龙泉院因师集贤语录卷之五高峰龙泉院因师集贤语录X卍XXX高峰龙泉院因师集贤语录卷之六荐亡偈赞门荐亡通用人生薤露固难延去若孤舟逐逝川百岁光阴今巳矣九泉冥路太茫然筵堆玉馔天厨供香爇金炉海岸烟好听良因功德力迢迢直造率陀天又积功累德性温温庭玉森然列子孙X未满百年身色梦巳归一路涅槃门灯燃七级资冥福经演三题悼去魂弹指直趍无垢界超凡入圣契真源又青天明月尚亏圆人世那能有十全本谓百年膺五福何期一旦返重泉满堂儿女肝肠断合族亲姻涕泪涟仰冀尊魂承佛力白毫光里礼金仙妇人夫人淑德绝纤瑕归配于门积善家列砌芝兰森后裔满堂金玉足生涯本期寿等龟龄永岂谓魂随蝶梦賖拜佛燃灯资托化从今世世会龙华老人康宁富寿独兼全堪作人间不老仙子舍腾芳咸起敬孙枝竞秀总推贤巳看一鸮摩云表未覩双龙化眼前凭仗佛慈伸荐拔英魂腾踏率陀天荐公兴家并反业事堪悲西没东升似落晖逝魄云程今有路孝孙雨泪痛沾衣虽言高寿元无憾争奈卑怀遽失依我佛慈悲求引接好随只履共西归荐婆X夫人懿德配于门勤俭宜家众所尊举目虽云无一子承颜幸喜有诸孙本期寿等灵椿固岂意身随逝水奔今夜孝孙崇妙果愿随我佛步天阍父母药师灌顶妙难论仰仗慈悲荐二魂法雨洒除冤业障惠灯照破生死门当年巳荷劬劳德是夜难酬怙恃恩伏愿双亲乘妙善莲台上品礼慈尊荐父先君一梦熟黄粱雾惨云愁去路茫对景巳枯双泪眼临风空结九回肠文章千古留清世魂魄今宵返故乡陟岵兴嗟崇妙果愿随我佛往西方又愁云黯黯泪盈腮追忆先君几七来陟岵兴嗟人不见蓼义託咏事堪哀清华堂上知何往缟素帷中唤不回唯仗今宵功德力慈悲接引步莲台荐母断机昔日卜芳邻一别音容不可寻忍见稻粱収畎亩愁闻枫叶落平林望云几度思亲面泣笋无因表孝心特设伊蒲伸荐果大千佛国震雷音X又三年泣血泪霑红鞠育还如一梦中辍社当年怀旧恨感邻今日有遗风本期椿筭绵绵远岂谓萱堂寂寂空愿假目连行孝力慈亲从此往天宫母小祥积功累行播三从顺色承颜孝道终萱草一从凋晚景桃花重见笑春风白云望断关山隔青鸟归无信息通拜佛修因酬罔极腾身高蹑九莲宫母大祥先亲一梦返蓬莱逝魄滔滔去不回先逐白云归洞府却随青鸟过瑶台一从谖草凋零别三见梅英漏泄开哀子崇因伸孝道早随弥勒下生来荐夫千行血泪欲崩城不见当年结发人座上难闻新笑语笔端空写旧精神鸾飞镜里嗟孤影凤立钗头恨只身拜佛薰修功莫大回头业镜绝纤尘又本期偕老百年中岂谓夫天遽寿终昔日齐眉人不在今朝结发事成空欲超苦海深沉趣须借慈舟度脱功X望石兴悲何以报惠灯七级灿莲红荐妻夫妻本望百年双岂意恩情不久长绣阁萧条人不见粧台冷落镜无光断絃情惨终难续结发恩深寔可伤好听良因归内院六铢衣带拂天香又云归仙岛景荒凉絃断令人亦断肠旧事鼓盆人谩笑新愁结发事堪伤清晨露冷鸾台镜午夜风销凤阁香愿借佛乘方便力扶持懿魄上天堂妻产死平生淑德正传芳一旦俄闻殒𦘕堂花为果残真可恨蚌因珠碎实堪伤月沉香合人何在雾惨冥关路更长魂魄想归巫崃去早回兜率礼医王荐兄连枝同气荷恩光一旦俄惊手足伤原上鹡鸰难济急云间鸿鴈不成行竹林游处空愁泪棠棣阴中欲断膓唯愿亡兄乘佛力莲台九品往西方兄新及第死棘𨵉高折桂枝芳黄甲荣登誉远扬莅政未甞三鼎禄辞亲俄返九泉乡X鹡鸰原上悲无侣鸿鴈云中痛断行良夜设斋酬厚德台魂愿入普光堂荐弟来时拖后去争先去与来时反倒颠鸿鴈失群悲夜月鹡鸰无伴泣朝烟欲资逝魄超升去须仗慈悲秘密宣好奉弥陀归极乐早生上品步红莲弟曾领举文场得隽冠羣英况是才华发妙龄棠棣本期齐秀韡庭荆谁料半凋零失羣嘹喨同鸿鴈分翼飞鸣类鹡鸰手足旧恩何以报特崇佛果荐英灵荐男寻常咳唾总成珠秀挺英姿𦘕不如白玉楼成催去速黄粱梦断顿成虗双亲徒洒盈眸泪万卷空留满按书便好直归兜率去不须回首恋蓬壶又凤雏怱旦返丹霄杳杳云愁去路遥堂上明珠知暗失堦前玉树觉香销箕裘事业谁承续忠孝门庭景寂寥好借现前诸佛果轮回三界望高超荐子君家杰出宁馨儿年少蜚声四海驰X一局烂柯谁敢敌千钧徤笔众咸推丹青入妙欺摩诘山水知音遇子期可惜哲人萎太速临风无不泪双垂子幼亡妙龄耿耿气如虹岂谓天年遽尔终流水生涯驹过隙浮云世事电飞空生来既禀香囊戒死去宜归宝月宫若悟法身无罣碍好乘云驭步圆通又膝前不见宁馨儿顿遣双亲雨泪垂兰叶辞柯今巳矣凤雏离穴复何之深嗟谁续箕裘业不觉虗增眷属悲惟仗佛乘资荐力珠还合浦耀轩墀荐女芝兰德行玉精神窈窕冰姿逈绝伦机织巧同天上女剪裁工胜世间人镜台空鎻秋蟾彩斗帐闲生野马尘惆怅花颜留不住愿乘佛力悟良因又芝兰香殒不成丛抚育前恩总一空玉女见归蓬岛界月娥今返广寒宫眉间柳𣗔三春绿脸上莲凋九夏红佛力指归何处去香云捧足九霄中又X双亲满眼泪汪汪为失深闺窈窕娘凤去秦楼添旧恨花残阆苑起新伤巳驰香斾归仙岛徒想娇颜返庆堂但愿懿魂乘妙果参随佛母证真常又天然淑质逈殊常一旦俄闻殒𦘕堂天上鹊桥无复渡人间花烛未同房云迷巫崃归魂杳月冷泉关去路茫愿与观音为伴侣补陀山上任翱翔姉妹同枝天属几经时俄返泉关失所依忆昔萱堂同受教岂期鴈序各分飞悲风永日推香合泪雨残宵滴翠帏先懿灵何託化月娥仙子引同归丈人妇翁一枕梦南槐对景追思哭更哀转眼俄惊梁木坏伤心惟叹泰山頺痛嗟泪雨流无极悲惨愁眉鎻不开半子恩深何以报英魂愿得见如来又冰清姿皃俨堪追娥返泉台不复回方喜东床聊以中岂期泰岳遽然摧外家遗恨云埋迹半子伤恩泪拂腮今夜好乘追荐力便随弥勒下生来X丈母外姑一旦殒高堂雾惨风悲动白杨无奈真魂归北府空留遗爱在东床伤心谩有千行泪报德须凭一瓣香更听三题真般若好乘妙果往西方又生来死去本无凭杳隔冥关几万程不谓外亲今去世痛教半子倍伤情北堂忍见愁云黯东坦空闻泪雨盈愿假阴功资荐枝早随王母上蓬瀛荐女壻轮回生死最堪悲凶耗才闻泪染衣昔日乘龙人不见今朝坦腹迹何归不闻半子重来面忍见东床寂掩扉菩萨引生兜率界好瞻金相皃巍巍遶棺人生有似梦魂中四大全抛总是空六片木头围绕匝三千世界悉包容利名缰鎻从今脱罪业樊笼永不逢良夜遶兹伸十念顿超有漏步西宫葬父汪汪泪眼几曾干每恨先君去不还数载暂停驯虎舍来朝巳返卧龙山佳城葱郁人皆羡华表巍峨鹤自闲X行看焚黄林阙下满堂孙子列朝班葬母才闻唱起挽歌声孝子思亲泪雨倾丹旐翩翩迎素轝青松郁郁鎻佳城魂离庆馆行云惨魄往瑶宫伴月明珍重真灵乘佛果率陀天上指归程停丧新葬死生一别见应难追想音容泪不干目断碧山云黯黯风飘黄叶露漫漫灵輀在昔停虽久丹旐于今卜巳安更借佛光垂接引回头身在紫云端移葬安坟昔年卜地得回龙今日移来向此中朝水回环临曲㵎案山重叠耸寒空庆源衮衮传千代赠诰骎骎下九重恭建莲灯安墓禁子孙享福永无穷荐朋友新第精神洒落玉壶冰借借声猷蔼帝京岂谓玉楼催作记顿教金榜谩留名蓝袍虗拜天恩重兰友徒增雨泪倾缅想旧游情契厚特修妙果助云程荐官员府君槩义更雍容不愿当时禄万钟倜倘每存高士节逍遥真得古人风X一朝世数推行尽满腹文章总是空惠炬建崇伸荐悼栖身高造九莲宫老人官春秋八十德弥高晚岁蒙恩挂绿袍富贵在天非易得死生由命固难逃孤男泣血垂珠泪寡室崇因拜玉毫弹指直归安养国不须回首恋仙桃武官荣叶富贵罕如公浩气飘飘万丈虹坐指干戈宁里闬恩加爵禄壮英雄本期更享龟龄永岂为俄随蝶梦终逝魄既归无垢地圣朝谁为扫恋成逝老儒胸襟富有五车书表表雄才一巨儒至大至刚存气节有恩有惠及乡闾回头忽作庄周梦笃志徒勤董遇余尚望尊魂今就释心空及第步云衢少儒青春饱学众难俦一旦功名万事休几案书存人不见眷姻肠断泪空流早归佛国三千界休恋仙家十二楼色即是空空是色分明大海一浮沤赴省道亡玉鞭遥指帝京游春牓将期占状头X那料出门身巳化刚令折桂事还休江边不是归蓬岛天上应须记玉楼惆怅武陵源下水至今千载为君流士人溺死才华卓荦冠群贤拟作龙门第一仙折桂浪随波底月乘槎悞泛水中天还源当造菩提岸极溺须凭般若船荡漾香魂何处去金沙池畔步红莲荐僧慈悲妙德实彰彰念佛持经不暂忘刬地抛离人世界依前归去佛家乡禅心皎洁明如月戒行精严净若霜欲识至真何处去桂轮空里露清光又涅槃去去万缘休高挂中瓶巳彻头只履归时棺谩闲一花谢后景难留法门梁栋谁能剏苦海舟航不复游三宝位中留不住前江千古水东流医僧平生恭俭孰能同百衲三衣破又缝常把灵丹医众疾每将贝叶究真宗身形有类千年鹤节操还同万丈松一旦支离圆寂后空留晨夕坐禅踪法眷X拜师学道幸连枝一旦俄闻只履归法眷堂中空惨切鴈行云里叹分飞冀超十地清凉境顿悟三乘解脱机回此片缘申报德更祈相会永同衣修行人八功德水影涵空九品莲开净土宫势至布桥迎佛子观音垂手接仙童灵禽韵韵空三谛宝乐喧喧赞六通未审英魂承荐悼一灵生在那花中僧荐恩母登堂不见太夫人顿使千行泪满襟来似片云生晚谷去同孤月落寒岑回头证果三千满捻指时当五七临释子蒙恩何以报灯燃七级表诚心佃荐恩主一朝恩主奄然终感泣伤嗟动我农纳粟不闻新咳唾省田徒忆旧行踪兰庭有泪悲风冷蕙帐生尘惨雾浓久荷帡幪何以报愿乘佛力步天宫荐师巫庐山学法到人间救度群生不暂闲巾斗打飜神世界灵符镇断鬼门关身藏自谓终难老尸解因何去不还鸣角一声天外去想君依旧到庐山X荐娼妓年当二八艶阳春一笑千金价莫论絃管堂中消白日绮罗帐里度黄昏生前解有千人爱死后宁无一点恩惟有多情天上月清宵长为照孤坟娼杀死如莲出水正芬芳一旦娇姿遽殒亡身卧黄沙空渺渺魂随白刃去茫茫生前情识双垂泪熟底亲知寸断肠五浊漏身乘荐悼白毫光里礼医王缢死生平东注太英雄视死还同一梦中步步那能踏实地头头直欲撞虗空化身直入虗无境撒手还归快乐宫惟愿佛慈垂接引綵云捧足礼金容焚死夜深方鎻六窻猴人在庄周梦里游恍惚此身归大幻仓皇无计下层楼风回火转三更后烟灭灰飞万事休子母不须频抱恨火光三昧任遨游高峰龙泉院因师集贤语录卷之六X高峰龙泉院因师集贤语录X卍XXX高峯龙泉院因师集贤语录卷之七诸般佛事门发道文极乐世界弥陀佛观音菩萨摩诃萨势至菩萨摩诃萨海众菩萨摩诃萨切以色身如梦浮世非坚其生也石火电光其死也波澄水净于日即有新故世缘巳尽命谢还空犹虑敷排棺椁结束衣冠未蒙清净有诸秽污今凭法水灌洒行装悉令清净俱获严洁贪言依教持诵佛有阏伽水灌洒诸尘劳垢秽尽蠲除悉令俱洁净唵拔折罗舍尾吽吽恭闻人生有限逐光景以蹉跎世事无根任浮叶而迅速假使神丹九转印缓千钟纵独战独兴至乌江而自刎任七擒七纵叹孤境以空存徐寅赋言不死何皈武帝诗云长生不见诛龙好手斩兽喽啰不知一性圆明徒逞六根贪欲功名盖世无非大梦一场富贵惊人难免无常二字雷兴电灭月落花残溪山磨尽几英雄风火散时无老少于日即有新故倾辞人世奄化泉乡恐在冥途虑生沈滞今为称杨圣号指出迷津韵击洪钟振开幽壤仰凭法众恭阿弥陀接引新魂超昇乐国XX惟愿接引新故泉下去魂上严天界切以运慈缶于苦海莫若大雄秉惠烛于昏衢无非调御昔时大蠎离苦由郗氏闻诸佛供名曩日枯鱼上天因流水称宝胜名号此七大如来是四生慈父广弘誓愿救拔死生一称其名万罪俱灭有是利益故乃宣扬伏冀尊灵志心谛听惟愿接引新故泉下去魂上严天界百年光景全在剎那四大幻身岂能长久任是堆金似塔命终而难买长生假饶积玉如山限尽而安能延寿岂不见南邻公子绿𩯭改而白发生北里豪家昨日歌而今日哭人命似风前之烛浮生如火里之氷夫子为六国之师由归泉路世尊是三界之主尚奄双林堪嗟古圣今贤难免出生入死于日即有新故某甲寿龄大限幻化归空繐帏伸荐拔之诚缁侣尽虔恭之祷念无生偈击无常钟愿沐殊勋超昇乐国X诸行无常是生灭法生灭灭巳寂灭为乐如来证涅槃永断于生死亡者志心听当得无量乐惟愿接引新故某甲泉下去魂上严生界第一钟声上通三十三天第二钟声下达一十八地第三钟声接引新故某甲上严生界亡者巳拘棺椁魂诚归空作略闻今法乐鸣声直往西方极乐亡魂承呪生天界开明文一切恭敬信礼常住三宝紫金严相白玉舒毫顶旋千螺身分百亿谨热明香恭伸敬白十方尽虗空界三世过现未来一切无穷佛宝法宝僧宝万灵有感天官地官水官四直功曹三界奏事冥司五道大神追押二魂使者黄衣业道神君奈何渡江使者家先宗祖住宅神祇惟愿降赴法筵鉴斯丹恳即据大元国某火月某县乡居里号住止阳道孝某甲伏为亡某甲享年几岁于今月几日X倾辞世寿奄化泉乡命僧于家鸣钟发道犹虑人物往来践踏宅舍击鼓动钟诸般哭泣冐犯家神恐生惊怖今依教典奉法行持摒起一宅神祇四围禁将伏请诸神悬空而立丧车过后回镇方隅秘密妙言依教持诵佛有阿伽水神识愿遥知一滴略才沾百凶无所忌唵佛咶啒律摩诃钵啰恨那碍吻汁吻微咭微摩那栖鸣𠶀口暮啒律吽吽𠰢𠰢𠰢娑诃上来持诵威迹密言阿伽香水摒起住宅家神巳竟輙备银钱先伸奉上冥司五道大神追押二魂使者黄衣业道神君奈何渡江使者伏惟歆纳然后待吾鸣鼓之时伏愿诸神众接引新故某人超昇乐国为念摩诃般若波罗蜜西方极乐弥陀佛弥陀净土呪三遍亡魂承呪生天界切以一真湛寂本无去以无来万象浮华是有生而有灭故我仲尼大圣犹梦奠于两楹达磨宗师尚飞归于只履凡曰古今之贤圣莫逃生死之轮回是日即有亡某人乍入冥途希闻佛法今为灵魂称扬三宝顿爽六尘伏请志心谛听志心听受南无佛陀耶南无达摩耶南无僧伽耶归依佛无上尊归依法离慾尊归依僧众中尊X归依佛竟归依法竟归依僧竟归依佛者不堕地狱归依法者不堕饿鬼归依僧者不堕畜生从今巳往称佛为师称法为师称僧为师更莫归依邪魔外道惟愿三宝慈悲摄受吾今更为持诵七大如来资荐香魂愿超净界伏请亡灵志心谛听志心听受七宝如来名号不觉真如性随缘染污尘造罪广无边志心求忏悔唵三昧耶萨哆口梵超佛界菩萨摩诃萨切闻昔佛住世利乐四十九年教法流通灭度二千万载不生者西方而无去不灭者东土以无来灭巳可圣可凡生而不增不减于日即有亡某人世缘既满宿果巳周娑罗开觉树之花法乐奏无生之曲莫不孝门东苦眷属悲伤然诸佛却有微宗使众生总无失本大众法若永尽无生思而不足了然常兴不灭惧死何归当念无常听吾举偈亡者志心应当谛听切以西方有佛号曰弥陀树林水鸟演法音珂喝开耳闻身振娑婆金容莲掌垂慈悲示度亡灵出爱河现前清众异口一音同声赞和十佛名号资助去魂超昇净界亡者志心应当谛听X上来称扬十念功德巳竟敬荐亡某人泉下初终冥路去魂愿超净界伏愿华台幡盖空里来迎玉辇金幢昇腾接引顶礼奉辞和南圣众切以冥魂杳杳初无再见之期泉路茫茫宁有重归之日重念此生之泉别用凭薄奠以哀辞仰冀一灵俯歆三醉伏请孝眷虔诚开壶酌酒一奠酒初斟哀哉苦痛人心从今一别想难寻不觉泪流襟二奠酒加分亡魂执盏当巡六亲眷属泪纷纷从此别千春二奠满金杯亲姻哽咽悲哀凭僧略为荐泉台愿早往生来祭奠文盖闻大圆遍智速证总持之门唐藏流辉弘敷秘密之迹实有难思之德能无上道之功虔宝印之律仪叩金仁之克荐庶凭微妙之力容霑歆享之筵恭对灵帏宣扬圣教伏冀尊魂如在静听真言法食饱食永充饥渴甘露王饰馔施食陀罗尼谨当持诵孝眷上香设拜南无萨哩嚩怛多阿誐佐婆嚧枳帝唵么啰么啰三么啰三么曳吽南无苏鲁婆曳怛䭾惹哆耶怛枳他唵苏鲁嚩啰苏鲁嚩啰苏鲁娑婆诃X真言演处愁云惨惨于长空圣号宣时忧雾纷纷于永日斯辰即有孝眷某伏为新故某人魂归岱岳魄奄泉扄孝女悲而九族伤嗟孤子哀而六亲哽咽是以特严祭奠敬献灵筵赠别尊魂用资去识孝眷慇懃跪献缁徒特为赞扬大圣甘露王菩萨南柯一梦不能回孝眷微诚特寓哀香爇沈檀薰宝炷酒倾醹醁捧金盃苦声苦恨哀缠臆悲忆悲思泪满顋惟愿英魂垂飨纳特凭妙偈荐泉台切以幽明隔远生死分离生前既属亲姻每劳眷顾死后若无奠礼难表初终庸竭丹诚輙修素馔一曲法音陈一奠三乘雅韵荐三魂特酬有德之情用答无违之义伏愿尊灵不昧歆享诚心侍孝停悲虔恭酌献一奠酒执瓶斟亡魂不昧鉴来歆请起盏初巡二奠酒实馨香灵前祭馔列成行魂识愿歆甞三奠酒满十分灵魂不昧鉴如存承此礼慈尊聊伸三奠特表一诚輙有祭文对灵宣读上来祭状宣掦巳竟伏望尊魂歆承享鉴然祈孝眷某敬诣丧门侍服解梦折灾而祸随时散返回家舍卸衣迎祥集福而禄逐日荣眷属平安门庭光显仰祈灵座普赐护持劳镇孝堂伏惟珍重超佛界菩萨摩诃萨赞祭文X盖闻如来行化毫光遍布于干坤菩萨修因弘誓普周于沙界既有昇腾威德宁无超度幽魂冥途杳杳以难资泉路茫茫而何託死门深切无祭何以送其终亲眷至情非奠何以表其礼营辨六和餚饍精修三德盘筵惟凭梵呗是假密言变常食为玉馔珍馐化冥财作银鉄金铤祭尊灵获饱充之乐润幽魂足丰富之荣诵甘露王施食陀罗尼洒阏伽乳灌炷饨饥几它味能令魂识歆飡皆成甘露致使幽徒沾享尽是醍醐宣扬真呪敷遍盘筵亡者志心应当谛听讽祭奠文功以金言宣演咏祭馔以豊浓宝钹喧轰助灵魂而歆享既获饱充之德未闻超度之功虑性天而黯淡恐心地以昏曚无凭指引难假精通幸诸佛有慈悲之路许群情来雪释之功集七六如来是四生慈父一称其名万劫离苦昔日流水长者谓十千游鱼宣持圣号是时后归命终为十千天子获寿无疆故知利益乃可称扬亡者志心应当谛听七宝如来圣号立质居尘地冤誓值梵天洁意尽披宣志心求忏悔下乎乎唵三牟尼野娑诃愿灭冤狂王诸业障愿生精进悟觉场愿圆种智妙难量愿获如如证真常X下乎乎唵逸帝律尼娑诃真诠奥典闻诵而福长灾消秘密妙言听演而冤超罪灭伏愿灵魂承兹祭奠常生饱满之情永绝饥虗之相迢迢自在越三天历历逍遥超十地三魂不昧七魄俨然劳驾云程伏惟珍重生天界菩萨摩诃萨召亡文切以冥途杳杳泉路茫茫悲风动处冷飕飕阴气逼人寒凛凛自从亡魂抛弃宛若梦中生前万种营谋死后一无随侍七魄不知何往三魂未卜生方不凭我佛慈悲难使灵魂度脱今则尤虑幽魂沉滞未获降临惟仗金铃振开幽壤今准教文有破地狱真言即当持诵唵佉啰佉啰帝野娑婆诃上来持诵开地狱真言巳竟惟愿呪力促起行程望冥官而略展慈悲仗使者以曲垂方便受今虔请接引亡魂来降道场领霑功德以此振铃申召请亡魂不昧悉遥闻愿承三宝力加持是夜今时来降赴是夜银河浪彻王漏声催空中之星斗交辉门外之轮蹄暂息适阴界往来之际乃人闻荐悼之时炉烟焚惨淡之香梵语举慈悲之韵欲召一灵降赴须凭X三请慇懃伏冀众慈齐声攀请一心奉请冥司引魂使者当界土地正神惟愿輙劳神众怜愍凡情引请亡某人香魂伏愿灵魂不昧净魄如存承佛力以来临假神旛而引至一真莹净五福澄清来降道场受兹荐悼一心再请引魂使者土地正神惟愿神功有感圣德无遗引请亡某人尊魂伏愿魂如在日魄似生时凭法力之弘深仗佛慈而接引三途永息六趣齐超来降道场受兹荐悼一心三请冥司引魂使者当界土地正神惟愿神光叶赞圣迹通灵引请亡某人亲魂伏愿凭兹法水洗荡身心涤万虑以俄空使一尘而不染三魂自在七魄如生来降道场受兹荐悼香花请香花请上来仰感神威不违启请引领亡某人英魂不昧巳获降临伏请严整容仪趍赴筵中参礼三宝瞻仰万灵然后就座安然歆诚荐悼运动钹音真言前引上来凭诸佛力摄召亡魂既荷降临请入香浴某浴也惠香熏就性火烹来浸淫于七宝瑶池成就以八功德水荡去千生垢秽涤除万劫昬蒙不随六道轮回独露一真清净虽法躰本来无垢然圣人犹且洗心昔因净梵国王曾浴释迦太子若有一尘不净难亲三宝慈尊惟凭呪力加持令汝身心俱洁我佛教X中有沐浴真言谨当持诵南无三满哆没駄喃唵毗钵枳哩萨诃到波罗岸必假慈舟出生死河须凭慧力由虑亡魂久抛人世长处幽途忙忙比对王庭汩汩滞拘阴府是致衣衫褴缕仪礼乖疎裸露身形腥膻臭秽今宵追崇功德诚心倘不精严迓命合会圣贤虑恐秽身触犯特备冥衣一统财帛等物恭就此间焚化献上尊魂伏惟领纳轻轻梳掠欵欵装严整顿衣裳结束冠带然后亲近佛法领受良因我佛教中有化衣帛真言谨当持诵南无三满哆没駄喃盘遮那毗卢枳帝娑诃沐浴既毕装束云周灵魂当倚神旛侍孝䖍恭跪拜大众诚心而前引尊魂竭意而后随归赴道场亲承荐拔高扬法乐运动潮音恭谨一心归依三宝适来凭诸佛力仗秘密言于门首摄召亡某人真魂正魄亲降来临常闻三宝诸佛洪名圣号即是一切众生良友福田若能归向者即灭无量罪又长无量福然虽如是瞻仰慈尊放下尘劳听吾讽诵亡者志心谛听志心听受一礼一拜无量佛从佛礼处礼真如普礼真如遍法界河沙罪障悉消除世世常行菩萨道二礼二拜微妙法从法礼处礼琅函普礼琅函遍法界河沙罪障悉消除世世常行菩萨道三礼三拜罗汉僧从僧礼处礼声闻普礼声闻遍法X界河沙罪障悉消除世世常行菩萨道今之夜亡过某人参礼三宝竟罪障一切消惟愿将此身心利有情求解脱南无佛陀达摩妙僧伽曩谟率駄帝敬白亡过某人参礼三宝巳竟伏请随吾揖让遶旋一匝瞻礼万灵然后归灵就座听法闻经从兹改往修来更勿迷头认影坚持戒定慧断息贪嗔痴舍凡身而证法身超人道而归佛道侍孝慇懃随吾引进尊魂既降净魄归灵教有真言用伸安慰安然定坐领受荐修听佛梵音顿超净界高峰龙泉院因师集贤语录X卍XXX高峰龙泉院因师集贤语录卷之八诸般佛事门设斛文窃闻圆盖才成便分万象万舆始立乃育群生未离三界之中必在六尘之表扰扰似钻石火壮壮如汲井轮舍本逐末而烦恼影随背觉合尘而菩提路隔贪名贪利如逐兔者不见太山为是为非似捕蝉者X岂知黄雀正因既丧邪法遂生三毒杳不能除六识由是而乱沉沦苦海汩没爱河忙忙业性而靡所不为六衣六衣尘劳而何中摆脱是故我佛为世尊师设顿渐之二权救沉迷之七趣化四生而为道道显名彰统三界以为心心空境灭大张法网开有为福慧之门直相圆常入无相涅槃之域演二谛三乘之法济度群生开八百四千之门特携品彚况乃浮生碌碌阴界茫茫狐魂滞魄而绝祀颇多依草附木而伤亡不少在世上不修善果处生前惟造恶因致使沉沦无由解脱是夜发慈悲想生怜悯心特营香积之羞严洁道场之地济给狐羸之古少资适化之方岂不周知实缘多幸今则法音大震梵呗高扬请召孤魂俯临法会盖闻地中有狱名为地狱地狱不同有其多种八寒八热一十八重万死万生三十六所无非饥吞热铁渴饮镕铜受苦无时罪终长劫且如一十八狱主都缘一念差舛长年只闻苦辛永劫不逢快乐狱具千般俱有善言一句全无劒树而夹道森森火城而四围烈烈苦苦莫说事事休闻未论炉炭难堪且是劫数长远鸟门难辟幽路不通若非我佛真言曷得狱门摧折今请三藏振动金铃为汝加持破地狱陀罗尼曰诸佛垂慈降甘露威神速疾妙真言能令无间柰落伽破坏如尘悉空隙南无阿瑟咤扇啼喃三藐三殁陀俱胝喃怛姪口陀X唵枳曩枳曩嚩婆细地唎地唎吽吽上来加持破地法陀罗尼巳竟谅冀狱门关鎻而摧折镬汤炉炭以消停狱卒垂慈王官放赦向下輙凭大众同运潮音举扬圣号大圣引魂地藏菩萨修斋斋主合道场人稽首和南一心奉请尽虗空境遍法界中三千大千无边亿界鬼神等众诃利帝母焦面鬼王婆罗门仙河沙饿鬼三途八难受苦众生水府山林人间阴界非命恶死无主孤魂愿乘佛力同降道场是夜今时领沾供养窃闻混沌初分之后阴阳首辟以来有君有臣有父有子偃武修文之士灯窻失意以何为安邦定国之人身死王事而何忍或在九流之数或居三教之门道有穷通性分愚智为商为贾执农执工围碁愽弈之徒妓乐戏场之党歌喉宛转舞袖翩翻粧翠眉红脸之容卧绿野黄沙之地或货君平之术或垂吕望之钩炉下生涯巫师套数或学诊医而不显闲消日月以亡身或传伎术以未精枉涉川途而舍识或作梁上君子习为道畔奸一凶几夺他财货以招殃冒触玉条而诛命自刑自缢投火投崖因产难以倾殂历㒹危而堕落蛊毒虫蛇之害冤憎呪咀之牵贫病亡躯饥荒致死或在船车不济或因桥道崩摧父娘财本而违弃成闲妻子亲朋而抛离暗苦尺牍难书于骥尾寸怀谁达于鸿毛雾露鎻千山烟云笼万水或向乱时征战无辜遇害以伤形或遭洪水漂流不觉渊X波而殒命亡失忠勤之节即成阿党之徒游手于他罕遇知音之者离家荡业少逢背顾之人深村㸑熟虽香希闻嗜味大地笙歌宴罢莫获沾濡蓦然大限到来寂尔长泉遽往红蓼丛间鸥鸟宿未称邻居绿杨树下露珠悬空增泪滴雨夜人闻号哭晴天谁识踪由存生谩有于交朋殁世浑无于故旧尸横源野骨葬蓬蒿生前但逐于欢情殁后竟招于苦恼他乡异土水远山遥名姓尚乃不知节朔岂蒙祭祀千古山头明月徒掩映于孤魂四时木上清风但激掦于怨气是夜暂离冥寞来赴坛场受诸佛之教言飨坛心之供馔脱离邪径超化净方人天境上得以优游般若门中好生究竟复有一切地狱道众曩因造罪业力所牵入彼铁城抱乎铜柱灰河惨淡冰堑严凝阎王纵不偏颇狱卒宁无糙暴驱登劒树抱向火坑力困炎炉魂消沸鼎曩因自造今遣谁当到来千群万群出去大劫小劫被遭涂炭受尽艰辛生平既有亲知死后杳无音耗泉路空增怅望人间永绝追思是夜托佛慈光走临法会复有一切饿鬼道众此等受报更可伤嗟面骨槎牙筯骸断续遇水则心中火起逢餐则舌上烟生长居秽污之间永在幽冥之下比之鬼趣此最卑微只因迷昧一心所以业通三世上中下之九品各以不同业轻重之两途报之不一伏愿暂离恒河之界走临蕴藻之筵疲羸沐香水之中姿容𨺗变法食享珍羞之味饥渴永抛是夜托佛X威光走临法会复有一切畜生道众傍生异类殃债所招蹄穿尚遣耕云嵴烂犹驱负重虫生鳞甲火熨疮痍当宰戮而头角分张被剥灭而羽毛零落谅以多生累劫故作悞为口不戢于四𠎝意每含于三毒堕兹业网为彼畜生上及飞禽下兼走兽天际翩翩万种云中碌碌千群游渊潭尚畏网罗在山林却忧弹射宁论巨质不拣微形愿登无碍之门回光返照走赴今宵之会返本还源但系三途六道五姓孤魂不昧真心咸临法会上来唐言赞请次当密语加持今请三藏振动金铃加持普召集有陀罗尼曰薜茘五姓孤魂众长居冥道受饥羸遭承佛勑赐斋馐暂出苦轮生欢喜南无𠳤咘哩迦哆哩怛哆孽哆耶唵萨啰婆薛茘哆誐啰舍耶萨婆诃上来振动金铃唿召汝等鬼众然且汝等从地狱中出业道中来乍闻镙钹之声必起惊惶之念今请三藏振动金铃为汝加持离怖畏有陀罗尼曰久处泥犂多苦趣乍闻法乐恐惊惶瑜珈秘密力难思便获安宁临法会唵卓计咤咤啰卓计噌贺𨽻嚤诃噌贺隷阿啰遮耶多啰萨婆诃佛念众生犹若赤子既蕴慈悲之念宁无覆护之心今请三藏振动金铃为汝加持诸佛慈护陀罗尼曰X尘剎如来悲大愿长垂方便护众生宣谈秘密妙真言能使闻者沾利乐唵没哆没地哩嚩啰洛叉𦎌法报依止名曰净邦人天所登号宝楼阁彩幡摇曳檀屑氤氲欲登宝阁琼楼须仗毗卢妙旨今请三藏振动金铃为汝加持神幡引路陀罗尼曰宝楼圣阁甚高广幡彩轻摇灯烛光毗卢才演众圣闻上方行路所依止唵哞呢哒哩母曩曳怛哆孽哆耶阿啰曷帝三藐三没駄俱胝喃怛姪他唵劒铭劒铭萨嚩婆嚩钵啰劒铭宁萨婆诃上来数本真言一一加持巳竟唿召汝等鬼众且夫汝等长居鬼趣各有业报是夜今时承佛毫光降临道场受沾供养由虑汝等久系三途身田不净今宵巳置香汤沐浴令汝清净身田今欲迎于汝等入于香浴众等䖍诚香花奉请化衣真言南无佛陀耶南无达磨耶南无僧伽耶南无佛陀耶愿汝等始从今夜乃至无上菩提誓愿将此身心与佛常为弟子愿不堕地狱道地狱道中君不见见了还须起悯伤牛头法卒守形骸执戟持叉常忿怒驰向刀山攀劒树一日千回万死生如斯苦苦百千般惟有佛陀耶能救度南无达磨耶愿汝等始从今夜乃至无上菩提誓愿将此身心与法常为弟子愿不堕饿鬼道X饿鬼道中君不见见了还须起悯伤头如华岳腹如山颈细如针不容水业风吹向河边立欲饮之时化作脓如斯苦苦百千般惟有达磨耶能救度南无僧伽耶愿汝等始从今夜乃至无上菩提誓愿将此身心与僧常为弟子愿不堕畜生道畜生道中君巳见见了还须起悯伤负鞍含铁被人骑戴角披毛偿宿债蹄穿颔破登长路有口何曾解语言如斯苦苦百千般惟有僧伽耶能救度归依佛法僧三宝切以三界升沉四生流浪或处𦦨摩罗界或居捺落伽中永受波咤长萦苦楚甘浆不覩异服宁逢盖缘不善之因遂招十恶之报今欲迎于汝等入于道场受沾供养然且汝等乍离地狱遍体腥臊女则少衣少裳男则无冠无带既乖庄束难近圣贤不可将捺落伽之秽身便径入曼拏罗之净会今夜斋主发广大心就此处置男女浴堂两所香汤两盆于都供内抽出界女衣裳各一统先向浴堂前烧化讫使陀罗尼力变少成多想此水为欢喜之池池中有五方教主在空中放大光明灌注汝等身不净者沐此香汤形裸露者着以妙服然后装束齐整随从我等入于道场受沾供养今请三藏为汝加持法澡浴堂陀罗尼曰孤魂鬼类薛荔众盖由多劫恣愚迷因成垢染在身田秽污形驱须忏洗X今来既奉如来勑为汝加持令涤除速成法水灌身田便赴人天平等会唵佐哩𩕳佐伊萨婆诃上来为汝等加持法澡浴真言巳竟今当为汝加持净身有陀罗尼曰旷劫无明相惹绊阿鼻无间久经过致令身业未清凉仗此真言皆荡涤唵秫殿都秫䭾那耶萨婆诃上来为汝加持净身真言巳竟今当为汝加持净三业有陀罗尼曰汝等自从无量劫常持三业不善心瑜伽秘密妙真言身口意业悉清净唵萨嚩婆嚩秫都秫都萨嚩达磨萨嚩婆嚩秫都𦎌上来为汝加持法澡浴净身净三业陀罗尼巳竟且夫汝等从无始旷大劫来或有冤家债主未曾解舍今时偶相逢遇便生嗔恨之心今请三藏振动金铃为汝加持解百生冤结有陀罗尼曰身三口四相连结积成债主与冤家恐于法会偶相逢怨气如山嗔似海我佛曾演微妙法能解冤结与仇雠瑜伽秘密力难思愿舍仇雠生欢喜唵讷贺讷贺萨婆讷瑟咤钵啰讷瑟咤喃萨婆诃上来为汝等加持法澡浴净身净三业解百生冤结X陀罗尼巳竟且夫汝等摆尘劳于澡浴堂中获解脱于人天会上然后三业清净六根淳和入于道场受沾供养斋主设拜攀迎大众香花奉请香花请上劳诸神特垂临降请男排左畔女列右行各宜息念息心于此享财享食勿以强凌弱勿以贵凌贱拥遏孤幼令不得食上乖诸佛平等之心下违斋主䖍诚之意递相扶持更相爱念如父如母如忆子想同沾依养咸听法音今当依教为汝诵持破地狱开咽喉施燋面鬼王食陀罗尼伏乞诸佛慈悲令得加持成就前因为造悭贪业感果生于鬼趣中咽喉闭塞受饥羸永劫不逢浆水字清泉变作镕铜汁甘果翻成热铁丸我今为汝诵真言获得清凉甘露味唵步布帝哩迦哆哩怛䭾孽哆野上来诵持密语加持破地狱开咽喉巳竟次当为汝诵持施香水乳海陀罗尼庶几汝等咽喉宽大无不沾濡展转十方普皆饱满伏乞诸佛慈悲令得加持成就面然鬼类经多劫针咽岳腹苦难堪愿承法水沃心田饥渴业缘咸涤尽南无苏噜婆曳怛他孽哆耶怛姪他唵苏噜苏噜跋啰苏噜䟦啰苏噜萨诃X上来结此印加持此陀罗尼变此饭食皆成法喜禅悦之食又能令一切鬼神所得饭食尽皆入于口腹犹如比丘入第三禅形神敷悦皆令一切神等随愿往生四方妙乐国土又能令斋主所施之心满足果报遂圆横害不生福禄延远从此向下更有一字王心水轮灌施甘露乳海陀罗尼能令一切诸神所得饭食犹如甘露犹如醍醐令诸神等食比食巳身中所有罪障业障报障无不消灭所有善因果因福因无不增长次当结印加持伏乞诸佛慈悲令得加持成就一字王心水轮观观成就处力难思甘露乳海涌流时尽是醍醐充法食南无三满哆勃陀喃嚩吽加持无碍诸法食普施河沙众鬼神愿智饱满息贪心尽脱幽冥生善道汝等鬼神众我今施汝供此食遍十方一切鬼神共今则诸神受食虽济饥肠识性沉迷罪业窂固我佛教中有消罪障真言谨为诵持神当谛听即说真言曰汝等自从无量劫造诸罪业积如山愿乘我佛妙真言一切罪根咸荡涤南无三满陀没陀喃唵钵啰摩诃𩕳娑诃上来讽诵总持句愿诸罪障若氷消正念现前真心X豁达向下恭为诸神称扬三宝名号不可思议一历耳根河沙罪灭伏乞诸神志心谛听志心听受南无佛陀耶南无达摩耶南无僧伽耶上来称扬三宝名号巳竟所谓梵语佛陀耶者是其佛达摩耶者是其法僧伽耶者是其僧一切神道举皆得闻向下欲为诸神传授三归依五戒令证真如今且为忏悔身三口四然后则为受戒今且依我口念起三遍闻道弟子等合道场人我等自从无始以来至于今生今生以来至于今日未识佛时未识法时未识僧时或有身二口四妄言绮语两舌恶言破斋犯戒毁骂尊卑不敬三宝起贪嗔痴如是十恶五逆一切罪障不可数知今夜今时幸对清净道场志心忏悔所有烦恼所有报障皆悉消灭得离三途苦趣生人天中受诸快乐先得道者誓相度脱愿诸佛子无退转心上来是第一遍忏悔更有第二第三遍伏请诸神众等众各各合掌志心谛听志心听受上来是第二遍更有第三遍伏请诸神亦当听受今则三遍为诸神等忏悔身心各得清净向下恭为诸佛传授三归依戒但随沙门口叠起三遍闻道弟子等合道场人弟子某甲等合道场人归依佛归依法归依僧归依佛无上尊归依法离欲尊归依僧众中尊归依佛竟归依法竟归依僧竟X如来至真等正觉是我导师从今巳往礼为师更不归依邪魔外道唯愿如来护念摄受慈愍故归依佛法僧三宝上来三归依戒巳为称扬是为诸神翻邪网归正真冀果证三祇愿位登十地向下更有东方满月世界行十二上愿药师琉璃光佛因地之时发宏誓愿若有一切众生于未来世得闻吾之名号得闻吾之宏愿能令彼等众生出烦恼海到菩提岸三十二相八十种好如我无异今夜诸神既至道场同僧众随愿宣扬伏请在会诸神各各合掌志心谛听志心听受请僧众抛愿至十二愿止上来巳为一切诸神称扬十二上愿巳竟伏愿沾斯胜善纳此殊勋超生于满月国中成佛于琉璃会内更有七宝如来名号不可思议难可得闻此七宝如来因地之时各发宏愿且如宝胜如来发宏愿道若有众生临命终时得闻我名皆生天上是故流水长者称念十千枯鱼超腾忉利为十千天子乃至蒙佛受记各证菩提何况我今为汝众流说七宝圣号所获功德无量无边今当向下恭为称扬汝等宜须志心听受南无多宝如来南无宝胜如来妙色身如来广愽身如来离怖畏如来甘露王如来阿弥陀如来X此是七宝如来圣号称扬巳竟向下更有十二因缘法亦为宣说汝当谛听十二因缘法者所谓无明缘行行缘识识缘名色名色缘六入六入缘触触缘受受缘爱爱缘取取缘有有缘生生缘老死忧悲苦恼无明灭则行灭行灭则识灭识灭则名色灭名色灭则六入灭六入灭则触灭触灭则受灭受灭则爱灭爱灭则取灭取灭则有灭有灭则生灭生灭则老死忧悲苦恼灭此是十二因缘法也汝既得闻宜须究竟夫食以资身法食养神今则馔列馨香位分高下况以加持之力变少成多为无碍法食恣意饱满生懽喜心善根和同莫相纷挠悉愿慈悲普沾供养然后各各发菩提心离诸苦趣至成佛果永不退转先得道者誓相度脱原夫福有优劣位有高低为力不同得名各异并愿承诸法食宜润身田发欢喜心获饱满相莫相欺诳莫相娆恼闻法忻娱得食安泰处平等行发菩提心生祝受之情获佛僧之利递相敬仰各遂情缘普愿随己威德普遍福生危者与安病者与瘥无救护者令作救护无归依者与作归依努力精修早还出离夫聚散非常往来无定缘成即会事毕则离飘风无竟日之期骤雨勿终朝之降今之夜攀迎神道来赴法筵受檀信之香馐听如来之密语所冀诸神等心生精进意绝狐疑出烦恼之爱河到菩提之彼岸顿X明真谛了悟上乘返度含生齐归觉道今则留连时久淹滞竟多请游正涂各还所止拜跪诸神伏惟珍重即说攀送陀罗尼曰一唵嚤惹啰穆羯吉又穆香花送高峯龙泉院因师集贤语录卷之八高峰龙泉院因师集贤语录X卍XXX高峰龙泉院因师集贤语录卷之九诸般佛事门散花文切以风恬籁悄斗转星移乃圣贤降鉴之时正凡庶投诚之际道场冰洁法侣云臻宜散天花恭陈佛宝是花也善根种植心地㘽培发生不假于阳春开谢无关于造化撷群蕚于金盘之内冷艶无尘剪轻绡于玉指之端清香遍界巧踰地产妙夺天工帝释散处而叶叶真如达磨传来而枝枝般若诗客巧思吟不就𦘕工移笔写难成只今信手拈来便好当场散献供养佛法僧三宝普资天地水万灵我等虔诚传花说偈偈曰春来百卉号为王雨后东篱分外香冷淡水边藏腊色娑婆月里占秋光X武陵曾发千株艶太华今开十丈芳一种灵苗非北苑都来此地助敷扬保安佳人机巧夺天工剪出奇花有异同今对圣前勤捧献更祈福寿永无穷祈嗣佳人妙手夺天机裁剪芳英分外奇捧向佛前陈至恳愿求吉梦应熊罴还愿还思恩满愿心圆剪缘裁红献法筵惟愿慈悲垂摄受从今福庆永绵绵保胎此花浑不假㘽培无雨无风自在开捧献金仙求福利愿祈胎甲永无灾乞巧是花非假亦非真掌上擎来别是春奉献法王何所愿心工妙巧付当人忏发年来丝发未如心切虑生前值业因细剪奇花求忏雪云鬟霭霭镇长春祈蚕农桑天下最为先蚕养将祈十倍全须仗献花诸佛力吉祥如意是丝绵荐亡X非桃非李自然鲜清净还同火里莲此夜此时亲献佛愿祈滞魂早生天荐亡此花不与众花同心地㘽培造化工散向人天资逝魄早生九品紫莲中奉道持花昔日献燃灯无上菩提果自圆是夜筵前亲献佛愿求早悟性中天放生文一大因缘切忌无风起浪三乘教法何妨接物利生开诸佛方便之门广三界慈悲之路或现心灯开暗昧或垂法雨润焦枯能令大地变黄金解使众生成正觉切念黑䗫蚯蚓顶佩圆光蚁子蚊虫胸题卍字鸟雀鸠鴪不亏七号之名龟鼈蛇蜻尽有六通之分十千天子本是鱼身五千圣僧曾为鹿众蜂蚁有君臣之义虎豹共父子之仁螺蛳犹解护经鸲鹆尚知念佛所以经云一切众生皆有佛性且说畜生在世皆曾曩劫为人心地昏蒙意根愚鲁不信戒定慧常轻佛法僧沉埋四大六根造作十恶五逆恃富贵则轻欺良善逞豪强则压伏卑微贪花则谩逞风流嗜酒则恣行侮慢见物争为自物杀生愿祝长生或负命欠财或妄言绮语出骂詈则毒如刀劒行嫉妬则害似豺狼罔圣欺贤附上剥下只见眼前快活争知身后沉沦一朝顽福俄终前日业缘随至长劫才离X地狱这回失却人身或被羽毛或披鳞甲或化生于月林烟陇或管摄于水府龙庭以肉供人用命还债活遭剉斩生上刀砧受此灾迍深可怜愍是日即有某人伏为某事念汝物类将诣死场不惜家财为赎汝命放令归去便好改往修来仍为赞扬一任超生脱死化汤火作清凉之境移烹炮为安乐之邦舍四生以悟无生离六道以归大道又虑汝等人身既失性地难明乍闻三宝洪名恐致一心惊怖我佛如来有离怖畏陀罗尼为汝称诵汝等灵类志心谛听志心听受南无啅计咤咤啰啅计卢诃哩摩诃卢诃哩阿啰多啰遮啰娑诃上来离怖畏真言称说巳竟想汝离诸怖畏得正定心今为请佛作大证明汝等志心同生归向弟子等合道场人稽首和南上来为汝等恭请诸佛菩萨作大证明巳竟更为汝诸灵类等忏悔多生罪垢累劫冤𠎝夫忏悔者为人父母为人眼目为人导师巳作罪业不敢覆藏未作X罪业悔不复作诸灵类等六道门深三涂路远幸逢圣会喜遇善缘才闻对佛宣扬便好倾心听受绝诸戏论断汝邪思各愿归依早求出离此宵蹉过后日难逢可以归命投诚志心听受诸灵类等合道场人自从无始巳来至于今生今生巳来至于今夜身业不善行杀盗婬口业不善两舌妄言意业不善贪嗔邪见饮酒食肉恼乱众生不信佛经不孝父母不发慈悲不行方便自作教他见闻随喜如是等罪无量无边今夜今时对佛法僧前发露忏悔愿罪消灭上来为汝等忏悔巳竟更为汝等称说决定破恶业陀罗尼可以志心谛听志心听受唵嚩日啰羯么尾成駄野萨啰嚩拏𩕳没駄萨底曳曩三么曳吽上来为诸灵类等称说决定破恶业陀罗尼巳竟切虑汝等尚有冤家结业牢固未得解脱致招此报准我佛如来有解冤结陀罗尼今为汝称说汝等志心谛听志心听受唵三多啰佉多啰娑婆诃上来为汝诸灵类等称说解冤结陀罗尼巳竟更有净三业陀罗尼今为汝等称说可以合掌志心谛听志心听受萨啰嚩婆嚩秫覩萨啰嚩达摩萨啰嚩婆嚩秫覩唅X此是第一遍称说更有第二遍可以合掌志心谛听志心听受此是第二遍称说若到第三遍声绝之时正是汝等背觉合尘可以志心谛听志心听受此是第三遍称说汝等闻此呪声便觉业除心净见本来之面目悟向上之宗乘今更为汝等发四弘誓愿一切菩萨因此明心十方如来因此成佛可以志心谛听志心听受烦恼无边誓愿断众生无边誓愿度法门无边誓愿学佛道无边誓愿成上来为汝诸灵类等发四弘誓愿巳竟准金光明经中云流水长者子为十千鱼说十二因缘法然后称宝胜如来名号其十千鱼同日命终生于天宫为十千天子其利不少今亦为汝称说可以志心谛听志心听受无明缘行行缘识识缘名色名色缘六入六入缘触触缘受受缘爱爱缘取取缘有有缘生生缘老死忧悲苦恼无明灭则行灭行灭则识灭识灭则名色灭名色灭则六入灭六入灭则触灭触灭则受灭受灭则爱灭爱灭则取灭取灭则有灭有灭则生灭生灭则老死忧悲苦恼灭此是十二因缘法今更为汝称说七宝如来名号可以志心谛听志心听受南无多宝如来南无宝胜如来X南无妙色身如来南无广愽身如来南无离怖畏如来南无甘露王如来南无阿弥陀如来上来为汝诸灵类等称说十二因缘法并七宝如来名号更有三宝之名难可得见难可得闻一历耳根尘沙罪灭可以志心谛听志心听受南无佛陀耶南无达磨耶南无僧伽耶上来为汝诸灵类等再三称说佛陀耶是其佛一入于耳不堕地狱道达磨耶是其法一入于耳不堕饿鬼道僧伽耶是其僧一入于耳不堕畜生道归依佛无上尊归依法离欲尊归依僧众中尊从今巳往称佛为师称法为师称僧为师更莫归依邪魔外道唯愿如来摄受护念慈愍故归依佛竟归依法竟归依僧竟上来为汝诸灵类等称说三宝名号便是三归依戒更有三昧耶戒其戒者是过去诸佛巳说未来诸佛当说现在诸佛今说功德无量不可思议一历耳根河沙罪灭可以志心谛听志心听受唵三昧耶萨怛梵上来为汝灵类等请佛证明忏悔罪根发四弘愿受三归依戒其戒具足各愿出轮色身顿悟法身业果飜成佛果三途永脱六道远离了明向上家风证悟X无生法忍合道场众俱获正因遍法界心同登正觉处世界如虗空如莲花不着水心清净超于彼稽首礼无上尊遣舡文仰启都天圣者瘟部灵通莫不多权鬼众盛集瘟兵受紫微金阙之符奉太上玉皇之敕巡游世界检察人间除灭恶心显掦善事布威风而瘟风慓慓喜怒片时扇杀气而毒气雄雄昇沉须刻神通有感变化无穷现千种之仪刑作百般之气候逢善男子而合掌擎拳赐祥赐福遇恶心人而起嗔生怒降祸降灾伏愿王乘玉辇神跨珠琮展红旗而后拥瘟兵持白刃而前排勐将収瘟气而变瑞气摄瘟风而作祥风依遵我佛遗言悉赴良宵法会信士虔诚献上一巡神酒人间花果表世上之慇懃法食银钱展凡情之珍重献上二巡神酒凡夫漏滴可量神仙肉眼愚蒙难期饱满献上三巡神酒一心祷叩三礼云终于日即有修崇胜会敷设法筵特备花船专伸酌送其舡者良工制造巧匠严装凤舸龙舟虎头豹尾内载千年粮料外敷万顷波涛任意遨游于四海从心通达于五湖留恩赐福而改祸为祥庇祐埀休而变㐫作吉收瘟摄毒尽上龙舟动鼓开旗各归元道X大圣欢喜藏菩萨五方游逻鬼王僚百怪精灵为祸妖香篆导迎贤孽众花舡津送耗神桡红旗闪闪随江浪𦘕鼓喧喧趂海潮圣者収瘟齐摄毒儿郎拨棹尽逍遥高峰龙泉院因师集贤语录卷之九高峰龙泉院因师集贤语录X卍XXX高峰龙泉院因师集贤语录卷之十龙泉院住持小师如瑛录诸家伏愿门祝圣璇源衍庆宝祚延供黎民永贺于尧年率土常瞻于舜日又皇风荡荡帝道巍巍万方歌有永之年四海祝无疆之寿又大德必得名大德必得寿永符地久天长八千岁为春八千岁为秋几度河清海晏又永驭金轮常调玉烛道越三皇之上功超五帝之前X又皇帝天齐寿擅崇高富贵之权化国日舒长享安靖和平之福官员维石巖巖长翊南山之寿泰阶两两永扶北极之尊更期千岁之神仙长作三朝之元老又步玉登金秉钧当轴辅佐太平天子镇安率土民生又当轴大臣亲民长吏为上为德为下为民圣眷益隆不替钧衡之任玺书频下伫升枢要之司又台星正照福地弥深铨台魁取于高名吏部荣除于见阙上庆双亲之喜远扬三代之名又官资日显禄位时迁上答紫皇柬注之恩下慰苍生具瞻之意又皇恩巳沐使版新登常为父母于斯民早作栋梁于上国又台星高照禄位荣迁仰承圣主之恩俯慰生民之望又寿延有永福享无穷紫绶金鱼常庆齐眉而不老青X袍木简伫观满目以成行士人文星顺照奎宿光临白屋奋身见一举成名之日青云阔步正双亲未老之时又文成七步学富三冬桂子秋风行见同联鹗荐桃花春浪伫看高跃龙门又魁星正照吉运加临胸中富锦绣之文笔下走龙蛇之字场屋仗神明之助姓名标日月之高又文高万丈笔扫千军荣身早挂于蓝袍衣锦增光于梓里又岳渎钟灵魁杓孕秀今年秋试鹗书早荐于侯邦来岁春官鴈塔高题于帝里又棘闱奏捷兰省登名鵰鹗离风尘振羽翰而奋迅蛟龙得云雨露头角以峥嵘僧密传心印上续祖灯俾业障以时消冀善芽而日长大作人天耳目永为佛法栋梁又善根增长魔障消除愿宗说以皆通种福慧而双足X作法门之领神为梵剎之纪纲又色身坚固道眼圆明常结十方欢喜缘永超万劫轮廻路又慈心海阔法寿山高棹般若之舟航作人天之眼目又袈裟之下常修清净之因印德之中永荷慈悲之主宗风益振戒月增辉道道基坚固观宇兴隆心传微妙以自然意悟玄真而不昧又性根清静道果圆成永为苦海之堦梯常作法门之梁栋又玄机顿悟福德益崇朝翔鸾鹤而道力清高夜步斗牛而性天澄彻农人夫耕妇馌春种夏耘无旱干水溢之虞有黍稷稻粱之庆又始勤东作终望西成家无八口之忧户有千仓之积又X东皐耕垦南亩耘耔蟊贼潜消雨旸时若糓粟桑麻丰阜牛羊鸡犬繁延工艺性天巧妙心匠高明艺独擅于无双学其推于第一早待天书之诏得沾圣王之恩又心机造妙手艺精通胸中有奇巧规模掌上能斡旋造化常获公卿宠命行亲帝主恩光商贾往来郡国游寓京华陆行无盗贼之虞舟运绝风波之险多宝如来扶运动招财童子护行藏又生财有道妙筭无遗何烦龙断之频登自见门䦨之成市又经营便利贸易丰饶舟运陆行绝𡾟险风波之厄珠盈玉积无穿窬宼盗之虞公吏公庭清吉私舍安宁事官常获福祥为吏举无过失贵人扶护家道昌隆又吉星临照贵官扶持奉公而公事和平事官而官灾殄灭医士X济众功深活人利愽砭剑获十全之效方书傅三世之良药王菩萨护行藏如意轮王扶运用又医云药圣术妙道行収扶危起癈之功得返死回生之效全资佛力大赐阴功俾人人居安乐之邦使在在跻康宁之域术士艺术通灵营谋逐意揲蓍布象知吉㐫悔吝于未兆之前发筴掷龟推祸福灾祥于方来之际又艺情星命术动公卿断生死以无差定吉㐫而有准仰凭佛祐益使道行师巫师门安静法教流行阴兵拥护而日日安宁神力扶持而时时康泰又法门兴旺师术通灵神符篆处而邪崇寒心法箓开时而妖魔屏迹虽云神力实借佛威师尼色身坚固戒行端严长福果于善根开觉花于心地观音埀祐王母齐年老人红颜长在白发无侵丹台书难老之年紫府注长生之字X又身如山岳而地镇长存寿等椿松而岁寒不改年德高邵子孙众多赖神物之护持仗龙天而庇祐又寿山巩固高而不危福海宏深测之益远庞眉有永为蓬壶难老之仙鹤发长新作圣世太平之叟妇人姆仪绰着妇道常遵脸如二月之桃眉赛三春之柳麻姑同筭王母齐龄又性天清净心地和柔王母蟠桃永钖千秋之寿观音杨柳拂除四季之灾小儿命根巩固天性聪明乳食均调邪魔永殄幼作掌珠之瑞大为国宝之荣又日享安宁夜无惊怖幼质易为恩养天资大赐聪明宫中二六化婆常蒙密祐经内十五种鬼永不相侵又幼庚清吉乳食调和善财童子护行藏吉祥如来埀福祐利宜父母光显门庭令家家道益肥门风增盛谢家堦砌芝兰永播于馨香孔氏庭闱诗礼大扬于声教X又门等于公之庆家传石氏之荣田蚕岁岁全収畜类旬旬进益公私迪吉水陆亨通门䦨驰绰绰之声子息播诜诜之誉又雷送五天之福电驱九横之灾千寻寿岳耸干坤一派福源绵日月夫妻分上永无刑克之虞子息位中常保团圆之庆祝寿寿齐泰岳福等沧溟咏南山不鶱之诗歌泮水难老之颂又寿祺天钖福德日新宝箓金书永注长生之字瀛洲蓬岛茂延有永之年又寿数比河沙之数无量无边福基等天地之基益坚益固仰干皇觉大赐洪休祈福时臻晏粲既格丰穰门迎简简之禧祥户纳绵绵之戬糓绰有照裕罄无不宜又吉祥骈集疫疠潜消营谋而万种依心运动而千般遂意又X千祥云委百顺川增寿山齐华岳之高福海等沧溟之濬又五福一曰寿千仓万斯箱许史繁华假慈风而扇归甲第金张富贵随佛力而化入千门禳灾福逐云生灾随电扫出入获地天之泰行藏无山水之蒙火盗双消公私两利愿心既剖圣意想持又天灾地否无及其身月厌年衰不临其命运之㐫者变㐫作吉星之晦者易晦为明动则众圣维持居则万灵拥护寒暄有庆视履无虞又时清道泰国阜民安三光全而寒暑平五谷熟而人民育处处有登台之乐人人恣鼓腹之游贾藏市而物阜财丰士修文而功成名遂旅途工肆俾尔炽俾尔昌男畒女桑有余粟有余布狱囚永息疫疠俱消火盗潜藏里闾宁谧保安所沾疾患用保康宁百骸无枯瘁之虞四大获轻便之乐服药如醍醐灌味饮食如禅悦酥酡行住坐卧无阻无虞出入起居常安常乐又慧日照临灾云消卷吉曜光扶于动止忧星不玷于X行藏更资救苦观音豁除众苦仍赖消灾菩萨永扫余灾又沉痾脱体吉曜临宫命运享而气马自和星辰顺而身龙益健佛埀智劒削去病源圣赐灵丹消除苦恼命树耸苍苍之色寿山增兀兀之峯又时灾殄散月厄蠲除㐫星退而吉星临妖气消而和气集药王菩萨药调五脏以安宁辟毒金刚辟去百邪而清净保胎明珠未吐五叶含芳恐难月之将临仗圣贒而保护诞生之日如游欢喜之园坐草之时似攀无忧之树又保十月以轻安护一时而无难监生圣母内消分免之𠎝护产灵童大赐吉祥之福熊罴恊梦孤矢张门早生男子之祥行继祖风之裔保蚕春蚕大熟夏蠒倍常缫就雪丝汉野未饶于成蠒裁成春服周诗孰咏于无衣又茧若霜明丝如山积马鸣大士能变少以成多如意轮王为转无而作有蔑有一毫虗耗愿令十倍全収保苗X田畴既播苗稼方荣无旱干水溢之虞绝稂莠蝗虫之害下土感梦鱼之兆上天应覆斗之祥又秧苗竞长荑稗不生水旱无虞蝗螟永息自从东作千郊碧浪色连天伫见西成万顷黄云浓匝地家有积仓之喜人兴击壤之歌保畜牛羊茁壮狗彘蕃延举无瘴疠之虞永绝窃偷之患又五母鸡二母彘无失其时三为犬四为羊各遂其性生生蕃殖物物阜康保牛朝放桃林日餐草地涉险无挫伤之患当耕有壮健之功常见生延永无损害又扫除疫疠俾遂生延朝游野以成群夕还栏而结队牲具有来思之咏时和无问喘之劳又尔牛来思我牲既具蕃滋而不疾不𤼠降饮而或寝或讹禳火灾荧惑藏辉祝融遁迹转㐫灾为吉庆变热恼作清凉仰仗慈风潜消虗焰禳水火X乘兹佛力发彼慈心顺坎势以安流虗离中而息焰两溪绿涨安载舟溉物之功万室炊烟获移突徙薪之利既灭焚漂之苦趣皆由禳谢之良缘禳盗贼狗偷屏迹鼠窃潜踪犬无夜吠之虞鸡止月攘之患外户不闭高枕无忧又户常不闭路绝拾遗无陇上揭竿之耕夫蔑潢池弄兵之赤子声沉夜柝人乐春台还愿还恩满处如月现澄潭赛愿圆时似声传空谷万灵鉴格三宝印明又既蒙阴赐敢负初盟敬殚此日之忱特赛前时之欵又六曹案上三界簿中望销始许之名乞注终填之字预修幸得人身在识脩身之理叨居尘世当明出世之因前生若不庄严后报将何营种预修功果大布津梁乘兹有作之良缘必获将来之余庆又寒必索裘岂待既寒之后渴当掘井必须未渴之前庸作善于今生庶降祥于异日总愿X聪明皇帝圣寿天齐文武臣僚官资日显梯航万国冠带百蛮混庶俗于仁天跻八荒于寿域时调玉烛岁恊金穰冬无愆阳夏无伏阴风不鸣条雨不破块百乐咸生于治国四民各遂于生涯修儒业者鴈塔题名执工艺者金门待诏出涂藏市富金刀泉布之饶凿井耕田有稼穑仓箱之积蚕桑十倍利禄两全曰寿曰富曰康宁俾昌俾炽俾耆艾户纳千祥百福家无九横三灾人尽乐于登春犬不闻于吠夜烽销远塞草鞠圜扇羽毛鳞甲咸遂生延动植飞潜举臻蕃殖上穷有顶下达无边凡属有情同登彼岸龙泉院因师编集贤语录卷之十高峰龙泉院因师集贤语录X卍XXX高峰龙泉院因师集贤语录卷之十一总愿碎语门总愿全段上祝当今皇帝道踰尧舜之君在位大臣德迈皐夔之列雾扫胡尘而干戈尽偃月沉边燧而文轨皆同有民皆乐于春台无俗不跻于寿域次异乡闾宁谧家室康安免逢山水之蒙常遇地天之泰凿井耕田而各安生业含哺鼓腹而咸乐天真商歌廛而物X阜财丰士修学而功成名遂蚕桑春富家家缫白雪之丝禾稼秋成处处刈黄云之穗夜绝覆梁之辈时闻击壤之童牛羊茁壮满千山鸡犬相闻达四境狱囚永息疫疠潜消圆满一切愿心成就无边福利为官者居官无恙理事如神人思召伯之甘棠世竞郭公之竹马早钖千钟之禄荣膺一尺之书享台筭以绵长履仕途而迁擢修文者舒卷韩窻之编简富饶邺架之诗书禹门三级愿先登郄桂一枝祈早折茂延百福永殄千灾习武者六篇明豹路三尺抚龙泉孙吴之事业益精卫霍之勋名早遂弯弓驰射功収百步之穿杨衣锦荣归堂庆双亲之戏綵治家者理家有道妙筭无遗产业山崇还如王恺货财泉溢有若陶朱椿老桂芳益显窦家之阴德兰森玉立茂扬谢砌之休声事公者为吏事官多享禄招财遇贵得安身结案疑而无错无差覆官员而允顺允听常愿保全之美永无过失之虞家道荣华公庭清吉务农者X水耨敢辞频火耕当作苦春带一犂江上雨秋収千畒陇头云大田常获丰登高廪益充委积犬无吠夜吏不登门养蚕者帝释密扶马鸣默佑採空五畒无余叶缲就千机有细丝缣帛丰盈货财富衍工匠者性天晓了心匠玲珑胸中自有规摹手内多施巧妙动止常居吉地工夫每遇贵人倍収日至之财行见天书之诏商贾者贸迁如意出涂収鉅万之财斡运随心藏市获倍蓰之利钱流地上货衍日中世业增崇家声赫奕攻医者传不传之秘方治难治之笃疾活人之功为甚愽济世之道愿益行福德藏王常密扶于动履安乐菩萨更茂介于祯祥尅择者水法深明宗妙山形洞晓玄机胷包造化之工数衍星辰之妙常遇贵人持掣频蒙富室招延钱财衣食如愿如心富贵荣华从谋从望渔钓者数尺丝纶长在手一簑烟雨任平生江鱼美可求湘水清堪汲寿比冈陵之久福如江海之深X开酒肆者马相如之涤器卓文君之当垆挑钱之客常来盗饮之人巳去息収万倍愿应千般开店肆者百神拥护万圣维持店舍兴隆长似孟甞门下资财进入常如王恺藏中官非口舌逐时消福禄吉祥随日至为屠户者割肉固殊于方朔操刀滥学于庖丁杀生之罪业冰消润屋之货财山积为愽弈者妙筭随心取财遂意但要见机喝釆终须得手盈钱从教一掷之时自获百万之利官非不惹盗贼无侵行藏消不测之灾动止纳新来之福为蒿工者运篙持浆永无波浪之忧遇险临滩常有龙神之护凡来往沧波之上如安行平陆之中事事亨通头头利济为僧行者天龙外护梵行内清行住坐卧而百福资扶春夏秋冬而千灾殄灭为道士者星冠离洞府霞帔下烟霄六匣风雷藏宝劒一壶天地养灵丹茨福骈臻椿龄有永X为尼姑者眉攒柳绿栖身众妙之门脸映桃红励志自然之教无为洞达大道勤行弘持清净之规延续神仙之寿为师巫者救四百四病之苦有百发百中之功灵符鎻断鬼门关巾斗飜开人世界三元尊圣时时大降吉祥诸部吏兵日日勤加护卫相士论命者术妙高古艺精动人论吉㐫则究五星五行之奥旨观贵贱则有百发百中之奇功何须西蜀问君平不待江南寻郭璞笑傲壶中之日月优淤物外之烟霞牙侩者持心正直秤物公平会四远之经商合两家之交易居多财货只凭辩口之悬河辐凑舟车常见满门而成市娼妓者云水之生涯日进烟花之活计风流朝陪四海豪奢暮伴五陵年少绮罗丛里潜消口舌官非絃管声中常获金珠璧玉高峰龙泉院因师集贤语录卷之十一X高峰龙泉院因师集贤语录X卍XXX高峰龙泉院因师集贤语录卷之十二追荐陈意门总荐亡百年光景全在剎那四大幻身岂能长久自离尘世香魂杳杳未知方既返泉关逝魄茫茫何所往音容莫睹骨肉徒伤欲伸荐披之功须假慈悲之力又夫子圣人犹见两楹梦奠达磨大士尚闻只履西归法身未免有去来幻质岂能无生死冥途既往逝魄何归须凭荐拔之功直指超昇之路又百年梦幻嗟尘世之循环诸佛慈悲揭真乘而济度伏念亡奉身俭约致业勤劳接物待人本谦和而罔间事尊抚幻尽孝义以无亏方期寿岳之崇俄叹惊波之逝上遗华发缺温清于萱堂下弃诸孤极攀号于苫室欲严昭荐庸假薰修又地水火风真箇梦中说梦生老病死谁知身外有身欲求彼岸超生须向箇中着力恭惟之灵天资长厚地胄光华其起家也则有贯朽粟腐之名其处乡也则有亲仁善隣之美福在其身则寿考康宁之是享庆流于后则德行道义之俱全膺鹗荐而五举不虗指龙门而一跃在即方谓椿龄益固岂期薤露X遽晞百千万事总成空八十二年浑是梦三釜之养弗及九泉之恨徒增莫驻双轮俯临首七荐祖父母先祖是皇素积门闾之德孝孙有庆敢忘骨肉之恩适际忌辰仰皈皇觉伏念理家勤俭教子诗书兄弟无间言朋友责善道自得田园之乐共推里闬之仁生前既有兴家剏业之功殁后当怀谨终追远之念荐父陟岵兴嗟爰起劳思之志蓼莪託咏难伸哀告之诚虽殚孝子之心莫报昊天之德伏念父生成德重教养恩深本期尽养于百年岂谓俄终于一疾父五七劬劳有赖足知生我之恩酬报未由遽起何怙之叹唯佛子能伸子道假圣慈少荐父慈望埀赦罪之恩直指往生之路痛念向居尘世才登六十二年今返泉台倐经三十五日又青春向晚痛严君归寿之辰朱夏俄临当孝子酬恩之日欲荐灵魂度脱须凭我佛慈悲敬念居人世七十八年抛幻尘三十五日欲报生成之德用凭荐悼之功父小祥无父何怙每怀陟岵之悲有佛可依甞发济人之愿X重念存心平等处已温良既为十善之人宜享百年之寿岂期一疾遽返九泉灵魂渺渺以何归去路茫茫而不返欲指小祥云路须凭大觉风规荐母泣血三年痛念子羔之志不饮七日重伤曾参之心动王脩辍杜之诚起隐之感隣之叹虽古今之事或异而子母之情不殊痛念处阎浮世现女人身内克尽于姆仪外允谐于族属恩深鞠育德备劬劳本期椿筭绵绵不忘戏綵岂谓萱堂寂寂遽起伤心母百日萱堂月冷空余刻木遗踪兰砌云愁遽起感邻别恨痛念十旬弗返庸资九品追修伏念善心有素懿行无亏检躬温淑而茂着闺仪应物周旋而曲全妇道一男终老二女得贤孺封方羡于荣观亲眷俄闻于永别曩日之断机莫睹今朝之戏綵无由不凭净土以超生曷使亡魂之度脱母小祥母以劬劳生我遽兴不见之思佛能方便救人敬启少酬之意伏念懿行雍容善心纯熟传嗣幸生四子享龄宜尽百年岂谓五旬之余遽有千秋之别倐忽痛周星之隔悲伤泣泪雨之零无阶酬鞠育之恩有佛示往生之路公百日婆六七痛念先公历十旬而弗返翻思祖妣俄六七以偕临X欲荐双魂宜修九品首答变成主兼资平等王望开方便之门各指超昇之路女荐母夫荐妻女荐其母徒劳刻木之悲夫拔其妻空忆鼓盆之恨欲使双魂俱度脱须桑三宝为加持孝女痛念亡妣夫伏为亡室一则义重于生身一则恩深于结发本是有家亲之喜岂期同生死之涂荐子六七母四七曰母曰子相继归终诵佛诵经用凭救拔爰倾众志敬荐双魂阐智者之科仪礼观音之宝忏普答三千大千之圣众兼酬四七六七之冥王三孙荐祖母叔母祖母叔母相先后以归终长孙次孙同哀号而荐拔等敬念祖母叔母向值一阴之月方踰两日之期岂知二位懿魂共返九泉幽壤荐母并妻室首七云惨萱堂莫遂承颜之志风悲兰室遽伤结发之情然老少虽曰殊涂而生灭同归一路敬念亡妣享世寿七十五载亡室受天数三十二春未离两日之间同有千秋之别大千不返首七俱临追修二位之懿魂须仗三乘之圣教荐夫共伯之妻人钦自誓之志萃周之妇世闻善哭之声魂飞湘浦之烟波梦断楚台之云雨伏念亡夫齐家X雍穆处己温良将期成君子偕老之欢岂意发天民无告之叹虽仰天而何补徒望石以兴悲欲酬结发之恩庸仗燃灯之果又交欢二姓本期奉箕帚之勤俄别千秋难使效苹蘩之託切念亡夫公平处己忠厚待人内睦宗亲外谐乡党满谓百年之偕老岂期中道以分飞荐妻兰台人寂徒兴舞镜之悲凤阁香锁爰有鼓盆之叹伏念亡室夙勤妇道素秘闺仪本期偕老百年岂谓遽终一疾齐眉莫及结发徒伤云归仙嶋暮烟寒花落泉台春昼永欲超懿魄须仗妙缘梵曲高扬韵续断絃之奏炉烟消散香和愁雾之飞又百年偕老将期结发之亲四大俄空遽起鼓盆之叹切念素全妇道曲尽闺仪孝义两全宗亲俱睦兄弟原上鹡鸰务笃急难之义云间鸿鴈忽垂次叙之伤敬念某道共人伦序连天属将谐同气俄有归真竹林游地起伤悲棠棣阴中空感叹荐男兰凋玉砌沉沉之愁雾迷空凤入丹霄寂寂之悲风匝地伏念亡男克家令子干蛊良材本期兴忠孝之门全望继箕裘之业岂知一疾永诀千秋X长子溺死情伤主器岂期失楫于中流佛愿度人庸指乘槎之仙路伏念亡子力学龙门而未透亲看蛟水以俄经一夜更阑才效渡湘之年少千秋恨别飜成捉月之谪仙鸣滩响处助哀声急浪溅时添暗泪荐女谢庭兰殒到底俱空楚崃云收未知何在伏念亡女善心纯熟懿行雍容岂期一疾之来遽有百年之别輙凭佛果少赞仙游伯叔哀心有感痛伤天属之亲诚意无依庸仗佛乘之力伏念善钟累世庆出一门为先公胄子之贤乃我父连枝之爱将谓享长年之筭岂期终百岁之天姊妹天伦共禀莫非同岁连枝世事归空难免出生入死伏念所育虽同于父母于归各配于室家棣华将谓于联芳鴈序遽伤于痛别丈人云愁惨惨空伤太岳之颓雨泣涟涟滥发东床之叹虽曰冰清而玉润难逃死去以生来伏念丈人某德禀宽洪恩均内外私喜一门之幸得伸半子之亲岂期四大之空遽有千秋之别丈母X云愁半夜痛伤岳母之俄倾雨泣新秋忍对门䦨之发叹千秋遽别半子何依欲懿魄之超昇仗善因而荐拔敬念丈母某人生男克孝誉巳振于北堂育女有家爱特崇于东坦将谓享百年之寿岂期为一疾之终晓山黯黯散愁云夜壑茫茫奔逝水女婿愁结门䦨遽尔东床之逝泪零衣袖痛伤半子之亡不资物外之善缘莫荐门中之贵客伏念亡婿贤钟盛世族出名家内谐父母之欢外擅里闾之誉满谓笃亲之义常修致敬之仪岂期天不福谦遽使身先归土又门䦨有託望谐中雀之缘风火无凭遽失化龙之望欲伸荐拔庸仗慈悲荐商死往而不返仲尼伤逝水之嗟去而不归庄叟起失家之叹死生惟命之极行止非人所能伏念某人孤矢铭心盖有四方之志驹骝命驾能驰千里之念每运舟车阜通货贿远取征商之利将求润屋之资岂期善愿未圆那觉天年不永征魂杳杳九泉冥路去何长逝魄茫茫万里思亲归不得䖍修净土资荐去程僧荐本师释迦文佛何妨示寂双林达磨大师不免西归葱岭虽法身本无生灭然乳恩敢后酬偿欲增般若之妙X光必假华严之大教恭惟圆寂本师大德堂堂仪表寂然弥勒下生来了了禅机俨若玄沙不出岭龙山尊宿䱠水宗师戒行共霜月争明梵音与风雷齐震忽朝勐省拂袖便行衣传巳付岭头人背痛翻为尘外侣今当三十有五日曷报师资用开一百二十函少陪云路荐亡伏愿门通用尘劳蠲净廓尔而云散天清业障顿除豁然而冰消雪释识心达本息意忘缘于去来中悟无去来于生灭中悟无生灭绝离幻妄正趍真空破三毒而证三藐三菩提収六贼而修六度六神用了知生灭法方明无我人不出菩萨林常居华藏海又数行仙乐迎归紫府之间三色祥云引出尘寰之外抛离五障逈脱六尘当生慈氏之宫早入龙华之会又黄金殿内常瞻紫磨之身红藕花心时听苦空之偈又四生海上卸愚痴帆三觉岸头断沉迷纲出娑婆之世界生兜率之天宫时时面奉玉毫日日耳闻妙法晓了即心即佛顿明非想非空得般若波罗蜜多成无上正遍知觉又X无边烦恼海彻底干枯无量智慧花廓然开发又上冐七重之网下乘千叶之莲飘飘生覩史之天济济步摩尼之殿面瞻金相耳听法音又瑶池万仞金风动而莲上生花宝阁千层珠帘卷而云中见佛又宝坊宝盖乘宝马以优游香国香城蹑香云而快乐又宝网玲珑之下天花缥缈之中礼十号慈尊悟一乘妙理又须菩提弹指之处认取千圣之门大迦叶破颜之时顿悟一真之理又普光堂上回凡心而作佛心菩提殿中转肉眼而为慧眼步步红莲开足下翩翩青盖起空中抛三漏之尘劳生十严之净地入宝冠里坐师子床一闻大悟之因缘便证无为之至理又真明明之法眼登须弥顶而烁破四天悟了了之真心向微尘里而坐观三界又X真心自在法性逍遥不入三乘便登正觉悟无所悟之法证无所证之门生生披如来忍辱之衣世世处诸佛慈悲之宝又障云散而菩提月现业海枯而功德山高不入邪宗常生正念又七宝池中尽涤业障报障烦恼障九莲台上常闻妙音梵音海潮音又摧烦恼之山裂爱慾之网心疑顿释若解百叠之花巾罪垢潜消如散八风之沙聚妇人十恶五逆悉冰消三毒七情俱雪忏五漏化为无漏六根变作善根仗一乘荐悼之功指九品往生之路好随玉女迎埽蓬嶋仙山长伴姮娥直返蟾宫月殿东海观音亲授记南方龙女愿同参速出迷途早登觉苑又业菓凋零罪花殒谢便登海岸礼观音菩萨之容长向雪山侍摩耶夫人之侧双魂毗卢华藏不妨步步相随净土莲台如信人人有分宁拘曰老曰少从教同号同名鸾车对对返璇穹凤X辇双双归宝洞合簪并进共乘般若之舟携手同行齐到波罗彼岸又俱乘有作之因各指往生之路红莲台上不妨步步相随碧玉堦前管取头头寻着九品齐登上品三乘共证上乘翻身接引上天堂携手逍遥归佛国又厖眉慈母早随佛母返天宫鸳帐娇娥好共妲娥归月殿两片綵云轻衬足一双宝网为严身生前既结于家亲殁后齐登于佛国溺死不凭圣泽难脱迷津霈为终七之恩波洗去大千之罪垢鹏海化为福海龙宫变作天宫云汉逍遥免万劫沉沦之苦星桥快乐无三途出没之忧愿假慈舟早登彼岸又爱河浪阔期彼岸以高登苦海波深假慈舟而普渡又不滞中流即登彼岸礼水藏慈悲之相闻海潮微妙之音又涤除玄覧涵泳圣涯指佛波罗门离世浮沉海骑李白鲸鲲之背访张骞牛斗之星两腋清风笑傲三山之蓬嶋一溪流水优游千古之桃源度达有阿罗圣X僧引接得水藏菩萨荐僧身期成于正道步步蹑于遥天心冀了于妄源去去乘于翠辇入四禅地具一性空趺猊座高广之间覩龙树芳菲之相一明圆觉顿悟真常高峰龙泉院因师集贤语录卷之十二高峰龙泉院因师集贤语录X卍XXX高峰龙泉院因师集贤语录卷之十三涅槃法语门举哀去秋一夜风雷作吼地奔空掀海岳惊起多年老古锥平空拗折苍龙角迢迢千里讣音归哀动丛林皆错愕苫错先师法道正喧天到我瞎驴边灭却又三十年行道海上第一人飒然恁么去谁见不酸辛虽然如是须知未曾生未曾死未曾去未曾来正与么时如是我与雪峰同条生不与雪峯同条死要知末后句分明普请大众齐声举又来游尘世巳经年一点风光本自然莫恠飜身归去X速须信壶中别有天灵魂超净界众等苦留连虽云来去元无碍争奈分明在目前时节到来休讳忌苍天中更哭苍天起龛五蕴山头一段空同行出入不相逢从兹拨转通天窍直下翻身处处通圆寂死生海里虽有去来真净界中本无起灭动则起生死之本静则沉迷醉之乡动静双泯即落空亡动静双收瞒预佛性即今跳出动静一着作么商量出门一着为君通剔起眉毛不见踪珍重诸人齐着力不妨步步生清风又普明老子贤沙近隣住院三十四年俗寿七十一岁破夏相别冒暑还乡了事衲僧道头知尾推出枕子明月当天提起钵囊清风满室草鞋紧系直裰斩新迎赴茶毗以全法式普明和尚今正是时请离方丈起挂真虗空无像复何名五彩图成身外身一部精神藏在此未甘全躰示诸人若谓这个是某人真是诸人未具尘外之眼若谓这个非某人真是诸人犹迷眼外之灵是之与非即且致大众要见某人本来面目么堂堂无向背子细好生观又把住则凡圣难窥放行则何彼何此若X也把定大似不通人情未免放行与众相见去也咦且莫错认定盘星大众八州管内老和尚七掌名蓝不住相施法施财利济人慈悲道德大虗空量大虗空量无定当撒手迢迢忘背向虽然正眼不容针争奈儿孙要瞻仰如今挂向祖师堂留与山门作牓样举棺释迦如来说大藏法不免涅槃阿难尊者说出世缘终归净土出家人本无罣碍得路处一笑便行不期趂得春风便成秋露月落寒空留不住水流大海到方休当初不合等闲来这里始是真归处今则擡不起拽不动大众作么生向还委悉么得人轻借力便是转身时通用俗人风飃红叶满庭雨篱畔黄花犹泣露堪笑重阳人巳去泉路茫茫有何据不是台山凌行婆亦非湘江灵照女团栾不说无生话有物不就他人取一子从释脱尘覊三子传家巳婚聚视富贵若过眼飞灰脱生死如晓日朝露蓦然仙路便翻身撒手明明与么去直饶千圣出头来到此如何留得住敢问诸人既是留不住必竟去何处还委悉么出门跳下白牛车好看乘云归净土女人哀哀儿女痛肝肠锣鼓相摧去路忙挽X不回头休怅望出门那得苦悲伤知身是幻如水上浮沤悟世匪坚似空花乱坠截断烦恼根脱去尘缘业尽底放下更不商量且道出门一句又作么生会金鸡啄破琉璃殻玉兔挨开碧海门双棺来时各自来去时相拉去来去本同途谁云无伴侣双放复双收直下无遮护同气又同声几曾分两处一了一切了一步连一步今为汝二人一手双擡举朵朵金莲并吐香双双露柱相对舞即今携手共同归直下便游真净土秉炬春春山叠叠绿青葱春昼舒长暖日浓若向此中深荐得头头物物显家风兹者切念忽朝勐省跳出尘笼撒手便行了无罣碍诸仁者且道临岐一着作么商量其或未明聊听短偈六十余年梦幻中一朝撞破太虗空只今要识西来路火里蝍蟟吞大虫夏生也不道死也不道生死两头俱领过即今拨转上头关诸人且道是甚么是甚么为说破木人昨夜问三台拍手起来唱哩唠亡醒则个灰飞烟灭事如何云峰奇耸千万朵秋愁云散尽楚天青木叶凋零恼杀人时节到来归去X速拟将何事作前程恭为亡平生恬静禀赋宽柔将期享寿百年岂谓遽终一疾忽朝时去拂袖便行要指路头须凭指示闪电机锋石火光举头鹞子过潇湘一言为截轮回路金井梧桐叶正黄冬一剪寒梅为报冬千林万壑总成空惟留法性无生灭不逐人间四季终还会么五十余年空蹉过今朝忽尔梦魂醒从此生生只这箇僧一朵花开佛出世一枝花谢佛涅槃了知生灭皆虗幻须是当人着眼看圆寂上座幼修梵行长属僧缘今当风火散离不免翻身归去大众且道上座向什么处去双林示寂露全身只履西归莫向程明月白云消散后前山依旧插天青道生平入道苦身心大限俄终促去程虽道未归僧宝位到头成佛等空平兹为顺俗幼抛尘俗久处空门触目应缘无非佛事今当告寂不免回程且道这一程向什么处去昔年卢行证菩提今日相逢复是谁要问临岐超脱句山高不碍白云飞士平时修读性天清终日勤劳心地明郄桂一枝期望折禹门三级愿昇登然虽如是且道殁故只今到这箇地头还尚有寸进也无既德行通劫莫蹉过X将期北阙功名显岂谓南柯梦幻醒一句了然登上品弥陀净界任超昇农暑往寒来几千秋朝思暮想务田畴始勤东作频耕布终望西成不失収然虽如是且道殁故只今到这箇地头还相委悉得么一历耳根大千通达可惜多年营活计何期今日弃阎浮东土业缘从此别西方乐国任遨游工平生工巧艺偏奇多技多能四海知胸中自有规模术掌上宁无造化机且道殁故只今到这箇地头奇工尚在也无诸人还相委悉么稍若未明聊伸谛听本望君王颁诏请不图阎帝促归期九天宫阙劳修造好把良工为设施商经营行尽几军州兴贩登程费运谋竹杖芒鞋岂休歇金刀泉货富经求然虽如是且道殁故只今到这箇地头还尚识得也无其或未能应当谛听可怜䟦涉贪图利枉劳值死不知休从今抛却行踪影好向西方佛国游老人之有生必有死此理相传今与古推灵享寿既长年满眼宗亲何必苦且道向甚么处去若巳于斯荐得何须头上安头其或未然不妨谛听死生X生死悉归空汝既天年享寿终劫火洞然何处去日轮晚景倍增红少二十余年梦里身少年不复享长龄忽朝勐省便归去还识前回个主人这主人相识么不是这个并那个直须截断两头机热则取凉寒向火下火双僧双明复双暗彼此都是作家同死不同生各人自有三昧秀公龙藏未彻倐尔坐忘文老法制将终贪程太速莫谓先行不到毕竟同途休言末后太过涅槃一路大众且道二老此日临岐作何祖饯只用一枝红𦦨从教两处分飞武官来时空里泛孤舟去也步行骑水牛两段不同如会得不风流处也风流虽在戎门生长常怀佛行慈悲劝世每诵古人歌平日不瞒诸圣眼闻恶则攒眉皱面见善则信受奉行钱聚数百千寿年八十岁对客琅琅语话无病只么便行想君别处谁留直到莲花海界雨初歇草茸茸翻身触破太虗空三脚虾蟇飞过海火里唧嘹吞大虫等闲踏断轮回路透过牢关千万重老人终日茫茫死即休谁知虗幻等浮沤会须箇里超生X死生死恒真得自由生死既真轮回路绝无天堂可昇无地狱可入无菩提可求无烦恼可灭无圣凡堦堑无男女亲踈孤逈逈峭危危不许老胡会只许老胡知明历历活鱍鱍赵州石桥成掠彴且莫错休拟议只这是火里唧嘹吞大虫一超直入如来地妇人生也死也非取非舍来也去也尘埃野马聚也散也千变万化推倒无影殿扑碎琉璃瓦撞见玉麒麟乘时便骑跨何处去莫似狂风飘柳絮神仙十二玉楼台虽好不是安身处回头就巳覔归程万里神光照天地天地空火里蝍蟟吞大虫小儿神童子神童子来何迟去何速烈焰空中唤不回金盆又在谁家浴吏人平生说条念贯死后一场公案今日木匣送来且教老僧判断巳觉发未觉发巳结正未结正我佛慈悲咸赦除之因醉渡桥溺死平生波波刧刧只贪瓮头春雪夜深独步危桥不觉桥㘱脚滑本意随波逐流且作灰飞烟灭夜来酒醒归何处杨柳岸晓风残月僧溺死百尺竿头进步未是作家千寻浪里翻身方为游戏X吸尽西江一口水莫谓同徒踏翻船不覔踪由殊非知已不顾一身沉没任教满腹彭朜须知落水见长人不作临河渴死汉大众且道到这田地作什么商量旷刧巳前消息断是渠水火不相干妓溺死殁故生迎仙客死浪淘沙凤楼不见虞美人鸳帏休恋风流子西江月畔巳罢倾盃南浦桥中投入新水尸停滩侧烟波罩芳草渡头火起江城云雾𤨏小重山畔大众且道去则去后面一句如何分付菩萨蛮衣常挂躰祝英台上舞梁州相逢巳觉如梦今直上千层宝阁游耕牛业畜业畜来何迟去何速非是我无田与汝耕为汝今生还债足牛犊子你有福不是山僧主张汝好一场凌辱割皮者割皮割肉者割肉挂在门前半生半熟吾今与汝设一堂斋设一堂浴众僧讽诵老僧丁嘱去到阎王殿前换了本来面目入圹古者道踏着故关田地稳更无南北与东西这一片田地高而无上广不可极凋而无下深不可测四至界畔元属当人唯有中间一窍不曾动着今动着直得泥牛哮吼木马嘶鸣雾鎻长松风生大地正当恁么时且当向什么处安坟巍巍坐断西山脚千古悠悠对落晖X入塔普光塔下八字打开明月堂前十分彰露倒拈背触之机全提杀活之句骊龙颔下斡明珠大虫舌上书千字何期一疾弗瘳可谓贪程太遽东山法道颓危杨岐重担谁负雪峯与你同条生又且不与你同条死更有末后句大众还知否去岁移书报余三月归来相聚而今果尔归真且道以何为据黄金灵骨镇长新一段风光迈千古又一念才生恁么来无明山上起云雷而今撒手复归去片月依前照古台即日奉为宿安道业久立空门奉佛精䖍处心平正时节既至风火难留法身无碍大虗空骨石要归无缝塔大众且道无缝塔一路向甚处进步流水下山非有意白云归洞本无心二僧大众还识此二僧么龙华会上俱透牢关般若光中共一鼻孔来时虽未同来去时今返同去人人禅学麒麟箇箇丛林狮子偶然把手同行莫道渠无伴侣西天宝盖重重净土金莲步步纵教同号同名那更分尔分汝常与诸上善人不免俱会一处路头向什么处入一点水墨倾成龙分两处撒土人假地水火风不免生老病死生时因土而生死后X复归于土还知否结而为山为岳散而为州为府在天则为五行之中在地则为万物之主中央戌己犹称尊何物不归一点子即今撒向此佳城万代儿孙由荫注贵者从兹贵富者从兹富奇山秀水尽来朝吉曜善神常拥护要知灵魄拟何归不涉一程归净土散灰这把骨头非常作恠六十老龙钟剃头作新戒父礼子为师子受父礼拜世俗有高低佛法无罣碍一箇铁硬人打硬世无赛杜门绝交游佛来也不釆如是三十年自买常自卖到得新年头撒手长空外来时圣不知去时人不会不会与不知自有通人爱日口页大众云且道爱箇什么喝跳入长江浪拍天拶破虗空百杂碎又若人透得上头关始觉山河大地宽不落人间分别界何拘绿水与青山兹为忽朝勐省撒手便行幻身巳付于丙丁灵骨将归于壬癸直得禅河浪彻一点元无法海波澄千差无别涤去六根烦恼洗除万劫尘劳从今稳棹渡人舟直下便超无垢地此事且置且道其人转身向什么处去江长不见水穷处山远直疑天尽头唱衣轮王髻中珠不直半分钱迦叶粪扫里价直百千万X者个是某人禅师平生受用不尽底且道不作贵不作贱有人酬价么若无人酬放一线道高峯龙泉院因师集贤语录卷之十三高峰龙泉院因师集贤语录X卍XXX高峰龙泉院因师集贤语录卷之十四抄题杂化门化钟楼疏千钧重器已成槖籥之功百尺高楼欲遂斧斤之用谁能特达就此因缘带月轻敲惊起海门沙上鴈和烟试击唤回尘世梦中人龙泉院前虹桥疏乘舆济众惠止一时断木利人功流万世惟龙泉之胜槩有虹首之高飞顷缘洪水之横流日见行人之病涉有阻留题之客颇妨期会之人今欲经之营之必赖远者近者怀区区之尺牍扣磊磊之丈夫伏愿向五达衢出一只手将见问津老子不烦般若之舟䇿杖禅人咸到菩提之岸化粧藏疏一轮永转万法常明欲教世眼无尘须借当人润色龙宫本来富贵佛家分外庄严众手易维持双拳难X点画摇天撼地声声锵玉鸣金耀古辉今家家藏珍隐宝诸仁者傥能成这段好事大梵王必不辜莫大深恩出头为有力因缘转脚得无穷受用化彩𦘕水陆功德疏师祖流传虽有冥阳公案道场铺设柰无彩𦘕行头小比丘纵会秉呪加持诸圣像未便随声显现拟倩𦘕工出手须是方兄点头敢辞开口告人难信道发心为事易四十二轴大家无惜相成千百亿身诸相管教具足化粧废寺佛疏千百亿化身剎剎尘尘俱为佛事十方诸国土在在处处总是道场南州打到北州头东土移来西土着有生皆可度何处不称尊与其芦茅穿膝于彭源废剎之中孰若花木严身于城山大隐之地说弥勒当来下生之事显诸人过去现在之因不劳更拣烧香要舍必须连脚请持此䟽扣朱门绿户之贤欲覔本光验紫磨黄金之相此福德胜前福德非庄严是名庄严化粧佛𦘕壁䟽清净法身虽云不染粧严佛相又且何妨不惟壁洛上添个风光更使石殿里重新活计若得大家提掇便教两处圆成快请承当真个奇特化塑七身功德䟽佛法充满于虗空本无一相梵宇庄严于功德须假X七尊傥逢多宝如来便见真济菩萨化粧罗汉圣像䟽本来具足见成一十八尊更假庄严始现三十二相须是着些精彩共成这个因缘若发菩提心便证罗汉果化佛前灯䟽古佛堂前惠灯不灭普光殿内智烛长明照破羣昏实由一点各请人人返照便知祖祖相传个中若识卖油翁直下许见燃灯佛化长明灯䟽只一星儿演出大光明藏向五阴处烁破诸烦恼门雨风如晦而这个分明日月尚亏而此光常在相传无尽点起便知须遇特达人能成久远事玉楼金殿长明公今巳加封银管宝书燃灯佛昔曾授记化设地狱斋䟽佛即是心心即是佛一毛头上识根源人死为鬼鬼死为人三恶道中随影附若隔这个便堕群流业风动地不停饥火烧心难忍饆罗䭔子请君快不将来鉄酸饀儿与他从头咬破是名真法供养大家随喜结缘化钱置常住䟽古佛家风高坐双峰之顶道人活计全无一日之粮用资数亩之田永作千年之宝须是饥来喫饭谁解心空坐禅檀那傥赐于笔端我佛必增于福利X化斋供䟽施财施食增益福田供佛供僧㘽培善果用严药石普献人天结此无上缘须还见在佛起建华严阁䟽圣兴堂成己壮此方之风彩华严阁就重增梵宇之光辉不惟再整于高门仍使一新于大教三事若令具足十方须借扶持立地便成具眼底看钟楼化瓦修盖䟽楼高百尺不妨耸壑昂霄钟震一音能使闻声悟道历时既久觉栋宇之飘零整旧如新借慈悲而喜施化米开路䟽道人脚下尽大地作个路头祖师庵前使万里浑无寸草若得十方无碍何妨八字打开未饶寂子之插锹犹悟丹霞之刬草果得食轮先转何愁心地不通须知独树不成林各请大家齐出手化甃路䟽心地坦平永无障碍福基巩固宁患崎岖结十方众信之缘开万劫菩提之路实为方便各请圆成化人披剃䟽灵鹫如来亲剃目犍连之发黄梅祖佛密传卢行者之衣向时既有这般人今日岂无如是事殿前刬草须逢具眼宗师地上布金更借作家长者化度僧䟽菩萨大慈不妨化现比丘得度须借圆成假法身而X了佛身凭佛宝而为僧宝若得手中具眼便教顶上放光全资十善檀那了取两重公案化度牒䟽辞亲割爱出三界家入如来家学佛解空从二乘地至菩萨地争奈头颅未肯难教袈裟自肩幸兹时节因缘了办巳躬大事卢行者本来无物孔方兄遭遇有缘楼阁开门弥勒不须弥指珠玑满室居士休把沉江若是布施将来应以此身得度士人化度牒䟽说尽之乎者也四十年枉下工夫究竟寂灭苦空亿万劫愿离障碍回头勐省落发宁辞要共丹霞同入大法门不放宝月独出一头地积藏菩萨大家好结欢喜缘脱俗秀才只今便现圆满相吏人化度牒䟽法门四辟六通任教攘臂受网千缠万结岂易脱身许多日往月来顿觉昨非今是大木尊者亟辞母香囊和尚便抛妻等闲钟鼓度朝昏何必堦墀还卯酉文书悉摈从头点检佛书公印归还一向掌持心印道姑化度牒䟽幻生失路觉诸祖之迷蒙本性寻源返一真于寂灭既是巳沾泥之柳絮当为不着水之莲花喜遇圣恩可成佛相若大居士笔端半点玉振金声使小尼童头上一刀雷飞电扫彫盘烽烨恩海波长化三衣䟽X逝陀林下世尊拈示商人少室山前达磨亲传弟子虽道寸县不染何妨一线相通欲得三衣共出只手化百衲衣䟽清净法身虽道寸纟系不挂庄严妙相何妨五彩合成非徒耸世俗之观瞻正欲为法门之壮观若要发一心喜舍便能教百衲周圆试着出来官取奇特化钟䟽烟寺一鸣惊回蝶梦豊山三击震动龙天铸成出格规模全赖作家手段化磬䟽烈火烹成好个作家手段顽铜打就还它本分钳鎚欲教立地圆成更在当人煅炼虽难下手赖遇知音化铙钹疏大道不器明道者假器而求至理无声悟理者缘声而入要这个方明那个自有为始证无为便须烈火烹成何惜顽铜打就一响一答直教眼下闻知再举再扬正好声前荐取欲凭出手全赖知音化锅疏纯铜打就还他本分钳鎚烈火烹成须是当行炉鞴谁是作家手段铸成出格规模莫问纯铁顽铜精金美玉总教红炉上成一片雪须使火𦦨里转大法轮煅炼出来迅燥者看缘化疏这般时年铁板障巳只退缝有些伎俩大布袋未曾X开头檀那笔头须试出万丈毫光苾蒭时下便做得一分生活大家心肯意肯休说头高头低欢喜即大因缘布施不昧因果题弥陀会疏若据底事不涉修成曲为今时岂无方便须信道心心净土了得底步步青莲欲登九品受生须假一音演说是男是女大家齐办肯心同号同名立地管取成佛题华严会疏百二十卷真诠虽道本来具足五十三员知识不妨直下同参常嗟大教之难逢肯使今生之蹉过各出只手夹成般若胜因齐办肯心同结华严善会题金刚会疏向来佛法尚付国王大臣今振祖风须是居士长者同具金刚眼共结般若缘非惟超脱无始轮回抑且成就莫大功德真人奇特各请承当题盂兰盆会疏金风剪剪适地官赦罪之秋珪月团团乃尊者救亲之日幸遇此般时节何妨结个因缘爰鸠花县吉人共建兰盆胜会不特新千万年之公案又将追五百劫之幽魂各请承当岂容分别高峯龙泉院因师集贤语录卷之十四X高峰龙泉院因师集贤语录X卍XXX高峯龙泉院因师集贤语录卷之十五自陈情词门因师自叙野释比丘德因命属丙申月居乙未癸酉临日癸亥直时丙戌生胎年庚多蹇夙植德本幸处中华荷父母之生成感干坤之覆盖幼年十岁严君违背以早亡持服五冬慈母抛离而改嫁孤苦备甞艰险忖思岂不伤嗟誓舍俗以辞亲愿出家而归佛空门喜入未登星纪之两暮丈室亹钟不幸先师之一别圆寂师资才周祥缚圣善母氏遽返泉关灾连祸併于一时苦极悲摧之万状自叹阎浮六十甲子巳经尘世二九春秋虗负岁时空担日月巳身未求东度父母须愿西归不免舍身浪游蹇迹本贯横浦流寓凌江曲江暂驻翁源复𢌞始邑保邑丛林走遍未逢明眼宗师拄杖拈归且卜安身住舍信步寻游彼地因行登览高山有荒颓古剎道场认漫灭龙泉匾额四围荆棘垣墻倒塌草生堦两畔蓬茅堂殿倾斜藤盖瓦线路行须歛脚衡门入要鞠躬借问居邻历知事实久无僧行尽拘常住入官司仅有法堂谁管两霖沾佛像细观境界颇远俗序予山水来朝院门岂应久废X龙神有感伽蓝自合重兴始创规模年方念五逮成基址齿巳三旬蒙朝廷而颁降勑绫办心力而进纳财物随缘举贷糜费不下千缗竭意营求幸满从初一愿十磨九难万苦千辛仰凭佛力就中扶且喜僧缘于彼获当年侥倖祖师传无相三衣次岁亨通使府帖差兼两所管佃莲花众福住持本院龙泉往来数载循环批判三场公案宿债解除五百䌇袈裟缘结二三员皆因逐岁勤劳尽是随缘节俭穿井开池通水利架桥贴道便人行田庄增置而接待十方花果剩㘽而供陈三界开基剏造阖寺周圆一新殿宇而金碧巍煌重塑圣容而丹青显饰敷设幡花供养烧燃香烛瞻依上报四恩下资三有莫道教门无验只恐人心不坚年巳四旬自喜平生满愿心澄万虑且随缘分安居细绵布衲逐时缝羮饭野蔬随日度要覔无生话须延有永年但教心地坦平管取龙天拥护开山营创牓高峯山龙泉院伏覩本院久阙住持殿宇崩颓门廊倒塌一望栋梁俱坏四围荆棘遍生架造年深颓弊日甚所幸法堂三间尚在可怜院门一物全无见者酸心闻之兴叹蒙使府帖差扫洒承檀越疏命住持虽云时有废兴岂可坐观成败是用辨心竭力要图革故鼎新爰抽衣钵之资广办木材之用鸠集X工匠重立道场修法堂而九架五间剏寝室而七间五架亦至三门之鼎建又令两廊之复新装塑殿中佛像七十三尊彩绘壁间圣容八十四位置应缘四十九轴之功德标大藏一十二部之真诠造器皿以待往来栽花果以呈供养架桥结路凿井开池增置税根六伯有余永充常住万年无毁所费三千余贯初非众力赞成幸获毕工庸伸庆忏命同袍建水陆冥阳二会设大斋献天地水府万灵集此良因少伸素愿仰祝一人有庆万寿无疆官僚之禄位高增檀越之寿祺延永次冀山门益因僧行常安恩有同资人天炳鉴年月日谨识高峯龙泉院因师集贤语录卷之十五