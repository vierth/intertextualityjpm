招远县志张凤羽编辑目录序招远县志序修志姓氏凡例招远县志卷之一招远县志卷之二招远县志卷之三招远县志卷之四招远县志卷之五招远县志卷之六招远县志卷之七招远县志卷之八招远县志卷之九招远县志卷之十招远县志卷之十一招远县志卷之十二序招偏邑也其境多山其土瘠其民贫其俗敦庞而淳朴于宋末为罗峰镇置而为县盖阅三百余年稽其志缺如也夫以三百余年之内其人之可纪事之可纪与夫文章政治之可纪者不知凡几而邑志固缺如论世之士乌能已于湮没不彰之感哉尝考周礼小行人采四方之风俗纳之于王太史掌之故十五国之歌谣虽奢俭殊好贞淫异尚本末分趋诚诈各习要无不列于诗篇以为后鉴迨輶轩不历庶邦里风不登王国求所以示褒讥昭美剌惟邑乘是赖则纂修之役乌容不汲汲欤兹者张石斋以燕右名隽出宰招邑事事折衷前代观鉴得失会余有茸郡志之役怦怦心喜毅然请正于招之荐绅仲威张先生先生复笃志枌榆自经典史籍所陈山经水记所载以及稗官谐史名儒宿彦田夫野老所传无不采缉备至靡有缺失其间芟繁补略辨伪正讹出其如椽光斯盛举华实兼优典文悉备彬彬乎赋税者若干万科名者若干人节烈者若干氏宦游者若干家因其地志其人因其人志其俗风声余古悃愊无华士愿女贞大都存唐魏之朴啬无鄘邶之浮靡使前此三百余年记载不阙则文章政治人物风流佳话盈尺直与邹鲁齐驱岂云偏邑哉前人有知恨三百年来石斋仲威不生之早矣谨序顺治十七年岁在庚子登州太守兰陵徐可先书于缓思堂招远县志序尝读班孟坚地理志东莱郡领县十七曲成居其六因考古封建圉侯逄以曲成户将卒三十七人起砀定三秦从龙功至与绛灌诸人伍刘万岁复自天潢派分茅海边县辑玉削桐煌煌鉅典哉元封二年祷万里沙置三山八神祠则神爵元年也当其时武帝旌旗孝宣圭币焜燿掖腄间神往当年恍有金银宫阙天地兵阴阳月日四时主与蜃市鲛宫缥缈掩映意必多祝釐新声如云中君东皇太乙灵均九歌诸篇什迭出为金石奏壮哉县也即赤帝子所喟然兴叹何多让焉嗣是后东武王伯舆豹变黄初若筹文钦毌邱俭及破诸葛诞寿春皆决胜千里不动如山岳竟可与王浚楼船杜征南武库并驾方轨魁梧奇伟卓哉人伦冠也下逮北齐天下多难盗贼充斥杜中山送所部达北海人自为战虽风鹤军声终无一人叛守令中名声籍甚百世下其闻风兴起乎他若制科第三等进士第一人自有宋迄今日千佛名经犹放出一头地王罗峰起濂洛眉山后弁冕诸君子不闻当日者贻首冠蓬山诮及充南京考试官竟撤棘骑箕尾玉楼就记天上文章固不屑人间尘垢耶羽生平有灵运癖若绣幞云屯艮维诸名胜尝蹑屐一登临辄觉唿吸通帝座谢眺骛人句恨不携来乃天下名山五千二百七十管敬仲不为屈指至金元则邱周志化诸仙人飞升羽化矣地气炳灵又乌容终泯也独怪邑分野入胃十度正义胃三星主仓廪五谷之府也占明则天下和平五谷丰稔尝臆揣之在天成象在地成形满篝满车可不烦盂酒豚蹄祝自金元以来版籍之登天府晨星落落其勉供徭役者率鹄面鸠形桃僵则李代耳兼海滨地广漠斥卤上中下错硗确相半在周官大司徒实三易地问所为牛蹄角千泽中千足彘安邑千树枣燕秦千树栗蜀汉江陵千树桔淮北常山以南河济之间千村萩陈夏千亩漆渭川千亩竹及名国万家之城带郭千亩亩钟之田大都如田舍翁酒酣耳热仰天拊缶而唿呜呜语以石家金谷波斯胡玳瑁珊瑚不禁适适然警而相告已羽生也晚耳目所可及大抵兵灾后疮痍未复诸情状视金元明已殊升降况上溯曲成城不益悬绝霄壤哉又山川土田食货厄塞人物官师与夫古今之建置民风吏治邑乘阙略者百余年一切无稽将何以借手为輶轩告岁屠维大渊献羽以樗散材滥竽南宫越次年假还适郡守声服徐公莅登已三载郡既大治百废俱兴矣复纂辑郡乘永垂不朽俾后之守登者以登治登不至叹文献不足且移文邑侯石斋张公谓业已志吾郡曷可不志乃邑属羽载笔招邑羽桑梓网罗放失旧闻责何容逭然朴陋不文深惧辱命固辞不获乃请郡乘为蓝本逖稽群籍旁采舆人颂上下数千年仰以观于天俯以察于地人事土风传信传疑无敢凭臆见为增损言凡八万奇告成三阅月虽勉报郡守邑候命而舛误多端知不免博物君子粲也昔苏文忠文章雄千古守登未一月广德龙王为之幻蜃楼于冬孟海市一诗迄今脍炙人口自是海国人文竞相属和况徐公以潘陆才报龚黄政固今日文忠也而张公承流宣化又百年中循良仅见余小子譬之蟋蟀俟秋吟蜉蝣出以阴其获耀末光绝焰以展采错事也亦会其时之有可为尔于杀青竟不容无言因详其巅末以载为后之君子告是为序顺治庚子冬十月望后邑人已亥科户部观政进士张凤羽撰修志姓氏分巡登莱海防兵备并按察司副使张云龙分守青莱登海防道布政司右参政杨奇烈登州府知府徐可先同知马思才推官彭舜龄招远县知县张作砺署儒学教谕贾琯邑人己亥科张凤羽进士邑儒学生员闫珍张维宁张维祯采访凡例一邑无旧志如职官科贡等门类皆以郡志为大概复旁参史汉诸书言凡八万奇视郡志为繁然郡志志八属收之不胜收县志志一邑故不厌详也二郡志分类几四十盖合载八属各可成帙县志则寥寥矣故类多附见三凡引古必载出某书以见考据四史详则志不宜略故见于史传者必录全文五各郡县志物产惟直书某物然或土物所宜或名称不一引用诸书为之注释期于详核非斗靡也六科贡概宜直书然缙绅先达有一节可传不容略也故间为标其行事七宦迹人物必考诸国史据其家乘参以公议示有征兼论定也若见在者恐涉贡谀概不敢赞一辞八诰命郡志不登然如纶如綍天语皇皇视一切赠答何啻霄壤邑制敕为兵燹所毁存者寥寥间载数道以见一斑九艺文旧分类今概不分以时之先后序也若无关于邑者虽工不录十各县志有外传传疑等门类余以其事涉荒诞缙绅先生难言之故略不具载招远县志卷之一邑后学张凤羽仲威氏编辑星野齐地虚危之分野东有淄川东莱琅玡高密胶东南有泰山城阳北有千乘清河以南渤海之高乐高城重合阳信西有济南平原虚二星危三星为元枵于辰在子齐之分野虚为邑居庙堂祭祀祷祝之事亦天之冢宰主平理天下覆藏万物盖屋二星在危南主天子所居宫室之官也东莱入危九度须女虚危元枵也初须女五度余二千三百七十四抄四少中虚九度终危十二度其分野自济北东逾济水涉平阴至于山茌循岱岳众山之阴东南至高密又东尽莱夷之地得汉北海千乘淄川济南齐郡及平原渤海九河故道之南滨于碣石古齐纪祝淳于莱谭寒及斟寻有过有鬲蒲姑氏之国其地得娵訾之下流自济东达于河外故其象着为天津绝云汉之阳凡司人之星与群臣之禄皆主虚危虚二星距南星去极一百度半危三星距南星去极九十六度论曰陈子龙有言兖青徐千余里之地而占角亢氐虚危奎娄胃八星吴越以南滨海荆楚以南包岭何啻万余里而皆在牛女翼轸之分此不可解者也然尝考之太史天官秦之疆也候在太白占于狼弧吴楚之疆候在荧惑占于乌衡燕齐之疆候在辰星占于虚危宋郑之疆候在岁星占于房心晋之疆亦候在辰星占于参罚其察吉祥候星气天人之间如景响之应形声抑又何与是知在天成象在地成形画疆分野自古记之不可诬也因历稽天官家言及郡志所载略具共躔次以俟知微之君子语云日变修德月变省刑星变结和抚有兹土者其亦知所留意矣灾祥汉元初二年十一月己亥客星见在虚危南至胃熹平六年冬十月东莱大雷中平四年十二月晦东莱雨水大雷电雹晋咸康五年四月辛未月犯岁星在胃水和八年十二月太白犯荧惑于胃太元十一年六月甲午岁星昼见在胃二十年三月太白昼见于胃南宋大明元年秋七月丁丑白獐见东莱曲成获以献后魏熙平元年正月光州上言曲成县木连理元至正二十三年七月虸蚄生二十七年三月丁丑朔大社里黑风大起有大鸟自南飞至其色仓白展翅如席状类鹤俄顷飞去遗下粟黍稻麦黄黑豆荞麦于张家屋上约数升许是年大稔明嘉靖七年登州合属饥人民饿死充塞道路二十七年登属地大震三十四年十二月二十九日卯初日生四耳俱红赤色在北者光夺目万历七年六月晦大雨东关大河骤溢居民惊起仿佛见一物状如牛横卧中流水逼而西千家尽扫二十四年大风卷海水南溢淹禾豆四十四年春山东大饥时阖省荒至人相食而登州尤甚朝廷发银十六万两漕米十二万石遣御史过庭训赈之登州赈银一万两漕米四千九百余石四十六年秋蚩尤旗见东方每夜白气亘天东西约三丈余经月不散有慧星长丈余见于东北光射中央天启元年四月十九日讹言贼兵自东来民皆奔走相蹂践竟夜不息诘旦寂然不知所以自文登至昌邑八百里讹言时日皆同七年六月先师庙栋生紫芝一本三岐崇祯三年六月大雨先师庙殿角有蛰龙出天矫飞去七年春有鸟自海岛来翅摇如煞煞声形如鸽唯食沙因名沙鸡人以为兵象十三年牛有灾死者殆尽十四年大饥国朝顺治十年夏六月张凤羽家寝室栋生紫芝十一年冬大雪平地深数尺人有不火食者十三年有年十四年有年康熙十二年春大旱无麦十六年秋邑侯徐公内衙东南隅生瑞芝三本徐公自序具载艺文论曰天道远人道迩昔人言之矣又曰天定胜人人定亦能胜天然则何为乎志灾祥志灾祥凡以示有土者遇灾而惧也闲尝考之盖或有其征而无其应矣有其征而无其应何为乎书凡以示有土者遇灾而惧也然则郡国志所录有何为乎有不书其不书必其不系乎邑者也其不系乎邑者何邑在汉为东莱曲成地东莱虚危分野历考前代汉景帝七年日食在虚九度晋惠帝永宁二年荧惑太白斗于虚危东魏孝静帝武定八年岁镇太白在虚荧惑又从而入之诸如此类未易枚举志概略之不书也何为乎不书此灾祥之系以全齐者非一郡一邑事也非一郡一邑事其不书也固宜又按邑分野入胃十度唐禧宗文德元年日食在胃一度宋真宗景德二年有星出胃南声如雷光烛地三年有星出胃北入天囷迸为数星光烛地诸如此类未易枚举志概略之不书也何为乎不书自唐历五代以至有宋省曲成为掖之罗峰镇其不邑也久矣不邑则凡有灾祥皆掖事不得以镇言也不得以镇言其不书也又宜又莱阳志金太宗天会六年登州大水十一年大旱免其租诸如此类未易枚举志概略之不书也何为乎不书邑自金属山东东路莱州元属山东东西道般阳路总管府莱州明洪武九年始升登州为府割莱之招远莱阳属焉则九年以前登灾祥无预于招也无预于招其不书也亦宜他若肥畏之为灾冰雹之告儆欃枪变曜于五星鱼龙迥波于四野紫芝连理为瑞无几而灾伤种种谨而书之凡以示有土者遇灾而惧也若夫太戊之枯桑谷宋璟之退荧惑导一茎六穗于庖牺双觡拱抵之兽而光耀龙变史不胜书则又在惟德动天者有开必先矣沿革表总部郡县唐虞青州莱三代青州莱春秋莱战国齐秦齐郡东境汉青州部东莱郡曲成东汉青州部东莱郡曲成晋青州部东莱国曲成南宋青州部东莱郡曲成北魏光州部东莱郡曲成东曲成后齐东莱郡掖隋青州部东莱郡掖唐河南道莱州郡罗峰镇五代罗峰镇宋京东东路莱州罗峰镇金山东东路定海郡招远县元山东东西道般莱州招远县阳路总管府明山东布政使司登州府招远县国朝山东布政使司登州府招远县招远县古莱子国禹贡青州之域春秋时齐侯迁莱子于倪地始属齐秦因之汉为曲成县在今县治四十里属东莱郡东汉因之晋改东莱郡为国地仍为属南宋复改为郡元魏以其地置东曲成分青州置光州部始析东莱之牟平黄惤观阳四县地置东牟郡与长广郡俱属光州后齐省入掖县隋因之属青州部唐为掖之罗峰镇属河南道莱州宋因之属京东东路莱州金始置招远县属定海郡山东东路元初属益都路中统五年属淄莱路至元二年隶般阳路总管府莱州明属山东布政使司莱州府洪武九年升登州为府割莱之招远莱阳属焉国朝因之属山东布政使司登州府编户四十八里论曰招远古曲成地建侯国者再封乡男者一载在史鉴班班可考元魏又以其地分置东曲成即今县治西北三十里旧称将军城尝周览其遗址规摹颇壮当时是也滨海之地实称上县逮其后或废为墟或列为镇自高齐以来附在邻邑者数十世至金始改置招远而斗大山城仅如黑子之着面俯仰今昔抑何霄壤悬绝也按吏称虞诩守武都而民增数万允文知太平而户口日登彼岂尽金城天府与招虽百里邑诚得良有司后先相继多方招徕之数十载生聚教诲之则人杰而地以灵庸讵知不再见当时之盛邪疆域形胜八景附广一百里袤一百里东至栖霞县界四十里西至掖县界六十里南至莱阳县界六十里北至黄县界四十里东北至府界一百四十里西南通平度州西北抵海正北至姆屺岛陆路一百里开船至桑岛水路八十里至庙岛七十里西至济南府八百二十里西北至盛京一千七百里形胜海滨广澙厥田斥卤天下之强者东海之恶焦焉土疏水阔山高水深负海澙卤其地瘠薄蚕谷少人民寡云屯绵亘乎百里沧海远控乎三山路多险阻田半冈渠八景普照晨钟父老相传云得自海潮当秋水时至百川灌河钟溯流而上若有神物凭之者以普照寺为金元古兰若遂于门左侧构楼悬钟其上每晨夜叩之声噌吰闻四十里其周景王无射之亚耶今钟亡久矣温泉晚浴距城东里许泉涌甚盛以其过灼甃石为池因通渠引水注之池凡三一官汤在公廨内男女汤各一皆筑土为短墙蔽之又有泉名鸳鸯河一寒一热其热者如沸汤投以物辄糜而寒者则荇藻交横又或凉泉汇为潴滚北流浮其上气爞爞煽其不可即即之静若鉴游鱼可数广舆记名温凉泉亦奇观也迤北泉益多而差小且稍温不甃池而可浴也黄冈返照架旗山之东平冈前峙名黄土崖西连雾云诸峰崖为长河所啮势陡峻每当羲驭既没其回光所薄倍加炳焕有如初旭朝升杜工部诗有云返照入江翻石壁若为吾邑咏也张画先春山高峻横侧皆成峰岭遥望之如芙蓉斧削丹青献技遂有此名其中峰一片地虽时极寒冱独饶阳和百卉未苏已勾萌矣群芳始朕已甲坼矣岂琪花瑶草得气殊先与抑不谢长春别有天地也语有之东方物之始生西方物之成熟兹则以西北而先东南生成之德殆兼而有之矣架旗阴雨在县治西南维绵亘数十里每云起山麓不三日必雨父老占候晷刻不爽闻之泰山之侧触石为云肤寸而合不崇朝而遍天下则兹之纲纪一方山泽通气而降雨出云固其宜也又巅有澄潭深不可测相传与谷王相吐纳今巨石掩之其东嵎为龙王庙祥光烟月云屯最高峰为祥光观观古仙灵遗址也每当轻烟四合桂魄初升宜酒宜诗宜商歌宜挥鏖凭高眺之不啻羽化登仙矣盖其俯踞诸峰几于去天尺五抱明月而长终兹峰为最故月所同也而祥光擅之诚海邦名胜也公署乔松县治东为察院公署阶之侧双松夹峙下分而上合每主宾晋接必俯首其间乃得过高仅两仞余而大则盘屈四塞盖数百年物也其轮囷离奇态殊状异虽百节扶疏干若枝无尺寸同者星使至率多题咏今则兵灾后梁木之萎久叹吴宫花草矣仙洞石门自祥光左转道羊肠之险迤东十里余稍折而北复折而西为班仙洞峭壁干寻飞崖下覆状如数间屋羽士班全真修炼处也邑士子多肄业其中论曰周礼职方氏掌天下之地图而隶于司马疆域之所关由来重矣然三代而上封建也制邦国之地域而正其封疆无有华离之地形方氏掌之胙矛土也郑伯以璧假许田春秋讥之胡文定谓用是见郑有无君之心而谓天王不复能巡狩矣用是见郑有无亲之心而敢与人以先祖所受之邑矣尊先王之命也秦既解邯郸围而赵王入朝使赵郝约事于秦割六县而媾虞卿谓赵王曰王之地有尽而秦之求无已以有尽之地而给无已之求其势必无赵矣为列国兵争也盖当是时各君其国各子其民尺土一民载左司盟子孙奕叶相承不失守府故周平王东迁而眉山苏轼比之一败鬻田宅今则易公侯伯子男而郡县邑设官置吏如传舍然且天下一家申画郊畿慎固封守无烦鳃鳃然过计也尝试一按籍而考其地亩之荒垦则有司事其户口之盛衰则有司事其寇盗之肃清与充斥亦有司事其雨旸寒燠风时且恒又有司事地大物众则孽牙其间而幅员逼如招邑者又苦蚁封旋马部使者驰驱旁午殿最犁然将何以借手而告无罪因祥考其纵横开方计之明列于编有不俟绘图以请而强教悦安之君子知必惕然于中矣若乃架旗耸峙于一方云屯绵亘乎百里海滨之地斥卤山谷之险崎岖胪而列焉示设险者知所凭也普照晨钟诸胜迹据归为观美耳所系则浅鲜矣招远县志卷之二邑后学张凤羽仲威氏编辑山川桥梁附云屯山在县东北二十五里东连栖霞北连黄县诸山绵亘百余里山形高峻上薄云汉每日夕即烟云四塞山谷猕漫中有上九盘下九盘上祥光观下祥光观诸胜迹山中人唿为云屯顶又祥光烟月为八景之一详见疆域滴水崖在下祥光观西北二里许壁立千余仞瀑布由罅出触巨石则迸散如万斛珠随风惊溅崖旧有庵今废秋千柱由滴水崖北行可五六里又折而西两峰高并上矗云霄遥望之如华表对峙里人谓之秋千柱以形名也六公涧由秋千柱而西可里许名下九盘路陡峻几不可步又北折二里而遥即六公涧相传神仙唐公郎公化公志公张公寥公修真处洞之土者凡六区石碾石臼各一又有芍药毛竹皆不植自生亦奇迹也迤北为上九盘道益险过此则上祥光观鹤姑顶在上祥光观西北一望苍松弥漫山谷每大风起则数里中松涛谡谡相传昔仙姑跨鹤飞升处绣幕屏在下祥光观南高峰秀削形如绣模为观前朝山又名孤山以上皆云屯顶名胜最着者又有莲花盆试剑石诸异境指不胜屈未能悉载云罗山在县东北二十五里下有班仙洞羽士班全真修炼处详见游山记马耳山在下祥光观西峰峦秀拔有竹批双耳之形故名里人谓之马鞍山山之麓有龙门洞可容百许人世传有妇人产龙于此风喙山在县北三十五里原名牛心山元陈节斋过此易今名虚空山在风喙山北其山中空玲珑多洞穴未易更仆每寇作土人多于此避兵狗儿山在县北四十里与马耳山相连上有巨石蹲踞如犬状官儿山在县东北二十里季山在县东北十五里不与群山相连孤峰秀拔每登其山四望廓如滚泉山在县东里许山之下泉凡数处有如沸汤者迤北则少温又有温凉并流齐乘名汤泉阜云泉出阜南极热西流合冷泉入池始可浴按刘同人考汤泉或曰赤道经之王褒汤泉铭曰白矾上彻丹砂下沉或曰下有硫黄以为之根其臭硫也而味正淡西洋熊三拔水法曰汤泉硫之华疾寒服硫不若服汤泉其实由地气熇沍温凉之征变故壤为之硫泉为之汤岂根硫也西国有山焉七十余泉皆汤国王试得其性味气各所主治各标厥泉以教国人不独硫焉苏门答刺国境布姑儿山产皆硫黄闻其泉汤也又水火者阴阳之袭精阴得质而阳得气为泉为汤阳得质而得气为焰为凉然而水性非热火性非凉汤泉以贮器还凉焰丘之凉焰以然物还热唐刘餗曰江宁县寺有晋长明灯岁久火色变青而不热质存气易此其征矣汤泉最着骊山最洁香溪最热遵化而分宁而临川而崇仁而安宁而宁州而白崖而德胜关而浪穹而宜良而邓州而庐陵而京山而新田此皆景物略之班班可据者然招邑汤泉热不下遵化其温凉并流奇观为天下最而载笔者不为表章何与僻处东陲山灵抱恨诸如此类可胜道哉双山在县东十里两峰排列如伯仲雁行世传邑有兄弟同登以此转山在县东十里黑山在县东四十里山多松岚为一邑利薮仙姑山在县东南十五里山有仙姑殿仙人迹详见古迹寺观腰山在县东南五十里齐山在县南三十里与栖霞方山相距四十里而遥父老相传昔清明后有行人晨起见白云出山巅少刻弥漫缭绕东与方山合有楼阁村舍诸形状仿佛人物往来其间后好事候之终不可得倘亦海市蜃楼类与分水岭在县南十五里银山在县南五十里山顶有澄潭深不可测其水与海潮应节意者谷王所吐纳与架旗山在县西南七里相传唐太宗征高丽屯兵架旗处余按唐书唐太宗东征取道营平之间未尝由东莱泛海也贞观十八年十月以张亮为平壤大总管帅兵四万舰五百自东莱泛海征高丽则屯兵架旗或即此与然亦无考又架旗阴雨为八景之一详见疆域塔子山在县西南二十五里上有张公庙公讳德立土人祷雨多应灵山在县西四十里上有灵山寺每旱祷雨辄应望儿山在县西六十里世有子从戍父此山望之卒葬山麓确山在县西五十里石峰峭拔壁立千寻上有确山娘娘祠祈子者多应今复建碧霞行宫改名金华山雾云山在县西十五里为县治来龙少祖山形高峻连绵十里每晨卯之交烟云蚕吐迥合山麓不知山之为云云之为山也灵应山在县西北二十里峰峦耸拔山半出泉清冽可掬张画山在县北十五里山高林茂如列图画又雾云寺石碣名瞻华山旧志张画先春为八景之一详见疆域长山在县北十八里产苍术入药最良黄山在县北四十里为县治大河关锁山麓为黄山庵上有元君行祠跻其巅去海不数里北眺长溟一碧万顷前人于此观海题咏颇多海在县西北五十里列子云渤海之东有大壑焉不知几亿万里实为无底之谷名曰归墟八纮九野之水天汉之流莫不注之即此有东良海口巡检司东河在县治东关外迤北五里横掌河入之鸳鸯河在县东里许详见滚泉山岔河在县东七里北入横掌河苇都河在县东十五里西北入横掌河横掌河在县北七里北入大河由基河在县北二十里北十里入张星河张星河在县北二十五里北十里入界河淘金河在县西北四十里东北十五里入界河老翅河在县西三十里东北十里入钟离河钟离河在县西二十里北十里入抬头河抬头河在县西北三十里北十五里入界河五截河在县西北三十五里北十里入界河万盛河在县北五十里发源确山经石灰湾受诸河下流北入于海石星河在县南七里河中洋一石高五尺许围称之俗相传星落于此故名班仙洞在县东北三十里罗山之麓羽士班全真修炼处老虎洞在县东北三十里群山叠翠万卉参差邑旧有虎患周真人驱之去竖石柱表之诫曰石树开花汝乃还里人相传云火火洞在县南四十里有南北二洞南洞不数武即尽北洞则道路嵚崎可数里许穷处有澄潭深不可测昔道士尝以家鹜投之后自莱州府井中出桥梁东门桥顺治九年新修下二门桥同南门桥北门桥水门桥顺治十五年医官张凤翥新修东良河桥在县西北五十里沟桥在县西南三里地名新折腰沟五里桥在县北五里石对头桥在县北十五里水部公仁宇有修桥记城子西桥在县东南四十里射圃坛桥在县南关西隅偏岭桥在县南二十里桥梁所以利涉也山夹谷乃有之不则其下流也故附之山川论曰嵎夷既略载在夏书成山迎日见于日出郡志记之矣然不为招邑言也邑山川他不具论若绣幙云屯竞奇献秀即洞天福地何加焉而地志山经不少概见岂培嵝蚁封不堪载笔与抑缙绅先生至止者希以故名胜无闻与余编辑邑乘深为扼腕而才射江花又安足为山灵生色也昔柳柳州游钴鉧潭而潭因以传苏子瞻记石钟山而山因以着穷乡下邑虽奇观甲天下而润色无人其湮没而不称也有未易一二人言者矣城池军器附城金初始置土城元末毁于兵明洪武十年知县王明善建正德六年知县申良筑周二里有奇高二丈四尺阔一丈二尺楼四座铺四座门三东曰盥泉南曰通仙北曰望海嘉靖二年知县罗锦增修东南开门曰云路万历丁丑知县田九邱重修始琢石四平布之墙端加以睥睨睥睨之颠冠以瓴瓿甋之方而剑嵴者秋闰八月经始冬十一告成县丞任道一主簿刘典史王镗分董其役孝廉闫公朝撰记崇祯十一年通判王一龙知县屈允元重修石城城门楼旧制卑陋明崇祯十一年通判王一龙知县屈允元增修规模始壮城濠明正德六年知县申良凿阔二丈二尺深一丈万历丁丑知县田九邱重修开凿城西北濠横石引东南泉水环城流注深广加倍作石闸于濠四隅以制蓄泄建南北两门石桥按县龙左转兑庚入首堪舆家以脉急带煞宜辟故城始建不置西门城之西旧无居人地名西观巨石巉岩垒垒相望父老相传以龙气过刚则民俗犷悍难制邑侯田公鸠工铲削后遂风俗淳朴狱讼衰息又引逄家湾巽水注濠濠堤植柳池中芙蕖红白相间邑一时人文顿盛若友龙李公百芝杨公仁宇明馨两李先生皆彬彬蔚起侯去时邑绅士赠言有凿断虎山民俗善引来龙水甲科多之句诚招邑良吏也嗣是踵事者胶柱鼓瑟剖凿过甚迩来龙气遂伤生民凋敝里巷萧然当事者忧之邑宫詹旭仑杨公倡仪培补数年以来坤维一线想当稍复然欲继盛昔年恐亦非一朝一夕力也培县治来龙文杨观光伏以维岳生云爽邦之道繇哲因缠定洛纬地之功在人象欲鼎新龙期复故窃念招邑县治星分燕月境压蓬壶秀含齐鲁之青系传东岱气焕斗牛之紫脉贯西崑汉魏而来功名麟阁宋元之际翰墨鸿编迨我圣朝益多贤迹人知砥砺灵不负乎山川屋少逃亡心众成夫城郭闻之武庙御寇而歼釜鱼时有申公酬熏而擢司马会当申酉陆发龙蛇凿斯池而筑斯城用乃言而败乃事断难复续俯概坤维废则基兴仰钦帝鉴功收鹤膝势借鸾胶地一篑而山可为进吾往也石五色而天能补栽者培之命彼五丁细缀云从之鳞甲还我二酉永申田见之须眉伏愿石土含贞山河效顺物力还其久大人文佑以昌明四民不异物而迁五事锡皇极之福则日升旸谷万年仰天子龙光而风靖瀛州三岛护神仙胜地矣谨告军器威远炮四十三位三眼枪一百四十三杆火罐三百五十个佛狼机九位铁子四十五个铅子一百一十五觔火药七百五十觔火硝一百觔论曰登于山左僻处极东三面阻海非若秦有潼关蜀有剑岭为一户门户也况招介在属不啻弹丸黑子兼以十室九空无慢藏可以诲盗王公设险宜不为招邑言之乃读左氏传莒恃其陋不修城郭浃辰之间而楚克其三都则击柝重门以待暴客又岂小邑所可忽乎今城已易土而石矣筑斯凿斯差堪无虞若夫在德不在险而众志成城是又在良有司辑民和众矣公署县治在城中央明洪武三年建知县严风卢绶相继修崇祯十七年毁于兵止存正堂土地祠宴宾馆典史衙仪门大门余具废正堂三间楼二座在正堂两夹耳东官库楼贮钱粮西寄库楼贮军器小堂二座各三间在楼东西左县丞堂明万历十二年裁崇祯十七年毁右主簿堂万历四十七年后裁崇祯十七年毁思补堂三间在正堂后知县佥押堂明季毁东两吏房各八间明季毁东西皂隶房各一间明季毁仪门一座东西两角门西县监土地祠一间东角门左宴宾馆三间在土地祠前大门一座上鼓楼一座知县宅三层在思补堂后明季毁县丞衙在县宅东与小堂同时裁主簿衙在县宅西与小堂同时裁典史衙在县丞衙前旌善亭在大门东明废申明亭在大门西明废预备仓在县治西南正统七年知县张钺建明废官仓在县治西北正统七年知县张钺建养济院在北门内明洪武八年建察院在县治东布政分司在县治西明洪武三年知县王明善建后废阴阳学在城西南隅洪武十七年建后废医学在城西南隅洪武十七年建后废僧会司明附普照寺今附大里院道会司明附祥光观今附玉皇庙急递铺总铺在东关抵栖霞曰苇都曰张邴曰百尺抵莱阳曰寨里曰清洋曰下观曰毕郭曰西庄抵掖县曰石城曰钟离曰老翅曰马阜曰曲城曰湖汪曰宅上曰王徐抵黄县曰梁夹曰由基曰张星曰阜阴演武场在东关外劝农亭在演武场今废东良海口巡检司在县西北五十里寨内论曰按周礼春官官府次舍无去守以听政令也又圬人以时塓馆宫室俾得以避燥湿寒暑历代相承载在令甲是固之纲之纪所由出也顾当其废或以回禄灾或以兵燹毁初不必咸阳火三月若乃废者兴之则自经始及落成非数十年垣墉朴断不为功邑自岁阏逢蜗之左右角蛮触日相寻一望邱墟者且百里嗣是十余年虽之子于垣或百堵相继作而时当告诎邑有司营建维艰尝一披图而考问所为便听览者安在也问所为分职业者安在也问所为文移往来管库出纳者又安在也自当年遗署一二仅存外颓垣废址几于荆棘铜驼即间一经度上下交委辄曰勿动为大姑俟之后来者咸若此后来者又姑诶之矣犹忆余弱龄以童子试受知临川陈公祖公子任以丙子距壬申变五易寒署耳监司下僦居湫隘邑非一朝夕公不劳民不伤财渐次就理一切堂构役不啻家主伯为子弟计久远勒之贞珉郡艺文班班可考彼独非疮痍未复者与今虽哀鸿甫集而承平自兹始正百废俱兴日尹斯邑者多方心计次第而告厥成盖跂予望之矣招远县志卷之三邑后学张风羽仲威氏编辑学宫学田坊表附儒学在县治西南金季毁元初县尹孙愈即故殿之西构室四楹以奉朔望之奠元贞二年主簿樊圭始作大门大德八年主簿马受建教官居宅九年主簿王琳重建至正中县尹王信郅绍忠相继修明洪武中知县丁廷举重建成化中知县张哲李勉增修先师庙崇祯二年教谕张贯斗重修两庑戟门东西两角门泮池天启七年教谕徐有载创凿启圣祠学宫西顺治十五年生员杨鼎铉重修名宦祠在棂星门西乡贤祠在名宦祠西棂星门教谕陈台创建金声玉振坊在棂星门东今改为德配天地江汉秋阳坊在棂星门西今改为道冠古今学署在先师庙后明伦堂明万历十七年知县赵时亨署教谕事林乔木重建修德斋教谕宅在明伦堂东凝道斋训导宅在明伦堂西大门一座东向学田所以瞻土也坊表所以旌贤也俱系学宫故并附之学田万历四十一年知府陶朗先置学田一区计地共一百亩岁收谷二十石诰赠太仆寺卿晋阶资德大夫钦赐祭葬祀乡贤杨公瞻士序杨观光瞻士之举先大夫为诸生时每以为言然意颇广大痛抱志以终未见施行今则不孝光事也忝班侍从清俸之余煳口无多而附郭惟埠后村为最近谨以四等地计一百零四亩送之学宫以继先大夫志于什一立簿定则照额领给虽束薪勺水而吉凶同患先及同髅亦所不忘厥始云尔裒多益寡道固如斯周急亲仁情当不远以后凡捷春闱者捐拾两捷秋闱者捐四两经明岁荐者捐壹两送学登记用广恒产人文蔚起物力渐加滴水回而为渊一篑进而成仞先大夫夙志有厚幸焉不肖男观光沐手恭记地色数上地十二亩贰分八厘九毫中地二十九亩八分六厘五毫下地三十四亩三分五厘三毫下下地二十八亩三分一厘五毫以上四等共地一百零四亩七分二厘二毫社凡二段凡二十九步凡二万五千一百三十三步二分八厘倩粮共十石四斗俱五牛碗斗麦子一石五斗五升黍子一石五斗五升谷三石一斗黄豆二石一斗胡秫二石一斗草一百二十束赡给则例佐读极贫谷一斗黄豆一斗胡秫一斗次贫谷一斗黄豆一斗助养亲贫七十以上者麦子一斗黍子一斗亲贫六十以上者半支赙葬父母之丧麦子一斗黍子一斗谷一斗黄豆一斗妻丧半支毕姻娶妻麦子一斗黍子一斗谷一斗黄豆一斗娶妇半支收贮崇祯十一年起师长公同封锁书办收支登簿每年犒黍子一斗谷一斗门役巡视每年共犒黄豆二斗胡秫二斗佃户除倩草四十束备囤支给凡与例合者本生具由请学先生查批学长前四位监支登簿年终公同销算有余不足先后通融先大夫力学不事家人生产以故贫苦备尝每浩然叹得志必先此举今仰遵遗命立此赡田盖为多士襄礼读书之助与存其意而不概其实者殊约以师长公同支记不许别项名色混致开销更所惓惓订之者坊表状元坊为宋嘉祐状元王俊民建进士坊为正德甲戍科温濡建恩荣坊为嘉靖庚戍科丁希孔建世科坊为戊午科闫棋子壬子科闫公朝建凤翔千仞坊为戊子科李廷梧建恩荣坊为丁丑科兵副备使李骥干建鹏程万里坊为庚子科王任建贞节坊为王之宾未婚妻贞女刘氏建夺绵坊为甲子科王民表建折桂坊为庚午科张凤翔建天衢独步坊为庚子科郭敷泽建世荣坊为甲午科孙贤贡士孙良孙绍建主事坊为温珍建论曰太史公有言余读孔氏书想见其为人适鲁观仲尼庙堂车服礼器诸生以时习礼其家余低回留之不能去云当是时崇祀之典未颁也而衣冠琴书所藏天子王侯莫不折中而宗师之又况自贞观至今日停祭周公以孔子为先圣而颜孟诸贤配飨邪招邑学宫建自金元嗣是次第增修今且规摹稍备矣而以黉序起家者攀鳞附翼亦复后先相望则夫广历学官垣墉而丹雘之俾士风与庙儿聿新益所望于彬彬良吏矣祀典风云雷雨山川坛在县南半里许厨库宰牲斋宿房各三间洪武三年知县王明善建社稷坛在县西北半里许制与风云雷雨坛同城隍庙在县治西洪武九年知县丁廷举建邑厉坛在县北一里乡厉坛二十九处今废文昌祠在儒学云路门上崇祯七年举人杨道缜重修魁星阁在东南角城上顺治十七年生员杨鼎鈜监创关帝庙在城隍庙西八蜡庙在城西北龙王庙在县治西架旗山申公祠在县西北祀知县申良知县罗锦配论曰祀国之大典也记祭法曰圣王之制祭祀也法施于民则祀之以死勤事则祀之以劳定国则祀之能御大灾则祀之能捍大患则祀之又曰日月星辰民瞻仰也山林川谷丘陵民所取财用也非此族也不在祀典招虽百里邑崇德报功为坛为庙秩祀春秋者有其举之莫敢废也其牢具圭币之杂异与夫时之不欲数不欲疏则仪注犁然荀卿氏有言不知其义谨守其数慎勿损益殆谓是与抑余又闻之黍稷非馨明德惟馨左氏传亦云夫民神之主也是以圣王先成民而后致力于神南坝小集初五日二十日苗家胡同小集初十日二十五日北板桥小集十三日二十八日东庙集每年四月一月凡在城集俱移庙下地名汤上大小集俱依在城之期谓之神会自十二起至十八日元君圣诞则商贾辐辏士女填咽挥汗连袂成雨成帷矣十月亦如之但不及四月盛在城东里许毕郭集初五日初十日十五日二十日二十五日三十日在城东南四十里南通莱阳东通栖霞下店集初四日初九日十四日十九日二十四日二十九日在城南六十里南通莱阳西通掖县赵家庄集初三日初八日十三日十八日二十三日二十八日在城东北四十里西属本邑东属栖霞中村集初三日初八日十三日十八日二十三日二十八日在城西二十里蚕庄集今废潘家集今废道头集今废岭上集今废论曰志乡都者何乡都者邑吏治纲领也何言乎邑吏治纲领招故弹丸邑然提封百余里且隶在版图者户不下四千余若治乱丝而棼之蔑有济矣乃县系以乡乡凡四乡系以社社凡四十有八又社有甲甲各十大小相维若网之在纲有条而不紊秩秩然也尝一按籍而理其田亩之荒僻于是乎清其生齿之登耗于是乎核其赋税之口口急公与玩法于是乎分语有之振裘者必絜领殆谓是与然则又何为乎以坊市附曰坊市与乡都为表里者也日中而市始于神农周官有司市纳贾以观民好恶大都精华实息者吉虚耗者则反是观坊市之盛衰而乡都可得而见也曹参语齐相曰慎勿扰狱市狱市奸人之所容也苟如是是亦无害于乡都矣古迹陵墓附曲成城通志云在县西五十里齐乘云在莱州东北六十里海边汉县属东莱郡又为汉圉侯虫达中山靖王万岁后魏清穆男刁双封国今遗址尚存有东西二城光州城在县西北三十里雾云山之西元魏所置东曲城是谓光州部领东莱长广东牟三郡今遗址尚存见府志将军城在县东南四十里毕郭北有废址相传昔将军屯兵处今无考潘家城在县东北二十里世传潘美于此筑城御寇今无考仙人迹在仙姑殿左半里许其石纵横可三尺余迹长尺有五寸阔得长三之一大约如田夫行泥淖中状而大小悬殊焉谛视之天然无雕琢痕嘻亦奇也稗史称仙家者流迹固仙灵遗址也独其世当何代代当何年则有不可得而知者尝读史记元封元年春上东巡海上公孙卿持节常先行候名山至东莱言夜见一人长数丈就之则不见其迹甚大二年春正月公孙卿言见神人东莱山若云欲见天子于是幸缑氏城遂至东莱宿留之无所见见大人迹云复遣方士求神怪采芝约以千数时岁旱天子既出无名乃祷万里沙应劭注曰万里沙神祠也在东莱曲成则兹土固武帝东巡所尝至也而尺有五寸之迹又与所谓数丈仙人者颇为似公孙卿所见意者其即此与然数千百年湮没而不称抑又何也姑臆揣之以俟知者陵墓宋黑王相公墓在县西北十五里宰相夼按王德用郑州人亦未尝至罗峰此何以有墓疑误比部郎王公墓在县东四十里汗桥铺正德二年农人耕于其野得石刻篆云宋比部郎王公之墓然不可考矣状元王俊民墓在县西南三十里聚灵岭之东土人云墓尚有砖田父牧儿或偶动之必心病还其处乃已仙姑墓在县南山下详见仙释明累赠资德大夫杨公墓在黄土崖钦赐祭葬明通政使杨公墓在县西灵山钦赐祭葬论曰阅郡志八属古迹光州城在邑西北三十里然考之鉴魏皇兴四年分青州置光州领东莱长广东牟郡治掖魏书崔挺除昭武将军光州刺史州治旧掖城又掖县有人年逾七十献美玉方尺四寸挺曰吾虽德谢古人未能以玉为宝竟不肯受按此则光州治掖载在史鉴历历可考招邑西北三十里废址乃元魏所置东曲成也郡志以为光州误矣又以潘家城为潘美所筑益属附会余叙次邑古迹大幸以郡乘为蓝本然于其传讹者必详辨之若曲成城固无可疑而仙人迹事涉怪诞亦不嫌臆见揣也至于刻石太邱之坟下马董相之墓过墟墓而生哀昔之人往往感慨系之于古迹后列马百世而下知必有观九京而取法者矣寺观泰山行宫在城东里许滚泉山碧霞元君祠自宋真宗封泰山还始建嗣是词日以广其在泰山者无论已他若邹鲁齐秦以至晋冀所在皆然而招邑黑子山城乃东山者亦颇称盛果虎驾龙车时以此为离宫别馆邪抑地气所萃故神道之教不疾而速而数百里莫不桴鼓响应邪每岁四月十八日元君诞辰先是自朔日起在城大小市俱移庙下时者商者贾者鱼贩者杂耍陈百戏者络绎辐辏霄夜星驰皆曰元君神人也上自山麓下及平畴酒肆茶坊飞帘相望远眺之不啻蜂屯蚁聚或千百人为会或数十百人为会皆积日敛钱米诹吉进祷不斋沐者不敢上行宫香先一日至城之西北隅亭曰遥参者通城越次日昧爽香首鸣金号众众率之如师如长令如诸父兄无不肃然受节度自遥参至行宫三二里间佛号声载道相属不绝其仪仗导引则彩旗绣盖雉尾龙章各数十或剪纸为之或帛为之斧钺拳瓜各数十皆木为之簧匏箫管诸音乐暨伐鼓鸣金者称是人手一金字小牌或肩令字旗先后步趋中舁木制小宫殿为元君圣驾金银色服种种好相庄严具足后建二丈旗点七星前建三丈幢绣元君号争先入祠门人肩相摩或有丧履徒跣者跪拜丹墀读疏焚楮讫矜施阿堵物或朱提祈子者则银婴儿乃至云水全真住持行脚持钵丐施各如愿予之无难色其他不成会若善信辈市井儿田家妇皆鲜衣时样装顶香楮礼拜谓之进散香亦有布施钱上香毕则嘻游市肆贸易一切物饥者饭渴者酤酟倦者借草坐且卧前恭后倨无所复忌矣又有鬻面具者谓之鬼睑木槌鼗鼓小儿诸戏具未易更仆香客辈率市之以归女子尤甚虽尘首汗背所不恤也玉皇庙在泰山行宫东乡官杨如鲁创建每逢帝诞道士建醮庆贺讽诵皇经人矜施钱米焚化香楮礼拜并追荐父母族先亡岁以为常东岳庙在玉皇庙东乡官蔡汝封重修三皇庙在泰山行宫西每逢三月三日邑瞽者群约为会有会长会副诸名色具香楮牲醴赴东庙祀三皇各奏技以献无技者罚卜昼夜而罢士民观者如堵火神庙在汤泉东北观音堂在东关外尼僧二圣庙在东关三官大帝庙在县西南一里地当县龙左转东北望马罗诸山竞奇献秀如帐如屏几于山阴道上每逢三元诞日道士焚章设醮邑人追荐先亡络绎竟日七月十五日则放河灯普照寺在城西南隅金始置县治敕建元至正三年敕建明洪武十三年敕建万历三十五年僧成性重修国朝顺治十四年庠生阎珍僧宗秀重修四月八日男妇焚香楮礼佛谓之浴释迦旧志普照晨钟为八景之一声闻四十里父老云自海潮得之盖神物也今钟亡久矣迎仙观在城西地名西观以观名也左观音堂右关帝庙相传武庙时流寇犯城辄反走城上人怪之询谍者始知贼每薄城常见面赤者往来雉堞间以故不敢近后申公出战累捷神之力居多邑人事之尤谨岁率数人或数十人各约为会月储钱以赛神诞五月十三日届期刑豕一羊一面供香楮祀神竟日暮则颁胙饮福巷有醉人云又观音昔有乔松抱槐亦奇观也今尚存遥参亭在县西北隅真武庙在北关外清凉寺在城北尼僧太平寺在城东十里阳华寺在城东三十里元至正四年建兴国寺在城东南五十里仙姑殿在城东十五里为王仙姑建详见仙释地有仙人迹亦奇观齐山院在城南三十里赵家庵在城西南三里庠生谢钟英重修圣水庵在城西二十里庵中双泉出石罅原名涌泉寺后改今名其庵依山麓叠石为之四望多奇观时登临尘襟顿涤邑士子常肄业其中灵山寺在城西五十里有南北两寺确山庙在城西五十里雾云寺在城西北十五里朱仙观在城西北二十里张画庵在城北十五里尼僧大里院在城北二十里炼阳观在城北三十里世传马丹阳炼丹于此后人即其处建观黄山庵在城北三十里长山庵在城北十五里竹林寺在城北三十里环寺皆山也山多洞穴玲珑嵌空或如数间屋或如曲迳幽房好事者乘烛探奇终不能尽莱山庙在城东北十五里石佛泊在城东北七里父老相传云先是其地下有声后石佛见因建为寺余尝读左氏传昭公八年春石言于晋魏榆晋侯问于师旷曰石何故言对曰石不能言或凭焉不然民听滥也抑臣又闻之作事不时怨讟动于民则有非言之物而言按此则石佛见是石也其地下有声是石言也子野所谓或凭焉者非邪不则当日莅兹土者或政令有以致之也建为寺以厌之弭灾尔如谓释迦威神因是以着灵异诞矣下祥光观在城东北二十里仙灵遗址也邑士子多肄业其中上祥光观在城东北二十五里仙灵遗址也祥光烟月为八景之一详见疆域万里沙附按史记武帝元封二年幸缑氏城遂至东莱时岁旱天子既出无名乃祷万里沙应劭注曰万里沙神词也在东莱曲成夫以武帝雄主巡游遍五岳其幸天下也非甘泉不词非天柱不登非泰山少室不封而万里沙至为天子所亲祷其光景赫奕灵异表者在当日为何如耶惜今不可考矣参山八神汉纪孝宣皇帝神爵元年春正月上始行幸甘泉郊泰畤三月行幸河东祠后土上颇修武帝故事谨斋祀之礼以方土言增置神祠注时以方土言为随俟剑宝玉宝璧周康宝鼎立四祠于未央宫中又祠大室山于即黑户山于下蜜祠天封苑火井于鸿门又立岁星辰星太白荧惑南斗祠于长安城旁又祠参山八神于曲成蓬山石社石鼓于临朐之罘山于腄成山于不夜莱山于黄成山祠日莱山祠月又祠四时于琅邪蚩尤于寿良京师二县鄠则有劳谷五憷山日月五帝仙人玉女祠云阳有径路神祠又立五龙仙人祠及黄帝天神帝原水凡四祠于肤施史记封禅书八神将自古而有之八神一曰天主祠天齐天齐渊水居临淄南郊山下者二曰地主祠泰山梁父盖天好阴祠之必于高山之下小山之上命曰畤地贵阳祭之必于泽中圜丘云三曰兵主祠蚩尤蚩尤在东平陆监乡齐之西境也四曰阴主祠三山五曰阳主祠之罘六曰月主祠之莱山皆在齐北并渤海七曰日主祠成山成山斗入海最居齐东北隅以迎日出云八曰四时主祠琅邪琅邪在齐东方按此则八神固八神将也而蓬莱方丈瀛洲为上三神山所谓参山意者其即此与独是之罘诸祠各县既有分祠而曲成复有合祭虽巫祝所损益今不可考然其牢具圭币在当日必有说论曰伽蓝之记法苑之编郡志有焉故古迹后列以寺观然则邑寺观果悉录乎曰愚夫愚妇饰土木尸而祝之所在然矣悉录之南山竹且罄况韩昌黎攘斥二氏至欲人其人火其书庐其居狄梁公巡抚江南焚吴楚淫祠一千七百余所余又何敢悉录邪择其尤章章耳目者登记焉间附以轶事为輶轩使者告至若仿古者乃命重黎绝地天通遗意以正名制典则责在抚有民社者非杀青所得预矣招远县志卷之四邑后学张凤羽仲威氏编辑风俗季札闻歌齐曰美哉泱泱乎大风也哉表东海者其太公乎国未可量也太公治齐修道术尊贤智尚有功故至今其士多好经术矜功名舒缓阔达而足智其失夸奢朋党言与行谬虚诈不情急之则离散缓之则放纵大抵齐之数郡风俗与古不殊男子多务农桑崇尚学业其归于俭约则颇变旧风东莱人尤朴鲁故特少文义青州古齐号称强国凭员山海擅利盐铁太公用之而富强管仲资之以兴霸人情变诈好行机术岂因轻重而为弊乎固知导人之方先务推诚逮乎汉氏封立近戚武帝临极儒雅盛兴今古风俗颇革亦有文学英雄豪杰之士甲于京东文物彬彬而毫悍之习自若登莱负海之地民性愎戾而好讼斗大抵东人皆朴鲁淳直甚者失之滞固然专经之士为多民多朴野性皆犷直犹有古风凡所施为质多文少冠礼绅士家行之遵文公家礼节略繁文不失古初遗意婚礼婚义曰婚礼者将合二姓之好上以事宗庙而下以继后世也故君子重之招邑之俗颇为近古初用女媒往来通言俟女氏许之然后请亲友有秩位者四人或二人为两姓冰人谓之大媒人诣女家议亲主人具席款之谓之吃喜面既成言始择吉行纳采礼不计轻重用币帛盘果羊酒鼓吹前导女媒披红押送女家会亲族具席俟男家亦会亲族率婿诣女家婿之父谢亲礼四拜女之父答拜奠爵即席如常仪谓之会亲酒是后遇端阳馈币帛或女服彩线角黍酒礼谓之送端午女家以角黍酒礼之半答七夕馈瓜果麦面油面油蜜酒礼为女氏乞巧费女家以巧饼答谓之送巧将娶先具席请女氏主人以冰人陪议婚期又数日男家主妇会女亲族诣女家行加笄礼盘果羊红之外加钗钏金帛表里布绸等物为女氏嫁装女家主妇会女亲族俟相见交拜即席如前仪以女见姑为亲理妆为之上头娶之前一日女家使人张陈其婿之室有衣物首饰床帐器用仆御等项谓之陪送任其丰约是日男家具酒礼用米实小瓶系以采线将礼谓之送换口瓶女家受瓶郑重藏之娶日昧爽婿乘马亲迎以灯烛鼓乐导之请亲知男妇伴迎谓之将路客至女家候开门女主纳婿遍礼亲族尊长毕乃饮晏晏少刻女主亦请亲知男妇伴送谓之送路客两妇扶女氏乘舆以归婿乘马先妇舆至其家俟于大门外导妇以入陈香烛于庭男妇同礼拜毕乃就房行合亶礼男妇分左右坐床上谓之坐帐少刻女家遣使送面谓之下马面饭毕婿乃出礼宾而罢次日女家日送饮馔亲知各以酒礼馈谓之管饭至三日侵晨婿乃同妇行谢亲礼谓之回门女家会女眷亲族送女归男家亦会女眷亲族具席会饮谓之三日喜酒是日男妇同拜翁姑及亲族照尊卑为序女主各进鞋枕男亲族各有花簪采币之赐此后九日归省谓之住对九一月回母家谓之住对月妇家礼婿俱有常仪丧礼初终告讣主人披发跣足着白布袍哭甚哀大殓则设奠成服挂门纸受亲识吊斩衰稽颡哀恸谢自初终至三日暮必行哭诣土地祠亲识素冠陪谓之报庙至三日五鼓时男妇孝眷俱诣土地祠哭奠谓之送冥资又计死者之日每七日五鼓焚楮锭旦夕哭临谓之烧七日纸七七乃罢亲识或牲醴奠大祭则羊豕攒盘主人出次谢于别室奉茶送腰帛俱有常仪是后百日周年俱五鼓焚楮锭旦夕哭临亲识奠祭如七日礼多作佛事以忏亡将葬治丧具称家有无先五日或七日开丧亲识奠祭如前礼皆有赙仪葬之日至亲设路祭友人皆缟素送墓所点主谢后土皆文武任官或乡先生为之葬毕而返奉神主于灵座哭奠如文公家礼皆有亲识陪迎次三日主人同有服亲属诣墓所奠拜哭尽哀周围捧土益之谓之园坟随往拜吊送者之门谓之谢孝服阕主人先一日号哭尽哀至日祭告从吉其亲友往拜与答亲友拜俱有常仪士相见礼凡遇有庆贺先遣从者投刺主人候于中门外宾主揖让而进致恭如常仪及升堂再让不过恭宾居左主居右宾以往意致词向主人一长揖主人答谢亦一长揖若谒官长则揖毕禀拜主人辞各一长揖随奉礼币贴远客则下程贴暨请启亦各一长揖看坐致恭奉茶三换送时中堂各一长揖凡及门揖让如初至大门外仍各一长揖大宾则看乘侯转三让而别燕会礼前三日具柬至日侵晨下速贴或全或单午后遣从者请赴席宾至则奏鼓吹主人出候于大门外致恭揖让而进登堂一长揖再揖为谢看坐奉茶有众宾则以齿序大宾则行奠礼奠毕主人向宾三揖行酒安坐宾酬主人亦如之每进肴上汤饭以鼓吹为节主人出位奉宾辞宾答奉主人亦辞大饭毕主人撤馔犒从宾则颁赏乃各出位更衣留小坐宾主致恭如前仪礼终则宾退主人固留宾固辞各一长揖阶下奏鼓吹主人出送于大门外看乘候转三让而别次日宾具柬谢谓之谢酒立春孝经纬曰大寒后十五日斗指东北维为立春先春一日以演武亭为春场故事知县迎春旗帜鼓吹前导次农人牵耕牛荷田家器各行结彩楼楼额以牌曰某行市井小儿衣女子衣人执悬彩小布繖谓之毛女次乐人女伎次耆老又次执事人役骑者赞礼正次贡左贰学师肩舆者县令也皆簪春花官则朱衣吏胥群从以迎春于东郊亭设榼樽官生侍尹坐各行次第唱名过亭下杂以鸣金伐鼓声填填然邑之人少长咸集于是日观春若天气暄妍则相庆为丰年兆复自场入于县如前仪尹因同各官生戴花饮酒谓之吃春晏其卜春之寒燠则以芒神罨耳之提且戴又以其鞋之悬着卜雨水越次日昧爽自尹以下至厮役各采仗鞭牛者三既则徒隶碎之即月令所谓磔土牛以送寒气也随以鼓吹导小春牛及芒神分送各缙绅谓之送春牛元旦夜分辄起少长盥沐毕设燎陈盘案祭赛天地礼百神祀先祖蜡炬香楮烟光相杂火炮声轰轰聒耳达旦不少止祀讫以水饺为迓岁饭年幼者各拜尊长为寿诘旦交贺为礼相遇必长揖绅衿则具姓名诣门通谒如是者三日复以水面献诸神位放火炮焚挂门五色纸撤各案礼神具过此则亲知辈杯酌交会谓之年茶虽市井田家所不废也人七日董勋问礼俗曰一日为鸡二日为狗三日为猪四日为羊五日为牛六日为马七日为人八日为谷俗谓之小人七日是日也夜不篝灯上元余按刘同文景物略张灯之始也汉祀太乙自昏至明僧史谓西域腊月晦日名大神变烧灯表佛汉明因之然腊月也梁简文有列灯赋陈后主有山灯诗亦复未知岁灯何时月灯何夕也张灯之始上元初唐也睿宗景云二年正月望日胡人婆陀请燃千灯帝御安福门纵观上元三夜灯之始盛唐也元宗正月十五前后二夜金吾施禁升市燃灯永为式上元五夜灯之始北宋也干德五年太祖诏曰朝廷无事年谷屡登上元可增十七十八两夜上元六夜灯之始南宋也理宗淳佑三年请予放元宵自十三日起巷陌桥道皆编竹张灯而上元十夜灯则始明太祖初建南都盛为采楼招来天下富商放灯十日是上元灯节历代有加竞以繁华为观美而耗蠹物力浸成汰俗不无太甚招邑僻处负海放灯三日街市相对挂采绳缀繁灯其下谓之过街灯庭中设宴放筒花饼花大小不一杂以火炮起火谓之放散花市肆巷口则居民敛钱架烟火放之谓之放大架花又有好事者陈百戏鸣锣鼓为节嬉游竞夜十四日试灯十五日正灯是日也具祭物祀先祖十六日残灯皆游玩不禁夜妇女相伴为秋千戏又群游郭外及庙宇谓之走百病亦曰走桥尝以三夜风色候早晚田丰歉又作面灯十二各照月序蒸之以卜水旱颇验十七日俗谓之大人七日夜亦不篝灯二月二日俗谓之小龙抬头以蛰虫始振也煎元旦祭余饼熏床炕曰熏虫儿蜜拌豆炒食之又曰炒虫儿寒食荆楚岁时记曰去冬节一百五日即有疾风甚雨谓之寒食禁火三日又陆刿邺中记云并州俗冬至后百五日为介子推断火冷食三日邻邑栖霞火禁甚严招邑不甚禁士民以是日扫墓担提尊榼挂楮锭野祭祖宗墓除草添土焚楮锭次以纸钱置坟头归则合族长幼陈祭余享焉谓之房食清明男女簪柳枝士人携榼尊招饮野外寻乐为之踏青女子即上元节秋千习轻趫为戏有立秋千转秋千二者三月三日荆楚岁时记曰三月三日土人并出水渚为流杯曲水之饮招邑但瞽者赴三皇庙为会乐饮竟日详见寺观四月八日浴佛日士女多游普照寺瞻佛详见寺观十八日阖邑士女赴滚泉山庙庆碧霞元君生辰详见寺观五月五日按端午为天中节遗风颇多以菰叶裹黏米煮熟谓之角黍见风土记以五彩丝系臂者避兵及鬼令人不病瘟见风俗通朱索五色桃印为门户饰以止恶气见续汉礼仪志五月五日取蟾蜍可合恶疽疮见崔实四民月令蹋百草采艾以为人悬门户上以禳毒气见荆楚岁时记又南方以屈原是日死斗龙舟或飞凫谓之竞渡北方作五色新盘相问遗等风招邑则昧爽采艾蓄以备用家饷角黍汛雄黄菖蒲酒饮之儿女辈以雄黄末涂耳鼻彩索缠臂簪艾叶榴花佩朱符以避邪及虫毒士民群向山野抚景为乐或竟日始归云六月六日晒书筒及衣裳按崔实四民月令七月七日曝衣书而今以六月六日古今不同也立秋戴楸叶七月七日续齐谐记曰桂阳城武丁有仙道谓其弟曰七月七日织女当渡河诸仙悉还宫弟问曰织女何事渡河答曰织女暂诣牵牛又西京杂记曰汉采女尝以七月七日穿铖鍼于开襟楼今则妇女悬牛女图设盘案列豆麦诸芽谓之巧芽瓶注时花陈瓜果罗拜夜则注水浮针测其景以占巧拙谓之乞巧或七夕前后雨则谓之织女泪又云织女渡河使鹊为桥故是日人间无鹊至八日则鹊毛皆秃俗言是土袋亦所也中元祭祖先荐时食谓之鬼节按盂兰盆经是日连饭母日也故邑以是日放河灯或作佛事忏先亡八月十五日中秋节庭院设果瓜赏月聚饮士人间赋诗为乐其馈遗则以月饼及酒礼九月九日按作绛囊盛茱萸以系臂登高饮菊酒始于费长房桓景而龙山落帽白衣送酒骚人额士往往以是日为令节今登高者闻有之多具榼尊招同人篱边赏菊欢饮竟日若佩茱萸囊则招邑不尔也十月朔拜扫先墓如清明节自朔日始无专日田家祀先穑以报成是日散农作冬至士女各宴饮为乐不称贺至夜报天地祭先祖如常仪腊月八日作腊八粥豆果杂米为之以供朝食二十三日暮祀灶神先市灶马二一贴壁为神位一火焚之供品用糖制饼黍糕枣栗焚香楮放火炮为之辞灶土人卜灶者以是夜听人语为休咎除日初学记谓之岁除晨起洒扫庭除造桃板着门左右枨谓之桃符换新春联及郁垒钟馗像又制金银纸如钱状贴门上楣谓之过门钱其五色纸为之者亦如钱折松枝悬檐下布谷秸于庭中及墙下谓之种谷设天地户灶祖宗诸神位焫萧妥神讫乃于灶前具香灯焚楮锭放火炮谓之接灶以街鼓动为节于是家长集群子弟为守岁宴稚子则饼饵啖之人予以守岁钱自幼而长婢仆皆然云士学绅士子弟及农民之秀者七岁入小学蒙师教之长则延馆宾受业礼仪丰约视其家亦有从学于教授生徒者元旦端午中秋冬至馈节仪期于成礼昔尚古文词兼经者颇多近稍浸浸乎以八股为捷径矣稼穑耕耘收获北地皆同但节气较西府稍晚田多沙石除完官税外大率不足煳口士人则分耕或佃租所得益微矣织衽农作外间治茧丝织本邑绢又有山茧绸然亦不多惟纺织木棉以自衣被自绅士家及农人无问男妇皆为之工作有攻木之工攻金之工攻皮之工设色之工又有土工瓦工石工与他邑略同商贾昔富厚者家多牧羊至千百为群或贩榆树皮于京师又有收买防风黄岑等药材者今则物产萧条一切生理大抵仅存什一而已亦有赴集鬻杂货者然非士着亦无大商渔猎四民之外渔者为多以船及筏载网网至数百丈渔滩至四五里每下网计约费数十金举重网者获利无算若鱼不赴滩则伤本清明试水小满止秋成后则用拔网谓之打小海亦有微利又农隙乡民暇或张罗猎狐貉貛狼之类取其皮制裘帽亦不多有采樵邑多山阜秋雨足则草丰冬春间农人鬻之为生计又东北山多植松谓之松岚取材析薪较之蓬黄价颇贱生理民之贫者无以自给多旋市菽麦熟而售之资以煳口以至酤者餔者侩者脚者皆然医巫星卜则与各邑略同论曰记王制有言凡居民材必因天地寒暖燥湿广谷大川异制民生其间异俗十五国之风其不同也由来渐矣鲁襄公二十九年吴季札来聘为之歌齐曰美哉泱泱乎大风也哉表东海者其太公乎当是时莱灭已二十余年兹地固青齐东鄙也然观其四民有常业六礼有常仪岁时伏腊有常节宁朴毋华宁俭毋侈犹有古先生遗风焉史乃称其足智好议论怯于众斗勇于持刺班孟坚又谓夸奢朋党言与行谬虚诈不情此在临淄海岱之间诚有然者以是为东莱实录非其质矣招远县志卷之五邑后学张风羽仲威氏编辑物产谷属粟即粟䅟其类凡数十大约分黄白乌晚四种俗名谷黍赤黍曰糜曰糜白黍曰芑黑黍曰秬稷即穄粢其色有赤白黄黑数种礼记稷曰明粢尔雅云粢稷也古人祀事用之今不甚珍俗名穄子大麦即牟麦小麦即来麦诗所谓来是也秋种冬长春秀夏实具四时中和之气与江南冬种夏收者异有红白二种大率于百谷居什之四云荞麦即荍麦一名乌麦又名花荞农家居冬谷也蜀黍即芦穄广雅谓之木稷又名荻粱俗名高粱有米蜀黍膏蜀黍二种玉蜀黍即玉膏粱有五色田畔园圃间艺之稻即稌诗丰年多黍多稌是也一名秔又名秫汜胜之云三月种秔稻四月种秫稻今有桃红白生二种粘者为糯稻大豆有黑青黄白绿班数色而黄者为多煮食作腐造酱间亦以之榨油赤小豆广雅为之答绿豆以色名也作菉者非有明绿黑绿东北风之类豆以风名遇东北风则易坏故名之用之甚广可作豆粥豆饭豆酒磨而为面可以取粉以水浸湿生白芽又为菜中佳品碗豆尔雅谓之戎菽一名毕豆又名回鹘豆农人间种之可嫩食豇豆有红白花三种胡麻即巨胜一名方茎又名狗蝨衍义谓之脂麻以其多脂油也俗作芝麻大麻即火麻诗疏雄者名枲麻牡麻雌者名苴麻缉皮为线子可榨油黍谷子黍属亦可酿酒䅟子生水田中及下湿地邑南乡宜之薏苡图经名薏珠子马援在交趾饵之载还为种今则所在有之俗名米珠子菜属韭陈藏器曰俗谓韭是草种乳言其温补也服之信然葱生熟皆可食其小者俗谓之小葱异类而同种也又有山葱即尔雅所云茖山葱也居人不以为蔬蒜有大小二种小蒜古有之孙愐唐韵云张骞使西域始得大蒜种归故一名葫又一种山蒜尔雅谓之蒿即今之泽蒜也别录谓之薤白菜别录谓之菘有二种一种茎园厚微青一种茎扁薄而白其叶皆淡青白色在菜中最为常食芥味辣可生食及作韭菜茹之美者也芜菁又名蔓菁莱菔一名萝葡同蒿一名蓬蒿胡荽一名香荽胡萝葡有黄赤二种芹其性冷滑如葵故尔雅谓之楚葵水生者一名水英旱芹谓之董吕氏春秋菜之美者有云梦之芹恐此不及也苇菜又名莙荙菜可蒸食荠野菜也马齿见一名五行草苏颂曰以其叶青梗赤花黄根白子黑也所在有之野人八月采以之御冬苦菜一名莴苣菜生菜即莴苣黄花菜山谷有之家生者佳松伞松露所生豆角又一种名刀豆菠菜春夏采食冬亦有之瓜属茄陈藏器云一名落苏又名昆仑瓜苏颂曰茄子处处有之其类有数种紫茄黄茄南北通有白茄青茄各色水茄惟北土有之壶芦说文谓之瓠瓜李时珍曰壶匏之属既可烹晒又可谓器大者可为瓮盎小者可为瓢樽为要舟可以浮水为笙可以奏乐肤瓤可以养豕犀瓣可以浇烛其利溥矣今居人亦多莳之苦者不可食冬瓜一名白瓜南瓜种出南番故名越瓜俗名稍瓜胡瓜今名黄瓜张骞使西域得种故名胡瓜杜宝拾遗录云隋大业四年避讳改胡瓜为黄瓜有春秋二种丝瓜事类合璧谓之天罗甜瓜唐本草名甘瓜西瓜一名寒瓜吴瑞曰契丹破回纥始得此种以牛粪覆而种之结实如斗大而圆色如青玉亦有红黑黄三种瓠子味如瓠番瓜野人所食非佳品也果属李一名嘉庆子马志曰李有绿李黄李紫李水李并甘美堪食王祯农书云北方一种御黄李形大而肉厚核小甘香而美今所珍皆此类杏苏颂曰有数种黄而圆者名金杏相传种出自济南郡之分流山彼人谓之汉帝杏言汉武帝上苑种也其扁而青黄者名木杏味酢不及之招邑多佳杏即金杏也以别木接者味美而不伤人桃有冻桃落丝桃扁桃粘桃皆他木接者胜李梅非梅乃杏李中别一种栗山野多有之可作面亦可取油俱极佳枣按苏颂近北州郡皆出枣惟青州之种特佳招邑不及也里人有加枣法于元旦夜分以小刀断其干之皮水气上注则实繁而味美山中棘木结枣小而圆味酢不堪入果梨一名快果又名玉乳其品甚多必须棠梨桑枝接过者则结实早而佳有青黄红紫四色名香水者为上品铁梨次之棠梨尔雅云杜甘棠也赤者杜白者棠野梨也山林有之木瓜一名楙尔雅云楙木瓜郭璞注木实如小瓜酢而可实过熟则香气袭人奈一名楸子西京杂记言上林苑紫奈大如升核紫花青其汁如漆着衣不可浣名脂衣奈此异种也招邑所产者味酢人不甚珍柿霜后采又有烘柿人力所制也食之损人安石榴齐民要术云凡植榴者须安僵石枯骨于根下即花实繁茂今有甘酢二种樱桃月令谓之含桃礼记仲春天子以含桃荐寝庙即此今名水晶者佳毛者次之胡桃即核桃皮薄多肌者佳大而皮肥者次之榛形如橡子味亦如栗诗所谓树之榛栗即此葡萄今作蒲桃一名草龙珠李时珍曰汉书张骞使西域还始得此种而神农本草已有葡萄则汉前陇西旧有但未入关耳今所在有之紫白二种善蓄者冬月不坏羊枣实小黑而圆俗名软枣莲藕白花者佳子亦如之白果树有雌有雄雄者不实然数里内无雄则雌亦不实矣尝闻之里人云文官果初实时柔脆可食频婆谢在杭五杂俎曰荔枝如仙子杨梅如名姬频婆如佳妇招邑之产颇胜十月始熟每悬一枚于卧榻香闻一室芋即货殖传所谓蹲鸱也食之不饥松花四月收之炼蜜作果清香可餐木属柏魏子才六书精蕴云万木皆向阳而柏独西指盖阴木而有贞德者今寺观冢墓多植之亦其性之所宜也松邑山陇皆宜之折薪取材居人赖以利用惜迩来盗多焚毁以向之当事者无厉禁也桧松之别种园圃多植之盆景尤宜椿樗香者名椿夏书作杶左传作橁今叶香可瞰噉谓之香椿者是也臭者名樗庄子曰吾有大树人谓之樗其大本拥肿而不中绳墨其小枝拳曲而不中规矩然今匠人用之颇称佳料未敢以蒙庄之言为然又山樗名栲尔雅云栲山樗楸唐时立秋日京师卖楸叶妇女儿童剪花戴之取秋意也邑俗亦然但戴叶不剪花桐李时珍曰其材轻虚色白而有绮文故俗谓之白桐先花后叶故尔雅谓之荣桐今名梧桐从陆机也槐周礼外朝之法面三槐三公位焉今官署中多植之亦其遗也李时珍曰槐之生也季春五日而兔目十日而鼠耳更旬而始规二旬而叶成初生嫩芽可煠熟水淘过食亦可作饮代茶其木材坚重其花炒过煎水染黄甚鲜又有矮槐宜园圃皂荚生山中五六月开白花结荚长三四寸煮熟捣烂可作丸去垢仲春芽可食谓之柘芽菜柳苏颂曰其类非一蒲柳即水杨也枝劲韧可为箭苛杞柳生水旁叶粗而白木理微赤可为车毂今人取其细条火逼令柔屈作箱箧按尔雅云杨蒲柳也旄泽柳也柽河柳也观此则杨可称柳柳亦可称杨故今通谓之杨柳又有垂杨名金线者园圃中多植之榆白者名枌先生叶后着荚皮白色二月剥皮刮去粗皵中极滑白即尔雅所谓榆白枌是也荒岁农人取皮为粉食当粮三月结实形圆而薄名榆钱榔榆陈藏器曰榔榆生山中状如榆其皮有滑汁秋生荚如大榆今东山接壤栖霞处多有之可研末作香招邑地产者颇粘旧贩京师或以致富今则其利微矣桑招邑多条桑其利甚溥叶可饲蚕皮可作纸条可为筐筥之属树桑亦间有之子名椹可食柘山中有之宗奭曰其叶可饲蚕招邑不用也郁李俗名杜李陶宏景曰子熟赤色亦可啖柞木一名凿子木其材坚忍可为凿柄故俗名凿子木部落山中多成林霜后红叶可观竹地不甚宜有凤尾毛竹二种植之园亭以为清玩不堪取材也花属梅蜡白二种然仲春始华非北土所宜芍药尔雅翼言制食之毒莫良于芍故得药名韩诗外传云芍药离草也一名将离诗郑风曰伊其相谑赠之以芍药有红白紫三色双瓣者可观牡丹唐人谓之木芍药一名花王其色颇繁惟珠红深碧者罕见裁时根下着白敛末避虫穴中点硫黄杀蠹以乌贼骨针其树必枯养花者不可不知木槿尔雅嘏椴木槿榇木槿一名日及以其朝开暮落也曰槿曰瞬犹仅荣一瞬之义也今其花日中犹可观夕即萎矣始知诗颜如舜华惜之非美之也木芙蓉李时珍曰秋半始着花花类牡丹芍药招地不然其花类铺绒色红叶亦可观昼开夜合故一名夜合莲尔雅荷芙蕖其根藕其茎茄其叶蕸其本蔤其华菡萏其实莲其中菂菂中薏邑无湖泊小潴间有之多凿池或盆中蓄水植之红白二色又有四明千叶二种花并蒂则以为瑞菊陆佃埤雅云菊本作蘜蘜从鞠鞠穷也月令九月菊有黄华华事至此而穷尽故谓之蘜一名节华亦取其应节候也其品凡百有余种茎叶花色品品不同大率以黄为正而朱红者罕见甘菊花则入药用之耳紫荆一名紫珠人多种于庭院深紫可爱萱草诗所谓焉得谖草言树之背者也栽盆中或阶砌冬月不凋鸡冠有红白黄三色又一种矮而冠大者俗名寿星鸡冠山丹红黄白三色日华子谓之红百合一名红花菜蜀葵尔雅云菺盾戎葵也郭璞注云叶似葵花如木槿花戎蜀其所自来因以名有五色小者名锦葵迎春先春而开如瑞香花剪秋罗深红可爱八月始开凤仙花一名金凤其色数十又有名十样锦者尤为烂漫女人采其花及叶包染指甲俗名夹指桃玉簪一名白鹤仙石榴有开石榴结石榴火石榴又有千叶结月记石榴之类大红粉红黄白四色蔷薇一名蔷蘼其花有百叶八出六出多依墙而生不则以木架之月季一名月月红又名斗雪红多盆中植之粉红大红二种夜落金钱其花似钱朝开夜落晨起观之鲜红可爱夹竹桃一名柳叶桃以叶似柳也性畏寒必植盆中始可藏海棠有垂丝铁茎西府三种色红亦分深浅紫薇唐时省中树故省名紫薇邑有朱紫二种木瓜红白二种白者多结实秋海棠招邑昔甚珍之今虽庭院繁多自属佳品丁香紫白小三种四时开者名四季丁香小桃红条生花最繁密粉生色茶蘼大红粉红二种盛开时香闻一院探春红白二种先春而华植盆中室内藏之腊月即开蒂唐色黄花亦奇观素馨李时珍曰自西域移宋谓耶悉茗花即酉阳杂俎所载野悉蜜花也黄白二色采花压油泽头甚香滑药属沙参别录名文希桔梗别录曰生嵩高山谷及冤句陶宏景曰近道处有近邑产通用黄精陶宏景谓之仙人余粮陈嘉谟曰九蒸九曝可以代粮又名米脯苍术李时珍曰山蓟也邑产者良南中人多收买之远志生太山及冤句川谷近邑产通用元参生河间川谷及冤句近通用邑产丹参生桐柏川谷及太山近邑产亦可用白头翁一名野丈人黄芩邑产良南中多收买之茈胡苏恭曰茈古柴字上林赋云茈菖即此生宏农川谷及冤句近邑产通用防风一名回芸邑产者良南中人多收买之独活别录曰生雍州川谷或陇西南要邑产亦可用前胡陶宏景曰出吴兴者为胜邑产亦可用苦参别录曰生汝南山谷及田野近邑产通用龙胆草生齐朐山谷及冤句近邑产通用荆芥本草唿为假苏邑产通用薄荷杨雄甘泉赋作苃葀苏恭曰处处有之邑产通用紫苏尔雅谓之桂荏以二三月下种野苏不堪用艾五月五日采茺蔚尔雅荏蓷注今茺蔚也即益母草夏枯草生蜀郡川谷近通用邑产刘寄奴出江南邑产亦可用旋覆花出江南邑产亦可用葈耳即苍耳稀莶草苏恭曰田野皆食之九蒸九曝用芦根笋茎叶四用麻黄黄山馆后者胜招邑近馆者功同瞿麦尔雅作蘧日华本草云一名燕麦又名石竹王不留行日华子名剪金花车前子尔雅云芣苡马舄马舄车前邑产通用连翘生泰山山谷近邑产通用萹蓄别录曰生东莱山谷五月五日采故邑产者胜紫花地丁一名草角子蓖麻子蓖音毕家中多种之云避蛇半夏别录曰生槐里川谷陶宏景曰第一出青州故邑产最胜射千生南阳山谷田野今邑产通用芫花别录生淮源川谷近邑产通用菟丝子尔雅云唐也蒙也女萝也兔丝也一物四名五味子辽五味胜李时珍曰有南北之分南产者色红北产者色黑必用北产者乃良牵牛即黑丑有黑白二种栝楼仁别录生宏农川谷及山阴地根入土深者良今通用邑产土茯苓陈藏器曰生海畔山谷威灵仙马志曰出商州上洛山及华山并平泽以不闻水声者良邑产亦可用金银花别录名忍冬以凌冬不凋也五加皮生汉中及冤句今邑产通用地骨皮尔雅谓之枸杞生常山者胜近邑产通用羽属鹳陆机诗疏谓之皂君以其翅尾黑色也禽经云鹳生三子一为鹤巽极成震阴变阳也震为鹤巽为鹳也招未之见雁即鸿寇宗奭曰雁热则即北寒则即南以就和气所以为礼币者一取其信一取其和也鹄即天鹅师旷禽经曰鹊鸣咭咭故谓之鹊语云鹄不浴而白今人多取其皮谓之天鹅绒鸨纯雌无雄与他鸟合野人或食之秃鹫出南方有大湖泊处今所在有之诗云有鹫在梁即此鸳鸯崔豹古今注云鸳鸯雌雄不相离人获其一则一相思而死故谓之匹鸟涅盘经谓之婆罗迦邻提凫一名野鸭俗名水鸭尔雅云鸭沉凫也凫性好没故也鸥鸥者浮水上轻漾如沤也海中一种随潮往来谓之信凫鹅一名家雁李时珍曰善斗其夜鸣应更在诸肉中为上品鸭即鹜尔雅云野凫鹜而本草鹜肪乃家鸭也鸡一名烛夜广志云大者曰蜀小者曰荆庄子所谓蜀鸡即大者也招邑无大者莱阳有之名莱鸡雉即野鸡汉吕太后名雉高祖改雉为野鸡鹑李时珍曰鹑性醇窜伏浅草随地而安庄子所谓圣人鹑居是矣其行遇小草即旋避之亦可谓醇矣今野人取之谓之按鹌鹑鸽通名鹁鸽张九龄目为飞奴今人多家畜之有青白皂绿鹊斑数色雀一名瓦雀又名宾雀栖宿檐瓦之间驯近阶除之际如宾客然故曰瓦雀宾雀蒿雀陈藏器曰青黑色食之美于诸雀燕礼记谓之元鸟庄子谓之堃鸸有家燕山燕二种伏翼即蝙蝠斑鸠一名锦鸠鸤鸠列子谓之布谷农人俟其鸣以锄谷鸎陆机云齐人谓之搏黍周人谓之楚雀幽州谓之黄鹂秦人谓之黄鹂鹠淮人谓之黄伯劳唐元宗唿为金衣公子招邑称黄鹂而搏黍之名无闻啄木鸟禽经云䴕志在木鹈志在水慈乌说文谓之孝乌北人谓之寒鸦初生母哺六十日长则反哺六十日者是乌鸦即老鸦一名长咀乌一名拉老鸦俗有鸦经以占吉凶语云北人喜鸦恶鹊南人喜鹊恶鸦今人皆以鸦为不祥鸟则南北皆恶之也鹊俗名鸦鹊灵能报喜故禽经谓之喜鹊鹰即左传所谓鷞鸠是也土人九月间多于马罗诸山最高峰以媒取之有大小之别雕山海经谓之鹫土人以媒取之用其翎为箭花价少亚于鹰鸮鸮即枭也一名鹏贾谊有鹏鸟赋不常见鸣则人以为不祥蜡嘴其嘴黄故以蜡名善哨可听黄雀小而色黄故名听其鸣可以忘倦毛属豕杨雄方言云燕朝鲜之间谓猪为豭关东谓之彘或曰豕南楚曰豨吴扬曰猪其实一种也礼记谓之刚鬣崔豹古今注谓之参军今通名猪狗李时珍曰狗类甚多其用有三田犬长喙善猎吠犬短喙善守食犬体肥供馔邑多吠犬食犬田犬间有之小者俗名巴狗羊董子曰羊祥也故吉礼用之今俗犹然有山羊绵羊二种色分黑白牛有黄黑乌白犁数色去势曰犍牝者曰饽子曰犊马牡马曰儿牝马曰课去势曰骟昔皆汉产今贩自京师则西域者多矣驴有褐黑白乌数色黑者有力邑产不及中州者大而力能负重京师人谓之石驴骡李时珍曰牡驴交马而生者骡也牡马交驴而生者为华駃騠今通名骡猫有黄黑白驳数色以避鼠者为良食鼠者次之狐猎以冬月取其皮制裘多霜毫者佳貉价亚于狐然其毛耐久不坏品反居上獾蜀人唿为天狗以其皮作褥可御湿狼陈藏器曰狼大如狗苍色鸣声则诸孔皆沸今制服御寒狼裘为最兔苏颂曰处处有之为食品之上味鼠其寿最长故俗名老鼠猬俗作猬淮南子云猬使虎申蛇令豹止物性之相制也今食物中佳品狍似鹿而小无角不斑鳞属鲤鱼诸鱼之长食品上味今又以金鳞红黑为优劣鲻鱼腹有黄脂味美或腌为鲞腊更佳梭鱼河口入海处有之八九月肥美如鲻鱼鲫鱼陆佃埤雅云鲫鱼旅行以相即也故谓之鲫喜偎泥不食杂物故能补胃冬月肉厚子多其味尤美黄鲴鱼李时珍曰鱼肠肥曰鲴此鱼肠腹多脂北人讹为黄骨鱼然海中黄骨鱼在鱼中为下品又有白者名白骨鱼鳝鱼韩保升曰似鳗鲡而细长南人鬻鳝肆中以缸贮水畜数百头以灯照之其蛇化者必项下有白点通身浮水上即弃之鮧鱼一名鳀鱼古曰鰋今日曰鲇挺鲅南方曰河豚北方曰挺鲅去肝子及血洗净作羹味极美不得其法食之毒人比目鱼俗名偏口尔雅东方有比目鱼焉不比不行其名谓之谍郭璞注状似牛脾鳞紫黑色一眼两片相合乃得行今水中所在有之江东唿为王余鱼又段氏北户录谓之鳒吴都赋谓之魪上林赋谓之魼临海志名婢徙鱼临海风土记名奴屩鱼南越志名版鱼南方异物志名箬叶鱼则常鱼也然山海经东海有鲽鱼者即比目鱼也古之王者将行封禅东海进贡此鱼管子亦以为封禅之瑞又所不解鲅鱼传记无考在海鱼中为上品腌制亦佳鲅鱼子可远贾鲐鱼似鲅鱼而小味微酸鰶鱼麦黄时始肥八月尤美加吉鱼俗作家鸡鱼传记无考以肉洁白似鸡谷雨后一网可获数万其利甚厚亦时多时少不可为常小满鱼回则网止子可作酱土人谓之鱼酱河罗鱼味美而多刺腌作鲭可远贾金鱼初出黑色久乃变红又或变白者名银鱼亦有红白黑斑相间者管长四尾者佳物类相感志云金鱼食橄榄渣肥皂水即死得杨皮不生虱养鱼者不可不知介属龟尔雅龟有十种今土人以绿毛金线者为灵龟余大概水龟也鳖陆佃云鱼满三千六百则蛟龙引之而飞纳鳖守之则免故名神守今所在有之蟹所在水中有之然肌瘦黄亦不满壳不及姑河者佳虫属蛱蝶通名蝴蝶尔雅翼谓菜虫化蝶酉阳杂俎谓百合花化蝶北户录谓树叶化蝶皆各据所见而言蜻蛉一名蜻虰古今注曰大而色青者曰蜻蜓小而黄者江东名胡黎淮南名螗蛜鄱阳名江鸡小而赤者名赤卒曰绛绉曰赤衣使者曰赤弁丈人大而元绀者辽海名绀攀亦曰天鸡蜘蛛有草蜘蛛土蜘蛛蟰蛸壁钱皆蜘蛛类也蝎许慎云蝎虿尾虫也长尾为虿短尾为蝎蚁李时珍曰蚁有君臣之义故字从义亦作螘大者为蜉亦曰马蚁赤者名蠬飞者名螱蝇京师暑月以冰驱蝇无冰者五杂俎云以醋洒竹枝悬之则蝇皆聚亦一法也蝉其类数种蜣蜋大者名铁甲将军小者名推丸蝼蛄月令蝼蝈鸣又名蟪蛄萤火寇宗奭曰萤常在大暑前后飞是得大火之气而化者故明照如此鼠妇一名蛜蝛诗伊威在室蚱蜢即土螽诗趯趯土螽俗蚂蚱蚊烧鳖甲烟薰之即死虾蟆尔雅作蟼蟆俗名虾蟆子蝌斗鼃即田鸡蚯蚓俗名曲蟮促织一名蛩又名蟋蟀蜜蜂一名范礼记云范则冠而蝉有緌人多家养之一种在山岩高峻处作房即石蜜也其蜂黑色蜂有土蜂长脚蜂之类凡数种螳螂通名刀螂蚕李时珍曰自卵出而为苗自苗蜕而为蚕蚕而茧茧而蛹蛹而娥娥而卵卵而复妙盖神出也货属金岗崖水底间有之宋史天圣中登莱采金岁益数千两仁宗命奖劝官吏宰相王曾曰采金多则背本趋末者众不宜诱之景祐中登莱叽诏弛金禁听民采取俟岁丰复故此制今革银东山洞中旧有矿砂今奉文封闭已久色属蓝月令仲夏令民无刈蓝以染今有大蓝小蓝槐蓝三种红花即红蓝花博物志张骞得种于西域今处处有之紫草尔雅藐茈草郭璞注可以染紫一名茈类昔掘之山谷中近多园圃种之茜草尔雅茹芦芽搜注今之茜也可以染绛油绿子可染绿橡壳尔雅欔乌阶注即乌杷也可以染皂槐花可染黄详见木属丝枲之属茧有黄白二色山茧禹贡厥篚檿丝注檿山桑也山桑之丝其韧中琴瑟之弦苏氏曰惟东莱为有此丝以之为缯其坚韧异常莱人谓之山茧茧生山桑不浴不饲居民取之制为绸久而不敝招邑又多春茧名春绸绵花色白亦有紫者李时珍曰木绵有草木二种交广木绵树大如抱自淮以北大抵草绵也论曰太史公货殖传称山西饶材竹谷纑旄玉石山东多鱼盐漆丝声色江南出柟梓姜桂金锡连丹沙犀瑇瑁珠玑齿革龙门碣石北多马牛羊旃裘筋角铜铁则千里往往山出棋置故待农而食之虞而出之工而成之商而通之然老子有言小国寡民甘其食美其服安其居乐其俗邻国相望鸡犬之声相闻民至老死不相往来抑又何也余按周礼大司徒以土会之法辨五地之物生以土宜之法辨十有二土之名物以土均之法辨五物九等制天下之地征如职方氏所载胪而列焉不必贸迁化居亦既足以奉生送死矣老氏所称云云不亦宜乎至若兵燹之余物产凋敝土之所生不能什一则抚有民社者往往为之蒿矢倘必援山经埤雅以求之其不为百姓病者几希招远县志卷之六邑后学张凤羽仲威氏编辑赋役原额万历年间清审过九则人丁二万二百八十三丁崇祯年间四则人丁八千四百二十二丁顺治年间二则人丁一万四千六百七十八丁十四年清审过见在人丁一万七百九十五丁下中户二百三十一丁每丁派银八钱一分四厘下下户一万五百六十四丁每丁派银四钱七厘今改作一例每丁派银四钱一分六厘三毫九丝五忽新增人丁六百五丁见在并新增人丁一万一千四百丁遵照一例派银共征银四千七百四十六两九钱三厘内除乡绅举贡生员优免人丁七百八十八丁免银三百二十八两一钱一分九厘二毫六丝实在当差人丁一万六百一十二丁共征银四千四百一十八两七钱八分三厘七毫四丝原额万历年间清丈过四等共地五千六百四十一顷九十九亩二分六厘三毫二忽崇祯年间折成一例实在地三千九百三十顷五十二亩五分七厘拨还西由场灶地一十九顷九十九亩九分九厘九毫又奉除屯院项下荒田地六十二顷三十三亩五厘见在成熟并有主荒共地三千八百四十八顷一十九亩五分二厘一毫每亩应征正供杂办九厘胖农等项银三分五厘六毫五丝八忽四纤八沙七尘七渺地亩共征银一万三千七百二十一两九钱一分三厘二毫四丝四忽七微六纤四沙内除乡绅举贡生员优免卒办银三百一十五两二钱实征地银一万三千四百六两七钱一分三厘二毫四丝四忽七微六纤四沙内除乡绅举贡生员优免杂办银三百一十五两二钱实征地银一万三干四百六两七钱一分三厘二毫四丝四忽七微六纤四沙起运登州府丰广二库阔白绵布一千三百八十一匹一丈三尺二寸八分每匹折银三钱法马银二两四钱八分六厘五毫四丝六忽四微脚价银三两三钱一分五厘三毫九丝五忽二微共银四百二十两二钱二分六厘三毫四丝一忽六微广宁前屯库钞一万五千锭每锭折银一分五厘耗银九两法马银一两四钱四厘脚价银一两八钱七分二厘共银二百三十七两二钱七分六厘丝绵折绢一百五十四匹二丈五尺五寸二分九厘六毫八丝八忽六微每匹折银七钱法马银六钱五分一毫五丝四忽脚价银八钱六分六厘八毫七丝二忽共银一百九两八钱七分六厘二丝六忽农桑折绢一百一十六匹二丈五尺四寸每匹折银七钱法马银四钱九分五毫二丝六忽脚价银六钱五分四厘四丝八忽共银八十二两玖钱五毫八丝四忽御马仓绿豆八十石每石折银一两二钱脚价银七钱六分八厘共银九十六两七钱六分八厘四海治堡仓粟米一百七十七石每石折银一两二钱法马银一两二钱七分四厘四毫脚价银一两六钱九分九厘二毫共银二百一十五两三钱七分三厘六毫渤海所仓粟米六百三十三石每石折银一两法马银三两七钱九分八厘脚价银五两六分四厘共银六百四十一两八钱六二厘登州府库绵花绒七千五百斛每斛折银五钱法马银二两二钱五分脚价银三两共银三百八十两二钱五分保定府广盈左右二仓粟米二百八十石每石折银八钱法马银一两三钱四分上厘脚价银一两七钱九分二厘共银二百二十七两一钱三分六厘山海仓粟米一千一百石每石折银八钱法马银五两二钱八分脚价银七两四分共银八百九十二两三钱二分登州府库阔白绵布一千九百八十匹每匹折银三钱法马银三两五钱六分四厘脚价银四两七钱五分二厘共银六百二两三钱一分六厘御马仓内场草二干四百八十八束四斛四两五钱七分每束折银六分五厘脚价银一两二钱九分三厘九毫八忽五微六纤共钱一百六十三两三分二厘四毫七丝八忽五微六纤中府外场草七干九百一十束十斛十五两八钱每束折银五分五厘脚价银三两四钱八分七毫二丝二忽三微四沙共银四百三十八两五钱七分一厘一丝三微四沙居庸仓草一千束每束折银五分法马银三钱脚价银四钱共银五十两七钱天师庵外场草三百八十一束一十二斛每束折银五分五厘脚价银一钱六分七厘九毫九丝二忽三纤六沙共银二十一两一钱六分六厘九毫九丝二忽三纤六沙太仓银库草一万三千二百一十九束二斛一十一两六钱三分每束折银三分五厘法马银二两七钱七分六厘二丝七忽二微脚价银三两七钱一厘三毫六丝九忽六微共银四百六十九两一钱四分八五毫九丝六忽八微京库盐钞银一百八十一两八钱六厘法马银一两九分八毫三丝六忽脚价银一两四钱五分四厘四毫四丝八忽照五年二闰扣去每年摊派闰月银六两七分五厘九毫六丝共银一百九十两四钱二分七厘二毫四丝四忽玖厘银二千五百五十两三钱二分四厘二毫扣解蓟镇民兵银一百六十八两药材银三两一钱二分二厘四毫九丝二忽七微苍术银二两一钱二分六毫京班皂隶柴薪六名每名银拾贰两滴珠银三两脚价银五钱五分一厘五毫二丝每年摊派闰月银二两四钱共银七拾七两九钱五分一厘五毫二丝屯田司料价银五百一十八两八钱九分一厘三毫四丝六忽二微二纤脚价银四两一钱五分一厘一毫二丝八忽二微九纤共银一二十六两一钱五分五厘五毫一丝五微一纤胖袄四十二副每副折银二两七钱脚价银九钱七厘二毫共银一百一十四两三钱七厘二毫军器盔甲二十五副刀十七口箭十七把每把三十枝弦五十一条盔甲每副折银一十一两刀每口折银二两箭每枝折银一钱每弦条折银一钱脚价钱二两九钱二分八毫共银三百六十八两二分八毫柴夫四十四名每名银三两一钱该银一百三十六两四钱法马银八钱一分八厘四毫脚价银一两九分一厘二毫共银一百三十八两三钱九厘六毫甲字库水胶一千二百八十二斛今派本色水胶二百一十二斛两八钱八分每斛折银二分七厘折色水胶一千六十九斛七两一钱二分每斛折银五分本折共额银五十九两二钱一分一厘二毫三丝五忽铺垫每斛征银一分一厘脚价银三钱八分九厘七毫二丝八忽狐皮八十二张每张价银五钱法马银一钱四分七厘六毫脚价银一钱九分六厘八毫共银四十一两三钱四分四厘四毫大牛角弓面十七副每副价银三两共银五十一两德州仓小麦八百四十二石三斗二合每石征银八钱脚价银一两四钱八分二厘四毫五丝一忽五微二纤外加耗米八十四石二斗三升二勺共银七百四十二两七钱八厘二毫一线一忽伍微二纤留充兵饷本省地粮兵饷银二百三十八两一钱一分三厘六毫本省人丁兵饷银一百五十七两二钱八分六厘四毫军门标下马兵一名工食草料器甲银二十二两步兵两名每名工食银一十两八钱器甲银五钱闰月银一两四钱五分三厘二毫共银四十六两五分三厘二毫海防道有马快手团操七名每名工食草料器甲银二十二两闰月银五两一钱三分二厘四毫共银一百五十九两一钱三分二厘四毫步队民壮团操四十七名每名工食器甲银十两八钱闰月银一十六两九钱二分共银五百二十四两五钱二分本府和丰仓尚剩小麦一千二百九十七石每石折银四钱内除例免三分银一百五十五两六钱四分外实征银三百六十三两一钱六分金山仓粟米一千石每石折银四钱除裁革官员俸粮减派米十二石又除例免三分银一百一十八两五钱六分实征银二百七十六两六钱四分奇山仓粟米六百石每石折银四钱除裁革官员俸粮减派米二石四斗又除例免三分银七十一两七钱一分二厘实征银一百六十七两三钱二分八厘文登县广盈仓粟米八百石每石折银四钱除例免三分银九十六两产征银二百二十四两靖海仓粟米五千石每石折银四钱除裁革官员俸粮减派米八石又除例免三分银五百九十九两四分实征银一千三百九十七两七钱六分文登县广盈仓草二千八百四十七束每束折银一分五厘除例免三分银十二两八钱一分一厘五毫实征银二十九两八钱九分三厘五毫存留修理龙亭岁派银一两协济本府银三钱七分共银一两三钱七分修理文庙坛所祭器岁派银二两支给海防道书吏一名工食银十二两闰月银四钱共银一十二两四钱皂隶一名工食银七两二钱闰月银二钱四分共银七两四钱四分快手一名工食银七两二钱闰月银二钱四分共银七两四钱四分本府知府俸银六十二两四分四厘闰月银二两六分八厘二毫共银六十四两一钱一分二厘二毫门子一名工食银七两二钱闰月银二钱四分除裁扣银一两二钱四分解部实该银六两二钱皂隶一十一名每名工食银七两二钱闰月银二两六钱四分除裁扣银一十三两六钱四分解部实该银六十八两二钱库子一名工食银七两二钱闰月银二钱四分除裁扣银一两二钱四分解部实该银六两二钱禁卒一名工食银七两二钱闰月银二钱四分除裁扣银一两二钱四分解部实该银六两二钱轿伞扇夫三名每名工食银七两二钱闰月银七钱二分除裁扣银三两七钱二分解部实该银一十八两六钱海防同知薪银四十八两闰月银一两六争共银四十九两六钱总扑通判快手一名工食银七两二钱闰月银二钱四分除裁扣银一两二钱四分解部实该银六两二钱推官心红一季银五两府学斋夫一名工食银一十二两闰月银五钱共银一十二两四钱本县知县俸银二十七两四钱九分闰月银九钱一分六厘四毫共银二十八两四钱六厘四毫薪银三十六两闰月银一两二钱共银三十七两二钱心红纸张油烛银三十两修宅家什银二十两迎送上司伞扇钱一十两吏书十名每名工食银一十两八钱闰月银四两三钱二分除裁扣银五十九两五钱二分解部实该银七十四两四钱门子二名每名工食银七两二钱闰月银四钱八分除裁扣银二两四钱八分解部实该银一十二两四钱皂隶十六名每名工食银七两二钱闫月银三两八钱四分除裁扣银一十九两八钱四分解部实该银九十九两二钱马快八名每名工食银一十八两闰月银四两八钱除裁扣银九两九钱二分解部实该银一百三十八两八钱八分民壮五十名每名工食银七两二钱闰月银一十二两除裁扣银六十二两解部实该银三百一十两灯夫四名每名工食银七两二钱闰月银九钱六分裁扣银四两九钱六分解部实该银三十四两八钱看监禁卒八名每名工食银七两二钱闰月银一两九钱二发除裁扣银九两九钱二分解部实该银四十九两六钱修理监仓银二十两轿伞扇夫七名每名工食银七两二钱闰月银一两六钱八分除裁扣银八两六钱四分解部实该银四十三两四钱四分库书一名工食银一十二两闰月银肆钱除裁扣银六两二钱解部实该银六两二钱仓书一名工食银一十二两闰月银四钱除裁扣银六两二钱解部实该银六两二钱库子四名每名工食银七两二钱闰月银九钱六分除裁扣银四两九钱六分解部实该银二十四两八钱斗级四名每名工食银七两二钱闰月银九钱六分除裁扣银四两九钱六分解部实该银二十四两八钱典史俸银一十九两五钱二分闰月银六钱五分七毫共银二十两一钱七分七毫薪银一十二两闰月银四钱共银一十二两四钱书办一名工食银七两二钱闰月银二钱四分除裁扣银一两二钱四分解部实该银六两二钱门子一名工食银七两二钱闰月银二钱四分除裁扣银一两二钱四分解部实该银六两二钱皂隶四名每名工食银七两二钱闰月银九钱六分除裁扣银四两九钱六分解部实该银二十四两八钱马夫一名工食银七两二钱闰月银二钱四分除裁扣银一两二钱四分解部实该银六两二钱东良海口巡检俸银一十九两五钱二分闰月银六钱五分七毫共银二十两一钱七分七毫薪银一十二两闰月银四钱共银一十二两四钱书办一名工食银七两二钱闰月银二钱四分除裁扣银一两二钱四分解部实该银六两二钱皂隶二名每名工食银七两二钱闰月银四钱八分除裁扣银二两四钱八分解部实该银一十二两四钱弓兵二十名每名工食银六两闰月银四两共银一百二十四两儒学教谕训导二员每员俸银一十九两五钱二分闰月银一两三钱一百四毫共银四十两三钱四分一厘四毫薪银一拾二两闰月银八钱共银二十四两八钱斋夫六名每名工食银一十二两闰月银二两四钱共银七十四两四钱膳夫二名每名工食银二十两闰月银一两三钱三分三厘四毫共银四十一两三钱三分三厘四毫廪生支领门子五名内掌教三名分教二名每名工食银七两二钱闰月银一两二钱共银三十七两二钱学书一名工食银七两二钱闰月银二钱四分共银七两四钱四分喂马草料银一十二两闰月银八钱共银二十四两八钱黄山馆驿走递马四匹每匹草料银三十六两闰月银上两八钱共银一百四十八两八钱黄县走递白夫二名半每名工食银一十二两闰月银一两鞍履棚厂槽铡等项银二钱共银三十一两二钱编剩银四两备买各驿倒毙马匹里甲夫马走递马四匹每匹草料银三十六两闰月银四两八钱共银一百四十八两八钱走递马夫二名每名工食银一十二两闰月银八钱共银二十四两八钱走递白夫八名每名工食银一十二两闰月银三两二钱共银九十九两二钱走递青夫四名每名工食银八两闰月银一两六分六厘六毫六丝共银三十三银六分六厘六毫六丝蓬莱县走递白夫七名半每名工食银拾二两青夫两名半每名工食银八两闰月银三两六钱六分六厘七毫鞍屉棚厂槽铡等项银三两三钱五分五毫四丝共银三两三钱五分五毫四丝共银一百一十七两一分七厘二毫四丝黄县走递青夫十一名每名工食银八两闰月钱二两九钱三分三厘三毫鞍屉棚厂槽铡等项银二两八钱一分三厘四毫共银九十三两七钱四分六厘七毫司兵总铺司一名兵三名曲城马埠老翅钟离石城阜阴张星由基梁夹北尺张邴苇都一十二铺各司一名兵一名司每名银三两兵每名银四两湖王宅上王徐三铺各司一名兵二名司每名银三两六钱兵每名银四两八钱西庄毕郭夏观清洋寨里五铺每铺司一名每名银二两该银一百四十八两六钱闰月银四两九钱二分共银一百五十三两五钱二分祭祀文庙银四十两启圣祀银三两六钱名宦乡贤祠各二两社稷山川邑励三坛各银十两巴蜡庙银一两五钱共银七十九两一钱乡饮银一十二两廪生二十名每名岁支廪粮银八两四钱闰月银五两六钱共银一百七十三两六钱文庙香烛银二两五钱二分鞭春土牛花枚银二两立春桃符门神公宴等项银三两各衙门查盘并审录处决恤刑造册纸张银八两协济本府银一两八钱八分共银玖两八钱八分派征钱粮赤历由贴纸张银四两造报年终文册纸张银二两协济本府银一两二钱六分共银四两钱六分岁考科举生员童生搭棚造册供给试卷及赏生员花红纸笔并新进生员披红彩旗等项岁派银四十两协济本府银七两五钱共银四十七两五钱审编均徭油烛柴炭榜册纸张银三两协济掖黄二县驿代办新城中伙银掖县银二十五两黄山馆银一十五两共银四十两本县并新城察院家伙等项使费银八十二两五钱五分六厘四毫分为五年派征置办每年岁派银一十六两五钱一分一厘二毫八丝表笺什物协济本府银一两八钱七分朔望下学讲书纸札银二两协济本府银六钱孤贫冬衣布花等银一十两二钱岁贡银一十八两正副盘费岁派银二两协济本府银七钱五分共银二两七钱五分迎贺旗匾花红酒席等项岁派银二两协济本府银一两二钱五分共银三两二钱五分举人车价银七两进士举人牌坊武举盘费长夫银一十六两五钱起送会试举人公宴花红银二两协济本府银一两二钱五分共银三两二钱五分科举生员盘费等项银一十二两三钱三分三厘三毫四丝协济本府银六两五钱共银一十八两八钱三分三厘三毫四丝迎贺新中举人花红酒席等项岁派银三两协济本府银一两八钱共银四两八钱朝觐考满文册纸张并抬册夫役工食银三两协济本府银六钱三分共银三两六钱三分朝觐官吏盘费岁派银二十三两三钱三分协济本府银四两共银二十七两三钱三分押囚官吏盘费银五两冗款裁剩解部颜料派剩米二百九十三石一斗二合五勺每石折银四钱共银一百一十六两八钱四分一厘府库盐钞尚剩银二两三钱八厘八毫七丝二忽协济膳夫银三十三两九钱五分共银三十六两二钱五分八厘八毫七丝二忽牛租米银四两二钱本县修理察院各司衙门家伙伞轿公座围裙座褥等项银六两本县知县并首领官员六房冬月火炭银五两协济本府银一两二冬月火炭银五两协济本府银一两二钱二分共银六两二钱五分上司奖励本县并儒学银二十两察院出巡驻札及守巡各道并查盘理刑一时并临协济银一十两防院吏书七名每名廪给银三十六两共银二百六十两四钱门子一名工食一十二两闰月银四钱共银一十二两四钱走递青夫内知县轿夫四名每名工食银八两共银三十三两六分七厘主簿一员俸余剩银二两七分九厘五毫九忽八微五纤四沙薪银一十二两闰月银四钱共银一十二两四钱书办一名工食银七两二钱闰月银二钱四分共银七两四钱四分门子一名工食银七两二钱闰月银二钱四分共银七两四钱四分皂隶四名每名工食银七两二钱闰月银玖钱六分共银二十九两七钱六分马夫一名工食银七两二钱闰月银二钱四分共银七两四钱四分新官到任岁派银六钱六分六厘七毫看守庙祠门子内文庙一名启圣祠敬一亭名宦乡贤祠共一名每名银三两布按分司二名每名银一两新城察院一名银三两闰月银三钱六分七厘共银一十一两三钱六分七厘六房日用等项银四十两协济本府银七两五钱共银四十七两五钱本县丁地共征银一万七千八百二十五两四钱玖分六厘九毫八丝四忽七微六纤四沙内起运折色银一万八十五两七钱三分八厘四毫八丝二忽九微一纤存留折色银七千七百三十九两七钱五分八厘五毫一忽八微伍纤四沙内留充兵饷银叁千五百八十三两八钱八分七厘一毫派支各上司俸薪役食及本县俸薪役食驿站祭祀岁科考试乡会等项银三千二百九十两四分一厘三毫二丝壹冗款裁剩解部奉文抵补缺额银六百三十一两五钱一分八丝一忽八微五纤四沙壹会议裁扣解部银二百三十四两三钱二分以上起运存留通共实征银一万七干八百二十五两四钱九分六厘九毫八丝四忽七微六纤四沙九厘银议附张凤羽登州府各属乡官范复粹郝晋等揭为仍旧派饷以杜纷更以免偏累事切照新饷一节按亩均派事奉部文各州县照数分领已经五年上岁宁海州突出奸人借口减饷夤缘为利以致各属呈揭鸣办再三不已今老公祖批详中有现在编派有无偏枯照粮均摊有何违碍之谕明示中又有以地之肥瘠为粮之轻重照部额均摊等语粹等请一一详陈之八属之中宁海为大地膏民饶较各属尤最其粮即宜较各属居多今以大粮银计之则宁海州原额派银一万九千二百二两零比蓬莱轻派银三万八千九百六两零比黄县轻派银二万七千六百七十两零比福山轻派银三万二干七百九十两零比栖霞轻派银一万九千一百五十四两零比招远轻派银一万三千九百五十七两零是宁海州大粮之轻于各属也若此以新饷银计之若照粮均摊则宁海州派银四千九百九两零比蓬莱轻派银一万一千五百一十九两零比黄县轻派银八千三百八十七两零比福山轻派银八千七百三十六两零比栖霞轻派银八千二十三两零比招远轻派银五千六百一十二两零是宁海州新饷之轻于各属也若此以地之肥瘠计之宁莱二处地广而肥纵横至四五百里考之地志可见当其立州立县之始未必便有如许地亩后则仓口如故而开垦日扩则其粮不得不轻即万历年间至于今日已各多一千四百余顷则其前可知矣至各属规模狭隘无地可开加以赋重役繁荒芜相继是以起科之数一定不移而后之地亩甲减则其粮不得不重万历以前所不具论即今十数年间荒地之数载在由单非其明证欤是宁莱粮轻非由于地之瘠各属粮重非由于地之肥也若此至更正见在以部额派饷则愈有难为通例者大部所颁原系万历年间旧额至我国朝定鼎或熟地而成荒或荒地以成熟以今日实在之数比之当年实难一一相符也老公祖按临山左通变宜民经济多方其宁莱二处共多一千八百余顷栖多一百余顷将派以新饷欤抑额外置之欤至于各属缺额中间实多荒废倘必遵部颁必至熟地包荒矣是部额之不必执也又若此总之粹等之见谓事仍其旧则见在编派并无偏枯一时之成规实万世之定例确乎不可易者如托粮均摊必先清其源将一府地数与一府粮数通盘打算上地派银若干中地派银若干使宁莱之粮与各属轻重相等则计毋科子始为无弊不则轻者益轻重者益重大有违碍矣老公祖厘奸剔弊百度维新将以称物平施事事垂之永久伏祈电照仍旧见在派饷俯从未议万代瞻仰各属幸甚宁海州大粮银轻于各属实数宁海州地一万五千八百一十二顷零派粮银一万九千二百二两零蓬莱县地三千三十四顷零以万历年间原额地三千七百七十四顷零与宁海较宁海地比蓬莱地四倍有余蓬莱派粮银一万四千五百二十七两零以四倍之数计之宁海该派银五万八千一百八两零今宁海止派银一万九千二百二两零比蓬莱轻派银三万八千九百六两零黄县地三千六百二十二顷零即以万历年间原额地五千七百七十二顷零与宁海较宁海比黄地三倍有余黄派银一万五千六百二十四两零经三倍之数计之宁海该派银四万六千八百七十二两零今宁海止派银一万九千二百二两零比黄轻派银二万七千六百七十两零福山地二千八百八十六顷零即以万历年间原额地三千一百七十三顷零与宁海较宁海比福山地五倍有余福山派银一万四百二两零以五倍之数计之宁海该派银五万二千一十两零今宁海止派银一万九千二百二两零比福山轻派银三万二千七百九十两零栖霞地四千四百三十四顷零比原额地多一百四顷零宁海比栖霞地三倍半栖霞派银一万九百五十九两零以三倍半之数计之宁海该派银三万八千三百五十六两零今宁海止派银一万九千二百二两零比栖霞轻派银一万九千一百五十四两零招远地三千八百四十八顷零即以万历年间原额地五千六百四十一顷零与宁海较宁海比招远地三倍有余招远派银一万一千五十三两零以三倍之数计之宁海该派银三万三千一百五十九两零宁海止派银一万九千二百二两零比招远轻派银一万三千九百五十七两零宁海每丁派银三钱招远每丁派银四钱二分似亦宜均摊者新饷照粮均摊宁海州轻于各属实数宁海原饷银九千一百八十四两零照粮派减至四千九百九两零蓬莱原饷银二千四百一十六两零照粮派减至四千二百七两零宁海比蓬地四倍有余以四倍之数计之宁海该派饷一万六千四百二十八两零今止派四千九百九两零比蓬莱轻派银一万二千五百二十九两零黄原饷银二千四百六十九两零照粮派增至四千四百三十二两零宁海比黄地三倍有余以三倍之数计之宁海该派一万三千二百玫十六两零今宁海止派四千九百九两零比黄轻派八千三百八十七两零福山原饷银一千八百四十八两零照粮派增至二千七百二十九两零宁海比福地五倍有余以五倍之数计之宁海该派一万三千六四十五两零今宁海止派四千九百九两比福山轻派八千七百三十六两零栖霞原饷银二千八百三十九两零照粮派增至三千六百九十五两零宁海比栖霞地三倍半以三倍半之数计之宁海该派饷一万二千九百三十二两零今止派四千九百九两零比栖霞轻派八千二十三两零招远原饷银二千五百五十一两零照粮派增至三千五百七两零宁海比招地三倍有余以三倍之数计之宁海该派一万五百二十一两零今宁海止派四千九百九两零比招远轻派五千六百一十二两零周太尊勘语勘得新饷一事业经遵奉批详传集八属绅衿及州县官公同会议诸绅衿捧读示谕皆知宪台为地方苦心莫非欲派征得当不至稍有偏枯至意耳但云照万历年间之粮与地皆有不便于民情者谨一一为上台陈之据称各处地粮轻重不一因荒芜与开垦之不同皆非其地有肥瘠也如荒芜多而额定之款项未能遽减其势不得不在于熟地包荒故其粮曰重有开垦者则反是无包荒之累故粮轻不然岂宁莱之地独瘠而其余尽肥乎所以照粮则轻粮愈轻而重者愈重至于内有代征丁徭势难概派皆所不具论矣又万历至今地之新垦与缺额皆不知凡几岂缺额者仍复加派而新垦者概置不问乎所以照万历地额则地少者饷多地多者反饷少矣宁海州绅衿云他县有折亩宁海独无以故不服复据众称八邑之中有折亩者惟黄招文三处其余皆未折亩乃每亩大粮至四五分宁海不及二分如以折亩为辞必得未折者而概折之及大粮轻重不一者而均摊之然后适平焉有同一未折减彼而不减此新饷当均大粮独不当均乎卑府复诘以如之何而后可乎曰止有照旧一说耳照旧惟黄招文稍占便宜其余为苦则一然征派已久民皆相安不复有他辞矣比绅衿之会议者如是应同公议一并转呈知宪台自有所以鉴夺者也乡官范复粹郝晋衣惟孝王一骥戚良宰李唐裔孙镜蔡永庄刘复昆范乃蕃李元善王允谐举人徐杆邹允光张风羽王文龙贾蕃男戚延锡郭谏郝瑸马迁韩正伦牟适孙起元杨其渊王联桂论曰郡志列户口何为乎列户口重民数也又郡志列田地何为乎列田地办土物也兹则并户口田地一概以赋役者何遵功令也遵功令者何顺治十四年上命计部臣编成赋役全书颁行天下一以明神庙为定额大哉王言乎损上益下功令煌煌安得而不遵况全书中若户口若田地犁然具在是一概以赋役而户口田地亦既核且备矣又安得而不遵故曰并户口田地一概以赋役者遵功令也或又曰赋役全书既一以明神庙为定额民乃苦输将不给者何以故曰白金涌贵尔当考之汉白金在当日一流八两其直一千朱提一流直一千五百嗣是价值弥增至今日而极是以大司农持筹而计在国家至蠲无可蠲在百姓犹办无可办当斯时也欲本折殷盈度支不匮非有术以裕之使白金之出源源不竭上与下且还相病也招土瘠民贫医疮剜肉万历中督抚臣疏请招栖若累例免三分当以七分报最当时者多寡通融损有余补不足不烦徒胥追唿考当上上逮其后部文清丈司李某谓欠额存则勤惰不均人怀观望乃通盘打算蠲除三分派以七分实数二十年以来由单画一实派实征无复毫发留余地一遇水旱灾祲遂至民不堪命又况今日者复值粟生金死与良有司悦安强教以抚字为催科当必恻然而有以处此矣封建唐虞三代莱子爵姜姓炎帝之后禹贡莱夷作牧注莱夷莱山之夷也或曰汤臣莱朱之国吏记齐太公世家武王已平商而王天下封师尚父于齐营邱东就国道宿行迟逆旅之人曰吾闻时难得而易英客寝甚安殆非就国者也太公闻之夜衣而行黎明至国莱侯来伐与之争营邱营邱边莱莱人夷也会纣之乱而周初定未能集远方是以与太公争国左传宣公九年夏齐侯伐莱襄公二年春齐侯伐莱莱人使正舆子赂夙沙卫以索马牛皆百匹齐师乃还秋已丑葬我小君齐姜齐侯使诸姜宗妇来送葬召莱子莱子不会故晏弱城东阳以逼之六年冬十一月齐侯灭莱莱恃谋也于郑子国之来聘也四月宴弱城东阳而遂围莱甲寅堙之环城傅于堞及杞桓公卒之月乙未王湫帅师及正舆子棠人军齐师齐师大败之丁未入莱莱共公浮柔奔棠正舆子王湫奔莒莒人杀之四月陈无字献莱宗器于襄宫晏弱围棠十一月丙辰而灭之迁莱于倪高厚崔杼定其田地遂属齐按路史云登之黄县东南二十五里故黄城即莱子国古之莱夷则邑盖其属地也汉曲成圉侯虫达史记高祖功臣年表圉侯虫达以曲城户将卒三十七人初人起砀至坝上为执珪为二队将属悼武王入汉定三秦以都尉破项羽军陈下功侯四千户为将军击燕代拔之高祖六年三月庚子圉侯虫达元年孝文元年侯捷元年八年有罪绝后元三年复封恭侯捷元年十三年有罪绝孝景中五年复封恭侯捷元年孝武建元二年侯臬柔元年元鼎三年侯臬柔坐为汝南太守知民不用赤侧钱为赋国除曲成侯万岁史记建元以来侯者年表中山靖王子孝武元朔五年三月癸酉侯刘万岁元年元鼎五年侯万岁坐酧金国除后魏曲成乡男刁双魏书雍族孙双字子山高祖薮晋齐郡太守薮因晋乱居青州之乐安父道覆皇兴初除平原太守至双始还本乡双少好学兼涉文史雅为中山王英所知赏拜西河太守正光初中山王熙之诛也熙弟客投命于双双护之周年时购略甚切乃谓双曰我兄弟屠灭已尽唯我一身漏刃相托卿虽厚恩久见容蔽但事留变生终恐难保脱万一发觉我死分也无事相累卿若送吾出境便是再生之惠如其不尔辄欲自裁双曰人生会有一死死所难遇耳今遇知已视死如归愿不以为虑略后苦求南转双乃遣从子昌送达江左灵太后返政知略因双获免微拜光禄大夫时略姊饶安公主刁宣妻也频诉灵太后乞征略还朝廷乃以徐州所获俘江革祖暅二人易之以双与略有旧乃令至境迎接略肃宗末除西兖州刺史时贼盗蜂起州人张桃弓等招聚亡命公行劫掠双至境光遣使谕桃弓陈示祸福桃弓即随使归罪双舍而不问后有盗发之处令桃弓追捕咸悉擒获于是州境清肃庄帝初行济州刺史以功封曲成乡男出帝初迁骠骑大将军左光禄大夫兴和三年卒赠车骑大将军仪同三司齐州刺史谥曰清穆论曰邑封建始于莱自唐虞以上无前此者乎曰莱姜姓炎帝之后尔炎帝之先必有前此者矣前此曷为始此曰传记无考也传记无考则其始此也固宜又二帝三王历世数千年主神器者且五易姓而莱无闻焉果建国若是久乎曰不可知也不可知曷为专系之莱曰昔契丹氏建国自唐历梁唐晋汉周竟与有宋相终始庸讵知莱不若是乎即或有代兴而田和篡齐复以齐称国明宗篡唐仍以唐纪年从来易姓不易国比比然矣观夹谷之会莱灭久矣左邱明犹以莱人目之则其专系之莱也亦宜又鲁襄公六年为周灵王五年齐侯灭莱当时时莱已入齐矣曷为不系之齐曰所谓有封建者先王公天下而茅土胙之也载在盟府太公之封于齐也俭于百里子舆氏言之矣东至于海西至于河南至于穆陵北至于无棣管敬仲之对屈完第谓其征伐所至耳非赐履实有此也乃悍然不顾王命矜其诈力覆人社稷而掩有之此莱之子所不共戴天者也鲁庄公十有三年夏六月齐人灭遂十有七年夏齐人歼于遂胡文定谓申胥一身可以存楚楚虽三户终必亡秦观此则齐侯灭莱莱之疆圉齐得而兼之律以先王之命齐亦不得而兼之也莱之人民齐得而臣之推以百姓之心齐以不得而臣之也则其不系之齐也又宜逮汉而圉侯之封庸勋也万岁之侯展亲也皆食租衣税已尔民社非其责也北魏刁清穆抑又微矣备稽之为邑乘考若封建之不得不为郡县则柳州之论备矣招远县志卷之七邑后学张凤羽仲威氏编辑职官县令北齐杜弼字辅元中山曲阳人除光州曲城令为政清静仁恕词讼止息远近称之时天下多难盗贼充斥征召兵役途多亡叛朝廷患之乃命兵人所赍戎具道别车载又令县令自送军所时光州发兵弼送所部达北海郡州兵一时散亡唯弼所送不动他境叛兵并来攻劫欲与同去弼率所领亲兵格斗终莫肯从遂得俱达军所军司崔钟以状上闻其得人心如此普泰中吏曹下访守令尤异弼已代还东莱太守王昕以弼应访元史继民口口人先是民鲜知礼继民兴学教之由是翕然从化去后民立碑颂之祀名宦陈子恒思州人廉而能宽毁誉不动其心有争讼者造于庭子恒以大义晓之自是有欲讼者皆望城而止邻境有蝗害稼州下调集夫役捕蝗恒竟不遣一夫曰蝗为灾乃其所招也何以捕为蝗果灭建康道按察经历朱晕嘉其政为之立碑祀名宦知县明丁廷举洪武九年任王明善洪武十年任张钱正统七年任樊恭景泰二年任贯灌景泰五年任张哲蒲城人成化九年任宽厚仁恕干易近民以内艰去民甚思之李勉祁州人成化十年任仁恕宽平吏民畏爱以内艰去老稚遮道留之严凤成化二十年任韩昭宏治二年任胡昂定襄人宏治五年任廉能明断化民励俗三年政行讼简士民戴之乔琦宏治十一年任郑隆宏治十四年任张志高宏治十六年任申良举人由招远调诸城起复授良乡擢安吉知州升常州同知擢户部员外高平人正德六年任尚礼义务教化方正严毅人不敢干以私会流贼犯境公率士卒屡战皆捷去后民立祠祀之祀名宦辛兰正德八年任于钦正德十一年任翟贞吉正德十二年任于溱正德十三年任罗锦正德十六年任祀名宦刘林嘉靖七年任朱铭嘉靖十年任杨寿嘉靖十三年任张鹏汉嘉靖十六年任周尚文嘉靖十九年任王文贡嘉靖二十二年任鲁机嘉靖二十七年任汪之英嘉靖三十一年任余鳌嘉靖三十五年任游锜嘉靖三十六年任于彬嘉靖三十八年任季潮嘉靖四十年任卢绶嘉靖四十一年任贡允让隆庆二年任梅天峻隆庆五年任田九邱霍邱人贡士万历二年任刘汝江赞皇人贡士万历六年任赵时亨大名人贡士万历十三年任高允协舞阳人举人万历十四年任刘光文中部人贡士万历十九年任慈祥恺悌淳朴爱民不事鞭朴恒加劝道使之自新四境歌父母为立遗爱祠周三聘三原人举人万历二十六年任张元极锦衣卫人贡士万历三十年任宋应图高邮人举人万历三十六年任宋一范高陵人举人万历四十年任廉干明断民不忍欺四十三年大饥设立粥厂日勤查勘务期均被调繁蓬莱县加本府同知衔邑士民有事郡城者进谒辄如家人欢然道故古循良无以过之徐学诗柳州人举人万历四十四年任张应期光山人举人万历四十七年任王家相河南人贡士天启元年任李都产辽东人举人天启五年任朱桥中火久为邑累公再三申请自协济外一切供应招无予焉且勒石以杜后隙邑人赖之左天英北直人贡士天启十七年任潘叔晹晹淮安人举人崇祯元年任邵怀棠南直人贡士崇桢三年任平易近民不事锋颖时有倡谋不轨者公私惶惧公多方诛剿不浃旬而乌合星散邑赖以安李履正开封人贡士崇祯四年任张士联四川人举人崇祯六年任俞咨龙浙江人举人崇祯八年任朱守义山西人举人崇祯十年任屈允元顺天人举人崇祯十一年任张嘉遇保定人贡士崇祯十二年任张直讲北直人举人崇祯十四年任字茗惋明决善断风采凛然民爱而畏之驱除伏莽境内肃清十六年以全城功调繁乐安县赵廷对北直贡士崇祯十七年任国朝王永祈浙江人恩贡顺治元年任马攀龙辽东人贡士顺治二年任升衢州府同知刘煦广宁人贡士顺治四年任徐绍祖辽东人贡士顺治九年任郭性善辉县人贡监顺治十年任郑以炳顺天人拔贡顺治十三年任笃实和雅有古循吏风莅任年余百姓安堵以迟暮挂冠归亦近今所罕见也张作砺玉田人贡监顺治十五年任升嘉兴府同知字石斋倜傥多大略识为治体时有不轨者为邑累公申请上台慨切争之不遗余力不自安者遂贴然去后立祠祀之在南门里大街路西今圯惟祠基与祠西草屋三间尚存为人借居韩可兴辽东人生员康熙十一年任徐宁祖辽东人荫生康熙十五年任字裕光三韩世家也仁心政简刑清教养备至时西南多事羽檄傍午而公也催科行以抚字虽钱粮考成为各邑最而五年来未尝一动鞭朴他如吐握下士宽大爱民丧不殡者助之火不举者周之月课以诲诸生小学以育后秀善政班班指不胜屈十九年夏五月以病卒百姓拊心如失怙恃请祀名宦以追三代直道云尔县丞明杨信成化二年任马图宏治二年任赵祥宏治十年任马政正德十一年任李章嘉靖十年任张钺嘉靖二十二年任魏昂嘉靖三十一年任余万言嘉靖三十四年任顾望嘉靖三十六年任屠大礼嘉靖四十年任张腾霄嘉靖四十四年任陈都隆庆元年任陈素孝隆庆三年任何纤隆庆五年任范桐如皋人万历三年任张大化高邮人万历五年任任道一合肥人万历九年任十二年裁主簿明郭宗洪武十五年任乔恕正统七年任侯济宏治三年任赵武正德六年任申广正德十二年任杨遇春正德十三年任盛季正德十五年任陈敕嘉靖二十三年任郭淳嘉靖二十七年任张昆嘉靖三十年任王应隆嘉靖三十五年任李遇春嘉靖三十六年任游希曾嘉靖四十一年任魏柱嘉靖四十一年任白金隆庆二年任李宁谦万历二年任柳植江西人万历七年任王宗周榆林人万历十一年任王能汾州人万历十三年任梁离津万历十五年任张所闻获嘉人万历二十三年任宋集山阴人万历二十六年任叶允环浙江人万历三十一年任李之枢通州人万历三十四年任王会钱塘人吏员万历三十九年任吴道泰江西人监生万历四十六年任李应芳合肥人监生万历四十六年任王雅元武进人万历四十七年任后裁典史明赵璲景泰二年任王敬成化五年任陈利用成化十六年任时瑶嘉靖三年任杨允吉嘉靖十二年任胡赐嘉靖十五年任戴履嘉靖三十一年任徐显嘉靖三十八年任潘通嘉靖三十九年任陈汝谟嘉靖四十三年任翁标隆庆五年任郑灯泾县人万历元年任王镗金溪人万历元年任于时重万历十一年任何希尧万历十三年任游尚文万历十四年任未镗归安人万历十七年任罗淄万历二十一年任陈大绶万历二十七年任孔时济万历三十二年任许时泰万历三十四年任温尧诰东莞人万历三十八年任李春蝎卢州人万历四十年任陈子蓄同安人万历四十三年任陈允治常熟人万历四十七年任许凤鸣陕西人天启元年任卢可久北直人天启三年任杨文士河南人天启六年任徐光裕河南人崇祯元年任李克升山西人崇祯二年任高日炳浙江人崇祯五年任戴之瑾陕西人崇祯八年任张自干陕西人崇祯十年任娄孟思河南人崇祯十二年任雷动河南人崇祯十五年任国朝高夔龙陕西人顺治二年任赵豫章浙江人顺治三年任鲁宗圣北直人顺治四年任许文岐大名人顺治十二年任赵文秀肤施人顺治十六年任郭纬直隶人康熙二年任张震浙江人康熙六年任王廷瑞陕西人康熙十一年任孟尚德归安人康熙十七年任教谕明陈瑞景泰五年任黄壆成化七年任李锦成化十年任王廷纲宏治九年任赵景福宏治十四年任孙隲正德八年任陈景兰正德十三年任卢钿嘉靖十年任黄拯嘉靖十九年任魏文凤嘉靖二十二年任谷廷恩嘉靖三十二年任袁谟嘉靖三十八年任郑如瑾嘉靖四十五年任朱应运隆庆三年任张社南京人万历二年任陈清抚宁人万历三年任余文莱光县人万历七年任席一贯乐陵人万历十二年任冀既宁县人万历十三年任陈甲科长葛人万历十四年任王供相即墨人万历十六年任曾遇富顺人万历二十二年任罗万象长葛人万历二十八年任赵鹗山海关人万历三十一年任邢德建繁昌人万历三十四年任于养明高唐人万历三十六年任袁鼎四川人举人升刑部主事林乔木金州卫人万历十八年任张缜平阴人万历四十年任张璞鄠县人万历四十二年任李建中寿光人万历四十四年任冯谦吉滦州人万历四十六年任蒋勤天启二年任程就天启四年任徐有载胶州人天启七年任张贯斗崇祯二年任王三谟河南人崇祯六年任陈台应天人王体教崇祯十年任何钥崇祯十四年任龙征瑞崇祯十六年任国朝梁文宪兖州人顺治三年任升威海卫教授张遇东昌人贡士顺治八年任升济南府教授刘运泰昌邑人贡士顺治十五年任贾琯益都人举人顺治十六年任见任明刘益景泰五年任董泰成化八年任杨挥成化十三年任郑时泰宏治二年任李廷森宏治十年任张文奎宏治十二年任赵桂枝正德六年任赵宗文正德十二年任史庶嘉靖十三年任刘昂嘉靖二十七年任朱实章嘉靖三十六年任白云嘉靖四十年任吕九成嘉靖四十四年任田镒隆庆四年任柴芳南京人万历元年任陈楠虹县人万历三年任王宗舜高苑人万历八年任张炳寿光人万历十四年任刘科牟平人万历十五年任王会图万历十九年任陈嘉谟黄岗人万历二十三年任孔宏猷曲阜人万历三十年任孟思经青城人万历三十三年任刘体干靖州人万历三十五年任马汝南掖县人万历三十六年任司马可速沂州人万历四十年任孙必魁临朐人万历四十一年任徐则吾天启二年任冯思齐天启七年任吴振邦崇祯四年任刘选崇祯七年任孙如竹崇祯九年任季元实国朝刘迥澜青州人顺治二年任柏世杰辽东人顺治四年任张敦素兖州人顺治九年任升青城教谕李嘉植高密人贡士顺治十年任郑时俊乐安人顺治十四年任李士騄兖州人康熙四年任赵默青州人康熙七年任王子珍宁阳人康熙十一年任南沂源濮州人康熙十六年任陈廷谟德州人康熙十八年任巡检国朝张正邦江南常熟人顺治四年任赵嘉谟顺天房山人顺治九年任升武昌知事董明昌浙江山阴人顺治十五年任前山西岚县典史杨得春顺天宛干人附监顺治十七年任前浙江景宁典史胡懋道浙江山阴人顺治十六年任论曰序职官者何纪年也何为乎纪年招环山负海邑乘阙略自宋而上邈矣其可得而谱者什不一二云洪武以来迺稍详盖皆以世代为先后故曰序职官者纪年也志旧有宦绩今概以职官列之者何从同也何为乎从同其名位同其服俸同其父母乎斯民同安得而不同且多历年所或湮灭而不传即传矣而事功不尽表见又安得而不同然于其卓绝可考者必间书曰某也廉某也平某也百里神君某也一邑慈父言之重辞之复则美以相形而益见是同之也乃深所以异之也余上下千百年深惧放轶而文献不足实有无可如何者若夫赡而不秽详而有体继自今勿使贤有司与草木同腐是又所望于后之君子矣招远县志卷之八邑后学张凤羽仲威氏编辑科贡进士宋王弁罗峰镇人王俊民罗峰镇人嘉祜六年状元释褐廷尉评签书徐州节度判官充南京考试官卒明洪武四年辛亥始会试六年癸丑罢会试至十六年乙丑复会试温濡正统甲子经魁甲戍进士历御史至山西参政公生平嗜学有眉山癖其为文浑涵光芒几于形神俱似乡试同考官梦长公入闱放榜后详其故大奇之孙复初正统庚午举人甲戍进士丁希孔嘉靖丙午举人庚戍进士历户部郎中李骥千万历丁卯举人丁丑进士授大同推官升南户部郎中历凤阳知府颖州备兵使杨觐光万历丙午亚魁丁未进士授行人转礼兵二部历江西兵备固原副使陕西左右布政南京太仆寺卿通政使加赠少司空钦赐祭葬李笃培万历已酉亚魁庚戍会魁任工部主事李乃兰万历已酉举人庚戍进士授郎中历广宁道副使号明馨任广宁劳心边计卒以忧国殁生平拓落光明子日成克家有公手授左传维扬刊版杨观光万历辛酉经魁戊辰进士历中顺大夫资治尹詹事府少詹兼翰林院侍读学士字用宾一字葵宸号旭仑觐光弟和气沁人留心桑梓立学田赡士诸生多待以举火登变后请蠲请抚不遗余力十五年蝗旱大饥分罄储赈贫乡人赖之居翰院进养性养气养体图称旨推一时博雅名臣诗文最富惜多未传云李曰成万历已卯举人庚辰进士初授宝应知县调江都知县国朝改名日干授万安知县张凤羽顺治辛卯举人已亥进士户部观政乡举明洪武三年庚戍始开科王显永乐乙酉孙荣永乐丁酉绥德知州于采宣德丙午真定知县于泰櫂之子宣德戊午代州训导赵浩宣德甲子孙贤成化甲午郭敷泽成化庚子胙城知县孙宗尧成化庚子阎祺宏治戊午任阌乡密云知县历昌平霸州知州开封府同知王隆宏治辛酉顺天历大同通判王民表弼之子宏治甲子祥符知县张凤翔正德庚午武邑知县孙简正德庚午刘朝卿正德丙子定兴知县温潮濡之弟嘉靖丁酉保定通判温邦魁嘉靖庚子深州知州吴祯嘉靖庚子终身不仕阎公朝嘉靖壬子任曲阳知县刘梓朝卿弟嘉靖乙卯赵体干隆庆丁卯李庭梧万历戊子良乡知县王任万历庚子杨炊万历癸卯临清学正武邑知县郭翰邦万历壬子滁州知州杨道缜天启甲子号晴峦烃之子梅之孙孝友天成年饥赈粥全活多人百姓利病侃侃言之不避忌讳甲申后以病卒李逊骥千子天启甲子举人庚辰特用具呈任上难授宁陵知县阎变殉难康泽天启甲子饶阳教谕新乐知县杨其渊梅之玄孙崇祯庚午杨钟斗梅之曾孙崇祯已卯国朝王京丙戊章邱教谕桐柏知县李澍丙午经魁贡士明洪武二年己酉始立学校吴锋十七年彰德知府刘恕淳化知县刘忠十九年虹县县长兰蕙沐阳知县丛桧南安通判王维淳化知县于耀景州判官阎敦通州右卫经历公早孤事母寝食必问出入必揖在成均出使江浙以母在堂每望云而思荏苒致病台守顾公绘图征诗以赠事见阎氏家乘姜贯广东道御史历浙江佥事鲍信庆阳县丞李輗彰州通判刘可御史升副史李恭九江简较李绅泰州判温整明先子王雄字士英十一年岁贡任松杨主簿张翥武昌照磨郑铉寿阳主簿鲁俊同官知县范囿榆次知县董敏万安主簿徐通十二年府庠孙雍遥授吕铎彰通府知府蒋诩寿阳主簿潘宾南乐知县杨畅龙游主簿滕彬鸿胪序班杨茂二年府庠乔鼐潞州同知温和平阳同知王显遥授孙聪襄阳教谕曹白张宗张伦钱塘巡检李柰衢州检较李瑞王瓛高陲卫经历王弼安州同知阎志仪真延津县丞敦之孙慷慨多大节为邑中清白最天顺庚辰以陪贡考优例应先荐固让以全友谊尝道遇遗金坐待其人归之事载阎氏家乘刘泉怀远县丞于庆泰之子鸡泽县丞邹辂留守吏目阎训应州判官孙良徐谦光州吏目路奉交河主簿宋怀献县丞宁春王恒周府审理正于良张文明翥之子华亭县丞张政献县主簿刘芳府庠孙瑾军民府照磨王瑞成安县丞杨玘二年府庠温恭太平主簿路谦临淮县丞康照贵池训导于志学丛聪赞皇教谕赵伟任辅宋芳恩贡李镗华县丞吴汉王辅完县主簿徐徭高淳主簿张恭政之子运同公门人温少参称其解绶时白叟黄童莫不歌忠厚颂廉洁至有攀辕泣下者则公之为人大概盖可想见矣于文渊庆之子魏县丞孙瑭寿州判王元士登封县丞王尧卿太原教谕刘逊歙县丞秦玺刘兴芳之子高淳主簿孙元瑾之子辉县训导李谅柰之子密云县丞赵僖伟之子宿州判王元德元士弟三河知县温霓濡之弟宜兴县丞王思贤字梦月雄之子丙戍岁贡庆阳府推官温贤王府教授孙尚志任邱县丞季谟柰之子审理于蕃文渊子沔县主簿王苹真定训导王居仁瑞之子吕朝阳恩贡康儒芮城教谕刘景熙芳之子临晋县丞刘启之肥乡训导秦莹清苑主簿孙廷献塘之子刘铃拱之子陵川知县刘居易恩贡王思聪雄之子甲辰由选贡入太学张邦采宣府经历谢永昌灵石知县先是灵石有妖僧挟术淫恣当事者莫敢谁何公至擒之辄不动卒置诸法一时邑害以除孙诏贤之孙吴桥训导周汝忠高阳训导刘汝楫绛县训导张存礼隰州同知王一忠字请全三十九年岁贡任归德经历张淋河间通判任邦佩河间训导刘璧景熙子四十三年大城主簿杨梅盱眙知县真定府同知吴国相王一元二年岁贡任阜平知县季瑁礼县知县郭汝鹤马湖府推官历成都府通判鄜州知州升同知杨应时济宁训导在任城日教育多士惟以孝友为谆谆文艺次之一时子衿颇多德造之誉杨一科冀州训导温中华蓟州通判吴堡铎之子海盐县丞孙康民镇番教授杨应奎光山主簿应时弟历任三年以致仕归族原军籍苦于戍应社差者复不免虚赔乃于曲成置义田半为军拿资半为赋役费今田尚存族人世食其利焉路学程黄州推官李桂蒙阴训导于天民莒州学正郭汝谐汝鹤弟宁靖训导蔡宗朱长葛教谕王一凤十二年拔贡费城鱼台训导孟县教谕广宁卫教授王心宁乡知县杨如鲁临县知县公赋性清方好施乐善邑东滚泉山玉帝庙暨城北二里桥原疃北庙皆其所捐资特建也逢弘化松江教授张景兆王之澍甘肃教授正直忠厚人多钦其古风范錬齐东训导济南教谕事继母孝行可风温会极即墨教谕郭维桢卫学任泰安知县兰梦锡号九畹蕙元孙赋性颖悟十岁能文邑令见而异之试以题大加欣赏十三岁入泮事母孝抚弟友居乡醇谨博通经史数奇不偶以岁荐初授德州训导转灵寿教谕课文校士蔼若家人门人张国士寒士也公奇其文捐赀佐读后显贵分守登莱言及公辄为太息于易三十八年李邦儒日照训导张铭莱州训导嘉鱼知县王诚东阿训导乐陵教谕蔡汝嘉宗朱之子训导李乃芝乃兰兄授州判姜璞武定州训导蔡汝封宗朱之子平度训导逢一元弘化之子濮州判王士吉徐州州同壬申城陷父子殉难题赠通判李遐骥千之子恩贡李完真恩贡长沙经历李骥锦章邱训导范树勋练之孙恩拔东光主簿三河经历刘正行李梦祥廷梧之子滕县训导山西繁峙县知县曹廪白河知县孙敬长清训导灵石知县李乃葵昌乐训导杨道平煌焌之子梅之孙乙亥拔贡李一得王德皓新城训导单县陵县教训李曜东干州训导李暹骥千之子归德防河通判于鳞翔革命后隐居不仕质朴多古风邑仰其高节国朝姜文蔚璞之孙恩拔泉州经历腾宗鲁恩贡即墨县教谕刘茗单县教谕谢应奎剡城训导莘县教谕兖州府学教授干阳府经历王润民掖县训导王儒蒙阴训导杨道简梅之孙焌之子正贡以坐旷故简宜先一笑让之刘玉丰恩贡姜琰璞之弟王治甲午恩拔任陕西西安府鄠县知县善诗词着有青云阁集行世李越李光御杨孔文贡监阎尔仞祺元孙孙文扬杨南金恩拔杨鼎鉴张大受李以是梦祥之弟孙业孔贡监杨筠杨鼎鉴栾崧宋之朱刘仲伦封荫温珍以子濡贵赠工部主事丁豪以子希孔贵赠内黄县知县王弼以子明留守卫经历赠儒林郎阎志以子祺贵赠奉政大夫河南开封府同知李栋以子骥千贵封知府杨槐以孙觐光贵赠陕西右布政杨州牧以子觐光贵累赠资德大夫南京通政使崇祀乡贤李骥骧以子笃培贵封工部主事李其绅以子乃兰贵赠户部主事加赠副使杨梅以子焌贵晋阶奉政大夫杨觇光以子开世贵封户部郎中杨开世以叔觐光荫授都察院都事历南京户部郎中字启斯号云峤乡贤杨公之适长孙也性孝友食饩未第以叔觐光荫子入监授都察院检校转都事己卯入顺天乡试帘官腾录升南京户部主事司南军饷转郎中各称职奉旨司太仓银库受命甫月余以父病告归屡征不仕侍养终身武科杨大武天启丁卯钦依防河守备升临清游击壬午城陷单骑突战而死监生李仲春永德知事李梅宣府都司经历温性学濡之子河南照磨孙汝霖沛县主簿孙汝弼温正学兵马吏目任重县丞李骥骢衡府审理李骥良华荣主簿李完初李运鸿胪寺序班李迈授州判杨埏温台李长久国朝温公亮考授县丞李色孝秦琏李无兴傅化民吏员于渊王恭王钲王相郭忠大使张思郏县主簿刘居仁张瑁郭淳忠之子巡检任达杨可培孙率祖宋良臣详见孝友迟玩占典史范经大使刘文魁偃城典史王有庆大使刘正言曲县典史归州巡检杨熠驿丞温永培大使杨增驿丞陈所蕴典史孙友麟栾城典史陈鼐典史国朝梁存仪陕西西安府长武县典史兰国顿直隶保定府容城县典史论曰粤稽制科取士历代相因自洪武以来载在令甲三途并用下及荫监杂流皆得以尺寸奋功名当其时车服以庸之宅里以表之彰德育才意甚盛也乃膺兹选者求其感会风云以佐一代綦隆之运上咸五而下登三往往指不多屈岂上以名求下亦以名应习为固然邪抑亦入世即深渐迫憷于利害遂至易厥初服吾鼎不爱邪昔李固以书遗黄琼谓盛名之下其实难副近鲁阳樊君被征初至朝廷设坛席犹待神明虽无大异言行所守亦无所缺而毁滂布流应时折减者岂非观听望深声名太盛乎是以宋王曾举状元尝言志不在温饱而明文皇亦曰国家养士三十年仅得一卓敬呜唿士君子攀龙鳞附凤翼慎勿以纡紫垂青沾沾有喜色而立德立功天壤相蔽斯庶几乎不愧科名矣招远县志卷之九邑后学张凤羽仲威氏编辑人物春秋正舆子莱国大夫齐人围莱正舆子合余烬背城与战败绩齐师入莱正舆子奔莒莒人杀之汉王常祀乡贤字颜卿颖川舞阳人也王莽末为弟报仇亡命江夏久之与王凤王匡等起兵云杜绿林中聚众数万人以常为偏裨攻傍县后与成丹张卬别入南郡蓝口号下江兵王莽遣严尤陈茂击破之常与丹卬收散卒入蒌溪劫略钟龙间众复振引军与荆州牧战于上唐大破之遂北至宜秋是时汉兵与新市平林众俱败于小长安各欲解去伯升闻下江军在宜秋即与光武及李通俱造常壁曰严愿见下江一贤将议大事成丹张卬共推遣常伯升见常说以合从之利常大悟曰王莽篡弑残虐天下百姓思汉故豪杰并起今刘氏复兴即真主也诚思出身为用辅成大功伯升曰如事成岂敢独飨之哉遂与常深相结而去常还具为丹卬言之丹卬负其众皆曰大丈夫即起当各自为主何故受人制乎常心独归汉乃稍晓说其将师曰往者成哀衰微无嗣故王莽得承间篡位即有天下而政令苛酷积失百姓之心民之讴吟思汉非一日也故使吾属因此得起夫民所怨者天所去也民所思者天所与也举大事必当下顺民心上合天意功乃可成若负强恃勇触情恣欲虽得天下必复失之以秦项之势尚至夷覆况今布衣相聚草泽以此行之灭亡之道也今南阳诸刘举宗起兵观其来议事者皆有深计大虑王公之才与之并合必成大功此所以祐吾属也下江诸将虽屈强少识然素敬常乃皆谢曰无王将军吾属几陷于不义愿敬受教即引兵与汉军及新市平林合于是诸部齐心伺力锐气益壮遂俱进破杀甄阜梁邱赐及诸将议立宗室唯常与南阳士大夫同意欲立伯升而朱鲔张卬等不听及更始立以常为廷尉大将军封知命侯别徇汝南沛郡还入昆阳与光武共击破王寻王邑更始西都长安以常行南阳太守事令专命诛赏封为邓王食八县赐姓刘氏常性恭俭遵法度南方称之更始败建武二年夏常将妻子诣洛阳肉袒自归光武见常甚欢劳之曰王廷尉良苦每念往时共更艰厄何日忘之莫往莫来岂违平生之言乎常顿首谢曰臣蒙大命得以鞭策托身陛下始遇宜秋后会昆阳幸赖灵武辄成断金更始不量愚臣任以南州赤眉之难丧心失望以为天下复失纲纪闻陛下即位河北心开目明今得见阙庭死无遗恨帝笑曰吾与廷尉戏耳吾见廷尉不忧南方矣乃召公卿将军以下大会具为群臣言常以匹夫兴义兵明于知天命故更始封为知命侯与吾相遇兵中尤相厚善特加赏赐拜为左曹封山桑侯后帝于大会中指常谓群臣曰此家率下江诸将辅翼汉室心如金石真忠臣也是日迁常为汉忠将军遣南击邓奉董欣令诸将皆属焉又诏常北击河间渔阳平诸屯聚五年秋攻拔湖陵又与帝会任城因从破苏茂庞萌进攻下邳常部当城门战一日数合贼反走入城常追迫之城上射矢雨下帝从百余骑自城南高处望常战力甚驰遣中黄门诏使引还贼遂降又别率骑都尉王霸共平沛郡贼六年春征还洛阳令夫人迎常于舞阳归家上冢西屯长安拒隗嚣七年使使者持玺书即拜常为横野大将军位次与诸将绝席常别击破隗嚣将高峻于朝那嚣遣将过乌氏常要击破之转降保塞羌诸营壁皆平之九年击内黄贼破降之后北屯故安拒卢芳十二年薨于屯所谥曰节侯子广嗣三十年徒封石城侯水平十四年坐与楚事相连国除按本传王常颖川舞阳人建武二年封山桑侯注山桑县属沛郡今亳州县其非招邑人明甚然乡贤所祀春秋分祭其由来也旧矣虽崇祀之故湮没不传固不敢以臆见断也因附传详其事以俟知者司马均字少宾曲城人安贫好学隐居教授不应辟命信诚行乎州里乡人有所计争辄令祝少宾不直者终无敢言位至侍中以老病乞身赐大夫禄归乡里楼护字君卿父世医也长安号曰谷子云笔札楼君卿唇舌平阿侯举护方正封息乡侯列于九卿王璋按鉴窦武陈蕃刘淑为三君君者言一世之所宗也李膺荀翌杜密王畅刘祜魏朗赵典朱宇为八俊俊者言人之英也郭泰范滂尹勋巴肃及南阳宗慈陈留夏馥汝南蔡衍泰山羊陟为八顾顾者言能以德行引人者也张俭翟超岑眰苑康及山阳刘表汝南陈翔鲁国孔昱山阳檀敷为八及及者言其能导人追宗者也度尚及东平张邈王孝东郡刘儒泰山胡母班陈留秦周鲁国蕃向东莱王章为八厨厨者言能以财救人者也按后汉书王璋字伯仪东莱曲成人少府卿位行并不显不别立传然当时党锢诸君一人逃死祸及万家而伯仪无闻焉知其超然于祸乱也远矣魏王基字伯舆东莱曲城人也少孤与叔父翁居翁抚养甚笃基亦以孝称年十七郡召为吏非其好也遂去入琅琊界游学黄初中察孝廉除郎中是时青土初定刺史王凌特表请基为别驾后召秘书郎凌复请还顷之司徒王朗辟基凌不遣朗书劾州曰凡家臣之良则升于公辅公臣之良则入于王职是故古者侯伯有贡士之礼今州取宿卫之臣留秘阁之吏所希闻也凌犹不遣凌流称青士盖亦由基协和之辅也大将军司马懿辟基未至擢为中书侍郎曹睿盛修宫室百姓劳瘁基上疏曰臣闻古人以水喻民曰水所以载舟亦所以覆舟故在民上者不可以不戒惧夫民逸则虑易苦则思难是以先王居之以约俭俾不至于生患昔颜渊云东野子之御马力尽矣而求进不已是以知其将败今事役劳苦男女离旷愿主上深察东野之弊留意舟水之喻息奔驷于未尽节力役于未困散骑常侍王肃着诸经传解及论定朝仪改易郑元旧说而基据持元义常与抗衡迁安平太守公事去官大将军曹爽请为从事中郎出为安丰太守郡接吴界为政清严有威惠明设防备敌不敢犯加讨寇将军吴常大发众集建业扬声欲入攻扬州剌史诸葛诞使基策之基曰昔孙权再至合肥一至江夏其后全琮出庐江朱然寇襄阳皆无功而还今陆逊等已死而权年老内无贤嗣中无谋主权自出则惧内衅卒起痈疽发溃遣将则旧将已尽新将未信此不过欲补定支党还自保护耳后权竟不能出时曹爽专柄风化陵迟基着要时论以切世事以疾征还起家为河南尹未拜爽夷灭基尝为爽官属随例罢其年为尚书出为荆州剌史加扬烈将军随王昶击吴基别袭步协于夷陵协闭门自守基示以攻形而实分兵取雄父邸阁收米三十余万斛虏安北将军谭正纳降数千口于是移其降民置夷陵县赐爵关内侯基又表城上昶徙江夏治之以徙夏口由是敌不敢轻越江明制度整军农兼修学校南方称之时敬欲攻吴诏基量进趣之宜基对曰夫兵动而无功则威名折于外财用穷于内故必全而后用也若不资通川聚粮水战之备则虽积兵江内无必渡之势矣今江陵有沮漳二水溉灌膏腴之田以千数安陆左右陂池沃衍若水陆并农以实军资然后引军诣江陵夷陵分据夏口顺沮漳资水浮谷而下敌知我兵有经久之势则拒天诛者意沮而向王化者益固然后率合蛮夷以攻其内精卒劲兵以讨其外则夏口以上必拔而江外之郡不守如此二方之交绝交绝而吴禽矣不然兵出之利未可必矣于是遂止大将军司马师新统政基书戒之曰天下至广万机至猥诚不可不矜矜业业坐而待旦也夫志正则众邪不生心静则众事不躁思虑审定则教令不烦亲用忠良则远近协服故知和远在身定众在心许允傅嘏袁侃崔赞皆一时正士有直质而无流心可与同政事者也师纳其言曹髦立进封常乐亭侯母邱俭文钦兵起以基为行监军假节统许昌军适与师会于许昌师曰君筹俭等何如基曰淮南之逆非吏民思乱也俭等诳胁迫惧畏目下之戮是以尚群聚耳若大兵临逼必土崩瓦解俭钦之首不终朝而县于军门矣师曰善乃令基居军前议者咸以俭钦剽悍难与争锋诏基停驻基以为俭等举军足以深入而久不进者是其诈伪已露众心疑沮也今不张示威形以副民望而停军高垒有似畏懦非用兵之势也若或虏略民人又州郡兵家为贼所得者更怀离心俭等所迫胁者自顾非重不敢复还此为错兵无用之地而成奸宄之源吴寇因之则淮南非国家之有谯沛汝豫危而不安此计之大失也军宜速进据南顿南顿有大邸阁计足军人四十日粮保坚城因积谷先人有夺人之心此平贼之要也基屡请乃听进据濦水既至复言曰兵闻拙速未睹工迟方今外有疆寇内有叛臣若不时决则事之深浅未可测也议者多欲将军持重将军持重是也停军不进非也持重非不行之谓也进而不可犯耳今据坚城保壁垒以积实资虏县运军粮甚非计也师欲须诸军集道犹尚未许基曰将在军君令有所不受彼得则利我得亦利是谓争城南顿是也遂辄进据南顿俭等从项亦争欲往发十余里闻基先到复还保项时兖州刺史邓艾屯乐嘉俭使文钦将兵袭艾基知其势分进兵逼项俭众遂败钦等已平迁征南将军都督豫州诸军事领豫州刺史进封安乐乡侯上疏求分户赐叔父子乔爵关内侯以报叔父抚育之德诏许之诸葛诞兵起基以本官行镇东将军都督杨豫诸军事时大军在项以诞兵精诏基敛军坚垒基累启求进讨会吴遣朱异来救诞军于安城基又被诏引诸军转据北山基谓诸将曰今围垒转固兵马向集但当精修守备以待越逸而更移兵守险使得放纵虽有智者不得善后矣遂守便宜上疏曰今与贼家对敌当不动如山若迁移依险人心摇荡于势大损诸军并据深沟高垒众心皆定不可倾动此御兵之要也书奏报听大将军司马昭进屯邱头分部围守各有所统基督城东城南二十六军昭敕军吏入镇南部界一不得有所遣城中食尽昼夜攻垒基辄拒击破之寿春即拔昭欲遣诸将轻兵深入招迎唐咨等子弟因衅有荡覆吴之势基谏曰昔诸葛恪乘东关之胜竭江表之兵以围新城城即不拔而众死者大半姜维因洮上之利轻兵深入粮饷不继军覆上邽夫大捷之后上下轻敌轻敌则虑难不深今敌新败于外又内患未弥是其修备设虑之时也且兵出逾年人有归志今俘馘十万罪人斯得自历代征伐未有全兵独克如今之盛者也先帝克袁绍于官渡自以所获已多不复追奔惧挫威也昭乃止以淮南初定转基为征东将军都督扬州诸军事进封东武侯基上疏固让归功参佐由是长史司马等七人皆侯是岁基母卒诏秘其凶问迎基父豹丧合葬洛阳追赠豹北海太守甘露四年转为征南将军都督荆州诸军事曹奂立增封邑户景元二年春三月襄阳太守胡烈表上吴贼邓由李光等欲来归附遣将张吴邓生并送质任克期欲令郡军临江迎接大将军司马昭启闻诏征南将军王基部分诸军使烈督万人径造沮水荆州义阳南屯宜城承书夙发若由等如期到者便当因此震荡江表基疑其诈驰驿陈状且曰嘉平以来累有内难当今之务在于镇安社稷抚宁上下力农务本怀柔百姓未宜动众以求外利也得之未足为多失之伤损威重昭累得基书于是遂罢军报书嘉之后由等果不降是岁基卒追赠司空谥曰景侯子徽嗣宋王俊民宋鉴仁宗志和二年改元嘉祐是时有宋之兴已百有余年矣诏定制科进士之法较若画一而韩范欧阳诸君子又皆一代名臣为之泰山北斗是以一时之彦若程颢朱光庭苏轼苏辙王介辈皆彬彬蔚起豹变龙光公一旦弁冕多士遂与之后先步伍是虽行事不少概见然意其人盖亦伟矣明阎祺字天锡别号渠南志之子历宦二十余年清白如一日初莅阌乡五月亢旱即步祷既宿庙不饮食期三日三日不雨期五日誓与百姓同生死至三日午夜梦神人唿帝鉴汝诚旦当大泽竟日觉出视星月皎然后叩祷渐微阴旋雨下如注自寅至酉沛然沾足土民歌神君居官多惠政百姓讴思及退休温温循谨不言而饮人以和直岁凶煮粥赈饥蠲赀赡士今其子孙蕃衍为邑望族人以积善馀庆云阎公朝字升甫别号又次祺之子少负不羁希慕奇节嗜古文辞不事家人生产业日与牙签为伍时以博学鸿词称始任曲阳会天旱申文议赈后步祷雨优渥当路检踏岁则大熟因欲以虚请为公罪公移书复之有视民如伤等语凡数千百言事遂寝时有大姓杀人诸司阿上旨出之虑民之不服也以公刚方有智略令复谳公毅然执笔勘云市三言而有虎钱十万而通神遂成铁案上官以是衔公乃公亦厌弃五斗返初服矣有虫吟草间诗行世尤工楷草今人得其只字珍如拱璧事见阎氏家乘杨梅号和庵尹盱眙日缉奸捕盗一时称神君任三年卓异行取例应京职以忤权贵外转真定府同里人有至者辄厚治其装至同府同省莫不甲乙以赠居乡博施不倦有古长者风晚年子十有一姪一公析产分授厥业维均今其子孙硕大蕃衍科第蝉联子衿凡数十辈天之报施善人固不爽哉郭汝鹤号松皋居乡素称退让兄弟析居尽以祖业归兄起家明经授马湖府司李先是庠生马斯作父误以石伤人父子俱陷狱父卒犹不释公至力为昭雪次年斯作因得捷南宫升成都判郡多山盗公多方擒抚盗遂以清旧转输之费大率岁三千有奇公设法通融省溢费者强半疏闻赐金八两既任鄜州考绩为天下清官最升同知致政归李骥千字伯颐别号友龙公始举其封翁梦获神马因以是命之生而颖异补博士弟子员甫弱龄辄以汇试冠八属既成进士授大同府司李丰裁严峻庭无留牍狡吏辈股栗侍左右无敢舞文欺者素戆直不便媕婀以故忤上官旨且将以含沙射偶乘回禄殃窥之几书外布被脱栗而已乃止历留都计部郎筹国计锱铢不爽阅六载出守凤阳凤阳时膭肥为灾公始至即祷雨雨应复力请蠲田租数十万民乃甦迄今俎豆之擢颖州备兵使值大盗啸聚公曰此潢池弄兵耳胜之不武我当樽俎弭之居无何竞缚致其渠率余悉解散又尝有事淮阳偶别部健儿叛公扼腕曰此国事也遂单骑前谕以祸福众素慑公威名皆俯首听约束众乃定当是时淮扬一带居人荷担立微公至民且鸟兽窜矣公行一兄弟且七人每暂乞休检橐俸余悉分给为灯火费会诏举阃外材当事者首推毂公公念违封翁久乃叹曰古之人一日不以三公易王尊叱驭忠臣也王阳回车孝子也吾不可以久宦游即日挂冠归晨昏定省外日以遗经课子弟有丈夫子五运迈成均暹归德别驾遐恩拔逊甲子登贤书今其子孙济济语有之仁人必有后古人不我欺云杨焌字然充泰沧其别号生而岐嶷不嬉戏逐常儿既长博学善属文癸卯举于乡以数奇淹公车者凡数载居恒耻竿牍若苍生利病未尝不动色争冤抑则排解之多阴受仲连赐者铎清源设皋比课诸生业诸生后先得嶲指十余屈历武邑令督临河民修旷土如水田制值辽棘檄下旁午公理之裕如卒不为百姓病先是武邑僻不入贤书者且四甲乙公鼓之秋遂捷时莲妖煽乱滋蔓及恒南武邑城故卑薄大姓占风秣马公一示以缓带轻裘日餙治境内用间誓武卒以搴旗奏凯还左公沧屿为作传详其事又观津隶真定和庵公任真定丞尝置学田一区公莅任复捐金二百买田益之继和庵公志且勒石以垂不朽士子辈迄今尸祝之家食凡十余年性喜文事邑水部仁宇少参明馨及纳言百芝诸君子结同社皆以公执牛耳衡文利钝如辨苍素不以按剑故参疑信素持高节仪棣棣其难选接故旧不形炎凉邑无少长咸敬焉有子三伯道缜登甲于贤书仲道简岁荐季道平乙亥恩拔苍苍者报公固未艾也杨觐光号百芝聪慧夙成幼称再来人业戴记以午未起家历宦凡三十余年刚毅多大节名声籍甚按本传公廉使江右时决益藩大狱片言折之一时称神明迁关中左右堂兼固原备兵使带甲十万素耳公之名皆爱且惮之后饷不给健儿辈办挟阃师几不测公单骑驰之喻以义众遂贴然去之日兵民拥道号唿至前驺不得方驾生平笃于友爱兄觇光名位未显以覃恩例荫犹子开世历留都计部郎侍宸公卒膺封诘又尝暂乞休以朱桥中火久为邑累毅然据理争自协济外彼中送迎招不预闻邑至今赖之后值登莱变公任南通政累奏请兵时太宰某议多异同公正色斥之人咸为公危公处之怗如也卒以太夫人病乞终养太夫人殁又一年公殁余童年尝望见其颜色诚一代伟人云李笃培字汝植别号仁字酉戍联魁博极群书制举艺得守溪衣钵少暨从父弟明馨公入山攻苦几于足不窥园逮通籍辞邑令就开封广文职一时称扶风绛帐任司空曹时国家有土木役限当逾年公三阅月而告成且省靡费者廿万计以进神宗温旨褒答有朕心甚悦之谕素方严为中贵人所侧目因亲疾乞终养朝夕问视者凡十有余年暇则设皋比为诸生指南负笈从之游者不惮百里重茧明馨公子日成公犹子也抚育教诲卒以卯辰起家即起古人而问之何多让焉少时见利玛窦书有悟遂精于数学其法以显测微以实测虚上自日月缠次下至扶舆广输暨参错不齐一切物又或耳目所不及者皆乘除布筭不爽针芒着筭衍初藁其方园杂说尤为奥衍因附录之杂说序曰原夫形而下者谓之器器有出于方园者乎形而上者谓之道道有出于方园者乎道之入也以方如云方术方便者是也其究竟也必园如云园满园成者是也故方园者道之所以成始而成终也其为德不可胜穷也大地以为纸大海以为墨不能尽方园之德之妙也就所窥测上原天道下及人事推其自然之致列为数端犹夫大地之一尘大海之一滴也尘不尽地滴不尽海然地不外于尘海不外于滴也圆形说曰大哉圆之为德乎生于自然道之象也天之体也圣人之所法也天之生莫出于五行水之为珠也圆火之为光也圆木之为实也圆金形坚矣液之则成珠犹水也土形不能为圆而能为圆任所为无不可焉无圆之体而有圆之性异国之言曰地为圆珠则体亦圆也以理推之物未有自然而不圆者自然非圆则无所之也故夫有广可裁也有角可磷也必非小也小之极则必圆也有虚可补也有廉可界也必非大也大之极则必圆也故通体为一面而无可指为面也通体无非径而无可执为径也揆之则无偶也循之则无端也自内而达无不齐也自外而起无不可以为中也方剖而仍方圆剖而非圆浑沦而不可破也方之在方也横则能塞之直则能附之圆之在圆也虚悬而无倚自力用而不相依至尊而不可偶也其于万形也无不容也亦无不辨也其入万形也无不暌也亦无不合也以一为体以三为用一也者数之所不能分也三也者数之所不能穷也置一而三之终古不尽又从而一之亦终占不尽故夫形之有容者莫过于圆其不可揆量也亦莫过于圆圣人备美以象其内无名以象其外圆也者道之无以加天之不能外圣人之不能学也方形说曰方之于圆也相生也相为用也一而三之因而为四圆之子也衡运则规圆之母也或四而三之或三而二之奇偶相御无忤焉则圆之配也圆之不齐至方则齐矣又圆之师也圆之径也直藏方之体方之斜也为方无穷焉亦藏圆之用故圣人之心法曰执中中圆也执之则方矣其用之天下也曰絜矩矩方也絜之则圆矣方圆互用圣人之能事毕矣一日圆无外曷言乎无外也圆自为圆无有余形与之比亦不借余形以为形也故圆与余形相遇其相附者少分而已此犹粗言之也物之相附也必面圆无面也无面则无附虽所附之少分有能定其为几何者乎谓之未尝有附焉可也方之与余形遇也集其一面则一面附集其多面则多面附故合小方司成大方合小圆不能成大圆也故圆天也君道也父道也夫道也特立而无偶方地也臣道也子道也妻道也臣比肩而事主兄弟怡而顺其亲妻妾和而家道正也圆以莫并为尊方以得朋为义此必然之势亦自然之理也或曰方以角相遇亦止少分何也曰不见方之在圆乎四角必切四面必虚其切者圆之少分在焉故其性存而不变一日圆无内曷言乎无内也圆止一圆更不能内容一圆也并大焉不成其为容小则周虚也居春中则全虚居其偏止少分之合未有能定其为几何者也所谓虚悬而无倚自为用而不相依也方之入于方也比其干则一面合比其角则两面合横之则四塞故方之在方如山河之丽地不出其域圆之在圆如早月之丽天虽大小不同而各自为行也万物之统体一物之各具并行而不悖者也虽然圆出于圆其势逆圆入于圆其势顺逆者如列辟之不相君臣也顺者如大君世嫡之相为父子也夫顺则容矣但容者虽亲而严受容者虽顺而不阿固父子之道也或曰圆不容圆而容方方能容方有能容圆何也曰圆之容方犹夫之有妻方之方圆并容也犹母之兼孕乎子女也一曰圆无偏何言乎无偏也圆通体为一面惟其通体为一面是以偏体无非径也任起一处引而伸之无不可以至心也更引而伸之无不可以竟体也视其两端则已齐矣视其两畔则已均矣居然中也当中之未立无不可为中及其即立也惟中最长稍远之则短愈远则愈短至当而可易确然中也故圆有心有界界无定然实有定纷而入焉共归于极也所谓殊途而同归也心有定然实无定错而出焉各任所知也所谓以一而贯万也北辰万古而不移三百六十五度无须臾不密推于子午之交也故中曰执又曰时知执而不知时所谓执中而无权欲为时而无所执则小人而无忌惮者也方之中居面与再之际稍易其处平而满体必不至心斜而至心必不满体然虽不至心两端未始不齐也虽不满体两畔未始不均也何以故圆与方不同体而同心惟同心故不齐而齐不均而均也其心之同如君臣之合德夫妇之唱随其体之不同如夫外而妻内君行意而臣行令也一日圆无斜曷言乎无斜也圆自边而之心无不中心其不之心而旁之焉则斜矣然而无斜也何也圆之剖为弧弧有弦有背有矢与角其弦平其背端矢中居两角等俨然正也弦之中与两角各出一径会而至心中必短旁必长也直而至边旁必短中必长也固确然正也夫弧形即自正又能与全圆为正何斜之有若方之正惟在心或旁心而直行者也稍斜焉虽复毫厘必一见而知之不俟比度而后知也盖圆无斜所谓立于无过之地方不掩其斜所谓君子之过人皆见之者也微斜者存四面而不等甚斜者则止三面见也虽然四面者阔与狭相衷皆可以直推也三面者勾与股相合无不与弦符也盖圆之德旁行而不流方之德虽变而不使其正者也故夫方者贤人之德可与立者也圆者圣人之事可与权者也方不能为圆然未有不方而能圆者何以明之圆之中径即方之心也圆之斜径即方之面也方不立圆虽斜孰从而知其斜圆虽斜而未尝斜孰从而证其为无斜也圆以方为体方以圆为用故曰大方无隅夫无隅则圆矣何以谓之方圆也者固方之至也舍方而言圆乡愿德之贼也一日圆不可分其说有二一者圆以全体为圆分之不成其为圆一者圆以偏体为圆分之不失其为圆也故置方而剖之则直也再剖之则方也盈丈之方尺剖之则百也寸剖之则方也无一而非方也圆之剖也为弧为扇如锭如斧如眉者如角者其形粉然不复成其为圆矣此其所以不可分也大方之剖为小方与夫自小之方有以异乎虽有智者不能推其所自出也圆则不然即其少分知其大全虽剖之其舒而拓者必出于大圆曲而缩者必出于小圆此一见而知者也及以法求之弧弦若干弧矢若干则中径必若干也此毫忽不谬者也此又其所以不可分也故地惟方也可以分州可以画野而五方之风气各不相知天惟圆也虽有三垣九野而浑然一体且见日星一日之晷而即能测周天之运行此其义也又方之剖为圭圭而剖之为圭者无穷也圆之剖为弧止弧而已不能更为弧也此方圆之各从其性而不变者也又就弧中取圭其外两弧也就其小弧又取圭焉则外四弧也转而取之加一倍焉万世不竭就圭中取弧止弧而已不但不复成孤亦不复成圭也方在内圆在外方不足圆有余皆性情之自然也一日圆不可合无外之说不云乎圆不与余形相比不借余形为形夫不借余形为形者其自体原不从合和而得不与余形相比者不能以多形为合和也故方圆皆有平与立凡平云者刻画而被于他物之上皆有相而无体者也稍有体焉如裁楮刻叶而为之虽无厚已有厚矣加厚焉苟不满其原度皆有体而未成者也其有体而成者立圆立方是也长短等阔狭等高下等四维上下备而后谓之立方为面者六为隅者八为廉者十有二是一形原具众形也若立圆则浑然一体而已孰从而面之而隅之而廉之哉故曰其自体不从合和而得也今有立方于此比之而得二为长形阔之而四又为平方累之而得八又为立方再乘三乘以至无穷其六面八隅十二廉同也是众形合为一形也若圆之和也正置之依于方错置之依于角皆非圆也且各形相附俱一点而已点之外中边皆虚也不成其为一体矣故曰不与余形为合和也虽然圆形不以合和为体而其聚也亦有自然自度焉遇四而交遇六而藏交也者配之道也藏也者孕之象也盖三奇四偶阴阳会则交二其三三其二为六阴阳和故育也凡形之可以相联为形者方之外惟三角与六角皆圆之变体也五角为阴阳之参会故一虚二盈三勾四股五弦六面七曲八实累九而成径环九而成规也一曰圆无有余无不足今夫方之为形也有角焉有面焉挺而出者角也有余之象也直而廉者面也不足之象也圆则不然自中而观之充然而开拓拓之又拓以至于无可拓何处而见其不足乎自外而观之退然而敛藏敛之又敛以至于无可敛何处而见其有余乎故置方于圆之外圆之外际乎方之面由此而推之处处皆面也则处处皆有不足也置方于圆之内圆之内联于方之角由此而推之圆处处皆角也则处处皆有余也置方于圆之交角出焉面入焉由此而推之惟角之虚故面不得而不盈惟面之盈故角不得而不虚也损有余而益不足性情之自然而不得不然者也是以圣人备道而全美让功而远名傥亦取诸是乎一日圆无不容无不入夫圆变而不居方确而易求此方所以为圆之配也然方特圆中之一物而已又乌得而并圆哉圆之容方也冒其角凡有角者圆无不得而冒之也圆之入方也至其面凡有面者圆无不得而至之也且非徒冒之至之而已也长短有度焉多寡有数焉必有自然者与之相符姑与其略如圆内之方角当圆外之方面圆内之方面视圆外之方角必半之外方之数四圆则三内方则二也三角之中径得圆四之三其各面则以圆积平开而得者也五角面得圆径之六径得圆径之九置圆径之实九之平开之得隔一角之径数则十之八也六角之面半圆径其平径即三角之面也七角取圆径十之以其六为股曲而抵边以为勾股实六勾实四合之而得十平开之即隔角之径也八角者方之变也九角者三角之变也八角隔一之径即方径九角隔二之径即三角之面也取八角之平径为中方倍之为大方半之为小方中之不及大者即面径其过于小者即隅径也取圆径七之以其三为勾曲而抵边以为股勾实三股实四合之得七平开之为九角隔一之径由此而推之千万其角以至无穷无一而非圆之所冒也其八诸形也奇面则减一弧之矢以为圆径偶面则减二弧之矢以为圆径隔方之圆内积得外积之半隔三角之圆内得外四之一隔五角之圆内得外八之八隔六角之圆内得外四之三也由此而推之千万其面以至无穷无一而非圆之所入也若方与诸角不相中故不能容不能入也至八角与方形相称矣或方其内或方其外冒其四角仍有四角之虚至其四面仍有四面之虚是故不得谓之容不得谓之入也盖圆之容诸角也诸面自不足圆不任其有余也圆之入诸面也诸角自有余圆不受其不足也政如虚空虽有甚大必出而冒之虽有甚细必入而居之夫以有形而与无形比德至矣哉圆之为用乎诸如此类凡数十余言未脱藁尝语人曰造物忌成吾或者与此书相终始乎百世而后有知其解者是旦暮遇之也于岁协洽之冬仲沭浴温泉归无疾而逝夫死生之变亦大矣乃公善之则其过人也远矣若环堵萧然不通私谒无富贵骄人色此有道者气象自尔无容赘论云郭翰邦号申垣守滁阳日常曰吾昼之所为夜必无愧而后已时有大猾丽重辟暮以千金馈公毅然却之卒议如法又大司马刘者轶其名侨居滁阳以滁士子前后数十年登两榜者绝响乃暨青衿辈称堪舆家言谓先师庙宜稍移旧址而北公念学宫北无一片隙地庙移则民居宜毁者多荡折离居所不堪也遂复于刘曰科第事果系学宫耶抑人杰地灵亦有不尽然耶请俟之岁秋且大比如不捷当如义是科贤书得赵廷璧事遂寝邑至今德之孝义明孙英隐居不仕娱亲父殁庐墓三年郡守奏闻旌表王瓛父母卒庐墓三年负土筑坟远近称以为孝张绶庠生母殁结庐墓侧仅留一窦可供饮食尝取覆叶之松插地为垣后根盘叶翠高约尺许人以为孝感所致张景居家勤俭内外称其孝友自曾祖至景凡四世家七十余人皆同衅乡评重之事见府志公羽六世祖也其字轶不传四世同居内外无间族父老言之屡矣常恐先世蓬藟布衣不能垂名史籍及考郡志乃得之孝友部捧读再三不禁辗然喜曰可法可传夫固不以通塞异也自高曾以至今子孙云礽谓非当日者积厚流光有以致之耶公于羽为六世祖于先君子为高祖先君子讳文策别号云鹤生而刚方不畏强御遇人有缓急则褰裳赴之所不辞其天性然也挥使某尝无辜陷重辟公哀之力为营救且曲全其世封职事既释其人誓以九死报公谦谦不伐也生平博通诸方伎尤长于医后遂以肘后方名重一时凡沉疴几不救者投方寸匙无不霍然有起色岁或大疫及诸疾间作必合药以疗贫者时多赖以存活前后盖未易屈指计云居尝语羽吾家世以孝友闻而数世以来伏在草莽保世抗宗长祥有在小子勉之每篝灯课读或至夜分不寐羽既补弟子员公时已黄发皤然复谆谆可羽曰吾老矣他无庸言者相传历下勒碑旌善有吾家高祖题名不知今尚存焉否耶异曰者汝有四方游当榻本以光家乘迄今二十余年言犹在耳也噫如先君子者亦可谓不媿宗祐矣因书六世祖传后略附之以志不忘来孙凤羽恭记宋良臣省祭家贫尽孝父殁庐墓三年有司欲旌之臣曰吾为父也非求名也卒辞不受温明先家甚富饶敦尚礼义年饥出粟济四县穷民焚券不索价有贼人窃粟明先觉使人召贼复与之粟贼叩首而去后子孙科甲绵延迟玩辞庐父墓冯闻韶庐父墓王惟精庐父墓刘忠言武强令梓仲子也庐父墓日捉襟抔土加墓上淹淹骨立血泪尽枯三年而后反事闻旌表略云哀父云亡心焉如捣半榻只身断烟荒草雨露风霜灰寒木稿三年一日千秋难老谢应登邑廪生号瀛洲永昌之孙家世以谨厚称孝友尤其天性父殁倚墓结庐不辟寒暑者几两易岁以母老弟幼奉抚无人家人劝之归问视必谨母病汤药必尝屡焚祷以身祈代偶弟与子同病卧床危甚细君求良膏仅得一或欲以之敷子君曰子可复生弟难再得遂以敷弟后弟愈而子亡人以是盛称之逮晚年卒得多男固天之报施不爽也乡官李讳暹孙讳敬皆门下士也因得详其巅未以载王澄性淳笃乐施每即其所有推为邻里举火费遇人有急倾赀佐之不少惜虽家徒四壁恬如也尝路拾数十金谂知为里长所遗亟求其人归之喜勉人于善与之游如坐春风当事者高其义旌以冠带今其子孙蕃衍单县谕讳德皓者尤为不愧诒谋因得掺其轶事以传勇节明李梅字魁芳年十二试茂才第一久之不第因鼓箧成均以冠举贡监汇考授武林断事时海倭犯境薄城城原设东西两敌楼为犄角西敌楼守者部郎也其人轶不传倭至辄失守中外大震公守东敌楼随机苦拒一如王大将军守玉璧敌百计攻之积四十余日不能下倭乃服曰公神人也因释围去一时武臣辈屡败衄皆相杖不前中丞乃咨公以军事且配之兵公治旅横驱斩首凡千百计倭遂遁于时钦命三锡例应不次擢会当事者索重赂公拒之竟以承德郎终相传为宗人府经历宗人府经历者闲秩也郡志则宣府都司经历未知孰是后子孙屡捷高第奕叶清通人以公赏不酬功故冥冥中自有以报之云王汤臣正德中流贼猖獗臣与兰宣邢继宗随知县申良战于县东之黑山奋勇深入斩首数级没于阵申良获捷收其骨葬之仍闻于上优恤其家后知县王文贡题其墓曰战死义士单经翰邑庠生字屏之元配王氏其先人世业农弱冠备弟子员生平以节义自矢岁壬申孔兵逼城生语氏曰吾自燥发读书往往见烈士捐驱虽执鞭所欣慕今吾致身日也氏曰能如是乎何不可与子共之夏五月城陷遂夫妇雉经殆所谓从容就义甘死如饴者耶事定防抚中丞朱题赠诸城训导论曰序人物者何以邑之人物言也何为乎以邑之人物言邑有传人山川为之增重间考郡志有明一代惟事闻旌录者若孝友若行谊若忠勇之数人者垂名史籍其他前辈诸先生或宦游而循良报最或退休而清白贻谋或耽元草于扬云或吐梦花于江管嘉言懿行一切弗彰岂才难之叹自古为然与抑评操月旦者刻核太甚遂至丹黄削色与因备稽往往牒博采舆颂自正舆子而下凡得若干人虽引商刻羽指不多屈而异曲同上在下里巴人中不害其为阳春白雪也故曰序人物者以邑之人物言也或又有疑者谓汉魏而来功图麟阁宋明之际名列鸿编亦第以邑之人物言乎曰是亦邑之人物也邑之人物而人物不第以邑见当其时亦既洋洋乎名满天下矣百世而下书其姓氏详其爵里必系之曰某部人也某部某郡人也某部某郡某邑人也故曰是亦邑之人物也以邑之人物言则取节者得以彰其微而旷世者不至掩其长亦恶恶短而善善长春秋遗意云尔若曰论温燠则寒谷成喧叙严苦则春丛零叶而缙绅公子因得附徂骥之旄端轶归鸿于碣石则余滋戚矣烈女李氏父采石南山为蟒所食女往哭之誓见尸俱死俄顷天大雷雨震蟒裂腹父尸见女负土掩之触石而死有司立祠祀焉名孝女祠今废王氏名淑芳庠生徐尚忠妻生正德四年卒氏年二十一哀恸几绝夜缢柩旁舅姑合棺敛之事闻旌表略云秉天地之坚贞一死不变钟山川之清淑百折必东孙氏阎鸿衎妻年十八夫疾笃入室自缢事闻旌表略云相见黄泉面无愧色垂名青史字有余香康氏王汤臣妻性聪慧汤臣出征流贼忽马惊氏以为不祥微言止之夫不听慷慨而出及夫战死氏闻之日夜号泣绝食而死奉文旌表略云义重移天不愧杞梁之妇魂轻入地可追姜女之风王氏刘继禄妻夫亡年二十夜缢柩侧事闻旌表略云哀哀握手耻留旦夕以偷生两两同心愿承苹蘩而丛死袁氏通判温潮继室潮历官清苦病卒氏为夫敛毕自缢奉文旌表略云遥追两袖之清风人间梦断再结三生之佳配天上魂香刘氏举人梓女孝子忠言妹许聘王之滨未嫁夫卒诣枢前自缢绳绝投井水漂因纺绩事姑五十余年巡按温如璋题奏建贞节坊旌表略云誓九死于两髦柏舟再见媲仲凡以双美广汉重光温氏生员李廷樟妻夫亡自缢事闻旌表略云七日不食已羡从容就义一环自缢更怜慷慨捐生郭氏张朝珍妻年十八有娠夫亡三月而生男氏抚孤不易志翁姑八十相继卒停翁柩于家忽火焰其室氏攀柩号泣不去竟焚死奉文旌表略云抚遗腹以承宗九原含笑殉沭棺而蹈焰百世流光吴氏生员刘希仁妻夫亡事姑抚孤守节终身路氏李昌言妻夫亡年二十一守节终身李氏王云鹤妻夫亡年二十二自缢家人救免守节终身季氏范亨妻夫亡氏勤织纴以养亲育子翁姑卒丧葬尽礼年至八十孙氏举人吴祯继室夫亡年二十一日夕悲号绝食而死事闻旌表略云困公车者九上良人篝灯火于生前主中馈者数年烈妇奉苹蘩于地下云中方驾湘浦同归孙氏范宣妻夫亡无子亲族欲夺其志氏坚守不二年至七十杨氏举人焌女儒童李延德妻夫殁氏取簪珥付翁姑乘家人睡自缢夫侧奉文旌表略云风霜雕玉树方嗟此曰之人亡环佩冷金波忽陨去年之新妇十七岁芳龄同游地下千百年正气独植人纲德从兄计部郎明馨公有记王氏张献璞妻夫亡自缢奉文旌表略云柔嘉成性药饵与井臼齐操贞介为心骨血与山川并寿杨氏知县王心继室夫亡自缢柩前公举略云二十年元昭共味始完山海之盟亿万载青史流芳不替王杨之字先一旬而夫陨后十日而妇亡此非秉天地完贞性情清淑安能九死不变初志五德全于弱笄乎事闻旌表王氏生员单经翰妻孔兵陷城夫妇并缢而死防院朱疏题双节略云主忧臣死扶大义于胶庠夫倡妇随垂芳名于闺阁比翼鸟同归天上连理枝并秀人间李氏通政使杨觐光亚室公亡氏自缢公举略云幼娴蕙则长习松心家本长安慷慨赵燕之俗室从君子文章齐鲁之人侍宦游于江陕留都历年齿仅三十九岁夙夜在公之际内佐脱簪左右就养之时旁参举案所天不吊抱病而终药饵盈床小草独明远志衣裳在笥大义自比匪躬堂上柏舟弓裘有托泉台榱桷井臼谁司小世界而大一缳再见望夫石化留纲常而抛七尺甘心燕子楼空亡与俱亡昨朝今夕死而不死一日千秋事闻旌表王氏刘业妻夫亡怀遗腹事翁姑抚孤成立吴氏生员栾兴周妻夫亡氏二十一岁无子一女日夜勤纺绩抚女于归终身苦节郭氏举人翰邦妹儒童庞亨元妻年二十未举子而夫亡或劝之改适氏坚守不二苦节终身吴七姐乡民吴自立女年十五聘与孙管住为妻管住病故女尚未过门闻知痛哭即欲往吊伊兄禁止未果后有刘氏议婚女志坚殉夫乘兄嫂他出潜奔母茔自缢事闻旌表论曰后汉书列女传有云余但摉次才行尤高秀者不必专在一操而已斯言也识者讥焉易家人六二日无攸遂在中馈贞吉又柏舟之诗曰之死矢靡他之死矢靡慝余尝读白头吟风雅遗音几与封禅颂争先并驾而琴心亡奔千古贻羞史称蔡文姬博有才辨乃苟活无颜虽感伤乱离追怀悲愤不足多也范蔚宗概为立传与诸节媛后先彤管不亦恧乎邑列女载在郡志者详矣或慷慨而捐生或坚贞以自矢有士大夫所难言者而闺秀炳炳焉论列之以垂不朽又乌容已也若夫时移世易往往有湮没而名不称者兹则文献无征古今所同叹矣仙释汉安期生卖药东海上人皆言千岁翁武帝时李少君言于上曰臣尝游海上见安期生食臣枣大如瓜在蓬莱山中于人合则见不合则隐于是帝遣方士入海求之元丘处机栖霞人自号长春子金皇统间其母感异梦而娠将诞红光映室邻以为丘氏火趋救之乃举子儿时有相者曰异日当为神仙宗伯年十九为全真学入昆仑师重阳友谭马刘诸人开烟霞洞后入磻溪穴居日丐一食披一蓑人谓蓑衣先生寻隐陇州龙门山七稔道成金世宗征赴燕都锡宴诏对数以持盈守成为戒旋里值山东乱附马都尉仆散公讨之登及宁海未服请师抚谕师至投戈二州乃定元太祖召见言欲一天下在不嗜杀人又言为治在敬天勤民长生在清心寡欲瑞鹤随翔甘霖应祷荧惑犯尾禳之退舍一日天大雷雨大液池南岸圮水入东湖声闻数里池遂涸北口高岸亦崩处机叹曰山摧池涸吾将与之俱乎遂化去葬燕都白云观之顺处堂按此先生固栖人也而余邑罗山最高峰有小洞叠石为之相传先生修炼之处其洞自元至今数百余年不烦补砌完好如故意仙灵窟宅固自有神物呵获之耶又祥光观阶侧石碣字半磨灭道士或告余曰此长春子诗也则先生虽仙去已久而遗迹宛然又安知今日者不有鸾骖鹤驾出没隐见于其间乎张仙初为佣耘田若有神助后居罗山灯草涧修养茹松柏绝谷食三年蝉蜕于罗峰绝顶人为垒石掩之至今存焉王仙姑世传仙姑居县南十五里村落中日樵于野不采而薪自集后卒于樵所掘得石椁题曰仙姑之墓因葬之土人立庙祀焉周祖师埠头村有周太公者与四子入螺山中采木忽闻儿啼近前见一虎在儿傍逐之虎忽不见惟锦被裹儿抱归育之年十二始能言冒周姓后往螺山修道与神仙唐公郎公化公志公张公寥公同升班仙不知何许人居螺山最高峰石洞巉险人迹罕到黄邑一孝廉应公车班与别曰公此行必捷南宫令某邑予当过而问焉孝廉行后班唿常供薪米者数十人告之曰余当去矣中数年无以为报惟期诸公以清净为心不争为福言毕长逝人遂葬之山上孝廉果成进士授命两月班造访焉盘桓数日辞归迨入觐过里始知班久化去开旷视之止空棺双履而已后建祠山巅曰觉观名其洞曰班仙洞赤脚王碧目苍颜发明如鉴戴一笠非布非绒其光如漆其质如灰每自以为始冠时物不知其几千年所尝为人力田随意耘耔不问人知隆冬不履水泽腹坚踏其上如平地行步如飞骤马追之不及人争异之以长生之术求则厉色嗔词俚不可解八九十岁老人曰童时屡见其貌正如今日婴儿痼疾邀拊摩之立瘳间有调笑之者下其裳童身稚肤乃共矜传其为全真子也争师事之蚤已遁去杳不可寻以其四时徒跣遂名为赤脚王云按仙不知何许人而游戏招邑者差久故邑志列焉论曰按唐荆川史纂列道家者流自老聃尹喜而下得四十有五人夫以九州四海广轮万余里且上下数千年寥寥若此羽化飞升盖忧忧乎难言哉乃考郡志及故老所传闻马罗诸山仙灵遗趾殆比肩接踵矣又何多也昔李少君以祠灶却老方见上居久之少君病死天子以为化去不死诸如此类何可胜道将无好奇者轻信讹以传讹遂至累牍汗简邪抑绣幕云屯山川标异故轻世肆志之流无所表见往往从事于斯与余尝闻海上神山未至望之如云既到反居水下则昆嵛以西丹崖而南实与金银宫阙遥相耸峙其为神仙奥府或亦地气之炳灵使然未必尽诞也因捃摭所闻凡若干人以附刍未招远县志卷之十邑后学张风羽仲威氏编辑艺文王言晋追褒王基诏故司空王基既着德立勋又治身清素不营产业久在重任家无私积可谓身殁行显足用励俗者也其以奴婢二人赐其家明敕封大同府推官季骥千文万历九年月日敕曰国家慎重刑狱故郡设理官以典一方之鞫谳欲其佐政而弼教也自非隽良曷胜斯任尔山西大同府推官李骥千英敏之资闳远之器蜚声廷对司宪名邦而能持审克之公适威明之用荐牍屡闻朕甚嘉之兹用考绩授尔阶文林郎锡之敕命夫云中当锁钥之区尔虽职在刑宪而边务武功尤宜熟究以需异日之用无竞维人朕且有赖焉尔其懋哉敕曰士君子之配盖有始共其勤劳而弗逮于休显者此人情所甚闵也不有恩恤曷慰其私尔山西大同府推官李骥干妻阎氏婉嬺性成俭勤躬备相尔夫子学古入官而中道捐弃良可悼已是用赠尔为孺人生着宜家之范殁膺从爵之褒敕曰妇之于夫义主相成不以后先有间也肆朝廷课绩疏荣必并及之尔山西大同府推官李骥千继室邵氏夙闲内则克绍前芬壶政穆修官常允赖是用封尔为孺人益守图箴永光纶綍俾干百世名垂列女尔其勉旃敕封文林郎李栋文万历九年月日敕曰国家优上计之吏不独以玺书显其身而且上及其亲凡以广孝而劝忠也尔遥授直隶保定府定兴县典史李栋乃山西大同府推官骥千之父抱朴居贞敦伦乐善养亲不仕课子有成致兹显融征尔诒谷是用封尔为文林郎山西大同府推官尚绥禄养之荣用昭福善之典敕曰朕读蓼莪之诗悯劬劳之感凡推恩臣下怙恃惟均矧其殁也宁忘悯侧尔温氏乃山西大同府推官李骥千之母毓德名门作逑善士虽弃捐于中道乃佑启乎后人育子闵斯遗芳不泯是用赠尔为孺人尚慰往灵永昌来祈敕曰人子之于继母匪特尊与父匹乃鞠育之恩亦与母均也国家疏荣并逮岂非义哉尔徐氏乃山西大同府推官李骥千之继母嗣徽中馈殚力内襄尔子学仕有声惟尔之训是用封尔为孺人诋服恩纶式彰慈范敕封南京户部主事季骥千文万历十年月日敕曰天下财赋领于地官朕所委以经国阜民者也望郎底绩嘉予褒章矧遘斯庆典乎尔南京户部福建清吏司主事李骥干德操端洁才识敏宏奏策明廷宣劳理郡擢居留署俾佐地征盈虚之数周知出纳之方克允兹以覃恩授尔阶承德郎锡之敕命今旧京储偫非丰也而东南近苦无岁征输则闾阎空蠲逋则帑藏匮尔尚深筹其便以固国家根本朕将图尔之功钦哉敕曰鹊巢正始录于国风所以章妇顺而重人伦也故内阶锡命元配必先承焉尔南京户部福建清吏司主事李骥千妻赠孺人阎氏钟祥望阅媲美名家莒筐范协于有齐环佩仪符于无遂芳徽已邈誉闻犹存是用加赠尔为安人贲以新纶酬其旧勚敕曰续徽音而司馈事必资燕婉之贤宠逮室家荣均先后制也尔南京户部福建清吏司主事李骥千继室封孺人邵氏禀训女师作逑君子率下励俭勒之节居中襄清慎之操考厥官声知其壶政是用加封尔为安人祗赞素丝永光彤管俾尔夫蜚英声于天壤尚其勗诸敕封承德郎李栋文万历十年月日敕曰夫位不满德者有后盖天定也朕奉若天道褒表人贤凡晦迹下寮而燕诒有托者湛恩必晋锡焉尔遥授直隶保定府定兴县典史封文林郎山西大同府推官李栋乃南京户部福建清吏司主事李骥千之父清贞律己信义孚人领尉名封传经哲嗣才虽限于小试业则光于后人宜锡明纶以彰式谷是用加封尔为承德郎南京户部福建清吏司主事迓丝纶之宠观阀阅之昌诰封凤阳府知府李骥千文万历二十年月日制曰朕闻周室思豳汉家复沛中都亦今之豳若沛也所为绥辑元元慰朕根本之思者微良二千石孰与领此尔直隶凤阳府知府李骥千风标峻整才具敏宏出理郡刑入司帮计中外皆称其廉平肆令剖符而治钟离乃能悉力拊循奉宣德意政平讼理民用和宁堂揭均赋之条家镂戒民之版朕甚嘉阅既擢拜尔颖州兵使者所司仍以旧绩闻爰授尔阶中宪大夫锡之诰命今尔虽迁秩然犹朕所倚卫豳沛者也乃辖益广操亦益重可弗毖与盖昔张泳知成都而军储足崇龟守九江而武备修岂谓仗节钺临治之顾难辨此往祗乃叙无替朕命诰封礼部员外杨觐光文天启三年月日制曰朕观士大夫一通朝籍则所热中而程不越冷炎淹速闲矣有能抱素心以需大受者乎朕独不得与此人同时哉尔礼部精膳清吏司员外郎杨觐光独往高标再来异表初宣劳于使职嗣展采于枢曹平进自安时借跧伏以养素清操独励每托优暇以练材盖缙绅衿韦共知其有不竞之实即田畯野叟亦亮其无变塞之心近佐秩宗益隆清誉兹以覃恩授尔阶奉直大夫锡之诰命夫尔礼曹且膳司也朕以膳喻惟甘可受和惟淡可不厌尔道腴自甘世芬莫齅骸可谓当膻悦之代独有羹玄之意者矣从兹以往尚益敦素履无替初规书不云乎若作酒醴若作和羹其为膳也不滋大乎朕且于世味之外图所以大用汝诰封陕西固原兵备道左布政使杨觐光文崇祯元年月日制曰朕惟顺治威严功资弹厌简兵搜乘职在保厘繄兹甘兰靖固之冲尤重锁钥长城之选非凭骏望曷树鸿猷鉅任斯肩懋赏攸赉尔陕西布政使司固原兵备道左布政使杨觐光冰壶映洁霜锷淬锋弱冠而焜耀汉庭皇华而委迟周道折冲千里丕杨樽俎之谋明禋六宗克举秩宗之典材总兵农与礼乐任历藩翰以旬宣而尔利策铸山政修屯牧投醪挟纩行阵无庚癸之唿秣马椎牛壁垒壮风云之色功高绸户绩茂专城聿旌榆塞之勋宜洊枫宸之宠兹授尔阶通奉大夫锡之戏武功文德式表长材旧秩新恩诞敷休命尔其益坚石画克殚前猷布威德于西陲永奠安乎天府载登八座之列以光十乘之行钦哉敕封翰林院检讨杨观光文崇祯十二年月日敕曰朝廷慎简词臣俾之橐笔蓬山导泉幼海蔚其望实既乎弥纶必人足与地副焉尔东宫讲官右春坊右赞膳兼翰林院检讨杨观光神规渊茂风度端凝襄追琢之云章资弼于天序养性养气养体备陈养圣之功正道正事正言总赖正人之助方宏论益宜锡赞书是用覃恩授尔阶儒林郎锡之敕命夫经世以才而露才非受大器也储学以植裁澄观以达变于肩任有造车之合矣朕且厚属尔招远县志卷之十一邑后学张凤羽仲威氏编辑艺文元招远县庙学记奉政大夫般阳府路莱州知州兼管本州诸军奥鲁劝农事务李诚撰天生蒸民圣人立名教因天命之性人之所固有者仁义礼智其为德也四人伦之道定分有在君臣父子兄弟夫妇朋友其为典也五蚩蚩之氓日汨利欲重为习俗所溺惟其不能自达于道必待为师为师者设为学校振浠而开牖之涵煦渐摩各使克去物欲习染之污乃能明其明德新之又新显见发越率其典之所当然者扩而充之推致其德之所固有者俾止于至善之地然则学校之设其所关系固不重矣哉使斯邑之民知名教之重礼义之尊修其孝悌忠信则其憸鄙嚚讼之徒风动胥劝革而从化敬长奉上服其心志柔其肌肤孰有弗顺况秉彝之心人皆有之由是作兴成就美俗其可忽诸莱州艮维距四舍而近有县曰招远金大定间登板籍之户万一千有奇实为上县境连山海地土产金人亦明秀原隰沃衍禾麦是宜丝枲鱼盐饶于他邑板荡之余户不满干城无百家之聚国初世官孙宰愈其名者即故殿之基构室四楹以奉朔望之奠应故事而已转官之后历十余政非无贤令佐因库习陋漫不加省以至檐摧栋挠风雨泄落识者惜之元贞二年主簿樊圭乃于其前新大其门以为异日之殿宇重修是当与称大德八年主簿马受市西邻隙地规为教官居宅明年主簿王琳署事之三日恭谒先圣顾瞻殿廷倾圮隘陋且无肄习之所乃谋于众曰为县者事有大小莫与兴学为大政有先后莫与教民为先圣元受天景命世祖皇帝混一区宇以文治为永图通经之士咸复其家崇儒重道礼仕宿德顺考古道讲明政术凡君国子民一出圣学圣上继统首诏天下兴学养士作新民俗是邑境虽荒僻岂容有无学之县乎且今也民安于畆畆衣食以乐生休养生息为曰滋久岁物奉成既庶而富使知所学易于趋善此其时矣迺慨然以兴建庙学为已任典史赵贞悉方裨赞阖境士庶耆父翕然从化鸠赀献材乐为欣助乃市垣北之地通之以广其学以规以度躬自督视裁正方隅庀徒蒇事工力偕作崇峻堂陛首剏礼殿其楹有四坚整高明夫子位正南面衮服端冕兖邹二公及十哲列坐而待东西为贤庑楹各有六七十子及二十四儒绘像具焉廷起重基层檐题节翚飞凤翥以阙里殿廷翰林学士承旨党怀英所篆杏坛二字摹镌诸石立于其中以故殿之材徙构于其后揭其颜曰思圣以为讲授之堂诵习之斋列开右庖饔之室居于左又西为教谕所居之舍光洁备具经始于大德九年岁次乙已季秋之月落成于十年夏四月学必有记以识岁月属余文之余谓夫立功立事惟得其人非有为则难而于众人莫为之中独能为之斯为难焉噫招远之为县也几何年矣尹佐交承无论四五十辈前后因仍终莫改作监邑谋之尹尹谋之佐上下相颐第终更而去矣今主簿之到任也适监邑及尹时皆阙员簿乃一心公诚置之无疑不以职卑位下毅然倡为是举不数月雄构凌云杰然而出财匪官给民不告劳迄用有成非材略殊绝心力妙运而能至是乎兹持牛刀试一割耳会当国朝选贤任能兴造功业则将见规画措置复有大于是者焉余以疏谬玷居州长頋兹贤簿锐然以兴学为事其喜闻而乐道宜何如哉故以设为学校之本道之于前仍纪兴造始末俾刻于石以永其传且望继是而任兹邑亲斯民者无替厥成复能恢张增饰使邑民子弟肄业于其中耳目之所接见思虑之所安习优游于洒扫应对进退之间餍饫于敬让礼文之地出入闾里务自修饰一语有过差跬步或有失则赧然惭恧愧耻无地以为小人之归若犯上若作乱虽驱逼之纵叟之有不可得者矣故能成其美俗安于善政繇邑及于乡繇乡及于家父靡不慈子靡不孝兄靡不友弟靡不顺讼自此息盗自此弭他日至有行者让路耕者让畔兴学之力岂浅鲜哉大书特书当不特止此而已也主簿字济卿莒人以文学选为肃政廉访司书吏秩满来主是邑簿率之以躬临之以诚主以恺悌有古循吏之风云明重修学庙记前癸卯科乡贡进士栾城县儒学教谕致仕益都张敬撰登郡属邑曰招远庙学重修既成其司训梅先生不远数百里致书于予征文登石以垂久远予谨按书以记之招远庙学造于前元大德之十年历岁既久中间修营无考不能悉述圣明隆兴屡诏所司建学毓材以备任用当时膺此责者或出身他途或征营事殷且以邑僻近海巡历部使者岁不再临玩日愒月弗遑致力以至庙宇摧毁弗称学舍鞠为蔬圃不能壮邑人之观厉俊民之志为日久矣其间虽有能为者不过随其颓敝补其缺漏因循度日而已其于大修营以壮庙宇耸观瞻盖寥寥乎其鲜闻也岁在壬辰关中张侯以儒职来宰是邑眎篆之初祗谒庙学顾瞻之次乃叹曰庙学颓圮如是何以妥圣贤在天之灵何以壮邑人具瞻之美又何以端本澄源为毓材敦化之地哉于是思欲振而起之以新丕构若曰学校之兴乃为政之首务庙宇之修尤有司彝典苟或不然欲人材兴风化厚政教美犹陟颠而捐阶舍舟而求济忧忧乎其难矣乃遂捐已俸鸠材庇工取瓴甓于陶舍采木于林麓供亿取之有法人力不至劳民肇工于成化十年二月初旬大成殿视旧加二楹崇二丈广称焉于两庑则仍其事而增修之灵星戟门复增其制而鼎新之宰牲有所庖库有需抑皆未也至若饰圣容以金碧装贤像以采色光映夺目尤为蔓出文昌旧祠僻近西城湫隘殊甚今迁于学东爽垲文明之地神妥人懽咸以为宜与夫会讲有堂读诵有室以至藏修亦有其处会膳又有其所凡其需用罔不咸备丹垔之辉煌过者嗟叹庙学之壮丽见者称赏输奂一新东方推冠不逾载迄工告成黎老游观者传相告语以为前此未之有也然四十年间科目乏人今遂中举子孙贤以破荒天张侯之绩于斯懋焉虽然侯之此举非以为观美也非以为要誉也盖将以纳民于斯道之中也夫道者何尧舜禹汤文武周公之道也当时所以措斯世于隆平跻斯民于康义者岂出于斯道之外哉斯道之大如此非吾夫子删定述作之功继往开来之力则天下后世贸贸焉何所适乎然洙泗既讲明之濂洛关闽诸君子又羽翼之向之所谓尧舜禹汤文武周公之道粲然大明于天下后世矣宜乎庙食学宫与天地相为悠久者欤然道虽原于尧舜禹汤文武周公吾夫子删定述作之功而皆切于民生日用彝伦之常苟能体之于身以之事君则忠以之事亲则孝与夫夫妇长幼朋友无不各得其理焉然则建学立师以道化民固朝廷之盛典体朝廷建学立教之心俾人材盛而风化美者则又张侯之用心也尚观邑之俊秀游斯地睹斯制也以张侯体朝廷以道化民之心为心讲明乎诗书六艺之旨服习乎孝悌忠信之行如是将见招远风化愈淳贤材倍出家诗书而人曾闵孰谓不本于张侯倡导之功也欤侯名哲字世明关东蒲城人董兹役于始终者则又有老人逄智焉于是书以为记户部员外郎赠太常寺少卿申公良墓志铭李士允往予推官苏州盖知常州府同知申公云无何擢户部员外郎逾年议大礼伏阙死归葬之翠屏山矣阙友王君志道思公百世之下将没没也于是状厥行因寄之予请志焉按状公讳良字延贤故陵川人也其先曰刚者迁高干而侨居公未冠即奋志濂洛关闽之学闻名儒輙不远千里从之游无何举山西乡试授山东招远县知县公之知招远县也会山东贼起横行青齐间旁郡邑弃城走塞城门不出矣公独缮修守战之具贼至以身先之追贼至黄县斩获数百千人贼遁去已而贼益来公伺贼所在斫树塞其三面率死士突其前大破之乃后诸流贼莫敢复寇招远县矣于是监司旌其贤调公知诸城县以忧归起而授良乡畿辅邑也权贵人过者率多所索他知县咸应所索乃公不与所索厥后权贵人亦不复索居无何擢安吉州知州而锦衣叶琼者怙贼宁势夺民田讼之州人谓公不可宁违也公曰吾宁违宁不敢违法田归民琼衔之嗾无赖诬奏公事下竟白于是安吉知州贤声冠诸州升常州同知寻升前官公在常州时以事寓苏州善李子会招远民来图公像祠之闻之李子李子曰古有树思碑泪非申公者等也孰谓今与古不相若哉不逾年而公伏阙死矣嗟公不死使得纾蕴必将康济群物今可返之古矣乃遽死也悲哉然泰山鸿毛古同一死公之死有不死云夫死生祸变之事大矣乃公善之则其常而细者咸可推矣公生成化戊子二月二十日酉时卒于嘉靖甲申七月二十二日辰时招远县令题名记阎公朝惟我招远为县不知其凡阅几世其事而治之者不知其凡涉几人矣即耳目之所逮者其人可数也乃其岁月稍久远姓名仅有存者溯而上之则杳乎其不可得闻矣遂使上焉者无由考镜其得失以裨益吏治下焉者无由上下其议论以裨益文献讵非旷世之缺典邪君子曰知者当务之为急此所谓有当务非邪嘉靖壬戍水宁卢公来令吾邑见其士风瘠薄政体废坏拊循和辑夙夜不懈益虔暇则咨诹故典而慨然叹文献之不足也方开局以纂邑乘曰吾将先乎其大者乃捃摭故牍搜剔金石参酌闻见得令丁公而下凡若干人其姓名历履湮没弗传者无如之何矣其幸存未泯者备录而谨书之刊石于堂用垂永久而属公朝为之记夫官无崇卑尽职为良县令七品秩尔然抚有百里生聚而教诲之生民之休戚系焉其任亦弗轻矣由今观之若其才德优长流风善政口碑不磨斯称乎其为民父母矣舍是而拗焉而陂焉民罔攸赖不亦旷若官乎又不然则安于为已厉民自养非徒罔功者无庸以议为也然方其晏然民上非不犹之官也逮势易时移公论既定流芳遗臭焉可诬也故有求名而不得有欲盖而弥章若此者一切使之湮没弗传贤者无以表其长不肖者亦得以掩其短宜非君子之所忍也然更数百年未有庸心于是者无乃不知所务焉呜唿声实昭而劝戒寓后之视今亦犹今之视昔苟非不自颐籍甚者其孰能无惕然于斯也孔子曰三人行必有我师焉择其善者而从之其不善者而改之然则兹石也谓非有位者之盘盂乎若卢公者诚可谓知所先务者也继公而至者尚念旷世之缺典有其举之莫敢废也将一邑之文献吏治胥有赖焉则公之绩何可以弗着哉朝也寡昧不文而公之盛心不敢以不承也谨执笔以识岁月尔是何敢言记田侯修城碑阎公朝立天下之事者诚也济天下之事者才也二者缺一虽小事犹难望治况其大乎若乃兼体而克臻厥成惟我邑侯田公有焉兹于其修城之役见之矣招远东方蕞尔邑城垣素号庳陋寄民社者沿袭故事非不岁一修之大都因陋就简取办目前往往随手堕坏故倾圮日甚一日乃岁丁丑夏秋之交霖雨浸淫城之敝也几复隍矣今将完旧而实无异创作邑人方以为忧我邑侯慨然任之爰列状闻于当道当道者咸归重而责成焉颐公帑空匮资用弗充侯则为之咨诹揆度经营擘画期于克济于是乎揣高低计丈尺物土方均力役书糇粮庀器用精委任勤劳徕戒之用休董之用威由是负者鳞次筑者栉比相杵交动鼛鼓弗胜登登冯冯声彻遐迩侯昼夜庐于城门之上有若父兄率其子弟修治其垣墉室庐而意及曾云者也两阅月墙乃就绪壁立崇竦望如引绳光泽可鉴墙端皆伐山石琢以椎凿四平而布之然后加之睥睨陴睨之山颠冠以瓴甋之方而剑嵴者仍雌雄而钩联之以至楼橹陛级罔不次第毕理凡一切修筑方略皆侯心计而指授它人弗与也经始于闰八月之望至冬十一月而工以完先是侯因西北濠有石横亘已尝开凿今则倍加深广引东南之泉水环城流注作石闸于濠之四隅以制其蓄泄改作石桥于南北两门濠堤植柳无算内种芙蕖尔时已为之改观至是城成则形势完美无遗憾矣维时四民和会观者填郭颂者溢郛不啻室家既成而妇子相庆也咸曰往者人谓城何今者人谓城何保障哉侯之功在吾人也其百世而不磨哉君子曰百姓之可与乐成也有如此然虑始良不易矣方工之未作也孰不知其急而亦孰不苦其难向使它人当此非不肯为则不敢为又不然则不能为耳惟我田侯底兹丕绩盖忧国忧民者仁也任恩任怨者义也当几而断者果也好谋而成者毅也综理之精且密者智也合而言之诚与才合者也诚则事立矣才则事济矣此侯之盛德大业兼体不遗而吾人所赖以安者也诗云遹求厥宁遹观厥成其斯之谓欤功讫之几时乡民班白者凡若干辈诣余而请书其事于石既而邑贰庐江任君判簿绛县刘君幕领金溪王君亦来言如民意因为摭侯之功而推本言之以垂诸后用示夫生于斯宦于斯者若夫侯之政迹种种可书盖未易一二屈指计也兹特为城功而言耳故不具载游山记阎公朝东北诸山为一邑之名胜久有往游之兴而因循未果今岁初夏会东村杨老此志偶协遂携后生二三辈以往余素不饮而东村亦性不喜酒止赍干糟菜茹而已二十五日饭后行至埠后从者留觅脚力余遂与东村先行抵下观许久在后者方到稍步松林遂相与共饭饭毕东寻班仙洞道士云至彼可三四里出观门渡涧水过一漫埠复渡一涧即登山山甚陡峻行不数十步余已倦矣数人扶掖以行踉跄又数十步喉干足弱不复能前枕石而卧良久喘息始定仰视山巅尚远则见杨老已据坐石上欢笑招余矣余羡之有若登仙然时日已将暮勉强徐步以上至则大石横亘左右皆深涧俯瞰可怖诸子从容甚适时推石坠之以为乐循山而东峰峦迥合望之无际鸟道盘旋乍高乍下大要非山嵴即山腰未当踏寸土也据石借草时时偃休前行诸人或隐或见或时不见而闻其歌笑声既过险道去洞不远而尚隔一山余渴甚令一童先行取水顷之自前山提壶而下迎取饮之甘露醴泉不为过也道士宋迎扶余至山顶则见四山环抱而洞负山南向悬岩峭拔壁立干仞祠宇正承其阙真仙灵之窟宅也道士扶余下峻坂对洞坐望久之东村坐洞上真武庙前招余遂越洞门左折而上垒石为蹬凡数折石蹬穷处有两石侧立自相撑柱中阙若门焉穿石而出即庙庙甚狭止可容一二人皆凿石为之门外平石尺许下临无地俯视千峰万壑争奇献秀令人有遗世独立之想庙侧有碑字半磨灭东村言庙旧有石门前护以石槛山多松松之垂岩者尤为奇绝今皆废矣闻之可为太息庙已在洞上仰望山头尚不知相去几许也夫自涧底而望洞自洞而望庙自庙而望山则山之高可知矣东村言城中望东北诸山最高者即此也比下至洞则暮色苍然自远而至矣洞前为矮屋数楹皆南向西为神祠东道士居之屋皆半入嵌岩前荣缭以短墙树墙下以椒徘徊瞻眺既久而后就寝灯炫皆无焚松枝以代照卧榻之侧以席贴壁发席而视之有穴焉出自穴即洞也前为屋所占其中逼侧污秽盖室本因洞而修室成而洞因以隐亦可惜也余与东村接榻而卧东村自言童稚时避兵寓此数月因为余谈祠宇之兴替山林之盛衰历历如在目前至夜分犹未寝披衣出户残月朦咙隐映石壁亦一奇观也卧思赍来食物寄下观中此中道士一无所有晨炊不给矣天未明分遣二童一往下观取所寄者一赴台上集市菜觳晨起迤逦登览以需之西行者不须臾而返日既高始见东行者循山涉涧而宋遂具食食毕道士送至山头而别由旧路抵下观因询上观之路道士言有三路一由窟窿涧一由冲天涧一由六公涧窟窿涧道险人迹罕至冲天涧稍平而无所观遂定六公涧取道以上北行二里许遂折而西入深涧仰视两山夹峙高插云汉而人行涧底宛转崎岖乱石丛杂数步一休犹若倦剧道傍皆野花杂卉蒙茸葱蒨不可名状时有泉流石上清莹可爱东村邀余濯足余未之应也西抵九盘山滴水崖在其左侧就视之石壁崇悚旁张两翼如椅水自壁端悬注而下如缕风引触则洒然惊溅如进珠碎璚砰磕有声令从者以壶就挹注之于道润喉崖下皆积石水渗入石罅中云往时既潴而泻今天旱无有也崖间草本蓊翳萝蔓蔽墟微风时动如翠涛滉漾坐玩久之不忍舍去既过山北折而下即六公涧有颓垣存焉云其下有土洞未暇寻也涧东西袤而南北狭越涧即上九盘山益陡竣余倦甚且休且登良久仅及其半有道士来迓扶策然后能至山顶则平地也路旁有石碣又有数石柱立田间云泰山行祠之遗址过山阴下坡冈垄颇宽衍即其处立观焉环观皆山也观后平地无几即深涧涧北山口望见海即其处稍加修葺足为奇观今惟以堆积柴粪而已此观之大较也其西遍山弥谷皆松也云过此迤西松益多亦不暇往观中墙垣皆废室庐敝甚惟正殿新修颇壮丽盖毁于火而重为之也殿前巽隅有碑刻邱长春诗字半磨灭然诗已盛传矣殿内悬一牌载修造记读之为发一笑然兹行所历数处石刻大率类此其不为山灵之辱者几希览毕坐殿后西小室一饭余意留宿而同行者有归志不得已遂匆匆下山晚宿下观天明科头而行过埠后早饭以归余因追忆庚戍夏以鲁竹翁之招至下观信宿而还然当时心事郁郁绝无好况止应县公之命耳观外未始别寻一步也顾自是往来于怀迄今始一游偿宿心焉又以所与俱来者一老之外二三童稚而已且匆遽而返不无遗憾然余闻诸庄生人贵自适其适而不贵适人之适由此言之则人之游要于其适而已此外奚足计焉因援笔为之记以当卧游赵侯重修李骥干邑侯赵公既新邑治邑绅衿共立石纪其事属余载笔是役也自经始及告成凡五阅月正堂三间东西楼各一座銮舆首领厅各三间东西廓各八间仪门三门后则居宅正厅前厅东西厢各六楹两楼今始作余皆既敝而后更新之也初余擢计部还有谒邑大夫适大雨邑大夫鏾于厅执事者棚于廓出而问诸民民曰大夫慎不敢为也迨奏笺当宁再有谒其倾圮且日甚出而问诸民民曰大夫廉不忍为也夫君子之治国也如治家顾乃虑劳伤之小嫌使公居废顿至不可息克家之子固如是乎岁已丑出守风阳复还谒则见其焕然更新矣出而问诸民民曰大夫贤百废兴焉然则侯斯举也非所谓治国如治家者哉复问其费曰凡数百问其工亦曰凡数百夫费以数百其用侈曰大夫之取民也有道奚其侈工以数百其役繁曰大夫之役民也有节奚其繁夫用民之财而民不以为费烦民之力而民不以为劳侯也惟公故民服民服则忘其劳且费而以侯为贤也固宜侯讳时亨二泉其别号直隶大名府大名县人裁革朱桥中火碑招远县乡官礼部员外杨觐光等揭称照得本县西六十里有朱桥驿系掖县东则黄山馆系黄县两驿相去六十里周道如矢而该县则僻处其南者也从国初以来一切应付俱两驿承管与本县原无干涉后以本县迤北五十里朱桥东二十里黄山西四十里有新城公廨一所往来过客间或乘兴暂憩又值朱桥革去驿官而青夫刘肇基季效由等遂乘机告攀又苦不肯放幸蒙院道诸台洞一切就里之情出万不获已之计议准协济掖黄二县银两节次加添至二百六十余两令接递各仍其旧而新城之中火则两处代办与招无预具题永免勒石存署又严为之禁曰以后敢有备办者以逢迎参治嗣是过客从西而来者朱桥既有中火又备一中火而东从东来者黄山既有中火又备一中火而西虽事体归一然其间供亿徒烦而未当住歇者盖十八九矣总之本县任费而且多无名之费两驿任劳而且多无益之劳皆为新城一片地而起也近蒙上台深轸时艰善推仁术遂将新城公署折革别用意谓病本既拔厉阶永杜不独幸本县之津贴息肩有期亦且为两驿之疲民加额称庆不意又有黄山馆驿曲奉龙等控诉之纷纷也夫谓本驿之中火不能越新城而更西正犹朱桥之中火不能越新城而更东以此称病人情事理谁曰不然但欲诿之该县则的属无谓夫当日代办名色盖指新城而言特据扳扯之词已不敢谓确况新城去矣岂有树去而影存皮亡而毛在者乎即两字之虚名亦不任受况万端之实若何不能甘且以该县与两驿较则能应新城者尚不能任朱桥而原不能应新城者反责以应朱桥乎以该县之今昔自相较则昔去新城五十里尚求代办今去朱桥六十里反自应承乎即揆地方时势之殊体上台轸恤之意则丰亨之际尚以邻封之提携特宽小邑之支撑岂凋敝之秋反忍既去之膏盲又作重生之疮疣乎反覆求之无一而可则招之此役岂俟拟议辨说而后知其当免哉惟是各为其民者有司之职分同仁一视者在上之权衡且如黄民不得于招势必操戈而向掖掖民无策应黄又将合力而攻招譬之子弟自相殴詈而父兄日费平章也何益之有以今灾沴频仍军兴伊始赋车籍马雾拥云集两驿本分之差役恐亦真有不堪者或广为摊派以苏其力或仍设驿官以息其嚣从前众思公论案册犁然料宪裁在上当自有处分矣又代办既属乌有协济实亦骈枝但此时营救不暇又曷敢怀此侈望出此溢语耶仍当虚悬之以听调度耳为此台词上吁乞查照旧例亟将中火一役特为豁免庶穷黎安生鸿恩永赖等情具揭巡按山东监察御史王蒙批仰登州府查报蒙此该本府知府鲁廷彦备牒本府理刑听覆议该本府推官孙昌龄牒称看得天下事有最明白而易知反极颠倒而难解者则朱桥之中火是也何为明白而易知掖县之东六十里为朱桥驿黄县之西六十里为黄山驿而朱黄相去亦各六十夫一百八十里中安置二驿道路相若迎送相若夫马相若岂其中火独不相若故掖县之有朱桥犹黄县之有黄山各备坐司不名中火诿无可诿争无可争此不待智者而后辨也至于招远僻处道南尚五十里原非上司经过之地应无中火供亿之烦惟是迤北朱桥东二十里黄山西四十里有新城公廨一所为该县地方往来轺节偶憩于斯而县官时以一饭相加遗此自致之私非公家所设也沿袭既久源本益迷招远之于新城遂如掖县之于朱桥黄县之于黄山鼎足以供竟为定例而掖县之东三十里犹有平里店一中火并朱桥为二黄县之西三十里犹有北马店一中火并黄山为二加以新城之一是百八十里中凡用五中火诚极烦费后来值朱桥裁革驿丞驿事归并于掖县中火遂去朱桥而诿新城过客自西来者掖县备自东来者则听招远备此掖县就招远县官自致之饭而省其东来额设之一非有公平之案可引也最后上司心知其弊裁革新城中火仍归朱桥具题勒石且严为之禁曰以后敢有备办者以逢迎参治尸而掖之千里亦行裁革此一举也在招适得其应无在掖适得其应有各仍其旧无可诿争且掖归并朱桥裁革平里在朱桥非增所原无在平里是减所原有欢然受之有德无怨此有不待智者而后辨也故曰明白而易知也何谓颠倒而难解招远适得其应无只合蝉蜕而去即掖黄互争亦宜听之乃无故除协济朱桥接递夫马银二百余两外又贴黄山银十六两贴掖县银三十二两而朱桥东来中火则黄山大半而贴掖县之银亦曰代办夫不应办而不办原无人代将焉用贴此一贴也反覆求之而不得其故也即贴亦必贴实代之处不使朱桥坐家者代而使黄山远离六十里者代此一代也反覆求之而不得其故也即贴亦必贴实代之处乃黄山忽添一中火且六十里远而贴银只一十六两掖县去新城之一平里之二止还其朱桥之一而贴银至三十二两黄山代中火反仅存贴之之名以愚耳目掖县减中火反无名送银而曲名曰贴此一贴也反覆求之而不得其故也故曰颠倒而难解也或曰朱既革丞自应与前有异夫朱革驿丞所减者惟一丞之俸其他夫马等项曾减去分厘否乎为驿递额设钱粮曾亦并丞减去分厘否乎若有未减朱犹当日之朱宜仍其旧其或减也是掖之除害不止于新城平里中火之去乃令黄加中火乎如此则黄亦革丞者久矣或曰朱桥钱粮原有招远协济故招宜贴朱夫招之协朱固也而协朱者岂止一招按协而贴将长者当还至于黄山之协亦有青之五属莱之一属何不闻六属宋贴代办也故曰事极明白反极颠倒也然则东西中火皆宜归掖乎曰不然以登与莱论则黄山属黄朱桥属掖朱桥之事即掖事就掖与朱论则掖县属县朱桥属驿县之物力出诸一方驿之协济出诸六属如此则朱桥之事非掖事矣况往日东方僻净非掖而归掖焉掖能受也今日东方疲累非掖而归掖焉掖能受乎故中火宜归朱桥而朱桥宜归六属之协济今朱桥夫马加派议以六届均任何独中火独推之招黄二县乘机归正与夫马同此谓因革递均终于复旧而数载纷纷一刀斩断时乎不可失也然则驿丞当复乎曰驿丞之革在昔日则可在今日则不可而驿丞之革则易革而议复则不易有道于此不复而有复之实复而不必有复之举闻莱州仓官大使之类皆无事待俸而夫马等项掖县亦往往委之代管诚以一人领本等俸银管该驿事务其加派钱粮六属均任而东西中火之供应朱桥任之所协济者如或不足则六属均派按分帮补若犹有余亦不必找即留以作代驿之用并黄山之十六两亦送朱桥以协济驿苦此斩铜截铁之事亦均千方正之举也等因备牒到府本府知府鲁廷彦看得朱桥一驿设有夫马等项则其原设有馆银备办坐司而不系中火也明矣况黄山馆六十里属登之黄县朱桥驿六十里属莱之掖县则黄山馆坐司无与于莱而朱桥驿坐司无与于登也又明矣止因招远于新城新添中火后遂以为例并朱桥之坐司而推之招远也在招远为无妄之偏累在朱桥为不虞之脱卸今刑厅干心剖分细意筹画谓掖之新城千里二中火既裁俱归并于朱桥则朱桥之坐司自应掖县应之其或不足者则应于六属摊派协济是在该府之斟酌而招远之骈枝宜斩断也朱桥既系驿站凡供应夫马查核冒破应照刑厅议委仓巡之类代管日后凡客自西来者止于朱桥用坐司不许另设中火以累掖县自东来者亦止朱桥用坐司不许另设中火遗累黄山及招远所谓在招适得其应无在掖适得其应有朱桥之驿事亦犁然就理庶彼此三地俱宜可永无后议矣等因具呈照详申蒙巡按山东监察御史王批该府之议裁断藤芜数载繁嚣一朝闻静解招远无干之网为掖黄当然之分不磨炯鉴永盘珉各竖疆畛以示不朽否则数年之后各于其民者复施臆见不费此一段干章乎速会通行取各县遵依报缴天启三年岁次癸亥盂夏吉旦立石按赋役全书邑协济掖黄二县中火掖县银贰拾伍两黄山馆银壹拾伍两此外不得毫厘增加也况勒之金石已有铁案近朱桥复敲剥碑文妄觊推卸如此为当事者告当亦一层卷而了然矣海日赋杨觐光擅六一之奇观惟东海而已矣抛危屿其如拳错惊涛而似织三山迷岸扁舟万里一线横波游龙千尺志在浴天喜洪津之上达量能容物任轻鸥而载息外疑无地兮沙砾迎潮中若有天兮鲸鳄类虮维此瑰丽犹滞寻常虽鼌市之九衢未堪撰异况蜃楼之千堞奚足称祥独夫枢出地羲仲飞芒人逐繁华之梦海生寂寞之光阴阳欲判兮天水两合物理相催兮鸡声三唱羡汪度之静涵喜丹心之欲壮柔内茹刚名尊左海水中流火象表太阳理无深而不藻道有美而即章贝阙鲛人口吐虹于画峤蓬莱仙子灶流火于丹房海欲曙而犹暝苍生昼寝日虽迥而未旦和驭宵忙中流浩浩内景盘盘冲破琉璃似瑞烟之笼红玉摩开琥珀若芳草之转金丸万缕光驰走赤蛇而摩毂十洲焰吐鞭火龙而驾辕海若留宾浮光上下波臣送客金影盘旋久凌波而电掣忽帖天而镜圆信始旭之杲杲若经浴而鲜鲜雪浪别兮叹绮罗之罢凤舞青云接兮欣鸳鹭之绕龙颜自西徂东轮转安在入天出地梯度维何精甫炳焕意尚婆娑纷上征而荡漾疑返顾而错号徐转长空之辔还惊前路之波烛蛟宫之贝玉洞鲻帐之笙歌煮海威雄幻不宥乎魑魅燃犀照彻蠢不遣夫鼋鼍鲂鲤波澄魍魉魄落疏齿鉅牙悍畏察而暱影锦鳞赤髻驯受鉴而饮和虽照临之功见离为大而汤沭之地出震先多隘沸波之火井陋红溪之落花体已居天而叱驭光犹点海以生霞画舫宵兴见虞渊于近浦罗峰夜宿起踢谷于子沙辉下寰中而徐睹明择高者以先加户尚朦夫楼阁光已朗夫泰华旦千门之暮气澄万梦之余渣冬驱寒而夏除湿朝海角以夕天涯茅屋竹窗共承辉于金殿寒枝弱草均邀宠于绮葩遵赤道以积勋弃轻沤之如撒凡此大观兮莫逾沧波之升旭日譬之文士兮爰辞泌水而步天家东岳庙上梁文杨觐光伏以秩视三公典重一王之制东巡二月岱称五岳之宗庙食遍于寰中云阴及乎天下恭惟东岳帝君之神尊居日观符握天孙缥缈柏宫周迥者三干余里森严松石封禅者七十二君环依未了之青鲁赡郑祀分致虚中之白玉几金床维邑东南奉神左右群峰辑玉依稀芝草为天一水流金仿佛黄河如带远符刘汉宫阙成云近轶李唐清明抱日乐鼓钟之肆觐繁香火于三齐不意岁在白羊乃尔灾生赤帝明禋百世山不骊而泉温回禄一朝邱欲萧而火烈凭物以告无因曰灾弊不苹而奚新贯欲仍而非旧庙中境内之象为火为兵人事天道之因美轮美奂岁云暮矣兴也勃焉伐木丁丁再拭辉于玉简白石凿凿重绚彩于金鸡有神斯灵恍诧去天尺五不疾而速忽惊缩地三千邑当大东之小东日用先甲而后甲嶕蛲红旭试拈客难之辞崎蚁青邱为述孝文之语既泰山而磐石当流水以载音游东山催诗序李乃兰南陆纬天新滋绿雨东山携友远谢红尘棋眼则玉垒忘机琴心而金徽解愠惊破华阳之梦车马敲枰遥分虞陛之风桑麻错绣笑言无妄山水同人收物色于个中唿童斗草叩禅关于当下对客拈花挹彼流泉鱼悬空而在藻坐兹卷石苔织壁以成纹笔床落墨惊蝇茶曰飞烟避鹤白云吞吐似量陵谷之浅深黄鸟间关若试林皋之疏密星文自远千里一堂斗洒时需九人四坐六月暗移于七五伦明备乎三放瞩平原天润夕阳禾黍澄心远汉人吹高树笙簧闻之地以人灵文因情显晋家柳社经邱寻壑以成辞宋室眉山踞虎登虬而作赋悠悠今古一席非遥落落宗盟片言是重芙蓉帐里共期思人风云玳瑁簪中立见句垂金石无烦刻烛试与含毫重游灵山催诗序李乃兰烟云住处车马重过花鸟迎人山河欲语树悬阴而覆刹岩鼓腹以栖僧细雨清尘冰轮濯魄缁衣伏道惊非昔日之千旌白石穿云喜是当年之物色紫骝闲故道度曲径以散蹄黄犬识征人傍朱轮而捷尾阶头柏古磬声与鸟语争鸣天际峰青海气与茶烟相乱牛童率舞扪萝探东壁之奇田子归心摘莱佐西天之馔熊罴豹虎巧集百丈危岩剑戟旌幡细削三山峭骨先庚三日纳甲初阳入门而俗虑渐清久坐而尘容顿洗几番过处每协吉于黄裳此日还来应宣威于白钺闻之文江列阵学海抽思指点目游山川获申于知已长歌短咏烟霞受制于文人请借离筵共敲警句庶龙门竞渡无忝李郭仙舟而鸲巽争雄不负王杨簪笔矣矿议陈锺盛开矿一节事非创起臣子好义急公为先当此仰屋告匮之日苟可勉鳨一得上佐持筹虽建议奉行犯众怒而为之当所不惜况因天地自然之利曾奉先朝举行之例下无科派之扰上无搜刮之烦何不可即为行者然审势揆情窃意言开矿于今日与往时异言开矿于今日之登州尤与他郡异盖国家当物力阜溢之时偶一当试迄无成效则姑置之已尔一切功罪得失事后不复追求乃计此一事采取必用民夫督率必置官吏巡逻护卫必广集兵丁其间雇募有费廪饩有费烧薙锤凿种种器具有费即有所得计所费已先不资而且零星之窃取无数通同之侵冒难稽往往有深入数百丈寻觅见旬月且不得分毫者其始则钱粮待用区画之难其既则工程虚糜销算之难万一得不偿失谁任其咎此其为害一然登郡可虞者更不止此本地之民犷悍难驯五方之众奸宄陌出海上多事而后室家漂散土地荒芜即使尽驱归农犹苦未复本业一闻开采之令愚者恐身家后患争先窜匿其黯且贫者结党连名占风望气游手无资则幸希煳口逋诛亡命则借径安身焉知海澨内外无观判煽祸之徒薮泽其中而宁可分别去取乎而谓非开门延盗乎此其为害二近日朝廷严保甲之法稽察异言异服驱逐必力虑深远矣今开矿非数十百人不可招商采办安得人人皆土着哉及招得无籍之人窜入报名里甲保正副明知非我族类而下焉者不敢呵上焉者不能问此时保甲之法尚得行乎夫至保甲之法不得行势且率天下而乱矣其流祸可胜言耶此其为害三夫人惟利欲之念牢不可破每相倾相轧不惜以性命为壑此时倘深山穷谷忽传某人某处得有矿沙若干便群集纷嚣以强凌弱率众暴寡小则杀伤毙命大则啸聚称戈专欲难成众怒难犯治之不可化之不能此其为害四不独此也守法良民退处不争矣然不惜玉丁辟道之艰而暑雨侵寻蛇虺为伍尔时督责既穷解散无策外之扬帆摇橹可以泛海而作异人内之斩木揭竿可以入山而勾流寇肘腋变生噬脐无及言念及此实切寒心此其为害五登州数年来年岁非甚丰稔而民尚不苦啼饥者以米薪尚可措办也若此端一开则群口而食群爨而炊市鬻之人乘人之急物价腾涌米珠薪桂谁能堪之势必携老扶幼适彼乐郊而后已此其为害六圣天子蠲租减税爱惜元元惟恐百姓不沾实惠今开矿之议行附近居民之骚扰苦不可言更有一种棍徒见人家道稍殷则曰尔墓有金尔宅有银借端诈骗无所不至黄旗为插任意施为使哀哀黎庶计求解免或卖儿鬻女以全性命以安先垅敢怒而不敢言不负圣天子悯恤德意乎此其为害七登届时逢旱魃掘人新坟而毁伤之曰打旱魃今开矿之令行而甘心报复泄愤者群起而伐人之墓倾人之居彼奉命采办谁敢抗违致荡析离居抛毁枯骸种种伤残不可枚举夫打旱魃尚虑后来事发而惧祸今则公然行之惨不畏明岂圣明之世所宜有哉此其为害八大凡天下事利之所在害必伏焉即利十而害一尚当斟酌平衡今则为利无几而为害弘多且不必计其后来若何亦不必计其往事殷鉴若何第聚乌合走死之人为逐膻贪饵之事纵各上台恩威交济调度有方而此辈有何道义有何忠诚谓机彀之不中变乎断断未之有也方今征调四出无非救民于水火之中頋反令方出水火之登民而复纳诸罟获陷阱之内固知所不忍也查万历二十四年已举行二十五年旋即报罢则此事之不宜行也往事明征矣况今何时也登何地也若重以此举恐叵测之患不在贼寇而在萧墙之内矣非私忧过计而故为是不必然之虑也上防院书杨观光登之劫数天耶非天也人也何也恢张者从功名起见不从百姓起见究之驱百姓以殉功名谨慎者从功令起见不从百姓起见究之驱百姓以殉功令上有两驱民有二殉无恠登民之无幸矣迩来郑图屡绘丙问时行然苦虽上而泽不下总之地芜丁亡两不及数不实为请豁款项以苏民急但空言审文则审文之下必且鬼录力役石田米粟矣即急言招垦而招垦之前李代桃僵貂以狗续矣夫民悬未解政如乱丝职此之故昨捧读老公祖行牌清查两事且命左父母亲履其亩而具状以闻万苍生实切欢唿制治光之为桑梓加额又可知也从来有下唿而上不应者有不唿而应如今日之美举哉敢即两者而陈荮见惟高明垂詧焉夫地复额易丁复额难何也地之荒者可治而丁之死者不复生且地之自荒而治也一日可能而丁非十余年之休息不可得又况老者不再壮壮者不再少乎后泉蒙而前波逝何处求有余以补杀运哉然所谓地易复者亦较丁为易耳若夫大军之后荆棘生焉流离远归牛粮何给即向来抚按诸公祖捐赈设法而度阡越陌亦尚未及十之七八且奈何是以招邑七年以七分考成实纳八分一厘始及数则包纳原额之故也夫七年蠲去什之三犹然矧八年足额求盈而丁地之苦不令人酸鼻下泪哉幸老公祖大愿以广帝德细心以酌民艰实查缺额彻底澄清通盘打算就起解存留中择可暂裁者为何项永裁者为何项半裁者为何项起解则上请之皇上存留则下行之郡县地缺若干则粮减若干或限三四年复额丁缺若干则徭减若干或限七八年复额若是将丁地无额外之征人民有急公之义矣回府尊才比词过甚求缓征书杨观光再启招之为招老公祖所目睹者也残破之后招之为招又老公祖所心悲也丁半逃亡地半荒芜年来承院道公祖嘉意抚摩而邑父母苦心招集丁地得有现在之数然以现在征现在此奉新额起科之明旨其有丁地不及额者于存留公费诸款暂裁以待额复不过设法调停宽目前重困民不叹无熟之征官始免催科之拙势不得不然耳且明旨禁朦派私征倘丁亡矣而不为豁地荒矣而不为除是私征也即丁豁矣而以现在之丁兼纳亡丁之徭地除矣而以现在之地兼输荒地之赋不几朦派乎夫登土瘠民贫宋苏文忠守登时曾以告其君而招则瘠之瘠贫之贫我国家乃推以七分算十分之数犹在平时也今若照新额之丁地追原额之赋徭不几以二十分算十分乎况当残破之后在民者力既不能在上者法亦难尽两病之道也况邑父母所议凡起解京边皆行上应而所裁者不过县之公费等项犹有未足乃议挂欠仓口各院公祖司道公祖俱行批允惟在老公祖一主持而招民安危聚散苦乐生死关头立转矣犹忆老公祖下巡县鄙时见招之人鸠面鹊立百突不烟一襟见肘因泣数行下直欲肉白骨而入青磷立拯奇跪曰凡蓬得之者务令招得之即蓬不得之者亦务令招得之也夫招不敢望蓬之裁赋之并里之马站求协之赈米满万而以自有之额明白上请老公祖羸子畜之国手医之只在平法处之耳且请裁请挂惟目前一年若明年丁渐复则地渐开自新秋以来为邑父母开垦者已申报若干则推之来岁可知已至六年钱粮奉旨优免此在登城初复时未经唿吁而得之者若近日除缓征一节招民实被恩泽甚少虽今日一请明日一请要皆切体之痛痒不能不呻吟不可不搔除者而士绅有口黔黎有知为招之父母者安忍不以上达况老公祖推心待招之民刮目待招之官者乎恃爱而忘渎老公祖当垂照此情此在张父母惴惴不安然不孝光固知此体老公祖奉旨干法之贤令而非顺招人伸情挠法之过举也盖从来法期可行令期可守若明旨禁以朦派而复禁以明请禁以私征而复禁以减额窃恐索徭无点金之手索赋无量沙之术即龚黄之循良益以管商之心计有束手叹耳且奈可或曰黄亦残破而额不甚阙噫招岂黄之比哉无论黄之地十倍于招而其山水蚕桑瓜枣布帛灰炭之利工匠之技商贾之通何一不可以生金粟是以为之令长者一意催科即可丁外补丁地外补地倘蝇头蜗角之可恋虽剜肉医疮其何恤若招则地止有此人人止有此地鬼录既不能还魂谁补丁阙石田复不解纳家谁补地额在猾者有背井而逃愚者有徇法而毙耳夫以蓬律招招固不敢望无妄之乐而以黄律招招安能当此非分之苦耶万恳老公祖深酌于蓬黄招之所以不同而招处其中不必入黄之取盈以留此孑遗盖新额起科恤民力也即以广皇仁也信明旨也乃以成久道也达下情也乃以伸国法也台谕云今日请蠲明日请裁而裁者何项蠲者何项惟恃老公祖扩居高听卑之虚怀慰大声疾唿之望眼是在此举恳即如县申请鼎主转详是即不蠲之蠲不裁之裁而官民两便情法俱平矣招邑奉旨缓征原待秋后秋后者十月也而一月之间如太仓之二千余新饷之一千余或已起解或正征收小民有脂可竭何物敢私是亦忠良之性莫可磨灭而量力起科因田制赋所以存招非去招也语曰明主可为忠言此地之苦几经入告而士伸于知已不孝光所以补牍老公祖之前为招邑数万生灵请命者也念苫块之中何敢复预人间事但恐民生棼棼势难复辑室庐坟墓谁与为守安得不收泪娓娓而避小嫌以误大机哉为此哀鸣上恳惟老公祖俯赐鉴照出东民于苦海固今日之文忠也临楮曷既竦切瞻望之至重修城隍庙序杨观光天地所以祀久大也通其义郊之社之山川所以祀高深也明其类城之隍之若其本乎水土成乎筑凿道则备乎天神人鬼之间故邑无不祀城隍者余邑尤着灵异光每祷必应其洋洋在人耳目者不可胜纪迩年风雨不时寇盗屡警人物多灾凡此皆城隍之神所得而有无之者庙宇倾圮不为茸缮是人有力弗神乎将神有力胡人乎恤耶况筑凿金汤高深焕色乃栖幽阴隙之宇不为更新不几得之粗失之精欤但饥馑之余民生日蹙功令之下官政不暇光奉差过里思有以倡之因先蠲银一百两命侄南司徒郎开世督其事今庇材鸠工开在簿末但迫于王事弗获观成且大公之典不惟独之不能亦且私之不可兹二麦有秋同心趋正凡我绅士靡不欣然请自米粟薪水石土金钱无分什百千万皆可以歆神明日襄盛举若曰载笔者先得同然则吾岂敢忏牛文崇祯十三年先生为此杨观光伏以天地之大德曰生繇仁民而及爱物血气之消归曰死转咎孽而为休祥时丁六气成灾及此一元大武窃念牛之具体象独居坤物凡知生功皆在畜龙头突目洵遗大以投艰虹颈悬蹄可钩深而索远地凭尔力食乃民天水火双行绩懋昭于象鸟神人共饷瑞灵烁夫凤麟况在罗峰斗大之区蚕桑无术惟兹昏旦星中之令稼穑为艰盼盼三秋饥渴谁怜赤子嗷嗷万户死生总付冰儿岁值丁年患成丙问不月而喘困逼三吴无妄之灾厄先百兽文蹄竹立枉劳童子鼻牵花角烟蒸大费医入耳执时艰鲜食舍水草而熟黄梁状困神针贱参苓而贵白枳始焉害气百六西室东邻继而死徙十三北郊南陌谷量白骨操何术以回生山集青毛悯无罪而就死角握角尺角茧栗角难扣而奚歌色滁色栃闰抨色欲避而无地日之夕矣惟羊下来皂所同兮数马以对无苗何莠试思丰亨豫大之谓何不粒斯饥可为痛哭流涕者此也小民依于天子请命是在所司独尔怒特魂销哀鸣何处木精火化觳觳尚闻赏不酬劳自无分天堂地狱灯能破暗窃用当犬盖马惟劫运辽氛天行物杀人既系灾于尔的无疑尔勿作孽于人冤冤相报比邱队里小借轮迥贝叶声中大烦解脱木行蜀道柏森丞相堪依槎泛天河渚次君平可问悟存亡于花生花落阴司自在桃林一去住于关闭关开地下岂无函谷若能不坏愿尝依织女之星倘欲再来期只饮箕山之水为此普忏尔其通知赠邑侯张君序君讳士联川中人杨观光正其谊不谋其利董子之言亦曰义尽在我而遇之奇与否则天道人事半然奇于数为厄于理为偏于山水于诗文则为标胜奇乃召奇山如峨眉水如三峡诗如李白文如子瞻一皆蜀产夫峨眉瞿塘据艮坎之奥流峙西坤当时九邱未贡即舜禹广舆亦未获与幽并营问时班秩故峨不班岳峡不先河是亦水山之命之奇越几千年太白出生傲天子死傲江水争谪仙之独不能如韦王辈团一第南宫不可谓非奇于天子瞻兄弟端明执政亦既为天所当与而胶西岭南丹崖赤壁一一不合时宜则于人又奇之奇虽然天人两奇而正谊自若则古人所以与山川久邑侯张父母正人也赋才与命俱奇忆招当寇劫羁靮流离环百里荒烟野草耳公自蜀来缮城练勇散牛赈米一奉上台指无私而催科檄下则不奉严督之不奉如故民有讼蒲鞭之而已不罚钱恤士类嘉意布优政寇至愚民间首鼠求遁公概不问或病公宽昔周家大定武王商所以处顽太公曰尽杀之召公曰杀不听治者周公曰不如尽赦以徐俟其化武王善之治乱大关岂小儒所能行无事癸酉余归里公益相信以道茹蘖虚怀不避台使喜怒为民请命四五年逋赋豁六年租蠲七年以七分考成他如文登代派岁三百金民苦甚今永除黄县协马解银免佥此皆兴革之大者尽得旨百族欢腾公敛功寂若乃弹章偶挂倘亦天人之并奇哉公故脩然不形愠喜日命诗酒简囊中不充资斧侨居旧游民无讟公怨公者且称卮过从夫太白在唐子瞻在宋或流寓济水迁蓬壶公复拂袖罗峰蜀故多贤齐鲁亦何幸耶子瞻渡江遇风内颐曰岂亦惇为若公可谓能继躅而别史载蜀道之咏有为而发盖叹人事耳今公归计维艰或未免青天再吁公有中可颖滨公子孙且将繁过太白如公者真可仰对蛾眉俯对三峡矣张魁三诗文序杨观光诗文之道聚山川景物之理入而告之情散忧喜愠乐之气出而及之物其职聚散才绝一代得二人焉曰少陵甫曰眉山轼二君子者在唐宋厄于天厄于人厄于地如川江天落峡束矶迎激成异致陵谷分驰西秦东楚数百里无一步安缓乃后惊人泣鬼并华岱瀚沧而孤军远出九地九天耻淮汉循行崇衡数墨滟滪一堆复缀合后俾六一之气奇雄彻底拂乱所为体肤筋骨无尺寸同丸肉造化乃始报可噫少陵子瞻闻此得勿首肯独少陵博古今上下东西南北之物之情入而聚之川中子瞻复载而出之譬波期胡泛海往返舟中都无俗物若期商出贾入机棙莫传巴峡名胜子瞻人物少陵流寓蜀志三大奇香光新发若不知受厄三才者惊涛万顷一艇中流随波转薄则千古处明夷法邑侯张君蜀产得此意一官屣弃万里为家朝夕拈弄诗之一事未见其止夫甘苦异质生熟异侯藏发异宜五七字中学识无所恃博理道无所恃坚有驯至无捷取凡不门之室不谷之峰事所无有况诗之在文犹禅在圣别肠别致非关语下拈花一会领意者得之夫诗亦得其意之所在可耳诗意不若境遇不问风雨自少陵子瞻一线今古莫之或异夫作圣之阶志学可问乃诗歌小技举少陵子瞻辄视若天皇瑞云可仿佛一见不可再嘻少陵之后何有子瞻窃惧子瞻之笑人也能否听其天之所至为否则断之自我宁独一诗之道然唿哉张侯贫奇贫而乐更奇乐而喜游山水喜友喜读书则又奇即此数奇可质少陵子瞻可质峡口瞿塘若其诗之自苦得甘复自甘留苦自生得熟复自熟寻生为藏为发路转峰回堂升室入当于不息一机驯致之公莅官烟高风逸落落不屑世法既解绶环堵萧然日以诗文自娱因书用宾序以补职官阙竹记杨观光邑乏竹或间有之录此异物产之一征也北无竹非无竹也风高土燥以故松喜竹忌其或近水家植数干輙拱璧奉之土防龙雨水防龙火不啻见大敌护骄子朱栏之童子旦暮拭涤之半黄者禁弗剪如中郎琴出燹下桐故留焦末酒家医家间需之必曰之某某园至则踵门跪请主人每下一叶色为变大似王元凯三尺珊瑚为石季伦铁如意击碎而求者下气怡声婉容愧辞叠叠出若主人他住钥者勿敢私睹及予视纳言兄客滁阳居亭繁竹卑者且三丈朝烟夕月喜不即去窃奇之既见无院不竹朱蓬闉埛不复岐益奇之居今数月乃知门者木之墙者棘之帚者蒿之席者苇之钓者干之樵者柴之甚之需一枝一本问柳问蒲则必应曰是则难请以竹易之于戏竹一也南北贵贱如此又何怪士异周秦者哉水灾议张凤羽闻之国以民为本民以食为天招自三月不雨至于六月向之于皇来牟毕尽之炎炎旭日中民已困于不雨矣今则浸淫霖雨三阅月而弥甚招民之苦有未易更仆数者请为诸上台一一陈之浩浩洪流不堪生我百谷也民之困于雨者一樵苏告匮厨久无烟即旧谷未没而人且艰于火食民之困于雨者二鼎革之初蠢兹蛮触日相寻于蜗角招且玉石俱焚也三二年间还定安集庶几百堵皆作而凡我墙屋尽付波臣民之困于雨者三至所最堪太息者招原土城胜国季年易之以石当事者苟且竣役不为斯民计久远旋筑旋败招之人无岁不有土功今则圮坏略尽矣若复畚挶取之民间恐不堪命也民之困于雨者四招邑斗大山城罹舷诸苦惟愿诸上台生死而骨肉之倘不加意维持招不邑矣方今天造草昧军国多需敢言摧科全免征徭中倘打一二可缓者恳为数万生灵蠲之招且再造也至城功一事仍前草草不如无修若欲金汤百世费且不赀意非疏请功支不可乎凡此灾伤竹书不尽诸上台瞻言百里亦所不待饶舌但焭焭无告不容不一一上闻亦疾痛必唿父母之意也谨议招远县志卷之十二邑后学张凤羽仲威氏编辑艺文诗春秋莱人歌齐景公卒公子嘉公子驹公子黔奔卫公子鉏公子阳生奔鲁莱人歌之景公死乎不与埋三军之士乎不与谋师乎师乎何党之乎晋齐讴行陆机营邱负海曲沃野爽且平洪川控河济崇山入高冥东被姑尤侧南界聊摄城海物错万类陆产尚千名孟诸吞禁梦百二侔秦京惟师恢东表桓后定周倾天道无迭代人道无久盈鄙哉牛山叹未及至人情爽鸠苟已徂吾子安得停行行将复去长存非所营隋季秋观海炀帝孟轲叙游圣枚乘说愈疾逖听乃前闻临深验兹日浮天迥无岸含灵固非一委输百谷归朝宗万川溢分空碧雾晴连洲采云密欣同夫子观深愧玄虚笔望海炀帝碧海虽欣瞩金台空有闻远水翻如岸遥山倒似云断涛还共合连浪或时分驯鸥旧可狎卉木足为群方知小姑射谁复语临汾奉和望海虞茂清跸临溟涨巨海望滔滔十洲雾云迷三山波浪高长澜疑浴日连岛类奔涛神游藐姑射睿藻冠风骚徒然虽观海何以效涓毫唐春日望海太宗披襟眺沧海凭轼玩春芳积流横地纪疏派引天潢仙气凝三岭和风扇八荒拂朝云布色穿浪日舒光照岸花分彩迷云雁断行怀卑运深广持满守灵长有形非易测无原讵可量洪涛经变野翠岛屡成桑之罘思汉帝碣石想秦皇霓裳非本意端拱且图王奉和春日望海杨师道春日临渤海征旅辍晨装回瞰卢龙塞斜瞻肃慎乡洪波迥地轴孤屿映云光落日惊涛上浮天骇浪长仙台隐螭驾水府泛鼋梁碣石朝烟灭之罘归雁翔北巡非汉后东幸异秦皇搴旗羽林客跋距少年场电击驱辽水鹏飞出带方将举青邱缴安访白霓裳观海独孤及北登渤澥岛回首秦东门谁尸造物功凿此天地源澒洞吞百谷周流无四垠廓然混茫际望见天地根白日自中吐扶桑如何扪超遥蓬莱峰想像金台存秦帝昔经此登临冀飞翻扬旌百神会望日群山奔徐福竞何成羡门徒空言唯见石桥足千年潮水痕岁暮海上孟浩然仲尼既已没予亦浮于海昏见斗柄回方知岁星改虚舟任所适垂钓非有待为问乘槎人沧洲复何在和简判官望海高适圣代务平典輶轩推上材轺停溟海际旷望沧波开四牡未遑息三山安在哉巨鳌不可钓高浪何崔嵬湛湛朝百谷茫茫连九垓挹流纳广大观异增迟回日出见鱼目月圆如蚌胎迹非想像到心似精灵猜远色带孤屿虚声涵殷雷风行越裳贡水遏天吴灾望海李峤习坎疏丹壑朝宗合紫微三山巨鳌涌万里大鹏飞楼写青山色珠含明月辉会因天雾露方遂众川归宋望东海苏轼东海如碧环西北卷蓬莱云光与天色直到三山回我行适仲冬薄雪收浮埃黄昏风絮定半夜扶桑开参差太华顶出没云涛堆安期与羡门乘龙安在哉茂陵秋风客劝尔麾一杯帝乡不可期楚梦招归来元云屯山邱处机云屯山云冥冥天风动摇飞雨零神奇幻怪不可测千变万化无常形云收雨霁杏无迹但见群山罗翠屏山高谷深复何有白石磊磊松烟青春风浩荡满山谷直上似欲超天庭心虚目极淡天阔俛视漠漠环沧溟昔居庵地走三郡今为洞天朝万灵虚空旧基作新观万世不朽传佳名道行铭王之纲扶桑宾日东海东三山直与蓬莱通群仙来往乎其中长春仙人道业隆出世不与群仙同云衢矫矫如游龙倏尔迳造昆仑峰重阳一见礼貌恭付与真诀开愚眬潜德上闻达帝聪安车就征示尊崇庆会千载不易逢万里入觐天九重敷陈至道皆繇衷默参化育存神功帝谓天锡吾仙翁一时宠眷恩数浓王章覆护犹幪幪浩然而归何匆匆奔走请谒来王公天长八主修废宫清明肇起元教宗无心橐籥犹守中殆非人力由天工四方学者如云从智愚贤否皆陶镕藩篱那肯分渠依雷雨一夕腾虚空山摧泽涸预吉凶世缘八千谈笑中后人嗣教追芳踪绵绵若存久益丰瑶章橐芨今扩充故山之阳白云封有时猿鹤悲秋风亭亭贞石新磨砻树之祠旁伴若松松枯石烂海水红仙名不朽垂无穷明海望王廷相少海南回千嶂隔青邱东去十洲环未妨日驭低天柱直恐鳖峰触帝关孤槎无客更犯入三岛有仙常驻颜久矣沧溟遥结梦兹游真共水云间望海尹嘉宾青荧半空碧白沙出标杪谓是雪月明春烟淡将晓咫尺不可耐飞鞚窬渴乌到来始叫绝攫然莫敢道众客幻儵忽远意含虚眇云日吹微微千里孤槎小元牝静自春钧天奏未了何当鞭三山溯洄恣幽讨春日游北山阎祺春山无处不芳菲山里人家锦作围竹叶弄阴迷客路杨花学雪点征衣流莺啭树方吟去稚子拈花带笑归欲觅好怀须畅饮浮名应是付尘飞游普照寺阎祺上方深处隔红尘信步来游似有因小犬吠人缘地僻老僧延客倍情亲风清自觉炉烟细昼静偏知案雀驯谈竟不知归辔晚何防返照挂城闉马鞍山刘显天际峰峦紫翠攒似将文锦覆雕鞍五花经雨神犹矫双耳迎风势欲搏春酿晴岚增点染影涵斜日助烂班繁华尽载飞龙背凭仗诗豪仔细看西岩阎公朝长山古招提奇胜在西麓丹梯盘怪石翠屏罗秀木扪葛陟攒元悬岩如覆屋爱此旷乡化工巧修筑于焉设几榻六月疑无燠云幄寄高眠鸟背流遐瞩依依沙际村纷纷坡上犊尘襟向此消浑欲忘昏旭夕阳倏已颓明月满空谷万籁俱沉冥惟见群峰绿幽兴杳无穷中宵未归宿顾我尘欲姿此乐何当复回首幽人居邻哉谁解卜九盘阎公朝九盘虽云险山色佳有余青壁陵层霄丹梯转嵌岖群峦玉笋并列嶂芙蓉舒瑶草挺葳甤珎木倚扶踈据石时偃息抚景聊纡徐扳缘陟其颠天风振衣裾俯睠云壑幽仿佛怀仙居独步风尘表兹山实起予滴水崖阎公朝行行深涧穷望望苍崖截壁立倚嵌空仰见青嵽嵲细泉来何许镪属崖端泻绵绵纶玉绳娜娜悬珠结进石飞碎蹫随风洒晴霄滋含幽草芳润遍垂罗缬白日回光景朱夏变凛冽我行倦登扳晏坐暂怡悦山游足清赏兹焉实奇绝陈词讵可殚聊为赏音说上祥光观阎公朝九盘疲登顿孱颜摩穹苍讵意山深处得此夷旷乡崇巅走峻坂佳气浮平冈孤云生户牖群峰罗宫墙天风撼松林万窍鸣笙篁振衣一引望伦海郁苍茫仙灵杳何许遗迹空摧葳境寂尘嚣远地偏岁月长徘徊步徒倚抚景移残阳匆匆指归路余兴宁渠央班仙洞阎公朝四围山色抱名区积翠流丹入画图偃息偏宜金涧净跻攀不尽玉岩孤风前啼鸟时高下树杪栖霞乍有无领取烟霞归眺望人间何处是蓬壶其二寻幽无尽万山迎绝顶蹒跚取次行断岫欲分云乍补嵌岩半堕石还撑轻风向晚回丹壑残月中宵旁翠屏一榻山房清不寐登仙谁复羡班生招远道中薛国观路行招远尽大不似栖霞树少巢无鸟山多地半沙桑麻石作畔町疃鹿为家安得星言驾春回使者车汤泉汪裕咸池浴日水辞寒一派流来得沸湍若使仙垆吹石火岂能千古不成丹公署乔松汪裕翠叶鳞皮拳曲干阶前对峙两龙盘枝披霜色根凝碧一种清严着眼看温泉吟杨观光阴阳吏水火凉热割中权易地恣灵幻乃至遁厥天萧邱有寒火沂水有温泉譬之西生月腹兔顾东偏阴阳互为母可向解者传童子何知之究失所以然海外闻焦石石性烈如煎惊涛沃其上耻与湿作缘日夕雨露滋谷王度不愆泉也石为釜以故冬而烟意彼萧邱下冰蚕大如椽夏游圣水庵夜宿杨观光兜罗断续夏云飞千刹高骞俯翠微苔壁粉成蝌蚪字花香冷沁薜萝衣无烦圣水销尘虑似有禅根入静机返照红生山醉骨駪駪车马尽忘归暮秋登东山杨补漫随安石向东山石径松萝任跻攀飘渺仙乡人境外参差远岫酒樽前霜风影印寒流细野客风吹落帽偏车马纷纷归辔晚平林一望锁轻烟云屯山看云杨道填山云不同族异类而相好所以画山者多以云气绕余来游诸山旁赏及海岛苍翠足怡悦微白出林杪初傍涧壑生稍升遂浩渺轻盈自多态纷拿倏而老一片偶欲坠随风愈矫矫东山亦缠绵其余尽若扫忽然横一线约束诸峰小常时十余顶八九不可考晚际复澹宕相将逐归鸟是岂有思维氤氲何其巧踞石静对之性情未易晓以此成佳游螟归犹恐蚤晚眺东山阎珍入山期未遂独有向山心舒啸成孤眺凭高当远寻不嫌云去住惟碍树晴阴何以删繁艳罗峰黛渐深同杨晴峦兄弟游长山庵王间东南还太古岩溪留胜概良辰一相携游赏复我辈山深暖斜阳鸿蒙余苍霭不谓桃花源乃在招提外好鸟悦芳草声声欲春碎翠湿滴泉香藤老助石怪茶烟上青空瞹散学云态幽光发奇壑微音坐其内意到转忘言静与数峰对圣水庵访杨晴峦王间薄暮春寒湿落晖故人相见款禅扉峰高鹤梦连云度殿古松香带雨围乱后十年僧尚在别来几日事全非何时再订青山约常听钟声卧翠微竹林寺何处寻春好登临野寺边浩然思太古原是此山川树静峦光彻人幽慧性圆看花题不尽又度一溪烟和杨晴峦北山看云阎玠玠玠云亦厌离索依山为伸缩厥性固甚闲澹极乃弥笃群山政空翠飞来忽一掬山若招唿之遂集环涧谷胡然欲飘摇往实为其复静者栖山巅懒者留岩腹更与数峰昵变幻不嫌秃有时亦各去密瞩将焉逐只在山之阴友伯及其叔盘桓愈不倦参错转相淑岂无或虚盈中心匪反覆政从起灭间见其性情足北山访友人王治田庐相望接长泓偶过河隈离思生花树拂墙窥未觉竹篱为户扣无声来经几里深惭客交到十年可定盟空翠遥分藜杖色不禁游衍入闲情黄冈返照于肇城头天色没曛黄感此无私注意长寅饯忽惊西出日营周漫说午当阳虞渊辞世情难恝息壤盟心志未忘浇俗不堪回首问方当杯酒见参商祥光烟月数折幽蹊境渐佳芝房高倚暮空斜青牛倦卧吴刚桂玉兔光分云母车未许红尘沾素色偏宜皓魄落仙家从今不作归来赋已订安期餐紫霞凤喙山别业兰芝生晨起寒无焰清琴冻有声前村多好鸟两两逐群鸣秋日游圣水庵杨道平野寺空青里携僧曲径行无房无道气一座一经声树色烟中淡云光水外平晚钟微波处尘界举为清论曰太史公有言邹鲁之于文学其天性也邑僻处极东作者寥寥矣然操觚染翰代不乏人他若贤士大夫所至止文人骚客所游历虽触事感怀言人人殊而邑乘因以备攻固文献所考系也是故搜镌题则收金石表循良则征记序考人物则援制作览讽泳则采诗歌篇什炳炳安可以不传倘必谓七略奏于刘歆四部总于文皇以兹管豹方之不啻爝火之于日月则輶轩使者周爰咨诹又何为乎辑而录焉当亦博物君子所不弃也招远县志古典小说之家备份区本帖地址复制地址上一主题四库全书御览诗下一主题求余其锵的寄心琐语楼主楼作者沉思曲发表时间加为好友发送消息个人空间回复修改来源删除招远县续志李荫等纂修目录续修招远县志序重修招远县志序续修招远县志序修志姓氏凡例招远县续志卷之一招远县续志卷之二招远县续志卷之三招远县续志卷之四跋续修招远县志序正史之称志自陈寿三国志始而别史之称通志则归于郑樵历代省府州县皆有志然非功令所及故自来或有或无或传或不传各省长官不过问也国朝康熙初年奉敕纂辑一统志先令修进直省通志山左各府州县计陆续报修一百十四部无志者祗沾化一县其顺治年间修辑延今二百年未经续修者泗水招远二县而已余于道光甲午移守济南接修府志历七年始克蒇事戊戌分守登莱青道招远令陈君国器来谒呈阅邑志字虽不至漫漶而失修已久文献多不可征陈君矢志续修未能卒业而去现任边君象曾接修年余兹以新续邑志请序余学殖久荒不能借文词以资润色又甫蒙内擢急欲束装北上不获细为校雠乃挑灯伏阅一过盖旧志二十二门续志十三门或补遗或改置或新增采访考订传信为难如灾祥或各属所同或本邑所独笔之于书恐有讹舛山川物产岂有增减然遗于昔或显于今必有实迹可验公署乡都随时添改祀典赋役奉文裁定皆有案可稽也惟职官科贡非有碑记注载恐致年久遗忘至人物烈女仙释艺文等志全赖探访有人考订得实今招邑襄理多贤边君稽核精确可信今而传后则此日之续志即将来之良史也岂不美哉爰序令付梓为泗水倡岁在乙已清和月之上浣北平王镇书于东莱官舍重修招远县志序登郡海疆要区也自明初升州为府割莱之招远属焉我国家定鼎燕都登当海道之冲实为畿辅咽喉东方保障而西南联络群山据险阻而通陆路者即以招为门户招之列十属中也亦岩邑哉夫邑之有乘犹国之有史也招立邑三百余年迄顺治庚子乃有成书旧称其土瘠其民贫其俗敦庞而淳朴今则瘠者日多开垦矣贫者日见殷盛矣敦庞淳朴者日进于文物声明矣教化之涵濡土俗之更变又百余年于兹而纪载缺如使夫政绩民风人文物理日出而日就湮没则文献无征非莅斯土者之咎与余同年友边君镜泉以文学名儒来令斯邑窃念志书之所关匪细而岁久失修湮没者为可惜也爱取旧志而广为采访详为补辑核旧订新数阅月而灿然成帙将付剞劂属余为序余白海滨告警移守东牟立军仓建炮台修隍筑垒募勇练兵所以筹防堵之宜纾善后之策者劳劳四载食寝靡遑比者款关乞盟海氛永靖固乐与都人士投戈讲艺休息太平也至若按图籍于已往审情势于来今随时而补救化导之则触目警心守与令俱有责焉易有之通其变使民不倦诗有之虽有丝麻无弃菅蒯固未可以蕞尔邑僻在偏隅而遂悠忽置之也书此质之边君即以望诸后之官斯土者道光二十五年岁次乙已中秋节前二日知登州府事钱塘诸镇撰志何为而作乎志者记也所以记其事也其体昉于汉书艺文食货等志后遂郡县勒为成书亦名为志要皆文人记载以备一时之掌故而欲取一邑之往事记其忠孝节廉以为斯民劝则非第掌故之所为为民司牧之责也考招远环山滨海于宋为罗峰镇素号岩疆至明改为列县分属莱郡及我朝定鼎升登州为郡并割莱之招邑属焉而招邑涵濡圣世之祥和士习民风蒸蒸焉亦将日进于上理余莅任斯邑亦欲与斯民同游于化字以为与其更张为治不如取斯邑之往事以化导斯民之为愈也然旧志经张仲威先生修辑迄今垂二百余年其间事迹湮没者不可胜计幸华阳陈琢庵先余为斯邑宰采访搜罗诸事草创因而分门别类删繁就简加以修饰辑成两帙余非敢自为功也惟愿斯邑人士读是志者筮仕服官览治迹之卓着而益进于化理忠臣义士睹实行之恳挚而益矢其真诚文人墨客披名篇之彪炳而益励以精深贞女节妇缅彤管之褒荣而益守夫淑慎庶不负余之初心也夫至于山川物类仍备一邑之掌故以待修郡省志者之采择而已维时将付梓人爰记其颠末以为序道光二十五年岁在乙已孟冬上浣知招远县事任邱边象曾撰我朝一统志櫽括包举灿然明备洵鉅制也然一统志实采于县志招远环山滨海瑰异玮奇知必有增光简策者余于丙午春选授斯邑司铎入其境见夫山川周复民俗质朴有古醇风焉任事后而与郭生启丰相接见温文尔雅正士也越数月携斯邑新修县志来属余为序备言仲威张先生曾辑旧志迄今垂二百余年忠孝节廉名篇佳什几于湮没赖邑宰陈明府草创其事边明府踵而成之已付梓而卒于官迨是秋始告成功也且夫海山之异曾列为经草木之微亦有其记矧招邑于宋为雄镇后改列县钟灵毓秀前乎此者不知其凡几也后乎此者又不知其若何也使无重修者何以信今而传后则续辑之功诚非浅矣斯编也余始未经其事终未考其成特即郭生所述而纪其略于简端云尔道光丙年初秋招远县教谕阙里孔宪琮撰续修招远县志序端坐一室之内而欲上下数千年纵横几万里了然如在目前非探诸掌故不可也非掌故如一统志者不可也然一统志本乎省志省志本乎郡志郡志本乎邑志此邑志之所由重与招邑僻处海隅于宋为罗峰镇改置为县自金始迄今五百余年矣前三百年之山川景物风土人情与夫文章政治之卓卓者张仲咸先生辑有成帙言之綦详而后二百年来男贞女烈子孝臣忠以及文人墨客之佳构其与周鼓汲竹埋没于荒烟蔓草间者何可胜道每览前志辄兴续貂之思特以固陋无文亦且囿于闻见抚简踌躇叹有志之未逮耳已亥正月琢庵陈明府来宰斯邑慨然以续修为已任甫下车即属请生以采访事至嘉平月召六人入署分任其役或搜罗载籍或访求碑版或咨询故老各抒所得集腋为裘句有五日草创粗具而陈明府以迁职去事亦中止镜泉边明府即前人未竟之业踵而成之分门别类规模略备矣而又以疾捐馆舍呜唿斯志之不成岂亦有数存其闭耶幸竹溪许明府莅任必欲竞其绪而永其传爰命昔之从事者网古罗今存真去伪刊浮夸加润色既成寿诸枣梨而后二百年人之可纪事之可纪物产之可纪乃有考据不碎于鸿蒙之无传夏肄之无征矣虽浅见寡闻不敢与康对山崔后渠诸前辈竞相媲美然一邑之志成即由是而续增郡志省志以及于一统志岂不俱本于弹丸黑子区哉岁在丙午立秋后六日罗峰后学谨序修志姓氏总裁原任招远县知县陈国器原任招远县知县边象增招远县知县许锽协理招远县教谕孔宪琮招远县训导高承紫招远县典史康德洋纂修丁酉副贡李荫辛卯举人路藻廪生郭启丰癸酉拔贡李青云增生杨晋锡采访乙未举人邵汝为岁贡温梦元廪生曲春芝校阅增生丁作云庠生郝翰周庠生温其玉庠生考明陟督梓监生赵瑞监生郝椿武生丁万镒凡例一邑志不再纂者凡二百余年若灾祥若职官若科贡多残缺失次虽详加考核亦多遗漏惟俟博雅君子采而补之云尔二前志人物传内有考核未备者有遗漏者今悉编入续志非夸博淹庶不至湮没古人耳三前志学宫无忠义节孝二祠今悉增入四赋役自前明以来增除裁并与时变易不常厥额兹取现在规制筹算清析勒诸简册五物产多仍前志间有增入者亦稽诸类书参以见闻就所知者而编次之非自谓该洽也六艺文必分门类兹因体制未备惟于诗文分为上下卷余不复区别以时之先后序之其无关方士者虽工不录七宦绩善行以及孝义节烈皆为立传即一节之长亦必详其颠末非以此概其生平也亦善善从长意云尔八采访时来稿有涉于诡异者皆为刊落使归平正恐滋后人之疑招远县续志招远县续志卷之一灾祥洪范演畴而后世儒竞言征应自董仲舒刘向父子所着已多牴牾五行之说果可尽信乎亦曰常则顺之变则承之以戒惧修省已耳招邑弹丸即阴阳偶有乖舛亦所关非鉅然大之在天下与小之在一邑其为遇灾而惧之义则一也续志灾祥康熙四十二年自五月至八月不雨大饥四十五年大有五十七年七月初五日大雷雨以风溪流横溢大木俱拔五十九年七月十四日酉时有流星光如电天鼓鸣六十年大旱六十一年大旱无麦雍正四年大有九年春饥干隆九年秋彗星见于西南三月始没四十年秋有蝗四十五年吕家村北吕氏茔域内木生连理四十七年八月大雨经旬禾生芽五十年秋大水伤禾五十一年春饥六十年饥嘉庆元年大有七年秋有蝗十六年秋大雨伤禾十七年春大饥道瑾相望十九年虫伤稼道光元年秋瘟疫盛行人多暴死者五年秋无菽十三年春四月十八日罗山石崩一角声闻数十里邑侯江公即于是日卒十五年秋七月初四日大雷电以风禾尽南偃烈风北回禾根尽抉大木斯拔岁大饥后夼村台子村俱莲开并蒂十六年春流离载道饿殍相望十八年春旱无麦秋无菽十九年夏四月初二日大雨既望乃霁二麦如云旋生糜虫秀而不实农大失望秋大雨伤禾磨山社十八村大雨雹邑侯上文减收征银一半二十一年春正月二十六日大雨雪以风人多冻死二十二年秋七月有虫伤稼二十三年春有白气见于西南长数丈数月方没二十四年夏霪雨山川补遗桥梁附招之四乡各以山名乃前志列西北而遗东南即其余之流峙轶而弗录益无足怪然不可谓非载笔者之疏也至于二百年来陵谷变迁或坦途化为险阻则徒杠舆梁实关国政焉故续志山川而以桥梁附之勾山在县南四十里至山在县南六十里为招莱分界会仙山在县东二十五里山右为莱阳大沽河发源处由下官铺经下洼村南至莱阳西与小沽河合流历平度即墨入南海左传姑尤以西注云姑大沽尤小姑也莱志以为发源于黄之蹲犬山误矣良山在县南五十里德新泉原名温泉盏石为池引水注之以便浴构堂其上曰德新因以名泉详见山东通志东良河一名界河发源于邑南分水岭俗名偏龙桥东北流为石星河迳城东关外又西北会横掌河由基河张星河至东良入海颖门河自罗山发源西北流迳丛家村至栾家村入黄县界响水河在县西四十里流无鉅细响声聒耳故名万岁河自县西南诸山汇水流至战村社入掖县界圣女湾在县东南三十里桥梁浴德桥在南门桥东为东西通衢板桥南北二桥在城东北角南桥嘉庆十九年重修北桥道光十四年监生赵瑞募资重修井修桥东大路至于河口路旁悉树以柳孀妇桥在县南三十里为东西通衙涧深数丈行人苦之孀妇孙氏捐资创建立碑记垛石口桥邑人林仲恩募资创建青显铺桥在城东南二十里嘉庆年间募资创建立有碑记改置公署官府之设所以示尊严明统属也虽墨绶铜章地仅百里亦孰不于此乎听教令焉招之旧署自明季毁废迁于迤西买民宅而居之厥后踵事增修屡有兴作虽规模粗具而堂阶轩厂蚩蚩者咸识长吏之庭矣自斯以往毋或视同传舍而修葺弗替则所望于莅兹土者续公署志县治在城南北大街西大门东向创建之时无考大房四间东西两厢邑侯施公何公相继增修道光十九年邑侯陈公重修二堂三间旧又有所谓三堂者邑侯施公合而一之大堂三间邑侯许公重修东花厅三间邑侯陈公新修西花厅三间邑侯许公重修东西吏房十二间邑侯许公重修以西六间去大堂太近规模稍隘拓基益西与东六间相称堂两边各筑南向者四间东西隶房共六间邑侯许公重修西三间创筑东三间仪门一座邑侯许公即南向之大门改为仪门云大门一座原东向嘉庆年间邑侯姚公改为南向东西置栅栏道光二十六年邑侯许公仍改东向官仓在县署后养济院在大街东祀典水则有源木则有本合于祭法者祭之前志之论详矣乃尼山木铎不登明禋之首即捍患御灾与有教养之泽于斯土者亦多挂漏不几令海澨编氓数百年之得以活祖考而长子孙者忘所由来乎缺者补之略者祥之庶足见崇德报功之重有举而莫敢废也如此续祀典志大成殿至圣先师孔子汉平帝元始元年追谥曰褒成宣尼公东汉和帝永元四年追封褒尊侯北魏孝文帝太和十六年改谥文圣尼父后周静帝大象二年封邹国公隋文帝赠为先师尼父唐太宗贞观十一年尊为宣父高宗干封元年赠太师中宗天授元年封隆道公元宗开元二十七年追谥文宣王宋真宗大中祥符元年加谥元圣文宣王五年改封至圣文宣王元武宗大德十一年加封大成至圣文宣王明嘉靖九年改称至圣先师国朝顺治二年定谥大成至圣文宣先师十四年复改称至圣先师岁以春秋上丁日致祭四配复圣颜子名回字子渊鲁人唐赠兖公宋封兖国公元封兖国复圣公明嘉靖九年改称复圣颜子宗圣曾子名参字子舆鲁南武城人唐赠郕伯宋封郕国公元封郕国宗圣公明嘉靖九年改称宗圣曾子述圣子思子名伋宋崇宁初封沂水侯咸淳初封沂国公配享元封沂国述圣公明嘉靖九年改称述圣子思子亚圣孟子名轲字子舆一字子车邹人宋封邹国公元封邹国亚圣公明嘉靖九年改称亚圣孟子十二哲今俱称先贤闵子损字子骞鲁人唐赠费侯宋封瑯琊公改封费公嘉靖九年改称先贤闵子以下各贤同冉子耕字伯牛鲁人唐赠郓侯宋封东平侯加封郓公冉子雍字仲弓鲁人唐赠薛侯宋封下邳公改封薛公宰子予字子我鲁人唐赠齐侯宋封临淄公改封齐公端木子赐字子贡卫人唐赠黎侯宋封黎阳公改封黎公冉子求字子有唐赠徐侯宋封彭城公改封徐公仲子由字子路卞人唐赠卫侯宋封河内公改封卫公言子偃字子游吴人唐赠吴侯宋封丹阳公改封吴公卜子商字子夏卫人唐赠卫侯宋封河东公改封魏公颛孙子师字子张陈人唐赠陈伯宋封宛邱侯改封陈国公有子若宇子有鲁人唐赠卞伯宋封平阴侯朱子熹宇元晦一字仲晦宋婺源人随父韦斋先生徙建阳故又为建阳人嘉定中赐谥曰文寻赠中大夫特赠宝谟阁直学士宝庆二年赠太师追封信国公绍定三年改封徽国公淳祐元年从祀文庙元顺帝至正二十二年改封齐国公国朝康熙五十一年升祔十哲两庑从祀先贤七十七人蘧子瑗字伯玉卫人唐赠卫伯宋封内黄侯林子放字子邱鲁人唐赠清河伯宋封长山侯澹台子灭明字子羽鲁武城人唐赠江伯宋封金乡侯宓子不齐字子贱鲁人唐赠单父伯宋封单父侯原子宪字子思宋人康成郑氏曰鲁人唐赠原伯宋封任城侯公冶子长字子长齐人家语云鲁人范宁曰字子芝唐赠莒伯宋封高密侯南宫子适一作括字子容安国孔氏曰鲁人家语作南宫绦唐赠郯伯宋封龚邱侯改封汝阳侯公晰子哀字季次索隐云家语作公晰克今本云字季沈齐人唐赠伯宋封北海侯商子瞿字子木鲁人唐赠蒙伯宋封须昌侯高子柴字子羔家语云齐人康成郑氏曰卫人唐赠共城伯宋封共城侯漆雕子开字子开家语云字子若蔡人康成郑氏曰鲁人唐赠滕伯宋封平舆侯司马子耕家语作黎耕字子牛宋人唐赠向伯宋封楚邱侯改封睢阳侯樊子须字子迟家语云鲁人康成郑氏曰齐人唐赠樊伯宋封益都侯公西子赤字子华鲁人唐赠郜伯宋封鉅野侯巫马子施字子期史记作旗鲁人唐赠郐伯宋封东阿侯梁子膻一作鲤字叔鱼齐人唐赠梁伯宋封干乘侯颜子辛史记作幸字子柳鲁人唐赠萧伯宋封阳谷侯冉子孺家语作儒字子鲁一作鱼鲁人唐赠纪伯宋封临沂侯曹子恤字子循蔡人唐赠丰伯一作曹伯宋封沐阳侯伯子虔字子晰家语虔作处字子楷鲁人唐赠聊伯宋封沐阳侯公孙子龙字子石家语龙作宠卫人康成郑氏曰楚人唐赠黄伯宋封枝江侯冉子季字子产一字子达鲁人唐赠东平伯宋封诸城侯公祖子句兹家语无句字字子之鲁人唐赠期思伯宋封即墨侯秦子祖字子南秦人唐赠少梁伯宋封鄄城侯漆雕子哆家语作侈字子敛鲁人唐赠武城伯宋封濮阳侯颜子高今本家语作刻字子骄鲁人唐赠瑯琊伯宋封雷泽侯漆雕子徒父字子有一作从父字子文鲁人唐赠须句伯宋封高苑侯壤子驷赤一云壤驷复姓字子徒家语作从秦人唐赠北征伯宋封上邽侯商子泽字子季家语作秀鲁人唐赠睢阳伯宋封邹干侯石子作蜀一云石作复姓字子明秦人唐赠郈邑伯宋封成纪侯任子不齐字选楚人唐赠任城伯宋封当阳侯公良子孺字子正陈人唐赠东牟伯宋封牟平侯后子处字子里心家语后作石字里之齐人唐赠营邱伯宋封胶东侯秦子冉字子开鲁人唐赠彭衙伯宋封新息侯公夏子首字乘家语首作守字子乘鲁人唐赠元父伯宋封鉅平侯奚子容蒧字子晰卫人家语奚蒧字子偕鲁人唐赠下邳伯宋封济阳侯公肩子定字子中家语公肩一作公坚字子仲鲁人一曰卫人唐赠新田伯宋封梁父侯颜子祖字襄飞家语祖作相字子襄鲁人唐赠临沂伯宋封富阳侯邬子单字子家鲁人唐赠铜辊伯宋封聊城侯句井子疆卫人家语字子疆唐赠淇阳伯宋封滏阳侯罕父子黑字子索家语罕作宰字子黑鲁人唐赠乘邱伯宋封祁乡侯秦子商字子丕家语字丕慈鲁人康成郑氏曰楚人唐赠上洛伯宋封鄄城侯颜子之仆字子叔鲁人唐赠东武伯宋封宛句侯荣之旗字子祺一作子祈鲁人唐赠雩娄伯宋封厌次侯县子成字子祺飞家语作横鲁人唐赠鉅野伯宋封武城侯左人子郢家语无人字字子行鲁人唐赠临淄伯宋封南华侯燕子伋家语伋作级宇子思秦人唐赠渔阳伯宋封济汧源侯郑子国字子徒家语云薛邦字子从史记作国避高祖讳郑字乃薛字之误鲁人唐赠荥阳伯宋封朐山侯案子非字子之鲁人唐赠开阳伯宋封华亭侯施子之常字子恒家语字子常唐赠乘氏伯宋封临濮侯颜子哙字子声鲁人唐赠朱虚伯宋封济阴侯步叔子乘字子车齐人唐赠淳于伯宋封博昌侯原子亢字籍家语亢作桃字子籍鲁人唐赠莱芜伯宋封乐干侯乐子欬家语作欣字声鲁人唐赠昌平伯宋封建成侯廉子洁字庸卫人家语宇子曹唐赠莒父伯宋封胙城侯叔仲子会字子期家语云鲁人康成郑氏曰晋人唐赠瑕邱伯宋封堂邑侯颜子何字冉家语云字称鲁人唐赠开阳伯宋封堂邑侯狄子黑字晰家语作晰之唐赠临济伯宋封林虑侯邽子巽家语作选文翁图作国选字敛家语作饮鲁人唐赠平陆伯宋封高堂侯孔子忠家语作弗字子蔑至圣兄孟皮之子唐赠汶阳伯宋封郓城侯公西子舆盘口字子上飞家语作公西舆鲁人唐赠重邱伯宋封临朐侯公西子葳字子上家语作尚鲁人唐赠祝阿伯宋封徐城侯申子枨字子周鲁人唐赠鲁伯宋封文登侯陈子亢字子禽一作亢陈人唐赠颖伯宋封南顿侯琴子张家语作牢宇子开一字子张卫人唐赠南陵伯宋封平阳侯县子覃一作丰字子象牧子皮雍正二年祀左邱子明鲁中都人唐贞观中从祀宋封瑕邱伯改封中都伯乐正子克周人宋封利国侯雍正二年增祀公都子齐人宋封平阴伯雍正二年增祀万章子齐人宋封博兴伯雍正二年增祀公孙子丑齐人宋封寿光伯雍正二年增祀周子敦颐字茂叔宋濂溪道州人嘉定十三年追谥曰元淳祐元年封汝南伯从祀元至顺二年封道国公明崇祯十五年改称先贤邵子雍字尧夫宋范阳人后徒共城元祐中赐谥康节咸淳三年封新安伯从祀明崇桢十五年改称先贤张子载字子厚宋大梁人侨寓郿县横渠镇之南因家焉学者称横渠先生嘉定十三年赐谥曰明淳祐元年封郿伯从祀明崇祯十五年改称先贤程子颢字伯淳宋河南人文彦博题其墓曰明道先生嘉定十三年赐谥曰纯淳祐元年封河南伯从祀元至顺二年封豫国公崇祯十五年改称先贤程子颐字正叔颢之弟学者称伊川先生嘉定十三年赐谥曰正淳祐元年封伊阳伯从祀元至顺二年封洛国公明崇祯十五年改称先贤两庑从祀先儒五十三人公羊氏高齐人唐贞观二十一年从祀宋封临淄伯明嘉靖九年改称先儒公羊以下各儒同续祀者仿此谷梁氏赤字元始鲁人唐时从祀宋封龚邱伯改封睢阳侯伏氏胜汉济南人唐时从祀宋封乘氏伯高堂氏生字伯鲁人本齐公族唐时从祀宋封菜芜伯后氏苍字近君汉东海郯人明嘉靖九年从祀毛氏苌汉赵人唐时从祀宋封乐寿伯董氏仲舒汉广川人元至顺元年从祀明洪武二十九年封江都伯成化三年改封广川伯孔氏安国字子国至圣十一世孙唐时从祀宋封曲阜伯杜氏子春汉河南缑氏人唐时从祀宋封缑氏伯郑氏元字康成东汉北海高密人宋封高密伯诸葛氏亮字孔明后汉瑯琊阳都人封武侯雍正二年增祀范氏宁字武子晋鄢陵人宋封新野伯王氏通字仲淹隋龙门人后家河汾门人谥曰文中子明嘉靖九年从祀陆氏贽字敬舆唐嘉兴人谥曰宣道光六年增祀韩氏愈字退之唐修武人宋元丰七年从祀封昌黎伯范氏仲淹字希文宋吴县人谥文正康熙五十四年增祀胡氏瑗字翼之宋海陵人学者称安定先先谥文明嘉靖九年从祀欧阳氏修字永叔宋庐陵人谥文忠明嘉靖九年从祀司马氏光字君实宋夏县人赠太师追封温国公谥文正咸淳三年从祀胡氏安国字康侯宋崇安人明正统元年从祀成化三年封建宁伯杨氏时字中立宋将乐人世称龟山先生明宏治九年封将乐伯从祀尹氏焊字彦明一字德充宋洛人钦宗赐号和靖处士雍正二年增祀罗氏从彦字仲素宋剑人学者称豫章先生明万历四十二年从祀吕氏祖谦字伯恭宋莱人后移居婺州朱子题其墓曰东莱先生嘉泰八年赐谥曰成嘉熙三年改谥忠亮景泰二年封开封伯从祀李氏侗字愿中宋南剑州剑浦人元封越国公明万历四十二年从祀蔡氏沈字仲默宋建阳人世称九峰先生谥文正明正统元年从祀成化三年封崇安伯张氏栻字敬夫宋绵竹人学者称南轩先生嘉定八年谥曰宣景定二年从祀黄氏干字直卿号勉斋宋闽县人谥文肃雍正二年增祀陆氏九渊字子静号象山宋金溪人谥文安明嘉靖九年从祀陈氏淳宇安卿宋漳州龙溪人学者称北溪先生雍正二年增祀真氏德秀字景元宋浦城人谥文忠世称酉山先生明正统元年从祀成化三年封浦城伯魏氏了翁字华文宋印州浦江人谥文靖雍正二年增祀何氏基字子恭宋婺州金华人谥文定雍正二年增祀文氏天祥宋江西庐陵人封信国公道光二十三年增祀王氏柏字会之宋婺州金华人谥文宪雍正二年增祀赵氏复字仁甫元德安人世称江汉先生雍正二年增祀吴氏澄字幼清元崇安人谥文正干隆二年复祀许氏衡字仲平号鲁斋元河南人谥文正至大二年封魏国公皇庆二年从祀金氏履祥字吉甫元兰溪人谥文安学者称仁山先生雍正二年增祀许氏谦字益之元金华人世称白云先生雍正二年增祀陈氏澔字可久元江西都昌人学者称云住先生雍正二年增祀王氏守仁字伯安明余姚人封新建伯世称阳明先生谥文成万历十二年从祀陈氏献章字公甫明新会人学者称白沙先生万历十二年从祀薛氏瑄字德温号敬献明河津人谥文清隆庆五年祀胡氏居仁字号敬斋明余干人万历十二年追谥文恭从祀罗氏钦顺字允升明泰和人谥文庄雍正二年增祀蔡氏清字介夫明晋江人谥文庄雍正二年增祀黄氏道周字石斋明福建人谥忠端道光五年增祀吕氏坤字叔简明宁陵人道光六年增祀刘氏宗周字念台明山阴人谥忠介道光二年增祀孙氏奇峰字锤元明直隶容城人学者称夏峰先生道光八年增祀汤氏斌字孔伯国朝河南睢州人谥文正道光三年增祀陆氏陇其字稼书国朝浙江平湖人谥清献雍正二年增祀崇圣祠在大成殿东南先名启圣祠国朝雍正元年更名加封五代王爵每岁春秋仲月上丁日先大成殿致祭肇圣王木金父裕圣王祈父诒圣王防叔昌圣王伯夏启圣王叔梁氏配享先贤四人颜氏无繇字路唐赠杞伯宋封曲阜侯元封杞国公曾氏点字晰唐赠宿伯宋封莱芜侯孔氏鲤字伯鱼宋封泗水侯孟孙氏激字公宜元封邾国公从祀先儒五人周氏辅成周子敦颐之父累赠谋议大夫张氏迪张子载之父程氏珦程子颢之父封永年伯朱氏松字乔年朱子之父元顺帝谥曰献靖至正十二年封齐国公蔡氏元定字季通沉之父赠迪功郎谥文节祭仪先期三日斋戒祭前一日有司亲视牲至期教谕先祭崇圣祠毕祭大成殿邑令主祭众官皆与祭文武官分东西立执事者各执其事瘗毛血迎神乐奏昭平之章初献乐奏宣平之章读祝文亚献乐奏秩平之章终献乐奏叙平之章三献皆用舞饮福受胙乐奏懿平之章毕送神乐奏德平之章其迎神饮福受胙送神皆无舞彻馔眂了毕咸退陈设至圣前帛一爵三牛一羊一豕一登一铏二簠二簋二笾八豆八四配帛各一爵各三羊各一豕各一登各一铏各二簠各一簋各一笾各六豆各六十二哲帛共二爵各一羊共二豕共二铏各一簠各一簋各一笾各四豆各四东西庑每庑共用帛一羊一豕一每四人作一案每案爵四簠二簋二笾四豆四乐章迎神咸平之章无舞大哉至道德尊崇维持王化斯民是宗典祀有常精纯并隆神其来格于昭圣容初献宁平之章舞自生民来谁底其盛惟师神明度越前圣粢帛具成礼容斯称黍稷非馨维神之听亚献安平之章舞太哉圣师实天生德作乐以崇时祀无斁清酤惟馨嘉牲孔硕荐羞神明庶几昭格三献景平之章舞百王宗师生民物轨瞻之洋洋神其宁止酌彼金罍惟清且旨登献惟三于嘻成礼彻馔咸平之章无舞牺象在前豆笾在列以享以荐既芬洁礼成乐备人和神悦祭则受福率遵无越送神咸平之章无舞有严学宫四方来崇恪恭祀事威仪雍雍歆兹惟馨神驭还复明禋斯毕咸膺百福舞谱自稍前向外开籥舞生蹈向里开籥舞民合手蹲朝上来起辞身向外高举籥面朝谁两两相对蹲东西相向底合手蹲朝上其正揖盛起平身出左手立惟两两相对自下而上东西相向师稍前舞举籥垂翟神中班转身东西向立惟两中班十二人俱东西相向明举翟三合籥度稍前向外垂手舞越蹈向里垂舞手前向前合手谦进步双手合籥圣回身再谦退步侧身向外高手回面向上粢正蹲朝上帛稍舞躬身挽手侧身向外呈籥耳边面朝上具正揖成起辞身挽手复举籥正立礼两两相对交籥两班俱东西手执籥容正揖斯向外退挽手举籥向外面朝上称回身正立黍稍前舞稷正蹲朝上非左右垂手两班相下俱双垂手东西相向馨起合手相向立惟左右侧身垂手向外开籥垂手舞神右侧身垂手向里垂手舞之正揖朝上听躬而受之躬身朝上拱籥而受三鼓毕起大左右进步向外垂手舞哉右向里垂手舞圣向外落籥面朝上师退回身正立实正蹲天起身向前转向外舞生向里舞德合手谦进步向前双手合籥蹲谦作两两相对自下而上两班相对籥东西乐上下俱垂手惟两中班上下十二人转身东西相向而舞以转身东西相向立崇相向女两班上下以翟相籥时稍前舞蹈两班上下俱垂手向外祀向里垂手舞无合手谦进退向前垂手合籥斁回手再谦两班上下东西相向合籥立清稍前舞向外开籥翟酤向里舞惟两手平执籥与翟开籥翟馨合籥翟朝上正立嘉侧身垂左手两班俱垂左手向外舞牲躬身正揖孔双手舞籥翟躬身硕躬而受之躬身朝上拱籥受之一鼓而起荐一叩头举右手叩头羞举左手头神举右手叩头明拜一鼓毕即起躬身三鼓平身庶三舞蹈举籥向左躬身舞几举籥向右躬身昭举籥向左躬身格拱籥躬身受之百向外开籥舞宗侧身向外面朝上师朝上正立生两班上下两两相对交籥民合手朝上正蹲物侧手向里落籥轨合籥朝上正立瞻向外开籥舞之向里开籥舞洋开籥朝上正立洋合籥神向外开籥舞其向里开籥舞宁进步向前双手合籥止目身东西相向手谦酌向外开籥舞彼向里开籥舞金开籥朝上正立罍合籥朝上正立惟向外垂手舞清向内垂手舞且朝上正揖旨躬身受之登躬身向左合籥舞献躬身向右合籥舞惟躬向左右舞三合籥朝上拜一鼓便起身于侧身向外垂手舞嘻侧身向里垂手舞成朝上正揖礼躬身朝南受之三鼓毕起身干隆八年新颁乐春祭夹钟为官应钟起调神迎昭平之章大哉孔子先觉先知与天地参万世之师祥祯麟绂韵答金丝日月既揭干坤清夷初献宣平之章予怀明德玉振金声生民未有展也大成俎豆千古春秋上丁清酒既载其香始升亚献秩干之章式礼莫愆升堂再献响协鼓镛诚孚罍甗肃肃雍雍誉髦斯彦礼陶乐淑相观而善终献叙平之章自古在昔先民有作皮弁祭菜于论思乐惟天牖民惟圣时若彝伦攸叙至今木铎谢神懿平之章先师有言祭则受福四海黉宫畴敢不肃礼成告彻毋疏毋渎乐所自生中原有菽送神德平之章凫绎峨峨洙泗洋洋景行行止流泽无疆聿昭祀事祀事孔明化我蒸民育我胶庠秋祭南吕为言仲吕起调迎神昭平之章大哉孔子先觉先知与天地参万世之师祥桢麟绂额答金丝日月既揭干坤清夷初献宣平之章予怀明德玉振金声生民未有展也大成俎豆干古春秋上丁清酒既载其香始升亚献秩平之章式礼莫愆升堂再献响协鼓镛诚孚罍甗肃肃雍雍誉髦斯彦礼陶乐淑相观而善终献叙平之章自古在昔先民有作皮弁祭菜于论思乐惟天牖民惟圣时若彝伦修叙至今木铎谢神懿平之章先师有言祭则受福四海黉宫畴敢不肃礼成告彻毋疏毋渎乐所自生中原有菽送神德平之章凫绎峨峨洙泗洋洋景行行止流泽无疆聿昭祀事祀事孔明化我蒸民育我胶庠祭品帛香烛酒太羹和羹羊豕牛鹿兔黍稷稻梁形盐藁鱼枣栗榛菱芡桃韭菹菁菹芹菹笋菹醯乃鹿乃兔乃鱼乃鹿脯毛血庭燎祭器爵笾豆簠簋登铏牺尊勺坫幂篚俎香炉烛台帛箱毛血盘斋戒牌祝版架乐器麾幡櫡敔琴瑟笙管排箫箫笛埙箎编钟编磬栒篪钟磬搏拊楹鼓旌节篱舞翟舞名宦祠祀元县尹史继民陈子恒明知县申良罗锦国朝登州镇总兵刘清祭品与两庑同乡贤祠祀汉山桑侯王常魏东武侯王基明累诰赠太仆寺卿晋资德大夫扬州牧国朝敕授文林郎江西庐州府英山县知县李澍祭品同名宦祠忠义祠在名官祠东祀明义士王汤臣温明先祭品同乡贤祠节孝祠在文庙西南隅嘉庆二十二年节妇杨正麟妻秦氏捐资重修祭以春秋仲月上旬关圣帝君庙雍正三年诏郡县春秋祀加大牢五年太常寺奏定五月十三日祀加大牢关帝三代祠在正殿东南雍正三年崇封三代公爵春秋仲月五月十三日先正殿致祭光昭公裕昌公成忠公文昌阁原在云路门上干隆年间邑侯朱公改建南门上道光四年邑侯向公重修按图志英显王庙在剑州梓潼县神姓张名亚子其先越隽人因报母仇居剑州之七曲山仕晋战没人为立庙唐明皇西狩追封左丞僖宗入蜀封济顺王宋咸平中改封英显又按文昌六星在北斗魁前为天之六府道家谓上帝命梓潼神掌文昌府事及人间禄籍故元加号为辅元开化文昌司禄宏仁帝君明景泰五年敕赐文昌宫额学校祀之岁以二月初三日神诞致祭国朝嘉庆五年诏郡县祭以春秋仲月上旬用牛一羊一豕文昌三代春秋先正殿致祭魁星阁祭以春秋仲月上旬社稷坛北向社右稷左春秋仲月上戊日陈主而祭各帛一羊一豕一爵三登一铏二簠二簋二笾四豆四风云雷雨山川坛南向中为风云雷雨左山川右县城隍春秋仲月上旬日陈主而祭共用帛七牲视社稷加二之一爵与铏登笾豆簠簋如之先农坛在城东郊每岁仲春亥日祭行耕籍礼如制城隍庙道光二十四年重修岁以春秋仲月上旬同祭于山川每厉祭则主之邑厉坛每岁清明中元十月朔祭无祀鬼神先期有司告于城隍届期导城隍于坛祭用羊豕八蜡庙一先啬二司啬三农神四邮表啜五猫虎六防七水庸八昆虫祭以春秋仲月上旬孚佑帝君祠在八蜡庙内嘉庆十年诏郡县春秋仲月上旬祭以蔬果苹蘩十二器火神庙岁祭以春秋仲月上旬刘勐将军庙在东门里大街北岁祭以春秋仲月上旬按周礼族师春秋祭酺酺与步同为人物灾害之神宋绍兴中议举酺祭蝗虫为灾则祀之今之祀刘亦祭酺之遗制也神为南宋刘宰字平国金坛人绍熙元年进士仕至浙东仓司干官告归隐居三十年卒谥文清以正直为神能驱旱蝗而人以勐将军称之误矣土地祠在县署东岁祭以春秋仲月上旬马神祠在县署西岁祭以春秋仲月上旬旗惊蛰霜降二节营员祭于演武场申公祠今废春秋仲月向碑祭之凡庙祠坛壝已见前志者不另详其地万寿节知县率僚属具朝服庆贺先一日习仪至日黎明于龙亭前拜贺元旦冬至同日月食知县率属僚素服于县治内伐鼓救护立春前一日有司迎春于东郊至日具朝服拜勾芒氏行鞭春礼如制坊市新增上古无衡斗之设而民不知争自日中为市通易有无王者从而设市吏以司其禁令则蹛鬻之区寓有王政焉招邑蕞尔市集之在四乡者日增月益固由于承平日久生齿之愈繁而上之人因时整饬杜奸伪以息争讼亦正于是乎在也如曰毋或犹市市所以容奸人则岂所望于父母斯民者哉续坊市志道头集在城西南三十里逢三八日集期潘家集在城东北二十里逢四九日集期蚕庄集在城西北四十里逢四九日集期杜家集在城西北三十里逢五十日集期大里集在城北二十里逢一六日集期磁口集在城西北五十里逢二八日集期新庄集在城西北五十里逢三七日集期泊子集在城南五十里逢四九日集期物产补遗五土之宜各专其利而居近海滨鱼盐尤所独擅焉招之西北鄙负海者四十余里自开凌以后炊烟渔火岛岸相望盖船为室而罟代耕者终岁为然也举网之所获往往有老于水国者不能指以名故虽前志之简不得议其略即今之所增亦岂敢谓详且尽耶续物产志菜属苔菜油菜别保番蓣俗名地瓜木属縏槐虬枝自相纠结俗名龙爪槐荆尔雅翼凡木心园荆心方物类相感志云荆叶逼蚊鳞属鮆鱼一名魝一名刀又一名鱴尔雅翼刀鱼长头而薄狭腹背如刀故名与石头鱼皆以三月出故江赋云皴鮆顺时而往还鲈鱼从来未有数十年来岁屡见巨口细鳞四腮确是松江之种味为鳞族第一鲳鱼正字通生南海以鳊头上突起连背身圆肉厚止一嵴骨软可食闽人任为鲍鱼邑唿大者曰鲳小者曰镜味香美亚于鲻鲈出水光可以鉴故有镜鱼之目偏口鱼其口右偏目亦偏然有双目自成一体或千万成群实各行于水中旧志云所在有之信然乃以偏口为比目鱼未确比目鱼止一目两片相合不能离若强离之则不能行战战于水中两片互相偎傍渐近而复合乃悠然逝故比目之别名甚多从无偏口之说据尔雅虽出东方邑故未尝有也左腮鱼似偏口而腮左向故名偏口之不得为比目即左腮亦可证矣鳜鱼大口细鳞尔雅翼凡牛羊之属有肚故能嚼鱼无肚不嚼鳜独有肚能嚼盖鱼中之异品也青鱼正字通似鲩青色即青鱼南人以作鲊本草图经青鱼古作鲭字所谓五侯之鲭是也以今考之其来最早为群甚伙亦鱼家之大利也梁鱼色绿嘴细长如针俗名针梁秃咀鱼似针梁而上喙独短故以秃名海狗鲜身长喙味最佳刺皆到钩黄鳞鱼鳞细味美色黄故名黄鲫鱼似鲅鱼而大色黑体促腹深黄尾亦黄故名黄花鱼即牟鱼正字通似鲅而小一名黄花鱼福温多有之温海志名黄灵邑名黄花花鱼通身皆成花点故名燕鱼形色似燕雾中能贴水而飞鲋鱼似鲯说文出东莱邑谓之海鲋鲥鱼似鲂而肥江东四月有之邑亦偶见鳍鱼出东海类篇鼻前有骨如斧斤一说生子在腹中朝出食暮还入广韵音错俗唿鱼翅最美体甚大有吞山之称鳊鱼说文似鲈而大俗名鲍子鱼象形也细鳞鱼其鳞最细故名鱼免鱼说文出秽邪国正字通石首鱼一名鱼生东海中扁身腹内白鳔可作胶邑有唿为鳘鱼者作胶无出乎此恐鱼免字读沩䲟鱼集韵身上如印类篇䲟鳞名如篆一曰首象印左思吴都赋䲟龟注䲟鱼长三尺无鳞身中正四方如印扶南俗云诸大鱼欲死者䲟鱼皆先封之邑北海䲟鱼无鳞身长不方头有花文如印然魦鱼吹沙小鱼诗鰋鲤鲿魦鲦鱼即白鲦鱼诗鲦鲒鲍鲤黄口鱼色黄如油小品之佳者油包鱼似黄口而大油更肥美故有是称鰞鲗鱼正字通一名黑鱼一名墨鱼状如算囊无鳞两须长似带腹下八足聚生口旁缩喙在腹下怀灰含墨见人及大韵鱼至噀墨方数尺背上一骨独厚三四分两头尖色白轻脆如通草入药名海鳔鳋又作乌贼苏轼鱼说海之鱼有乌贼其名者可为酱所谓乌贼之酱也晒为干亦美集韵九月寒乌入水化为之鰇鱼正字通本作柔似鰞鲗鱼无骨越人重之邑联大蛤为网投水中鰇皆入蛤必抱小石塞其外人以钩出之若一钩不出则百钩不出矣俗名八带桐花鱼类鰞鲗状如桐花又桐花开时时出故名䲡鱼正字通䲡生下田浅淖中似鲜而首锐色黄黑有剺濡滑难握穴泥中与他鱼牝牡尔雅释鱼绍鱚䲡今泥䲡鲊鱼博物志东海有物状如凝血从广方园名曰鲊鱼无头目处所内无藏众虾附之随其东西人煮食之又名水母目虾也别名鲊字汇补与蚱同闽书一名鲊一名水母青载鱼色青肉皆成瓣多大者土鱼尾有大针最毒着物立毙渔人得之先技其针埋沙中闻雷声即下入其性然也味不甚美阳鱎鱼一名鞘苟子荣辱篇鲦鲜者孚阳之鱼也注鱼好浮水上就阳也最易得说苑宓子贱为单父宰阳昼谓之曰投纶错饵迎而吸之者阳鱎也肉薄而不美若存若亡若食若不食鲂也肉厚而味美子贱曰善未至单父冠盖交接于道子贱曰车驱之此阳昼所谓阳鱎者也言其不招自至耳形似土鱼无针邑人唿为阳鱼红娘鱼大头细身赤色晒米最佳鰕说文长笺同虾急就篇鰕今之海虾堪为酢甫及所唿虾米者又所在水中小虾可生啖若炒而食之皆是也正字通水可食溪泽江海皆有之杰须钺鼻背有断节尾有硬鳞多足好跃肠属脑子在腹外又南海杂志商舶见波中双樯遥漾高可十余丈意其为舟老长年曰此海虾乘霁曝双须邑北海所见大者曰对虾额有一角每食蟹先以角起其壳小者亦不一类蝼蛄虾品最下皆可以网取之蛤蚌属月令爵入大水为蛤随潮而上所在多有之名状亦不一其味甚鲜海豹状如豹四足黄质黑斑通体皆短毛肉不美油甚佳其皮坚厚可为战裙泥水皆不能沾故军营宝之海马状如马小不盈尺无毛亦无鳞入药最良海狗与鱼形者同名异物状类家犬好曝阳眠冰上人乘其睡熟以棒击杀之牡者脐入滋阴药最良价值数金牝者惟皮毛可用耳招远县续志卷之二赋役禹贡则壤成赋周官因年均力政赋役之法所由昉也招邑僻处东陲土瘠人贫加以明季之烦重民不堪命已国朝洞悉民艰惟正之供顜若画一复编丁银于地亩而滋生者永着蠲免之令元元之众始蒙乐利之休矣续志赋役原额当差人丁共壹万伍百伍拾丁共该银肆千叁百玖拾贰两玖钱陆分柒厘伍丝遵奉部文摊入地亩项下征收额外新增人丁贰百贰拾肆丁该银玖拾叁两贰钱柒分贰厘肆毫捌丝遵奉部文摊入地亩项下征收盛世滋生增益人丁叁万伍干贰百捌拾壹丁钦奉恩诏永不加赋原额成熟大粮一例地叁千捌百肆拾捌顷壹拾玫亩伍分贰厘贰毫征银壹万叁千柒百贰拾壹两玫钱壹分叁厘贰毫肆丝肆忽柒微六纤四沙额外新垦并首报大粮地壹百肆拾壹顷肆拾肆亩柒分壹厘捌丝捌忽捌微征银伍百肆两叁钱柒分贰厘柒毫捌丝柒忽肆微柒纤原额额外荒田成熟地壹百肆拾玖顷伍拾玖亩叁分征银壹百肆拾玖两伍钱玖分叁厘雍正四年起科首报额外逾额荒田地叁拾贰亩陆厘陆毫征银叁钱贰分陆毫陆丝原额学田成熟地肆拾叁亩柒分征银贰两陆钱贰分贰厘裁并登州卫肆等屯地成熟并新垦上地贰顷柒拾捌亩贰分贰厘伍毫柒丝征银壹拾两柒分肆厘柒毫肆丝柒忽陆微叁纤叁沙贰尘成熟并新垦中地壹拾柒顷捌拾肆亩捌分贰厘捌毫陆丝壹忽每地壹亩叁分折壹亩该折地壹拾叁顷柒拾贰亩玖分肆厘伍毫捌忽征银肆拾玖两柒钱壹分伍厘叁毫叁忽柒微捌纤壹沙叁尘成熟并新垦下地玖顷玖拾肆亩伍分陆厘壹毫捌丝每地壹亩柒分折壹亩该折地伍顷捌拾伍亩叁厘陆毫叁丝伍忽叁微征银贰拾壹两壹钱捌分肆厘伍毫柒丝陆忽肆微伍纤成熟并新垦下下地壹拾陆顷玖拾贰亩捌分壹厘叁毫玖丝壹忽每地贰亩肆分折壹亩该折地柒顷伍亩叁分叁厘玖毫征银贰拾伍两伍钱肆分捌毫壹丝玖忽陆微叁纤贰沙柒尘康熙肆年起科额外新垦上地肆分壹厘捌毫每亩征银叁分陆厘贰毫壹丝柒微壹沙该征银壹分肆厘贰毫捌丝壹忽柒微贰纤陆沙贰尘节年劝垦裁并登州卫额外下下地壹拾伍顷贰亩玖分每地贰亩肆分折壹亩该折地陆顷贰拾陆亩贰分捌毫肆丝共征银贰拾两陆钱柒分伍厘肆毫肆丝伍忽壹微叁纤裁并宁海卫屯地成熟并新垦地壹百壹拾贰顷征银肆百贰拾肆两柒钱陆分以上地丁共征银壹万玖千肆百壹拾玖两贰分陆厘伍毫玖丝陆忽伍微玖纤又本折苍术自康熙八年奉文照依时价该增银壹钱伍分玖厘伍毫贰丝贰忽玖微贰纤又本色水胶正费于康熙肆拾贰年为始班匠摊入地亩项下征收银伍拾玖两捌钱伍分又在敬陈管见事案内奉文通省应征丁银自雍正肆年为始摊入地银内征收今查本县应摊征人丁银壹千柒百壹拾陆两伍钱陆分肆厘玖毫玖丝捌纤壹沙柒尘捌渺壹漠伍埃捌溟较之现在人丁共该银肆千肆百捌拾陆两贰钱叁分玖厘柒毫叁丝实减人丁银贰千柒百陆拾玖两陆钱柒分肆厘柒毫叁丝玖忽玖微壹纤捌沙贰尘壹渺捌漠肆埃贰溟连前通共实征银壹万陆千柒百玖两玖钱肆分壹厘陆毫伍丝肆忽柒微肆纤壹沙柒尘捌渺壹漠伍埃捌溟内一地丁起运起运地丁银壹万肆千肆百贰拾肆两捌钱伍分柒厘陆毫陆丝贰忽柒微壹纤陆沙柒尘捌渺壹漠伍埃捌溟起运折色脚价银伍拾壹两伍钱伍分肆厘叁毫柒丝柒忽捌微历科举人车价银叁两叁钱捌分陆厘壹毫壹丝陆微柒纤伍沙本色甲子库水胶肆拾肆觔肆两伍钱壹分陆厘陆毫陆丝伍忽玖微伍纤征折银壹两壹钱玖分伍厘陆毫贰丝壹忽捌微柒纤铺垫银肆钱捌分柒厘壹毫伍忽贰微壹纤脚价银玖厘伍毫陆丝肆忽玖微柒纤苍术肆觔壹拾壹两柒分柒厘征折银玖分叁厘捌毫肆丝陆忽贰微伍纤包括红黄纸价银叁钱陆厘狐狸皮捌拾贰张叁分征折银叁拾伍两叁钱捌分玖厘脚价银壹钱陆分玖厘捌毫陆丝柒忽贰微牛角弓面壹拾柒副肆厘征折银壹拾壹两玖钱贰分捌厘以上本色项下征折各项银两于干隆贰拾叁年拾月内在敬陈直省奏销等事案内奉文将征折银两名目于奏销册内删除统归地丁条编造报等因又于干隆叁拾年玖月内在覆奏事案内四川藩司奏请赋役全书请删不经之名目等因当查东省全书内并无应删不经名目其本色颜料等项从前议归地丁项下条编造报者应于全书内仍应开载将来倘遇饬办以便按册查系何州县出产易于遵办详请具奏奉有朱笔批钦遵在案仓粮德州仓小麦无麦纳米折色银柒百肆拾叁两叁钱叁分柒厘玖毫玖丝捌忽捌微玖纤脚价银壹两肆钱捌分陆厘陆毫柒丝伍忽陆微贰纤学院钱粮学田租银贰两陆钱贰分贰厘以上起运本色正费及学租通共征银柒百玖拾柒两贰分伍厘陆毫捌丝壹纤地丁存留官俸役食银壹干柒拾贰两叁钱贰分陆厘叁毫贰丝叁忽捌微内本县知县壹员俸银贰拾玖两贰钱伍分玖厘门子贰名工食银壹拾壹两壹钱壹分捌厘皂隶壹拾叁名工食银柒拾贰两贰钱陆分柒厘仵作叁名工食银壹拾陆两陆钱柒分柒厘马快捌名工食银壹百贰拾肆两伍钱叁分伍厘民壮贰拾肆名工食银壹百玖拾贰两看监禁卒捌名工食银叁拾捌两玖钱肆分肆厘轿伞扇夫柒名工食银叁拾捌两玖钱壹分叁厘库子肆名工食银贰拾贰两贰钱叁分陆厘斗级肆名工食银贰拾贰两贰钱叁分陆厘典史壹员俸银叁拾壹两伍钱贰分门子壹名工食银伍两伍钱伍分玖厘阜隶肆名工食银贰拾贰两贰钱叁分陆厘马夫壹名工食银伍两伍钱伍分玖厘儒学教谕壹员俸银肆拾两儒学训遵壹员俸银肆拾两斋夫叁名工食银叁拾柒两贰钱膳夫贰名工食银壹拾叁两柒钱柒分叁厘捌毫系廪生支领门斗贰名工食银壹拾肆两捌钱捌分递铺司兵肆拾名工食银壹百肆拾陆两贰钱玖厘伍毫贰丝叁忽捌微孤贫贰拾柒名口月粮冬衣布花银玖拾柒两贰钱里甲夫马工料银壹百壹拾伍两壹分壹厘内走递马叁匹草料银伍拾伍两捌钱马夫壹名半工食银壹拾捌两陆钱白夫叁名工食银叁拾柒两贰钱鞍屉棚厂槽铡银叁两肆钱壹分壹厘杂支银贰百肆拾伍两柒钱捌分肆毫玖丝玖忽柒微肆纤内修理龙亭帐幔等项并协济本府银叁钱叁分壹厘叁毫伍丝伍忽壹微壹纤伍沙祭祀文庙银叁拾伍两香烛银壹两贰钱伍分启圣乡贤名宦祀银肆两山川社稷坛银肆两孤魂邑厉坛银肆两叁钱捌分乡饮银伍两捌钱肆厘柒毫陆丝壹忽壹微伍纤伍沙廪生廪粮银壹百柒拾叁两陆钱壹毫岁贡生袍帽伞盖等项银壹拾壹两陆钱玖厘伍毫贰丝贰忽叁微壹纤岁贡生迎贺旗匾花红并协济本府银叁两壹钱肆分肆厘贰毫肆丝伍忽陆微叁纤岁贡生正副盘费银贰两陆钱陆分伍毫壹丝伍忽伍微叁纤额外牛驴抽税银陆两肆钱肆分玖厘当税银每铺伍两税契银每价银壹两税银叁分盐法额票玖百捌拾柒张票价等项银壹百陆拾捌两肆钱玖分陆厘陆毫玖丝贰忽额征盐课银玖两肆分贰厘捌毫额征民佃银拾壹两壹钱陆分又民佃加摊迷失灶地银伍分贰厘壹丝叁忽柒微又民佃加摊丁银捌两贰钱玖分陆厘柒毫壹丝捌忽柒微伍纤壹沙壹尘职官邑之有长吏父母斯民也自令丞尉以及司铎皆有教养之责焉棋局消日绸被放衙于痌众之念何有哉招之官师二百年来尚得按籍而稽即其间之颂神君歌慈父卓卓可称述者亦堪屈指计表而出之足征功德在人历久不渝亦以见出身加民之非易易也续志职官县令遗补杨贵元掖县人任招远县尹兼益都等处参军当金季之乱缮保障以御侵掠乡里赖之全活者众康熙齐体物满州人进士十九年任升漳州府同知此下仍接旧志卓麟德仁和人官生二十八年任方颖瑞江南颖州人监生三十年任夏灿浙江同乡人进士四十四年任卓调元福建莆田人监生五十三年任冯庆长山西代州人贡生六十一年任雍正杨枝建湖南湘潭人进士三年任邹孟复贵州贵阳人举人七年任尤锡观福建永春人捐贡八年任蔡澄江南秦州人监生九年任刘育杰江南秦州人进士十二年任干隆黄曰绣湖南湘潭人举人二年任袁恒新陕西盩厔人举人七年任李芝四川人进士敬教劝学每逢乡举之年集诸生应试者以宾礼兴之复厚给资斧邑人士多赖以成名至今犹传颂之徐朝宗二十四年任刘朝宗顺天人举人二十七年任廉察为治吏民奉若神明而兴利除弊复不遗余力前时东良海口设有巡检司迨海口久湮巡检已成冗员而民之徭役如故公力辨于上宪移诸黄邑黄山馆故邑人畏而爱之朱成烈江西南昌人举人三十三年任郭永盛直隶河间人举人三十七年任刘咸熙四十年任傅熹山西阳曲人举人五十一年任刘炳华汉军正黄旗人举人五十二年任吴于宣浙江石门人进士五十三年任魏博直隶南乐人进士五十三年任许李如珩云南鹤庆洲人举人五十六年任慈惠恺恻视民如子民有讼者辄反复开导使自悔悟有父母之颂先是民间苦于差徭若驴户炭户之类诸多不便公至悉裁革之一邑感戴为立除害安民碑于署前以迁秩去士民送者络绎不绝一昼夜始达朱桥嘉庆汪着安徽歙县人举人三年任王浚直隶任邱人举人四年任俞衡文吴存楷浙江钱塘人进士十年任钱昂姚荣琳湖北沅陵人举人十一年任廉介明决去后人多思之唐慧吟河南邓州人议叙十四年任阮芳潮福建人举人十五年任陶釴绍兴会稽人盐库大使十七年任甄逢源十七年任徐昭湖北汉阳人举人十八年任俞熊苏州人举人二十一年任宽仁厚重为政识大体先是催科者专任鞭朴公至惟以温语劝谕之而民之输将恐后又出示约定税契章程黎民感之立碑志其事魏襄顺天大兴人进士二十三年任李应彪直隶举人十三年任陈自新田军功任登州府经历撮篆斯邑前后凡二至施云亭直隶宛干人议叔二十四年任道光黄扬鏕江苏无锡人庶吉士二年任黄学干湖北云梦人举人二年任明察为治信赏必罚严而不至于酷刘名锋浏阳人举人三年任何逢青江西新城人进士四年任学问淹博以振兴学校为心月课诸生亲为讲画见圣庙倾圮捐廉重修立碑以志其事林润瀚四川高县人拔贡八年任殷嘉谟直隶天津人议叙知州八年任邓亮功贵州昔安厅人进士八年任宇寅轩勤忸明决大着循声以迁去职民感思之江光安徽旌德人进士十一年任字冶桥专心文教月集诸生课试文艺给予膏火量加奖尝皆自输官囊岁费数百金先是邑无乡举者十余年自公为此举士咸知奋秋闱继起于今不绝又搜罗邑中节烈妇女自前明迄今未经旌表者几二百人详请建立总坊年甫强仕竟以疾卒士民皆痛惜焉秦和雍河南光州举人十三年任舒学魏江西鄱阳人进士十三年任时邑中大饥公劝富室捐输以赈之陈镳直隶大兴人进士十七年任陈国器四川资阳县人举人以爱民为心不作威福民皆爱而畏之一时匪辟为之敛迹以邑志残缺立意纂修事未竟以忧去职李清泰直隶乐亭人举人二十一年任为政勤慎尤留心于学校士林颂德不衰海晏蒙古正黄旗人二十三年任李舒翘广西贵县人拔贡二十三年任边象曾直隶任邱人举人二十三年任为政清简事不烦民不扰以疾卒于官许锽直隶饶阳人举人二十五年任明决善断虽讼狱烦牍片言可折凡民间以田产讼者必亲诣勘验务持其平课十于明伦堂奖励殷渥以县署卑陋捐廉改置规模始廓教谕康熙崔玉汝茌平人十九年任升国子监学正李立极金州人岁贡二十一年任李振先东平人举人二十八年任单务和高密人贡生三十一年任薛垲滨州人举人三十三年任杨澄生寿光人贡生三十七年任行谊端严以保举去职阖学为立去思碑于明伦堂张毓恒新城人副贡四十一年任石曰瑗新城人拔贡四十四年任程道行济宁人副贡四十六年任牛德隆新泰人拔贡五十八年任雍正姜毅胶州人拔贡二年任孔毓洙曲阜人举人八年任常岩立单县人副贡九年任干隆郑元钧济宁人副贡六年任字惺轩号东里司铎八年卒于官士民公立遗爱碑于学宫马登谷廪贡王所擢乐陵人拔贡四十九年任嘉庆李作干金乡人副贡七年任许秉忠寿光人举人十六年任道光朱凝煃历城人举人元年任臧锳诸城人副贡二年任韩佩珩禹城人廪贡五年任韩瑞令章邱人恩贡六年任孔光瑾曲阜人举人十二年任颜锡珖曲阜人举人十七年任王辉彤潍县人举人十八年任陈清泰恩县人副贡二十一年任扶持学校与有力焉冯卓立莘县人拔贡二十二年任张应奎章邱人廪贡二十四年任马星翼鱼台人举人二十四年任张淑光青城人拔贡二十四年任褚大纶禹城人廪贡二十六年任孔宪琼曲阜人丁酉拔贡癸卯举人二十六年任训导康熙王之鋐恩县人贡生二十六年任张辉璜高苑人贡生三十五年任郑丕祥范县人贡生四十一年任施嫌泰安人贡生四十五年任李化凤济南人贡生四十七年任马革临邑人贡生四十八年任焦宏年章邱人廪贡生五十八年任雍正吴昂成山人贡生四年任王维翰郓城人贡生八年任欧阳嵩兰山人贡生十三年任嘉庆黄如琯即墨人岁贡颜崇恭曲阜人举人吴登云滨州人廪贡十一年任王吉岁贡赵钫泰安人拔贡二十一年任王之翰滋阳人举人二十三年任道光王庆颐胶州人廪贡二年任朱衍书平荫人岁贡二年任侯敏行即墨人举人四年任房康田东阿人岁贡五年任匡锡嘏胶州人举人六年任宁传钧宁阳人举人七年任王之诚聊城人举人七年任孔广虞曲阜人举人七年任刘聿修阳信人岁贡十二年任王慕麟费县人举人十六年任高承紫胶州人举人二十三年任典史康熙沈奇彩江南江都人吏员二十四年任侯秉圣陕西三元人吏员三十七年任张允平直隶昌平人典吏五十三年任金堂顺天大兴人吏员五十八年任雍正王经邦江南淮安人吏员二年任沈师曾顺天大兴人供事五年任干隆王銎沈莲五十二年任字搴芙号退翁江苏江阴人庠生由四库馆誊录义叙任招远典史诛锄强暴不遗余力丁艰服阕改补广东香山年六十告归于招夙工书翰尤善诗歌古文辞归招后益肆力于学问问字请业者日接踵于门年八十卒着有文集诗稿若干卷诗说一卷子震候选从九晶书法亦有名涂鼎先五十八年任嘉庆萧光伟江西庐陵人议叙七年任周承祖江苏沐阳人八年任虞愿学直隶固安人沈松浙江萧山人议叙十五年任冯立本沈昆顺天大兴人二十四年任潘世经顺天大兴人二十五年任道光徐滨贵州贵筇人元年任庾元当涂人二年任魏昆岗顺天大兴人五年任袁珊平南人五年任陈湘雯浙江钱塘人五年任徐梦龙十年任俞必俊湖南湘潭人十一年任叶俊顺天宛平人十八年任吕伟日敦顺天大兴人傅兆基顺天大兴人十九年任陈大本湘雯之子康德洋顺天大兴人二十一年任巡检康熙张素养直隶宁津人监生三十一年任毛诞文浙江山阴人吏员四十二年任陈稷顺天大兴人吏员五十七年任雍正顾国泰浙江钱塘人吏员三年任袁祈浙江上虞人监生十年任移置黄邑黄山馆科贡武科吏员封荫附士君子生际运会自可表见于世岂尽借科名为登进之阶况頫首帖括临风檐而决得失往往以一日之短长掩其经济不重可惜乎然硕儒之致君泽民功业轩天地者亦多由斯出谁谓甲乙科不足收得人之效耶招之由科贡登仕版者咸能抒所抱负即仅策名于天府亦非若皓首穷经而终无闻达次而录之庶不使世远无征负绩学之苦心焉至于武与文分途吏与儒并用皆国家育才之方而覃泽所颁崇其祖父逮及子孙又孰非邀本朝之荣宠故例得附书云乡举康熙杨文澄辛酉聊城教谕谢文铨庚午路以周辛卯历任彰化福安台湾高县知县有传王锡癸已恩科授崖州知州雍正王振统癸卯恩科历任石城澄海知县刘大任甲辰陈绍妫癸卯拔贡已酉顺天举人考授正白旗教习干隆丁巳会副任安邱教谕有传干隆柳大任雍正甲寅拔贡丙辰顺天举人丁巳会副授滨州学正升三水知县调任咸宁有惠政民为立沐恩碑李炯戊午刘环洲戊午有传贾会清戊申任临淄教谕杨堂戊子副榜己酉举人任利津教谕纪懋尝壬子署掖县教谕任惠民训导杨梦寅甲寅任峄县教谕嘉庆杨钟泰辛酋借补辰山训导着有尚书今文二十八篇解刘居诚丙子任陵县教谕有传道光路藻以周曾孙辛卯恩科任东阿训导邵汝为乙未恩科王壂乙未恩科孙梦桃丁酉顺天王缉熙丁酉顺天贡生赵俨拔贡嘉靖光禄司康熙刘成太寿张教谕杨景清有传傅于宣丙寅拔贡峄县教谕有传杨际康长清训导李业升王华德平教谕署德平县事教育有方士多薰德去后邑人立匾志幕有艺文载德平邑乘刘其璋张淇刘姓先蒋基周孙觉张景先路时新兰殡温大基谢文鉴谢钟华李维枎澍之子拔贡温秉忠工制义乡试屡荐教授生徒着有四书要说路俊孙涧附贡捐授直隶州同温铸孙业孔拔贡任国子监学录李湘刘玉亮李植优贡刘应阶李惟枋澍之子任潭州同知杨翰昌戊子恩贡李惟枟澍之子廪贡李惟楷澍之子李惟櫮澍之子刘光岳杨本贡监傅化鹍宋商柞陈嘉典东阿训导王东齐乐安教谕王时泰县丞王禧杨毓中增贡杨履中附贡杨永忠已酉拔贡零陵湘县知县沣州知州刘恺谢芝蒂路允康温毓祥昌乐训导干隆杨伦恩贡刘茁杨寅李灼增贡李炳宋世芳刘群揖李夜光侯玠泰安训导有传曹建中温智丙子副贡董志文傅兰王玉瓒阎开世秦继周辛酉拔贡陈廷献张文灼张文化刘元洲杨健恩贡王炳文王际升邹县训导王承泰王健嘉祥训导王价鞠元吉刘玕王錞刘岳黄人龙王继舜王璨廪贡方国佐李耀刘克勤王朱蕃王维烈杨焕曾乙酉拔贡杨堪杨方正着有易经白说鲍知临李玉宣恩贡王之梅丁酉拔贡历任德平昌乐教谕有传陈乃梓有传李浚有传杨玕肥城训导温良任林旺选观城教谕王恕堂己酉拔贡李之翰选长山训导嘉庆康澄杨敦宗邵景鋐廪贡历署日照宁阳清平莱州府学训导阎葑恩贡刘觐光例贡杨培元有传张书绅例贡刘纫兰恩贡邵世玺例贡邵颖翘辛酉拔贡刘永海例贡王乃封孙大任附贡曹世昌乡饮大宾乐安训导有传杨纡青侯英选例贡马廷鳨恩贡王玉峰廪贡刘邦兰例贡许盈缶例贡李道仔选朝城训导宋如濂附贡王廷桂王有容傅璲选莱芜训导李青云癸酉拔贡秦怜廪贡有传刘经世丙子恩赐副贡徐琛有传路鹏程乡饮大宾日照训导刘辑玉临邑训导王培廪贡乡饮大宾历署长清诸城高密教谕阳信堂邑馆陶训导姜表东恩贡温棠恩贡郝代季藻春例贡刘冲王伯龄乙酉拔贡杨梦锡赵朴号雪山工书追踪松雪兼善平远山水尺素之中饶有佳致刘洪川温秉锐纪琅崔枋温羲庭恩贡栾书升邵登瀛李荫乙酉副贡刘孟堃乙酉拔贡李绣林王学易徐君薅姜如诗恩贡杜心诚刘祥洲例贡封荫王豹魏东武侯基之父赠北海太守杨师德廪生以父观光领修玉牒荫内阁中书有传杨师亮以父观光荫三司首领有传杨承世诸生以叔观光荫试中书科中书舍人李业升廪贡以子澍封文林郎路振庠生以子以周赠文林郎王国政以孙振统赐赠文林郎王日新以子振统赠文林郎陈永任庠生以子嘉典赐赠修职佐郎有传陈嘉宾痒生以子绍妫赐赠修职郎杨元绥附监以孙水忠封文林郎杨廷炜诸生以子永忠封文林郎杨履中附贡以外孙张三省赐赠修职郎杨健岁贡以子堂赐赠修职郎王辑以子健赐赠修职郎傅黻玉增生以子于宣赐赠修职郎王炆庠生以子之梅赠文林郎炆王岐以子际升赐赠迪功郎杨振烈诸生以外孙贾允升赐赠征仕郎贾曰林以子会清赐赠修职郎杨汝时增生以子梦寅赐赠修职郎杨培元岁贡以子锤泰赐赠修职郎刘焕祖以子居诚赐赠修职郎曹珺以子世昌赐赠修职郎宋武阶以孙延清赐封武略郎累封昭武都尉宋尔钊以子延清封武略郎累封昭武都尉宋文清监生以咆弟延清赐封昭武都尉宋振先武举以堂弟振荣赐封昭武都尉徐天眷监生以孙云峰赐赠武德都尉徐玮武生以子云峰封昭武都尉徐云龙武生以咆弟云峰赐赠昭武都尉有传邵世玺例贡以孙鹤龄赠昭武都尉邵景铽附生以子鹤龄封武德骑尉宋振荣以父延清阵亡袭骑都尉幼读书补博士弟子员后营学习期满引见以都司用历兖标中营游击现任河南彰德府参将刘敬业以弟进业赐赠儒林郎刘长春以子觐光赐赠奉政大夫刘焕文以子成业赐赠武略骑尉刘长祯以子盛文赐赠武略佐骑尉刘兆以子辑玉赐赠修职郎王兴业以孙云衢赐赠武略骑尉王明诚字实中以子云衢赠武略骑尉壮游京都以贸易致富慷慨好义尤笃于族谊同族十数家莫不沽其河润至今咸称素封武科进士干隆宋延清庚子举人辛丑进士钦点篮翎侍卫官至大定协副有传徐云峰己卯举人乙卯进士钦点蓝翎侍卫官至湖北督标右营游击有传嘉庆康平南丙子举人丁丑进士邵鹤龄丙子举人庚辰传胪干清门行走任大理府都司升普洱府游击威远府参将永昌府协镇干隆李培基已酉亚元有传李在田乙卯有传王凤仪壬子宋振先甲寅嘉庆许殿臣己卯考授兵部差官任山东提塘刘成业庚申亚元道光李九令甲午杨平南己亥隋仁扬癸卯吏员林大时万历时任直隶巡检署清泗知县林大贞任高台吏目傅化民监生考授州同知杨启泰监生考授主簿杨永悖监生考授州同知温柔盐大使温毓彬候补县丞温灿盐大使温熙亮考授县丞温以忠王府省祭温以升员外郎温希思考内阁供事议叙典史李仙枝诸生任鸿胪寺序班杨景须监生例授直隶州同知有传杨碱监生例授州同知陈廷适候选州同知有传许岳华由诸生捐授布经历柳丕烈候选典史刘进业捐授州同知侯玉环捐授州同知武职林腾凤任抚标千总林来凤任千总林标任抚标千总以军功加都司衔谢锺岱任文登千总谢廷桂任守备臧梦麒考授千总有传于明道由武生任临朐把总王继祖任潍县把总李天爵捐授千总季天禄捐授千总李点春捐授千总许安庆捐授千总刘玉殿捐授千总邹清选捐授千总刘盛文捐授卫千总李在人捐授卫千总王云衢捐授捐授千总招远县续志卷之三人物造物灵秀之气不以穷陬僻壤而或有所秘故钟诸人类则英伟间出焉虽或以出处之异致令所就有广狭要各有所长足以范世型俗而垂诸永久者招邑二百年来属当厄远显达者落落如晨星不朽有三非不限乎职分昔人譬诸泽之不流良非诬也然而志一邑则即传乎一邑者志之不敢曰比踪古人庶不使灵秀所钟湮没而不彰哉续志人物王诲按郦道元水经济水注云济水又东合荥渎渎首受河水有石门谓之荣口石门也门南际河有故碑云惟阳嘉三年二月丁丑使河堤谒者王诲疏达河川遹荒庶土往大河冲塞侵啮金堤以竹笼石葺土而为堨坏聩无已功消亿万请以滨河郡徒疏山采石垒以为障功业既就徭役永息未详诏书许诲立功府卿规基经始诏策加命迁在沇州乃简朱轩授使司马登令缵茂前绪称遂休功登以伊洛合注大河南则缘山东过大佉回流北岸其势郁蒙涛怒湍急激疾一有决溢弥原淹野蚁孔之变害起不测盖自姬氏之所尝蹙昔崇鲧所不能治我二宗之所劬劳于是乃跋涉躬亲经之营之比率百姓议之于臣伐石三谷水匠致治立激岸侧以捍鸿波随时庆赐说以劝之川无滞越水土通演役未逾年而功程有毕斯乃元勋之嘉谟上德之宏表也昔禹修九道书录其功后稷躬穑诗列于雅夫不惮劳谦之勤夙兴厥职充国惠民安得湮没而不彰焉故遂刊石记功垂示于后其辞云云使河堤谒者山阳东缗司马登字伯志代东莱曲城王诲字孟坚河内太守宋城向豹字伯尹丞汝南邓方字德山怀令刘丞字季意河堤掾匠等造陈雷浚仪边韶字孝先颂石铭岁远字多沦缺其所灭盖阙如也由此观之诲之生平虽不详于史策而治河之功盖亦伟矣王俊民字康侯未御试时京师已喧传王俊民为状元不知言之所起亦不知俊民为何人及御试王荆公与杨乐道共为详定官荆公以初覆所定第一人皆未允当于行间别取一人为首乐道以为不可议不决既而二人各以已意进禀诏从荆公议及发封果俊民也后官徐州充南京考试官得狂疾免出试院终以不起年二十七卒俊民性刚峭不可犯有志力学爱身如冰玉不知偎巷俚人语世俗所传王魁果报之事尽诬语也宦绩李澍字用霖秉掖铎先德行而后文艺士风大振倡修庙庭道宪丁公蕙勒碑记之升灵壁知县灵邑屡被水荒户口流窜澍委曲招抚省刑缓征捐俸以给牛种并详免逋赋数万两民皆复业旧有河夫累民又力为恳免岁省役费六千余金调补英山抚育倍至详免修葺宣楼船民累永除作功德歌十章以颂之寻充南闹同考官勤劳致疾卒于江宁英之士民多奔赴哭奠者先是招邑荐饥澍闻知即谕家人出谷二干余石以赈之全活甚众卒后祀乡贤祠掖与灵英均祀名宦焉路以周字重休号三峰历任彰化福安台湾知县时台初内隶民悍俗敝教之衣冠训以礼义民咸爱之适蕃人为当事者激变仓猝犯境以周素晓兵家言设法护城民赖以安后议招抚官弁相视莫敢往以周毅然请行上官欲以兵从悉却之乘肩舆率一仆而往既至蕃人遥望皆罗拜一惟公命事定特加军功一等调四川高邑台人咸号泣于路欲效借寇故事而以周已闲道出厦门矣立碑颂功德生祠遍于台境后卒高邑任所陈绍妫字衣庵任安邱教谕丁卯东省大饥奉檄查赈殚心经昼民沾实恩青州道沈公廷芳赐帛以旌之下其法于诸州县复奉檄扑蝗高密数日蝗害尽去之日扳辕稽首者至出境不绝侯价由岁贡授泰安训导邑绅某身死子幼仆据遗产结盗横行多不法官执仆词连幼主诸绅士为赴县鸣冤县令欲尽执之价为请不允即兼程赴院力白其事罪止坐仆诸绅士曰吾等之生侯广文之力也为建生祠于学宫王之梅字和雪号庚岭由拔贡任德干谕学宫倾颓捐俸倡修庚午德干大水奉檄查核待赈户口实心任事贫民多赖以存太守张公嘉之拟保举之梅力辞而止改昌乐谕升青州教授所至多所造就士林称之武功宋延清号凤岭由蓝翎侍卫授贵州威宁都司升水城营游击干隆乙卯六月黔楚苗变奉派领兵由茶山一路进剿沿途攻击连战皆捷赏戴花翎并赐衣服等物嘉庆改元复以功赏给翘勇巴图鲁名号克复干州丁已五月补授东川营参将六月带奋勇三百人抢过马别轿与贼对敌逆苗畏散七月焚攻石巴寨到桅杆山补授大定协副将自八月至九月焚烧贼巢杀获无算并擒逆首韦七绺须活仙姑等逆苗悉干十二月又奉檄带兵赴川戊午征剿川苗杀伤甚酷大半歼于延清手闻其名皆丧魄相与切齿至二月二十九日黑雾四塞咫尺不辨贼党蜂拥沿山而下延清知时境危险战必不利然贼已大至不得已遂迎敌杨家坝伏贼悉出矢石如雨延清被创不支犹奋死力殪贼首领数人卒以众寡不敌亡于插旗山专阃者上其事奉旨将尸身移至达州棺殓送归原籍陆路给夫十六名马四匹发护牌焉且蒙恩加等议恤赏给骑都尉世职子振荣承袭徐云峰字干霄号北海由蓝翎侍卫授贵州贵阳守备署游击在营有惠政营中立碑颂德壬申保升清江都司癸酉署下江游击从古州总兵张绍绪征黎干得功恩赐甚厚甲回戍清江立营中义学兵丁欢腾丁丑引见推升湖北督标右营游击云峰为人刚直而待下宽厚仁明好奖成人材故所部肃然用之无不尽力年五十四以疾卒孝友杨师德字伯昭廪生以父宫詹观光领修玉牒荫内阁中书未任性方正每大比与侪辈必齿而行虽千里序不乱母殁与弟师度庐墓三年壬申之变生单京翰与妻王同殉师德初不相识出资营葬且作双节文以纪之甲申家居闻宫詹凶讣悲咤成疾逾岁卒年仅三十着有节莪篇傅化民字新公侯补州同父殁庐墓三年不求旌表年九十余卒杨景须字汉濯监生例授直隶州同知早丧父母凡遇忌辰春秋祭扫輙绕墓徘徊饮泣终身不改兄以事累于官景须竭力营救典质一空而无难色乡邻丧婚赖以成礼者甚众人皆爱敬之邑令以景须善行上闻敕建旌善坊于新城通衢一堂五世卒年九十四杨廷祁字大伸诸生至性孝友父殁时廷祁已长仲甫五龄季犹在襁褓抚之皆克成立析产让厚取簿雍正辛亥干隆癸亥岁大饥倾储计口分给里人至市粮而食云傅于宣字子方号东山孝友性成嗜读书工制艺学者宗之称为东山先生着有四书集解父殁庐墓三年司峄县铎方正励廉隅勤于课士详见峄志王际昌诸生澄之元孙也治家勤俭训子严重四世同堂百口共爨而门庭之内肃然与人交忠厚和平恤孤怜寡乡里称善人温元庠生濡之元孙也父早殁事继母以孝闻母或不豫必多方劝慰俟欢笑而后安应科试宗师阅卷时有异征拔取食饩因以问学博学博曰此生实属至孝岁试已举优行矣当时传为美谈林生芝字香圃庠生父殁庐墓三年徐云龙宇腾霄武生云峰胞兄云峰未达时赴试乏资鬻云龙田若干亩后又售其居宅云龙在京闻知不惟无难色且谓措置得宜既云峰任贵州云龙恒往来不绝欲常常见之云郭培字笃生慷慨好义尤笃友于仲弟赴都染疾培闻之四昼夜抵京师舆载而归卒后殡葬如礼尝买寿光女为婢后其兄欲倍价赎归培一无所受且厚赠奁资而遣之秦怜号鹤岩廪生援例贡成均与寡嫂终身不析骤事必咨而后行抚兄遗女既嫁割腴田与之无少吝子其源工诗早卒李在田字见龙性挥霍喜施予尤笃于同气父洁游京都有恒昌油店生息颇厚后致中落饮食不给时在田举于乡矣乃躬自经纪煨烬之余白手再造旧业得以尽复洁爱季子在人欲以恒昌畀之而未明言在田遵遗意以其息尽归在人既在田卒在人感兄德仍与诸犹子均分俾得煳口焉王席珍字聘三庠生母早卒事父不违志业师张永着老而且贫席珍馈之薪水无倦意亦无德色张赖以终余年李培基字晋侯武科亚元幼失怙恃继母性极严厉培基曲意承顺定省不少疏母亦欢悦常语人曰惟吾儿善体吾心刘曰琳字彬玉太学生少孤母患惊悸琳屏奴婢身侍汤药出入必解履鸡犬之声不使闻于室闻医者言病不治者粪当无臭琳取粪立尝之医感其诚为尽心调理母竟以寿终官居正世业农孤贫不能娶事母以孝闻母卒庐墓三年每晨必负土封墓虽疾风霪雨苦寒溽暑未尝有间邑令江公表其闾曰孝行可风徐冕字服周五岁失恃稍长父又见背年未及冠家不中资奉继母王氏孝敬肫至王所出两弟皆幼抚之得以成立晚年家渐裕三世同居人几百口毫无间言门庭雍穆称孝友焉王超凡字经九少失恃以居积起家奉父与继母生养死葬皆自任之母弟携家外出超凡遥寄斧资致之归畀寨子村别业一区以赡其生异母弟三一卒于外育其妻息其二招与同居各为置恒产而后析之乡里称友于者佥为超凡屈第一指外家李氏绝世复捐田宅若干为立继奉祀焉至捐修庙宇倡建桥梁诸义举其余绪也文学王定民字佐才俊民弟工书法能诗与苏子瞻友善相倡和杨师亮字南阳号散夏前明廪生通政使觐光子以父荫当为三司首领未授而明亡避仇改名去之监司为骁骑都旋以部卒勾事致人经死辞连师亮监司爱其才纵之使逸去漂泊吴会间转徙胶州往来大僚幕府思一见所长然终不遇坎凛以殁师亮少读书尝以夜自经史集下及星卜钱谷兵刑堪舆家言无所不窥昼则习弓矟击剑驰马奕棋弹琴古今书体画苑皆肄焉值明末年盗起闾左尝自围中挟其叔兄用殊死战得免于难遂以豪勇知名然实于经济文章与诸技艺无所不通生平居胶久诗笔书画亦于胶为多得者咸珍藏卒于胶以丧归葬至今胶人士言古作者皆宗演夏先生云张凤羽字仲威生而颖悟尤嗜读书家贫不能就傅犹日夜诵习不少懈间出所作就正于乡先生咸惊异之果以辛卯举于乡己亥成进士邑旧无志慨然修辑数百年之文献赖以不坠陈永任字重我邑庠生居乡教授岁施粥以赡贫人行谊孚乎州里于七之乱将军白公督师往讨屯兵毕郭镇命永任护村民于镇东兴国寺比移兵男妇数千人悉按故堵自是人知读书有用从学日众实开一方风气以子嘉典贵舶封修职郎谢钟英字文石庠生应登子学术渊博尤工诗词晚年着有韵字蒙引五卷付梓行世杨景清字伯寅岁贡博学工诗登莱道闻其名礼致训子弟掖之张大支王耳黄林小眉素以诗豪东莱见其诗皆倾服因订交焉生平好蓄书晚年佐故人幕将归遗之金不受乃市书以进所着有自怡诗集刘环洲字瀛三号东溪弱冠食饩戊午成孝谦已未文已入选以额满中明通理宗濂洛文以清真雅正为准邑令黄公器重之延为义学师考课严明一时多德造之誉着有论语学庸讲义东溪堂文稿杨焕曾字文孟号筠亭丙戍廷试后或有为之谋者曰某大僚雅重子文往谒可致显荣焕曾曰吾不能为齐人也遂归屏绝时艺肆力研读年十六卒着有筠亭诗草尔雅正音陈乃梓字琴堂绍妫孙岁贡生苦心积学善制义肄业太学祭酒某公见其文叹服谓为雄于斯道者选复州吏目未任以忧归遂不复仕居乡坦易和平以教授终于家着有庄子内七篇会意古诗十九首合解并文集待梓李浚字资深号象峰岁贡生颖悟过人于书无不读弱冠补弟子员旋以冠军食饩文名借甚肄业泺阳书院院长惊叹深相推许然数奇垂成屡败晚年绝意进取居家教授性狷介少所许可士人被其容接声价倍增四方文人墨客以及宦游斯邦者皆倾慕愿纳交焉然浚惟以种竹栽花饮酒赋诗为事未尝妄有干谒所着寿康堂文集士林奉为楷模李耀字宗光廪贡生肄业太学受知于祭酒某公许为远到之器然终不遇卒业归遂放情于诗酒素善草书酒酣以往信笔立成醉墨淋漓得者视若拱璧然性介不喜交接又所作辄自焚毁虽其子孙亦无多收藏者后选训导而耀已先卒赵基深邑廪生字敦源弱冠入邑庠遂食饩受知于邑侯李公一见许为伟器留署中读书为文风华典赡高出时辈尤工诗赋性孝友父丧三年不茹荤酒事母菽水承欢兄弟三人怡怡如也不享长年以诸生终士林惜之柳云培号滋圃邑诸生官南城兵马司吏目书法最工干隆时楷行具呈御览御书不亢不卑以赐焉书西安府碑洞翰墨奇观碑时年才十二曹世昌字子凤号紫峰出岁贡司训乐安卒于官先是世昌家居教授生徒德行文章为士林楷式者二十余年后学多其所成就至今咸师承之冷得中字薪传邑廪生少贫穷而淫于书所寓目终身不忘邑有经笥之目居丧三年不茹荤酒哀毁几于成疾黄邑贾东愚司马每称道之盖不徒服其学尤钦其行也温晋升字接三邑廪生诚朴无伪嗜读书年十九备弟子员旋食饩奖掖后进虽素不相识无不乐为玉成干隆乙卯赴秋闹闻父讣星夜驰归哀毁骨立因成夙疾年四十一而卒张晖字旭初廪生少嗜学日不窥园名噪一时而奇于数子淇在京都遇同邑路三峰先生出晖所着卑迩求正集萃香斋诗稿求为元晏三峰大加称赏为叙而还之徐琛字鲁庭号遁圃岁贡生工书法屡荐不售居乡教授有挹霞堂稿闲情诗赋藏于家阎葑字禹门少贫事亲以孝闻兄早逝抚周岁孤爱逾己出弱冠食饩试輙冠军然数奇五荐不售邑侯朱公延教二子是秋入阉房官以第一人荐而主司已意有所属抑下之两争不决竟以是被黜朱公甚为扼腕葑亦自此绝意进取矣晚贡成均居家教授后学多所成就焉李道仔字示我弱冠补弟子员旋食饩潜心经学尤邃于易善制义理精法密学者经其指授悉有法度可观选朝城司训以重听放归士论惜之年八十七卒温羲庭字嵎谷少失怙性嗜读书弱冠采芹旋食饩文名借甚屡荐不售邑令陈公倡修续志闻其学行任以北乡采访事勇节臧梦麒字耀宇生而英勇尤明大义顺治四年丁亥以公举为练总奉檄护解粮银至湖山堡遭盗劫持刀追还上宪嘉赉平度鹤山寺众僧横暴登莱道檄招邑四乡总往擒之且定纵盗之罚是时乡总东石崇金西刘二揣北欧明显南则梦麒也明显素忌梦麒威名出己上思中伤之既至鹤山三面峻绝惟南路平坦即令梦麒当之梦麒恐盗由此逸与弟梦豸奋勇直前杀一僧搜放良家妇女数十众僧逃窜梦麒兄弟追至九店格斗良久适道宪至麾众相助遂歼众僧道宪奖以息盗安民之额辛丑于七倡乱于栖乡总入城守护而明显以暗与贼通事泄不自安谋作乱独忌梦麒不服欲除之与崇金约不从遂约定二揣以腊月二十二日集四乡总练兵奎星楼下因以杀梦麒兄弟即害邑令张公会石工邢五奔告梦麒梦麒夜半见张公具陈其事杨柱者邑之耆士也素以学行重于张公亦以明显之谋来告与梦麒遇遂定谋于公前使柱先往谕之梦麒潜兵以待黎明明显至楼下召梦麒崇金皆不至闻杨柱来拂衣而去柱随至东门具言张公无他意梦麒不启衅皆汝自生疑心耳因晓以理义憷以利害明显屈服遂引见张公遇梦麒于署前握手欢笑逾于平时既入见坐间谈宴猜嫌尽释张公因得密报青州驻防将军军帅兵至栖平于七壬寅正月二十二日兵回至招张公帅四乡总迎谒于邑东七里泉遂缚欧刘招境以安张公感梦麒义旌以匾曰功存御寇而杨柱亦旌以功在全城云事定上宪召梦麒考验授职会梦麒疾不能赴阅数旬竟卒孙全字受庵明季国学生居邑之西鄙好走马击剑崇桢四年吴桥变起全破家誓众与邻村阎某结为声援游骑樵卒无敢至者一方赖之五年春登郡失守两抚军檄各属招募义勇全纠合二百余人拟赴军门而贼又陷招乘势西掠村各自固全仅率本村八十余人战于村南败之贼众切齿阅数日大至全复与战兵败被杀贼遂焚掠而去一子仅六岁家人负逃得免杨钟斗字季寅崇祯乙卯举于乡壬午二月大兵过招被执不屈死善行陈廷适字相伯侯选州同知家素饶睦任姻恤如恐不及自其父奉妫每岁冬施食以赡贫乏廷适继之终身无替葬族人之无归者莱令玉公免官不能归廷适斧资车马送诸其家盖其周急虽千金无少吝也邑令黄公举其行谊于前抚军相国琦公以乐善好施表其门邑令姚公亦有高并罗峰之奖即其人可想见矣谢廷珍字西序庠生家贫嗜学少时赴都路拾破衣小包中裹白银知非富者物也待之果有妇人痛哭来寻苹方卖女得银五两也廷珍遽出还之温而厉庠生明先之仍孙也好善乐施济人之急值岁饥慨然曰吾即不能如吾祖济四县穷民岂忍坐视而不救悉出钱粟分给饥人乡里亲族多赖以存杨培元号怡园岁贡生己已岁饥散粟于里人而焚其券秋熟共诣偿粟则受而藏诸廪至来春又散之如斯三年俟皆有积蓄然后收而贮之仍以备邻里缓急之需或谓培元此阴德事后必有报答曰吾只计同里相周耳岂望报哉刘之珍字宝石居东良村雍正六年冬雪夜闻撞门声启视见马负箱笼久之无人唿子弟举入静室既明遍示招贴果有寻者遂坦然欲与之其人曰吾登郡公差也此太守物吾不敢擅取言毕乘马去翌日太守遣其子来解装检阅捆载欲行问姓名称谢而别明年春太守忽与邑宰二广文东良司并至其家各立扁以褒之李培业字有轩太学生早孤居丧哀毁骨立事母尤以孝闻壮游京师稍权子母而笃于桑梓尤喜文学士邑之赴公车贡成均者多以培业为北道主晚年家渐裕益喜施予乡里赖以成家者甚众年六十余卒子孟春于乙未之饥施粥散粟邑侯劝赈复捐二百金咸谓能继先志云曲显科世业农积谷盈廪邻里乞贷无少吝年饥分粟济人焚券不索堂侄德敏贫不支老弱流离以沃壤十八亩赡之俾得完聚族子德恒将举家北渡显科招与共爨晚年割田宅之半析其居居村一带濒河每苦湮淤倡建炼阳观祀北极以镇静水患先乏嗣临老举一子咸谓仁人必有后云王泰太学生字开三家富于财乐善好施本邑以及邻境凡修建刹宇罔不捐助尤喜建桥梁以利行人若邑之捞金沟半道夼马迹埠南沟河南西沟栖之郎中圈方山神水庵莱之张格庄西北沟诸石桥皆所捐赀倡建者至今诸处多有碑记可寻干隆间岁饥出粟赈济栖招两邑多沾其惠栖令王公汝梅奖以义济邻封之额而郡学教授王公以训赠以联则拟诸竹林七贤商山四皓云孙珊一名瑚字赤生邑庠生居家孝友乐敦善行自其祖枝茂封君割二里桥沃壤十亩作义地立乡学以造后进一方称为善士珊克承先志复捐义田三四处捐地十二亩于后夼北庙共立碑以志其事佥谓弗替祖德后先媲美云郝傧字轶几乐善好施嘉庆壬申岁饥分粟赈贫里人感其德立扁以奖之曰年高德邵其子允正字心斋太学生性恢阔尤喜施予有族侄某鳏而贫给田十余亩为之成室又给田于从堂侄某十余亩未尝自以为德也道光九年太守英公倡建登瀛桥捐资三百千后圮于大水复独力攒修所费无算黄邑绅士奖之以扁勇义堪风及丙申岁饥捐赈外复于本村计口分粟村人多赖以存活今其孙致美景恒文楷俱补博士弟子员杜美里字仁风太学生家素裕村中孤寡贫不能耕者给以牛力岁以为常山西染人死无所归予地葬之后遂捐为义冢焉王文成九曲村人素业农孝于继母干隆乙已岁饥散粟济人多赖以存尤爱敬读书人族中贫寒者佐束金以劝之读所居山径崎岖按时修补以利行人季子果孙士铎士钧皆成诸生人谓善行之报云于应龙居城北之石对头家仅中赀而乐善不怠村南大河为南北孔道岁寒人恒病涉应龙倡建板桥以便往来桥板或有朽坏即捐资修补无小吝意同村姜氏妇老而无依应龙按时周恤不使冻馁既妇卒复备衣衾棺木以葬之至今南北行人至其村者恒感念应龙不置云徐榛字谁西武庠生性淳笃喜施予邻里丧婚多赖以成礼尝寓集成当店内适柜房遗失元宝一锭疑榛榛慨然自以其银偿之殊无难色自此永不至其店后于柜后寻得诣门谢罪将银奉还榛亦不以为意也干隆丙午岁饥家无余粟市粮以赈村人故当时有善人之目今其子若孙多补弟子员方技杨烛前明诸生也精于岐黄尝筑小室谨塞无隙遇有癖疾者引入饮以药酒割腹出癖复以药线缝之居室中者百日而后遣之尝游罗峰遇一叟求诊疾烛曰尔脉非人乃狐也即化为狐哀恳赐一良方而去与掖邑姜镜溟同施药于普济堂柳青选字万中号痴人增广生员工丹青所作山水画图人皆珍之张中英习轩岐术家仅中赀而凡以疾问者必竭力医药之赖以活者不可胜计而中英口不言德心不望报也年八十余卒子问行庠生诗画坛名能以德行世其家壮年殂谢士林惜之张濮字宏波庠生癖于花石不事生产冬不裘夏不葛自甘淡泊至留宾饮宴必尽欢始罢暇则闭户运笔非书即画尤精怀素得者珍之刘复札宇仁庵幼应童子试未售遂专心于医愈入而愈觉其难叹曰信非肱经三折不敢料理君臣佐使也性仁厚凡踵门者必应焉剂既投十不失一而从不计贿宋如濂字子溪附贡生善画工于设色名重燕都得其片纸珍如拱璧以久客于外故邑中少傅者兰承嗣字昭许早为诸生淡于进取遂专心于岐黄至老弥笃家积方书若干卷皆手自刊定或附以已意多所发明晚年疗疾应手奏效踵门者无不立应年八十余卒寓贤韩凤鸣字瑞清号海曲沂州日照人学问既优尤精堪舆因荒年流离止于邑马连沟一门数口多赖康澄资助嘉庆庚午恩赐举人辛未赐翰林院检讨展墓后仍来招居而澄已殂谢矣越两月凤鸣疾作议送归籍辞曰余招人也生于斯死于斯得见先生于地下足矣数日卒年九十三衣衾素备棺椁则康氏取具焉其子堂以丧归葬着有地理真要沈莲因典史于招遂占籍焉详职官补遗宦绩刘居诚字豫一天姿英毅学问优畅登莱之士游其门者多所成就尝语人曰吾为人为文总以真实为主一切虚浮之习非所尚也心胸含宏凡事一以大度处之未尝动声色嘉庆丙子举于乡司陵县铎与诸生讲贯学问惟以德谊为先县令林称为晶端学粹遂举为山泉山长考课严明由是土习烝烝丕变矣陵以漕米故多争端居诚以大义调处上酌长官收征之额下惩士子包揽之风公私便之其保全绅衿尤多阴德报满日诸上台大加褒奖令还原职居诚以年迈为退休计阉邑绅士环集泣留即为悬匾立碑颂扬功德维时感其意亦不忍遽去又五年乃解绶还乡寿八十一而终孝友傅升守墓三年每日以襟贮土成坟善行刘溥字天如增生兄弟五人溥行四析产悉以膏腴让于兄弟养亲葬亲俱自承任内外咸以孝称其居乡也尤以睦邻周急为念每岁终必分粮济贫康熙甲申岁饥捐粥赈济乡里多赖以存活买地千余亩及次岁丰稔俱令原价回赎乡人感其德皆以善人目之子二在玑在宽俱诸生其后累世诗书足征积善余庆云傅璠璠字岱焕太学生年十九失怙仲方七岁季犹在襁褓璠抚之成立延师课读皆能成名治家有法三世同居人不下百口毫无间言干隆丙午岁大饥分给粮草以济村人及嘉庆壬申又饥璠谓其弟曰前事堪师不可以不继也尽出仓集以瓜分之不足更卖大曲庄地数十亩以益之里人莫不称善同村有张氏妇老贫无依璠引至家养之十数年死备衣衾棺木与之墓地以葬之后为姜姓王姓继设墓地者数处其人尤好书声族有善读者佐束金以助之读考试则供其资斧后子伟与倜及孙孟成皆补博士弟子员人鲜不谓行善之报至其建修刹宇倡造桥梁特其余事云烈女学士侈谈节义讲求有素至临难而或负其初心反不若闺闱弱质率其天倪恒足完大节而无亏北五代史于冯道等直愧之以逆旅断臂妇也招自前史所载妇女之节烈独多于他邑岂非以壤地僻瘠人心近古而浇漓之习尤不得染于闺阁耶故自旁观者言苦心劲节诚有感天地泣鬼神者而葳蕤之守祗知为分所应尔即不得已捐躯以明志亦咸视死如归焉此以见纲常之重根于天性有不待图史之戒保姆之训而处之裕如者况士君子之加以砥砺所树立当何如哉节妇孙氏正德时人李运继室节妇梅氏万历时人李运妻烈妇曹氏盛连喜妻夫亡自缢干隆十一年旌烈妇孙氏庠生兰林荟妻林荟客死于外舆榇归氏缢于枢侧事闻旌表略云鸾笙梦断欲寻游魂于天涯玉案香销直捐微躯于地下节妇王氏孙明祖妻节妇杨氏张秉彝妻节妇姜氏杨汝伦妻节妇王氏儒童李智妻节妇邵氏儒童李蚧妻节妇温氏儒童路浚明妻烈妇子氏傅晋妻节妇赵氏李澄妻节妇王氏温克敏妻节妇张氏路圻妻节妇王氏臧文佐妻节妇王氏孙照妻节妇张氏庠生李日经妻节妇李氏儒童陈廷栋妻节妇纪氏儒童陈春荣妻节妇张氏王建明妻节妇杨氏庠生王曰俞妻节妇曹氏儒童秦广妻节妇秦氏儒童杨正麟妻嘉庆二十二年捐赀重修节孝祠节妇王氏儒童徐秉铨妻节妇王氏儒童郝泳为妻节妇吕氏秦景龙妻节妇李氏太学生陈廷达妻节妇张氏李锞妻节妇王氏儒童李培元妻节妇刘氏杜秉实妻烈妇项氏王培之子肇立妻夫亡自缢于时吊歌挽章汇为一帙名彤管录节妇刘氏儒童秦型妻节妇窦氏增贡李灼侧室节妇郭氏于世丰妻节妇温氏儒童孙光裕妻节妇路氏儒童栾士钧妻节妇刘氏庠生王之假妻节妇孙氏儒童王如球妻节妇李氏儒童王立本妻节妇刘氏儒童王世基妻节妇迟氏张汝岳妻烈妇李氏张尧令妻夫亡自缢烈妇陈氏邢春苓妻夫亡自缢挽章成帙名流芳集烈妇赵氏刘荣鉴妻夫亡无子乘夜自缢于夫柩侧节妇毛氏生员杨师度妻以下百八十八人系道光十一年总坊旌表节妇李氏廪生杨师德妻节妇孙氏温佐妻节妇杨氏石德全妻节妇傅氏廪生杨南枝妻节妇于氏秦殿玉妻节妇郝氏生员秦枢妻节妇季氏生员杨昂若妻节妇杨氏路克昌妻节妇郭氏庠生傅炳妻节妇梁氏王如恭妻节妇温氏李瑛妻节妇张氏监生林秉忠妻节妇考氏兰林蔚妻节妇马氏刘在兹妻节妇李氏王锜妻节妇孙氏苑学曾妻节妇高氏刘应妻节妇王氏杨域妻节妇张氏任允中继室节妇李氏郭永棋妻节妇姜氏邵栋妻节妇李氏王承护妻节妇张氏王世禄妻节妇刘氏康濂妻节妇梁氏杨方圭妻节妇张氏生员李燧妻节妇柳氏王如灿妻节妇柳氏范士曾妻节妇王氏滕樽妻节妇张氏李炳继室节妇谢氏刘克复妻节妇阎氏王仁和妻节妇杨氏刘有伦妻节妇郭氏杨志春妻节妇孙氏张彦妻节妇路氏李耀祖继室节妇栾氏慕天泰妻节妇宋氏陈宏礼妻节妇李氏王谦妻节妇张氏生员杨显曾妻节妇李氏任士纯妻节妇曹氏温日美妻节妇温氏李乃适妻节妇王氏杜发伦妻节妇滕氏李性善妻节妇林氏张笃行妻节妇孙氏李明善妻节妇栾氏杜钦州妻节妇路氏庠生王靖继室节妇李氏栾振休妻节妇张氏傅珺妻节妇冯氏杨体贞妻节妇王氏苑复纯妻节妇栾氏王成为妻节妇傅氏路祥云妻节妇魏氏于琨妻节妇刘氏杨孔灼继室节妇郭氏刘仟妻节妇王氏傅体方妻节妇陈氏康乃猷妻节妇刘氏潘廷官妻节妇康氏姜祥妻节妇李氏王继英妻节妇温氏刘变妻节妇温氏姜克昌妻节妇秦氏宋德潜妻节妇邱氏路慎修妻节妇傅氏孙维妻节妇周氏宋德伟妻节妇孙氏李俊妻节妇阎氏任硕彦妻节妇杜氏宋德美继室节妇姜氏杨栋妻节妇李氏温世芳妻节妇李氏温湘妻节妇徐氏杨煜妻节妇李氏陈礼妻节妇王氏崔成才妻节妇李氏张吉人妻节妇李氏王恂继妻节妇张氏王球妻节妇刘氏阎玉台妻节妇刘氏曲燕继妻节妇郭氏杨尚友妻节妇刘氏吕绗妻节妇傅氏姜硕望妻节妇隋氏王文妻节妇曹氏王彬妻节妇孙氏臧名选妻节妇冯氏刘华荣妻节妇刘氏赵光辉妻节妇路氏杨文显妻节妇刘氏杜显周妻节妇张氏李曰洞妻节妇滕氏姜纯妻节妇王氏孙步汉妻节妇李氏阎守先妻节妇李氏郭进福妻节妇除氏张炜继室节妇徐氏张傅妻节妇张氏战冠俊妻节妇隋氏刘世俊妻节妇张氏孙有容妻节妇张氏郝君堂妻节妇杨氏王述哲妻节妇雷氏孙令望妻节妇张氏宋采芹妻节妇康氏曲桂枝妻节妇郝氏杨赐镦妻节妇刘氏王岭妻节妇范氏姜思显妻节妇吕氏李福安妻节妇陈氏滕琢章妻节妇宋氏尹隋宾妻节妇战氏宋培云妻节妇王氏刘永芳妻节妇马氏于显章妻节妇周氏刘佳兰妻节妇原氏王宗鲁妻节妇慕氏吕维干妻节妇王氏林中许妻节妇李氏杨汝猷妻节妇温氏康璃妻节妇张氏温克林妾节妇陈氏李什妻节妇纪氏赵理妻节妇王氏刘玑妻节妇刘氏李书林妻节妇王氏刘名显妻节妇黄氏王乃玟妻节妇王氏刘溥妻节妇孙氏李成广妻节妇尹氏郝崇为妻节妇吕氏任中选妻节妇夏氏阎恂侧室节妇张氏刘丕承妻节妇原氏王克硕妻节妇王氏宋培雨妻节妇王氏康九功妻节妇路氏杨恒盛妻节妇王氏慕天元妻节妇何氏庠生傅伟侧室节妇万氏王钦妻节妇杨氏邵松年妻节妇王氏杨露云妻节妇滕氏许俊妻节妇牟氏王景云妻节妇王氏傅城选妻节妇刘氏张振德妻节妇苏氏许廷瑞继室节妇徐氏张继祖妻节妇邵氏杜士凯妻节妇杨氏王庆妻节妇赵氏杨炳文妻节妇张氏高立德妻节妇刘氏李英妻节妇秦氏姜克明继室节妇任氏王绪祖妻节妇赵氏孙谦妻节妇孙氏邵持清妻节妇邵氏杨滋德妻节妇刘氏王采妻节妇秦氏李茂本妻节妇王氏隋德玉妻节妇刘氏孙和羹妻节妇高氏庄桂兰妻节妇路氏赵际太妻节妇柳氏王中式妻节妇姜氏邵欣妻节妇阎氏于卿云妻节妇傅氏杨元令妻节妇杨氏李众妻节妇李氏王绳妻节妇王氏刘懋妻节妇于氏杨居德妻节妇张氏王杏林妻烈妇李氏傅大玉妻崇祯五年邑有流寇之乱氏夫贸易外出氏奉翁姑为贼所掠欲乱之氏骂不屈夺贼刀自刎烈妇秦氏李揲妻夫死殉节邑侯额其室曰松性幽贞烈妇滕氏秦绪周妻夫亡自缢烈妇傅氏蒋闲妻夫亡自殉家贫不能备棺衾里党嘉其节为敛赀合葬焉烈妇原氏徐任妻夫亡乘隙自经烈妇李氏王时中妻夫亡自经阉邑士庶为之立碑于墓烈妇阎氏刁作霖妻夫亡殉节烈妇李氏邑人李之茂女幼字杨殿元为妻未娶而殿元病闻讣以死殉烈妇柳氏任兴周妻夫亡后八日饮卤身殉烈妇李氏姜中孚妻夫亡绝粒十余日投缳死烈妇隋氏刘有年妻夫亡之日氏于柩前自缢节妇刘氏赵永清妻节妇阎氏路址妻节妇宋氏温堪妻节妇刘氏庠生王济美妻节妇王氏李国盛妻节妇邵氏鲍珂妻节妇孙氏陈有成妻节妇马氏范国玺妻节妇吕氏鲍铄妻节妇孙氏杨其美妻节妇张氏王者辅妻节妇李氏王文妻节妇刘氏栾洪量妻节妇路氏李曰随妻节妇秦氏康希顺妻节妇王氏杜遇妻节妇李氏王玉岿妻节妇浦氏李培恒妻节妇刘氏李廷爝妻节妇傅氏王纯义妻节妇王氏侯本清妻节妇于氏陈日学妻节妇李氏武生路景星妻节妇刘氏陈日高妻节妇柳氏刘焕祖妻节妇刘氏邵世香妻节妇李氏杨永健妻节妇张氏鲍宗祯妻节妇温氏冯犉妻节妇王氏李佩妻节妇张氏温燧妻节妇侯氏王钏妻节妇傅氏杨亨基妻节妇孙氏石文芳妻节妇孙氏迟华妻节妇刘氏冯立桂妻节妇欧氏孙佐妻节妇庄氏王腾彬妻节妇宋氏张焕祖妻节妇刘氏王继业妻节妇武氏陈喜坤妻节妇王氏蒋天球妻节妇孙氏廪生王作求侧室节妇王氏栾枝润妻节妇秦氏张瑞龙妻节妇季氏曹世昕妻节妇郝氏李中伦妻节妇曹氏王超允妻节妇王氏冯懋功妻节妇李氏鲍绣阁妻节妇万氏王宗岳妻节妇丁氏温继业妻节妇刘氏王连茹妻节妇王氏隋鸿谟妻节妇杨氏路允升妻节妇苏氏孙世芳妻节妇徐氏秦秉太妻节妇宋氏刘玉龙妻节妇于氏刘伯文妻节妇李氏鲍宗尧妻节妇张氏于守敬妻节妇郝氏王玉中妻节妇宋氏杜允章妻节妇李氏王温妻节妇孙氏王翊妻节妇刘氏李得仁妻节妇姜氏王璞妻节妇张氏姜芳妻节妇万氏李从先妻节妇庞氏王登元妻节妇杨氏王日睿妻节妇刘氏杜邦顺妻节妇杜氏宋振先妻节妇李氏程崇妻节妇宋氏太学生徐秉锋侧室节妇季氏武举王凤仪妻节妇刘氏许好勋妻节妇刘氏栾枝起妻节妇李氏路薰妻节妇丁氏臧继缉妻节妇衣氏李序妻节妇刘氏杜步青妻节妇曹氏阎之汶妻节妇路氏王维中妻节妇王氏冯永年妻节妇王氏邵文灿妻节妇杜氏崔学戴妻节妇杨氏冯永龄妻节妇宋氏王畛妻节妇宋氏杜步云妻节妇王氏赵顺基妻节妇姜氏刘好学妻节妇刘氏隋永和妻节妇杨氏张玉润妻节妇杨氏阎步云妻节妇汪氏王笙妻节妇孙氏崔宽妻节妇宋氏庄福寿妻节妇王氏石国仪妻节妇孙氏王焕周妻节妇王氏程凤文妻节妇原氏白腾霄妻节妇冯氏姜奸妻节妇栾氏杜美显妻节妇徐氏花逢春妻节妇温氏蒋桥妻节妇李氏杨元桐妻节妇刘氏王毓英妻节妇王氏李造基妻节妇于氏康球妻节妇石氏王椿妻节妇刘氏吴长清妻节妇路氏武生赵志学妻节妇王氏杨步月妻节妇栾氏王受禄妻节妇郭氏庠生李锋妻节妇徐氏孙庸德妻节妇曹氏纪养正妻节妇李氏于秉安妻节妇刁氏杜光勋妻节妇赵氏刘光宗妻节妇温氏刁瑚妻节妇孙氏宋克纯妻节妇孙氏黄庆妻节妇秦氏王之安妻节妇路氏庠生栾宣平妻烈妇贾氏王中国妻夫亡缢于柩侧烈妇秦氏冯忻妻夫亡自经烈妇杜氏举人王殿妻夫亡绝粒七日而死烈妇任氏李元妻夫亡矢志身殉乘间缢于节妇孙氏吕公臣妻节妇姜氏王寿凝妻节妇路氏谢明远妻节妇高氏赵链妻节妇刘氏郭寿元妻节妇衣氏孙桂林妻节妇杨氏刘公康妻节妇王氏武生杨庆梧妻节妇路氏王维忠妻节妇秦氏李芳妻节妇阎氏李馨妻烈妇李氏栾作梅妻夫亡绝粒七日而死节妇杨氏王成林妻节妇郝氏张士强妻节妇刘氏庠生孙锤瑶妻节妇朱氏侯玉琳妻节妇王氏曲化风妻节妇口氏李风妻节妇赵氏温步云妻孝妇李氏高国清妻国清出继堂伯为嗣赴京贸易壬申之饥本生父母贫不能支余子悉幼拟举家北渡氏慨然曰值荒年而不能骨肉团聚更何赖乎有子耶乃白于继姑招与同居尽出妆奁典质数十千畀使营生国清归喜惬过望益贷资本率诸弟同谋生计不数年人烟腾茂称素封家皆氏之力也节妇孔氏刘廷祥妻节妇沈氏王颋妻节妇张氏傅正仁妻节妇刘氏王云鹏妻节妇郭氏傅咣妻节妇李氏傅淑龄妻节妇刘氏滕好春妻节妇刘氏纪懋田妻节妇王氏纪发妻节妇郝氏李作梅妻节妇李氏刁璞继室节妇王氏纪复曾妻节妇王氏纪煜妻节妇杨氏丁元宁继室节妇张氏丁坤宁继室节妇赵氏儒童徐诰妻节妇康氏徐滋培妻节妇王氏李国干妻仙释自二氏之教兴其为吾道害诚非浅鲜流波所及往往贤士大夫沉溺而不知返岂非惑之甚哉独是黄冠缁衣貌为庄严者适以欺世而败俗至于屏迹穷山解脱尘网亦或明心炼魄超然出于世表其功行亦岂易言哉二百年来可传者才有数人览者赏其畸行而勿为所惑焉斯可矣续志仙释张道人不知何许人名亦不传自幼居毕郭镇之西大寺曾遇异人授以五桃张皆食之遂得狂疾歌哭不常本师闭之室中一日亡去无踪后有毕郭张某赴济南适见焉岸焉道貌趺坐棕团上迥异曩昔矣坐旁问疾者不下百人悉抽棕毛少许与之病者无不立愈阅数日张某又造之则棕团已尽趺坐如故有问病者与以膝前土而已后移于济南西山洞中终日不食闭目瞑坐端阳日村人遥望洞中火光急奔视则玉柱下垂骑鹤化去矣修路高道人不详何许人初来于齐山之阳癣洞而居自署曰忘机洞建庙于洞南凿井于庙前四围植桃数百株暇辄携具游四方平筑道路寒暑无间饷以食者食之与以布者衣之至投以钱财丝毫不取如是三年后竟不知所往至今仲春遥望山腰烂熳若锦绣即道人旧居也孙道人居邑之班仙洞素善吐纳之术有素识孙者自京师归遇诸途问所往答以赴都抵家问之则已故矣葬后六十余年墓崩圹中骸骨全无惟存冥器数事人始悟当日为蝉脱云道众仍封殖之招远县续志卷之四艺文艺文有志始于班孟坚后之作者专取词章以夸多斗靡失古人之本意达士讥之夫文章者即境以抒写性情虽兴酣落笔信口成吟体制各有不同要皆以埽除陈言情景逼真乃为可贵耳招虽僻壤世多操觚士加以四方文人骚客宦游斯地者岂乏炳炳烺烺焜耀一时之作然无关乎方土恐美不胜收且以泛而寡当贻方家笑也兹取其足备文献核稽者汇为一帙吉光之美即片羽已可睹矣续志艺文请兵公疏杨观光奏为莱郡关全齐安危援莱须火集兵力势急叩阍仰乞圣断剪逆氛以解围城事自叛兵发难臣等东人分疏合疏请兵请饷皇上一一嘉纳概赐施行臣等钦仰圣明无刻不恤封疆无事不集群策天讨所至歼灭朝食无难矣不意兵力未齐新抚方任不及调度而贼兵猝至迎战而溃如杨御蕃王洪所将初调之津兵及先调之济兵号五千余者今且旗靡辙乱或殒或逃无只轮入莱城据报贼以铁骑聚教场驱所劫掳之人分营逼城其拨马纵横已及昌潍青莱塘报中断莱虽有两抚苦无一军是今日之莱较前日之登兵马火器百不及一今日围莱之贼较前日攻登之贼兵马火器且十倍过之莱之危不啻如悬丝矣所幸人有固志城无辽民万不至如登之内应然掘鼠罗雀只可月计则多方误之张声讨实晷刻必争唿吸立应不可不亟图者贼兵出登号万有余而彼致死以生我击专以散勇怯不敌况贼迫胁渐众其数日增我兵到青不过津门真保续发之四千人耳恃此力贼万万无幸前此犹拟半借调援半借招募客兵为声土着为实是以未敢轻请边川劲卒亦曰以东办东乃时日无暇风鹤皆惊两抚受围义勇画饼法惟亟发川兵之经战边兵之有马者各万人腾跃而东度几一鼓歼灭仍须择大将曾立战功夙擅威名者则师成有律进止得法目前文臣调度暂假按臣再用知兵大臣员直赴军前弹压节制待莱围既解仍以荡平责之两抚凡此皆立限十五日内会齐布置尚克有济若急敕津抚选调舟师捣登扬帆牵贼后颐又攻其必救兵法所谓形格也闻已经部覆惟祈皇上速赐驰谕早一日则莱围早解一日天下事有可为臣犹又说焉兵之先到青州者虽不可浪战然亦须合之成旅渐逼迤东屯驻昌潍遥分贼势待川边既集合力剿御庶贼不得专力攻莱而我仍不失为持重传闻援兵之过溃兵之逃抢掠淫杀甚有不减于贼者东人有何业愆遭此劫数乎乞敕督兵将官严行禁戢犯者实以军法臣等草疏未毕阅邸报奉圣旨叛贼披猖调援自不容缓但须择大将统率劲旅速图剿定若调集纷烦节制不一何裨实济该部还从长确议速奏洋洋睿漠真切中今之急务臣等所唿于者正不出此但时急事迫刻不容缓惟皇上速赐施行幸甚至莱关全齐之安危齐关京师之肩臂此时不早图万全恐原既燎而救焚涛既泛而砥柱日难一日大费收拾所谓肩臂不疗害中心腹非臣等之私忧过计矣朱黄二驿条议张作砺切照招本山城地瘠民穷将终岁勤动正供维艰又额外加派则小民不胜剜肉医疮之苦矣今夫招之外派有五焉一日帮贴黄县马匹银六十两一日帮贴黄山馆青夫银四十八两又有协济掖县马匹银六十两协济朱桥青夫并中伙银共一百四十八两卑县到任伊始睹疮痍之未起恨补救之无能见此私派错出曷任疾首痛心焉每每反覆思维冀为灾孑之残黎怯此剥肤之深患无由得其略也今蒙本院察吏巡方下询民隐真干载一遇正小民出汤火而予以生全之日也卑县不敢不备告焉窃见天下之事可行于理势之所有不可行于理势之所无夫招邑之与黄掖大小之相去不啻倍蓰则帮贴从何起见如果疆界不明路驿搀越则帮贴亦理势之所有也今既疆界各正且大小不侔则帮贴实理势之所无也若谓以幽僻地方协济冲繁则有之要亦当载诸则例之内明开于某项存留银两内派拨某州县协济银若干两又未闻则例未载而额外私索为可谓之协济者也考其作俑未知昉于何日自有此私索遂有此外派而小民未免有追唿之扰又未免有敲扑之征甚至不肖有司借此名色重科掊敛肥润私囊其为民害也实非浅鲜矣合无申请宪台转详本院或将此项银两议裁或载于则例之内俯准开销俾百姓无外派之苦则招邑苍赤水戴如天之覆而歌功颂德口碑万世不朽矣东岳天仙玉女碧霞元君行宫记李骥千天下之山莫尊于岳而岳于岱以宗称其名最着自昔巡狩者柴告成者封推崇者号其笔之书与夫播之口者盖详哉其言之矣惟天仙玉女碧霞元君在宋名其观为昭真今改其宫为灵应竟未详所自始即于高诲所考李谔所记均属庞言渺昧而难必要之泰山为造化钟萃磅礴厚地龙从太虚出乎震宫临乎日际吐纳风云育成万晶岂无大神焉是昭是凭以为之主乎以故行祠之设绵延相属而吾邑独无或者其降临亦有待耶万历十六年邑人感于梦兆始来相宅得地温泉前峰之下玉帝旧庙之右据高临河山川环抱郁郁葱葱良然佳胜于是鸠工程材采石陶甓一倡百和竞劝偕作中构正殿三楹后为寝宫前列两庑外为戟门旁为公署于十七年正月十六日而兴工于二十一年三月十八日而告成布规瑰丽肖貌庄严卓哉胜概矣既而四达声闻鳞集辐辏矢心乞灵所荐不可数计县主刘侯特为申白委官收理以远嫌疑时予方宦游淮南闻之亦甚诧异越再易草木予以病请归里明信既歇香税如故乡人欲勒文以识其事予曰若知若之有功于神亦知神之有功于若耶当经始时岁值大祲饿莩盈途倭寇告警羽书交驰海滨当门庭之势际饥馑之秋公私匮乏赈贷无策城郭就颓警柝无备人情恟恟朝不谋夕矣一旦四方响应泉货充盈即其所献遂借为招黄城堞之资民既恃以不恐而阛圚之中交易变通厥丽宏开大异曩昔岂人力哉则其功德阴被生民而福我国家彰彰矣倘所谓有待而降临非欤抑闻之史过有言精洁惠和则神降观而布福淫佚怠荒神亦往观而降祸是以融降于崇而夏兴朱降于莘而虢灭有常享也诗曰神之格思不可度思吾以是为泰山信又曰神之听之正直是与吾以是为邦人惕邦人曰然遂为之记双节碑文杨师德凡人以丰棱着于干百载若运斤然若寻斧柯然履道坦坦不殊攻其易者险阻则节目是呈锷摧硭改格格乎不能一得当耳故竹之分限木之坚处皆可命曰节竹取定于一而不相越木取轮囷龊龉为难言也然侈谈大节同心至二人较反易魂无不之譬诸远行客萧然一剑则歧路生悲赢质不堪风尘所敝若当脂辖巾车前负后戴彼佩此黻平居少思虽他国江山无异看花上苑泉壤茫惚安知不有所谓桃源天台交影种作而拾胡麻岂必鸡犬认家各入然后死何如生哉同邑节足少双单君其人夫忠妇义殆非孤而无朋欤虽然窃有说焉见兜鍪者张目亢爽闻弦索则展转繁哀物情之邻于软媚徒乱人意也人苟有所就岳然中断一与楚楚粉质相对再混以呢呢梦中语畴不立败乎变生在壬申乡曲粗知自好之徒輙结驷连骑别适乐郊公家短于资斧独双缳斗室为反手顽耻之分时夏人静小月舒波猨风不起忽若牛马交逸奔突蹄殷又賶賶金铁相摩而前过夫人遽兴曰所矢之期至也夫公牵之少止欲潜侦得详夫人作色恚甚曰玉磨可修素涅可浣兰蕙之姿亦幸不焚于七日耶直视生寄死归含笑装束而颈引残矣旁闻者有感之欲学邯郸之步公曰此其足于汝缳乎先我伉俪已其一公复挂焉嗟乎雉贞篮袍犹粲者未执入室之陶而柏舟托乎方字正须此衾稠之泪化剑锋之血为男儿洗须眉若所为真极难耳其令人告余曰若翁讳京翰强年悼弦甚重鸾胶之择久之委雁王媛媛亦以德耀自迟者响中素具刚气英英不可以绕指拟于前若翁蓬蒿无别事以殊黛各图善失清夜焚香差等今昔消长每不使无意去人颐不审其所命何如乎令人难俟叫阍无力收骨余发喟曰夫子于我殡无所殡之友虽单君略未倾盖凛凛大义不谋面佥同天之垂象地之窍形先民已往后生复来莫不可同堂比肩也业已蜕小范麦值佐其封窆后复搦管而为铭其词曰萧萧风树北邙待之未起至车山何出乎作善有休爱莫予助碧血安求谢兹众庶无文不远偏多阴行沉吟彤管披发拥楹瑞芝集序邑侯徐守祖余莅招载余新筑小堂于卧室之前政事之暇集论思延宾从粗存体统冀免陋隘之讥告成阅月有菌生梁柱间黄者如金白者如玉叶如素绵柯如如意翩翩翼翼不同常质谛视浃旬其梃毕出询之畴人惊疑莫辨有识者曰此木芝也生东方震为长男应贵子之兆盖因余正阳月举第一子为谀词也夫水木郁蒸易于生菌未闻以芝草名者余构斯堂取材于数十年之预备安得生菌或曰芝菌属瑞气乘之即为芝草世称美瑞贤愚皆知之是必有合德之契然后有瑞应之符此灵物不虚生祯祥可先见其理诚不诬者祖三韩末学初任簿书催科既拙抚字难周焚香告天祗求无过德不足以致瑞何敢希冀将来且芝为神仙服食非供凡夫玩怡商山泰阿固宜有之今不产山谷而产官署得毋失所欤然吾闻之醴泉无源芝草无根若以瑞论则不必神仙不必山谷止期与人作缘何地不宜故汉殿尧阶久着往牒滁阳新昌夙传令闻古今标举原非无因其为征验捷于影响即不有五色九光之异云笼雾掩之祥而一时递见孰为播之乃发其萌孰为植之乃灿其英殆至枝叶扶苏不借雨露之滋不受日星之照若有闲气所钟舒徐迎茁轮困离奇矫翘而不可遏者固知秀草之意有在乃阉邑绅士诩张盛美咸欲载之邑乘竞为诗赋以归瑞于余余甚耻夫名之浮于实也又焉用文采洋溢以表见于天下后世哉但招弹丸小邑文运式微荒乱荐臻民散久矣使雅化可兴翱翔接迹今之瑞也风淳俗美物阜财丰今之瑞也彼草木何足为今瑞然从来一邑之休戚常由于令之一身使果为令一身瑞安知不为我招一邑之瑞乎余于斯不能不借是以卜之矣况诸绅士之雅意不容过拂爰为序言记之即颜其堂为瑞芝堂且志仅事焉瑞芝堂跋萧史史客招邑主于司巡者之家主人颐史而问曰余之从事于令长也数月于兹矣令长流风善政途歌巷讴子既已稔闻之矣今者琴堂芝生梁柱其亦有说乎史曰有考之载籍古圣帝明王德被万世者河图出而天书降麒麟游而凤凰鸣郡侯牧伯泽及生民者麦双穗而牛两犊虎渡河而鳄徙海故三秀称汉代之祥五色着唐宗之瑞下此而州县循吏卓异蜚声者代有征应草木之英虽不得比于图书麟凤而地灵间出神物挺生岂非一时罕觏哉若邑侯徐公报政未及瓜期而乃绩比龚黄治臻召杜当有神灵以相之是亦采风者所必录也主人曰天道微茫福善之理其信有之乎吏曰天视民视天听民听古今常理不可易也招之民罹于兵燹困于灾荒子妇不保征求无艺已非一朝一夕之故矣公下车之始问疾苦恤贫穷兴学校除奸回萑苻潜消鼠牙冰释抚字有方催科不扰挽敞俗为淳风起遗黎而再苏是诚当世之良吏也圣天子不次拔擢待之他日兹闻熊梦初征燕怀克洽伟然异物必大于门豫为之兆继时增美福报已不旋踵尚云天道微茫乎从来即小可以见大即近可以概远吾谓芝固先治化而神其用者也主喜而笑促往观之史曰唯唯于是登堂介谒肃容凝睇见芝之敛光也静而植根也奇设色天然巧工难绘地灵神物良非虚语宜绅士之式歌而且舞也史虽晚学躬逢盛事敢赘俚语谬附续貂惟大方存其意而略其词可也敬跋重修文庙记邑侯何逢青招远建县自金代始志称金大定间户万一千五百有奇土利沃饶实为上县文庙之兴殆其时矣嗣经鼎革邑既凋残庙亦随毁阅元明两代复创而递修之本朝顺治十七年邑人张进士风羽辑邑志尝纪其略厥后志不再纂迄今百五十六年修与否俱无可考矣道光四年冬余来令是邑既受篆祗谒于庙仰观环视罔弗朽敝欲颓且有倾圮而仅存基址者敬念我国家重熙累洽将二百载州县崇祀先圣备圾轮奂何兹邑乃尔邑令之责奚容辞退而与两司铎议重修则曰令有志司锋其唯命爰召邑人士谋醵资则佥曰令有志邑人士其唯命余因问前此之修者几何年近此未修者又何以故则咸喟然叹曰吾邑地瘠民穷文庙之圮壤无有过而问者前此之修虽吾祖若父未之闻也令之来吾邑也一举目无足为当意者晨下车而夕即思去谁实倡于上又谁复应于下乎余曰若是则将任其废而莫之兴耳虽然余一日令于是即不可以已余勉倡之尔邑人其勉应之即弗应余亦为之弗恤也两司铎伟余言偕余商所以为之者并择庠士中端谨数人任以督工遂于今正诹吉告庙而从事焉然邑人原助役者犹迟疑观望铢两弗纳也余以移帑金三百付之曰功必兴费惟余索于是市木市瓦鸠工匠待畚挶刻期偕作弗靡弗怠邑人知是举之果非空言也乃相率以赀钱至首葺大成殿次两庑戟门泮池又次及崇圣祠明伦堂诸规制悉仍旧惟于材之朽者易之墙之塌者完之黝垩丹漆以序迭施名宦乡贤祠暨司训宅即旧基而新构其他闳门围墙牌坊皆整治而增饰之计工凡五阅月费钱凡四千余缗而庙廷内外俱焕然改于一旦夫易与乐成难与图始者人情也况斯邑以贫瘠而安于因循令又以其力之不足弃不与谋且自不欲郁郁久居于此固宜以文庙之重历百十年而莫之顾遂圮坏以至斯极也惟余膺兹僻邑自维蹇拙无由邀当途之一盼以冀幸于速迂又不恤基迂阔繁难而强为是举屈力殚虑幸而克成是盖先圣之灵与斯道之尊有兴无废默佑斯人始难终勉得借手以奏功易曰需有孚光亨贞吉其斯邑之谓与邑人士其益思震厉奋迅务于学行交修以应文明之运为梓里光斯乃无负今日之勤且为后来劝也工既竣特记以勖之其董事诸生并令勒名碑阴以志厥劳诗说序沈莲自赵秋谷着声调谱学者奉之如金针指南已百有余年矣秋谷为山左老名士且以此书訾警阮亭而所录仅唐宋人诗数十首采摭未广体格亦未全谓已得诗中元奥谬妄殊甚蒋心余太史谓秋谷才力蹇弱讥阮亭实不如阮亭良有以也夫诗之道大譬如建章宫千门万户无处非辇道相属而必令干官拥挤由闾阖一门而进乌足以示皇居之壮哉或曰信如子言是舍正路而弗由势必凿旁门穷乌道卢同杜默皆足以夺少陵子瞻之席主坛坫而有余则诗道扫地矣余曰诸君皆精于时文者也请以时文喻余尝闻游村塾闲见南面而授徒者莫不以王已山八编为枕中秘八编中如精诣大观文章之能事已尽然犹未穷文章之变态也故又附之以参变而终之以别情夫作参变别情之文者要亦不外卫十子储七子诸人耳一经另描花样便觉愈出愈奇时文且不可墨守旧规而况于诗也余侨寓招邑垂四十年暇日亦与诸君相唱和能诗者固不乏人大率拾前人牙慧句不新格不奇如风檐应制趁韵了事藏书之家既少而又局促牖下不能向名场驰驱与当世高才生相切劘设一旦登龙门游翰苑将雨拳风口几何不为大方所笑耶余已老恐风烛成灰此道永绝因于说部中采其余论并幼所记忆未忘者汇为一编名曰诗说后之学者抄置案头未必无少补云募重修奎星楼序邑典史沈莲邑城东南角旧有奎星楼建于干隆甲辰岁其时邑无乡举者垂四十年自斯楼建而秋闱接踵得数人焉洵乎其有关于一邑文运者非浅鲜也第创建之初间架虽成而门窗梯板概属缺如迄今又将六十年风雨剥蚀日就倾圮盖当时已为九仞之亏此后将成瓦砾之场矣自邑侯冶桥江明府莅兹土慕文翁之雅化凡有关文教者废而毕举一旦睹此楼而伤之乃召诸生于庭而谓之曰神之有奎宿也犹衡文之有主司也文虽佳无主司以取之犹不售今尔多士咸思夺迹而数十年来神座未设栋宇复几不支昔人谓神在天如水在地即云车风马经过此邦而上雨旁风无驻足地其何以邀灵贶乎诸生其谋所以修葺之使凭依有所庶默佑有自也其费用之捐输请自守令始于是捐金若干广文少府及驻防司厅亦随而捐金若干尚冀凡我同人各体邑侯为吾邑培养文教之心出囊识橐以囊成此举将见数十年之庙貌焕然一新者亦百余年之文运鼎然立盛也重修官汤文邑廪生赵基深今夫犹是太空也而当阴霾初豁万里空明则气象朗焉犹是大块也而当甘霖初沐四望翠微则色泽着焉是常新者天地而造化无私复本其生物之不测予人以可新之地示人以维新之意而颐摧败之污秽之使日新者不一新焉恐大造亦为之不平登郡面山负海为堪舆奥邑名山佳水而外为温泉者十邑有七而其最沸莫若我招邑之东岭岂地近咸池为羲驭之所经耶抑乡邻尾闾或取沃焦而暗投之耶是不可测但论其济物功则可以疗疮疥驱瘟疫消饱胀慰疲倦隆冬止寒盛夏解暑种种利益不可枚举而总以沐浴去垢当于贤哲自新之意为尤足尚焉自前朝宋砌池为三一官二民而贤守令皆与民同乐无所禁忌故虽官亦民而扰之者频则圮之亦易近则颓败零落其为不新也甚矣凡我童冠虽欲花朝月夕一畅其风浴泳归之情而秽污满目已不能郁郁久居此况莅斯土者方将体圣天子湛恩汪沩祓濯斯民之意而可令芝兰地竟作瓦砾场朽腐地不发珠玉光耶兹当暮春浴沂之期景至情生我辈咸有怀新之志所当共解囊橐以发馨香慎勿吝此铜贝使坌俗满怀等鼠肠难涤庶于日新又新之旨有合焉耳彤管录序邑侯黄学干妇人之节必期于死乎柏舟之诗共姜未尝死也圣人录之矣然其词一则曰之死矢靡他再则曰之死矢靡慝圣人之录之者取其有必死之心也夫有必死之心未遽有从死之事犹为圣人之所录况其从容就义实出于死者乎罗峰僻处海隅壬午冬余自文山来宰斯邑阅旧乘见节义之事不绝于书已而闻项烈妇殉夫一事尤为卓越前人者于此见朝廷教泽之深虽在遐陬僻壤妇人女子亦知重名义而立纲常然则士大夫之砥身砺行又当何如也是可以为顽钝无耻者戒矣若夫项氏出自名门夙娴内则于归望族克相夫子以及身后灵异之迹诸君子之诗歌备矣兹不复赘焉观风谕邑侯江光春诵夏弦砥砺深而人才自盛日新月异甄陶切而文教斯隆虽本原不尚词章而贴括可觇底蕴士苟博通今古道德即发为光华儒能学贯天人文字必根于性命此循名责实君子不敢废尔室之修吁俊求贤国家所以重阀门之典也招远邑殊十室地属三齐至鲁为至道之基俗惟善变希圣本希贤之志士更怀奇闾阎之习皆淳山水之形尤胜黄冈焕日应多炳蔚之英碧海回风益见波澜之富王殿撰龙头贵显史书不没芳声温御史虎榜名高父老犹传轶事碑残碣断尚增已往之思凤起蛟腾岂乏后来之秀本县下车而访相士情殷凭轼以瞻兴贤志切学知不足饼幸啖夫红绫仕未能优功倍勤夫黄卷欲成已以成物用观我而观人三千里马足车尘天子许为令尹二十年萤窗雪案下官原是书生父可为师礼乐并农桑交课养还兼教井田与学校相资所虑明愧离娄目迷五色聪非师旷耳乱八音斯即人多澹台未必入武城之室何况世无孔子畴复登阙里之堂然而鹤解和声鸟知求友感通最捷气类不孤芝兰之臭味既同翰墨之夤缘斯结为此场开选佛期大小之偕来会有群仙冀冠童之毕至定于月日扃门考试玉尺亲操把酒论衡金针偏度阙瑯环之地何妨各奏尔能探宛委之书慎无自怀其宝策鳌山而甚易弱水堪浮执牛耳以奚难强台直上万人如海我求国士无双五字成城谁是仙才第一原分鹤俸聊助焚膏待筑鹯堂还期刻烛安得一枝彩笔散河阳满县之花敢云百里罗峰留召伯他年之树旱魃说马廷囊旱魃之说自昔有之神异经南方有人长二三尺两目生顶上其行如风见则其国大旱诗泳旱魃殆谓此欤外此见则大旱者其说不一西山经钟山其子曰鼓人面龙身为钦鸟帝戮之钟山之东钦鸟化为大鹗其状如鸱赤足直喙黄文白首其音如鹄又西南崦嵫之上有鸟状如鹗人面蜼身犬尾其名自号北山经浑夕之山有蛇一首两身名曰肥遗又錞于母逢之山有大蛇其音如牛东山经姑逢之山有兽如狐而有翼其音如鸿雁其名曰潎潎女巫之山有石膏水其中多白鱼状如鳣而一目其音如欧中山经有鲜山有鲜水其中多鸣蛇状如蛇而四翼其音如磬野说载广廉之交土人每遇旱则掘雷公肉而食之其形长喙肉翅旱则飞于山间见人则入土盖似今之画像雷公焉诸说皆旱魃类率荒唐不足信从未有如邑之打旱魃者竟以新鬼为旱魃也蚕庄河一带北至海滨动有斯举其说曰人死之日家中扫帚等物收拾不净则挟之以去天作云辄扫之祟其家昼夜不安一切器具搬运而毁伤之附于人曰予病矣一天云予尽扫去矣地干数尺许惟坟土泥泞无燥气由是观者如堵握土验之马鬣封且几尽矣人人切齿遂有深夜碎打之约犹惕惕然恐有失误盖血肉如生精魂多幻能遁去能贴棺上又或出稠杂人之中与打者相淆混一纵去害有不可穷极者惟平日曾为此事则踶防有术唿应无讹指頋不爽开棺钩出万手并集顷刻骨肉齑粉曳诸四方而投之水中三日内罕有不雨者数十年来打者不下数十次尸主莫能禁也是说也不经之甚或凭焉未可知然裂尸之惨较焚邑巨尤酷其罪视劫墓之律当倍蓰所赖良有司严明正直能绝饩之柽永祛人心之惑庶几化凶恶之风而胥养和平之福云诗宋赠初虞世王俊民寒窗一夜雪纷纷来朔风之子动归兴轻袂飘如蓬问子何所之家在济水东问子何所学上庠教化宫行将携老母寓居学其中明观海吟杨观光神龙怒雷雨鳞甲撼华峨当其贝阙藏不敢异盘螺三岛神仙窟黑子凌素波万国啮其澨如燕之饮河来疑前群象坤轴一浮梭日月恣出没北斗洗长柯驱车走梁陆溪声日乱轲扁舟大洋内万里罕林莎乃意水土势不敌亦已多秦皇喜广大苟难违天和长城起平地轮蹄攘鼋鼍精卫技既尽投鞭叹若何遗迹沧溟边一线自如搓介鳞十万族鲲梦凛旁睋白鸥故忘小点雪日婆婆孙枝列淮汉天体青相摩望道未之见终古不尽科国朝望儿山邑侯李芝朝望儿晓露唏暮望儿夕阳微三春花又发九月雁初飞儿兮归不归春忽秋朝复暮儿不归竟何处海云黄海波缘搔首问天天不语金华山掖县毛贽金华山峙海天东势压登菜百万峰作镇曲成倚北郭俯临沧海隐蛟龙碧霞祠居层峦上飘缈云霄摩太空一自罗峰分两郡无人访道来崆峒我来仰止名山胜鸟道羊肠一线通妙相庄严攒石壁阴云缭绕起寒风门前噼石蟾为坐广厦幽崖兰若宫明季金穴千百处樵夫持斧斫秦松峭峰环如刀剑竖卷者虬龙蹲者熊放眼长空青未了蓬莱阁泛洪波中状元笔札埋荒草古墓残阳汉将虫万岁河流若襟带三山亭子久无踪齐地河山七十二金华不改大王雄裹粮惟继向平子磨崖原比保定翁敢道铭山得奇句崧高一升谁能同新城观海邑侯李芝百谷趋东溟元涛逼青汉奇观昔有志澒湖洞今骇见大欲占地尽远恐浸星烂波浮日月出浪混阴阳乱岛惊巨鳌驾烟看游蜃幻苍茫上下同瞬定不可辨我来欣初霁万里空青现渟为五色璃碧叠千层练微微凉飙至烈烈饥蛟战潮音大千涌口噤发瞻健向晚波平贴天容开新面临风揖安期三山渺莫眄游金华山特地孤峰竦凭空石磴奇劚云构垲豁缅野起层基涉境眷名山未谐夙心期攀跻获心赏尘目淡犹夷规制逊闳廓兼为风雨亏聊可寄遐观岂暇论崇卑渤解渺混茫平原旷逶迤况当天宇霁露颖发华滋伊予蹑此土盘游有严规履高神益矜揽远兴难持长谣书岁月海水送凉飓谕俗原野敞和风霏烟淡正袅及兹春阳布缅彼园林好问俗理轻骑亘阻陟荒渺寻流沿涧底度岭憩云表喧传使君至趋观拥曲道引前略拜揖谈叙尽老小语音未尽达指领亦粗晓一别各嫣然因风泻清悄催科簿吏行单促临厅按籍唿雁行分皂隶鱼贯引疮癯百役公私一那计丰歉殊家室岂不知国饷宜早输此邦海滨斥则壤有成模里鲜隔年藏户无积欠逋报销不逾限力作已寡储我职在牧人退食徒嗟唿听讼有感南柯欲强秦左角争霸楚法律起萧曹治行卑卓鲁纷纷蜃为楼喋喋怒漂杵谁为澄此源慨然思太古读书芍药山房见梁上鹁鸽有感举人刘环洲梁上双鹁鸽飞鸣常相偶一巢二子生恩爱亦何厚索食寻外廪覆翼互居守鬻闵日已多数飞离户牖再索还得二辛勤仍无负长者随父啄幼者不离母一朝母被弹父竟弃不有孜孜似唿伯不返且良久嵴令知急难莺鸣犹求友尔本骨肉亲割绝何太陡怪道天地间人情重夫女妇夫妇不保全父子兄弟剖恃母不恃父上古久相狃胡弗辨雌雄矰缴满山薮过六子山前冷氏墓干坤辟屯蒙人事落花风理无虚非实事无实非空稽古将与相尚论意何穷大荒岂无事未遗一老翁盘古三皇后传说尚梦梦尧天至今日四千余年中经纬满天地不数造化工世运有升降将相有奸忠书册纪未了谱入梨园宫当年人何在即此惊聩聋异哉六子山前有碧草丛传为冷氏墓兄弟皆优僮墓后双石峙顾盼分西东东戴纱帽黑西披绣衣红二石毓灵秀定宜伴王公而乃降侏儒青乌岂不懵人为冷氏惜我独观其通三万六千日总如雪泥鸿即令此地贵未必非奸雄即令此地美伊谁保始终浮沉平生事人还演歌童歌童虽非我一一肖我躬知作如斯观真幻自园融浩劫万古灰何处辨异同自题螺南书屋拔贡邵颖翘境之妙在心何必桃源路一壑与一邱多少山水趣危栏构悬崖云树交回互门对溪流碧岚光隔墙度或名天然楼或号独一处称谓无须雅聊系此匏瓠诗成临风哦酒渴隔壁酤轩冕人稀到愈沉烟霞痼大望山阴即目邑人国学李之屏山腰多怪石山下环绿水水深不没蒲悠然见双鲤溯流激层波相遇风逐去坐久浑忘归暮烟暝归处汤泉三十韵邑侯徐昭火热水清凉坎离分两戒厥性本各殊相并即为害火常畏水克水转因火沸堪爱汤上泉俨若出釜内蒸蒸猨气浮腾腾白云霭冬夏总常温昼夜永无懈平少波兰兴静乏笙竽籁炙手炭同炎濯足热益大隔瓮能煮水浸蓝可熟菜竟同鼎中汤澡身此为最是谁甃方池围垣分内外不惟除垢腻兼之愈癣癞余波汇成河鸳鸯名可爱一样清波流冷暖各分界奇哉造化功乃为此狡狯不劳人热薪氤氲久不败岂是近咸池地底日常晒岂是沿沧海沃焦石同淬或有赤龙潜或系阴火焙极寒不生冰异事直足怪宇宙本至宏见少惭识隘华清浴温泉天都流仙派或蕴硫璜石或藏碟砂块传言总不真斯理何能解窃意干坤中灵幻不一概阴阳互为根水火递相配东日鸡可葳西月兔常在卯酉忽易位遥遥万古对譬之冰山颠雪莲生无碍谁具大神通参透此三昧和徐明府汤泉三十韵邑侯阮芳潮天地一定位河山成两戒万物盈其间并行不相害炎火自郁悠水泉自密觱沸冰炭各不言曷由合外内异哉招城东长年如春霭人人浴汤泉朝昏无有懈快意唱喁于触口鸣天籁汨汨气常温洗濯功一大且藏寒乞身兼瀹贫婆菜不消一束薪利便实称最当其新浴时清醒超尘外文士或题诗旁祠壁常癞下为鸳鸯河澄泓亦可爱一暖连一寒不籍犀为界我闻稗官书神仙多狡狯能指石为金历劫终须败医惟此一泉长如秋阳晒又如大冶旁清水初经淬岂其本阴阳为炭地中焙持此入齐谐定知添志怪窃念天地间固难量广隘江河虽一源纷纷异流派必尽求其详终穷大块况此常理外如何能臆解昔我过此泉不能写大概今日读君诗意到笔能配罕譬举兔鸡明征仰见在前言如天问此言如天对妙解阴阳理辩才自无碍原将书万本熟读开愚昧赈粥嘉庆壬申邑侯阮芳潮旧岁旱且涝收获多见亏米价骤腾踊民食艰倍蓰拮据聊卒岁力竭心亦疲自入今春来什九不能支甲无豚在笠乙无鸡栖埘群拥子钱家质物共滥弛我为请棠粟稍稍救燃眉其奈车薪火杯水功难为中人卖田宅其次鬻妻儿下此但行乞总以求朵颐年荒富者少顾盼将何之哀哉鸿雁声嗷嗷日益滋上则掇木叶凡树无留枝下则剧草根遍地无留皮市上绝醉人沟中有老羸大吏亟入告设法为扶持辇金下州县煮粥赈民饥分厂就所近匝月以为期我乃设五厂星夜筹机宜但求能有济不暇计其赀克日食饿者其来群蚩蚩或戴夫须笠或着白接离或跣而赤脚或裸而见肌或偻而俯伏或跛而倾欹或幼而眇眇或老而垂垂或父子相靠或兄弟相随或妇姑相傍或妯娌相丽各各见菜色蒙垢且垂洟蜂屯而蚁聚股脚连尻睢当其互拥挤如墙如藩蓠所急在果腹无暇畏官司我见心恻然不忍动鞭笞好言相劝谕按口急推施彼此可以饱去去无淹迟每日万余口来去恒如斯我为此一事晓夜劳心思困穷剧可闵谁能食肉糜回忆去春早宿麦几无遗望泽终不应空事祷神祗后复遭淫雨秋禾更离披其时兼雨雹助虐凭封姨我闻亟履勘言者果不欺知为大荒兆于今果流离自我宰招邑偻指将再期偏值此饥岁深愧不善治殃咎宜在我翻致民于罹今兹奉府檄为民煳口资日击颠连状其状何累累以视监门图讵独彼一时纵我不能画言之可呜噫挽烈妇邢陈氏邑侯舒学魏栖霞王茂才以招邑烈妇邢陈氏殉夫卷示余其中题咏甚多金薤琳琅无体不备大抵皆各抒所见也因思招为海滨瘠地俗敦简朴不尚繁浇固宜有如烈妇其人者出焉更得诸贤相与表彰于以式鄙野而儆凡庸树之风声不更蒸蒸日上乎以故乐为题而归之东海有清风孤竹实称首百世闻之感且兴此帮风俗由来厚邑有人文相咏歌慷慨为传邢烈妇示我淋漓一卷词长吟短咏香生口摹取当年铁石心凛然下笔俱非苟或曰烈妇贤系出有妫后诗书受伏生礼法仪韦母廿二邢门缔好姻廿三邢郎配嘉偶曾向牛衣劝读书共钦鸿案相宾友此时烈妇贞无誉亦无咎视夜警鸡鸣司晨笑狮吼褓中宁馨慧且嘉常祝良人名也寿地坼天崩讵可知海枯石烂无相负无端烈妇节数奇厄阳九儿啼搅夫眠夫病擎儿走灯火昏沈隐曲房药烟窃窕穿蘼牖一痛遗珠去不回再哀破镜能招否遂成烈妇烈耿耿贯牛斗揽带起踟蹰拂衣仍抖擞鹃啼五夜血俱枯猿泣三声肠断久爱子泉间索乳来望夫石畔频携手噫吁喊于嗟乎烈妇生于丁卯归于已丑壬辰秋望日子月酉明月在天下照九有自经于房鬼神是守哭汝者姑殡汝者舅哀及乡邻感均童叟表汝于亿千万人之中缀汝于百八十人之右虎山之石伽龟岩鸳河之水无尘垢我作歌诗告邑人谁其视此邢烈妇律答王定民苏轼开缄奕奕满银钩书尾题诗语更遒八法旧闻宗长史五言今复拟苏州笔趴好在留台寺旗队遥知到石沟欲寄鼠须并茧纸请君章草赋黄楼国朝至招远县二首邑侯李芝刻削山浸署潆纡水抱城海风无旦暮沙雾乱阴晴地简容才拙庭闲喜讼清夕阳初解带澄坐又诗成顽石山多瘠浮沙土更硗人情怀饱暖国计重征徭鞭朴衷恒恻疮痍鬓欲雕公余多暇日一雨省春苗瑞芝诗三十韵王华五玹鼓郁金堂三秀秋生玳瑁梁闻道西岐鸣瑞鸟争传北陆立神羊朱柯曾发新昌邑紫苟先呈滁郡阳池畔卿云称武帝殿阶蓂荚纪陶唐共传琼室产瑶草独羡芝房呈夜光车盖嶙峋琥珀薄根茎灿烂水晶凉玉山一座十三叠宝树联珠千万行皎月作精冰作骨珊瑚为质蕊为妆晖凌牛宿星槎色馨夺尚书鸡舌香如马如龙腾碧汉成宫成阙护雕廊琪枝桂比含空彻贝叶琛同映璧芳画栋笼霞初煜煜绮窗散彩更煌煌朝烟荡漾浓还淡佳气霏微低复昂绝胜潘花花尽赤远过陶菊菊流黄风雷妙有藏身术年岁恒留却老方自是使君多异政始能大厦致奇祥民讴襦袴家应足野泳农桑俗已康课士论诗挥白尘除奸执法肃清霜鸣琴卧阁凭鸥大种竹闻庭任鹤翔乐只我侯真罕觏麟兮公子讵寻常龙仙预兆科名美萤火时膺锡命章齐国需才来福曜燕都报最聚文昌皇华八极驰骐骥丹诏九重飞凤凰黎庶争看骢马史圣王厚眷柏台郎着书魏世流声远设榻南州遗泽长兄弟冬官臣社稷太师专间镇岩疆几班俱到丝纶阁数世总分蒲谷璋从昔朝廷赖柱石现今当宁重循良公趋北阙补华衮人向东山颂绣裳唯原绘图垂永久聊将辞赋志难忘初夏劝农二首邑侯李芝节侯山城晚农功入夏忙放衙闲案牍策蹇理耕桑麦小晴翻翠花稀午作香素餐惭内热偏爱海风凉出郭沿河岭周行陌与阡晴沙明似雪风柳软如绵村落棋疏密沟塍绮错连力耕无苟且瘠土亦丰年石城夼沿溪斜入口曲折乱峰间流水澹无住白云长自闻大风扬占鸟飞雨失来山湛湛烟岚色苍苍点客颜庚戍仲春以公事停辕温泉率笔漫记莱州郡守张应瑞鬼斧曾经凿此泉碧泓暖漾野云天脉通沧海龙搏火颗作玲珑珠喷烟一道分流融万灶四时濯热慰千廑怃然为忆清凉境幽兴何年颖水前三月三日游班仙洞杨显曾罗峰十里隔烟霞修禊来穿古径斜一曲柘枝山外雨数声啼鸟洞中花苍松奇石游人路白鹤春云羽士家坐看金觞临涧转泛来应是有胡麻仙姑石崖冷得中争说仙踪此地藏曾将至孝极穹苍岩花惨淡悲风雨枯木雕零忆斧斨宅挂悬崖人万古魂归华表寿千霜风鬟雾鬓今犹在夜月空山照旧妆游竹林寺张晖竹外风清树色凉野花开处颇闻香一泉侧吐悬崖细两岸横吞卧柳长曲径僧来云宿洞疏林樵去鹿眠罔贪听鸟语忘搜句辜负奚童背带囊游清凉寺郭灉偶来此地绝红尘寺号清凉自有因佛性清明真似水禅房萧瑟不知春喧唿门外虽成市寂静庭中却无人剩有尼僧年已老惟将钟鼓报昏晨补官罗峰漫成四律留别邑侯江光赋罢金门博一官天风吹下五云端问途终觉人情厚入世先求自信难真箇登场同傀儡居然学步到邯郸文魔结习儒酸态齿冷防教笑素湌百里真除便当家故山回首隔烟霞心如止水偏观海地有春风好种花升斗顿添新活计玹歌还是旧生涯直将饮啄从头悟前定分明数不差行行此去近蓬莱揽辔东瞻亦壮哉照夜珠光开世界凌空蜃气幻楼台民淳想见风犹古邑小何须吏有才恰称时苗迂僻性轻装只驾椁车来风笛离亭思不禁朋簪从此忆苔芩怀中自有丰年玉囊底原无暮夜金但觉葵倾终向日可能云起便为霖停鞭重与明湖约留取澄波鉴此心昌阳留别桑麻影里下车来捧檄聊因大府催庖代一官成短梦事兼两邑愧长才扁舟不系随飘泊孤鹤闲携共往回弹指瓜期容易过归时刚醉菊花杯我本罗峰旧使君暂将凫舄此间分驰驱敢望随车雨舒卷真同出岫云吏解能文差免俗民知向化不须勤讼庭雀鼠清如许三月蒲鞭响未闻检点琴书便束装临岐惆怅思茫茫荒烟冷月悲萝石秋草寒林吊荔裳阅世易增流寓感浮生难定宦游方无端愁绝沽河水也带离声咽断肠马首徐瞻按辔行最关情处是苍生宾僚盏酒连朝劝父老壶浆接壤迎越俎未能陪荐鹗比邻还可托流莺匆匆一笑抽身去毁誉无心问重轻潇碧斋落成偶题东壁医俗由来是此君潇湘烟景得平分短墙低筑围青粉虚牖全开贮绿云大有琴尊供啸傲底须箫管艳传闻公余不惜经营力自策闲中第一勋泛宅浮家作宦游两年弹指换春秋漫云居是忘忧馆却笑身同不系舟剪棘乍三径曲补萝新一庭幽桑麻处处茅檐好尚有人嗟露处不游罗峰后洞俗名老虎洞秦怜西岩结伴共探幽伏虎仙翁道姓周人说斑奴归法座我怜红树入深秋黄花白酒添新句竹杖芒鞋续旧游笑问山灵相识否移文不用勒峰头洞前里许李氏别业是宁陵公兄弟读书处旧日编茅今已墟名山不让子云居埙篪竞爽千秋业风雨连床万卷书碧草如烟三迳外苍松合抱百年余清池颜色无由照令我闻风欲式庐游银山莱阳岁贡张心干十里平畴见远岑绕山一带水粼浔堞从崒边出路向藤萝蔓底寻怪草离披松影暗奇花点缀寺门深老僧亦自娴周旋问客何缘肯辱临前题莱阳举人张心镜僻性好山兼爱水故人邀我步高岑开樽共酌山岚秀侧帽低看石窦深帘外青松藏宝塔严前碧柳隐鸣禽仙家未必能胜此漫向蓬瀛岛内寻前题李浚不是桃源便易寻到来烟霭自阴森才攀廉外干岩翠忽觅云根一洞深鸟啄斜阳飞绝壁僧敲清磬散长林纱窗竹案凉如水十指薰风学鼓琴鹤姑顶邑人增生秦其源瑶台结伴许飞琼回首沧桑又几更高岭不闻环佩响春山犹学黛眉横姑余空有仙人迹赤壁谁知道士名日暮松涛风乱卷半天吹下步虚声横掌河漫道长江九派分河名横掌亦稀闻巨灵小试开山手神禹同留导水勋秋色桥成金跳脱春来冰解玉螺纹朝宗毕竟归溟渤倒挽银潢自不群肄业大望山精舍拂晓陟南山尘心到此闲新苔荒石径朝霭隐柴关八室风生壁推窗水绕栏幽怀真靡已日暮且言还游班仙洞邑人国学李廷弼携策寻幽洞晨行曲涧中松林明旭日磬韵散轻风石壁泉熘白山花露绽红到斯尘意息何必见仙翁绝赏菊二首邑侯李芝烂熳秋蓠拥夕曛晚风吹落郁金裙月明时向花间卧定有仙人入梦闻晕红西子巧妆成浅碧文君笑欲生陶令当年如识面悔将五柳赋闲情书斋望东山邑人刘岳阖户东山去开户东山来东山常伴我日夕尚俳徊悼王修郡县试皆冠军未及院试而卒登州郡守张勤望欣看多士步瀛洲遥海珊瑚次第收何事文星独有恨秋风夜雨泣王修题寺山院莱阳副贡李谱门对清流不掩关常教身在水云间水流东去云环寺秋色墙头一点山架旗阴雨邑人庠生王志超天策当年此驻兵峰峦留得架旗名千年不改阴云气风雨犹闻破阵声跋作牧载于夏书尚云莱夷分封记于汉史已名曲城罗峰高峙疆分表海之雄鸳水长流波涌环城之带地接蓬瀛葱葱佳气星分虚危耿耿元精是以东武书勋先图麟阁炎宋取士独占龙头乃前三百年之流风已加雌黄于前哲后二百年之轶事更望汗青于后人所愧才非班固难续汉史笔惭董狐谁光晋乘适值邑侯陈公边公许公三君接武一邑增辉花县烹鲜小试调羹妙手山城制锦豫施补衮洪才慨斯文之将丧讵有志而未逮爰开续貂之馆广召集腋之儒缺者补之知伯舆缔姻于晋室遗者拾之识孟坚诞降于罗峰成仁取义不乏伟人死节抚孤更多烈妇探姑尤之源委亲诣东山辨虫鱼之洪纤素居北海各抒所见以成此书旁搜远绍寻坠绪之茫茫削浮存真余晨星之落落笔削未当敢云藏麟编于名山考稽有资聊且备豹窥于故府庶几刍荛可询得供采取于輶使管蒯无弃不至遗漏于皇图道光二十六年岁次丙午秋七月邑人郭启丰谨跋招远县续志