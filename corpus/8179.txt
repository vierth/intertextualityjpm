续灯正统X卍XXX续灯正统卷一南海普陀嗣祖沙门西蜀性统编集临济宗大鑑下第十六世昭觉勤禅师法嗣临安府径山宗杲大慧普觉禅师宣城奚氏子夙有英气年十二入乡校一日因与同窓戏以砚投之悞中先生帽偿金而归曰大丈夫读世间书曷若究出世法即诣东山慧云院事慧齐年十七薙发具毗尼偶阅古云门录恍若旧习往依广教珵禅师弃游四方从曹洞诸老宿既得其说去登宝峰谒湛堂准禅师堂一见异之俾侍巾裓指以入道捷径师横机无所让堂诃曰汝曾未悟病在意识领解则为所知障堂疾革嘱师曰吾去后当见川勤必能尽子机用堂卒师趋谒无尽居士求堂塔铭尽门庭高峻少许可与师一言相契下榻延之名师菴曰妙喜洎后再谒且嘱令见圆悟师至天宁一日闻悟陞堂举僧问云门如何是诸佛出身处门曰东山水上行若是X天宁即不然忽有人问如何是诸佛出身处只向他道熏风自南来殿阁生微凉师于言下忽然前后际断虽然动相不生却坐在净躶躶处悟谓曰也不易你得到这田地可惜死了不能得活不疑言句是为大病不见道悬崖撒手自肯承当绝后再苏欺君不得须信有这箇道理遂令居择木堂为不釐务侍者日同士大夫入室悟每举有句无句如藤倚树问之师才开口悟便曰不是不是经半载遂问悟曰闻和尚当时在五祖曾问这话不知五祖道甚么悟笑而不答师曰和尚当时须对众问如今说亦何妨悟不得巳谓曰我问有句无句如藤倚树意旨如何祖曰描也描不成畵也畵不就又问树倒藤枯时如何祖曰相随来也师当下释然曰我会也悟遂举数因缘诘之师酧对无滞悟曰始知吾不汝欺遂着临济正宗记付之俾掌记室未几令分座室中握竹篦以騐学者丛林浩然归重名振京师右丞相吕公舜徒奏赐紫衣佛日之号会女真之变其酋欲取禅僧十数人师在选得免趋吴虎丘度夏因阅华严至菩萨登第七地证无生法忍洞晓向所请问湛堂殃崛摩罗持钵至产妇家因缘时圆悟诏住云居师往省觐至山次日即请为第一座时会中多龙象以圆悟久虗座元俟师之来颇有不平之心及冬至秉拂昭觉元禅师出众问云眉间挂剑时如何师曰血溅梵天圆悟于座下以手约云住住问得极好答得X更奇元乃归众丛林由是改观圆悟归蜀师于云居山后古云门旧址创菴以居学者云集久之入闽结茅于长乐洋屿从之得法者十有三人又徙小溪云门菴后应张丞相魏公浚径山之命开堂日僧问人天普集选佛场开祖令当行如何举唱师云钝鸟逆风飞曰徧界且无寻觅处分明一点座中圆师曰人间无水不朝东复有僧竞出师约住云假使大地尽末为尘一一尘有一口一一口具无碍广长舌相一一舌相出无量差别音声一一音声发无量差别言词一一言词有无量差别妙义如上尘数衲僧各各具如是口如是舌如是音声如是言词如是妙义同时致百千问难问问各别不消长老咳𠻳一声一时答了乘时于其中间作无量无边广大佛事一一佛事周徧法界所谓一毛现神变一切佛同说经于无量劫不得其边际便恁么去闹热门庭即得正眼观来正是业识茫茫无本可据祖师门下一点也用不着况复勾章棘句展弄词锋非唯埋没从上宗乘亦乃笑破衲僧鼻孔所以道毫釐系念三涂业因瞥尔情生万劫羁锁圣名凡号尽是虗声殊相劣形皆为幻色汝欲求之得无累乎及其厌之又成大患看他先圣恁么告报如国家兵器岂得巳而用之本分事上亦无这箇消息山僧今日如斯举唱大似无梦说梦好肉剜疮检点将来合喫拄杖只今莫有下得毒手者么若有堪报不报之恩共助无为之化如无倒X行此令去也蓦拈拄杖云横按镆鎁全正令太平寰宇斩痴顽卓拄杖喝一喝便下座道法之盛冠于一时众二千余皆诸方俊乂侍郎张公九成亦从之游洒然契悟一日因议及朝政与师连祸绍兴辛酉五月毁衣牒屏居衡阳乃裒先德机语间与拈提离为三帙目曰正法眼藏凡十年移居梅阳又五年高宗皇帝特恩放还明年春复僧伽棃四方虗席以邀率不就后奉朝命居育王逾年有旨改径山道俗歆慕如初孝宗皇帝为普安郡王时遣内都监入山谒师师作偈为献及在建邸复遣内知客诣山供五百应真请师说法祝延圣寿亲书妙喜菴三字并制赞宠寄之上堂欲识佛性义当观时节因缘时节若至其理自彰举起拂子曰还见么击禅牀曰还闻么闻见分明是箇甚么若向这里提得去皇恩佛恩一时报足其或未然径山打葛藤去也复举起拂子曰看看无量寿世尊在径山拂子头上放大光明照不可说不可说又不可说佛剎微尘数世界中转大法轮作无量无边广大佛事其中若凡若圣若正若邪若草若木有情无情遇斯光者皆获无上正等菩提所以诸佛于此得之具一切种智诸大菩萨于此得之成就诸波罗蜜辟支独觉于此得之出无佛世现神通光明诸声闻众洎夜来迎请五百阿罗汉于此得之得八解脱具六神通天人于此得之增长十善修罗于此得之除其憍慢地狱于此得之顿超十地饿X鬼傍生及四生九类一切有情于此得之随其根性各得受用无量寿世尊放大光明作诸佛事巳竟然后以四大海水灌弥勒世尊顶与授阿耨多罗三藐三菩提记当于补处作大佛事无量寿世尊有如是神通有如是自在有如是威神到这里还有知恩报恩者么若有出来与径山相见为汝证明如无听取一颂十方法界至人口法界所有即其舌祇凭此口与舌头祝君圣寿无间歇亿万斯年注福源如海滉漾永不竭师子窟内产狻猊鸑鷟定出丹山穴为瑞为祥徧九垓草木昆虫尽欢悦稽首不可思议事喻若众星拱明月故今宣畅妙伽陀第一义中真实说上堂祖师道一心不生万法无咎无咎无法不生不心能随境灭境逐能沈境由能境能由境能大小祖师却作座主见解径山即不然眼不自见刀不自割喫饭济饥饮水定渴临济德山特地迷枉费精神施棒喝除却棒拈却喝孟八郎汉如何止遏上堂拈拄杖卓一下喝一喝曰德山棒临济喝今日为君重拈掇天何高地何濶休向粪扫堆上更添搕𢶍换却骨洗却肠径山退身三步许你诸人商量且道作么生商量掷下拄杖喝一喝曰红粉易成端正女无钱难作好儿郎上堂正月十四十五双径椎锣打鼓要识祖意西来看取村歌社舞上堂久雨不曾晴豁开天地清祖师门下事何用更施呈上堂举圆通秀禅师示众曰少林九年冷坐刚被神光覰破X如今玉石难分祇得麻缠纸裹这一箇那一箇更一箇若是明眼人何须重说破径山今日不免狗尾续貂也有些子老胡九年话堕可惜当时放过致令默照之徒鬼窟长年打坐这一箇那一箇更一箇虽然苦口叮咛却似树头风过结夏上堂文殊三处安居志公不是闲和尚迦叶欲行正令未免眼前见鬼且道径山门下今日事作么生下座后大家触礼三拜上堂僧问有么有么菴主竖起拳头还端的也无师便下座归方丈上堂水底泥牛嚼生铁憍梵钵提咬着舌海神怒把珊瑚鞭须弥灯王痛不彻上堂才方八月中秋又是九月十五卓拄杖曰唯有这箇不迁掷拄杖曰一众耳闻目覩上堂冲开碧落松千尺截断红尘水一谿不识本来真面目将谓人题德峤诗上堂去年腊月二十五有恁么消息今年腊月二十五无恁么消息有恁么消息是诸人分上事径山不预无恁么消息是径山分上事诸人无分或有人问径山未审是甚么消息蓦拈拄杖云不得动着动着打折你驴腰掷拄杖下座岁旦上堂拈拄杖空中作书字势云正朝把笔万事皆吉应时纳祐庆无不宜若作世谛流布平地喫交更在佛法商量眉须堕落卓拄杖下座上堂买铁得真金求雨得瑞雪五峰玉琢成千树银华结龙王降吉祥普贤呈丑拙三世如来祕密门今日一时都漏泄虽然如是这里有一处可疑且道疑箇甚么恐日出后X一场漏逗上堂拈拄杖卓一下召大众云还闻么复举起云观世音菩萨来也在径山拄杖头上口喃喃地道诸行无常是生灭法生灭既灭寂灭现前拈须弥卢于掌上向针眼里打秋千直饶便恁么见得彻去犹较拄杖子十万八千且道径山拄杖子有甚么奇特掷下云不直半分钱上堂径山无寸土庄田今夏随宜结众缘慵论道嬾谈禅拄杖挑来箇箇圆不用息心除妄想大家喫饭了噇眠噇眼则不无或若梦中有人索饭钱又作么生依稀似曲才堪听又被风吹别调中上堂颠倒想生生死续颠倒想灭生死绝生死绝处涅槃空涅槃空处眼中屑涅槃既空唤甚么作眼中屑白云乍可来青嶂明月难教下碧天上堂月生一铁轮天子寰中勅月生二丰干骑虎入闹市月生三蟭螟眼里巨鳌飜蓦拈拄杖云莫有同生同死底么出来与径山拄杖子相见良久云见义不为何勇之有掷下拄杖上堂心生法灭性起情亡这里悟去揑怪有甚么难举起拂子云看看观音弥勒普贤文殊尽向径山拂子头上聚头打葛藤若也放开从教口劳舌沸若也把住不消一击以拂子击禅牀下座上堂古者道了得一万事毕今朝是九月一诸人作么生了蓦拈拄杖云不得唤作拄杖子便了取好既不唤作拄杖子作么生了掷下云差之毫氂失之千里圆悟禅师忌师拈香曰这箇尊慈平昔强项气压诸方逞过头底颟顸用X格外底儱侗自言我以木槵子换天下人眼睛殊不知被不孝之子将断贯索穿却鼻孔索头既在径山手里要教伊生也由径山要教伊死也由径山且道以何为騐遂烧香曰以此为騐僧问达磨西来将何传授师曰不可总作野狐精见解曰如何是麤入细师曰香水海里一毛孔曰如何是细入麤师曰一毛孔里香水海问古镜未磨时如何师曰火不待日而热曰磨后如何师曰风不待月而凉曰磨与未磨时如何师曰交问不与万法为侣者是甚么人待汝一口吸尽西江水即向汝道意作么生师曰钉钉胶黏问一法若有毗卢堕在凡夫万法若无普贤失其境界去此二途请师速道师曰脱殻乌龟飞上天问高揖释迦不拜弥勒时如何师曰梦里惺惺问大修行底人还落因果也无前百丈曰不落因果为甚么堕野狐身师曰逢人但恁么举曰祇如后百丈道不昧因果为甚么脱野狐身师曰逢人但恁么举曰或有人问径山大修行底人还落因果也无未审和尚向他道甚么师曰向你道逢人但恁么举问明头来时如何师曰头大尾颠纤曰暗头来时如何师曰野马嘶风蹄拨剌曰明日大悲院里有斋又作么生师曰雪峰道底问过去心不可得现在心不可得未来心不可得时如何师曰亲言出亲口曰未审如何受持师曰但恁么受持决不相赚问我宗无语句实无一法与人时如何师曰五味饡X秤鎚问心佛俱忘时如何师曰卖扇老婆手遮日问教中道尘尘说剎剎说无间歇未审以何为舌师拍禅牀右角一下僧曰世尊不说说迦叶不闻闻也师拍禅牀左角一下僧曰也知今日令不虗行师曰识甚好恶师室中问僧不是心不是佛不是物你作么生会僧曰领师曰领你屋里七代先灵僧便喝师曰适来领而今喝干他不是心不是佛不是物甚么事僧无语师打出僧请益夹山境话声未绝师便喝僧茫然师曰你问甚么僧拟举师连打喝出师才见僧入便曰不是出去僧便出师曰没量大人被语脉里转却次一僧入师亦曰不是出去僧却近前师曰向你道不是更近前觅箇甚么便打出复一僧入曰适来两僧不会和尚意师低头嘘一声僧罔措师打曰却是你会老僧意问僧我前日有一问在你处你先前日答我了也即今因甚么瞌睡僧曰如是如是师曰道甚么僧曰不是不是师连打两棒曰一棒打你如是一棒打你不是举竹篦问僧曰唤作竹篦则触不唤作竹篦则背不得下语不得无语速道速道僧曰请和尚放下竹篦即与和尚道师放下竹篦僧拂袖便出师曰侍者认取这僧着又举问僧僧曰瓮里怕走却鼈那师下禅牀擒住曰此是谁语速道僧曰实不敢谩昧老师此是竹菴和尚教某恁么道师连打数棒曰分明举似诸方师年迈求解辛巳春得旨退居明月堂隆兴改元一夕X星殒于寺西流光赫然寻示微恙八月九日学徒问安师勉以弘道徐曰吾翌日始行至五鼓亲书遗奏又贻书辞紫巖居士侍僧了贤请偈复大书曰生也祇恁么死也祇恁么有偈与无偈是甚么热大掷笔委然而逝平明有虵尺许腰首白色伏于龙王井栏如义服者乃龙王示现也四众哀号皇帝闻而叹惜上制师真赞曰生灭不灭常住不住圆觉空明随物现处丞相以次致祭者沓来门弟子塔全身于明月堂之侧寿七十有五夏五十有八诏以明月堂为妙喜菴谥曰普觉塔名宝光淳熙初赐其全录八十卷随大藏流行苏州府虎丘绍隆禅师和州含山人九岁谢亲依佛慧院踰六年得度受具又五年荷包谒长芦信禅师得其大略有传圆悟语至者师读之叹曰想酢生液虽未浇肠沃胃要且使人庆快遂由宝峰依湛堂客黄龙叩死心次谒圆悟一日入室悟问见见之时见非是见见犹离见见不能及举拳曰还见么师曰见悟曰头上安头师闻脱然契证悟叱曰见箇甚么师曰竹密不妨流水过悟肯之寻俾掌藏教有问悟曰隆藏主柔易若此何能为哉悟曰瞌睡虎耳后归邑住城西开圣建炎之扰乃结庐铜峰下郡守延居彰教次徙虎丘道大显着上堂僧问为国开堂一句作么生道师云一愿皇帝万岁二愿羣臣千秋僧云只如生佛未兴时一着落在甚么处师云吾常于此X切僧云恁么则摆手出长安也师云逢人不得错举僧云争奈目前何师云识法者惧僧云官不容针私借一问时如何师云踞虎头收虎尾僧云中间事作么生师云草绳自缚汉僧云毗婆尸佛早留心直至如今不得妙师云几行嵒下路不见白头人乃云大众我本无心有所希求今此法王大宝自然而至敢问诸仁作么生说箇法王大宝竖起拂子云还见么若也于此辨得三世诸佛以此接物利生历代祖师以此流通正脉天下老和尚以此揭示顶门正眼破尘破的万古徽猷徧界徧空真风不坠如天普葢似地普擎堪报不报之恩用助无为之化澄澄光彩莹彻十虗尧日与佛日增辉金轮与法轮竝转生凡育圣统三界以为家自利利他作四生之依怙随缘赴感靡不繇他如鑑当台举无遗照大中现小小中现大卷舒立方外干坤纵横挂域中日月如斯举唱犹落今时岂不见长沙道三世诸佛共法界众生尽是摩诃般若光光未发时尚无佛无众生消息只如光未发时诸人向甚么处委悉直饶向箇里悟去未免平地喫交且安家乐业一句作么生道狼烟一扫尽万方贺太平复举阿育王问宾头卢尊者承闻尊者亲见佛来是否尊者以两手䇿起眉毛良久云会么王云不会尊者云阿耨达池龙王请佛斋吾亦预数师云宾头卢得大机显大用不谩亲见佛来虽然赖阿育王放过若不放过洎合打失眉毛放过即且置X尊者䇿起眉毛又作么生还会么当台一鑑明如日万古晴空绝是非上堂僧问九旬禁足意如何师云理长即就僧云只如六根不具底还禁得也无师云穿过鼻孔僧云学人今日小出大遇也师曰降将不斩僧云恁么则和尚放某甲逐便也师云停囚长智乃云朱明启候九夏初临四海高人罢摇金钖心猿顿歇意马休征戒洁沧海之珠性朗碧天之月纤尘莫染帝网交光离相绝名真机独露正当恁么时安居一句作么生道谁知鹫岭当年事一念回光尚宛然上堂豁开户牗万里不挂片云杲日腾空四顾清风满座湖光浩渺野色澄明万象森罗全彰海印直得头头妙用物物真机心境一如纤尘不立正当恁么时万机休罢千圣不𢹂坐断毗卢顶不禀释迦文婢视声闻奴唿菩萨德山临济直得目瞪口呿有棒有喝一点也用不着且道忽遇其中人来时如何倾葢相逢元故旧何妨来喫赵州茶请知事上堂掩室摩竭杜口毗耶面壁九年黄梅夜渡点简将来翻成计较殊不知日不待火而热月不待风而凉云从龙风从虎作无作为无为恁么会得便能恢张法席毗赞丛林共建法幢流通正脉敢问大众据令一句作么生道祇园今古饶春色朵朵浑开薝卜华上堂悠悠世事空浮沉自爱白云岁月深举眼尽非凡草木刚然断臂觅安心虽然如是事无一向拈拄杖云达磨来也在山僧拄杖头上为诸人说安心X法门还信得及么若信得及当下便心安其或未然海枯终见底人死不知心上堂摩竭掩室毗耶杜词斯皆理为神御故口以之而默岂曰无辩辩所不能言也放出陜府铁牛触杀嘉州大象撞透天关掀翻地轴看看磕破诸人髑髅还有识痛痒者么良久云万山不隔今宵月一片清光分外明上堂僧问古人道尽干坤大地撮来如粟米粒大撒向诸人面前漆桶不会打鼓普请看未审此意如何师云一畞之地三蛇九鼠僧云未晓师意乞师再垂指示师云海口难宣僧云尽大地既如粟米粒大只如森罗万象人畜草芥着在甚么处师云此问不恶僧云岂无方便师云棒打不死乃云寰中天子勅塞外将军令一句定干坤一剑平天下便见时康道泰四海晏清向我衲僧门下又且不然拄杖子吞却干坤了也绵绵不漏丝毫何处更有一物与诸人为缘为对还会么良久云各请归堂喫茶解夏上堂问僧问云门达磨九年面壁意作么生门云念七未审古人意旨如何师云还丹一粒点铁成金僧云学人为甚么失却鼻孔师云与达磨雪屈乃云有佛处不得住上无攀仰无佛处急走过下绝巳躬从来无向背本自绝罗笼出门撞着须菩提寸草不生千万里自是长觜鸟休言芳树不栖谩自说禅说道摩斯咤直饶心挂树头未免身沉海底莫动着动着三十棒且置休夏自恣一句作么生道青山绿水元依旧明月清风共X一家上堂僧问如何是大道真源师云和泥合水僧云便恁么去时如何师云截断草鞋跟乃云大道只在目前要且目前难覩欲识大道真体不离声色言语风吹不入处和泥合水和泥合水处风吹不入如今不免又向头上安头乃竖起拂子云还见么者箇是色复呵呵大笑云者箇是声大道真体在甚么处绣出鸳鸯无背面不知谁解觅金针上堂大智圆明体无向背凝然湛寂弥满太虗覆葢干坤常光独露削踪灭迹离相绝名正当恁么时本地不动一句作么生道一切水月一月摄上堂一滴水一滴冻喝下风雷彰大用棒头点出眼睛来照了诸相悉空洞出门撞着须菩提拶破虗空全体露一片虗凝绝谓情万里清光飞玉兔上堂目前无法万象森然意在目前突出难辨不是目前法触处逢渠非耳目之所到不离见闻觉知虽然如是也须是踏着它向上关捩子始得所以道罗笼不肯住唿唤不回头佛祖不安排至今无处所如是则不劳敛念楼阁门开寸步不移百城俱到蓦拈拄杖划一划云路逢死蛇休打杀无底篮子盛将归上堂日日日东出日日日西没人命在唿吸百年轻倐忽蓦地得逢渠掀翻生死窟卓拄杖云放出辽天鹘万重云一突传枢密请陞座僧问万机休罢千圣不𢹂时如何师云未足观光僧云还有奇特事也无师云独坐大雄峰僧云恁么则主山高案山低也师云一切坐断乃云X佛语心为宗一切即一无门为法门一即一切是汝诸人高肩拄杖天下横行还踏着此门也未若也踏着此门年年是好年月月是好月日日是好日时时是好时明如杲日宽若太虗三世诸佛以此门生凡育圣广利羣品历代祖师以此门以心契心流通正续天下宗祖以此门揭示人天眼目提持向上一路干坤以此门为覆藏日月以此门为照临四时以此门为寒暑国王以此门治天下百官以此门尽忠尽孝庶人以此门治生产业衲僧以此门拨转天关掀飜地轴失口说着佛之一字潄口三年虽然如此事无一向若或尚留门外不免露箇消息去也遂拈拄杖云还见么复卓一卓云还闻么巳为诸人八字打开了也直须无见而见是名真见无闻而闻是名真闻无说而说是名真说真见真闻真说是甚么热椀鸣声岂不见道从无住本流出万端便知殁故太夫人于无相中示现受生一切诸相悉皆真实于无灭中示现入灭一切生灭之相本来空寂凝然不动正体如如亘古亘今曾无变易正当恁么时毕竟如何风恬波浪静直下见青天复举陆亘大夫问南泉和尚云弟子家中有一片石亦曾坐亦曾卧欲䥴作佛得么泉云得大夫云莫不得么泉云不得师云南泉虽似镜之临形胡来胡现汉来汉现只是不通简点当时待他道弟子家中有一片石亦曾坐亦曾卧欲鑴作佛得么只对道莫惜高名鑴石上维摩倾尽此X时心上堂大地撮来粟米粒一毛头上现干坤居家不离途中事常在途中不出门喝一喝留首座上堂田地稳密鬼家活计从空放下坐井窥天虎丘门下不说老婆禅只要诸人眼横鼻直三十年后免得敲甎打瓦何故物宜求新人宜求旧不起于座现诸威仪且道出格一句作么生良久云落霞与孤鹜齐飞秋水共长天一色滕枢密宅请陞座僧问雪峰示众道尽大地是箇解脱门把手牵不入未审在门外者是甚么人师云胡张三黑李四僧云为甚么不肯入师云他具行脚眼僧云恁么则穿过从上祖师鼻孔去也师云阇黎还跳得出么僧云若然者三步虽活五步须死师云犹欠一门在僧云和尚岂不是为学人着灸师云错认定盘星乃云世尊出世为一大事因缘祖师西来直指人心见性成佛所以道佛佛授手祖祖相传便有教外别传不立文字单提直截究本明宗令一切人离诸执着况此一事不以心思不以意想思虑知解尽是鬼家活计若是向上人赤条条地直向父母未生前承当却来者边行履出生入死得大解脱要识诸佛出世处么现在诸人眉毛眼睫上转大法轮演说摩诃般若离四句绝百非要识祖师西来意么现在诸人六根门头昼夜放大光明交光相罗如宝纟系网以至山河大地草木丛林尽在诸人大光明中发现只如光未发时上无诸佛下无众生消息是汝诸人向甚么处安身立命若X也知得去处便知故枢密相公落处苟或未然万古碧潭空界月再三捞摝始应知任观察请陞座顾视大众云还会么尘劫来事尽在如今好不资一毫丑不减一毫谓之万法根源千圣窟宅空洞无像缘会即彰所以道净法界身本无出没大悲愿力示现受生兴无缘慈示殊胜相作不请友开方便门明大机显大用发大智自利利他生凡育圣从无住本流出万端于是应以宰官身得度者即现宰官身而为说法应以长者居士等身得度者即现长者居士身而为说法如天普葢似地普擎出没卷舒得大解脱敢问大众且道其中人毕竟作么生还会么芥城有尽年无尽长在尧天日月傍上堂凡有展拓尽落今时不展不拓堕坑落堑直饶风吹不入水洒不着检点将来自救不了岂不见道直似寒潭月影静夜钟声随叩击以无亏触波澜而不散犹是生死岸头事拈拄杖划一划云划断生法师多年葛藤点头石不觉抚掌呵呵大笑且道笑甚么脑后见腮莫与往来上堂当阳正体露堂堂休谓当年付饮光彼既丈夫我亦尔莫将好肉更剜疮上堂百鸟不来春又暄凭栏溢目水如天无心还似今宵月照见三千及大千上堂放一线道曲为今时性地未明须凭指注还见么直得山从海涌塔耸云霄非风铃鸣我心鸣耳不劳敛念楼阁门开头头现弥勒家风历历显文殊境界还同按指海印发光万象森罗纤尘不X立如印印空如印印泥如印印水起无前后逈绝见知觌面提持更无回互还有当阳证据得底么岂不见生公台畔空落雨华顽石点头妄通消息虽然如是忽然撞着德山临济老汉放过即不可若不放过蓦拈拄杖卓一卓云填沟塞壑无人会千古万古黑漫漫请修造上堂如来三转于大千赵州半藏亦如然其轮本来常清净一念承当谁后先虽然也是个英灵汉始得便乃横身担荷绍续宗风立吾家万世不朽之功显大丈夫特达之志抱荆山玉握灵虵珠光耀丛林挥戈佛日直得龙唫雾起虎啸风生象王行处绝狐踪狮子窟中无异兽虽然如是且道应缘垂手一句又作么生道栴檀叶叶古风清吹落人间香馥郁谢知事头首上堂锋芒未露如天普葢古帆未挂似地普擎所以道天不言四时行焉地不言万物生焉万物生则迁谢不停四时行则寒暑流转各居其位去寒时大家寒热时大家热是法住法位世间相常住无一法不为妙用无一物不为真如处处真无回互尘尘尔绝承当须是其中人方能恁么去便能横身担荷翊赞丛林自利利他得大解脱其或未然好事不须频话会留将和气暖丹田上堂脱身巳晓南柯梦始觉人间万事空吹起还乡无孔笛夕阳斜照碧云红上堂从来无相貌森罗万象历然超出威音王当机无向背所以道昭昭于心目之间而相不可覩晃晃于色尘之内而理不可分X通古通今凝然湛寂葢声葢色正体如如诸人若善参详要且即非外物尽是各各当仁屋里事岂不见释迦老子见明星悟道便云我观一切众生具有如来智慧德相皆为妄相执着而不证得如今只要诸人心空境寂内外无依方有自由分还恁么证据得么其或未然未明心地印难过赵州关上堂摩竭陀国亲行此令蓦拈拄杖卓一卓云大尽三十日小尽二十九上堂一二三四五梅雨炎蒸暑碓觜也生华道芽知几许古佛与露柱交参猫儿咬杀勐虎为圆悟和尚举哀云释迦巳灭弥勒未生正当今日流通佛祖正脉委在我圆悟大和尚直得七据宝剎统三界以为家四海驰声作羣生之眼目不谓法幢摧折佛日掩光后学无闻丛林失所虽然如是尽落今时何故岂不见道净法界身本无出没既无出没师今不死我何疑惑大众既然不死还知圆悟老人落处么若也知得落处不劳指注倘或未然仰师之道地久天长却请真前大家烧香复指真云见么拘尸城畔当时大事曾兴濯锦江头此时还循旧辙放光现瑞摄化归真法海珠沉人天眼灭虽然如是恁么中有不恁么不恁么中却恁么便见无生死中示有生死无去来而示有去来虽然要且无生死去来之相故我圆悟大和尚禅河渺邈津济无穷名动至尊道满天下且能事巳毕只履西归稳坐家堂末后一句作么生道诸人若向者里道得圆悟老人犹X在若不然者与诸人道去也良久却顾侍者云道甚么遂举哀宋高宗绍兴丙辰示微疾大书伽陀曰无法可说是名说法所以佛法无有剩语珍重掷笔而逝塔全躯于寺之西南隅寿六十﨟四十五续灯正统卷之一续灯正统X卍XXX续灯正统卷二南海普陀嗣祖沙门西蜀性统编集临济宗大鑑下第十六世昭觉勤禅师法嗣宁波府育王山佛智端裕禅师绍兴府钱氏子吴越王后裔也生而岐嶷眉目渊秀十四驱乌大善寺十八得度受具往依净慈一未几闻僧击露柱曰你何不说禅师微有省去谒龙门远甘露卓泐潭祥皆以颕迈见推晚见圆悟于钟阜悟问谁知正法眼藏向者瞎驴边灭却即今是灭不灭曰请和尚合取口好悟曰此犹未出常情师拟对悟击之师顿去所滞侍居天宁掌记室寻命分座初开法丹霞次迁虎丘径山谢事菴于平江之西华阅数稔敕居建康保宁后移苏城万寿及闽中玄沙寿山西禅复被旨补灵隐X仍归西华旧隐绍兴戊辰秋赴育王之命上堂德山入门便棒多向皮袋里埋踪临济入门便喝总在声尘中出没若是英灵衲子直须足下风生超越古今途辙拈拄杖卓一下喝一喝曰祇者箇何似生若唤作棒喝瞌睡未惺不唤作棒喝未识德山临济毕竟如何复卓一下曰总不得动着上堂尽大地是沙门眼徧十方是自已光为甚么东弗于逮打鼓西瞿耶尼不闻南赡部洲点灯北郁单越暗坐直饶向箇里道得十全犹是光影里活计撼拂子曰百杂碎了也作么生是出身一路掷下拂子曰参上堂动则影现觉则氷生直饶不动不觉犹是秦时𨍏轹钻到者里便须千差密照万户俱开毫端拨转机轮命脉不沈毒海有时觉如湛水有时动若星飞有时动觉俱忘有时照用自在且道正恁么时是动是觉是照是用还有区分得出底么铁牛横古路触着骨毛寒上堂行时绝行迹说时无说踪行说若到则垛生招箭行说未明则神锋划断就使说无渗漏行不迷方犹滞殻漏在若是大鹏金翅奋迅百千由旬十影神驹驰骤四方八极不取次㗖啄不随处埋身且总不依倚还有履践分也无剎剎尘尘是要津上堂易填巨壑难满漏巵若有操持了无难易拈却大地宽绰有余放出纤毫碍塞无路忽若不拈不放向甚么处履践同诚共休戚饮水亦须肥僧问如何是宾中宾师曰你是田厍奴曰如何是宾中主师曰X相逢犹莽卤曰如何是主中宾师曰剑气烁愁云曰如何是主中主师曰敲骨打髓高宗绍兴庚午十月初示微疾至十八日首座法全请遗训师曰尽此心意以道相资语绝而逝火后目睛齿舌不坏其地发光终夕得设利者无计踰月不绝黄冠罗肇常平日问道于师适外归独无所获道念勤切方与客食咀噍间若有物吐哺则设利也大如菽色若琥珀好事者持去遂再拜于阇维所闻香匳有声亟开所获如前门人奉遗骨分塔于鄮峰西华谥大悟禅师长沙府大沩佛性法泰禅师汉州李氏子僧问理随事变该万有而一片虗凝事逐理融等千差而咸归实际如何是理法界师曰山河大地曰如何是事法界师曰万象森罗曰如何是理事无碍法界师曰东西南北曰如何是事事无碍法界师曰上下四维上堂推真真无有相穷妄妄无有形真妄两无所有廓然露出眼睛眼睛既露见箇甚么晓日烁开巖畔雪朔风吹绽腊中梅上堂宝剑拈来便用岂有迟疑眉毛剔起便行更无回互一切时腾今焕古一切处截断罗笼不犯锋铓亦非顾鑑独超物外则且置万机丧尽时如何良久曰八月秋何处热上堂涅槃无异路方便有多门拈起拄杖曰看看山僧拄杖子一口吸尽西江水东海鲤鱼𨁝跳上三十三天帝释忿怒把须弥山一掴粉碎坚牢地神合掌赞叹曰谛观法王法法王法如是以拄杖击禅牀下座上X堂达得人空法空未称祖佛家风体得全用全照亦非衲僧要妙直须打破牢关识取向上一窍如何是向上一窍春寒料峭冻杀年少上堂今朝正月巳半是处灯火缭乱满城罗绮骈阗交互往来游翫文殊走入閙篮中普贤端坐高楼看且道观音在甚么处震天椎畵鼓聒地奏笙歌上堂渺渺邈邈十方该括坦坦荡荡绝形绝相目欲眎而睛枯口欲谈而词丧文殊普贤全无伎俩临济德山不妨提唱龟吞陜府铁牛蛇齩嘉州大像吓得东海鲤鱼直至如今肚胀嘻祈雨上堂火云烧田苗泉源绝流注娑竭大龙王不知在何处以拄杖击禅牀曰在者里看看南山起云北山下雨老僧更为震雷声助发威光令远布乃高声曰閧弄閧弄上堂开口有时非开口有时是麤言及细语皆归第一义释迦老子碗鸣声达磨西来屎臭气唯有山前水牯牛身放毫光照天地上堂得念失念无非解脱是甚么语话成法破法皆名涅槃料掉没交涉智慧愚痴通为般若颟顸佛性菩萨外道所成就法皆是菩提犹较些子然虽如是也是杨广失骆駞上堂欲识佛去处祇者语声是咄傅大士不识好恶以昭昭灵灵教坏人家男女被志公一喝曰大士莫作是说别更道看大士复说偈曰空手把鉏头步行骑水牛人从桥上过桥流水不流志公乃呵呵大笑曰前头犹似可末后更愁人上堂忆昔游方日获得二种物一是金刚鎚一X是千圣骨持行宇宙中气岸高突兀如是三十年用之为准则而今年老矣一物知何物掷下金刚鎚击碎千圣骨抛向四衢道不能更惜得任意过浮生指南将作北唿龟以为鼈唤豆以为粟从他明眼人笑我无绳墨台州府护国此菴景元禅师永嘉楠溪张氏子年十八依灵山希拱圆具后习台教弃谒圆悟于钟阜闻僧读死心录曰既迷须得箇悟既悟须识悟中迷迷中悟迷悟双忘却从无迷悟处建立一切法师疑甚即趋佛殿以手托开门扉豁然大彻继而执侍机辩逸发悟目为聱头元侍者遂自题肖像付之曰生平只说聱头禅撞着聱头如铁壁脱却罗笼截脚跟大地撮来墨漆黑晚年转复没刁刀奋金刚椎碎窠窟他时要识圆悟面一为渠侬併拈出悟归蜀师还浙东铲彩埋光不求闻达括苍守耿延禧甞问道于圆悟因阅其录至题肖像得师为人乃致开法处州之南明僧问三圣道我逢人即出出则不为人意旨如何师曰八十翁翁嚼生铁曰兴化道我逢人则不出出即便为人又作么生师曰须弥顶上浪翻空问天不能葢地不能载是甚么物师曰无孔铁鎚曰天人羣生类皆承此恩力也师曰莫妄想问三世诸佛说不尽底句请师速道师曰眨上眉毛问未举先知未言先见如何是沩仰宗师曰推不向前约不退后曰昔年三平道场重兴是日圆悟高提祖印始X自师传如何是临济宗师曰杀人活人不眨眼曰建化何妨行鸟道回途复妙显家风如何是曹洞宗师曰手执夜明符几箇知天晓曰目前抽顾鑑领略者还稀如何是云门宗师曰顶门三眼耀干坤曰三界唯心万法唯识如何是法眼宗师曰箭锋相直不相饶曰向上还有路也无师曰有曰如何是向上路师曰黑漫漫地僧喝师曰贪他一粒粟失却半年粮上堂威音王巳前者一队汉错七错八威音王巳后者一队汉落二落三而今者一队汉坐立俨然且道是错七错八是落二落三还定当得出么举拂子曰吽吽浴佛上堂释迦老子初生下来便作箇笑具一手指天一手指地云天上天下唯我独尊云门道我当时若见一棒打杀与狗子喫贵图天下太平尚有人不肯放过却道赞祖须是云门始得且道那里是赞他处莫是一棒打杀处么且喜没交涉今日南明祇得放过若不放过尽大地人竝须乞命如今事不获巳且同大众向佛殿上每人与他一杓何故岂不见道乍可违条不可越例以拂子击禅牀下座上堂野干鸣师子吼张得眼开得口动南星蹉北斗大众还知落处么金刚堦下蹲神龟火里走后退居西山耿龙学请就净光院陞座灵峰古举白云见杨岐岐令举茶陵悟道颂公案请师批判师乃曰诸禅德杨岐大笑眼观东南意在西北白云悟去听事不真唤钟作瓮检点将来和杨岐老汉都在架子上X将错就错若是南明即不然我有明珠一颗切忌当头蹉过虽然觌面相呈也须一鎚打破举拂子曰还会么碁逢敌手难藏兴诗到重吟始见工示疾日请西堂应菴华为座元付嘱院事示训如常俄握拳而逝茶毗得五色舍利齿舌右拳无少损塔于寺东刘阮洞前寿五十三福州府玄沙僧昭禅师上堂天上无弥勒地下无弥勒且道弥勒在甚么处良久曰夜行莫踏白不是水便是石苏州府南峰云辩禅师本郡人依闽之瑞峰章得度旋里谒穹窿圆忽有得遂通所见圆曰子虽得入未至当也切宜着鞭乃辞扣诸席后参圆悟值入室才踵门悟曰看脚下师打露柱一下悟曰何不着实道取一句师曰师若摇头弟子摆尾悟曰你试摆尾看师飜筋斗而出悟大笑由是知名住后僧问如何是夺人不夺境师曰霸王到乌江曰如何是夺境不夺人师曰筑坛拜将曰如何是人境两俱夺师曰万里山河获太平曰如何是人境俱不夺师曰龙吟雾起虎啸风生曰向上还有事也无师曰当面蹉过曰真箇作家师曰白日鬼迷人一日入城与道俗行至十郎巷有问曰巷在者里未审十郎在甚么处师奋臂曰随我来成都府正法建禅师上堂兔马有角牛羊无角绝毫绝釐如山如岳针锋上师子翻身藕窍中大鹏展翼X等闲突过北俱卢日月星辰一时黑江宁府华藏密印安民禅师嘉定朱氏子初讲楞严为成都义学所归时圆悟居昭觉师与奉胜为友因造焉闻悟小参举国师三唤侍者因缘赵州拈云如人暗中书字字虽不成文彩巳彰那里是文彩巳彰处师心疑之告香入室悟问座主讲何经师曰楞严悟曰楞严有七处征心八还辨见毕竟心在甚么处师多呈义解悟皆不肯师复请益悟令一切处作文彩巳彰会偶僧请益十玄谈方举问君心印作何颜悟厉声曰文彩巳彰师闻而有省悟复示以本色钳鎚师则罔措一日白悟曰和尚休举话待某说看悟诺师历举楞严语以合拈椎竖拂下喝敲牀等用悟笑曰你元来在者里作活计乃点之曰你岂不见经中道玅性圆明离诸名相师于言下释然悟出蜀居夹山师侍行悟夜参举古帆未挂因缘师闻未领遂求决悟曰你问我师举前话悟曰庭前栢树子师顿契无疑乃曰古人道如一滴投于巨壑殊不知大海投于一滴悟笑曰奈者汉何未几令分座后谒佛鑑于蒋山鑑问佛果有不曾乱为人说底句曾与你说么师曰合取狗口鑑震声曰不是者箇道理师曰无人夺你盐茶袋呌作甚么鑑曰佛果若不为你说我为你说师曰和尚疑时退院别参去鑑呵呵大笑师未几开法保宁迁华藏旋里领中峰上堂众卖华兮独卖松青青颜色不如红算来终不与时合归X去来兮翠蔼中可笑古人恁么道大似逃峰赴壑避溺投火争如随分到尺八五分󰑁头边讨一箇半箇虽然如是保宁半箇也不要何故富嫌千口少贫恨一身多冬至上堂举玉泉皓曰雪雪片片不别下到腊月再从来年正月二月三月四月五月六月七月八月九月十月依前不歇冻杀饿杀免教胡说乱说师曰不是骂人亦非赞叹高出临济德山不似云居罗汉且道玉泉意作么生良久曰但得雪消尽自然春到来后示寂本山阇维设利颇賸细民穴地尺许皆得之尤光明莹洁心舌亦不坏成都府昭觉彻菴道元禅师绵州邓氏子圆具后东游谒大别道因看廓然无圣语忽失笑曰达磨元来在者里道誉之往参佛鑑佛眼次依圆悟于金山以所见告悟弗许悟徙云居师从之虽有信入终以鲠膺物未去为疑会悟问参徒生死到来时如何僧曰香台子笑和尚次问师汝作么生师曰艹贼大败悟曰有人问你时如何师拟答悟凭陵曰艹贼大败师即彻证悟以拳击之师抚掌大笑悟曰汝见甚么便如此师曰毒手未报永劫不忘悟归昭觉命师首众悟将顺世命以师继席焉杭州府中天竺仁二幻堂中仁禅师洛阳人少依东京奉先院出家宣和初赐牒于庆基殿落发进具后往来三藏译经所谛穷经论特于宗门未之信时圆悟居天宁走谒之悟方为众入室师见敬服奋然造前悟X曰依经解义三世佛冤离经一字即同魔说速道速道师拟对悟噼口击之因坠一齿即大悟留天宁由是师资契合请问无间后开法大觉迁中天竺次徙灵峰上堂九十春光巳过半酿华天气正融和海棠枝上莺声好道与时流见得么然虽如是且透声透色一句作么生道金勒马嘶芳草地玉楼人醉杏华天上堂举狗子无佛性话乃曰二八佳人剌绣迟紫荆花下啭黄鹂可怜无限伤春意尽在停针不语时淳熈甲午四月八日孝宗诏入内赐座说法帝举不与万法为侣因缘俾拈提师拈罢颂曰秤鎚搦出油闲言长语休腰缠十万贯骑鹤上扬州已亥中陞堂告众而逝眉州彭山象耳山袁觉禅师郡之袁氏子出家传灯试经得度本名圆觉郡守填祠牒误作袁字疑师慊然戏谓之曰一字名可乎师笑曰一字巳多郡守异之既受具出蜀徧谒有道尊宿后依大沩佛性入室陈所见性曰汝忒煞远在然知其为法器俾充侍者掌宾客师每侍性性必举法华开示悟入四字令下语又曰直待我竖点头时汝方是也偶不职被斥制中无依寓俗士家一日诵法华至亦复不知何者是火何者为舍乃豁然制罢归省性见首肯之圆悟再住云居师诣以所得白悟悟呵曰本是净地疴屎作么师所疑顿释绍兴丁巳眉之象耳虗席众举师应聘师常语客曰东坡曰我持此石归袖中有东海山X谷曰惠崇烟雨芦鴈坐我潇湘洞庭欲唤扁舟归去傍人谓是丹青此禅髓也又曰我敲牀竖拂时释迦老子孔夫子都齐立在下风有举此语似佛海远者远曰此觉老语也我此间即不恁么眉州青神中巖华严祖觉禅师嘉州杨氏子幼聪慧书史过目成诵着书排释氏恶境忽现因悔过出家依慧目能未几疽发膝上五年医莫愈因书华严合论毕夜感异梦旦即舍杖步趋一日诵至现相品曰佛身无有生而能示出生法性如虗空诸佛于中住无住亦无去处处皆见佛遂悟华严宗旨洎登僧籍府帅请讲于千部堂词辨宏放众所叹服适南堂静过门谓师曰观公讲说独步西南惜未解离文字相耳傥问道方外何让于周金刚乎师欣然罢讲南游依圆悟于钟阜一日入室悟举罗山道言有时踞虎头收虎尾第一句下明宗旨无言时觌露机锋如同电拂作么生会师莫能对参究之久忽有省作偈呈悟曰家住孤峰顶长年半掩门自嗟身巳老活计付儿孙悟见许可次日入室悟又问昨日公案作么生师拟对悟便喝曰佛法不是者箇道理师复留五年愈更迷闷后于庐山栖贤阅浮山远削执论乃大悟作偈寄悟曰出林依旧入蓬蒿天网恢恢不可逃谁信业缘无避处归来不怕语声高悟大喜持以示众曰觉华严彻矣住后僧问最初威音王末后娄至佛未审参见甚么人师曰家住大梁城更问长安路X曰只如德山担疏钞行脚意在甚么处师曰拶破你眼睛曰与和尚悟华严宗旨相去几何师曰同途不同辙曰昔日德山今朝和尚也师曰夕阳西去水东流上堂举石霜迁化众请首座继踵住持䖍侍者所问公案乃曰宗师行处如火消氷透过是非关全机亡得丧尽道首座滞在一色侍者知见超师可谓体玅失宗全迷向背殊不知首座如鹭鸶立雪品类不齐侍者似凤翥丹霄不萦金网一人高高山顶立一人深深海底行各自随方而来同会九重城里而今要识此二人么竖起拂子曰龙卧碧潭风凛凛垂下拂子曰鹤归霄汉背摩天僧问如何是一喝如金刚王宝剑师曰血溅梵天曰如何是一喝如踞地师子师曰惊杀野狐狸曰如何是一喝如探竿影草师曰騐得你骨出曰如何是一喝不作一喝用师曰直须识取把针人莫道鸳鸯好毛羽长沙府福严文演禅师成都杨氏子僧问如何是定林正主师曰坐断天下人舌头曰未审如何亲近师曰覰着则瞎上堂当阳坐断凡圣迹绝随手放开天回地转直得日月交互虎啸龙吟头头物物耳闻目眎安立谛上是甚么还委悉么阿斯咤咄苏州府西山明因昙玩禅师温州黄氏子徧参罢宣和庚子回抵钟阜适朝廷改僧为德士师与同志数人入头陀巖食松自处久之圆悟被旨居是山亲至巖所令去须发及悟诏补京师天宁师与俱往命掌X香水海未几因举枹击鼓顿明大法凡有所问皆对曰莫理会住后上堂汝有一对眼我也有一对眼汝若瞒还自瞒汝若成佛作祖老僧无汝底分汝若做驴做马老僧救汝不得众檀越入山请上堂说偈曰我无长处名虗出谢汝殷勤特地来明因无法堪分付谩把山门为汝开苏州府虎丘雪庭元净禅师双溪人上堂知有底人过万年如一日不知有者过一日如万年不见死心道山僧行脚三十余年以九十日为一夏增一日也不得咸一日也不得取不得舍不得不可得中祇么得翠云见处又且不然山僧行脚三十来年谁管他一日九十日也无得也无不得处处当来见弥勒且道弥勒在甚么处金风吹渭水落叶满长安上堂说得须是见得见得须又说得见得说不得落在阴界见解偏枯说得见不得落在时机堕在毒海若是翠云门下直饶说得见得好与三十棒说不得见不得也好与三十棒翠云恁么道也好与三十棒遂高声召大众曰崄上堂日日日东出日日日西没是时人知有自古自今如麻似粟忽然捩转话头亦不从东出亦不从西没且道从甚处出没若是透关底人闻恁么道定知五里牌在郭门外若是透不过者往往道半山热瞒人僧问如何是到家一句师曰坐观成败问不与万法为侣者是甚么人师曰远亲不如近邻曰待汝一口吸尽西江水即向汝道又X作么生师曰近邻不如远亲问亡僧迁化向甚么处去师曰粪堆头曰意旨如何师曰筑着磕着衢州府天宁讷堂梵思禅师苏台朱氏子上堂趯翻生死海踏倒涅槃岸世上无活人黄泉无死汉遂拈拄杖曰讷堂今日拄杖子有分付处也还有承当得者么试出来担荷看有么有么良久掷拄杖下座上堂知有底也喫粥喫饭不知有底也喫粥喫饭如何直下验得他有之与无是之与非邪之与正若騐不出参学事大远在喝一喝下座上堂山僧是杨岐五世孙者老汉有箇三脚驴子弄蹄行公案虽人人举得祇是不知落处山僧不惜眉毛为诸人下箇注脚乃曰八角磨盘空里走杭州府灵隐瞎堂慧远佛海禅师眉山彭氏子年十三从药师院为僧依灵巖徽微有省会圆悟复领昭觉师即之悟普说举庞公问马祖不与万法为侣因缘师忽领悟仆于众众掖之师曰吾梦觉矣至夜小参师出问净躶躶空无一物赤骨力贫无一钱户破家亡乞师赈济悟曰七珍八宝一时拏师曰祸不入慎家之门悟曰机不离位堕在毒海师随声便喝悟以拄杖击禅牀曰喫得棒也未师又喝悟连喝两喝师便礼拜自此机锋峻发无所牴牾悟寂师东下由虎丘奉诏住臯亭崇先复被旨补灵隐孝宗召对赐佛海禅师上堂新岁有来由烹茶上酒楼一双为两脚半箇有三头突出神难辨相逢鬼见愁倒吹无X孔笛促拍舞凉州咄上堂好是仲春渐煖那堪寒食清明万叠云山耸翠一天风月良邻在处华红柳绿湖天浪稳风平山禽枝上语谆谆再三琐琐碎碎嘱付叮叮咛咛你且道他叮咛嘱付箇甚么卓拄杖曰记取明年今日依旧寒食清明上堂举僧问睦州以一重去一重即不问不以一重去一重时如何州曰昨日栽茄子今日种冬瓜师曰问者善问不解答答者善答不解问山僧今日向饥鹰爪下夺肉勐虎口里横身为你诸人说箇样子登坛道士羽衣轻呪力虽穷法转新拇指破开天地闇蛇头攧落鬼神惊僧问十二时中教学人如何用心师曰蘸雪喫冬瓜问浩浩尘中如何辨主师曰木杓头边镰切菜曰莫便是和尚为人处也无师曰研椎撩䬪饦问即心即佛时如何师曰顶分丫角曰非心非佛时如何师曰耳坠金镮曰不是心不是佛不是物又作么生师曰秃顶修罗舞柘枝问东山水上行意旨如何师曰初三十一不用择日问文殊是七佛之师为甚么出女子定不得师曰担头不挂针问菴内人为甚么不知菴外事师曰拄杖横挑铁蒺藜问不与万法为侣者是甚么人师曰脚踏辘轳一日鸣鼓陞堂师潜坐帐中侍僧寻之师忽拨开帐曰祇在者里因甚么不见僧无对师曰大斧斫三门问僧一大藏教是恶口如何是本身卢舍那僧曰天台普请南岳游山师别曰阿耨达池深四十丈濶四X十丈淳熈乙未秋示众曰淳熙二年闰季秋九月旦閙处莫出头冷地着眼看明暗不相干彼此分一半一种作贵人教谁卖柴炭向你道不可毁不可赞体若虗空没涯岸相唤相唿归去来上元定是正月半都下喧传而疑之明年忽感微疾果以上元挥偈安坐而化偈曰拗折秤鎚掀翻露布突出机先鵶飞不度留七日颜色不异塔全身于寺之乌峰寿七十四坐五十九夏续灯正统卷之二续灯正统X卍XXX续灯正统卷三南海普陀嗣祖沙门西蜀性统编集临济宗大鑑下第十六世昭觉勤禅师法嗣岳州府君山佛照觉禅师上堂古者道仰之弥高钻之弥坚瞻之在前忽焉在后诸人还识得么若也不识为你註破仰之弥高不隔丝毫要津把断佛祖难逃钻之弥坚真体自然鸟啼华笑在碧巖前瞻之在前非正非偏十方坐断威镇大千忽焉在后一场漏逗堪笑云门藏身北斗咄X苏州府宝华显禅师本郡人上堂喫粥了也头上安头洗𥁊盂去为虵畵足更问如何自纳败阙良久高声召大众众举首师曰归堂喫茶上堂禅莫参道休学歇意忘机常廓落现成公案早周遮祇箇无心巳穿凿直饶坐断未生前良久曰错错错绍兴府东山觉禅师后住因圣上堂三通鼓罢诸人各各上来拟待理会祖师西来意还知剑去久矣么设使直下悟去也是斩头觅活东山事不获巳且向第二头鞠拶看拍禅牀下座上堂花烂熳景暄妍休说壶中别有天百草头边如荐得东高三丈西濶八寸上堂广额屠儿一日至佛所飏下屠刀曰我是千佛一数世尊曰如是如是今时丛林将谓广额过去是一佛权现屠儿如此见广额且喜没交涉又曰广额正是箇杀人不眨眼底汉飏下屠刀立地成佛且喜没交涉又道广额飏下屠刀曰我是千佛一数者一佛多少分明且喜没交涉要识广额么夹路桃祖风雨后马蹄何处避残红台州府鸿福子文禅师上堂举百丈野狐话颂曰不昧不落作么会会得依前堕野狐一夜凉风生畵角满船明月汎江湖台州府天封觉禅师上堂无生国里未是安居万仞崖头岂容驻足且望空撒手直下翻身一句作么生道人逢好事精神爽入火真金色转鲜成都府昭觉道祖首座初见圆悟于即心是佛语下X发明久之悟命分座一日为众入室余二十许人师忽问曰生死到来如何回避僧无对师掷下拂子奄然而逝众皆愕然亟以闻悟悟至召曰祖首座师张目眎之悟曰抖擞精神透关去师点头竟尔趋寂南康府云居宗振首座丹丘人依圆悟于云居一日仰瞻钟阁倐然契证有诘之者座酧以三偈其后曰我有一机直下示伊青天霹雳电卷星驰德山临济棒喝徒施不传之妙于汝何亏悟见大悦甞书壁曰住在千峰最上层年将耳顺任腾腾免教名字挂人齿甘作今朝百䂐僧枢密徐俯字师川号东湖居士每侍先龙图谒法昌及灵源语论终日公闻之藐如也及法昌归寂在笑谈间公异之始笃信此道后丁父忧念无以报罔极命灵源归孝址说法源登座问答巳乃曰诸仁者祇如龙图平日读万卷书如水传器涓滴不遗且道寻常着在甚么处而今舍识之后者着万卷书底又却向甚么处着公闻洒然有得遂曰吾无憾矣源下座问曰学士适来见箇甚么便恁么道公曰若有所见则钝置和尚去也源曰恁么则老僧不如公曰和尚是何心行源大笑钦宗靖康年为尚书外郎与朝士同志者挂钵天宁择木堂力参圆悟悟亦喜其见地超迈一日至书记寮指悟顶相曰者老汉脚跟犹未点地在悟廾页面曰瓮里何曾走却鼈公曰且喜老汉脚跟点地悟曰莫谤他好公休去X郡王赵令矜字表之号超然居士任南康政平事简多与禅衲游公堂间为摩诘丈室适圆悟居瓯阜公就其钳锤悟不少假公固请悟曰此事要得相应直须是大死一回始得公默契甞自疏之其略曰家贫遭劫谁知尽底不存空屋无人几度贼来亦打悟见嘱令加护绍兴庚申冬公与汪内翰藻李参政邴曾侍郎开谐径山谒大慧慧闻至乃令击鼓入室公欣然袖香趋之慧曰赵州洗钵盂话居士作么生会公曰讨甚么碗拂袖便出慧起搊住曰古人向者里悟去你因甚么却不悟公拟对慧𢮁之曰讨甚么碗公曰还者老汉始得侍郎李弥逊号普现居士少时读书五行俱下年十八中乡举登第京师旋历华要二十八为中书舍人入圆悟室一日早朝回至天津桥马跃忽有省通身汗流直造天宁适悟出门遥见便唤曰中书且喜大事了毕公厉声曰和尚眼华作么悟喝公亦喝于是机锋迅捷凡与悟问答当机不让后迁吏部乞祠禄归闽连江筑菴自娱忽一日示微恙遽索浴浴毕趺坐书偈曰谩说从来牧护今日分明呈露虗空拶倒须弥说甚向上一路掷笔而逝觉菴道人祖氏建宁游察院姪女也幼志不出适留心祖道于圆悟示众语下了然明白悟曰更须飏却所见始得自由祖答偈曰露柱抽横骨虗空弄爪牙直饶玄会得犹是眼中沙X令人本明号明室自机契圆悟徧参名宿皆蒙印可绍兴庚申二月望亲书三偈寄草堂清微露谢世之意至旬末别亲里而终草堂为䟦其偈刊行于世大慧甞垂语发扬之其偈曰不识烦恼是菩提若随烦恼是愚痴起灭之时须要会鹞过新罗人不知不识烦恼是菩提净华生淤泥人来问我若何为喫粥喫饭了洗钵盂莫管他莫管他终日痴憨算海沙要识本来真面目便是祖师一木叉道不得底叉下死道得底也叉下死毕竟如何不许夜行投明须到成都府范县君者嫠居常坐不卧闻圆悟住昭觉往礼拜请示入道因缘悟令看不是心不是佛不是物是箇甚么久无所契范泣告悟曰和尚有何方便令某易会悟曰却有箇万便遂令祇看是箇甚么后有省曰元来恁么地近那太平懃禅师法嗣常德府文殊正导禅师眉州丹稜徐氏子年三十得度诣成都习唯识自以为至同舍诘之曰三界唯心万法唯识今目前万象摐然心识安在师茫然不知对遂出关周流江淮既抵舒之太平闻佛鑑夜参举栢树子话至觉铁此束云先师无此语莫谤先师好因大疑提撕既久一旦豁然趋丈室叙所悟鑑见来便闭却门师曰和尚莫谩某甲鑑曰十方无壁落何不入门来师以拳擉破窓纸鑑即开门搊住曰道道师以两手捧鑑头作口啐而出遂呈偈多赵州有箇栢X树话禅客相传徧天下多是摘叶与寻枝不能直向根源拔觉公说道无此语正是恶言当面骂禅人若具通方眼好向此中辨真假鑑然之后命分座襄守请开法天宁未几擢大别之文殊上堂师子嚬呻象王哮吼云门北斗里藏身白云因何唤作手三世诸佛不能知狸奴白牯却知有且道作么生是他知有底事雨打梨花蛱蝶飞风吹柳絮毛毬走上堂拈拄杖直上指曰剌破憍尸迦脚跟卓一下曰卓碎阎罗王顶骨乃指东畔曰穿过东海鲤鱼眼睛指西畔曰塞却西王母鼻孔且道总不恁么时如何今年雨水多各宜频晒㫰宣和改元己亥下诏改僧为德士师上堂曰祖意西来事今朝特地新昔为比丘相今作老君形鹤氅披银褐头包蕉叶巾林泉无事客两度受君恩所以道欲识佛性义当观时节因缘且道即今是甚么时节毗卢遮邢顶戴宝冠为显真中有俗文殊老叟身披鹤氅且要俯顺时宜一人既尔众人亦然大家成立丛林喜得羣僊聚会共酌迷仙酎同唱步虗词或看灵宝度人经或说长生不死药琴弹月下指端发太古之音棊布轩前妙着出神机之外进一步便到大罗天上退一步却入九幽城中祇如不进不退一句又作么生道直饶羽化三清路终是轮回一幻身庚子九月复僧上堂不挂田衣着羽衣老君形相颇相宜一年半内闲思想大底兴衰各有时我佛知法有难教中明载无不委知魔X得伺便惑乱正宗铙钹停音钵盂添足多般矫诈欺罔圣君所赖我皇圣德圣明不忘付嘱特赐宸章仍还僧像重新披削实谓寒灰再焰枯木重荣迷仙酎变为甘露琼浆步虗词翻作还乡曲子放下银木简拈起尼师坛昨朝稽首擎拳今日和南不审祇改旧时相不改旧时人敢问大众作么生是旧时人良久曰秋风也解嫌狼借吹尽当年道教灰建炎己酉春示众举临济入灭嘱三圣因缘曰正法眼藏瞎驴灭临济何曾有是说今古时人皆妄传不信但看后三月至闰三月钟相叛其徒欲举师南奔者师曰学道所以了生死何避之有贼至师竟被害血皆白乳贼骇惊悔而去韶州府南华知昺禅师蜀之永康人初行脚离乡未久闻受业一夕遗火成灰烬师得书掷之于地曰徒乱人意耳其为人严冷诸方谓之昺铁面上堂此事最希奇不碍当头说东邻田舍翁随例得一橛非唯贯声色亦乃应时节若问是何宗八字不着人击禅牀下座上堂日日说时时举似地擎山争几许陇西鹦鹉得人怜大都祇为能言语休思惟带伴侣智者聊闻勐提取更有一般事大奇猫儿偏解捉老鼠下座上堂以拄杖向空中搅曰搅长河为酥酪鰕蟹犹自眼搭眵卓一下曰变大地作黄金穷汉依前赤骨力为复自家无分为复不肻承当可中有箇汉荷负得行多少人失钱遭罪再卓一下曰还会么宝X山到也须开眼勿使忙忙空手回上堂春光烂熳华争发子规啼落西山月憍梵波提长吐舌底事分明向谁说嗄上堂迷不自迷对悟立迷悟不自悟因迷说悟所以悟为迷之体迷为悟之用迷悟两无从箇中无别共无别共拨不动祖师不将来鼻孔千斤重长沙府龙牙智才禅师舒州施氏子服勤佛鑑局务不辞难晚至黄龙适死心在三门问所从来称名知为太平才庄主翌日入室死心问会得最初句便会末后句会得末后句便会最初句最初末后拈放一边百丈野狐话作么生会师曰入户巳知来见解何须更举轹中泥心曰新长老死在上座手里也师曰语言虽有异至理且无差心曰如何是无差底事师曰不扣黄龙角焉知颔下珠心便打初住岳麓上堂僧问德山棒临济喝今日请师为拈掇师曰苏噜苏噜曰苏噜苏噜还有西来意也无师曰苏噜苏噜丛林因唿为才苏噜后迁龙牙钦宗登位众官请上堂祝香罢就座拈拄杖卓一下曰朝奉䟽中道本来奥境诸佛妙场适来拄杖子巳为诸人说了也于斯悟去理无不显事无不周如或未然不免别通消息舜日重明四海清满天和气乐昇平延祥拄杖生欢喜掷地山唿万岁声掷拄杖下座上堂永嘉道弹指圆成八万门剎那灭却三祇劫若也见得行得健即经行困即歇其或未然两箇鸬鹚扛箇鼈上X堂举死心道若论此事如人家有三子第一子聪明智慧孝养父母接待往来主掌家业第二子𠒋顽狡猾贪婬嗜酒倒街卧巷破坏家业第三子盲聋瘖痖菽麦不分是事不能祇会喫饭三人中黄龙要选一人用更有四句死中有活活中有死死中常死活中常活将此四句騐天下衲僧师曰唤甚么作四句三人姓甚名谁若也识得与黄龙把手竝行更无纤毫间隔如或未然不免借水献华去也三人共体用非用四句同音空不空欲识三人并四句金乌初出一团红师居龙牙十三载以清苦莅众衲子敬畏太师席公震迁住云溪经四稔绍兴戊午八月望俄集众付寺事仍书偈曰戊午中秋之日出家住持事毕临行自己尚无有甚虗空可觅其垂训如常二十三日再集众垂问曰涅槃生死尽是空华佛及众生竝为增语汝等诸人合作么生众皆下语不契师喝曰苦苦复曰白云涌地明月当天言讫奄然而逝火浴获设利五色併灵骨塔于寺之西北隅宁波府蓬莱卿禅师上堂有句无句如藤倚树且任诸方点头及乎树倒藤枯上无冲天之计下无入地之谋灵利汉者里着得一只眼便见七纵八横举拂子曰看看一曲两曲无人会雨过夜塘秋水深上堂举法眼道识得凳子周匝有余云门道识得凳子天地悬殊师曰此二老人一人向高高山顶立一人向深深海底行然虽如是一不是二不成落花流水X里啼鸎闲亭雨歇夜将半片月还从海底生上堂杜䳌声里春光暮满地落花留不住琉瑠殿上绝行踪谁人解插无根树举拄杖曰者箇是无根底且道还解开华也无良久曰祇因连夜雨又过一年春湖州府安吉州何山佛灯守珣禅师郡之施氏子参广鑑瑛不契遂造太平久无所入乃封其衾曰此生若不彻去誓不开展于是昼坐宵立如丧考妣逾七七日闻佛鑑上堂曰森罗及万象一法之所印师忽顿悟往见鑑鑑曰可惜一颗明珠被者风颠汉拾得乃诘之曰灵云道自从一见桃华后直至如今更不疑如何是他不疑处师曰莫道灵云只今觅箇疑处了不可得鑑曰玄沙道谛当甚谛当敢保老兄未彻在那里是他未彻处师曰深知和尚老婆心切鑑然之师拜起呈偈曰终日看天不举头桃花烂熳始擡眸饶君更有遮天网透得牢关即便休遂入众厉声曰者回珣上座稳睡去也圆悟闻疑其未然令人召至拉与游山偶到一水潭悟推师入水遽问曰牛头未见四祖时如何师曰潭深鱼聚曰见后如何师曰树高招风曰见与未见时如何师曰伸脚在缩脚里悟大称之鑑移蒋山命分座说法出住吉州禾山退藏故里道俗迎居天圣后徙何山及天宁上堂𨍏轹钻住山斧佛祖出头未轻与纵使醍醐满世间你无宝器如何取阿呵呵神山打锣道吾作舞甜瓜彻蔕甜苦瓠连根苦上堂如来禅祖师道切忌将心X外边讨从门所得非家珍特地埋藏衣里宝禅家流须及早拨动祖师关棙抖擞多年布袄是非毁誉付之空竖濶横长浑恰好君不见寒山老终日嬉嬉长年把扫人问其中事若何入荒田不拣信手拈来草参僧问如何是宾中宾师曰客路如天远侯门似海深曰如何是宾中主师曰长因送客处忆得别家时曰如何是主中宾师曰相逢不必问前程曰如何是主中主师曰一朝权祖令谁是出头人曰宾主巳蒙师指示向上宗乘事若何师曰大海若知足百川应倒流甞谓众曰兄弟如有省悟处不拘时节请来露箇消息雪夜有僧扣方丈门师起秉烛震威喝曰雪深夜半求决疑情因甚么威仪不具僧顾眎衣裓师遂坚逐出院绍兴甲寅解制退天宁之席谓郑绩曰十月八日是佛鑑忌辰吾时至矣乞还鄣南十月四日郑遣弟僧道如讯之师曰汝来正其时也先一日不着便后一日蹉过了吾虽与佛鑑同条生终不同条死明早可为我寻一只小船子来高五尺足矣越三日鸡鸣端坐如平时侍者请偈师曰不曾作得言讫而逝阇维舌根不坏郡人陈师颜以宝函藏其家门弟子奉灵骨塔于普应院之侧南昌府泐潭择明禅师举赵州访茱萸探水因缘颂曰赵老云收山岳露茱萸雨过竹风清谁家别舘池塘里一对鸳鸯畵不成举德山托钵话颂曰从来家富小儿娇偏向江头弄畵桡引得老爷把不住又X来船上助歌谣上堂永嘉道一月普现一切水一切水月一月摄竖起拂子曰看看千江竞注万派争流若也素善行舟便谙水脉可以优游性海笑傲烟波其或未然且归林下坐更待月明时台州府宝藏本禅师上堂清明巳过十余日花雨阑珊方寸深春色恼人眠不得黄鹂飞过绿杨阴遂大笑下座吉安府祥符大中清海禅师初见佛鑑鑑问三世诸佛一口吞尽何处更有众生可教化此理如何师拟进语鑑喝之师忽领旨述偈曰实际从来不受尘箇中无旧亦无新青山况是吾家物不用寻家别问津鑑曰放下着师礼拜而出漳州府净众佛真了灿禅师泉南罗氏子初住净众迁太平兴国上堂重阳九日菊花新一句明明该古今杨广橐驰无觅处夜来足迹在松阴南昌府谷山海禅师上堂一举不再说巳落二三相见不扬眉翻成造作设使动絃别曲告往知来见鞭影便行望剎竿回去脚跟下好与三十棒那堪更向者里撮摩石火收捉雷光工夫枉用浑闲事笑倒西来碧眼胡卓拄杖下座龙门远禅师法嗣温州府龙翔竹菴士珪禅师成都史氏子初依大慈雅醉心楞严逾五秋南游挂钵龙门以所得白佛眼眼曰汝解心巳极伹欠开眼耳遂俾职堂司一日侍X立次问绝对待时如何眼曰如汝僧堂中白椎相似师罔措至晚眼抵堂司寮师理前话眼曰闲言语师于言下大悟政和末出世和之天宁屡迁名剎绍兴间奉诏开山鴈荡能仁时真歇居江心闻师至恐缘未熟特过江迎归方丈大展九拜以诱温人温人由是翕然归敬未视篆旧住僧惧行规法深夜放火鞠为瓦砾之墟师毫不介意乃就树缚屋陞座示众曰爱闲不打鼓山鼓投老来看鴈荡山杰阁危楼浑不见谿边茆屋两三间还有共相出手者么喝一喝下座听法檀施併力营建未几复成宝坊次补江心上堂万年一念一念万年和衣泥里辊洗脚上牀眠历劫来事祇在如今大海波涛涌小人方寸深拈起拄杖曰汝等诸人未得箇入头须得箇入头既得箇入头须有出身一路始得大众且作么生是出身一路良久曰雪压难摧㵎底松风吹不动天边月卓拄杖下座上堂万机不到眼见色耳闻声一句当空头戴天脚踏地你诸人祇知今日是五月初一殊不知金乌半夜忙忙去玉兔天明上海东以拂子击禅牀下座上堂明明无悟有法即迷诸人向者里立不得诸人向者里住不得若立则危若住则瞎直须意不停玄句不停意用不停机此三者既明一切处不须管带自然现前不须照顾自然明白虽然如是更须知有向上事久雨不晴咄上堂一叶落天下秋欲穷千里目更上一层楼一尘起大地收嘉州打X大像陜府灌铁牛明眼汉合作么生良久曰久旱檐头句桥流水不流卓拄杖下座上堂见见之时见非是见见犹离见见不能及落华有意随流水流水无心恋落华诸可还者自然非汝不汝还者非汝而谁长恨春归无觅处不知转入此中来喝一喝曰三十年后莫道能仁教坏人家男女上堂僧问如何是祖师西来意师曰东家点灯西家暗坐曰未审意旨如何师曰马便搭鞍驴便推磨僧礼拜师曰灵利衲僧祇消一箇遂曰马搭鞍驴推磨灵利衲僧祇消一箇纵使东家明点灯未必西家暗中坐西家意旨问如何多口阿师自招祸僧问如何是第一义师曰你问底是第二义问狗子还有佛性也无赵州道无意旨如何师曰一度着蛇咬怕见断井索问鷰子深谈实相善说法要此理如何师曰不及鴈衔芦问如何是佛师曰华阳洞口石乌龟问有句无句如藤倚树时如何师曰作贼人心虗曰国师三唤侍者又作么生师曰打鼓弄猢狲鼓破猢狲走问鲁祖面壁意旨如何师曰金木水火土罗睺计都星高宗绍兴丙寅七月十八日召法属长老宗范付后事次日沐浴声钟集众就座泊然而逝茶毗日送者均获设利奉灵骨塔于鼓山南康府云居高菴善悟禅师洋州李氏子年十一去家业经得度有夙慧闻僧沖举武帝问达磨因缘如获旧物遽曰我既廓然何圣之有沖异其语勉之南X询获记莂于龙门一日有僧被蛇伤足佛眼问曰既是龙门为甚么却被蛇咬师应声曰果然现大人相眼益器之有传此语到昭觉觉曰龙门有此僧耶东山法道未至寂寥住后上堂少林面壁怀藏东土西天欧阜陞堂充塞四维上下致使山巍巍而砥掌平水昏昏而常自清华非艶而结空果风不摇而片叶零人无法而得咨问佛无心而更可成野蔬澹饭延时日任运随缘道自灵毕竟如何日午打三更遂宁府西禅文琏禅师郡之张氏子上堂一向恁么去直得凡圣路绝水泄不通铁蛇钻不入铁鎚打不破至于千里万里鸟飞不度一向恁么来未免灰头上面带水拖泥唱九作十指鹿为马非唯孤负先圣亦乃埋没已灵敢问大众且道恁么去底是恁么来底是芍药华开菩萨面椶榈叶散夜叉头上堂诸方浩浩谈玄每日撞钟打鼓西禅无法可说勘破灯笼露柱门前不置下马台免被旁人来借路若借路须照顾脚下若参差邯郸学唐步上堂心生种种法生森罗万象纵横信手拈来便用日轮午后三更心灭种种法灭四句百非路绝直饶达磨出头也是眼中着屑心生心灭是谁木人携手同归归到故乡田地犹遭顶上一鎚上堂正月孟春犹寒直下言端语端拈起衲僧鼻孔穿过祖佛心肝知有者达磨不来东土二祖不往西天不知有者谁知当面蹉过迢迢十万八千山僧为你重说偈言大众莫教孤负X孟春犹寒僧问师子未出窟时如何师曰爪牙巳露曰出窟后如何师曰龙头蛇尾曰出与未出时如何师曰正好喫棒问以一重去一重即不问不以一重去一重时如何师曰阇黎有许多工夫南昌府黄龙牧菴法忠禅师四明姚氏子十九试经得度悟一心三观旨以未能泯迹徧参名宿至龙门观水磨旋转发明心要述偈曰转大法轮目前包裹更问如何水推石磨呈佛眼眼曰其中事作么生师曰㵎下水长流眼曰我有末后一句待分付汝师即掩耳而去后至庐山于同安枯树中绝食清坐宣和间湘潭大旱祷而不应师跃入龙渊唿曰业畜当雨一尺雨随至居南岳每跨虎出游儒释望尘而拜住后上堂张公喫酒李公醉子细思量不思议李公醉醒问张公恰使张公无好气无好气不如归家且打睡上堂今朝正月半有事为君断切忌两眼睛被他灯火换上堂我有一句子不借诸圣口不动自己舌非声气唿吸非情识分别假使净名杜口于毗耶释迦掩室于摩竭大似掩耳偷铃未免天机漏泄直饶德山入门便棒临济入门便喝若向牧菴门下祇得一橛千种言万般说祇要教君自家歇一任大地虗空七凹八凸僧问如何是佛师曰莫向外边觅曰如何是心师曰莫向外边寻曰如何是道师曰莫向外边讨曰如何是禅师曰莫向外边传曰毕竟如何师曰静处萨婆诃问大众临筵请师举唱X师竖起拂子僧曰乞师再垂方便师击禅牀下座后示寂塔于香原洞续灯正统卷之三续灯正统X卍XXX续灯正统卷四南海普陀嗣祖沙门西蜀性统编集临济宗大鑑下第十六世龙门远禅师法嗣衢州府乌巨雪堂道行禅师处州叶氏子依泗州普照英得度参佛眼闻举玄沙筑着脚指话遂大悟出世住南明迁荐福末领乌巨上堂会即便会玉本无瑕若言不会碓此束生华试问九年面壁何如鹫岭拈华南明恁么商确也是顺风撒沙参上堂云笼岳顶百鸟无声月隐寒潭龙珠自耀正当恁么时直得石梁忽然大悟石洞顿尔心休虗空开口作证溪北石僧点头诸人总在者里瞌睡笑杀陜府铁牛上堂佛说三乘十二分顿渐偏圆痴人面前不得说梦祖师西来直指人心见性成佛痴人面前不得说梦临济三玄洞山五位云门三句痴人面前不得说梦南明恁么道还免得遭人检责么良久曰石人机似X汝也解唱巴歌汝若似石人雪曲也应和还有和得雪曲底么若有唤来与老僧洗脚上堂通身是口说得一半通身是眼用得一橛用不到处说有余说不到处用无尽所以道当用无说当说无用用说同时用说不同时诸人若也拟议西峰在你脚底上堂句亦刬意亦刬绝毫绝釐处如山如岳句亦到意亦到如山如岳处绝毫绝釐忽若拶通一线意句俱到俱不到俱刬俱不刬直得三句外绝牢笼六句外无标的正当恁么时一句作么生道倾葢同途不同辙相将携手上高台上堂赵州道老僧除却二时斋粥是杂用心处乌巨今朝六月旦行者击鼓长老陞堂你诸人总来者里杂用心上堂举僧问云门如何是惊人句门曰响师曰云门答者僧话不得便休为甚么却来鼓粥饭气以当平生上堂黄梅雨麦秋寒恁么会太无端时节因缘佛性义大都须是髑髅干示众举玑问僧禅以何为义众下语皆不契玑自代云以谤为义师曰三世诸佛是谤西天二十八祖是谤唐土六祖是谤天下老和尚是谤诸人是谤山僧是谤于中还有不谤者么谈玄说妙河沙数争似双峰谤得亲示疾次门弟子教授汪乔年至师以后事委之示以偈曰识则识自本心见则见自本性识得本心本性正是宗门大病复曰烂泥中有剌莫道不疑好黎明沐浴更服跏趺而逝阇维烟所至处累然皆五色舍利齿舌不坏塔于寺西X抚州府白杨法顺禅师绵州文氏子依止佛眼闻眼普说举傅大士心王铭云水中盐味色里胶青决定是有不见其形师于言下有省后观宝藏迅转顿明大法趋丈室作礼呈偈曰顶有异峰云冉冉源无别派水冷冷游山未到山穷处终被青山碍眼睛眼笑而可之住后上堂好事堆堆叠叠来不须造作与安排落林黄叶水推去横谷白云风卷回寒雁一声情念断霜钟才动我山摧白杨更有过人处尽夜寒炉拨死灰忽有箇衲僧出来道长老少卖弄得恁么穷乞相山僧祇向他道却被你道着上堂我手何似佛手天上南星北斗我脚何似驴脚往事都来忘却人人尽有生缘箇箇足方顶圆大愚滩头立处孤月影射深湾会不得见还难一曲渔歌过远滩示众染缘易就道业难成不了目前万缘差别祇见境风浩浩凋残功德之林心火炎炎烧尽菩提之种道念若同情念成佛多时为众如为己身彼此事办不见他非我是自然上敬下恭佛法时时现前烦恼尘尘解脱上堂鸡啼晓月狗吠枯桩只可默会难入思量看不见处动地放光说不到处天地玄黄抚城尺六状纸元来出在清江大众分明话出人难见昨夜三更月到牕上堂风吹茆茨屋嵴漏雨打阇黎眼睛溼恁么分明却不知却来者里低头立因病示众久病未甞推木枕人来多是问如何山僧据问随缘对窓外黄鹂口更多只如七尺之躯甚处受病X众中具眼者试为山僧指出看众下语皆不契师自拊掌一下作呕吐声又曰好箇木枕子师律身清苦出入唯杖笠独行示寂阇维收舍利目睛齿舌数珠同灵骨塔于寺西南康府云居法如禅师丹丘胡氏子依护国瑞祝发登具徧参诸老晚至龙门以平日所证白佛眼眼曰此皆学解非究竟事欲了生死当求妙悟师骇然一日命主香积以道业未办固辞眼勉曰姑就职其中大有人为汝说法未几晨兴开厨门望见圣僧忽契证趋白佛眼眼曰者里还见圣僧么师诣前问讯叉手立眼曰向汝道大有人为汝说法住后上堂一法若有毗卢堕在凡夫万法若无普贤失其境界向者里有无俱遣得失两亡直得十方世界三世诸佛总不可得见前诸人且道十二时中向甚么处安身立命披蓑侧立千峰外引水浇蔬五老前上堂干坤之内宇宙之间中有一宝秘在形山云居又且不然干坤之内宇宙之间中有一宝掷下拄杖曰大众也须识取南康府归宗真牧正贤禅师潼川陈氏子世为名儒幼从三圣澄为苾刍具戒游成都依大慈秀习经论过目成诵义亦顿晓秀称为经藏子出蜀扣佛眼一日入室眼举殷勤抱得栴檀树语声未绝师顿悟眼曰经藏子漏逗了也因手书真牧二字授之绍兴己巳出住归宗上堂且第一句如何道汝等若向世X界未成时父母未生时佛未出世时祖师未西来时道得巳是第二句且第一句如何道直饶你十成道得未免左之右之卓拄杖下座上堂良久召大众曰者里作么生若也拟议贤上座谩你诸人去也打地和尚瞋他秘魔巖主擎箇叉儿胡说乱道遂将一掴成韲粉散在十方世界还知么举拂子曰而今却在拂子头上说一切智智清净无二无二分无别无断故还闻么阎老子知得乃曰贤上座你若相当去不妨奇特或不相当总在我手里却向他道阎老子你也退步摸索鼻孔看击禅牀下座僧问久默斯要巳泄真机学人上来请师开示师曰耳朵在甚么处曰一句分明该万象师曰分明底事作么生曰台星照临枯木回春师曰换却你眼睛湖州府吉安州道场正堂明辩禅师本郡俞氏子幼事报本蕴圆颅受具后谒诸方至少林闻僧举佛眼以古诗发明师子尊者被难话曰杨子江头杨柳春杨华愁杀渡江人一声𥱑笛离亭晚君向潇湘我向秦师默有所契即趋龙门求入室佛眼问从上祖师方𠕋因缘许你会得忽举拳曰者箇因何唤作拳师拟对眼筑其口曰不得作道理于是顿去知见住后上堂勐虎口边拾得毒蛇头上安排更不钉桩摇艣回头别有生涯婆子被我勘破了大悲院里有村斋上堂净五眼涌金春色晚得五力吹落桃华碧唯证乃知难可测卓拄杖曰一片何人得流经十万X家上堂三祖道但莫憎爱洞然明白当时老僧若见便与一掴且道是憎邪是爱邪近来经界稍严不许诡名挟佃解制上堂十五日巳前不得去少林只履无藏处十五日巳后不得住桂子天香和雨露正当十五日又且如何阿呵呵风流不在着衣多上堂举僧问投子大死底人却活时如何子曰不许夜行投明须到师曰我疑千年苍玉精化为一片秋水骨海神欲护护不得一旦鳌头忽擎出上堂华开陇上柳绽堤边黄莺调叔夜之琴芳草入谢公之句何必闻声悟道见色明心非唯水上觅沤巳是眼中着屑擘开胸曰汝等当观吾紫磨金色之身今日则有明日则无大似无风起浪全不知羞且道今日事作么生好箇迷逢达磨不知谁解承当僧问如何是佛师乃鸣指三下问语默涉离微如何通不犯师曰横身三界外独脱万机前曰祇如风穴道长忆江南三月里鹧鸪啼处百华香又作么生师曰说者箇不唧𠺕汉作么曰嫰竹摇金风细细百华铺地日迟迟师曰你向甚么处见风穴曰眼里耳里绝潇洒师曰料掉无交涉问如何是佛师曰无柴勐烧火曰如何是法师曰贫做富装裹曰如何是僧师曰卖扇老婆手遮日曰如何是和尚栗棘蓬师曰不答此话曰为甚么不答师大笑曰吞不进吐不出问莲华未出水时如何师曰未过冬至莫道寒曰出水后如何师曰未过夏至莫道热曰出与未出时如何X师曰三十年后不要错举问如何是一喝如金刚王宝剑师曰古墓毒虵头戴角曰如何是一喝如踞地师子师曰虗空笑点头曰如何是一喝如探竿影草师曰石人拍手笑呵呵曰如何是一喝不作一喝用师曰布袋里猪头曰四喝巳蒙师指示向上还有事也无师曰有曰如何是向上事师曰锯解秤鎚随声便喝佛眼忌拈香龙门和尚阐提潦倒不信佛法灭除禅道拶破毗卢向上关猫儿洗面自道好一炷沈香炉上然换手搥胸空懊恼遂摇手曰休懊恼以坐具搭肩上作女人拜曰莫怪下房媳妇触忤大人好室中垂问曰猫儿为甚么爱捉老鼠又曰板鸣因甚么狗吠师家风严冷初机多惮之有达磨赞曰昇元阁前懡㦬洛阳峰畔乖张皮髓传成话杷只履无处埋藏不是一番寒彻骨争得梅华朴鼻香雪堂行见曰先师犹有此人在只消此赞可以坐断天下人舌头由是衲子奔凑临终登座拈拄杖于左边卓一下曰三十二相无此相于左边卓一下曰八十种好无此好僧繇一笔畵成志公露出草稿又卓一下顾大众曰莫懊恼直下承当休更讨下座归方丈趺坐俨然而逝火后收灵骨设利藏所建之塔曰僊人山长沙府方广深禅师僧问一法若有毗卢堕在凡夫万法若无普贤失其境界未审意旨如何师曰富嫌千口少贫恨一身多X世寄首座者成都人遍依师席晚造龙门一日燕坐瞌睡间群蛙忽鸣误听为净发版响亟趋往有晓之者曰蛙鸣非版也师恍然诣方丈剖露佛眼曰岂不见罗睺罗师遽止曰和尚不必举待去自看未几有省乃占偈曰梦中闻版响觉后虾䗫啼虾䗫与版响山岳一时齐由是益臻玄奥眼命分座师固辞曰此非细事也如金针剌眼毫发若差睛则破矣愿生生居学地而自煅炼眼因以偈美之曰有道只因频退步谦和元自惯回光不知巳在青云上犹更将身入众藏暮年学者力请不容辞后因说偈曰诸法空故我心空我心空故诸法同诸法我心无别体祇在而今一念中且道是那一念众罔措师喝一喝而终温州府净居尼慧温禅师上堂举法眼示众曰三通鼓罢簇簇上来佛法人事一时周毕师曰山僧道三通鼓罢簇簇上来拄杖不在苕帚柄聊与三十给事冯楫济川居士自壮扣诸名宿最后造龙门从佛眼再岁一日同眼经行法堂偶童子趋庭吟曰万象之中独露身眼拊公背曰好聻公于是契入绍兴丁巳除给事会大慧就明庆开堂慧下座公挽之曰和尚尝言不作者虫豸今日因甚么又在者里慧曰尽大地是箇杲上座又作么生公拟对慧便掌公曰是我招得越月特丐祠坐夏径山榜其室曰不动轩一日慧陞座拈药山参石头及马祖公案罢公随至方丈曰适来和尚所举底因缘某有个会处慧曰X你如何会公曰恁么也不得苏嚧娑婆诃不恁么也不得㗭唎娑婆诃恁么不恁么总不得苏嚧㗭唎娑婆诃慧印以偈曰梵语唐言打成一块咄哉俗人得此三昧后知卭州所至宴晦无倦尝自咏曰公事之余喜坐禅少曾将脇到牀眠虽然现出宰官相长老之名四海传绍兴廿三年癸酉秋乞休政预报亲知期以十月三日报终至日令后厅置高座见客如平时至辰巳间降堦望关肃拜请漕使摄卭事着僧衣履踞高座嘱诸官吏及道俗各宜向道扶持教门建立法幢遂拈拄杖按膝蜕然而化漕使请曰安抚去住如此自由何不留一颂以表罕闻公张目索笔书曰初三十一中九下七老人言尽龟哥眼赤竟尔长往先是建炎后名山巨剎教藏多不存公累以已俸印施凡一百二十八藏用祝君寿以康兆民门人蒲大聘尝志其事有语录颂古行世开福宁禅师法嗣长沙府大沩月菴善果禅师信州余氏子上堂奚仲造车一百辐拈却两头除却轴以拄杖打一圆相曰且莫错认定盘星卓一卓下座谢供头上堂解勐虎颔下金铃惊群动众取苍龙穴里明珠光天照地山僧今日到此赞叹不及汝等诸人合作么生竖起拂子曰眨上眉毛速须荐取掷拂子下座上堂心生法亦生心灭法亦灭心法两俱忘乌龟唤作鼈诸禅德道得也未若道得道林与你拄杖子其或未然X归堂喫茶去僧问达磨九年面壁意旨如何师曰鱼行水浊曰二祖礼三拜为甚么却得其髓师曰地肥茄子大曰祇如一华开五叶结果自然成明甚么边事师曰贼以赃为騐曰有时乘好月不觉过沧洲师曰阇黎无分问有句无句如藤倚树时如何师曰验尽当行家曰树倒藤枯句归何处又作么生师曰风吹日炙曰嬾安呵呵大笑聻师曰波斯读梵字曰今日足见老师七通八达师曰仰面哭苍天僧礼拜师曰过问莲花未出水时如何师曰干坤无异色曰出水后如何师曰徧界有清香大随静禅师法嗣重庆府钓鱼山护国寺石头自回禅师东川合州人世为石工虽不识字志慕空宗每从人口授法华能诵之弃家投大随供扫洒取崖石手不释鎚凿而诵经不辍随见而愍之令看赵州勘婆因缘久之因凿石稍坚尽力一鎚瞥见火光电迸忽然省彻走至方丈礼拜呈颂曰用尽工夫浑无巴鼻火光迸散元在者里复献赵州勘婆颂曰三军不动旗闪烁老婆正是魔王脚赵州无柄铁扫帚扫荡烟尘空索索随忻然可之曰子彻也遂授以僧服人以其尝为石工故称回石头有颂曰石头和尚咬嚼不入打破虗空露些子迹既而归钓鱼山建护国禅林化道弥着上堂参禅学道大似井底呌渴殊不知塞耳塞眼回避不及且如十二时中行住坐卧动转施为是甚么人X使作眼见耳闻何处不是路头若识得路头便是大解脱场方知老汉共山河大地与你证明所以道十方薄伽梵一路涅槃门诸仁者大凡有一物当途要见一物之根源见得根源源无所源所源既非何处不圆诸禅德老汉亦无甚么胜你处诸人又有甚么不如老汉处还会么太湖三万六千顷月在波心说向谁下座尝自甃石二十四片为龛一日别众自入掩门而逝潼川州护圣愚丘居静禅师成都杨氏子年十四礼白马安慧为师参南堂堂举香严枯木里龙吟话往返酬诘师于言下大悟一日堂问曰莫守寒巖异草青坐却白云宗不妙汝作么生师曰直须挥剑若不挥剑渔父栖巢堂矍然曰者小厮儿师珍重便行出住东巖上堂月生一东巖乍住增愁𡧯红尘世路有多端米面仓储无颗粒崖为伴泉为匹飒飒清风来满室山神土地暗中忙云版钟鱼偷泪滴人世莫道守空巖亦有东篱打西壁尝谓众曰参学至要不出先南堂道最初句及末后句透得过者一生事毕傥或未然更与你分作十门各各印证自心还得稳当也未一须信有教外别传二须知有教外别传三须会无情说法与有情说法无二四须见性如观掌中物了了分明一一田地稳密五须具择法眼六须行鸟道玄路七须文武兼济八须摧邪显正九须大机大用十须向异类中行凡欲绍隆法种须尽此X纲要方坐得者曲彔牀子受得天下人礼拜敢与佛祖为师若不到恁么田地祇一向虗头他时异日阎老子未放你在间有学者各门颂出呈师师以颂示曰十门纲要掌中施机会来时自有为作者不须排位次大都首末是根基成都府简州南巖胜禅师上堂召众曰护生须是杀杀尽始安居会得箇中意分明在半途且道到家一句又作么生释迦弥勒没量大看来犹祇是他奴僧问放行五位即不问把定三关事若何师曰横按镆鎁全正令曰把定三关蒙指示放行五位事如何师曰大平寰宇斩痴顽曰恁么则南巖门下土旷人稀师曰灵利衲僧祇消一点问自古自今同生同死时如何师曰家贼难防曰今日学人小出大遇去也师便打曰须是老僧打你始得僧礼拜师曰切忌诈明头常德府梁山廓菴师远禅师合州鲁氏子上堂举杨岐三脚驴子话乃召众曰扬其汤者莫若扑其火壅其流者莫若杜其源智人明鉴佛法至论无出斯也者因缘如今丛林中提唱者甚多商量者不少有般底祇道宗师家无固必凡有所问随口便答似则也似是即未是若恁么祇作箇干无事会不见杨岐用处乃至祖师千差万别方便门庭如何消遣又有般底祇向佛边会却与自已没交涉古人道凡有言句须是一一消归自已又作么生又有般底一向祇作X自已会弃却古人用处唯知道明自已事古人方便却如何消遣既消遣不下却似抱桥柱澡洗要且放手不得此亦是一病又有般底却去驴脚多少处会若恁么会病最难医也所以他语有巧妙处参学人卒难模索才拟心则差了也前辈谓之杨岐宗旨须是他屋里人到恁么田地方堪传授若不然者总是守死善道直须是箇透顶彻底汉方能了得自余禅和子莫道会不得即天下出世为人称宗师底亦少有会得者若要会去须向威音那畔空劫巳前轻轻一觑提起便行捺着便转却向万仞峰前进一步可以笼罩古今坐断天下人舌头如今还有恁么者么有则出来道道看如无更听一颂三脚驴子弄蹄行直透威音万丈坑云在岭头闲不彻水流㵎下太忙生上堂天得一以清地得一以宁君王得一以治天下者箇说话是家常茶饭须知衲僧家别有奇特处始得且道衲僧门下有甚奇特处天得一斗牛女虗危室壁地得一万象森罗及瓦砾君王得一上下四维无等匹且道衲僧得一时如何笑看客从何处来闲持经卷倚松立浴佛上堂举药山浴佛公案拈云者僧问处依稀越国髣髴扬州药山答来眼似流星机如掣电点检将来二俱不了若是山僧即不然当时才见问只浴得者箇且不浴得那箇但转木杓柄与伊待他拟议之间拦面便泼药山纵有大神通大智慧也无施展处敢问大众者箇即且置唤甚X么作那箇下座佛殿烧香为你说破师有十牛图并颂行于世嘉定州能仁默堂绍悟禅师结夏上堂最初一步十方世界现全身末后一言一微尘中深锁断有时提起如倚天长剑光耀干坤有时放下似红炉点雪虗含万象得到恁么田地天魔外道拱手归降三世诸佛一时稽首便可以大圆觉为我伽蓝于一毫端现宝王剎朝往西天暮归东土亦是禁足百花丛里坐婬坊酒肆行亦是禁足虽然不僧动着者里一步所以道九旬无虗弃之功百劫有今时之用堪报不报之恩以助无为之化敢问大众作么生得到者田地去良久拍案曰如人上山各自努力上堂举赵州访二菴主公案颂曰一重山尽一重山坐断孤峰子细看雾卷云收山岳静楚天空濶一轮寒成都府彭县土溪智陀子言菴主绵州人初至大随闻举石头示众偈倐然有得归隐土溪悬崖绝壑间有石若蹲异兽师凿以为室中发异泉无涸溢四众讶之居三十年化风盛播室成日作偈曰一击石菴全纵横得自然清凉无暑气涓洁有甘泉宽廓含沙界寂寥绝众缘箇中无限意风月一牀眠保宁府剑门南修道者淳厚之士也自大随一语契投服勤不怠归谒崇化赟坐次赟以宗门三印问之南曰印空印泥印水平地寒涛竞起假饶去就十分也是灵龟曳尾X莫将尚书字少虗家世豫章分宁因官西蜀谒南堂咨决心要堂使其向好处提撕适如厕俄闻秽气急以手掩鼻遂有省以偈呈曰从来姿韵爱风流几笑时人向外求万别千差无觅处得来元在鼻尖头堂答曰一法才通法法周纵横妙用更何求青虵出匣魔军伏碧眼胡僧笑点头龙图王萧居士字观复留昭觉日闻开静版声有省问南堂曰某有箇见处才被人问却开口不得未审过在甚处堂曰过在有箇见处堂却问朝斾几时到任公曰去年八月四日堂曰自按察几时离衙公曰前月二十堂曰为甚么却道开口不得公乃契悟五祖自禅师法嗣黄州府蕲州龙华高禅师上堂象王行师子住赤脚崑崙眉卓竖寒山拾得笑呵呵指点门前老松树且道他指点箇甚么忽然风吹倒时好一堆柴续灯正统卷之四续灯正统X卍XXX续灯正统卷五南海普陀嗣祖沙门西蜀性统编集临济宗大鑑下第十六世X长芦卓禅师法嗣宁波府育王无示介谌禅师温州张氏子谢知事上堂尺头有寸鑑者犹稀秤尾无星且莫错认若欲定古今轻重较佛祖短长但请于中着一只眼果能一尺还他十寸八两元是半斤自然内外和平家国无事山僧今日巳是两手分付汝等诸人还肯信受奉行也无良久曰尺量刀剪遍世间志公不是闲和尚下座上堂文殊智普贤行多年历日德山棒临济喝乱世英雄汝等诸人穿僧堂入佛殿还知崄过铁围关么忽然踏着释迦顶𩕳磕着圣僧额头不免一场祸事上堂我若说有你为有碍我若说无你为无碍我若横说你又跨不过我若竖说你又跳不出若欲丛林平怗大家无事不如推倒育王且道育王如何推得倒去召大众曰着力着力复曰苦哉苦哉育王被人推倒了也还有路见不平拔剑相为底么若无山僧不免自倒自起击拂子下座师性刚毅涖众有古法时以谌铁面称之湖州府道场慧琳普明禅师福州人上堂有漏笊篱无漏木杓庭白牡丹槛红芍药因思九年面壁人到头不识者一着且作么生是者一着以拄杖击禅牀下座上堂一即多多即一毗卢顶上明如日也无一也无多现成公案绝誵讹拈起旧来毡拍版时清共唱太平歌湖州府道场无传居慧禅师本郡吴氏子上堂钟馗X醉里唱凉州小妹门前祇点头巡海夜叉相见了大家拍手上高楼大众若会得去锁却天下人舌头若会不得切不得谓老僧别有奇特上堂百尺竿头弄影戏不唯瞒你又瞒天自笑平生岐路上投老归来没一钱上堂举临济示众曰一人在高高峰顶无出身之路一人在十字街头亦无向背且道那箇在前那箇在后师曰更有一人不在高高峰顶亦不在十字街头临济老汉因甚不知便下座杭州府显宁松堂圆智禅师上堂芦花白蓼花红溪边修竹碧烟笼闲云抱幽石玉露滴巖丛昨夜乌龟变作鼈今朝水牯悟圆通咄湖州府安吉州乌回唯菴良范禅师上堂尘劫巳前事堂堂无背面动静莫能该舒卷快如电莫道凡不知佛也覰不见决定在何处合取皮两片荐不荐更为诸人通一线良久曰天下太平皇风永扇上堂举僧问赵州至道无难唯嫌拣择是时人窠窟否州曰曾有人问老僧直得五年分疎不下师召众曰赵州具顶门眼向击石火里分缁素闪电光中明纵夺为甚么却五年分疎不下还委悉么易分雪里粉难辨墨中煤温州府本寂灵光文观禅师本郡叶氏子上堂过去诸如来斯门巳成就好事不如无现在诸菩萨今各人圆明好事不如无未来修学人当依如是住好事不如无还知么除却华山陈处士何人不带是非行X参上封才禅师法嗣福州府普贤元素禅师建宁人上堂兵随印转三千里外绝烟尘将逐符行二六时中净躶躶不用铁旗铁鼓自然草偃风行何须七纵七擒直得无思不服所谓大丈夫秉慧剑般若锋兮金刚焰非伹能摧外道心早曾落却天魔胆正恁么时且道主将是甚么人喝一喝上堂南泉道我十八上便解作活计囊无系蚁之丝厨乏聚蝇之糁赵州道我十八上便解破家散宅南头买贱北头卖贵点检将来俱好与三十棒且放过一着何故曾为荡子偏怜客自爱贪杯惜醉人上堂未开口时先分付拟思量处隔千山莫言佛法无多子未透玄关也大难祇如玄关作么生透喝一喝下座福州府鼓山山堂僧洵禅师本郡阮氏子上堂黄檗手中六十棒不会佛法的的大意却较些子大愚肋下筑三拳便道黄檗佛法无多子钝置杀人须知有一人大棒蓦头打他不回头老拳噼面槌他亦不顾且道是谁上堂朔风扫地卷黄叶门外千峰凛寒色夜半乌龟带雪飞石女谿边皱两眉卓拄杖曰大家在者里且道天寒人寒喝一喝曰归堂去福州府鼓山别峰祖珍禅师兴化林氏子母陈氏梦曾遗以明珠因询何来僧曰余黄涅槃也觉而有姙生有奇相通身毛长二寸常谒鼓山鉴淳寻参佛心X于东山及心移鼓山师典第一座心去师为继席又迁泉之法石僧问赵州遶禅牀一匝转藏巳竟此理如何师曰畵龙看头畵蛇看尾曰婆子道比来请转全藏为甚么祇转得半藏此意又且如何师曰人无远虑必有近忧曰未审甚么处是转半藏处师曰不是知音者徒劳话岁寒上堂寻牛须访迹学道贵无心迹在牛还在无心道易寻竖起拂子曰者箇是迹牛在甚么处直饶见得头角分明鼻孔也在法石手里上堂向上一路千圣不传卓拄杖曰恁么会得十万八千毕竟如何桃红李白蔷薇紫问着春风总不知示众大道祇在目前要且目前难覩欲识大道真体不离声色言语卓拄杖曰者箇是声竖起拄杖曰者箇是色唤甚么作大道真体直饶向者里见得也是郑州出曹门示众若论此事如人喫饭饱则便休若不饱必有思食之心若过饱又有伤心之患到者里作么生得恰好去良久曰且归巖下宿同看月明时师甞造七佛塔于法石工毕遂去隐夹岭之白水巖将寂说偈曰生本无生死本无死生死二途无彼无此茶毗舍利不可以数计塟法石焉黄龙逢禅师法嗣饶州府荐福常菴择崇禅师宁国人上堂举僧问古德生死到来如何免得德曰柴鸣竹爆惊人耳曰不会德曰家犬声狞夜不休师曰诸人要会么柴鸣竹爆惊人耳大洋海底红尘起家犬声狞夜不休陆地X行船三万里坚牢地神笑呵呵须弥山王眼覰鼻把手东行却向西南山声应北山里千手大悲开眼看无量慈悲是谁底良久曰头长脚短少喜多瞋上堂问侍者曰还记得昨日因缘么曰记不得复顾大众曰还记得么众无对却竖起拂子问还记得么良久曰也妄却了也三处不成一亦非有诸人不会方言露柱且莫开口以拂子击禅牀下座上封秀禅师法嗣文定公胡安国字康候自号草菴居士久依上封得言外旨崇宁中过药山有禅人举南泉斩猫话问公公以偈答曰手握干坤杀活机纵横施设在临时玉堂兔马非龙象大用堂堂又岂知寄上封偈曰祝融峰似杜城天万古江山在目前须信死心元不死夜来秋月又同圆万年一禅师法嗣嘉兴府报恩法常首座开封人丞相薛居正之裔徽宗政和丁酉依长沙益阳华严元轼下发徧依丛林于楞严深入义海自湖湘至万年谒雪巢机契命掌牋翰后首众报恩室中唯一矮榻余无长物宣和庚子九月中语寺僧曰一月后不复留此十月二十一往方丈谒别将晓书渔父词于室门就榻收足而逝词曰此事楞严甞露布梅华雪月交光处一笑寥寥空万古风瓯语逈然银汉横天宇蝶梦南华方栩栩斑斑谁跨丰干虎而今忘却来时路江山暮天涯目X送鸿飞去黄龙震禅师法嗣常德府德山无诤慧初禅师常州靖江人上堂顾视大众曰见么在天成象在地成形在日月为晦为朔在四时为寒为暑鼓之以雷霆润之以风雨且道在衲僧分上又作么生一趯趯翻四大海一拳拳倒须弥山佛祖位中留不住又吹渔笛汨罗湾上堂九月二十五聚头相共举瞎却正法眼拈却云门普德山不会说禅赢得邨歌社舞阿呵呵逻啰哩遂作舞下座岳山祖禅师法嗣南康府庐山延庆叔禅师僧问多子塔前共谈何事师曰一回相见一回老能得几时为弟兄僧礼拜师曰唐兴今日失利云巖游禅师法嗣杭州府径山涂毒智䇿禅师天台陈氏子年十六落发十九造国清谒寂室光洒然有省次谒大圆于明州万寿圆问甚处来师曰天台来曰见智者大师么师曰即今亦不少曰因甚在汝脚跟下师曰当面蹉过圆曰上人可谓不耘而秀不扶而直往豫章谒典牛道由云居风雪塞路坐阅四十二日午初版声铿然豁尔大悟及造门典牛独指师曰甚处见神见鬼来师曰云居闻版声来牛曰是甚么师曰打破虗空全无柄靶牛曰向上事未在师曰东家暗坐西家厮X骂牛曰崭然超出佛祖他日起家一麟足矣辞去菴淮西乌崖大圆移大沩请师居第一座一日有相者谓师无后大圆不怿曰吾期子济济多众如雪峰沩山不谓子仅如是奈何师曰参学唯恐无本苟有本对泥像说法亦高出诸方圆乃叹曰子器识过人玄酒大羹非常流所能知味也东归分座国清出世住黄巖普泽次应台之太平吉之祥符越之等慈及大能仁后自护国赴径山上堂瞿昙道若以色见我以音声求我是人行邪道不能见如来虽然恁么正是捕得老鼠打破油瓮天衣道你眼在甚么处虽则识破释迦老子争奈拈䭔䑛指若是涂毒即不然色见声求总不妨百华影里绣鸳鸯自从拾得金针后一任风吹满路香将示寂陞座别众嘱门人以文祭之师危坐倾听至尚飨为之一笑越两日沐浴更衣集众说偈曰四大既分飞烟云任意归秋天霜夜月万里转光辉俄顷泊然而逝寿七十六夏六十塔全身于东冈之麓信相显禅师法嗣成都府金绳文禅师僧问如何是大道之源师曰黄河九曲曰如何是不犯之令师曰铁蛇钻不入僧拟议师便打圆通旻禅师法嗣九江府庐山圆通密印守慧禅师兴化陈氏子初住圆通次迁潭州大沩上堂但知今日复明日不觉前X秋与后秋平步坦然归故里却乘好月过沧洲咦不是苦心人不知政和中三入内庭说法徽宗喜甚赐冲真密印通慧六字号南昌府黄龙道观禅师上堂古人道眼色耳声万法成办你诸人为甚么从朝至暮诸法不相到遂喝一喝曰牵牛入你鼻孔祸不入慎家之门左丞范冲居士字致虗由翰院守豫章过谒圆通茶罢曰某行将老矣堕在金紫行中去此事稍远通唿内翰公应喏通曰何远之有公跃然曰乞师再垂指诲通曰此去洪都有四程公伫思通曰见即便见拟思即差公乃豁然有省枢密吴居厚居士拥节归钟陵谒圆通曰某顷赴省试过此过赵州关因问前住讷老透关底事如何讷曰且去做官今不觉五十余年通曰曾明得透关底事么公曰八次经过常存此念然未甚脱洒在通度扇与之曰请使扇公即挥扇通曰有甚不脱洒处公忽有省曰更请末后句通乃挥扇两下公曰亲切亲切通曰吉獠舌头三千里谏议彭汝霖居士手写观音经施圆通通拈起曰者箇是观音经那箇是谏议的经公曰此是某亲写通曰写底是字那箇是经公笑曰却了不得也通曰即现宰官身而为说法公曰人人有分通曰莫谤经好公曰如何即是通举经示之公拊掌大笑曰嗄通曰又道了不得公礼拜X中丞卢航居士与圆通拥炉次公问诸家因缘不劳拈出直截一句请师指示通厉声揖曰看火公急拨衣忽大悟对曰灼然佛法无多子通喝曰放下着公应喏喏左司都贶居士问圆通是法非思量分别之所能解当如何凑泊通曰全身入火聚公曰毕竟如何晓会通曰蓦直去公沈吟通曰可更喫茶么公曰不必通曰何不恁么会公契旨曰元来太近通曰十万八千公占偈曰不可思议是大火聚便恁么去不离当处通曰咦犹有者箇在公曰乞师再垂指示通曰便恁么去铛是铁铸公顿首谢之天童交禅师法嗣宁波府蓬莱圆禅师住山三十年足不越阃道俗尊仰之师有偈曰新缝纸被烘来暖一觉安眠到五更闻得上方钟鼓动又添一日在浮生胜因静禅师法嗣淮安府万寿梦菴普信禅师上堂残雪既消尽春风日渐多若将时节会佛法又如何且道时节因缘与佛法道理是同是别良久曰无影树栽人不见开华结果自馨香苏州府慧日默菴兴道禅师上堂彤云欲雪未雪暧日似晖不晖寒雀啾啾閙篱落朔风冽冽舞帘帷要会韶阳亲切句今朝觌面为提撕卓拄杖下座广德州光孝果慜禅师常德桃源人上堂举南泉斩X猫话乃曰南泉提起下刀诛五臂修罗救得无设使两堂俱道得也应流血满街衢雪峰需禅师法嗣福州府雪峰毬堂慧忠禅师上堂终日忙忙那事无妨作么生是那事良久曰心不负人面无惭色明招慧禅师法嗣扬州府石塔宣秘礼禅师僧问山河大地与自已是同是别师曰长亭凉夜月多为客铺舒曰谢师答话师曰网大难为鸟纶稠始得鱼僧作舞归众师曰长江为砚墨频写断交书上堂举百丈野狐话乃颂曰不是翻涛手徒夸跨海鲸由基方捻镞枝上众猿惊上堂至座前师搊一僧上法座僧慞惶欲走师遂指座曰者棚子若牵一头驴上去他亦须就上疴在汝诸人因甚么却不肯以拄杖一时赶散顾侍者曰崄祥符立禅师法嗣长沙府报慈淳禅师上堂青眸一瞬金色知归授手而来如王宝劒而今开张门户各说异端可谓古路坦而荆棘生法眼正而还自翳孤负先圣埋没已灵且道不埋没不孤负正法眼藏如何吐露还有吐露得底么出来吐露看如无担取诗书归旧隐野花啼鸟一般春浮山真禅师法嗣眉州峨嵋灵巖徽禅师僧问文殊是七佛之师未审X谁是文殊之师师曰金沙滩头马郎妇净因成禅师法嗣台州府瑞巖佛灯如胜禅师上堂人人忽略释迦箇箇平欺达磨及乎问着宗纲束手尽云放过放过即不无祇如女子出定赵州洗钵盂又作么生话会鹤有九臯难翥翼马无千里谩追风庐州府无为州冶父实际道川禅师崑山狄氏子初为县之弓级闻东斋谦首座为道俗演法往从之习坐不倦一日因不职遭笞忽于杖下大悟遂辞职依谦谦名以道川且曰汝旧唿狄三今名道川川即三耳汝能竖起嵴梁了办箇事其道如川若放倒则依旧狄三也师铭于心建炎初圆顶游方至天封与语锋投封称善归憩东斋道俗愈敬有以金刚般若经请问者师为颂之今盛行于世隆兴改元殿撰郑乔年漕淮西适冶父虗席迎师开法上堂羣阴剥尽一阳生草木园林尽发萌唯有衲僧无底钵依前盛饭又盛羹上堂举雪峰一日登座拈拄杖东覰曰东边底又西覰曰西边底诸人还知么掷下拄杖曰向者里会取师曰东边覰了复西观拄杖重重话岁寒带雨一枝华落尽不烦公子倚栏干大鑑下第十七世育王裕禅师法嗣福州府清凉坦禅师有僧举大慧竹篦话请益师示以偈曰径山有箇竹篦直下别无道理佛殿厨库三X门穿过衲僧眼耳其僧言下有省杭州府净慈水菴师一禅师婺州马氏子十六披削首参雪峰照照举藏身无迹话问之师有省呈偈曰藏身无迹更无藏脱体无依便厮当古镜不劳还自照淡烟和露溼秋光照复质曰毕竟那里是藏身无迹处师曰嗄照曰无踪迹处因甚么莫藏身师曰石虎吞却木羊儿照深肯之干道辛卯自宝林迁净慈住后上堂举圆悟师翁道参禅参到无参处参到无参始彻头水菴则不然参禅参到无参处参到无参未彻头若也欲穷千里目直须更上一层楼上堂冻云欲雪未雪普贤象驾峥嵘岭梅半合半开少室风光漏泄便恁么去犹是半提作么生是全提底事无智人前莫说打你头破额裂上堂举法眼示众曰尽十方世界明皎皎地若有一丝头即是一丝头师竖起拂子曰还见么穿过髑髅犹未觉法灯曰尽十方世界自然明皎皎地若有一丝头不是一丝头师曰夜来月色十分好今日秋山无限情上堂寂然不动感而遂通古人恁么说话大似预搔待痒若教渠踏着衲僧关棙管取别有生涯喝一喝卓拄杖下座淳熙戊戌退净慈有偈曰六年洒扫皇都寺瓦砾翻成释梵宫今日功成归去也杖头八面起清风已亥浴佛日入内观堂投老嘉禾报恩为终焉计未几示疾作书别郡官端坐而逝茶毗得五色舍利齿拳不坏其辞世偈曰平生要用便用死蛇偏解X活弄一拳粉碎虗空佛祖难窥罅缝湖州府安吉州道场无菴法全禅师姑苏陈氏子投东斋川落发久依佛智每入室智问狗子无佛性话师罔对一日闻僧举五祖颂曰赵州露刃剑忽大悟有偈曰鼓吹轰轰袒半肩龙楼香喷益州船有时赤脚弄明月踏破五湖波底天住后上堂欲得现前莫存顺逆卓拄杖曰三祖大师变作马面夜叉向东弗于逮西瞿耶尼南赡部洲北郁单越却来山僧手里首身元来只是一条黑漆拄杖还见么直饶见得入地狱如箭射卓拄杖下座上堂拈拄杖曰汝等诸人箇箇顶天立地肩横楖栗到处行脚勘騐诸方更来者里觅箇甚么才轻轻拶着便言天台普请南岳游山我且问你还曾收得大食国里宝刀么卓拄杖曰切忌口衔羊角僧问牛头未见四祖时如何师曰天下无贫人曰见后如何师曰四海无富汉宋孝宗干道己丑七月二十五日将入寂众求偈师瞪目下视众请益坚遂书无无二字弃笔而逝火后设利五色塔于金斗峰福州府鼓山寒巖道升禅师延安吴氏子十九披削参佛智有悟侍智移灵隐居元座还里结菴曰寒巖闽帅问诸山佛智之嗣杰出为谁佥以师对遂出住支提次迁承天黄龙泐潭后主鼓山上堂喝一喝曰尽十方世界会十世古今都卢在里许畐畐塞塞了也若乃放开一针锋许则大海西流巨岳倒卓鼋鼍X鱼龙虾蟹蚯蚓尽向平地上涌出波澜游泳鼓舞然虽如是更须向百尺竿头自进一步则步步踏转无尽藏轮方知道鼻孔搭在上脣眉毛不在眼下还相委悉么复喝一喝曰切忌转喉触讳结夏后一日忽问侍者今日何日曰十六日又问是何日辰曰辛卯即入室坐脱寿六十九塔香炉峰下大沩泰禅师法嗣长沙府慧通清旦禅师蓬州严氏子初出关至德山值泰上堂曰赵州道台山婆子巳为汝勘破了也且道意在甚么处良久曰就地撮将黄叶去入山推出白云来师闻释然翌日入室山问前百丈不落因果因甚么堕野狐后百丈不昧因果因甚么脱野狐师曰好与一𡊫埋却住后上堂说佛说祖正如好肉剜疮举古举今何异残羹馊饭一闻便悟巳落第二头一举便行早是不着便须知箇事如天普葢似地普擎师子游行不求伴侣壮士展臂不借他力佛祖拈掇不起衲僧愿见无门迷悟双忘圣凡路绝且道从上诸圣以何法示人喝一喝曰莫妄想佛性忌日上堂三脚驴子弄蹄行步步相随不相到树头惊起双双鱼拈来一老一不老为怜松竹引清风其奈出门便是草因唤檀郎识得渠大机大用都推倒烧香勘证见根源粪埽堆头拾得宝丛林浩浩谩商量勤君莫谤先师好岳州府澧州灵巖仲安禅师壮游讲肆后谒圆悟于X蒋山时佛性为座元师扣之有所得逮性住德山遣师至钟阜通嗣书圆悟问千里驰来不辱宗风公案现成如何通信师曰觌面相呈更无回互曰此是德山底那箇是上座底师曰岂有第二人曰背后底聻师投书悟笑曰作家禅客天然有在师曰付与蒋山次至僧堂前师捧书问讯首座座曰玄沙白纸此自何来师曰久默斯要不务速说今日拜呈幸希一覧座便喝师曰作家首座座又喝师以书便打座拟议师曰未明三八九不免自沉吟师以书复打一下曰接时圆悟与佛眼见悟曰打我首座死了也佛眼曰官马厮踢有甚凭据师曰说甚官马厮踢正是龙象蹴踏悟唤师至曰我五百人首座你为甚么打他曰和尚也须喫一顿始得悟顾佛眼吐舌眼曰未在却顾师问空手把锄头步行骑水牛人从桥上过桥流水不流意作么生师鞠躬曰所供并是诣实眼笑曰元来是屋里人又往见五祖自通法眷书祖曰书里说箇甚么师曰文彩巳彰曰毕竟说箇甚么师曰当阳挥宝剑曰近前来者里不识几箇字师曰莫诈败祖顾侍者曰是那里僧曰此上座向曾在和尚会下去祖曰怪得恁么滑头师曰被和尚钝置来祖乃将书于香炉上熏曰南无三曼多没陀南师近前弹指而巳祖便开书回德山日佛果佛眼皆有偈送之未几灵巖虗席衲子投牌乞师住持遂嗣大沩焉上堂参禅不究渊源触途尽为留碍所以守其静默澄X寂虗闲堕在毒海以弱胜强自是非他立人我量见处偏枯遂致优劣不分照不构用用不离窠此乃学处不玄尽为流俗到者里须知有杀中透脱活处藏机佛不可知祖莫能测所以古人道有时先照后用且要共你商量有时先用后照你须是箇汉始得有时照用同时你又作么生抵当有时照用不同时你又向甚么处凑泊还知么穿杨箭与惊人句不是临时学得来成都府正法灏禅师上堂举永嘉到曹溪因缘乃曰要识永嘉么掀翻海岳求知已要识祖师么拨动干坤建太平二老不知何处去卓拄杖曰宗风千古播嘉声成都府昭觉辩禅师上堂毫釐有差天地悬隔隔江人唱鹧鸪词错认胡笳十八拍要会么欲得现前莫存顺逆五湖烟浪有谁争自是不归归便得护国元禅师法嗣台州府天台国清简堂行机禅师本郡杨氏子年二十五弃家学出世法晚见此菴密有契证单丁筦山者十七年每以未稳为怀一日偶看斫树倒地忽大悟平昔碍膺之物泮然氷释初出世住江州圆通登座说法曰圆通不开生药舖单单只卖死猫头不知那箇无思算喫着通身冷汗流上堂单明自已乐是苦因趣向宗乘地狱劫住五日一参三八普说自扬家丑更若问理问事问心问性克由叵耐若是X英灵汉窥藩不入据鼎不甞便于未有生佛巳前转得身却于今时大官路上捷行濶步终不向老鼠窟草窠里头出头没若也根性陋劣要去有滋味处咬嚼遇着义学阿师递相锢鏴直饶说得云兴雨现也是虾蟆化龙下稍依旧喫泥喫上堪作甚么上堂无隔宿恩可参临济禅有肯诺意难续杨岐派穷厮煎饿厮炒大海祇将折筯搅你死我活勐火然铛煑沸喋恁么作用方可撑门拄户更说声和响顺形直影端驴年也未梦见上堂仲秋八月旦庭户入新凉不露风骨句愁人知夜长僧问三圣问雪峰透网金鳞未审以何为食峰云待汝出网来即向汝道意旨如何师曰同途不同辙曰三圣道一千五百人善知识话头也不识峰云老僧住持事繁又作么生师曰前箭犹轻后箭深曰祇如雪窦道可惜放过好与三十棒者棒一棒也较不得直是罕遇作家意又作么生师曰阵败说兵书曰者棒是三圣合喫雪峰合喫师以拂子击禅牀曰者里荐取示众衲僧拄杖子不用则巳用则如鸩鸟落水鱼鼈皆死正按旁提风飒飒地独步大方杀活在我所以道千人排门不如一人拔关若一人拔关千人万人得到安乐田地还知么鸳鸯绣出从君看不把金针度与人示众观色即空成大智故不住生死观空即色成大悲故不证涅槃生死不住涅槃不证汉地不收秦地不管且道在甚么处安身立命莫是昭昭于心目之间X而相不可覩晃晃于色尘之内而理不可分么莫是起坐镇相随语默同居止么若恁么总是髑髅前敲磕须知过量人自有过量用且作么生是过量用北斗藏身虽有语出羣消息少人知退国清居景星嵒与吴芾友淳熙戊戌又自景星赴隐静镇江府焦山或菴师体禅师台州罗氏子初参此菴举十方同聚会箇箇学无为此是选佛场菴遽震威一喝师大悟有以天封勉师出世者师摇手曰我不解悬羊卖狗也即遯去干道初瞎堂住国清于江心稠人中得请师为第一座后出住平江觉报淳熙移焦山上堂举临济示众四喝公案乃召众曰者箇公案天下老宿拈掇甚多第恐皆未尽善焦山不免四稜着地与诸人分明注解一徧如何是踞地师子咄如何是金刚王宝剑咄如何是探竿影草咄如何是一喝不作一喝用咄若也未会拄杖子与焦山吐露看卓一下曰笑里有刀又卓一下曰毒蛇无眼又卓一下曰忍俊不禁又卓一下曰出门是路更有一机举话长老也理会不得上堂热月须摇扇寒来旋着衣若言空过日大似不知时上堂年年浴佛在今朝目击迦维路不遥果是当时曾示现宜乎恶水蓦头浇上堂道生一无角铁牛眠少室一生二祖父开田说大义二生三梁间紫燕语呢喃三生万物男儿活计离窠窟多处添少处减大虫怕喫生人胆有若无实若虗争掩骊龙明月珠是则是祇如焦山X坐断诸方舌头一句作么生道肚无偏僻病不怕冷油韲拍禅牀下座僧问如何是即心即佛师曰鼎州出狞争神曰如何是非心非佛师曰闽蜀同风曰如何是不是心不是佛不是物师曰穷坑难满问起灭不停时如何师曰谢供养问我有没絃琴久居在旷埜不是不会弹未遇知音者知音既遇未审如何品弄师曰钟作钟鸣鼓作鼓响曰云门放洞山三顿棒意旨如何师曰和身倒和身攂曰他道饭袋子江西湖南便恁么去又作么生师曰泪出痛肠曰真金须是红炉煅白玉还他玅手磨师曰添一点也难为室中甞举苕帚柄问学者曰依俙苕帚柄髣髴赤斑蛇众皆下语不契有僧请益师示以颂曰依俙苕帚柄髣髴赤斑蛇棒下无生忍临机不识爷已亥八月朔示微疾染翰别郡守夜半书偈辞众曰铁树开华雄鸡生卵七十二年摇篮绳断掷笔示𡧯常州府华藏湛堂智深禅师武林人佛涅槃日上堂兜率降生双林示灭掘地讨天虗空钉橛四十九年播土扬尘三百余会纳尽败缺尽力布网张罗未免唤龟作鼈末后拘尸城畔椁示双趺冷眼看来大似弄巧成䂐卓拄杖曰若无者箇道理千古之下谁把口说且道是甚么道理痴人面前切忌漏洩杭州府上竺证悟圆智禅师台州林氏子依白莲僊问具变之道莲指行灯曰如此灯者离性绝非本自空𡧯理则具矣六凡四圣所见不同变则在焉师不X契后因扫地诵法华经至知法常无性佛种从缘起始谕旨告莲莲然之师领徒以来常患本宗学者囿名相胶笔录至以天台之传为文字学南宗鄙之乃谒此菴夜语次师举东坡宿东林偈且曰也不易到此田地菴曰尚未见路径何言到耶师曰祇如他道溪声便是广长舌山色岂非清净身若不到此田地如何有者箇消息菴曰是门外汉耳师曰和尚不吝可为说破菴曰却祇从者里勐着精彩覰捕看若覰捕得他破则亦知本命元辰落着处师通夕不𥧌及晓钟鸣去其祕畜以前偈别曰东坡居士太饶舌声色关中欲透身溪若是声山是色无山无水好愁人持以告此菴菴曰向汝道是门外汉师礼谢有化马祖殿瓦者求语发扬师书曰寄语江西老古锥从教日炙与风吹儿孙不是无料理要见氷消瓦解时此菴见之笑曰须是者阇黎始得参政钱端礼居士字处和号松牕从此菴发明已事凡宗门旨趣一一极之淳熙丙申冬简堂归住平田遂与往来丁酉秋微恙修书召堂及国清瑞巖主僧有诀别之语堂与二禅诣榻次公起趺坐言笑移时即书曰浮世虗幻本无去来四大五蕴必归终尽虽佛祖具大威德力亦不能免者一着天下老和尚一切善知识还有跳得过者无葢为地水火风因缘和合暂时凑泊不可错认为已有大丈夫磊磊落落当用处把定立处皆真顺风使帆上下水皆可因斋庆X赞去留自在此是上来诸圣开大解脱一路涅槃门本来清净空寂境界无为之大道也今吾如是岂不快哉尘劳外缘一时扫尽荷诸山垂顾咸愿证明伏惟珍重置笔顾简堂曰某坐去好卧去好堂曰相公去便了理会甚么坐卧公笑曰法兄当为祖道自爱遂敛目而逝续灯正统卷之五续灯正统X卍XXX续灯正统卷六南海普陀嗣祖沙门西蜀性统编集临济宗大鑑下第十七世华藏民禅师法嗣杭州府径山别峰宝印禅师嘉州李氏子世居娥媚之麓幼通六经厌俗从德山清素得度具戒听华严起信既尽其说弃依密印于中峰一日印举僧问巖头起灭不停时如何巖喝曰是谁起灭师即豁然大悟会圆悟归昭觉印遣师往省因随众入室悟问从上诸圣以何接人师竖拳悟曰此是老僧用底作么生是从上诸圣用底师以拳挥之悟亦举拳相交大笑而止后至径山谒大慧慧问甚么来师曰西川X慧曰未出剑门关与汝三十棒了也师曰不合起动和尚慧忻然扫室延之慧南迁师乃西还连主数剎后再出崃住保宁金山雪窦径山开堂陞座曰世尊初成正觉于鹿野苑中转四谛法轮憍陈如比丘最初悟道真净曰今日新丰洞里祇转箇拄杖子遂拈拄杖着左边曰还有最初悟道者么若无丈夫自有冲天志莫向如来行处行遂喝一喝下座若是印上座则不然今日向凤凰山里初无工夫转四谛法轮亦无气力转拄杖子祇教诸人行须缓步语要低声何故欲得不招无间业莫谤如来正法轮上堂三世诸佛以一句演百千万亿句收百千万亿句祇在一句祖师门下半句也无祇恁么合喫多少痛棒诸仁者且诸佛是祖师是若道佛是祖不是祖是佛不是取舍未忘若道佛祖一时是佛祖一时不是颟顸不少且截断葛藤一句作么生道大虫裹纸帽好笑又惊人复举僧问嵒头浩浩尘中如何辨主头曰铜砂锣里满盛油师曰大小嵒头打失鼻孔忽有人问保宁浩浩尘中如何辨主祇对他道天寒不及卸帽上堂六月初一烧空赤日十字街头雪深一尺扫除不暇回避不及冻得东村廖胡子半夜穿靴水上立上堂将心除妄妄难除即妄明心道转迂桶底趯穿无忌讳等闲一步一芙蕖师至径山孝宗召对选德殿称旨入对日赐肩舆于东华门内干道壬辰二月上註圆觉经遣使驰赐命作序师年迈益X厌住持淳熙丁酉冬奏乞菴居绍熙庚戌十一月往见交承䇿言别䇿问行日师曰水到渠成归索纸书十二月初七夜鸡鸣时九字如期而化奉蜕质返寺之法堂留七日颜色明润发长顶温越七日塟于菴之西冈谥慈辩禅师塔曰智光寿八十二腊六十四昭觉元禅师法嗣南康府凤栖慧观禅师上堂前村落叶尽深院桂华残此夜初冬节从兹特地寒所以道欲识佛性义当观时节因缘时节若至其理自彰喝一喝曰恁么说话成人者少败人者多灵隐远禅师法嗣宁波府东山全菴齐已禅师卭州谢氏子上堂举修山主偈曰是柱不见柱非柱不见柱是非巳去了是非里荐取召大众曰荐得是移华兼蝶至荐得非担泉带月归是也好郑州梨胜青州枣非也好象山路入蓬莱岛是亦没交涉踏着秤锤硬似铁非亦没交涉金刚宝剑当头截阿呵呵会也么知事少时烦恼少识人多处是非多莲社会上堂渐渐鸡皮鹤发父少儿子老看看行步躘蹱疑杀木上座直饶金玉满堂照顾白拈贼岂免衰残老病正好着精彩任汝千般快乐渠侬合自由无常终是到来归堂喫茶去唯有径路修行依旧打之遶但念阿弥陀佛念得不济事复曰恶者条活路巳被善导和尚直截指出了也是你诸人朝夕在径路中往来因甚么当面蹉过X你若向者里荐得不致蹉过便可除迷倒障拔犹豫箭截疑惑网断痴爱河伐心稠林浣心垢浊正心謟曲绝心生死然后转入那边擡起脚向佛祖践履不到处进一步开却口向佛祖言诠不到处说一句唤回善导和尚别求径路修行其或准前舍父逃走流落他乡撞东磕西苦哉佛陀耶抚州府疎山归云如本禅师台城人上堂久雨不晴戊在丙丁通身泥水露出眼睛且道是甚么眼睛卓拄杖曰林间泥滑滑时呌两三声觉阿上人日本国滕氏子十四得度受具习大小乘有声二十九属商者自中都回言禅宗之盛阿奋然拉法弟金庆航海而来袖香谒灵隐海海问其来阿輙书而对复书曰我国无禅宗唯讲五宗经论国主无姓氏号金轮王以嘉应改元舍位出家名行真年四十四王子七岁令受位今巳五载度僧无退纳而讲义高者赐之某等仰服圣朝禅师之名特远投诚愿传心印以度迷津且如心佛及众生是三无差别离相离言假言显之禅师如何开示海曰众生虗妄见见佛见世界阿书曰无明因何而有海便打阿即命海陞座决疑明年秋辞游金陵抵长芦江岸闻皷声忽大悟始知佛海垂手旨趣旋灵隐述五偈叙所见辞海东归偈曰航海来探教外传要离知见脱蹄筌诸方参遍草鞋破水在澄潭月在天扫尽葛藤与知见信手拈来全体现脑后圆光彻太虗千机万机X一时转妙处如何说向人倒地便起自分明蓦然踏着故乡地到裹幞头孤路行求真灭妄元非玅即妄明真都是错堪笑灵山老古锥当阳抛下破木杓竖拳下喝少卖弄说是说非入泥水截断千差休指注一声归笛啰啰哩海称善书偈赠行归本国住叡山寺洎通嗣法书海巳入𡧯矣杭州府净慈济颠道济禅师出家灵隐性不稽甞与市井浮沉喜打筋斗不着裈形媟露人姗笑自视夷然与明颠同时师为尤甚饮酒居常为寺僧唾骂笞逐走居净慈为人诵经下火得酒食便赴有诗曰何须林景胜潇湘只愿西湖化为酒和身卧倒西湖边一浪来时吞一口时从市喜息人之诤救人之死戏谑笑谈神出鬼没人罕有能测之者年七十三而没一日与明颠偶识于朱泾明目之曰咦济颠乃赠以诗诗曰青箬笠前天地濶碧蓑衣底水云宽不言不语知何事只把人心不自瞒内翰曾开居士字天游久参圆悟往来大慧之门有年绍兴辛未佛海补三衢光孝公与赵超然访之问如何是善知识海曰灯笼露柱猫儿狗子公曰为甚么赞即欢喜毁即烦恼海曰侍郎曾见善知识否公曰某三十年参问何言不见海曰向欢喜处见烦恼处见公拟议海震声便喝公拟对海曰开口底不是公罔然海召曰侍郎向甚么处去也公勐省遂点头说偈曰咄哉瞎驴丛林妖孽震地一声天机漏泄有X人更问意如何拈起拂子噼口截海曰也祇得一橛知府葛郯居士字谦问号信斋少擢上第玩意禅悦首谒无菴全菴令究即心即佛久无所契请曰师有何方便使某得入菴曰居士太无厌生巳而佛海来居剑池公因从游乃举无菴所示之语请为众普说海发挥之曰即心即佛眉拖地非心非佛双眼横蝴蝶梦中家万里子规枝上月三更留旬日而返一日于不是心不是佛不是物话豁然顿明颂曰非心非佛亦非物五凤楼前山突兀艶阳影里倒翻身野狐跳入金毛窟无菴肻之即遣书颂呈佛海海报曰此事非纸笔可既居士能过我当有所闻矣遂复至虎丘海迎之曰居士见处止可入佛境界入魔境界犹未得在公加礼不巳海正容曰何不道金毛跳入野狐窟公乃脱然甞问诸禅曰夫妇二人相打通儿子作证且道证父即是证母即是或菴体着语曰小出大遇孝宗淳熙六年守临川八年感疾一夕忽索笔书偈曰大洋海里打鼓须弥山上闻钟业镜忽然扑破翻身透出虗空召僚属示之曰生之与死如昼与夜无足怪者若以道论安得生死若作生死会则去道远矣语毕端坐而化文殊导禅师法嗣长沙府楚安慧方禅师本郡许氏子参文殊于大别未几适改寺为神霄宫附商舟过湘南舟中闻岸人操乡音励声云呌那由是有省述偈曰沔水江心唤X一声此时忽得契平生多年相别重相见千圣同归一路行住后上堂临老方称住持全无些子玄机开口十字九乖问东便乃答西如斯出世讨甚施为有时拈三放两有时尽令而施虽然如是同道方知且道知底事作么生鼻孔从来向下垂上堂达磨祖师在脚底踏不着兮提不起子细当头放下看病在当时谁手里张公会看脉李公会使药两箇竞头医一时用不着药不相投错错常德府文殊思业禅师世为屠宰一日戳猪次忽洞彻心源即弃业为比丘述偈曰昨日夜叉心今朝菩萨面菩萨与夜叉不隔一条线往见文殊殊曰你正杀猪时见箇甚么便乃剃头行脚师遂作鼓刀势殊喝曰者屠儿参堂去师便下参堂后继席文殊上堂举赵州勘破话乃曰勘破婆子面青眼黑赵州老汉瞒我不得何山珣禅师法嗣金华府义乌稠巖了赟禅师上堂举赵州狗子无佛性话颂曰赵州狗子无佛性万叠青山藏古镜赤脚波斯入大唐八臂那咤行正令咄侍制潘良贵居士字义荣年四十回心祖闱所至随众参扣后依佛灯不契因诉曰某祇欲死去时如何灯曰好箇封皮且留着使用而今不了不当后去忽被他换却封皮卒无整理处公曰南泉斩猫话某甲看久终未透彻奈何灯曰你祇管理会别人家猫儿X不知走却自家狗子公于言下如醉得醒灯曰不易公进此一步更须知有向上事始得如今士大夫说禅说道祇依着义理便快活大率似将钱买油餈喫了便不饥其余便道是瞒他亦可笑也公唯唯泐潭明禅师法嗣成都府汉州无为随菴守缘禅师本郡史氏子年十三病目依栖禅能圆具出崃至宝峰值峰上堂举永嘉曰一月普现一切水一切水月一月摄师闻释然领悟住后上堂以一统万一月普现一切水会万归一一切水月一月摄展则弥纶法界收来毫发不存虽然收展殊途此事本无异致但能于根本上着得一只眼去方见三世诸佛历代祖师尽从此中示现三藏十二部一切修多罗尽从此中流出天地日月万物森罗尽从此中建立三界九地七趣四生尽从此中出没百千法门无量妙义乃至世间工巧诸伎艺尽现行此事所以世尊拈华迦叶便乃微笑达磨面壁二祖于是安心桃花盛开灵云疑情尽净击竹作响香严顿忘所知以至盘山于肉案头悟道弥勒向鱼市里接人诚谓造次颠沛必于是经行坐卧在其中既有如是奇特更有如是光辉既有如是广大又有如是周徧你辈诸人因甚么却有迷有悟要知么幸无偏照处刚有不明时龙翔珪禅师法嗣南康府云居顽菴德昇禅师汉州何氏子二十得度X习讲弃谒文殊导以佛法省要问殊示偈曰契丹打破波斯寨夺得宝珠村里卖十字街头穷乞儿腰间挂箇风流袋师拟对殊曰莫错师退参三年方得其旨往见佛性不契入闽谒竹菴于鼓山便问国师不跨石门句意旨如何菴应声喝曰闲言语师顿领悟住后僧问应真不借三界高超即不问如何是无位真人师曰闻时富贵见后贫穷曰擡头须掩耳侧掌便翻身师曰无位真人在甚么处曰老大宗师话头也不识师曰放你三十棒扬州府通州狼山萝菴慧温禅师福州郑氏子徧参诸老晚依竹菴于东林未几菴谢事复谒高菴悟南华昺草堂清皆蒙赏识会竹菴徙闽之干元师归省次菴问情生智隔相变体殊不用停囚长智道将一句来师当下释然述偈曰拶出通身是口何妨骂雨诃风昨夜前村勐虎咬杀南山大虫菴为首肻住后上堂释迦老子四十九年坐筹帷幄弥勒大士九十一劫带水拖泥凡情圣量不能刬除理照觉知犹存露布佛意祖意如将鱼目作明珠大乘小乘似认橘皮为勐火诸人须是豁开胸襟宝藏运出自已家珍向十字街头普施贫乏众中忽有箇灵利汉出来道美食不中饱人餐山僧只向他道幽州犹自可最苦是新罗云居悟禅师法嗣金华府双林德用禅师本郡戴氏子上堂拈槌竖拂X将黄叶以止啼说妙谈玄望梅林而止渴际山今日去却之乎者也更不指东话西向三世诸佛命脉中六代祖师骨髓里尽情倾倒为诸人说破良久曰啼得血流无用处不如缄口过残春台州府万年无着道闲禅师本郡洪氏子上堂全机敌胜犹在半途啐啄同时白云万里才生朕兆巳落二三不露锋𨦵成何道理且道从上来事合作么生良久曰诬人之罪以罪加之上堂举干峰示众曰举一不得举二放过一着落在第二云门出众曰昨日有人从天台来却往径山去峰曰典座来日不得普请师曰相见不须瞋君穷我亦贫谓言侵早起更有夜行人福州府中际善能禅师严陵人往来龙门云居有年未有所证一日普请择菜次高菴忽以猫儿掷师怀中师拟议菴拦胸踏倒于是大事洞明上堂万古长空一朝风月不可以一朝风月昧却万古长空不可以万古长空不明一朝风月且如何是一朝风月人皆畏炎热我爱夏日长薰风自南来殿阁生微凉会与不会切忌承当南康府云居普云自圆禅师绵州雍氏子年十九试经得度留教苑五祀出关南下历扣诸大尊宿始诣龙门一日于廊庑间覩绘胡人有省夜白高菴菴举法眼偈曰头戴貂鼠帽腰悬羊角锥语不令人会须得人译之复筴火示之曰我为汝译了也于是大法X明了呈偈曰外国言音不可穷起云亭下一时通口门广大无边际吞尽杨岐栗棘蓬菴遣师依佛眼眼谓师曰吾道东矣上堂举僧问云门如何是透法身句门曰北斗里藏身师曰南北东西万万千干坤上下两无边相逢相见呵呵笑屈指擡头月半天西禅琏禅师法嗣遂宁府西禅第二代希秀禅师上堂秋光将半暑气渐消鸿鴈横空点破碧天似水猿猱挂树撼翻玉露如珠直饶对此明机未免认龟作鼈且道应时及节一句作么生道野色併来三岛月溪光分破五湖秋黄龙忠禅师法嗣成都府信相戒修禅师上堂举马祖不安公案乃曰两轮举处超玄旨电急星驰乌足比目前不碍往来机正令全施无表里丈夫意气自冲天我是我兮你是你袁州府慈化普菴印肃禅师本郡宜春余氏子母黄生宋徽宗政和乙未十一月廿七诞时有异征年十五往从寿隆受业隆以法华授师师曰诸佛玄旨贵悟自心数墨循行何益于道隆异之阅七载始获剃染遂参牧菴于沩山问万法归一一归何处菴举拂示之师当下契旨绍兴癸酉出住慈化不数载梵宇金碧如从天降师犹自以所诣为未足干干朝夕脇不沾席者十有二年一日阅华严合论至达本情忘知心体合处豁然大悟述偈曰揑不成团拨不开何X须南岳又天台六根门首无人用惹得胡僧特地来后于干道己丑七月廿一日忽索笔书偈于壁沐浴更衣跏趺而逝世寿五十五僧腊三十五奉全身塔于本山有语录四卷行世乌巨行禅师法嗣饶州府荐福退菴休禅师上堂风动邪幡动邪风鸣邪铃鸣邪非风铃鸣非风幡动此土与西天一队黑漆桶诳惑世间人看看灭胡种山僧没奈何趂后也打閧咦瓠子曲弯弯冬瓜直儱侗上堂结夏时左眼半斤解夏时右眼八两谩云九十日安居赢得一肚皮妄想直饶七穴八穿未免山僧拄杖虽然如是千钧之弩不为鼷鼠而发机上堂先师寻常用脑后一鎚卸却学者胸中许多屈曲当年克宾维那曾中兴化此毒往往天下丛林唤作超宗异目非唯孤负兴化亦乃克宾受辱若是克肖儿孙终不依草附木资福喜见同参今日倾肠倒腹遂卓拄杖喝一喝曰还知先师落处么伎死禅和如麻似粟上堂言发非声是箇甚么色前不物莫乱针锥透过禹门风波更险咄广信府龟峰晦菴慧光禅师建宁人上堂数日暑气如焚一箇浑身无处安着思量得也是烦恼人者箇未是烦恼已躬下事不明更是烦恼所以达磨大师烦恼要为诸人吞却又被咽㗋小要为诸人吐却又被牙齿碍取不得舍不得烦恼九年若不得二祖不X惜性命往往转身无路烦恼教死所谓祖祢不了殃及儿孙后来莲华峰菴主到者里烦恼不肻住南岳思大到者里烦恼不肻下山更有临济德山用尽自已查梨烦恼钵盂无柄龟峰今日为他闲事长无明为你诸人从头点破卓拄杖一下曰一人脑后露腮一人当面无齿更有数人鼻孔没半边不劳再勘你诸人休向者里立地磕睡殊不知家中饭箩锅子一时失却了也你若不信但归家检点看扬州府仪真长芦且菴守仁禅师越州上虞人依雪堂于乌巨闻普说曰今之兄弟做工夫正如习射先安其足后习其法后虽无心以久习故箭发皆中喝一喝曰只今箭发也看看师不觉倒身作避箭势忽大悟上堂百千三昧无量妙门今日且菴不惜穷性命祇做一句子说与诸人乃卓拄杖下座甞颂台山婆话曰开箇灯心皂角舖日求升合度朝昏只因风雨连绵久本利一空愁倚门白杨顺禅师法嗣吉安府青原如禅师僧问达磨未来时如何师曰生铁铸崑崙曰来后如何师曰五彩畵门神云居如禅师法嗣太平府隐静圆极彦岑禅师台城人上堂韩信打关未免伤锋犯手张良烧栈大似曳尾灵龟既然席卷三秦要且未能囊弓裹革烟尘自静我国晏然四海九州尽归皇化自然牛闲马放风以时雨以时五糓X熟万民安大家齐唱村田乐月落参横夜向阑上堂今朝八月初五好事分明为举岭头漠漠秋云树底鸣鸠唤雨昨夜东海鲤鱼吞却南山勐虎虽然有照有用毕竟无宾无主唯有文殊普贤住住我识得你上堂举正堂辩室中问学者蚯蚓为甚么化为百合话颂曰客舍并州巳十霜归心日夜忆咸阳无端更度桑干水却望并州是故乡武昌府报恩成禅师上堂秋雨乍寒汝等诸人青州布衫成就也未良久喝曰云溪今日冷处着一把火便下座道场辩禅师法嗣苏州府觉报清禅师上堂举僧问云门如何是诸佛出身处门曰东山水上行师曰诸佛出身处东山水上行石压笋斜出崖悬华倒生湖州府安吉州何山然首座姑苏人久侍正堂入室次堂问猫儿为甚么偏爱捉老鼠曰物见主眼卓竖堂欣然因命分座净居温禅师法嗣温州府净居尼无相法灯禅师上堂卓拄杖曰观音出普贤入文殊水上穿靴立擡头鹞子过新罗石火电光追不及咄大沩果禅师法嗣荆州府玉泉穷谷宗琏禅师合州董氏子开堂日问答巳乃曰衲僧向人天众前一问一答一擒一纵一X卷一舒一挨一拶须是具金刚眼睛始得若是念话杜家君向西秦我之东鲁于宗门中殊无所益者一段事不在有言不在无言不碍有言不碍无言古人垂一言半句正如国家兵器不得巳用之横说竖说祇要控人箇入处其实不在言句上今时人不能一径彻证根源祇以语言文字而为至道一句来一句去唤作禅道唤作向上向下谓之菩提涅槃谓之祖师巴鼻正似郑州出曹门从上宗师以行脚为事底才有疑处便对众决择祇一句下见谛明白造佛祖直指不传之宗与诸有情尽未来际同得同证犹未是泊头处岂是空开脣皮胡言汉语所以南院道诸方祇具啐啄同时眼不具啐啄同时用时有僧问如何是啐啄同时用院曰作家不啐啄啐啄同时失僧曰此犹未是学人问处院曰你问处作么生僧曰失院便打其僧不契后至云门会中闻二僧举此话一僧曰当时南院棒折那其僧忽契悟即回南院院巳迁化乃谒风穴穴见便问你是问先师啐啄同时话底么僧曰是穴曰你当时如何曰我当时如在灯影里行相似穴曰你会也师乃召大众曰暗穿玉线密度金针如水入水似金博金敢问大众啐啄同时是亲切处因甚却失若也会得便可横身宇宙独步大方堪报不报之恩共助无为之化若跳不出依前祇在架子下上堂拈拄杖曰破无明暗截生死流度三有城泛无为海须是识者箇始得乃召众曰唤作X拄杖则触不唤作拄杖则背若也识得荆棘林中撒手是非海里横身脱或未然普贤乘白象土宿跨泥牛参上堂一切数句非数句与吾灵觉何交涉永嘉恁么道大似含元殿上更觅长安殊不知有水皆含月无山不带云虽然如是三十年后赵婆酤醋上堂宗乘一唱殊途绝万别千差俱泯灭通身是口难分雪金刚脑后三斤铁好大哥僧问宝寿开堂三圣推出一僧宝寿便打意旨如何师曰利动君子曰为复棒头有眼为复见机而作师曰猕猴系露柱曰祇如三圣道你恁么为人瞎却镇州一城人眼又作么生师曰锦上铺华又一重问行脚逢人时如何师曰一不成二不是曰行脚不逢人时如何师曰虎咬大虫曰祇如慈明道钓丝绞水意作么生师曰水浸钢石卵问三圣道我逢人即出出则不为人意旨如何师曰兵行诡道曰兴化道我逢人则不出出则便为人又作么生师曰绵裹秤鎚问不落因果为甚么堕野狐身师曰庐山五老峰曰不昧因果为甚么脱野狐身师曰南岳三生藏曰祇如不落不昧未审是同是别师曰倚天长剑逼人寒问初生孩子还具六识也无赵州道急水上打毬子意旨如何师曰两手扶犂水过膝曰祇如僧又问投子急水上打毬子意旨如何曰念念不停流又作么生师曰水晶瓮里浸波斯问杨岐道三脚驴子弄蹄行意旨如何师曰过蓬州了便到巴州X长沙府大沩山行禅师上堂横拄杖曰你等诸人若向者里会去如纪信登九龙之辈不向者里会去似项羽失千里乌骓饶你总不恁么落在无事甲里若向者里拨得一路转得身吐得气山僧与你拄杖子遂靠拄杖下座上堂不是心不是佛不是物且道是箇甚么不在内不在外不在中间毕竟在甚么处苦苦有口说不得无家何处归长沙府道林渊禅师僧问钟未鸣鼓未响拓钵向甚么处去德山便低头归方丈意旨如何师曰奔雷迸火曰巖头道者老汉未会末后句在又作么生师曰相随来也曰巖头密启其意未审那里是他密启处师曰万年松在祝融峰曰虽然如是祇得三年三年后果迁化还端的也无师曰嚤呢哒唎吽㗶咤临示𡧯上堂拈拄杖曰离却色声言语道将一句来众无对师曰动静声色外时人不肻对世间出世间毕竟使谁会言讫倚杖而逝德安府随州大洪老讷祖证禅师潭州潘氏子上堂万象之中独露身如何说箇独露底道理竖拂子曰到江吴地尽隔岸越山多僧问云门问僧光明宗照徧河沙岂不是张拙秀才语僧云是门曰话堕也未审那里是者僧话堕处师曰鲇鱼上竹竿问离却言句请师直指师竖拂子僧曰还有向上事也无师曰有曰如何是向上事师曰速礼三拜南昌府泐潭山堂德淳禅师上堂俱胝一指头一毛X拔九牛华岳连天碧黄河彻底流截却指急回眸青箬笠前无限事绿蓑衣底一时休常州府宜兴保安复菴可封禅师福州林氏子上堂天宽地大风清月白此是海宇清平底时节衲僧家等闲问着十箇有五双知有祇如夜半华严池吞却杨子江开明桥撞倒平山塔是汝诸人还知么若也知去试向非非想天道将一句来其或未然掷下拂子曰须是山僧拂子始得南昌府石亭野菴祖璇禅师上堂喫粥了也未赵州无忌讳更令洗钵盂太煞没巴鼻悟去由来不丈夫者僧那免受涂煳有指示无指示韶石四楞浑塌地入地狱如箭射云岫清风生大厦相逢携手上高山作者应须辨真假真假分若为论午夜寒蟾出海门长沙府石霜宗鉴禅师上堂送旧年迎新岁动用不离光影内澄辉湛湛夜堂寒借问诸人会不会若也会增瑕颣若不会依前昧与君指箇截流机白云更在青山外赣州府报恩文尔禅师福州长溪李氏子十六为僧十八参月菴至忘寝食每闻更漏钟鼓辄叹曰又过一日也后有省典侍司数年去游庐陵众请出住吉水清凉徙兴国梵山宁都桃林绍兴辛未郡守李子杨迎住报恩居十年引疾求去移庆云干道丙戌冬示𡧯寿四十六坐夏三十塟庆云之西园石头回禅师法嗣X南康府云居蓬菴德会禅师川重庆何氏子上堂教中道若见诸相非相即见如来作么生是非相底道理佯走诈羞偷眼覰竹门斜掩半枝华续灯正统卷之六续灯正统X卍XXX续灯正统卷七南海普陀嗣祖沙门西蜀性统编集临济宗大鑑下第十七世育王谌禅师法嗣台州府万年心闻昙贲禅师永嘉人上堂一见便见八角磨盘空里转一得永得辰锦朱砂如墨黑秋风吹渭水巳落云门三句里落叶满长安几箇而今不被瞒竖拂子曰瞒得瞒不得总在万年手里还会么华顶月笼招手石断桥水落舍身巖住江心病起上堂维摩病说尽道理龙翔病咳嗽不巳咳嗽不巳说尽道理说尽道理咳嗽不巳汝等诸人还识得其中意旨也未本是长江凑风冷却教露柱患头风僧问百丈卷席意旨如何师曰贼过后张弓四明太守以雪窦请师辞以偈曰闹蓝方喜得抽头退鼓今方打未休莫把乳峰千丈雪重来换我一双眸X宁波府天童慈航了朴禅师福州人上堂酷暑如焚不易禁炎炎赫赫欲流金夜明帘外无人到灵木迢然转绿阴上堂久雨不晴半睡半醒可谓天地合其德日月合其明四时合其序鬼神合其吉㐫遂喝曰住住内挂巳成更求外象卓拄杖曰适来掷得雷天大壮如今变作地火明夷上堂牛皮鞔露柱露柱啾啾呌灯笼佯不知虗明还自照殿嵴老蚩吻闻得呵呵笑三门侧耳听就上打之遶譬如十月菊开彻阿谁要阿呵呵未必秋香一夜衰慰斗煎茶不同铫室中问僧贼来须打客来须看祇如三更夜半人面似贼贼面似人作么生辨上堂观音巖玲玲珑珑太白石丁丁东东西园菜蟥似不堪食东谷花发却无赖红且道是祖意教意途中受用世谛流布若辨不出雪峰覆却饭桶若辨得出甘贽礼拜烝笼参上堂德山入门便棒临济入门便喝临济喝处德山棒头耳聋德山棒时临济喝下眼瞎虽然一搦一擡就中全生全杀遂喝一喝卓拄杖一下曰敢问诸人是生是杀良久曰君子可入延平府西巖宗回禅师婺州人久依无示深得法忍因寺僧以茶禁闻有司吏捕知事师谓众曰此事不直之则罪坐于我若自直彼复得罪不忍为也令击鼓陞座说偈曰县吏追唿不暂停争如长往事分明从前有箇无生曲且喜今朝调巳成言讫而逝高丽国坦然国师少嗣王位钦慕宗乘因海商方景X仁抵四明录无示语归师阅之启悟即弃位圆颅作书以语要反四威仪偈令景仁呈无示示答曰佛祖出兴于世无一法与人实使其自信自悟自证自到具大知见如所见而说如所说而行山河大地草木丛林相与证明其来久矣后复通嗣法书其略曰生死海中旷劫难渡得遇本分宗师以三要印子騐定其法实谓盲龟值浮木孔耳杭州府龙华无住本禅师广德人上堂举云门拈起胡饼曰我祇供养两浙人不供养向北人众无语门自代曰天寒日短两人共一椀师曰韶阳老汉言中有响痛处着锥检点将来翻成毒药诸人要会么半在河南半河北一片虗凝似墨黑冷地思量愁杀人叵耐云门者老贼贼贼下座更不巡堂道场明禅师法嗣临江府东山吉禅师因李朝请与甥芗林向居士子諲过谒问家贼恼人时如何师曰谁是家贼李竖起拳师曰贼身巳露李曰莫涂煳人好师曰赃证见在李无语师示以偈曰家贼脑人孰奈何千圣回机祇为他徧界徧空无影迹无依无住绝笼罗贼贼勐将雄兵收不得疑杀天下老禅和笑倒闹市古弥勒休休不用将心向外求回头瞥尔贼身露和赃捉获世无俦世无俦真可仰从兹不复夸伎俩怗怗安家乐业时万象森罗齐抚掌道场慧禅师法嗣X杭州府灵隐懒菴道枢禅师吴兴四安徐氏子初住何山次移华藏隆兴初诏居灵隐孝宗召至内殿问禅道至要师答曰此事在陛下堂堂日用应机处本无知见起灭之分圣凡迷悟之别第护正念则与道相应情却物则业不能系尽去沉掉之病自忘问答之意矧今补处现在佛般若光明中何事不成现邪上为首肯示众仙人张果老骑驴穿市过但闻蹄拨剌谁知是纸做后退居明教永安兰若逍遥自适有偈题于壁曰雪里梅华春信息池中月色夜精神年来不是无佳趣莫把家风举似人淳熙丙申八月示微疾书偈而逝塔于永安光孝慜禅师法嗣广德州光孝悟初首座分座日示众举风幡话至仁者心动处乃曰祖师恁么道赚杀一船人今时衲僧也不可恁么会既不恁么会毕竟作么生良久曰六月好合酱切忌着盐多大鑑下第十八世净慈一禅师法嗣宁波府天童息菴达观禅师义乌赵氏子初参应菴于天童次见无菴于道场后于净慈水菴室中明得二老垂手处一语破的而返至龙翔栢堂分第一座后开法严州灵巖阅四剎自金山被旨陞灵隐上堂举二祖问达磨安心公案颂曰长安深夜雪漫漫欲觅心安转不安纵使言前开活眼那知巳被老胡谩X袁州府仰山简菴嗣清禅师上堂举达磨大师一日谓门人曰时将至矣汝等盍各言所得乎最后慧可出礼三拜依位而立磨曰汝得吾髓师颂曰揑目生华立问端得他皮髓被他谩者般瞎汉能多事六月无霜也道寒道场全禅师法嗣常州府华藏伊菴有权禅师昌化祁氏子年十四得度十八参佛智裕于灵隐时无菴居第一座室中以从无住本建一切法为问师久而有省答曰暗里穿鍼耳中出气菴可之遂密付心印甞夜坐达旦行粥者至忘展钵邻僧以手触之师感悟说偈曰黑漆崑崙把钓竿古帆高挂下惊湍芦华影里弄明月引得盲龟上钓船佛智常问心包太虗量廓沙界时如何师曰大海不宿死尸智抚其座曰此子他日当据此座呵佛骂祖去在师益自韬晦复见应菴于归宗参大慧于径山洎无菴住道场命师分座住后上堂今朝结却布袋口明眼衲僧莫乱走心行灭处解翻身喷嚏也成狮子吼栴檀林任驰骤剔起眉毛顶上生剜肉成疮露家丑上堂禅禅无党无偏迷时千里隔悟在口脣边所以僧问石头如何是禅头曰㼾甎又僧问睦州如何是禅州曰勐火着油煎又僧问首山如何是禅山曰猢狲上树尾连颠大众道无横径立处孤危此三大老行声前活路用劫外灵机若以衲僧正眼看来不无优劣一人如张良入阵一人X如项羽用兵一人如孔明料敌若人辨白得可与佛祖齐肩忽有箇衲僧出来道长老话作两橛适来道道无横径无党无偏而今又却分许多优劣且作么生祗对还委悉么把手上山齐着力咽喉出气自家知宋孝宗淳熈庚子秋示微疾书偈趺坐而逝茶毗齿舌不坏获五色舍利无数塟于横山余骼塔万年寺左焦山体禅师法嗣宁波府天童痴钝智颖禅师举达磨见武帝因缘颂曰提起须弥第一鎚玉关金锁击难开重施背踏空劳力应悔迢迢万里来径山印禅师法嗣镇江府金山退菴道奇禅师僧问雪峰道望州亭与汝相见了也意旨如何师曰左眼半斤曰乌石岭与汝相见了也聻师曰右眼八两曰僧堂前与汝相见了也又且如何师曰鼻孔大头向下曰只如鵞湖骤步入方丈保福入僧堂又作么生师曰水向石边流出冷风从华里过来香上堂此段大事无处不周新焦山未离东霞时巳与诸人相见了也且道相见底事作么生几多头角成龙去虾蟹依前努眼睛上堂至道本乎无心心法本乎无住无住心体灵知不昧性相寂然所以道吾打鼓四大部洲同参拄杖横也挑干干坤大地钵盂展也覆却恒河沙界到者里象王行处狐兔绝踪水月现时风云自异古今收X不得历劫不知名千圣立下风谁敢当头道咄我王库内无如是刀镇江府金山蓬菴自闻永聪禅师杭之于潜徐氏子幼依本邑资福出家十五从父游径山慕别峰机辩警拔白父愿学焉峰器之育王天童当䂐菴密菴全盛时师往来两公间十余年后游闽越江东西湖南北凡遇名流反复博约雍容婉辞尽底蕴廼巳出世台州净慧徙金陵保宁蒋山转金山终焉寿六十五腊五十七双林用禅师法嗣金华府三峰印禅师上堂举百丈野狐话颂曰不落不昧诬人之罪不昧不落无绳自缚可怜柳絮随风舞有时自西还自东龟峰光禅师法嗣杭州府径山蒙菴元聪禅师福州朱氏子于晦菴会中得心要众推为高弟庆元丁巳自福之雪峰被旨迁径山上堂举药山首造石头次参马祖有悟乃曰某甲在石头如蚊子上铁牛机缘颂曰倒腹倾肠说向伊不知何故尚迟疑只今便好勐提取莫待天明失却鸡上堂举赵州一日在东司上见文远过蓦召文远远应诺州曰东司上不可与汝说佛法颂曰明明道不说此理凭谁识春风一阵来满地华狼借送行者求僧偈曰山前麦熟雨初晴桑柘青连柳色新毫发不存风骨露头头总是比丘身十X月十四日示寂塔本山大沩行禅师法嗣常德府德山子涓禅师潼川人上堂见见之时见非是见见犹离见见不能及喝一喝曰鲸吞海水尽露出珊瑚枝众中忽有箇衲僧出来道长老休寐语却许伊具一只眼上堂横按拄杖曰一二三四五六七七六五四三二一循环逆顺数将来数到未来无尽日因七见一见一亡七踏破虗空铁牛汗出绝气息无踪迹掷下拄杖曰更须放下者箇始是参学事毕上堂拈拄杖曰有时夺人不夺境拄杖子七纵八横有时夺境不夺人山僧七颠八倒有时人境两俱夺拄杖子与山僧削迹吞声有时人境俱不夺卓拄杖曰伴我行千里携君过万山忽然撞着临济时又且如何喝一喝曰未明心地印难透祖师关大洪证禅师法嗣苏州府万寿月林师观禅师福州侯官黄氏子僧问三圣道逢人则出出则不为人意作么生师曰错曰兴化道逢人则不出出则便为人又作么生师曰错曰兴化旗鎗倒卓三圣肝胆齐倾师曰引不着曰只如今日和尚作么生为人师曰一棒一条痕举玄沙三种病话颂曰盲聋瘖痖捉败了也更问如何盲聋瘖痖云居会禅师法嗣万松坏衲大琏禅师赞释迦出山像曰行满功圆彻X骨穷不胜羸瘦发髼松弥天罪过今无数毗舍耶中一欵供万年贲禅师法嗣温州府龙鸣在菴贤禅师上堂举法眼道识得凳子周匝有余云门道识得凳子天地悬殊师曰法眼老汉坐杀天下人云门大师走杀天下人龙鸣则不然识得凳子四脚着地要坐便坐要起便起上堂举赵州勘婆话颂曰氷雪佳人貌最奇常将玉笛向人吹曲中无限伤心事祇许佳人独自知长沙府大沩咦菴鑑禅师会稽人上堂木落霜空天寒水冷释迦老子无处藏身折东篱补西壁撞着不空见菩萨请示念佛三昧也甚奇怪却向道金色光明云参退喫茶去上堂老胡开一条路甚生径直祇曰歇即菩提性净明心不从人得后人不得其门一向奔驰南北往复东西极岁穷年无箇歇处诸人还歇得么休休上堂举晦堂一日问僧甚处来曰南雄州堂曰出来作甚么曰寻访尊宿堂曰不如归乡好曰未审和尚令某归乡意旨如何堂曰乡里三钱买一片鱼鲊如手掌大师曰宁可碎身如微尘终不瞎箇师僧眼晦堂较些子有般汉便道熟处难忘有甚共语处上堂举罽宾国王问师子尊者蕴空话颂曰尊者何曾得蕴空罽宾徒自斩春风桃华雨后乱零落染得一溪流水红宁波府天童雪菴从瑾禅师永嘉楠溪郑氏子从普X安子回落发谒心闻于瑞巖闻举红炉片雪话问师师拟答闻一唤师忽领旨留侍三年入闽见佛智于西禅智问甚处来师曰四明智曰曾见憨布袋么师便喝智便打师接住棒曰和尚不得草草智曰瞎汉过者边立心闻主江心师归省命充维那一日问师一喝分宾主照用一时行如何是一喝分宾主师便喝闻曰者一喝是宾是主师曰宾则始终宾主则始终主闻笑曰汝又眼华了师即呈偈曰一喝分宾主依然又眼华倒翻筋斗去踏杀死虾蟇初住仪真灵巖后迁天童僧问如何是灵巖境师曰鹿跑泉冷浸明月龙鬬港深藏白云问如何是祖师西来意师曰夜半须弥安鼻孔曰如何是禅师曰仰面不见天曰如何是道师曰全身入荒草曰作家师曰收上堂金刚圈里翻身筑着帝释鼻孔悬崖头上撒手突出达磨眼睛往复三回兴犹未尽机轮一转势不可停倒拈蝎尾婢便声闻顺捋虎须奴唿菩萨释迦巳灭弥勒未生佛法祖令总属新天童手里且把住放行如何施设良久曰无孔铁槌当面掷普天匝地起清风上堂金槌运动三世诸佛不敢当头法令施行外道天魔悉皆拱手峭巍巍本无攀仰净躶躶不用安排行住坐卧不用猜疑好恶是非一时放下然后和泥合水拽杷牵犂任运纵横总无妨碍正恁么时且道太平一曲作么生唱良久曰铁船横古渡重整旧家风宋宁宗庆元庚申七月廿三日索浴更X衣书偈投笔而寂寿八十四腊七十全身塟心闻塔右有颂古最佳温州府智门谷菴景蒙禅师温之平阳邵氏子幼喜闻钟梵十三披缁习台教以名相学不足了大事弃之参佛智于育王王问贵乡师曰永嘉王曰还识永嘉大师否师拟答王喝出遂兀然如痴不知寝食者累月一日闻钟声忽有悟上方丈王曰还识永嘉大师否师曰即日伏惟和尚起居万福王曰向上事又作么生师拟对王热棒趂出次日又上方丈王方发问师抗声曰老汉今日败阙也一拍而出因归里省亲见龙翔翔问言无展事语不投机承言者丧滞句者迷试向言诠不及处通箇消息师以左手畵相翔以拂左击师以右手畵相翔以拂右击师又畵相于中两手托呈翔以拂画两画师拜起而立翔笑曰三十年拣猫猫今日得此乌喙寻还鹿园翔以谷名师菴又甞谒显宁志初出住智门次迁瑞巖师孤高绝俗弱不胜衣而严冷峻峭不可挹酌大鑑下第十九世天童观禅师法嗣苏州府虎丘仁二幻堂善济禅师题鱼篮观音像曰云𩯭浓粧苦强颜为他闲事入尘寰携来活底无人买只作寻甞死货看华藏纯菴善净禅师举六祖风旛话颂曰不是风兮不是旛白云尽处见青山可怜无限英灵汉开眼堂X堂入死关绍兴府天衣啸巖文蔚禅师上堂举云门示众人人尽有光明在看时不见暗昏昏作么生是诸人自已光明自代曰厨库山门又曰好事不如无师曰人人尽有光明在看时不见暗昏昏踢倒山门与厨库此时明暗自然分栢巖凝禅师有破衲颂曰零零落落几经年随手拈来搭半肩午夜定回和束倒通身赢得是青天天童颖禅师法嗣杭州府径山荆叟如珏禅师婺州人初见痴钝钝问如何是佛师曰烂冬瓜复呈颂曰如何是佛烂冬瓜齩着氷霜透齿牙根蔕虽然无窖子一年一度一开华又甞作偈呈痴钝曰钟山白刃赤身挨几度曾经被活埋一自人亡家破后了知无位可安排住后岁旦上堂新岁击新鼓普施新法雨万物尽从新一一就规矩普贤大士忻欢乘时打开门户放出白象王徧地无寻处拈拄杖曰是甚么千年桃核里元是旧时仁结夏小参我此一宗正令全提如暴风卒雨鼓荡无前石火电光追奔不及举意即迷源擡眸巳错过不是目前法莫生种种心纵汝三种互修尅期取证第二头第三头万拄千撑转见气急殊不知髑髅未具已眼先明哌地一声千了万当虽然如是亲证者万无一二错会者数有河沙佛成道颂曰六年雪岭成何事打失从前鬼眼睛满面惭惶无着X处至今生怕见明星福建府雪峰大梦德因禅师作憨布袋赞曰杖挑布袋走红尘底事何曾见得亲业识茫茫无本据欲来开口笑他人金山奇禅师法嗣杭州府灵隐高原祖泉禅师举镜清在雪峰普请峰曰沩山道见色便见心还有过也无清曰古人为甚么事峰曰虽然如是我要共你商量清曰若与么不如某甲䦆地去师曰雪峰探竿在手影草随身若不是镜清普请几乎狼借举九祖伏䭾密多问八祖佛䭾难提父母非我亲谁是最亲者诸佛非我道谁是最道者话颂曰父母分明非我亲祖师肝胆向人倾直下若能亲荐得优昙华发火中春赠黄汉岭开接待偈曰路绕悬崖万仞头行人到此尽生愁蓦然得箇休歇处重叠关山任意游万寿观禅师法嗣南昌府黄龙无门慧开禅师杭州良渚梁氏子母宋氏从天龙肱受业参月林于万寿林令看狗子无佛性话经六年逈无入处乃奋志自誓曰若去睡眠烂却我身每至困时绕廊而行昏则以头磕柱一日闻斋鼓声有省述偈曰青天白日一声雷大地羣生眼豁开万象森罗齐稽首须弥𨁝跳舞三台次日入室欲通所得林遽曰何处见神见鬼师便喝林亦喝师又喝自此机用脗合宁宗嘉定戊寅出世安吉报国X次迁隆兴天宁黄龙翠巖苏之开元灵巖镇江焦山金陵保宁理宗淳祐丙午奉旨开山护国仁皇禅寺上堂若人识得心大地无寸土古人恁么道黄龙即不然若人识得心大地尽是土上堂是非长短耳边风切莫于中觅异同要得八风吹不动放教心地等虗空慈受老人只解顺水张帆不能逆风把柁黄龙又且不然是非都去了是非里荐取何故聻几度黑风翻大浪未曾闻道钓舟倾上堂三分光阴二早过怀州牛喫禾灵台一点不揩磨益州马腹胀贪生逐日区区者天下觅医人唤不回头争奈何灸猪左膊上于斯荐得参学事毕其或未然木上座与诸人说破乃卓拄杖下座上堂赵州道南来者与他下载北来者与他上载大似世情看冷暖人面逐高低慈受道南来者与他一面笑北来者与他一面笑大似欢喜厮散笑里有刀若是焦山又且不然南来者以平常待之北来者以平常待之也不瞋也不笑也无下也无高何故清平世界不用干戈朝阳偈曰寒时急用底物趂暖着些鍼线忽然腊月到来免致脚忙手乱对月偈曰始见些儿光影要了末后一段若是无门拳头不打者般钝汉师晚年倦于槌拂菴居西湖学者犹众理宗召入选德殿说法祈雨感应敕赐金襕法衣佛眼之号长沙府石霜竹巖妙印禅师进贤万氏子受业于龙塘绍昙徧参留龙门光痴钝颖最久抵苏州万寿谒X月林入室次林问如何是祖师西来意师曰老鼠齩破灯盏林颔之历住数剎后移石霜对月看经偈曰未动舌头文彩露五千余卷一时周若言待月重开卷敢保驴年未彻头晚年筑菴曰紫霞丞相赵葵燕居里第甞延师论道理宗宝祐乙卯八月二十三日书偈曰六十九年一场大梦归去来兮珍重珍重书毕泊然而逝塔于紫霞兴化府囊山孤峰德秀禅师福州连江陈氏子祝发苏之寒山上堂举僧问雪峰如何是第一句峰良久僧举似长生生曰此是第二句峰令僧问生如何是第一句生曰苍天苍天师曰二大老与么提掇泪出痛肠若是第一句要且未梦见在忽有人问怡山如何是第一句只向他道剑去久矣上堂真净道头陀石被莓苔裹掷笔峰遭薜茘缠罗汉寺里一年度三箇行者归宗寺里参退喫茶师曰大众要会么听取一颂天晴日头出雨落地下溼尽情都说了只恐信不及大鑑下第二十世华藏净禅师法嗣福州府雪峰石翁玉禅师礼雪峰塔偈曰入闽早是四旬余象骨崖前缚屋居谁道开平年代后春畴烟雨几犂锄宁波府天童西江谋禅师被敕住天童历四十年貌枯瘁涖众孤峻机语峭拔音如洪钟理宗朝三被宠X钖其示众曰春日晴黄鹂鸣最亲切谁解听痴绝主玉几时甞寄偈有千丈飞流气象新巖前一吼尽无尘之句将入灭顾侍僧曰一笑翻身日面月面遂阁笔而逝径山珏禅师法嗣杭州府中竺空巖有禅师室中甞垂语曰黄金铸就铁真人东海涌甞颂曰锦衣公子醉田家熟睡柴牀日未斜热渴唿浆无所得便将玉带换瓯茶杭州府净慈千濑善庆禅师严陵彭氏子丱岁而孤萍踪无寄就舅氏业儒往见怀楚楚知为法器问能出家否师曰固本愿耳楚遂度之爰具戒品律身甚严徧历诸方无所证后闻荆叟主净慈遂往亲依一日闻举洞山麻三斤话忽悟深旨出世宜兴保安次迁嘉禾天宁后陛净慈甞着扶宗显正论仁宗览而嘉之赐金襕袈裟徽号慧光普照文明通辩及谢事筑室曰归休宴息其间泊如也元至元戊寅八月三日化去寿七十九灵隐泉禅师法嗣金华府宝林无机禅师上堂举妙喜颂圆觉居一切时不起妄念于诸妄心亦不息灭住妄想境不加了知于无了知不辨真实曰荷叶团团团似镜菱角尖尖尖似锥风吹柳絮毛毬走雨打梨华蛱蝶飞师曰妙喜可谓桃花李花总成一家双林则不然客舍并州巳十霜归心日夜忆咸阳无端更度桑干水却望X并州是故乡上堂芦花对蓼红木落山露骨彷彿扬州依希越国拈拄杖卓一下曰为君卓破精灵窟无位真人赤骨律黄龙开禅师法嗣杭州府护国臭菴宗禅师上堂举丰干谓寒山拾得曰你与我去游五台便是我同流寒山曰你去游五台作么干曰礼拜文殊山曰你不是我同流师曰丰干开口不在舌头上寒山同坑无异土检点将来两箇驼子厮撞着世上由来无直人上堂举岳林振示众市袋口开还有买底么僧曰有林曰不作贱不作贵你作么生买僧无语林曰老僧失利师曰岳林设箇问端也甚奇特及至被人道箇有字直得东遮西掩囊藏不迭护国今日布袋口开还有买底么良久曰阑干虽共倚山色不同观杭州府慧云无传祖禅师上堂佛佛广说大智莫能知祖祖相传凡情距能测先天后地成坏长存入死出生去来不变于斯荐得巳涉支离其或未然山僧更为下箇註脚以拂子击禅牀曰啼得血流无用处不如缄口过残春温州府华藏瞎驴无见禅师举兴化打克宾话颂曰兴化打克宾言亲语亦亲棒头如雨点敲出玉麒麟杭州府放牛余居士淳祐间参无门凡有问门皆噼面截住曰不是不是及见臭菴曰吾师何所见敢对人天颠倒是非耶菴曰我在无门处无法可得无道X可传只得两箇字士曰是甚两字菴曰不是不是士大悟始知无门为人处甞设是非关以见所得其言曰直指人心见性成佛回光返照迥绝遮拦才拟思量白云万里逢人品藻遇物雌黄重古轻今贵耳贱目任伊卜度沉吟未梦见是非关在作么生透且看如何是第一义对答不得打折齿却逞神通暗渡江有分奔波不近贵将心来与你安大痛无声彻骨寒摘叶寻枝非好手西天依旧黑漫漫有佛处不得住燕子衔将春色去杜宇鸣时雪满天落红万点相思雨无佛处急走过觉皇宝殿不肯坐修行六载出山来方信斧头是铁做安吉州沈道婆问是非关有几句士曰有四句婆曰四句作么生举士曰第一句有是有非则不可第二句无是无非又不可第三句是是非非也不可第四句非是是非亦不可若离得此四句始见本地风光曰我离得否士曰汝离不得曰人人有分我何离不得士曰嫁鸡逐鸡飞嫁狗逐狗走曰如何是本地风光士曰月子弯弯照几洲几人欢喜几人愁曰不问者箇风光士曰问那箇风光曰无男女相底士曰既无男女相问甚是非关曰别有向上事也无士曰有曰如何是向上事士曰马蝗丁住鹭鸶脚你上天时我上天囊山秀禅师法嗣福州府鼓山皖山正凝禅师舒州太湖李氏子年十七二亲俱丧投黄州双泉道瑛剃落旋受具于鄂渚X开元首参三祖环菴琏次参钟山痴绝沖长芦南山哲皆不契后参双塔无明性明问达磨九年面壁意旨如何师曰有理难伸明噼胸一拳师忽有省乃曰我生平用底遭者老汉一拳瓦解氷消了也入闽礼孤峰峰举狗子无佛性话师不能答踰半载乃得臻阃奥呈颂曰赵州道无箭不虗发筑着磕着全活全杀峰曰你也得只是未在一日峰举德山见龙潭话问那里是德山亲到处师以手掩峰口曰潭不见龙不现全身巳在空王殿梦回忽听晓莺啼春风落尽桃华片峰曰汝今日方知泗洲大圣不在扬州出现遂俾侍香洎峰迁西禅囊山师皆随侍峰归寂往登石鼓次依雪峰双林果居板首宝祐丁巳出世福州钓台迁万岁久之太傅贾平章请住鼓山上堂入院方三日追陪人事忙灯笼与露柱密密细商量且道商量箇甚么拍禅牀曰昨夜碧天风浪静一轮明月映螺江上堂六月旦夏巳中荷华开水面茘子映山红无位真人处处相逢拟议云山千万重鼓山入院上堂拈拄杖曰飏下住山鈯斧拈起国师圣箭卓一卓曰一簇破三关机锋如掣电左右逢原全机杀活直得大顶峰小顶峰望空斫额白云亭涌泉亭笑里点头正与么时且道功归何所靠拄杖曰雕弓已挂狼烟息万国来朝贺太平示众万机不到千圣攒眉正令当行阿谁敢拟便恁么会已落第二义谛大似望梅林止渴有甚快意处衲僧家将黑豆X子换人眼睛把断贯索穿人鼻孔未为分外且道衲僧见箇甚么道理卓拄杖曰选佛若无如是眼宗风那得到于今举雪峰示众曰此事不从脣吻得不从黄卷上得不从诸方老宿得合从甚么处得也须子细话颂曰一滴真珠红泼醅殷勤相劝两三回到头欲尽东君意吞却临行上马杯将终集两序示遗诚索笔书偈曰八十四年一梦相似梦破还空也无些事端坐而逝金华府双林一衲介禅师题傅大士像曰非儒非道亦非禅杜撰修行忒可怜担阁一身三不了至今八百有余年海西海禅师法嗣顺天府大庆寿寺中和璋禅师室中示徒或握木剑或执锦蛇因海云简参问某甲不来而来作么生相见师曰参须实参悟须实悟莫打野榸曰因击火迸散乃知眉横鼻直师曰吾此处别曰如何表信师曰吾牙是一口骨耳乃两片皮曰将谓别有师曰错简喝曰草贼大败师便休次日师举临济两堂首座齐下喝至宾主历然话问曰与么说话汝作么生会简曰打破秦时镜磨尖上古锥龙飞霄汉外何必更鍼锥师曰汝只得其机不得其用简便掀倒禅牀师曰途路之乐终未到家简与一掌曰精灵千载野狐窟看破如今不直钱师打一拂曰汝只得其用不得其体简进前曰青山耸寒色月照一溪春师曰汝只得X其体不得其智简曰流水自东西落华无向背师曰汝虽善语言三昧要且没交涉简竖拳拍一拍直得丈室震动师曰如是如是简拂袖便出葛庐覃禅师举僧问石溪如何是佛溪曰矮子看戏话颂曰巍巍丈六紫金容百戏场中有变通矮子看来眉卓竖铁锥无孔舞春风续灯正统卷之七续灯正统X卍XXX续灯正统卷八南海普陀嗣祖沙门西蜀性统编集临济宗大鑑下第二十一世中竺有禅师法嗣嘉兴府石门真觉元翁信禅师真觉开山上堂向上一机末后一诀佛祖不传千圣结舌者里莫有转身吐气者么出来通箇消息僧问鈯斧开山从古有师今新启石门关借路经过不妨一问师曰把将公验来曰如何是关中主师曰镆鎁横在手专惯斩痴顽僧拟议师便喝僧礼拜师曰痴顽汉乃曰满目溪山绝点埃无边剎海自周围毗卢楼阁重重现谁覩门门有善财卓拄杖曰石门关启真觉场开一任南来X与北来小参建法幢立宗旨明明佛敕曹溪是大众建法幢则固然如何是立的宗旨莫是三转五转竖拳下喝么莫是默然据座拂袖便行么莫是语言文字确古论今么莫是灰头土面长坐不卧么切须仔细若是正眼不明尽堕偏邪执滞所以道醍醐上味为世所珍遇斯等人翻成毒药我祖师门下尽十方世界是箇无缝铁壁达磨不识尽十方世界是箇无孔铁鎚迦叶不知无汝拟议处无汝承当处旋天转地换斗移星双放双收透顶透底还会么龙袖拂开全体现象王行处绝狐踪僧问毕竟如何是立的宗旨师曰少间向你道风旛中禅师法嗣吕铁船居士母秦国夫人梦公安二圣住持福巖佑至舍而生弱冠时便参空山一日山问曾见赵州么士厉声曰无山休去每称于人曰某再来人也士甞任江淮都总管乃于苏之嘉定建永寿寺以延云水其赓和永明山居诗及他偈言皆超伦迈俗达磨忌拈香曰西来不称梁王旨西去空携一只履若言玅用与神通真正衲僧谁数你九年面壁寻出场接得一人又无臂衣盂连累到卢能从此葛藤生不巳罪过有弥天源流无滴水今朝七百八十六年逢忌辰那箇儿孙不痛彻骨髓一炉香篆一瓯茶报恩却是孤恩底欲把拳头举似伊怜渠巳没当门齿华藏见禅师法嗣X苏州府阳山金芝岭铁此束念禅师示众灵山付嘱天下葛藤桩少室单传诸方是非窟安心忏罪破漆桶又要重光付法传衣滞行货徒劳索价沩仰团圞无缝罅壁立绝中边临济棒头开正眼拳下示生涯曹洞锦帐绣鸳鸯行人难得见云门三句可辨一镞辽空法眼大地山河俱为玅用看来世界清平何用强生节目金芝今日为诸人断者公案去也看看以拄杖画一画曰四海浪平龙睡稳九天云净鹤飞高举三圣道我逢人则出出则不为人兴化道我逢人则不出出则便为人话颂曰谁谓家风分两边一条拄杖两人牵休观千嶂凌云势好看银河落九天举舍利弗入城月上女出城话颂曰出城入廓两相逢来去谁云路不同回首涅槃台上望九州四海一家风直翁圆禅师法嗣庐州府无为州天宁无能教禅师门悬一牌云谨防恶犬竺源参才跨门便曰老和尚为我赶狗师便入去闭却门智首座出迎同坐少时方丈会茶智起白曰此上人得得来见和尚师曰巳相见了也既而师诃蒙山不合引兄弟礼忏施食源曰实际理地不受一尘佛事门中不舍一法师曰不然我宗门中合提何事如何是佛麻三斤如何是佛干屎橛当提此事始得源曰蒙山和尚甞问学者道栽松道者不具二缘而生达磨大师塟熊耳却携只履西归为复是神X通妙用为复是法尔如然如此提唱和尚以为何如师曰汝莫作禅会去么源当下如梦忽醒金牛真禅师法嗣安庆府太湖普明无用宽禅师结夏上堂诸方结制有甚巴鼻太湖梁山冷氷氷地二百箇铁额铜头无用分作两处提起放下吞声饮气拟议之间顶门着地卓拄杖曰何似晴空轰霹雳下座佛成道日上堂六年雪山错忽覩明星错走下山来错错错假使九州之铁也难铸此一错更说甚么大地含灵同成正觉中峰至上堂明明百草头明明祖师意天目山古佛辉天并鉴地虎齩大虫蛇吞鼈鼻掷拄杖曰直下来也急着眼覰大众怀香拜请幻住大和尚慈悲开示便下座鼓山凝禅师法嗣松江府淀山蒙山德异禅师高安卢氏子初参承天孤蟾莹莹命看赵州无字话一日蟾问亡僧迁化向甚么处师罔措悱发参究因首座入堂坠香盒作声豁然有省述偈曰没兴路途穷踏翻波是水超羣老赵州面目只如此寻谒雪巖退耕虗舟诸老舟问不是心不是佛不是物是甚么师曰所供并是语实又问南泉斩猫意旨如何师曰剖腹倾心舟曰赵州戴草鞋出去又作么生师曰手脚俱露一日室中舟问雪覆千山为甚么孤峰不白师曰别是一干坤舟大称赏劝谒皖山山问光明寂照徧河沙岂不是张拙X秀才语师拟答山震威一喝师当下释然一日山举宋太宗问僧甚处来僧曰庐山卧云太宗曰朕闻卧云深处不朝天因甚到者里话问师师曰邦有道则见山深肯之承天觉菴处以第一座后隐居莲湖桥休休菴出世淀山僧问宝寿开堂三圣推出一僧意旨如何师曰两彩一赛曰宝寿便打又作么生师曰为人须为彻曰三圣道恁么为人非但瞎却者僧眼瞎却镇州一城人眼去在是肯他不肯他师曰兜率陀天一昼夜人间四百年上堂昨日十四今日十五灵利衲僧吞却佛祖从教谢三郎月下自摇艣阿呵呵莫莾卤甜瓜彻蒂甜苦瓠连根苦示众苏州有常州有八角磨盘空里走日面佛月面佛觌面和盘都托出便与么掀倒禅牀拂袖散去法门幸甚或有犹豫之者只得把手牵汝归家闻声悟道见色明心竖拂子曰见么见底是色那箇是心喝一喝曰闻么闻底是声那箇是道直下正眼豁开方得入门犹是脱白沙弥要与衲僧齐驱并驾更须进竿头一步庆寿璋禅师法嗣顺天府大庆寿海云印简禅师山西岚谷宁远宋氏子生而神悟七岁父授孝经开宗明义章师曰开者何宗明者何义父异之于是俾从中观沼受业年十一衲具戒十二沼听参问一日侍沼行沼曰法灯道看他家事忙且道承谁力汝作么生会师将沼手一掣沼曰者野狐精师喏喏沼曰更须别参始得十八X元兵破宁远四众逃散师侍沼如故沼察其诚嘱曰子向去朔莫有大因缘吾将与子北渡至赤城元世祖至元庚辰五月沼无疾而逝师为乞食造塔一夕闻空中唿师名师为矍然乃迁居三峰道院一日复闻人告曰大事将成毋滞于此黎明遂䇿杖之燕过松舖值雨宿崖下因击火大悟曰今日始知眉横鼻直信道天下老和尚不寐语明日至景州见本无玄玄问从何所来师曰云收幽谷玄曰何处去师曰月照长松玄曰孟八郎汉便恁么去也师诺诺趋出迨入燕谒庆寿寿先夕梦异僧䇿杖径趋方丈踞座天明师至寿笑曰此夜来所梦者师问不来而来作么生相见寿曰参须实参悟须实悟莫打野榸师曰某甲因击火迸散乃知眉横鼻直寿曰吾此处别师曰如何表信寿曰牙是一口骨耳是两片皮师曰将谓别有寿曰错师喝曰草贼大败寿休去次日寿举临济两堂首座齐下喝僧问还有宾主也无济曰宾主历然汝作么生会师曰打破秦时镜磨尖上古锥龙飞霄汉外何劳更下槌寿曰途路之乐终未到家师曰精灵千载野狐魅看破如今不直钱寿曰如是如是师拂袖便出遂命掌记寻密付焉寿谓师曰吾有如来正法眼藏密付于汝毋令湮没师掩耳而出及开法后两主庆寿自元太祖世祖皆以师道事之有孔子之裔元措者渡河谒师请复曲阜庙祀师为言于忽都护曰孔子以大中至正之道三纲五常之礼X正心诚意之本教人自孔子至今袭封五十一代继承祀事未甞有缺忽都护遂奏命复袭封爵年五十六忽患风痺仁宗延祐丁巳闰四月一日集众说偈毕泊然而逝茶毗获舍利无算谥佛日圆明大师大鑑下第二十二世真觉信禅师法嗣建宁府天宝铁关法枢禅师温之平阳林氏子年十七往常州华藏寺礼竺西坦受业十九得度二十受具初参中峰次谒及菴皆不契乃见元翁于石门翁示以三不是话于是力参三年一日忽大悟述偈曰不是心佛物拶出虗空骨金毛狮子儿岂恋野狐窟喝一喝咄咄咄即诣方丈翁问作甚么师曰南泉被我捉败了也翁曰不是心不是佛不是物是箇甚么师曰牙齿一具骨耳朵两片皮翁曰不是不是别道将来师曰莺啼燕语鹊噪鸦鸣翁曰错师亦曰错翁曰南泉即今在甚么处师便喝翁曰离却者一喝南泉毕竟在甚么处师拂袖便出繇是徧谒诸方首见虗谷陵于大仰后谒海印如于荐福才上方丈印问谁师曰暂到相看印曰甚么处来师曰江西印曰江西近日有甚么事师曰集云峰下藤条被人抝折了也印曰莫乱统师曰不因乱统争得到者里印曰且道者里事作么生师叉手进前曰即日恭惟堂头和尚尊候起居万福印曰不涉泥水一句又作么生师喝一喝曰风从虎云从龙印曰一喝不作一喝用是X何意旨师曰两箇泥牛鬬入海直至如今无消息印曰错师亦曰错印唤侍者点茶来师曰不受者供养印曰不受者供养受那箇供养师曰谢和尚盛情印曰曾见甚么人来师曰不曾见人印曰既不曾见人那里得者箇消息师曰若见人即无者箇消息于是服勤为净头印甞谓众曰永嘉枢侍者是煅了底金嗣游东林参泽山咸值咸开室为众举竹篦因缘声未绝师夺却竹篦过左边立曰唤作甚么即得咸曰掠虗汉师以竹篦打一下抝折而出次日咸复开室师问泗州大圣因甚在扬州出现咸曰南山起云北山下雨师又捉住竹篦曰南山起云北山下雨意旨如何咸喝一喝师曰者是鬼窟里活计毕竟意旨如何咸曰掠虗汉师以竹篦一送曰见说洛阳华似锦拂袖便出后归石门省元翁翁才见便曰南泉向甚么处去也师曰说甚南泉释迦老子来也翁曰不是心不是佛不是物是甚么师曰剑去久矣翁曰赵州无聻师曰龙生金凤子冲破碧瑠璃翁曰古人与么道过的你别道看师喝一喝翁曰错师又喝翁曰错错师遂礼拜翁乃曰放汝三十棒师于是潜众十五年延祐戊午出世闽之天宝帝师钖寺额加号玅觉真空大师后迁松溪普载上堂当阳一句截断根源把住放行全机历落坐断千圣顶𩕳凿开衲僧眼睛疾焰过风奔流度刃直得玅峰𨁝跳慧海波腾正当恁么时且道开堂祝圣一句作么生道击拂子曰X龙袖拂开全体现象王行处绝孤踪小参金刚正印率土咸归佛祖钳鎚人天罔措阶梯不立知解不存德山棒通上彻下临济喝绝后光前一明一切明一用一切用大丈夫秉吹毛剑悬肘后符双放双收全杀全活拈拄杖曰鹤有九臯才翥翼马无千里谩追风佛诞上堂毗蓝园降生八十种随好行作象王行吼作狮子吼拈拄杖曰云门大师来也复卓一卓曰阿爷阿爷上堂举三圣问雪峰透网金鳞以何为食峰曰待汝出网来即向汝道圣曰千五百人善知识话头也不识峰曰老僧住持事繁师曰三圣大似毒龙搅海白浪滔天若不是雪峰惯入洪波争得骊珠在握击拂子下座谢殿主上堂如何是佛殿里底悉哩苏卢苏卢悉哩江国春风吹不起鹧鸪啼在深华里击拂子举临济无位真人是甚么干屎橛话颂曰无位真人干屎橛临济未是白拈贼千古长如白练飞一条界破青山色举牛过窓櫺话颂曰浪静风恬意转殊满天星斗月轮孤时人休恋一泓水来上扁舟泛五湖举香严上树话颂曰上树未上树铁蛇横古路觌面笑呵呵苦瓠连根苦居三载谢归天宝以嗣法善俦主寺事至元庚辰八月示微疾作手书邀诸所与游者入山如期毕至求法施者随其所欲了无倦色正午沐浴端坐书偈曰本无来去一句全提红霞穿碧落白日遶须弥掷笔而逝寿六十三腊四十五全身塔于瑞云院X普明宽禅师法嗣常州府宜兴龙池一源永宁禅师别号虗幻子淮东通州朱氏子世宦族九岁师渊模于广慧寺寺故淮海肇说法处前一夕寺众梦迎肇次日师至识者异之十二岁薙发寻受具戒参中峰海于苏之万寿入穹窿谒克翁绍绍俾掌藏时年始十九偕明极昶于焦子山习定五年极曰藏主所诣如此宜亟往见人于是至淮西太湖谒无用宽方入门用厉声叱之师作礼门外久之乃许入见问何处人师曰通州曰淮海近日盈虗若何师曰沃日滔天不存涓滴用便喝出师退彻夜不寐一日闻用举云门须弥山话声未绝忽有省急趋前用便打曰赵州无字作么生师遽曰赵州狗子无佛性万象森罗齐乞命无底篮儿盛死蛇多添少减无虗剩用嗒然繇是执侍左右者三年用始以断崖义所赞已像亲署书授师曰汝缘在南师遂受命南还时虗谷陵元叟端濑翁庆幻住本皆各据名山师皆叩击无不脗合延祐庚申住广德大洞洞左有实相寺马祖弟子澄公道场师为起废时有宿衲无一全者遯迹石溪谿与洞相望人谓广德二甘露门云至治癸亥宜兴龙池疏请师师欣然赴之命曰禹门居久复至绝巘筑室足不越限者三年帝师降号弘教普济禅师泰定乙丑迁九里寺至顺庚午再迁李山元统甲戌主常之天宁万寿八年复钖号本觉妙明真净至正壬午归龙池寻召入京X宣命龙光殿陞座说法上悦赐金襕法衣加号佛心了悟庚子出领善权洪武已酉夏六月示微疾嘱弟子裁纸制内外衣且曰吾将逝矣索笔书偈曰七十八年守䂐明明一场败阙泥牛海底翻身六月炎天飞雪书毕吉祥而逝先一月池水忽竭及师顺寂喷涌异常时茶毗现五色光牙齿舌轮皆不坏设利无数门人分余骨与不坏者就龙池太平齐山紫云麻蕻五所建塔藏焉世寿七十八僧腊六十五天宁教禅师法嗣杭州府妙果竺源水盛禅师别号无住翁饶州乐平范氏子十七依罗山常出家寻谒月庭于蒋山时孤舟居第一座谆谆诲师不置师每自奋且发愿曰吾此生不作佛当入无间狱过匡庐止东林一日夜半不觉如出荆棘林洎归罗山默举公案如镜照镜师自以为开悟及掌藏钥东林阅妙喜语有明心见性非桑门事则又复致疑不能自释越五载重会孤舟于蒋山其后谒无能始得脱尽玄玅知解回观从前所悟宛如一梦能抚之曰子后当大弘吾宗也于是东游至荐福分座说法久之居南巢天历已巳出世西湖之妙果寺示众凡学道人当洞明诸佛心宗行解相应岁久月深具大无畏如透水月华万浪千波触之不散方始不被生死阴魔所惑未几复还南巢至正丁亥戒饬徒众且曰世尊有言我今背痛将入涅槃吾其时矣侍僧捧纸求偈师挥叱曰何以偈X为端坐而逝世寿七十三僧腊五十三淀山异禅师法嗣袁州府慈化铁山琼禅师十八岁出家首参雪巖一日偶头痛欲煎药手提瓶子遇觉赤鼻曰你须是那咤太子析骨还父析肉还母然后为父母说法始得师有省乃述偈曰一茎草上现琼楼识破古今闲话头拈起集云峰顶月人前抛作百花毬无何巖示寂往谒东巖巖问心不是佛智不是道上座作么生会师曰抱赃呌屈巖曰不是心不是佛不是物是甚么师曰眉间迸出辽天鹘复谒蒙山屡入室呈解山但曰只是欠在一日忽触着欠字身心豁然彻骨彻髓乃跳下禅牀擒住山曰我欠少箇甚么山打三掌师礼拜山然之次典首座冬节秉拂曰冬至月头卖被买牛冬至月尾卖牛买被卓拄杖曰者里无尾无头中道齐休行也休休坐也休休住也休休卧也休休睡眼豁开五云现瑞光风霁月无处不週梅绽枯枝古渡头风前时复暗香浮虽然向上一路万里崖州何以见得靠拄杖曰休休后示寂塔于观音阁后府孤舟济禅师时月庭忠居蒋山师为第一座竺源至首座寮师问曰蒙山甞言栽松道者不具二缘而生达磨塟熊耳后只履西归为复是神通妙用是法尔如然子作么生会源曰形神俱妙师叱曰不然子他日当自知之源后以师语请益无能始释然大悟X大鑑下第二十三世大慈成禅师法嗣衢州府乌石杰峰世愚禅师郡之西安余氏子弱冠投兰谿显教寺薙染受具足戒谒古崖石门断崖中峰诸大老佩受法训栖止南屏三年不踰户限时止巖倡道大慈师往谒巖举南泉不是心不是佛不是物是甚么师茫然于是仍返南屏一夕闻邻僧诵证道歌至不除妄想不求真处豁然如释重负乃曰佛法元在目前人自远之耳即述偈曰时时觌面不相逢气力孃生几喫穷夜半忽然忘月指虗空迸出一轮红走见止巖巖才见便喝曰何处见神见鬼来师曰今日捉了贼也巖曰贜在何处师便喝巖曰开口合口都不是向上道将来师曰徧界明明不覆藏巖拈竹篦师便掀倒禅牀巖曰敢来者里捋虎须连打三下因命为侍者至顺辛未出世里之乌石一十六载迁广德石谿开堂日僧问远离乌石岭来赴石谿山开示人天路如何透祖关师曰龙生金凤子冲破碧瑠瑠曰与么则觌面不相识千里可同风师曰重叠关山路曰达磨西来不立文字直指人心见性成佛既然不立文字何得流传至今师曰官不容鍼私通车马曰直指人心指那箇心师曰开口不在舌头上曰见性成佛性在甚么处师曰太湖三万六千顷夜夜波心月色明曰记得傅大士道空手把锄头步行骑水牛人从桥上过桥流水不流此意如何师X曰切忌当面蹉过曰与么则有意气时添意气不风流处也风流师曰毫釐有差天地悬隔曰此事且止经中道大富长者即是如来为复是累劫中来为复是今生契证师曰㵎深华落远山高树影长曰今日直心居士营建石谿道场请和尚住是同是别师曰师子吼时芳草绿象王行处百花红曰既然如是得何果报师曰生生归佛地世世乐人天上堂大道无形离名绝相不劳修证岂涉言诠一千七百祖师关仔细看来只者是依他作解障自悟门若欲扫去葛藤截断露布直须向黄面老子方欲拈花之际金色头陀未曾微笑之时便与掀倒禅牀喝散大众免使后代儿孙做尽许多伎俩山僧今日更不指东画西直截与诸人通箇消息良久曰天高羣象正海濶百川朝洪武庚戌十二月示微疾书偈曰生本不生灭本不灭撒手便行一天明月掷笔而逝全身藏乌石慈云塔院寿七十腊五十天宝枢禅师法嗣杭州府净慈逆川智顺禅师温之瑞安陈氏子母奉智者大师像甚谨一夕梦僧项有圆光遡江流而上曰我当为汝子寤而有娠师生而美质宿成年七岁从仲父沙门慧光于崇兴及长受具徧历义海忽弃去入闽参天宝铁关求依住关叱曰丈夫汉不于大丛林相颉颃乃思局此耶抽身便入师下旦过悲泣关闻乃命参堂师由是壁立万仞昼夜不辨踰月因X如厕覩园中瓠瓜触发顿觉大地平沉走见关关曰此才入门耳向上一着千里万里又踰半载一日忽厉声告关曰南泉败关今巳见矣关曰不是心不是佛不是物是甚么师曰地上甎铺屋上瓦覆关曰南泉即今在甚么处师曰鹞子过新罗关曰错师亦曰错关曰错错师礼拜而退俾典藏钥寻命分座说法关趋寂师继领院事未几弃去渡江入淮礼诸祖塔由建业回浙旋返永嘉开报恩于瑞安迁主江心复开归原于平阳朝廷赐院额及金襕袈裟号佛性圆辨禅师平章燕只不华镇闽请住东禅雪峰洪武初诏征有道高僧十人于钟山建会师应诏命陞座说法上幸临慰劳备至南还陞主净慈六年复召入京俄示微疾沐浴说偈坐逝缙云真禅师法嗣太原府五台山灵鹫碧峰宝金禅师干州永寿石氏子为邑名胄父母崇善有桑门授以观音像未几生师诞时白光盈室甫六岁即命出家薙染后徧历讲肆忽叹为非遂更衣谒如海真于缙云昼夜精勤偶携筐撷蔬忽凝坐不动历三时方寤真曰入定耶师曰然真曰何所见师曰有所悟真曰悟处如何师举筐示之真曰不是师置筐于地拱手而立真又曰不是师便喝真拦胸擒住曰道道师揑拳便筑真曰未在此尘劳暂息耳必使心路绝祖关透然后大法始明师由是脇不沾席者三年一日闻伐木声汗下如X雨乃曰古人道大悟一十八遍小悟无数岂欺我哉未生前事今日方知亟见真真不诺师掀倒禅牀而出翌日复见真真于地上画一圆相师以袖拂去真复画一圆相师于圆相中画一画又拂去真再画一圆相师于圆相中画十字又拂去真复画如前师于十字隅作卍字又拂去真大笑曰参学悟者世岂无之能明大机用宁复几人遂授记莂命往朔方道当大行先是师甞于定中见一山秀丽重楼杰阁金碧绚烂诸菩萨行道其中有招师者曰此祕魔巖也尔修道其中何遽忘之后师游台山道逢蓬首女子身被五彩弊衣赤足徐行一黑獒随后师问何之答曰入山师曰入山何为答曰一切不为言讫而没叩同行者皆不见知为文殊化身也师因就山建灵鹫菴以待方来僧俗闻风趋赴甞至万指至正戊子冬召入内廷值大雪夜有红光自师室中直透霄汉上惊叹赐金襕伽黎明年祷雨輙应敕赐寂照圆明大禅师号诏住海印寺洪武初诏师至京住天界问法称旨辛亥设普济会于钟山命师涖其事赐伊蒲馔上亲幸临御翰赐诗壬子六月沐浴更衣集众言别弟子请偈师曰三藏十二部尚为故纸吾言何为端坐遂瞑目世寿六十五僧腊五十九茶毗舍利成五色齿牙皆不坏慈化琼禅师法嗣汝州香严无闻思聪禅师香山人初参独峰令看不X是心不是佛不是物话同云峰月山等六人立盟互相究竟次见淮西无能教教示无字话令参一日晤同参敬上座敬问你六七年来有甚见处师曰每日只是目前无一物敬曰你者一络索从甚处来师罔然乃问毕竟明此大事应作么生敬曰不见道要知端的意北斗而南看说了便去师被一拶直得不知行坐者七日偶到净头寮疑情不解食顷乃觉胸次轻清目前人物一切不见直是通身汗流遂见敬敬举扇曰速道速道师遽曰举起分明也妙哉清风匝匝透人怀箇中消息无多子直得通身欢喜来自此下语作颂都无滞碍及至向上一路又不得洒落乃入香严山过夏复谒无方普普问万法归一一归何处师曰鼻竖眼横普曰者是学得底师曰鸡寒上树鸭寒下水普曰不问者箇如何是你父母未生前面目师竖起拳曰看普曰好与三十拄杖师拂袖便出适值铁山从高丽回至石霜师往见山问仙府何处师曰汝州山曰风穴面目如何师将二十年工夫通说一遍山把定咽喉问如何是无字师曰近从潭州来不得湖北信山曰未在更道师曰和尚几时离高丽山曰未在更道师喝一喝拂袖便出山曰者兄弟都好只一件大病道我发明了师闻而感激复入光州山中十七年方得颖脱甞示众曰法无定相遇缘即宗秉金刚剑吞栗棘蓬截断衲僧舌头坐却毗卢顶𩕳拈一茎草作丈六金身将丈六金身作一茎草X直教寸丝不挂月冷秋空寒灰发燄到者里唤作佛法入地狱如箭射不唤作佛法入地狱如箭射诸仁者毕竟作么生会不见船子道藏身处没踪迹没踪迹处莫藏身虽然恁么正眼观来尽是闲家具衲僧分上料掉没交涉常州府宜兴玉峰寂照无极导禅师吴兴赵氏子生时白光盈室者三夕值元兵下江南母计氏为游兵俘去师长以求母持大士名至切徧寻十余年得之河间于是偕礼普陀从铁山琼落发次谒及菴信于道场无隐元于净慈因汎湖闻渔歌脱然有省呈元元曰此间无你栖泊处师拂衣去寻筑菴弁山之阳母终塟毕一夕空中有白衣人语曰缘在宜兴于是得玉峰山建寂照禅院邑人翕然宗之至顺壬申正月六日无疾趺坐而逝世寿六十五僧腊三十阇维舍利无数分塔于寂照中隐二处中隐在邑之东北亦师所创也大鑑下第二十四世乌石愚禅师法嗣江宁府灵谷非幻无涯道永禅师衢之西安浮石吴氏子父梦明果至门诞之投乌石杰峰出家峰问何处来师应声曰虗空无向背峰指钟示师师信口成颂曰百鍊炉中滚出来虗空元不惹尘埃如今挂在人头上触着洪音徧九垓时年始十二峰大奇之旋为祝发居下版服勤积久疑滞尽释得无碍辩峰为X印可永乐间敕住灵谷会朝廷建大斋有礼官董事甚严师若不经意者左右怪问之师曰自家有一大事甚紧无暇他及沐浴更衣趺坐书偈曰生死悠悠绝世缘蒙恩永乐太平年者回撒手归空去雪霁云消月正圆投笔而逝上闻遣中官致祭茶毗舍利徧布七众叹未曾有温州府护龙太初启原禅师日本国源氏子父官方宰九岁送入建长寺出家十八请旨南询历三年抵福州时吴元之丙午二月进京贡上引师见上上喜敕见季潭泐泐指令徧参后谒杰峰一日峰上堂曰雪覆千山因甚么孤峰不白师出众曰雷声隐隐雨点全无峰曰草菴上葢瑠璃瓦石室中藏玛瑙瓶师曰大虫骑却南山虎峰曰虎生七子阿那箇无尾巴师曰第七箇峰曰且放汝三十棒由是许入室后辞结茅庐阜复移石龙出世广度迁罗阳三峰再迁护龙甞垂三关语一曰舜若多神因甚么向平地上拕泥带水二曰金翅鸟王噼海取龙吞因甚么被泥鳅吞却三曰三世诸佛说不得因甚么狸奴白牯念摩诃永乐丁亥三月朔集众说偈曰生也铁面皮死也铁面皮一击百杂碎白日绕须弥遂坐逝塔于南院续灯正统卷之八X续灯正统X卍XXX续灯正统卷九南海普陀嗣祖沙门西蜀性统编集临济宗大鑑下第十七世径山杲禅师法嗣泉州府教忠晦菴弥光禅师闽之李氏子儿时寡言笑闻梵呗则喜十五依幽巖慧圆顶犹喜阅羣书一日弃之出岭谒圆悟于云居次参黄檗祥高菴悟皆有契以淮楚盗起归谒佛心会大慧寓广因往从之慧曰汝在佛心处所得者试举一二看师举佛心上堂拈普化公案曰佛心即不然总不恁么来时如何噼嵴便打从教徧界分身慧曰汝意如何师曰某不肯他后头下箇註脚慧曰此正是以病为法师毅然无信可意慧曰汝但揣摩看师竟以为不然经旬因记海印信拈曰雷声浩大雨点全无始无滞趋告慧慧以举道者见琅琊并玄沙未彻语诘之师对巳慧笑曰虽进得一步祇是不着所在如人斫树根下一刀则命根断矣汝向枝上斫其能断命根乎今诸方浩浩说禅者多皆如此何益于事其杨岐正传三四人而巳师愠而去翌日慧问汝还疑否师曰无可疑者慧曰祇如古人相见未开口时巳知虗实或闻其X语便识浅深此理如何师悚然汗下莫知所诣慧令究有句无句话一日慧过云门菴师侍行问曰某到者里不能得彻病在甚处慧曰汝病最癖世医拱手何也别人死了活不得汝今活了未肯死要到大安乐田地须是大死一回始得师疑情愈深后入室慧问喫粥了也洗钵盂了也去却药忌道将一句来师曰裂破慧震威喝曰你又说禅也师即大悟慧挝鼓告众曰龟毛拈得笑咍咍一击万重关锁开庆快平生在今日孰云千里赚吾来师亦以颂呈之曰一拶当机怒雷吼惊起须弥藏北斗洪波浩渺浪滔天拈得鼻孔失却口住后上堂有句无句如藤倚树放憨作么及乎树倒藤枯句归何处情知汝等诸人卒讨头鼻不着为甚如此祇为分明极翻令所得迟上堂梦幻空华何劳把捉得失是非一时放却掷拂子曰山僧今日巳是放下了也汝等诸人又作么生复曰侍者收取拂子僧问文殊为甚么出女子定不得师曰山僧今日困曰罔明为甚么却出得师曰令人疑着曰恁么则擘开华岳千峰秀放出黄河一派清师曰一任卜度九江府东林卍菴道颜禅师潼川鲜于氏子久参圆悟微有省洎悟还蜀嘱依妙喜仍以书致喜曰颜川彩绘巳毕但欠点眼耳他日嗣其后未可量也喜居云门及洋屿师皆侍焉朝夕质疑方大悟住后上堂一叶落天下秋一尘起大地收鸟窠吹布毛便有X人悟去今时学者为甚么却不识自已良久曰莫错怪人好上堂欲识诸佛心但向众生心行中识取欲识常住不凋性但向万物迁变处会取还识得么欲得不招无间业莫谤如来正法轮上堂诸人知处良遂总知良遂知处诸人不知作么生是良遂知处乃曰鸬鹚语鹤上堂仲冬严寒三界无安富者快乐贫者饥寒不识玄旨错认定盘何也牛头安尾上北斗面南看上堂一滴滴水一滴滴冻天寒人寒风动幡动云门扇子𨁝跳上三十三天筑着帝释鼻孔东海鲤鱼打一棒雨似盆倾不出诸人十二时中寻甞受用上堂圆通门户八字打开若是从门入得不堪共语须是入得无门之门方可坐登堂奥所以道过去诸如来斯门巳成就现在诸菩萨今各入圆明未来修学人当依如是法从上诸圣幸有如此广大门风奈之何不能继绍甘自鄙弃穿窬墙壁好不丈夫敢问大众无门之门作么生入良久曰非唯观世音我亦从中证上堂元宵巳过化主出门六羣比丘各从其类此众无复枝叶纯有真实如是增上慢人退亦佳矣麒麟不为瑞鸑鷟不为荣麦秀两岐禾登九穗总不消得但愿官中无事林下栖禅水牯牛饱卧斜阳担板汉清贫长乐粥足饭足俯仰随时筯笼不乱搀匙老鼠不咬甑箅山家活计淡薄长情不敬功德天谁嫌黑暗女有智主人二俱不受良久曰君子爱财取之以道上堂去年寒食后今X年寒食前日日是好日不是正中偏上堂客舍久留连家乡夕照边檐悬三月雨水没两湖莲镬漏烧灯盏柴生满灶烟巳忘南北念入望尽平川上堂栴檀林无杂树郁密深沉师子住所以栴檀丛林栴檀围绕荆棘丛林荆棘围绕一人为主两人为伴成就万亿国土士农工商若夜叉若罗剎见行魔业优哉游哉聊以卒岁僧问香严上树话意旨如何师曰描不成畵不就曰李陵虽好手争奈陷番何师曰甚么处去来问如何是佛师曰汝是元固僧近前曰喏喏师曰裩无裆袴无口问如何是佛师曰志公和尚曰学人问佛何故答志公和尚师曰志公不是闲和尚曰如何是法师曰黄绢幼妇外孙齑臼曰是甚么章句师曰绝妙好辞曰如何是僧师曰钓鱼船上谢三郎曰何不直说师曰玄沙和尚曰三宝巳蒙师指示向上宗乘事若何师曰王乔诈仙得仙僧呵呵大笑师乃叩齿福州府西禅懒菴鼎需禅师本郡林氏子幼举进士有声年二十五因读遗教经忽曰几为儒冠误欲去家母难之以亲迎在期师乃绝之曰夭桃红杏一时分付春风翠竹黄花此去永为道伴竟依保寿乐为比丘一钖湖湘徧参名宿归里结菴于羗峰绝顶不下山者三年佛心才挽出首众于大乘甞问学者即心即佛因缘时妙喜菴洋屿师之友弥光与师书曰菴主手段与诸方别可来少欵如何师不答光以计X邀师饭师往赴之会妙喜入室举僧问马祖如何是佛祖云即心是佛作么生师下语妙喜诟之曰你见解如此敢妄为人师耶鸣鼓普说讦其平生珍重得力处排为邪解师泪交颐不敢仰视默计曰我之所得既为所排西来不传之旨岂止此耶遂执弟子礼一日喜问内不放出外不放入正恁么时如何师拟开口喜拈竹篦噼嵴连打三下师于此大悟厉声曰和尚巳多了也喜又打一下师礼拜喜笑曰今日方知吾不汝欺也遂印以偈曰顶门竖亚摩醯眼肘后斜悬夺命符瞎却眼卸却符赵州东壁挂葫芦于是声动丛林住后上堂句中意意中句须弥耸于巨川句刬意意刬句烈士发乎狂矢任待如牙剑树口似血盆徒逞词锋虗张意气所以净名杜口早涉繁词摩竭揜关巳扬家丑自余瓦棺老汉巖头大师向羗峰顶上拏风鼓浪翫弄神变脚跟下好与三十且道过在甚么处良久曰机关不是韩光作莫把胸襟当等闲至节上堂二十五日巳前羣阴消伏泥龙闭户二十五日巳后一阳来复铁树开花正当二十五日尘中醉客骑驴骑马前街后街递相庆贺物外闲人衲帔蒙头围炉打坐风萧萧雨萧萧冷湫湫谁管你张先生李道士胡达磨上堂懒翁懒中懒最懒懒说禅亦不重自己亦不重先贤又谁管你地又谁管你天物外翛然无箇事日上三竿犹打眠上堂举僧问赵州如何是古人言州曰谛听谛听师曰X谛听即不无切忌唤钟作瓮室中问僧万法归一一归何处曰新罗国里师曰我在青州作一领布衫重七斤聻曰今日亲见赵州师曰前头见后头见僧乃作斫额势师曰上座甚处人曰江西师曰因甚么却来者里衲败缺僧拟议师便打出福州府东禅蒙菴思岳禅师江州人上堂墙壁瓦砾说一切法蛾羊蚁子现无边身见处既精明闻中必透脱所以雪峰凡见僧来辊出三箇木毬如弄襍剧相似玄沙便作斫牌势卑末谩道将来普贤今日谤古人千佛出世不通忏悔者里有人谤普贤定入拔舌犂耕地狱且道不谤者是谁良久曰心不负人面无惭色上堂达磨来时此土皆知梵语及乎去后西天悉会唐言若论直指人心见性成佛大似羚羊挂角猎犬寻踪一意乖疎万言无用可谓来时他笑我不知去后我笑他唐言梵语亲分付自古斋僧怕夜茶上堂腊月初岁云徂黄河冻巳合深处有嘉鱼活鱍鱍跳不脱又不能相煦以溼相濡以沫惭愧菩萨摩诃萨春风几时来解此黄河冻令鱼化作龙直透桃花浪会即便会痴人面前且莫说梦上堂僧问如何是初日分以恒河沙等身布施师曰从苗辨地因语识人曰如何是中日分复以恒河沙等身布施师曰筑着磕着曰如何是后日分亦以恒河沙等身布施师曰向下文长付在来日复曰一转语如天普葢似地普擎一转语舌头不出口一转语且喜X没交涉要会么惭愧世尊面赤不如语直大小岳上座口似磉盘今日为者问话僧讲经不觉和註脚一时说破便下座上堂哑却我口直须要道塞却你耳切忌蹉过昨日有人从天台来却道泗洲大圣在洪州打坐十字街头卖行货是甚么断跟草鞋尖檐席帽福州府西禅此菴守净禅师开堂拈香罢就座白椎曰法筵龙象众当观第一义师随声便喝曰此是第几义久参先德巳辨来端后学有疑不妨请问僧问阿难问迦叶世尊传金襕外别传何物迦叶唤阿难阿难应诺未审此意如何师曰切忌动着曰祇如迦叶道倒却门前剎竿着又作么生师曰石牛横古路曰祇如和尚于佛日处还有者箇消息也无师曰无者箇消息曰争奈定光金地遥招手智者江陵暗点头师曰莫将庭际栢轻比路傍蒿僧礼拜师乃曰定光金地遥招手智者江陵暗点头巳是白云千万里那堪于此未知休设或于此便休去一场狼籍不少还有检点得出者么如无山僧今日失利上堂谈玄说妙撒屎撒尿行棒行喝将盐止渴立主立宾华擘宗乘设或总不恁么又是鬼窟里坐到者里山僧巳是打退鼓且道诸人寻常心愤愤口悱悱合作么生莫将闲学解埋没祖师心上堂若也单明自己不悟目前此人有眼无足若也祇悟目前不明自己此人有足无眼直得眼足相资如车二轮如鸟二翼X到西禅者里正好勘过了打上堂九夏炎炎大热木人汗流不辍夜来一雨便凉莫道山僧不说以拂子击禅牀下座上堂若欲正提纲直须大地荒欲来冲雪刃未免露锋铓正当恁么时释迦老子出头不得即不问你诸人祇如马镫里藏身又作么生话会上堂道是常道心是常心汝等诸人闻山僧恁么道便道我会也大尽三十日小尽二十九头上是天脚下是地耳里闻声鼻里出气忽若四大海水在汝头上毒蛇穿你眼睛虾蟆入你鼻孔又作么生上堂文殊普贤谈事理临济德山行棒喝东禅一觉到天明偏爱风从凉处发咄上堂善鬬者不顾其首善战者必获其功其功既获坐致太平太平既致高枕无忧罢拈三尺剑休弄一张弓归马于华山之阳放牛于桃林之野风以顺而雨以时渔父歌而樵人舞虽然尧舜之君犹有化在争似干坤收不得尧舜不知名浑家不管兴亡事偏爱和云占洞庭上堂闭却口时时说截却舌无间歇无间歇最奇绝最奇绝眼中屑既是奇绝为甚么却成眼中屑了了了时无可了玄玄玄处亦须呵上堂佛祖顶𩕳上有泼天大路未透生死关如何敢进步不进步大千没遮护一句绝言诠那咤擎铁柱僧问佛佛授手祖祖相传未审传箇甚么师曰速礼三拜问不施寸刃请师相见师曰逢强即弱曰何得埋兵掉鬬师曰祇为阇黎寸刃不施曰未审向上还有事也无师曰X有曰如何是向上事师曰败将不斩问古佛堂前甚么人先到师曰无眼村翁曰未审如何趣向师曰楖𣗖横担建宁府开善道谦禅师本郡游氏子世业儒早失恃怙愿出家以报亲恩初之京师依圆悟无所省发后随妙喜泉南及喜领径山师亦侍行未几令师往长沙通张紫巖书师自谓我参禅二十年无入头处更作此行决定荒废意欲无行友人宗元叱曰不可在路便参禅不得也去吾与汝俱往师不得巳而行在路泣语元曰我一生参禅殊无得力处今又途路奔波如何得相应去元告之曰你但将诸方参得底悟得底圆悟玅喜为你说得底都不要理会途中可替底事我尽替你只有五件事替你不得你须自家支当师曰五件者何事元曰着衣喫饭疴屎放尿驼箇死尸路上行师于言下脱然不觉手舞足蹈元曰你此回方可通书宜前进吾先归矣元即回径山师半载方返妙喜一见便曰建州子你者回别也住后上堂竺土大仙心东西密相付如何是密付底心良久曰八月秋何处热上堂壁立千仞三世诸佛措足无门是则是太杀不近人情放一线道十方剎海放光动地是则是争奈和泥合水须知通一线道处壁立千仞壁立千仞处通一线道横拈倒用正按傍提雷激雷奔崖頺石裂是则是犹落化门到者里壁立千仞也没交涉通一线道也没交涉不近人情和X泥合水总没交涉只者没交涉也则没交涉是则是又无佛法道理若也出得者四路头管取干坤独步且独步一句作么生道莫怪从前多意气他家曾踏上头关上堂去年也有箇六月十五今年也有箇六月十五去年六月十五少却今年六月十五今年六月十五多却去年六月十五多处不用减少处不用添既不用添又不用减则多处多用少处少用乃喝一喝曰是多是少良久曰箇中消息子能有几人知上堂洞山麻三斤将去无星秤子上定过每一斤恰有一十六两二百钱重更不少一𣯛正如赵州殿里底一般祇不合被大愚锯解秤鎚却教人理会不得如今若要理会得但问取云门干屎橛上堂有句无句如藤倚树撞倒灯笼打破露柱佛殿奔忙僧堂回顾子细看来是甚家具咄祇堪打老鼠上堂诸人从僧堂里恁么上来少间从法堂头恁么下去竝不曾差了一步因甚么却不会良久曰祇为分明极翻令所得迟宁波府育王佛照德光禅师临江彭氏子志学之年依本郡东山光化吉落发一日入室吉问不是心不是佛不是物是甚么师罔措遂致疑通夕不𥧌次日诣方丈请益曰昨日蒙和尚垂问既不是心又不是佛不是物毕竟是甚么望和尚慈悲指示吉震威一喝曰者沙弥更要我与你下註脚在拈棒噼嵴打出师于是有省后谒月菴果应菴华百丈震终不自肯X适大慧领育王师参焉慧问唤作竹篦则触不唤作竹篦则背不得下语不得无语师拟对慧便棒师豁然大悟从前所得瓦解氷消初住台之鸿福次徙光孝僧问浩浩尘中如何辨主师曰中峰顶上塔心尖上堂临济三遭痛棒大愚言下知归兴化于大觉棒头明得黄檗意旨若作棒会入地狱如箭射不作棒会入地狱如箭射众中商量尽道赤心片片恩大难酧总是识情卜度未出阴界且如临济悟去是得黄檗力得大愚力若也见得许你顶门眼正肘后符灵其或未然鸿福更为诸人通箇消息丈夫气宇冲牛斗一踏鸿门两扇开上堂七手八脚三头两面耳听不闻眼覰不见苦乐逆顺打成一片且道是甚么路逢死蛇莫打杀无底篮子盛将归上堂闻声悟道落二落三见色明心错七错八生机一路犹在半途且道透金刚圈吞栗棘蓬底是甚么人披蓑侧立千峰外引水浇蔬五老前淳熙丙申被旨住灵隐入对选德殿孝宗问眹心佛心是同是别对曰直下无第二人曰若是则佛即是心心即是佛耶对曰成一切性即心离一切相即佛又问释迦佛入山修道六年而成所成者何事师曰将谓陛下忘却上悦赐佛照禅师号自是召见无时甞留内观堂五宿而出嘉泰癸亥三月十五作遗书集众叙别大书云八十三年弥天罪过末后殷勤尽情说破泊然而逝僧腊六十塔全身于鄮峰东菴谥普慧宗觉大禅师X塔曰圆鑑常州府华藏遯菴宗演禅师福州郑氏子上堂拈起拄杖曰识得者箇一生参学事毕古人恁么道华藏则不然识得者箇更须买草鞋行脚何也到江吴地尽隔岸越山多腊旦上堂一九与二九相逢不出手世间出出间无剩亦无少遂出手曰华藏不惜性命为诸人出手去也噼面三拳拦腮一掌灵利衲僧自知痛痒且转身一句作么生道巡堂喫茶去上堂南泉道我十八上便解作活计赵州道我十八上便解破家散宅南泉赵州也是徐六担板祇见一边华藏也无活计可作亦无家宅可破逢人突出麤拳要伊直下便到且道到后如何三十六峰观不足却来平地倒骑驴宁波府天童无用净全禅师诸暨翁氏子初谒妙喜于径山山问有何能师曰能打坐山曰打坐何为师曰若问何为直是无下口处一日採椒师作颂曰含烟带露巳经秋颗颗通红气味周突出眼睛开口笑者回不恋旧枝头自是乃祝发受戒山举灵云见桃花悟道话师颂曰灵云一见两眉横引得渔翁良计生白浪起时抛一钓任教鱼鳖竞头争住后上堂学佛止言真不立参禅多与道相违忘机忘境急回首无地无锥转步归佛不是心亦非觌体承当绝所依万古碧潭空界月再三捞摝始应知上堂良久召众曰还知么复曰败缺不少便下座上堂长沙X道百尺竿头坐底人虽然得入未为真百尺竿头重进步十方世界现全身妙喜老人道要见长沙么更进一步保宁则不然要见长沙么更退一步毕竟如何换骨洗肠重整顿通身是眼更须参师到灵隐上堂灵山正派达者犹迷明来暗来谁当辨的双收双放孰辨端倪直饶千圣出来也祇结舌有分何故人归大国方为贵水到潇湘始见清复曰适来松源和尚举竹篦话令天童纳败缺诸人要知么听取一颂黑漆竹篦握起迅雷不及揜耳德山临济茫然懵底如何插此束自赞曰匙挑不上箇村夫文墨胸中一点无曾把虗空揣出骨恶声赢得满江湖开禧丁卯示寂寿七十一﨟四十五塔于本山寺之西长沙府大沩山法宝禅师福州人上堂千般言万种喻祇要教君早回去夜来一片黑云生莫教错却山前路咄上堂唤作竹篦则触不唤作竹篦则背直须师子咬人莫学韩獹逐块阿呵呵会不会金刚脚下铁崑崙捉得明州憨布袋福州府玉泉昙懿禅师久依圆悟自谓不疑绍兴初出住兴化祥云大慧入闽知其所见未谛致书令来师迟迟慧小参且痛斥仍榜告四众师不得巳破夏谒之慧鞫其所证乃曰汝恁么见解敢嗣圆悟老人邪师退院亲之一日入室慧问我要箇不会禅底做国师师曰我做得国师去也慧喝出居无何语之曰香严悟处不在击竹边俱胝得处不在指头上师乃X顿明出住玉泉为慧拈香后省慧于小溪慧陞座举云门一日拈拄杖示众曰凡夫实谓之有二乘析谓之无缘觉谓之幻有菩萨当体即空衲僧见拄杖子但唤作拄杖子行但行坐但坐总不得动着慧曰我不似云门将虗空剜窟󳮫蓦拈拄杖曰拄杖子不属有不属无不属幻不属空卓一下曰凡夫二乘缘觉菩萨尽向者里各随根性悉得受用唯于衲僧分上为害为冤要行不得行要坐不得坐进一步则被拄杖子迷却路头退一步则被拄杖子穿却鼻孔即今莫有不甘底么试出来与拄杖子相见如无来年更有新条在恼乱春风卒未休正恁么时合作么生下座烦玉泉为众拈出师登座叙谢毕遂举前话曰适来堂头和尚恁么批判大似困鱼止泺病鸟栖芦若是玉泉则又不然拈拄杖曰拄杖子能有能无能幻能空凡夫二乘缘觉菩萨卓一下曰向者里百襍碎唯于衲僧分上如龙得水似虎靠山要行便行要坐便坐进一步则干坤震动退一步则草偃风行且道不进不退一句作么生道良久曰闲持经卷倚松立笑问客从何处来饶州府荐福悟本禅师江州人自江西云门参侍妙喜最久所至受喜印可者多矣师私谓其弃已且欲发去妙喜曰汝但耑意参究如有所得不侍开口吾自能识既而有闻师入室者故谓师曰本侍者参禅许多年逐日只道得箇不会师诟之曰者小鬼你未X生时我巳三度霍山庙里退牙了好教你知由是益锐志究狗子无佛性话一夕将三鼓倚殿柱昏寐间不觉无字出口吻忽尔顿悟后三日妙喜自外归师见未及吐词妙喜曰本胡子者回方是彻头也初住信州博山规模法道最为严整次移荐福上堂高揖释迦不拜弥勒者好与三十拄杖何故为他祇会步步登高不会从空放下东家牵犂西家拽杷者好与三十拄杖何故为他祇会从空放下不会步步登高山僧恁么道还有过也无众中莫有点检得出者么若点检得出须弥南畔把手共行若点检不出布袋里老鵶虽活如死上堂释迦掩室净名杜口须菩提唱无说以显道释梵绝视听而雨华大众者一队不唧𠺕汉无端将祖父田园私地结契各据四至界分方圆长短一时花擘了也致令后代儿孙上无片瓦葢头下无卓锥之地博山当时若见十字路头掘箇无底深坑唤来一时埋却免见递相钝置何谓如此不见道家肥生孝子国霸有谋臣上堂干闼婆王曾奏乐山河大地皆作舞争如跛脚老云门解道腊月二十五博山今日有条攀条无条攀例也要应箇时节蓦拈拄杖横按膝上作抚琴势曰还有闻絃赏音者么良久曰直饶便作凤凰鸣毕竟有谁知指法卓一下下座宁波府育王大圆遵璞禅师福州人幼同玉泉懿问道圆悟数载后还里佐懿于莆中祥云绍兴甲寅大X慧居洋屿师往讯之入室次慧问三圣兴化出不出为人不为人话你道者两箇老汉还有出身处也无师于慧膝上打一拳慧曰祇你者一拳为三圣出气为兴化出气速道速道师拟议慧便打复谓曰你第一不得忘了者一棒后因慧室中谓僧曰德山见僧入门便棒临济见僧入门便喝雪峰见僧入门便道是甚么睦州见僧便道现成公案放你三十棒你道者四箇老汉还有为人处也无僧曰有慧曰札僧拟议慧便喝师闻遽大悟慧欣然许之温州府鴈山能仁枯木祖元禅师闽林氏子初谒雪峰预次依佛心才皆不甚契及依大慧于云门菴夜坐睹僧剔灯始彻证有偈曰剔起灯来是火历劫无明照破归堂撞见圣僧几乎当面蹉过不蹉过是甚么十五年前奇特依前祇是者箇慧以偈赠之曰万仞崖头解放身起来依旧却惺惺饥餐渴饮浑无事那论昔人非昔人初居连江福严菴食指甚众日不暇给揭偈于伽蓝祠曰小菴小舍小丛林土地何须八九人若解轮流来打供免教碎作一堆尘是夕神致梦山前檀越愿如所戒绍兴己巳春出住能仁上堂有佛处不得住踏着秤鎚硬似铁无佛处急走过脚下草深三尺三千里外逢人不得错举北斗挂须弥恁么则不去也棒头挑日月摘杨华摘杨花眼里瞳人着绣鞋卓拄杖下座上堂鴈山枯木实头禅不在尖新语句边背手忽然摸得着长鲸吞月浪X滔天扬州府仪真灵巖东菴了性禅师上堂勘破了也放过一着是衲僧破草鞋现修罗相作女人拜是野狐精魅打箇圜相虗空里下一点是小儿伎俩拦腮赠掌拂袖便行正是业识茫茫无本可据直饶向黑豆未生芽巳前一时坐断未有喫云巖拄杖分在敢问大众且道为人节文在甚么处还相委悉么自从春色来嵩少三十六峰青至今上堂一苇江头杨柳春波心不见昔时人雪庭要识安心士鼻孔依前搭上脣竖起拂子曰祖师来也还见么若也见得即今荐取其或未然此去西天路迢迢十万余僧问人天交接如何开示师曰金刚手里八稜棒曰忽被学人横穿凡圣击透玄关时又作么生师曰海门横铁柱问如何是独露身师曰牡丹华下睡猫儿江宁府蒋山一菴善直禅师德安云梦人初参妙喜喜问甚处人师曰安州喜曰我闻你安州人会厮扑是否师便作相扑势喜曰湖南人喫鱼因甚湖北人着鲠师打筋斗而出喜曰谁知冷灰里有粒豆爆后出住保宁上堂诸佛不曾出世人人鼻孔辽天祖师不曾西来箇箇壁立千仞高揖释迦不拜弥勒理合如斯坐断千圣路头独步大千沙界不为分外若向诸佛出世处会得祖师西来处承当自究不了一生受屈莫有大丈夫承当大丈夫事者么出来与保宁争交其或未然不如拽破好便下座一日留守陈X丞相俊卿会诸山茶话举有句无句如藤倚树公案令诸山批判诸山皆以奇语取奉师最后曰张打油李打油不打挥身只打头陈大喜延平府万寿自护禅师上堂古者道若人识得心大地无寸土万寿即不然若人识得心未是究竟处且那里是究竟处拈拄杖卓一下曰甜瓜彻蒂甜苦瓠连根苦长沙府大沩了菴景晕禅师上堂云门一曲腊月二十五瑞雪飘空积满江山坞峻岭寒梅华正吐手把须弥槌笑打虗空鼓惊起憍梵钵提冷汗透身如雨忿怒阿修罗王握拳当胸问云毕竟是何宗旨咄少室峰前亦曾错举杭州府灵隐谁菴了演禅师福州人上堂面门拶破天地悬殊打透牢关白云万里饶伊两头坐断别有转身三生六十劫也未梦见在喝一喝下座扬州府泰州光孝寺致远禅师上堂举女子出定话毕乃曰从来打鼓弄琵琶须是相逢两会家佩玉鸣鸾歌舞罢门前依旧夕阳斜续灯正统卷之九X续灯正统X卍XXX续灯正统卷十南海普陀嗣祖沙门西蜀性统编集临济宗大鑑下第十七世大慧杲禅师法嗣福州府雪峰崇圣普慈蕴闻禅师洪州沈氏子示众栴檀丛林栴檀围绕师子丛林师子围绕虎狼丛林虎狼围绕荆棘丛林荆棘围绕大众四种丛林合向那一种丛林安居好若也明得九十日内管取箇箇成佛作祖其或未然般若丛林岁岁凋无明荒草年年长处州府连云道能禅师成都汉州何氏子僧问镜清六刮意旨如何师曰穿却你鼻孔曰学人有鼻孔即穿无鼻孔又穿箇甚么师曰抱赃呌屈曰如何是就毛刮尘师曰筠袁䖍吉头上插笔曰如何是就皮刮毛师曰石城虔化说话厮骂曰如何是就肉刮皮师曰嘉眉果阆怀里有状曰如何是就骨刮肉师曰漳泉福建头匾如扇曰如何是就髓刮骨师曰洋澜左蠡无风浪起曰髓又如何刮师曰十八十九痴人夜走曰六刮巳蒙师指示一言直截意如何师曰结舌有分X杭州府灵隐最菴道印禅师汉州人上堂大雄山下虎南山鼈鼻虵等闲撞着抱赏归家若也不惜好手便与拔出重牙有么有么上堂五五二十五击碎虗空鼓大地不容针十方无寸土春生夏长复何云甜者甜兮苦者苦中秋上堂举马大师与西堂百丈南泉翫月话师曰马祖垂丝千尺意在深潭西堂振鬣百丈摆尾虽则冲波激浪未免上他钩线南泉自谓跃过禹门谁知依前落在巨网即今莫有绝罗笼出窠臼底么也好出来露箇消息贵知华藏门下不致寂寥其或未然此夜一轮满清光何处无建宁府竹原宗元菴主本郡连氏子久依大慧分座西禅丞相张浚帅三山以数院迎之不就归旧里结茆号众妙园宿衲士夫交请开法示众若究此事如失却锁匙相似祇管寻来寻去忽然撞着恶在者里开箇锁子便见自家库藏一切受用无不具足不假他求别有甚么事示众诸方为人抽钉拔楔解黏去缚我者里为人添钉着楔加绳加缚了送向深潭里待他自去理会示众主法之人气吞宇宙为大法王若是释迦老子达磨大师出来也教伊叉手向我背后立地直得寒毛卓竖亦未为分外一日举世尊初生天上天下唯我独尊话师曰见怪不怪其怪自坏垂语曰者一些子恰如撞着杀人汉相似你若不杀他他便杀了你杭州府径山了明禅师身长八尺腹大十围所至人X必聚观之始妙喜谪梅州州县防送甚严师为荷枷以行间关辛苦未曾少怠既至贬所衲子追随问道者以数百计杲以食不给且虑祸勉之令去师輙不肯以身任斋粥每自肩栲栳行乞至晚食用之属成列以归如是者十七年如一日及被旨复僧衣住育王皆未常离妙喜室中不许衲子下喝师入室必振声一喝而退妙喜榜曰下喝者罚一贯钱师乃密具千钱于袖至室中先顿于地高声一喝便出如是者数矣妙喜无如之何再榜曰下喝者罚当日堂供一中师乃往库司语曰和尚要十两金主事不疑即与之师袖入方丈复顿于地高声一喝喜大骇入室罢徐问知其然喜为一笑且曰你者肥汉如是会禅驴年也未梦见在久之举令出世舒州投子先是投子诸庄牛遭疫死毙几尽师以愿力化牛二百只以实之连岁大稔倍常颇有异迹迁住长芦衲子辐凑及妙喜住径山师来省觐洎归长芦妙喜送以偈曰人言棒头出孝子我道怜儿不觉丑长芦长老恁么来妙喜空费一张口从教四海妄流传野干能作师子吼孰云无物赠伊行喝下铁围山倒走后奉诏住径山先是杨和王梦一异僧长大皤腹缓行言欲化苏州一庄觉而异之翌旦师至和王出见与梦无异遽唿其眷属出观之眷属竝炷香作礼茶罢师首言大王庄田至多可施苏州一庄以为径山供佛斋僧王未有可否因令办斋师饭罢便出更无他语时内外X传言和王以苏州庄施径山孝宗闻会和王入朝上曰闻卿舍苏州一庄施径山朕当为蠲免税赋和王谢恩归次日以书请师而师前二日巳迁化矣自是和王宴居寤寐之际或少倦交睫即见师在前曰六度之大施度为先善始善终斯为究竟和王即以庄隶本山师有大因缘所在衲子臻萃佛事殊胜江浙两湖因号布袋和尚再来云近礼侍者三山人久侍大慧甞默究竹篦话无所入一日入室罢求指示慧曰你是福州人我说箇喻向你如将名品茘枝和皮殻一时剥了以手送在你口里祇是你不解吞师不觉失笑曰和尚吞却即祸事慧后问师曰前日吞了底茘枝祇是你不知滋味师曰若知滋味转见祸事温州府净居尼妙道禅师延平尚书黄裳之女上堂问答罢乃曰问话且止直饶有倾湫之辩倒岳之机衲僧门下一点用不着且佛未出世时一事全无我祖西来便有许多建立至今累及儿孙山僧于人天众前无风起浪语默该不尽底弥亘大方言诠说不及处徧周沙界通身是眼觌面当机电卷星驰如何凑泊有时一喝生杀全威有时一喝佛祖莫辨有时一喝八面受敌有时一喝自救不了遂喝一喝曰且道者一喝是生杀全威邪是佛祖莫辨邪是八面受敌邪是自救不了邪若向者里辨别得堪报不报之恩脱或未然山僧无梦说梦去也拈起拂子曰还见X么若见被见剌所障击禅牀曰还闻么若闻被声尘所惑直饶离见绝闻正是二乘小果跳出一步葢色骑声全放全收主宾互换所以道欲知佛性义当观时节因缘敢问诸人即今是甚么时节荡荡仁风扶圣化熙熙和气助昇平掷拂子下座问如何是佛师曰非佛曰如何是佛法大意师曰骨底骨董问言无展事语不投机时如何师曰未疴巳前堕坑落壍苏州府资寿尼无着妙总禅师丞相苏颂孙女也年三十许厌世浮休脱去缘饰咨参诸老巳入正信作夏径山大慧陞堂举药山初参石头后见马祖因缘师豁然省悟慧下座冯济川逐段着语曰恁么也不得苏啰娑婆诃不恁么也不得㗭哩娑婆诃恁么不恁么总不得苏啰㗭哩娑婆诃慧举似师师曰曾见郭象註庄子识者曰却是庄子註郭象慧见其语异复举巖头婆子话问之师答偈曰一叶扁舟泛渺茫呈桡舞棹别宫商云山海月都抛却赢得庄周蝶梦长慧休去冯疑其所悟不根后过无钖招至舟中问曰婆生七子六箇不遇知音祇者一箇也不消得便弃水中大慧老师言道人理会得且如何会师曰巳上供通竝是诣实冯大惊慧挂牌次师入室慧问古人不出方丈为甚么却去庄上喫油餈师曰和尚放妙总过妙总方敢通箇消息慧曰我放你过你试道看师曰妙总亦放和尚过慧曰争奈油餈何师喝X一喝而出于是声闻四方孝宗隆兴癸未舍人张孝祥来守是郡以资寿挽开法入院上堂宗乘一唱三藏绝诠祖令当行十方坐断二乘闻之怖走十地到此犹疑若是俊流未言而谕设使用移星换斗底手段施搀旗夺鼓底机关犹是空拳岂有实义向上一路千圣不传学者劳形如猿捉影灵山付嘱俯徇时机演唱三乘各随根器山僧今日与此界他方乃佛乃祖山河大地草木丛林现前四众各转大法轮交光相罗如宝丝网若一草一木不转法轮则不得名为转大法轮所以道于一毫端现宝王剎坐微尘里转大法轮乘时于其中间作无量无边广大佛事周遍法界一为无量无量为一小中现大大中现小不动步游弥勒楼阁不返闻入观音普门情与无情性相平等不是神通妙用亦非法尔如然于此倜傥分明皇恩佛恩一时报足且道如何是报恩一句天高羣象正海濶百川朝上堂举云门示众十五日巳前则不问十五日巳后道将一句来自代云日日是好日师曰日日是好日佛法世法尽周毕不须特地觅幽玄祇管钵盂两度溼问如何是夺人不夺境师曰野华开满路徧地是清香曰如何是夺境不夺人师曰茫茫宇宙人无数几箇男儿是丈夫曰如何是人境俱不夺师曰处处绿杨堪系马家家门首透长安曰如何是人境两俱夺师曰雪覆芦华舟横断岸曰人场巳蒙师指示向上宗乘事若何师便打X侍郎无垢居士张九成未第时因客谈杨文公吕微仲诸名儒所造精妙皆由禅学而至于是心慕之闻宝印明居净慈往问入道之要明曰此事唯念念不舍久久纯熟时节到来自然证入乃举赵州栢树子话令时时提撕公久无所省辞谒善权清问此事人人有分箇箇圆成是否清曰然曰为甚么九成毫无箇入处清于袖中出数珠示之曰此是谁底公俛仰无对清复袖之曰是汝底则拈取去才涉思惟即不是汝底公悚然一夕如厕闻蛙鸣释然契入有偈曰春天月夜一声蛙撞破干坤共一家正恁么时谁会得岭头脚痛有玄沙屇明谒法印一机语颇契适私忌就明静菴供云水主僧惟尚才见乃展手公便喝尚批公颊公趍前尚曰张学录何得谤大般若公曰某见处祇如此和尚又作么生尚举马祖陞堂百丈卷席话诘之叙语未终公推倒桌子尚大唿张学录杀人公跃起问旁僧曰汝又作么生僧罔措公殴之顾尚曰祖祢不了殃及儿孙尚大笑公献偈曰卷席因缘也大奇诸方闻举尽攒眉台盘趯倒人星散直汉从来不受欺尚答曰从来高价不饶伊百战场中奋两眉夺角冲关君会也丛林谁敢更相欺绍兴癸丑魁多士复谒尚于东菴尚曰浮山圆鑑云饶你入得汾阳室始到浮山门亦未见老僧在公作么生公叱侍僧曰何不祗对僧罔措公打僧一掌曰虾蟆窟里果没蛟龙丁巳秋大慧董径山公阅其语要X叹曰是知宗门有人持以语尚恨未一见及为礼部侍郎偶刘参政请慧说法于天竺公三往不值暨慧报谒公见但寒暄而巳慧亦默识之寻奉祠还里至径山与冯给事诸公议格物慧曰公祇知有格物而不知有物格公茫然慧大笑公曰师能开谕乎慧曰不见小说载唐人有与安禄山谋叛者其人先为阆守有畵像在焉明皇幸蜀见之怒令侍臣以剑击其像时阆守居陜西首忽堕地公闻顿领深旨题不动轩壁曰子韶格物妙喜物格欲识一贯两箇五百慧始许可后守邵阳丁父难过径山饭僧秉钧者意慧议及朝政遂窜慧于衡阳令公居家守服服除安置南安丙子春蒙恩北还道次新淦而慧适至与联舟剧谈宗要未甞语往事继镇永嘉丁丑秋丐祠枉道访慧于育王越明年慧得旨复领径山谒公于庆善院公曰某每于梦中必诵语孟何如慧举圆觉曰由寂静故十方世界诸如来心于中显现如镜中像公曰非老师莫闻此论也其颂黄龙三关曰我手何似佛手天下衲僧无口纵饶撩起便行也是鬼窟里走讳不得我脚何似驴脚又被黐胶粘着翻身直上兜率天巳是遭他老鼠药吐不出人人有箇生缘处铁围山下几千年三灾直到四禅天者驴犹自在旁边煞得工夫参政李邴居士字汉老醉心祖道有年闻大慧排默照为邪禅疑怒相半及见慧示众举赵州庭栢垂语X曰赵州栢树子今日重新举打破赵州关特地寻言语敢问大众既是打破赵州关为甚么却特地寻言语良久曰当初祇道茆长短烧了方知地不平公领悟谓慧曰无老师后语几蹉过后以书咨决曰某比蒙诲答备悉深旨某自騐者三一事无逆顺随缘即应不留胸中二宿习浓厚不加排遣自尔轻微三古人公案旧所茫然时复瞥地此非自昧者前书大法未明之语葢恐得少为足当广而充之岂别求胜解耶净胜现流理则不无敢不铭佩宝学刘彦修居士字子羽出知永嘉问道于大慧慧曰僧问赵州狗子还有佛性也无赵州道无但恁么看公久之发明有颂曰赵州栢树太无端境上追寻也大难处处绿杨堪系马家家门底透长安提刑吴伟明居士字元昭久参真歇得自受用三昧为极致后访大慧于洋屿随众入室慧举狗子无佛性话为问公拟答慧以竹篦便打公无对遂留咨参一日慧谓曰不须呈伎俩直须啐地折嚗地断方敌得生死若祇呈伎俩有甚了期即辞去道次延平倏然契悟连书数颂寄慧皆室中所问者有曰不是心不是佛不是物通身一具金锁骨赵州亲见老南泉解道镇州出萝卜慧即说偈证之曰通身一具金锁骨堪与人天为轨则要识临济小厮儿便是当年白拈贼门司黄彦节居士字节夫号妙德于大慧一喝下疑X情顿脱慧印之甞举首山竹篦话至叶县夺得拗折掷向堦下曰是甚么山曰瞎公曰妙德到者里百色无能但记得甞作蜡梅诗有曰拟嚼枝头蜡惊香却肖兰前村深雪里莫作岭梅看秦国夫人计氏法真自寡处屏去纷华甞蔬食习有为法因大慧遣谦禅致问其子魏公公留谦以祖道诱之真一日问谦曰径山和尚寻常如何为人谦曰和尚祇教人看狗子无佛性及竹篦子话祇是不得下语不得思量不得向举起处会不得向开口处承当狗子还有佛性也无无祇恁么教人看真遂谛信于是夜坐力究忽尔洞然无滞谦辞归真亲书入道槩略作数偈呈慧其后曰逐日看经文如逢旧识人莫言频有碍一举一回新大鑑下第十八世教忠弥光禅师法嗣泉州府法石中菴慧空禅师赣州蔡氏子春日上堂拈拄杖卓一下曰先打春牛头又卓一下曰后打春牛尾惊起虗空入藕丝孔里释迦无路潜踪弥勒急走千里文殊却知落处拊掌大笑欢喜且道欢喜箇甚么春风昨夜入门来便见千花生碓此束上堂千家楼阁一霎秋风祇知襟袖凉生不觉园林落叶于斯荐得触处全真其或未然且作寒温相见上堂释迦老子道尔所国土中所有众生若干种心如来悉知何以故如来说诸心皆为非心是名为心要会X么春风得意马蹄疾一日看尽长安花僧问先佛垂范禁足安居未审是何宗旨师曰瑠璃钵内拓须弥僧便喝师便打杭州府净慈混源昙密禅师天台卢氏子依资福道荣出家十六圆具习台教弃参大慧于径山次谒雪巢一此菴元入闽留东西禅无省发之泉南参教忠闻举香严击竹因缘豁然契悟述偈呈忠忠以玄沙未彻语诘之无滞忠曰子方可见妙喜即辞往梅阳服勤四载住后上堂诸佛出世打劫杀人祖师西来吹风放火古今善知识佛口虵心天下衲僧自投笼槛莫有天然气槩特达丈夫为宗门出一只手主张佛法者么良久曰设有也须斩为三段上堂德山小参不答话千古丛林成话杷问话者三十棒惯能说诃说夯时有僧出的能破的德山便打风流儒雅某甲话也未问头上着枷脚下着匣你是那里人一回相见一伤神新罗人把手笑欣欣未跨船舷好与三十棒依前相厮诳混源今日恁么批判责情好与三十棒且道是赏是罚具参学眼者试辨看上堂举云门问僧光明寂照徧河沙因缘颂曰平地摝鱼鰕辽天射飞鹗跛脚老云门千错与万错后示寂塔于本山吉安府青原信菴唯禋禅师福州长乐李氏子幼出闽依盱江禅悦广获僧服一日广以佛国白五十三知识颂授诸维那师侍其旁闻止住林有时要见十X方佛无事闲观一片心之句便得要领广异之还闽谒鼓山佛心才及东禅月菴果西禅嬾菴需诸老时晦菴住龟山师往叩一日夜半模索净巾次恍然大彻黎明趋方丈呈偈曰业识茫茫本无所据昨夜三更回头一覰一段灵光本来独露菴颔之复出岭见颜卍菴于荐福入室应对敏捷颜厉声曰者福州子被人教坏了也未几复往梅阳见大慧慧曰如何是佛师曰觌面相逢更无别有慧曰如何保任师曰饥来喫饭困来打眠既而随慧北还住育王迁径山慧一日问许多人入室几人道得着几人道不着师曰唯禋只管看慧忽展手曰我手何似佛手师曰天寒且请和尚通袖慧遽打一竹篦曰且道是赏你罚你师遂以佛祖机缘颂十数则呈慧其世尊初生曰撞出头来早自错那堪开口更称尊当时若解深藏舌免得闲愁到子孙慧为击节后开法天台真如迁报恩豫章上蓝吉州青原僧问三圣道我逢人则出出则不为人意旨如何师曰移华兼蝶至曰兴化道我逢人则不出出则便为人又作么生师曰买石得云饶上堂举僧问云门树凋叶落时如何门曰体露金风师曰云门袖头打领腋下剜襟不妨好手子细看来未免牵丝带线或问报恩树凋叶落时如何只向他道来年更有新条在恼乱春风卒未休上堂拈拄杖曰十方国土中唯有一乘法者箇是横泉拄杖子那箇是一乘法卓一下曰千峰势倒岳边止X万派声归海上消宋光宗绍熙壬子六月示疾十九日书偈曰末后一句觌面分付拟议思量世谛流布遂跏趺而逝罗湖莹仲温状其行东林颜禅师法嗣荆州府公安遯菴祖珠禅师南平人上堂不是心不是佛不是物沥尽野狐涎趯翻山鬼窟平田浅草里打起焦尾大虫太虗寥廓中放出辽天俊鹘阿呵呵露风骨等闲拈出众人前毕竟分明是何物咄咄上堂玉露垂青草金风动白苹一声寒鴈呌唤起未惺人汀州府报恩法演禅师果州人上堂举俱胝竖指因缘颂曰佳人睡起懒梳头把得金钗插便休大抵还他肌骨好不涂红粉也风流杭州府净慈肯堂彦充禅师于潜盛氏子幼依明空院出家首参大愚宏智正堂大圆诸老后闻东林示众曰我此间别无玄妙祇有木札羹铁钉饭任汝咬嚼师窃喜之直造焉陈所见林曰据汝见处正坐在鉴觉中师于是遂将从前所得底一时飏下一日闻僧举南泉时人见此一株华如梦相似语默有所觉曰打草祇要蛇惊次日入室林问那里是巖头密启其意处师曰今日捉败者老贼林曰达磨大师性命在汝手里师拟开口林拦胸一拳师大悟直得汗流浃背点首自谓曰临济道黄檗佛法无多子岂虗语邪遂呈颂曰为人须为彻杀人须见血德山与巖头X万里一条铁林然之住后上堂世尊不说说迦叶不闻闻卓拄杖曰水流黄叶来何处牛带寒鸦过远村上堂举雪峰示众尽大地是箇解脱门因甚把手拽不入师曰大小雪峰话作两橛既尽大地是箇解脱门用拽作么上堂一向与么去法堂前草深一丈一向与么来脚跟下泥深三尺且道如何即是三年逢一闰鸡向五更啼上堂举卍菴先师道坐佛牀斫佛脚不敬东家孔夫子却向他乡习礼乐师曰入泥入水即不无先师争奈寒蝉抱枯木泣尽不回头卓拄杖曰灼然有不回头底净慈向升子里礼汝三拜上堂三世诸佛无中说有䕞𦿆拾花针六代祖师有里寻无猿猴探水月去此二途如何话会侬家不管兴亡事尽日和云占洞庭元菴受智者请引座曰南山有箇老魔王烱烱双眸放电光口似血盆呵佛祖牙如剑树骂诸方几度业风吹不动吹得动云黄山畔与嵩头陀傅大士一火破落户依旧孟八郎赚他无限痴男女开眼堂堂入镬汤忽有箇衲僧出来道既是善知识为甚赚人入镬汤只向他道非公境界后示寂塔于寺之南菴金华府智者元菴真慈禅师潼川李氏子初依成都正法出家具戒后听讲圆觉至四大各离今者妄身当在何处毕竟无体实同幻化因而有省作颂曰一颗明珠在我者里拨着动着放光动地归以呈其师师举狗子无佛性话诘之师曰虽百千万亿公案不X出此颂也其师以为不逊乃叱出师因南游至庐山圆通挂搭时卍菴为西堂为众入室举僧问云门拨尘见佛时如何门曰佛亦是尘师随声便喝以手指胸曰佛亦是尘师复颂曰拨尘见佛佛亦是尘问了答了直下翻身劝君更尽一杯酒西出阳关无故人又颂尘尘三昧曰钵里饭桶里水别宝崑崙坐潭底一尘尘上走须弥明眼波斯笑弹指笑弹指珊瑚枝上清风起卍菴深肯之成都府昭觉绍渊禅师上堂镕瓶盘钗钏作一金搅酥酪醍醐成一味直是主宾道合内外安和放行则细雨蒙蒙把住则朔风凛凛且道放行为人好把住为人好复曰等闲一似秋风至无意凉人人自凉上堂举僧问云门树凋叶落时如何门曰体露金风师曰云门具逸羣三昧击节叩关向闪电光中与人解粘去缚不妨好手细检将来大似与贼过梯昭觉即不然忽有问树凋叶落时如何只答他道落霞与孤鹜齐飞秋水共长天一色上堂举赵州初见南泉问如何是道泉曰平常心是道曰还假趣向也无泉曰拟向即乖曰不拟争知是道泉曰道不属知不属不知知是妄觉不知是无记若真达不疑之道廓然如太虗空无有障碍师曰奇怪赵州虽是沙弥初学一拨便转南泉如善射者发箭箭箭中的若不是赵州也大难承当是他便能向平常心是道处拨转关棙子去却胸中物丧却目前机头头上明物物上X显信脚行信口道等闲拈出着着有出身之路以何为騐岂不见僧问如何是祖师西来意庭前栢树子万法归一一归何处我在青州作一领布衫重七斤如何是赵州东门西门南门北门与人解粘去缚抽钉拔楔坐断天下人舌头穿过天下人鼻孔且不是饤鬬底言语排叠底章句推人在死水里者箇便是沙弥底样子应当学欲行千里一步为初白日青天快着精彩徽州府简上座参大慧于径山时卍菴为首座一日为众入室问师一二三四五六七明眼衲僧数不出你试数看师便喝菴曰七六五四三二一你又作么生师拟对菴便打曰你且莫乱道师于言下有省述偈曰你且莫乱道皮毛卓竖寒只知梅子熟不觉鼻头酸颂狗子无佛性话曰赵州老汉浑无面目言下乖宗神号鬼哭年仅三十而终苏州府崑山资福遂翁处良禅师山阴刘氏子十三游方初为妙喜侍者长从卍菴颜为书记能善文词人咸以良书记称甞居秀州法喜院拈香为卍菴嗣再岁庐会稽海山尤太常守临海起师领紫櫜次领崑山荐严资福淳熙丁未六月戊寅以疾逝遗言藏骨庐山智林寺寺为卍菴与师所同建也西禅需禅师法嗣福州府鼓山木菴安永禅师闽县吴氏子弱冠为僧首谒懒菴于云门一日入室菴曰不问有言不问无X言世尊良久不得向世尊良久处会随后便喝师当下契悟作礼曰不因今日问几丧目前机菴许之师住后上堂要明箇事须是具击石火闪电光底手段方能崄峻巖头全身放舍白云深处得大安居如其覰地觅金针直下脑门须迸裂到者里假饶见机而作不犯锋铓全身独脱犹涉泥水祇如本分全提一句又作么生道击拂子曰淬出七星光灿烂倒拈天下任横行上堂举睦州示众曰诸人未得箇入处须得箇入处既得箇入处不得忘却老僧师曰恁么说话面皮厚多少木菴则不然诸人未得箇入处须得箇入处既得箇入处直须飏下入处始得上堂拈拄杖曰临济小厮儿未曾当头道着今日全身放憨也要诸人知有掷拄杖下座僧问须弥顶上翻身倒卓时如何师曰未曾见毛头星现曰恁么则倾湫倒岳去也师曰莫乱做僧便喝师曰雷声浩大雨点全无干道癸巳八月卒󰢍骨于鼓山之西崦温州府龙翔栢堂南雅禅师上堂瑞峰顶上栖凤亭边一杯淡粥相依百衲蒙头打坐二祖礼三拜依位而立巳是周遮达磨老臊胡分尽髓皮一场狼籍其余之辈何足道哉栢堂恁么道还免诸方检责也无拍绳牀曰洎合停囚长智上堂大机贵直截大用贵顿发纵有啮镞机一鎚须打杀何故我王库内无如是刀上堂紫蕨伸拳笋破梢杨华飞尽绿阴交分明西祖单传句黄栗留鸣燕语巢者里见得谛信X得及若约诸方决定明窓下安排龙翔门下直是一槌槌杀何故不是与人难共住大都缁素要分明福州府天王志清禅师上堂竖起拂子曰只者箇天不能葢地不能载徧界徧空成团成块到者里三世诸佛向甚么处摸索六代祖师向甚么处提持天下衲僧向甚么处名邈除非自得自证便乃敲唱双行虽然如是未是衲僧行履处且作么生是衲僧行履处是非海里横身入豺虎丛中纵步行延平府剑门安分菴主少与木菴同肄业安国后依懒菴未有深证辞谒径山大慧行次江干仰瞻宫阙闻街司喝侍郎来释然大悟作偈曰几年箇事挂胸怀问尽诸方眼不开肝胆此时俱裂破一声江上侍郎来遂径回西禅懒菴付以伽黎后菴剑门化被岭表学者从之所作偈颂走手而成凡千余首盛行于世示众者一片田地问汝诸人且道天地未分巳前在甚么处直下彻去巳是钝置你不少更若拟议思量何啻白云万里蓦拈拄杖打散示众上至诸佛下及众生性命总在山僧手里山僧有没量罪过还有检点得出者么卓拄杖一下曰冤有头债有主良久左右顾视曰自出洞来无敌手得饶人处且饶人示众十五日以前天上有星皆拱北十五日以后人间无水不朝东以前以后总拈却到处乡谈各不同乃屈指曰一二三四五六七八九十十一十二十三十四诸兄弟今日是几良久曰本店买卖分文X不赊东禅岳禅师法嗣福州府鼓山宗逮禅师上堂世尊道应如是知如是见如是信解不生法相遂喝曰玉本无瑕却有瑕杭州府径山寓菴德灊禅师兴化人初住径山至山门弹指一下便入福州府鼓山石菴知玿禅师僧问坐断云山事巳彰可怜云水自茫茫今日石门通一线端然衣锦便还乡且道还乡一曲作么生唱师曰罕遇知音曰祇如未跨石门一句作么生道师曰百襍碎曰巳跨石门又作么生师曰依旧却囫囵曰直得大顶峰点头屴崱峰震动师曰未为分外曰祇今晏国师抚掌呵呵大笑曰幸得与老师相见也师曰不是冤家不聚头僧礼拜师曰放汝三十棒上堂昔在东溪日华开叶落时几拟以黄金铸作钟子期古人恁么道大似焦桐挂壁罕遇知音白云今日幸遇李深卿陈仲龄二知音到来正值六合风清万籁俱息不免再理朱絃试弹一曲横按拄杖曰诸人还闻么闻即不无且道是何曲调卓拄杖曰太古希声无限意知音知后更谁知上堂语是谤默是诳不语不默转增虗妄喝一喝春风吹落桃李华淡烟疎雨笼青嶂颂赵州镇州萝卜话曰些儿活计口皮边点着风驰紫电旋谩说镇州萝卜大何曾亲见老南泉西禅净禅师法嗣X福州府干元钝菴宗颖禅师上堂卓拄杖曰性燥汉祇在一槌靠拄杖曰伶俐人不劳再举而今莫有伶俐底么良久曰比拟张麟兔亦不遇兴化府华严别峰云禅师初住福州支提次迁福泉华严上堂千种言万般解只要教君长不昧且道不昧箇甚么唤作竹篦则触不唤作竹篦则背上堂弥勒大士朝入伽蓝暮成正觉总似者般钝汉有甚用处直饶隔山望见支提双童峰便回去脚跟下好与三十上堂举真净道也无禅也无道也无玄也无妙快活须明者一窍师曰既无禅道又无玄妙甚处得者一窍若有一窍可明如何得快活去诸人即今要得快活么便下座上堂过去诸如来斯门巳成就是甚语话现在诸菩萨今各入圜明诬人之罪未来修学人当依如是法莫钝置他好其奈茫茫宇宙人无数几箇男儿是丈夫福州府中济无禅立才禅师上堂雪窦道三分光阴二早过灵台一点不揩磨贪生逐日区区去唤不回头争奈何雪窦老汉颟颟顸顸儱儱侗侗更添三十年也未会禅在然虽如是土旷人稀试听下箇註脚瞎却摩醯三只眼南北东西路不分千林落叶无人扫独自松门展脚眠上堂举赵州喫茶去话师曰赵州逢人喫茶谁知事出急家翻手作云作雨顺风撒土撒沙引得洞山无意智问佛也道三斤麻示众南海波斯持密呪千言万语少人知春风一阵来X何处吹落桃华三四枝开善谦禅师法嗣建宁府仙州山吴十三道人每以己事叩诸禅宿无所入及开善归结茅附近日勤参究绍兴庚申三月八日夜释然启悟占偈呈善曰元来无缝罅触着便光辉既是千金宝何须弹雀儿善答曰啐地折时真庆快死生凡圣尽平沉仙州山下呵呵笑月老风高万古心续灯正统卷之十续灯正统X卍XXX续灯正统卷十一南海普陀嗣祖沙门西蜀性统编集临济宗大鑑下第十八世育王光禅师法嗣杭州府灵隐玅峰之善禅师吴兴刘氏子世居彭城上世皆登膴仕师生纨绮中资性高洁年十三辞家受业于德清齐政院凡经论一见辄了大意谒诸方参佛照于鄮山于风幡话契旨照赠以偈曰今日与君通一线斩钉截铁起吾宗嗣是入武康结庐妙高峰下十年后分座鴈山能仁出世台州慧因迁洪福X万年诸剎退居臯亭刘寺者又十年复领明之瑞巖苏之万寿常之华藏晚居灵隐灵隐密迩行阙轮蹄凑集师掩户无所将迎公卿贵人或见伹寒温而巳僧问如何是不入众流句师曰乌龟钻破壁曰如何是体妙无私句师曰百疋马中一头驴曰如何是瞬目扬眉句师曰花雨巖前石点头问如何是奇特事师曰紫薇花下紫薇郎曰学人不会师曰三十年后上堂应物现形如水中月信手拈来一时漏洩以拂子击禅牀左边曰者里是镬汤炉炭复击右边曰者里是剑树刀山前面是观音势至后面是文殊普贤中间一着还知落处么又击一击曰毗婆尸佛早留心直至而今不得妙上堂举云门普请搬柴次乃抛下柴㸤曰一大藏教祇说者箇师曰大小云门只见锥头利不见凿头方上堂谈玄说妙事如麻添得时人眼里沙赤骨律穷挨得入泼狼泼赖是生涯悬羊头卖狗肉喫官酒卧官街笑倒篱根破草鞋示众久参高士眼空四海鼻孔撩天见也见得亲说也说得亲行也行得亲用也用得亲只是未曾识老僧拄杖子在何故将成九仞之山不进一篑之土师将示寂澡身趺坐书偈曰来也如是去也如是来去一如清风万里书毕而逝实宋理宗端平乙未九月二十八日也寿八十四腊七十一火浴获舍利无数瘗于灵隐之西冈杭州府净慈北磵居简禅师字敬叟潼川龙氏子世X业儒依邑广福院得度阅卍菴语有省后参佛照机契追随一十五年出世台之般若迁报恩光孝大参真西山时为江东部使者以东林力致不可乃退隐飞来峰北磵十年故称北磵起应霅之铁佛西余常之显庆碧云苏之慧日湖之道场后奉旨迁净慈寺上堂识得一万事毕了事衲僧一字不识直饶恁么未称全提禹力不到处河声流向西上堂以大圆觉为我伽蓝身心安居平等性智喫官酒卧官街当处死当处埋本来无位次何用强安排上堂举密师伯与洞山在饼店坐次密于地上画一圆相谓洞山曰把将去山曰拈将来保宁勇曰非但二老提不起尽大地人亦提不起师曰北磵敢道保宁计穷力尽上堂云巖二十年在药山只明此事澄潭不许苍龙蟠赵州四十年不襍用心除二时粥饭是襍用心处兔子何曾离得窟上堂举子湖一日入僧堂曰有贼有贼见一僧便捉住曰在者里僧曰不是是某甲湖托开曰是即是祇是汝不肯承当师曰子湖收处太危放去太急净慈则不然家贼难防家财必丧卓拄杖曰只可错捉不可错放上堂先佛照道棒头拨着活衲僧正法眼藏增高价北磵则不然棒头拨着活衲僧正法眼藏瓦解氷消且道与先佛照是同是别举世尊初生话颂曰一声哇地便咤哩突出如斯大阐提此土西天起殃害堂堂洗土不成泥举楞严六解一亡话颂曰六用无功信不通一X时分付与春风篆烟一缕闲清昼百鸟不来华自红宋理宗淳祐丙午春示疾索笔书偈纸尾复书四月一日珍重六字至期索浴罢假寐而逝寿八十三腊六十二塟全身于月堂昌塔侧遵遗命也有北磵集十九卷行世杭州府径山浙翁如琰禅师台州周氏子上堂举干峰因僧问十方薄伽梵一路涅槃门未审路头在甚么处峰以拄杖画一画曰在者里僧请益云门门拈起扇子曰扇子𨁝跳上三十三天筑着帝释鼻孔东海鲤鱼打一棒雨似盆倾会么师曰唱愈高和愈峻还他二老若是十方薄伽梵一路涅槃门总未踏着在上堂拈拄杖曰蒋山唤者箇作拄杖子诸人亦唤者箇作拄杖子还有缁素也无阑干虽共倚山色不同观作维摩赞曰毗耶示疾放憨痴添得时人满肚疑不是文殊亲勘破者些毛病有谁知宁波府天童无际了派禅师上堂三五十五月圆当户虽然匝地普天要且秋毫不露对景凭谁话此心令人翻忆寒山子上堂诸人十二时中上来下去折旋俯仰起居问讯瞒崇恩一点不得只今坐立俨然宾主交参面面相覩崇恩亦瞒诸人一点不得既然彼此不相瞒为甚么自作障碍喝一喝曰因风吹火用力不多上堂昨夜安排一段禅天明起来都忘却而今打鼓众云臻对面临时旋揑合乃回顾侍者曰记取者一着佛涅槃上堂释迦老子昔向今X辰入大寂定堪笑天下丛林刻舟求剑二千余年区区不巳崇恩今日不动神机捩转瞿昙鼻孔不图打草惊蛇只要大家相见汝等诸人各宜子细观瞻莫教错过遂合掌曰不审不审上堂佛法在你日用处在你着衣喫饭处在你语言酧酢处在你行住坐卧处在你疴屎送尿处拟心思量便不是了也咄啼得血流无用处不如缄口过残春题郁山主像赞曰䇿蹇溪桥蹉跌时悞将踠豆作真珠儿曹不解藏家丑笑倒杨岐老古锥福州府东禅性空智观禅师上堂举僧问盐官如何是本身卢舍那官曰与老僧过净瓶来僧将净瓶至官曰却安旧处着僧再问官曰古佛过去久矣师曰盲者难以与乎文彩聩者难以与乎音声者僧既不荐来机盐官只成虗设云门道无朕迹扶盐官不起雪窦道直得一手指天一手指地争得无也扶盐官不起以拂子画一画曰前来葛藤一时画断且道如何是本身卢舍那掷拂子下座上堂举宝寿开堂日三圣推出一僧话师曰众中商量道三圣有奔流度刃之作向平地上涌波澜宝寿用疾焰过风之机向虗空里轰霹雳二老各出一只手扶竖临济正法眼藏与么说话要作临济儿孙且缓缓东禅道蚊子如何擎大柱藕丝焉可系须弥若是临济正法眼藏端的向二人边灭却湖州府上方朴翁义铦禅师天资奇逸辩博无碍上X堂举僧问赵州狗子还有佛性也无州曰无颂曰狗子佛性无还他大丈夫是非虽入耳壁上挂葫芦赞达磨像曰一言巳出驷难追赖得君王放过伊杨子江心航折苇浪头何似问头危宁波府育王空叟宗印禅师西蜀人初住湖州崇先保寿僧问如何是本来身师曰风吹日炙曰意旨如何师曰钉钉胶粘上堂大道坦然离名离相刬除则失旨建立则乖宗从上佛祖古今知识显大机彰大用尽是关空锁梦过犯弥天印上座裂破面皮还免得么良久拍禅牀曰不入惊人浪难逢称意鱼上堂二由一有一亦莫守平地上死人无数一心不生万法无咎屎窖里头出头没孤逈逈峭巍巍华须连夜发莫待晓风吹上堂铁崑崙儿喫一攧南海波斯舞不辍夜半失却拦腰帛笑倒东村王大伯拍禅牀下座上堂举僧问长沙如何是上上人行履处沙曰如死人眼曰上上人相见时如何沙曰如死人手师曰死人眼死人手金乌飞玉兔走直截根源取之左右张翁醉倒卧官街元是李翁喫私酒杭州府净慈退谷义云禅师福州闽清黄氏子幼业儒从山堂淳祝发徧参至吴首谒铁菴一次参佛照于灵隐随迁育王历十年居第一座出住香山五年徙台州光孝又迁镇江甘露平江虎丘万寿及淮南长芦晚补育王后退居香山朝命起莅净慈僧问三圣道我逢人则出出则不为人意旨如何师曰东斗X西移曰兴化道我逢人则不出出则便为人又作么生师曰南斗北转上堂奔流度刃疾焰过风啐啄同时崖州万里有底道如人学射久习则巧殊不知未彀巳前中的早涉迂回了也赵州到茱萸靠却拄杖即且置只如孚上座道圣箭折也意作么生喝一喝曰若不同牀睡焉知被底穿上堂举首山拈竹篦曰唤作竹篦则触不唤作竹篦则背汝等诸人唤作甚么叶县省近前掣竹篦拗作两橛抛向阶下却曰是甚么山曰瞎县便礼拜师曰临济一宗扫土而尽宋宁宗开禧丙寅五月示寂寿五十八臈三十五塔于寺之北隅杭州府径山少林妙嵩禅师建宁人上堂举僧问睦州如何是展演之言州曰量才补职曰如何是不展演之言州曰伏惟尚飨师曰睦州古佛善应来机虽然如是只得八成或问径山如何是展演之言即向他道问十答百有甚么难如何是不展演之言喝一喝曰且莫屎窖沸宁波府育王秀巖师瑞禅师上堂举道吾曰高不在绝顶富不在福严乐不在天堂苦不在地狱相识满天下知心能几人妙喜曰高在绝顶富在福严乐在天堂苦在地狱谁知蓆帽下元是旧时人大众二老随机应用即不无若是衲僧门下未梦见在且道衲僧门下作么生良久曰不是知音者徒劳话岁寒上堂举灌溪参临济济下禅牀搊住溪曰领领济乃X托开师颂曰雨散云收后崔嵬数十峰倚阑频顾望回首与谁同上堂举演化问报慈如何是真如佛性慈曰谁无化不契复请益护国国曰谁有师曰谁无谁有全机道言下翻身不唧𠺕直饶未举巳先行错认簸箕作熨斗阿呵呵若人自解倒骑驴一生不着随人后宁波府育王孤云权禅师上堂举僧问雪峰古㵎寒泉时如何峰曰瞪目不见底曰饮者如何峰曰不从口入僧又问赵州古㵎寒泉时如何州曰苦曰饮者如何州曰死师曰一人随波逐浪一人截断众流检点将来总欠会在今日有人问育王古㵎寒泉时如何只对他道须是亲见雪峰饮者如何问取赵州有送僧归凤山偈曰凤凰山下凤凰儿文彩才彰羽翼齐铁网缦天拦不得归心巳在碧梧枝宁波府天童海门师齐禅师初住台州瑞巖奉旨迁天童每晨起童行捧香盒随师各殿堂逐一行香毕还方丈望佛作回向语曰上来持诵大方广佛华严经一部回向真如云云日以为常而举寺未甞信师乃谓众曰汝以八十一人各执经一卷听老僧诵众依教师在座上诵其八十一人各闻所诵皆与手中所执一字一句毫无差漏众疑方释知为华严大菩萨再世者也石菴正玸禅师归湖上有偈曰鸟不惊飞水不流碧潭空濶冷涵秋一丝头上无香饵风辊芦花落钓舟X南康府云居率菴梵琮禅师上堂举百丈野狐话颂曰百丈野狐石女无夫一回泪出沧海干枯浴佛上堂且喜今朝降独尊率菴无物庆生辰只将一霎蔷薇露洗出湖山净法身杭州府灵隐铁牛印禅师上堂举南泉曰王老师自小养一头水牯牛拟向溪东放不免食他国王水草向溪西放亦不免食他国王水草不如随分纳些些总不见得颂曰不如随分纳些些唤作平常事巳差绿草溪边头角露一蓑烟雨属谁家华藏演禅师法嗣湖州府何山月窟慧清禅师上堂举天台韶初参法眼因僧问眼如何是曹源一滴水眼曰是曹源一滴水韶闻豁然开悟颂曰曹源一滴水相骂饶接此束鷃雀空啾啾骅骝巳千里天童全禅师法嗣宁波府育王笑翁妙堪禅师慈谿毛氏子广颡平顶骨气清豪从野菴钦受业依息菴观于金山参松源岳于灵隐皆不契时无用居天童径造其室用问行脚僧游山僧师曰行脚僧用曰如何是行脚事师以坐具便摵用曰此僧敢来者里捋虎须俾参堂用一日以狗子无佛性话问师师拟开口用以竹篦噼口便翟支师应声呈偈曰大涂毒鼓轰天震地转脑回头横尸万里用颔之即命侍香巳而报恩约致师分座后出世妙胜次迁金文移光孝及台之报恩闽之雪X峰未几诏住灵隐开山大慈次迁瑞巖应江心无何净慈诏下丐辞不𠃔明年荆湖总臣奏令僧道买紫衣师号俾以师号住持师愤然谓曰若是则千金之子皆可主法我道殆矣奏䟽殿陛上书庙堂其议遂𥨊诏徙天童力辞东归翠巖育王虗席复有旨起师再辞不许乃奉诏表章大觉祖述妙喜秩然有序上堂膏雨及时江山如洗幽鸟语乔林残红随远水可怜盲聋瘖痖人不识此方真教体举宝寿开堂三圣推出僧话颂曰一人客路如天远一箇归心似箭轻彼此征途虽有异须知同日到天庭举汾阳识得拄杖子行脚事毕话颂曰平地无因立话端揭天声撼怒涛寒直饶识得拄杖子也是封皮作信看时天童除书再至大参赵公复请主净慈悉谢之示疾书偈曰业镜高悬七十二年一椎击碎大道坦然置笔泊然而逝杭州府灵隐石鼓希夷禅师举瑯琊觉法华举相见话颂曰闻名不如见面见面不如闻名此地无金二两俗人沽酒三升举南泉曰文殊普贤昨夜三更起佛见法见每人与二十棒趂出院也赵州曰和尚棒教谁喫泉曰且道王老师过在甚么处州礼拜而出颂曰春风吹落碧桃花一片流经十万家谁在畵楼沽酒处相邀来喫赵州茶和梁山远十牛图颂一寻牛只管区区向外寻不知脚底巳泥深几回芳草斜阳里一曲新丰空自吟二见迹枯木崖前差路多X草窠里辊觉非么脚跟若也随人去未免当头蹉过他三见牛识得形容认得声戴嵩从此妙丹青彻头彻尾浑相似子细看来未十成四得牛牢把绳头莫放渠几多毛病未曾除徐徐蓦鼻牵将去且要回头识旧居五牧牛甘分山林寄此身有时亦踏马蹄尘不曾犯着他苗稼来往空劳背上人六骑牛还家指点前坡即是家旋吹桐角出烟霞忽然变作还乡曲未必知音肻伯牙七忘牛存人栏内无牛趂出山烟蓑雨笠亦空闲行歌坐乐无拘系赢得一身天地间八人牛俱忘惭愧众生界巳空箇中消息若为通后无来者前无去未审凭谁继此宗九返本还源灵机不堕有无功见色闻声不用聋昨夜金乌飞入海晓来依旧一轮红十入廛垂手者汉亲从异类来分明马颔与驴腮一挥铁棒如风疾万户千门尽豁开福州府雪峰灭堂了宗禅师上堂空索索冷氷氷清虗之理毕竟无身为甚么却有许多烟雨会得么若会得七种供养诸人若会不得滴水难消宁波府雪窦野云处南禅师上堂百计推寻了不见面一时休去在处逢渠长连牀上喫粥喫饭取饱为期我且问你常住一粒米是几番过手上堂斩钉截铁特地乖张就下平高衲僧笑具皇觉到此有理难伸未审诸公如何理论上堂摩醯正眼熙然赫然一处该通万机顿赴缚虎擒龙惊天动地且平常一句又作么生莫把是非来辨我浮生穿凿不相干X顺天府蓟州盘山思卓禅师上堂拈拄杖曰登山渡水全借者人掷拄杖曰相见易得好共住难为情上堂寂寂惺惺有气死人惺惺寂寂无用顽石嘻下载清风付与谁育王璞禅师法嗣宁波府育王妙智从廓禅师长溪林氏子幼颖悟不妄言年十五薙染见佛心才嬾菴需后依大圆璞有得服勤数载圆抚之以为类已得参妙喜于回雁峰下复随侍徙育王及圆继席径山师典第一座丞相沈公以庐山请出世而一香乃为大圆拈出也次迁育王孝宗即位诏舍利宝塔诣行在安奉禁中观堂召师对碧琳堂问舍利从何发现师曰从陛下圣心发现上大悦赐师妙智禅师号日本国王阅师偈语自言有所发明岁修弟子礼且送材建舍利殿师晚投老于乌石山立笑月菴作终焉计淳熙庚子示微恙说偈而逝寿六十二臈四十七塔于菴之𥨊室雪峰然禅师法嗣如如颜丙居士有僧举赵州见南泉有主沙弥话问者士以颂答曰解把一茎茅草唤作丈六金身会得头头皆是道眼中瞳子面前人颂子湖狗话曰贫家无所有只养一只狗便是佛出来也须遭一口大鑑下第十九世青原禋禅师法嗣吉安府青原净居正菴宗广禅师僧问不在内不在X外不在中间且道在甚么处师曰逢人不得错举曰还有请益分也无师曰弄巧成䂐僧礼拜师曰却较些子上堂父子相承住此山丛林轨则没多般主宾色色皆仍旧蓦召大众且道仍旧后如何一炷清香答圣颜下座上堂不用爱圣圣是假名不用厌凡凡是妄立但得圣凡情尽自然物我双忘正恁么时凭谁委悉拈拄杖曰石女穿鍼山色秀木人牵线海云生乃卓一卓下座鼓山永禅师法嗣杭州府净慈晦翁悟明禅师福州人上堂举夹山会下一僧到高亭才礼拜亭便打僧曰特来礼拜师何打又拜亭又打趂出僧回举似夹山山曰会么曰不会山曰赖汝不会汝若会即夹山口哑去应菴曰高亭一期忍俊不禁争奈拄杖放行太速者僧当时若是箇汉莫道高亭夹山便是达磨出来也斩为三段何故家肥生孝子国霸有谋臣师曰高亭夹山门庭施设各得其宜但中间一人较些子明果与么道也是巩县茶瓶嘉定丁丑师纂修联灯会要传于丛林灵隐善禅师法嗣杭州府径山藏叟善珍禅师泉州南安吕氏子年十三依郡之崇福落发十六游方至杭受具谒妙峰于灵隐入室悟旨后出世住里之光孝升承天次迁安吉之思溪圆觉福之雪峰复以朝命移育王与径山据室者里是问讯烧香了来老僧身边立地底所住X么獃子你自钝置犹可莫来钝置老僧示众古者道知之一字众妙之门又有道知之一字众祸之门只者二门入得更须出得三世诸佛出不得六代祖师出不得天下老和尚出不得何故变铁成金易变金成铁难上堂慧大地是紫磨金色身诸人每日开眼覰见释迦老子心肝举步踏着释迦老子鼻孔说有说无是诳说生说灭是谤说即心非心是妄不诳不谤不妄春风吹落桃李华澹烟疎雨笼青嶂上堂春雪寒春宵短古佛心破灯盏正法眼干纸捻抖擞精神只管看看到北斗西移南斗东转上元依旧正月半上堂灵云见桃华悟去玄沙道敢保老兄未彻香严闻击竹悟去仰山道祖师禅未会禅和家十箇五双道我此一门全无肻路与么亦未知玄沙仰山舌头落处在要见二大老么醉我落花天借他管絃里除夕小参举僧问古德年穷岁尽时如何德曰依旧孟春犹寒师曰古德恁么答话只恐诸人忘却今日忽有人问年穷岁尽时如何拈棒便打待他道因甚么打某甲即向他道你更要我道孟春犹寒那甞自题其像曰参禅无悟识字有数眼三角似燕山愁胡面百折如赵婆呷酢一着高出诸方敢道饭是米做送忍书记偈曰𩯭丝不可织寒衣煑字那能疗得饥别欲与君安乐法正忙却未有闲时生宋光宗绍熙甲寅十月十二日示寂于景炎丁丑五月二十一寿八十三閟全身于南塔院X杭州府净慈东叟仲颖禅师上堂切忌随他觅无劳向已求纵横活鱍鱍有放还有收是甚么一叶落天下秋上堂迷生寂乱悟无好恶奉化县里契此翁凸箇肚矮双足拕箇布袋十字街头憨憨痴痴落落魄魄何似老龙牙手里把柄破木杓上堂拈拂子画一画曰伏羲发天地之祕未明者消息又点三点曰瞿昙示圆伊之形未明者消息者消息如何辨的不见道冬至乃书云节击拂子上堂上不在天下不在地中不在人喝一喝曰且道者一喝落在甚么处若也知得也有宾也有主也有照也有用若也不知参退巡堂喫茶上堂挝动鼓众斯聚耳同闻目同覩超干坤越今古夫何故五月五是端午上堂行者行坐者坐左之右之无可不可甘露园中蒺藜黄檗树头蜜果才与么不与么不与么却与么善贾之家不停滞货吉安府吉水龙济友云宗鍪禅师庐陵王氏子幼喜趺坐年十二从宝寿海室淙出家十九薙发受具二十二参妙峰于灵隐值佛涅槃日上堂峰拈拄杖曰释迦老子来也诸人还见么微妙净法身具相三十二放下拄杖曰见你诸人不会入涅槃去也师于言下豁然契悟寻登吉水之东山佛顶得修山主故址木食㵎饮影不出山甞自咏曰山僧有分住烟萝无米无钱莫管他水似瑠璃山似玉眼前尽有许来多后峰以法衣竹篦并自题肖像寄师曰妙峰孤顶草X离离横按竹篦三尺铁只许佛顶龙济知父子不传真秘诀师甞榜门曰除却眼耳鼻舌身意那箇是你自已若也道得许你亲见龙济其或未然且居门外雪巖甞对曰和尚曾接得几人师曰山僧从来不曾按牛头喫草岁暮僧问腊月三十日到来时如何师曰门前无索债人元至元丁亥七月二十七日忽示疾集众嘱后事弹指一声曰只此是别众语也将二鼓众请偈师索笔书曰一灯在望更无言说大地平沈虗空迸裂书毕泊然而寂世寿八十腊六十一全身塔于峰巅净慈简禅师法嗣宁波府育王物初大观禅师鄞县横溪陆氏子参北磵于净慈领旨典文翰晚住育王上堂一东二冬你侬我侬暗中偷笑当面脱空虽是寻常茶饭谁知米里有虫夜来好风吹折门前一株松上堂用黑豆法换人眼睛如恒河沙会火炉头话能有几箇九九九三世诸佛不知有翻身踢倒五须弥何用法身藏北斗藏北斗分明向外扬家丑上堂达磨正宗衲僧巴鼻充塞虗空无处回避堪笑迷流白日青天开却眼只管瞌睡更有黄面老人不识好恶入泥入水却道我于然灯佛所无一法可得而为我授记何异好肉剜疮空华求蔕毕竟如何悉唎悉唎既顺世塔于寺之西菴径山琰禅师法嗣X杭州府径山偃溪广闻禅师侯官林氏子母陈世业儒季父为沙门讳智隆住宛陵光孝往依之十八得剃染初见铁牛印少室睦无际派诸老甚久后参浙翁于天童鍼芥虽投自知未稳及再参双径一夕坐檐间闻更三转入堂曳履而蹶如梦忽醒翌朝造室翁举赵州洗钵盂话师将启吻翁遽止之遂当下廓然绍定戊子出住四明小净慈次历主香山万寿雪窦育王净慈灵隐径坞八席开炉上堂举赵州示众老僧三十年前在南方火炉头有箇无宾主话直至如今无人举着师曰森罗万象明暗色空日夜举扬赵州古佛不是不知只为贪程太速上堂杨岐眼里睛临济顶中髓一不成二不是点着不来白云万里佛成道上堂错错六载草绳空自缚了了开得眼来天大晓古今天地古今日月古今星辰拍掌一下曰剑去久矣切忌刻舟上堂云门放洞山三顿棒嚼饭餧婴儿黄檗打临济三顿棒按牛头喫草只今不犯丝毫有箇方便良久曰大事为你不得小事自已担当上堂非风幡动仁者心动浣盆浣盆非风铃鸣我心鸣耳漆桶漆桶古往今来和泥脱墼有甚么限还知万寿落处么劫石有销日虗空无尽时上堂十字街头石幢子无你遮护处一声江上侍郎来无你回避处衲僧家朝出暮入脚前脚后也须仔细忽然筑着磕着净慈拄杖别有分付上堂一升三合拄杖头边万水千山草鞋跟底未言先领X谁家灶里无烟撩起便行是处井中有水莫道空来又空去许多途路不相孤上堂绕禅牀一匝挥香案一下转藏巳竟讲经巳竟若具看经眼目方知落处其或未然依经解义三世佛冤离经一字还同魔说上堂赵州喫茶去金牛喫饭来龙门多上客有人续得末后句许你入阿字法门上堂一句绝离微囫囵无缝罅善财七日寻觅不得赵州五年分疎不下灵山今日快便难逢为通一线六月卖松风人间恐无价宋理宗景定癸亥六月十四日示寂世寿七十五僧腊五十八苏州府虎丘枯桩昙禅师上堂举大梅甞问马祖如何是佛祖曰即心是佛师曰要知马祖落处么水向石边流出冷风从花里过来香杭州府径山淮海原肇禅师通州静海潘氏子母陈幼从邑利和寺出家年十九受具参浙翁于径山翁问汝何处人师曰淮东翁曰泗洲大圣为甚么在掦州出现师曰今日又在杭州撞着翁曰且喜没交涉师徐曰自远趋风翁以师警敏欲大激发未许参堂才见便曰下一转语来拟开口即喝出师以书上又以颂呈末句曰空教回首望长安翁曰者里是甚么所在师曰谢和尚挂搭于是密就入室之列命掌记室翁既寂师出世里之光孝迁吴城双塔金陵清凉天台万年苏之万寿永嘉江心而四明育王虗席庙堂以师补处复迁杭之净慈灵隐径山其住径山值X歉余逋券山积僧残屋老未几楼阁矗霄云衲踵至不减浙翁全盛气象俄示疾嘱其徒曰为吾祔一穴于东㵎见生死不忘奉师之意六月初十日浴讫书偈而逝甞赞达磨像曰踏翻地轴与天关合国人追不再还去去一身轻似叶长江千古浪如山宁波府天童弁山阡禅师举李大夫翱参药山因缘颂曰贵耳而贱目背手抽金镞仰面看青天箭过新罗国送僧归乡偈曰夺志南方问正因正因一字不曾闻七零八落袈裟角惹得凌霄几片云观音像赞曰螺髻屈蟠春岛碧绿衣零乱晓云寒寻声只么随流去说甚真观清净观金华府双林介石朋禅师上堂举明招一日天寒上堂众才集招曰风头稍硬且归煖室商量便归方丈众随至立定招曰才到煖室便见瞌睡以拄杖一时趂下颂曰稍硬风头早巳乖更将煖室自沉埋反令千古成踪迹枉喫罗山白饭来因见郁山主画像旁僧索赞师信笔书曰拾得明珠笑眼开为言尘净转生埃若无直下承当者孤负阇黎一扑来佛成道日示众六载将身草里埋当时有眼几曾开果然见得明星现未到门庭冷似灰杭州府灵隐大川普济禅师明州奉化人上堂举僧问睦州如何是祖师西来意州曰一队衲僧来一队衲僧去师颂曰一队衲僧来一队衲僧去打破睦州关大地无寸土题世尊出山相曰龙章凤质出王X宫肘露衣穿下雪峰智愿必空诸有界不知诸有自来空送僧偈曰云遮剑阁三千里水隔瞿塘十二峰抖擞屎肠都说了莫教错认瓮为钟蜘蛛颂曰一丝挂得虗空住百亿丝头杀气生上下四围罗织了待无漏网话方行师甞纂修五灯会元苏州府虎丘东山道源禅师福建连江黄氏子肄业郡之白云游历两浙见知识二十余员末后到蒋山见浙翁室中翁即心即佛话有省出世奉化清凉迁苏州虎丘上堂拈拄杖曰德山棒临济喝总是用过了底闲家废具且道虎丘将甚么为人卓拄杖曰不假钳鎚烹佛祖惯将折筯搅沧溟掷拄杖下座题蚬子像曰纸钱堆里可怜生臭口才开便葛藤荡尽鬼家穷活计至今古庙绝人行建安徐直翁帅三山以雪峰起师至建宁光孝寺遗偈而化淳祐己酉九月二十九日也寿五十九宁波府大慈芝严慧洪禅师越州新昌人姓朱诞时母梦前石佛入卧内而生年十六从石佛净因薙染谒浙翁于蒋山翁问汝何处人师曰越州翁曰近离甚处师曰净慈翁曰如何是行脚事师拟议翁色庄曰汝前来答我一一分晓问着行脚事则茫然为何所碍师曰今日来见和尚翁曰念汝新到参堂去翁迁天童师再参室中举不是心不是佛不是物话师曰毒龙行处草不生翁曰且喜没交涉师曰入水见长人翁便喝后应丞相忠献越王之命出世崇报寺X上堂住山懒慢百事无成教为剩语禅亦强名击拂子曰夜来春睡重不觉到天明住石佛上堂红尘堆里四经秋騐尽诸方盌脱丘忽地船头轻拨转却来屋里贩扬州襕衫翻着曲唱还乡坐断千差壁立万仞直得韶光溢目故园桃李争妍瑞气腾空本地风光显现若也顿开千眼何妨把手同归其或未然善财一去无消息楼阁门开竟日闲上堂若论此事如春行大地物物皆春若是焦芽败种又争怪得临终书偈曰六十三年前六十三年后腊月火烧山虗空俱出丑跏趺而逝宁波府寿国梦腮田嗣清禅师山阴于氏子出家天章佛涅槃上堂佛真法身犹若虗空因甚二月十五日却向双林树下做尽死模样良久曰竹影扫阶尘不动月穿潭底水无痕上堂举白云端示众若端的得一回汗出一茎草上现琼楼玉殿若未端的得一回汗出纵有琼楼玉殿却被一茎草葢却师曰要知白云老人落处么曾从塞北经鏖战敢向江南说阵图上堂德山入门便棒临济入门便喝逼龟成兆终不能灵宝陀者里寂然不动感而遂通良久曰马无千里谩追风上堂举曹山辞洞山洞山曰子向甚么处去曹曰不变异处去曰不变异处岂有去耶曹曰去亦不变异师曰云藏无缝袄鸟宿不萌枝上堂春风如刀春雨如膏裁剪不得处桃花色转娇灵云一见不疑去谢郎舞棹更呈桡上堂归宗斩X蛇祕魔擎叉禾山打鼓赵州喫茶十字街头开舖席见钱买卖且无赊上堂三十年来寻剑客几回叶落又抽枝自从一见桃花后直至如今更不疑师曰寻甞春梦无奇特独有灵云说向人只如玄沙道谛当甚谛当敢保老兄未彻在又作么生若不同牀睡焉知被底穿上堂万里无寸草头上漫漫出门便是草脚下漫漫夜行只管贪明月不觉和衣渡水寒处州府遂昌龙溪文禅师示众无相无形本寂寥拟擡眸处转迢遥蒲团静倚无余事窓外一声婆饼焦续灯正统卷之十一续灯正统X卍XXX续灯正统卷十二南海普陀嗣祖沙门西蜀性统编集临济宗大鑑下第十九世天童派禅师法嗣宁波府天宁无镜彻禅师举僧问巖头浩浩尘中如何辨主头曰铜沙锣里满盛油话颂曰百万雄兵入汉关威如勐虎阵如山单刀直取颜良首不是关公也大难福州府金鳌峰定禅师题玄沙像曰青蓑不肻换金X章千古风流属谢郎钓得锦鳞人不荐夜寒沙上听鸣榔育王印禅师法嗣湖州府道场别浦法舟禅师甞作鱼篮观音赞曰月眉斜印海门孤逐浪随波不丈夫双手向人提掇起却将鱼目换明珠无极观禅师题世尊出山像曰王宫不住箇痴獃半夜逾城真怪哉苦行六年谁釆你计穷只得出山来育王瑞禅师法嗣宁波府瑞巖无量崇寿禅师举白侍郎问鸟窠如何是佛法大意窠曰诸恶莫作众善奉行侍郎曰三岁孩儿也解与么道窠曰三岁孩儿虽道得八十老人行不得颂曰恶无相貌善无形皆自心田长养成不露锋铓轻点破菩提烦恼等空平举世尊夜覩明星悟道机缘颂曰明星现处眼皮穿汉语胡言万万千㬥富乞儿休说梦谁家灶里火无烟何山清禅师法嗣福州府雪峰北山信禅师举世尊覩星悟道机缘颂曰六年冻得眼无光一见明星雪后霜担水出山频唤卖不知江海白茫茫育王堪禅师法嗣饶州府荐福无文灿禅师吉安泰和柳塘人从育王得法理宗宝庆丁亥六月受请住荐福次迁开先绍定己丑复主荐福据室山僧今日开地狱门普请尽X大地人造地狱业证地狱果若有一人成佛作祖我誓不成正觉上堂拈香毕乃曰天高地厚日盈月昃全提半提天地悬隔灿上座平生只会着衣喫饭闻人说佛法二字如风过树头如水浇顽石今日裂破面门唤作长老也欲与诸人论说一上无端冐五六月大热行二千里修途一时打失了也虽然赖有拄杖子在拈拄杖曰拄杖子试说看卓一下曰清平世界切忌譌言当晚小参鼓棹扬帆驾没底船横行海上神头鬼面用无文印勘騐诸方二千里远来住山单单地提持此事举拂子曰看看印文巳露划一划曰锦缝巳开若佛若祖若圣若凡尽向者里一印印定直得尽干坤大地风飒飒地众中忽有箇犯众出来道长老你且莫大惊小怪我在威音王佛世巳证是三昧又作么生以拂子击禅牀下座上堂云门放洞山三顿棒黄檗打临济三顿棒减灶添兵伤盐费酱一不成单二不成两多少芦华对蓼红时人只看丝纶上上堂诸佛法门祖师要妙夜来四檐雨说得盛水不漏汝等诸人若向者里承当者里保任以手摇曳曰料掉料掉开炉併谢耆旧踏田上堂赵州无宾主话田地稳密底开口便道着信脚便踏着若是东西不辨南北不分未免被人侵疆越界荐福门下总是田地稳密底人拈起香匙放下火筯一一天真因甚如此公騐分明上堂临济处半杓拄山处半杓玉本无瑕妄自雕琢有年无德老睦X州无端拶折云门脚端午上堂符不书药不採起死禁不祥拈拄杖曰幸有者箇在卓一下曰满院熏风夏日长人在藕华香世界开先结夏小参大华藏海渺无边际江河溪㵎流入其中咸失本名鱼龙虾蟹游泳其中咸失本性三世诸佛于中成等正觉一切众生于中流浪生死现前大众于中成就无功用学拈拄杖卓一下曰开先拄杖子一口吸干了也三世诸佛一切众生现前大众毕竟向甚么处行履良久曰曹溪波浪如相似无限平人被陆沉冬至小参滴水氷生未可歇去崖崩石裂正好进程直饶会得一线长要且未会长一线直饶会得长一线要且未会一线长所以乡谈相似州县不同开先则不然扰扰匇匇晨鸡暮钟唤冬作夏唤夏作冬一线短长谁管得雪霜尽处是春风再住荐福当晚小参去去实不去是法住法位来来实不来世间相常住山僧屈指五载重到东湖荷尽巳无擎雨葢春风犹在柳梢头无一丝毫去来相无一丝毫新旧相见则与诸人共见闻则与诸人共闻箇中忽有箇出来道无文将常住物作自已用固有之你也忒煞忒煞嗄元来众中有人在复举德山小参不答话钩在不疑之地时有僧出着了也山便打果然僧曰某甲话也未问因甚便打不识痛痒汉山曰你是甚处人第二下铁鎚来也僧曰新罗人和声送出山曰未跨船舷好与三十棒雷声浩大雨点全无大众大小德山龙X头蛇尾却引者僧向草窠里头出头没当时待他道某甲话也未问因甚打某甲脚跟下痛与三十何故为人须为彻上堂风萧萧雨萧萧天高地厚水濶山遥达磨大师无端游梁历银二祖大师平白失了一臂水潦和尚不合喫马大师一踏天下大禅佛枉自喫了四藤条说着令人恨不消上堂佛祖未兴时天然一句子不东不西不横不竖衲僧家东齩西嚼从朝至暮横也无奈何竖也无奈何拍膝一下曰若向者里进得一步自然和声送出两手分付若祇向册子上学得来印板上脱将去山无重数水无重数结夏上堂百不知百不会饱喫饭熟打睡要得尅期取证须证如是三昧师甞与其友知无闻书曰住院何足道哉近年敕差堂除者何限可挂齿牙者能几人使吾有口可以吞三世诸佛则曲彔牀终身不坐又何慊无闻以为何如某昔者入众见识字人多不修细行遂决意不作书记诸老据位称师者又多看不上眼遂无意出世今皆不遂其初矣住院十年名为长老只是旧时灿上座饮食起居与堂僧无异相从衲子岁不下百数十人遇五日挝鼓陞堂以平时在诸老间所得细大法门随分东语西话断不敢以脱空语笼罩学者亦不敢以过头语欺谩学者说到无巴鼻无滋味处欣然自笑听者不必解笑也士大夫多相知然所知者不过谓其读书也能文也解起废也硬嵴梁也葢胆毛几茎则知者鲜矣X大鑑下第二十世净慈明禅师法嗣太原苦口良益禅师参净慈慈问曰近离甚处师曰瑞光慈曰正与么时光在甚么处师便喝慈曰且止汝道西湖水深多少师拟议慈便打趂出久之契悟献投机颂曰临机一句不露丝头吹毛才展大地全收慈曰从上心印汝今得之宜处深谷俟时行化咸淳癸酉出住中山灵鹫上堂临济德山云腾致云赵睦二州合水和泥拆东篱补西壁眼观东南意在西北一箇箇祇有爱壁之心且无割城之意引得后来一些没勾当底长老连类比事磨棱合缝说黄底说黄论黑底论黑平白地上一堆一担看来真箇好笑若是喉中有气底断不走恁般蹊径时有数僧竞出师拈拄杖一时打散径山珍禅师法嗣杭州府径山元叟行端禅师临海何氏子母陈世业儒师生而秀拔十二从族叔茂于余杭化城院得度十八受具戒一切文字不由师授初参藏叟于径山叟问甚处人师曰台州叟便喝师展坐具叟又喝师收坐具叟曰放汝三十棒参堂去师于言下顿悟后典第一座于径山元大德庚子出世湖之资福特旨赐号慧文正辨禅师次主中竺皇庆壬子迁灵隐有旨设水陆会于金山命师说法事竣入觐便殿加赐佛日普照陛辞南归养高于良渚之西丘至治壬戌X径山虗席请师补处焉僧问如何是正法眼师曰十字街头石敢当曰只者便是么师曰月似弯弓少雨多风上堂举僧问赵州狗子还有佛性也无州曰无又僧问狗子还有佛性也无州曰有师曰若以无为究竟后来因甚道有若以有为谛当前面因甚道无者里捉败赵州许你天上天下上堂心不是佛兔马有角智不是道牛羊无角蓦拈拄杖画一画曰一夜落华雨满溪流水香上堂秋风凉秋夜长未归客思故乡拍禅牀曰自是不归归便得五湖烟景有谁争上堂边戍朝鸣角空山夜答钟人人皆共听何处不圆通元宵上堂并谢监收浴主维那千粒万粒从一粒生只者一粒从甚么处生千灯万灯从一灯起只者一灯从甚么处起识得一灯千灯万灯灯灯不疑识得一粒千粒万粒粒粒无碍三脚驴子弄蹄行踏破无边香水海拈拄杖卓一下曰顶门也少者一下不得问新到何方圣者甚处灵祇僧曰临朕碪师曰杜撰禅和如麻似粟参堂去问住僧棋盘石斫破你脑门钵盂池浸烂你脚板僧拟答师便喝问僧擘开华岳连天秀放出黄河彻底清即且置平实地上道将一句来僧拟开口师便打师以呵叱怒骂为慈诱之诲以不近人情行大公之道凡有利物皆阴为之没齿不言生宋宝祐乙卯以至正辛巳八月四日示微疾沐浴更衣书偈诀众曰本无生灭焉有去来氷河发焰铁树华开投笔垂X一足而化留龛七日颜色如生世寿八十七僧腊七十六以是月十一日奉全身塟于寂照塔院分爪发建塔化城净慈颖禅师法嗣温州府江心一山了万禅师临川金氏子貌瘠而弱年十五业程文有声去从金谿常乐院祝发游方谒偃溪闻荆叟珏简翁敬诸老皆相脗合东叟领南屏命师掌记偶经神祠见纸灰旋起脱然忘所证亟以白叟叟诘之有绪为印可焉游天台众请开法寒巖踰三年迁仙居紫箨又十年迁疎山因事即挝退鼓江淮总统会诸山以开先迎师至丛林鼎新又十年迁住江心少拂意即弃去会庐山月㵎明迎师归东溪明寂众复以开先请师力却不可勉应之上堂静悄悄闹浩浩浑不涉阶梯巳踏向上道万里无寸草出门便是草撞着卖柴翁便是栽松老琉璃殿上月团团珊瑚枝上日杲杲上堂逢尧舜则陈典谟要立生涯遇桀纣则用杀伐尽扫窠臼吾辈人干暻京恭曝硬纠纠净躶躶赤洒洒何曾有许多事可怪陈睦州见僧入门便道现成公案放汝三十棒子细看来也是穷急计生上堂拈拄杖曰此拄杖子西天四七东土二三天下老和尚拈弄不出今日落在开先手里无头无尾能放能收离相离名能纵能夺虽然如是也只为中下之机忽遇上上人来时如何以拄杖画一画曰放过一着皇庆壬子十一月二十六X日遘疾危坐阅七日命具浴更衣书诀众语泊然而逝阇维收五色舍利如菽无数目睛齿牙顶骨俱不烬时改作豫章乌遮塔江西行省丞相干赤命以旧藏世尊舍利奉于中遣使分师之目睛舍利贮之银盒陪塟焉其余分塟东溪宁波府奉化岳林栯堂益禅师温州人开法婺之天宁迁饶之荐福后主明州大平复陞彰圣晚住岳林上堂古者道我者里无法与人只是据款结案彰圣者里亦无法与人亦不据款结案拈拄杖曰如何是佛赤脚踏莲花如何是佛向上事雕梁畵栋掷下拄杖便归方丈二月十五日上堂击拂子曰彰圣今日将三十年前冷灰里爆出底乌豆换老胡眼睛去也喝一喝曰设有一法过于涅槃我此一喝不作一喝用上堂鲁祖面壁麻谷闭门二大老虽与天宁相去数百年今日要各与他二十拄杖何故譬如油蜡作灯烛不以火点终不明示众诸上座出息不保入息二六时中切莫将身心别处襍用饶你掉臂也是祖师西来意脚尖头也踢出一尊古佛来不如无事好上堂举黄龙三关话师曰黄龙老汉头匾所以说漳泉福建话逼真谩得天下人过谩漳泉福建人不过上堂以手指左边曰者是香炉指右边曰者是华瓶能以一义作无量义以无量义为一义陈尊宿织蒲鞋邓师伯打瓦鼓上堂诸上座步步是诸人证明处须是自肯方可归家稳坐若不然者X𧑀蛣腹蟹水母目鰕上堂五千四十八卷只作一句道却遂起身曰立地待诸人搆取便下座上堂一切世间诸所有物皆即菩提妙明元心石脾入水即干出水即溼独活有风不动无风自摇临终书偈曰八十三年甚么巴鼻栢树成佛虗空落地茶毗舍利莹然齿牙数珠不坏金华府智者云屋自闲禅师括苍叶氏子乌巨行九世孙也初参荆叟珏于灵隐次谒东叟颖于净慈掌记室一日因撰佛成道疏曰发见精于午夜叟曰何不道泯见精于午夜师不觉股栗汗下如发蒙蔀彻见叟垂手为人处自是韬晦甚坚虽双林迁智者两提鈯斧乃为人所强耳皇庆壬子十月二十五日与客语笑次忽命侍僧取笔书偈而逝无方安禅师法嗣枯木荣禅师有三祖赞曰风恙缠身世莫医家贫遭劫更堪悲谁知觅罪了无处正是贼归空屋时育王观禅师法嗣杭州府径山佛智晦机元熈禅师豫章唐氏子师与兄元龄俱习举业龄既登第师乃从西山山明祝发将游方母具白金为装师谓财足丧志辞之依物初于玉几初与语惊异后谒东叟颖于南屏典记室至元间杨琏真加奉旨取育王舍利躬诣师求记因招与俱师辞曰我有老母兵后存亡不可知遂辞归江西元龄死难独母在堂师奉之以孝闻元贞丙申出X世百丈至大初继席净慈上堂云门道箇普字尽大地人不奈何殊不知云门四稜蹋地当时若与震威一喝待他恶发徐徐打箇问讯道莫怪触忤好非但扶起此老管取话行天下上堂三界无法何处求心白云为葢流水作琴古今无间谁是知音击拂子曰一曲两曲无人会雨过夜塘秋水深上堂独坐大雄峰寒灰拨不红一星萤火出孤鹤过辽东结制上堂以手作结布袋势曰南山今日结却布袋口了也汝等诸人各各于其中身心安居平等性智忽有箇冲开碧落撞倒须弥底莫道结子不坚密良久曰漫天网子百千重举太原孚闻角声悟道话颂曰琴生入沧海太史游名山从此扬州城外路令严不许早开关延祐甲寅复迁径山巳而杖䇿归南屏而百丈大仰争来迎请师不获巳遂返仰山居三年将示寂手书辞所与游者复书偈诀众掷笔而化当元仁宗延祐已未闰八月十七日世寿八十二全身瘗于金鸡石下复分爪发塔于净慈西隐径山闻禅师法嗣杭州府径山云峰妙高禅师福之长溪人世业儒母阮梦池上婴儿合爪坐莲华心手捧得之觉而生师因名梦池神彩秀彻嗜书力学尤耽释典依云梦泽薙染受具戒首参痴绝次见无准后之育王见偃溪典藏钥一日溪举譬如牛过窓櫺头角四蹄都过了因甚尾巴过不得师划然有省遽曰鲸吞海水尽露X出珊瑚枝溪曰也只道得一半会溪迁南屏师与俱后出世住宜兴大芦继迁江阴劝忠霅川何山奉朝命居蒋山十三载德祐乙亥寺被兵军士有逼师求金者以刃拟师师延颈曰欲杀即杀吾头非汝砺刃石辞色了无怖畏军士感化弃刃而去元至元庚辰迁径山先是寺罹回禄草剏才什一不数年遂还旧观示众前念是凡后念是圣一刀两段更莫迟疑是以涅槃会上广额屠儿放下屠刀便言我是千佛一数虽然若无举鼎拔山力千里乌骓不易骑示众言前辨旨句下明宗东计山炽然说法湛凟水专为流通者里搆得未免递相钝置若或尚存观听扰扰匇匇晨鸡暮钟上堂声色为无生之鸩毒受想乃至人之坑穽者般说话阿谁不知然粗餐易饱细嚼难饥上堂世界未形干坤泰定生佛未具觌体全真无端镜容大士向鹰巢跃出擘破面皮早是遭人描邈那更缺齿老胡不依本分遥望震旦国有大乘根器迢迢十万里来意在搀行夺市直得凤楼鼓响阿阁钟鸣转喉触讳插足无门合国难追重遭揭露新蒋山迫不得巳跨他船舷入他界分新官不理旧事毕竟如何拍禅牀曰戍楼静贮千峰月塞草闲铺万里秋上堂五峰峭峙到者须是其人一镜当空无物不蒙其照祖师基业依然犹在衲僧活计何曾变迁着手不得处正好提撕措足无门时方堪履践直得山云澹泞㵎水潺湲一曲无私万邦乐业正X恁么时功归何所车书自古同文轨四海如今共一家至元戊子春僧录杨辇真加奉旨集江南教禅诸德朝觐论道上问禅以何为宗师进前奏曰禅也者净智妙圆体本空寂非见闻觉知之所可知非思量分别之所能解上又曰禅之宗裔可历说乎师曰禅之宗裔始于释迦世尊在灵山会上拈金色波罗华普示大众惟迦叶一人微笑世尊曰吾有正法眼藏涅槃妙心分付于汝迦叶受嘱由此代相授受而至菩提达磨达磨望此东震旦国有大乘根器航海而来止少林九年而得慧可不立文字直指人心见性成佛是为禅宗也上嘉之师因从容奏曰禅与教本一体也譬如百千异流同归于海而无异味又如陛下坐镇山河天下一统四夷百蛮随方而至必从顺承门外而入到得黄金殿上亲覩龙颜方可谓之到家若是教家只依文字语言不达玄旨犹是顺承门外人若是禅家虽坐破六七箇蒲团未得证悟亦是顺承门外人谓之到家俱不可也是则习教者必须了达玄旨习禅者必须顿悟自心如臣等今日亲登黄金殿上亲覩龙颜方可称到家人也上喜赐食而退陛辞南归会径山复危荧惑师为竭力营建焕然一新癸巳六月十七日书偈而逝师生于嘉定已卯二月十七日世寿七十五僧腊五十九塔于寺之西麓湖州府何山铁镜至明禅师福唐长溪黄氏子首谒X尧叟蓂于嘉禾天宁复见偃溪于净慈久之获印证访清溪沅于虎丘藏叟珍于双径至元辛巳出世何山移大梅大德庚子复归何山上堂着意驰求驴年见面尽情放下瞥尔现前香严闻击竹声彻见本来面目即不问且道恁么热向甚么处回避归堂喫茶去上堂原野秋阴寒螀悉吟枫林落叶片片赤心达磨顶门无骨儿孙海底摸鍼忽然摸着时如何谁道龙王宫殿深上堂达磨不来东土官路少人行二祖不往西天私酒多人喫何山门前一条大路南来北往知是几多只是中间一块石头未曾有人踏着众中莫有踏着者么掷下拄杖曰看脚下上堂今朝八月二十五记得洞山离查渡落在云门网子中有屈至今无处诉竖起拂子曰云门大师来也合喫何山手中棒且道过在甚么处不合鼓弄人家男女仁宗延祐乙卯十一月十五日唿其徒嘱后事索纸大书曰绝罗笼没回互大海波澄虗空独露掷笔翛然而逝寿八十六宁波府天童止泓鉴禅师初住信州真如移席天童上堂诸佛不真实说法度羣生菩萨有智慧见性不分明白云无心意洒为世间雨大地不含情能长诸草木古德与么提唱于四谛法中开凿人天不妨善巧若据衲僧分上何啻白云万里上堂拈拄杖曰一有多种二无两般枯桑知天风海水知天寒拄杖子闻与么道不觉忻忻笑曰出身犹可易脱体道应X难掷拄杖下座举太阳玄问梁山如何是无相道场山指大士㡧子曰者是吴处士画底玄拟进语山急索曰者是有相底那箇是无相底玄遂有省便作礼山曰何不道取一句玄曰道即不辞恐上纸笔山笑曰此语上碑去在颂曰真空无相绝名模空底精兮画底粗道即不辞难上纸西天胡子没髭须天童阡禅师法嗣九江府庐山圆通雪溪逸禅师题兴化像曰中原一宝有来由拶得君王引幞头到此若无青白眼当机谁敢谩轻酬双林朋禅师法嗣杭州府灵隐悦堂祖誾禅师南康周氏子端平甲午八月一日生年十三依郡之嘉瑞僧偃薙发受具一日阅华严至惟一坚密身一切尘中现忽有省即往见别山智于蒋山山问近离何处师曰江西山曰马大师安乐否师叉手进前曰起动和尚未几至杭见断桥伦于净慈慈问临济三遭黄檗痛棒是否师曰是慈曰因甚大愚肋下筑三拳师曰得人一牛还人一马慈颔之慈逝栢山介石补其处一日石室中举庭前栢树子话师拟议石抗声曰何不道黄鹤楼前鹦鹉洲师言下顿悟即命侍香久之归庐山东严日住圆通延师分座九江守聘师出世西林至元甲午迁开先又迁东林元贞初奉诏入对称旨赐玺书通慧禅师号并金襕法衣大德乙巳迁住灵隐甞勘一X僧曰微尘诸佛在你舌头上三藏圣教在你脚跟底何不瞥地僧罔措师便喝问僧释迦弥勒是他奴他是阿谁僧拟对师便打问新到何处来曰闽中师曰彼处佛法如何住持曰饥即喫饭困则打眠师曰错僧曰未审和尚此间如何住持师拂袖归方丈至大已酉一日集众诀别说偈曰缘会而来缘散而去撞倒须弥虗空独露乃泊然而逝世寿七十六僧腊五十三灵隐济禅师法嗣宁波府天童石门来禅师甞作剪刀颂曰浑钢打就冷光浮两刃交锋未肯休直截当机为人处何曾动着一丝头宁波府雪窦野翁炳同禅师新昌张氏子参大川一日入室次川举腊月火烧山话师拟开口川遽拈竹篦拄之师豁然悟旨后缚茅仗钖峰日扄户书法华甞有老来非厌客静里欲书经之句晚应雪窦送僧之华顶见溪西偈曰高高峰顶屹云中八十溪翁眼界空相见莫言行脚事累他双耳又添聋成宗大德壬寅中秋日陞座辞众而逝天宁彻禅师法嗣岳州府灌溪昌禅师山居偈曰闲来石上翫青松百衲禅衣破又缝今日不忧明日供生涯只在钵盂中雪峰信禅师法嗣绍兴府大庆尼了菴智悟禅师生福州王氏幼礼祥X山普升得度诵维摩经至诸佛国土亦复皆空豁然顿悟时北山退漳之南院闲居鼓山西菴师往参叩山问上座甚么处住师曰不住南台江边山曰毕竟住在甚么处师不审便行山叱曰走作甚么合喫山僧手中棒师面热汗下次日复往请益曰某甲昨日祇对和尚有甚么过山厉声曰更来者里觅过在师释然曰月明照见夜行人山顾旁僧曰看渠根器不凡遂赠以偈有相逢若问其中事风搅螺江浪拍天之句后出世苏之西竺一日痴绝来访乃问子悟处如末山见大愚忽然撞着灌溪来时如何师曰大海不让细流痴绝一笑而巳宝祐戊午住大庆僧问灌溪道我在临济爷爷处得半杓末山孃孃处得半杓毕竟是有是无师曰八花毬子上何用绣红旗上堂拈拄杖曰天垂十二阑干角风满三千世界中热恼变成清净境禅心顿觉悟真空靠拄杖曰有甚共语处上堂太阳门下日日三秋明月堂前时时九夏古人恁么道未免坐在者里大庆即不然山转疑无路溪回别有村上堂柳絮飘风杏叶沐雨好箇生机快须荐取以拂子击禅牀曰咄三十年后不得错举荐福灿禅师法嗣福州府支提愚叟澄鉴禅师宁德张氏子参无文于荐福遂得入室后出世白云至元辛卯世祖敕住支提赐号通悟明印大师其示寂曰沐浴更衣书偈曰X八十二年落赚世缘跃翻筋斗应迹西干掷笔危坐而逝续灯正统卷十二续灯正统X卍XXX续灯正统卷十三南海普陀嗣祖沙门西蜀性统编集临济宗大鑑下第二十一世太原益禅师法嗣汾州筏渡普慈禅师初参径山端高峰玅各有契处后北还游燕如五台礼文殊感大士放光居台二年入太原参益和尚尚问曰行脚高士发足甚处师曰五台尚曰文殊与汝说甚么师曰脚下草鞋唱成一百文尚曰脚跟为甚么不落地师曰且喜老汉见得亲切尚曰老僧罪过师喝一喝而出自此常造室中久之益嘱曰汝缘当在本处他后设大法药宜号筏渡礼谢归汾州天历已巳出住祥符上堂灵锋宝剑觌露现前照夜神珠随机变转谁家灶里无烟不曾欠多欠少只为面前路径稍窄一身毛窍太多障蔽自已一段光明庆劫巳来空被埋没如今事不获巳为诸仁略露些子光铓俾汝等乐业荣家乃以拄X杖横肩曰看看老汉入葛藤窝里去也至正壬寅六月一日偶示微疾沐浴更衣书偈曰性海波澄太虗寥廓报与诸人无法可说端坐而逝阅世八十有八夏六十有五葬全身于祥符之西崦径山端禅师法嗣杭州府灵隐竹泉法林禅师别号了幻台之宁海黄氏子依法安太虗同出家因看睦州语有省往参元叟于中竺机契俾掌藏钥行省左丞相请主万寿迁中竺至佛殿曰拨尘见佛谁知佛亦是尘罕逢穿耳客多见刻舟人上堂法是常法道是常道拶破面门点即不到雪峰一千七百人善知识朝夕只辊三箇木毬赵州七百甲子老头陀见人只道喫茶去中峰居常见兄弟相访只是叙通寒温烧香叉手若是金毛师子子三千里外定誵譌至元戊寅迁灵隐上堂举僧问赵州万法归一一归何处州曰我在青州做一领布衫重七斤师曰赵州虽则善用太阿截断者僧舌头未免伤锋犯手灵隐则不然忽有僧问万法归一一归何处只向他道今日热如昨日上堂古杭管内灵隐名山肇建于东晋咸和年间慧理法师为第一代今日上元令节诸处放灯知事直岁各各照管风烛便下座为森监寺秉炬森罗及万象一法之所印即今为汝拈却金刚圈栗𣗥蓬了也唤甚么作一法二由一有一亦莫守火里乌龟作师子吼大龙翔虗席星吉大夫三返往遣币聘师辞X不赴避会稽山中行院知不可强乃具䟽请师仍领灵隐三年退处了幻菴至正乙未春感微疾二月二日集众叙平生行脚本末且诫众曰佛法下衰无甚今日宜各努力吾世缘止于斯矣索笔书偈曰七十二年虗空钉橛末后一句不说不说遂奄然而化留龛十日颜色不变塟全身于松源塔西杭州府径山古鼎生铭禅师奉化应氏子受业金峩得度会竺西坦主天童往依之典内记复走闽归浙适元叟住灵隐师往参谒一日入室请益黄龙见慈明因缘叟诘曰只如赵州道台山婆子被我勘破慈明笑曰是骂耶你道二老用处是同是别师曰一对无孔铁鎚叟曰黄龙直下悟去又且如何师曰也是病眼见空华叟曰不是不是师拟进语叟便喝师当下廓然年五十四始出主隆教迁宝陀次中竺至正丁亥迁径山顺帝钖师慧性文敏宏觉普济禅师号僧问祖意教意是同是别师曰破畚箕秃苕帚僧礼拜曰谢师指示师曰昨夜三更失却牛天明起来失却火问如何是佛师曰秤鎚蘸酢曰如何是向上事师曰仰面不见天曰记得僧问云门如何是佛门曰干屎橛又作么生师曰云门不是好心曰干屎橛与秤鎚蘸酢相去多少师曰镬汤无冷处僧拟进语师便喝上堂将十方世界安向诸人眼睫上丝毫不动把四大海水倾向诸人脚跟底涓滴不流会医还少病知分不多愁上堂举大愚示众大家相聚X喫茎虀若唤作一茎虀入地狱如箭射师曰宗师为人如蛊毒之家置毒于饮食中未甞不欲断人命根虽然是冤对者能有几人中竺用贞良谓师甞阐化是山请归了幻菴至正戊戌将迁寂遗书嘱丞相外护复书偈曰生死纯真太虗充满七十九年摇篮绳断掷笔而逝茶毗舌根数珠皆不坏舍利无数径山隆教宝陀三处分而塔焉世寿七十九僧腊五十五有四会语录暨外集行世台州府天台国清梦堂昙噩禅师慈溪王氏子祖父皆名宦母周师幼有远志稍长博通经史藻思濬发年二十三白母出家访道吴楚渡江从雪庭传于长芦遂剃染受具昭庆教相诸宗靡不研究及雪庭迁灵隐师往依侍踰年雪庭寂元叟由中竺来补其席一见脗契即命掌内记至元已卯出世庆元之保圣迁慈之开寿台之国清最后住象山之瑞龙上堂竖拂子曰只者箇在沩仰则父慈子孝用剑刃事施陷虎机在临济则大机大用卷舒擒纵杀活自由在曹洞则家风绵密金鍼玉线明投暗合在云门则孤危耸峻格外提持言前定夺在法眼则箭锋相拄心空法了情尽见除五家提唱虽则金声玉振迈古超今然而总是门庭施设直截一句不曾道着且道作么生是直截一句高声曰看脚下上堂一二三四五六七七六五四三二一黄河九曲出崑崙摩诃般若波罗蜜甞诫诸徒曰研究空宗当外形骸忘寝X食以消累劫宿习然后心地光明耳自是日惟一食终夜凝坐达旦洪武庚戌征江南有道僧馆于天界师居首奏对罢上悯师老赐令还山癸丑二月甲申无疾忽戒浴易衣集众说偈曰吾有一物无背无面要得分明涅槃后看言毕危坐而逝世寿八十有九门人智巖等茶毗以骨石塔于国清嘉兴府天宁楚石梵琦禅师明州象山朱氏子元贞丙申六月丁巳母梦日坠怀而生方襁褓有神僧摩师顶曰此儿佛日也他日当振扬佛法烛照昏衢因以昙曜字之早失怙恃九岁入永祚寺受业十六受具戒族祖晋翁洵自崇恩迁道场师依之为侍者继典藏钥一日阅楞严至缘见因明暗成无见不明自发则诸暗相永不能昏处有省历覧群籍恍如宿契时元叟唱道双径师往参之问如何是言发非声色前不物叟遽曰言发非声色前不物速道速道师拟进语叟震威一喝师错愕而退会英宗召高衲金书大藏师应诏入京一夕睡起闻彩楼鼓声豁然大悟拊几笑曰径山败缺处为我识破了也因成偈曰崇天门外鼓腾腾蓦札虗空就地崩拾得红炉一点雪却是黄河六月氷后归径山叟迎笑曰西来密意喜子巳得之矣处以第二座泰定中出世海盐福臻天历戊辰迁天宁至元乙亥迁杭报国上堂僧问不愁念起惟恐觉迟如何是觉师曰牛角马角曰如何是念师曰四五二十也不识问一大藏教是箇切X脚未审切箇甚么字师曰切箇不字曰只如不字又切箇甚么字师曰莫错举似人曰谢师指示师曰石羊头子向东看问佛祖因缘即不问君臣庆会事如何师曰瑞草生嘉运灵花结早春曰如何是君师曰莫触龙颜曰如何是臣师曰量材补职曰如何是臣向君师曰赤心片片曰如何是君视臣师曰如月入水曰如何是君臣道合师曰俱问晷运推移日南长至阿那箇是常住法师曰冬不寒腊后看曰教学人如何履践师曰独木桥子问西天以蜡人为验未审此间以何为验师曰验甚么盌曰和尚岂无方便师曰鹞子过新罗问一年将尽夜万里未归人还许归去也无师曰十里长亭五里短亭曰与么则不归去也师曰直须归去曰作么生是到家一句师曰天寒日短两人共一盌问日从东上月向西没作么生是不迁义师曰柳絮随风自西自东曰年年是好年日日是好日师曰瞎老婆吹火问护明大士未降王宫释迦老子在甚么处师曰眨上眉毛曰谢师答话师曰恰值拄杖不在问尽大地是箇佛身向甚么处安居禁足师曰锦上铺华又一重曰竹密不妨流水过山高岂碍白云飞师曰随语生解汉问如何是先照后用师曰噼开华岳连天色放出黄河到海声曰如何是先用后照师曰剑为不平离宝匣药因救病出金瓶曰如何是照用同时师曰定光金地遥招手智者江陵暗点头曰如何是照用X不同时师曰三月懒游华下路一家愁闭雨中门僧礼拜师曰更问一转岂不好问大悲菩萨用许多手眼作甚么师曰春风不裹头修佛殿次师问掌事僧者殿是甚么年中葢造僧掴露柱曰何不祗对和尚师曰克繇尀耐倒来者里捋虎须三十棒一棒也不恕曰容某甲伸说便礼拜师曰且放过一着芟草次僧问有根草任和尚芟无根草作么生芟师锄地一下僧便放身倒师曰诸方火塟我者里活埋僧起走师呵呵大笑上堂未离兜率巳降皇宫未出母胎度人巳毕三世诸佛历代祖师天下老和尚说心说性举古举今总是无风匝匝之波实情好与二十拄杖新福臻今日不是尽法无民打头不遇作家到底翻成骨董若相委悉拈却炙脂帽子脱却鹘臭布衫其或未然明朝后日大有事在上堂巖头道须是一一从自已胸中流出与我葢天葢地去恁么道被他掘窖深埋了也茫茫宇宙人无数那箇男儿是丈夫男儿丈夫相去多少待你出窖来却向你道上堂弥勒真弥勒分身千百亿时时示时人时人自不识拈拄杖曰冲开碧落松千尺截断红尘水一谿上堂米里有虫麦里有面厨库僧堂山门佛殿盏子扑落地楪子成七片上堂若论生佛未具以前一段大事只在诸人脚跟下动便踏着只是不知起处你道从甚么处起掀翻四大海踢倒五须弥正觅起处不得岂不见东山演祖道山僧昨夜入城X见一棚傀儡不免近前看或见端严奇特或见丑陋不堪动转行坐青黄赤白一一见了仔细看来元来青布幕里有人山僧忍俊不禁乃问长史高姓他道老和尚看便了问甚么姓师曰谁家别馆池塘里一对鸳鸯画不成上堂眉毛虽长不碍眼鼻孔虽高不碍面诸佛虽悟无二心众生虽迷无二见见不见倒骑牛兮入佛殿上堂兔角不用无牛角不用有两两不成双三三亦非九夜来空手把锄头天明面南看北斗上堂大树大皮裹小树小皮缠若不同牀睡焉知被底穿上堂驴事未去马事到来猫儿上露柱铁锯舞三台大唐天子呵呵笑移取眉毛眼上栽上堂举祖师道在胎名身处世名人在眼曰见在耳曰闻在鼻齅香在舌谈论在手执捉在足运奔徧现俱该法界收摄在一微尘识者知是佛性不识唤作精魂师曰书头教孃勤作息书尾教孃莫瞌睡还识孃面㭰么玉容寂寞泪阑干棃花一枝春带雨喝一喝上堂一道圆光阿谁无分猫儿若无分为甚么解捉老鼠若有分为甚么做猫儿千年田八百主浴佛上堂清净法身簸土扬尘圜满报身倚富欺贫千百亿化身弄假像真三身中浴那一身谢三孃秤银上堂头上是天脚下是地青山是青山白云是白云你若会得有马骑马无马步行若不会夜行莫踏白不是水便是石上堂无手人行拳无舌人解语忽若无手人打无舌人无舌人连忙道箇X不必良久曰只箇不必天下衲僧跳不出上堂箇箇抱荆山之璧人人怀沧海之珠干旋佛祖枢机提掇衲僧巴鼻尽谓顶门眼正肘后符灵殊不知灵龟负图自取丧身之兆出格一句作么生朝霞不出市暮霞行千里上堂黄檗手中棒剜内作疮大愚肋下拳喫盐救渴速则易改久则难追选佛若无如是眼假晓千载亦奚为喝一喝上堂拈却钵盂匙箸喫饭不得屏却咽喉脣吻出气不得色身安法身不可不安法身色身是一是二华须连夜发莫待晓风吹上堂俱胝竖一箇指头雪峰辊三箇木毬石巩张弓架箭华亭短棹孤舟凤山无法可说不妨坐断杭州就中却有箇好处好在甚么处四五百条华柳巷二三千所管絃楼上堂大事未明如丧考妣大事巳明如丧考妣你道有成褫无成褫常因送客处忆得别家时上堂闻声悟道塞却你耳根见色明心换却你眼睛蒲团上端坐鍼眼里穿线西风一阵来落叶两三片至正甲申迁禾之本觉丁亥帝师钖号佛日普照慧辩禅师适符昔日神僧之言后自光孝退归天宁上堂一毫吞却山河大地则易山河大地吞却一毫则难也不难也不易铺箇破席日里睡料想上方兜率宫也无如此日炙背筑西斋为终老计自号西斋老人洪武戊申秋九月诏江南大浮屠十余人于蒋山建大法会命师陞座说法上大悦己酉春复召师说法赐斋文楼下亲承顾问暨行X出内府白金以赐庚戌秋上以鬼神情状幽微难测意召问僧中博通三藏者师与梦堂噩行中仁等应诏至京馆大天界寺师援经据论成书将进忽示微疾越四日沐浴更衣索笔书偈曰真性圆明本无生灭木马夜鸣西方日出书毕谓梦堂曰我去矣堂曰何处去师曰西方去堂曰西方有佛东方无佛耶师乃震声一喝而逝时辛亥七月二十六日也上闻嗟悼久之时禁火塟以师故特从阇维例火余齿舌数珠不坏舍利五色纷缀遗骼弟子文晟奉骼及诸不坏者归西斋塔焉计世寿七十五僧腊六十三杭州府径山愚菴智及禅师字以中别号西麓苏之吴县顾氏子幼出家穹窿海云院受具听贤首法师讲法界观未终篇輙笑曰一真法界圆同太虗但涉言词即成賸法纵获天雨宝华于我奚益哉遂谒笑隐于建业隐文章道德倾动一时师微露文彩得交相延誉有屿上人诃曰子才若此不思担荷正法乃甘作骚坛奴隷乎师舌噤不能答旋归海云胸襟碍塞目不交睫者踰月忽一日见秋叶坠庭豁然有省走双径谒寂照呈所证照可之至正壬午出世昌国之隆教寻领普慈戊戌迁净慈后领径山僧问不与万法为侣者是甚么人师曰十字街头石敢当僧拟再问师曰更要第二杓恶水在问如何是宾中宾师曰君向潇湘我向秦曰如何是宾中主师曰常在途中不离家舍曰如何是主中宾师曰常在家舍不X离途中曰如何是主中主师曰横按镆铘全正令太平寰宇斩痴顽曰宾主巳蒙师指示向上宗乘事若何师曰三年一闰九日重阳问众生为解碍菩萨未离觉和尚作么生师曰天寒日短两人共一盌问释迦巳灭弥勒未生正当今日佛法委付何人师曰老僧打退鼓曰前无释迦后无弥勒还有参学分也无师曰风不来树不动问佛法禅道相去多少师举手曰展则成掌握则成拳僧礼拜师曰狂狗趂块问如何是清净法身师曰月色和云白松声带露寒问竺土大仙心东西密相付如何是密付底心师曰九秋黄叶乱飘金曰和尚莫将境示人师曰老僧罪过问拟心即差动念即乖不拟不动还有过也无师曰有曰毕竟如何则是师曰莫认自已清净法身问如何是毗卢师师曰断跟草鞋曰如何是法身主师曰尖檐席帽曰学人不会师曰现成行货有甚么不会僧拟议师便喝问至道无难唯嫌拣择不拣择时如何师曰遇饭即饭遇茶即茶僧礼拜师曰放汝三十棒问莲华未出水时如何师曰寒则普天普地寒曰出水后如何师曰热则普天普地热曰如何是佛法大意师曰门前一湖水问心佛及众生是三无差别还端的也无师曰的曰不是心不是佛不是物是箇甚么师曰不识问佛身无为不堕诸数因甚有千百亿化身师竖拂子曰你道者箇是第几身僧拟进语师便喝问元正启祚万X物咸新如何是新年头佛法师曰日日香华夜夜灯曰蒲团静倚无余事永日寥寥谢太平师曰知恩方解报恩问如何是本身卢舍那师曰不离阇黎所问曰如何保任师曰彼自无疮勿伤之也问不起一念时如何师曰道者合如是曰与么则依而行之师曰虗生浪死汉问如何是一句中具三玄师曰万仞峰头驾铁船曰如何是一玄中具三要师曰眼里瞳人吹木呌问如何是和尚家风师曰吹折门前一株松曰学人不问者箇风师曰汝问甚么风曰家风师曰我者里大功不竖赏问牛头未见四祖时如何师曰深山藏毒虎曰见后如何师曰浅草露群蛇曰见与未见时如何师曰日出东方夜落西问三世诸佛不知有狸奴白牯却知有未审知有箇甚么师曰师姑元是女人做问声闻见性如夜见月菩萨见性如昼见日和尚见性如箇甚么师曰黄河九曲水出崑崙曰直指人心见性成佛还端的也无师曰问取达磨大师僧拟议师曰鹞子过新罗问达磨未来时如何师曰眼在鼻上曰来后如何师曰脚在肚下问如何是学人自已师曰脚板大如手掌曰如何是衲僧行脚事师曰紧捎草鞋问如何是先照后用师曰拈起少林无孔笛等闲吹出万年欢曰如何是先用后照师曰彫弓巳挂狼烟息万里謌谣贺太平曰如何是照用同时师曰泥牛吼处天关转木马嘶时地轴摇曰如何是照用不同时师X曰犹握金鞭问归客夜深谁共御街行上堂冬至月头卖被买牛冬至月尾卖牛买被一年三十六旬有六日以闰月定四时成岁移易一纟系毫不得东头买贵西头卖贱三十年后破草鞋向甚处着上堂时维三月节屇清明不寒不暖半阴半晴落华啼鸟一声声蓦拈拄杖曰穿却解空鼻孔翟支瞎达磨眼睛踏破草鞋赤脚走好山犹在最高层佛成道日上堂举赵州问南泉如何是道泉曰平常心是道州曰还假趋向否泉曰拟向即乖州曰不拟争知是道泉曰道不属知不属不知知是妄觉不知是无记若真达不疑之道廓如太虗岂可强是非耶师曰王老师过犯弥天将释迦世尊六年雪山千苦万辛所得无上大道等闲华噼殆尽合与二十拄杖当时赵州眼光烁破四天下面被热瞒则且置今日众中莫有为世尊拔本底么如无隆教不是为他闲事长无明忝为遗教远孙未免出只手去也拽拄杖下座一时打散上堂拈拄杖曰十地惊心二乘罔测卓一卓曰子承父业赚杀多少人靠拄杖下座上堂赵州道箇洗钵去其僧豁尔知归鸟窠吹起布毛侍者当下领旨阿呵呵啰啰哩达磨老臊胡打落当门齿上堂世尊三昧迦叶不知迦叶三昧阿难不知阿难三昧商那和修不知普慈三昧诸人不知诸人三昧各各不知所以道譬如河中水川流竞奔逝各各不相知诸法亦如是喝一喝曰将谓合有与么说话上X堂举雪峰问德山从上诸圣以何法示人山曰我宗无语句亦无一法与人雪峰从此有省后有僧问雪峰曰和尚见德山得箇甚么便休去峰曰我当时空手去空手回东山演曰白云今日说向透未过者有两箇人从东京来问他甚处来他却道苏州来问伊苏州事如何他道一切寻常虽然如是瞒白云不过何故只为语音不同毕竟如何苏州菱邵白藕师曰老东山可谓长于譬喻词不逼切虽然如是要且只说得德山雪峰影子边事若是齐眉共䠱竝驾齐驱未敢相许何故闽蜀同风肚里有虫佛涅槃上堂湖光潋灔晴偏好山色空蒙雨亦奇净法界身无出没不须惆怅怨芳时上堂举东山演示众曰祖师说不着诸佛看不见四面老婆心为君通一线师曰若教频下泪沧海也须干上堂今日又是八月一万壑千巖俨秋色牛带寒鸦过别邨善财何处寻弥勒有诬师以事诣部使者不满意文致其罪师竟不与之辩且毫无愠色踰年省宪白师冤复札请再住径山入院拈札曰前佛性命后佛纪纲总在者里凛然如朽索之驭六马危乎犹一发之引干钩若非大丞相赤手提持全肩担荷何处更有今日诸人还委悉么车不横推理无曲断帝师钖号明辨正宗广慧禅师洪武癸丑诏有道沙门十人集大天界师居首以病不及召对赐还穹窿戊午九月索笔书偈而逝茶毗火焰五色香气袭人齿牙数珠皆不坏遗骨X绀泽如青瑠璃舍利交缀塔于所居之阴复分爪发归径山塟于无等才塔右寿六十八腊五十一苏州府万寿行中至仁禅师自号澹居子又号熈怡叟鄱阳吴氏子父仲华为江州广文师生五岁俾从州之报恩寺真牧纯受业七岁得度识见超颖会西土指空赴英宗召憩报恩见师异之授以毗尼属令参元叟叟视师轩渠一笑师罔措遂失展尼师坛叟叱曰参堂去次日叟问何处人师曰鄱阳叟曰鄱阳湖深多少濶多少师展手作量势叟曰不是不是师曰合取臭口遂命掌记室叟甞谓人曰仁书记虎而翼者也后出世蕲之德章迁越之云顶崇报吴之虎丘万寿甞室中拈木枕子问僧者箇是甚么僧曰也知和尚老婆心切师掷枕于地僧拟议师便喝出示众幻躯将逼从心年松下经行石上眠珍重北山龙象众普通年话几时圜上堂叠叠远山青迢迢江水绿尽日小吴轩倚阑看不足蓦唤侍者曰收取拂子便下座上堂禅性无生离生禅想禅性无住离住禅寂五台山上云焏饭佛殿堦前狗尿天剎竿头上煎䭔子三箇猢狲夜簸钱洪武初上以鬼神之事问师师以佛旨撰书而对上大悦癸丑蒲圻魏观为苏郡守三致书延师兴复万寿使三返师乃应晚岁养闲于松林兰若洪武壬戌三月望示疾十九日同参如愚仲讯候曰师行矣诸子在旁盍赐一言为末后训乎师曰十方薄伽梵一路涅槃门曰与师X谛交五十秋矣此别直诣净土相见师厉声曰尽大千界是箇净土何处不相见良久索笔书偈泊然而逝世寿七十四僧腊六十七续灯正统卷之十三续灯正统X卍XXX续灯正统卷十四南海普陀嗣祖沙门西蜀性统编集临济宗大鑑下第二十一世径山端禅师法嗣杭州府径山复原福报禅师台之宁海方氏子母张出家杭良渚祟福时石湖美主净慈师从祝发受具戒参径山元叟叟问近离甚处师曰净慈叟曰来作甚么师曰久慕道风特来礼拜叟曰赵州见南泉作么生师曰头顶天脚踏地叟曰见后如何师曰饥来喫饭困来打眠叟曰何处学得者虗头来师曰今日亲见和尚叟颔之出世慈谿芦山次迁越州东山四明智门洪武初驿召道行沙门师赴京馆天界屡入内庭应对称旨留三年仍赐还智门后两主径山焉上堂举一不得举二放过一着落在第二古人恁么说话正是抱赃呌屈东山即不然举一不得举二放X过一着落在第七到者里更须知有向上一路始得如何是向上一路良久曰莫恋寒巖异草青坐却白云宗不妙上堂一叶落天下秋一尘起大地收谁谓北郁单越不是南赡部洲刚自骑牛更觅牛上堂语是谤默是诳还有二俱不涉者么拍禅牀曰洎合停囚长智上堂终日着衣未甞挂着一缕丝终日喫饭未甞齩着一粒米似地擎山不知山之孤峻如石含玉不知玉之无瑕不着佛求不着法求不着僧求拈拄杖曰有时乘好月特地过沧洲一日病革侍者请偈师叱曰吾世寿尚有三年巳而果然及化之日忽拍手曰阿呵呵大众是甚么看取竟寂世寿八十四僧夏六十四全身瘗寂照之右冈杭州府灵隐性原慧朗禅师别号幻隐台州黄巖项氏子依乐清宝冠寺鲁山出家首参竺元道于紫箨山继诣径山谒元叟叟问东岭来西岭来师指脚下草鞋曰者是三文钱买得的叟曰未在更道师曰某甲只恁么未审和尚作么生叟曰念汝远来放汝三十棒师大悟出世鄞之五峰迁金峨洪武壬子召天下高僧建会钟山师与季潭泐与焉季奉旨住天界师居第一座提纲举要得表率丛林体明年举师主金山戊午陞灵隐浴佛日上堂举药山因遵布衲浴佛次山问你祇浴得者箇还浴得那箇么遵曰把将那箇来山便休去师曰者一箇那一箇一一从头都浴过药山布衲谩商量仔细看来成话堕成话堕转X誵譌拍禅牀曰武林春巳老台榭绿阴多佛诞上堂世尊才生下一手指天一手指地周行七步目顾四方曰天上天下唯吾独尊真成大人相不是小儿嬉云门曰我当时若见一棒打杀与狗子喫贵图天下太平要作老胡种族直须恁么始得法昌曰好一棒太迟生未离兜率脚跟下好与一椎岂到今日虽然如是大似贼过后张弓将谓胡须赤更有赤须胡黄面老子末上卖俏固是旁若无人云门法昌虽则见义勇为争奈剑去刻舟以拄杖画一画曰还会么一把柳丝收不得和烟搭在玉阑干上堂今朝闰五月初一依旧日从东畔出衲僧箇箇解知音短咏长吟皆中律梅雨晴树阴密林下优游何得失无位真人赤肉团等闲靠倒维摩诘佛涅槃日上堂涅槃生死等是空华佛及众生皆为剩语诸人到者里作么生良久拍禅牀曰但见落花随水去不知流出洞中春浴佛上堂香严道去年贫未是贫今年贫始是贫去年贫尚有卓锥之地今年贫锥也无众中若有箇汉出来道长老错了也今朝四月八是佛生日如何举此公案山僧只对他道住持事繁便下座为碧峰和尚阇维奠茶五台山拾得来诚非凡种关西子没头脑却是灵根惟兹一盏清茶荡涤众生热恼只如则川抛下茶篮仰山撼动茶树毕竟明甚么边事乃度盏曰踏翻生死海靠倒涅槃城室中垂语曰昨夜莲华峰被蜉蝣食却半边你因甚么不X知冷泉亭吞却壑雷亭即不问南高峰北高峰鬬额是第几机众莫有契者无何遭诬罔被逮或劝师早自为计师不顾怡然诣所司未鞫即庑下说偈端坐而逝时洪武丙寅六月二十三也寿六十九坐夏五十八杭州府上竺我菴本无禅师黄巖人从净慈方山落发依寂照于中竺掌纲维有舅氏教庠老成挽之更宗于是见湛堂澄于演福研精教部寂照惜其去作偈寄之曰从教入禅今古有从禅入教古今无一心三观门虽别水满千江月自孤后出世弘教既为湛堂嗣仍爇一香报寂照不以迹异而二其心也寂照示寂时师住四明延庆照特遗书嘱其力弘大苏少林二家宗趣余无他言师于祭筵拈香乃曰妙喜五传最光焰寂照一代甘露门等闲触着肝脑裂氷霜忽作阳春温我思打失鼻孔日是何气息今犹存天风北来岁云暮掣电讨甚空中痕后临终无疾坐蜕于白云台苏州府开元愚仲善如禅师吴江人上堂佛身充满于法界普现一切群生前为甚么沪渎居民黄老之流迎之而风涛骇吐像即沉没吴县朱膺东灵帛尼请之而灵相峩峩双泛试就提捧忽尔升舟今山中所奉维卫迦叶二石相是也岂非随缘赴感靡不周而恒处此菩提座乎然虽如是若作恁么会大虫看水磨不作恁么会真州望长芦恁么不恁么总拈却X又作么生清平世界不用譌言示草菴僧偈曰国师万代善知识鴈宕草菴天下闻得在其中居住者生难遭想报深恩度牒亲从天上降得来何翅万黄金时中若不修僧行孤负皇王一片心晚年因法门从子瓛莹中住万寿辟一室延之养老及相本空继席待之尤至故得优游以乐其道甞居葑门直指菴人因称之曰直指和尚将终唿诸子诀别泊然而逝杭州府灵隐朴隐天镜元瀞禅师会稽倪氏子状貌魁伟性度坦夷世间机穽不识为何物初从雪庭立祝发从昭庆濡受具戒又从天岸济习台衡止观嗣有远志乃谒无见于华顶复游玉几叩石室室令参元叟于不动轩入门叟为厉声一喝师不觉汗下黏缚尽脱遽稽首三拜而巳叟命居侍司寻掌记室至正丙申出世里之长庆陞天衣洪武壬子诏天下名桑门建会钟阜师应召入内从容问道赐食而退丙辰继席灵隐上堂声不是声观音三昧色不是色文殊法门声色无碍普贤境界拈拄杖画一画曰大鹏展翘葢十洲箩边燕雀空啾啾上堂即心即佛嘉州牛喫禾非心非佛益州马腹胀不是心不是佛天下觅医人灸猪左膊上良久曰啼得血流无用处不如缄口过残春未浃旬婴诬坐谪陜西至宝应谓从者曰吾报身颇异常时殆将尽乎夜宿宁国寺其住持总虗了者与师有旧相见甚驩师曰我骨有X所託矣是夜聚谭饮食如常翌旦忽合爪端坐泊然而逝时洪武戊午正月十九日也法孙梵译携骨以还骨间舍利丛布如珠于浴佛日结竁于祖陇之侧󰢍焉寿六十七腊五十有五台州府护圣廸原启禅师临海人为书生时拜叔父坚上人于里之宝藏寺偶阅首楞严经至山河大地皆是妙明心中所现物处置卷䌷绎良久豁然有省白父母求出家礼寂照为师服头陀行久而益勤出世护圣后退居东堂七年着有书曰大普幻海曰法运通略曰赘谈曰疣说曰儒释精华总若干卷又作佛祖大统赋终时寿四十三苏州府万寿佛初智淳禅师送忠侍者偈曰鸟窠吹起布毛侍者当下悟去一对无孔铁鎚卖弄鬼家活计若是灵利阿师别有天然气宇恢张本地风光显出衲僧巴鼻以大千摄入毫端将须弥纳向芥子直踏毗卢顶上行千手大悲拦不住宁波府天宁归菴仲猷祖阐禅师鄞县陈氏子从佛智匡剃染参寂照于径山得旨出世芦山迁香山陞郡之天宁上堂即心即佛非心非佛不是心不是佛五台山上云烝饭佛殿堦前狗尿天剎竿头上煎䭔子三箇猢狲夜簸钱上堂若论第一句三世诸佛道不得六代祖师道不得天下老和尚道不得山僧道不得大众道不得拈拄杖曰拄杖子道得么道得也是第二句元宵上堂十五日巳前脚头脚尾黄X金莲十五日巳后白牯狸奴成队走正当十五日楼台上下火照火车马往来人看人好大众且道好在甚么处众眼难瞒便下座江心万禅师法嗣府报恩无方智普禅师桂阳龙氏子住后上堂六月行人口吐烟区区只为利名牵争如林下无心客一觉和衣到晓眠拍禅牀曰干明不惜口业为你说破腊月三十日阎老子要问你索饭钱在上堂春色浓春日融园林暖野花红昔日灵云一见透脱色空而今诸人总见因甚不悟若也不悟眼被色笼击拂子曰错教人恨五更风南康府云居小隐师大禅师终日方丈危坐澹如也剃余须发侍者镊生争取藏之信次即生舍利甞有示信禅人偈曰信是道元功德母药如有騐不消多有人直下承当得佛祖安能奈尔何径山熈禅师法嗣江宁府大龙翔集庆寺笑隐大䜣禅师九江义门陈氏子从郡之水陆院芟染自幼开爽绝伦初见一山万既而遣诣百丈参晦机机一见器重命掌记室一日问黄龙既得旨于泐潭及见慈明气索汗下过在甚么处师抗声曰千年桃核里觅甚旧时仁又室中侍立次机举野狐话诘曰不落因果便堕野狐身不昧因果便脱野狐身且道利害在甚么处师拟答机遽震威一喝师当下涣然氷释因同参苦问师答颂X曰百丈野狐野狐百丈埋作一坑伏惟尚飨后出世湖之乌回迁杭之报国中竺至顺庚午文宗以潜邸为大龙翔集庆寺妙简名德开山师首膺其选赐号广智全悟大禅师复驿召赴阙入见奎章阁赐坐咨问法要及顺帝御极待遇益隆后以老病求退优诏不许敕外台护祝使安居终老上堂安养国中水鸟树林悉皆念佛知足天上树相撑触演说苦空竖拂子曰山僧拂子穿却诸人鼻孔诸人向甚处出气聻入新寺上堂第一义谛明如杲日宽若太虗万彚森然纤尘不立若乃明今举古无非节外生枝立主立宾何异虗空钉橛然圣旨建寺诸官临筵不可只恁么休去还有共相激扬底么问答不录乃曰释迦世尊舍金轮而登佛位今上皇帝从佛位而御金轮收摄三千剎海于一印中具足八万法门于一毫上如华严会上菩萨得无尽福德藏解脱门于一器中出生种种美味饮食又于众会仰观空中而雨种种珍宝随众生心悉令满足然后得其宝者尽证法门食其味者咸成妙道无一尘而不具足佛事无一法而不圆满正宗即今崇建宝坊阐扬法施诸天音乐不鼓自鸣梵呗咏歌自然敷奏十方菩萨咸集道场八部天龙同伸庆赞还有不历化城径登宝所者么遂击拂子曰四海巳归皇化里时清休唱太平歌上堂孤峰顶上目视云霄无乃埋没已灵十字街头和泥合水且贵流通正眼拈拄杖曰释迦巳灭弥勒X未生正当今日千圣命脉列祖钳鎚总在新报国手里拈起也七穿八穴头头现无边妙身放下也鑑地辉天处处彰宝王剎海说甚么谿山各异云月是同至化无为功不宰荡然一片古皇风复举志公令人传语思大曰何不下山教化众生去一向目视云汉作甚么思大曰三世诸佛被我一口吞尽何处更有众生可度师曰思大被志公一拶直得倒退三千进退两序上堂心空及第选佛何必选官荷负丛林为众一以为已报国为法择人量材授职如乐奏九成左右进退无不合度只如一喝分宾主照用一时行诸人作么生甄别喝一喝曰九万里鹏才奋迅三千年鹤便翱翔上堂言发非声色前不物着甚来由声色里睡眠声色里坐卧却较些子所以道即此见闻非见闻无余声色可呈君箇中若了全无事体用何妨分不分蓦拈拄杖曰水流黄叶来何处牛带寒鸦过远村卓拄杖下座上堂举黄龙南室中垂语曰我手何似佛手我脚何似驴脚人人有箇生缘那箇是上座生缘师曰黄龙三关如商君立法法虽立而先王之道废矣故当时出其门者甚多得其传者益寡使其恪守慈明家法子孙未致断绝僧侍立次师展两手曰八字打开了也为甚么不肯承当僧曰恐钝置和尚师曰许多时没一点气息便打问众曰青州布衫重七斤古人巳道过了也毕竟万法归一一归何处一僧出曰东廊头西廊下师曰甚X么处见赵州僧拟议师曰棒下不成龙僧参师曰竖拂拈椎古人榜样擎叉舞剑列祖条章衲僧门下合作么生僧珍重便行师曰不消一札问僧甚处来曰游山来师曰笠子下拶破洛浦徧参底作么生曰未入门时巳呈似和尚了也师曰即今为甚么不拈出僧拟议师便打至正甲申五月示微疾作手书别交游嘱其徒以两朝所赐金币作万佛阁上报国恩二十四日书偈趺坐而寂其年秋八月十有六日葬于石头城塔院之后冈寿六十一腊四十六洪武甲寅迁葬于拨云山与康僧会古塔相邻江宁府保宁仲方天伦禅师象山张氏子幼而岐嶷投广德天宁竺源剃落源俾其见虎丘东州永偶过栴檀林同一僧看传灯录僧曰千七百则公案浑如生铁锁子一般只要锁匙入手师言下点首默契乃参晦机于净慈才入门机曰湖山霭霭湖水漾漾浸烂你鼻孔塞破你眼睛因甚不知师曰通身无影象步步绝形踪机曰未在更道师拂袖便出机俾居侍司旋掌藏钥师惮其繁叹曰世降道衰人根浮薄即宿师硕德具大知见犹不为学者信服无他葢表里不纯故也自是遂缚茅于吴兴桃华坞一日灌园次忽骤雨疾风摧析林木霹雳一声胸中疑碍顿释乃曰大奇大奇也大奇掇转虗空颠倒骑蟭螟吞却五须弥曩于南屏室中屡叩老和尚终不肯为我说使当时说破安有今日耶元泰定丁卯出主广德东泉X迁明之佛巖笑隐居龙翔招师分座说法南台治书吐鲁举师主保宁僧参师曰好箇师僧恁么行脚僧曰拨草瞻风岂图别事师曰喫得棒也未僧拟议师便喝问如何是和尚家风师曰谁人看不见问如何是一相三昧师曰青黄赤白问如何是凤台境师曰凤台有甚么境上堂初三十一中九下七七九六十三九九八十一朝往西天暮归唐土一马生三寅石牛栏古路腊八上堂昨夜覩明星悟道后园风打篱笆倒晓来无蹟可追寻雪山依旧生青草上堂言无展事语不投机承言者丧滞句者迷与么也不得不与么也不得与么不与么总不得你有拄杖子我与你拄杖子你无拄杖子我夺却你拄杖子上堂举僧问云门久雨不晴时如何门曰札师曰云门一札猿啼巴崃熊耳峰高石头路滑师晚年卜筑凤台之西曰新菴将终谓净觉昙曰欲以后事相凂今日何日觉曰二十九日师曰月穷日不宜去明日五月一吾行矣至期召门人付嘱举手作别端坐而逝寿六十六腊五十一宁波府育王石室祖瑛禅师吴江陈氏子幼出家普向寺年十五祝发受具戒初从虗谷陵于仰山闻径山晦机道望亟往投之一见契合遂留掌记后出世明之隆教迁杭之万寿明之雪窦育王谢天童平石砥问疾有偈曰是身无我病根深惭愧文殊远访临自有巖华谈不二青灯相对笑吟吟法身徧在一切X处噇饭噇空得自由太白鄮峰烟雨里笋舆来往亦风流晚年得痿痺疾造一龛曰木裰日坐其中不涉世事至正癸未三月见一蓑衣妇人扣头请师应身为国王师曰吾不愿生天王家逾十七日趺坐而化临终偈曰五十三年弄巧成䂐踏破虗空赤脚行万象森罗笑不辍阇维遵治命以遗骨煅之炭尽益以香薪百炼不回镕作金铜色扣之有声附葬于三藏道法师塔右杭州府中竺一关正逵禅师鄱阳方氏子参晦机于净慈机问甚处人师曰鄱阳机曰鄱阳湖水深多少师曰瞪目不见底机曰恁么则浸烂衲僧鼻孔也师曰终不借和尚鼻孔出气机曰毕竟借谁鼻孔出气师曰恭惟和尚万福机肯之命充侍者逾二年往依中峰于天目复谒径山元叟典记室笑隐主中竺俾师分座出世金陵崇因帝师授以佛日普照之号迁凤山资福陞主报国再迁中竺示众心不是佛智不是道一念涉思惟全身入荒草所以道目前无法意在目前不是目前法非耳目之所到古今天地古今日月古今山河古今人伦头头显露物物全彰不从千圣借不向万机求内外绝承当古今无处所恁么解会犹是错认驴鞍桥作阿爷下颔虽然既是泗州大圣因甚么在扬州出现良久曰参后示寂世寿五十七僧腊四十四绍兴府天衣业海子清禅师上堂三岁孩儿抱华鼓X八十翁翁辊绣毬娇羞老丑都呈露直得诸人笑不休山僧昔在南屏山下粪扫堆头拾得一领破襕衫子抖擞将呈天目不为顾釆后过崇德撞着恶辣汉被渠撦破七孔八穿收拾归南屏深藏四十余年不将轻与外人无端今日来天衣比看破旧相似颜色一般着来嫌袖大抖擞觉天宽直得十峰齐起舞双㵎共鸣湍尽看当场鲍老不知笑倒傍观遂大笑拈拄杖画一画曰更把一枝无孔笛等闲吹出万年欢复举三圣逢人则出话师曰二大老窃得临济些子家私各自卖弄检点将来好与一坑埋却同参至上堂飒飒凉风景同人访寂寥煑茶山下水烧鼎洞中樵慈祖将常住物作人情天衣则不然供佛嬾拈华延宾不煑茶莫嫌无礼数冷淡是僧家师出世天衣时年巳八十六矣嘉兴府祥符梅屋念常禅师华亭黄氏子父文祐母杨梦老僧託宿因而有娠元世祖至元壬午三月十二日诞生是夜神光烛室异香袭人既长喜孤坐年十二依平江圆明院体志出家十四薙发受具至大戊申佛智晦机自江西百丈迁净慈师往参承值上堂举太原孚上座闻角声悟道因缘颂曰琴生入沧海太史游名山从此扬州城外路令严不许早开关师于言下豁然有省投丈室呈所解佛智颔之俾掌记室延祐乙卯智迁径山师职后版表率一众丙辰奉朝廷遴选出世祥符至治癸亥赴京出入金门讨X论坟典自帝师以下皆尊爱之南还主姑苏万寿所着有佛祖通载二十二卷行世杭州府净慈元菴会藏主临安人参晦机于净慈居蒙堂因修涅槃堂有偈曰涅槃一路尽掀翻触处工夫见不难洗面蓦然摸着鼻绣鍼眼里好藏山晦机称赏之松江府南禅宝洲觉岸禅师吴兴吴氏子从独孤明落发受具与梅屋同出佛智之门一日偶为众演楞严至七征心处忽净瓶水腾涌注师怀听众惊愕师笑曰此偶然耳径山高禅师法嗣九江府东林古智哲禅师都昌巢氏子初住兴国兴圣迁东林上堂过去诸佛巳说未来诸佛当说现在诸佛今说且道毕竟说箇甚么卓拄杖下座上堂尽令提纲圣凡罔测放开一线道普请同参良久曰薰风自南来殿阁生微凉上堂明来暗谢智起惑亡黑牛卧死水癞马系枯桩何似东村王四老黄昏伸脚睡一觉到天光山僧与么道切忌错承当上堂祖师道圆同太虗无欠无余三条椽下七尺单前切忌依他作解莫有向天外出头底么乃曰巡堂喫茶礼暹道者塔偈曰髑髅元自有灵光雪窦何曾抖尿肠截断婆婆三寸舌至今双剑倚天长杭州府中竺一溪自如禅师闽人幼值元兵下江南遭游卒挟至浙遗之临安胡氏收养令伴子读师隅X立默识无所失胡氏因子之既长俾隶里中无相寺为僧参云峰于径山遂得旨初住万寿天历年中竺笑隐䜣奉诏开山龙翔因举代住者三人御笔独点师名住未几化去茶毗多灵异其居万寿时寺后有大家黄氏者重师道行甞供伊蒲塞馔一日请归其家进供愈勤乃开私帑所藏金玉示师师归语徒众曰彼黄氏以帑中宝示我将欲诱我死去为其子耳出家儿视金玉当如瓦砾古来堕此辙者颇多非但为其子为其牛马者有之遂与黄氏绝杭州府径山本源善达禅师仙居柴氏子早年同及菴信行脚誓不历职初见雪巖于仰山寻还浙参径山云峯入室有省峰可之适慧云虗席命师补处后迁保宁净慈径山皆有成绩可纪居常不设卧榻夜则焚香然烛端坐达旦率以为常又体所禀与人异遇严寒则衣絺绤大热则衣缯絮甞以钵资建大圆院于东路半山接待云侣一日自知时至会众叙平生行脚事毕端坐而寂宁波府天童怪石奇禅师示众此事如人饥渴相似说饮说食岂能救疗直须自饮水自喫饭方有实効处示众举从上先德痛切语要为诸人开发显示诸人倘能向者里虗却心不即法相不离法相一闻顿悟便是涅槃会上广额屠儿放下屠刀立地成佛底时节是即是不得恁么会言多去道转远且截断葛藤喝一喝下座示众参禅本无难易只要具大X信根有决烈志万机休罢千圣不携坐断诸缘不存一法如太虗空了无朕迹如须弥庐吃然不动无上真乘方可希冀龙巖真首座诸方屡聘高卧不起常作乐闲歌其略曰即心是佛无心是道万事但随缘自觉身心好院子从来不要住便是佛也不要做律亦不曾持戒亦不曾破放行把住总由人执法修行驴拽磨要行便行要坐便坐也不精进也不嬾惰一卷无字经逐目为功课有时深深海底行有时高高山顶卧几生修得做闲人肯为虗名被羁锁云云何山明禅师法嗣宁波府恭都寺者廉介自持日诵法华因聆铁镜上堂语遂得心要甞夜坐有偈曰点尽山窓一盏油地炉无火冷如秋话头留向明朝举道者敲钟又上楼铁镜因陞堂特称赏之临终无疾更衣坐逝阇维舌根不坏人争奇之天童鉴禅师法嗣湖州府道场玉溪思珉禅师象山张氏子首参云峰于径坞次谒止泓于天童泓问近自何来师曰径山泓曰未离径山一句作么生道师曰平如镜面险似悬崖泓曰昨夜山前因甚虎齩大虫师拟进语泓与一掌师忽有省一日侍次泓举外道问世尊不问有言不问无言世尊良久意旨如何师叉手进前泓曰外道赞叹曰世尊大慈开我迷云令我得入又作么X生师曰君子爱财取之有道泓喜其类己令典藏元大德庚子出世郡之吉祥迁金文大梅保福帝师赐佛心明妙之号至顺壬申广教府聘主婺󳲱双林元统甲戌行省选住道场示众此事如铁壁银山如大火聚凑泊不得回避不得你辈合作么生直饶脚不点地别有通霄活路也是不快漆涌上堂依经解义三世佛冤离经一字即同魔说拈拄杖卓一下曰六月不热正谷不结至元丁丑四月示微疾至二十八日书偈而逝苏州府万寿竺田汝霖禅师四明昌国王氏子从慈溪永乐寺梅㵎福祝发受具参止泓于天童典侍者一日室中举赵州狗子无佛性话师忽然有省巳而见悦堂誾于灵隐堂命典记室其受业师祖方会赴隆兴上蓝以师侍行因游百丈谒晦机机命分座未几继会席出世上蓝久之陞明之雪窦阅三载松江淀山虗席屈师俄寺燬师为新之晚主万寿仅一载临寂更衣书偈诀众而逝当至正乙酉五月廿五茶毗设利五色如菽粟者不可胜数寿六十六腊五十灵隐誾禅师法嗣九江府东林无外宗廓禅师南昌魏氏子久依悦堂一日室中举溪声尽是广长舌因缘机契遂授记莂出世云居晚迁东林送僧之东吴偈曰佛是西天老比丘何缘卧倒在苏州凭君此去轻扶起问取二千年话头临终集众说偈曰吾年七十一世缘今巳毕X挨倒五须弥夜半日头出语毕而逝续灯正统卷之十四续灯正统X卍XXX续灯正统卷十五南海普陀嗣祖沙门西蜀性统编集临济宗大鑑下第二十二世筏渡慈禅师法嗣洛京相国一言道显禅师鴈门人生而岐嶷颖悟英特年十二自愿出家父母难之师曰儿志决矣未可强留遂落䰂于郡之西山听圆觉至知幻即离章顿然默契恍若旧识乃辞师师曰汝志宗门正其时也游汾州谒筏渡渡一见器之命入侍寮一日渡举竹篦问曰毕竟唤作甚么师方进语渡蓦头便打忽然大悟便礼拜曰和尚且止古人道佛法无多子非虗语也渡曰汝今方知吾意耶师曰和尚大恩碎身难报渡嘱曰汝年且幼时至理彰师执劳座下一十七载洪武丙辰出住汝州风穴上堂临济烧黄檗禅板祸起萧墻香严哭沩山拄杖勾贼破家有般汉闻风穴与么道暗自差排道老汉辱他先圣破釜沉舟箇样师僧何堪共语山僧亦有先师所付底正欲举X似诸仁随拈拄杖曰看看且道与古人差多少乃掷下拄杖永乐癸巳五月十三忽告众曰吾将行矣嘱诸弟子皆法门大事泊然而化寿八十有五夏七十有七塔于汴京之南阜径山铭禅师法嗣嘉兴府天宁西白力金禅师苏之姚氏子幼依宝积院出家造径山见古鼎铭铭举德山见龙潭因缘示师师绎之久而有契至正丁酉出世瑞光洪武初迁净慈辛亥春诏住天界壬子冬敕建无遮大会命师陞座车驾幸临一日示微疾而逝塔于嘉兴城西径山及禅师法嗣杭州府灵隐空叟悟禅师洪武庚戌住崇宁阅八年迁中竺会灵隐虗席师补焉居无何以前住持旧事逮至京病卒于途临终书偈曰我年五十五甞把虗空补踏断死生关夜半日卓午门人道净等依法茶毗舌根数珠不坏奉骨归瘗灵隐东冈复分余骼葬西溪九曲之原时洪武年辛未五月三日也杭州府天龙斯道道衍禅师长洲姚氏子讳广孝自号逃虗子年十四出家于妙智菴元季兵乱遨游江湖深自韬晦参径山愚菴及尽得心髓掌内记三年出世普庆迁天龙甞自题肖像曰看破芭蕉拄杖子等闲彻骨露风流有时摇动龟毛拂直得虗空笑点头洪武中以高僧应选侍文皇于燕邸永乐中以佐命功上欲官之不可一日召见上潜令人以冠服被X体进爵太子少师亟命宣谢不得巳拜命故人皆以少师称然终不蓄发戒行尤谨赐妻妾坚辞弗受甞有闲居诗曰春燕雏成辞旧垒午鸡啼罢啄阴阶读此可以想见师半矣后病笃上幸其第问后事对曰出家人复何所恋强之终无言遂泊然而化世寿八十有五上赠荣国公谥恭靖所着有道余录一卷行世万寿仁禅师法嗣杭州府径山南石文琇禅师崑山李氏子出家绍隆菴礼智兴为师行中仁住云顶师往从之鍼芥相契初住苏州普门次迁灵巖三主万寿永乐初诏天下儒释道流之精通文义者纂修永乐大典师应诏书成陛辞南还主席径山上堂僧问法筵巳启法鼓巳鸣四众云临请师祝圣师曰日月为天眼须弥作寿山曰世尊出世天雨四华和尚出世有何祥瑞师曰一牛饮水五马不嘶曰恁么则熙怡的旨传千古寂照宗风播四方师曰好事不如无乃曰如来出世是担屎汉祖师西来是卖卜人自余德山临济洞山云门沩山雪峰玄沙南泉赵州辈各逞机锋互分照用尽是贩私盐贼新普门者里一时与他扫荡何故幸逢尧舜世自合乐无为复举僧问杨岐如何是佛岐曰三脚驴子弄蹄行曰莫只者便是么岐曰湖南X长老师曰大小杨岐被者僧一问未免手脚俱露上堂十方无异路为甚么南寻天台北寻五台目前无异草为甚么桃华红李华白良久曰打破祖师关都是自家底灵巖上堂尽大地是自己森罗万象从何而有会不得底三十拄杖会得底亦与三十拄杖诸方尽是粥罢上堂灵巖寺里参退喫茶上堂今朝七月初一门前金风淅沥特地打鼓陞堂一字也道不出露柱礼拜释迦灯笼问讯智积独有无事衲僧依然眼横鼻直敢问大众那箇是无事衲僧良久曰此束长三尺万寿谢头首兼祈雨上堂伶俐衲僧转辘辘地对宾客侧身而立结众缘化炭化粮听阑鸡鼓翅而鸣看茶瓢从地𨁝跳卓拄杖曰夜来江上雨分作万家流解夏上堂圆觉能出一切法一切法未甞离圆觉蝼蚁知雨而封穴石𧉧应节而扬葩粘手粘脚底有甚数十字纵横底有甚数上堂举古德曰日出心光耀天阴性地昏不知天地者刚道有干坤与么说话古今彻悟者如稻麻竹苇错会者亦如稻麻竹苇以拂子画一画曰阿耨达池深四十丈濶四十丈除夜小参龙树满盛钵水迦提掷下绣鍼德山隔江招手高亭横趋而去朝鸣钟暮击鼓风动尘起鹊噪雅鸣无一处不是者箇时节今当腊月三十夜敢问诸人还会得么有际天之云涛方可容吞舟之鱼有九万里风乃可负垂天之翼佛涅槃上堂释迦老子从兜率天託生大术胎中早是X染却生死重病及乎降生便乃一手指天一手指地可见是攒簇不得底迨见明星出现豁然悟道正是病眼见空华四十九年三百余会广说略说直说曲说显说密说岂非熟睡饶谵语至于临末稍头摩胸告众曰汝等善观吾紫磨金色之身瞻仰取足毋令后悔若谓吾灭度非吾弟子若谓吾不灭度亦非吾弟子病入膏盲莫能疗治非但世医拱手便是耆婆神医只得倒退三舍北山远孙今日却要为他疗治若疗治不得后代儿孙永失恃怙若疗治得便见紫磨金色之身巍巍堂堂炜炜煌煌触处显现击拂子曰柳色黄金嫩棃华白雪香径山上堂森罗及万象一法之所印前面是钵盂峰后面是凌霄峰中间是佛殿唤甚么作一法良久曰国一祖师元是崑山人上堂马大师道自从胡乱后三十年不少盐酱此地无金二两俗人沽酒三升上堂但参活句莫参死句头头上显物物上明是死句举步踏着南辰转身触翻北斗是死句作么生是活句苏州街雨过着绣鞵众拟议掷拂子下座上堂目前无法意在目前不是目前法非耳目之所到洗砚池头云冉冉埋鸡冢上草离离室中垂语曰道源不远在甚么处祖师西来为甚么事菩提无树谁为立名僧问如何是宾中宾师曰扶杖傍人门曰如何是宾中主师曰堂前倚露柱曰如何是主中宾师曰性命属他人曰如何是主中主师曰手握金刚杵见僧庭中X过师厉声曰屋檐㘱下来也僧仰望师曰鹞子过新罗见僧入门便曰你者踏州县汉脚跟下好与三十棒曰某甲话也未问便蒙赐棒师曰待你开口堪作甚么僧拟议师便喝出僧参展坐具师曰我者里无残羹馊饭不用使破炊巾曰和尚慈悲师曰笑倒门前青石幢师凡四坐道场皆有成绩可观晚年引退卜地寂照塔左结庐以居寿七十余示寂龙翔䜣禅师法嗣江宁府天界觉原慧昙禅师天台杨氏子母梦明月堕怀吞之有娠生貌嶷如稍长依越之法果大均出家年十六为大僧闻笑隐主中竺往参叩备陈求道之切隐斥曰从门入者即非家珍道在自己奚向人求耶师退而有省一日闻举百丈野狐话豁然大悟曰佛法落吾手矣隐曰汝见何道理师展两手曰不直半文钱隐颔之一日师入门隐问何处来师曰游山来隐曰笠子下拶破洛浦遍参底作么生师曰未入门时呈似和尚了也隐曰即今因甚不拈出师拟议隐便喝师从此脱然又一日隐展两手曰我八字打开也你因甚不肯承当师曰休来钝置隐曰近前来为汝说师掩耳而出后隐主龙翔俾师分座至正壬辰出世牛首祖堂三年迁清凉广慧上堂一句子墨漆黑无把柄有准则良久曰会么碓捣东南磨推西北上堂经有经师论有论师龙河今日放一X线道分科列段去也拈拄杖卓一下曰且道是何章句上堂者箇现成公案古今领解者虽多错会者亦不少所以金鍮不辨玉石不分总似今日达磨一宗教甚么人担荷龙河者里直下分辨去也张上座李上座一箇手臂长一箇眼睛大良久乃嘘一声下座示众春风浩浩春日迟迟黄莺啼在百华枝箇中无限意消息许谁知僧问心意识遏捺不住时如何师厉声喝曰是谁遏捺室中谓僧曰二六时中无你啄啗分无你趣向分会么僧罔措师曰未明三八九难免自沉吟帝师授净觉玅辨禅师号乙未年迁保宁丙申王师定建业师谒于辕门上一见叹曰真福德僧也命主蒋山踰年改龙翔为大天宁寺诏师主之设广荐法会命师陞座说法车驾幸临恩数优洽御书天下第一禅林洪武戊申赐紫衣及金襕方袍御制诰命授演梵善世利国崇教大禅师住持大天界寺统诸山释教事当是时遴选有序诠衡至公宗社有志之流山林抱道之士联镳而起庚戌夏六月庭议西域未臣伏上以彼国敦尚佛乘特诏师往师承命即日登途自闽之洋凡历国邑莫不闻风来归辛亥秋七月至合刺国布宣天子威德馆佛山寺其王待以师礼九月师示微疾王臣咸来相慰须臾沐浴更衣谓左右曰某幻缘巳尽不能复命矣跏趺端坐夜参半师问曰日将出否曰未也巳而复问至再四曰日出矣师怡然而逝世寿六十八僧腊X五十三踰五日颜色如生王斵香为龛筑坛茶毗之薪火灭尽舍利无数舌根齿牙不坏收舍利灵骨及不坏者祔塟其国辟支佛塔中甲寅九月同行还朝奏陈其事上嗟悼之敕天界蒋山二寺住持宗泐等以师之遗衣藏于雨华台之左有五会法语行世江宁府天界善世全室宗泐禅师字季潭台之临海周氏子元仁宗延祐戊午七月十七日生八岁从中竺笑隐受业十四薙发二十具戒一日隐问国师三唤侍者侍者三应汝意如何师曰何得剜肉作疮隐曰将谓汝奇特元来无所得师喝一喝隐拟拈棒师拂袖便出寻参元叟于径山叟留掌记室后出世宣之水西洪武戊申迁中竺四月十五日入寺上堂金刚王剑横挥千妖屏迹烁迦罗眼洞照万有潜形到者里卷舒在我杀活临时直得千岁巖中天𨁝跳钱塘水东海逆流诸人还知有也无举拂子曰庭前石笋抽条也会见高枝宿凤凰复举南泉初入院大众送进方丈僧问端居丈室将何指示于人泉曰昨夜三更失却牛天明起来失却火师曰大小南泉不唯瞒人亦且自瞒新天竺用处也要大家知忽有人问端居丈室将何指示于人噼嵴便棒且道与古人是同是别卓拄杖下座辛亥迁双径是年冬诏征江南有道浮屠十人诣京就太平兴国寺建广荐法会列师居首上斋戒御制章疏车驾亲临服皮弁服搢玉珪北面礼佛羣臣各衣法服以从先是上命师X撰献佛乐曲进呈御署曲凡八章曰善世昭信延慈法喜禅悦徧应妙济善成敕太常歌舞以节奏之复命师陞座说法穷理尽性彻果该因显密浅深无机不被上大悦未几总持西白金以母老告退举师自代上命师主天界甞欲师蓄须发以官之师再恳得免后以逆党坐罪着做散僧执役至凤阳槎峰建寺徐察其非召还上赐诗有泐翁去此问谁禅朝夕常思在目前之句高皇后薨临塟忽风雨雷电暴作帝不乐召师至曰今太后将就圹为朕宣偈送之师应声曰雨落天垂泪雷鸣地举哀西天诸佛子同送马如来上意稍解后以老求退赐归槎峰渡江示疾于江浦石佛寺谓左右曰人之生灭如水一沤沤生沤灭复归于水何处非寂灭之地耶言讫复顾侍者曰者箇聻者茫然师曰苦遂寂时洪武庚子九月十四日也春秋七十四阇维舍利无算塔于拨云山笑隐䜣窣堵波之右杭州府中竺用彰嬾翁廷俊禅师久依笑隐出世明之龙峰次迁瑞巖后主中竺据室拈拄杖曰室中若无棒头取证底我拄杖子誓不唤作拄杖子有么僧出师曰敕点飞龙马跛鼈出头来佛涅槃日上堂古德道涅槃后有大人相释迦老子涅槃久矣大人相在甚么处以拂子打圜相曰还见么容颜甚奇妙光明照十方我适曾供养今复还亲觐上堂近来众中兄弟聪敏者多彻到者亦不少莫不自谓得之X于心应之于手临机见境踢将出来活鱍鱍地不费纤毫气力到龙峰门下正好从头按过拈拄杖卓一下曰譬如油蜡作灯烛不以火点终不明上堂真净道天心得自在盛夏复清凉衲僧如荐得珍重法中王即今孟秋改旦盛夏巳退清凉复生且问诸人天心还得自在也未直饶自在更须识取法中王始得其或未然吽吽前头大有热在谢首座知客侍者直岁上堂索犀牛扇子无风起浪问眉间挂剑平地干戈二俱莫涉别有条章扑碎玻璃盏子拈起无柄䦆头浅锄明月深种白云时时歌尧舜之风日日乐羲皇之化且知恩报恩一句作么生道九万里鹏才展翼一千年鹤便翱翔上堂函葢干坤天光回照截断众流伏惟尚飨随波逐浪放汝一线道如此着语还契得云门意么拈拄杖曰一即三三即一火向水中焚石从空里立以拄杖卓一下喝一喝上堂释迦世尊未离兜率巳自七错八错何况达磨航海东来其错犹甚俊上座既是他家儿孙只得将错就错拈拄杖曰三世诸佛历代祖师总在新瑞巖拄杖头上提向上机指其中事只要诸人明自本心证自本法蓦忽一箇半箇心法双忘管教他穿山渡口虎齩大虫剪月亭前蛇吞鼈鼻虽然祇如广额屠儿放下屠刀道我是千佛一数且道是从本心中发现耶从本法中发现耶以拄杖画一画曰天下有星皆拱北人间无水不朝东腊八上堂昼见日夜见星X大地众生阿谁不晓释迦老子揑目生华刚道于中有箇悟处二十一日杜口不言幸自可怜生四十九载脱空谩语着甚死急嘘一声下座上堂拈拄杖卓一下曰大众会么良久曰欲得不招无间业莫谤如来正法轮便下座上堂春山叠乱青春水漾虗碧寥寥天地间独立望何极好诸禅德不经一事不长一智结夏小参结却布袋口三世诸佛历代祖师天下老和尚眼不得妄视耳不得妄听口不得妄言足不得妄举一禁禁住无丝毫走作谓之圆觉伽蓝九旬禁制酢瓮中虫子有甚出头分殊不知此道如净日轮昇太虗空无幽不烛如涂毒鼓轻轻一挝闻者皆丧虽然只如道居有破有居空破空二幻既空中亦不立毕竟唤甚么作涂毒鼓唤甚么作净日轮喝一喝曰大丈夫儿合自由信脚踏翻知见窟解夏小参秋江清浅时白露和烟袅本无迷悟人只要今日了既是本无迷悟又要了箇甚么好诸禅德顶门正眼照古照今脑后神光无内无外虽则人人本具各各现成其奈妄想执着不能了此兹值圣制将圆僧欲自恣便从今日了将去不妨七穿八穴十字纵横若了不去三十年后换手搥胸莫言不道除夕小参一年将尽夜万里未归人咄寐语作么即今簇簇上来兀兀立地面面相看眼眼相对阿那箇是未归人楼上巳吹新岁角听不出声底分明听取窓前犹点旧年灯见不超色底端的见来是箇皮下X有血谁家灶里无烟说甚么到与未到归与未归虽然否极泰来结交头一句子也要诸人共委拈拄杖卓一下曰梅蕚香传春谷暖松风声度夜堂寒举五通仙人问世尊如何是那一通公案拈曰那一通既不识者五通敢保未彻不见道射人先射马擒贼须擒王举外道问佛不问有言不问无言话拈曰外道饥求王饍世尊和盘托出阿难索短不搆深泉却向鞭影里着倒举傅大士讲经公案拈曰大士讲经挥尺一下百千三昧无量妙义巳自昭彰志公道讲经竟言多去道转远举盘山作街坊公案拈曰歌声哭声在在有之因甚盘山听得便解悟去良久曰开池不待月池成月自来洪武建元寓钟山端坐而逝茶毗舍利无数塔于杭之南屏九江府庐山圆通约之崇裕禅师毗陵陈氏子首参元叟嗣见佛慧次走中竺参笑隐隐举无位真人话师不觉释然下拜隐曰汝何所见而便作礼师曰更无第二人隐曰从门入者不是家珍师曰和尚慎毋压良为贱留侍十余年尽得其道后住南禅次迁圆通育王洪武壬子秋召高僧建大会于钟山师应诏至便殿上问佛法大意师以偈酬之上大悦赐食上前师假寐鼻息作声邻座引裾觉之上笑曰此老人无机心真善知识也后示寂塔于石耳峰生于元成宗大德甲辰嘉兴府资圣克新仲铭禅师鄱阳卢里余氏子久依X笑隐于大龙翔掌内记至正间住嘉禾资圣时了菴退居南堂与师雅相契合洎菴示寂师为文祭之略曰哲人云亡宗教陵替予来醉李惟师宿契或往或来于今五岁论覈道真穷根极底又曰矧彼妄庸傲然高位利鬻豪争善类丧气老成真萎弛焉何恃师甞却宣让王之命有偈曰数椽茅屋万株松蒲榻高眠海日红不是贤王招不起山人只合住山中所着有雪庐稿杭州府灵隐介菴用真辅良禅师吴县范文正公十叶孙也自幼聪颖经书若素习十五从迎福院薙发受具戒参方天平白云杓指见笑隐遂诣龙翔相见问答顷情解顿忘石室瑛主育王令掌藏钥至正壬午出世嘉禾资圣历十三载迁越之天章寻移中竺最后补灵隐甞示众曰达磨一宗陵夷殆尽汝等努力如救头然百千法门无量妙义于一毫端可以周知如知之变大地为黄金受之当无所让否则素餐之愧咎将谁归岁月流电向上事请各急着眼洪武辛亥正月十五日亲理后事谓左右曰翌日巳时吾逝矣及期澡浴端坐书偈而寂世寿五十五僧腊四十阇维齿牙舌根不坏设利无算瘗归云塔中杭州府净慈竹菴清远怀渭禅师南昌魏氏子实全悟俗姓甥也幼诵书攻文不待师授悟挽致座下不数年其学大进一日悟垂问众罕对者师直前应对悟叱之师气不少沮悟诘难再四师皆不少滞悟乃X谓之曰吾四十年接人非不伙能弘大慧之道唯尔与宗泐耳悟既寂虞文靖欧阳玄雅重师文行佥曰是无忝于舅氏也师曰佛法与世法不相违背吾故以余力及之将光润其宗教耳苟用此相夸岂知我哉元至正末避地匡庐悍兵来索金帛师瞋目呵之曰僧家何有是物耶兵怒欲害之师引颈就刃兵不敢叹息而去师出世四坐道场住净慈则入圣朝矣钟山之会名德咸集后退居良渚问道益至洪武乙卯十二月示微恙召弟子嘱以后事怡然而逝寿五十九茶毗不坏者三法语有四会录诗文有集行世万寿霖禅师法嗣杭州府净慈孤峰明德禅师昌国朱氏子母梦僧玠託宿觉而有娠幼好跏趺端坐诸父明上座奇之挟至金鵞俾侍洒扫年十七得度为大僧游方首谒竺西坦聆上堂语有省复造净慈见晦机机问甚么物恁么来师曰胡张三黑李四机拈棒师拂袖径出复抵双林见明极俊会日本遣使迎俊师送至海濵适晤竺田于明州田挽师归雪窦处以第一座一日田上堂举隐山泥牛入海公案音声如雷师不觉廓然述偈呈田田叹曰人天眼目俨然犹在自是提唱宗乘称性而说甞与仲方伦结菴桃华坞相与激扬足不踰户者五年后出住松江东禅再迁集庆保宁湖之道场杭之净慈帝师授圆明定慧之号洪武壬子退居道场竹林菴一日示微疾戒饬其徒曰汝等一X真圆性与如来等世相起灭无异石火电光昼夜勤行毋生退转吾没后当遵佛制依法茶毗勿令衣麻而哭言毕书偈泊然而逝世寿七十九僧腊六十二茶毗顶骨不坏舍利丛布灰烬中建塔瘗于东冈大鑑下第二十三世相国显禅师法嗣西京小菴行密禅师初以白衣礼一言师凡见便礼拜言一日谓曰道人礼拜且止佛法在甚么处师方举首忽闻板声鸣言曰只者是师从此入遂求度言曰汝诚精进宜名行密力参座下三年言偶举南泉三不是等问语未绝师曰毕竟如何言笑曰巳多了也师言下得大安乐言曰佛法下衰正宜潜隐毋拘城隍得安身处最为佳耳宣德丙午出住西京小菴入院上堂句能刬意意能刬句意句交驰无你立处吹糠见米退一取三汝诸人脚下还有许多般也无乃拈拂子击案两下又示众云天无私覆地无私载上是白云青天下是石头土块灵鹫山中拈花金色尊者破颜正是与贼人过梯一箇浑没缝底弄得七穿八穴莫怪张郎底是李郎底却不是乃冷笑一声天顺戊寅八月十一日告众曰吾自住此二十余年不曾将一字脚点染诸方随拈拄杖曰者箇交与何人众无对倚杖而化天宁金禅师法嗣江宁府保宁敏机慧禅师吴兴人得法西白出世嘉X禾祥符寻主保宁宋文宪公濂甞为师作沖默斋记竺昙敷禅师法嗣杭州府净慈佛鑑简菴希古师颐禅师住杭之崇福徙万寿明永乐中征修大典师应诏事竣敕主净慈宣德壬子忽语众曰吾行矣书偈曰须弥一拳大海一口海竭山崩乌飞兔走遂危坐而寂塔雷峰之阳双林誾禅师法嗣杭州府径山月江宗净禅师兰谿倪氏子十七从正觉院文译受业诵楞严至如人以手指月示人是人因指应当见月处豁然有省往参双林正菴菴问黄檗打临济你作么生会师曰按牛头喫草菴奇之命典维那后出世径山示众坐断凌霄巳十年拖犂拽杷饱苍烟如今休去便休去啸月吟风乐自然晚退居东堂正统壬戌十月三日示疾当午集众说偈曰祖师门下客开口论无生老我百不会日午打三更泊然而逝寿六十七腊五十全身塔于圆照菴天界昙禅师法嗣江宁府灵谷定巖净戒禅师吴兴人参觉原于天界原举桶篐爆因缘问师师拟议原厉声曰早迟八刻了也师言下大悟洪武初诏住灵谷举长庆道总似今日老胡有望保福道总似今日老胡绝望话颂曰平展机筹不用夸抑扬元属当行家曹溪波浪如相似那得儿孙若稻麻有续刻联珠颂古行世天界泐禅师法嗣X宁波府天童佛朗湛然自性禅师云阳韩氏子出家于溧阳慧照菴礼慧海智为师一日海问父母未生前那箇是你本来面目师不能对自此怀疑者七年时得旌川草菴一幻生福二友切磨之力菴一日举有句无句如藤倚树话问师师拟议菴擘嵴便打师愤然彻夜不睡天明闻敲火筯声豁然洞彻乃谓草菴曰夜来公案今日要与汝决断菴握拄杖问句归何处语未绝师噼手夺菴杖拗作两橛撺向窓外曰别处烧径入堂卧幻生闻特问曰且喜性兄大事了毕也师喝曰贼不打贫儿家一日问菴祖意教意是同是别菴曰秋树飘黄叶寒天掘地炉师曰我且不问他后谒天界全室举此话问曰某昔年曾问一师友祖意教意是同是别他道秋树飘黄叶寒天掘地炉今日请和尚决断室曰病翁年来腕无力拄杖牀头且靠壁师曰有人不肯和尚与么道室拈拄杖打曰待他露柱眼自开铁蒺藜槌当面掷师便礼拜后出世里之普光明洪武丁巳迁常州永庆公选住抚州疎山复被旨住持天童僧问牛过窓櫺头角四蹄都过了因甚尾巴过不得师曰盌脱丘曰恁么则昔时大慧今朝佛朗也师曰莫认六龙城作舅家曰的旨师分付回程事若何师曰急须吐却上堂一即三三即一是圣是凡分不出木人着锦衣石女风流急惯操没絃琴能吹无孔笛深深海底行高高峰顶立露柱来稽首虗空齐应拍万象侧耳听大家笑X一掷且道笑箇甚么饭箩里饿死人不肯自家开口喫饶你到三十三天本来饥苦争消得卓拄杖曰吽吽便下座上堂今朝十月旦衲子修冬办拨开炉焰火更莫问柴炭渴饮铜汁羹饥餐铁钉饭大众还知囊无系蚁之丝厨乏聚蝇之糁么到与么地不可躲懒卓拄杖下座谢头首上堂布毛才吹化现无边华藏世界金槌在握纵擒一切诸佛如来扑碎茶瓯遍地金声玉振挈漏灯盏触处耀古腾今兔角杖挑大千日月龟毛拂转尘劫法轮还见佛国山𨁝跳撞破汝诸人鼻孔翟支瞎汝诸人眼睛么喝一喝曰春风夏雨应时来李白桃红次第开上堂去年今日居楞伽山彼四众喜此处少一人今年此日居佛国山此四众喜彼处少一人击拂子曰一身为无量身无量身为一身行则普天普地行坐则徧一切处坐说甚么东西南北他方此界虽然此犹在化城且道宝所一句作么生便下座上堂贪瞋痴戒定慧戒定慧贪瞋痴无明解脱知见解脱知见无明一切众生诸佛诸佛一切众生月落山无影风来树有声大千无对待露柱闹纵横喝一喝下座上堂今朝十月初一衲子备炭开炉汝善知时识节吾不者也之乎生佛巳前茅草令清风自在满皇都一日有一峰会下数僧到师问汝等是宁和尚弟子否曰是师曰借问汝家事得么曰得师曰错复问崃富山前三草二木昼夜作师子吼是一峰语否曰是师复曰错X僧无语师曰汝等何得五戒也不持晚年退归普光作终焉计成都府大隋无初德始禅师日本信州神氏子幼聪颖遇羣儿嬉戏辄引去见僧则喜动颜色从州之天宁出家受具博极羣书巳而念觉阿之为人得请命其王随国使宣闻溪诣阙使还师愿留华夏上许首参全室掌内记久之尽得其道会室有西域之行师游古幽都憩庆寿时当洪武壬戌适独菴衍来莅寺事衍视师为犹子相与激扬临济宗旨甚相得庚午师告去礼娥眉献王命出世彭州大隋瓣香为全室拈出矣一住七年法席甚盛永乐壬辰特旨卑领龙泉寺师高提祖印勘辩方来一出言象之表平昔喜赈䘏贫困薄己厚人善于诱物宣德戊申九月无病端坐书偈寂于退处之金刚室茶毗获舍利百余弟子辈为建塔󰢍焉荐严义禅师法嗣杭州府净慈祖芳道联禅师四明鄞县陆氏子年十四礼崑山荐严悦堂颜得度秉戒于鄞之五台还侍物先义于荐严有所造诣洪武丙辰侍佛心住灵谷天界昙延居记室穆菴康恕中愠木菴聪咸作忘年交后出世台之广孝迁紫箨及麻峪景山明之补陀越之能仁末主净慈壬申净慈厄荧惑师为一新蜀王赐衲衣盂钵永乐丙戌朝廷征师为释教总裁嗣还筑室湖濵曰藕华居丁亥以事赴召至京上令住X五台祐国寺未及陞陛忽语左右曰吾世缘殆尽后三日沐浴更衣跏趺而化当己丑七月三日也归塟藕华居之阴世寿六十四僧腊五十有䂐逸语录行世道场德禅师法嗣杭州府灵隐无文本褧禅师四明定海谢氏子年十四出家郡之五台寺剃染习毗尼闻孤峰旺化保宁往叩之峰问闻汝和梁山十牛颂试举看师拟对峰遽掩其口曰牛在甚么处师曰巳犯和尚苗稼了也峰曰未在更道师掩耳而出峰异之命为侍者时仲芳伦退居寺右新菴师往来决择至正丙午开法姑苏觉严洪武中宜兴静乐院请师易讲为禅未几诏徙蒋山于孝陵之东赐额灵谷敕物外羲住持命师居第一座为众表率乙亥补灵隐居五载建文己卯春示微疾蒙室范堂洪候问值师气喘洪曰赵州道诸人被十二时辰使老僧使得十二时辰和尚作么生师竦身曰唤甚么作十二时辰洪曰争奈气急何师震声一喝问左右今朝是几曰二月二十七日乃索笔书偈曰吾年七十有五涅槃生死不堕虗空背上翻身靠倒飞来小朵掷笔泊然而化阇维顶骨不坏舍利无算门人宗衍等敛诸不坏塔于双桂菴分爪发󰢍于静乐续灯正统卷之十五X续灯正统X卍XXX续灯正统卷十六南海普陀嗣祖沙门西蜀性统编集临济宗大鑑下第二十四世小菴密禅师法嗣二仰圆钦禅师禾之秀水人遍参诸方毫无所契入西京谒小菴于旅舍菴问浙中有箇伶俐人汝还见么师曰圆钦钝汉菴曰我要箇钝汉作监收汝还知么师罔措菴曰数千里来可惜错过师遂勐参一日见鼠从架上过扑翻油瓮忽尔顿契走见菴曰某巳捉得了也菴搊住曰道道师曰一粒鼠粪污却锅羹菴曰瞎汉参堂去成化甲午师居二仰四十余年足不越阃四方尊宿高其行师一味谢绝尘世力追汾州高峰之为人末后智有来参师历示本色钳锤俾深入阃奥始授大法灵谷谦禅师法嗣江宁府灵谷洁菴正映禅师金谿人泉州开元虗席阄龟举得师师奉敕以戊寅六月入院开堂僧问法筵肇启四众具瞻皇恩佛恩如何报答师曰甘露泉开流大地师报恩一句蒙师指西来祖意若为宣师曰庭前石塔耸寒空曰与么则徧界不曾藏也师曰汝X见箇甚么曰某甲终不敢自瞒师曰眼花不少问如何是和尚为人一句师曰兔角杖挑天上月龟毛拂散海濵云曰恁么则人天胥庆四海归仁也师曰且合取口乃曰山僧比蒙天语以清心洁已四字敕住此剎诸人还知圣意么只者四字是传佛心印是镇海明珠山僧南来特特拈出普施大众要须知世法佛法落霞与孤鹜齐飞古佛今佛秋水共长天一色天心罔测山益高而海益深圣语难穷天溥葢而地溥载诸人还会么莫是不染世尘么莫是不贪法味么莫是不饮无为酒不坐涅槃牀么若恁么会非固不非是则不是山僧今日不敢久閟为诸人当阳指出去也乃拈拄杖卓一卓曰木人舞出法堂前一任炎天飞白雪师居后百废俱新永乐壬午朝京回诸山举住福州雪峰法道之振不减真觉洪熙甲辰奉旨住南京灵谷宣德改元卒有语录题名古镜三昧行于世净慈联禅师法嗣杭州府普明立中成禅师钱塘孙氏子年十三投慈光若山出家首谒祖芳芳室中举腊月火烧山话师呈颂曰白云迷却旧行踪腊月烧山火正红忽地慈风来扇发冷氷氷处煖烘烘芳器之后于北郭建普明寺以接方来未几请归慈光正统辛酉六月十三日上堂住世今年八十一老病随缘且遣日今年记着后年事后年记着今朝日至癸亥如期坐化寿八X十三茶毗舍利无算建塔于普明杭州府净慈照菴宗静禅师号恬轩叟郡之高氏子自幼薙落本山适祖芳联领院事师依之久乃得旨旋典藏钥永乐辛卯应选出住护国寻迁雪窦正统乙丑僧录以净慈虗席举师补之丁卯朝廷颁赐大藏师诣阙谢恩止于弥陀寺示微疾谓左右曰吾缘止矣沐浴更衣危坐而寂世寿七十六僧腊六十塔于藕华之祖丘大鑑下第二十五世二仰钦禅师法嗣寿州无念智有禅师蜀之汉州人发足南方游四明登天目后参二仰仰问曰行脚甚处师曰南方仰曰彼中佛法如何师曰山川无异仰曰我手何似佛手师良久仰曰莫道无异后看兴化打维那机缘始浩然大彻作偈曰兴化打维那平地遭殃祸昨夜南山云飞向北山朵仰见为之助喜曰不孤到此至嘉靖初阐化寿州十有三年而终焉大鑑下第二十六世无念有禅师法嗣荆山怀宝禅师渚宫人游寿州谒无念念曰躐县游州毕意为着何事师曰生死大事求师拔度念曰汝是荆州人么师曰是念曰阇黎即今在甚么处师拟对念曰若便恁么犹较些子佛法不是商量参堂去师自此潜心座下念一日唤曰阇黎师应诺念曰在X甚么处师于言下领旨乃曰和尚大慈真人天师也念灭度后师于嘉靖三十七年以法付铁牛远公隐终南大鑑下第二十七世荆山宝禅师法嗣秦岭铁牛德远禅师自印心于荆山后菴居秦岭一日身披红布袴顶笠挥锄地中朝阳来参见曰者汉好似一头军师曰看箭阳作躲箭势师近前携手行至一菴乃曰我乃径山之裔在此待人数十年矣汝今既来当为我求人中兴祖道留住三月付偈曰就身能打劫噼筈善夺窝三玄从此出三要不为多探竿影草主宾分狮子迷踪奈我何大鑑下第二十八世铁牛远禅师法嗣叙州府朝阳月明联池禅师郡之范氏子系范郡司马之后也幼居林下一日有僧过访不遇因题联于壁曰阿弥陀佛闲也念忙也念念得佛也无念也无无也无扭落鼻孔最上乘禅朝亦参暮亦参参到禅亦寂参亦寂寂亦寂噼开面门师见之忽然厌世便祝发就之彼僧巳先去矣遂杖笠南游苦辛万状单以是联为提撕话久之洛伽道逢一僧伟仪殊相师在前失脚念佛一声僧曰此敲门瓦子着他何用师遂问抛却后如何僧曰叶落归根来时无口师始豁然复游少林会无言语默深契但师怀念佛祖道脉X担荷非易终不自肯竟入关中过秦岭受铁牛之嘱由峩眉返叙州居郡之朱提山朝阳洞二十年聚云来参师问曰如何是古佛心云即拱手云请师尊重又问不用音声与色身将何唤作本来人云便出令一僧参只者是僧曰只者是还参箇甚么师曰放汝三十棒又应一座主请至祭坛指坛问曰此是甚么所在主曰北坛师曰久闻北坛原来在者里主罔措崇祯十一年十二月二十四日端坐而逝师寿六十有六全身塔于洞之傍大鑑下第二十九世朝阳池禅师法嗣忠州聚云吹万广真禅师叙州宜宾人姓李氏其先三世为婆罗门父无后祷佛生焉降神之日大士八人临其舍一人指语父曰此八宝应真出兴于世母即厌腥食素三年离乳至十五岁在牕下与同学读书偶览菊华叹曰此华今岁凋零来春发生甞闻生死事大无常迅速读书宁免生死竟绝学登少峩参浩翁久之返里得大慧录并获正法眼藏如临旧物朝暮参礼如有所失后遇一僧见访问曰如何是佛师拟对曰不是再进曰不是师被者一札尘念如灰至午值僧磨刀次急问如何是佛僧云我今日磨剃刀师于言下有省次入朱提参朝阳月明和尚深蒙敲击即以白衣归为祖母说法祖母逝后服阕二年方谋出家先是有氅衣道者谓里人曰此处不久当X有至人出世师果于万历四十一年癸丑秋踰城入山礼月明和尚受具一日明谓曰汝犹有一句未会师即问是那一句曰不用音声色身默然良久与我现出真空来师拂袖便出乃自惟曰此事不可草草是中必有玄要遂辞之别山汲水伐薪自炊自力经行危坐脇不至蓆苦参三载复入朱提亲近月明和尚师才拜起便问曰毕竟如何现出明引师手掩其口豁然大悟乃曰纵然奇特终是寻常明遂出临济正宗源流付之后阅华严至入法界品毗目仙人执善财手一须臾间历过佛剎微尘数世界参见微尘诸佛法法不昧至事事无碍法界始解圆悟示张无尽用处从此五宗誵譌悉皆玅契初住郡之翠屏得法者四人俱先化去乃杖䇿入吴涉海过闽踵粤至万历戊午开法潇湘之湖东还蜀住忠州之聚云巴台夔州之宝峰兴龙上堂噼面迎风掌当胸辊肚拳具眼衲僧向者里用得犹是三五一轮在在光辉火树银花时时灿烂若也半明半暗未梦见在呵呵不是法门无面目只怕蜈蚣太多足咦上堂一不做二不休杀人须究亲下手捉贼要识真领头平息了万事丢一颗明珠衣下收焰山叠嶂从兹破爱海波涛信不流卓拄杖下座上堂出众者三十棒不出众者三十棒出众不出众三十棒有僧出众问话不契乃曰直下三玄巳露何曾三要无施落花流水空去殿前古栢当机营盆上堂飒飒凄风绕树寒X夜深林里霭云烟钱飞粉蝶千家纸露溼绮罗万泪衫独有长空辉月面斗牛银汉玉阑干小参高声唤云看箭遂以拂子向东指云者一箭射透十方世界一切众生性灵只令山头翻巨浪海底热烽烟枯木口喃喃髑髅泪潸潸又以拂向西指云者一箭射断十方世界一切众生命根只令撒手堕悬严吐舌如扁担打碎频伽瓶扯断红丝线又以拂向上指云者一箭射开十方世界一切众生慧眼只令顶门光亚竖蓦直走金蛇百千手臂百千执万亿毫端万亿华此是涅槃经上三点老僧今日用作三箭却也当箭即当即箭僧问命根射断后如何师曰斩钉截铁进云如何是衲僧鼻孔掉转师曰斑竹筒问如何是父母未生前面目师曰黑漆桶问僧僧是自己又归箇甚么僧云和尚也须归方丈师云用归作么僧趋前而立师云好箇临终西方境僧云用临终作么师曰我是死了不曾埋底僧曰若活来西方则无也师曰如佛度一切僧曰既是死了不曾埋底又如何答得话师曰唐以刘瓒为秦王傅僧问一句当轩八万门永绝生死如何是绝生死句师曰毗卢顶上行师寓金陵观音菴朝宗禅师来参师问曰甚处来宗曰天童师曰天童近日何如宗曰大家在者里师曰不要脱空宗曰和尚何不往天童去师便喝宗曰落在甚么处师便打师出世三十年虽严冷孤峻而又柔易雍和室中騐人不擅许可故其X椎拂之下所得之士类皆铜头铁额能世其家者生平所记语录之外训世羣集总计三十种近百卷流布宇内偶示疾山神夜哭树木摧折病中歌唱自娱三月前谓侍僧曰我临终须大喝而去崇祯十二年己卯七月三十索笔书偈曰朝打三千暮打八百要会聚云眉毛出血投笔危坐至午果大喝一声而逝师寿五十有八腊三十阇维烟至松羃结为五彩荷香徧地起骨得黄金锁子三茎齿化为紫色五色舍利三百余颗入土者无数平都地藏院迎十二颗建塔余皆塔于本寺三目山之阳大鑑下第三十世聚云真禅师法嗣忠州治平庆忠铁壁慧机禅师营山罗氏子家世以一经传多科甲师生而貌伟气骨不凡八岁父见背即随母持斋是夕见黄龙长数十丈凌霄腾于师顶师指谓兄兄曰龙也有精唐举术者见师相而异之视师指掌中有龙凤莲华麟鱼鸟兽文称许不置师方就童塾业铅堑日记数百行渐能工羔鴈且脍炙人口里中名俊咸称之曰此罗氏龙文也时有元白道者隐邑之大蓬山师往来叩问雅意玄学道者石扃巖户辟谷半载师慕之母兄为师亲迎师辞之兄曰汝清姿映玉摛藻过人淡墨红绫木天一凤奈何作出尘想从黄冠游耶师曰人各有志从所愿耳遂于天启壬戌二月十九潜遁图入山计行次大竹筑X室松间掩关危坐无昼夜日食米二握沸汤淡饮五味俱断关中三载心形益畅目中屡瞩异相种种疑情顿起欲扣元白以释其惑出关访之而白去终南路多阻师方薙发束包行脚竟抵终南参聚云云曰奚往师白以终南寻道者事云笑曰子真昧于寻师者师见云丰仪逈异神光陆离愿居弟子之列云曰若向来事道固善矣犹落傍蹊子欲予言夏后可也夏满欲求开示妬者恐师暗承衣钵每以计隔之忽云出方丈师跪乞云大笑而去师自泣曰遇至人而不得一授遂欲捐躯赴水僧有谕以从讲肆者师至听毕复参聚云未几闻朝阳老人来酆陵师侍云溯舟往见随众参礼因请益朝阳阳曰只者是师曰只者是还参甚么阳曰放汝三十棒参扣久之未得开悟转增迷闷从前之志渐渐稍怠欲辞云南下云曰予有径山之往子可稍待一日命入侍寮乃问曰不许夜行投明须到你如何会师才开口云厉声曰者是甚么所在汝还如是见解速道速道师弹指一下云曰快参后侍云往金陵闻密云悟禅师唱道天童师欲暂辞适浙云曰天童接人固直截孤硬但恐一去便不遇老僧宗旨负汝数年辛苦矣于是奉侍还蜀乃命师总院事自疑此生果与禅无缘乎遂尽力院中经七日随众念诵毕登塌忽觉浑身骨碎大笑不止遂拈偈进呈是夜普茶次云以临济四喝出三爆竹召众曰会么师便喝云曰不是师又喝云曰是X何等音声师复喝云归方丈命师入问玄要宗旨口呈一颂云不之印复力究三年忽一日大彻无论玄要宗旨祖意教意有庖丁解牛之势入室密启云笑曰汝会老僧意么师曰和尚大慈为人彻底自后开堂师皆首众焉崇祯己卯师继席聚云后迁酆都地藏涪州吟翁石砫三教长溪云集万县云来梁山庆忠忠州云巖南濵宝圣晚年罢宝圣席将谋退隐忠人士依恋不忘请主龙昌院龙昌系唐白香山植柳处先记云柳茂寺兴柳衰寺败师至而柳复新葢今治平也开法上堂方丈巳出了座巳登了香巳拈了还要观甚么第一义且向第二头着眼竖拂子云三世诸佛也不识汝等还会么汝等既未会山僧唤作甚么若无山僧唤底怎知汝等未会若无汝等未会怎知三世诸佛不识三世诸佛为汝等出世山僧为三世诸佛出世更有为山僧出世者么速道速道一僧出众云踏破梅梢月休云火炼丹师曰撞木钟进云踏破了也师曰撞木钟僧归众师曰撞木钟又僧出师曰问话且止须听吾偈聚云新木钟扣击得玲珑千圣齐掩耳雪火一炉红若是伶俐衲僧自具一付快便手脚才见宗师眼目定动早巳错过了也所以下雨地必滑天晴日光达喝中主宾棒下纵夺敲骨取髓痛下针锥玄节要关拈一放一谨严高古细密简明末后转身异类亲切只得葫芦苕帚四方八面一场打閧且道如何是山僧即今为人处有意X掩炉还点雪无心张弩更开弓上堂一棒一条痕久雨复还晴一掴一掌血凄风惊落叶须弥顶上着锥子海底波斯痛不彻到此方知世界宽珊瑚枝枝撑着月上堂横按拄杖云惯弄灵蛇之势赫赫万层活捉生马之威昂昂千里撒缦天网打称意鱼放破空矢落冲霄鹤点即不到到即不点正与么时且问是谁家风月卓一卓曰一箇星子三只脚家家秤锤五箇眼僧竞出问话师下座以拄杖一时打散举眉首座立僧上堂黄面瞿昙拈示自是桃华贪结子金色头陀破颜错教人恨五更风一人传虗百人传实直至于今郎当不少今日不着便与伊重打算节候不相饶错过成疚患成何等疚患只为铁老汉口门太宽除非汝等一齐擡举眉山出来塞却犹较些子上堂贵买朱砂畵月打牛打车不别憎槛欣笼奈何磨砖作镜争得凫胫天然不长截鹤续之则疾召大众云且道阿腻咤峰今日有几人作舞上堂天可载地可覆山可浪水可烈日可冷月可热惟有佛法不可说设或可说也是扪钟扪籥上堂年来不欲施慧智竖箇空拳也劳力朝粥午饭信口餐早眠晏起没瞌睡云水诸方去去来西来大意谁相忆启我毗尼两片皮开口令人成笑具上堂世界恁么濶为甚钟声披七条三三五五七七八八鸟岂是鸾鹿焉为马白雪阳春为谁歌无端畵地之乎也喝一喝云东桃西李柳花杨花文县令请上堂击X禅牀三下云起去拂一拂曰伺候着良久曰隙晷偷光杖兔角星芒射眼拂龟毛不是山僧行正令崑崙呌屈舜若逃喝一喝曰畵公打口鼓喝退堂声下座上堂天一半地一半苏州有常州有打破蔡州城踢倒黄旛绰不笑牛首伏羲则骂孔明诸葛恶恶四时无春夏一雨便秋冬上堂天之高也奚足高地之厚也奚足厚海之深也奚足深空之大也奚足大惟有拄杖子头头越格卓一卓曰今日郎向二施主有斋解夏上堂今岁结众一夏大似三人证龟成鳖且道是何三人莫是总府袁宝善么莫是副戎王一喝么莫是善士傅性一么莫是月维二知事么如明镜当台瞒诸人一点不得还见么主山高案山低左青龙右白虎年年三百六月月二十五逆数顺数数到牛首山云巖寺大殿里恰似佛幻三月前鞔底鹿皮鼓上堂迦文如来未能郑重口角四十九年抛沙撒土历代祖师未能郑重口角牵藤引蔓公案不独千七百则之多天下大和尚未能郑重口角施伎俩使机关恰似把火烧空猕猿弄月且道即今人天座上又作么生良久曰喜得老僧无口师六十岁众请陞座甲子三百六看看今日足过此更如何满散清斋粥前三三后三三丰干子归去来作接引势下座问僧昔日润侍者今朝松西堂侍者西堂相去多少云铁脚波斯三只眼铜头罗剎一根须师曰如何是侍者事曰与和尚过杯茶来师曰如何是X西堂事曰大众不得乱语师曰着眉山三山侍师山行次师指二鹊巢曰且道子在那一窠三山曰放过某甲罢眉山曰者边放过那边放不过三曰请道看眉曰儿孙得力祖父不知师曰恁么又争得眉曰婆心太切师曰我也未卵三作抱势眉曰且莫侥倖师归方丈师在聚云作参头告香请普说师插香依式请问因缘云曰还知落处也未师曰野火泛铁船云归方丈谓书记曰即此一语径山血脉犹在云示众曰识得兵中意快活过一世那里是他快活处众下语不契持以问师师曰杀人不眨眼僧问如何是祖师西来意师曰人远话近又问达磨面壁意旨如何师曰他是异乡人问如何是玄旨师曰葫芦葫芦问如何是正法眼师曰乌龟开夜市问一切智通无障碍时如何师曰船子和尚汎华亭师主法三十二年十坐道场自亲炙嗣法外公侯籓郡文武士夫登其门者不啻百十余人凡演化之地屡有异迹四方之供者倾仓倒廪似非人力所能至于劻扶祖道荷负大法提挈正宗酷类洞山文履践明验氷操玉洁宛如积翠南英邵武故出其门者英逸高远司理陈蝶菴曰奇表虽同满月慈心不比死灰葢师不愧古人矣先是师童子时相者言师掌中有龙凤莲华麟鱼鸟兽文云是带果行因净土俨然在握当时名德咸以法身大士无量寿如来之化迹往往见师于假寐中或于陞堂说法中突然自谓X曰丰干子归去来一谈一笑间不觉露出风釆康熙戊申秋八月二十一日偶示微疾凡来问安者或谈六波罗蜜而尚精进或以游戏而竖指掌危坐经行了无病意至九月二十一日遗偈别诸檀越事毕索浴整衣命众云集乃曰日前诸事分示明白大众勤理佛事谨守遗规即是报德便取涅槃门人请留遗语师张目索笔大书曰尽力难说出驴年想不来信口道箇偈非是强安排丰干子观自在归去来吽吽只当打箇瞌睡呵呵乃顾首座曰我去即来瞑目而逝师寿六十有六腊五十阇维得黄金锁子数茎须发化为琉璃双目变为青白色齿骨不坏五色舍利无数嗣法门人三山来遵遗命迎师灵骨一半建塔高峰余皆塔于寺西白鹿洞之旁正录外着有药病随宜庆忠等集传于丛林续灯正统卷之十六续灯正统X卍XXX续灯正统卷十七南海普陀嗣祖沙门西蜀性统编集临济宗大鑑下第三十世聚云真禅师法嗣X忠州万松三目慧芝禅师郡之刘氏子落发于本郡东明次参聚云云示以本色钳锤力究数年方明心要初总院事后充西堂云着源流唱和歌付之出住聚云上堂贝叶楼前扣午钟东风迎我华台上悬羊虽是助春光何似堤柳舒金网莫妄想欲会大意西来须听山僧平空揑谎不是谎一树眉毛额下横十箇指头共两掌上堂生死关头鬼神莫覰鱼游水底摇腮鸟蹈虗空鼓翅石辊飘打杨华氷稜烟腾火气何以尽情道破为报今朝解制上堂今朝仲冬十五好看禾山打鼓一椎粉碎虗空费尽麻缠索补以拂子击禅牀三下腊八上堂子夜明星未出时日轮巳挂两茎眉灵云乍见桃花笑且喜从前自不欺上堂敲竹篦云一声击破目前机是谁惺惺是谁迷青青竹映晴天日影入寒江上上机上堂睁眼看不见侧耳听不着却闻钟鼓敲复观黄叶落溪声山色转法轮总说别说尘剎说且道说箇甚么喝一喝上堂石人作揖阐威仪鼻念真经眼麻迷东村骇杀苍头老笑落春梅第几枝上堂依经解义三世佛冤离经别说即成魔说依也不得离也不得不依不离作么生六月炎天冻雪花枯桩树上结冬瓜虗空嚼啐无余粒达者咸言是作家上堂血溅梵天至极之谈龟哥眼赤鹦鹉嘴弯今日有来与刘老师打箇同参鼻头上着艾脚版下出烟赵州东司不说法新妇骑驴阿家牵上堂举聚云老人道迷X去猿猴探水月悟来䕞𦿆拾华针师云老人太煞道破喝一喝云迷不迷悟不悟三脚驴儿爬上树石人把火烧龙池宾主相逢不回互不回互苍头老儿退三步上堂卓拄杖云一面登翻一面行残梅落罢正初春猫儿也解当巡炤单为心肠毒似人良久以拄杖畵喝一喝下座上堂谈心论性好肉剜疮良久默然虗空掘窟只饶六十痛棒许多受他热瞒道甚一覩明星至今错会不少但凡老鼠不咬饭盆得来无漏猫儿不守旧窟广运神通到者里海底泥牛踏翻银河斗柄不为分外天边玉兔闯入蟭螟眼睛许透重关如斯证得不必内收外折截短裁长设或未然教中毗尼如法信受上堂卓拄杖云会么竺土烂葛藤支那别撰记不似万年藤横竖撑天地未会的唤作孟哥季哥会得来不是张三李四是箇甚么掷拄杖云提起话长晚住万松上堂木人吹铁笛石虎撞金钟虾蟆打口鼓螃蟹舞师公别是一般清子弟等闲不与世人同雨沙自是心相应聋瞽只作耳边风召大众有打鼓弄琵琶者么僧问离名离相以何为宗师曰蟭螟眼里推石辊曰学人不会师曰螃蟹腔中好泛船问如何是境师曰字水屏山绿如何是人师云聚云有老僧如何是夺人不夺境师云佳人面带十斗粉如何是夺境不夺人师云朝罢归来打单裙如何是人境两俱夺师云渔人夜半水中坐如何是人境俱不夺师云卖花人引蝶X相随问四大分离者箇在甚么处师云此去临江一渡河云虗空也解开口师云渔人鼓掉春波乱问如何是吹毛剑师喝一喝问凿壁偷光事若何师云开门见山问三身中那一身说法师竖起拂子进云久雨不晴是何意旨师云当门一路滑问西来大意即不问今日开堂事若何师云石女持镜江干照进云者句是承嗣聚云的那句是中兴大慧的师云泥牛向火水中红宝峰三巴掌铁眉慧丽禅师北直隶真定府赵州栢乡县李氏子始落发于天台无尽杨禅师会下无尽所行乃杜多行鍊磨游山师从之者十有六载崇祯六年率众峩眉饭僧转夔门值兵乱徒悉被害师仅以身免返忠城会郡牧少游马公少游以书送聚云云见即曰是我家人来了师愿领洒扫行初半载暗行玄学夜则面佛危坐伏月躶身露日问其故曰晒晒不生虫耳时铁壁和尚为首座指入方丈云示以话头苦参一载一日云上堂师出问如何是佛云曰拄杖撑着月如何是祖云曰横肩两样看如何是超佛越祖云曰提起三十棒师不觉大喝云抚掌三下座令参至二十五日无门可入座打数次师自誓曰就参死了罢从此工夫日胜一时时刻无间一日七炷香不知去处忽然省悟白座呈偈座征曰见箇甚么师曰我名三巴掌和尚座引见云云騐之机锋俊逸应声偈语了无滞碍云将示灭书有铁眉三巴掌X实老僧赵州万里外弟子之嘱出住华严上堂竖拂子曰看又看不见寻又寻不看往返无踪迹空向我摸索掷下拂子曰冷处着把火上堂句句有眼名为禅鼻唇直挂万人看金针绣出鸳鸯帐大地山河共一天上堂十箇指头是五双绵州附子汉州姜会得海底捞明月露地白牛角生光上堂日月照临不到天地覆载不着含元殿上问长安直捷便是逍遥路南山高北山低日出东来又转西昨夜霜风露消息吹落林华三五枝示众日用事无别一只草鞋烂前后两半节费了多少线如何是烂底道理双头驴儿三只角一根龟毛重九斤除夕茶话去年有箇三十日今年有箇三十日来年有箇三十日大众且道唤作甚么老僧唤作过去现在未来若有箇阿师出来云过去未来即不问请和尚道箇现在底老僧即与三掌云者一掌是佛陀者一掌是达磨者一掌是僧伽那阿师无对佛陀达磨僧伽明朝元旦各下一语来你看佛也空空无说祖也默默无言僧也忘言两眼红似血衲僧又作么生山僧生得粗鲁那管初一十五问来举起巴掌打底是佛是祖僧问炉鞴弘开未审云来有甚消息师云半夜巖头孤月静曰和尚如何出手师云一声高树老猿啼曰学人分中得箇甚么师云毫毛出大树问第一义即不问开堂事作么生师云紧水滩头抛绣毬曰恁么则学人有赖师云有缘遇着无缘错过平山X和尚问坐脱立亡工夫如何做师云默然全无事逍遥路可登山云默然消息错会者多师云有错的不错的山云如何是错师云黑山藏鬼窟如何是不错师云乌龟炭里走问和尚巴掌打在甚处师云须弥山曰太远生师云近而不远僧拟议师云鹞子过新罗僧礼拜师便打问如何是体师云坐下如何是用师云起去体用双彰时如何师云老僧无丈人古孝廉问和尚巴掌既长因甚打不着峭然师云岂但峭然古云长底如何师云打到平都古云短底如何师云打尽天下古云究竟聻师拍手三下破山禅师过访竖指曰者一指与巴掌是同是别师曰一树梨华靠粉墙崇祯甲申秋同工部熊自福入施卫一座主梦神人报曰净扫殿堂迎赵州祖翌日师至师生平不识一字至于陞堂入室一举一措暗应先德出之自然故当时名宿皆尊师为赵州后身丙戌转钖南濵瑞光洞楚凤卫侯牟公阅师录叹曰错过此老遣使迎师师辞以疾公令僧俗以肩舆迓焉是时浙提陈公赞伯方及冠殷勤请法师授以偈云衲市集至无所容葢师之直捷接人钳拂不倦所感召也顺治庚寅十月初十日以法付门人耳菴泊然而化寿六十五腊三十有二塔于观音山熊耳菴后大鑑下第三十一世庆忠机禅师法嗣成都府石楼灯昱禅师益州人久参庆忠侍忠游江X上一夕月崖居士指舟顶圆相问曰马船亦具三十二应师曰只作得仰山半箇儿孙忠曰如何是全底师曰若要全辜负仰山忠曰其奈圆相何师曰和尚亦辜负弟子忠曰那里是辜负处师曰三十二应聻乃印之忠州东明眉山灯甫禅师彭山张氏子少时随祖母食素初游西山参鑑随随教观心念佛师问曰正观心时教谁人念随曰者居士且观心着次扣衡旨禅师旨便击磬一椎师如放下百斤担子遂将世业冷如死灰决志出家一日与内室挥锄地中偶自叹曰解脱之期得在何时室曰君要去即去何必在口师便长揖而别至夜自剃须发寻造大峩洪椿坪虽在稠人中孜孜以一椎磬在念乃下山参寻知识至夹江遇一关主师问曰在此作么主敲静版三下掩却关师于此稍有所进乃于北坪效高峰死关乃自誓曰若话头不开道不入手必不出关自丁丑二月一日入关至十九日忽如迅雷震地举身都碎含笑未巳随即出关复返椿坪偶楼喜二上座自平山来得庆忠录读至木钟玲珑处从前所有洞然无滞遂顺舟谒庆忠于平山入室次山顾师曰汝是峩山僧么师曰是山曰普贤与汝说甚么师曰恰遇和尚入室山曰委的恁么说师曰有功则考无功考箇甚么山即蓦头三竹篦从是灰心座下一日师问无絃琴有韵抚者是谁山作鸣琴声师曰不犯宫商和曲调作X么生弹山曰摵碎去师曰恁么则石辊夜吹笙山曰不是好手出住三教继迁灵峰圆通石峰兴隆东明草堂开化八席先聚云讳日上堂秋风秋雨底离甚么名相恼得龟哥眼红眨眨地把沩仰云门法眼曹洞翻湫倒岳辊作一团东涌西没独是小厮儿眼疾手快跳入杖头祖印上放身大笑曰快活快活今日当阳用得亲铁牛队队黄金角上堂昨夜摩醯首罗会观音大士哩哩啰啰不休拄杖子旋来报道梦释伟上座自南浙来不参禅不打坐三教灵峰惯白拈手言罢稳贴贴地跕在面前索箇偈子与伊解交去老僧即与一偈曰有心闻不得无耳却知音圆通掉背去和天彻地倾巴掌老和尚示寂上堂卓三卓曰驴头不鬬马嘴从三掌中得来且放过虗张声势从班步下听来不堪计较直饶未出茅庐三分巳定如龙如鬼底死退活走底咄看破了也除夕上堂小尽二十九大尽三十日鼠𨉖牛角尖到头知委悉无须锁子两头摇赤眼乌龟吹铁笛明日又新春不用旧年历上堂倒曳辽天拄杖牢拴三耳草鞋漫云结解为期尚有末后一着今与汝等解开布袋于中竹头木屑囊藏不少若遇虗空落地处一任抖擞解制上堂曰佛华经破故纸文殊普贤田厍奴五十三员花酒店善财百一十城脚跟未动毗卢七处九会磕睡未惺咄毗卢了善财了文殊普贤了若凡若圣乃俗乃僧无不了了卓一卓曰了不可得X僧俗凡圣不可得文殊普贤不可得善财不可得毗卢不可得不可得亦不可得到者里莫谓声闻二乘不见不闻佛眼覰亦无分问未生事如何师云劫风吹不起曰巳生后如何师云逆水泛轻舠曰前后际断又如何师云提起三十棒曰即今在甚么处师便打问空劫前是谁承当师曰王大耳曰相见得么师曰没头脑曰仲冬严寒伏惟尊重师打曰雪火恰投机问四十九年未曾说一字教从何来师曰如虫御木曰如何演唱师曰风和万籁清问如何是云门宗师曰辣如何法眼宗师曰瞎如何是沩仰宗师曰恰如何是临济宗师曰煞如何是曹洞宗师曰密师晚年罢席祖山游鄂城访卧云退休于齐安之燕云山雪堂所着有草堂规制金刚大义折疑略释栗园典要三字经说内篇诠释等书传于丛林忠州福城山庆云衡山灯炳禅师合江冯氏子落发于宝峰洞然禅师偶得四家评唱至无义味处輙自喜之适万和尚宗风大振时师方年少即随业师礼聚云未几即许入堂经三七日无门可入乃对露柱曰吾此身若不与露柱同体者誓不肻休从暮至旦果获如一一日偶举曰佛殿入灯笼牛皮鞔露柱无二无二分无别无断故未六十日忽然前后际断走见云云曰子虽入矣三句四喝四宾主又当何如师又茫然时庆忠老人为首座一日随忠山行次见磊石三座忠曰此不是三句前行又见四人忠曰此不X是四宾主师当下释然即拜之曰元来得恁么近后二年先聚云灭度庆忠庐墓师晨夕侍焉不踰年忠受平山请师充第一座时方在髫酆陵以蜀东第一名胜四方龙象一时会集者千有五百人师虽于稠人中更勤接纳是时石楼昱眉山甫汾阳觉乔松亿咸受煅炼焉除夕忠问师汝还脚忙手乱么师曰大尽三十日忠曰意旨如何师曰小尽二十九出住吉祥上堂六三六四六五吉祥大震法鼓黄梅三击祖意旛华罗列飞舞今乃诸护法建普利道场特请山僧陞座举扬般若若论般若无说无闻向何处开口只听得一尊宿在山僧拄杖头上道大乘井索小乘钱索有漏笊篱无漏木杓德山临济无故入门便棒喝差甚么使者云行功曹传奏大地草木咸放光明天龙鬼神欢喜信受卓拄杖曰知么野人恒面壁三星拱吉祥午日示众石辊嚼破虗空冤屈崑崙呌苦痛杀海上王郎到处敲锣动鼓喝一喝家家蒲剑倚天寒报道今朝是端午僧问曹洞宗旨师指黑白二犬曰者不是曰那箇是正位师曰鸡向五更啼问如何是未生前事师曰我不曾与汝同参如何是巳生后事师曰我曾与汝同参曰和尚恁么得大自在师曰我恁么得大自在问一心不异万法一如如何是万法之源师曰饭钵子僧看夹山参船子语师曰者汉若不是道吾几乎半途而废曰那里是他底半途师指夹山语曰如何是法身师曰木X鱼两箇口如何是法眼师曰香炉三只脚问念佛底是谁师曰鸡鸣犬吠问和尚将甚么为人师曰虗空头戴角曰若遇盲聋瘖痖三种人来如何师曰玉兔嚼寒氷僧礼拜师抚禅牀曰茫茫宇宙人无数几箇男儿是丈夫康熙丁未师游江浙至双径扫大慧祖塔二载乃归退住忠之庆云庚申六月十八日示微疾说偈而逝世寿七十僧腊五十三门人性珏分灵骨一半附葬于高峰祖塔之左余皆塔于本寺之西冈忠州高峰开禧三山灯来禅师蜀垫江曾氏子自幼业儒少列黉序长食馔堂数次棘闱咸推名匠居恒喜读佛书及先德语录遇无意味话輙欣好不巳乐与缁辈往来有僧传聚云古音王传竝平山录巴掌和尚录读之心醉甞自矢曰吾异日必为聚云儿孙越数年从本邑弔巖山南浙二师祝发避兵江南止东明寺闻庆忠住石峰师奉书于忠忠复书有似忍贤座不过之语师读之叹曰者老汉婆心太切遂入山参礼半月被南师强之入夜郎会伯兄宪副公宦旋接之返蜀每谓师曰修行固善但出处大事未可草草师笑而不答戊子再谒庆忠于青山时笑亭维那梦人持黄縀一端供忠忠命亭大书以此成正觉五字晨兴白忠忠曰是必有继佛真乘者来次日师果至忠一见便曰汝莫是曾不波耶师曰和尚莫眼华忠哂之眉山首座解衲相赠三日后命参堂忠示X以没得话头语又戒不许看一文字时巴掌和尚亦在山中得以朝暮请益青山严冷枯淡坡事繁重师不以为难苦参两月了无入处一夕启掌和尚曰某近日坐不得行不得睡不得饮食不得昏闷几于欲绝此事倘若无缘直可罢休掌曰汝果到此耶不久有消息了快参师佩其语功倍于前自戊子冬廿六日至己丑三月廿六夜适笑亭维那阅大慧录至严阳问赵州一物不将来州答放下着师伸首见之不觉肢节俱解乃抚案大笑曰悔悔悔亭曰汝见箇甚么便乃尔师蓦与一掌亭尽力一推师即趋方丈忠曰作么生师抚掌一下忠曰落在甚么处师拂袖便出一日侍忠与掌山行次见浮云飞度师问曰落在甚么处忠向空一指云看掌打师一掌师方贴然己丑十月掌应施州凤卫侯请师请充记室及到施州掌将钵袋付耳菴先期化去留偈示师师方通嗣法书于忠忠谕曰巴掌既卸担于汝好好担着近载始出山省忠于灵峰入室次忠曰末后句聻师拟对忠曰不是迟二期再进忠曰不是不是忠知其未稳示以本色钳锤师忘寝食者三昼夜一宵开静后忽然颖脱次早入室忠不与语周旋竟期亦不与语至夜忠登塌师作礼出脚才跨门忠遽问曰末后句作么生师方进语翌日忠上堂曰也大奇也大奇末后句妙难思汝诸人知么那门外汉不是山僧悄地引则机缘又争得进门听吾偈全身放下隐山隈头角才X成喜两开展转由吾相分付雷轰电掣出潜来即命首众顺治甲午岁出住忠州崇圣次迁梁山之兴龙五云缁衲逩骤向化侯谭公以夔州之昙华迎师道望弥着复创忠州之高峰戊申入浙领嘉禾之天宁上堂喝一喝曰雷以动之嘘一声曰风以散之卓拄杖曰雨以润之畵相曰日以暄之此是衲僧机关因甚註以羲经妙义祇缘华野邓居士具赞化才猷于兹饭众祈嗣越例与诸人露箇消息还见么先天弗违后天奉若彩凤五色毛祥麟一只角上堂松直棘曲𠒎短鹤长眉先须后舌柔齿刚点头三下自肻承当承当箇甚么绩麻满筐上堂三山不会佛法逢着虗空一掴拄杖眉长丈三拂子眼横尺八四四三三七七八八上堂江水汤汤河流荡荡风敲翠竹日照堤杨触境观不足明明无回互卓拄杖曰莫将黄叶当金钱猫儿原解捉老鼠上堂此事如闹市里飏石头着首者便知山僧今日飏下石头了也还有着首者么上堂上大人丘乙巳圆是规方是矩看将来无彼此麦里面兮谷里米止止佳作仁也可知礼上堂之乎也者难措一辞良久默然和盘托出委悉么家有犊牛儿价直十二两上堂一不成单二不双六门紧闭没收藏有时闹市街头过三岁孩儿唤作娘头短小尾粗长既无背面又绝肝肠若人识得打他无妨骂他无妨庆忠老和尚圆寂上堂喝一喝云此是先师三十年来把钓持竿X一句喝一喝云此是先师六十六后收纶转棹一句且承先启后一句又作么生良久云浯水曲如带翠山列似屏时时聚云雨在在双径云法云密布法雨漓淋呿呬呿呬丘乙己上大人莲社永开佐治平复喝一喝小参长三短五七纵八横头正尾正眼全足全会得分文不直不会疑则别参苍天山僧生在万历四十二年小参者一句西天四七东土二三都来没起口处山僧为汝道破逢人切忌错举小参云行雨施品物流形太和元气草木皆春今朝是二月一了看那金风到处勾者萌甲者拆万物欣欣尽向荣面目本来不借借不借借为君决生前鼻孔何曾别非青非黄非赤非白名之不能状之不得无物可伦无形可埒㘞地一声恁么来踏破东南与西北不问天宽何嫌地窄十方世界露全身到处释迦与弥勒举拄杖曰还见么掷下曰翻身踢倒五须弥大地虗空如泼墨珍重示众口不解说蜈蚣无脚耳不解闻木马悬铃眼不解见瞎驴磨面者箇只寻常秦时𨍏铄钻看雨打梨华风吹柳线示众石龙验人有三句第一要迸开顶门第二要扭转鼻孔第三要脱体逍遥须是不动唇皮分明道答还有同生同死底么僧问如何是清净法身师云泥猪獭狗问路逢达道人不将语嘿对未审将甚么对师云今日见两人舁野猪问如何是三世诸佛师云马牛羊问如何是超生死不相干句师云山X菌子问如何是生前面目师云描不成畵不就商州牧沈赤肩居士初任新宁参师师痛加锥札士低首良久师云曾见夹山参船子机缘么士云见师云试举看士举至夹山辞行频频回顾处师蓦竖掌云将谓别有耶士当下释然后见猫捕鸡鸡飞入草中师取砖一块置地云是甚么士作鸡鸣声师云者话犹未圆在士将砖一脚踢去师乃印可曹秋岳沈赤肩同师坐次话及布帒和尚机缘师向岳索云乞我一文钱岳云者一文急忙拈不出在赤肩云请向弟子乞看师云你做穷官底人向你乞箇甚么晚居天宁二载缁素景从晨夕参请师与唱酬无倦一时达者称为大慧再来康熙已酉编梓聚云三世语录附楞严大藏即返蜀为庆忠建塔于高峰乙丑岁七月十五日集众谓曰汝等当讣闻同门十八日午时吾行矣至期命门人舁龛至丈室亲书得大自在额悬于龛首端坐龛中手书遗偈云行年七十有二开堂四十有三生死瞥然无与去来有甚相干老僧直实而道一任诸人疑者疑信者信参者参虽然如是也不得放过咦掷笔泊然而逝阇维齿牙不坏舍利盈坎附葬于庆忠塔右与衡山塔并遵治命也有六会语录宗旨纂要松林闲评三十卷行世梁山太平三空灯杲禅师蓬州郑氏子初为郡吏一旦投华银山南宗律师披剃即下山参聚云时庆忠为首座师甞扣之忠出世平都吟翁东明青山师皆X总院事当时名宿如破山明眉山甫咸下之葢其机辩颖逸出入宋元自印心于忠后出住栖贤一日烧畬次丈雪禅师过访师曰水鎻双溪峰高万仞向甚处去雪曰行路倦了上栖贤歇歇去师曰看狗子及至雪曰请和尚奉礼师曰适才相见了也傍僧曰莫眼花师喝曰非汝境界雪曰果然名不虗传师曰喫茶去一日师游忠路与敏树禅师谈及时事树曰万事俱要造化好师把住曰梅花不在树枝上白雪岂从天降来且道还是造化不是造化树曰普天匝地师曰须向者里评论始得四方屡请陞座说法师叱曰我三空非布贩子禅待五百人方说小参众不盈千者誓不上堂后迎忠于太平忠一日谓曰诸方号汝为牙爪平时有甚机缘么师曰古今语录塞海堆山放过某甲一人罢师生平戮力丛林分寸不蓄与众甘苦一事稍拂抽杖便行康熙癸卯寻匡山至隆兴方伯余公迎居署内晨夕问道未及一载偶一字相违宵夜遁去公命人急追之巳渡江矣丙午三月二日行化庐州病新起语众曰八苦交煎四大分散如是而巳侍僧曰和尚到此何如师曰老僧岂在古人之下今将行矣吾平生不离大海众灭后以骸骨付诸水濵言毕而逝梁山高峰乔松灯亿禅师邻水冯氏子儿时每叹曰做和尚去父兄俱以和尚唿之时有方士过门谓父曰此子命相不凡非池中物十七岁披剃于本邑慧X空菴未久遇业师复初初自两都回言南方禅席师拜会下同住邑之延福寺寺甞开经论师虽听习大意明了而已躬下事未得颖脱时时在念后于五龙菴遇一禅客以青州公案云门屎橛等语每每相问未决造华银山谒南宗宗南堂丈中见聚云老人像又得一贯别传五册从头细看觉有所得遂约同志数人放舟东下至平山闻聚云化去遂参庆忠忠时庐墓次年忠应平都请师愿入侍寮一日入室次师才入忠曰我不曾教汝师珍重便出脚才跨门豁然领旨自此倾诚座下一十五载初住白巖上堂以拄杖横肩曰会么具眼者出来山僧有箇騐处僧问如何是万物咸新句师便打如何是舜德尧仁句师亦打乃曰山花似锦㵎水如蓝干坤浩荡日月高悬掷拄杖下座上堂连喝四喝曰唤作金刚王宝剑得么唤作踞地狮子得么唤作探竿影草得么唤唤作一喝不作一喝用得么咄临济老汉口门太窄示众韶阳饼谂老茶犹是止饥接渴临济喝德山棒且非正令全提僧问如何是正令全提师曰拈案子山来曰学人不会师曰还安旧处着示众撒手那边回头者畔闻钟登殿击鼓陞堂是即是且疴屎放尿毕竟在甚么处请下一语谩道没闲工夫好会么以拂子作相云参师将往永兴宝善居士问和尚向甚么处去师曰岸南永兴曰那边事作么生师噼面一掌士亦作掌势师曰我打你也打士拱手师便X行王太守问僧月到树留影风停水不波是何意旨僧举似师师曰会么曰不会师曰石山子上虎耳草一居士问玉筯牙筯是同是别师曰放下着士放下师曰是同是别士罔措续灯正统卷之十七续灯正统X卍XXX续灯正统卷十八南海普陀嗣祖沙门西蜀性统编集临济宗大鑑下第三十一世治平铁壁慧机禅师法嗣汾阳觉天灯启禅师山西汾阳李氏子世锦衣脱白至蜀谒庆忠于平山依止十年忽尔开悟作偈曰䟦涉劳心十载余谁知家国尽丘墟而今喜得真消息平空白地结茆庐忠印之出住楚华严寺皖国刘公请上堂师陞座公才礼拜起师便下座示众一句通时句句通诸人因甚不玲珑闲谈杂话偏然好问到生前两目盲黑夜雨白昼风红日西去又复东箇中何事频相询老虎元来是大虫午日示众上苑红榴似火枝头黄鸟如花中天节至隐蛙虾打起莺儿莫话一任龙舟竞渡管他鼍鼓声哗我侬潇洒X乐烟霞坐卧经行无价师甞作十二时歌传于丛林略曰鸡鸣丑三箇老婆黑夜走忽然惊得木马嘶抖擞又听金牛吼一无舌一无口虗空扑地翻筋斗但只恁么非恁么管他知有不知有平旦寅只闻刍狗吠天明无人北去传渠信有客南来问我津鼻头痛喜还嗔野鸭去也不须寻玄提玄唱从兹定全放全收契独尊日出卯那管他人丑与好临流放旷没高卑䇿杖逍遥随拙巧也无忧也无恼从来一老一不老若人问我西来宗饥时喫饭寒加袄食时辰不求安饱不求荣万缘放下无些子大地山河一口吞平息了莫厌贫绿水青山入眼尘十箇指头两只手看来不是等闲人禺中巳摸着鼻头无一事不向如来行处行男儿自有冲天志末法时勿造次闲居不妨频游戏大鹏入海老龙惊默默无端鼓双翅日南午三更打罢月华吐匝地红轮出海南惊惺曹山主中主甜瓜甜苦瓜苦不学道吾执笏舞钓鱼船上谢三郎原是玄沙者老虎日昳未曹山之酒原不醉喫得三杯两盏通打破愁城伸脚睡出乎类拔乎萃道人不贱亦不贵赢得春光度寸阴从来诸圣原无位晡时申绝烟野老来负薪到家不问庐陵米锅里无茶口内嗔明白了衣下珍眼中瞳子面前人闹市临流称大隐竿头惯钓赤稍鳞日入酉下坡路儿君知否明朝日出事如何依旧三三还是九象王行狮子吼狐狼野干无处走今日当阳漏逗开舌头原来不X出口黄昏戌独坐茆菴胜石室静观跛足须弥山好笑长房千里术忘却年不记日只知屎橛千圣出懒下禅牀被人嗔文殊也曾遭贬叱人定亥柴门虽设无内外唿童讨火月为灯照彻单前无被葢喜还悲否还泰竹树相敲生万籁曹溪之路少人行若是知音还不会半夜子悟覩明星树宗旨恼恨云门棒下来至今败阙成何济山是山水是水遇直逢曲无彼此三更六代法衣传五叶一华谁敢拟忠州玉山竹菴般若灯谱禅师郡之罗氏子少列黉序适庆忠阐化玉山师参扣有年未几室氏亡故循亦薙发一日忠于崇圣上堂师出问九重铁鼓如何一箭便穿忠曰鼓聻师作呈势忠曰穿也穿也师便礼拜遂结菴于玉山之南数年复开九峰焉忠州牛首云巖野云灯映禅师酆陵冉氏子参庆忠于平山一日忠与僧论议忠曰如汝是善打底人设有三人与汝艺同齐把住门你如何出去时僧下四十九转语皆不契适师从外归忠举似师师唤曰外边行者何人忠视师师曰出也忠颔之忠阅颂古次师曰和尚也被他瞒忠曰汝又作么生师便喝忠曰来者里呌唤师曰者里不呌向何处呌忠曰汝当时跳巖跳坎只为父兄难汝而今也去寻箇事干师作礼忠付以偈曰退后栖身地步宽殷勤好去到牛山客来切忌忘优待翠竹青松一任看潭州万峰汝翁童真至善禅师蜀渝州江津江氏子X少师文定公渊之后也生时母梦天鼓状如日轮响入丹墀祖父梦僧携蒲团至庭翌午而师生八岁父守夔州师随父诣任授以邹鲁章句輙能记之未久闻庆忠道播南濵师随父诣寺先是忠梦大江一舟二人鼾𥨊于内忠登舟舟即化龙越山而过黎明忠语首座曰今日看有何人来未午而师随父至忠异之父果以师落发作沙弥三年从上座乔公诸经论律悉能背诵十三岁善颂偈遇事指物应口而成十五岁阅大慧祖录至竹篦子话起疑甲午参三山和尚于崇圣看万法归一一归何处与竹篦子话自春及夏如醉如醒及忠转江南师得朝夕参请于中秋夕与二僧擎茶偶壶葢坠地忽尔前后际断走见忠忠诘至婆子烧菴话师应声稍迟忠曰未也子虽有得此处尚不能去不见道末后一句始到牢关把断要津不通凡圣向老僧未开口前领得错过了也经二年一日阅聚云录至举长沙问惠安公案云曰若是宝峰则不然有问百尺竿头如何进步向他道此去忠南二百里如云不会但道水路一半陆路一半师当下豁然从前所得一时净尽走质于忠忠举数誵譌师皆达旨遂印之命掌记室康熙初命师南下初住龙会迁长龙主万峰上堂拈拄杖云辨龙蛇眼擒虎兕机固是衲僧日用寻常事新长龙号令初行条章约法不同小小所有僧堂里风穴厨堂里雪峰客堂里重显磨房里法演侍寮里洪准净房里佛X日一齐归向拄杖头上任渠宽行大步随缘自在也未得十分安稳且道奇特在甚么处靠拄杖曰有意气时添意气不风流处也风流上堂譬如鴈过长空影沉寒水天衣老人大似抱賍呌屈看来看来真个真个何以故一二三四五屈指河沙数雪窦闻之倒退三千里缓缓只道得箇拈却一去却七上下四维无等匹腊八上堂纵横截毗卢之印断送浑家剔脱开少室之门风情越量若也于斯提去何劳扣户椎门更若殢齿粘牙未免重楼次第先佛仪式权且听着迎庆忠老人舍利还山上堂拈拄杖东覰西覰曰长龙不济到处觅先师灵骨乃举舍利曰者箇若是孤负先师者箇不是孤负长龙是与不是一笔勾下汝诸人还见师翁么复云今辰比丘如法为先老和尚修设清供山僧特为举扬须知此供不从天得不从地得不从人得毕竟从甚处得良久曰释迦既然皆拱手何愁弥勒不掦眉解制上堂破落门户件件缺短葢古之常兄弟东去西去总为云堂少剩不消老汾一陌纸两块肉断送情魂庆快平生还知么旧阁闲田消息在苍池夜静月华来示众露一缕于千圣顶𩕳之上尘尘尔剎剎尔掷一尘于万亿剎海之中恢恢焉恍恍焉远发千钧弩倒弄金刚王也须退后三步衲僧门下事非小小拈竹篦曰者箇不属尘不属缕勐火烧虗空须弥藏北斗便恁么去犹落今时窠臼未免丧我儿孙须是从前所得X无量解脱一时荡尽洒洒地作箇无依无倚道人火不曾烧着口风不曾吹倒树无边无中无前无后泥蛇飞入畵屏间野狐变作狮子吼卓一卓示众高亭直超而去孤负德山赵州洗钵盂了瞒他作者直须揭却顶葢剿绝根株一一妙明一一天真风清皇路月映江楼犹是无风匝匝之波务要掀天作用整葺颓纲挽他滹沱未坠之绪今日不免为诸人约法三章第一不得权实并用第二不得宾主齐来第三不得照用双举须向古德未疴巳前蓦行一步庶得祖风不坠千古生光还有具如是操略也无有则出来为古人雪屈时闻版声鸣师拍案下座示众龙以角听蚁以身听人以耳听普贤大士以心听拈拄杖曰此以谁为听昨夜北风起寥闻打牕声师侍庆忠于五云一日忠入侍寮曰善侍者莫在此闲坐师曰争敢忠曰莫瞌睡么师作卧势忠便打师便喝忠曰元来此处有人师便礼拜至晚忠复谓师曰国师三唤侍者侍者三应甚么处是侍者孤负处师进曰始终作家忠曰还有与古人雪屈底么师曰有谁是雪屈者师掩耳出谒破山和尚于金城山曰近离甚处师曰高峰山曰高峰近日如何师垂下一足山曰上座聻师曰不识山曳杖归方丈师拂袖便出僧自沩山来师曰沩山近日何如曰尽利害师曰利害在甚么处曰只为婆心太切师曰还知此间么曰请师垂示师便打曰更利害师曰汝若恁么会连X我也是瞎汉随后又打问僧沩山和尚为甚鼻孔缺了半边僧指师鼻曰恰似师曰汝若唤者箇作是入地狱如箭曰毕竟作么生师曰洞庭无葢因僧举临济两堂首座齐下喝等语话犹未了师便喝僧拟议师拈拄杖推出复喝一喝忠州治平竺峰幻敏禅师酆陵徐氏子生而英俊敏慧过人十岁薙发于母兄佛喜野云二师与万峰善禅师同作沙弥事庆忠当时庆忠会下以善敏二沙弥颇有机辩声振一时师虽年少沉默寡言识者知其必成大器先是人传善公善偈忠入堂值善围火次令偈善曰赤光闪灼紫焰盘旋既能点雪又灿金莲忠打一掌归方丈复指灯命师作偈师曰光如闪电虗空可彻未来作灯是铜是铁时三目和尚见之征曰是铜是铁师曰火里波浪起忠异之问汝名甚么师曰幻敏忠曰幻敏巳前师曰海底青天外忠曰幻敏巳后师曰佛法永无穷忠曰甚么处见师曰灵峰山下在安期目曰期解后如何师曰虗空大地目曰落在甚处师顿足目曰有足顿无足顿箇甚么师曰和尚也莫太认真忠大笑目复问善善曰火里炼真金忠曰大众何不看二沙弥答话师阅经次忠曰眼中常见如是经典只者便是为复别有师曰和尚直须恁么会忠曰离却纸墨道将来师曰东边风也不多忠曰者小师师自五云归忠曰闻汝惯打人师曰和尚仔细忠曰汝走路穿甚么师曰草鞋忠曰狞X牙生也未师翘足忠曰那箇聻师曰问者话作么忠曰三空说汝掌他要将汝来处治师曰早与他说过了也忠曰作么生说师曰盗一赔九忠曰吾助汝远来善曰童真汝宜童行师事忠二十一年忠灭度众请治平继席上堂山僧自入者箇社火场头惟具一行铁嵴骨一箇不变心至于禅道佛法毫无些子留滞胸中填塞肚里今日被众和尚以老人转棹之故无端举向人天众前睁眼看者张耳听着毕竟道箇甚么以为承先启后良久曰枝头柳映千春茂树里华飘万古香入塔归上堂一番景过一番新梅绽金舒巧样呈惟有者些浑四序都卢无变亦无更作么生是无变无更底道理莫是宝塔重新总持不动唤作无变无更得么错莫是舍利流辉眼存青白唤作无变无更得么错莫是新长老摇唇鼓舌重打葛藤四众等法谊如故道念恒存唤作无变无更得么错若会得者三错堪报老人莫报之恩可了老人未了之业其或未然再扬家丑蓦竖拳云四四三三七七八八佛成道日结制说戒上堂问圣明统御万国咸宁道合君臣河清海晏正恁么时和尚又作么生师曰惯弄灵蛇势赫赫万层曰祇如本郡文武官宰绅衿四众等迎请和尚开场选佛且道以何利益檀度师曰活捉生马威昂昂千里曰恁么则寿如山福如海瓜瓞连绵簪缨蔼蔼去也师曰谛当更谛当问聚云心印临济纲宗如何是临济第一句师曰X前三三后三三如何第二句师曰七不成八不就如何第三句师曰茶酙三箇枣曰恁么不独衲僧咸有庆文经武纬尽恩荣师曰且喜小出大遇问至道真乘本无言说应机接物须赖激扬至道真乘即不问应机接物事如何师曰曹溪有路人皆到曰即今陇畔寒梅新发秀山头瑞雪鬬芳妍未审是神通妙用法尔如然师曰信是谁人得得来曰恁么从此治平扬法化千邦万国荷真风师曰今日恰遇同参乃拈拄杖卓一卓云恁么恁么几度频临江上望黄梅花向雪中开不恁么不恁么嫩柳摇金线且要应时来试看释迦老子明星一点奇哉三汉譬说喻说论教论宗以至调跛驴医瞎马不过应箇时节又看历代宗师说甚么谨严高古细密简明亲切转身异类末后拈尘柄说脱空不过应箇时节祇如现前文武绅衿护法四众请山僧开炉选佛结百二十期致令他人划地为限又令披五条七条二十五条一归依二归依三归依路从平地险人向静中忙道是应时节不应时节良久复卓拄杖云本是潇湘江上客自西自东自南北复举波斯匿王问世尊胜义谛中还有世俗谛否若言其有智不应一若言其无智不应二一二之义其义若何佛言大王汝于过去龙光佛时曾问此义我今无说汝今无闻无说无闻是名一义二义看他波斯匿王意欲连科及第世尊即将名覆金瓯今日众中若有问第一义谛山僧但拍掌呵呵X何故聻自从舞得三台后拍拍原来总是歌忠州桐山普门灯显禅师涪陵夏氏子少从应院初参万松有年适松化去庆忠应白巖之请师谒焉一日同众侍立次忠举默然良久话验众师曰大似屋里贩扬州忠曰莫道无事好师曰和尚也是无端忠便打师便喝忠曰异时不得孤负老僧师作礼而退复侍庆忠于五云一日病起呈偈曰改头换面几生来此日无端眼豁开分付目前皮袋子何妨马腹与驴胎忠曰那箇是你开底眼师竖起拳头忠曰放下着师才放下忠曰又在甚么处师曰明日金城寺里有斋忠曰放汝三十棒师珍重便出忠主席南城命师作监寺一日入方丈忠竖起拂子师便喝忠曰因甚即喝师曰无奈院事甚繁忠遂印之出住桐山上堂拈拄杖曰洪波浩渺白浪滔天珊瑚林里拥金毛无漏国中悬明月觌面承当得来错过了也还知么岁历巳颁新日月无劳更唱太平歌卓拄杖一下下座夔州天元体如灯慧禅师郡之李氏子参庆忠于太平一日闻忠举香严击竹话师于言下有悟乃啐地曰原来只是恁么颟顸多少英杰忠曰道甚么师竖起拳头忠曰是甚么师于忠面前𡎺地三下拂袖便出住后上堂若论此事明明现成岂在陞堂抛沙撒土为垂示耶但愿诸人真实履践自有入手时节即今还有真实履践者么出来与山僧相见僧问济X北宗旨诸家各答不同和尚作么生师曰不打者鼓笛进曰既为宗师何得如此师便打僧问如何是第一句师曰虗空眉拖地如何是第二句师曰海底角接天如何是第三句师曰崑崙骑象走如何是金刚王宝剑师曰那咤带血腥如何是踞地狮子师曰狐踪绝迹如何是探竿影草师曰莫作两样看如何是一喝不作一喝用师曰金刚与泥人擦背如何是宾中主师曰乌鸡石上飞如何是主中宾师曰风吹松韵清如何是主中主师曰空谷石点头又僧问临济宾主与洞山宗旨同别师曰一队猢狲夜簸钱如何是正中偏师曰青山卧白云如何是偏中正师曰雪岭乌龟走如何是正中来师曰月移水底天如何是兼中至师曰寒梅夜发鸳鸯树如何是兼中到师曰百昌巳播旧时春如何是君师曰皇极开天运如何是臣师曰将相贵忠贞如何是君向臣师曰塞外不迎君如何是臣奉君师曰赤心惟报国如何是君臣道合师曰明良喜启会聚风云如何是诞生王子师曰九龙方吐水尊贵自天然如何是朝生王子师曰紫禁嵩唿徧端然致太平如何是末生王子师曰圣种贤才各不同如何是化生王子师曰腐草若无心萤光何处是如何是内生王子师曰不见妖梅放还疑上苑香僧再进师喝曰饭袋子好似些水老鸦捕鱼囫囵吞囫囵吐何曾得些受用来夫五家宗旨非是教人册子上记来徒衒虗名须知言句乃救病之X良方贵亲证亲悟师家答处乃应病授药所谓医不执方合宜而用岂是局定死蛇头令人堕坑落壍竖拄杖云三句四喝宾主偏正五位君臣五位王子都在山僧者里汝还一口吞得下么韩獹休逐块狮子惯咬人卓一卓下座巫阳慈祥灯远禅师本邑人上堂举南岳因僧问如镜铸像像成后光向甚么处去岳曰如大德为童子时相貌何在僧曰祇如像成后为甚么不鑑照岳曰虽然不鑑照瞒他一点不得颂曰新月如钩一线悬白云淡处露中天相看疑谓寒光薄箇里谁知一镜圆天峰灯南禅师忠州雷氏子示众举南岳因马祖阐化江西遣僧往探之乃命曰待伊上堂时但问作么生伊道的语记将来僧至马祖一如教问作么生祖曰自从胡乱后三十年不少盐酱僧回举似岳岳然之颂曰知子莫若父当仁不让师抛戈卸甲后千里暗投机惺彻灯法禅师上堂举青原参六祖首问当何所务即得不落阶级祖曰汝曾作甚么来原曰圣谛亦不为祖曰落何阶级原曰圣谛尚不为何阶级之有颂曰金殿苔生劫外春更阑人静月华明威音那畔绝消息岂着今时麟阁勋天宁灯九禅师赞达磨像曰对御谈玄一字无九年冷坐石头枯亲将皮髓平分后那箇男儿不丈夫X庆忠灯向禅师示众举云葢僧乞瓦因缘颂曰当初乞瓦向官人一问曾酬云葢僧公案于今重拈出不妨徧地布金塼大川灯济禅师上堂举三祖忏罪因缘颂曰风恙缠身巳不堪何缘忏罪究根源因知罪性本空故秋水无痕月皎然晖白灯桂禅师举风幡话颂曰迷悟关头洵不同廊庑暮夜剎幡风二僧若也知消息推倒长干使化龙四维禅师举三祖僧璨大师自二祖授法深自韬晦居无常处积十余年人无知者四祖道信时为沙弥礼祖问曰愿和尚慈悲乞与解脱法门祖曰谁缚汝曰无人缚祖曰何更求解脱乎信于言下大悟颂曰无人覰着历多年为法深藏气骨寒孰意沙弥无忌惮妄将一语广流传天长禅师南宾冉氏子久事庆忠志修净业忠嘱以偈云根苗奇异逈非同不属西兮不属东节候到时馨自若佛生一体有无中师呈偈云佛生一体无彼无此从苗辨地识人因语佳作仁可知礼妙德尼灯鑑禅师举六祖本来无一物话颂曰本来无物惹尘埃米熟功成独倩筛衣钵夜传三鼓后一花五叶至今开工部熊汝学月崖居士豫章丰城人适怀宗皇帝毁大内银铜佛俄以事感帝悟命公入蜀採买铜铅时庆忠住平都法席大震公扣焉先是忠梦一人帐X前拜谒傍僧曰是和尚弟子来了诘旦果至忠示以东山水上行话不踰年有悟献临济宗旨颂曰霹雳晴空风舞䃺山门走入灯笼中问予临济之宗旨今日牙疼未与通忠曰着着着又颂曹洞宗旨曰潜行密用及相续曹洞家风玄又玄舌上有机织出锦目前无我写成篇古人落在今人手今日热似昨日天要会二师真面目直须抹却五圈圈聚云老人讳日拈香流水常存今古脉高山不断去来云青青巖桂华香远岁岁秋风雨露痕今日是先师翁忌辰法孙灯绍万里希遘拈香礼塔无物供养生平善笑聊以为敬阿呵呵且道笑箇甚么忠问一毬三子是何义士曰三界大师四生慈父曰何不说法士曰说法巳久自是和尚不闻曰我若闻非真说法也旁僧曰居士说法竟士指栗蓬忠谓僧曰汝无故架祸于人士呵呵大笑忠颔之为聚云庆诞前月忌辰将甚去今朝生日自何来火烧不死金刚眼赚煞诸方尽活埋咦我若不是儿孙直教骂得骨出为叙州朱提山朝阳池和尚立石记曰月明老人得法于铁牛传大慧心印兀坐朝阳二十余年待其人而后行聚云吹万师翁独得其宗者继往开来今有我师铁壁矣水部尚书熊汝学为老人三传法子也水木之思勒石垂远章皇帝命以御史大夫未就隐终南总宪吴天谷保泰灯朗居士顺天人抚蜀按涪陵见庆忠随宜录作书遣使迎忠忠不往公亲诣山中问X道未久辞忠忠召公公应诺忠良久公于言下领悟回南濵致书于忠曰得侍吾师庆快平生但世缘相迫暂作六月之息居士一唿弟子回首相会时看说箇甚么一日谕寮属曰尔等莫谓本院尊大最尊大者和尚耳本院见铁大师后方知吾孔圣朝闻之道自今以后矢志食素将身许国以酧太祖三百年养士之恩尔等各宜熏修遵崇三宝语罢该属等稽首再拜泣泪如雨按察文苇菴居士早岁登第夙慕禅学及官按察一日闻衙司喝退堂声有省拈偈呈忠曰踏着秤锤原是铁从前错认定盘星积卷如山休拟议且听当阳喝一声长阳侯胡屏山居士赞五祖像曰黄梅路接破头山遇箇小儿非等闲佛性答来真奇特栽松能不忆他年副戎王一喝居士久参庆忠一日忠上堂云主山高案山低左青龙右白虎年年三百六月月二十五逆数顺数数到牛首山云巖寺大殿里恰似佛幻三月前鞔的鹿皮鼓公于座下跃然打口鼓忠呵呵大笑公拂袖便出万松芝禅师法嗣忠州万松云巖灯古禅师郡之江氏子少列黉序初参万松于华严三载始薙发请益于松松示偈曰闪灼电光寒忻然出宝匣旷劫无明根一时都抹杀次X二年请充第一座松灭后众请继席万松上堂门门有路金蛇飞电掣户户无私铁马弄云骑脱或未然拄杖自有分晓打相佛身充满于法界│普现一切群生前随缘赴感靡不周靠拄杖曰而恒处此菩提座众中有超宗出格者么出来为汝决择僧才出师便喝僧以具搭肩归众师复喝乃曰有问有答氷壶推石辊无问无答雪屋守泥毬答亦问问亦答看看辘轳两头大辊出长街童穉欢当家儿子实潇洒上堂竖拂子云这时节寒凛冽𤟤犬威猕兽掣雪人火里笑嘻嘻石女低头拜不歇拜不歇哑人嚼氷稜冷热向谁说击拂子云虗空拔楔太煞郎当眼里添沙全没交涉佛诞上堂周行目顾指地指天血口无端章成话堕将谓干土擦壁那晓泥水通身惹得后代儿孙年年烧浴岁岁舌饶愈增葛藤重添垢腻今日为伊拔除不免大家触忤卓拄杖云还识这杓恶水么示众举永嘉大师云从他谤任他非把火烧天徒自疲我闻恰似饮甘露销镕顿入不思议永嘉恁么道是即是未免推过别人山僧则不然谁为谤谁为非把火烧天也不疲无耳人闻倾甘露昨夜飘梧动地辉示众行脚学人脚跟点地也未不然先要具一付洁净肚皮一双青白眼睛嵴梁硬似铁脚板快如风把自已如粪如泥犹冤犹敌然后游人间世幻视万缘把住作主有时崖下一食树下一宿遇饥寒处变逆千态万状不动其心到此方X呌做行得脚底人毕竟又看这一番是为着何事须要照管脚跟脚底瞥尔踏破艹鞋踢翻土块始不负行脚一遭至于檀度信施国王水艹在在处处一任随分受用别有一句路上逢人莫道山僧不曾与汝说得示众出家无别法真实要离亲割爱毕竟亲如何离爱如何割视骨肉如生冤家谓之离把自已如真仇敌谓之割于是投在法门拜箇师长勿论寒暑勿论劳逸勿论变常勿论顺逆服劳奉事左右追随凡应对洒扫之宜迎宾待客之绪无别巨细都要应酬纵使干不来做不上莫起厌烦勿生退堕更不可一时离师一日违众或有时省亲事长先期告假刻日就归日久月亲廼师观其志向察其行履果是法门种艹然后教他受戒学佛步步进道自兹至壮至老善始善终此一生算得过百生千生万德庄严亦复如是所谓一子出家九族生天信矣宜矣若漫心法门为清净向里许混光阴图便宜不晓佛为何人法为何物僧为何务师长如何承奉大众如何酬对有功有施有劳有怨逞血气弄精魂譬如乌鸦身在虗空心在粪艹行是俗行说是俗说混俗和光靡所不至师长不能言善友不敢责日复一日愈趋愈下为僧至此久久自陷泥犁且不得度欲求一子出家九族生天得乎古德云丝毫失度便招黑暗之愆霎顷邪言即犯禁空之丑我尔大众安肯虗消信施自恣放纵者耶山僧感伤末法不觉吐露至此一众X须知为庆忠老和尚拈香喝一喝曰三岁孩儿弄花鼓又喝一喝曰牛头没马头回复喝一喝曰不道不道大众者里见得满眼满耳尽是老人现前底受用纵尔年变月迁亦无增减今日乃我法伯老人三九之期毕竟将甚么作供以手抚案曰四三一二五木马逐风舞六七八九十日日大吉利信受奉行可知礼师生平律身以严其所说法绝不许人记录见之必火貌古形疎政黄牛之类也忠州聚云觉树灯世禅师郡之丘氏子少为书生谒万松于楞伽得度命入侍寮经年始彻源底自印心后混迹浯江者十有六年康熙丙午庆忠移钖龙昌以聚云久虗命师主之忠涅槃后师上堂拈香曰今朝初九道是老人二九今朝二九却是初九即今大众设斋宾也有主也有且道宾主混融时作么生是供养一句良久曰舌头原来不离口岫巖灯燎禅师上堂举婆子烧菴因缘颂曰枯木寒巖异草青凝眸坐却白云深一朝铁树花开徧氷雪红炉烈燄腾宝峰丽禅师法嗣忠州天宁耳菴灯嵩禅师鄷陵毛氏子始谒庆忠于平山忠命掌记室次参宝峰于熊耳随请第一座峰灭后出住灵峰上堂百尺竿头流赤水蟭螟眼泪哭双疼葫芦好似东瓜样畵饼充饥岂是真喝一喝上堂抚掌云三世诸佛历代祖师尽在山僧手中X粉碎去也且作么生折合又抚掌一下上堂罗汉走出山门土地却归正殿撞倒我佛频伽直当王四家大铁鏆茶话若唤作茶欺三世佛祖不唤作茶背赵州公案举杯曰毕竟唤作甚么放杯抚掌三下为巴掌和尚毕九拈香九九八十一古今同此历吾师无去来分明只者是示众灵峰北头南牛栏没半边王三布裩破打出大泥团喝一喝云是甚么掉头峰上看不见五更天示众举道吾云高不在绝顶富不在福严乐不在天堂苦不在地狱相识满天下知心能几人径山杲祖云径山即不然高在绝顶富在福严乐在天堂苦在地狱谁知席帽下元是旧时人二老今日高低落在灵峰手里饶他不过各与三十拄杖罚出三门去若有人问汝等但道低声低声示众今朝六月初一诸佛也须忌讳直饶伶俐衲僧最怕当头一句那一句纵使道得分明恰似东京王矮子屎粪气师以五宗示五相随申五颂磊磊落落老神仙一噼华山亿万年大鹏一激三千里倾湫倒岳不为颠南山起云北山雨自古长江不系船一抑扬擡捺事纷纷不及当然一句亲满眼满耳真消息随机随用绝留停岸回惊水急良马见鞭行果是毗卢真教主何须累劫更修因从来不向外边行父子相知有几人从体起用须知孺子摄用归体必取老成窄路相逢人不语多时不遇有知音此处不从他处会必须梦里再还魂深宫不见X五云封夹路桃华满树红粉墙白虎应须辨炭里乌龟事莫穷仙女却如贫女好野人番令主人同不言不语真君子一腔风月在其中知恩识义人间少反眼无情世上多铁脸阎罗全不惧甞将白眼看娑婆撩起便行兮却为真子四野讴歌兮口似悬河一句任从三贯二莫教鹞子过新罗丙申秋偶示疾以衣钵亲炙学侣等託高峰来和尚以续嗣焉未几跏趺而化阇维得舍利七粒塔于天宁之东提督陈世凯灯静居士字赞伯湖广施州卫人弱龄颖异因父迎宝峰说法于熊耳公朝夕参叩峰开示偈语辄记忆不忘一语不惬于怀则端坐究参无昼夜必求惺悟而后巳历官至提督公事之余恒与缁衲唱酬当时名宿咸礼下之公六十诞普陀遣使以祝公答之以偈曰金刚不坏方为寿舍利光明始见真万法到头浑似梦性原了处是长春续灯正统卷之十八续灯正统X卍XXX续灯正统卷十九南海普陀嗣祖沙门西蜀性统编集临济宗大鑑下第十七世X虎丘隆禅师法嗣宁波府天童应菴昙华禅师蕲州江氏子生而奇杰年十七于东禅去发首依水南遂染指法味因遍历诸老门墙至云居礼圆悟悟一见痛与提䇿及入蜀指见彰教教移虎丘师侍行未半载顿明大事去谒此菴分座连云开法玅严屡迁巨剎住归宗日大慧在梅阳有僧传师垂示语慧见以偈寄赠曰坐断金轮第一峰千妖百怪尽潜踪年来又得真消息报道杨岐正脉通其归重如此上堂九年面壁坏却东土儿孙只履西归钝置黄面老子以拄杖畵一畵曰石牛栏古路一马生三寅上堂德章老瞎秃从来没滋味拈得口失却鼻三更二点唱巴歌无端惊起梵王睡喝一喝曰我行荒草里汝又入深村上堂临济在黄檗处三度喫棒底意旨你诸人还覰得透也未直饶一咬便断也未是大丈夫汉三世诸佛口挂壁上天下老和尚将甚么喫饭上堂十五日巳前水长船高十五日巳后泥多佛大正当十五日东海鲤鱼打一棒雨似盆倾直得三千大千世界一切众生悉皆欢喜谓言打者一棒不妨应时应节报恩不觉通身踊跃遂作诗一首举似大众蜻蜓许是好蜻蜓飞去飞来不暂停被我捉来摘却两边翼恰似一枚大铁钉上堂若作一句商量喫粥饭阿谁不会不作一句商量屎坑里虫子笑杀阇黎拈拄杖曰拄杖子罪犯弥天贬向二铁围山且道荐福还有过X也无卓拄杖曰迟一刻上堂明不见暗暗不见明明暗双忘无异流俗阿师野干鸣师子吼师子吼野干鸣三家村里臭猢狲价增十倍骊龙颔下明月珠分文不直若作衲僧巴鼻甚处得来三十年后换手搥胸未是苦在上堂饭箩边漆桶里相唾饶你泼水相骂饶你接此束黄河三千年一度清蟠桃五百年一次开花鹤勒那咬定牙关朱顶王呵呵大笑归宗五十年前有一则公案今日举似诸人且道是甚么公案王节级失却帖上堂喫粥喫饭不觉嚼破舌头血溅梵天四天之下霈然有余玉皇大帝怒发追东海龙王向金轮峰顶鞠勘顷刻之间追汝诸人作证见也且各请依实供通切忌回避倘若不实丧汝性命上堂赵州喫茶我也怕他若非债主便是冤家倚墙靠壁成群队不知谁解辨龙蛇上堂五百力士揭石义万仞崖头撒手行十方世界一团铁虗空背上白毛生直饶拈却炙脂帽子脱却鹘臭布衫向报恩门下正好喫棒何故半夜起来屈膝坐毛头星现衲僧前上堂三世诸佛眼里无筋六代祖师皮下无血明果咬定牙关𨁝跳也出他圈䙌不得何故南泉斩猫儿上堂参禅人切忌错用心悟明见性是错用心成佛成祖是错用心看经讲教是错用心行住坐卧是错用心喫粥喫饭是错用心疴屎送尿是错用心一动一静一往一来是错用心更有一处错用心归宗不敢与诸人说破何故一字入公门X九牛拽不出上堂良工未出玉石不分巧冶无人金沙混襍纵使无师自悟向天童门下正好朝打三千暮打八百蓦拈拄杖曰唤作拄杖玉石不分不唤作拄杖金沙混襍其问一箇半箇善别端由管取平步丹霄苟或未然卓拄杖曰急着眼看僧问婆子问巖头呈桡舞棹则不问且道婆手中儿子甚处得来巖头扣船舷三下意旨如何师曰燋砖打着连底冻曰当时若问和尚如何对他师曰一棒打杀曰者老和尚大似买帽相头师曰你向甚处见巖头曰札师曰杜撰禅和曰婆生七子六箇不遇知音祇者一箇也不消得掷向水中又且如何师曰少卖弄曰巖头当时不觉吐舌意作么生师曰乐则同欢问僧问云门如何是清净法身云门曰华药栏此意如何师曰深沙努眼睛问祇者是埋没自已祇者不是孤负先圣去此二途和泥合水处请师道师曰玉筯撑虎口曰一言金石谈来重万事鸿毛脱去轻师曰莫谩老僧好问人皆畏炎热我爱夏日长薰风自南来殿阁生微凉时如何师曰倒戈卸甲虎丘忌日拈香曰平生没兴撞着者无意智老和尚做尽伎俩凑泊不得从此卸却干戈随分着衣喫饭二十年来坐曲彔木悬羊头卖狗肉知他有甚凭据虽然一年一度烧香日千古令人恨转深师于室中能锻鍊耆艾故世称大慧与师居处为二甘露门甞诫徒曰衲僧家着草鞋住院何啻如蚖蛇恋窟乎宋孝宗X隆兴癸未六月十三日奄然而化塔全身于本山大鑑下第十八世天童华禅师法嗣宁波府天童密菴咸杰禅师福州郑氏子母梦庐山老僧入舍而生幼颖悟出家不惮远游徧参知识后谒应菴于明果应菴孤硬难入屡遭呵一日入室菴问如何是正法眼师遽曰破沙盆菴颔之踰年辞回省亲菴送以偈曰大彻投机句当阳廓顶门相从今四载征诘洞无痕虽未付钵袋气宇吞干坤却把正法眼唤作破沙盆此行将省觐切忌便躲跟吾有末后句待归要汝遵后出世衢之乌巨次迁祥符蒋山华藏未几诏住径山复迁灵隐晚居太白僧问虗空消殒时如何师曰罪不重科上堂牛头横说竖说不知有向上关棙子有般漆桶辈东西不辨南北不分便问如何是向上关棙子何异开眼尿牀华藏有一转语不在向上向下千手大悲摸索不着雨寒无处晒㫰今日普请布施大众良久曰达磨大师无󳳀门齿上堂世尊不说说拗曲作直迦叶不闻闻望空启告马祖即心即佛悬羊头卖狗肉赵州勘菴主贵买贱卖分文不直祇如文殊是七佛之师因甚出女子定不得河天月晕鱼分子槲叶风吹鹿养茸上堂卓拄杖曰迷时祇迷者箇复卓一下曰悟时祇悟者箇直饶迷悟双忘粪扫堆头重添擸𢶍莫有向东涌西没全机独脱处道得一句底么若道不得华X藏自道去也掷拄杖曰三十年后上堂举金峰示众曰老僧二十年前有老婆心二十年后无老婆心时有僧问如何是二十年前有老婆心峰曰问凡答凡问圣答圣曰如何是二十年后无老婆心峰曰问凡不答凡问圣不答圣师曰乌巨当时若见但冷笑两声者老汉忽若瞥地自然不堕凡圣窠臼上堂举婆子烧菴话师曰者婆子洞房深稳水洩不通偏向枯木上糁华寒灰中发焰箇僧孤身逈逈惯入洪涛等闲坐断泼天潮到底身无涓滴水子细简点将来敲枷打锁则不无二人若是佛法未梦见在乌巨与么提持毕竟意归何处良久曰一把柳丝收不得和烟搭在玉阑干上堂动絃别曲叶落知秋举一明三目机铢两如王秉剑杀活临时犹是无风匝匝之波向上一路千圣把手共行合入泥犂地狱正当与么时合作么生江南两浙春寒秋热上堂尽干坤大地唤作一句子担枷带锁不唤作一句子业识茫茫两头俱透脱净裸裸赤洒洒没可把达磨一宗扫土而尽所以云门道尽干坤大地无纤毫过患犹是转句不见一法始是半提更须知有全提底时节大小云门剑去久矣方乃刻舟后示寂塔于寺之中峰衢州府光孝百拙善登禅师和州乌江闵氏子僧问世尊生下一手指天一手指地曰天上天下唯吾独尊意旨如何师曰一人传虗万人传实曰有意气时X添意气不风流处也风流师曰赞叹也赞叹不及曰只如云门道我当时见一棒打杀与狗子喫贵图天下太平毕竟具甚么眼目师曰脑后荐取上堂白日闹浩浩夜后静悄悄长廊走波波步步无欠少不识主人翁全身入荒草撞着傅大士问讯维摩老卧疾毗耶城几箇知天晓若是过量人不向那边讨为甚么如此喝一喝曰下坡不走快便难逢南书记福州人久依应菴于狗子无佛性话豁然契悟有偈曰狗子无佛性罗睺星入命不是打杀人被人打杀定菴称其脱略绍兴末示寂于归宗侍郎李浩居士字德远号正信幼阅楞严如游旧国造明果投诚入室应菴揕其胸曰侍郎死后向甚么处去士骇然汗下菴喝出士退参不旬日径跻堂奥以偈寄同参严康朝曰门有孙膑舖家存甘贽妻夜眠还早起谁悟复谁迷有鬻胭脂者亦久参应菴颇自负士赠以偈曰不涂红粉自风流往往禅徒到此休透过古今圈䙌后却来者里喫拳头湖州府长兴教授严康朝居士甞问道荐福雪堂及见应菴始得旨甞有颂曰赵州狗子无佛性我道狗子佛性有蓦然言下自知归从兹不信赵州口着精神自抖擞随人背后无好手骑牛觅牛笑杀人如今始觉从前谬大鑑下第十九世天童杰禅师法嗣X杭州府灵隐松源崇岳禅师处州龙泉吴氏子幼卓荦不凡年二十三弃家首造灵石妙继见大慧杲于径山慧陞堂称蒋山应菴为人径捷师闻不待旦而行既至朝夕咨请一日菴问世尊有密语迦叶不覆藏汝作么生师曰钝置和尚菴厉声一喝师便礼拜菴大喜说偈劝使祝发隆兴甲申得度于临安之白莲徧参诸大老罕当其意乃入闽见木菴永永举有句无句如藤倚树话问师师曰裂破永曰瑯琊道好一堆烂柴聻师曰矢上加尖永曰观公下语老僧不能过其如未在他日拂柄在手为人不得騐人不得师曰为人者使博地凡夫一超入圣城固难矣騐人者打向面前过不待开口巳知渠骨髓何难之有永举手曰明明向汝道开口不在舌头上后当自知逾年见密菴于衢之西山随问即答密菴但微笑而巳师切于究竟至忘寝食密菴移蒋山华藏径山师皆从之会入室次问僧不是心不是佛不是物师侍侧豁然大悟乃曰今日方会木菴道开口不在舌头上自是机辩纵横密菴迁灵隐师遂分座旋出世平江澄照徙江阴之光孝无为之冶父饶之荐福明之香山平江之虎丘庆元丁巳被旨补灵隐上堂大凡扶竖宗乘须具顶门正眼悬肘后灵符只如宝寿开堂三圣推出一僧宝寿便打三圣道与么为人瞎却镇州一城人眼去在保寿掷下拄杖便归方丈二尊宿等闲一挨一拶发明临济心髓殊不知性命总在X者僧手里还有检点得出者么昔年觅火和烟得今日担泉带月归岁旦示众元正改旦万事成现有时放行有时坐断不惜两茎眉和坐盘掇转佛法世法都卢一片既是佛法世法如何得成一片但办肯心必不相赚示众古者道拈起也天回地转放下也草偃风行冶父则不然拈起也干坤黯黑放下也瓦砾生光忽有一箇半箇蓦然翟支瞎顶门眼达磨一宗未至寂寥示众举临济如蒿枝拂公案雪窦拈曰临济放处太危收来太速师拈拄杖曰临济据令而行不知孤负黄檗雪窦尽力担荷也只见得一边且道荐福节文在甚么处掷下拄杖示众举汾阳曰识得拄杖子行脚事毕师曰汾阳虽则开口见胆争奈落在第二头蓦拈拄杖曰者箇不得唤作拄杖子漆桶参上堂举保宁勇上堂大方无外大圜无内无内无外圣凡普会瓦砾生光须弥粉碎无量法门百千三昧拈拄杖曰总向者里会去苏卢苏卢悉利悉利师曰大小保宁业识茫茫不奈船何打破戽斗示众明眼衲僧因甚打失鼻孔有贼无贜后居灵隐六年晚退居东菴临寂作手书别诸公卿又遗书嗣法少室睦掩室开嘱以珍重大法复书偈曰来无所来去无所去瞥转玄关佛祖罔措跏趺而寂实嘉定己巳八月四日也得年七十有一坐夏四十奉全身塔于北高峰之原夔州府卧龙破菴祖先禅师广安王氏子闻缘老宿X住昭觉往参扣语契令奉圆悟香火一日从方丈前过缘问菴头有人么师曰无人缘噼胸一拳曰你聻师忽有省出崃从德山涓祝发寻受具徧叩诸方抵苏之万寿值雪夜坐自念行脚数年未得安稳正闷闷不巳忽闻钟动趋后架举首见照堂二字疑情顿释既而见水菴一于双林水曰师子尊者被罽宾斩却头且置你道西天胡子为甚么无须师曰非双林不举此话水曰作家禅客师曰心不负人面无惭色水遂以手拓开师曰勘破了也迨水菴谢事往参密菴于乌巨菴命典客一日菴室中举不是风动不是幡动话师豁然大悟次日菴遇师于寮前谓师曰你总不得作伎俩试露箇消息来师应声曰方丈里有客菴呵呵大笑洎菴迁蒋山师侍行亲炙凡五载辞还蜀菴送以偈曰万里南来川藞䕢奔流度刃叩玄关顶门翟支瞎金刚眼去住还同珠走盘师至夔门尚书杨辅以卧龙请师出世未几弃去复游吴中首众于径山灵隐后住常州荐福真州灵巖苏州秀峰穹窿湖州资福最后约斋张公镃请为广寿慧云开山凡六坐道场上堂杨岐乍住屋壁疎满牀尽撒雪珍珠缩却项暗嗟吁翻忆古人树下居杨岐鬬胜不鬬劣秀峰鬬劣不鬬胜秀峰乍住没亲疎箇箇尽怀沧海珠满眼湖山看不足释迦弥勒是他奴上堂密菴先师道有问冬来事京师出大黄贪他一粒米失却半年粮秀峰则不然有问冬来事京师出大黄X只图一粒米却得百年粮或被知事道长老长老莫道百年粮只得半年不少也得只向他道但办肯心决不相赚上堂举东山道如何是禅阎浮树在海南边近则不离方寸远则十万八千毕竟如何禅禅师曰穹窿也有箇道处如何是禅阎浮树在海南边撑天拄地拄地撑天巧说不得只要心传毕竟如何禅禅上堂不是心不是佛不是物山僧忍俊不禁为诸人作箇撇脱拈拄杖卓一下曰流水暗消溪畔石劝人除却是非难上堂十五日巳前明似镜十五日巳后黑似漆正当十五日又且如何莺迁乔木频频语蝶恋芳丛对对飞示座主偈曰见犹离见非真见还尽八还无可还木落秋空山骨露不知谁识老瞿昙师将示寂作手书别交游复书偈曰末后一句巳成忉怛写出人前千错万错书讫端坐而逝实嘉定辛未六月九日也时客寓径山遗命散骨林间住持石桥收骨建塔于别峰塔之右寿七十六腊四十九饶州府荐福曹源道生禅师南剑人分座云居出世饶之妙果徙龟峰上堂佛法二字人人知有狼毒砒霜那容下口直饶透过威音前也是痴狂外边走山僧巳是拕泥带水诸人合作么生喝一喝上堂今朝八月十五天色半晴半雨几多门外游人不覩月圆当户也好笑又堪嗟争似西湖寺里一队古佛参退归堂喫茶上堂春风东扇西扇春雨似晴不晴X浅碧深红烂铺锦绣莺声燕语互奏笙簧一一揭示圆通妙门头头流通正法眼藏拟心凑泊依前万水千山直下知归便见七穿八穴拍禅牀下座上堂雨雪落纷纷檐头水滴滴良哉观世音草里跳不出也大屈水底乌龟钻铁壁咄上堂月生一拶倒银山并铁壁月生二土宿骑牛穿閙市月生三屋头幽鸟语喃喃不是葛藤露布亦非入理深谈正恁么时宾主交参一句作么生道万仞悬崖垂只手百华丛里现优昙上堂平旦清晨三月朝南山苍翠插云霄不须更觅西来意门外数声莺语娇拍膝一下曰好大哥咏灵云石偈曰云去云来非有意云来云去亦无心有无截断灵何在突兀一峰青到今晚住荐福逾月示寂宁波府天童枯禅自镜禅师福州长乐高氏子首参木菴永水菴一或菴体诸老后谒密菴于灵隐鍼芥相契开法隆兴上蓝迁建康旌忠抚州白杨福州太平西禅宝庆乙酉被旨陞灵隐复移天童上堂有句无句如藤倚树树倒藤枯句归何处良久曰长忆江南三月里鹧鸪啼处百华香上堂一拽石二搬土夜半日轮正卓午老安曾牧沩山牛南泉不打盐官鼓报君知莫莽卤火里蝍蟟吞却虎上堂举鹤林因僧扣门林曰阿谁僧曰是僧林曰非伹是僧我者里佛也不着曰因甚佛来也不着林曰无他栖泊处师曰天童若有人扣门即大开了待他入来便拦胸X搊住曰道道若拟开口便与噼胸一拳在者里转得身吐得气便请明腮田下安排杭州府净慈潜菴慧光禅师上堂举赵州狗子佛性无话颂曰狗子无佛性全提摩竭令才拟犯锋铓丧却穷性命化盐偈合水和泥一处烹水干泥尽雪华生乘时索起辽天价公騐分明孰敢争太平府隐静万菴致柔禅师潮州陈氏子母黄妙喜南迁道经潮其祖父暹延礼甚谨母因梦僧入舍遂怀妊及诞父母誓不以俗累羁师甫十岁俾从寿受业越九载芟染初见木菴永于鼓山会菴陞座曰国师再来也师微笑有省次参密菴于蒋山菴室中举释迦弥勒犹是他奴且道他是阿谁师曰无地头汉菴曰千闻不如一见师便殴一拳菴擒住厉声曰者小鬼子见箇甚么胡打乱打师曰更要喫一拳在菴连挥两拳曰打者无地头汉师豁然大悟无何以母老归省旋出世广法后移太平隐静上堂起道树诣鹿苑不是向上机传少室续曹溪未为正法眼直得无依无欲无一法当情犹落第二见放过一着卷舒在我纵夺临时于把住处放行露柱灯笼活鱍鱍于放行处把住释迦弥勒是他奴卓拄杖曰且道是放行是把住一气不言含有象万灵何处谢无私上堂举天衣怀曰鴈过长空影沉寒水话颂曰长空孤鴈一声秋献宝波斯鼻似钩风卷白云归别嶂黄昏月挂柳梢头上堂毗卢师法身主若要动地放光X且来搬柴运土嗄将谓忘却上堂百丈不再参马祖争得三日耳聋临济不到大愚焉知老婆心切仰山将得镇海明珠为甚到东寺面前叉手当胸却道无理可伸无言可对咄直饶倾下一栲栳敢保老兄犹未彻上堂饥荒老鼠齩葫芦巧计猢狲倒上树要透报恩向上关直须一步低一步既是向上关因甚却要一步低一步待你踏着却向你道上堂东山道空门有路人皆到到者方知旨趣长心地不生闲草木自然身放白毫光师曰东山只解无中觅有不解有里寻无隐静则不然空门有路人难到到者方知碍处通石上栽华还结果须知元不假春风将临终集众嘱曰老僧生平无长物只依海众常例安寝堂两日足矣复书偈端坐而化世寿七十腊五十二杭州府灵隐笑菴了悟禅师姑苏人举僧问睦州以一重去一重即不问不以一重去一重时如何州曰昨日栽茄子今日种冬瓜公案颂曰昨日栽茄子今日种冬瓜一声河满子和月落谁家江宁府蒋山一翁庆如禅师福州长乐范氏子上堂春雨如膏春云似鹤春鸟关关春泉濯濯揭却观音脑葢踢倒慈氏楼阁切莫将错就错拍禅牀曰参上堂过去诸如来斯门巳成就一盲引众盲现在诸菩萨今各入圆明鰕跳不出斗未来修学人当依如是法赚杀一船人上堂意能刬句句能刬意意句X交驰讨甚巴鼻尽力道不得底句不是河南便是河北衲僧闻得与么告报十箇有五双鼻孔里冷笑拈拄杖曰云居拄杖子党理不党亲卓一下曰雪巢初冷夜云𩯭未梳时上堂霜明万壑月皎千家达磨不会却返流沙拍膝曰好大哥归堂喫茶上堂天地造化有阴有阳有晦有朔圣人治世有礼有乐有刑有政衲僧门下有杀有活有擒有纵其擒也纵也杀也活也总在黄龙指甲缝里汝若拟议不消一搯然虽如是笑我者多哂我者少上堂一句截流万机寝削且道是那一句良久卓拄杖曰归堂喫茶上堂久雨忽晴天清地宁云收岳面月落波心拈拄杖卓一下曰恁么会去达磨一宗扫土而尽上堂诸佛不出世人人举足踏着祖师不西来人人满口道着既踏着又道着毕竟是箇甚么有般汉东西不辨南北不分便道明明不覆藏切忌从他觅殊不知抛却真金随群撮土上堂豁开户牖当轩无人挝动雷门凭谁侧耳裴相国印心于老黄檗温伯雪目击于鲁仲尼衲僧门下犹在半途知县学士今日到来云居如何与伊相见拈拄杖画一画曰万重关锁尽一剑倚天寒晚年退隐南昌西山示寂塔于定林寿六十八夏四十九苏州府承天铁鞭允韶禅师上堂一五二五机轮无阻南山起云北山下雨有底却道锦上铺花有底又道泥里洗土有底又道离此二途便见丹霄独步若X总如斯论量山僧未敢相许毕竟如何良久曰逢人不得错举师住泉州光孝开堂祝圣白槌毕师曰唤甚么作第一义莫有旁不甘者么出来道看时有僧出问话语未竟师拈拄杖卓一卓曰住住今日开堂不比寻常佛事设问答到弥勒下生勾锁连环盛水不漏也祇是空鼓粥饭气于自己了没交涉所以道问不在答处答不在问处问答交驰如青天轰霹雳看者不容眨眼那堪更向言中定旨句下分宗大似缘木求鱼守株待兔殊不知我宗无语句亦无一法与人者里彻去皇恩佛恩一时报毕其或未然更为锦上铺华复卓拄杖一下下座佛涅槃日上堂老汉当年腊月八三更半夜颠狂发刚把长钉钉眼睛直至如今无人拔山僧今日下毒手为他拔去也看便下座杭州府直祕阁学士张镃居士字功甫别号约斋闻钟声得悟述偈曰钟一击耳根塞赤肉团边去箇贼有人问我解何宗舜若多神面目黑后舍宅建寺曰慧云请破菴先开山疏曰舍林居为阿兰若夫岂小缘请宗师据曲彔牀只因大事几度徧参遭密菴打失鼻孔一朝拈出向冷泉捋下面皮不谓馨香奚烦郑重辞青松于北㵎穿几重出岫之云封绿水于南湖祝万岁如山之寿宁宗嘉定壬申复请灭翁相继阐法今专祠尚在续灯正统卷之十九X续灯正统X卍XXX续灯正统卷二十南海普陀嗣祖沙门西蜀性统编集临济宗大鑑下第二十世灵隐岳禅师法嗣宁波府天童灭翁天目文礼禅师杭临安阮氏子家天目之麓故号天目六岁携篮随母採桑俄念携之者谁遂有出家志年十六依真相寺智月剃落往净慈参混源源举现成公案放汝三十棒话不契乃谒育王佛照照问恁么来者那箇是汝主人公师豁然领旨一日照问是风动是幡动者僧如何师曰物见主眼卓竖照曰不是风动不是幡动甚处见祖师师曰揭却脑葢照喜其俊迈命典书记回杭听一心三观于上竺时松源岳唱道荐福室中问僧不是风动不是幡动拟议即棒出师闻顿忘知解遂往见之获印可辞去巡礼江淮间祖塔时浙翁琰主蒋山举师立僧嘉定壬申张约斋请师开法慧云次迁温之能仁未几退归钱塘之西丘赵节斋微服过访师与语终日而去翌日奏请师住持净慈室中每举南山筀笋东海乌鱡话学者拟议师便打莫有凑泊之者后迁福泉晚居天童上堂法不孤起仗境方生境既X不生法从何立龙湫泻千尺瀑布且不是境鴈峰耸万丈高寒且不是法明眼衲僧到者里合作么生直饶倜傥分明山僧棒折也未放在何故杀人刀活人剑上堂事事无碍青山掩映斜阳外法法无差槛前古木閙群鸦君不见太原孚上座走天涯扬州五更闻畵角吹断落梅花直至如今未到家冬至上堂黄钟才起时九数从头数相将幽谷莺啼次第雕梁燕语田父祭勾芒丛祠敲社鼓农父狎牛郎村姑教蚕妇光阴老尽世间人冬至寒食一百五宏智忌日上堂夜明帘外宝鑑堂前元无兼带岂有偏圆正恁么时毕竟谁居正位古渡无人霜月冷芦花风静鹭鸶眠上堂长颈鸟乔林不栖横飞天外穴鼻牛山田耕了直上峰头天下衲僧仰望不及何故嘉州打大象上堂投子道迎之不见其首随之罔眺其后大似徐六担版天童则不然仰之弥高俯察非遥横塘宿鹭斜飞起几只银瓶挂树梢上堂众生本不曾迷夜阑鸡向五更啼诸佛本不曾悟秋清鴈度长空去拍膝一下曰西窓昨夜月华明凉飈巳到梧桐树元宵上堂昨夜摩腾法师徧点莲灯助佛光明直得善信真人失却光彩太白龙王出来道我从龙种上尊王佛时住此山未闻有者箇消息于是空中打箇闪电变作满天黑风暴雨还委悉么我见灯明佛本光瑞如此僧问牛头未见四祖时如何师曰牛头曰见后如何师曰牛头牛头僧问和尚X见佛照时如何师曰石中有玉曰见松源后如何师曰沙里无油来上座问某甲有状告投和尚师曰对头在那里来曰和尚便是师曰老僧与汝有甚么冤讐来无语师捉住曰冤家冤家问新到汝名甚么僧曰智虎师退身作怕势僧拟议师便归方丈僧问观方知彼去去者不至方意旨如何师曰前不搆村后不迭店举楞严诸可还者自然非汝不汝还者非汝而谁颂曰不汝还兮复是谁残红流在钓鱼矶日斜风定无人扫燕子衔将水际飞师尤𨗉于易干淳诸儒大阐道学师与之游直示心法朱晦菴问毋不敬师叉手示之杨慈湖问不欺之力师答以偈曰此力分明在不欺不欺能有几人知要明象兔全提句看取升阶正笏时其晓人类如此师主五剎通不过八九年而投闲于良渚之西丘岁月尤多然群衲参叩无异领众时也将入寂谓侍者曰谁与我造箇无缝塔者曰请师塔样师良久曰尽力画不出遂怡然脱去阇维弟子收舍利并遗骨附葬于应菴塔左寿八十四腊六十八湖州府道场运菴普巖禅师题赵州像赞曰无端提起七斤衫多少禅人着意参尽向青州做窠窟不知春色在江南举洞山冬夜喫果子公案颂曰洞山玷辱家风首座埋没自已双双绣出鸳鸯寸舌扶持不起镇江府金山掩室善开禅师上堂举密菴破沙盆话X颂曰法眼拈来早自谩无端错对破沙盆而今徧界难遮掩殃害丛林子又孙府华藏无碍觉通禅师青苗会上堂破一微尘出大经鸢飞鱼跃更分明不将眼看将心看巳是重敲火里氷揞黑豆昧平生直须劫外话丰登缲成白雪桑重绿割尽黄云稻正青温州府龙翔石巖希琏禅师潮阳马氏子上堂举广慧琏与杨大年夜话次慧曰祕监曾与甚人道话来公曰某曾问云巖谅监寺两箇大虫相齩时如何谅曰一合相某曰我祇管看未审恁么道还得么慧曰者里则不然公曰请和尚别一转语慧以手作拽鼻势曰者畜生更𨁝跳在公于言下脱然无疑遂述偈曰八角磨盘空里走金毛师子变作狗拟欲将身北斗藏应须合掌南辰后师曰内翰攀南辰倚北斗广慧转天关翻地轴寥寥千古许谁知断絃须是鸾胶续僧问昔日佛照光因宋孝宗宣问释迦佛入山六年所成何事光曰将谓陛下忘却此意如何师答以颂曰大根大器大熏修瞥转机轮向上头万亿斯年惟一佛雪山元不隔龙楼台州府瑞巖少室光睦禅师举曹山霞因僧侍立次山曰道者可煞热曰是乃问祇如热向甚么处回避山曰向镬汤炉炭里回避曰祇如镬汤炉炭里又作么生回避山曰众苦不能到师颂曰瞎却顶门三只眼镬汤炉炭里优游若言众苦不能到端的何曾有X地头题四祖像赞曰破头峰顶紫云飞三却天书老翠微滞货虽然无用处不应分付小孩儿湖州府道场北海悟心禅师举黄檗在盐官殿上礼佛时唐宣宗为沙弥问不着佛求不着法求不着僧求长老礼拜当何所求檗曰不着佛求不着法求不着僧求常礼如是事弥曰用礼何为檗便掌弥曰太麤生檗曰者里是甚么所在说麤说细随后又掌颂曰曾施三掌触君王佛法何曾有寸长麤行沙门封断际至今无地着惭惶举唐文宗蛤蜊因缘颂曰合水和泥底事忙被渠点破大乖张虽然契得君王意争奈全身入镬汤宁波府雪窦无相范禅师上堂举赵州道才有是非纷然失心还有答话分也无僧举似洛浦浦扣齿又举似云居居曰何必僧回举似赵州州曰南方大有人丧身失命僧曰请和尚举赵州方举前话僧指旁僧曰者箇师僧喫却饭了作恁么语话师颂曰坐底见立底立底见坐底咄哉老赵州白日眼见鬼台州府瑞巖云巢嵒禅师举经题丱八字话颂曰以字不成八字非当阳拈起大家知释迦老子舌无骨黄叶将来吓小儿举灵云见桃花话颂曰三月桃花烂熳红灵云打失主人翁随邪逐恶玄沙老半是真情半脱空宁波府雪窦大歇仲谦禅师义乌应氏子幼读傅大士心王铭矢志出家初参息菴菴器而抑之曰汝儒X者习气不除焉能学道要到大休大歇田地须是如木偶人去师蒙激发益自奋励一日忽有省遂以大歇自名后依松源岳岳室中举祕魔擎叉话师豁然大悟出住后举应菴问密菴如何是正法眼密曰破沙盆话颂曰白玉琢成泥弹子黄金铸就铁崑崙千年滞货无人买未免如今累子孙送维那偈曰兴化当年打克宾丛林千载话犹存云黄有棒且高阁只么煎茶送出门杭州府净慈谷源道禅师举丹霞然初参石头刬佛殿前草公案颂曰石头刬草騐英豪懵懂丹霞眼不高若解转身行活路至今应不累儿曹苏州府虎丘蒺藜昙禅师初住四明延庆迁苏之穹窿震泽普济镇江甘露真州长芦后住虎丘上堂举僧问香林如何是衲衣下事林曰腊月火烧山师曰兔子何曾离得窠若有人问延庆如何是衲衣下事只对他道就船买得鱼偏美踏雪沽来酒倍香上堂念念释迦出世时时弥勒下生顿超天地未分之前不历阶梯掀翻宝所便恁么去可以开无量法门可以演百千妙义蓦拈拄杖卓一下曰无量法门百千妙义尽向者里百襍碎了也还知虎丘落处么靠拄杖曰祖祢不了殃及儿孙举灵云见桃花话颂曰三月桃华是处开灵云双眼尽尘埃谢郎重整钓鳌手未免将身一处埋诺菴肇禅师举松源示众曰明眼衲僧因甚打失鼻X孔有贼无赃话颂曰杀人一万损三千独弄单提机不全万顷沧波明月夜一声短笛钓鱼船赞二祖像曰觅心无处自欺谩甘受齐腰深雪寒三拜起来依位立谁知徧界是波澜华亭怀古活计都卢一钓舟锦鳞入手便抽头我来不覩师亲训柳岸依依蘸碧流祕监陆游居士字务观号放翁山阴人甞谒松源于灵隐问心传之学可得闻乎源曰既是心传岂从闻得士点首默契呈偈曰几度驱车入帝京逢人一例眼双青今朝始见宗门别说有言无要眼听卧龙先禅师法嗣杭州府径山无准师范禅师蜀梓潼雍氏子九岁依阴平山道钦出家绍熈甲寅登具戒明年游成都坐夏正法请益瞎堂高弟尧首座坐禅法尧曰禅是何物坐底是谁师于是昼夜体究一日如厕有省明年谒佛照于育王照问何处人师曰剑州照曰带得剑来么师随声便喝照笑曰者乌头子也乱做久之复至灵隐时破菴居第一座同游石笋菴菴之道者请益猢狲子捉不住话菴曰用捉他作么如风吹水自然成纹师侍旁有省未几破菴扫塔天童师偕往复拉石溪月同游台鴈至瑞巖云巢留师分座夜梦伟衣冠者持把茅见授翌日明州清凉专使至师受请入院见所谓伽蓝神姓茅衣冠与所梦无异陞堂开法一香供破菴焉三年迁焦山次迁雪窦又三年被X敕移育王又三年领嵩山少林次补径山明年寺燬师不动容经意是冬十月旨下召入内廷上御修政殿引见师奏对详明上赐金襕僧伽黎复宣诣慈明殿陞座说法上垂帘而听赐佛鑑禅师号三年寺成阅六年复燬而多助云至不数年复还旧观僧问赵州道三十年前在南方行脚火炉头有箇无宾主话直至如今无人举着此意如何师曰舌头拖地曰毕竟如何是无宾主话师曰言满天下曰祇如玄沙闻得乃曰者老汉脚跟未点地在又作么生师曰一坑埋却曰可谓焦砖打着连底冻赤眼撞着火柴头师以拄杖划一划上堂五峰门下百种全无禅牀迫窄堂供萧踈脚下踏着底破砖头碎瓦片面前撞见底王獦獠李麻胡恁么薄福住山真箇孤负老胡良久曰虽然如是更点分明上堂一夏巳满无事不办遂府钵盂卭州磁碗上堂灵山指月曹溪话月递代相传证龟成鼈范上座寻常一张口挂在壁上今日无端入者行户未免拈出多年历日说似诸人且要郭大李二邓四张三知得江南两浙春寒秋热示众若论箇事直是省要奈何诸人自作艰难自作障碍所以寻常东廊西廊见诸人和南问讯山僧便乃低头相接其实无他只要诸人识得长老是西川隆庆府人氏若也识得便与诸人打些乡谈说些乡话如今且未问你识得长老且各自知得自家乡井也得还知么明州六县奉化八乡淳祐戊申X秋筑室明月池上榜曰退耕乞老于朝己酉三月旦陞堂示众曰山僧既老且病无力得与诸人东语西话今日勉强出来将从前所说不到底尽情向诸人面前抖擞去也遂起身抖衣曰是多少十八日集两序区画后事亲书遗表及遗书十数封言笑如平时其徒请遗偈乃执笔疾书曰来时空索索去也赤条条更要问端的天台有石桥移顷而逝停龛二七日奉全身塟于万年正续之侧去寺四十里塔曰圆照杭州府灵隐石田法薰禅师眉山彭氏子生而慧敏年十六从丹稜石龙山法宝院出家二十二薙发受具戒游方至石霜礼雷迁塔述偈曰一念慈容元不隔何须特地肆乖张平高就下婆心切恼得雷公一夜忙师名由是大着闻穹窿破菴道望遂往依焉菴室中举世尊拈华迦叶微笑话师曰焦砖打着连底冻赤眼撞着火柴头菴异之师于是决志依栖与无准日相激砺久乃辞去事遍参灵隐岳净慈充华藏演咸称赏之后出世苏之高峰次迁寒山会蒋山虗席庙堂以师补之宝庆初迁净慈端平乙未复迁灵隐上堂一径直二周遮衲僧会得万别千差庭前闲纵目春尽尚余华老胡不合过流沙拍膝一下便下座上堂大道体宽无易无难相头买帽此土西天上堂识得心山岳沉握金成土握土成金脚前脚后现成行货少室峰前交点不过上堂石中有玉沙里无油德山临济未出常流却忆寒山子时临X古渡头上堂见闻觉知行住坐卧眨上眉毛早巳蹉过赤脚唱山歌路上无人和上堂把定重关诸人性命在山僧手里放开一线山僧性命在诸人手里而今也不把定也不放开山僧即是诸人诸人即是山僧三十年后莫道蒋山和泥合水示众剑刃翻身犹是钝屋头问路太无端楚鸡不是丹山凤何必临风刷羽翰淳祐甲辰三月望示众但得本莫愁末唤甚么作本唤甚么作末松栢千年青不入时人意牡丹一日红满城公子醉山僧恁么道若有不肯底是我同参弟子师俊绘师像求赞有曰末后一句分付厨山众讶之先是师甞建接待院于西溪曰宝寿明日忽示疾又明日退归宝寿趋办终焉计诀众而逝窆全身于院后寿七十五腊五十三南康府云居即菴慈觉禅师西蜀人举雪峰因闽王问拟欲葢一所佛殿去时如何峰曰大王何不葢取一所空王殿王曰请师样子峰展两手云门曰一举四十九话颂曰空王殿样子雪峰展两手添得老韶阳一举四十九总是面南看北斗赞船子道影曰三十余年在药山鬼家活计岂能传当时不得夹山老你且耐烦撑破船举僧问叶县省如何是密用心处县曰閙市里辊毬子曰意旨如何县曰普请大家看话颂曰辊毬閙市大家看一阵清风吹面寒定乱不须双刃剑活人何必九还丹宁波府大慈独菴道俦禅师赠制鞋者偈曰透底工夫做巳圆须知密处自心传脚跟着地随他转踏到驴年也未穿荐福生禅师法嗣杭州府径山痴绝道冲禅师武信长江荀氏子以进士业应诏不利遂于梓州妙音院受业游成都讲肆习经论绍熈壬子出崃往谒松源岳于荐福以岁俭不果会曹源生出世妙果师造见聆入门语有省参堂俾侍香朝夕老拳痛棒不少贷平生知见至是绝无影响曹源徙龟峰师侍行又三年以偈辞游浙有尚余穷相一双手要向诸方痒处爬之句至浙值松源主灵隐门严户峻八阅月不得入室或以失士告源曰我巳八字打开自是他当面错过师闻彻见曹源嘻笑怒骂皆为人善巧方便嘉定己卯由径山第一座应嘉禾光孝请香拈曹源是时此菴元觉菴真逢菴原无相范石谿月等皆在会中道闻于朝忠献卫王以堂帖除蒋山居十有三载嘉熈己亥鼓山来聘未行雪峰牒至领事半年而天童诏下众集如海兼摄育王住持事上堂天童用底来育王用不着育王用底归天童用不着虽然如是用不着处用有余一箭双鵰随手落结夏上堂圆觉伽蓝尘尘有路坐断去来顿空今古那里十三者边十五后先不差毫发许堪笑黄面瞿昙至今不知落处上堂有X一人一念顿证堕在佛数有一人累劫阐提不愿成佛且道那箇合受人天供养良久曰蝶穿芳径双眉溼蜂掠残华两股肥上堂尽干坤大地无丝毫许隔是汝诸人横担拄杖绕四天下行脚道我无处不到无事不知且道西天那烂陀寺戒贤论师今日说甚么法便下座上堂僧问心佛及众生是三无差别如何是过去心师曰放待冷来看曰如何是现在心师曰你问我答曰如何是未来心师曰后次上堂向你道曰如何是过去佛师曰去年梅曰如何是现在佛师曰今岁柳曰如何是未来佛师曰颜色馨香依旧曰如何是过去差别智师以拂子击禅牀左边曰如何是现在差别智师以拂子击禅牀右边曰如何是未来差别智师以拂子中间点一点僧曰心佛众生无向背十方剎海一毫收便礼拜师乃曰过去心不可得现在心不可得未来心不可得三世既不可得唤甚么作差别智若人见得彻去三世诸佛无一时不在诸人顶𩕳上转大法轮更来者里挨肩竝足讨甚么盌下座以拄杖一时打散未几被旨迁径山一日忽手书龛记并遗书且曰无准忌在三月十八吾十五行矣不能拈香修供令挝鼓陞座辞众举世尊临入涅槃告众曰汝等善观吾紫磨金色之身瞻仰取足毋令后悔今日即有明日即无师曰世尊四十九年作尽伎俩及至临行求生不得求死不得山僧今日要行便行要去便去八臂那咤拦不住X至夜分起坐侍者请偈师曰末后一句无可商量只要箇人直下承当移顷而逝寿八十二腊六十一茶毗舍利五色者无数遵遗命奉骨归塟金陵玉山菴学者分其半塔于菖蒲田玉芝菴天童镜禅师法嗣宁波府育王寂窓有照禅师福之闽县邓氏子从九峰榕菴慧得度时枯禅唱道怡山师往见之禅问自从一见桃花后直至如今更不疑那里是他不疑处师大笑趋出禅深肯之禅迁灵隐师掌内记巳而见大梅石巖虎丘蒺藜鄮峰无准金山大歇皆深契合以母老归省谒雪峰痴绝留掌记室闽帅请开法东山大乘移福之黄檗时左史竹溪林希逸从师论心法拳拳服膺有老来得友如师少别去伊谁伴我闲之句次补江心后迁玉几朝廷降金帛鼎建舍利宝塔僧问如何是佛师曰八吉祥曰如何是法师曰六殊胜曰如何是僧师曰面目现在上堂六尘不恶还同正觉鵶鸣鵶鵶鹊噪鹊鹊江北江南潮生潮落春风三月花草香善财何处寻楼阁喝上堂如何是道木头如何是禅碌砖古德与么垂示十箇五双恬不为事殊不知正抓着鄮峰痒处何故建造殿宇恰用得着杭州府净慈清溪沅禅师上堂达磨西来一坐具地被他神光礼了三拜一时占了致令后代儿孙各自分疆列界衲僧家拨草瞻风朝吴暮越南天台北五X台拄杖头草鞋底还曾踏着也未良久曰踏着即祸事泉州府法石愚谷智禅师山居偈曰栗色伽黎千百结倚松扪腹看云飞有人问我居山趣向道春深笋蕨肥福州府西禅月潭圆禅师开炉上堂人人尽守瓮中天地覆天翻我不然直下一椎星火迸螺江烧却谢郎船府报恩太古先禅师上堂若论此事不涉心思意想非干默照忘怀要得洞然明白须是汗出一回且道汗出后如何蓦唤侍者曰将扇子来上堂夜冷清霜重风来寒更多因循时节过自已事如何拍禅牀曰不是知音者如何举向他上堂衲僧家游方行脚拨草瞻风第一须识路径始得路径不错东西南北到处为家稍涉迂回五里单牌十里双堠那里更在那里掷下拄杖曰看脚下荆州府公安虎溪钖禅师上堂心心浅处实甚深道道幽远无人到急行踏不着缓行成错过少林几坐华木春却忆西来胡达磨绍兴府岊翁淳禅师佛诞偈曰毗岚毒种毒华开添得云门醉后杯今日柯桥风色恶淡烟疎雨洗黄梅隐静柔禅师法嗣苏州府虎丘双杉元禅师举宋太宗夜梦神人劝发菩提心凌晨宣廷臣问菩提心作么生发群臣无对X雪窦显代曰实为今古罕闻别峰印代曰王言如丝其出如纶话颂曰万里讴歌圣化成条风块雨乐樵耕不因嵩岳三唿后无象谁知真太平举密菴破沙盆话颂曰五陵公子少年时得意春风跃马蹄不惜黄金为弹子海棠花下打黄鹂书冷泉两廊画壁曰一一尘中坚密身改头换面转精神谁知东壁打西壁总是灵山会上人续灯正统卷之二十续灯正统X卍XXX续灯正统卷二十一南海普陀嗣祖沙门西蜀性统编集临济宗大鑑下第二十一世天童礼禅师法嗣宁波府育王横川如珙禅师永嘉林氏子父崇夫有处士名季父为沙门曰正则师年十五从其祝发受具戒于广慈初参石田薰痴绝冲无所入继登太白谒灭翁咨决所疑翁举南山筀笋东海乌贼话师拟对翁便打师豁然有省久之为断桥所重请分座复举出世鴈山之灵巖次迁能仁瑞光至元癸未被旨住育王僧问如何是教外别传底句师曰不落玄X妙曰恁么则一超直入如来地师曰且缓缓问如何是学人行履处师曰你适才从甚处上来曰如何得报四恩去师曰你且从适才路上下去问如何是闻复瞖根除师曰一不成二不是曰如何是尘消觉圆净师曰漏木杓破笊篱问僧问赵州如何是祖师西来意州曰庭前栢树子问庆云云曰庭前无栢树一等是问西来意为甚所答不同师曰不是阇黎问老僧也不知上堂地大水大火大风大若一念无疑地不能碍若一念无爱水不能溺若一念无瞋火不能烧若一念无喜风不能飘如此即是无依道人佛从无依生若悟无依佛亦无得中秋上堂马祖与百丈智藏南泉翫月各呈自己见解于月有甚交涉月轮有圆有缺孤光透彻谓之月光菩萨照破山河大地昏暗开一切众生心地昏暗老僧出母胎时正当今夜拈却门前大案山放你诸人东去西去上堂鲁祖三昧最省力才见僧来便面壁育王三昧更省力才见僧来便合掌南山北山如牛拽磨脚瘦草鞋宽地肥茄子大上堂妙明心印印佛则一手指天一手指地印法则狗衔赦书诸侯避道印僧则箇箇钵盂口向天还有自印者么若能自印则行住坐卧一一明了上堂本无纤尘法碍你眼睛何得自昧东西不辨南北不分千圣不传底事只在你目前不可错过上堂先佛有顶𩕳一机祖师有末后一句总向诸人面前拈出破知解窠窟截生死X根株正体独露玅用全真一尘中现宝王剎毛端上转大法轮开炉上堂僧出曰丙丁童子来求火师曰归去生柴带叶烧乃曰古镜濶一丈火炉濶一丈火𦦨为三世诸佛说法三世诸佛立地听你诸人长连牀上𡋲地听上堂百千三昧门百千神通门百千玅用门你总入不得为你被三昧碍神通碍妙用碍直饶不碍也入不得夜参少室无门户如何便得通夜深宁耐立听我话西东室中垂语曰南山筀笋东海乌贼有僧遽掩师口曰请和尚更道师以手托开曰朝看东南暮观西北举黄龙三关话颂曰佛手驴脚容易见最难道处是生缘黄梅不是周家子七岁传衣便会禅举鲁祖面壁话颂曰人来面壁成何事要得心开现本源空劫巳前诸佛子话头不举自然圆师痛宗教滥觞古响瘖郁于是引宗据祖屏遏时学崖耸标立不随俗好恶其住育王能仁皆自公选不依阿苟荣一日谓众曰病叟今年六十六死日将至火化好土化好西堂唯菴曰山前有片荒地师即命叠石为塔复自铭曰天生一穴藏吾枯骨骨朽成土土能生物结箇葫芦挂赵州壁永脱轮回超三世佛将示寂书诀众语而化世寿六十八僧腊五十三时至元己丑三月十八日也奉全身瘗焉有三会语录行世杭州府净慈石林行巩禅师初住安吉上方迁思谿法宝隆兴黄龙吴郡承天后住净慈上堂横眸碧汉X万国风清垂手红尘千峰日出才恁么便不恁么所以道我此法印为欲利益世间故说在所游方勿妄宣传横按拄杖曰佛灭二千二百单六载沙门行巩今于苕霅尽头鼓钟清处显示此印丝毫无有妄者卓拄杖曰谨白上堂山静课华蜂股重林空含箨笋肌明倚栏不觉成痴兀又得黄鹂唤一声思溪恁么道好喫拄杖六十何故为他不合随声逐色上堂水乡水廓地多溼六月华蚊此束如铁夜半起来笑不辍烦恼不辍作甚么牀头一柄扇无端又打折上堂三家村里牛动尾巴摇拂子曰与者箇相去多少掷拂子曰洎合停囚长智上堂雪峰辊毬禾山打鼓祕魔擎叉道吾作舞一切贤圣皆以无为法而有差别喝一喝下座示众尽大地是箇金刚正体向甚处着上座芭蕉闻雷而抽且道是有情是无情南屏山下壁立三关透不过者一错百错透得过者千难万难忽有不甘底出来道既透得过因甚么也难去明日来与你仔细相看问僧如何是你自己僧拟对师便推出举黄龙见慈明因缘颂曰错错戏海骊龙冲霄俊鹤老慈明无着摸笑里重重露栓索佛手一展日月昏大江从此风涛恶嘉兴府天宁氷谷衍禅师上堂朔风何萧萧吹彼嵒下衣家业久荒芜游子胡不归人生百岁岂长保昨日少年今巳老翻忆寒山子十年归不得忘却来时道上堂劫石可消恩情难断拍膝一下曰蒿冢青X松下年年挂纸钱上堂冷风疎雨做新年寂寞寒冰古㵎边暖阁地炉煨榾柮送穷不用火烧钱圣节上堂心正安六国通天地濶车书同风从虎云从龙深惟海高惟嵩万灵无处参化工但知一气复鸿蒙击拂子下座苏州府虎丘云畊靖禅师上堂我若不说破恐汝不回头我若说破又恐诸人日后骂我去上堂山僧若真正举扬河步亭无汝着脚分且抑下威光随汝根器未说超宗异目若知得虎丘山高一百三十尺舍利塔是隋朝建立也许汝有箇入处甘心下劣又争怪得老僧上堂龙门无宿客箇箇无退步底道理矮疎山三千里外卖布单跛云门被拶折脚一等恁么行脚岂是等闲不似汝辈只管悠悠过日浴佛上堂我观如来前际不来后际不去今亦不住且道大殿里香汤沐浴箇甚么若也会得手中杓子拈放自由其或未然明年此日依旧胡泼乱泼上堂冷如氷霜细如米末水不能漂火不能热王母画下云旗翻子规夜啼山竹裂上堂古人道依经解义三世佛冤离经一字还同魔说依与离既不可得毕竟如何卓拄杖曰渔人只看丝纶上不见芦华对蓼红上堂拈拄杖曰云畊看山翫水拄杖子亦看山翫水云畊浑身病苦拄杖子亦浑身病苦云畊脱体轻安拄杖子亦脱体轻安卓拄杖曰擘开华岳易除却爱憎难X道场巖禅师法嗣杭州府径山虗堂智愚禅师四明人首参运菴颜言下了旨出世嘉禾兴圣迁光孝婺之宝林明之显孝延福瑞巖育王柏巖杭之净慈咸淳末被旨住径山历住十剎室中垂语曰己眼未明底因甚将虗空作布袴着画地为牢因甚透者箇不过入海算沙底因甚向鍼锋头上翘足僧问声前一句不堕常机转位就功如何相见师曰问讯不出手曰且道天子万年又作么生师曰瑞草生嘉运灵华结早春曰直得九州四海雷动风飞师曰出门惟恐不先到上堂春风如刀春雨如膏衲僧门下何用忉忉上堂言而足终日言而尽道言而不足终日言而尽物且道道与物是一是二若道是一为甚么客山高主山低若道是二怎奈云天地一指万物一马箇里缁素得出还你草鞋钱其或不然伹愿来年蚕麦熟罗睺罗儿与一文结夏上堂有一人日消万两黄金同此圣制只是无人识得若有人识得许伊日消万两黄金上堂宝林初无门墙与人近傍亦不置之于无何有之乡只要诸人如铁入土与土俱化然后可以发越其如运粪入者吾末如之何上堂举松源临寂告众曰久参兄弟正路上行者有只不能用黑豆法临济之道将泯绝无闻伤哉师曰鹫峰老人大似倚杖骑马虽无僵仆之患未免旁观者丑晚住净慈入院日参徒问答次忽天使传旨问赵州因甚八X十行脚虗堂因甚八十住山师乃举赵州行脚到临济话颂曰赵州八十方行脚虗堂八十再住山别有一机恢佛祖九重城里动龙颜天使以颂回奏上大悦举东寺示众心不是佛智不是道剑去久矣尔方刻舟话颂曰昨日因过竹院西邻家穉子隔溪啼山寒水肃半黄落无数归鸦卜树栖举大慈上堂曰山僧不解答话祇解识病时有僧出慈便归方丈话颂曰轻如毫末重如山地角天涯去复还黄叶陨时山骨露水边依旧石生班十月初八日示寂塔于径山直岭下曰天然高丽国甞请师供养八载问法弟子甞随千指嘉靖间王遣法嗣来山扫塔宁波府天童石帆衍禅师举陆亘大夫问南泉何姓泉曰姓王曰还有眷属也无泉曰四臣不昧曰王居何位泉曰玉殿苔生曰玉殿苔生时如何泉曰不居正位话颂曰金鸭香消更漏深沉沉玉殿紫苔生高空有月千门照大道无人独自行举大颠摈首座因缘颂曰一串摩尼觌面当机赚杀首座疑杀昌黎弄尽许多穷伎俩春秋元自不曾知金山开禅师法嗣杭州府径山石溪心月禅师西蜀眉州人举僧问九峰如何是学人自己峰曰更问阿谁曰便恁么承当时如何峰曰须弥还更戴须弥话颂曰自家冷煖自家知祖意何须更问谁全体承当全体是须弥顶上X戴须弥举晦堂因黄山谷问捷径处乞师指示堂曰祇如仲尼道二三子以我为隐乎吾无隐乎尔太史居常如何理论谷拟对堂曰不是不是谷迷闷不巳一日侍堂山行时方巖桂盛放堂曰太史闻木穉香么谷曰闻堂曰吾无隐乎尔谷释然即礼拜曰和尚得恁么老婆心切堂笑曰祇要公到家耳颂曰渠侬家住白云乡南北东西路渺茫几度欲归归未得忽闻巖蕙送幽香举庞居士有男不婚有女不嫁话颂曰收拾山云海月情团圞鼻直眼眉横龟毛拂子兔角杖敲得虗空嚗嚗声举庞公访大同提笊篱因缘拈曰普济把定被庞公痛处一锥直得左转右侧前依后随笊篱提起处相唿作舞时若言依样画猫儿定把黄金铸子期僧问如何是佛师曰矮子看戏送僧还双林偈曰未到双林见旧游眉横新月眼横秋寒暄未举宜先问因甚桥流水不流宋六月初九日示寂华藏通禅师法嗣杭州府径山虗舟普度禅师维扬江都史氏子稍长无处俗意母识其志俾依郡之天宁出家会与毕将运舟遇共语毕大奇之曰此儿短小精捍音吐如钟他日法门爪牙也携归武林从东堂院祖信受业经五年去参方初见铁牛印于灵隐时无碍唱道荐福师特往叩碍问不与万法为侣者是甚么人师曰金香炉下铁崑崙碍曰将谓者矮子有长处师曲躬作X礼曰谢和尚证明天童晦巖光大慈石巖琏虎丘石室廸相见皆器异淳祐初出世金陵半山次迁润之金山潭之鹿苑抚之疎山苏之承天景定间补天竺旨陞灵隐咸淳乙丑诏住径山上堂邪人说正法正法悉皆邪正人说邪法邪法悉皆正卓拄杖曰邪耶正耶又卓一卓曰说耶不说耶向者里拣辨得出黄金为屋未为贵玉食锦衣何足荣上堂万法是心光诸缘惟性晓本无迷悟人只要今日了既无迷悟了箇甚么卓拄杖曰千言万语无人会又逐流莺过短墙上堂举云门示众曰汝等诸人在此过夏山僧深不欲向你道惜取眉毛好师曰云门灵龟曳尾拂迹迹生灵隐即不然汝等诸人在此过夏山僧直截向你道口是祸门举临济道有一人论劫在途中不离家舍有一人离家舍不在途中那箇合受人天供养话颂曰兔马有角牛羊无角寸尺毫𨤲天地寥廓潘阆倒骑驴攧杀黄番绰住径山值火余志图恢复将有绪俄示微恙索笔大书曰八十二年驾无底船踏翻归去明月一天掷笔而逝时四月二十四日也全身塔寺东十里罘罳坞之阳瑞巖嵒禅师法嗣苏州府万寿讷堂辩禅师上堂释迦老子降诞王宫初生下来不妨令人疑着及乎道天上天下唯吾独尊败阙了也后来冷地羞惭四十九年三百余会救搭也救搭不来收拾也收拾不上诸仁者要见释迦X老子底败阙处么是非只为多开口烦恼皆因强出头上堂你也在者里我也在者里人夫交接两得相见时清休唱太平歌一贯文籴三斗半米二贯五百文买一箇大绢好诸禅德虽然如此厨中有剩饭路上有饥人上堂僧问古德万境来侵时如何德曰坐却着古德有障断狂澜底手段未免劳心费力或有问金山万境来侵时如何只向他道我既无心于万物何妨万物常围绕上堂我若与你说破将后必然骂我我若不与你说破又恐你因循蹉过忽有箇汉出来道长老话堕了也只向他道老僧罪过寄无准偈曰鼈与猿交割不开兄唿弟应似忘怀及乎说到誵讹处又却心肝不带来苏州府虎丘清溪义禅师送僧偈曰台山万叠入眉青途路同行各奔程清晓鸡啼茅店月是谁先起唤师兄雪窦谦禅师法嗣苏州府承天觉菴梦真禅师宣州人八岁为僧十九受具二十行脚所见尊宿皆不能了决慕无准遂登径山叩见每到室中辄战怖且忘却话头自此不去入室昼夜只是坐禅一日廊下行闻火板鸣有省自以为得于是入室准问你是喫粥喫饭僧参禅学道僧师抗声曰喫粥喫饭僧准曰更须饱喫始得师曰谢和尚供养自此只是看狗子无佛性话既无入作处乃过雪窦见大歇歇问甚处来师曰径山来歇曰X火后事作么生师曰五峰依旧插天高歇曰那事还曾坏么师叉手向前曰幸喜不曾动着遂挂搭归堂一夜更深举首见瑠璃灯豁然大悟从前所得一时氷消瓦解次日入室歇举如何是佛三脚驴子弄蹄行声未绝师曰一任𨁝跳歇曰甚处与杨岐相见师曰当面蹉过歇曰犹隔海在师拍手呵呵大笑而出久之开法永庆迁连云陞何山主承天上堂将心学佛摄入魔宫拟心参禅堕在阴界直饶嫌佛不肯做被拄杖子穿过髑髅恁么看来直是无你用心处拍案曰携取诗书归旧隐野花啼鸟一般春上堂庭前翠竹青青砌下黄花郁郁唤作真如体又是般若用唤作般若用又是真如体忽有箇出来道我见从上佛祖说了万千体用不似承天者样蹊跷莫是智过佛祖耶杜撰臆说耶卓拄杖曰好向暮天沙上望西风惊起鴈行斜上堂韶国师道通玄峯顶不是人间心外无法满目青山大众韶国师好箇颂子只是打成两橛承天亦有箇颂双峨峰顶上是青天夜半捉乌鸡伸手不见掌喝一喝上堂三伏热不似人心热行路险不似人心险万斛清风碧玉盘不知谁共倚阑干忽有箇出来道长老正恁么时如何是祖师西来意向他道作贼人心虗举世尊初生云门曰我当时若见一棒打杀与狗子喫贵图天下太平话颂曰生来自恨错同条铁铸心肝也合消还你独尊三界内奈何今日又明朝至元间有贤首X宗讲主奏请江南两浙名剎易为华严教寺奉旨南来抵承天次日师陞座愽引华严旨要纵横放肆问柝诸师论解纤微若指诸掌讲主闻所未闻大沾法益且谓承天长老尚如是矧杭之鉅剎大宗师耶因回奏遂寝前旨府慧巖象潭泳禅师举无着至五台与老翁喫茶次翁拈起玻瓈盏问南方还有者箇么着曰无翁曰寻常将甚么喫茶着无对因缘颂曰五台凝望思迟迟白日青天被鬼迷最苦一般难理会玻瓈盏子喫茶时一关溥禅师举马祖令僧问大梅曰和尚见马祖师得箇甚么便住此山梅曰大师道即心即佛我便向者里住因缘颂曰只将马祖铅刀子裂破缦天铁网罗碧沼夜敲荷叶雨至今贫恨一身多台州府国清溪西泽禅师普说其略曰参玄上士行脚高流拨草瞻风到一处所便乃供下入门口款士止谓之生死事大无常迅速众兄弟生死若是有从古至今无有一人能免生死若是无争奈目前迁变何生死亦有亦无不有不无当恁么时还有漏网底么既是走透无门腊月三十日撞到面前毕竟如何支准等是踏破草鞋岁月飘忽不可把玩要须穷教去处分明与前来入门口欵相应始得示众便只恁么歇去则适来说出许多络索甚处安着直饶诸人一时不受打叠得净尽山僧却有箇古话举似诸人记X得长庆道净洁打叠了却须近前来就我觅有一棒到你当生慙愧无一棒到你又作么生雪窦曰净洁打叠了却须近前来就我觅有一棒到你则屈着你无一棒到你与你平出二大老好一棒未免作得失论量天封则不然净洁打叠了却须近前来就我觅有一棒到你华铺锦上无一棒到你霜加雪上且道前头为人后头为人辨明得出后次挂牌时却来通吐一上宁波府雪窦霍山昭禅师上堂即心即佛嘉眉果阆怀里有状非心非佛筠袁䖍吉头上插笔不是心不是佛不是物漳泉福建头匾似扇只可闻名不可见面净慈道禅师法嗣苏州府万寿高峰岳禅师题初祖像曰开旗展阵入梁邦未覩天颜早巳降纵有神通难转欵翩翩一苇渡长江径山范禅师法嗣袁州府仰山雪巖祖钦禅师一字慧朗闽漳州人五岁出家十六薙染十八行脚初参双林洎妙峰善石田薰诸老无所发明闻灭翁住净慈怀香请益翁示临济三顿痛棒话亦无所入遂上径山谒无准锐志咨参封被脇不至席者数载一日上蒲团忽然面前豁开如地陷时中净躶躶地静悄悄地浮逼逼地动相不生者半月余自兹坐定碍膺十年寻常入室遇X举主人公话便可打𨁝跳若教举起衲僧巴鼻佛祖爪牙更无下口处后同忠石梁过天目擡眸见古栢触着向来所得境界和底一时飏下碍膺之物始爆然而散从此不疑生不疑死不疑佛不疑祖彻见径山老人立地处后出世潭之龙兴次迁湘西道林处州佛日台州护圣湖州光孝咸淳己巳始主席仰山上堂少林一曲五传至于六祖山深水寒发太古之清音调翻南岳九世至于慈明唱高和峻奏绝听之希声所以佛法盛于江西湖南恢恢然浩浩然不可得而名焉岂料三百年来土旷人稀道随时变黄钟大吕寂而不作郑音卫响亦乃不闻钦上座固无长处既在浙江那畔被一阵业风吹到潭州城里只得改腔换调向十字街头重翻此曲去也且道是何节拍击拂子曰万年欢复举赵州曰金佛不度炉木佛不度火泥佛不度水真佛内里坐师曰揭示如来正体发明向上宗猷赵州固是好手单是不合强生节目新龙兴见处又且不然金佛度炉木佛度火泥佛度水真佛聻切忌话堕忽有箇汉出来道你恁么正是强生节目拍膝一下曰将谓无人证明上堂一见便见一得永得展手曰撒开两手大家看毕竟明明是何物潭州内外有一十八座城门白日行人千千万万往往来来一任东西南北谢首座维那上堂人天眼目佛祖纲维千差万别一以贯之如何见得克宾法战不胜南泉斩却猫儿上堂春日晓烧X痕青布糓催耕处处鸣虽然底事最分明只是不得将眼看并耳听何故才有一丝头便有一丝头上堂石门𡾟崄玉崃潺湲未到此间不妨疑着到则到矣平展一句又作么生古路铁蛇横浴佛上堂四月八生悉达九龙吐水浴金躯云门一棒要打杀是大神呪是大明呪是无上呪汝等诸人还见黄面老子么以拄杖一时打散上堂杜䳌啼血满华枝底事匆匆苦劝归归到故乡还似客村村绿暗与红稀函葢干坤句随波逐浪句截断众流句向者里荐得一串穿却杨岐驴子三只脚上堂才恁么不恁么有来繇没来繇十里滩头廖胡子钓得一双红鳞锦尾放下却是条鳅因甚如此断岸孤舟上堂落华三月雨残梦五更钟声色都消尽玄关又一重却不得道更须直下尽底掀翻何故须弥山上堂是亦刬非亦刬令下无私棒头有眼因思黄檗道汝等诸人与么行脚何处有今日也是睦州担板上堂水不洗水金不愽金青天白日自古自今山僧到者里直是插手不入汝等诸人还信自已是仰山么曹溪波浪如相似无限平人被陆沉上堂道在日用日用不知饥只喫饭寒只添衣晴天暧日挂枯梨点检谿头梅树向阳偷放南枝上堂春雨溟蒙春云叆叇忽然杲日当空天不能遮地不能载正恁么时如来禅且置祖师禅未在因甚如此只许参不许会上堂唿六为五破二作三眼观东北意在西南仰山X门下却不用者般茶饭何故佛法不怕烂上堂纯清绝点正是真常流注打破镜来未免一场狼借不若遇饭喫饭遇茶喫茶晓来独立空庭外闲对寒梅几树花上堂熏风自南来殿阁生微凉诸佛出身处切忌错商量纵使言前荐得句外承当仰山敢道未在何故嫩竹敲风鸣翡翠芰荷翻雨泼鸳鸯上堂海水不可斗量虗空不可尺度净地不可撒沙烂泥不可着脚者四转语转转有落处且道落在甚么处东京大相国寺里有树芭蕉风吹雨打一似破袈裟上堂有句无句如藤倚树白鹭下田千点雪黄鹂上树一枝花三千里外卖却布单不远而来因甚放下泥盘呵呵大笑毗婆尸佛早留心直至如今不得妙上堂禅树上呌喧喧道门前风浩浩冷地思量真好笑且道笑箇甚么等闲拾得郑州棃看来却是青州枣上堂箇事本成现觅则不可见白圭本无瑕琢磨翻成玷执之以实法空中生闪电视之为等闲脚下添红线珍重学道人好好看方便作么生急须着眼看仙人莫看仙人手中扇僧问如何是德山棒师曰穿过你髑髅曰如何是临济喝师曰还闻么问如何是沩仰宗师曰父慈子孝曰如何是临济宗师曰迅雷不及掩耳曰如何是曹洞宗师曰三更不借夜明帘曰如何是云门宗师曰体露金风曰如何是法眼宗师曰山自青木自绿曰五家宗派蒙师指向上宗乘事若何师曰头顶天脚踏地师X悯纲宗失据因为提挈拈颂激扬敲唱见谛超宗一时宗风为之振起元世祖赐赉尊礼至元丁亥寄竹篦麈拂及绿水青山一同授记与高峰原玅以赞示曰上大今巳无人雪巖可知礼也虗名塞破干坤分付原妙侍者寿七十余示𡧯续灯正统卷二十一续灯正统X卍XXX续灯正统卷二十二南海普陀嗣祖沙门西蜀性统编集临济宗大鑑下第二十一世径山范禅师法嗣杭州府净慈断桥妙伦禅师台州黄巖徐氏子母刘梦月而孕年十八落发永嘉广慈院初见谷源道于瑞巖闻举麻三斤话疑之徧叩诸方一日于云居见山堂阅楞严至蚊虫蝼蚁无有言说而能办事释然有省曰赵州栢树子话可煞直截然不以语人旋谒无准于雪窦准问从何处来师曰天台曰还过得石梁桥么师曰一脚踏断了也自是人唿为断桥一日准以狗子因何有业识令师下语凡三十转不契师曰可无方便乎准以真净所颂示之师竦然良久闻X板声通身汗下于是脱然无疑准移育王双径师皆分座出世祇园迁瑞巖国清后主净慈上堂荆山有玉获得者不在荆山赤水有珠拾得者不在赤水衲僧有无位真人证得者出入不在面门蓦拈拄杖横按曰会么幽州江口石人蹲上堂举慈明室中安一盆水盆上置一剑剑畔安一緉草鞋凡见僧来便指拟议便打因缘颂曰百华丛里跃鞭过俊逸风流有许多未第儒生偷眼覰满怀无奈旧愁何上堂德山低头夹山点头俱胝竖起手指头玄沙筑破脚指头拈拄杖曰都来不出山僧拄杖头何以见得卓拄杖曰一叶落天下秋上堂举达观颖曰七佛是性隷万法是心奴且道主人翁在甚么处自喝曰七佛巳下出头又自诺曰各自祗候师曰唤七佛为性隷指万法是心奴达观自谓有出身路及乎自喝自诺又是奴隷边事主人翁何曾梦见大众要见主人翁么以拂子拂一拂曰晓来一阵春风动开徧园林百样华将终与众入室罢作手书辞诸山及魏国公公馈药不受又使人问师曰师生天台因甚死净慈师答曰日出东方夜落西遂嗒然而化世寿六十一僧腊四十四塔于宁波府天童西巖了慧禅师蓬州罗氏子垂髫与群儿戏必喜为佛塔像一日玉掌山祖灯至其舍师向之合掌父母以师资宿契遂令出家灯授以般舟三昧非其志辞往成都谒瓌菴照于昭觉觉器之属令X南询乃参浙翁琰于径山闻高原泉为人径直往叩之适原赴台之瑞巖师与俱往一日原问山河大地是有是无师拟开口原即喝出复以偈呈原原曰没交涉师一日偶书白杨示众语原阅之笑曰写字与做言句尽得争奈没交涉何师愤然原曰汝缘不在此可往雪窦见准公师秉命造谒自陈来历准呵曰熟睡去既而令充不釐务侍者一日准谓师曰覰不透处只在鼻尖头道不着处不离脣皮上讨之则千里万里师抗声曰将谓有多少准迁育王师侍行尽得其要逮准移径山师居第二座苏州牧节斋赵观文举师开法定慧次迁永嘉能仁江州东林后至天童佛涅槃上堂拈拄杖召众曰黄面瞿昙乃竺干勐将以慈悲为弓矢以智慧为戈矛统百万雄兵勇不可当布三百余阵势不可敌如是四十九年演出五千余卷兵书虽流落人间未尝有一字漏泄因与生死魔军为冤为对遂于䟦提河边筑一巨城题名涅槃于其城中先以紫磨金躯犒赏诸兵令其瞻仰取足再三抚谕而又散以八斛四斗珍珠其谋意无他必欲普与尽大地众生打破生死牢关共行通天活路得到大安隐大解脱场而后巳岂谓二千余载犹未遂其志未奏其功山僧既知其力尽计穷不免拔剑相助去也以拄杖画一画曰四海浪平龙睡稳九天云净鹤飞高芙蓉长老至上堂举唐芙蓉训访实性大师实性上堂右边拈拄杖向左边曰若不X是芙蓉师兄也大难委悉话颂曰陪尽老精神杯盘越样新谁知村店酒难劝玉楼人举泐潭常面壁坐南泉至乃抚常背常曰阿谁泉曰普愿常曰如何泉曰也寻常常曰汝何多事因缘颂曰面壁堆危引客过问谁那更问如何道寻常已成多事检点侬家事更多依妙峰于灵隐时甞题两廊画壁曰幸是十方无壁落谁将五彩画虗空善财眼里生华瞖去却一重又一重晚年退居幻智菴将终戒执事巳问曰今何时对曰二鼓矣遂放身而逝实宋理宗景定壬戌三月十一日也寿六十五夏四十七杭州府灵隐退耕宁禅师初住嘉兴崇圣次迁苏之报恩慧日承天万寿后迁灵隐上堂目前无法意在目前雨余山色翠风暖鸟声喧拍禅牀曰堪笑老胡无转智少室峰前坐九年上堂举石门因僧问年穷岁尽时如何门曰东村王老夜烧钱师曰王老烧钱言端语端绵包特石铁裹泥团上堂极目千峰锁翠满空柳絮飞绵可怜无位真人一向草宿露眠哑三春看又过何日是归年举僧问赵州和尚何姓州曰常州有曰甲子多少州曰苏州有颂曰苏州有常州有三月江南啼鹧鸪堪笑有年无德汉被人拶着强分疎举巖头问钦山如何是真言钦曰南无佛陀耶颂曰随机有问随机答不是禅兮不是玄后代无端翻译出却将梵语作唐言宁波府天童别山祖智禅师蜀顺庆杨氏子年十四X得度初闻僧诵华严弥勒楼阁入巳还闭遂恍如梦觉便得颂灵云见桃花因缘有万绿丛中红一点几人欢喜几人愁之句徧叩浙翁琰无际派高原泉淳菴净妙峰善诸老最后见无准于雪窦准知是法器待之弥峻时或棒喝交下一语不少贷师拟对輙噤不能发繇是知解都丧久之作而言曰吾生平伎俩皆死法也今见此翁始行活路既而准移径山命师分座宋嘉熙戊戌出住洞庭天王宝祐丙辰天童燬州帅吴公潜奏师道行师被旨携一囊一钵至缚茆以居宁郡久不雨师祷之輙应繇是人情奔凑不三年百废具举天童始还旧观上堂举世尊将入涅槃文殊请再转法轮世尊咄曰吾四十九年未尝说一字汝请吾再转法轮是吾曾转法轮耶公案颂曰老汉平生大脱空将无作有诳盲聋临行一语方真实也是阇黎饭后钟景定庚申九月旦忽示众曰云澹月华新木脱山露骨有天有地来几箇眼睛活有省问者师曰不及相见各自努力越十日夜分唿侍者嘱后事叉手而寂寿六十有八夏五十四塔全身于中峰密菴窣堵波之右福州府雪峰环溪一禅师举大通智胜佛十劫坐道场佛法不现前不得成佛道话颂曰劫初铸就毗卢印古篆雕虫尚宛然堪笑堪悲人不识却嫌字画不完全题憨布袋赞曰逢人乞一文袋里敌国富不是下生迟嫌佛不肯做举即心即佛话颂曰即心X即佛砒霜狼毒起死回生不消一服宁波府天童月坡明禅师举僧问云门久雨不晴时如何门曰札师颂曰云门者一札吹毛光透匣若不是张华徒劳眼眨眨举良遂参麻谷因缘颂曰携锄不顾便好回去谁人敢道你是座主举离四句绝百非话颂曰离四句绝百非递相推过几曾知者僧担一担懵懂换得两头淈𣸩归举熏风自南来殿阁生微凉公案颂曰卖扇老婆手遮日一种风流出当家说与途中未归客何须向外喫波咤宁波府雪窦希叟绍昙禅师西蜀人出世佛陇上堂僧问向上宗乘事若何师曰檐头滴滴分明历历乃曰西子湖边泛渺茫一堤寒绿锁垂杨谁知业债难迯避开眼随人入镬汤到者里如何即得拟欲烂煨黄独不顾紫泥未免蹈古人脚迹拟欲关空锁梦塞路断桥又恐坐在葛藤窠里不如随分纳些些俯顺时宜去也拈拄杖曰竖穷三际横亘十方靠拄杖曰碧眼黄头会不得野梅风定暗浮香上堂三月春云暮韶华似酒浓莺啼杨柳雨蝶弄海棠风若作境会过山寻蚁迹不作境会度水觅鱼踪毕竟如何故乡归路远日暮泣途穷住雪窦上堂一宿觉三担土脚未跨门丰骨巳露等闲举一步危径结寒华信彩示一机断崖飞瀑布虽然要跨乳峰门即易要入乳峰室即难何故鸿飞冥冥弋人何慕上堂发得一机活出得一言当万里无片云青天合喫棒不待X春风着意开暗香巳在梅花上举僧问南泉师居方丈将何指南泉曰昨夜三更失却牛天明起来失却火话颂曰奴颜婢膝走人间羞见羊裘七里滩文叔虽为天子贵子陵元作故人看寄天童偈曰翁翁八十再生牙烂嚼虗空吐出查撒向玲珑巖畔树枝枝叶叶是昙华福州府雪峰绝岸可湘禅师举僧问曹山雪覆千山为甚么孤峰不白山曰须知有异中异曰如何是异中异山曰不堕诸山色颂曰言中彼此带幽玄尽向言中辨正偏孤负一条官驿路茫茫沉在月明前举僧问归宗如何是玄旨宗曰无人能会曰向者如何宗曰有向即乖曰不向者如何宗曰谁求玄旨又曰去无汝用心处曰岂无方便门令学人得入宗曰观音妙智力能救世间苦曰如何是观音妙智力宗敲鼎葢三下曰子还闻么曰闻宗曰我何不闻僧无语宗以棒趂下颂曰三声鼎葢普门开苦海劳生唤不回九十春光今巳半空飞华片点莓苔渔浦接待偈曰吴山那畔越山前有饭充饥有榻眠到此便能休歇去帝乡犹隔一潮船绍兴府光孝石室辉禅师上堂举城东老姥与佛同生不欲见佛公案颂曰平生不愿佛相逢十指尖头现绀容夹路桃花风雨后马蹄何处避残红台州府国清灵叟源禅师上堂举僧问赵州真如凡圣皆是梦言如何是真言州曰唵部临𠷑师曰赵州X禅只在口皮边看他与么也是唤钟作瓮忽有问国清却向他道饥时但喫饭且道与古人是同是别良久曰西天梵语此土唐言上堂炎自炎凉自凉法无二法不用商量只如人人鼻孔在面上则固是知有我更问你别沼荷香何似深村稻香防意如城偈曰六门长锁旧封疆巳是攀缘万虑忘昨夜贫家忽遭劫元来祸起自萧墙守口如瓶偈曰明明只在鼻孔下动着无非是祸门直下放教如木𣔻青天白日怒雷奔九江府庐山东林指南直禅师送僧还成都偈曰智不到处道一句一句当机便到家宿鹭亭前风摆柳锦官城畔雨催华灵隐薰禅师法嗣杭州府净慈愚极慧禅师参石田于灵隐隐一日室中举云门念七话连举十数转无人下语忽有一僧才跨门田遽曰雪峰辊毬师侍旁豁然领情遂冲口说偈曰云门念七雪峰辊毬白苹红蓼明月孤舟田颔之住北禅日谢剑南儒藏主云谷庆藏主无则珍藏主上堂举白云开堂拈香曰众中衣钵道友有一言半句利益我者同伸报谢山僧乍住二三故人远来相访又非一言半句者此岂无片香以为供养烧枫香是着菩提边事烧黄熟是着说佛说祖边事而今勐焫一炉也要尽大地人知道浙西管内嘉兴府川原道地且道烧底是甚么香良久曰不下合X送宁禅人偈曰心未宁时为汝安落花小雨酿春寒断桥流水孤山路杨柳丝丝拂畵栏杭州府中竺雪屋珂禅师上堂枯桑知天风海水知天寒且道衲僧知箇甚么知道饭是米做直饶恁么阎罗老子索饭钱有日在师以宋鼎既迁即谢寺事金山贤默菴雅知师且尊其道行时元兵下江南默菴被总兵伯颜脇置幕中从至武林默菴言于伯颜请师住灵隐亲持请疏扣门师抽关露半面问曰汝为谁默菴曰和尚故人某甲也师落关曰我不识你葢师虽处世外而以忠节自持故不屑灵隐之命径山沖禅师法嗣福州府神光北山隆禅师示众即心即佛有水有竹屋便好非心非佛不袜不冠身自繇不是心不是佛不是物闲倚阑干立清晓红芭蕉引碧牵牛礼镜清塔偈曰惯问门前甚么声池蛙笑汝自蛙鸣年来荒却天华寺正令方才一半行府高台此山应禅师上堂举大随菴侧有一龟僧问一切众生皮裹骨者箇众生因甚骨裹皮随拈草履覆龟背上僧无语师颂曰休将皮骨强分张得六藏时且六藏只履尽情都葢了者僧无事可思量宁波府天童简翁敬禅师上堂举大梅即心即佛话颂曰郎心叶薄妾氷清郎说黄金妾不应假使偶然通一笑半生谁信守孤灯举文殊问菴提遮女生X以何为义话颂曰问处分明答处端当机觌面不相谩死生生死元无际月上青天玉一团育王照禅师法嗣湖州府道场龙源介清禅师福州长溪王氏子得度于义兴法藏齐造育王谒寂窓入室契旨典侍司复掌藏钥出世四明寿国迁开寿迁道场上堂三春云暮绿暗红稀动为境转静为法迷不以色葢不以声骑风前闲听杜䳌啼上堂终日忙忙那事无妨显而不露隐而不藏大众且道如何是隐而不藏底道理玉梅结子浮青树石笋抽条上绿窓大鑑下第二十二世育王珙禅师法嗣苏州府崑山荐严竺元妙道禅师宁海陈氏子幼患右目母携祷观音像师仰见像之右目有小蛛窠乃为揭去目患遂愈父母以为于佛有缘俾投杭之六和正严得度严令学百法论师曰一法不学学百法乎遂谒育王横川珙一日闻举干屎橛话豁然大悟呈偈曰云门干屎橛光明照十方鄮峰才发足五日到钱塘珙谓众曰此子再来人也至元己丑出主邑之慈源迁崑山荐严一晚与众会茶举东坡访玉泉泉问大儒高姓士曰姓秤泉曰是甚么秤士曰称天下长老底秤泉喝一喝曰且道者一喝重多少士无语师命众代语时别源源遽起剪烛了堂一咳𠻳一声师笑曰源藏主剪烛一侍者咳𠻳一僧请师自代X师曰洎不过此又一晚新古帆上方丈请益赵州无字话师厉声曰夜深下去古帆归堂恶发曰不与我说便休何用见瞋或以告师师曰他向后自悟去在古帆闻之当下廓然仁宗诏陞黄巖鸿福赐号定慧圆明延祐丙辰净慈灵隐两剎争欲致之俱不就年逾七十怀紫箨之幽绝乃往终焉江宁府保宁古林清茂禅师年十三为大僧聆老宿举高菴励僧语不觉洟泪交下乃知有出生死超圣凡一着子淬志参访徧历门庭横川居育王师往叩鎚拂之下始知触净出世吴之开元迁鄱阳永福后主金陵保宁上堂僧问毛吞巨海芥纳须弥是衲僧分上事不是衲僧分上事师曰拈却门前大案山曰鲸吞海水尽露出珊瑚枝师曰金刚脑后铁蒺藜曰只如教中道我得无诤三昧人中最为第一如何是无诤三昧师曰放你三十棒曰仁义尽从贫处断世情偏向有钱家师曰知恩者少负恩者多问记得昔日举上座到瑯琊问近离甚处举曰两浙琊曰船来陆来举曰船来琊曰船在甚处举曰埠下意旨如何师曰开口见胆曰瑯琊云不涉程途一句作么生道如何是不涉程途底句师曰前不构村后不迭店曰只如举上座以坐具摵云杜撰长老如麻似粟又作么生师曰焦甎打着连底冻曰后来瑯琊问侍者此是甚么人者曰举上座瑯琊遂亲下旦过问云莫是举师叔么莫怪适来相触忤作么生是触忤处X师曰烂泥里有剌曰举喝云长老何年到汾阳我在浙中早闻你名见解如此何得名喧宇宙瑯琊遂作礼曰某甲罪过那里是他罪过处师曰若不登楼望焉知沧海深曰后来大慧道二老相见如日月丽天龙象蹴踏未审还端的也无师曰土上加泥又一重曰瑯琊后遇慈明举此话明曰举见处才能自了而汝负堕如何为人为复肯伊不肯伊师曰一点水墨两处成龙曰可谓龙得水时添意气虎逢山势长威狞师曰无人处斫额望汝问如何是佛师曰钉钉胶黏曰如何是祖师西来意师曰蚁子不食铁曰如何是正中偏师曰草满法堂曰如何是偏中正师曰苔封古殿曰如何是正中来师曰狝猴带席帽曰如何是兼中至师曰日上月下曰如何是兼中到师曰截水停轮曰五位君臣蒙指示夜明帘外事如何师曰趂晓不归家黄昏候日出上堂若说佛法供养大众未免须眉堕落若说世法供养大众入地狱如箭射去此二途毕竟说箇甚么三寸舌头无用处一双空手不成拳小参举僧问灵云如何是佛法大意灵曰临鸩砧井底种林檎僧曰学人不会灵曰今年桃李贵一颗值千金大慧道者箇公案从古至今无人拈出山僧不惜口业更为诸人註破临鸩砧临鸩砧井底种林檎今年桃李贵一颗值千金师曰大众灵云答者僧话且道与临济在黄檗问佛法的的大意三度喫六十拄杖是同是别若道是同法无同X相若道是别佛法岂有两般常爱大慧道我者里蚌蛤禅开着口便见心肝五脏只者便是虽然也是大都城里撮马粪汉小参古人道九旬禁足鱼游网三月安居鸟入笼生杀尽时蚕作茧如何透得者三重卓拄杖曰将成九仞之山不进一篑之土开元入寺小参举雪峰问德山从上诸圣以何法示人山曰我宗无语句亦无一法为人后有僧问雪峰和尚见德山得箇甚么便休去峰曰我当时空手去空手归五祖拈曰如今说向透未过者有两人从东京来问伊近离何处却曰苏州便问苏州事如何伊曰一切寻常虽然谩山僧不过何故只为语音不同毕竟如何苏州菱邵伯藕师曰从门入者不是家珍自己流来还同瓦砾老东山依模脱墼殊不知二大老正是食饱伤心虽然既是东京来因甚却说苏州话上堂举洞山冬夜喫菓子次问泰首座曰有一物上拄天下拄地黑似漆常在动用中动用中收不得过在甚么处泰曰过在动用中山遂唤侍者掇退菓桌师曰者箇说话在今诸方每至冬夜未甞不拈出註解一上然于正文未曾道着一句有底道洞山只见锥头利不见凿头方抑屈人作么有底道泰首座不得菓子喫要且尽大地人皆不得喫成人者少败人者多殊不知洞山有偏正回互不犯底手脚直饶泰首座道不在动用中也不得他菓子喫在良久曰水流黄叶来何处牛带寒鸦过别村除夕小参今夜X年尽月尽日尽世事悠悠何时是尽明朝年新月新日新千变万化又见重新所以道穷则变变则通垂钩四海只钓狞龙三千威仪八万细行诸人固是不知若得声和响顺各守祖父田园知道饭是米做免向瞎驴边灭却吾宗卓拄杖曰从前汗马无人识只要重论葢代功永福入寺小参红尘閙市十字街头百草头边孤峰顶上若作佛法商量入地狱如箭射直得万机休罢千圣不携声前非声色后非色检点将来正是髑髅前妄想借使打破髑髅揭却脑葢踢倒须弥踏翻大海脚跟下推勘得出也是落七落八通方上士出格高人除非自作生涯终不守他窠窟现前大众冀善参详山僧二千里水陆间关来此聚头不为别事冬至重建寝堂小参豁开户牗重新旧日规模当轩者谁坐断圣凡途辙碧眼胡僧罔措释迦弥勒犹是他奴灯笼露柱掀眉文殊普贤权作走使描不成畵不就扑落非他物华簇簇锦簇簇纵横不是尘逴得便去山河并大地踏着便瞋全露法王身自古自今说玄说妙缁素不分者如稻麻竹苇就理就事变通逸格者能有几人伶俐汉没窠臼知是般事便休且道知底是甚么事寒来暑往阴极阳生庭前玉树华开早也胜东山水上行卓拄杖喝一喝上堂举育王夜参曰少室无门户如何便得通夜深宁耐立听我话西东师召大众也有权也有实也有照也有用只是不得恁么会珍重除夕小X参一年三百六十日今夜方始到头是汝诸人于自已分上事亦须知有到头时节若未得到头直须向前决择岂不见大随参七十余员善知识具大眼目者只一二人且如何是具大眼目者五祖海上参寻数十员尊宿洎至浮山圆鑑会中直是开口不得后到白云齩破一箇铁酸饀方得百味具足遂云华发鸡冠媚早秋谁人解染紫丝头有时风动频相倚似向堦前鬬不休喝一喝曰修心未到无心地万种千般逐水流保宁入院小参当轩大坐百帀千重一句全提该天括地佛眼覰不见海口难宣今古不同途凡圣罔测直得麒麟现瑞凤凰来仪山色呈祥人烟襍沓其奈梁宝公蹉过达磨虽曰观音大士传佛心印毕竟不识者箇消息是汝诸人还勐省么卓拄杖曰若不同牀睡焉知被底穿小参举死心示众曰行脚高人解开钵囊卸却包笠去却药忌一人所在也须到半人所在也须到无人所在也须亲到师曰者般说话如黑石蜜中边皆甜虽然不因夜来鴈争见海门秋除夕小参今宵岁尽何曾尽明日年来实不来三十六旬如转毂几番潮去又潮回机轮转处掣电犹迷大用现前谁当辨的廓情尘于未兆忘至理于言诠人人鼻孔撩天各各安家乐业文殊普贤起佛见法见贬向二铁围山灯笼露柱突出金刚眼睛呵呵大笑麻三斤干屎橛诸人若作佛法商量入地狱如箭射到者里言思道断心行处灭一种X平怀泯然自尽正与么时如何良久曰东风昨夜消残雪枯树枝头又着花结制小参明日结夏来临只管悠悠过日及乎打鼓陞堂直是思量不出诸人簇簇上来未免将南作北七佛以前初无者箇消息七佛以后虽有者箇消息终是不能圆悟如来无上菩提不能证入圆觉伽蓝身心安居平等性智以致诸人九十日内惟务口体不务修持背觉合尘虗延岁月五祖道达磨大师信脚来信口道后代儿孙翻成计较计较得成天清地宁云门扇子𨁝跳上三十三天筑着帝释鼻孔东海鲤鱼打一棒雨似盆倾楚鸡不是丹山凤爱向梧桐树上鸣甞垂示曰向上更有事在露出狮子爪牙其间别有商量未免当门按劒只者灵锋阿谁敢拟师辞锋峻拔手眼卓越应菴而后师殆第一人乎甞续宗门统要示寂保宁绍兴府天衣断江觉恩禅师慈溪顾氏子依云门广孝祝发从明之延庆闻习四教仪七日能通闻叹异往参育王横川室中机契掌内记德业日彰一时贤士大夫皆乐与之游出世苏之天平后迁开元及明之保福越之天衣一日室中众侍立次忽扶杖而言曰老僧嵌空倚杖藜分明画出须菩提顾左右曰会么良久掷下拄杖倚蒲团而逝净慈巩禅师法嗣杭州府灵隐东屿德海禅师台州临海陈氏子年十四从蜀僧安石出家参石林巩于承天林问如何是X汝自己师拟议林便推出师怀疑一日入室林问尽大地是金刚正体何处着上座师拟对林便打从此彻证林迁净慈命居侍司一日室中举国师三唤侍者话师曰不是失却猫儿定是失却狗子林曰是狐负是不孤负师曰瞒人自瞒林以竹篦击之曰亢吾宗者海子也至元庚寅出世天台寒巖大德乙巳迁姑苏寒山至大己酉再迁崑山东禅辛亥敕赐金襕法衣皇庆癸丑复迁中竺延祐乙卯诏主净慈至山门曰清净慈门一湖秋水入得入不得虎齩大虫蛇吞鼈鼻室中垂语曰手握利刃剑因甚猢狲子不死啮破铁酸饀因甚路上有饥人鱼以水为命因甚死在水中众答皆不契甞颂俱胝竖指因缘曰深深无底高高绝攀思之转远寻之复难泰定乙丑复迁灵隐丁卯九月示微疾召弟子付嘱讫跏趺而化世寿七十二僧腊五十八帝甞赐号明宗慧忍禅师塔于育王后山之麓嘉兴府天宁竺云景昙禅师浦江严氏子久依石林后住婺之治平苏之北禅禾之天宁上堂金乌东上玉兔西沉伶俐衲子东讨西寻忽然撞破虗空旷劫只在如今卓拄杖下座僧问三贤未达十圣难知如何是此宗师曰无孔笛毡拍板曰知音者谁师曰聋人争得闻曰也知和尚惯有此机师曰鹞子过新罗问如何是涅槃心师曰须弥山曰如何是差别智师曰四大海X苏州府虎丘东州寿永禅师送僧偈曰动静无非一大禅何须更透未生前故园千里今归去陆有征途水有船举张约斋入道话颂曰一击钟声透耳根三千剎海一时昏贼从赤肉团边去明日依然不离门径山愚禅师法嗣苏州府虎丘闲极云禅师久依虗堂于径山居第一座一日宝叶源请益虗堂德山末后句曰若谓之有德山焉得不会若谓之无巖头又道德山未会乞和尚慈悲指示堂曰我不会汝去问首座源诣师值师游山归索水濯足源亟进水复委身为师摩捋因仰面举前话叩之师乃掬水浇泼曰有甚么末后句源不契复上见堂堂曰首座如何向汝道源举似前话堂曰那那我向你道他会得源于是释然领旨举兴化酬唐庄宗中原宝价因缘颂曰君王宝自难酬价兴化何曾敢借看天地既无私葢载至今留得镇中原举陆亘问南泉弟子家中一片石也曾坐也曾卧拟镌作佛得么泉曰得亘曰莫不得么泉曰不得因缘颂曰坐卧曾经几度春半封苔藓半笼云无稜无缝难提掇空把肝肠说向人绍兴府定水宝叶妙源禅师象山陈氏子秉具观方遇僧流逐物遗道者则忧见于色虗堂以不肯下吴潜潜怒系之狱以辱之师奉事惟谨有疑辄问随问而解久之廓然一日虗堂曰源乎汝今太平矣及堂领径山俾师首众后出主平江荐严迁泉州水陆次X迁定水举世尊五通仙人因缘颂曰那一通你问我口是祸门招因带果惭愧慈悲大法王丙丁离壬不属火上堂举张䂐参石霜霜问秀才高姓曰姓张名䂐霜曰者里觅巧尚不可得䂐自何来䂐言下大悟话颂曰进前峭壁三千丈退后悬崖十万重珍重天唐张䂐老铁鎚无缝舞春风后居云顶以至元辛巳示寂塔云顶世寿七十有五径山月禅师法嗣府南叟茂禅师举巖头摆渡婆子抛儿话颂曰鄂渚渡边穷鬼子全机错在扣舷时何如别下一转语救取婆婆第七儿举夹山参船子话颂曰无相无瑕便倒戈只因轻信智头陀若还不到华亭上铁铸船桡奈汝何举庞居士下桥喫扑灵照相扶话颂曰孝顺藏忤逆人前丑莫遮今生亲骨肉宿世恶冤家径山度禅师法嗣杭州府径山虎巖净伏禅师淮安人至元间甞召见有偈进上其略曰过去诸如来安住祕密藏现在十方佛成道转法轮未来诸世尊一切众生是由妄想执着结烦恼葢缠迷成六道身枉受三涂苦惟念过现佛不敬未来尊与佛结冤讐或烹宰杀害不了众生相全是法性身昔有常不轻礼拜于一切言我不轻汝汝等当作佛若能念自他同是未来佛现世增福寿生生生佛国上覧大悦问从上帝王有戒杀者X否师曰宋仁宗一日语羣臣曰朕夜来饥甚思欲烧羊因虑后来遂为常例宁耐一时之饥不忍启无穷之杀羣臣皆唿万岁上嘉纳即受帝师戒宁波府天童竺西坦禅师问僧从何方来曰金鵞师曰金鵞山高多少僧曰不见顶师呵斥之一日陞座举世尊拈华公案其僧言下有省续灯正统卷之二十二续灯正统X卍XXX续灯正统卷二十三南海普陀嗣祖沙门西蜀性统编集临济宗大鑑下第二十二世仰山钦禅师法嗣杭州府西天目山高峰原玅禅师吴江徐氏子母梦僧乘舟投宿而孕才离襁褓即喜趺坐年十五投嘉禾密印寺出家十六薙发十七受具二十二首谒断桥伦伦令参生从何来死从何去话于是脇不至席口体俱忘雪巖寓北磵师怀香往谒方问讯即被打出闭却门再往始得亲近令看赵州无字巖一日忽问阿谁与你拕箇死尸来声未绝便打如是者不知其几会巖赴南明师上双径梦中忽忆断桥室中所X举万法归一一归何处话疑情顿发时值少林忌随众讽经次擡头覩五祖真赞曰百年三万六千朝反覆元来是者汉蓦然打破拕死尸之疑解夏诣南明巖一见便问阿谁与你拕箇死尸到者里师便喝巖拈棒师把住曰今日打原妙不得巖曰为甚打不得师拂袖便出翌日巖问万法归一一归何处师曰狗䑛热油铛巖曰你那里学得者虗头来师曰正要和尚疑着巖休去过雪窦见希叟昙昙问那里来师抛下蒲团昙曰狗子无佛性上座作么生师曰抛出大家看昙乃自送归堂及巖挂牌道场开法天宁师皆随侍一日巖问日间浩浩时作得主么师曰作得主睡梦中作得主么师曰作得主正睡着无梦无想无见无闻时主在甚么处师无语巖嘱曰从今日去也不要你学佛学法也不要你穷古穷今但只饥来喫饭困来打眠才觉来却抖擞精神我者一觉主人公毕竟在甚么处安身立命师遂奋志入龙须越五载因同宿僧推枕堕地作声廓然大彻自谓如泗州见大圣远客还故乡元来只是旧时人不改旧时行履处德祐丙子春入西天目之师子巖即洞营小室丈许榜曰死关后出住师子院开堂僧问十方同聚会箇箇学无为此是选佛场心空及第归庞居士恁么道还有为人处也无师曰有曰毕竟在那一句师曰试从头问看曰如何是十方同聚会师曰龙蛇混杂凡圣交参曰如何是箇箇学无为师曰口吞佛祖X眼葢干坤曰如何是选佛场师曰东西十万南北八千曰如何是心空及第归师曰动容扬古路不堕悄然机曰恁么则言言见谛句句朝宗师曰你甚处见得僧喝师曰也是掉棒打月曰此事且止只如西峰今日十方聚会选佛场开毕竟有何祥瑞师曰山河大地万象森罗情与无情悉皆成佛曰既皆成佛因甚学人不成佛师曰你若成佛争教大地成佛曰毕竟学人过在甚么处师曰湘之南潭之北曰还许学人忏悔也无师曰礼拜着僧礼拜师曰师子齩人韩獹逐块示众百千诸佛历代祖师乃至天下老和尚以拂子击禅牀曰总向者里堕坑落堑还有跳得出底么又击一下曰三生六十劫上堂无边剎境自他不隔于毫端十世古今始终不离于当念只如山僧每日在张公洞里横眠竖睡或歌或咏诸人还知么诸人每日在选佛场中东行西行或瞋或喜山僧还知么若也彼此知得不免分身碓捣拔舌犂耕若也彼此不知管取释迦拱手弥勒归依因甚如此不见道知之一字众祸之门上堂万法归一一归何处乃顾视左右便下座上堂尽十方世界是箇钵盂诸人喫粥喫饭也在里许疴屎放尿也在里许行住坐卧乃至一动一静总在里许若也识得达磨大师只与你做得箇洗脚奴子若也不识二时粥饭将甚么喫参结制上堂大限九旬小限七日麤中有细细中有密密密无间纤尘不立正恁么时银山X铁壁进则无门退之则失如堕万丈深坑四面悬崖荆棘切须勐烈英雄直下翻身跳出若还一念迟疑佛亦救你不得此是最上玄门普请大家着力山僧虽则不管闲非越例与诸人通箇消息川㊂雪巖忌拈香昔年瞎却我眼今朝穿却你鼻冤冤相报无休莫若克己复礼遂插香以袖掩面作哭声复以坐具搭左肩上作女人拜曰非惟和光同尘免得递相钝置室中垂语曰大彻底人本脱生死因甚命根不断佛祖公案只是一箇道理因甚有明与不明大修行人当遵佛行因甚不守毗尼杲日当空无私不照因甚被片云遮却人人有箇影子寸步不离因甚踏不着尽大地是火坑得何三昧不被烧却元贞乙未十二月初一日黎明陞座辞众曰西峰三十年妄谈般若罪犯弥天末后有一句子不敢累及诸人自领去也众中还有知落处者么良久曰毫釐有差天地悬隔辰巳间复说偈曰来不入死关去不出死关铁蛇钻入海撞倒须弥山泊然而寂遗命塔全身于死关寿五十八腊四十三衡州府灵云铁牛持定禅师太和磻溪王氏子故宋尚书贽九世孙幼清苦刚介有尘外志年三十谒西峰肻菴得闻别传旨寻依雪巖居槽敝服杜多行一日巖示众曰兄弟家做工夫若也七昼夜一念无间无箇入处斫取老僧头做臽屎杓师默领励精奋发单持正念目不交睫者七日至夜半忽觉山河大地X徧界如雪堂堂一身干坤包不得有顷闻击木声豁然开悟徧体汗流旦诣方丈举似巖巖反覆诘之无少疑遂命为僧一日巖上堂举亡僧死了烧了向甚么处去自代曰山河及大地全露法王身师于言下大悟即出众作礼曰适来和尚举扬般若惊得法堂前石狮子笑舞不巳巖曰试道看师曰劫外春回万物枯山河大地一尘无法身超出如何举笑倒西天碧眼胡巖敲卓子曰山河大地一尘无者箇是甚么师作掀倒势巖笑曰一彩两赛一日入室次巖曰亲切处道将一句来师曰不道巖曰为甚么不道师拈起香盒曰者箇不直半文钱巖曰多口汉巖巡堂次师以楮被裹身而卧巖召至方丈厉声曰我巡堂汝打睡若道得即放过道不得即趂下山师随口答曰铁牛无力懒耕田带索和犁就雪眠大地白银都葢覆德山无处下金鞭巖曰好箇铁牛也因以为号一时行辈靡不推服至元戊子至酃县桃源山成栖遯意未几县尹入山问道执弟子礼遂大唱雪巖之宗大德癸卯正月十五日示寂寿六十四腊二十六全身塔于寺北三十里沙潭其徒别流泾走浙江谒虞文靖公集求师塔铭虞问先有铁耶先有牛耶泾曰先师亲见仰山来虞笑曰吾试为汝模画之杭州府径山西白虗谷希陵禅师义乌何氏子年十九薙发于东阳资寿院秉戒巳往双林谒虗舟远次依东叟颖于净慈掌内记石林补处师职侍者一日X往叩雪巖于北磵巖举黄龙见慈明因缘诘之对答脗合巖然之及巖迁大仰乃招师居第一座一日巖问临济在黄檗三度喫六十拄杖因甚向大愚肋下筑拳师曰钝置杀人巖便打师拂袖而出至元丙戌巖将示寂抚师肩曰吾以此担累汝师曰终不向者里活埋却未几巖化去众随请师继席常垂三语以騐来学曰三乘十二分教拈向一边虾蟇口里道将一句来狗子闻哇声因甚齩破库堂前露柱獭径桥吞却集云峰是第几机铁关枢行脚时甞叩师值冬至小参师举云门餬饼因缘关呈四偈以进师问你是谁关曰枢上座师曰从那里来关曰云门师曰你是颠是狂关曰和尚眼在甚么处师便喝关亦喝师挥一拳关进前迎住曰打即且置云门餬饼意作么生师奋手掠去关帽关曰错师连挥数拳关曰拳头无眼向后遭人检点在师去关七条踏翻在地拦腰数棒曰教你知我手段关曰屈棒屈棒师高声唤曰直岁锁者汉送库司着岁饥师每食必与众共一日与客语过夜半饥不自胜侍者请取勺粟为饭师曰不可常住岂住持人得私延祐丙辰行省禀旨迎师主径山僧问过去心不可得现在心不可得未来心不可得此意如何师曰亲不相赠师早年甞梦游净慈罗汉堂至东南隅忽见一尊者指楣梁间诗曰一室寥寥绝顶开数峰如画碧于苔等闲翻罢贝多叶百衲袈裟自剪裁师初不解及自仰山迁X双径始验仰山有贝多叶经径山有杨岐衣以一出一处皆前定也先是世祖召对说法称旨赐号佛鑑禅师大德中加赐大圆迨主径山仁宗加号慧照大辩至治壬戌四月十二日手书嘱外护戒饬弟子说偈诀众示寂于不动轩全身󰢍菖蒲田世寿七十六僧腊五十七有瀑巖集及语录行世建昌府能仁天隐牧潜圆至禅师高安姚氏子父兄皆前进士师志慕空宗咸淳甲戌年十九投仰山慧朗芟染服勤数载元元贞间出住能仁二载弃去所着牧潜集有送妙智上人入浙序其略曰昔龙安悦公既首众于洞山犹以已道为未至更匿其名潜出求之于食饮笑谈之间闻素公一言之异则虗已自降踽踽为咨询礼不以贬名为嫌卒能于立谈之顷获其终身之所欲岂独云菴之道恃以不坠使素公不赖悦以见于世世亦不识其为何类人矣葢名者道之表也古之人有其表则求其实以应之而今之士反以表害实一居其名则崇高之势傲然不可复屈虽内揆其不慊亦安肻降心以求其所未至耶噫此古今所以异道之所以衰欤云云大德戊戌示寂于庐山世寿四十有三﨟二十有四袁州慈化铁山琼禅师十八岁出家首参雪巖于大仰一日室中举耶咤太子析骨还父析肉还母因缘有省述偈曰一茎草上现琼楼识破古今闲话头拈起集云峰顶月人前抛作百华毬值巖示寂寻谒东X巖东问心不是佛智不是道上座作么生会师曰抱赃呌屈东曰不是心不是佛不是物是甚么师曰眉间迸出辽天鹘复谒蒙山山请分座上堂冬在月头卖被买牛冬在月尾卖牛买被卓拄杖者里无尾无头中道齐休行也休休坐也休休住也休休卧也休休睡眼豁开五云现瑞光风霁月无处不週梅绽枯枝古渡头风前时复暗香浮虽然到此向上一路万里崖州何以见得靠拄杖休休后示寂塔于观音阁后净慈伦禅师法嗣台州府瑞巖方山宝禅师一日为众挂牌入室垂语曰南泉斩却猫儿时如何众下语皆不契适有一仆在旁曰老鼠做大师曰好一转语只是不合从你口里出示无见偈曰道人得得出山来尽把胸襟对我开坦坦平平如镜面澄澄湛湛绝纤埃忽然得箇转身句衲卷寒云便归去万八千丈华顶峰一笑裂开铁面具家山到后绝思惟拗折枯藤拄竹扉粪火堆中消息好芋香便是道香时府绝象鉴禅师举洞山不安因缘颂曰洞山有路透云巖绝处教通到者难拄杖头边开活眼方知不隔一毫端示众举投子问僧连日好雨且道雨从何处来僧无对后阅华严经有省颂曰陌路游人竞採芳不知眼底度春光夜来一阵落花雨一百十城流水香X府永宗本禅师举夹山参船子公案颂曰笑中弃却竹林寺将谓华亭有许多穷性命于桡下丧看来成败自萧何府竹屋简禅师举孚上座圣箭因缘颂曰青丝双勒玉騘嘶淡白春衫绿带围夜半归来华底月金鞭敲落乱红飞又曰九重城里本非遥射折重重箭倍饶忽遇三军围绕处分明有路直通霄举临济访平田公案颂曰目前条路平如砥何不堂堂掉臂行撩拨老婆牛性发赤身挨棒可怜生天童慧禅师法嗣宁波府天童东巖净日禅师南康都昌廖氏子幼绝荤十五祝发庐山之香林首参仰山石霜次入浙叩痴绝不契登径山见无准准深器之后谒西巖慧于天童其提示一秉于准遂密契其旨俾守藏后为开先无文璨第一座繇是誉闻日彰景定中出主圆通继领东林至元壬辰迁育王未几归隐雪窦大德庚子主天童师生宋嘉定辛巳终于元至大戊申将示寂书偈曰天为葢兮地为函吾奚为乎塔与葢灰吾骨兮山河言巳矢兮勿鑱越二日沐浴端坐而逝就化齿根不坏塔于西巖之清风坞寿八十八腊七十有一无学元禅师法嗣江宁府蒋山月庭忠禅师举僧问白云旧岁巳去新岁到来如何是不迁义云曰眉毛在眼上颂曰落叶X巳随流水去春风未放百华开青山面目依然在尽日横陈对落晖举文殊三处度夏迦叶白椎欲摈因缘颂曰锦衣公子游春惯白首佳人懊恨多彼富尚嫌千口少自贫无奈一身何举慈明冬日揭榜示众话颂曰画上画下画短画长明明揭露浩浩商量何似京师出大黄育王弥禅师法嗣宁波府育王东生德明禅师甬东刘氏子年十六依仗钖月潭澄剃染首谒希叟昙于雪窦复参顽极弥弥举文殊是七佛之师因甚出女子定不得罔明因甚出得师曰春色无高下花枝自短长弥器之命掌藏钥出世育王赐号佛日普光颂船子覆舟公案曰清世悠悠据要津一桡活计重千钧朱泾路上行人少沧海难同方寸深后示寂瘗洞云塔寿八十四腊六十七净慈传禅师法嗣嘉兴府三塔石湖至美禅师金陵毕氏子生而颖粹无经世意出家崇目院宋咸淳年得度受具锐志徧参如玉㵎莹云峰高月坡明皆预其席称上首最后见无文传于净慈师以传为有道倾心事之尽揭源底元世祖至元丁亥出世吴之双塔未几迁禾之三塔不数年凡丛林大观俱毕备焉既而又被旨住平江之灵巖又迁鄱阳之永福四明之育王至顺辛未主净慈所至孳孳以弘道建立为已任曾弗少懈忽X一日召众嘱后事以前三塔东所筑幻修菴更名四禅诫以名实相称者处之端坐至夜半泊然而逝寿七十有四大鑑下第二十三世荐严道禅师法嗣台州府瑞巖空室恕中无愠禅师本郡临海陈氏子从径山寂照薙落参方首谒灵石于净慈次参一元灵逾年归觐照照命居择木寮后游四明见太白砥典藏一日偕木菴聪大宗兴往台州紫箨谒竺元道拟以无字话问才开口被元一喝师豁然大悟直得通身汗下呈颂曰狗子佛性无春色满皇都赵州东院里壁上挂葫芦元笑曰恁么会又争得师拂袖便出繇兹感激间语同参曰此事如人饮水冷煖自知决不在言语文字上我辈若不遇者老汉几被知解埋没一生他日设有把茅葢头当不忘所自后古鼎铭主径山招师归蒙堂日涉玄奥且为学者矜式无何以避兵还四明初出住象山之灵巖次主黄巖之瑞巖时梦堂噩居瑞龙觊师为寂照嗣师曰素志有在不可夺也开堂日拈香曰古人出世拈香酬法乳也今人出世拈香酬世恩也愠上座总不然昔年行脚到紫箨山中参箇老布衲彼亦无法可授我亦无法可受只向无授受中拈出供养前住崑山荐严禅寺竺元道和尚不图报德酬恩只要大家知委僧问如何是瑞巖境师曰风吹不入曰如何是境中人师X曰水洒不着曰人境巳蒙师指示向上宗乘事若何师曰真不掩伪曰诸法寂灭相因甚舟行岸移云驶月运师曰好箇消息只恐错会曰两重公案师曰海水不生氷问维摩丈室不以日月为明和尚丈室以何为明师曰物见主眼卓竖曰摩竭掩室毗耶杜词相去多少师曰一坑埋却曰德山入门便棒临济入门便喝毕竟明甚么边事师曰塞北千人帐江南万斛船问如何是函葢干坤句师曰勐虎口里活雀儿曰如何是截断众流句师曰金刚手中八楞棒曰如何是随波逐浪句师曰李白捉月张骞乘槎小参灵巖峭绝到者应难巳到者享用安乐未到者竛竮孤露孤露底正好踏步向前享用底直须退步就已所以道事无一向有时拈头作尾有时拈尾作头收放纵横宁存轨则摩竭掩室毗耶杜词虽曰正令全提要且未臻其极山僧今夜入门之始聚首之初与汝诸人约法三章第一不得起佛见第二不得起法见第三不得道不起佛见法见若也依而行之管取眉毛厮结蓦拈拄杖曰明眼汉没窠臼高高处观之不足低低处平之有余卓拄杖曰铁牛不喫栏边草直向须弥顶上眠谢专使上堂达磨大师十万里西来要作箇驰书达信汉及乎面对梁王尽力只道得箇不识拈拄杖曰有宾有主有礼有乐手面分开白月团顶门撼动黄金铎上堂明月照高巖悬水响前岭耳目一何清冥然了心境咄哉观世音X担雪来填井下座上堂祖师意无别法下地走穿却鞋上牀眠脱却袜只恁么太誵譌不恁么无合煞沩山水牛百丈野鸭带水拖泥不足观脑后圆光最辉赫喝一喝上堂风不来树不动心不生境不到僧问云门如何是佛门曰干屎橛僧问杨岐如何是佛岐曰三脚驴子弄蹄行好大众向道是龙刚不信果然夺得锦标归上堂禅和家道我无有不知无有不会忽有问如何是行脚事便口如匾担病在于何病在多知多解恁么参学不如三家村里种田汉有问今岁稼穑如何一一道出如瓶泻水葢其无知解故无拣择故秋气正寒各自归堂珍重上堂辞亲割爱剃发染衣入此门来合为何事若也如惭识愧是真出家一出尘俗恩爱家二出三界火宅家三出麤惑烦恼家四出细惑无明家出得四种家始称衲僧家且道如何是衲僧家撞着冤家恶口小家上堂惟一坚密身一切尘中现拈拄杖曰释迦老子来也三百六十骨节八万四千毫窍一一放大光明照彻恒沙国土于其中间若圣若凡有情无情被其光者无不证大涅槃获大安乐得大受用靠拄杖曰此时若不究根源直待当来问弥勒示众巖寺春深草树肥几回特地启柴扉行人只在青山外杜宇声声唤不归上堂赤肉团上有一物昭昭灵灵恍恍惚惚随事变通了无拘束要知来处分明不离举足下足今时丛林中闻与么道便道说老婆禅殊不X知云无心而出岫水盈科而或流遇高山而必止至大海而方休拍禅牀一下上堂诸佛出世是第二头祖师西来是第三首饶你向威音那畔别立生涯百草头边全明杀活布袋里老鸦未知有出身一路在且作么生是出身一路拈拄杖曰祝融峰顶上露滴万年枝开山忌拈香未见巖头口似磉盘既见巖头眼如木𣔻本然理拄地撑天何劳置问主人翁唿来唤去犹欠惺惺乃插香曰相逢不下马各自奔前程散忌上堂法不孤起仗境方生今日是开山空照祖师入般涅槃之晨山僧将不可说不可说恒河沙世界作一筵席百亿须弥庐山作一盌饭百亿香水海作一盌羹聊陈供养正恁么时且道将此筵席向甚么处铺设若向世界上铺设世界巳成筵席若向虗空铺设虗空又如何铺设众中莫有出手措置者么如无山僧自出手去也竖拂子曰恒河沙世界百亿须弥山百亿香水海华簇簇锦簇簇总在拂子头上不宽不隘无欠无余大众且道空照祖师还来受供也无受与不受且置你道他即今在甚么处安身立命击拂子曰家家门前赫日月太平不用将军威结夏小参圆觉伽蓝人人具足在天同天在地同地自是诸人探头太过不能搆得故劳释迦调御曲开方便门立期立限如逼生蛇化龙要汝亲证亲悟庞公道十方同聚会箇箇学无为此是选佛场心空及第归好大众箭不虗发发必中的语不虗发X发必全真鍼眼鱼吞却嘉州大象即不问且道可大师三拜得髓还端的也无拍禅牀曰一年春又过台榭绿阴多上堂相逢不拈出举意便知有打失双眼睛留得一张口孤峰顶上呵佛骂祖窍凿顶门十字街头掣风掣颠符悬肘后长沙虎子湖狗拈起麤辣藜好与噼嵴搂上堂坐深井者不知太虗之宽广忘偏见者方明至理之圆融与么说话譬如大地作射垛挽弓所向无不中的众中忽有人出来道如斯举唱今古罕闻山僧唤侍者点一盌茶供养他更有出来道如斯举唱未护全提亦唤侍者点一盌茶供养他且道还有为人处也无良久曰雪压难推㵎底松风吹不动天边月室中垂问稳坐家堂主人翁因甚不识掀翻大海掴碎须弥平地上因甚擡脚不起眼光烁破四天下自家眉毛落尽因甚不见一日谢事入松巖巖为秋江湛隐处万山之巅人迹罕至师唯独处洪武甲寅夏日本国遣使入贡响师道风奏请师化其国上召至阙师以老病辞上悯而不遣留处天界全室泐延致丈室时宋景濂方在翰林诣师谈道是冬奉诏东还甲子门人居顶住鄞之翠山迎师就养四方叩谒者无虗日一日示微疾谆谆勉众以祖道为重索笔书偈曰七十八年无法可说末后一句露柱饶舌咄书毕端坐而逝时洪武丙寅七月十日也寿七十有八腊五十有九遗命阇维煅骨散木竹间居顶不敢遵乃于唐岙之原奉骨瘗X焉杭州府径山大宗兴禅师台州人甞与恕中木菴三人结伴参方罢游紫箨累历名剎后迁径山临终忽叹曰夫三十妇六龄毕竟偶不成遂坐脱去宁波府天童了堂一禅师至正壬午住台之紫箨次迁天宁天童上堂僧问昔日宝寿开堂三圣横身相为临济住院普化尽力扶持毕竟明甚么边事师曰两头俱坐断一剑倚天寒曰与么则五位君臣齐列下三玄戈甲一时收师曰错下名言僧喝师曰乱统禅和如麻似粟乃曰拈一茎草作丈六金身将丈六金身作一茎草好大众不是苦心人不知便下座上堂最初一句末后一机直下搆得灯笼露柱动地放光其或未然竹山今日失利示众樵歌来叠嶂帆影落汀洲猢狲戴席帽直上树梢头七星剑五云楼毬打人兮人打毬万事难把玩鱼吞水面沤上堂长此束鸟芳树不栖摩斯迦沧溟不入龙泉与鈯斧同铁利钝悬殊良骥与驽骀同途迟速有异以拂子画一画曰华须连夜发莫待晓风吹小参灵光不昧万古徽猷智鑑洞明十虗普应时临亚岁节届书云击动法鼓大众云集一一天真一一明玅更说箇甚么若说有法又被有碍若说无法又被无碍若说不有不无法又被不有不无碍若说不不有不不无法又被不不有不不无碍云从龙风从虎圣人作而万物覩日可冷月可热众魔不能坏真说以拂子画X一画曰黄檗树头悬蜜果无言童子唱巴歌问文殊与普贤万法悉同源如何是同源底法师曰胡张三黑李四曰一毛吞巨海于中更何言师曰不劳悬古镜天晓自鸡鸣曰是非不到处还有句也无师曰情知你乱会问名假法假人空法空请师直指师曰曾问几人来曰无根树子向甚么处栽师曰更深犹自可午后更愁人曰只在目前为甚么再三不覩师曰千年常住一朝僧续灯正统卷二十三续灯正统X卍XXX续灯正统卷二十四南海普陀嗣祖沙门西蜀性统编集临济宗大鑑下第二十三保宁茂禅师法嗣苏州府灵巖南堂了菴清欲禅师台州临海朱氏子初出世中山之开福继迁本觉三主灵巖开堂日僧问丹山鸾凤九苞文地位清高隔五云四海具瞻时一见愿闻真唱答明君师曰千峰朝岱岳万派肃沧溟曰万方有道归明主一句无私利有情师曰黄河九曲水出崑崙曰祝赞巳蒙师指示向上宗乘事若X何师曰眼不见鼻孔问曹溪流非止水一滴忽来千波竞起时如何师曰退后退后曰平生不解藏人善到处逢人说项斯师曰莫谤山僧好问天不言四时行地不言万物生学人有疑愿闻开示师曰万人遐仰处红日在天心曰野老不知尧舜力冬冬打鼓祭江神师曰眼见如盲口说如哑曰千古华山山脚下又添潘阆倒骑驴师便喝问仲冬严寒年年事晷运推移事若何师曰昨夜日轮飘桂华今朝月窟生芝草曰仰山近前叉手意旨如何师曰奴见婢殷勤曰香严叉手近前又作么生师曰大家厮淈𣸩曰去此二途请师别道师曰无人处斫额望汝问单传直指巳涉离微坐断千差请师答话师曰破镜不重照落华难上枝曰便恁么去时如何师曰乌龟钻败壁曰即色明心附物显理时如何师曰癞马系枯桩曰三九二十七牛头南马头北如何是接手句师曰百华深处鹧鸪啼问一不做二不休时如何师曰水底捞明月曰退一步又作么生师曰相逢尽道休官去林下何曾见一人问如何是佛师曰面前案山子曰法即不问如何是僧师曰三头两面得人憎僧礼拜师却问曰如何是法僧曰明年更有新条在恼乱春风卒未休师曰洎不问过问阴极阳生则不问祖师门下事如何师曰石笋抽条长丈二曰牛头未见四祖时如何师曰华阴山前百尺井曰见后如何师曰祝融峰顶万年松曰去此二途愿闻X法要师曰休将闲学解埋没祖师心问举一不得举二放过一着落在第二时如何师曰怀州牛喫禾益州马腹胀曰云门扇子𨁝跳上三十三天筑着帝释鼻孔东海鲤鱼打一棒雨似盆倾又作么生师曰西川斩画像陜府人头落问牛头未见四祖时如何师曰处处绿杨堪系马曰见后如何师曰家家门首透长安曰见与未见时如何师曰鲇鱼上竹竿俊鹘趂不及问说法不应机总是非时语作么生得应机去师曰夜半起来失却牛天明起来失却火问如何是通宗通途师曰东去西去曰如何是叶带叶路师曰南来北来问蟭螟虫吞却虎时如何师曰赏你大胆曰恁么则退身三步师曰漳泉福建头匾如扇僧拟议师便打曰一任举似诸方问如何是德山棒师曰义出丰年曰如何是临济喝师曰俭生不孝问腊人氷铁弹子即且置如何是金刚圈栗棘蓬师曰我早知你吞透不下曰岂无方便师喝曰棒上不成龙问佛未出世时如何师曰释迦自释迦曰出世后如何师曰弥勒自弥勒曰承师有言释迦不受然灯记毕竟受甚么人记师曰自家肚皮自家画问离四句绝百非请师直指西来意师曰拈灯笼来佛殿里将山门安灯笼上曰还有为人处也无师曰若无举鼎拔山力千里乌骓不易骑问云门放洞山三顿棒意旨如何师曰沙里无油曰鸟窠吹起布毛又作么生师曰石中有髓上堂夜来X州中琴堂上般杂剧也有端严奇特也有丑陋不堪鬼面神头亦自好笑且道笑箇甚么我观世间人是箇大杂剧所谓文武医卜士农工商各逞已能互相欺诳逗到腊月尽头不觉一场败阙具眼旁观掩口不暇喝一喝曰元正启祚万物咸新岸柳摇金梅破玉万邦一气转洪钧下座巡堂喫茶上堂绝罗笼脱羁锁虽是善因而招恶果咄老松源与么说话唱教门中足可观光要作临济儿孙未得在开福莫有长处么击拂子曰星河秋一鴈碪杵夜千家上堂举松源示众古者道拈起也天回地转放下也草偃风行冶父则不然拈起也干坤黯黑放下也瓦砾生光忽有一箇半箇蓦然翟支瞎顶门眼达磨一宗未至寂寥在师曰老松源只见锥头利不见凿头方寿山即不然拈起也南山起云放下也北山下雨不拈不放时如何三级浪高鱼化龙痴人犹戽夜塘水上堂南泉斩猫赵州戴草鞋而出兴化法战克宾设饡饭便行是皆发挥本有灵光要且不借别人鼻孔出气所以前日首座说法高耸人天今朝道伴相过光扬宗眼且道山僧鼓两片皮成得甚么边事拍禅牀曰从前汗马无人识只要重论葢代功清明上堂冬至寒食一百五今朝正是三月六山又青水又绿一声欵乃渔家曲山僧昨日偶尔郊行作得一偈举似大众华冠不整舍那衣秃帚还随破畚箕五箇老婆三箇丑一双红杏换消棃下座上堂药山久不X陞座院主椎钟击鼓分明尽底掀翻犹道一词不措本觉据令提纲不作者般调度今朝月旦拈香拨开向上一路谁敢射虎不真枉发千钧之弩满散青苗上堂佛以一音演说法众生随类各得解灵山会上退席五千逝多林中半聋半哑眼空四海必有商量心洞十方孰辨真假卓拄杖曰绿杨阴里戴嵩牛芳草渡头韩干马喝一喝下座上堂春日晴黄莺鸣大藏小藏鼻孔眼睛木马嘶泥牛舞寿山不打者破鼓便下座上堂一大藏教束之高阁长期短期无绳自缚莫更纷纷纭纭直须洒洒落落杨岐一头驴只有三只脚潘阆倒骑归攧杀黄番绰五味拈来饡秤锤别有香风满寥廓喝上堂八月秋何处热达磨老臊胡有语非干舌啮镞破关斩钉截铁父子虽亲不传未是神仙妙诀喝上堂正觉山前明星现时释迦世尊与大地众生一时成佛祖师门下蹉口道着佛字𠻳口三日前行不到末后太过各与二十拄杖忽有箇不顾危亡底汉出来道本觉与么判断合喫二十拄杖山僧却须分付明窓下安排何故佛灭二千岁比丘少惭愧上堂如来不出世亦无有涅槃以本大愿力示现自在法拈柱杖曰不是大愿力卓拄杖曰不是自在法举起也千身弥勒放下也随处释迦只为诸人眨上眉毛却入娑罗双树间去也靠拄杖曰见之不取千载难忘至正丁未八月二十五日示寂于秀之南堂世寿七十X宁波府瑞云清凉实菴松隐懋禅师奉化郑氏子幼喜习禅年十八投杭之传法寺希颜出家既剃落禀戒昭庆慧参方见南㵎泉于云居一夕松下经行闻巖泉声微有所触泉命往永福谒古林林问来作甚么师曰生死事大特求出离林曰明知四大五蕴是生死根本何缘入此革囊师拟对林便打师豁然悟入久之林命典第一座逾年回浙会月江印主道场延师分座说法至正壬午出主明之瑞云一日有僧问答未竟以手拍地而笑师曰滞货何烦拈出僧嘘一声师厉声便喝一住十五年后退隐东堂影不出山元明良师之犹子也迎归天童之此轩一日示微疾集众诀别众请偈师举手指自曰此中廓然何偈之为端坐凭几握右手为拳枕额而逝火葬有天华之祥舍利无数塔于瑞云西冈世寿八十五僧腊七十谥佛光普照大师温州府僊巖仲谋猷禅师谢藏主侍者上堂一默相酬雷轰电激三唿领旨玉转珠回七十三八十四筑着磕着碍塞煞人拈拄杖曰昨夜西风枕簟凉无数蝉声噪高树苏州府定慧大方因禅师至正丙申春出世定慧时方兵兴占住佛屋缁徒戚戚师曰何不休去歇去嗣是语嘿跌宕不可测识一日谢院事侨居灵巖华首座寮盛称总管周侯义卿之贤且曰我将火化须侯作证明戊戌九月八日侯以郡事登灵巖师闻欣然X出迎陪侯夜话曰某将此月十四日即此山火化侯其为我证明兼吾教下衰侯念为法外护慎无忘此言至十三日复以偈寄侯曰昨日巖前拾得薪明朝幻质不能存慇懃寄语贤侯道碧落云收月一痕侯未深信师复以偈别众是夜请于华乞以燥薪叠高棚仍借一龛坐去翌晨登殿与众僧别即升柴棚燥薪得火烈焰炽然于大火聚中且祝香曰灵苗不属阴阳种根本元从劫外来不是休居亲说破如何移向火中栽于烈炽中度数珠与华曰聊当记忆如是四众始惊信拜礼烟焰所至多舍利且闻异香薪尽舌根齿牙不坏侯闻惊怛不巳为悼章二建塔于灵巖其别众偈曰前身元是石桥僧故向人间供爱憎憎爱尽时全体现铁蛇火里嚼寒氷具如郑明德铭中绍兴府龙华会翁海禅师台之临海人年三十弃家投径山虎巖祝发初挂搭栴檀林或讥其举止山野乃发愤往天目参中峰久之无所入时东州居虎丘古林居开元东屿居寒山师出入三老之门有年后出住龙华拈香嗣古林年九十三往育王守横川祖塔偶损左足艰于步履日牀坐每至清夜朗吟古人偈语其徒文涣曰和尚一生参学至此不能受用託吟咏自遣耶师笑曰大慧道痴子呻吟便不是耶涣乃礼拜既寂火化异香袭人塔于灵隐海禅师法嗣X杭州府径山悦堂颜禅师出家于婺之宝林得法东屿初住崑山之东禅次迁万寿陞净慈后主径山玺书钖金襕法衣法语失录建宁府斗峰大圭正璋禅师福州福清人礼湖南绝听祝发参东屿闻颂俱胝竖指话言下顿悟遂上方丈呈所得屿曰作么师曰古今现成事何必涉思惟屿曰既不涉思惟汝更来者里作么师曰请和尚证明屿俾颂狗子无佛性话师遽曰狗子佛性无覰着眼睛枯瞥尔翻身转唵悉哩苏嚧屿抚而印之后结茅斗峰渐成丛席上堂顾视左右良久曰黄金虽贵入眼成尘便下座上堂玉宇霜清琼林叶落一句全提万机𥨊削作者好求无病药上堂举青州布衫话颂曰昨夜三更里雨打虗空溼狸奴知不知倒上树梢立元旦上堂元正启祚万物咸亨唤作新年头佛法瞎却你眼不唤作新年头佛法结却我舌毕竟作么生便下座临终说偈曰生本不生灭亦无灭幻化去来何用分别大众珍重不在言说遂合掌而逝苏州府椔塘明因天渊湛禅师甞依凤山一源分座说法一日呈秉拂语曰翔凤山前行看白云乍舒乍卷禺泉亭畔坐听流水或抑或扬眼处作耳处佛事耳处作眼处佛事便见非唯观世音我亦从中证凤山指便见两字曰有此二字便是别人说话师不觉解颜点首礼谢而退出语人曰还丹一粒点铁成金X堂头老汉之谓也宁波府育王大千慧照禅师永嘉麻氏子年十五出家邑之瑞光礼了定落发受具后首谒晦机于净慈一日阅真净头陀石被莓苔裹掷笔峰遭薜茘缠语默识悬解遂谒东屿于荐严屿问东奔西走将欲何为师曰特来参礼屿曰天无四壁地无八荒汝向甚么处措足师拍案而退屿复召至反覆勘辨遂留执侍天历戊辰出世乐清之明庆示众佛法欲得现前莫存知解参礼看教皆为障碍何如一法不立而起居自在乎德山棒临济喝亦有大不得巳尔至正乙未迁宝陀未几主育王室中垂三关语以验来学一曰山中勐虎以肉为命何故不食其子二曰虗空无背向何缘有东西南北三曰饮乳等四大海水积骨如毗富罗山何者是汝最初父母越九年退居妙喜泉上筑室曰梦菴掩关独处凝尘满案泊如也洪武癸丑十月沐浴更衣索纸书偈恬然坐逝世寿八十五僧腊七十茶毗牙齿目睛不坏设利五色塔于梦菴之后杭州府径山月林镜禅师本郡人受业于无传久依东屿因参本来人有省述偈曰本来人本来人无脑无头作么寻蓦然揪着箇鼻孔细看元来是白丁时有老宿睨视曰可是师与一掴由是名振丛林后主径山至元已卯示寂寿八十六塔凌霄东崖宁波府育王雪窓悟光禅师字公实蜀新都杨氏子X初出世白马继迁开元育王复领天童虞文靖公集甞赞师为佛果一枝凤毛麟角宋文宪公濂有四会语录序读之可以见师之半天宁昙禅师法嗣三空道人自幼具丈夫志不为富贵所夺见竺云云示赵州无字话俾参阅数年一日复见云问生死到来时如何云曰生是谁耶死是谁耶空乃低头问讯云觉其异于常乃再以前话征之空又低头问讯云呵之曰切忌死在者里空拈起槵子曰数珠一百八不数日示微疾说偈而化火后得舍利无算径山伏禅师法嗣杭州府径山南楚悦禅师隆兴人上堂闻声悟道见色明心蓦拈拄杖曰者箇是色卓一下曰者箇是声诸人总见总闻且道那箇是明底心那箇是悟底道喝一喝曰贪他一粒米失却半年粮敕谥佛慈法喜禅师宁波府育王月江正印禅师郡之慈水刘氏子年十三礼月溪受业后参虎巖遂获印可出住苕之道场继迁育王僧问如何是千丈舍那身师曰肥不露肉瘦不露骨曰如何是丈六紫磨金色身师曰切忌认奴作郎曰和尚且莫压良为贱师曰山僧从来柳下惠问有句无句如藤倚树此意如何师曰无齿大虫当路坐曰疎山道忽若树倒藤枯句归何处嬾安呵呵大笑又作么生师曰曹娥读夜碑曰后来明招X为他点破还端的也无师曰临崖看浒眼特地一场愁曰今日学人问和尚树倒藤枯句归何处未审如何指示师喝一喝僧礼拜问朝离东土暮往西天是甚么人师曰十字街头石敢当曰昨日有人从天台来因甚向南岳去师曰鲇鱼上竹竿曰有一人常在途中不离家舍有一人离家舍不在途中且道孰优孰劣师曰兔马有角牛羊无角曰恁么则庭前一叶落天下尽知秋师曰知时别宜堪作阇黎问达磨面壁意旨如何师曰馊饭泥茶炉曰六祖踏碓又作么生师曰兔子喫牛嬭曰一人道不识一人道不会意在甚么处师曰凤林咤之问师唱谁家曲宗风嗣阿谁师曰风吹石臼念摩诃曰恁么则巳得真人好消息人间天上更无疑师曰水底捉麒麟曰如何是夺人不夺境师曰西天人不会唐言曰如何是夺境不夺人师曰有马骑马无马步行曰如何是人境两俱夺师曰新罗打鼓大唐斋曰如何是人境俱不夺师曰闹市里抛碌甎曰人境巳蒙师指示向上宗乘事若何师曰有水皆含月无山不带云曰只如杨岐道踏着秤锤硬似铁哑子得梦向谁说须弥顶上浪滔天大洋海底遭火热明甚么边事师曰如驴覰井如井覰驴问如何是金佛不度炉师曰苏嚧苏嚧曰如何是木佛不度火师曰悉利悉利曰如何是泥佛不度水师曰赵州东院西曰如何是真佛内里坐师曰嵩山破灶堕问如何是一生二师曰元X首明股肱良曰如何是二生三师曰黄河三千年一度清曰如何是三生万物师曰山河无隔碍光明处处通曰只如新年头佛法还有者箇消息也无师曰樊哙踏鸿门都寺办斋上堂云门喫餬饼齩着帝释鼻孔云峰喫䬪饦齩着憍梵钵提舌头诸人二时过堂喫粥喫饭合作么生忽然齩破一箇铁酸饀方知帝释鼻孔即是憍梵钵提舌头憍梵钵提舌头即是帝释鼻孔不见道一切智智清净无二无二分无别无断故喝一喝请头首上堂善哉三下版知识尽来参既善知时节吾今不再三古人与么道大似按牛头喫草云峰则不然善哉三下版收足上蒲团嵴梁生铁铸透过祖师关一气转一大藏教背手拈却须弥山七处征心无心可觅八还辨见无见可还梦入天宫犹未醒金鸡啼上玉阑干行化归上堂有佛处不得住无佛处急走过三千里外逢人不得错举赵州老人大似抱桥柱澡洗把缆放船山僧一出四十余日有佛处与他锥破卦文无佛处也曾勘过历了三州五县逢人也曾错举来只是土旷人稀知音者少摘杨华摘杨华青山忽忆便归去尘世要看还下来上堂麻三斤干屎橛蜡人氷鵞护雪猫有歃血之功虎有起尸之德赵州亲见老南泉临济未是白拈贼青苗会上堂常啼菩萨卖却心肝学般若则易破一微尘出大经卷则难破一微尘出大经卷则易摄大千经卷入一微尘则难一掬水可以X涨滔天之浪一篑土可以成九仞之山也不易也不难青山长伴白云闲赴育王上堂拕犂拽杷几经年鼻孔撩天不受穿业债依然逃不得又吹铁笛过鄞川腊八上堂我观大地众生具有如来智慧德相但以妄想执着不能证得释迦老子与么道大似蟭螟虫向蚊子眼睫上昨窠向十字街头扬声大呌道土旷人稀相逢者少检点将来也是噇酒糟汉上堂举僧问五祖一大藏教是箇切脚未审切甚么字祖曰钵啰孃应菴问密菴如何是正法眼密曰破沙盆师曰闽蜀同风肚里有虫上堂不着佛求不着法求不着僧求灯笼发笑露柱点头云门拈出胡饼投子道箇油油腰缠十万贯骑鹤上扬州上堂熏风自南来殿阁生微凉老玅喜错认驴鞍桥作阿爷下颔带累多少人向者里卜度还知诸佛出身处么黄河三千年一度清卓拄杖下座上堂朝忽忽暮忽忽钵盂开口只要噇空南泉打破锅子甘贽礼拜烝笼击拂子曰万里八九月一身西北风结夏小参瑯琊点出五病西院商量两错井蛙不足以语东海夏虫不可以语氷霜若是捎空俊鹘便合乘时止泺困鱼徒劳激浪是故从上若佛若祖天下老和尚莫不向刀山剑树上镬汤炉炭中成等正觉拔济有情若约山僧看来也是秤锤蘸酢喝一喝解夏上堂初秋夏末兄弟家东去西去如壮士展臂不假他力师子游行不求伴侣葢为人人脚跟下有条通X天活路三世诸佛六代祖师天下老和尚与你把手共行岂不见云门大师问洞山近离甚处查渡夏在甚处湖南报慈几时离彼八月二十五门曰放你三顿棒洞山次日上方丈问昨蒙和尚放三顿棒不知过在甚么处门曰饭袋子江西湖南便恁么去山于言下大悟云门提出倚天长剑凛凛神锋不易洞山敢将赤身挨他白刃正与么时如何金乌啄破瑠璃殻玉兔冲开碧海门至正间奉旨金山建水陆大会命师陞座说法特降御香綵縀晚年菴居榜曰松月自号松月翁天童坦禅师法嗣江宁府天界孚中怀信禅师明奉化姜氏子年十五出家为大僧竺西坦由华藏迁天童师往质疑室中举兴化打克宾因缘问师师曰俊哉狮子儿西颔之俾掌维那职后出世明之观音迁补陀诏赐广慧妙悟智宝弘教禅师至正间迁中竺继住天童御史台奉疏命主大龙翔集庆寺明兵下金陵僧徒窜散师宴坐一室上亲幸嘉之敕改龙翔为大天界寺一日晨兴沐浴更衣趺坐谓左右曰吾归去矣遂瞑目侍僧撼之请说偈师瞋目叱之遂握笔书曰平生为人列挈七十八年漏洩今朝撒手便行万里晴空片雪书毕复瞑己酉八月廿四日也时上统兵江阴梦师谒见问师来何为对曰将西归告别耳上还闻师迁化与梦符异之诏出内府帛币助丧且命卜藏龛之X地于伏牛举龛之日上亲致奠送出郡门茶毗舍利如菽贮以宝瓶光发瓶外世寿七十八腊六十四宁波府天宁舜田明牧禅师台之黄巖人出家仙居正学寺首参天童竺西西问达磨不来东土二祖不往西天意旨如何师曰金不博金水不洗水西异之谓左右曰此法门爪牙也复徧参名宿古林茂竺元道东州永元叟端东屿海咸器重之时日溪泳居天宁师相与激扬元泰定初出世天台净慧次迁仙居广度处州连山寻隐居鴈山丞相列怯里不华强起主天宁钖号佛智普慧禅师并钖金襕法衣师气肃如秋甞即中峰辟室以居蓄一鹤自号鹤松主人一日鹤忽死师以诗悼之踰年师亦示寂玉山珍禅师法嗣江宁府蒋山昙芳忠禅师南康人因寺菑翌日梁王登山谓师曰兴复若何师曰赖有大檀越在王曰寺既燬矣佛依何住师曰古佛过去今佛再来主大喜复笑而言曰衲子所谓蒋薄粥者何也师曰将谓殿下忘却后王赐号广慧圆悟大师续灯正统卷二十四X续灯正统X卍XXX续灯正统卷二十五南海普陀嗣祖沙门西蜀性统编集临济宗大鑑下第二十三世天目玅禅师法嗣杭州府天目中峰明本禅师钱塘孙氏子母梦无门开道者持灯笼至其家觉而生师神仪挺异具大人相喜跏趺能言即歌梵呗凡嬉戏必为佛事九岁丧母十五决志出家甫冠阅传灯至菴摩罗女问曼殊明知生是不生之理为甚么却被生死之所流转有疑巳而往参高峰峰孤峻严冷不假辞色见师独懽然许为祝发一日诵金刚至荷担如来处恍然有解时年二十有四当至元丙戌明年从高峰薙染又明年受具戒未几观流泉有省诣峰求证峰为打趂出既而民间譌传官选童男女师因问忽有人来问和尚讨童男女时如何峰曰我但度竹篦子与他师于言下洞然彻法源底峰为书真赞付师曰我相不思议佛祖莫能识独许不肖儿得见半边鼻或问高峰诸弟子优劣峰曰若初院主等一知半解不道全无如义首座固是茎老竹其如七曲八曲惟本维那却是竿上林梓楠他日成材未易量也迨峰迁化师领X院事以王臣问道为烦因谢事遨游江湖或船或菴居无定处咸榜曰幻住仁宗聘召不至赐金襕袈裟并佛慈圆照广慧禅师号复敕师子禅院为师子正宗禅寺时宣政院虗灵隐径山待师师皆不就先是驸马太尉沈王王璋当遣人问法以为未足复请旨亲賷御香入山参谒师为陞座普说英宗特旨降香赐金襕伽黎师每斥学者但尚言通不求实悟甞示众曰今之参禅不灵騐者第一无古人真实志气第二不把生死无常当做一件大事第三拌舍积劫以来所习所重不下又不具久远不退转身心毕竟病在于何其实不识生死根本故也夫根本者性真圆明本无生灭去来之相良由不觉瞥起妄心迷失本源虗受轮转以故道迷之则生死始悟之则轮回息葢根乎迷而本乎妄也当知山河大地明暗色空五阴四大至于动不动法皆是生死根本若不曾向真实法中脱然超悟更于悟外别立生涯别存窠臼岂堪向生死岸畔札脚纤毫不尽未免复为胜妙境缘惑在那边起诸异想虽曰晓了其实未然惟有痛以生死大事为已重任者死尽偷心方堪凑泊傥存毫发许善恶取舍爱憎断续之见则枝叶生矣可不慎乎示众瞻在前忽在后竹鸡昼啼华鲸夜吼未了听一言如今谁动口嗟夫学人将此一等言句作箇相似底道理商量把自家一片洁白田地添者般野狐涎沫点污了也却不思古人开口处如大火聚如X大风轮无你凑泊处又如吹毛剑等闲拈出直要断人命根此岂可以心意识卜度而为得哉若然则阿难不假再修二祖不劳断臂何则彼阿难二祖聪慧过人意识明了如汝所解者彼岂未闻耶葢是心不妙悟则见地不脱若见地不脱则动是情意识辊作一团在处依草附木承虗接响致使上味醍醐蕴在不净器中变成毒药一切时中如箇不解脱鬼相似见人说心说性便乃扶篱摸壁凑泊将去才见人举起没巴鼻捩转面皮突出牙爪处未免意识不行便乃浑囵吞枣如此等辈日用一心中常有二主互相起灭有时缘般若则忘世谛缘世谛则忘般若自不知是脚跟下蹉过却谓我工夫未熟履践未纯便乃精修白业作有漏因以为资助又有一等颟顸佛性儱侗真如者遇一切境界只作一箇道理硬自排遣乃至破律仪犯禁戒皆无忌惮及乎弄到差别境中排遣不行处自不知是当面着谩却谓我力量未克闻见不广便乃参求古教该博见闻又或忘形死心停机息念以资狂慧如上二种学者葢为自无正念况是打头不曾遇着箇齩猪狗手脚底宗师与之涤荡坐在病中不自觉知终日肆口而谈纵舌而辩总是隔革㧓痒如此参学要于生死岸头一念相应如吹网欲满非愚即狂近世为人师者往往不能穷源只欲学人速得知解暖热门庭多将箇瑞巖主人公临济无位真人即心即佛他是阿谁等语与人打交X辊亦不顾他立脚未稳恐他不能领解又向他道参底是谁学底是谁要见本性底是谁只欲他便向者里认箇光影使其擎拳竖指进前退后不离当处便是西来大意学人不识好恶堕他窠臼如油入面不得出头诚可哀悯良由不知众生心中圆净湛然元无污染只为情生智隔相变体殊一妄䀺兴万缘各立外则妄见山河大地明暗色空内则妄见四大五蕴见闻知觉乃至八万四千尘劳及与菩提真如涅槃佛性等相皆不出此一妄而有然此妄念若欲去除须是工夫纯熟脱落根蔕坐断圣凡划然开悟不然饶你见超二祖慧过阿难正坐在第八识中以识去识以妄遣妄如避身影于日中灭眼华于空里徒自劳神转成差别所以从上诸老宿不奈伊何拈出一把折柄刀子剌在伊命根上待伊捱到转身不得处奋命一挨卒地断爆地折妄消想灭见谢执忘便见森罗万象廓尔平沉闻见觉知当处解脱併百千世界融归一心自然法法全真头头显露然虽如是若要向衲僧面前开口吐气更须朝打三千暮打八百待伊死髑髅上活眼重开方有语话分小参大道在目前山是山水是水玄机超物表圣非圣凡非凡一念洞然万机廓尔水晶宫秋容澹澹森罗万象吞吐明月珠雪松斋浩气沉沉屏几六牕交彻宝丝网无一物不彰至化无一事不演真乘庄周虽蝶梦枕边敢保其当机罔措子韶固蛙闻月下未许其觌X面施呈者一着子名不得状不得即其知处巳陷重围事亦然理亦然与么会时早沉识海所以道神光独耀万古徽猷入此门来莫存知解且不存知解底句如何指陈玉宇秋高无界限金园春事政敷腴示众慧剑单提日用中天然元不犯磨砻神号鬼哭丧魂胆徧野尸横不露锋古人与么说话巳是自伤已命了也殊不知我王库内无如是刀腊八示众玄玄绝待妙妙无依独露真常全彰至体名不得状不得雪老氷枯理无碍事无碍天荒地逈万里云收五夜四方星灿长空揭开威音那畔脑门圆陀陀光灼灼擉瞎髑髅背后眼光净躶躶赤洒洒勒回三万劫风飞雷厉之神机突出五千轴海涌云屯之寐语大众释迦老子来也即今在诸人眼睛里仰见明星顶𩕳上成等正觉诸人还觉眉毛动也无如其未委各请归堂示众龙牙云学道之人不识真只为从前认识神无量劫来生死本痴人唤作本来人本上座今日为伊翻欵去也学道之人不识真用识作么只为从前认识神也不较多生死本即不问如何是本来人喝一喝曰切忌错下註脚至治癸亥八月十五说偈辞众曰我有一句分付大众更问如何无本可据置笔安坐而逝世寿六十一僧腊三十七奉全身塔于本山之西冈天历已巳文宗敕谥智觉塔曰法云元统甲戌赐广录三十卷入藏号普应国师杭州府天目正宗断崖了义禅师德清杨氏子年十X七闻诵高峰上堂语遂往参谒侍峰于死关峰令看万法归一一归何处话因名从一他日峰为众举牛过窓櫺话师闻有疑日夕体究偶过钵盂塘见松枝雪坠有省诣峰呈颂曰不问南北与东西大地山河一片雪声未绝峰痛棒打出不觉陨身崖下人意其必死同学扪萝救之无所损乃自誓七日取证未至期豁然大悟复驰至死关大唿曰老和尚今日谩我不得也复说偈曰大地山河一片雪太阳一照便无踪自此不疑诸佛祖更无南北与西东峰乃上堂曰山僧二十余年布缦天网子打凤罗龙不曾遇得一虾一蟹今日有箇蟭螟虫撞入网中固是不堪上眼三十年后向孤峰绝顶扬声大呌去在且道呌箇甚么举拂子曰大地山河一片雪师谓同学曰尽大地有一人发真归元从一皆知之峰叹其俊快寻回省亲乃奉母入武康上栢结茅以居养亲事毕还山见峰峰曰大有人见你拖泥带水师曰两眼对两眼遂为薙落改名了义峰既示寂师益韬晦颓然居下版四众累请乃勉住师子正宗焉示众若要超凡入圣永脱尘劳直须去皮换骨绝后再甦如寒灰发𦦨枯木重荣岂可作容易想我在老和尚处多年每被大棒打彻骨髓不曾有一念远离心直至如今才触着痛处不觉泪流岂似你等欢喜踊跃齩着些子苦味便乃掉头不顾殊不知苦味能除百病大凡工夫若到省力时如顺水流舟只要梢公牢牢把舵才有X丝毫异念生管取丧身失命若到纯一处不可起一念精进心不可起一念懈怠心不可起一念求悟心不可起一念得失心才有念生即有一切邪魔入你心腋使你颠狂胡说乱道永作魔家眷属佛也难救你戒之戒之顺帝元统癸酉除日谓侍者曰有一件事天样大你还委悉么良久曰明日是年朝正月六日诣法云塔西指空地曰更好立箇无缝塔其晚与禅者谈笑如平时至夜分乃曰老僧明日天台去也者曰某甲随师去师曰你走马也趂我不及翌旦跏趺而化世寿七十二僧腊四十九藏全身于狮子巖后之云深菴化之日雷砰雨射白昼晦瞑及葬雪华缤纷林木缟素送葬者数千初中峰会葬斋次师谓众曰后十二年更为老僧一会众未深信至昰始验至元丙子七月朝廷钦师道行敕谥佛慧圆明正觉普度大师杭州府大觉布衲祖雍禅师明州宁海人侍高峰最久躬事舂㸑貌甚黑瘠戆而少文初为院主后首众提唱超卓辛卯鹤沙瞿提举为高峰施巨庄赡众峰力辞瞿乃别营大觉请师领寺事及峰临寂乃嘱师以后事焉甞有山居偈曰就树缚茅成屋住拾荆编户傍溪开是他嬾瓒无灵验惹得天书三度来高风远韵槩可想见云后于中竺桂子堂书偈坐逝处州府白云山禅智寺空中以假禅师得旨高峰后栖迟白云四方禅侣闻风来赴屦满户外至元丙子X夏一日援笔书偈曰地水火风先佛记掘地深埋第一义一免檀那几片柴二免人言无舍利掷笔趺坐而化灵云定禅师法嗣南昌府般若绝学世诚禅师示众有志之士趂众中柴干水便僧堂温暖三年不出门决定有大受用有等才作工夫觉得胸次轻安目前清净便一时放下作偈作颂口快舌便将谓是大了当悞了一生可惜前来许多心机中途而废三寸气断将何保任众兄弟若欲出离生死参须实参悟须实悟阎罗大王不怕你能言能语径山陵禅师法嗣金华府宝林桐江绍大禅师严州吴氏子世居桐江因以为号幼入里之凤山剃染受具戒参虗谷于径山佩服心印历事徧参一日曰吾今而后乃知法之无异味也遂罢参翻大藏凡三过内外学咸通其旨东屿居净慈命典藏钥至顺壬申出世里之乌龙后迁云黄宝林法会称极盛一日示微疾鸣鼓集众叙谢众请偈师接笔掷地曰纵书到弥勒下生宁复离此言毕而化世寿七十四僧腊五十八阇维舍利如绀珠齿牙不坏有三会语录杭州府径山竺远正源禅师欧阳文忠公之裔世居南康年二十七弃家薙染受具参方首谒虗谷谷举龙潭吹灭纸烛话问意旨如何师曰焦石可破层氷X谷曰破后如何师曰探索乃知谷曰所知者何事师拟对谷噼嵴便棒师悚然喻旨后出世观音兴圣次补道场灵隐后迁径山赐号佛慧慈照普应禅师以至正辛丑六月示寂全身塔于径山弟子分爪发舍利藏于道场世寿七十三僧腊四十五道场信禅师法嗣湖州府福源石屋清珙禅师常熟温氏子生咸淳初幼依崇福寺薙染受具戒首参高峰峰示万法归一一归何处话令参服勤三年无所发明辞峰峰曰温有瞎驴淮有及菴宜往见之因至建阳参及菴菴问何来师曰天目菴曰有何指示师曰万法归一一归何处菴曰汝作么生会师无语菴曰此是死句甚么害热病底教汝与么师拜求指的菴曰有佛处不得住无佛处急走过意旨如何师不契菴曰者也是死句师不觉悚栗汗下一日入室菴再理前话师曰上马见路菴呵曰汝在此六年犹作者箇见解师发愤而去中途忽举首见风亭豁然有省遂返语菴曰某甲今日会得活句也菴曰汝作么生会师曰清明时节雨初晴黄莺枝上分明语菴颔之因复亲炙久之辞去菴门送之曰他日与汝同龛未几菴迁道场师复依之典藏钥悦堂誾主灵隐师居第二座罢参后结菴湖之霞雾山喜吟咏有山居诸偈至顺辛未四月出住当湖福源上堂把住也锋铓不露放行也十字纵横水云深处相逢却在千峰顶上千峰顶上X相逢却在水云深处今朝福源寺里开堂演法昨日天湖菴畔垦土耕烟所以道法无定相遇缘即宗可传真寂之风仰助无为之化正与么时如何拈拄杖卓一下曰九万里鹏才展翼一千年鹤便翱翔谢专使并三塔和尚首座都寺上堂睦州唆临济喫棒不是好心杨岐逼慈明晚参不是好心赵州访道吾不是好心福源专使逼人住院且道是好心不是好心珊瑚枕上两行泪半是思君半恨君谢殿主净头上堂一身清净则多身清净一世界清净则多世界清净东司头臭气佛殿里蓬尘且道从甚么处得来以手掩鼻曰又是一点也中秋谢藏主上堂天上月正圆人间月方半诸人恐未知打鼓普请看道是如来藏里摩尼珠又似宾头卢尊者手中瑠璃盌比也不可比辩也不可辩天风吹露溼桂花香浸云边广寒殿上堂我有一句子欲与诸人说破又恐诸人骂我不与诸人说破又恐诸人疑我且道如今说即是不说即是抚膝曰知我罪我吾无辞焉上堂黄梅俾老卢踏碓石头讥药山不为有一丈蓬可以使八面风无三尺鞭难以控千里马伊兰园里不生栴檀黄檗树头讨甚蜜果上堂动若行云止犹谷神水中醎味色里胶青细雨溼衣看不见闲花落地听无声上堂所闻不可闻所见不可见昨夜五更风吹落桃华片苍苔面上生红霞百鸟不来春烂熳上堂喫饭要止饥饮水要止渴着衣要免寒归X乡要到家学道要到三世诸佛开口不得处参禅要到历代祖师插脚不入处若不如此倚他门户傍他墙壁听人指挥喫人洟唾总不丈夫福源与么说话良药苦口忠言逆耳上堂是圣是凡入门便见波斯鼻孔开眼便见蚌蛤心肝开口便见诸人两茎眉毛横在眼上因甚看他不见明眼人前三尺暗上堂腊月一水生骨虗明自照不劳心力白鸥寒鴈芦华无处寻他踪蹟待得日暖氷融水面宽依旧飞来照破湖光碧上堂即心即佛也不是非心非佛也不是不是心不是佛不是物也不是恁么也不是不恁么也不是恁么不恁么总不是子细看来直教你无用心处正好用心卓拄杖曰藕穿平地为荷叶笋过东家作竹林住持七年后以老引退复归天湖至正间顺帝降香币皇后赐金襕法衣闻天湖之风者莫不心爽神慕以为真得古先德遗型至正壬辰七月二十四云微疾中夜集众诀别众请后事师索笔书偈曰青山不着臭尸骸死了何须掘土埋顾我也无三昧火光前绝后一堆柴书毕掷笔而逝阇维舍利五色塔于天湖之原以及菴之塔配之示不忘同龛意也寿八十一腊五十四高丽国师太古愚甞侍师得旨王闻钦渴表达朝廷敕谥佛慈慧照禅师仍乞移文江浙请净慈平山林入天湖分师舍利之半归国供养金华府罗山正觉石门至刚禅师世居山麓得法游X历罢归里建宝坊文其楣曰正觉岁除日谢道德首座顺侍者看病上堂岁事除年华毕尊莫尊乎道贵莫贵乎德觉即般若因顺即菩提佛当知种豆不生麻因果自然明历历然虽如是且道如何见得八福田中看病第一小参踏翻生死海涓滴不留推倒涅槃城纤尘不立且是不劳余力如壮士挥戈锋铓不犯如人善射毫发无差自然处处逢源头头合辙不假修证本自圆成尽大地是胜妙觉塲徧法界是真如实地悟取人人有分了知箇箇无亏一念不生入三摩地一尘不动转大法轮自利利他俱登彼岸全身放下总得自繇到者里说甚涅槃生死真如佛性了无一法当情直得十方坐断今日举扬般若端为追荐上峰最菴主不动脚跟高超乐土不劳举念即证无生击拂子曰见彻本来无隐蔽纷纷桂子散天香临终诀众偈曰七十六年了然宽廓拶破虗空须弥倒卓杭州府净慈平山处林禅师本郡仁和王氏子生时有异征年十二父母命投广严寺出家十七受具戒参方母为治装使行谒及菴于金华菴留居侍司一夕菴捻纸烛举示师曰龙潭吹灭汝作么生师方拟答菴遽以手掩其口从此悟入菴迁道塲命典藏钥未几秉拂陞座机如缾泻众咸慴伏洎菴示寂往依虗谷陵于仰山陵处以第二座皇庆癸丑出世大慈定慧瓣香为及菴嗣复开山当湖福源再迁中竺至X正癸未行宣政院使请主净慈十八年中殿堂钟鼓为之一新丞相达识铁睦尔请移灵隐正谋起废值张吴自苏入杭师谓众曰吾缘尽矣乃还净慈更衣沐浴集众说偈而化当辛丑五月一日世寿八十三僧腊六十六敕谥普慧性悟禅师塔净居菴右匡山源禅师法嗣杭州府海门天真惟则禅师别号氷檗老人吴兴费氏子母梦异僧分卫到门觉而有娠及诞异香袭人髫年礼杭之祐福高林寿为师年十六受具戒二十三游方谒楚石千巖无见无闻等一十八员尊宿因缘不契后之匡庐遇无极极终日不语无所启发一日值极如厕师急趋前问曰如何是祖师西来意极擒住曰道道师豁然顿悟于是遨游江湖平山居灵隐招致典藏后因受业老病遂归省侍四方学者麔至固请开法开堂日僧问作么生是佛祖为人处师曰狗䑛热油铛曰和尚今日开堂还有为人处么师曰勐虎当途坐曰岂无方便师震威一喝问如何是日面佛师曰今日云生曰如何是月面佛师曰夜来再看上堂举明果道十五日巳前提水放火十五日巳后鹊噪鸦鸣正当十五日风恬浪静国泰民安有一句到你哑却我口无一句到你瞎却你眼十字街头潘四郎头不梳面不洗知他是凡是圣师曰应菴老汉大似倚富欺贫卖弄不少海门即不然十五日巳前明不离暗十五日巳后暗不离明正当X十五日明暗顿忘古今绝待你诸人向甚么处体究击拂子曰闲中不契林泉乐坐久但闲风雨声腊八上堂威音王巳前未晓一法一字时早是超佛越祖黄面老子因甚腊月八夜方始成道者噇酒糟汉惑乱世间何有了期海门今日点破了也汝诸人即今道得也未良久卓拄杖曰将谓胡𩯭赤更有赤须胡上堂顾左右曰着甚死急虽然到者里也不得放过喝一喝便下座上堂道火被火烧说水被水溺会禅被禅缚以手指左边曰却被者僧勘破腊八上堂昼见日夜见星登舟疑岸动揑目便华生老瞿昙昔年到而不点则上座今日点而不到诸人要见明星么以拂子打圆相喝一喝便下座上堂我若向上举扬如下戈箭佛来祖来俱中汝等向何处逃避若能具此眼目堪为人天之师如或不然自救不了倘有人问我西来祖意只向他道今日输了一转语也还有人免得此箭么卓拄杖下座上堂我坐汝立谁得谁失纵然佛祖到来亦难辨的以拂子打圆相曰咄天下衲僧跳不出上堂蟋蟀鸣晓庭芙蓉照秋水遥望海天晴鸥鹭多如雨若也别解参隔越三千里往往事从叮嘱起洪武初诏征天下高僧赴京天界住持西白金首以师名荐俄以足疾请归癸丑仲春示微疾一日侵晨告众遂瞑目而逝茶毗获舍利无数顶骨牙齿舌根不坏阅世七十有一坐夏五十有八弟子智旻等建塔于本山永乐甲X午更名天真宣德甲寅敕赐海门禅寺瑞巖宝禅师法嗣台州府华顶无见先覩禅师仙居叶氏子生咸淳间从古田垕薙染初参藏室珍于天封次谒方山宝于瑞巖筑室华顶干干朝夕一日作务次涣然省发平生所疑一旦氷释趋白方山山说偈印之复归华顶一坐四十夏足不越户限辟娑罗轩以导来学示众风冷冷日杲杲薝卜花开满路香池塘一夜生春草堪悲堪笑老瞿昙四十九年说不到阿呵呵拍禅牀下座示众若论此事一大藏教诠註不及天下老和尚拈提不起直饶有倾湫之辩倒岳之机到者里一点也用不着诸仁者饥则喫饭困则打眠热则乘凉寒则向火一一天真一一明妙何得踏步向前论禅论道将鱼目为珠认橘皮作火不见道大机须透彻大用须直截不识东家孔丘翁却向他邦寻礼乐卓拄杖一下元统甲戌五月望日遗书谢道侣说偈跏趺而逝阇维白乳如注舍利凝结成五色彩󰢍于所居之西钖号真觉塔曰寂光寿七十﨟五十宁波府松巖秋江元湛禅师久从龙象游后参方山得旨偶游松巖爱其清胜不忍去遂趺坐石上俄有二虎踞坐其侧若护卫状师命之伏枕其背熟睡山民异之即其处剏建精蓝师居之不涉世事法施之外澹如也将化别众就龛说偈曰洗浴着衣生祭了跏趺宴坐入龛藏华开铁树泥牛吼一月长辉天地X光复谓众曰十五年后寺当火启龛则火可止至期果然众亟开龛师神色如生爪发俱长杭州府凤山一源灵禅师宁海人从径山云峰芟染参方山于瑞巖充堂司一日入室请益赵州勘婆话山曰维那你试下一语看师曰尽大地人无奈者婆子何山曰山僧则不然尽大地人无奈赵州何师当下如病得汗后住凤山上堂举世尊陞座文殊白椎公案师曰世尊巳是错说文殊巳是错传新凤山今日巳是错举会么字经三写乌焉成马一日见僧掷选佛图师示偈曰百千诸佛及众生休向图中强较量心印当阳轻掷出堂堂安坐寂光场复曰古人无剪爪之工汝辈后生忍唐丧光阴且掷图选佛到极合煞时掷得一箇印出便懽喜道我成佛了殊不知一切时一切处皆是汝成佛处汝却不知鍼工丁生天台人参瑞巖方山甞蒙印许有咏瑠璃偈曰放下放下提起提起一点灵光照天照地天童日禅师法嗣宁波府天童平石砥禅师送愠藏主省径山叟偈曰山头老汉八十一我此东南大法城双𩯭又添新岁白片言能使古风清为人不用击虎术养子宁忘䑛牍情明月堂前坐深夜余光分得到长庚高峰日禅师法嗣日本国南禅梦窓智曤国师本国势州源氏宇多天王九世孙九岁出家十八为僧每梦游中国疎山石X头二剎一老僧授以达磨像遂名疎石乃决志参方初谒无隐范次见一山宁备陈求法之诚山曰我宗无语句亦无一法与人师曰岂无方便乎山曰本来廓然是大方便师疑闷不辍复谒高峰峰曰一山有何指示师述前语峰厉声喝曰何不道和尚漏逗不少师于言下有省益自奋励一夕坐久忽倚壁身踣豁然大悟作偈有等闲击破虗空骨之句呈似峰峰为印可乃出无学元公渊源以𢌿之后于本国大弘宗教赐号普济国师师志在烟霞出世非所愿聘至皆力辞之其国主起师主南禅入见引坐求退王曰吾非有他欲期朝夕问道耳复强师入天龙钖师号手书后于兜率内院示寂世寿七十九僧腊六十全身塔于院之后存日所剪爪发瘗云居者发中累累生舍利续灯正统卷二十五续灯正统X卍XXX续灯正统卷二十六南海普陀嗣祖沙门西蜀性统编集临济宗大鑑下第二十四世天童一禅师法嗣X杭州府径山呆菴敬中普庄禅师台之仙居袁氏子依天童左菴芟染久之不契出游参了堂于天宁堂问何来师曰天童堂曰冒雨冲寒着甚死急师曰正为生死事急堂曰如何是生死事师以坐具作摵势堂曰敢来者里捋虎须参堂去一日室中举庭前栢树子话师拟开口堂噼口便掌从此悟入初出世抚州北禅后迁云居洪武癸酉诏征天下高行沙门师应诏对扬称旨是年秋衔命祀庐山礼成诏主径山僧问如何是云居境师曰路转溪回空院静曰如何是境中人师曰太平时代自由身曰人境巳蒙师指示愿闻一句接初机师曰无毛鹞子贴天飞问路逢达道人不将语默对时如何师曰达道者方知曰和尚何得干戈相待师曰捉贼不如吓贼曰明眼人瞒他一点不得师曰情知你不是好心问新到我者里虎狼塞路荆棘参天上人到来有何忙事曰特来礼拜和尚师曰入门一句则不问脚跟下草鞋甚处得来僧拟议师便喝又问昨离何处曰庐山师曰不劳再勘师甞勘僧曰近奉公文务要打点上座僧曰某甲不是奸细师曰也须勘过始得曰和尚莫倚势欺人师展手曰把将公验来僧拟议师便掌一僧曰久闻和尚有此机要师曰山僧失利一僧问承闻和尚有打点之机是否师熟视曰汝来自首那曰学人掀倒禅牀去也师曰汝是甚处人曰高着眼师曰者依草附木底精灵铲草次僧问者片田地几X时刬得干净师举起锄头曰未审上座唤作甚么僧无语师抛下锄头曰者片田地几时刬得干净问骑虎头収虎尾中间事作么生师曰渠侬得自由曰只如古人道我也弄不出意旨如何师曰入水见长人径山上堂日僧问九重天上承恩泽五髻峰头据祖关四海禅流齐侧耳愿闻一曲万年欢学人上来请师举唱师曰须弥顶上击金钟曰与么则过量人明过量事太平时唱太平歌师曰毫釐有差天地悬隔曰和尚远辞京国近到径山如何是不动尊师曰待钵盂峰𨁝跳即向汝道曰适闻疏中道千年枯木逢春一代昙华现瑞可谓诚实之言师曰汝用许多心识计较作么曰龙象筵开当此日等闲掣取锦标归师曰不是龙门客切忌遭点额僧请益师曰汝自已分上少箇甚么却来请益僧拟对师曰只知贪程不觉蹉路问如何是祖师西来意师曰钵盂口向天曰此是古人底师曰老僧用得恰好曰如何是奇特事师曰千年田八百主曰学人不会师曰至今将不去留与老农耕问如何是道师曰木落崖石出曰只如先德云山上有鲤鱼井底有蓬尘意作么生师曰见之不取思之千里上堂举云门曰平地上死人无数出得荆棘林是好手时有僧曰恁么则堂中上座有长处门曰苏嚧苏嚧师曰云门与么道云居则不然平地上活人无数入得荆棘林是好手忽有人出来说长说短拈拄杖噼嵴便打何故水X流溼火就燥祸福无门惟人自召示众宗师家不得巳一言半句无非为学者抽钉拔楔解粘去缚如善舞太阿自然不伤其手近代据师位训学徒记持文字崇饰语言夸耀后来增长恶习不知有自已出身路如衣坏絮行棘林中不能自由少林直指之宗于此坠地良可痛伤汝辈行脚各须带眼莫教堕他网中出头不得只如古人道入此门来莫存知解若约山僧见处直饶知解顿忘犹是门外汉到者里须辨缁素始得珍重上堂触目不会道运足安知路古人与么道大似劳而无功山僧见处也要诸人共知蓦拈拄杖卓一下曰但得雪消尽自然春到来浴佛上堂真佛无形浴箇甚么毗蓝园里妄见空华云门令行不到今日蓦拈拄杖召大众曰今日事作么生昆明池里失却剑曲江江上捞得锯卓拄杖下座上堂老僧开荒时于法堂基上掘得一箇鈯斧子久聚兄弟若有用得着者两手分付若是荷负不去老僧收得来着甚死急不如飏向擸𣜂堆头从他日炙风吹去也蓦拈拄杖卓一下曰鞭起铁牛耕大地谁能井底种林檎上堂举盘山示众心月孤圆光吞万象光非照境境亦非存光境俱忘复是何物洞山曰光境未忘复是何物师曰二尊宿弄物不知各各与二十拄杖不见道见义不为何勇之有冬至上堂举洞山冬夜与泰首座喫果子次问曰有一物明如日黑如漆常在动用中动用中收不得过在X甚么处坐曰过在动用中洞山令侍者掇退果桌师曰当断不断反招其乱若是径山见他道过在甚么处便与掀翻果桌亦使旁观知有宗门爪牙虽然也须脚踏实地始得拈拄杖曰不向蓝田射石虎何人知是李将军卓拄杖下座上堂一迷一切迷一悟一切悟一暗一切暗一明一切明所以道具足凡夫法凡夫不知具足圣人法圣人不会圣人若会即同凡夫凡夫若知即是圣人到者里尘劳烦恼菩提解脱缚作一块且道非非想天即今有几人修因证果拈拄杖曰一年三百六十日一日日从今日始拄杖子亦从今日始卓拄杖曰击碎三玄三要门普天匝地清风起上堂举玄沙因鼓山至画一圆相山曰人人出者箇不得沙曰情知你向驴骀马腹里作活计山曰和尚又作么生沙曰人人出者箇不得山曰为甚和尚恁么道却得某甲恁么道却不得沙曰我得你不得师曰玄沙与鼓山难兄亦难弟若要出得者箇总欠悟在雪窦曰只知贪观白浪不知失却手桡缁素眼何在蓦拈拄杖画一画曰一把柳丝收不得和烟搭在玉阑干浴佛上堂举药山因遵布衲浴佛话师曰药山能纵不能夺布衲能夺不能纵总未具超宗眼在黄龙南曰二尊宿一出一入未见输赢三十年后不得错举早是错下名言径山见处也要诸人共知今日殿中普请浴佛者箇那箇不得动着杓柄到手更莫颟顸击拂子曰将此深心奉尘剎X是则名为报佛恩永乐癸未十月二十三日示寂于不动轩世寿五十八僧腊四十五阇维烟焰所至舍利如贯珠塔于凌霄之阳寿昌源禅师法嗣宁波府天童元明原良禅师宁海周氏子初住瑞巖后迁天童有侑宏智祖塔辞曰呜唿山不让尘故能成其高海不让流故能成其深师非宿备六度万行之愿轮则曷由树斯大法之功于古今圣人出兴作百世师千载一时惟师得之巍巍窣堵镇兹东谷洞上一宗真规复复昭告菲词深勒崖谷愿师再来为法作则径山悦禅师法嗣宁波府慈谿定水见心来复禅师南昌丰城王氏子至正壬午祝发于邑之西方寺走双径谒南楚久之乃得证入无何避兵会稽遂主慈谿定水凡废者焕然一新以干戈间阻不能省母作室于㵎东名蒲菴取陈尊宿义后迁鄞之天宁杭之灵隐举马祖遣人送圆相上径山话颂曰缄回特地谢殷勤海月山云见处亲莫怪南阳太饶舌干坤谁是不疑人举僧问马祖离四句绝百非话颂曰一幅氷绡五色新玉梭巧织凤池春鸳鸯绣出从君看不把金鍼度与人举文殊维摩各说不二法门话颂曰妙喜天中问疾过机先勘破老维摩剎尘常说虗空听一默相酬早是多举文殊令善财採药话颂曰是药拈来X会得么神方不必问耆婆若言杀活全工巧大地羣生病转多举灵云见桃花玄沙未彻话颂曰尽向长安踏早春紫骝随处逐芳尘年年歌管东风里解识桃花有几人洪武戊申召至京赐食内庭慰劳优渥适建钟山大会敕师陞座说法复命蜀王椿从师问道有答蜀王问参禅法要书一千余言又答晋王问禅要书五百余言所着有蒲菴集及蒲菴外集行世灵隐明禅师法嗣杭州府净慈休菴无旨可授禅师台州临海李氏子年十二依季父沙门仲智于石门寺十九得度为大僧参普觉于灵隐问答之顷疑情顿释至正丙戌出世台州安圣阅五年迁隆恩又二年补真如明年行宣政院选主龙华一坐十三夏洪武癸丑杭郡侯命主中竺至则净慈诸勤旧相与力争屡却不听不得巳强居二载退卧竹院一日示疾召左右曰吾逝矣左右进觚翰师麾去曰吾宗本无言说泊然而寂世寿六十九僧腊五十火浴齿牙贯珠不坏设利光莹色如金晶其徒敛诸不坏并遗骼归龙华塔而藏焉天界信禅师法嗣温州府江心觉初慧恩禅师久依孚中信信居护龙河上师甞分座说法后信示寂师出世建业之圣泉次迁永嘉雅山未几江心虗席牧守请主之所着有三会语录X天目本禅师法嗣金华府义乌伏龙无明千巖元长禅师萧山董氏子年七岁从诸父比丘昙芳于富阳法门院十九薙发受具戒学律于灵芝会行丞相府饭僧中峰适在座遥见师唿而问曰汝日用如何师曰念佛峰曰佛今何在师拟议峰厉声叱之师作礼求示法要峰以狗子无佛性话授之缚茅灵隐脇不沾席者三年一日闻雀声有省亟往见峰峰复叱之师愤然归夜静忽鼠翻食猫器堕地作声恍然开悟复往质峰峰曰赵州何故云无师曰鼠餐猫饭峰曰未也师曰饭器破矣峰曰破后如何师曰筑碎方甓峰乃微笑嘱曰善自护持时节若至其理自彰师受嘱隐天龙之东菴笑隐主中竺力荐起之宣政院脱欢亦遣使见迫师皆不诺居亡何诸山争相劝请师度不为时所容遂杖钖踰涛江东至义乌之伏龙山山如青莲华乃卓钖巖际曰山有水吾将止焉俄山泉溢出作白乳色师遂依大树以居时泰定丁卯十月也初山有禅寺名圣寿久荒废师入山乡民咸梦异僧来遂相率为伐木构精庐寻因旧号成大伽蓝朝廷三遣重臣降香钖号佛慧圆鉴普济禅师并赐金襕法衣僧问如何是祖师西来意师曰野马入牛栏问如何是佛师曰今日好雨曰如何是道师曰此去义乌不远问如何是宾中宾师曰当胸叉手问他人曰如何是宾中主师曰堂上坐来日正午曰如何是主中宾师X曰有时欢喜有时瞋曰如何是主中主师曰横按镆鎁无佛祖问如何是露地白牛师曰草里卧曰甚么人骑得师曰无髭须胡子曰三身中那身说法师曰卖油婆子水梳头曰德山棒临济喝意旨如何师曰恶人先做大问如何是和尚家风师曰无力竖拳头问达磨面壁意旨如何师曰有口开不得问浩浩尘中如何辨主师举拳示之曰辨后如何师曰你主在甚么处问释迦弥勒犹是他奴未审他是阿谁师曰粪扫堆头破苕帚曰学人不会师曰问取净头上堂僧问如何是第一句师曰有口如哑曰如何是第二句师曰有眼如盲曰如何是第三句师曰棒折也未放你在乃掷下拂子曰此是老僧第二句如何是第一句便下座上堂僧问如何是夺人不夺境师曰日照山河影动摇曰如何是夺境不夺人师曰背水阵圆增勇健曰如何是人境俱夺师曰任是锋刀常坦坦假饶毒药也闲闲曰如何是人境俱不夺师曰野老不知尧舜力冬冬打鼓祭江神僧礼拜师曰有麝自然香何用当风立乃曰转山河国土归自已则易转自已归山河国土则难拈了也父母未生前道将一句来示众今朝初一上殿巳毕喝啰怛那西方日出示众举德山托钵因缘拈曰末后句子德山巖头雪峰总跳不出乃喝一喝曰大丈夫当作真王何以假为示众良久曰大众会么会则事同一家不会则万别千差临济道我在黄X檗喫六十痛棒如蒿枝拂相似如今更思量一顿谁为下手时有僧出曰某甲下手济度杖与僧僧拟接济便打看他的的显示者些子无你近傍处岂常情所能测老僧寻常痛口骂你痛棒打你你不作无明会便作佛法会又何曾梦见我先祖门风所以古人云临济之道将坠于地痛哉正与么时合作么生超群须是英灵汉敌胜还他师子儿示众傅大士曰夜夜抱佛眠朝朝还共起起坐镇相随语默同居止分毫不相离如形影相似欲识佛去处只者语声是玄沙曰大小傅大士祇认得箇昭昭灵灵洞山聪曰且道衲僧家日里还曾睡也无保宁勇曰要眠时即眠要起时即起水洗面皮光啜茶溼却此束大海红尘生平地波涛起呵呵阿呵呵哩哩哩啰哩三尊宿大似徐六担版傅大士又俗气不除若论向上宗乘总欠悟在且道无明具甚么眼目不见道直须挥剑若不挥剑渔父栖巢示众今朝腊月二十五云门一曲曾无谱争似无明调转高等闲唱出千山舞大地为琴虗空为鼓拍拍相随声声相助汝诸人须听取白雪阳春何足数箇中端的孰知音寥寥永夜松风度示众举文殊普贤起佛见法见被世尊威神贬向二铁围山师曰大众不起佛见法见还免得贬向二铁围山么世尊也是怜儿不觉丑示众举瑯琊觉有句无句如藤倚树树倒藤枯好一堆烂柴大慧曰作贼人心虗虽然如是恩大难酬师曰一人作佛X法商量一人作世谛流布检点将来总欠悟在无明见处也要诸人共知有句无句如藤倚树树倒藤枯响示众江月照松风吹面面青山展笑眉经有经师论有论师莫怪老僧无法说劳汝诸人立片时示众一喝分宾主照用一时行要会箇中意日午打三更诸禅德与么说话四稜塌地了也乃喝一喝曰且道是宾是主是照是用又喝一喝曰只者是宾只者是主只者是照只者是用又喝一喝曰且不是宾且不是主且不是照且不是用是箇甚么又喝一喝曰进前求解会特地斩精灵示众龙门水急一句截流茅屋风高千山起浪三世诸佛望风结舌六代祖师斫额有分天下老和尚仰羡不及是汝诸人到者里作么生与无明相见蓦拈拄杖曰与么与么人境俱夺不与么不与么照用同时卓一下曰龙生金凤子冲破碧瑠璃喝一喝示众世尊拈华眼里撒沙迦叶微笑全身落草达磨面壁皇天苦屈二祖安心老鼠居金德山行棒莽莽荡荡临济下喝喫盐止渴伪山水牯泥里洗土仰山插锹性命难逃俱胝竖指是何道理雪峰辊毬老不知羞石巩张弓诳謼盲聋赵州勘婆大有誵譌玄沙未彻话作两橛者一队不唧𠺕老冻脓生前卤莽死后颟顸罪犯弥天髑髅徧野无明忍俊不禁与渠一坑埋却拈拄杖卓一下曰直得十方世界风凛凛地法堂前何止草深一丈汝诸人向甚么处出气良久曰拟心凑泊二铁围山X放之自然七穿八穴复卓一下客至上堂披衣登法座道者是高僧将谓多奇特元来百不能西风吹细雨落叶满空庭有客来相访青山自送迎日本国请法衣上堂举石门聪曰西天二十八祖尽得传衣付法东土六祖之后得道者多只传其法不传其衣无明则不然衣以表法故谓之法衣人能弘道故谓之法身无处不徧无处不明故谓之法眼高峰老祖法衣一顶今日对众请与高丽国金刚山供养去也幻住先师法衣一顶我得来三十年矣如今大拙首座又要请归供养虽然如是从上诸祖各各有三十棒分无明亦有三十棒分众中莫有下得者般毒手者么有则出来如无他时后日不得向背地里呌苦呌屈击拂下座元顺帝至正丁酉六月十四日示微疾沐浴更衣集众说偈曰平生饶舌今日败阙一句轰天正法眼灭奄然而逝世寿七十四僧腊五十六弟子用陶龛奉全身󰢍于青松菴谥佛慧鑑禅师苏州府师子林天如惟则禅师吉安庐陵谈氏子受业禾山得法中峰住后僧问佛佛授手祖祖相传毕竟传箇甚么师曰脚未跨门与你三十棒了也问达磨不来东土二祖不往西天还有为人处也无师曰有曰如何是为人处师曰浴院里灯笼笑破半边口曰莫便是学人转身处么师曰上天无路入地无门曰今日多幸得闻师子吼也师便喝僧礼拜师曰X拜则任你拜者一喝不曾倒地在问如来一音演说法众生随类各得解未审和尚如何为人师曰虾蟆𨁝跳上天蚯蚓蓦过东海曰恁么则超佛越祖去也师曰你向那里见得曰今古应无坠分明在目前师曰杜撰禅和华严会僧问无边剎境自他不隔于毫端既有自他如何不隔师曰怀州牛喫禾益州马腹胀曰十世古今始终不离于当念既有始终如何不离师曰天下觅医人灸猪左䏝上曰此会翻宣教典毋劳说禅且望和尚直谈教文师曰山僧无两箇舌头曰一真法界十种玄门还有自他终始也无师喝曰那得许多骨董来曰既无许多骨董毕竟华严所说何义师曰说华严曰离却法界玄门华严经在甚处师曰在你诸人手里曰与么则信受奉行去也师曰赠你三文买草鞋问德山小参不答话问话者三十棒意作么生师曰我者里不打有问即答曰无法可说是名说法又作么生师拈棒僧便走师曰作贼人心虗问禅门一派分为五宗其间还有优劣也无师曰五五二十五曰临济一宗儿孙徧地他有何长处师曰细鱼齩断鸬鹚脚白鹭惊飞上树梢曰涅槃心易晓差别智难明五宗异同请师开示师曰退身三步示众赵州道箇无字开口见心肝因甚诸人自生障碍有僧请益曰蠢动含灵皆有佛性为甚狗子独无师曰莫说狗子直饶你问他释迦弥勒还有佛性也无他也道无僧曰赵州禅在口唇X边因甚只会道箇无字师曰赵州见处只到者里僧曰和尚不肯赵州那师曰是僧曰赵州是古佛因甚不肯他师曰赵州在那里随后便喝示众诸方有海蠡禅海蚌禅铁刬禅老僧者里却似水上葫芦触着便动捺着便转活鱍鱍地无你奈何处昨日一阳来复见说生根了也诸人为我提起看示众有时伸出佛手有时放出驴脚错有时拍禅牀有时击香桌错有时舌生毛脣生醭拄杖长年靠壁角临济德山鼻孔一时穿却错诸禅德向者三箇错处认得老僧请你喫无面䬪饦示众临济大师道我者里是活祖师西来意一切临时要用便用遂拈拂子摇曳曰我者里也是活底要用便用一切临时且道与临济底是同是别击一击掷下曰临济大师犹欠者一着在示众佛祖行不到处行取一步佛祖说不到处说取一句召众曰一舖是九里三舖廿七里者箇是佛祖行不到处老僧行到今日初三明日初四后日初五者箇是佛祖说不到处老僧说到喝一喝曰宁与有智人厮骂莫与无智人说话示众举譬如牛过窓櫺头角四蹄都过了惟有尾巴过不得师曰者箇是东山演祖不了事处老汉参方三十年也有两件不了底事是甚么两件事饥来要喫饭困来要打眠示众跛者命在杖渡者命在舟有来由没来由一身还有一身愁衲僧门下夺食驱牛拟着眼看便与闭却户牗拟开口道便与塞却咽喉夜廊无月X不点火露柱从教撞破头示众慈悲不是佛忿怒不是魔明州布袋横拕竖拕人人自屎不觉臭净洁地上正好放疴金窠草窠相去几何岁寒落叶无人扫一任门前堆积多示众天如老汉一箇獃僧争奈诸人认他不着道他卓卓巍巍他却藞藞䕢䕢道他藞藞䕢䕢他又卓卓巍巍或时做善知识模样谈玄说妙或时现三头六臂发瞋发恶如是等处一一认他不着殊不知老汉不在诸人眼睛里却在诸人鼻孔里诸人不信伸手摸看总饶摸他不着也摸着自家鼻孔示众举临济道我在黄檗先师处喫六十痛棒如蒿枝拂相似师曰好箇顽皮癞骨不知痛痒底麤汉何似近代儿孙箇箇皮下有血动着他丝毫不得也奇哉示众举百丈野狐因缘师曰前云不落后云不昧引得野狐随群逐队喝当时若下得者一喝前后五百生一时粉碎示众释迦老子推不开达磨大师赶不出引得一畮之田三蛇九鼠尽道唿蛇易遣蛇难拍膝曰有甚么难家有白泽之图必无如是妖怪示众女子临出嫁时治家作活之法一一请教父母惟有生子养子不待教而自能所以俗书曰未有学养子而后嫁者也诚哉近代宗门衲子则不然先学说法然后学做佛宁可不做得佛不可不会说法怪哉师不领院事居恒随机开导行省平章咸稽颡执弟子礼屡起浙江诸名山坚却不赴遁迹吴淞间弟子就吴中构地结屋如丛林规X制名师子林居十有三年道价日振元至正甲午帝师钖以佛心普济文慧大辩禅师号兼赐金襕法衣示寂后塔于水西原日本国建长古先印原禅师本国相州藤氏子藤为国中贵族师生有异征年十三父母顿舍出家航海南询初谒无见于天台见指参中峰峰命给侍师屡呈见解峰呵之曰根尘不断如缠缚何师退而悲泣食寝俱废峰怜其诚因语之曰此心包罗万象迷则生死悟则涅槃生死之迷固是未易驱斥涅槃之悟犹是入眼金尘当知般若如大火聚近之则焦首烂额惟存不退转一念生与同生死与同死自然与道相符脱使未悟千释迦万慈氏倾出四大海水入汝耳根总是虗妄尘劳皆非究竟师闻悚然汗下一日有省趋告峰曰印原撞入银山铁壁去也峰曰既入银山铁壁来此何为师释然领解峰因嘱曰善自护持复参虗谷陵古林茂东屿海月江印诸老咸以师子儿称之会清拙澄归国载师同返遐迩钦敬初出主甲州之慧林历迁八剎后住相州之建长一日示疾谓侍者曰时至矣可持觚翰来乃曰吾塔巳成未书额耳大书心印二字端坐而逝时甲寅春正月也初门人欲画师像预索赞语师作一圆相题其上曰妙相圆明如如不动触处相逢是何面孔世寿八十僧腊六十七般若诚禅师法嗣X建宁府高仰山古梅正友禅师贵溪丁氏子依末山本受业后参绝学发明宗旨流寓江淮垂三十年入闽初主南浦之天心泰定甲子建阳簿蒋德懋洎长者陈益宗舍园作菴迎师开山敕额大觉妙智室中每举狗子无佛性话钳锤勘验不少假借结制上堂仰山结制寻常活计眼里放光鼻孔斢气遇饥而餐遇困即睡诸方撒土扬沙高仰心空及第解夏上堂九旬禁足特地成错三月安居无绳自缚布袋解开干坤寥廓放去若龟毛收来悬兔角试将两眼挂虗空一阵凉风生殿角上堂九旬禁足又过一半心地未明如牵火钻光阴莫虗度了却闲公案平地无端捉得贼老僧出来为汝断小参月落山头惨云横谷口阴欲明生死事直见本来人还有会得本来人底么良久曰夜静不劳重借月玉蟾常挂太虗空师生于元至元乙酉寂于元至正壬辰说法二十九夏住世六十八秋全身塔于本山智者义禅师法嗣杭州府净慈德隐普仁禅师兰谿赵氏子年十岁依宝石秋潭受业十四祝发二十参方时了然义弘道智者寺师往叩机锋触发旋命侍香复见南楚于双径分座说法至正乙未出世西峰净土戊戌明高帝亲帅六师至婺州幸智者寺诏师主之甲辰迁净慈一日示微疾屈指计曰今夏五月矣左右曰然师曰八月八日最良吾将逝矣至期整衣端坐而逝世寿X六十有四僧腊五十有山居诗三会语录行世净慈林禅师法嗣杭州府止菴德祥禅师本郡人与同菴俱为平山嗣德业风雅为时贤所重一日将涅槃众请说偈师忽倚座曰者一队噇酒糟汉我争如你何竟趋寂江宁府天界同菴易道夷简禅师洪武戊午主南屏净慈兵燹之余殿堂钟鼓为之一新父子继席传为盛事二十五年壬申奉旨主大天界寺海门则禅师法嗣湖州府弁山白莲南极懒云智安禅师嘉兴沈氏子出家海宁净妙谒天真发明别传之旨韬光晦迹交聘不赴晚居弁山之白莲示众万法归一无孔铁鎚当面掷一归何处抹过西天并此土青州布衫重七斤寒巖古木璚华春仁者殷勤问端的孃生鼻孔从来直倘然言下解知归九九方明八十一后退归净妙示寂塔于弁山之南阡所着有南极语要华顶覩禅师法嗣处州府白云福林智度禅师丽水吴氏子年十五从禅智寺空中假薙染习定楞伽菴越数夏出游七闽旋还里之白云筑室以居曰福林后参灵石芝于净慈谒断崖义于西峰俱不契闻无见说法华顶往叩之曰西来密意未审何如见曰待娑罗峰点头却与汝道师拟进语见便喝师曰娑罗峰顶白浪滔天华开芒种后叶落立秋前见曰我者里无残羹馊饭师X曰此非残羹馊饭而何见颔之遂服勤数载辞去见嘱以大法师佩服之复往长沙见无方普云居谒小隐大至正甲午还福林寻主龙泉之普慈移茆山迁武峰明洪武己酉诏征天下高僧建法会蒋山师应诏事解严还至杭居虎跑秋趋华顶明春示微疾仍回福林五日忽沐浴索笔书偈曰无世可辞有众可别太虗空中何必钉橛掷笔而逝寿六十七腊五十三阇维舍利五色齿牙数珠皆不坏建塔󰢍于西院天童砥禅师法嗣宁波府大梅护圣无作文述禅师明之慈溪人幼不御不洁读书入口成诵子史百家无不徧览一日阅佛书忽心融神会如素习者白父母从东溪牧落发就大用諿具戒首参元叟东屿皆以器许之然不自许可遂入天童见怪石与语契合典藏钥甚得深旨出世住凤跃山等慈寺次迁大梅为众说法脱略窠臼一时名缁奇衲风靡而至帝师钖以觉智圆明号后归老福昌而士夫名宿益勤过从焉年七旬畏烦退居花屿湖居恒临众甚严至接宾则又津津然喜见眉目示寂于元皇庆癸丑九月也卷二十六X续灯正统X卍XXX续灯正统卷二十七南海普陀嗣祖沙门西蜀性统编集临济宗大鑑下第二十五世伏龙长禅师法嗣苏州府邓尉万峰时蔚禅师温州乐清金氏子襁褓中见僧輙微笑合掌十六得度十九至杭受具戒参虎跑止巖巖令参不是心不是佛不是物话抵明州达蓬山佛趾寺侧卓菴昼夜力参一日闻寺主举沩山踢倒净瓶话蓦地触发说偈曰颠颠倒倒老南泉累我工夫费半年当日有人亲在侧如何不进噼胸拳遂往谒无见于华顶见嘱师住山仍返达蓬单丁十载后造千巖巖曰将甚么来与老僧相见师竖起拳曰者里与和尚相见巖曰死了烧了向何处安身立命师曰沤生沤灭水还在风息波平月印潭巖曰莫要请益受戒么师掩耳而出明日普请砍松次师拈圆石作献珠状曰请和尚酬价巖曰不直半文钱师曰瞎巖曰我也瞎你也瞎师曰瞎瞎即呈偈曰龙宫女子将珠献价直三千与大千却被傍观人抉破谁知不直半文钱巖谓左右曰蔚山主颇有衲僧气息遂命居第一座一日巖陞座举无风荷叶动决定X有鱼行语师出众震声一喝拂袖便出乃卓菴于兰溪之嵩山凡九载巖寄以偈曰郁郁黄花满目秋白云端坐碧峰头无宾主句轻拈出一喝千江水逆流三为手书招之爱重弥至旋𢍁以法衣顶相僧问如何是嵩山境师曰四面好山擎日月一湖秋水浸青天曰如何是境中人师曰三仙描不就终不与君传问如何是目前事师曰眉毛眼上横曰莫是他安身立命处也无师曰错认定盘星二僧参师问那里来僧曰陇西师曰我闻陇西有鹦鹉是否僧曰是师曰还会吟诗作赋么僧曰会师曰会吟甚么诗试道看僧无对师便打曰妄语汉汝不从陇西来第二位道看僧作舞势师曰似即似争奈口口不同自代曰上大人丘乙己开堂拈香毕乃曰千圣难明不了因递代相传古到今今日嵩山重举似铁树华开别是春向无影树下打眠宏开饭店于虗空背上经行大阐宗乘尘尘剎剎全彰物物头头合辙击碎魔王窠臼断送衲子命根不作奇特商量不作玄妙解会直得净名杜口共赞昇平巖头密启咸宣至化正与么时祝圣报恩一句作么生道一片精光辉宇宙直教万国奉君恩上堂舒两手曰大开方便门便从者里入复握拳曰闭却牢关说家里话且道不开不闭一句又作么生歛僧伽黎便下座上堂三世诸佛如是说历代祖师如是说天下老和尚如是说嵩山亦如是说若有不如是说者与他三十棒若X有如是说者亦与他三十棒何故卓拄杖曰嵩山门下令不虗行上堂月头是初一光明渐渐出月尾是三十光明何处觅假饶老释迦也道拈不出拈得出万事毕有人道得出来道看如无嵩山与诸人露箇消息展两手曰我见灯明佛本光瑞如此后游姑苏邓尉喜其山水盘结遂驻钖焉未几四众咸集成大伽蓝名曰圣恩明洪武辛酉正月二十九日集众曰老僧时节至矣即说偈曰七十九年一味杜田悬崖撒手杲日当天语毕泊然而寂奉全身󰢍于院西冈塔曰永光世寿七十九僧腊六十松江府华亭松隐唯菴德然禅师里之张氏子幼从无用贵祝发徧叩诸方未有所契后于千巖会中闻上堂语豁然悟入石屋珙谓师曰子缘当在华亭因书松隐二字授之于是归里筑室于郭汇之阳遂名松隐足不踰阃者三载甞剌血书华严有天华满庭之异感居民为建宝坊洎千巖迁化众请继席开堂日僧问远离松水来据龙峰海众临筵请师祝圣师曰万年松在祝融峰曰祝圣巳蒙师指示列祖家风事若何师曰冬到寒食一百五曰莫便是和尚为人处也无师曰斧头是铁作曰恁么则龙门无宿客也师曰早巳点额曰若不登楼望焉知沧海深师曰你道老僧眉毛有几茎曰一堂风冷澹千古意分明师曰蹉过不少问承古有言向上一路千圣不传还端的也无师曰那里得者消息来曰卖金须遇买金X人师便喝曰金屑虽贵落眼成瞖又作么生师曰好向绣湖湖上看月明夜夜散金波曰三十年后此话大行师曰杜撰禅和如麻似粟曰大众证明学人体拜师乃曰第一义谛巳被东白和尚一槌击碎了也未免向第二义门露箇消息山僧数年搓得一条龟毛索子今日拈来将三世诸佛西天四七东土二三天下老和尚鼻孔一串穿却且道山河大地草木丛林森罗万象有情无情甚处得来良久曰莫将闲学解埋没祖师心复举三圣道我逢人则不出出则便为人兴化道我逢人则出出则不为人师曰者两箇老汉同门出入宿世冤家人一向孤峰顶上卧月眠云一人向十字街头扬尘簸土点检将来二俱漏逗各与三十拄杖且道新龙峰与么提持是赏渠是罚渠蓦拈拄杖卓一卓曰天上有星皆拱北世间无水不朝东上堂日可冷月可热众魔不能坏真说有来由无途辙六月炎炎撒氷雪文殊无处着浑身普贤特地呈丑拙是真说非真说若无闲事挂心头便是人间好时节喝一喝谢藏主维那上堂天无门地无户俊快衲僧一任来去藏里摩尼照彻十方洞里桃花千葩竞吐假劫外之春风应今时之律吕海神夜半看鲛珠眼光挂在扶桑树喝一喝结制上堂煖气相接正在斯时深深冷灰里拨着星儿之火向死柴头上发机燎起互天烈焰烧却舜若多神面皮敢问诸人作么生回避掷拄杖下座上堂达磨X西来不立文字直指人心见性成佛大众作么生说箇见性成佛底道理良久曰幸是无疮勿伤之也结制上堂蜡人为验始于今日九十日中推功辨的黄面老瞿昙结住布袋头百万人天咸皆受屈松隐结制总不恁么以手作摇橹势曰山僧即今驾无底铁船普请大众同入大圆觉海游戏去也喝一喝曰看取定南鍼岁旦上堂元正启祚万物咸亨蓦拈拄杖曰拄杖子昨夜抽条今朝吐蕊花开五叶香徧大千且道还当得新年头佛法也无卓拄杖一下喝一喝腊八上堂明星一见出山来刚道孃生两眼开不是髑髅干得尽争知春色上桃腮上堂德山棒临济喝拈放一边诸人脚跟下道将一句来以拄杖画一画曰毗婆尸佛早留心直至如今不得妙示众佛是众生界中了事汉众生是佛界中不了事人若欲决了此事但向十二时中四威仪内折旋俯仰与人酬酢处看是甚么道理忽尔妄想灭知见忘突出自家一段光明洞彻十虗无丝毫隔碍始知佛与众生本性平等一身清净多身清净一世界清净多世界清净无一尘不是真如境界无一剎不是解脱道场所以永嘉道一月普现一切水一切水月一月摄诸佛法身入我性我性同供如来合斯言岂欺我哉示医士话头一则耆婆药大藏诸经和剂方抹过二途开口笑不劳鍼砭起膏肓化灯油劫初一点光明种勐烈工夫拶出来泻入碧瑠璃里去三X千诸佛笑颜开洪武初以有道征未几以病还甞曰学佛法人无徒恃见地一知半解济得何事顾力行何如耳戊辰四月十四示寂塔全身于松隐金华府清隐兰室德馨禅师义乌方氏子年二十五投伏龙祝发执侍数载始徧参诸方久之归觐千巖至正壬辰乃结茅城西榜曰清隐会巖迁化后出主圣寿苏平仲甞过访寒温外不措一辞苏曰千巖老师见客口如悬河师今默然何也师曰道无隐显焉有语默昔吾先师未甞不言然而未甞言今吾未甞言然而未甞不言也苏乃击节称赏洪武壬子十一月十四日示微疾集众诀别端坐而逝留龛七日颜色如生茶毗五色舍利无数世寿七十僧腊四十有六杭州府天龙水菴无用守贵禅师婺州甄氏子十八岁投康侯山芟染泰定间游逝西适千巖居龙华师叩之默有所契龙华去天龙密迩大道平力图起废挽师与巖主之会巖去义乌师与俱焉至正丙戌谒中峰羣疑顿释旋居嘉禾一夕梦大道曰我巳弃人间世师惊疑拏舟访之由是复主天龙辛丑八月一日忽索笔书偈曰一蜗臭殻内外秽恶撒手便行虗空振铎天龙一指今犹昨掷笔而逝行省丞相达识铁木尔为主后事筑慈济堂院于天龙西冈奉全身瘗焉师生平不畜长物寒暑一衲律身甚严甞堕一齿弟子函椟中生舍利五色世寿七十有二僧腊五X十有五金华府华山明叟昌菴主浦江人缚茅里之华山往谒千巖巖示以入道旨要旋归昼夜孳孳不怠一日忽辞众说偈曰生本无生灭亦无灭撒手便行长空片月语毕端坐而逝时洪武丙辰十月三日也江宁府天王山般若法秀禅师甞居婺之圣寿为第一座元大德末栖迟此山至正甲午明洪武主渡江单骑入山与话相契时遣缪总制者送供焉师久之游庐山莫知所之而所居佛龛亦芜矣洪武丁卯上忆其事诏工部侍郎黄立恭谕之曰然渡江来曾谒法秀禅师与语卓有识见今其亡矣尔可选一办道僧即旧地重新创建一菴以见朕意立恭乃举僧绍义引见受命而去于其山莲菂上立菴赐名般若禅院左春坊邹济作般若禅院记纪其事甚详高仰友禅师法嗣镇江府金山慈舟济禅师西竺作礼曰某甲拏得贼来请和尚决断师曰赃存甚么处竺拍案一下师往复征诘复曰诸佛不说列祖不传除却摇脣鼓舌瞚目扬眉还我到家一句来竺默然师曰去圣时遥尚有此子善自护持一峰宁禅师西竺呈见解师为勘验示偈曰青山叠叠雨蒙蒙师子金毛拨不松我也自知时未至十回放箭九回空白莲安禅师法嗣X湖州府碧巖空谷景隆禅师姑苏洞庭鼋山陈氏子初见嬾云后于虎丘礼石菴祝发会菴迁灵隐师相随七载因往天目礼祖塔憩钖岁余忽有省入还嬾云云为助喜后住碧巖僧问如何是佛法的的大意师曰此问最亲切曰觌露堂堂时如何师曰途路未为真曰南人如问雪我道是杨花师曰唤钟作瓮又争得晚年于西湖修吉山卜地为生圹筑室以居名曰正传塔院复自制塔铭其略曰呜唿死生一梦骨塔奚为葢表佛法流芳灵踪不断即幻明真以致佛祖命脉源远流长矣幻身虽灭佛性不迁后之来者见窣堵峻嶒峰峦苍翠鸟鸣乔木泉泻幽巖不驰外境不执内心尽忘爱恶陶然泰和始知法界为身虗空为口万象为舌昼夜说法未甞间歇于此见得明透得彻如醉忽醒廓然领悟便见佛祖不曾涅槃老僧不曾圆寂大圆镜中觌面相见西来祖意两手分付如古师嗣云门青师嗣太阳无前后无去来大千沙界自他不隔于毫端十世古今始终不离于当念嬾云和尚是景隆受业师之受业师景隆心法受印可于嬾云即南极安禅师也得临济正传二十世上泝天真则无极源雪巖钦前后嗣法亦无定规理贯古今诣实为至铭曰廓周法界空荡无涯群灵昇坠恒无巳时佛祖垂应为导为师宿膺微幸值斯化仪不善弘道随力所宜卒于武林骨窆山崖窣堵奠安山同寿期以幻归幻有为无为成住坏空斯道X坦夷正统八年癸亥春景隆五十二岁其所着有空谷集尚直尚理编福林度禅师法嗣江宁府天界古䂐俊禅师姑苏松陵人年十三投越州日铸寺出家十五祝发受具戒首谒石屋珙次见三衢嬾牧得禅定工夫复往叩古梅于高仰礼拜起依实供通梅打趂出如是三度被打遂结伴归里立限壁观九年每三年燃一指历燃三指一日忽然瞥地乃往参福林法战相契遂留首众时年二十八矣众推出世师遁迹出山留偈曰半载相依唱祖机几番谈道奉严威出山便说归时路又是重添眼上眉韬光巖壑三十余年有平生最爱隈巖谷三十年来嬾送迎之句洪武间奉旨剃度千僧至繁昌众请东庐山开堂示众禅之一字亦是强名云何曰参在信而巳拟议即乖开口即错若是发心不真志不勐利者边经冬那边过夏今日进前明日退后久久摸索不着便道佛法无灵验却向外边记一肚抄一部如臭糟瓮相似是者般野狐精直饶到弥勒下生有甚交涉真正道流若要脱生死须透祖师关祖关透生死脱不是说了便休要将从上诸祖做箇样子赵州四十年不杂用心为甚么事长庆坐破蒲团七箇为甚么事香林四十年方成一片为甚么事乃至历代真实履践尅苦励志为甚么事山僧今日口喃喃地引古验今为甚么事诸禅德既有从上不惜身命X积功累德妙悟亲证底样子何不发大勇勐起大精进对三宝前深发重愿若生死不明祖关不透誓不下山如是发头截断千差路头不与万法为侣向长连牀上七尺单前高挂钵囊壁立千仞宽立限期急下手脚尽此一生做教彻去若办此心决不相赚我今为汝保任此事终不虗也永乐丁亥复奉旨于天界终老焉大鑑下第二十六世邓尉蔚禅师法嗣苏州府邓尉山宝藏普持禅师万峰付偈曰大愚肋下痛还拳三要三玄绝正偏临济窟中狮子子灯灯续𦦨古今传后继席圣恩为第二代虗白参师问心不是佛智不是道汝云何会白向前问讯叉手立师呵曰汝在此许多时还作者见解白乃发愤至第二夜大彻师示寂后塔于万峰之侧武昌府九峰无念胜学禅师随州应山陈氏子九岁从本州宝林缘受业初谒无闻闻示以高峰一归何处话遂入嵩山苦心研究一日有省述偈有万象全彰一镜中之句乃奋志徧参后抵姑苏见万峰于喝下领旨峰付偈曰五派传来临济宗入门一喝露全锋老婆心切能容易试看泥蛇化作龙后住九峰明洪武壬戌孝慈皇后宾天楚王聘诸山名衲集于洪山见师惊异特留邸馆请问法要上召见便殿赐坐应对称旨礼遇优渥欲留主京剎师力辞命中官送X还九峰丙子御制怀僧无念诗文一轴命中官賷送谕慰弥至敕曰前者僧无念戒行精于皎月定慧稳若巍山暂来一见此去常怀怀之不巳遣人就见特以松实松华供之兼以诗文劳之师亦以偈进曰万机之暇究真玄百草头边大有禅毛孔徧含尘剎土毫端现出性中天定回坐看云横谷行乐闲观石涌泉林下衲僧何以报祝延圣寿万斯年中官回奏上大悦永乐甲申一日集众说偈曰世尊七十九无念八十年踏翻华藏海依旧水连天泊然而逝奉全身塔于师子巖谥清福广慧禅师杭州府东明海舟普慈禅师苏州常熟钱氏子幼出家破山听楞严至但有言说都无实义处有疑往参万峰问但有言说都无实义如何是实义峰噼头两棒栏胸一踏踢两踢曰只者是实义师起曰是即是太费和尚心力峰然之嗣以偈付之曰龟毛付嘱与儿孙兔角拈来问要津一喝耳聋三日去箇中消息许谁亲复嘱曰子当匿迹护持莫轻为人师范师领旨结庐洞庭山坞二十九年一日过访东明明曰和尚曾见甚人师曰见即见一人说出恐惊人明曰伹说何妨师曰万峰明与论宗旨喜甚乃曰东明一席敢烦和尚相继也慧旵不出月亦去也明至二十八辞众廿九夜示寂当正统辛酉六月也师欲归洞庭众坚请乃继其席上堂举僧问睦州一言道尽时如何州曰老僧在你钵囊里师曰者僧如出林虎被睦X州收入重网深坑里埋却了也时有僧问未审那里是他重网流坑处师曰你礼拜着僧拜起理前问师哭曰我爷㖿我孃㖿僧罔措师直打出上堂举僧问智门如何是般若体门曰蚌含明月曰如何是般若用门曰兔子怀胎师曰古人如此问答饶你通身是眼也覰不见通身是手也摸不着还委悉么以拂作圆相曰一念不生全体现六根才动被云遮举雪峰因僧礼拜起峰打五棒僧曰某甲有甚么过峰又打五棒师拈曰前是杀人刀后是活人剑无奈者僧不悟若悟管教雪峰喫拳有分举黄檗见赵州来便闭却方丈门州入法堂呌曰救火救火檗开门捉住曰道道州曰贼过后张弓话颂曰一擒一纵两施能戟去鎗来展大勋彼此机关谁识得至今疑杀李将军举巴陵示众祖师道不是风动不是幡动既不是风幡向甚处着有人与祖师作主出来与巴陵相见颂曰商鞅立法太严酷连累邻邦人胆寒如有纵横无犯者秦王高拱乐函关举赵州访茱萸才上法堂萸便曰看箭州亦曰看箭萸曰过州曰中颂曰季春芣苡生前径三月桃花茂小园可惜芳春人不识树头百舌更能言沈贯问圆觉经云修多罗教如标月指若复见月了知所标毕竟非月此理如何师举手曰经也月也指也贯罔措师拍案一下曰月落寒潭贯有省乃曰吾师之道非凡情所能测师年腊竝尊出世仅十载遽唱灭临终说偈曰九十X六年在世七十四载为僧中间多少誵讹今日一齐锁殒释迦至我有不可数老和尚乃以拂作圆相曰都向者里安身咄掷拂而逝当景泰康午门人塔全身于东明左侧苏州府邓尉山果林荣禅师虗白参师掷蒲团曰汝试道看白曰只此消息本无言说破蒲团上地迸天裂师曰且道裂后如何白拟议师便打出松隐然禅师法嗣道安禅师失录姓氏矢志砺行有乃父风常行般舟三昧永乐丙申示寂遗偈曰不会掘地讨天也解虗空打橛惊起须弥倒舞海底虾蟆吞月踏翻生死大洋说甚沤生沤灭世寿七十有七金山济禅师法嗣建昌府新城寿昌西竺本来禅师崇仁裴氏子七岁出家观音寺年十三参一峰执侍七载一日闻读清净经有省偈曰几年外走丧真魂今日相逢逈不同身伴金毛石狮子回头吞却铁崑崙峰寂走见慈舟于金山礼拜起便问某甲拏得贼来请和尚断舟曰赃在何处师拍案一下舟便喝复举香严上树话反覆征诘有当乃承印可初住剑江寿圣宁藩致书聘师三返不赴仅答问道书授慧光普照顿悟圆通之号永乐乙酉开法寿昌上堂拈香毕乃曰天日高明暑渐隆榴花喷火耀庭中衲僧眼里真机露无位真人觌面逢直下知端的拟议隔千重要达己躬事X黄龙最上峰便下座后往闽之杉关重开福田壬寅十月八日忽索笔书偈曰者箇老乞儿教化何时了颠颠倒倒只随流是圣是凡人莫晓咄来来来去去去海湛空澄风清月皎书毕趺坐而逝世寿六十八僧腊五十五奉全身于法堂供养天界俊禅师法嗣府东普道林无际明悟禅师别号蚕骨蜀之安岳通贤镇莫氏子年二十弃家初习禅定工夫后参楼山清清举赵州无字话师当下有省行住坐卧常在定中一日坐次忽然光明洞照无一毫可得占偈有虗空包不住大地载不起之句西江悟首座指见无念会念谢世遂参古䂐礼拜次䂐谓侍者曰者僧有福德相拈拄杖靠椅坐命师供说行脚师为直叙䂐曰你且去我不知你者样工夫一日复上方丈䂐震声一喝拈拄杖作打势师呈身就棒䂐曰我棒头有眼不打者般死汉拽拄杖便出师拱立不动䂐复还坐蓦札问曰大地平沉你在甚么处师曰全露法王身䂐曰万法归一一归何处速道速道师曰不道䂐曰因甚不道师曰亘古亘今䂐曰亘古亘今即且置你在西川甚么物恁么来师不语良久䂐曰哑子得梦向谁说一日䂐为更号无际师曰恁么则无际亦未在天下老和尚尽向者里成道历代祖师尽向者里成佛即今有说佛说祖底出来尽教伊出门去不如某甲者里齁齁打睡䂐笑曰者汉此后不受人X瞒去也走马灯偈曰团团驰走不停留无箇明人指路头灭却心中些子火刀鎗人马一齐休门下法嗣七人有付法偈曰我无法可付汝无心可受无付无受心何人不成就河南府伏牛物外无念圆信禅师金台高氏子生宣德己酉九岁出家受具首见无际于隆恩有省入天须己卯归牛山结茅辛巳复诣繁昌参月幻幻问何处来师曰牛山幻曰人在者里牛聻师曰觌面不相识全体露堂堂幻曰虽然争奈头角不全在师曰某甲今日山行困幻复拈起竹篦曰唤作竹篦则触不唤作竹篦则背上座作么生师曰有劳神用幻曰未在更道师便进前夺竹篦掷于地幻轩渠大笑师曰某甲罪过便作礼幻乃抚而印之师菴居三十载开法伏牛僧问庞居士道一种没絃琴惟师弹得妙今日请和尚弹看师欬𠻳一声僧曰不会师曰钟作钟鸣鼓作鼓响曰意旨如何师曰马祖去世久矣问如何是即心即佛师曰富儿易娇曰非心非佛又作么生师曰穷坑难满曰某甲不会师曰若道即心即佛大似好肉剜疮若言非心非佛何异灸疮加艾直饶道不是心不是佛不是物也是平地喫交且道毕竟如何良久曰坐来拭几添香火粥罢唿童洗钵盂江宁府祖堂幽栖性天如皎禅师四明周氏子从正菴中芟染往谒古䂐一夕推帘见月有省乃曰元来X恁么翌旦趋见䂐便震声一喝䂐曰贫人得宝邪师曰宝即不得得即非宝䂐曰凭何如是师趋前问讯叉手而立䂐曰还我向上一句来师遽掩耳便出复呈偈曰午夜推帘月一湾轻轻踏破上头关不须向外从他觅只么怡怡展笑颜䂐为助喜度岭至西坑筑菴影不出山者二十年宣德壬子赴武林虎跑请后应祖堂幽栖临终示众曰文章佛法空中色名相身心柳上烟唯有死生真大事殷勤了办莫迁延大众且道如何了办良久曰吾今无暇为君说听取松风㵎水声语毕而逝弟子奉全身塔于菴左寿七十何密菴居士法嗣扬州府素菴田大士僧问补陀路向甚么门出士曰上座即今从甚么门入僧曰抑勒人作么士曰看脚下僧擡头进前三步士曰错僧便退后三步士曰错复曰且道是你错是我错僧曰未举巳前早知错了也士曰正好喫棒僧无语士曰若到诸方分明举似去示众近来笃志参禅者少才提箇话头便被昏散二魔缠缚殊不知昏散与疑情正相对治信心重则疑情必重疑情重则昏散自无工夫斯得之矣咄续灯正统卷二十七X续灯正统X卍XXX续灯正统卷二十八南海普陀嗣祖沙门西蜀性统编集临济宗大鑑下第二十七世邓尉持禅师法嗣杭州府东明虗白慧旵禅师楚王氏子父为丹阳税课司遂家焉幼颖悟年十四从玅觉湛然受业适作务次然问汝在此作甚么师曰切萝卜然曰汝只会切萝卜师曰也会杀人然引颈师曰降将不斩然异之会然迁抚之疎山师闻唯菴唱道松隐将往见至一小菴自誓曰此行若不彻证决不复回一定六日忽举首睹松豁然有省遂返昼夜危坐端如铁幢诸方因号旵铁嵴后抵姑苏邓尉谒果林林指令参宝藏具迷悟由藏曰佛法如大海转入转深那里泊在者里一日室中侍立藏问心不是佛智不是道汝云何会师向前问讯叉手而立藏呵曰汝在此许多时犹作者般见解师遂发愤寝食俱废至第二夜蓦然彻证遂述偈曰一拳打破太虗空百亿须弥不露踪借问箇中谁是主扶桑涌出一轮红藏笑曰时节若至其理自彰虽然也须善自护持师受嘱辞去于天目之平山堂结侣坐千日长期后游安溪古道山峰X峦秀拔遂有终焉志一住三十余载影不出山宿衲争趋成大精蓝宣德乙卯敕额东明禅寺嗣领众重修净慈大殿正统辛酉六月廿七忽集众叙谢诀别众请偈师曰一大藏教无人看着争用得者几句闲言语廿九辰刻跏趺而逝茶毗舍利无算塔于本山东坞寿七十腊五十有五寿昌来禅师法嗣建宁府天界雪骨会中禅师大阐参师问何处来阐曰逼塞虗空都无来去师曰既无来去阿谁拕皮袋到者里阐曰内外俱空皮袋何有师曰如何是祖师西来意曰西来岂有意邪师曰腊月三十日到来向何处安身立命曰信脚踏翻干坤独露师乃示以偈曰的是金毛亲出窟法轮掉转入廛来一声蓦地遥空吼野犴闻之脑裂开道林悟禅师法嗣安庆府桐城投子楚山幻叟荆璧绍琦禅师蜀之安唐雷氏子幼从玄极通受业首参无际一日闻版声有省复参坏空有贼不打贫家一段语正统癸亥再参无际际问数年以来在甚么处住师曰廓然无定际曰有何所得师曰本自无失何得之有际曰者是学得来底师曰一法不有学自何来际曰莫落空耶师曰我尚非我谁落谁空际曰毕竟事作么生师曰水落石出雨霁云收际曰莫乱道只如佛祖来也不许纵尔横吞藏海现百千神通到者里更是不许师X曰和尚虽则把住要津其奈劳神不少际拍膝一下师便喝际曰克家须是破家儿恁么干蛊也省力师掩耳而出至晚复召师诘曰汝将平昔次第发明处说来看师从实具对际曰还我无字义来师呈偈曰者僧问处偏多事赵老何曾涉所思信口一言都吐露翻成特地使人疑际曰如何是汝不疑处师曰青山绿水燕语莺啼历历分明更疑何事际曰未在更道师曰头顶虗空脚踏实地际乃记莂焉壬申抵金陵访月溪海舟出住后僧问如何是天柱境师曰㵎濶云归晚山高日出迟曰如何是境中人师曰额下眉遮眼腮边耳搭肩曰如何是天柱家风师曰云甑炊松粉氷铛煑月团问如何是祖师西来意师曰海神撒出夜明珠曰学人不会师曰文殊失却波璃盏问如何是佛师曰生铁秤鎚曰如何是法师曰石头土块曰如何是僧师曰黑漆拄杖景泰乙亥迁投子上堂僧问远离皖山来据投子海众临筵请师祝圣师曰鼎内长生篆峰头不老松曰祝圣巳蒙师的旨投子家风事若何师曰提瓶穿市过不是卖油翁曰只如祖师道不许夜行投明须到还端的也无师曰虽然眼里有筋争奈舌头无骨曰赵州道我早猴白渠更猴黑意作么生师曰不因弓矢尽未肯竖降旗问和尚今日陞座说法未审有何祥瑞师曰麒麟步骤丹霄外优钵华开烈焰中曰如何是祖师西来意师曰雪消山顶露风过树头摇问宝剑未出X匣时如何师曰神号鬼哭曰出匣后如何师曰佛祖吞声曰出与未出时如何师曰无须锁子两头摇僧提起坐具师便喝僧拟议师便打乃曰毒蛇头上揩痒勐虎口里横身也须是恁般人始得适来者僧大似一员战将敢来者里夺鼓搀旗惜乎龙头蛇尾死在棒下若解转身活路自然不犯锋铓所以道弄蛇须是弄蛇手不会弄蛇蛇齩杀复举法灯开堂日葢为清凉老人有未了公案话毕师曰大凡宗师出世先要拈出已见然后方可定断古今看他法灯如此作略美则美矣了则未了幻叟今日亦为蚕骨老人有未了公案出来为渠了却若有问蚕骨老人有甚不了公案应声便喝他若眼目定动连棒打出大众山僧恁么提持且道与法灯用处还有优劣也无若缁素得出许他是箇同参上堂拈拄杖曰只者些子誵譌多少师僧到者里开口不得思量不及举扬不出即今落在山僧手里横也由我竖也由我提起放下卷舒杀活总由我以拄杖空中点一点曰正当恁么时从上佛祖天下老和尚到者里只得乞命有分众中莫有为佛祖出气者么良久卓拄杖一下曰翟支瞎金刚正眼靠倒空王宝座汝等诸人讨甚么盌便下座上堂众集师敛衣就座良久曰大众分明记取便下座示众选佛场开定祖机辨明邪正在钳鎚禹门浪暖风雷动正是鱼龙变化时众中莫有冲波激浪者么良久以拂子打圆相曰机先一着觌X面全提击禅牀一下曰句外一言和声揭露不许停思顾伫那容拟议分疎眨得眼来剑去久矣纵饶佛祖到来也只攒眉有分何故葢为非言路可通非心识可测若是英俊衲僧向未举以前便当点首一笑犹较些子近世人心不古学者不务真参实悟惟是接响承虗以学识依通为悟明穿凿机缘为参究破坏律仪为解脱夤缘据位为出世以致祖风凋弊魔说炽然塞佛祖之坦途瞽人天之正眼使吾祖教外别传之道于斯委地大觉世尊于二千年外早巳识得众生心病预设多方曲垂规则故曰末世众生希望成道无令求悟惟益多闻增长我见又曰众生未悟作何方便普令开悟所以结制安居尅期取证过三期日随往无碍故知解结之有时也诸大德于九十日中还曾证悟也无巳悟者且置勿论未悟者则此一期又是虗丧了也若是真正道流以十方法界为圆觉期场无论百日千日结制解制伹以举起话头为始一年不悟参一年十年不悟参十年乃至二十年三十年尽平生不悟决定不移此志直要见箇彻头彻尾真实究竟处方是放参之日所谓时节若至其理自彰岂虗语哉蓦竖起拂子曰还知落处么幻叟今日不辞饶舌更为诸人下箇註脚勐火铸成金弹子当机揑碎乃浑囵等闲得失俱拈却风送潮音出海门师到园见冬瓜问园头者箇无口因甚长得如许大头曰某甲不曾怠隋一时师曰主人公X还替你出些力气也无头曰全承渠力师曰请来与老僧相见头便礼拜师曰者犹是奴儿婢子在头转身拈篾缚架师乃呵呵大笑回顾侍者曰菜园里有虫性空首座请益蒙山三关语曰蟭螟虫吸干沧海鱼龙虾蟹向何处安身立命师曰长安路上金毛卧曰水母飞上色究竟天入摩醯眼里作舞因甚不见师曰五凤楼前铁马嘶曰莲湖桥为一切人直指明眼人因甚落井师曰明月照见夜行人曰请师颂出师曰好与痛棒曰棒则甘领颂则乞师不吝师乃大笑颂曰当机把断圣凡津拟议知渠屈未伸欲识蒙山端的旨垂钩意在钓金鳞天顺丁丑由匡庐归蜀韩都侯于方山建云峰寺迎师住持成化癸巳三月中示微疾众请末后句师展两手曰会么复曰今年今日推车撞壁撞破虗空青天霹雳阿呵呵泥牛吞却老龙珠澄澄性海沤华息泊然而逝世寿七十僧腊六十一建塔天成云南府古庭归化善坚禅师本郡昆明丁氏子十九参栢巖宣德庚戌走金陵参无隐道道示以万法归一一归何处话苦心穷究未有所入乙卯抵贵州雍萝山入蜀脇不至席者数年始大悟正统间袖香走隆恩参无际际曰子见处因甚与老僧不同师展两手曰者箇非别际颔之一日辞际际曰甚处去师曰十字街头诃佛骂祖去际曰子还来否师曰不违和尚尊颜礼拜便行初游金台止大容山复南还住金X陵天界天顺间迁皖桐浮山示众汾阳无业道古德道人得意后茅茨石屋向折脚铛煑饭喫过二三十年名利不干怀财宝不为念大忘人世隐迹巖丛君王召而不来诸侯请而不赴岂同吾辈贪利爱名汩没世途如短贩人有少希求便忘大果诚哉是言我等惟掠虗头妄自尊大无明三毒潜结于心逆恶境缘知无解脱据实而论且莫管你是知识非知识除却一切施为动静语默文字生死到来毕竟作么生脱去不得认着箇死搭搭向良久处妄想不得执着箇转辘辘向活脱处狂荡但有丝毫差别见觉直饶你嵴梁似生铁铸就机辩如悬河泻水未免阎老子打入阿波波阿咤咤八寒八热万死万生灼然灼然击拂子曰昨夜蟭螟吞六合虗空扑碎落巖前复召大众曰珍重后归里古庭建归化禅林以弘治癸丑七月二十日示寂古庭与盘龙南北竝峙至今二大士肉身存焉田素菴大士法嗣府佛迹颐菴真禅师示众青山叠叠绿水滔滔于斯会得独步高超虽然也是寻常茶饭古人道欲穷千里目更上一层楼机不离位堕在毒海语不惊群陷于流俗若向击石火里辨缁素掣电光中明杀活可以坐断千差壁立万仞诸兄弟还知有恁么时节也无今时诸方说禅浩浩尽谓脚跟点地鼻孔撩天究竟具正眼者落落罕闻所以偏正不一各立异X端坚执已解弗通实理所谓正法难扶邪说竞兴古人道信有十分则疑有十分疑有十分则悟有十分可将尽平生眼里所见耳里所闻恶知恶解奇言玅句禅道佛法贡高我慢等心彻底倾泻莫存毫末只就未明未了公案上立定脚跟竖起嵴梁无分昼夜无参处参无疑处疑直得东西不辨南北不分獃椿椿地却如箇有气底死人相似心随境化触着还知打破髑髅不从他得岂不庆快平生者哉大鑑下第二十八世东明旵禅师法嗣江宁府东山翼善海舟永慈禅师成都余氏子生洪武甲戌幼孤见僧輙喜一日闻生死事大遂发心出家奋志参寻知识首见太初初问父母未生前那箇是汝本来面目师即从东过西叉手而立初曰未在更道师曰两眼对两眼宣德丁未出崃游燕京南询至武林谒东明问无相福田衣何人合得披明便掌师曰作么明又掌师曰一掌不作一掌用又如何明复掌师曰老和尚名不虗传遂展具三拜未几复游金陵正统丁巳太监袁诚请师住持翼善庚申五月二十八日东明遗偈曰分付慈海舟访我我无酬明年之明日西风笑点头明年辛酉东明如期果寂成化丙戌师示寂寿七十三腊五十余塔于寺左苏州府水心月江觉净禅师姑苏范氏子年十五从古䂐芟染永乐壬寅参岘山宗后见东明亲依最久X一日问如何是祖师西来意明曰你那里去来师进前曲躬曰和尚那里去来明便喝师亦喝明打出后菴居天目天顺间迁里之水心成化己亥正月十九日戒饬徒众说偈而逝寿七十九腊五十一天界中禅师法嗣邵武府君峰大阐慧通禅师建宁邵氏子从斗峰祝发往参雪骨中一夕有省成偈曰手把龟毛索毗卢顶上推三千诸佛祖一串穿将来旦诣丈室见中中曰还我话头来师复冲口曰坐断恒沙界全心一物无浮云都散尽独耀一轮孤中可之后住君峰二十余年清远之风从化者众弘治辛酉二月十七日集众说偈曰人生七十古来稀更添一岁事尤奇若问老僧何处去虗空独露笑嘻嘻沐浴更衣趺坐而逝投子琦禅师法嗣顺天府𣵠州金山宝禅师参楚山山问面南看北斗且道明甚么边事师曰和尚合取口好山曰未在师曰瞒别人即得山曰如何是透关眼师振声一喝山曰向上一机又作么生师曰青天日卓午山曰未梦见在师曰木童拈玉线石女度金鍼山曰转身一句速道速道师曰雨添山色秀风来竹影移山拈拄杖师便喝拂袖而出山曰放汝三十棒师转身作礼曰谢和尚慈悲山曰子虽有滔天之浪且无湛水之波师俛首默然山肯之府唐安湛渊奫禅师依楚山最久一日入室次X山问如何是至理一言师曰有口说不得山曰松风流水为甚么却说得师曰为渠无口山曰你道他说些甚么师曰和尚适来问甚么山曰祇如绝音响处还有说也无师曰有则灼然有只是闻不及山曰闻即且置你道他说箇甚么师乃竖起拳头山曰还有闻得及者么师以手指香炉曰是渠却闻得山曰因甚渠却闻得师曰为渠有耳山曰汝亦有两耳为甚闻不得师曰虽然闻不得瞒他一点不得山曰放汝三十棒师便礼拜襄阳府大云兴禅师久侍楚山一日山出郡归众途迎山曰我不曾下山亦未甞出郡且道甚处去来师曰大众久立请和尚回寺山曰那里是寺师曰钟声响得好山呵呵大笑师便礼拜后山付偈曰躬自西州定宗旨亲从投子付袈裟他年出世提纲要不立孤危是作家顺天府房山石经海珠祖意禅师掩关次一日楚山到关前击门一下曰请关主相见师敛手鞠躬而立山曰赵州无字作么生师曰只为婆心切肝胆向人倾山曰不涉有无时如何师曰某甲到者里却不会山曰待汝出关与汝一顿师曰某甲即今亦不在关内山指关门曰争奈者箇何师便喝山曰天气炎烝善加保护师便礼拜府长松大心真源禅师三池张氏子谒楚山问从上佛祖言不及处行不到处请师直指山拈拄杖X曰聻师便喝山便打师又喝山又打师便礼拜一日室中侍立次山曰向父母未生前道一句来师曰道不得山曰因甚道不得师曰他没口山曰大好没口师曰谢师答话府松藩大悲崇善一天智中国师彭县人体貌奇异年十二从月光受业后居松藩一日楚山过其庐师述悟由山曰如何是无字意师曰出匣吹毛剑寒光射斗牛山曰赵州因甚道无师曰波斯嚼氷雪不觉齿牙寒山曰拈过有无如何凑泊师曰夜深谁把手同共御街游山曰向上奇特一句作么生师曰秋夜家家月春来处处花一双青白眼何用撒泥沙山印可之府中溪隐山昌云禅师参楚山山问汝名甚么师曰昌云山曰号聻师曰隐山山曰云在山中隐如何又出山师曰只因夜来鹤带过岭头关山曰化为霖雨时如何师曰徧润寰区山曰忽被勐风吹散时如何师曰依旧青天白日山呵呵大笑顺天府房山石经豁堂祖裕禅师成都巨氏子久从楚山游一日山阅经次师诣前曰和尚看底是甚么山喝一喝曰你道是甚么聻师亦喝山举起经曰百千三昧无量妙义皆从者一卷经流出且道者一卷经从甚处得来师弹指一下山便休去府三池月光常慧禅师简州李氏子参楚山山曰久闻上座甞览大藏是否师曰和尚莫谤某甲好X山曰白底是纸黑底是墨毕竟如何是经师曰和尚太杀不本分山曰作么生是不本分底道理师曰经聻山曰似即似是即未是师便礼拜府翠微悟空禅师关西人久依楚山一日入室次山问踏翻大地无寸土彻底穷源事若何师曰有星皆拱北无水不朝东山曰还假履践功用也无师曰履践则不无功用即不可得山曰只箇不可得处亦不可得子又作么生师拟进语山震威一喝师曰恩大难酬便礼拜江宁府高座古溪觉澄禅师蔚州人从云中天晖昶芟染阅大藏历五寒暑于无字话染指乃叩月溪复往投子见楚山亲炙久之得尽其旨隐固始之南山有年明天顺间住金陵高座结制小参三条椽下坐堆堆把定身心若死灰拨出炉中些子火惊天动地一声雷还有不惜眉毛者么良久乃曰有时三世诸佛与火炉说法觅火和烟得有时火炉说法三世诸佛谛听担泉带月归于斯会得芥子纳须弥也得须弥纳芥子也得正眼观来两箇火炉三世诸佛结住于青州布衫一粒芥子百亿须弥收归于云门胡饼两堂云水穿又穿不得齩又齩不得大众正当恁么时毕竟作么生还会么拍案曰眉间拶出金刚𦦨露柱灯笼尽放光成化癸巳八月九日集众诀别端坐而逝少顷众泣师复开目曰不须如是复瞑目长往X珪菴祖玠侍者因病次楚山入寮躬视时值心上座来山顾师曰如何是心师曰开口不容情山曰未在师返顾心曰何不礼拜和尚心便就礼一拜山休去后病革有痛苦声山曰平日得力句到者时节还用得着么师魁首山曰既用得着又呌唤作么师曰痛则呌痒则笑师曰只如三寸气断向何处安身立命师曰雨过天晴青山依旧山曰从今别后再得相见否师曰旷劫不违今何有间山曰恁么则子不曾病耶师曰病与不病总不相干山复执师手曰者是甚么师便合掌曰某当行矣振身端坐而逝广善潭禅师法嗣凤阳府槎山护国无用文全禅师济南商河刘氏子年十九投灵巖祝发初见月天次参别传有省入传问虗空粉碎大地平沉汝在甚么处安身立命师曰昨夜泥牛吞皓月今朝木马吐清风传曰一归何处聻师曰一自白牛归雪岭直至如今不见踪传颔之复往金山谒无极极嘱师见宝月月问有草鞋钱么师曰青山不露顶曰如何是应物现形师曰孤光明月普天辉万象森罗全体现一日月入堂坐次呌曰寒寒师便搬火炉向前月曰如何是火炉边事师敲火炉三下月微笑而出入室次月拈拄杖子者是拄杖子且道主在甚么处师夺拄杖掷地叉手而立月曰看者汉撞却拄杖子了也师拂袖便出月为印可后出世槎山上堂法不孤起仗境方生道本无言X因言显道今来龙象交参诸山共处感皇上之洪恩贤士大夫之护佑安立禅期助斯圣化命山僧举扬宗眼令末运得种善根虽然犹未是衲衣下事且作么生是衲衣下事僧问三乘即不问直指事如何师曰双峰顶上鹤栖树九龙山下鸟啼花曰西来祖意蒙师指东土相传事若何师曰岭上青松千古秀㵎边流水万年清问如何是白水境师曰一片荒田堆四野三间茅屋壮诸山曰如何是境中人师曰白虎头边天子庙黑龙潭上帝王基曰人境两忘时如何师曰苏武不知青羝意七郎常恨白鸦归僧礼拜师拍案一下江宁府崇福大慧觉华禅师维扬刘氏子初见海舟有省复参宝月于繁昌获印证住后上堂举拂子曰威音那畔只是者箇如今目前也只是者箇若唤作拂子瞎却人天眼目不唤作拂子亦瞎却人天眼目大众毕竟唤作甚么若也直下见得便知迦叶微笑得绍如来传灯二祖觅心堪续祖宗正脉蓦竖拂子曰还见得么良久曰千圣不能识击拂子下座河南府伏牛翠峰德山禅师关陜西夏人幼质朴年三十始出家从云南牛首海为弟子海寂师得遍参而碍膺之物终苦未除因古峰指参宝月潭潭曰子期心固远特欠一番彻骨在过此从死中活来向人出言吐气始有着落不然总没交涉也师闻于是入伏牛苦心六年始得大悟出世瓣香为潭公拈出也X异日在都门吉祥时以众广朝廷听谗言致怒师为舍众归伏牛众益盛说法凡三十年一日谓众曰归欤归欤吾北人归化首丘愿也遂还京居延寿未几示寂年八十有一弟子奉全身󰢍于寺普同之后有赞师像曰有风斯清有月斯明猗欤翠峰玉振金声大冈澄禅师法嗣杭州府天真毒峰季善禅师凤阳吴氏子父宦游广东雷阳而生年十七出家初遇源明明示以无字话师当下便能领解举陈明明曰我二十年看箇无字如蚊子上铁牛子才学做工夫便有许多知见复曰观子根器虽异切莫被人哄去作长老悞汝大事师蒙诲誓此生以悟为期正统壬戌入川参无际会际赴召入京遂掩关关中不设卧具惟置小凳昏重并去凳一日闻钟声有省说偈曰沉沉寂寂绝施为触着无端吼似雷动地一声消息尽髑髅粉碎梦初回其时适际迁化遂依月溪溪曰佛法不是鲜鱼怕烂却那日惟东敲西击暗垂勘验一日侍溪园中坐次溪曰你向来看甚么话头师曰无字溪曰如何是无师曰如今看来恰似口金刚王宝剑溪曰如何是金刚王宝剑师曰寒光𦦨𦦨耀古腾今溪曰还我剑来师曰拟动则犯他锋铓溪曰横按当轩时如何师曰佛来也杀祖来也杀溪曰老僧来聻师曰亦不相饶溪曰杀后如何师曰且喜天下太平溪曰毕竟如何是无字意师曰赃贼分明溪曰贼即且置还我赃来X师曰六六三十六溪曰未在更道师曰夜短睡不足日长饥有余溪曰牛过窓櫺头角四蹄都过了因甚尾巴过不得师曰了无一法当情瞥尔通身露地溪曰你即今向甚么处安身立命师曰何处不称尊后辞溪抵浙掩关天目万峰菴月溪亦蒙旨钦赐归金陵大冈遣书召师付嘱师适因事他出溪临委息命送衣拂𢍁之师住山凡四十余载天顺间建西湖之三塔洎天目之招明吴山之宝莲南山之甘露成化初掩关石屋后住慈云岭天真僧问如何是和尚家风师曰前江潮急鱼行涩后岭峰高鸟泊难僧请益曰高峰道海底泥牛衔月走巖前石虎抱儿眠铁蛇钻入金刚眼崑崙骑象鹭鸶牵此四句内有一句能杀能活能纵能夺若人检点得出一生参学事毕未审是那一句师曰待汝悟即向汝道曰不会师曰不见道你有拄杖子我与你拄杖子你无拄杖子我夺却你拄杖子示众宝剑全提日用中高挥大抹肯从容卷兮魂胆迎风丧舒也髑髅徧地横万死万生浑不顾一鎗一骑便收功赵州性命分明也血刃参天不露锋以拂子拂一拂曰虗空廓彻无消息万里无云天汉碧拶得须弥入藕丝弥勒释迦齐叫屈倒骑铁马逐西风惊得泥牛从海出诸仁者若作奇特会孤负已灵不作奇特会抱赃呌屈且作么生会良久曰解藏天下于天下始见林梢挂角羊成化壬寅示寂于天真塔建本山X太原府五台山普济孤月净澄禅师西河张氏子首参月溪溪令看赵州无字话三日有省溪异之复入蜀独居飞雪山三年一日炊饭定去觉时饭巳成醭以地坐久足为冷湿所侵不能起得人荷至后山调息始愈一日坐木上闻爆竹声豁然大悟自是一切时中洞然明妙谒广福呈所得福问大死底人却活时如何师曰眉毛横眼上鼻孔大头垂曰大地平沉虗空粉碎汝又向甚处安身立命师曰云消山巖露日出海天清明天顺丁丑还清凉代王延诣内掖问道尊礼之令旨建寺于华严谷额曰普济命师住持有山居偈曰甘贫林下思悠悠竹榻高眠枕石头格外生涯随分足都缘胸次一无求自住丹崖绿水傍了无荣辱与闲忙老僧不会还源旨一任山青叶又黄临寂坐脱于本山江宁府大冈夷峰宁禅师付法偈曰祖祖无法付人人本自有汝证无授法法法无前后潼川州蓬溪智林天渊福湛禅师以勤苦入道获记月溪及开堂弘化大为楚蜀禅学所归寿七十七寂时有倒骑铁马吼西风明月清风一样同之句葢辞世偈也有天渊录二卷行世续灯正统卷二十八X续灯正统X卍XXX续灯正统卷二十九南海普陀嗣祖沙门西蜀性统编集临济宗大鑑下第二十八世西禅瑞禅师法嗣棠城宝文洪印禅师古渝棠城张氏子礼雪峰蓄养有年因峰迁化未获印可远扣楚山值定王薨世三周除𧝓请山陞座师出问雷音动地选佛场开一会灵山俨然未散未审皇恩佛恩如何补报山曰荡荡皇风清六合明明佛日照三千师曰祝赞巳闻师的旨拈花微笑意如何山曰机前有语难容舌独许头陀一笑传师曰玉梅破雪红叶凋霜适官家除𧝓之辰乃鹤驾仙游之日未审薨世主人金容即今何在山竖拂曰在山僧拂子头上成等正觉放大光明与如来共转法轮汝还见么师曰与么则徧界绝遮藏也山曰要且有眼覰不见师曰只者覰不见处不隔纤毫山曰未是妙师曰未审如何是妙山曰二边俱抹过始见劫前人师曰蒙师点出金刚眼死去生来不更疑山曰俊哉衲子透网金鳞出语标宗不沗西禅之嗣更须保任切勿自欺师曰人天证明谢师印可X性空无极闻和尚甞作显宗歌曰达此宗无今古拶破虗空还自补声色堆头妙觉场放去收来无间阻体中妙夜半木人临镜照波斯南岸嚼寒氷塞北湖儿街市閙用中玄石女吹笙碧树巅赵州葫芦挂东壁村中王老夜烧钱玄中玄妙中妙宝丝网里鬬明珠须向暗中通一窍海潮音炽然说师子筋琴弹白雪两岸青山笑点头百年古调翻来别古庭坚禅师法嗣太原府五台山显通大巍净伦禅师云南康氏子生宣德丁未正统间从无极泰芟染古庭居浮山师往叩室中机契后住显通上堂无孔铁鎚当面掷黑漆崑崙拦路坐莫有挨拶得入拈弄得出底出来道看僧问如何是台山境师曰不是天晴便是下雨曰如何是境中人师曰金刚窟里万菩萨曰未审寻常所说何法师曰清风吹幽松近听声愈好问如何是佛法的的大意师曰今年调雨水农家好春麦问如何是祖师西来意师曰待饭仙山转身即向汝道乃曰拈砒霜作醍醐亦曾有也撒珍珠如瓦砾谁箇不然开眼上树特地丧全身梦昇兜率也是扬家丑未动情思转魔女尽成菩提宝器不劳腕力指娑婆便为妙喜净邦长水濬岳积而来瑯琊觉氷消而去信脚踏翻瑠璃穽等闲击碎珊瑚枝上堂三圣震威一喝正法眼里撒沙南泉白刃高挥古佛家风扫土何必不必探竿岂在人手湘南潭北塔样脱体持X来不萌枝上放春回烈𦦨堆中飞片雪有斯作略可谓其人谁家井底无天到处波心有月上堂体相用三大齐彰尘尘摄入因果智五周顿证法法圆融百城烟水不出一毫十世古今匪移当念红藕华开闻水香触着蟭螟虫半边鼻青山低处见天濶展开瘦蚊子一茎眉百川竞注水体不流万窍共号风本自寂金师子不劳踞地水牯牛随分纳些动容满目家山依旧青天白日冬至示众五顶琼瑶堆千松珠玉枝尽台山泉石烟云飞楼涌殿总是文殊一只智眼真光是汝诸人常在于其中经行及坐卧还知从不曾动着渠一茎眉毛么若也与么见得便尔摄大千于毫端广尘沙于法界其或未然切忌东卜西卜我为汝诸人真实告报今朝冬至一阳生珍重示众山高海濶月朗风清松苍石臼夏暑冬寒如是历历分明一一成现且道衲僧分上成得箇甚么边事莫有道得底么不妨出来道看若无老僧自道去也拈拄杖便下座示众演祖道有则奇特因缘举似诸人欲说又被说碍不说又被不说碍大小演祖大似灵龟曳尾一言既落人耳如何讳得老僧也有一则奇特因缘索性举似大方令他倚门傍户者一箇箇壁立千仞便下座示众老僧者里也不说东村李大郎太俭也不说西村王二姊太奢也不会安角唿兔也不会添足画蛇早起一盂白粥午后一盌清茶谁管他陈年烂葛藤冷地开华展两手曰汝等X诸人来者里讨甚么干木查山居吟曰无事山房门不开土堦春雨绿生苔此心将谓无人委幽鸟一声何处来后示寂于本山佛蹟真禅师法嗣处州府白云无量沧禅师示众二六时中随话头而行随话头而住随话头而坐随话头而卧心如栗棘蓬相似不被一切人我无明五欲三毒之所吞噉施为动静通身是箇疑团疑来疑去终日獃桩桩地闻声见色管取㘞地一声去在虽然切忌唤钟作瓮喝一喝和菴忠禅师法嗣宁波府用刚宗软禅师示众大凡做工夫只要起大疑情不失正念千疑万疑祇是一疑才有间断即落空也见汝等做工夫未曾半月一月打成一片焉得不走作果若真疑现前撼摇不动自然不怕惑乱又不得起一念欢喜心才有丝毫异念即打作两橛只管勇勐忿将去终日如箇死汉子相似到者般时节那怕瓮中走却鼈大众忽然瓮中捉着鼈时如何切忌认奴作郎大鑑下第二十九世金陵慈禅师法嗣江宁府高峰宝峰明瑄禅师吴江范氏子俗业斵因海舟令造塔院足伤索酒舟曰幸伤足若斫去头虽千酲汝能喫不师媿遂求为僧一日烧火般柴次舟X曰是甚么师曰是柴舟曰是柴将去烧师致疑通夕不寐忽为火燎去眉毛面如刀刈以镜照之大悟趋见舟舟拈棒师夺棒曰者条六尺竿多时不用今日又要重拈舟大笑师呈偈有笑里藏刀子细看句舟曰即此偈可绍吾宗遂以偈付之有临济儿孙狮子子之句后住金陵高峰寺天奇瑞参师问甚处来奇曰北京师曰只在北京为复别有去处曰随方潇洒师曰曾到四川么曰曾到师曰四川境界与此间何如曰江山虽异云月一般师举拳问四川还有者箇么曰无师曰因甚却无曰非我境界师曰如何是汝境界曰诸佛不能识谁敢强安名师曰汝岂不是着空曰本瑞终不向鬼窟里作活计师曰西天九十六种外道汝是第一奇拂袖便出师喜为克家种草堪支吾道遂书偈付之曰济山棒喝怒如霆杀活临机手眼亲圣解凡情俱坐断昙华放出一枝新师于成化辛卯腊月九日示寂塔全身于东明寺左九江府庐山云溪碧峰智瑛禅师少壮苦不识字晚年信口成章时多称之嘱门人智素偈曰见彻孃生亲面目尤宜勤守护天真爪牙养就峥山宁日哮吼一声百兽惊君峰通禅师法嗣邵武府君峰清祥上座久依大阐一日忽有省呈偈曰法性空无碍平等观自在截断两头机是名超三界阐为是之X思南府正法雪光禅师族赵氏徧历诸方至灵峰度夏闻举严阳尊者问赵州公案有省举似寂照照曰无功用处正好用功莫认些子光影有悞生平复结冬于景德一日定中闻巖瀑声触发默举从上佛祖机缘一一透得遂往参洁空从头举似巳空曰不见道莫谓无心云是道无心犹隔一重关道了便入寝室师自是茫无意绪怀疑不决一日见寒山诗吾心似秋月之句凝滞顿释后菴居古山临终书偈而逝天宁宣禅师法嗣杭州府径山天才英禅师示众默堂老人平地上涌起波涛虗空里敲出木楔中人毒气回来刚道亲见宝月不知瞎却多少人眼睛哑洎合饶舌大冈宁禅师法嗣杭州府天目宝芳进禅师付法偈曰真性本无性真法本无法了知无法性何处不通达性空闻禅师法嗣荆州府圆通梦菴嬾牧湛觉禅师长安曲江张氏子幼慕禅悦从蓝田秀芟染矢志究明生死朝夕孜孜至于寝食俱废一日有省往见性空求决择既而蒙印证明成化丙戌开法圆通上堂选佛场草深三尺空王殿浪卷千寻圆通有一句子囫囵吐不出吐出不囫囵若有人检点得出许他具一只眼净慈休禅师法嗣杭州府昭庆幻寄雪庭禅师仁和桂氏子成化癸巳X谒休休于仙林一见契合因阅楞严至于一毫端现宝王剎有疑后诣江阴干明寺覩万佛阁金碧峥嵘忽有省明弘治戊申除夕闻钟声从前履践不觉瓦解述偈曰圆响心非闻大千同一照抹过上头关更不存玄妙乙卯休休应净慈请师复依侍乃蒙印可年四十开法昭庆上堂心不是境境全是心触处不逢渠何背汝所以心不自心邻鸡唱晓露观音境不自境庭树花开吐光影尘中总是自来宾堂内主人须唤惺良久曰切忌瞌睡便下座上堂洪钟有口元无舌一击全声四海闻拶得锦鳞头角露竚看平地卷风云举巖头示众吾教意如涂毒鼓击一声远近闻者皆丧时有小严问如何是涂毒鼓头以手按膝亚身云韩信临朝底严无语颂曰乌藤搅动四溟水鰕蟹鱼龙丧胆魂进退触波遭点额那堪𨁝跳听雷崩举雪峰示众饭箩边饿死人无数海水里渴杀人无数至云门云通身是饭通身是水话颂曰小店梨花酒正香牧童指出几人甞任渠点滴不沾口巳是浑身卧醉乡举南泉见邓隐峰来指净瓶曰净瓶是境你不得动着境与我将水来峰将瓶倾水于泉前泉休去颂曰落英片片逐东风狼借春光满地红设使向前收拾得余香犹有隔墙东举僧问玄沙如何是学人自已沙曰用自已作么话颂曰平生不作江南梦怪杀人来说鹧鸪衣锦未能归故国三家村里觅皇都举洞山初言无展事语不X投机承言者丧滞句者迷话颂曰白圭三复瑕难掩一默如缄语路差稍变动巳迷家万顷秋光天水碧一声渔笛隔芦花又甞有咏黄鹂诗曰多情自信惜春光飞入园林锦绣乡记得小窓惊我梦满庭红杏带斜阳大鑑下第三十世宝峰瑄禅师法嗣安陆府荆门州天奇本瑞禅师南昌钟陵人父江堂母徐氏年廿二弃家远投荆门无说能薙发能示万法归一一归何处话令参后遇高邮全首座同往襄阳途中偶闻妇人唿猪声全曰阿孃墙里唤哪哪途路师僧会也么拶破者些关棙子孃孃依旧是婆婆师矍然汗下一日病甚有晖禅者勉师曰病中工夫切不可放过因举大慧在径山患背疮昼夜呌唤或问慧还有不痛底么慧曰有曰作么生是不痛底慧曰痛杀人痛杀人师于言下豁然透得孃孃依旧是婆婆意旨又一日闻山鹿呌唤会得日用之中无不是底道理遂往蜀中谒楚山问某甲闲时看来了然明白及至临机因甚茫然山曰毫釐有差天地悬隔后游金陵路次忽然如从梦觉从前所得一场懡㦬遂参宝峰于高峰鍼芥相契遂蒙印证住后落堂开示祖师西来不立文字直指人心见性成佛更无别法若向者里知箇落处定也有分慧也有分宗也有分教也有分佛法世法无可不可腰缠十万X贯骑鹤上扬州其或不然定也不是慧也不是宗也不是教也不是葢为不识本心名为狂妄经云虗妄浮心多诸巧见不能成就圆觉方便诸佛诸祖惟传一心不传别法汝等不达本心便向外求于妄心中起妄功用如邀空华欲结空果纵经尘劫只名有为须知所谓见性成佛者见性不是见他人之性成佛不是成他人之佛决定是汝诸人本有之性与十方法界秋毫不昧人人本具箇箇不无但向二六时中一切处回光返照看是阿谁不得执定一处须是于一切处大起疑情将高就下将错就错一丝一毫毋令放过行住坐卧时便看者行住坐卧底是谁见色闻声时便看者见底闻底是谁觉一触时便看者觉底是谁知一法时便看者知底是谁乃至语默动静周旋往返一一返看昼夜无疲倘若一念忘了便看者忘了底是谁妄想起时便看者妄想底是谁你道不会只者不会底又是阿谁现今疑虑你看者疑虑底又是阿谁如是看来看去万境不能侵诸缘不能入得失是非都无缝罅明暗色空了无彼此山河大地日月星辰尽圣尽凡都卢祇是一箇谁字更无别念上下无路进退无门山尽水穷情消见绝豁然爆地一声方知非假他求咄示众闲花野草露真机剑号巨阙蛱蝶穿园拍板扉珠称夜光两岸芦花齐点首云腾致雨一条江水伴鸥飞露结为霜山僧于此尽情吐露更有一句尚未曾道⊕会么那边不坐X空王殿争肯耘苗向日轮寂后门人于弘治十一年戊午建塔于卫辉府辉县白鹿山之白云寺左云溪瑛禅师法嗣九江府匡山天池林隐静菴智素禅师东莱赵氏子生景泰甲戌八月十八早年父母俱丧十五从五台天成寺大用祝发谒云溪得旨后住天池上堂体露金风光皎洁一色明明无间歇𦏪羊挂角觅无踪海底蟾蜍吞却月荆藩请住东山上堂在天天高在地地厚一毫端上应时纳佑此犹是者边事且道那边事作么生拊几曰释迦睡重弥勒起迟下座吉菴祚禅师法嗣嘉兴府天宁法舟道济禅师郡之思贤里张氏子年二十一投天宁为行者时默堂宣受宝月记归自繁昌师往谒服勤久之复诣东禅从昂祝发参吉菴菴门庭孤峻师能朝夕咨叩一日闻磬声豁然洞彻寻趋方丈菴曰子着贼也师曰贼巳收下曰赃在甚处师振坐具曰狼借狼借曰者掠虗汉狼借箇甚么师一喝归众菴可之未几长安觉王寺请居第一座室中秉拂机用莫能凑泊嘉靖初住金陵安隐僧问如何是安隐境师曰三山半落青天外二水中分白鹭洲曰如何是安隐家风师曰石虎山前鬬泥牛水底眠曰不会师曰用会作么精严寺晚参精严寺里撞钟府谯楼上擂鼓同时显大神通穿透千门万户大众还闻么若道不闻争奈钟鼓分明人人有耳X若道闻将甚么闻即今鼓绝钟消闻底事又作么生试道看卓拄杖曰黄金自有黄金价终不和沙卖与人陆五台问画前元有易不师曰若无伏羲将甚么画台曰画后如何师曰元无一画台曰现有六十四卦何得言无师曰莫着文字台曰请和尚离文字发一爻看师召居士台应诺师曰者一爻从何处起又问至人无梦何也师曰常人于现前虗幻分别境界不知全体是梦认为实有而以昏昧想心系念神识纷飞境界为梦所谓寤寐俱梦梦中复作梦也至人于自心境界如实而知故于现前虗幻境界妙用冷然通彻无碍而睡梦亦自明明而知历历而觉所谓寤寐一如者也故至人无梦之说非有无之无乃是无梦无非梦梦与非梦一而巳矣又问梦里须臾何以历涉万里师弹指一下曰千里万里只在者里问圣人有妄念不师曰无曰既无妄念何用兢兢业业师曰兢兢业业故无妄也问为政如何得无倦师曰荣辱得丧毁誉是非一切不管但虗其心行其所无事则无倦矣问终日喫饭何故不曾齩着一粒米师曰喫饭底人居士还曾见不问四方上下有穷尽不师曰居士试返观自已心量有穷尽不士良久曰实无穷尽师曰世界亦然又问地狱实有不师曰人作了恶历历自知虽经久远忆持不忘便是业镜自心明知自恶不能自释便是法王心地不空地狱实有心若空了地狱随空示禅人偈曰工夫不间四X威仪听板闻钟好下疑打破未生时面目好来炉畔受钳鎚道本无为岂属修有修头上更安头虗空若使重加柄野草闲华正好愁将谓衣中有宝珠衣穿方信宝珠无前年尚有无珠说今日无珠说也无内不寻思外不求大千沙界一毫收尘尘剎剎莲华藏认着依然是外头后迁弁山晚退归天宁嘉靖庚申秋示寂寿七十四腊五十二茶毗塔禅悦堂天通显禅师法嗣湖州府天池月泉玉芝法聚禅师嘉禾富氏子母冯生弘治壬子子月晦日儿时每借地趺坐折草念佛母曰此儿佛弟子也稍长通经史年十四从资圣坚受业受具后矢志参学夙夜匪懈一日阅坛经有省往谒吉菴不契复见法舟舟多所启发一日闻僧举僧问大颠如何是见性颠曰见即是性不觉释然一笑述偈曰湖光倚杖三千顷山色开门五六峰触目本来成现事蒲团今不鍊顽空未几结制于漏泽之云峰忽忆雪巖问高峰正睡着时无梦无想无见无闻主人公在甚么处话便见得生死一致寤寐一如一日闻友人诵天通梦居碧峰寺里有如来之句遂诣碧峰才见便问碧峰寺里有如来莫便是和尚不峰曰上座还见么师曰纵见也是金屑落眼峰曰者汉死去多少时汝来为他乞命便归方丈次日峰上堂举古德曰打破大唐国觅箇不会佛法底也无又曰向南方走了一转拄杖头不曾拨着一箇会佛法X底此二语甚有誵譌试为酬一语看师曰前不构村后不迭店峰曰未在更道师曰不遇知音者徒劳话岁寒峰曰有甚得力句试举看师遂呈二偈峰曰未免落人圈䙌师曰如何得不落人圈䙌峰便掌曰是落不落师豁然大悟平昔所蕴皆氷释巳而侍峰过杭游南屏至宗镜堂峰登座曰此处正好说法师曰说法巳竟峰便下座顾师问曰还记得我所说底法么师曰剑去久矣峰颔之遂为印可后出住天池示众至道无为非有为无以造其深绝学无学非力学无以臻其极譬犹玉之在璞珠之在渊非剖凿探求终无以获故赵州三十年不杂用心香林四十年方成一片孜孜矻矻废寝忘餐惟欲究明大事此皆参禅学道之榜样也奈兹禅林秋暮法道荒凉逐妄随邪无复自振惟知粥饭现成不愧虗消信施或游心异学肆志辨聪或穿凿机缘驰求义解是皆唐丧光阴徒增业识如舍父穷子飘零无据可胜叹哉若是英灵汉直须于生死岸头勐着精彩一念纯真纤尘不立如遇怨敌单刀直入不顾危亡如堕深井念念无他但求出路若能具如是深心管取到家有日也上堂举赵州勘二菴主公案颂曰舖席经过只一般争知死货活人拈东行卖贵西行贱看破方知不直钱上堂释迦世尊降诞于毗蓝园中一手指天一手指地周行七步目顾四方曰天上天下唯我独尊巳是漏逗不少末后拈华示众曰吾有正法眼X藏涅槃妙心分付摩诃迦叶露布重彰便恁么休去犹较些子使再扬家丑以聋瞽后昆岂予之所愿哉只如众兄弟久参练达者举着便知宁堪矢上加尖若是初参晚进不免曲垂方便还有问话者么僧问金躯初降九龙吐水圣诞重逢未审有何祥瑞师曰金凤衔花呈瑞彩锦莺翻调奏新篁曰周行指顾示真机今日如何露消息师拈拄杖曰拄杖子上透三十三天筑着帝释鼻孔下透十八重地狱击破阎罗王顶门俯应群机万象森罗咸稽首宣扬般若大地山河侧耳听僧曰恁么则昔时灵鹫今日天池师曰一道神光辉宇宙莫将今古较疎亲便下座陆五台问东土一千七百善知识即今总在甚么处师指庭树鸣蝉曰者里也有一箇士曰声响便是么师曰唤作声响即蹉过也士又指石问无情说法只如者箇作么说得师曰居士唤者箇作甚么士曰石头师曰又道说不得师于嘉靖癸丑五月十九日示寂世寿七十二僧腊五十八有语录二卷行世金台觉禅师法嗣杭州府径山万松慧林禅师郡之仁和沈氏子从天自平野获闻心要后游金陵闻僧诵丹霞上堂语遂大彻时伏牛空幻寓广德师往谒呈所见即蒙印可后住径山一日辞众书偈曰七十六年萍踪何倚本无去来应缘而巳书毕而逝天目进禅师法嗣X嘉兴府东塔野翁晓禅师无趣空参每呈见解师皆不诺一日谓趣曰我有一言要与汝说趣耸耳而听师但笑而不语趣再四恳请师复笑趣始具威仪作礼跽而哀恳师乃曰祖师西来直指人心见性成佛贵在直下体究子若果信得及可放下万缘参箇一归何处趣从此死心看话头经三载一日闻鸡鸣有省诣师求证师反覆征诘有绪乃付以大法偈曰非法非非法非性非非性非心非非心付汝心法竟寿堂松禅师法嗣建宁府斗峰古音净琴禅师本郡建阳蔡氏子幼卓荦不羁每叹世间有求皆苦年二十五从东峰祝发初见大阐无所启发次谒性空关主得遇宿衲静晃邻席一日见晃阅古梅语录中有僧上方丈曰某有箇入处梅便打出僧又进方丈梅复打出晃笑曰者僧实有悟处只是大法未明耳师聆晃语便起身设礼求示入道旨要晃曰佛性虽人人本有若不以智慧攻化只名凡夫今欲成办此事直须尽扫葛藤枝蔓只将一句无义味话头自疑自问自逼自拶不肯求人说破不肯依义穿凿决要命根顿断亲证亲悟如此昼三夜三迫勒将去年深月久忽然心华发明如云开见日古人公案一一洞了始知无禅可参无佛可做头头上了物物上通如人到家不问路也师蒙示诲即死心研究看万法归一一归何处话复过滇南参寿堂抵鸡鸣滩忽然大悟洎见寿堂鍼芥相X投即承记莂归隐斗峰正德壬申迁瑞巖示众学道人当截断诸缘屏息杂念单提本参话头于行住坐卧苦乐逆顺一切时中不得忘失凡静中所见善恶影象皆繇不正思惟致见种种境界若是正因衲子做工夫当睡便睡一觉便醒起来抖搂精神摩娑两眼齩定牙关揑紧拳头专心正念切切思思疑来疑去到水穷山尽时节忽然疑团迸散顿见自已一段本地风光非从外得到者箇时节才名入门亦名得地更要求明眼宗匠决择不可便休一法不明直须辨明一理不通直须通透假使悟后不能通达化门古人谓之坐在百尺竿头不能透彻一切智海悬崖撒手自肯承当绝后再甦欺君不得珍重续灯正统卷二十九续灯正统X卍XXX续灯正统卷三十南海普陀嗣祖沙门西蜀性统编集临济宗大鑑下第三十一世荆门瑞禅师法嗣德安府随州关子岭龙泉无闻绝学明聪禅师邵武奚氏子母吴十七出家二十受具习止观唯识论一X日有宿衲相诘曰大通智胜佛十劫坐道场佛法不现前不得成佛道其意如何师依文而答宿讥诃之师从此疑情顿发坐卧不安经六载一日闻马嘶大悟遂往见天奇奇可之住后上堂僧问云门如何是一代时教门曰对一说龙泉则不然若有问如何是一代时教噼嵴便打曰合取狗口僧问如何是本来面目师曰石香亭曰便恁么去时如何师曰丧却了也问今朝四月八日天下丛林皆庆如来圣诞未审如来何处降生师于几画圆相示之笑巖宝侍师围炉次师曰人人有箇本来父母子之父母今在何处巖曰一火焚之师曰恁么则子无父母耶巖曰有则有佛眼覰不见师曰子还见不巖曰不见师曰为甚不见巖曰若见即非真父母师曰善哉巖复以偈呈曰本来真父母历劫不曾离起坐承他力寒温亦共知相逢不相见相见不相识为问今何在分明呈似师师遂付以偈曰汝心即吾心吾心本无心无心同佛心佛心非吾心复嘱曰汝当护持缘熟智愚皆度后示微疾诀众说偈趺坐而逝全身塔于寺右汉阳府古巖禅师中年双目失明笑巖参师问何所来巖曰亲从关子岭来师曰无闻老兄好么巖曰好师曰如何见得好巖曰老来康健师曰争见得康健巖曰着衣喫饭坐卧经行师曰与么则不出常情巖曰要且常情莫测师仰面大笑翌日巖入室师X曰岭头老兄先师甞许他悟处见骨只是太朴无博学巖曰和尚博学乎师曰老僧亦非博学巖曰恁么则一同也师曰亦有不同处巖曰如何是不同处师曰他有眼我无眼巖曰和尚若无眼争得见渠无博学师又大笑嘱曰子器非凡深根固蔕广作利益非汝而谁惜吾衰老不及见矣巖拜谢而去河南府嵩县伏牛济菴大休实禅师新郑李氏子幼投宝珠受业年二十访老宿古心心示万法归一一归何处话令参寻入火场打三有省述偈曰法身本无相法相本来空会得者消息处处显家风后往谒天奇途遇天真月印二禅客同至关子岭奇问你三人一路么师曰虽然一路来处不同奇曰如何是你本来面目师便珍重奇曰未在更道师便喝奇曰父母未生前喝箇甚么师无语而出自后数呈伎俩奇皆不诺一日侍奇于承天奇问藏身处没踪蹟没踪蹟处莫藏身你作么生会师曰当堂不正坐那赴两头机奇为助喜住后陞座须弥作舞海水腾波龙象交参人天共聚大地山河同宣妙句三贤十圣共证菩提眉藏宝剑起寒光袖隐金鎚行正令明杀活显全机举拂子曰还有明眼衲僧不顾危亡向前一肩担荷得么便下座笑巖参问如何是祖师西来意师竖起拂子巖曰此外更有指示也无师掷下拂子巖便礼拜复叙及参关子岭话师曰怪道亲见作家来巖便喝少顷师又问无闻别来四十年未知近X日鼻孔如何巖曰与和尚鼻孔一般师曰上座还见老僧鼻孔么巖曰见师曰向甚么处见巖曰两眼下口门上师曰有祕密句曾向上座道么巖曰曾道师曰试举看巖曰合取臭口师拈拂子巖便拂袖而出天池素禅师法嗣襄阳府大觉圆禅师汉川人仪貌丰硕声如洪钟参静菴默有所契菴付以偈曰一枝正法眼列祖递传来付汝待时至馨香徧九垓师受嘱后隐居襄西笑巖爽菴来求依侍师曰上座错了也老䂐平生温饱自适别无所长爽曰某等生死事大语未竟师约而笑曰老䂐亦有生死何独尔有爽曰某恨晚进多无恒志和尚岂拒人哉师曰出家儿本自无事尔何无事生事少间曰粥饭自办始得一日室中举外道问佛不问有言不问无言世尊良久外道大悟语曰问既不涉有无良久亦是闲名正恁么时外道悟箇甚么巖拟进语师遽以手掩其口曰犹挂脣齿在巖乃释然曰可谓东土衲僧不及西天外道占偈曰自笑当年画模则几番红了几番黑如今谢主老还乡那管平生得未得师称赏之后无疾而化世寿七十三僧腊五十三天宁济禅师法嗣嘉兴府胥山云谷法会禅师嘉善怀氏子投大云寺芟染时法舟掩室天宁师往参舟示以念佛是谁话一日斋次食器坠地豁然有省于是入天界韬晦三X年复菴栖霞千佛岭下又移天开巖弔影如初凡客见无论贵贱皆问以日用事略叙寒温必展蒲团令坐返观终日无杂话别时必叮咛曰人命无常莫空过日再见必问别后用心如何以故归向者日多僧问如何是祖师西来意师曰有水皆含月无山不带云曰莫更有奇特处么师曰切忌唤龟作鼈问如何是吾人直捷用心处师曰举不顾即差悞拟思量何劫悟居常不设卧具昼夜危坐四十余年如一日万历乙亥正月五日示寂寿七十五腊五十六塔于大云寺右嘉兴府精严东谿方泽禅师嘉善任氏子首谒天宁法舟舟一日室中举龙潭见天皇悟至何处不是指示汝心要话师言下有省后获印可解制秉拂佛法虽徧一切世间而未甞有丝毫透漏你作么生结虽无丝毫透漏亦未甞有丝毫囊藏你又作么生解故知百丈曲引初机为此方便之辞其实莫能结莫能解也设使有箇孟八郎汉出来道我能向百丈结不得处一结结断直使天下衲僧忘前失后求出无门亦能向百丈解不得处一解解开直使天下衲僧七纵八横自由自在却甚奇特诸上座彼既丈夫我何不尔良久击拂子一下曰吽天池聚禅师法嗣绍兴府浮峰普恩上座山阴金氏子年十岁往从延福鑑湖受业至十九忽念生死事大奋志寻师初至X大慈叩首座无际际示以心生则种种法生之语师当下有所契入呈偈曰返本还源便到家亦无玄妙可称夸湛然一片真如性迷失皆因一念差复见法舟于天宁呈所见舟可之又谒万松林于乌石峰松问何来师曰天宁松曰有何言句师举前话松曰不是不是师曰天宁道是和尚如何道不是松曰天宁则是我则不是师疑不决后参玉芝复举前话芝曰是与不是未出常情二俱喫棒有分师曰如何是出常情句芝与一掌师当下豁然平昔碍膺一时融释芝曰汝既如是当善护持复以偈嘱曰莫向支流辨浊清是非尽处出常情铁鞭击碎珊瑚月会看东山水上行东塔晓禅师法嗣嘉兴府敬畏无趣如空禅师本郡秀水施氏子生弘治辛亥十月十八幼慕宗乘留心体究同法舟济参访数载后见野翁彻法源底启关示众自结玄关自活埋自吾闭也自吾开一拳打破玄关窍放出从前者汉来元宵示众画角声中荐得观音未是作家彩灯影里捉得室利谩夸好手恁么告报与诸人未免笑破虗空口诸人若也未瞥然再看鳌山颠倒走参小参众立定师喝一喝曰祸出私门便归方丈示众言前荐得巳天涯句下承当路转赊一击铁围如粉碎海天空濶鴈行斜除夕小参时穷何似日穷好日若穷来岁亦然三十六旬穷过了东村X王老夜烧钱老汉虽无一物也要应箇时节因缘乃拈拄杖曰只者箇无穷无尽历劫经年今夜随时送去免教涉蔓相牵掷下拄杖曰历劫得来今断送拍双空手接新年示众佛是众生屋里了事人众生是佛屋里不了事汉诚能以佛与众生一时放却则了与不了并为剩语卓拄杖曰但于事上通无事见色闻声不用聋端阳示众佳节端阳何曾订约五月五日年年撞着风摇蒲剑碧楞楞日照榴华红灼灼道在时节因缘岂论正法末法向来着意驰求通身是草今日信手拈来无不是药竖拂子曰大众且道此药治甚么人的病击拂子曰不但老维摩药王药上也须一剂示众豁开顶门眼照彻大千界既作法中王于法得自在便下座一日湖边步月谓一僧曰明月与清风水天同一色人人在此中只是出不得僧曰打草惊蛇作么师曰上座又作么生曰看脚下师大笑曰将谓胡须赤更有赤须胡万历己卯仲冬谓门人性冲曰来岁仲秋十五六间吾行矣子宜知之庚辰八月十六日沖如斯而至师集众说偈曰生来死去空华死去生来一梦皮囊付与丙丁公白骨断桥随众阿呵呵明月清风吟弄语毕端坐而逝世寿九十石门海禅师法嗣德安府随州七尖峰大休宗隆禅师青州益都贾氏子依郡之石佛薙发后寓成都北寺为典座一日出X街挑水忘所行忽头撞壁有省冲口成偈曰大地山河体性空那分行走与西东偶然撞着无私句万水千山总一同因就河南干明寺无尽室中呈所得无尽乃印以偈曰道高不假修德重事理周一枝正法眼付与隆大休住后垂三关语以示学者一曰吹毛宝剑被石人持去挂在万仞峰头四壁无路如何取得二曰有一如意珠被木人擎来抛向大海波中不假舟航如何觅得三曰尽大地是箇火坑烧却了也惟有一茎眉毛在未审是何人见得在菜园次僧问如何是西来意师指菜曰黄瓜茄子僧不契下山见一尊宿宿曰你从何处来僧曰尖峰来曰大休有何言句僧举前话尊宿合掌曰真大慈悲嘉靖壬寅十一月八日集众书偈曰三际握来为拄杖十方原是旧袈裟泥牛石虎知消息踏破虗空便到家置笔端坐而逝华山定禅师法嗣广信府鵞湖养菴广心禅师字无它上饶郑氏子偶过戚属会道者谈四生义遂了物我平等大意万历乙亥从洛太平寺剃染南还至焦山度腊闻江中推船声有省述偈曰夜静江空濶船推㘞㘞声不知何所往担子半边轻次走见华山山拈一段生缘六不收话有疑勐提七日始得身心脱然归里住灵山中台除夕覩闽山野火始大悟甞畵大圆相于壁曰内写莫教涂黑外写勿使伤白若能向圈里圈外下得X註脚许你学道无疑后迁鵞湖己亥以无异典元座室廊甞置无门锁以验方来锁旁书偈曰上古留传锁凭君智钥开若无开锁法相见不须来僧问甞闻明心见性未审性作么生见师曰今日有客忙不暇向汝道客去僧仍理前问师曰适来对客见么曰见师曰向汝道不暇还在此作么问打破虗空时如何师举手约退曰走开走开僧走师曰可惜许癸丑说法建阳东山董巖天启丁卯三月朔示微疾至二十八丑刻召众至说偈曰八十余年幻梦中铁牛耕破太虗空临行一句相分付半夜金乌带日红偈毕端坐而逝寿八十一腊五十三塔唐帽山斗峰琴禅师法嗣建宁府斗峰天真道觉禅师本郡建安张氏子看万法归一一归何处话有省占偈曰一手拍兮一手鼓无位真人越格舞口中唱出无腔歌三千诸佛同一母往见古音音赏之旋嘱以大事大方宽禅师法嗣河南府伏牛无碍明理禅师汾州和氏子参松竹大方随众打七有一声虗空碎独露法中王之句后同月菴大圆入终南一日菴举高峰银山铁壁话师顿悟述偈曰一觉心空疑便消拈来放去自逍遥云云过谒大方方曰伏牛打七即不问终南静室意如何师曰伏牛打七泥团土块终南静室放大光明方震威一喝曰即今光明何在师向前一掌方呵呵大笑X曰如是如是大鑑下第三十二世龙泉聪禅师法嗣顺天府善果月心笑巖德宝禅师金台吴氏子生正德壬申腊月望日弱冠听讲华严至十地品不觉身心廓然叹曰千古同一幻梦耳遂决志出家从广惠能祝发明年受具虽深信知有不肯自休徧谒大川月舟古春古䂐诸老后至关子岭参无闻问十圣三贤巳全圣智如何道不明斯旨闻乃厉声曰十圣三贤汝巳知如何是斯旨速道速道师连下数语皆不契遂发愤寝食俱废一日携篮临㵎洗菜忽一菜叶堕水旋转捉不住因有省提篮喜跃而归闻立檐下问是甚么师曰一篮菜闻曰何不别道师曰请和尚别问来至晚入室闻举玄沙敢保老兄未彻话师曰贼入空室闻曰者则公案不得草草师喝一喝拂袖便出未几复往见济菴古巖大觉辈诸老皆器重之再参无闻乃授记莂复亲炙年余辞去回翔湘汉间后抵金陵寓净海牛首高座等处数载还里居圆通次迁南寺鹿苑慈光善果诸剎端阳上堂大慧道今朝又是五月五大鬼拍手小鬼舞蓦然撞着桃符神两手槌胸呌冤苦大慧老汉大似少箇禁方向青天白日见神见鬼笑巖则不然今朝正是五月五云从龙兮风从虎山僧要与现前诸大圣凡赌箇赌信手拈来百草头甜者甜兮苦者苦拈拄杖曰蓦然突X出者一条穿过从上诸佛祖是你现前诸人百样俱有为甚么只少者一条忽有箇见义勇为底愤愤地向前道和尚且莫压良为贱若论者一条敢道人人不欠分毫乃掷下拄杖曰汝宛不知何妨尖上更加尖堆上重添土上堂男儿固奋冲天志莫若从头放下来直把髑髅枯死尽仍教死眼豁然开上堂举南岳一日遣僧去探马祖且嘱曰待渠上堂时便出问作么生看渠有何言句可记将来僧往一如所教马祖曰自从胡乱后三十年不少盐酱僧回举似岳岳深肯之师曰马大师三十年不少盐酱方可聚徒说法山僧者里三十年不曾见箇盐酱汝等在者里讨甚么盌以拄杖一时趂散上堂当门一只箭来者看方便拟通问如何穿过髑髅面僧参问从上千七百老冻侬某甲今日一串穿来献与和尚伏请判断时门外忽犬吠师遽顾侍者曰看是甚么客来侍者出问话僧罔措师曰上座适才问甚么僧拟重举师与连棒打出一日有二尼参礼拜起左右各立师曰女子如来前入定有钱不解使台山婆子蓦直去解使却无钱你道者两箇老婆禅如何得恰好去尼左者走过右边右者走过左边合掌相向各嘘一声师曰与么非但解老婆禅更会鼓粥饭气尼曰和尚惜取眉毛好师曰山僧眉毛且置周金刚买油餈点心食到口边被婆子夺却刘铁磨请沩山往台山大会斋沩山不赴等是者箇时节你道为甚么X取舍不同二尼作礼曰某等若不来礼拜和尚争得见古人神通大用师曰好各与三十棒恰值拄杖不在且归茶堂喫茶僧问如何是文殊普见三昧师曰死人眼曰如何是观音普闻三昧师曰死人耳曰如何是一言道尽底句师曰死人口一僧请益现世为人轻贱是人先世罪业应堕恶道话师曰汝有疑否曰有疑师曰有疑则为人轻贱无疑则应堕恶道僧沉吟师曰会么曰不会师曰把出你不会底来看曰不会教某甲把出箇甚么师曰汝之罪业划然消矣僧礼谢而去问玄沙不出岭保寿不渡河落第几机师曰总落第二机曰如何是第一机师曰玄沙不出岭保寿不渡河曰毕竟得箇甚么师曰灼然毕竟得箇甚么问祖意教意是同是别师曰柳影横塘鱼上树槐阴罩地马登枝僧曰与么则形影两分曲直自显去也师曰未曾饱食庐陵米徒把蒲团认作天僧参问承闻诸佛出世为一大事因缘如何是大事因缘师曰着衣喫饭疴屎放尿僧不肻不拜而出师唤回示以偈曰诸佛出于世唯为大因缘疴屎竝放尿饥餐困打眠目前紧急事人只欲上天谈玄共说妙遭罪复输钱僧惭惶作礼而去有两官人游山入门哦曰茂松修竹回顾见师便问如何是道人家风师曰茂松修竹曰有何旨趣师曰自家观不足留与客来看有士人阅师净土偈乃问佛说是经则有六方诸佛出广长舌相作证吾师说偈X有何人证师曰居士舌头亦不短又问何为不思议功德师曰前街人唤犬后巷骂猫儿又问老师今年高寿师曰论年不见箇荤腥作么不藁瘦了僧问处处入法界念念见遮那如何是遮那师曰净地不须疴举赵州问投子大死底人却活时如何子曰不许夜行投明须到话颂曰三十六物都灰烬只遗一双枯眼睛置向九衢深夜后无光明处作光明举世尊拈华公案颂曰师资妙契芥投鍼似海如何无处寻石火光中曾着眼始知佛祖不传心举经题米木八字颂曰黑白未分巳堕偏那堪拟议费钻研西干此土诸贤圣鼻孔撩天总被穿示座主荷鉏到处费工夫三两文钱足可图鉏得他家田地净自家田地尽荒芜示僧法中幽趣眼中瞖向上玄机境上尘黑漆桶边篐子断太平国内自由人静坐寒巖此病难男儿争肻自相瞒转身一步无多子始信尘含法界宽室中垂语曰佛未出世祖未西来元无佛法世法之名迥出黑山鬼窟一句作么生道又佛既出世祖巳西来佛法世法相为建立不犯化门道将一句来又佛生凡圣对待之门世法佛法名言强立总拈过一边衲僧本分一句试道将来又寻常间语言问答甚平易甚不思议刚被人问箇如何是汝本有底佛性为甚么却反眼竖口哑又既为佛子志阶佛地因甚一箇佛字最不喜闻晚年退居京城柳巷于万历辛巳正月十六日示寂奉全身塔于小X西门外世寿七十僧腊四十八汉阳巖禅师法嗣九江府庐山大安禅师襄阳郝氏子幼礼古宗祝发于梅林宗与古巖同出天奇之门而巖居终南龙象景附宗因使师就巖参学焉师至一语投机輙授衣钵后栖庐岳三十年道风蔼着楚人事之尤谨新都汪伯玉甞从师质疑多有开发万历己卯五月朔说偈示寂弟子就庐傍筑浮屠以藏舍利世寿七十有三僧腊五十有石州洪禅师法嗣太原府五台山龙树菴宝应禅师一日晨兴覩明星有省述偈曰日出东山月沉西嶂昨日今朝曾无两样太原府五台山楚峰禅师居怭魔巖十余载木食㵎饮人不堪其忧师恬如也一日闻火爆声大悟占偈曰眼睛突出死柴头赫赫神光照四洲触处现成人不委几回春去又逢秋玉堂和尚僧问如何是道师曰看脚下曰如何行履师曰蓦直去敬畏空禅师法嗣苏州府车溪无幻古湛性沖禅师秀水张氏子初见无趣遂有所契寻弃家从趣芟染趣一日举径山三玄三要颂彻骨彻髓道一句三玄三要绝遮护之句问曰此二句中山僧欲取一句为法你道取那一句X好师曰和尚适才问那一句趣瞋目叱曰得恁无记性师曰祇为和尚彻骨彻髓趣曰不然为汝一人即得争奈大众何师曰取即不辞孤负先圣丧我后人趣颔之师在径山集无趣语录一日归觐趣曰一向作得些甚么事师曰某甲买得一段田收得原本契书特请和尚佥押即将集本呈上趣接得展看曰者是我底你底聻师曰和尚不得搀行夺市趣便将集本掷下师便趋出少顷呈偈趣曰者是你作底么师曰某甲不解鼓粥饭气若谓有所作孤负和尚不少趣点首住后示众大道无向背至理绝言诠迥出三乘高超十地万法不到处特地光辉生佛未分时灵源独耀不落见闻不随声色直下无一丝毫头徧界全彰奇特事直饶棒头取证喝下承当犹是曲为今时更或光境俱忘契心平等究竟亦非的旨所以道向上一路千圣不传学者劳形如猿捉影到者里绝行绝解绝照绝用绝理绝事若倚天长剑凛凛神威如铁牛之机罗笼不住今日明眼人前不敢囊藏被葢八字打开去也拈拂子曰诸上座还委悉么耀古腾今只者是大千沙界一闲身示众孤峰顶上濶步大千十存街头知音少遇不礼维摩诘不尊傅大士良久曰出头天外看谁是箇般人示众大道体宽长空绝迹按下云头别通消息同生同死风行草偃且道把住为人好放行为人好良久曰干坤一合地胡饼日月两轮天气毬示众明明百草头明X明祖师意笑杀老庞公至今犹瞌睡鲁祖见人便面壁不解寒温祕魔走到便擎叉全无礼义南山鼈鼻不若死䲡西院镊刀浑如钝锯且道大悲如何为人轮王总未抛三寸徧界先闻刀斧声示众三界唯心万法唯识卓拄杖曰昨宵时雨滴空堦一片绿苔俱打湿浴佛上堂毗蓝园里曾呈丑古佛堂前又露形不是日光三昧力如何洗得你身清大众释迦老子今日诞生未审此时还曾落地也未一僧出曰落地了也师曰你见甚么人说僧无语师曰杓卜听虗声僧问清虗之理毕竟无身时如何师曰道者合如是曰向上更有事也无师曰雪隐鹭鸶飞始见柳藏鹦鹉语方知问和尚百年后向甚么处去师曰千株松下百草头边烧火次僧问如何是自性天真佛师曰与我般一束柴来僧肩柴至又问师曰者奴子好恶也不识便打问如何是最上一乘师曰藤穿篾缚曰意旨如何师曰三十年后僧参师问何处来曰庐山师曰古人道不向庐山寻落处象王鼻孔漫撩天如何是庐山落处曰请和尚尊重师便低头休去火炮偈团圞无缝罅绵密不通风一点无明发分身剎土中示人动口全抛一片心拟思量处不知音百千年外看家话倒腹倾肠说与君起念求心心即念顿然无念念无心九重之内常为主彻古该今不动尊尽心竭力作工夫内外推寻实总无正恁么时无计可忽闻村内一声鸪即心即佛X隔皮言非佛非心亦是权端的要知真实处直须吐尽野狐涎师菴居二十余载万历庚戌受径山请不数月疾作仍返车溪辛亥冬示寂茶毗塔于径山世寿七十二僧腊三十鵞湖心禅师法嗣广信府弋阳暠山慧济次斋智季禅师饶州乐邑程氏子生万历戊子十一月三日产地无声至月满始啼年二十五染病甚苦有禅者告以生死不明其苦过上遂决志出俗投云谷喜祝发二十七参鵞湖心看念佛是谁话有省一日湖举二鼠侵藤话师问枯藤断了向甚处安身立命湖随将热茶噼面一泼师豁然大悟遂承付嘱崇祯甲申开剏暠山顺治己丑迁峰顶丁酉众请就暠山开堂结制上堂今朝结起布袋口七七从来四十九假若离斯拟别求昧却衣珠向外走喝一喝曰是野干鸣是狮子吼上堂佛法从来本现成吾人日用实相应只因不剔双眉起大地纯金不识金上堂拈拄杖曰者箇唤作拄杖即触不唤作拄杖即背且道唤作甚么卓一下曰点开千圣眼超出万机先僧问如何是沩仰宗师曰深藏不肻露父子慎风规如何是临济宗师曰棒下无生忍临机不见师如何是曹洞宗师曰金鍼穿玉线绣出锦鸳鸯如何是云门宗师曰孤标高迥出佛祖类难齐如何是法眼宗师曰白云归碧岫红日照青山问向上宗乘请师拈出师曰风吹牌子动X续灯正统卷三十续灯正统X卍XXX续灯正统卷三十一南海普陀嗣祖沙门西蜀性统编集临济宗大鑑下第三十三世善果宝禅师法嗣常州府宜兴龙池一心幻有正传禅师溧阳李氏子年二十二投荆溪静乐院乐菴芟染菴示以本分事师遂矢志曰若不见性明心决不将身倒睡一夕闻瑠璃灯华熚爆声有省举似菴菴颔之未几菴迁化师直造燕都谒笑巖于观音菴巖问上座何来师曰南方巖曰来此拟需何事师曰但乞和尚印证心地工夫巖曰若果识得心地何须印证师曰虽然不得不举似一过巖曰参堂去师珍重便出至晚入室方具述所以巖蓦踢出只履曰向者里道一句看遂把话头一时打断懡㦬而出通夕不寐翌日巖出方丈见师犹立檐下蓦唤上座师回顾巖翘一足作修罗障日月势师豁然悟旨后礼辞巖乃书曹溪源流付之复赠一笠曰覆之毋露圭角师受嘱径往台山缚茅祕魔巖居十有三载会太常唐鹤征问道恳师南还住荆溪龙池六载复游燕都寓普照后仍归龙池X上堂无上法王有大陀罗尼门名为圆觉蓦竖拂子曰鹞子巳飞天外去獃郎犹向月边寻上堂一切法不有一切法不无若能如是会水上按葫芦佛诞上堂今晨四月八日是我释迦如来示生降诞之时山僧忽然思量思量二千五百余年巳来不知有多少路见不平之辈务要别寻一箇人来与我释迦老子比胜负较优劣殊不知我释迦如来是何等一箇面孔汝诸人还知得我释迦如来脚跟立地处么还曾梦见我释迦如来顶相么良久曰举手扳南斗翻身倚北辰出头天外看谁是箇般人蓦竖拂子曰云门大师来也掷拂子便下座上堂老僧者里不问久参晚进贵要正知正见知见若正了生死如反掌自不落他断常有无二乘偏见更有甚么商量若有僧问作么生是正知正见但向他道老僧在你脚下良久喝一喝下座僧问如何是祖师西来意师曰屋北鹿独宿曰不会师曰溪西鸡齐啼问如何是奇特事师曰虾蟆捕大虫曰恁么则不奇特也师曰猫儿捉老鼠僧礼拜师便喝曰老和尚为甚么放某甲不过师厉声曰老僧有事你且去有士人举僧问云门如何是诸佛出身处门曰东山水上行问意作么生师曰无孔笛几人解吹士曰弟子得否师曰得士曰如何是诸佛出身处师曰西河火里坐士大夫从师游师每举门前冷落车马稀老大嫁作商人妇二语罕有契者山居偈曰五峰云顶古文X殊尽日跏趺总笑余半点苦寒禁不得踌躇未了又踌躇师风度简易神观凝肃以法道为已任而机用妙密迥出常情于万历甲寅二月十二日示寂先一日有僧自台山来师与剧谈宿昔抵暮索浴众察师意恳请遗训师举所着帽者三众无语师抚膝奄然而逝世寿六十六僧腊四十四茶毗灵骨塔于本山之右江宁府灵谷昙芝禅师参笑巖问曰古人道打破镜来相见未审打破镜向甚么处相见巖曰惭惶杀人师于言下释然领旨遂忘却礼拜舞蹈而出服勤数载巖付偈曰微笑拈华第一机相传八八未知非今将从上非非法分付英贤力荷归太原府五台瑞峰三际广通禅师久侍笑巖室中机契付以偈曰一念不生诸数灭万机休罢十方空界空数灭沤澄海诸佛众生影现中后居台山寿昌经谒问临济大师道佛法无多子毕竟是何意旨师曰向道无多子又觅甚意旨曰玄沙道敢保老兄未彻在未审甚处是灵云未彻处师曰却是玄沙未彻曰赵州道台山婆子我为汝勘破了也且道婆子甚处是赵州看破处师曰却是婆子看破赵州昌索颂师曰知是般事便休老僧不解恁么嘉兴府天宁幻也佛慧禅师会稽史氏子母梦僧託宿而娠年十四礼天台松谷受业一日晨课至白毫宛转五须弥处忽有悟举呈谷谷奋挺逐之于是徧X参诸方机契笑巖遂为笑巖室中子出住燕山天宁优昙苑晚南还寓天宁上堂箫吹凤至琴奏鹤来钵展龙降杖携虎伏因缘会遇针芥相投正恁么时莫有道得底么良久曰钟声彻晓鸡唱黄昏若欲了知也不消得唵穆栗临娑诃示众西来大意干屎橛多少人齩嚼不彻当时我悔来迟好与推他一跌管教他喫得进疴不出免使儿孙费脣舌咦日出千山晓春回大地华柳烟门外绿游子未归家喝示众生一干坤死一干坤圣一法界凡一法界何曾谩得诸人若也谩得那讨甚么是非好恶贤善财能灼然些子谩不得欠不得你道是甚么境界会么满目尘埃千圣眼一身落魄五宗心僧参师曰甚处神祗何方灵圣曰金粟师曰在彼作甚么曰司园师曰蔬菜割时还呌痛么僧作负痛声师曰老僧刀也未下呌唤作么曰今日亲见和尚师曰盲人摸象师生平丈室翛然不废万行凡利物边事靡不乐为然皆出自以缘未甞干谒天启丙寅月将示寂捡历示侍僧曰过二日可侍僧惊问师曰吾将有所适侍僧涕泣固留师笑诺曰更留三日亦可至期浴出更衣跏趺榻上适报制龛工埈遂趋寂寿九十一腊七十八径山冲禅师法嗣嘉兴府兴善南明慧广禅师海宁韩氏子出家本寺参无字话有疑请益车溪后入双径于地拾片纸有X观方知彼去去者不至方之句有省往呈溪溪可之住后示众箇般奇特事难言蓦直臯亭跳上天帝释鼻梁遭磕破波斯痛倒海门前双径示众前年年鼻孔无半边去年年两眼不能全今年年三十精骨献青天我禅巳说了汝等作么生参闻谷问了即业障本来空为甚么师子尊者被罽宾国王斩却师曰本来空曰争奈头何师曰本来空曰为甚国王一臂堕地师曰本来空泰昌改元仲冬廿七嘱后事毕奄然而逝骨瘗径山普同塔大鑑下第三十四世龙池传禅师法嗣宁波府天童密云圆悟禅师常州宜兴蒋氏子父曦母潘儿时喜兀坐若有所忆持者长读坛经知有宗门事一日过山湾突见堆柴有省年三十乃投龙池祝发时中看得心境两立请益于池池曰你若到者田地便乃放身倒卧师昏惑池无他示日惟骂詈师益慙坐卧不宁一日自外归过铜棺山顶忽觉情与无情焕然顿现觅纤毫过患不可得时池居燕都普照师往觐池曰汝离三载还有新会处么师曰有池曰何不呈似老僧师曰一人有庆万民乐业池曰汝又作么生师曰圆悟特来省觐和尚池曰念子远来放子三十棒师珍重便出又甞侍立次池曰忽有人问汝如何抵对师向前竖起拳池亦举拳曰老僧不晓得者箇是甚么师曰莫道和尚直是三世诸佛也X不晓得南还事徧参会池再主龙池师归侍池上堂举拂子问诸方还有者箇么师出震声一喝池曰好喝师连喝两喝归位立池曰更喝一喝看师便出法堂次日池召入室曰老僧昨夜起来走一转把柄都在手里了汝等为我扶持佛法师曰若据圆悟扶持佛法任他都来总与三十棒莫道分明为赏罚池于是以衣拂付之万历丁巳师出继席龙池天启壬戌迁天台通玄甲子迁金粟崇祯庚午赴闽黄檗辛未领育王四月陞天童上堂开方便门示真实相拈拄杖击香几曰方便门开也竖拄杖曰真实相示也诸人还委悉么若也见得彻去便可以拈拄杖作丈六金身用将丈六金身作拄杖子用然后拄杖子𨁝跳上三十三天筑着帝释鼻孔东海鲤鱼打一棒雨似盆倾汝诸人切莫向古庙里去躲一棒打折你驴腰莫言不道上堂六月日头真箇热赤肉团边如火逼试问现前诸兄弟无位真人彻未彻若也彻向无阴阳地上竖去横来若也未彻未免明日热如今日热上堂一叶落天下秋一尘起大地收今朝七月六日无论一叶落不落而天下秋众兄弟巳备知矣举拂子曰一尘起也作么生是大地收的道理掷拂曰若知扑落非他物始信纵横不是尘上堂竖拄杖曰举一不得举二放过一着落在第二掷下杖曰老僧落二去也且一又如何举便下座解制上堂八月一结制毕腰间包头上笠通玄X寺里放开门行脚衲僧搀先出为人拶着要翻身切莫被他穿却鼻复举洞山曰秋初夏末兄弟东去西去乱走作么直须向万里无寸草处去坐断路头石霜曰出门便是草奴见婢殷勤太阳曰直饶不出门亦是草漫漫地同坑无异土者队老古锥总被山僧折倒了也诸人还知出身处也无若也知得日消万两金不为分外其或未然万古碧潭空界月再三捞摝始应知喝一喝上堂到座前作病势曰老僧气喘不能说法遂咳嗽吐痰于地曰众兄弟试道道看良久众默然师乃以脚抹却归方丈上堂今朝五月五日知事头首要老僧陞座应箇时节老僧再三思量无可计较何也雄黄烧酒固是不宜要且无钱买糯谷思量到计穷力极忽然得箇富不有余贫无不足的平等法门正可与世移风易俗遂擎起两拳曰只将者两箇大粽子供养大众一任横齩竖齩忽然齩着自家底管取人人饱足免得穷厮煎饿厮炒为甚如此到底输却自家宝上堂诸人尽道解制殊不知天童之制结解不结解总不必论祇如老僧终日赶着诸人不般砖便担瓦不运土便擡石见你们稍迟缩不是喊便是骂汝诸人作么生会还知老汉为人处么良久曰三生六十劫普请上堂据众兄弟担了饭米来伴悟上座各各要明己躬下事固不合轻易动静然而谚有之曰有例不可灭无例不可兴百丈创丛林立规矩有普请例诸方尊宿亦有X普请说所谓作则均其劳饥则同其食以今观之似乎不然作者应当作闲者应当闲致令古风凋丧法门淡薄无他葢主法者阿容之过也要且者般事无处得藏窜所以谓之大道谓之公案担荷者般事须是者般汉若是畏刀避箭躲嬾偷安不足为伴虽然却有箇验处且道以何为验良久曰打鼓普请看问如何是夺人不夺境师曰百万军中斩颜良曰如何是夺境不夺人师曰取了荆州放鲁肃曰如何是人境两俱夺师曰杀却陈友谅并吞数十州曰如何是人境俱不夺师曰当今天下太平国王万岁曰料拣巳蒙师指示全提向上事若何师以拄杖擉曰速退速退问如何是五眼圆明师曰老僧者里祇有两只问学人到此一月不见堂头时如何师曰者老汉甚处去也僧拟议师便打问如何是三宝师曰一顿胡饼两顿粥曰不问者三宝师曰老僧日日奉持问狭路相逢髑髅粉碎正恁么时无位真人在甚么处安身立命师曰天上天下唯我独尊曰恁么则万里无云一轮迥照去也师曰脚跟下好与三十棒问如何是暗中明师曰东村王老夜摩肩曰如何是明中暗师曰南海波斯昼洗面曰明暗相去几何师曰分身两处看问大悟底人还有憎爱也无师曰能爱人能恶人曰此是儒家世间之说岂大悟出世之事师曰汝是甚么人僧拟议师喝出师凡六坐道场二十五年宗风大振其接人无论初机X积学唯以本分钳锤不少假借故席下多英杰者其一去一就纤毫不苟崇祯辛巳国戚康宇田公为皇贵妃賷紫衣入山请师陞座说法复命俞旨住持金陵报恩师以衰老逊谢壬午春拽杖归通玄七月三日示微疾五日作书辞护法六日有僧自都中来问喝作喝会棒作棒会入地狱如箭射毕竟作么生会师便打僧礼拜师曰千句万句皆从自了自已不了喫棒不了七日晨兴巡阅匠工如平日及午归丈室登榻跏趺未竟泊然而逝世寿七十七僧腊四十八塔全身于天童之南幻智菴右陇常州府磬山天隐圆修禅师本郡宜兴闵氏子依龙池剃染参父母未生前话一日读楞严至佛叱阿难此非汝心处默有所省伹于干峰一路涅槃门话有疑后闻驴鸣豁然大悟于是徧谒妙峰幻也诸老既而复归龙池一日入室问历历孤明时如何池曰待你到者田地与你道师便喝池曰汝还起缘心么师拂袖便出久之受印可洎池迁化师于万历庚申缚茅磬山不数载渐成精蓝次迁法济后住苕之报恩上堂一尘不立犹在半途截断众流尚居门外且到家一句作么生顾视左右曰数声清磬是非外一箇闲人天地间上堂禅非解会道绝功勋妙体湛然真机独露不可以心思不可以意想不可以言宣不可以默照不可以色见不可以声求说甚么覩明星方可悟道闻击竹遂乃明宗似者般汉到衲僧门下X棒折犹未放在且道衲僧有甚长处卓拄杖曰丈夫自有冲天志不向如来行处行上堂资生贵图求富参禅贵图求悟求悟若似资生箇箇成佛作祖大小高峰末后两句曰咄甜瓜彻蒂甜苦瓠连根苦恰似首尾不相照应报恩则不然资生何必求富参禅何待求悟者里直下承当人人超佛越祖喝一喝卓拄杖曰炎天汗流嵴解衣林下凉小参举南院一棒话毕乃曰风穴当时悟则不无争奈落在第二头山僧若作南院待他道和尚此间一棒作么商量噼嵴便打管教渠七通八达虽然今时有等莾卤汉便作一棒会埋没先圣瞎人眼目不少诸人又作么生会喝一喝曰剑为不平离宝匣药因救病出金瓶示众山僧住箇破院子多病不能为汝等提持佛法赖土木瓦石为诸人转大法轮发大机用诸人切不得当面蹉过若蹉过只知事逐眼前过不觉老从头上来示众举云门到灌溪有僧举溪语曰十方无壁落四面亦无门净躶躶赤洒洒没可把问门作么生亏你记者一络索门曰举即易出也大难蓦头一点僧曰上座不肯和尚与么道那逐句寻言门曰你适来与么举那还着于本人僧曰是好不识羞门曰你驴年梦见灌溪复与一拶僧曰某甲话在犹自不知门曰我问你十方无壁落四面亦无门你道大梵天与帝释商量甚么事惯得其便僧曰岂干他事随语生解门喝曰逐队喫饭汉果然果然者僧不惟孤X负灌溪亦且蹉过云门若是伶俐衲僧达其端倪不妨一生参学事毕今日众中还有救得者僧底么山僧为汝证据良久曰更聆一颂当场体用得全机着着分明何更疑只为从前皆学解到头难作克家儿一日蓦地入堂一喝众骇然无语师四顾而出次晚乃召众曰山僧昨晚为汝等立在万仞巖头命如悬丝今晚为汝等用老婆禅亦命如悬丝复喝一喝曰且道今日者一喝与昨日一喝是同是别会得者出众道看一僧出才礼拜师拈棒噼嵴便打僧起师曰速道速道僧拟议师复打僧退师卓拄杖曰瞎汉乃曰临济道我有时一喝如金刚王宝剑有时一喝如踞地狮子有时一喝如探竿影草有时一喝不作一喝用遽喝一喝曰且道者一喝是金刚王宝剑耶是踞地狮子耶是探竿影草耶是一喝不作一喝用耶者里会得方作得我临济儿孙若会不得切忌乱统以拄杖旋风打散问如何是理藏锋师曰虗空扑落地曰如何是事藏锋师曰湖州萝卜宣州姜曰如何是理事藏锋师曰有水皆含月无花不带春曰如何是俱不涉理事藏锋师曰无手人行拳问既是师子儿为甚么被文殊骑却师曰理能伏豹问山岳倾颓为甚烟霞不散师曰舍大恋小曰独临玉镜为甚眉目不覩师曰打破镜来相见问如何是正法眼师曰脑后看曰与么则饮光生面重开焕残榴飞处笑颜新师曰过那一边曰只如大悲千眼阿那X箇是正眼师拈起拄杖曰还见么曰杰侍者唤作破沙盆还有报恩分也无师曰无曰恁么则瞎驴灭却风犹振临济纲宗千古威师曰赖遇阇黎师于崇祯乙亥九月廿三示寂塔全身于报恩顺治戊戌迁葬荆溪海会之左寿六十一腊三十七绍兴府云门雪峤圆信禅师鄞县朱氏子年九岁闻僧诵水鸟树林皆悉念佛念法念僧语遂知信向佛乘二十九弃家访秦望祯山主祯举他心问僧何处来僧曰天竺心曰我闻有三天竺你从那一竺来速道速道其僧茫然无对师闻举疑情顿发次日拽杖登石高声提曰从那一竺来速道速道忽然前后际断如空中迸出日轮相似乃说偈曰石贴背嵴骨翻身脇肋骨仔细看将来动也动不得复喝曰张三杀人李四偿命次往天台擡头见古云门三字豁然大悟述偈曰一上天台云更深脚跟蹋断草鞵绳比丘五百无踪影若见他时打断筋遂返缚茅双髻峰一日谒云栖呈偈曰不解西方不学禅偶来尘世只随缘三间茅屋傍溪住两扇竹窓关月眠碎尽衲衣那有结养长头发欲成颠自从会得西来意白雪飘飘六月天后参龙池室中机契万历乙卯住静径山千指菴崇祯戊寅开法庐山开先癸未结制嘉兴东塔晚住云门僧问如何是双髻家风师曰一堆土灶几箇峰头曰大师法嗣何人师曰远山终日看云里铁牛嘶曰如何是祖师西来意师曰破二作三曰意旨X如何师曰常言俗语问月生云际时如何师曰甚么时节曰树凋叶落时如何师曰鸟不宿问四大分散时向甚么处去师曰棺材里曰意旨如何师曰深埋黄土僧礼拜师便喝出上堂四十年来恁么行斩开碧落血腥腥其中果有希奇事狮子游行不问程稽首灯王如来普愿微尘国土众生同入般若波罗蜜门大众且道般若波罗蜜门作么生入举拂子曰鉴陞座见身无实是佛身了心如幻是佛幻了得身心本性空斯人与佛何殊别信上座则不然鲇鱼水底聚鹞子贴天飞会得箇中意成佛更无疑崇祯乙亥开府余大成司理黄端伯等访师请于径山大殿上堂咄咄咄径山乃唐宋巳来之径山击拂子曰八十一人在此经过非今日之径山非一日之径山也千年常住一朝僧今日祖令当行十方坐断且道还有祥瑞也无钟楼生耳朵佛殿又怀胎黄公问如何是钟楼生耳朵师拈起香曰会取者箇曰如何是佛殿又怀胎师曰产下也黄礼拜曰须是和尚始得师乃曰今承众护法命山僧登于此座理荒残之祖席扶陈烂之颓纲者箇唤作狗尾续貂那管家家门前火把子钓鱼船上谢三郎即不问媳妇骑驴阿家牵道将一句来还有人道得么良久曰一拂击开金殿月万家无箇不光明即日赴斋于寒翠楼斋毕师谓众曰山僧今年六十六复轮指曰丙丁戊已庚良久曰怪道把人牵来拽去元来水牯牛入命X宫拕泥带水东触西触虽然且喜水足草足一日示微疾书诀众偈曰小儿曹生死路上须逍遥皎月氷霜晓喫盃茶坐脱去了书毕掷笔而逝当顺治丁亥八月二十六日也世寿七十八腊四十八全身塔于云门右麓湖州府净名抱朴大莲禅师临安骆氏子年十五投青山妙严祝发二十二受具云栖久游讲席一日自念教相旨趣虽有理会处生死岸头全用不着遂入径山坐禅三七日中廓然洞彻述偈曰自幼失亲孃徧觅于他乡蓦然一相见更不再思量解制往参龙池问自远趋风乞师指示池曰老僧牙齿疎缺师曰亲切处更乞一言池据座师唤侍者点茶来池曰上座不妨伶俐师曰某甲耳聋池休去一日辞去池曰老僧犹有语言未尽在师曰和尚言虽未尽其意某甲巳知池曰且道老僧意作么生师便喝池曰再喝喝看师转身便出池以源流拂子付之住后僧问佛是何义师曰觉义曰佛还迷否师曰迷曰既觉云何复迷师曰不迷又问作么曰也须问过师拈棒打出问如何是夺人不夺境师曰蛱蝶穿华影曰如何是夺境不夺人师曰掀眉扫白云曰如何是人境两俱夺师曰彼此无消息曰如何是人境俱不夺师曰推窓看月明熊鱼山问万法归一一归何处师举茶盃曰请茶曰我在青州作一领布衫重七斤意作么生师曰脱殻乌龟飞上天问如何是麻三斤X师曰斤两分明日用相应颂曰◑并行黑白却同年牛芳草茸茸到处眠一旦秋空云翳尽夜深何处是家园师于崇祯己巳八月二十四日示寂塔于兴善广禅师法嗣建宁府普明鸳湖妙用禅师海宁郑氏子年十二出家禾之兴善从南明广受业秉具云栖偶一日阅思益梵天经有省述偈呈广广呵之执侍数载终觉碍膺后阅五祖演下载清风话始得释然一日广举香严偈问师师拟答广便喝师将启口广又喝师顿领玄旨广付以偈曰无传无受法无传无受心付与无手者掣断虗空筋崇祯已卯入闽重建普明辛巳冬始开法示众若论佛法山僧无下口处今日新山门拏我拄杖子浪荡游戏穿过果子岭直到火烧桥失脚一跌落在深溪幸有旧佛殿肻来相救不惟相救且骑却项归来新山门呌屈要山僧判断新山门旧佛殿各与三十拄杖理不曲断还有证据者么良久掷下拄杖曰一任旁人道长短大家归去暖房中断拂老人住灵峰师晋谒众请陞座举拂子曰会么即心即佛犹是誵讹非心非佛可无趋向不是心不是佛不是物穿花蝴蝶深深见取不得舍不得不可得中只么得点水蜻蜓欵欵飞大众还知普明恁地举蹋抓着灵峰痒处么是他能濶步大方蹋倒诸圣顶𩕳峭巍巍孤迥迥有时把住有时放行有时放行X中把住有时把住中放行栴檀林里纯是栴檀狮子窟中无非狮子众中忽有箇伶俐汉出来道灵峰底蕴无端为普明露布山僧但向道祇因曾与同牀睡是故深知被底穿卓拄杖下座同云门信翫新月次门指问那半箇在那里去了师良久曰会么门曰也只得半箇师却问那半箇在那里去了门亦良久师曰也只得半箇门乃呵呵大笑介菴进再参才跨门师曰是甚么进拟答师震威一喝进掩耳便出师可之一日示疾告众曰大凡禅众上者参禅学道中者乘戒俱急次者肯心办道其余碌碌不足齿也病朽亦从此过来今风火将散乃得覰破一机不被昔缘缠缚你且道是那一机清风鴈落声声羽秋雨梧桐脉脉山复索笔着偈曰生也错死也错铁牛掣断黄金索掷笔曰咄遂泊然而逝当崇祯壬午十月十一辰时也寿五十六腊四十四门人介菴进一初元奉灵骨建塔于禾之兴善续灯正统卷三十一续灯正统X卍XXX续灯正统卷三十二南海普陀嗣祖沙门西蜀性统编集临济宗X大鑑下第三十五世天童密云悟禅师法嗣长沙府沩山五峰如学禅师临潼任氏子丱岁失怙从五台天齐薙发圆具于澄律师遂徧历诸方参天童于金粟一夕话次童蓦伸脚曰你作么生师以脚踢之童笑曰未在师曰和尚道看童倒卧师曰也只是困童曰又与么去也师礼拜一日辞行童握拂曰唤作拂子则触不唤作拂子则背不得拈起不得放下不得下语不得无语不得错举若不错举即分付汝师连跳曰不要不要童曰犹是乱呌乱跳更试举看师转身曰某甲去也童乃付后掩关弘济寺僧问如何是乌龙一滴水师曰虗涵万象僧拟议师以杖趂曰不宿死尸问释迦出世端为何事师曰贫儿思旧债僧礼拜师曰何不再问僧拂具便出师曰痴汉又恁么去也僧参师敲门一下僧拟开口师即闭却门问文殊起佛见法见声未绝师曰阇黎当受山僧顶礼僧拟开口师以手掩却师出关率众至乌龙潭以拄杖探水曰因甚龙不见侍者向前礼拜师便打者便喝师以两手掩耳者打筋斗而立师哂之师至大沩同庆寺祖塔坐次明维那礼塔来师曰礼者枯骨作么明曰将谓忘却便礼拜师遂起去一日普请择菜明维那曰我要止静去师曰那里不是静明打师一掌师曰作么明曰那里不是静师大笑癸酉春出山抵金陵中丞余集生请驻钖祇陀林缁白听法X者万指未几染微恙至七月二十二日午刻书偈掷笔而逝法嗣养拙明迎归灵骨建窣堵波于大沩之麓苏州府邓尉山汉月法藏禅师生缘梁溪苏氏自幼圆颅于本邑德庆及长读高峰录有疑历十余秋至三峰掩死关闻折竹声忽然大彻时天童旺化金粟师往谒焉值童上堂举僧问古德朗月当空时如何德曰犹是阶下汉僧曰请师接上阶德曰月落后相见童乃顾师曰且道月落后又如何相见师拂具便出开炉即命首众住后上堂僧问如何是第一玄师曰不是涅槃心如何是第二玄师曰亦非正法眼如何是第三玄师曰三世诸佛只自知六代祖师口难宣僧作礼师曰汝既知时节吾今不再三乃举盘山曰向上一路千圣不传慈明曰向上一路千圣不然径山曰向上一路热盌鸣声师曰不传不然热盌鸣声我今无说汝亦无闻下座以拄杖旋风打散上堂年年冬寒夏热朝朝夜暗昼明使得十二时辰看看能有几人喝一喝曰太平本是将军致不许将军见太平病起上堂山僧前日通身是病昼夜攒簇不得何啻四百四病正当病时病亦是病药亦是病那知更有箇不病者及至病退身安从前寒热众苦相貌总不知向甚处去也三百骨节八万毛窍一一抖得干干净净徧觅病源了不可得始信者髑髅皮袋里面直是安置伊不得病与不病是甚么闲大X众祇是一箇身子且道因甚有两样喝一喝曰夜冢髑髅原是水客盃弓影竟非蛇箇中无地容生灭笑把遗编篆缕斜上堂未离兜率巳降王宫未出母胎度人巳毕拈起拄杖曰者上座甚么劫中成佛来僧出众曰容某甲说道理得么师曰大喻三千小喻八百祇要恰者上座意便了僧曰拘留孙佛劫中某却与者上座同参直至如今团不圆分不开无数知识出世例皆懡㦬放过和尚明鉴是神通是三昧师曰眼若不睡诸梦自除僧掀倒几案师下座顾大众曰三峰今日死中得活上堂露柱脚跟稳密灯笼眼界光明阅徧五湖禅客握草尽作黄金蓦然枕子堕落𡎺杀坚牢地神一向点胸点肋到此漫不关情山僧真实相告又道平地陷人喝一喝曰海枯终见底人死不知心师举百丈再参马祖被祖一喝丈直得三日耳聋颂曰尽道英雄志可伸长驱席卷见精神葫芦谷断燎天火一马为龙得几人僧问如何是安隐境师曰石幢倒卓门前水树骨横撑殿后山曰如何是安隐家风师曰黑袈裟下云承座白楖𣗖边风逗人曰如何是安隐禅师曰坐到月圆香未过卧教日出粥方粘曰如何是安隐事师曰钟声过后催厨版经韵消时接夜香曰无眼耳鼻舌身意意旨如何师曰牀下龙眠云半夜石边鸟宿露初更问未雨巳前时如何师曰冻草带残雪寒花夹野云曰正雨时如何师曰阴阴烟雾里落落数家村曰忽X然倾倒时如何师曰大江初涨白孤屿不停云曰雨收云散又作么生师曰芒鞵携短杖随意过桥东师室中甞举竹篦子话勘验学者稍或拟议便痛打出崇祯乙亥七月示疾侍者问如何是身后事师曰牀头老鼠偷残药壁上孤灯照旧衣者复问师举手曰放下幔子着遂酣睡至中夜索浴更衣而逝塔建本山破山海明禅师西蜀蹇氏子也弱冠得度从慧法主听楞严咨疑不决遂出蜀住破额山单丁三载忽于经行之际见一平世界不觉堕巖损足至半夜翻身痛剧忽省呌曰屈屈一居士曰师脚痛耶师噼面掌曰非汝境界寻参博山云门后谒天童童问那里来师曰云门曰几时起身师曰东山红日出童曰东山红日出干汝甚么事师曰老老大大犹作者箇语话童曰你者些络索从那里得来师震威一喝便出次日同僧入方丈童命里首坐师曰昨日走得今日走不得也童曰作贼人心虗师曰是贼识贼童颔之命莅第二座入室次童问内不放出外不放入正恁么时以何为界师曰竿头丝线从师弄不犯清波意自殊便出崇祯已巳出世禾之东塔入院上堂拈香祝圣毕复拈曰此一瓣香斧斫不开刀噼不破一任风吹雨打遂成干屎橛撞着忤逆儿孙不辞拈出爇向炉中供养现住金粟广慧传曹溪正脉三十四世密云悟和尚用酧法乳歛衣坐曰香巳拈了更要说X箇甚么山僧素志本欲深栖巖窦隐迹过时不意撞伙铁面皮居士善具辣手惯会拏云拽入者保社开张臭口说几句燥皮胃话以光法门山僧自揣愚劣不会打葛藤只好举则古人住院因缘以塞来命昔日简禅师入院曰圆通不开生药舖单单只卖死猫头不知那箇无思算喫着通身冷汗流者老汉住院还有箇死猫儿头卖弄腥羶遂引苍蝇成群作队山僧今日到院也无死猫头卖亦无生药舖开以手作擎缾势曰单单只有者箇大众且道者箇是甚么曹山好颠酒破山喫着曹山酒醉得通身俱是口瞎秃光儿骂上天又来拈棒打颠狗蓦拈拄杖卓一卓曰还知么知则途中受用不知则世谛流布喝一喝下座后住夔州万峰太平禅寺据室曰万峰山顶别人间上有梧桐开合欢不是假鸡栖泊处箇中唯许凤凰参顾视左右曰有么有么时一居士向前问讯师曰鸡栖凤巢非吾同类上堂僧问不参禅不念佛只学无心应万物师曰那里是汝无心处进曰无心岂有处师蓦头一棒曰者箇聻僧无语乃曰者箇事二乘胆丧十地魂惊所以古人道有一物明历历黑漆漆上拄天下拄地常在动用中动用收不得大众既在动用中为甚么收不得速道速道上堂值驴鸣师曰平地起骨堆虗空堕地走撞着瞎驴鸣将谓狮子吼震威一喝下座石帆岳司马问法腊多少师竖一拳岳勃然变色曰我东南水窟地方人民X老实莫在者里惑乱人师曰贫道行脚十五年今日惑乱者一箇岳曰惑乱我则可只恐惑乱愚人师曰阿谁是愚人岳瞪目视之曰我也是路见不平见你年幼未是你做底时节师曰释迦老子初出母胎指天指地难道也是年幼未是时节么岳曰所以云门要一棒打杀我今日一棒打杀你且作么生师乃作怕势曰贫道性命几乎丧在门下岳跃然拜别僧问如何是一六开天师曰竹密山斋冷曰如何是二五成性师曰荷开水殿香问迷者迷醒者醒如何是独脱一句师曰八角磨盘空里走曰不会师曰不会别参曰参箇甚么师曰八角磨盘空里走问学人终日喫饭不曾齩着一粒米时如何师曰一箇斑鸠九只鸟月潭法主问还是悟有悟无师曰放下有无来向你道主作听势师曰惯会装聋作哑主曰我是真聋师曰真龙何不上天去师不安维那问曰和尚尊候如何师曰七七八八那曰七七八八还是好耶不好耶师曰一任卜度康熙六年丁未示寂于梁山双桂堂世寿七十一僧腊四十四有语录十二卷行世杭州府径山费隐通容禅师闽之福清何氏子年十四依镇东慧山落䰂首参寿昌提无字话工夫纯切遽忘寝食忽一日觉身世俱空话头脱落目前虗逼逼地问昌曰今日看破和尚家风了也昌曰汝有甚么见处师便喝次参云门博山往返至再不能了手X天启壬戌闻天童寓吼山师冒雨往谒问觌面相提事若何童便打师曰错童又打师震威一喝童复打师又喝至第七棒平生伎俩知见泮然氷释后上天台省觐童问熏风自南来殿阁生微凉汝作么生会师曰水向石边流出冷风从花里过来香曰离此又如何师曰放和尚三十棒曰除却棒又作么生师便喝曰喝后聻师曰更要重说偈言童休去既而随童赴黄檗未几命师继席焉开堂日僧问昔从黄檗去今向黄檗来作么生道箇无来去底事师曰头顶天脚踏地曰黄檗消息更如何师便喝曰砂盆虽破家风犹在师曰与阇黎无干问如何是夺人不夺境师曰打教髑髅穿曰如何是夺境不夺人师曰掀翻坐具地曰如何是人境两俱夺师曰一并收下曰如何是人境俱不夺师曰一任𨁝跳上堂今朝初一好箇消息若还不会又是明日所以道举一不得举二放过一着落在第二山僧举一了也是汝诸人如何委悉便下座上堂向上无门拨不开折旋俯仰几多回等闲踏倒珊瑚树格外风光特地来如是则转短寿为长年改粟柄为禾茎不是曩劫培成亦非今时造就且道端的在甚么处千红万紫从君看那把春风度与人上堂全身担荷赤体提持要是夙有器骨英灵汉子于寻常日用活卓卓地不将奇特言句贴于额头玄妙理致蕴于底里专用格外钳锤独距宗门牙爪生擒勐虎活捉狞龙纵有言超佛祖X行过舍那入此阃域未免横身拶出其余之辈观心作念着意思惟尘寂光生而有神颖妙慧自作去就毕竟搆他语脉不上要有者等丁卓始可别行教外单传直指主持棒喝全行正令而与从上瞎驴蹄角相似且正当恁么时回机就位一句作么生道本来不借修行得那说心明与法通卓拄杖下座腊八上堂冻饿雪山欲断腰明星忽现便成妖当时我若同斯会噼嵴拦腮定不饶何以家无白泽之图必无如是妖怪虽然如是还有为释迦老汉出气者么有则不负今日供养其或不然莫怪山僧揩死蛇头好遂以拄杖一时打散住天童上堂入大宝剎登大法坛吹大法螺击大法鼓演大法义显扬临济宗猷提持向上一路指纵则万别千差透脱固一字也无到者里先师面目现在太白风规犹古摧邪挽正据真锄伪直得四海沸腾五岳起舞佛祖于是欢唿龙象自此奔驰乃至若贵若贱是凡是圣四众普集俱在一处人天交接两得相见都教箇箇机契单传人人悟同本得然则即此大宝剎大法坛钟鼓喧天法雷震地灵山胜会宛然见深沐皇恩不等闲便下座住径山上堂天空地濶山高水长如鹏博万里扶摇自在朝阳峰下祥光满目晏坐当轩八面玲珑钵盂峰顶香积成堆更有大人拥护其间头头彰宝所一一显真机心目所知手足所到无非是格外干坤古佛家风从缘荐得帀地优昙就体消停荆棘横生X所以学道人贵乎缘境会心从心了境心境一如方名解脱始信古人谓通玄峰顶不是人间心外无法满目青山忽然洒落时又作么生山月如银牵我兴闲行不觉到峰西卓拄杖下座小参举雪峰示众曰南山有一条鼈鼻蛇汝等诸人切须好看师曰蛇无头不行长庆曰今日堂中大有人丧身失命师曰张开蛇口云门以拄杖撺向面前作怕势师曰露出蛇斑僧举似玄沙沙曰须是我稜兄始得师曰与蛇揩痒虽然如是我却不与么僧曰和尚作么生沙曰用南山作么师曰跳出蛇窟乃曰当时雪峰会里者一群蛇今日被山僧挑向拄杖头上要教他生也得要教他死也得要教他不生亦得要教他不死亦得所谓把住则四方无路放行则草丛里辊现前兄弟还有与古人出气者么有则出来为蛇畵足无则山僧放者一群蛇齩杀汝诸人去也以拄杖一时打退小参举古人曰百丈三日耳聋不在马祖一喝边黄檗吐舌不在百丈耳聋处是汝诸人还识百丈黄檗么若识得他二人到方丈来喫一钟茶一僧随后至曰装聋作哑师曰那箇装聋是谁作哑僧无语师曰将成九仞犹欠一篑师问灵机曰兴化打克宾意旨如何机曰怜儿不觉丑师曰既打趂何谓怜儿机曰也要和尚具只眼师便掌曰要我具只眼那机曰不是某甲恁么道争见得和尚又一日问机曰世尊拈花意旨如何机蓦竖一拳师曰不得唤作拳头X又作么生机打师一拳师打机一棒曰且道是赏是罚机曰少卖弄师颔之师每问众曰衣带下一线清风意旨如何僧多答师皆不诺于顺治庚子二月十九日寂于福严寿六十九依法阇维得舍利光灿者无数嗣法弟子辈分散舍利建塔金粟福严黄檗诸处有语录二十卷行世嘉兴府金粟石车通乘禅师金华朱氏子依天真海藏脱白禀具显圣徧参诸方终不自肯后谒天童于金粟顿契玄旨呈偈曰我手何似佛手赤脚蓬头便走直透向上玄关管教合取狗口童肯之执侍七载先出世杭之隆庆次继席金粟上堂诸佛出世为一大事因缘达磨西来直指人心见性成佛金粟不谙老婆禅只要诸人棒下见血若也恁么会得触处逢渠纤毫不立垂手人间和光化物既然触处逢渠且道渠是阿谁毫釐有差天地悬隔喝一喝上堂僧问人天交接两得相见如何是相见底事师曰相逢不相识如何是宾中主师曰对面未相许如何是主中宾师曰一棒没疎亲如何是主中主师曰脑后掇干坤宾主巳蒙师指示顶𩕳一着事如何师曰穿过鼻孔僧礼拜乃曰问在答处互作主宾答在问处同气相亲且问诸人无问无答合作么生直饶神光不昧万古唯真若恁么会驴年未梦见在大众毕竟作么生道蓦拈拄杖画一画曰画断多年烂葛藤括地清风赤骨𩪸上堂玄机透彻左右逢源以心契X心流通正脉统三界以为家作四生之依怙宏开不二之门揭示顶门正眼放出陜府铁牛踏杀嘉州大象正当恁么时且道甚么人证据顾左右曰任从沧海变终不与君通上堂少室真机人天普育直指父母未生面目大众有眼皆见有耳普闻且作么生是未生前面目良久曰墙外鸟啼声巳碎尽在摇头不语中喝一喝上堂不寒不热火柴头拨动些儿爆地流从此一番亲煅炼纵横无碍任悠悠若也见得不须画地为牢其或未然烧却眉毛有几茎解制上堂拄杖本无彼此趂出一群狮子蓦然掷地翻身休得人前露齿腾腾独步大方不涉和泥合水正当恁么时还有翻掷底么掷拄杖曰横身芳草绿回顾落花红小参扶扬宗乘须恁么人知恁么事具格外眼透顶透机敲骨取髓不落窠臼如奔流度刃石火电光非真狮子那堪翻掷岂不见临济初至河北住院时对普化克符二上座曰我欲于此建立黄檗宗旨汝二人可成褫我二人便珍重下去三日后普化问曰和尚三日前说甚么师便打又三日后克符问曰和尚打普化作甚么师亦打三尊宿一挨一拶摩触家风威神凛凛天魔胆丧文殊普贤削迹吞声天下老和尚闻风结舌正恁么时且道还有建立宗旨底么良久唤侍者者应诺师打曰普请喫茶僧问如何是父母未生前师曰无孔铁锤曰生后如何师曰髑髅粉碎问向上一句即不问历代相传X事若何师曰鼻孔拖地曰如何是无得无传底句师便掌问如何尘中能作主师曰撒手见青天曰如何化外自来宾师曰一棒一条痕崇祯戊寅春示疾僧问此后向甚处与和尚相见师曰徧界不曾藏僧作礼曰恁么则向者里相见去也师曰莫错认遂泊然而逝世寿四十有六塔于本山之左赣州府宝华朝宗通忍禅师毗陵望族幼习儒业輙念生死弱冠投靖江独知披剃遂谒天童于金粟童举大千禅师垂语曰山中勐虎以肉为命何故不贪其子被童逼拶坐卧不安经两旦蓦然除去碍膺之物趋见童下语曰惟人自肯乃方亲童曰亦未在师笑曰和尚只做得大千儿孙便出巳而闻童自答曰自肉食不尽方大彻翌日童上堂师问直下知归则不问如何大用现前一句童才拈棒师指曰者老汉伎俩不忘一钓便上拂具而出出住曹山上堂僧问如何是心识不到处师曰逼塞虗空曰转机不圆时如何师曰横抽宝剑乃举世尊因文殊起法见佛见被世尊威神摄向二铁围山白云端和尚曰大众世尊当时无大人相如今有向承天者里起法见佛见承天终不敢动着他何谓如此伹得雪消去自然春到来五祖演和尚曰白云则具大慈悲遂拍手曰曼殊室利普贤大士不审今后更敢也无自曰一度被蛇伤怕见断井索世尊白云五祖三大老将谓扶竖纲宗要且未透末后句在曹山则不然忽有向者X里起法见佛见每人分半院与他何谓如此一掌不独拍两掌鸣聒聒同死亦同生还如虎戴角卓拄杖下座住曹溪上堂拈香毕乃曰诸佛诸祖惟以一大事因缘不用开口不用动念直下一一天真一一明妙祇贵直截契证超越死生不离见闻缘超然登佛地所以世尊于明星祇得一覩六祖于金刚经直用一闻诸公若也得恁么一回去便堪传佛心印方为佛祖嫡骨儿孙所以灵山会上世尊拈花迦叶微笑便乃亲传世尊之印谓之正法眼藏西天四七东土二三传至第三十三世本山六祖大师谓之吾有一物后得南岳让禅师道箇唤作一物则不中便乃亲传六祖之印自让为始直下传至三十五世不肖孙通忍于天童和尚自肉食不尽言下打破漆桶亲蒙印授潜心操履有年方乃深契佛祖之道方不媿为六祖嫡孙所以本山乃六祖说法之地今日承南都诸护法会合本省现任诸护法命本山耆旧不远三千余里迎不肖归祖师之旧室登祖师之旧堂陞祖师之旧座举扬祖师底现成旧公案直令千年旧事顿现目前曹溪一会俨然未散试问诸人既是现成旧公案又用举作甚么回机同本得一举一回新复举六祖传衣钵之后隐于四会猎中十五年一日忽念说法时至遂至广州法性寺暮夜风扬剎旛闻二僧对论一曰旛动一曰风动往复不巳祖曰不是风动不是旛动仁者心动一众竦然二僧平地起干X戈一得一失六祖按牛头喫草双放双收检点将来总欠一着在竖拂子召大众曰还见么只者本来真面目风旛未动绝安排下座浴佛上堂举径山大慧禅师上堂曰毗蓝园里不曾生双林树下何曾灭不生不灭见瞿昙眼中又是重添屑径山老人虽然把断要津大似只见锥头利曹溪则不然毗蓝园里不生生双林树下不灭灭生生灭灭见瞿昙分明恶水当头泼眼既无屑又用水泼作么若是接物利生打头也少者一杓不得乃顾左右喝一喝曰你诸人因甚一箇箇水漉漉地下座元旦上堂召大众曰无位真人又添一岁了也你们今日到处与人拜年还曾与无位真人拜拜也未若也拜得方知恩大难酬若也未曾宝华今日为诸人立箇榜样乃起身拱揖曰恭喜恭喜便下座复有僧问正当拱揖时无位真人在甚么处师曰不见道儿孙得力室内不知小参僧问明历历露堂堂更有甚么师曰犹是鬼窟里底活计僧打一圆相曰脱体无依去也师曰依旧跳不出问譬如本色真金未入洪炉煅炼时如何师曰光明灿烂曰煅炼后如何师曰灿烂光明曰石头土块还堪煅炼也无师打曰且道是真金是土块问日轮正当午虗空绝点埃时如何师曰唤甚么作日轮曰更无别箇师曰添了一点也僧一喝师打曰更无别箇尚道添了一点又喝作甚么僧无语乃曰日轮正当午虗空绝点埃若道更无别箇早添一点了X也所以认箇明历历露堂堂犹是鬼窟里底活计到者里须有箇透脱处方得光明灿烂灿烂光明情与无情一时成佛真金土块煅与未煅向甚么处分若也未透须是全身放下不教一物存留自然一踏到底倘不放下未免迷头认影若巳透得亦不可放过倘一放过所谓一刻不在如同死人直得如大死却活一般无一点气息无一毫渗漏二六时中似水合水似空合空方有少许相应分曹溪今日说平实禅汝等诸人还委悉么菴内不知菴外事归家稳坐绝商量小参僧问巍巍堂堂澂澂湛湛当下不能承当未审过在甚么处师曰只为多了者些闲家具曰检点将来也不多师打曰为甚么不承当僧无语师乃曰若论此事须是云开日出方得无分别智现前从无分别中终日分别正分别此无分别底谓之无舌人语以无分别中能生种种分别谓之根本智从无分别智后得有分别所以有分别智谓之后得恁么也不得不恁么也不得恁么不恁么总不得者里何处着得思惟分别来若也透得岂不是无分别智恁么也不得不恁么也不得恁么不恁么总不得只者岂不是分别然正分别此无分别底所以曰善能分别诸法相于第一义而不动唤作竹篦则触不唤作竹篦则背不得有语不得无语不得向意根下卜度不得飏在无事甲里不得向举起处承当一切总不得速道速道才开口便打出者里又何处着得思X惟分别来若也透得岂不是无分别智唤作竹篦则触不唤作竹篦则背不得有语不得无语不得向意根下卜度不得飏在无事甲里不得向举起处承当才开口便打出只者岂不是分别者无分别底所以从上古人亦有领略其旨未能得到无分别田地命根不断活了不死不得受用所以道如人斫树须根上一刀则命根方断又有得到无分别境界一坐坐住快活自在更不理会虽或解截断天下人舌头不解无舌人语总皆死了不活所以曰悬崖撒手自肯承当绝后再甦欺君不得到者里截断天下人舌头正是无舌人语无舌人语正截断天下人舌头若非死尽偷心㘞地一下透脱净尽安得有此真实受用从上为人方便巳尽情向诸人倾倒了也只是者下子无人替汝着力珍重师游琵琵街回僧问如何是善知识师曰琵琶街上行曰如何不是善知识师曰你不信也去行一行来问如何是寂然不动师曰七纵八横曰如何是感而遂通师曰推门落臼居士问月缺一条还补得么师曰补得曰将甚么补师曰但将缺底补问狗子佛性赵州因甚道无师曰一字入公门九牛拔不出天主教问人是佛否师曰是佛曰以何为佛师曰自性即佛曰师还拜佛否师曰拜佛曰若然则拜自已也师曰西天外道果然灵利曰世间那有自已拜自已底事师曰疑则别参宛委王镇国请斋于金陵报恩寺时司𡨥钱勋X卿张玺卿赵廷尉叶冏卿同泰如讲主契玄僧录俱在座讲主曰达磨西来不立文字后来以楞伽四卷印心也是自相矛盾师曰将谓楞伽经是文字么主无语一众大笑问债女离魂那箇是真底师便打僧无语师曰会么僧拟议师又打曰切忌私奔师问僧那里人曰苏州师踢椅曰是甚么僧无语师曰虎丘山也不识乃叱出顺治戊子示寂弟子依法茶毗顶骨牙齿衣环不坏建塔于龚公山右常州府龙池万如通微禅师嘉禾张氏子出家兴善后游方参天童入门便喝童曰胡喝乱喝师又喝童曰胡喝乱喝师礼拜童打曰再喝喝看师曰苍天苍天茶毕礼出童曰我直下疑你者两喝道道看师曰歇歇与和尚道便行崇祯十三年开法如如次移曹山后补龙池上堂前三三后三三箇中消息许谁谙春风处处花成锦秋水澄澄月一湾唤作真如不坏法此人曾未踏乡关唤作无常生死法管教累劫受余殃敢问诸人毕竟如何即是以拂子打圆相曰生佛未形消息在不知几箇肯担当遂掷下拂子上堂宗门一着离言说万象森罗早漏洩睦州担版赵州无看来犹是多饶舌不饶舌顿超越陜府铁牛吼一声沧州狮子喫一跌旁观抚掌笑呵呵六月炎天飞白雪喝一喝上堂威音那畔空劫巳前者一着子未甞动着一丝毫及乎万姓纷纭千差显露者一着子亦未甞动着一丝毫只贵灵利汉子直下承X当便能得大受用苟或三搭不回岂免沉迷苦海祇如龙潭吹灭纸灯德山见甚道理便尔自肯虾蟆吞大虫上堂举法眼问觉铁嘴近离甚处觉曰赵州眼曰承闻赵州有栢树子话是否觉曰无眼曰往来皆谓僧问如何是祖师西来意州曰庭前栢树子上座何得道无觉曰先师实无此语和尚莫谤先师好龙池有五十拄杖十拄杖打者僧不合问祖师西来意十拄杖打赵州不合道庭前栢树子十拄杖打法眼不合道有此语十拄杖打觉铁嘴不合道无此语还有十拄杖待打箇人忽有师僧出来山僧噼嵴便棒曰只者漆桶上堂水中盐味色里胶青决定是有难见其形拈拄杖曰拄杖子朝到西天暮归东土穷年历岁不曾遇着一人何故从来无伴侣在处独称尊上堂广额屠儿放下屠刀曰我是千佛一数平地登高易文殊师利乃七佛之师于迦文会里作弟子从空放下难不落因果五百生堕野狐身为甚么却作人语不昧因果当下脱野狐身犹有野狐气息在众中还有知得龙池落处者么苟或知得不妨出来剖露看如其未然不见道释迦弥勒是他奴上堂卓拄杖喝一喝曰棒非棒喝非喝用出当阳活鱍鱍闻时何啻三日聋触着直教亲见血若是知恩解报恩丈夫意气天然别金毛狮子奋全威野干狐狼俱屏迹大众且道屏迹后如何天下太平各安其业举沩山问云巖曰承闻子在药山是否巖曰是X沩曰药山大人相作么生巖曰涅槃后有沩曰如何是涅槃后有巖曰水洒不着云巖却问百丈大人相作么生沩曰巍巍堂堂炜炜煌煌声前非声色后非色蚊子上铁牛无汝下嘴处云巖摹拟药山大人相竭力形容只得一半沩山形容百丈大人相虽是当阳不昧可惜装点太多如有人问龙池天童大人相作么生即向伊道僧繇难下手道子枉劳心举洞山曰须知有佛向上事僧问如何是佛向上事洞山曰非佛云门曰名不得状不得所以言非二老汉恁么道只道得佛向下事若是佛向上事恐未得在且道如何是佛向上事拈拄杖卓一下曰父母所生口终不为汝说举保宁勇禅师曰风鸣条雨破块晓来枕上莺声碎虾蟆蚯蚓一时鸣妙德空生都不会三箇成群四箇作队向前村后村折得棃花李花一佩两佩保宁恁么道虽则风流逸格事理双彰未免向百花争艶处着脚若是秋空皎月木落飘金千山露骨万水澄渟总未知消息在僧问树凋叶落时如何师曰过蚁难寻穴归禽易见巢问日落西山去林中事若何师曰虎行樵子径鸟宿故枝头师阐化龙池十有余载顺治丁酉冬告寂塔建本山续灯正统卷三十二X续灯正统X卍XXX续灯正统卷三十三南海普陀嗣祖沙门西蜀性统编集临济宗大鑑下第三十五世天童密云悟禅师法嗣宁波府天童山翁道忞禅师潮州茶阳林氏子也幼沈毅有夙慧读书一目五行俱下总角以艺文擅名乡曲试为生员然性不躭世好飘然有尘外想及冠读大慧录忽忆前身云水参方历历如见即走匡庐开先投若昧芟染昧以师志不羣使参憨山清黄檗有辈数尊宿皆深契之终不自肯后参天童于金粟因阅殃崛产难机缘忽大彻从上关键童命掌记室亲炙十有四稔崇祯壬午七月童示寂众请继席开法天童上堂目击道存锋铓不犯头头显露物物全彰犹是因高就下曲为今时况复言中取则句里呈机举古明今拈三播两大似郑州出曹门何异南辕而北辙殊不知当人脚跟下立地一着子如天普葢似地普擎抽一机则千机顿赴展一目则万目毕张透声透色绝遮拦亘古亘今无处所还生死得伊么还染污得伊么还荣枯得伊么还推迁得伊么总有德山棒如雨点也则打他不着临济喝似雷奔也X则无伊下口处更说甚么百问云兴千酬瓶泻一毫端际出现无尽身云一举步间游历无边国土正是泥里洗土块鰕跳不出斗诸仁者从上既有如此广大门风稳密田地何不推他阿爷向后放出渠侬一头与么直截承当去正恁么时接续流通一句作么生道天高羣象正海濶百川朝上堂天童寺里开炉以虗空为炉牀四大部洲为炉脚须弥卢为火筯七金山为炭团其余森罗万象日月星辰赤县神洲山川人物为引火黄叶且道火种聻以拄杖画一画曰饶尔向者里荐得透脱分晓及乎施用未有其方也则是箇守死善道要得发焰联辉正未可在当恁么时发焰联辉一句作么生道喝一喝曰八万四千非凤毛三十三人入虎穴上堂拈拄杖横按曰有时一喝如金刚王宝剑卓一下曰有时一喝如踞地狮子移拄杖过东复移向西曰有时一喝如探竿影草掷下拄杖曰有时一喝不作一喝用灵利汉若向者里着得一只眼临济老子不直半文钱其或未然莫怪海门风浪紧干戈原是太平基上堂哀哀三叹蓼莪章罔极无能一报偿至竟吾门真大孝回光直荐本爷娘灼然欲报至恩须是亲见本生爷娘则于一切时如龙得水无一念落虗于一切处似虎靠山无丝毫走作纵横收放全彰本地风光出没卷舒独露金刚正体便能不动尘际坐宝王剎不动舌头转大法轮俾人人达本生缘使各各知恩有地所以X道轮转三界中恩爱不能舍弃恩入无为真是报恩者大众祇如山僧近日有人从岭南来报道生身慈母巳于辛巳冬朔迁化了也且道即今作么生与本生爷娘相见山色翠浓春雨歇北堂萱草倚兰开上堂百丈得大机黄檗得大用更有一人且道得箇甚么喝一喝曰迥超今古格不共汝同盘卓拄杖下座上堂众集蓦拈拄杖掷下曰不得动着舌头向者里道一句看众默然师曰死去十分便下座侍者向前拾起度与师师接得便打开炉上堂干坤索然陡变高岸夷为平川木头生了耳灶底没了烟饥时饥得眼翻白冻时冻得手挛卷有底没转智只管穷厮炒饿厮煎横吞栗棘蓬倒跳金刚圈有底讶郎当夸我能向镬汤中澡浴炉炭里安禅剑树边经行刀山上打眠朝悠悠暮悠悠谁解骑骏马骤高楼蹋倒嘉州大象趯翻陜府铁牛嘘嘘直饶如是也较山僧一筹何以衲被蒙头万事休上堂六户无关钥西风彻骨寒家家门首路一一透长安大众外布施象马七珍内布施头目髓脑今日山僧尽情为诸人舍施了也其有饥餐未厌欲壑难填底道峰更倩拄杖子化作三十三天王为卢至长者破悭着拈拄杖卓一下曰那贵殊祥生九穗好看比屋尽黄金开炉上堂佛法无多子久长难得人山僧昔在兹山以不办长久之念住凡四周寒暑散席他往东住天台南住于越西住吴兴北住青齐巳经十有一载无端X遭人抑逼还复归领住持则巖头云老室内氷枯正当今日开炉作么生得接燄联辉去拱手曰着力全在诸兄弟顺治己亥夏师应召入京上命迎师进万善殿驾随到传谕免礼赐坐上慰劳毕敕学士王熈冯溥曹本荣状元孙承恩徐元文至上命学士问老和尚来自天童如何是天童得力句师曰奉皇上诏书特特到此问如何是正法眼藏师竖拳曰突出难辨又问如何是观自在师鼓掌曰还闻么复问大学之道在明明德朱子曰明明之也如何是明之底道理师曰问取朱文公去士皆无语上甚欣喜上曰老和尚因甚机缘悟道师曰长疑产难因缘后来有箇会处学士曰大慧也从此打失布袋者公案毕竟作么生师曰明破即不堪又问女子出定公案请下一转语师曰任从沧海变终不为君通士曰婆子请赵州转藏经只转得半藏那半藏作么生转师曰学士起身礼拜皇上着又问发心参禅即是善如何又说不思善不思恶既善恶都不思当何处着力师曰善恶总从心生心若不生善恶何着士沉吟师震威一喝上曰才涉思惟总成意识边事师曰大哉王言上问如何是悟后底事师曰待皇上悟后即知学士进曰悟即不问师曰问即不悟上首肯复问有箇雪峤和尚闻渠真率不事事末后示寂甚超脱老和尚可知其人否师曰先法叔住开先时曾受西堂之职及示寂云门遗命主后事乃述雪老人于丁亥年八X月十九日示微疾次日封钟版亲书一纸示众曰小儿曹生死路上须逍遥皎月氷霜晓喫杯茶坐脱去了至二十六日酉时果索茶饮唱雪花飞之句奄然坐逝然近代如林臯和尚之陞堂告众箬菴和尚之预定逝期其事详载塔铭皆忞所撰则又不止一雪峤老人也上曰学道须是恁么方好是日自辰至午方始回宫上一日问南泉斩猫意旨如何师曰直逼生蛇立化龙上曰赵州当日顶草鞋出去南泉许为救得猫儿若问老和尚合作么生师曰老冻脓为他闲事长无明上一日手书大学之道在明明德拈起曰请老和尚下一转语师曰日轮正卓午上问梁武帝见达磨问如何是圣谛第一义磨曰廓然无圣意旨如何师曰绵包特石上曰对朕者谁磨曰不识又作么生师曰铁裹泥团上曰今问老和尚如何是圣谛第一义师曰天无二日民无二王上曰对朕者谁聻师曰即日恭惟皇上圣躬万福上自召见师后驾数幸万善殿师屡辞还山上留法嗣旅菴月山晓皙开法善果隆安驾躬送出京钖弘觉禅师印号师南还谢天童金粟院事投老会稽化鹿之平阳鼎建宝坊于黄龙峰下为开山第一代焉至康熈甲寅六月廿有七日说偈吉祥而逝世寿七十九僧腊五十五有九会语录布水台集若干卷行世宁波府雪窦石奇通云禅师娄东徐氏幼因笃疾陡现异境乃辞母脱白于南广遇老宿令看父母未生X前话游方至缾窑显圣疑情大发后参天童屡呈所见童叱出忽一日入室未启口童便棒于是大彻顿脱凝滞不离左右者十有三载崇祯辛巳童命住台之灵鹫僧问如何是灵鹫境师曰秀峰齐插耳曰如何是境中人师曰觌面案山横曰如何是目前事师打曰脑后荐取问一口气不来甚处安身立命师曰鼻孔撩天顾邑侯问宗门事从何门得入师曰从无门入曰儒家必从读书门入无门如何得入师曰铜墙铁壁曰那里是铜墙铁壁师曰刻刻在前师问正侍者寒时寒杀热时热杀你试道看正曰寒时由他寒热时由他热耿兵宪叙话次师曰公本分事相应也未曰要自家亲到师曰如何是亲到消息曰正要求指示师曰未举步时三十棒次日耿呈颂师阅毕曰未在更道耿拟进语师蓦掩其口上堂一二三四五六七逗到今朝是人日春风蓦面忽相逢扑破鼻头撞破额灵鹫寺里今日有斋大众开单展钵拈匙放筯则且置应时及节一句作么生泥牛起舞春悠悠不风流处也风流受景星巖请陞座春山叠乱青春水漾虗碧寥寥天地间独立望何极古德恁么说话大似在孤峰顶上等箇人来大众且道他要等箇甚么人击香几曰定光金地遥招手智者江陵暗点头受雪窦请陞座杲日当空十虗普照清风帀地徧界全彰如是则景星与雪窦齐高乳峰与玉柱一体瀑飞千丈影含珠星坠半巖光映月无彼无X此谁去谁来诸仁者若能会得不妨全明全暗全放全收放行把住自在纵横一切临时不容拟议正当恁么时一句作么生道明年自有新条在恼乱春风卒未休建法堂上堂腊月正穷冬日日是好日百草头呈古佛家风一毫端现宝王剎直得普贤大士运斤成风文殊师利不拘绳墨所以道建大厦非一木之能济巨川非一棹之力况慧日高悬法幢重建且道毕竟承谁恩力还委悉么分明举鼎调羹手拨转如来正法轮上堂长安甚閙吾国晏然拈拄杖曰大众不可道拄杖子不晏然也遂点曰低声低声解制上堂僧出叉手而立师曰且站一边僧以拳加头上师曰揑怪作么僧又加一拳师曰不识羞僧绕禅牀弹指一下师便打乃曰正月十五泥牛辄舞布袋打开西秦东鲁上堂一之日寒风急寸丝不挂底即乃顶门裂裂裂现出三头六臂把主风神一掴直得须弥山倒地无数英俊𨁝跳禅和被他压死不能转身吐气直待春雷起蛰蓦地呌曰屈屈屈堪述绝后再甦真欺不得喝一喝上堂古人道者一片田地分付来多时了也我立地待你搆去是则是诬人之罪义所难容上堂五月十五榴花喷火宝王剎海高悬直得万岁塔与乳峰山一齐起舞且道何故国有定乱之剑家有白泽之图上堂举僧问云门一言道尽时如何门曰老僧在尔钵盂里师乃呵呵大笑曰大众分明记取法幢上座请上堂永X嘉祖道场法幢乃重建宰护众檀临山光映佛面今日山僧来普请看方便竖起拄杖曰大众见不见见则便与么去随处作主遇缘即宗当年本山真觉大师到曹溪时振钖三下卓然而立遂一宿而返今朝不妨有箇同参若不见山僧大似劳而无功所以宗师唱导譬如沧溟上客独泛兰舟月渚烟波随情放旷欲抛香饵为待长鲸即今还有么卓拄杖曰三千剑客分明在那许庄周致太平上堂月朔月望月圆月缺一句全提万机寝削卓拄杖曰看看掷下来也咄小参举五祖住太平时上堂曰太平不会禅一向外边走腊月三十夜赢得一张口且道如何是太平口自曰两片皮也不识五祖与么卖弄口皮即得要是衲僧受用则未在山僧不恁么雪窦不会禅一向家里坐腊月三十夜分明成话堕扯索底扯索擡木底擡木谷应山鸣声光辘辘呵呵呵夜深山寺煖烘烘箇箇寮房一炉火顺治庚子师还南广革应为禅浚盐铁河直达于寺以利舟楫阅三载将东归乳峰未几疾作命二侍举时皆以子时对乃点首至午夜端坐而化门人迎龛返四明窆于妙高峰顶世寿七十腊四十有五嘉兴府古南牧云通门禅师常熟张氏子丱岁礼兴福洞闻老宿为师初参博山次谒天童于金粟童问即今事作么生师拟议童便打师礼拜童于背上筑一拳曰你若作打会入地狱如箭自是发愤咨参后X上天童题万松关偈曰古路松阴廿里长过时谁觉骨清凉童曰何不道过时谁不骨清凉师于言下豁然又作活眼泉偈正思索时偶右手于左臂一触忽然契悟久掌记室出住古南僧问临济初住院曰我欲于此建立黄檗宗旨如何是黄檗宗旨师打曰一棒血淋淋曰今日问和尚如何是天童宗旨又作么生师又打曰再犯不容僧礼拜师复打曰恩大难酬师曰道得一半问不生不灭是如何师曰好人不肯做定要屎里卧问天不能葢地不能载时如何师曰放下坐具着曰恁么则天上天下唯我独尊师打曰未到你在僧作礼曰彼既丈夫我亦尔师曰只恐不是玉上堂举遵布衲于药山浴佛次山问曰汝只浴得者箇还浴得那箇么遵曰把将那箇来药山便休药山垂丝千尺意在深潭遵布衲钩在不疑四楞塌地祇如药山休去还有商量也无掷下拄杖曰不劳再勘上堂举世尊一日陞座文殊白椎曰谛观法王法法王法如是世尊便下座老将不谈兵文殊特请缨一朝权在手便把令来行正当恁么时山僧性命在诸人手里其或眼目定动诸人性命却在山僧手里卓拄杖下座上堂古南箇村僧性燥多瞋骂佛法嬾得说终日寻人打打打打上士笑呵呵下士便惊怕怕怕怕好事不出门恶事传天下上堂供养百千诸佛不如供养箇无心道人释迦老子好与三十棒有一人长年不喫饭不道饥有一人终日X喫饭不道饱百丈老子略较些子便下座上堂抛下拄杖曰扑落非他物复擎起作舞曰纵横不是尘汝诸人还见山河及大地全露法王身么复击香几曰一片榆楠木敲来响杀人上堂昨夜西风号不歇远近山头都是雪朝来依旧日头红岭上石人冻得皮肤裂下座请首座上堂日南长至节屇书云天心复见扶扬抑阴紫罗抹额绣裙腰甚生标致赫赤布裙无来替换家无滞货不发所以烹金琢玉须知作者钳锤荷教扶宗全仗本色兄弟挥佛日于西垂回狂澜于既倒岂不是君子道长小人道消你大众还见么物宜求新楼前海棠花开却一朵两朵人宜求旧即日堂中第一座少渠不得且阿那箇是第一座卓拄杖曰苏州有住破山指山门曰石桥东锁古㵎西来佛祖门户古今洞开还见么祥麟及瑞凤尽入此山来佛殿三面好山中一所空王殿喝退麻三斤打开干屎橛甚处与古佛相见以坐具打圆相曰交据室金刚圈抛来任你跳得栗棘蓬剌来尽你吞得山僧尚有三十棒在何故临济门下令不虗行卓拄杖上堂出山发尚青还山齿半落入门仔细看青山宛如昨黄叶打头来高林风索索驰骋不知休当初悔行脚昔有梵志出家白首而归邻人见之曰昔人尚存乎梵志曰吾犹昔人非昔人也邻人皆愕然非其言大众邻人只知百年一身不知念念迁变新新不住梵志虽知当体无常有变有灭不知X不变于出家法中尚欠一着且如何是不变者死生老病非他物渴饮饥餐祇旧人下座上堂战马听锣声簇簇通身痒临济喫拄杖山河齐合掌好事不瞒人裁成凭郢匠拈拄杖旋转曰山僧运斤也诸人试摸鼻孔上还有一点泥也无复卓拄杖曰多虗不如少实住极乐开炉上堂昭阳城外烟水茫茫极乐菴中红炉焰焰向火焰中拈一茎毛贵图大家知有脱若七十三八十四低头打算算到尽未来际有甚了期还会么击拂子曰朝生鹞子扑天飞上堂极乐极乐天涯海角舖子将收家私落索雪峰木毬普化铃铎摇摇打打扪扪摸摸仔细看来是何面目钟鸣铜山崩剑举蜀头落还会么云门参见睦州会得秦时𨍏轹参住鹤林上堂僧问旧店新开人尽覩重光祖印乞师慈师曰殿前双栢立进曰恁么则山灵生色四众沾恩师曰门外万松排僧礼拜师乃曰杨子江心大浪飞白连天铁瓮城边好山排青立地肇开香剎有此禅林缟衣听法舞层霄乌帽逢僧闲半日寄奴泉信为王者所凿杜䳌花浪传仙子移归法无定相遇缘即宗山僧今日借释迦老子手中一华拈示大众遂举拂子曰见么若也见去芳菲满袖烂熳惊人若也不见却成当面蹉过众中有具眼底莫被山僧谩好复举玄素禅师住山时有僧敲门素曰谁僧应曰是僧素曰莫道是僧佛来亦不着僧问曰为甚不着素曰无汝栖泊处大众玄素禅师传X牛头一枝佛法不妨孤峻若是山僧待曰是僧即向道青天白日寐语作么诸公若言下了然便见古人立地处其或未然下座同礼祖师三拜浙中归上堂祖师一机深明向上当阳一句只在声前提得则天上人间放则无处回避所以道昭昭于心目之间而相不可覩晃晃于色尘之内而理不可分到者里流水桃花别通春色鸡鸣犬吠各露风光在处可作津梁无方不堪垂手是则是祇如维摩居士道法非文字言语断故还有道得转身句者么良久曰青蛇上竹一种色黄鸟过墙无限情住天童开炉上堂僧问了明差别智方证涅槃心千七葛藤都拈却德山托钵意如何师曰年老成魔曰为甚被雪峰一拶直得低头归方丈师曰赚杀阇黎曰祇如巖头曰大小德山未会末后句聻师曰好与三十棒曰密启其意又如何师曰来日来向你道曰既会末后句因甚只得三年活师曰开眼作梦僧礼拜师乃曰今日开炉诸人还识开炉底意么霜花点白山寮各下暖帘枫叶飞红将见坚氷踵至通方上士鉴在机先得旨归根去天寒人寒滴水滴冻随流认得性无喜亦无忧不假炭煤宏开炉鞴直下化钝铁作良金镕顽铜成法器妙手虽呈大功不宰驱沩山水牯直入栏圈打疎山木蛇横钻泥土且道甚么时节是他出头分莫看水草嫌枯淡好听春雷换甲鳞下座立春上堂灵枢密运四序推移天地之间其犹橐籥看看冬X到来即便春风至长连牀上学得底是第二机若是第一机天下老和尚未曾提着山僧又如何折合举拂曰看看五彩畵头黄金点额复击一击曰好好一只春牛被山僧一鞭粉碎了也闻一知二从他徧界分身认影迷头一任眼𥉌眵地上堂十五日巳前野田祭妇鬼哭神号十五日巳后鸟语如簧山花似锦正当十五日红日三竿曲肱而枕佛法二字摸索全无山僧恁么告报会得则途中受用不会则世谛流布上堂顶门只眼明明非见脚跟一窍了了常知古者道从生至死祇是者箇回头转脑作么正是怜儿不觉丑天童者里还有回头转脑者么拍膝曰且喜天下太平小参举巖头上堂曰吾甞究涅槃经七八年覩两三段义似衲僧说话又曰休休时有一僧出礼拜请举巖头曰吾教义如𠁼字三点第一向东方下一点点开诸菩萨眼第二向西方下一点点诸菩萨命根第三向上方下一点点诸菩萨顶巖头七八年看教指东畵西原来未会在乃信手点曰敢问诸人山僧点箇甚么有僧进语师曰去无汝啗啄分冬至小参今之夕群阴极潭影藏山光黑无足之人欲夜行往往扶篱兼摸壁咄咄咄参玄客千言万语唤归家艰辛休向途中觅如何是到家消息几箇乌鸦殿角栖一双白鹤松边立还会么归堂喫茶去示众大海不宿死尸虗空不着五色大火聚中不藏蚊蚋无住法中不立迷悟汝等诸人图参禅X悟道三生六十劫示众善知识无家以丛林为家十方衲子无家亦以丛林为家葢善知识以丛林为家者本为蓄养衲子续佛慧命衲子亦以丛林为家者本为亲近知识发明大事故衲子尊知识为师知识视衲子为弟子尊为师有父道焉视为弟有子道焉既父子共住管理家业为子者自当知得我父山场许多在某处田园许多在某处乃至家私什物共有许多又当照管某山柴该养某山柴该斫某田该种某地该锄不使荒芜界限一一分明收藏一一牢固此真克家子也纵使其父后日过世外人无议不能侵佔何故葢为父子一体父之家业子自然有分亦为子平日肯照管得清楚不致忘失设使虽在其父荫下自不留心山荒也不管地荒也不管无菜蔬喫也不管无柴烧也不管乃至杓柄短长家中事问着一总不知此子决不能向后绍父家业也何故为伊全靠着其父过日稼穑艰难出入经纪全不操心向后总把家业与他祖父田园四至界限都不能分晓又如何承当得去所以抛家失业自甘做箇客作贱人你要知克家之子么从上大有样子杨岐于慈明三十年任监院是也云峰于大愚冐寒化米化炭是也演祖于白云充磨头是也佛眼大慧享大名于天下然在学地俱充化士奔走途中得益乃至雪峰饭头沩山典座此才入丛林者皆知得不必再举师自谢事天童十余秋隐遁无定居至康熈辛亥冬X示寂于石湖静室门人请命于弘觉禅师全身入塔于鹤林祖塔右不一载塔石迸裂其法嗣秀峰玮拉诸同门启塔视之洪水涌龛而出遂依法阇维获舍利千余颗光莹如菽门人分归营塔于西华西资鹤林诸处苏州府遯村报恩浮石通贤禅师平湖人俗姓李幼不茹荤十九脱白历扣真寂云门懵无入路乃偕同志上莺窠山顶掩死关闻举尸在者里其人何在忽有省后参天童得厥旨出住吴江之报恩上堂指法座当阳显露达者方知从地昇高阿谁无分正恁么时便乃掀翻宝座喝散大众岂不俊哉其或未然怪山僧不得遂陞拈香毕乃曰假使顶戴百千劫身为牀座徧三千若不传法度众生毕竟无能报恩者竖拂子曰报恩今日传法也大众一齐担荷掷拂子下座上堂举世尊初生时一手指天一手指地周行七步目顾四方曰天上天下唯我独尊云门曰我当时若见一棒打杀与狗子喫贵图天下太平世尊创业垂统道化万方那虑后人之颠覆云门凤历新颁肃清宇宙輙翻上祖之遗规虽则光先裕后有祖有孙检点将来不无自累毕竟如何得恰好去卓拄杖曰天然习气最难忘才出头时燄炽张将谓无人能抗拒谁知后代有韶阳上堂三春巳过九夏初临聚玄徒于林间扇真风于世外篆不雕之心印提出格之宗乘且道出格宗乘作么生提还有道得者么X良久曰麦子头垂春熟好荳花口吐荚前心上堂元旦一万事吉衲僧不用加参管取通身眼彻何故不羡铁牛耕陆地惯能井底种林檎上堂乌飞兔走急如梭明暗何曾昧得他箇里本来无可说谓言无说巳成多竖拂曰大众且道是有说是无说掷拂子下座僧问牛头未见四祖时如何师曰花园摆宴曰见后如何师曰茅屋疎篱问如何是西来意师曰风过树头摇问如何是一师曰贼曰学人为何是贼师曰抱贜呌屈问行住坐卧不离者箇如何是那箇师曰放汝三十棒曰过在甚么处师曰垛生招箭问家亲作崇是如何师曰只要箇护身符子曰如何是护身符子师曰但恁么举师居常以马祖一喝百丈因甚三日耳聋勘验来学罕有契其机者丁未七月示微疾危坐终日至二十五辰刻索浴坐化阅世七十有五僧腊五十六门人孤卓浚迎龛窆全身于径山鹏搏峰下台州府通玄林野通奇禅师自幼穷研教典后出蜀南询掩关当湖忽接天童参禅偈曰一念未生前试看底模样疑情顿发一日失足堕楼有省遂破关参天童于吴门之清凉随童住育王童上堂举世尊初生下地便解指天指地汝等诸人犹向老僧拟讨甚么盌曳拄杖下座打散师自此全身脱落一日将破盌入库取油童问你为甚打破常住盌师曰不是某打破底童曰为甚在汝手里师曰城门失火殃及池X鱼童曰赔了盌去师便展两手童休去崇祯癸未住通玄次居东塔栖真后迁天童上堂今朝吾佛降生却向金盘澡洗便乃指天指地大似不知羞耻更道唯吾独尊山僧未敢相许且道山僧有甚长处便乃开许大口以拄杖卓曰当门不用栽荆棘后代儿孙惹着衣上堂举丹霞访忠国师值睡次公案侍者瞠眼寐语累他国师寝食不安丹霞虽解就地埋人殊不顾旁观看破还有知得侍者喫棒丹霞喫惊底么不辞颂出端居丈室独安眠不意春花落槛前可恨游蜂胡乱採至今赶向草堤边上堂汝等未到天童寺将谓天童异世间及乎到来亲目击依然松竹倚青山明明松竹林明明祖师意若或瞥尔情生未免触途成滞且道不涉程途一句如何显示蓦卓拄杖曰还家尽是儿孙事祖父从来不出门上堂昔日先师会下万指围绕梁法味者颇多追法乳者谁切山僧举扬般若以报先师莫大之恩可谓冤有头债有主从前得力处一句超今古且道是甚么句蓦拈拄杖卓曰汗马无人识重论葢代功复卓一下上堂山僧四大不强无能为众说法遂拈拄杖曰惟者木上座虽则全无孔窍却能善说法要击香几曰切莫随伊颠倒师病中首座问曰古人临末梢头留下一言半句作将来眼目即今有何垂示师曰动即祸生曰官不容针私通车马师曰多口作么曰不为分外师蓦面一拳座便礼拜师将示寂出X冶自天台归师急问曰汝来了冶曰适才到师曰于今是甚么时候冶曰午时师瞪目视之冶曰前蒙和尚记莂今请和尚更取法名师曰行果圆成冶礼谢师安祥而逝黄介子居士讳毓祺毗陵澄江闻人也慧业夙禀博综内外典籍久游天童磬山之门有所契入曾作语录序有石磬音嘹亮聋人耳更闻斯言不我欺也昔汉武以兵法教去病病曰不在学古顾方略何如明皇示韩斡御府图干曰不愿观也去病胸中有活法韩干胸中有活马磬山胸中有活玄要勐虎口边拾得毒蛇头上安排为天下人抽钉拔楔岂口耳所能传授耶我于是录聊窥一斑云云后天童将顺世以衲衣赠之至甲申鼎革士罹难南都狱中一日书偈扇头寄同参牧云禅师曰剑树刀山掉臂过长伸两脚自为摩三千善逝原非佛百万波旬岂是魔潦倒不妨天亦醉掀翻一任水生波夜来梦作修罗手其奈双丸忽跳何遂掷笔而终续灯正统卷三十三X续灯正统X卍XXX续灯正统卷三十四南海普陀嗣祖沙门西蜀性统编集临济宗大鑑下第三十五世磬山天隐修禅师法嗣镇江府竹林林臯本豫禅师崑山陈氏子丱岁礼尧峰湛川老宿出家受具后徧历诸方参博山山曰未入金笼贮谁家野雀儿师曰鹤有九皐翀碧汉马无千里谩追风山曰运斤非郢未免伤痕师曰诸方拈椎竖拂又成甚么边事山曰片云横海岳樵子尽迷归师曰怪来巖下虎特地暗惊人便出师至金粟值天晚便问夜宿投人时如何粟曰者里歇不得师曰岂无方便粟拈拄杖拟打师接住一推曰看破了也便出后参磬山山曰那里来师曰武林山曰怎知我者里师曰臭名难瞒山曰污汝耳师便喝山曰喝后如何师曰犹是不知山曰老僧不知汝知箇甚么师拟掌山曰莫掠虗一日侍次山曰今时学人不肯真参实悟所以法门寥落师曰虽然如是亦在知识如黄龙不得慈明痛打争知道出常情山厉声曰岂口耳所传受耶师自此服膺亲炙三载住后上堂僧问和尚未见磬山时如何师曰钵盂口向天曰见后X如何师曰拄杖头卓地曰见与未见又如何师曰细腰鼓子两头打曰和尚今日住净云如何酬答师曰别置一问来乃曰一大藏教是用不尽底故纸千七百则祖意总是引蔓牵枝伶俐汉不向者里着脚直得清风帀帀膏雨蒙蒙吹太虗为一沤揑沙界为只眼诸人在里许作甚么喝一喝曰空生不解巖中坐惹得天花动地来上堂熊耳峰前常面壁无位真人干矢橛德山临济太无端棒头有眼明如日蓦拈拄杖曰看看临济德山来也卓拄杖曰临济德山被净云拄杖一卓直得懡㦬而退达磨大师在背后欵欵道官不容针私通车马时如何复卓拄杖下座上堂柳眼舒桃脸笑春风吹落花多少若是知音便转身云门扇子忽𨁝跳惊起枝头百舌鸟声声报道不如归去好掷拄杖元宵上堂卓拄杖曰过去灯明佛本光瑞如是又卓一下曰未来灯明佛本光瑞如是复卓一下曰现在灯明佛本光瑞如是良久顾左右曰痴人面前不得说梦便下座上堂一人向千峰顶上筑着磕着无处躲避一人在十字街头横眠倒卧无出身路识得二人落处便知庞公问马祖曰不与万法为侣者是甚么人祖曰待汝一口吸尽西江水即向汝道公乃契入也是恶水蓦头浇者里说甚菩提涅槃真如解脱二十五有一十八界净尽涤除会则金毛师子变作狗不会踢出杨岐三脚驴参上堂若见诸相非相即见如来竖起拂子曰者X是诸相如何是非相复竖起拳曰者是非相如何是如来拍禅牀曰相识满天下知心能几人上堂三界无安犹如火宅众苦充满甚可怖畏归宗斩却活蛇丹霞烧却木佛普化踢倒饭牀安国击破灶堕且道怖畏也无黄鹂上树一枝花白鹭下田千点雪击拂子下座上堂僧问多子塔前共谈何事师曰六耳不同谋乃曰石虎山巅吼泥牛海底行不知何所以拄杖得人争卓拄杖曰能纵能夺能杀能活连卓拄杖下座上堂举干峰道举一不得举二放过一着落在第二云门出众曰昨日有人从天台来却往径山去峰召维那曰来日不得普请干峰曲高和寡若不得云门几成狼借虽然祇如干峰道来日不得普请意落在甚处会么夜坐连云石春栽带雨松上堂熏风吹暑气蒸钵囊高挂碧崚嶒三世诸佛摸索不着历代祖师失却眼睛无位真人忍俊不禁抚掌大笑且道笑箇甚么良久曰破木杓上堂拈拄杖曰摩竭国中亲行此令多年滞货谁酬价熊耳峰前单提向上大似卖狗悬羊头又何曾举着者一着子若是特达英灵不妨入沧溟窟攀折骊龙角登巨峰顶捋断勐虎须还有么有即出来喫山僧痛棒何也大鹏展翅非凡鸟九万搏风擘海涛上堂第一句道得合酱添油第二句道得和盐卖醋第三句道得蒿汤代茶蓦竖拂子曰临济大师来也遂震声一喝僧出师便打僧喝师又打僧又喝师连打趂乃呈X拄杖曰今日尧峰性命在诸人手里诸人性命在尧峰手里连卓拄杖下座问如何是大海无鱼师曰脚跟下过多少曰如何是大地无草师曰法堂前深一丈曰如何是大富无粮师曰喫家饭放野屎曰如何是大悟无道师曰莫妄想问明月堂前花开枯木是宾家句主家句师曰石女哭苍天问如何是秘魔叉师举数珠曰者是番菩提曰未问巳前请师答师和声便打问亡僧迁化向甚么处去师曰炎炎三尺火僧曰不会师曰冷冷一堆灰师一日染微恙时山门大兴土木徧往观之旋至法堂鸣鼓集众叙出世行由即欲趋寂一众悲恋主事白曰山主他往未归愿和尚稍迟一日师俛首回寝室翌日山主至师复登座陈谢付诸后事毕即于座上说偈而终门弟子营窣堵波于古竹林之后冈杭州府天目玉林通琇禅师生而颖异童子时出语不凡年十九投磬山芟染受具执事巾缾夜则随众坐香一夕未开静即进方丈山曰今晚香完何早师曰自是我不去坐香也山曰见甚道理不去坐师曰即今亦无不坐山蓦拈几上石屋语录问曰者是甚么师曰却请和尚道山曰你不道教老僧道师曰情知和尚不敢道山曰石屋录为甚不敢道师曰随他去也山曰赃诬老僧师者里透不过直得大泪如雨一晚目不交睫至五鼓山唿曰不用急我为你举则古话庞居士初见马祖便问不与万法为侣者是谁X祖曰待汝一口吸尽西江水即为汝道师曰某有一颂山曰汝颂云何师呈颂曰不侣万法的为谁谁亦不立始亲渠有意驰求转暌隔无心识得不相违山曰不问你不侣万法要你会一口吸尽师于言下大彻拂袖便出山后凡有征诘师皆当机不让山深肯有再来之称山迁报恩未几即趋寂师遂继席焉上堂拈拄杖曰先师和尚今日在山僧拄杖头上示现全身举扬大法还有共见共闻底出来互相激扬僧出师便打又僧问临济照用师卓拄杖曰唤作拄杖子又是先和尚唤作先和尚又是拄杖子汝作么生分析僧喝师便打僧又喝师直打出法堂问如何是夺人不夺境师曰洪武门前红档中如何是夺境不夺人师曰踢破鸿门樊哙怒如何是人境两俱夺师曰推倒须弥山揑杀恒沙佛如何是人境俱不夺师曰一花一国土一叶一释迦僧曰四句巳蒙指末后事如何师便喝问如何是有拄杖子与拄杖子师曰别人争不得如何是无拄杖子夺拄杖子师曰你侬怪不得乃植杖顾众曰有人代得一转语么众无语师掷杖曰报恩今日失利便下座上堂举僧问云门大师如何是诸佛出身处门曰东山水上行又有问龙池幻师翁如何是诸佛出身处翁曰西河火里坐报恩则不然今日若有问如何是诸佛出身处但向道我是蓉城杨四郎上堂报恩新长老今年才廿四黄面老瞿昙是吾最小子古往今来多少居X曲彔牀的大善知识凡于四月八日播弄瞿昙小老的矢臭气有分还曾梦见瞿昙的师么向者里缁素得不虗亲到报恩若缁素不得直饶亲到报恩未免对面白云万里蓦喝一喝下座上堂师拈拄杖曰奇特因缘须奇特人拈出惊群句子于惊群处举扬今日既遇奇特人且道惊群句作么生举蓦召众曰吴中石佛大上堂举高峰大师上堂曰喫粥了也洗钵盂去矢上加尖一场败露西峰今日忍俊不禁却要向鹭鸶腿上割股良久曰便恁么去咄哉箇老汉一生盲修瞎鍊师资未尽其妙大法终未明在召众曰要会洗钵盂话么脑后见𦞙莫与往来上堂维那白椎竟师蓦喝一喝下座上堂拈拄杖曰先圣道有时夺人不夺境有时夺境不夺人有时人境两俱夺有时人境俱不夺高声召众曰是甚么所在蓦掷拄杖下座上堂僧问世尊覩明星悟箇甚么师曰狗齩枯骨乃高声召众曰能仁是汝之奴大雪设禹门幻老和尚供师翁面目雪满千山先师仪表春回大地春回大地也雪满千山非当年久侍者不知雪满千山也春回大地三十年后有人共见今曰某孙应时献一杯茗罪过弥天何故不合当面触犯示众举翠巖真禅师上堂曰临阵抗敌不惧生死者将军之勇也入山不惧虎兕者猎人之勇也入水不惧蛟龙者渔人之勇也作么生是衲子之勇拈拄杖曰者箇是拄杖子拈得把得动得三千大千世X界一时摇动若拈不得把不得动不得文殊自文殊解脱自解脱参翠巖老人恁么举扬虽然竭力提撕未免伤神费气报恩则不然坐致太平者仁王之大勇也道高虎伏德重龙驯者至人之大勇也袖手凭几曰衲僧之大勇又作么生竹户松龛浓睡稳花开花落听东风示众蓦踢出一鞵曰诸人向者里道一句看一僧曰某甲虽与人合席不与人同被师便喝良久顾左右曰只者一句人也难道便拽杖归方丈示众透脱末后牢关云菴正骂洞达历祖纲宗妙喜犹呵汝等诸人趣向者箇法门大须仔细前溪水急鱼行涩后岭风高鸟宿难示众有一无手阿师握天目山来报恩禅堂把高峰中峰断崖三大老灵骨揑得粉碎撒满在诸人眉毛鼻孔上汝等诸人为甚晚晚坐香尽皆开眼瞌睡不瞌睡底道将一句来示众举德山因一僧相看乃近前作相扑势山曰与么无礼合喫山僧手中棒僧拂袖便行山曰直饶如是也只得一半僧转身便喝山打曰须是我打你始得僧曰诸方有明眼人在山曰天然有眼僧噼开眼曰猫便出山曰黄河三千年一度清人闻德山入门便棒将谓举鼎拔山气吞寰宇谁知揖让升降折旋中礼有如此夫佥云待其作相扑势时便与噼嵴棒出令其别转机谋是则固是若只与么安得不今暴虎凭河者狐假熊威语云临事而惧好谋而威德山之谓与晚参老窓败屋纸帐青灯此中有人X得些子意味否夜来风色峭酿雪巳三分礼塔归晚参若人识得心大地无寸土天目代出明心见性祖师因甚却有许多奇松怪石众良久师以禅版拍案曰人归大国方知贵水到潇湘一样清晚参山僧说得一篇佛法悬在雨华桥上大众各去看取良久曰伯乐曾三顾千金谁解增赠君君不纳完璧倚枯藤早参拈拂子曰拥门黄叶深三尺氷齿寒泉悬万寻禁得苦寒忘閴寂梅开不待岭头春随声击拂子喝一喝婆子烧菴颂谿头逐日饭王孙临岐咄咄好生惊白眼阿婆能将将夹路桃花风雨声师于世祖章皇帝时两召内廷问道钖大觉普济禅师封号紫衣金印而玉林则丛林中法号也开堂说法四十年乙卯秋游五台途次示疾说偈而终春秋六十有二僧腊四十有三门人迎归全身塔于潜阳天目山之东坞与高峰中峰两祖塔相望焉杭州府南㵎理宗箬菴问禅师生缘吴江世居荆溪父羡长俞处士晚忧无子建百日无遮大会应祷而生少游艺林究心理学偶过山寺阅楞严经至此身及心外洎虗空山河大地咸是妙明真性中物有所触发走谒磬山示以父母未生前话后因婚事苦逼遂宵遁至武林投法雨大师落䰂旋归磬山晨参暮扣一夕闻大风迸崖而悟有偈曰千玄万妙隔重重箇里无私总不容一种没絃琴上曲寒巖吹落五更风山曰玄妙即不问如何是不隔底句师拟对山便X打又服勤数载洞彻大法山证以偈有他年起我临济宗杀活纵横开天目之句后因受业顺世武林绅衿请回南㵎为开法第一世焉司理黄元公问和尚几时到者里师曰腊月二十曰曾在那里会过师曰忘却了那曰在磬山在报恩师曰当面错过茶次公问如何是下载清风师曰知音者少曰非师不委师曰且请茶曰作家师曰逢人切忌错举径山雪峤大师至见曰你是那边为甚又在者边师曰一点水墨两成龙雪曰未会兴云布雾在师曰今日且放过雪曰我只教人诵金刚经师曰多少人错会大师意雪曰直饶不错会大远在师曰莫瞒人好至山门前见狗子吠雪曰者无佛性东西师曰却搔着大师痒处雪乃呵呵大笑师亦大笑而别僧问如何是夺人不夺境师曰藏尽楚天月犹存汉地星如何是夺境不夺人师曰花落乱流稀村翁坐迟暮如何是人境两俱夺师曰干戈既息狼烟扫谁唱江南折柳词如何是人境俱不夺师曰拍手向君开笑脸大家齐上木兰舟问一贫赤骨时如何师曰有件破衲头要便与你僧拟议师曰穿不着问大悲千手眼那只是正眼师曰急水滩头下钓丝问如何是西来意师曰破木杓僧问一口气不来向甚处安身立命师曰镬汤炉炭僧罔措师曰你害怕又僧问若人欲识佛境界当净其意如虗空如何是佛境界师曰炉炭镬汤僧低头师曰你却害羞问兴化打克宾X意旨如何师曰金将火试曰既罚钱因甚又趂出师曰龙门无宿客结夏上堂尽十方世界是衲僧行履处尽十方世界是衲僧安身处检点将来隔三千里万机寝削一句孤危峻峭峭绝承当净躶躶没可把于诸人分上犹间一线道须是箇中人方明箇中事蓦拈拄杖曰看看释迦老子在山僧拄杖头上现大威光道天上天下惟我独尊复有云门大师忍俊不禁直下打杀与狗子喫贵图天下太平以拄杖画一画曰总被山僧一线穿却不容丝毫走作若有人知得落处朝打三千暮打八百若也不知释迦老子向诸人脚跟下过去了也喝一喝卓拄杖上堂举临济大师曰我有时夺人不夺境有时夺境不夺人有时人境两俱夺有时人境俱不夺和泥合水屈曲垂慈立境立人有夺有纵临济大师嚼饭餵婴儿即得若道激扬向上宗乘直是未在时有僧问为甚临济大师道夺人不夺境师曰不斩萧何令不行为甚夺境不夺人师曰筑坛拜相为甚人境两俱夺师曰王令森严诸侯避道为甚人境俱不夺师曰四海五湖逢化日何人不唱凯歌回僧曰既然如是和尚适来恁么拈提莫不辜负临济大师么师曰却是你辜负僧拟议师便打复召众曰还有救得者僧者么众无语师掷拄杖下座祈雨上堂师拈拄杖曰万里无片云青天也须喫棒以杖指曰那边云生也蓦掷下曰一雨普滋上堂僧问昔年此日去今巳届周X期未审先竹林即今向甚处出没师曰在鼻孔里曰八面玲珑底因甚借他鼻孔出气师曰你作他儿孙未得在曰今日营斋还来受供也无师曰待你道得即来乃曰我与竹林同条生不与竹林同条死同条生易不同条死难不同条死易同条死难同条死千人万人一时活却不同条死千人万人一时死却死却活底活却死底时如何落花台上重铺锦玛瑙堦前布赤砂喝一喝上堂咬破铁酸饀百味具足跳得金刚圈吞得栗棘蓬方能事事无碍氷稜上行剑刃上走也祇是衲僧寻常游戏设若己眼未开大法未明底竖拂子曰只者箇尚奈何他不得青黄不辨菽麦不分魔说瞎说盈衢载道你还知祖师门下底剑么掷拂子曰谁敢正眼覰着金山入院上堂指法座曰须弥宝座高广无量无边由旬拄杖子亦高广无量无边由旬且道向甚么处着足一声霹雳风云起便陞拈香白椎竟师曰一椎击碎是第二义未举一椎是第三义若是第一义佛祖难窥人天罔测具眼衲僧出众相见僧问昔日善财参德云七日不见意旨如何师曰坐断天下人舌头曰七日后从别峰相见又作么生师曰金不博金曰恁么则昔日德云今朝和尚师曰掣开金殿锁撞动玉楼钟曰即今建立法幢又将何法接人师曰札问阐扬古佛家风决断现成公案如何是古佛家风师曰郭璞墓前江水黑曰龙吟雾起虎啸风生去也师曰看脚下曰忽X遇倾湫倒岳时如何师曰放汝三十棒乃曰神龙窟宅古佛名蓝我二十世圆悟禅师重开正觉之场十八高人打失鼻孔眼睛一回彻证之地洵江南之巨剎诚衲子之宝坊不劳弹指楼阁门开无所希求风云际合据此位者显示不言正令导此机者激扬向上宗乘明如杲日皎若太虗一语归宗千差坐断回千百年既倒之澜挽今时世巳隳之辙直得临济有喝倒退三千德山有棒未敢动着抹过建化门裂破囫囵句风高浪涌水沸波腾正当恁么时且妙高巳到宝所亲登剎影高扬谁遭毒手噼开华岳连天色放出鲸涛动地雷卓拄杖下座谦侍者供法衣上堂披如来衣坐如来座行如来事三脚虾蟆着锦裆风吹不动堦前树马祖扭鼻野鸭子没处去百丈卷席大用现前不存规矩堪竺南阳老国师负汝负吾成指注点即不到到即不点三十年后莫道金山者为有屈无呌处上堂灵云见桃华香严闻击竹推落万仞坑向那里捞摸从缘入者永无退失听事不真唤钟作瓮玄沙道谛当甚谛当敢保未彻在醉我落花天借他絃管里检点将来者一队汉总出金山圈缋不得若出得未具参方眼在拍禅牀下座谢两序上堂着草鞋住院负栲栳为人动若行云止若谷神初无心于彼此岂有意于去来所以纲宗在握赏罚惟公正令当行进退有序其进也高山可仰其退也湛水长闲若有一丝毫情存系恋便属泥犁渣X滓金刚圈栗棘蓬吞得跳得须是其人且开先启后果满功圆一句作么生道横担楖栗千峰上巳有人提折脚铛住磬山上堂四十九年全成露布末后一句曳尾灵龟西天四七东土二三总是接响承虗据实而论诸佛诸祖无出头分自古至今无语话分翻转劫初田地拨开向上宗猷突出顶𩕳一机显示金刚正眼临济三玄三要不消一札洞山五位君臣不直一唾回真风于既坠续慧命于将残还他实地行来自然有本可据拈起也剷断天下人命根放下也棙转衲僧鼻孔饶伊牙如剑树口似血盆底到来也须让他一头地何故纲宗在握宝剑横挥正印全提十方坐断莫有同明大机同彻大用为先师吐气者么蓦掷拄杖曰三十年后上堂僧问晓树穿云碧寒泉弄月明此是寻常境如何是磬山境师曰切忌道着曰耳倾四大海眼着五须弥此是等闲人如何是磬山人师曰高着眼曰当台一鑑明如日铁额铜头也皱眉师便喝乃曰雨洗巖花白烟笼岳色寒乍归云满室莫作等闲看人与境会理得事彰明明一段风光灼灼不从他得既不从他得有眼共见有耳共闻若道闻底便是孤负你生来眼若道见底便是孤负你生来耳既不孤负云门放洞山三顿棒合作么生商量莫把是非来入耳从前知己反为讐拽拄杖下座到龙池上堂昔年未见师翁面问上座却被师翁绊入葛藤窠里没头没脑及乎亲见师翁X后师翁却被问上座绊入葛藤窠里没头没脑者段公案正要向明眼人前判断今日既到师翁法窟承堂头和尚为众推出登师翁堂踞师翁座问上座岂敢掩耳偷铃请诸仁者为问上座判断看若判断得诸仁者合喫问上座三十棒若判断不得问上座合喫我堂头和尚三十棒者两顿棒有一顿棒堪与佛祖为师有一顿棒堪与人天为师若也不甘自救不了卓拄杖下座上堂有漏无漏笊篱木杓小乘大乘钱贯井索一不成单二不成两明眼衲僧作何伎俩磬山门下论实不论虗争不足让有余踢出杨岐三脚驴小参一僧自呈会得台山婆子蓦直话师曰你作么生会僧转身便行师曰祇如道好箇师僧又恁么去聻僧曰岂有第二箇师曰赵州勘破聻僧无语师呵呵大笑召僧近前曰我会台山婆子蓦直话与你逈别你转身便行我只坐了要与婆子相见婆子道好箇师僧又恁么去赵州道勘破总出我者里不得你还会么僧复无语师又大笑曰我一发再与你说破你便是者僧我便是婆子拈起竹篦曰者箇便是赵州你作么生会我不妨再与你说你转身便行岂不与者僧一般我不肯你岂不是婆子道好箇师僧又恁么去一般只是赵州勘破竹篦子却不肯与你说一僧曰料和尚说不出师掷下竹篦时珍侍者在傍有省呈颂师曰颂且置那里是赵州勘破处珍曰者老贼师便打珍作礼曰勘破了也师复大X笑归方丈小参举昔有一院主忽见鬼使来追主曰某身为主事未暇修行乞容七日得否使云待回白王若允七日后来不允须臾立至果七日后觅其僧了不可得者僧逴得箇隐身符子如羚羊挂角杳无踪迹可寻何异高峰大师道大海无鱼大地无草大富无粮大悟无道到者田地也不易搆得若到磬山门下正好买草鞋行脚何故诸人要在山僧者里作主事须是将阎罗老子捺在掌心鬼使缚在脚尖上要你上天便上天要你入地便入地任他追逐过百千万亿不可说不可说恒河沙国土经历百千万亿不可说不可说无量阿僧祇劫登剑树刀山入镬汤炉炭永不退失方许入磬山室与古人吐口毒气众中莫有恁么人么若有临济一灯未致寂寥在洸院主问如何是大海无鱼师曰负命者上钩来恁么则擎头戴角去也师曰与你三十棒如何是大地无草师曰前不搆村后不迭店洸曰含元殿里说甚长安师曰争奈罕遇其人如何是大富无粮师曰少甚么洸曰恁么则不劳拈出师曰刺破汝眼如何是大悟无道师曰迅雷不及掩耳洸礼拜师曰脑后见腮莫与往来师一日阅雪窦录至窦与数僧游山次见牯牛举头窦问牯牛举头作甚么令众下语院主曰侍者将束草来师不肯众问师师曰是伊喫饱首座曰行昱亦有一语师曰你作么生座曰他却识人师为抚掌顺治乙未秋师谢绝云水一棹夷犹X至九月廿三日上报恩扫塔预别玉林和尚交磬山院事廿七日舟次南浔辞谢诸檀护暮宿应天寺寺即范蠡宅命侍者洒扫一室沐浴净䰂更衣趺坐怡然而逝门弟子扶龛归㵎茶毗入塔遵遗命也有五会语录十二卷续灯二十卷并行于世衡州府南岳山茨通际禅师初参天童于金粟问客散堂空时如何童曰是甚么时节师便喝童便打师又喝童又打师礼拜曰今日起动和尚后参磬山一见契合一日侍次山问只如百丈于马祖喝下得箇甚么师曰若有得即钝骂马祖山曰他道三日耳聋聻师曰某不可更作野狐见解山休去又一日山举巖头四藏锋句问如何是就理藏锋师曰梁皇殿上道不识如何是就事藏锋师曰今朝雨落堦前溼如何是理事俱藏锋师曰行不出户坐不当堂如何是俱不涉理事藏锋师曰八角磨盘空里走山曰此四转语可绍先觉虽然也是搕七搭八住东明扫旵祖塔拈香曰者老汉二百年来在此藏身人天罔知佛祖难近今日脚下儿孙到来亲遭勘破且道以何为验顾左右插香示众古人道恁么也不得不恁么也不得恁么不恁么总不得诸兄弟毕竟作么生即得良久曰檐前滴沥非关雨溪㵎奔雷不是声示众举僧问云门和尚如何是云门一曲门曰腊月二十五腊月二十五今日为君举着意会应难蓝田射石虎示众本是无羁身偶向烟霞宿暑寒巳七X过刀耕种深谷带水复拖泥衲破通身目无法向人前一任东西卜元同岭上云无心去来逐大众既无心去来且出门一句作么生道曳拄杖曰不涉程途句灼然草鞋步步踏苔绿住长沙南源示众举杨岐会禅师曰薄福住杨岐年来气力衰寒周凋败叶犹喜故人归啰啰哩拈上死柴头且向无烟火门庭冷峻语脉藏锋此我远祖杨岐和尚荷担法道纲维丛社之典型山僧沗为后裔亦有一颂薄福住南源霜风茅屋寒拥衲炉头坐灰形似懒残赤骨𩪸不用瞒烦汝诸人扫黄叶千峰月上煑氷团示众举一不得举二白云万里放过一着落在第二白云万里昨日有人从天台来今朝却往径山去白云万里维那明日不得普请白云万里有人向四箇白云万里处荐得管取一生参学事毕示众举赵州勘台山婆子因缘高峰曰检点将来正是婆子勘破赵州毕竟以何为验以手指曰蓦直去高峰老人恁么批判未免见处偏枯山僧则不然婆子赵州只具一只眼师同尔瞻围炉次举僧问夹山拨尘见佛时如何山曰直须挥剑若不挥剑渔父栖巢汝作么生会瞻曰太费力生师曰是夹山费力者僧费力瞻曰任师分别师曰情知汝会者话不得瞻起身便行玄慈省觐至门首敲门师曰谁慈曰问路底师开门曰错走了也慈进前拟掌师曰恶师问且菴先圣教人参活句莫参死句如何是活句菴举茶壶曰不可唤X作茶壶师曰犹是死句在菴掷茶壶便出师举女子出定颂曰积翠烟浓拨不开三三两两畵楼台不知巳洩春多少犹向杜䳌啼处猜文殊三处度夏颂一箇文殊尚不容那堪千万面相同当时掷下金鎚看纵使瞿昙也不中殃崛救产难颂故园花不开踌躇凭阑立多少守花人言借春风力师开法杭之东明因事即弃去缁素遮留不住竟登匡庐历衡岳遂结茆继隐绿萝有年后避乱长沙南源未几迁化楚中法道湮没数百祀赖师重振焉阳山松际通授禅师久依磬山一日闻畵眉鸟声有省即见山山竖拳曰道道师曰版鸣也请和尚赴堂山颔之后结茆阳山僧问南山白额虎蓦面相逢时如何师曰作马骑曰倘不驯时如何师便打僧礼拜师曰驯也问如何是末后句师曰且待来年未几疾作忽自起沐浴更衣趺坐书偈曰昔年五十知非予年五十知止莫云日出事生须信分明直指遂掷笔而逝普明玅用禅师法嗣建宁府紫云峯衡石悟钧禅师钱塘潘氏子幼而颕悟慧性不凡总角时矢志出尘二十受具即徧历诸方虽有所契终不自诺复谒佛日方深得洞上微旨佛日与鸳湖友善鸳晚年多疾以不得其嗣为已忧佛日效道吾与夹山故事遂指师参鸳湖于普明洞彻圆常一日鸳问化人问幻士谷响答泉声欲识吾X宗旨泥牛水上行意旨如何师曰梦眼见空花鸳曰临济有一句子你又作么生师便喝鸳便打师又喝鸳又打师礼拜鸳曰元来是瞎驴师拂袖便出鸳命掌院事崇祯辛巳开法云峯上堂僧问昔日无趣老人今朝衡石和尚如何是源远流长古今不异师曰开池见明月挥麈动清风曰云峯一滴水大地尽承恩师曰会取未来的乃曰云生宝树风敲翠竹勘破鸡鸣徧地涂毒者是无趣老人的落处即今还有知落处的么有即出来通箇消息良久击拂子下座顺治乙酉间隆武仰师道风诏至内掖详问法要师以本色奏对隆大悦赐紫并号及追谥鸳湖广觉大师塔曰玅庄严丙戌四月初四日示寂世寿三十四僧腊一十五有演义答响等录十五卷行世嘉兴府金明介菴悟进禅师字觉先姓张本郡人母贺氏梦日轮入怀而诞幼不从儿嬉喜游寺院见佛像则依依不忍去及冠习举子业常繙内典志慕禅宗礼龙池微禅师祝发因病卧闻匠斧斫大木声有省参鸳湖才跨门鸳云是甚么师拟对鸳震威一喝师豁然契悟乃掩耳而出一日鸳欠安师侍次鸳命茶问曰汝字觉先唤甚么作先师曰喜今日得自在鸳曰如何是觉后师曰请和尚尊重鸳曰汝还分得先后么师良久鸳便喝师曰只管喫茶鸳曰如何是喫茶的事师曰柿枣腐干都在者里鸳曰意作么生师曰一口吞尽鸳曰是甚么滋味师曰甜者甜咸者X咸鸳曰未在更道师礼拜曰谢茶鸳肯而印之崇祯癸未出住径山迁余杭广福武康天池钟溪太平寻主金明结制上堂问尧天舜日野老讴歌诸护临筵欣闻法要师曰天长地久曰一句语中含日月片言自此振宗风师曰却被上座道着乃曰今日诸方结制未免攒花簇锦巧玅尖新缦天布网打凤罗龙底句子赚误于人径山别资一路为汝诸人钳口结舌冷愀愀去寒巖枯木去一念万年去任他机似铁牛句如电闪管取崖州万里上堂今朝又是五月五大鬼拍手小鬼舞蓦然撞着桃符神双手搥胸呌冤苦大慧老人恁么道恰似官债未了被钩人一拶神头鬼面一齐现出太平与你些子禁方卓拄杖曰今朝正值五月五不用雄黄并艾虎理能伏豹泽藏山云散青天日卓午复卓一卓上堂娑婆世界以音声为佛事香积世界以香饭为佛事金明者里以破院为佛事还见么破禅堂灰头土面破佛殿马额驴腮破山门擎拳持杵破佛阁待月眠云破钟楼知音者少令一队破衲僧居此以破破不破破破不破不破不破底运用无穷直教七通八达若是超宗异目向者里轻轻拶着拍拍相应唿之以牛自能拖犁拽耙唤之以马便以衔铁负鞍山僧只得另眼相看将破破底相待众中有斫不开噼不破底么出来金明与你破破去也良久以拄杖旋风打散归方丈上堂问按倚天长剑奋踞地狮威学人上来请师一X接师便喝僧曰者是方便门头句如何是正令全提句师又喝僧拟进语师便打乃举白云端曰若端的得一回汗出便向一茎草上现琼楼玉殿若未端的得一回汗出纵有琼楼玉殿被一茎草葢却师曰白云不是好心金明者里向不与人枷锁你诸人端的得一回汗出头头玉殿处处琼楼端的一回汗不出头头总玉殿处处亦琼楼还知落处么甜瓜彻蒂甜苦瓠连根苦示众东热閙西热閙忙忙业识不知老苦他烈𦦨炽炎炎独我陶朱静悄悄夏虫若解识寒氷铁牛决不被蚊蛟忽被咬惊起杨岐三脚驴百亿须弥都踏倒僧参师曰你是高峯僧那曰是师曰既是高峯僧因甚在我脚下僧无语师便打出甞垂三问勘騐学者一曰既是天封室理应绝此绝彼为甚有迎有送狮子窟中因甚有狗范蠡越国大夫因甚居吴地康熈癸丑九月二十三日沐浴更衣书偈辞众而逝世寿六十有二僧腊三十有七茶毗骨白如玉牙齿不坏骨塔于隐川大慈菴齿塔于楚黄石门之黄荆嘉兴府永正寺一初悟元禅师姓曹郡之当湖人生而岐嶷端敏喜趺坐十岁乞父教佛经能解玅义十五即参究宗乘二十豁然大悟礼兴善弘远为师参普明执侍久之明一日问我心里不安你还得太平也未师曰苍天苍天又一日入室明竖拳曰道一句看师便掌明大笑师礼拜于是机契返兴善掩关十X有余载顺治辛卯出住永正上堂花笑春风格外真规顿现渔歌曲水就中消息全彰向上拈提不碍通人唱和随宜施设何妨达者商量寒时添衲热则披襟休云觅火和烟得饥来喫饭倦即打眠莫道担泉带月归握一拳大千香水海摄尽无余舒一掌百亿须弥卢拈来有据所以道大人得大机大智得大用设或情尘未脱翳眼犹存示众以拄杖卓一下云道得也被他穿却鼻孔道不得也被他穿却鼻孔时有僧问道不得穿却鼻孔即且止道得因甚也穿却鼻孔师掷拄杖便归方丈举六祖曰我有一物无头无尾无名无字无背无面诸人还识么时荷泽会出众曰是诸法之本源乃神会之佛性颂曰横将玉笛遡风吹不犯宫商调自奇最惜能邀仙子曲被人唤作鹧鸪辞僧参举雪峯淘米话未了师噼头打云残羹馊饭不劳拈出僧罔措师云学语之流直打出康熈戊午五月十九日柬通诸檀咸集毕师合掌叙别而逝寿六十四腊四十二塔于丈室续灯正统卷三十四X续灯正统X卍XXX续灯正统卷三十五南海普陀嗣祖沙门西蜀性统编集曹洞宗大鑑下第十六世天童珏禅师法嗣宁波府雪窦足菴智鉴禅师滁之全椒吴氏子儿时喜读佛书一日母与洗手疡戏问是甚么师曰佛手耳视母为大笑俄失二亲走真州依长芦了剃染参究厉精脇不至席者数年时大休珏典第一座目师为法器具戒后入象山之郑行山缚菴而居山当海岸多妖怪有巨蟒入菴矫首怒视越数日复旋绕于牀师不顾蟒为引去变怪百出皆不可惑徐亦帖然一夕深定中自念此岂外物耶遂豁然大悟身心世界洞如瑠璃乃下山见延寿然曰日来肚大无物可餐菴小无牀可卧若能与食展菴则住否则去然曰者汉从甚处见鬼见神来者里纳败师便喝于是反覆征诘不能屈然乃曰鉴公彻人也复走见大休于岳林机辩逸出休曰今后佛祖不奈尔何矣因令为众行丐师荷二囊随得即受备历艰勤翠山宗白头谓师曰为众竭力得无劳耶师曰须知有不劳者曰尊贵位中收不得时如何师曰触处相逢不相识曰X者犹是途中宾主如何是主中主师曰丙丁吹灭火宗以手掩师口师拂袖而退宗迁雪窦挽师偕行时法堂新饬命师普说宗窃听之叹曰吾生有耳未甞闻也出世继其席上堂世尊有密语迦叶不覆藏一夜落花雨满城流水香凡六坐道场皆王公大人推引绍熙辛亥谢事退居雪窦之东菴明年七月示恙诫众曰吾行矣送终须务简约勿素服哀恸言讫而逝阅世八十有八夏五十三塔全身于本山之左有藏其须发者缕缕皆获舍利道声震海内而迹曾不越四明故自号足菴雪窦宗禅师法嗣扬州府泰州广福微菴道勤禅师本郡俞氏子上堂举僧问同安如何是和尚家风同安曰金鸡抱子归霄汉玉兔怀胎入紫微曰忽遇客来将何祗待同安曰金果早朝猿摘去玉华晚后凤衔来师曰广福即不然有问如何是和尚家风祇向他道翠竹丛边歌欵乃碧巖深处卧烟萝忽遇客来将何祗待没底篮儿盛皓月无心盌子贮清风善权智禅师法嗣绍兴府超化藻禅师开炉上堂雪满寒窓烧尽丹霞木佛氷交野渡冻杀陜府铁牛直得寒灰发𦦨片雪不留任运纵横现成受用诸禅德要会么衲帔蒙头坐冷煖了无知净慈晖禅师法嗣X常州府华藏明极慧祚禅师晚参举洞山冬至夜请泰首座喫菓子山曰有一物上拄天下拄地黑似漆常在动用中动用中收不得且道过在甚么处泰曰过在动用中山唤侍者掇退菓桌师颂曰洞山菓子谁无分掇退台盘妙转机今夜为君轻点破牡丹花下睡猫儿大鑑下第十七世雪窦鑑禅师法嗣宁波府天童长翁如净禅师生而岐嶷不类常童长学出世法参足菴于雪窦菴令看庭前栢树子话有省呈颂曰西来祖意庭前柏鼻孔寥寥对眼睛落地枯枝才𨁝跳松萝亮鬲笑掀腾菴颔之后出世屡迁名剎住净慈时奉敕陞天童捧敕黄示众曰云开九天呈起曰看彩凤衔出且道如何委悉急急如律令敕开炉上堂召众打圆相曰箇是天童火炉近前则烧杀退后则冻杀忽有箇汉出来道合作么生㘞火炉动也上堂霜风号肃杀木叶堕萧台台举拂子曰看惟有玲珑巖崔嵬望转高所谓天童滞货今朝短贩一遭莫有酬价底么下座巡堂上堂外不放入内不放出痛下一槌万事了毕且道如何太白峰前令斩新内外纪纲俱委悉谢新旧两班上堂开无间地狱现阎罗大王聚夜叉一部列牛头两行与其进者剑树上勐火进用与其退者刀山里寒氷退藏且道理会甚事尀耐饭饱弄筯判断矢急尿牀其X或未然花柳春风入戏场上堂天童铁臭老拳头打杀江湖水牯牛夜深忽然生箇卵天明推出大日头且道如何哂㫰诸人烝溼处免教行步滑如油完桥上堂去那边去来者里来中间绝壑断崕且道如何相委以拂子作弯桥势曰看依俙金磴濶彷彿彩虹弯人从桥上过又作么生松萝影里开天巧翰墨光中入畵看上堂灵云见处桃花开天童见处桃花落桃花开春风催桃花落春风恶灵云且置莫有与天童相见者么春风恶桃花跃浪生头角新起妙严阁庆忏陞座推倒多年老鼠窠扫空平地笑呵呵稜𡾓榱桷插云表万亿斯年葢覆多大众见么今朝成就大缘千古发挥大事且道如何卓拄杖曰斫额任他门外客到家还我箇中人复举文殊问无着近离甚处曰南方殊曰南方佛法如何主持曰末法比丘少奉戒律殊曰多少众曰或三百或五百师曰春风钩引鹧鸪啼曰此间佛法如何主持殊曰凡圣同居龙蛇混杂曰多少众殊曰前三三后三三师曰平地波㵎驾铁船天童者两转语仅与诸方眉毛厮结更有两转语要为诸方点眼或三百或五百铜钱铁钱省数足陌前三三后三三萝葡芋艿浅贮满担诸方忽然眼开决定拍手大笑且道笑箇甚么不笑巴叉便笑杜撰虽然笑者还稀或有人问天童多少众便向道新起妙严夸第一团圞都在畵图中上堂陆修静陶渊明文殊普贤作圆相曰咦一欵具X呈且道凭谁批判若是孔夫子吾无隐乎尔举世尊初生公案颂曰无忧树下浴婴孩清晓蔷薇带露开转过衲僧相见处后槽驴马出胞胎举初祖对武帝不识话颂曰金乌飞上玉栏干黑漆崑崙对面看毕竟者些传不得落花流水大无端举杨岐栗棘蓬金刚圈话颂曰肘后蓦生闲落索风前忽布閙叉撑那咤八臂空惆怅夜半三更白昼行师六坐道场两奉天旨法道之盛可想见也示寂说偈曰六十六年罪犯弥天打箇𨁝跳活陷黄泉门人塔全身于本山华藏祚禅师法嗣宁波府东谷光禅师举世尊答波斯匿王问胜义谛中有世俗谛否话颂曰无听无说意无穷铁壁银山一线通何处是渠真圣谛秋风昨夜到梧桐举药山指案山荣枯二树话颂曰三三两两不相同携手行行入草中掇转脚跟穿绣履何妨腊月鼓春风举船子接夹山至覆船而逝话颂曰藏身处没踪迹无影树头灵鸟宅没踪迹处莫藏身不萌枝上春花拆有来由谁辨的天晓西风拂拂吹松钗一迳争抛掷举僧问曹山灵衣不挂时如何山曰曹山今日孝满曰孝满后如何山曰曹山好颠酒话颂曰曹山颠酒有谁谙醉语狂言不自慙夜半日头当午照骑半背面着靴衫举韶国师问龙牙天不能葢地不能载此理如何牙曰道者合如是话颂曰大海心中X汎铁船随波逐浪浪滔天顺风到岸无人识江北从来使铁钱具如联珠集中大鑑下第十八世天童净禅师法嗣襄州鹿门觉禅师参长翁值翁上堂曰一箇乌梅似本形蜘蛛结网打蜻蜓蜻蜓落了两片翼堪笑乌梅齩铁钉师在众中不觉失笑曰早知灯是火饭熟几多时后承印可出住鹿门示众曰尽大地是学人一卷经尽干坤是学人一只眼以者箇眼读如是经千万亿劫常无间断师甞作五位颂曰正中偏月黑云笼午夜天佛祖无踪凡圣尽箇中谁辨往来源偏中正金井玉盘秋水冷海天红日巳生东余辉不照毗卢顶正中来戴角披毛知几回应物转身全得妙云收终不露崔嵬偏中至觌面谁能容拟议手提妙印不当风大用繁兴岂凝滞兼中到无舌儿童方会道拨尘何处得逢源撒手回途还得妙东谷光禅师法嗣宁波府天童直翁一举禅师大鑑下第十九世鹿门觉禅师法嗣青州普照一辨禅师精究教相旨趣后弃去往参鹿门得言外旨出世中都万寿室中甞设百问勘验诸方一曰声前荐得落在今时句后承当迷头认影作X么生是空劫巳前自已又曰二边纯莫立中道不须安且道甚么处相见得箇端的又曰回途转位直须戴角披毛唤作畜生得么又曰念念释迦出世步步弥勒下生为甚么拟心即错动念即乖又曰有口赞不尽无言心自明是则裂破虗空不是则鬼家活计上人端的处道将一句来如是憧憧筹室契其机者鲜焉师甞作四宾主颂宾中宾天涯奔走几经春负学论功日转贫行海渊深须徧涉义天空濶不容尘宾中主衣穿瘦骨露无余独镇寰区晖太初三尺匣中诛佞剑百篇囊里荐贤书主中宾丹墀鞭静九宫开万里江山绝点埃脱却襕衫戴席帽声声只道那边来主中主重巖幽𨗉锁烟岑古洞龙吟雾气深石女唱归红焰里木人运步觅知音又颂浮山示投子十六题一识自宗问答休将句偈酬到头佛祖一齐收九年面壁巳多事立雪神光亦强求二死中活今时及尽更何亲云锁幽巖冻锁津堪羡岭头增意气雪中独绽一枝春三活中死合头相似喜人情水月空华镜象荣荒径客迷芳草渡拟将石火当天明四不落死活到头採汲不虗施运水搬柴自合时燕语未归帘幕静晓莺啼处绿杨垂五背舍三峰华岳总平治雪压寒林折冻枝一念不生全体现纤毫才动落堦墀六不背舍路濶巖高碧㵎流山华开徧接云楼雨余何处莺声啭不顾残春语未休七活人剑耳听无如眼听亲南山下雨北山云动容举止方圆异X大赏将军不语勋八杀人刀凛凛霜风刮地生千山氷雪路难行未萌巳落威音际才拟玄微堕穽坑九平常春来幽谷水冷冷䇿杖优游傍钓汀好箇太平无事客汨罗未必独惺惺十利道拔生少室灵山事宛然不曾谈教不安禅回光一句超今古大丈夫儿谁后先十一言无过失默时似说说时无迷悟刚令与道疎莫谓人根有利钝麤言细语不关渠十二透脱雪后风和晓霁天莺啼华笑柳含烟凤楼不宿桃源客半夜穿鞋人市廛十三透脱不透脱噼箭机锋着眼看当阳趂妙哂傍观云横谷口迷巢鸟雪拥柴门去路难十四称扬寒潭不与月为期万古松声韵不移眼听耳观如会得方知佛祖密传持十五降句当台明镜影难藏露柱灯笼自举扬千圣不曾留半偈少林巳是不相当十六方入圆携琴玉女夜归时凤转丹霄入紫微香雾喷华烟霭重汀洲渔棹月依稀又五位颂曰正中偏斗柄初横半夜前密室不燃龙凤烛广寒宫殿月当天偏中正木女手提无字印失晓崑崙暗皱眉自然羞覩秦时镜正中来剑树刀山也自摧玉马嘶声离月殿九重依旧锁苍苔偏中至大用纵横无巧智渔歌樵唱谒金门太平不是将军致兼中到头角完全无异号脱珍着弊入廛来纵横踏破今时道天童举禅师法嗣宁波府天童云外岫禅师郡之昌国卫人逸其氏依X直翁得度发明从上宗旨遂嗣之初住慈谿石门历象山智门郡之天宁次继西竺坦席后迁天童上堂閙市红尘里有閙市红尘里佛法深山巖崖中有深山巖崖中佛法山僧昨日出城门閙市红尘里佛法一时忘却了也行到二十里松云满目便见深山巖崖中佛法大众且道如何是深山巖崖中佛法良久云白云澹泞出没太虗之中青萝夤缘直上寒松之顶便下座上堂以拂子打圆相曰摩诃衍法离四句绝百非又打一圆相曰礼之用和为贵先王之道斯为美又打一圆相曰摩尼珠人不识如来藏里亲收得诸人还见么所见不同互有得失天童者里毋固毋必一日问众曰天童今日大死去也汝辈作么生救无印证出曰请和尚喫饭师曰天童今日大死去也汝不要相救证曰䆿语作么师曰天童今日大死去也阿谁与我同行证曰和尚先行大证后随师呵呵大笑遂示寂塔全身于本山大鑑下第二十世天童岫禅师法嗣宁波府雪窦无印大证禅师饶州鄱阳史氏子幼颖异依州之昌国寺智节剃染初谒荆石琰于圆通不契时思菴睿居闲房师委身日就锻鍊嗣闻云外唱道天童往依之得入室师资唱和有若大沩之得寂子至治癸亥应诏金书大藏英宗赐织金屈眴南还江浙丞相脱欢请师主衢之南禅继领光孝迁信之X祥符明之定水后领雪窦上堂千说万说不若觌面一见昨日二十九今朝七月一报汝参禅人此中有深秘孃生两只眼箇箇如黑漆急急急回头覰破天真佛良久曰且道是甚面目下座巡堂喫茶上堂妙妙妙衲僧鼻孔无多窍玄玄玄剎竿头上挂青天智士宁容袖手良马岂待挥鞭全超棒喝不落蹄筌百鸟不来春又去巖前赢得日高眠举世尊才陞座文殊遽白椎云谛观法王法法王法如是世尊便下座话颂曰春风乍扇巳天涯是处根茎竞发芽何必子规更饶舌重教啼血染山花元顺帝至正庚子退居定水之圆明菴明年九月廿一示寂阇维牙齿数珠不坏舍利明莹门人景云等建塔于菴之后寿六十五普照辨禅师法嗣磁州大明宝禅师甞作五位颂曰正中偏月锁深宫午夜前烛残人静丹墀冷一片虗明照碧天偏中正晓天不挂秦台镜金乌才拟出扶桑依稀还被轻烟映正中来深夜寒梅雪里开馥馥幽香无间断头头触处绝纤埃偏中至大用全彰无忌讳携手相将贺太平熙熙风物从来异兼中到妙尽功忘非善巧枯木龙吟大地春灵根秀出寒巖草慈云觉禅师普照室中垂问曰声前荐得落在今时句后承当迷头认影作么生是空劫巳前自已师曰半夜石人无影象纵横谁辨往来源问不见一法始X是半提作么生是全提底道理师曰石马骤千山问喫饭忘其饥力充忘其饱作么是力充底人师曰巨灵擡手无多子分破华山千万重问直得不恁么来者犹是儿孙边事如何是向上人师曰半夜乌鸡雪里啼问行玄体妙落在今时究理穷源关山万里只如未知有底人如何趋向师曰牀窄先卧问迷时千卷少悟后一言多且道悟了底人如何履践师曰出不由户坐不当堂问岸如欲止先停棹车若不行须打牛如今打牛也车行也未师曰下载清风付与谁大鑑下第二十一世大明宝禅师法嗣太原府王山体禅师参大明一日见雀子啄生饭师乃拍手一下雀飞去大明适后至亦于师背上打一掌师惊顾明曰还是雀子辜负你你辜负雀子师罔措明曰幸是可怜生却乃互相辜负去师豁然有省于是典侍者戮力十年秘重深严不见参学一日抽单罔不疑怪或问明侍者何往明曰诸方来诸方去何介意哉曰参学何如明曰道有参学栽他头角道无参学减他威光一众方疑后受嘱隐山西太原府府运两衙请主王山上堂者里莫有冲流度刃者么试出来相见看僧出从东过西又从西过东师曰未得一场荣先刖两胫足曰也知和尚惯用此机师曰罪不重科僧拟议师便打僧为吐舌师曰棺材里瞠甚眼睛乃曰似者等行脚祖师门下有甚交涉同X安老祖道孤峰逈秀不挂烟萝片月行空白云自异衲僧家到者里剑甲未施贼身巳败岂不屈辱先宗山僧今日若不痛与鍼锥达磨一宗堪作甚么喝一喝曰逢人不得错举师甞谓学者曰狮子有三种第一超宗异目第二齐眉共躅第三影响不真超宗异目者见过于师堪为种草齐眉共躅者减师半德落在今时若影响不真则狐犴猥势羊质虎皮祖师门下有甚用处又甞发明洞上宗旨曰既有尊贵之位须明尊贵底人须知尊贵底人不处尊贵之位方明尊贵不落阶级五位颂曰正中偏夜深古殿锁轻烟寂尔苔封臣不立密密光辉未兆前偏中正玉人不覩临台镜子夜星河雾气浓依旧青山不露顶正中来木人携杖火中回趂起泥牛耕练色放教石马步苍苔兼中至转侧相逢全意气交辉终不犯锋铓大用纵横无变异兼中到明暗尽时光不照石女有智妙难穷解栽绝顶无根草府仁山恒禅师久待大明深入堂奥明一日以衣法付之师曰恒不是恁么人明曰不是恁么人自不殃及伊师乃唯唯受之葢法乳恩深也明嘱曰汝既如是第一不得容易出世若躁进轻脱中间必有坎坷厚养久之乃出住焉僧问洞山巳邈云巖真因甚到过水覩影始云大悟师曰不是深心人不知曰如何是深心人师曰十八女儿不系腰复示以颂曰柳底黄鹂送好音轻轻唤着愈伤心阑X干倚徧无聊赖梦里如何许我寻无路寻怨杀月明花下影依俙拂断枕头琴普照宝禅师法嗣顺天府大庆寿寺虗明教亨禅师济州任城王氏子先是有汴州慈济寺僧福安者山居有年于邙山村倚树而化王氏母梦其求託宿遂生师焉七岁出家十五游方参普照未有所入一日以事往睢阳宿赵渡于马上忆击板因缘疑情百结将抵河津同行警曰此河津也师忽有省下马悲喜交集至陨涕归以告照照曰此僵卧人似欲转动日面佛月面佛意旨如何师复茫然无所对后闻板声乃大悟以颂呈照曰日面月面星流电卷少或迟疑面门着箭咄照曰吾今后瞒汝不得也后出世五坐道场末继席普照寻奉旨主庆寿金兴定己卯七月十日索笔书偈端坐而化其偈失录尚记其末云咦一二三四五六七塔于大鑑下第二十二世王山体禅师法嗣彰德府磁州大明雪巖满禅师初参普照宝宝曰兄弟年后正宜参扣老僧当年念念以佛法为事师遽避席进曰和尚而今如何宝曰如生冤家相似师曰若不得此语几累我枉行千里宝下禅牀握师手曰作家那师与胜默光同参有所逆甞跪受呵斥或问其故师曰今诸方师资法属诤讼招讥狮子身中虫X自食其肉满虽不肖复敢蹈覆辙邪闻者咸叹以为贤后造王山山举洞山覩影话师疑甚山曰不疑言句是为大病子今既疑则病发矣子知此病则子药也师一日读五位颂至折合终归炭里坐忽大悟曰今日方知病即药也呈山山曰料掉没交涉师曰和尚此回瞒不得也山可之俾接踵住持上堂举洞山解夏曰秋初夏末兄弟东去西去直须向万里无寸草处去良久曰祇如万里无寸草处作么生去石霜曰出门便是草太阳曰直饶不出门亦是草漫漫地师曰三箇老汉虽然异口同音未免撞头磕頟何故一人大开口了合不得一人高擡脚了放不下一人紧闭门了出不去王山即不然徧十方界非外全在一微尘在一微尘非内徧十方界祇者一微尘及尽不可得也向那里安门甚处入草还委悉么休侵洞岭初秋草请看疎山﨟月莲下座僧问高邮定透网金鳞以何为食定曰干屎橛僧无语师代曰谢供养师于金泰和六年丙寅十月寂当宋宁宗开禧二年其颂语最多兹仅录正偏五位如左曰正中偏𨗉洞沉沉锁翠烟午夜碧空清似镜一轮明月上层巅偏中正欲晓云浓封古径雪屋灵明梦未惺冥然又若寒宵永正中来木人携钖下崔嵬纵横不履今时地石径祥莲衬足开兼中至高提妙印无真伪碧纱丛里恣情眠一任巖前花雨坠兼中到突兀三光曾未照梦手敲空听者稀逈然不落宫商调X顺天府庆寿胜默光禅师初参郑州宝后参王山得法出世开堂甞谓众曰传法当如船子求法当如可祖苟不然者其何以荷如来之大法哉上堂我宗无语句亦无一法与人德山齿不关风纳尽败缺要识纲宗先须识句巖头脑后见腮莫与往来总好与三十痛棒还有不甘者么如无莫怪压良为贱示众举麻谷到章敬遶禅牀三帀振钖一下卓然而立敬曰是是谷又到南泉遶禅牀三帀振钖一下卓然而立泉曰不是不是师曰是无可是非无真非是非无主万善同归枭鸡昼夜徒自支离我无三寸鳖得唤龟迦叶不肯一任攒眉僧问如何是祖意师曰鍼头削铁曰如何是教意师曰佛面剥金举九峰不肯首座话颂曰元座徒亡一炷烟九峰不是抑高贤若将一色为承绍辜负先师不借缘仁山恒禅师法嗣彰德府磁州大明诠禅师依仁山得旨赋性潇洒排谐谈笑仁山常嘱定侍者拘检之师曰人生一梦而巳快乐一世是好梦拘检一世是恶梦我宁作好梦耳人以为佳言徒单二驸马赴南京任道过大明入堂见一僧面壁而坐驸马曰好箇澹汉师曰今日被驸马着盐酱也庆寿亨禅师法嗣开封府大觉西溪弘相禅师沂水王氏子初弃家事祖照通经得僧服恣览内外典凡十年乃弃参虗明X于普照又十年始获印记出世住郑州之大觉嵩山之少林沂州之普照最后住清凉元遗山好问与师同游兰若峰道中偶谈及避𡨥事时师以为凡出身以对世能外生死然后有所立生死虽大事视之要如翻覆手然则坎止流行无不可者此须从静工中来念念不置境当自熟耳时雪途石滑师失跌同行莫能救直下数十尺仅碍大树而止遗山惊问师方神色自若徐曰学禅四十年脚跟乃为石头取勘闻者笑服因汉境熟之言果其日用事纯而不妄也年六十四示寂有语录文集行世大鑑下第二十三世雪巖满禅师法嗣顺天府报恩寺万松行秀禅师河内人族蔡氏气骨不凡幼便超然有出世志父母难之然知终不可以世相夺因携送刑州净土寺礼赟允落发秉具后决力参究担囊距燕历潭柘过庆寿参胜默老人老人曰学此道如锻金滓秽不净则精金不显观君眉宇间大有物在此物非一番寒彻骨不能放下子后自见不在老僧多言且令看长沙转自已归山河大地话半载无所入默曰我只愿你迟会久之一日忽有省于玄沙未彻语尚未透次参雪巖满于磁之大明言下忽悟曰得恁么近从前伎俩一火而烬始知胜默为人处依雪巖二年尽得其底蕴巖付衣偈勉以流通大法自是两河三晋皆钦师名于是法门隐然X倚以为重寻归净土搆万松菴寺中耆宿敦请开法师应之次住中都万寿金明昌癸丑章宗诏入禁庭陞座帝躬自迎礼闻法感悟赐锦绮大僧伽衣承安丁巳诏住大都仰山栖隐寺以继开山玄冥顗席次移钖报恩洪济元太宗庚寅复奉敕主中都之万寿晚年退居从容菴数迁鉅剎大振洞上之宗道化称极盛焉上堂举昔有跨驴人问僧何往僧曰道场去人曰何处不是道场僧以拳殴之曰者汉没道理向道场里跨驴不下其人无语师曰尽道者汉有头无尾能做不能当殊不知却是者僧前言不副后语汝既知举足下足皆是道场何不悟骑驴跨马无非佛事万松要断者不平公案更与花判道喫拳没兴汉茅广杜禅和早是不尅己那堪错过他道场惟有一佛法本无多留与阇黎道户唵萨哩嚩栖隐上堂莲宫特作梵宫修圣境还须圣驾游雨过水澄禽汎子霞明山静锦蒙头成汤也展恢天网吕望稀垂钓月钩试问风光甚时节黄金世界桂花秋上堂所谓道人者不知月之大小不知岁之余闰山僧即不然今年三百八十四日前月大尽此月小尽即今闰四月一日辰末巳初忽有箇汉出来道疏通伶俐知时按节即不无要且无道人气息山僧以手掩鼻道退后退后为甚么聻道人气息太煞熏人示众机轮转处智眼犹迷宝镜彰时纤尘不度开拳不落地应物善知时两刃相逢时如何回互咄示众踢X翻沧海大地尘飞喝散白云虗空粉碎严从立令犹是半提大用全彰如何施设示众去即留住住则遣去不去不住渠无国土何处逢渠在在处处且道是甚么物得恁么奇特示众动则埋身千尺不动则当处生苗直须两头撒开中间放下更买草鞋行脚始得示众向上一机鹤冲霄汉当阳一着鹞过新罗直饶眼似流星未免口如匾担且道是甚么宗旨僧问诸佛不出世为甚却降诞王宫师曰青山常举足曰亦无有涅槃为甚却灭度双林师曰白日不移轮问明与无明其性无二如何是无二之性师曰天晓不露问撒手那边的人为甚么不居正位师曰大功不宰曰回途者边的人为甚么不堕偏方师曰至化无为问向道莫去归来背父如何得不背父去师曰切忌回头问心心放下难如何是放下底人师曰担取去问僧洞山道龙吟枯木异响难闻如何是异响曰不会师曰善解龙吟问是处是慈氏无门无善财为甚么却道瑠璃殿上无知识师曰拆殿了相见瞎全真问某甲三十年来打叠妄心不下乞师方便师曰汝妄心有来多少时也未审本来有妄心否祇如妄心作么生断只者妄心断即是不断即是真闻廓然作礼而去晚年幽居多暇甞拈掇宏智百颂曰从容菴录又着请益录踵碧巖后尘开宝镜重垢甚有补于宗门师天资敏利百家之学无不淹通三阅大藏首尾熟贯有祖灯录X六十二卷释氏新闻鸣道集辨宗说心经风鸣禅悦法喜集若干卷净土仰山洪济万寿四剎皆有录行世以元定宗元年丙午后四月五日示疾七日书偈曰八十一年只此一语珍重诸人切莫错举遂逝世寿八十一生宋干道二年丙戌僧腊六十茶毗于通玄门外舍利无数诸方门人分而塔焉府竹林巨川海禅师有风铃颂曰铜脣铁舌太尖新楼角悬来不记春言外百千三昧法因风说与箇中人学士陈秀王甞问万松弥勒菩萨为甚么不修禅定不断烦恼松曰真心本净故不修禅定妄想本空故不断烦恼又问香山大润润曰禅心巳定不须更修断尽烦恼不须更断后持以问师师曰本无禅定烦恼公曰惟此为快耳续灯正统卷三十五续灯正统X卍XXX续灯正统卷三十六南海普陀嗣祖沙门西蜀性统编集曹洞宗大鑑下第二十四世报恩秀禅师法嗣顺天府万寿雪庭福裕禅师字好问太原文水张氏X子生宋宁宗嘉泰癸亥九岁日诵千言里中有圣小儿称未几遭世变失天伦所在茕绝无依道逢老比丘劝令学佛且曰汝能诵法华足矣师曰学佛止是乎比丘异之偕谒休林古佛于僊巖古佛纳之为祝发受具当嘉定甲申与双溪广同事者七年次参万松于燕之报恩松一见便许入室问子从何得箇消息便恁么来师曰老老大大向学人手里纳败曰老僧过在甚处师曰学人礼拜暂为和尚葢覆却松奇之于是亲炙者十年值壬辰之变祖剎荒芜寻承万松海云见招遂有少林之命自是道益隆名益着学者日益广元世祖居潜邸命师作资戒会元定宗戊申诏住和林兴国辛亥宪宗征至北庭行在所问道言简帝心庚申元世祖践祚俾师总领释教复僧尼得废寺二百三十有六区仍赐光宗正辨禅师号为师建精舍于故里曰报恩给田饭众宠钖甚至时万寿虗席众请师主之寻分建和林燕蓟长安太原洛阳诸剎至元辛未春诏天下释子大集京师师之众居三之一济济可观上喜之师颖悟异常三阅大藏成诵而后巳诱掖后学无倦色通群书善翰墨吟咏其上堂普说几十万言门人请梓师叱曰此吾一时游戏所发佛祖妙道安可以形迹为哉竟止之既老倦于接纳归隐嵩阳焉僧问如何是祖师西来意师曰待乳峰点头即向汝道问如何是向上尊贵一路师曰渔歌惊起沙汀鹭飞入芦花不见踪问X僧道源不远性海非遥且道毕竟在甚么处僧拟议师便喝问如何是西来大意师曰官不容针曰一花五叶时如何师曰私通车马曰与么则少林一曲国师唱去也师曰谁买黄金铸子期问逢山开路遇水安桥时如何师曰四十九年空费力一千七百枉施功曰如何得超然独拔今时去师曰逢山开路遇桥渡水问僧面壁石有人看见达磨么曰今日幸遇和尚师曰拄杖子亦幸遇上座遂打僧作礼曰恩大难酬师掷下杖曰胀杀怀州牛师襟度夷坦丰神闲静说法三十余年如鼓雷霆揭日月继踵前贤标准后学绰有古上遗风至于涸池出泉古殿光生屡致祥瑞师皆诫勿言乙亥秋七月二十日示微疾书偈告终寿七十三腊五十二塔于寺西坞后至仁宗履位初赠号追封命词臣撰文表其塔尊隆特甚其为天子追慕永叹有如此顺天府报恩林泉从伦禅师参万松于阿那律得天眼因缘有省悟向上眼举似松松问如何是向上眼师曰瞎松曰真箇瞎那师曰瞎瞎松颔之后出世住万寿上堂禅禅非正非偏无意路有单传超今迈古绝后光前但能亡影迹何必守蹄筌直指人心即佛乘槎客是张蓦九年面壁无余事夜半金乌挂碧天元至元壬申世祖诏入内殿与帝师论道且命师发挥禅学大旨师为举圭峰禅源诠对曰禅梵语也此云思惟修亦名静虑皆定慧之通称为万德之X源故名法性亦是众生迷悟之源故名如来藏亦即诸佛万德之源故名佛性然不无浅深阶级之殊其带异计欣上厌下而修者名外道禅正信因果亦以欣厌而修者是凡夫禅悟我空偏真之理而修者是小乘禅悟我法二空真理而修者是大乘禅若顿悟自心本来清净元无烦恼及与菩提一切智慧本自具足依此而修是最上乘禅亦名如来最清净禅达磨西来递代相传者是也帝曰在先有问皆言无说如今何却有说喋喋耶师曰理本无说事则千差帝曰何谓理无言说师曰理与神会如人食蜜若问蜜之色相可以紫白言若味则有难于启口帝谓帝师曰此语非耶是耶帝师曰此与教中甚深般若无异帝复问祖师公案师举六祖非风旛动仁者心动话对之帝师诘曰实风旛动何名心动师竖拂子拂一拂曰且道是甚么动帝师无语师曰不可更道一切唯心万法唯识也帝为称善示众北斗似杓南斗似瓢任伊斟酌暖日凉飇冬至寒食一百五须知节令不相饶到此莫有解吞吐者么僧问法眼道我二十年只作境话会既不作境话会毕竟作么生会师曰猿抱子归青嶂里鸟衔花落碧巖前示众若论此事如丹凤冲霄不留朕迹直得星攒碧落月浸丹墀翡翠帘垂烛香人静当此之际那容喘息宁许窥窬密室不通风玄关难厝足虽然要不出一点灵犀明宇宙那分东土与西干至元辛巳十月二十圣X旨就大都悯忠寺聚道藏伪经除道德经外尽行烧燬命师举火师承旨以火炬打圆相曰诸仁者祇如上清玉枢三洞灵文还曾证此火光三昧也无若也证得家有北斗经人口保安宁其或未然从此灰飞烟灭尽任伊到处觅天尊急着眼看遂掷火炬伪经随炬而尽吾舍从宽禅师临终问其次兄曰佛祖父母我今一箭射杀二哥以为何如随整襟坐脱焉顺天府华严全一至温禅师字其玉刑州郝氏子生宋宁宗嘉定丁丑幼聪敏异常儿六岁见寂照善应对照曰汝其为释乎师心许之会照避乱远隐辽西乃从照上首辨菴讷祝发当理宗绍定戊子也闻无还富开法万寿莅众甚严师偕十僧往佐之师好学博记多闻论辨无碍参万松典侍司凡松所示一闻輙了松常令代应对机锋不可犯遂得记太保刘文贞以师有经世才数荐于上世祖诏见与语大悦留内庭者三载于王化多有赞翊理授以官师辞曰天下佛法流通实僧至愿富贵非所望也世祖嘉之赐号佛国普安大禅师宪宗末年缁羽之士各为违言以相倾上命聚讼于和林剖决真伪师从少林诸师辨之道士义堕自是法道大兴至元丁卯五月示寂于桓州天宫寺异香远闻者三昼夜火浴心舌牙齿不坏后有掊其地深数尺皆得舍利者世寿五十一腊四十X河南府少林法王复菴圆照禅师上党李氏子幼颖悟不嗜晕茹年十一出家于紫团山慈云寺十六登具遂游学精教乘后依万松有年得悉禅旨出世德州大宁次迁齐河之普照鹊里之崇孝登封之法王京师之万寿后仍归宿普照至元癸未三月六日示寂寿七十八僧腊六十二塔于本山其临瘗时有鹤百数盘旋其上丞相移刺真卿居士字楚材本姓耶律及金灭辽归金改姓移剌初京师禅宿居多唯圣安澄独尊士常访以祖道屡举古尊宿语录中所得扣之安间有许可士亦自恃为得及遭忧患薄功名而求道之心益切遂再以前得访圣安安为大翻前案不然所见士甚惑焉问其故安乃从容谕之曰昔公居要地易为喜怒又儒者多无谛信搜摘语录不过一资谭枘故余不即痛下钳锤耳今揣公之心果为本分事问余余岂敢更孤负乎于是乎不吝苦口然余老矣万松老人宗门大匠公能见之自当了公大事士唯唯走参万松于报恩甚相契合于是杜绝人迹苦心力究者几三年始获印记因号湛然居士甞叙万松评唱其略曰佛祖诸师埋根千丈机缘百则见世生苗天童不合抽枝万松那堪引蔓湛然向枝蔓上更添芒索穿过寻香逐气者鼻孔绊倒行玄体妙底脚跟向去若要脚跟点地鼻孔撩天却须向者葛藤里穿过始得先是元世祖将西征有司奏五台等处僧X徒有能呪术武略及有膂力者可为部兵一从西征士为言于上曰释氏之高行者必守不杀戒奉慈忍行故有危身不证鵞珠守死不拔生草者法王法令拳拳奉持虽死不犯用之行兵奚其宜哉其不循法律者必无志行在彼既违佛制在此岂忠王事故皆不可以之从王师也帝从之乃寝其奏太宗十五年卒寿五十五当南宋理宗淳祐癸卯也僊巖德禅师法嗣顺德府天宁弘明虗照禅师辽州申氏子礼太原王山枝足出家为大僧未几足命徧参因谒僊巖后闻版声豁然有悟寻受记焉去止燕之归义元太宗己丑同门圆福无还超请师开法净土戊戌迁刑台之天宁宪宗壬子五月八日沐浴更衣辞众曰四大无常汝辈善自珍重索笔书偈曰两处住持无法可说打破虗空一轮明月掷笔而逝茶毗舍利百余颗五色灿然门人子颜子淇塔于坟菴次年世祖迁舍利于天宁寿五十七腊三十八大鑑下第二十五世万寿裕禅师法嗣河南府登封嵩山灵隐文泰禅师太原汾州阳城魏氏子宿秉灵知颖悟过人父母听薙染受具后游学太行经入东鲁稍涉教乘知算沙非了生死计乃弃之参雪峰恒有年次参太原深皆有所诣然心头终不能无事闻雪庭主少室往参焉庭问当机一句试X拈出看师拟开口庭遽曰家产被人籍没了也还在者里呌屈师乃抚掌曰争奈我何庭曰者风颠汉出去师曰仁义道中且与一拜于是执侍十载终始如一受嘱后奉旨开法少林风规整肃机用越伦当时称雪庭高弟有二泰一肃者师其一焉上堂尘劫来事只在于今河沙妙德总在心源试教伊觌面相呈便不解当风拈出且道过在甚么处良久卓拄杖曰只为分明极翻令所得迟僧参提坐具拟拜师曰天网恢恢疎而不漏曰本欲投诚被和尚撑住拜不下时如何师曰撑汝饭袋子到骨出有甚么用曰也须将错就错便拜师曰错你九玄七祖当甚么盌僧无语师曰有头无尾汉出去元世祖至元己丑正月示微疾谓维那曰古人坐脱立化即不无于衲僧分上皆余事也山僧则不然言毕遂掩息右脇吉祥而逝当正月小尽日也门人举阇维分灵骨建窣堵于少林宝应两处太原府报恩寺中林智泰禅师汾阳鱼城温氏子剷发于华严耑业经律一日喟然叹曰大丈夫当体究大事作超佛越祖一流人焉能区区于此耶时雪庭主法万寿师依之有年一日以事触庭庭曰有头无尾东西有甚交涉师犹出语不逊庭曰不但无尾亦且无头师生平疑碍忽然顿释庭以其契悟超绝遂嘱累焉朝庭响师名宣住报恩其入室勘验爪牙过诸方甞为诸方叹服僧问如何是万里无寸草处X师曰不是阇黎境界曰如何是出门便是草师曰拟动即乖曰如何是不出门亦是草漫漫地师曰住着即错曰如何得不涉动静去师曰徧界绝纤尘通身无影象临寂示众曰吾缘止此汝等所得善自护持当惜分阴勿令虗度闻者皆感泣索笔书偈曰修起忠师无缝塔推倒自家无相身无相无身真自在大地山河绝点尘掷笔怡然而逝济南府泰安州灵巖足菴净肃禅师保定金台永平张氏子礼香山寿圣为师究心二十余年历参宗匠十余辈最后参雪庭于万寿陶铸有年遂得入室初继席开法次主少室灵巖上堂白露横江黄花满圃砧声敲夜月蛩语泣秋风蝉噪岸边之树叶辞槛外之柯色色现海印三昧尘尘转根本法轮诸人若能会得如镜对面眉目分明然只可唤作半箇衲僧俗气未尽除在到者里若能打破镜来方好与你相见祇如打破镜来相见后又作么生良久曰三十棒且待别时僧问胡来胡现汉来汉现胡汉不来时如何师曰桃华岁岁皆相似人面年年多不同曰此意如何师曰不因你来问山中太寂寥且喫一顿便打后退席香山一日陞座辞众右脇而逝塔于中林泰为之铭曰撩天鼻孔点地脚跟心明眼正行古颜温其事愈大其志愈敦诸方老宿徧叩其门受雪庭嘱为万松孙机轮迅速电掣雷奔高标觉树密固灵根慧灯朗耀销铄羣昏全机大用摇荡X干坤掀翻渤海踢倒崑崙三世诸佛一口横吞二边不滞中道宁沦三居大剎四众咸尊去来绝朕动静亡痕虗空烂坏斯道常存师生平语录虽毁于兵燹而读泰公此铭则法施之妙与夫牙爪之杀活纵横可以窥其十一矣府和林北寺觉印禅师上堂良久曰会么若道我有说须无却我舌若道我无说须有却我舌金刚推倒一堆泥踏着秤鎚不是铁且道是有说是无说良久曰等闲失却手中桡只为贪观天上月僧参师问曾见我雪庭老师么曰不曾见师曰瞎汉乱走作么曰也知和尚有此一机师曰拾马粪当饭喫有甚好肠胄出去成都府昭觉仲庆禅师上堂良久曰喫盐添得㵣便下座僧便问喫盐添得㵣时如何师曰吠影狗子无屎喫真定府安平守让禅师示众杀人刀活人剑是上古风规山僧者里不费磨砻用得恰好且道此箇把柄从何处得来嵩山千丈雪熊耳一轮月复喝一喝太原府太子文善禅师住后上堂举僧问大龙色身败坏如何是坚固法身龙云山花开似锦㵎水湛如蓝师曰大龙恁么道山僧则不然若有问色身败坏如何是坚固法身向他道山花瞎人眼㵎水毒人耳鹤不恋幽巢龙不藏死水顺天府长庆德鉁禅师上堂僧问师唱谁家曲宗风X嗣阿谁师曰骑牛戴席帽无端到洛阳曰恁么则乳峰嫡派洞水逆流也师曰牧笛吹来天地静野老门前不立牌府平水慧圆禅师一日谓门人曰老僧当年被人唿作噇酒糟汉便愤志不平踏破几緉草鞋不得箇入处后问万寿如何是禅寿曰猢狲上树尾连颠你若不会却又勐火着油煎于是始得箇庆快以是知人不可不遭人激发虽然也须是你皮下有血始得僧便问骂人不刺骨时如何师曰你者无赖汉皮也无说甚么骨报恩伦禅师法嗣顺天府鞍山月泉同新禅师字仲益燕京房山郭氏子从鞍山坚剃落能以苦行事众忽一日聪慧顿发与同行序所得众襍笑之师愤甚以偈书壁而去偈曰气宇冲霄大丈夫寻常沟渎岂能拘手提三尺吹毛剑直取骊龙颔下珠往谒清安方方问欲穷千里一步为初如何是最初一步师进前叉手立方曰争奈脚跟不点地何师拂袖便出次见大明暠杖拂之下多所资发终以未尽为歉复还清安又三年始大豁然次参林泉遂承印记寻受请灵巖泉为引座师一音才唱万众欢唿能于言下得旨者甚众未几元世祖旨下命主灵巖后退归鞍山一日赴济南结夏观音院忽疾作说偈曰来无所从去亦无方蓦竖拳曰且道者箇还有窒碍也无放拳曰撒手纵横云天X苍苍瞑目便逝寿六十六腊四十五复菴照禅师法嗣西安府彬禅师僧问如何是正中偏师曰木人夜半打秋千曰如何是偏中正师曰羣僚怕见秦台镜曰如何是正中来师曰木童土偶笑咍咍曰如何是兼中至师曰忿怒那咤擎八臂曰如何是兼中到师曰拄杖风前还自靠大鑑下第二十六世嵩山泰禅师法嗣河南府宝应还源福遇禅师霍州灵石王氏子依邑之兜率薙染徧游诸方雄辨无敢或当者企灵隐泰道眼精明乃屈膝参请焉泰甞谓师曰我举拂子你便向拂子上会我才良久你便向良久处会恁么地如何透得本分事师面热汗下无以对一日闻泰上堂举切忌从他觅迢迢与我疎语师当下大悟越二年遂承印可元至元丙戌开法永庆己丑次主宝应成宗元贞乙未奉旨住少室武宗至大辛亥退居白马僧问如何是祖师西来的的大意师曰风送泉声来枕畔月移花影到窓前问如何是诞生王子师曰虽有尊贵分不是尊贵人曰如何是朝生王子师曰不同金榜贵终是老朝臣曰如何是末生王子师曰历尽艰辛苦方得觐尧天曰如何是化生王子师曰与父无异体权操阃外机曰如何是内生王子师曰长在深宫内咫尺面龙颜曰向上一路又且如X何师曰没絃琴有韵人天那得闻仁宗皇庆癸丑十月示寂寿六十九腊四十九济南府灵巖秋江洁禅师因雪轩成参师问甚处来曰青州师曰带得青州布衫来么曰呈似和尚了也师曰三十棒且待别时灵巖肃禅师法嗣河南府宝应月巖永达禅师汾州刘氏子落发本州天宁寺时中惟以生死事大为怀南询参扣闻灵巖肃法韵铿锵趼足往参之肃一见直以大器期之久之遂为入室弟子师忽自谓曰启悟由师行之在已知之而不之行可乎于是掩关泰安州后以宝应虗席循众请遂应之上堂鹿门老人道尽大地是当人一卷经尽干坤是当人一只眼以如是眼看如是经千万亿劫无有间断万松老人计穷力尽亦祇道得箇看读不易诸人还看读得么须知者一卷经阿谁不具者一只眼谁人不圆要长则千万亿劫难尽要短则一剎那顷便周宝应今日不惜眉毛为诸人指出乃弹指一声曰看读了也诸人切莫蹉过良久击拂曰自是不归归便得五湖烟景有谁争真定府封龙山古巖普就禅师滹阳刘氏子幼不茹荤十五礼封龙禅庆赞出家至元乙丑年十九受具戒即事徧参首见净土成崇孝安虽皆蒙赏识终不敢自足辛巳参足菴于万寿菴知为法器以本分钳鎚日加锻鍊一日爆然顿悟寻受记莂后辞菴乃于X宝积闲居者十年癸巳桂菴住灵巖延师为第一座大德壬寅月菴海退院本寺请师继其席开堂丁未成宗特赐妙严弘法禅师号次迁封龙皇庆癸丑住少林祖庭为之大振僧问如何是类堕师曰不是披皮戴角底曰如何是随堕师曰不是闻声见色底曰如何是尊贵堕师曰不是当堂正坐底曰若恁么如何有堕名师曰鴈过长空影沉寒水曰古人道三堕是了事人底病既是了事人如何有病师曰祇为了事所以病生曰此病何时得愈师曰直待无身此病方愈因示颂曰金锁重重早豁开三处悠然独往来鴈过长空无系着影沉寒水任渠猜师简重少缘饰进退有节世寿七十二僧腊五十八大鑑下第二十七世宝应遇禅师法嗣南阳府邓州香严淳䂐文材禅师平阳临汾姚氏子生而有异喜见僧凡一动一止不类常儿稍长请学佛父母知其志从之依绛州福严普出家阅证道歌至幻化空身即法身处欣然有省往参还源呈所解源诘曰祇如道君不见是指阿谁师曰觌面亲呈更无回互源曰堕坑落堑汉作恁么语话师曰和尚又作么生源曰塞断汝口师曰勘破了也源可之寻阅藏于龙门山三载元泰定甲子主少室上堂满盘打算了只有者一着最便宜敢问诸人且道是那一着卓拄杖曰切忌卜度问如何是道师曰鍼锥不X容曰如何是禅师曰车马有路曰和尚为甚么翻古人公案师曰举直错诸枉晚隐香严笺释般若心经及华严法界观僧问如何是理法界师曰虗空扑落地粉碎不成文曰如何是事法界师曰到来家荡尽免作屋中愚曰如何是理事无碍法界师曰三冬枯木秀九夏雪花飞曰如何是事事无碍法界师曰清风伴明月野老笑相亲顺帝至正壬辰五月十七日沐浴更衣唿门人申教诫翌日吉祥而逝瘗全身于雪庭塔右春秋八十河南府熊耳空相珪禅师示众我若喝汝便作喝会到处信口胡喝乱喝我若棒汝便作棒会到处信手胡棒乱棒我若除却棒喝教他向本分中道一句子他不是打之遶便作女人拜不是揑两句鬼话出来便如哑羊相似如此等辈皆是狂狗逐块何曾梦见有狮子夺迅的牙爪蓦唤曰者里还有狮子么试弄弄牙爪看一僧出师便打曰逐块寻香未为好狗僧拟对师又打曰棒折也未放你在曰恁么则云巖路绝也师曰是你上天无计怎怪我云巖路绝乃连棒打出曰寄与天下乱统汉河南府嵩山龙潭深禅师示众山僧当年于般若经颠倒梦想处得箇究竟涅槃后乃知一切圣贤皆以究竟涅槃成了箇颠倒梦想及乎见我还源老和尚问他古冢不为家如何是禅老和尚曰此是死语山僧道如何是活语被老汉噼面一掌曰得恁么死郎X当山僧拟对又被老汉一掌山僧当时不觉如暗得灯乃大宣曰此回不是梦真箇是庐山今日山僧不敢昧却来源特为举似汝诸人也须恁么亲见一回始得乃拍案一下曰噫山僧今日太杀漏逗灵巖洁禅师法嗣江宁府天界寺雪轩道成禅师一字鹫峰云州赵大王远孙也父徙保定遂家焉十五出家郡之兴国师广颡平额雄伟有志纳戒后结三人为侣居青州土窟中密究密参者有年忽一老人谓曰汝三人他日当作法门栋梁师叱之老人遂隐师于是益加精锐闻秋江大弘宗旨往参之语见秋江章中江默俾参堂陶鍊久之自觉无疑一日趋丈室江曰金锁玄关曾打开尽也未师曰千年桃核里觅甚旧时仁江颔之乃嘱曰是汝本有之事善自护持后还青社众请住普照次迁东来大泽山洪武壬戌应选道契亲王殿下睿眷尤隆丁丑诏至殿命住持天界师奏不会佛法上制诗鑴金榜令悬法堂其尊重甚至上堂白云万顷卷舒露劫外真机红叶千峰灿烂显箇中妙旨亘古今而不昧经尘劫以常存鸟道虗通运步玄关绵密狮絃错落按指古韵铿锵直得石女点头木人拍手拈起金鍼玉线穿过机先截来兔角龟毛发明向上正偏独露隐显全该所以物物头头尘尘剎剎未有一丝毫欠少大众会么夜来木马云中过惊起南辰北斗藏上堂阴极阳回化日长梅花处X处喷清香箇中消息无多子徧界何曾有覆藏如是则明明兼带百草头边相逢密密宣扬万象光中独露利名场上荐取无位真人人我山中显示本来面目影含宗鑑心生则种种法生身是道境心灭则种种法灭石女高提宝印文彩全彰木人暗度金梭丝毫不昧牵动劫外机轮烜赫寰中日月潜通遐迩直得枯木生花该括古今解使寒氷发𦦨云笼古路依依野色还迷月满寒巖皎皎神光徧照六门机息何妨宛转旁参一色功圆切忌当头印破白牛运步巳蒙建化之缘玉马嘶风总是利生边事且道如何是向上事咄兔角杖挑潭底月龟毛拂挂岭头云元旦上堂三阳交泰万物咸新显一真之妙用总造化之渊源尘尘合道处处通津法筵大启觉苑宏开国运佛运齐兴皇风宗风并扇只如道旧岁巳去新岁到来未审去从何去来自何来者且置敢问大众祇如衲衣下一着子还有增减去来也无者里话会得便见腊尽阳和无影树春回花发未萌枝上堂五月榴花照眼明熏风啼鸟徧巖扄机先一着无玄妙切忌当人认色声记得夹山道目前无法意在目前不是目前法非耳目之所到天童觉曰夹山老子解开布袋将差珍异宝撒向诸人面前了也正当恁么时又作么生路不拾遗君子称美大众二老见处固有所长检点将来总成漏逗凤山则不然若是色见声求即非家珍了知目前无一法头头物物总相应X其或未然更听末后一句道泰不传天子令时清休唱太平歌壬午永乐登位奉使日本师往宣圣化癸未回奏上大悦仁宗在春宫时有忌师之宠者搆词间之及御极遂谪师海南宣宗嗣位首召师还引见便殿慰劳甚至丁亥春命师于钟山说法宣德丁未表辞归山帝遣内臣护送南还天界西菴养老壬子腊八示微疾辞众说偈而逝上遣官致祭有文师年八十一僧腊六十七阇维官贵四众万余人收舍利圆红者无数建塔于应天府安德门外敕赐塔所为鹫峰禅寺师三坐道场历事四君道契王臣有光朝野送学侍者偈曰布毛拈起慧华开不是从门学得来昨夜一番秋雨过淮山依旧碧崔嵬宝应达禅师法嗣汝宁府光山石盘山遇禅师上堂诸方尊宿皆好举话接待衲僧山僧今日傚颦也举一则供养大众良久曰莫怪空疎便下座复顾谓侍僧曰拄杖聻侍僧曰在者里师曰各各自领取一顿太原府斌禅师上堂以手屈指数之曰西天四七东土二三算到一千七百总出我者指头不得噫罢罢得归去时且归去莫落他人指数中便下座封龙就禅师法嗣河南府天庆息菴义让禅师真定李氏子丱岁薙落徧参宗匠末抵封龙扣古巖巖见器之一日呈达磨皮髓颂巖问达磨皮肉骨髓皆被诸子得之且道只X履归西者是箇甚么师曰且喜和尚犹记得巖曰是则是我终有些疑你师曰恁么则老胡有赖也巖顾谓侍者曰如何元英宗至治壬戌开法天庆次迁熊耳之空相泰山之灵巖洛之嵩少问无功之功还有偏正否师曰偏正历然曰如何是无功的偏正师曰石牛惯吐三春雾灵鸟不栖无影林问如何是直指人心师曰舌在口里曰如何是见性成佛师曰金屑虽贵落眼成尘曰如何是莫向言中取则师曰道火何曾烧着口曰如何是句外明宗师便打顺帝至元庚辰夏遘疾谓门人曰吾往必矣急须营塔塔毕集众辞世书偈曰来时本静去亦圆周虗空作舞任意优游掷笔右脇而化计五月十二也泰安州泰山灵巖容禅师初参万法归一一归何处话有省但于青州布衫与师子一吼祖父俱尽语未透一日与同参游泰山日观峰偶失跌几绝良久起乃甦遂厉声曰得非祖父俱尽时耶古人未必到恁么田地因谒封龙呈所见龙曰更须知有向上关棙子始得师喝一喝而出龙喜而印之卷三十六X续灯正统X卍XXX续灯正统卷三十七南海普陀嗣祖沙门西蜀性统编集曹洞宗大鑑下第二十八世香严材禅师法嗣南阳府万安松庭子严禅师河南之古缑氏县樊氏子幼多病父母许以从释十八秉具博通内外典凡诗文辞赋皆不学而能初参江月照息菴让皆有所发次参淳䂐呈所解䂐曰子不闻蛊毒之家水莫甞邪师曰也须吞得入吐得出始见好肚皮䂐曰苍天中更添冤苦师曰却谢和尚记莂复以宝镜三昧反覆征辩豁然无疑䂐遂以大事嘱之有五乳峰前狮子子光前耀后自超群之句适万安虗席延师开法瓣香为香严拈出也次迁郑州普照又迁大都天宁后退居浙之杭州云福次领西京天庆洪武己酉主少室僧问地藏栽田博飰与和尚是同是别师曰阑干虽共倚山色不同观曰百丈开田说大义但展两手意旨如何师曰一般无语处谁识声如雷问和尚陞座人天骈集秦封槐为甚不来听法师曰阇黎听他说法有分其对机直截类是上堂瞿昙道唯一坚密身一切尘中现山河大地鹊噪鸦鸣折旋俯仰X展钵开单岂不是一切尘诸人还见坚密身么良久曰若教频下泪沧海也须干上堂今朝二月半百花开烂熳透过祖师关一一从头判即心即佛狐狸恋窟非心非佛抱赃呌屈不是心不是佛不是物一船明月一竿竹钓尽五湖归去来上堂作么作么夜叉呈兽面如是如是小儿诳阎罗恁么中不恁么灵龟曳尾不恁么中却恁么癞獭下深潭丈夫汉向者里一趯趯翻上无冲天之计下无入地之谋不说常光现前自然壁立万仞三世诸佛是甚𡱰沸盌鸣声一大藏教尽是拭疮疣故纸天下老和尚尽是奴儿婢子且道普照到者里合作么生良久曰将此深心奉尘剎是则名为报佛恩上堂大道无难言端语端倚门傍户者食人涎唾丹霄独步者宇宙宏宽寒鸦栖古木白鹭立沙滩红蓼映寒水芦花雪满天傅大士忘却门槌拍版宝志公失却镜尺剪刀拍手仰天开口笑鴈行斜处桂轮高上堂万壑春归绿阴徧野榴花吐火莺啭乔林安排不得处却自现成着意追求时还成错过所以道大道体宽无易无难小见狐疑转急转迟如是则放得下时无一事拟思量处隔千山大众祇如不拟议不思量又作么生一枕梦回新雨后数峰高插暮天寒上堂拈拄杖曰竖去横来该天括地顶𩕳上一向壁立无古无今脚跟下不露丝毫绝凡绝圣不是心不是佛不是物漆桶放光非风动非幡动非心动野狐吐气直饶闻佛X掩耳闻法𠻳口掀倒禅牀蓦面便唾也是鸬鹚语鹤总不恁么未免尊体无顿处无顿处有来由寒风才凛冽花发旧枝头卓拄杖下座壬戌冬周王殿下请师说法荐国母慈孝皇后赐僧伽黎旌异甚至年七十乃作退休计河南府登封嵩山竹菴子忍禅师邓州内乡王氏子上堂举法镫钦开堂曰法镫本欲栖藏巖窦养䂐过时奈缘先师有未了底公案出来与他了却僧遽问如何是先师未了底公案镫便打曰祖祢不了殃及儿孙曰过在甚么处镫曰过在我殃及你天童觉曰者僧若是箇汉出来便与掀倒禅牀不惟自已有出身之路亦免见祖祢不了殃及儿孙师曰山僧则不然今日若有问如何是不了底公案拈拄杖便打曰狮子咬人韩獹逐块佛巖稔禅师上堂英雄识英雄豪杰喜豪杰山僧非二者一生友难结独有七尺藤相怜还相悦夜来忽反目要椎我腰折诸兄弟你道他为何如此谓我太把达磨心髓为人都漏洩河南府登封华严遇禅师上堂说到不如行到行到不如忘套且道作么生始得忘套去乃靠却拄杖曰白云不约来青嶂绿水无心弄碧蟾古蔡元禅师小参今夜不答话僧出师曰讨棒喫的汉有甚了期僧曰何不便棒师曰贼是小人拽拄杖便归方丈X空相珪禅师法嗣河南府天宁寿禅师上堂驴事未了马事到来忙忙大地谁是放怀阿呵呵归去来无根树子清风起不待春回花自开天庆让禅师法嗣河南府陜州熊耳山崧溪子定禅师偃师马氏子七岁礼古巖祝发巖化往参息菴让让命典藏钥因白事次言下豁然大悟出住熊耳有年其入室勘辨凛凛然若秋霜烈日随机应对则又如盘走珠小参宗门中事号曰单传一心之外更无余法只为你好在言句里着倒甘在道理坑埋杀于一心法转增迷闷所以祖师西来特为你打翻旧日窠臼辟开别样干坤非是好奇立异祇是见病与药要人平复如故而巳岂有他哉如始到少林九年壁立万仞坐断千差单提向上一机直使你窥伺无门钻研没缝者里还许你以有言会么还许你以无言会么全彰诸佛之法印直显列祖之大机按一指则地转天旋行一令则山崩海竭又安同彼割截虗空巧立门户辈而终日随波逐浪妄生枝节者哉大众还会么就是洞山玉线金针也是花前弄影临济主宾玄要无乃醉后添盃诸人还覰得破么良久曰夜静水寒鱼不饵满船空载月明归一日谓门人曰吾顺化时至汝辈甚勿以世情眷恋有乖道谊末后一句听吾分付言讫就枕泊然而逝X大鑑下第二十九世万安严禅师法嗣河南府嵩山凝然了改禅师嵩阳金店任氏子龆年系念空宗依止少林训剃落二十纳具初参月印于香山鲜克契入会松庭主天庆师往依之师举印示众路逢死蛇莫打杀无底篮儿盛将归与么说话若是卤莾禅和者里如何透得语问曰者箇莫是背触不得底意么庭曰笑破山僧口师罔措庭曰你在鬼窟里讨甚么盌师愈不安一日庭上堂曰一言逈脱独拔当时师当下释然寻匿迹二祖菴洪武庚午继席少林上堂莫向言中取则直须句外明宗掷拄杖便下座上堂祖师心印不是有言不是无言不属有知不属无知岂可向句下研穷意中揣度复举可大师问初祖弟子心不安乞师与我安心祖曰将心来我与你安可曰觅心了不可得祖曰我与你安心竟师曰缺齿胡贩得箇陈年滞货摊向街头若不得箇孟八郎承虗接响几乎无着落处总好与三十棒永乐辛丑无恙忽集众叙别说偈曰行年八十七相为在今夕撒手威音前金乌呌天碧偈毕俨然而寂师行止端庄毫无放逸虽密室如对大宾周蜀伊三殿下甞登山尊以师礼珍钖甚至师皆泊如也大鑑下第三十世嵩山改禅师法嗣河南府嵩山俱空契斌禅师晋毫邑王氏子从重兴X院无相薙染永乐丙申参凝然求示心要然曰你向达磨未西来时道一句看师窘无以对于是疑之不知饮食之为何味者久之一日覩秦封槐豁然契悟上丈室拟呈似然遽曰契斌参得禅也师便喝然曰作么师曰和尚何得赃诬平人自是愈加锻鍊日新日益一日然问赵州勘破婆子婆子败缺在甚么处师曰一对无孔铁锤曰赵州意又作么生师曰荆棘林中重加陷穽曰石头道书亦不达信亦不通是何意旨师曰千里同风曰青原垂足又作么生师曰祸事祸事然为点首曰洞上一宗在汝躬矣正统戊辰出领嵩山院事僧问如何是君师曰九重深密敢谁窥曰如何是臣师曰万里殷勤宣至化曰如何是君视臣师曰宝殿光含万化新曰如何是臣向君师曰玉阶仙杖觐龙颜曰如何是君臣道合师曰端拱无为天下治曰还有向上事也无师曰有曰如何是向上事师曰请阇黎尊重问如何是正中偏师曰夜半乌鸡带雪眠曰如何是偏中正师曰老翁晓抱石乌龟曰如何是正中来师曰出匣吹毛寒偪天曰如何是兼中至师曰公孙舞剑难思议曰如何是兼中到师曰黑狗银蹄无处讨曰五位既蒙师指示少林直指事如何师曰砂里无油麦中有面问如何是空劫巳前自已师曰乌龟向火曰如何是成劫巳后底事师曰龙马负图师以景泰壬申示寂塔于少林西坞世寿七十X郑州福禅师僧问郑州棃何似青州枣师曰多此束阿师惯潦草曰和尚也须别垂一只手师曰那讨闲钱赏落花汝州风穴古潭本深禅师山西绛州张氏子处胎时母数梦异光入口父恠之髫齓舍金台村大觉洪处出家二十五参凝然于少室执侍一纪受衣嘱永乐甲午奉敕校证藏经宣德丁未主风穴庚戌八月十五集众辞世说偈曰云来云去天元净沤灭沤生体自同若问箇中端的意一轮明月伴清风遂化去门人建塔于开山沼公之垄西大鑑下第三十一世嵩山斌禅师法嗣河南府定国寺无方可从禅师洛阳许氏子投福先芘峰剃落初参嵩阳龙潭顺密县超化宗入室参请俱有契入后乃参俱空于嵩山山以绵密阃奥重加淘鍊一日举天衣以五行者俱召实上座因缘师当下于五位奥旨亲证无遗受嘱后隐于郏鄏定国寺寻开法菩提明成化癸巳主法少室示众向上宗乘本无言说当人一着非假外求直须向自已胸襟中迸出偏不附物正不立玄不涉程途方得到家稳坐虽然你还知九峰不肯首座么百丈五百生堕在狐窝么金鎞刮膜拟则成乖有志此宗大须仔细珍重成化壬寅钧州徽藩聘住观音寺六月示寂世寿六十四腊四十塔全身于少室祖坟X大鑑下第三十二世定国从禅师法嗣河南府嵩山月舟文载禅师别号虗白北通州人世系蔚州广宁王氏子祖才一从明成祖靖内难赠武德将军遂居通州生师于景泰甲戌时父梦僧寄宿翌日得诞师成化丙戌脱白于本州万安寺师白菴空癸巳诣杭纳具丙申北还掩关阅万松拈提从上古德机缘竟若面墙一日忽省曰此宗非绝后再甦悬崖撒手者要望他针线细密盘旋回互不触当头兔子搆牛奶万万不可得既而翻然出关参无方从问承师有言当人一着非假外求直须向自已胸襟中迸出方得到家祇如本无自已当体全空的人来如何接他语未绝从噼面便掌曰你恁么那师大悟呈偈曰噼面拦腮电光石火立命安身绝影踪腊月莲花开朵朵一日从问二祖三拜归位是何意旨师曰褊衫破衲袄从曰未在更道师曰草履着羶靴从喝曰怪事师拂袖便出从抚而印之曰子异日支吾宗当大播天下慎之哉无忽也弘治壬戌开法登封华严正德改元丙寅奉敕迁少林参徒云集挝鼓无虗日上堂举金峰因僧问讯次乃把住曰輙不得向人道我有一则因缘举似你僧作听势峰与一掌僧曰为什么打某甲峰曰我要者话行师曰鸱啄腐鼠鹰衔死蛇葢缘种类洿下只作者般伎俩累他金峰却成话柄当时华严若见他道輙不得向人道我X有一则因缘举似你即掩耳而出为什么不见道师子翻身处金刚正眼开上堂世人住处我不住世人行处我不行不是与人难共住大都缁素要分明古人恁么兢兢业业日日惟新只解登高不能放下大似抱桥柱洗澡若是山僧即不然是非海里横身入声色场中信脚行烈焰亘天休觅火谁教日午打三更举僧问石门年穷岁尽时如何门曰东村王老夜烧钱话颂曰东村王老夜烧钱唤鬼唿神到曰前黑漆崑崙戴纸帽夜明帘外打秋千举女子出定话颂曰三间茅草屋六箇大烟熜蓦地瞋心发遍界煖烘烘示众达磨西来以一乘法直指单传令人见性成佛至我少室如九鼎系以单丝言之魄堕汝诸人趂色力康健打办箇事急须努力莫闲过日大众且唤什么作一乘法聻良久曰切忌唤瓮作钟伊郑徽三府向师德风勤从问道而师之法道益可想见矣嘉靖甲申年七十有一倦接纳乃命门人于三十六峰烟霞中结菴投老焉大鑑下第三十三世嵩山载禅师法嗣顺天府宗镜菴大章宗书禅师别号小山顺德南和李氏子生明孝宗弘冶庚申时与羣儿戏好作佛事十岁能通经史大义一日忽置卷叹曰此治世事非出世间了生脱死法遂白父投郡之开元法堂钿薙染闻月舟道眼精明往参焉入室请益潜淘密践者X八载一日因看舟语录见定国投机悟道因缘有省私计曰此赤眼撞着火柴头耳即入室问面壁九年即不问断臂安心事若何舟曰只为当初留毒害儿孙洗土不成泥师曰不因和尚举怎见少林人舟便嘘两嘘师曰不奈船何打破戽斗便出又一日入室舟问入门须有语莫将问来问师曰日面佛月面佛舟曰脑后见腮师曰和尚也须仔细舟缩身曰山僧行年在坎师礼拜曰某甲罪过舟乃以大法嘱累焉壬辰开法兴德次主天庆五台世宗嘉靖丁巳少室疏请再四师乃叹曰先师化后三十年宗风逮弱尽前辈有言禅林下衰弘法者多假我偷安不急急撑拄之其崩隤可须也某虽慙付嘱其如付嘱何遂欣然主之丙寅上京主宗镜隆庆改元丁卯游西山至谷集山三学洞师喜其幽寂遂结夏焉至冬疾作腊月十六日索笔书偈俨然坐脱世寿六十八僧腊三十六茶毗身骨分为三处一留宗镜一送顺德祖茔一归少室先是谢院日法鼓堕地疾作日秦槐枝摧寂后树竟仆师之去世其关法运如此开封府鄢陵显庆曙菴悟寅禅师幼祝发礼僧可标为师参月舟有契嘱以偈嘉靖已丑住栢梁尚书刘讱请上堂师登座曰月落星疎夜色浓日华迥揭帝京东翻经自爱虗窓白入定空摇蜡炬红禅榻拥蒲青郁郁晓山临水碧溶溶客来石鼎堪联句帘卷晴岚满座中便下座丙辰四月十三示众辞谢毕说偈X泊然而逝顺德府内丘表善观音院金山德宝禅师山东阳津刘氏子幼从北京海眼寺惟安剃染受学三载乃参无念于山西榆次县依七载大有发明次参月舟于嵩少又九载得法后赵燕闻师之道相迎开堂无虗日坐道场凡二十有余末乃就观音休老焉忽一日将道具尽付门人祖通代扬法化乃说偈辞世曰来时无影去无踪生死轮回好说空今日翻身云外路一轮明月任西东遽瞑目而逝门人塔于旧隐之南砺水之北寂日当隆庆庚午三月初四世寿八十有五大鑑下第三十四世宗镜书禅师法嗣河南府登封嵩山少室幻休常润禅师字大千南昌进贤黄氏子幼失二亲从从父游甞目摄群优洒然若有所创诸幻皆局也无常谓何乃入伏牛礼坦然平祝𩬊居三载初摄心如浮瓜起灭相乘茫无所厝始南参万松林于径山通所疑林诘曰疑是何人厝者何物师未谕抵九华一夕觉身同虗空就客质之客以为理障阅楞严至圆明了知不因心念处有省廓然如镜中象不落幻空乃知前境直尘劳一息耳次参大方莲问现镜中象时如何莲曰直须打破师曰打破后如何莲曰亦未离心境师亦未决闻小山书法道异诸方往参焉举前话书曰何必打破师曰X其奈镜象何书曰镜象安在师默而巳一日书问畴昔之疑决不师举掌书曰毋以罔象问景耶师曰此外更复何有书曰子试披衣检看师于是益加精进力究者二年书一日举洞山偈问曰既不是渠毕竟是何人师豁然契悟呈偈曰若要识此人有箇真消息无相满虗空有形没踪迹曾为佛祖师常作干坤则龟毛拂子清风生兔角杖挑明月出书复把住曰子毋勦说更须自入悟门师曰尚不借缘何从门入书曰既不借缘何为至此师曰因不借缘所以至此书曰就不借缘一语为我道看师曰彩凤翻飞身自在铁牛奔㖃意常闲书乃付以大法有定作人天主当思少室秋之句师后应诏过获嘉止一精舍诸僧预设至恭师询所以诸僧曰昨梦伽蓝神扫门云旦日有祖师过此师曰祖师过去久矣逮书迁化舆议继席者非师不可众再请师再却有举书所以付嘱意师始允之以万历甲戌秋入院拈提说法人皆叹未曾有临众肃然有上古风度司马汪道昆谓师魁然修硕容止庄严其响应如洪钟其溥渡如广筏其砥波流如山立其随机而显化如珠走盘至其秉大觉觉群迷日孳孳然以道自任葢实录也乙酉四月七日说偈告寂备载全录宗伯陆树声文其石塔本山建昌府廪山蕴空常忠禅师本郡氏子从鹤林老宿剃落甲子参少林小山值山外出乃前问曰达磨X面壁石何在山指那青青黯黯处师曰指东话西作么山曰杜撰禅和如麻似粟师曰者老汉在者里魔魅人那山便打侍山迁宗镜师服勤三载受嘱还旴江隐从姑山日唯趺坐有问者师伹摇手曰汝不会我语曰试说看师曰南城城外水滔滔向北流问者目瞪师曰向道汝不会我语后缚茅廪山二十年不与世接缙绅过谒唯默坐而巳罗近溪辈相与论理学师则以向上语直扫之僧有以经论旨趣见难者师呵曰宗眼不明非为究竟僧便问如何是宗眼师振衣而起无明参呈所得师曰悟则不无更须受用得着始得不然祇是箇汞银禅遂举南泉打破锅因缘问曰古人意在甚处明曰拂袖便行钩有饵锅儿打破玉无瑕师曰去牧牛场上待汝久在万历戊子忽一日告众曰我有件要了底大事汝等须知众茫然师竖拳曰会么众无对乃挥案一下曰吽吽为汝了去遂趋寂塔于本山之麓寿七十五腊五十生平言行缜密非有真心为法者槩不轻示顺德府蓬鹊山石河菴天然圆佐禅师字少溪本郡仙人乡范氏子幼从普利灜祝𩬊性好学偕大方往参小山于少室机契受大法之託归里隐蓬鹊山坚不赴请柱史蓬巖吴相劝请再四始起而从之上堂诸葛昔年称隐者茅庐坚请出山来松花若也沾春力根在深巖也着开我岂敢哉古葢如此今既推委无由只得与诸人眉毛厮结以拂子作圆相曰会X么向上一路千圣不传学者劳形如猿捉影苟非忘形去智丧耦息机到虗灵不昧了了常知的田地过来要见他拈花之旨面壁之宗大似数他桃李宫墙外终非已有诸人还要知佛祖直指的消息么乃以拂击案曰适来山僧巳自告报了也便下座僧问拈椎竖拂举古明今皆是止啼黄叶如何是金钱师曰只见雷霆施号令那知星斗焕文章曰和尚是把火行其如学人何师曰闭目中秋坐却怨月无光吴蓬巖问如何是般若体师曰寂然不动曰如何是般若用师曰感而遂通曰如何是下手得力处师曰罔象到时光灿烂曰如何是不得力处师曰离娄行处浪滔天曰恁么则儒释未始有异也师指空曰此儒耶释耶同耶异耶巖作礼曰谢指示自是畿南河北靡不望风而归万历乙酉亥月坐化于本菴门人建塔于受业旧隐大名府大伾山兴国如进禅师广平永年陈氏子年十七投东山晓剃染受具抵京都游讲肆知非究竟于是抽身南游结伴渡河参小山于少室久之有所得室中征诘皆当仁不让山虑师性不通情甞诫之曰吾宗渐与世异慧命如一丝之系九鼎贵有得力儿孙深心保护子既知石龟夜步可如木马游春直须处处忘机方见头头显露然尚有向上一路犹当审悉嗣嘱偈曰长羽石龟月下行渠今觌面得分明直须收敛藏箱箧不遇知音决莫呈寻隐旧里影不X出山不喜见内客久之开法机如走珠衲子日益盛一日应聘北上途宿三教堂堂西壁向有憨布袋像后为羽士居安双髻改唿钟离权迁供东壁每以缁衣黄冠一样两人争衡代位妖孽一方住僧求师除之师以杖指像曰者块泥团变怪无端髠头了髻魔魅闾阎妄生喜怒东那西迁不遇老僧亲点破空教冷地受牵缠咄四大各复识取本源从此长安风月旧大家安享太平年遂连棒像为粉碎法化闻帝阙赐紫伽黎褒宠甚至寂后塔于寺左怀庆府龙冈寺大方如迁禅师号松谷生凤翔岐山落星里族李氏有夙根见佛寺如旧居年十七父母从其志乃舍依本郡无踪本剃染嘉靖丁巳以已躬下事未明首参悦菴喜力究向上一路秉具后寻入青峰山弔影苦参忽有省辛酉走少林谒大章决择大事朝夕入室陶镕从上机缘久之蒙印可有鍼头玉线海底风牛之嘱且系以偈曰带子铁牛海底藏凭伊寻得细调降既欣性善归牢圈异日肥充耕大邦于是徧参诸方回京穷性相宗旨末抵怀庆郑世子让国潜修白业闻师至致礼参请深相印契乃于府城北建龙冈精舍延师弘法四方学者由是麇至万历丁亥迁大都慈云戊子迁千佛寺庚寅奉圣母慈圣皇太后懿旨领大慈寿寺间及净土唯心法门众盈千余钦颁大藏法宝御书大法宝藏四字甲午春送回龙冈安供戊戌八月十一示寂世寿六十一X腊四十五全身塔于龙冈寺西原举万松问雪庭曰从何得箇消息便恁么来庭曰老老大大向学人纳败阙松曰老僧过在甚处庭曰学人且礼拜暂为和尚葢覆却颂曰襁褓才离便放骄还他家世擅英标堪矜巖桂秋风好万斛天香透紫霄大鑑下第三十五世少室润禅师法嗣顺天府大觉寺慈舟方念禅师别号清凉古唐杨氏子生嘉靖壬子十岁失父投京广德大慈义为师十五剃染登具廿一游讲肆知文字非究竟法乃参幻休于少林休问甚处来师曰北方休曰北方法道何似此间师曰水分千派流出一源休曰恁么何用到此师曰流出一源水分千派休可之命典维那一日游初祖面壁处忽然大悟乃曰五乳峰前好箇消息大小石头块块着地呈休休知为克家种草遂嘱曰从上佛祖以自已所证递相承袭欲令一切人知有此事余得之小山先师今授于汝汝当体佛祖心绍续慧命然尚宜晦迹林泉乘时而出付以偈曰无上涅槃心佛祖相分付吾今授受时云净峰头露时年方二十八既而以差别智不可不明遂徧参诸方备行苦行明万历丁亥在古华严石城精厉过分双口失明乃思惟曰幻身非有病从何来身心一齐收下端坐七昼夜眼仍平复如常寻入吴渡江历补陀辛卯说法越之止风涂广济兰若有澄铁此束者以所得X来见师勘验间知为法门樑栋乃出休所授嘱累焉有五乳峰前无镞箭射得南方半箇儿之句师以大法肩承得人可谓无事乃游吴抵秀州福城整饬东塔次走江西云居匡庐将赴台山请而越中缁白力挽之主宝林当万历甲午也未几示寂嗣子迎遗骨塔于显圣之南山先是师在越以宝林眷眷于怀汰如河公以为必清凉后身乃载之高僧传焉河南府嵩山少室无言正道禅师洪都新建胡氏子投上蓝璘薙染十五遇老宿知休指示禅要从其游憩南岳净瓶巖力事参究一日休以张䂐颂示师师曰真如尚不可趋何颂之有休奇之乃指往参嵩山幻休休一日上堂师出问如何是洞上家风休曰月下三花树峰前双桂枝师曰和尚还有否休曰唯此一事实无二亦无三师言下顿契呈偈曰云攒绝顶月锁幽巖石人抚掌木女舒颜休可之乃印以偈曰无言的旨不离言玄唱玄提妙有传今日单传亲印授芬芳双桂利人天明万历庚寅主少林时汴梁周籓汝宁崇籓皆请师说法崇籓有世子患足非杖不立师为引之周行七步而足疾顿瘳其道德动人如此僧问外道问世尊不问有言不问无言而世尊伹良久意旨如何师曰动容掦古路不堕悄然机问如何是新年头佛法师曰灵春巳有新条令不必重重为指陈有老宿问如何是无言师曰四时行焉又一老宿问如何是无言师曰万物生焉师之对X机敏捷有如是生平襟怀磊落诲人真实初无浮华示寂门人塔全身于本山祖茔之侧保宁府广元汉王山实相善真禅师南昌熊氏子幼业儒甞以三教谁尊为问人以佛对遂往庐山礼湛堂落䰂入武夷听默菴拈提无所入乃之楚兴国州建寺安众道望闻州牧俄舍去参幻休于少林有间事徧参缚茅顶山独栖雪夜负薪忽大悟嗣入终南居九坪旋闻休讣为位哭之乃入蜀兴复汉王山不数年顿成丛林以万历戊戌五月示寂有乐去论一行三昧说山房夜话及诗偈行世续灯正统卷三十七续灯正统X卍XXX续灯正统卷三十八南海普陀嗣祖沙门西蜀性统编集曹洞宗大鑑下第三十五世廪山忠禅师法嗣建昌府新城寿昌无明慧经禅师抚之崇仁斐氏子生而颖异性无嗜好九岁入乡校便问浩然之气为何物塾师异之长依廪山常疑金刚四句为必有指据偶阅傅大士录有若论四句偈应当不离身之句X不觉洒然时年二十四知有此事遂辞山结庐峩峰阅灯录于兴善章僧问如何是道善曰大好山有疑日夜提究至忘寝食一日因搬石正极力推次忽然有得走呈山山诘之应对有绪遂与剃染受具当万历乙亥自是二十年不出山有偈曰野狮不噉人间食十二巫峰得自由养就纵横无碍力崑崙翻转作灜洲偶一僧问曾见甚么人来便住此山师以总未行脚对僧曰岂可以一隅而小天下乎师然其言急担囊首谒少室会无言主席与论旦夕言喜师出语奇特因与当道尚父熊公请就寺示众一时缁白叹未曾有寻入五台访瑞峰通南还受闽建董巖结制请一香为廪山拈出也后迁寿昌宝方峩峰三剎三剎得师唱道皆焕然一新上堂诸佛常时说法不须拟议猜详且道说的是甚么法天地玄黄宇宙洪荒不论通宗透教祇贵直下承当承当箇甚么云腾致雨露结为霜蛟龙不宿死水勐虎肯行道旁透得者些关棙何须愿往西方不问先佛后祖鼻孔一样放光作么生放光化被草木赖及万方释迦不肯漏泄达磨九年覆藏峩峰不惜口业直下为你宣扬且作么生宣扬罔谈彼短靡恃已长上堂拍案一下曰向上一宗难为措置大用大机怎容拟议等闲垂一句如太阿锋离匣触之者死不移时似涂毒鼓受挝闻之者丧不旋踵所以道妙峰峻峙异兽难藏宝树晶光灵禽莫泊其用也单趂金毛归野窟直追铁X额入深山扫天下之搀抢拂世间之孽屑提堕阬落壍之类揭迷封滞殻之流其功也使法界世界虗空界一体同观俾佛道人道地狱道万法融会虽然犹未是向上事须知更有出格限量外一句且作么生是量外一句正令未施先斩首大机才展佛魔悲上堂南泉道三世诸佛不知有黧奴白牯却知有恁么则三世诸佛齐立下风且道黧奴白牯有甚长处首座曰为他金烹大冶玉出蓝田师曰宝坊者里总与趂出何故秉纲立纪振丛林海晏河清正令行好汉尽驱归宝所化城推倒不留人座曰某甲则不然师曰汝作么生座曰闲担布袋浑无事笑等街头一箇人师曰也是闲絃子师登古希尚混劳侣耕凿不息丈室翛然唯作具而巳甞有偈曰冐雨冲风去披星戴月归不知身有苦唯虑行门亏益王向师道德屡加褒敬甞曰去圣时遥幸遗此老万历丁巳腊八前一日自田中归谓众曰吾自此不复砌石矣众莫谕其旨除夕示众曰今年只有兹时在试问诸人知也无那事未曾亲磕着切须痛下死工夫末复曰此是老僧最后分付切宜珍重明正三日示微恙遂不食其教诫谆谆倍常时众环侍不怿师谕以偈曰人生有受必偿莫谓老病死慌拈却无生法忍自然业识消亡一时云净常光发佛祖皆安此道场十四作书辞道俗十六书举火偈次晨盥漱拭身巳索笔大书曰今日分明指示掷笔端坐而逝七众为X失依茶毗顶骨牙齿不坏塔方丈后世寿七十一僧腊四十四憨山清云师不唯法眼圆明一振颓纲而峻节孤风诚足以起末俗葢实录也大鑑下第三十六世大觉念禅师法嗣绍兴府云门显圣湛然圆澄禅师别号散木会稽夏氏子生明嘉靖辛酉八月祖千徒以孝闻师生而颖悟具辨才触事解了性不羁虽人所苦难贱简事率躬亲无所讳惮亲没走投隐峰知有参禅事看念佛是谁三昼夜有省趋似峰峰叱之退觉有物碍膺年廿四往投天荒从妙峰薙发脇不就席者三年乙酉闻僧诵傅大士偈向者碍膺物为之脱然便能记持解甚深义秉聚云栖还掩关宝林因忆干峰举一不得举二话豁然大悟有颂明之曰举一举二别端倪箇里原无是与非雪曲调高人会少独许韶阳和得齐二老何曾动舌诸方浪自攒眉拟议鹞过新罗刻舟求剑原迷又颂云门十五日话自是出语皆能脱去窠臼在云栖值送茶毗归栖问亡僧迁化向什么处去师出曰多谢大师挂念栖颔之至半堂访有无念问古人道如红炉上飞片雪相似且道还具透关眼也未念曰我不见有甚么古人师急指曰背后聻念休去神宗万历辛卯慈舟和尚来自京师说法会稽止风涂师以所得质之舟问止风涂向青山近越王城畔沧海遥时如何师曰月穿沧海破波斯不X展眉舟复以洞上宗旨次序征诘师对以偈曰五位君臣切要知箇中何必待思惟石女惯弄无丝线木偶能提化外机井底红尘腾霭霭山头白浪滚飞飞诞生本是无功用不觉天然得帝基舟曰子日后开两片皮截断天下人舌头有分在遂命入室印以偈曰曹源一滴水佛祖相分付吾今授受时大地为甘露咄五乳峰头无镞箭射得南方半箇儿太史陶君石篑太学张君󳳤元请兴复显圣住持三十年惟弘道是任在越祖庭首称其盛甲寅主广孝乙卯主径山丙辰主东塔上堂前山头鸦鸣后山头鹊噪祇是者沉思即不妙妙不妙哑子喫黄连有口不解道上堂值谿鸣乃曰金鸡上座为汝等先转第一义谛根本法轮了也更要讨甚么盌还会么若不会山僧为诸人再举一上卓拄杖曰有耳定非聋汉竖起曰有眼定非瞎汉还会么频唿小玉元无事只要檀郎认得声复卓拄杖一下上堂唤二作三指七为八倒秉太阿佛魔尽杀却忆东村王大孃翻着西村李公袜见者闻者皆笑杀拍手曰噫嘻嘘阿喇喇上堂若人识得心大地无寸土不信女娲氏天缺鍊石补然则山僧今日登此座上又何所为良久曰举意碎铁钵无心射石虎上堂老侬不识字错读已巳己去问大大人答道弥是祢且道识字的是不识字的是良久曰若是狮子终不逐块上堂一拽石二挨磨日用云为切忌蹉过玄沙本是谢三郎X休向前村觅李大大众作么生是不蹉过底事只见六龙争鬬舞岂知丹凤入青霄上堂西风正狞恶万籁俱萧索枝叶尽凋零露出者一着大众且道者一着是箇甚么良久曰夜来何处火烧出古人坟上堂寂寂直言寂寂惺惺直言惺惺泥牛空里翻筋斗木女巖前喫大惊且道是何意旨玉兔怀胎当午照金鸡抱子五更鸣小参烟雨盗将山色去溪风送得水声来本来法法皆成现莫教心识强安排大众若作境会许你具一只眼若作佛法会打碎你头颅拄杖子未歇手在何故我王库内无如是刀示众若论此事直得三乘胆丧十地魂惊就是等觉大士到者里也只好隔罗望月大众且道衲僧家有甚过人处敢尔大言不见道如将梵位直授凡庸非常之旨人焉瘦哉示众儒者然藜苦读田者带雨耕锄虽则劳逸有异要且同是工夫祇如沙门辈不田而食不蚕而衣毕竟成得箇什么边事卓拄杖曰雨滋三草秀是处唱尧歌示众毛端现剎尘转法轮芥纳须弥粟藏世界冷眼看来未是吾人本分事且道如何是本分事惟独自明了余人所不见示众含珠报德按剑者自痴抱璞呈君刖足者不智众中还有感恩怀报者么若有不得辜负老僧示众未达境唯心起种种分别达境唯心巳分别即不生现前山明水秀鹊噪鸦鸣是分别不是分别试断看示众举不顾即差互拟思量何劫悟云门大师拈山X门向佛殿里即且置移须弥纳芥子孔中且道是什么人示众举拂子曰云门大师来也向道拂子昨夜变作龙吞却百亿须弥百亿日月百亿香水海了也诸人那里知得山僧今日饶舌再与你通箇消息掷拂子曰无风荷叶动决定有鱼行示众门外竛竮子何意事闲游家财无可託长者日添愁噫争似酒楼听歌妓你若无心我便休师初在嘉熈寺同紫栢月川陶石篑黄慎轩诸公翫月次轩问马祖与南泉西堂百丈翫月因缘乞师一语师曰你坐我立不得为说轩亟起谢过川曰内翰错过了也栢曰我下语不及此老雪峤信问和尚在此作甚么师曰杀人信曰有者等手段师曰五年不见只道你鼻孔向上了一日同石篑基隆围炉次篑曰无念师在此阿师得力句乞为举似师曰向火背犹寒巡漕苏云浦问鸳鸯绣出从君看不把金针度与人如何是金针师曰我在京师走一遭不曾遇着一人浦拟进语师曰金针失也僧参师问行脚事作么生僧划一圆相师划破僧敲桌三下师却画一圆相僧又敲桌三下师又重画三圆相僧抹却师曰离此之外别道一句僧拟议师喝出问万法归一一归何处师拈丝绦示之曰此是杭州六分银买得的问南泉斩猫意旨如何师曰莫谤他好曰作么生得不谤去师曰苍天苍天问祖意教意是同是别师曰一轮明月照姑苏问麻谷参章敬章敬道是意旨如X何师曰拈一放一不是好手问清净本然云何忽生山河大地师曰为你有者一问问和尚常教人放下未审放下箇甚么师曰优钵罗华三千年开一遍晚参举鼓山赴闽王请因缘曰一人死中得活好手手中呈好手一人半路抽身得便宜处失便宜雪峰道好只圣箭射入九重城里去早是抛钩掷钓孚上座云待某甲勘过始得盲龟跛鼈纳败缺了也孚趂至中路归举似雪峰大似把髻投衙峰云他有语在须知不是好心孚云老冻脓犹有乡情在祇知贪程不觉错路峰便休无齿大虫伤人不知痛大众径山与么批判久参上士定知雪峰做处若是初机切不得向他三人分上着脚直须自已有箇活路始得师生平不为律缚脱略轨仪肠直如絃舌快如矢遇人无贵贱新故一皆以本色钳锤山东德王剌血修书请至府问道受戒师应之凡有利益人者无不从事熹宗丙寅腊月朔作付嘱语数纸四日过天华示众罢有僧告假师曰老僧今日亦欲起程晚复为众垂语谆谆至夜半丑时右脇而寂门人奉全身塔于显圣之南山世寿六十六僧腊四十有三少室道禅师法嗣河南府登封嵩山少室心悦慧喜禅师字寒灰金台满城刘氏子从普济昇剃度十六请益盘山参究工夫矢志不倦者至忘寝食一日阅灯录僧问玄沙如何是无缝塔沙曰者一缝大小师豁然有省嗣是徧X见慈云松谷净渊诸鉅衲会无言主法少林师参之有契典维那久之言以偈嘱曰密法无法付当传何以传无传无付处明暗妙相参寻隐燕野有年言既寂登封令请师继其席师以明熹宗甲子入院僧问如何是君师曰千金之子坐不垂堂曰如何是臣师曰流人去国行远思深曰如何是君臣道合师曰寰中天子丝纶降塞外将军报捷归崇祯癸酉周藩请入汴寓给苑香林士夫问道无虗日兵宪曹应秋问和尚年登七十色若孺子可谓有德师曰居士何得以德赞寿曹曰有德斯有寿师曰颜渊岂无德耶曹曰颜子德固有之只因太杀聪明所以无寿师曰然则孔子之聪明乃不若颜子乎曹无以对师辨才敏捷类如此己卯冬辞归少室示微疾众环问疾师屈指曰腊月十五日即愈至期命浴安坐而逝寿七十六门人海宽等建塔于寺迤西寿昌经禅师法嗣广信府博山无异元来禅师庐州舒城沙氏子诞明万历乙亥生而白衣重包十六游讲肆有声忽叹曰求之在我岂区区事文句哉遂走五台投静菴通剃落修空观五年知非乃参寿昌看船子藏身处没踪迹话一日于闽白云峰阅赵州有佛处不得住因缘有省还见昌昌问蚁子解寻腥处走青蝇偏向臭边飞是君边事臣边事师曰臣边事昌叱之师不怿寻居一室倍加死工一日闻护法神倒地不觉豁然以X偈呈昌曰玉山诱一言心灰语路绝几多玄解会如沸汤浇雪没巴鼻金针好因缘时节梅蕋绽枯枝桃花开九月触目如休辨别急水滩头抛探竿溺杀无限英灵客昌笑绐之曰子一到多门又到门师曰也不消得然终不自肯一日如厕覩人上树始大悟亟趋见昌昌曰子近日事作么生师曰有箇活路只是不许人知昌曰既是活路为甚么不许人知师曰不知不知昌遽曰婆子具何手眼便烧菴趂僧师曰只要黄金增色昌曰僧问玄则龙吟雾起虎啸风生公案试颂看师立颂曰杀活争雄各有奇糢煳肉眼曷能知吐光不遂时流意依旧春风逐马蹄昌笑曰子今日方信吾不汝欺也师曰向后还有事也无昌曰老僧只知二时粥饭子后得坐披衣幸无筹䇿足矣壬寅师年二十八出住博山次主闽之董巖大仰鼓山崇祯已巳赴金陵天界请法席称至盛上堂诸佛出世为一大事因缘几幅素缣描不出博山出世亦为一大事因缘一条白练蓦头穿破颜老汉曾相委多少人天被热瞒诸昆仲须知此事不从功行得不从修证得不从思惟得不从禅定得饶你将自已身心鍊得如枯木寒灰百年在定终是一箇死人本分中事全没交涉所以道直饶到澄潭月影静夜钟声随扣击以无亏触波澜而不散犹是生死岸头事诸昆仲直须向花柳街前逴得九衢春色芙蓉岸上带来八面秋风始有应用无亏随缘自在的日子诸X昆仲还知博山今日的行履处么良久曰自有一双穷相手未曾轻揖等闲人上堂不与万法为侣者是甚么人红尘堆里露全身了知万象空无物那见山河碍眼睛三岁孩儿头似雪神光万里一条铁底事分明说与知当户连山也太奇兼带位中亲迸出巖前石虎夜生儿生儿则且置且道是甚么时子丑寅卯辰巳午未申酉戌亥干三连坤六断离中虗坎中满屈指颠倒数来依旧寸长尺短上堂真不掩伪曲不藏直大千沙界黑如漆揭开云雾见青天男儿肯向他寻觅一语中具三玄新妇骑驴阿家牵一玄中具三要跛脚猢狲多踯跳有照有用砂盆打着连底冻立主立宾相将携手过西秦唯有东村王太乙一番拈起一番新上堂博山今日不说有法不说无法不说亦有亦无法不说非有非无法离四句绝百非石人点头青山皱眉深寒博得三春暖破雾披云入翠微上堂天地与我同根万法与我一体肇公祇知全身拶入要且不会转位旋机殊不知说箇一体巳成两橛不见道唤作如如早是变了也诸昆仲须知古佛堂前曾无异说夜明帘外别有家传分明月照金沙喜见庭生瑞草家风笑展从他野渡无人宝树风清须信白云有主向者里别有生涯可与古人把手其或未然博山有箇方便卓拄杖曰急着眼荐小参宗门中事难以措辞尽力道不得底句作么生开口三乘十二分教有人说去了也即心X即佛有人说去了也非心非佛有人说去了也不是心不是佛不是物有人说去了也且道与诸昆仲分析箇什么即得良久曰黄金自有黄金价肯为和沙卖与人珍重小参长庆道万象之中独露身为人自肯乃相亲即今山河大地楼台池馆满目青黄是万象唤什么作独露的身拈拄杖曰还会么莫只图他山色好须知别有故园春卓拄杖一下僧问如何是和尚的具眼处师曰善逝桥边逢圣主曰未是和尚具眼处师曰三十棒趂出僧一喝师曰者一喝落在甚处僧拟议师直打出法堂问一口气不来向甚处安身立命师曰毗卢阁后凤凰山问如何是无量寿师曰乌龙潭上浪滔天曰恁么则有量也师曰天池一滴水怎与众同流问诸佛国土亦复皆空毕竟向甚么处庄严净土师曰青龙山上鹿儿肥曰不会师曰流莺虽有语天籁听无人问向上一着如何道师曰石头城外垂杨柳曰者是众生眼如何是和尚眼师曰吹尽残花色愈鲜曰某甲参学二十年今日学得一拜师曰三十棒且待别时问不得敲唱双举请示正中妙挟师曰高低云遶树曰谢师答话师曰远近鸟衔花师行道三十年门庭庄重法道森严兢兢慎重大法座下虽英杰鳞集始终不轻许可甞曰宁不得人勿授非器即不得人嗣虽绝而道真自无伤于大法苟授非器名虽传而实伪得无欺于佛祖顾诸方罕有能及庚午示疾首座X问和尚尊候如何师曰尽有些子受用座曰还有不病者也无师曰热大作么座曰来去自由请道一句师为书历历分明四字掷笔而逝塔全身于本山酉峰寿五十六腊四十建宁府东苑晦台元镜禅师别号湛灵郡之建阳冯氏子生明万历丁丑六月幼而颖拔笃于孝友甲辰投虎啸巖丽空祝发读楞严知见无知处有得遂抠衣参寿昌于宝方呈所见昌为痛呵曰堕大崄坑汉师惊悸失所守于是奋志参究不知味者久之一日阅维摩经至此室何以空无侍者曰诸佛国土亦复皆空处豁然大彻第觉行与解左复疑作后阅圆觉随顺觉性章而一切疑碍始得永拔是年庚戌竟趋寿昌求质曰元镜特以此事求和尚着眼昌曰但言此事此事何凭师弹指一下昌曰犹疑你在师即呈偈曰可怜摸索几多年识破不直半文钱宗流特煞瞒人甚刚道祖师别有禅昌复诘曰且道甚处是赵州勘破婆子处师曰和尚莫作怪昌为大笑曰衲僧家到恁田地始不受人牢笼师遂掩两耳昌嘱曰子此后宜深隐自有好时节到来若强出便可惜也因付以偈有正令相持时刻慎逢人唯勘印其心之句师拜受而归乙卯会无异说法闽之大仰师特访之相见次异曰礼佛着师端坐异又曰礼佛着师把住曰那箇是佛异曰者是那里来底师拓开曰者是那里来底异就坐师大笑便出又喫茶次异曰闻师兄X亲见寿昌且道寿昌和尚当年命根断在甚么处所师噼面一掌曰且道在甚么处所异不对师便出异曰三十棒可惜放过即日异上堂唿曰晦台师将出众异曰谁呌你师出震声一喝异曰取棒来师曰宿食不必拈出且道马祖一喝因甚百丈三日耳聋异曰金风多肃杀秋露愈加寒师拂袖归众异曰你只学得一箇走师不顾戊午出住书林东苑辛酉开法一枝菴上堂羽衣道道法本无多南辰贯北河祇消一箇字降尽世间魔且道是那一箇字喝一喝便下座寻归隐武夷搆室石屏巖孤风绝侣人所难亲间有衲子求见者师遽喝曰你者秃厮失了魂来者里讨甚么盌甞蹑崄兀坐终日来者皆望崕而退崇祯庚午示疾一日指巖下谓行者曰此处可以埋我者曰设使死了埋了又作么生分发师大笑一声曰恰好恰好行者再问则师巳蜕去时七月十三也寿五十四腊二十六塔于师所指石巖祠部黄端伯作铭勒于石建昌府新城寿昌见如元谧禅师字閴然郡之南城胡氏子生明万历己卯腊月幼端静不喜章句之学二十一随父谒无明于宝方若有旧识浃月再至求剃度不可走临川礼金山铠薙染次年再谒明于宝方充火头父母恋恋不置师痛割之曰恩爱不断生死不断生死不断亲恩将焉而酬父母乃听之一日明与僧论世尊良久因缘师近前曰是何道理僧曰X者箇无你分师曰人人有分底为甚么元谧独无明曰你既有分为甚求人师无对于是力参苦究不间昼夜者久之忽念亲恩莫报往白明明曰除是明心见性师求所以捷径方便明曰父母未生汝巳前是何面目师獃无所趋嗣是彻夜不卧衣不整带者越月于拽磨次偶失手触磨盘有省以偈呈明曰本来面目不须寻一点灵明亘古今要识生前端的句巾珍彬真欣邻仁明曰前三句即不问后一句意作么生师曰不可雪上更加霜也明曰今日且放过然于衷不敢自是复看如何是道一夜坐圃中至五更正勐提际忽闻蛙声当下身心一空无以为喻从是得通身放下要觅一丝毫了不可得以偈呈明曰虗空逼塞一声蛙水鸟含灵共一家十字街头亲着眼自歌自唱哩莲花明颔之明一日忽问如何是佛师掩耳而出师坐禅次明巡堂问在此作甚么师不对明曰莫哑么师亦不对明曰真箇哑那师下禅牀曰和尚也不得向髓中觅骨明曰毕竟事作么生师曰铫柄杓杷明曰三十棒且放过是冬居第二座明春事徧参潜行密用如愚若鲁者二十年及归明巳示寂祠部黄端伯以寿昌席不可虗请继之师入院一拈提间八面咸服龙湖宝方之新且剩事也师御人无少长高下有拜必答语意温温里绅公府皆服德钦风且愿执弟子礼其道德感人如此顺治己丑示寂寿七十一腊五十茶毗骨粒如银雪置塔中级有指X据录行世法语外偈颂居多颂赵州狗子佛性无话曰泰山倾倒压蟭螟气绝心灰识浪平不是泥牛开只眼焉知勐虎坐中厅而塔上之铭则有黎东古柱下史邓澄撰福州府鼓山涌泉永觉元贤禅师建阳蔡氏子生明万历戊寅二十补邑庠读书山剎闻僧唱云我尔时为现清净光明身忽觉通身欢喜急请经阅之则又茫然莫晓乃往参寿昌于董巖昌令看干矢橛话久之一日因僧举南泉斩猫话有省成颂曰两堂纷閙太无端宝剑挥时胆尽寒幸有晚来赵州老毗卢顶上独盘桓呈昌昌曰此事切不得于一机一境上作解会须是向百帀千重处垂手直过尚当遇人所谓心虽巳在千峰上犹更将身入众藏始是参学眼也师唯唯丁巳年四十亲殁乃弃家竟投寿昌剃染一日值昌田中归师逆问曰如何是清净光明身昌振衣而立师曰祇此更别有昌遂行师当下豁然随入方丈拜起将通所得昌遽连打三棒曰向后不得草草次年昌寂圆戒博山居香炉峰三载每当酬酢皆当仁不让山甞曰者汉生平自许他时天下人不奈渠何归闽舟次剑津闻同行僧诵曰一时謦欬俱共弹指是二音声徧至十方诸佛世界师忽大悟乃彻见寿昌用处作偈曰金鸡啄破碧瑠璃万歇千休祇自知稳卧片帆天正朗前山无复雨鸠啼嗣是居金仙菴阅藏三载次隐荷山崇祯甲戌出住鼓山乙亥X开法开元瓣香为寿昌拈出矣丁丑出浙主真寂辛巳归闽主宝善次结制开元复还鼓山上堂东海龙王与日月灯明佛大相争战胜负不分山僧将二人各与三十乌藤赶过北郁单越去也诸人还委悉么良久曰二人是非且置只如晴明阴雨外一句作么生道咄上堂雪山老人指鹿为马东西祖师证龟成鼈次第累及山僧亦不免将错就错今当端阳佳节不可虗度将太虗空揑作箇小粽子与诸人充肠果腹乃托起香盒曰大众还嚼得碎么若嚼得碎行也竞龙舟歌楚些一任烟波自由不用饮蒲酒挂艾旗自然妖踪顿息如嚼不碎小粽子塞却诸人口门去也咦临渊无限伤心事安得黄金铸屈原上堂生从何处来铁锯舞三台死从何处去三台吞铁锯勿以明相覩勿以暗相遇坐断两头关银花开玉树堪笑当年老冻脓不解放行只解把住山僧今日放行也诸人还会么咦夜半石人方反侧场好梦向谁言上堂诸方浩浩竞谈禅老僧常抱白云眠今朝却被人唆哄无端走向法堂前算来无计施设只得将古人葛藤为诸人拈掇一上僧问古德如何是禅曰猢狲上树尾连颠又僧问如何是禅曰勐火着油煎又僧问如何是禅曰碌砖此三转语如骇鸡犀八面玲珑如大火聚栖泊不得如涂毒鼓闻者丧身失命诸人向者三句语透得三千七百则陈烂葛藤一揑粉碎但老僧者里却不如此若有问如何是X禅向道凤山深处雨如烟又问如何是禅向道门前池水养新莲又问如何是禅向道鹧鸪啼破白云天若会得老僧底尽会得古人底会得古人底未必会得老僧底若会得老僧当别甑炊香饭供养你也小参直截根源不存知解当阳露出不费纤毫若也眨起眉毛早成蹉过才落拟议便隔千山所以睦州见僧来便掩门鲁祖见僧来便面壁可谓真实相为岂似我辈阿漉漉地说三道四问妙答玄祖师门下成箇甚么虽然也须识古人誵讹始得祇如鲁祖面壁罗山云我当时见好与五火抄何故为他解放不解收玄沙云我当时见也与五火抄且道与罗山是同是别二大老虽则各具手眼检点将来总是借西家灯照东家壁山僧今日将三大老各与五火抄还会么横身当宇宙谁是出头人小参曲如箭直如钩小是海大是沤蚯蚓跳过东海跛鳖飞上云霄参示众临济喝收归后架德山棒抛向前坑不用从前残羹馊饭斩新条令一句作么生只把一枝无孔笛夜深吹彻紫霄穹僧问如何是正中偏师曰古镜自含光曰如何是偏中正师曰雪覆崑崙顶曰如何是正中来师曰不向死水蟠曰如何是兼中至师曰纵横无忌讳曰如何是兼中到师曰古殿积烟云问洞山三十年鬼神寻不见安平真人却来乞和尚戒此与古人是同是别师曰拯溺须临水啸月却登峰问如何是夺人不夺境师曰灯月交辉处公X子醉扶归曰如何是夺境不夺人师曰出户一长啸杳然天地空曰如何是人境两俱夺师曰仙人既羽化丹灶亦坵墟曰如何是人境俱不夺师曰上林花似锦每带马蹄香问有道之臣因甚不用师曰无渠着力处问主人不出户如何见客师曰自有侍者在问既是无垢净光院因甚又作浴堂师曰净地恐迷人问牛头未见四祖时如何师曰破驴嵴上足苍蝇曰见后如何师曰铁牛背上无蚊蚋僧参便喝师亦喝僧又喝师亦又喝僧复喝师曰饶你更喝八万四千不如还我未喝前一句僧无语师曰掠虗头汉好与三十棒师器宇峻特通内外典所着有䆿言禅余内外集及诸法语生平慎重大法行道三十年未甞轻易许可顺治丁酉九月朔示疾不食者二十余日首座问末后一句如何分付师索笔书曰末后句亲分付三界内外无可寻处越三日中夜引首座手书曰不有病了令扶起遂坐脱当十月十七子时也师所至异迹居多以非吾宗正兹不录戊戌正月塔全身于山之西畬续灯正统卷三十八X续灯正统X卍XXX续灯正统卷三十九南海普陀嗣祖沙门西蜀性统编集曹洞宗大鑑下第三十七世云门澄禅师法嗣湖州府苕溪指南明彻禅师金华应氏子年廿二投古卓剃染卓示万法归一话令参久之恨无所入两断其指徧参明宿愈觉茫然还依真寂及无择虽有省终觉碍膺次从龙池以追逼过度狂发几死后参云门呈所见门为痛下针锥始得脱略一日门曰僧问法眼如何是佛眼对即汝便是僧便拜倘问汝汝作么生师曰但向道清风度廊下门曰未在更道师曰到者里道箇甚么即得门默之异日嘱以偈曰心是本来心法亦无他法心法祇如是源源不可绝当万历壬子也同明因侍立云门次门曰老僧四大不和汝能疗之否师曰苍天苍天门顾因因曰谵语作么门曰不如者不识字的后住静苕溪偶至土桥示疾僧问大师得力宗门今日临行一句如何分付师震威一喝僧视之则师巳逝矣绍兴府明因麦浪明怀禅师山阴王氏子五岁驱乌天王寺十七秉具云栖游讲肆有声闻宗门事有疑X遂参云门门问见犹离见见不能及如何是见不及处师下语无当乃再拜求示旨要门曰者里无甚旨要汝时中但看箇见不及处自有所诣师参究之久愈觉茫然一日看云门推出旁僧曰大众证明话以对云栖举海底泥牛衔月走之问忽然有省走见门门即席拈盘菓曰我用处不换机你唤他作甚么师扑菓落地门曰汝适道佛祖舌头瞒你不得一盘胡桃汝便破他瞒也师曰却是和尚破明怀瞒门曰你检点话头看师曰胡桃只是胡桃门休去门赴径山乃令师首众显圣丙辰省门于东塔会定林同席师问大德尊号曰定林师曰叶落归根时如何定拟对师曰何不道本来无枝节到底赤条条定乃问大德尊号师曰麦浪曰无风时甚处安身立命师噼面一掌定曰未在师曰三尺浪高鱼化龙痴人犹戽夜塘水门曰麦浪行剑刃上事若无后语都成布袋里老鸦时埭山虗席延师主之拈提宗旨大有长处门始付以偈曰如是之法宗说兼备汝今得之其善保芘后住明因示众洛阳牛犊饮禾头荆益田畴减半收舜若多神柺腹死江河淮济泪长流是汝诸人还委悉么便下座示众昨日雨今日风非空非色天台来径山去是圣是凡孟八郎汉检点得七穿八穴犹是隔靴抓痒黄口雏禅纵饶能打瓦钻龟都来接竹点天何如嬾道人饥来喫饭困来打眠后示寂塔于明因之前山X杭州府宝寿石雨明方禅师别号断拂嘉兴武塘陈氏子以明万历癸巳正月甲申堕地慧业生知灵根夙种年二十二偶游双塔寺触昔缘遂辞亲弃室投武林法相剃染一日与老宿课佛号次忽掷󳲳曰不惟西方东土亦可生矣独于南泉三不是语碍膺如块时云门说法嘉禾东塔师往参呈所得门无他示伹以俚言热骂之而向所碍膺忽消落嗣阅楞严至我真文殊无是文殊若有是者则二文殊处不觉身心世界打成一片然冷地拶着未免吞吐不下复走见门门示以本色钳锤不少假借次参博山憨山二老俱有得已未纳戒云门壬戌辞门住山饥寒毗佛洞风雨西方菴者久之心灰智泯如大死人却恨死了活不得复下西峰再参云门一日门上堂曰放下着师乃豁然通身庆快呈偈曰平空一掷绝踌躇转眼风波彻太虗会得竿头舒卷意放生原是钓来鱼门阅毕佯为叱之经行次闻僧举大慧语礼侍者净剥荔枝话忽轩渠一笑首座搊住曰道道师曰恰值某甲持不语戒座奇之时有僧问话而身甚抖战门曰问话且置把者抖战的去了着师突出曰和尚何得以貌取人门拟答师却作抖战势门曰贼师曰贼贼自是机锋人莫敢犯一日入室门问如何是一口道不尽底句师曰晨昏礼拜和尚也是寻常事门曰赵州道无意作么生师曰和尚喜着棋某甲麤知门曰他道有又作么生师矢口颂曰家家有幅遮羞布X放下便能当雨露独怪当年老赵州掷却头巾顶却裤门遂以大法嘱累之当天启癸亥腊八也于是走楚谒黄檗养静鹞儿山下丁卯奔计云门南入香栢峰决志活埋崇祯辛未始起象田壬申开法天华甲戌领显圣院事丙子主余杭宝寿兼理龙门戊寅住西禅己卯主法雪峰壬午复结制天华甲申主东塔顺治丙戌住佛日上堂未离兜率已降皇宫及其降也一场㦬懡未出母胎度人巳毕及其出也一场㦬懡致使后来一队钉桩摇橹汉尽道不动步而周徧十方不开口而言满天下苍天苍天总不如东村西舍胡张三黑李四朝随流水去暮踏白云归醉忘春草绿侵扉上堂閙市里识得天子念念不违于北阙百草头荐得祖意时时奉重于尊堂不许义断功忘尤当竭忠尽孝虽然更须知我者里别有生涯且道是甚么生涯良久曰富沙滩上捞鱼虾东塔上堂指塔曰多宝佛塔为汝转根本法轮了也是汝诸人还委悉么良久曰若将耳听终难会眼处闻来方始知乃顾谓侍者曰山僧今日眉毛在么上堂夜半金乌突出难辨日中玉兔觌面犹迷齐彭殇一死生儒宗之妙唱即生灭非生灭释氏之玄提露柱怀胎特牛生子且道是妙唱是玄提咄无将送客风翻为留客雨上堂四十九年三百余会决定不是第一义摩竭掩室毗耶默然决定不是第一义九载面壁千七百则决定不是第一义毕竟如何是第一X义良久曰心不负人面无慙色上堂智人一言快马一鞭便恁会去犹涉联纤蓦拈拄杖曰看看松篁桥水逆流也你辈要点铁成金转凡为圣喝消得龙王多少风上堂在日用中错过喫饭穿衣向筵席上去觅酸梨甜枣贪观天上月失却手中桡深为可悯大众且唤甚么作手中桡痴人面前不得说梦上堂宝寿山高突兀中有人不相识中有境取不得欲拟心身命失奇花幽木不知年古塔新开旧石田此日为君重说破宝龙桥下水连天喝一喝下座法相上堂古定光今法相蓦地相看难度量短十尺长一丈横看成岭侧成峰几希恼杀丹青匠无底钵盂一箇断鼻草鞋一緉海角天涯走一回两耳依然在肩上象田上堂者片田地人人都有只是不会料理致使荒却所以劳他上古象为之耕鸟为之耘梵卿禅师为之灌荫念首座为之扶耒灵禅者为之继耕今日众中若有能向前承赁善于料理者蓦拈拄杖曰山僧有全纸契书两手分付有么有么良久众无语乃度拄杖与侍者曰且收着上堂举赵州因婆子遣使请转藏州下禅牀绕一帀向使者道转藏巳竟使归语婆婆曰我比来要转全藏为甚么只转得半藏师曰且如那半藏还曾有人转得么山僧今日为诸人转去也良久曰如是如是又良久曰不是不是上堂木童抚掌石女嚬呻三家村里廖胡子十字街头等箇人且道等箇甚么人雪消溪水活X又见一年春梅花枝上月三更小参识得破意不过不知把住要津即是私通一路随尔颠倒以缁为素带累三世诸佛也要在草里坐蓦竖拂子曰者是草还有出得三世诸佛者么良久掷下拂子曰令人长忆李将军万里天边飞一鹗开示诸方有贵见识不贵操履者有责操履不贵见识者殊不知古人论见识即是操履边的见识论操履即是见识边的操履言行相符初无先后黄龙南坐事入狱者六十日后谓弟子曰我当时在狱中得法华游戏三昧弟子请问其说南曰凡狱吏之治有罪者痛加槌楚欺诈情尽虽有严刑酷法无所施于是就死无恨今学者有狂妄心欺诈心不以知见智慧之力治之又何由而得安其心哉故山僧屡屡教你不要求安乐一切苦来病来痛来不如意事来都是你亲切的善知识不可错过若是恣汝身心头头顺适者却是你的生冤家不可不先覰破也然则与么说话现前大众无不尽知但到对境临场未免暗自走作所以道说时似有贪瞋药对境全无戒定方嗟嗟者逆顺二境尚不能安闲自由又说甚么见地又说甚么操履你辈有志参学切须仔细僧问玄沙道谛当甚谛当敢保老兄未彻在意旨如何师曰脑后见腮莫与往来问那咤柝骨还父柝肉还母未审将何说法师曰冬不寒腊后看问凡有言句尽属染污如何得不染污师曰巡人犯夜问不是心不是佛不是物X毕竟是箇甚么师曰老鼠吞大象问马祖道藏头白海头黑是何意旨师曰猩猩自古惜猩猩问一悟永悟因甚却有大法未明师曰无米熟熬油问併却咽喉脣吻请师答话师曰此问不答曰为甚不答师曰恐犯咽喉脣吻问此土无佛向那里描畵师曰贼身巳露问渠不是我我不是渠渠我两不立何处得逢渠师曰尧眉八彩舜目重瞳问佛祖谈不及处请和尚下一转语师曰没有者闲工夫曰和尚舌头长也师曰你那里见得曰学人把臂共高歌师曰且缓缓石车乘同师坐次黄元公问雨石相磕时如何师曰只可自怡悦不堪持赠君问父母未生前还许学人会也无师曰问即不得曰恁么则不弄莺啼舌解吟无字碑师曰易拾炉中雪难分海底灯曰肯诺不全蒙师指不犯师颜请借宾师曰好炊无米饭供养莫将来曰祇如将来又作师生师曰恐丧我儿孙曰恁么则借他香烛称他寿去也师曰新茘枝新茘枝顺治乙酉送散木老人木主人径山祖堂丁亥八闽部使者遣官致币请兴雪峰芝山师坚辞不赴一日忽语众曰世界勿宁不如归去好每结冬必以元正小尽解戊子初三即挝鼓上堂曰人人藤斗笠箇箇水云包出门踏着草途路转迢遥到者里不倒断得一回直饶说箇回途得妙就路还家便是千里万里者也只因你不能向异类中行且道异类又如何行乃屈指曰一鸡二犬三猪四羊X五牛六马为甚么七不道参至晚示众谆谆次早辞众出山首座问和尚几时回师曰初八九初六至宝寿嘱院事初七上龙门晚示微恙付託殷勤次早命浴罢端坐不语门人问还有分付也无师曰恰有箇分付遂坐脱当八日申时也阇维塔于龙门金龟巖下寿五十六腊三十五师行道一十八载住持名剎凡十余颖悟逸格灵变天生故机用杀活不可测识其爱才作人出于性成虽钳锤严厉人皆亲如父母包荒冯河中行是尚故诸方皆称为热恼中之清凉幢云杭州府愚菴三宜明盂禅师钱塘丁氏子生而有异八岁与群儿戏喜歌梵呗十四断晕喜习定有禅者叱其非令看高峰主人公话忽一日触庞公语成偈曰铁牛解吼木人善走心境如何打箇筋斗但于托钵产难话有疑年二十三投真寂印薙染喜博闻印甞挫抑之一夕经行忆婆子转藏因缘触香桌有省举似印印曰汝悟道耶师曰道即不悟捉败赵州印曰甚处见赵州师乃叙所得印曰如何是那半藏师曰此是透法身事印遽噼面一掌师退次参云门入堂约不语戒正提撕忽门入堂高声曰放下着师不觉掀眉一笑门问怀州牛喫禾为甚么益州马腹胀师曰问取露柱门曰祇如树倒藤枯毕竟句归何处师曰长江翻白浪门曰如何是一口道不尽的句师曰小月落孤峰门曰尚疑你在师遂成偈曰石伞峰X前玉一溪逢源那说动舟迷落花无限春山暮得路还家听鸟啼门捓揄之师拂袖出一日入室门曰狗子佛性无意作么生师应声颂曰佛性无佛性无秤锤落井却能浮曾经捉败赵州后拍手终朝唱鹧鸪门可之遂嘱累焉嗣是事徧参抵黄麻谒无念有有见诟骂不巳师问南泉斩猫意旨如何有凭陵曰我杀不得汝邪师曰杀即任杀斩猫意旨毕竟如何有曰待赵州来与汝道师拂袖便出闻云门讣归哭影堂众请小参举石霜徧界不曾藏因缘毕曰大众不曾藏东风摇拽柳丝长红肥绿瘦纷纷蛱蝶度危墙燕子双双绕畵梁作弹琵琶势曰谩剔银缸夜深独自理宫商复喝一喝下座乙亥住龙门次住化山崇祯癸未继席显圣戊子结制宗会己丑说戒真寂次结菴湖濵养母庚寅主梵受丙申主朱明上堂无缝塔葢覆官家喫油糍难瞒土地三世诸佛有智而沉下僚白牯狸奴无德而居上位直贱非贱直贵非贵总不若露柱灯笼善于和会卓拄杖曰此是无诤三昧上堂点得无油灯豁开顶门窍走入閙市丛中左右逢源得妙如何寒山子忘却来时道阮籍猖狂孙登长啸上堂百草头识取祖师草枯了也閙市里识取天子市散了也诸人向甚处相见良久以手招曰猩猩我与你相见了也上堂日上海门东云里越山无数前村红树欲与杏花相妒横桥野水杖藜徐步祇恁刘郎前度一切智智清净无二无二X分无别无断故上堂大众世尊拈花后还有人举着箇事么良久曰要识来年米价问取东村王大上堂好休休去不休休白首登科恋黑裘黄菊谩夸霜后色白云红树满荒坵舍利弗没来由剑去徒劳更刻舟果然世累金轮子岂肯要功万户侯小参新丰一句当阳道破不涉脣吻巳成露布细雨蒙蒙黄花满路打失衲僧鼻孔忘却邯郸故步古镜台前几多错误顾大众曰露小参雨后远山风致美窓前红树看花蕋楼头清夜洞箫声月下相将步烟水委不委切忌错过棚头傀儡小参牛头未见四祖巳前百鸟衔花见后野鬼飞沙堪笑长汀布袋子却从閙市作生涯大众归堂喫茶僧问洞山道吾常于此切意旨如何师曰我二十年亦曾疑着今日被你一问直得口哑问如何是透法身的句师曰青荷叶上耍孩儿问万法归一一归何处师曰我清早割菜晚上擡水那里有闲气力与你们缠僧无语师曰菩提萨婆诃僧参师曰还委悉么曰香烟与和尚道甚么师曰朝打三千暮打八百东家杓柄长西家杓柄短还有话会也无僧拟议师便打问僧你在者里做甚么曰参主人公师打喷啑一下僧罔措师曰谁在那里说我了僧作礼师曰老僧入地狱有分师应机说法不循途辙故领略者鲜其归隐愚菴时甞有示众曰远山如黛野水碧波清漾衺桥隐隐听鸡鸣村舍草篱门巷鹭鸶刷羽芦汀征鴈数X声嘹喨风中箫管短长声夜来月自凋桐上政黄牛橘皮汤止渴嬾残师芋香无恙发长籍草坐南薰白眼视公侯卿相愚菴老僧船子和尚堪笑箇不唧𠺕汉摈出院又罚饡饭良久曰十洲春尽花凋残珊瑚枝头红日上师耻禅者空腹高心不明一经故时及讲演应机接物有古云门风即动上谐谑一皆密义康熙乙巳十月十一辞世寿六十七腊四十五塔全身于显圣前山之阴绍兴府东山尔密明澓禅师别号散伊会稽王氏子生而雄伟力能仆牯赋性爽直见义敢为年二十二谒贞白珊于大慈决志力参殆忘寝食偶德清舟中闻锣声有省述偈曰锣震空身世观音独露身泥牛衔月走木马报新春年二十七潜往开元薙发复依珊于光明寺珊没访一金融融知为法器使参云门以闻锣之得呈之门曰此宿根所致耳尚须知有向上一着师唯唯一日门上堂曰放下着师忽全身脱落呈偈曰夜半霜寒月忽低行人到此尽迟疑翻身踏断来时路点点星辉斗柄垂门可之越二年以偈嘱累曰锣鸣与鼓响观音塞耳门真得圆通意骑月上崑崙当天启癸亥佛成道日也师以授受重晦迹东山香雪坞有大沩之风无何门示寂师以育王殿事抵金陵适博山来说法天界师谒之与论法门细大及物不迁旨征辨竟日无少让山曰江南佛法洵有人矣崇祯戊辰东山国庆寺延师为重兴不数年X规制大备丙子冬开法梅墅弥陀次年领显圣院事庚辰仍归东山有以径山雪窦请师皆力辞唯以显圣不可一日无主于是复理焉上堂少林九载面壁言满天下释迦四十九年说法初无一字多不在添少不在减今日东山与他踢翻窠臼不刻华文不书梵篆直是箇无文印子寻常逢逆则讥诃怒骂遇顺则四海春风兄弟们犹道者汉面皮少黄黑在然则毕竟添多即是减少即是有人缁素得出许伊具一只眼缁素不出亦许伊具一只眼为甚么且要赏罚分明上堂举瑯琊问举上座近离甚处因缘毕师曰众兄弟向二尊宿舌头上打得箇秋千过来方得知道出常情非特不被是非绊却且能即是非而作佛事其或未然君向西秦我之东鲁少参兴化摈维那要显吾道一贯大颠打首座始信教外别传我显圣者里有时绵包特石拶得万象成狂天上有星皆拱北有时铁裹胡葱逼得千林尽櫱人间无水不朝东蓦竖拂子曰尚有者箇不与诸人道破何故掷下拂子曰海神知贵不知价留与人间光照夜小参立功勋存照用大似缘木求鱼收视听黜聪明何异牯牛取乳又道道非见闻觉知不离声色言语据如上说且道毕竟如何行履始得恰好良久曰路逢死蛇莫打杀无底篮子盛将归除夕小参三十六旬浑具吉㐫悔吝七十二候无非加减乘除须知云里千峰自秀劫前万象常新寒松带露亭亭独立X巖头修竹欺霜凛凛全超物外诸人向者里倒断得一回年年是好年日日是好日其或未然来朝更有新条在恼乱春风卒未休举僧问风穴尘鹿成群如何射得尘中尘穴云钓船载到潇湘岸气咽无聊问白鸥颂曰帝远天高骂至尊偶逢国士降丝纶诏宣率土归皇化羽族衔芦过鴈门举僧问投子三身中那一身说法子弹指一下颂曰鸟啼花落昧当人说法何曾假数身折箸拈来旋北海鱼龙方识水为亲举青林虔因僧问学人竟往时如何师着语曰切忌流连忘返林云死蛇当大路劝子莫当头拍嬭諕小儿僧云当头时如何拚命喫河鲀林云丧子命根今日堂中几人丧身失命僧云不当头时如何烧却了也林云亦无回避处满眼满耳没踪迹僧云正恁么时如何弗得黏皮带骨林云失却了也船不漏针僧云毕竟向甚么处去果然果然林云草深无觅处打则打了你还见么僧云和尚也须隄防引得孩儿会打爷林抚掌云一等是箇毒气慷慨杀身易从容就义难复曰山僧与么批判诸人且作么生会良久曰借问渔舟何处去夜深依旧宿芦花师行道一十五载视人无高下接物善权变其住院领众威而不勐宽而有节秘重大法不轻以隋珠弹雀鞭龙挞象摧锋破坚槩出诸从容指顾间言到行到宗通说通诚不虗博山之预识也崇祯壬午夏示微疾绝食旬余而示诲谈笑不异平昔六月十六寅刻说X偈而化寿五十二腊二十五塔全身于显圣之南山绍兴府香雪菴具足明有禅师会稽杨氏子弱龄事亲至孝父病甞割股救之年廿二出家参念佛是谁闻云门家法迥别诸方遂往参焉闻僧举北斗面南看话疑情顿发一日殿上经行次举首见前山豁然大悟述偈呈门曰虗空粉碎无偏正大地平沉孰是亲从今了却相思债石虎泥牛笑转新门印以偈曰孝为至道之先孰能于此两兼时中护念如是诸佛慧命可全当天启乙丑也后出住上虞香雪断拂老人问古人道堪与佛祖为师未审佛祖又学箇甚么师曰佛祖聻拂曰与佛祖为师聻师曰黄山谷后园种菜拂曰不问佛不问祖不管你佛不管你祖速道速道师曰东村桃树西陇梅花僧问久滞不通时如何师曰数珠在手曰音声未息时如何师曰葶苈子曰六窓未净时如何师曰相见了也示寂日象田问古人云病有不病者如何是不病者师默然田曰恁么莫便是那师曰三十棒领出自打田曰临末稍头一句作么生师喝一喝田曰此后如何师曰南山云北山雨时未有继嗣乃以如意法衣法卷寄断拂老人为求法器偈曰香栢枝分秀随缘折一枝花开香雪远何必异苗为示寂塔于显圣之南山湖州府弁山瑞白明雪禅师别号入就桐城杨氏子生于万历甲申子月廿六方毁齓遽脱左髦事母卓有孝闻年二十从九华聚龙剃落紫栢可授以毗舍X浮佛偈令持戊申纳戒云栖庚戌参云门门问向来作甚么师对以持毗舍偈门曰四大是假妄心是空阿谁拖你者死尸来师钝置疑甚至痛哭抵死一日闻门举南泉斩猫话当下知有遂将蒲团抛出门曰一语下徐州会随众侍门桥上门曰溪水潺潺汝等各道一句看师曰敲空有响击木无声门笑之越六日闻钟声顿尔大彻自是有机辨杰出众中丙辰缚茅皖公山己未徧参基隆博山诸老机语契甚庚申归省云门明年屏居天柱峰癸亥门擢师为座二座嗣住静铁壁居有僧请益高峰主人公话师示以颂曰打破碧瑠璃卸却珍御服枕子开口笑双髻骂天目丙寅秋复还云门呈偈有欲识老胡亲的旨金乌夜半丽中天句门以为语无渗漏善解回互遂付以偈曰诞生原是妄安名空里栽花忒现成满口道来无可道威音那畔少知音无何门逝众推师继席当崇祯己巳冬也庚午剪榛湖州弁山复古龙华寺至若越之戒珠延庆湖之白雀台之护国则以其请应之丙子遯隐赣州崆峒庚辰建安王迎主洪都百丈住世七坐道场上堂开疆展土弥勒楼现于当处伐木诛茅普光殿建在目前一任朝野高人出出入入干坤道者往往来来性海悟于剎那行门成于顷尔正恁么时烟霞散彩日月舒光则且置祇如成家乐业一句作么生道四海水云明正化万邦黎庶乐无为上堂觌面无向背当处绝遮拦无向背处严X密不通风绝遮拦时行藏难着眼直得三际凝然十方不隔者里要用便用棒喝交驰彰祖令要歇便歇寂然无缝显单传大众正偏兼带则且置不涉离微一句作么生举卓拄杖曰铁马骑牛腾碧汉乌龟跨鹤上崑崙上堂飘零黄叶振古佛之家风游衍行云显当人之面目快覩戒珠𠒼耀炉岳崔巍一道神光贯彻今古虽然更须知有转身一路且作么生是转身一路化功归己琴堂冷退位朝君古殿寒上堂一叶扁舟浪里颠丝纶抛去看浮钱钩头若得锦鳞现不负渔翁冐晓烟以拂子作垂纶势曰莫有负命的鲸鲲么出来吞啗看一僧才出师曰单鰕只鲤何足为意便归方丈小参一向恁么一华一弥勒一叶一释迦一向不恁么三世诸佛无开口处历代祖师无厝足地更须知恁么中不恁么不恁么中却恁么不恁么中却恁么把住不碍放行恁么中不恁么解制何妨结制所以道太阳门下日日三秋明月堂前时时九夏者且置祇如功位俱隐正偏不立又作么生无阴阳地草常秀花发寒巖不带春示众今日天中佳节畵龙艾虎鬬额夺得锦标归来特与诸君漏泄且作么生是漏泄底事石榴红似火杨花白如雪示众赤水有玄珠精光生四泽离娄不可求罔象偏能得既得必须护不护还成失欲识护珠人问取幻禅客大众护则且置作么生是珠喝一喝僧问善财初见文殊巳得根本智末上又见文殊X是何意旨师曰骑虎头收虎尾问若人识得心大地无寸土现前山河大地是有是无师曰镜里莫攀花问最初威音王佛参见何人师曰胡张三黑李四问桂轮孤朗为甚么清光不照师曰忘功体更赊问如何是不思议境界师曰螺蛳吞大象问如何是本来面目师曰红日上粉墙曰不会师曰光明灿烂问发真归元者十方虗空悉皆销殒如何是锁殒底事师曰玉人梦破一声鸡师指桃华问众曰灵云见桃华悟道诸人见桃花为甚么不悟道众答不契一僧进曰和尚见桃花未审如何师曰山僧不解眼花曰怎奈即今何师乃作咳𠻳势曰山僧有病出去师参学时无被卧不解带者十三年质朴不文端方可重锻鍊学者不假辞色察有志可操者钳锤尤加严峻诸方于法门有所左者则力辟之或谏之师则曰摧邪辅正令法久住吾岂畏刀斧哉师性倔强行止自断甞曰我为法王于法自在晚居百丈风规愈肃人咸谓大智再来辛巳谷日示微疾领众益笃谭论倍常三月望日令净发十九侵晨索浴毕谓侍僧曰扶老僧入龛且搦管书偈曰来亦无一物去亦无一物要知端的意百丈花梢月掷笔以手招众众前师巳逝矣寿五十八腊三十八塔全身于弁山龙华寺之右侧绍兴府鴈田柳浈居士山阴人参云门首以日用不得力请示门曰但举箇是甚么看看来看去忽地放X心始有箇安乐士为密密提究者有年一日问赵州狗子毕竟是有佛性无佛性门抗声曰道甚么士拟举门趋步便归方丈士随入方丈曰不是柳浈几成错过门曰放你三十棒他日又问世尊陞座意旨为复在白椎处下座处门随与一掌士曰分明勾贼破家门曰还要第二掌那士举张天觉颂本因缘请判门曰判且置如何是颂本士拟议门一喝曰唤作颂本则瞎一日呈偈曰是甚么有些些对着家君莫问爷金不博金随处使从来常御白牛车门曰且道甚处是赵州勘破婆子处士曰壁外葢茅屋门曰不是更道士曰雷声甚大雨点全无门曰不信道南昌府叶昙茂居士参云门有省值普茶次出曰昙茂昨日偏众解制了也门合掌曰恭喜士曰和尚莫涂污人好门曰如何是解制的事士曰仲冬严寒请和尚万福门曰似则似是则未是士曰大众散去遂归位门颔之后以母老归里养亲有年觉浪盛说法上蓝时士过访次盛问云门得力句还记得么士曰当时恨不唧𠺕盛曰如今又作么生士曰却放过和尚一着盛曰咦续灯正统卷三十九X续灯正统X卍XXX续灯正统卷四十南海普陀嗣祖沙门西蜀性统编集曹洞宗大鑑下第三十七世博山来禅师法嗣广信府博山雪关智誾禅师本郡上饶傅氏子父丧早八岁辞母依景德传出家传矜师体羸令顶礼大士号一夜获大士摩顶肢节渐强及覧羣书无不意了第阅坛经有火烧海底句不明遂疑之年廿六参博山山令看船子藏身处没踪迹没踪迹处莫藏身话久之一日于槽厂见磨鼻拽脱忽然有省以偈呈山曰直下相逢处由来绝覆藏舌头元是肉嚼碎也无妨山曰子参得禅也吾助汝喜示以偈有未及朝天子回机却有妨句因矢志服役晓夕无违一日侍山山指衲衣曰此是寿昌老汉的我甞以一偈博得子能如我当不子惜师曰莫是师翁睡着被和尚窃来山曰子试窃看师立成五颂山曰据子见处天下人拦把不住我者里未肯点头在师曰谢和尚衲衣便出山一日谓师曰子根利当钝却利使死却全心始得师拜受即掩关六载关中悬大镜日坐对之才觉业识心起无明发现便指镜中唾骂凡纸笔书籍X之类槩不畜唯以一念万年万年一念是计忽一日作雪关歌倩人写呈山山为击节称善令开关说偈赠之曰始行大事六年雪顿入圆明一片氷今日幸亲无缝塔掣开关锁万千层旋命师秉拂晚率众入室山问堂中首座人天眼目如何是人天眼目师曰顶门上山曰还假照鑑也无师曰君不见山曰不虗参见作家来师掩耳而出一日受灜山请山坚留师因问把住时如何山曰放开一线师曰放开时如何山曰把住不容行师曰如何是放行中把住山曰阇黎看脚下师曰如何是把住中放行山曰拂子在我手里师曰大善知识也须让人出得罗笼入得罗笼山曰争奈老僧何师曰冲霄还彩凤透网是金鳞山休去师于天启丁卯出住灜山崇祯辛未继席博山丙子赴浙之虎跑大慈妙行诸剎请上堂譬如琴瑟箜篌虽有妙音若无妙指终不能发宝觉真心各各圆满如我按指海印发光汝蹔举心尘劳先起黄面老人五百生前曾做乐官来一等习气可谓熟处难忘山僧者里素乏师传指法椎钝祇有一曲没絃琴弹得最熟今日举似诸人也竖拂子曰者是妙指唤甚么作妙音击拂子曰者是妙音唤甚么作妙指掷下拂子曰曲终人不见江上数峰青上堂欲识佛性义当观时节因缘今夜是除夕明旦是元朝者是时节作么生说箇自彰底理拈拄杖曰者木上座二十年前寒不知寒热不知热桃符换不管春来爆竹X响那知腊去虽则如痴似懵要且能为物主二十年后寒则知寒热则知热迎新岁也贴门符送残冬还桡榾柮虽则随波逐浪要且不为时凋卓拄杖曰到如今说知也得说不知也得说知不知总得不萌枝上不妨暗辨春秋无影峰前犹得明占气候诸禅德祇如年更岁换腊去春来诸人分上还是知即是不知即是若道知唤作毛道凡夫谩道花枝偏有色空劳莺语为谁娇若道不知坐在净白窠臼只为氷坚难跃鲤却缘水浅不藏龙去此二途毕竟作么生掷拄杖曰鹘臭布衫都脱却穿婆帔子拜婆年上堂山僧开箇货舖惯行兑换不悞主顾且道是甚么货舖你若把一副热心肠来我便将一副冷的换与你若把一副冷心肝来我便将一副热的换与何故为他热的太伤热冷的太伤冷冷热不均所以作病忽有箇不冷不热的出来你道山僧将甚么换与乃震威一喝时有僧出礼拜起拟问师曰想君不是金牙将怎解弯弓射尉迟便下座小参释迦老子解揑怪向无生处说生破院道人不曾生无生可说释迦老子会装巧向无灭处说灭破院道人不曾灭无灭可说与么则释迦老子全身堕在生灭破院道人全身跳出生灭且道跳出的是不跳出的是不见道他人住处我不住他人行处我不行不是与人难共住大都缁素要分明示众南人不梦千人帐北人不梦万斛舟以耳目所接不同故也祇如香台佛像梦X作国王此圣境冥符法华所谓常有是好梦是也山僧适来偶得一梦既非熟习亦非圣境且道是甚么梦试举看昨梦一人入方丈求偈山僧道我要睡问取木上座去他道和尚说的才好山僧为他逼不得巳向道借拳行令打虗空大地河山切恨同至道从来嫌拣择赵州齿缺不关风惺来恰以让居士请示众山僧肚肠干索无可应酧只得将此偈拈出顾视左右曰大众三十年后莫道山僧与你说梦好问如何是不呈的句师曰贼赃巳露问婆子烧菴者僧如何师曰任从风浪起稳坐钓鱼舟问那边不坐空王殿是何旨趣师曰为他不堕尊贵问如何是杀人刀师曰倒挂眉间曰如何是活人剑师曰不斩死汉问如何是真实信师曰铁轮天子玺曰如何是真实疑师曰一堵墙百堵调曰如何是真实见师曰一点瞒不得曰如何是真实用师曰钩锥都放下唿遣听临时师鹤立牛行赋性宽厚色庄容敬望者意消说法不假思议落笔无半点尘故士大夫乐与之游所着有摘灯录炊香堂诗文书复语录若干卷行世丁丑浙归抵瀛山示微恙閴然谧公问和尚安否师弹指一下谧曰末后句也须分付师曰你道我生耶死耶谧顾视间则师巳逝矣寿五十三腊三十七建塔于博山莲华峰之西原淮安府檀度嵩乳道密禅师泗州唐氏子生而胎素幼岁便有出尘志事亲以孝闻年十四投景会驱乌X二十事包笠初历讲肆阅楞严至虽得多闻不成圣果句叹曰不躭幻身世而反躭此幻学耶遂弃之首参寿昌基隆次参博山山门庭严重师为心死焉久之倣三登九上意徧参云门金粟罢复还博山明年随众採茶次忽白云从㵎底起师覩之有省归以偈呈山山曰者且置祇如一口气不来向甚么处安身立命师曰不向和尚通去处在山曰莫便是你安身立命处么师曰道密终不作此见解山曰好与三十痛棒嗣是山与命名授戒且赠以偈曰新丰一曲传来远凤岭烟霞犹冉冉裂石穿云和不齐一毫端上干坤转潜行密运贵深藏古殿含春待晚香万里海天能独笑金针绣出玉鸳鸯于是辞山缚茅郁洲山数年始开法淮安檀度次住安东能仁徐州云龙乃若青峰菩提法起等处皆随机随时初无作意上堂恁么也得落花有意随流水不恁么也得流水无心送落花恁么不恁么总得常忆江南三月里鹧鸪啼处百花香上堂拈拄杖曰识得一万事毕设若一亦不立又作么生掷下拄杖曰门帘乍被风吹去明月光赢四壁生小参五九四十五木马嘶风舞海底泥牛惊翻浪乘风鼓𨁝跳上梵天摩醯目撞瞽万象没逃生千贤呌冤苦忽然燕谷一声雷依旧泥牛还复土喝一喝小参药山久不陞座依俙似曲院主曰大众久思法诲请和尚说法好肉剜疮山令打钟却被风吹大众方集错过也不知山陞座良久X便下座疑杀天下人院曰许为说法何得不垂一言姹女巳归霄汉去獃郎犹向火边蹲山曰经有经师论有论师争怪得老僧老老大大是何心行大众还委悉么山僧与你旁通一线乃颂曰杲日丽中天高低靡不照争奈无眼人反怪光不到徒祷告含元殿问长安道僧问了即业障本来空未了应须还宿债祇如师子二祖是了未了师曰两彩一赛问如何是无佛无众生者师曰几乎恁么答汝曰是非不到处是甚么人分上事师曰汝要棒喫那问如何是兼带一路师曰蝶穿芳草双眉溼蜂撩残花两股肥问如何是类堕师曰灵犀翫月曰如何是随堕师曰木马游春曰如何是尊贵堕师曰坐不当堂问万法归一一归何处师曰云笼岳顶曰意旨如何师曰月照波心问如何是君师曰天然贵异曰如何是臣师曰武纬文经曰如何是君视臣师曰天覆于下曰如何是臣向君师曰地载于上曰如何是君臣道合师曰天地位焉万物育焉僧问如何是金针双锁备师曰石女绣双凤冲开碧落天曰如何是交互明中暗师曰芦花两岸雪烟水一江秋曰如何是理事俱不涉师曰前村烟浪里别有好思量示雪照座主偈非风非幡澄潭不许苍龙蟠是标是月打刀须用邠州铁言外旨句中玄石虎双翎头戴雪拏咤八臂手擎烟见即便见传无可传拟议云飞万里眨眼鹞过三千海月云山抛教尽男儿鼻孔自撩X天师德重感人杖头到处缁素云委性喜诵说诸方间有妄为雌黄者即厉色叱止之故及门之士皆厚重明年七十与答之间皆寓诀别意旋取道涟水登青峰度夏法起归休菩提顺治戊戌三月五日遂绝食示诲谆谆书偈有石火电光平田荆棘之语十一日沐浴端坐而逝寿七十一腊五十八塔全身于菩提社之右福州府长庆宗宝道独禅师广州陆氏子六岁闻邻妪发愿来生童真出家见性成佛语遂触宿因坚出世志乃披剃唯事苦参年十四有省三十出岭参博山山与语器之一日呈偈曰贪程不觉晓愈求愈转渺相逢不是渠才是却颠倒蚁子牵大磨石人抚掌笑别有活生机不落宫商调山见以为深入堂奥乃谓人曰山僧开三十年饭店从无一箇还饭钱者独子其庶几乎初住庐山次开法广州罗浮后主福州长庆僧问一切诸佛皆从此经出如何是此经师震声一喝举六祖风旛话颂曰不是风兮不是旛关山把住路行难愚人只管贪程去那想全身在此间举高峰无梦无想话颂曰无梦无想上在么相随来也没如何谁家门首无明月颇奈夜行人更多江宁府独峰竹山道严禅师顺庆大竹县沈氏子总角染衣南游初预讲肆一日走京口登凌云亭忽身心世界顿然一空遂罢讲往参博山于天界乃问和尚离博山来天界为人事作么生山曰今日特为先X君设奠师曰还有向上事也无山曰有师曰如何是向上事山曰请坐喫茶于是命典第二座其领众入室当机应对动合宗旨山喜之甞曰博山一枝横出秘在汝躬乃授名道严且嘱曰汝当以道法严持也时年三十有四当崇祯已巳也自是韬迹承恩阅四年开极乐祇园两剎于滁上又五年住钖金陵独峰入院时恍然如旧师于是作投老计甞榜三问语勘验方来一曰不是心不是佛不是物毕竟是箇甚么二曰此经深固幽远无人能到且道唤甚么作此经三曰独峰路险把关令严欲到者试借公验看师甞应请姑孰之兴国正觉万寿三院晚仍归独峰顺治壬辰师五十初度忽寺门菩提树倾折一株三月四日集众垂诫谆谆六日午刻浴毕长逝寿五十九腊四十说法二十一载计坐道场凡五塔全身于本山龙山之阳建宁府回龙古航道舟禅师泉州晋江郑氏子生万历乙酉幼失父事母有孝声母逝乃弃家寓承天寺阅寿昌录至问僧死了烧了作么生是你本性处有疑往参博山山为薙染圆具甞坐不语堂目不交睫者三月参究益切适余集生至与语有契延师闭关金陵一日洗面脱然有省自谓吾于无可奈何处得箇巴鼻会博山说法天界上堂师出问钟未鸣鼓未响还有佛法也无山曰木人井底吹师曰石女溪边舞山曰祇如语中带玄一句又如何道师曰夜半正X明天晓不露山便下座山回博山乃以如意付之曰当慎重勿负老僧师复掩关明年奔讣博山乃入闽主法回龙复隐里之戴云山丙子林宗伯季翀请结制承天丁丑继席雪峰结冬长庆戊寅还回龙己卯住博山辛巳菴建阳祀二亲木主所住之处不循开堂请唯有示众而巳故有示众曰老僧不上堂葢因无法说性不近人情恰似箇铁橛一味放痴憨任人道朽䂐虽然称住持直是口无舌之句葢实录也示众拈华示众有口难开断臂归来无法可得四七祖师无非望空启告递代儿孙总是掘地讨天老僧当年不识好恶悞入博山社火被伊热瞒至今有屈难伸虽领众住持三缄其口葢不敢钝置诸人亦恐有玷法门大众且道恁么住院是为人不是为人不见道啼得血流无用处不如缄口过残春示众夜夜抱佛眠情真罪当朝朝还共起死欵亲招起坐镇相随刀斧斫不开如形影相似去离亦不可欲识佛去处未敢相许祇者语声是切忌错认诸昆仲还识傅大士么只知开口易不顾舌头长僧问真觉有言石卵爆尽柽枝扫地吾当再来师今继席莫非再来么师曰诬人之罪以罪加之曰恁么则据欵结案了也师曰一状领过师病次僧问和尚何病师曰针灸不得的病曰与么则神医拱手也师曰须知有不病者曰如何是不病者师拈如意便打示荆州亲藩惠王法语宗门无语句实无一法与人只要人X自参自悟自证自修以见自己本来面目而巳非有他术葢此本来面目不以圣贤而庄严不以庸愚而丑陋王公与士庶同士庶与含生等凡嘱有情体元无二特以迷而不参昧却自已精光谓之众生若参究一明如天普葢似地普擎则谓之佛祖矣佛祖众生只一迷悟间参究不参究斯有天地之殊耳达磨西来直指人心见性成佛灵俐汉一覰便了更无许多周折所以宝志云欲识大道真体不离声色言语者里无疑说箇见性说箇成佛早成剩语也如未然者必须勐着精彩二六时中看是谁见谁闻谁为觉知是谁穿衣御贝善是谁起居动作看到无可看处自然大悟彻底洞明迷云破散智日高昇始知大地众生由来一体森罗万象共贯同条且无情与非情之异又何有贵贱凡圣之殊哉师骨鲠性成于衲子中即英灵绝无肯诺语故于壁立万仞无愧也顺治乙未示微疾视事如常八月二十五酉刻趺坐而逝寿七十一腊三十三塔全身于建阳凤山之阳广信府博山雪磵道奉禅师建阳龚氏子夙根敏异幼不茹荤十七听楞严有感遂投支提薙染廿六随杖人于凤山罗山玄沙间仅二载知有已躬下事乃抵浙参真寂有年次参博山山问甚处来师曰窑中山曰天不能葢地不能载因甚却埋在窑中师曰今朝且喜得见和尚山曰向来作何所务师曰看一归何处山曰即今看者何在师曰伸手只在缩手里山X曰甚处学得者虗头来师曰某甲终不敢自瞒后于勺菴闻鸡鼓翅大呌乃顿悟述偈曰栢子焚残𦦨欲无邻鸡忽听一声唿昔年错认驴窥井今日方知井觑驴走呈山山颔之顺治丙戌开法灜山丙申继席博山高泉普宁间尝应之上堂水之濵山之麓是处是桃花是处是修竹红者红兮绿者绿一般性质出天然直者直兮曲者曲知归谩谓许灵云善用休夸只多福究竟其中委宛情总是畵蛇重添足不添足六六谁云三十六拈头作尾尾为头饥喫饭兮困就宿咄小参今朝九月初五天气半晴半雨最好时节因缘一众耳闻目覩且道覩闻的是箇甚么南山老大虫咬杀重牙虎万象森罗一齐起舞大众虎咬大虫则且置万象因甚么起舞不见道甜瓜彻蒂甜苦瓠连根苦康熈己酉春以院事託座元明年六月二十日示寂临寂时黄龙岑按师身问屋破不蔽风雨时如何师曰干坤翻转更由谁曰与么则一众景仰有分也师拱手而逝寿七十九腊六十二塔灵骨于本山莲华峰之阳开府大成余公居士字集生法名道裕别号布衲桐城人参博山覩法堂联密移一步语有省自是决信无疑上山书曰自见和尚后觉向来胸臆杂毒被少分醍醐洗括顿尽归来砚笔付之祖龙书籍付之㹠犊丈室而外一物不将独是坐断十方密移一步麤知奉教而行而长安甚閙我国晏然且喜归源有路X中间自信得力处是去冬解组归时于冻舟中结八十日不语期所谓佛也没奈何良然良然若问某甲见箇甚么缆开口便自肉麻了也一日与同参持论互相不肯公乃曰我最喜长庆道唯人自肯乃方亲同参曰此箇公案被和尚改了也他道唯人不肯乃方亲公曰者老汉惑乱人无有了日雪关誾问闭门作活为何事公曰出卖𨍏轹钻曰补网张风成何用公曰添箇黑捞波曰八卦正位如何排公曰初忌当头曰路逢勐虎如何避公曰一任𨁝跳曰一条直路如何入公曰巍巍堂堂曰斜街曲巷如何通公曰婆婆和和曰中心树子如何斫公曰亚交空劳樽爼计曰关津把断如何过公曰苏卿元是汉朝臣曰如何是透顶的人公曰脚跟点地曰如何是透底的人公曰鼻孔撩天断拂老人住雪峰时公问当年真觉大师所遗三箇毬子和尚还是一时用次第用总不用断拂答以偈曰雪峰毬子总不用死烂蛇头能活弄次第拈来举向人眉毛与眼一齐动一时抛出大家看波斯乞命无门缝三转语酬余石头莫教磕破人间梦公于是竭力雪峰者无倦容晚甞与黄元公辈结社究心禅学所着有五灯华行世东苑镜禅师法嗣江宁府天界觉浪道盛禅师别号杖人闽柘浦张氏子于明万历壬辰十二月十六戌时生幼而聪慧天纵性成闻大父坐化輙疑曰此箇灵明向何处去一X日街行闻猫声有省适瑞巖源过浦密投剃落时年二十随掩关梦笔一日阅百丈再参因缘忽有悟会博山来主董巖往求具戒且问从上佛祖如何行履山曰须从工夫透脱始得师曰佛祖行履岂因工夫耶山曰子且去做到那田地着师辞拟参寿昌道经书林见东苑苑问曾闻博山提唱维摩经否师曰曾闻苑曰弥勒得一生受记作么生师曰大有人疑着苑曰你又恁么去师异之围炉次师举僧问古德劫火洞然大千俱坏未审者箇坏不坏有云坏有云不坏此意如何苑曰你又恁么来师遂折节过冬因呈生平所见苑喜一日以偈付之时年丙辰也次年随苑礼足寿昌昌勘问明验奇之因问东苑当时答一语和尚便满口见许若是道盛决不轻易放过昌曰祇如他道和尚莫作怪你作么生师才启口昌便噼面一掌师曰也是贼过后张弓昌曰且喜有人喫掌在嗣以临济赵州玄沙诸公案诘之师以六颂发明昌颔之戊午昌寂为父兄搀归浦次年结制罗山冬之兴化开法国欢天启壬戌礼足博山乙亥结制楚之龙湖次主宝筏黄檗丙子继席寿昌戊寅主匡埠圆通己卯复入楚主芝佛赴荆王请内庭说法庚辰主豫章泰定建安王请说法上蓝次应鼓山请冬还寿昌时师年五十矣癸未结制灵谷甲申结制祖堂乙酉住径山次年结制天界又次年主太平万寿及无相寺是冬江院王公阅师原道七论谓不应称明X太祖三字坐师狱中师不辨陈大宰命吏省师索偈师为书问予何事栖碧山笑而不答心自闲桃花流水杳然去别有天地非人间诗遗之宰为嘉甚操江李公过太平特入狱询其事时当道毕集索七论阅之李公曰此论道书也刻在崇祯年称明太祖礼也况明亦称元世祖遂一笑而释师出略无异色李公顾当事曰禁之无愠释之无喜非真道人何如辛卯再主万寿壬辰主摄山栖霞丙申住浙虎跑因得兴复崇先坐道场五十余处语录如之内集三十三种外集三十一种师为人机虽孤峻而性实温和凡示诲人不豁然则不巳故士大夫愿就刀尺者比比然皆以道为怀绝无他念不喜索隐形怪不喜别户分门唯参同是任弘法是职虽屡经患难至死不怠海以内莫不咸尊为宗门巨匠也上堂以如意打圆相曰会么逈日轮而叶梦夜半正明乘象驾以投机晓来不露天然贵胤才生即指顾称尊正位青宫初立便绍承大统优昙示现长春之花萼方新宝祚隆膺亿代之本枝远茂绍天地祖宗慧命启朝廷社稷光辉则且置今当皇太子睿诞辰且作么生举扬庆赞永祝千秋同日月常瞻万寿等干坤上堂偶向江头採白苹闲随年少赛江神众中不敢分明说暗掷金钱卜远人良久曰噫无限相思空自委寻常触着最难禁上堂双轮合璧泥牛入海如神五曜经天石马回途自妙微云澹河汉秋露滴梧桐路逢达X道人不将语默对若有箇汉向者里发得一笑许他亲见歇祖八字打开别施手眼衣被万化乳育羣英使箇箇遮天葢地去还会么夜排月户清光远秋拭山稜秀色多上堂十字街头结制唯有石橛子自肯承当急水滩上白椎祇许竹篙儿全机活脱杖人恁么举忽有箇出来卷却席子也好与三十棒且道是赏伊罚伊检点得出黄头碧眼剜肉成疮检点不出白牯黧奴开眼作梦祇如今日与众造箇欵端又作么生巨灵抬手无多子噼破华山千万重上堂人从贤溪来请击皐亭鼓䇿杖独登堂一喝惊古今是谁直下耳聋又谁当央舌吐不劳象骨更抛毬且看玄沙是甚虎巢知风穴知雨动植飞潜各有主电卷星驰龙骧凤翥者些儿须自许太平一曲韵深长流水高山何足谱示众石女夜抛梭织锦密彰文彩木人朝结网得鱼疾透波澜相将活计以成家因此勤劳而乐业草野浑忘治象宸廷冥契天然祇如此外还更有向上事也无寒来破衲蒙头坐醒后敲氷自煑茶小参一二三四五六七万仞峰头独足立翻身撞倒老空王捉败真赃还呌屈谁见此真赃谁雪此冤屈要识真金火里看杖头有眼明如日示众三七日前释迦掩室于摩竭三七日内海底波斯嚼生铁三七日后大家笑龟不成鼈无论是七后七前只要你自奋自烈不有伤人心争解死冤结说甚为人须为彻杀人须见血若作一场鬼戏徒自捉X棒打月问僧甚处来僧曰和尚试定当看师曰野狐精𨁝跳作么曰情知和尚有此一机师曰苦不是新罗僧便拜师曰村夫喫橄榄闽僧参师问你是延平来的么曰是师曰交剑潭两条龙还在否曰不知师曰蚯蚓穿过东海虾蟆撞倒须弥跂死禅和打瞌睡未曾醒在问如何是常住三宝师曰两粥一饭曰如何奉持师曰朝看东南晚观西北问有问石头如何是道头曰木头如何是禅头曰碌砖此意如何师曰艺压当行曰或问和尚如何是道作么生师曰好皮不染皂曰如何是禅师曰好人不倩钱曰此与石头同别师曰石马庙前有伞舖曰不会师曰木屐店在对门开师应机超脱不肯蹈人蹊径类是己亥归天界休夏毗卢阁九月四日命移几杖入旧方丈七日起礼佛巡各堂寮舍开示谆谆回室索笔书偈曰万象指头明卓异纵擒不换机何利无端拶断破蒲鞋翻然直入千峰去掷笔而逝塔于栖霞天开巖寿六十八腊四十九鼓山永觉贤禅师法嗣福州府鼓山为霖道霈禅师参鼓山针芥契合亲炙三十秋鼓山八旬大庆举为首座始垂记莂住后上堂庾岭一舖功德无量劫来成就今日一回拈出便见光辉宇宙不须雪点红炉一切万法仍旧春水盈盈竞流春山叠叠挺秀春鸟关关和鸣春树葸十夕葸十夕郁茂若能直下便见即是瞿昙之后更作佛法商量X此人却不唧𠺕乃举拂召大众曰见么是大神呪是大明呪击案下座上堂人人有箇本爹娘如影随形处处彰无奈众生自违背今朝突出在中央前是佛殿后是法堂左是厨库右是僧堂且道中间底本爹娘是何面目良久曰切忌触讳上堂秋风凉秋夜长未归客思故乡拍禅牀曰者里是甚么所在切忌开眼尿牀师到南山二胜和尚请上堂卖松风于腊月煞不知时挝布鼓于雷门尤堪捧腹虽然只得将错就错向虗空里打箇筋斗贵得主宾道合正脉流通拈拄杖曰满口道不出信手拈将来卓一卓曰瞎驴正法眼灭却又重开开后如何良久曰不是我堂头道兄和尚谁共相委又卓一卓下座上堂今朝十月廿二日伐鼓敲钟众云集时节因缘既现前听取唱箇波罗蜜乃举拂子召大众曰君不见又放下拂子曰君不见良久曰呵呵不是知音者徒劳话岁寒上堂菩提本无树秤锤是铁铸明镜亦非台光明徧九垓本来无一物千足与万足何处惹尘埃莲华火里开诸人还见祖师么良久曰清源方举首紫帽笑咍咍续灯正统卷之四十X续灯正统X卍XXX续灯正统卷四十一南海普陀嗣祖沙门西蜀性统编集未详法嗣杭州径山云菴庆禅师建阳人举僧问杨岐如何是佛岐曰三脚驴子弄蹄行曰莫只者便是么岐曰湖南长老颂曰杨岐一头驴眼光如电烁踏杀天下人说甚三只脚先净照禅师问讲主经中道若能转物即同如来若被物转即名凡夫祇如昇元阁作么生转主无对公期和尚因往罗汉路逢一骑牛公子师问罗汉路向甚么处去公子拍牛曰道道师喝曰者畜生公子曰罗汉路向甚么处去师却拍牛曰道道公子曰直饶恁么犹少蹄角在师便打公子拍牛便走唐朝因禅师微时尝运槌击土次见一大块戏槌勐击之应手而碎豁然大悟福州府东山云顶禅师泉州人以再下春闱往云台大吼寺剃染具戒即谒大愚芝神鼎諲后见罗汉下尊宿始彻己事道学有闻丛林称为顶三教僧问如何是和尚日用事师曰我喫饭汝受饥曰法法不相到又作么生师曰汝作罪我皆知问如何是和尚一枝拂师曰打破修行窟曰恁么则本来无一物也X师曰知无者是谁曰学人罪过师曰再思可矣居士问洞山道有一物上拄天下拄地未审是甚么物师曰担铁枷喫铁棒曰天地黑山河走师曰阎老殿前添一鬼北邙山下卧千年士呌快活快活师曰也是野狐吞老鼠九龙观道士并三士人请上堂儒门画八卦造契书不救六道轮回道门朝九皇鍊真气不达三祇劫数我释迦世尊洞三祇劫数救六道轮回以大愿摄人天如风轮持日月以大智破生死若劫火焚秋毫入得我门者自然转变天地幽察鬼神使须弥铁围大地大海入一毛孔中一切众生不觉不知我说此法门如虗空俱含万象一为无量无量为一若人得一即万事毕珍重金华府云幽重恽禅师初谒雪峰次依石霜有悟旋里隐云幽蔽形唯一衲住后上堂云幽一只箭虗空无背面射去遍十方要且无人见时有僧问如何是云幽一只箭师曰尽大地人无髑髅杭州府大安如玉禅师号双溪布衲闲卿嵩戏以诗悼曰继祖当吾代生缘行可规终身常在道识病懒寻医貌古笔难写情高世莫知慈云布何处孤月自相宜师读罢举笔答曰道契平生更有谁闲卿于我最心知当初未欲成相别恐误同参一首诗投笔坐亡于六十年后塔户自启其真容俨然安庆府桐城投子通禅师僧问达磨未来时如何师曰两岸唱僧歌曰来后如何师曰大海涌风波问X如何是孤峰顶上节操长松师曰能为万象主不逐四时凋问如何是和尚者里佛法师曰东壁打西壁处州府法海立禅师因旨革法海为神霄宫师陞座谓众曰都缘未彻所以说是说非葢为不真便乃分彼分此我身尚且不有身外乌足为道正眼观来一场笑具今则圣君垂旨更僧寺作神霄佛头上添箇冠儿算来有何不可山僧今日不免横担拄杖高挂钵囊向无缝塔中安身立命于无根树下啸月吟风一任乘云仙客驾鹤高人来此呪水书符叩牙作法他年成道白日上昇堪报不报之恩以助无为之化祇恐不是玉是玉也大奇虽然如是且道山僧转身一句作么生道还委悉么掷下拂子竟尔趋𡧯郡守具奏其事旨下复寺额曰真身汝州天宁明禅师改德士日师登座谢圣恩毕乃曰木简信手拈来坐具乘时放下云散水流去寂然天地空即敛目而逝西蜀仁王钦禅师僧问如何是佛师曰闻名不如见面曰如何是祖师西来意师里弄猢狲曰如何是道曰大虫看水磨楼子和尚不知何许人也一日偶游街市于酒楼下整袜带次闻楼上人唱曲云你既无心我也休忽然大悟因号楼子焉神照本如法师甞以经旨请益四明尊者者震声曰汝名本如师忽悟呈偈曰处处逢归路头头达故乡X本来成现事何必待思量杭州府灵隐普觉淳朋禅师宋仁宗嘉祐庚子一日奉旨断还九里松集庆所占路上堂山前一片闲田地旷大劫来无界至今朝恢复又归来坐断脚头并脚尾东也是西也是南北纵横无不是且毕竟酬恩一句作么生十里荷华九里松直指堂前香一炷嘉兴府圣寿宜翁可观禅师年十六依南屏出家从车溪有省宋高宗绍兴初主嘉禾圣寿迁当湖德藏退隐竹菴一室翛然每自怡曰松风山月我无尽衣钵也孝宗干道辛卯丞相魏𣏌请主吴之北禅入院日适当九日指座曰胸中一寸灰巳冷头上千茎雪未消老步只宜平地去不知何事又登高青州府佛觉禅师颂仰山雪师子话曰一色无过指示人白银世界里嚬呻超然推倒还扶起争似东风煦日新圆通善国师佛日自江右至燕寓大圣安一夕与佛觉晦堂夜话次时师年方十二座右侍立日曰山僧自南方来拄杖头不曾拨着一箇会佛法者师叉手进前曰自是和尚拄杖短日大惊曰可乞此子续吾济宗师曰云门临济岂有二邪日称赏不巳金世宗幸圣安瑞像殿问师曰礼即是不礼即是师曰礼则相敬相重不礼则各自称尊帝大悦后住延圣示众举洞山解制上堂秋初夏末兄弟或东去西去直须向万里无寸草处去又曰只如万里无寸草X作么生去石霜曰出门便是草太阳曰直饶不出门亦是草漫漫地师曰且道诸人即今脚跟下一句作么生道若道万里无寸草许你参见洞山若道出门便是草许你参见石霜若道不出门亦是草漫漫地许你参见太阳若总道不得许你参见延圣何故唯有好风来席上更无闲话落人间示众举云门观音买餬饼话师曰韶阳老人可谓唱弥高和弥寡如今却向延圣拂子头上入方网三昧东方入定四方起乃至男身入定女身起还会么野色更无山间断天光直与水相连顺天府庆寿寺玄悟玉禅师金显宗遣中使持纸一张书心佛二字问师者是甚么字师曰不是心不是佛称旨次日赐十一字句诗曰但能了净万法因缘何足问日用无为十二时中更勿疑常须自在识取从来无𦊱碍佛佛心心心若依佛也是尘师答曰无为无作认作无为还是缚照用同时电卷星流巳是迟非心非佛唤作非心犹是物人境俱空万象森罗一镜中扬州府高邮州定禅师初参玄悟悟室中举僧问玄沙如何是清净法身沙曰脓滴滴地师于是有省僧问透网金鳞以何为食师曰干屎橛老素首座生平一关深隐罕有识之者元明宗天历问有僧得其与居述怀三偈手蹟诣紫箨求竺元道着语竺元曰诸方皆以其不出世不说法为恨今读X此三偈如金钟一击众响俱废谓之不说法可乎其偈曰传灯读罢𩯭先华功业犹争几洛叉午睡起来尘满案半檐斜日落庭花尖头屋子不教低上有长林下有池夜久惊飇掠黄叶却疑蓬底雨来时浮世光阴日巳斜题诗聊复答年华今朝我在长松下背立西风数乱鸦温州府鴈山罗汉寺证首座见道明白晨朝躬自汛扫或问者片田地扫得干净也未座竖起苕帚示之又问真净界中本无一尘扫箇甚么座亦竖起苕帚示之甞题九牛山偈曰四五成羣知几年春来秋去饱风烟清溪有水无心饮绿野不耕长自眠箇箇脚跟皆点地腰头鼻孔尽撩天寻常只在千峰顶大地人来不敢牵宁波府雪窦常藏主横山之高弟也不谙文字专习禅定侪辈唿为常达磨所作偈颂事理圆融音律调畅其颂铁牛曰红炉百炼出将来头角峥嵘体绝埃打又不行牵不动者回端不入胞胎海门偈曰勐风吹起浪如山多少渔翁着脚难拌命舍身挨得入方知玉户不曾关苦笋偈曰紫衣脱尽白如银百沸锅中转得身自是苦心人不信等闲嚼着味全真息菴偈曰百尺竿头罢问津孤峰绝顶养闲身虽然破屋无遮葢难把家私说向人松江府清谷禅师曰坱北子姓蒋生不委处通经史言简辞𨗉至正初抵松江坐太古圆室巳则入市廛X沈蒲团施地为菴融然一室足不踰阃有问曰近思录定然后有光明是金丹否师曰贤且去味中庸甞示沈以偈曰万紫千红总是春何须饶舌问东君哑人得梦向谁说竖起空拳指白云又曰不偏不倚立于中不着西兮不着东超出古今情量外一毫头上钓苍龙一日进沈曰吾乘化尽矣若等勉之言讫泊然蜕去太原府五台铁勒院子范慧洪大师因阅楞严至一人发真归元十方虗空悉皆消殒处忽大悟遂造河朔汶处陈所见汶可之临终说偈曰六十春光又八年浮云收尽露青天临行踢倒须弥去后夜山头月正圆更衣坐脱建宁府蒋山慧空元模禅师古田苏氏子元成宗大德庚子定中游蒋山山为昔玄奖禅师道场有老人迎谒曰吾为师守此山五百年矣言毕化黑龙而去既寤乃曰吾常还此山也遂往卓菴一日谓众曰吾昔于佛所号慧空菩萨今化缘既毕即当入灭因为众说偈曰四十余年寄俗尘如今却显箇中尊巖头一夜东风起吹得华开满树春铁船无柁亦无蓬撑入金莲性海中末后一机今说破白云元不离长空大地山河无处觅虗空撞破见端的纵使铁轮顶上旋本性灵明原不失复曰西天第三代商那和修尊者隐象白山现龙奋迅三昧说法调伏诸外道然后化火自焚吾今象鼻巖前亦当如是言毕云雾四起X雷雨大作化火自焚塔于菴之西开封府郑州普照寺佛光道悟禅师临洮兰州宼氏子偶宿湾子店闻马嘶豁然大悟归告母曰某于途中拾得一物母曰何物师曰无始来不见了底母掌曰何喜之有遂辞母参方母曰将何之师曰水流须到海鹤出白云头遂往参白云海海为印记金大定甲辰出主普照久之退居竹阁菴晚年浮沉洛川人莫之测尝曰道我凡耶曾向圣位中来道我圣耶又向凡位中去道我非凡非圣耶我却向你眼睛鼻孔里七颠八倒去金泰和乙丑五月十三无疾而逝寿五十五腊三十九真定府嘉山来禅师僧问铁牛和尚塔何在师以手指之僧忽省发乃示颂曰铁牛铁牛更莫别求有人问我竖起指头杭州府天目一山魁菴主苏州人天资敏捷通内外典与平石砥友善栖迟巖谷不与世接仅有山麓洪氏子往来送供一夕洪氏妇梦魁乘肩舆而至觉而产一子翌旦登山候之魁化去矣因名应魁字士元幼读书补邑庠至年三十一旦忽自勐省弃家缚茅于东峰绝顶昼夜精勤行道一日空室因避宼自径山过其庐见其举止闲雅应对从容叩其所以乃知其为一山后身也因谓之曰你前身与平石翁为莫逆交翁今年垂九十尚耳目聪明何不通箇信息亦见一梦两觉而梦觉一如乎魁欣然挥毫作偈寄之X曰寄语天童老平石一念非今亦非昔欲听寒山夜半钟吴江依旧连天碧温州府灵云省菴思禅师性方介台之宁海人兄弟四人师居长同时发心出家徧叩诸方后出世灵云次迁灵巖结夏上堂以大圆觉牛角马角为我伽蓝瓜篮菜篮上堂举赵州狗子无佛性话颂曰狗子佛性无狗子佛性有猴愁搂搜头狗走抖擞口晚秊退居灵云之前山元至正甲申空室通偕数衲往谒时师年巳九十庞眉皓发拽履而出且行且问何处来通曰江心师曰深几百丈通曰谩老和尚不得师曰且坐喫茶壁间题有詈僧诗格调颇肖寒山辞曰五瘟不打头自髠黄布遮身便是僧佛法世法都不会噇猪噇狗十分能通读之凛然须臾拜辞不敢再犯其锋宁波府育王勉侍者空室之族姪也少年有志不幸命促尝有送同事僧游台鴈偈曰鸟窠吹布毛侍者便悟去虽不涉言诠早巳成露布天台岭上云鴈宕山中树此去好商量莫触当头讳临终偈曰生本不生死亦非死祕魔擎杈俱胝竖指江宁府永宁古渊清禅师闻鸡鸣有省占偈曰喔喔金鸡报晓时不因渠响讵能知三千世界浑如雪井底泥蛇舞柘枝宁波府育王虗菴实首座寄卧云菴主偈曰黄金园里马交驰径寸多成按剑疑月晒梅华千树雪卧云X一枕梦回时宁波府天童幻菴住首座礼应菴祖塔偈曰眈眈睡虎管窥斑便把中峰作靠山不得破沙盆一箇儿孙乞活也应难宁波府天童默中唯西堂咏蚕偈曰桑空柘尽始心休绵密工夫一茧收炉炭镬汤拌得入为人只在一丝头常州府宜兴佛陇可上座听雨偈曰檐头滴沥甚分明迷巳众生唤作声我亦年来多逐物连宵攲枕梦难成瑞州府九峰寿首座临终偈曰七十二年者边那边惯喫十方饭不参达磨禅今朝一掷翻身去笑破傍观此束半边吉安府武功山白云明星禅师闽长汀张氏子醉心内典从龙归通落发受具专修止观一日自叹曰大丈夫道业未就其如生死何遂矢志参方徧叩名宿机缘或契师矍然不自少肯曰道固如是乎乃谒匡庐本源陈所见源皆不诺师发愤寝食俱废继闻盘龙阳遂往咨决一见顿释凝滞依久阳以衣拂源流付之隐居潇峰二十余年太守请出世师以老固辞复移茅深入久之又成精蓝矣一日示微疾集众叙谢曰吾去矣众问师何往师示偈曰明月落波心白云横岭上欲识往来机铁牛吞大象语毕端坐而逝全身塔于本山世寿八十有四X扬州府长芦登禅师尝鼎新院宇毕一夜梦神人乞为土地师谓神人曰君爱见僧过恐不能许神人曰某有长誓遂下一臂置师前师慜其诚许之翌日遂与建祠迨塑土地像成则一臂之堕屡屡修复不可得至今土地尚缺一臂四川太瘤禅师因项有瘿故名尝叹佛法混滥异见蠭起乃曰我参禅有悟当不惜口业遂耑志礼马祖塔久之塔忽放光得大悟于是所至以勘騐为事过雪窦乃曰者老汉口里水漉漉地窦曰你不肯老僧那师曰果然口里水漉漉地以坐具一摵便去直岁不甘趂至中路损师一足师曰此是老汉使然他日须折一足偿我窦果如其语后放意都下市肆中有官人留供家中甚恭每使侍妾丑食师辞官愈敬一日官至乃故意挑妾乃得辞不日坐化闹市中绍兴府上虞长庆法慈禅师居常宴坐一室士大夫喜从其游深谈名理嘉泰初忽谢客闭门一日方盛暑浴出易衣端坐就寂徒辈亟唿曰和尚既如是何不留偈示后师乃曰无始劫来不曾生今日当场又谁灭又谁灭万里炎天飞白雪语毕而逝顺天府潭柘道玄觉宗禅师别号松溪扶风南氏子母梦法门坦授玉像吞之遂娠其日适坦寂生而有异喜跏趺会蒙古兵作被执入武川军主喜令出家投妫川青山寺剃染游讲有声知说食罕充肠于是走见圣因因问来此何为师曰生死事大曰自从识X得曹溪路了知生死不相干子如何会师拟议因喝师趋出因召上座师回首因曰分明领取师豁然次日白因曰昨蒙一喝某甲有箇见处因曰试举看师拂袖便出因可之宪宗元年矾山令遗书圣因求主灵山者因以师应其命付以偈曰十载志如铁玄关皆透彻跳出荆棘林踏破澄潭月好向孤峰顶上行从前佛祖皆超越至元癸未会潭柘龙泉文退隐西堂师迁补其席后坐蜕塔于本山顺天府潭柘古渊福源禅师赐号佛性普明太原李氏子祖父居宦师幼喜学佛父母送妙觉从朗剃落兴定中避兵山谷后走真定西牛参廓乐一典侍司次参圆明照照举僧问云门如何是啐啄之机门曰响汝作么生会师曰今日痛领和尚一问曰意旨如何师曰一声齐和处千古意分明照寂复见廓乐乐曰你来耶亲切处道一句看师进前曰即日恭惟和尚尊候万福曰如何是佛法大意师曰满口牙是骨耳朵两片皮乐作色曰何曾见圆明来师却问如何是佛法大意乐喝师拟议乐打曰满口牙是骨耳朵两片皮师始大悟乐印可焉出世三迁大剎价重诸方海云尝极口称之至元间坐化塔潭柘苏州府茅椒太古菴道亨禅师字清音子自言姓杨宋末引一猱自金陵来淞大如人能供使给师夜坐有光淞人争饭之丰薄不谢但曰分定人异之相与搆菴接纳师为众赤脚乞米市中故又号赤脚道人X偶军士戏烹其猱师叹甚因辞众说偈曰八十一年饶舌终日化缘不歇重阳时节归家一路清风明月遂趺坐而逝府宝顶晓山元亮禅师河南信阳萧氏子幼却荤以父官棠遂家棠因宝林至福有道从落䰂福示以禅要有省且指参古渝幽谷才入室针芥相投洪武壬子归棠建宝顶被诏住报恩迁大慈宸章屡降力求退乃赐还山初蜀藩亦尝请说法内庭示众瓮里何曾走却鼈虾跳元来不出斗出世若无坚固心六道轮回空自走兄弟们即今入宝山还有不空手而归者么设有正须朝打三千暮打八百庚申十月十三时天净无云日午忽轰雷三震圆光空际亦三遂化去茶毗舍利如注顺天府大千佛寺徧融真圆禅师西蜀营山线氏子家世业儒书史过目不忘族人曰振吾宗者必此子至年将立感生死无常遂舍家入云华山礼可公为师薙染抵京师听讲华严至若人欲识佛境界当净其意如虗空处倐然顿悟身超虗空不觉屋庐为碍私谓曰法界玄宗毗卢性海无外吾之方寸矣且道离文字孰衍孰听畵饼不能充饥斯言信矣翌日曳杖东下至洪州居马祖菴时同气相求者毕至历七载乃入匡庐躬鬻薪易米供众不避风雨寒暑者二十余年居狮子巖时常横一棒坐巖口僧来辄热棒棒之惜无有契其机者前后四入京师初住龙华次X住栢林又迻世剎海最后慈圣太后建千佛丛林请师居之尝在杲日寺讲华严有狂僧触太宰系狱因併逮师至于㭱师称大经名而铁索檀㭱轰然为尽裂人皆感其异相率皈依而圆扉中皆浩浩佛声矣刑部狱中苦逼万端师处之晏然同刑者惊其异操师曰无他术也心存中正虽处患难而不知有患难也张大岳上章明师无罪得免慈圣皇后命复居世剎海陆五台问如何是文殊智师曰不随心外境曰如何是普贤行师曰调理一切心曰如何是毗卢法界师曰事事无碍陆叹曰今而后万殊一体我知之矣赵大州问孔子方佛奚若师曰仲尼治世圣人也佛则治出世之圣人也惩恶劝善理诚无异剖裂玄微佛氏方罄州为首肯明神宗万历甲申九月师命送龛无缓适一孤鴈集方丈师曰尔来耶至九日尚坐绳牀闻晚课诵愿生西方句遂泊然而化寿七十九腊五十全身瘗德胜门外普同塔武昌府黄檗无念深有禅师黄州麻城熊氏子偶游荡山有宿衲谓师曰十方一粒米重如须弥山若还不了道披毛戴角还师悚然又闻僧举僧问大休如何是西来意休曰黄瓜茄子师大疑遂往五台伏牛遍叩知识抵庐山参大安安问汝号甚么师曰无念安曰那箇是无念师茫然无对一夕闻哭笑二声相触有省又一日开柜失手被柜葢打头浑身汗流乃抚掌笑曰遍大地是箇无念何疑之有往龙湖同卓X吾居士到驷马山会有讲主至士问主曰清净本然云何忽生山河大地主依文讲罢士顾谓师曰你试说看师拟开口士将师膝上一推曰者箇聻师忽大悟有偈曰四十余年不住功穷来穷去转无踪而今穷到无依倚始悔从前错用功住后僧问道果有耶果无耶师曰说有说无二俱成谤曰如何即得师曰无求即得曰如何是道之体师曰满口道不着曰四大离散时如何师竖起拳曰者箇不属四大问古人曰迸却咽喉唇吻道将一句来者一句如何道师曰我不迸却咽喉唇吻你且道一句看僧无对师曰你被音声塞却口问见性成佛是否师曰是曰性是无形底如何得见师曰性是有形底只你不见曰请和尚指出看师曰我说汝不见问如何出离生死师召僧僧应诺师曰从者里出曰和尚说底话某甲不晓得师曰等你晓得堪作甚么复友人书曰学道要趂初心勐利立刻就要讨箇分晓日间对境逢缘才得出脱不然日久月深渐忘精进依旧流落世情近时学人只图口舌利便恃已见识聪明忘却本分及至恶病临身手脚忙乱一些也用不着又不肯归咎自已念头不切立志差错反说先圣佛祖也只如是毁谤正法轮自梦未醒且莫错会好他古圣一言半句如吹毛剑铁钉饭木札羹涂毒鼓直是无你侧耳处无你下口处无你着意处无你近傍处才贬眼来便成蹉过真学道人时中必须情枯想绝思X尽神穷寒暑两忘寝食俱废于无可捉摸处蓦地勐省将来从前驰求心一时顿息知见全消是非泯迹到此田地自然庆快平生更不随声逐色但是聪明解会能所神通脱手让与他人拚教终日如痴似虗其腹闲其心举世莫能知鬼神莫能覰就是黑面阎老子亦无处着眼者才是吾学道之人真自在也杭州府云栖莲池袾宏大师郡之仁和沈氏子年十七补邑庠每书生死事大四字于案头一日失手碎茶瓯有省作七笔勾见志投西山性天祝发北游参徧融次谒笑巖于柳巷求开示巖曰阿你三千里外来开示我我有甚么开示你师恍然辞归过东昌道中闻樵楼鼓声廓尔大悟述偈三十年前事可疑三千里外遇何奇焚香掷戟浑闲事魔佛空争是与非寻归浙建幢云栖侍郎王宗沐问夜来老鼠唧唧说尽一部华严师曰猫儿突出时如何王无语师自代曰走却法师留下讲案遂颂曰老鼠唧唧华严历历奇哉王侍郎却被畜生惑猫儿突出画堂前牀头说法无消息有消息大方广佛华严经世主妙严品第一因饥荒疫疠饿莩载道当道发储赈济命医救疗举师董其事铨部虞淳熙举慧日点五百病僧因缘请师判断师为拈之曰慧日自甘穷子舍已从人西院屈陷平民将生就死可惜五百僧只解点着便行曾无一箇高卧不起致令慧日显异惑众祸及儿孙郡主深切民瘼山僧急趋时难仓卒中失带了竹X杖子不免奋空拳向居士痈肿上噼地一下敢保沉疴溃散毒血䨬漓六脉调和百骸舒畼虽然如是云何一人能令众起不见道阳回片叶春满千林者事且置祇如终日把竹杖子东指西挥不如一直在木头上朝持暮守守来守去忽然枯木重荣便是死人再活说甚么竹木管取尽大地草木丛林悉皆成佛去也何以故青青物外虗空体即是如来坚实心问参禅念佛可融通否师曰若然是两物用得融通着举世尊默然良久外道谓开我迷云空生宴座不言帝释曰善说般若话拈曰良久处欲望开迷阴霾万里宴座边拟闻般若说竟多时虽然鞭头得旨空里飞花者毕竟见箇甚么示採蕨者曰心诀教我如何谈蹉过山前好时节蕨蕨竖起拳头向君说又新春日示众今日贺新春岁时重换却昨日作么生十二月廿八自像赞十畵九不像恼杀丹青匠庶几此近之权留作供养若道者便是依然成两样不两样三十棒临寂预于半月前别众曰吾将他往矣众莫谕至期微疾面西端坐而逝当万历庚辰四月日世寿八十腊六十塔全身于本山南康府云居颛愚观衡禅师行脚时甞过云间因访陈眉公三度通剌适公有事未及接见师乃留偈而去偈曰砚池三泖秀笔架九峰高堂上读书子清风吹布袍公见偈急唿舟追之至苏州而师却杜门不见初出住楚宝庆五台菴次迁金陵紫竹林万历末X年领吉州青原晚迁云居僧参拜起便问如何是西来意师曰请坐僧坐又问师曰何必忙曰某甲特特远来乞师指示师曰病僧实不知佛法僧懡㦬而退时有闻上座谓师曰诸方手段纵好杀人必有血痕和尚杀人莫道血痕气息也无师曰你又来涂污病僧问普门大士今在何处师作咳𠻳势曰问甚么僧罔措又僧问大士今在何处师曰大士且置上座今在何处曰现亲觐和尚师曰病僧不受亲觐曰某甲何曾亲觐师曰者前言不顾后语汉出去镐上座依久一日辞去索师旧行脚为信师曰我一向担板有甚旧行脚只有一顶破桦皮帽子不嫌收取去曰就请师举足示之镐礼谢师示以偈曰禅人索我旧行脚只有一顶破桦帽举足为君重指陈若阴若晴莫忘却问婆子具何手段便烧却菴师曰诸供养中法供养最曰菴主便去未审是何意思师曰明鎗易󳳒暗箭难防问一口气不来毕竟向甚么处去师曰镜面明镜背暗曰不会师曰云归山水归海问如何是二种根本师曰火性燥水性溼问如何是常住真心师曰青山㟮屼绿水长流曰真心与妄想相去几何师曰黄花熳熳翠竹珊珊问和尚是谁家儿孙师曰临济曰临济机如雷电和尚为甚绵软如泥师曰好儿不住爷屋又僧问和尚是谁家儿孙师曰曹洞曰憨大师亲见笑巖为甚道是曹洞师曰将此深心奉尘剎是则名为报佛恩问和尚X主持此宗为甚教人礼大士及生净土师曰家家门口长安路曰何不决定一门师曰活人不做做死汉有圆通颂百首一曰展脚长眠白月下光明不让水晶宫睡浓不做圆通梦佛祖都为过耳风一曰广大普门深复深九重窅寞更沉沉玉阶青锁行人断镇日帘垂鸟不音一曰谁家公子惯风流浅履轻衫锦市游醉倒春台迷出处正知身在岳阳楼一曰眼底笙簧听不尽耳边朱紫任参差飞刀雨矢盈空下正是圆通自在时佛妙禅师昆明人也出家于天华寺洪武十六年赴京赐衣钵钖杖游两浙宣德四年十二月沐浴更衣书偈曰去年七十九今年满八十万里为参寻世缘今巳毕掷笔端坐而化紫栢达观真可大师句曲沈氏子性忼慨激烈弱不好弄不喜见妇人年十七剃发游方闻诵张拙偈断除妄想重增病趋向真如亦是邪大疑之一日斋次忽大悟乃曰使我在临济德山座下一掌便醒安用如何若何北游京师参徧融万历癸卯秋忽妖书发师罹难先是神宗手书般若经偶汗下渍纸疑当易函遣近侍质于师师以偈进曰师汗一滴万世津梁无穷法藏从此放光上大悦由是注意焉适见章奏意甚怜之在法不能免因逮及旨下着审而巳拷讯时师神色自若持议甚正以衰老残躯备甞笞楚抵死不屈十二月五日入狱法司定罪欲死师师说偈X曰一笑繇来别有因那知大块不容尘从兹收拾孃生足铁橛华开不待春又曰世法若此久住何为乃索浴罢嘱侍者曰吾去矣幸谢江南诸护法复说偈曰事来方见英雄骨达老吴生岂宿缘我自西归君自北多生晤语更冷然语毕端坐而逝潮州凤栖孝禅戏芦澄心禅师海阳杨氏子依无得剃度受具于黄檗后游吴越丛席中拟置师筹室师固辞愿居学地以自煅炼有百花丛里过一叶不沾身之句素性少攀缘绝请谒每日危坐如入禅观或有过客口佞辩捷相对久之尘嚣之念自消故自题肖赞云堕甑之屑风蕉之叶作如是观祇同一橛淡于水冷于石不可得而亲疎贵贱观之令人心绝本是韩山一点青于今化作千巖雪师因葬亲回潮亲友遮留筑室于凤栖今为孝禅兰若起南和尚未脱白时曾请开示其词曰博地凡夫业识锢蔽平日只向册子上口头边依他作解幻妄中又增幻妄命根不断枝叶增长要得截断葛藤须是金刚宝剑当头直截是即是只是无人代你下手还宜自着忙一番不负学道初心到底作箇英烈丈夫始得生平拈颂诗偈甚多不令存稿或有私记见即焚之甲辰夏示微恙谓众曰梦幻之躯势不久停终归灭尽我没后不得建塔投诸江中足矣至七月初一日奄然而逝续灯正统卷四十一X续灯正统X卍XXX续灯正统卷四十二南海普陀嗣祖沙门西蜀性统编集补遗台州府天台山上云峰无尽祖灯禅师四明王氏子初见口溪咏于天宁继参方山宝师资契合寻卓钖上云峰影不出山者五十载洪武己酉二月八日示微疾夜将半顾左右曰天向明乎曰未也或曰和尚正当此际何如师破颜笑曰昔德山坐疾僧问还有不病者么德曰有僧曰如何是不病者德曰阿㖿阿㖿恁么唤作病得么众无语师曰色身无常早求证悟时至吾去矣侍者执纸乞偈师曰终不然无偈便未可死耶侍者请益坚乃书曰生灭与去来本是如来藏拶倒五须弥廓然无背向投笔端坐而逝太原府台山妙峰福登禅师山西平阳徐氏子从蒲州万固朗出家有愿行普贤行始于赞叹寺立禅三载遇异僧指示曰普贤行乃潜行密用调一切心非劳筋苦骨之谓也师遂南游金陵参云谷谷拈念佛是谁话令参同憨山清北游参徧融圆啸巖宝大千润诸公万历初再参大千于少林一日请益千曰九年面壁坐耶非坐耶千曰坐不坐两头语须知旋岚X偃岳就中原自不迁师不解问憨曰物不迁耶憨曰诸法元无去来迁箇甚么师有省隐居台山获文殊摩顶授记豁然大悟道望隆重至有勐虎引路菩萨送灯建桥梁修梵剎功行多不及录神宗梦师像征赴京赐紫衣师号示寂塔于台山勅封真正佛子夔州府白马寺仪峰方彖禅师达州罗氏子参金佛山云菴菴令看如何是鬼神觑不破之机三年有省出崃徧谒知识结茅双溪一日午炊闻甑作声大悟作颂曰三玄三要没来由用尽机思无处求蓦地一声何所作白云青峰齐点头齐点头南岳天台输一筹又曰二八女子嫁新郎续麻捻线一如常称家丰俭随时过嬾插堂前一炷香甞游浙居杭之清平山闻谷印甞依之一日师举青峰丙丁童子来求火话诘之曰青峰恁么道法眼亦恁么道为甚么有悟不悟印曰初以识心凑泊所以不悟后乃直下承当故能大悟师遽举拳挥案厉声曰恁么则汝今大悟耶印拟议师便痛骂趂出印直得汗流夹背繇兹愤志力参万历壬辰师归白马僧问如何是西来意师曰两头烧火一头烟师手中常执一鼗鼓一面书矗字一面书犇字凡应机多举而摇之示寂塔于龙神山杭州府苕溪真寂闻谷广印禅师别号掌石嘉善周氏子父珊母赵氏梦神率甲士护门觉而生师儿时X左眼角常有塔影父命习儒不愿乃送杭开元剃染一日指法界图问其师曰十界从心生心从何处生师不能对时仪峰结庐清平山师往参理前问峰曰汝要会须从妙悟始得乃令看云门露字久之阅七贤女游尸陀林话忽有省见峰峰举丙丁童子来求火话诘师曰青峰法眼一般恁么道为甚有悟不悟师曰初以识心凑泊所以不悟后以直下承当乃大悟也峰举拳挥案厉声曰恁么则汝大悟耶痛骂驱出师直得白汗夹背自是益力参年二十四会峰还蜀师乃秉具云栖次谒无幻单丁法华山禁足白云峰下共十年于亮座主参马祖因缘未决一日覩黄瑞香花忽大悟述偈曰却是虗空讲得经碌砖瓦砾正堪听向来扭揑孃生鼻错认葫芦作帝瓶于是出山圆戒云栖因深得云栖之至到龙池适池负暄堦下师曰和尚在那里池曰恰好不在师便作礼池携手入坐定池曰昨日上堂举黧奴白牯话进语者皆不惬老僧意子试道看师矢口曰三世诸佛不知有黧奴白牯却知有从来迷悟不相干如何教他出得手池又举托钵话令颂师颂曰末后句有也无德山父子太誵讹同条生不同条死活得三年恨转多池喜甚师辞行池门送蓦诘曰如何是密启其意师曰今日不打宜兴转池呵呵大笑师便行于是首众坐禅径山连居永庆诸处万历壬子兴复真寂戊午退隐楚之黄安建之宝善晚复归真寂示众径山X启此禅期要你人人领荷须知本自圆成实无功夫可做六门昼夜放光照彻山河万朵更欲直下承当岂止全身话堕虽然觅他不着却又同行同坐眉毛祇在眼上馒头定是面做直饶体贴得来早是觌面错过老实告报诸兄泥多自然佛大汝若再要如何看取老僧下座戒坛示众诸大德戒是何物受者是谁会须从苗辨地见水知源始得祇如世尊拈花迦叶微笑当恁么时且道有言说无言说若道无言说孤负世尊若道有言说曾说箇甚么来向者里开得一只眼放出大光明方明得究竟尸罗无作梵行于身无所取于修无所着于法无所住三世悉空寂无作业者无受报者此中何法名为梵行尚不见有身心孰为持犯所以高沙弥道长安虽閙我国宴然大珠道身口意清净是名佛出世身口意不净是名佛灭度是则定共道共有作无作离心则别无有矣诸大德盲龟值木际遇实难在当发希有想生欢喜心勇勐坚强必在此席发起无作妙善戒体庶于顺逆境界若身若心任运不犯而五分法身当从兹建立矣对曹安祖大参灵小参无有涅槃佛亦无佛涅槃以证无生者未始有生死而亦同夫生死者也于戏公以预知缘尽洒然长往且道是生耶死耶五十年剎那一梦延耶促耶曹居士惺惺着你向来参详博问息虑安禅所求者为何事还记得么灵山有一机少林无半语觌面露堂堂分明为君举会不会X清风拄杖头知不知白云千万里伏惟珍重除夕小参欲识佛性义当观时节因缘即今是年尽月尽日尽之时正是智穷力竭处者里虽转轮天帝不能用其威福可不惧哉祇如迁上人昨日尚语笑欢唿今日向甚处去也不可道本自不生今亦无灭必须讨箇真实落处始得若是生不知所从来死不知所从去必须奋起新鲜意志定不似今年因循仍前错过将箇本参话头顿在胸中生与同生死与同死直待打破漆桶那时出来方好道生也不道死也不道为甚不道不道不道还会么风光人不觉巳入后园梅参举玄沙答僧我是谢三郎话颂曰月满芦花雪满舟小舠轻汎自悠悠金鳞忽向波间跃抛下丝纶用直钩牧牛颂双泯曰杳杳人牛不见踪一团秋月烱高空可中若问还源旨风落巖花点翠丛有答古岑峄四问语答六观十问语答志西二问语答心城五问语答心涵灜六问语皆精妙入神非过量人不能有此崇祯丙子腊月十七示寂塔全身于孔青山之阳寿七十一腊五十八韶州曹溪憨山德清禅师字澄印全椒蔡氏子七岁见叔母生子又见叔死即抱生死去来之疑年十二礼南京报恩寺西林宁公为师时嘉兴云谷会住栖霞报恩师执侍甚勤谷开发悟明心地师即请西林剃落尽烧所习外学谒无极受具听讲华严玄谈有省乙丑谷结禅期于天界举师入堂示以向上巴鼻X辛未辞谷北游谷曰吾之大法在汝肩头慎勿容易邸中阅物不迁论至梵志出家顿了旋岚偃岳之句生死去来之疑乃作偈曰生死昼夜水流花谢今日乃知鼻孔向下乙亥礼文殊结茅五台之龙门匡山彻空云栖莲池相继入山与师语契辛巳仲冬慈圣皇太后为神庙建祈储道场于五台大墖寺百有二十二日师与妙峰主其事壬午八月光庙诞生癸未春遁居东海牢山恢复那罗延窟慈圣再征不得甲申乃得师辄赐内币师倣古矫诏赈饥事以赈山东民丙戌慈圣颁藏经布金造寺赐额海印丁亥工竣即开炉鞴己丑请藏至南京报恩感宝塔放光乙未方士流言侵攘逮赴诏狱按验无实坐以私创寺院戍雷州卫道出江西邹元标迎至铁佛菴与师一语投契顿翻前案丙申礼六祖抵戍寓城西坡公亭雷州饥疠师收埋骸骨万计建盂兰会说幽冥戒天大雨疠随止戊戌修曹溪通志戒灵通侍者酒归侵田斥僦舍屠门酒肆皆为宝所大鑑之道勃焉中兴洪都翠巖古雪真哲禅师瓯宁陈氏子生万历甲寅父之奇为邑庠生甞谓人曰吾先代多好善乐施后世子孙必有起者观此子沉潜温敏动止有则似非常儿可比因名国宾稍长随父读书山寺喜闻梵呗之声年十六矢志出世投黄巖体空薙染一日阅中峯警䇿歌恍然自得即事徧参首谒觉浪盛甞疑青X州布衫话次参天童相见次便问向上一路千圣不传棒喝交驰合明何事童便打师曰明知生是不生之法为甚被生死之所流转童打云还知么师曰便恁么去时如何童曰赚杀阇黎由是死心座下执侍者事每请益童唯大棒打出二六时中犹如木人日则随众作息夜则倚柱为牀寻出山参雪峤永觉雪关尔密诸老皆蒙器重久之复还天童童屡勘騐知其见谛稳密喜曰汝今方作得老僧侍者未几出住洪都翠巖迁建宁黄巖白法建州佛顶所在法席称盛上堂佛祖顶𩕳一机佛祖罔测天人脚下一着天人莫知没踪迹处万象䙕然正见闻时纤尘不立所以道圣名凡号总是虗声殊相劣形皆为幻色若是大丈夫汉有杀人不贬眼底作略直下承当便可横挥宝剑独据寰中截断葛藤掀翻窠臼二六时中壁立万仞见佛见祖如生冤家偶然道箇佛字漱口三日特地说箇受戒掩耳而趋到者里圣解尚不生况复更随世间喜怒哀乐杀盗淫妄贪瞋痴等习气所转所以道几回生几回死生死悠悠无定止自从顿悟了无生于诸荣辱何忧喜且道如何是无生底句宝山一宝亲披露徧界腾辉不染尘上堂今朝腊月十五屋角梅花正吐长连床上衲僧承当切忌莾卤不莾卤焦尾大虫原是虎喝一喝小参若论此事譬如野火烧山一般星星之火顺风一吹纵使万壑千峯枯枝腐艹一时鞠为灰烬且道烧尽后如X何青山依旧白云中小参一期曾未竟心识巳纷飞壁角抄方语闲房话别离曲谈犹梦梦直指谩孜孜珍重参玄客精神莫浪施问如何是死句师曰嘉州大象陜府铁牛如何是活句师曰陜府铁牛能哮㖃嘉州大象念摩诃问如何是藏身处没踪迹师曰月落潭无影如何是没踪迹处莫藏身师曰云生山有衣问赵州道佛之一字吾不喜闻是如何师曰一翳在眼空花乱坠问丹霞烧木佛意旨如何师曰因风吹火用力不多院主眉须堕落又作么生师曰不因夜来雁争见海门秋王臣宋太宗帝一日幸相国寺见僧看经问曰是甚么经僧曰仁王经帝曰既是寡人经因甚却在卿手里僧无对幸开宝塔问僧卿是甚人对曰塔主帝曰朕之塔为甚么卿作主僧无对一日因僧朝见帝问甚处来对曰庐山卧云菴帝曰朕闻卧云深处不朝天为甚到此僧无对僧入对次奏曰陛下还记得么帝曰甚处相见来奏曰灵山一别直至如今帝曰卿以何为验僧无对京寺回禄藏经悉为煨烬僧欲乞宣赐召问昔日摩腾不烧如今为甚却烧僧无对帝甞梦神人报曰请陛下发菩提心因早朝宣问左右街菩提心作么生发街无对智寂大师进三界图帝问朕在那一界中X寂无对一日朝罢帝擎钵问丞相王随曰既是大庾岭头提不起为甚么却在朕手里随无对宋徽宗帝政和三年嘉州巡补官奏本部路傍有大古树因风摧折中有一僧禅定须发披体指爪遶身帝降旨令肩舆入京命西天总持三藏以金罄出其定遂问何代僧曰我乃东林远法师之弟名慧持因游峩嵋入定于树远法师无恙否藏曰远法师晋人也化去七百年矣持不复语藏问师既至此欲归何所持曰陈留县复入定帝制三偈令绘像颁行偈曰七百年来老古锥定中消息许谁知争如只履西归去生死何劳木作皮藏山于泽亦藏身天下无藏道可亲寄语庄周休拟议树中不是负趍人有情身不是无情彼此人人定里身会得菩提本无树不须辛苦问卢能有官人入镇州天王院覩神像因问院主曰此是甚么功德曰护国天王曰祇护此国徧护余国曰在秦为秦在楚为楚曰腊月二十九日打破镇州城天王向甚处去主无对黄山赵文孺居士有偈曰妄想元来本自真除时又起一重尘言思动静承谁力仔细看来无二人金华府义乌文献黄潜居士字晋卿元天历年诏天下僧儒善书者集杭州净慈泥金书大藏经士亦预焉每食必与众僧共有别为治具则不乐不食而去甞题悬崖墨兰曰袅袅春风一样吹託身高处拟何X为从他自作颠倒想要见悬崖撒手时又题东坡像曰五祖禅师世外人娑婆久已断生因谁将描邈虗空手去觅当年身外身题山谷像曰笑杀当牛老晦堂相逢刚道桂花香披图面目浑依旧鼻孔何曾有短长士以文章名世蔚为一代儒宗以其造诣入微不觉冥符圣意况与僧杂处不肯自异亦可尚矣建康府待诏沈士荣居士洪武中为翰林院待诏甞着续原教论辩解一十四篇其论略曰人之为类不同故圣人之教不一此教之迹所以异也然为善不同同归于治穷其至妙不出一心此教之理所以同也此心也此理也天下未甞有异也迹之虽异若推而极之必当致其同也又曰若得本忘末不为迹之所惑研穷心性之原直趋至善之地则殊途同归无有彼此之间矣又曰是心也变而不动死而不灭斯理之明昭如皎日且安得而自蔽欤若人识此心悟此理在儒为真儒在僧为圣僧矣心昏理迷莫知所往本之既失诤论复何益哉又曰儒者志在排佛故作人死断灭之说以破生死论回之论不知反违周孔圣人之意甚则拨无因果废灭天理以造物归于无知善恶皆无果报至仁夭暴寿敬慎蒙祸淫佚获福小人儌倖君子无辜不明前因曲为之说理则不通障正知见惑亦甚焉又曰自汉以来经书迭至究其指归诚所谓穷心性之原入至善之地者也又非但文字而巳至如日月云霞飞潜动植色声香味而X咸臻妙理此教之体也得失违顺生死苦乐事物迁流而常住真性此教之相也文音语默食作动息威仪典章而随机普应此教之用也具是三者其道大行矣孰能排而毁之拒而绝之乎智者体吾佛之理观孔圣之道性理之学益加详焉而劝善戒恶之文尤为紧切大有功于名教岂可自生违背蔽吾心之良知也哉其观心解略曰心该万法法彻心源至理难知观心斯得故世尊初成正觉叹曰奇哉我今普见一切众生具有如来智慧德相但以妄想执着而不能证得葢人由迷此心体不知反求外为六尘所惑内生沉掉二病是以局促无知偏僻异见唯佛如来返观此心顿悟本性成等正觉故于世间无量百千法门出世间无量百千法门莫不洞明无碍廓彻无违故号三界大师十方慈父今儒者尚不自识本心岂能以心观物哉又曰葢不识自心则其本巳失安能观物明理哉又曰虞书曰人心惟危道心惟微惟精惟一允执厥中者此心学之源也人心妄想也由执着颠倒故危道心天理也非思议之所能及故微精者不昧一者不杂由无思故不昧无为故不襍乃能尽其至诚固守此中道也中者即中庸之中在心而不在物在内而不在外子思所谓喜怒哀乐未发者是也子思但以情识未动即是中义与吾佛一念无生之理相近止欠悟耳儒者释中曰不偏不倚无过不及乃巳发中节之和也便违子思之意矣X葢喜怒哀乐未发之时无有形相可见岂有偏倚过与不及之事乎又曰彼既不知观心之妙徒欲以徧计之妄心观物以穷理譬如尘镜未磨水漩未止拟求鉴物未之有也自不知此理在内惟务外求故学解益多去道愈远矣又曰一日观心证理则天下万物万事之理皆贯通焉夫子亦曰一日克己复礼天下归仁焉则亦求其在内者矣其内教外教辩略曰教有内外不同故造理有浅深之异求之于内心性是也求之于外学解是也故心通则万法皆融着相则目前自昧呜唿外求之失斯为甚矣今儒学之弊浮华者固以辞章为事纯实者亦不过以文义为宗其视心学则皆罔然也宋之大儒深知其病又知吾心上工夫为有本是当敦本抑末以斥其言语文字之非可也何自为矛盾欤又曰昔者圣人皆以内学为本而推其用于外后世文儒务外遂不知有心学之源乃以学解为事惟宋河南之学始言性理而有实践之迹然伹知心之用而不究心之体遂不知养未发之中又昧太极之理在两仪未判之先或以物理为性理故本末体用于是乎不明而尧舜周孔之道微矣又曰悟则谓之内解则谓之外此内教外教所以不同也儒者专用力于外凡知解所不能及者不复穷究故不知允执厥中之道天理流行之处皆在思虑不起物欲净尽之时履践虽专终不入圣人之域矣其作用是性解略曰大觉无思乃徧知X于世界识情有着徒妄起于尘劳佛与众生本同一体但因迷悟见有殊途佛性只在眼耳鼻舌之间妙用不离见闻觉知之际直是一尘不受一法不舍名为直至道场顿见本来面目又曰经云如我按指海印发光汝暂举心尘劳先起若无心体会则森罗万象一鑑昭然此按指发光所谓一念不生全体现也若说是性即是认着影子使毫釐系念瞥尔情生业相宛然仍前迷倒此举心尘起所谓六根才动被云遮也到此着力不得又曰三代而上未有佛可名惟圣帝继天立极推本于天言人得此明觉知理于天故曰天命之谓性性者言人皆以此明觉为体也率依此觉性而常不昧谓之道修者即养其喜怒哀乐未发之中也中者私欲未起之时纯乎天理者也私欲未起则无思无为寂然不动寂者诚也至诚无思故曰道不可须臾离也继之以戒谨恐惧不覩不闻之际不使隐微之或动皆是养此未发之中常觉不昧故发为中节之和则仁义礼智不待思而中矣斯所以为教后章言诚者寂也明者觉也寂而觉曰天之道觉而寂曰人之道皆修道之义也又曰圣人得此理乃立世间治教之法吾佛得此理乃立世间出世间解脱之法儒门伹明天人之道吾佛则明四圣六凡之道若尽天人之道则可以趋佛道矣其于性理不明则天人之理有所不明又安能究佛氏之理乎士识远材全深达法相议论纵横无碍剖发幽覗X直明心宗而辞旨尤善巧精妙其曰续原教亦可谓克缵镡津之绪者哉镊工张生讳德鄞之下水人世为大慈供堂随众听法有省值大雪有团雪作佛形像众皆述偈生亦随占一偈曰一华擎出一如来六出团团笑脸开识得髑髅元是水摩尼宫里不投胎续灯正统卷四十二