御批资治通鑑纲目前编御制叙御批资治通鑑纲目全书序朕惟自古帝王言动必记而史事以兴顾周礼外史所掌卷帙寖繁即记传亦异千百年来㣲言大义昭接天壤必以尼山笔削为断所从来尚矣粤自龙门而降累朝国乗体制略同涑水司马氏易分类为合编葢犹左氏法也紫阳朱子特起而振举之纲以提要目以备详嵗时列于上而天统明章程繋于下而人纪立増损精切予夺谨严庻几春秋大居正之宗指与虽其间事例櫽括稍有脱误大都门人一时采辑之过实非晦庵本意也自时厥后有前编有外纪有大纪续编以及考证集览发明质实之类诸家论着不一而足要皆商确折衷互相参订明儒陈仁钖裒集而剞劂之不可谓非先哲之功臣也朕几务之暇留神披阅博稽详考纎悉靡遗取义必抉其精徴辞必搜其奥析疑正陋釐异阐幽务期法戒昭彰质文融贯前后所着论断凡百有余首兹允诸臣请并以付梓颁布宇内俾士子流传诵习开卷了然不特天人理欲之㣲古今治忽之故一一胪如指掌即子朱子祖述宣尼维持世教之苦衷并可潜孚黙契于数千载之下是则朕敦崇古学作新烝民之至意也爰叙述以冠篇端用昭示于无穷焉康熙四十六年正月十七日提要钦定四库全书史部十五御批资治通鑑纲目前编史评类提要等谨案御批资治通鑑纲目前编十八卷外纪一卷举要三卷元金履祥撰履祥字吉父婺之兰谿人从学于同郡王栢何基得朱子之传当宋末造尝上书献海道𢷬虚之䇿不用徳祐初以迪功郎史馆编校起之弗就闭户着书居仁山之下学者称为仁山先生大徳初卒至正中追谥文安其学务为有用凡天文地形礼乐田乘兵谋阴阳律算之书罔不切究所着大学章句疏义尚书表註诸书已别着録是编用皇极经世皇王大纪之例凡纲目所未载者编年纪事一以尚书为主下及诗礼春秋经传旁及旧史诸子采摭条繋凡所引书多加训释以裁正其义有出于前儒所未发者葢朱子纲目本于资治通鑑断自三晋分封迄于五代之季是编则上溯帝尧下迨威烈准刘恕外纪以记前事而举要三卷为其标目亦犹通鑑之有目録也又取上古之事为外纪一卷以冠其首每条悉标出处以示传信书成以授其门人许谦而曰微言懿行后王所当法苛法乱政后王所当戒可谓得着书之要矣明陈仁钖始与纲目合刻我圣祖仁皇帝既取纲目之书加以御批乃并此刋布以为考古之助洵可以昭示无穷矣干隆四十六年十一月恭校上总纂官纪昀陆钖熊孙士毅总校官陆费墀卷首钦定四库全书御批资治通鑑纲目前编卷首三皇纪总论盘古氏音释总论史论天皇氏音释史论地皇氏音释史论辨疑人皇氏音释史论总论循蜚纪音释鉅灵氏音释句彊氏谯明氏涿光氏钩阵氏黄神氏神氏音释犂灵氏大騩氏音释鬼騩氏弇兹氏音释泰逢氏冉相氏盖盈氏大敦氏灵阳氏巫常氏泰壹氏空桑氏音释神民氏徛帝氏次民氏因提纪辰放氏音释蜀山氏音释豗傀氏音释浑沌氏东戸氏音释皇覃氏启统氏吉夷氏几蘧氏音释韦氏有巢氏燧人氏庸成氏音释轩辕氏祝融氏音释太昊伏羲氏史皇氏音释柏皇氏中央氏大庭氏栗陆氏昆连氏赫胥氏葛天氏尊卢氏昊英氏有巢氏朱襄氏隂康氏无怀氏女皇氏炎帝神农氏考证疏仡纪考证有巢氏音释史论燧人氏音释史论总论总论五帝纪总论太昊伏羲氏音释作都于陈音释教民佃渔畜牧以充庖厨音释画八卦造书契音释作甲厯制嫁娶音释以龙纪官音释造琴瑟音释在位百十五年崩音释女娲氏音释柏皇氏中央氏大庭氏栗陆氏骊连氏浑沌氏赫胥氏尊卢氏昊英氏有巢氏音释朱襄氏葛天氏隂康氏音释无怀氏考证共工氏音释总论史论辨疑炎帝神农氏音释都陈迁曲阜初蓺五谷尝百草音释始为日中之市音释以火纪官音释在位百四十年崩于长沙之茶乡音释帝临魁帝承帝明帝宜帝来帝里帝榆罔音释史论总论黄帝有熊氏音释及炎帝战于坂泉音释诛蚩尤于涿鹿音释诸侯尊为黄帝代神农氏以治天下以云纪官立六相音释立占天之官音释命大挠作甲子命容成作盖天及调厯音释命𨽻首作数音释命伶伦造律吕音释命荥猨作十二钟音释命大容作咸池之乐音释作冕旒正衣裳音释作器用音释作舟车音释作合宫音释作货币音释作内经音释命元妃西陵氏教民蚕音释画野分州经土设井音释屈轶生于庭凤皇巢于阁麒麟游于囿音释在位百年崩于荆山之阳音释帝子二十有五人音释总论史论少昊金天氏音释都于曲阜以鸟纪官音释作大渊之乐在位八十四年崩音释总论史论颛顼高阳氏音释都于帝丘音释命五官命南正重司天北正黎司地以属神民音释以斗杓建寅之月为厯元音释作承云之乐音释在位七十八年崩音释史论帝喾高辛氏音释都于亳音释作九招之乐在位七十年崩音释子摰即天子位九年而废总论史论帝尧陶唐氏总论总论总论总论史论帝舜有虞氏总论总论总论史论总论总论御批资治通鑑纲目前编卷首御批资治通鑑纲目前编卷一钦定四库全书御批资治通鑑纲目前编卷一陶唐氏帝尧书曰粤若稽古帝尧曰放勲钦明文思安安允恭克让光被四表格于上下克明俊德以亲九族九族既睦平章百姓百姓昭明协和万邦黎民于变时雍甲辰元载乃命羲和乃命羲和钦若昊天厯象日月星辰敬授人时分命羲仲宅嵎夷曰旸谷寅賔出日平秩东作日中星鸟以殷仲春厥民析鸟兽孳尾申命羲叔宅南交平秩南讹敬致日永星火以正仲夏厥民因鸟兽希革分命和仲宅西曰昧谷寅饯纳日平秩西成宵中星虚以殷仲秋厥民夷鸟兽毛毨申命和叔宅朔方曰幽都平在朔易日短星昴以正仲冬厥民隩鸟兽氄毛二载定闰法帝曰咨汝羲暨和朞三百有六旬有六日以闰月定四时成歳允釐百工庶绩咸熙朱子曰按帝尧时冬至日在虚昬中昴今冬至日在斗昬中壁中星不同者盖天有三百六十五度四分度之一岁有三百六十五日四分日之一天度四分之一而有余岁日四分之一而不足故天度常平运而舒日道常内转而缩天渐差而西岁渐差而东此岁差之由古厯简易未立差法但随时占候以与天合至东晋虞喜始以天为天岁为岁乃立差法以追其变约以五十年退一度何承天以为太过乃倍其年而反不及至隋刘焯取二家中数七十五年为近之然亦未为精宻也七载麒麟游于薮泽路史曰尧在位七年民不作忒鸱乂逃于絶域麒麟游于薮泽则能信于人也十有二载廵狩孔子曰舜临民以五尧临民以十二甲子二十有一载甲申四十有一载虞舜生于诸冯孟子曰舜生于诸冯路史曰其先国于虞始为虞氏系出虞幕春秋外传周太史伯曰虞幕能听协风以成乐物生传曰自幕至于瞽瞍无违命舜重之以明德史记曰父瞽瞍盲索隠曰母握登五十载帝游于康衢列子曰尧治天下五十年游于康衢儿童謡曰立我蒸民莫匪尔极不识不知顺帝之则时有老人击壤而歌曰吾日出而作日入而息凿井而饮耕田而食帝何力于我哉六十载舜以孝闻史记曰舜母死瞽瞍更娶妻而生象象傲瞽瞍爱后妻子常欲杀舜舜避逃及有小过则受罪顺适不失子道孝而慈于弟日以笃谨年二十以孝闻耕歴山歴山之人皆让畔渔雷泽雷泽之人皆让居陶河滨河濵之器皆不苦窳作什器于寿丘就时于负夏一年而所居成聚二年成邑三年成都大纪曰舜年二十孝友闻于人有友七人焉雄陶方囘续牙伯阳东不訾秦不虚灵甫常辅翼之淮南子曰当此之时口不説言手不指麾执𤣥德于心而化驰若神使舜无其志虽口辩而户説之不能化一人万章曰父母使舜完廪捐阶瞽瞍焚廪使浚井出从而揜之象曰谟盖都君咸我绩象徃入舜宫舜在牀琴象曰郁陶思君尔忸怩舜曰惟兹臣庶汝其于予治不识舜不知象之将杀己与孟子曰奚而不知也象忧亦忧象喜亦喜古史曰孟子曰尧将举舜妻以二女瞽瞍不顺不告而娶既而犹欲杀舜而分其室舜终不以为怨余考之书孟子盖失之矣四岳之荐舜曰烝烝乂不格姦益之称舜曰䕫䕫齐慄瞽亦允若则舜之为庻人既已能顺其亲使不至于姦矣父子相贼姦之大者也岂有既已用之而犹欲杀之哉六十有一载洪水咨四岳举鲧俾乂帝曰咨四岳汤汤洪水方割荡荡怀山襄陵浩浩滔天下民其咨有能俾乂佥曰于鲧哉帝曰吁咈哉方命圯族岳曰异哉试可乃已帝曰徃钦哉六十有九载鲧绩用弗成九载绩用弗成程子曰治水天下之大任也非其至公之心能舍己从人尽天下之议则不能成其功岂方命圯族者所能哉鲧虽九年而功弗成然其所治固非他人所及也惟其功有绪故其自任益强咈戾圯族益甚公议隔而人心离矣是其恶愈显而功卒不可成也七十载举舜登庸帝曰畴咨若时登庸放齐曰𦙍子朱启明帝曰吁嚚讼可乎帝曰畴咨若予采驩兠曰都共工方鸠僝功帝曰吁静言庸违象㳟帝曰咨四岳朕在位七十载汝能庸命㢲朕位岳曰否德沗帝位曰明明扬侧陋师钖帝曰有鳏在下曰虞舜帝曰兪予闻如何岳曰瞽子父顽母嚚象傲克谐以孝烝烝又不格姦帝曰我其试哉女于时观厥刑于二女釐降二女于妫汭嫔于虞帝曰钦哉孟子曰尧之于舜也使其子九男事之二女女焉百官牛羊仓廪备以养舜于畎畆之中后举而加诸上位故曰王公之尊贤也舜尚见帝帝馆甥于贰室亦飨舜迭为賔主是天子而友匹夫也慎徽五典纳于百揆慎徽五典五典克从纳于百揆百揆时叙左传太史克曰昔髙阳氏有才子八人苍舒隤敳梼戭大临龙降庭坚仲容叔逹齐圣广渊明允笃诚天下之民谓之八恺髙辛氏有才子八人伯奋仲堪叔献季仲伯虎仲熊叔豹季貍忠肃共懿宣慈惠和天下之民谓之八元此十六族也世济其美不陨其名以至于尧尧不能举舜臣尧举八恺使主后土以揆百事莫不时叙地平天成举八元使布五敎于四方父义母慈兄友弟恭子孝内平外成故虞书数舜之功曰慎徽五典五典克从无违敎也纳于百揆百揆时叙无废事也宾于四门流凶族殛鲧于羽山放驩兜于崇山宾于四门四门穆穆左传太史克曰舜臣尧宾于四门流四凶族浑敦穷竒梼杌饕餮投诸四裔以御螭魅故虞书曰宾于四门四门穆穆无凶人也程子曰四凶之材皆可用尧之时圣人在上皆以才任大位而不敢露其不善之心尧非不知其不善也伏则圣人亦不得而诛之及帝举舜于匹夫之中而授之位则是四人者始怀愤怨不平之心而显其恶故得以因其迹而诛窜之也七十有二载舜纳于大麓使禹平水土益掌火弃敎民播种契为司徒纳于大麓烈风雷雨弗迷淮南子曰四岳举舜而荐之尧尧妻以二女以观其内任以百官以观其外既入大麓烈风雷雨而不迷太史公曰尧使舜入山林川泽暴风雷雨舜行不迷苏氏曰洪水为患尧使舜入山林相视原隰雷雨大至衆惧失常而舜不迷其度量有絶人者而天地鬼神亦或相之与孟子曰天下之生久矣一治一乱当尧之时天下犹未平洪水横流汜滥于天下草木畅茂禽兽繁殖五谷不登禽兽偪人兽蹄鸟迹之道交于中国尧独忧之举舜而敷治焉舜使益掌火益烈山泽而焚之禽兽逃匿禹疏九河㵸济漯决汝汉排淮泗然后中国可得而食也当是时也禹八年于外三过其门而不入后稷敎民稼穑树艺五谷五谷熟而民人育人之有道也饱食煖衣逸居而无敎则近于禽兽圣人有忧之使契为司徒敎以人伦父子有亲君臣有义夫妇有别长幼有叙朋友有信放勲曰劳之来之匡之直之辅之翼之使自得之又从而振德之丙辰七十有三载荐舜于天舜受终于文祖帝曰格汝舜询事考言乃言底可绩三载汝陟帝位舜让于德弗嗣帝曰咨尔舜天之厯数在尔躬允执其中四海困穷天禄永终正月上日受终于文祖在璇玑玉衡以齐七政肆类于上帝禋于六宗望于山川徧于羣神辑五瑞既月乃日觐四岳羣牧班瑞于羣后七十有四载廵狩岁二月东廵狩至于岱宗柴望秩于山川肆觐东后五玉三帛二生一死䞇协时月正日同律度量衡脩五礼如五器卒乃复五月南廵狩至于南岳如岱礼八月西廵狩至于西岳如初十有一月朔廵狩至于北岳如西礼归格于艺祖用特五载一廵狩羣后四朝敷奏以言明试以功车服以庸文中子曰舜一岁而廵四岳兵卫少而徴求寡也流共工于幽洲流共工于幽洲七十有六载窜三苖于三危窜三苗于三危吕刑曰若古有训蚩尤惟始作乱延及于平民罔不寇贼鸱义姦宄夺攘矫䖍苗民弗用灵制以刑惟作五虐之刑曰法杀戮无辜爰始淫为劓刵㭬黥越兹丽刑并制罔差有辞民兴胥渐泯泯棼棼罔中于信以覆诅盟虐威庶戮方吿无辜于上上帝监民罔有馨香德刑发闻惟腥皇帝哀矜庶戮之不辜报虐以威遏絶苖民无世在下乃命重黎絶地天通罔有降格楚语曰少皥之衰也九黎乱德民神杂糅不可方物夫人作享家为巫史无有要质民渎齐盟无有严威祸灾荐臻颛顼受之乃命南正重司天以属神火正黎司地以属民使复旧常无相侵渎是谓絶地天通其后三苖复九黎之德象以典刑流宥五刑鞭作官刑扑作敎刑金作赎刑𤯝灾肆赦怙终贼刑钦哉钦哉惟刑之恤哉流共工于幽洲放驩兠于崇山窜三苖于三危殛鲧于羽山四罪而天下咸服八十载禹告成功禹贡禹敷土随山刋木奠髙山大川冀州既载壶口治梁及岐既脩太原至于岳阳覃怀底绩至于衡漳厥土惟白壤厥赋惟上上错厥田惟中中恒卫既从大陆既作岛夷皮服夹右碣石入于河济河惟兖州九河既道雷夏既泽灉沮会同桑土既蚕是降丘宅土厥土黑坟厥草惟繇厥木惟条厥田惟中下厥赋贞作十有三载乃同厥贡漆丝厥篚织文浮于济漯逹于河海岱惟青州嵎夷既略潍淄其道厥土白坟海滨广斥厥田惟上下厥赋中上厥贡盐絺海物惟错岱畎丝枲铅松怪石莱夷作牧厥篚檿丝浮于汶逹于济海岱及淮惟徐州淮沂其乂䝉羽其艺大野既猪东原底平厥土赤埴坟草木渐包厥田惟上中厥赋中中厥贡惟土五色羽畎夏翟峄阳孤桐泗滨浮磬淮夷蠙珠暨鱼厥篚𤣥纎缟浮于淮泗逹于河淮海惟扬州彭蠡既猪阳鸟攸居三江既入震泽底定篠簜既敷厥草惟天厥木惟乔厥土惟涂泥厥田惟下下厥赋下上上错厥贡惟金三品瑶琨篠簜齿革羽毛惟木岛夷卉服厥篚织贝厥包橘柚钖贡沿于江海逹于淮泗荆及衡阳惟荆州江汉朝宗于海九江孔殷沱潜既道云土梦作乂厥土惟涂泥厥田惟下中厥赋上下厥贡羽毛齿革惟金三品杶榦栝柏砺砥砮丹惟箘簵楛三邦底贡厥名包匦菁茅厥篚𤣥纁玑组九江纳钖大龟浮于江沱潜汉逾于洛至于南河荆河惟豫州伊洛瀍涧既入于河荥波既猪导菏泽被孟诸厥土惟壤下土坟垆厥田惟中上厥赋错上中厥贡漆枲絺纻厥篚纎纩钖贡磬错浮于洛逹于河华阳黑水惟梁州岷嶓既艺沱潜既道蔡䝉旅平和夷厎绩厥土青黎厥田惟下上厥赋下中三错厥贡璆铁银镂砮磬熊罴狐狸织皮西倾因桓是来浮于潜逾于沔入于渭乱于河黑水西河惟雍州弱水既西泾属渭汭漆沮既从沣水攸同荆岐既旅终南惇物至于鸟䑕原隰厎绩至于猪野三危既宅三苗丕叙厥土惟黄壤厥田惟上上厥赋中下厥贡惟球琳琅玕浮于积石至于龙门西河㑹于渭汭织皮崑崙析支渠搜西戎即叙导岍及岐至于荆山逾于河壶口雷首至于太岳厎柱析城至于王屋大行恒山至于碣石入于海西倾朱圉鸟䑕至于泰华熊耳外方桐柏至于陪尾导嶓冡至于荆山内方至于大别岷山之阳至于衡山过九江至于敷浅原导弱水至于合黎余波入于流沙导黑水至于三危入于南海导河积石至于龙门南至于华隂东至于底柱又东至于孟津东过洛汭至于大伾北过浲水至于大陆又北播为九河同为逆河入于海嶓冡导漾东流为汉又东为沧浪之水过三澨至于大别南入于江东汇泽为彭蠡东为北江入于海岷山导江东别为沱又东至于澧过九江至于东陵东迤北㑹于汇东为中江入于海导沇水东流为济入于河溢为荥东出于陶丘北又东至于菏又东北㑹于汶又北东入于海导淮自桐柏东㑹于泗沂东入于海导渭自鸟䑕同穴东㑹于沣又东㑹于泾又东过漆沮入于河导洛自熊耳东北㑹于涧瀍又东㑹于伊又东北入于河九州攸同四隩既宅九山刋旅九川涤源九泽既陂四海㑹同六府孔脩庶土交正厎慎财赋咸则三壤成赋中邦钖土姓祇台德先不距朕行五百里甸服百里赋纳总二百里纳铚三百里纳秸服四百里粟五百里米五百里侯服百里采二百里男邦三百里诸侯五百里绥服三百里揆文敎二百里奋武卫五百里要服三百里夷二百里蔡五百里荒服三百里蛮二百里流东渐于海西被于流沙朔南暨声敎讫于四海禹钖𤣥圭告厥成功甲子八十有一载肇十有二州肇十有二州封十有二山濬川吴越春秋曰尧号禹曰伯禹官曰司空赐姓姒氏领统州伯以廵十二部封伯禹于有夏封四岳于有吕国语太子晋曰伯禹念前之非度釐改制量象物天地比类百则仪之于民而度之于羣生共之从孙四岳佐之髙髙下下疏川道滞钟水丰物封崇九山决汨九川陂障九泽丰殖九薮汨越九原宅居九隩合通四海莫非嘉绩克厌帝心赐姓曰姒氏曰有夏谓其能以嘉祉殷富生物也胙四岳国命为侯伯赐姓曰姜氏曰有吕谓其能为禹股肱心膂以养物丰民人也加赐伯益史记秦纪曰帝颛顼之苗裔孙曰女脩生子大业大业取少典之子曰女华生大费与禹平水土已成禹曰非予能成亦大费为辅帝曰咨尔费賛禹功其赐尔皁斿尔后嗣将大出乃妻之姚姓之玉女佐舜调驯鸟兽鸟兽多驯服是为柏翳舜赐姓嬴氏索隠曰此秦赵之祖一名柏翳尚书谓之益世本汉书谓之伯益是也寻检史记上下诸文柏翳与伯益是一人不疑而陈杞世家即叙伯翳与伯益为二未知太史公疑而未决耶而亦谬误也封契于商商颂长发之诗曰濬哲维商长发其祥洪水芒芒禹敷下土方外大国是疆幅员既长有娀方将帝立子生商史记本纪曰简狄有娀氏女为帝喾次妃三人行浴见𤣥鸟堕其卵简狄吞之因孕生契契长而佐禹治水有功帝舜乃命契为司徒封于商赐姓子氏索隠曰契生尧代舜始举之必非喾子以其父微故不着名其母有娀氏女与宗妇三人浴于川则非帝喾次妃明也老泉苏氏曰史记载简狄行浴见燕堕卵取而吞之因生契为商始祖神竒妖滥不亦甚乎使圣人而有异于衆庶也天地必将储隂阳之和积元气之英以生又焉用此微禽之卵哉燕堕卵于前取而吞之简狄其䘮心乎史迁之意必以诗有天命鳦鸟降而生商而言之此迁求诗之过也毛公之传诗也以鳦降为祀郊禖之候及郑之笺而后有吞践之事迁之説出于疑诗而郑之説又出于从迁矣甚矣迁之以不祥诬圣人也封弃于邰生民之诗曰厥初生民时维姜嫄生民如何克禋克祀以弗无子履帝武敏歆攸介攸止载震载夙载生载育时维后稷诞弥厥月先生如逹不坼不副无菑无害以赫厥灵上帝不宁不康禋祀居然生子诞置之隘巷牛羊腓字之诞置之平林㑹伐平林诞置之寒冰鸟覆翼之鸟乃去矣后稷哌矣实覃实订厥声载路诞实匍匐克岐克嶷以就口食蓺之荏菽荏菽斾斾禾役穟穟麻麦幪幪𤓰瓞唪唪诞后稷之穑有相之道茀厥丰草种之黄茂实方实苞实种实褎实发实秀实坚实好实颕实栗即有邰家室史记曰初欲弃之因名曰弃及为成人遂好耕农相地之宜宜谷者稼穑焉民皆法则之帝尧闻之举弃为农师天下得其利有功封弃于邰号曰后稷别姓姬氏路史曰稷字度展郑石癸曰姞吉人也后稷之元妃也九十载孔子曰舜其至孝矣五十而慕孟子曰五十而慕者予于大舜见之矣癸未一百载帝乃殂落书曰二十有八载帝乃殂落百姓如䘮考妣三载四海遏宻八音孔子曰大哉尧之为君也惟天为大惟尧则之荡荡乎民无能名焉巍巍乎其有成功也焕乎其有文章路史曰帝尧之子十其长号监明先死监明之子式封于刘其后有刘累事存汉纪富宜氏史汉作散宜氏生朱骜佷克兄弟为䦧嚚讼嫚淫帝悲之制奕以闲其情使出就丹虞氏国之房夏后封之唐庶子九其后傅铸冀郇栎函髙唐上唐唐杜皆其后御龙豕韦鲁范随士刘见左氏郑康成曰尧游城阳而死葬焉外纪曰葬谷林古史曰尧后有刘累者学扰龙于豢龙氏事夏孔甲赐氏曰御龙以更豕韦之后为豕韦氏商之衰徙居于唐周以唐封叔虞复自唐徙杜为唐杜氏宣王诛杜伯其子隰叔适晋为范氏范武子奔秦自秦复归于晋其处者为刘氏甲申百有一载乙酉百有二载舜避于南河之南孟子曰舜相尧二十有八载非人之所能为也天也尧崩三年之䘮毕舜避尧之子于南河之南天下诸侯朝觐者不之尧之子而之舜讼狱者不之尧之子而之舜讴歌者不讴歌尧之子而讴歌舜故曰天也夫然后之中国践天子位焉而居尧之宫逼尧之子是簒也非天与也古史论曰舜禹之摄格于祖考郊祀天地朝见诸侯廵守方岳行天子之事矣及其终而避之何哉使舜禹避之天下归之而其子不顺将从天下而废其子欤将奉其子而违天下欤此事之至逆由避致之也至益不度天命而受位于禹避之而天下不从然后不敢为匹夫犹且耻之而谓益为之哉大纪曰既除䘮舜委政于臯陶退避于南河之南论曰尧命舜舜命禹行天子之事舜禹亦既受命行天子之事矣及尧舜既终又避其子何哉人臣至于代天子行天下之政已亢矣况又将去人臣以为天子乎尧舜之䘮甫除舜禹政自己出使丹朱商均去其宫室可则可矣是用九为首非所以明微也故舜禹避之以展天下之情成揖让之礼其心与计利害者辽乎如天地之不相及也使舜禹而有计利害之心则是以争夺行尚何授受之有若夫益则又异于舜禹矣启贤能敬承继禹之道益歴事三代年亦老矣奉身而退顺天道也读书者能无以文害辞无以辞害意则孟轲氏之言粲然明白无可疑者张氏纪年叙曰孟子谓尧舜三年之䘮毕舜禹避尧舜之子而天下归之然后践天子位此乃见帝王奉天命之大㫖其可闇而弗章故以甲申书服尧之䘮乙酉书践位之实丙戍书元载格于文祖自乙酉至丁巳是践位三十有三载也则书荐禹于天与尚书命禹之辞合自丁巳至癸酉是荐禹十有七年也与孟子之説合于禹受命之际书法亦然然而书称舜在位五十载则是史官自尧崩之明年通数之尔朱子曰舜禹避朱均而天下归之苏子虑其避之足以致天下之逆至益避启而天下归启苏子又讥其避之为不度而无耻于是凡孟子史迁之所传者皆以为诞妄而不之信今固未暇质其有无然苏子之所以为説者类皆以世俗不诚之心度圣贤则不可以不之辩也圣贤之心淡然无欲岂有取天下之意哉顾辞让之发则有根于所性而不能已者茍非所据则虽巵酒豆肉犹知避之况乎秉权据重而天下有归己之势则亦安能无所惕然于中而不逺引以避之哉避之而彼不吾释则不获已而受之何病于逆避之而幸其舍则固得吾本心之所欲而又何耻焉唯不避而强取之乃为逆偃然当之而彼不吾归乃可耻耳如苏子之言则是凡世之为辞让者皆隂取之而阳为逊避是以其言反于事实至于如此而不自知其非也舜禹之事世固不以为疑今不复论至益之事则亦有不能无惑于其説者殊不知若太甲贤而伊尹告归成王冠而周公还政宣王有志而共和罢此类多矣当行而行当止而止而又何耻焉苏子盖贤共伯而尚何疑于益哉若曰受人之寄则当遂有之而不可归归之则为不度而无耻则是王莽曹操司马懿父子之心而扬坚夫妇所谓骑虎之势也乃欲以是而言圣贤之事其误甚矣御批资治通鑑纲目前编卷一御批资治通鑑纲目前编卷二钦定四库全书御批资治通鑑纲目前编巻二有虞氏帝舜舜典粤若稽古帝舜曰重华协于帝濬哲文明温恭允塞𤣥德升闻乃命以位丙戍元载月正元日格于文祖咨二十有二人书曰月正元日舜格于文祖询于四岳辟四门明四目逹四聪咨十有二牧曰食哉惟时柔远能迩惇德允元而难任人变夷率服舜曰咨四岳有能奋庸熈帝之载使宅百揆亮采惠畴佥曰伯禹作司空帝曰俞咨禹汝平水土惟时懋哉禹拜稽首让于稷契曁臯陶帝曰俞汝徃哉帝曰弃黎民阻饥汝后稷播时百谷帝曰契百姓不亲五品不逊汝作司徒敬敷五教在寛帝曰臯陶蛮夷猾夏宼贼姦宄汝作士五刑有服五服三就五流有宅五宅三居惟明克允帝曰畴若予工佥曰垂哉帝曰俞咨垂汝共工垂拜稽首让于殳斨曁伯与帝曰俞徃哉汝谐帝曰畴若予上下草木鸟兽佥曰益哉帝曰俞咨益汝作朕虞益拜稽首让于朱虎熊罴帝曰俞徃哉汝谐帝曰咨四岳有能典朕三礼佥曰伯夷帝曰俞咨伯汝作秩宗夙夜惟寅直哉惟清伯拜稽首让于䕫龙帝曰俞徃钦哉帝曰䕫命汝典乐教胄子直而温寛而栗刚而无虐简而无傲诗言志歌永言声依永律和声八音克谐无相夺伦神人以和帝曰龙朕墍谗説殄行震惊朕师命汝作纳言夙夜出纳朕命惟允帝曰咨汝二十有二人钦哉惟时亮天功禹臯陶相与陈谟臯陶谟粤若稽古臯陶曰允迪厥德谟明弼谐禹曰俞如何臯陶曰都愼厥身修思永惇叙九族庶明励翼迩可远在兹禹拜昌言曰俞臯陶曰都在知人在安民禹曰吁咸若时惟帝其难之知人则哲能官人安民则惠黎民懐之能哲而惠何忧乎驩兠何迁乎有苗何畏乎巧言令色孔壬臯陶曰都亦行有九德亦言其人有德乃言曰载采采禹曰何臯陶曰寛而栗柔而立愿而恭乱而敬扰而毅直而温简而亷刚而塞彊而义彰厥有常吉哉日宣三德夙夜浚明有家日严祇敬六德亮采有邦翕受敷施九德咸事俊乂在官百僚师师百工惟时抚于五辰庻绩其凝无敎逸欲有邦兢兢业业一日二日万几无旷庶官天工人其代之天叙有典敕我五典五惇哉天秩有礼自我五礼有庸哉同寅协恭和𠂻哉天命有德五服五章哉天讨有罪五刑五用哉政事懋哉懋哉天聪明自我民聪明天明畏自我民明威逹于上下敬哉有土臯陶曰朕言惠可厎行禹曰俞乃言厎可绩臯陶曰予未有知思曰賛賛襄哉帝曰来禹汝亦昌言禹拜曰都帝予何言予思日孜孜臯陶曰吁如何禹曰洪水滔天浩浩懐山襄陵下民昬垫予乘四载随山刋木暨益奏庶鲜食予决九川距四海濬畎浍距川暨稷播奏庻艰食鲜食懋迁有无化居烝民乃粒万邦作乂臯陶曰俞师汝昌言禹曰都帝愼乃在位帝曰俞禹曰安汝止惟几惟康其弼直惟动丕应徯志以昭受上帝天其申命用休帝曰吁臣哉邻哉邻哉臣哉禹曰俞帝曰臣作朕股肱耳目予欲左右有民汝翼予欲宣力四方汝为予欲观古人之象日月星辰山龙华虫作㑹宗彛藻火粉米黼黻絺绣以五采彰施于五色作服汝明予欲闻六律五声八音在治忽以出纳五言汝听予违汝弼汝无面从退有后言钦四邻庻顽䜛説若不在时侯以明之挞以记之书用识哉欲竝生哉工以纳言时而飏之格则承之庸之否则威之禹曰俞哉帝光天之下至于海隅苍生万邦黎献共惟帝臣惟帝时举敷纳以言明庻以功车服以庸谁敢不让敢不敬应帝不时敷同日奏罔功无若丹朱傲惟慢游是好傲虐是作罔昼夜额额罔水行舟朋滛于家用殄厥世予创若时娶于涂山辛壬癸甲启而泣予弗子惟荒度土功弼成五服至于五千州十有二师外薄四海咸建五长各迪有功苗顽弗即工帝其念哉帝曰迪朕德时乃功惟叙臯陶方祇厥叙方施象刑惟明廵狩四岳八伯虞夏传曰维元祀廵狩四岳八伯坛四奥沈四海封十有二山肇十有二州乐正定乐名元祀代泰山贡两伯之乐焉东岳阳伯之乐舞侏离其歌声比余謡名曰晳阳羲伯之乐舞鼚哉其歌声比大謡名曰南阳中祀大交霍山贡两伯之乐焉夏伯之乐舞谩或其歌声比中謡名曰初虑羲伯之乐舞将阳其歌声比大謡名曰朱于秋祀桞谷华山贡两伯之乐焉秋伯之乐舞蔡俶其歌声比小謡名曰苓落和伯之乐舞𤣥鹤其歌声比中謡名曰归来幽都𢎞山祀贡两伯之乐焉冬伯之舞齐落歌曰缦缦并论八音四㑹归格于祢祖用特三载考绩五载箾韶乐成书曰䕫曰戞击鸣球搏拊琴瑟以咏祖考来格虞賔在位羣后德让下管鼗鼓合止柷敔笙镛以间鸟兽跄跄箫韶九成凤凰来仪夔曰于予击石拊石百兽率舞庶尹允谐虞夏传曰维五祀定钟石论人声乃及鸟兽咸变于前故更着四时推六律六吕询十有二变而道𢎞广五作十道孝力为右秋养耆老而春食餔子乃勃然招乐兴于大鹿之野乐记曰舜作五弦之琴以歌南风䕫始制乐以赏诸侯故天子之为乐也以赏诸侯之有德者也德盛而敎尊五谷时熟然后赏之以乐家语曰舜弹五弦之琴造南风之诗其诗曰南风之薫兮可以觧吾民之愠兮南风之时兮可以阜吾民之财兮六载廵狩书大传曰五载一廵狩羣后德让贡正声而九族具成虽禽兽之声犹悉关于律乐者人性之所自有也故圣王廵十有二州观其风俗习其性情因论十有二俗定以六律五声八音七始着其素蔟以为八此八伯之事也分定于五此五岳之事也五音天音也八声天化也七始天统也七载作大唐之歌书大传曰执事还归二年䜎然作大唐之歌九载三考黜陟幽明庶绩咸熈分北三苗书曰三载考绩三考黜陟幽明庶绩咸熈分北三苗十有四载帝作歌帝庸作歌曰勑天之命惟时惟几乃歌曰股肱喜哉元首起哉百工熈哉臯陶拜手稽首飏言曰念哉率作兴事愼乃宪钦哉屡省乃成钦哉乃赓载歌曰元首明哉股肱良哉庶事康哉又歌曰元首丛脞哉股肱惰哉万事堕哉帝拜曰俞徃钦哉虞夏传曰惟十有四祀帝乃雍而歌者重篇于时俊乂百工相和而歌卿云帝乃偶之曰卿云烂兮礼缦缦兮日月光华旦复旦兮八伯咸进稽首曰明明尚天烂然星陈日月光华𢎞于一人帝乃载歌旋持衡十有五载帝载歌虞夏传曰维十有五祀祀者贰尸日月有常星辰有行四时顺经万姓允诚于予论乐配天之灵迁于贤圣莫不咸听鼚乎鼓之轩乎舞之精华以竭褰裳去之于是乃八风修通卿云丛聚蟠龙贲信于其藏蛟鱼踊跃于其渊龟鼈咸出其穴十有六载九叙惟歌虞夏传曰维十有四祀云云还归二年而庙中茍有歌大化大训六府九原而夏道兴丁巳三十有二载帝命禹总师粤若稽古大禹曰文命敷于四海祇承于帝曰后克艰厥后臣克艰厥臣政乃乂黎民敏德帝曰俞允若兹嘉言罔攸伏野无遗贤万邦咸宁稽于衆舍已从人不虐无告不废困穷惟帝时克益曰都帝德广运乃圣乃神乃武乃文皇天眷命奄有四海为天下君禹曰惠迪吉从逆凶惟影响益曰吁戒哉儆戒无虞罔失法度罔游于逸罔滛于乐任贤勿贰去邪勿疑疑谋勿成百志惟熙罔违道以干百姓之誉罔咈百姓以从已之欲无怠无荒四夷来王禹曰于帝念哉德惟善政政在养民水火金木土谷惟修正德利用厚生惟和九功惟叙九叙惟歌戒之用休董之用威劝之以九歌俾勿壊帝曰俞地平天成六府三事允治万世永頼时乃功帝曰格汝禹朕宅帝位三十有三载耋期倦于勤汝惟不怠总朕师禹曰朕德罔克民不依臯陶迈种德德乃降黎民懐之帝念哉念兹在兹释兹在兹名言兹在兹允出兹在兹惟帝念功帝曰臯陶惟兹臣庻罔或干予正汝作士明于五刑以弼五教期于予治刑期于无刑民协于中时乃功懋哉臯陶曰帝德罔愆临下以简御衆以寛罚弗及嗣赏延于世宥过无大刑故无小罪疑惟轻功疑惟重与其杀不辜宁失不经好生之德洽于民心兹用不犯于有司帝曰俾予从欲以治四方风动惟乃之休帝曰来禹降水儆予成允成功惟汝贤克勤于邦克俭于家不自满假惟汝贤汝惟不矜天下莫与汝争能汝惟不伐天下莫与汝争功予懋乃德嘉乃丕绩天之厯数在汝躬汝终陟元后人心惟危道心惟㣲惟精惟一允执厥中无稽之言勿听弗询之谋勿庸可爱非君可畏非民衆非元后何戴后非衆罔与守邦钦哉愼乃有位敬修其可愿四海困穷天禄永终惟口出好兴戎朕言不再禹曰枚卜功臣惟吉之从帝曰禹官占惟先蔽志昆命于元龟朕志先定询谋佥同鬼神其依龟筮协从卜不习吉禹拜稽首固辞帝曰毋惟汝谐三十有三载正月朔旦禹受命于神宗率百官若帝之初帝命禹叙洪范九畴箕子曰我闻在昔鲧陻洪水汨陈其五行帝乃震怒不畀洪范九畴彛伦攸斁鲧则殛死禹乃嗣兴天乃钖禹洪范九畴彛伦攸叙初一曰五行次二曰敬用五事次三曰农用八政次四曰协用五纪次五曰建用皇极次六曰乂用三德次七曰明用稽疑次八曰念用庶徴次九曰向用五福威用六极书大传曰维王后元祀帝令大禹歩于上帝禹乃共辟厥德受帝休令爰用五事建用王极易大传曰洛出书圣人则之孔安国曰洛书者禹治水时神龟负文列于背有数自一至九禹遂因而第之关子明曰洛书之文九前一后三左七右四前左二前右八后左六后右朱子曰凡数之始一隂一阳而已矣阳之象圆圆者径一而围三隂之象方方者径一而围四围三者以一为一故参其一阳而为三围四者以二为一故两其一隂而为二是所谓参天两地者也三二之合则为五矣此图书之数所以皆以五为中也洛书以五竒数统四偶数而各居其所盖主于阳以统隂而肇其变数之用也一三七九各居其五象本方之外而二四六八者各因其类以附于竒数之侧盖正者为君侧者为臣有条而不紊也洛书主变故极于九而其位与实皆竒赢而偶乏虚其中也然后隂阳之数均其阳数则首北次东次中次西次南其隂数则首西南次东南次西北次东北也合而言之则首北次西南次东次东南次中次西北次西次东北而究于南也其运行则水克火火克金金克木木克土右旋一周而土复克水也纵横十五而七八九六迭为消长虚五分十而一含九二含八三含七四含六则参伍错综无适而不遇其合焉此变化无穷之所以为妙也复九州经世歴日禹受命于神宗正天下水土分九州九山九川九泽三十有五载咨禹征有苗大禹谟曰帝曰咨禹惟时有苗弗率汝徂征禹乃㑹群后誓于师曰济济有衆咸听朕命蠢兹有苗昬迷不恭侮慢自贤反道败德君子在野小人在位民弃不保天降之咎肆予以尔衆士奉辞伐罪尔尚一乃心力其克有勲三旬苗民逆命益賛于禹曰惟德动天无远弗届满招损谦受益时乃天道帝初于歴山徃于田日号泣于旻天于父母负罪引慝祇载见瞽瞍䕫䕫齐慄瞽亦允若至諴感神矧兹有苗禹拜昌言曰俞班师振旅帝乃诞敷文德舞干羽于两阶七旬有苗格路史曰于是命禹行天子之事三载釐苗弗恭命禹征之淮南子曰夫能理三苗朝羽民从祼国纳肃愼未发号施令而移风易俗者其唯心行者乎法度刑罚何足以致之也甲子三十有九载邵子皇极经世以运经世之二经元之甲一经㑹之午七经运之甲一百八十一经世之子二千一百六十一甲子夏王禹八年祝氏曰唐虞当第六㑹之终元经㑹之运卦在㑹之世同人上爻变而为革则天运推移矣当数之交尧舜知天之歴数以天下与贤茍非二圣之大德安能保灾度难洪水滔天非小沴也四凶稔恶非细故也惟尧舜能平定之故曰巍巍乎有天下而不与焉是年运之甲大畜节世之子大畜节年之甲子损节癸酉四十有八载帝陟方乃死书曰舜生三十征庸三十在位五十载陟方乃死史记曰南廵狩崩于苍梧之野葬于江南九疑是为零陵礼记曰舜葬苍梧之野盖二妃未之从也大纪曰记称舜葬苍梧刘道原以为舜廵狩南裔徃而不返者欲兆庻专意戴禹也夫舜本以耄期倦于勤使禹摄政使远廵荒外而死是与经意相反也舜之授禹以天下者本乎民心与天意尔使禹有天命舜虽不死于荒外何病于禹使禹无天命舜虽死于荒外岂能有益于禹哉此记者谬误道原习而未之察也甲戍四十有九载乙亥五十载禹避于阳城孟子曰舜崩三年之丧毕禹避舜之子于阳城天下诸侯朝觐讼狱讴歌者不之舜之子而之禹路史曰女罃生义均及季釐义均封商今商之商洛有尧女墓武闗西北百有二十里商城是也禹封其子于虞季釐封于缗其后为夏桀所克舜庻子七人圭胡负遂庐蒲卫甄潘饶番𫝊邹息有何母辕余姚上虞濮阳余虞西虞亡钖巴陵衡山长沙皆其裔也夏有箕伯箕伯之后箕子御批资治通鑑纲目前编卷二御批资治通鑑纲目前编卷三钦定四库全书御批资治通鑑纲目前编卷三夏后氏大禹丙子元嵗春正月夏小正曰春正月启蛰鴈北乡雉震呴鱼陟负冰农纬厥耒初嵗祭耒始用畅囿有见韭时有俊风寒日涤冻涂田䑕出农率均田獭祭鱼鹰则为鸠农及雪泽初服于公田采芸鞠则见初昬参中斗柄县在下桺梯梅杏杝桃则华薃鸡桴粥二月往耰黍襌初俊羔助厥母粥绥多女士丁亥万用入学祭鲔荣堇采蘩昆小虫抵蚳来降燕乃睇剥鱓有鸣鸧鹒荣芸时有见稊始收三月参则伏摄桑萎杨䍷羊则鸣颁冰采识妾子始蚕执养宫事祈麦实越有小旱田䑕化为鴽拂桐芭鸣鸠夏四月昴则见初昬南门正鸣蚻囿有见杏鸣蜮王萯莠取荼莠幽越有大旱执陟攻驹五月参则见浮游有殷鴂则鸣时有养日乃衣𤓰良蜩鸣匽之兴五日翕望乃伏启灌蓝蓼鸠为鹰唐蜩鸣初昬大火中种黍菽穈煑梅蓄兰颁马六月初昬斗柄正在上煑桃鹰始摰秋七月莠雚苇狸子肇肆湟潦生苹爽死苹莠汉案戸寒蝉鸣初昬织女正东乡时有霖雨灌荼斗柄县在下则旦八月剥𤓰𤣥校剥枣㮚零丹鸟羞白鸟辰则伏鹿人从鴽为䑕参中则旦九月纳火遰鸿鴈主夫出火陟𤣥鸟蛰熊罴豹貉鼬鼪则穴荣鞠树麦王始裘雀入于海为蛤冬十月豺祭兽初昬南门见黒鸟浴时有养夜雉入于淮为蜃织女正北乡则旦十有一月王狩陈筋革啬人不从陨麋角十有二月鸣弋𤣥驹贲纳卵蒜虞人入梁陨麋角论语曰颜渊问为邦子曰行夏之时朱子曰夏时谓以斗柄初昬建寅之月为嵗首也天开于子地辟于丑人生于寅故斗柄建此三辰之月皆可以为嵗首而三代迭用之夏以寅为人正商以丑为地正周以子为天正也然时以作事则嵗月自当以人为纪故孔子尝曰吾得夏时焉而説者以为谓夏小正之属盖取其时之正与其令之善而于此又以告颜子也县子问子思曰颜回问为邦夫子曰行夏之时若时殷周异政为非乎子思曰夏数得天尧舜之所同也殷周征伐革命以应乎天因改正朔若云天时之改尔故不相因也夫受禅于人者则袭其统受命于天者则革之以神其事如天道之变然也三统之义夏得其正是以夫子云晋董巴曰昔伏羲始造八卦作三画以象二十四气黄帝因之初作调歴歴代十一更年五千凡有七歴颛帝以今之孟春正月为元其时正月朔旦立春五星㑹于天歴营室也冰冻始泮蛰虫始发鸡始三号天曰作时地曰作昌人曰作乐鸟兽万物莫不应和故颛帝圣人为歴宗也汤作殷歴弗复以正月朔旦立春为节更以十一月朔旦冬至为元首下至周鲁及汉皆从其节据正四时夏为得天以承尧舜从颛帝故也礼记大戴曰虞夏之歴建正于孟春此之谓也唐大衍歴议曰夏小正虽颇疎简失传乃羲和遗迹何承天循大戴之説复用夏正更以正月甲子夜半合朔雨水为上元进乖夏厯退非周正故近代推月令小正者皆不与古合开元厯推夏时立春日在营室之末昬东井二度中古歴以参右肩为距方当南正故小正曰正月初昬斗杓悬在下魁枕参首所以着参中也季春在昴十一度半去参距星十八度故曰三月参则伏立夏日在井四度昬角中南门右星入角距西五度其左星入角距东六度故曰四月初昬南门正昴则见五月节日在舆鬼一度半参去日道最逺以浑仪度之参体始见其肩股犹在浊中房星正中故曰五月参则见初昬大火中八月参中则曙失传也辰伏则参见非中也十月初昬南门见亦失传也定星方中则南门伏非昬见也即位㑹诸侯于涂山稽古录禹即天子位㑹诸侯于涂山执玉帛者万国大纪曰为铭于簨簴曰告寡人以道者击鼓以义者击钟以事者振铎以忧者击磬以狱者挥鼗二嵗臯陶薨史记曰帝禹立而举臯陶荐之且授政焉而臯陶卒封臯陶之后于英六或在许而后举益任之政路史曰臯陶乃少昊之后四世而庭坚则高阳氏之子六乃臯陶之后别有舒蓼宣八年始灭初陶渔于雷泽虞帝求旃以为士师造律执中封于臯为臯陶臯之子封偃为偃姓又有孙恩成恩成其后世为理以命族至纣时理征为翼肄中呉伯弗合以死取契和氏逋难伊虚爲李氏其后世为伯阳父荐益于天孟子曰禹荐益于天七年三嵗考功呉越春秋曰禹哀民不得已即天子之位三载考功礼记曰禹立三年百姓以仁遂焉五嵗巡狩呉越春秋曰五嵗政定周行天下东汉书陈蕃传曰昔禹巡狩苍梧见市杀人下车而哭之曰万方有罪在予一人外纪曰禹见罪人下车问而泣之左右曰罪人不顺道君王为何痛之禹曰尧舜之人皆以尧舜之心为心寡人为君百姓各自以其心为心是以痛之八嵗巡江南戮防风氏崩于㑹稽国语曰呉伐越堕㑹稽获骨焉节专车呉子使来聘且问之仲尼曰无以吾命賔发币于大夫及仲尼仲尼爵之既彻俎而宴客执骨而问曰敢问骨何为大仲尼曰丘闻之昔禹致羣神于㑹稽之山防风氏后至禹杀而戮之其骨节专车此为大矣客曰敢问谁守为神仲尼曰山川之灵足以纪纲天下者其守为神社稷之守者为公侯皆属于王者客曰防风何守也仲尼曰汪芒氏之君也守封隅之山者也为漆姓在虞夏商为汪芒氏于周为长狄今为大人太史公曰禹㑹诸侯江南计功而崩因葬焉命曰㑹稽㑹稽者㑹计也越外传曰禹始也到大越上茅山大㑹计爵有德封有功更名茅山曰㑹稽及其王也巡狩大越见耆老约诗书审铨衡平斗斛因病死亡葬㑹稽苇椁桐棺穿圹七尺上无泻泄下无邸水坛髙三尺土阶三等延袤一亩又曰越之先君无余乃禹之世别封于越以守禹冡甲申后启元嵗二嵗益避于箕山之隂大纪曰伯益归政就国于箕山之隂也万章曰人有言至于禹而德衰不传于贤而传于子有诸孟子曰否不然也天与贤则与贤天与子则与子昔者舜荐禹于天十有七年舜崩三年之䘮毕禹避舜之子于阳城天下之民从之若尧崩之后不从尧之子而从舜也禹荐益于天七年禹崩三年之䘮毕益避禹之子于箕山之隂朝觐讼狱者不之益而之启曰吾君之子也讴歌者不讴歌益而讴歌启曰吾君之子也丹朱之不肖舜之子亦不肖舜之相尧禹之相舜也歴年多施泽于民乆启贤能敬承继禹之道益之相禹也歴年少施泽于民未乆舜禹益相去乆逺其子之贤不肖皆天也非人之所能为也莫之为而为者天也莫之致而至者命也匹夫而有天下者德必若舜禹而又有天子荐之者继世以有天下天之所废必若桀纣者也孔子曰唐虞禅夏后殷周继其义一也越絶书曰夏启献牺于益启者禹之子益与禹臣于舜舜传之禹荐益而封之百里禹崩启立晓知王事达于君臣之义益死之后启嵗献牺牲以祠之经曰夏启献牺于益此之谓也三嵗大战于甘书甘誓曰大战于甘乃召六卿王曰嗟六事之人予誓告汝有扈氏威侮五行怠弃三正天用勦絶其命今予惟恭行天之罚左不攻于左汝不恭命右不攻于右汝不恭命御非其马之正汝不恭命用命赏于祖弗用命戮于社予则孥戮汝楚辞天问曰启代益作后卒然离何启惟忧而能拘是逹集註曰旧説禹以天下禅益天下去益而归启是代益作后也于是有扈不服启遂与之大战于甘故曰离问启何以能思惟所忧而能伐扈以逹拘执之嫌乎九嵗王崩子太康践位王孙满曰昔夏之方有德也远方图物贡金九牧铸鼎象物百物而爲之备使民知神姦故民入川泽山林不逢不若螭魅罔两莫能逢之用能协于上下以承天休墨子曰夏后开命大廉折金山川铸陶于昆吾作九鼎赞宁要言曰详其禹鼎不止图山川勐鸷之物又每州民戸地里寛狭皆可知也故后语云据九鼎按图籍注云秦据执得周九鼎自然业次知九州戸籍图书也癸巳太康元嵗尸位十有九嵗畋于洛表羿拒于河五弟御母以从遂都阳夏书曰太康尸位以逸豫灭厥德黎民咸贰乃盘游无度畋于有洛之表十旬弗反有穷后羿因民弗忍距于河厥弟五人御其母以从徯于洛之汭五子咸怨述大禹之戒以作歌其一曰皇祖有训民可近不可下民惟邦本本固邦宁予视天下愚夫愚妇一能胜予一人三失怨岂在明不见是图予临兆民懔乎若朽索之驭六马爲人上者奈何不敬其二曰训有之内作色荒外作禽荒甘酒嗜音峻宇彫墙有一于此未或不忘其三曰惟彼陶唐有此冀方今失厥道乱其纪纲乃底灭亡其四曰明明我祖万邦之君有典有则贻厥子孙关石和钧王府则有荒坠厥绪覆宗絶祀其五曰呜唿曷归予懐之悲万姓仇予予将畴依郁陶乎予心颜厚有忸怩弗愼厥德虽悔可追二十有九嵗王崩于阳夏弟仲康立路史曰太康在位十有九嵗失政又十嵗而死壬戌仲康元嵗肇位四海命𦙍侯掌六师季秋月朔辰弗集于房唐大衍歴日度议曰书曰乃季秋月朔辰弗集于房刘炫曰房所舍之次也集㑹也㑹合也不合则日蚀可知或以房爲房星知不然者且日之所在正可推而知之君子谨疑宁当以日在之宿爲文近代善厯者推仲康时九月合朔已在房星北矣按古文集与辑义同日月嘉㑹而隂阳辑睦则阳不疚乎位以常其明隂亦含章示沖以应其形若变而相伤则不辑矣房者辰之所次星者所次之名其揆一也又春秋传辰在斗柄天䇿焞焞降娄之初辰尾之末君子言之不以爲缪何独谨疑于房星哉𦙍侯承王命征羲和惟仲康肇位四海𦙍侯命掌六师羲和废厥职酒荒于厥邑𦙍侯承王命徂征告于衆曰嗟予有衆圣有谟训明征定保先王克谨天戒臣人克有常宪百官修辅厥后惟明明每岁孟春遒人以木铎狥于路官师相䂓工执艺事以谏其或不恭邦有常刑惟时羲和顚覆厥德沈乱于酒畔官离次俶扰天纪遐弃厥司乃季秋月朔辰弗集于房瞽奏鼔啬夫驰庻人走羲和尸厥官罔闻知昬迷于天象以干先王之诛政典曰先时者杀无赦不及时者杀无赦今予以尔有衆奉将天罚尔衆士同力王室尚弼予钦承天子威命火炎崐冈玉石俱焚天吏逸德烈于勐火殱厥渠魁胁从罔治旧染汚俗咸与惟新呜唿威克厥爱允济爱克厥威允罔功其尔衆士懋戒哉甲子三岁羿灭伯封十有三岁王崩子相践位经世曰相继立依同姓诸侯斟灌斟鄩氏乙亥后相元岁征畎夷二岁征黄夷七岁于夷来賔畎夷来賔竹书曰后相即位二年征黄夷七年于夷来賔东汉书曰昔夏后氏太康失国四夷背叛及后相即位乃征畎夷七年然后来賔八岁寒浞杀羿晋魏庄子曰昔有夏之方衰也后羿自鉏迁于穷石因夏民以代夏政恃其射也不修民事而滛于原兽弃武罗伯因熊髠尨圉而用寒浞寒浞伯明氏之䜛子弟也伯明后寒弃之夷羿收之信而使之以爲已相浞行媚于内而施赂于外愚弄其民而虞羿于田树之诈慝以取其国家外内咸服羿犹不悛将归自田家衆杀而烹之以食其子其子不忍食死于穷门浞因羿室生浇及豷恃其䜛慝诈伪而不德于民周虞人之箴曰芒芒禹迹画爲九州经启九道民有寝庙兽有茂草各有攸处德用不扰在帝夷羿冐于原兽亡其国恤而思其麀牡武不可重用不恢于夏家兽臣司原敢告仆夫逄䝉学射于羿尽羿之道思天下惟羿爲愈已于是杀羿孟子曰是亦羿有罪焉天问曰浞娶纯狐眩妻爰谋何羿之射革而交吞揆之离骚曰启九辩与九歌兮夏康娱以自纵不顾难而图后兮五子用失乎家衖羿淫游以佚畋兮又好射夫封狐固乱流其尠终兮浞又贪夫厥家二十有八岁寒浞使其子浇弑王于帝丘后缗归于有仍靡奔有鬲氏魏庄子曰浞因羿室生浇及豷恃其䜛慝诈伪而不德于民使浇用师灭斟灌斟鄩处浇于过处豷于戈伍员曰昔有过浇杀斟灌以伐斟鄩灭夏后相后缗方娠逃出自窦归于有仍生少康焉汲郡古文曰相居斟灌癸卯少康元岁相后缗生少康于有仍甲子二十有二岁少康自有仍奔虞伍员曰少康爲仍牧正惎浇能戒之浇使椒求之逃奔有虞爲之庖正以除其害虞思于是妻之以二姚而邑诸纶有田一成有衆一旅能布其德而兆其谋以收夏衆抚其官职壬午四十岁靡自有鬲氏收二斟之衆灭寒浞立少康王灭浇于过使季杼灭豷于戈复禹之绩魏庄子曰靡自有鬲氏收二国之烬以灭浞而立少康少康灭浇于过后杼灭豷于戈有穷由是遂亡伍员曰使女艾谍浇使季杼诱豷遂灭过戈复禹之绩祀夏配天不失旧物论语南宫适问于孔子曰羿善射奡盪舟俱不得其死然禹稷躬稼而有天下夫子不答南宫适出子曰君子哉若人尚德哉若人离骚曰浇身被服强圉兮纵欲而不忍日康娱而自忘兮厥首用夫顚陨大纪论曰人杀其父子必欲死人辱其君臣必欲报忍死谋报能以天道爲定命不观敌势而改图则庻几焉茍顾其私内觊大利外畏大难虽有良心日销月铄其不忘君父者几希矣少康靡鬲眞人臣子哉志在讨贼行吾义而已非图富贵者也故受困厄而不渝濵死亡而不怠兢兢业业经营四十年然后克殄元凶祀夏配天不失旧物呜唿此眞可谓中兴者矣故唐虞世南论歴代中兴之主以少康爲冠噫前王之所爲后王之师也可不鉴哉广汉张氏曰邵康节经世以寒浞灭相系于壬寅是岁或癸邜少康生而克复旧物乃在癸未凡四十有一年方少康在襁褓而夏之臣靡固有灭浞而立之之心经营许乆乃遂其志若靡者可谓忠之盛者矣方寒浞在上浇豷纵横之时少康独有田一成衆一旅其势可谓堙微而卒用以兴其间图回谋虑必大有曲折惜不复传于后犹幸有左氏传所载耳要之靡与有鬲氏有仍氏皆佐少康以有爲者也若使少康之君臣此数十年中不忍而欲速则身且不保而况国乎惟其潜也若深渊之靓故其发也如春阳之振动惟其时者也方夷来賔竹书纪年曰少康即位方夷来賔东汉书曰夏后氏太康失德夷人始畔自少康已后世服王化遂賔于王门献其乐舞六十有一岁王崩子季杼践位少子无余封于越吴越春秋曰禹以下六世而得帝少康少康恐禹墓之絶祀乃封其庻子于越号曰无余随陵陆而耕种逐禽鹿而给食不设宫室之饰从民所居居于秦余春秋祠禹墓于㑹稽甲辰后杼元岁五岁征东海伐三寿十有七岁王崩子槐践位国语曰杼能帅禹者也夏后氏报焉辛酉后槐元岁三岁东九夷来御甲子四岁二十有六岁王崩子芒践位丁亥后芒元岁以𤣥圭賔于河乃东狩于海十有八岁王崩子泄践位乙巳后泄元岁命东夷命西羌竹书纪年曰后泄命畎夷白夷赤夷𤣥夷风夷阳夷路史曰六夷来御于是始加爵命东汉书西羌传曰太康失国四夷背叛及相即位乃征畎夷七年然后来賔至于泄始加爵命由是服从桀之乱畎夷入居邠岐之间十有六岁王崩子不降践位辛酉后不降元岁甲子四岁六岁伐九苑五十有九岁王崩弟扄立庚申后扄元岁甲子五岁二十有一岁王崩子厪践位辛巳后厪元岁二十有一岁王崩不降之子孔甲立壬寅后孔甲元岁三岁陶氏古今録曰夏孔甲八年九月岁次甲辰采牛首山鐡以铸劒蔡史曰昔有飂叔安有裔子曰董父实甚好龙能求其耆欲以饮食之龙多归之乃扰畜龙以服事帝舜帝赐之姓曰董氏曰豢龙封诸鬷川鬷夷氏其后也故帝舜氏世有畜龙及有夏孔甲扰于有帝帝赐之乗龙河汉各二各有雌雄孔甲不能食而未获豢龙氏有陶唐氏既衰其后有刘累学扰龙于豢龙氏以事孔甲能饮食之夏后嘉之赐氏曰御龙以更豕韦之后龙一雌死潜醢以食夏后夏后飨之既而使求之惧而迁于鲁县范氏其后也魏献子曰今何故无之对曰夫物物有其官官修其方朝夕思之一日失职则死及之失官不食官宿其业其物乃至若泯弃之物乃坻伏郁湮不育故有五行之官是谓五官实列受氏姓封爲上公祀爲贵神社稷五祀是尊是奉木正曰勾芒火正曰祝融金正曰蓐收水正曰𤣥㝠土正曰后土龙水物也水官弃矣故龙不生得甲子二十有三岁戊辰二十有七岁商主癸生子履帝王世纪曰主癸之妃扶都见白气贯月意感而生汤三十有一岁王崩子臯践位卫彪徯曰孔甲乱夏四世而陨大纪曰王好事鬼神肆行淫乱作破斧之歌是爲东音诸侯化之夏政始衰祝氏经世解曰孔甲当星之甲一十二世之终自当有灾况其卦爲兑但夏之文献不足无以证之癸酉后臯元岁十有一岁王崩子发践位蹇叔曰崤有二陵焉其南陵夏后臯之墓也甲申后发元岁诸夷賔于王门竹书纪年曰后发即位元年诸夷賔于王门诸夷入舞十有九岁王崩子癸践位癸卯后癸元岁甲子二十有二岁公刘迁于豳路史曰稷生斄蠒斄蠒生叔均叔均爲田祖公刘之去后稷已十余世矣史记曰舜封后稷于邰别姓姬氏后稷之兴在陶唐虞夏之际皆有令德国语曰昔我先王世后稷以服事虞夏及夏之衰也弃稷弗务我先王不窋用失其官而自窜于戎翟之间不敢怠业时序其德纂修其绪修其训典朝夕恪勤守以惇笃奉以忠信奕世载德不忝前人集传曰谯周按国语云世后稷以服事虞夏言世稷官是失其世数也若以不窋亲弃之子至文王千余岁惟十五代实不合事情史记曰不窋卒子鞠立鞠卒子公刘立大雅曰笃公刘匪居匪康廼场廼疆廼积廼仓廼裹糇粮于槖于囊思辑用光弓矢斯张干戈戚扬爰方启行笃公刘于胥斯原既庻既繁既顺廼宣而无永叹陟则在巘复降在原何以舟之维玉及瑶鞸琫容刀笃公刘逝彼百泉瞻彼溥原廼陟南冈乃觏于京京师之野于时处处于时庐旅于时言言于时语语笃公刘于京斯依跄跄济济俾筵俾几既登乃依乃造其曹执豕于牢酌之用匏食之饮之君之宗之笃公刘既溥既长既景廼冈相其隂阳观其流泉其军三单度其隰原彻田爲粮度其夕阳豳居允荒笃公刘于豳斯馆渉渭爲乱取厉取鍜止基廼理爰衆爰有夹其皇涧遡其过涧止旅廼宻芮鞫之即汉书娄敬传曰周之先自后稷尧封之邰积德累善十余世公刘避桀居豳程泰之雍録曰公刘自庆州徙都于邠邠州新平县即其地也匈奴传曰夏道衰公刘失其稷官变于西戎邑于豳颜师古曰今豳州是也开元十三年槩改古文以爲今文又特诏书豳爲邠豳诗曰七月流火九月授衣一之日觱发二之日栗烈无衣无褐何以卒岁三之日于耜四之日举趾同我妇子馌彼南亩田畯至喜七月流火九月授衣春日载阳有鸣仓庚女执懿筐遵彼微行爰求柔桑春日迟迟采蘩祁祁女心伤悲殆及公子同归七月流火八月萑苇蚕月条桑取彼斧斨以伐逺扬猗彼女桑七月鸣鵙八月载绩载𤣥载黄我朱孔阳爲公子裳四月秀葽五月鸣蜩八月其获十月陨萚一之日于貉取彼狐狸爲公子裘二之日其同载纉武功言私其豵献豜于公五月斯螽动股六月莎鸡振羽七月在野八月在宇九月在戸十月蟋蟀入我牀下穹窒熏䑕塞向墐戸嗟我妇子曰爲改岁入此室处六月食郁及薁七月亨葵及菽八月剥枣十月获稻爲此春酒以介眉寿七月食𤓰八月断壶九月叔苴采荼薪樗食我农夫九月筑场圃十月纳禾稼黍稷重穋禾麻菽麦嗟我农夫我稼既同上入执宫功昼尔于茅宵尔索绹亟其乘屋其始播百谷二之日凿冰冲冲三之日纳于凌隂四之日其蚤献羔祭韭九月肃霜十月涤场朋酒斯飨曰杀羔羊跻彼公堂称彼兕觥万寿无疆史记曰公刘虽在戎狄之间复修后稷之业务耕种行地宜自漆沮渡渭取材用行者有资居者有畜积民頼其庆百姓怀之多徙而保归焉周道之兴自此故诗人歌乐思其德也三十有三岁伐䝉山有施氏进妹喜史苏曰昔夏桀伐有施有施人以妹喜女焉妹喜有宠于是乎与伊尹比而亡夏大纪曰自孔甲之后王室政德日衰诸侯或不朝桀能申钩索鐡负恃其力不务德而武伤百姓有赵梁者教爲无道劝以贪狠伐䝉山有施氏有施氏进女妹喜桀嬖之所言皆听为之为琼室象廊瑶䑓玉牀行淫纵乐政事怠废爲肉山脯林酒池可以运舟一鼔而牛饮者三千人以爲戏剧三十有五岁商主癸薨子履嗣位商颂长发之诗曰𤣥王桓拨受小国是逹受大国是逹率履不越遂视既发相土烈烈海外有截帝命不违至于汤齐汤降不迟圣敬日跻昭假迟迟上帝是祗帝命式于九围受小球大球爲下国缀旒何天之休不竞不絿不刚不柔敷政优优百禄是遒受小共大共爲下国骏厖何天之龙敷奏其勇不震不动不戁不竦百禄是总武王载斾有䖍秉钺如火烈烈则莫我敢曷苞有三蘖莫遂莫逹九有有截韦顾既伐昆吾夏桀昔在中叶有震且业允也天子降于卿士实维阿衡实左右商王殷本纪曰契兴于唐虞大禹之际功业着于百姓百姓以平契卒子昭明立昭明卒子相土立相土卒子昌若立昌若卒子曹圉立曹圉卒子㝠立㝠卒子振立振卒子微立微卒子报丁立报丁卒子报乙立报乙卒子报丙立报丙卒子主壬立主壬卒子主癸立主癸卒子天乙立是爲成汤汤始居亳书序曰自契至于成汤八迁汤始居亳从先王居作帝告釐沃戊寅三十有六岁商汤征葛孟子曰惟仁者爲能以大事小是故汤事葛又曰汤居亳与葛爲邻葛伯放而不祀汤使人问之曰何爲不祀曰无以供牺牲也汤使遗之牛羊葛伯食之又不以祀汤又使人问之曰何爲不祀曰无以供粢盛也汤使亳衆徃爲之耕老弱馈食葛伯率其民要其有酒食黍稻者夺之不授者杀之有童子以黍肉饷杀而夺之书曰葛伯仇饷此之谓也爲其杀是童子而征之四海之内皆曰非富天下也爲匹夫匹妇复讐也汤始征自葛载十一征而无敌于天下东面而征西夷怨南面而征北狄怨曰奚爲后我民之望之若大旱之望雨也归市者弗止芸者不变诛其君弔其民如时雨降民大悦书曰徯我后后来其无罚三十有七岁商汤进伊尹万章问曰人有言伊尹以割烹要汤有诸孟子曰否不然伊尹耕于有莘之野而乐尧舜之道焉非其义也非其道也禄之以天下弗顾也系马千驷弗视也非其义也非其道也一介不以与人一介不以取诸人汤使人以币聘之嚣嚣然曰我何以汤之聘币爲哉我岂若处畎亩之中由是以乐尧舜之道哉汤三使徃聘之既而幡然改曰与我处畎亩之中由是以乐尧舜之道吾岂若使是君爲尧舜之君哉吾岂若使是民爲尧舜之民哉吾岂若于吾身亲见之哉天之生此民也使先知觉后知使先觉觉后觉也予天民之先觉者也予将以斯道觉斯民也非予觉之而谁也思天下之民匹夫匹妇有不被尧舜之泽者若己推而内之沟中其自任以天下之重如此故就汤而说之以伐夏救民吾未闻枉已而正人者也况辱己以正天下者乎圣人之行不同也或远或近或去或不去归洁其身而已矣吾闻其以尧舜之道要汤未闻以割烹也伊训曰天诛造攻自牧宫朕载自亳皇甫谧曰伊尹力牧之后吕氏春秋曰居伊水路史曰尧之后也又曰伊炎帝上世所国今洛之伊阳县伊川尧之母家伊侯国孟子曰伊尹曰何事非君何使非民治亦进乱亦进曰天之生斯民也使先知觉后知使先觉觉后觉也予天民之先觉者也予将以此道觉此民也思天下之民匹夫匹妇有不与被尧舜之泽者如己推而内之沟中其自任以天下之重也伊尹圣之任者也又曰五就汤五就桀者伊尹也龟山杨氏曰伊尹之就汤以三聘之勤也其就桀也汤进之也汤岂有伐桀之意哉其进伊尹以事之也欲其悔过迁善而已伊尹既就汤则以汤之心爲心矣及其终也人归之天命之不得已而伐之耳若汤初求伊尹即有伐桀之心而伊尹遂相之以伐桀是以取天下爲心也以取天下爲心岂圣人之心哉大纪曰成汤荐伊尹于桀爲陈素王及九主之事桀不听与羣臣沈湎于酒伊尹进谏曰君王以酒色之微壅天命而不理失人心而不图反是爲善善则祥集习是爲不善不善则殃来君王宜留意焉伊尹自亳凡五适夏告以尧舜之道桀终不听四十岁伊尹复归于亳书序曰伊尹去亳适夏既丑有夏复归于亳入自北门乃遇汝鸠汝方新序曰桀作瑶台罢民力殚民财爲酒池糟隄纵靡靡之乐一鼔而牛饮者三千人羣臣相持歌曰江水沛沛兮舟檝败兮我王废兮趣归薄兮薄亦大兮又曰乐兮乐兮四牡硚兮六辔沃兮去不善而从善何不乐兮伊尹知天命之去举觞而告桀曰君王不听臣之言亡无日矣桀拍然而作哑然而笑曰子何妖言吾有天下如天之有日也日有亡乎日亡吾乃亡耳于是伊尹接履而趋遂适商就汤汤立爲相故伊尹去夏归亳商王而夏亡甲申四十有二岁夏王桀囚商汤于夏台既而释之大纪曰昔先王之田也开三面而驱之顺驱不逐逆驱则杀所以爱天物不惟务获而已也是时田者张网四面合围以殄天物于是成汤出田命去网三面曰欲左者左欲右者右惟不用命者乃入吾网复古制也汉南诸侯闻之曰汤仁及禽兽而况于人乎皆归心焉桀疾其大得诸侯和也召之囚于重泉夏台已而释之其后汤伐桀遂放焉桀谓人曰吾悔不杀汤于夏台使至此五十岁㑹诸侯于有仍氏有缗氏叛攻克之通志曰夏王桀欲肆其侈心爲有仍之㑹有缗氏见王汰侈不善也引师先归桀怒帅诸侯之师攻克之愈自矜肆国人大崩诸侯韦氏顾氏昆吾氏党桀之恶恣行乱政以虐其民五十有一岁太史令终古出奔商淮南子曰夏之将亡太史令终古先奔于商三年而夏桀乃亡大纪曰夏桀凿池爲夜宫男女杂处三旬不朝太史令终古执其图法泣谏不听终古出奔商冬十月凿山穿陵以通于河通志曰冬十月凿山穿陵以通于河谏者曰洩天气发地藏天子失道后必有败桀杀之耆老或谏桀又杀之朞年瞿山崩爲大泽水深九尺山覆于谷下反在上桀见箓书云亡夏者桀于是大诛豪杰大费之裔曰费昌见二日东出熖西沉问于冯夷夷曰西夏东商费昌乃归汤甲午五十有二岁瞿山崩杀諌臣关龙逢大纪曰桀穷其宗族耻其勲旧轻其贤良弃义听䜛诸侯危其位大夫隐其道举事戻于天发令逆其时谏者皆杀之关龙逢进谏曰人君谦恭敬信节用爱人故天下安而社稷宗庙固今王侈靡嗜杀民惟恐君之后亡夫人心已去天命不祐盍少悛乎不听龙逢立而不去桀怒遂杀之通志曰桀有暴臣于辛陵轹诸侯䛕臣左师曹触龙谗贼忠良关龙逢引黄图以谏曰古之人君爱民节用享国之日长今君用财若无穷杀人若弗胜亡无日矣立而不去桀曰子又妖言矣于是焚黄图杀龙逢夏亡通志曰桀之时至德灭而不扬帝道揜而不兴发号逆四时春秋缩其和天地除其德树社藁而崩裂容台振而掩覆犬羣嘷而入渊豕御蓐而席隩两日鬭五星错行鬼哭于国枉矢流衆星陨地出黄雾泰山崩地震伊洛竭雷霆杀人胡氏曰五帝官天下三王家天下官天下者定于立贤家天下者定于立嫡然孟子固己言禹荐益于天未尝不以官天下爲心异时讴歌朝觐讼狱者乃不之益而之启幸而启贤能敬承继禹之道启之再传则循习而以传子爲当然矣未几而太康失邦酿成羿浞之祸夏统中絶者四十年非继以少康之贤禹之宗祀不其殆乎陵迟至于履癸极矣何则嫡之分固前定也而嫡不能以必皆贤也天下生民之任则重也师保之説昉于商书汤尹之所以汲汲焉旁求俊彦启迪后人者其虑固深远矣大抵天之生大圣大贤固不数其生大奸大恶亦不常见天下唯中才最多是以不可无教太甲成王固中才之主也非有伊尹周公则败度败礼者谁能使之改㓜冲有过者又谁爲之亢世子之法哉厥后二君卒能克绍前烈爲商周之令主者夫岂其性然哉学问之功大师保之责隆也许氏曰五帝之禅三代之继皆数然也其间如尧舜有子之不肖变也尧舜能通之以揖逊而不能使己子之不朱均汤武遇君之无道变也汤武能通之以征伐而不能使夏商之无桀纣圣人遇变而通之亦惟逹于自然之数而已而一毫之己私无与焉御批资治通鑑纲目前编卷三御批资治通鑑纲目前编卷四钦定四库全书御批资治通鑑纲目前编卷四乙未商王成汤十有八祀大纪论曰古史不载汤改元独刘道原载之非其实也夫人君即位之一年谓之元年一定而不可易也成汤之元立于桀之三十五载矣其所以克享天心受天明命以有九有之师爰革夏正本是而为之者也又可改乎元者义之所存非若一二之为数也后世以元为数而不知其义如汉武之初年曰建元元年既曰元年则元已建矣又曰建元岂不赘乎后又因事别建年号失其义也甚矣使人君知此义而体之则元原于一岂至如是纷纷乎王伐桀放之于南巢汤誓曰王曰格尔衆庶悉听朕言非台小子敢行称乱有夏多罪天命殛之今尔有衆汝曰我后不恤我衆舍我穑事而割正夏予淮闻汝衆言夏氏有罪予畏上帝不敢不正今汝其曰夏罪其如台夏王率遏衆力率割夏邑有衆率怠弗协曰时日曷䘮予及汝皆亡夏徳若兹今朕必往尔尚辅予一人致天之罚予其大赉汝尔无不信朕不食言尔不从誓言予则孥戮汝罔有攸赦仲虺作诰仲虺之诰曰成汤放桀于南巢惟有慙徳曰予恐来世以台为口实仲虺乃作诰曰呜唿惟天生民有欲无主乃乱惟天生聪明时乂有夏昬徳民坠涂炭天乃钖王勇智表正万邦纉禹旧服兹率厥典奉若天命夏王有罪矫诬上天以布命于下帝用不臧式商受命用爽厥师简贤附势寔繁有徒肇我邦于有夏若苗之有莠若粟之有秕小大战战罔不惧于非辜矧予之徳言足聼闻惟王不迩声色不殖货利徳懋懋官功懋懋赏用人惟已改过不吝克寛克仁彰信兆民乃葛伯仇饷初征自葛东征西夷怨南征北狄怨曰奚独后予攸徂之民室家相庆曰徯予后后来其苏民之戴商厥惟旧哉佑贤辅徳显忠遂良兼弱攻昧取乱侮亡推亡固存邦乃其昌徳日新万邦惟懐志自满九族乃离王懋昭大徳建中于民以义制事以礼制心垂裕后昆予闻曰能自得师者王谓人莫已若者亡好问则裕自用则小呜唿愼厥终惟其始殖有礼覆昬暴钦崇天道永保天命王归自夏诞告万方汤诰曰王归自克夏至于亳诞告万方王曰嗟尔万方有衆明听予一人诰惟皇上帝降衷于下民若有恒性克绥厥猷惟后夏王灭徳作威以敷虐于尔万方百姓尔万方百姓罹其凶害弗忍荼毒并告无辜于上下神祇天道福善祸淫降灾于夏以彰厥罪肆台小子将天命明威不敢赦敢用𤣥牡敢昭告于上天神后请罪有夏聿求元圣与之戮力以与尔有衆请命上天孚佑下民罪人黜伏天命弗僣贲若草木兆民允殖俾予一人辑宁尔邦家兹朕未知获戾于上下慄慄危惧若将陨于深渊凡我造邦无从匪彛无即慆淫各守尔典以承天休尔有善朕弗敢蔽罪当朕躬弗敢自赦惟简在上帝之心其尔万方有罪在予一人予一人有罪无以尔万方呜唿尚克时忱乃亦有终子王子曰自虞书危微精一数语之外惟汤诰惟皇上帝降𠂻于下民若有恒性克绥厥猷惟后数语足以亚之性之为言实昉乎此克绥厥猷惟后为一篇之纲领夏王灭徳作威以下即绥猷之反与衆请命辑宁邦家即任绥猷之责兹朕未知获戾而下歛然戒谨恐惧之意凡我造邦无从匪彛无即慆淫各守尔典是乃所以绥猷而万方有罪在予一人即自任以不克绥猷之咎是其为书辞忱义宻当为诰书第一与武成大不同矣书序曰伊尹相汤伐桀升自陑遂与桀战于鸣条之野作汤誓夏师败绩汤遂从之遂伐三朡俘厥寳玉谊伯仲伯作典寳汤归自夏至于大垧仲虺作诰汤既黜夏命复归于亳作汤诰咎单作明居大纪曰三月归于亳践天子位定都焉国号曰商其图书曰归藏坤干震巽坎离艮兑以斗杓建丑冬十二月为岁首是谓地统以日中为朔改岁曰祀建大白乗大辂白马黑首大事敛用日中戎事乘翰戎车曰寅车牲用白牡封夏后氏之后于杞行甲寅厯三月王至东郊论诸侯功罪立禹后与圣贤古有功者之后封孤竹等国各有差左氏传曰商汤有景亳之命帝王世纪曰禹之时执玉帛者万国及夏之衰有穷之乱孔甲以后至桀行暴诸侯相兼逮汤受命其能存者三千余国史记曰还亳作汤诰惟三月王至于东郊告诸侯羣后毋不有功于民勤力廼事予乃大罚殛女毋予怨曰古禹臯陶久劳于外其有功乎民民乃有安四渎已修万民乃有居后稷降播农殖百谷三公咸有功于民故后有立昔蚩尤与其大夫作乱百姓帝乃弗予有状先王言不可不勉曰不道毋之在国女毋我怨以令诸侯又曰汤封夏之后至周封于杞也索隠曰孤竹君殷汤三月丙寅所封地理志在辽西令支应劭曰姓墨胎氏路史曰公刘爵世诸侯史记曰伯翳生子二人次曰若木实费氏其𤣥孙曰费昌当夏桀之时去夏归商为汤御以败桀于鸣条故嬴姓多显遂为诸侯左氏曰奚仲为夏车正封于薛至仲虺为汤左相王制曰王者之制禄爵公侯伯子男凡五等诸侯之上大夫卿下大夫上士中士下士凡五等天子之田方千里公侯田方百里伯七十里子男五十里不能五十里者不合于天子附于诸侯曰附庸天子三公之田视公侯卿视伯大夫视子男元士视附庸制农田百亩百亩之分上农夫食九人其次食八人其次食七人其次食六人下农夫食五人庻人在官者其禄以是为差也诸侯之下士视上农夫禄足以代其耕也中士倍下士上士倍中士下大夫倍上士卿四大夫禄君十卿禄次国之卿三大夫禄君十卿禄小国之卿倍大夫禄君十卿禄次国之上卿位当大国之中中当其下下当其上大夫小国之上卿位当大国之下卿中当其上大夫下当其下大夫其有中士下士者数各居其上之三分凡四海之内九州州方千里州建百里之国三十七十里之国六十五十里之国百有二十凡二百一十国名山大泽不以封其余以为附庸闲田八州州二百一十国天子之县内方百里之国九七十里之国二十有一五十里之国六十有三凡九十三国名山大泽不以朌其余以禄士以为闲田凡九州千七百七十三国天子之元士诸侯之附庸不与天子百里之内以共官千里之内以为御千里之外设方伯五国以为属属有长十国以为连连有帅三十国以为卒卒有正二百一十国以为州州有伯八州八伯五十六正百六十八帅三百三十六长八伯各以其属属于天子之老二人分天下以为左右曰二伯千里之内曰甸千里之外曰采曰流天子三公九卿二十七大夫八十一元士大国三卿皆命于天子下大夫五人上士二十七人次国三卿二卿命于天子一卿命于其君下大夫五人上士二十七人小国二卿皆命于其君下大夫五人上士二十七人天子使其大夫为三监监于方伯之国国三人天子之县内诸侯禄也外诸侯嗣也制三公一命卷若有加则赐也不过九命次国之君不过七命小国之君不过五命大国之卿不过三命下卿再命小国之卿与下大夫一命诸侯之于天子也比年一小聘三年一大聘五年一朝天子五年一廵狩天子无事与诸侯相见曰朝考礼正刑一徳以尊于天子天子赐诸侯乐则以柷将之赐伯子男乐则以鼗将之诸侯赐弓矢然后征赐鈇钺然后杀赐圭瓉然后为鬯未赐圭瓉则资鬯于天子天子命之教然后为学小学在公宫南之左大学在郊天子曰辟廱诸侯曰頖宫大旱十有九祀大旱二十祀大旱夏桀死于亭山二十有一祀大旱发庄山之金铸币赈民管子曰天以时为权地以财为权人以力为权君以令为权失天之权则人地之权亡汤七年旱禹五年水民之无卖子者汤以庄山之金铸币而赎民之无卖子者禹以歴山之金铸币而赎民之无卖子者故天权失人地之权皆失也大纪曰伊尹言于王发庄山之金铸币通有无于四方以赈救之民是以不困二十有二祀大旱二十有三祀大旱二十有四祀大旱祷于桑林以六事自责雨荀子曰汤旱而祷曰政不节与使民疾与何以不雨至斯极也宫室崇与女谒盛与何以不雨至斯极也包苴行与䜛夫兴与何以不雨至斯极也淮南子曰汤旱以身祷于桑山之林大纪曰祷于桑林之社天油然作云沛然下雨岁则大熟天下讙洽遂作桑林之乐名曰大濩作诸器用之铭以为警戒史失之其盘铭曰茍日新日日新又日新公孙𢎞曰汤之旱则桀之余烈也鼌错曰圣王在上而民不冻饥者非能耕而食之织而衣之为开其资财之道也故尧禹有九年之水汤有七年之旱而国亡捐瘠者以畜积多而备先具也礼记曰厉山氏之有天下也其子曰农能殖百谷夏之衰也周弃继之故祀以为稷蔡墨曰周弃亦为稷自商以来祀之记疏曰夏末汤遭大旱七年欲变置社稷故废农祀弃春秋疏曰书序云汤既胜夏欲迁其社不可作夏社汤于帝王年代犹近功之多少传习可知故得量其优劣改易祀典意欲迁社而无及句龙弃功乃过于柱故废柱以弃为稷也三十祀王崩嫡孙太甲践位孟子曰汤崩太丁未立外丙二年仲壬四年太甲顚覆汤之典刑程子曰古人谓岁为年汤崩之时外丙二岁仲壬四岁惟太甲差长故立之也大纪曰成汤娶有莘氏生太丁为嫡子蚤卒有子曰太甲为世嫡孙以伊尹为太保汤崩寿百岁伊尹奉太甲即位葬成汤于亳北大纪论曰太史公记汤崩太丁蚤死外丙立三年仲壬立四年相继而崩然后伊尹立太甲非其实也何以知非其实二帝官天下定于与贤三王家天下定于立嫡立嫡者敬宗也敬宗者尊祖也尊祖者所以亲亲也兄死弟及非所以为敬宗尊祖且本支乱而争夺起矣岂亲亲之道哉且成汤伊尹以元圣之徳戮力创业乃舍嫡孙而立诸子乱伦壊制开后嗣争夺之端乎公仪仲子舍孙而立子言偃问曰礼欤孔子曰否立孙夫孔子殷人也宜知其先王之故矣而不以立弟为是此以义理知其非者一也夫贤君必能遵先王之道不贤者反之以殷世考之自三宗及祖乙祖甲皆立子其立弟者盘庚耳必有所不得已也岂有诸圣贤之君皆不遵先王之制而沃丁小甲诸中才之君反能耶此以人情知其非者二也商自沃丁始立弟太史公阳甲之纪曰自仲丁以来废嫡而更立诸弟子诸弟子或争相代立比九世乱以其世考之自沃丁至阳甲立弟者九世则仲丁之名误也沃丁既以废嫡立诸弟子生乱为罪则成汤未尝立外丙仲壬明矣不然是成汤首为乱制又可罪沃丁乎此以事实知其非者三也唐李淳风通于小数犹能逆知帝王世数以邵康节极数知来其作皇极经世史亦无外丙仲壬名世此以厯数知其非者四也经所传者义也史所载者事也事有可疑则弃事而取义可也义有可疑则假事以证义可也若取事而无义则虽无经史可也戊申太宗太甲元祀十有二月乙丑伊尹祠于先王奉嗣王祇见厥祖百官总已以聼冢宰伊尹乃明言烈祖之徳以训于王书曰惟元祀十有二月乙丑伊尹祠于先王奉嗣王祇见厥祖侯甸羣后咸在百官总已以听冢宰伊尹乃明言烈祖之成徳以训于王曰呜唿古有夏先后方懋厥徳罔有天灾山川鬼神亦莫不宁暨鸟兽鱼鼈咸若于其子孙弗率皇天降灾假手于我有命造攻自鸣条朕哉自亳惟我商王布昭圣武代虐以寛兆民允怀今王嗣厥徳罔不在初立爱惟亲立敬惟长始于家邦终于四海呜唿先王肇修人纪从谏弗咈先民时若居上克明为下克忠与人不求备检身若不及以至于有万邦兹惟艰哉敷求哲人俾辅于尔后嗣制官刑儆于有位曰敢有恒舞于宫酣歌于室时谓巫风敢有殉于货色恒于游田时谓淫风敢有侮圣言逆忠直远耆徳比顽童时谓乱风惟兹三风十愆卿士有一于身家必䘮邦君有一于身国必亡臣下不匡其刑墨具训于蒙士呜唿嗣王祇厥身念哉圣谟洋洋嘉言孔彰唯上帝不常作善降之百祥作不善降之百殃尔惟徳罔小万邦惟庆尔惟不徳罔大坠厥宗书序曰成汤既殁太甲元年伊尹作伊训肆命徂后王徂桐宫居忧书太甲篇曰惟嗣王不惠于阿衡伊尹作书曰先王顾諟天之明命以承上下神祇社稷宗庙罔不祗肃天监厥徳用集大命抚绥万方惟尹躬克左右厥辟宅师肆嗣王丕承基绪惟尹躬先见于西邑夏自君有终相亦惟终其后嗣王罔克有终相亦罔终嗣王戒哉祗尔厥辟辟不辟忝厥祖王惟庸罔念闻伊尹乃言曰先王昧爽丕显坐以待旦旁求俊彦启廸后人无越厥命以自覆慎乃俭徳惟懐永图若虞机张徃省括于度则释钦厥止率乃祖攸行惟朕以怿万世有辞王未克变伊尹曰兹乃不义习与性成予弗狎于弗顺营于桐宫宻迩先王其训无俾世迷王徂桐宫居忧克终允徳二祀王在桐宫三祀十有二月朔伊尹以冕服奉王归于亳太甲篇曰惟三祀十有二月朔伊尹以冕服奉嗣王归于亳作书曰民非后罔克胥匡以生后非民罔以辟四方皇天眷佑有商俾嗣王克终厥徳实万世无疆之休王拜手稽首曰予小子不明于徳自底不类欲败度纵败礼以速戾于厥躬天作孽犹可违自作孽不可逭既徃背师保之训弗克于厥初尚赖匡救之徳图惟厥终伊尹拜手稽首曰修厥身允徳协于下惟明后先王子惠困穷民服厥命罔有不悦竝其有邦厥邻乃曰徯我后后来无罚王懋乃徳视乃厥祖无时豫怠奉先思孝接下思恭视远惟明听徳惟聪朕承王之休无斁伊尹申诰于王曰呜唿惟天无亲克敬惟亲民罔常懐懐于有仁鬼神无常享享于克诚天位艰哉徳惟治否徳乱与治同道罔不兴与乱同事罔不亡终始慎厥与惟明明后先王惟时懋敬厥徳克配上帝今王嗣有令绪尚监兹哉若升高必自下若陟遐必自迩无轻民事惟难无安厥位惟危慎终于始有言逆于汝心必求诸道有言逊于汝志必求诸非道呜唿弗虑胡获弗为胡成一人元艮万邦以贞君罔以辩言乱旧政臣罔以宠利居成功邦其永孚于休书序曰太甲既立不明伊尹放诸桐三年复归于亳思庸伊尹作太甲三篇孟子曰伊尹相汤以王于天下汤崩太丁未立外丙二年仲壬四年太甲顚覆汤之典刑伊尹放之于桐三年太甲悔过自怨自艾于桐处仁迁义三年以听伊尹之训己也复归于亳公孙丑曰伊尹曰予不狎于不顺放太甲于桐民大悦太甲贤又反之民大悦贤者之为人臣也其君不贤则固可放与孟子曰有伊尹之志则可无伊尹之志则簒也伊尹既复政将告归乃陈戒于王咸有一徳篇曰伊尹既复政厥辟将告归乃陈戒于王曰呜唿天难谌命靡常常厥徳保厥位厥徳匪常九有以亡夏王弗克庸徳慢神虐民皇天弗保监于万方启廸有命眷求一徳俾作神主惟尹躬暨汤咸有一徳克享天心受天明命以有九有之师爰革夏政非天私我有商惟天佑于一徳非商求于下民惟民归于一徳徳惟一动罔不吉徳二三动罔不凶惟吉凶不僣在人惟天降灾祥在徳今嗣王新服厥命惟新厥徳终始惟一时乃日新任官惟贤才左右惟其人臣为上为徳为下为民其难其慎惟和惟一徳无常师主善惟师善无常主协于克一俾万姓咸曰大哉王言又曰一哉王心克绥先王之禄永底烝民之生呜唿七世之庙可以观徳万夫之长可以观政后非民罔使民非后罔事毋自广以狭人匹夫匹妇不获自尽民主罔与成厥功甲子十有七祀三十有三祀王崩庙号太宗子沃丁践位辛巳沃丁元祀八祀伊尹薨葬于亳咎单训伊尹事书序曰沃丁既葬伊尹于亳咎单遂训伊尹事作沃丁薛氏曰汤冢去亳三里夷丘西北有伊尹坟去亳十里孔氏曰伊尹既致仕老终以三公礼葬世纪曰沃丁八年伊尹卒卒年百有余岁大雾三日沃丁葬之以天子之礼祀以太牢亲临䘮以报大徳子王子曰成汤播告于衆以元圣称伊尹愚考其大用诚圣人也有大徳量有大见识故能数用权而畧无沮御扞格之患五就桀而桀不忌五就汤而汤不疑知桀之终不悛也创此大义主此大谋相成汤而伐放之天下不惊如探诸囊取物之易也汤学于伊尹尹之相汤格言至论宜不少矣而不传于后至汤崩相太甲始有五篇之书典谟之后四百余年再有此精微之论方伊训与上篇之训王未克变营桐之役此君臣之再变也惟其实徳光辉力量重厚朝廷服之而不敢议天下信之而不敢疑嗣王亦竟以是率徳为商令主伊尹之用权不可学也非圣人而能之乎古今善用权者莫如伊尹善论权者莫如孟子孟子曰有伊尹之志则可孟子亦不敢以此自任也况余人哉二十有九祀王崩立弟太庚庚戌太庚元祀甲子十有五祀二十有五祀王崩子小甲践位乙亥小甲元祀十有七祀王崩弟雍己立壬辰雍己元祀三祀史记曰殷道衰诸侯或不朝大纪曰王尸君位不能纲纪庻政号令不行诸侯或不朝十有二祀王崩弟太戊立甲辰中宗太戊元祀亳有祥用伊陟臣扈格于上帝巫咸乂王家大修成汤之政书序曰伊陟相太戊亳有祥桑谷共生于朝伊陟赞于巫咸作咸乂四篇太戊赞于伊陟作伊陟原命君奭曰在太戊时则有若伊陟臣扈格于上帝巫咸乂王家史记曰帝太戊立伊陟为相亳有祥桑谷共生于朝一暮大拱帝太戊惧问伊陟伊陟曰臣闻妖不胜徳帝之政其有阙与帝其修徳太戊从之而祥桑枯死殷复兴诸侯归之三祀诸侯毕朝家语曰商王太戊侧身修行思先王之政明养民之道三年之后远方慕义重译至者十有六国世纪曰桑谷共生于朝太戊问于伊陟伊陟曰臣闻妖不胜徳帝之政事阙与其修徳太戊退而占之曰桑谷野木不合生于朝意者其凶乎太戊惧修先王之政明养老之礼三年而远方重译而至者七十六国甲子二十有一祀史记曰柏翳生子二人一曰大廉实鸟俗氏其𤣥孙曰孟戯中衍帝太戊卜之使御吉遂致使御而妻之自太戊以下中衍之后遂世有功以佐殷国新序曰大业之后其赵氏乎夫自中行衍皆嬴姓也中行衍降佐太戊皆有明徳七十有五祀王崩庙号中宗子仲丁践位书无逸曰昔在殷王中宗严恭寅畏天命自度治民祇惧不敢荒宁肆中宗之享国七十有五年己未仲丁元祀祝氏经世解曰运卦节岁卦明夷故戊午而中宗崩己未仲丁立明夷临仲丁迁于嚻甲子六祀迁于嚻书序曰仲丁迁于嚻作仲丁蓝夷作宼东汉书曰至仲丁蓝夷作宼自是或服或叛三百余年十有三祀王崩国内乱弟外壬立壬申外壬元祀十有五祀王崩国复乱弟河亶甲立丁亥河亶甲元祀徙居相书序曰河亶甲居相作河亶甲大纪曰王之世迁都于相九祀王崩子祖乙践位史记曰河亶甲时殷复衰丙申祖乙元祀圯于耿徙居邢巫贤为相书序曰祖乙圯于耿作祖乙经世曰祖乙践位圯于耿徙居邢巫贤为相大纪曰王之世迁都于耿为水所圯王惧以巫咸之子贤为相诸侯賔服天下大和祝氏经世解曰祖乙之祸却不在卦乃后天之后二十四运之穷盖七百二十年之将终生祖乙之末十有九祀王崩子祖辛践位周书曰在祖乙时则有若巫贤史记曰祖乙立殷复兴巫贤任职祖乙崩子祖辛立乙卯祖辛元祀甲子十祀十有六祀王崩弟沃甲立辛未沃甲元祀二十有五祀王崩国乱祖辛之子祖丁立丙申祖丁元祀甲子二十有九祀三十有二祀王崩国乱沃甲之子南庚立戊辰南庚元祀二十有五祀王崩国乱祖丁之子阳甲立癸巳阳甲元祀太史公曰帝阳甲之时殷衰自仲丁以来废适而更立诸弟子诸弟子或争相代立比九世乱于是诸侯莫朝经世曰阳甲立诸侯不朝七祀王崩弟盘庚立庚子盘庚元祀迁于殷改号曰殷盘庚上篇曰盘庚迁于殷民不适有居率吁衆慼出矢言曰我王来既爰宅于兹重我民无尽刘不能胥匡以生卜稽曰其如台先王有服恪谨天命兹犹不常宁不常厥邑于今五邦今不承于古罔知天之断命矧曰其克从先王之烈若顚木之有由蘖天其永我命于兹新邑绍复先王之大业底绥四方盘庚斆于民由乃在位以常旧服正法度曰无或敢伏小人之攸箴王命衆悉至于庭王若曰格汝衆予告汝训汝猷黜乃心无傲从康古我先王亦惟图任旧人共政王播告之脩不匿厥指王用丕钦罔有逸言民用丕变今汝聒聒起信险肤予弗知乃所讼非予自荒兹徳惟汝含徳不惕予一人予若观火予亦拙谋作乃逸若网在纲有条而不紊若农服田力穑乃亦有秋汝克黜乃心施实徳于民至于婚友丕乃敢大言汝有积徳乃不畏戎毒于远迩惰农自安不昬作劳不服田畆越其罔有黍稷汝不和吉言于百姓惟汝自生毒乃败祸姦宄以自灾于厥身乃既先恶于民乃奉其恫汝悔身何及相时憸民犹胥顾于箴言其发有逸口矧予制乃短长之命汝曷弗告朕而胥动以浮言恐沈于衆若火之燎于原不可向迩其犹可扑灭则惟汝衆自作弗靖非予有咎迟任有言曰人惟求旧器非求旧惟新古我先王暨乃祖乃父胥及逸勤予敢动用非罚世选尔劳予不掩尔善兹予大享于先王尔祖其从与享之作福作灾予亦不敢动用非徳予告汝于难若射之有志汝无侮老成人无弱孤有幼各长于厥居勉出乃力听予一人之作猷无有远迩用罪伐厥死用徳彰厥善邦之臧惟汝衆邦之不臧惟予一人有佚罚凡尔衆其惟致告自今至于后日各恭尔事齐乃位度乃口罚及尔身弗可悔中篇曰盘庚作惟渉河以民迁乃话民之弗率诞告用亶其有衆咸造勿䙝在王庭盘庚乃登进厥民曰明听朕言无荒失朕命呜唿古我前后罔不惟民之承保后胥慼鲜以不浮于天时殷降大虐先王不懐厥攸作视民利用迁汝曷弗念我古后之闻承汝俾汝惟喜康共非汝有咎比于罚予若吁懐兹新邑亦惟汝故以丕从厥志今予将试以汝迁安定厥邦汝不忧朕心之攸困乃咸大不宣乃心钦念以忱动予一人尔惟自鞠自苦若乗舟汝弗济臭厥载尔忱不属惟胥以沈不其或稽自怒曷瘳汝不谋长以思乃灾汝诞劝忧今其有今罔后汝何生在上今予命汝一无起秽以自臭恐人倚乃身迂乃心予迓续乃命于天予岂汝威用奉畜汝衆予念我先神后之劳尔先予丕克羞尔用懐尔然失于政陈于兹高后丕乃崇降罪疾曰曷虐朕民汝万民乃不生生暨予一人猷同心先后丕降与汝罪疾曰曷不暨朕幼孙有比故有爽徳自上其罚汝汝罔能廸古我先后既劳乃祖乃父汝共作我畜民汝有戕则在乃心我先后绥乃祖乃父乃祖乃父乃断弃汝不救乃死兹予有乱政同位具乃贝玉乃祖乃父丕乃告我高后曰作丕刑于朕孙廸高后丕乃崇降弗祥呜唿今予告汝不易永敬大恤无胥絶远汝分猷念以相从各设中于乃心乃有不吉不廸颠越不恭暂遇姦宄我乃劓殄灭之无遗育无俾易种于兹新邑徃哉生生今予将试以汝迁永建乃家下篇曰盘庚既迁奠厥攸居乃正厥位绥爰有衆曰毋戯怠懋建大命今予其敷心腹肾肠歴告尔百姓于朕志罔罪尔衆尔无共怒协比谗言予一人古我先王将多于前功适于山用降我凶徳嘉绩于朕邦今我民用荡析离居罔有定极尔谓朕曷震动万民以迁肆上帝将复我高祖之徳乱越我家朕及笃敬恭承民命用永地于新邑肆予沖人非废厥谋弔由灵各非敢违卜用宏兹贲呜唿邦伯师长百执事之人尚皆隐哉予其懋简相尔念敬我衆朕不肩好货敢恭生生鞠人谋人之保居叙钦今我既羞告尔于朕志若否罔有弗钦无总于货寳生生自庸式敷明徳永肩一心郑康成曰祖乙居耿以后奢侈踰礼土地廹近山川常圯焉至阳甲立盘庚为之臣乃谋徙居汤旧都民居耿久奢淫成俗故不乐徙王肃曰自祖乙五世至盘庚元兄阳甲宫室奢侈下民邑居垫隘水泉潟卤不可以行政化故徙都于殷世纪曰耿在河北廹近山川自祖辛以来民皆奢侈故盘庚迁于殷苏氏曰民不悦而犹为之先王未之有也祖乙圯于耿盘庚不得不迁然使先王处之则动民而民不惧劳民而民不怨盘庚徳之衰也其所以信于民者未至故纷纷如此然民怨诽逆命而盘庚终不怒引咎自责益开衆信反复告谕以口舌代斧钺忠厚之至此殷之所以不亡而复兴也后之君子厉民以用者皆以盘庚借口予不可以不论大纪论曰自祖乙都耿之后三世有兄弟争夺之祸宗族群下各有党与荡析离居罔有定极盘庚欲正名而诛罚之则伤亲亲召变乱听其所为而纵之则不可以为国故必迁于亳理之以旧制参之以新民消散党与使定于一也自是而后子弟更立十世无复争夺之祸矣贤者所为尽善尽美如此哉后世人君欲有所为者既不能行其所无事则必更张旧制奖㧞新进沮格羣言诛责贵近以厉其余矣方事未成则戒慎及事已成则安肆矣方迁之初道路阻长工力劳费有能以财济国事者则必旌显之矣此天下所以败也盘庚三篇有六善焉以常旧服正法度一也图任旧人二也无或敢伏小人之攸箴三也以人情事理反覆训谕开导民心使之通晓无纎毫恃尊高凭威势之意四也奠厥攸居始以无戯怠为戒五也叙钦有徳有谋之人而不肩好货六也一举而六善立弥祸乱之根此孔子所以取之训后世也先儒谓商人尚神愚初疑之及观汤诰盘庚之文然后知圣人以神道设教非如末世及夷教之妄诞也行妄诞而能成事者未之有也子王子曰土气有厚薄风俗有盛衰冀之为都天下之形势也山河险固沃壤廹隘民淳俗俭足以自固后世人民文物渐至繁阜风气日耗遂自北而南势使之然也夫契始封于商八迁而后都亳汤以七十里而有天下此兴王本根之地后世子孙不可轻去者也是时滨河之地近古帝都地壤土丰民稠物饶人之所共趋亳在中土之东南去河为远汤始大而未盛子孙无远虑往往轻徙曰嚻曰相曰耿曰邢皆际河之境常人之心知利而不知患虽数有水祸时圯时壊而不悔者政以厚利夺其避患之心也盘庚贤君也不忍民之沈䧟沦没治亳殷而归于先王创业之都非为己利也为民避患也故其言告戒谆勤而无一毫怒民之意然小民亦何敢逆君命而惮迁哉皆世家大室嗜利忘患动以浮言蛊惑百姓恐惧盘庚故盘庚知之喻百姓之言少而辩论反覆于世家旧臣者为详其喻民曰尔谓朕曷震动万民以迁今我民用荡析离居罔有定极汝万民乃不生生予迓续乃命于天予岂汝威用奉畜汝衆蔼然温厚之意沦浃心髓民之浮言乌得不息民之胥怨乌得不消民之生生乌得不裕自是高宗祖甲相继百年殷邦嘉靖其后武乙复迁河北国内衰弊至纣竟以奢淫而亡是以知盘庚之远虑絶识岂不贤乎甲子二十有五祀二十有八祀王崩弟小辛立戊辰小辛元祀史记曰小辛立殷复衰百姓思盘庚作盘庚三篇二十有一祀王崩弟小乙立己丑小乙元祀甲寅二十有六祀豳亶父迁于岐改号曰周世本曰公刘庆节皇仆差弗伪榆公非辟方高圉侯牟亚圉云都太公祖绀诸盩亶父孟子曰昔者太王居邠狄人侵之事之以皮币不得免焉事之以犬马不得免焉事之以珠玉不得免焉乃属其耆老而告之曰狄人之所欲者吾土地也吾闻之也君子不以其所以养人者害人二三子何患乎无君我将去之去邠踰梁山邑于岐山之下居焉邠人曰仁人也不可失也从之者如归市又曰昔者太王居邠狄人侵之去之岐山之下居焉非择而取之不得已也茍为善后世子孙必有王者矣君子创业垂统为可继也若夫成功则天也大雅绵之诗曰緜緜𤓰瓞民之初生自土沮漆古公亶父陶复陶穴未有家室古公亶父来朝走马率西水浒至于岐下爰及姜女聿来胥宇周原膴膴堇荼如饴爰始爰谋爰契我龟曰止曰时筑室于兹廼慰廼止廼左廼右廼疆廼理廼宣廼亩自西徂东周爰执事乃召司空乃召司徒俾立室家其绳则直缩板以载作庙翼翼捄之陾陾度之薨薨筑之登登削屡冯冯百堵皆兴鼛鼓弗胜廼立臯门臯门有伉廼立应门应门将将廼立冢土戎丑攸行皇矣之诗曰皇矣上帝临下有赫监观四方求民之莫维此二国其政不获维彼四国爰究爰度上帝耆之憎其式廓乃眷西顾此维与宅作之屏之其菑其翳修之平之其灌其栵启之辟之其柽其椐攘之剔之其檿其柘帝迁明徳串夷载路天立厥配受命既固帝省其山柞棫斯㧞松柏斯兑帝作邦作对自泰伯王季维此王季因心则友则友其兄则笃其庆载钖之光受禄无䘮奄有四方史记曰古公亶父复修后稷公刘之业积徳行义国人皆戴之及它旁国闻古公仁亦多归之吴越春秋曰古公去邠处岐周居三月成城郭一年成邑二年成都而民五倍其初韦昭曰太姜太王之妃王季之母姜女也有逄伯陵之后也雍录曰邠在岐西北二百五十余里自邠而南一百三十里为奉天县有梁山即所谓踰梁山也渭水在梁山之南循水西上可以达岐诗所谓率西水浒至于岐下也太王都岐在今鳯翔府西五十里是为岐周岐水之南今有周原南五十里又有周城云此为周公采邑也二十有八祀王崩子武丁践位御批资治通鑑纲目前编卷四御批资治通鑑纲目前编卷五钦定四库全书御批资治通鑑纲目前编卷五丁巳殷高宗武丁元祀王宅忧丼盘为相子张问曰书云高宗谅隂三年不言何谓也孔子曰何必高宗古之人皆然君薨百官总已以听于冢宰三年经世曰高宗践位甘盘为相三祀免丧弗言羣臣咸谏王得傅説以为相总百官资学于説说命上篇曰王宅忧亮隂三祀既免丧其惟弗言羣臣咸谏于王曰呜唿知之曰明哲明哲实作则天子惟君万邦百官承式王言惟作命不言臣下罔攸禀令王庸作书以诰曰以台正于四方台恐德弗类兹故弗言㳟黙思道梦帝赉予良弼其代予言乃审厥象俾以形旁求于天下説筑傅巖之野惟肖爰立作相王置诸其左右命之曰朝夕纳诲以辅台德若金用汝作砺若济巨川用汝作舟楫若岁大旱用汝作霖雨启乃心沃朕心若药弗瞑眩厥疾弗瘳若跣弗视地厥足用伤惟暨乃僚罔不同心以匡乃辟俾率先王迪我高后以康兆民呜唿钦予时命其惟有终説复于王曰惟木从绳则正后从谏则圣后克圣臣不命其承畴敢不祗若王之休命中篇曰惟説命总百官乃进于王曰呜唿明王奉若天道建邦设都树后王君公承以大夫师长不惟逸豫惟以乱民惟天聪明惟圣时宪惟臣钦若惟民从乂惟口起羞惟甲胄起戎惟衣裳在笥惟干戈省厥躬王惟戒兹允兹克明乃罔不休惟治乱在庶官官不及私昵惟其能爵罔及恶德惟其贤虑善以动动惟厥时有其善丧厥善矜其能丧厥功惟事事乃其有备有备无患无启宠纳侮无耻过作非惟厥攸居政事惟醇黩于祭祀时谓弗钦礼烦则乱事神则难王曰㫖哉説乃言惟服乃不良于言予罔闻于行説拜稽首曰非知之艰行之惟艰王忱不艰允恊于先王成德惟説不言有厥咎下篇曰王曰来汝説台小子旧学于甘盘既乃遯于荒野入宅于河自河徂亳暨厥终罔显尔惟训于朕志若作酒醴尔惟麴糵若作和羮尔惟盐梅尔交修予罔予弃予惟克迈乃训説曰王人求多闻时惟建事学于古训乃有获事不师古以克永世匪説攸闻惟学逊志务时敏厥修乃来允懐于兹道积于厥躬惟斆学半念终始典于学厥德修罔觉监于先王成宪其永无愆惟说式克钦承旁招俊乂列于庶位王曰呜唿说四海之内咸仰朕德时乃风股肱惟人良臣惟圣昔先正保衡作我先王乃曰予弗克俾厥后惟尧舜其心愧耻若挞于市一夫不获则曰时予之辜佑我烈祖格于皇天尔尚明保予罔俾阿衡专美有商惟后非贤不又惟贤非后不食其尔克绍乃辟于先王永绥民说拜稽首曰敢对扬天子之休命甲子八祀三十有二祀伐鬼方易旣济九三高宗伐鬼方三年克之小人勿用象曰三年克之惫也未济九四贞吉悔亡震用伐鬼方三年有赏于大国殷武篇曰挞彼殷武奋伐荆楚冞入其阻裒荆之旅有截其所汤孙之绪维女荆楚居国南乡昔有成汤自彼氐羌莫敢不来享莫敢不来王曰商是常天命多辟设都于禹之绩嵗事来辟勿予祸适稼穑匪解天命降监下民有严不僣不滥不敢怠遑命于下国封建厥福商邑翼翼四方之极赫赫厥声濯濯厥灵寿考且宁以保我后生陟彼景山松栢丸丸是断是迁方斵是䖍松桷有梴旅楹有闲寝成孔安五十有九祀王崩庙号高宗子祖庚践位无逸篇曰其在高宗时旧劳于外爰曁小人作其即位乃或亮隂三年不言其惟不言言乃雍不敢荒宁嘉靖殷邦至于小大无时或怨肆高宗之享国五十有九年礼记曰书曰高宗谅闇三年不言善之也王者莫不行此礼何以独善之也曰高宗者武丁武丁者殷之贤王也继世即位而慈良于丧当此之时殷衰而复兴礼废而复起故善之善之故载之书中而高之故谓之高宗三年之丧君不言书云高宗谅闇三年不言此之谓也然而曰言不文者谓臣下也商颂𤣥鸟篇曰天命𤣥鸟降而生商宅殷土芒芒古帝命武汤正域彼四方方命厥后奄有九有商之先后受命不殆在武丁孙子武丁孙子武王靡不胜龙旂十乘大糦是承邦畿千里维民所止肇域彼四海四海来假来假祈祈景员维河殷受命咸冝百禄是何丙辰祖庚元祀三祀祀高宗书曰高宗彤日越有雊雉祖已曰惟先格王正厥事乃训于王曰惟天监下民典厥义降年有永有不永非天夭民民中絶命民有不若德不听罪天既孚命正厥德乃曰其如台呜唿王司敬民罔非天𦙍典祀无丰于昵史记曰帝祖庚立祖己嘉武丁之祥雉为德立其庙为高宗遂作高宗彤日及训七祀王崩弟祖甲立癸亥祖甲元祀甲子二祀庚寅二十有八祀周亶父之子季历生子昌大明之诗曰挚仲氏任自彼殷商来嫁于周曰嫔于京乃及王季维德之行大任有身生此文王维此文王小心翼翼昭事上帝聿懐多福厥德不回以受方国晋胥臣曰昔者太任娠文王不变少于豕牢而得文王不加疾焉文王在母不忧在傅弗勤处师弗烦事王不怒敬友二虢而惠慈二蔡刑于太姒比于诸弟诗云刑于寡妻至于兄弟以御于家邦于是乎用四方之贤良史记本纪曰古公有长子曰太伯次曰虞仲太姜生少子季歴季歴娶太任皆贤妇人生昌有圣瑞古公曰我世当有兴者其在昌乎长子太伯虞仲知古公欲立季歴以传昌乃二人亡如荆蛮文身断髪以让季歴古公卒季歴立论语子曰㤗伯其可谓至德也已矣三以天下让民无得而称焉三十有三祀王崩子廪辛践位无逸曰其在祖甲不义惟王旧为小人作其即位爰知小人之依能保惠于庶民不敢侮鳏寡肆祖甲之享国三十有三年郑康成曰高宗欲废祖庚立祖甲祖甲以为不义逃于民间故云不义惟王旧为小人蔡氏曰按汉孔氏以祖甲为太甲盖以国语称帝甲乱之七世而殒孔氏见此等记载意谓帝甲必非周公所称者又以不义惟王与太甲兹乃不义文似遂以此称祖甲者为太甲然详此章旧为小人作其即位与上章爰暨小人作其即位文势正类所谓小人者皆指㣲贱而言非谓憸小之人也作其即位亦不见太甲复政思庸之意又按邵子经世书高宗五十九年祖庚七年祖甲三十三年世次历年皆与书合亦不以太甲为祖甲况殷世二十有九以甲名者五帝以大以小以沃以阳以祖别之不应二人俱称祖甲国语传讹承谬旁记曲说不足尽信要以周公之言为正又下文周公言自殷王中宗及高宗及祖甲及我周文王及云者因其先后次第而枚举之辞也则帝甲之为祖甲而非太甲明矣丙申廪辛元祀六祀王崩弟庚丁立壬寅庚丁元祀二十有一祀王崩子武乙践位癸亥武乙元祀甲子二祀迁都河北四祀王崩子太丁践位史记曰帝武乙无道为偶人谓之天神与之博令人为行天神不胜乃僇辱之为革囊盛血仰而射之命曰射天武乙猎于河渭之间暴雷武乙震死丁卯太丁元祀二祀周公季历伐燕京之戎三祀王崩子帝乙践位庚午帝乙元祀周公季历伐余无之戎受王命为牧师周公季歴伐始唿之戎周公季歴伐翳徒之戎王赐之圭瓒秬鬯为侯伯东汉书曰季歴伐西落鬼戎太丁之时季歴复伐燕京之戎戎人大败周师后二年周人克余无之戎于是命为牧师自是而后更伐始唿翳徒之戎皆克之大纪曰太丁元祀命周季歴为牧师伐始唿之戎又伐翳徒之戎获其三大夫王嘉其功钖之圭瓒秬鬯为侯伯孔丛子曰子思曰吾闻诸子夏殷王帝乙之时王季以功九命作伯受圭瓒秬鬯之赐故文王因之得专征伐七祀周公季历薨子昌嗣晋胥臣曰文王之即位也询于八虞而咨于二虢度于闳夭而谋于南宫诹于蔡原而访于辛尹重之以周召毕荣亿宁百神而柔和万民故诗曰惠于宗公神罔时恫史记曰公季卒子昌立是为西伯曰文王遵后稷公刘之业则古公公季之法笃仁敬老慈少礼下贤者日中不暇食以待士士以此多归之伯夷叔齐在孤竹闻西伯善飬老盍往归之太顚闳夭散宜生鬻子辛甲大夫之徒皆往归之孟子曰文王之治岐也耕者九一仕者世禄关市讥而不征泽梁无禁罪人不孥老而无妻曰鳏老而无夫曰寡老而无子曰独㓜而无父曰孤此四者天下之穷民而无告者文王发政施仁必先斯四者壬辰二十有三祀周西伯生子发礼记曰文王之为世子朝于王季日三鸡初鸣而衣服至于寝门外问内竖之御者曰今日安否何如内竖曰安文王乃喜及日中又至亦如之及莫又至亦如之其有不安节则内竖以告文王色忧行不能正履王季复膳然后亦复初食上必在视寒暖之节食下问所膳命膳宰曰末有原应曰诺然后退武王帅而行之不敢有加焉大纪曰昌为世子娶于有莘氏曰太姒太姒不妬忌而西伯有内行此德政之所以流布而风化之所以大兴也太姒生十子长曰伯邑考早卒次曰发性慈和有圣德西伯以为世子世子师西伯事季歴之道而行之不敢有加焉西伯有疾世子不说冠带而飬西伯一饭世子亦一饭西伯再饭世子亦再饭次曰旦师于虢叔仁圣多材艺西伯任以政事唐虞而下夏后殷周千余年中明天子贤后妃尽道于宫壸化行乎天下为世歌美者有矣逮孔子删诗于周衰而文王之时有诗在焉所谓周南之风是也朱子曰至成王时周公相之制礼作乐乃采文王之世风化所及民俗之诗被之筦絃以为房中之乐推之以及于乡党邦国所以着明先王风俗之盛使天下后世之脩身齐家治国平天下者皆得以取法焉盖其得之国中者杂以南国之诗而谓之周南言自天子之国而被于诸侯不但中国而已也其得之南国者则直谓之召南言自方伯之国被于南方也文王生有圣德又得圣女姒氏为之配宫中之人于其始至见其幽闲贞静之德作关睢后妃既成絺绤而赋其事盖其已贵而能勤已富而能俭已长而敬不弛于师傅已嫁而孝不衰于父母作葛覃文王当朝㑹征伐之时或羑里拘幽之日后妃思念之作卷耳后妃逮下而无嫉妬之心衆妾乐其德而称颂之作樛木后妃不妬忌而子孙衆多衆妾歌之作螽斯此五诗者皆后妃之德关睢举其全体而言也葛覃卷耳言其志行之在已樛木螽斯美其德惠之及人其词虽主于后妃然其实则皆所以着明文王身脩家齐之效也至于桃夭兔罝芣苢则家齐而国治之效汉广汝坟则以南国之诗附焉而见天下已有可平之渐矣若麟之趾则又王者之瑞有非人力所致而自至者故序者以为关睢之应也夫其至此后妃之德固不可为无所助矣然妻道无成则亦岂得而专之哉今言诗者专美后妃而不本于文王误矣二十有四祀命西伯昌距昆夷备玁狁逸周书曰文王五祀西距昆夷备玁狁谋戎谋武以昭威怀卫氏诗序曰文王之时西有昆夷之患北有玁狁之难以天子之命命将帅遣戍役以守卫中国三十有七祀王崩子辛立吕氏春秋曰纣之母生㣲子又生仲衍其时尚为妾已而为妻生纣史记曰帝乙长子曰㣲子启启母贱不得嗣少子辛辛母正后立为嗣大纪论曰尧舜与贤三王与嫡二帝三王同道惟所遇之时不同也尧舜之时中夏方开辟制度草创自非以圣继圣则不能成功以贻万世使丹朱足为中材之君犹不与也故商均无大过亦不得为天子而大禹以有天下及其末年制度已成虽中材之君辅之以贤者亦可以守矣圣人不世出贤德无以大相过则定于与嫡所以一民心重天下也虽然大君天命所系兴亡之本圣人有权焉未尝执一也是以太甲虽嫡又有成汤之命而几不免于废武王虽弟上承文王之命而终不释于君帝乙亦贤君也泥于立嫡而不知纣之足以亡天下也亦不愼不知变之过孔子作春秋鉴观前代贤可与则以天下为公嫡可与则以天下为家此万世无弊之法也使帝乙而知此道商之卜世犹未可知矣丁未纣辛元祀史记曰纣资辩㨗疾闻见甚敏材力过人手格勐兽知足以距諌言足以饰非矜人臣以能高天下以声以为皆出已之下大纪曰性汰侈好酒色始为象箸箕子叹曰今为象箸必为玉柸玉柸象箸必将食熊蹯豹胎它又将称是王求足欲天下殆哉六祀西伯初禴于毕礼记曰文王之祭也事死如事生思死者如不欲生忌日必哀称讳如见亲如欲色然祭之日乐与哀半飨之必乐已至必哀八祀伐有苏获妲己嬖之国语曰有男戎必有女戎殷辛伐有苏有苏氏以妲己女焉妲己有宠于是乎与胶鬲比而亡殷史记曰好酒滛乐嬖于妇人爱妲己妲己之言是从于是使师㳙作新滛声北里之舞靡靡之乐厚赋税以实鹿台之钱而盈鉅桥之粟益收狗马竒物充仞宫室益广沙丘苑台多取野兽蜚鸟置诸其中慢于鬼神大聚乐戏于沙丘以酒为池县肉为林使男女倮相逐其间为长夜之饮百姓怨望而诸侯有畔者乃重刑辟有炮烙之法十有一祀醢九侯脯鄂侯囚西伯于羑里史记曰以西伯昌九侯鄂侯为三公九侯有女入之纣女不憙滛纣怒杀之而醢九侯鄂侯争之彊辨之疾并脯鄂侯西伯闻之窃叹崇侯虎知之以告纣纣囚西伯羑里又曰崇侯虎谮西伯于殷纣曰西伯积善累德诸侯皆向之将不利于帝纣乃囚西伯于羑里韩退之拘幽操曰目揜揜兮其凝其盲耳肃肃兮听不闻声朝不日出兮夜不见月与星有知无知兮为死为生呜唿臣罪当诛兮天王圣明伊川程子曰退之琴操有曰臣罪当诛兮天王圣明道文王意中事前后之人道不到此徐仲车曰退之琴操可谓知文王之心矣凯风七子之母犹不能安其室而云母氏圣善我无令人重自责也朱子曰杂说云纣杀九侯醢鄂侯西伯闻之窃叹崇侯虎谮之曰西伯欲叛纣怒囚之羑里西伯叹曰父有不慈子不可以不孝君有不明臣不可以不忠岂有君而可叛乎于是诸侯闻之以西伯能敬上而䘏下也遂相率而归之此言为得其平云十有二祀西伯演易于羑里易大传曰古者包牺氏之王天下也仰则观象于天俯则观法于地观鸟兽之文与地之宜近取诸身远取诸物于是始作八卦以通神明之德以类万物之情又曰易有太极是生两仪两仪生四象四象生八卦八卦定吉凶吉凶生大业又曰天地定位山泽通气雷风相薄水火不相射八卦相错数往者顺知来者逆是故易逆数也大传曰易之兴也其于中古乎作易者其有忧患乎又曰易之兴也其当殷之末世周之盛德邪当文王与纣之事邪是故其辞危危者使平易者使倾其道甚大百物不废惧以终始其要旡咎此之谓易之道也又曰帝出乎震齐乎巽相见乎离致役乎坤说言乎兑战乎干劳乎坎成言乎艮易上篇曰干元亨利贞坤元亨利牝马之贞君子有攸徃先迷后得主利西南得朋东北䘮朋安贞吉屯元亨利贞勿用有攸徃利建侯䝉亨匪我求童䝉童䝉求我初筮告再三渎渎则不告利贞需有孚光亨贞吉利渉大川讼有孚窒惕中吉终凶利见大人不利渉大川师贞丈人吉无咎比吉原筮元永贞无咎不宁方来后夫凶小畜亨宻云不雨自我西郊履虎尾不咥人亨㤗小徃大来吉亨否之匪人不利君子贞大徃小来同人于野亨利渉大川利君子贞大有元亨谦亨君子有终豫利建侯行师随元亨利贞无咎蛊元亨利渉大川先甲三日后甲三日临元亨利贞至于八月有凶观盥而不荐有孚颙若噬嗑亨利用狱贲亨小利有攸徃剥不利有攸徃复亨出入无疾朋来无咎反复其道七日来复利有攸徃无妄元亨利贞其匪正有𤯝不利有攸徃大畜利贞不家食吉利渉大川頥贞吉观頥自求口实大过栋桡利有攸徃亨习坎有孚维心亨行有尚离利贞亨畜牝牛吉易下篇曰咸亨利贞取女吉恒亨无咎利贞利有攸徃遯亨小利贞大壮利贞晋康侯用钖马蕃庶昼日三接明夷利艰贞家人利女贞暌小事吉蹇利西南不利东北利见大人贞吉觧利西南无所徃其来复吉有攸徃夙吉损有孚元吉无咎可贞利有攸徃曷之用二簋可用享益利有攸徃利渉大川夬扬于王庭孚号有厉告自邑不利即戎利有攸徃姤女壮勿用取女萃亨王假有庙利见大人亨利贞用大牲吉利有攸徃升元亨用见大人勿恤南征吉困亨贞大人吉无咎有言不信井改邑不改井无丧无得往来井井汔至亦未繘井羸其瓶凶革已日乃孚元亨利贞悔亡鼎元吉亨震亨震来虩虩笑言哑哑震惊百里不丧七鬯艮其背不获其身行其庭不见其人无咎渐女归吉利贞归妹征凶无攸利丰亨王假之勿忧宜日中旅小亨旅贞吉巽小亨利有攸徃利见大人兑亨利贞涣亨王假有庙利渉大川利贞节亨苦节不可贞中孚豚鱼吉利渉大川利贞小过亨利贞可小事不可大事飞鸟遗之音不宜上宜下大吉既济亨小利贞初吉终乱未济亨小狐汔济濡其尾无攸利十有三祀释西伯西伯献洛西之地请除炮烙之刑遂赐西伯弓矢鈇钺使专征伐大纪曰周之臣子日夜忧惧谋救其君父者无所不至竭国中珍宝良马使闳夭太顚来献诸侯忧惧入见请昌盖是时西有昆夷之患北有玁狁之难纣乃召昌释之因献洛西之地请除炮烙之刑纣大喜许之赐之弓矢鈇钺使专征伐为西方诸侯伯大纪论曰君子小人之不可相处如水火也况文王大圣受辛下愚乎惟文王致纣敬信得专征伐纣虽名为天子其实与天下诸侯及万民均入化育之中矣此文王受命之实也先儒不识天道乃以改元称王为受命陋之甚也文王得征伐之柄九年而薨故㤗誓曰皇天震怒命我文考肃将天威惟九年大统未集既曰大统未集则安有改元称王之事先儒不本经文推原义理而妄生此论是以文王为曹操司马懿之流矣吁操与懿尚不改元称帝而谓文王为之甚哉史记曰纣赐西伯弓矢鈇钺使得征伐为西伯而用费中为政费中善䛕好利殷人弗亲纣又用恶来恶来善毁谗诸侯以此益䟽西伯归修德行善诸侯多叛纣归西伯西伯滋大传曰文王率殷之叛国以事纣十有四祀虞芮质成于周诗传曰虞芮之君相与争田乆而不平乃相与朝周入其境则耕者让畔行者让路入其邑男女异路斑白不提挈入其朝士让为大夫大夫让为卿二国之君感而相谓曰我等小人不可以履君子之庭乃相让以其所争田为闲田而退天下间之而归者四十余国十有五祀西伯伐犬戎史记曰虞芮之人俱让而去诸侯闻之曰西伯盖受命之君明年伐犬戎西伯得吕尚孟子曰伯夷避纣居北海之滨闻文王作兴曰盍归乎来吾闻西伯善养老者太公避纣居东海之滨闻文王作兴曰盍归乎来吾闻西伯善养老者天下有善养老则仁人以为已归矣五亩之宅树墙下以桑匹妇蚕之则老者足以衣帛矣五母鸡二母彘无失其时老者足以无失肉矣百亩之田匹夫耕之八口之家足以无饥矣所谓西伯善养老者制其田里教之树畜导其妻子使养其老五十非帛不煖七十非肉不饱不煖不饱谓之冻馁文王之民无冻馁之老者此之谓也史记曰太公望吕尚者其先祖尝为四岳佐禹平水土虞夏之际封于吕姓姜氏尚其苖裔也西伯将出猎卜之曰所获非龙非彲非虎非罴所获霸王之辅于是周西伯猎果遇太公于渭之阳与语大说曰自吾先君太公曰当有圣人适周周以兴子眞是邪吾太公望子久矣故号之曰太公望载与俱归立为师说苑曰太公望年七十而相周九十而封齐十有六祀西伯伐密须遂都于程皇矣之诗曰帝谓文王无然畔援无然歆羡诞先登于岸密人不㳟敢距大邦侵阮徂共王赫斯怒爰整其旅以按徂旅以笃周祜以对于天下依其在京侵自阮疆陟我高冈无矢我陵我陵我阿无饮我泉我泉我池度其鲜原居岐之阳在渭之将万邦之方下民之王十有七祀西伯伐耆甲子十有八祀西伯伐邗十有九祀西伯伐崇作丰邑徒都之皇矣之诗曰帝谓文王予怀明德不大声以色不长夏以革不识不知顺帝之则帝谓文王询尔仇方同尔兄弟以尔钩援与尔临冲以伐崇墉临冲闲闲崇墉言言执讯连连攸馘安安是类是禡是致是附四方以无侮临冲茀茀崇墉仡仡是伐是肆是絶是忽四方以无拂左氏曰文王闻崇德乱而伐之军三旬而不降退脩教而复伐之因垒而降文王有声之诗曰文王受命有此武功既伐于崇作邑于丰文王烝哉筑城伊淢作丰伊匹匪棘其欲遹追来孝王后烝哉王公伊濯维丰之垣四方攸同王后维翰王后烝哉西伯立灵台礼䟽曰周本记云文王立灵台于时年九十六也周易干凿度曰昌二十九年伐崇侯作灵台诗灵台之篇曰经始灵台经之营之庶民攻之不日成之经始勿亟庶民子来王在灵囿麀鹿攸伏麀鹿濯濯白鸟翯翯王在灵沼于牣鱼跃虞业维枞贲鼔维镛于论鼓钟于乐辟廱于论鼓钟于乐辟廱鼍皷逢逢蒙瞍奏公雍录曰文王都丰在鄠县丰水出终南山丰谷自鄠县东行至咸阳而向北以入于渭丰水之西有丰宫长安志曰其宫在今鄠县灵台灵沼灵囿皆属其地唐魏王泰括地志曰辟雍灵沼今悉无复处惟灵台孤立高二丈周囘一百二十歩二十祀西伯昌薨子发嗣大纪曰西伯寝疾病谓世子曰见善勿怠时至勿疑去非勿处此三者道之所以止也世子再拜受敎西伯薨葬于毕孟子曰舜生于诸冯迁于负夏卒于鸣条东夷之人也文王生于岐周卒于毕郢西夷之人也地之相去也千有余里世之相后也千有余岁得志行乎中国若合符节先圣后圣其揆一也中庸曰诗云维天之命于穆不已盖曰天之所以为天也于乎不显文王之德之纯盖曰文王之所以为文也纯亦不已程子曰文王之德似尧舜丁卯二十有一祀欧阳氏曰书之泰誓称十有一年说者因以谓自文王受命九年及武王居丧二年并数之尔遂以西伯听虞芮之讼谓之受命以为元年此妄说也古者人君即位必称元年常事尔不以为重也后世曲学之士说春秋始以改元为重事然则果常事与固不足道也果重事与西伯即位已改元矣中间不宜改元而又改元至武王即位宜改元反不改元乃上冐先君之元年并其居丧称十一年及其灭商而得天下其事大于听讼远矣又不改元由是言之谓西伯以受命之年为元年者妄说也后之学者知西伯生不称王而中间不再改元则诗书所载文武之事粲然明白而不诬矣或曰然则武王毕丧伐纣而泰誓曷称十一年对曰毕丧伐纣出于诸家之小说而泰誓六经无明文也昔者孔子当衰周之际患衆说纷纭以惑乱当世于是退而修六经以为后世法及孔子既没去圣稍远而衆说复兴与六经相乱自汉以来莫能辨正今有卓然之士一取信乎六经则泰誓者武王之事也十有一年者武王即位之十有一年尔夫复何疑哉司马迁作周本纪虽曰武王即位九年祭于文王之墓然后治兵于孟津至作伯夷列传则又载父死不葬之说皆不可为信是以吾无取焉取信于书可矣二十有七祀西伯发生元子诵大纪曰周西伯纳吕望之女邑姜姜贤立未尝倚坐未尝倨怒未尝厉是年生子诵三十有一祀西伯东观兵西伯戡黎篇曰西伯既戡黎祖伊恐奔告于王曰天子天既讫我殷命格人元龟罔敢知吉非先王不相我后人惟王滛戏用自絶故天弃我不有康食不虞天性不迪率典今我民罔弗欲丧曰天曷不降威大命不摰今王其如台王曰呜唿我生不有命在天祖伊反曰呜唿乃罪多参在上乃能责命于天殷之即丧指乃功不无戮于尔邦子王子曰祖己之后又有祖伊所谓故家遗族犹有存者此先王涵养之泽也汤征葛西伯戡黎皆剥床及肤之势不待智者而后知当时周家王业已成商纣徒以一日名位之尚畱忠臣义士犹冀其一念之或悛戒警恐惧未尝敢废此秉彛之至情也事迫言峻幸値其未怒惟以利口御之而未至于杀若比干之谏或値其怒与或其言有甚于此与天命之絶未絶正繋于比干之杀未杀也若祖伊者凛乎其幸免也戊寅三十有二祀㣲子去之箕子为之奴比干谏而死书㣲子篇曰㣲子若曰父师少师殷其弗或乱正四方我祖底遂陈于上我用沈酗于酒用乱败厥德于下殷罔不小大好草窃姦宄卿士师师非度凡有辜罪乃罔恒获小民方兴相为敌雠今殷其沦丧若渉大水其无津涯殷遂丧越至于今曰父师少师我其发出狂吾家耄逊于荒今尔无指告予顚隮若之何其父师若曰王子天毒降灾荒殷邦方兴沈酗于酒乃罔畏畏咈其耉长旧有位人今殷民乃攘窃神祇之牺牷牲用以容将食无灾降监殷民用乂雠歛召敌雠不怠罪合于一多瘠罔诏商今其有灾我兴受其败商其沦丧我罔为臣仆诏王子出迪我旧云刻子王子弗出我乃顚隮自靖人自献于先王我不顾行遯论语曰㣲子去之箕子为之奴比干谏而死孔子曰殷有三仁焉史记曰㣲子数谏纣不听度纣终不可谏欲死之及去未能自决乃问于太师少师遂亡箕子者纣亲戚也纣为滛泆箕子谏不听人或曰可以去矣箕子曰为人臣谏不听而去是彰君之恶而自说于民吾不忍为也乃被髪佯狂而为奴遂隐而鼔琴以自悲故传之曰箕子操王子比干者亦纣之亲戚也曰君有过而不以死争则百姓何辜乃直言谏纣纣怒曰吾闻圣人之心有七窍信有诸乎乃遂杀比干刳视其心大纪曰比干极谏陈先王艰难天命不易国家将亡之明徴请王洗心易行伏于象魏之门纣大怒曰比干自以为圣人吾闻圣人之心有七窍遂剖而视之史记又曰㣲子去比干强谏纣怒剖比干观其心箕子惧乃佯狂为奴又曰武王东观兵于盟津诸侯不期而㑹者八百皆曰纣可伐矣武王曰女未知天命未可也乃还师归居二年闻纣昬乱暴虐滋甚杀王子比干囚箕子于是徧告诸侯曰殷有重罪不可不毕伐遂东伐纣商亡古史论曰商之有天下者三十世而周之世三十有七商之既衰而复兴者五王而周之既衰而复兴者宣王一人而已盖商之多贤君宜若其世之过于周周之贤君不如商之多而其乆于商者乃数百载其故何也周公之治天下务以文章繁缛之礼和柔循扰刚强之民故其道本于尊尊而亲亲贵老而慈㓜使民之父子相爱兄弟相悦以无犯上难制之气行其至柔之道以揉天下之戾心而去其刚毅果敢之志故其享天下至乆而诸侯内侵京师不振卒于废为至弱之国何者优柔和易可以为乆而不可以为强也若夫商人之所以为天下者不可复见矣尝试求之诗书诗之寛缓而和柔书之委曲而繁重者皆周也而商人之诗骏发而严厉其书简洁而明肃以为商人之风俗盖在乎此矣夫惟天下有刚强不屈之俗也故其后世有以自振于衰㣲然至其败也一散而不可复止盖物之强者易以折而柔忍者可以乆存柔忍者可以乆存而常困于不胜强者易以折而其末也可以有所立此商之所以不长而周之所以不振也呜唿圣人之为天下亦有所就而已不能使之无弊也使之能乆而不能强能以自振而不能及远此二者又存乎后世之贤与不贤矣御批资治通鑑纲目前编卷五御批资治通鑑纲目前编卷六钦定四库全书御批资治通鑑纲目前编卷六己卯周武王十有三年一月癸巳于征伐商告于皇天后土所过名山大川武成篇曰惟一月壬辰旁死魄越翼日癸巳王朝步自周于征伐商告于皇天后土所过名山大川曰惟有道曽孙周王发将有大正于商今商王受无道暴殄天物害虐烝民为天下逋逃主萃渊薮予小子既获仁人敢祇承上帝以遏乱略华夏蛮貊罔不率俾惟尔有神尚克相予以济兆民无作神羞逸周书曰周公正三统之义作周月维一月既南至昬昴毕见日短极基践长微阳动于黄泉隂降惨于万物是月斗柄建子始昬北指阳气亏草木不萌荡日月俱起于牵牛之初右回而行月周天起一次而与日合宿日行月一次而周天歴舎于十有二辰终则复始是谓日月权舆周正嵗道数起于时一而成于十次一为首其义则然凡四时成嵗有春夏秋冬各有孟仲季以十有二月中气以着时应春三月中气雨水春分谷雨夏三月中气小满夏至大暑秋三月中气处暑秋分霜降冬三月中气小雪冬至大寒闰无中气斗指两辰之间万物春生夏长秋收冬藏天地之正四时之极不易之道夏数得天百王所同其在商汤用师于夏除民之灾顺天革命改正朔变服殊号一文一质示不相沿以建丑为正易民之眂若天时大变亦一代之事亦越我周王致伐于商改正异械以垂三统至于敬授民时廵狩烝享犹自夏焉是谓周月以纪于政也大㑹于孟津泰誓上篇曰惟十有三年春大㑹于孟津王曰嗟我友邦冢君越我御事庶士明听誓惟天地万物父母惟人万物之灵亶聪明作元后元后作民父母今商王受弗敬上天降灾下民沈湎冒色敢行暴虐罪人以族官人以世惟宫室台榭陂池侈服以残害于尔万姓焚炙忠良刳剔孕妇皇天震怒命我文考肃将天威大勲未集肆予小子发以尔友邦冢君观政于商惟受罔有悛心乃夷居弗事上帝神祇遗厥先宗庙弗祀牺牲粢盛既于凶盗乃曰吾有民有命罔惩其侮天佑下民作之君作之师惟其克相上帝宠绥四方有罪无罪予曷敢有越厥志同力度德同德度义受有臣亿万惟亿万心予有臣三千惟一心商罪贯盈天命诛之予弗顺天厥罪惟钧予小子夙夜祗惧受命文考类于上帝宜于冢土以尔有衆厎天之罚天矜于民民之所欲天必从之尔尚弼予一人永清四海时哉弗可失戊午次于河朔羣后以师毕㑹王乃狥师而誓泰誓中篇曰惟戊午王次于河朔羣后以师毕㑹王乃狥师而誓曰呜唿西土有衆咸听朕言我闻吉人为善惟日不足凶人为不善亦惟日不足今商王受力行无度播弃犂老昵比罪人淫酗肆虐臣下化之朋家作仇胁权相灭无辜吁天秽德彰闻惟天惠民惟辟奉天有夏桀弗克若天流毒下国天乃佑命成汤降黜夏命惟受罪浮于桀剥䘮元良贼虐谏辅谓已有天命谓敬不足行谓祭无益谓暴无伤厥监惟不逺在彼夏王天其以予乂民朕梦协朕卜袭于休祥戎商必克受有亿兆夷人离心离德予有乱臣十人同心同德虽有周亲不如仁人天视自我民视天听自我民听百姓有过在予一人今朕必往我武惟扬侵于之疆取彼凶残我伐用张于汤有光朂哉夫子罔或无畏宁执非敌百姓懔懔若崩厥角呜唿乃一德一心立定厥功惟克永世己未王廵六师明誓衆士泰誓下篇曰时厥明王乃大廵六师明誓衆士王曰呜唿我西土君子天有显道厥类惟彰今商王受狎侮五常荒怠弗敬自絶于天结怨于民斮朝涉之胫剖贤人之心作威杀戮毒痡四海崇信姦回放黜师保屏弃典刑囚奴正士郊社不修宗庙不享作竒技淫巧以悦妇人上帝弗顺祝降时丧尔其孜孜奉予一人恭行天罚古人有言曰抚我则后虐我则雠独夫受洪惟作威乃汝世雠树德务滋除恶务本肆予小子诞以尔衆士殄殱乃雠尔衆士其尚迪果毅以登乃辟功多有厚赏不迪有显戮呜唿惟我文考若日月之照临光于四方显于西土惟我有周诞受多方予克受非予武惟朕文考无罪受克予非朕文考有罪惟予小子无良二月癸亥陈于商郊甲子纣帅其旅会于牧野牧誓曰时甲子昧爽王朝至于商郊牧野乃誓王左杖黄钺右秉白旄以麾曰逖矣西土之人王曰嗟我友邦冢君御事司徒司马司空亚旅师氏千夫长百夫长及庸蜀羌髳微卢彭濮人称尔戈比尔干立尔矛予其誓王曰古人有言曰牝鸡无晨牝鸡之晨惟家之索今商王受惟妇言是用昬弃厥肆祀弗答昬弃厥遗王父母弟不迪乃惟四方之多罪逋逃是崇是长是信是使是以为大夫卿士俾暴虐于百姓以姦宄于商邑今予发惟恭行天之罚今日之事不愆于六步七步乃止齐焉夫子朂哉不愆于四伐五伐六伐七伐乃止齐焉朂哉夫子尚桓桓如虎如貔如熊如罴于商郊弗迓克奔以役西土朂哉夫子尔所弗朂其于尔躬有戮纣前徒倒戈攻于后以北纣反登鹿台自燔死王入商乃反商政武成曰既戊午师逾孟津癸亥陈于商郊俟天休命甲子昧爽受率其旅若林㑹于牧野罔有敌于我师前徒倒戈攻于后以北血流漂杵一戎衣天下大定乃反商政政由旧释箕子囚封比干墓式商容闾散鹿台之财发鉅桥之粟大赉于四海而万姓悦服史记曰纣闻武王来亦发兵七十万人距武王武王使师尚父与百夫致师以大卒驰纣师纣师虽衆皆无战之心欲武王亟入纣师皆倒兵以战以开武王武王驰之纣兵皆崩畔纣纣走反入登于鹿台之上䝉衣其珠玉自燔于火而死武王持太白旗以麾诸侯诸侯毕拜武王武王乃揖诸侯诸侯毕从武王至商国商国百姓咸待于郊武王使羣臣告商百姓曰上天降休商人皆再拜稽首遂入至纣死所杀妲己已乃出复军其明日除道修社及商纣宫及期百夫荷䍐旗以先驱武王弟叔振铎奉陈常车周公旦把大钺毕公把小钺以夹武王散宜生太顚闳天皆执劒以卫武王既入立于社南大卒之左右毕从毛叔郑奉明水卫康叔封布兹召公奭赞采师尚父牵牲尹佚筴祝曰殷之末孙季纣殄废先王明德侮蔑神祇不祀昬暴商邑百姓其章显闻于天肆予小子再拜稽首膺受大命革殷受天明命武王再拜稽首乃出世纪曰商容与殷民观周师之入见毕公至殷民曰是吾新君也容曰非也视其为人严乎将有急色君子临事而惧见太公至民曰是吾新君也容曰非也视其为人虎踞而鹰趾当敌将衆威怒自倍见利即前不顾其后故君子临衆果于进退见周公至民曰是吾新君也容曰非也视其为人忻忻休休志在除贼是非天子则周之相国也故圣人临衆知之见武王至民曰是吾新君也容曰然圣人为海内讨恶见恶不怒见善不喜颜色相副是以知之书大传曰武王与纣战于牧之野纣之卒辐分纣之车瓦裂纣之甲鱼鳞下贺乎武王纣死武王皇皇若天下之未定召太公而问曰入殷柰何太公曰臣闻之也爱人者兼其屋上之乌不爱人者及其咠余何如武王曰不可召公趋而进曰臣闻之也有罪者杀无罪者活咸刘厥敌毋使有余烈何如武王曰不可周公趋而进曰臣闻之也各安其宅各田其田毋故毋私惟仁之亲何如武王旷乎若天下之已定遂入殷封比干之墓表商容之闾发鉅桥之粟散鹿台之财归顷宫之女而民知方曰王之于仁人也死者封其墓况于生者乎王之于贤人也亡者表其闾况于在者乎王之于财也聚者散之况于复借乎王之于色也在者归其父母况于复徴乎朱子曰文王之事纣惟知以臣事君而已不见其他兹其所以为至德也若谓三分天下纣尚有其一未忍轻去臣位以商之先王德泽未亡厯数未终纣恶未甚圣人若之何取之则是文王之事纣非其本心盖有不得已耳若是则安得谓之至德哉至于武王之伐纣观政于商亦岂有取之之心而纣罔有悛心武王灼见天命人心之归已也不得不顺而应之故曰予弗顺天厥罪惟钧以此观之足见武王之伐纣顺乎天而应乎人无可疑矣此处有不容毫髪之差天理人欲王道霸术之所以分其端特在于此又曰文武无伐纣之心而天与之人归之其势必诛纣而后已故有肃将天威大勲未集之语但纣罪未盈天命未絶故文王独得以三分之二而服事纣若使文王未崩十二三年纣恶不悛天命已絶则孟津之事文王亦岂得而辞哉以此见文武之心未尝不同皆无私意视天与人而已伊川先生谓无观兵之事非深见文武之心不能及此非为存名教而发也若有心于存名教而于事实有所改易则夫子之録泰誓武成其不存名教甚矣近世有存名教之说大为害事将圣人心迹都做两截看了殊不知圣人所行便是名教若所行如此而所教如彼则非所以为圣人矣封纣子武庚为殷侯使管叔蔡叔霍叔监殷闰月三月诸弟以次受封封康叔于殷东康诰王若曰孟侯朕其弟小子封惟乃丕显考文王克明德愼罚不敢侮鳏寡庸庸祗祗威威显民用肇造我区夏越我一二邦以修我西土惟时怙冒闻于上帝帝休天乃大命文王殪戎殷诞受厥命越厥邦厥民惟时叙乃寡兄朂肆汝小子封在兹东土王曰呜唿封汝念哉今民将在祗遹乃文考绍闻衣德言徃敷求于殷先哲王用保乂民汝丕逺惟商耉成人宅心知训别求闻由古先哲王用康保民𢎞于天若德裕乃身不废在王命王曰呜唿小子封恫瘝乃身敬哉天畏棐忱民情大可见小人难保往尽乃心无康好逸豫乃其乂民我闻曰怨不在大亦不在小惠不惠懋不懋已汝惟小子乃服惟𢎞王应保殷民亦惟助王宅天命作新民王曰呜唿封敬明乃罚人有小罪非眚乃惟终自作不典式尔有厥罪小乃不可不杀乃有大罪非终乃惟𤯝灾适尔既道极厥辜时乃不可杀王曰呜唿封有叙时乃大明服惟民其勑懋和若有疾惟民其毕弃咎若保赤子惟民其康乂非汝封刑人杀人无或刑人杀人非汝封又曰劓刵人无或劓刵人王曰外事汝陈时臬司师兹殷罚有伦又曰要囚服念五六日至于旬时丕蔽要囚王曰汝陈时臬事罚蔽殷彝用其义刑义杀勿庸以次汝封乃汝尽逊曰时叙惟曰未有逊事已汝惟小子未其有若汝封之心朕心朕德惟乃知凡民自得罪宼攘姦宄杀越人于货暋不畏死罔弗憝王曰封元恶大憝矧惟不孝不友子弗祗服厥父事大伤厥考心于父不能字厥子乃疾厥子于弟弗念天显乃弗克恭厥兄兄亦不念鞠子哀大不友于弟惟弔兹不于我政人得罪天惟与我民彝大泯乱曰乃其速由文王作罚刑兹无赦不率大戛矧惟外庶子训人惟厥正人越小臣诸节乃别播敷造民大誉弗念弗庸瘝厥君时乃引恶惟朕憝已汝乃其速由兹义率杀亦惟君惟长不能厥家人越厥小臣外正惟威惟虐大放王命乃非德用乂汝亦罔不克敬典乃由裕民惟文王之敬忌乃裕民曰我惟有及则予一人以怿王曰封爽惟民迪吉康我时其惟殷先哲王德用康乂民作求矧今民罔迪不适不迪则罔政在厥邦王曰封予惟不可不监告汝德之説于罚之行今惟民不静未戾厥心迪屡未同爽惟天其罚殛我我其不怨惟厥罪无在大亦无在多矧曰其尚显闻于天王曰呜唿封敬哉无作怨勿用非谋非彝蔽时忱丕则敏德用康乃心顾乃德逺乃猷裕乃以民宁不汝瑕殄王曰呜唿肆汝小子封惟命不于常汝念哉无我殄享明乃服命高乃听用康乂民王若曰往哉封勿替敬典听朕告汝乃以殷民世享酒诰王若曰明大命于妹邦乃穆考文王肇国在西土厥诰毖庶邦庶士越少正御事朝夕曰祀兹酒惟天降命肇我民惟元祀天降威我民用大乱丧德亦罔非酒惟行越小大邦用丧亦罔非酒惟辜文王诰教小子有正有事无彞酒越庶国饮惟祀德将无醉惟曰我民迪小子惟土物爱厥心臧聪听祖考之彝训越小大德小子惟一妹土嗣尔股肱纯其艺黍稷奔走事厥考厥长肇牵车牛逺服贾用孝养厥父母厥父母庆自洗腆致用酒庶士有正越庶伯君子其尔典听朕教尔大克羞耉惟君尔乃饮食醉饱丕惟曰尔克永观省作稽中德尔尚克羞馈祀尔乃自介用逸兹乃允惟王正事之臣兹亦惟天若元德永不忘在王家王曰封我西土棐徂邦君御事小子尚克用文王教不腆于酒故我至于今克受殷之命王曰封我闻惟曰在昔殷先哲王迪畏天显小民经德秉哲自成汤咸至于帝乙成王畏相惟御事厥棐有恭不敢自暇自逸矧曰其敢崇饮越在外服侯甸男卫邦伯越在内服百僚庶尹惟亚惟服宗工越百姓里居罔敢湎于酒不惟不敢亦不暇惟助成王德显越尹人祗辟我闻亦惟曰在今后嗣王酣身厥命罔显于民祗保越怨不易诞惟厥纵淫泆于非彝用燕丧威仪民罔不䀌伤心惟荒腆于酒不惟自息乃逸厥心疾很不克畏死辜在商邑越殷国灭无罹弗惟德馨香祀登闻于天诞惟民怨庶羣自酒腥闻在上故天降丧于殷罔爱于殷惟逸天非虐惟民自速辜王曰封予不惟若兹多诰古人有言曰人无于水监当于民监今惟殷坠厥命我其可不大监抚于时予惟曰汝劼毖殷献臣侯甸男卫矧太史友内史友越献臣百宗工矧惟尔事服休服采矧惟若畴圻父薄违农父若保宏父定辟矧汝刚制于酒厥或诰曰羣饮汝勿佚尽执拘以归于周予其杀又惟殷之迪诸臣百工乃湎于酒勿庸杀之姑惟教之有斯明享乃不用我教辞惟我一人弗恤弗蠲乃事时同于杀王曰封汝典听朕毖勿辩乃司民湎于酒四月王来自商诸侯受命于周武成曰厥四月哉生明王来自商至于丰乃偃武修文归马于华山之阳放牛于桃林之野示天下弗服既生魄庶邦冢君暨百工受命于周乐记曰武王克殷反商未及下车而封黄帝之后于蓟封帝尧之后于祝封帝舜之后于陈下车而封夏后氏之后于杞封殷之后于宋封王子比干之墓释箕子之囚使之行商容而复其位庶民㢮政庶士倍禄济河而西马散之华山之阳而弗复乘牛散之桃林之野而弗复服车甲衅而藏之府库而弗复用倒载干戈包之以虎皮将帅之士使为诸侯名之曰建櫜然后天下知武王之不复用兵也散军而郊射左射貍首右射驺虞而贯革之射息也禆冕搢笏而虎贲之士説劒也祀乎明堂而民知孝朝觐然后诸侯知所以臣耕籍然后诸侯知所以敬五者天下之大教也食三老五更于太学天子袒而割牲执酱而馈执爵而酳冕而总干所以教诸侯之弟也若此则周道四达礼乐交通则夫武之迟久不亦宜乎大纪曰大建公侯于天下封黄帝之后于祝唐帝之后于蓟虞帝之后胡公妫满于陈以胡公之父虞阏父尝为周陶正王赖其利器用也妻之以元女大姬分之以肃愼氏之楛矢以备三恪复封夏后氏之后东娄公于杞封纣子武庚于殷用其礼乐作宾于王家皆为上公是为二王之后得神农之后封之于焦封尚父于齐都营邱爽鸠氏之墟封周公于鲁都曲阜少昊大庭之墟封召公于燕庶叔高于毕皆留相周封叔鲜于管叔度于蔡叔处于霍以监殷是为三监以殷余民封康叔于朝歌国号卫封叔振铎于曹叔武于郕季载于邥封庶弟叔绣于滕叔郑于毛又封诸叔于郜于雍于原于郇于丰虢仲虢叔为文王卿士勲在王室藏于盟府仲封于西虢实故夏墟叔封于东虢都制初泰伯仲雍奔荆楚採药于衡山之下荆人义之从者日衆东至海上得千余家遂为国自号勾吴泰伯薨无子仲雍嗣为吴君天子使求其后得周章仲雍曾孙也世君吴矣因封之曰吴伯复封章弟于故夏墟是为虞仲封少昊之裔兹舆于莒封祝融安期之裔挟于邾封四岳姜姓文叔于许封仲虺弟雍滑之后于薛兄弟之君十有五人同姓者四十余人班宗彝作分器古史曰春秋之际其君子犹习于周之故其言太王之昭有泰伯虞仲王季之穆有虢仲虢叔文王之昭有管蔡郕霍鲁卫毛聃郜雍曹滕毕原酆郇武王之穆有䢴晋应韩周公之𦙍有凡蒋邢茅胙祭惟管叔以罪大无后泰伯之后为吴叔度之后为蔡叔旦之后为鲁叔封之后为卫叔振铎之后为曹叔虞之后为晋今皆有世家虞仲五世为周章周章之弟亦曰虞仲武王封之夏墟其后为晋献公所灭虢仲虢叔为文王卿士虢仲为西虢晋献公所灭虢叔为东虢郑所灭郕鲁庄公八年降齐为附庸鲁文公十二年郕伯奔鲁霍为晋献公所灭毛公事成王为三公在周有毛伯卫毛伯过毛得滕常与诸侯㑹朝后春秋七世齐所灭毕公高事成王为三公其后毕万入晋为魏原在周有原庄公原襄公原伯绞公子跪寻原伯鲁原寿过韩宣王之世为诸侯伯诗人为作韩奕凡在周事厉王者作版之诗事幽王者作瞻卭召旻之诗邢尝为狄所伐齐桓公帅诸侯城夷仪而迁之后为卫文公所灭祭在周有祭公谋父事穆王最贤惟聃季载为周司空郇侯为诸侯伯与郜雍酆邘应蒋茅胙其后皆不见丁未祀于周庙追王太王王季文王因定谥法武成篇曰丁未祀于周庙邦甸侯卫骏奔走执豆笾礼大传曰牧之野武王之大事也既事而退柴于上帝祈于社设奠于牧室遂率天下诸侯执豆笾逡奔走追王太王亶父王季歴文王昌不以卑临尊也周书谥法解曰周公启制文王之谥义以垂于后作谥法谥法维周公旦太公望开嗣王业建功于牧之野终将葬乃制谥遂叙谥法谥者行之迹也号者功之表也车服者位之章也是以大行受大名细行受小名行出于己名生于人一人无名曰神称善赋简曰圣敬宾厚礼曰圣德象天地曰帝静民则法曰皇仁义所往曰王立志及衆曰公执应八方曰侯壹德不解曰简平易不疵曰简经纬天地曰文道德博闻曰文勤学好问曰文慈惠爱民曰文愍民惠礼曰文钖民爵位曰文刚强直理曰武威强叡德曰武克定祸乱曰武刑民克服曰武大志多穷曰武敬事供上曰恭尊贤敬让曰恭既过能改曰恭执事坚固曰恭爱人悌长曰恭执礼敬宾曰恭芘亲之阙曰恭尊德让善曰恭渊源通流曰恭照临四方曰明谮诉不行曰明威仪悉备曰钦大虑慈仁曰定安民大虑曰定安民法古曰定纯行不爽曰定谏争不威曰德辟地有德曰襄甲胄有劳曰襄有伐而还曰釐质渊受谏曰釐慈惠爱亲曰釐博文多能曰献聪明叡哲曰献温柔圣善曰懿五宗安之曰孝协时肇享曰孝秉德不回曰孝大虑行节曰孝执心克庄曰齐资辅供就曰齐温良好乐曰康安乐抚民曰康令民安乐曰康安民立政曰成布德执义曰穆中情见貌曰穆敏以敬顺曰倾明德有劳曰昭容仪恭美曰昭圣闻周达曰昭保民耆艾曰胡弥年寿考曰胡强毅果敢曰刚追补前过曰刚柔德考衆曰静供已鲜言曰静寛乐令终曰静治而无眚曰平执事有制曰平布纲治纪曰平由义而济曰景布义行刚曰景耆意大虑曰景清白守节曰贞大虑克就曰贞不隐无私曰贞强以刚果曰威勐以强果曰威强毅信正曰威辟土逺服曰桓克敬勤民曰桓辟土兼国曰桓道德纯一曰思大省兆民曰思外内思索曰思追悔前过曰思柔质慈民曰惠爱民好与曰惠柔质受谏曰惠能思辩衆曰元行义説民曰元始建国都曰元主义行德曰元兵甲亟作曰庄叡圉克服曰庄死于原野曰庄屡行征伐曰庄武而不遂曰庄克杀秉政曰夷安心好静曰夷执义扬善曰怀慈仁短折曰怀夙夜警戒曰敬夙夜恭事曰敬象方益平曰敬善合法典曰敬述义不克曰丁迷而不悌曰丁有功安民曰烈秉德遵业曰烈刚克为伐曰翼思虑深逺曰翼刚德克就曰肃执心决断曰肃爱民好治曰戴典礼不曰戴死而志成曰灵乱而不损曰灵极知鬼事曰灵不勤成名曰灵死见鬼能曰灵好祭鬼神曰灵短折不成曰殇未家短折曰殇不显尸国曰隐隐括不成曰隐中年早夭曰悼肆行劳祀曰悼恐惧从处曰悼不思忘爱曰刺愎狠遂过曰刺外内纵乱曰荒好乐怠政曰荒在国逢难曰愍使民悲伤曰愍在国遭忧曰愍早孤短折曰哀恭仁短折曰哀早孤有位曰幽壅遏不通曰幽动祭乱常曰幽克威惠礼曰魏克威㨗行曰魏去礼逺衆曰炀好内怠政曰炀甄心动惧曰顷容仪恭美曰胜威德刚武曰圉圣善周闻曰宣治民克尽曰使行见中外曰悫胜敌壮志曰勇昭功宁民曰商状古述今曰誉心能制义曰度好和不争曰安分内贞复曰白不生其国曰声杀戮无辜曰厉官人实应曰知凶年无谷曰糠名实不爽曰质不悔前过曰戾温良好乐曰良怙威肆行曰丑勤政无私曰类好变动民曰躁慈和徧服曰顺满志多穷曰惑危身奉上曰忠思虑深逺曰赶息政交外曰推疏逺继位曰绍彰义掩过曰坚肇敏行成曰直内外宾服曰正华言无实曰夸教诲不倦曰长爱民在刑曰克于赐与曰爱逸天虐民曰抗好廉自克曰节择善而从曰比好更改旧曰易名与实爽曰谬思过不爽曰厚贞心大度曰匡隐哀之方景武之方也施为文也除乱武也辟地为襄视逺为桓刚克为发柔克为懿履正为庄有过为僖施而不成曰宣惠无内德曰献治而无眚为平乱而不损为灵由义而济为景失志无转则以其明余皆象也和㑹也勤劳也遵循也爽伤也肇始也乂治也康安也怙恃也享祀也胡大也服败也康顺也就㑹也过也钖与也糠虚也叡圣也惠爱也绥安也坚长也耆强也考成也周至也怀思也式法也敏疾也㨗克也载事也弥久也大纪曰祀于太庙始定事先之礼讳名立谥贱不诔贵幼不诔长唯天子称天以诔之诸侯不得相诔追王古公亶父曰太王季歴曰王季文考曰文王庚戌柴望大告武成武成曰越三日庚戌柴望大告武成王若曰呜唿羣后惟先王建邦启土公刘克笃前烈至于太王肇基王迹王季其勤王家我文考文王克成厥勲诞膺天命以抚方夏大邦畏其力小邦怀其德惟九年大统未集予小子其承厥志恭天成命肆予东征绥厥士女惟其士女篚厥𤣥黄昭我周王天休震动用附我大邑周厎商之罪列爵惟五分土惟三建官惟贤位事惟能重民五教惟食丧祭惇信明义崇德报功垂拱而天下治大戴礼践阼篇曰武王践阼三月召士大夫而问焉曰恶有藏之约行之博万世可以为子孙恒者乎诸大夫对曰未得闻也然后召师尚父而问焉曰黄帝颛顼之道存乎意亦忽不可得见与师尚父曰在丹书王欲闻之则斋矣三日王端冕师尚父亦端冕奉书而入负屏而立王下堂南面而立师尚父曰先王之道不北面王行西折而南东面而立师尚父西面道书之言曰敬胜怠者吉怠胜敬者灭义胜欲者从欲胜义者凶凡事不强则枉弗敬则不正枉者灭废敬者万世藏之约行之博可以为子孙恒者此言之谓也王闻书之言惕若恐惧退而为戒书于席之四端为铭焉于机为铭焉于鑑为铭焉于盥盘为铭焉于楹为铭焉于杖为铭焉于带为铭焉于履屦为铭焉于觞豆为铭焉于户为铭焉于牖为铭焉于劒为铭焉于弓为铭焉于矛为铭焉席前左端之铭曰安乐必敬前右端之铭曰无行可悔后左端之铭曰一反一侧亦不可以忘后右端之铭曰所监不逺视迩所代机之铭曰皇皇惟敬口生㖃口戕口鑑之铭曰见尔前虑尔后盥盘之铭曰与其溺于人也宁溺于渊溺于渊犹可游也溺于人不可救也楹之铭曰毋曰胡残其祸将然毋曰胡害其祸将大毋曰胡伤其祸将长杖之铭曰恶乎危于忿㚄恶乎失道于嗜慾恶乎相忘于富贵带之铭曰火灭修容慎戒必恭恭则寿履屦之铭曰慎之劳劳则富觞豆之铭曰食自杖食自杖戒之憍憍则逃户之铭曰夫名难得而易失无懃弗志而曰我知之乎无懃弗及而曰我杖之乎扰阻以泥之若风将至必先揺揺虽有圣人不能为谋也牖之铭曰随天之时以地之财敬祀皇天敬以先时劒之铭曰带之以为服动必行德行德则兴倍德则崩弓之铭曰屈伸之义废兴之行无忘自过矛之铭曰造矛造矛少间弗忍终身之羞予一人所闻以戒后世子孙王访于箕子书洪范篇曰惟十有三祀王访于箕子王乃言曰呜唿箕子惟天隂骘下民相协厥居我不知其彞伦攸叙箕子乃言曰我闻在昔鲧陻洪水汨陈其五行帝乃震怒不畀洪范九畴彝伦攸斁鲧则殛死禹乃嗣兴天乃钖禹洪范九畴彝伦攸叙初一曰五行次二曰敬用五事次三曰农用八政次四曰协用五纪次五曰建用皇极次六曰乂用三德次七曰明用稽疑次八曰念用庶征次九曰向用五福威用六极一五行一曰水二曰火三曰木四曰金五曰土水曰润下火曰炎上木曰曲直金曰从革土爰稼穑润下作咸炎上作苦曲直作酸从革作辛稼穑作丼二五事一曰貌二曰言三曰视四曰听五曰思貌曰恭言曰从视曰明听曰聪思曰睿恭作肃从作乂明作哲聪作谋睿作圣三八政一曰食二曰货三曰祀四曰司空五曰司徒六曰司寇七曰宾八曰师四五纪一曰岁二曰月三曰日四曰星辰五曰厯数曰王省惟岁卿士惟月师尹惟日岁月日时无易百谷用成乂用明俊民用章家用平康日月岁时既易百谷用不成乂用昬不明俊民用微家用不宁庶民惟星星有好风星有好雨日月之行则有冬有夏月之从星则以风雨五皇极皇建其有极无偏无陂遵王之义无有作好遵王之道无有作恶遵王之路无偏无党王道荡荡无党无偏王道平平无反无侧王道正直会其有极归其有极曰皇极之敷言是彝是训于帝其训凡厥庶民极之敷言是训是行以近天子之光曰天子作民父母以为天下王六三德一曰正直二曰刚克三曰柔克平康正直彊弗友刚克燮友柔克沈濳刚克高明柔克七稽疑择建立卜筮人乃命卜筮曰雨曰霁曰䝉曰驿曰克曰贞曰悔凡七卜五占用二衍忒立时人作卜筮三人占则从二人之言汝则有大疑谋及乃心谋及卿士谋及庶人谋及卜筮汝则从龟从筮从卿士从庶民从是之谓大同身其康彊子孙其逢吉汝则从龟从筮从卿士逆庶民逆吉卿士从龟从筮从汝则逆庶民逆吉庶民从龟从筮从汝则逆卿士逆吉汝则从龟从筮逆卿士逆庶民逆作内吉作外凶龟筮共违于人用静吉用作凶八庶征曰雨曰旸曰燠曰寒曰风曰时五者来备各以其叙庶草蕃庑一极备凶一极无凶曰休征曰肃时雨若曰乂时旸若曰哲时燠若曰谋时寒若曰圣时风若曰咎征曰狂恒雨若曰僭恒旸若曰豫恒燠若曰急恒寒若曰蒙恒风若九五福一曰寿二曰富三曰康宁四曰攸好德五曰考终命歛时五福用敷钖厥庶民惟时厥庶民于汝极钖汝保极凡厥庶民无有淫朋人无有比德惟皇作极凡厥庶民有猷有为有守汝则念之不协于极不罹于咎皇则受之而康而色曰予攸好德汝则钖之福时人斯其惟皇之极无虐茕独而畏高明人之有能有为使羞其行而邦其昌凡厥正人既富方谷汝弗能使有好于而家时人斯其辜于其无好德汝虽钖之福其作汝用咎六极一曰凶短折二曰疾三曰忧四曰贫五曰恶六曰弱惟辟作福惟辟作威惟辟玉食臣无有作福作威玉食臣之有作福作威玉食其害于而家凶于而国人用侧颇僻民用僭忒朱子皇极辨曰洛书九数而五居中洪范九畴而皇极居五故自孔氏传训皇极为大中而诸儒皆祖其说余独尝以经之文义语脉求之而有以知其必不然也盖皇者君之称也极者至极之义标准之名常在物之中央而四外望之以取正焉者也故以极为在中之准的则可而便训极为中则不可若北辰之为天极嵴栋之为屋极其义皆然而礼所谓民极诗所谓四方之极者于皇极之义为尤近顾今之説者既误于此而并失于彼是以其説展转迷缪而终不能以自明也即如旧説姑亦无问其它但即经文而读皇为大读极为中则夫所谓惟大作中大则受之为何等语乎今以余説推之则人君以眇然之身履至尊之位四方辐辏面内而环观之自东而望者不过此而西也自南而望者不过此而北也此天下之至中也既居天下之至中则必有天下之絶德而后可以立至极之标准故必顺五行敬五事以修其身厚八政协五纪以齐其政然后至极之标准卓然有以立乎天下之至中使夫面内而环观者莫不于是而取则焉语其仁则极天下之仁而天下之为仁者莫能加也语其孝则极天下之孝而天下之为孝者莫能尚也是则所谓皇极者也由是而权之以三德审之以卜筮騐其休咎于天考其祸福于人如挈裘领岂有一毛之不顺哉此洛书之数所以虽始于一终于九而必以五居其中洪范之畴所以虽本于五行究于福极而必以皇极为之主也原于天之所以钖禹虽其茫昧幽𦕈有不可得而知者然箕子之所以言之而告武王者则已备矣顾其辞之宏深奥雅若有未易言者然尝试虚心平气而再三反复焉则亦坦然明白而无一字之可疑但先儒未尝深求其意而不察乎人君所以修身立道之本是以误训皇极为大中又见其词多为含洪寛大之言因复误认中为含胡茍且不分善恶之意殊不知极虽居中而非有取乎中之义且中之为义又以其无过不及至精至当而无有毫釐之差亦非如其所指之云也乃以误认之中为误训之极不谨乎至严至密之体而务为至寛至广之量其弊将使人君不知修身以立政而堕于汉元帝之优游唐代宗之姑息卒至于是非顚倒贤否贸乱而祸败随之尚何歛福钖民之可望哉呜唿孔氏则诚误矣然迹其本心亦曰姑以随文解义为口耳佔毕之计而已不知其祸之至此也而自汉以来迄今千有余年学士大夫不为不衆更歴世变不为不多幸而遗经尚存本文可考其出于人心者又不可得而昧也乃无一人觉其非是而一言以正之者使其患害流于万世是则岂独孔氏之罪哉予于是窃有感焉作皇极辨书序曰武王胜殷杀受以箕子归作洪范书洪范大传曰武王胜殷继公子禄父释箕子囚箕子不忍周之释走之朝鲜武王闻之因以朝鲜封之世家曰武王既克殷访问箕子乃封箕子于朝鲜而不臣也班固曰𤣥莬乐浪本箕子所封昔殷道衰箕子去之朝鲜教其民以礼义田蚕织作为民设禁八条相杀以当时偿杀相伤以谷偿相盗者男没入为其家奴女为婢欲自赎者人五十万虽免为民俗犹羞之嫁娶无所雠是以其民终不相盗无门户之闭妇人贞信不淫辟其田民饮食以笾豆都邑颇放效吏往往以杯器食郡初取吏于辽东吏见民无闭藏及贾人往者夜则为盗俗稍益薄今于犯禁寖多至六十余条可贵哉仁贤之化也后汉书曰昔箕子遭衰殷之运避地朝鲜始其国俗未有闻也及施八条之约使人知禁遂乃邑无淫盗门不夜扃回顽薄之俗就寛略之法行数百千年故东夷通以柔谨为风异乎三方率皆土着憙饮酒歌舞或冠弁衣锦器用爼豆所谓中国失礼求之四夷者也其后通接商贾从而浇异若箕子之省简文条而用信义其得圣贤作法之原矣苏氏曰箕子之不臣周也而曷为为武王陈洪范也天以是道畀之禹传至于我不可使自我而絶以武王而不传则天下无可传者矣故为箕子者传道则可仕则不可是年伯夷叔齐去周死于首阳古史曰武王伐纣伯夷叔齐乃相与扣马陈君臣以谏左右欲兵之太公曰此义人也扶而去之武王已平殷乱天下宗周而伯夷叔齐耻之隐于首阳义不食周粟採薇而食之卒以饿死十有四年西旅献獒书曰惟克商遂通道于九夷八蛮西旅厎贡厥獒太保乃作旅獒用训于王曰呜唿明王慎德四夷咸宾无有逺迩毕献方物惟服食器用王乃昭德之致于异姓之邦无替厥服分宝玉于伯叔之国时庸展亲人不易物惟德其物德盛不狎侮狎侮君子罔以尽人心狎侮小人罔以尽其力不役耳目百度惟贞玩人丧德玩物丧志志以道宁言以道接不作无益害有益功乃成不贵异物贱用物民乃足犬马非其土性不畜珍禽竒兽不育于国不宝逺物则逺人格所宝惟贤则迩人安呜唿夙夜罔或不勤不矜细行终累大德为山九仞功亏一篑允迪兹生民保厥居惟乃世王王有疾金縢篇曰既克商二年王有疾弗豫二公曰我其为王穆卜周公曰未可以戚我先王公乃自以为功为三坛同墠为坛于南方北面周公立焉植璧秉珪乃告太王王季文王史乃册祝曰惟尔元孙某遘厉虐疾若尔三王是有丕子之责于天以旦代某之身予仁若考能多材多艺能事鬼神乃元孙不若旦多材多艺不能事鬼神乃命于帝庭敷佑四方用能定尔子孙于下地四方之民罔不祇畏呜唿无坠天之降宝命我先王亦永有依归今我即命于元龟尔之许我我其以璧与珪归俟尔命尔不许我我乃屛璧与珪乃卜三龟一习吉启籥见书乃并是吉公曰体王其罔害予小子新命于三王惟永终是图兹攸俟能念予一人公归乃纳册于金縢之匮中王翼日乃瘳十有九年十有二月王崩子诵践位周公冢宰正百工管子曰昔者太王贤王季贤文王贤武王贤武王伐殷克之七年而崩周公旦辅成王而治天下竹书纪年曰武王年五十四御批资治通鑑纲目前编卷六御批资治通鑑纲目前编卷七钦定四库全书御批资治通鑑纲目前编卷七丙戌周成王元年周公相践阼而治记文王世子篇周公践阼章曰成王幼不能涖阼周公相践阼而治抗世子法于伯禽欲令成王之知父子君臣长幼之道也成王有过则挞伯禽所以示成王世子之道也凡学世子及学士必时春夏学干戈秋冬学羽籥皆于东序小学正学干大胥赞之籥师学戈籥师丞赞之胥鼓南春诵夏弦大师诏之瞽宗秋学礼执礼者诏之冬读书典书者诏之礼在瞽宗书在上庠凡祭与养老乞言合语之礼皆小乐正诏之于东序大乐正学舞干戚语説命乞言皆大乐正授数大司成论説在东序凡侍坐于大司成者逺近间三席可以问终则负墙列事未尽不问凡学春官释奠于先师秋冬亦如之凡始立学者必释奠于先圣先师及行事必以币始立学者既兴器用币然后释菜不舞不授器乃退傧于东序一献无介语可也教世子凡三王教世子必以礼乐乐所以修内也礼所以修外也礼乐交错于中发形于外是故其成也怿㳟敬而温文立太傅少傅以养之欲其知父子君臣之道也太傅审父子君臣之道以示之少傅奉世子以观太傅之徳行而审喻之太傅在前少傅在后入则有保出则有师是以教喻而徳成也师也者教之以事而喻诸徳者也保也者慎其身以辅翼之而归诸道者也记曰虞夏商周有师保有疑丞设四辅及三公不必备惟其人语使能也君子曰徳徳成而教尊教尊而官正官正而国治君之谓也仲尼曰昔者周公摄政践阼而治抗世子法于伯禽所以善成王也闻之曰为人臣者杀其身有益于君则为之况于其身以善其君乎周公优为之是故知为人子然后可以为人父知为人臣然后可以为人君知事人然后能使人成王幼不能涖阼以为世子则无为也是故抗世子法于伯禽使之与成王居欲令成王之知父子君臣长幼之义也君之于世子也亲则父也尊则君也有父之亲有君之尊然后兼天下而有之是故养世子不可不慎也行一物而三善皆得者唯世子而已其齿于学之谓也故世子齿于学国人观之曰将君我而与我齿让何也曰有父在则礼然然而衆知父子之道矣其二曰将君我而与我齿让何也曰有君在则礼然然而衆着于君臣之义矣其三曰将君我而与我齿让何也曰长长也然而衆知长幼之节矣故父在斯为子君在斯谓之臣居子与臣之节所以尊君亲亲也故学之为父子焉学之为君臣焉学之为长幼焉父子君臣长幼之道得而国治语曰乐正司业父师司成一有元良万国以贞世子之谓也右周公践阼明堂之位曰笃仁而好学多闻而道慎天子疑则问应而不穷者谓之道道者导天子以道者也常立于前是周公也诚立而敢断辅善而相义者谓之辅辅者辅天子之意者也常立于左是太公也洁亷而切直匡过而谏邪者谓之拂拂者拂天子之过者也常立于右是召公也博闻强记㨗给而善对者谓之承承者承天子之遗忘者也常立于后是史佚也故成王中立听政而四圣维之是以虑无失计而举无过事傅职篇曰天子不谕于先圣人之徳不知君国畜民之道不见礼义之正不察应事之理不博古之典传不于威仪之数诗书礼乐无经天子学业之不法凡此其属太师之任也古者齐太公职之天子不姻于亲戚不惠于黎庻无礼于大臣不中于刑狱无经于百官不哀于丧不敬于祭不直于戎事不信于诸侯不诚于赏罚不厚于徳不彊于行赐予侈于左右近臣恡授于疏逺卑贱不能惩忿窒慾大行大礼大义大道不从太师之教凡此其属太傅之任也古者鲁周公职之天子处位不端受业不敬教诲讽诵诗书礼乐之不经不法不古言语不序音声不中律将学趋让进退即席不以礼登降揖让无容视瞻俯仰周旋无节妄咳唾数顾趋行得色不比顺隐琴肆瑟凡此其属太保之任也古者燕召公职之天子燕业及其学左右之习诡其师答逺方诸侯遇贵大人不知大雅之辞答左右近臣不知已诺之适嫺问小诵之不博不习凡此其属少师之任也古者史佚职之天子居处出入不以礼衣服冠帯不以制御器在侧不以度杂綵从美不以章徳小行小礼小义小道凡此其属少傅之任也天子居处燕私安所乐易而湛夜漏屏人而数饮酒而醉食肉而饱饱而强食饥而暑而暍寒而懦寝而莫宥坐而莫恃行而莫先莫后帝自为开户自取玩好自执器皿亟顾还面皿器御之不举不臧折毁丧伤凡此其属少保之任也干戚戈羽之舞管籥琴瑟之㑹号唿謌謡声音不中律燕乐雅颂逆乐之序凡此其属诏工之任也不知日月之时节不知先王之讳与国之大忌不知风雨雷电之情凡此其属太史之任也吴氏曰书所谓位冢宰正百工与诗所谓摄政皆在成王谅阴之时非以幼冲而摄而其摄也不过位冢宰之位而已亦非如荀卿所谓摄天子位之事也三年之丧二十五月而毕方其毕时周公固未甞摄亦非有七年而后还政之事也百官总已以听冡宰未知其所从始如殷之髙宗已然不特周公行之此皆论周公者所当先知也周公诰君奭君奭篇曰周公若曰君奭弗弔天降丧于殷殷既坠厥命我有周既受我不敢知曰厥基永孚于休若天棐忱我亦不敢知曰其终出于不祥呜唿君已曰时我我亦不敢宁于上帝命弗永逺念天威越我民罔尤违惟人在我后嗣子孙大弗克㳟上下遏佚前人光在家不知天命不易天难谌乃其坠命弗克经厯嗣前人㳟明徳在今予小子旦非克有正迪惟前人光施于我冲子又曰天不可信我道惟宁王徳延天不庸释于文王受命公曰君奭我闻在昔成汤既受命时则有若伊尹格于皇天在太甲时则有若保衡在太戊时则有若伊陟臣扈格于上帝巫咸又王家在祖乙时则有若巫贤在武丁时则有若甘盘率惟兹有陈保乂有殷故殷礼陟配天多厯年所天惟纯佑命则商实百姓王人罔不秉徳明恤小臣屏侯甸矧咸奔走惟兹惟徳称用又厥辟故一人有事于四方若卜筮罔不是孚公曰君奭天夀平格保乂有殷有殷嗣天灭威今汝永念则有固命厥乱明我新造邦公曰君奭在昔上帝割申劝宁王之徳其集大命于厥躬惟文王尚克修和我有夏亦惟有若虢叔有若闳夭有若散宜生有若太颠有若南宫括又曰无能往来兹迪彝教文王蔑徳降于国人亦惟纯佑秉徳迪知天威乃惟时昭文王迪见冒闻于上帝惟时受有殷命哉武王惟兹四人尚迪有禄后暨武王诞将天威咸刘厥敌惟兹四人昭武王惟冒丕单称徳今在予小子旦若游大川予往暨汝奭其济小子同未在位诞无我责收罔朂不及耉造徳不降我则鸣鸟不闻矧曰其有能格公曰呜唿君肆其监于兹我受命无疆惟休亦大维艰告君乃猷裕我不以后人迷公曰前人敷乃心乃悉命汝作汝民极曰汝明朂偶王在亶乘兹大命惟文王徳丕承无疆之恤公曰君告汝朕允保奭其汝克敬以予监于殷丧大否肆念我天威予不允惟若兹诰予惟曰襄我二人汝有合哉言曰在时二人天休滋至惟时二人弗戡其汝克敬徳明我俊民在让后人于丕时呜唿笃棐时二人我式克至于今日休我咸成文王功于不怠丕冒海隅出日罔不率俾公曰君予不惠若兹多诰予惟用闵于天越民公曰呜唿君惟乃知明徳亦罔不能厥初惟其终祗若兹往敬用治史记曰其在成王时召公为三公自陜以西召公主之自陜以东周公主之成王既幼周公摄政当国召公疑之作君奭于是召公乃説大纪论曰周公不见知于成王所以敢居外者恃召公为保尔不然周公其可离成王左右乎故君奭之作在元年而不在乱定之后也夏六月𦵏武王于毕逸周书曰乃嵗十二月崩镐肂于岐周周公立相天子周公召公内弭父兄外抚诸侯元年夏六月𦵏武王于毕王冠家语曰武王崩成王年十有三而嗣立周公居冢宰摄政以治天下明年夏六月既𦵏冠成王而朝于祖以见诸侯周公命祝雍作颂曰祝王达而未幼祝雍辞曰使王近于民逺于佞于时惠于财亲贤而任能其颂曰令月吉日王始加元服去王幼志服衮职钦若昊天六合是式率尔祖考永永无极孟懿子曰天子未冠即位长亦冠也孔子曰古者王世子虽幼其即位则尊为人君人君治成人之事者何冠之有命周公子伯禽代就封于鲁鲁颂曰王曰叔父建尔元子俾侯于鲁大启尔宇为周室辅乃命鲁公俾侯于东钖之山川土田附庸春秋公羊氏传曰封鲁公以为周公也周公拜乎前鲁公拜乎后曰生以养周公死以为周公主然则周公之鲁乎曰不之鲁也封鲁公以为周公主然则周公曷为不之鲁欲天下之一乎周也书大传曰伯禽封于鲁周公曰呜唿吾与汝族伦吾文王之为子也武王之为弟也今王之为叔父也吾于天下岂卑贱也岂乏士也所执质而见者十二委质而相见者三十其未执质之士百我欲尽质得情者千人而吾仅得三人焉以正吾身以定天下是以敬其见者则隐者出矣谨诸乃以鲁而骄人可哉尸禄之士犹可骄也正身之士去贵而为贱去富而为贫面目黒而不失其所是以文不灭而章不败也慎诸女乃以鲁国而骄岂可哉管叔及蔡叔霍叔流言周公居东金縢后叙曰武王既丧管叔及其羣弟乃流言于国曰公将不利于孺子周公乃告二公曰我之弗辟我无以告我先王越絶书曰周公以盛徳武王封周公使傅相成王成王少周公臣事之当是之时赏赐不加于无功刑罚不加于无罪天下家给人足禾麦茂美使人以时説之以礼上顺天地泽及夷狄于是管叔蔡叔不知周公而谗之成王周公乃辞位出巡狩于边郑康成曰周公遭流言之难避之而居东都朱子曰弗辟之説宜从郑氏向董叔重辨此一时答之谓从註説后而思之不然是时三叔方流言于国周公处兄弟骨肉之间岂应以语言之故遽兴师以诛之圣人气象大不如此且成王方疑周公周公固不应不请而自诛之若请之于王王亦未必见从则当时事势亦未必然虽曰圣人之心公平正大区区嫌疑自不必避但舜避尧之子于南河之南禹避舜之子于阳城自合如此若居尧之宫逼尧之子即为簒矣或又谓成王疑周公故周公居东不幸成王终不悟不知周公何以处之愚谓周公亦惟尽其忠诚而已矣二年周公居东金縢后叙曰周公居东二年则罪人斯得朱子曰管蔡流言成王疑之未知罪人之为谁也及周公居东二年成王悟乃知罪在管蔡也若曰所谓罪人者今得之矣或问居东二年非东征乎曰成王方疑周公岂得即东征乎二年犹待罪也此章须以广大无我之心观之若有一毫私吝自惜避嫌疑之心即与圣人所为天地悬隔矣胡氏家録有言成王疑周公故周公居东茍成王而终不悟也则如之何曰成王不悟则王室必危天下必乱周公能尽其忠诚而已圣人与天合一奚容心哉伐柯之诗曰伐柯如何匪斧不克取妻如何匪媒不得伐柯伐柯其则不逺我觏之子笾豆有践狼跋之诗曰狼跋其胡载㚄其尾公孙硕肤赤舄几几狼㚄其尾载跋其胡公孙硕肤徳音不瑕程子曰周公之处已也䕫䕫然存㳟畏之心其存诚也荡荡然无顾虑之意所以不失其圣而徳音不瑕也范氏曰神龙或潜或飞能大能小其变化不测然得而畜之若犬羊然有欲故也唯其可以畜之是以亦得醢而食之凡有欲之类莫不可制焉唯圣人无欲故天地万物不能易也富贵贫贱死生如寒暑昼夜相代乎前吾岂有二其心乎哉亦顺受之而已矣周公逺则四国流言近则王不知而赤舄几几徳音不瑕其以此夫朱子曰周公虽遭疑谤然所以处之不失其常故诗人美之言狼跋其胡则㚄其尾矣公遭流言之变而其安肆自得乃如此葢其道隆徳盛而安土乐天有不足言者所以遭大变而不失其常也夫公之被毁以管蔡之流言也而诗人以为此非四国之所为乃公自逊其大美而不居耳葢不使谗邪之口得以加乎公之忠圣此可见其爱公之深敬公之至而其立言亦有法矣书大传曰武王杀纣而继公子禄父使管叔蔡叔霍叔监禄父武王死成王幼周公盛养成王使召公奭为傅周公身听天下之政管叔蔡叔疑周公流言于国曰公将不利于王奄君薄姑谓禄父曰武王既死矣今王尚幼周公见疑矣此百世一时也请举事然后禄父及三监叛矣朱子曰武庚当时意必日夕説诱三叔以为周公弟也而居中専政管叔兄也而在外监殷故管叔遂生不肖之心以至如此三年周公为诗以贻王金縢后叙曰于后公乃为诗以贻王名之曰鸱鸮王亦未敢诮公鸱鸮之诗曰鸱鸮鸱鸮既取我子无毁我室恩斯勤斯鬻子之闵斯迨天之未阴雨彻彼桑土绸缪牖户今女下民或敢侮予予手拮据予所捋荼予所蓄租予口卒瘏曰予未有室家予羽谯谯予尾翛翛予室翘翘风雨所漂揺予维音哓哓秋大雷风王迎周公于东出郊雨反风金縢后叙曰秋大熟未获天大雷电以风禾尽偃大木斯抜邦人大恐王与大夫尽弁以启金縢之书乃得周公所自以为功代武王之説二公及王乃问诸史与百执事对曰信噫公命我勿敢言王执书以泣曰其勿穆卜昔公勤劳王家惟予冲人弗及知今天动威以彰周公之徳惟朕小子其新逆我国家礼亦宜之王出郊天乃雨反风禾则尽起二公命邦人凡大木所偃尽起而筑之嵗则大熟越絶书曰周公出巡狩于边一年天暴风雨日夜不休树木尽偃成王大恐大发金縢之匮察周公之册知周公乃有盛徳王乃夜迎周公流涕而行周公反国天应之福五谷皆生树木皆起天下皆实此周公之盛徳也九罭之诗曰九罭之鱼鳟鲂我觏之子衮衣绣裳鸿飞遵渚公归无所于女信处鸿飞遵陆公归不复于女信宿是以有衮衣兮无以我公归兮无使我心悲兮东山之诗曰我徂东山慆慆不归我来自东零雨其蒙我东曰归我心西悲制彼裳衣勿士行枚蜎蜎者蠋烝在桑野敦彼独宿亦在车下我徂东山慆慆不归我来自东零雨其蒙果臝之实亦施于宇伊威在室蟏蛸在户町畽鹿场熠燿宵行亦可畏也伊可怀也我徂东山慆慆不归我来自东零雨其蒙观鸣于垤妇叹于室洒扫穹窒我征聿至有敦𤓰苦烝在栗薪自我不见于今三年我徂东山慆慆不归我来自东零雨其蒙仓庚于飞熠燿其羽之子于归皇驳其马亲结其缡九十其仪其新孔嘉其旧如之何管叔及蔡叔霍叔与武庚叛奄淮夷徐戎皆叛郑康成曰成王得金縢之书亲迎周公周公归摄政三监及淮夷叛周公乃东伐之陈贾问曰周公使管叔监殷管叔以殷畔周公知其将畔而使之与孟子曰不知也然则圣人且有过与曰周公弟也管叔兄也周公之过不亦宜乎且古之君子过则改之今之君子过则顺之古之君子其过也如日月之食民皆见之及其更也民皆仰之今之君子岂徒顺之又从为之辞或曰周公之处管叔不如舜之处象何也游氏曰象之恶已着而其志不过富贵而已故舜得以是而全之若管叔之恶则未着而其志其才皆非象比也周公讵忍逆探其兄之恶而弃之邪周公爱兄宜无不尽者管叔之事圣人之不幸也舜诚信而喜象周公诚信而任管叔此天理人伦之至其用心一也作大诰东征书大诰篇曰王若曰猷大诰尔多邦越尔御事弗弔大降割于我家不少延洪惟我幼冲人嗣无疆大厯服弗造哲迪民康矧曰其有能格知天命已予惟小子若涉渊水予惟往求朕攸济敷贲敷前人受命兹不㤀大功予不敢闭于天降威用宁王遗我大寳龟绍天明即命曰有大艰于西土西土人亦不静越兹蠢殷小腆诞敢纪其叙天降威知我国有疵民不康曰予复反鄙我周邦今蠢今翼日民献有十夫予翼以于敉宁武图功我有大事休朕卜并吉肆予告我友邦君越尹氏庻士御事曰予得吉卜予惟以尔庻邦于伐殷逋播臣尔庻邦君越庻士御事罔不反曰艰大民不静亦惟在王宫邦君室越予小子考翼不可征王害不违卜肆予冲人永思艰曰呜唿允蠢鳏寡哀哉予造天役遗大投艰于朕身越予冲人不卬自恤义尔邦君越尔多士尹氏御事绥予曰无毖于恤不可不成乃宁考图功已予惟小子不敢替上帝命天休于宁王兴我小邦周宁王惟卜用克绥受兹命今天其相民矧亦惟卜用呜唿天明畏弼我丕丕基王曰尔惟旧人尔丕克逺省尔知宁王若勤哉天閟毖我成功所予不敢不极卒宁王图事肆予大化诱我友邦君天棐忱辞其考我民予曷其不于前宁人图功攸终天亦惟用勤毖我民若有疾予曷敢不于前宁人攸受休毕王曰若昔朕其逝朕言艰日思若考作室既底法厥子乃弗肯堂矧肯构厥父菑厥子乃弗肯播矧肯获厥考翼其肯曰予有后弗弃基肆予曷敢不越卬敉宁王大命若兄考乃有友伐厥子民养其劝弗救王曰呜唿肆哉尔庶邦君越尔御事爽邦由哲亦惟十人迪知上帝命越天棐忱尔时罔敢易法矧今天降戾于周邦惟大艰人诞邻胥伐于厥室尔亦不知天命不易予永念曰天惟丧殷若穑夫予曷敢不终朕亩天亦惟休于前宁人予曷其极卜敢弗于从率宁人有指疆土矧今卜并吉肆朕诞以尔东征天命不僭卜陈惟若兹书费誓篇曰公曰嗟人无譁听命徂兹淮夷徐戎并兴善敹乃甲胄敿乃干无敢弗弔备乃弓矢锻乃戈矛砺乃锋刃无敢不善今惟淫舍牿牛马杜乃擭敜乃穽无敢伤牿牿之伤汝则有常刑马牛其风臣妾逋逃勿敢越逐祗复之我商赉汝乃越逐不复汝则有常刑无敢寇攘踰垣墙窃马牛诱臣妾汝则有常刑甲戌我惟征徐戎峙乃糗粮无敢不逮汝则有大刑鲁人三郊三遂峙乃桢榦甲戌我惟筑无敢不供汝则有无余刑非杀鲁人三郊三遂峙乃刍茭无敢不多汝则有大刑世家曰伯禽即位之后有管蔡等反也淮夷徐戎亦竝兴反于是伯禽率师伐之于肹遂平徐戎定鲁又曰康叔之年㓜周公在三公之位而伯禽据国于鲁盖爵命之时未至成人康叔后扞禄父之难伯禽殄淮夷之乱本纪曰周公相成王使伯禽代就封于鲁管蔡武庚等果率淮夷而反周公乃奉成王命兴师东伐作大诰遂诛管叔杀武庚放蔡叔宁淮夷东土三年而后定杀武庚封微子启于宋为殷后书微子之命王若曰猷殷王元子惟稽古崇徳象贤统承先王修其礼物作宾于王家与国咸休永世无穷呜唿乃祖成汤克齐圣广渊皇天眷佑诞受厥命抚民以寛除其邪虐功加于时徳垂后裔尔惟践修厥猷旧有令闻恪慎克孝肃恭神人予嘉乃徳曰笃不忘上帝时歆下民祗协庸建尔于上公尹兹东夏钦哉往敷乃训慎乃服命率由典常以蕃王室𢎞乃烈祖律乃有民永绥厥位毗予一人世世享徳万邦作式俾我有周无斁呜唿往哉惟休无替朕命书序曰成王既黜殷命杀武庚命微子启代殷后左氏曰宋先代之后也天子有事膰焉有丧拜焉路史曰弔其民诛其君而乃立其子独不以其将不利而废之此周之至徳也至于周公谩使管蔡监商监之云者所以制止其沈湎淫奔之俗而纳之道尔土地人民犹我之有固非利其国而欲之如宇文之于萧氏也及武庚之作难三监淮奄竝起应之当此之时周之事亦汹矣周公于是濯征龛伐至久而后克之兹宜深监武庚之事而乃更立商王之元子夫以微子之贤吾君之子而商人父师之顾乃使之代商后而邦之宋宋为故亳商之旧都民之被其泽者固未忘也使微子少异其志则全商之地亦非周矣成王周公方且晏然命之不少为疑卒以按堵非圣人之盛徳能如是乎余以是知立国惟在于贤而不在于疑之多也秦汉而下不原仁义而徒汲汲以防虞天下岂不大可慙哉致辟管叔于商囚蔡叔于郭邻降霍叔于庶人书曰乃致辟管叔于商囚蔡叔于郭邻以车七乗降霍叔于庶人三年不齿逸周书曰王子禄父北奔管叔霍叔缢乃囚蔡叔于郭邻凡所征熊盈族十有七国俘殷献民迁于九里俾康叔宇于殷俾中旄父宇于东书序曰成王既伐管叔蔡叔以殷余民封康叔四年周公作立政立政篇曰周公若曰拜手稽首告嗣天子王矣用咸戒于王曰王左右常伯常任凖人缀衣虎贲周公曰呜唿休兹知恤鲜哉古之人迪惟有夏乃有室大竞吁俊尊上帝迪知忱恂于九徳之行乃敢告教厥后曰拜手稽首后矣曰宅乃事宅乃牧宅乃凖兹惟后矣谋面用丕训徳则乃宅人兹乃三宅无义民桀徳惟乃弗作往任是惟暴徳罔后亦越成汤陟丕釐上帝之耿命乃用三有宅克即宅曰三有俊克即俊严惟丕式克用三宅三俊其在商邑用协于厥邑其在四方用丕式见徳呜唿其在受徳暋惟羞刑暴徳之人同于厥邦乃惟庶习逸徳之人同于厥政帝钦罚之乃伻我有夏式商受命奄甸万姓亦越文王武王克知三有宅心灼见三有俊心以敬事上帝立民长伯立政任人凖夫牧作三事虎贲缀衣趣马小尹左右携仆百司庶府大都小伯艺人表臣百司太史尹伯庶常吉士司徒司马司空亚旅夷微卢烝三亳坂尹文王惟克宅厥心乃克立兹常事司牧人以克俊有徳文王㒺攸兼于庶言庶狱庶慎惟有司之牧夫是训用违庶狱庶慎文王㒺敢知于兹亦越武王率惟敉功不敢替厥义徳率惟谋从容徳以竝受此丕丕基呜唿孺子王矣继自今我其立政立事凖人牧夫我其克灼知厥若丕乃俾乱相我受民和我庶狱庶慎时则勿有间之自一话一言我则末惟成徳之彦以乂我受民呜唿予旦已受人之徽言咸告孺子王矣继自今文子文孙其勿误于庶狱庶慎惟正是乂之自古商人亦越我周文王立政立事牧夫凖人则克宅之克由绎之兹乃俾乂国则罔有立政用憸人不训于徳是罔显在厥世继自今立政其勿以憸人其惟吉士用劢相我国家今文子文孙孺子王矣其勿误于庶狱惟有司之牧夫其克诘尔戎兵以陟禹之迹方行天下至于海表罔有不服以觐文王之耿光以扬武王之大烈呜唿继自今后王立政其惟克用常人周公若曰太史司冦苏公式敬尔由狱以长我王国兹式有慎以列用中罸王东伐淮夷遂践奄书序曰成王东伐淮夷遂践奄作成王政五年迁奄君于蒲姑书序曰成王既践奄将迁其君于蒲姑周公告召公作将蒲姑孟子曰伐奄三年讨其君王来自奄大降四国民命迁之洛邑多士篇曰昔朕来自奄予大降尔四国民命我乃明致天罸移尔遐逖比事臣我宗多逊五月丁亥至于宗周诰四国多方多方篇曰惟五月丁亥王来自奄至于宗周周公曰王若曰猷告尔四国多方惟尔殷侯尹民我惟大降尔命尔罔不知洪惟图天之命弗永寅念于祀惟帝降格于夏有夏诞厥逸不肯慼言于民乃大淫昬不克终日劝于帝之廸乃尔攸闻厥图帝之命不克开于民之丽乃大降罸崇乱有夏因甲于内乱不克灵承于旅罔丕惟进之㳟洪舒于民亦惟有夏之民叨懫日钦劓割夏邑天惟时求民主乃大降显休命于成汤刑殄有夏惟天不畀纯乃惟以尔多方之义民不克永于多享惟夏之㳟多士大不克明保享于民乃胥惟虐于民至于百为大不克开乃惟成汤克以尔多方简代夏作民主慎厥丽乃劝厥民刑用劝以至于帝乙罔不明徳慎罚亦克用劝要囚殄戮多罪亦克用劝开释无辜亦克用劝今至于尔辟弗克以尔多方享天之命呜唿王若曰诰告尔多方非天庸释有夏非天庸释有殷乃惟尔辟以尔多方大淫图天之命屑有辞乃惟有夏图厥政不集于享天降时丧有邦间之乃惟尔商后王逸厥逸图厥政不蠲烝天惟降时丧惟圣罔念作狂惟狂克念作圣天惟五年须暇之子孙诞作民主罔可念听天惟求尔多方大动以威开厥顾天惟尔多方罔堪顾之惟我周王灵承于旅克堪用徳惟典神天天惟式教我用休简畀殷命尹尔多方今我曷敢多诰我惟大降尔四国民命尔曷不忱裕之于尔多方尔曷不夹介乂我周王享天之命今尔尚宅尔宅畋尔田尔曷不惠王熈天之命尔乃廸屡不静尔心未爱尔乃不大宅天命尔乃屑播天命尔乃自作不典图忱于正我惟时其教告之我惟时其战要囚之至于再至于三乃有不用我降尔命我乃其大罚殛之非我有周秉徳不康宁乃惟尔自速辜王曰呜唿猷告尔有方多士暨殷多士今尔奔走臣我监五祀越惟有胥伯小大多正尔罔不克臬自作不和尔惟和哉尔室不睦尔惟和哉尔邑克明尔惟克勤乃事尔尚不忌于凶徳亦则以穆穆在乃位克閲于乃邑谋介尔乃自时洛邑尚永力畋尔田天惟畀矜尔我有周惟其大介赉尔廸简在王庭尚尔事有服在大僚王曰呜唿多士尔不克劝忱我命尔亦则惟不克享凡民惟曰不享尔乃惟逸惟颇大逺王命则惟尔多方探天之威我则致天之罚离逖尔土王曰我不惟多诰我惟祗告尔命又曰时惟尔初不克敬于和则无我怨苏氏曰大诰康诰酒诰梓材召诰洛诰多士多方八篇虽所诰不一然大畧以殷人不心服周而作也予读泰誓武成常怪周取殷之易及读此八篇又怪周安殷之难也多方所诰不止殷人乃及四方之士是纷纷焉不心服者非独殷人也予乃今知汤以下七王之徳深矣方纣之虐人如在膏火中归周如流不暇念先王之徳及天下粗定人自膏火中出即念殷先七王如父母虽以武王周公之圣相继抚之而莫能禁也夫以西汉道徳比之殷犹碔砆之与美玉然王莽公孙述隗嚣之流终不能使人忘汉光武成功若建瓴然使周无周公则亦殆矣此周公所以畏而不去也子王子曰商自太甲以后数经衰乱已四兴王业武乙再都河北而国尤衰弊者四五十年至纣乃决其坏而蹙其亡者又三十年周家仁声仁闻日盛日隆商王之恶徳虐政日累日积当是时三分天下周有其二非周取之也皆弃商而归周也纣之都百姓服田力穑者亦未尝不悦服而安业其顽嚚喧豗而易揺者特游手之民平时酗酒暴横草窃姦宄逋逃匿隠未尝伏辜不习勤劳不乐安静唿噪风尘之警以逞其虎狼之心加以纣之宠任非人豪家巨室不事绳检者怨周之不用招诱无赖为之爪牙不过借复商之名以鼓唱羣兇残害百姓若以战国秦汉处之不过坑之而已周家积累有素不忍轻杀非力不足以制之必欲使之革心从化此其为变移之难者乃所以为忠厚之至苏氏谓人心不服周而难安者未之思也蒐于岐阳左氏曰成有岐阳之蒐杜氏曰成王归自奄大蒐于岐山之阳外传曰昔诸王盟诚侯于岐阳楚为荆蛮置茆蕝设望表与鲜牟守燎故不与盟六年董正治官制礼作乐书周官篇曰惟周王抚万邦廵侯甸四征弗庭绥厥兆民六服羣辟罔不承徳归于宗周董正治官王曰若昔大猷制治于未乱保邦于未危曰唐虞稽古建官惟百内有百揆四岳外有州牧侯伯庶政惟和万国咸宁夏商官倍亦克用乂明王立政不惟其官惟其人今予小子祗勤于徳夙夜不逮仰惟前代时若训廸厥官立太师太傅太保兹惟三公论道经邦燮理阴阳官不必备惟其人少师少傅少保曰三孤贰公𢎞化寅亮天地弼予一人冡宰掌邦治统百官均四海司徒掌邦敎敷五典扰兆民宗伯掌邦礼治神人和上下司马掌邦政统六师平邦国司冦掌邦禁诘姦慝刑暴乱司空掌邦土居四民时地利六卿分职各率其属以倡九牧阜成兆民六年五服一朝又六年王乃时廵考制度于四岳诸侯各朝于方岳大明黜陟王曰呜唿凡我有官君子钦乃攸司慎乃出令令出惟行弗惟反以公灭私民其允怀学古入官议事以制政乃不迷其尔典常作之师无以利口乱厥官蓄疑败谋怠忽荒政不学靣墙莅事惟烦戒尔卿士功崇惟志业广惟勤惟克果断乃罔后艰位不期骄禄不期侈㳟俭惟徳无载尔伪作徳日逸日休作伪心劳日拙居宠思危罔不惟畏弗畏入畏推贤让能庶官乃和不和政庬举能其官惟尔之能称匪其人惟尔不任王曰呜唿三事暨大夫敬尔有官乱尔有政以佑乃辟永康兆民万邦惟无斁御批资治通鑑纲目前编卷七御批资治通鑑纲目前编卷八钦定四库全书御批资治通鑑纲目前编卷八周成王七年二月乙未王朝歩自周至于丰命太保先周公相宅召诰篇曰惟二月既望越六日乙未王朝歩自周则至于丰惟太保先周公相宅淮南子曰武王克殷欲筑宫于五行之山周公曰不可夫五行之山固塞险阻之地也使我德能覆之则天下纳其贡职者廽也使我有暴乱之行则天下之伐我难矣左氏曰武王克商迁九鼎于雒邑史记曰武王徴九牧之君登豳之阜以望商邑武王至于周自夜不寐周公旦即王所曰曷为不寐王曰告女维天不飨殷自发未生于今六十年麋鹿在牧蜚鸿满野天不享殷乃今有成今我未定天保何暇寐日夜劳来定我西土我维显服及德方明自洛汭延于伊汭居易毋固其有夏之居我南望三涂北望岳鄙顾詹有河粤詹洛伊毋逺天室营周居于洛邑而后去又曰成王使召公复营洛邑如武王之意周公复卜申视卒营筑曰此天下之中四方入贡道里均周官大司徒篇曰以土圭之灋测土深正日景以求地中日至之景尺有五寸谓之地中天地之所合也四时之所交也风雨之所㑹也隂阳之所和也然则百物阜安乃建王国焉制其畿方千里而封树之三月戊申太保至于洛卜宅召诰曰越若来三月惟丙午朏越三日戊申太保朝至于洛卜宅厥既得卜则经营越三日庚戌太保乃以庶殷攻位于洛汭越五日甲寅位成乙卯周公至于洛丁巳用牲于郊戊午社于新邑召诰曰若翼日乙卯周公朝至于洛则达观于新邑营越三日丁巳用牲于郊牛二越翼日戊午乃社于新邑牛一羊一豕一甲子周公朝用书命庶殷侯甸男邦伯召诰曰越七日甲子周公乃朝用书命庶殷侯甸男邦伯多士篇曰惟三月周公初于新邑洛用吿商王士王若曰尔殷遗多士弗弔旻天大降丧于殷我有周佑命将天明威致王罚勑殷命终于帝肆尔多士非我小国敢弋殷命惟天不畀允㒺固乱弼我我其敢求位惟帝不畀惟我下民秉为惟天明畏我闻曰上帝引逸有夏不适逸则惟帝降格向于时夏弗克庸帝大淫泆有辞惟时天㒺念闻厥惟废元命降致罚乃命尔先祖成汤革夏俊民甸四方自成汤至于帝乙㒺不明德恤祀亦惟天丕建保乂有殷殷王亦罔敢失帝罔不配天其泽在今后嗣王诞罔显于天矧曰其有聼念于先王勤家诞淫厥泆罔顾于天显民祗惟时上帝不保降若兹大丧惟天不畀不明厥德凡四方小大邦丧罔非有辞于罚王若曰尔殷多士今惟我周王丕灵承帝事有命曰割殷告勑于帝惟我事不贰适惟尔王家我适予其曰惟尔洪无度我不尔动自乃邑予亦念天即于殷大戾肆不正王曰猷吿尔多士予惟时其迁居西尔非我一人奉德不康寕时惟天命无违朕不敢有后无我怨惟尔知惟殷先人有册有典殷革夏命今尔又曰夏廸简在王庭有服在百僚予一人惟聼用德肆予敢求尔于天邑商予惟率肆矜尔非予罪时惟天命王曰多士昔朕来自奄予大降尔四国民命我乃明致天罚移尔遐逖比事臣我宗多逊王曰吿尔殷多士今予惟不尔杀予惟时命有申今朕作大邑于兹洛予惟四方罔攸賔亦惟尔多士攸服奔走臣我多逊尔乃尚有尔土尔乃尚宁干止尔克敬天惟畀矜尔尔不克敬尔不啻不有尔土予亦致天之罚于尔躬今尔惟时宅尔邑继尔居尔厥有干有年于兹洛尔小子乃兴从尔迁王曰又曰时予乃或言尔攸居召诰篇曰厥既命殷庶庶殷丕作命侯甸男邦伯书曰梓材惟三月哉生魄周公初基作新大邑于东国洛四方民大和㑹侯甸男邦采衞百工播民和见士于周周公咸勤乃洪大诰治曰以厥庶民暨厥臣达大家以厥臣达王惟邦君汝若恒越曰我有师师司徒司马司空尹旅曰予罔厉杀人亦厥君先敬劳肆徂厥敬劳肆往姦宄杀人歴人宥肆亦见厥君事戕败人宥王启监厥乱为民曰无胥戕无胥虐至于敬寡至于属妇合由以容王其效邦君越御事厥命曷以引养引恬自古王若兹监罔攸辟惟曰若稽田既勤敷菑惟其陈脩为厥疆畎若作室家既勤垣墉惟其涂塈茨若作梓材既勤朴斲惟其涂丹雘今王惟曰先王既勤用明德怀为夹庶邦享作兄弟方来亦既用明德后式典集庶邦丕享皇天既付中国民越厥疆土于先王肆王惟德用和怿先后迷民用怿先王受命已若兹监惟曰欲至于万年惟王子子孙孙永保民太保作诰召诰篇曰太保乃以庶邦冢君出取币乃复入钖周公曰拜手稽首旅王若公诰告庶殷越自乃御事呜唿皇天上帝改厥元子兹大国殷之命惟王受命无疆惟休亦无疆惟恤呜唿曷其奈何弗敬天既遐终大邦殷之命兹殷多先哲王在天越厥后王后民兹服厥命厥终智藏瘝在夫知保抱携持厥妇子以哀吁天徂厥亡出执呜唿天亦哀于四方民其眷命用懋王其疾敬德相古先民有夏天廸从子保面稽天若今时既坠厥命今相有殷天廸格保面稽天若今时既坠厥命今沖子嗣则无遗夀耉曰其稽我古人之德矧曰其有能稽谋自天呜唿有王虽小元子哉其丕能諴于小民今休王不敢后用顾畏于民碞王来绍上帝自服于土中旦曰其作大邑其自时配皇天毖祀于上下其自时中乂王厥有成命治民今休王先服殷御事比介于我有周御事节性惟日其迈王敬作所不可不敬德我不可不监于有夏亦不可不监于有殷我不敢知曰有夏服天命惟有歴年我不敢知曰不其延惟不敬厥德乃早坠厥命我不敢知曰有殷受天命惟有歴年我不敢知曰不其延惟不敬厥德乃早坠厥命今王嗣受厥命我亦惟兹二国命嗣若功王乃初服呜唿若生子罔不在厥初生自贻哲命今天其命哲命吉凶命歴年知今我初服宅新邑肆惟王其疾敬德王其德之用祈天永命其惟王勿以小民淫用非彛亦敢殄戮用乂民若有功其惟王位在德元小民乃惟刑用于天下越王显上下勤恤其曰我受天命丕若有夏歴年式勿替有殷歴年欲王以小民受天永命拜手稽首曰予小臣敢以王之雠民百君子越友民保受王威命明德王末有成命王亦显我非敢勤惟恭奉币用供王能祈天永命洛诰篇曰周公拜手稽首曰朕复子明辟王如弗敢及天基命定命予乃𦙍保大相东土其基作民明辟予惟乙卯朝至于洛师我卜河朔黎水我乃卜涧水东瀍水西惟洛食我又卜瀍水东亦惟洛食伻来以图及献卜王拜手稽首曰公不敢不敬天之休来相宅其作周匹休公既定宅伻来来视予卜休恒吉我二人共贞公其以予万亿年敬天之休拜手稽首诲言周公曰王肇称殷礼祀于新邑咸秩无文予齐百工伻从王于周予惟曰庶有事今王即命曰记功宗以功作元祀惟命曰汝受命笃弼丕视功载乃汝其悉自教工孺子其朋孺子其朋其往无若火始𦦨𦦨厥攸灼叙弗其絶厥若彝及抚事如予惟以在周工往新邑伻向即有僚明作有功惇大成裕汝永有辞王若曰公明保予沖子公称丕显德以予小子扬文武烈奉答天命和恒四方民居师惇宗将礼称秩元祀咸秩无文惟公德明光于上下勤施于四方旁作穆穆迓衡不迷文武勤教予沖子夙夜毖祀公曰己汝惟沖子惟终汝其敬识百辟享亦识其有不享享多仪仪不及物惟曰不享惟不役志于享凡民惟曰不享惟事其爽侮乃惟孺子颁朕不暇聼朕教汝于棐民彞汝乃是不蘉乃时惟不永哉笃叙乃正父罔不若予不敢废乃命汝往敬哉兹予其明农哉彼裕我民无逺用戾王曰公功棐廸笃罔不若时王至新邑十有二月烝于文武命周公其后王归宗周洛诰曰王曰公予小子其退即辟于周命公后四方廸乱未定于宗礼亦未克敉公功廸将其后监我士师工诞保文武受民乱为四辅王曰公定予往已公功肃将祗欢公无困哉我惟无斁其康事公勿替刑四方其世享周公拜手稽首曰王命予来承保乃文祖受命民越乃光烈考武王𢎞朕恭孺子来相宅其大惇典殷献民乱为四方新辟作周恭先曰其自时中乂万邦咸休惟王有成绩予旦以多子越御事笃前人成烈答其师作周孚先考朕昭子刑乃单文祖德伻来毖殷乃命宁予以秬鬯二卣曰明禋拜手稽首休享予不敢宿则禋于文王武王惠笃叙无有遘自疾万年厌于乃德殷乃引考王伻殷乃承叙万年其永观朕子怀德戊辰王在新邑烝祭嵗文王骍牛一武王骍牛一王命作册逸祝册惟告周公其后王賔杀禋咸格王入太室祼王命周公后作册逸诰在十有二月惟周公诞保文武受命惟七年清庙之颂曰于穆清庙肃雝显相济济多士秉文之德对越在天骏奔走在庙不显不承无射于人斯朱子曰书称王在新邑烝祭歳文王骍牛一武王骍牛一实周公摄政之七年而此其升歌之辞也书大传曰周公升歌清庙茍在庙中尝见文王者愀然如复见文王焉乐记曰清庙之瑟朱弦而䟽越壹倡而三叹有遗音者矣逸周书作雒觧曰周公敬念于后曰予畏周室克延俾中天下宗及将致政乃作大邑成周于土中城方千七百二十丈郛十七里南系于洛水北因于郏山以为天下凑制郊甸方六百里国西土为方千里分以百县县有四郡郡有鄙大县立城方王城三之一小县立城方王城九之一郡鄙不过百室以便野事农居鄙得以庶士居国家得以诸公大夫凡工贾市臣仆州里俾无交为乃设丘兆于南郊以祀上帝配后稷日月星辰先王皆与食诸侯受命于周乃建太社于国中其疆东青土南赤土西白土北骊土中央黄土凡将建诸侯则凿取其方一面之土苞以黄土苴以白茅以为土封故曰受削土于周室乃立五宫太庙宗宫考宫路寝明堂咸有四阿反坫重元重常复格藻税移旅盈惷常畵内阶𤣥陛堤塘山廧应门库台𤣥间八年周公分正东都命蔡仲邦之蔡蔡仲之命篇曰惟周公位冡宰正百工羣叔流言乃致辟管叔于商囚蔡叔于郭隣以车七乗降霍叔于庶人三年不齿蔡仲克庸祗德周公以为卿士叔卒乃命诸王邦之蔡王若曰小子胡惟尔率德改行克慎厥猷肆予命尔侯于东土往即乃封敬哉尔尚盖前人之愆惟忠惟孝尔乃迈迹自身克勤无怠以垂宪乃后率乃祖文王之彞训无若尔考之违王命皇天无亲惟德是辅民心无常惟惠之懐为善不同同归于治为恶不同同归于乱尔其戒哉慎厥初惟厥终终以不困不惟厥终终以困穷懋乃攸绩睦乃四隣以蕃王室以和兄弟康济小民率自中无作聪明乱旧章详乃视聼罔以侧言改厥度则予一人汝嘉王曰呜唿小子胡汝往哉无荒弃朕命九年封弟叔虞于唐子产曰当武王邑姜方震大叔夣帝谓已余命而子曰虞将与之唐属诸参而蕃育其子孙及生有文在其手曰虞遂以命之及成王灭唐封大叔焉故参为晋星实沈参神也史记曰唐有乱周公诛灭唐遂封叔虞传曰成王灭唐迁之于杜史记曰成王与叔虞戏削桐叶为珪以与叔虞曰以此封若史佚因请择日立叔虞成王曰吾与之戏耳史佚曰天子无戏言言则史书之礼成之乐歌之于是遂封叔虞于唐故曰唐叔虞字子干秦穆公曰吾闻唐叔之封也箕子曰其后必大卫祝鮀曰昔武王克商成王定之选建明德以藩屏周故周公相王室以尹天下于周为睦分鲁公以大路大旂夏后氏之璜封父之繁弱殷民六族条氏徐氏萧氏索氏长勺氏尾勺氏使帅其宗氏辑其分族将其类丑以法则周公用即命于周是使之职事于鲁以昭周公之明德分之土田陪敦祝宗卜史备物典䇿官司彞器因商奄之民命以伯禽而封于少皡之墟分康叔以大路少帛綪茷旃旌大吕殷民七族陶氏施氏繁氏锜氏樊氏饥氏终葵氏封畛土畧自武父以南及圃田之北竟取于有阎之土以共王职取于相土之东都以㑹王之东蒐聃季授土陶叔授民命以康诰而封于殷墟皆启以商政疆以周索分唐叔以大路密须之鼓阙巩姑洗懐姓九宗职官五正命以唐诰而封于夏墟启以夏政疆以戎索三者皆叔也而有令德故昭之以分物管蔡启商惎间王室王于是乎杀管叔而囚蔡叔以车七乗徒七十人其子蔡仲改行帅德周公举之以为巳卿士见诸王而命之以蔡其命书云王曰胡无若尔考之违王命也武王之母弟八人周公为太宰康叔为司冦聃季为司空五叔无官曹文之昭也晋武之穆也曹为伯甸非尚年也十有一年周公在丰作无逸书无逸篇曰周公曰呜唿君子所其无逸先知稼穑之艰难乃逸则知小人之依相小人厥父母勤劳稼穑厥子乃不知稼穑之艰难乃逸乃谚既诞否则侮厥父母曰昔之人无闻知周公曰呜唿我闻曰昔在殷王中宗严恭寅畏天命自度治民祗惧不敢荒宁肆中宗之享国七十有五年其在髙宗时旧劳于外爰暨小人作其即位乃或亮隂三年不言其惟不言言乃雍不敢荒宁嘉靖殷邦至于小大无时或怨肆髙宗之享国五十有九年其在祖甲不义惟王旧为小人作其即位爰知小人之依能保惠于庶民不敢侮鳏寡肆祖甲之享国三十有三年自时厥后立王生则逸生则逸不知稼穑之艰难不闻小人之劳惟耽乐之从自时厥后亦罔或克夀或十年或七八年或五六年或四三年周公曰呜唿厥亦惟我周太王王季克自抑畏文王卑服即康功田功徽柔懿恭怀保小民惠鲜鳏寡自朝至于日中昃不遑暇食用咸和万民文王不敢盘于游田以庶邦惟正之供文王受命惟中身厥享国五十年周公曰呜唿继自今嗣王则其无淫于观于逸于游于田以万民惟正之供无皇曰今日耽乐乃非民攸训非天攸若时人丕则有愆无若殷王受之迷乱酗于酒德哉周公曰呜唿我闻曰古之人犹胥训吿胥保惠胥教诲民无或胥诪张为幻此厥不聼人乃训之乃变乱先王之正刑至于小大民否则厥心违怨否则厥口诅祝周公曰呜唿自殷王中宗及髙宗及祖甲及我周文王兹四人廸哲厥或告之曰小人怨汝詈汝则皇自敬德厥愆曰朕之愆允若时不啻不敢含怒此厥不聼人乃或诪张为幻曰小人怨汝詈汝则信之则若时不永念厥辟不寛绰厥心乱罚无罪杀无辜怨有同是丛于厥身周公曰呜唿嗣王其监于兹周公薨于丰𦵏周文公于毕书序曰周公在丰将没欲𦵏成周公薨成王𦵏于毕世家曰周公在丰病将没曰必𦵏我成周以明吾不敢离王周公既卒成王亦让𦵏周公于毕从文王以明不敢臣周公也大传曰三年之后周公老于丰心不敢逺成王而欲事文武之庙然后周公疾曰吾死必𦵏于成周示天下臣于成王成王曰周公生欲事宗庙死欲聚骨于毕毕者文王之墓地故周公死成王不𦵏于周而𦵏之于毕示天下不敢臣也所以明有功尊有德故忠孝之道咸在成王周公之间故鲁郊成王所以礼周公也蔡氏曰此言周公在丰汉孔氏谓致政归老之时下文君陈之序乃曰周公既没命君陈分正东郊成周方未命君陈时成周盖周公治之公没故命君陈然则公盖未尝去洛也而此又以为在丰将没则其致政归老果在何时耶礼记曰成王以周公有勲劳于天下命鲁公世世祀周公以天子之礼乐是以季夏六月以禘礼祀周公于太庙牲用白牡尊用牺象山罍郁尊用黄目灌用玉瓒大圭荐用玉豆雕篹爵用玉琖仍雕加以璧散璧角爼用梡嶡升歌清庙下管象朱干玉戚冕而舞大武皮弁素积裼而舞大夏朱子曰赵伯循曰禘王者之大祭也王者既立始祖之庙又推始祖所自出之帝祀之于始祖之庙而以始祖配之也成王以周公有大勲劳赐鲁重祭故得禘于周公之庙以文王为所出之帝而周公配之然非礼矣程子曰周公之功固大矣皆臣子之分所当为鲁安得独用天子礼乐哉成王之赐伯禽之受皆非也其因袭之弊皆用之羣公之庙遂使季氏僣八佾三家僣雍彻故仲尼讥之命君陈分正东郊成周君陈篇曰王若曰君陈惟尔令德孝恭惟孝友于兄弟克施有政命汝尹兹东郊敬哉昔周公师保万民民懐其德往慎乃司兹率厥常懋昭周公之训惟民其乂我闻曰至治馨香感于神明黍稷非馨明德惟馨尔尚式时周公之猷训惟日孜孜无敢逸豫凡人未见圣若不克见既见圣亦不克由圣尔其戒哉尔惟风下民惟草图厥政莫或不艰有废有兴出入自尔师虞庶言同则绎尔有嘉谋嘉猷则入告尔后于内尔乃顺之于外曰斯谋斯猷惟我后之德呜唿臣人咸若时惟良显哉王曰君陈尔惟𢎞周公丕训无依势作威无倚法以削寛而有制从容以和殷民在辟予曰辟尔惟勿辟予曰宥尔惟勿宥惟厥中有弗若于汝政弗化于汝训辟以止辟乃辟狃于姦宄败常乱俗三细不宥尔无忿疾于顽无求备于一夫必有忍其乃有济有容德乃大简厥脩亦简其或不脩进厥良以率其或不良惟民生厚因物有迁违上所命从厥攸好尔克敬典在德时乃罔不变允升于大猷惟予一人膺受多福其尔之休终有辞于永世书序曰周公既没命君陈分正东郊成周吕氏曰君陈之命周公则既没矣成王真得实造之学当于是篇求之周公之没也厖臣硕辅尚多立于朝而分正东郊成王独以属之君陈是独何哉斯时也东郊治体所冝尽循周公之典使付之旧臣则诸老固非作聪明乱旧章者然平日与周公比肩同功虑其兢兢循守者或未専固微有自用之意于其间则于治体已有间矣不若畀之后进端悫之人则一意奉承不敢毫髪増损成王微指盖在此也至于成终之任开阖变化非四世元老莫能之故康王必付之毕公焉成康之于治体其观时义者精矣三十有七年四月甲子王命太保奭芮伯彤伯毕公衞侯毛公保元子钊乙丑王崩癸酉元子钊受命朝诸侯于应门之内书曰惟四月哉生魄王不怿甲子王乃洮颒水相被冕服凭玉几乃同召太保奭芮伯彤伯毕公衞侯毛公师氏虎臣百尹御事王曰呜唿疾大渐惟几病日臻既弥留恐不获誓言嗣兹予审训命汝昔君文王武王宣重光奠丽陈教则肄肄不违用克达殷集大命在后之侗敬迓天威嗣守文武大训无敢昏逾今天降疾殆弗兴弗悟尔尚明时朕言用敬保元子钊𢎞济于艰难柔逺能迩安劝小大庶邦思夫人自乱于威仪尔无以钊冒贡于非几兹既受命还出缀衣于庭越翼日乙丑王崩太保命仲桓南宫毛俾爰齐侯吕伋以二干戈虎贲百人逆子钊于南门之外延入翼室恤宅宗丁卯命作册度越七日癸酉伯相命士须材狄设黼扆缀衣牖间南向敷重篾席黼纯华玉仍几西序东向敷重底席缀纯文贝仍几东序西向敷重丰席画纯雕玉仍几西夹南向敷重笋席𤣥纷纯漆仍几越玉五重陈寳赤刀大训𢎞璧琬琰在西序大玉夷玉天球河图在东序𦙍之舞衣大贝鼖鼔在西房兑之戈和之弓垂之竹矢在东房大辂在賔阶面缀辂在阼阶面先辂在左塾之前次辂在右塾之前二人雀弁执惠立于毕门之内四人綦弁执戈上刄夹两阶戺一人冕执刘立于东堂一人冕执钺立于西堂一人冕执戣立于东垂一人冕执瞿立于西垂一人冕执锐立于侧阶王麻冕黼裳由宾阶隮卿士邦君麻冕蚁裳入即位太保太史太宗皆麻冕彤裳太保承介圭上宗奉同瑁由阼阶隮太史秉书由宾阶隮御王册命曰皇后凭玉几道扬末命命汝嗣训临君周邦率循大卞变和天下用答扬文武之光训王再拜兴答曰𦕈𦕈予末小子其能而乱四方以敬忌天威乃受同瑁王三宿三祭三咤上宗曰飨太保受同降盥以异同秉璋以酢授宗人同拜王答拜太保受同祭哜宅授宗人同拜王答拜太保降收诸侯出庙门俟王出在应门之内太保率西方诸侯入应门左毕公率东方诸侯入应门右皆布乗黄朱宾称奉圭兼币曰一二臣卫敢执壤奠皆再拜稽首王义嗣德答拜太保暨芮伯咸进相揖皆再拜稽首曰敢敬告天子皇天改大邦殷之命惟周文武诞受羑若克恤西土惟新陟王毕协赏罚戡定厥功用敷遗后人休今王敬之哉张皇六师无壊我髙祖寡命王若曰庶邦侯甸男衞惟予一人钊报诰昔君文武丕平富不务咎厎至齐信用昭明于天下则亦有熊罴之士不二心之臣保乂王家用端命于上帝皇天用训厥道付畀四方乃命建侯树屏在我后之人今予一二伯父尚胥暨顾绥尔先公之臣服于先王虽尔身在外乃心罔不在王室用奉恤厥若无遗鞠子羞羣公既皆聼命相揖趋出王释冕反丧服苏氏曰成王崩未𦵏君臣皆冕服礼与曰非礼也谓之变礼可乎曰不可礼变于不得已嫂非溺终不援也三年既成服释之而即吉无时而可者曰成王顾命不可以不传既传不可以丧服受也曰何为其不可也孔子曰将冠子未及期日而有齐衰大功之丧则因丧服而冠冠吉礼也犹可以丧服行之受顾命见诸侯独不可以丧服乎太保使太史奉册授王于次诸侯入哭于路寝而见王于次王丧服受教戒哭踊答拜圣人复起不易斯言矣春秋传曰郑子皮如晋𦵏平公将以币行子产曰丧焉用币子皮固请以行既𦵏诸侯之大夫欲因见新君叔向辞之曰大夫之事毕矣而又命孤孤斩焉在衰绖之中其以嘉服见则丧礼未毕其以丧服见是重受弔也大夫将若之何皆无辞以退今康王既以嘉服见诸侯而又受乗黄玉帛之币使周公在必不为此然则孔子何取此书也曰至矣其父子君臣之间教戒深切着明足以为后世法孔子何为不取哉然则失礼则不可以不辨吕氏曰尧舜禹汤文武无顾命而成王独有顾命始终授受之际国有常典矣成王之初经三监之变王室几揺故于此正其终始特详焉顾命成王所以正其终康王之诰康王所以正其始舜除尧之丧格庙而咨岳牧成王除武王之丧朝庙而访羣臣皆百代之正礼然成汤方没伊尹遽偕羣后侯甸训太甲焉礼固有时而变矣说者不疑太甲受伊尹羣后之训于居忧之时乃疑康王受召毕诸侯之戒于宅恤之日甚者或以晋辞诸侯为证然则隆周之元老反不若衰晋之陪臣耶朱子曰天子诸侯之礼与士庶人不同故孟子有吾未之学之语葢谓此类耳如伊训元祀十二月朔亦新丧也伊尹亦祠于先王奉嗣王祗见厥祖固不可用凶服矣汉唐新主即位皆行册礼君臣亦皆吉服追述先帝之命以告嗣君葢易世传授国之大事当严其礼而王侯以国为家虽先君之丧犹以为己私服也五代以来此礼不讲则始终之际殊草草矣癸亥康王元年甲子二年十有二年六月壬申命毕公保釐东郊书毕命篇曰惟十有二年六月庚午朏越三日壬申王朝歩自宗周至于丰以成周之衆命毕公保釐东郊王若曰呜唿父师惟文王武王敷大德于天下用克受殷命惟周公左右先王绥定厥家毖殷顽民迁于洛邑密迩王室式化厥训既歴三纪世变风移四方无虞予一人以宁道有升降政由俗革不臧厥臧民罔攸劝惟公懋德克勤小物弼亮四世正色率下罔不祗师言嘉绩多于先王予小子垂拱仰成王曰呜唿父师今予祗命公以周公之事往哉旌别淑慝表厥宅里彰善瘅恶树之风声弗率训典殊厥井疆俾克畏慕申画郊圻慎固封守以康四海政贵有恒辞尚体要不惟好异商俗靡靡利口惟贤余风未殄公其念哉我闻曰世禄之家鲜克由礼以荡陵德实悖天道敝化奢丽万世同流兹殷庶士席宠惟旧怙侈灭义服美于人骄淫矜侉将由恶终虽收放心闲之惟艰资富能训惟以永年惟德惟义时乃大训不由古训于何其训王曰呜唿父师邦之安危惟兹殷士不刚不柔厥德允修惟周公克慎厥始惟君陈克和厥中惟公克成厥终三后协心同厎于道道洽政治泽润生民四夷左衽罔不咸頼予小子永膺多福公其惟时成周建无穷之基亦有无穷之闻子孙训其成式惟乂呜唿罔曰弗克惟既厥心罔曰民寡惟慎厥事钦若先王成烈以休于前政十有六年鲁公禽父薨子酋嗣徐广曰皇甫谧云伯禽以成王元年封四十六年康王十六年卒楚子谓右尹子革曰昔我先王熊绎与吕伋王孙牟燮父禽父并事康王四国皆有分我独无有对曰昔我先王熊绎辟在荆山筚路蓝缕以处草莽䟦渉山林以事天子惟是桃弧棘矢以共御王事齐王舅也晋及鲁卫王母弟也楚是以无分而彼皆有二十年鲁考公薨弟熙立二十有一年鲁侯筑茅阙门史记曰伯禽卒子考公酋立四年卒立弟熙是为炀公炀公筑茅阙门世本曰炀公徙鲁二十有六年王崩子瑕践位史记曰成康之际天下安宁刑措四十年不用大纪曰康王敬恭神人四夷賔服海内晏然百姓兴于礼义囹圄空虚刑措不用四十余年有唐虞氏之风焉扬雄曰康后之世颂声作于上鲁炀公薨子宰嗣御批资治通鑑纲目前编卷八御批资治通鑑纲目前编卷九钦定四库全书御批资治通鑑纲目前编巻九己丑周昭王元年二年子满生周内史过曰昔昭王娶于房曰房后实有爽徳协于丹朱丹朱冯身以仪之生穆王焉十有四年鲁侯弟㵒弑其君幽公而自立世家曰幽公十四年弟㵒杀幽公而自立是爲魏公庚戌二十有二年释氏生周书记异曰周昭王二十二年释氏生甲子三十有六年五十有一年王崩于汉子满践位史记曰昭王之时王道微缺昭王南廵狩不返卒于江上其卒不赴告讳之也立昭王子满是爲穆王外纪曰昭王南廵狩反济汉汉濵之人以胶船进王至中流胶液船解王及祭公溺焉大纪曰王在位久不能强于政治风化稍衰有光五色贯紫微井水溢是岁王征荆蛮军旋渉汉梁败王及祭公陨于汉王右辛余靡振王北济反振祭公王因是发疾崩朱子曰泾舟胶楚泽周纲已陵夷庚辰穆王元年三年命君牙爲大司徒伯冏爲太仆正书君牙篇曰王若曰呜唿君牙惟乃祖乃父世笃忠贞服劳王家厥有成绩纪于太常惟子小子嗣守文武成康遗绪亦惟先王之臣克左右乱四方心之忧危若蹈虎尾渉于春氷今命尔予翼作股肱心膂缵乃旧服无忝祖考𢎞敷五典式和民则尔身克正罔敢弗正民心罔中惟尔之中夏暑雨小民惟曰怨咨冬祁寒小民亦惟曰怨咨厥惟艰哉思其艰以图其易民乃宁呜唿丕显哉文王谟丕承哉武王烈启佑我后人咸以正罔缺尔惟敬明乃训用奉若于先王对扬文武之光命追配于前人王若曰君牙乃惟由先正旧典时式民之治乱在兹率乃祖考之攸行昭乃辟之有乂冏命篇曰王若曰伯冏惟予弗克于徳嗣先人宅丕后憷惕惟厉中夜以兴思免厥愆昔在文武聪明齐圣小大之臣咸懐忠良其侍御仆从罔匪正人以旦夕承弼厥辟出入起居罔有不钦发号施令罔有不臧下民祗若万邦咸休惟予一人无良实赖左右前后有位之士匡其不及绳愆纠缪格其非心俾克绍先烈今予命汝作大正正于羣仆侍御之臣懋乃后徳交修不逮慎简乃僚无以巧言令色便辟侧媚其惟吉士仆臣正厥后克正仆臣䛕厥后自圣后徳惟臣不徳惟臣尔无昵于憸人充耳目之官廸上以非先王之典非人其吉惟货其吉若时瘝厥官惟尔大弗克祗厥辟惟予汝辜王曰呜唿钦哉永弼乃后于彞宪史记曰穆王即位春秋已五十矣王道衰微穆王闵文武之道缺乃命伯臩申诫太仆国之政作臩命复宁吕氏曰穆王之书存者三篇君牙冏命初年之书也吕刑末年之书也百年耄荒度作刑以诘四方固有明文君牙之篇曰惟予小子嗣守文武成康遗绪冏命之篇曰惟予弗克于徳嗣先人宅丕后则皆初嗣歴服之言也与吕刑所谓仲叔季弟㓜子童孙其辞气新陈稚耄大有迳庭先后之次葢无可疑者穆王中虽放逸不克保其始之祗畏然暮年哀敬初心复还谓之全德则驳犹不失爲周之令王也又曰穆王之命望于伯冏者深且长矣此心不继造父爲御周逰天下将必有车辙马迹导其侈者果出于仆御之间抑不知伯冏犹在职乎否也穆王豫知所戒忧思深长犹不免躬自蹈之人心操舍之无常可惧哉十有三年王西征纪年曰穆王十三年西征于青鸟之所憇十有七年王西征征徐戎纪年曰穆王十七年西征见西王母賔于昭宫列子曰周穆王时西极之国有化人来入水火贯金石反山川移城邑千变万化不可穷极既已变物之形又且易人之虑穆王敬之若神居亡几何谒王同游化人之宫王以爲清都紫微钧天广乐帝之所居自以居数十年不思其国也化人复谒王同游所及之处仰不见日月俯不见河海光影所照王目眩不能得视音响所来王耳乱不能得听百骸六藏悸而不凝意迷精䘮请化人求还化人移之王若磒虚焉既寤所坐犹向者之处侍御犹向者之人视其前则酒未清肴未昲王问所从来左右曰王黙存耳由此穆王自失者三月而复更问化人化人曰吾与王神游也形奚动哉且曩之所居奚异王之宫曩之所游奚异王之圃王间疑蹔亡变化之极徐疾之间可尽模哉王大悦不恤国事不乐臣妾肆意逺游命驾八骏之乗右服骝而左绿耳右骖赤骥而左白主车则造父爲御离爲右次车之乗右服渠黄而左踰轮左骖盗骊而右山子柏夭主车参伯爲御奔戎爲右驰驱千里至于巨蒐氏之国巨蒐氏乃献白鹄之血以饮王具牛马之湩以洗王之足及二乗之人已饮而行遂宿于崑崙之阿赤水之阳别日升崑崙之丘以观黄帝之宫而封之以诒后世遂宾于西王母觞于瑶池之上西王母爲王謡王和之其辞哀焉廼观日之所入行万里王乃叹曰于乎予一人不盈于德而谐于乐后世其追数吾过乎乃还以归史记曰蜚亷有子曰季胜季胜生孟增幸于周成王是爲宅臯狼臯狼生衡父衡父生造父造父以善御幸于周缪王得骥温骊骅骝騄耳之驷西廵狩乐而忘归徐偃王作乱造父爲御长驱归周以救乱缪王以赵城封造父造父族由此爲赵氏昌黎韩氏曰周穆王无道意不在天下好方士説得八龙骑之西游同王母宴于瑶池之上歌讴忘归四方诸侯之争辩者无所质正咸宾祭于徐贽玉帛死生之物于徐之庭者三十六国得朱弓赤矢之瑞穆王闻之恐遂称受命命造父御长驱而归与楚连谋伐徐徐不忍鬬其民走彭城武原山百姓随而从之万有余家朱子曰不有祈招诗徐方御宸极三十有五年征犬戎周语曰穆王将征犬戎祭公谋父谏曰不可先王耀徳不观兵夫兵戢而时动动则威观则玩玩则无震是故周文公之颂曰载戢干戈载櫜弓矢我求懿徳肆于时夏允王保之先王之于民也懋正其德而厚其性阜其财求而利其器用明利害之乡以文修之使务利而避害懐徳而畏威故能保世以滋大昔我先世后稷以服事虞夏及夏之衰也弃稷弗务我先王不窋用失其官而自窜于戎翟之间不敢怠业时序其德纂修其绪修其训典朝恪勤守以敦笃奉以忠信奕世载德不忝前人至于武王昭前之光明而加之以慈和事神保民莫不欣喜商王帝辛大恶于民庶民弗忍欣戴武王以致戎于商牧是先王非务武也勤恤民隐而除其害也夫先王之制邦内甸服邦外侯服侯卫宾服夷蛮要服戎翟荒服甸服者祭侯服者祀宾服者享要服者贡荒服者王日祭月祀时享岁贡终王先王之训也有不祭则修意有不祀则修言有不享则修文有不贡则修名有不王则修德序成而不至则修刑于是乎有刑不祭伐不祀征不享让不贡告不王于是乎有刑罚之辟有攻伐之兵有征讨之备有威让之令有文告之辞布令陈辞而又不至则增修于德无勤民于逺是以近无不听逺无不服今自大毕伯仕之终也犬戎氏以其职来王天子曰予必以不享征之且观之兵其无乃废先王之训而王几顿乎吾闻夫犬戎树惇能帅旧德而守终纯固其有以御我矣王不听遂征之得四白狼四白鹿以归自是荒服者不至甲子四十有五年五十年作吕刑以诘四方吕刑篇曰惟吕命王享国百年耄荒度作刑以诘四方王曰若古有训蚩尤惟始作乱延及于平民罔不宼贼䲭义姦宄夺攘矫䖍苖民弗用灵制以刑惟作五虐之刑曰法杀戮无辜爰始淫爲劓刵㭬黥越兹丽刑并制罔差有辞民兴胥渐泯泯棼棼罔中于信以覆诅盟虐威庶戮方告无辜于上上帝监民罔有馨香德刑发闻惟腥皇帝哀矜庶戮之不辜报虐以威遏絶苖民无世在下乃命重黎絶地天通罔有降格羣后之逮在下明明棐常鳏寡无盖皇帝清问下民鳏寡有辞于苗德威惟畏德明惟明乃命三后恤功于民伯夷降典折民惟刑禹平水土主名山川稷降播种农殖嘉谷三后成功惟殷于民士制百姓于刑之中以教祗德穆穆在上明明在下灼于四方罔不惟德之勤故乃明于刑之中率乂于民棐彞典狱非讫于威惟讫于富敬忌罔没择言在身惟克天德自作元命配享在下王曰嗟四方司政典狱非尔惟作天牧今尔何监非时伯夷播刑之廸其今尔何惩惟时苖民匪察于狱之丽罔择吉人观于五刑之中惟时庶威夺货断制五刑以乱无辜上帝不蠲降咎于苖苖民无辞于罚乃絶厥世王曰呜唿念之哉伯父伯兄仲叔季弟㓜子童孙皆听朕言庶有格命今尔罔不由慰日勤尔罔或戒不勤天齐于民俾我一日非终惟终在人尔尚敬逆天命以奉我一人虽畏勿畏虽休勿休惟敬五刑以成三德一人有庆兆民赖之其宁惟永王曰吁来有邦有土告尔祥刑在今尔安百姓何择非人何敬非刑何度非及两造具备师听五辞五辞简孚正于五刑五刑不简正于五罚五罚不服正于五过五过之疵惟官惟反惟内惟货惟来其罪惟均其审克之五刑之疑有赦五罚之疑有赦其审克之简孚有衆惟貌有稽无简不听具严天威墨辟疑赦其罚百锾阅实其罪劓辟疑赦其罚惟倍阅实其罪剕辟疑赦其罚倍差阅实其罪宫辟疑赦其罚六百锾阅实其罪大辟疑赦其罚千锾阅实其罪墨罚之属千劓罚之属千剕罚之属五百宫罚之属三百大辟之罚其属二百五刑之属三千上下比罪无僣乱辞勿用不行惟察惟法其审克之上刑适轻下服下刑适重上服轻重诸罚有权刑罚世轻世重惟齐非齐有伦有要罚惩非死人极于病非佞折狱惟良折狱罔非在中察辞于差非从惟从哀敬折狱明启刑书胥占咸庶中正其刑其罚其审克之狱成而孚输而孚其刑上备有并两刑王曰呜唿敬之哉官伯族姓朕言多惧朕敬于刑有德惟刑今天相民作配在下明清于单辞民之乱㒺不中听狱之两辞无或私家于狱之两辞狱货非宝惟府辜功报以庶尢永畏惟罚非天不中惟人在命天罚不极庶民罔有令政在于天下王曰呜唿嗣孙今往何监非德于民之中尚明听之哉哲人惟刑无疆之辞属于五极成中有庆受王嘉师监于兹祥刑子王子曰吕刑之书律书也法吏之辞也徒能精察乎典狱之姦而不识圣人制刑之本意首以五刑创于有苖而圣人用是报之遂爲常法则是圣人之制刑反师有苖之爲虐也斯言也岂不大害于义哉予固知其爲法吏之辞也舜之刑未尝不轻而轻者本于罪之可疑穆王之刑亦未尝不轻而轻者本于罪之不可宥舜之所以必刑者期于无刑穆王之所以必赎者导其起辟且大辟之刑而可赎则凡有千锾之赀者无所往而不可杀人矣乌得而不启后世之乱哉但其尽折狱之情伪曲折而哀矜恻怛之意犹有三代之遗风焉圣人以其世之变法之变存之于书亦以其能精察乎典狱之姦尚可以爲后世听讼用刑之戒非以其赎刑之可取也五十有五年王崩于祗宫子繄扈践位楚右尹子革曰昔穆王欲肆其心周行天下将皆必有车辙马迹焉祭公谋父作祈招之诗以止王心王以是获没于祗宫其诗曰祈招之愔愔式昭德音思我王度式如玉式如金刑民之力而无醉饱之心逸周书曰穆王思保位爲难恐贻世羞欲自警寤作史记史记维正月王在成周昧爽召三公左史戎夫曰今朕寤遂事惊予乃取遂事之要戒俾戎夫言之朔望以闻信不行义不立则哲士陵君政禁而生乱皮氏以亡謟谀日近方正日逺则邪人专国政禁而生乱华氏以亡好货财珍怪则邪人因财而进邪人因财而进则贤良日蔽而逺赏罚无位随财而行夏后以亡严兵而不仁者其臣慑其臣慑而不敢忠不敢忠则民不亲其吏刑始于亲逺者寒心殷商以亡乐专于君者权专于臣权专于臣则刑专于民君娱于乐臣争于权民尽于刑有虞氏以亡奉孤以专丁命者谋主必畏其威而疑其前事挟德而责数日䟽位均而争平林以亡大臣有锢职譁诛者危昔者质沙三卿朝而无礼君怒而久拘之譁而弗加诸卿谋变质沙以亡外内相间下挠其民民无所附三苖以亡弱小在强大之间存亡将由之则无天命矣不知命者死有夏之方兴也扈氏弱而不恭身死国亡嬖子两重者亡昔义渠氏有两子异母皆重君病大臣分党而争义渠以亡功大不赏者危昔平州之功大而不赏謟臣日赏贵功日怒而生变平州之君以走出召逺不亲者危昔有林氏召离戎之君而朝之至而不礼畱而弗亲离戎逃而去之林氏诛之天下叛林氏昔者曲集之君伐智而专事强力而下贱其臣贤良皆伏愉州氏伐之君孤而无使曲集以亡昔者有巢氏有乱臣而贵任之以国假之以权擅国而主断君已而夺之臣怒而生变有巢以亡斧小不胜柯者亡昔有郐之君啬俭减爵损禄羣臣卑让上下不临后君少弱禁罚不行重氏伐之郐君以亡久空重位者危昔有共工自贤自以无臣久空大官下官交乱民无所附唐氏伐之共工以亡犯难争攘疑者死昔有林氏上衡氏争权林氏再战弗胜上衡氏伪义弗克俱身死国亡知能均而不亲并重事君者危昔有南氏有二臣贵宠力钧势敌竞进争权下争朋党君弗禁南氏以分昔有果氏好以新易故故者疾怨新故不和内争朋党隂事外权有果氏以亡爵重禄轻比己不成者亡昔有毕程氏损禄增爵羣臣貌匮比而戾民毕程氏以亡好变故易常者亡昔阳氏之君自伐而好变事无故业官无定位民运于下阳氏以亡业刑而愎者危昔谷平之君愎类无亲破国弗克业刑用国外国相援谷平以亡武不止者亡昔坂泉氏用兵无已诛战不休并兼无亲文无所立智士寒心徙居至于独鹿诸侯叛之坂泉以亡佷而无亲者亡昔者县宗之君佷而无听执事不从宗职者疑发大事羣臣解体国无立功县宗以亡昔者𤣥都贤鬼道废人事天谋臣不用龟䇿是从神巫用国哲士在外𤣥都以亡文武不行者亡昔西夏性仁非兵城郭不修武士无位惠而好赏屈而无以赏唐氏伐之城郭不守武士不用西夏以亡羙女破国昔者续阳强力四征重丘遗之羙女续阳之君悦之荧惑不治大臣争权逺近不相听国分爲二宫室破国昔者有洛氏宫室无常池囿广大工巧日进以后更前民不得休农失其时饥馑无食成汤伐之有洛以亡乙亥共王元年三年国语曰共王游于泾上宻康公从有三女奔之其母曰必致之于王夫兽三爲羣人三爲衆女三爲粲王田不取羣公行不下衆王御不参一族夫粲美之物也衆以美物归女而何徳以堪之王犹不堪况尔小丑乎小丑备物终必亡康公不献一年王灭宻十有二年王崩子囏践位丁亥懿王元年徙都槐里大纪曰自王爲政王室始衰徙都槐里二十有五年王崩共王之弟辟方立史记曰懿王之时王室遂衰诗人作刺壬子孝王元年甲子十有三年封非子爲附庸邑之秦史记曰恶来革者蜚亷子也有子曰女防女防生旁臯旁臯生太凡太凡生大骆大骆生非子以造父之宠皆蒙赵城爲氏非子居犬丘好马善养息之犬丘人言之周孝王孝王召使主马于汧渭之间马大蕃息孝王欲以爲大骆适嗣申侯之女爲大骆妻生子成爲适申侯乃言孝王曰昔我先骊山之女爲戎胥轩妻生中潏以亲故归周保西垂西垂以其故和睦今我复与大骆妻生适子成申骆重昬西戎皆服所以爲王王其图之于是孝王曰昔柏翳爲舜主畜畜多息故有土赐姓嬴今其后世亦爲朕息马朕其分土爲附庸邑之秦使复续嬴氏祀号曰秦嬴亦不废申侯之女子爲骆适者以和西戎十有五年王崩诸侯复立懿王太子夑大纪曰孝王之世大雹江汉氷牛马死丁卯夷王元年始下堂而见诸侯礼记曰觐礼天子不下堂而见诸侯下堂而见诸侯天子之失礼也自夷王以下经世曰国自此衰八年楚子熊渠伐庸扬粤至于鄂楚世家曰周文王之时祝融之孙季连苖裔曰鬻熊事文王其子熊丽生熊狂狂生熊绎熊绎当周成王时举文武勤劳之后嗣而封熊绎于楚蛮封以子男之田姓芈氏居丹阳楚子熊绎与鲁公伯禽卫康叔子牟晋侯燮齐太公子吕伋俱事成王熊绎生熊艾艾生熊䵣䵣生熊胜胜以弟扬爲后熊扬生熊渠渠生子三人当周夷王之时王室微诸侯或不朝相伐熊渠甚得江汉间民和乃兴兵伐庸扬粤至于鄂熊渠曰我蛮夷也不与中国之号谥乃立其长子康爲句亶王中子红爲鄂王少子执疵爲越章王皆在江上楚蛮之地十有六年王崩子胡践位左氏曰至于夷王王愆于厥躬诸侯莫不并走其望以祈王身史记齐世家曰太公卒子丁公伋立丁公卒子乙公得立乙公卒子癸公慈母立癸公卒子哀公不辰立哀公时纪侯赞之周周烹哀公而立其弟静是爲胡公胡公徙都薄姑癸未厉王元年楚世家曰周厉王暴虐熊渠畏其伐楚亦去其王十有二年卫贞伯薨子嗣世家曰卫康叔卒子康伯立康伯卒子考伯立考伯卒子嗣伯立嗣伯卒子康伯立康伯卒子靖伯立靖伯卒子贞伯立贞伯卒子顷侯立顷侯厚赂周夷王夷王命卫爲侯十有四年曹孝伯薨子喜嗣世家曰曹叔振铎卒子太伯脾立太伯卒子仲君平立仲君平卒子宫伯侯立宫伯侯卒子孝伯云立孝伯卒子夷伯喜立十有五年燕惠侯立世家曰燕自召公已下九世至惠侯蔡厉侯薨子嗣世家曰蔡仲卒子蔡伯荒立蔡伯卒子宫侯立宫侯卒子厉侯立厉侯卒子武侯立十有九年齐公子山弑其君胡公而自立世家曰哀公之同母少弟山怨胡公乃与其党率营丘人袭攻杀胡公而自立是爲献公二十年齐侯徙治临菑世家曰献公元年尽逐胡公子因徙治临菑宋厉公薨子举嗣世家曰微子卒立其弟衍是爲微仲微仲卒子宋公稽立宋公卒子丁公申立丁公卒子愍公共立愍公卒弟炀公熈立愍公子鲋祀弑炀公而自立是爲厉公厉公卒子釐公举立晋厉侯薨子宜臼嗣世家曰唐叔子燮是爲晋侯晋侯子宁族是爲武侯武侯之子服人是爲成侯成侯子福是爲厉侯厉侯之子宜臼是爲靖侯二十有一年秦嬴卒子秦侯嗣二十有四年陈慎公薨子宁嗣世家曰胡公卒子申公犀侯立申公卒弟相公臯羊立相公卒立申公子突是爲孝公孝公卒子慎公圉戎立慎公卒子幽公宁立卫顷侯薨子嗣二十有八年齐献公薨子夀嗣三十年以荣公爲卿用事国语曰厉王説荣夷公芮良夫曰王室其将卑乎夫荣公好专利而不知大难夫利百物之所生也天地之所载也而或专之其害多矣天地百物皆将取焉胡可专也所怨甚多而不避大难以是教王王能乆乎夫王人者将导利而布之上下者也使神人百物无不得其极犹日憷惕惧怨之来也故颂曰思文后稷克配彼天立我烝民莫匪尔极大雅曰陈钖载周是不布利而惧难乎故能载周以至于今今王学专利其可乎匹夫专利犹谓之盗王而行之其归鲜矣荣公若用周必败既而荣公爲卿士诸侯不享墨子曰厉王染于公长父荣夷终三十有一年秦侯卒子公伯嗣楚熊延卒子熊勇嗣世家曰熊渠长子母康早死熊渠卒中子熊挚红立其弟熊延弑而代立三十有三年杀言者国语曰厉王虐召公告曰民不堪命矣王怒得卫巫使监谤者以告则杀之国人莫敢言道路以目王喜告召公曰吾能弭谤矣乃不敢言召公曰是鄣之也防民之口甚于防川川壅而溃伤人必多民亦如之是故爲川决之使导爲民者宣之使言故天子听政使公卿至于列士献诗瞽献典史献书师箴赋蒙诵百工谏庶人传语近臣尽规亲戚补察瞽史教诲耆艾修之而后王斟酌焉是以事行而不悖民之有口也犹土之有山川也财用于是乎出犹其有原隰衍沃也衣食于是乎生口之宣言也善败于是乎兴行善而备败所以阜财用衣食者也夫民虑之于心而宣之于口成而行之胡可壅也若壅其口其与能几何王弗听于是国人莫敢出言三年乃流王于彘三十有四年秦公伯卒子仲嗣三十没六年西戎反灭犬丘大骆之族史记曰秦仲立三年周厉王无道诸侯或叛之西戎反王室灭犬丘大骆之族三十有七年国人叛袭王王出居于彘召公周公行政是爲共和太子靖匿于召公之家本纪曰国莫敢出言三年乃相与畔袭厉王王出奔于彘厉王太子靖匿召公之家国人闻之乃围之召公曰昔吾骤谏王王不从以及此难也今杀王太子王其以我爲雠而怼怒乎夫事君者险而不怼怒而不怨况事王乎乃以其子代王太子太子竟得脱召公周公二相行政号曰共和庚申三十有八年共和行政晋靖侯薨子司徒嗣四十有一年蔡武侯薨子嗣楚熊勇卒弟熊严立甲子四十有二年王在彘四十有四年曹夷伯薨弟彊立四十有七年陈幽公薨子孝嗣四十有八年宋僖公薨子覸嗣五十有一年王死于彘周召二伯立太子靖左氏曰至于厉王王心厉虐万民弗忍居王于彘诸侯释位以间王政宣王有志而后效官本纪曰宣王即位二相辅之修政法文武成康之遗风诸侯复宗周楚熊严卒子熊霜嗣甲戌宣王元年以秦仲爲大夫诛西戎以尹吉甫爲将北伐玁狁至于太原秦纪曰周宣王即位乃以秦仲爲大夫诛西戎小雅六月之诗曰六月栖栖戎车既饬四牡骙骙载是常服玁狁孔炽我是用急王于出征以匡王国比物四骊闲之维则维此六月既成我服我服既成于三十里王于出征以佐天子四牡修广其大有颙薄伐玁狁以奏肤公有严有翼共武之服共武之服以定王国玁狁匪茹整居焦获侵镐及方至于泾阳织文鸟章白斾央央元戎十乗以先启行戎车既安如轾如轩四牡既佶既佶且闲薄伐玁狁至于太原文武吉甫万邦爲宪吉甫燕喜既多受祉来归自镐我行永久饮御诸友炰鼈脍鲤侯谁在矣张仲孝友朱子曰成康既没周室寝衰八世而厉王胡暴虐周人逐之出居于彘玁狁内侵逼近京邑王崩子宣王靖即位命尹吉甫帅师伐之有功而归诗人作歌以叙其事燕惠侯薨子庄嗣二年以方叔爲将南征荆蛮采芑之诗曰薄言采芑于彼新田于此菑亩方叔涖止其车三千师干之试方叔率止乗其四骐四骐翼翼路车有奭簟笰鱼服钩膺鞗革薄言采芑于彼新田于此中乡方叔涖止其车三千旂旐央央方叔率止约軧错衡八鸾玱玱服其命服朱芾斯皇有玱葱珩彼飞隼其飞戾天亦集爰止方叔涖止其车三千师千之试方叔率止钲人伐鼔陈师鞠旅显允方叔伐鼓渊渊振旅阗阗蠢尔蛮荆大邦爲雠方叔元老克壮其犹方叔率止执讯获丑戎车啴啴啴啴焞焞如霆如雷显允方叔征伐玁狁蛮荆来威命召虎征淮夷大雅江汉之诗曰江汉浮浮武夫滔滔匪安匪游淮夷来求既出我车既设我旟匪安匪舒淮夷来铺江汉汤汤武夫洸洸经营四方告成于王四方既平王国庶定时靡有争王心载宁江汉之浒王命召虎式辟四方彻我疆土匪疚匪棘王国来极于疆于理至于南海王命召虎来旬来宣文武受命召公维翰无曰予小子召公是似肇敏戎公用钖尔祉釐尔圭瓉秬鬯一卣告于文人钖山土田于周受命自召祖命虎拜稽首天子万年虎拜稽首对扬王休作召公考天子万寿明明天子令闻不已矢其文德洽此四国王伐淮徐大雅常武之诗曰赫赫明明王命卿士南仲大祖大师皇父整我六师以修我戎既敬既戒惠此南国王谓尹氏命程伯休父左右陈行戒我师旅率彼淮浦省此徐土不留不处三事就绪赫赫业业有严天子王舒保作匪绍匪游徐方绎骚震惊徐方如雷如霆徐方震惊王奋厥武如震如怒进厥虎臣阚如虓虎铺敦淮濆仍执丑虏截彼淮浦王师之所王旅啴啴如飞如翰如江如汉如山之苞如川之流緜緜翼翼不测不克濯征徐国王犹允塞徐方既来徐方既同天子之功四方既平徐方来庭徐方不回王曰还归鲁真公薨弟敖立世家曰魏公㵒卒子厉公擢立厉公卒弟献公具立献公卒子眞公濞立曹公子苏弑其君幽伯而自立三年齐武公薨子无忌嗣五年晋僖侯薨子籍嗣六年大旱大雅云汉之诗曰倬彼云汉昭回于天王曰于乎何辜今之人天降䘮乱饥馑荐臻靡神不举靡爱斯牲圭璧既卒宁莫我听旱既大甚藴隆虫虫不殄禋祀自郊徂宫上下奠瘗靡神不宗后稷不克上帝不临耗斁下土宁丁我躬旱既大甚则不可推兢兢业业如霆如雷周余黎民靡有孑遗昊天上帝则不我遗胡不相畏先祖于摧旱既大甚则不可沮赫赫炎炎云我无所大命近止靡瞻靡顾羣公先正则不我助父母先祖胡宁忍予旱既大甚涤涤山川旱魃爲虐如惔如焚我心惮暑忧心如熏羣公先正则不我闻昊天上帝宁俾我遯旱既大甚黾勉畏去胡宁瘨我以旱不知其故祈年孔夙方社不莫昊天上帝则不我虞敬恭明神宜无悔怒旱既大甚散无友纪鞫哉庶正疚哉冡宰趣马师氏膳夫左右靡人不周无不能止瞻印昊天云如何里瞻卬昊天有嘒其星大夫君子昭假无赢大命近止无弃尔成何求爲我以戾庶正瞻卬昊天曷惠其宁秦仲伐西戎死之王命其子庄伐戎破之秦纪曰西戎杀秦仲秦仲立二十三年死于戎有子五人其长者曰庄公周宣王乃召庄公昆弟五人与兵七千使伐西戎破之于是复予秦仲后及其先大骆地犬丘并有之爲西垂大夫庄公居其故西犬丘秦国风无衣之诗曰岂曰无衣与子同袍王于兴师修我戈矛与子同仇岂曰无衣与子同泽王于兴师修我矛㦸与子偕作岂曰无衣与子同裳王于兴师修我甲兵与子偕行楚熊霜卒弟熊狥立世家曰楚熊霜元年周宣王初立卒三弟争立仲雪死叔堪亡避难于濮而少弟季狥立是爲熊狥十有二年鲁侯来朝以其子括与戏见王王以戏爲鲁太子鲁武公薨戏立王不籍千畆史记曰十二年鲁武公来朝宣王不修籍于千畆国语曰鲁武公以括与戏见王王立戏樊仲山甫谏曰不可立也不顺必犯犯王命必诛故出令不可不顺也令之不行政之不立行而不顺民将弃上夫下事上少事长所以爲顺也今天子立诸侯而建其少是教逆也若鲁从之而诸侯效之王命将有所壅若不从而诛之是自诛王命也是事也诛亦失不诛亦失天子其图之王卒立之又曰宣王不籍千亩虢文公谏曰不可夫民之大事在农上帝之粢盛于是乎出民之蕃庶于是乎生事之共给于是乎在和协辑睦于是乎兴财用蕃殖于是乎始敦龎纯固于是乎成是故稷爲大官古者大史顺时瓜见土阳瘅坟盈土气震发农祥晨正日月底于天庙土乃脉发先时九日太史告稷曰自今至于初吉阳气俱烝土膏其动弗震弗渝脉其满𤯝谷乃不殖稷以告王曰史帅阳官以命我司事曰距今九日土其俱动王其祗祓监农不易王乃使司徒咸戒公卿百吏庶民司空除坛于籍命农大夫咸戒农用先时五日瞽告有协风至王即齐宫百官御事各即其齐三日王乃淳濯飨醴及期郁人荐鬯犠人荐醴王祼鬯飨醴乃行百吏庶民毕从及籍后稷监之膳夫农正陈籍礼大史赞王王敬从之王耕一墢班三之庶人终于千畒其后稷省功大史监之司徒省民大师监之毕宰夫陈飨膳宰监之膳夫赞王王歆大牢班尝之庶人终食是日也瞽帅音官以省风土廪于籍东南钟而藏之而时布之于农稷则徧诫百姓纪农恊功曰隂阳分布震雷出滞土不备垦辟在司宼乃命其旅日狥农师一之农正再之后稷三之司空四之司徒五之太保六之太师七之太史八之宗伯九之王则大狥耨获亦如之民用莫不震动恪恭于农修其疆畔日服其镈不解于时财用不乏民用和同是时也王事惟农是务无有求利于其官以于农功三时务农而一时讲武故征则有威守则有财若是则能媚于神而和于民矣则享祀时至而布施优裕也今天子欲修先王之绪而弃其大功匮神之祀而困民之财将何以求福用民王弗听齐胡公子弑厉公齐人诛之而立厉公之子赤诛弑君者七十人世家曰厉公暴虐故胡公子复入齐齐人欲立之乃与攻杀厉公胡公子亦战死齐人乃立厉公子赤爲君是爲文公而诛杀厉公者七十人十有五年卫釐侯薨少子和嗣世家曰釐侯卒太子共伯余立共伯弟和有宠于釐侯多予之赂和以其赂赂士攻共伯于墓上共伯入釐侯羡自杀卫人因葬之釐侯旁谥曰共伯而立和爲卫侯是爲武公武公修康叔之政百姓和集稽古录曰卫僖侯薨大子共伯早死立其弟和诗序曰柏舟共姜自誓也卫世子共伯蚤死其妻守义父母欲夺而嫁之誓而弗许故作是诗以絶之诗曰汎彼柏舟在彼中河髧彼两髦实维我仪之死矢靡他母也天只不谅人只汎彼柏舟在彼河侧髧彼两髦实维我特之死矢靡慝母也天只不谅人只古史曰武公贤者卫人谓之睿圣武公夺适之事未可遽以诬之且诗序言共伯蚤死初无簒夺之文故史迁所载疑而不録子王子曰武公少年夺适之罪晩年进修之功功罪自不相掩然武公少时必有俊迈之姿钟爱于其父好施养士士以是置共伯于死以成武公之立则或有之爲法受恶武公不能无罪其后共姜坚自誓之操武公亦有修革之学复康叔之政输定难之忠晩年所至称爲睿圣是眞有不可及者君子尚论固难以老少相掩也十有六年晋献侯薨子费生嗣徙都于绛十有八年蔡夷侯薨子所事嗣二十有一年鲁懿公兄括之子伯御弑其君懿公而自立二十有二年王后姜氏谏王列女传曰周宣姜后贤而有徳事非礼不言行非礼不动宣王尝早卧而晏起后夫人不出于房姜后既出乃脱簮珥待罪于永巷使其傅母通言于王曰妾不才妾之淫心见矣至使君王失礼而晏朝以见君王之乐色而忘德也夫茍乐色必好奢好奢必穷乐穷乐者乱之所兴也原乱之兴从婢子起婢子生乱当服其辜敢请婢子之罪唯君王之命王曰寡人不德寔自生过过从寡人起非夫人之罪也遂复姜后而勤于政事早朝晏退继文武之迹兴周室之业卒成中兴之功爲周世宗封弟友于郑史记世家曰郑桓公友者周厉王少子而宣王庶弟也宣王立二十二年友初封于郑二十有三年晋侯伐条生太子仇二十有四年齐文公薨子説嗣二十有六年晋师战于千畒生子成师左氏曰晋穆侯之夫人姜氏以条之役生大子命之曰仇其弟以千畒之战生命之曰成师师服曰异哉君之名子也夫名以制义义以出礼礼以体政政以正民是以政成而民听易则生乱嘉耦曰妃怨耦曰仇古之命也今君命太子曰仇弟曰成师始兆乱矣兄其替乎二十有七年宋惠公薨子嗣二十有八年宋哀公薨子嗣楚熊狥卒子熊咢嗣三十有二年春王伐鲁诛伯御立懿公之弟称国语曰三十二年春宣王伐鲁立孝公诸侯从是而不睦又曰宣王欲得国子之能导训诸侯者樊穆仲曰鲁侯孝王曰何以知之对曰肃㳟明神而敬事耉老赋事行刑必问于遗训而咨于故实不干所问不犯所咨王曰然则能训治其民矣乃命鲁孝公于夷宫世家曰宣王伐鲁杀伯御问鲁公子能导训诸侯者以爲鲁后樊穆仲曰鲁懿公弟称宣王曰然能训治其民矣乃立称于夷宫陈僖公薨子灵嗣曹戴伯薨子兕嗣三十有三年齐成公薨子赎嗣三十有七年燕僖侯薨子嗣楚熊咢卒子熊仪嗣三十有九年伐姜戎王师败绩于千畒四十年料民于太原国语曰宣王既䘮南国之师乃料民于太原仲山甫谏曰民不可料也夫古者不料民而知其少多司民协孤终司商协民姓司徒协旅司宼协姦牧协职工协革场协入廪协出是则少多死生出入往来者皆可知也于是又审之以事王治农于籍摉于农隙耨获亦于籍狝于既烝狩于毕时是皆习民数者也又何料焉不爲其少而大料之是示少而恶事也临政示少诸侯避之治民恶事无以赋令且无故而料民天之所恶也害于政而妨于后嗣王卒料之及幽王乃灭四十有三年杀杜伯周春秋曰宣王杀杜伯而不辜后三年宣王㑹诸侯田于囿日中杜伯起于道左衣朱衣朱冠操朱弓朱矢射王中心折嵴而死传注曰杜伯爲宣王大夫宣王杀之其子隰叔奔晋晋穆侯薨弟殇叔自立太子仇出奔四十有六年王崩太子湼践位稽古录曰宣王能慎㣲接下用贤使能羣臣无不自尽以奉其上内修政事外攘夷狄复文武之竟土周室中兴焉庚申幽王元年晋太子仇袭杀殇叔而立陈武公薨子説嗣三年始嬖褒姒泾渭洛竭岐山崩本纪曰初襃人有罪请入女子于王以赎罪是爲襃姒幽王三年入后宫见而爱之生子伯服国语曰幽王三年西周三川皆震伯阳父曰周将亡矣夫天地之气不失其序若过其序民乱之也阳伏而不能出隂迫而不能烝于是有地震今三川实震是阳失其所而镇隂也阳失而在隂源必塞源塞国必亡夫水土演而民用足也土无所演民乏财用不亡何待昔伊洛竭而夏亡河竭而商亡今周徳若二代之季矣其川源又塞塞必竭夫国必依山川山崩川竭亡之徴也川竭山必崩若国亡不过十年数之纪也夫天之所弃不过其纪是岁也三川竭岐山崩十一年幽王乃灭周乃东迁四年陈夷公薨弟燮立秦庄公卒子嗣秦纪曰庄公之子世父曰戎杀我大父我非杀戎王则不敢入邑遂将击戎让其弟襄公襄公爲太子庄公卒襄公立甲子五年废申后及太子宜臼以襃姒爲后伯服爲太子史苏曰周幽王伐有襃襃人以襃姒女焉襃姒有宠生伯服于是乎与虢石甫比逐太子宜臼而立伯服太子出奔申申人缯人召西戎以伐周周于是乎亡小雅白华之诗曰白华管兮白茅束兮之子之逺俾我独兮英英白云露彼菅茅天歩艰难之子不犹滮池北流浸彼稻田啸歌伤懐念彼硕人樵彼桑薪卬烘于煁维彼硕人实劳我心鼓钟于宫声闻于外念子懆懆视我迈迈有鹙在梁有鹤在林维彼硕人实劳我心鸳鸯在梁戢其左翼之子无良二三其徳有扁斯石履之卑兮之子之逺俾我疷兮小弁之诗曰弁彼鸒斯归飞提提民莫不谷我独于罹何辜于天我罪伊何心之忧矣云如之何踧踧周道鞠爲茂草我心忧伤惄焉如𢷬假寐永叹维忧用老心之忧矣疢如疾首维桑与梓必㳟敬止靡瞻匪父靡依匪母不属于毛不离于里天之生我我辰安在菀彼栁斯鸣蜩嘒嘒有漼者渊萑苇渒渒譬彼舟流不知所届心之忧矣不遑假寐鹿斯之奔维足伎伎雉之朝雊尚求其雌譬彼壊木疾用无枝心之忧矣宁莫之知相彼投兔尚或先之行有死人尚或墐之君子秉心维其忍之心之忧矣涕既陨之君子信䜛如或醻之君子不惠不舒究之伐木掎矣析薪杝矣舍彼有罪子之佗矣莫髙匪山莫浚匪泉君子无易由言耳属于垣无逝我梁无发我笱我躬不閲遑恤我后高子曰小弁小人之诗也孟子曰何以言之曰怨曰固哉髙叟之爲诗也有人于此越人关弓而射之则已谈笑而道之无他䟽之也其兄关弓而射之则已垂涕泣而道之无他戚之也小弁之怨亲亲也亲亲仁也固矣夫髙叟之爲诗也曰凯风何以不怨曰凯风亲之过小者也小弁亲之过大者也亲之过大而不怨是愈䟽也亲之过小而怨是不可矶也愈䟽不孝也不可矶亦不孝也孔子曰舜其至孝矣五十而慕六年十月辛卯朔日有食之小雅十月之交篇曰十月之交朔日辛卯日有食之亦孔之丑彼月而㣲此日而微今此下民亦孔之哀日月告凶不用其行四国无政不用其良彼月而食则维其常此日而食于何不臧震电不宁不令百川沸腾山冡崒崩高岸爲谷深谷爲陵哀今之人胡㦧莫惩皇父卿士番维司徒家伯冡宰仲允膳夫棸子内史蹶维趣马楀维师氏艳妻煽方处抑此皇父岂曰不时胡爲我作不即我谋彻我墙屋田卒污莱曰予不戕礼则然矣皇父孔圣作都于向择三有事亶侯多藏不慭遗一老俾守我王择有车马以居徂向黾勉从事不敢告劳无罪无辜䜛口嚣嚣下民之孽匪降自天噂㳫背憎职竞由人悠悠我里亦孔之痗四方有羡我独居忧民莫不逸我独不敢休天命不彻我不敢傚我友自逸虞曰小雅十月之交日有食之在周幽王六年八年以郑伯友爲司徒郑语曰桓公爲司徒甚得周衆与东土之人问于史伯曰王室多故余惧及焉其何所可以逃死史伯对曰王室将卑戎翟必昌不可偪也当成周者南有荆蛮申吕应邓陈蔡随唐北有卫燕翟鲜虞潞洛泉徐蒲西有虞虢晋隗霍扬魏芮东有齐鲁曹宋滕薛邹莒是非王之支子母弟甥舅也则皆蛮荆戎翟之人也非亲则顽不可入也其济洛河颍之间乎是其子男之国虢郐爲大虢叔恃势郐仲恃险是皆有骄侈怠慢之心而加之以贪冒君若以周难之故寄拏与贿焉不敢不许周乱而弊是骄而贪必将背君君若以成周之衆奉辞伐罪无不克矣若克二邑鄢蔽补丹依歴华君之土也若前莘后河右洛左济主芣騩而食溱洧修典刑以守之唯是可以少固公曰南方不可乎对曰夫荆子熊严生子四人伯霜仲雪叔熊季紃叔逃难于濮而蛮季紃是立薳氏将起之祸又不克是天启之心也又甚聪明和恊盖其先王臣闻之天之所启十世不替夫其子孙必光启土不可偪也且重黎之后也夫黎爲高辛氏火正以淳燿惇大天明地徳光昭四海故命之曰祝融其功大矣夫成天地之大功者其子孙未尝不章虞夏商周是也虞幕能听恊风以成乐物生者也夏禹能单平水土以品处庶类者也商契能和合五教以保于百姓者也周弃能播殖百谷䟽以衣食民人者也其后皆爲王公侯伯祝融亦能昭显天地之光明以生柔嘉材者也其后八姓于周未有侯伯佐制物于前代者昆吾爲夏伯矣大彭豕韦爲商伯矣当周未有已姓昆吾苏顾温董董姓鬷夷豢龙则夏灭之矣彭姓彭祖豕韦诸稽则商灭之矣秃姓舟人则周灭之矣妘姓邬郐路偪阳曹姓邹莒皆爲采卫或在王室或在夷翟莫之数也而又无令闻必不兴矣斟姓无后融之兴者其在芈姓乎芈姓䕫越不足命也蛮芉蛮矣惟荆实有昭德若周衰其必兴矣姜嬴荆芈实与诸姬代相干也姜伯夷之后也嬴伯翳之后也伯夷能礼于神以佐尧者也伯翳能议百物以佐舜者也其后皆不失祀而未有兴者周衰其将至矣公曰谢西之九州何如对曰其民沓贪而忍不可因也惟谢郏之间其冡君侈骄其民怠沓其君而未及周徳若更君而周训之是易取也且可长用也公曰周其弊乎对曰殆于必弊者太誓曰民之所欲天必从之今王弃髙明昭显而好䜛慝暗昧恶角犀丰盈而近顽童穷固去和而取同夫和实生物同则不继以它平它谓之和故能丰长而物生之若以同禆同尽乃弃矣故先王以土与金木水火杂以成百物是以和五味以调口刚四支以卫体和六律以聪耳正七体以役心平八索以成人建九纪以立纯德合十数以训百体出千品具万方计亿事材兆物收经入行姟极故王者居九畡之田收经入以食兆民周训而能用之龢乐如一夫如是龢之至也于是乎先王聘后于异姓求财于有方择臣取谏工而讲以多物务和同也声一无听物一无文味一无果物一不讲王将弃是类而与剸同天夺之明欲无弊得乎夫虢石父䜛謟巧从之人也而立以爲卿士与剸同也弃聘后而立内妾好穷固也侏儒戚施实御在侧近顽童也周法不昭而妇言是行用䜛慝也不建立卿士而妖试幸措行暗昧也是物也不可以久且宣王之时有童謡曰檿弧箕服实亡周国于是宣王闻之有夫妇鬻是器者王使执而戮之府之小妾生女而非王子也惧而弃之此人也收以奔襃襃姁有狱而以爲入于王王遂置之而嬖是女也使至于爲后而生伯服天之生此久矣其爲毒也大矣将俟淫德而加之焉毒之犹腊者其杀也滋速申缯西戎方强王室方骚将以纵欲不亦难乎王欲杀太子以成伯服必求之申申人弗畀必伐之若伐申而缯与西戎㑹以伐周周不守矣缯与西戎方将德申申吕方强其隩爱太子亦必可知也王师若在其救之亦必然矣王心怒矣虢公从矣凡周存亡不三稔矣君若欲避其难速规所矣时至而求用恐无及也公曰若周衰诸姬其孰兴对曰臣闻之武实昭文之功文之祚尽武其嗣乎武王之子应韩不在其在晋乎距险而邻于小若加之以德可以大启公曰姜嬴其孰兴对曰夫国大而有德者近兴秦仲齐侯姜嬴之隽也且大其将兴乎公説乃东寄孥与贿虢郐受之十邑皆有寄地幽王八年而桓公爲司徒九年而王室始骚十一年而毙及平王末而秦晋齐楚代兴秦景襄于是乎取周土晋文侯于是乎定天子齐庄僖于是乎小伯楚蚡冒于是乎始启濮十有一年申侯与犬戎入宼戎弑王于骊山之下郑伯友死之晋卫秦皆以兵来救平戎与郑子掘突共立故太子宜臼史记曰襃姒不好笑幽王欲其笑万方致之不笑幽王爲熢燧大鼓有宼至则举熢火诸侯悉至至而无宼襃姒乃大笑幽王説之爲数举燧火其后不信诸侯益亦不至幽王以虢石父爲卿用事国人皆怨石父爲人佞巧善䛕好利王用之又废申后去太子也申侯怒与缯西夷犬戎攻幽王幽王举燧火兵莫至遂杀幽王骊山下虏襃姒尽取周赂而去于是诸侯乃即申侯而共立故太子宜臼是爲平王以奉周祀郑世家曰犬戎杀幽王于骊山下并杀桓公郑人共立其子掘突是爲武公卫世家曰卫武公四十二年犬戎杀周幽王武公将兵佐周平戎甚有功平王命武公爲公秦纪曰周幽王用襃姒废太子数欺诸侯诸侯叛之西戎犬戎与申侯伐周杀幽王而秦襄公将兵救周战甚力有功刘道原曰汲冡纪年幽王死申侯立平王于申虢公立王子余二王并立余爲晋文侯所杀是爲携王与旧史不同辛未平王元年王东迁雒邑始命秦列爲诸侯取岐丰之地命卫侯和爲公钖命晋侯郑伯东取郐虢十邑国之左氏曰我周之东迁晋郑焉依史记年表曰平王元年东徙雒邑本纪曰平王立东迁于雒邑辟戎宼平王之时周室衰㣲诸侯强并弱齐楚秦晋始大政由方伯秦纪曰周辟犬戎难东徙雒邑襄公以兵送周平王平王封襄公爲诸侯赐之岐以西之地曰戎无道侵夺我岐丰之地秦能攻逐即有其地与誓封爵之襄公于是始国与诸侯通使聘享之礼经世曰平王钖晋文秦襄命秦分岐西晋分河内书文侯之命篇曰王若曰父义和丕显文武克慎明德昭升于上敷闻在下惟时上帝集厥命于文王亦惟先正克左右昭事厥辟越小大谋猷罔不率从肆先祖懐在位呜唿闵予小子嗣造天丕愆殄资泽于下民侵戎我国家纯即我御事罔或耆夀俊在厥服予则罔克曰惟祖惟父其伊恤朕躬呜唿有绩予一人永绥在位父义和汝克昭乃显祖汝肇刑文武用㑹绍乃辟追孝于前文人汝多修扞我于艰若汝予嘉王曰父义和其归视尔师宁尔邦用赉尔秬鬯一卣彤弓一彤矢百卢弓一卢矢百马四匹父往哉柔逺能迩惠康小民无荒宁简恤尔都用成尔显德大纪曰赐以河内附庸晋于是始大苏氏曰予读文侯篇知东周之不复兴也宗周倾覆祸败极矣平王宜若卫文公越句践然今其书乃施施焉与平康之世无异春秋传曰厉王之祸诸侯释位以间王政宣王有志而后效官读文侯之命知平王之无志也吕氏曰风气之推移治道之开塞必于其㑹而观之此篇作于东迁之初由此而上则爲成康爲文武由此而下则爲春秋爲战国乃消长升降之交㑹也故法语旧典尚有一二未泯而陵迟倾堕之意亦已见于辞命之间矣平王东迁之初大雠未报王畧未复正君臣坐薪尝胆之时奔亡之余仅得茍安乃君臣释然自以爲足曰父义和其归视尔师宁尔邦兵已罢矣曰用赉尔秬鬯一卣彤卢弓一矢百马四匹功已报矣曰父往哉柔逺能迩惠康小民无荒宁教之以平世之政军旅不复讲矣曰简恤尔都用成尔显徳勉之以本邦之治王室无复事矣呜唿周之君臣如此周其终于东乎秦祠上帝于西畤史记曰秦用駵驹黄牛羝羊各三祠上帝西畤太史公曰余读至犬戎败幽王周东徙洛邑秦襄公始封爲诸侯作西畤用事上帝僭端见矣礼曰天子祭天地诸侯祭其域内名山大川今秦杂戎翟之俗先暴戾后仁义位在藩臣而胪于郊祀君子惧焉二年鲁孝公薨子弗湟嗣四年燕顷侯薨子嗣五年秦襄公伐戎至岐薨子嗣宋戴公薨子司空嗣诗序曰自㣲子至于戴公其间礼乐废壊有正考甫者得商颂十二篇于周之大师以那爲首六年燕哀侯薨子郑侯嗣七年楚若敖卒子熊坎嗣九年蔡僖侯薨子兴嗣秦东徙汧渭之㑹史记曰秦襄公十二年伐戎至岐卒生文公文公元年居西垂宫三年文公以兵七百人东猎四年至汧渭之㑹曰昔周邑我先秦嬴于此后卒获爲诸侯乃卜居之占曰吉即营邑之十有一年蔡共侯薨子嗣曹惠伯薨子石甫嗣其弟武弑之而自立十有三年卫武公薨子扬嗣楚左史倚相曰昔卫武公年数九十有五矣犹箴儆于国曰自卿以下至于师长士茍在朝者无谓我老耄而舍我必恭恪于朝朝夕以交戒我闻一二之言必诵志而纳之以训道我在舆有旅贲之规位宁有官师之典倚几有诵训之諌居寝有暬御之箴临事有瞽史之道宴居有师工之诵史不失书曚不失诵以训御之于是乎作懿戒以自儆也及其没也谓之叡圣武公楚霄敖卒子熊眴嗣十有四年曹穆公薨子终生嗣十有五年秦作鄜畤史记曰秦文公梦黄蛇自天下属地其口止于鄜衍文公问史敦敦曰此上帝之徴君其祠之于是作鄜畤用三牲郊祭白帝焉十有六年陈平公薨子圉嗣十有八年秦初有史以纪事秦纪曰秦文公十三年初有史以纪事民多化者陈氏曰秦自秦仲至文公而后始有史僻逺晩兴者也至于史法亦不尽循周制晋竹书曲沃庄伯十一年十一月则用夏正爲岁首而秦谱至宣公初志闰月又改厯矣二十有一年秦伯大败戎师收岐西之地自岐以东归于王本纪曰秦文公十六年以兵伐戎戎败走于是文公收周余民有之地至岐岐以东献之周蔡戴侯薨子者父嗣二十有三年宋武公薨子力嗣二十有五年晋文侯薨子伯嗣秦初有三族之罪二十有六年晋侯封其叔父成师于曲沃左氏曰晋始乱故封桓叔于曲沃靖侯之孙栾宾傅之师服曰吾闻国家之立也本大而末小是以能固故天子建国诸侯立家卿置侧室大夫没贰宗士有𨽻子弟今晋甸侯也而建国本既弱矣其能乆乎诗扬之水篇曰扬之水白石凿凿素衣朱襮从子于沃既见君子云何不乐扬之水白石皓皓素衣朱绣从子于鹄既见君子云何其忧扬之水白石粼粼我闻有命不敢以告人椒聊篇曰椒聊之实蕃衍盈升彼其之子硕大无朋椒聊且逺条且椒聊之实蕃衍盈匊彼其之子硕大且笃椒聊且逺条且陈文公薨子鲍嗣二十有七年郑武公薨子寤生嗣二十有八年郑伯封其弟段于京左氏曰初郑武公娶于申曰武姜生庄公及共叔段庄公寤生惊姜氏故名寤生恶之爱段欲立之亟请于武公弗许及庄公即位爲之请制公曰制巖邑也虢叔死焉佗邑唯命请京使居之谓之京城大叔祭仲曰都城过百雉国之害也先王之制大都不过参国之一中五之一小九之一今京不度非制也君将不堪公曰姜氏欲之焉辟害对曰姜氏何厌之有不如早爲之所无使滋蔓蔓难图也蔓草犹不可除况君之宠弟乎公曰多行不义必自毙子姑待之三十年卫公子州吁阻兵左氏曰卫庄公娶于齐曰庄姜美而无子卫人所爲赋硕人也戴嬀生桓公庄姜以爲己子公子州吁嬖人之子也有宠而好兵公弗禁庄姜恶之石碏谏曰臣闻爱子教之以义方弗纳于邪骄奢淫泆所自邪也四者之来宠禄过也将立州吁乃定之矣若犹未也阶之爲祸夫宠而不骄骄而能降降而不憾憾而能眕者鲜矣且夫贱妨贵少陵长逺间亲新间旧小加大淫破义所谓六逆也君义臣行父慈子孝兄爱弟敬所谓六顺也去顺效逆所以速祸也君人者将祸是务去而速之母乃不可乎弗听其子厚与州吁游禁之不可桓公立乃老楚蚡冐卒弟熊通弑太子而自立世家曰蚡冐十七年卒弟熊通弑蚡冐子而代立是爲楚武王三十有二年晋大臣潘父弑其君昭侯纳曲沃成师不克国人立昭侯之子平潘父伏诛世家曰昭侯元年成师封曲沃号爲桓叔是时年五十八矣好德晋国之衆皆附焉君子曰晋之乱其在曲沃矣末大于本而得民心不乱何待至是晋大臣潘父弑其君昭侯而迎曲沃桓叔桓叔欲入晋晋人发兵攻之桓叔败还归曲沃晋人共立昭侯子平爲君是爲孝侯诛潘父三十有六年卫庄公薨子完嗣三十有八年卫州吁出奔世家曰桓公二年弟州吁骄奢桓公绌之州吁出奔四十年齐庄公薨子禄甫嗣晋曲沃成师卒子鱓代四十有二年宋宣公薨舍其子与夷而立弟和燕郑侯薨子嗣四十有四年郑叔段命西鄙北鄙贰于己左氏曰大叔命西鄙北鄙贰于己公子吕曰国不堪贰君将若之何欲与大叔臣请事之弗与则请除之无生民心公曰无庸将自及四十有七年晋曲沃鱓入翼弑其君孝侯国人逐之立其君之子郄四十有八年鲁初请郊庙之礼孔子曰我观周道幽厉伤之吾舍鲁何适矣鲁之郊禘非礼也周公其衰矣外纪曰初鲁惠公使宰让请郊庙之礼于天子王使史角往鲁公止之路史曰刘原父谓使鲁郊者必周而必非成王葢平王以下固亦未之悉尔始鲁惠公使宰让请郊庙之礼于天子天子使角往止之其后在鲁于是有墨翟之学鲁之用郊正亦始于此矣夫惠公之止之则是周不与之矣不与而鲁用郊自用之也昔者荆人请大号周人不许荆人称之然则鲁之郊禘可知矣惠公之请由平王世也陈氏曰诸侯之有郊禘东迁之僭礼也史曰秦襄始列于诸侯作西畤祠白帝僭端见矣位在藩臣而胪于郊祀君子惧焉则平王以前未有也鲁之郊禘惠公请之也惠公虽请之而鲁郊犹未率爲常也僖公始作颂以郊爲夸焉记礼者以爲鲁礼皆成王赐之以康周公按卫祝鮀之言曰周公相王室以尹天下于周爲睦分鲁公以大路大旂夏后氏之璜封父之繁弱殷氏六族以昭周公之德予之土田陪敦祝宗卜史备物典册官司彞器则成王命鲁不过如此隐公考仲子之宫问羽数于衆仲周公閲来聘飨有昌歜白黒形盐周公以爲备物辞不敢受卫寗武子来聘宴之赋湛露及彤弓武子不答赋曰诸侯朝正于王于是赋湛露诸侯敌王所忾而献其功于是乎赐之彤弓假如记礼之言得用郊禘兼四代服器则祝鮀不应不及况鲁行天子之礼久矣隐公何以始问羽数閲何以辞备物之享寗武子何以致讥于湛露彤弓于以见鲁僭未久上自天子之宰至于兄弟之国之卿茍有识者皆疑怪逊谢而鲁人并无一语及于成王之赐以自解故郊禘之説当从刘恕倘自史角之事之外别有传记与明堂位合则外纪岂独遗佚乎鲁惠公薨国人立其子息姑左氏曰惠公元妃孟子孟子卒继室以声子生隐公宋武公生仲子有文在其手曰爲鲁夫人故仲子归于鲁生桓公而惠公薨是以隐公立而奉之公羊氏曰隐长又贤诸大夫扳隐而立之隐于是焉而辞立则未知桓之将必得立也且如桓立则恐诸大夫之不能相㓜君也故凡隐之立爲桓立也谷梁氏曰孝子扬父之美不扬父之恶先君之欲与桓非正也邪也虽然既胜其邪心以与隐矣已探先君之邪志而遂以与桓则是成父之恶也兄弟天伦也爲子受之父爲臣受之君已废天伦而忘君父以行小惠由小道也若隐者可谓轻千乗之国蹈道则未也御批资治通鑑纲目前编巻九御批资治通鑑纲目前编卷十钦定四库全书御批资治通鑑纲目前编卷十己未周平王四十有九年郑伯克段于鄢寘其母姜氏于城颍左氏曰大叔又收贰以为己邑至于廪延子封曰可矣厚将得衆公曰不义不䁥厚将崩大叔完聚将袭郑夫人将启之公闻其期曰可矣命子封帅车二百乘以伐京叚入于鄢公伐诸鄢大叔出奔共遂寘姜氏于城颍而誓之曰不及黄泉无相见也既而悔之王使宰咺钖鲁惠公仲子之赗春秋曰秋七月天王使宰咺来归惠公仲子之赗胡氏曰鲁孝公之末幽王已为犬戎所毙惠公初年周既东矣春秋不作于孝公惠公者东迁之始流风遗俗犹有存者至其晩年乃以天王之尊下赗诸侯之妾于是三纲沦九法斁人望絶矣夫妇人伦之本朝廷风化之原平王子母亲遭襃姒之难废黜播迁而宗国顚覆亦可省矣又不是惩而赗人宠妾是㧞本塞源自灭之也春秋于此盖有不得已焉尔矣託始于隐公不亦深切着明也哉王朝公卿书官大夫书字上士中士书名下士书人咺位六卿之长而名之天王纪法之宗冡宰纪法之守而承命以赗诸侯之妾是壊法乱纪自王朝始也故特贬而名之以见宰之非宰矣左氏曰天王使宰咺来归惠公仲子之赗缓且子氏未薨故名天子七月而葬同轨毕至诸侯五月同盟至大夫三月同位至士踰月外姻至赠死不及尸弔生不及哀豫凶事非礼也陈氏曰缓且子氏未薨以下疑后人增益之杂记有大夫士讣于他国之君之礼则不但同位外姻也且文九年秦人归成风之禭传曰礼也诸侯相弔贺虽不当事茍有礼焉书也以无忘旧好则赠不及尸弔不及哀非礼也与文公传自相违今不取郑伯以王师虢师伐衞南鄙祭伯如鲁春秋曰祭伯来左氏曰非王命也谷梁氏曰寰内诸侯非有天子之命不得出㑹诸侯不正其外交故弗与朝也有至尊者不贰之也胡氏曰人臣义无私交大夫非君命不越境杜朋党之原为后世贰于君者之戒也此义不明然后有借外权如缪畱之语韩宣惠者交私议论如庄助之结淮南者倚强藩为援以胁朝廷如唐卢携之于高骈崔𦙍之于宣武昭纬之于邠岐者矣五十年郑伯始见其母于大隧左氏曰颍考叔为颍谷封人有献于公公赐之食食舍肉公问之对曰小人有母未尝君之羹请以遗之公曰尔有母遗繄我独无考叔曰敢问何谓也公语之故且告之悔对曰君何患焉若阙地及泉隧而相见其谁曰不然公从之遂为母子如初吕氏曰物之逆其天者其终必还出于自然而莫知其所以然者天也茍以人力胜之及力既穷未有不复其初者子之于父母天也虽天下之大恶其天未尝不存也庄公怒其弟而上及其母囚之城颍絶灭天理居之不疑观其黄泉之盟终其身而无可移之理矣居无几何而遽悔是悔果安从而生哉一朝之忿若可以胜天忿心稍衰爱亲之念油然而不能已考叔特迎其端而发之耳爱其母者庄公考叔同一心也其啜羹舍肉皆天理之发见故不下席之间回滔天之恶是岂声音笑貎能为哉惜夫考叔得其体而不得其用乃曲为之说俾庄公阙地及泉䧟于文过饰非之地庄公天理方开而考叔遽以人欲蔽之可胜叹哉故开庄公之天理者考叔也蔽庄公之天理者亦考叔也向若庄公幸而遇孔孟扩其天理而大之岂止为郑之庄公哉子王子曰郑伯意虽悔而畏及泉之誓考叔意虽美而为阙地之迂古人重盟誓其流乃若此之悖且愚乎郑人伐衞左氏曰郑共叔之乱公孙滑出奔衞衞人为之伐郑取廪延郑人以王师虢师伐衞南鄙郑人伐衞讨公孙滑之乱也五十有一年二月己巳日有食之王崩孙林践位胡氏曰春秋歴十有二王桓襄匡简景志崩志葬者赴告及鲁往㑹之也平惠定灵志崩不志葬者赴吿虽及鲁不㑹也庄僖顷崩葬皆不志者王室不告鲁亦不往也诸侯为天王服斩衰礼当以所闻先后奔丧今平王崩周人来讣而隐公不往是无君也其罪应诛不书而自见矣尹氏卒公羊氏曰尹氏者何天子之大夫也其称氏何贬曷为贬世卿非礼也外大夫不卒此何以卒天王崩诸侯之主也郑祭足帅师入㓂左氏曰郑武公庄公为平王卿士王贰于虢郑伯怨王王曰无之故周郑交质王子狐为质于郑郑公子忽为质于周王崩周人将畀虢公政四月郑祭足帅师取温之麦秋又取成周之禾周郑交恶吕氏曰周天子也郑诸侯也左氏序平王庄公之事并称周郑无尊卑之辨不责郑之叛周而责周之欺郑左氏之罪大矣然周亦不能无罪焉郑伯为周卿士君之于臣贤则用不贤则去复何所隐哉平王欲退郑伯而不敢退欲进虢公而不敢进固已失天子之体甚至与郑交质势均体敌周与郑等诸侯耳嵗推月移岂知周之为君哉一旦用兵而不忌非诸侯之叛天子也是诸侯之攻诸侯也惟周以列国自处故郑以列国待之左氏亦以列国待之无王之罪左氏固不得辞周亦分受其责可也武氏子求赙于鲁春秋曰武氏子来求赙传曰不言使王未葬也宋穆公卒立宣公之子与夷左氏曰宋穆公疾召大司马孔父而属殇公焉曰先君舍与夷而立寡人寡人弗敢忘若以大夫之灵得保首领以没先君若问与夷其将何辞以对请子奉之以主社稷寡人虽死亦无悔焉对曰羣臣愿奉冯也公曰不可先君以寡人为贤使主社稷若弃徳不让是废先君之举也岂曰能贤光昭先君之令徳可不务乎吾子其无废先君之功使公子冯出居于郑宋穆公卒殇公即位公羊氏曰君子大居正宋之祸宣公为之也齐侯郑伯盟于石门陈氏曰特相盟不书必闗于天下之故而后书齐郑合天下始多故矣天下之无王郑为之也天下之无伯齐为之也是故书齐郑盟于石门以志诸侯之合书齐郑盟于咸以志诸侯之散是春秋之始终也壬戌桓王元年衞州吁弑其君桓公而自立宋陈蔡衞伐郑左氏曰衞州吁弑桓公而立宋殇公之即位也公子冯出奔郑郑人欲纳之及衞州吁立将修先君之怨于郑而求宠于诸侯以和其民使告于宋曰君若伐郑以除君害君为主敝邑以赋与陈蔡从则衞国之愿也宋人许之于是陈蔡方睦于衞故宋公陈侯蔡人衞人伐郑围其东门五日而还鲁翚帅师㑹宋陈蔡卫伐郑春秋曰翚帅师㑹宋公陈侯蔡人衞人伐郑左氏曰诸侯复伐郑宋公使来乞师公辞之羽父请以师㑹之公弗许固请而行故书曰翚帅师疾之也诸侯之师败郑徒兵取其禾而还衞人杀州吁于濮衞人立晋左氏曰州吁未能和其民厚问定君于石子石子曰王觐为可曰何以得觐曰陈君方有宠于王陈衞方睦若朝陈使请必可得也厚从州吁如陈石碏使告于陈曰衞国𥚹小老父耄矣无能为也此二人者实弑寡君敢即图之陈人执之而请涖于衞衞人使右宰丑涖杀州吁于濮石碏使其宰獳羊肩涖杀石厚于陈卫人逆公子晋于邢宣公即位二年晋曲沃以郑邢之师攻晋侯于翼王使尹氏武氏助翼翼侯奔随曲沃叛王命虢公伐曲沃立翼侯子光于翼邾人郑人伐宋宋人伐郑左氏曰宋人取邾田邾人告于郑曰请君释憾于宋敝邑为道郑人以王师㑹之伐宋入其郛以报东门之役甲子三年晋翼侯自随入于鄂左氏曰翼九宗五正顷父之子嘉父逆晋侯于随纳诸鄂晋人谓之鄂侯郑输平于鲁鲁侯齐侯盟于艾陈氏曰春秋之初宋鲁衞陈蔡一党也齐郑一党也于是郑始平鲁郑方交恶于王而亟平齐鲁将以合诸侯焉尔宋人取长葛京师饥左氏曰京师来告饥公为之请籴于宋衞齐郑礼也郑伯入朝左氏曰郑伯如周始朝桓王也王不礼焉周桓公言于王曰我周之东迁晋郑焉依善郑以劝来者犹惧不蔇况不礼焉郑不来矣四年王使凡伯聘于鲁戎伐凡伯于楚丘以归左氏曰初戎朝于周发币于公卿凡伯弗宾冬王使凡伯来聘还戎伐之于楚丘以归胡氏曰楚丘衞地春秋书于楚丘罪衞不救王臣之患也以归罪凡伯失节不能死于位也周之秩官敌国宾至闗尹以告候人为导司徒具徒司㓂诘姦佃人积薪火师监燎其贵国之宾至则以班加一等益䖍至于王吏则皆官正涖事今凡伯承王命以为过宾于衞而戎得伐之以归是蔑先王之官而无君父也为狄所灭则有由矣陈及郑平晋曲沃庄伯卒子称嗣秦文公卒孙嗣五年郑伯归祊田于鲁公羊氏曰郑汤沐之邑也天子有事于泰山诸侯皆从泰山之下诸侯皆有汤沐之邑焉左氏曰郑伯请释泰山之祀而祀周公以泰山之祊易许田蔡宣侯卒子封人嗣王命虢公忌父为卿士宋公齐侯衞侯盟于瓦屋左氏曰齐人卒平宋衞于郑㑹于温盟于瓦屋以释东门之役谷梁氏曰诸侯之参盟于是始陈氏曰有参盟而后有主盟者矣郑有志于叛王而合诸侯于是输平于鲁齐亦为艾之盟以平鲁为瓦屋之盟以平宋衞所谓成三国也东诸侯之交盛矣郑伯以齐人来朝六年王使南季聘于鲁胡氏曰隐公即位九年于此而史䇿不书遣使如周是未尝聘也亦不书公如京师是未尝朝也贬爵削地可也刑则不举遣使聘焉其斯以为不正乎春秋书公如京师者一朝于王所者二卿大夫如京师者五举鲁一国则天下诸侯怠慢不臣可知矣书天王来聘者七钖命者三赗葬者四则问于他邦及齐晋秦楚诸大国又可知矣王之不正如此征伐安得不自诸侯出乎诸侯之不臣如此政事安得不自大夫出乎君臣上下之分易矣陪臣执国命夷狄制诸夏矣其原皆自天王失威福之柄也春秋于此盖有不得已焉尔矣郑伯为左卿士以王命伐宋以王命告于鲁鲁侯齐侯㑹于防左氏曰宋公不王郑伯为王左卿士以王命讨之伐宋郑人以王命来告伐宋公㑹齐侯于防谋伐宋也秦自汧渭之间徙居平阳史记曰文公五十年卒葬西山竫公子立是为宁公宁公二年徙居平阳伐荡社三年灭之七年郑伯齐侯鲁侯㑹于中丘鲁翚帅师㑹齐郑伐宋鲁侯败宋师于菅取郜取防左氏曰春正月公㑹齐侯郑伯于中丘盟于邓为师期夏五月羽父先㑹齐侯郑伯伐宋六月公㑹齐侯郑伯于老桃公败宋师于菅郑师入郜归于我郑师入防归于我宋人衞人入郑宋人蔡人衞人伐戴郑伯伐取之左氏曰蔡人衞人郕人不㑹王命郑师入郊犹在郊宋人衞人入郑蔡人从之伐戴郑伯围戴克之取三师焉宋衞既入郑而以伐戴召蔡人蔡人怒故不和而败齐人郑人入郕八年郑伯鲁侯㑹于时来齐侯郑伯鲁侯入许左氏曰夏公㑹郑伯于郲谋伐许也秋公㑹齐侯郑伯伐许傅于许瑕叔盈以蝥弧登周麾而唿曰君登矣郑师毕登遂入许许庄公奔衞齐侯以许让公公曰君谓许不共故从君讨之许既伏其罪矣虽君有命寡人弗敢与闻乃与郑人郑伯使许大夫百里奉许叔以居许东偏曰天祸许国鬼神实不逞于许君而假手于我寡人寡人唯是一二父兄不能共亿其敢以许自为功乎寡人有弟不能和恊而使餬其口于四方其况能久有许乎吾子其奉许叔以抚柔此民也吾将使获也佐吾子若寡人得没于地天其以礼悔祸于许无宁兹许公复奉其社稷唯我郑国之有请谒焉如旧昏媾其能降以相从也无滋他族实偪处此以与我郑国争此土也吾子孙其覆亡之不暇而况能禋祀许乎寡人之使吾子处此不唯许国之为亦聊以固吾圉也乃使公孙获处许西偏曰凡而噐用财贿无寘于许我死乃亟去之桓之十五年许叔入于许王取邬刘蒍邘之田于郑与郑人温原絺樊隰郕欑茅向盟州陉隤懐之田左氏曰君子是以知桓王之失郑也恕而行之徳之则也礼之经也已弗能有而以与人人之不至不亦宜乎鲁公子轨弑其君隐公而自立左氏曰羽父请杀桓公将以求太宰公曰为其少故也吾将授之矣使营莬裘吾将老焉羽父惧反谮公于桓公而请弑之公之为公子也与郑人战于狐壤止焉郑人囚诸尹氏赂尹氏而祷于其主钟巫遂与尹氏归而立其主十一月公祭钟巫齐于社圃馆于寪氏羽父使贼弑公于寪氏立桓公而讨寪氏有死者公羊氏曰何以不书葬隐之也何隐尔弑也弑则何以不书葬春秋君弑贼不讨不书葬以为无臣子也子沈子曰君弑臣不讨贼非臣也子不复雠非子也葬生者之事也春秋君弑贼不讨不书葬以为不系乎臣子也公薨何以不地不忍言也隐何以无正月隐将让乎桓故不有其正月也九年鲁侯郑伯㑹于垂卒易祊田盟于越左氏曰公即位修好于郑郑人请复祀周公卒易祊田公许之郑伯以璧假许田为周公祊故也公及郑伯盟于越结祊成也盟曰渝盟无享国燕穆侯卒子嗣十年宋督弑其君殇公及其大夫孔父立公子冯左氏曰宋穆公卒召大司马孔父而属殇公焉宋殇公立十年十一战民不堪命孔父嘉为司马督为大宰故因民之不堪命先宣言曰司马则然已杀孔父而弑殇公召庄公于郑而立之以亲郑以郜大鼎赂鲁齐陈郑皆有赂故遂相宋公鲁取郜大鼎于宋纳于太庙臧哀伯谏曰君人者将昭徳塞违以临照百官犹惧或失之故昭令徳以示子孙是以清庙茅屋大路越席太羮不致粢食不凿昭其俭也衮冕黻珽带裳幅舄衡紞纮綖昭其度也藻率鞞鞛鞶厉游缨昭其数也火龙黼黻昭其文也五色比象昭其物也钖鸾和铃昭其声也三辰旂旗昭其明也夫徳俭而有度登降有数文物以纪之声明以发之以临照百官百官于是乎戒惧而不敢易纪律今灭徳立违而寘其赂噐于太庙以明示百官百官象之其又何诛焉国家之败由官邪也官之失徳宠赂章也郜鼎在庙章孰甚焉武王克商迁九鼎于雒邑义士犹或非之而况将昭违乱之赂噐于太庙其若之何公不聴周内史闻之曰臧孙达其有后于鲁乎君违不忘谏之以徳公羊氏曰督将弑殇公孔父生而存则殇公不可得而弑也故于是先攻孔父之家孔父正色而立于朝则人莫敢过而致难于君者孔父可谓义形于色矣鲁侯齐侯陈侯郑伯㑹于稷以成宋乱蔡侯郑伯㑹于邓左氏曰始惧楚也公羊氏曰邓与㑹尔胡氏曰楚自西周已为中国之患宣王盖尝命将南征矣及周东迁僣号称王凭陵江汉此三国者地与之邻是以惧也其后卒灭邓虏蔡侯而郑以王室懿亲为之服役终春秋之世圣人盖伤之也夫天下莫大于理莫强于信义荆楚虽大何惧焉不知本此事丑徳齐莫能相尚则以地之大小力之强弱分胜负矣十有一年春晋曲沃败晋师于汾隰获晋哀侯栾成死之晋人立哀侯子为小子侯左氏曰曲沃武公伐翼次于陉庭韩万御戎梁𢎞为右逐翼侯于汾隰骖絓而止夜获之及栾共叔国语曰武公伐翼杀哀侯止栾共子曰茍无死吾以子见天子令子为上卿制晋国之政辞曰成闻之民生于三事之如一父生之师教之君食之非父不生非食不长非教不知生之族也故一事之唯其所在则致死焉报生以死报赐以力人之道也臣敢以私利废人之道君何以训矣且君知成之从也未知其待于曲沃也从君而贰君焉用之遂鬭而死史记曰陉庭与曲沃武公伐晋于汾旁虏哀侯晋人乃立哀侯子小子为君是为小子侯七月壬辰朔日有食之既鲁侯迎妇于齐春秋曰公子翚如齐逆女齐侯送姜氏于讙公㑹齐侯于讙夫人姜氏至自齐左氏曰公㑹齐侯于嬴成昬于齐也公子翚如齐逆女修先君之好故曰公子齐侯送姜氏非礼也凡公女嫁于敌国姊妹则上卿送之以礼于先君公子则下卿送之于大国虽公子亦上卿送之于天子则诸卿皆行公不自送于小国则上大夫送之十有二年王使宰渠伯纠聘于鲁王师秦师围魏执芮伯左氏曰芮伯万之母芮姜恶芮伯之多宠人也故逐之出居于魏秦师侵芮败焉小之也王师秦师围魏执芮伯以归十八年秦人纳芮伯万于芮晋曲沃称弑哀侯于曲沃史记曰小子侯元年曲沃武公使韩万杀所虏晋哀侯十有三年陈桓公卒文公子他杀世子免而自立齐侯郑伯如纪左氏曰齐侯郑伯朝于纪欲以袭之纪人知之王使仍叔之子聘于鲁王伐郑蔡人衞人陈人从王伐郑左氏曰王夺郑伯政郑伯不朝王以诸侯伐郑郑伯御之王为中军虢公林父将右军蔡人衞人属焉周公黒肩将左军陈人属焉郑子元请为左拒以当蔡人衞人为右拒以当陈人曰陈乱民莫有闘心若先犯之必奔王卒顾之必乱蔡衞不枝固将先奔既而萃于王卒可以集事从之曼伯为右拒祭仲足为左拒原繁高渠弥以中军奉公为鱼丽之陈先偏后伍伍承弥缝战于繻葛令二拒曰旝动而鼓蔡衞陈皆奔王卒乱郑师合以攻之王卒大败祝聃射王中肩王亦能军祝聃请从之公曰君子不欲多上人况敢陵天子乎茍自救也社稷无陨多矣夜郑伯使祭足劳王且问左右胡氏曰鲁桓弑君而自立宋督弑君而得政则遣使聘焉而莫之讨郑伯不朝贬其爵可也而自将以攻之移此师以加宋鲁谁曰非天讨乎春秋不书天王端其本也三国以兵㑹伐则言从王以着君臣之义也战于繻葛而不言战王卒大败而不书败又以存天下之防也陈氏曰春秋不始于平王始于桓王也东周之不竞郑庄公为之也庄公相平王王贰于虢至于交恶平王崩四年而郑始朝于是郑虢相桓为左右以王命讨宋不庭而合齐鲁之师于中丘入郕又入许鲁翚之相桓宋督之相庄郑有力焉王夺其政而遂不朝王固有以失郑矣自将以讨郑讨郑而克是仲康之师也春秋可以无作而战焉王卒大败故曰伐郑不服而后王命不行于天下十有四年楚子熊通侵随俾请爵于王王不许左氏曰楚子侵随使薳章求成焉军于瑕以待之随人使少师董成鬬伯比言于楚子曰吾不得志于汉东也我则使然我张吾三军而被吾甲兵以武临之彼则惧而恊以谋我故难间也汉东之国随为大随张必弃小国小国离楚之利也少师侈请羸师以张之熊率且比曰季梁在何益鬬伯比曰以为后图少师得其君王毁军而纳少师少师归请追楚师随侯将许之季梁止之曰天方授楚楚之羸其诱我也君何急焉臣闻小之能敌大也小道大淫所谓道忠于民而信于神也上思利民忠也祝史正辞信也今民馁而君逞欲祝史矫举以祭臣不知其可也公曰吾牲牷肥腯粢盛丰备何则不信对曰夫民神之主也是以圣王先成民而后致力于神故务其三时修其五教亲其九族以致其禋祀于是乎民和而神降之福故动则有成今民各有心而鬼神乏主君虽独丰其何福之有君姑修政而亲兄弟之国庶免于难随侯惧而修政楚不敢伐史记曰楚伐随随曰我无罪楚曰我蛮夷也今诸侯皆为叛相侵或相杀我有敝甲欲以观中国之政请王室尊吾号随人为之固请尊楚王室不聴纪侯如鲁左氏曰谘谋齐难也北戎伐齐左氏曰北戎伐齐齐侯使乞师于郑郑大子忽帅师救齐大败戎师获其二帅大良少良甲首三百以献于齐于是诸侯之大夫戍齐齐人馈之饩使鲁为其班后郑郑忽以其有功也怒故有郎之师公之未昬于齐也齐侯欲以文姜妻郑大子忽大子忽辞人问其故大子曰人各有耦齐大非吾耦也及其败戎师也齐侯又请妻之固辞人问其故大子曰无事于齐吾犹不敢今以君命奔齐之急而受室以归是以师昬也民其谓我何遂辞诸郑伯蔡人杀陈佗而立免之弟跃左氏曰陈厉公蔡出也故蔡人杀五父而立之十有五年谷伯绥邓侯吾离至鲁春秋曰谷伯绥来朝邓侯吾离来朝左传曰何以名失国也郑人齐人衞人伐盟向王迁盟向之民于郏左氏曰盟向求成于郑既而背之郑人齐人衞人伐盟向王迁盟向之民于郏晋曲沃称诱弑其君小子侯左氏曰曲沃伯诱晋小子侯杀之明年春灭翼十有六年王使家父聘于鲁楚子㑹诸侯于沈鹿楚子伐随随及楚平楚僣称王左氏曰楚子合诸侯于沈鹿黄随不㑹使薳章让黄楚子伐随军于汉淮之间季梁请下之弗许而后战所以怒我而怠㓂也少师谓随侯曰必速战不然将失楚师随侯御之望楚师季梁曰楚人上左君必左无与王遇且攻其右右无良焉必败偏败衆乃擕矣少师曰不当王非敌也弗从战于速杞随师败绩随侯逸鬬丹获其戎车与其戎右少师随及楚平楚子将不许鬬伯比曰天去其疾矣随未可克也乃盟而还史记曰楚熊通怒曰吾先鬻熊文王之师也早终成王举我先公乃以子男田令居楚蛮夷皆率服而王不加位我自尊耳乃自立为武王与随人盟而去于是始开濮地而有之王命虢仲伐曲沃立晋哀侯之弟缗于晋祭公如鲁遂逆王后于纪杜氏曰天子娶于诸侯使同姓诸侯为之主秦宁公卒三父废世子而立出子十有七年纪季姜归于京师十有八年曹桓公卒子射姑嗣虢詹父以王师伐虢虢公出奔虞左氏曰虢仲谮其大夫詹父于王詹父有辞以王师伐虢虢公出奔虞齐侯衞侯郑伯与鲁战于郎十有九年齐人衞人郑人盟于恶曹陈氏曰此郎之诸侯也郑败王师齐灭后之母家衞亦抗子突而自立者其无王甚矣自有参盟莫甚于恶曹故畧之而不爵郑庄公卒世子忽嗣陈氏曰春秋之初罪莫大于郑庄宋鲁齐衞次之而父子兄弟之祸亦莫甚于此五国者庄公卒高渠弥杀世子忽齐人杀子亹傅瑕杀子仪国乱者二十年鲁隐公弑宋殇闵相继弑衞桓公弑宣杀伋夀而立朔国人出朔而立黔牟齐襄公弑雍廪杀公孙无知小白杀子纠是可为不臣者之戒矣宋人执郑祭仲突归于郑郑忽出奔衞左氏曰郑昭公之败北戎也齐人将妻之昭公辞祭仲曰必取之君多内宠子无大援将不立三公子皆君也弗从郑庄公卒初祭封人仲足有宠于庄公庄公使为卿为公娶邓曼生昭公故祭仲立之宋雍氏女于郑庄公曰雍姞生厉公雍氏宗有宠于宋庄公故诱祭仲而执之曰不立突将死亦执厉公而求赂焉祭仲与宋人盟以厉公归而立之昭公奔衞厉公立谷梁氏曰宋公也曰人贬之也突贱之也归易辞也祭仲易其事权在祭仲也死君难臣道也今立恶而黜正恶祭仲也郑忽名失国也衞侯杀其二子伋寿左氏曰初衞宣公烝于夷姜生急子属诸右公子为之娶于齐而羙公取之生寿及朔属寿于左公子宣姜与公子朔构急子公使诸齐使盗待诸莘将杀之寿子告之使行不可曰弃父之命恶用子矣有无父之国则可也及行饮以酒寿子载其旌以先盗杀之急子至曰我之求也此何罪请杀我乎又杀之二公子故怨惠公诗新台篇曰新台有泚河水弥弥燕婉之求籧篨不鲜新台有洒河水浼浼燕婉之求籧篨不殄鱼网之设鸿则离之燕婉之求得此戚施二子乘舟篇曰二子乘舟汎汎其景愿言思子中心飬飬二子乘舟汎汎其逝愿言思子不瑕有害衞宏诗序曰新台刺衞宣公也纳伋之妻作新台于河上而要之国人恶之二子乘舟思伋寿也衞宣公二子争相为死国人伤而思之二十年鲁侯㑹宋公盟于谷丘又㑹于虚于龟鲁侯㑹郑伯盟于武父鲁侯及郑师伐宋左氏曰宋以立厉公故多责赂于郑郑不堪命公欲平宋郑及宋公盟宋成未可知也故又㑹于虚于龟宋公辞平故与郑伯盟于武父遂帅师而伐宋战焉陈厉公卒弟林立衞宣公卒朔立二十有一年楚屈瑕伐罗罗与卢戎败楚师左氏曰楚屈瑕伐罗狥于师曰谏者有刑及鄢乱次以济遂无次且不设备及罗罗与卢戎两军之大败之莫敖缢于荒谷羣帅囚于冶父以聴刑楚子曰孤之罪也皆免之鲁侯㑹纪侯郑伯及齐侯宋公衞侯燕人战齐宋衞燕师败绩二十有二年鲁侯郑伯突㑹于曹郑伯使其弟如鲁盟秦三父弑出子复立故世子齐僖公卒子诸儿嗣宋人以齐人蔡人衞人陈人伐郑燕宣侯卒子嗣二十有三年王使家父如鲁求车王崩子佗践位郑伯突出奔蔡郑世子忽复归于郑左氏曰祭仲专郑伯患之使其壻雍紏杀之将享诸郊雍姬知之谓其母曰父与夫孰亲其母曰人尽夫也父一而已胡可比也遂告祭仲曰雍氏舍其室而将享子于郊吾惑之以告祭仲杀雍紏尸诸周氏之汪公载以出曰谋及妇人宜其死也厉公出奔蔡昭公入郑伯突入于栎宋公鲁侯衞侯陈侯㑹于袲伐郑左氏曰将纳厉公弗克秦伐彭戏氏至于华山史记曰武公元年伐彭戏氏至于华山下居平阳封宫乙酉庄王元年宋公鲁侯蔡侯衞侯㑹于曹宋鲁衞陈蔡伐郑衞人立伋之弟黔牟衞侯朔出奔齐左氏曰左公子洩右公子职怨惠公立公子黔牟惠公奔齐二年鲁侯齐侯纪侯盟于黄鲁侯邾仪父盟于趡鲁师及齐师战于奚鲁及宋人衞人伐邾蔡桓侯卒弟献舞立蔡季自陈归于蔡胡氏曰季字也归何以不有国刘敞曰志足以与权而不乱力足以得国而不居逺而不携近而不逼者也是以见贵于春秋葬蔡桓侯蔡桓何以称侯盖蔡季之贤知请谥也人亦多爱其君者莫能爱君以礼而季能行之此贤者所以异于衆人也春秋诸侯虽伯子男葬皆称公志其失礼之实尔秦夷三父族史记曰秦武公三年诛三父等而夷三族以其杀出子也十月朔日有食之左氏曰十月朔日有食之不书日官失之也天子有日官诸侯有日御日官居卿以底日礼也日御不失日以授百官于朝郑高渠弥弑其君昭公立其弟子亹左氏曰初郑伯将以高渠弥为卿昭公恶之固谏不聴昭公立惧其杀己也弑昭公而立公子亹君子谓昭公知所恶矣公子达曰高伯其为戮乎复恶已甚矣三年鲁侯与其夫人姜氏如齐齐侯杀鲁桓公立其子同左氏曰公将有行遂与姜氏如齐申繻曰女有家男有室无相渎也谓之有礼易此必败公㑹齐侯于泺遂及文姜如齐齐侯通焉公谪之以告享公使公子彭生乘公公薨于车鲁人告于齐曰寡君畏君之威不敢宁居来修旧好礼成而不反无所归咎恶于诸侯请以彭生除之齐人杀彭生齐侯师于首止杀郑子亹及高渠弥祭仲立子仪左氏曰齐侯师于首止子亹㑹之高渠弥相齐人杀子亹而轘高渠弥祭仲逆郑子于陈而立之是行也祭仲知之故称疾不徃人曰祭仲以知免仲曰信也王子克奔燕左氏曰周公黑肩欲弑庄王而立王子克辛伯告王遂与王杀周公王子克奔燕初子仪有宠于桓王桓王属诸周公辛伯谏曰并后匹嫡两政耦国乱之本也周公弗从故及四年使单伯送王姬鲁筑王姬之馆于外王使荣叔钖鲁桓公命王姬归于齐公羊氏曰天子嫁女于诸侯必使诸侯同姓者主之胡氏曰有三年之丧天王于义不当使之主有不戴天之雠庄公于义不可为之主筑之于外之为宜不若辞而弗主之为正也陈庄公卒弟杵臼立齐师迁纪郱鄑郚五年齐王姬卒宋庄公卒子捷嗣六年五月葬桓王左传曰改葬也或曰却尸以求诸侯也陈氏曰㑹葬不书其人必有故也而后书其人文公使公子遂葬晋侯叔孙得臣葬襄王是均周晋也昭公使叔弓葬宋公滕侯叔鞅葬景王是均周宋滕也均犹可也晋景公卒成公弔丧而定王不书葬楚康王卒襄公送葬而灵王不书葬不臣于周而诎于晋楚春秋讳之是故春秋不徒志葬也纪季以入于齐左氏曰纪于是乎始判公羊氏曰请后五庙以存姑姊妹燕桓侯卒子嗣七年王召随侯责其尊楚楚武伐随卒于师子熊赀嗣始都郢史记曰周召随侯数以立楚为王楚怒以随背己伐随左氏曰楚武王荆尸授师孑焉以伐随将齐入告夫人邓曼曰余心荡邓曼叹曰王禄尽矣盈而荡天之道也先君其知之矣故临武事将发大命而荡王心焉若师徒无亏王薨于行国之福也王遂行卒于樠木之下令尹鬭祁莫敖屈重除道梁溠营军临随随人惧行成莫敖以王命入盟随侯且请为㑹于汉汭而还济汉而后发丧齐侯陈侯郑伯遇于垂纪侯大去其国左氏曰纪侯不能下齐以与纪季纪侯大去其国违齐难也齐侯鲁侯狩于禚春秋曰公及齐人狩于禚谷梁氏曰齐人者齐侯也其曰人卑公之敌所以卑公也卑公刺释怨也八年齐人宋人鲁人陈人蔡人伐衞左氏曰纳惠公也谷梁氏曰是齐侯宋公也其曰人逆天王之命也九年王使子突救衞衞侯朔入于衞黔牟来奔左氏曰王人救衞衞侯入放公子黔牟于周放寗跪于秦杀左公子洩右公子职乃即位公羊氏曰朔何以名犯命也其言入簒辞也十年秦灭小虢史记曰武公十年伐邽冀戎初县之十一年初县杜郑灭小虢十有一年鲁侯及齐师围郕郕降于齐师左氏曰师及齐师围郕郕降于齐师仲庆父请伐齐师公曰不可我实不徳齐师何罪罪我之由姑务修徳以待时乎齐无知弑其君襄公左氏曰僖公之母弟夷仲年生公孙无知有宠于僖公衣服礼秩如适襄公绌之公使连称管至父戍葵丘𤓰时而徃曰及𤓰而代期戍请代弗许故二人因无知以作乱弑襄公而立无知初襄公立无常鲍叔牙曰君使民慢乱将作矣奉公子小白奔莒乱作管夷吾召忽奉公子紏奔鲁十有二年齐人杀无知鲁侯及齐大夫盟于蔇鲁侯伐齐纳紏齐小白入于齐葬齐襄公鲁侯及齐师战于干时鲁师败绩左氏曰初公孙无知虐于雍廪雍廪杀无知公及齐大夫盟于蔇齐无君也公伐齐纳子紏桓公自莒先入师及齐师战于干时我师败绩公丧戎路传乘而归秦子梁子以公旗辟于下道是以皆止齐人取子紏于鲁杀之取其傅管夷吾以归为相国语曰桓公自莒反于齐使鲍叔为宰辞曰君加惠于臣使不冻馁则君之赐也若必治国家则非臣之所能也其管夷吾乎臣所不若夷吾者五寛惠柔民弗若也治国家不失其柄弗若也忠信可结于百姓弗若也制礼义可法于四方弗若也执枹鼓立于军门使百姓加勇焉弗若也桓公曰夫管夷吾射寡人中钩是以滨于死鲍叔对曰夫为其君动也君若宥而反之夫犹是也桓公曰若何对曰请诸鲁桓公曰施伯鲁君之谋臣也夫知吾将用之必不予我若之何对曰使人请诸鲁曰寡君有不令之臣在君之国欲以戮于羣臣故请之则予我矣桓公使请诸鲁如鲍叔之言庄公以问施伯对曰此非欲戮之也欲用其政也夫管子天下之才也所在之国则必得志于天下令彼在齐则必长为鲁国忧矣庄公曰若何施伯曰杀而以其尸授之庄公将杀管仲齐使者请曰寡君欲亲以为戮若不生得以戮于羣臣犹未得请也于是庄公使束缚以予齐使比至三衅三浴之桓公亲逆之于郊而与之坐问焉管子对曰昔者圣王之治天下也参其国而伍其鄙定民之居成民之事陵为之终而慎用其六柄焉桓公曰成民之事若何对曰四民者勿使杂处杂处则其言哤其事易昔圣王之处士也使就闲燕处工就官府处商就市井处农就田野令夫士羣萃而州处闲燕则父与父言义子与子言孝其事君者言敬其㓜者言悌少而习焉其心安焉不见异物而迁焉是故其父兄之教不肃而成其子弟之学不劳而能夫是故士之子恒为士令夫工羣萃而州处审其四时辨其功苦权节其用论比恊材旦莫从事施于四方以饬其子弟相语以事相示以巧相陈以功令夫商羣萃而州处察其四时而监其乡之资以知其市之贾负任儋何服牛轺马以周四方以其所有易其所无市贱鬻贵旦莫从事于此以饬其子弟相语以利相示以頼相陈以知贾令夫农羣萃而州处察其四时权节其用耒耜枷芟及寒击槀除田以待时耕及耕深耕而疾耰之以待时雨时雨既至挟其枪刈耨镈以旦莫从事于田野脱衣就功茅蒲袯襫霑体涂足暴其髪肤尽其四支之敏以从事于田野是皆少而习焉其心安焉不见异物而迁焉是故其父兄之教不肃而成其子弟之学不劳而能是故工之子恒为工商之子恒为商农之子恒为农农野处而不暱其秀民之能为士者必足頼也故以耕则多粟以士则多贤是以敬畏戚农有司见而不以告其罪五公曰定民之居若何对曰制国以为二十一乡公曰善管子于是制国以为二十一乡工商之乡六士乡十五公帅十一乡焉国子帅五乡焉高子帅五乡焉参国起案以为三官臣立三宰工立三族市立三乡泽立三虞山立三衡桓公又问曰寡人欲修政以干时于天下其可乎对曰可公曰安始而可对曰始于爱民公曰爱民之道奈何对曰公修公族家修家族相连以事相及以禄则民相亲矣赦旧罪修旧宗立无后则民殖矣省刑罚薄税歛则民富矣乡建贤士使教于国则民有礼矣出令不改则民正矣此爱民之道也公曰民富而以亲则可以使之乎对曰举财长工以止民用陈力尚贤以劝民知加刑无苛以济百姓行之无私则足以容衆矣出言必信则令不穷矣此使民之道也管子书曰桓公曰吾何以富国管子对曰唯官山海为可耳谨盐筴与铁官之数其余轻重凖此而行然则举臂胜事无不服籍者桓公曰然则国无山海不王乎管子曰因人之山海假之名有海之国讐盐于吾国釜十五吾受而官出之以百我未与其本事也受人之事以重相推此人用之数也国语曰桓公曰吾欲从事于诸侯其可乎管子对曰未可国未安公曰安国若何曰修旧法择其善者而业用之遂滋民与无财而敬百姓公曰诺遂修旧法择其善者而业用之遂滋民与无财而敬百姓国既安矣公曰国安矣其可乎曰未可君若正卒伍修甲兵则大国亦将正卒伍修甲兵则难以速得志矣君有攻伐之噐小国诸侯有守御之备则难以速得志矣君若欲速得志于天下诸侯则事可以隐令可以寄政公曰为之若何曰作内政而寄军令焉公曰善管子于是制国五家为轨轨为之长十轨为里里置有司四里为连连为之长十连为乡乡有良人焉以为军令五家为轨故五人为伍轨长帅之十轨为里故五十人为小戎里有司帅之四里为连故二百人为卒连长帅之十连为乡故二千人为旅乡良人帅之五乡一帅故万人为一军五乡之帅帅之三军故有中军之皷有国子之皷有高子之皷春以獀振旅秋以狝治兵是故卒伍整于里军旅整于郊内教既成令勿使迁徙伍之人祭祀同福死䘮同恤祸灾共之人与人相畴家与家相畴世同居少同游故夜战声相闻足以不乖昼战目相视足以相识其欢欣足以相死居同乐行同和死同哀是故守则同固战则同疆君有此士也三万人以方行天下以诛无道以屏周室天下大国之君莫之能御正月之朝乡长复事君亲问焉曰于子之乡有居处为义好学慈孝于父母聪慧质仁发闻于乡里者有则以告有而不以告谓之敝明其罪五有司已于事而竣公又问焉曰于子之乡有拳勇股肱之力秀出于衆者有则以告有而不以告谓之蔽贤其罪五有司已于事而竣公又问焉曰于子之乡有不慈孝于父母不长悌于乡里骄躁淫暴不用上令者有则以告有而不以告谓之下比其罪五有司已于事而竣是故乡长退而修徳进贤公亲见之遂使役官令官长期而书伐以告且选选其官之贤者而复用之退问其乡以观其所能而无大厉升以为上乡之賛谓之三选国子高子退而修乡乡退而修连连退而修里里退而修轨轨退而修伍伍退而修家是故匹夫有善可得而举也匹夫有不善可得而诛也政既成乡不越长朝不越爵罢士无伍罢女无家士三出妻逐于境外女三嫁入于舂谷夫是故民皆勉为善与其为善于乡也不如为善于里与其为善于里也不如为善于家是故士莫敢言一朝之便皆有终嵗之计莫敢以终嵗之议皆有终身之功公曰伍鄙若何曰相地而起征则民不移政不旅旧则民不偷山泽各致其时则民不茍陆阜陵墐井田畴均则民不憾无夺民时则百姓富犠牲不畧则牛羊遂公曰定民之居若何曰制鄙三十家为邑邑有司十邑为卒卒有卒帅十卒为乡乡有乡帅三乡为县县有县帅十县为属属有大夫五属立五大夫各使治一属焉立五正各使聴一属焉是故正之政聴属牧政聴县下政聴乡正月之朝五属大夫复事桓公择是寡功者而讁之曰制治分民如一何故独寡功教不善则政不治一再则宥三则不赦公又亲问焉曰于子之属有居处为义好学慈孝于父母聪慧质仁发闻于乡里者有则以告有而不告谓之蔽明其罪五有司已于事而竣公又问焉曰于子之属有拳勇股肱之力秀出于衆者有则以告有而不告谓之蔽贤其罪五有司已于事而竣公又问焉曰于子之属有不慈孝于父母不长悌于乡里骄躁淫暴不用上令者有则以告有而不以告谓之下比其罪五有司已于事而竣五属大夫于是退而修属属退而修县县退而修乡乡退而修卒卒退而修邑邑退而修家是故匹夫有善可得而举也匹夫有不善可得而诛也政既成以守则固以征则彊公曰吾欲从事于诸侯其可乎曰未可邻国未吾亲也君欲从事于天下诸侯则亲邻国公曰若何曰审吾疆场而反其侵地正其封疆无受其资而重为之皮币以骤聘覜于诸侯以安四邻则四邻之国亲我矣为游士八十人奉之以车马衣裘多其资币使周游于四方以号召天下之贤士皮币玩好使人鬻之四方以监其上下之所好择其淫乱者而先征之公曰夫军令则寄诸内政矣齐国寡甲兵为之若何曰轻过而移诸甲兵制重罪赎以犀甲一㦸轻罪赎以鞼盾一㦸小罪讁以金分宥间罪索讼者三禁而不可上下坐成以束矢羙金以铸劒㦸试诸狗马恶金羡以铸鉏夷斤欘试诸壤土甲兵大足管子书曰桓公郊迎管子而问焉管子对以参国伍鄙立五乡以崇化建五属以厉武寄兵于政因罚备噐械加兵无道诸侯以事周室桓公大说于是齐戒十日将相管仲管仲曰斧钺之人也幸以获生以属其要领臣之禄也若知国政非臣之任也公曰子大夫受政寡人胜任不受政寡人恐崩管仲许诺再拜而受相三日公曰寡人有大邪三其犹尚可以为国乎对曰臣未得闻公曰寡人不幸而好田晦夜而至禽侧莫不见禽而后反诸侯使者无所致百官有司无所复对曰恶则恶矣然非其急者也公曰寡人不幸而好酒日夜相继诸侯使者无所致百官有司无所复对曰恶则恶矣然非其急者也公曰寡人有汚行不幸而好色而姑姊有不嫁者对曰恶则恶矣然非其急者也公作色曰此三者且可则恶有不可者矣对曰人君唯优与不敏为不可优则亡衆不敏不及事公曰善吾子就舍异日请与吾子图之对曰时可将与夷吾何待异日乎公曰奈何对曰公子举博闻而知礼好学而辞逊请使游于鲁以结交焉公子开方巧转而兑利请使游于衞以结交焉曹孙宿小廉而荷忕足恭而辞结正荆之则也请使往游以结交焉遂立行三使者而后退相三月请论百官公曰诺管仲曰升降揖逊进退闲习辨辞之刚柔臣不如隰朋请立为大行垦草入邑辟土聚粟多衆尽地之利臣不如寗戚请立为大司田平原广牧车不结辙士不旋踵鼔之而三军之士视死如归臣不如王子城父请立为大司马决狱折中不杀无辜不诬无罪臣不如宾胥无请立为大司理犯君颜色进谏必忠不辟死亡不挠富贵臣不如东郭牙请立以为大谏之官君若欲治国强兵则五子者存矣若欲霸王夷吾在此公曰善国语曰桓公曰吾欲南伐何主管子对曰以鲁为主反其侵地堂濳曰西伐何主曰以衞为主反其侵地台原姑与漆里曰北伐何主曰以燕为主反其侵地柴夫吠狗使海于有蔽渠弭于有渚环山于有牢四邻大亲既反侵地正封疆地南至陶隂西至于济北至于河东至于纪酅有革车八百乘择天下之甚淫乱者而先征之桓公从之而霸功立十有三年鲁侯败齐师于长勺左氏曰齐师伐我公将战曹刿请见其乡人曰肉食者谋之又何间焉刿曰肉食者鄙未能远谋乃入见问何以战公曰衣食所安弗敢专也必以分人对曰小惠未徧民弗从也公曰犠牲玉帛弗敢加也必以信对曰小信未孚神弗福也公曰小大之狱虽不能察必以情对曰忠之属也可以一战战则请从公与之乘战于长勺公将鼓之刿曰未可齐人三鼓刿曰可矣齐师败绩公将驰之刿曰未可下视其辙登轼而望之曰可矣遂逐齐师既克公问其故对曰夫战勇气也一鼓作气再而衰三而竭彼竭我盈故克之夫大国难测也惧有伏焉吾视其辙乱望其旗靡故逐之鲁侯侵宋齐师宋师次于郎鲁侯败宋师于乘丘齐师还左氏曰齐师宋师次于郎公子偃曰宋师不整可败也宋败齐必还请击之公弗许自雩门窃出䝉臯比而先犯之公从之大败宋师于乘丘齐师乃还陈氏曰其言次以桓公图霸而未集也桓公所甚汲汲者鲁也茍不得鲁不可以合诸侯宿师于郎将以诎鲁尔于是书次用见桓之未得志于诸侯也是故书齐师宋师次于郎以志齐伯之难书楚子蔡侯次于厥貉以志楚伯之难于此焉可以知人心矣不茍于从齐是人心犹有周也不茍于从楚是人心犹有晋也有王者作天下往归之矣荆败蔡师于莘以蔡侯献舞归左氏曰蔡哀侯娶于陈息侯亦娶焉息妫将归过蔡蔡侯曰吾姨也止而见之弗宾息侯闻之怒使谓楚文王曰伐我吾求救于蔡而伐之楚子从之楚败蔡师于莘以蔡侯献舞归史记曰楚伐蔡虏蔡侯已而释之楚彊陵江汉间小国小国皆畏之经世曰自是江汉之国皆服于楚陈氏曰是夷夏之大变也齐师灭谭谭子奔莒左氏曰齐侯之出也过谭谭不礼焉及其入也诸侯皆贺谭又不至齐师灭谭谭无礼也谭子奔莒同盟故也陈氏曰书灭始于此然则灭国自齐桓乎前乎此矣曷为以首乱罪齐微桓公则灭国之祸不接迹于天下春秋之际灭国三十六五霸为之也谭子何以不名国灭而后书奔以不死社稷也奔非其罪莫甚于被兵者也虽不死社稷犹不名也十有四年鲁侯败宋师于鄑左氏曰宋为乘丘之役故侵我公御之宋师未陈而薄之败诸鄑王姬归于齐左氏曰齐侯来逆共姬十有五年王崩大子胡齐践位宋万弑其君闵公及其大夫仇牧宋人立公子御说万奔陈宋人醢之左氏曰乘丘之役公以金仆姑射南宫长万公右歂孙生搏之宋人请之宋公靳之曰始吾敬子今子鲁囚也吾弗敬子矣病之宋万弑闵公于䝉泽遇仇牧于门批而杀之遇大宰督于东宫之西又杀之立子游羣公子奔萧公子御说奔亳南宫牛勐获帅师围亳萧叔大心及戴武宣穆庄之族以曹师伐之杀南宫牛于师杀子游于宋立桓公勐获奔衞南宫万奔陈以乘车辇其母一日而至宋人请勐获于衞衞人归之亦请南宫万于陈以赂陈人使妇人饮之酒而以犀革裹之比及宋手足皆见宋人皆醢之御批资治通鑑纲目前编卷十御批资治通鑑纲目前编卷十一钦定四库全书御批资治通鑑纲目前编卷十一庚子周僖王元年齐侯宋人陈人蔡人邾人会于北杏胡氏曰春秋之世以诸侯而主天下㑹盟之政自北杏始其后宋襄晋文楚庄秦穆交主夏盟迹此而为之者也桓非受命之伯诸侯自相推戴以为盟主是无君矣故四国称人以诛始乱正王法也齐侯称爵其与之乎上无天子下无方伯有能㑹诸侯安中国而免民于左衽则虽与之可也诛诸侯者正也与桓公者权也陈氏曰春秋非主兵皆序爵也于是序齐于宋之上而独爵齐将予齐以伯也晋文公之简曰晋侯齐师宋师秦师皆始伯之辞也自是无特相㑹者矣齐人灭遂齐侯鲁侯盟于柯左氏曰会于北杏以平宋乱遂人不至齐人灭遂而戍之盟于柯始及齐平也世家曰齐桓公五年伐鲁鲁将师败鲁庄公请献遂邑以平桓公许与鲁柯而盟鲁将盟曹沬以匕首劫桓公于坛上曰反鲁之侵地桓公许之已而曹沬去七首北靣就臣位桓公后悔欲无与鲁地而杀曹沬管仲曰夫许之而倍信杀之愈一小快耳而弃信于诸侯失天下之援不可于是遂与曹沬三败所亡地于鲁诸侯闻之皆信齐而欲附焉公羊氏曰庄公将会于桓曹子进曰君之意何如庄公曰寡人之生则不若死矣曹子曰然则君请当其君臣请当其臣庄公曰诺于是㑹乎桓庄公升坛曹子手劒而从之管子进曰君何求乎曹子曰城壊压竟君不图与管子曰然则君将何求曹子曰愿请汶阳之田管子顾曰君许诺公曰诺曹子请盟桓公下与之盟已盟曹子摽劒而去之要盟可犯而桓公不欺曹子可雠而桓公不怨桓公之信着乎天下自柯之盟始皇极经世曰齐㑹宋陈蔡邾之师伐鲁三败之取遂又会鲁于柯遂复其侵地曹沬劫盟故也二年齐人陈人曹人伐宋左氏曰宋人背北杏之㑹胡氏曰诸侯伐宋其称人者将卑师少也齐自管仲得政灭谭之后二十年间未尝遣大夫为主将亦未尝动大衆出侵伐盖以制用兵而赋于民薄矣故能南摧强楚西抑秦晋天下莫能与之争也或以为贬齐称人误矣齐侯使来请师王命单伯会伐宋左氏曰宋人背北杏之会诸侯伐宋齐请师于周单伯会之取成于宋而还陈氏曰春秋之初王室犹甚威重也卫之定州吁也陈之妻郑忽也纪之求成于齐也皆欲假宠于王齐桓之兴亦必请王师而后专伐自伯者之令行诸侯不知有王矣郑人弑其君子仪郑厉公自栎入于郑左氏曰厉公自栎侵郑获傅瑕与之盟而赦之傅瑕杀郑子而纳厉公公入遂杀傅瑕荆入蔡左氏曰蔡哀侯为莘故绳息妫以语楚子楚子如息以食入享遂灭息以息妫归生堵敖及成王焉未言楚子问之对曰吾一妇人而事二夫纵弗能死其又奚言楚子以蔡侯灭息遂伐蔡秋楚入蔡单伯㑹齐侯宋公卫侯郑伯于鄄左氏曰宋服也三年齐侯宋公陈侯卫侯郑伯会于鄄左氏曰齐始霸也宋人齐人邾人伐郳郑人侵宋晋曲沃伯称灭晋弑其君缗四年宋人齐人卫人伐郑左氏曰诸侯为宋伐郳郑人间之侵宋诸侯伐郑宋故也荆伐郑齐侯宋公鲁侯陈侯卫侯郑伯许男滑伯滕子同盟于幽左氏曰郑成也公羊氏曰同欲也谷梁氏曰同尊周也林氏曰衣裳之㑹四也王使虢公命曲沃伯以一军为晋侯史记曰曲沃桓叔之孙武公伐晋侯缗灭之尽以寳器赂献于周釐王王命武公为晋君列于诸侯于是尽併晋地而有之武公已即位三十七年矣更号曰晋武公始都晋国自桓叔初封曲沃至武公灭晋凡六十七嵗而卒代晋为诸侯秦武公卒弟立史记曰武公葬雍平阳初以人从死楚灭邓左氏曰初楚文伐申过邓邓祈侯曰吾甥也止而享之骓甥𥅆甥养甥请杀楚子曰亡邓国者必此人也若不早图后君噬脐邓侯弗从还年楚子伐邓是年楚复伐邓灭之吕氏曰邓之三甥不知国之存亡系于我之治乱反谓系于楚子之死生汲汲然欲杀之忘内而忧外何其疎也环楚而国者如陈蔡郑许下至江黄道栢之属不可一二数楚不先加兵而唯急于灭邓者岂非见邓有可乘之衅乎吾有可乘之衅而不忧顾以邻敌为忧虽楚子可得而杀犹有楚国存焉虽楚国可得而灭犹有诸侯存焉为吾忧者未始有极也当是时强凌弱衆暴寡之风徧于天下齐人灭谭晋人灭虢书于诸侯之䇿矣国有衅可乘诸侯将争欲灭之亡邓岂独一楚哉三甥之谋谬戾明矣而世犹有追恨邓侯不用其言者盖小人之情咎人而不咎己宜其咎楚而不咎邓也蒍国以晋师伐夷诡诸杀之周公忌父出奔虢左氏曰初曲沃武公伐夷执夷诡诸蒍国请而免之既而弗报故子国作乱谓晋人曰与我伐夷而取其地遂以晋师伐夷杀夷诡诸周公忌父出奔虢至惠王立复之杜氏曰夷诡诸周大夫夷采地名周公忌父王卿士辟子国之难邾子克卒子琐嗣杜氏曰邾国曹姓周武王封邾挟为附庸居邾自挟至仪父十二世仪父从齐桓公尊王室始进爵称子仪父克之字也甲辰五年春齐人执郑詹秋郑詹自齐逃于鲁晋武公卒子诡诸嗣王崩太子阆践位秦徙居雍史记曰徳公元年初居雍城大郑宫以牺三百牢祠鄜畤楚文卒子囏嗣乙巳惠王元年三月日有食之虢公晋侯来朝左氏曰虢公晋侯朝王王飨醴命之宥皆赐玉五㲄马三匹非礼也王命诸侯名位不同礼亦异数不以礼假人虢公晋侯郑伯使原伯逆王后于陈杜氏曰虢晋朝王郑伯以齐执其卿故求王为援皆在京师故倡义为王定昬得同姓宗国之礼秦徳公卒子嗣二年蒍国边伯詹父子禽祝跪奉王子頽作乱頽出奔温苏子奉子頽奔卫卫人燕人入宼立頽左氏曰初王姚嬖于庄王生子頽有宠蒍国为之师及惠王即位取蒍国之圃以为囿边伯之宫近于王宫王取之王夺子禽祝跪与詹父田收膳夫之秩故蒍国边伯石速詹父子禽祝跪作乱因苏氏秋五大夫奉子頽以伐王不克出奔温苏子奉子頽以奔卫卫师燕师伐周冬立子頽齐人宋人陈人伐鲁西鄙春秋庄十有七年齐人执郑詹郑詹自齐逃来十有九年公子结媵陈人之妇于鄄遂及齐侯宋公盟齐人宋人陈人伐我西鄙蔡哀侯卒子肸嗣三年郑伯执燕仲父王处于栎左氏曰郑伯和王室不克执燕仲父夏郑伯遂以王归王处于栎秋王及郑伯入于邬遂入成周取其宝器而还冬王子頽享五大夫乐及徧舞郑伯闻之见虢叔曰寡人闻之哀乐失时殃咎必至今王子頽歌舞不倦乐祸也夫司宼行戮君为之不举而况敢乐祸乎奸王之位祸孰大焉临祸忘忧忧必及之盍纳王乎虢公曰寡人之愿也齐人伐戎四年虢公郑伯胥命于弭奉王复归于王城杀子頽王与郑伯虎牢以东左氏曰春胥命于弭夏同伐王城郑伯将王自圉门入虢叔自北门入杀王子頽及五大夫郑伯享王于阙西辟乐备王与之武公之略自虎牢以东原伯曰郑伯效尤其亦将有咎郑厉公卒子捷嗣王廵虢守左氏曰王廵虢守虢公为王宫于玤王与之酒泉郑伯之享王也王以后之鞶鑑予之虢公请器王予之爵郑伯由是始恶于王冬主归自虢五年秦作密畤史记曰秦作密畤与晋战河阳胜之晋伐骊戎获姬以归史记曰晋献公五年伐骊戎得骊姬骊姬娣俱爱幸之庄子曰骊之姬艾封人之子也陈人杀其公子御宼公子完奔齐史记曰陈厉公二年生子敬仲完左氏曰其少也周史有以周易见陈侯者陈侯使筮之遇观之否曰是谓观国之光利用賔于王此其代陈有国乎不在此其在异国非此其身在其子孙光逺而自他有耀者也若在异国必姜姓也姜大岳之后也物莫能两大陈衰此其昌乎史记曰陈宣公后有嬖姬生子款欲立之二十一年乃杀其太子御宼御宼素爱厉公子完完惧祸及己乃奔齐左氏曰齐侯使敬仲为卿辞曰羁旅之臣幸若获宥君之惠也敢辱髙位以速官谤使为工正饮桓公酒乐公曰以火继之辞曰臣卜其昼未卜其夜不敢君子曰酒以成礼不继以淫义也以君成礼弗纳于淫仁也初懿氏卜妻敬仲其妻占之曰吉是谓凤凰于飞和鸣锵锵有妫之后将育于姜五世其昌竝于正卿八世之后莫之与京及陈之初亡也陈桓子始大于齐其后亡也成子得政楚熊恽弑其君杜敖而自立史记曰楚杜敖五年欲杀其弟熊恽恽奔随与随袭弑杜敖代立是为成王六年祭叔聘于鲁谷梁氏曰祭叔来聘其不言使何也天子之内臣也不正其外交故不与使也陈氏曰聘未有不称使者此私相为好也自鲁桓之中年王室无聘鲁者庄僖崩𦵏盖不见于春秋而庄僖之际诸侯来聘乎盟主矣楚人脩好于诸侯使人入献王赐楚子胙史记曰成王恽元年初即位布徳施惠结旧好于诸侯使人献天子天子赐胙曰镇尔南方夷越之乱无侵中国曹庄公卒子羁嗣七年鲁侯逆姜氏于齐以入使宗妇觌用币左氏曰秋丹桓宫之楹春刻其桷御孙谏曰臣闻之俭徳之共也侈恶之大也先君有共徳而君纳诸大恶无乃不可乎哀姜至公使宗妇觌用币御孙曰男贽大者玉帛小者禽鸟以章物也女贽不过榛栗枣脩以告䖍也今男女同贽是无别也男女之别国之大节也而由夫人乱之无乃不可乎戎侵曹曹羁出奔陈赤归于曹郭亡胡氏曰此郭公也义不可晓先儒或以为郭亡于传有之齐桓公之郭问父老曰郭何故亡曰以其善善而恶恶也公曰若子之言乃贤君也何至于亡父老曰郭君善善不能用恶恶不能去所以亡也考其时与事谓之郭亡理或然也八年卫惠公卒子赤嗣六月辛未朔日有食之晋侯尽杀羣公子左氏曰晋桓庄之族偪献公患之士蒍曰去富子则羣公子可谋也已公曰尔试其事士蒍与羣公子谋譛富子而去之晋士蒍又与羣公子谋使杀游氏之二子士蒍告晋侯曰可矣不过二年君必无患士蒍使羣公子尽杀游氏之族乃城聚而处之冬晋侯围聚尽杀羣公子九年晋始都绛左氏曰士蒍城绛以深其宫史记曰献公九年始城绛都之虢人侵晋史记曰晋羣公子既亡奔虢虢以故再伐晋弗克十有二年癸亥朔日有食之十年齐侯宋公鲁侯陈侯郑伯同盟于幽左氏曰陈郑服也谷梁氏曰同者有同也于是而授之诸侯也桓会不致安之也桓盟不日信之也信其信仁其仁衣裳之㑹十有一未尝有㰱血之盟也信厚也兵车之㑹四未尝有大战也爱民也晋伐虢左氏曰晋侯将伐虢士蒍曰不可虢公骄若骤得胜于我必弃其民无衆而后伐之欲御我谁与夫礼乐慈爱战所畜也夫民让事乐和爱亲哀䘮而后可用也虢弗畜也亟战将饥经世曰责内羣公子也王使召伯廖赐齐侯命左氏曰且请伐卫以其立子颓也十有一年齐人伐卫卫人及齐人战卫人败绩左氏曰齐侯伐卫战败卫师数之以王命取赂而还吕氏曰管仲在而齐侯不以王命为重取赂而还则桓公之所为管仲有不能尽致力者于此事可见矣邾子琐卒蘧蒢立荆伐郑左氏曰楚令尹子元欲蛊文夫人为馆于其宫侧而振万焉夫人闻之泣曰先君以是舞也习戎备也今令尹不寻诸仇雠而于未亡人之侧不亦异乎御人以告子元子元曰妇人不忘袭雠我反忘之子元以车六百乘伐郑入于桔柣之门子元鬬御疆鬬梧耿之不比为斾鬭班王孙游王孙喜殿衆车入自纯门及逵市县门不发楚言而出子元曰郑有人焉诸侯救郑楚师夜遁郑人将奔桐丘谍告曰楚幕有乌乃止子元归自郑而处王宫又明年申公鬬班杀子元鬬谷于莬为令尹齐人宋人鲁人救郑晋侯骊姬子奚齐生使太子申生居曲沃重耳居蒲夷吾居屈左氏曰初晋献公齐姜生秦穆夫人太子申生大戎狐姬生重耳小戎子生夷吾及伐骊戎以骊姬归生奚齐其娣生卓子骊姬嬖欲立其子赂外嬖使言于公曰曲沃君之宗也蒲与二屈君之疆也宗邑无主则民不威疆埸无主则启戎心若使太子主曲沃而重耳夷吾主蒲与屈则可以威民而惧戎晋侯説之使太子居曲沃重耳居蒲城夷吾居屈羣公子皆鄙唯二姬之子在绛骊姬卒谮羣公子而立奚齐十有二年郑人侵许十有三年王命虢公讨樊执樊皮归于京师左氏曰樊皮叛王王命虢公讨樊皮虢公入樊执樊仲皮归于京师陈氏曰自齐桓公不以王命讨卫而后王师不出向也王室有四方之事虽伐郑不服救卫无功而执芮伯立晋侯于是犹讨樊仲皮也自讨樊仲皮而王命不见于传记桓公为之也九月庚午朔日有食之齐人伐山戎俾燕修贡于王左氏曰遇于鲁济谋山戎也以其病燕故也国语曰北伐山戎刜令支斩孤竹而南归海濵诸侯莫不来服史记世家曰山戎伐燕燕告急于齐齐桓公救燕遂伐山戎至于孤竹而还燕庄公遂送桓公入齐境桓公曰非天子诸侯相送不出境吾不可以无礼于燕于是分沟割燕君所至与燕命燕君复脩召公之政纳贡于周如成康之时诸侯闻之皆从齐秦宣公卒弟立十有五年鲁人杀公子牙而立叔孙氏鲁庄公卒子般嗣庆父弑子般季友奔陈公子庆父如齐启立传曰初公筑台临党氏见孟任从之閟以夫人许之割臂盟公生子般圉人荦自墙外与女公子戱子般鞭之公曰不如杀之荦有力焉公疾问后于叔牙对曰庆父材鲁一生一及成季曰是将为乱乎使以君命酖僖叔曰饮此则有后于鲁国不然死且无后饮之卒立叔孙氏公薨于路寝子般即位次于党氏共仲使圉人荦贼子般于党氏成季奔陈立闵公狄伐邢曹僖公卒子班嗣十有六年齐人救邢左氏曰狄人伐邢管敬仲言于齐侯曰戎狄豺狼不可厌也诸夏亲暱不可弃也宴安酖毒不可懐也齐人救邢鲁侯及齐侯盟于落姑季子归鲁晋侯作二军灭耿霍魏为太子申生城曲沃封赵夙于耿毕万于魏左氏曰晋侯作二军公将上军太子申生将下军赵夙御戎毕万为右以灭耿灭霍灭魏还为太子城曲沃赐赵夙耿赐毕万魏以为大夫士蒍曰太子不得立矣分之都城而位以卿先为之极又焉得立不如逃之无使罪至为吴太伯不亦可乎犹有令名与其及也且谚曰心茍无瑕何恤乎无家天若祚太子其无晋乎卜偃曰毕万之后必大万盈数也魏大名也以是始赏天启之矣天子曰兆民诸侯曰万民今名之大以从盈数其必有衆十有七年鲁庆父弑其君闵公季友以公子申如邾姜氏庆父皆出奔齐髙子盟鲁公子申入立取庆父于莒杀之而立仲孙氏左氏曰闵公哀姜之娣叔姜之子也故齐人立之共仲通于哀姜哀姜欲立之秋八月辛丑共仲使卜齮贼公于武闱成季以僖公适邾共仲奔莒乃入立之以赂求共仲于莒莒人归之及密乃缢闵公之死也哀姜与知之故孙于邾齐人取而杀之于夷以其尸归公羊氏曰齐髙子来盟何以不名喜之正我也庄公死子般弑闵公弑比三君死旷年无君设以齐取鲁曾不兴师徒以言而已矣桓公使高子将南阳之甲立僖公而城鲁鲁人至今以为羙谈曰犹望高子也狄人杀卫懿公卫衆溃济河立戴公以庐于曹卒齐人立其弟燬左氏曰狄人伐卫卫懿公好鹤鹤有乘轩者将战国人受甲者皆曰使鹤战于荧泽卫师败绩遂灭卫狄人囚史华龙滑与礼孔二人曰我掌其祭不先国不可得乃先之至则告守曰不可待也夜与国人出狄入卫遂从之又败诸河宋桓公逆诸河宵济卫之遗民男女七百有三十人益之以共滕之民为五千人立戴公以庐于曹许穆夫人赋载驰齐桓公使公子无亏帅车三百乗甲士三千人以戍曹史记曰自懿公父惠公朔之谗杀太子伋代立至于懿公百姓大臣皆不服常欲败之翟杀懿公也卫人思复立太子伋之后伋子又死代伋死者寿又无子太子同母弟二人其一曰黔牟尝代惠公为君八年复去其二曰昭伯昭伯黔牟皆已死故立昭伯子申为戴公戴公元年卒齐桓公率诸侯伐翟为卫筑楚丘立戴公弟燬为卫君是为文公初文公为卫之多患也先适齐故齐人入之左氏曰卫文公大布之衣大帛之冠务材训农通商惠工敬敎劝学授方任能元年革车三十乘季年乃三百乗秦成公卒弟任好立十有八年齐师宋师曹师次于聂北救邢邢迁于夷仪齐师宋师曹师城邢左氏曰诸侯救邢邢人溃出奔师师遂逐狄人具邢器用而迁之师无私焉夏邢迁于夷仪诸侯城之救患也凡侯伯救患分灾讨罪礼也胡氏曰三国称师见兵力之有余也聂北书次讥救邢之不速也春秋伐而书次其次为善救而书次其次为贬陈氏曰以齐晋之霸也而狄伐邢邢迁于夷仪狄围卫卫迁于帝丘桓文亦受其咎矣楚人伐郑齐侯宋公鲁侯郑伯曹伯邾人会于柽谋救郑鲁侯赐季友汶阳之田及费是为季孙氏十有九年诸侯城楚丘以封卫虞师晋师伐虢灭下阳左氏曰晋荀息以屈产之乗与垂棘之璧假道于虞以伐虢虞公许之且请先伐虢宫之竒谏不聼遂起师夏晋里克荀息帅师会虞师伐虢灭下阳齐侯宋公江人黄人盟于贯谷梁氏曰贯之盟管仲曰江黄逺齐而近楚楚为利之国也若伐而不能救则无以宗诸侯矣桓公不聼遂与之盟燕庄公卒子嗣甲子二十年徐人取舒齐侯宋公江人黄人会于阳谷左氏曰谋伐楚也胡氏曰侵蔡次陉之师诸侯皆在江黄独不与安知其为谋伐楚乎曰兵有聚而为正亦有分而为竒诸侯之师同次于陉所谓聚而为正也江人黄人各守其地所谓散而为竒也次陉大衆声罪致讨以震中国之威江人黄人守境按兵以为八国之援此克敌制胜之谋也及盟于召陵执陈涛涂而后及江黄以伐陈则知侵蔡次陉而二国自为犄角之势明矣楚人伐郑左氏曰楚人伐郑郑伯欲成孔叔不可曰齐方勤我弃徳不祥二十有一年齐侯宋公鲁侯陈侯卫侯郑伯许男曹伯侵蔡蔡溃遂伐楚次于陉许穆侯卒于师楚屈完来盟于师盟于召陵左氏曰齐侯以诸侯之师侵蔡蔡溃遂伐楚楚子使问师故管仲对曰昔召康公命我先君太公曰五侯九伯女实征之以夹辅周室尔贡包茅不入王祭不共无以缩酒寡人是征昭王南征而不复寡人是问对曰贡之不入罪也敢不共给昭王之不复君其问诸水滨师进次于陉楚子使屈完如师师退次于召陵齐侯陈诸侯之师与屈完乘而观之曰岂不谷是为先君之好是继与不谷同好如何对曰君惠徼福于敝邑之社稷辱收寡君寡君之愿也齐侯曰以此衆战谁能御之以此攻城何城不克对曰君若以徳绥诸侯谁敢不服君若以力楚国方城以为城汉水以为池虽衆无所用之屈完及诸侯盟公羊氏曰楚有王者则后服无王者则先叛夷狄也而亟病中国南夷与北夷交中国不絶若线桓公救中国而攘夷狄卒怗荆谷梁氏曰以桓公得志为仅矣齐人执陈辕涛涂鲁及江人黄人伐陈诸侯侵陈陈成归辕涛涂左氏曰陈辕涛涂谓郑申侯曰师出于陈郑之间国必甚病若出于东方观兵于东夷循海而归其可也申侯曰善涛涂以告齐侯许之申侯见曰师老矣若出于东方而遇敌惧不可用也若出于陈郑之间共其资粮屝屦其可也齐侯説与之虎牢执辕涛涂秋伐陈讨不忠也冬叔孙戴伯帅师会诸侯之师侵陈陈成归辕涛涂二十有二年晋侯杀其世子申生左氏曰闵之二年晋侯使太子申生伐东山臯落氏里克谏曰太子奉冢祀社稷之粢盛以朝夕视君膳者也君行则守有守则从从曰抚军守曰监国古之制也夫帅师专行谋誓军旅君与国政之所图也非太子之事也师在制命而已禀命则不威专命则不孝故君之嗣适不可以帅师君失其官帅师不威将焉用之且臣闻臯落氏将战君其舍之公曰寡人有子未知其谁立焉不对而退见太子太子曰吾其废乎对曰告之以临民敎之以军旅不共是惧何故废乎且子惧不孝无惧弗得立脩已而不责人则免于难太子帅师公衣之偏衣佩之金玦狐突御戎先友为右梁余子养御罕夷先丹木为右羊舌大夫为尉先友曰衣身之偏握兵之要在此行也子其勉之偏躬无慝兵要远灾亲以无灾又何患焉狐突叹曰时事之征也衣身之章也佩衷之旗也故敬其事则命以始服其身则衣之纯用其衷则佩之度今命以时卒閟其事也衣之尨服远其躬也佩以金玦弃其𠂻也服以远之时以閟之尨凉冬杀金寒玦离胡可恃也虽欲勉之狄可尽乎梁余子养曰帅师者受命于庙受脤于社有常服矣不获而尨命可知也死而不孝不如逃之罕夷曰尨竒无常金玦不复虽复何为君有心矣先丹木曰是服也狂夫阻之曰尽敌而反敌可尽乎虽尽敌犹有内谗不如违之狐突欲行羊舌大夫曰不可违命不孝弃事不忠虽知其寒恶不可取子其死之太子将战狐突谏曰不可昔辛伯谂周桓公云内宠并后外宠二政嬖子配适大都耦国乱之本也周公弗从故及于难今乱本成矣立可必乎孝而安民子其图之与其危身以速罪也史记曰献公私谓骊姬曰吾欲废太子以奚齐代之姬泣曰太子之立诸侯皆已知之而数将兵百姓附之奈何以贱妾之故废适立庻佯誉太子而隂令人譛恶太子左氏曰姬谓太子曰君梦齐姜必速祭之太子祭于曲沃归胙于公公田姬寘诸宫六日公至毒而献之公祭之地地坟与犬犬毙与小臣小臣亦毙姬泣曰贼由太子太子奔新城公杀其傅杜原款或谓太子子辞君必辩焉太子曰君非姬氏居不安食不饱我辞姬必有罪君老矣吾又不乐曰子其行乎太子曰君实不察其罪被此名也以出人谁纳我缢于新城姬遂谮二公子曰皆知之重耳奔蒲夷吾奔屈礼记曰晋献公将杀其世子申生公子重耳谓之曰子盖言子之志于公乎世子曰不可君安骊姬是我伤公之心也曰然则盖行乎世子曰不可君谓我欲弑君也天下岂有无父之国哉吾何行如之使人辞于狐突曰申生有罪不念伯氏之言也以至于死申生不敢爱其死虽然吾君老矣子少国家多难伯氏不出而图吾君伯氏茍出而图吾君申生受赐而死再拜稽首乃卒是以为共世子也王世子会齐侯宋公鲁侯陈侯卫侯郑伯许男曹伯于首止诸侯盟于首止郑伯逃归不盟左氏曰甘昭公有宠于惠后惠后将立之会于首止会王太子郑谋宁周也诸侯盟王使周公召郑伯曰吾抚女以从楚辅之以晋可以少安故逃归不盟孔叔止之曰国君不可以轻轻则失亲病而乞盟所䘮多矣弗聼晋侯使寺人伐蒲公子重耳奔狄左氏曰晋献公使寺人披伐蒲重耳曰君父之命不校校者吾雠也踰垣而走披斩其祛遂出奔翟楚人灭弦弦子奔黄左氏曰于是江黄道栢方睦于齐皆弦姻也弦子恃之而不事楚又不设备故亡九月戊申朔日有食之虞大夫百里奚奔秦秦始得志于诸侯晋灭虢虢公丑奔京师遂灭虞执虞公归其职贡于王左氏曰晋侯复假道于虞以伐虢宫之竒谏曰虢虞之表也虢亡虞必从之晋不可启宼不可翫一之谓甚其可再乎公曰晋吾宗也岂害我哉对曰太伯虞仲太王之昭也虢仲虢叔王季之穆也为文王卿士勲在王室藏于盟府将虢是灭何爱于虞且虞能亲于桓庄乎其爱之也桓庄之族何罪而以为戮不唯偪乎亲以宠偪犹尚害之况以国乎公曰吾享祀丰絜神必据我对曰鬼神非人实亲惟徳是依若晋取虞而明徳以荐馨香神其吐之乎弗聼许晋使宫之竒以其族行曰虞不腊矣在此行也晋不更举矣八月晋侯围上阳十二月晋灭虢虢公丑奔京师师还馆于虞遂袭虞灭之执虞公及其大夫井伯以媵秦穆姬而脩虞祀且归其职贡于王孟子曰晋人假道于虞以伐虢宫之竒谏百里奚不谏知虞公之不可谏而去之秦年已七十矣相秦而显其君于天下可传于后世二十有三年晋人伐屈公子夷吾奔梁左氏曰晋侯使贾华伐屈夷吾不能守盟而行将奔狄郄芮曰后出同走罪也不如之梁梁近秦而幸焉乃之梁齐侯宋公鲁侯陈侯卫侯曹伯伐郑围新城楚人围许诸侯遂救许左氏曰诸侯伐郑以其逃首止之盟故也围新密郑所以不时城也楚子围许以救郑诸侯救许乃还二十有四年齐人伐郑郑杀其大夫申侯齐侯宋公鲁侯陈世子欵郑世子华盟于寗母左氏曰齐人伐郑孔叔言于郑伯曰谚有之曰心则不竞何惮于病既不能彊又不能弱所以毙也请下齐以救国公曰吾知其所由来矣夏郑杀申侯以説于齐秋盟于寗母管仲言于齐侯曰招携以礼懐远以徳齐侯修礼于诸侯诸侯官受方物郑伯使太子华聼命于会言于齐侯曰洩氏孔氏子人氏三族实违君命若君去之以为成我以郑为内臣君亦无所不利焉齐侯将许之管仲曰君以礼与信属诸侯而以姦终之无乃不可乎子父不姦之谓礼守命共时之谓信违此二者姦莫大焉君若绥之以徳加之以训辞而帅诸侯以讨郑岂敢不惧若总其罪人以临之郑有辞矣且夫合诸侯以崇徳也会而列姦何以示后嗣夫诸侯之会其徳刑礼义无国不记记姦之位君盟替矣作而不记非盛徳也君其勿许郑必受盟夫子华既为太子而求介于大国以弱其国亦必不免郑有叔詹堵叔师叔三良为政未可间也齐侯辞焉子华由是得罪于郑曹昭公卒子襄嗣二十有五年王崩王人齐侯宋公鲁侯卫侯许男曹伯陈世子款盟于洮郑伯乞盟太子郑践位左氏曰僖之七年闰月惠王崩襄王恶大叔之难惧不立不发䘮而告难于齐八年春盟于洮谋王室也郑伯乞盟请服也襄王定位而后发䘮胡氏曰王人下士也内臣之㣲者莫㣲于下士外臣之贵者莫贵于方伯公侯今以下士之㣲序乎方伯公侯之上外轻内重不亦偏乎春秋之法内臣以私事出朝者直书曰来以私好出聘者不称其使以私情出计者止録其名不以其贵故尊之也以王命行者虽下士之㣲序乎方伯公侯之上不以贱故轻之也然则班列之髙下不在乎内外特系乎王命耳圣人之情见矣尊君之义明矣庚午襄王元年宋桓公卒子兹父嗣左氏曰宋公疾太子兹父固请曰目夷长且仁君其立之公命子鱼辞曰能以国让仁孰大焉臣不及也且又不顺遂走而退襄公即位以目夷为仁使为左师以聼政于是宋治故鱼氏世为左师王使宰周公赐齐侯胙宰周公会齐侯鲁侯宋子卫侯郑伯许男曹伯于葵丘传曰会于葵丘王使宰孔赐齐侯胙曰天子有事于文武使孔赐伯舅胙齐侯将下拜孔曰且有后命天子使孔曰以伯舅耋老加劳赐一级无下拜桓公召管子而谋管子对曰为君不君为臣不臣乱之本也桓公惧出曰天威不违颜咫尺小白余敢贪天子之命无下拜恐陨越于下以遗天子羞敢不下拜下拜登受齐侯盟诸侯于葵丘孟子曰葵丘之会诸侯束牲载书而不㰱血初命曰诛不孝无易树子无以妾为妻再命曰尊贤育才以彰有徳三命曰敬老慈幼无忘宾旅四命曰士无世官官事无摄取士必得无专杀大夫五命曰无曲防无遏籴无有封而不告曰凡我同盟之人既盟之后言归于好传曰宰孔先归遇晋侯曰可无会也齐侯不务徳而勤远畧故北伐山戎南伐楚西为此会也譬之如室既鎭其甍矣又何加焉东畧之不知西则否矣其在乱乎君务靖乱无勤于行晋侯乃还晋献公卒奚齐立晋里克杀其君之子奚齐荀息立奚齐之弟卓里克弑其君卓及其大夫荀息左氏曰初晋献公使荀息傅奚齐公疾召之曰以是藐诸孤辱在大夫其若之何对曰臣竭股肱之力加之以忠贞其济君之灵也不济则以死继之公曰何谓忠贞对曰公家之利知无不为忠也送徃事居耦俱无猜贞也及里克将杀夷齐先告荀息曰三怨将作秦晋辅之子将何如息曰死之克曰无益也息曰吾与先君言矣不可以贰能欲复言而爱身乎虽无益将焉避之且人之欲善谁不如我我欲无贰而能谓人已乎冬十月里克杀奚齐于次书曰杀其君之子未𦵏也荀息将死之人曰不如立卓子而辅之荀息立公子卓以𦵏十一月里克杀公子卓于朝荀息死之辛未二年春鲁侯如齐林氏曰鲁始屈于大国此鲁侯朝齐之始也狄灭温温子犇卫左氏曰狄灭温苏子无信也苏子叛王即狄又不能于狄狄人伐之王不救故灭苏子奔卫夏四月周公忌父王子党会秦师及齐隰朋立晋公子夷吾为晋侯传曰既杀奚齐卓子里克及㔻郑使屠岸夷告公子重耳于翟曰子盍入乎重耳告舅犯犯曰不可夫坚树在始始不固本终必藁落父母死为大丧谗在兄弟为大乱今适当之是故难重耳出见使者曰父生不得供备洒扫之臣死又不敢莅䘮以重其罪且辱大夫敢辞夫固国者在亲衆而善邻在因民而顺之茍衆所利邻国所立大夫其从之重耳不敢违吕甥及郄称亦使蒲城午告公子夷吾于梁曰子厚赂秦人以求入吾主子夷吾告冀芮芮曰子勉之国乱民扰大夫无常不可失也子盍尽国以赂外内无爱虚以求入既入而后图聚夷吾出见使者再拜稽首许诺吕甥出告大夫曰盍请君于秦乎大夫许诺乃使梁由靡告于秦穆公曰天降祸于晋国谗言繁兴延及寡君使寡君之绍续昆裔隠悼播越重以寡君之不禄丧乱并臻以君之灵鬼神降哀罪人克伏其辜羣臣莫敢宁处将待君命君若惠顾社稷不忘先君之好辱收其逋迁胄裔而建立之以主其祭祀且鎭抚其国家及其民人晋国其谁非君之羣𨽻臣也秦穆公许诺乃使公子絷弔公子重耳于翟曰寡君使絷弔公子之忧又重之以䘮寡君闻之得国恒于斯失国恒于斯䘮不可久时不可失公子其图之重耳告舅犯舅犯曰不可䘮人无寳仁亲以为寳父死之谓何又因以为利而天下其孰能説之孺子其辞焉重耳出见使者曰君惠弔亡臣重耳又重有命重耳身䘮父死不得与于哭泣之哀以为君忧父死之谓何或敢有他志以辱君义稽颡而不拜哭而起起而不私公子絷退弔夷吾于梁如弔重耳之命夷吾告冀芮冀芮曰公子勉之狷洁不行重赂配徳人实有之我以徼幸不亦可乎夷吾出见使者退而私于公子絷曰中大夫里克与我矣吾命之以汶阳之田百万㔻郑与我矣吾命之以负蔡之田七十万君茍辅我入扫宗庙定社稷亡人何国之与有君实有郡县且入河外列城五为君之东游津梁之上无有难急也黄金四十镒白玉之珩六双不敢当公子请纳之左右公子絷反致命穆公曰吾与公子重耳重耳仁稽颡而不拜则未为后也哭而起则爱父也起而不私则逺利也公子絷曰君之言过矣君若求置晋君而载之置仁不亦可乎君若求置晋君以成名于天下则不如置不仁以滑其中且可以进退是故先置夷吾齐隰朋帅师㑹秦师纳晋惠公秦伯谓公孙枝曰夷吾其定乎对曰唯则定国今其言多忌克难哉公曰忌则多怨又焉能克是吾利也晋杀其大夫里克左氏曰晋侯将杀里克以説使谓之曰㣲子则不及此虽然子弑二君与一大夫为子君者不亦难乎对曰不有废也君何以兴欲加之罪其无辞乎臣闻命矣伏剑而死于是㔻郑聘于秦且谢缓赂故不及三年王使召武公内史过赐晋侯命左氏曰晋侯受玉惰过归告王曰晋侯其无后乎王赐之命而惰于受瑞先自弃也已其何继之有礼国之干也敬礼之舆也不敬则礼不行礼不行则上下昬何以长世王子带以戎入宼秦晋伐戎晋侯平戎左氏曰扬拒泉臯伊雒之戎同伐京师入王城焚东门王子带召之也秦晋伐戎以救周晋侯平戎于王四年三月庚午日有食之楚人灭黄左氏曰黄人恃诸侯之睦于齐也不共楚职曰自郢及我九百里焉能害我夏楚灭黄王子带奔齐齐侯使管夷吾入聘左氏曰王以戎难故讨王子带王子带奔齐齐侯使管夷吾平戎于王王以上卿之礼飨之管仲辞曰臣贱有司也有天子之二守国髙在若节春秋来承王命何以礼焉陪臣敢辞王曰舅氏余嘉乃勲应乃懿徳谓督不忘徃践乃职无逆朕命管仲受下卿之礼而还陈宣公卒子款嗣五年齐侯使仲孙湫入聘左氏曰齐侯使仲孙湫聘于周且言王子带事毕不与王言归复命曰未可王怒未怠其十年乎不十年王弗召也齐侯宋公鲁侯陈侯卫侯郑伯许男曹伯会于咸齐侯使仲孙湫来致诸侯之戍左氏曰淮夷病杞故且谋王室也为戎难故诸侯戍周齐仲孙湫致之六年诸侯城缘陵左氏曰诸侯城缘陵而迁杞焉不书其人有阙也蔡穆侯卒子甲午嗣七年楚人伐徐齐侯宋公鲁侯陈侯卫侯郑伯许男曹伯盟于牡丘遂次于匡诸侯之大夫救徐五月日有食之齐师曹师伐厉宋人伐曹楚人败徐于娄林齐大夫管仲卒管子书曰管仲寝疾桓公往问之曰仲父之疾甚矣不幸而不起此疾彼政我将安移之管仲未对桓公曰鲍叔之为人何如对曰鲍叔君子也千乗之国不以其道予之不受也虽然不可以为政其为人也好善而恶恶已甚见一恶终身不忘公曰然则孰可曰隰朋可朋之为人好上识而下问臣闻之以徳予人者谓之仁以财与人者谓之良以善胜人者未有能服人者也以善养人者未有不服人者也于国有所不知政于家有所不知事必隰朋乎且朋之为人也居其家不忘公门居公门不忘其家事君不二其心亦不忘其身举齐国之币握路家五十室其人不知也大仁也哉其朋乎公又问曰不幸而失仲父也二三大夫者其犹能以国宁乎管仲曰君请矍已乎鲍叔牙之为人也好直宾胥无之为人也好善寗戚之为人也能事孙在之为人也善言公曰此四子者其孰能一人之上也寡人并而臣之则其不以国宁何也曰鲍叔之为人好直而不能以国诎宾胥无之为人也好善而不能以国诎寗戚之为人能事而不能以足息孙在之为人善言而不能以信黙臣闻之消息盈虚与百姓诎信然后能以国宁勿己者朋其可乎言终喟然叹曰天之生朋以为夷吾舌也其身死舌焉得生哉史记曰是嵗管仲隰朋皆卒管仲病桓公问曰羣臣谁可相者管仲曰知臣莫如君公曰易牙如何对曰杀子以适君非人情不可开方如何曰倍亲以适君非人情难近竖刁如何对曰自宫以适君非人情难亲管仲死而桓公不用其言近用三子三子专权老泉苏氏曰管仲相桓公霸诸侯攘戎狄终其身齐国富彊诸侯不叛管仲死竖刁易牙开方用桓公薨于乱五公子争立其祸蔓延讫简公齐无宁岁三子固乱人国者顾其使桓公得用三子者管仲也仲之疾也公问之相吾以仲且举天下之贤者以对而其言乃不过曰竖刁易牙开方三子非人情不可近而已仲以为桓公果能不用三子矣乎桓公声色不絶乎耳目非三子则无以遂其欲彼其初之所以不用者徒以有仲焉耳一日无仲则三子者可以弹冠相庆矣仲以为将死之言可以絷桓公之手足耶虽桓公幸而聼仲诛此三人而其余者仲能悉数而去之耶因桓公之问举天下之贤以自代则仲虽死而齐国未为无仲也夫何患三子者五伯莫盛于桓文文公之才不及桓公其臣又皆不及仲晋袭文公之余威得为诸侯之盟主百有余年何者其君虽不肖而尚有老成人焉桓公之死一乱涂地无惑也彼独恃一管仲而仲死矣贤者不悲其身之死而忧其国之衰故必复有贤者而后可以死彼管仲者何以死哉晋侯及秦伯战于韩获晋侯左氏曰晋侯之入也秦穆姬属贾君焉且曰尽纳羣公子晋侯烝于贾君又不纳羣公子是以穆姬怨之晋侯许赂中大夫既而皆背之赂秦伯以河外列城五东尽虢略南及华山内及觧梁城既而不与晋饥秦输之粟秦饥晋闭之籴故秦伯伐晋三败及韩晋侯谓庆郑曰宼深矣若之何对曰君实深之可若何公曰不孙卜右庆郑吉弗使歩扬御戎家仆徒为右乗小驷郑入也庆郑曰古者大事必乗其产生其水土而知其人心安其教训而服习其道今乘异产及惧而变将与人易弗聼晋侯逆秦师使韩简视师复曰师少于我鬭士倍我公曰何故对曰出因其资入用其宠饥食其粟三施而无报是以来也今叉击之我怠秦奋倍犹未也公曰一夫不可狃况国乎遂使请战壬戌战于韩原晋戎马还泞而止秦获晋侯以归晋大夫反首拔舍从之王命秦伯释晋侯史记曰周天子闻之曰晋我同姓为请晋君夷吾姊为穆公夫人夫人闻之衰绖跣以太子罃𢎞与女简璧登台而履薪焉穆公曰我得晋君以为功今天子为请夫人是忧乃与晋君盟许归之更舍上舍而馈之七牢晋侯夷吾自秦归于晋左氏曰子桑曰归之而质其太子必得大成晋未可灭而杀其君祗以成恶且史佚有言曰无始祸无怙乱无重怒重怒难任陵人不祥乃许晋平晋侯使却乞告瑕吕饴甥且召之子金教之言曰朝国人而以君命赏且告之曰孤虽归辱社稷矣其卜貮圉也衆皆哭吕甥曰君亡之不恤而羣臣是忧惠之至也将若君何衆曰何为而可对曰征缮以辅孺子衆説晋隂饴甥㑹秦伯盟于王城秦伯曰晋国和乎对曰不和小人耻失其君而悼䘮其亲不惮征缮以立圉也曰必报雠宁事戎狄君子爱其君而知其罪不惮征缮以待秦命曰必报徳有死无二以此不和秦伯曰国谓君何对曰小人慼谓之不免君子恕以为必归小人曰我毒秦秦岂归君君子曰我知罪矣秦必归君贰而执之服而舍之徳莫厚焉刑莫威焉服者懐徳贰者畏刑此一役也秦可以霸纳而不定废而不立以徳为怨秦不其然秦伯曰是吾心也十一月晋侯归史记曰归晋君夷吾夷吾献其河西地使太子圉为质于秦秦妻子圉以宗女八年陨石于宋五六鹢退飞过宋都左氏曰陨石于宋五陨星也六鹢退飞过宋都风也狄侵晋王以戎难告于齐齐侯征诸侯之师入戍齐侯宋公鲁侯陈侯卫侯郑伯许男邢侯曹伯会于淮左氏曰狄侵晋取狐㕑受铎渉汾及昆都因晋败也王以戎难告于齐齐征诸侯而戍周会于淮谋鄫且东略也城鄫役人病有夜登丘而唿曰齐有乱不果城而还九年齐人徐人伐英氏齐桓公卒五公子争立易牙立无亏世子昭出左氏曰齐侯之夫人三王姬徐嬴蔡姬皆无子齐侯好内多内宠内嬖如夫人者六人长卫姬生武孟少卫姬生惠公郑姬生孝公葛嬴生昭公密姬生懿公宋华子生公子雍公与管仲属孝公于宋襄公以为太子雍巫有宠于卫共姬因寺人貂以荐羞于公亦有宠公许之立武孟管仲卒五公子皆求立冬十月乙亥齐桓公卒易牙入与寺人貂因内宠以杀羣吏而立公子无亏孝公奔宋十二月乙亥赴辛巳夜殡十年宋公曹伯卫人邾人伐齐郑伯始朝于楚鲁人救齐宋师及齐师战于甗齐师败绩立公子昭狄救齐邢人狄人伐卫左氏曰宋襄公以诸侯伐齐三月齐人杀无亏齐人将立孝公不胜四公子之徒遂与宋人战宋败齐师于甗立孝公而还八月葬齐桓公邢人狄人伐卫卫侯以国让父兄子弟及朝衆曰茍能治之燬请从焉衆不可而后师于訾娄狄师还十有一年宋人执滕子婴齐宋公曹人邾人盟于曹南鄫子会盟于邾邾人执鄫子用之宋人围曹左氏曰宋人执滕宣公夏宋公使邾文公用鄫子于次睢之社欲以属东夷司马子鱼曰古者六畜不相为用小事不用大牲而况敢用人乎祭祀以为人也民神之主也用人其谁飨之齐桓公存三亡国以属诸侯义士犹曰薄徳今一会而虐二国之君又用诸淫昬之鬼将以求霸不亦难乎得死为幸宋人围曹讨不服也子鱼言于宋公曰文王闻崇徳乱而伐之军三旬而不降退脩教而复伐之因垒而降诗曰刑于寡妻至于兄弟以御于家邦今君徳无乃犹有所阙而以伐人若之何盍姑内省徳乎无阙而后动卫人伐邢左氏曰卫人伐邢以报莵圃之役于是卫大旱卜有事于山川不吉寗庄子曰昔周饥克殷而年丰今邢方无道诸侯无伯天其或者欲使卫讨邢乎从之师兴而雨陈人鲁人蔡人楚人郑人盟于齐左氏曰陈穆公请脩好于诸侯以无忘齐桓之徳盟于齐修桓公之好也春秋书㑹陈人蔡人楚人郑人盟于齐胡氏曰为此盟者乃公与陈蔡楚郑之君或其大夫也曷为没公而人诸侯与其大夫讳是盟也楚人之得与中国会盟自此始矣庄公十年荆败蔡师始见于经其后入蔡伐郑皆以号举夷狄之也僖公元年改而称楚经亦书人于是浸强矣然终桓公世皆止书人而不得与中国盟会者以齐修霸业能制其强故也桓公既没中国无霸郑伯首朝于楚其后遂为此盟故春秋没公人陈蔡之君而以郑列其下盖深罪之也又二年复盟于鹿上至会于㿻遂执宋公以伐宋于是列位陈蔡之上而书爵矣圣人所以着夷狄之强伤中国之衰也梁亡左氏曰梁亡不书其主自取之也初梁伯好土功亟城而弗处民罢而弗堪则曰某宼将至乃沟公宫曰秦将袭我民惧而溃秦遂取梁公羊氏曰梁亡鱼烂而亡也谷梁氏曰梁亡自亡也湎于酒淫于色心昬耳目塞上无正长之治大臣背叛民为宼盗梁亡自亡也如加力役焉湎不足道也十有二年郑人入滑齐人狄人盟于邢楚人伐随左氏曰卫方病邢随以汉东诸侯叛楚十有三年狄侵卫宋人齐人楚人盟于鹿上左氏曰宋襄公欲合诸侯臧文仲闻之曰以欲从人则可以人从欲鲜济宋人为鹿上之盟以求诸侯于楚楚人许之公子目夷曰小国争盟祸也宋公楚子陈侯蔡侯郑伯许男曹伯会于㿻执宋公以伐宋鲁侯会诸侯盟于薄释宋公左氏曰诸侯会宋公于㿻子鱼曰祸其在此乎君欲已甚其何以堪之于是楚执宋公以伐宋冬会于薄以释之子鱼曰祸犹未也未足以惩君公羊氏曰宋公与楚子期以乘车之会公子目夷谏曰楚夷国也强而无义请君以兵车之会徃宋公曰吾与之约自我为之自我堕之不可终以乘车之会往楚人果伏兵车执宋公以伐宋宋公谓公子目夷曰子归守国矣国子之国也目夷曰君虽不言国固臣之国也于是归设守械楚人谓宋人曰子不与我国吾将杀子君矣宋人曰吾頼社稷之神灵国已有君矣楚人知虽杀宋公犹不得宋国于是释宋公公走之卫公子目夷复曰国为君守之迎襄公归胡氏曰执宋公者楚子也不言楚子分恶于诸侯也诸侯皆在而蛮夷执其会主莫之敢违其不勇于为义亦甚矣故特列楚人于陈蔡之上而以同执为文夫以楚之强岂能胜秦五国之衆何弱于赵然渑池之会蔺相如一奋其气威信敌国秦虽虎狼犹不敢动况以五国之君而不能得志于荆楚乎然宋公欲继齐桓之烈而与楚会盟岂攘戎狄尊王室之义乎故人宋公于鹿上之盟而盂之㑹直书不隠所以深贬之操纵大权自蛮夷出其事已傎矣故书会盟书释皆不言楚子谷梁氏谓不与楚专释是也陈氏曰楚初争长也十有四年郑伯如楚宋公卫侯许男滕子伐郑秦晋迁陆浑之戎于伊川左氏曰初平王之东迁也辛有适伊川见披发而祭于野者曰不及百年此其戎乎其礼先亡矣是年秋秦晋迁陆浑之戎于伊川晋子圉自秦逃归王召叔带于齐左氏曰富辰言于王曰请召大叔诗曰协比其邻昏姻孔云吾兄弟之不协焉能怨诸侯之不睦王説王子带自齐复归于京师王召之也宋公及楚人战于泓宋师败绩左氏曰郑伯如楚宋公伐郑子鱼曰所谓祸在此矣楚人伐宋以救郑宋公将战大司马固谏曰天之弃商乆矣君将兴之弗可赦也已弗聼及楚人战于泓宋人既成列楚人未既济司马曰彼衆我寡及其未既济也请击之公曰不可既济而未成列又以告公曰未可既陈而后击之宋师败绩公伤股门官殱焉国人皆咎公公曰君子不重伤不禽二毛古之为军也不以阻隘也寡人虽亡国之余不鼓不成列子鱼曰君未知战勍敌之人隘而不列天赞我也阻而鼓之不亦可乎犹有惧焉且今之勍者皆吾敌也虽及胡耉获则取之何有于二毛明耻教战求杀敌也伤未及死如何勿重若爱重伤则如勿伤爱其二毛则如服焉三军以利用也金鼓以声气也利而用之阻隘可也声威致志鼓儳可也郑文夫人芈氏姜氏劳楚子于柯泽楚子使师缙示之俘馘君子曰非礼也妇人送迎不出门见兄弟不踰阈戎事不迩女器楚子入飨于郑九献庭实旅百加笾豆六品飨毕夜出文芉逆于军取郑二姬以归叔詹曰楚王其不没乎为礼卒于无别无别不可谓礼将何以没诸侯是以知其不遂霸十有五年齐侯伐宋围缗宋襄公卒子王臣嗣左氏曰齐侯伐宋以讨其不与盟于齐也宋襄公卒伤于泓故也楚人伐陈左氏曰楚成得臣伐陈讨其贰于宋也遂取焦夷城顿而还子文以为之功使为令尹叔伯曰子若国何对曰吾以靖国也夫有大功而无贵仕其人能靖者与有几王命狄师伐郑取栎以狄女隗氏为后左氏曰郑之入滑也滑人聼命师还又即卫郑人伐滑王使伯服游孙伯如郑请滑郑伯怨王之与卫滑也不聼王命而执二子王怒将以狄伐郑富辰谏曰不可太上以徳抚民其次亲亲以相及也昔周公弔二叔之不咸故封建亲戚以蕃屏周管蔡郕霍鲁卫毛聃郜雍曹滕毕原酆郇文之昭也邘晋应韩武之穆也凡蒋邢茅胙祭周公之𦙍也召穆公思周徳之不类故纠合宗族于成周曰凡今之人莫如兄弟兄弟䦧于墙外御其侮如是则兄弟虽有小忿不废懿亲今天子不忍小忿以弃郑亲其若之何庸勲亲亲暱近尊贤徳之大者也即聋从昧与顽用嚚姦之大者也弃徳崇姦祸之大者也郑有平惠之勲又有厉宣之亲弃嬖宠而用三良于诸姬为近四徳具矣耳不聼五声之和为聋目不别五色之章为眛心不则徳义之经为顽口不道忠信之言为嚚狄皆则之四姦具矣周之有懿徳也犹曰莫如兄弟故以亲屏周召穆公亦云今周徳既衰于是乎又渝周召以从诸姦无乃不可乎王弗聼使頽叔桃子出狄师伐郑取栎王徳狄人将以其女为后富辰谏曰臣闻之曰报者倦矣施者未厌狄固贪惏王又启之女徳无极妇怨无终狄必为患又弗聼晋惠公卒子圉嗣左氏曰晋太子圉为质于秦逃归惠公卒圉立命无从亡人期期而不至无赦狐突之子毛及偃从重耳在秦弗召懐公执狐突曰子来则免对曰子之能仕父教之忠古之制也䇿名委质贰乃辟也今臣之子名在重耳有年数矣若又召之教之贰也父教子贰何以事君刑之不滥君之明也臣之愿也淫刑以逞谁则无罪臣闻命矣乃杀之卜偃称疾不出曰周书有之乃大明服已则不明而杀人以逞不亦难乎民不见徳而唯戮是闻其何后之有十有六年晋公子重耳入于晋以立晋人杀懐公于髙梁传曰初晋公子重耳奔狄从者狐偃赵衰顚颉魏武子司空季子狄人伐廧咎如获其二女叔隗季隗纳诸公子公子取季隗生伯鯈叔刘以叔隗妻赵衰生盾处狄十二年狐偃曰日吾来此也非以狄为可以成事也奔而易逹困而有资休以择利可以戾矣戾久将底谁能兴之蓄力一纪可以远矣齐侯长矣管仲没矣谋而无正衷而思始必追择前言求善以终兹可以亲皆以为然乃行过卫卫文公不礼焉出于五鹿乞食于野人与之块怒子犯曰天赐也民以土服必获此土受而载之及齐齐桓公妻之公子安之桓公卒孝公即位诸侯畔齐子犯知齐之不可以动与从者谋于桑下蚕妾在其上闻之告姜氏杀之而言于公子曰从者将以子行其闻之者吾已除之矣子必从之自子之行晋无宁岁民无成君天未丧晋无异公子有晋国者非子而谁公子曰吾不动矣姜曰不然西方之书曰懐与安实疚大事昔管敬仲有言畏威如疾民之上也从懐如流民之下也见懐思威民之中也齐国之政败矣晋之无道久矣从者之谋忠矣时日及矣败不可处时不可失忠不可弃懐不可从子必速行公子弗聼姜与子犯谋醉而遣之及曹曹共公闻其骈胁浴薄而观之僖负覊之妻曰晋公子之从者皆足以相国夫子必反其国反必得志于诸侯得志而诛无礼曹其首也子盍蚤自贰焉乃馈盘飱置璧焉负覊言于曹伯弗聼及宋宋襄公赠之以马二十乘及郑郑文公亦不礼焉叔詹谏曰臣闻天之所启人弗及也晋公子离外之患而天不靖晋国殆将启之有三士足以上人而从之晋郑同侪其过子弟固将礼焉况天之所启乎弗聼及楚楚子飨之曰公子若反晋国则何以报不谷对曰子女玉帛则君有之羽毛齿革则君地生焉其波及晋国者君之余也其何以报君若以君之灵得反晋国晋楚治兵遇于中原其辟君三舍若不获命其左执鞭弭右属櫜鞬以与君周旋子玉请杀之楚子曰晋公子广而俭文而有礼其从者肃而寛忠而能力晋侯无亲外内恶之吾闻姬姓唐叔之后其后衰者也其将由晋公子乎天将兴之谁能废之违天必有大咎于是懐公自秦逃归秦伯召公子于楚楚子厚币以送公子于秦秦伯纳女五人懐嬴与焉他日享之赵衰从公子赋河水公赋六月赵衰曰重耳拜赐君称所以佐天子者命重耳敢不拜十月惠公卒十二月秦伯纳公子济河围令狐入桑泉取臼衰懐公奔髙梁二月甲午晋师军于庐桞秦伯使公子絷如晋师师退军于郇辛丑狐偃及秦晋之大夫盟于郇壬寅公子入于晋师丙午入于曲沃丁未朝于武宫戊申使杀懐公于髙梁吕郄畏逼将焚公宫而弑晋侯寺人披请见公使辞焉曰蒲城之役君命一宿女即至其后为惠公来求杀余命女三宿女中宿至虽有君命何其速也夫祛犹在女其行乎对曰臣谓君之入也其知之矣若犹未也又将及难君命无二除君之恶唯力是视蒲人狄人余何有焉今君即位其无蒲狄乎公见之以难告三月晋侯潜会秦伯于王城己丑晦公宫火瑕甥郄芮不获公乃如河上秦伯诱而杀之晋侯逆夫人嬴氏以归秦伯送卫于晋三千人实纪纲之仆公属百官赋职任功弃责薄歛施舍分寡救乏振滞匡困资无轻关易道通商寛农懋穑劝分省用足财利器明徳以厚民性举善援能官方定物正名育类昭旧族爱亲戚明贤良尊贵宠赏功劳事耉老礼宾旅友故旧胥籍狐箕栾郄栢先羊舌董韩寔掌近官诸姬之良掌其中官异姓之能掌其远官公食贡大夫食邑士食田庻人食力工商食官皁𨽻食职官宰食加政平民阜财用不匮王使王子虎内史兴钖晋侯命国语曰襄王使大宰文公及内史兴钖晋文公命上卿逆于境晋侯郊劳馆诸宗庙馈九牢设庭燎及期命于武宫设桑主布几筵大宰涖之晋侯端委以入内史赞之三命而后即冕服既毕宾飨赠饯如公命侯伯之礼而加之以宴好内史兴归以告王曰晋不可不善也其君必霸逆王命敬奉礼义成敬王命顺之道也成礼义徳之则也则徳以道诸侯诸侯必归之且礼所以观忠信仁义也忠所以分也仁所以行也信所以守也义所以节也忠分则均仁行则报信守则固义节则度分均无怨行报无匮守固不偷节度不携若民不怨而财不匮令不偷而动不携其何事不济中能应外忠也施徳服义仁也守节不淫信也行礼不疚义也臣入晋境四者不失王其善之树于有礼艾人必丰王从之使于晋者道相逮也王废狄后王子带以狄入宼王出居郑左氏曰大叔带通于隗氏王替隗氏頽叔桃子曰我实使狄狄其怨我遂奉大叔以狄师攻王王御士将御之王曰先后其谓我何宁使诸侯图之王遂出及坎欿国人纳之秋頽叔桃子奉大叔以狄师伐周大败周师王出适郑处于汜大叔以隗氏居于温郑伯与孔将鉏石甲父侯宣多省视官具于汜而后听其私政王使告难于诸侯左氏曰王使来告难曰不谷不徳得罪于母弟之宠子带鄙在郑地汜敢告叔父臧文仲对曰天子䝉尘于外敢不奔问官守王使简师父告于晋使左鄢父告于秦宋公如楚左氏曰宋及楚平宋成公如楚还入于郑郑伯将享之问礼于皇武子对曰宋先代之后也于周为客天子有事膰焉有䘮拜焉丰厚可也郑伯从之御批资治通鑑纲目前编卷十一御批资治通鑑纲目前编卷十二钦定四库全书御批资治通鑑纲目前编卷十二周襄王十有七年卫侯燬灭邢秦伯师于河上晋侯辞秦师而下次于阳樊右师围温取帯杀之左师逆王于郑王入于王城晋侯入朝王赐晋侯阳樊温原欑茅之田左氏曰秦伯师于河上将纳王狐偃言于晋侯曰求诸侯莫如勤王诸侯信之且大义也继文之业今为可矣晋侯辞秦师而下次于阳樊右师围温左师逆王王入于王城取大叔于温杀之于隰城晋侯朝王王飨醴命之宥请隧弗许曰王章也未有代徳而有二王亦叔父之所恶也与之阳樊温原欑茅之田晋于是始启南阳阳樊不服围之仓葛唿曰徳以柔中国刑以威四夷宜吾不敢服也此谁非王之亲姻其俘之也乃出其民晋侯围原命三日之粮原不降命去之谍出曰原将降矣军吏请待之公曰信国之寳民之所庇也得原失信何以庇之所亡滋多退一舍而原降迁原伯贯于冀赵衰为原大夫狐溱为温大夫卫文公卒子郑嗣楚人围陈纳顿子于顿胡氏曰围陈纳顿子也纳云者不与纳也诸侯失国诸侯纳之正也何以不与乎夫陈先代之后也不能以礼安靖邻国保恤寡小中国诸侯又不能修方伯连率之职而楚人纳之是夷狄仗义正诸夏也春秋之责中国深矣陈氏曰齐桓公卒楚始与诸夏盟于齐于鹿上执宋公纳顿子侈然欲废置诸侯矣春秋之所惧也鲁侯卫子莒庆盟于洮十有八年鲁侯莒子卫寗速盟于向齐人侵鲁西鄙北鄙卫人伐齐鲁公子遂如楚乞师楚人灭䕫以䕫子归楚人伐宋围缗鲁以楚师伐齐取谷左氏曰公㑹莒兹㔻公寗荘子盟于向寻洮之盟也齐师伐我西鄙讨是二盟也夏齐孝公伐我北鄙卫人伐齐洮之盟故也公使展喜犒师使受命于展禽齐侯未入竟展喜从之曰寡君闻君亲举玉趾将辱于敝邑使下臣犒执事齐侯曰鲁人恐乎对曰小人恐矣君子则否齐侯曰室如县罄野无青草何恃而不恐对曰恃先王之命昔周公大公股肱周室夹辅成王成王劳之而赐之盟曰世世子孙无相害也载在盟府大师职之桓公是以纠合诸侯而谋其不协弥缝其阙而匡救其灾昭旧职也及君即位诸侯之望曰其率桓之功我敝邑用不敢保聚曰岂其嗣世九年而弃命废职其若先君何君必不然恃此以不恐齐侯乃还东门襄仲臧文仲如楚乞师臧孙见子玉而道之伐齐宋以其不臣也䕫子不祀祝融与鬻熊楚人让之对曰我先王熊挚有疾鬼神弗赦而自窜于䕫吾是以失楚又何祀焉楚成得臣鬬宜申帅师灭䕫以䕫子归宋以其善于晋侯也叛楚即晋楚令尹子玉司马子西帅师伐宋围缗公以楚师伐齐取谷凡师能左右之曰以寘桓公子雍于谷易牙奉之以为鲁援楚申公叔侯戍之桓公之子七人为七大夫于楚十有九年齐孝公卒弟潘父杀世子而自立楚人陈侯蔡侯郑伯许男围宋鲁侯及诸侯盟于宋左氏曰楚子及诸侯围宋宋公孙固如晋告急先轸曰报施救患取威定霸于是乎在矣狐偃曰楚始得曹而新昬于卫若伐曹卫楚必救之则齐宋免矣于是蒐于被庐作三军谋元帅赵衰曰郄縠可谓说礼乐而敦诗书诗书义之府也礼乐徳之则也徳义利之本也乃使郄縠将中军郄溱佐之使狐偃将上军让于狐毛而佐之命赵衰为卿让于栾枝先轸使栾枝将下军先轸佐之荀林父御戎魏犨为右陈氏曰此楚子也其称人何嫌予楚伯也盟于齐楚犹序陈蔡之下于鹿上犹不先齐宋也㿻之㑹宋楚始竝为诸侯长矣楚之称子而长于诸侯宋襄为之也齐桓公卒而卫从楚鲁又从楚楚败宋师于泓纳顿子于顿灭䕫取齐之谷且合四国之君以围宋春秋以是为夷狄之强而已矣故虽序于诸侯之上而人之二十年晋侯侵曹晋侯伐卫楚人救卫晋侯入曹执曹伯畀宋人晋侯齐师宋师秦师及楚人战于城濮楚师败绩左氏曰晋侯将侵曹假道于卫弗许还自南河济伐曹伐卫取五鹿郄縠卒原轸将中军胥臣佐下军晋侯齐侯盟于歛㿻卫侯请盟晋人弗许卫侯欲与楚国人不欲故出其君以说于晋卫侯出居于襄牛鲁公子买戍卫楚人救卫不克鲁惧于晋杀买以说焉谓楚人曰不卒戍也晋侯围曹门焉多死曹人尸诸城上晋侯患之聼舆人之谋曰称舍于墓师迁焉曹人兇惧因而攻之入曹数之以其不用僖负羁而乗轩者三百人也令无入僖负羁之宫而免其族报施也魏犫顚颉怒曰劳之不图报于何有爇僖负羁氏魏犫伤于胷公欲杀之而爱其材使视之病犫束胷见使者距跃曲踊乃舍之杀顚颉以狥于师立舟之侨为戎右宋使门尹般如晋师告急公曰宋人告急舍之则絶告楚不许我欲战矣齐秦未可若之何先轸曰使宋舍我而赂齐秦借之告楚我执曹君而分曹卫之田以赐宋人楚爱曹卫必不许也喜赂怒顽能无战乎公说执曹伯分曹卫之田以畀宋人楚子入居于申使申叔去谷使子玉去宋曰无从晋师晋侯在外十九年矣而果得晋国险阻艰难备尝之矣民之情伪尽知之矣天假之年而除其害天之所置其可废乎军志曰允当则归知难而退有徳不可敌子玉使伯棼请战楚子怒少与之师子玉使宛春告于晋师曰请复卫侯而封曹臣亦释宋之围子犯曰子玉无礼哉君取一臣取二不可失矣先轸曰定人之谓礼楚一言而定三国我一言而亡之我则无礼何以战乎楚有三施我有三怨怨雠已多将何以战不如私许复曹卫以携之执宛春以怒楚既战而后图之乃拘宛春于卫且私许复曹卫曹卫告絶于楚子玉怒从晋师晋师退军吏曰以君辟臣辱也且楚师老矣子犯曰师直为壮曲为老㣲楚之惠不及此退三舍辟之所以报也背惠食言以亢其雠我曲楚直我退而楚还我将何求若其不还君退臣犯曲在彼矣退三舍楚衆欲止子玉不可夏四月戊辰晋侯宋公齐国归父崔夭秦小子慭次于城濮楚师背而舍晋侯患之子犯曰战也捷必得诸侯不捷表里山河必无害也公曰若楚惠何栾贞子曰汉阳诸姬楚实尽之思小惠而忘大耻不如战也子玉使鬭勃请战晋侯使栾枝对曰楚君之惠未之敢忘是以在此为大夫退既不获命敢烦大夫谓二三子戒尔车乗敬尔君事诘朝将见晋侯登有莘之虚以观师曰少长有礼其可用也遂伐其木以益其兵己巳晋师陈于莘北胥臣以下军之佐当陈蔡子玉以若敖之六卒将中军曰今日必无晋矣子西将左子上将右胥臣䝉马以虎皮先犯陈蔡奔楚右师溃狐毛设二斾而退之栾枝使舆曳柴而伪遁楚师驰之原轸郄溱以中军公族横撃之狐毛狐偃以上军夹攻子西楚左师溃楚师败绩子玉收其卒而止故不败晋师三日馆谷及癸酉而还胡氏曰初公子重耳之出亡也曹卫皆不礼焉至是侵曹伐卫再称晋侯者讥复怨也或曰曹卫背华即夷于是乎致武奚为不可曰楚人搂诸侯以围宋陈蔡郑许举兵而同㑹鲁公与㑹而同盟楚虽得曹新昬于卫然其君不在㑹其师不与围方之诸国不犹愈乎又况卫已请盟而晋人弗之许也卒使卫侯窜身无所奔于荆蛮归于京师兄弟相残君臣交讼卫之祸文公为之也曹伯未狎晋政莫知所承晋文不修词令遽入其国既执其君又分其田暴矣欲致楚师与之战而以曹伯畀宋人谲矣得臣虽从晋师不过请复卫封曹臣亦释宋未有必战之意也及晋许曹卫以擕其党拘宛春以激其怒而后楚请战矣春秋书及在晋侯诛其意也夫荆楚恃强凭陵诸夏久矣以至执中国之盟主今又戍谷逼齐合兵围宋非有城濮之败则民其被发左祍矣宜有美词称扬其绩而春秋所书如此仁人正其谊不谋其利明其道不计其功文公一战胜楚遂主夏盟以功利言则髙矣语道义则三王之罪人也陈氏曰城濮之战宋公齐国归父秦小子慭也宋公也则何以但称师尊晋侯也尊晋者与晋以霸也楚得臣何以称人楚未有大夫也左氏曰晋侯始入而教其民二年欲用之子犯曰民未知义未安其居于是乎出定襄王入务利民民懐生矣将用之子犯曰民未知信未宣其用于是乎伐原以示之信民易资者不求豊焉明徴其辞公曰可乎子犯曰民未知礼未生其共于是乎大蒐以示之礼作执秩以正其官民聼不惑而后用之出谷戍释宋围一战而霸文之教也城濮之战晋中军风于泽亡大斾之左祁瞒奸命司马杀之以狥于诸侯使茅茷代之师还济河舟之侨先归士㑹摄右秋七月振旅恺以入于晋献俘授馘饮至大赏徴㑹讨贰杀舟之侨以狥于国民于是大服君子谓文公其能刑矣三罪而民服晋侯作王宫于践土献楚俘于王王命尹氏王子虎内史叔兴父䇿命晋侯为侯伯左氏曰甲午至于衡雍作王宫于践土丁未献楚俘于王驷介百乗徒兵千郑伯傅王用平礼也己酉王飨醴命晋侯宥王命尹氏及王子虎内史叔兴父䇿命晋侯为侯伯赐之大辂之服戎辂之服彤弓一彤矢百玈弓矢千秬鬯一卣虎贲三百人曰王谓叔父敬服王命以绥四国纠逖王慝晋侯三辞从命曰重耳敢再拜稽首奉扬天子之丕显休命受䇿以出出入三觐楚杀其大夫得臣左氏曰楚师既败楚子使谓子玉曰大夫若入其如申息之老何子西孙伯曰得臣将死二臣止之曰君其将以为戮及连谷而死楚子使止子玉曰母死不及晋侯闻之而后喜可知也曰莫余毒也已蒍吕臣实为令尹奉己而已不在民矣卫侯出奔楚左氏曰卫侯闻楚师败出奔楚遂适陈使元咺奉叔武以受盟晋侯齐侯宋公鲁侯蔡侯郑伯卫子莒子盟于践土陈侯如㑹诸侯朝于王所左氏曰王子虎盟诸侯于王庭要言曰皆奨王室无相害也有渝此盟明神殛之俾队其师无克祚国及而𤣥孙无有老幼卫侯郑自楚复归于卫卫元咺出奔晋左氏曰或诉元咺于卫侯曰立叔武矣其子角从公公使杀之咺不废命奉夷叔以入守六月晋人复卫侯寗武子与卫人盟于宛濮曰天祸卫国君臣不协以及此忧也今天诱其衷使皆降心以相从也不有居者谁守社稷不有行者谁扞牧圉不协之故用昭乞盟于尔大神以诱天衷自今日以往既盟之后行者无保其力居者无惧其罪有渝此盟以相及也明神先君是纠是殛国人闻此盟也而后不贰卫侯先期入叔武将沐闻君至喜捉发走出前驱歂犬射而杀之公知其无罪枕之股而哭之歂犬走出公使杀之元咺出奔晋陈穆公卒子朔嗣晋侯齐侯宋公鲁侯蔡侯郑伯陈子莒子邾人秦人㑹于温王狩于河阳诸侯朝于王所晋人执卫侯归之于京师卫元咺自晋复归于卫立公子瑕曹伯襄复归于曹诸侯遂围许左氏曰㑹于温讨不服也晋侯召王以诸侯见且使王狩仲尼曰以臣召君不可以训故书曰天王狩于河阳壬申公朝于王所卫侯与元咺讼不胜执卫侯归之于京师寘诸深室寗子职纳槖饘焉元咺归于卫立公子瑕晋侯有疾曹伯之竖侯獳货筮史使以曹为解曰齐桓公为㑹而封异姓今君为㑹而灭同姓且合诸侯而灭兄弟非礼也与卫偕命而不与偕复非信也同罪异罚非刑也礼以行义信以守礼刑以正邪舍此三者君将若之何公説复曹伯遂㑹诸侯围许晋侯作三行以御狄荀林父将中行屠击将右行先蔑将左行公羊氏曰卫侯之罪杀叔武也何以不书为叔武讳也春秋为贤者讳何贤乎叔武让国也文公逐卫侯而立叔武叔武辞立而他人立则恐卫侯之不得反也故于是已立然后为践土之㑹始反卫侯卫侯得反曰叔武簒我元咺争之曰叔武无罪终杀叔武元咺走而出执卫侯者晋侯也其称人卫之祸文公为之也文公逐卫侯而立叔武使人兄弟相疑放乎杀母弟者文公为之也元咺自晋复归于卫自者何有力焉者也此执其君其言自何为叔武争也二十有一年王子虎鲁侯晋人宋人齐人陈人蔡人秦人盟于翟泉左氏曰公㑹王子虎晋狐偃宋公孙固齐国归父陈辕涛涂秦小子慭盟于翟泉寻践土之盟且谋伐郑也卿不书罪之也在礼卿不㑹公侯陈氏曰晋初以大夫盟王子也向也践土之役王子虎不书涖盟也今以大夫盟诸侯文公之志荒矣大夫之交政于是始文公为之也二十有二年卫杀其大夫元咺及公子瑕卫侯郑归于卫左氏曰晋侯使医衍酖卫侯寗俞货医使薄其酖不死公为之请纳玉于王与晋侯王许之乃释卫侯卫侯使赂周歂冶厪曰苟能纳我吾使尔为卿周冶杀元咺及子适子仪公入祀先君周冶既服将命周歂先人及门遇疾而死冶厪辞卿晋人秦人围郑左氏曰晋侯秦伯围郑以其无礼于晋且贰于楚也晋军函陵秦军汜南佚之狐言于郑伯曰国危矣若使烛之武见秦君师必退公从之辞曰臣之壮也犹不如人今老矣无能为也已公曰吾不能早用子今急而求子是寡人之过也然郑亡子亦有不利焉许之夜缒而出见秦伯曰秦晋围郑郑既知亡矣若亡郑而有益于君敢以烦执事越国以鄙逺君知其难也焉用亡郑以陪邻邻之厚君之薄也若舍郑以为东道主行李之徃来共其乏困君亦无所害且君尝为晋君赐矣许君焦瑕朝济而夕设版焉君之所知也夫晋何厌之有既东封郑又欲肆其西封若不阙秦将焉取之阙秦以利晋唯君图之秦伯说与郑人盟使杞子逄孙杨孙戍之乃还子犯请击之公曰不可㣲夫人之力不及此因人之力而敝之不仁失其所与不知以乱易整不武吾其还也亦去之王使宰周公聘于鲁鲁公子遂入聘遂如晋陈氏曰自桓王以下周室无聘鲁者于是再聘而宰周公实来则已重矣公子遂如京师遂如晋是夷周于晋也二十有三年晋侯作五军狄围卫卫迁于帝丘二十有四年楚子使鬭章请平于晋晋侯使阳处父如楚郑文公卒子兰嗣卫人侵狄及狄盟晋文公卒子驩嗣二十有五年秦人入滑晋人及姜戎败秦师于殽左氏曰杞子自郑使告于秦曰郑人使我掌其北门之管若濳师以来国可得也蹇叔曰师知所为郑必知之勤而无所必有悖心且行千里其谁不知师劳力竭逺主备之无乃不可乎公辞召孟明西乞白乙使出师于东门之外蹇叔哭之曰孟子吾见师之出而不见其入也蹇叔之子与师哭而送之曰晋人御师必于殽殽有二陵必死是间余收尔骨焉秦师遂东过周北门左右免胄而下超乗者三百乗王孙满尚㓜观之言于王曰秦师轻而无礼必败轻则寡谋无礼则脱入险而脱又不能谋能无败乎及滑郑啇人弦髙将市于周遇之以乗韦先牛十二犒师曰寡君闻吾子将歩师出于敝邑敢犒从者不腆敝邑为从者之淹居则具一日之积行则备一夕之卫且使遽告于郑郑穆公使视客馆则束载厉兵秣马矣使皇武子辞焉杞子奔齐逄孙杨孙奔宋孟明曰郑有备矣不可冀也攻之不克围之不继吾其还也灭滑而还晋原轸曰秦违蹇叔而以贪勤民天奉我也奉不可失敌不可纵纵敌患生违天不祥必伐秦师栾枝曰未报秦施而伐其师其为死君乎先轸曰秦不哀吾䘮而伐吾同姓秦则无礼何施之为吾闻之一日纵敌数世之患也谋及子孙可谓死君乎遂发命遽兴姜戎子墨衰绖梁𢎞御戎莱驹为右败秦师于殽获百里孟明视西乞术白乙丙以归遂墨以葬文公晋于是始墨文嬴请三帅许之先轸怒曰武夫力而拘诸原妇人暂而免诸国堕军实而长㓂雠亡无日矣不顾而唾公使阳处父追之及诸河则在舟中矣释左骖以公命赠孟明孟明稽首曰君之惠不以累臣衅鼓使归就戮于秦寡君之以为戮死且不朽若从君惠而免之三年将拜君赐秦伯素服郊次乡师而哭曰孤违蹇叔以辱二三子孤之罪也不替孟明孤之过也大夫何罪且吾不以一𤯝掩大徳陈氏曰晋之霸秦有力焉自城濮以来无役不从也文公未葬襄公墨衰及姜戎氏要秦师于殽败之夫晋帅天下诸侯以攘夷狄存中国也秦有力焉而及姜戎败之秦晋之构怨自是始更三君交兵无虚歳曾不十年晋遂不竞而楚伯是故特书及而晋侯贬称人然则善秦欤自韩原秦帅无君大夫则非善可知也晋遂不竞而楚伯秦亦与有力焉耳晋人败狄于箕鲁僖公卒子兴嗣左氏曰齐国荘子来聘自郊劳至于赠贿礼成而加之以敏臧文仲言于公曰国子为政齐犹有礼君其朝焉臣闻之服于有礼社稷之卫也冬公如齐反薨于小寝即安也晋人伐陈郑人伐许左氏曰讨其贰于楚也楚令尹子上侵陈蔡陈蔡成遂伐郑将纳公子瑕门于桔柣之门瑕覆于周氏之汪外仆髠屯禽之以献文夫人歛而葬之郐城之下晋阳处父侵蔡楚子上救之与晋师夹泜而军阳子患之使谓子上曰吾闻之文不犯顺武不违敌子若欲战则吾退舍子济而陈迟速唯命不然纾我老师费财亦无益也乃驾以待子上欲渉大孙伯曰不可晋人无信半渉而薄我悔败何及不如纾之乃退舍阳子宣言曰楚师遁矣遂归楚师亦归太子商臣谮子上曰受晋赂而辟之楚之耻也罪莫大焉王杀子上二十有六年二月癸亥日有食之王使叔服如鲁㑹葬使毛伯钖鲁侯命胡氏曰诸侯终䘮入见则有钖歳时来朝则有钖能敌王所忾则有钖礼诸侯䘮毕以士服见天子已见钖之黻冕圭璧然后归今文公继世䘮制未终非能初见也何为而钖命乎晋侯来朝于温伐卫左氏曰晋文公之季年诸侯朝晋卫成公不朝使孔逹侵郑伐緜訾及匡晋襄公既祥使告于诸侯而伐卫及南阳先且居曰效尤祸也请君朝王臣从师晋侯朝王于温先且居胥臣伐卫围戚取之获孙昭子卫人使告于陈陈共公曰更伐之我辞之卫孔逹帅师伐晋鲁侯使叔孙得臣来拜卫人伐晋楚世子商臣弑楚成而自立左氏曰初楚子将以商臣为太子访诸令尹子上子上曰君之齿未也而又多爱黜乃乱也楚国之举恒在少者且是人也蠭目而豺声忍人也不可立也弗聼既又欲立子职而黜太子商臣商臣闻之而未察告其师潘崇曰若之何而察之潘崇曰享江芈而勿敬也从之江芈怒曰唿役夫宜君王之欲杀女而立职也告潘崇曰信矣潘崇曰能事诸乎曰不能能行乎曰不能能行大事乎曰能冬以宫甲围楚子请食熊蹯而死弗聼缢谥之曰灵不瞑曰成乃瞑二十有七年晋侯及秦师战于彭衙秦师败绩左氏曰殽之役晋人既归秦帅秦大夫及左右皆言于秦伯曰是败也孟明之罪也必杀之秦伯曰是孤之罪也周芮良夫之诗曰大风有隧贪人败类聼言则对诵言如醉匪用其良覆俾我悖是贪故也孤之谓矣孤实贪以祸夫子夫子何罪复使为政文之二年春秦孟明视帅师伐晋以报殽之役晋侯御之先且居将中军赵衰佐之王官无地御戎狐鞫居为右及秦师战于彭衙秦师败绩晋人谓秦拜赐之师秦伯犹用孟明孟明增修国政重施于民赵成子言于诸大夫曰秦师又至将必辟之惧而増徳不可当也宋公陈侯郑伯晋士縠鲁公孙敖盟于垂陇左氏曰穆伯㑹诸侯及晋司空士縠盟于垂陇晋讨卫故也书士縠堪其事也陈氏曰晋遂以大夫盟诸侯也大夫而与诸侯敌于是始故书大夫专盟自士縠也然则士縠主是盟也则曷为序于诸侯之下春秋不以大夫主盟也是故讫于宋不以大夫主盟翟泉贬此何以不贬贬不于其甚则于事端余实録而已矣自书士縠而后凡役书大夫垂陇主士縠新城主赵盾而后大夫与诸侯序于是戚之盟书齐国佐随之㑹书宋华元甚者无伯而君与大夫竝列于㑹矣晋人宋人陈人郑人伐秦左氏曰晋先且居宋公子成陈辕选郑公子归生伐秦取汪及彭衙而还以报彭衙之役卿不书为穆公故尊秦也谓之崇徳二十有八年晋人宋人鲁人陈人卫人郑人伐沈沈溃左氏曰以其服于楚也王叔文公卒秦人伐晋左氏曰秦伯伐晋济河焚舟取王官及郊晋人不出遂自茅津济封殽尸而还遂霸西戎用孟明也君子是以知秦穆公之为君也举人之周也与人之壹也孟明之臣也其不解也能惧思也子桑之忠也其知人也能举善也秦伯师还誓于师书秦誓篇曰公曰嗟我士聼无譁予誓告汝羣言之首古人有言曰民讫自若是多盘责人斯无难惟受责俾如流是惟艰哉我心之忧日月逾迈若弗云来惟古之谋人则曰未就予忌惟今之谋人姑将以为亲虽则云然尚猷询兹黄发则罔所愆番番良士旅力既愆我尚有之仡仡勇夫射御不违我尚不欲惟截截善谝言俾君子易辞我皇多有之昧昧我思之如有一介臣断断猗无他技其心休休焉其如有容人之有技若己有之人之彦圣其心好之不啻如自其口出是能容之以保我子孙黎民亦职有利哉人之有技冒疾以恶之人之彦圣而违之俾不逹是不能容以不能保我子孙黎民亦曰殆哉邦之杌陧曰由一人邦之荣懐亦尚一人之庆史记秦纪曰穆公自茅津渡河封殽中尸为发䘮哭之三日乃誓于军曰云云以申不用蹇叔百里傒之谋故作此誓令后世以记余过君子闻之皆为垂涕楚人围江晋以江故来告王使王叔㑹晋阳处父帅师伐楚以救江左氏曰楚师围江晋先仆伐楚以救江晋以江故告于周王叔桓公晋阳处父伐楚以救江门于方城遇息公子朱而还胡氏曰当是时楚有覆载不容之罪晋主夏盟宜合诸侯声罪致讨命秦甲出武关齐以东兵略陈蔡而南处父等军方城之外楚必震恐而江围自解矣计不出此乃独遣一军逺攻强国岂能济乎故春秋书伐楚以救江言救江虽善而所以救之者非其道矣二十有九年狄侵齐楚人灭江陈氏曰灭不言围此其书围何以病晋也王使召公过赐秦伯金鼓史记曰秦用由余谋伐戎益国十二开地千里遂霸西戎天子使召公过贺穆公以金鼓卫侯使寗武子聘于鲁左氏曰卫寗武子来聘公与之宴为赋湛露及彤弓不辞又不答赋使行人私焉对曰臣以为肄业及之也昔诸侯朝正于王王宴乐之于是乎赋湛露则天子当阳诸侯用命也诸侯敌王所忾而献其功王于是乎赐之彤弓一彤矢百玈弓矢千以觉报宴今陪臣来继旧好君辱贶之其敢干大礼以自取戾三十年王使荣叔归鲁成风之含且赗使召伯㑹葬楚灭六灭蓼左氏曰臧文仲闻六与蓼灭曰臯陶庭坚不祀忽诸徳之不建民之无援哀哉三十有一年晋舍二军左氏曰晋蒐于夷舍二军使狐射姑将中军赵盾佐之阳处父至自温改蒐于董易中军阳子成季之属也故党于赵氏且谓赵盾能曰使能国之利也是以上之宣子于是乎始为国政制事典正法罪辟狱刑董逋逃由质要治旧洿本秩礼续常职出滞淹既成以授太傅阳子与太师贾佗使行诸晋国以为常法秦穆公卒子罃嗣左氏曰秦伯任好卒以子车氏之三子奄息仲行鍼虎为殉皆秦之良也国人哀之为之赋黄鸟史记曰缪公卒葬雍从死者百七十七人秦之良臣子舆氏三人亦在从死之中秦人哀之子王子曰当时称贤君固未有出穆公之右者而其卒也三良殉而黄鸟之诗哀或以为此穆公之遗命也其言过矣穆公之于晋也怨其君而矜其民不忍其饥而死也穆公之于秦也自悔其过不忍杀败军之三大夫岂以无罪之三良而命之从死必不然也以人殉葬葢出于戎翟之俗责穆公不察其非理无遗命以变其俗则可责穆公有遗命迫其从死则不可也惟孙泰山止责康公而不及其他此为得其情者至朱子之论而是非始定曰王政不纲诸侯擅命杀人不忌习以为常无明王贤伯以讨其罪此为可叹耳晋襄公卒晋人逆公子雍于秦左氏曰晋襄公卒灵公少晋人以难故欲立长君赵孟曰立公子雍好善而长先君爱之且近于秦秦旧好也置善则固事长则顺立爱则孝结旧则安为难故故欲立长君有此四徳者难必舒矣贾季曰不如立公子乐辰嬴嬖于二君立其子民必安之赵孟曰辰嬴贱班在九人其子何震之有且为二嬖滛也为先君子不能求大而出在小国辟也母滛子辟无威陈小而逺无援将何安焉杜祁以君故让偪姞而上之以狄故让季隗而已次之故班在四先君是以爱其子而仕诸秦为亚卿焉秦大而近足以为援母义子爱足以威民立之不亦可乎使先蔑士㑹如秦逆公子雍先蔑之使也荀林父止之曰夫人太子犹在而外求君此必不行子以疾辞不然将及弗聼贾季亦召公子乐于陈赵孟使杀诸郫贾季怨阳子之易其班也使续鞫居杀阳处父晋杀续简伯贾季奔狄三十有二年鲁取须句杜氏曰絶太皡之祀宋成公卒子杵臼嗣宋人杀其大夫左氏曰宋成公卒昭公将去羣公子乐豫曰不可公族公室之枝叶也若去之则本根无所庇廕矣葛藟犹能庇其本根故君子以为比况国君乎此谚所谓庇焉而纵寻斧焉者也必不可君其图之亲之以徳皆股肱也谁敢携贰若之何去之不聼穆襄之族率国人以攻公杀公孙固公孙郑于公宫六卿和公室乐豫舍司马以让公子卬昭公即位而葬晋赵盾立世子夷臯晋人及秦人战于令狐先蔑士㑹奔秦左氏曰秦康公送公子雍于晋曰文公之入也无卫故有吕郄之难乃多与之徒卫穆嬴日抱太子以啼于朝曰先君何罪其嗣亦何罪舍适嗣不立而外求君将焉寘此出朝则抱以适赵氏顿首于宣子曰先君奉此子也而属诸子曰此子也才吾受子之赐不才吾唯子之怨今君虽终言犹在耳而弃之若何宣子与诸大夫皆患穆嬴且畏偪乃背先蔑而立灵公以御秦师箕郑居守赵盾将中军先克佐之荀林父佐上军先蔑将下军先都佐之歩招御戎戎津为右及堇隂宣子曰我若受秦秦则賔也不受宼也既不受矣而复缓师秦将生心先人有夺人之心军之善谋也逐宼如追逃军之善政也训卒利兵秣马蓐食濳师夜起败秦师于令狐先蔑奔秦士㑹从之狄侵鲁西鄙左氏曰狄侵我西鄙公使告于晋赵宣子使因贾季问鄷舒且让之齐侯宋公鲁侯卫侯郑伯许男曹伯㑹晋赵盾盟于扈春秋书曰公㑹诸侯晋大夫盟于扈左氏曰晋侯立故也公后至故不书所㑹凡㑹诸侯不书所㑹后也后至不书其国辟不敏也胡氏曰赵盾内专废置君外强诸侯为此盟其不名何也见大夫之强也诸侯不序见公之不及于㑹也文公怠惰事多废缓既约晋盟而复后至鲁自是日益衰矣陈氏曰晋始失伯也三十有三年八月王崩子壬臣践位晋赵盾鲁公子遂盟于衡雍左氏曰襄仲㑹晋赵孟盟于衡雍报扈之盟也鲁使公孙敖入弔不至奔莒左氏曰穆伯如周弔䘮不至以币奔莒从巳氏焉御批资治通鑑纲目前编卷十二御批资治通鑑纲目前编卷十三钦定四库全书御批资治通鑑纲目前编卷十三癸卯周顷王元年毛伯如鲁求金二月𦵏襄王鲁侯使叔孙得臣来㑹𦵏楚人伐郑晋人宋人鲁人衞人许人救郑左氏曰范山言于楚子曰晋君少不在诸侯北方可圗也楚子师于狼渊以伐郑郑及楚平公子遂㑹晋赵盾宋华耦卫孔逹许大夫救郑不及楚师卿不书缓也以惩不恪曹共公卒子寿嗣楚侵陈左氏曰楚侵陈克壶丘以其服于晋也秋楚公子朱自东夷伐陈陈人败之获公子茷陈惧乃及楚平燕襄公卒桓公立二年秦伐晋陈氏曰狄秦也归成风之襚使术来聘秦习于礼矣则其狄之何楚之霸秦之力也自灭庸以后秦为楚役自晋主诸夏之盟舍秦无加兵于晋者也㑹于夷仪之岁秦晋成而不结又明年盟于宋而南北之势成楚子曰释齐秦他国请相见也是战国之萌也于序书系秦于周末于作春秋由韩原之后秦师无君大夫皆夫子所以深致意于秦也吾闻用夏变夷矣未闻变于夷者也于是狄秦夏之变于夷秦人为之也又三十年而狄郑又五十年而狄晋狄郑犹可也狄晋甚矣苏子盟鲁于女栗左氏曰顷王立故也狄侵宋楚子蔡侯次于厥貉左氏曰陈侯郑伯㑹楚子于息遂及蔡侯次于厥貉将以伐宋宋华御事曰楚欲弱我也先为之弱乎何必使诱我我实不能民何罪乃逆楚子劳且听命遂道以田孟诸宋公为右盂郑伯为左盂期思公复遂为右司马子朱及文之无畏为左司马命夙驾载燧宋公违命无畏抶其仆以狥或谓子舟曰国君不可戮也子舟曰当官而行何彊之有胡氏曰楚灭江六平陈与郑于是乎为伐宋之举次于厥貉当是时陈郑宋皆从楚矣独书蔡侯何哉郑失三大夫俟救而不及陈获公子茷而惧宋方有狄难盖有不得已者非所欲也蔡无四境之虞则是得已不已志从夷狄矣故削三国书蔡侯以恶之三年楚子伐麋晋人鲁人㑹于承筐左氏曰叔仲惠伯㑹郄缺于承筐谋诸侯之从于楚者鲁叔孙得臣败狄于咸左氏曰鄋瞒侵齐遂伐我公使叔孙得臣追之侯叔夏御緜房甥为右富父终甥驷乘败狄于咸获长狄侨如富父终甥摏其喉以戈杀之埋其首于子驹之门初宋武公之世鄋瞒伐宋司徒皇父帅师御之耏班御公子谷甥为右司寇牛父驷乘以败狄于长丘获长狄缘斯晋之灭潞也获侨如之弟焚如齐襄公之二年鄋瞒伐齐齐王子成父获其弟荣如埋其首于周首之北门衞人获其季弟简如鄋瞒由是遂亡四年楚人围巢左氏曰楚成嘉为令尹羣舒叛楚子孔执舒子平及宗子遂围巢秦伯使术聘于鲁左氏曰秦伯使西乞术来聘且言将伐晋襄仲辞玉曰君不忘先君之好照临鲁国镇抚其社稷重之以大器寡君敢辞玉对曰不腆敝器不足辞也主人三辞賔答曰寡君愿徼福于周公鲁公以事君不腆先君之敝器使下臣致诸执事以为瑞节要结好命所以借寡君之命结二国之好是以敢致之襄仲曰不有君子其能国乎国无陋矣厚贿之晋人秦人战于河曲左氏曰秦为令狐之役故秦伯伐晋取羁马晋人御之赵盾将中军荀林父佐之郄缺将上军臾骈佐之栾盾将下军胥甲佐之范无恤御戎以从秦师于河曲臾骈曰秦不能久请深垒固军以待之从之秦人欲战秦伯谓士㑹曰若何而战对曰赵氏新出其属曰臾骈必实为此谋将以老我师也赵有侧室曰穿晋君之壻也有宠而弱不在军事好勇而狂且恶臾骈之佐上军也若使轻者肆焉其可秦军掩晋上军赵穿追之不及反怒曰褁粮坐甲固敌是求敌至不击将何俟焉军吏曰将有待也穿曰我不知谋将独出乃以其属出宣子曰秦获穿也获一卿矣秦以胜归我何以报乃皆出战交绥秦行人夜戒晋师曰两军之士皆未慭也明日请相见也㬰骈曰使者目动而言肆惧我也将遁矣薄诸河必败之胥甲赵穿当军门唿曰死伤未收而弃之不惠也不待期而薄人于险无勇也乃止秦师夜遁复侵晋入瑕明年晋侯使詹嘉处瑕以守桃林之塞晋人患秦之用士㑹也六卿相见于诸浮赵宣子曰随㑹在秦贾季在狄难日至矣若之何中行桓子曰请复贾季能外事且由旧勲郄成子曰贾季乱且罪大不如随㑹能贱而有耻柔而不犯其知足使也且无罪乃使魏寿余伪以魏叛者以诱士㑹执其帑于晋使夜逸请自归于秦秦伯许之履士㑹之足于朝秦伯师于河西魏人在东夀余曰请东人之能与夫二三有司言者吾与之先使士㑹士㑹辞曰晋人虎狼也若背其言臣死妻子为戮无益于君不可悔也秦伯曰若背其言所不归尔帑有如河乃行绕朝赠之以䇿曰子无谓秦无人吾谋适不用也既济魏人譟而还秦人归其帑其处者为刘氏五年陈共公卒子平国嗣邾文公卒子貜且嗣左氏曰邾文公卜迁于绎史曰利于民而不利于君邾子曰茍利于民孤之利也天生民而树之君以利之也民既利矣孤必与焉左右曰命可长也君何弗为邾子曰命在养民死之短长时也民茍利矣迁也吉莫如之遂迁于绎五月邾文公卒君子曰知命鲁侯朝于晋卫侯㑹鲁侯于沓狄侵衞鲁侯及晋侯盟郑伯㑹鲁侯于棐左氏曰公如晋朝且寻盟卫侯㑹公于沓请平于晋公还郑伯㑹公于棐亦请平于晋公皆成之楚熊商臣死子旅嗣左氏曰楚荘立子孔潘崇将袭群舒使公子燮与子仪守而伐舒蓼二子作乱城郢而使贼杀子孔不克而还二子以楚子出将如商密庐戢黎及叔麇诱之遂杀鬭克及公子燮初鬭克囚于秦秦有殽之败而使归求成成而不得志公子燮求令尹而不得故二子作乱六年王崩子班践位左氏曰顷王崩周公閲与王孙苏争政故不赴尹氏耼启如晋左氏曰周公将与王孙苏讼于晋王叛王孙苏而使尹氏与耼启讼周公于晋赵宣子平王室而复之齐昭公卒子舎嗣宋公鲁侯陈侯卫侯郑伯许男曹伯㑹晋赵盾同盟于新城左氏曰从于楚者服且谋邾也陈氏曰向也扈之盟不序诸侯此其复序何诸夏之志也晋救江无功救郑无功与秦亟战而楚浸强交聘于中国得蔡次厥貉矣而晋遂不竞于是公朝晋卫侯来㑹公还自晋郑伯来㑹诸夏之惧甚矣汲汲于晋而为此盟如之何勿序也以诸夏之汲汲于晋也而徒以赵盾主是盟书曰同盟衆辞也自幽以来未之有也则不予晋以主是盟也晋人纳㨗菑于邾弗克纳左氏曰邾文公之卒也公使弔焉不敬邾人来讨伐我南鄙故惠伯伐邾邾文公元妃齐姜生定公二妃晋姬生㨗菑文公卒邾人立定公㨗菑奔晋晋赵盾以诸侯之师八百乘纳㨗菑于邾邾人谓曰齐出貜且长宣子曰辞顺而弗从不祥乃还谷梁氏曰其曰人㣲之也长毂五百乘緜地千里过宋郑滕薛夐入千乘之国欲变人之主至城下然后知何知之晩也陈氏曰楚方交聘中国得蔡次厥貉矣而晋区区纳亡公子于邾又以少陵长见辞于邾人自败于令狐盟于扈救郑战河曲赵盾皆不书由是讫灵公之篇兵车之㑹自参以上贬人之赵盾为之也齐公子商人弑其君舍而自立单伯如齐齐人执单伯执其君舍之母鲁子叔姬左氏曰子叔姬妃齐昭公生舍叔姬无宠舍无威公子商人骤施于国而多聚士尽其家贷于公有司以继之昭公卒舍即位秋商人弑舍而让元元曰尔求之久矣我能事尔尔不可使多蓄憾将免我乎尔为之襄仲使告于王请以王宠求昭姬于齐曰杀其子焉用其母请受而罪之冬单伯如齐请子叔姬齐人执之又执子叔姬谷梁氏曰舍未踰年而曰君成舍之为君所以重商人之弑也胡氏曰执王人执其母皆商人也而以为齐人何也商人弑君之罪已彰而齐人党贼之恶未着商人以财诱国人而济其恶齐人懐商人之私惠弑其君而不能讨执其母而莫之救则举国之人皆罪也己酉匡王元年鲁季孙行父如晋宋司马华孙如鲁盟曹伯朝于鲁六月辛丑朔日有食之单伯自齐反于鲁左氏曰齐人许单伯请而赦之使来致命十二月齐人来归子叔姬王故也晋郄缺帅师伐蔡入之左氏曰新城之盟蔡人不与晋郄缺以上军下军伐蔡曰君弱不可以怠入蔡以城下之盟而还齐人侵鲁诸侯盟于扈左氏曰齐人侵我西鄙故季文子告于晋晋侯宋公卫侯蔡侯陈侯郑伯许男曹伯盟于扈寻新城之盟且谋伐齐也齐人赂晋侯故不克而还于是有齐难公不㑹书曰诸侯盟于扈无能为故也齐人侵鲁遂伐曹左氏曰齐侯侵我西鄙谓诸侯不能也遂伐曹入其郛讨其来朝也季文子曰齐侯其不免乎已则无礼而讨于有礼者曰女何故行礼礼以顺天天之道也已则反天而又以讨人难以免矣诗曰胡不相畏不畏于天君子之不虐㓜贱畏于天也畏天之威于时保之不畏于天将何能保以乱取国奉礼以守犹惧不终多行无礼弗能在矣蔡荘侯卒子申嗣二年楚人秦人巴人灭庸左氏曰楚大饥戎伐其西南又伐其东南庸人帅羣蛮以叛楚麇人率百濮聚于选将伐楚于是申息之北门不启楚人谋徙于坂高蒍贾曰不可我能徃宼亦能徃不如伐庸夫䴢与百濮谓我饥不能师故伐我也若我出师必惧而归百濮离居将各走其邑谁暇谋人乃出师旬有五日百濮乃罢自庐以徃振廪同食次于句澨使庐戢棃侵庸及庸方城庸人逐之囚子杨窻三宿而逸曰庸师衆羣蛮聚焉不如复大师且起王卒合而后进师叔曰不可姑又与之遇以骄之彼骄我怒而后可克先君蚡冒所以服陉隰也又与之遇七遇皆北唯禆鯈鱼人实逐之庸人曰楚不足与战矣遂不设备楚子乘驿㑹师于临品分为二队子越自石溪子贝自仞以伐庸秦人巴人从楚师羣蛮从楚子盟遂灭庸宋人弑其君昭公而立其弟鲍左氏曰宋公子鲍礼于国人宋饥竭其粟而贷之年自七十以上无不馈诒也时加羞珍异无日不数于六卿之门国之材人无不事也亲自桓以下无不恤也襄夫人助之施昭公无道夫人将使公田而杀之荡意诸曰盍适诸侯公曰不能其大夫至于君祖母以及国人诸侯谁纳我且既为人君而又为人臣不如死冬将田孟诸未至夫人王姬使帅甸攻而杀之荡意诸死之书曰宋人弑其君杵臼君无道也文公即位三年晋人卫人陈人郑人伐宋诸侯㑹于扈左氏曰晋荀林父卫孔逹陈公孙宁郑石楚伐宋讨曰何故弑君犹立文公而还卿不书失其所也晋侯蒐于黄父遂复合诸侯于扈平宋也公不与㑹齐难故也书曰诸侯无功也于是晋侯不见郑伯以为贰于楚也郑子家使执讯而与之书以告赵宣子曰寡君即位三年召蔡侯而与之事君九月蔡侯入于敝邑以行敝邑以侯宣多之难寡君是以不得与蔡侯偕十一月克减侯宣多而随蔡侯以朝于执事十二年六月归生佐寡君之嫡夷以请陈侯于楚而朝诸君十四年七月寡君又朝以蒇陈事十五年五月陈侯自敝邑徃朝于君徃年正月烛之武徃朝夷也八月寡君又徃朝以陈蔡之密迩于楚而不敢贰焉则敝邑之故也虽敝邑之事君何以不免在位之中一朝于襄而再见于君夷与孤之二三臣相及于绛虽我小国则蔑以过之矣今大国曰尔未逞吾志敝邑有亡无以加焉古人有言曰畏首畏尾身其余㡬又曰鹿死不择音小国之事大国也徳则其人也不徳则其鹿也铤而走险急何能择命之罔极亦知亡矣将悉敝赋以待于鯈唯执事命之文公二年六月壬申朝于齐四年二月壬戍为齐侵蔡亦获成于楚居大国之间而从于强令岂其罪也大国若弗图无所逃命晋巩朔行成于郑赵穿公壻池为质焉冬郑太子夷石楚为质于晋甘歜败戎于邥垂四年鲁文公卒子赤嗣秦康公卒子稻嗣齐人弑其君商人立公子元左氏曰齐懿公之为公子也与邴歜之父争田弗胜及即位乃掘而刖之而使歜仆纳阎职之妻而使职骖乗夏公游于申池二人浴于池歜以扑抶职职怒歜曰人夺女妻而不怒一抶女庸何伤职曰与刖其父而弗能病者何如乃谋弑懿公纳诸竹中归舎爵而行齐人立公子元鲁公子遂弑其君之子赤及公子视立公子倭左氏曰文公二妃敬嬴生宣公敬嬴嬖而私事襄仲宣公长而属诸襄仲襄仲欲立之叔仲不可仲见于齐侯而请之齐侯新立而欲亲鲁许之冬十月仲杀恶及视而立宣公书曰子卒讳之也仲以君命召惠伯其宰公冉务人止之曰入必死叔仲曰死君命可也公冉务人曰若君命可死非君命何听弗听乃入杀而埋之马矢之中公冉务人奉其帑以奔蔡既而复叔仲氏夫人姜氏归于齐将行哭而过市曰天乎仲为不道杀嫡立庶市人皆哭鲁人谓之哀姜莒弑其君纪公左氏曰莒纪公生太子仆又生季佗爱季佗而黜仆且多行无礼于国仆因国人以弑纪公以其寳玉来奔纳诸宣公公命与之邑曰今日必授季文子使司宼出诸竟曰今日必逹公问其故季文子使太史克对曰先大夫臧文仲教行父事君之礼行父奉以周旋弗敢失队曰见有礼于其君者事之如孝子之养父母也见无礼于其君者诛之如鹰鹯之逐鸟雀也先君周公制周礼曰则以观徳徳以处事事以度功功以食民作誓命曰毁则为贼掩贼为藏窃贿为盗盗器为姦主藏之名頼姦之用为大凶徳有常无赦在九刑不忘行父还观莒仆莫可则也孝敬忠信为吉徳盗贼藏姦为凶徳夫莒仆则其孝敬则弑君父矣则其忠信则窃寳玉矣其人则盗贼也其器则姦兆也保而利之则主藏也以训则昬民无则焉不度于善而皆在于凶徳是以去之五年齐侯鲁侯㑹于平州齐人取鲁济西田左氏曰公子遂如齐逆女遂以妇姜至自齐季文子如齐纳赂以请㑹㑹于平州以定公位东门襄仲如齐拜成齐人取济西之田为立公故以赂齐也楚子郑人侵陈遂侵宋左氏曰宋人之弑昭公也晋荀林父以诸侯之师伐宋宋及晋平宋文公受盟于晋又㑹诸侯于扈将为鲁讨齐皆取赂而还郑穆公曰晋不足与也遂受盟于楚陈共公之卒楚人不礼焉陈灵公受盟于晋秋楚子侵陈遂侵宋胡氏曰楚书爵而人郑者贬之也郑伯本以晋之取赂为不足与而受盟于楚今乃附楚而亟病中国何义乎陈氏曰南北之势于是始也后十五年而宋楚平后五十年而晋赵武楚屈建同盟于宋诸夏分为晋楚之从矣南北之势于是始故谨书之也晋赵盾帅师救陈宋公陈侯卫侯曹伯㑹晋师于棐林伐郑左氏曰楚蒍贾救郑遇于北林囚晋觧扬晋人乃还晋人宋人伐郑左氏曰报北林之役也于是晋侯侈赵宣子为政骤谏而不入故不竞于楚六年宋华元帅师及郑公子归生帅师战于大棘宋师败绩获宋华元左氏曰郑公子归生受命于楚伐宋宋华元乐吕御之战于大棘宋师败绩囚华元获乐吕及甲车四百六十乗俘二百五十人馘百人将战华元杀羊食士其御羊斟不与及战曰畴昔之羊子为政今日之事我为政与入郑师故败宋人以兵车百乘文马百驷以赎华元于郑半入华元逃归立于门外告而入见叔牂曰子之马然也对曰非马也其人也既合而来奔秦师伐晋左氏曰晋欲求成于秦赵穿曰我侵崇秦急崇必救之吾以求成焉赵穿侵崇秦弗与成秦师伐晋以报崇也遂围焦晋人宋人卫人陈人侵郑左氏曰晋赵盾救焦遂自隂地及诸侯之师侵郑楚鬭椒救郑次于郑以待晋师赵盾曰彼宗竞于楚殆将毙矣姑益其疾乃去之又明年鬬椒将攻楚子遂灭若敖氏陈氏曰此晋赵盾以诸侯之师曷为贬称人以晋为甚不竞于楚也楚方圗伯而晋以大夫用诸侯由是兵车之㑹自参以上贬人之而自桺棼之役楚皆称子矣胡氏曰郑居大国之间从于强令岂其罪乎不能以徳镇抚而日争之庸何愈于楚乎自是责楚益䡖罪在晋矣晋赵盾弑其君灵公迎襄公弟黑臀于周立之左氏曰晋灵公不君厚歛以彫墙从台上弹人而观其辟丸也宰夫胹熊蹯不熟杀之寘诸畚使妇人载以过朝赵盾士季见其手问其故而患之将谏士季曰谏而不入则莫之继也㑹请先不入则子继之三进及澑而后视之曰吾知所过矣将改之稽首而对曰人谁无过过而能改善莫大焉犹不改宣子骤谏公患之使鉏麑贼之晨徃寝门辟矣盛服将朝尚早坐而假寐麑退叹而言曰不忘恭敬民之主也贼民之主不忠弃君之命不信有一于此不如死也触槐而死秋九月晋侯饮赵盾酒伏甲将攻之其右提弥明知之趋登曰臣侍君宴过三爵非礼也遂扶以下公嗾夫獒焉明搏而杀之鬬且出提弥明死之灵辙与为公介倒㦸以御公徒而免之遂自亡也赵穿攻灵公于桃园宣子未出山而复太史书曰赵盾弑其君以示于朝宣子曰不然对曰子为正卿亡不越竟反不讨贼非子而谁宣子曰呜唿我之懐矣自贻伊慼其我之谓矣宣子使赵穿逆公子黑臀于周立之初丽姬之乱诅无畜羣公子自是晋无公族及成公即位乃宦卿之适而为之田以为公族又宦其余子亦为余子其庶子为公行晋于是有公族余子公行赵盾请以括为公族曰君姬氏之爱子也微君姬氏则臣狄人也公许之十月王崩弟瑜立乙卯定王元年正月𦵏匡王胡氏曰四月而𦵏王室不君其礼略也楚子伐陆浑之戎王使王孙满劳楚子左氏曰楚子伐陆浑之戎遂至于雒观兵于周疆定王使王孙满劳楚子楚子问鼎之大小轻重焉对曰在徳不在鼎昔夏之方有徳也逺方图物贡金九牧铸鼎象物百物而为之备使民知神姦故民入川泽山林不逢不若螭魅罔两莫能逢之用能协于上下以承天休桀有昬徳鼎迁于商载祀六百商纣暴虐鼎迁于周徳之休明虽小重也其姦回昬乱虽大轻也天祚明徳有所底止成王定鼎于郏鄏卜世三十卜年七百天所命也周徳虽衰天命未改鼎之轻重未可问也胡氏曰夷狄相攻不志此其志何也为陆浑在王都之侧戎夏杂处族类不分也而楚又至洛观兵问鼎故特书于策以谨华夷之辨禁猾夏之阶也楚人侵郑左氏曰晋侯伐郑郑及晋平士㑹入盟夏楚人侵郑郑即晋故也郑穆公卒子夷嗣二年秦共公卒子嗣郑公子归生弑其君灵公弟坚立左氏曰楚人献鼋于郑灵公公子宋与子家将见子公之食指动以示子家曰他日我如此必尝异味及入宰夫将解鼋相视而笑公问之子家以告及食大夫鼋召子公而弗与也子公怒染指于鼎尝之而出公怒欲杀子公子公与子家谋先子家曰畜老犹惮杀之而况君乎反谮子家子家惧而从之夏弑灵公郑人立子良辞曰以贤则去疾不足以顺则公子坚长乃立襄公襄公将去穆氏而舍子良子良不可曰穆氏宜存则固愿也若将亡之则亦皆亡去疾何为乃舍之皆为大夫八年郑子家卒郑人讨幽公之乱斵子家之棺而逐其族改葬幽公谥之曰灵楚子伐郑三年鲁侯朝于齐齐侯止之为高固请昬胡氏曰宣公比年如齐春秋皆致之盖危之也夫以簒弑谋于齐而取国以土地赂齐而请㑹以卑屈事齐而求安上不知有天王下不知有方伯惟利交是奉而可保乎至是如齐而高固使齐侯止公请叔姬焉秋高固来逆叔姬罪宣公也夫以郑国褊小楚公子围之贵骄强大来娶于郑子产辞而郄之使馆于外㡬不得抚有其室而宣公以鲁国周公之后逼于高固请昬其女强委禽焉而不能止惟不知以礼为守身之干以定其位是以得此辱也楚人伐郑四年晋赵盾卫孙免侵陈左氏曰徃年楚子伐郑陈及楚平晋衞侵陈陈即楚故也王使子服求后于齐召公逆王后于齐五年河徙西汉书曰王横言徃者天尝连雨东北风海水溢西南出浸数百里九河之地已为海所渐矣禹之行河水本随西山下东北去周谱云定王五年河徙则今所行非禹之所穿也王使王叔㑹晋侯宋公卫侯郑伯曹伯于黑壤诸侯盟于黑壤左氏曰春卫侯使孙良夫来盟谋㑹晋也郑及晋平公子宋之谋也故相郑伯以㑹冬盟于黑壤王叔桓公临之以谋不睦晋侯之立也公不朝焉又不使大夫聘晋人止公于㑹盟于黄父公不与盟以赂免故黒壤之盟不书讳之也燕桓公卒宣公立六年晋师白狄伐秦楚人灭舒蓼盟呉越七月甲子日有食之既楚师伐陈左氏曰陈及晋平楚师伐陈取成而还王使单子聘于宋遂自陈聘于楚国语曰定王使单襄公聘于宋遂假道于陈以聘于楚火朝觌矣道茀不可行候不在疆司空不视涂泽不陂川不梁野有庾积场功未毕道无列树垦田若蓺饍宰不致饩司里不授馆国无寄寓县无施舎民将筑台于夏氏及陈陈灵公与孔宁仪行父南冠以如夏氏留賔弗见单子归告王曰陈侯不有大咎国必亡王曰何故对曰夫辰角见而雨毕天根见而水涸木见而草木节解驷见而陨霜火见而清风戒寒故先王之教曰雨毕而除道水涸而成梁草木节解而备藏陨霜而冬裘具清风至而修城郭宫室故夏令曰九月除道十月成梁其时儆曰収而场功偫而畚梮营室之中土功其始火之初见期于司里此先王之所以不用财贿而广施徳于天下者也今陈国火朝觌矣而道路若塞野塲若弃泽不陂障川无舟梁是废先王之教也周制有之曰列树以表道立鄙食以守路国有郊牧畺有寓望薮有圃草囿有林池所以御灾也其余无非谷土民无县耜野无奥草不夺民时不蔑民功有优无匮有逸无罢国有班事县有序民今陈国道路不可知田在草间功成而不收民罢于逸乐是弃先王之法制也周之秩官有之曰敌国賔至关尹以告行理以节逆之候人为导卿出郊劳门尹除门宗祝执祀司里授馆司徒具徒司空视涂司㓂诘姦虞人入材甸人积薪火师监燎水师监濯膳宰致饔廪人献饩司马陈刍工人展车百官各以物至宾入如归是故小大莫不懐爱其贵国之宾至则以班加一等益䖍至于王使则皆官正涖事上卿监之若王廵守则君亲监之今虽朝也不才有分族于周承王命以为过賔于陈而司事莫至是蔑先王之官也先王之令有之曰天道赏善而罚淫故凡我造国无从非彛无即慆淫各守尔典以承天休今陈侯不念𦙍续之常弃其伉俪妃嫔而帅其卿佐以淫于夏氏不亦渎姓矣乎陈我大姬之后也弃衮冕而南冠以出不亦简彜乎是又犯先王之令也昔先王之教懋帅其徳也犹恐陨越若废其教而弃其制蔑其官而犯其令将何以守国居大国之间而无此四者其能久乎七年王使征聘于鲁鲁侯朝于齐使仲孙蔑入聘左氏曰王使来征聘夏孟献子聘于周王以为有礼厚贿之晋侯宋公卫侯郑伯曹伯㑹于扈晋荀林父帅师伐陈晋成公卒于扈子据嗣师还楚子伐郑晋郄缺帅师救郑左氏曰㑹于扈讨不睦也陈侯不㑹晋荀林父以诸侯之师伐陈晋侯卒于扈乃还楚子为厉之役故伐郑晋郄缺救郑郑伯败楚师于桺棼国人皆喜唯子良忧曰是国之灾也吾死无日矣胡氏曰楚兵加郑数矣或称人或称爵何也郑自晋成公初立舍楚而从中国正也楚人为是兴师而加郑不义矣故宣公三年书人书侵罪之也次年郑公子归生弑其君诸侯未有声罪致讨者而楚师至焉故特书爵与之也然兴师动衆贼则不讨惟服郑之为事则非义举矣故又次年传称楚子伐郑而经书人再贬之也至是称爵岂与之乎君将不言帅师是以重兵临郑矣下书帅师则知其非与之也卫成公卒子遫嗣八年齐人归鲁济西田四月丙辰日有食之齐惠公卒子无野嗣陈夏征舒弑其君灵公左氏曰陈灵公与孔宁仪行父通于夏姬皆衣其衵服以戏于朝洩冶諌曰公卿宣淫民无效焉且闻不令公告二子遂杀洩冶陈灵公与孔宁仪行父饮酒于夏氏公谓行父曰征舒似汝对曰亦似君征舒病之公出自其廐射而杀之二子奔楚晋人宋人卫人曹人伐郑左氏曰郑及楚平诸侯之师伐郑取成而还王使王季子聘于鲁国语曰定王八年使刘康公聘于鲁发币于大夫季文子孟献子皆俭叔孙宣子东门子家皆侈归王问鲁大夫孰贤对曰季孟其长处鲁乎叔孙东门其亡乎若家不亡身必不免王曰何故对曰臣闻之为臣必臣为君必君寛肃宣惠君也敬恪恭俭臣也寛所以保本也肃所以济时也宣所以教施也惠所以和民也本有保则必固时动而济则无败功教施而宣则徧惠以和民则阜若本固而功成施徧而民阜乃可以长保民矣其何事不彻敬所以承命也恪所以守业也恭所以给事也俭所以足用也以敬承命则不违以恪守业则不懈以恭给事则寛于死以俭足用则逺于忧若承命不违守业不懈寛于死而逺于忧则可以上下无隙矣其何任不堪上作事而彻下能堪其任所以为令闻长世也今夫二子者俭其能足用矣用足则族可以庇二子者侈侈则不恤匮匮而不恤忧必及之若是则必广其身且夫人臣而侈国家弗堪亡之道也王曰㡬何对曰东门之位不若叔孙而泰侈焉不可以事二君叔孙之位不若季孟而亦泰侈焉不可以事三君若皆蚤世犹可若登年以载其毒必亡十六年鲁宣公卒赴者未及东门氏来告乱子家奔齐简王十一年鲁叔孙宣伯亦奔齐楚子伐郑左氏曰楚子伐郑晋士㑹救郑逐楚师于颍北诸侯之师戍郑九年楚子陈侯郑伯盟于辰陵左氏曰楚子伐郑及栎子良曰晋楚不务徳而兵争与其来者可也晋楚无信我焉得有信乃从楚夏盟于辰陵陈郑服也楚人杀陈夏征舒楚子入陈纳公孙宁仪行父于陈迎灵公子午于晋而立之左氏曰楚子为陈夏氏乱故伐陈谓陈人无动将讨于少西氏遂入陈杀夏征舒因县陈陈侯在晋申叔时使于齐反曰夏征舒弑其君其罪大矣讨而戮之君之义也抑人有言曰牵牛以蹊人之田而夺之牛牵牛以蹊者信有罪矣而夺之牛罚已重矣诸侯之从也曰讨有罪也今县陈贪其富也以讨召诸侯而以贪归之无乃不可乎楚子曰善哉吾未之闻也反之可乎对曰吾侪小人所谓取诸其懐而与之也乃复封陈胡氏曰公孙宁仪行父从君于昏宣淫于朝诛杀諌臣使其君见弑盖致乱之臣也而又使陈人用之故春秋外二人于陈而特书纳纳者不受而强纳之者也为楚荘者宜如何潴征舒之宫封洩冶之墓尸孔宁仪行父于朝谋于陈衆定其君而去其庶㡬乎甲子十年楚子围郑左氏曰厉之役郑伯逃归自是楚未得志焉郑既受盟于辰陵又徼事于晋春楚子围郑旬有七日国人大临楚子退师郑人修城进复围之三月克之入自皇门至于逵路郑伯肉袒牵羊以逆曰孤不天不能事君使君懐怒以及敝邑孤之罪也敢不唯命是听其俘诸江南以实海滨亦唯命其翦以赐诸侯使臣妾之亦唯命若惠頋前好徼福于厉宣桓武不冺其社稷使改事君夷于九县君之惠也孤之愿也非所敢望也敢布腹心君实圗之左右曰不可许也得国无赦楚荘曰其君能下人必能信用其民矣庸可㡬乎退三十里而许之平潘尩入盟子良出质晋荀林父帅师及楚子战于邲晋师败绩左氏曰晋师救郑荀林父将中军先縠佐之士㑹将上军郄克佐之赵朔将下军栾书佐之赵括赵婴齐为中军大夫巩朔韩穿为上军大夫荀首赵同为下军大夫韩厥为司马及河闻郑既及楚平桓子欲还曰无及于郑而勦民焉用之随武子曰善㑹闻用师观衅而动徳刑政事典礼不易不可敌也楚军讨郑怒其贰而哀其卑伐叛刑也柔服徳也昔嵗入陈今兹入郑民不罢劳君无怨讟政有经矣荆尸而举商农工贾不败其业而卒乗辑睦事不奸矣军行右辕左追蓐前茅虑无中权后劲百官象物而动军政不戒而备能用典矣其君之举也内姓选于亲外姓选于旧举不失徳赏不失劳老有加惠旅有施舍君子小人物有服章贵有常尊贱有等威礼不逆矣徳立刑行政成事时典从礼顺若之何敌之见可而进知难而退军之善政也兼弱攻昧武之善经也子姑整军而经武乎犹有弱而昧者何必楚彘子曰不可晋所以霸师武臣力也今失诸侯不可谓力有敌而不从不可谓武由我失霸不如死且成师以出闻敌强而退非夫也以中军佐济知荘子曰此师殆哉果遇必败彘子尸之虽免而归必有大咎韩献子谓桓子曰彘子以偏师陷子罪大矣子为元帅师不用命谁之罪也失属亡师为罪已重不如进也事之不㨗恶有所分与其专罪六人同之不犹愈乎师遂济楚子北师次于郔沈尹将中军子重将左子反将右将饮马于河而归闻晋师既济欲还嬖人伍参欲战令尹孙叔敖弗欲曰昔岁入陈今兹入郑不无事矣战而不㨗参之肉其足食乎南辕反斾伍参言于楚子曰晋之从政者新未能行令其佐先縠刚愎不仁未肯用命其三帅者专行不获听而无上衆谁适从此行也晋师必败且君而逃臣若社稷何楚子病之告令尹改乗辕而北次于管以待之晋师在敖鄗之间郑皇戍使如晋师曰郑之从楚社稷之故也未有贰心楚师骤胜而骄其师老矣而不设备子击之郑师为承楚师必败彘子曰败楚服郑于此在矣栾武子曰楚自克庸以来其君无日不讨国人而训之于民生之不易祸至之无日戒惧之不可以怠在军无日不讨军实而申儆之于胜之不可保纣之百克而卒无后训之以若敖蚡冒筚路蓝缕以启山林箴之曰民生在勤勤则不匮不可谓骄先大夫子犯有言曰师直为壮曲为老我则不徳而徼怨于楚我曲楚直不可谓老其君之戎分为二广广有一卒卒偏之两右广初驾数及日中左则受之以至于昬内官序当其夜以待不虞不可谓无备子良郑之良也师叔楚之崇也师叔入盟子良在楚楚郑亲矣来劝我战我克则来不克遂徃以我卜也郑不可从赵括赵同曰率师以来唯敌是求克敌得属又何俟必从彘子赵荘子曰栾伯善哉实其言必长晋国楚少宰如晋师曰寡君少遭闵凶不能文闻二先君之出入此行也将郑是训定岂敢求罪于晋二三子无淹久随季对曰昔平王命我先君文侯曰与郑夹辅周室毋废王命今郑不率寡君使羣臣问诸郑岂敢辱候人彘子以为謟使赵括更之曰行人失辞寡君使羣臣迁大国之迹于郑曰无辟敌羣臣无所逃命楚子又求成于晋晋人许之盟有日矣楚许伯御乐伯摄叔为右以致晋师晋人逐之晋魏锜求公族未得而怒欲败晋师请致师弗许请使许之遂徃请战而还楚潘党逐之赵旃求卿未得且怒于失楚之致师者请挑战弗许请召盟许之郄献子曰二憾徃矣弗备必败彘子曰郑人劝战弗敢从也楚人求成弗能好也师无成命多备何为士季曰若二子怒楚楚人乗我丧师无日矣不如备之楚之无恶除备而盟若以恶来有备不败且虽诸侯相见军卫不彻警也彘子不可士季使巩朔韩穿帅七覆于敖前赵婴齐使其徒具舟于河赵旃夜至楚军席于军门之外使其徒入之乙卯楚子乗左广以逐赵旃旃弃车而走林屈荡搏之逢大夫授旃绥以免晋人惧二子之怒楚师也使軘车逆之潘党望其尘使骋而告曰晋师至矣楚人亦惧楚子之入晋军也遂出陈孙叔曰进之宁我薄人无人薄我遂疾进师车驰卒奔乗晋军桓子不知所为鼓于军中曰先济者有赏中军下军争舟舟中之指可掬也晋师右移上军未动工尹齐将右拒卒以逐下军楚子使告唐惠侯使潘党率游阙四十乗从唐侯以为左拒以从上军驹伯曰待诸乎随季曰楚师方壮若萃于我吾师必尽不如收而去之分谤生民不亦可乎殿其卒而退不败楚熊负覊囚知罃知荘子以其族反之下军之士多从之曰不以人子吾子其可得乎射连尹襄老载其尸射公子谷臣囚之以二者还及昬楚师军于邲晋之余师不能军宵济亦终夜有声楚重至于邲遂次于衡雍潘党曰君盍筑武军而収晋尸以为京观臣闻克敌必示子孙以无忘武功楚子曰夫文止戈为武夫武禁暴戢兵保大定功安民和衆豊财者也故使子孙无忘其章今我使二国暴骨暴矣观兵以威诸侯兵不戢矣暴而不戢安能保大犹有晋在焉得定功所违民欲犹多民何安焉无徳而强争诸侯何以和衆利人之㡬而安人之乱以为己荣何以丰财武有七徳我无一焉何以示子孙其为先君宫告成事而已武非吾功也古者明王伐不敬取其鲸鲵而封之以为大戮于是乎有京观以惩淫慝今罪无所而民皆尽忠以死君命又何以为京观乎祀于河作先君宫告成事而还晋师归桓子请死晋侯欲许之士贞子諌曰城濮之役晋师三日谷文公犹有忧色曰得臣犹在忧未歇也困兽犹鬬况国相乎及楚杀子玉曰莫余毒也已是晋再克而楚再败也楚是以再世不竞今天或者大警晋也而又杀林父以重楚胜无乃久不竞乎林父之事君也进思尽忠退思补过社稷之卫也夫其败也如日月之食焉何损于明晋侯使复其位明年晋杀其大夫先縠晋屠岸贾杀赵朔于下宫史记曰晋景公时赵盾卒子朔嗣朔娶晋成公姊屠岸贾者始有宠于灵公至景公之三年贾为司宼乃治灵公之贼徧告诸将曰盾虽不知犹为贼首以臣弑君子孙在朝何以惩罪请诛之韩厥曰灵公遇贼赵盾在外吾先君以为无罪故不诛今诛其后非先君之意妄诛谓之乱臣有大事而君不闻是无君也贾不听韩厥告赵朔趣亡朔不肯曰子必不絶赵祀朔死不恨厥许诺贾擅与诸将攻赵氏于下宫杀赵朔朔妻有遗腹走公宫匿朔客公孙杵臼谓朔友程婴曰胡不死程婴曰朔之妇有遗腹幸而男吾奉之即女也吾徐死耳居无何而朔妇生男屠岸贾闻之索于宫中夫人置儿绔中祝曰赵宗灭乎若号即不灭若无声及索儿竟无声已脱程婴谓公孙杵臼曰今一索不得后必且复索之柰何杵臼曰立孤与死孰难程婴曰死易立孤难耳杵臼曰赵氏先君遇子厚子彊为其难者吾为其易者请先死乃二人谋取他人婴儿负之衣以文葆匿山中程婴出谬谓诸将曰谁能与我千金吾告赵氏孤处诸将许之随攻公孙杵臼杵臼谬曰小人程婴昔下宫之难不能死与我谋匿赵孤今又卖之乎诸将遂杀杵臼与孤儿以为赵氏孤已死然赵氏真孤乃在程婴卒与俱匿山中居十五年韩厥具以实告于是景公乃与韩厥谋召赵氏孤儿匿之宫中名曰武楚子灭萧左氏曰楚子伐萧宋华椒以蔡人救萧萧人囚熊相宜僚及公子丙楚子曰勿杀吾退萧人杀之怒遂围萧萧溃胡氏曰楚荘假于讨贼而灭陈春秋以讨贼之义重也末减而书入恶其贰已而入郑春秋以退师之情恕也末减而书围至是肆其强暴灭无罪之国其志已盈虽欲赦之不得也故传称萧溃经以灭书断其罪也晋人宋人衞人曹人同盟于清邱宋师伐陈卫人救陈左氏曰晋原縠宋华椒卫孔逹曹人同盟于清邱曰恤病讨贰于是卿不书不实其言也宋为盟故伐陈卫人救之孔逹曰先君有约言焉若大国讨我则死之十有一年楚子伐宋左氏曰以其救萧也君子曰清邱之盟唯宋可以免焉晋以卫之救陈也讨焉使人弗去曰罪无所归将加而师孔逹曰茍利社稷请以我説罪我之由我则为政而亢大国之讨将以谁任我则死之缢而死卫人以説于晋而免十有二年曹文公卒子庐嗣晋侯伐郑左氏曰晋侯伐郑为邲故也告于诸侯蒐焉而还中行桓子之谋也曰示之以整使谋而来郑人惧使子张代子良于楚郑伯如楚谋晋故也郑以子良为有礼故召之楚子围宋左氏曰楚子使申舟聘于齐曰无假道于宋亦使公子冯聘于晋不假道于郑申舟以孟诸之役恶宋曰郑昭宋聋晋使不害我则必死楚子曰杀汝我伐之见犀而行及宋华元曰过我而不假道鄙我也鄙我亡也杀其使者必伐我伐我亦亡也亡一也乃杀之楚子闻之投袂而起屦及于窒皇劒及于寝门之外车及于蒲胥之市秋围宋十有三年宋人及楚人平左氏曰宋人使乐婴齐告急于晋晋侯欲救之伯宗曰虽鞭之长不及马腹天方授楚未可与争虽晋之彊能违天乎国君含垢天之道也君其待之乃止使解扬如宋使无降楚曰晋师悉起将至矣郑人囚而献诸楚楚子赂之使反其言不许三而许之登诸楼车遂致其君命楚子将杀之曰尔既许不谷而反之速即尔刑对曰君能制命为义臣能承命为信信载义而行为利义无二信信无二命君之赂臣不知命也受命以出有死而已臣之许君以成命也死而成命臣之禄也楚子舍之以归夏楚师将去宋申犀稽首于马前曰毋畏知死而不敢废命王弃言焉申叔时仆曰筑室反耕者从之宋人惧使华元夜入楚师登子反之牀起之曰寡君使元以病告曰敝邑易子而食析骸以㸑虽然城下之盟有以国毙不能从也去我三十里唯命是听子反惧与之盟而告退三十里宋及楚平华元为质盟曰我无尔诈尔无我虞王札子杀召伯毛伯左氏曰王孙苏与召伯毛伯争政使王子㨗杀召戴公及毛伯卫卒立召襄谷梁氏曰两下相杀不志乎春秋此其志何也矫王命以杀之故曰以王命杀也王命杀则何志焉为天下主者天也继天者君也君之所存者命也为人臣而侵其君之命而用之是不臣也为人君而失其命是不君也君不君臣不臣此天之所以倾也晋侯使赵同来献狄俘左氏曰潞子婴儿之夫人晋景公之姊也酆舒为政而杀之又伤潞子之目晋荀林父败赤狄于曲梁灭潞酆舒奔卫卫人归诸晋杀之晋侯赏桓子狄臣千室亦赏士伯曰吾获狄土子之功也微子吾丧伯氏矣晋侯使赵同献狄俘于周不敬刘康公曰不及十年原叔必有大咎天夺之魄矣鲁初税畆左氏曰非礼也谷出不过借杜氏曰公田之法十取其一今又履其余畆复十收其一故哀公曰二吾犹不足遂以为常故曰初十有四年晋人灭赤狄甲氏及留吁来献俘王以黻冕命晋士㑹左氏曰晋士㑹帅师灭赤狄甲氏及留吁铎辰三月献狄俘晋侯请于王以黻冕命士㑹将中军且为太傅于是晋国之盗逃奔于秦羊舌职曰吾闻之禹称善人不善人逺善人在上则国无幸民谚曰民之多幸国之不幸也是无善人之谓也成周宣榭火左氏曰人火之也人火曰火天火曰灾王孙苏奔晋晋侯使士㑹入聘左氏曰为毛召之难故王室复乱王孙苏奔晋晋人复之晋侯使士㑹平王室定王享之原襄公相礼殽烝武子私问其故王闻之召武子曰季氏而弗闻乎王享有体荐宴有折爼公当享卿当宴王室之礼也武子归而讲求典礼以脩晋国之法十有五年蔡文侯卒子固嗣六月癸卯日有食之晋侯鲁侯卫侯曹伯邾子同盟于断道左氏曰晋侯使郄克征㑹于齐齐顷公帷妇人使观之郄子登妇人笑于房献子怒出而誓曰所不此报无能渉河献子先归请伐齐弗许齐侯使髙固晏弱蔡朝南郭偃㑹及歛盂高固逃归夏㑹于断道讨贰也辞齐人执晏弱蔡朝南郭偃苖贲皇使见晏桓子归言于晋侯曰举言羣臣不信诸侯皆有贰志齐君恐不得礼故不出而使四子来或沮之曰君不出必执吾使故高子及歛盂而逃夫三子者曰若絶君好宁归死焉为是犯难而来吾若善逆彼以懐来者又执之以信齐沮又久之以成其悔使反者得辞而害来者以惧诸侯将焉用之缓之逸范武子老郄献子为政鲁侯之弟叔肸卒谷梁氏曰春秋书公弟叔肸贤之也宣弑而非之也非之则胡为不去之兄弟也何去而之与之财则曰我足矣织屦而食终身不食宣公之食君子以是为通恩也以取贵乎春秋十有六年晋侯卫世子臧伐齐齐侯㑹晋侯盟于缯楚荘卒子审嗣鲁宣公卒子黑肱嗣左氏曰公孙归父以襄仲之立宣公也有宠欲去三桓以张公室谋而聘于晋欲以晋人去之公薨季文子言于朝曰使我杀嫡立庶以失大援者仲也夫臧宣叔怒曰当其时不能治也后之人何罪遂逐东门氏子家还及笙坛帷复命于介袒括髪即位哭踊奔齐十有七年晋侯使瑕嘉来平戎王使单子如晋王子伐茅戎王师败绩于茅戎左氏曰晋侯使瑕嘉平戎于王单襄公如晋拜成刘康公徼戎将遂伐之叔服曰背盟而欺大国此必败背盟不祥欺大国不义神人弗助将何以胜不听遂伐茅戎败绩于徐吾氏鲁作邱甲陈氏曰邱甲邱自为甲也二十五人为两四两为卒卒出长毂一乘也于甸乎取之于是有甲士邱十六井也而自为甲是邱赋一乗也大司马之制上地家可用者三人中地二家五人下地家二人皆胜兵也必四邱之甸也而后备一卒出长毂一乗则是从征少而休多也作邱甲休少而从征多矣十有八年齐侯伐鲁败卫师于新筑左氏曰齐侯伐我北鄙围龙顷公之嬖人卢蒲就魁门焉龙人囚之齐侯曰勿杀吾与而盟无入而封弗听杀而膊诸城上齐侯亲鼓士陵城三日取龙遂南侵及巢邱卫侯使孙良夫石稷寗相向禽将侵齐与齐师遇石子欲还孙子曰不可以师伐人遇其师而还将谓君何若知不能则如无出今既遇矣不如战也石成子曰师败矣子不少湏衆惧尽子丧师徒何以复命皆不对又曰子国卿也陨子辱矣子以衆退我此乃止且告车来甚衆齐师乃止次于鞫居新筑人仲叔于奚救孙桓子桓子是以免晋郄克鲁季孙行父臧孙许叔孙侨如公孙婴齐卫孙良夫曹公子首及齐侯战于鞌齐师败绩左氏曰孙桓子还于新筑不入遂如晋乞师臧宣叔亦如晋乞师皆主郄献子晋侯许之七百乘郄子曰此城濮之赋也有先君之明与先大夫之肃故㨗克于先大夫无能为役请八百乗许之郄克及士燮栾书韩厥将以救鲁卫臧宣叔逆晋师且道之季文子帅师㑹之师从齐师于莘至于靡笄之下齐侯使请战对曰晋与鲁卫兄弟也来告曰大国朝夕释憾于敝邑之地寡君不忍使羣臣请于大国无令舆师淹于君地能进不能退君无所辱命师陈于鞌邴夏御齐侯逢丑父为右晋解张御郄克郑邱缓为右齐侯曰余姑剪灭此而后朝食不介马而驰之郄克伤于矢流血及屦未絶鼓音曰余病矣张侯曰师之耳目在吾旗鼓进退从之此车一人殿之可以集事若之何其以病败君之大事也病未及死吾子勉之左并辔右援枹而鼓马逸不能止师从之齐师败绩逐之逢丑父与公易位韩厥执絷马前再拜稽首奉觞加璧以进曰寡君使羣臣为鲁卫请曰无令舆师䧟入君地下臣不幸属当戎行无所逃隠且惧奔辟而忝两君臣辱戎士敢告不敏摄官承乏丑父使公下如华泉取饮郑周父御佐车宛茷为右载齐侯以免韩厥献丑父郄献子将戮之唿曰自今无有代其君任患者有一于此将为戮乎郄子曰人不难以死免其君我戮之不祥赦之以劝事君者乃免之齐侯求丑父三入三出入于狄卒狄卒皆抽戈楯冒之以入卫师卫师免之晋师从齐师入自邱舆击马陉齐侯使賔媚人赂以纪甗玉磬与地不可则听客之所为晋人不可曰必以萧同叔子为质使齐之封内尽东其畆对曰萧同叔子非他寡君之母也若以匹敌则亦晋君之母也吾子布大命于诸侯而曰必质其母其若王命何且是以不孝令也诗曰孝子不匮永钖尔类若以不孝令于诸侯其无乃非徳类也乎先王疆理天下物土之宜而布其利故诗曰我疆我理南东其畆今吾子疆理诸侯而曰尽东其畆唯吾子戎车是利无顾土宜无乃非先王之命也乎反先王则不义何以为盟主其晋实有阙寡君之命使臣则有辞矣曰子以君师辱于敝邑不腆敝赋以犒从者畏君之震师徒桡败吾子惠徼齐国之福不冺其社稷使继旧好唯是先王之敝器土地不敢爱子又不许请収合余烬背城借一敝邑之幸亦云从也况其不幸敢不唯命是听鲁卫諌曰齐疾我矣子若不许讐我必甚唯子则又何求子得其国寳我亦得地而纾于难其荣多矣晋人许之对曰羣臣帅赋舆以为鲁卫请茍有以借口而复于寡君敢不唯命是听秋七月晋师及齐国佐盟于袁娄使齐人归鲁汶阳之田晋师归范文子后入武子曰无为吾望尔也乎对曰师有功国人喜以逆之先入必属耳目焉是代师受名也故不敢武子曰吾知免矣郄伯见公曰子之力也夫对曰君之训也二三子之力也臣何力之有焉范叔见劳之如郄伯对曰庚所命也克之制也爕何力之有焉栾伯见公亦如之对曰燮之诏也士用命也书何力之有焉宋文公卒子固嗣左氏曰宋文公卒始厚𦵏用蜃炭益车马始用殉重器备椁有四阿棺有翰桧君子谓华元乐举于是乎不臣臣治烦去惑者也是以伏死而争今二子者君生则纵其惑死又益其侈是弃君于恶也何臣之为卫穆公卒子臧嗣左氏曰晋三子自役弔焉哭于大门之外卫人逆之妇人哭于门内送亦如之遂常以𦵏晋侯使巩朔献齐㨗王命委于三吏左氏曰晋侯使巩朔献齐捷于周王弗见使单襄公辞焉曰蛮夷戎狄不式王命淫湎毁常王命伐之则有献㨗王亲受而劳之所以惩不敬劝有功也兄弟甥舅侵败王畧王命伐之告事而已不献其功所以敬亲暱禁淫慝也今叔父克遂有功于齐而不使命卿镇抚王室所使来抚余一人而巩伯实来未有职司于王室又奸先王之礼余虽欲于巩伯其敢废旧典以忝叔父夫齐甥舅之国也而太师之后也宁不亦淫从其欲以怒叔父抑岂不可谏诲士荘伯不能对王使委于三吏礼之如侯伯克敌使大夫告庆之礼降于卿礼一等王以巩伯宴而私贿之曰非礼也勿籍楚师郑师侵卫遂侵鲁鲁侯㑹楚公子婴齐于蜀遂及楚人秦人宋人陈人卫人郑人齐人曹人邾人薛人鄫人盟于蜀左氏曰宣公使求好于楚楚荘卒宣公薨不克作好成公即位受盟于晋㑹晋伐齐卫人不行使于楚而亦受盟于晋从于伐齐故楚令尹子重为阳桥之役以救齐将起师子重曰师衆而后可乃大户已责逮鳏救乏赦罪悉师卒尽行彭名御戎蔡景公为左许灵公为右冬楚师侵卫遂侵我师于蜀侵及阳桥孟孙请徃赂之公衡为质以请盟楚人许平十一月公及楚公子婴齐蔡侯许男秦右大夫説宋华元陈公孙宁卫孙良夫郑公子去疾及齐国之大夫盟于蜀卿不书匮盟也于是乎畏晋而窃与楚盟故曰匮盟蔡侯许男不书乗楚车也是行也晋辟楚畏其衆也十有九年晋侯宋公鲁侯卫侯曹伯伐郑左氏曰讨邲之役也郑公子偃帅师御之使东鄙覆诸鄤败诸邱舆皇戍如楚献㨗郑公子去疾帅师伐许晋人归公子谷臣于楚楚人归知罃于晋左氏曰晋人归楚公子谷臣与连尹襄老之尸于楚以求知罃于是荀首佐中军矣故楚人许之楚子送知罃曰子归何以报我对曰以君之灵累臣得归骨于晋寡君之以为戮死且不朽若从君之惠而免之以赐君之外臣首首其请于寡君而以戮于宗亦死且不朽若不获命而使嗣宗职次及于事而帅偏师以脩封疆虽遇执事其弗敢违其竭力致死无有二心以尽臣礼所以报也楚子曰晋未可与争重为之礼而归之晋作六军杜氏曰僭王也郑伐许陈氏曰狄郑也楚之霸郑为之也由齐桓以来争郑于楚桓公卒郑始朝楚诸夏之变于夷郑为乱阶也至辰陵郑帅诸夏而事楚矣败晋于邲盟十四国之君大夫于蜀皆郑为之是故狄秦而后狄郑微秦郑中国无左衽矣二十年郑襄公卒子费嗣郑伯伐许燕宣公卒昭公立二十有一年梁山崩王崩子夷践位晋侯齐侯宋公鲁侯卫侯郑伯曹伯邾子杞伯同盟于虫牢左氏曰徃年郑公孙申疆许田许人败诸展陂郑伯伐许晋栾书荀首救许伐郑楚子反救郑郑伯与许男讼焉子反曰君若辱在寡君寡君与其二三臣共听两君之所欲成其可知也不然侧不足以知二国之成许灵公愬郑伯于楚郑悼公如楚讼不胜楚人执皇戍及子国郑伯归使公子偃请成于晋秋郑伯及晋赵同盟于垂棘冬同盟于虫牢郑服也宋公辞以难吴子去齐卒子乗嗣史记世家曰太伯作呉传弟仲雍卒子季简立歴叔逹周章熊遂柯相疆鸠夷余桥疑吾柯卢周繇屈羽夷吾禽处转颇髙句卑去齐寿梦凡十九世呉始益大称王御批资治通鑑纲目前编巻十三御批资治通鑑纲目前编卷十四钦定四库全书御批资治通鑑纲目前编巻十四丙子周简王元年晋伯宗夏阳说卫孙良夫寗相郑人伊雒之戎陆浑蛮氏侵宋左氏曰以其辞会也师于鍼卫人不保说欲袭卫曰虽不可入多俘而归有罪不及死伯宗曰不可卫唯信晋故师在其郊而不设备若袭之是弃信也虽多卫俘而晋无信何以求诸侯乃止师还卫人登陴晋迁于新田左氏曰晋人谋去故绛诸大夫皆曰必居郇瑕氏之地沃饶而近盬国利君乐不可失也公谓韩献子曰何如对曰不可郇瑕氏土薄水浅其恶易觏易觏则民愁民愁则垫隘于是乎有沈溺重膇之疾不如新田土厚水深居之不疾有汾浍以流其恶且民从教十世之利也夫山泽林盬国之寳也国饶则民骄佚近寳公室乃贫不可谓乐公说迁于新田郑悼公卒弟睔立楚公子婴齐帅师伐郑晋栾书帅师救郑左氏曰郑从晋故也晋师与楚师遇于绕角楚师还晋师遂侵蔡楚公子申公子成以申息之师救蔡军帅之欲战者衆知庄子范文子韩献子曰不可吾来救郑楚师去我吾遂至于此是迁戮也戮而不已又怒楚师战必不克虽克不令成师以出而败楚之二县何荣之有焉若不能败为辱己甚武子曰善钧从衆夫善衆之主也三卿为主可谓衆矣从之侵沈获沈子揖呉夀梦来朝呉越春秋曰寿梦元年朝周适楚观诸侯礼乐鲁成公会于钟离深问周公礼乐成公悉为陈前王之礼乐因为咏歌三代之风寿梦曰孤在夷蛮徒以椎髻为俗岂有斯之服哉因叹而去曰于乎哉礼也二年呉伐郯左氏曰呉伐郯郯成季文子曰中国不振旅蛮夷入伐而莫之或恤无弔者也夫诗曰不弔昊天乱靡有定有上不弔其谁不受乱吾亡无日矣楚公子婴齐帅师伐郑晋侯齐侯宋公鲁侯卫侯曹伯莒子邾子杞伯救郑同盟于马陵左氏曰楚子重伐郑师于汜诸侯救郑郑共仲侯羽军楚师囚郧公钟仪献诸晋八月同盟于马陵寻虫牢之盟且莒服故也晋人以钟仪归囚诸军府呉入州来左氏曰楚之讨陈夏氏也楚庄欲纳夏姬申公巫臣曰不可君召诸侯以讨罪也今纳夏姬贪其色也贪色为淫淫为大罚乃止子反欲取之巫臣曰是不祥人也是夭子蛮杀御叔弑灵侯戮夏南出孔仪丧陈国何不祥如是子反乃止楚子以与连尹襄老襄老死于邲不获其尸巫臣使道焉曰归吾聘女又使自郑召之曰尸可得也必来逆之姬以告楚子楚子问巫臣对曰其信知罃之父新佐中军而善郑皇戌甚爱此子其必因郑而归王子与襄老之尸以求之楚子遣夏姬归巫臣聘诸郑郑伯许之及楚共即位将为阳桥之役使屈巫聘于齐巫臣尽室以行及郑使介反币而以夏姬行遂奔晋子反请以重币锢之楚子曰止其自为谋也则过矣其为吾先君谋也则忠且彼若能利国家虽重币晋将可乎若无益晋将弃之何劳锢焉围宋之役子重请取于申吕以为赏田巫臣曰不可子重是以怨巫臣子重子反杀巫臣之族而分其室巫臣自晋遗二子书曰尔以䜛慝贪惏事君而多杀不辜余必使尔罢于奔命以死巫臣请使于呉晋侯许之呉子寿梦说之乃通呉于晋以两之一卒适呉舎偏两之一焉与其射御教呉乘车教之战陈教之叛楚寘其子狐庸焉使为行人于呉呉始伐楚伐巢伐徐子重奔命马陵之会呉入州来子重自郑奔命子重子反于是一嵗七奔命蛮夷属于楚者呉尽取之是以始大通于上国陈氏曰呉楚之交兵不书至是始书之传曰是以始大通呉于上国晋人为之也盟于蒲景公将始会呉呉不至于钟离而后至盟于鸡泽悼公又逆呉子呉不至于戚而后至呉之为蛮久矣其不敢自列于诸夏而晋求之急将以罢楚也楚罢晋亦不复霸矣三年晋栾书帅师侵蔡遂侵楚晋杀其大夫赵同赵括左氏曰赵婴通于赵庄姬原屏放诸齐庄姬譛之于晋侯曰原屏将为乱栾郄为徴六月晋讨赵同赵括武从姬氏畜于公宫王使召伯赐鲁侯命胡氏曰诸侯嗣立而入见则有赐已脩聘礼而来朝则有赐能敌王所忾而献功则有赐成公即位服丧已毕而不入见又未尝敌王所忾也何为而赐命乎春秋罪邦君之不王讥天子之僣赏也晋人齐人鲁人邾人伐郯左氏曰晋士燮来聘言伐郯也以其事呉故公赂之请缓师文子不可曰君命无贰失信不立礼无加货事无二成君后诸侯是寡君不得事君也燮将复之季孙惧使宣伯帅师会伐郯胡氏曰呉初伐郯季文子固忧之矣然当其时晋弗能救及其既成岂得已也而又率诸国伐之何义乎晋侯之为盟主可见矣鲁既知其不可而不敢违其不能自立亦可知矣四年晋侯齐侯宋公鲁侯卫侯郑伯曹伯莒子杞伯同盟于蒲左氏曰初晋侯使韩穿来言汶阳之田归之于齐季文子饯之私焉曰大国制义以为盟主是以诸侯懐德畏讨无有贰心谓汶阳之田敝邑之旧也而用师于齐使归诸敝邑今有二命曰归诸齐信以行义义以成命小国所望而懐也信不可知义无所立四方诸侯其谁不解体七年之中一与一夺诗曰士也罔极二三其德霸主将德是以而二三之行父惧晋之失诸侯也是以敢私言之为归汶阳之田故诸侯贰于晋晋人惧会于蒲以寻马陵之盟季文子谓范文子曰德则不竞寻盟何为范文子曰勤以抚之寛以待之坚彊以御之明神以要之柔服而伐贰德之次也是行也将始会呉呉人不至齐顷公卒子环嗣晋人执郑伯晋栾书帅师伐郑左氏曰楚人以重赂求郑郑伯会楚公子成于邓秋郑伯如晋晋人讨其贰于楚也执诸铜鞮栾书伐郑郑人使伯蠲行成晋人杀之非礼也兵交使在其间可也楚子重侵陈以救郑楚公子婴齐帅师伐莒莒溃楚人入郓左氏曰初晋侯使申公巫臣如呉假道于莒与渠丘公立于池上曰城已恶莒子曰辟陋在夷其孰以我为虞对曰夫狡焉思启封疆以利社稷者何国蔑有唯然故多大国矣唯或思或纵也勇夫重闭况国乎明年冬楚子重自陈伐莒围渠丘渠丘城恶衆溃奔莒楚入渠丘莒人囚楚公子平楚人曰勿杀吾归而俘莒人杀之楚师围莒莒城亦恶莒溃楚遂入郓莒无备故也秦人白狄伐晋郑人围许左氏曰郑人围许示晋不急君也公孙申谋曰我出师以围许为将改立君者而纾晋使晋必归君晋侯归楚钟仪于楚楚子使公子辰如晋左氏曰晋侯观于军府见钟仪问之曰南冠而絷者谁也有司对曰郑人所献楚囚也使税之召而弔之再拜稽首问其族对曰泠人也公曰能乐乎对曰先父之职官也敢有二事使与之琴操南音公曰君王何如对曰其为太子也师保奉之以朝于婴齐而夕于侧也不知其他公语范文子文子曰楚囚君子也言称先职不背本也乐操土风不忘旧也称太子抑无私也名其二卿尊君也不背本仁也不忘旧信也无私忠也尊君敏也仁以接事信以守之忠以成之敏以行之事虽大必济君盍归之使合晋楚之成公从之重为之礼而归之楚子使公子辰如晋报钟仪之使请修好结成五年晋使籴茷如楚报使晋侯有疾立世子州蒲为君以会齐侯宋公鲁侯卫侯曹伯伐郑左氏曰郑公子班闻叔申之谋立公子繻夏郑人杀繻立髠顽班奔许栾武子曰郑人立君我执一人焉何益不如伐郑而归其君以求成焉晋侯有疾立子州蒲以为君而会诸侯以伐郑郑子罕赂以襄钟子然盟于脩泽子驷为质郑伯归讨立君者杀叔申叔禽晋景公卒左氏曰晋侯梦大厉被髪及地曰杀余孙不义余得请于帝矣公觉召桑田巫巫言如梦公曰何如曰不食新矣公疾病求医于秦秦伯使医缓为之未至公梦疾为二竖子曰彼良医也惧伤我焉逃之其一曰居肓之上膏之下若我何医至曰疾不可为也在肓之上膏之下攻之不可达之不及药不至焉不可为也公曰良医也厚为之礼而归之六月丙午晋侯欲麦使甸人献麦馈人为之召桑田巫示而杀之将食张如厠䧟而卒晋程婴攻屠岸贾灭其族复赵武程婴请死史记曰晋景公疾卜之大业之后不遂者为祟诸将入问疾景公因韩厥之衆以胁诸将而见赵武诸将不得已乃曰昔下宫之难屠岸贾为之矫以君命并命羣臣非然孰敢作难微君之疾羣臣固且请立赵后今君有命羣臣之愿也于是召赵武程婴徧拜诸将遂反与程婴赵武攻屠岸贾灭其族复与赵武田邑如故及赵武冠成人程婴乃辞诸大夫谓赵武曰昔下宫之难皆能死我非不能死思立赵氏之后今赵武既立成人复故位我将下报赵宣孟与公孙杵臼赵武泣顿首固请曰武愿苦筋骨以报子至死而子忍去我死乎程婴曰不可彼以我为能成事故先我死今我不报是以我事为不成遂自杀赵武服齐衰三年为之祭邑春秋祠之世勿絶左氏曰韩厥言于晋侯曰成季之勲宣孟之忠而无后为善者惧矣乃立武而反其田焉六年周公楚出奔晋左氏曰周公楚恶惠襄之偪且与伯与争政不胜而出王使刘子复之盟于鄄而入三日复出奔晋凡自周无出周公自出故也命王季子单子取鄇田于晋左氏曰晋郄至与周争鄇田王命刘康公单襄公讼诸晋郄至曰温吾故也故不敢失刘子单子曰昔周克商使诸侯抚封苏忿生以温为司冦与檀伯达封于河苏氏即狄又不能于狄而奔卫襄王劳文公而赐之温狐氏阳氏先处之而后及子若治其故则王官之邑也子安得之晋侯使郄至勿敢争七年宋华元合晋楚之成晋楚交聘左氏曰宋华元善于令尹子重又善于栾武子闻楚人既许晋籴茷成而使复归命矣华元如楚遂如晋合晋楚之成夏晋士燮会楚公子罢许偃盟于宋西门之外曰凡晋楚无相加戎好恶同之同恤菑危备救凶患若有害楚则晋伐之在晋楚亦如之交贽往来道路无壅谋其不协而讨不庭有渝此盟明神殛之俾队其师无克胙国晋郄至如楚聘且涖盟楚子享之子反相为地室而县焉郄至将登金奏作于下惊而走出子反曰日云莫矣寡君须矣吾子其入也賔曰君不忘先君之好施及下臣贶之以大礼重之以备乐如天之福两君相见何以代此下臣不敢子反曰如天之福两君相见无亦唯是一矢以相加遗焉用乐寡君须矣吾子其入也賔曰若让之以一矢祸之大者其何福之为世之治也诸侯间于天子之事则相朝也于是乎有享宴之礼享以训共俭宴以示慈惠共俭以行礼而慈惠以布政政以礼成民是以息百官承事朝而不夕此公侯之所以扞城其民也今吾子之言乱之道也然吾子主也至敢不从遂入卒事归以语范文子文子曰无礼必食言吾死无日矣夫冬楚公子罢如晋聘且涖盟八年鲁侯及诸侯来朝遂从王季子成子会晋侯伐秦曹宣公卒于师公子负刍杀世子而自立成肃公卒于瑕左氏曰往年秦晋为成将会于令狐晋侯先至秦伯不肯渉河次于王城使史颗盟晋侯于河东晋郄犫盟秦伯于河西秦伯归而背晋成是年晋侯使郄锜如鲁乞师三月公如京师孟献子从公及诸侯朝王遂从刘康公成肃公会晋侯伐秦成子受脤于社不敬刘子曰吾闻之民受天地之中以生所谓命也是以有动作礼义威仪之则以定命也能者养之以福不能者败以取祸是故君子勤礼小人尽力勤礼莫如致敬尽力莫如敦笃敬在养神笃在守业国之大事在祀与戎祀有执膰戎有受脤神之大节也今成子惰弃其命矣其不反乎夏晋侯使吕相絶秦曰昔逮我献公及穆公相好戮力同心申之以盟誓重之以昬姻天祸晋国文公如齐惠公如秦无禄献公即世穆公不忘旧德俾我惠公用能奉祀于晋又不能成大勲而为韩之师亦悔于厥心用集我文公是穆之成也文公躬擐甲胄䟦履山川踰越险阻征东之诸侯虞夏商周之𦙍而朝诸秦则亦既报旧德矣郑人怒君之疆场我文公帅诸侯及秦围郑秦大夫不询于我寡君擅及郑盟诸侯疾之将致命于秦文公恐惧绥静诸侯秦师克还无害则是我有大造于西也无禄文公即世穆为不弔蔑死我君寡我襄公迭我殽地奸絶我好伐我保城殄灭我费滑散离我兄弟挠乱我同盟倾覆我国家我襄公未忘君之旧勲而惧社稷之陨是以有殽之师犹愿赦罪于穆公穆公弗听而即楚谋我天诱其衷成王陨命穆公是以不克逞志于我穆襄即世康灵即位康公我之自出又欲阙翦我公室倾覆我社稷帅我蝥贼以来荡揺我边疆我是以有令狐之役康犹不悛入我河曲伐我洓川俘我王官翦我羁马我是以有河曲之战东道之不通则是康公絶我好也及君之嗣也我君景公引领西望曰庶抚我乎君亦不惠称盟利吾有狄难入我河县焚我箕郜芟夷我农功䖍刘我边垂我是以有辅氏之聚君亦悔祸之延而欲徼福于先君献穆使伯车来命我景公曰吾与女同好弃恶复脩旧德以追念前勲言誓未就景公即世我寡君是以有令狐之会君又不祥背弃盟誓白狄及君同州君之仇讐而我之昬姻也君来赐命曰吾与女伐狄寡君不敢顾昬姻畏君之威而受命于吏君有二心于狄曰晋将伐女狄应且憎是用告我楚人恶君之二三其德也亦来告我曰秦背令狐之盟而来求盟于我昭告昊天上帝秦三公楚三王曰余虽与晋出入余唯利是视不谷恶其无成德是用宣之以惩不壹诸侯备闻此言斯是用痛心疾首暱就寡人寡人帅以听命唯好是求君若惠顾诸侯矜哀寡人而赐之盟则寡人之愿也其承宁诸侯以退岂敢徼乱君若不施大惠寡人不佞其不能以诸侯退矣敢尽布之执事俾执事实图利之秦桓公既与晋厉公为令狐之盟而又召狄与楚欲道以伐晋诸侯是以睦于晋晋栾书将中军荀庚佐之士燮将上军郄锜佐之韩厥将下军荀罃佐之赵旃将新军郄至佐之郄毅御戎栾鍼为右孟献子曰晋帅乘和师必有大功五月晋师以诸侯之师及秦师战于麻隧秦师败绩曹宣公卒于师师遂济泾及侯丽而还迓晋侯于新楚成肃公卒于瑕九年郑人伐许卫定公卒子衎嗣左氏曰卫侯有疾使孔成子寗惠子立敬姒之子衎以为太子卫定公卒夫人姜氏既哭而息见太子之不哀也不内酌饮叹曰是夫也将不唯卫国之败其必始于未亡人呜唿天祸卫国也夫吾不获鱄也使主社稷大夫闻之无不耸惧孙文子自是不敢舍其重器于卫尽寘诸戚而甚善晋大夫秦桓公卒子嗣十年晋侯鲁侯卫侯郑伯曹伯宋世子成齐国佐邾人同盟于戚晋侯执曹伯归于京师诸侯立子臧辞奔宋左氏曰曹宣公卒于师曹人使公子负刍守使公子欣时逆䘮负刍杀其太子而自立也诸侯请讨之晋人以其役之劳请俟他年葬曹宣公子臧将亡国人皆将从之公惧告罪请焉乃反而致其邑春会于戚讨曹成公也执而归诸京师诸侯将见子臧于王而立之子臧辞曰圣达节次守节下失节为君非吾节也虽不能圣敢失守乎遂逃奔宋宋共公卒荡山攻杀太子肥华元出奔归而杀山立公子成鱼石奔楚楚子伐郑左氏曰楚将北师子囊曰新与晋盟而背之无乃不可乎子反曰敌利则进何盟之有申叔时闻之曰子反必不免信以守礼礼以庇身信礼之亡欲免得乎楚子侵郑及暴隧侵卫及首止郑子罕侵楚取新石栾武子欲报楚韩献子曰使重其罪民将叛之无民孰战晋士燮齐高无咎宋华元鲁叔孙侨如卫孙林父郑公子䲡邾人会呉于钟离左氏曰始通呉也陈氏曰齐桓公以殊会会王世子厉公以殊会会呉呉之为蛮久矣而与王世子同文甚矣厉公之为中国患也许迁于叶左氏曰许灵公畏偪于郑请迁于楚楚公子申迁许于叶十有一年六月丙寅朔日有食之晋侯及楚子郑伯战于鄢陵楚子郑师败绩楚杀其大夫公子侧左氏曰楚子自武城使公子成以汝隂之田求成于郑郑叛晋子驷从楚子盟于武城晋侯将伐郑范文子曰若逞吾愿诸侯皆叛晋可以逞若唯郑叛晋国之忧可立俟也栾武子曰不可以当吾世而失诸侯四月晋师起栾书将中军士燮佐之郄锜将上军荀偃佐之韩厥将下军郄至佐新军郑人闻有晋师使告于楚姚句耳与往楚子救郑司马将中军令尹将左右尹子辛将右过申子反入见申叔时曰师其何如对曰德刑详义礼信战之器也德以施惠刑以正邪详以事神义以建利礼以顺时信以守物民生厚而德正用利而事节时顺而物成上下和睦周旋不逆求无不具各知其极是以神降之福时无灾害民生敦厖和同以听莫不尽力以从上命致死以补其阙此战之所由克也今楚内弃其民而外絶其好渎齐盟而食话言奸时以动而疲民以逞民不知信进退罪也人恤所底其谁致死子其勉之吾不复见子矣姚句耳先归子驷问焉对曰其行速过险而不整速则失志不整䘮列将何以战惧不可用也五月晋师济河闻楚师将至范文子曰我伪逃楚可以纾忧夫合诸侯非吾所能也以遗能者我若羣臣辑睦以事君多矣武子不可六月晋楚遇于鄢陵范文子不欲战郄至曰韩之战惠公不振旅箕之役先轸不反命邲之师荀伯不复从皆晋之耻也子亦见先君之事矣今我辟楚又益耻也文子曰先君之亟战也有故秦狄齐楚皆彊不尽力子孙将弱今三彊服矣敌楚而已唯圣人能外内无患自非圣人外宁必有内忧盍释楚以为外惧乎甲午晦楚晨压晋军而陈军吏患之范匄趋进曰塞井夷灶陈于军中而䟽行首晋楚唯天所授何患焉文子执戈逐之曰国之存亡天也童子何知焉栾书曰楚师轻窕固垒而待之三日必退退而击之必获胜焉郄至曰楚有六间不可失也其二卿相恶王卒以旧郑陈而不整蛮军而不陈陈不违晦在陈而嚻合而加嚻各顾其后莫有鬬心旧不必良以犯天忌我必克之楚子登巢车以望晋军子重使太宰伯州犂侍于后曰骋而左右何也曰召军吏也皆聚于中军矣曰合谋也张幕矣曰䖍卜于先君也彻幕矣曰将发命也甚嚻且尘上矣曰将塞井夷灶而为行也皆乘矣左右执兵而下矣曰听誓也战乎曰未可知也乘而左右皆下矣曰战祷也伯州犂以公卒吿苗贲皇在晋侯之侧亦以王卒告曰楚之良在其中军而已请分良以击其左右而三军萃于王卒必大败之公筮之吉曰南国䠞射其元王中厥目从之歩御晋厉公栾鍼为右彭名御楚子潘党为右石首御郑成公唐茍为右栾范以其族夹公行吕锜射楚子中目楚子召养由基与之两矢使射吕锜中项伏弢以一矢复命郄至三遇楚子之卒见楚子必下免胄而趋风楚子使工尹襄问之以弓曰方事之殷有韎韦之跗注君子也识见不谷而趋无乃伤乎郄至见客免胄曰君之外臣至从寡君之戎事不敢拜命敢告不宁君命之辱三肃使者而退晋韩厥从郑伯其御曰速从之其御屡顾不在马可及也韩厥曰不可以再辱国君乃止郄至从郑伯其右曰谍辂之余从之乘而俘以下郄至曰伤国君有刑亦止石首内旌于弢中唐茍谓石首曰子以君免我请止乃死楚师薄于险养由基射再发尽殪叔山冉搏人以投中车折轼晋师乃止囚楚公子茷栾鍼见子重旌请曰彼其子重也日臣使楚子重问晋国之勇臣对曰好以衆整曰又何如曰好以暇请摄饮焉公许之使行人执榼承饮造于子重曰寡君乏使使鍼御持矛是以不得犒从者使某摄饮子重曰夫子尝与吾言于楚不亦识乎受而饮之免使者而复鼔旦而战见星未已子反命军吏察夷伤补卒乘缮甲兵展车马鸡鸣而食唯命是听晋人患之苗贲皇狥曰蒐乘补卒秣马利兵脩陈固列蓐食申祷明日复战乃逸楚囚楚子闻之召子反谋子反醉不能见楚子宵遁晋入楚军三日谷范文子立于戎马之前曰君幼诸臣不佞何以及此君其戒之周书曰惟命不于常有德之谓楚师还及瑕楚子使谓子反曰先大夫之覆师徒者君不在子无以为过不谷之罪也子重使谓子反曰初陨师徒者而亦闻之矣盍图之楚子使止之弗及而卒晋侯齐侯鲁侯卫侯宋华元邾人会于沙随尹子晋侯鲁侯齐国佐邾人伐郑晋人执鲁季孙行父郄犫盟于扈而归之左氏曰战之日齐国佐高无咎至于师卫侯出于卫公出于壊隤宣伯通于穆姜欲去季孟而取其室将行穆姜送公而使逐二子公以晋难告曰请反而听命姜怒公子偃公子鉏趋过指之曰女不可是皆君也公待于壊隤申宫儆备设守而后行使孟献子守于公宫是以后会于沙随谋伐郑也宣伯使告郄犫曰鲁侯待于壊隤以待胜者郄犫将新军且为公族大夫以主东诸侯取货于宣伯而诉公于晋侯晋侯不见公七月公会尹武公及诸侯伐郑将行姜又命公如初公又申守而行诸侯之师次于郑西迁于制田晋知武子佐下军以诸侯之师侵陈遂侵蔡未反诸侯迁于颍上戊午郑子罕宵军之宋齐卫皆失军宣伯使告郄犫曰鲁之有季孟犹晋之栾范也政令于是乎成今其谋曰晋政多门不可从也请止行父而杀之我毙蔑也而事晋蔑有贰矣鲁不贰小国必睦不然归必叛矣九月晋人执季文子于苕丘公还待于郓使子叔声伯请季孙于晋郄犫曰茍去仲孙蔑而止季孙行父吾与子国亲于公室对曰侨如之情子必闻之矣若去蔑与行父是大弃鲁国而罪寡君也若犹不弃而惠徼周公之福使寡君得事晋君则夫二人者鲁国社稷之臣也若朝亡之鲁必夕亡以鲁之宻迩仇讐亡而为讐治之何及婴齐鲁之常𨽻也承寡君之命以请若得所请吾子之赐多矣又何求范文子谓栾武子曰季孙于鲁相二君矣妾不衣帛马不食粟可不谓忠乎信䜛慝而弃忠良若诸侯何子叔婴齐奉君命无私谋国家不贰图其身不忘其君若虚其请是弃善人也子其图之乃许鲁平赦季孙十月出叔孙侨如侨如奔齐释曹伯归于曹胡氏曰春秋书曹伯归自京师所以累乎天王也其言自京师王命也言天王之释有罪也负刍杀世子而自立不能因晋之执寘诸刑典而使复国则无以为天下之共主矣晋侯使郄至来献楚捷左氏曰晋侯使郄至献楚捷于周与单襄公语骤称其伐单子语诸大夫曰温季其亡乎位于七人之下而求掩其上怨之所聚乱之本也多怨而阶乱何以在位夏书曰怨岂在明不见是图将愼其细也今而明之其可乎十有二年尹子单子晋侯齐侯宋公鲁侯卫侯曹伯邾人伐郑同盟于柯陵左氏曰郑子驷侵晋虚滑卫北宫括救晋侵郑至于高氏郑太子髠顽侯獳为质于楚楚公子成公子寅戌郑公会尹武公单襄公及诸侯伐郑同盟于柯陵楚子重救郑师于首止诸侯还国语曰柯陵之会单襄公见晋厉公视逺歩高晋郄锜见其语犯郄犫见其语迂郄至见其语伐齐国佐见其语尽鲁成公见言及晋难及郄犫之譛单子曰君何患焉晋将有乱其君与三郄其当之乎鲁侯曰寡人惧不免于晋今君曰将有乱敢问天道乎抑人故也单子曰吾非瞽史焉知天道吾见晋君之容而听三郄之语矣殆必祸者也夫君子目以定体足以从之是以观其容而知其心目以处义足以歩目今晋侯视逺而足高目不在体而足不歩目其心必异矣目体不相从何以能久郄氏晋之宠人也三卿而五大夫可以戒惧矣高位实疾偾厚味实腊毒今郄伯之语犯叔迂季伐犯则陵人迂则诬人伐则揜人有是宠也而益之以三怨其谁能忍之虽齐国子亦将与焉立于淫乱之国而好尽言以招人过怨之本也唯善人能受尽言齐其有乎今君逼于晋而邻于齐齐晋有祸可以取伯无德之患何忧于晋是年晋杀三郄明年晋侯弑于翼东门齐人杀国武子单子晋侯宋公鲁侯卫侯曹伯齐人邾人伐郑左氏曰楚公子申救郑师于汝上诸侯还十有二月丁巳朔日有食之邾定公卒牼立晋杀其大夫郄锜郄犫郄至燕昭公卒武公立十有三年晋弑其君厉公来逆公孙周于京师立之左氏曰晋范文子反自鄢陵使其祝宗祈死曰君骄侈而克敌是天益其疾也难将作矣爱我者惟祝我使我速死无及于难范氏之福也六月士燮卒晋厉公侈多外嬖反自鄢陵欲尽去羣大夫而立其左右胥童以胥克之废也怨郄氏而嬖于厉公郄锜夺夷羊五田五亦嬖于厉公郄犫与长鱼矫争田执而梏之与其父母妻子同一辕既矫亦嬖于厉公栾书怨郄至以其不从已而败楚师也欲废之使楚公子茷吿公曰此战也郄至实召寡君以东师之未至也与军帅之未具也曰此必败吾因奉孙周以事君公吿栾书书曰其有焉不然岂其死之不恤而受敌使乎君盍尝使诸周而察之郄至聘于周栾书使孙周见之公使觇之信遂怨郄至厉公田与妇人先杀而饮酒后使大夫杀郄至奉豕寺人孟张夺之郄至射而杀之厉公将作难胥童曰必先三郄族大多怨去大族不偪敌多怨有庸公曰然郄氏闻之郄锜欲攻公曰虽死君必危郄至曰人所以立信知勇也信不叛君知不害民勇不作乱失兹三者其谁与我死而多怨将安用之君实有臣而杀之其谓君何我之有罪吾死后矣若杀不辜将失其民欲安得乎待命而已受君之禄是以聚党有党而争命罪孰大焉壬午胥童夷羊五攻郄氏三郄将谋于榭长鱼矫以戈杀驹伯苦成叔于其位杀温季于其车皆尸诸朝胥童以甲劫栾书中行偃于朝矫曰不杀二子忧必及君公曰一朝而尸三卿余不忍益也对曰人将忍君臣闻乱在外为姦在内为轨御姦以德御轨以刑不施而杀不可谓德臣偪而不讨不可谓刑德刑不立姦轨并至臣请行遂出奔狄公使辞于二子乃皆归公使胥童为卿公游于匠丽氏栾书中行偃遂执公焉召士匄士匄辞召韩厥辞曰杀老牛莫之敢尸而况君乎二三子不能事君焉用厥也栾书中行偃杀胥童正月庚申使程滑弑厉公葬之于翼东门之外以车一乘史记曰晋襄公少子捷号桓叔桓叔最爱生惠伯谈谈生周国语曰晋孙谈之子周适周事单襄公立无跛视无还听无耸言无逺言敬必及天言忠必及意言信必及身言仁必及人言义必及利言知必及事言勇必及制言教必及辩言孝必及神言惠必及龢言让必及敌晋国有忧未尝不戚有庆未尝不怡襄公有疾召顷公而吿之曰必善晋周将得晋国其行也文能文则得天地天地所胙小而后国晋仍无道而鲜胄其将失之矣必蚤善晋子其当之也左氏曰晋使荀罃士鲂逆周子于京师而立之生十四年矣大夫逆于清原周子曰孤始愿不及此虽及此岂非天乎抑人之求君使出命也其禀不材孤之咎也立而不从将安用君二三子用我今日否亦今日共而从君神之所福也对曰羣臣之愿也敢不唯命是听盟而入朝于武宫逐不臣者七人二月乙酉朔晋悼公即位于朝始命百官施舎己责逮鳏寡振废滞匡乏困救灾患禁淫慝薄赋歛宥罪戾节器用时用民欲无犯时国语曰公即位使吕宣子佐下军曰邲之役吕锜佐知庄子于上军获楚公子谷臣与连尹襄老以免子羽鄢之役亲射楚子而败楚师以定晋国而无后其子孙不可不崇也使彘恭子将新军曰武子之季文子之母弟也武子宣法以定晋国至于今是用文子勤身以定诸侯至于今是頼夫二子之德其可忘乎故以彘季屏其宗使令狐文子佐之曰昔克潞之役秦来图败晋功魏颗以其身却退秦师于辅氏亲止杜回其勲铭于景钟至于今不育其子不可不兴也君知士贞子之帅志博闻而宣惠于教也使为太傅知右行辛之能以数宣物定功也使为司空知栾紏之能御以和于政也使为戎御知荀賔之有力而不暴也使为戎右栾伯请公族大夫公曰荀家惇惠荀会文敏黡也果敢无忌鎭靖使兹四人者为之夫膏粱之性难正也故使惇惠者教之使文敏者道之使果敢者谂之使鎭靖者修之惇惠者教之则徧而不倦文敏者道之则婉而入果敢者谂之则过不隐鎭靖者修之则壹公知祁奚之果而不淫也使为元尉知羊舌职之聪敏肃给也使佐之知魏绛之勇而不乱也使为元司马知张老之知而不诈也使为元候知铎遏冦之恭敬而信彊也使为舆尉知籍偃之惇率旧职而供给也使为舆司马知程郑端而不淫且好谏而不隐也使为賛仆左氏曰凡六官之长皆民誉也举不失职官不易方爵不踰德师不陵正旅不偪师民无谤言所以复霸也楚子郑伯伐宋宋鱼石复入于彭城鲁成公卒子午嗣楚人郑人侵宋晋侯宋公卫侯邾子齐崔杼鲁仲孙蔑同盟于虚朾左氏曰郑伯侵宋及曹门外遂会楚子伐宋取朝郏楚子辛郑皇辰侵城郜取幽丘同伐彭城纳宋鱼石向为人鳞朱向带鱼府焉以三百乘戍之宋人患之西鉏吾曰崇诸侯之姦而披其地以塞夷庚毒诸侯而惧呉晋非吾忧也且事晋何为晋必恤之七月宋老佐华喜围彭城楚子重救彭城伐宋宋华元如晋告急韩献子为政曰欲求得人必先勤之成霸安疆自宋始矣晋侯师于台谷以救宋遇楚师于靡角之谷楚师还会于虚朾谋救宋也宋人辞诸候而请师以围彭城十有四年晋栾黡宋华元鲁仲孙蔑卫寗殖曹人莒人邾人滕人薛人围宋彭城晋韩厥帅师伐郑齐崔杼鲁仲孙蔑曹人邾人杞人次于鄫楚公子壬夫帅师侵宋左氏曰于是为宋讨鱼石彭城降晋晋人以五大夫归齐人不会彭城晋人以为讨齐太子光为质于晋晋韩厥荀偃帅诸侯之师伐郑入其郛败其徒兵于洧上东诸侯之师次于鄫以待晋师晋师自郑以鄫之师侵楚焦夷及陈晋侯卫侯次于戚以为之援楚子辛救郑侵宋郑子然侵宋取大丘九月王崩太子泄心践位御批资治通鑑纲目前编卷十四御批资治通鑑纲目前编卷十五钦定四库全书御批资治通鑑纲目前编卷十五庚寅周灵王元年正月葬简王林氏曰五月而葬速也郑师伐宋郑成公卒子髠顽嗣晋师宋师卫寗殖侵郑晋荀罃宋华元鲁仲孙蔑卫孙林父曹人邾人㑹于戚晋荀罃齐崔杼宋华元鲁仲孙蔑卫孙林父曹人邾人滕人薛人小邾人㑹于戚遂城虎牢左氏曰郑人侵宋楚令也郑成公疾子驷请息肩于晋公曰楚君以郑故亲集矢于其目非异人任寡人也若背之是弃力与言其谁䁥我郑伯卒于是子罕当国子驷为政子国为司马晋师侵郑诸大夫欲从晋子驷曰官命未改㑹于戚谋郑故也孟献子曰请城虎牢以偪郑知武子曰善鄫之㑹吾子闻崔子之言今不来矣滕薛小邾之不至皆齐故也寡君之忧不唯郑罃将复于寡君而请于齐若不得请事将在齐吾子之请诸侯之福也冬复㑹于戚齐崔武子及滕薛小邾之大夫皆㑹遂城虎牢郑人乃成二年楚公子婴齐帅师伐吴吴人伐楚单子晋侯宋公鲁侯卫侯郑伯莒子邾子齐世子光同盟于鸡泽陈侯使袁侨如㑹诸侯之大夫及袁侨盟左氏曰晋为郑服故且欲脩吴好将合诸侯使士匄告于齐齐侯欲勿许而难为不恊乃盟于耏外六月公㑹单顷公及诸侯同盟于鸡泽晋侯使荀㑹逆吴子于淮上不至楚子辛为令尹侵欲于小国陈成公使袁侨如㑹求成秋诸侯之大夫及陈袁侨盟谷梁氏曰诸侯盟又大夫相与私盟是大夫张也故鸡泽之㑹诸侯始失正矣陈氏曰以大夫盟袁侨晋侯不欲袁侨诎诸侯也虽然有诸侯在而大夫盟于是始晋悼公为之也诸侯在焉而大夫自为盟而后大夫专盟矣大夫专盟自宋始三年陈成公卒子溺嗣左氏曰楚司马公子何忌侵陈春犹在繁阳韩献子患之陈成公卒楚人将伐陈闻丧乃止陈人不聼命夏楚彭名侵陈陈人围顿左氏曰楚人使顿间陈而侵伐之故陈人围顿晋大夫魏绛盟诸戎左氏曰无终子嘉父使孟乐如晋因魏庄子纳虎豹之皮以请和诸戎晋侯曰戎狄无亲而贪不如伐之魏绛曰诸侯新服陈新来和将观于我我德则睦否则携贰劳师于戎而楚伐陈必弗能救是弃陈也诸华必叛获戎失华无乃不可乎公曰然则莫如和戎乎对曰和戎有五利焉戎狄荐居贵货易土土可贾焉一也边鄙不耸民狎其野穑人成功二也戎狄事晋四邻振动诸侯威怀三也以德绥戎师徒不勤甲兵不顿四也鍳于后羿而用德度远至迩安五也君其图之公说使魏绛盟诸戎脩民事田以时四年王叔陈生如晋晋侯使士鲂来京师左氏曰王使王叔陈生愬戎于晋晋人执之士鲂如京师言王叔之贰于戎也晋侯宋公鲁侯陈侯卫侯郑伯曹伯莒子邾子滕子薛伯齐世子光吴人鄫人㑹于戚左氏曰吴子使寿越如晋辞不㑹于鸡泽之故且请听诸侯之好晋人将为之合诸侯使鲁卫先㑹吴且告㑹期故孟献子孙文子㑹吴于善道九月盟于戚㑹吴且命戍陈也诸侯戍陈楚公子贞帅师伐陈晋侯宋公鲁侯卫侯郑伯曹伯齐世子光救陈左氏曰楚人讨陈叛故曰由令尹子辛实侵欲焉乃杀之子囊为令尹范宣子曰我䘮陈矣楚人讨贰而立子囊必改行而疾讨陈陈近于楚民朝夕急能无往乎有陈非吾事也无之而后可五年莒人灭鄫齐侯灭莱六年楚公子贞帅师围陈晋侯宋公鲁侯陈侯卫侯曹伯莒子邾子㑹于鄬郑僖公如㑹未见诸侯卒于鄵公子騑实弑之而立其子嘉陈侯逃归左氏曰楚子囊围陈㑹于鄬以救之郑僖公将㑹于鄬及鄵子驷使贼夜弑僖公而以疟疾赴于诸侯简公生五年奉而立之明年春郑羣公子以僖公之死也谋子驷子驷先之杀子狐子熙子侯子丁陈人患楚庆虎庆寅谓楚人曰吾使公子黄往而执之告陈侯于㑹曰楚人执公子黄矣君若不来群臣不忍社稷宗庙惧有二图陈侯逃归公羊氏曰郑伯髠顽如㑹未见诸侯卒于鄵隐之也弑也不言弑为中国讳也郑伯将㑹诸侯于鄬其大夫谏曰中国不足归也则不若与楚郑伯曰不可其大夫曰以中国为义则伐我䘮以中国为彊则不若楚于是弑之未见诸侯其言如㑹何致其意也谷梁氏曰郑伯将㑹中国其臣欲从楚不胜其臣弑而死其不言弑不使夷狄之民加乎中国之君也七年郑人侵蔡获蔡公子燮晋侯郑伯齐人宋人鲁人卫人邾人㑹于邢丘左氏曰郑子国子耳侵蔡获司马公子燮郑人皆喜唯子产不顺曰小国无文德而有武功祸莫大焉楚人来讨能勿从乎从之晋师必至晋楚伐郑自今郑国不四五年弗得宁矣㑹于邢丘以命朝聘之数使诸侯之大夫听命季孙宿齐高厚宋向戍卫寗殖邾大夫㑹之郑伯献㨗于㑹故亲听命楚公子贞帅师伐郑左氏曰楚子囊伐郑讨其侵蔡也子驷子国子耳欲从楚子孔子蟜子展欲待晋子驷曰周诗有之俟河之清人寿几何姑从楚以纾吾民晋师至吾又从之牺牲玉帛待于二竟以待彊者而庇民焉子展曰小所以事大信也小国无信兵乱日至五㑹之信今将背之虽楚救我将安用之亲我无成鄙我是欲不可从也不如待晋晋君方明四军无阙八卿和睦必不弃郑楚师辽远粮食将尽必将速归完守以老楚杖信以待晋不亦可乎子驷曰谋夫孔多是用不集请从楚騑也受其咎乃及楚平使王子伯骈告于晋曰君命敝邑脩而车赋儆而师徒以讨乱畧蔡人不从敝邑之人不敢宁处悉索敝赋以讨于蔡获司马燮献于邢丘今楚来讨曰女何故称兵于蔡焚我郊保冯陵我城郭敝邑之衆夫妇男女不遑启处以相救也翦焉倾覆无所控告民死亡者非其父兄即其子弟夫人愁痛不知所庇民知穷困而受盟于楚孤也与其二三臣不能禁止不敢不告知武子使行人子员对之曰君有楚命亦不使一介行李告于寡君而即安于楚君之所欲也谁敢违君寡君将帅诸侯以见于城下唯君图之八年晋侯宋公鲁侯卫侯曹伯莒子邾子滕子薛伯杞伯小邾子齐世子光伐郑同盟于戏楚子伐郑左氏曰秦景公使乞师于楚将以伐晋楚子许之子囊曰不可当今吾不能与晋争晋君类能而使之举不失选官不易方其卿让于善其大夫不失守其士竞于教其庶人力于农穑商工皂𨽻不知迁业韩厥老矣知罃禀焉以为政范匄少于中行偃而上之使佐中军韩起少于栾黡而栾黡士鲂上之使佐上军魏绛多功以赵武为贤而为之佐君明臣忠上让下竞当是时也晋不可敌事之而后可楚子曰吾旣许之虽不及晋必将出师师于武城以为秦援秦人侵晋晋饥弗能报也冬诸侯伐郑鲁齐宋之大夫从荀罃士匄门于鄟门卫曹邾人从荀偃韩起门于师之梁滕薛人从栾黡士鲂门于北门杞郳人从赵武魏绛斩行栗师于汜令于诸侯曰脩器备盛糇粮归老㓜居疾于虎牢肆眚围郑郑人恐乃行成中行献子曰遂围之以待楚人之救也而与之战不然无成知武子曰许之盟而还师以敝楚人吾三分四军与诸侯之锐以逆来者于我未病楚不能矣犹愈于战诸侯皆不欲战乃许郑成同盟于戏郑服也士庄子为载书曰自今日既盟之后郑国不唯晋命是听而或有异志者有如此盟公子騑趋进曰天祸郑国使介居二大国之间大国不加德音而乱以要之使其鬼神不获歆其禋祀其民人不获享其土利夫妇辛苦垫隘无所底告自今日既盟之后郑国而不唯有礼与彊可以庇民者是从而敢有异志者亦如之荀偃曰改载书公孙舍之曰昭大神要言焉若可改也大国亦可叛也知武子曰我实不德而要人以盟岂礼也哉姑盟而退脩德息师而来终必获郑我之不德民将弃我岂唯郑若能休和远人将至何恃于郑乃盟而还楚子伐郑子驷将及楚平子孔子蟜曰与大国盟口血未干而背之可乎子驷子展曰吾盟固云惟彊是从今楚师至晋不我救则楚彊矣且要盟无质背之可也乃及楚平楚庄夫人卒楚子未能定郑而归晋侯归谋所以息民魏绛请施舍输积聚以贷自公以下茍有积者尽出之国无滞积亦无困人公无禁利亦无贪民祈以币更賔以特牲器用不作车服从给行之期年国乃有节三驾而楚不能与争九年晋侯宋公鲁侯卫侯曹伯莒子邾子滕子薛伯杞伯小邾子齐世子光㑹吴于柤遂灭偪阳左氏曰㑹吴子寿夣也晋荀偃士匄请伐偪阳而封宋向戍荀罃曰城小而固胜之不武弗胜为笑固请围之弗克偪阳人启门诸侯之士门焉县门发郰人纥抉之以出门者诸侯之师久于偪阳荀偃士匄请于荀罃曰水潦将降惧不能归请班师知伯怒曰女既勤君而兴诸侯牵帅老夫以至于此而又欲易余罪七日不克必尔乎取之荀偃士匄帅卒攻偪阳灭之以与向戌辞曰君若犹辱鎭抚宋国而以偪阳光启寡君群臣安矣其何贶如之若专赐臣是臣兴诸侯以自封也其何罪大焉敢以死请乃予宋公楚公子贞郑公孙輙帅师伐宋晋侯宋公鲁侯卫侯曹伯莒子邾子齐世子光滕子薛伯杞伯小邾子伐郑戍郑虎牢楚公子贞帅师救郑左氏曰楚子囊郑子耳伐宋围之门于桐门卫师救宋郑子展曰必伐卫不然是不与楚也使郑皇耳侵卫卫人追之孙蒯获皇耳于犬丘秋楚子囊郑子耳伐我西鄙还围萧克之九月子耳侵宋北鄙孟献子曰郑其有灾乎师竞已甚诸侯伐郑师于牛首初子驷与尉止有争将御诸侯之师而黜其车尉止获又与之争尉止帅贼以入晨攻执政于西宫之朝杀子驷子国子耳诸侯之师城虎牢而戍之郑及晋平楚子囊救郑诸侯之师还郑而南至于阳陵楚师不退知武子欲退曰今我逃楚楚必骄骄则可与战矣栾黡曰逃楚晋之耻也师遂进与楚师夹颍而军子蟜曰诸侯既有成行必不战矣从之将退不从亦退退楚必围我犹将退也不如从楚亦以退之宵渉颍与楚人盟栾黡欲伐郑师荀罃曰我实不能御楚又不能庇郑郑何罪不如致怨焉而还今伐其师楚必救之战而不克为诸侯笑克不可命不如还也师还侵郑北鄙而归楚人亦还子王子曰天下之形势亘古今犹一也非有人以用之未必不反为亡国之资虎牢之险郑实有之郑不能用晋城虎牢而郑之势遂穷牺牲玉帛待于二竟郑之顽计弗能支也形势之不可失也如此以单子为卿士左氏曰王叔陈生与伯舆争政王右伯舆王叔陈生怒而出奔及河王复之杀史狡以说焉不入遂处之晋侯使士匄平王室王叔与伯舆讼焉王叔之宰与伯舆之大夫瑕禽坐狱于王庭士匄听之王叔之宰曰筚门闺窦之人而皆陵其上其难为上矣瑕禽曰昔平王东迁吾七姓从王牲用备具王頼之而赐之骍旄之盟曰世世无失职若筚门闺窦其能来东底乎且王何頼焉今自王叔之相也政以贿成而刑放于宠官之师旅不胜其富吾能无筚门闺窦乎唯大国图之下而无直则何谓正矣范宣子曰天子所右寡君亦右之所左亦左之使王叔氏与伯舆合要王叔氏不能举其契王叔奔晋单靖公为卿士以相王室十年鲁作三军左氏曰季武子将作三军告叔孙穆子曰请为三军各征其军穆子曰政将及子子必不能武子固请之乃盟诸僖闳诅诸五父之衢三分公室而各有其一三子各毁其乘季氏使其乘之人以其役邑入者无征不入者倍征孟氏使半为臣若子若弟叔孙氏使尽为臣不然不舍郑公孙舍之帅师侵宋晋侯宋公鲁侯卫侯曹伯齐世子光莒子邾子滕子薛伯杞伯小邾子伐郑同盟于亳城北楚子郑伯伐宋晋侯宋公鲁侯卫侯曹伯齐世子光莒子邾子滕子薛伯杞伯小邾子伐郑㑹于萧鱼楚人执郑行人良霄秦人伐晋左氏曰郑人患晋楚之故诸大夫曰不从晋国几亡楚弱于晋晋不吾疾也晋疾楚将辟之何为而使晋师致死于我楚弗敢敌而后可固与也子展曰与宋为恶诸侯必至吾从之盟楚师至吾又从之则晋怒甚矣晋能骤来楚将不能吾乃固与晋大夫说之使疆场之司恶于宋宋向戍侵郑大获夏子展侵宋诸侯伐郑齐大子光宋向戍先至门于东门其莫晋荀罃至东侵旧许卫孙林父侵其北鄙六月诸侯㑹于北林师于向右还次于𤨏围郑观兵于南门郑人惧乃行成同盟于亳范宣子曰不愼必失诸侯诸侯道敝而无成能无贰乎乃盟载书曰凡我同盟毋蕰年毋壅利毋保姦毋畱慝救灾患恤祸乱同好恶奖王室或间兹命司愼司盟名山名川群神群祀先王先公七姓十二国之祖明神殛之俾失其民队命亡氏踣其国家楚子囊乞旅于秦秦右大夫帅师从楚子将以伐郑郑伯逆之丙子伐宋九月诸侯悉师以复伐郑郑人使良霄石如楚告将服于晋曰孤以社稷之故不能怀君君若能以玉帛绥晋不然则武震以摄威之孤之愿也楚人执之诸侯之师观兵于郑东门郑人使王子伯骈行成晋赵武入盟郑伯郑子展出盟晋侯㑹于萧鱼赦郑囚皆礼而归之纳斥候禁侵掠晋侯使叔肸告于诸侯郑人赂晋侯以师悝师触师蠲广车軘车淳十五乘甲兵备凡兵车百乘歌钟二肆及其镈磬女乐二八晋侯以乐之半赐魏绛曰子教寡人和诸戎狄以正诸华八年之中九合诸侯如乐之和无所不谐请与子乐之辞曰夫和戎狄国之福也九合诸侯诸侯无慝君之灵也二三子之劳也臣何力之有焉抑臣愿君安其乐而思其终也夫乐以安徳义以处之礼以行之信以守之仁以厉之而后殿邦国同福禄来远人所谓乐也书曰居安思危思则有备有备无患敢以此规公曰子之教敢不承命抑㣲子寡人无以待戎不能济河夫赏国之典也子其受之魏绛于是乎始有金石之乐胡氏曰程子曰㑹于萧鱼郑又服而请㑹也不书郑㑹谓其不可信也而晋悼公推至诚以待人信郑不疑礼其囚而归焉纳斥候禁侵掠遣叔肸告于诸侯而郑自此不复背晋者二十四年至哉诚之能感人也而悼公又能谋于魏绛以息民听于知武子而不与楚战故三驾而楚不能与之争虽城濮之绩不越是矣十有一年吴子寿夣卒长子诸樊立史记曰寿夣有子四人长曰诸樊次曰余祭次曰余昧次曰季札季札贤而寿夣欲立之季札让不可于是立长子诸樊左氏曰吴子诸樊既除䘮将立季札季札曰有国非吾节也固立之弃其室而耕乃舍之楚公子贞帅师侵宋左氏曰报晋之取郑也王使隂里聘后于齐左氏曰灵王求后于齐齐侯问对于晏桓子桓子对曰先王之礼辞有之天子求后于诸侯诸侯对曰夫妇所生若而人妾妇之子若而人无女而有姊妹及姑姊妹则曰先守某公之遗女若而人齐侯许昬王使隂里结之十有二年晋作三军左氏曰荀罃士鲂卒晋侯蒐于绵上以治兵使士匄将中军辞曰伯游长荀偃将中军士匄佐之使韩起将上军辞以赵武又使栾黡辞曰臣不如韩起起愿上赵武君其听之使赵武将上军韩起佐之栾黡将下军魏绛佐之新军无帅晋侯难其人使其什吏率其卒乘官属以从于下军礼也晋国之民是以大和诸侯遂睦楚共卒子招立世子出奔吴左氏曰楚子疾告大夫曰不谷不德少主社稷生十年而䘮先君未及习师保之教训而应受多福是以不德而亡师于鄢以辱社稷为大夫忧其𢎞多矣若以大夫之灵获保首领以殁于地唯是春秋窀穸之事所以从先君于祢庙者请为灵若厉大夫择焉莫对及五命乃许秋楚共卒子囊谋谥大夫曰君有命矣子囊曰君命以共若之何毁之赫赫楚国而君临之抚有蛮夷奄征南海以属诸夏而知其过可不谓共乎请谥之共大夫从之吴侵楚败绩十有三年晋士匄齐人宋人鲁季孙宿叔老卫人郑公孙虿曹人莒人邾人滕人薛人杞人小邾人㑹吴于向左氏曰吴告败于晋㑹于向为吴谋楚故也范宣子数吴之不德也以退吴人执莒公子务娄以其通楚使也将执戎子驹支范宣子亲数诸朝曰来姜戎氏昔秦人迫逐乃祖吾离于𤓰州乃祖吾离被苫盖䝉荆棘以来归我先君我先君惠公有不腆之田与女剖分而食之今诸侯之事我寡君不如昔者盖言语漏洩则职女之由诘朝之事尔无与焉与将执女对曰昔秦人负恃其衆贪于土地逐我诸戎惠公蠲其大德谓我诸戎是四岳之裔胄也毋是翦弃赐我南鄙之田狐狸所居豺狼所嘷我诸戎除翦其荆棘驱其狐狸豺狼以为先君不侵不叛之臣至于今不贰昔文公与秦伐郑秦人窃与郑盟而舍戍焉于是乎有殽之师晋御其上戎亢其下秦师不复我诸戎实然譬如捕鹿晋人角之诸戎掎之与晋踣之戎何以不免自是以来晋之百役与我诸戎相继于时以从执政犹殽志也岂敢离逷今官之师旅无乃实有所阙以携诸侯而罪我诸戎我诸戎饮食衣服不与华同贽币不通言语不逹何恶之能为不与于㑹亦无瞢焉赋青蝇而退宣子辞焉使即事于㑹成恺悌也陈氏曰向之㑹悼德衰矣数吴之不德以退吴人而卒㑹吴执莒公子务娄以其通楚使也而卒㑹莒诸侯之大夫从晋伐秦而悼不自将诸侯之师及泾不济荀偃栾黡二帅争而大还晋人谓之迁延之役是故伐秦之役不书晋侯志晋侯之怠也则诸侯之大夫有不亲事于㑹者矣有伯者之令而大夫不亲事于是始悼公为之也二月乙未朔日有食之晋荀偃齐人宋人鲁叔孙豹卫北宫括郑公孙虿曹人莒人邾人滕人薛人杞人小邾人伐秦左氏曰诸侯之大夫从晋侯伐秦报栎之役也晋侯待于竟使六卿帅诸侯之师以进及泾不济叔向见叔孙穆子穆子赋匏有苦叶叔向具舟鲁人莒人先济郑子蟜见卫北宫懿子曰与人而不固若社稷何二子见诸侯之师而劝之济济泾而次秦人毒泾上流师人多死郑子蟜帅郑师以进师皆从之至于棫林不获成荀偃令曰鸡鸣而驾惟余马首是瞻栾黡曰晋国之命未是有也余马首欲东乃归下军从之伯游乃命大还晋人谓之迁延之役栾鍼曰此报栎之败也又无功晋之耻也与士鞅驰秦师死焉士鞅反栾黡谓士匄曰余弟死而子来是而子杀余弟也弗逐余亦将杀之士鞅奔秦秦伯问曰晋大夫其谁先亡对曰栾氏秦伯曰以其汰乎对曰然栾黡汰虐已甚犹可以免其在盈乎武子之德在民如周人之思召公爱其甘棠况其子乎黡死盈之善未能及人武子所施没矣而黡之怨实章将于是乎在秦伯以为知言为之请于晋而复之师归自伐秦舍新军卫侯出奔齐卫人立公孙剽左氏曰卫献公戒孙文子寗惠子食皆服而朝日旰不召而射鸿于囿二子从之不释皮冠而与之言二子怒孙文子如戚孙蒯入使公饮之酒使太师歌巧言之卒章辞师曹请歌之以怒孙子蒯惧告文子文子曰君忌我矣弗先必死并帑于戚而入见蘧伯玉曰君之暴虐子所知也大惧社稷之倾覆将若之何对曰君制其国臣敢奸之虽奸之庸知愈乎遂行从近关出公使子蟜子伯子皮与孙子盟于丘宫孙子皆杀之子展奔齐公如鄄使子行于孙子孙子又杀之公出奔齐孙氏追之败公徒于阿泽子鲜从公公使祝宗告亡且告无罪定姜曰无神何告若有不可诬也有罪若何告无舍大臣而与小臣谋一罪也先君有冡卿以为师保而蔑之二罪也余以巾栉事先君而暴妾使余三罪也告亡而已无告无罪鲁襄公使厚成叔弔于卫太叔仪对曰群臣不佞得罪于寡君寡君不以卽刑而悼弃之以为君忧君不忘先君之好辱弔群臣又重恤之敢拜君命之辱重拜大贶厚孙归复命语臧武仲曰卫君其必归乎有太叔仪以守有母弟鱄以出或抚其内或营其外能无归乎齐人以郲寄卫侯及其复也以郲粮归卫人立公孙剽孙林父寗殖相之以听命于诸侯臧纥如齐唁卫侯与之言虐退而告其人曰卫侯其不得入矣其言粪土也亡而不变何以复国子展子鲜闻之见臧纥与之言道臧孙说谓其人曰卫君必入夫二子者或輓之或推之欲无入得乎师旷侍于晋侯晋侯曰卫人出其君不亦甚乎对曰或者其君实甚良君将赏善而刑滛养民如子盖之如天容之如地民奉其君爱之如父母仰之如日月敬之如神明畏之如雷霆其可出乎夫君神之主而民之望也若困民之主匮神乏祀百姓絶望社稷无主将安用之弗去何为天生民而立之君使司牧之勿使失性有君而为之贰使师保之勿使过度是故天子有公诸侯有卿卿置侧室大夫有贰宗士有朋友庶人工商皂𨽻牧圉皆有亲䁥以相辅佐也善则赏之过则匡之患则救之失则革之自王以下各有父兄子弟以补察其政史为书瞽为诗工诵箴谏大夫规诲士传言庶人谤商旅于市百工献艺故夏书曰遒人以木铎狥于路官师相规工执艺事以谏正月孟春于是乎有之谏失常也天之爱民甚矣岂其使一人肆于民上以从其滛而弃天地之性必不然矣胡氏曰寗殖将死曰吾得罪于君名在诸侯之策曰孙林父寗殖出其君诸侯之策则晋乘鲁春秋之类是也今春秋书卫侯出奔齐而不曰孙林父寗殖出其君盖仲尼笔削不因旧史之文也臣而逐君其罪已明矣人君擅一国之名宠神之主而民之望也所为见逐无乃肆于民上从其滛虐以失天地之性乎春秋端本清源之书故不书所逐之臣而以自奔为名所以警乎人君为后世鍳非圣人莫能修之为此类也楚公子贞帅师伐吴败绩王使刘子赐齐侯命左氏曰王使刘定公赐齐侯命曰昔伯舅太公右我先王股肱周室师保万民世胙大师以表东海王室之不坏繄伯舅是頼今余命女环兹率舅氏之典纂乃祖考无忝乃旧敬之哉无废朕命杜氏曰因昬加褒王室不能命有功晋士匄宋华阅鲁季孙宿卫孙林父郑公孙虿莒人邾人㑹于戚左氏曰晋侯问卫故于中行献子对曰不如因而定之卫有君矣伐之未可以得志而勤诸侯其定卫以待时乎㑹于戚谋定卫也十有四年刘夏逆王后于齐左氏曰卿不行非礼也齐侯伐鲁围成左氏曰范宣子假羽毛于齐而弗归齐人始贰齐人围成贰于晋故也八月丁巳日有食之邾人伐鲁南鄙晋悼公卒子彪嗣左氏曰邾人伐鲁南鄙使告于晋晋将为㑹以讨邾莒晋侯有疾乃止冬晋悼公卒遂不克㑹十有五年晋侯宋公鲁侯卫侯郑伯曹伯莒子邾子薛伯杞伯小邾子㑹于溴梁大夫盟晋人执莒子邾子以归左氏曰葬晋悼公平公即位羊舌肸为傅张君臣为中军司马祁奚韩襄栾盈士鞅为公族大夫虞丘书为乘马御改服脩官烝于曲沃警守而下㑹于溴梁命归侵田以我故执邾宣公莒犂比公且曰通齐楚之使晋侯与诸侯宴于温高厚逃归于是诸大夫盟曰同讨不庭郑伯晋荀偃鲁叔老卫寗殖宋人伐许左氏曰许男请迁于晋诸侯遂迁许许大夫不可晋人归诸侯郑子蟜相郑伯以从诸侯之师伐许次于函氏晋荀偃栾黡帅师伐楚以报宋扬梁之役楚公子格帅师及晋师战于湛坂楚师败绩晋师遂侵方城之外复伐许而还齐侯再伐鲁北鄙鲁叔孙豹如晋左氏曰穆叔如晋聘且言齐故晋人曰以寡君之未禘祀与民之未息不然不敢忘穆叔曰以齐人之朝夕释憾于敝邑之地是以大请敝邑之急朝不及夕引领西望曰庶几乎比执事之间恐无及也十有六年邾宣公卒华立宋人伐陈卫石买帅师伐曹齐侯伐鲁北鄙围桃齐高厚帅师伐鲁北鄙围防邾人伐鲁南鄙左氏曰卫孙蒯田于曹隧饮马于重丘毁其瓶重丘人闭门而询之曰亲逐而君尔父为厉是之不忧而何以田为夏卫石买孙蒯伐曹取重丘曹人愬于晋齐侯伐我北鄙高厚围臧纥于防郰叔纥臧畴臧贾帅甲三百宵犯齐师送之而复齐师去之齐人获臧坚齐侯使夙沙卫唁之且曰无死坚稽首曰拜命之辱抑君之赐不终姑又使其刑臣礼于士以杙抉其伤而死邾人伐我南鄙为齐故也十有七年齐师伐鲁北鄙晋侯宋公鲁侯卫侯郑伯曹伯莒子邾子滕子薛伯杞伯小邾子同围齐曹成公卒于师子滕嗣楚公子午帅师伐郑左氏曰晋侯伐齐将济河中行献子以朱丝系玉二㲄而祷曰齐环怙恃其险负其衆庶弃好背盟陵虐神主曽臣彪将率诸侯以讨焉其官臣偃实先后之茍㨗有功无作神羞官臣偃无敢复济唯尔有神裁之沈玉而济冬㑹于鲁济寻溴梁之言同伐齐齐侯御诸平隂堑防门而守之广里诸侯之士门焉齐人多死范宣子告析文子曰吾知子敢匿情乎鲁人莒人皆请以车千乘自其乡入若入君必失国子家以告公恐晏婴闻之曰君固无勇而又闻是弗能久矣齐侯登巫山以望晋师晋人使司马斥山泽之险虽所不至必斾而疏陈之使乘车者左实右伪以斾先舆曳柴而从之齐侯见之畏其衆也乃脱归齐师夜遁师旷告晋侯曰鸟乌之声乐齐师其遁邢伯告中行伯曰有班马之声齐师其遁叔向告晋侯曰城上有乌齐师其遁入平隂遂从齐师夙沙卫连大车以塞隧而殿殖绰郭最曰子殿国师齐之辱也子姑先乎乃代之殿卫杀马于隘以塞道晋州绰及之射殖绰中肩两矢夹脰皆衿甲面缚坐于中军之鼓下荀偃士匄以中军克京兹魏绛栾盈以下军克邿赵武韩起以上军围卢及秦周伐雍门之萩范鞅门于雍门孟庄子斩其橁以为公琴焚雍门及西郭南郭刘难士弱率诸侯之师焚申池之竹木焚东郭北郭范鞅门于扬门州绰门于东闾左骖迫还于门中以枚数阖齐侯驾将走邮棠大子与郭荣扣马曰师速而疾畧也将退矣君何惧焉且社稷之主不可以轻轻则失衆君必待之将犯之大子抽劒断鞅乃止东侵及潍南及沂郑子孔欲去诸大夫将叛晋而起楚师以去之使告子庚弗许楚子闻之使扬豚尹宜告子庚曰国人谓不谷主社稷而不出师死不从礼不谷即位于今五年师徒不出人其以不谷为自逸而忘先君之业矣大夫图之其若之何子庚叹曰君王其谓午怀安乎吾以利社稷也见使者稽首而对曰诸侯方睦于晋臣请尝之若可君而继之不可收师而退君亦无辱子庚帅师治兵于汾于是子蟜伯有子张从郑伯伐齐子孔子展子西守二子知子孔之谋完守入保子孔不敢㑹楚师楚师伐郑次于鱼陵右师城上棘遂渉颍次于旃然蒍子冯公子格率锐师侵费滑胥靡献于雍梁右回梅山侵郑东北至于虫牢而反子庚门于纯门信于城下而还渉于鱼齿之下甚雨及之楚师多冻役徒几尽晋人闻有楚师师旷曰不害吾骤歌北风又歌南风南风不竞多死声楚必无功董叔曰天道多在西北南师不时必无功叔向曰在其君之德也燕武公卒文公立十有八年诸侯盟于祝柯晋人执邾子齐灵公卒子光嗣晋士匄帅师侵齐至谷闻齐侯卒乃还左氏曰春诸侯还自沂上盟于督扬曰大毋侵小执邾悼公以其伐我故遂次于泗上疆我田取邾田自漷水归之于我晋侯先归公享晋六卿于蒲圃赐之三命之服军尉司马司空舆尉候奄皆受一命之服贿荀偃束锦加璧乘马先吴寿夣之鼎荀偃卒而视不可含宣子盥而抚之曰事吴敢不如事主犹视栾怀子曰其为未卒事于齐故也乎乃复抚之曰主茍终所不嗣事于齐者有如河乃瞑受含宣子出曰吾浅之为丈夫也季武子如晋拜师归以所得于齐之兵作林钟而铭鲁功焉臧武仲谓季孙曰非礼也夫铭天子令德诸侯言时计功大夫称伐今称伐则下等也计功则借人也言时则妨民多矣何以为铭且夫大伐小取其所得以作彛器铭其功烈以示子孙昭明德而惩无礼也今将借人之力以救其死若之何铭之小国幸于大国而昭所获焉以怒之亡之道也齐侯娶于鲁曰颜懿姬其姪鬷声姬生光以为太子诸子仲子戎子戎子嬖仲子生牙属诸戎子戎子请以为太子许之仲子曰不可废常不祥间诸侯难光之立也列于诸侯矣今无故而废之是专黜诸侯而以难犯不祥也君必悔之公曰在我而已遂东大子光使高厚傅牙以为大子夙沙卫为少傅齐侯疾崔杼微逆光而立之光杀戎子尸诸朝非礼也妇人无刑虽有刑不在朝市齐灵公卒庄公即位执公子牙于句渎之丘以夙沙卫易已卫奔高唐以叛晋士匄侵齐及谷闻䘮而还王赐郑大夫公孙虿大路以葬左氏曰郑公孙虿卒赴于晋大夫范宣子言于晋侯以其善于伐秦也晋侯请于王王追赐之大路使以行郑杀其大夫公子嘉子产为大夫十有九年晋侯齐侯宋公鲁侯卫侯郑伯曹伯莒子邾子滕子薛伯杞伯小邾子盟于澶渊左氏曰齐成故也蔡杀其大夫公子燮左氏曰蔡公子燮欲以蔡之晋蔡人杀之初蔡文侯欲事晋曰先君与于践土之盟晋不可弃且兄弟也畏楚不能行而卒楚人使蔡无常公子燮求从先君以利蔡不能而死十月丙辰朔日有食之二十年晋栾盈出奔楚左氏曰范鞅以其亡怨栾氏栾祁与其老州賔通怀子患之祁惧其讨也愬诸宣子曰盈将为乱以范氏为死桓主而专政矣范鞅为之征怀子好施士多归之宣子畏其多士也信之怀子为下卿宣子使城着而遂逐之秋栾盈出奔楚宣子杀其党羊舌虎十人囚伯华叔向籍偃祁奚乘驲而见宣子曰夫谋而鲜过惠训不倦者叔向有焉社稷之固也犹将十世宥之以劝能者今壹不免其身若之何其以虎也弃社稷宣子说与之乘以言诸公而免之不见叔向而归叔向亦不告免焉而朝叔虎美而有勇力栾怀子嬖之故羊舌氏之族及于难栾盈过于周周西鄙掠之辞于行人曰天子陪臣盈得罪于王之守臣将逃罪罪重于郊甸无所伏窜敢布其死昔陪臣书能输力于王室王施惠焉其子黡不能保任其父之劳大君若不弃书之力亡臣犹有所逃若弃书之力而思黡之罪臣戮余也将归死于尉氏不敢还矣敢布四体唯大君命焉王曰尤而效之其又甚焉使司徒禁掠栾氏者归所取焉使候出诸轘辕知起中行喜州绰邢蒯出奔齐皆栾氏之党也乐王鲋谓范宣子曰盍反州绰邢蒯勇士也宣子曰彼栾氏之勇也余何获焉王鲋曰子为彼栾氏乃亦子之勇也九月庚戌朔日有食之十月庚辰朔日有食之晋侯齐侯宋公鲁侯卫侯郑伯曹伯莒子邾子㑹于商任左氏曰锢栾氏也庚戍二十有一年晋人征朝于郑左氏曰晋人征朝于郑郑人使少正公孙侨对曰在晋先君悼公九年我寡君于是即位即位八月而我先大夫子驷从寡君以朝于执事执事不礼于寡君寡君惧因是行也我二年六月朝于楚晋是以有戏之役楚人犹竞而申礼于敝邑敝邑欲从执事而惧为大尤曰晋其谓我不共有礼是以不敢携贰于楚我四年三月先大夫子蟜又从寡君以观衅于楚晋于是乎有萧鱼之役谓我敝邑迩在晋国譬诸草木吾臭味也而何敢差池楚亦不竞寡君尽其土实重之以宗器以受齐盟遂帅羣臣随于执事以㑹岁终贰于楚者子侯石盂归而讨之溴梁之明年子蟜老矣公孙夏从寡君以朝于君见于尝酎与执燔焉间二年闻君将靖东夏四月又朝以听事期不朝之间无岁不聘无役不从以大国政令之无常国家罢病不虞荐至无日不惕岂敢忘职大国若安定之其朝夕在庭何辱命焉若不恤其患而以为口实其无乃不堪任命而翦为仇讐敝邑是惧其敢忘君命委诸执事执事实重图之晋侯齐侯宋公鲁侯卫侯郑伯曹伯莒子邾子薛伯杞伯小邾子㑹于沙随左氏曰栾盈自楚适齐晏平仲言于齐侯曰商任之㑹受命于晋今纳栾氏将安用之小所以事大信也失信不立君其图之弗听退告陈文子曰君人执信臣人执共忠信笃敬上下同之天之道也君自弃也弗能久矣㑹于沙随复锢栾氏也栾盈犹在齐晏子曰祸将作矣齐将伐晋不可以不惧郑大夫公孙黒肱卒左氏曰郑公孙黑肱有疾归邑于公召室老宗人而使黜官薄祭曰吾闻之生于乱世贵而能贫民无求焉可以后亡敬共事君与二三子生在敬戒不在富也伯张卒孔子生史记世家曰孔子名丘字仲尼其先宋人父叔梁纥母颜氏以鲁襄公二十二年庚戍之岁十一月庚子生孔子于鲁昌平乡陬邑生而圩顶因名曰丘为儿嬉戏常陈爼豆设礼容及长为委吏料量平为司职吏畜蕃息本姓解曰孔子之先宋之后也微子启帝乙之元子纣之庶兄以圻内诸侯入为王卿士微国名子爵初武王克殷封纣之子武庚于朝歌武王崩而与三叔作难周公相成王东征之乃命微子为殷后国于宋其弟曰仲思名衍或名泄嗣微子之后号微仲生宋公稽二微虽为宋公而犹以微之号自终至于稽乃称公焉宋公生丁公申甲生缗公共及襄公熈熈生弗父何及厉公鲋祀弗父何以下世为宋卿何生宋父周周生胜胜生正考甫考甫生孔父嘉五世亲尽别为公族故后以孔为氏焉一曰孔父者生时所赐号也是以子孙遂以氏族孔父生子木金父金父生睪夷睪夷生防叔避华氏之祸而奔鲁防叔生伯夏伯夏生叔梁纥有九女无子其妾生孟皮一字伯尼有足病于是求㛰于颜氏颜氏三女其小曰徴在颜父问三女曰鄹大夫虽父祖为士然其先圣王之裔今其人身长十尺武力絶伦虽年长性严不足为疑三子孰能为之妻征在进曰从父所制父曰即尔能矣遂以妻之征在既庙见以夫之年大惧不时有男而私祷尼丘之山以祈焉生孔子故名丘字仲尼孔子三嵗而叔梁纥卒塟于防二十有二年二月癸酉朔日有食之晋栾盈复入于晋入于曲沃齐侯伐卫遂伐晋鲁叔孙豹帅师救晋次于雍榆晋人杀栾盈齐侯袭莒左氏曰晋将嫁女于吴齐侯使析归父媵之以藩载栾盈及其士纳诸曲沃栾盈夜见胥午而告之对曰不可天之所废谁能兴之子必不免吾非爱死也知不集也盈曰虽然因子而死吾无悔矣我实不天子无咎焉许诺伏之而觞曲沃人乐作午言曰今也得栾孺子何如对曰得主而为之死犹不死也皆叹有泣者爵行又言皆曰得主何贰之有盈出徧拜之四月栾盈帅曲沃之甲因魏献子以昼入绛乐王鲋侍坐于范宣子或告曰栾氏至矣宣子惧桓子曰奉君以走固宫必无害也且栾氏多怨子为政栾氏自外子在位其利多矣既有利权又执民柄将何惧焉栾氏所得其唯魏氏乎而可强取也夫克乱在权子无懈矣公有姻䘮王鲋使宣子墨缞冒绖二妇人辇以如公奉公以如固宫范鞅逆魏舒则成列旣乘将逆栾氏矣趋进曰栾氏帅贼以入鞅之父与二三子在君所矣使鞅逆吾子鞅请骖乘持带遂超乘右抚劒左援帯命驱之出仆请鞅曰之公宣子逆诸阶赂之以曲沃栾氏之力臣曰督戎国人惧之斐豹𨽻也着于丹书谓宣子茍焚丹书我杀督戎督戎踰入豹自后击而杀之范氏之徒在台后栾氏乘公门宣子谓鞅曰矢及君屋死之鞅用劒以帅卒栾氏退摄车从之栾乐死栾鲂伤栾盈奔曲沃晋人围之秋齐侯伐卫先驱申驱曹开御戎晏父戎为右贰广启胠大殿自卫将伐晋晏平仲曰君恃勇力以伐盟主不济国之福也不德而有功忧必及君崔杼谏弗听崔子曰羣臣若急君于何有文子退曰崔子将死乎谓君甚而又过之齐侯遂伐晋取朝歌为二队入孟门登大行张武军于荧庭戍郫邵封少水以报平隂之役乃还赵胜帅东阳之师追之获晏氂鲁叔孙豹帅师救晋次于雍榆晋人克栾盈于曲沃尽杀栾氏之族党齐侯还自晋不入遂袭莒门于且于伤股而退莒人获杞梁陈氏曰自袁娄以来齐世从晋于是始叛则晋伯之衰而诸侯贰矣晋之衰诸夏之忧也书救晋则天下益多故矣盟于宋而南北之势成㑹于申而淮夷至战于鸡父而吴之败者六国于越入吴春秋终焉盖于是焉始谷洛鬬国语曰灵王二十二年谷洛鬬将毁王宫王欲壅之大子晋谏曰不可晋闻古之长民者不堕山不崇薮不防川不窦泽夫山土之聚也薮物之归也川气之导也泽水之钟也夫天地成而聚于高归物于下疏为川谷以导其气陂唐汚庳以钟其美是故聚不阤崩而物有所归气不沈滞而亦不散越是以民生有财用而死有所葬然后无夭昏札瘥之忧而无饥寒乏匮之患故上下能相固以待不虞古之圣王惟此之愼今吾执政无乃实有所避而滑夫二川之神使至于争明以妨王宫王而饰之无乃不可乎王将防鬬川以饰宫是饰乱而佐鬭也其无乃章祸且遇伤乎自我先王厉宣幽平而贪天祸至于今未弭我又章之惧长及子孙王室其愈卑乎自后稷以来宁乱及文武成康而仅克安民自后稷之始基靖民十五王而文始平之十八王而康克安之其难也如是厉始革典十四王矣基德十五而始平基祸十五其不济乎吾惟儆惧其何德之脩而少光王室以逆天休将焉用饰宫以徼乱也度之天神则非祥也比之地物则非义也类之民则则非仁也方之时动则非顺也上非天刑下非地德中非民则方非时动而作之者必不节矣作又不节害之道也王卒壅之二十三年齐人来城郏鲁叔孙豹来贺城左氏曰齐人城郏穆叔如周聘且贺城王嘉其有礼也赐之大路杜氏曰郏王城也于是谷洛鬬毁王宫齐叛晋欲求媚于天子故为王城之郑伯如晋齐楚交聘晋侯宋公鲁侯卫侯郑伯曹伯莒子邾子滕子薛伯杞伯小邾子㑹于夷仪楚子蔡侯陈侯许男伐郑左氏曰范宣子为政诸侯之币重郑伯如晋子产寓书于子西以告宣子曰子为晋国四邻诸侯不闻令德而闻重币侨也惑之侨闻君子长国家者非无贿之患而无令名之难夫诸侯之贿聚于公室则诸侯贰若吾子頼之则晋国贰诸侯贰则晋国坏晋国贰则子之家坏何没没也将焉用贿夫令名德之舆也德国家之基也有基无坏无亦是务乎有德则乐乐则能久诗云乐只君子邦家之基有令德也夫上帝临女无贰尔心有令名也夫恕思以明德则令名载而行之是以远至迩安毋宁使人谓子子实生我而谓子浚我以生乎象有齿以焚其身贿也宣子说乃轻币郑伯请伐陈齐侯既伐晋而惧欲见楚子楚子使薳启疆如齐聘且请期齐侯闻将有晋师使陈无宇从薳启疆如楚辞且乞师崔杼帅师送之遂伐莒㑹于夷仪将以伐齐水不克楚子伐郑以救齐门于东门次于棘泽诸侯还救郑晋侯使张骼辅跞致楚师楚子自棘泽还使薳启疆帅师送陈无宇七月甲子朔日有食之既八月癸巳朔日有食之燕文公卒懿公立二十有四年齐崔杼弑其君庄公立其弟杵臼晋侯宋公鲁侯卫侯郑伯曹伯莒子邾子滕子薛伯杞伯小邾子㑹于夷仪伐齐齐庆封如师诸侯同盟于重丘郑公孙舍之帅师入陈卫侯入于夷仪左氏曰齐崔杼伐我以报孝伯之师公患之孟公绰曰崔子将有大志不在病我必速归其来也不㓂使民不严异于他日齐师徒归初崔杼娶齐棠公之妻庄公通焉骤如崔氏以崔子之冠赐人崔子因是又以其间伐晋也曰晋必将报欲弑公以说于晋而不获间公鞭侍人贾举而又近之乃为崔子间公崔子称疾公问崔子遂从姜氏姜入于室与崔子自侧戸出公拊楹而歌侍人贾举止衆从者而入闭门甲兴公登台而请弗许请盟弗许请自刃于庙弗许皆曰君之臣杼疾病不能听命近于公宫陪臣干掫有淫者不知二命公踰墻又射之中股反队遂弑之贾举八人皆死祝佗父祭于高唐至复命死于崔氏申蒯侍渔者与其宰皆死晏子立于崔氏之门外其人曰死乎曰独吾君也乎哉吾死也曰行乎曰吾罪也乎哉吾亡也曰归乎曰君死安归君民者岂以陵民社稷是主臣君者岂为其口实社稷是养故君为社稷死则死之为社稷亡则亡之若为己死而为己亡非其私暱谁敢任之且人有君而弑之吾焉得死之而焉得亡之将庸何归门启而入枕尸股而哭之兴三踊而出人谓崔子必杀之崔子曰民之望也舍之得民崔杼立景公而相之庆封为左相大史书曰崔杼弑其君崔子杀之其弟嗣书而死者二人其弟又书乃舍之南史氏闻大史尽死执简以徃闻旣书矣乃还崔氏侧庄公于北郭葬诸士孙之里四翣不跸下车七乘不以兵甲晋侯济自泮㑹于夷仪伐齐以报朝歌之役齐人以庄公说使隰鉏请成庆封如师赂晋侯以宗器乐器自六正五吏三十帅三军之大夫百官之正长师旅及处守者皆有赂晋侯许之同盟于重丘齐成故也初陈侯㑹楚子伐郑当陈隧者井堙木刋郑人怨之六月郑子展子产帅车七百乘伐陈宵突陈城入之陈侯扶其大子偃师奔墓子展命师无入公宫与子产亲御诸门陈侯使司马桓子赂以宗器陈侯免拥社使其衆男女别而累以待于朝子展执絷而见再拜稽首承饮而进献子美入数俘而出祝祓社司徒致民司马致节司空致地乃还郑子产献㨗于晋戎服将事晋人问陈之罪对曰昔虞阏父为周陶正以服事我先王我先王頼其利器用也与其神明之后也庸以元女大姬配胡公而封诸陈以备三恪则我周之自出至于今是頼桓公之乱蔡人欲立其出我先君庄公奉五父而立之蔡人杀之我又与蔡人奉戴厉公至于庄宣皆我之自立夏氏之乱成公播荡又我之自入君所知也今陈忘周之大德蔑我大惠弃我姻亲介恃楚衆以冯陵我敝邑不可亿逞我是以有徃年之告未获成命则有我东门之役当陈隧者井堙木刋敝邑大惧不竞而耻大姬天诱其衷启敝邑心陈知其罪授手于我用敢献功晋人曰何故侵小对曰先王之命唯罪所在各致其辟且昔天子之地一圻列国一同自是以衰今大国多数圻矣若无侵小何以至焉晋人曰何故戎服对曰我先君武庄为平桓卿士城濮之役文公布命曰各复旧职命我文公戎服辅王以授楚㨗不敢废王命故也士庄伯不能诘复于赵文子文子曰其辞顺乃受之子西复伐陈陈及郑平晋侯使逆卫侯将使与之夷仪崔子止其帑以求五鹿卫献公入于夷仪晋使赵武为政左氏曰赵文子为政令薄诸侯之币而重其礼穆叔见之谓穆叔曰自今以往兵其少弭矣齐崔庆新得政将求善于诸侯武也知楚令尹若敬行其礼道之以文辞以靖诸侯兵可以弭吴子遏伐楚门于巢卒弟余祭立左氏曰吴子诸樊伐楚以报舟师之役门于巢巢牛臣曰吴王勇而轻若启之将亲门我获射之必殪是君也死疆其少安从之吴子门焉牛臣隠于短墙以射之卒史记曰王诸樊卒有命授弟余祭欲传以次必致国于季札而止以称先王寿夣之意且嘉季札之义兄弟皆欲致国令以渐至焉季札封于延陵故号延陵季子二十有五年卫寗喜弑其君剽卫孙林父入于戚以叛卫侯衎复归于卫左氏曰襄之二十年卫寗惠子疾召悼子曰吾得罪于君名藏在诸侯之策曰孙林父寗殖出其君君入则掩之若能掩之则吾子也悼子许诺遂卒献公使与寗喜言寗喜曰必子鲜在不然必败公使子鲜辞敬姒强命之对曰君无信臣惧不免敬姒曰以吾故也子鲜以公命与寗喜言曰茍反政由寗氏祭则寡人喜告蘧伯玉伯玉曰瑗不得闻君之出敢闻其入遂行告右宰谷谷曰不可获罪于两君天下谁畜之悼子曰吾受命于先人不可以贰谷曰请使焉而观之反曰君淹恤在外十二年矣而无忧色亦无寛言犹夫人也悼子曰子鲜在谷曰何益多而能亡于我何为悼子曰虽然弗可以已大叔文子闻之曰寗子视君不如弈棋其何以免乎孙文子在戚孙襄居守寗喜右宰谷伐孙氏不克寗子出舍于郊伯国死孙氏夜哭国人召寗子复攻孙氏克之杀子叔及大子角孙林父以戚如晋卫侯入大夫逆于竟者执其手而与之言道逆者自车揖之逆于门者颔之而已使让大叔文子曰寡人淹恤在外二三子皆使寡人朝夕闻卫国之言吾子独不在寡人古人有言曰非所怨勿怨寡人怨矣对曰臣知罪矣臣不佞不能负羁绁以从扞牧圉臣之罪一也有出者有居者臣不能贰通外内之言以事君臣之罪二也有二罪敢忘其死乃行从近关出公使止之卫人侵戚东鄙孙氏愬于晋晋戍茅氏殖绰伐茅氏杀晋戍三百人孙蒯追之获殖绰复愬于晋鲁侯晋人郑良霄宋人曹人㑹于澶渊晋人执卫寗喜左氏曰公㑹晋赵武宋向戍郑良霄曹人于澶渊以讨卫疆戚田取卫西鄙六十以与孙氏于是卫侯㑹之晋人执寗喜卫侯如晋执之而囚于士弱氏齐侯郑伯为卫侯故如晋晋侯兼享之齐侯赋蓼萧郑伯赋缁衣叔向命晋侯拜二君曰寡君敢拜齐君之安我先君之宗祧也敢拜郑君之不贰也国子使晏平仲私于叔向曰晋君宣其明德于诸侯恤其患而补其阙正其违而治其烦所以为盟主也今为臣执君若之何晋侯言卫侯之罪使叔向告二君国子赋辔之柔矣子展赋将仲子兮晋侯许归卫侯卫侯归卫姬于晋乃释卫侯君子是以知平公之失政也许灵公卒于楚楚子蔡侯陈侯伐郑左氏曰许灵公如楚请伐郑曰师不兴孤不归矣卒于楚楚子曰不伐郑何以求诸侯乃伐郑郑人将御之子产曰晋楚将平诸侯将和楚子是故昧于一来不如使逞而归入南里堕其城渉于汜而归而后葬许灵公晋侯使韩起入聘左氏曰晋韩宣子聘于周王使请事对曰晋士起将归时事于宰旅无他事矣王闻之曰韩氏其昌阜于晋乎辞不失旧齐庆封诛崔杼之族专国政左氏曰齐崔杼生成及疆而寡娶东郭姜生明东郭姜以孤入曰棠无咎与东郭偃相崔氏崔成有疾废之而立明成请老于崔偃与无咎弗予成与疆告庆封曰夫子唯无咎与偃是从父兄莫得进矣大恐害夫子庆封以告卢蒲嫳卢蒲嫳曰彼君之讐也天或者将弃彼矣彼实家乱子何病焉崔之薄庆之厚也他日又告庆封曰茍利夫子必去之难吾助女成疆杀偃无咎于朝崔子怒而出遂见庆封封曰崔庆一也请为子讨之使卢蒲嫳帅甲以攻崔氏杀成与疆尽俘其家其妻缢遂灭崔氏嫳复命于崔子且御而归至则无归矣乃缢崔明奔鲁庆封当国二十有六年晋赵武楚屈建鲁叔孙豹蔡公孙归生卫石恶陈孔奂郑良霄许人曹人㑹于宋诸侯之大夫盟于宋左氏曰宋向戍善于赵文子又善于令尹子木欲弭诸侯之兵以为名如晋告赵孟赵孟谋于诸大夫韩宣子曰兵民之残也财用之蠧小国之大菑也将或弭之虽曰不可必将许之弗许楚将许之以召诸侯则我失为盟主矣晋人许之如楚楚亦许之如齐陈文子曰晋楚许之我焉得已且人曰弭兵而我弗许则固携吾民矣许之告于秦亦许之皆告于小国为㑹于宋五月甲辰晋赵武至于宋丙午郑良霄至六月戊申叔孙豹齐庆封陈须无卫石恶至甲寅晋荀盈至丙辰邾悼公至壬戍楚公子黑肱先至成言于晋丁卯宋向戍如陈从子木成言于楚戊辰滕成公至子木谓向戍请晋楚之从交相见也庚午向戍复于赵孟赵孟曰晋楚齐秦匹也晋之不能于齐犹楚之不能于秦也楚君若能使秦君辱于敝邑寡君敢不固请于齐左师复言于子木子木使驲谒诸楚子楚子曰释齐秦他国请相见也秋七月戊寅左师至赵孟及子晳盟以齐言庚辰子木至自陈陈孔奂蔡公孙归生至曹许之大夫皆至以藩为军晋楚各处其偏伯夙谓赵孟曰楚氛甚恶赵孟曰吾左还入于宋若我何辛巳将盟于宋西门之外楚人衷甲伯州犂曰合诸侯之师以为不信无乃不可乎夫诸侯望信于楚是以来服不信是弃其所以服诸侯也固请释甲子木曰晋楚无信久矣事利而已茍得志焉焉用有信大宰退曰令尹将死矣赵孟患楚衷甲以告叔向叔向曰以信召人而以僭济之必莫之与也安能害我且吾因宋以守病则夫能致死与宋致死虽倍楚可也季武子使以公命谓叔孙曰视邾滕旣而齐人请邾宋人请滕皆不与盟叔孙曰邾滕人之私也我列国也何故视之乃盟晋楚争先晋人曰晋固为诸侯盟主未有先晋者也楚人曰子言晋楚匹也若晋常先是楚弱也且晋楚狎主诸侯之盟也久矣岂专在晋叔向曰诸侯归晋之德非归其尸盟也子务德无争先且诸侯盟小国固必有尸盟者乃先楚人书先晋晋有信也宋公兼享晋楚之大夫赵孟为客子木与之言弗能对使叔向侍言焉子木亦不能对也乙酉宋公及诸侯之大夫盟于䝉门之外子木问于赵孟曰范武子之德何如对曰夫子之家事治言于晋国无隐情其祝史陈信于鬼神无愧辞子木归以语楚子楚子曰尚矣哉能歆神人宜其光辅五君以为盟主也子木又语楚子曰宜晋之伯也有叔向以佐其卿楚无以当之不可与争晋荀盈如楚涖盟楚薳罢如晋涖盟宋左师请赏公与之邑六十以示子罕子罕曰凡小国晋楚所以兵威之畏而后上下慈和慈和而后能安靖其国家以事大国所以存也无威则骄骄则乱生乱生必灭所以亡也天生五材民并用之废一不可谁能去兵兵之设久矣所以威不轨昭文德也圣人以兴乱人以废废兴存亡昬明之术皆兵之由也而子求去之不亦诬乎以诬道蔽诸侯罪莫大焉纵无大讨而又求赏削而投之左师辞邑陈氏曰晋楚初同主诸夏盟也以诸侯分为晋楚之从而交相见也于是始则是南北二伯也此天下之大变也于溴梁而无君臣之分于宋而无夷夏之辨昭定哀之春秋将以终于吴越焉尔矣于是晋楚争先乃先楚人则春秋书先晋何春秋不以夷狄先中国也自宋以来晋不专主盟矣虢之盟读旧书加于牲上而已至鄟陵而齐主诸侯至臯鼬则鲁及诸侯晋之不足以主夏盟自宋始宋之盟赵孟之偷也卫杀其大夫寗喜左氏曰卫寗喜专公患之公孙免余请杀之公曰微寗子不及此吾与之言矣事未可知祗成恶名止也对曰臣杀之君勿与知乃攻寗氏杀寗喜及右宰谷尸诸朝子鲜曰逐我者出纳我者死赏罚无章何以沮劝君失其信而国无刑不亦难乎且鱄实使之遂出奔晋公䘮之如税服终身公与免余邑六十辞使为卿辞曰大叔仪不贰能赞大事乃使文子为卿十有一月乙亥朔日有食之左氏曰辰在申司厯过也再失閠矣二十有七年齐侯陈侯蔡侯北燕伯杞伯胡子沈子白狄朝于晋宋公鲁侯陈侯郑伯许男朝于楚楚康卒子麇嗣左氏曰宋之盟故也蔡侯之如晋也郑伯使游吉如楚及汉楚人还之曰宋之盟君实亲辱今吾子来寡君谓吾子姑还吾将使驲奔问诸晋而以告子大叔曰宋之盟君命将利小国而亦使安定其社稷鎭抚其民人以礼承天之休此君之宪令而小国之望也寡君是故使吉奉其皮币以歳之不易聘于下执事今执事有命曰女何与政令之有必使而君弃而封守䟦渉山川䝉犯霜露以逞君心小国将君是望敢不唯命是听无乃非盟载之言以阙君德而执事有不利焉小国是惧不然其何劳之敢惮子大叔归复命告子展曰楚子将死矣不脩其政德而贪昧于诸侯以逞其愿欲久得乎公如楚及汉楚康卒公欲反叔仲昭伯曰我楚国之为岂为一人行也遂行宋向戍曰我一人之为非为楚也姑归而息民待其立君而为之备宋公遂反楚人使鲁公亲襚乃使巫以桃茢先祓殡楚人悔之楚郏敖即位子围为令尹郑行人子羽曰是谓不宜必代之昌松栢之下其草不殖王崩大子晋母弟贵践位左氏曰王人来告䘮问崩日以甲寅告又曰至于灵王生而有頿王甚神圣无恶于诸侯逸周书曰晋平公使叔誉于周见大子晋而与之言五称而五穷逡廵而退不遂归告公曰大子晋行年十五而臣弗能与言君请归䡰就复与之田若不反及有天下将以为诛师旷曰请使瞑臣往师旷见大子先称曰吾闻王子之语高于泰山夜寝不寐昼居不安不远长道愿闻须一言王子曰吾闻太师将来吾甚喜旣已见子喜而又惧吾年甚少见子而慑尽忘吾度师旷曰吾闻王子古之君子其成不骄自晋如周行不知劳王子曰古之君子其行至愼委积施门道路无限百姓悦之相将而远远人来驩视道如尺师旷告善又称曰古之君子其行可则由舜而下其孰有广德王子曰如舜者天舜尽其所以利天下奉翼远人皆得已仁此之谓天如禹者圣劳而不居以利天下好善取与与必度正是之谓圣如文王者其大道仁其小道惠三分天下而有其二敬人无方服事于商旣有其衆而延夫其身此之谓仁如武王者义杀一人而以利天下异姓同姓各得其仪此之谓义师旷告善又称曰宣辩名命王侯君公何以为尊何以为尚王子曰人生而丈夫谓之胄子胄子成人能治上官谓之士士率衆时作谓之伯伯能移善于衆与百姓同谓之公公耐名物与天道俱谓之侯侯耐成羣谓之君君能广德分任诸侯而敦信曰予一人善至于四海曰天子达于四荒曰天王四荒皆至无有怨訾乃登为帝师旷罄然又称曰温恭敦敏方德不改开物成务下学以起尚登帝臣乃参天子自古谁巳王子曰穆穆虞舜明明赫赫立义治律万物皆作分均天财万民熈熈非舜而谁能师旷躅足曰善哉善哉王子请入敷席注瑟师旷歌无射曰国诚宁矣远人来观修义经矣好乐无荒乃注瑟于王子王子歌峤师旷请归王子赐之乘车四马曰太师亦善御之师旷对曰御吾未学也王子曰汝不为夫诗云马之刚矣辔之柔矣马亦不刚辔亦不柔志气麀麀取予不疑以是御之师旷对曰瞑臣无见为人辩也唯耳之恃而耳又寡闻而易穷王子汝将为天下宗乎王子曰太师何如戏我乎自太皥以下至于尧禹未有一姓而再有天下者且吾问汝人之年长短告也师旷对曰汝声清污汝色赤白火色不寿王子曰吾后二年上賔于帝所汝愼无言族将及汝师旷归未及三年告死者至燕懿公卒子欵嗣御批资治通鑑纲目前编卷十五御批资治通鑑纲目前编卷十六钦定四库全书御批资治通鑑纲目前编卷十六丁巳周景王元年夏五月塟灵王左氏曰夏四月塟楚康公及陈侯郑伯许男送塟至于西门之外诸侯之大夫皆至于墓公还及方城季武子取卞使公冶问玺书追而与之曰闻守卞者将叛臣帅徒以讨之既得之矣敢告公冶致使而退及舍而后闻取卞公曰欲之而言叛祗见疏也公谓公冶曰吾可以入乎对曰君实有国谁敢违君公与公冶冕服固辞强之而后受公欲无入荣成伯赋式微乃归五月公至自楚公冶致其邑于季氏而终不入焉曰欺其君何必使余季孙见之则言季氏如他日不见则终不言季氏及疾聚其臣曰我死必无以冕服歛非徳赏也且无使季氏塟我塟灵王郑上卿有事子展使印段往伯有曰弱子展曰与其莫往弱不犹愈乎坚事晋楚以蕃王室也王事无旷何常之有遂使印段如周皇览曰灵王冢在河南城西南柏亭西周山上盖以王生而有髭而神故谥灵王其冢民祀之不絶卫献公卒子恶嗣阍弑呉子余祭弟夷末立左氏曰呉人伐越获俘焉以为阍使守舟呉子余祭观舟阍以刀弑之晋荀盈㑹齐髙止宋华定鲁仲孙羯卫世叔仪郑公孙段曹人莒人滕人薛人小邾人城杞左氏曰晋平公杞出也故治杞六月知悼子合诸侯之大夫以城杞孟孝伯㑹之郑子大叔与伯石往子大叔见大叔文子与之语文子曰甚乎其城杞也子大叔曰若之何哉晋国不恤周宗之阙而夏肄是屏其弃诸姬亦可知也已呉子使札聘于鲁齐郑卫晋春秋书曰呉子使札来聘左氏曰呉公子札来聘见叔孙穆子説之谓穆子曰子其不得死乎好善而不能择人吾闻君子务在择人吾子为鲁宗卿而任其大政不慎举何以堪之祸必及子请观于周乐使工为之歌周南召南曰美哉始基之矣犹未也然勤而不怨矣为之歌弼鄘卫曰美哉渊乎忧而不困者也吾闻卫康叔武公之徳如是是其卫风乎为之歌王曰美哉思而不惧其周之东乎为之歌郑曰美哉其细已甚民弗堪也是其先亡乎为之歌齐曰美哉泱泱乎大风也哉表东海者其太公乎国未可量也为之歌豳曰美哉荡乎乐而不淫其周公之东乎为之歌秦曰此之谓夏声夫能夏则大大之至也其周之旧乎为之歌魏曰美哉沨沨乎大而婉险而易行以徳辅此则明主也为之歌唐曰思深哉其有陶唐氏之遗民乎不然何忧之逺也非令徳之后谁能若是为之歌陈曰国无主其能久乎自郐以下无讥焉为之歌小雅曰美哉思而不贰怨而不言其周徳之衰乎犹有先王之遗民焉为之歌大雅曰广哉熈熈乎曲而有直体其文王之徳乎为之歌颂曰至矣哉直而不倨曲而不屈迩而不偪逺而不擕迁而不淫复而不厌哀而不愁乐而不荒用而不匮广而不宣施而不费取而不贪处而不底行而不流五声和八风平节有度守有序盛徳之所同也见舞象箾南籥者曰美哉犹有憾见舞大武者曰美哉周之盛也其若此乎见舞韶濩者曰圣人之𢎞也而犹有慙徳圣人之难也见舞大夏者曰美哉勤而不徳非禹其谁能脩之见舞韶箾者曰徳至矣哉大矣如天之无不帱也如地之无不载也虽甚盛徳其蔑以加于此矣观止矣若有他乐吾不敢请已其出聘也通嗣君也故遂聘于齐説晏平仲谓之曰子速纳邑与政无邑无政乃免于难齐国之政将有所归未获所归难未歇也故晏子因陈桓子以纳政与邑是以免于栾髙之难聘于郑见子产如旧相识与之缟带子产献纻衣焉谓子产曰郑之执政侈难将至矣政必及子子为政慎之以礼不然郑国将败适卫説蘧瑗史狗史䲡公子荆公叔发公子朝曰卫多君子未有患也自卫如晋将宿于戚闻钟声焉曰异哉吾闻之也辩而不徳必加于戮夫子获罪于君以在此惧犹不足而又何乐夫子之在此也犹燕之巢于幕上君又在殡而可以乐乎遂去之文子闻之终身不聼琴瑟适晋説赵文子韩宣子魏献子曰晋国其萃于三族乎説叔向将行谓叔向曰吾子勉之君侈而多良大夫皆富政将在家吾子好直必思自免于难公羊氏曰呉无君无大夫此何以有君有大夫贤季子也何贤乎季子譲国也谷梁氏曰呉其称子何也善使延陵季子故进之其名成尊于上也二年蔡世子般弑其君景侯而自立左氏曰蔡景侯为太子般娶于楚通焉太子弑景侯宋灾宋伯姬卒公羊氏曰宋灾伯姬存焉有司复曰火至矣请出伯姬曰不可吾闻之也妇人夜出不见傅姆不下堂傅至矣姆未至也逮乎火而死王杀其弟佞夫王子瑕奔晋左氏曰初王儋季卒其子括将见王而叹单公子愆期为灵王御士过诸廷闻其叹而言曰乌乎必有此夫入以告王且曰必杀之不慼而愿大视躁而足高心在他矣不杀必害王曰童子何知灵王崩儋括欲立王子佞夫佞夫弗知戊子儋括围蒍逐成愆成愆奔平畤尹言多刘毅单蔑甘过巩成杀佞夫括瑕廖奔晋晋人齐人宋人卫人郑人曹人莒人邾人滕人薛人杞人小邾人㑹于澶渊宋灾故左氏曰为宋灾故诸侯之大夫㑹以谋归宋财叔孙豹㑹晋赵武齐公孙虿宋向戍卫北宫佗郑罕虎及小邾之大夫㑹于澶渊既而无归于宋故不书其人明年春穆叔至自㑹见孟孝伯语之曰赵孟将死矣其语偷不似民主且年未盈五十而谆谆焉如八九十者弗能久矣若赵孟死为政者其韩子乎吾子盍与季孙言之可以树善君子也晋君将失政矣若不树焉使早备鲁韩子懦弱大夫多贪求欲无厌齐楚未足与也鲁其惧哉孝伯曰人生㡬何谁能无偷朝不及夕将安用树穆叔又与季孙语晋故季孙不从及赵文子卒晋公室卑政在侈家韩宣子为政不能图诸侯鲁不堪晋求谗慝𢎞多是以有平丘之㑹谷梁氏曰澶渊之㑹中国不侵伐夷狄夷狄不入中国无侵伐八年善之也晋赵武楚屈建之力也胡氏曰此遍刺天下之大夫也蔡世子般弑其君天下之大变人理所不容也则㑹其𦵏而不讨宋国有灾小事也则合十二国之大夫更宋之所䘮而归其财则可谓知务乎穆叔赵孟向戍子皮诸侯之良也而所谋若是世衰道微邪説交作以利害谋国家而不知本于仁义也郑使公孙侨为政左氏曰郑伯有耆酒为窟室夜饮酒朝至未已朝者皆布路而罢既而朝又将使子晳如楚归而饮酒子晳以驷氏之甲伐而焚之伯有奔雍梁醒而后知之子产歛伯有氏之死者殡之而行印叚从之子皮曰夫子礼于死者况生者乎遂自止之子产入子石入皆受盟于子晳氏郑伯及其大夫盟于大宫盟国人于师之梁之外伯有闻郑人之盟已也怒闻子皮之甲不与攻已也喜曰子皮与我矣晨自墓门之渎入介于襄库伐旧北门驷带率国人以伐之皆召子产子产曰兄弟而及此吾从天所与伯有死于羊肆子产襚之歛而殡子驷氏欲攻子产子皮怒之曰礼国之干也杀有礼祸莫大焉乃止于是㳺吉如晋还闻难不入复命于介奔晋驷带追之盟而复归子皮授子产政辞曰国小而偪族大宠多不可为也子皮曰虎帅以聼谁敢犯子子善相之国无小小能事大国乃寛子产为政有事伯石赂与之邑子大叔曰国皆其国奚独赂焉子产曰无欲实难皆得其欲以从其事而要其成非我有成其在人乎何爱于邑邑将焉往郑书有之曰安定国家必大焉先姑安大以待其所归既伯石惧而归邑卒与之伯有既死使大史命伯石为卿辞大史退则请命焉又辞如是三乃受䇿入拜子产是以恶其为人也使次己位子产使都鄙有章上下有服田有封洫庐井有伍大人之忠俭者从而与之泰侈者因而毙之丰卷将祭请田焉弗许曰唯君用鲜衆给而已子张怒退而征役子产奔晋子皮止之而逐丰卷丰卷奔晋子产请其田里三年而复之反其田里及其入焉从政一年舆人诵之曰取我衣冠而褚之取我田畴而伍之孰杀子产吾其与之及三年又诵之曰我有子弟子产诲之我有田畴子产殖之子产而死谁其嗣之子产之从政也择能而使之冯简子能断大事子大叔美秀而文公孙挥能知四国之为辨于其大夫之族姓班位贵贱能否而又善为辞令禆谌能谋谋于野则获谋于邑则否郑国将有诸侯之事子产乃问四国之为于子羽且使多为辞令与禆谌乗以适野使谋可否而告冯简子使断之事成乃授子大叔使行之以应对賔客是以鲜有败事郑人㳺于乡校以论执政然明谓子产毁乡校何如子产曰夫人朝夕退而㳺焉以议执政之善否其所善者吾则行之其所恶者吾则改之是吾师也若之何毁之我闻忠善以损怨不闻作威以防怨岂不遽止然犹防川大决所犯伤人必多吾不克救也不如小决使道不如吾闻而药之也然明曰今而后知吾子之信可事也若果行此郑国实赖之岂唯二三臣仲尼闻是语也曰以是观之人谓子产不仁吾不信也子皮使尹何为邑子产曰少未知可否子皮曰愿吾爱之不吾叛也使夫往而学焉夫亦愈知治矣子产曰不可爱人求利之也今吾子爱人则以政犹未能操刀而使割也其伤实多子之爱人伤之而已其谁敢求爱于子子于郑国栋也栋折榱崩侨将厌焉敢不尽言子有美锦不使人学制焉大官大邑身之所庇也而使学者制焉其为美锦不亦多乎侨闻学而后入政未闻以政学者也若果行此必有所害譬如田猎射御贯则能获禽若未尝登车射御则败绩厌覆是惧何暇思获子皮曰吾闻君子务知大者逺者小人务知小者近者我小人也衣服附在吾身我知而慎之大官大邑所以庇身也我逺而慢之微子之言吾不知也自今请虽吾家聼子而行子产曰人心之不同如其面焉吾岂敢谓子面如吾面乎抑心所谓危亦以告也子皮以为忠故委政焉子产是以能为郑国三年鲁襄公卒于楚宫子野立而卒稠立左氏曰公作楚宫穆叔曰君欲楚也夫若不复适楚必死是宫六月公薨于楚宫立胡女敬归之子子野卒毁也立敬归之娣齐归之子公子稠穆叔不欲曰大子死有母弟则立之无则立长年钧择贤义钧则卜古之道也非适嗣何必娣之子且是人也居䘮而不哀在慼而有嘉容是谓不度不度之人鲜不为患若果立之必为季氏忧武子卒立之比及塟三易衰衰衽如故衰于是昭公年十九矣犹有童心君子是以知其不能终也郑伯如晋卫侯如楚左氏曰子产相郑伯以如晋晋侯以鲁䘮故未之见也子产使尽坏其馆之垣而纳车马焉士文伯譲之曰敝邑以宼盗充斥是以令吏完客所馆髙其闬闳厚其墙垣以无忧客使今吾子坏之虽从者能戒其若异客何以敝邑之为盟主缮完葺墙以待宾客若皆毁之其何以共命对曰以敝邑𥚹小介于大国诛求无时是以不敢宁居悉索敝赋以来㑹时事逢执事之不间而未得见不敢输币亦不敢暴露恐燥湿之不时而朽蠧以重敝邑之罪侨闻文公之为盟主也宫室卑庳以崇大诸侯之馆馆如公寝库廐缮脩司空以时平易道路圬人以时塓馆宫室诸侯宾至甸设庭燎仆人廵宫车马有所宾从有代巾车脂辖𨽻人牧圉各瞻其事百官之属各展其物公不留宾而亦无废事教其不知而恤其不足宾至如归无宁菑患不畏㓂盗而亦不患燥湿今铜鞮之宫数里而诸侯舍于𨽻人门不容车而不可踰越盗贼公行而夭疠不戒宾见无时命不可知若又勿坏是无所藏币以重罪也虽君之有鲁䘮亦敝邑之忧也若获荐币脩垣而行君之惠也文伯复命赵文子曰信我实不徳而以𨽻人之垣以赢诸侯是吾罪也使士文伯谢不敏焉晋侯见郑伯有加礼乃筑诸侯之馆郑子皮使印叚如楚以适晋吿北宫文子相卫襄公如楚宋之盟故也过郑印叚迋劳于棐林如聘礼而以劳辞文子入聘子羽为行人冯简子与子大叔逆客事毕而出言于卫侯曰郑有礼数世之福也其无大国之讨乎卫侯在楚北宫文子见令尹围之威仪言于卫侯曰令尹似君矣将有他志虽获其志不能终也诗云敬慎威仪惟民之则令尹无威仪民无则焉公曰何谓威仪对曰有威而可畏谓之威有仪而可象谓之仪君有君之威仪臣有臣之威仪顺是以下皆如是是以上下能相固也故君子在位可畏施舍可爱进退可度周旋可则容止可观作事可法徳行可象声气可乐动作有文言语有章以临其下谓之有威仪也莒人弑其君宻州左氏曰莒犂比公生去疾及展舆既立展舆又废之犂比公虐国人患之展舆因国人以攻莒子弑之乃立去疾奔齐齐出也展舆呉出也胡氏曰信斯言也则子弑父也春秋有不书乎故赵氏谓其文当曰展舆因国人之攻莒子弑之乃立其后传写误以之为以字尔鲁仲由生四年晋赵武楚公子围齐国弱宋向戍鲁叔孙豹卫齐恶陈公子招蔡公孙归生郑罕虎许人曹人㑹于虢鲁取郓王使刘子劳赵武于颍左氏曰楚公子围聘于郑且娶于公孙段氏伍举为介遂㑹于虢寻宋之盟也祁午谓赵文子曰宋之盟楚人得志于晋今令尹之不信诸侯之所闻也子弗戒惧又如宋楚重得志于晋晋之耻也吾子其不可以不戒文子曰宋之盟子木有祸人之心武有仁人之心是楚所以驾于晋也今武犹是心也楚又行僣非所害也武将信以为本循而行之譬如农夫是穮是蓘虽有饥馑必有丰年且吾闻之能信不为人下吾不能是难楚不为患楚令尹围请用牲读旧书加于牲上而已晋人许之三月甲辰盟楚令尹围设服离卫季武子伐莒取郓莒人告于㑹楚告于晋请戮其使乐桓子相赵文子欲求货于叔孙而为之请弗与梁其踁曰货以藩身子何爱焉叔孙曰诸侯之㑹卫社稷也我以货免鲁必受师是祸之也何卫之为虽怨季孙鲁国何罪叔出季处有自来矣吾又谁怨赵孟闻之曰临患不忘国忠也思难不越官信也圗国忘死贞也谋主三者义也又可戮乎乃请诸楚曰鲁虽有罪其执事不辟难子若免之以劝左右可也莒鲁争郓为日久矣茍无大害于其社稷可无亢也楚人许之乃免叔孙天王使刘定公劳赵孟于颍馆于雒汭刘子曰美哉禹功眀徳逺矣微禹吾其鱼乎吾与子弁冕端委以治民临诸侯禹之力也子盍逺缵禹功而大底民乎对曰老夫罪戾是惧焉能恤逺吾侪偷食朝不谋夕何其长也刘子归以语王曰谚所谓老将知而耄及之者其赵孟之谓乎为晋正卿以主诸侯而侪于𨽻人朝不谋夕弃神人矣何以能久邾悼公卒穿立晋荀呉始用卒败狄于大卤左氏曰晋中行穆子败无终及羣狄于大原崇卒也将战魏舒曰彼徒我车所遇又阨以什共车必克困诸阨又克请皆卒自我始乃毁车为行荀呉之嬖人不肯即卒斩以狥为五陈以相离两于前伍于后专为右角参为左角偏为前拒以诱之大败之莒去疾自齐入于莒莒展舆出奔呉左氏曰莒展舆立而夺羣公子秩公子召去疾于齐齐公子鉏纳去疾展舆奔呉楚子麇卒令尹围实弑之而自立楚公子比奔晋左氏曰楚公子围将聘于郑伍举为介未出竟闻楚子有疾而还伍举遂聘围至入问疾缢而弑之杀其二子幕及平夏子干出奔晋子晳出奔郑𦵏楚子于郏谓之郏敖楚灵遂即位薳罢为令尹启疆为太宰五年晋使韩起聘于鲁齐卫左氏曰晋侯使韩宣子来聘且告为政而来见礼也观书于大史氏见易象与鲁春秋曰周礼尽在鲁矣吾乃今知周公之徳与周之所以王也郑杀其大夫公孙黑左氏曰郑公孙黑将作乱欲去㳺氏而代其位疾作不果驷氏与诸大夫欲杀之子产在鄙闻之乘遽而至使吏数之曰伯有之乱以大国之事未尔讨也尔有乱心无厌国不女堪专伐伯有而罪一也兄弟争室而罪二也薰隧之盟女矫君位而罪三也有死罪三不速死大刑将至辞曰死在朝夕无助天为虐子产曰人谁不死凶人不终命也作凶事为凶人不助天其助凶人乎请以印为禇师子产曰印也若才君将任之不才朝夕从女女罪之不恤而又何请焉不速死司㓂将至缢尸诸衢加木焉蔡漆雕开生六年郑游吉如晋齐晏婴如晋左氏曰郑游吉如晋送少姜之𦵏梁丙曰甚哉子之为此来也子大叔曰将得已乎昔文襄之霸也其务不烦诸侯令三岁而聘五岁而朝有事而㑹不协而盟君薨大夫弔卿共𦵏事夫人士弔大夫送𦵏足以昭礼命事谋阙而已今嬖宠之䘮而数于守适唯惧获戾岂敢惮烦少姜有宠而死齐必继室今兹吾又将来贺不唯此行也张趯曰自今子其无事矣譬如火焉火中寒暑乃退此其极也能无退乎晋将失诸侯二大夫退子大叔曰张趯有知其犹在君子之后乎齐侯使晏婴请继室于晋晏子受礼叔向从之宴相与语叔向曰齐其何如晏子曰此季世也其为陈氏矣公弃其民而归于陈氏齐旧四量豆区釜钟四升为豆各自其四以登于釜釜十则钟陈氏三量皆登一焉钟乃大矣以家量贷而以公量收之山木如市弗加于山鱼盐蜃蛤弗加于海民参其力二入于公而衣食其一公聚朽蠧而三老冻馁国之诸市屦贱踊贵民人痛疾而或燠休之将焉辟之叔向曰然虽吾公室今亦季世也戎马不驾卿无军行公乘无人卒列无长庶民罢敝而宫室滋侈道殣相望而女富溢尤民闻公命如逃㓂讐政在家门民无所依君日不悛以乐慆忧公室之卑其何日之有晏子曰子将若何叔向曰晋之公族尽矣肸闻之公室将卑其宗族枝叶先落则公从之肸之宗十一族惟羊舌氏在而已肸又无子公室无度幸而得死岂其获祀北燕伯欵出奔齐燕人立悼公左氏曰燕简公多嬖宠欲去诸大夫而立其宠人冬燕大夫比以杀公之外嬖公惧奔齐七年楚子蔡侯陈侯郑伯许男徐子滕子顿子胡子沈子小邾子宋世子佐淮夷㑹于申楚人执徐子楚子蔡侯陈侯许男顿子胡子沈子淮夷伐呉执齐庆封杀之遂㓕頼左氏曰前年冬郑伯如楚春许男如楚楚子止之遂止郑伯使椒举如晋求诸侯二君待之椒举致命晋侯欲勿许司马侯曰楚子方侈天或者欲逞其心以厚其毒而降之罚未可知也其使能终亦未可知也君其许之而脩徳以待其归若归于徳吾犹将事之况诸侯乎若适淫虐楚将弃之吾又谁与争曰晋有三不殆其何敌之有国险而多马齐楚多难对曰恃险与马而虞邻国之难是三殆也四岳三涂阳城大室荆山中南九州之险也是不一姓冀之北土马之所生无兴国焉是以先王务脩徳音以享神人不闻其务险与马也邻国之难不可虞也或多难以固其国启其疆土或无难以䘮其国失其守宇齐有仲孙之难而获桓公晋有里㔻之难而获文公卫邢无难敌亦䘮之故人之难不可虞也恃此三者而不脩政徳亡于不暇又何能济君其许之纣作淫虐文王惠和殷是以殒周是以兴夫岂争诸侯乃许楚使楚子问于子产曰晋其许我诸侯乎对曰晋君少安不在诸侯其大夫多求莫匡其君在宋之盟又曰如一若不许君将焉用之曰诸侯其来乎曰从宋之盟承君之欢不畏大国何故不来不来者其鲁卫曹邾乎曹畏宋邾畏鲁鲁卫偪于齐而亲于晋其余君之所及也曰然则吾所求者无不可乎对曰求逞于人不可与人同欲尽济夏诸侯如楚曹邾辞以难公辞以时祭卫侯辞以疾郑伯先待于申六月楚子合诸侯于申椒举言于楚子曰臣闻诸侯无归礼以为归今君始得诸侯其慎礼矣霸之济否在此㑹也夏启有钧台之享商汤有景亳之命周武有孟津之誓成有岐阳之蒐康有酆宫之朝穆有涂山之㑹齐桓有召陵之师晋文有践土之盟君其何用宋向戍郑公孙侨在诸侯之良也君其选焉楚子曰吾用齐桓使问礼于左师与子产左师曰敢不荐闻献公合诸侯之礼六子产曰敢不荐守献伯子男㑹公之礼六楚子使椒举侍于后以规过卒事不规问其故对曰礼吾所未见者六焉又何以规宋大子佐后至久而弗见徐子呉出也故执诸申楚子示诸侯侈椒举曰夫六王二公之事皆所以示诸侯礼也诸侯所由用命也夏桀为仍之㑹有缗叛之商纣为黎之蒐东夷叛之周幽为大室之盟戎狄叛之皆所以示诸侯汰也诸侯所由弃命也今君以汰无乃不济乎弗聼子产见左师曰吾不患楚矣汰而愎谏不过十年左师曰然不十年侈其恶不逺逺恶而后弃徳逺而后兴秋楚子以诸侯伐呉宋太子郑伯先归宋华费遂郑大夫从使屈申围朱方克之执齐庆封而㓕其族将戮庆封椒举曰臣闻无瑕者可以戮人庆封其肯从于戮乎播于诸侯焉用之弗聼负之斧钺以狥于诸侯使言曰无或如齐庆封弑其君弱其孤以盟其大夫庆封曰无或如楚共王之庶子围弑其君兄之子麇而代之以盟诸侯使速杀之遂以诸侯㓕赖迁赖于鄢楚子欲迁许于頼使鬬韦龟与公子弃疾城之而还申无宇曰楚祸之首将在此矣召诸侯而来伐国而克城竟莫校民不堪命乃祸乱也郑作丘赋左氏曰郑子产作丘赋国人谤之曰其父死于路已为虿尾以令于国国将若之何子寛以告子产曰茍利社稷死生以之且吾闻为善者不改其度故能有济也民不可逞度不可改诗曰礼义不愆何恤于人言吾不迁矣浑罕曰国氏其先亡乎君子作法于凉其敝犹贪作法于贪敝将若之何姬在列者蔡及曹滕其先亡乎偪而无礼郑先卫亡偪而无法政不率法而制于心民各有心何上之有鲁有若生甲子八年鲁舍中军左氏曰卑公室也初作中军三分公室而各有其一季氏尽征之叔孙氏臣其子弟孟氏取其半焉及其舍之也四分公室季氏择二二子各一皆尽征之而贡于公公如晋自郊劳至于赠贿无失礼晋侯谓女叔齐曰鲁侯不亦善于礼乎对曰是仪也不可谓礼礼所以守其国行其政令无失其民者也今政令在家不能取也有子家覊弗能用也公室四分民食于他难将及身不恤其所礼之本末将于此乎在而屑屑焉习仪以亟言善于礼不亦逺乎秦景公卒子嗣楚子蔡侯陈侯许男顿子沈子徐人越人伐呉左氏曰呉早设备楚无功而还陈氏曰初书越而称人越骤张也通呉以疲楚者晋谋之失也通越以困呉者楚谋之失也孔子志于学论语曰子曰吾十有五而志于学朱子曰古者十五而入大学心之所之谓之志此所谓学即大学之道志乎此则念念在此而为之不厌矣九年郑人铸刑书左氏曰叔向使诒子产书曰昔先王议事以制不为刑辟惧民之有争心也犹不可禁御是故闲之以义纠之以政行之以礼守之以信奉之以仁制为禄位以劝其从严断刑罚以威其滛惧其未也故诲之以忠耸之以行教之以务使之以和临之以敬涖之以彊断之以刚犹求圣哲之上明察之官忠信之长慈惠之师民于是乎可任使也而不生祸乱民知有辟则不忌于上并有争心以征于书而徼幸以成之弗可为矣夏有乱政而作禹刑商有乱政而作汤刑周有乱政而作九刑三辟之兴皆叔世也今吾子相郑国作封洫立谤政制参辟铸刑书将以靖民不亦难乎诗曰仪式刑文王之徳日靖四方又曰仪刑文王万邦作孚如是何辟之有民知争端矣将弃礼而征于书锥刀之末将尽争之乱狱滋丰贿赂并行终子之世郑其败乎国将亡必多制其此之谓乎复书曰侨不才不能及子孙吾以救世也既不承命敢忘大惠楚公子弃疾如晋左氏曰楚公子弃疾如晋报韩子也过郑郑伯劳诸柤辞固请见之见如见王禁刍牧採樵不入田不樵树不採蓻不抽屋不强匄誓曰有犯命者君子废小人降舍不为暴主不慁宾往来如是郑三卿皆知其将为王也楚薳罢帅师伐呉呉人败之齐侯伐北燕左氏曰齐侯伐北燕将纳简公晏子曰不入燕有君矣民不贰吾君贿左右謟䛕作大事不以信未可也明年春齐侯次于虢燕人归燕姬赂以瑶罋玉椟斝耳而还十年四月甲辰朔日有食之卫襄公卒公子元嗣卫齐恶来请命王使成子如卫弔追钖命左氏曰卫齐恶告䘮于周且请命王使成简公如卫弔且追命襄公曰叔父陟恪在我先王之左右以佐事上帝余敢忘髙圉亚圉十有一年陈侯之弟招杀陈世子偃师陈哀公卒楚师㓕陈左氏曰陈哀公元妃生太子偃师二妃生公子畱下妃生公子胜二妃嬖畱有宠属诸司徒招与公子过哀公有废疾招过杀悼太子偃师而立公子畱哀公缢干征师赴于楚且告有立君公子胜愬之楚人执而杀之畱奔郑公子招归罪于过而杀之楚公子弃疾帅师奉孙呉围陈冬十一月㓕陈使穿封戍为陈公晋侯问于史赵曰陈其遂亡乎对曰未也陈颛顼之族也岁在鹑火是以卒㓕陈将如之今在析木之津犹将复由自幕至于瞽瞍无违命舜重之以明徳寘徳于遂遂世守之及胡公不淫故周赐之姓使祀虞帝臣闻盛徳必百世祀虞之世数未也继守将在齐其兆既存矣十有二年宋华亥鲁叔弓郑㳺吉卫赵黡㑹楚子于陈许迁于夷左氏曰楚公子弃疾迁许于夷实城父取州来淮北之田以益之迁方城外人于许王使詹桓如晋晋侯使赵成来致阎田左氏曰周甘人与晋阎嘉争阎田晋梁丙张趯率隂戎伐颍王使詹桓伯辞于晋曰我自夏以后稷魏骀芮岐毕吾西土也及武王克商蒲姑商奄吾东土也巴濮楚邓吾南土也肃慎燕亳吾北土也吾何迩封之有文武成康之建母弟以蕃屏周亦其废队是为岂如弁髦而因以敝之先王居梼杌于四裔以御魑魅故允姓之奸居于瓜州伯父惠公归自秦而诱以来使偪我诸姬入我郊甸则戎焉取之戎有中国谁之咎也后稷封殖天下今戎制之不亦难乎伯父圗之我在伯父犹衣服之有冠冕木水之有本原民人之有谋主也伯父若裂冠毁冕㧞本塞原专弃谋主虽戎狄其何有余一人叔向谓宣子曰文之伯也岂能改物翼戴天子而加之以共自文以来世有衰徳而暴㓕宗周以宣示其侈诸侯之贰不亦宜乎且王辞直子其圗之宣子説王有姻䘮使赵成如周弔且致阎田与襚反颍俘王亦使宾滑执甘大夫以説于晋晋人礼而归之十有三年齐陈氏鲍氏逐栾施高彊左氏曰齐栾高氏皆耆酒信内多怨彊于陈鲍氏而恶之有告陈桓子曰子旗子良将攻陈鲍亦告鲍氏桓子授甲以如鲍氏则亦授甲矣遂伐栾高氏子良曰先得公陈鲍焉往遂伐虎门晏平仲端委立于虎门之外四族召之无所往公召之而后入公卜使王黑以灵姑銔率吉请断三尺焉而用之战于稷栾高败国人追之又败诸鹿门栾施高彊奔鲁陈鲍分其室晏子谓桓子必致诸公让徳之主也义利之本也蕰利生孽桓子尽致诸公而请老于莒召子山而反棘焉子商反其邑子周与之夫于反子城子公公孙㨗而益其禄凡公子公孙之无禄者私分之邑国之贫约者私与之粟公与桓子莒之旁邑辞穆孟姬为之请髙唐陈氏始大晋平公卒子夷嗣左氏曰鲁叔孙婼齐国弱宋华定卫北宫喜郑罕虎许人曹人莒人邾人滕人薛人杞人小邾人如晋𦵏平公也郑子皮将以币行子产曰䘮焉用币不行必尽用之子皮固请以行既𦵏诸侯之大夫欲因见新君叔孙昭子曰非礼也弗聼叔向辞之曰大夫之事毕矣而又命孤孤斩焉在衰绖之中其以嘉服见则䘮礼未毕其以䘮服见是重受弔也大夫将若之何皆无辞以见子皮尽用其币宋平公卒子佐嗣孔子生伯鱼家语曰孔子年十九娶于宋丌官氏一岁而生伯鱼鱼之生也鲁昭公以鲤赐孔子荣君之贶故因以名曰鲤而字伯鱼十有四年楚子䖍诱蔡侯般杀之于申楚公子弃疾帅师围蔡晋韩起㑹齐国弱宋华亥鲁季孙意如卫北宫佗郑罕虎曹人杞人于厥慭王使单子命事于㑹楚师㓕蔡执蔡世子有以归用之左氏曰景王问于苌𢎞曰今兹诸侯何实吉凶对曰蔡凶此蔡侯般弑其君之岁也岁在豕韦矣楚将有之然壅也岁及大梁蔡复楚凶楚子在申召蔡灵侯将往大夫曰楚贪而无信惟蔡于憾今币重言甘诱我也无往蔡侯不可楚子伏甲而飨蔡侯于申执而杀之公子弃疾帅师围蔡韩宣子问于叔向曰楚其克乎对曰克哉蔡侯获罪于其君而不能其民天将假手于楚以毙之何故不克然肸闻之不信以幸不可再也楚王奉孙呉以讨于陈曰将定而国陈人聼命而遂县之今又诱蔡而杀其君以围其国虽幸而克必受其咎弗能久矣桀克有缗以䘮其国纣克东夷而陨其身楚小位下而亟暴于二王能无咎乎天之假助不善非祚之也厚其凶恶而降之罚也荀呉谓韩宣子曰不能救陈又不能救蔡己为盟主而不恤亡国将焉用之㑹于厥慭谋救蔡也郑子皮将行子产曰行不逺不能救蔡也蔡小而不顺楚大而不徳天将弃蔡以壅楚盈而罚之蔡必亡矣三年楚其有咎乎晋人使孤父请蔡于楚弗许楚子㓕蔡用隐太子于冈山申无宇曰不祥五牲不相为用况用诸侯乎楚子城陈蔡不羹使弃疾为蔡公问于申无宇对曰五大不在边五细不在庭亲不在外羁不在内末大必折尾大不掉君所知也单成公卒左氏曰单子㑹韩宣子于戚视下言徐叔向曰单子其将死乎㑹朝之言必闻于表着之位所以昭事序也视不过结禬之中所以道容貎也今单子为王官伯而命事于㑹视不登带言不过歩貎不道容而言不昭无守气矣十二月卒十有五年齐髙偃帅师纳北燕伯于阳郑简公卒子宁嗣左氏曰郑简公卒将为𦵏除及游氏之庙将毁焉子大叔使其除徒执用以立而无庸毁子产过女而问乃曰不忍庙也将毁矣子产使辟之司墓之室有当道者毁之则朝而塴弗毁则日中而塴子大叔请毁之曰无若诸侯之宾何子产曰诸侯之宾能来㑹吾䘮岂惮日中无损于宾而民不害遂弗毁日中而𦵏齐侯鲁侯卫侯郑子如晋鲁侯至河乃复鲁公子慭遂如晋鲁公子慭奔齐左氏曰齐侯卫侯郑伯如晋朝嗣君也公如晋至河乃复初季平子伐莒取郠献俘始用人于亳社莒愬于晋晋有平公之䘮未之治也故辞公公子慭遂如晋晋侯享诸侯子产相郑伯辞于享请免䘮而后聼命礼也季平子不礼于南蒯南蒯谓公子慭吾出季氏而归其室于公子更其位我以费为公臣子仲许之告公而遂从公如晋南蒯惧不克以费叛如齐子仲还及郊闻费叛遂奔齐南蒯之将叛也其乡人或知之过之而叹且言曰恤恤乎湫乎攸乎深思而浅谋迩身而逺志家臣而君图有人矣哉南蒯枚筮之遇坤之比曰黄裳元吉以为大吉也示子服惠伯曰即欲有事何如惠伯曰吾尝学此矣忠信之事则可不然必败外彊内温忠也和以率贞信也故曰黄裳元吉黄中之色也裳下之饰也元善之长也中不忠不得其色下不共不得其饰事不善不得其极外内倡和为忠率事以信为共供飬三徳为善非此三者弗当且夫易不可以占险将何事也且可饰乎中美能黄上美为元下美则裳参成可筮犹有阙也筮虽吉未也将适费饮乡人酒乡人或歌之曰我有圃生之杞乎从我者子乎去我者鄙乎倍其邻者耻乎已乎已乎非吾党之士乎后二年费人叛南氏南蒯奔齐侍饮酒于景公公曰叛夫对曰臣欲张公室也子韩晳曰家臣而欲张公室罪莫大焉司徒老祁虑癸来归费齐侯使鲍文子致之原伯绞奔郊成景之族弑甘公过左氏曰周原伯绞虐其舆臣舆人逐绞绞奔郊甘公过将去成景之族成景之族杀甘悼公杜氏曰传言周衰原甘二族所以遂微楚子伐徐左氏曰楚子狩于州来次于颍尾使荡侯潘子司马督帅师围徐以惧呉楚子次于干谿以为之援右尹子革夕与之语曰昔我先王熊绎与吕伋王孙牟燮父禽父并事康王四国皆有分我独无有今吾使人于周求鼎以为分王其与我乎对曰与君王哉昔先王熊绎辟在荆山筚路篮缕以处草莾䟦渉山林以事天子唯是桃弧棘矢以共御王事齐王舅也晋及鲁卫王母弟也楚是以无分而彼皆有今周与四国服事君王将唯命是从岂其爱鼎楚子曰昔我皇祖伯父昆吾旧许是宅今郑人贪赖其田而不我与我若求之其与我乎对曰与君王哉周不爱鼎郑敢爱田楚子曰昔诸侯逺我而畏晋今我大城陈蔡不羮赋皆千乘子与有劳焉诸侯其畏我乎对曰畏君王哉是四国者专足畏也又加之以楚敢不畏君王哉工尹路请曰君王命剥圭以为鏚柲敢请命王入视之析父谓子革吾子楚国之望也今与王言如响国其若之何子革曰摩厉以须王出吾刄将斩矣王出复语左史倚相趋过楚子曰是良史也子善视之是能读三坟五典八索九丘对曰臣尝问焉昔穆王欲肆其心周行天下将皆必有车辙马迹焉祭公谋父作祈招之诗以止王心王是以获没于祇宫臣问其诗而不知也若问逺焉其焉能知之楚子曰子能乎对曰能其诗曰祈招之愔愔式昭徳音思我王度式如玉式如金形民之力而无醉饱之心楚子不能自克以及于难十有六年楚公子比自晋归于楚弑其君䖍于干谿楚公子弃疾杀公子比而自立左氏曰楚子之为令尹也杀大司马薳掩而取其室及即位夺薳居田迁许而质许围蔡洧有宠于楚子楚之㓕蔡也其父死焉楚子使与于守而行申之㑹越大夫戮焉楚子夺鬬韦龟中犫又夺成然邑而使为郊尹蔓成然故事蔡公故薳氏之族及薳居许围蔡洧蔓成然皆楚子所不礼也因羣䘮职之族启越大夫常夀过作乱围固城克息舟城而居之观起之死也其子从在蔡事朝呉曰今不封蔡蔡不封矣以蔡公之命召子干子晳及郊而告之情强与之盟入袭蔡蔡公将食见之而逃观从使子干食坎用牲加书而速行已徇于蔡曰蔡公召二子将纳之盟而遣之矣将师而从之蔡人聚将执之辞曰失贼成军而杀余何益乃释之朝呉曰二三子若能死亡则如违之以待所济若求安定则如与之以济所欲且违上何适而可衆曰与之乃奉蔡公召二子而盟于邓依陈蔡人以国楚公子比公子黑肱公子弃疾蔓成然蔡朝呉帅陈蔡不羮许叶之师因四族之徒以入楚蔡公使湏务牟史猈先入杀太子禄及公子罢敌公子比为王黑肱为令尹次于鱼陂弃疾为司马先除宫使观从从师于干谿而遂告之且曰先归复所后者劓师及訾梁而溃楚子闻羣公子之死也自投于车下曰人之爱其子也亦如余乎侍者曰甚焉小人老而无子知挤于沟壑矣楚子曰余杀人子多矣能无及此乎沿夏将入鄢芉尹无宇之子申亥求之以归楚子缢于申亥氏观从谓子干曰不杀弃疾虽得国犹受祸也子干曰余不忍也子玉曰人将忍子乃行国每夜骇曰王入矣乙夘夜弃疾使周走而唿曰王至矣使蔓成然走告子干子晳曰王至矣国人杀君司马将来矣君早自圗也又有唿而走至者二子皆自杀弃疾即位名曰熊居杀囚衣之王服流诸汉取而𦵏之以靖国人使子旗为令尹封陈蔡复迁邑致羣赂施舍寛民宥罪举职初楚灵卜曰余尚得天下不吉投龟诟天而唿曰是区区者而不余畀余必自取之民患其无厌也故从乱如归国语曰陈蔡及不羮之人纳弃疾而杀灵王刘子晋侯齐侯宋公鲁侯卫侯郑伯曹伯莒子邾子滕子薛伯杞伯小邾子㑹于平丘同盟鲁侯不与盟晋人执鲁季孙意如以归左氏曰晋成虒祁诸侯朝而归者皆有贰心叔向曰诸侯不可不示威乃并征㑹告于呉水道不可呉子辞七月治兵于邾南甲车四千乗遂合诸侯于平丘次于卫地叔鲋求货于卫淫刍荛者卫人馈叔向羮与锦叔向受羮反锦曰晋有羊舌鲋者渎货无厌为此役也子若以君命赐之其已从之未退而禁之晋人将寻盟齐人不可晋侯使叔向告刘献公公曰盟以厎信君茍有信诸侯不贰何患焉告之以文辞董之以武师虽齐不许君庸多矣天子之老请帅王赋元戎十乘以先启行迟速唯君叔向告于齐对曰诸侯讨贰则有寻盟若皆用命何盟之寻叔向曰志业于好讲礼于等示威于衆昭明于神自古以来未之或失也晋礼主盟惧有不治奉承齐牺而布诸君君曰余必废之何齐之有唯君圗之齐人惧对曰小国言之大国制之敢不聼从叔向曰诸侯有间矣不可以不示衆辛未治兵建而不斾壬申复斾之诸侯畏之邾人莒人愬曰鲁朝夕伐我我之不共鲁故之以晋侯不见公使叔向辞子服惠伯对曰君信蛮夷之诉以絶兄弟之国弃周公之后亦唯君叔向曰寡君有甲车四千乘虽以无道行之必可畏也况其率道何敌之有牛虽瘠偾于豚上其畏不死南蒯子仲之忧其庸可弃乎若奉晋之衆用诸侯之师因邾莒杞鄫之怒以讨鲁罪间其二忧何求而弗克鲁人惧听命甲戍同盟于平丘子产争承曰昔者天子班贡轻重以列列尊贡重周之制也卑而贡重者甸服也郑伯男也而使从公侯之贡惧弗给也自日中以争至于昏晋人许之既盟子大叔咎之子产曰晋政多门贰偷之不暇何暇讨国不竞亦陵何国之为仲尼谓子产于是行也足以为国基矣公不与盟晋人执季孙意如以归子服湫从蔡侯庐归于蔡陈侯呉归于陈左氏曰楚之灭蔡也迁许胡沈道房申于荆焉楚平即位既封陈蔡而皆复之隐大子之子庐归于蔡悼大子之子呉归于陈礼也呉灭州来左氏曰呉灭州来令尹子旗请伐呉楚子弗许曰吾未抚民人未事鬼神未脩守备未定国家而用民力败不可悔州来在呉犹在楚也子姑待之燕悼公卒共公立十有七年晋释鲁季孙意如左氏曰子服惠伯私于中行穆子曰鲁事晋何以不如夷之小国鲁兄弟也土地犹大所命能具若为夷弃之使事齐楚其何瘳于晋穆子告韩宣子且曰楚灭陈蔡不能救而为夷执亲将焉用之乃归季孙曹武公卒子须嗣十有八年呉子夷末卒子僚立左氏曰初呉子夷末之立也使屈狐庸聘于晋赵文子问焉曰延州来季子其果立乎巢陨诸樊阍戕戴呉天似启之何如对曰不立若天所启其在今嗣君乎有徳而度徳不失民度不失事其天所启也有呉国者必此嗣君之子孙实终之季子守节者也虽有国不立史记曰余昧卒欲授季札札辞迯去呉人曰先王有命兄卒弟立必致季子季子今迯位则王余昧后立今卒其子当代乃立余昧之子僚蔡朝呉出奔郑左氏曰楚子使然丹简上国之兵于宗丘且抚其民分贫振穷长孤㓜飬老疾收介特救灾患宥孤寡赦罪戾诘姦慝举淹滞礼新叙旧禄勲合亲任良物官使屈罢简东国之兵于召陵亦如之好于邉疆息民五年而后用师费无极害朝呉之在蔡也欲去之乃谓之曰王唯信子故处子于蔡子亦长矣而在下位辱必求之吾助子请又谓其上之人曰王唯信呉故处诸蔡二三子莫之如也而在其上不亦难乎弗图必及于难夏蔡人逐朝呉朝呉出奔郑楚子怒曰余为信呉故寘诸蔡且微呉吾不及此女何故去之无极对曰臣岂不欲呉然而前知其为人之异也呉在蔡蔡必速飞去呉所以剪其翼也六月丁巳朔日有食之王太子夀卒王穆后崩左氏曰晋荀跞如周𦵏穆后籍谈为介既𦵏除䘮以文伯宴樽以鲁壶王曰伯氏诸侯皆有以镇抚王室晋独无有何也文伯揖籍谈对曰诸侯之封也皆受明器于王室以镇抚其社稷故能荐彛器于王晋居深山戎狄之与邻而逺于王室王灵不及拜戎不暇其何以献器王曰叔氏而忘诸乎叔父唐叔成王之母弟也其反无分乎密湏之鼓与其大路文所以大蒐也阙巩之甲武所以克商也唐叔受之以处参虚匡有戎狄其后襄之二路鏚钺秬鬯彤弓虎贲文公受之以有南阳之田抚征东夏非分而何夫有勲而不废有绩而载奉之以土田抚之以彛器旌之以车服明之以文章子孙不忘所谓福也福祚之不登叔父焉在且昔而高祖孙伯黡司晋之典籍以为大政故曰籍氏及辛有之二子董之晋于是乎有董史女司典之后也何故忘之籍谈不能对宾出王曰籍父其无后乎数典而忘其祖籍谈归以告叔向叔向曰王其不终乎吾闻之所乐必卒焉今王乐忧若卒以忧不可谓终王一岁而有三年之䘮二焉于是乎以䘮宾宴又求彛器乐忧甚矣且非礼也彛器之来嘉功之由非由䘮也三年之䘮虽贵遂服礼也王虽弗遂宴乐以早亦非礼也礼王之大经也一动而失二礼无大经矣言以考典典以志经忘经而多言举典将焉用之十有九年齐侯伐徐徐子及郯人莒人㑹齐侯盟于蒲隧左氏曰齐侯伐徐至于蒲隧徐人行成徐子及郯人莒人㑹齐侯盟于蒲隧赂以甲父之鼎叔孙昭子曰诸侯之无伯害哉齐君之无道也兴师而伐逺方㑹之有成而还莫之亢也无伯也夫楚子诱戎蛮子杀之左氏曰楚子闻蛮氏之乱也与蛮子之无质也使然丹诱戎蛮子嘉杀之遂取蛮氏既而复立其子焉晋昭公卒子去疾嗣左氏曰前年冬公如晋平丘之㑹故也晋人止公夏公至自晋子服昭伯曰晋之公室其将遂卑矣君㓜弱六卿彊而奢傲将因是以习习实为常能无卑乎季平子曰尔㓜恶识国秋晋昭公卒平子如晋𦵏昭公曰子服回之言犹信子服氏有子哉二十年六月甲戍朔日有食之郯子朝于鲁左氏曰郯子来朝昭子问焉曰少皥氏鸟名官何故也郯子曰吾祖也昔者黄帝氏以云纪故为云师而云名炎帝氏以火纪共工氏以水纪大皥氏以龙纪我高祖少皥挚之立也鳯鸟适至故纪于鸟为鸟师而鸟名鳯鸟氏厯正也𤣥鸟氏司分者也伯赵氏司至者也青鸟氏司启者也丹鸟氏司闭者也祝鸠氏司徒也雎鸠氏司马也鸤鸠氏司空也爽鸠氏司㓂也鹘鸠氏司事也五鸠鸠民者也五雉为五工正利器用正度量夷民者也九扈为九农正扈民无淫者也自颛顼以来不能纪逺乃纪于近为民师而命以民事则不能故也仲尼闻之见于郯子而学之既而告人曰吾闻之天子失官学在四夷犹信晋侯使屠蒯来请有事于雒与三涂晋荀呉帅师灭陆浑之戎左氏曰晋侯使屠蒯如周请有事于雒与三涂苌𢎞谓刘子曰客容勐非祭也其伐戎乎陆浑氏甚睦于楚必是故也君其备之乃警戎备晋荀呉帅师渉自棘津使祭史先用牲于雒陆浑人弗知师从之遂灭陆浑陆浑子奔楚其衆奔甘鹿周大获楚人及呉战于长岸左氏曰昭公之春秋莫辩于呉楚也于是始书战则以呉楚敌言之也二十有一年毛得杀毛伯过左氏曰二月乙夘周毛得杀毛伯过而代之苌𢎞曰毛得必亡是昆吾稔之日也侈故之以而毛得以济侈于王都不亡何待曹平公卒子午嗣宋卫陈郑灾左氏曰昭十有七年冬有星孛于大辰西及汉申须曰彗所以除旧布新也今除于火火出必布焉诸侯其有火灾乎梓慎曰火出于夏为三月于商为四月于周为五月夏数得天若火作其在宋卫陈郑乎宋大辰之虚也陈大皥之虚也郑祝融之虚也皆火房也星孛及汉汉水祥也卫颛顼之虚也故为帝丘其星为大水水火之牡也其以丙子若壬午作乎水火所以合也若火入而伏必以壬午郑禆灶言于子产用瓘斚玉瓉郑必不火子产弗与十八年夏五月火始昬见丙子风梓慎曰是谓融风火之始也七日其火作乎戊寅风甚壬午火甚宋卫陈郑皆火火作子产辞晋公子公孙于东门使司㓂出新客禁旧客勿出于宫使子寛子上廵羣屏摄至于大宫使公孙登徙大龟使祝史徙主祏于周庙告于先君使府人库人各儆其事商成公儆司宫出旧宫人寘诸火所不及司马司㓂列居火道行火所焮城下之人伍列登城明日使野司㓂各保其征郊人助祝史除于国北禳火于𤣥㝠回禄祈于四鄘书焚室而寛其征与之材三日哭国不市使行人告于诸侯宋卫皆如是陈不救火许不弔灾君子是以知陈许之先亡也火之作也子产授兵登陴既晋之边吏让郑曰郑国有灾晋君大夫不敢宁居卜筮走望不爱牲玉郑之有灾寡君之忧也今执事然授兵登陴将以谁罪子产对曰若吾子之言敝邑之灾君之忧也敝邑失政天降之灾又惧谗慝之间谋之以启贪人荐为敝邑不利以重君之忧幸而不亡犹可説也不幸而亡君虽忧之亦无及也郑有他竟望走在晋既事晋矣其敢有二心禆灶曰不用吾言郑又将火子产曰天道逺人道迩灶焉知天道是亦多言矣岂不或信不与亦不复火使原伯鲁如曹葬曹平公左氏曰𦵏曹平公往者见周原伯鲁焉与之语不説学归以语闵子马子马曰周其乱乎夫必多有是説而后及其大人大人患失而惑又曰可以无学无学不害不害而不学则茍而可于是乎下陵上替能无乱乎夫学殖也不学将落原氏其亡乎许迁于白羽铸大钱国语曰景王二十一年将铸大钱单穆公曰不可古者天灾降戾于是乎量资币权轻重以振救民民患轻则为之作重币以行之于是乎有母权子而行民皆得焉若不堪重则多作轻而行之亦不废重于是乎有子权母而行小大利之今王废轻而作重民失其资能无匮乎若匮王用将有所乏乏则将厚取于民民不给将有逺志是离民也且夫备有未至而设之有至而后救之是不相入也可先而不备谓之怠可后而先之谓之召灾周固羸国也天未厌祸而又离民以佐灾无乃不可乎且絶民用以实王府犹塞川原而为潢汚也其竭也无日矣若民离而财匮灾至而备亡王其若之何吾周官之于灾备也其所怠弃者多矣而又夺之资以益其灾是去其藏而翳其人也王其圗之王弗听卒铸大钱燕共公卒平公立二十有二年许世子止弑其君买𦵏许悼公左氏曰许悼公疟饮大子止之药卒谷梁氏曰止曰我与夫弑者不立乎其位以与其弟虺哭泣歠飦粥嗌不容粒未踰年而死公羊氏曰许世子弑其君是君子之听止也𦵏许悼公是君子之赦止也楚用费无极放世子建于城父左氏曰楚子生大子建使伍奢为之师费无极为少师无宠欲譛诸楚子曰建可室矣为聘于秦无极与逆劝王取之楚子为舟师以伐濮费无极曰晋之伯也迩于诸夏而楚辟陋故弗能与争若大城城父而寘大子焉以通北方王收南方是得天下也从之二十有三年孔子至京师既而反乎鲁左氏曰昭之七年公至自楚孟僖子病不能相礼乃讲学之茍能礼者从之及其将死也召其大夫曰礼人之干也无礼无以立吾闻将有达者曰孔丘圣人之后也而灭于宋其祖弗父何以有宋而授厉公及正考父佐戴武宣三命兹益共故其鼎铭云一命而偻再命而伛三命而俯循墙而走亦莫余敢侮饘于是鬻于是以餬余口其共也如是臧孙纥有言曰圣人有明徳者若不当世其后必有达人今其将在孔丘乎我若获没必属説与何忌于夫子使事之而学礼焉以定其位故孟懿子与南宫敬叔师事仲尼史记曰南宫敬叔言鲁君曰请与孔子适周鲁君与之一乘车两马一竖子俱适周家语曰敬叔与俱至周问礼于老耼访乐于苌𢎞歴郊社之所考明堂之则察庙朝之度于是喟然曰吾乃今知周公之圣与周之所以王也史记曰孔子自周反于鲁弟子稍益进焉楚世子建自城父奔宋楚子杀其傅伍奢及子尚伍员奔呉左氏曰费无极言于楚子曰建与伍奢将以方城之外叛齐晋辅之其事集矣问伍奢奢曰君一过多矣何信于谗楚子执伍奢使城父司马奋扬杀大子未至而使遣之大子奔宋楚子召奋扬曰言出于余口入于尔耳谁告建也对曰臣告之君王命臣事建如事余奉初以还不忍后命故遣之曰而敢来何也对曰使而失命召而不来是再奸也楚子曰归从政如他日无极曰奢之子材若在呉必忧楚国盍以免其父召之彼仁必来使召之棠君尚谓其弟员曰吾知不逮我能死尔能报奔死免父孝也度功而行仁也择任而往知也知死不辟勇也父不可弃名不可废尔其勉之伍尚归奢闻员不来曰楚君大夫其旰食乎楚人皆杀之员如呉言伐楚之利公子光曰是宗为戮而欲反其讐不可从也员曰彼将有他志余姑为之求士而鄙以待之乃见鱄设诸焉而耕于鄙齐侯与其大夫晏婴入鲁问礼于孔子史记曰齐景公与晏子狩因入鲁问礼郑大夫公孙侨卒左氏曰子产有疾谓子大叔曰我死子必为政唯有徳者能以寛服民其次莫如勐夫火烈民望而畏之故鲜死焉水懦弱民狎而翫之则多死焉故寛难疾数月而卒仲尼闻之出涕曰古之遗爱也蔡平侯卒子朱嗣鲁冉雍生鲁冉求生二十有四年铸无射国语曰王将铸无射而为之大林单穆公曰不可作重币以絶民资又铸大钟以鲜其继耳之察龢也在清浊之间其察清浊也不过一人之所胜是故先王之制钟也大不出钧重不过石律度量衡于是乎生小大器用于是乎出今王作钟也聼之弗及比之不度钟声不可以知龢制度不可以出节无益于乐而鲜民财将焉用之夫乐不过以聼耳而美不过以观目若聼乐而震观美而眩患莫甚焉夫耳目心之枢机也故必聼龢而视正聼龢则聪视正则明聪则言聼明则徳昭聼言昭徳则思虑纯固以言徳于民民歆而徳之则归心焉是以作无不济求无不获然后能乐夫耳内龢声而口出美言以为宪令而布诸民正之以度量乐之至也口内味而耳内声声味生气气在口为言在目为明若视聼不龢而有以震眩则味入不精不精则气佚气佚则不龢于是乎有狂悖之言有眩惑之明有转易之名有过慝之度出令不信刑政放纷动不顺时作则不济求则不获其何以能乐王弗聼问之泠州鸠对曰臣闻之琴瑟尚宫钟尚羽石尚角匏竹利制大不踰宫细不过羽夫宫音之主也第以及羽圣人保乐以爱财财以备器乐以殖财故乐器重者从细轻者从大是以金尚羽石尚角瓦丝尚宫匏竹尚征革木一声夫政象乐乐从龢龢从平声以龢乐律以平声于是乎气无滞隂亦无散阳隂阳序次风雨时至嘉生繁祉人民龢利今细过其主妨于正用物过度妨于财正害财匮妨于乐细抑大陵不容于耳非龢也聼声越逺非平也夫有龢平之声则有蕃殖之财若夫匮财用罢民力以逞淫心聼之不龢比之不度无益于教而离民怒神非臣之所闻也王不聼卒铸大钟左氏曰泠州鸠曰王其以心疾死乎夫乐天子之职也夫音乐之舆也而钟音之器也天子省风以作乐器以钟之舆以行之小者不窕大者不槬则和于物物和则嘉成故和声入于耳而藏于心心亿则乐窕则不咸槬则不容心是以感感实生疾今钟槬矣王心弗堪其能久乎七月壬午朔日有食之左氏曰梓慎曰二至二分日有食之不为灾日月之行分同道也至相过也其他月则为灾阳不克也故常为水蔡平侯之弟东国攻蔡侯朱朱出奔楚东国自立鲁颜回生齐髙柴生二十有五年王崩子勐践位𦵏景王王室乱刘子单子以王勐居于皇秋入于王城冬王子勐卒母弟匄立左氏曰王子朝賔起有宠于景王王与賔孟説之欲立之刘献公之庶子伯蚠事单穆公恶賔孟之为人也愿杀之又恶王子朝之言以为乱愿去之景王既杀子勐之傅下门子賔孟适郊见雄鸡自断其尾问侍者曰惮其牺也遽归告王曰鸡其惮为人用乎人异于是人牺实难已牺何害王弗应夏四月王田北山使公卿皆从将杀单子刘子王有心疾崩于荣锜氏刘子挚卒单子立刘蚠五月见王遂攻賔起杀之盟羣王子于单氏𦵏景王王子朝因旧官百工之䘮职秩者与灵景之族以作乱刘子奔扬单子逆悼王于庄宫以归王子还夜取王以如庄宫单子出王子还与召庄公谋曰不杀单旗不㨗刘子如刘单子奔平畤羣王子追之单子杀还及羣子子朝奔京伐之京人奔山刘子入于王城巩简公败绩于京甘平公亦败焉单子欲告急于晋以王如平畤次于皇刘子如刘单子使王子处守于王城盟百工于平宫鄩肸伐皇大败获鄩肸焚诸王城之市司徒丑以王师败绩于前城百工叛伐单氏之宫败焉反伐之冬十月晋籍谈荀跞帅九州之戎及焦瑕温原之师以纳王于王城单子刘蚠以王师败绩于郊前城人败陆浑于社十一月王子勐卒立其母弟王子匄敬王即位馆于子旅氏十二月晋籍谈荀跞贾辛司马督帅师军于隂于侯氏于谿泉次于社王师军于汜于解次于任人晋人济师取前城军其东南王师伐京毁其西南十有二月癸卯朔日有食之卫端木赐生壬午敬王元年蔡悼侯卒于楚弟申立呉败顿胡沈蔡陈许之师于鸡父胡子髠沈子逞灭获陈夏啮左氏曰呉人伐州来楚薳越帅师及诸侯之师奔命救州来呉人御诸钟离子瑕卒楚师呉公子光曰诸侯从于楚者衆而皆小国也不获已来胡沈之君幼而狂陈大夫壮而顽顿与许蔡疾楚政楚令尹死帅贱政令不一若分师先犯胡沈与陈必先奔诸侯之师揺楚必大奔请先者去备薄威后者敦陈整旅呉子从之战于鸡父三国败获胡沈之君及陈大夫楚师大奔王居狄泉尹氏立王子朝地震左氏曰正月壬寅二师围郊郊鄩溃晋师在平隂王师在泽邑王使告间庚戍还夏四月单子取訾刘子取墙人直人六月王子朝入于尹尹圉诱刘佗杀之单子刘子伐尹单子先至而败刘子还召伯奂南宫极以成周人戍尹单子刘子樊齐以王如刘王子朝入于王城次于左巷鄩罗纳诸庄宫尹辛败刘师于唐取西闱攻蒯蒯溃八月丁酉南宫极震苌𢎞谓刘文公曰君其勉之周之亡也其三川震今西王之大臣亦震天弃之矣东王必大克二年王在狄泉王子朝入于邬左氏曰召简公南宫嚚以甘桓公见王子朝刘子谓苌𢎞曰甘氏又往矣对曰何害纣有亿兆夷人亦有离徳余有乱臣十人同心同徳此周所以兴也君其务徳无患无人王子朝入于邬晋侯使士景伯来郑伯如晋左氏曰三月晋侯使士景伯涖问周故士伯立于干祭而问于介衆晋人乃辞王子朝不纳其使郑伯如晋子大叔相见范献子献子曰若王室何对曰老夫其国家不能恤敢及王室抑人亦有言曰嫠不恤其纬而忧宗周之陨为将及焉今王室实蠢蠢焉吾小国惧矣然大国之忧也诗曰缾之罄矣惟罍之耻王室之不宁晋之耻也乃征㑹诸侯期以明年十月王子朝用成周之寳珪于河津人得诸河上隂不侫以温人南侵拘得玉者取将卖之则为石王定而献之五月乙未朔日有食之呉灭巢三年晋赵鞅宋乐大心鲁叔诣卫北宫喜郑㳺吉曹人邾人滕人薛人小邾人㑹于黄父左氏曰谋王室也赵简子令诸侯之大夫输王粟具戍人曰明年将纳王宋乐大心曰我不输粟我于周为客若之何使客晋士伯曰自践土以来宋何役之不㑹而何盟之不同曰同恤王室子焉得辟之右师不敢对受牒而退鲁侯攻其大夫季孙意如不克出奔齐宋元公如晋卒于曲棘子头曼嗣左氏曰季平子以季姒之譛杀申夜姑公若为之请不得怨平子季郈之鸡闘季氏介其鸡郈氏为之金距平子怒益宫于郈氏故郈昭伯亦怨平子臧㑹为䜛于臧氏而迯于季氏臧氏执旃平子怒拘臧氏老将禘于襄公万者二人其衆万于季氏大夫遂怨平子公若献弓于公为与之出射于外而谋去季氏公为告公果公贲侍人僚柤告公公以戈惧之又使言公曰非小人之所及也公果自言公以告臧孙臧孙以难告郈孙郈孙以可劝告子家懿伯懿伯曰谗人以君徼幸事若不克君受其名不可为也舍民数世以求克事不可必也且政在焉其难圗也公退之辞曰臣与闻命矣言若洩臣不获死乃舘于公叔孙昭子如阚公居于长府九月戊戌伐季氏杀公之于门遂入之平子登台而请曰君不察臣之罪使有司讨臣以干戈臣请待于沂上以察罪弗许请囚于费弗许请以五乘亡弗许子家子曰君其许之政自之出隐民多取食焉日入慝作弗可知也同求将合君必悔之弗聼郈孙曰必杀之公使郈孙逆孟懿子叔孙氏司马鬷戾言于其衆曰我家臣也不敢知国凡有季氏与无于我孰利皆曰无季氏是无叔孙氏也鬷戾曰然则救诸帅徒以往公徒释甲执冰而踞遂逐之孟氏使登西北隅以望季氏见叔孙氏之旌以告孟氏执郈昭伯杀之遂伐公徒子家子曰诸臣伪劫君者而负罪以出君止意如之事君也不敢不改公曰余不忍也遂孙于齐齐侯曰自莒疆以西请致千社寡人将帅敝赋以从执事唯命是聼君之忧寡人之忧也公喜子家子曰天禄不再天若胙君不过周公以鲁足矣失鲁而以千社为臣谁与之立且齐君无信不如早之晋弗从臧昭伯率从者将盟载书曰戮力壹心好恶同之缱绻从公无通外内公命示子家子子家子曰如此吾不可以盟羁也不佞不能与二三子同心而以为皆有罪或欲通外内且欲去君二三子好亡而恶定焉可同也䧟君于难罪孰大焉通外内而去君君将速入弗通何为而何守焉乃不与盟昭子自阚归见平子平子稽颡曰子若我何昭子曰人谁不死子以逐君成名不亦伤乎平子曰若使意如得改事君所谓生死而肉骨也昭子从公于齐与公言子家子命适公舘者执之公与昭子言于幄内曰将安衆而纳公公徒将杀昭子伏诸道左师展告公公使昭子自铸归平子有异志冬十月辛酉昭子齐于其寝使祝宗祈死戊辰卒左师展将以公乘马而归公徒执之宋元公为公故如晋卒于曲棘孔子如齐史记曰昭公二十五年甲申孔子年三十五而昭公奔齐鲁乱于是适齐为高昭子家臣以通乎景公公欲封以尼谿之田晏婴不可公惑之孔子遂行反乎鲁论语曰齐景公待孔子曰若季氏则吾不能以季孟之间待之曰吾老矣不能用也孔子行四年王使单子如晋王次于滑晋知跞赵鞅以师至王入于成周尹氏召伯毛伯以王子朝奔楚左氏曰徃年冬尹氏渉于巩焚东訾弗克夏四月单子如晋告急五月刘人败王城之师于尸氏王城人刘人战于施谷刘师败绩刘子以王出王城人焚刘王宿于禇氏次于滑晋知跞赵鞅帅师纳王使女寛守阙塞十月王起师于滑遂次于尸晋师克巩召伯盈逐王子朝王子朝及召氏之族毛伯得尹氏固南宫嚚奉周之典籍以奔楚隂忌奔莒以叛召伯逆王于尸及刘子单子盟遂军圉泽次于隄上王入于成周盟于襄宫晋师使成公般戍周而还王入于庄宫王子朝使告于诸侯曰昔武王克殷成王靖四方康王息民并建母弟以蕃屏周亦曰吾无专享文武之功且为后人之迷败倾覆而溺入于难则振救之至于夷王王愆于厥身诸侯莫不并走其望以祈王身至于厉王王心戾虐万民弗忍居王于彘诸侯释位以间王政宣王有志而后效官至于幽王天不弔周王昬不若用愆厥位擕王奸命诸侯替之而建王嗣用迁郏鄏则是兄弟之能用力于王室也至于惠王天不靖周生頽祸心施于叔带惠襄辟难越去王都则有晋郑咸黜不端以绥定王家则是兄弟之能率先王之命也在定王六年秦人降妖曰周其有頿王亦克能脩其职诸侯服享二世共职王室其有间王位诸侯不图而受其乱灾至于灵王生而有頿王甚神圣无恶于诸侯灵王景王克终其世今王室乱单旗刘狄剥乱天下壹行不若谓先王何常之有唯余心所命其谁敢讨之帅羣不弔之人以行乱于王室侵欲无厌䂓求无度贯渎鬼神慢弃刑法倍奸齐盟傲狠威仪矫诬先王晋为不道是摄是賛思肆其罔极兹不谷震盪播越窜在荆蛮未有攸底若我一二兄弟甥舅奨顺天法无助狡猾以从先王之命毋速天罚赦圗不谷则所愿也敢尽布其腹心及先王之经而诸侯实深圗之昔先王之命曰王后无适则择立长年钧以徳徳钧以卜王不立爱公卿无私古之制也穆后及太子夀早夭即世单刘賛私立少以间先王亦唯伯仲叔季图之闵马父闻子朝之辞曰文辞以行礼也子朝干景之命逺晋之大以专其志无礼甚矣文辞何为楚平卒子壬嗣左氏曰楚平卒令尹子常欲立子西曰太子壬弱其母非适也子建实聘之子西长而好善立长则顺建善则治子西怒曰是乱国而恶君王也国有外援不可渎也王有适嗣不可乱也败亲速雠乱嗣不祥我受其名赂吾以天下吾滋不从也楚国何为必杀令尹乃立昭五年呉子使季札聘于晋呉弑其君僚诸樊之子光立左氏曰呉子欲因楚䘮而伐之使公子掩余烛庸帅师围潜使延州来季子聘于上国遂聘于晋以观诸侯楚莠尹然工尹麇帅师救潜左司马沈尹戍帅都君子与王马之属以济师左尹郄宛工尹夀帅师至于潜呉师不能退呉公子光曰此时也弗可失也告鱄设诸曰上国有言不索何获我王嗣也吾欲求之事克季子虽至不吾废也鱄设诸曰王可弑也母老子弱是无若我何光曰我尔身也夏四月光伏甲于堀室而享呉子呉子使甲坐于道及其门门堦户席皆亲也夹之以铍羞者献体改服于门外执羞者坐行而入执铍者夹承之光伪足疾入于堀室鱄设诸寘剑于鱼中以进遂弑呉子铍交于胷阖庐以其子为卿季子至曰茍先君无废祀民人无废主社稷有奉国家无倾乃吾君也吾谁敢怨哀死事生以待天命非我生乱立者从之先人之道也复命哭墓复位而待晋士鞅宋乐祁犂卫北宫喜曹人邾人滕人㑹于扈左氏曰㑹于扈令戍周且谋纳鲁公也初昭公之孙于齐也齐侯取郓公至自齐居于郓齐侯将纳公命无受鲁货申丰从女贾以币锦二两縳一如瑱适齐师谓子犹之人高齮货子犹齮以锦示子犹欲之齮曰鲁人买之百两一布先入币财子犹受之言于齐侯曰宋元为鲁君如晋卒于曲棘叔孙昭子求纳其君无疾而死君若待于曲棘使羣臣从鲁君以卜焉师有济也君而继之无成君无辱焉从之秋㑹于扈宋卫皆利纳公因请之范献子取货于季孙谓司城子梁与北宫贞子曰季孙未知其罪而君伐之请囚请亡不获君弗克而自出也夫岂无备而能出君乎鲁君守齐三年而无成季氏甚得其民淮夷与之有十年之备有齐楚之援有天之賛有民之助有坚守之心有列国之权而弗敢宣也事君如在国故鞅以为难二子皆圗国者也而欲纳鲁君鞅之愿也请从二子以围鲁无成死之二子惧皆辞乃辞小国而以难复冬公如齐齐侯请飨之子家子曰朝夕立于其朝又何飨焉其饮酒也乃饮酒使宰献而请安子仲之子曰重为齐侯夫人曰请使重见子家子乃以君出曹悼公卒弟露立楚人诛费无极左氏曰郄宛直而和国人説之鄢将师为右领与费无极比而恶之子常贿而信谗无极谓子常曰子恶欲饮子酒又谓子恶令尹欲饮酒于子氏子恶曰我贱人无以酬之无极曰令尹好甲兵取五甲五兵寘诸门令尹必观从以酬之谓令尹曰吾㡬祸子甲在门矣令尹使视郄氏则有甲焉召鄢将师而告之将师退遂令攻郄氏爇之国人弗爇令尹炮之尽灭郄氏之族党杀阳令终国言未已沈尹戍言于子常曰无极楚之谗人也民莫不知去朝呉出蔡侯朱䘮太子建杀连尹奢屏王之耳目使不聪明不然平王之温惠㳟俭有过成庄无不及焉所以不获诸侯迩无极也今又杀三不辜以兴大谤㡬及子矣呉新有君疆场日骇国若有大事子其危哉子常杀费无极与鄢将师尽灭其族以説于国谤言乃止晋籍秦来致诸侯之戍六年鲁侯如晋次于干侯左氏曰公如晋将如干侯子家子曰有求于人而即其安人孰矜之其造于竟弗聼使请逆于晋晋人曰天祸鲁国君淹恤在外亦不使一个辱在寡人而即安于甥舅其亦使逆君使公复于竟而后逆之郑定公卒子虿嗣晋六卿杀公族分其邑各使其子为大夫七年杀召伯盈尹固及原伯鲁之子王子赵车入于鄻以叛隂不佞讨败之八年晋顷公卒子午嗣左氏曰晋顷公卒郑游吉弔且送𦵏魏献子使士景伯诘之曰悼公之䘮子西弔子蟜送𦵏今吾子无贰何故对曰诸侯所以归晋君礼也礼也者小事大大字小之谓事大在共其时命字小在恤其所无以敝邑居大国之间共其职贡与其备御不虞之患岂忘共命先王之制诸侯之䘮士弔大夫送𦵏唯嘉好聘享三军之事于是乎使卿晋之䘮事敝邑之间先君有所助执绋矣若其不间虽士大夫有所不获数矣大国之惠亦庆其加而不讨其乏明底其情取备而已以为礼也灵王之䘮我先君简公在楚先大夫印段实往敝邑之少卿也王吏不讨恤所无也今大夫曰女盍从旧旧有豊有省不知所从从其豊则寡君幼弱是以不共从其省则吉在此矣唯大夫图之晋人不能诘呉灭徐徐子章禹奔楚左氏曰呉子使徐人执掩余使钟吾人执烛庸二公子奔楚楚子大封而定其徙使监马尹大心逆呉公子使居飬莠尹然左司马沈尹戌城之取于城父与胡田以与之将以害呉也子西谏曰呉光新得国而亲其民视民如子辛苦同之将用之也若好呉边疆使柔服焉犹惧其至吾又彊其讐以重怒之无乃不可乎呉周之胄裔也而弃在海滨不与姬通今而始大比于诸华光又甚文将自同于先王不知天将以为虐乎使翦䘮呉国而封大异姓乎其抑亦将卒以祚呉乎其终不逺矣我盍姑亿吾鬼神而宁吾族姓以待其归将焉用自播扬焉楚子弗听呉子怒执钟吾子遂伐徐防山以水之灭徐徐子章禹断其髪携其夫人以逆呉子呉子唁而送之使其迩臣从之遂奔楚楚沈尹戍帅师救徐弗及遂城夷使徐子处之呉子问伍员曰初而言伐楚余知其可也而恐其使余往也又恶人之有余之功也今余将自有之矣伐楚何如对曰楚执政衆而乖莫适任患若为三师以肄焉一师至彼必皆出彼出则归楚必道敝亟肄以罢之多方以误之既罢然后以三军继之必大克之阖庐从之楚于是乎始病九年十有二月辛亥朔日有食之十年呉伐越左氏曰史墨曰不及四十年越其有呉乎越得岁而呉伐之必受其凶王使富辛石张如晋晋韩不信齐高张宋仲㡬鲁仲孙何忌卫世叔申郑国参曹人莒人薛人杞人小邾人城成周左氏曰王使富辛与石张如晋请城成周天子曰天降祸于周俾我兄弟并有乱心以为伯父忧我一二亲昵甥舅不皇启处于今十年勤戍五年余一人无日忘之闵闵焉如农夫之望歳惧以待时伯父若肆大惠复二文之业弛周室之忧徼文武之福以固盟主宣昭令名则余一人有大愿矣昔成王合诸侯城成周以为东都崇文徳焉今我欲徼福假灵于成王脩成周之城俾戍人无勤诸侯用宁蝥贼逺屏晋之力也其委诸伯父使伯父实重圗之俾我一人无征怨于百姓而伯父有荣施先王庸之范献子谓魏献子曰与其戍周不如城之天子实云虽有后事晋勿与知可也从王命以纾诸侯晋国无忧是之不务而又焉从事魏献子曰善使伯音对曰天子有命敢不奉承以奔告于诸侯迟速衰序于是焉在冬十一月晋魏舒韩不信如京师合诸侯之大夫于狄泉寻盟且令城成周士弥牟营成周计丈数揣高卑度厚薄仭沟洫物土方议逺迩量事期计徒庸虑财用书糇粮以令役于诸侯属役赋丈书以授帅而效诸刘子韩简子临之以为成命鲁昭公卒于干侯季孙意如废世子而立公子宋左氏曰昭公二十九年春公至自干侯处于郓齐侯使高张来唁称主君子家子曰齐卑君矣君祗辱焉公如干侯平子每岁贾马具从者之衣屦而归之于干侯公执归马者卖之乃不归马公衍公为之生也其母偕出公衍先生公为之母曰相与偕出请相与偕告三日公为生其母先以告公为为兄公思于鲁曰务人为此祸也且后生而为兄其诬也久矣乃黜之以公衍为大子晋侯将以师纳公范献子曰若召季孙而不来则信不臣矣然后伐之晋人召季孙献子使私焉曰子必来我受其无咎季孙意如㑹晋荀跞于适歴荀跞曰寡君使跞谓吾子何故出君周有常刑子其图之季孙练冠麻衣跣行伏而对曰事君臣之所不得也敢逃刑命若得从君而归则固臣之愿也敢有异心季孙从知伯如干侯子家子曰君与之归一慙之不忍而终身慙乎衆曰在一言矣君必逐之荀跞以晋侯之命唁公且曰寡君使跞讨于意如意如不敢逃死君其入也公曰君惠顾亡人将使归粪除宗祧以事君则不能见夫人已所能见夫人者有如河荀跞掩耳而走曰寡君其罪之恐敢与知鲁国之难臣请复于寡君退谓季孙子姑归祭子家子曰君以一乗入于鲁师季孙必与君归公欲从之衆从者胁公不得归三十二年公在干侯取阚十有二月公薨明年夏叔孙成子逆公之䘮于干侯季孙曰子家子亟言于我未尝不中吾志也吾欲与之从政子必止之且聼命焉子家子不见叔孙叔孙请见子家子辞叔孙使告之曰公衍公为实使羣臣不得事君若公子宋主社稷则羣臣之愿也凡从君出而可以入者将唯子是聼子家氏未有后季孙愿与子从政此皆季孙之愿也使不敢以吿对曰若立君则有卿士大夫与守龟在羁弗敢知若从君者则貎而出者入可也㓂而出者行可也若羁也则君知其出也而未知其入也羁将迯也䘮及坏隤公子宋先入从者皆自坏隤反秋七月𦵏昭公于墓道南孔子之为司㓂也沟而合诸墓十有一年晋人执宋仲㡬左氏曰正月城成周庚寅栽宋仲㡬不受功曰滕薛郳吾役也薛宰曰宋为无道絶我小国于周以我适楚故我常从宋晋文公为践土之盟各复旧职仲㡬曰践土固然薛宰曰薛之皇祖奚仲居薛以为夏车正仲虺居薛以为汤左相若复旧职将承王官何故以役诸侯仲㡬曰三代各异物薛焉得有旧为宋役亦共职也士弥牟曰晋之从政者新子姑受功归吾视诸故府仲㡬曰纵子忘之山川鬼神其忘诸乎士伯怒谓韩简子曰薛征于人宋征于鬼宋罪大矣且已无辞而抑我以神诬我也必以仲㡬为戮乃执仲㡬以归三月归诸京师城三旬而毕乃归诸侯之戍十有二年盗杀巩简公左氏曰周巩简公弃其子弟而好用逺人夏巩氏之羣子弟贼简公楚囊瓦伐呉呉败楚师于豫章十有三年邾庄公卒益立卫卜商生十有四年陈惠公卒子栁嗣刘子晋侯宋公鲁侯蔡侯卫侯陈子郑伯许男曹伯莒子邾子顿子胡子滕子薛伯杞伯小邾子齐国夏㑹于召陵侵楚诸侯盟于臯鼬刘文公卒左氏曰蔡昭侯为两佩与两裘以如楚献一佩一裘于楚子楚子服之以享蔡侯蔡侯亦服其一子常欲之弗与三年止之唐成公如楚有两肃爽马子常欲之弗与亦三年止之唐人或相与谋请代先从者许之饮先从者酒醉之窃马而献之子常子常归唐侯目拘于司败曰君以㺯马之故隐君身弃国家羣臣请相夫人以偿马必如之唐侯曰寡人之过也二三子无辱皆赏之蔡人闻之固请而献佩于子常子常朝见蔡侯之徒命有司曰蔡君之久也官不共也明日礼不毕将死蔡侯归及汉执玉而沈曰余所有济汉而南者有若大川蔡侯如晋以其子元与其大夫之子为质焉而请伐楚三月刘文公合诸侯于召陵谋伐楚也晋荀寅求货于蔡侯弗得言于范献子曰国家方危诸侯方贰将以袭敌不亦难乎水潦方降疾疟方起中山不服弃盟取怨无损于楚而失中山不如辞蔡侯吾自方城以来楚未可以得志祗取勤焉乃辞蔡侯晋人假羽旄于郑郑人与之明日或斾以㑹晋于是乎失诸侯楚人围蔡蔡侯以呉子及楚人战于柏举楚师败绩呉入郢左氏曰沈人不㑹召陵晋人使蔡伐之灭沈楚故围蔡伍贠为呉行人以谋楚楚之杀郄宛也伯氏之族出伯州犂之孙嚭为呉太宰以谋楚楚自昭王即位无岁不有呉师蔡侯以其子干与其大夫之子为质于呉冬蔡侯呉子唐侯伐楚舍舟于淮汭自豫章与楚夹汉左司马戍谓子常曰子沿汉而与之上下我悉方城外以毁其舟还塞大隧直辕𡨕阨子济汉而伐之我自后击之既谋而行史皇谓子常楚人恶子而好司马若司马毁呉舟于淮塞城口而入是独克呉也子必速战乃济汉而陈三战子常知不可欲奔史皇曰安求其事难而迯之将何所入子必死之初罪必尽説陈于柏举夫槩晨请于阖庐曰楚瓦不仁其臣莫有死志先伐之必奔而后大师继之必克以其属五千先击子常之卒卒奔楚师乱呉师大败之子常奔郑史皇以其乘广死呉从楚师五战及郢楚子取其妹季芉畀我以出渉睢呉入郢以班处宫子山处令尹之宫夫槩欲攻之惧而去之夫槩入之左司马戍及息而还败呉师于雍澨三战皆伤呉句卑刭而褁之藏其身而以其首免楚子济江入于云中盗攻之以戈击之王孙由于以背受之楚子奔郧钟建负季芉以从郧公辛之弟懐曰平王杀吾父我杀其子不亦可乎辛曰君讨臣谁敢讐之违彊陵弱非勇也乘人之约非仁也灭宗废祀非孝也动无令名非知也闘辛与其弟巢以楚子奔随呉人从之谓随人曰周之子孙在汉川者楚实尽之天诱其𠂻致罚于楚而君又窜之周室何罪君若顾报周室施及寡人以奖天𠂻君之惠也汉阳之田君实有之随人辞曰以随之辟小而密迩于楚楚实存之世有盟誓若难而弃之何以事君执事之患不唯一人若鸠楚竟敢不聼命呉人乃退子西为王舆服以保路国于脾洩闻楚子所在而后从之初伍员与申包胥友其亡也谓申包胥曰我必复楚国包胥曰子能复之我必能兴之及楚子在随申包胥如秦乞师秦伯使辞焉曰子姑就舘将圗而告对曰寡君越在草莽下臣何敢即安立依于庭墻而哭日夜不絶声勺饮不入口七日秦哀公为之赋无衣九顿首而坐秦师乃出明年申包胥以秦师至使楚人先与呉人战而自稷㑹之呉师败呉子乃归谷梁氏曰壊宗庙徙陈器挞平王之墓君居其君之寝而妻其君之妻大夫居其大夫之寝而妻其大夫之妻盖有欲妻君之母者列女传曰楚平伯嬴者昭王之母也呉入郢昭王亡呉王阖庐尽妻其后宫次至伯嬴伯嬴持刀曰妾闻天子者天下之表也公侯者一国之仪也天子失制则天下乱诸侯失节则其国危夫妇之道固人伦之始王教之端是以明王之制使男女不亲授坐不同席食不共器殊椸枷异巾栉所以絶之也若诸侯外淫者絶卿大夫外淫者放士庶人外淫者宫割夫然者以为仁失可复以义义失可复以礼男女之失乱亡兴焉夫造乱亡之端公侯之所絶天子之所诛也今君王弃仪表之行纵乱亡之欲犯诛絶之事何以行令训民且妾闻生而辱者不如死而荣于是呉王慙遂退舍伯嬴与其保阿闭永巷之门皆不释兵三旬秦救至昭王乃复左氏曰呉之入楚也使召陈懐公懐公召国人而问焉曰欲与楚者右欲与呉者左陈人从田无田从党逢滑当公而进曰臣闻国之兴也以福其亡也以祸今呉未有福楚未有祸楚未可弃呉未可从而晋盟主也若以晋辞呉若何公曰国胜君亡非祸而何对曰国之有是多矣何必不复小国犹复况大国乎臣闻国之兴也视民如伤是其福也其亡也以民为土芥是其祸也楚虽无徳亦不艾杀其民呉日敝于兵暴骨如莽而未见徳焉天其或者正训楚也祸之适呉其何日之有陈侯从之呉言偃生御批资治通鑑纲目前编卷十六御批资治通鑑纲目前编卷十七钦定四库全书御批资治通鑑纲目前编卷十七周敬王十有五年三月辛夘朔日有食之王使人杀王子朝于楚于越入呉陈氏曰向曰越人今曰于越复从其旧号也越未有闻也昭定之春秋呉楚争而后越入中国㑹于琐也越常寿过始见于经而亟称人后三十年而入呉不复称人矣晋楚之初春秋未以敌言之战于邲也则楚称子矣呉楚之初春秋未以敌言之战于柏举也则呉称子矣至于呉越终春秋不以敌言之也是故越入呉书呉入越不书鲁阳虎囚季孙斯左氏曰阳虎囚季桓子及公父文伯而逐仲梁懐杀公何藐盟桓子于稷门之内大诅逐公父歜及秦遄皆奔齐楚子入于郢左氏曰赏鬬辛王孙由于王孙圉钟建鬬巢申包胥王孙贾宋木鬬懐子西曰请舍懐也王曰大徳灭小怨道也申包胥曰吾为君非为身也君既定矣又何求遂逃赏将嫁季芉季芉曰所以为女子逺丈夫也钟建负我矣以妻钟建以为乐尹燕平公卒简公立鲁曾参生十有六年郑㳺速帅师灭许以许男斯归郑㓂胥靡䓁六邑晋人入戍城胥靡冬王处于姑莸左氏曰周儋翩率王子朝之徒因郑人将以作乱于周郑于是乎伐冯滑胥靡负黍狐人阙外晋阎没戍周且城胥靡天王处于姑莸辟儋翩之乱也十有七年儋翩入于仪栗以叛单子刘子败尹氏于穷谷齐侯郑伯盟于咸左氏曰齐侯郑伯盟于咸徴㑹于卫卫侯欲叛晋诸大夫不可使北宫结如齐而私于齐侯曰执结以侵我齐侯从之陈氏曰此特相盟也特相盟自齐桓以来未之有也于是再见诸侯无主盟矣是故石门志诸侯之合也咸志诸侯之判也齐人执卫行人北宫结以侵卫齐侯卫侯盟于沙齐国夏伐鲁西鄙左氏曰齐人归郓阳闗阳虎居之以为政齐国夏伐我阳虎御季桓子公歛处父御孟懿子将宵军齐师齐师闻之堕伏而待之处父曰虎不圗祸而必死苫夷曰虎陷二子于难不待有司余必杀女虎惧乃还不败王入于王城左氏曰单子刘子逆王于庆氏晋籍秦送王王入于王城十有八年单子伐谷城简城刘子伐仪栗盂曹靖公卒子伯阳嗣陈懐公卒于吴国人立其子越史记曰呉复召懐公懐公恐如呉呉怒其前不往留之因卒呉陈乃立懐公之子越晋士鞅帅师侵郑遂侵卫左氏曰晋师将盟卫侯于鄟泽赵简子曰羣臣谁敢盟卫君者涉佗成何盟之卫人请执牛耳涉佗捘卫侯之手及捥卫侯怒归而叛晋晋人请改盟弗许鲁阳虎攻三家弗克奔齐左氏曰季寤公鉏极公山不狃皆不得志于季氏叔孙辄无宠于叔孙氏叔仲志不得志于鲁故五人因阳虎阳虎欲去三桓以季寤更季氏以叔孙辄更叔孙氏已更孟氏冬十月壬辰将享季氏于蒲圃而杀之戒都车曰癸巳至公歛处父告孟孙曰季氏戒都车何故孟孙曰吾弗闻处父曰然则乱也必及于子备诸以壬辰为期阳虎前驱林楚御桓子虞人以铍盾夹之阳越殿将如蒲圃桓子咋谓林楚曰而先皆季氏之良也尔以是继之对曰臣闻命后阳虎为政违之徴死桓子曰而能以我适孟氏乎对曰不敢爱死惧不免主桓子曰往也孟氏选圉人之壮者三百人以为公期筑室于门外林楚怒马及衢而骋阳越射之不中筑者阖门有自门间射阳越杀之阳虎劫公与武叔以伐孟氏公歛处父帅成人自上东门入与阳氏战于南门之内又战于棘下阳氏败阳虎説甲如公宫取寳玉大弓以出舎于五父之衢寝而为食其徒曰追其将至虎曰鲁人闻余出喜于徴死何暇追余入于讙阳闗以叛明年归寳玉大弓六月伐阳闗阳虎出奔齐请师以伐鲁曰三加必取之齐侯将许之鲍文子諌曰鲁未可取也阳虎欲勤齐师也齐师罢大臣必多死亡已于是乎奋其诈谋夫阳虎有宠于季氏而将杀季孙以不利鲁国君富于季氏而大于鲁国兹阳虎之所欲倾覆也鲁免其疾而君又收之无乃害乎齐侯执阳虎逃奔宋遂奔晋适赵氏仲尼曰赵氏其世有乱乎鲁宓不齐生十有九年公山不狃召孔子欲往不果论语曰公山弗扰以费畔召子欲往子路不说曰末之也已何必公山氏之之也子曰夫召我者而岂徒哉如有用我者吾其为东周乎程子曰圣人以天下无不可有为之事亦无不可改过之人故欲往然而终不往者知其必不能改故也张氏曰子路昔者之所闻君子守身之常法夫子今日之所言圣人体道之大权也然夫子于公山佛肸之召皆欲往者以天下无不可变之人无不可为之事也其卒不往者知其人之终不可变而事之终不可为尔一则生物之仁一则知人之智也鲁用孔子为中都宰家语曰孔子初仕为中都宰制为养生送死之莭长幼异食强弱异任男女别涂路无拾遗器不彫伪为四寸之棺五寸之椁因邱陵为坟不封不树行之一年而四方之诸侯则焉定公谓孔子曰学子此法以治鲁国何如孔子对曰虽天下可平何但鲁国而已哉郑献公卒于胜嗣秦哀公卒孙嗣鲁闵损生二十年鲁以孔子为大司㓂相鲁侯㑹齐侯于夹谷齐人归鲁郓讙龟隂田史记曰定公以孔子为中都宰一年四方皆则之由中都宰为司空由司空为大司㓂定公十年春及齐平齐大夫言于景公曰鲁用孔丘其势危齐乃使使告鲁为好㑹㑹于夹谷鲁定公且以乘车好往孔子摄相事曰臣闻有文事者必有武备有武事者必有文备古者诸侯出疆必具官以从请具左右司马左氏曰公㑹齐侯于祝其实夹谷孔丘相犂弥言于齐侯曰孔丘知礼而无勇若使莱人以兵劫鲁侯必得志焉齐侯从之孔丘以公退曰士兵之两君合好而裔夷之俘以兵乱之非齐君所以命诸侯也裔不谋夏夷不乱华俘不干盟兵不偪好于神为不祥于徳为愆义于人为失礼君必不然齐侯闻之遽辟之将盟齐人加于载书曰齐师出竟而不以甲车三百乘从我者有如此盟孔丘使兹无还揖对曰而不反我汶阳之田吾以共命者亦如之齐侯将享公孔丘谓梁丘据曰齐鲁之故吾子何不闻焉事既成矣而又享之是勤执事也且牺象不出门嘉乐不野合飨而既具是弃礼也若其不具用秕稗也用秕稗君辱弃礼名恶子盍图之夫享所以昭徳也不昭不如其已也乃不果享史记曰景公归谪其羣臣曰鲁以君子之道辅其君而子独以夷狄之道敎寡人于是乃归所侵鲁郓汶阳龟隂之田以谢过齐侯卫侯郑㳺速㑹于安甫二十有一年宋公宠向魋弟辰及仲佗石彄公子地乐大心皆叛二十有二年鲁堕郈及费堕成弗克左氏曰初叔孙成子欲立武叔公若藐諌不可成子立之而卒公南为马正使公若为郈宰武叔既定使郈马正侯犯杀公若侯犯以郈叛武叔懿子及齐师围郈叔孙谓郈工师驷赤曰郈非唯叔孙氏之忧社稷之患也驷赤谓侯犯以郈易于齐必倍与子地侯犯请易于齐齐有司观郈将至驷赤使周走唿曰齐师至矣郈人大骇介侯犯之门甲以围侯犯侯犯请行许之驷赤纳鲁人侯犯奔齐齐人乃致郈武叔聘于齐齐侯享之曰郈与敝邑际故敢助君忧之对曰所以事君封疆社稷是以敢以家𨽻勤君之执事夫不令之臣天下之所恶也君岂以为寡君赐史记曰孔子言于定公曰臣不蔵甲大夫无百雉之城使仲由为季氏宰将堕三都左氏曰于是叔孙氏堕郈季氏将堕费公山不狃叔孙辄帅费人以袭鲁公与三子入于季氏之宫登武子之台费人攻之弗克入及公侧仲尼命申句须乐颀下伐之费人北国人追之败诸姑蔑二子奔齐遂堕费将堕成公歛处父谓孟孙堕成齐人必至于北门且成孟氏之保障也无成是无孟氏也子伪不知我将不堕冬十二月公围成弗克十有一月丙寅朔日有食之二十有三年齐侯卫侯次于垂葭左氏曰齐侯卫侯次于垂葭使师伐晋将济河诸大夫不可邴意兹曰鋭师伐河内传必数日而后及绛绛不三月不能出河则我既济水矣乃伐河内齐侯皆歛诸大夫之轩唯邴意兹乘轩齐侯欲与卫侯乘与之宴而驾乘广载甲焉使告曰晋师至矣齐侯曰比君之驾也寡人请摄乃介而与之乘驱之或告曰无晋师乃止晋赵鞅入于晋阳以叛荀寅士吉射入于朝歌以叛赵鞅归于晋左氏曰晋赵鞅谓邯郸午曰归我卫贡五百家舎诸晋阳午许诺归吿其父兄皆曰不可赵孟怒召午而囚诸晋阳使其从者説剑而入渉賔不可乃使告邯郸人曰吾私有讨于午也二三子唯所欲立遂杀午赵稷渉賔以邯郸叛上军司马籍秦围邯郸午荀寅之甥也荀寅范吉射之姻也而相与睦故不与围邯郸将作乱董安于闻之告赵孟曰先备诸赵孟曰晋国有命始祸者死为后可也安于曰与其害于民宁我独死请以我説赵孟不可范氏中行氏伐赵氏之宫赵鞅奔晋阳晋人围之范臯夷无宠于范吉射而欲为乱于范氏梁婴父嬖于知文子欲以为卿韩简子与中行文子相恶魏襄子亦与范昭子相恶故五子谋将逐荀寅而以梁婴父代之逐范吉射而以范臯夷代之荀跞言于晋侯曰君命大臣始祸者死载书在河今三臣始祸而独逐鞅刑已不钧矣请皆逐之荀跞韩不信魏曼多奉公以伐范氏中行氏弗克二子将伐公齐高彊曰三折肱知为良医唯伐君为不可民弗与也我以伐君在此矣三家未睦可尽克也克之君将谁与若先伐君是使睦也弗聴遂伐公国人助公二子败从而伐之荀寅士吉射奔朝歌韩魏以赵氏为请赵鞅入于绛盟于公宫明年梁婴父谓知文子曰不杀安于使终为政于赵氏赵氏必得晋国盍以其先发难也讨于赵氏文子使告于赵孟曰范中行氏虽信为乱安于则发之是安于与谋乱也晋国有命始祸者死二子既伏其罪矣敢以告赵孟患之安于曰我死而晋国宁赵氏定将焉用生人谁不死吾死莫矣乃缢而死赵孟尸诸市而告于知氏曰主命戮罪人安于既伏其罪矣敢以告知伯従赵孟盟而后赵氏定祀安于于庙鲁以孔子摄相事与闻国政史记曰孔子由大司㓂摄行相事于是诛鲁大夫乱政者少正夘与闻国政四方之客至于邑者不求有司皆予之如归荀子曰孔子为鲁相摄朝七日而诛少正夘门人进问曰夫少正夘鲁之闻人也夫子为政而始诛之得无失乎孔子曰人有恶者五而盗窃不与焉一曰心逆而险二曰行辟而坚三曰言伪而辩四曰记丑而博五曰顺非而泽此五者有一于人则不得免于君子之诛而少正夘兼有之故居处足以聚徒成羣言谈足以饰邪营衆彊足以反是独立此小人之桀雄也不可以不诛也是以汤诛尹谐文王诛潘正周公诛管叔太公诛华仕管仲诛付里乙子产诛邓析史何此七子者皆异世同心不可不诛也家语曰初鲁之贩羊有沈犹氏者常朝饮其羊以诈市人有公慎氏者妻滛不制有慎溃氏者奢侈踰法鲁之鬻六畜者饰之以储价及孔子之为政也则沈犹氏不敢朝饮其羊公慎氏出其妻慎溃氏越境而徙三月则鬻牛马者不储价卖羔豚者不加饰男女行者别其涂道不拾遗男尚忠信女尚贞顺朱子曰少正夘之事尝窃疑之盖论语所不载子思孟子所不言虽以左氏春秋内外传之诬且驳而犹不道也乃独荀况言之是必齐鲁诸儒愤圣人之失职故为此説以夸其权尔吾又岂敢轻信其言而遽稽以为决乎聊併记之以俟来者齐人归女乐于鲁孔子适卫论语曰齐人归女乐季桓子受之三日不朝孔子行孟子曰孔子为鲁司㓂不用从而祭燔肉不至不税冕而行不知者以为为肉也其知者以为为无礼也乃孔子则欲以㣲罪行不欲为茍去君子之所为衆人固不识也史记曰齐人闻而惧曰孔子为政必覇覇则吾地近焉我为之先并矣盍致地焉犂鉏曰请先尝沮之沮之而不可则致地庸迟乎于是选齐国中女子好者八十人皆衣文衣而舞康乐文马三十驷遗鲁君陈女乐文马于鲁城南高门外季桓子㣲服往观再三将受乃语鲁君为周道逰往观终日怠于政事子路曰夫子可以行矣孔子曰鲁今且郊如致膰于大夫则吾犹可以止桓子卒受女乐三日不聴政郊又不致膰爼于大夫孔子遂行越子允常卒子句践嗣史记曰夏少康之庶子封于㑹稽后二十余世至于允常允常之时与吴王阖庐战而相怨伐二十有四年于越败吴于檇李吴阖庐卒子夫差嗣左氏曰吴伐越越子句践御之陈于檇李句践患吴之整也使死士再禽焉不动使罪人三行属剑于颈而辞曰二君有治臣奸旗鼓不敏于君之行前不敢逃行敢归死遂自刭也师属之目越子因而伐之大败之灵姑浮以戈击阖庐伤将指取其一屦还卒于陉去檇李七里夫差使人立于庭茍出入必谓己曰夫差而忘越王之杀而父乎则对曰唯不敢忘三年乃报越齐侯鲁侯卫侯㑹于牵齐侯宋公㑹于洮左氏曰晋人围朝歌公㑹齐侯卫侯谋救范中行氏析成鲋小王桃甲率狄师以袭晋战于绛中不克而还士鲋奔周小王桃甲入于朝歌齐宋㑹于洮范氏故也王使石尚归脤于鲁卫世子蒯瞶出奔宋左氏曰卫侯为夫人南子召宋朝太子蒯瞶献㿻于齐过宋野野人歌之曰既定尔娄猪盍归吾艾豭太子羞之谓戏阳速曰从我而朝少君我顾乃杀之速曰诺乃朝夫人夫人见太子太子三顾速不进夫人见其色啼而走曰蒯聩将杀余公执其手以登台太子奔宋尽逐其党戏阳速吿人曰大子无道使余杀其母余不许将戕于余若杀夫人将以余説余是故许而弗为以纾余死晋人败范中行氏之师于潞获籍秦高彊又败郑师及范氏之师于百泉孔子自卫适陈畏于匡反卫史记曰孔子遂适卫主颜浊邹家卫人致粟六万居十月去卫将适陈过匡颜刻为仆以其策指之曰昔吾入此由彼缺也匡人闻之以为鲁之阳虎阳虎尝暴匡人孔子状类阳虎拘焉五日颜渊后子曰吾以汝为死矣曰子在回何敢死匡人拘孔子益急弟子惧孔子曰文王既没文不在兹乎天之将䘮斯文也后死者不得与于斯文也天之未䘮斯文也匡人其如予何孔子使从者为寗武子臣于卫然后得去荘子曰孔子逰于匡匡人围之数匝而絃歌不辍无㡬何将甲者辞曰以为阳虎也故围之今非也请辞而退史记曰孔子去匡即过蒲月余反乎卫主蘧伯玉家灵公夫人有南子者使人谓孔子曰四方之君子不辱欲与寡君为兄弟者必见寡小君寡小君愿见孔子辞谢不得已而见之夫人在絺帷中孔子入门北面稽首夫人自帷中再拜环佩玉声璆然孔子曰吾乡为弗见见之礼荅焉论语曰子见南子子路不説夫子矢之曰予所否者天厌之天厌之二十有五年孔子去卫过曹史记曰孔子居卫灵公与夫人同车宦者雍渠参乘出使孔子为次乘招揺市过之孔子曰吾未见好徳如好色者也于是丑之去卫过曹是嵗鲁定公卒论语曰卫灵公问陈于孔子孔子对曰爼豆之事则尝闻之矣军旅之事未之学也明日遂行鲁定公卒子蒋嗣左氏曰春邾隐公来朝子贡观焉邾子执玉高其容仰公受玉卑其容俯子贡曰以礼观之二君者皆有死亡焉夫礼死生存亡之体也将左右周旋进退俯仰于是乎取之朝祀丧戎于是乎观之今正月相朝而皆不度心已亡矣嘉事不体何以能久高仰骄也卑俯替也骄近乱替近疾君为主其先亡乎夏公薨仲尼曰赐不幸言而中是使赐多言者也八月庚辰朔日有食之孔子适宋及郑至陈史记曰孔子去曹适宋与弟子习礼大树下宋司马桓魋欲杀孔子伐其树孔子去弟子曰可以速矣孔子曰天生徳于予桓魋其如予何孔子适郑与弟子相失孔子独立郭东门郑人或谓子贡曰东门有人其颡似尧其项类臯陶其肩类子产然自要以下不及禹三寸累累若䘮家之狗子贡以实告孔子孔子笑曰形状末也似䘮家之狗然哉然哉孔子遂至陈主于司城贞子家二十有六年楚子陈侯随侯许男围蔡左氏曰报栢举也里而栽广丈高倍夫屯书夜九日如子西之素蔡人男女以辨使疆于江汝之间而还蔡于是乎请迁于吴呉子败越于夫椒左氏曰呉王夫差败越于夫椒报檇李也遂入越越子以甲楯五千保于㑹稽使大夫种因吴大宰嚭以行成呉子将许之伍员曰不可臣闻之树徳莫如滋去疾莫如尽昔夏少康有田一成有衆一旅能布其徳而兆其谋遂灭过戈复禹之绩今呉不如过而越大于少康或将丰之不亦难乎句践能亲而务施施不失人亲不弃劳与我同壤而世为仇讐于是乎克而弗取将又存之违天而长㓂讐后虽悔之不可食已姬之衰也日可俟也介在蛮夷而长㓂讐以是求伯必不行矣弗聴退而吿人曰越十年生聚而十年教训二十年之外呉其为沼乎越及呉平齐侯卫侯伐晋救邯郸呉侵陈左氏曰脩旧怨也檀弓曰吴侵陈斩祀杀厉师还出竟陈行人仪使于师夫差谓大宰嚭曰是夫也多言盍尝问焉曰师必有名人之称斯师也者则谓之何行人仪曰古之侵伐者不斩祀不杀厉不获二毛今斯师也杀厉与其不谓之杀厉之师与曰反尔地归尔子则谓之何曰君王讨敝邑之罪又矜而赦之师与有无名乎左氏曰吴师在陈椘大夫皆惧曰阖庐惟能用其民以败我于栢举今闻其嗣又甚焉将若之何子西曰二三子恤不相睦无患吴矣昔阖庐食不二味居不重席室不崇坛器不彤镂宫室不观舟车不饰衣服财用择不取费在国天有菑厉亲廵其孤寡而共其乏困在军熟食者分而后敢食其所尝者卒乘与焉勤恤其民而与之劳逸是以民不罢劳死知不旷吾先大夫子常易之所以败我也今闻夫差次有台榭陂池焉宿有妃嫱嫔御焉一日之行所欲必成玩好必从珍异是聚观乐是务视民如讐而用之日新夫先自败也已安能败我二十有七年卫灵公卒蒯瞶之子辄立晋赵鞅帅师纳卫世子蒯瞶于戚左氏曰卫侯逰于郊子南仆公曰余无子将立女不对他日又谓之对曰郢不足以辱社稷君其改圗君夫人在堂三揖在下君命祗辱夏卫灵公卒夫人曰命公子郢为大子君命也对曰郢异于他子且君没于吾手若有之郢必闻之且亡人之子辄在乃立辄晋赵鞅纳卫大子于戚宵迷阳虎曰右河而南必至焉使大子絻八人衰绖伪自卫逆者吿于门哭而入遂居之晋赵鞅帅师及郑罕达帅师战于铁郑师败绩左氏曰齐人输范氏粟郑子姚子般送之士吉射逆之赵鞅御之遇于戚阳虎曰吾车少以兵车之斾与罕驷兵车先陈罕驷自后随而从之彼见吾貌必有惧心于是乎㑹之必大败之従之简子誓曰范氏中行氏反易天眀斩艾百姓欲擅晋国而灭其君寡君恃郑而保焉今郑为不道弃君助臣二三子顺天眀从君命经徳义除诟耻在此行也克敌者上大夫受县下大夫受郡士田十万庶人工商遂人臣𨽻圉免志父无罪君实圗之若其有罪绞缢以戮桐棺三寸不设属辟素车朴马无入于兆下卿之罚也将战邮无恤御简子卫大子为右登铁上望见郑师衆大子惧自投于车下子良授大子绥而乘之曰妇人也简子廵列曰毕万匹夫也七战皆获有马百乘死于牖下羣子勉之死不在㓂繁羽御赵罗宋勇为右罗无勇麇之吏诘之御对曰痁作而伏卫大子祷曰曾孙蒯聩敢昭告皇祖文王烈祖康叔文祖襄公郑胜乱従晋午在难不能治乱使鞅讨之蒯瞶不敢自佚备持矛焉敢告无絶筋无折骨无面伤以集大事无作三祖羞大命不敢请佩玉不敢爱郑人撃简子中肩毙于车中获其蠭旗大子救之以戈郑师北获温大夫赵罗太子复伐之郑师大败获齐粟千车赵孟喜曰可矣傅傁曰虽克郑犹有知在忧未艾也初周人与范氏田公孙尨税焉赵氏得而献之吏请杀之赵孟曰为其主也何罪止而与之田及铁之战以徒五百人宵攻郑师取蠭旗于子姚之幕下献曰请报主徳追郑师姚般公孙林殿而射前列多死赵孟曰国无小既战简子曰吾伏弢呕血鼓音不衰今日我上也大子曰吾救主于车退敌于下我右之上也邮良曰我両靷将絶吾能止之我御之上也蔡迁于州来左氏曰吴洩庸如蔡纳聘而稍纳师师毕入衆知之蔡侯吿大夫杀公子驷以説哭而迁墓迁于州来燕简公卒献公立二十有八年齐国夏卫石曼姑帅师围戚谷梁氏曰此卫事也其先国夏何也子不围父也不系戚于卫子不有父也胡氏曰蒯聩前称世子所以深罪辄之见立不辞而拒父也辄若可立则蒯瞶为未絶未絶则是世子尚存而可以拒乎主兵者卫也何以序齐为首罪齐人与卫为恶而党之也公孙文仲主兵伐郑而序宋为首以诛殇公石曼姑主兵围戚而序齐为首以诛国夏训天下后世讨乱臣贼子之法也古者孙从祖不以父命辞王父命礼也辄虽由嫡孙得立然非有灵公之命安得云受之王父辞父命哉然则为辄者奈何宜辞于国曰若以父为有罪将従王父之命则有社稷之镇公子在我焉得为君以为无罪则国乃世子之所有也天下岂有无父之国哉而使我立乎其位如此则言顺而事成矣乌有父不慈子不孝争利其国灭天理而可为者乎鲁桓僖宫灾左氏曰夏五月辛夘司铎火火踰公宫桓僖灾救火者皆曰顾府南宫敬叔至命周人出御书俟于宫曰庀女而不在死子服景伯至命宰人出礼书以待命命不共有常刑校人乘马巾车脂辖百官官备府库慎守官人肃给济濡帷幕鬰攸従之蒙葺公屋自大庙始外内以悛助所不给有不用命则有常刑无赦公父文伯至命校人驾乘车季桓子至御公立于象魏之外命救火者伤人则止财可为也命藏象魏曰旧章不可亡也富父槐至曰无备而官办者犹拾沈也于是乎去表之稾道还公宫孔子在陈闻火曰其桓僖乎杀苌𢎞左氏曰刘氏范氏世为婚姻苌𢎞事刘文公故周与范氏赵鞅以为讨周人杀苌𢎞鲁季孙斯卒左氏曰季孙有疾命正常曰无死南孺子之子男也则以吿而立之女也则肥也可季孙卒康子即位既葬康子在朝南氏生男正常载以如朝吿曰夫子有遗言命其圉臣曰南氏生男则以告于君与大夫而立之今生矣男也敢吿遂奔卫康子请退公使共刘视之则或杀之矣乃讨之召正常正常不反史记曰季桓子病辇而见鲁城喟然叹曰昔此国㡬兴矣以吾获罪于孔子故不兴也顾谓其嗣康子曰我即死若必相鲁相鲁必召仲尼后数日桓子卒康子代立已𦵏欲召仲尼公之鱼曰昔吾先君用之不终终为诸侯笑今又用之不能终是再为诸侯笑康子曰谁召而可曰必召冉求于是使召冉求晋赵鞅围朝歌左氏曰晋赵鞅围朝歌师于其南荀寅犯师而出奔邯郸赵鞅杀士臯夷秦惠公卒子嗣二十有九年盗杀蔡昭侯国人立其子朔左氏曰蔡昭侯将如吴诸大夫恐其又迁也承公孙翩逐而射之卒以两矢门之衆莫敢进文之锴后至曰如墙而进多而杀二人锴执弓而先翩射之中肘锴遂杀之晋人执戎蛮子赤归于椘左氏曰楚人既克夷虎乃谋北方左司马眅申公夀余叶公诸梁致蔡于负函致方城之外于缯闗为一昔之期袭梁及霍单浮余围蛮氏蛮氏溃蛮子赤奔晋隂地司马起丰析与狄戎以临上雒左师军于菟和右师军于仓野使谓隂地之命大夫士蔑曰晋椘有盟好恶同之若将不废寡君之愿也不然将通于少习以聴命士蔑请诸赵孟赵孟曰晋国未宁安能恶于椘必速与之士蔑乃致九州之戎执蛮子以畀椘师于三户司马致邑立宗焉以诱其遗民而尽俘以归孔子如蔡三十年晋赵鞅逐荀寅士吉射奔齐左氏曰晋赵鞅围邯郸荀寅奔鲜虞齐国夏伐晋㑹鲜虞纳荀寅于柏人晋围柏人荀寅士吉射奔晋史记曰中行文子范昭子遂奔齐赵竟有邯郸柏人范中行余邑入于晋赵名晋卿实专晋权奉邑侔于诸侯齐景公卒少子荼立左氏曰齐燕姬生子不成而死诸子鬻姒之子荼嬖诸大夫恐其为大子也言于公曰若之齿长矣未有大子若之何公曰二三子间于忧虞则有疾疢亦姑谋乐何忧于无君公疾使国惠子高昭子立荼寘羣公子于莱齐景公卒公子嘉驹黔奔卫公子鉏阳生奔鲁莱人歌之曰景公死乎不与埋三军之事乎不与谋师乎师乎何党之乎三十有一年吴伐陈孔子自蔡如叶左氏曰吴伐陈椘子曰吾先君有盟不可以不救乃救陈师于城父史记曰椘救陈军于城父闻孔子在陈蔡之间使人聘孔子孔子将往陈蔡大夫谋曰孔子贤者所刺讥皆中诸侯之疾今者久留陈蔡之间诸大夫所设行皆非仲尼之意今椘来聘孔子用于椘则陈蔡用事大夫危矣于是相与发徒役围孔子于野不得行絶粮使子贡至椘椘子兴师迎孔子然后得行楚子将以书社地封孔子楚令尹子西曰王之使诸侯有如子贡者乎曰无有王之辅相有如颜囘者乎曰无有王之将率有如子路者乎曰无有王之官尹有如宰予者乎曰无有且楚之祖封于周号为子男五十里今孔丘述三王之法明周召之业王若用之则楚安得世世堂堂方数千里乎夫文王在丰武王在镐百里之君卒王天下今孔丘得据土壤贤弟子为佐非椘之福也昭王乃止颜囘卒论语曰颜渊死子曰噫天丧予天丧予子哭之恸従者曰子恸矣曰有恸乎非夫人之为恸而谁为又曰颜渊死颜路请子之车以为之椁子曰才不才亦各言其子也鲤也死有棺而无椁吾不徒行以为之椁以吾从大夫之后不可徒行也门人欲厚葬之子曰不可门人厚葬之子曰囘也视予犹父也予不得视犹子也非我也夫二三子也楚昭卒羣臣立其子章左氏曰楚子在城父将救陈卜战不吉曰然则死也再败楚师不如死弃盟逃雠亦不如死死一也其死雠乎命公子申为王不可则命公子结亦不可则命公子启五辞而后许将战有疾庚寅攻大㝠卒于城父子闾退曰君王舎其子而让羣臣敢忘君乎从君之命顺也立君之子亦顺也二顺不可失也濳师闭涂逆越女之子章立之而后还是嵗也有云如衆赤鸟夹日以飞三日楚子使问诸周大史曰其当王身乎若禜之可移于令尹司马椘子曰除腹心之疾而置诸股肱何益不糓不有大过天其夭诸有罪受罚又焉移之遂弗禜初楚子有疾卜曰河为祟大夫请祭诸郊曰三代命祀祭不越望江汉睢漳楚之望也祸福之至不是过也不谷虽不徳河非所获罪也遂弗祭孔子曰楚昭王知大道矣其不失国也宜哉由己率常可矣列女传曰楚昭越姬者越句践之女椘昭之姬也楚昭䜩逰既驩谓越姬曰吾愿与子生若此死又若此越姬对曰乐则乐矣然不可久也先君荘王淫乐三年不聴政事终而能改卒覇天下妾以君王为能法吾先君将改斯乐而勤于政也今则不然而要婢子以死其可得乎妾闻之诸姑也妇女以死彰君之善益君之宠不闻其以茍从君闇死为荣不敢闻命楚子矍然而寤二十五年楚子救陈病在军中有赤云夹日史曰是害王身可以移于将相楚子曰将相之于孤犹股肱也今移祸焉庸为去是身乎不聴越姬曰大哉君王之徳妾愿从王矣妾闻信者不负其心义者不虚设其事妾死王之义不死王之好也遂自杀楚子薨于军子闾子西子期谋曰母信者其子必仁乃仗师闭涂迎越姬之子熊章立之是为惠王孔子自楚反史记曰其秋楚子卒于城父椘狂接舆歌而过孔子曰凤兮凤兮何徳之衰往者不可諌来者犹可追巳而已而今之从政者殆而孔子下欲与之言趋而辟之不得与之言于是自楚反齐阳生入于齐齐陈乞弑其君荼左氏曰陈僖子使召公子阳生阚止知之先待诸外公子曰事未可知反与壬也处戒之遂行逮夜至于齐国人知之僖子使子士之母养之与馈者皆入冬十月立之将盟鲍子醉而往其臣差车鲍㸃曰谁之命也陈子曰受命于鲍子遂诬鲍子曰子之命也鲍子曰女忘君之为孺子牛而折其齿乎而背之也悼公稽首曰吾子奉义而行者也若我可不必亡一大夫若我不可不必亡一公子义则进否则退废兴无以乱则所愿也鲍子曰谁非君之子乃受盟使胡姬以安孺子如赖去鬻姒公使朱毛告于陈子曰㣲子则不及此然君异于器不可以二器二不匮君二多难敢布诸大夫僖子不对而泣曰君举不信羣臣乎以齐国之困困又有忧少君不可以访是以求长君庶亦能容羣臣乎不然夫孺子何罪毛复命公悔之毛曰君大访于陈子而圗其小可也使毛迁孺子于骀杀诸野幕之下三十有二年宋皇瑗帅师侵郑晋魏曼多帅师侵卫鲁侯㑹吴于鄫鲁侯伐邾以邾子益归经世曰吴㑹鲁于鄫以伐齐左氏曰公㑹吴于鄫吴来徴百牢子服景伯对曰先王未之有也吴人曰宋百牢我鲁不可以后宋且鲁牢晋大夫过十吴王百牢不亦可乎景伯曰晋范鞅贪而弃礼以大国惧敝邑故十一牢之君若以礼命于诸侯则有数矣若亦弃礼则有淫者矣周之王也制礼上物不过十二以为天之大数也今弃周礼而曰必百牢亦唯执事吴人弗聴景伯曰吴将亡矣弃天而背本不与必弃疾于我乃与之大宰嚭召季康子康子使子贡辞大宰嚭曰国君道长而大夫不出门此何礼也对曰岂以为礼畏大国也大国不以礼命于诸侯茍不以礼岂可量也寡君既共命焉其老岂敢弃其国大伯端委以治周礼仲雍嗣之断髪文身臝以为饰岂礼也哉有由然也反自鄫以吴为无能为也季康子欲伐邾乃飨大夫以谋之子服景伯曰小所以事大信也大所以保小仁也背大国不信伐小国不仁失二徳者危将焉保孟孙曰二三子以为何如恶贤而逆之对曰禹合诸侯于涂山执玉帛者万国今其存者无数十焉唯大不字小小不事大也知必危何故不言鲁徳如邾而以衆加之可乎不乐而出秋伐邾及范门犹闻钟声大夫諌不聴茅成子请告于吴不许曰鲁击柝闻于邾吴二千里不三月不至何及于我且国内岂不足成子以茅叛师遂入邾处其公宫衆师昼掠邾衆保于绎师宵掠以邾子益来献于亳社邾茅夷鸿以束帛乘韦自请救于呉曰鲁弱晋而逺呉冯恃其衆而背君之盟辟君之执事以陵我小国邾非敢自爱也惧君威之不立君威之不立小国之忧也若夏盟于鄫衍秋而背之成求而不违四方诸侯其何以事君且鲁赋八百乘君之贰也邾赋六百乘君之私也以私奉贰唯君圗之呉子从之三十有三年宋公入曹以曹伯阳归左氏曰宋人围曹郑桓子思曰宋人有曹郑之患也不可不救郑师救曹侵宋初曹人或梦衆君子立社宫谋亡曹曹叔振铎请待公孙彊许之旦而求之曹无之戒其子曰我死尔闻公孙彊为政必去之及曹伯阳即位好田弋曹鄙人公孙彊好弋获白鴈献之且言田弋之説説之因访政事大説之有宠使为司城以聴政彊言霸説于曹伯曹伯从之乃背晋而奸宋宋人伐之晋人不救将还褚师子肥殿曹人诟之公闻之怒命反之遂灭曹呉伐鲁鲁归邾子益于邾左氏曰呉为邾故将伐鲁问于叔孙辄对曰鲁有名而无情伐之必得志焉退而告公山不狃不狃曰非礼也君子违不适雠国未臣而有伐之奔命焉死之可也所託也则隐且夫人之行也不以所恶废乡今子以小恶而欲覆宗国不亦难乎若使子率子必辞王将使我王问于子洩对曰鲁虽无与立必有与毙诸侯将救之未可以得志焉晋与齐椘辅之是四雠也夫鲁齐晋之唇唇亡齿寒君所知也不救何为吴伐鲁子洩率故道险从武城初武城人或有因于吴竟田焉拘鄫人之沤菅者曰何故使吾水滋及吴师至拘者道之以伐武城克之国人惧懿子谓㬌伯若之何对曰呉师来斯与之战何患焉且召之而至又何求焉呉师克东阳而进舎于五梧眀日舍于蚕室明日舍于庚宗遂次于泗上㣲虎欲宵攻王舎私属徒七百人三踊于幕庭卒三百人有若与焉及稷门之内或谓季孙曰不足以害呉而多杀国士不如己也乃止之呉子闻之一夕三迁呉人行成邾子齐甥也齐侯使如呉请师将以伐鲁乃归邾子邾子又无道呉子使大宰子余讨之囚诸楼台栫之以棘使诸大夫奉大子革以为政后二年邾隐公奔鲁又奔齐三十有四年楚人伐陈左氏曰陈即呉也呉城邗沟通江淮三十有五年鲁侯会呉伐齐齐侯阳生卒齐人实弑之而立其子壬左氏曰公㑹呉子邾子郯子伐齐南鄙师于鄎齐人弑悼公赴于师呉子三日哭于军门之外徐承帅舟师将自海入齐齐人败之呉师乃还秋呉子使来复儆师楚公子结帅师伐陈左氏曰楚子期伐陈呉延州来季子救陈谓子期曰二君不务徳而力争诸侯民何罪焉我请退以为子名务徳而安民乃还孔子自陈复至卫论语曰子在陈曰归与归与吾党之小子狂简斐然成章不知所以裁之冉有曰夫子为卫君乎子贡曰诺吾将问之入曰伯夷叔齐何人也曰古之贤人也曰怨乎曰求仁而得仁又何怨出曰夫子不为也朱子曰君子居是邦不非其大夫况其君乎故子贡不曰卫君而以夷齐为问夫子告之如此则其不为卫君可知矣盖伯夷以父命为尊叔齐以天伦为重其逊国也皆求所以合乎天理之正而即乎人心之安既而各得其志焉则视弃其国犹敝蹝尔何怨之有若卫辄之据国拒父而唯恐失之其不可同年而语明矣又曰夷齐虽贤而其所为或出于激发过中之行而不能无感慨不平之心则卫君之事犹未为甚得罪于天理也故问怨乎以审其趣而夫子告之如此则子贡之心晓然知夫二子之为是非其激发之之私而无纎芥之憾矣持是心以烛乎卫君之事其得罪于天理而见絶于圣人尚何疑哉论语曰子路曰卫君待子而为政子将奚先子曰必也正名乎子路曰有是哉子之迂也奚其正子曰野哉由也君子于其所不知盖阙如也名不正则言不顺言不顺则事不成事不成则礼乐不兴礼乐不兴则刑罚不中刑罚不中则民无所措手足故君子名之必可言也言之必可行也君子于其言无所茍而已矣胡氏曰蒯瞶欲杀母得罪于父而辄据国以拒父皆无父之人也其不可有国也明矣夫子为政而以正名为先必将具其事之始末请于天王告于方伯命公子郢而立之则人伦正天理得名正言顺而事成矣夫子告之之详而子路不悟故卒死孔悝之难而不知食其禄之为非也三十有六年齐国书帅师伐鲁鲁侯会吴伐齐齐国书帅师及吴战于艾陵齐师败绩获齐国书左氏曰齐为鄎故国书高无㔻帅师伐我及清季孙谓其宰冉求曰齐师在清必鲁故也若之何求曰一子守二子従公御诸竟季孙曰不能求曰居封疆之间季孙告二子二子不可求曰若不可则君无出一子帅师背城而战不属者非鲁人也鲁之羣室衆于齐之兵车一室敌车优矣子何患焉二子之不欲战也宜政在季氏当子之身齐人伐鲁而不能战子之耻也大不列于诸侯矣季孙使从于朝俟于党氏之沟武叔唿而问战焉对曰君子有逺虑小人何知懿子强问之对曰小人虑材而言量力而共者也武叔曰是谓我不成文夫也退而蒐乘孟孺子洩帅右师颜羽御邴洩为右冉求帅左师管周父御樊迟为右季孙曰须也弱有子曰就用命焉季氏之甲七千冉有以武城人三百为己徒卒老幼守宫次于雩门之外五日右师从之公叔务人见保者而泣曰事充政重上不能谋士不能死何以治民吾既言之矣敢不勉乎师及齐师战于郊齐师自稷曲师不踰沟樊迟请三刻而踰之衆从之师入齐军获甲首八十齐人不能师宵谍曰齐人遁冉有请从之三季孙弗许右师奔孟之侧殿林不狃死公为与其嬖僮汪锜乘皆死皆殡孔子曰能执干戈以卫社稷可无殇也冉有用矛于齐帅故能入其军孔子曰义也为郊战故公㑹吴子伐齐克博至于嬴陈僖子谓其弟书尔死我必得志宗子阳与闾丘明相厉也桑掩胥御国子公孙夏曰二子必死将战公孙夏命其徒歌虞殡陈子行命其徒具含玉公孙挥命其徒曰人寻约呉髪短东郭书曰三战必死问弦多以琴曰吾不复见子矣陈书曰此行也吾闻鼓而已不闻金矣战于艾陵呉展如败高子国子败胥门巢呉子卒助之大败齐师获国书公孙夏闾丘明陈书东郭书革车八百乘甲首三千以献于鲁呉之将伐齐也越子率其衆以朝焉王及列士皆有馈赂呉人皆喜唯子胥惧曰是豢呉也夫諌曰越在我心腹之疾也壤地同而有欲于我夫其柔服求济其欲也不如早从事焉得志于齐犹获石田也无所用之越不为沼呉其冺矣使医除疾而曰必遗类焉者未之有也弗聴使于齐属其子于鲍氏为王孙氏反役王闻之使赐之属镂以死将死曰树吾墓槚槚可材也呉其亡乎三年其始弱矣盈必毁天之道也孔子自卫反鲁左氏曰鲁人以币召孔子乃归史记世家曰冉有为季氏将师与齐战克之季康子曰子之于军旅学之乎性之乎冉有曰学之于孔子康子曰我欲召之可乎对曰欲召之则无以小人闲之则可矣季康子逐公华公賔公林以币迎孔子孔子归鲁论语曰哀公问曰何为则民服孔子对曰举直错诸枉则民服举枉错诸直则民不服季康子问使民敬忠以劝如之何子曰临之以荘则敬孝慈则忠举善而教不能则劝子言卫灵公之无道也康子曰夫如是奚而不䘮孔子曰仲叔圉治賔客祝鮀治宗庙王孙贾治军旅夫如是奚其䘮季康子问政于孔子孔子对曰政者正也子帅以正孰敢不正季康子患盗问于孔子孔子对曰茍子之不欲虽赏之不窃季康子问政于孔子曰如杀无道以就有道何如孔子对曰子为政焉用杀子欲善而民善矣君子之徳风小人之徳草草上之风必偃哀公问弟子孰为好学孔子对曰有颜囘者好学不迁怒不贰过不幸短命死矣今也则亡未闻好学者也孔子叙书记礼删诗正乐序易彖系象説卦文言史记曰鲁终不能用孔子孔子亦不求仕时周室㣲而礼乐废诗书缺追迹三代之礼序书传上纪唐虞之际下至秦缪编次其事观殷夏所损益以一文一质周监二代郁郁乎文哉吾従周故书传礼记自孔氏孔子语鲁太师乐吾自卫反鲁然后乐正雅颂各得其所古者诗三千余篇及至孔子取可施于礼义上采契后稷中述殷周之盛至幽厉之缺始于衽席三百五篇孔子皆弦歌之以求合韶武雅颂之音礼乐自此可得而述以备王道成六艺孔子晚而喜易序彖系象説卦文言读易韦编三絶曰假我数年若是我于易则彬彬矣孔子以诗书礼乐教弟子盖三千焉身通六艺者七十有二人三十有七年鲁用田赋左氏曰季孙欲以田赋使冉有访诸仲尼仲尼不对而私于冉有曰君子之行也度于礼施取其厚事举其中歛从其薄如是则以丘亦足矣若不度于礼而贪冒无厌则虽以田赋将又不足且子季孙若欲行而法则有周公之典在弗聴谷梁氏曰古者公田什一用田赋非正也呉子㑹鲁侯卫侯宋皇瑗于橐臯左氏曰公㑹呉于橐臯吴子使大宰嚭请寻盟公不欲使子贡对曰盟所以周信也故心以制之玉帛以奉之言以结之明神以要之寡君以为茍有盟焉弗可改也已若犹可改日盟何益今吾子曰必寻盟若可寻也亦可寒也乃不寻盟呉徴㑹于卫初卫人杀呉行人且姚而惧谋于行人子羽子羽曰呉方无道无乃辱吾君不如止也子木曰呉方无道国无道必弃疾于人呉虽无道犹足以患卫往也秋卫侯㑹呉于郧公及卫侯宋皇瑗盟呉人藩卫侯之舎子服景伯谓子贡曰夫诸侯之㑹事既毕矣侯伯致礼地主归饩以相辞也今吴不行礼于卫而藩其君舎以难之子盍见大宰乃请束锦以行语及卫故大宰嚭曰寡君愿事卫君卫君之来也缓寡君惧故将止之子贡曰卫君之来必谋于其衆其衆或欲或否是以缓来其欲来者子之党也其不欲来者子之雠也若执卫君是堕党而崇雠也且合诸侯而执卫君谁敢不惧堕党崇雠而惧诸侯或者难以覇乎乃舎卫侯三十有八年单子晋侯鲁侯㑹呉子于黄池呉子使骆来告劳楚公子申帅师伐陈于越入呉呉及越平左氏曰夏会单平公晋定公呉夫差于黄池六月丙子越子伐呉为二隧畴无余讴阳自南方先及郊呉大子友王子地王孙弥庸夀于姚自泓上观之弥庸见姑蔑之旗曰吾父之旗也不可以见雠而弗杀也大子曰战而不克将亡国请待之弥庸不可属徒五千王子地助之乙酉战弥庸获畴无余地获讴阳越子至王子地守丙戌复战大败呉师获大子友王孙弥庸夀于姚丁亥入呉呉人告败于夫差夫差恶其闻也自刭七人于幕下秋七月辛丑盟呉晋争先呉人曰于周室我为长晋人曰于姬姓我为伯赵鞅唿司马寅曰日旰矣大事未成二臣之罪也建鼓整列二臣死之长幼必可知也对曰请姑视之反曰肉食者无墨今呉王有墨国胜乎大子死乎且夷徳轻不忍久请少待之乃先晋人呉人将以公见晋侯子服景伯对使者曰王合诸侯则伯帅侯牧以见于王伯合诸侯则侯帅子男以见于伯自王以下朝聘玉帛不同故敝邑之职贡于呉有丰于晋无不及焉以为伯也今诸侯㑹而君将以寡君见晋君则晋成为伯矣敝邑将改职贡鲁赋于呉八百乘若为子男则将半邾以属于呉而如邾以事晋且执事以伯召诸侯而以侯终之何利之有焉呉人乃止既而悔之囚㬌伯以还及户牖谓大宰曰鲁将以十月上辛有事于上帝先王何世有职焉若不㑹祝宗将曰呉实然且谓鲁不共而执其贱者何损焉大宰言于夫差曰无损于鲁而祇为名不如归之乃归景伯夫差欲伐宋杀其丈夫而囚其妇人大宰嚭曰可胜也而弗能居也乃归呉越春秋曰黄池之㑹呉既长晋而还未踰于黄池越闻呉王久留未归乃悉士衆将伐之呉又恐齐宋之为害乃命王孙骆告劳于周曰昔楚之不承供贡辟逺兄弟之国吾前君阖闾不忍其恶带剑挺铍与楚昭相逐于中原天舎其衷楚师败绩今齐不鉴于楚又不恭王命以逺辟兄弟之国夫差不忍其恶被甲带剑径至艾陵天福于呉齐师还锋而退夫差岂敢自多其功是文武之徳所祐助时归呉不熟于嵗遂縁江泝淮开沟深水出于商鲁之间而归告于天子执事周王荅曰伯父令子来乎盟国一人则依矣余实嘉之伯父若能辅余一人则兼受永福周室何忧焉乃赐弓弩王阼以增号谥史记曰国亡大子内空王居外久士皆罢敝于是乃使厚币以与越平御批资治通鑑纲目前编卷十七御批资治通鑑纲目前编卷十八钦定四库全书御批资治通鑑纲目前编卷十八周敬王三十有九年鲁人获麟左氏曰西狩于大野叔孙氏之车子鉏商获麟以为不祥以赐虞人仲尼观之曰麟也然后取之公羊氏曰麟者仁兽也有王者则至无王者则不至有以告者曰有麕而角者孔子曰孰为来哉孰为来哉反𬒮拭面涕沾袍曰吾道穷矣孔子作春秋史记世家曰孔子因史记作春秋上至隠公下讫哀公十四年十二公杜氏曰春秋者鲁史记之名周之旧典礼经也周徳既衰官失其守上之人不能使春秋昭明赴告䇿书诸所注记多违旧章仲尼因鲁史䇿书成文考其真伪而志其典礼上以遵周公之遗制下以明将来之法其教之所存文之所害则刋而正之以示劝戒其余则皆即用旧史不必改也据公羊经止获麟麟鳯五灵王者之嘉瑞也今麟出非其时虚其应而失其归此圣人所为感也絶笔于获麟之一句者所感而起固所以为终也孟子曰世衰道㣲邪説暴行有作臣弑其君者有之子弑其父者有之孔子惧作春秋春秋天子之事也故孔子曰知我者其惟春秋乎罪我者其惟春秋乎昔者禹抑洪水而天下平周公兼夷狄驱勐兽而百姓宁孔子成春秋而乱臣贼子惧史记曰闻之董生拨乱世反之正莫近于春秋春秋之中弑君三十六亡国五十二诸侯奔走不得保其社稷者不可胜数察其所以皆失其本已故易曰差之毫釐缪以千里故臣弑君子弑父非一旦一夕之故其渐乆矣有国者不可以不知春秋前有谗而不见后有贼而不知为人臣者不可以不知春秋守经事而不知其宜遭变事而不知其权为人君父而不通春秋之义则必䝉首恶之名为人臣子而不通春秋之义则必陷簒弑诛死之罪其实皆以为善为之而不知其义周子曰春秋正王道明大法也孔子为后世王者而脩也乱臣贼子诛死于前所以惧生者于后也程子曰天之生民必有出类之才起而君长之治之而争夺息道之而生飬遂教之而伦理明然后人道立天道成地道平二帝而上圣贤世出随时有作顺乎风气之宜不先天以开人各因时而立政暨乎三王迭兴三重既备子丑寅之建正忠质文之更尚人道备矣天运周矣夫子当周之末世以圣人不复作也顺天应时之治不复有也于是作春秋为百王不易之大法所谓考诸三王而不谬建诸天地而不悖质诸鬼神而无疑百世以俟圣人而不惑者也先儒之传曰游夏不能賛一辞辞不待赞也言不能与于斯耳斯道也惟颜子尝闻之矣行夏之时乗殷之辂服周之冕乐则韶舞此其凖的也后世以史视春秋谓褒善贬恶而已至于经世之大法则不知也春秋大义数十其义虽大炳如日星乃易见也惟其㣲辞隠义时措从宜者为难知也或抑或纵或与或夺或进或退或㣲或显而得乎义理之安文质之中寛勐之宜是非之公乃制事之权衡揆道之模范也夫观百物然后识化工之神聚衆材然后知作室之用于一事一义而欲窥圣人之用心非上智不能也故学春秋者必优游涵泳黙识心通然后能造其㣲也后王知春秋之义则虽徳非禹汤尚可以法三代之治矣齐陈恒与阚止争政杀之执简公寘于舒州左氏曰齐简公之在鲁也阚止有宠焉及即位使为政陈成子惮之诸御鞅言于公曰陈阚不可竝也弗聼子我夕陈逆杀人逢之执以入陈氏方睦使疾而遗之酒肉醉守者杀之而逃陈豹为子我臣与之言政説谓之曰我尽逐陈氏而立女对曰我逺于陈氏矣且违者不过数人何尽逐焉遂告陈氏子行曰彼得君弗先必祸子子行舎于公宫成子兄弟四乗如公子我在幄出逆之遂入闭门侍人御之子行杀侍人公与妇人饮酒于檀䑓成子迁诸寝公将击之子余曰非不利也将除害也成子出舎于库闻公犹怒将出子行抽劒乃止子我归属徒攻闱与大门皆不胜乃出陈氏追之丰丘人执之以告杀诸郭闗执公于舒州公曰吾早从鞅之言不及此五月庚申朔日有食之宋向魋谋弑其君不克入于曹以叛自曹出奔卫向巢奔鲁司马牛致其邑而适齐左氏曰宋桓魋之宠害于公公将讨之未及魋先谋公公知之告皇野曰魋将祸予请即救司马子仲以君命召左师至告之故对曰魋之不共宋之祸也敢不唯命是聼请瑞焉以命其徒攻桓氏魋欲入子车止之曰不能事君而又伐国民不与也祗取死焉魋遂入于曹以叛使左师巢伐之亦入于曹向魋奔卫公文氏攻之奔齐向巢奔鲁宋公使止之巢辞曰臣之罪大尽灭桓氏可也若以先臣之故而使有后君之惠也若臣则不可以入矣论语曰司马牛忧曰人皆有兄弟我独亡子夏曰商闻之矣死生有命富贵在天君子敬而无失与人恭而有礼四海之内皆兄弟也君子何患乎无兄弟也左氏曰司马牛致其邑与珪而适齐向魋出于卫而奔齐陈成子使魋为卿司马牛又致其邑焉而适吴吴人恶之而反赵简子召之陈成子亦召之卒于鲁郭门之外阮氏葬诸丘舆齐陈恒弑其君简公于舒州立其弟骜孔子请鲁侯讨之三家不可论语曰陈成子弑简公孔子沐浴而朝告于哀公曰陈恒弑其君请讨之公曰告夫三子孔子曰以吾从大夫之后不敢不告也君曰告夫三子者之三子告不可孔子曰以吾从大夫之后不敢不告也程子曰左氏记孔子之言曰陈恒弑其君民之不予者半以鲁之衆加齐之半可克也此非孔子之言诚若此言是以力不以义也若孔子之志必将正名其罪上告天子下告方伯而率与国以讨之至于所以胜齐者孔子之余事也岂计鲁人之衆寡哉当是时天下之乱极矣因是足以正之周室其复兴乎鲁之君臣终不从之可胜惜哉鲁饥论语曰哀公问于有若曰年饥用不足如之何有若对曰盍彻乎曰二吾犹不足如之何其彻也对曰百姓足君孰与不足百姓不足君孰与足四十年齐髙无㔻出奔北燕东莱吕氏大事记觧题曰国髙天子之贰守也田恒作乱故无㔻出奔元王五年犂丘之役无㔻复见于传盖田氏寻复之也史记年表是年书齐自是称田氏谓诸侯不复知有齐也自陈敬仲奔齐以陈字为田氏应劭曰田始食邑也郑伯伐宋晋赵鞅帅师伐卫吕氏曰晋赵鞅尝纳蒯瞶于戚此师其为蒯瞶而举与齐及鲁平子服回如齐端木赐为介齐归鲁侵地左氏曰孟懿子卒成人奔丧弗内袒免哭于衢听共弗许成叛于齐武伯伐成不克齐陈瓘如楚过卫仲由见之曰天或者以陈氏为斧斤既斵丧公室而他人有之不可知也其使终飨之亦不可知也若善鲁以待时不亦可乎子玉曰吾受命矣子使告我弟冬及齐平子服景伯如齐子赣为介陈成子馆客曰寡君使恒告曰寡人愿事君如事卫君景伯揖子赣而进之对曰寡君之愿也昔晋人伐卫齐为卫故伐晋因与卫地自济以西禚媚杏以南书社五百吴人加敝邑以乱齐因其病取讙与阐寡君是以寒心若得视卫君之事君也则固愿也乃归成荧惑守心史记曰宋景公三十七年荧惑守心心宋之分野也景公忧之司星子韦曰可移于相公曰相吾之股肱曰可移于民公曰君者待民曰可移于嵗公曰嵗饥民困吾谁为君子韦曰天髙听卑君有君人之言三荧惑宜有动于是候之果徙三度四十有一年卫世子蒯瞶自戚入于衞其子辄出奔鲁卫侯使鄢肸来告左氏曰卫孔圉取大子蒯瞶之姊生悝孔氏之竖浑良夫长而羙孔文子卒通于内大子在戚孔姬使之焉大子与之言曰茍使我入获国服冕乗轩三死无与与之盟为请于伯姬良夫与大子入舎于孔氏之外圃昏二人䝉衣而乗寺人罗御孔氏之老栾宁问之称姻妾以告遂入适伯姬氏既食孔伯姬杖戈而先大子与五人介舆豭从之廹孔悝于厠强盟之遂劫以登台栾寕使告季子季子将入遇子羔将出曰门已闭矣季子曰吾姑至焉子羔曰弗及不践其难季子曰食焉不辟其难子羔遂出子路入及门公孙敢门焉曰无入为也季子曰求利焉而逃其难由不然利其禄必救其患有使者出乃入曰大子焉用孔悝虽杀之必或继之且曰大子无勇若燔台半必舎孔叔大子闻之惧下石乞盂黡敌子路以戈击之断缨子路曰君子死冠不免结缨而死孔子闻卫乱曰柴也其来由也死矣孔悝立庄公召获奉辄奔鲁瞒成褚师比出奔宋卫侯使鄢武子告于周曰蒯瞶得罪于君父君母逋窜于晋晋以王室之故不弃兄弟寘诸河上天诱其𠂻获嗣守封焉使下臣肸敢告执事王使单平公对曰肸以嘉命来告余一人往谓叔父余嘉乃成世复尔禄次敬之哉方天之休弗敬弗休悔其可追卫侯饮孔悝酒于平阳而行出奔宋孔子卒于鲁左氏曰夏四月己丑孔丘卒公诔之曰旻天不弔不慭遗一老俾屛余一人以在位茕茕余在疚呜唿哀哉尼父无自律子赣曰君其不没于鲁乎夫子之言曰礼失则昬名失则愆失志为昬失所为愆生不能用死而诔之非礼也称一人非名也君两失之礼记曰孔子蚤作负手曳杖消揺于门歌曰泰山其頽乎梁木其壊乎哲人其萎乎既歌而入当户而坐子贡闻之曰泰山其頽则吾将安仰梁木其壊哲人其萎则吾将安放夫子殆将病也遂趋而入夫子曰赐尔来何迟也夏后氏殡于东阶之上则犹在阼也殷人殡于两楹之间则与賔主夹之也周人殡于西阶之上则犹賔之也而丘也殷人也予畴昔之夜梦坐奠于两楹之间夫明王不兴而天下其孰能宗予予殆将死也盖寝疾七日而没孟子曰昔者孔子没三年之外门人治任将归入揖于子贡相向而哭皆失声然后归子贡反筑室于塲独居三年然后归他日子夏子张子㳺以有若似圣人欲以所事孔子事之彊曽子曽子曰不可江汉以濯之秋阳以暴之皜皜乎不可尚已史记曰孔子葬鲁城北泗上弟子及鲁人往从冡而家者百有余室因命曰孔里鲁世世相传以嵗时奉祠孔子冢而诸儒亦讲礼乡饮大射于孔子冡故所居堂弟子后世因庙藏孔子衣冠琴车书皇览曰冡去城一里茔百畆冡南北十歩东西十三歩髙一丈二尺前以瓴甓为祠坛方六尺与地平茔树以百数皆异种传言弟子异国人各持其方树来种柞枌雒篱安贵五味毚檀之木不生荆棘刺人之草楚公孙胜杀令尹公子申司马公子结执楚子寘于髙府陈人侵楚沈诸梁率方城外人讨胜诛之迎楚子复位左氏曰楚大子建之遇谗也奔宋又奔郑郑人甚善之又适晋与晋人谋袭郑乃求复焉郑人复之如初晋人使谍于子木请行而期焉郑人省之得晋谍焉遂杀子木其子曰胜在吴子西欲召之叶公曰吾闻胜也诈而乱无乃害乎子西曰吾闻胜也信而勇不为不利舎诸边竟使卫藩焉叶公曰周仁之谓信率义之谓勇吾闻胜也好复言而求死士殆有私乎复言非信也期死非勇也子必悔之弗从召之使䖏吴竟为白公请伐郑子西曰楚未节也不然吾不㤀也他日又请许之未起师晋人伐郑楚救之与之盟胜怒曰郑人在此雠不逺矣自厉劒子期之子平见之曰王孙何自厉也曰胜以直闻不告女庸为直乎将以杀尔父平以告子西子西曰胜如卵余翼而长之楚国第我死令尹司马非胜而谁胜闻之曰令尹之狂也得死乃非我子西不悛吴人伐慎白公败之请以战备献许之遂作乱杀子西子期于朝而刼楚子子西以袂掩靣而死石乞曰焚库弑王不然不济白公曰不可弑王不祥焚库无聚将何以守乞曰有楚国而治其民以敬事神可以得祥且有聚矣弗从叶公在蔡方城之外皆曰可以入矣子髙曰以险徼幸者其求无餍偏重必离闻其杀齐管修也而后入白公欲以子闾为王不可刼以兵子闾曰王孙若安靖楚国匡正王室而后庇焉启之愿也敢不听从若将专利以倾王室不顾楚国有死不能遂杀之而以楚子如髙府石乞尹门圉公阳穴宫负楚子以如昭夫人之宫叶公亦至及北门或遇之曰君胡不胄国人望君如望慈父母焉盗贼之矢若伤君是絶民望也若之何不胄乃胄而进又遇一人曰君胡胄国人望君如望嵗焉日月以几若见君靣是得艾也其亦夫有奋心犹将旌君以狥于国而又掩靣以絶民望乃免胄而进遇箴尹固帅其属将与白公子髙曰弃徳从贼其可保乎乃从叶公使与国人以攻白公白公奔山而缢其徒㣲之生拘石乞而问白公之死对曰余知其死所而长者使余勿言曰不言将烹乞曰事克则卿不克则烹固其所也乃烹石乞沈诸梁兼二事国宁乃使宁为令尹使寛为司马而老于叶卫侯逐大叔遗遗奔晋左氏曰卫侯占梦嬖人求酒于大叔僖子不得与卜人比而告公曰君有大臣在西南隅弗去惧害乃逐大叔遗遗奔晋四十有二年越子伐吴败之于笠泽国语曰越子句践即位三年兴师伐吴战于五湖不胜栖于㑹稽用范蠡计令大夫种行成于吴曰请士女女于士大夫女女于大夫随之以国家之重器吴人不许大夫种来而复往曰请委管籥属国家以身随之君王制之吴人许诺越子曰蠡为我守于国对曰四封之内百姓之事蠡不如种也四封之外敌国之制立断之事种不如蠡也越子曰诺令大夫种守于国与范蠡入宦于吴三年而吴人遣之句践之地南至于句无北至于御儿东至于鄞西至于姑蔑广运百里乃致其父母昆弟而誓之曰寡人闻古之贤君四方之民归之若水之归下也今寡人不能将帅二三子夫妇以蕃命壮者无取老妇老者无取壮妻女子十七不嫁其父母有罪丈夫二十不取其父母有罪将免者以告公医守之生丈夫二壶酒一犬生女子二壶酒一豚生三人公与之母生二人公与之饩当室者死三年释其政支子死三月释其政必哭泣葬埋之如子令孤子寡妇贫病者纳宦其子其逹士洁其居羙其服饱其食而摩厉之于义四方之士来者庙礼之句践载稻与脂于舟以行国之孺子之游者无不餔也无不歠也必问其名非其身之所种则不食非其夫人之所织则不衣十年不収于国民居有三年之食吴子夫差还自黄池息民不戒越大夫种曰吾谓吴王将遂渉吾地今罢师而不戒以忘我我不可以怠今吴民既罢而大荒荐饥市无赤米而囷鹿空虚其民必移就蒲蠃于东海之濵王若今起师以㑹夺之利无使失悛夫吴之边鄙逺者罢而未至吴王将耻不战必不须至之㑹也而以中国之师与我战我遂践其地其至者亦将不能之㑹也已吾用御儿临之吴王若愠而又战幸遂可出若不战而结成王安厚取名而去之越子曰善乃大戒师伐吴吴子起师军于江北越子军于江南越子乃中分其师以为左右军以其私卒君子六千人为中军明日将舟战于江及昬乃令左军衔枚泝江五里以须亦令右军衔枚踰江五里以须夜中乃命左军右军渉江鸣鼓中水以须吴师闻之大骇曰越人分为二师将以夹攻我师乃不待旦亦中分其师将以御越越子乃令其中军衔枚潜渉不鼓不譟以袭攻之吴师大北越之左军右军乃遂渉而从之又大败于没晋赵鞅围卫齐国观陈瓘救卫晋师还左氏曰赵鞅使告于卫曰君之在晋也志父为主请君若大子来以免志父不然寡君其曰志父之为也卫侯辞以难大子又使椓之鞅围卫齐国观陈瓘救卫得晋人之致师者子玉使服而见之曰国子实执齐柄而命瓘曰无辟晋师子又何辱简子曰我卜伐卫未卜与齐战乃还楚灭陈杀陈愍公左氏曰楚白公之乱陈人恃其聚而侵楚楚既宁将取陈麦卜之武城尹吉使帅师取陈麦陈人御之败遂围陈秋灭陈史记曰楚惠复国以兵北伐杀陈愍公楚灭陈而有之舜之徳可谓至矣禅位于夏而后世血食者歴三代及楚灭陈而田常得政于齐卒为建国晋赵鞅复伐卫卫人出其君蒯瞶而与晋平晋立公孙般师庄公死于戎州巳氏左氏曰卫侯谓浑良夫曰吾继先君而不得其器若之何良夫代执火者而言曰疾与亡君皆君之子也召之而择材焉可也若不材器可得也竖告大子大子使五人舆豭劫公而强盟之且请杀良夫公曰其盟免三死曰请三之后有罪杀之公曰诺哉卫侯为虎幄于籍圃求令名者而与之始食焉大子请使良夫良夫乗衷甸两牡紫衣狐裘至袒裘不释劒而食大子使牵以退数之以三罪而杀之卫侯梦于北宫见人登昆吾之观被髪北靣而譟曰登此昆吾之虚緜緜生之𤓰余为浑良夫呌天无辜卫侯贞卜其繇曰如鱼竀尾衡流而方羊裔焉大国灭之将亡阖门塞窦乃自后踰冬晋复伐卫入其郛将入城简子曰止叔向有言曰怙乱灭国者无后卫人出庄公而与晋平晋立襄公之孙般师而还十一月卫侯自鄄入般师出初公登城以望见戎州问之以告公曰我姬姓也何戎之有焉翦之公使匠乆欲逐石圃未及石圃因匠氏攻公公阖门而请弗许踰于北方而队折股戎州人攻之大子疾公子青踰从公戎州人杀之公入于戎州己氏初公自城上见己氏之妻髪羙使髠之以为吕姜髢既入焉而示之壁曰活我我与女璧己氏曰杀女璧其焉往遂杀之卫人复公孙般师而立之齐人伐卫立公子起执般师而归齐侯鲁侯盟于䝉左氏曰公㑹齐侯盟于䝉孟武伯相齐侯稽首公拜齐人怒武伯曰非天子寡君无所稽首甲子四十有三年卫石圃逐其君起起奔齐卫出公輙自齐复归逐石圃复石魋与大叔遗齐陈恒杀鲍氏晏氏及公族之强者割齐安平以东至瑯琊为封邑史记曰田常既杀简公惧诸侯共诛已乃尽归鲁卫侵地西约晋韩魏赵氏南通吴越之使脩功行赏亲于百姓以故齐复定田常言于齐平公曰徳施人之所欲君其行之刑罚人之所恶臣请行之行之五年齐国之政皆归田常田常于是尽杀鲍晏及公族之强者而割齐自安平以东至瑯琊自为封邑大于平公之所食秦悼公卒子嗣四十有四年越人侵楚楚公子庆公孙寛追越师不及左氏曰越以误吴也楚沈诸梁伐东夷三夷男女及楚师盟于敖吕氏曰报越之侵也三夷越之属也言男女无君长也王崩大子仁践位吴伐楚吕氏曰为越所骄也楚世家书吴夫差彊陵齐晋来伐楚鲁叔青来京师丙寅元王元年齐人鲁人郑人㑹于廪丘左氏曰齐人来徴㑹夏㑹于廪丘为郑故谋伐晋郑人辞诸侯秋师还杜氏曰晋公室卑吴子杀公子庆忌左氏曰吴公子庆忌骤谏吴子曰不改必亡弗聼出居于艾遂适楚闻越将伐吴请归平越遂归欲除不忠者以説于越吴人杀之吕氏曰庆忌以勇闻于诸侯世之言庆忌者多异当以左氏为正越围吴国语曰越子伐吴吴人出挑战一日五反越子欲许之范蠡曰古之善用兵者赢缩以为常四时以为纪无过天极究数而止天道皇皇日月以为常明者以为法㣲者则是行阳至而隂隂至而阳日困而还月盈而匡古之善用兵者因天地之常与之俱行后则用隂先则用阳后无隂蔽先无阳察用人无蓺往从其所刚彊以御阳节不尽不死其野彼来从我固守勿与若将与之必因天地之灾又观其民之饥饱劳逸以参之尽其阳节盈吾隂节而夺之利宜为人客刚彊而力疾阳节不尽轻而不可取宜为人主安徐而重固隂节不尽柔而不可廹凡陈之道设右以为牝益左以为牡蚤晏无失必顺天道周旋无究今其来也刚彊而力疾王姑待之越子曰诺弗与战居军三年吴师自溃吕氏曰越语下篇所载范蠡之词多与管子势篇相出入辞气竒峻不类春秋时语意者战国之初为管仲范蠡之学者润色之然围之三年以待其衰必蠡之谋也晋定公卒子错嗣晋赵简子卒立其次子无恤司马公通鑑曰赵简子之子长曰伯鲁㓜曰无恤将置后不知所立乃书训戒之辞于二简以授二子曰谨识之三年而问之伯鲁不能举其辞求其简已失之矣问无恤诵其辞甚习求其简出诸袖中而奏之于是简子以无恤为贤立以为后简子使尹铎为晋阳请曰以为茧丝乎抑为保障乎简子曰保障哉尹铎损其户数简子谓无恤曰晋国有难而无以尹铎为少无以晋阳为逺必以为归蜀聘于秦吕氏曰蜀见于牧誓地与秦接秦记书蜀人来赂赂即聘也聘必有币秦用夷不能尽行聘礼故其国史凡聘皆谓之赂晋荀瑶伐郑取九邑吕氏曰荀瑶智伯也通鑑曰初智宣子将以瑶为后智果曰不如宵也瑶之贤于人者五其不逮者一也羙须长大则贤射御足力则贤技艺毕给则贤巧文辩慧则贤彊毅果敢则贤如是而甚不仁夫以其五贤陵人而以不仁行之其谁能待之若果立瑶也智宗必灭弗听智果别族于大史为辅氏二年晋赵无恤使楚隆如吴左氏曰越围吴赵孟降于丧食楚隆曰三年之丧亲暱之极也主又降之无乃有故乎赵孟曰黄池之役先主与吴王有质曰好恶同之今越围吴嗣子不废旧业而敌之非晋之所能及也吾是以为降楚隆曰若使吴知之若何赵孟曰可乎隆曰请尝之乃往先造于越军曰吴犯间上国多矣闻君亲讨焉诸夏之人莫不欣喜请入视之许之告于吴子曰寡君之老无恤使陪臣隆敢展谢其不共黄池之役君之先臣志父得承齐盟曰好恶同之今君在难无恤不敢惮劳非晋国之所能及也使陪臣敢展布之吴子拜稽首曰寡人不佞不能事越以为大夫忧拜命之辱句践将生忧寡人寡人死之不得矣又曰溺人必笑吾将有问也史黯何以得为君子对曰黯也进不见恶退无谤言曰宜哉晋赵无恤灭代史记曰襄子姊前为代王夫人简子既葬未除服北登夏屋请代王使厨人操铜枓以食代王及从者行斟隂令宰人各以枓击杀代王及从官遂兴兵平代地其姊闻之泣而唿天摩笄自杀代人怜之所死地名之为摩笄之山遂以代封伯鲁子周为代成君伯鲁者襄子兄故太子太子蚤死故封其子吕氏曰代北狄之别也世家曰翟犬代之先也其国在今蔚州襄子闻新稚狗之胜而能戒念伯鲁之废而传国于其子可谓有君子之资矣至于夏屋之役行如虎狼独何欤盖生于兼并无亲之国而承简子贪暴之规模遂以为临大利决大计非用仁义之所也悠悠千载同陷一见岂不哀哉越人聘于鲁又聘于齐左氏曰越人始来杜氏曰越既胜吴欲霸中国始遣使适鲁史记年表齐平公七年越人始来齐侯鲁侯邾子盟于顾左氏曰齐人责稽首因歌之曰鲁人之臯数年不觉使我髙蹈唯其儒书以为二国忧是行也公先至于阳谷三年越人纳邾子益于邾大子革奔越左氏曰邾隠公自齐奔越曰吴为无道执父立子越人归之大子革奔越越灭吴吴子夫差自杀国语曰越师遂入吴国夫差帅其贤良与其重禄以上姑蘓越围王台夫差惧使王孙雄行成于越曰昔不谷先委制于越君君告孤请成男女服从孤无奈越之先君何畏天之不祥不敢絶祀许君成以至于今今孤不道得罪于君王君王以亲辱于敝邑孤敢请成男女服为臣御句践弗忍将许之范蠡进谏曰圣人之功时为之庸得时弗成天有还形天节不逺五年复反小凶则近大凶则逺伐柯者其则不逺今君王不断其忘㑹稽之事乎乃不许使者往复来辞愈卑礼愈尊句践又欲许之蠡曰孰使我蚤朝而晏罢者非吴乎与我争三江五湖之利者非吴邪十年谋之一朝而弃之其可乎王姑勿许其事将易兾巳句践曰吾欲勿许而难对其使者子其对之蠡乃左提鼓右援枹以应使者曰昔天以越赐吴而吴不受今天以吴赐越越敢不聼天之命而听君之令乎乃不许成因使人告于夫差曰天以吴赐越孤不敢不受以民生之不长王其无死民生于地上寓也其与几何寡人其逹王于甬句东夫妇三百唯王所安以没王年夫差辞曰寡人礼先一饭君若不忘周室而为敝邑宸宇亦寡人之愿也君若曰吾将残汝社稷灭汝宗庙寡人请死吾何靣目以视于天下乎夫差将死曰使死者无知则巳若其有知吾何靣目以见员也乃缢越人以归越子㑹齐晋及诸侯于俆州世家曰句践已平吴乃以兵北渡淮与齐晋诸侯㑹于俆州越人致贡王赐越子胙命为伯世家曰致贡于周周元王使人赐句践胙命为伯吴越春秋曰句践乃使使号令齐楚秦晋皆辅周室血盟而去秦不如越之命句践乃选吴越将士西渡河以攻秦军士苦之㑹秦怖惧逆自引咎越乃还军越子以江北地至泗上与楚以泗东地与鲁归吴所侵宋地世家曰句践已㑹渡淮而南以淮上地与楚又与鲁泗东方百里归吴所侵地于宋越兵横行于江淮东诸侯毕贺号称霸王外纪曰越索卒于楚而攻晋左史倚相谓楚子曰越已破吴豪士死鋭卒尽大甲伤索兵攻晋示我病也不如起师与之分吴楚子曰善起师从之越伯怒将击楚文种曰我矣与战必不克不如赂之乃割露山之西五百里以与楚越范蠡去越越伯杀其大夫文种大事记曰按史记国语范蠡与句践深谋二十余年竟灭吴北渡兵于淮以临齐晋反国蠡以为大名之下难以乆居且句践可与同患难与䖏安及至五湖辞于句践曰君王勉之臣不复入越国矣句践曰不谷疑子之所谓者何也对曰臣闻之为人臣者君忧臣劳君辱臣死昔者王辱于㑹稽臣所以不死者为此事也今事已济矣蠡请从㑹稽之罚句践曰所不掩子之恶扬子之羙者使其身无终没于越国子听吾言与子分国不听吾言身死妻子为戮范蠡对曰臣闻命矣君行制臣行意遂乗轻舟以浮于五湖莫知其所终极史记曰范蠡去自齐遗大夫种书曰蜚鸟尽良弓藏狡兎死走狗烹越王为人长颈乌喙可与共患难不可与共安乐子何不去种见书称病不朝人或谗种且作乱越王乃赐种劒曰子教寡人伐吴七术寡人用其三而败吴其四在子子为我从先王试之种自杀四年晋荀瑶告伐齐左氏曰晋荀瑶伐齐髙无㔻帅师御之知伯视齐师马骇遂驱之曰齐人知余旗其谓余畏而反也及垒而还将战长武子请卜知伯曰君告于天子而卜之以守龟于宗祧吉矣吾又何卜焉且齐人取我英丘君命瑶非敢耀武也治英丘也以辞伐罪足矣何必卜战于犂丘齐师败绩知伯亲禽颜庚吕氏曰知伯贤于人者五犂丘之役见其三焉马骇驱之亲禽颜庚射御足力也拒长武子之辞巧文辩慧也决战不卜彊毅果敢也告于天子卜之守龟春秋之末犹如此鲁叔青如越越诸鞅聘鲁蔡成侯卒子产嗣楚人聘于秦五年晋侯及鲁臧石伐齐取廪丘左氏曰晋侯将伐齐使来乞师曰昔臧文仲以楚师伐齐取谷宣叔以晋师伐齐取汶阳寡君欲徼福于周公愿乞灵于臧氏臧石帅师㑹之取廪丘军吏令缮将进莱章曰君卑政暴往嵗克敌今又胜都天奉多矣又焉能进是躗言也役将班矣晋师乃还饩臧石牛大史谢之曰以寡君之在行牢礼不度敢展谢之越人执邾子以归立公子何左氏曰邾子又无道越人执之以归而立公子何何亦无道鲁侯以公子荆之母为夫人荆为大子左氏曰公子荆之母嬖将以为夫人使宗人衅夏献其礼对曰无之公怒曰女为宗司立夫人国之大礼也何故无之对曰周公及武公娶于薛孝惠娶于商自桓以下娶于齐此礼也则有若以妾为夫人则固无其礼也公卒立之而以荆为大子国人始恶之鲁侯朝于越左氏曰公如越得大子适郢将妻公而多与之地公孙有山使告于季孙季孙惧使因大宰嚭而纳赂焉乃止吕氏曰嚭亡吴者也句践不以为首诛而又宠秩之其不终伯也宜哉义渠聘秦六年卫侯輙出奔宋左氏曰初卫人翦夏丁氏以其帑赐彭封弥子弥子饮公酒纳夏戊之女嬖为夫人其弟期大叔疾之从孙甥也少畜于公以为司徒夫人宠衰期得罪公之入也夺南氏邑夺司㓂亥政使侍人纳公文懿子之车于池使优狡盟拳弥而甚近信之使三匠乆为灵台于籍圃与诸大夫饮酒焉褚师声子韤而登席公怒辞曰臣有疾异于人若见之君将㱿之是以不敢公愈怒大夫辞之不可褚师出公㦸其手曰必断而足闻之与公孙弥牟公文要司宼亥司徒期因三匠与拳弥以作乱使拳弥入于公宫而自大子疾之宫譟以攻公鄄子士请御之弥援其手曰不见先君乎君何所不逞欲且君尝在外矣岂必不反当今不可衆怒难犯休而易间也乃出将适蒲弥曰晋无信不可将适鄄弥曰齐晋争我不可将适泠弥曰鲁不足与请适城鉏以钩越越有君乃适城鉏弥曰卫盗不可知也请速自我始乃载寳以归公为支离之卒因祝史挥以侵卫卫人病之懿子知之请逐挥曰彼好专利而妄夫见君之入也将先道焉若逐之必出于南门而适君所夫越新得诸侯将必请师焉挥在朝遣诸其室乃馆诸外里遂有宠使如越请师鲁侯自越反左氏曰六月公至自越季康子孟武伯逆于五梧郭重仆见二子曰恶言多矣君请尽之公宴于五梧武伯为祝恶郭重曰何肥也季孙曰请饮彘也以鲁国之密迩仇雠臣是以不获从君克免于大行又谓重也肥公曰是食言多矣能无肥乎饮酒不乐公与大夫始有恶七年越臯如后庸宋乐茷鲁叔孙舒伐卫纳卫侯辄卫人赂之不克纳卫人立黚左氏曰叔孙舒帅师㑹越臯如后庸宋乐茷纳卫侯文子欲纳之懿子曰君愎而虐少待之必毒于民乃睦于子矣师侵外州大获出御之大败掘褚师定子之墓焚之于平庄之上文子使王孙齐私于臯如曰子将大灭卫乎抑纳君而已乎臯如曰寡君之命无他纳卫君而已文子致衆而问焉曰君以蛮夷伐国国几亡矣请纳之衆曰勿纳曰弥牟亡而有益请自北门出衆曰勿出重赂越人申开守陴而纳公公不敢入师还立悼公南氏相之以城鉏与越人公曰期则为此令茍有怨于夫人者报之卫人使司徒期聘于越左氏曰司徒期聘于越公攻而夺之币期告越伯越伯命取之期以衆取之公怒杀期之甥之为大子者出公自城鉏使以弓问子赣且曰吾其入乎子赣稽首受弓对曰臣不识也私于使者曰昔成公孙于陈寗武子孙庄子为宛濮之盟而君入献公孙于齐子鲜子展为夷仪之盟而君入今君再在孙矣内不闻献之亲外不闻成之卿则赐不识所由入也诗曰无竞惟人四方其顺之若得其人四方以为主而国于何有遂卒于越宋景公卒大尹立启六卿逐启及大尹而立得左氏曰宋景公无子取公孙周之子得与启畜诸公宫未有立焉于是六卿三族降聼政因大尹以逹大尹常不告而以其欲称君命以令国人恶之公逰于空泽卒于连中大尹兴空泽之士千甲奉公自空桐入如沃宫使召六子曰君请六子画至以甲刧之曰君有疾病请二三子盟乃盟于少寝之庭曰无为公室不利大尹立启奉丧殡于大宫三日而后国人知之司城茷使宣言于国曰大尹惑蛊其君而专其利今君无疾而死又匿之是无他矣大尹之罪也六子在唐㿻皆归授甲使狥于国曰大尹惑蛊其君以陵虐公室与我者救君者也衆曰与之使国人施于大尹大尹奉启以奔楚乃立得王崩太子介践位晋荀瑶城宅阳大事记曰水经注竹书纪年晋出公六年荀瑶城宅阳济渎之旁有故宅阳城也魏冉攻魏芒卯于北宅乃此地属荥阳癸酉贞定王元年越人使后庸聘鲁且言邾田鲁侯及越后庸盟于平阳左氏曰越子使后庸来聘且言邾田封于骀上盟于平阳三子皆从康子病之言及子赣曰若在此吾不及此夫武伯曰然何不召曰固将召之文子曰他日请念晋荀瑶帅师伐郑齐陈恒帅师救郑晋师还左氏曰晋荀瑶帅师伐郑次于桐丘郑驷𢎞请救于齐齐师将兴陈成子属孤子三日朝设乗车两马繋五邑焉召颜涿聚之子晋曰隰之役而父死焉以国之多难未女恤也今君命女以是邑也服车而朝毋废前劳乃救郑及留舒违谷七里谷人不知及濮雨不渉子思曰大国在敝邑之宇下是以告急今师不行恐无及也成子衣制杖戈立于坂上马不出者助之鞭之知伯闻之乃还曰我卜伐郑不卜敌齐使谓成子曰大夫陈之自出陈之不祀郑之罪也故寡君使瑶察陈𠂻焉谓大夫其恤陈乎若利本之颠瑶何有焉成子怒曰多陵人者皆不在知伯其能乆乎中行文子曰有自晋师告寅者将为轻车千乗以压齐师之门成子曰寡君命恒曰无及寡无畏衆虽过千乗敢辟之乎将以子之命告寡君文子曰吾乃今知所以亡君子之谋也始𠂻终皆举之而后入焉今我三不知而入之不亦难乎鲁侯出奔越左氏曰季康子卒公弔焉降礼公患三桓之侈也欲以诸侯去之三桓亦患公之妄也故君臣多间公游于陵坂遇孟武伯于孟氏之衢曰请有问于子余及死乎对曰臣无由知之三问卒辞不对公欲以越伐鲁而去三桓秋公如有陉氏因孙于邾乃遂如越鲁哀公卒于有山氏鲁人立其子宁史记曰国人迎哀公复归卒于有山氏子宁立是为悼公悼公之时三桓胜鲁如小侯卑于三桓之家古史曰子贡言哀公不没于鲁而史记称哀公自越归卒于有山氏归于有山而不归国事未可信也二年三年晋地震四年燕献公卒孝公立越菼执卒子鹿郢嗣索隠曰纪年云晋出公十年十一月于粤子勾践卒是为菼执次鹿郢立乐资云越语谓鹿郢为鼫与五年晋荀瑶赵无恤帅师围郑左氏曰悼之四年晋荀瑶帅师围郑未至郑驷𢎞曰知伯愎而好胜早下之则可行也乃先保南里以待之知伯入南里门于桔柣之门郑人俘酅魁垒赂之以知政闭其口而死将门知伯谓赵孟入之对曰主在此知伯曰恶而无勇何以为子对曰以能忍耻庶无害赵宗乎知伯不悛赵襄子由是惎知伯六年晋人楚人聘秦郑声公卒子易嗣晋河絶于扈八年秦堑阿旁秦伐大荔取其王城大事记曰大荔戎之别种也徐广曰今之临晋也按匃奴传岐梁山泾漆之北有义渠大荔乌氏朐衍之戎外纪曰是时义渠大荔最强筑城数十皆自称王十年越鹿郢卒子不夀嗣十有一年晋荀瑶与赵氏韩氏魏氏分范中行氏之地以为已邑晋侯告于齐鲁请伐四卿四卿反攻其君晋侯奔齐晋荀瑶灭夙繇大事记曰夙繇狄国也知伯欲攻夙繇而无道铸大钟方车二轨以遗之夙繇之君斩岸堙谿以迎钟赤章蔓枝谏曰知伯贪而无信欲攻我而无道今师必随之君曰大国为懽而子逆之不祥赤章蔓枝曰为人臣不忠贞罪也忠贞不用逺身可也断毂而行至齐七月而夙繇亡外纪载于此年今从之十有二年晋出公卒于齐荀瑶立昭公曽孙骄而专其政史记曰知伯与赵韩魏共分范中行地以为邑出公怒告齐鲁欲以伐四卿四卿恐遂反攻出公出公奔齐道死故知伯乃立昭公曽孙骄为晋君是为哀公哀公大父雍晋昭公少子也号戴子戴子生忌忌善知伯早死知伯欲尽并晋未敢乃立忌子骄为君当是时晋国政皆决知伯晋哀公不得有所制知伯遂有范中行地最彊蔡声侯卒子嗣晋荀瑶袭卫还三卿宴于蓝䑓战国䇿曰知伯欲伐卫遗卫君野马四百白璧一羣臣皆贺南文子有忧色曰此小国之礼而大国致之君其图之卫君以其言告边境知伯果起兵袭卫至境而反曰卫有贤人先知吾谋也已而又欲袭卫亡其大子使奔卫南文子曰大子颜甚有宠亡必有故使人迎之于境曰车过五乗慎勿纳知伯乃止国语曰还自卫三卿宴于蓝台知襄子戏韩康子而侮叚规知国闻之谏曰主不备难必至矣曰难将由我我不为难谁敢兴之对曰郄氏有车辕之难赵有孟姬之谗栾有叔祁之愬范中行有函冶之难皆主之所知也夏书曰一人三失怨岂在明不见是图周书曰怨不在大亦不在小君子能勤小物故无大患今主一宴而耻人之君相又弗备曰不敢兴难夫谁不可喜而谁不可惧蜹蛾蠭虿皆能害人况君相乎弗听自是五年乃有晋阳之难叚规反首难而杀知伯于师晋河水赤三日秦伯帅师与緜诸战十有三年晋取秦武城史记秦纪曰晋取武城齐平公卒子积嗣陈成子卒子盘代大事记曰成子陈恒也春秋谓之陈史记谓之田盖自春秋后遂称田氏也盘相齐宣公宣公名年表作就田盘世本作班十有四年晋荀瑶大治宫室国语曰知襄子为室羙士茁夕焉知伯曰室羙矣对曰羙则羙矣抑臣亦有惧也知伯曰何惧对曰臣以秉笔事君志有之曰髙山峻原不生草木松栢之地其土不肥今土木胜臣惧其不安人也室成三年而知氏亡晋荀瑶约魏驹韩虎攻赵无恤无恤奔晋阳通鑑曰知伯请地于韩康子康子欲弗与叚规曰知伯好利而愎不与将伐我不如与之彼狃于得地必请于他人他人不与必向之以兵然则我得免于患而待事之变矣康子曰善乃与之知伯悦又求地于魏桓子桓子欲弗与任章问焉桓子曰无故任章曰无故索地诸大夫必惧吾与之地知伯必骄彼骄而轻敌此惧而相亲以相亲之兵待轻敌之人知氏之命必不长矣不如与之以骄知伯然后可以择交而图之柰何独以吾为知氏质乎桓子曰善亦与之知伯又求蔡臯狼之地于赵襄子襄子弗与知伯怒帅韩魏之甲以攻之襄子将出曰吾何走乎从者曰长子近且城厚完襄子曰民罢力以完之又毙死以守之其谁与我从者曰邯郸之仓库实襄子曰浚民之膏泽以实之又因而杀之其谁与我其晋阳乎先主之所属也尹铎之所寛也民必和矣乃走晋阳郑人弑哀公而立声公之弟丑十有五年晋荀瑶及韩魏围晋阳通鑑曰三家围而灌之城不浸者三板沈灶产鼃民无叛意十有六年晋赵无恤约魏驹韩虎攻荀瑶灭之三分其地通鑑曰知伯行水魏桓子御韩康子骖乗知伯曰吾乃今知水可以亡人国也桓子肘康子康子履桓子之跗以汾水可以灌安邑绛水可以灌平阳也絺疵谓知伯曰韩魏必反矣知伯曰子何以知之对曰以人事知之夫从韩魏而攻赵赵亡难必及韩魏矣今约胜赵而三分其地城降有日而二子无喜志有忧色是非反而何明日知伯以其言告二子二子曰此谗臣欲为赵氏㳺説使主疑二家而懈于攻赵也不然二家岂不利朝夕分赵氏之田而欲为此危难不可成之事乎二子出絺疵入曰主何以臣之言告二子也知伯曰子何以知之对曰臣见其视臣端而趋疾知臣得其情故也知伯不悛赵襄子使张孟谈潜出见二子曰臣闻脣亡则齿寒赵亡则韩魏为之次矣二子乃隂与约为之期日而遣之襄子夜使人杀守隄之吏而决水灌知伯军知伯军乱韩魏翼而击之襄子将卒犯其前大败其衆遂杀知伯灭其族而分其地唯辅果在左氏曰赵襄子惎知伯遂丧之知伯贪而愎故韩魏反而丧之通鑑曰赵襄子漆知伯之头以为饮器知伯之臣豫让欲为之报仇乃诈为刑人挟匕首入襄子宫中涂厠左右欲杀之襄子曰知伯死无后而此人欲为报仇真义士也吾谨避之耳让又漆身为癞吞炭为哑行乞于市其妻不识也其友识之为之泣曰以子之才臣事赵孟必得近幸子乃为所欲为顾不易邪何乃自苦如此让曰委质为臣而求杀之是二心也吾所以为此者将以愧天下后世之为人臣而懐二心者也后又伏于桥下欲杀襄子襄子杀之大事记曰叚规谓韩康子曰分地必取成臯康子曰成臯石熘之地也寡人无所用之叚规曰臣闻一里之厚而动千里之权者地利也千人之衆而破三军者不意也君用臣言则韩必取郑矣康子曰善果取成臯至韩之取郑也果从成臯始赵襄子行赏髙共为上晋阳之难唯共无功功臣皆怒襄子曰方晋阳急群臣皆懈唯共不敢失人臣礼是以先之张孟谈既固赵宗告襄子曰五霸之所以致天下者主势能制臣无令臣能制主故贵为列侯者不令在相位自将军以上不为近大夫今臣之名显而身尊权重而衆服臣愿捐功名去权势以离衆襄子怅然曰何哉吾闻辅主者名显功大者身尊任国者权重此先圣之所以集国家安社稷乎子何为然对曰臣观成事闻往古臣主之权均能羙未之有也君若弗图则臣力不足怆然有决色乃纳地释事而耕于负亲之丘齐田盘使其宗人尽为齐都邑大夫与三晋通使晋赵无恤使新稚狗伐狄大事记曰按国语列子外纪赵襄子使新稚穆子伐狄胜之取左人中人遽人来告襄子方食而有忧色侍者曰狗之事大矣而主之色不怡何也襄子曰夫江河之大也不过三日飘风暴雨不终朝日中不须臾今赵氏之徳行无所积一朝而两城下亡其及我哉君子曰赵氏其昌乎夫忧者所以为昌也喜者所以为亡也胜非其难者也持之者其难者也唯有道之主为能持胜外纪载于此年今从之十有七年晋知开奔秦大事记曰开荀瑶之族也荀氏自首以来或谓知氏按秦年表晋大夫知开率其邑人来奔十有八年秦左庶长城南郑大事记曰史失其名庶长秦官见于左传鲁襄公十一年秦记则庶长弗忌当桓王二十二年则秦有此官乆矣秦楚变于夷狄不用礼故官名异于他国卫悼公卒子弗嗣蔡元侯卒子齐嗣十有九年燕孝公卒载立二十年越盲姑卒子翁嗣越人迎女于秦二十有一年晋知寛奔秦大事记曰按秦年表晋大夫知伯寛率其邑人来奔知伯既灭六年而寛始率邑人奔秦或者别守邑而未下若燕将守聊城之类欤二十有二年楚子灭蔡蔡侯齐出亡二十有四年楚灭杞大事记曰杞东楼公者夏后禹之后周武王克殷封之于杞自东楼公至简公春凡十九世楚惠王灭之史记曰舜之后周武王封之陈至楚惠王灭之禹之后周武王封之杞楚惠王灭之契之后为殷殷破周封其后于宋齐愍王灭之后稷之后为周秦昭王灭之臯陶之后或封英六楚穆王灭之伯夷之后至周武王复封于齐曰大公望陈氏灭之伯翳之后至周平王时为秦项羽灭之垂䕫龙后不知所封右十人者皆唐虞之际名有功徳臣也其五人之后皆至帝王余乃为显诸侯古史论曰宋杞皆天子之事守也盖礼乐车服在焉故孔子曰夏礼吾能言之杞不足徴也殷礼吾能言之宋不足徴也文献不足故也宋虽不足徴然春秋之际晋楚大国有所不知未尝不问焉如杞遂至于用夷无足言者昔孔子学官名于郯子郯至㣲矣而其先王之遗文于诸侯为详孔子之于夏礼盖犹有考于杞欤而国无君子不能自列悲夫楚与秦平楚东侵地至于泗史记曰楚灭杞与秦平是时越已灭吴而不能正江淮北楚东侵广地至泗上二十有五年秦伐义渠执其君以归晋韩虎魏驹伐伊洛隂戎灭之外纪曰秦伐义渠虏其君是时韩魏共灭伊洛隂戎其遗脱者皆西走踰汧陇自此中国无戎宼惟余义渠一种焉二十有六年日有食之昼晦星见秦厉共公卒子嗣二十有八年王崩子去疾践位弟叔弑之少弟嵬杀叔而立史记本纪曰贞定王崩子去疾立是为哀王三月弟叔袭杀去疾而自立是为思王立五月少弟嵬攻杀思王而自立封弟掲于河南以续周公之职大事记曰河南即郏鄏周武王迁九鼎周公营以为都是为王城又迁殷民于洛阳下都是为成周平王东迁定都于王城王子朝之乱其余党多在王城敬王畏之徙都成周至是考王以王城故地封其弟桓公焉稽古録谓桓公为东周桓公非也平王东迁之后所谓西周者丰镐也所谓东周者东都也威烈王之后所谓西周者河南也所谓东周者洛阳也河南桓公之时虽未有东西周之名推本而言之谓之西周桓公则可矣何以称河南为西周自洛阳下都而视王城则在西也何以称洛阳为东周自河南王城视下都则在东也君陈毕公尹殷民盖在下都之地今书皆谓之东郊则下都在王城之东明矣秦南郑反大事记曰水经汉水东过南郑县南郦道元注耆旧传云南郑之号始于郑桓公桓公死于犬戎其民南奔故以南为称即汉中郡治也按本纪秦惠王始取楚汉中置汉中郡今躁公之时已书南郑反岂地之往来不常先尝属秦欤今属兴元府辛丑考王元年二年晋哀公卒子栁嗣四年晋侯反朝于韩赵魏氏晋独有绛曲沃史记曰幽公之时晋畏反朝韩赵魏独有绛曲沃余皆入三晋六年夏六月雪日有食之七年燕成公卒闵公立八年彗星见九年楚惠卒子中嗣卫敬公卒子纠嗣卫属于晋韩赵魏氏世家曰是时三晋强卫如小侯属之十年楚灭莒大事记曰楚世家简元年北伐灭莒杜氏释例曰莒国嬴姓少昊之后也周武王封兹舆期于莒今城阳莒县是也世本自纪公以下为己姓不知谁赐之姓也十一世兹丕公始见春秋共公以下㣲弱不复见矣四世楚灭之鲁悼公卒子嘉嗣礼记曰悼公之丧季昭子问于孟敬子曰为君何食敬子曰食粥天下之逹礼也吾三臣者之不能居公室也四方莫不闻矣勉而为瘠则吾能毋乃使人疑夫不以情居瘠者乎哉我则食食十有一年义渠伐秦侵至渭阳十有二年秦躁公卒弟立秦纪曰懐公从晋来享国十有三年晋桃李冬实十有四年晋侯鲁侯㑹于楚丘十有五年王崩太子午践位卫公子亹弑其君昭公而自立西周公封其少子班于巩以奉王是为东周大事记曰此东西周分之始也初考王封其弟于河南是为河南桓公桓公卒子威公立威公卒子惠公立河南惠公复自封其少子于巩以奉王号东周自河南桓公续周公之职而秉政三世益专所以别封少子使奉王者殆欲独擅河南之地而不复奉王欤前汉地理志曰巩东周所居非也东周者指威烈王所居之洛阳也巩班之采邑也世本曰东周惠公名班居洛阳是班秉政于洛阳而采邑则在巩安得遂指巩为东周乎当是时东西周虽未分治然河南惠公既号奉王者为东周亦必自号为西周矣丙辰威烈王元年晋赵襄子卒以兄伯鲁之孙浣为后徙治中牟襄子之弟嘉逐浣而自立于代史记曰襄子北有代南并知氏彊于韩魏其后娶空同氏生五子襄子为伯鲁之不立也不肯立子且必欲传位与伯鲁子代成君成君先死乃取代成君子浣立为大子襄子立三十三年卒浣立是为献子献子少即位治中牟秦庶长鼌弑其君懐公国人立其孙大事记曰庶长鼌与大臣围懐公懐公自杀懐公大子曰昭子蚤死大臣乃立大子昭子之子是为灵公秦记作肃灵公云居泾阳郑共公卒子己嗣晋韩康子卒子启章代魏桓子卒子斯代二年晋赵桓子卒国人杀其子迎浣复位史记曰襄子弟桓子逐献子自立于代一年卒国人曰桓子立非襄子意乃共杀其子而复迎立献子三年晋韩启章伐郑杀幽公郑人立其弟骀四年秦作上下畤大事记曰秦灵公作上下畤于吴阳上畤祭黄帝下畤祭炎帝六年盗杀晋幽公魏斯诛乱者立其子止大事记曰幽公淫妇人夜窃出邑中盗杀幽公魏文侯以兵诛晋乱立幽公子止年表书魏诛晋幽公盖有脱字皇极经世作魏文侯杀晋幽公因年表之误也七年晋魏斯城少梁韩启章都平阳赵浣城泫氏大事记曰按秦本纪灵公六年晋城少梁秦击之年表灵公七年与魏战少梁盖出师在六年而战在七年也竹书纪年晋烈公元年韩武子都平阳赵献子城泫氏少梁故城在同州韩城县南二十二里泫氏今泽州髙平县八年秦人与晋魏氏战少梁越灭郯大事记曰郯少皥氏之后也嬴姓国在东海郡今海州方春秋时大皥之后犹有任宿须句颛臾四国存而少皥之祀莒郯实司之至于战国二皥之世独任仅见于孟子之书而已此臧文仲所以发不祀忽诸之叹也甲子九年晋魏氏复城少梁秦城堑河濒秦初以君主妻河史记索隠曰谓初以此年取他女为君主君主犹公主也妻河谓嫁之河伯故魏俗犹为河伯取妇盖其遗风殊异其事故云初大事记曰以君甥妻河用诸河以求福也戎狄之俗也魏文侯使西门豹为邺令邺民苦为河伯取妇豹始禁之正与同时魏与秦邻意者染秦俗与十年晋赵氏城平邑十有一年秦补龎城城籍姑卫公孙颓弑其君懐公而自立秦灵公卒国人废其子而立其季父大事记曰简公懐公之子而昭子之弟也秦记曰简公从晋来享国齐田居思伐晋赵氏鄙围平邑十有二年中山武公初立大事记曰按左传昭公十二年八月晋荀吴假道于鲜虞灭肥是冬晋复伐鲜虞杜预曰鲜虞白狄别种在中山新市县中山名见于传盖始于此及定公四年晋合诸侯于召陵谋为蔡伐楚荀寅曰诸侯方贰中山不服无损于楚而失中山不如辞蔡侯则中山是时势已渐强能为晋之轻重矣史记赵世家是年书中山武公初立意者其势益强遂建国备诸侯之制与诸夏抗欤索隠曰中山古鲜虞国姬姓也而徐广曰中山武公周定王之孙西周桓公之子古史谓周衰已甚安能使子弟据中山乎其説是也或者徐广徒闻中山姬姓遂傅㑹其世系欤十有三年齐田白伐晋毁黄城围阳狐秦与晋战败于郑下晋河岸崩壅龙门至于底柱大事记曰春秋后河患见于史传者始于此汉待诏贾让曰隄防之作近起战国壅防百川各以自利齐与赵魏濒河齐地卑下作隄去河二十五里河东抵齐隄则西泛赵魏亦为隄去河二十五里虽非其正水尚有所游盪时至而去则填淤肥羙民耕田之或乆无害稍筑室宅遂成聚落大水时至漂没则更起隄防以自救稍去其城郭排水泽而居之湛溺自其宜也战国之时河水溃圯隄岸如今嵗所书者盖亦无几至于秦汉以后河始为世大患贾让之论可谓究其本末矣十有四年齐田白伐鲁莒及安阳大事记曰世家作伐鲁葛及安陵史记正义曰后魏地形志云己氏有安阳城今宋州县西北四十里安阳故城是晋魏斯使其子击围繁龎出其民越朱勾卒子翳嗣十有五年齐田白伐鲁取一城十有六年日有食之王命晋韩启章赵浣伐齐入长城大事记曰按外纪王命韩赵伐齐入长城是时三晋自通王室亦如列国特未赐命耳后汉志济北国有长城至东海史记蘓代説燕王曰齐有长城巨防巨防即防门在平隂鲁元公卒子显嗣齐田汾败晋赵氏于平邑获其将韩举取平邑齐田庄子卒子和代礼记曰陈庄子死赴于鲁鲁人欲勿哭缪公召县子而问焉县子曰古之大夫束脩之问不出竟虽欲哭之安得而哭之今之大夫交政于中国虽欲勿哭焉得而弗哭且臣闻之哭有二道有爱而哭之有畏而哭之公曰然然则如之何而可县子曰请哭诸异姓之庙于是与哭诸县氏大事记曰和田太公也史记索隠曰按汲冢纪年田庄子卒明年立悼子悼子卒乃次立和是庄子后有悼子盖歴年无几所以世本及史记不得録也十有七年鲁侯尊礼孔伋孟子曰缪公亟见于子思曰古千乗之国以友士何如子思不悦曰古之人有言曰事之云乎岂曰友之云乎又曰缪公之于子思也亟问亟餽鼎肉子思不悦于卒也摽使者出诸大门之外北靣稽首再拜而不受曰今而后知君之犬马畜伋盖自是䑓无餽也鲁侯以公仪休为相泄栁申详为臣董仲舒曰公仪子相鲁入其家见织帛怒而出其妻食于舎而茹葵愠而㧞其葵曰吾已食禄又夺园夫红女利乎孟子曰昔者鲁缪公无人乎子思之侧则不能安子思泄栁申详无人乎缪公之侧则不能安其身秦初令吏帯劒大事记曰佩玉三代也佩劒秦也秦与三代之分无他观其所佩而已矣秦记七年又书百姓初帯劒晋魏斯伐秦筑临晋元里大事记曰临晋按前汉地里志故大荔秦灭之更名臣瓒曰旧説秦筑髙垒以临晋国故曰临晋元里失其地皆魏文侯伐秦所取筑而守之也秦孝公所谓厉躁简公出子之不宁三晋攻夺我河西地此类是也晋韩武子卒子䖍代赵献子卒子籍代十有八年晋魏斯击宋使乐羊伐中山克之使其子击守中山外纪曰魏文侯尝借道于赵攻中山赵不许赵利曰魏攻中山而不能取则魏罢而赵重魏㧞中山必不能越赵而守是用兵者魏而得地者赵也君不如许之彼知君利之必将辍行君不如借之道而示不得已也大事记曰按史记战国䇿韩诗外传古史乐羊攻中山其子在中山悬之以示羊羊不顾中山烹而为之羮羊啜之尽一盃中山知其忍下之文侯赏其功而疑其心文侯爱少子挚使太子击守中山赵仓唐傅之居三年往来之使不通仓唐使于文侯以诗讽之文侯乃出少子挚封之中山而复太子击通鑑曰文侯伐中山克之以封其子击他日问于羣臣曰我何如主皆曰仁君任座曰君得中山不以封君之弟而以封君之子何谓仁君文侯怒任座趋出次问翟璜对曰仁君也文侯曰何以知之对曰君仁则臣直向者任座之言直是以知之文侯悦使璜召座而反之亲下堂迎之以为上客大事记曰文侯子武侯之世赵世家书与中山战于房子是时盖已复国其后与诸国并称王则其势又强矣意者若郑庄公克许虽有其地而不絶其祀所以能复兴欤索隠之説亦然秦堑洛城重泉大事记曰洛城失其地重泉属冯翊括地志云重泉城在同州蒲城县东南四十五里本纪书于七年齐田和伐鲁取成大事记曰淳于髠曰鲁穆公之时公仪子为政子栁子思为臣鲁之削滋甚质诸孟子皆非是穆公亟见于子思曰古千乗之国以友士子思不悦曰古之人有言曰事之云乎岂曰友之云乎是穆公欲友子思而不可得也况敢臣之乎以台无餽之事观之悦贤不能举故不能飬无惑乎鲁之削也穆公虽不能终用子思然尊贤尚徳之意当时所罕而公仪之亷俭亦得相小国之道以鲁之弱﨑岖于强暴之间竟能与战国相终始未必非其君相之力也秦初租禾大事记曰秦不用周礼所谓初租禾者变其国之旧制耳其増其损不可知也晋魏斯伐秦至郑而还筑洛隂合阳大事记曰郑盖长安之郑乃桓公所始封非新郑也史记正义曰雒漆沮水也雒隂城在水南合阳洽水之北括地志云合阳故城在同州河西县南三里雒隂在同州西楚简卒子当嗣晋韩䖍伐郑取雍丘史记正义曰雍丘今汴州县也古杞国郑城京大事记曰备韩也括地志云京县故城在郑州荥阳县东南二十里十有九年晋魏斯受经于卜子夏友田子方敬叚干木通鑑曰魏文侯以卜子夏田子方为师每过叚干木之庐必式四方贤士多归之子击出遭田子方于道下车伏谒子方不为礼击怒谓子方曰富贵者骄人乎贫贱者骄人乎子方曰亦贫贱者骄人耳富贵者安敢骄人国君而骄人则失其国大夫而骄人则失其家失其国家者未闻有以国家待之者也夫士贫贱言不用行不合则纳履而去安往而不得贫贱哉击乃谢之大事记曰文侯受子夏经艺客叚干木过其闾未尝不轼也史记以田子方为文侯师説苑载翟璜谓子方曰公孙成进子夏而君师之进叚干木而君友之进先生而君敬之盖得其实吕氏春秋曰魏文侯过叚干木之闾而轼之其仆曰君胡为轼曰叚干木贤者也未尝肯以已易寡人也吾安敢不轼叚干木光乎徳寡人光乎地叚干木富乎义寡人富乎财吾安敢骄之于是君请相之叚干木不肯受乃致禄百万而时往舘之国人皆喜居无几何秦欲攻魏司马唐谏曰叚干木贤者也而魏礼之天下莫不闻无乃不可加兵乎秦君以为然乃不敢攻郑人伐晋韩氏败韩兵取负黍大事记曰括地志云负黍在洛州阳城西三十七里今属河南府齐侯郑伯㑹于西城齐田和伐卫取毋丘大事记曰毋音贯即古贯国在曹州济隂县南五十六里晋魏斯以吴起为西河守西门豹为邺令上地守李悝作尽地力之教及平籴法着法经通鑑曰吴起者卫人仕于鲁齐人伐鲁鲁人欲以为将起取齐女鲁人疑之起杀妻以求将大破齐师或谮之曰起始事鲁参母死不奔丧曽参絶之又杀妻以求为将起残忍薄行人也起恐得罪闻魏文侯贤乃往归之文侯问诸李克克曰起贪而好色然用兵司马穰苴弗能过也于是文侯以为将击秦㧞五城起之为将卧不设席行不骑乗亲褁赢粮与士卒最下者同衣食分劳苦卒有病疽者起为吮之卒母闻而哭之或问之对曰往年吴公吮其父其父战不还踵遂死于敌吴公今又吮其子妾不知其死所矣是以哭之大事记曰吴起事文侯为将㧞秦五城乃以为西河守以拒秦李悝为上地守下令曰人有狐疑之讼令射的中者胜不中者负令下而人皆习射及与秦人战大败之文侯以邺为忧任西门豹守邺而河内称治按前汉晋志杜佑通典李悝为魏文侯作尽地力之教以为地方百里提封九万顷除山泽邑居三分去一为田六百万畮治田勤谨则畮益三斗不勤则损亦如之地方百里之増减輙为粟百八十万石又曰籴甚贵伤民甚贱伤农民伤则离散农伤则国贫善平籴者必谨观嵗有上中下孰上孰其収自四余四百石上籴三而舎一中孰自三余三百石上籴二而舎一下孰自倍余百石上则籴一使民适足贾平则止小饥则发小孰之所歛中饥则发中孰之所歛大饥则发上孰之所歛而粜之又撰次诸国法着法经以为政莫急于盗贼故始于盗律盗贼须劾捕故着囚捕二篇其轻狡越城博戏借假不亷淫侈踰制以为杂律一篇终以具律具其加减凡六篇商君受之以相秦具律今之名例律也二十有一年晋魏斯以魏成为相通鑑曰文侯谓李克曰先生有言家贫思良妻国乱思良相今所置非成则璜二子何如对曰居视其所亲富视其所与逹视其所举穷视其所不为贫视其所不取五者足以定之矣文侯曰先生就舎吾之相定矣李克出翟璜曰闻君召先生而卜相果谁为之克曰魏成璜忿然曰西河守吴起臣所进也君内以邺为忧臣进西门豹君欲伐中山臣进乐羊中山已㧞无使守之臣进先生君之子无傅臣进屈侯鲋以耳目之所睹记臣何负于魏成克曰子之言克于君者岂将比周以求大官哉君问相于克克之对如是所以知君之必相魏成者成食禄千钟什九在外什一在内是以东得卜子夏田子方叚干木此三人者君皆师之子所进五人者君皆臣之子恶得与魏成比也璜再拜曰鄙人失对愿卒为弟子齐宣公卒子贷嗣齐田㑹以廪丘叛田氏大事记曰史记世家年表皆书田㑹以廪丘反㑹非叛齐也叛田氏也晋赵籍以公仲连为相史记曰赵烈侯好音谓公仲连曰寡人有爱可以贵之乎连曰富之可贵之则否君曰然郑歌者枪石二人吾赐之田人万畆连诺而不与烈侯屡问连乃称疾不朝番吾君谓连曰君实好善而未知所持公仲亦有进士乎连曰未也曰牛畜荀欣徐越皆可连进之畜侍以仁义烈侯逌然明日欣侍以举贤使能明日越侍以节财俭用察度功徳所与无不充君説乃谓连曰歌者之田且止以畜为师欣为中尉越为内史赐连衣二袭二十有二年宋昭公卒子购由嗣大事记曰按外纪昭公尝出亡谓其御曰吾被服而立侍御者数十人无不曰吾君丽也吾发言动事朝臣数百人无不曰吾君圣也内外不见吾过失是以亡也乃改操易行二年而羙闻于宋宋人迎而复之戊寅二十有三年九鼎震御批资治通鑑纲目前编卷十八御批资治通鑑纲目前编举要卷一钦定四库全书御批资治通鑑纲目前编举要卷一陶唐氏帝尧甲辰元载乃命羲和二载定闰法七载麒麟游薮泽十有二载巡狩甲子二十有一载甲申四十有一载虞舜生于诸冯五十载帝游于康衢六十载舜以孝闻六十有一载洪水咨四岳举鲧俾乂六十有九载鲧绩用弗成七十载举舜登庸谨徽五典纳于百揆賔于四门流凶族殛鲧于羽山放驩兜于崇山七十有二载舜纳于大麓使禹平水土益掌火弃教民播种契为司徒丙辰七十有三载荐舜于天舜受终于文祖七十有四载巡狩流共工于幽洲七十有六载窜三苖于三危八十载禹告成功甲子八十有一载肇十有二州封伯禹于有夏封四岳于有吕加赐伯益封契于商封弃于邰九十载癸未一百载帝乃徂落甲申百有一载乙酉百有二载舜避于南河之南有虞氏帝舜丙戌元载月正元日格于文祖咨二十有二人禹臯陶相与陈谟巡狩四岳八伯三载考绩五载箾韶乐成六载巡狩七载作大唐之歌九载三考黜陟幽明庶绩咸熈分北三苗十有四载帝作歌十有五载帝载歌十有六载九叙惟歌丁巳三十有二载帝命禹总师三十有三载正月朔旦禹受命于神宗率百官若帝之初帝命禹叙洪范九畴复九州三十有五载咨禹征有苗甲子三十有九载癸酉四十有八载帝陟方乃死甲戍四十有九载乙亥五十载禹避于阳城夏后氏大禹丙子元嵗春正月即位会诸侯于涂山二嵗臯陶薨荐益于天三嵗考功五嵗巡狩八嵗巡江南戮防风氏崩于会稽甲申后启元嵗二嵗益避于箕山之隂三嵗大战于丼九嵗王崩子太康践位癸巳太康元嵗尸位十有九嵗畋于洛表羿拒于河五弟御母以从遂都阳夏二十有九嵗王崩于阳夏弟仲康立壬戌仲康元嵗肇位四海命𦙍侯掌六师季秋月朔辰弗集于房𦙍侯承王命征羲和甲子三嵗羿灭伯封十有三嵗王崩子相践位乙亥后相元嵗征畎夷二嵗征黄夷七嵗于夷来宾畎夷来賔八嵗寒浞杀羿二十有八嵗寒浞使其子浇弑王于帝丘后缗归于有仍靡奔有鬲氏癸夘少康元嵗相后缗生少康于有仍甲子二十有二嵗少康自有仍奔虞壬午四十嵗靡自有鬲氏収二斟之衆灭寒浞立少康王灭浇于过使季杼灭豷于戈复禹之绩方夷来宾六十有一嵗王崩子季杼践位少子无余封于越甲辰后杼元嵗五嵗征东海伐二夀十有七嵗王崩子槐践位辛酉后槐元嵗三嵗东九夷来御甲子四嵗二十有六嵗王崩子芒践位丁亥后芒元嵗以𤣥圭宾于河乃东狩于海十有八嵗王崩子泄践位乙巳后泄元嵗命东夷命西羌十有六嵗王崩子不降践位辛酉后不降元嵗甲子四嵗六嵗伐九苑五十有九嵗王崩弟扄立庚申后扄元嵗甲子五嵗二十有一嵗王崩子厪践位辛巳后厪元嵗二十有一嵗王崩不降之子孔甲立壬寅后孔甲元嵗三嵗甲子二十有三嵗戊辰二十有七嵗商主癸生子履三十有一嵗王崩子臯践位癸酉后臯元嵗十有一嵗王崩子发践位甲申后发元嵗诸夷宾于王门十有九嵗王崩子癸践位癸夘后癸元嵗甲子二十有二嵗公刘迁于豳三十有三嵗伐䝉山有施氏进妹喜三十有五嵗商主癸薨子履嗣汤始居亳戊寅三十有六嵗商汤征葛三十有七嵗商汤进伊尹四十嵗伊尹复归于亳四十有二嵗囚商汤于夏台已而释之五十有一嵗太史令终古出奔商甲午五十有二嵗乙未商王成汤十有八祀王伐桀放之于南巢仲虺作诰王归自夏诞告万方三月王至东郊诸侯论功罪立禹后与圣贤古有功者之后封孤竹等国各有差大旱十有九祀大旱二十祀大旱夏桀死于亭山二十有一祀大旱发庄山之金铸币赈民二十有二祀大旱二十有三祀大旱二十有四祀大旱祷于桑林以六事自责雨三十祀王崩嫡孙太甲践位戊申太宗太甲元祀十有二月乙丑伊尹祀于先王奉嗣王祇见厥祖百官总已以聴冢宰伊尹乃明言烈祖之徳以训于王王徂桐宫居忧二祀王在桐宫三祀十有二月朔伊尹以冕服奉王归于亳伊尹既复政将告归乃陈戒于王甲子十有七祀三十有三祀王崩庙号太宗子沃丁践位辛巳沃丁元祀八祀伊尹薨𦵏于亳咎单训伊尹事二十有九祀王崩立弟太庚庚戍太庚元祀甲子十有五祀二十有五祀王崩子小甲践位乙亥小甲元祀十有七祀王崩弟雍已立壬辰雍已元祀三祀十有二祀王崩弟太戊立甲辰中宗太戊元祀亳有祥用伊陟臣扈格于上帝巫咸又王家大修成汤之政三祀诸侯毕朝甲子二十有祀七十有五祀王崩庙号中宗子仲丁践位己未仲丁元祀甲子六祀迁于嚣蓝夷作冦十有三祀王崩国内乱弟外壬立壬申外壬元祀十有五祀王崩国复乱弟河亶甲立丁亥河亶甲元祀徙居相九祀王崩子祖乙践位丙申祖乙元祀圮于耿徙居邢巫贤为相十有九祀王崩子祖辛践位乙夘祖辛元祀甲子十祀十有六祀王崩弟沃甲立辛未沃甲元祀二十有五祀王崩国乱祖辛之子祖丁立丙申祖丁元祀甲子二十有九祀三十有二祀王崩国乱沃甲之子南庚立戊辰南庚元祀二十有五祀王崩国乱祖丁之子阳甲立癸巳阳甲元祀七祀王崩弟盘庚立庚子盘庚元祀迁于殷改号曰殷甲子二十有五祀二十有八祀王崩弟小辛立戊辰小辛元祀二十有一祀王崩弟乙立己丑小乙元祀甲寅二十有六祀豳亶父迁于岐改号曰周二十有八祀王崩子武丁践位丁巳髙宗武丁元祀王宅忧甘盘为相三祀免丧弗言羣臣咸諌王得傅説以为相总百官资学于説甲子八祀三十有二祀伐鬼方五十有九祀王崩庙号髙宗子祖庚践位丙辰祖庚元祀三祀祀髙宗七祀王崩弟祖甲立癸亥祖甲元祀甲子二祀庚寅二十有八祀周亶父之子季厯生子昌三十有三祀王崩子廪辛践位丙申廪辛元祀六祀王崩弟庚丁立壬寅庚丁元祀二十有一祀王崩子武乙践位癸亥武乙元祀甲子二祀迁都河北四祀王崩子太丁践位丁夘太丁元祀二祀周公季厯伐燕京之戎三祀王崩子帝乙践位庚午帝乙元祀周公季厯伐余无之戎克之命为牧师周公季厯伐始唿之戎周公季厯伐翳徒之戎王赐之圭瓒秬鬯为侯伯七祀周公季厯薨子昌嗣壬辰二十有三祀周西伯生子发二十有四祀命西伯昌拒昆夷备玁狁三十有七祀王崩子辛立丁未纣辛元祀六祀西伯初禴于毕八祀伐有苏获妲己嬖之十有一祀醢九侯脯鄂侯囚西伯于羑里十有二祀西侯演易于羑里十有三祀释西伯西伯献洛西之地请除炮烙之刑遂赐西伯弓矢鈇钺使专征伐十有四祀虞芮质成于周十有五祀西伯伐犬戎西伯得吕尚十有六祀西伯伐密须遂都于程十有七祀西伯伐耆甲子十有八祀西伯伐邘十有九祀西伯伐崇作丰邑徙都之西伯立灵台二十祀西伯昌薨子发嗣丁夘二十有一祀二十有七祀西伯发生元子诵三十有一祀西伯东观兵戊寅三十有二祀微子去之箕子为之奴比干谏而死商亡己夘周武王十有三年一月癸巳于征伐商告于皇天后土所过名山大川大㑹于孟津戊午次于河朔羣后以师毕会王乃狥师而誓己未王巡六师明誓衆士二月癸亥陈于商郊甲子纣帅其旅㑹于牧野纣前徒倒戈攻于后以北纣反登鹿台自燔死王入商乃反商政封纣子武庚为殷侯使管叔蔡叔霍叔监殷闰月三月诸弟以次受封封康叔于殷东四月王来自商诸侯受命于周丁未祀于周庙追王大王王季文王因定谥法庚戌柴望大告武成王访于箕子是年伯夷叔齐去周死于首阳山十有四年西旅献獒王有疾十有九年十有二月王崩子诵践位周公位冢宰正百工丙戍成王元年周公相践阼而治周公诰君奭夏六月𦵏武王于毕王冠命周公子伯禽代就封于鲁管叔及蔡叔霍叔流言周公居东二年周公居东三年周公为诗以贻王秋大雷风王迎周公于东出郊雨反风管叔反蔡叔霍叔与武庚叛奄淮夷徐戎皆叛作大诰东征杀武庚封微子启于宋为殷后致辟管叔于商囚蔡叔于郭邻降霍叔于庶人四年周公作立政王东伐淮夷遂践奄五年迁奄君于蒲姑王来自奄大降四国民命迁之洛邑五月丁亥至于宗周诰四国多方蒐于岐阳六年董正治官制礼作乐七年二月乙未王朝步自周至于丰命太保先周公相宅三月戊申太保至于洛卜宅乙夘周公至于洛丁巳用牲于郊戊午社于新邑甲子周公朝用书命庶殷侯甸男邦伯太保作诰王至新邑十有二月烝于文武命周公其后王归宗周八年周公分正东都命蔡仲邦之蔡九年封弟叔虞于唐十有一年周公在丰作无逸周公薨于丰𦵏周文公于毕命君陈分正东郊成周三十有七年四月甲子王命太保奭芮伯彤伯毕公卫侯毛公保元子钊乙丑王崩癸酉元子钊受命朝诸侯于应门之内癸亥康王元年甲子二年十有二年六月壬申命毕公保釐东郊十有六年鲁公禽父薨子酋嗣二十年鲁考公薨弟熈立二十有一年鲁侯筑茅阙门二十有六年王崩子瑖践位鲁炀公薨子宰嗣己丑昭王元年二年子满生十有四年鲁侯弟㵒弑其君幽公而自立庚戌二十有二年释氏生甲子三十有六年五十有一年王崩于汉子满践位庚辰穆王元年三年命君雅为大司徒伯冏为太仆正十有三年王西征十有七年王西征征徐戎三十有五年征犬戎甲子四十有五年五十年作吕刑以诰四方五十有五年王崩于祇宫子繄扈践位乙亥共王元年三年十有二年王崩子囏践位丁亥懿王元年徙都槐里二十有五年王崩共王弟辟方立壬子孝王元年甲子十有三年封非子为附庸邑之秦十有五年王崩诸侯复立懿王太子燮丁夘夷王元年始下堂而见诸侯八年楚子熊渠伐庸扬粤至于鄂十有六年王崩子胡践位癸未厉王元年十有二年卫贞伯薨子嗣十有四年曹孝伯薨子喜嗣十有五年燕恵侯立蔡厉侯薨子嗣十有九年齐公子山弑其君胡公而自立二十年齐侯徙治临淄宋厉公薨子举嗣晋厉侯薨子宜臼嗣二十有一年秦嬴卒子秦侯嗣二十有四年陈慎公薨子宁嗣卫顷侯薨子嗣二十有八年齐献公薨子夀嗣三十年以荣公为卿用事三十有一年秦侯卒子公伯嗣楚熊延卒子熊勇嗣三十有三年杀言者三十有四年秦公伯卒子仲嗣三十有六年西戎反灭犬丘大骆之族三十有七年国人叛袭王王出居于彘召公周公行政是为共和太子靖匿于召公之家庚申三十有八年共和行政晋靖侯薨子司徒嗣四十有一年蔡武侯薨子嗣楚熊勇卒弟熊严立甲子四十有二年王在彘四十有四年曹夷伯薨弟彊立四十有七年陈幽公薨子孝嗣四十有八年宋僖公薨子覸嗣五十有一年王死于彘周召二伯立太子靖楚熊严卒子熊霜嗣甲戌宣王元年以秦仲为大夫讨西戎以尹吉甫为将北伐玁狁至于太原燕恵侯薨子庄嗣二年以方叔为将南征荆蛮命召虎征淮夷王伐淮徐鲁真公薨弟敖立曹公子苏弑其君幽伯而自立三年齐武公薨子无忌嗣五年晋僖侯薨子籍嗣六年大旱秦仲伐西戎死之王命其子庄伐戎破之楚熊霜卒弟熊徇立十有二年鲁侯来朝以其子括与戏见王王以戏为鲁太子鲁武公薨戏立王不籍千亩齐胡公子弑厉公齐人诛之而立厉公之子赤诛弑君者七十人十有五年卫釐侯薨少子和嗣十有六年晋献侯薨子费生嗣徙都于绛十有八年蔡夷侯薨子所事嗣二十有一年鲁懿公兄括之子伯御弑其君懿公而自立二十有二年王后姜氏谏王封弟友于郑二十有三年晋侯伐条生太子仇二十有四年齐文公薨子説嗣二十有六年晋师战于干亩生子成师二十有七年宋惠公薨子嗣二十有八年宋哀公薨子嗣楚熊徇卒子熊咢嗣三十有二年春王伐鲁诛伯御立懿公之弟称陈僖公薨子灵嗣曹戴伯薨子兕嗣三十有三年齐成公薨子赎嗣三十有七年燕僖侯薨子嗣楚熊咢卒子熊仪嗣三十有九年伐姜戎王师败绩于干亩四十年料民于太原四十有三年杀杜伯晋穆侯薨弟殇叔自立太子仇出奔四十有六年王崩太子涅践位庚申幽王元年晋太子仇袭杀殇叔而立陈武公薨子説嗣三年始嬖褒姒泾渭洛竭岐山崩四年陈夷公薨弟燮立秦庄卒子嗣甲子五年废申后及太子宜臼以褒姒为后伯服为太子六年十月辛夘朔日有食之八年以郑伯友为司徒十有一年申侯与犬戎入寇戎弑王于骊山之下郑伯友死之晋卫秦皆以兵来救平戎与郑子掘突共立故太子宜臼辛未平王元年王东迁雒邑始命秦列为诸侯取岐丰之地命卫侯和为公钖命晋侯郑伯东取郐虢十邑国之秦祀上帝于西畤二年鲁孝公薨子弗湟嗣四年燕顷侯薨子嗣五年秦襄公伐戎至岐薨子嗣宋戴公薨子司空嗣六年燕哀侯薨子郑侯嗣七年楚若敖卒子熊坎嗣九年蔡僖侯薨子兴嗣秦东徙汧渭之会十有一年蔡共侯薨子嗣曹惠伯薨子石甫嗣其弟武弑之而自立十有三年卫武公薨子扬嗣楚霄敖卒子熊眴嗣十有四年曹穆公薨子终生嗣十有五年秦作鄜畤十有六年陈平公薨子圉嗣十有八年秦初有史以纪事二十有一年秦伯大败戎师収岐西之地自岐以东归于王蔡戴侯薨子考父嗣二十有三年宋武公薨子力嗣二十有五年晋文侯薨子伯嗣秦初有三族之罪二十有六年晋侯封其叔父成师于曲沃陈文公薨子鲍嗣二十有七年郑武公薨子寤生嗣二十有八年郑伯封其弟段于京三十年卫公子州吁阻兵楚蚡冒卒弟熊通弑太子而自立三十有二年晋大臣潘父弑其君昭侯纳曲沃成师不克国人立昭侯之子平诛潘父三十有六年卫庄公薨子完嗣三十有八年卫州吁出奔四十年齐庄公薨子禄父嗣晋曲沃成师卒子鱓代四十有二年宋宣公薨舍其子与夷而立弟和燕郑侯薨子嗣四十有四年郑叔段命西鄙北鄙贰于巳四十有七年晋曲沃鱓入翼弑其君孝侯国人逐之立其君之子郄四十有八年鲁初请郊庙之礼鲁惠公薨国人立其子息姑御批资治通鑑纲目前编举要卷一御批资治通鑑纲目前编举要卷二钦定四库全书御批资治通鑑纲目前编举要卷二己未周平王四十有九年郑伯克段于鄢寘其母姜氏于城颍王使宰咺钖鲁惠公仲子之赗郑伯以王师虢师伐衞南鄙祭伯如鲁五十年郑伯始见其母于大隧郑人伐衞五十有一年二月己巳日有食之王崩孙林践位尹氏卒郑祭足帅师入寇武氏子求赙于鲁宋穆公卒立宣公之子与夷齐侯郑伯盟于石门壬戌桓王元年衞州吁弑其君桓公而自立宋陈蔡衞伐郑鲁翚帅师㑹宋陈蔡衞伐郑衞人杀州吁于濮衞人立晋二年晋曲沃以郑邢之师攻晋侯于翼王使尹氏武氏助伐翼翼侯奔随曲沃叛王命虢公伐曲沃立翼侯子光于翼邾人郑人伐宋宋人伐郑甲子三年晋翼侯自随入于鄂郑输平于鲁鲁侯齐侯盟于艾宋人取长葛京师饥郑人入朝四年王使凡伯聘于鲁戎伐凡伯于楚丘以归陈及郑平晋曲沃庄伯卒子称代秦文公卒孙嗣五年郑伯归祊田于鲁蔡宣侯卒子封人嗣王命虢公忌父为卿士宋公齐侯衞侯盟于瓦屋郑伯以齐人来朝六年王使南季聘于鲁郑伯为左卿士以王命伐宋以王命告于鲁鲁侯齐侯㑹于防秦自汧渭之间徙居平阳七年郑伯齐侯鲁侯会于中丘鲁翚帅师㑹齐郑伐宋鲁侯败宋师于菅取郜取防宋人衞人入郑宋人蔡人衞人伐戴郑伯伐取之齐人郑人入郕八年郑伯鲁侯㑹于时来齐侯郑伯鲁侯入许王取邬刘蒍邘之田于郑与郑人温原絺樊隰郕攅茅向盟州陉隤懐之田鲁公子轨弑其君隐公而自立九年鲁侯郑伯㑹于垂卒易祊田盟于越燕穆侯卒子嗣十年宋督弑其君殇公及其大夫孔父立公子冯鲁侯齐侯陈侯郑伯会于稷以成宋乱蔡侯郑伯㑹于邓十有一年春晋曲沃败晋师于汾隰获晋哀侯栾成死之晋人立哀侯子为小子侯七月壬辰朔日有食之既鲁侯迎妇于齐十有二年王使宰渠伯纠聘于鲁王师秦师围魏执芮伯晋曲沃称弑哀侯于曲沃十有三年陈桓公卒文公子佗杀世子免而自立齐侯郑伯如纪王使仍叔之子聘于鲁王伐郑蔡人衞人陈人从王伐郑十有四年楚子熊通侵随俾请爵于王王不许纪侯如鲁北戎伐齐蔡人杀陈佗而立免之弟跃十有五年谷伯绥邓侯吾离至鲁郑人齐人衞人伐盟向王迁盟向之民于郏晋曲沃称诱弑其君小子侯十有六年王使家父聘于鲁楚子会诸侯于沈鹿楚子伐随随及楚平楚僭称王王命虢仲伐曲沃立晋哀侯之弟缗于晋祭公如鲁遂逆王后于纪秦宁公卒三父废世子而立出子十有七年纪季姜归于京师十有八年曹桓公卒子射姑嗣虢詹父以王师伐虢虢公出奔虞齐侯衞侯郑伯与鲁战于郎十有九年齐人衞人郑人盟于恶曹郑庄公卒世子忽嗣宋人执郑祭仲突归于郑郑忽出奔衞衞侯杀其二子伋夀二十年鲁侯会宋公盟于谷丘又㑹于虚于龟鲁侯会郑伯盟于武父鲁侯及郑师伐宋陈厉公卒弟林立衞宣公卒子朔立二十有一年楚屈瑕伐罗罗与卢戎败楚师鲁侯㑹纪侯郑伯及齐侯宋公衞侯燕人战齐宋衞燕师败绩二十有二年鲁侯郑伯突㑹于曹郑伯使其弟如鲁盟秦三父弑出子复立故世子齐僖公卒子诸儿嗣宋人以齐人蔡人衞人陈人伐郑燕宣侯卒子嗣二十有三年王使家父如鲁求车王崩子佗践位郑伯突出奔蔡郑世子忽复归于郑郑伯突入于栎宋公鲁侯衞侯陈侯㑹于袲伐郑秦伐彭戏氏至于华山乙酉庄王元年宋公鲁侯蔡侯衞侯会于曹宋鲁衞陈蔡伐郑衞人立伋之弟黔牟衞侯朔出奔齐二年鲁侯齐侯纪侯盟于黄鲁侯邾仪父盟于趡鲁师及齐师战于奚鲁及宋人衞人伐邾蔡桓侯卒弟献舞立蔡季自陈归于蔡秦夷三父族十月朔日有食之郑髙渠弥弑其君昭公立其弟子亹三年鲁侯与其夫人姜氏如齐齐侯杀鲁桓公立其子同齐侯师于首止杀郑子亹及高渠弥祭仲立子仪王子克奔燕四年使单伯送王姬鲁筑王姬之馆于外王使荣叔钖鲁桓公命王姬归于齐陈庄公卒弟杵臼立齐师迁纪郱鄑郚五年齐王姬卒宋庄公卒子捷嗣六年五月葬桓王纪季以酅入于齐燕桓侯卒子嗣七年王召随侯责其尊楚楚武伐随卒于师子熊赀嗣始都郢齐侯陈侯郑伯遇于垂纪侯大去其国齐侯鲁侯狩于禚八年齐人宋人鲁人陈人蔡人伐衞九年王使子突救衞衞侯朔入于衞黔牟来奔十年秦灭小虢十有一年鲁侯及齐师围郕郕降于齐师齐无知弑其君襄公十有二年齐人杀无知鲁侯及齐大夫盟于蔇鲁侯伐齐纳纠齐小白入于齐葬齐襄公鲁侯及齐师战于干时鲁师败绩齐人取子纠于鲁杀之取其傅管夷吾以归为相十有三年鲁侯败齐师于长勺鲁侯侵宋齐师宋师次于郎鲁侯败宋师于乗丘齐师还荆败蔡师于莘以蔡侯献舞归齐师灭谭谭子奔莒十有四年鲁侯败宋师于鄑王姬归于齐十有五年王崩太子胡齐践位宋万弑其君闵公及其大夫仇牧宋人立公子御说万奔陈宋人醢之庚子僖王元年齐侯宋人陈人蔡人邾人㑹于北杏齐人灭遂齐侯㑹鲁侯盟于柯二年齐人陈人曹人伐宋齐侯使来请师王命单伯㑹伐宋郑人弑其君子仪郑厉公自栎入于郑荆入蔡单伯㑹齐侯宋公衞侯郑伯于鄄三年齐侯宋公陈侯衞侯郑伯㑹于鄄宋人齐人邾人伐郑郑人侵宋晋曲沃伯称灭晋弑其君缗四年宋人齐人衞人伐郑荆伐郑齐侯宋公鲁侯陈侯衞侯郑伯许男滑伯滕子同盟于幽王使虢公命曲沃伯以一军为晋侯秦武公卒弟立楚灭邓蒍国以晋师伐夷诡诸杀之周公忌父出奔虢邾子克卒子琐立五年王崩太子阆践位晋武公卒子诡诸嗣秦徙居雍楚文卒子囏嗣乙巳惠王元年三月日有食之虢公晋侯来朝虢公晋侯郑伯使原伯逆王后于陈秦徳公卒子嗣二年蒍国边伯詹父子禽祝跪奉王子頽作乱颓出奔温苏子奉子頽奔衞衞人燕人入寇立頽齐人宋人陈人伐鲁西鄙蔡哀侯卒子肸嗣三年郑伯执燕仲父王处于栎齐人伐戎四年虢公郑伯胥命于弭奉王复归于王城杀子頽王与郑伯虎牢以东郑厉公卒子捷嗣王巡虢守五年秦作密畤晋伐骊戎获姬以归陈人杀其公子御寇公子完奔齐楚熊恽弑其君杜敖而自立六年祭叔聘于鲁楚人修好于诸侯使人入献王赐楚子胙曹庄公卒子羁嗣七年鲁侯逆姜氏于齐以入使宗妇觌用币戎侵曹曹羁出奔陈赤归于曹郭亡八年衞惠公卒子赤嗣六月辛未朔日有食之晋侯尽杀羣公子九年晋始都绛虢人侵晋十有二月癸亥朔日有食之十年齐侯宋公鲁侯陈侯郑伯同盟于幽晋伐虢王使召伯廖赐齐侯命十有一年齐人伐衞衞人及齐人战衞人败绩邾子琐卒蘧蒢立荆伐郑齐人宋人鲁人救郑晋侯骊姬子奚齐生使太子申生居曲沃重耳居蒲夷吾居屈十有二年郑人侵许十有三年王命虢公讨樊执樊皮归于京师九月庚午朔日有食之齐人伐山戎俾燕修贡于王秦宣公卒弟立十有五年鲁人杀公子牙而立叔孙氏鲁庄公卒子般嗣庆父弑子般季友奔陈公子庆父如齐启立狄伐邢曹僖公卒子班嗣十有六年齐人救邢鲁侯及齐侯盟于落姑季子归鲁晋侯作二军灭耿霍魏为太子申生城曲沃封赵夙于耿毕万于魏十有七年鲁庆父弑其君闵公季友以公子申如邾姜氏庆父皆出奔齐高子盟鲁公子申入立取庆父于莒杀之而立仲孙氏狄入衞杀懿公衞衆溃济河立戴公以庐于曹卒齐人立其弟燬秦成公卒弟任好立十有八年齐师宋师曹伯次于聂北救邢邢迁于夷仪齐师宋师曹师城邢楚人伐郑齐侯宋公鲁侯郑伯曹伯邾人㑹于柽谋救郑鲁侯赐季友汶阳之田及费是为季孙氏十有九年诸侯城楚丘以封衞虞师晋师伐虢灭下阳齐侯宋公江人黄人盟于贯燕庄公卒子嗣甲子二十年徐人取舒齐侯宋公江人黄人㑹于阳谷楚人伐郑二十有一年齐侯宋公鲁侯陈侯衞侯郑伯许男曹伯侵蔡蔡溃遂伐楚次于陉许穆侯卒于师楚屈完来盟于师盟于召陵齐人执陈辕涛涂鲁及江人黄人伐陈诸侯侵陈陈成归辕涛涂二十有二年晋侯杀其世子申生王世子会齐侯宋公鲁侯陈侯衞侯郑伯许男曹伯于首止诸侯盟于首止郑伯逃归不盟晋侯使寺人伐蒲公子重耳奔狄楚人灭弦弦子奔黄九月戊申朔日有食之虞大夫百里奚奔秦秦始得志于诸侯晋灭虢虢公丑奔京师遂灭虞执虞公归其职贡于王二十有三年晋人伐屈公子夷吾奔梁齐侯宋公鲁侯陈侯衞侯曹伯伐郑围新城楚人围许诸侯遂救许二十有四年齐人伐郑郑杀其大夫申侯齐侯宋公鲁侯陈世子欵郑世子华盟于甯母曹昭公卒子襄嗣二十有五年王崩王人齐侯宋公鲁侯衞侯许男曹伯陈世子欵盟于洮郑伯乞盟太子郑践位庚午襄王元年宋桓公卒子兹父嗣王使宰周公赐齐侯胙宰周公会齐侯鲁侯宋子衞侯郑伯许男曹伯于葵丘晋献公卒奚齐立晋里克杀其君之子奚齐荀息立奚齐之弟卓里克弑其君卓及其大夫荀息二年狄灭温温子奔衞周公忌父王子党㑹秦师及齐隰朋立晋公子夷吾为晋侯晋杀其大夫里克三年王使召武公内史过赐晋侯命王子带以戎入寇秦晋伐戎晋侯平戎四年三月庚午日有食之楚人灭黄王子带奔齐齐侯使管夷吾入聘陈宣公卒子欵嗣五年齐侯使仲孙湫入聘齐侯宋公鲁侯陈侯衞侯郑伯许男曹伯㑹于咸齐侯使仲孙湫来致诸侯之戍六年诸侯城縁陵蔡穆侯卒子甲午嗣七年楚人伐徐齐侯宋公鲁侯陈侯衞侯郑伯许男曹伯盟于牡丘遂次于匡诸侯之大夫救徐五月日有食之齐师曹师伐厉宋人伐曹楚人败徐于娄林齐大夫管仲卒晋侯及秦伯战于韩获晋侯王命秦伯释晋侯晋侯夷吾自秦归于晋八年陨石于宋五六鹢退飞过宋都秋侵晋王以戎难告于齐齐侯徴诸侯之师入戍齐侯宋公鲁侯陈侯衞侯郑伯许男邢侯曹伯会于淮九年齐人徐人伐英氏齐桓公卒五公子争立易牙立无亏世子昭出十年宋公曹伯衞人邾人伐齐郑伯始朝于楚鲁人救齐宋师及齐师战于甗齐师败绩立公子昭狄救齐邢人狄人伐衞十有一年宋人执滕子婴齐宋公曹人邾人盟于曹南鄫子㑹盟于邾邾人执鄫子用之宋人围曹衞人伐邢陈人鲁人蔡人楚人郑人盟于齐梁亡十有二年郑人入滑齐人狄人盟于邢楚人伐随十有三年狄侵衞宋人齐人楚人盟于鹿上宋公楚子陈侯蔡侯郑伯许男曹伯㑹于盂执宋公以伐宋鲁侯会诸侯盟于薄释宋公十有四年郑伯如楚宋公衞侯许男滕子伐郑秦晋迁陆浑之戎于伊川晋子圉自秦逃归王召叔带于齐宋公及楚人战于泓宋师败绩十有五年齐侯伐宋围缗宋襄公卒子正臣嗣楚人伐陈王命狄师伐郑取栎以狄女隗氏为后晋惠公卒子圉嗣十有六年晋公子重耳入于晋以立晋人杀懐公于高梁王使王子虎内史兴钖晋侯命王废狄后王子带以狄入寇王出居郑王使告难于诸侯宋公如楚十有七年衞侯燬灭邢秦伯师于河上晋侯辞秦师而下次于阳樊右师围温带杀之左师逆王于郑王入于王城晋侯入朝王赐晋侯阳樊温原攒茅之田衞文公卒子郑嗣楚人围陈纳顿子于顿鲁侯卫子莒庆盟于洮十有八年鲁侯莒子卫甯速盟于向齐人侵鲁西鄙北鄙衞人伐齐鲁公子遂如楚乞师楚人灭䕫以䕫子归楚人伐宋围缗鲁以楚师伐齐取谷十有九年齐孝公卒弟潘父杀世子而自立楚人陈侯蔡侯郑伯许男围宋鲁侯及诸侯盟于宋二十年晋侯侵曹晋侯伐衞楚人救衞晋侯入曹执曹伯畀宋人晋侯齐师宋师秦师及楚人战于城濮楚师败绩晋侯作王宫于践土献楚俘于王王命尹氏王子虎内史叔兴父䇿命晋侯为侯伯楚杀其大夫得臣衞侯出奔楚晋侯齐侯宋公鲁侯蔡侯郑伯衞子莒子盟于践土陈侯如会诸侯朝于王所衞侯郑自楚复归于衞衞元咺出奔晋陈穆公卒子朔嗣晋侯齐侯宋公鲁侯蔡侯郑伯陈子莒子邾人秦人会于温王狩于河阳诸侯朝于王所晋人执衞侯归之于京师衞元咺自晋复归于衞立公子瑕曹伯襄复归于曹诸侯遂围许二十有一年王子虎鲁侯晋人宋人齐人陈人蔡人秦人盟于翟泉二十有二年衞杀其大夫元咺及公子瑕衞侯郑归于衞晋人秦人围郑王使宰周公聘于鲁鲁公子遂入聘遂如晋二十有三年晋侯作五军狄围衞衞迁于帝丘二十有四年楚子使鬭章请平于晋晋侯使阳处父如楚郑文公卒子兰嗣衞人侵狄及狄盟晋文公卒子驩嗣二十有五年秦人入滑晋人及姜戎败秦师于殽晋人败狄于箕鲁僖公卒子兴嗣晋人陈人郑人伐许二十有六年二月癸亥日有食之王使叔服如鲁会葬使毛伯钖鲁侯命晋侯来朝于温伐衞鲁侯使叔孙得臣来拜衞人伐晋楚世子商臣弑楚成而自立二十有七年晋侯及秦师战于彭衙秦师败绩宋公陈侯郑伯晋士縠鲁公孙敖盟于垂陇晋人宋人陈人郑人伐秦二十有八年晋人宋人鲁人陈人衞人郑人伐沈沈溃王叔文公卒秦人伐晋秦伯师还誓于师楚人围江晋以江故来告王使王叔㑹晋阳处父帅师伐楚以救江二十有九年狄侵齐楚人灭江王使召公过赐秦伯金鼔衞侯使甯武子聘于鲁三十年王使荣叔归鲁成风之含且赗使召伯会葬楚灭六灭蓼三十有一年晋舎二军秦穆公卒子罃嗣晋襄公卒晋人迎公子雍于秦三十有二年鲁取须句宋成公卒子杵臼嗣宋人杀其大夫晋赵盾立世子夷臯晋人及秦人战于令狐先蔑士会奔秦狄侵鲁西鄙齐侯宋公鲁侯衞侯郑伯许男曹伯㑹晋赵盾盟于扈三十有三年八月王崩子壬臣践位晋赵盾鲁公子遂盟于衡雍鲁使公孙敖入弔不至奔莒癸夘顷王元年毛伯如鲁求金二月葬襄王鲁侯使叔孙得臣来㑹葬楚人伐郑晋人宋人鲁人衞人许人救郑曹共公卒子寿嗣楚侵陈燕襄公卒桓公立二年秦伐晋苏子盟鲁于女栗狄侵宋楚子蔡侯次于厥貉三年楚子伐麇晋人鲁人会于承筐鲁叔孙得臣败狄于咸四年楚人围巢秦伯使术聘于鲁晋人秦人战于河曲五年陈共公卒子平国嗣邾文公卒子貜且嗣鲁侯朝于晋衞侯会鲁侯于沓狄侵衞鲁侯及晋侯盟郑伯㑹鲁侯于棐楚熊商臣死子旅嗣六年王崩子班践位尹氏耼启如晋齐昭公卒子舎嗣宋公鲁侯陈侯衞侯郑伯许男曹伯会晋赵盾同盟于新城晋人纳捷菑于邾弗克纳齐公子商人弑其君舎而自立单伯如齐齐人执单伯执其君舎之母鲁子叔姬己酉匡王元年鲁季孙行父如晋宋司马华耦如鲁盟曹伯朝于鲁六月辛未朔日有食之单伯自齐反于鲁晋郄缺帅师伐蔡入之齐人侵鲁诸侯盟于扈齐人侵鲁遂伐曹蔡庄侯卒子申嗣二年楚人秦人巴人灭庸宋人弑其君昭公而立其弟鲍三年晋人衞人陈人郑人伐宋诸侯㑹于扈甘歜败戎于邥垂四年鲁文公卒子赤嗣秦康公卒子稻嗣齐人弑其君商人立公子元鲁公子遂弑其君之子赤及公子视立公子倭莒弑其君纪公五年齐侯鲁侯㑹于平州齐人取鲁济西田楚子郑人侵陈遂侵宋晋赵盾帅师救陈宋公陈侯衞侯曹伯会晋师于棐林伐郑晋人宋人伐郑六年宋华元帅师及郑公子归生帅师战于大棘宋师败绩获宋华元秦师伐晋晋人宋人衞人陈人侵郑晋赵盾弑其君灵公迎襄公弟黒臀于周立之十月王崩弟瑜立乙夘定王元年正月葬匡王楚子伐陆浑之戎王使王孙满劳楚子楚人侵郑郑穆公卒子夷嗣二年秦共公卒子嗣郑公子归生弑其君灵公弟坚立楚子伐郑三年鲁侯朝于齐侯止之为高固请昏楚人伐郑四年晋赵盾衞孙免侵陈王使子服求后于齐召公逆王后于齐五年河徙王使王叔㑹晋侯宋公衞侯郑伯曹伯于黑壤诸侯盟于黑壤燕桓公卒宣公立六年晋师白狄伐秦楚人灭舒蓼盟呉越七月甲子日有食之既楚师伐陈王使单子聘于宋遂自陈聘于楚七年王使徴聘于鲁鲁侯朝于齐使仲孙蔑入聘晋侯宋公衞侯郑伯曹伯㑹于扈晋荀林父帅师伐陈晋成公卒于扈子獳嗣师还楚子伐郑晋郄缺帅师救郑衞成公卒子遬嗣八年齐人归鲁济西田四月丙辰日有食之齐惠公卒子无野嗣陈夏徴舒弑其君灵公晋人宋人衞人曹人伐郑王使王季子聘于鲁楚子伐郑九年楚子陈侯郑伯盟于辰陵楚人杀陈夏徴舒楚子入陈纳公孙宁仪行父于陈迎灵公子午于晋而立之甲子十年楚子围郑晋荀林父帅师及楚子战于邲晋师败绩晋屠岸贾杀赵朔于下宫楚子灭萧晋人宋人衞人曹人同盟于清丘宋师伐陈衞人救陈十有一年楚子伐宋十有二年曹文公卒子庐嗣晋侯伐郑楚子围宋十有三年宋人及楚人平王札子杀召伯毛伯晋侯使赵同来献狄俘鲁初税亩十有四年晋人灭赤狄甲氏及畱吁来献俘王以黻冕命晋士会成周宣榭火王孙苏奔晋晋侯使士会入聘十有五年蔡文侯卒子固嗣六月癸夘日有食之晋侯鲁侯衞侯曹伯邾子同盟于断道晋侯之弟叔肸卒十有六年晋侯衞世子臧伐齐齐侯㑹晋侯盟于绘楚庄卒子审嗣鲁宣公卒子黑肱嗣十有七年晋侯使瑖嘉来平戎王使单子如晋王季子伐茅戎王师败绩于茅戎鲁作丘甲十有八年齐侯伐鲁败衞师于新筑晋郄克鲁季孙行父臧孙许叔孙侨如公孙婴齐衞孙良夫曹公子首及齐侯战于鞌齐师败绩宋文公卒子固嗣衞穆公卒子臧嗣晋侯使巩朔献齐捷王命委于三吏楚师郑师侵衞遂侵鲁鲁侯㑹楚公子婴齐于蜀遂及楚人秦人宋人陈人衞人郑人齐人曹人邾人薛人鄫人盟于蜀十有九年晋侯宋公鲁侯衞侯曹伯伐郑郑公子去疾帅师伐许晋人归公子谷臣于楚楚人归知罃于晋晋作六军郑伐许二十年郑襄公卒子费嗣郑伯伐许燕宣公卒昭公立二十有一年梁山崩王崩子夷践位晋侯齐侯宋公鲁侯衞侯郑伯曹伯邾子杞伯同盟于虫牢呉子去齐卒子乗嗣简王元年晋伯宗夏阳説衞孙良夫甯相郑人伊雒之戎陆浑蛮氏侵宋晋迁于新田郑悼公卒弟睔立楚公子婴齐帅师伐郑晋栾书帅师救郑呉寿梦来朝二年呉伐郯楚公子婴齐帅师伐郑晋侯齐侯宋公鲁侯衞侯曹伯莒子邾子杞伯救郑同盟于马陵呉入州来三年晋栾书帅师侵蔡遂侵楚晋杀其大夫赵同赵括王使召伯赐鲁侯命晋人齐人鲁人邾人伐郯四年晋侯齐侯宋公鲁侯衞侯郑伯曹伯莒子杞伯同盟于蒲齐顷公卒子环嗣晋人执郑伯晋栾书帅师伐郑楚公子婴齐帅师伐莒莒溃楚人入郓秦人白狄伐晋郑人围许晋侯归楚钟仪于楚楚子使公子辰如晋五年晋使籴茷如楚报使晋侯有疾立世子州蒲为君以㑹齐侯宋公鲁侯卫侯曹伯伐郑晋景公卒晋程婴攻屠岸贾灭其族复赵武程婴请死六年周公楚出奔晋命王季子单子取鄇田于晋七年宋华元合晋楚之成晋楚交聘八年鲁侯及诸侯来朝遂从王季子成子㑹晋侯去伐秦曹宣公卒于师公子负刍杀世子而自立成肃公卒于瑕九年郑人伐许衞定公卒子衎嗣秦桓公卒子嗣十年晋侯鲁侯衞侯郑伯曹伯宋世子成齐国佐邾人同盟于戚晋侯执曹伯归于京师诸侯立子臧辞奔宋宋共公卒荡山攻杀太子肥华元出奔归而杀山立公子成鱼石奔楚楚子伐郑晋士燮齐高无咎宋华元鲁叔孙侨如衞孙林父郑公子䲡邾人㑹呉于钟离许迁于叶十有一年六月丙寅朔日有食之晋侯及楚子郑伯战于鄢陵楚子郑师败绩楚杀其大夫公子侧晋侯齐侯鲁侯衞侯宋华元邾人㑹于沙随尹子晋侯鲁侯齐国佐邾人伐郑晋人执鲁季孙行父郄犫盟于扈而归之释曹伯归于曹晋侯使郄至来献楚捷十有二年尹子单子晋侯齐侯宋公鲁侯衞侯曹伯邾人伐郑同盟于柯陵单子晋侯宋公鲁侯衞侯曹伯齐人邾人伐郑十有二月丁巳朔日有食之邾定公卒牼立晋杀其大夫郄锜郄犫郄至燕昭公卒武公立十有三年晋弑其君厉公来逆公孙周于京师立之楚子郑伯伐宋宋鱼石复入于彭城鲁成公卒子午嗣楚人郑人侵宋晋侯宋公衞侯邾子齐崔杼鲁仲孙蔑同盟于虚朾十有四年晋栾黡宋华元鲁仲孙蔑衞寗殖曹人莒人邾人滕人薛人围宋彭城晋韩厥帅师伐郑齐崔杼鲁仲孙蔑曹人邾人杞人次于鄫楚公子壬夫帅师侵宋九月王崩太子泄心践位御批资治通鑑纲目前编举要卷二御批资治通鑑纲目前编举要卷三钦定四库全书御批资治通鑑纲目前编举要卷三庚寅灵王元年正月葬简王郑师伐宋郑成公卒子髠顽嗣晋师宋师卫甯殖侵郑晋荀罃宋华元鲁仲孙蔑卫孙林父曹人邾人㑹于戚晋荀罃齐崔杼宋华元鲁仲孙蔑卫孙林父曹人邾人滕人薛人小邾人㑹于戚遂城虎牢二年楚公子婴齐师师伐吴吴人伐楚单子晋侯宋公鲁侯卫侯郑伯莒子邾子齐世子光同盟于鸡泽陈侯使袁侨如㑹诸侯之大夫及袁侨盟三年陈成公卒子溺嗣陈人围顿晋大夫魏綘盟诸戎四年王叔陈生如晋晋侯使士鲂来京师晋侯宋公鲁侯陈侯衞侯郑伯曹伯莒子邾子滕子薛伯齐世子光呉人鄫人㑹于戚诸侯戍陈楚公子贞帅师伐陈晋侯宋公鲁侯衞侯郑伯曹伯齐世子光救陈五年莒人灭鄫齐侯灭莱六年楚公子贞帅师围陈晋侯宋公鲁侯陈侯衞侯曹伯莒子邾子㑹于鄬郑僖公如㑹未见诸侯卒于鄵公子騑实弑之而立其子嘉陈侯逃归七年郑人侵蔡获蔡公子燮晋侯郑伯齐人宋人鲁人衞人邾人㑹于邢丘楚公子贞帅师伐郑八年晋侯宋公鲁侯衞侯曹伯莒子邾子滕子薛伯杞伯小邾子齐世子光伐郑同盟于戏楚子伐郑九年晋侯宋公鲁侯衞侯曹伯莒子邾子滕子薛伯杞伯小邾子齐世子光㑹呉于柤遂灭偪阳楚公子贞郑公孙辄帅师伐宋晋侯宋公鲁侯衞侯曹伯莒子邾子齐世子光滕子薛伯杞伯小邾子伐郑戍郑虎牢楚公子贞帅师救郑以单子为卿士十年鲁作三军郑公孙舎之帅师侵宋晋侯宋公鲁侯衞侯曹伯齐世子光莒子邾子滕子薛伯杞伯小邾子伐郑同盟于亳城北楚子郑伯伐宋晋侯宋公鲁侯衞侯曹伯齐世子光莒子邾子滕子薛伯杞伯小邾子伐郑㑹于萧鱼楚人执郑行人良霄秦人伐晋十有一年呉子寿梦卒长子诸樊立楚公子贞帅师侵宋王使隂里聘后于齐十有二年晋作三军楚共卒子招立世子出奔呉呉侵楚败绩十有三年晋士匄齐人宋人鲁季孙宿叔老衞人郑公孙虿曹人莒人邾人滕人薛人杞人小邾人㑹呉于向二月乙未朔日有食之晋荀偃齐人宋人鲁叔孙豹衞北宫括郑公孙虿曹人莒人邾人滕人薛人杞人小邾人伐秦衞侯出奔齐衞人立公孙剽楚公子贞帅师伐呉败绩王使刘子赐齐侯命晋士匄宋华閲鲁季孙宿衞孙林父郑公孙虿莒人邾人㑹于戚十有四年刘夏逆王后于齐齐侯伐鲁围郕八月丁巳日有食之邾人伐鲁南鄙晋悼公卒子彪嗣十有五年晋侯宋公鲁侯衞侯郑伯曹伯莒子邾子薛伯杞伯小邾子㑹于溴梁大夫盟晋人执莒子邾子以归郑伯晋荀偃鲁叔老衞甯殖宋人伐许齐侯再伐鲁北鄙鲁叔孙豹如晋十有六年邾宣公卒华立宋人伐陈衞石买帅师伐曹齐侯伐鲁北鄙围桃齐高厚帅师伐鲁北鄙围防邾人伐鲁南鄙十有七年齐师伐鲁北鄙晋侯宋公鲁侯衞侯郑伯曹伯莒子邾子滕子薛伯杞伯小邾子同围齐曹成公卒于师子滕嗣楚公子午帅师伐郑燕武公卒文公立十有八年诸侯盟于祝阿晋人执邾子齐灵公卒子光嗣晋士匄帅师侵齐至谷闻齐侯卒乃还王赐郑大夫公孙虿大路以葬郑杀其大夫公子嘉子产为大夫十有九年晋侯齐侯宋公鲁侯衞侯郑伯曹伯莒子邾子滕子薛伯杞伯小邾子盟于澶渊蔡杀其大夫公子燮十月丙辰朔日有食之二十年晋栾盈出奔楚九月庚戌朔日有食之十月庚辰朔日有食之晋侯齐侯宋公鲁侯衞侯郑伯曹伯莒子邾子㑹于商任庚戌二十有一年晋人征朝于郑晋侯齐侯宋公鲁侯衞侯郑伯曹伯莒子邾子薛伯杞伯小邾子会于沙随郑大夫公孙黑肱卒孔子生二十有二年二月癸酉朔日有食之晋栾盈复入于晋入于曲沃齐侯伐衞遂伐晋鲁叔孙豹帅师救晋次于雍榆晋人杀栾盈齐侯袭莒谷洛鬬二十有三年齐人来城郏鲁叔孙豹来贺城郑伯如晋齐楚交聘晋侯宋公鲁侯衞侯郑伯曹伯莒子邾子滕子薛伯杞伯小邾子㑹于夷仪楚子蔡侯陈侯许男伐郑七月甲子朔日有食之既八月癸巳朔日有食之燕文公卒懿公立二十有四年齐崔杼弑其君庄公立其弟杵臼晋侯宋公鲁侯衞侯郑伯曹伯莒子邾子滕子薛伯杞伯小邾子㑹于夷仪伐齐齐庆封如师诸侯同盟于重丘郑公孙舎之帅师入陈衞侯入于夷仪晋使赵武为政呉子遏伐楚门于巢卒弟余祭立二十有五年衞甯喜弑其君剽衞孙林父入于戚叛衞侯衎复归于衞鲁侯晋人郑良霄宋人曹人㑹于澶渊晋人执衞甯喜许灵公卒于楚楚子蔡侯陈侯伐郑晋侯使士起入聘齐庆封诛崔杼之族专国政二十有六年晋赵武楚屈建鲁叔孙豹蔡公孙归生衞石恶陈孔奂郑良霄许人曹人㑹于宋诸侯之大夫盟于宋衞杀其大夫甯喜十有一月乙亥朔日有食之二十有七年齐侯陈侯蔡侯北燕伯杞伯胡子沈子白狄朝于晋宋公鲁侯陈侯郑伯许男朝于楚楚康卒子麇嗣王崩太子晋母弟贵践位燕懿公卒子欵嗣丁巳景王元年夏五月葬灵王衞献公卒子恶嗣阍弑呉子余祭弟夷末立晋荀盈㑹齐高止宋华定鲁仲孙羯衞世叔仪郑公孙叚曹人莒人滕人薛人小邾人城杞呉子使札聘于鲁齐郑衞晋二年蔡公子般弑其君景侯而自立宋灾宋伯姬卒王杀其弟佞夫王子瑕奔晋晋人齐人宋人衞人郑人曹人莒人邾人滕人薛人杞人小邾人㑹于澶渊宋灾故郑使公孙侨为政三年鲁襄公卒于楚宫子野立而卒稠立郑伯如晋衞侯如楚莒人弑其君密州鲁仲由生四年晋赵武楚公子围齐国弱宋向戍鲁叔孙豹衞齐恶陈公子招蔡公孙归生郑罕虎许人曹人㑹于虢鲁取郓王使刘子劳赵武于颍邾悼公卒穿立晋荀呉始用卒败狄于大卤莒去疾自齐入于莒莒展舆出奔呉楚子麇卒令尹围实弑之而自立楚公子比奔晋五年晋使韩起聘于鲁齐衞郑杀其大夫公孙黒蔡漆雕开生六年郑游吉如晋齐晏婴如晋北燕伯欵出奔齐燕人立悼公七年楚子蔡侯陈侯郑伯许男徐子滕子顿子胡子沈子小邾子宋世子佐淮夷㑹于申楚人执徐子楚子蔡侯陈侯许男顿子胡子沈子淮夷伐呉执齐庆封杀之遂灭赖郑作丘赋鲁有若生甲子八年鲁舎中军秦景公卒子嗣楚子蔡侯陈侯许男顿子沈子徐人越人伐呉孔子志于学九年郑人铸刑书楚公子弃疾如晋楚薳罢帅师伐呉呉人败之齐侯伐北燕十年四月甲辰朔日有食之衞襄公卒公子元嗣衞齐恶来请命王使成子如衞弔追钖命十有一年陈侯之弟招杀陈世子偃师陈哀公卒楚师灭陈十有二年宋华亥鲁叔弓郑㳺吉衞赵黡㑹楚子于陈许迁于夷王使詹桓如晋晋侯使赵成来致阎田十有三年齐陈氏鲍氏逐栾施高彊晋平公卒子夷嗣宋平公卒子佐嗣孔子生伯鱼十有四年楚子䖍诱蔡侯般杀之于申楚公子弃疾帅师围蔡晋韩起㑹齐国弱宋华亥鲁季孙意如衞北宫佗郑罕虎曹人杞人于厥慭王使单子命事于㑹楚师灭蔡执蔡世子有以归用之单成公卒十有五年齐高偃帅师纳北燕伯于阳郑简公卒子宁嗣齐侯鲁侯衞侯郑伯如晋鲁侯至河乃复鲁公子慭遂如晋公子慭奔齐原伯绞奔郊成景之族弑甘公过楚子伐徐十有六年楚公子比自晋归于楚弑其君䖍于干谿楚公子弃疾杀公子比而自立刘子晋侯齐侯宋公鲁侯衞侯郑伯曹伯莒子邾子滕子薛伯杞伯小邾子㑹于平丘同盟鲁侯不与盟晋人执鲁季孙意如以归蔡侯庐归于蔡陈侯呉归于陈呉灭州来燕悼公卒共公立十有七年晋释鲁季孙意如曹武公卒子须嗣十有八年呉子夷末卒子僚立蔡朝呉出奔郑六月丁巳朔日有食之王太子寿卒王穆后崩十有九年齐侯伐徐徐子及郯人莒人㑹齐侯盟于蒲隧楚子诱戎蛮子杀之晋昭公卒子去疾嗣二十年六月甲戌朔日有食之郯子朝于鲁晋侯使屠蒯来请有事于雒与三涂晋荀呉帅师灭陆浑之戎楚人及呉战于长岸二十有一年毛得杀毛伯过曹平公卒子午嗣宋衞陈郑灾使原伯鲁如曹葬曹平公许迁于白羽铸大钱燕共公卒平公立二十有二年许世子止弑其君买葬许悼公楚用费无极放世子建于城父二十有三年孔子至京师既而反乎鲁楚世子建自城父奔宋楚子杀其传伍奢及子伍尚伍员奔呉齐侯与其大夫晏婴入鲁问礼于孔子郑大夫公孙侨卒蔡平侯卒子朱嗣鲁冉雍生鲁冉求生二十有五年王崩子勐践位葬景王王室乱刘子单子以王勐居于皇秋入于王城冬王子勐卒母弟丐立十有二月癸夘朔日有食之衞端木赐生壬午敬王元年蔡悼侯卒于楚弟申立呉败顿胡沈蔡陈许之师于鸡父胡子髠沈子逞灭获陈夏啮王居狄泉尹氏立王子朝地震二年王在狄泉王子朝入于邬晋侯使士景伯来郑伯如晋五月乙未朔日有食之呉灭巢三年晋赵鞅宋乐大心鲁叔请衞北宫喜郑游吉曹人邾人滕人薛人小邾人㑹于黄父鲁侯攻其大夫季孙意如不克出奔齐宋元公如晋卒于曲棘子头曼嗣孔子如齐四年王使单子如晋王次于滑晋知跞赵鞅以师至王入于成周尹氏召伯毛伯以王子朝奔楚楚平卒子壬嗣五年呉子使季札聘于晋呉弑其君僚诸樊之子光立晋士鞅宋乐祁犁衞北宫喜曹人邾人滕人㑹于扈曹悼公卒露立楚人诛费无极晋籍秦来致诸侯之戍六年鲁侯如晋次于干侯郑定公卒子虿嗣晋六卿杀公族分其邑各使其子为大夫七年杀召伯盈尹固及原伯鲁之子王子赵车入于鄻以叛隂不佞讨败之八年晋顷公卒子午嗣呉灭徐徐子章禹奔楚九年十有二月辛亥朔日有食之十年呉伐越王使富辛石张如晋晋韩不信齐高张宋仲几鲁仲孙何忌衞世叔申郑国参曹人莒人薛人杞人小邾人城成周鲁昭公卒于干侯季孙意如废世子而立公子宋十有一年晋人执宋仲几十有二年盗杀巩简公楚囊瓦伐呉呉败楚师于豫章十有三年邾庄公卒益立衞卜商生十有四年陈惠公卒子栁嗣刘子晋侯宋公鲁侯蔡侯衞侯陈子郑伯许男曹伯莒子邾子顿子胡子滕子薛伯杞伯小邾子齐国夏㑹于召陵侵楚诸侯盟于臯鼬刘文公卒楚人围蔡蔡侯以呉子及楚人战于柏举楚师败绩呉入郢呉言偃生十有五年三月辛亥朔日有食之王使人杀王子朝于楚于越入呉鲁阳虎囚季孙斯楚子入于郢燕平公卒简公立鲁曾参生十有六年郑游速帅师灭许以许男斯归郑寇胥靡等六邑晋人入戍城胥靡冬王处于姑莸十有七年儋翩入于仪栗以叛单子刘子败尹氏于穷谷齐侯郑伯盟于咸齐人执衞行人北宫结以侵衞齐侯衞侯盟于沙齐国夏伐鲁西鄙王入于王城十有八年单子伐谷城简城刘子伐仪栗盂曹靖公卒子伯阳嗣陈懐公卒于呉国人立其子越晋士鞅帅师侵郑遂侵衞鲁阳虎攻三家弗克奔齐鲁宓不齐生十有九年公山不狃召孔子欲往不果鲁用孔子为中都宰郑献公卒子胜嗣秦哀公卒孙嗣鲁闵损生二十年鲁以孔子为大司寇相鲁侯㑹齐侯于夹谷齐人归鲁郓讙龟隂田齐侯衞侯郑㳺速㑹于安甫二十有一年宋公宠向魋弟辰及仲佗石彄公子地乐大心皆叛二十有二年鲁堕郈及费堕成弗克十有一月丙寅朔日有食之二十有三年齐侯衞侯次于垂葭晋赵鞅入于晋阳以叛荀寅士吉射入于朝歌以叛赵鞅归于晋鲁以孔子摄相事与闻国政齐人归女乐于鲁孔子适衞越子允常卒子句践嗣二十有四年于越败呉于檇李呉阖庐卒子夫差嗣齐侯鲁侯衞侯㑹于牵齐侯宋公㑹于洮王使石尚归脤于鲁衞世子蒯聩出奔宋晋人败范中行氏之师于潞获籍秦高疆又败郑师及范氏之师于百泉孔子自衞适陈畏于匡反衞二十有五年孔子去衞过曹鲁定公卒子蒋嗣八月庚辰朔日有食之孔子适宋及郑至陈二十有六年楚子陈侯随侯许男围蔡呉子败越于夫椒齐侯衞侯伐晋救邯郸呉侵陈二十有七年衞灵公卒蒯聩之子辄立晋赵鞅帅师纳衞世子蒯聩于戚晋赵鞅帅师及郑罕达帅师战于铁郑师败绩蔡迁于州来燕简公卒献公立二十有八年齐国夏衞石曼姑帅师围戚鲁桓僖宫灾杀苌𢎞鲁季孙斯卒晋赵鞅围朝歌秦惠公卒子嗣二十有九年盗杀蔡昭侯国人立其子朔晋人执戎蛮子赤归于楚孔子如蔡三十年晋赵鞅逐荀寅士吉射奔齐齐景公卒少子荼立三十有一年呉伐陈孔子自蔡如叶颜回卒楚昭卒羣臣立其子章孔子自楚反齐阳生入于齐齐陈乞弑其君荼三十有二年宋皇瑗帅师侵郑晋魏曼多帅师侵衞鲁侯㑹呉于鄫鲁侯伐邾以邾子益归三十有三年宋公入曹以曹伯阳归呉伐鲁鲁归邾子益于邾三十有四年楚人伐陈三十有五年鲁侯㑹呉伐齐齐侯阳生卒齐人实弑之而立其子壬楚公子结帅师伐陈孔子自陈复至衞三十有六年齐国书帅师伐鲁鲁侯㑹呉伐齐齐国书帅师及呉战于艾陵齐师败绩获齐国书孔子自衞反鲁孔子叙书记礼删诗正乐序易彖系象説卦文言三十有七年鲁用田赋呉子㑹鲁侯衞侯宋皇瑗于槖臯三十有八年单子晋侯鲁侯㑹呉子于黄池呉子使骆来告劳楚公子申帅师伐陈于越入呉呉及越平三十有九年鲁人获麟孔子作春秋齐陈恒与阚止争政杀之执简公寘于舒州五月庚申朔日有食之宋向魋谋弑其君不克入于曹以叛自曹出奔衞向巢奔鲁司马牛致其邑而适齐齐陈恒弑其君简公于舒州立其弟骜孔子请鲁侯讨之三家不可鲁饥四十年齐高无丕出奔北燕郑伯伐宋晋赵鞅帅师伐衞齐及鲁平子服回如齐端木赐为介齐归鲁侵地荧惑守心四十有一年衞世子蒯聩自戚入于衞其子辄出奔鲁衞侯使鄢肸来告孔子卒于鲁楚公孙胜杀令尹公子申司马公子结执楚子寘于高府陈人侵楚沈诸梁率方城外人讨胜诛之迎楚子复立衞侯逐太叔遗遗奔晋四十有二年越子伐呉败之于笠泽晋赵鞅围衞齐国观陈瓘救衞晋师还楚灭陈杀陈愍公晋赵鞅复伐衞衞人出其君蒯聩而与晋平晋立公孙般师庄公死于戎州巳氏齐人伐衞立公子起执般师以归齐侯鲁侯盟于䝉甲子四十有三年衞石圃遂其君起起奔齐衞出公辄自齐复归逐石圃复石魋与太叔遗齐陈恒杀鲍氏晏氏及公族之强者割齐安平以东至琅琊为封邑秦悼公卒子嗣四十有四年越人侵楚楚公子庆公孙寛追越师不及楚沈诸梁伐东夷三夷男女及楚师盟于敖王崩太子仁践位呉伐楚鲁叔青来京师丙寅元王元年齐人鲁人郑人㑹于廪丘呉子杀公子庆忌越围呉晋定公卒子错嗣晋赵简子卒立其次子无恤蜀聘于秦晋荀瑶伐郑取九邑二年晋赵无恤使楚隆如呉晋赵无恤灭代越人聘于鲁又聘于齐齐侯鲁侯邾子盟于顾三年越人纳邾子益于邾太子革奔越越灭呉呉子夫差自杀越子㑹齐晋及诸侯于徐州越人致贡王赐越子胙命为伯越子以江北地至泗上与楚以泗东地与鲁归呉所侵宋地越范蠡去越越伯杀其大夫文种四年晋荀瑶告伐齐鲁叔青如越越诸鞅聘鲁蔡成侯卒子产嗣楚人聘于秦五年晋侯及鲁臧石伐齐取廪丘越人执邾子以归立公子何鲁侯以公子荆之母为夫人荆为太子鲁侯朝于越义渠聘秦六年衞侯辄出奔宋鲁侯自越反七年越臯如后庸宋乐茷鲁叔孙舒伐衞纳衞侯辄衞人赂之不克纳衞人立黚衞人使司徒期聘于越宋景公卒大尹立启六卿逐启及大尹而立得王崩太子介践位晋荀瑶城宅阳癸酉贞定王元年越人使后庸聘鲁且言邾田鲁侯及越后庸盟于平阳晋荀瑶帅师伐郑齐陈恒帅师救郑晋师还鲁侯出奔越鲁哀公卒于有山氏鲁人立其子宁二年三年晋地震四年燕献公卒孝公立越菼执卒子鹿郢嗣五年晋荀瑶赵无恤帅师围郑六年晋人楚人聘秦郑声公卒子易嗣晋河絶于扈八年秦堑阿㫄秦伐大荔取其王城十年越鹿郢卒子不寿嗣十有一年晋荀瑶与赵氏韩氏魏氏分范中行氏之地以为巳邑晋侯告于齐鲁请伐四卿四卿反攻其君晋侯奔齐晋荀瑶灭夙繇十有二年晋出公卒于齐荀瑶立昭公曾孙骄而専其政蔡声侯卒子嗣晋荀瑶袭衞晋三卿宴于蓝台晋河水赤三日秦伯帅师与緜诸十有三年晋取秦武城齐平公卒子积嗣陈成子卒子盘代十有四年晋荀瑶大治宫室晋荀瑶约魏驹韩虎攻赵无恤无恤奔晋阳郑人弑哀公而立声公之弟丑十有五年晋荀瑶及韩魏围晋阳十有六年晋赵无恤约魏驹韩虎攻荀瑶灭之三分其地齐田盘使其宗人尽为齐都邑大夫与三晋通使晋赵无恤使新稚狗伐狄十有七年晋知开奔秦十有八年秦左庶长城南郑衞悼公卒子弗嗣蔡元侯卒子齐嗣十有九年燕孝公卒载立二十年越盲姑卒子翁嗣越人迎女于秦二十有一年晋知寛奔秦二十有二年楚子灭蔡蔡侯齐出亡二十有四年楚灭杞楚与秦平楚东侵地至于泗二十有五年秦伐义渠执其君以归晋韩虎魏驹伐伊洛隂戎灭之二十有六年日有食之书晦星见秦厉共公卒子嗣二十有八年王崩子去疾践位弟叔弑之少弟嵬攻杀叔而立封弟揭于河南以续周公之职秦南郑反辛丑考王元年二年晋哀公卒子栁嗣四年晋侯反朝于韩赵魏氏晋独有綘曲沃六年夏六月雪日有食之七年燕成公卒闵公立八年彗星见九年楚惠卒子中嗣衞敬公卒子纠嗣衞属于晋韩赵魏氏十年楚灭莒鲁悼公卒子嘉嗣十有一年义渠伐秦侵至渭阳十有二年秦躁公卒弟立十有三年晋桃杏冬实十有四年晋侯鲁侯㑹于楚丘十有五年王崩太子午践位衞公子亹弑其君昭公而自立西周公封其少子班于巩以奉王是为东周丙辰威烈王元年晋赵襄子卒以兄伯鲁之孙浣为后徙治中牟襄子之弟嘉逐浣而自立于代秦庶长鼌弑其君怀公国人立其孙郑共公卒子巳嗣晋韩康子卒子启章代魏桓子卒子斯代二年晋赵桓子卒国人杀其子迎浣复位三年晋韩启章伐郑杀幽公郑人立其弟骀四年秦作上下畤六年盗杀晋幽公魏斯诛乱者立其子止七年晋魏斯城少梁韩启章都平阳赵浣城泫氏八年秦人与晋魏氏战少梁越灭郯甲子九年晋魏氏复城少梁秦城堑河濒秦初以君主妻河十年晋赵氏城平邑十有一年秦补龎城城籍姑衞公孙颓弑其君怀公而自立秦灵公卒国人废其子而立其季父简公齐田居思伐晋赵氏鄙围平邑十有二年中山武公初立十有三年齐田白伐晋毁黄城围阳狐秦与晋战败于郑下晋河岸崩壅龙门至于厎柱十有四年齐田白伐鲁莒及安阳晋魏斯使其子系围繁龎出其民越朱句卒子翳嗣十有五年齐田白伐鲁取一城十有六年日有食之王命晋韩启章赵浣伐齐入长城鲁元公卒子显嗣齐田汾败晋赵氏于平邑获其将韩举取平邑齐田庄子卒子和代十有七年鲁侯尊礼孔伋鲁侯以公仪休为相泄栁申详为臣秦初令吏带劒晋魏斯伐秦筑临晋元里晋韩武子卒子䖍代赵献子卒子籍代十有八年晋魏斯击宋使乐羊伐中山克之使其子击守中山秦堑洛城重泉齐田和伐鲁取成秦初租禾晋魏斯伐秦至郑而还筑洛隂合阳楚简卒子当嗣晋韩䖍伐郑取雍丘郑城京十有九年晋魏斯受经于卜子夏友田子方敬段干木郑人伐晋韩氏败韩兵取负黍齐侯郑伯㑹于西城齐田和伐衞取母丘晋魏斯以呉起为西河守西门豹为邺令上地守李悝作尽地力之教及平籴法着法经二十有一年晋魏斯以魏成为相齐宣公卒子贷嗣齐田㑹以廪丘叛田氏晋赵借以公仲连为相二十有二年宋昭公卒子购由嗣戊寅二十有三年九鼎震御批资治通鑑纲目前编举要卷三