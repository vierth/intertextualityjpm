周易启蒙翼传提要钦定四库全书经部一周易启蒙翼传易类提要等谨案周易启蒙翼传四卷元胡一桂撰一桂之父方平尝作易学启蒙通释一桂更推阐而辨明之故曰翼传自序称去朱子才百余年而承学渐失如图书已釐正矣复仍刘牧之谬者有之卜筮之数灼如丹青矣复祖尚元㫖者又有之因于本义附録纂疏外复辑为是书一曰举要以𤼵明变占之义二曰明筮以考史传卜筮卦占之法三曰辨疑以辨河图洛书之同异皆𤼵明朱子説者也外篇一卷则易纬候诸书以及京房飞候焦赣易林扬雄太元司马光潜虚以至邵子皇极经世诸法亦附録其槩以其皆易之支流故别之曰外大致与其父之书互相出入而方平主于明本㫖一桂主于辨异学故体例各殊焉干隆四十六年十二月恭校上总纂官纪昀陆钖熊孙士毅总校官陆费墀原序周易启蒙翼传原序朱子于易有本义有启蒙其书则古经其训解则主卜筮所以𤼵明四圣人作经之初㫖至于专论卦画蓍䇿则本图书以首之考变占以终之所以开启蒙昧而为读本义之阶梯大抵皆易经之传也先君子惧愚不敏既为启蒙通释以诲之愚不量浅陋复为本义附録纂疏以承先志今重加増纂之余又成翼𫝊四篇者诚以去朱子才百余年而承学浸失其真如圗书已釐正矣复仍刘牧之谬者有之本义已复古矣复循王弼之乱者有之卜筮之教炳如丹青矣复祖尚𤣥㫖者又有之若是者讵容于得已也哉故日月圗书之象数明天地自然之易彰矣卦爻十翼之经传分羲文周孔之易辨矣夏商周之易虽殊而所主同于卜筮古易之变复虽艰而今终不可逾于古传授传注虽纷纷不一而专主理义曷若卜筮上推理义之为实夫然后举要以𤼵其义而辞变象占尤所当讲明筮以稽其法而左传诸书皆所当备辨疑以审其是而河圗洛书当务为急凡此者固将以羽翼朱子之易由朱子之易以参透夫羲文周孔之易也若夫易纬焦京𤣥虚以至经世皇极内篇等作自邵子专用先天卦外余皆易之支流余裔茍知其槩则其列诸外篇固宜而朱子之易卓然不可及者又可见矣抑又有说朱子尝曰易只是卜筮之书本非以设教然今凡读一卦一爻便如筮斯得观象玩辞观变玩占而又求其理之所以然者施之身心家国天下皆有所用方为善读是故于干坤当识君臣父母之分于咸恒当识夫妇之别于震坎艮巽离兑当识长幼之序于丽泽兑当识朋友之讲习以至谨言语节饮食当有得于颐惩忿窒慾迁善改过当有得于损益不谄不渎以谨上下之交安其身而后动易其心而后语定其交而后求以为全身之道当有得于大传即此而推随读而受用焉是则君平依孝依忠之微意也虽日端䇿而筮其根底所在亦何以尚此请申之周易启蒙翼传上篇钦定四库全书周易启蒙翼传上篇元胡一桂撰天地自然之易日月为易易大𫝊曰日月运行一寒一暑阴阳之义配日月悬象着明莫大乎日月日月之道贞明者也日往则月来月往则日来日月相推而明生焉寒往则暑来暑往则寒来寒暑相推而歳成焉太虚中天地山泽雷风水火飞潜动植何莫非易之呈露岂但日月图书特日月继照真天地自然之易图书迭出真天地自然之数作易之原虽肈于图书而易之为义尤着明于日月故揭以为首郑氏曰易从日从月天下之理一竒一偶尽矣天文地理人事物类以至性命之㣲变化之妙否泰损益刚柔失得出处语黙皆有对敌故易设一长画一短画以总括之所谓一隂一阳之谓道者此也陆氏曰易字篆文日下从月取日月交配而成是日往月来迭相为易之义説文日实也太阳之精不亏从一象形通论天无二日故于文一为日古文作徐氏曰隂不可抗阳臣不可敌君于文阙者为正义曰日譬之火月譬之水火外光水含景故月生于日之所照魄生于日之所蔽当日为光就日则明明尽谓之一月愚谓于文日中有一竒也月中有二偶也一而二二而三三才道立万物生生变化无穷矣或曰日月特坎离二象何以得専易之名曰易有爻与位九六为爻之隂阳九阳而六隂也初二三四五上为位之隂阳初三五阳而二四上隂也以爻之隂阳言唯坎离二卦当日月之象以位之隂阳言初二三为位之离四五上为位之坎六十四卦之位皆坎离则六十四卦之位皆日月之象也况日月阴阳之精天地功化皆寄在大光明中日之功又大于月月特受日之光大哉日乎出则昼入则夜行南陆则暑行北陆则寒万万古生杀惨舒皆日功用不然八表同昬父母诸子亦且奈何哉或又曰离阴卦乃日象坎阳卦乃月象何也阴阳之精互藏其宅也又况离虽阴卦实生于阳仪坎虽阳卦实生于阴仪阳中有阴阴中有阳也然则离日坎月厥义彰矣河图洛书易大𫝊曰河出图洛出书圣人则之易有四象所以示也系辞焉所以告也定之以吉凶所以断也此统论河图洛书也又曰天一地二天三地四天五地六天七地八天九地十天数五地数五五位相得而各有合天数二十有五地数三十凡天地之数五十有五此所以成变化而行鬼神也此専明河图之数也古今言数学者盖始于此天地间只有一十数衍而为百千万亿之无筭者此十之积也十数又只始于一数自二至十皆此一之积也一之上更有何物理而已矣此所谓易有太极是也太极之理虽超乎数之外而实行乎数之中也自天一至地十细积之已自具天地五十有五之数其下文不过申明此十数而已天地人物古往今来万事万变与夫鬼神之情状皆在此数包罗中矣今以图观之天一生水地六成之地二生火天七成之天三生木地八成之地四生金天九成之天五生土地十成之然天一生水必待地六而后成以至天五生土必待地十而后成者以五行之生皆不能离乎中五之土以成形质天一生水矣水非土则原泉从何出故一得五则成六是地六成之也地二生火矣火非土则归宿于何所故二得五则成七是天七成之也天三生木矣木非土亦无所培植故三得五则成八是地八成之也地四生金矣金固土之所滋长故四得五则成九是天九成之也天五生土矣生而必成则积之深厚故五得五则成十是地十成之也一二三四五者生之之序也六七八九十者皆因五而后得非真借六七八九十之数以成之也春属木居东方而三八生成木在东在十干则为甲乙十二支则为寅卯在人则为五脏之肝夏属火居南方而二七生成火在南在十干则为丙丁十二支则为己午在人则为五脏之心秋属金居西方而四九生成金在西在十干则为庚辛十二支则为申酉在人则为五脏之肺冬属水居北方而一六生成水在北在十干则为壬癸十二支则为亥子在人则为五脏之肾四季属土居中宫而五十生成土在中在十干则为戊己十二支则为辰戌丑未在人则为五脏之脾若配以五常则东属仁南属礼西属义北属智中宫属信而贯乎四者五行质具于地气行于天以质言则曰水火木金土取天地生成之序也以气言则曰木火土金水取春夏秋冬运行之序也故图之左旋自东而南南而中中而西西而北合四时之序焉此图不过龙马负之出于河尔而数之所具包括如此其可以人力彊为也哉易大𫝊虽以河图与洛书并言却未尝明言洛书之数如所论河图之详者今以洛书观之其为数也一居北六居西北三居东八居东北五居中与河图之位数合至于九自居南四自居东南七居西二自居西南二方之数视河图实相易置焉何哉朱子谓阳不可易而阴可易其义精矣愚又自其粗者观之盖图书之数虽不相袭然而天地间东西南北中不过一水火木金土之位一二三四五六七八九十不过一水火木金土之数自二图并观河图五行之数各协五方之位洛书之数三同而二异焉其居中者不可易矣纵使东北二方之数相易亦不过有相生而无相克至西南二方之数相易则金乘火位火入金乡有相克制之义焉此造化所以必易二方之数者正以成其相克之象也自二方既易之后书皆右转相克北方一六水克南方二七火南方二七火克西方四九金西方四九金克东方三八木东方三八木克中央五土五土复克北方水焉若使东北二方之数亦易非但无相克之象又且于右转之序紊其位次而无复自然之法象矣此造化之所以巧妙也河图主左旋相生洛书主右转相克造化不可无生亦不可无克不生则或几乎熄不克则亦无以为之成就也五行相克子必为母报雠如土克水水之子木又克土水克火火之子土又克水火克金金之子水又克火金克木木之子火又克金木克土土之子金又克木其循环相克亦无已焉今有人忘父母之大雠而不报者可以观诸此矣或曰克必有报而生未之酬何也盖生者理之常数之顺如天之生物本无求于报而受生者固亦不屑屑以报为事其河图之谓乎克者理之变数之逆为受克之子者岂容坐视而不报哉其洛书之谓乎体常尽变则子必为母报雠乃造化自然之象人事当然之理而不可易者也至于中央视河图惟有五而无十然一九二八三七四六之合环而向之未甞无十焉正造化之妙处合图书之数悉计之为数者百如犬牙之相制牝牡之相衔其巧又有如此者盖甞论之河图虽授羲以画八卦窃意伏羲见是图竒偶之数卦便可画初非规规然模倣其方位与数也卦画既成隐然自与图之位数合洛书虽云授禹以叙九畴然九畴自初一五行之外次二五事以下与洛书之位数初不相关今合二图以观先后天之易且以伏羲先天八卦干兑生于老阳之四九离震生于少阴之三八巽坎生于少阳之二七坤艮生于老阴之一六其卦未甞不与洛书之位数合文王后天八卦坎一六水离二七火震巽三八木干兊四九金坤艮五十土其卦未甞不与河图之位数合所以然者岂伏羲之时图书既皆并出礼纬亦曰伏羲徳合上下天应以鸟兽文章地应以河图洛书伏羲则以画卦其后天复以钖禹邪九畴盖亦本洛书九数也二图精奥朱子备见启蒙先人通释详矣今姑就其粗者与夫一二未𤼵之要者讲之然后进于启蒙亦易易也四圣之易伏羲易伏羲始作八卦圗易大𫝊曰古者包羲氏之王天下也仰则观象于天俯则观法于地观鸟兽之文与地之宜近取诸身逺取诸物于是始作八卦以通神明之徳以类万物之情又曰易有太极是生两仪两仪生四象四象生八卦又曰八卦成列象在其中矣此明伏羲始画八卦也八卦为小成之卦干一兊二离三震四巽五坎六艮七坤八伏羲不是逐卦如此画只是自太极生两仪为第一画者二两仪生四象为第二画者四四象生八卦为第三画者八所谓始画八卦者此也朱子曰爻之所以有竒偶卦之所以三画而成者皆是自然流出不假安排此易学之纲领开卷第一义然古今未见有识者至康节先生始𫝊先天之学而得其説且以为伏羲氏之易也蔡西山要㫖曰自太极判而为阴阳阴阳之中又自有阴阳出于自然不待智营力索也愚观河图洛书皆木数居东方伏羲画卦自下而上即木之自根而榦榦而枝也其画三木之生数也其卦八木之成数也重卦则亦两其三八其八尔三八木数大备而后六十四卦大成一六水二七火四九金五十土皆在包罗中矣吁木行春也春贯四时木德仁也仁包四端大哉易也斯其至矣易大𫝊曰八卦成列象在其中矣因而重之爻在其中矣此明伏羲于前八卦上因而重之为六十四卦大成之易也伏羲重卦亦不是连将三画安顿在上只是因八卦既成又自八卦上逐卦各生一阳一阴则八分为十六卦十六卦上又各生一阳一阴则十六分为三十二卦三十二卦上又各生一阳一阴则三十二分为六十四卦而六画卦成矣以六十四卦横图观之其卦亦首干终坤重干居一重兊居二重离居三重震居四重巽居五重坎居六重艮居七重坤居八干一坤八之序亦不易焉且前三十二卦一画阳便对后三十二卦一画阴前三十二卦一画阴便对后三十二卦一画阳阴阳两边各各相对莫非自然之序此伏羲先天之易邵子谓一分为二二分为四四分为八八分为十六十六分为三十二三十二分为六十四是也朱子曰某看康节易了都看别人底不得他説箇太极生两仪两仪生四象又都无甚𤣥妙只是从来更无人识又答林黄中曰邵子之前论重卦者多只是説并累三阳以为干连叠三阴以为坤然后以意交错而成六子又先画八卦于内复画八卦于外以旋相加而后得为六十四卦其出于天理之自然与人为之造作葢不同矣説卦曰天地定位山泽通气雷风相薄水火不相射八卦相错右伏羲八卦方位圎图不过以前八卦横图掲阳仪中干兊离震居东南揭阴仪中巽坎艮坤居西北图旣成后干南坤北离东坎西以四正卦居四方之正位震东北巽西南艮西北兊东南以二反卦居四隅不正之位合而言之天位乎上地位乎下日生于东月生于西山镇西北泽注东南风起西南雷动东北自然与天地大造化合先天八卦对待以立体如此其位则干一坤八兑二艮七离三坎六震四巽五各各相对而合成九数其画则干三坤六兊四艮五离四坎五巽四震五亦各各相对而合成九数九老阳之数干之象而无所不包也造化隐然尊干之意可见方八卦之在横图也则首干次兊次离次震次巽次坎次艮终坤是为生出之序及八卦之在圎图也则首震一阳次离兑二阳次干三阳接巽一阴次坎艮二阴终坤三阴是为运行之序生者卦画之成而行者卦气之运也干坤父母也震巽长男女也坎离中男女也艮兊少男女也干统三女坤统三男本其所由生也伏羲六十四卦方圎圗右伏羲六十四卦圆图亦就前六十四卦横图中掲阳仪中前三十二卦自干至复居图左方干在南之半复在北之半揭隂仪中后三十二卦自姤至坤居图右方姤在南之半接干坤在北之半接复先自震复而却行以至于干乃自巽姤而顺行以至于坤图既成后坤复之间为冬至子中同人临间为春分卯中干姤间为夏至午中师遯间为秋分酉中自合四时运行之序朱子曰此图若不从中起以向两端而但从头至尾则此等类皆不可通矣但阴阳消长较之文王十二月卦疎密不同复隔十六卦为临临隔八卦为泰泰隔四卦为大壮大壮隔一卦为夬为干姤遯否观剥坤亦然若依阴阳消长之次分节候未免疎密不齐要之伏羲卦气自是一样坤复干姤与文王十二月卦适同外余皆不同文王自是一样不可混而观也天道左旋其运行之序自北而东东而南南而西西而北北而复东也説卦𫝊曰雷以动之风以散之雨以润之日以烜之艮以止之兊以说之干以君之坤以藏之友人程道大引邵子曰先天学心法也故图皆从中起万化万事生于心也以为皆字是指说卦天地定位及雷以动之两节而言天地定位一节则圆图干坤从南北之中起山泽通气则艮居坤之右兊居干之左雷风相薄则震居坤之左巽居干之右水火不相射则坎居正西离居正东是起南北之中而分于东西也雷以动之风以散之一节则方图震巽自图之中起雨以润之则坎次巽日以烜之则离次震艮以止之则艮次坎兊以説之则兊次离干以君之则干次兊坤以藏之则坤次艮亦起图之中而达乎西北东南也故曰皆从中起万化万事生于心也其论最为的当且使说卦此一节亦有归着实𤼵启蒙之所未𤼵然而此图不过以前大横图分为八节自下叠上而成第一层即横图自干至泰八卦第二层即横图自履至临八卦以至第八层即横图自否至坤八卦图既成后干本在圆图之南今转而居西北坤本在圆图之北今转而居东南艮兊坎离震巽皆易其位子至亥十二辰正月至十二月四时卦气皆右转以应地之方葢圆于外者为天方于内者为地地道右转自东北至西南卦画自然配合夫造化而震巽与恒益四卦亦适自中央而起干坤则位乎西北东南泰否则位乎东北西南又有万化万事生乎心之象也伏羲揲蓍求卦之法说卦𫝊曰昔者圣人之作易也幽賛于神明而生蓍参天两地而倚数观变于阴阳而立卦𤼵挥于刚柔而生爻和顺于道徳而理于义穷理尽性以至于命此夫子言㐲羲画易欲教人用易故賛助天地之道而生蓍草以供卜筮之用倚数立卦生爻使人和顺道徳而理义穷理尽性而至命也干凿度云垂皇策者羲孔颖达云伏羲始用蓍夫有卦则有蓍信然矣系辞𫝊曰大衍之数五十其用四十有九分而为二以象两挂一以象三揲之以四以象四时归竒于扐以象闰五歳再闰故再扐而后挂又曰四营而成易十有八变而成卦此夫子论伏羲教人所以揲蓍之法也大衍数五十虚一不用取四十九蓍为一握信手中分置几左右次以左手取左策执之而以右手取右一策挂左手小指间次以右手四揲左策观其所余或一或二或三或四扐之左手无名指间次以右手反过揲之策于左上遂取几右策执之而以左手四揲之观所余策如前扐之左手中指间次以右手反过揲策于几右合两手一挂二扐之策置几之西边是谓一变再以两手取几左右见存之策合之复四营如第一变之仪而置挂扐之策于第一变挂扐之侧是谓二变再以两手取几左右见存之策合之复四营如前二变之仪而置挂扐之策于第二变挂扐之侧是谓三变乃观三变所得挂扐多少以画第一爻如是每三变成爻十八变成卦视其老少之变与不变以占事之吉凶焉揲蓍所得挂扐之䇿图老少挂扐定九八七六之数右按四象老少之由原于河图之数一二三四五图之生数也六七八九十图之成数也四象九八七六之数虽就成数内见然九者一三五之积六者二四之积七者二五之积八者三五之积言九八七六则生数已在其中必以九六为老七八为少者以成数论之阳主进由七之进至九而极为阳之老阴主退由八之退至六而极为阴之老九退而为七则七为少六进而为八则八为少也进极而退所以七为少阳退极而进所以八为少阴也右案五十之蓍虚一用四十九四营之后又除初挂一只以四十八策分挂扐过揲而为此图挂扐过揲进退各以四由老阳挂扐十二进一四为少阴挂扐十六少阴挂扐十六进一四为少阳挂扐二十少阳挂扐二十进一四为老阴挂扐二十四其进也至四十八策之中焉止矣又由老阳过揲三十六退一四为少阴过揲三十二少阴过揲三十二退一四为少阳过揲二十八少阳过揲二十八退一四为老阴过揲二十四其退也亦至四十八策之中焉止矣进退皆不过乎其中也旧说多用过揲以定九八七六之爻弃挂扐不用朱子非之用挂扐而不用过揲辨之详矣若如旧説则四揲之后弃所余策足矣何必一挂两扐之多端哉朱子谓用挂扐而不用过揲葢以简御烦以寡制衆最为得之二老过揲当期物数圗系辞𫝊曰干之策二百一十六坤之策百四十四凡三百六十当期之日万有一千五百二十当万物之数也此以二老过揲数论若以二少过揲数论总数亦同今为图于左或曰何以不论挂扐曰挂扐以生爻过揲以明数而或者乃舍挂扐并以过揲生爻误矣二老过揲计三百八十四爻数二少过揲计三百八十四爻数揲蓍占法一爻变则以本卦变爻占二爻变则以本卦二变爻占仍以上爻为主三爻变则占本之卦辞及卦体以卦体平分故也仍以本卦为贞之卦为悔主在本卦四爻变则占之卦二不变爻仍以下爻为主五爻变则占之卦一不变爻六爻尽变则新成旧毁惟以之卦内外两体占六爻皆不变则占本卦彖辞而以内卦为贞外卦为悔案伏羲易无文字只占卦体卦爻之象至文王周公有辞矣就辞上占然卦爻辞固有与所占事意相应者又有全不应者自以卦体卦爻象推测之方验大抵于辞上㑹处少于象上㑹处多也如乙亥年六月旦日食既天漆黒久渐光时愚在祈门桴溪李氏馆以蓍筮之得大有之需上体三爻俱变也法当以两卦彖辞占求之辞朱悟以本之卦体占下体干天不动上体以离日变坎月日在天上倐变为月在天上矣以月掩日正日食象以南方之离变北方之坎独无意乎得非本卦彖辞所谓元亨之兆欤此可以见占法矣伏羲神农黄帝尧舜十三卦制器尚象圗易系辞𫝊下包羲氏罔罟取诸离神农氏耒耜取诸益市取诸噬嗑黄帝尧舜衣裳取诸干坤舟楫取诸涣服牛乘马取诸随门柝取诸豫杵臼取诸小过弧矢取诸睽栋宇取诸大壮棺椁取诸大过书契取诸夬䷝离䷩益䷔噬嗑䷀干䷁坤䷺涣䷐随䷏豫䷽小过䷥睽䷡大壮䷛大过䷪夬愚谓此夫子述五圣人虽不假卜筮而用易所谓制器尚象之事也文王易朱子曰此图若以卦画言之震一阳居下兑一隂居上故相对坎一阳居中离一隂居中故相对㢲一隂居下艮一阳在上故相对干纯阳坤纯隂故相对亦是一説説卦𫝊曰帝出乎震齐乎巽相见乎离致役乎坤説言乎兊战乎干劳乎坎成言乎艮万物出乎震震东方也齐乎巽巽东南也齐也者言万物之㓗齐也离也者明也万物皆相见南方之卦也圣人南面而聴天下向明而治葢取诸此也坤也者地也万物皆致养焉故曰致役乎坤兊正秋也万物之所说也故曰説言乎兊战乎干干西北之卦也言阴阳相薄也坎者水也正北方之卦也劳卦也万物之所归也故曰劳乎坎艮东北之卦也万物之所成终而所成始也故曰成言乎艮右文王八卦又自取东南西北四方之位及春夏秋冬四时运行之序震东为春巽东南春夏之交离南为夏坤西南夏秋之交兊西为秋干西北秋冬之交坎北为冬艮东北冬春之交震巽为木离为火坤艮为土兊干为金坎为水春夏秋冬木火金水与四方俱协焉后天八卦流行以致用又如此天地之间有对待之体不可无流行之用有伏羲易不可无文王之易所以知得此为文王者文王彖坤有曰西南得朋东北丧朋正合此图之方位也陈氏友文曰离为日大明生于东故在先天居东日正照于午日中时也故在后天居南坎为月月生于西故在先天居西月正照于子夜分时也故在后天居北在先天则居生之地在后天则居旺之地不特坎离后天卦位皆以生旺为序正南午位离火旺焉正北子位坎水旺焉震木旺于卯故震居东兊金旺于酉故兊居西土旺中央故坤位金火之间艮位水木之间兊阴金干阳金故干次兊居西北震阳木巽阴木故巽次震居东南皆以五行生旺为序此所谓易之用也若夫干统三男于东北坤统三女于西南是入用之际男皆从父女皆从母各从其类也愚于说卦论之详矣内图文王后天八卦外图伏羲先天八卦案图而观则知文王本伏羲卦位以成后天卦位者其变易之意厥有攸在矣右文王改易伏羲卦图之意邵子𤼵明之朱子释之已详见启蒙可谓得王者之心矣盘涧董先生又曰天地以中相易为坎离水火以上下相易为震兊泽雷以上下相易为巽艮风山以上下交相易为干坤六子并以一爻变惟干坤变其二爻阴阳之纯故也故震兊横而六卦纵有自然之象矣愚案后天四隅之卦先生葢取先天艮巽震兊以纵相易为干坤艮巽若皆就对宫取亦有说先天兊与艮对以兊下二阳易艮下二阴则为后天西北角干矣故先天艮初三两爻复往易兊初爻为阴三爻为阳则成后天东南角巽矣先天震与巽对以震上二爻阴易巽上二爻阳则成后天西南角坤矣故先天巽初三两爻复往易震初爻为阴三爻为阳则成后天东北角艮矣亦未为不可若又以先天干坤为变之主推之以定后天八卦又有可言者先天干中爻既变坤中爻为坎故天气下降而干位西北坤中爻既变干中爻为离故地气上腾而坤位西南干既当先天艮位故艮进位东北当先天震位艮亦震之反也坤既当先天巽位故巽退位东南当先天兊位巽亦兊之反也若后天东南二方震兊二卦亦因离既往居干位当后天南方之卦离性炎上故先天离三爻变则为后天震矣坎既徃居坤位当后天北方之卦坎性润下故先天坎初爻变则为兊矣亦未为不可大抵易变易也横斜曲直无往不通由人是取但未知文王初意果如何耳秖恐愈巧则愈失其真也盘涧先生此段不见梓本愚元贞乙未往先生家见其曾孙首蒙以遗藁此段见敎因得推广师说云文王序六十四卦皆以反对而成次第何谓对如上经干与坤对颐与大过对坎与离对下经中孚与小过对阴阳爻各各相对也何谓反如屯反为蒙既济反为未济一卦反为两卦也对者八卦反者二十八卦而六十四卦次序成矣试甞细考之上经三十卦一百八十爻阳爻八十六阴爻九十四下经三十四卦二百丹四爻阳爻一百丹六阴爻九十八卦爻阴阳多寡参差不齐亦甚矣今以反对计之则上经以十八卦成三十卦下经亦以十八卦成三十四卦上经五十二阳爻五十六阴爻下经五十六阳爻五十二阴爻共用三十六卦成六十四卦而卦爻阴阳均平齐整条理精密又未有如此之甚者于不齐之中而有至齐者存是亦可乐而翫之也案图可见矣然此特姑见其反对之巧妙若夫经分上下与卦先后次第之所以然者详见后六十四卦全图下经正卦凡二反卦三十二亦十八卦成三十四卦右文王演易羑里取伏羲六十四卦分为上下经二篇大抵本先天圎图以东西南北四方正卦干坤坎离为上经之始终以西北隅艮东南隅兊合而为咸西南隅巽东北隅震合而为恒四隅反卦为下经之始而终以既济未济则亦坎离之交不交也故干坤坎离四纯卦皆居上经震艮巽兊四纯卦皆居下经义以反对为次非复先圣之旧夫子序卦直以卦名𤼵其次第之义他则未及今观反对之序上经自干至离共用十八卦反对为三十卦下经自咸至未济亦用十八卦反对为三十四卦然上下经岂无以为之主者乎葢甞思之天地为万物之祖干坤为六十四卦之祖不易之论也然以六十四卦分上下经则干坤为上经之首即为上经之主而终之以坎离余震艮巽兊与坎离之余卦皆其遇也故八卦各体散见于上经者干坤最多各十有二而震艮各七巽兊各四坎八离六而已以咸恒为下经之首即为下经之主艮兊巽震是也而终之以既济未济亦坎离也余干坤坎离皆其过也故八卦各体散见于下经者兊巽最多各十有二震艮各九而干坤各四坎八离十而已此上经自坎离以外无一卦无干坤下经自既未济外亦无一卦无艮兊震巽上经自干坤而后三阴三阳之卦凡六乃干坤之三变泰否干坤之三阴三阳交不交也随蛊干坤之三阴三阳杂居也噬嗑贲干坤之三阴三阳分布也余则干坤两体各司诸卦下经自咸恒而后艮兊震巽相重之卦亦凡六乃咸恒之三变损益咸恒之首变咸变尽为损而艮上兊下恒变尽为益而巽上震下犹上经之有泰否也渐归妹咸恒之再变咸恒之下二体艮巽合而为渐咸恒之主二体兊震合而为归妹犹上经之有随蛊也中孚小过咸恒之三变咸恒上下二体交互相重以咸下体艮遇恒上体震则为小过以咸上体兊遇恒下体巽则为中孚亦犹上经之噬嗑贲也余则艮兊巽震各司诸卦焉然干坤三变必一吉而一凶泰随贲吉而否蛊噬嗑凶矣咸恒三变亦必一吉而一凶益渐中孚吉损归妹小过凶矣或曰干坤艮兊巽震分主上下经固也而上经屯蒙随蛊噬嗑贲颐大过八卦乃艮兊巽震之合无干坤正体下经遯大壮晋明夷夬姤萃升八卦乃有干坤非尽艮兊巽震之合体文王序卦何不径以十六卦两相博易则非特上经自坎离外无一卦无干坤正体而下经自既未济外艮兊巽震两两相从正体之卦尤无间断不亦可乎曰圣人之智岂不及此而必为是者其意诚不欲使上下经截然为干坤截然为艮兊巽震于以见男女有从父母之象父母有临男女之象而又不害其为上下经虽不尽有主卦之正体而亦未甞无可取之干坤艮兊巽震乎此犹分阴分阳阴阳又互为根正易之妙处衆人固不识也以此求之庶乎可以窃窥文王之心而其间关节脉理之通黙而识之又存乎其人焉吕氏曰易变易也天下有可变之理圣人有能变之道反需为讼泰为否随为蛊晋为明夷家人为睽此不善变者也反剥为复遯为壮蹇为解损为益困为井此善变者也文王示人以可变之几则危可安乱可治特在一转移间尔后天之学其以人事賛天地之妙与又甞合上下经始终而论之干坤天地也坎离水火也以体言也咸恒夫妇也既未济水火之交不交也以用言也上经以天道为主具人道于其中下经以人道为主具天道于其内三才之间坎离最为切用日月不运寒暑不成矣民非水火不生活矣心火炎燥而不降肾水涸竭而不升百病侵陵矣故上下经皆以坎离终焉文王作六十四卦卦下辞文王序卦后以伏羲易但有卦画无文字遂以逐卦下作为卦辞名之曰彖辞左𫝊名之曰繇辞彖者断也所以断一卦之吉凶如干卦元亨利贞一句坤卦元亨利牝马之贞以下是也文王之易所以首干次坤者葢本天地之位着君臣上下之分以纪纲人极今观干坤二卦彖辞利贞安贞吉之训可以见文王之心矣此其所以三分有二以服事殷也要之文王彖辞只是卜筮占决之辞亦多取象及卦变大抵皆因占以寓教如言利贞不言利不贞言贞吉不言不贞吉之类贞便是一箇正固底道理文王作卦辞虽未尝明言太极然所谓正理是即所谓太极矣故孔子𤼵之文王九卦处忧患圗䷉履徳之基也履和而至履以和行䷎谦徳之柄也谦尊而光谦以制礼䷗复徳之本也复小而辨于物复以自知䷟恒徳之固也恒杂而不厌恒以一徳䷨损徳之修也损先难而后易损以逺害䷩益徳之裕也益长裕而不设益以兴利䷮困徳之辨也困穷而通困以寡怨䷯井徳之地也井居其所而迁井以辨义䷸巽徳之制也巽称而隐巽以行权易系辞𫝊曰易之兴也其于中古乎作易者其有忧患乎是故履徳之基也巽以行权此夫子𤼵明文王处忧患不假卜筮用易之事岂所谓以动者尚其变之义乎一陈卦徳二陈卦材三陈圣人用卦皆有次第然易岂止此九卦可处忧患如屯否蹇剥皆可也葢道理只在圣人口头偶然在九卦上说文义亦足初未尝留意若更添几卦更减几卦皆可旧看九卦于三画八卦内七卦有取独无取于离以为圣人晦明之意然有互体离在焉实未甞不明也又以太巧不入之本义纂注后今姑记于此文王十二月卦自复卦一阳生为冬至子中属十一月中临卦二阳生为大寒丑中属十二月中泰卦三阳生为雨水寅中属正月中大壮四阳生为春分卯中属二月中夬卦五阳生为谷雨辰中属三月中干卦六阳生为小满已中属四月中为纯阳之卦阳极则阴生故姤卦一阴生为夏至午中属五月中遯卦二阴生为大暑未中属六月中否卦三阴生为处暑申中属七月中观卦四阴生为秋分酉中属八月中剥卦五阴生为霜降戌中属九月中坤卦六阴生为小雪亥中属十月中为纯阴之卦阴极则阳生又继以十一月之复焉阴阳消长如环无端不特见之卦画之生如此而卦气之运亦如此自然与月之阴阳消长相为配合大𫝊所谓易与天地凖故能弥纶天地之道于此亦可见其一端所以知得十二月卦属文王者以文王卦下之辞复卦七日来复临卦八月有凶之类可见此图既成以四时之气配四方之位虽与文王序卦先后不协实自然与伏羲六十四卦圆图之位次合卦气流行之接卦画对待之妙阴阳盛衰消长相为倚伏之机备于此图十二月卦中矣案朱子本义伏羲六十四卦横图用黑白以别阴阳爻答袁枢曰黑白之位亦非古法但今欲易晓且为此以寓之耳今愚本文公法作为此图白者为阳黑者为阴了然在目矣周公易周公作三百八十四爻下之辞如干卦初九潜龙勿用坤卦初六履霜坚氷至之类是也爻辞取象尤多所以明一爻之吉凶大抵卦分两体以象言则只是两象以人言则只是两人爻分六爻以象言则分为六象以人言则分为六人与卦体全不同矣各据卦爻而论可也谓爻辞为周公作者易初无明文马融王肃姚信谓周公作爻辞孔颖达正义引说者云爻辞中有说文王处如升卦六四王用享于岐山之类武王克商之后始追号文王为王若爻辞并是文王作不应文王自说王用享于岐山又明夷六五箕子之明夷武王观兵之后箕子始被囚奴文王不宜豫言箕子之明夷又左传韩宣子适鲁见易象而知周公之徳验此诸说以为卦辞文王爻辞周公马融陆绩之徒并用此说今依而用之愚案孔氏所引诸说证据甚明而箕子之称尤足以见其决非文王之所作也右㐲羲六十四卦文王卦下之辞周公爻下之辞通称曰经孔子易孔子作十翼之辞孔颖达曰十翼之辞以为孔子所作先儒更无异论但数十翼亦多家既文王易经本分为上下二篇则区域各别彖象释卦亦当随经而分故一家云上彖一下彖二上象三下象四上系五下系六文言七说卦八序卦九杂卦十郑学之徒并同此说今亦依之朱子本义亦然汉上朱氏曰十翼本与周易异卷前汉费直𫝊古文周易以彖象系辞文言解说上下经是也费氏之易至马融始作传融𫝊郑康成康成始以彖象连卦辞爻辞魏王弼又以文言附干坤二卦故自康成而后其本加彖曰象曰王弼而后加文言曰至于文辞连属不可附六十四卦之爻则仍其旧篇今系辞上下说卦序卦杂卦是也魏高贵乡公问博士淳于俊曰今彖象不连经文而注连之何也俊对曰郑康成合彖象于经者欲便学者寻省易了孔子恐其与文王相乱是以不合则郑未注易经之前彖象不连经文矣汉上所引证极有功东莱先生所深取观此则十翼本与周易异卷讵不信然彖上𫝊第一彖下𫝊第二彖𫝊如干卦彖曰大哉干元以下坤卦彖曰至哉坤元以下是也文王卦下之辞正是彖辞孔子于系辞𫝊有曰彖者言乎其象也象指卦象又曰知者观其彖辞则思过半矣所谓彖正谓文王卦下之辞也彖𫝊者乃是孔子賛易十篇之二先儒附其辞于彖下故加彖曰以别之若曰孔子賛文王卦下之辞云彖之意如此也孔子虽是賛文王卦辞然多自𤼵明已意以解伏羲卦不尽同于文王如干元亨利贞文王本意只作占辞以为筮得此卦六爻皆不变或一卦内有三爻变皆用彖辞占若得此卦其事大亨而利在贞正耳孔子却自作四徳解又其间多说卦变此卦自某卦来皆孔子所自𤼵其意者也文王间亦有取卦变处孔子自取尤多象上𫝊第三象下𫝊第四象有大象说一卦两体之象一卦如干是一卦两体如干有干上干下是也干卦大象曰天行健君子以自彊不息之类此是孔子所自取六十四卦大象如干则统象于天坤则统象于地象屯以云雷象蒙以山泉先圣所未甞有也汉上朱氏曰史墨对赵简子曰在易卦雷乘干曰大壮观此则雷在天上大壮之类有卦则有此象矣如曰君子以非礼勿履则孔子所系之大象也愚谓汉上说非是如雷如天等象往徃古或有之却未甞有人将作大象如此齐整若谓有卦则有此象固是如此但雷在天上大壮一句之类既非文王又非周公将属之谁作乎且孔子小象必自为卷大象首句既非我作何故袭而取之乎必不然也史墨三字但与易象意似而文又不同使执此尽疑夫子大象最为学者之通患愚恐后进不能无惑故不可不辨或曰象述伏羲彖述文王而象在彖后者孔颖达谓象是孔子所述其肯先文王乎此论得矣看来六十四卦大象与卦彖爻义全不相蒙又别是说一道理自是孔子解说伏羲一卦两体又不蹈文王周公之义也只合自作一处为是所有小象乃逐爻解周公三百八十四爻之辞如干初九爻下象曰潜龙勿用阳在下也之类是也汉上曰仲尼系三百八十四爻之象文皆中律是谓少而法多而类世罕知者故陆氏作𫝊谐音以𤼵其系体系辞上𫝊第五系辞下𫝊第六易始有卦爻文王系卦辞周公系爻辞正是系辞而孔子所作系辞乃是系辞之𫝊也故系辞𫝊中言圣人系辞者六曰圣人设卦观象系辞焉而明吉凶曰圣人有以见天下之动系辞焉以断其吉凶曰系辞焉所以告也曰系辞焉以尽其言曰系辞焉而命之皆指文王周公卦爻辞言也若系辞上下𫝊则是孔子统论一经之卦爻大体凡例如论先圣作易之由则见于包羲氏仰观俯察及易有太极及河图洛书数章如论用易之法则见于大衍之数五十章与夫卦爻之刚柔象数之变化三极之道幽明之故鬼神之情状皆搜抉无隐若徒有上下经而无系辞𫝊则象数之学不明理义之微莫显易亦竟无以致用于万世而适乎仁义中正之归矣其可哉系辞有称大𫝊者因太史公引天下同归而殊途一致而百虑为易大𫝊太史公受易于杨何何之属又着易𫝊行世曰大𫝊者别杨何之徒所为𫝊耳系辞中有称子曰者文公本义谓疑皆后人所加也文言𫝊第七干坤二卦文言为诸卦之例文饰其辞以言之𤼵明义理为多说卦𫝊第八説卦首论圣人生蓍立卦次及伏羲文王卦位不同次论八卦之象甚备其象多是夫子所自取不尽同于先圣汉儒以来千五百余年未能勘破此义以为夫子只是櫽括前圣所取之象求之于经又不合是以言象多牵合傅㑹而不得其说愚甞谓数圣取象各有不同故说卦言象求之于经不尽合葢夫子自取之象为多不必尽同于先圣若分文王周孔之易各自求之坦然明白矣此说似足以祛古今之惑序卦𫝊第九论文王序次六十四卦之义杂卦𫝊第十杂卦乃夫子杂论六十四卦之义而有无限㫖趣冯氏去非曰杂卦以两两相对为义取序卦而杂之然自干坤三十卦而至咸恒以应上篇之卦自咸恒而下三十四卦以应下篇之卦葢有不杂者存愚谓自干坤而下三十卦杂下经十二卦于其间自咸恒而下三十四卦亦杂上经十二卦于其间亦杂卦之义也但其所以然之理必有至妙者存此姑见其粗也䷀干䷁坤䷞咸䷟恒䷇比䷆师䷺涣䷻节䷒临䷓观䷧解䷦蹇䷂屯䷃蒙䷥睽䷤家人䷲震䷳艮䷋否䷊泰䷨损䷩益䷡大壮䷠遯䷙大畜䷘无妄䷍大有䷌同人䷬萃䷭升䷰革䷱鼎䷎谦䷏豫䷽小过䷼中孚䷔噬嗑䷕贲䷶丰䷷旅䷹兊䷸巽䷝离䷜坎䷐随䷑蛊䷈小畜䷉履䷖剥䷗复䷄需䷅讼䷢晋䷣明夷䷛大过䷚颐䷯井䷮困䷾既济䷿未济䷵归妹䷴渐䷠姤䷪夬右夫子十翼皆名之曰𫝊然由夫子视前圣则二篇为经十翼为𫝊由孔子而来至于千万世卦爻十翼通称之曰易经也周易启蒙翼𫝊上篇周易启蒙翼传中篇钦定四库全书周易本义启蒙翼传中篇元胡一桂撰一代易三易周礼春官太卜掌三易之法一曰连山二曰归藏三曰周易其经卦皆八其别皆六十有四案杜子春谓连山伏羲归藏黄帝郑𤣥谓夏曰连山商曰归藏周曰周易説者谓夏商周易首卦不同葢寓三统之义夏正建寅为人统故首艮艮寅位也人生于寅商正建丑为地统故首坤坤地也地辟于丑周正建子为天统故首干干天也天开于子所建之正不同故于易之首卦各见其义孔颖达曰案世谱等羣书神农一曰连山氏亦曰列山氏黄帝一曰归藏氏既并是代号则周易称周取岐阳地名易纬云因代以题周是也诸家説不同如此东莱先生深善连山归藏同是代号之説且曰下系十三卦制器尚象神农黄帝尝有取于易而夏商则无攷以为孔氏之説无足疑者而程可久曰孔子曰我欲观夏道是故之把吾得夏时焉此连山所以首艮也又曰我欲观商道是故之宋吾得坤干焉此归藏所以首坤也岂自伏羲画易之后代代有易连山归藏在神农黄帝则为代号在夏商则为艮为坤也耶是亦未可知也若周易与周礼称周义同自别于前代尔连山易连山十卷见唐艺文志司马膺注自唐以前并无其书隋儒林𫝊云牛洪奏求天下遗逸之书何用刘光伯遂造伪书百余卷题为连山易鲁史记等録上送官取赏而去后有人讼之坐除名则唐之连山似隋世伪书归藏易归藏易十三卷见隋经籍志晋太尉薛贞注长孙无忌等论次其书以为归藏汉初已亡案晋中经有之唯载卜筮不似圣人之㫖以本卦尚存故具于周易之首以备周易之缺宋崇文緫目载归藏三卷云隋世十三篇今但存初经齐母本蓍三篇文多缺乱莫详归藏初经初干其争言初坤荣荦之华初艮徼徼鸣狐初兊其言语敦初荦为庆身不动初离离监监初釐燂若雷之声初巽有鸟将至而垂翼案汉上朱氏丛説谓考之归藏之书其初经者包羲氏之本㫖也卦有初干初初艮初兊初荦初离初釐初巽八卦其卦皆六画周礼所谓经卦皆八则初经之卦也归藏齐母经田旧言之择新言之念归藏六十四卦名干屯䝉溽讼师比少毒畜履泰否同人大有很釐大过颐困井革鼎旅丰小过林祸观萃称仆复母亡大毒畜瞿散家人节奂蹇荔贠诚钦恒规夜巽兊离荦兼分归妹渐晋明夷岑未济大壮蜀马徒阙四卦古易周易汉艺文志易经十二篇施孟梁丘三家颜师古曰上下经十翼故十二篇案经则伏羲卦文王卦下辞周公爻下辞翼则孔子𫝊上下彖上下象上下系辞文言説卦序卦杂卦共为十翼之辞经分上下则二篇矣翼而有十则十篇矣故緫曰易经十二篇施雠孟喜梁丘贺三家皆然也但自费氏至郑王乱经之后古经失其𫝊而十翼之次説者亦多不同今唯当以朱文公本义为据古易之变费氏易周易上经案此吴斗南本所载费直易也岂古易上下二篇只如此欤朱子答吴氏书云古易既画全卦系以彖辞又再画本卦分六爻而系以爻辞似涉重复且覆卦之法不知何所考据如此则朱子已尝见其书不能不疑之矣今恐其或有所据姑録于此𫝊大哉干元万国咸宁天行健君子以自彊不息干初九濳龙勿用阳在下也用九天徳不可为首也案吴氏曰此省去彖𫝊象𫝊系辞𫝊等篇目但緫以一𫝊字加于彖𫝊之首王弼王肃易皆存𫝊字葢本于此吴氏于经只载干卦以着六十四卦之例于𫝊自𫝊大哉干元以下亦只载干𫝊以着十翼之例十翼之篇皆䝉此一𫝊字矣西汉儒林𫝊虽但谓费直以彖象系辞文言解説上下经初不言其分𫝊以附经然而将彖𫝊大小象𫝊逐卦自聚成一类统置于上下经二篇之后仅存一𫝊字于彖𫝊之首以别经悉去彖象系辞文言等篇目则是古经已变乱于此矣卒至有郑王之纷更圣经何其不幸欤郑康成易䷀干元亨利贞初九濳龙勿用用九见羣龙无首吉彖曰大哉干元万国咸宁象曰天行健君子以自彊不息濳龙勿用阳在下也用九天徳不可为首也案吴氏曰康成省去六爻之画又省用九用六覆卦之画移上下体于卦画之下又移初九至用九爻位之文加之爻辞之上又合彖𫝊象传于经于彖传加彖曰字于象传加象曰字王弼易周易上经干𫝊第一案王弼干卦一同郑氏但移文言附其后加文言曰字吴氏故不重载但从坤卦起䷁坤元亨安贞吉彖曰至哉坤元应地无疆象曰地势坤君子以厚徳载物初六履霜坚冰至象曰履霜坚冰至坚冰也用六利永贞象曰用六永贞以大终也文言曰坤至柔而动也刚天𤣥而地黄案吴氏曰王弼注易用康成本谓孔子賛爻之辞本以释经宜相附近乃各附当爻每爻加象曰以别之谓之小象又取文言附于干坤二卦加文言曰三字于首若系辞説卦序卦杂卦等篇则仍其旧别自为卷自是世儒知有弼易不知有所谓古经矣又曰原三家之学初欲学者寻省易了日趋于简便而末流之弊学者遂废古经使后世不见此书之纯全与圣人述作之本意可胜叹哉愚尝谓羲文周孔圣人也卦爻十翼皆易书也费氏以𫝊解经未为非是郑王以𫝊附经亦何不可况各从其类最便观覧而好古君子每不能无恨岂圣人之书不可混而一之乎葢夫子虽曰述而不作然自为一书非世儒傍文生义分行注脚之比故周爻已不尽同于文王而孔翼亦岂尽同于文王周公比而同之非特使学者猝莫区别而吾夫子制作初意亦不复可见矣晁氏曰刘牧云小象独干不系于爻辞尊君也石守道曰孔子作彖象于六爻之前小象系逐爻之下唯干悉属之于后者譲也呜唿他人尚何责哉若是者可不惧乎愚故録吴氏所载三家变易论之继以先儒所复古易还先圣之旧云朱子答吴氏书曰吕伯恭顷尝因晁氏本更定古易十二篇考订颇详然据淳于俊之説便以今王弼易为郑康成易尝疑其未安今得所示分别郑王二本乃有归着甚善然不知别有何证据也古易之复周易古经上经第一下经第二上彖第三下彖第四上象第五下象第六系辞上第七系辞下第八文言第九説卦第十序卦第十一杂卦第十二右周易古经者彖象所以解经始各为一书王弼専治彖象以为注乃分缀卦爻之下学者于是不见完经而文辞次第贯穿之意亦缺然不属予因案古文而正之凡经二篇彖象系辞各二篇文言説卦序卦杂卦各一篇緫十有二篇元丰壬戌十月既望汲郡吕大防序古周易卦爻第一彖𫝊二象第三文言第四系辞第五説卦第六序卦第七杂卦第八周易卦爻一彖二象三文言四系辞五説卦六序卦七杂卦八谨第如上案晋太康初𤼵汲县旧冢得古简编科斗文字散乱不可训知独周易最为明了上下篇与今正同别有隂阳説而无彖象文言系辞杜预疑于时仲尼造之于鲁尚未播之逺国而汉艺文志易经十二篇施孟梁丘三家颜师古曰上下经及十翼故十二篇是则彖象文言系辞始附卦爻而𫝊于汉欤先儒谓费直専以彖象文言参解易爻以彖象文言杂入卦中者自费氏始其初费氏不列学官唯行民间至汉末陈元方郑康成之徒皆学费氏古十二篇之易遂亡孔颖达又谓辅嗣之意象本释经宜相附近分爻之象辞各附当爻则费氏初变乱古制时犹若今干卦彖象系卦之末欤古经始变于费氏而卒大乱于王弼惜哉奈何后之儒生尤而效之杜预分左氏𫝊于经宋衷范望辈散太𤣥賛与测于八十一首之下是其明比也揆观其初乃如古文尚书司马迁班固序𫝊扬雄法言叙篇云尔今民间法言列叙篇于其篇首与学官书不同槩可见也唐李鼎祚又取序卦冠之卦首则又效小王之过也今悉还其初庶几学者不执彖以徇卦不执象以徇爻云昔韩宣子适鲁见易象是古人以彖爻统名之曰象也故曰易者象也其意深矣岂若后之人卦必以象明象必以辞显纷纷多岐哉呜唿学者曽未之知也刘牧云小象独干不系于爻辞尊君也石守道亦曰夫子作彖象于六爻之前小象系逐爻之下唯干悉属之于后者譲也呜唿他人尚何责哉若夫文字之𫝊始有齐楚之异音卒有科斗籀篆𨽻书之四变因而讹谬者多矣刘向尝以中古文易经较施孟梁丘经至蜀李譔又尝着古文易则今之𫝊者皆非古文也安得覩夫刘李之书乎如古者竹简重大以经为二篇今又何必以二篇成帙哉谨録而藏诸以俟博古君子建中靖国元年辛巳五月二十四日嵩山晁説之题古易考经𫝊一十二篇沙随曰迥作古易考曰上篇曰下篇曰彖上曰彖下曰象上曰象下曰文言曰系辞上系辞下曰説卦曰序卦曰杂卦凡十有二篇与康节百源易次序同古易周易上经第一周易下经第二周易彖上𫝊第一周易彖下𫝊第二周易象上𫝊第三周易象下𫝊第四周易系辞上𫝊第五周易系辞下𫝊第六周易文言𫝊第七周易説卦𫝊第八周易序卦𫝊第九周易杂卦𫝊第十汉兴言易者六家独费氏𫝊古文易而不立于学官刘向以中古文易经校施孟梁丘经或脱去无咎悔亡唯费氏经与古文同然则真孔氏遗书也东京马融郑𤣥皆为费氏学其书始盛行今学官所立王弼易虽宗庄老其书固郑氏书也费氏易在汉诸家中最近古最见排摈千载之后岿然独存岂非天哉自康成辅嗣合彖象文言于经学者遂不见古本近世嵩山晁氏编古周易将以复其旧而其刋补离合之际覧者或以为未安祖谦谨因晁氏书㕘考传记复定为十二篇篇目卷集一以古为断其説具于音训云淳熙八年五月望日东莱吕祖谦谨书右古文周易经传十二篇亡友东莱吕祖谦伯恭父之所定也某尝以谓易经本为卜筮而作皆因吉凶以示训戒故其言虽约而所包甚广夫子子作𫝊亦略举其一端以见凡例而已然自诸儒分经合𫝊之后学者便文取义往往未及翫心全经而遽执𫝊之一端以为定説于是一卦一爻仅为一事而易之为用反有所局而无以通乎天下之故若是者某葢病之是以三复伯恭父之书而有𤼵焉非特为其章句之近古而已也淳熙九年夏六月庚子朔旦新安朱某谨书又辩晁氏吕氏得失云某案正义曰夫子所作象辞元在六爻经辞之后以自卑退不敢干乱先圣正经之辞及王辅嗣之意以为象本释经宜相附近其义易了故分爻之象辞各附其当爻下言之此晁氏引以证王弼分合经𫝊者然其言夫子作象辞元在六爻经辞之后则孔氏亦初不见十二篇之易矣又不于彖及大象𤼵之似亦有所未尽又曰某案诗疏云汉初为𫝊训者皆与经别行三𫝊之文不与经连故石经书公羊𫝊皆无经文而艺文志所载毛诗故训𫝊亦与经别及马融为周礼注乃云欲省学者两读故具载本文而就经为注据此则古之经传本皆自为一书故髙贵乡公所谓彖象不连经文者十二篇之古经传也所谓注连之者郑氏之注具载本经而附以彖象如马融之周礼也晁氏于此固不如吕氏之有据然吕氏于干卦经传之次第所以与他卦不同者则无説焉愚恐晁氏所谓初乱古制时犹若今之干卦而卒大乱于王弼者似亦未可尽废也因记于此周易本义古易经传一十二篇愚尝论所谓古易者孔子翼易不遽自附于先圣之后伏羲画卦文王卦辞周公爻辞自合为上下经二篇孔子所作十翼则自分为十篇是为古易十二篇也至前汉费直以彖象系辞文言解説上下经东汉郑康成𫝊费直易又以彖象文言本解易卦爻宜相附近始以附入其初犹若今干卦彖象文言统附卦之末至三国魏王弼又𫝊郑学以彖与大象之辞附卦辞下分爻小象之辞各附当爻辞下加彖曰象曰以别之朱子曰王弼注本之干卦葢存郑氏所分之例也坤以下六十三卦又弼之所自分也古经始变乱于郑氏卒大乱于王弼惜哉原其初二家但欲学者寻省易了日趋于简便自是以来古易十二篇遂亡不复可见于后世而后之读易者但知有王弼本猝莫别其何者为文王周公之易何者为孔子之易殽乱千有余年而圣人制作谦退之盛心与夫示学者以盈科而后进之意皆影响无𫝊至吕氏微仲始为复古易之倡晁氏继之东莱吕氏复因晁氏书定为十二篇文公本义则因东莱所定本掲十二篇以教天下且𤼵明象占大㫖真洗光咸池之日为学者之一大快矣今世儒解易又复仍王弼本而莫觉其非是何古易难谐于俗而康成辅嗣欲速好径之心使人骨醉魂迷而不返推是心以往舍范我驰驱而为之诡遇不由其道而鑚穴隙相窥踰墻相从亦何所惮而不为也哉呜唿数圣人之经何其变之易而复之难复之难而再变之愈易也由是观之乱经本末康成辅嗣之罪为尚小以其未见正于文公也世儒之罪为尤大以其既见正于文公故为而叛之也康成辅嗣三圣之罪人世儒其又康成辅嗣之罪人欤或曰斯无庸论矣今编次古易数家孰优曰微仲既为之倡东莱已暗与之合晁氏虽无失但省去三篇亦未为当今唯当以文公本义所从者为定尚何容喙𫝊授韩婴孙商韩生葢寛饶案西汉儒林𫝊云自鲁商瞿子木受易孔子以授鲁桥庇子庸子庸授江东馯臂子弓子弓授燕周丑子家子家授东武孙虞子乗子乗授齐田何子装及秦禁学易为卜筮书独得不禁故𫝊授者不絶汉兴言易者本之田何何授东武王同子中雒阳周王孙梁丁寛子襄齐服生皆着易𫝊数篇王同授淄川杨何叔元齐即墨成广川孟但鲁周覇莒衡胡临淄主父偃皆以易至大官初梁项生从田何受易时丁寛为项生从者读易精敏材过项生遂事田何学成何谢寛寛东归何谓门人曰易以东矣寛至雒阳复从周王孙受古义号周氏𫝊景帝时寛为梁孝王将军距吴楚号丁将军作易説三万言训故举大义而已今小章句是也寛授同郡砀田王孙田王孙授沛施雠长卿兰陵孟喜长卿琅邪诸人梁丘贺长翁由是易有施孟梁丘之学施雠授张禹琅邪鲁伯张禹授淮阳彭宣沛戴崇子平禹宣皆有𫝊由是施家有张彭之学鲁伯授太山毛莫如少路琅邪邴丹曼容着清名孟喜好自称誉得易家候隂阳灾变书诈言师田生将死时枕喜膝独𫝊喜诸儒以此耀之梁丘贺疏通证明之曰田生絶于施雠手中时喜归东海安得此事又蜀人赵賔好小数书为易饰易文以为箕子明夷隂阳气亡箕子箕子者万物方荄兹也賔持论巧慧易家不能难皆曰非古法也云受孟喜喜为名之后賔死莫能持其説喜因不肯仞以此不见信喜举孝亷为郎博士缺衆人荐喜宣帝闻喜改师法遂不用喜喜授同郡白光少子沛翟牧子兄皆为博士由是有孟翟白之学梁丘贺初从大中大夫京房受易房杨何弟子也房出为齐郡太守贺更事田王孙宣帝时闻京房为易明求其门人得贺贺时入説善之以筮有应得近幸官至少府少府事多乃遣子临分将门人张禹从施雠学荐雠为博士上信重贺贺年老终子临亦入説为黄门郎甘露中奉使问诸儒于石渠上选髙才郎十人从临讲临学精熟専行京房法琅邪王吉通五经闻临説善之使其子郎中骏上疏从临受易临代五鹿充宗为少府充宗授平陵士孙张仲方沛邓彭祖子夏齐衡咸长賔由是梁丘有士孙邓衡之学京房君明东郡顿丘人受易梁人焦赣延寿赣尝曰得我道以亡身者京生也其説长于灾变分六十四卦更直日用事以风雨寒温为候各有占验房用之尤精赣云尝从孟喜问易㑹喜没房以为延寿易即孟氏学翟白不肯曰非也成帝时刘向校书考易説以诸家皆祖田何杨叔丁将军大义略同唯京氏为异党焦延寿独得隐士之説託之孟氏不相与同房授东海殷嘉河东姚平河南乗𢎞皆为郎由是易有京氏学费直长翁东莱人治易长于卦筮亡章句徒以彖象繋辞十篇文言解説上下经授琅邪王璜其本皆古字号古文易髙相沛人治易与费公同时其学亦无章句専説隂阳灾异自言出于丁将军𫝊至子康及兰陵母将永为髙氏学王莽居摄时康候知东郡有兵私语门人门人上书言之后数月东郡太守翟谊举兵诛莽莽召问门人对以受师髙康莽恶之以为惑衆斩康由是易有髙氏学施孟梁丘京氏四家皆立博士费髙二家未得立此西京授受大略也案儒林𫝊賛云自武帝立五经博士初易唯有杨孝宣复立施孟梁丘易元帝复立京氏易所以㒺罗遗失兼而存之是在其中矣愚尝谓自商瞿受易孔子六𫝊兴于田何何之学又盛于丁寛寛师何而复师其同门之友以受古义可谓见善如不及者矣然所谓易説三万言不过训故大义又曰小章句窃意其学只是文义章句象数之学恐非所及也寛再𫝊而盛于施孟梁丘施授张禹禹虽为帝者师然依阿淟涊持禄保位真鄙夫之事君禹授彭宣位为上公见险而止异于茍患失之者差彊人意耳孟既师田又不择所从复受之于赵赵死而遂倍之以至不见信于友不获用于上亦其宜矣梁丘初师京后虽更事田卒以京显至其子临専行京法可见也再𫝊得王骏经明行修无忝所学而五鹿结党小人倾排君子累累若若之歌兼官据势受讥无耻三𫝊而衡咸为莽讲学大夫梁丘氏易至此扫地矣焦氏卦变卓然自为一家而又托于孟者恶其无𫝊也是虽见摈于当时卒显于京房以其学事元帝力排阉宦忠君忧国之懐悃悃为帝言之虽陷譛毁以殁亦可暴白其心于千载之下矣费髙当时虽行民间犹未显也西京易学槩闻如此往往自二京以前文辞胜自二京以后占数胜如斯而已愚独于赵孟之事见古人崇重师法朋友扶持于下天子纲维于上其严至可畏也独惜赵不足以为人师喜枉负倍师之名于后世而古人之意则厚矣慨木水本源之义后之学者宜知所戒东汉案东汉儒林𫝊云光武中兴爱好经术未及下车先访儒雅云㑹京师于是立五经博士各以家法教授易有施孟梁丘京氏学𫝊施氏者陈留刘昆桓公王莽时教授弟子五百人毎春秋飨射备列典仪以素木匏叶为爼豆桑弧蒿矢以射菟首𫝊孟氏者南阳洼丹子玉建武初为大鸿胪作易通论七篇世号洼君通易家宗之称为大儒及广汉任安定祖兼通数经辟除不就洼丹时觟阳鸿孟孙亦以孟氏易教授有名永平中为少府𫝊梁丘氏者京兆杨政子行从代郡范升受易善説经京师语曰説经铿铿杨子行嗜酒不拘小节然笃于义及颍川张兴君上官太子少傅显宗数访问经术弟子逺至着録且万人为梁丘家宗𫝊京氏者汝南戴凭次仲年十六举明经光武召上殿令与诸儒难説凭多所解释帝善之拜侍中正旦朝贺帝命羣臣能説经者更相难诘义有不通辄夺其席以益通者凭遂重坐五十余席及济隂孙期仲彧家贫事母至孝牧豕大泽中以奉养焉逺人从学者皆执经垄畔以追之里落化其仁譲黄巾贼起过期里陌相约不犯孙先生舎郡举方正遣吏赍羊酒请期期驱豕入草不顾戴凭时南阳魏满叔牙亦以京易教授永平中官至𢎞农太守又曰建武中范升𫝊孟氏易以授杨政而陈元长卿郑衆仲师皆𫝊费氏易其后马融季长亦为其𫝊融授郑𤣥康成𤣥作易注荀爽慈明又作易𫝊自是费氏兴而京氏遂衰愚谓圣经虽五圣道则一五经博士固所当置也一经之中乃令各以家法教授是虽取其専门之学而心心有主喙喙争鸣未免启自开户牖之弊矣圣真何由而统壹也哉四家之学得失已不可复知而桓公惧礼之废定祖辟除不就子行之笃于义仲彧之宁贫宁贱不愿乎其外孝以养母让以化俗至使巨盗敛手戒勿犯舎此固学易之余事亦足以见秉彛好徳之良心虽盗贼不容泯灭洒然可喜者也汉末四家卒以湮微而费氏独存其学又无章句惟以彖象系辞文言参解上下经先儒至谓凡以彖象文言参入卦中者皆祖费氏古经变乱实已权舆于此卒大壊于康成辅嗣之徒又可为之一慨矣魏吴晋元魏唐费直郑𤣥王弼韩康伯孔颖逹王弼受授可考余王肃管辂虞翻郭璞皆莫可知魏东海郯人王肃子雍撰定其父成侯朗所作易𫝊列于学官本义所引有曰王肃本者是也魏山阳王弼辅嗣注易上下经孙盛论曰易之为书穷神知化非天下之至精其孰能与于此况弼欲笼统𤣥㫖者乎故其叙浮义则丽辞溢目造隂阳则妙赜无间至于六爻变化羣象所效日时嵗月五气相推弼皆摈落多所不闗虽有可观者焉恐将泥夫大道魏书注曰弼注易往往有髙丽言朱汉上曰弼尽去旧説杂以老庄之言于是儒者専尚文辞不复推原大𫝊天人之道自是分裂不合晁氏曰东京荀刘马郑皆𫝊费氏学王弼最后出或用郑説则弼亦本费也石守道曰王弼多取康成旧説为之训解今之易葢出于费学也金君卿亦曰弼出于马郑马郑出于费氏魏平原管辂公明精于卦筮穷极幽微占言吉凶祸福无毫髪爽杂以覆射説相一皆神妙难以枚举姑即一事言之吏部尚书何晏请之邓飏在晏许晏曰君着爻神妙为作一卦知至三公否又曰连梦青蝇数十来鼻上驱之不去有何意故辂曰昔元凯弼重华宣慈恵和周公翼成王坐而待旦故能流光六合万国咸宁此乃履道休应非卜筮所能明也今君侯位重山岳势若雷电而懐徳者少畏威者衆殆非小心翼翼多福之仁又鼻天中之山髙而不危所以长守贵今青蝇臭恶而集之位峻者颠轻豪者亡不可不思害盈之数盛衰之期是故山在地中曰谦雷在天上曰壮谦则裒多益寡壮则非礼勿履未有损己而不光大行非而不伤败愿君侯上追文王六爻之㫖下思尼父彖象之义然后三公可决青蝇可驱也飏曰此老生之常谈过嵗更当相见未几晏飏等果遇祸愚谓此正所谓不假卜筮而知吉凶者也吴㑹稽虞翻仲翔自称五世习孟氏易卜筮亦应晋河东郭璞景纯本𫝊云好经术博学髙才受业郭公得青囊书九卷遂洞五行天文卜筮之术禳灾转祸通致无方京房管辂不能过也尝撰前后筮验六十余事名为洞林又抄京费诸家要撮更撰新林十篇卜韵一篇大抵只用卦爻不假文字然杂以説相𦵏法行符厌胜之术往往流于技艺而易道日以支离卑下矣璞尝为王敦记室明帝太宁二年敦疾笃将反使璞筮之璞曰无成敦素疑璞助温峤庾亮及闻卦凶乃问璞曰卿更筮吾寿几何璞曰思向卦明公起事必祸不久若住武昌寿不可测敦大怒曰卿寿几何曰命尽今日日中敦乃收璞斩之而反果大败敦寻死党与悉平或曰景纯一死可以暴白其心矣乎曰何为不可想当是时景纯之为敦记室欲为温太真而不可得者也事势至此惟有一死尔夫岂不知徒谏不足以囘敦之聴徒死不足以为国家之益然与其偷生茍免宛辞以对曷若明目张胆速亡之为幸乎此其所以得乎义理之正本心之安深有可取焉也或又曰景纯初焉何以不择所从也曰当元帝永昌改元敦以璞为记室㕘军璞善筮亦知敦必为乱已预其祸甚忧之矣敦既与朝廷乖离録朝士有时望者置幕府景纯虽欲不从之奈何不可得也元魏徐遵明𫝊康成学自徐氏再𫝊至郭茂其后北朝言易者多出郭茂之门唐儒学𫝊云世称左氏有文逺礼有禇徽诗有鲁达易有陆徳明皆时冠云今案国子博士陆徳明苏州吴人名元朗以字行仅有周易音义一十篇而已国子祭酒孔颕达字仲达冀州人奉勅与颜师古籀司马才章王恭马嘉运赵干协王惔于志宁等同撰五经正义四门博士苏徳融赵𢎞志覆审大槩因王弼韩康伯注为之解释敷演于义理象数之学未能卓然自有所见者也然则唐家一代之易学从可知矣案东莱吕氏云汉以后惟王郑易行世江左及青齐多讲王易河汾诸儒则习郑易弼出康成康成出费氏者也又曰自孔氏正义取王弼故先代诸儒専门之学并废可胜叹哉愚谓管郭授受虽不可考要亦京学未泯孔疏而后惟弼单行余皆扫灭究而论之王杂𤣥管郭杂技技易流于戏然管忠告邓飏丁谧之徒郭諌王敦以死犹卓卓名世𤣥溺空谈卒败壊风俗祸人国家流弊不可胜言矣至如颖达王韩驱使庸奴耳劣哉无以议为也案邵氏经世书辨惑云陈抟字图南亳州真源人唐末进士负经纶之才厯五季乱离游行四方志不遂入武当山后隐居华山周世宗召拜諌议大夫赐号白云先生宋太宗亦召拜諌议大夫赐号希夷先生其易学主于意言象数四者不可阙一其理具见于圣人之经不烦文字解説止有一图以寓隂阳消长之数与卦之生变图亦非创意以作孔子繋辞述之明矣呜唿真穷理尽性之学也世但以为学神僊善述人伦风鉴而已非知图南者也独先君知之为详数数有诗及之图南以上𫝊授虽不可考葢自伏羲文王周公孔子以来世世相𫝊或隐或显未尝絶也图南授汶阳穆修伯长后居蔡州为颍州文学𠫭军少豪放性褊少合伯长授青社李之才挺之挺之为殿中丞授之先君初先君筑室卫州苏门山百源之上丁母夫人李氏忧布衣蔬食三年时挺之为卫州共城令闻先君好学苦心志自造其庐问曰子何所学曰为科举进取之学耳挺之曰科举外有义理之学子知之乎曰未也愿受教挺之曰义理外有物理之学子知之乎曰未也愿受教挺之曰物理外有性命之学子知之乎曰未也愿受教于是先君𫝊其学先君尝曰吾学于挺之也忘寒暑忘昼夜忘寝食忘进取挺之有所言吾必曰愿略开端无竟其説请退而思之幸得之以为然方敢自言或未也归而再思之得之而后已又曰先君之学虽有𫝊授而微妙变通葢其所自得也兼明意言象数之藴而知易之体用成卦立爻之所自然其学卒无所𫝊平时未尝妄以语人故当时人亦鲜克知之者惟以自乐而已案童蒙训邵康节以十二万四千五百年为一㑹自开辟至尧时正当十二万年之中数故先生名雍字尧夫名雍取黎民于变时雍也其居洛阳亦取天地之中字尧夫取尧时中数也辨惑又曰种放明逸亦𫝊图南象学授庐江许坚许坚授范谔昌由此一枝𫝊于南方也濓溪先生周子名敦颐字茂叔舂陵人老于九江着太极图及图説及通书阐明道学之祕而朱汉上震又谓陈抟以先天图𫝊种放放𫝊穆修修以太极图𫝊敦颐而朱文公辨之曰尝读朱内翰进易説表谓此图之𫝊自陈抟种放穆修而来夫以先生之学之妙不出此图以为得之于人则决非种穆所及又有曰先生不由师𫝊黙契道体建图属书根极领要先生为南安军司理时年少不为守所知洛人程公珦摄通守事视先生气貌非常人与语知先生学知道也因与为友且使二子颢颐往受学焉即明道先生伯淳伊川先生正叔也卒皆唱明道学以继孔孟不𫝊之绪伊川先生易𫝊一书大抵多𤼵明理义之奥以觉来学朱子所谓邵𫝊羲画程演周经是也横渠先生张载子厚大梁人着正䝉十余万言多𤼵明易道之要游定夫书程氏行实曰先生闻道甚早夫子张子厚友而师之则横渠之学有得于二程夫子信矣伊川授之龟山先生杨时中立龟山授之豫章先生罗仲素豫章授之延平先生李侗愿中延平授之晦菴先生朱子先生于易有周易本义复古易十二篇之旧𤼵明象占之学有易学启䝉四篇𤼵明图书卦画蓍䇿变占之要又有蓍卦考误有论濓洛诸儒易学有辨苏氏易有论魏伯阳参同契及辨麻衣子华子闗子明诸家易学之伪先生尝谓程先生易𫝊义理精字数足无一毫欠阙只是于易本义不相合易本是卜筮之书程先生只説得一理故先生解易只以卜筮为主就象数上理义自见而立卦生爻之因先天后天之别一本之康节邵子使人得窥四圣人心𫝊之秘者其功甚大也先生之友东莱先生吕祖谦伯恭父定古易经传十二篇一卷音训二卷繋辞精义二卷古易本义依之南轩先生张栻敬夫着繋辞説卦序卦杂卦解其于丽泽讲习之益深矣愚观前宋一代之易学自分为三节希夷先天一图开象数之门至邵氏经世书而硕大光明周子太极一图洪理义之源至程子易𫝊而浩博𢎞肆然邵乃推步之法程子不言象数至朱子断然以易为卜筮作且就象占上𤼵明义理以示教而后一代之易理数大明体用兼该使天下后世识易之所由作不迷于吉凶悔吝之涂而能适乎仁义中正之归不其幸欤噫朱夫子于易学𫝊授其亦可谓金声玉振集大成者矣𫝊注愚合唐宋艺文志唐五行志晁氏徳昭郡斋读书志郑氏渔仲通志所载易经注解及愚收拾所得在诸志外者互相𠫭订件列于左通计三百余家有见之者曰其间往往固多有其义而亡其辞愚应之曰岂唯是哉辞义俱亡者且不止过半矣然而儒先苦心劳思神交羲文周孔于数千百载之上而为之辞者固不幸影响无存至于今日乃复得彚登简册将昭示海内使观者景慕慨想欲一伏诵而不可得者甚于其书之存者焉岂不犹愈于人与辞义俱湮没而无𫝊者哉谨类次如左周汉卜子夏易解十卷晁氏曰汉艺文志已无子夏书此书约王弼注为之者止杂卦景迂云张弧伪作又案孙氏曰世有子夏𫝊以为亲得孔子之藴观其辞略而不甚粹间或取左氏春秋𫝊语证之晚又得十八占称天子则曰县官尝疑汉杜子夏之学及读杜𫝊见引明夷对䇿疑始释然不然班固叙儒林何以止言始于商瞿子木而遽遗卜商也哉沙随程氏曰子夏易𫝊京房为之笺先儒疑非卜商也近世有陋儒用王弼本为之注鄙浅之甚亦托云子夏凡先儒所引子夏𫝊此本皆无之熙宁中房审权萃训诂百家凡称子夏乃取后赝本东莱吕氏曰崇文緫目剟去子夏名以祛误惑最为有理愚又尝读杜邺𫝊观其説王商引东邻杀牛不如西邻禴祭之义亦足为证今晁孙之论姑两存之沙随説亦不可不知也孟喜章句十卷费直汉单父长周易註四卷章句出于民间不列学官冯厚斋云直𫝊徒以彖象繋辞十篇之言解説上下经崇文緫目云以彖象文言杂入卦中自费始葢误以彖象为文言且郑康成易犹以文言説卦序卦杂卦合为一篇则不始于直明矣彖象繋辞之名一没而汨乱古经则始于此马融周易章句十卷郑康成注周易九卷唐十卷冯氏云不知何縁増一卷崇文总目止有一卷唯文言説序杂合四篇余皆逸指趣渊确本去圣人之未逺也中兴亡许慎叔重周易异义又作説文案容斋洪氏续笔云许叔重在东汉与马融郑康成辈不甚相先后而所着説文引用经传多与今文不同如所引周易百谷草木丽乎土为草木丽乎地服牛乗马为犕牛乗马夕惕若厉为若夤其文蔚也为斐也乗马班如为驙如天地氤氲为天地壹㚃繻有衣袽为衣䋈书晋卦为㬜巽为顨艮为他经皆然荀爽周易章句十卷又集九家易解十卷刘表周易注五卷宋衷周易注十卷魏吴王肃注周易十卷崇文总目乃十一卷题王肃𫝊云后人纂陆徳明释文所取者附益之非肃本书王弼注上下经六卷弼门人韩康伯注繋辞説卦序卦杂卦共三卷又载弼略例一卷通为周易略例卷第十税与权古易下论曰易经羲文周孔之手可谓最古而篇第最不明葢汉魏以来诸儒之罪而王弼韩康伯尤其罪之魁也魏志谓郑康成始合彖象于经厥初犹如今干卦附之于后至王弼则自坤以下各爻聫缀之标题乃以上经干𫝊至下经丰𫝊为六卷已不知于义何居及韩康伯又以上下繋为七八卷説序杂为第九卷略例为第十卷使羲文周公上下二篇之经不成二篇而孔子十翼不成十翼汉魏迄今几千余年列于学官専置博士无一人能辨其非者惑世诬民抑何甚哉或曰噫其甚矣易非王韩何以𫝊至今子独不见先正尝黜与注疏异説者乎予曰不然易更三圣虽暴秦焚书易以卜筮获免此殆天未丧斯文也弼尚老庄仕正始而以曹爽兄弟为主卒坐曹爽党而摈康伯虽孔颖达言其亲受学于王弼然诋序卦非易之藴已无忌惮本朝接五代道丧文弊之后一时名卿姑以注疏不可倍而矫士习之轻浮遂使世之父诏其子师诏其弟子锢成风俗牢不可破不知易经数圣人之手岂弼仕操懿者可污篇端而擅古註之笔哉矧弼踰弱冠而废死康伯踰四十惑于日者而病死乃敢干乱文王周公之经而轻訾孔子十翼证以春秋斧钺诛絶不贷三圣遗经岂待若人而𫝊千百年间仅有范寗声其罪而讨之子以予言为过岂是非好恶果异乎我心之所同然者哉董遇周易註十卷钟㑹周易尽神论一卷荀辉周易註十卷姚信周易註十卷陆绩周易註十三卷虞翻周易註九卷晋晋易髓八卷卦及繋辞题晋人撰冯氏曰前志无之中兴得于民间阮嗣宗易通论一卷凡五篇干寳周易传十卷复别出爻义一卷宣和四年蔡攸上其书曰其学以卦爻配月或以配日时𫝊诸人事而以前世已然之迹证之训义颇有所据若大有九三本左传训宴享乃与古合房审权亦采録董颕周易註十卷栾肇周易象论三卷宋岱周易通论一卷杨又卦序论一卷邹湛周易统略论三卷顾夷等难王弼一卷李颙周易卦象数㫖一卷李轨周易音一卷谢万周易繋辞註二卷袁宏略谱一卷宋齐梁陈元魏宋明帝集周易义疏二十卷张该等讲疏二十卷周颙周易论十卷梁武帝周易讲疏三十卷大义二十一卷繋辞义疏一卷禇仲都周易讲疏十六卷萧伟周易𤼵义一卷几义一卷萧子政周易义疏十四卷繋辞义疏二卷何𦙍周易注十卷宋褰繋辞注二卷周𢎞正周易义疏十六卷张讥周易讲疏三十卷崔浩周易注十卷卢景裕周易注唐孔颖达周易正义十四卷又譔𤣥谈六卷初奉勅譔五经义训号义賛太宗诏改名正义亦称疏陆徳明释文一卷周易文句义疏二十卷文外大义二卷张𢎞道周易传疏十卷薛仁贵周易新注本义十四卷王勃周易发挥五卷魏证周易义六卷口诀六卷𤣥宗大衍论三卷李鼎祚集解十卷皆避唐讳又取序卦各冠逐卦之首所集有子夏孟喜京房马融孙爽郑康成刘表何晏宋衷虞翻陆绩干寳王肃王弼姚信王廙张璠向秀王凯沖侯果蜀才翟𤣥韩康伯刘瓛何妥崔憬沈麟士卢士崔觐孔颕达三十余家又引九家易干凿度义蜀才者颜之推云范长生也其序云自卜商之后𫝊注百家唯王郑相沿颇行于代郑则多参天象王乃全释人事易岂偏滞天人哉东乡助周易物象释疑一卷自序略云易以干象龙以马明坤随事义而取象是故春秋𫝊辞多因物象而六十四卦三百八十四爻之文触类而长洎甲子以六十为运而卦则六十四为周六十四而参六十合九百六十年为一元纪助今採于注疏未释后学滞懵者标出目为周易释疑属象比事约辞伸理云尔朝散大夫守江陵少尹柱国赐紫金鱼袋东乡助上案宋徽庙时蔡攸上其书论之曰昔者圣人之作易也始画八卦而象在中象与卦并生以寓天下之赜故曰易者象也葢俯仰以观逺近以取神明之徳可通鬼神之情状可得而况于人乎况于万物乎及因而重之𤼵挥于刚柔而生爻则拟诸形容者其变不一而象亦为之滋矣故邑屋宫庭舟车器械服带簪屦下至鸟兽虫鱼金石草木之类皆在所拟至纎至悉无所不有所谓其道甚大百物不废者此也其在上古尚此以制器其在中古观此以繋辞而后世之言易者乃曰得意在忘象得象在忘言一切指为鱼兔之筌蹄殆非圣人作易前民用以教天下之意也助之作书尽推互体变卦之法以明爻象可谓有意于此矣而学之不明言之不择往往傅㑹牵合先后牴牾学者葢疑焉虽然后之学易而观象者必自助𤼵之故着其书以示来者愚案助説象好处亦多已采入本义纂注云沙门一行周易𫝊十二卷朱汉上云一行所集京房易论卦气纳甲五行之类又曰孟喜京房之学其书槩见于一行所集大槩皆自子夏𫝊出唐艺文志云一行周易论卷亡又大衍𤣥图一卷义决一卷大衍论二十卷崔良佐易忘象元载周易集註一百卷李吉甫註一行易髙定周易外传二十二卷裴通易书一百五十卷文宗访以易义命进所撰书卢行超易义五卷陆希声易传十卷自序云予干符初任右拾遗嵗莫端居梦在大河阳旷野数百里有三人偃卧东首长各数十丈有告者曰上伏羲中文王下孔子也三圣皆无言意中甚愕寤而震悸伏而思之河与天通图之自出三圣衡列干之象也天道无言示人以象天将以易道畀予乎由是考覈少小以来所集诸家註説贯以自得之理着易传十篇𫝊上经为第一下经为第二所以列彖象之微辞测卦爻之奥义第三篇演文言之纯精以显圣人之赜第四篇伸繋辞之微意以彰易道之神第五篇原作易之始述列卦之序第六篇释説卦之义辨反对之相资第七篇穷画卦象之由生着竒偶之极第八篇明权舆律吕之本制作礼乐之原第九通天下之理第十成天下之务别撰作易图一卷指説一卷释变一卷微㫖一卷又以易经文字古今谬误又撰证一卷云云晁氏曰陆大顺中弃官居阳羡自号君阳遁叟冯氏曰本苏州吴县人近世之名家云郭京唐苏州司户作周易举正略三卷今依洪氏所载二十处具于左坤初六履霜坚冰至象曰履霜隂始凝也屯六三象曰即鹿无虞何以从禽也师六五田有禽利执之无咎比九五象曰失前禽舍逆取顺也贲亨不利有攸往刚柔交错天文也坎习坎姤九四包失鱼蹇九三往蹇来正困初六象曰入于幽谷不明也鼎彖圣人亨以享上帝以养圣贤震彖曰不丧匕鬯出可以守宗庙社稷以为祭主也渐彖曰君子以居贤徳善风俗丰九四象曰遇其夷主吉志行也中孚彖豚鱼吉信及也小过彖柔得中是以可小事也六五象曰密云不雨已止也既济彖曰既济亨小小者亨也繋辞二多誉四多惧杂卦䝉稚而着右见洪容斋随笔録郭京有举正三卷云得之王辅嗣韩康伯手写注定传授真本凡一百三节与今流行本不同予顷于福州道藏中见此书而𫝊之又见晁公武所进易解多引用之世罕有其书今略取其明白者二十处载于此史文徴周易口诀义六卷冯氏云直抄孔氏疏以便直讲故题曰口诀成𤣥英周易流演穷寂图五卷蔡广成周易启源十卷皆问对语以徳常徳言徳肤徳翰分为四目王隐周易要削三卷题丘园子王隐自序云緫康成辅嗣辈所説曰要削者言撮其要也称天寳庚寅知为唐人傅氏周易注十四卷王觊沖周易注十卷张璠周易集解十卷略论一卷谢平周易繋辞注二卷何妥周易讲疏十三卷梁蕃周易文句义疏二十卷易开题义十卷开题论序疏十卷释序义三卷刘巘干坤义疏一卷繋辞义疏二卷范氏周易论四卷应吉甫明易论一卷阮长成阮仲容难答论二卷宋处宗通易论一卷宣聘通易象论一卷沈熊易谱一卷杂音三卷任希古周易十卷崔篆周易林十六卷张满周易林七卷许峻周易杂占七卷尚广周易杂占八卷武氏周易杂占八卷徐苖周易筮占二十四卷伏曼容周易集林十二卷伏氏周易集林一卷杜氏新易林占三卷梁运周易杂占筮诀文二卷宋陈抟易龙图一卷自序云且夫龙马始负图出于羲皇之代在太古之先今存已合之位或疑之况更陈其未合之数耶然则何以知之答曰于仲尼三陈九卦之义探其㫖所以知之也况夫天之垂象的如贯珠少有差则不成次序矣故自一至于盈万皆累累然如丝之缕也且夫龙图本合则圣人不得见其象所以天意先未合而形其象圣人观象而明其用是龙图者天散而示之伏羲合而用之仲尼黙而形之始龙图之未合也惟五十五数上二十五天数也中贯三五九外包十五尽天三天五天九并五十之用后形一六无位又显二十四之为用也兹所谓天垂象矣下三十地数也亦分五位皆明五之用也十分而为六形地之象焉六分而几四象地六不配在上则一不用形二十四在下则六不用亦形二十四后既合也天一居上为道之宗地六居下为气之本天三干地二地四为之用三若在阳则避孤隂在隂则避寡阳大矣哉龙图之变岐分万途今略述其梗槩焉愚案龙图序希夷正以五十五数为河图则刘牧乃以四十五数为图托言出于希夷者葢亦妄矣王昭素撰易论三十三卷其书以注疏同异互相难诘蔽以已意愚谓此书専辨注疏同异往往只是文义之学而朱文公语録云太祖一日问王昭素干九五飞龙在天利见大人常人何可占得此爻昭素曰何害若臣等占得则陛下是飞龙在天臣等利见大人是利见陛下此説得最好以此观之解中説象占必有可观者麻衣道正易心法四十二章章四句句四言题希夷先生受并消息李寿翁刋于当涂干道间南康戴师愈孔文始为之跋以行未可据也案朱子云麻衣心易如所谓雷自天下而𤼵山自天上而坠之类皆无理之妄谈所谓一阳生于子月而应在卯月之类乃术家之小数所谓由破体炼之乃成全体则鑪火之末技所谓人间万事悉是假合又使者之幻语尔其他比比非一不容悉举要必近年术数末流道聴涂説掇拾老佛医卜诸説之陋者以成其书夫麻衣为方外之士然其为希夷所敬如此则其为説必有竒絶过人者岂若是之庸𤨏哉又曰予为此説后二年假守南康有前湘隂主簿戴师愈者来谒即及麻衣易説其言暗涩殊无伦次问其师𫝊所自则曰得之隐者彼不欲世人知其姓名不敢言复问之邦人皆曰书独出戴氏莫知所自来后至其家见几间有所着杂书一编读之则辞语气象宛然麻衣易也予以是始疑伪作者即此老既归取观则最后跋语固其所为而一书四人之文体制规模乃出一手然后始益信所疑之不妄矣范谔昌大易源流图一卷其説先定纳甲之法以见纳音之数又譔证坠简一卷谓诸卦彖象爻辞小象干坤文言并周公作自文言以下孔子述也朱汉上周易丛説极辨其非谔昌建溪人晁公武云如震卦彖辞内云脱不丧匕鬯四字程正叔取之渐上六疑陆字误胡翼之取之自谓其学出湓浦李处约李得于许坚其书类郭京举正胡旦周易演圣通论十六卷其説多引记跋及王昭素论为之商确胡瑗周易口义十卷繋辞説卦二卷授其弟子记之为口义大抵祖王弼愚案语録或问天行健朱子曰惟胡安定説得好因举其説曰天者干之形干者天之用天形苍然南极入地下三十六度北极出地上三十六度状如倚杵其用则一昼一夜行九十余万里人一唿一吸谓之一息一息之用天行八十余里人一昼一夜有三万三千六百余息故天行九十余万里天之行健可知观此则先生解中好处甚多也又案晁公武云此解甚详或云门人倪天隐所纂非其自着也无繋辞等解石介周易口义十卷冯氏曰建本作解义説本王弼㫖阮逸作易筌六卷凡三百八十四筌欧阳修易童子问三卷愚案欧公不信图书以为怪妄又因图书之疑并与繋辞不信以为非夫子作见于童子问中朱子尝谓此是欧公无见处王安石易解十四卷案晁氏曰王安石三经义皆颁学官独易解二十卷自谓少作未尝以取士故绍圣后复有龚原耿南仲注易各二十卷并介甫易三书行场屋又案程氏遗书介甫以武王观兵为九四大无义理兼观兵之説亦无此事又曰介甫以知至至之为九三知九五之位可至而至之太煞害事使人臣常懐此心大乱之道亦自不识汤武知至至之只知至其道也司马温公光易説一卷繋辞説二卷案朱子云尝得温公易説于洛人范仲彪炳文尽随卦六二之半其后缺焉炳文言使人就誊公手藁适至而兴亡之故所存止此后数年乃得全书云好事者于北方互市得版本始亦喜其复全今不无疑然亦无以考真伪也伊川先生程颐易传六卷晁氏曰朱震言颐之学出于周敦頣敦颐得之穆修亦本陈抟与邵雍本同然考其辞不及象数颇类胡瑗耳景迂云胡武平周茂叔同师润州鹤林寺僧寿涯其后武平𫝊其学于家茂叔则授二程与震言不同冯氏曰先生示门人曰止説得七分后人更须自体究也康节先生邵雍皇极经世书十二卷朱文公语録曰经世以元经㑹以㑹经运以运经世又曰邵子之学只把元㑹运世四字贯尽天地万物又作叙篇系述二卷观物外篇六卷观物内篇解二卷辨惑一卷晁公武云经世起于尧即位之二十二年甲辰终于周显徳六年己未编年纪兴亡治乱事以符其学又有观物篇系于后其子伯温解横渠先生张载易説三卷冯氏曰坐虎皮讲易不知此书子厚晚年以所得删正耶或好学者以门人所记偶与正䝉类为此书也多所𤼵明二程有所未到处苏轼易传九卷晁氏谓东坡毘陵易传十一卷其学出于父洵且谓卦不可爻别而观之其论卦必先求其所齐之端则六爻之义未有不贯者未尝凿而论也冯氏曰洵作此𫝊未竟疾革命轼卒其业愚案文公有辨苏氏易即此书也尝观闻见録晁以道问东坡曰先生易传当传万世曰尚恨其不知数学耳东坡亦可谓不自欺者矣刘牧周易解十二卷又譔卦徳通论一卷又譔钩隐图一卷案晁氏曰仁宗时言数者皆宗之庆厯初吴祕献其书于朝田况为序又曰钩隐图五十四图并遗事九欧公序其文不类愚尝见其钩隐一书自易置河图洛书二图外余皆破碎穿凿江西李觏泰伯只存其图书及八卦三图余尽删去且云牧又注易所谓新意者合牵象数而已其余则援辅嗣之意而徃徃改其辞此即所谓易解十五卷是也宋咸易补注十卷易训三卷王刘易辨二卷至和中咸以既补注易以其余百余篇大可疑者三十有六题曰易训谓训其子而已康定元年自序易辨曰近世刘牧既为钩隐图以画象数尽刌文王直用己意代之业刘者实繁谓刘可専门王可焚窜咸闻骇之摘干坤二卦中王刘义及钩隐图以辨之也凡二十篇为二卷题曰王刘易辨云案宣和四年蔡攸上其书曰咸引正义以辨然颕达専以弼为宗非所以辨二家之得失至谓孔子不繋小象于干卦以尊文王周公不知易本各自为篇岂孔子㫖哉咸尝注扬子法言纠李轨之误五百余义葢亦工于诃人者白云子述周易元统十卷不着名氏其书成于庆厯乙酉嵗大略谓干坤隂阳之根本坎离隂阳之性命坎为干之游魂离为坤之游魂仲尼云游魂为变神机泄矣易道明矣乃作元统其一明混元其二明五太其三明天地其四述干坤其五示龙图其六画八卦其七衍揲蓍其八明律候其九敷礼乐之元其十説序卦之由凡二十八宿五行十日十二辰四时八节六律六吕三统五运以至一人之身五藏六气皆緫而归之于易故备存之以广异闻云臣蔡攸谨上徐庸周易意藴凡例緫论一卷周易卦变解二卷庸东海人皇祐初撰以註疏漶漫故着论九篇始于易藴终于大衍又卦变序云皇祐初述周易凡例粗验彖辞然未罄万事之变閲唐李氏所集诸儒易註遂成周易卦变解二卷益明卦有意象爻有通变以矫汉魏诸儒旁通互体推致之失鲜于侁周易圣断七卷晁氏云本王弼刘牧时辨其非云衆言殽乱折诸圣故曰圣断吕大临易解一卷有统论数篇无诠次未成书也蓝田人学出程氏游广平易説学出程氏杨龟山易説学出程氏朱震集𫝊十一卷易卦图三卷丛説一卷宋艺文志序易云汉以来言易者局于象数王弼始据理义为言李鼎祚宗郑𤣥排王弼国朝邵雍亦言象数及程颐𫝊出理义彰明而弼学浅矣张载游酢杨时郭忠孝雍皆祖颐髙宗时朱震为集𫝊其学以颐为宗和㑹雍载之论合郑王之説为一兼取动爻卦变互体五行纳甲至郑刚中为窥余兼象义冯氏曰毛伯玉力诋其卦变互体伏卦反卦之失谓如干五为坎坎变离离为飞故曰飞龙之类切中其膏肓云愚谓变互伏反纳甲之属皆不可废岂可尽以为失而诋之今观其取象亦甚有好处但牵合走作处过多且是文辞烦杂使读者茫然不能晓㑹朱文公尝谓汉上解如百衲袄相似以此进读教人主如何晓㸔来汉上自是一老儒无书不读无事不晓只是不善作文窒塞不通尔汉上进表谓起政和丙申成于绍兴甲寅首尾十九年噫亦难矣读者未可甚忽诸郭忠孝易解二卷四学渊源论三卷凡四十篇曰緫论曰诸卦论曰诸卦杂説郭雍易説冯氏曰雍放浪长杨山谷间尝诏不起亦着易説自序云其先人受业伊川二十余年念其学殆将泯絶于是濳稽易象以述旧闻绍兴辛亥嵗序不以彖为卦辞而直循王弼之名以为孔子自言其彖泥于卦变毛伯玉不以为然窃谓郭氏虽尝学于程门而其学不着至其子自相祖述为一家之学未为无得于易而非伊洛之旧闻和靖云忠孝自党事起不与程先生往来卒亦不致奠郑汝谐周易翼传二卷葢谓孔子翼文王之经此则翼伊川之𫝊陈希亮制器尚象论一卷长于易谓韩康伯着十三象徒释名义莫得尚象之制故作论以明之又辨刘牧易一卷陈良献周易𤼵隐二十卷嘉祐中自序云第一卷首序干坤至十二卷有疑义者辄着于篇所以尊卦徳也自第十三卷至末明天地之数隂阳五行之变所以终其要也石汝砺干生归一图十卷嘉祐中譔取干为生生之本万物归于一也画图着论晁氏志作二卷云先辨卦彖爻象之别后列数图颇杂释老之説鲍极周易重注十卷治平中譔右司諌郑獬表进祕阁校理钱藻序宣和祕书少监孙近重行改定取賛附经之末以全一家之书王逢易传十卷学宗王弼为介甫客龚原易续解义十七卷一十五卷后乃杂义有释卦释彖释象辨重卦辨上下位辨上下繋等学者多师之耿南仲周易讲义十卷冯氏曰建本题进周易解义邹浩易繋辞义二卷陈瓘易説一卷冯氏曰窃尝从其孙大应见了翁有易全解不止一卷也多本卦变与朱子𤼵之説相类愚案刋本只题云了翁易説亦不分卷其子正同绍兴十二年知常州刋于官舎李觏易论十三篇自序云援辅嗣注以解义急乎天下国家之用而已又删定刘牧易图复详説成六论愚谓不过文义之学象数槩乎其未有闻也黄黎献略例义一卷又室中记师隐诀一卷献学于刘牧採摘其纲宗以为略例又以易学于牧笔其隐诀目为室中记又郑氏通志云有续钩隐图一卷常豫易源一卷范阳卢泾序云易之藴数世莫得𫝊刘既窥其端常乃善纪其绪緫斯大㫖着乎六篇命曰易源刘谓牧也叶昌龄周易图义二卷治平中譔以刘牧钩隐图之失遂着此凡四十五门郑夬时用书二十卷明用书九卷易传辞三卷易传辞后语一卷晁氏曰夬字扬庭姚嗣宗谓刘牧之学授之吴祕祕授之夬夬又作明数明象明𫝊道明次例明范五篇康节子言夬窃其父学于王豫沈括亦言夬之学似雍云愚案邵伯温辨惑云夬江东人客游懐卫欲受教先君先君以其志在口耳又多慕外不许秦玠在河内尝语夬以王天悦𫝊先君学有所记録夬力求之天悦恶夬浮薄不与不幸天悦感疾且卒夬赂其仆就卧内窃得之遂以为己学初着易传易测宋范五经明用数书皆破碎穿凿后以卦变图示秦价沈存中笔谈云夬书皆荒唐独此卦变説未知是非后因见兵部员外郎秦价论之价骇然曰夬何处得此法又谓自得之异人玠曽遇一异人授此数厯推往古兴衰运厯皆验西都邵某闻其大略已洞吉凶之变此人乃形之于书必有天谴此非世人得闻也夬窃书秦实知之乃为此言亦近乎自欺矣夬入京师补国子监得解省试䇿问八卦次序夬以所得説对擢优等登第调太原府司録以赃败遇赦复事游谒卒以穷死房审权集易义海一百卷集郑𤣥至王安石凡百家摘取其専明人事者为一编或诸家説有异同辄加评论附之篇末李衡易义海撮要十二卷愚案婺州教授周汝能楼锷识其书曰干道间江都李公衡属意于易得蜀房生义海删之以为撮要经繋辞説序杂集解凡五始以家名者百公略其半以卷计亦百今十有一第十二卷杂论一是又创于公手以补房生之阙者公自御史来守婺锓诸版教授周某刘某识之干道六年十一月望日也今宋志载撮要而不登房生百卷使湮没无𫝊亦可惜哉然曰义海専明人事则象数之学必非所备矣张汝明易索十三卷每卦以索曰释经外有观象观变玩辞玩占丛説通十三卷张汝弼易解十卷绍圣中撰冯氏曰案绍圣二年章惇札进其周易解义九卷今建本二十五卷赐葆光处士三年授福州司户𠫭军充泉州州学教授黄裳龚原皆序之称其明于象数古今之説閲之殆尽未能当意黙诵繋辞二十年一日释然而悟得大例几百条毛伯玉云其易専主辅嗣今观其义亦主卦变如朱子𤼵王晢周易衍注四卷周易纲㫖二十篇名卦在第二谓伏羲作八卦则八卦之名伏羲所制也因而重之则六十四卦葢亦然也或假其象或举其义或以一言而定或以二字而成随义象名之也蔡攸上其书曰晢着易衍注又撮纲要成此书其论名易之义信能不惑于多岐者末有脱误一篇大率稽述郭京范谔昌之説间出已意断以去取太学十先生易解林疑独慎微吴子进袁志行李元量刘仲平路纯中洪成季陈子明郑正夫阎彦升共成一书凡十二卷又有説卦以后论三卷亦有𤼵明处四李先生周易全解十卷説卦以后三卷李彦章元达李端行圣与李舜由彦安李士表元卓合成一书宣和四年序者不着其名谓四人者俱有职于庠序则大学讲义也太学周易新讲义三十七篇统例一卷不着其人绍圣丁丑中都本太学直解繋辞十二卷不着其名右四书皆三舎时学舍讲义也刘郑注周易六卷集刘牧郑夬二家所着集者不知名李平西河图一卷牛师徳撰先天易铃太极寳局两卷自云𫝊康节学于温公而説近术数晁説之譔古周易八卷太极传五卷因説一卷太极外传一卷其学本康节自云初学京房后遇杨寳宝得其𫝊初着商瞿𫝊亡之建炎中再作此又有𤣥星纪谱一卷晁公武易故训𫝊十八卷张根解义九卷序论五卷杂説泰论夏休周易讲义九卷冯氏曰其説以言动制器卜筮四尚之説综而通之以乗承比应为例李授之周易经解通义三十卷毎卦之首各着论一篇以言一卦之大要又着论十篇明易之㫖趣李庄简易详説十卷绍兴初谪岭南着书自号读易老人淮漕钱沖之序其后云其学自刘元城元城学于司马君实沈该易小传六卷毎卦别为一论案宋艺文志序云该本春秋左氏传占法论爻变桧党之鹰犬者以主和议绍兴中桧死髙宗首召相该为左仆射都洁周易变体十六卷冯氏曰洁父为一邦师法尤粹于易以所闻于父者为之𫝊先于理而次以象义毎卦终又为统论程可久云都圣与少卿作周易变体推广沈丞相小传如观之九五不言观我生君子无咎独论剥六五贯鱼以宫人宠推广过当亦不皆然也胡铨周易拾遗十卷郑东卿大易约解九卷又易説二卷冯氏曰一本称合沙渔父绍兴丁巳自序云为朋友讲习而作始得富沙丘先生告东卿曰易理皆在画于是日画一卦置坐右周而复始厯五朞而得有所入医算卜筮之书神仙丹灶之説经传子史凡与易相涉者皆博覧之不泥其文字而一味其㫖意以求吾之卦画丘先生尝有诗云易理分明在象中谁知易道画难穷不知画意空笺註何异丹青欲画风宪古之学𫝊郑东卿东卿之学𫝊潘冠英潘説十三卦处内象极当而少梅所譔无之葢闻之乡人于公梁国辅于亲受之潘也刘翔易解六卷冯氏曰绍兴二五年表进监学官看详云通达经㫖附近人情间出新意议论不诡旁渉史传援证明白特差福州教授书藏禁中洪迈景卢序闾丘昕易二五君臣论冯氏曰昕字逢辰与胡寅明仲在三舎为交同出胡文定公之门此书明仲多润色之其説谓卦以六爻而成二臣也五君也二五君臣正体也若以阳居隂为九二则臣有时而失之彊以隂居阳为六五则君有时而失之弱葢作于绍兴间意有所属也干道辛卯嵗张栻序其书胡五峰先生易外传自屯至剥多引史事苦无经㫖张浚紫巖居士易传十卷内第十卷系读易杂记主刘牧説绍兴三年四月六日定本成嘉定庚辰曽孙献之刋于舂陵郡斋张南轩先生栻易説十一卷学出五峰以周程为宗广平李椿观画所见上下魏鹤山序案朱文公跋李寿翁遗墨云侍郎李公玩心于易以没其身平居未尝深斥异教而见独深为上言天地变化万物终始君臣父子夫妇之道性命之理幽明之故死生之説尽备于易不当求之无父无君之言以伤俗化易所谓黙而成之不言而信其公之谓欤沙随云张魏公罢督府使属官李侍郎椿筮之遇颐之贲李曰虽不再用却无他虑以之卦有终莫之陵也刘清之题云李公尉衡山时游胡文定公之门鹤山序云公名椿字夀翁师友渊源之自则文定胡公父子云绍定戊午序愚案书名观画多逐卦摘解兰廷瑞渔樵易解十二卷自序称白云溪笺释上下经六卷繋辞二卷説序杂一卷图説二卷外编一卷自谓于先儒未尝蹈袭未尝求异唯其是而已始于绍兴己卯成于淳熙己酉三十余年又譔日月运行二图説一编无阶自进于九重欲𫝊诸方册则漏洩神机必致天祸未免与粪土俱腐云程大昌易原十卷郑刚中周易窥余十五卷绍兴壬申自序云集今昔易学编次尊干坤不论起自屯蒙大要以象求爻因爻识卦易自商瞿至汉魏不可胜计大槩象义二者李鼎祚専明象变集三十余家而不及义王弼尽埽象变不用古註専以意训二者最不合然有象则有义训义者不可遗象义不由象出是犹终日论影而不知形之所在近世程正叔易传朱子𤼵集解二者颇相弥缝但易道广大有可窥之余吾兼而取之此其大㫖也孙份周易先天流衍图十二卷张行成元包数緫义二卷述衍十八卷通变四十卷愚案宋艺文志所载知此尝观张氏进易书状云臣自成都府路钤辖司干办公事丐祠而归杜门十年着成述衍十八卷以明伏羲文王周孔之易翼元十二卷以明扬雄之易元包数义二卷以明卫元嵩之易潜虚衍义十六卷以明司马光之易皇极经世索隐二卷观物外卷衍义九卷以明邵雍之易通变四十卷取自陈抟至邵雍所𫝊先天卦数等四十图敷演解释以通诸易之变始若殊涂终归一致上件书七种緫二十六册分九十九卷谨随状上进以闻观此则七易之目及其所以作之之意可得而识矣李椿年易解八卷疑问一卷冯氏曰门人吴説之编集易解八卷又有吴説之问疑二卷其説専主王辅嗣王大宝周易证义十卷多是文义间亦及象虽明白而甚浅近孝宗时尝以諌议大夫兼侍讲上语公曰髙宗谓卿邃于易故有是除曽穜大易粹言十卷裒二程横渠广平龟山兼山白云七先生集为一书淳熙二年自序略云伏羲以前理具而画未形伏羲而后画形而理遂晦至文王周孔始有辞后人当使言与心通理因辞见明道行事然后为得甚者以象为本以数为宗以卜筮为尚吁可怪也大要主理义不及象数刘彞易注一部程迥沙随古周易章句十卷周易古占法并图一卷外编一卷古易考一卷沙随外编云隆兴甲申迥易传成占遇巽之恒晦菴先生朱子周易本义十二篇淳熙四年丁酉嵗成易学启䝉二卷淳熙十三年丙午成先是先生乙巳嵗复丐祠差主管华州云台观故启䝉序称云台真逸手记吴仁杰周易图説三卷集古易一卷吕东莱先生祖谦定古易十二篇一卷音训二卷周易繋辞精义二卷杨万里诚斋易传二十卷淳熙戊申自序其子长孺云自戊申至嘉定甲子脱藁閲七年而后成嘉定元年臣寮申请得㫖给札其家抄録宣付祕阁其説本之程氏而多引史传事证李过西溪易説十二卷庆元戊午自序谓几二十年前有序説冯氏云其説多所𤼵明然以毛渐三坟谓信误矣晚丧明弃科举授徒愚观西溪易説已多采入纂註但其于干卦彖辞下便掇入彖传彖传下便掇入文言释彖处继以大象又分爻辞附入小象又附入文言今姑载初九一爻于此初九潜龙勿用象曰潜龙勿用阳在下也文言曰潜龙勿用下也潜龙勿用阳气潜藏初九曰潜龙勿用何谓也子曰龙徳而隐者也是以君子勿用也坤文言亦然王弼本干卦存郑氏初乱古易之例至此又汨乱无余矣吁欲速好迳之弊一至于此乎王童溪易传三十二卷名宗传字景孟譔童溪其自号淳熙丙午林焞序林栗周易经传集解三十二卷文言説卦序卦杂卦本文共为一卷河图洛书八卦九畴大衍緫㑹图六十四卦立成图大衍揲蓍解共为一卷淳熙十二年乙巳表进付祕书其説毎卦必兼互体约象覆卦为太泥尔愚谓林于説象及文义处多有可采只是于象数之源画卦之大纲领自不能晓云李善誉易説二卷冯氏曰赵自谓一意孔子之易本画卦命名之意参稽卦爻彖象之辞以贯通六爻之义而为之説赵尝为寺丞将漕湖隂宋朝宗室前此未有推明易学者葢自善誉始李舜臣周易本传十三卷愚案淳熙己亥其自序大槩谓易元起于画有画故有卦与辞随辞释义泛论事理不复推之于画以验古圣人设卦命辞之本意失之逺矣故今所着皆因画论心主文王孔子之必以推衍大易之用此其大㫖也其间𤼵明好处甚多説象有功但絶不及占冯时行易论三卷冯氏曰着于篇首止六十四卦常言易之象在画易之道在用其学传仙井李舜臣孙男兴祖编朱文公曰冯当可字时行蜀人博学能文其集中有封事云愿陛下逺便佞疎近习清心寡欲以临事变此兴事造业之根本洪范所谓皇建其有极者也其论至极深合鄙意然则余前所谓千有余年无一人觉其谬而正之者亦近诬矣但専经之士无及之者而文士反能识之岂汨没𫝊注者不免于因陋踵讹而平心诵味者有时而得之文字之外耶庆元丙辰腊月甲寅东斋南窓记愚谓缙云有易解多好岂先生未及见耶然则専经之士固不为𫝊注所汨没矣冯椅厚斋易辑五十卷愚案宋艺文志序云宁宗时冯椅为辑注辑𫝊外犹以迥熹未及尽正孔𫝊名义乃改彖曰象曰为賛曰以繋卦之辞即为彖繋爻之辞即为象王弼彖曰象曰乃孔子释彖象与商飞卿説同又改繋辞上下为説卦上中以隋经籍志有説卦三篇云冯去非周易二篇通故图説又有易象通义其文専解上下经大象吕氏奎学易管见上下经五卷及繋辞上下二卷専取隂阳对卦并论如干坤作一论夬剥作一论之类𤼵明多好蔡节斋周易经传训解经二篇以孔子大象置逐卦辞之下彖传又置大象之后小象置各爻辞之后皆低一字以别卦爻辞繋辞文言説序杂卦皆低一字书又有卦爻辞指论六十四卦大义易象意言杂论卦爻十翼象数余论杂论易大义开禧乙丑阳月自序刘弥邵易藁一部其犹子后村讳克庄为之序略曰初余为建阳令季父访余县斋因质易疑于蔡隐君伯静后二十年而书成大㫖由朱程以求周孔由周孔以求羲文其笃守师説虽谯天授袁道洁无以加也季父名弥邵字寿翁中嵗弃科举闭门着书行义为乡先生家贫食于学卒年八十二项安世周易玩辞十六卷王炎读易笔记十卷緫説象例在前经传皆有解吴博士周易详觧四十卷只是敷演文义为时文之学全不及象数绍兴丁丑书成毛璞易传十一卷冯氏曰泸川毛璞字伯玉尝持潼川宪节嘉泰元年自序始涉其流稍出已见𠫭以诸家之长读之三十年知先儒之説与前日所见皆未也观象画卦以定其名因卦分爻以尽其变此名与此卦相当此辞与此爻相得而因以得羲文周孔之心又有外传易辨厯诋先儒之失似亦有理然所略取者王弼二苏葢所学异也袁枢易学索隐一卷刘列虚谷子解卦周易传三卷叶适周易述释一卷柴中行説卦以后解易袚易学举隅四卷嘉定四年三月朔自题其书戴端明周易緫义上下二卷不具卦及卦爻辞只毎卦説一大段嘉定癸未其子料院桷刋于秣陵郡学陈隆山大易集传精义六十四卷读易纲领上中下三卷通十门案隆山所集王辅嗣孔颕达周濓溪司马涑水邵康节程明道程伊川张横渠苏东坡游广平杨龟山郭兼山郭白云朱汉上朱文公张南轩杨诚斋冯缙云又两家失姓名但称先正先儒别之自序于寳祐甲寅年纲领三卷甚正大可观所集解详赡时及象数学斋史绳祖序云学者不可曰易论理不论数数非易所先善易者必当因羲图之象数而明周经之彖象方能得其门而入也诚哉是言杨简慈湖已易一卷愚尝见其书只作一大篇自包羲氏一画阳一画隂论起至八卦六十四卦爻辞大要谓易者已也以易为书不以易为己不可也桐江詹阜民子南刻之新安郡斋或曰林黄中文字可毁朱文公曰却是杨敬仲文字可毁往往谓已易也钱时周易释传二十卷其説谓伏羲文王周公之经既孔子为之𫝊后学何可容喙敬于𫝊下略释本㫖而曰周易释𫝊焉案其书文辞虽明而意义亦浅略不及象数释物理间有可采者嘉熙二年乔丞相荐进其书称其山居读书理学淹贯尝从故寳谟阁学杨简游葢其所深许与以祕阁校勘严州人姓钱名时融堂扁也汤建周易筮𫝊交杨慈湖门人知恵州赵汝驭作序淳祐四年刋于郡斋魏文靖公周易集义六十四卷案集义自周子邵子二程子横渠张子程门诸大儒吕蓝田谢上蔡杨龟山尹和靖胡五峰游广平朱汉上刘屏山至朱子张宣公吕成公凡十七家内一家少李隆山子秀巖心𫝊他易不预如郭氏父子以背程门出之鹤山尝曰辞变象占易之纲领而繇彖爻之辞画爻位虚之列互反飞伏之説乗承比应之例有不知则义理阙焉方虚谷囘跋紫阳书院重刋本曰佥书枢密院事魏文靖公鹤山先生华父前乙酉嵗以权工部侍郎坐言事忤时相谪靖州取诸经註疏摘为要义又取濓洛以来诸大儒易説为周易集义六十四卷仲子太府卿静斋先生明己壬子嵗以军器监丞出知徽州刋要集义置于紫阳书院至丙子嵗书院以兵兴废书版尽毁寻草创新书院于城南门内独集义仅有存者今戊子嵗山长吴君首先补刋㑹江东详刑使者大原郝公深嗜易学谓圣人之经得濓洛而后明五经论孟之原非此诸大儒明之则终于不明又非有如文靖公囚絷闲僻类聚成编则世之学者亦无从尽知之也欣然割资相工得囘所藏墨本率緫府郡頖协助两山长及书院职事生员醵泉讫役半年而毕甚矣易道之难明也汉至今説易何啻千家王弼孔颖达註疏单行朱文公尝深辟之读者亦鲜李鼎祚易百家解义闲见子夏京房虞翻陆绩蜀才之説及郑𤣥互体殆无复续之者天棐斯文濓洛有作周元公曰无极而太极谓太极无形而有理以明易有太极之有不可以迹求而翼之以通书为临川陆学者肆为强辩则不可与读易邵康节始因大𫝊分言伏羲先天文王后天如两仪四象乃伏羲画卦次第阳一隂二为两仪太阳一少隂二少阳三太隂四为四象惟文公独得其𫝊为永嘉叶学三山林学者别为臆説则不可与读易程纯公正公师元公其説易张横渠撒臯比以逊之正公尝教人读王弼胡瑗王安石易伊川易传出则已削三家之疵而极其粹茍犹泥于三家而不求之程传者则不可与读易纯公正公皆尝闻康节加一倍法而正公易传不屑于象数惟専于义理故文公谓邵明羲易程演周经葢欲学者合邵程而为一也岂惟邵程当合为一蓝田吕与叔初师横渠后与上蔡谢显道广平游定夫龟山杨中立在程门为四先生干用九坤用六凡例惟与叔欧阳文忠公及文公三人知之汉上朱子𤼵本程𫝊而加象数和靖尹徳充登正公门最后将易箦授以易传其论生卦惟许康节五峰胡仁仲得之上蔡𫝊之南轩张宣公而东莱吕成公与文公宣公相友文公于是集诸儒之大成易本筮占乃述本义启䝉图説多得之邵学者不于此混融贯通焉则亦不可与读易文靖公之在渠阳欲以东莱读诗记为读易记谓辞变象占乃易纲领而繇彖象爻之辞画爻位虚之别互反飞伏之説乗承比应之例一有不知则义理阙焉是书濓流洛派凡十六家合为一观之而易道备矣先是温陵曽穜刋易粹言七家中有郭兼山易文靖公谓忠孝易书去程门逺甚自党论起絶迹程门殁不设奠故并其子雍曰白云易者黜之临卭张行成文靖公乡人为邵易註解通变经世观物等书世称七易疑文公未之见别为一支以备旁考今文靖公集百卷明易之义者二百三十章有竒易学最精尝与参知政事西山先生真希元文公门人辅广汉卿相讲磨渠阳山中苦于书不备友难得是书犹欲有所裨益而未为序引者此也虽然圣如仲尼天不使之居周公之位大儒如濓洛诸老天亦不使之得路于一时而使之立言于万世其有以夫权逺柄国二十七年穷贪极谬屏文靖公卧五溪穷处踰七稔不如是后世焉得是书而读之至元二十五年十月既望后学方囘谨跋潘梦旂周易解杨文焕五十家易解四十二卷徐古为易解六卷只上下经前有进表及图象赵虚舟易通六卷或问类例图象四卷其易大槩论九六七八变与不变或静吉动凶则勿用动吉静凶则不处动静皆吉随寓皆可动静皆凶无所逃于天地间此圣人所以乐天知命不忧也易山斋周易緫义门人陈章序云以緫义名者緫卦爻之义而为之説也绍定间侍经筵日常以是编陪讲孙嵘叟读易管见一部首列图书先后天等图及説仍逐卦爻解説不着经文末有繋辞举易宋不记何朝者皇甫泌周易述闻一卷隐诀一卷补解一卷精微三卷又有纪师説辨通为八卷汤涣周易讲义三卷顾思叔周易义类三卷以先儒论易不同因取其辞説同者分目而聚之凡九十五条凌唐佐周易集解六卷刘槩周易繋辞解十卷有论以括其大意陈禾周易传十二卷陈君周易六十四卦赋一卷林徳祖易説九卷任奉古周易𤼵题一卷林儵易説十二卷变易八卷变卦纂集一卷冯氏曰其説考甲子通数以八卦定八方并以干坎艮震巽离坤兊为序吴沆易璇玑三卷毎卷九篇杂论易义又有易礼图説前有或问六条图説十二轴朱氏三宫易一卷其説分圆宫方宫交宫以初二中四终为序李遇删定易图序论六卷陈髙八卦数图二卷郑克揲蓍古法一卷李中光易説十卷洪兴祖易古经考异释疑一卷李宏三家易解三十卷有进表合小舟芸阁三家解刋之宏于杂卦后又有余意一卷李开易解三十卷合李宏芸阁三家题小舟先生李开去非譔尹天民易论要纂一卷又易説拾遗二卷陆秉周易意学十卷云欲撰易决藴难就今祇成此书亦如前代𫝊易之説自题曰齐鲁后人吴祕周易通神一卷刘文郁易宏纲八卷王日休龙舒易解一卷邹巽易解六卷胡有开周易解义四十卷林至易裨传一卷商飞卿易讲义一卷王洙周易言象外传十卷冯氏曰集诸儒易説折衷其理依卦变为类自序云论次旧义传以新説以弼传为内摘其异者表而正之故云外传艺文志不载姓氏者羲文易论微六卷周易解微三卷言八卦象辞周易外义三卷多案诸经传释註疏之言周易卦类三卷本王弼注分八卦画以类相从周易传四卷自干至益周义口义六卷书多残阙周易枢十卷释六十四卦繋辞要㫖三卷周易正经明疑録一卷设问对二十九郑氏通志不载何代者姚规易註七卷勾微易广疏三十六卷纵康㑹同正义三十二卷陈皋易论十卷刘不疑易卦正名论一卷广论一卷大义疑问二十卷大义一卷𤼵义一卷刘遵易异议论十卷外义三卷黄晞聱隅先生易义十卷黄通易义一部李贲易义二卷周孟阳易义二卷张简易义略九卷又易问难二十卷李觉大衍义一卷沈季长易义上下二卷叶子长易义二卷张元易𤼵题一卷明疑録一卷启𤣥一卷沈济河图洛书解一卷伏羲俯仰画卦图一卷丘铸周易卦断一卷王锜周易口诀六卷史之证周易口诀六卷楚泰周易析微通説三十卷又周易质疑卜𫝊三十卷郭思永周易明文十卷孙坦周易析藴一卷易箝精义二卷周易通神二卷周镇周易精微三卷穷理尽性经一卷周易义证緫要二卷庄道名略例疏一卷桂询略例一卷周易编例十卷顾棠周易义类三卷经类卦类杂纂各一卷杂见旁证房𤣥龄龙昌期卢穆代渊薛温其陈文佐杨绘汪沿于弇白氏集氏范氏虞喜王符王嗣宗徐邈荀悦崔憬刘子政刘歆刘昞向秀刘賔张晏张轨侯果孟康崔子𤣥服虔䖍薛皇甫谧愚尝观东汉儒林传曰光武迁洛阳其经牒祕书载之二千余两自此以后参倍于前灵帝世又诏诸儒正定五经刻于石碑为古文篆𨽻三体书法以相参检树之学门后董卓移都吏民扰乱自辟雍东观兰台石室宣明鸿都诸藏典册文章竞共剖散及王允所收而西者载七十余乗道路艰逺复弃其半矣后长安之乱一时焚荡莫不泯尽嗟夫使有天下国家者诚垂意斯文嘉恵承学取五经善本及诸家𫝊注有足採者又推及子史传记有所闗繋者或镌金石或刻梨枣摸印颁降州县学校又诏许经生学士得闗假誊録以相教授则家有其书人讲其学尚何至有一时泯尽之忧哉计不出此徒知为祕府之藏而不知藏于普天之下使老师宿儒容有闻名未见之书尽付诸烈焰可胜惜哉然圣经大道如元气周流宇宙间初未尝间断或托之于其人或寄之于其书或藏之广谷大川或沦之遐陬僻壤或散之灯火弦诵䌷绎着述于頽檐败屋之下若有神物护持终不使泯没无𫝊者诚以斯文有闗于天典民彛之重世道升降生民休戚山川草木鸟兽鱼鼈惨舒皆繋焉有非偶然之故者矣愚家藏周易传注自程朱外仅十余家闻吾州桂巖戴君晋翁伯仲城居滕君山家多书踵门而请获观数十余家继又访诸前集贤学士鄱阳初菴傅公左塾邂逅王君葵初最嗜谈易多见所未尝因得件列于此其间有宋志晁记所不载者通计若干家往往古今撰述未止是也姑以所见例之大抵义理文辞胜𤼵挥卦爻象数变占者寥寥间见魏晋以下谈𤣥无庸论矣犹幸先代周程张邵诸大贤勃兴其于象数理义之学直接千载不𫝊之祕而集厥大成于我朱夫子作为本义启䝉二书以继往圣开来学先君子又有师𫝊之的研精覃思遂成启䝉通释一编穷极奥妙𤼵挥无隐而一桂愚不肖又尝附録纂注本义书梓行有年尚恨孤陋寡闻象释疎略嵗在戊申复谋之先同志鄱阳汪君国表得其手编诸家易解一鉅集又自搜访二十余家重加纂辑毘于附録用溃于成然由今观之安得尽閲前书取其有补于卦爻象占者以翼圣经以存讲习之为得哉萤燐増辉于太阳亦区区之志焉尔小子狂简先觉之士幸进而诲诸周易本义启䝉翼传中篇周易启蒙翼传下篇钦定四库全书周易启䝉翼传下篇元胡一桂撰举要理朱子曰伏羲文王于易只就阴阳以下説夫子却就阴阳上𤼵岀太极来易固是如此先儒未尝道破者盖以释极仪象卦章从前未有分晓至康节邵子传先天易而后此章大明朱子从而别白言之其义益着易本是卜筮书有卦爻便可占然伏羲画卦岂但从阴阳起必有不杂乎阴阳而实不离乎阴阳者以为之本太极是也此易之有太极如木之有根水之有源必知乎此则六十四卦三百八十四爻莫不有极至之理在乎其间所谓六爻之动三极之道者是也文王周公虽严利贞贞吉之教贞固便是理但未尝明说出太极来夫子恐人惟以卜筮视易则卦爻涉于粗浅故推本太极为言太极者是理至极之称而为两仪四象八卦六十四卦三百八十四爻之祖太极之名一立而仁义礼智性命性情道徳道义忠信诚敬中正之教发挥无余蕴矣程沙随谓易以道义配祸福故为圣人之书阴阳家独言祸福而不配以道义诡遇获禽则曰吉得正而毙则曰凶故为技术斯言最有补于世教且使小人盗贼不得窃取而用深得夫子之遗意吁以夫子之教如是而后世犹有流为技术之归者微夫子之教如之何其可也气有理而后有气气之始莫先于阴阳天地山泽雷风水火与夫人物之万殊何莫非阴阳之为者易卦爻辞无阴阳二字夫子于干初九爻小象曰阳在下也于坤初六爻小象曰阴始凝也阴阳之称始于此盖以六十四卦阴阳之初爻即太极所生三十二卦阳仪之一三十二卦阴仪之一以为诸卦初九初六阴阳爻之通例也阴阳之名一立而动静健顺刚柔竒偶小大尊卑变化进退往来之称亦由是而着矣数河图洛书为作易而出也河图自一至十爲数五十五洛书自一至九为数四十五合之为数者百蓍䇿大衍为用易而生也王道得则其丛生满之数亦百可当大衍之数者二则作易与用易之不外乎数者非出于圣人之私意也天也故图书位数隐然与羲文之卦合而揲蓍挂扐之数所以定卦爻过揲之数所以定干坤之䇿而当朞之日合二篇之䇿而当万物之数也或曰数固不能相通欤曰图书不过列数之文以𤼵圣人之独知而已蓍则真可执持分合进退以求卦故不同也然图书虚中之外其余九六七八可以画卦蓍䇿用全用半之后亦视九六七八以别阴阳之老少二者初未尝不同也若夫卦爻中言数例只就六爻取别见于后易易有以理言者有以书言者以理言即太极是也以书言即两仪四象八卦六十四卦三百八十四爻与夫文王之卦辞周公之爻辞皆书名者也曰易有太极此易字以书言谓易书之中原其始具此太极之理所以能生仪象卦也曰易与天地准此易字不専以书言矣谓易之道与天地准所以能弥纶天地之道也要之十翼中称易字以书言者为多文王周公之辞无易字夫子于文言及上繋第二章方称易之名周公爻辞不言易字而于周礼却有三易之名冯厚斋谓夏曰连山商曰归蔵周曰周易则易乃周家之书名文王之所命也曰三易者夏商䝉周易之称尔意恐未然说卦谓昔者圣人之作易非指伏羲乎繋辞谓易之兴也当殷之末世周之盛徳详其名义易之称其来旧矣必非自文王而始也况以后䝉前可也以前䝉后可乎先天后天干文言传曰先天而天弗违后天而奉天时夫子本只因干卦有下干上干𤼵先天后天之象至邵子引以明伏羲文王之易然朱汉上谓陈抟以先天图𫝊种穆则其称所从来又逺矣但邵子之意谓先天者如六十四卦天本未尝为而伏羲画之谓之先乎天可也曰后天者天地间已有六十四卦文王就六十四卦内又从而序之繋之谓之后乎天可也故其诗云若问先天一事无后天还始着工夫一事无只是顺其自然且如画卦不过由太极而两仪两仪而四象四象而八卦其重也由八而十六十六而三十二三十二而六十四只是加一倍法至如先天八卦与六十四卦圆图亦不过揭横图中前一截居南北之东后一截居南北之西皆未尝致力于其间也谓之曰着工夫则文王序卦与夫八卦方位皆若出于有意为之非复包羲自然之妙然序卦与八卦方位既成之后或反对以相因或流行以致用亦莫不有自然之位置此所谓先圣后圣其揆一也何庸致区别于其间哉易尊阳卑阴天尊地卑阴阳固有自然尊卑之象然于易上欲见其尊卑处何者最为亲切曰自太极生仪象卦最可见太极动而生一阳然后静而生一阴则阳已居先矣至于阳仪之上生一阳一阴先阳固宜也阴仪之上当以阴为主矣其生一阳一阴亦以阳居先焉又至于四而八八而十六十六而三十二三十二而六十四其生一阳一阴莫不先阳而后阴于是首干终坤干不期尊而自尊坤不期卑而自卑于此见尊阳卑阴非圣人之私意卦画自然之象而亦造化自然之位也卦分爻位之阴阳卦有初二三四五上为位之阴阳九六为爻之阴阳位之阴阳一定而不易爻之阴阳变易而无常或以阳爻居阳位或以阳爻居阴位或以阴爻居阴位又或以阴爻居阳位皆无常也易曰刚柔杂居而吉凶可见矣又曰上下无常刚柔相易正谓是也占法有九六七八九为老阳七为少阳六为老阴八为少阴老变而少不变易以变者名爻故称九六不称七八其实每卦七八九六皆具然初上两爻阳爻不曰九一而言初九不言九六而言上九阴爻不曰六一而言初六不曰六六而言上六盖初者有始之谓上者有终之谓言初言上卦之首尾可见也又易言阴阳不言阳阴言终始不言始终犹言晦朔不言朔晦言死生不言生死取其有生生循环不穷之意也卦爻分君臣六十四卦干卦纯君象坤卦纯臣象明夷卦指上六为暗君象纣六五为箕子象外余皆五君二臣㸔来自五君外诸爻皆臣位特有逺近之分説者谓四为大臣以其近君也又多称二为臣以其正应也六三或从王事三非臣欤初则臣之最微者所谓在野曰草莽之臣是也亦取民象蛊之上九髙尚其事又臣之隐居者焉代渊曰六十四卦皆以五为君位者此易之大略也其间或有居此位而非君义者有居他位而有君义者斯易之变盖圣人意有所存则主义在彼不可滞于常例王晦叔曰不为君位者其卦有四坤也遯也明夷也旅也坤对干以明臣之分明夷亡国纣是也旅失国春秋书公逊天王出居是也遯去而不居太伯伯夷之事也此四卦所以不为君位也爻有应不应六爻取应与不应夫子彖𫝊例也如恒彖曰刚柔皆应恒此六爻以应言也如艮彖曰上下敌应不相与也此六爻虽居相应之位刚柔皆相敌而不相与则是虽应亦不应矣又如未济六爻皆应故曰虽不当位刚柔应也以此例之则六爻皆应者八卦泰否咸恒损益既济未济是也皆不应者亦八卦干坤坎离震㢲艮兊是也二体所以相应者下卦之初即上卦之四下卦之二即上卦之五下卦之三即上卦之上上卦之四即下卦之初上卦之五即下卦之二上卦之上即下卦之三此所以初应四四亦应初二应五五亦应二三应上上亦应三然上下体虽相应其实阳爻与阴爻应阴爻与阳爻应若皆阳皆阴虽居相应之位则亦不应矣江都李衡曰相应者同志之象志同则合是以相应然事固多变动在因时故有以有应而得者有以有应而失者亦有以无应而吉者以无应而凶者夬九三以援小人而凶剥六三以应君子而旡咎咸贵虚心而受人故六爻以有应而失所䝉四六以无应而困吝斯皆时事之使然故不可执一而定论也又观彖辞重在二五刚中而应者凡五师临升二以刚中应五无妄萃五以刚中应二至若比五以刚中上下五阴应之大有五以柔中上下五刚应之小畜四以柔得位上下五刚亦应之又不以六爻之应例论也爻分三才三画卦下爻为地中爻为人上爻为天六画卦初二为地三四为人五上为天说卦曰立天之道曰阴与阳立地之道曰柔与刚立人之道曰仁与义兼三才而两之故易六画而成卦是也爻分中正阳爻居阳位阴爻居阴位为正阳爻居阴位阴爻居阳位为不正二五为上下两体之中三四为一卦全体之中繋辞谓非其中爻不备又指初上中间四爻言中也刚中柔中当位为正失位为不正皆彖传所取画爻位虚四者之别六爻则九与六矣六位则初二三四五上矣而又有六画六虚者何也盖方画之初则为画画既成于位之上则为爻爻可见而位不可见位虚而爻实也位之虚者所以受爻爻者已成之画爻与画先后不争多所谓啐啄同时是也必以画言之者见得易非死物据六爻观之如圣人方用手画下犹有活动之势也位未画则爲虚位旣画则为爻此四者不可彊分亦不容无辨要在人活络观之尔卦爻变动有三易卦爻变动大率有三有变易之易有交易之易又有一卦中六爻上下无常刚柔相易之易筮而得老阳重则变而为少阴拆得老阴交则变而为少阳单一此变易之易也先天图左一边本都是阳右一边本都是阴左一边一昼阴自右一边一昼阴来交易阳爻而成右一边一昼阳自左一边一昼阳往交易阴爻而成其交也干坤各八卦自相对而相交兊艮各八卦自相对而相交离与坎对震与巽对相交亦然其实非此徃彼来只是其象如此此交易之易也又文王卦辞中如泰卦䷋小徃大来否卦䷋大徃小来之类孔子彖传中如随卦䷐刚来下柔又如蛊卦䷑刚上而柔下之类盖言一卦中阴阳自相上下徃来又变成一卦此所谓上下无常刚柔相易也伏羲当初画卦六十四卦一时俱定此卦固非自彼卦变来彼卦亦非自此卦变去圣人观卦繋辞偶然见有此象又从而取之于以见易道之变无有终穷而道理亦只在圣人口头说出便是也卦爻之变动无出此三者矣三圣取象例易有理而后有数有数而后有卦有卦而后有象理者何太极是也数者何河图洛书蓍大衍之数是也卦者何由八卦重为六十四卦是也象者何干天坤地干马坤牛之类是也然伏羲之象在卦中卦即象也文王取象犹略干无所取象坤象牝马离象牝牛中孚豚鱼小过飞鸟之类寥寥可数周公于六爻取象甚多其要者如干六爻象龙屯震坎象马之类不可胜数又自有所见而取不必尽同于文王至夫子于说卦八卦取象如干天坤地干马坤牛之类于六十四卦取大象如干天坤地屯云雷䝉山泉之类尤备其间亦有括文王周公所取例者然而同于文王周公者少而所自取者多盖夫子梦周公心文王参包羲于未画其于名象又自有所见不必尽同于先圣也朱子诗云湏知三絶韦编者不是寻行数墨人得之矣縁自先儒分经合传之后学者随文茍且混殽莫别径以孔子之象即文王周公之象遂以説卦为祖而六十四卦之彖三百八十四爻之象尽求合于説卦皆有所不通矣必知乎此而后取象之同异如揭日月而行天流河汉而注地也愚于本义后卦象图説详矣姑陈其概于此或曰象至夫子而大备诚如子言矣夫子以前占者取象如左传所载固已多矣奈何愚曰左氏传乃传夫子春秋之经安知非取夫子之易象以文之乎借曰夫子以前如干天坤地等象容或有之然自左传外他无证据又不应以夫子之圣賛易区区收拾先圣所取之象为之套括略不能自出一亳所见于其间也况夏商以前易无复考究今只据易中之辞求易中之象文王所未取者周公取之周公所未取者孔子取之以文王周公所未有之象至夫子而方尽谓之曰象至夫子而大备讵不信然彖爻取象例易中卦爻及彖传中取象有取变体似体互体伏体反体不一而足变体如小畜上九称既雨无坎而取雨象者以上九变则为坎也似体如颐似离而称龟大壮似兊而称羊之类也互体如震九四称遂泥以自三至四互坎也伏体如同人彖辞称大川以下体离伏坎也反体如鼎卦初六爻称妾以下体巽正兊之反初阴爻妾也此类皆不可省象意方通卦有逐爻取象如随二三指初为小子大过指初为女妻噬嗑贲大壮夬鼎艮指初为趾遯既未济指初为尾晋姤上象角大过上象顶既济上象首皆是也他爻可类推爻有以六位取象者易六十四卦惟既济一卦坎上离下六爻之阴阳与六位之阴阳协故曰既济定也言爻位阴阳皆定之义余六十三卦中皆具坎离阴阳之位焉又足以见日月为易之妙故卦中取象亦有以位之阴阳取者初不以爻拘如干九三以位言居离位之上有终日夕象九四以位言居坎位之下有跃在渊象义则昭然矣朱汉上解干彖传曰六爻天地相函坎离错居坎离者天地之用也云行雨施坎之升降也大明终始离之徃来也愚因是推之得六位取象之説焉卦徳象体材义卦徳干健坤顺震动巽入坎陷离丽艮止兊説是也卦象干天坤地震雷巽风坎水离火艮山兊泽是也卦体刚中柔中刚上柔下内阳外隂内健外顺是也卦材刚柔健顺有彊弱之分是也卦义如泰便有亨通之义蛊便有干济之义是也卦爻言数例凡卦爻数自初数之至上为六或以一爻为一歳一年同人三歳不兴坎三歳不得凶丰三歳不觌既济三年克之未济三年有赏于大国或以一爻为一月临至于八月有凶或以一爻为一日复七日来复或以一爻为一人需不速之客三人来损三人行则损一人或以一爻为一物讼鞶带三褫晋昼三接师王三钖命比王用三驱睽载鬼一车解田获三狐损二簋可用享萃一握为笑革言三就旅一矢亡巽田获三品之类易为卜筮书易所以知为卜筮书者以周礼三易皆掌于太卜之官而知之伏羲易无文字只是教人随所占得卦爻就卦爻之阴阳上看吉凶文王周公始有辞分明説吉凶説利不利又説神怪之象如载鬼一车见豕负涂之类以示人大概是教人以忠孝正顺如所谓贞则利不贞则不利贞则吉不贞则不吉无非此意本义坤卦六五爻黄裳元吉之义便可见当时占法大㫖横渠先生谓易为君子谋不为小人谋正谓此也后之学者不説易为卜筮书者以为卜筮流于技艺为易耻谈故只就理上説虽説得好但非易之本㫖与易初不相干朱子尝谓卜筮之顷上通鬼神下通事物精及于无形粗及于有象天下道理无不包罩在其中开物成务之学正有赖此奈何以为非卜筮之书乎夫子文言彖传之类虽多𤼵明道理然而系辞中教人大衍之数河图之数教人卜筮象传説卦中教人説象极详且备人皆由之而未察尔本义启䝉主卜筮朱子本义启䝉二书只教人以象占二事或者乃谓易有圣人之道四焉有辞变象占四者之分今只説卜筮乃是朱子之学易道不止是也是则然矣然文王卦辞中于䝉比二卦只发初筮原筮之义周公爻辞中于革九五只发未占有孚之义夫子繋辞曰极数知来之谓占曰大衍之数五十曰蓍之徳圆而神曰幽賛于神明而生蓍説尚占之事不一而足诚以伏羲之卦本为卜筮作文王周公彖爻无非占决之辞所以周公于周礼一书论易惟与连山归藏并掌于太卜之官则易之所由作大抵为卜筮也审矣故论语引恒卦不恒其徳或承之羞之辞而继之以子曰不占而已矣者又足以见夫子谓人不知尚占之学故不识不恒其徳或承之羞之义是则夫子专以易为尚占之书又可见矣奈何以为朱子独解作卜筮乎何不知言之甚也夫子所谓圣人之道四焉亦説易道广大其用不穷又何止于四道而原其所由作则本为教人卜筮使之决嫌疑定犹豫而不迷于吉凶悔吝之涂尔可不考其本而惟朱子之议乎周礼九簭周礼簭人掌三易以辨九簭之名一曰巫更二曰巫咸三曰巫式四曰巫目五曰巫易六曰巫比七曰巫祠八曰巫参九曰巫环以辨吉凶凡国之大事先簭而后卜上春相簭凡国事共簭愚案先儒一讲义云三代之易名不同而所占者则同于九筮徃徃国事当决不出乎九筮之外也知此亦可识所筮之概矣辞説易系辞上传曰易有圣人之道四焉以言者尚其辞以动者尚其变以制器者尚其象以卜筮者尚其占夫所谓辞者何也文王六十四卦卦下之辞周公三百八十四爻爻下之辞是已然愚直谓文王周公之辞不出象占二者且以干坤二卦论之文王曰干元亨利贞坤元亨利牝马之贞君子有攸徃先迷后得主利西南得朋东北丧朋安贞吉干是卦名元亨利贞是卦占此卦有占无象而卦之六画即象矣谓筮得干而六爻不变或一卦三爻变则以元亨利贞为占谓其事大亨通而利在贞正虽亨通而不贞正则依然不利尔坤是卦名元亨以下是卦占谓筮得坤而六爻不变或一卦三爻变则以元亨利牝马之贞以下为占以牝马置元亨利贞间是谓象杂占中牝马坤之象元亨利贞者坤之占也君子指筮者谓筮者若有所徃居先则迷以坤纯阴之故在后则得以坤承干之故主利干主义故坤主利徃西南则得朋类徃东北则丧朋类以后天八卦巽离坤兊居西南而为阴之朋震坎干艮居东北而为阳之朋安贞吉者安于西南之贞则吉此西南东北是象而得朋丧朋安贞吉是占也又以干初九坤初六二爻论之周公曰初九濳龙勿用初六履霜坚冰至濳龙非象乎勿用非占乎履霜坚冰至固云有象无占而占意寓于象分而言之霜冰是象履至是占亦未为不可玩二卦二爻无非象占二者而已合象占以成句而读之粲然成文则谓之辞矣六十四卦三百八十四爻皆然易舍象占不足以成辞论辞而不及象占惟以道理解説而谓圣人自有此一种险怪之辞则亦眞不足与言易若以言者尚其辞之义林学䝉引论语举不恒其徳或承之羞以明之朱子以为然矣但于他未见有所证尔变説夫所谓变者何也卦爻阴阳之变也説卦曰昔者圣人之作易也幽賛于神明而生蓍则伏羲画卦固已賛神明而生蓍以用之矣有蓍筮则有九六七八九六为阴阳之老七八为阴阳之少老变而少不变易以变为占非卜筮固无由而得变然想古人用易亦不尽假卜筮而遇事之来动以应之必先随意所𤼵主在一卦又就一卦上随意变爻看变得何卦何爻一如筮法以断之此所谓以动者尚其变也案春秋左氏传宣公六年王子伯廖引易论郑公子曼满曰其在周易丰之离弗过之矣间一歳郑人果杀曼满又如宣公十二年智庄子引易论先縠与楚战于邲曰周易有之在师之临曰师出以律否臧凶遇敌必败虽免而归必有大咎及战果败后晋人归罪先縠杀之之类是也然此特尚变以论他人之事尔徃徃已事亦如是尚其变以为断决焉但于传未见其例也象类説愚于本义后既分八卦为象图而系之以説矣大概欲见三圣人取象不同之意以今观之尚有未备故复为此图分天文地理人物等为类首文王卦象次周公爻象次孔子十翼中彖传象传説卦传所取象以该之庻乎不致有遗朱子尝谓易为卜筮书而所谓象者皆是假此衆人共晓之物以形容此事之理使知所取舍而已然则繋辞所谓以制器者尚其象特大约言之况十三卦制器纎悉毕备后人无复有所加矣惟于卜筮之用至于今未已也吁谓象专为制器设者愚斯之未能信也天文类卦日云雨爻天日月云雨霜斗沫光天衢翼天雷风月雨云日火电天文地理类卦西南东北西郊南征百里野大川濡爻地南方西山岐山林陵丘谷石磐郊西郊陆道荒遐隂野沙泥涂干穴窞大川河渊泉冰濡浚翼地刚卤山径路小石泉水沟渎泽渊方四方歳月日时类卦八月七日甲日已日爻三歳三年十年月望三日七日已日庚日终日终朝夕暮夜旬翼时四时至日厯响晦人道类卦王侯大人丈人后夫女取女朋童君子匪人人爻王天子君大君王母国君公侯大人主臣王臣君宫人祖父考母妣子小子长子弟子女女子夫丈夫士夫元夫老夫夫子士妇妇人老妇妻女妻妹娣须妾童童仆人武人幽人旅人君子小人匪人恶人朋友賔客虞史巫羣衆宗仇王人寇婚媾翼王天位帝位尊位先王后君上大人君子圣人公诸侯严君父母父子夫妇兄弟男女二女朋友人文圣贤贤君子小人民衆人心人族俗啇旅百姓身体类卦口心背身告号笑言言盥行爻首顶面頄颐辅颊舌耳目鼻须涕洟泣右肱心左腹限夤臀股左股腓拇趾足身躬肤血汗膏思忧疑愁愠喜惕勿恤见视盱闚觌眇眚言告问鸣号笑嗟戚嗟赍咨歌号咷击御系系执握行徒征徃跛灾疾翼首发颡耳目眼口舌手指心腹大腹股足自彊不息厚徳载物果行育徳以懿文徳多识前言往行以畜徳非礼勿履自昭明徳反身修徳顺徳积小以高大朋友讲习俭徳辟难谨言语节饮食独立不惧遯世无闷言有物而行有恒惩忿窒慾迁善改过致命遂志恐惧修省思不出其位古人类爻髙宗帝乙箕子翼伏羲神农黄帝尧舜汤武纣文王箕子邑国类卦邑爻邑邑人国大国家城隍巷井翼万国四国守国邦正邦闗市宫室类卦庭爻庐屋家宫栋桷牖户户庭门门庭阶墉藩邻翼宫室栋宇重门击柝门户阶门阙阍寺宅宗庙类卦庙翼立庙宗庙社稷神鬼类爻帝鬼翼上帝荐上帝鬼神神道神鬼祖考祭祀类卦盥而不荐有孚颙若用大牲吉二簋可用享爻亨帝禴祭禴祭亨亨祀祭祀翼荐上帝配祖考孝享祭主田园类爻田菑畬耕获园谷果类爻硕果瓜包桑翼百谷百果酒食类卦匕鬯食爻樽酒簋饮酒酒食食饮食不食馈腊肉干胏干肉餗翼饮食饮食之道食卜筮类卦初筮原筮爻占不习翼大衍之数五十其用四十有九分二挂一揲四归竒于扐再扐而后挂干䇿二百一十六坤䇿百四十四凡三百有六十二篇之䇿万有一千五百二十观变玩占卜筮尚占开物成务通志定业断疑蓍徳圆神卦徳方知爻义易首圣人洗心退藏吉凶与民同患兴人物以前民用圣人以此斋戒神明其徳定吉凶成亹亹莫大蓍龟圣人作易幽賛神明生蓍祐命类爻有命祉天祐翼天休命天命凝告命类爻命告命改命诫大号誉命翼凝命申命命诰命乱爵禄类卦建侯爻官爵翼禄建万国亲诸侯车舆类爻车金车大车舆辐輹轮衞翼舆轮簪服类爻簪朱绂赤绂衣袽袂黄裳圭鞶带囊屦翼衣裳旌旗类爻沛讼狱类卦讼狱爻桎牿校徽纆律天劓刖刑人刑剭翼刑罚明罚勅法明政无敢折狱赦过宥罪折狱致刑明慎用刑而不留狱议狱缓死正法兵师类卦师戎爻师律左次大师行师征伐狩戎翼容民畜衆除戎器戒不虞田猎类爻田有禽田无禽田获三狐田获三品三驱失前禽金寳类爻金玉贝资翼金玉财布币帛类爻帛繻器用类卦鼎簋繘瓶爻牀枕樽簋筐柅茀金铉玉铉缶瓮幕斧鼔弧矢翼罔罟耜耒舟楫柝杵臼弧矢棺椁枢机釜柄均绳弓甲冑戈兵数目类卦再二三接七日八月百里三日二簋爻一人一握三人三褫三就三年三岁三驱三钖三品三狐七日九陵十年十朋三百户翼一二三四五六七八九十四十五五十五五十四十九十三十七二十一二十五三十六三十二二十八二十四二百一十六百四十有四三百六十万有一千五百二十五色类爻黄𤣥黄白翼大赤𤣥黄白赤黒禽兽类卦飞鸟马牛虎狐爻飞鸟鸟禽鹤翰音燕飞垂翼雉鸿羽隼马牛童牛黄牛羊苋豕豕牙虎豹鹿角尾翼良马老马瘠马驳马马善鸣馵足作足的颡马羙嵴亟心下首薄蹄牛子母牛豕狗羊鸡雉黔喙鳞介类卦豚鱼爻龙龟鱼鲋鼫鼠翼龙蛇鼈蟹蠃蚌龟鼠尺蠖草木类爻茅莽药枯杨稊华苋陆把株木木机丛棘蒺藜葛藟蔀翼木草木兰杂类卦小大徃来上下先后出入初终爻大小徃来先后左右内外得失初终进退虚实来之尔我甘苦岀入嘉休章誉渝包敦牵挛𠖇迷频占类说易有象则有占象者像卦爻之形象以示人占者断卦爻之吉凶以示人也卦有兼该象占者如坤元亨利贞是占牝马西南东北是象亦多有有占而无象者如干元亨利贞大有元亨鼎元吉亨是也卦即象矣爻亦有兼该象占者如干初九濳龙是象勿用是占是也又如坤初六履霜坚冰至是象虽不言占然谨㣲之意已可见于象中矣坤六二直方大不习无不利是占虽不言象然六二一爻纯隂全地道之中正则是象矣他皆放此卦爻之占吉凶固是一定然文王于干首开利贞之教便有若不贞则不利之意在其间周公于需上六不速之客来吉凶未可知而曰敬之终吉孔子于需九三致寇至矣而曰敬慎不败此又是有变化转移之道三圣人之教盖同一心也大抵卦爻言吉者占者有其徳则吉无其徳则不吉卦爻言凶者占者徳不足则凶徳足以胜之则反吉朱子本义发明是说极为明白今作占类以见其凡例卦例重在元亨利贞吉凶无咎悔厉𤯝各一言之爻例重在元亨利贞吉凶悔吝无咎厉灾眚十二者増多卦灾吝二占而已今详具于左卦占类元亨利贞元亨元亨利元亨吉元吉亨元吉可贞利亨亨利亨利贞亨利贞吉亨小利贞吉亨无攸利亨贞吉利亨贞吉无咎亨不可贞小亨利小亨贞吉利利用狱利亨利贞利艰贞利女贞利贞吉利贞亨吉利吉不利不利贞贞吉吉元永贞吉亨吉利贞中吉终凶小事吉凶无咎悔亡有厉有眚爻占类元吉元永贞亨利见大人利贞利永贞利居贞利建侯利御寇利执言利女贞利艰贞利有攸徃利涉大川利于不息之贞利出否利幽人之贞利武人之贞利用刑人利用恒利用侵伐利用行师利用賔于王利用为大作利用为依迁国利用禴利用祭祀利用亨祀无不利无攸利不利为寇不利賔不利涉大川贞女子贞可贞不可贞不可疾贞艰贞恒其徳贞得童仆贞贞吉安贞吉居贞吉永贞吉贞吉亨贞凶贞厉贞吝吉大吉居吉徃吉征吉厉吉中吉终吉艰则吉有它吉凶有凶见凶起凶征凶灭贞凶终有凶悔有悔小有悔亏悔无悔无祇悔悔亡悔厉吉吝小吝终吝人徃吝徃见吝有它吝吝终吉贞吝无咎何咎为咎匪咎无大咎厉悔厉吉厉吉厉终吉贞厉徃厉有厉灾眚灾无眚有灾眚卦爻道徳例卦利贞安贞吉道有孚孚爻道徳敬知允有孚孚即命翼道性命性情诚敬仁义徳太极卜筮类愚既分象占二类又观朱子荅东莱先生有曰易中如利用祭祀利用亨祀只是卜祭则吉田获三品只是卜田则吉公用亨于天子只是卜朝觐则吉利建侯只是卜立君则吉利用为依迁国只是卜迁国则吉利用侵伐只是卜侵伐则吉之类推之于事此类不一亦欲私识其説与朋友订之而未能也案此是又合象占为一类盖在易为象在人则为事且如利渉大川渉川本只是象人则眞有涉川之事利与不利则是占今随卦爻中所指定事处类之合象占为一例以便观览且成朱子欲识其说与朋友共订之遗意也君道卦比丰涣亨王假有庙萃屯元亨利贞利建侯豫利建侯行师晋师贞丈人吉无咎夬井改邑不改井爻干比家人涣屯益上九得臣无家益随升晋离既济师泰归妹剥遯九三畜臣妾吉臣道爻坤讼大有益益蹇鼎讼狱卦讼噬嗑亨利用狱爻讼讼讼讼蒙噬嗑噬嗑坎睽兵师卦师贞丈人吉夬不利即戎爻师师师六三师或舆尸凶师六四师左次无咎泰同人同人谦六五利用侵伐无不利谦复晋明夷夬未济履巽初六利武人之贞屯师恒九四田无禽解巽六四田获三品家宅卦家人利女贞大过栋桡爻蛊蛊九二干母蛊不可贞蛊蛊六四裕父蛊徃吝蛊六五干父之蛊用誉家人初九闲有家悔亡家人家人家人六四富家大吉家人上九有孚威如终吉小畜九三夫妻反目恒困渐渐既济大过九三栋桡凶大过九四栋隆吉丰鼎遯小畜泰谦六五不富以其邻震婚姻卦咸亨利贞取女吉姤女壮勿用取女渐女归吉利贞归妹征凶无攸利爻屯屯六四求婚媾徃吉利贲六四匪寇婚媾睽上九匪寇婚媾遇雨吉蒙九二纳妇吉蒙九三大过大过震上六婚媾有言归妹师友卦蒙爻损随初九出门交有功随六二系小子失丈夫随六三系丈夫失小子豫九四勿疑朋盍簪咸蹇九五大蹇朋来解九四解而拇朋至斯孚需见贵卦讼利见大人蹇利见大人升用见大人巽利见大人爻干干九五利见大人蹇仕进卦大畜不家食吉爻泰观六三观我生进退观中孚坤蛊君子卦泰小徃大来吉亨否同人利君子贞谦亨君子有终剥遯夬爻否观初六小人无咎君子吝观观上九观其生君子无咎剥遯明夷明夷睽初九见恶人无咎解夬革未济出行卦坤屯勿用有攸徃贲亨小利有攸徃剥不利有攸徃复无妄不利有攸徃大过利有攸徃坎有孚维心亨行有尚恒亨无咎利贞利有攸徃蹇利西南不利东北解利西南有攸往夙吉损益利有攸往夬利有攸往萃亨利有攸往升南征吉巽小亨利有攸徃爻屯六四徃吉无不利蒙初六以徃吝小畜上九君子征凶履初九素履徃无咎泰初九以其彚征吉随六三利居贞贲初九舎车而徒复初九不逺复复六四中行独复无妄初九无妄徃吉无妄六二则利有攸徃无妄六三行人之得无妄大畜初九有厉利已大畜九三利有攸徃大畜上九何天之衢亨颐六二征凶咸六二咸其腓凶居吉咸遯初六勿用有攸徃大壮初九壮于趾征凶晋六五徃吉无不利明夷明夷明夷六四于出门庭睽六四徃何咎睽上九徃遇雨则吉蹇初六徃蹇损初九遄徃无咎损六三三人行则损一人损上九利有攸徃夬初九徃不胜为咎夬夬九五中行无咎姤初六有攸徃见凶姤萃初六徃无咎萃六三往无咎小吝困九二征凶困上六征吉革六二征吉无咎革九三征凶贞厉革上六征凶居贞吉鼎九三其行塞震六三震行无眚震九四震遂泥震六四震徃来厉震上六征凶艮初六艮其趾艮六二艮其腓艮六四艮其身渐九三夫征不复归妹初九征吉丰初九徃有尚丰六二徃得疑疾巽初六进退涣节初九不出户庭无咎节九二不出门庭凶节九五徃有尚小过未济六三征凶舟车卦需有孚利涉大川讼窒惕不利涉大川同人于野亨利涉大川蛊元亨利渉大川大畜利渉大川益利渉大川涣利渉大川利贞中孚利涉大川利贞爻谦初六用涉大川吉颐六五不可涉大川颐上九利涉大川未济征凶利渉大川大有九二大车以载小畜九三舆说輹大畜九二舆说輹大壮九四壮于大舆之輹困九四困于金车吝既济初九曳其轮无咎未济九二曳其轮贞吉旅卦旅小亨旅贞吉爻旅旅旅旅旅酒食卦颐贞吉自求口实大畜不家食吉爻需九五需于酒食贞吉噬嗑噬嗑噬嗑困九二困于酒食鼎九三雉膏不食疾爻豫六五贞疾恒不死无妄遯九三有疾厉损鼎九二丰兊祭祀卦观盥而不荐有孚颙若损爻萃六二孚乃利用禴升九二孚乃利用禴无咎困九二利用享祀困九五利用祭祀既济祷雨卦小畜爻小畜上九既雨既处睽上九徃遇雨则吉鼎九三方雨亏悔终吉小过寇爻蒙需九三需于泥致寇至解六三负且乗致寇至渐九三利御寇畜卦坤元亨利牝马之贞晋钖马蕃庻离畜牝牛吉爻屯六二乗马班如贲六四白马翰如大畜九三良马逐明夷睽初九丧马勿逐自复中孚六四马匹亡无咎无妄大畜六四童牛之梏元吉遯睽六三其牛掣革初九巩用黄牛之革旅大壮大壮六五丧羊于易大壮夬九四牵羊悔亡归妹上六士刲羊无血大畜六五豮豕之牙吉睽上九见豕负涂姤初六羸豕孚踯躅卜筮合象占为一说案朱子语録吴必大问何以得爻辞与所占之事相应曰自有此道理如今抽籖者亦多与占意相契若爻辞与占意相契即用爻辞断如屯利建侯屯只是卦何如去利建侯乃是占得此卦者之利晋文公曽占得此卦屯豫皆有此辞果能得国万一占病却得利建侯又须卦爻上别讨义愚谓晋文公之占可谓辞与占意相应然左传占法亦多有只用卦爻而不用其辞者故朱子有别讨义之说也而鄱阳汪所性先人私淑之友也尝作占例自为之序曰昔者圣人用易以明民托之卜筮然所得之辞或有悬隔者如问婚而得田猎问祭祀而得涉川问此答彼阔然不相对岂有迁就迂诞而用之者哉若是则卦爻之辞皆赘言矣传曰其言曲而中其事肆而隐因贰以济民行以明得失之报又曰明于天之道而察于民之故是兴神物以前民用又曰探赜索隐钩深致逺以定天下之吉凶成天下之亹亹者莫大乎蓍龟故繋辞焉所以告也定之以吉凶所以断也今占筮所得之辞乃不应合而在于迁就用之则奈何哉盖尝思之易以卜筮设教古人之卜筮盖少也非有大事不疑不卜也其见于书者虞有传禅之筮周有征伐之卜而已故洪范曰汝则有大疑谋及乃心谋及卿士谋及庻人谋及卜筮而从逆之间人谋先之卜筮次焉盖诚以事有两可之疑而后托之卜筮也而其占又必诚敬专一积其求决之眞情至诚以达于神明故神明感应之诚亦正告之以利害趋向而不浪漫也且易之初其以六十四卦示人以占之例亦已广矣求君父之道于干求臣子之道于坤㛰姻于咸恒渐归妹待于需进于晋行师于师争讼于讼聚于萃散于涣以至退于遯守于困安于泰鼎厄于夷蹇盈于丰大有坏于损蛊家人之在室旅之在涂既未济损益大小过大小畜得失进退之义虽卦名之为七十九字文义明白条例具足亦可决矣此未有文王卜辞之前已可占而断者况又三百八十四爻而示之以变乎夫人诚有大疑谋及卜筮必积其诚意备其礼物齐戒专一以占之大传曰是以将有为也将有行也问焉而以言其受命也如响无有逺近幽深遂知来物此占筮必得应合之辞受命者神明受祷占者之命辞也如响者应之端的而不漫浪以告也傥有一毫不敬不诚不一之心则问此而告彼阔焉不与事相酬答实神明之所不主而不告者也又何受命如响之云曷不即卦辞考之文王于䝉尝起其占筮之教矣其言曰匪我求童䝉童蒙求我初筮告再三渎渎则不告利贞周子曰筮者扣神也再三渎渎则不告矣此文王之所以起其例也夫占而揲蓍积十有八变必成一卦卦必有卦辞爻必有爻辞何以言其告不告也盖诚意专一而筮则神之告之卦辞爻辞应合所问如占㛰姻与之咸恒曰纳妇吉曰勿用取女曰归妹征凶无攸利占征伐曰利用侵伐曰在师中吉曰不利行师曰勿用师占田猎曰田获三狐曰田获三品曰即鹿无虞曰田无禽若此者皆所谓告也若夫卦辞爻辞不应所占之事此则诚意不至二三之渎而所谓不告者也此即文王之所谓不告也不然则得卦爻必有辞以告之又何以有不告之云夫诚敬不至则吾心之神明不存而神明之神亦爽得不合之辞而犹曰神明之告我也必有他意揣摩臆度迁就曲推彊取以定吉凶以至狂妄侥倖悖乱之念皆自此生者古有之矣是惑之甚也况世之占者忽略灭裂䙝渎琐细不敬尤甚乃欲以此求神明之指其所之至于不验又妄以为卜筮之理不可信彼岂知夫告不告之道哉余之有见乎此也乃取卦爻辞以人事分门别例编为一书俾世之占者以类求之必本乎诚敬专一之道而知占之不妄以告人也岂不有以解千古之惑而𤼵圣人之藴乎羲文周孔在天之灵不易吾言矣愚谓此论眞足以𤼵朱子之所未𤼵而且有以得文王告不告之㫖故详识之若夫超于言辞之表而参以卦爻之象斯亦占法之所不可省云筮法集左氏传陈宣公筮公子完之生观䷋庄公二十二年陈人杀其太子御宼陈公子完奔齐齐侯使敬仲为卿辞使为工正初懿氏小妻敬仲其妻占之曰吉是谓凤凰于飞和鸣锵锵有妫之后将育于姜五世其昌并于正卿八世之后莫之与京陈厉公蔡出也故蔡人杀五父而立之生敬仲其少也周史有以周易见陈侯者陈侯使筮之遇观之否曰是谓观国之光利用賔于王此其代陈有国乎不在此其在异国非此其身在其子孙光逺而自他有耀者也坤土也巽风也干天也风为天于土上山也有山之材而照之以天光于是乎居土上故曰观国之光庭实旅百奉之以玉帛天地之美具焉故曰利用賔于王犹有观焉故曰其在后乎风行而着于土故曰其在异国乎若在异国必姜姓也姜太岳之后也山岳则配天物莫能两大陈衰此其昌乎及陈之初亡也陈桓子始大于齐其后亡也成子得政愚谓贞观全体夹画艮三至五互体亦艮今必曰风为天于土上为山以天光照山之材故曰观国之光又曰庭实玉帛具天地之羙故曰利用賔于王如此则是观因变否有干天之光有艮山之材有坤地之土又具干天坤地之羙为贽而后成观六四一爻之辞何其缪也扭合傅㑹本不足法特以其去经最近取互体甚明说象无滞碍为有补焉耳看来左氏所载占辞决非尽当时史氏之笔要皆左氏引而自文以故扭合傅㑹处尤多毕万筮仕于晋䷂屯䷇比闵公元年晋侯作二军公将上军太子申生将下军赵夙御戎毕万为右以灭耿灭霍灭魏还赐毕万魏以为大夫卜偃曰毕万之后必大万盈数也魏大名也以是始赏天启之矣天子曰兆民诸侯曰万民今名之大以从盈数其必有衆初毕万筮仕于晋遇屯之比辛廖占之曰吉屯固比入吉孰大焉其必蕃昌震为土车从马足居之兄长之母覆之衆归之六体不易合而能固安而能杀公侯之卦也公侯之子孙必复其始愚案朱子启䝉谓一爻变则以本卦变爻辞占其下亦引毕万所筮以今观之未尝不取之卦且不特论一爻兼取贞悔卦体似可为占者法也他放此鲁桓公筮成季子将生大有䷀干闵公二年秋八月共仲使卜齮贼公于武闱成季以僖公适邾共仲奔莒乃入立之成季之将生也桓公使卜楚丘之父卜之曰男也其名曰友在公之右间于两社为公室辅季氏亡则鲁不昌又筮之遇大有之干曰同复于父敬如君所及生有文在手曰友遂以命之秦伯伐晋卜徒父筮之吉䷑蛊僖公九年齐师㑹秦师纳晋惠公十五年初晋侯之入也许赂秦伯以河外列城五既而不与晋饥秦输之粟秦饥晋闭之籴故秦伯伐晋卜徒父筮之吉涉河侯车败诘之对曰乃大吉也三败必获晋君其卦遇蛊曰千乗三去三去之余获其雄狐夫狐蛊必其君也蛊之贞风也其悔山也岁云秋矣我落其实而取其材所以克也实落材亡不败何待三败及韩壬戌战于韩原秦伯获晋侯以归穆姬曰晋君朝以入则婢子夕以死夕以入则朝以死惟君裁之乃舎诸灵台许晋侯平愚案朱子启䝉六爻不变则占本卦彖辞而以内卦为贞外卦为悔今虽不及彖辞而以贞悔分彼我亦可以见占法矣晋献公筮嫁伯姬于秦归妹䷥睽僖公十五年初晋献公筮嫁伯姬于秦遇归妹之睽史蘓占之曰不吉其繇曰士刲羊亦无也女承筐亦无贶也西邻责言不可偿也归妹之睽犹无相也震之离亦离之震为雷为火为嬴败姬车说其輹火焚其旗不利行师败于宗丘归妹睽孤宼张之弧姪其从姑六年其逋逃归其国而弃其家明年其死于高梁之虚及惠公在秦曰先君若从史苏之占吾不及此夫韩简侍曰龟象也筮数也物生而后有象象而后有滋滋而后有数先君之败徳及可数乎史苏是占勿从何益愚案僖公九年九月晋献公卒公子夷吾许秦穆公重赂穆公纳之是为惠公十年不与秦赂十一年晋荐饥乞籴于秦秦输之粟十四年秦饥乞籴于晋晋闭之籴十五年九月秦伯伐晋获晋侯十一月归晋侯十六年晋太子圉质秦秦妻之二十二年子圉逃归晋二十三年九月惠公卒子圉立是为怀公二十四年九月秦穆公纳公子重耳是为晋文公二月壬寅入晋师怀公奔高梁戊申文公使杀怀公于高梁史苏之占一何神也使晋侯践言报施秦师不兴占其能应乎然史苏谓嫁伯姬不吉今乃以伯姬说身逃难惠公犹曰先君若从史苏之占吾不及此不自反而咎先君误矣夫晋文公筮勤王大有䷥睽僖公二十四年冬甘昭公通于隗氏王替隗氏秋頽叔桃子奉太叔以狄师伐周王出适郑处于汜太叔以隗氏居于温二十五年春正月丙午秦伯师于河上将纳王狐偃言于晋侯曰求诸侯莫如勤王使卜偃卜之曰吉遇黄帝战于版泉之兆公曰吾不堪也筮之筮之遇大有之睽曰吉遇公用亨于天子之卦战克而王飨吉孰大焉且是卦也天为泽以当日天子降心以逆公不亦可乎大有去睽而复亦其义也晋侯辞秦师而下三月甲辰次于阳樊右师围温左师逆王四月丁巳王入于王城取太叔于温杀之于隰城戊午晋侯朝王王享醴命之宥王子伯廖引易论郑公子丰䷝离宣公六年郑公子曼满与王子伯廖语欲为卿伯廖告人曰无徳而贪其在周易丰之离弗过之矣间一年郑人杀之愚谓言不可不慎也心一动于欲而形于言见吉凶焉岂伯廖举丰上六之辞竒中哉易之变固已前知之矣观此类其殆所谓易有圣人之道四焉其一曰以动者尚其变之谓乎夫所谓动不特谓我欲动而见诸行事也见人之善恶是非忽动其心而必尚易之变以论之亦是也吁易其神矣乎人心之灵其神矣乎晋知庄子引易论先縠之败师䷒临宣公十二年春楚子围郑克之入自皇门至于逵路郑伯肉袒牵羊以逆王曰其君能下人必能信用其民矣退三十里许之平夏六月乙卯晋荀林父救郑先縠佐之及河闻郑既及楚平桓子欲还彘子不可以中军佐济知庄子曰此师殆哉周易有之在师之临曰师出以律否臧凶执事顺成为臧逆为否衆散为弱川壅为泽有律以如已也故曰律否臧则律竭也盈而以竭夭且不整所以凶也不行之谓临有帅而不从临孰甚焉此之谓矣果遇必败彘子尸之虽免而归必有大咎林父帅师及楚子战于邲晋师败绩明年秋赤狄伐晋及清先縠召之也冬晋人讨邲之败与清之师归罪先縠而杀之遂灭其族愚谓行不可不愼也心一动而差其所行凶悔吝已随之况兵凶器战危事乎救郑之师晋人所不得已也郑既及楚平桓子欲还当矣彘子乃不可已昧师左次之训乖长子帅师之义犯弟子舆尸之戒又况师之临失律否臧凶又有如知庄子之所云者乎其丧师亡身灭宗固其冝矣呜唿以动者尚其变知庄子引易其殆所谓不假卜筮而知吉凶者欤读易者试思之晋厉公筮击楚子䷗复成公十六年春楚子以汝隂之田求成于郑郑叛晋从楚子盟于武城夏四月晋侯将伐郑师起楚子救郑五月晋楚遇于鄢陵苗贲皇言于晋侯曰楚之良在其中军王族而已请分良以撃其左右而三军萃于王卒必大败之公筮之史曰吉其卦遇复曰南国䠞射其元王中厥目国䠞王伤不败何待公从之吕锜梦射月中之退入于泥占之曰姬姓日也异姓月也必楚王也退入于泥亦必死矣及战射共王中目王召飬由基与之两矢使射吕锜中项伏弢以一矢复命楚子宵遁晋入楚军三日谷愚谓此卦占辞与卦象絶不类注终未的确意者震坤拱巽离在中间楚正南国今有东方震西南角坤而无巽离西南共坤各得坤一半坤为国岂非南国䠞乎巽为白眼离为目无离无巽岂非丧目乎震为苍筤竹岂非矢乎若只就两体占贞我悔彼初九元吉上六迷复凶有灾眚用行师终有大败以其国君凶坤西南即南国也震木克坤土射之义也国君即元王也有灾眚眚为目疾即中厥目之象也亦可以旁通矣鲁穆姜筮徃东宫艮䷐随襄公九年穆姜薨于东宫始徃筮之遇艮之八史曰是谓艮之随随其出也君必速出姜曰亡是于周易曰随元亨利贞无咎元体之长也亨嘉之㑹也利义之和也贞事之干也体仁足以长人嘉徳足以合礼利物足以和义贞固足以干事然故不可诬也是以虽随无咎今我妇人而与于乱固在下位而有不仁不可谓元不靖国家不可谓亨作而害身不可谓利弃位而姣不可谓贞有四徳者随而无咎我皆无之岂随也哉我则取恶能无咎乎必死于此弗得出矣愚尝谓弃位而姣等语正姜氏所讳岂肯自播其恶况其言曰是于周易曰随元亨利贞无咎而继之以元体之长云云则夏商所未尝道可见此愚所以为左氏本文言语作为穆姜之言明矣一时不暇详审径以夫子之言为穆姜之言后之人反以为夫子引穆姜之言也详见本义后疑文言辨姑陈其㮣于此郑太叔引易论楚子复䷚颐襄公二十二年郑伯使游吉如楚及汉楚人还之曰宋之盟君实亲辱今吾子来寡君谓吾子姑还吾将使驲奔问诸晋而以告子太叔吉归复命告子展曰楚子将死矣不修其徳政而贪昧于诸侯以逞其愿欲乆得乎周易有之在复之颐曰迷复凶其楚子之谓乎欲复其愿而弃其本复归无所是谓迷复能无凶乎君其徃也送葬而归以快楚心楚不几十年未能恤诸侯也吾乃休吾民矣崔武子筮娶齐棠公妻困䷛大过襄公二十五年春齐棠公之妻东郭偃之妹也东郭偃臣崔武子棠公死偃御武子以弔见棠姜而美之使偃取之偃曰男女辨姓今君出自丁臣出自桓不可武子筮之遇困之大过史皆曰吉示陈文子文子曰夫从风风陨妻不可娶也且其繇曰困于石据于蒺藜入于其宫不见其妻凶困于石徃不济也据于蒺藜所恃伤也入于宫不见其妻凶无所归也崔子曰嫠也何害先夫当之矣遂取之庄公通焉夏五月弑庄公立景公相之庆封相左二十七年初崔杼生成及彊而寡娶东郭姜生明姜以孤入曰棠无咎与东郭偃相崔氏成疾废立明崔成崔彊杀东郭偃棠无咎崔杼怒见庆封庆封使卢嫳灭崔氏杀成与彊而尽俘其家其妻缢嫳复命崔子且御而归之至则无归矣乃缢崔明夜辟诸大墓愚谓崔杼以一妇人之故弑其君灭其家杀其妻而丧其身贪色违筮之祸酷烈如此悲夫秦医和引易对晋赵孟䷑蛊晋侯求医于秦秦伯使医和视之曰疾不可为也是谓近女室疾如蛊非鬼非食惑以丧志赵孟曰何谓蛊对曰淫溺惑乱之所生也于文皿虫为蛊在周易女惑男风落山谓之蛊皆同物也赵孟曰良医也厚其礼而归之鲁庄公筮叔孙穆子之生明夷䷎谦昭公四年初穆子去叔孙氏及庚宗遇妇人私使为食而宿焉适齐娶于国氏生孟丙仲壬梦天压已弗胜顾而见人深目豭喙号之曰牛助予乃胜之旦而召其徒无之且曰志之及鲁人召之归既立庚宗妇人献雉问其姓对曰余子长矣能奉雉矣召见则所梦也号曰牛使为竖有宠长使为政公孙明知叔孙于齐归未逆国姜子明取之故怒其子长而后逆之牛谮而杀孟又谮而逐伸穆子疾病牛寘馈弗进叔孙不食卒牛立昭子相之初穆子之生也庄叔筮之遇明夷之谦以示卜楚丘曰是将行而归为子祀以谗人入其名曰牛卒以馁死明夷日也日之数十故有十时亦当十位自王以下其二为公其三为卿日上其中食日为二旦日为三明夷之谦明而未融其当旦乎故曰为子祀日之谦当鸟故曰明夷于飞明而未融故曰垂其翼象日之动故曰君子于行当三在旦故曰三日不食离火也艮山也离为火火焚山山败于人为言败言为谗故曰有攸徃主人有言言必谗也纯离为牛世乱谗胜胜将适离故曰其名为牛谦不足飞不翔垂不峻翼不广故曰其为子后乎吾子亚卿也抑少不终昭子即位朝其家衆曰牛祸叔孙氏杀适立庶罪莫大焉必速杀之牛惧奔齐孟仲之子杀之塞闗之外投其首于宁风之棘上仲尼曰叔孙昭子之不劳不可能也周任有言曰为政者不赏私劳不代私怨诗云有觉徳行四国顺之愚谓此卦占辞亦多傅㑹又必兼之卦以论本卦爻辞亦如前失衞孔成子筮立君䷂屯屯䷇比昭公七年衞襄公夫人姜氏无子嬖人婤姶生孟絷孔成子梦康叔谓已立元余使羁之孙圉与史茍相之史朝亦梦康叔谓已余将命而子茍与孔烝鉏之曽孙圉相元史朝见成子告之梦梦恊婤姶生子名之曰元孟絷之足不良能行孔成子以周易筮之曰元尚享卫国主其社稷遇屯又曰余尚立絷尚克嘉之遇屯之比以示史朝朝曰元亨又何疑焉成子曰非长之谓乎对曰康叔名之可谓长矣孟非人也将不列于宗不可谓长且其繇曰利建侯嗣吉何建建非嗣也二卦皆云子其建之康叔命之二卦告之筮袭于梦武王所用也弗从何为弱足者居侯主社稷临祭祀奉民人事鬼神从㑹朝又焉得居各以所利不亦可乎故孔成子立灵公鲁南蒯筮以费叛坤䷇比昭公十二年季平子立不礼于南蒯南蒯欲出季氏使子仲更其位不克以费叛如齐南蒯之将叛也枚筮之遇坤之比曰黄裳元吉以为大吉也示子服惠伯曰即欲有事何如惠伯曰吾尝学此矣忠信之事则可不然必败外彊内温忠也和以率贞信也故曰黄裳元吉黄中之色也裳下之饰也元善之长也中不忠不得其色下不共不得其饰事不善不得其极外内倡和为忠率事以信为共供养三徳为善非此三者弗当且夫易不可以占险将何事也且可饰乎中美能黄上美为元下美则裳参成可筮犹有阙也筮虽吉未也十三年费人叛南氏十四年司徒老祁虑癸遂劫南蒯曰羣臣不忘其君将不能畏子矣子何所不逞欲请送子南蒯遂奔齐司徒老祁虑癸来归费愚案朱文公尝谓易中都是正吉不曽有不正吉都是利正不曽説利不正又曰大率易为君子设非小人盗贼所得窃取而用又曰易中言占者有其徳则其占如是吉无其徳而得是占者却是反説如南蒯得黄裳元吉之占是也且载其事于坤六五爻而曰此可以见占法矣学者宜有见于斯晋蔡墨引易对魏献子䷀干䷀干䷀干䷀干䷀干夬䷫姤䷌同人䷍大有䷪夬䷁坤䷖剥昭公二十九年秋龙见于绛郊魏献子问于蔡墨曰吾闻之矣虫莫知于龙以其不生得也谓之知信乎对曰人实不知非龙实知古者畜龙故国有豢龙氏有御龙氏昔有飂叔安有裔子曰董父扰畜龙以事舜帝赐之姓曰董氏曰豢龙其后又有刘累学扰龙于豢龙氏以事夏孔甲赐氏曰御龙龙一雌死醢以食夏后既而使求惧而迁于鲁县龙水物也水官弃矣故龙不生得不然周易有之在干之姤曰潜龙勿用其同人曰见龙在田其大有曰飞龙在天其夬曰亢龙有悔其坤曰见羣龙无首吉坤之剥曰龙战于野若不朝夕见谁能物之愚案杜氏注曰今説易者皆以龙喻阳气如史墨之言则为皆是真龙愚谓干六爻皆阳且变动不居故以为六龙之象最为的当岂得为皆是真龙也哉然而善易者胷次悠然与易为一居观象翫辞动观变翫占真见其上下无常刚柔相易是亦一真龙而已矣昩者未足与语此史墨举易对赵简子䷡大壮昭公三十二年十二月昭公薨于干侯赵简子问于史墨曰季氏出其君而民服焉诸侯与之君死于外而莫之或罪也对曰扬生有两有三有五有陪贰故天有三辰地有五行体有左右各有妃耦王有公诸侯有卿皆有贰也天生季氏以贰鲁侯为日久矣民之服焉不亦宜乎鲁君世从其失季氏世修其勤民忘君矣虽死于外其谁矜之社稷无常奉君臣无常位自古以然故诗曰髙㟁为谷深谷为陵三后之姓于今为庶主所知也在易卦雷乗干曰大壮天之道也愚案昭公干侯之事与夏王相弑商丘周厉王崩于彘皆天地间人道非常之大变也史墨乃妄引陪贰之説而谓天生季氏以贰鲁侯又明言社稷君臣无常奉无常位且妄引诗易以对左氏从而书之其与春秋书公薨干侯如青天白日不可掩蔽以诛季氏不臣之罪者异矣呜唿春秋何等时耶功利之习壊烂人心君臣大义澌灭殆尽不惟乱臣贼子如三家者放逐其君为不知有君而惟季氏之服诸侯不知有君而惟季氏之与史墨不知有君而放言无忌赵简子不知有君而聼言不辨左氏亦不知有君而载言不择夫岂知陵谷迁改乃地道之变而非常雷天大壮乃天道之常初非志变况易乃崇阳抑阴之书雷在天上夫子大象但取其成四阳壮长之卦而曰君子以非礼弗履耳未必如杜氏注所谓君臣易位也史墨不求其义妄引以对可谓诬天矣天但使季氏贰君何尝使季氏逐君哉如墨言一归之天道则公僭王卿僭侯乱臣贼子接迹于世矣纲常安在然则春秋夫子作也易象夫子翼也道一而已请得为易大壮一洗史墨之恶论鲁阳虎筮救郑泰䷄需哀公九年夏宋公伐郑秋晋赵鞅卜救郑不吉阳虎以周易筮之遇泰之需曰宋方吉不可与也微子启帝乙之元子也宋郑甥舅也祉禄也若帝乙之元子归妹而有吉禄我安得吉焉乃止集国语晋筮立成公干䷋否周语简王十二年晋孙谈之子周适周事单襄公襄公有疾召顷公而告之曰必善晋周将得晋国成公之归也吾闻晋之筮也遇干之否曰配而不终君三出焉一既徃矣后之不知其次必此晋仍无道而鲜胄其将失之矣必是善晋子其当之也顷公许诺及厉公之乱召周子而立是为悼公晋公子重耳筮得国屯䷏豫晋语秦伯召公子于楚楚子厚币以送公子于秦公子亲筮之曰尚有晋国得贞屯悔豫皆八也筮史占之皆八不吉闭而不通爻旡为也司空季子曰吉是在周易皆利建侯不有晋国以辅王室安能建侯我命筮曰尚有晋国告我曰利建侯得国之务也吉孰大焉震车也坎水也坤土也屯厚也豫乐也车班内外顺以训之泉货以资之土厚而乐其实不有晋国何以当之震雷也车也坎劳也水也衆也主雷与车而尚水与衆车有震武衆顺文也文武具厚之至也故曰屯其繇曰元亨利贞勿用有攸徃利建侯主震雷长也故曰元衆而顺嘉也内有震雷故曰利贞车上水下必伯小事不济壅也故曰勿用有攸徃一夫之行也衆顺而有武威故曰利建侯坤母也震长男也母老子彊故曰豫其繇曰利建侯行师居乐出威之谓也得国之卦也十月恵公卒十二月秦伯纳公子晋大夫筮公子重耳归国䷊泰晋语秦伯纳公子及河董因迎公于河公问焉曰吾其济乎对曰嵗在大梁将集天行元年始受实沈之星也实沈之墟晋人所居所以兴也今君当之无不济矣君之行也嵗在大火阏伯之星也是谓大辰辰以成善后稷是相唐叔以封瞽史记曰嗣续其祖如谷之滋必有晋国臣筮之得泰之八曰是谓天地配享小徃大来今及之矣何不济之有且以辰出而参皆晋祥也而天之大纪也济且秉成必霸诸侯子孙赖之君无惧矣公子济河懐公奔髙梁壬寅公入于晋师甲辰秦伯还丙午入于曲沃丁未入于绛即位于武宫戊申刺懐公于髙梁家语孔子筮得贲䷕贲孔子筮得贲愀然有不平之色子张进曰师闻卜者得贲卦者吉也而夫子有不平之色何也孔子对曰以其离耶在周易山下有火贲非正色之谓也夫质也黒白宜正焉今得贲非吾兆也吾闻丹漆不文白玉不雕何谓也质有余不受饰也愚谓六爻不变法宜以彖辞占而彖𫝊所谓刚柔相文观天文以察时变观人文以化成天下者正切夫子事也而夫子占辞乃如此此其所谓法外意衆人固不识者耶坤凿度孔子筮得旅卦䷷旅易坤凿度仲尼鲁人生不知易本偶占其命得旅请益于商瞿氏曰子有圣知而无位孔子泣而曰天也命也鳯鸟不来河无图至呜唿天之命也叹讫而后息志停读五十究作十翼愚案商瞿受易夫子者也夫子乃请益焉何哉至于泣无位叹息天命之不与其然岂其然乎抑凿度乃纬书未可以为信也姑録而论之以祛惑云附抄丰丘濬歩当改元䷕贲宋叶助占得子䷢晋叶少藴筮生子䷊泰有人筮父疾䷢归妹之随晋顾士羣筮母病䷦蹇东汉沛献王筮雨离之明夷䷣宋太祖召陈抟筮解之既济䷾晋郭璞岁首为朝廷筮干之同人䷌回纥筮出师䷀干之大有䷍北齐神武筮室中无火而有光䷥睽段晦筮马逸䷪夬路晏筮伏盗䷽小过或人筮㛰姻䷛大过汉武帝筮伐匈奴愚弱冠时集左氏筮法一编后以兵毁今再纂于此以春秋内外传为主并及家语凿度及附抄史传数条以备占法若郭氏洞林全用五行六神及年月日诸煞神占灵验无比不可胜书余因阅杜氏春秋解后序云晋太康元年三月汲郡有发旧冢者大得古书又有一卷纯集左传卜筮事名曰师春师春似是抄集者人名也然则已有着先鞭者矣编集不可少如此夫辩疑毛渐𫝊三坟易之疑山坟为天皇伏羲氏连山易爻卦大象曰崇山君伏山臣列山民兼山物潜山阴连山阳藏山兵叠山象八卦其崇山君下则有君臣相君民官君物龙之类七卦气坟为人皇神农氏归藏易爻卦大象曰天气归地气藏木气生风气动火气长水气育山气止金气杀八卦其天气归下有归藏定位归生寃归动乗舟之类七卦形坟为地皇黄帝氏干坤易爻卦大象曰干形天坤形地阳形日隂形月土形山水形川雨形云风形气八卦其干形天下有地天降气日天中道月天夜明之类七卦案其篇第则天皇伏羲氏爻卦大象第一太古河图代姓纪第二天皇伏羲氏皇䇿辞第三人皇神农氏归藏易易爻卦大象第四人皇神农氏政典第五地皇轩辕氏坤干易爻卦大象第六地皇轩辕氏政典第七又案毛渐正仲作三坟书序云春秋左传云楚左史倚相能读三坟五典八索九丘孔安国序以为伏羲神农黄帝之书汉书艺文志録古书为详而三坟之书已不载岂当汉而亡欤元丰七年余奉使西京至唐州北阳道无邮亭得三坟书于民家三坟皆有𫝊坟乃古文而𫝊乃𨽻书复有姓纪皇䇿政典之篇文辞质畧信乎上古之遗书也好事者徃徃指为伪书𦙍征引政典曰先时者杀无赦不及时者杀无赦今政典之文颇合岂后人能伪耶愚独以为不然案孔安国尚书序云孔子序书讨论坟典断自唐虞以下迄于周则纵有三坟亦非不经孔子所览览而不録后虽有存焉者亦不过如删后之逸诗而已逸诗不可复入三百篇则虽有三坟已不得与易并况文义浅近安知非后人好事者为之而政典之文合正欲装做以取信尔故未敢以为信然又况夫子大𫝊谓伏羲始作八卦因而重之其卦次第即今先天六十四卦首干终坤者是也使伏羲真自有文字孔子方欣喜不暇岂肯舍之而不録乎必不然也盖当是时卦爻虽立法象虽着而文字则未生至黄帝时苍颉沮诵始作鸟迹篆字而所谓坟典者亦文字既生之后后世追述当时之事而作故安国以为言大道常道岂伏羲果自有文字乎且如生人之得姓亦始于黄帝之代而谓太古河图代有姓纪吾不信也故録而论之以祛观者之惑云刘牧易置图书之疑易大𫝊曰河出图洛出书圣人则之孔安国刘向父子班固闗子明陈希夷邵康节皆以十为河图九为洛书至刘牧乃以已意易置以九为图十为书托言出于希夷与诸儒旧説不合而不知希夷龙图序固自以十数为河图也今观刘牧云河图洛书皆出于羲皇之世龙图其位有九四象八卦皆所包緼纵横合天地自然之数洛书则惟列五行生成之数而已伏羲但则图画卦以垂敎而洛书五行之数未必显故禹更陈五行而显九类也又曰洛书之出已久累圣但相师其数未者于典坟至大禹方叙而演之刘牧易置图书大意不过如此且牧以为图书皆出于伏羲之世固自不妨但既谓出伏羲之世则当皆説归伏羲取之以作易可也今云伏羲独则九数之图以作易而十数之书于易无预却数千年后待大禹取之以作范若使诚如牧说则大禹叙畴乃舍自然九宫之数而不则却去则十数之书不知将九畴与十数如何配合牧亦可谓臆度无理之妄谈矣先儒辨之已详在所不足惑可也平菴项氏亦曰姚小彭氏云今所𫝊戴九履一之图乃夷与诸儒旧説不合而不知希夷龙图序固自以十数为河图也今观刘牧云河图洛书皆出于羲皇之世龙图其位有九四象八卦皆所包緼纵横合天地自然之数洛书则惟列五行生成之数而已伏羲但则图画卦以垂敎而洛书五行之数未必显故禹更陈五行而显九类也又曰洛书之出已久累圣但相师其数未者于典坟至大禹方叙而演之刘牧易置图书大意不过如此且牧以为图书皆出于伏羲之世固自不妨但既谓出伏羲之世则当皆説归伏羲取之以作易可也今云伏羲独则九数之图以作易而十数之书于易无预却数千年后待大禹取之以作范若使诚如牧说则大禹叙畴乃舍自然九宫之数而不则却去则十数之书不知将九畴与十数如何配合牧亦可谓臆度无理之妄谈矣先儒辨之已详在所不足惑可也平菴项氏亦曰姚小彭氏云今所𫝊戴九履一之图乃夷与诸儒旧説不合而不知希夷龙图序固自以十数为河图也今观刘牧云河图洛书皆出于羲皇之世龙图其位有九四象八卦皆所包緼纵横合天地自然之数洛书则惟列五行生成之数而已伏羲但则图画卦以垂敎而洛书五行之数未必显故禹更陈五行而显九类也又曰洛书之出已久累圣但相师其数未者于典坟至大禹方叙而演之刘牧易置图书大意不过如此且牧以为图书皆出于伏羲之世固自不妨但既谓出伏羲之世则当皆説归伏羲取之以作易可也今云伏羲独则九数之图以作易而十数之书于易无预却数千年后待大禹取之以作范若使诚如牧说则大禹叙畴乃舍自然九宫之数而不则却去则十数之书不知将九畴与十数如何配合牧亦可谓臆度无理之妄谈矣先儒辨之已详在所不足惑可也平菴项氏亦曰姚小彭氏云今所𫝊戴九履一之图乃易干凿度九宫之法自有易以来説易师未有以此为河图者至刘牧方以此为河图而又以十数之图为洛书其言不足据也刘牧指参伍以变为四十五数之疑河图之数自一至十洛书之数自一至九汉儒以来相𫝊如此朱子本之所以知十为图九为书者盖大𫝊天一地二章正论自一至十之数极为详备诚以易之作由于是故详言之而言河出图洛出书必先图而后书者亦可以知天一地二章当以为河图也至于自一至九之数则易未尝明言刘牧欲易置图书始指参伍以变为论自一至九之数直指以为河图而以十数者为洛书则恐其未然何则不应圣人言五十五数如此其详而论四十五数如此其畧又不言三五以参伍两字该四十五数殆类世间隐语者较之天一地二章何若是之不侔也所以知其不可以此当之又况造化显自然之数当先其多而后其少先其全而后其略多而全者体数也体数不可有一之或缺少而略者用数也纵缺而无害譬则四肢百骸一不具不成全体至于用则或用手而不用足或用目而不用耳亦可见矣百数之内以五十五为天地体数以四十五为天地用数虚十不用必体立而后用行十图九书义亦昭矣今读易者以为圣人皆本图书以作易自不妨盖先后天卦与图书合而十为图九为书正不必易置也欧公图书怪妄之疑欧公不信图书以为怪妄又因图书之疑并与繋辞不信以为非夫子作愚尝观温公通鑑魏明帝青龙问张掖桞谷口水涌寳石负图状象灵龟立于川西有石马鳯凰麒麟白虎牺牛璜玦八卦列宿孛彗之象唐氏曰河图洛书之説欧阳永叔攻之甚力今观此图与河图洛书亦何以异惜时无伏羲神禹故莫能通其义可胜叹哉愚亦恨不使欧公见之以祛其惑也若夫繋辞乃象数之总括义理之渊薮易无繋辞犹天无日月人旡眼目矣其可哉是何欧公无见于此也文王重卦之疑下繋𫝊首言八卦成列因而重之又曰古者包羲氏之王天下也于是始作八卦继之以作结绳而为罔罟以佃以渔盖取诸离与下文神农黄帝尧舜取诸益至夬十三卦已是六画之卦其为包羲自作而自重之自取之可见周礼三易并掌于太卜之官经卦皆八别皆六十有四亦昭昭矣王辅嗣虞仲翔以为伏羲重信然郑康成之徒以为神农重孙盛以为夏禹重司马迁扬雄又以为文王重是何其无见于繋辞所云也孔颖达曰説卦云昔者圣人之作易也幽賛于神明而生蓍谓伏羲矣故干凿度云垂皇䇿者羲上繋论四营而成易十八变而成卦明用蓍在六爻之后非三画之时伏羲用蓍则是时伏羲已重卦矣陆徳明陆希声皆以弼论为是杨绘曰虞书龟筮协从则筮云者非八卦之可为也必六十四之然后为筮矣舜禹之际曰筮从则何文王重卦之有房审权曰舜史洪范已有龟筮从之文若三代别书方可言文王重卦今世不言神农夏禹多从辅嗣之説而言文王者尚或有之观此诸説可以释然矣文王作爻辞之疑冯厚斋解明夷六五爻箕子之明夷云箕字蜀本作其字此继统而当明伤之时之象其指大君当明伤之时而𫝊之子则其子亦为明夷矣又谓文王作爻辞移置君象于上六以初登于天后入于地况明夷之主六五在下而承之明夷之主之子之象也子继明夷之治利在于贞明不可以复夷也后世以其为箕遂傅㑹于文王与纣甚至以爻辞为周公作而非文王盖箕子之囚放在文王羑里之后方演易时箕子之明未夷也李子思深然其説谓班马只言文王演卦又曰人更三圣世厯三古止言包羲文王孔子未尝及周公也马季长以下始有周公作爻辞之説絶不经见孔颕达始引韩宣子见易象与鲁春秋而知周公之徳与周之所以王为周公爻辞之证审尔谓周公作爻辞可也况春秋又将属之周公乎此论确矣愚谓以爻辞为文王作固自有据况夫子惟曰易之兴也当文王与纣之事是故其辞危言辞只説文王未尝及周公则所谓辞者安知非卦爻之辞耶愚固已疑之矣然考箕子囚奴诚在文王羑里之后文王决无预言之理而随之王用亨于西山升之王用亨于岐山又诚类太王文王之事夏商之王未有亨于岐山者朱子解作卜祭山川之义诸侯祭境内山川亦正二王为侯时事也以此观之则爻辞未必果文王所作故谓之作于周公韩宣子见易象之言诚可证也李子思辨鲁春秋之説盖自不晓其义宣子本意自説见易象则知周公之徳见鲁春秋则知周之所以王也周之王犹能为春秋之时之主义甚昭然若厚斋因蜀本其字之误尽疑天下之本反改而从之尤有所未可前汉赵賔正蜀人解明夷六五箕子为荄兹则蜀本箕字初未尝作其字况厚斋谓父当暗世而𫝊子故其子亦为明夷厯考前古惟尧舜老而舜禹摄此乃明徳相继夏商之王未见父在而子立者惟桀纣可当明夷之主其肯遽𫝊之子乎此冯氏见后世北齐末主前宋徽钦而有是説既谓文王作爻辞乃取此义乎爻辞称帝乙箕子自是一例况明夷箕子之称又自有夫子彖𫝊为之证据彖𫝊利艰贞箕子以之之辞与爻辞箕子之明夷利贞之辞正相应乌可傅㑹蜀本一字之误以证爻辞为非周公作哉愚故不能无辨以祛读者之惑云李子思曰随上六王用亨于西山其事颇类太王文王或者遂以爻辞为非文王语然而易中王用之辞非一如王用三驱王用出征王用享于帝吉皆泛言未尝指名其人况称王而不称号耶愚谓易言王用凡五如离之王用出征益之王用享于帝吉无事可指犹可谓之泛言如比之王用三驱安知其非指商汤祝罔之事然犹曰不言其地未可必也至于随之王用享于西山升之王用享于岐山岐山即西山也岐西固皆因兊体取象而王用之辞决非泛言太王之前未见有亨于岐山者邑于岐山之下居焉自太王始就岐山称王非太王而谁皆有证据非臆度想象之言只此便可见爻辞之非文王作明矣又何必指为泛言而迁就傅㑹之乎冯厚斋又曰今观文王迁岐之诗披荆棘通道路窃意太王未卜宅之先必有负固不庭之国王者乃用此巽顺之道以通之故着此象所谓知以藏徃也若曰文王自称太王之徳则羑里之时文王一诸侯耳未称王也追王太王在武王有天下之后其曰文王自称与爻辞为非文王作则又失之甚矣愚谓厚斋窃意以下云云可谓中心疑者其辞枝矣岐山之王自有实事不据乃为此枝辞毋亦只欲傅㑹爻辞为文王作而不知其不可也若从先儒以爻辞归之周公自无羑里时未王以下之窒碍矣以爻辞为非文王作初亦何失之有文王作文言之疑梁武帝云文言是文王所作载于陆氏释文陈氏曰其意谓文言者文王之言也独不见文言之辞一则称子曰二则称子曰则子非孔子而何文王始称易名之疑冯厚斋曰皇甫氏曰文王在羑里演六十四卦着七八九六之爻谓之周易郑少梅曰自包羲以至夏商八卦虽重而未知所谓七八九六之常变也连山始艮归藏始坤夏商用之皆以不变为占故其数止于六十四而已文王因羑里之囚用以卜筮遂窜易繇辞更改术数立大衍之説开万有一千五百二十之䇿使一卦可以衍六卜四卦焉故名曰易易者变也周易之义惟二氏得之其曰衍六十四卦着七八九六之爻窜易繇辞立大衍之说诚为确论又曰意夏商卦下亦各有辞故周人并存以为占文王賛述包羲之卦衍蓍之数推九六之变以生爻故卦爻各繋以辞定名曰易自孔子賛文王易而夏商之书废矣然则名书以易自文王始文王以前曰卦而已孔子言包羲始作八卦不言易也周官三易其亦因文王之易而併称之乎此犹夏商称帝而因周文武併称三王也愚谓易名始自文王之説愚既略辨于前矣今又得一证下繋十三卦自黄帝尧舜氏作之下已有易穷则变之文况説卦论伏羲因蓍求卦之法继人推原伏羲六画成卦六位成章之由两以作易圣人言之至论文王与纣之事直不过曰易之兴而已曰作曰兴皆定名曰易谓伏羲以来不名之曰易可乎盖有不待文王演六十四卦着七八九六之变而后谓之易也郑氏谓夏商以不变为占容或有之证以洪范占用二曰贞曰悔或只用本卦内外卦为占亦未可知然自舜官占已曰卜筮恊从箕子又曰立卜筮人才曰筮则必有蓍而后可筮不筮亦何以得不变之卦而占之乎是又不待文王在羑里始立大衍用之以卜筮也二氏既皆有声于易冯氏又取之恐易足以惑人故不可无辨若夫夏商称帝因文武併称三王盖亦未之前闻也既济东西邻为纣与文王事之疑孔颕达曰又既济九五东邻杀牛不如西邻之禴祭説者皆云西邻谓文王东邻谓纣文王之时纣尚南面岂容自言已徳受福胜殷又欲抗君之国遂言东西相邻而已愚案孔氏引此以辨爻辞非文王作若是文王作必不自夸以见其作于周公也愚则谓此爻本不指纣与文王事非惟文王作时无此意周公亦无此意周家既伐而取其国又何必为是矜夸之辞载于经乎即卦言之自有此象因着其义尔先天八卦离正东坎正西此东西邻之义也离为牛为戈兵坎性就下又有幽隂之义祭祀之象此杀牛禴祭之象也卦爻多𤼵后天八卦方位惟此一爻𤼵先天八卦方位甚明毋亦周公因离下坎上之卦有自东徂西之象特着先天之例岂得是纣与文王事乎先儒求之之过本义因仍未革亦有俟于后之人也请得而申之周公作彖象爻辞文言之疑陈友文易传精义曰十翼先儒皆谓夫子作独范谔昌王昭素乃谓彖象爻辞小象文言并周公作不知何证愚谓援引不明而辄易其言者同于诞妄不足为惑可也故特着之以祛其惑淇水不信序卦之疑淇水文十翼皆孔子之言乎不得而知也然有疑焉序卦者韩康伯虽已明非易之藴而未明所以然也易卦之序二二相从今序卦之文盖不恊矣有义之茍合者有义之不合而强通者是岂圣人之言耶愚谓圣人读易超然意与易㑹而为之辞岂常人寻行数墨者可并论以此疑之非矣韩康伯谓非易之藴先儒极议其失谈何容易而犯不韪耶易非全书之疑欧公易序云读经解有差若毫釐缪以千里之説秦焚书时易以卜筮全然经解所引于今易旡之是未得为全书也案沙随程氏古易章句外编云汉儒引曰君子正其始万事理差之毫釐缪以千里此纬书通卦验之文也亦犹先儒引左氏传为春秋也近世儒者举此十六字附于坤文言之中曹建大谓不然而黄鲁直引为大𫝊不知何所本也愚读沙随外编始知易为全书而近世儒者可谓附赘县疣者矣周易启蒙翼传下篇周易启蒙翼传外篇钦定四库全书周易启蒙翼传外篇元胡一桂撰所谓外篇者凡非周易传注而自为一书皆入于此以纬书为首如焦氏易林京氏易传郭氏洞林犹皆是易卜筮事然占法序卦已非先圣之旧衞氏元包用京卦序而卦辞皆自为魏氏参同𤼵明二用六虚极为的当但借坎离为修飬之术至于扬雄太𤣥马公潜虚关氏洞极则易之支流余裔可谓外之又外者矣若夫邵子皇极经世书直上接伏羲先天易专用其卦不用其蓍立为推步算法大而天地之运化微而万物之生殖逺而上下古今之世变皆妙探于卦爻中前知无穷却知无极巍乎髙哉何扬𤣥马虚关洞之所可仰望者乎特其作用不同于文王周孔列诸外篇然而推明伏羲先天生卦之法与文王后天八卦及卦正反𤼵明三十六宫之义使吾夫子系辞极仪象卦章与说卦先后天数章各有归着三四圣人之易至是如日月行天星陈极拱功在万世则自元圣以来一人而已朱夫子已表章于本义启蒙之书愚小子尚何容喙他如蔡氏皇极内篇演洛书之数易范并立天地问置诸外篇也亦宜述衆作订后先作外篇题辞纬书周易纬九卷冯厚斋曰崇文总目周易纬九卷汉郑康成注隋志有宋衷注唐四库书目有宋均注又中兴馆阁书易纬又有李淳风续注其一推天元甲子之术其二推易天地人之元术也友人程舜俞谓唐章怀太子后汉注称易纬有六篇一稽览圗二干凿度三坤灵圗四通卦騐五类是谋六辨终备崇文总目易纬九卷外又别出干凿度二卷干凿度上下二卷题包羲氏先文公孙轩辕氏演古籀文苍颉修为上下二篇首称黄帝曰干凿度上文古文八卦古文天字古文地字古文风字古文山字古文水字古文火字古文雷字古文泽字大象八干天坤地离日坎月巽风震雷艮山兊泽四门干天门坤人门巽风门艮鬼门四正月坎水魄日离火宫雷木震日月出入门泽金水兊日月往来门索象画卦配身一取象二裁形三取物四法天地宜五分上下属六象成数生天数地数卦数爻数衍天地和合数干䇿坤䇿八䇿日力月力八象大尽数生天数天地合䇿数蓍坤凿度下文坤元十性坤有八色坤属坤性体坤有变化坤有四象坤有四道象卦法物程舜俞曰干坤二凿度序称包羲氏作注称其书谓序干坤之元体与易大行者也考其问有所谓太一九宫卦宫卦气月卦爻位之法与夫轨占算之术律厯相生之数古今术家多用之又似隂阳卜筮者流托为包羲氏书以自神其说也干凿度曰太一取其数以行九宫案后汉张衡疏云臣闻圣人明审律厯以定吉凶重之以卜筮杂之以九宫汉书注云易干凿度曰太一取其数以行九宫郑𤣥注太一北扆名下行八卦之宫毎四乃还中央中央者北辰所居故谓之九宫天数太分以阳出以隂入阳起子隂起午是以太一下九宫从坎宫始自此从坤宫又自此从震宫又自此从巽宫所从半矣还息中央之宫既又自此从干宫又自此从兊宫又自此从艮宫又自此从离宫行则周矣上游息于太一之星反子宫行起始坎终离故姚小彭云今所𫝊戴九履一之图乃易干凿度九宫度也易通卦验上下二卷冯厚斋曰上卷题七经第一河洛第九首称孔子曰下卷论卦气方位虽略本说卦至论气候病证脉理与素问黄帝岐伯问对相类此其为假託不必辨也通卦验曰故正其本而万物理失之毫釐差以千里冯厚斋曰案馆阁本通卦验有曰汉儒引君子正其始万事理差之毫釐缪以千里程可久曰此纬书通卦验之文也与馆阁本其文特小异尔又曰纬出汉哀平世载占验烖祥隂阳符䜟光武以䜟立故笃信之郑康成何休引以解经桓谭张衡之徒深疾之易正义引易纬干凿度等书责鲁直云其中多有不可晓者独九宫之法颇明崇文总目云皆述隂阳日辰数䜟今考三书凡十一卷盖无足深据云程舜俞曰宋大明中始禁圗䜟梁天监以后又重其制隋炀帝𤼵使收天下䜟纬书悉焚之故遂散乱无复全书今行于世惟干坤二凿度愚甞于正义见所引纬如干凿度云垂皇䇿者羲卦道演徳者文成命者孔如通卦验云昌牙通灵昌之成孔演命明道经等语皆一样文法造句大竒非有古人浑厚体况既自伏羲说至孔子安得又是孔子以前作今曰出哀平之世安知非出当时儒者之手乎第汉去古未逺虽秦烬之余犹或尚有祖述如羲之用蓍九宫之于洛书皆有禆于易教其尚存而未泯如凿度乃未及见焉可吁也矣今姑拾遗纪一书之㮣云尔焦氏易林案易林一十六卷西汉建信天水外黄令焦延寿之所譔也延寿卦变法以一卦变为六十四卦六十四卦通变四千九十六卦而卦变之次本之文王序卦首干坤而终既未济且如以干为本卦其变首坤次屯蒙以至未济又如以坤为本卦其变首干次屯蒙以至末济又如以末一卦未济为本卦其变亦首干次屯蒙以至既济每一卦变六十三卦通本卦成六十四卦且每一卦变成诗六十四首六十四卦变共四千九十六首以代占辞而文王周孔辞并不复用亡友王浩翁字浩古得其书于逺方而手抄之且为之跋略曰紫阳夫子以爻变多寡顺而列之以定一卦所变之序又以干卦所变之次引而伸之为六十四卦所变相承之序然后次第秩然各得其所虽出于焦而比焦尤密诚哉是言今愚录其诗数篇于左并述其变卦之例以见一书之大㮣云干卦变例干道陟多坂胡言啑謇译瘖且聋莫使道通请谒不行求事无功坤招祸来螫害其邦国病在手足不得安息屯阳孤亢极多所恨惑车倾盖亡身常忧惶乃得其愿雌雄相从蒙鹄鶵鸤鸠専一无尤君子是则长受嘉福需目瞤足动喜如其愿举家蒙宠论分卦直日法费直作易林序引孟康曰分卦直日之法一爻主一日六十卦为三百六十日余四卦震离坎兊为方伯监司之官所以用震离坎兊者是二至二分用事之日又是四时各専主之气各卦主时其占法各以其日观其善恶也又案项平菴曰焦氏卦法自干至未济并依易书本序以一卦直一日干直甲子坤直乙丑至未济直癸亥乃尽六十日而四正卦则直二分二至之日坎直冬至离夏至震春分兊秋分不在六十卦轮值之数此即京房六十卦气之法但京主六日七分此但主一日京用太𤣥之序此用周易之序耳其论一卦直一日与费氏一爻直一日之说不同姑记以俟参考论易林沙随程氏易解外编曰绍兴三十一年沈丞相判明州时完颜亮入宼有窥海道者沈以易林筮之遇比之随曰过时不归若悲雄雌裴徊外国与叔分离亮前来洛中留今金主守国及亮马饮江为下所杀而今金主代之所谓与叔分离者乎又有以筮之者遇解之大壮云骄胡大形造恶作凶无所能成还自灭身其占验如此然其书于干之姤曰仁政不暴凤凰来舍四时顺序民安其处曾不与潜龙之辞合干之同人曰子号索哺母行求食返见空巢訾我长息亦不与见龙之辞合其泰之豫曰东邻好女为王妃后庄公筑馆以尊主母归于京师季姜说喜用事误庄公筑馆岂后妃事耶其文不逮太𤣥逺甚愚案朱子启蒙六十四卦变例只三十二圗毎一圗反覆成两圗共成六十四圗如以干为主一爻变六卦二爻变十五卦三爻变二十卦四爻变十五卦五爻变六卦六爻变只一坤卦自坤反观又成一圗其法条理精密且干坤震巽坎离艮兊各各相对不乱其占一以卦爻辞为据今焦氏诗既不本之卦爻辞又不取之卦爻象虽其变卦次第本文王序卦而义则无取如沈丞相占略与诗应亦其偶然不过如籖辞之适中尔非真卦象然也特其以一卦变六十四卦引而为四千九十六卦则自我作古深有可取焉也费直称其致易未见诚为过论而卦气直日之法先儒皆不能无议云京氏易传案京氏易传西汉东郡顿丘人魏郡太守京房之所譔也京氏易以八宫卦为序分上中下三卷上卷首干宫八卦次震宫八卦次坎宫八卦次艮宫八卦中卷首坤宫八卦次巽宫八卦次离宫八卦次兊宫八卦盖専主八纯卦变六十四卦也下卷杂论卜筮一篇首论圣人作易揲蓍布卦次及纳甲法次二十四气候配卦与夫天地人鬼四易父母兄弟妻子官鬼等爻龙徳虎刑天官地官与五行生死所寓之类此晁氏读书记所谓星行气候之学非章句也又一本题曰京氏易传其间论积算法及卜筮新条例及列六十四卦定三百八十四爻断法与前下卷同而尤详备者但如汉志所载京房易传语集中咸无此岂其所谓章句者欤惜乎未之见也今姑载前书上中二卷首卦以见一书之大略云䷀纯阳用事象配天属金与坤飞伏宗庙居世易云用九见羣龙无首吉九三三公为应有干干夕惕之忧甲壬配内外二象积算起己巳火至戊辰土周而复始五星从位起太白参宿从位入壬戌建子起潜龙建已至极主元位配于人事为首为君父于类为马为龙降五行颁六位居西北之分野隂阳相战之地易云战乎干天六地六气六象六包四象分万物隂阳无差升降有等人事吉凶见乎有象造化分乎有无六位纯阳隂象在中阳为君隂为臣阳为民隂为事阳实隂虚明暗之象隂阳可知水配位为福徳木入金乡居寳贝土临内象为父母火来四上嫌相敌金入金乡木渐微宗庙上干本位阳极隂生八卦例诸䷁纯隂用事象配地属土柔道光也隂气凝盛与干相纳臣奉君也易云黄裳元吉六二内卦隂处中臣道正也与干为飞伏宗庙居世三公为应未免龙战之灾无成有终初六起履霜至于坚氷隂虽柔顺气亦坚刚建始壬午至丁亥积算起丁亥至丙戌周而复始五星从位起镇星西南方之卦翼宿从位降癸酉金分气候二十五隂中有阳气积万象故曰隂中阳阳中隂隂阳二气天地交接人事吉凶见乎有象六位适变八卦分焉隂虽虚纳于阳位称实升降反覆不能久处千变万化故称乎易易者变也隂极则阳来隂消阳长哀则退盛则战易云上六龙战于野其血𤣥黄阳盪隂坤内卦初六适变入阳曰震隂盛阳微渐来之义故称复集京氏易𫝊曰经称观其生观卦上九爻辞也言大臣之义当观贤人知其性行推而贡之否则为闻善不与兹谓不知厥异黄厥咎聋厥灾不嗣𫝊曰小人剥庐剥上九爻辞也厥妖山崩兹谓隂乘阳弱胜彊𫝊曰弃正作淫厥妖木断自属𫝊曰兴兵妄诛兹谓无法厥灾霜夏杀五谷𫝊曰圣王在上总命羣贤以亮天功则日之光明五色备具𫝊曰有消复之救所以縁咎而致爱因异而迈政𫝊曰河水清天下平沈存中谓纳甲不知起何时愚谓纳甲本自以月之晦朔弦望昏旦生消而定而京氏易传以十甲配上八卦与之脗合虽不知所起先后亦可附论于此云汉上朱氏曰繋辞传悬象着明莫太乎日月虞翻曰谓日月悬天成八卦象三日暮震象月出庚八日兑象月见丁十五日干象月盈甲壬十六日旦巽象月退辛二十三日艮象月消丙三十日坤象月灭乙晦夕朔旦则坎象水流戊日中则离象火就已成戊己土位象见于中浑天六位圗言氏𫝊曰降五行颁六位即纳甲法也沈存中曰纳甲未知起何时予考之可以推见天地胎育之理干纳甲壬坤纳乙癸者上下包之也震巽坎离艮兊纳庚辛戊巳丙丁者六子生干坤包中如物之处胎甲者左三刚爻干之气右三柔爻坤之气也干初爻交坤生震故震初爻纳子午中爻交坤生坎故坎初爻纳寅甲上爻交坤生艮故艮初爻纳辰戌坤初爻交干生巽故巽初爻纳丑未中爻交干生离故离初爻纳卯酉上爻交干生兊故兊初爻纳己亥干坤始于甲乙则长男长女乃其次宜纳丙丁少男少女居其末宜纳庚辛今乃反此者卦必自下生先初次中末乃至上此易之叙亦胎育之理也物处胎甲莫不倒生自下而上者卦之叙而冥合造化胎育之理至理合乎自然也项平菴曰干初起甲子则父起黄钟天之统也坤初起乙未则母起林钟地之统也震初起庚子则长男从父巽初起辛丑则长女次长男也坎初起戊寅则中男次长女离初起己卯则中女次中男也艮初起丙辰则少男次中女兊初起丁已则少女次少男也大抵阳卦纳阳干阳支隂卦纳隂干隂支阳六干皆进隂六干皆退惟干纳二阳坤纳二隂包括首尾则天地父母之道也筮法变卦说平菴项氏曰以京易考之世所𫝊火珠林者即其法也以三钱掷之两背一面为拆即两少一多少隂爻也两面一背为单即两多一少少阳爻也俱面为交交者拆之聚即三多老隂爻也俱背为重重者单之积即三少老阳爻也盖以钱代蓍一钱当一揲此后人务径截以趋卜肆之便而本意尚可考其所异者不以交重为占自以世为占故其占止于六十四爻而不能尽三百八十四爻之变尔愚案京氏所定变法八纯卦只各变得五卦至于游魂卦已是所变第五卦第四爻所变归魂卦又是游魂卦下体三爻连变所得者则是六十四卦内八纯卦所不能变者游归凡十六卦而八游卦必自各八卦内第六卦第四爻来八归卦亦必自八游卦内卦来而八宫卦亦不宜交互变矣至于筮卦则纯卦上爻初未尝不变他卦但未能变本宫游归上爻而纯卦自上爻外他爻亦未尝不能变本宫游归而游归二卦亦不必从某卦来也但得卦后某卦属某宫几世某卦属某宫游归则不可易尔房虽不能制卦之不变卦虽能尽变亦不能不受制于房房虽自是一法终是吾圣人之法广大周溥如天之不可及也世应例平菴项氏曰京氏易法只用八卦为本得本卦者皆以上为世爻得归魂卦者皆以三为世爻亦因下体复得本卦而三在本卦为上也其余六卦皆以所变之爻为世世之对为应凡其所谓变者非以九六变也皆自八纯卦积而上之知其为某爻之所变耳如干本卦上九为应干初变姤为一世卦初六为世九四为应再变遯为二世卦六二为世九五为应三变否为三世卦六三为世上九为应四变夬为四世卦六四为世初六为应五变剥为五世卦六五为世六二为应剥之四复变为晋谓之游魂卦九四为世初六为应晋下卦皆变为大有坤复归干谓之归魂卦九三为世上九为应起月例一世卦隂主五月一隂在午也阳主十一月一阳在子也二世卦隂主六月二隂在未也阳主十二月二阳在丑也三世卦隂主七月三隂在申也阳主正月三阳在寅也四世卦隂主八月四隂在酉也阳主二月四阳在卯也五世卦隂主九月五隂在戌也阳主三月五阳在辰也八纯上世隂主十月六隂在亥也阳主四月六阳在已也游魂四世所主与四世卦同归魂三世所主与三世同一世二世为地易三世四世为人易五世与八纯为天易游魂归游为鬼易飞伏例平菴项氏曰京房于世爻用飞伏法凡卦见者为飞不见者为伏其在八卦止以相反者为伏干见伏坤之类皆以全体相反也至八卦所变世卦则不然自一世至五世同以本生纯卦为伏盖五卦皆一卦所变至游归二卦则又近取所从变之卦为伏如干一世姤姤下体巽飞为巽初辛丑伏仍用干初甲子二世遯飞遯二丙午伏仍用干二甲寅之类至五世皆以本卦干爻为伏者也自五世复下为游魂卦剥四变晋为艮变其飞为离四己酉伏为艮四丙戌矣又下为归魂卦晋下三爻变为大有自坤变干故飞为干三甲辰伏为坤三乙卯矣二卦皆近即所从变之卦不用本生纯卦也卦气直日图内一运列四正卦二十四爻以司一岁二十四气也中一运除四正卦外以六十卦分公辟侯大夫卿九三百六十爻以司一岁三百六十五日四分日之一也其卦次第与太𤣥卦气次第同外一运又取中运内十二辟卦凢七十二爻以司一岁七十二候也案汉上朱氏易图曰右图李溉卦气图其说源于易纬在类是谋曰冬至日在坎春分日在震夏至日在离秋分日在兊四正之卦卦有六爻爻主一气余六十卦卦主六日七分八十分日之七岁十二月三百六十五日四分日之一六十而一周又曰二十四气七十二候见于周公时训吕不韦取以为月令其书则见于夏小正夏小正者夏后氏之书孔子得之于把者也夏建寅故其书始于正月周建子而授民时巡狩承享皆用夏正故其书始于立春夏小正具十二月而无中气有候应而无日数至于时训乃五日为候三候为气六十日为节二书详略虽异其大要则同岂时训因小正而加详欤又曰仲尼賛易时已有时训观七月一篇则有取于时训可知说卦言坎北方之卦也震东方之卦也离南方之卦也兊正秋也于三卦言方则知坎离震兊各主一方矣于兊言正秋者秋分也兊言秋分则震春分坎冬至离夏至为四正矣复大象曰先王以至日闭关所谓至日者冬至也于复言冬至日则姤为夏至而十二月消息之卦可知矣复彖曰七日来复则六十卦分主一岁卦有六爻爻主一日可知矣系辞曰三百八十四爻当期之日盖六十卦当三百六十日四卦主十二节十二中气所余五日则积分成闰也又曰此即京房卦气直日之法也胡旦云京房以卦气言事皆有效验东汉郎顗明六日七分之学最为精妙论卦气圗之非朱子曰易卦之位震东离南兊西坎北者为一说十二辟卦分属十二辰者为一说又焦延寿为卦气直日之法乃合二说而一之既以八卦之震离兊坎二十四爻直四时又以十二辟卦直十二月且为分四十八卦为之公侯卿大夫而六日七分之说生焉若以八卦为主则十二卦之干不当为已之辟坤不当为亥之辟巽不当侯于申酉艮不当侯于戌亥若以十二卦为主则八卦之干不当在西北坤不当在西南艮不当在东北巽不当在东南彼此二说互为矛盾且其分四十八卦为公侯卿大夫以附于十二辟卦初无法象而直以意言本已无所据矣不待论其减去四卦二十四爻而后可以见其失也隆山李氏曰干坤乃诸卦之祖亦例簉乎诸卦直日曰坎离震兊之于干坤一也坎离震兊主二十四气而干坤诸卦主六日七分何耶又曰朱氏依京房以六十卦主七十二候而列辟卦十二分缀其下其圗自多违戾夫既以六十卦主七十二候三百六十五度四分度之一而辟卦乃主十二月三百五十四日上下不相应其失一也六十卦毎卦直六日七分辟卦亦在其中是亦六日七分矣而又列之于下使主一月上下不相应其失二也论卦气直日之非圗象辨疑曰京房直日之说以坎离震兊各主一方以六十卦分上一岁凡三百六十五日四分之一卦得六日七分其为算固周且悉矣然以坎离震兊之与干坤诸卦一也坎离震兊主二十四气而干坤诸卦主六日七分何耶合六十卦为日三百六十五四分之一附之一岁则有余而加之闰则不足若之何其主一岁耶一岁之中赢缩余闰初无常时而卦之所值则有定日又乌能候寒温耶且使夫六十四卦所配之日皆惟我之所分则何独六日七分而后可吾将合六十四卦而以一岁三百五十四日均之则一卦直五日四十二分五釐亦可也吾将损四正而用六十卦以当三百五十四日则卦直五日七十二分亦可也不然惟用八卦以当三百五十四日则卦直四十四日二十分又谁曰不可凡去取多寡惟我之所制则人皆可为矣何取乎经此房之罪也是以司马温公又以为一卦御六日二百四十分日之二十一而后之学者又各以已见旉而为圗配之以七十二候六十律六十甲子二十八宿所行之度环其下而分缀之详绎其义与其所𨽻之卦初无毫釐相属此岂六十四卦之于七十二候六十律六十甲子二十八宿曾不具是理哉去取多寡随已分缀必欲某系之某则不可也此其弊盖自房始或曰房之术以候风雨寒温各有效验则何可贬曰非也天下之小术虽阅择日时算布五行寻察地脉以至猥琐邪僻之书无不借易以为说盖天下之物无有不丽于隂阳者故浅陋之术皆得假圣人之糟粕以为精深所以眩惑斯人而取售于世房之所以用之之验者廼其术也而非易也而不知房之所託也乌乎房之是非亦晓然可见东都无易学白虎诸儒取其说以着易纬而唐孔颖达疏复之七日来复以为六日七分之数谬误相承以至今也専论卦气起中孚之非京房扬雄皆以卦配气候谓之卦气同是卦也同是气候也宜其所配有不可得而异者然房以六十卦配之去取之异何也房以兊应大雪而雄以坎房以兊应秋分而雄以震节候之异何也房以坎离震兊各主日九十而雄于四卦卦得四日有半房以六十卦主六日七分而雄亦以四日有半处之多寡之异何也雄之太𤣥以二赞配一昼一夜凡一首九赞为四日有半有以一首准一卦则得四日半矣而又以二首准一卦则是卦又得九日也雄之以卦配日又自为异如此何也茍卦为有用则隂阳之体有非人所能移者而增损迁变惟二子之所私何耶自达者观之其为谬妄氷炭不言冷热可知也盖亦求二子之所同者惟以卦气起于中孚则一耳然卦气不自他卦始而独起于中孚不知何义复以一阳初生谓之冬至之候犹有说也屯以一阳震动于坎离之中谓之冬至之候犹有说也至于中孚以兊巽为卦而谓之冬至则无一说而可太𤣥以中准中孚其辞曰阳气潜萌于黄宫信无不在其中盖谓中孚者信也夫以中孚为信阳气必应于此则是取其义而不取其气也不取其气而取其孚信之义则谓之起于无妄可也何必中孚雄之太𤣥乃亦效之以首拟卦岂以首与卦皆主是气而后拟之也以中拟中孚以飬拟颐以彊拟干以视拟观以止拟艮以难拟蹇不过以其字之同义而取之是知其所谓起中孚者亦取其信也其于所隷之节气何所取哉使雄独以太初厯起于中起于冬至起于牛之一度则犹可也而反以为起中孚尝见宋咸着论言卦气起中孚非圣人之㫖而朱氏难咸曰中孚十一月之卦也以岁言之阳起于冬至以厯言之日始于牵牛以日言之昼始于夜半以人言之虑始于心思咸谓何不起于他卦眞不知者也窃谓朱氏言人之虑始于心思故起于中孚使中孚取心思之义则起于咸可也何必起于中孚而后可朱氏又言岁始于冬至厯始于牵牛日始于夜半故必始于十一月夫律厯始于十一月是矣而以中孚为十一月卦为何义不此之解而欲以折咸殆不可也使咸之说得行房与雄之言皆可寝矣太𤣥经云太𤣥经者新莽大夫扬雄之所作以拟易者也其画四以方州部家为次自上而下最上一画为方第二画为州第三画为部最下第四画为家毎四画为一首一元生三方三方生九州九州生二十七部二十七部生八十一家而成八十一首首各有名以拟易六十四卦毎首虽四画而赞则有九以初一次二次三次四次五次六次七次八上九为次而分水火木金土一六水二七火三八木四九金五土毎首九赞八十一首共七百二十九赞末一首上九后独增踦嬴二赞以拟易之三百八十四爻首之下各有辞赞亦各有辞赞下又各有测辞以拟爻之小象又有元文以拟文言有元㰚元莹元棿元圗元告以拟系辞有元数元冲元错以拟说序杂八十一首分天地人三元七百二十九赞又加踦嬴分昼夜日星节候以直一岁三百六十五日二百三十五分以拟卦气又有揲法筮首赞以断事之吉凶其学不𫝊世罕有其书余得之友人查颜叔抄首末数首赞及日星候揲法等于左以见一书之大㮣若其是非得失之论又具载于后云太元方州部家八十一首图元图曰一元都覆三方方同九州枝载庻部分正羣家天元地元人元中阳气潜萌于黄宫信无不在其中首测曰中拟中孚天元阳家一水下下日在牵牛初首序曰驯乎元浑行无穷正象天隂阳批参以一阳乘一统万物资始方州部家三位疎成曰陈其九九以为数生赞上羣纲乃综乎名八十一首岁事咸贞賛序曰盛哉日乎丙明离章五色淳光夜则测隂画则测阳昼夜之道或否或臧阳推五福以类升隂幽六极以类降升降相关大正乃通经则有南有北纬则有西有东巡乘六甲与斗相逢厯以记岁而百谷时雍初一昆仑旁薄幽测曰昆仑旁薄思诸贞也次二神战于元其陈隂阳测曰神战于元善恶并也次三龙出于中首尾信可以为庸测曰龙出于中见其造也次四庳虚无因大受性命否测曰庳虚无因不能大受也次五日正于天利以其辰作主测曰日正于天贵当位也次六月阙其博不如开明于西测曰月阙其博明其退也次七酋酋大魁颐水包贞测曰酋酋之包任臣则也次八黄不黄覆秋常测曰黄不黄失中徳也上九巅灵气形反测曰巅灵之反时不克也右中首乃太𤣥第一首也故有首序赞序元文自周以下只首赞测三者而已应阳气极于上隂信萌乎下上下相应首测曰应拟咸地元阳家五土中中日在井二十九初一六干罗如五枝离如测曰六干罗如附离君也次二上厯施之下律和之非则否测曰上施下和匪其賔也次三一从一横天网䍚䍚测曰一从一横经纬陈也次四援我罘罟絓罗于野至测曰援我罘罟不能以仁也次五龙翰于天贞栗其鳞测曰龙翰之栗极惧坠也次六炽承于天氷萌于地测曰承天萌地阳始退也次七日彊其衰应蕃贞测曰日彊其衰恶败类也次八阳极微隂不移日而应测曰极阳微隂应其𤼵也上九元离之极君子应以大稷测曰元离之极不可遏止也右应乃太𤣥第四十一首也中为阳气之始应为隂气之始其第五賛日当一百八十三日节为夏至星为井三十一度系之于二方二州二部二家之下也飬隂弸于野阳万物赤之于下首测曰飬拟颐人元阳家九金上上日在斗二十二初一藏心于渊美厥灵根测曰藏心于渊神不外也次二墨飬邪𤣥幽否贞测曰墨飬邪中心败也次三粪以肥丘育厥根荄测曰粪以肥丘中光大也次四燕食扁扁其心利用征贾测曰燕食扁扁志在赖也次五黄心在腹白骨生肉孚徳不复测曰黄心在腹上得天也次六次次一日三饩祇牛之兆肥不利测曰次次之饩肥无身也次七小子牵象妇人徽勐君子飬病测曰牵象飬病不相因也次八鲠不脱毒疾𤼵上垄测曰鲠疾之𤼵归于坟也上九星如岁如复继之初测曰星如岁如终始飬也踦賛一冻登赤天晏入𤣥泉测曰冻登赤天隂作首也嬴賛二一虚一嬴踦竒所生测曰虚嬴踦竒禅无已也右飬首太𤣥第八十一首也故系踦嬴二賛于七百二十九賛之末今具此起中末三首亦可以见首賛测之规模次第矣元冲七元错八元㰚九元莹十无数元棿元圗元告愚案司马温公读𤣥云易有彖𤣥有首论一首之义易有爻𤣥有賛易有象𤣥有测以解賛易有文言𤣥有文解五徳并中首九賛易有系辞𤣥有㰚莹棿圗告五者推賛太𤣥易有说卦𤣥有数论九賛所象易有序卦𤣥有冲序八十一首隂阳相对解之易有杂卦𤣥有错杂八十一首说之是也又案宋政和问许良肱进表云谨録太𤣥经解十卷并序一首兼撰到首测一卷犹易大象载诸八十一首辞之末随表上进观此则太𤣥首序賛序本只自为一序许氏首测亦只自为一卷今皆附入首辞之下又元棿下有曰元之賛辞云云又曰故首者天之性也冲对其正也错絣也测所以知其情也攡张之莹明之数为品式文为藻饰棿拟也圗象也告其所由往也所谓文非中首内元文乎所谓测非賛下之测乎测与文本只列于冲错之下今皆附入于首賛之下矣此后人欲便观览随类分附非复许氏表进之旧明矣呜唿郑𤣥王弼乱易经于前兹非其所谓尤而效之者乎可为之三叹踦一嬴二揲蓍法命曰假太𤣥假太𤣥孚贞爰质所疑于神于灵休则逢阳星时数辞从咎则逢隂星时数辞违凡筮有道不精不筮不疑不筮不轨不筮不以其占不若不筮神灵之曜曾越卓三十有六而䇿视焉虚三别一以挂于左手之小指中分其余以三搜之并余于艻一艻之后而数其余七为一八为二九为三六算而䇿道穷也王荐曰凡四揲而成首初揲定方二揲定州三揲定部四揲定家自挂至定画共成一揲故四揲成首也逢有下中上下思也中福也上祸也思祸福各有下中上以昼夜别其休咎焉一从二从三从是谓大休一从二从三违始中休终咎一从二违三违始休中终咎一违二违三违是谓大咎占有四或星或时或数或辞旦则用经夕则用纬观始中决从终数配五行三八为木四九为金二七为火一六为水五五为土五行用事者旺旺所生相故旺废胜旺囚旺所胜死子午之数九丑未八寅申七卯酉六辰戌五己亥四甲巳之数九乙庚八丙辛七丁壬六戊癸五泰中积数元有六九之数䇿用三六仪用二九元其十有八用乎泰积之要始于十有八䇿终于五十有四并终始䇿数半之为泰中泰中之数三十有六䇿以律七百二十九賛凡二万六千二百四十四䇿为泰积七十二䇿为一日凡三百六十四日有半踦满焉以合岁之日而律厯行故自子至辰自辰至申自申至子冠之以甲而章会统元与月蚀俱没元之道也星数牛女虚危室壁奎娄胃昴毕觜参井鬼柳星张翼轸角亢氐房心尾箕斗右班固律厯志凡三百六十五度不尽四分度之一一元七百二十九賛周于三百六十四度半先儒论太𤣥朱文公语録曰太𤣥经就三数起便不是易中只有隂阳竒偶便有四象扬子云见一二三四都被圣人说了却杜撰就三上起数曼渊问温公最喜太𤣥曰温公全无见处若作太𤣥何似作厯又曰子云为人深沈㑹去思索如隂阳消长之妙他且是去推求然而太𤣥亦是拙底工夫盖天地间只有箇竒偶自二而四自四而八只恁地推去都走不得而子云却添两作三谓之天地人事事要分作三截又且有气而无朔有日星而无月恐不是道理又曰看了易后去看那𤣥不成箇物事三山林駉徳颂曰渊哉太𤣥之为书乎易以八𤣥以九易之蓍也以七𤣥之蓍也以六易之八也八而八之凡六十四卦然不易者八反易者五十六实以三十六卦而六十四也元之九也九而九之凡八十一家然不易者九反易者七十二实以四十五而八十一也蓍之七也七而七之凡四十九䇿其虚一也存一而虚之也蓍之六也六而六之凡三十六䇿其虚三者取其三而虚之也易以当日𤣥亦以当日易以当厯𤣥亦以当厯其阖辟变通无一而非易也至若易有彖𤣥则有首易有爻𤣥则有賛易之爻有象𤣥之賛有测以元文而准文言以攡莹掜圗告而准系辞此又其文之粗尔然亦诚有可疑者易之天五配以地十𤣥也有五而无十非易也易之六画加以六位𤣥也有画而无位非易也易之画即易之爻𤣥之重为重賛自賛非易也𤣥以元文拟文言似矣然元文不加之睟而加之中如其有心于卦气也则去元文可也而何必规规于圣人也元以首名准卦似矣然或以一首当一卦而或以二首焉如其有心于厯法也则自为之名可也而何必规规于圣人也愚谓太𤣥以八十一首系之于方州部家四画之下于象与义初无所取特不过以四画分之有八十一样借以识八十一首之名又有七百二十九賛散之于八十一首之下毎首九賛皆是初一次二次三次四次五次六次七次八上九首首一样更无分别而七百二十九賛亦与八十一首象与义皆无相闗以八十一首名彊附于四画之下以七百二十九賛又彊附于八十一首之下然以中之初一作冬至第一日积起至飬之上九而一岁节气三百六十四日半一周又加踦嬴二賛以足日之余分而起闰又自冬至一日系之以牵牛星之第一度日一日躔星一度至三百六十四日半而斗星二十五度半亦周又以踦嬴二賛系斗星余度而一岁周天之日与星凑合恰好太𤣥之要法全在于此而老泉又甚议其增二賛之非且曰始于中之一讫于飬之九阙焉而未见者四分日之三尔以一百八分而为日以一分而加之一首之外尽八十一首而四分日之三可以见矣又曰𤣥四日半以为首而以四百八十七分求合乎二十八宿之度加分而数定去踦嬴而道胜吾无憾焉尔参同契参同契者后汉魏伯阳之所作也盖亦本之于易撰成参同契三篇复作补塞遗脱一篇大㮣借易以明火候炼丹修飬之法五代末孟蜀彭晓为之分章解义朱文公又隠名为之注雠定考辨正文复为上中下三篇今録序文及上中下数节以见一书之体而朱子论说并略具于左参同契序案神仙𫝊真人魏伯阳者会稽上虞人也世袭簮裾唯公不仕修真潜黙飬志虚无博赡文词通诸纬候恬淡守素唯道是从毎视轩裳如糠粃焉不知师授谁氏得古文龙虎经尽获妙㫖乃约周易撰参同契三篇又云未尽纎微复作补塞遗脱一篇继演丹经之𤣥奥所述多以寓言借事隠显异文密示青州徐从事徐乃隠名而註之至后汉孝桓帝时公复𫝊授与同郡淳于叔通遂行于世公撰参同契者谓修丹与天地造化同途故托易象而论之莫不假借君臣以彰内外叙其离坎直指汞铅列以干坤奠量鼎器明之父母系以始终合以夫妻拘其交媾譬诸男女显以滋主析以隂阳导之反复示之晦朔通以降腾配以卦爻形于变化随之斗柄取以周星分以晨昏昭诸刻漏故以干坤为鼎器以隂阳为隄防以水火为化机以五行为辅助以真铅为药祖以𤣥精为丹基以坎离为夫妻以天地为父母互施八卦驱役四时分三百八十四爻循行火候运五星二十八宿环列鼎中乃得水虎潜形寄庚辛而西转火龙伏体逐甲乙以东旋易曰圣人有以见天下之赜而拟诸其形容象其物宜公因取象焉非天下之至通其孰能与于此哉乃见凿开混沌擘裂鸿蒙径指天地之灵根将为药祖明视隂阳之圣母用作丹基泄一气变化之元漏大冶生成之本非天下之至达其孰能与于此哉其或定刻漏分晷时簇隂阳走神鬼蹙三千六百之正气回七十二候之要津运六十四卦之隂符天关在掌鼔二十四气之阳火地轴由心天地不能匿造化之机隂阳不能藏亭育之本致使神变无方化生纯粹非天下之至明其孰能与于此哉契云混沌金鼎白黑相符龙马降精牝牡袭气如霜马齿似玉犬牙水银与姹女同名朱汞共婴儿合体明分药质细露丹形尽周已化之潜功大显未萌之朕兆非天下之至神其孰能与于此哉其有假借爻象寓此事端不敢漏泄天机未忍秘藏𤣥理是以铺舒不已罗缕再三欲罢不能遂成篇轴盖欲指陈要道汲引将来痛彼有生之身竟作全隂之鬼非天下之至仁其孰能与于此哉复有通徳三光游精八极服金砂而化形质饵火汞以鍊精魂故得体变纯阳神生真宅落三尸而超三界朝上清而登上仙非天下之至真其孰能与于此哉晓所分真契为章义者盖以假借为宗上下无准文泛而道正事显而理微后世议之各取所见或则分字而义或则合句而笺不无畎浍殊流因有妍媸互起未学寻究难便洞明既首尾之议论不同在取舍而是非无的今乃分章定句所贵道理相黏合义正文及冀药门附就故以四篇统分三卷为九十章以应阳九之数名曰分章通真义复以朱书正文墨书旁义而显然可览也上卷分四十章中卷分三十八章下卷分十二章内有歌鼎器一篇谓其辞理钩连字句零碎分章不得故独存焉以应水一之数喻丹道隂阳之数备矣复自依约真契撰明镜圗诀一篇附于下卷之末将以重启真契之户牖也晓因师传授岁久留心不敢隠蔽𤣥文是用课成真义庶希万一贻及后人也昌利化飞鹤山真一子朝散郎守尚书祠部员外郎赐紫金鱼袋彭晓序上篇干坤者易之门户衆卦之父母坎离匡郭运毂正辐牝牡四卦以为橐籥覆冒隂阳之道犹工御者准绳墨执衔辔正规矩随轨辙处中以制外数在律厯纪月节有五六经纬奉日使兼并为六十刚柔有表里朔旦屯直事至暮蒙当受昼夜各一卦用之依次序又曰天地设位而易行乎其中矣天地者干坤之象也设位者列隂阳配合之位也易谓坎离坎离者干坤二用干用无爻位周流行六虚往来既不定上下亦无常幽潜沦匿变化于中包囊万物为道纪纲中篇朔旦为复䷗阳气始通出入无疾立表微刚黄钟建子兆乃滋彰播施柔暖黎烝得尝临䷒炉施条开路正光光耀渐进日以益长丑之大吕结正低昂仰以成泰䷊刚柔并隆隂阳交接小往大来辐凑于寅运而趋时渐歴大壮䷪侠列卯门榆荚堕落还归本根刑徳相负昼夜始分夬䷪隂以退阳升而前洗濯羽翮振索宿尘干䷀健盛明黄被四邻阳终于已中而相干姤䷫始纪序履霜最先井底寒泉午为蕤賔賔服于隂隂为主人遯䷠去世位收敛其精怀徳俟时栖迟昧冥否䷋塞不通萌者不生隂伸阳屈没阳姓名观䷓其权量察仲秋情任畜微稚老枯复荣荠麦牙蘖因冒以生剥䷖烂肢体消灭其形化气既竭亡失至神道穷则反归乎坤䷁元恒顺地理承天布宣下篇先白而后黄兮赤黑达表里名曰第一鼎兮食如大黍米自然之所为兮非有邪伪道若山泽气相烝兮兴云而为雨泥竭遂成尘兮火灭化为土若蘗染为黄兮似蓝成绿组皮革煮成胶兮麴糵化为酒同类易施功兮非种难为巧惟斯之妙术兮审谛不诳语𫝊于亿世后兮昭然自可考焕若星经汉兮昺如水宗海思之务令熟兮反覆视上下千周灿彬彬兮万遍将可覩神明或告人兮心灵乍自悟探端索其绪兮必得其门户天道无适莫兮常𫝊与贤者龙虎上经神室者丹之枢纽衆石之父母砂汞别居出阳入隂流耀二方列数有三栖像水火制由王者武以讨叛文以怀柔土徳以王提劔偃戈以镇四方坎离数一二南北独为经故冠七十二石之长刚柔有表里隂阳禀自然金火当直事金水相含受雄雌并一体用之有条理变化既未神终则复更始初九为期度阳和准旦暮周厯合天心阳爻毕于已正隂𤼵离午自丁终于亥水火列一方守界成寒暑东西表仁义五行变四时如是则隂阳互用顺三一而得其理神室设位变化在乎其中矣神室者上下釡也设位者列雌雄配合之密也变化谓砂汞砂汞者金土之二用二用无定位张翼飞虚危往来既不定上下亦无常独居不改化归中宫包囊衆石为丹祖宗有无相制朱雀炎空紫华曜日砂汞没亡诀不辄造理不虚设约文申奥叩索神明演爻徴卦五行为讽坎雄金精离雌火光金火相伐水土相克土王金乡三物俱丧四海辐凑以置太平并由中宫土徳黄帝之功金火者真铅也丹术着明莫大乎金火穷微以任化阳动则隂消混沌终一九寳精更相持合有三百八十四铢铢据一斤斤谓十六两也金精一化青龙受符当斯之时神室鍊其精火金相运推雄阳翠𤣥水雌隂赭黄金隂阳混交接精液包元万象凭虚生感化各有类衆丹之灵迹长生莫不由于是元君始鍊汞神室含洞虚𤣥白生金公巍巍建始初冠三五以相守飞精乃濡滋𤣥女演其序戊已贵天符天符道渐剥难以应𤣥圗故演作丹意干坤不复言丹砂流汞父戊己黄金母钟律还二六斗枢建三九赤童戏朱雀变化为青龙神初变成震三日月出庚东西分卯酉龙虎自相寻坤再变成兊八日月出丁上弦金半斤坤三变成干十五三阳备圎照东方甲金水温太阳赤髓流为汞姹女㺯明珰月盈自合亏十六运将减干初缺成巽平明月见辛干再损成艮二十三下弦下弦水半斤月出于丙南干三变成坤坤乙三十日东北丧其朋月没于乙地坤乙月既晦土木金将化继坤生震龙干坤括始终如上三十日坤生震兊干干生巽艮坤八卦列布曜推移不失中调火六十日变化自为证神室有所象鸡子为形容五岳峙潜洞际会为枢辖𤼵火初温微亦如爻动时上戴黄金精下负坤元形中和流永情参合应三才干动运三光坤静含阳气神室用施行金丹然后成可不坚乎炼化之器包括飞凝开合灵户希夷之府造化泉窟阳气𤼵坤日晷南极五星连珠日月合璧金砂依分唿吸相应华盖上临三台下辅统录之司当密其固诘责能否火炼中宫土金入北方水土金三物变化六十日自然之要先存后亡或土数多分两违则或水铢不定同处别居刚柔抗行不相涉入非火之咎谴责于土土镇中宫笼罩四方三光合度以致太平五藏内飬四肢调和水涸灭影含曜内朗金水相莹闭塞沈耀调火温水𤼵之俱化道近可求水土独相配翡翠生景云黄黑混其精紫华敷太阳水能生万物圣人独知之金徳上白炼铅以求黄色焉感位生中宫黄金销不飞灼土烟云起有无互相制上有青龙居两无宗一有灵化妙难窥鍊银于铅神物自生银者金精铅色北灵水者道枢其数名一隂阳之始故能生银铅化黄丹寄位五金为铅外黑色禀北方内怀银精被褐怀玉外似狂夫银为铅子子隠铅中铅者银母子藏母胞素真眇邈似有似无灰池炎灼铅沈银浮洁白见寳可造黄金殻为金精水环黄液径寸之质以混三才天地未分混如鸡子圎髙中起状似蓬壶闗闭微密神运其中炉灶取象固塞周坚委曲相制以使无虞自然之理神化无方磁石吸铁隔碍潜通何况鸡子配合而生金土之徳常与永俱火记不虚作郑重觧前文丹术既着不可更疑故演此诀以附火记庶使学者取象无惑焉朱文公书参同契考异后右周易参同契魏伯阳所作魏君后汉人篇题盖放纬书之目词韵皆古奥虽难通读者浅闻妄辄更改故比他书尤多舛误今合诸本更相雠正其间尚多疑晦未能尽祛姑据所知写成定本其诸同异因悉存之以参订云空同道士邹䜣又论参同参同所言坎离水火龙虎铅汞之属只是精气二者精水也坎也龙也汞也气火也离也虎也铅也其法以神运精气结为丹阳气在下初融成水以火鍊之凝成丹内外异色如鸭子卵真成此物参同契文章极好读得不枉曰二用无爻位周流行六虚用九用六亦坎离也六虚干坤之六位言二用虽无爻位而常周流六位之间犹人精气上下周流一身而无定所也又论龙虎上经黄义刚问曾景建谓参同本是龙虎上经果否曰不然盖是后人见魏伯阳𫝊有龙虎上经一句遂伪作此经皆是体参同而为故有说错处如二用六虚却错说作虚危去又曰世云龙虎经在参同之先季通亦以为好及得观之不然乃隠括参同之语而为之也郭氏洞林案洞林上中下三卷晋河东郭璞景纯之所撰也本𫝊云璞好经术博学髙才受业郭公得青囊书九卷遂洞五行天文卜筮之术禳灾转祸通致无方尝撰前后筮騐六十余事名为洞林又抄京费诸家要撮更撰新林十篇卜韵一篇世皆罕有其书余从王浩古仲氏楚翁才古得洞林书撮抄其事之重大者一二于左以见一书之大㮣云岁在甲子正月中丞相扬州令余卦安危诸事如何得咸之井䷯案卦东北郡县有武名地当有铜铎六枚一枚有龙虎象异祥又当犬与猪交者民当以水妖相警西南郡县有阳名者井水当自沸虎来入州城寺东方当有蟹鼠为灾必食稻稼又当以鵞应翔为瑞其年晋陵郡武进县民陈龙果于田中得铜铎六枚言六者用坎数也铜者咸本家兊故也口有龙虎文又得者名龙益审陈土姓金之用进者乃生金也丹徒县流民赵子康家有狗与吴人猪相交其年六月天连雨百姓相惊妖言云当有十丈水翕然骇动无几自静又衆人𫝊言延陵大波中有龙生草蓐复数里竟不知其信否其明年丑岁九月中吴兴临安县民陈嘉亲得石瑞此祥气之应也六月十五己未日未时歴阳县中井水沸涌经日乃止隂阳相感各以其类亦是金水之应也六月晦日虎来州城浴井中见觉便去其秋冬吴诸郡皆有蟹䑕为灾䑕为子子水蟹亦水物皆金之子晋主初登阼五日有羣鵞之应此论一岁异事略举一卦之意惟不得腊中行刑有血逆之变将推之不精亦自无徴不登于卦乎摄提之岁晋王将即阼太岁在寅为摄提格余自通占国家徴瑞之事得豫之睽䷥案卦论之曰会稽郡当出钟以告成功王者功成作乐会稽晋王初所封国又会稽山灵祥之所兴也神出于家井者子爻并知此实王者受命之事也上有铭勒坤为文章与天子爻并故知晋王受命之事准此应在民间井池中得之钟出于民家井中者以象晋王出家而王也金以水为子子相扶而生此即家之祥徴事也由应所谓先王作乐崇徳殷荐之上帝言王者祭天以告成功亦安乐无复事也其后岁在执徐会稽郡剡县陈青井中得一钟长七寸四分口径四寸半器虽小形制甚精上有古文竒书十八字时人莫之能识盖王者践阼必有荐符塞天下之心与神物契合然后可受命观铎启号于晋陵钟造成于会稽端不失类皆出以方天人合际不可不察也愚案前一则洞林下卷之首后一则洞林下卷之终皆取其事体之重者载之以见卜筮之有闗于国家也如此余乡里曾遭危难因之灾疠宼戎并作百姓遑遑靡知所投时姑涉易义颇晓分蓍遂寻思贞筮钩求攸济于是普卜郡内县道可以逃死之处者皆遇明夷䷣之象乃投䇿喟然叹曰嗟乎黔黎时漂异类桑梓之邦其为鱼乎于是潜命姻妮密交得数十家与共流遁当由吴坂遇寇据之乃却囘从蒲坂而之河北时草寇刘石又招集羣寇専为掠害势不可过于是同行君子皆欲假道取便又未审所之乃令吾决其去留卦遇之革䷰其林曰朱雀西北白虎东起姦猾衔璧敌人束手占行得此是谓无咎余初为占尚未能取定衆不见从却退猗氏县而贼遂至诸人遑窘方计旧之从此至河北有一闲迳名焦丘不通车乘惟可轻步极险难过捕姦之薮然势危理迫不可得停复自筮之如何得随䷭其林曰虎在山石马过其左駮为功曹猾为主者垂耳而潜不敢来下爰升虚邑遂释魏舒便以林义通示行人说欲从此道之意咸失色丧气无有讃者或云林迨悞人不可轻信吾知衆人阻贰乃更申命候一月契以祸机约十余家即涉此迳诣河北后贼果攻猗氏合城覆没靡有遗育昌邑不静复南过颖由脉头口渡去三十里所𫝊髙贼屯驻栅断渡处以要流人时数百家车千乘不敢前令余占可决得泰䷊欣然语衆曰羣类避难而得拔茅彚征之卦且泰者通也吉又何疑吾为前驱从者数十家至敌界敌已去余皆回避樏津渡为贼所劫人仅得在悔不取余卦至淮南安丰县诸人缅然懐悲咸有归志令余卦决之卜住安丰得既济䷾其林曰小狐迄济垂尾累衰初虽偷安终靡所依案卦言之秋吉春悲卜诣寿春得否䷋其林曰干坤蔽塞道消散虎刑挟鬼法凶乱乱则何时时建寅僵尸交林血流漂此占行者入涂炭卜诣松滋不吉卜诣合淝又不吉卜诣阳泉得小过䷽之坤䷁其林曰小过之坤卦不竒虽有旺气变阳离初见勾陈被牵羁暂过则可羁不宜将见劫追事几危赖有龙徳终无疵于是诸计皆不可伴人悉散乃独往阳泉会寿春有事周馥反为阳泉羣凶所迫登时惶虑卒无所至乃至庐江其春三月诸家住安丰者为宼所得所谓春悲也松滋合淝残夷更相攻人无有全者右二则前一则上卷之首后一则亦上卷内皆卜避难之事所谓林者自为韵语占决之辞也义兴郡丞仍叔寳得伤寒疾积日危困令卦得遯之姤䷫其林曰卦象出墓气家囚变身见絶鬼潜游爻墓充刑鬼煞俱卜病得此归蒿丘谁能救之坤上牛若依子色吉之尤案林即令求白牛而庐江荒僻卒索不得即日有大牛从西南来诣途中仍留一宿主人乃知过将去去之后复寻挽断纲来临叔寳叔寳惊愕起病得愈也此即救御潜应感而遂通此一则系上卷卜疾有自然救御之道丞相掾桓茂伦嫂病困虑不能济令余卦得贲之豫䷏其林曰时隂在初卦失度杀隂为刑鬼入墓建未之月难得度消息卦爻为扶助冯马之师乃寡妪自然竒救宜飱兎子若恤之得守故茂伦归求得兎令嫂食之便心痛不可堪于是病愈东中郎参军景绪病经年不瘥在丹徒遣其弟景岐来卦六月癸酉日得临之颐䷚其林曰卯与身世并而扶天医案卦病法当食兎乃瘥弟归捕获一头食之果瘥右二则前一则在上卷此一则在中卷皆卜病皆以食兎愈病也余至扬州从事𢎞泰言家时坐有衆客语余曰家适有祥试为卦若得吉者当作二十人主人即为卜之遇豫之解䷧其林曰有釡之象无火形变见夜光连月精潜龙在中不游行案卦卜之藻盘鸣金妖所凭无咎庆藻盘非鸣或有鸣者其家至今无他𢎞泰言大骇云前夜月出盥盘忽鸣中有盘龙象也右一则亦中卷此可谓占法之竒中者卷内他皆称是难以尽书姑録此八则亦可槩见矣洞极真经愚案洞极真经莫知作者而元魏闗朗子明之所𫝊次也虽无预于易然序本论述圣人本河圗以画卦朱子启蒙之所援证其为极也又起于洛书之数以北方一为生之弌西南二为育之弌东方三为资之弌而极有一画矣又以东南四为生之弍中央五为育之弍西北六为资之弍而极有二画矣又以西方七为生之弎东北八为育之弎南方九为资之弎而极终亦犹近世蔡氏皇极内篇演洛书之数至于九九八十一也其为书也生𫝊一资𫝊二育𫝊三论上四论下五子明自为之序今录序及生资育三极与二论要者于左以见一书大略云序朗业儒蓄书积数世矣自六代祖渊会鼎国之乱徙家于汾河所藏之书散逸几尽其秘而存者唯洞极真经而已六世祖尝谓家人曰洞极真经圣人之书也吾后数世当有贤者生如得其用功不下于稷契倘不时偶其颜渊之流乎是经之蕴当可明也朗幸生其族得闻遗言于祖父敢不勉勉以𤼵扬先祖之意乎因伏读累年思以𫝊次然而性蒙识泥不能洞达闻崆峒山有秫先生者世之异人也故往师焉至之几岁孜孜焉未尝敢废弟子之礼一日斋戒盥沐𤼵卷以请其蕴先生乃掩卷而叹曰此天地之枢机圣贤之壸奥也潜而不𫝊也乆矣子孰从而得之朗具以先祖之言告先生因为朗着翼以明其大端作则以指诸人事于是洞极之义焕然可详朗既得而归有顷闻先生已飞昇矣呜唿圣人之言将假先生而视诸人耶将不可使下民知之耶不然何先生之𫝊而不留矣朗以谓天以先生而启之而不可以先生尽之使尽之者其非朗乎因以先生之翼则附于经又编其遗言为洞极论凡十一篇复作𫝊以释其蕴为圗以序其为庶乎来者知洞极之道焉时太和末年正月上休日序生𫝊第一☰生洪正一弌冥虖𫝊曰冥物始生也一弍形虖为𫝊曰形虖为质始成也一弎罔不利𫝊曰罔不利济于用也翼曰阳秉日生洪哉大也明哉正哉极也惟生故能大盛而极焉则曰圣人以化育天下次萌息华茂止安燠实通九𫝊资𫝊第二☷资天生地育而人资翼曰取天地之道曰资观其资三极之情可见矣则曰圣人以顺天地而创法立制三弌资其象以制服器𫝊曰资其象制服器也三弍资其器以辟田里以兴地利𫝊曰资其器兴地利也三弎资其用以化育兆姓𫝊曰资其用化育兆姓其道大也次用达兴紊悖静平序通九𫝊育传第三☷育洪明翼曰隂能成阳之生曰育育则洪洪然后正则曰君子以承君阐化以育兆姓二弌女子育于家正臧𫝊曰女子育于家育在内也不正则否正乃藏也二弍乃蛰乃萌育于田𫝊曰乃蛰乃萌育于田也二弎利用获𫝊曰利用获育道成也次和塞作几抑冥通通九传叙本论生☰兴☳达☱实☲萌☳通☳茂☲息☳抑☳焕☴华☵几☵安☶育☷静☷序☶止☷冥☷☴紊☵用☵和☶悖☷塞☷作☶平☷资☷子曰河圗之文七前六后八左九右圣人观之以画八卦是故全七之三以为离竒以为巽全八之三以为震竒以为艮全六之三以为坎竒以为干全九之三以为兊竒以为坤正者全其位偶者尽其画易曰四象生八卦其是之谓乎洛书之文九前一后三左七右四前左二前右八后左六后右后圣稽之以为三象是故一为生之弌四为生之弍七为生之弎二为育之弌五为育之弍八为育之弎三为资之弌六为资之弍九为资之弎因而变以成二十有七为明变论生☰焕☴实☲兴☱☴茂☲达☱序☲和☶资☷抑☳用☵作☶冥☷塞☷平☷通☳几☵育☷萌☳华☵安☶悖☷止☷静☷息☳紊☵☰生之象育乘其弌而为焕☵乘其弍而为实☲乘其弎而为兴☱资乘其弌而为☴弍而为茂☲弎而为达☱育一资弍而为序☶育弍资弌而为和☶☷育之为生乘其弌而为萌☳弍而为华☱弎而为安☶资乘其弌而为悖☷弍而为止☷弎而为静☷生弌资弍而为息☳生弍资弌而为紊☵☷资之为生乘其弌而为抑☳弍而为用☵弎而为作☷育乘其弌而为冥☷弍而为塞☷弎而为平☷生弌育弍而为通☳生弍育弌而为几正☵此之谓变为之道也极数子曰天一地二人三天四地五人六天七地八人九三极之数四十五天有十二地有十五人有十八审其数而画之三十有九则弌四十有二则弍四十有五则弎生之䇿百一十七育之䇿百二十六资之䇿百三十五遗其余则三百有六十当期之日显冥之道尽矣原名朗问曰经取极名之何谓也子曰形而上者谓之天日月星辰皆天也形而下者谓之地山川草木皆地也命于其中者谓之人戎狄禽鱼皆人也酌其源则流可知矣视其表则影可见矣达于此者其知经之名乎原徳子曰物无不受之谓洪物无不之谓明于物无欺之谓正君子体洪临下明以修性正以治徳故曰洪明正次为论生☰萌☳息☳华☵茂☲止☷安☶焕☰实☰资☷用☱达☷兴☱紊☴悖☷静☷平☷序☶育☷和☶塞☷作☶涣☶几☵抑☳冥☷通☳天地辟万物生生必萌萌而后息息而华华则茂物不终茂故所以止止然后安安则得其则实实则可以资矣资必有所用用然后达达则能兴物不终兴兴久则紊紊则悖治悖莫若静静则平平则有序序则可以育矣育然后龡物不终龡龡久则塞决塞必有作作则焕焕则几乎正矣至正必有抑抑则冥物不终冥故以通而终焉卫氏元包愚案元包者后周卫元嵩之所作也祖京房易传八宫卦以坤宫八卦为元包太隂卷一干宫八卦为元包太阳卷二次兊宫八卦为少隂次艮宫八卦为少阳次离宫八卦为仲隂次坎宫八卦为仲阳次巽宫八卦为孟隂次震宫八卦为孟阳运蓍第九说源第十凡十卷唐苏源明传李江注今录其序及干坤二卦𫝊于左以见一书之大槩云元包序包之为书也广大含𢎞三才悉备言乎天道有日月焉有雷雨焉言乎地道有山泽焉有水火焉言乎人道有君臣焉有父子焉理家为政之尤者昔文质更变篇题各异夏曰连山殷曰归藏周谓之易而唐谓之包包者藏也言善恶是非吉凶得失皆藏其书观乎囊括万有笼罩八纮执陶铸之键启干坤之扃孕覆育载通幽洞冥穷天人之秘研造化之精推兴亡之理察祸福之萌与鬼神齐奥将日月齐明可谓六五经而四三易虽太𤣥莫之与京然文字竒诡音义谲怪纷而不择隠而不明者得非遭于离乱与作易者其有忧患乎盖所谓忧乱而患小人也故其辞诡卫先生近之矣秘书少监武功苏源明洗心澄思为之修𫝊解纷以释之索隠以明之帝王之道显然昭着有以见理乱之兆有以见成败之端江考于训诂躭于讲习辄演𤣥义庶𫝊乎好学者焉国子监四门助教赵郡李江注元包太隂卷第一𫝊曰理乱相糺质文相化乱极而先乎太易文弊而从乎巨包圣人以道也贤人以𤼵也易始乎干文之昭也以行包始乎坤质之用也以靖行者所以动天下之务靖者所以黙天下之机太隂太阳潜相贞也少隂少阳潜相成也㐬莫黙地之舆也顚宀勹盈天之昌也仍而通之极乎三十六全而劘之存乎六十四其㫖微其体正语则直义则矗然而不誙观其辞则夽然而不及掜一以布气藏万以植言斯道君子之几也夫诚至君子之为也夫于戏流于睿监讲于太学伏而惟之使自怡之归人于至和示人以太朴已矣䷁坤㐬莫黙森囷匿靖而不躁朴而不饰羣类囮育庶物甡植厥施惟熙厥勲惟极传曰㐬者春之熙者夏之茂莫者秋之落黙者冬之潜母万物者熙然足以布和茂然足以长物落然足以育衆潜然足以正极坤道备此四徳故曰㐬莫黙者言其衆森者言其植囷者言其受匿者言其藏皆地之性也靖而不躁隂之徳也朴而不饰质之礼也羣类囮育所化者衆也庶物甡植所生者多也厥施惟熙其赉广也厥勲惟极其功大也昔王体之以立政侔之以行简尚乃俭务乃素无起徴修无勤动为惟尔衆不顺元包太阳卷第二䷀干颠宀勹盈夰焘斡萦掲而不憩駮而克明四叙既仑万类既生厥造惟𢎞厥勲惟宏𫝊曰顚者仁之髙宀者仁之覆勹者礼之拎盈者信之充育万物者仁髙足以济衆义覆足以利物礼拎足以崇徳信充足以布气干道备此四徳故曰顚宀勹盈夰焘斡萦何谓也夰者言其大焘者言其溥斡者言其运萦者言其周皆天之象也掲而不憩阳之用也駮而克明文之照也四叙既仑寒暑变易也万类既生品物滋长也厥造惟𢎞其恵广也厥勲惟宏其功极也昔王揣之以行化规之以立制𤼵声明盛文物无略威仪无简礼度潜虚潜虚者宋太师温国公司马光君实之所作也公雅好太𤣥自谓𤣥以准易虚以拟𤣥其作书之意可见矣朱文公谓潜虚只是吉凶藏否平生相休囚死潜虚后截是张行成续不押韵见得今录其要者于左以见一书之大槩云万物皆祖于虚生于气气以成体体以受性性以辨名名以立行行以俟命故虚者物之府也气者生之户也体者质之具也性者神之赋也名者事之分也行者人之务也命者时之遇也一等象王二等象公三等象岳四等象牧五等象率六等象侯七等象卿八等象大夫九等象士十等象庶人一以治万少以制衆其惟纲纪乎纲纪立而治具成矣心使身身使臂臂使指指操万物或者不为之使则治道病矣卿诎一大夫诎二士诎三庶人诎四位愈卑诎愈多所以为顺也诎虽多不及半所以为正也正顺䒶墬之大谊也凢性之序先列十纯十纯既浃其次降一其次降二其次降三其次降四最后五配而性备矣始于纯终于配天地之道也一六置后二七置前三八置左四九置右通以五十五行叶序卬而瞻之宿躔从度卬则为䒶頫则为墬卬得五宫頫得十数元余者物之始终故无变齐者中也包斡万物故无位至之气起于元转而周三百六十四变变尸一日乃授于余而终之以步䒶轨以叶岁纪人之生本于虚虚然逡形形然逡性性然逡动动然逡情情然逡事事然逡徳徳然逡家家然逡国国然逡政政然逡功功然逡业业终则返于虚矣故万物始于元着于裒存于齐消于散讫于余五者形之运也柔刚雍昧昭性之分也容言虑聆觌动之官也繇懠得罹耽情之訹也歬却庸妥蠢事之变也讱宜忱喆戛徳之涂也特偶暱续考家之纲也范徒丑隷林国之纪也禋准资賔政之务也斆乂绩育声功之具也兴痡泯造隆业之着也为人上者将何为哉飬之教之理之而已飬之故人赖以生也教之故人赖以明也治之故人赖以乂也夫如是故人爱之如父母信之如卜筮畏之如雷霆是以功成而名白也夫为人上而不能飬则人离叛矣飬而不能教则人殽乱矣教而不能治则人抵捍矣三具者亡而祈有功名可得乎卬䒶頫墬逡行圗变圗解圗元裒初二三四五六上愚案自裒至散凡五十二皆然散然后有余齐併具于左余齐元余齐三者无变皆不占初上者事之始终亦不占揲法同五行相生得二十五以三才乘之得七十五为䇿虚五用七十分为二取左一挂于右揲左以十观其余扐之复合为一再分之挂揲右如左法左主右客先主后客阳先客后主者隂观其所合以名命之既得其名又合蓍分之阳则置右而揲左隂则置左而揲右生纯置右成纯置左揲以七所揲之余为所得之变观吉凶臧否平而决之阳用其显隂用其幽幽者吉凶臧否与显戾也欲知始中终者以所筮之时占之先体为始后体为中所得之变为终变已主其大矣又有吉凶臧否平者于变之中复细别也不信不筮不疑不筮不正不筮不顺不筮不蠲不筮不诚不筮必蠲必诚神灵是聴𤣥以准易虚以拟𤣥𤣥且覆瓿而况虚乎其弃必矣然子云曰后世复有扬子云必知𤣥吾于子云虽未能知固好之矣安知后世复无司马君实乎朱文公辨证绍兴已巳洛人范仲彪炳文客崇安予得从之游炳文亲唐鑑公诸孙尝娶温国司马氏其多藏文正公遗墨尝示余以潜虚别本则其所阙之文尚多问之云温公晚着此书未竟而薨故所𫝊止此盖尝以其手藁属景迂晁公补之而晁不敢也近得泉州季思侍郎所刻则首尾完具遂无一字之阙始复惊异以为世果自有完书而疑炳文语或不可信读至刚行遂释然曰此赝本也人问何以知之余曰本书所有句皆协韵如易彖文象𤣥首賛测其今有而昔无者行变尚协而解独不韵此盖不知也字处末则止字为韵之例耳此人好作伪书而尚不识其体制固为可笑然亦幸其如此不然则几何而不遂至于逼真也耶亟以书扣季思此本果家世之旧𫝊否邪则报曰得之某人尔于是益知炳文为不妄尝欲私记本末以订其谬而未暇今复得乡人张氏印本乃泉本之所自出于是始出旧书授学者使以相参凡非温公之旧者悉朱识以别之使览者有以考焉皇极经世书皇极经世书者宋康节先生邵子之所作也今略述先生祖先天方圎圗演数之法以见作用之大㫖若夫推步之精知来之神愚何能闯于其藩所愿学焉而未敏也因得友人查伯复颜叔俞邦翰孟宣相与讲之粗知其说云经世本先天方圎圗说康节先天之易尚象而不尚辞观物篇有所谓律吕圗声音圗八卦交为十二辰圗十二辰交而为十六位圗太极圗既济隂阳圗挂一圗三千六百年圗诸圗之𫝊并无一字言其所以然盖欲示不言之教如伏羲六十四卦初无言语文字也然其圗虽多特只本之先天六十四卦方圎圗且以先天圗言之圎圗象天包于地外方圗象地处于天中是一大隂阳相配也分圎圗而观干兊离震居左为天卦巽坎艮坤居右为地卦分隂阳主两仪而主运行不息之事分方圗而观西北十六卦天卦自相交东南十六卦地卦自相交其斜行则干兊离震巽坎艮坤自西北而东南皆隂阳之纯卦也不能生物西南十六卦天去交地天卦皆在上而生气在首故能生动物而头向上东北十六卦地去交天天卦皆在下而生气在根故能生植物而头向下其斜行则泰损既济益恒未济咸否自东北而西南皆隂阳得偶之合也所以能生物也又合二圗而观方圗干处圎圗亥位谓之天门是天气下降也方圗坤处圎圗已位谓之地户是地气上腾也此两十六卦所谓隂阳互藏其宅也方圗泰处圎圗寅位谓之鬼方方圗否处圎圗申位谓之人路此两十六卦是天交地地交天而生生不息所以泰居寅而否居申所谓隂阳各从其类也夫圎圗主运行之事方圗主生物之事运行者气也生物者质也气非质则无所附丽质非气则岂能生物哉康节经世书本先天方圎圗其作用大略如此经世要㫖先天之学本来只是先天六十四卦大横圗一一八八之序横圗者卦之所以列一一八八者数之所由肇卦之于数犹形之于影耳由是取横圗复至干三十二卦自北歴东以至于南取姤至坤三十二卦自南歴西以终于北以应天之运而天根月窟自然之理不假作为莫不对待而圎圗立矣取横圗干一宫之八卦自干至泰横布于圎圗之内而兊二宫之八卦自履至临加布于干宫八卦之上余六卦以次横列而干居西北坤居东南否泰隂阳之交居于东北西南以应地之方横斜曲直之妙理无穷而方圗立矣若夫圎圗之𤼵用则以干兊离震三十二卦为阳为在天日月星辰之四象为元会运世之大四象震离二宫为阳中隂兊干二宫为阳中阳又分天道之隂阳太少坤艮坎巽三十二卦为隂为在地水火土石之四象为岁月日时之小四象巽坎为隂中阳艮坤为隂中隂又分地道之柔刚太少其数则自一一二二以至八八并以十二三十累因而为分杪之数若夫方圗之取用则分为四片西北十六阳卦为天卦而干主之东南十六隂卦为地卦而坤主之否泰所主各十六卦是为隂阳之交既济之卦其圎圗阳卦主元会运世凡三百六十运四千三百二十世十二万九千六百年皆有当时直事之卦或以世卦配运卦或以年卦配世卦须合方圗天地卦分位置左右攷大四象挂一之卦以求分数以此所得之挂一某卦而质于圎圗以察理乱休咎而圎圗隂卦为岁月日时主动植事物自有律吕声音数合方圗天地卦位置左右横看既济卦攷大小四象而得挂一之卦以求分杪二数亦质于圎圗以观臧否凡古今治迹只是凭一定之卦以推步动植事物则随时取声音数以求卦而占测也所谓经者犹言经纬之经亦有经纶之义观天之数以元经会者犹以十二会为经而三百六十运以下为纬观地之数以会经运者犹以二百五十运为经而以二千九百八十世以下为纬观人之数以运经世者犹以一百二十世为经而以三千六百年为纬虽曰断自唐虞以下而百世亦可推也邵子志存斯世故惟以经世人事名篇但动植事物之数虽属圎圗隂卦而岁月日时之下分杪太细故以四卷载律吕声音之变而悉归之方圗矣盖方圎二圗错综而用变动不居不可为典要也皇极取河圗天五地六二中以立数取圎圗太少隂阳刚柔之倡和得一万七千二十四凡日月星辰之变水火土石之化律吕声音之实数同归于此以此一万七千二十四自乘得二万八千九百八十一万六千五百七十六是为动植通数而用之以取挂一卦二百五十六者也挂一卦起于元之元盖元之元泰卦乃方圗东北之位终始万物之义故运世与年各用挂一全卦之序而直事仍取合于方圗天地卦圎圗大小四象而后分杪之数归宿矣经世与易名位不同祝泾甫曰易以占为神极以算为智占者聴圗变之蓍以求将见之象算者布一定之卦以御无穷之数占则取验于天神之研几也算则断在人智之极深也神以知来而未尝不藏往智以藏往而未始不知来惟易之与极其㫖若相似而致用实不同易与极之八卦名同而位殊爻同而㫖异位之殊今先天后天之圗可识矣㫖之异则易之干为天为金而极则为日为水之类也易之坤为地为土而极则为水为雨之类也易之震为雷为木而极则为辰为夜也易之巽为风为木而极则为石为雷也坎为水为月者易也极则为土为露矣离为火为日者易也极则为星为昼矣艮为山而今为火为风兊为泽而今为月为寒矣自是充之非惟八卦取象之异于易而吉凶悔吝亦大不同愚谓极只取伏羲卦画不用文王周孔之乱故其作用之不同固无怪其然矣皇极内篇案皇极内篇者蔡九峰先生之所作也先生名沈字仲黙朱文公门人其意谓河圗更四圣而象已着洛书钖神禹而数不𫝊故作是书以究极其数其演数之法纵横皆九位经之以一一一二至于九一九二亦终之以九九纬之以一一二一至于九一九二亦终之以九九其筮法或以蓍或以木惜变数之法不𫝊莫能适诸用也今姑录其要㫖以见一书之槩云序体天地之撰者易之象纪天地之撰者范之数数者始于一象者成于二一者竒二者偶也竒者数之所以行偶者象之所以立故二而四四而八八者八卦之象也一而三三而九九者九畴之数也由是重之八而六十四六十四而四千九十六而象备矣九而八十一八十一而六千五百二十一而数周矣易更四圣而象已着范钖神禹而数不𫝊先君子曰洛书者数之原也余读洪范而有感焉上稽天文下察地理中参人物古今之变穷义理之精微究兴亡之徴兆㣲显阐幽彛伦攸叙秩然有天地万物各得其所之妙岁月侵寻粗述所见辞虽未备义则着矣嘉定戊寅长至蔡沈仲黙父序原原元吉几君子有庆愚案此以后八十数皆依前图次序而吉咎祥吝平悔灾休凶亦如此图排定即此图可以例其余矣筮筮者神之所为乎其蓍五十虚一分二挂一以三揲之视左右手归余于扐两竒为一两偶为二竒偶三也初揲纲也再揲目也纲一圅三以虚待目目一为一以实从纲两揲而九数具八揲而六千五百六十一之数备矣分合变化如环无端天命人事由是较焉吉凶祸福由是彰焉大人得乏而申福小人得之而避祸君子曰筮者神之所为乎大事用年其次用月其次用日其次用时周易启蒙翼传外篇