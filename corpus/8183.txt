正源略集X卍XXX正源略集卷第二维掦嗣祖沙门辑天台国清达珍编南岳下三十四世磬山天隐修禅师法嗣京口夹山林臯本豫禅师晚号晦夫崑山陈氏子十九脱白于姑苏之尧峯诵金刚经应无所住而生其心句有省初参博山来来曰未入金笼贮谁家野鸟儿师曰鹤有九臯翀碧汉马无千里不追风来曰运斤非郢未免伤痕师曰祇如诸方竖拂扬眉又得什么边事来曰片云横海岳樵子尽思归师曰怪来巖下虎特地暗惊人次参密云悟和尚其日巳晚便问夜宿投人时如何悟云者里歇不得师曰岂无方便悟拈拄杖师接住一送云看破也便出后参磬山修和尚修问那里来师云武林修云怎知我者里师云臭名难瞒修云污汝耳师便喝修云喝后何如师云犹是不知修云老僧不知汝知箇甚么师拟掌修云犹弄虗在师礼拜一日修云今时学人不肯着实用心所以法门寥落师云虽然如是大约过在知识如黄龙南公不得慈明和尚痛折云何得知道出常情X修云岂口传耳授之所得耶师吐舌又一日入室修云我疑你不会廓侍者与华严相会因缘师云不但和尚疑某甲尽大地人疑某甲修曰尽大地人疑你则可莫使老僧疑你师曰恁么则某甲罪过修曰只如兴化与旻德宾主四喝化曰适才若是别人三十棒一棒也饶不得何故为他会一喝不作一喝用那里是他会一喝不作一喝用处师曰放某甲别通箇消息修曰不要下语师遂颂曰宾主相逢纵夺家喝下从云见活蛇棒头突出通无犯岂作亲承解撒沙修然之师开法中山石湫乃过报恩谢法修将如意付曰此是老僧四十年用不尽底将去揩磨不得有忘师秉如意入堂曰者箇是堂上老人为豫上座作用不尽底公案敢问有同相证用者么良久击板头一下便出上堂若论此事心不可求智不可学揑断百匝千重于中下机一时飏却突出孤危方教峻峭都卢收拾将来非心非色非如非异要用即用要舍即舍要行即行要藏即藏拟思一毫地便落生死关头到者里作么生相救得复曰五蕴山头自在身了然物物应天真顿教直下无思议玄要全分见本人卓拄杖一喝示众十五日巳前汝诸人放出山水十五日巳后汝诸人坐断柴头正当十五日山僧看破汝诸人一着要出出不得要入入不得出不得入不得火里眉毛乌历历自家鼻孔急须参碧眼胡僧恒面壁师一日开山次握枯藤于手谓僧云此X是曹家女僧云却少箇谢家郎在师曰但得有女何愁没郎僧云也要完全始得师度藤与僧僧拟接师即掷下云却不相当僧问三更月落古殿灯残有一箇没面目人来如何相见师曰笑杀人笑杀人曰和尚笑箇什么师咄云问头也不识僧问如何是诸佛出身处师云须弥倒卓半虗空曰如何是透法身事师云猢狲吞大象僧问如何是虗空师云你亦在里许僧云某甲不见虗空师云者瞎汉好与三十棒示众石里压油水中取火不是动转劳人祇贵当阳吐露赵州老子太惺惺切忌道青州布衫重七斤僧问明月堂前花开枯木是宾家句主家句师云石女哭苍天僧问天不盖地不载甚处安身立命师打出方丈次日又问某甲昨日喫棒今日和尚痛否师复打出顺治丙戌冬预计逝日说偈辞众窆全身于山门之右天童忞禅师铭其塔师着有宗门成范四卷并语录行世杭州南㵎理安箬菴问禅师吴江俞氏子父羡长先生晚忧无子于鹫峯寺建无遮大会百日应祷而生幼失恃病甚饮酒不自好年十六始自惊曰柰何使身心无措足之地哉奋志读书一日偶过山寺见楞严经云此身及心外洎虗空山河大地咸是妙明真心中物有疑特走谒磬山修教看父母未生前本来面目话一日修与客立㵎边提金刚经师开口修蓦札云如何是其心当时不觉自失二十四岁姻事苦X逼竟宵遁至武林投南㵎法雨大师脱白尝夜跪佛灯下单提父母未生前本来面目话不契决计参方闻金粟悟和尚在北禅𦝫包赶入吴中得蒙痛棒垂示复上磬山又遇山茨际公同在山中五更闻得一阵风声疑情顿释目前净躶躶地了无一法当情直是通身庆快作偈云千元万妙隔重重箇里无私总不容一种没絃琴上曲寒崖吹落五更风呈修修云玄妙即不问如何是不隔底句师拟对被棒者里却又去不得修见师疑滞示一颂云千波万浪隔重重识得源源处处通根境脱然全体用拈来物物始从容师看颂亦自了了却是临机不得活脱自由一日颂百丈併却咽喉唇吻云併却咽喉唇吻三人口濶一尺夜半露柱相逢横吹无孔铁笛呈修修云露柱还有口么师云炽然说修云道得一半师云和尚又如何修云此问复何来当时被者一拨直下如团热铁火相似次日呈似修修云不得烧却眉毛师便喝修云却烧却了也师转身云看者老汉一场败阙便出上堂望剎竿便横趋而过犹是不唧𠺕汉电影里穿针弓弦上走马也须是箇衲僧始得匙挑不上底如稻麻竹苇千札不回底亦如稻麻竹苇截断天下人舌头即不问如何是汝诸人全身独脱句举拂子云漫天网子百千重上堂我者里禅无你诸人歇足处无你诸人依傍处无你诸人计较搏量处直下如一团热铁火燄相似你才拟歇足烧却脚跟了也X才拟依傍燎却眉毛了也你才拟计较抟量自已早打失眼睛鼻孔了也你若总不恁么又有什么气息凑泊也凑泊他不得躲避也躲避他不得除是你勐烈提取始得道箇勐烈提取巳是蹉过多时也到者里你诸人作么生顾左右掷杖归方丈雪峤信和尚至问你是那边为甚么又在者边师曰一点墨水两处成龙信曰不会兴云作雾在师曰今日放大师过茶次信曰我平日只教人诵金刚经师曰多少人错会大师意信曰直饶不错会大远在师曰大师莫瞒人好山门前行次见狗子吠信曰者无佛性底东西师曰却搔着大师痒处信大笑师亦大笑大众作礼次信左右顾视众伫立信曰都是老实头师曰大师面前谁敢出手山茨禅师问释迦掩室净名默然尽属化门边事不落今时请师道一句师曰未问巳前答了也曰阿谁证明师曰十字街头廖胡子又问先师不了事你我共知作么生与先师了却师曰苍天中更添冤苦曰非兄不委师曰逢人切忌错举又问十年同学唱拍板不相离此去理安兄还见我否师曰无人处斫额相望曰渠无面目望箇甚么师曰草贼大败问拈椎竖拂即且置斩新条令道将来师曰一掌一握血曰须老兄始得师曰是我罪过又问谈玄说妙先哲所诃瞬目扬眉今时禅弊去此二途如何是兄的的为人处师曰我不教坏人家男女曰忒煞婆心师曰龙蛇易辩衲子难瞒僧问大悲X千手眼那只是正眼师云急水滩头下钓丝僧问对面不识时如何师云刀斧斫不开问如何是法身三种病师曰灸疮瘢曰如何二种光师曰觑着则瞎问大彻底人本脱生死因甚命根不断师曰螺蛳吞却鸭顺治乙未夏磬山解制后师将方丈所有器皿各具手书分送诸方为遗念乃杖钖出游至武康报恩扫塔晤琇禅师备托法门大事预定逝期于九月二十七日行至吴江寓应天寺如期坐逝门弟子迎龛塔于南㵎弘觉忞禅师为之铭塔语录奏请入藏外有续灯存稿行世湖州报恩玉林通琇禅师蓉城杨氏子童子时一长者令诸晚学各闭目一回反观念起众童子各言起念毕师良久云某甲反观无念可得参天隐修和尚于磬山命充侍司随堂坐香一夕未开静即进方丈修见云今日香完何早师云自是我不去坐香修云见甚道理不去坐师云即今亦无不坐修蓦拈案上石屋录问云者箇是甚么师云却请和尚道修云你不道教老僧道师云情知和尚不敢道修云石屋录我为甚不敢道师云随他去也修云赃诬老僧师者里透不过直得大泪如雨一晚目不交睫立修单侧竟忘入寮至五皷修唿云不用急我为你举则古话当初有箇庞居士初见人时也似你一般孤孤逈逈开口便问人不与万法为侣者是谁马祖当时为甚蹋向前一步云待汝一口吸尽西江水即与汝道师X云某有一颂修云汝颂云何师呈颂云不侣万法的为谁谁亦不立始亲渠有意驰求转暌隔无心识得不相违修云不问你不侣万法要你会一口吸尽西江水师于言下大悟廼拂袖而出自后凡有征诘皆当机不让修深肯之师掩关蓉城江干修迁武康报恩连书促师云老僧在报恩精神日不如前当知我必不久人世得书即来有最要语分付师得书破关诣修不作礼近前叉手云狂儿国土父不容过者箇峯头还是老汉住处么修云你且站下脚与你道师蓦掀倒香案而出修高声云将拄杖来师遥应云剑去久矣次日修上堂维那拟白椎师喝住云待我问了话白椎便问云昔日大唐国里无禅师而今国里还有么修拈拄杖作打势云看棒师便喝修亦喝师复喝一喝转身云不是狂儿多意气祇因曾透上头关便出修喝一喝师亦喝遥闻维那重白椎师乃高声云叹死气住报恩上堂拈拄杖曰奇特因缘须奇特人拈出惊羣句子于惊羣处举扬今日既遇奇特人有奇特缘真是惊羣处举惊羣句且道惊羣句作么生举蓦召大众曰吴中石佛大示众举道吾每执木劒因缘云吠虗逐块韩卢齩着半醒半醉汉子终不免大家草里辊道吾若于者僧才欲取劒便一脚蹋翻傥其知非不惟令彼顿易皮毛自亦头正尾正那堪不示本分草料木劒竟成戏具示众透脱末后牢关云菴正骂洞达历祖纲宗妙喜犹呵X汝等诸人趣向者箇法门大须仔细前谿水急鱼行涩后岭风高鸟泊难示众举殃崛摩罗产难因缘云且道世尊者两语是箇什么道理得恁么灵验救得人家产难蓦喝一喝云莫做梦山僧为汝诸人说箇譬喻恰似人来买生姜世尊乃与他一大把人参其时将去竟作生姜受用带累人乱齩嚼吞了吐不得吐了吞不得如今者里有不乱齩嚼的出来山僧与汝三十拄杖何故世尊当年折本山僧今日与他上利示众举唐州大乘遵禅师上堂云上来又不问下去又不疑不知是不是是即也大奇师云其时无量大众一时成道师问行堂饭桶里多少达磨眼睛堂罔措问火头三世诸佛向火焰里说法还端的也未头亦罔措师指旁立一僧云惟有者箇师僧解答话便归方丈师问僧树凋叶落时如何进云不隔一丝毫师云机不离位堕在毒海僧喝师便打居士问明知日用不离者箇为什么道不得师云知之一字众祸之门僧问昔日高祖道海底泥牛衔月走巖前石虎抱儿眠铁蛇钻入金刚眼崑崙骑象鹭鹚牵意旨如何师曰好儿终不使爷钱示众山僧说得一篇好佛法悬在雨花桥上大众各自看取良久曰伯乐曾三顾千金谁解增赠君君不纳完璧倚枯藤示众老窻败屋纸帐青灯此中有人得些子意味否夜来风色峭酿雪巳三分僧问如何是本分事师曰管人家烟沖大小僧问挝鼓鸣钟X所为何事师曰换人眼睛师初主报恩齿最少道望四驰顺治已亥春诏迎入京命住万善殿御驾亲临师陞座举西余端村里师子话下座上大悦赐大觉禅师紫衣金印是年师告假还山次年秋上于马上有省连诏敦请至京日穷玄奥又诏师为一千五百僧授菩萨大戒加封普济能仁国师康熈乙卯秋示疾说偈而化寿六十二坐夏四十三门人奉全身于天目东坞塔号璚云保和殿大学士王熙为撰铭语录奏请入藏南岳绿萝山茨际禅师邗之通州李氏子儿时父遇相师云尔子骨格太清年未必永乃舍之出家初侍东隐若昧法师听讲有会礼辞参方谒金粟悟和尚一见便问客散堂空时如何悟曰是甚么时节师便喝悟便打师又喝悟又打师礼拜云今日起动和尚上磬山参修和尚问昔日闻风今日觌面觌面一句请师分付修曰你试道看师便礼拜修云也当不得师转身便出一日修问只如百丈于马祖喝下得箇甚么师云若有得即钝置马祖也修云他道三日耳聋聻师云某亦不可更作野狐精见解修乃休去一日修问古人道有句无句子如何会师云石长无根草山藏不动云修云如藤倚树聻师云吾常于此切修云树倒藤枯又作么生师低头而出黄端伯司理请住东明祖庭师云闻居士开先有省推倒庐山是否士云还见庐山么师云待你扶起士云乍唤东X明师云作家作家士休去少顷士问大师一向在甚么处住师云居士道山僧即今在甚么处住士云出此门不得师云居士还出得此门么士拟议师云却是居士出此门不得住绿萝上堂山僧者里也不论玄也不论妙也不论禅也不论道只要你们生死心破生死心若不破便是阎王老子面前喫铁棒的公招所以云参须实参悟须实悟阎罗大王不怕多语不劳久立珍重住南源示众诸方有玄妙禅有性理禅有细腻禅有逐日常进禅有休去歇去禅有大法小法禅与人理会与人齩嚼山僧此间且无如许多禅只有远祖百丈大智禅师留得一把钝铁锄头逐日要人使用使用得纯熟若到力忘于已手忘于心目前不见有可开之田脚下不见有可立之地忽然锄转山河大地百杂碎露出当人双眼睛大众即今把柄在阿谁手里蓦掷拄杖云当阳拈出大家看僧问大死的人却活时如何师云唤来与山僧洗脚问如何是学人转身处师云速礼三拜如何是学人亲切句师云分明记取僧问古人云三千里外逢人不审逢甚么人师云不是别人崇祯戊寅师登南岳爱祝融之胜止掷钵峯下结茅而居葢虎穴也了不为意桂林王闻而异之亲至问道遣内臣侍候不绝于路愿迎入宫坚却之不得輙密迹去王不怿而焚菴祝菴前石榴树曰南来僧果有道耶树即冬实未几开花且结实王乃益加敬信访师卓钖处X折节步行三百里就见之复为建菴供养僧问如何是超佛越祖句师竖拄杖曰向者里荐取僧便喝师便打僧拟进语师连棒趁出僧问如何是学人安身立命处师曰待山僧有安身立命处即向汝道僧问手握利劒因甚猢狲子不死师曰全承渠力甲申春流贼蹂躢三楚山中日食不继採薇救饥悞食野芹同食二人皆觅疗师曰何必尔遂端坐而逝门人奉全身塔于绿萝箬菴问禅师铭其塔语录奏请入藏外有南岳禅灯录正法眼藏续集行世阳山松际印中通授禅师乌程严氏子年十七投道场山脱白参磬山修和尚示狗子话力参久之一旦闻画眉声有省趋见修修竖起拳曰道道师曰板鸣也请和尚赴堂修可之崇祯九年出住南麻明庆迁崇义后继席磬山上堂门对千峯碧溪沿一迳幽更求玄妙旨拨火觅浮沤遂下座师性恬退以应对繁未几辞去隐于阳山僧问如何是和尚悟处师曰瞒人不得又问如何是诸佛出身处师曰殿角鹁鸠啼僧问雪峯陞座辊出木毬玄沙捉来安住旧处因缘师曰阳山不妨再辊便入方丈僧问二十五圣本无优劣为甚独选耳根圆通师曰翠为毛死诀众偈曰昔人五十知非予年五十知止莫云日出事生须信分明直指掷笔而逝雪峤信禅师法嗣杭州积翠唯一润禅师浙之梅东人族姓杨年二十X三出家完具徧参真寂黄檗博山金粟诸老宿俱有机契三十五参雪峤信禅师于不动轩言下投机历随匡南开先数载后信开法禾之东塔举师为第一座送入座元寮便问首座何不道取一句师与一掌师至匡南得蒙印可遂呈心灯续焰偈曰不动轩中话巳遥开先三度夺高标福城东畔西风急一掌酬恩首座寮丁亥春信迁云门师养病于鹿城祇园八月信逝讣至日师大恸伏枕草嗣法书上供座前顺治丁亥九月十九日示寂塔建菴之后越州云门彻崖宏歇禅师楚黄游氏子投庐山西林脱白参云门信于开先一日信谓众曰我有一句子净尽无道理黄叶树头空金风到薜萝有人下语亲切为云门第二代众下语不契师曰不是某甲几作话会信曰不作话会又如何师退身曰罪过了也信曰老僧也分一半信示寂后请师继席信三週师拈香曰三年得活真消息拈出耶溪水逆流不是岭南𢹂去事快如风雨任人收过紫云上堂过江江浪起入竹竹竿斜僧投寺里宿贼打不贫家山僧今日无端着贼还有共相捉败者么一僧出师打曰贼身巳露乃曰古人道相见不扬眉君东我亦西红霞穿碧落白日绕须弥他古人相见具相见底眼山僧与紫云十载同参今日借路经过相见一句如何举扬紫云影里歌声滑秦望峯头和得齐师示寂于顺治丁酉九月初十日世寿四十八僧腊二十X衢州明果形山宏淖禅师楚安陆陈氏子参云门信于径山问如何是佛法大意信曰无恁么事且坐喫茶师曰今日亲见明眼尊宿信首肯之即题像赞源流付嘱师开法天溪衢州天宁乌石明果绍兴大善云门海盐鹰峯上堂僧问垂丝千尺为钓狞龙勐虎当轩如何回避师曰照顾性命曰恁么则某甲丧身去也师曰山僧今日罪过乃曰识得一万事毕此犹是法身边事须知法身向上有事在雨落地上湿天晴日头出恁么悟去犹较天溪半月程康熈甲寅二月初四日师于天宁坐脱弟子迎龛建塔明果寿七十六腊五十三庐山开先山鸣弘璐禅师解制上堂风萧萧雨萧萧行脚高流心莫焦拈来钵袋从头看生涯只在旧时瓢开先一期解结且喜太平结则虗空合聚解则大地平铺一任伊东去西去又谁管胡来汉来肩担日月脚踏水云行行入佛祖家乡步步踏祖翁田地放旷随缘逍遥自在拈棒云住住忽遇着箇咬猪狗手脚的撺出撩天拄杖当头把住不放行又作么生良久云三十年荐取僧问参禅贵了生死生死不了如何师云参僧云谢师指示师云屈杀人X正源略集X卍XXX正源略集卷第三维扬嗣祖沙门辑天台国清达珍编青原下宗镜三世幻休润禅师法嗣北京大觉慈舟方念禅师别号清凉唐县人族姓杨年十岁投金台广德大慈老宿披剃自念生死事大受具历穷性相宗旨知非的要遂往少林参幻休润和尚润问甚处来师曰北方来润曰北方道法与此方如何师曰水分千派流出一源润曰恁么则何用到此师曰流出一源水分千派润可之即命典维那师掩关五台昼则一食夜则孤坐久之自念差别智不可不明乃肆游诸方一切苦行人所蹙頞者师皆亲历后至石城精厉过分双目忽盲师曰幻身非有病从何来将身心一时放下硬坐七日双目复明师应请住禾之东塔豫之云居匡庐陞座打相曰会么若向者里会得不妨稳当若乃外求反被者箇碍在山僧昔在古道处看他七处征心自觉虗豁豁地若非面壁巖前裂破达磨面孔未免依样葫芦未有了日大众祇如达磨是何面目也须亲见一回X才好于东街西市说黄道黑免得遇家里人露出破绽且道阿那箇是家里人拈拄杖曰见面不如闻名掷拄杖下座后欲投老台山越中缁白力挽师归宝林道场示寂后法嗣湛然澄公迎龛塔于显圣南山之麓廪山忠禅师法嗣建昌黄龙寿昌无明慧经禅师抚州崇仁裴氏子诞时难产祖父诵金刚般若而娩因名经初生颖异长貌苍古九岁入乡塾便问浩然之气是箇甚么塾师异之长依廪山忠和尚出家常疑金刚四句偈必有指据偶见傅大士颂曰若论四句偈应当不离身不觉释然遂辞廪山隐峩峯甞登绝顶顾盻而作偈曰踏上云头第一峯眼中广博小虗空当时欲见无由面今日相逢处处同结庐三年人无知者阅传灯见僧问兴善如何是道善曰大好山师日夜提撕至忘寝食一日因搬石次坚不可举极力推之豁然大悟即述偈曰欲参无上菩提道急急疏通大好山知道始知山不好翻身跳出祖师关遂往廪山呈偈忠和尚即为印可始许薙发受具自此服勤左右日夕温研影不出山者二十四年出住宝方时年五十一矣上堂挥尺一下曰宗乘中事难以措辞大道门庭争容拟议等闲垂一机如大阿锋离匣逢之者死不移时似涂毒鼓受槌闻之者丧不旋踵所谓妙峯峻仞野兽难藏宝树晶光灵禽莫泊其用也单赶金毛X归野窟直追铁额入深山扫天下之狐踪拂人间之孽屑提堕坑落堑之类揭迷封滞殻之流其功也使法界世界虗空界一体同观俾佛道人道地狱道万法融会虽然如是犹未为向上事且道出格限量外一句作么生道正令不行先斩首大机一拨圣贤悲久立珍重上堂真正龙象子有时提得起放不下有时放得下提不起不弄死蛇头要捋生虎尾有时跨上金毛背自然足下清风起会么水不涸兮鱼自在山青幽处鸟安详僧参师问赵州道台上婆子我为汝勘破了也毕竟勘破在什么处僧曰和尚今日败缺了也师曰老僧一生也不柰何好教你知若实会举似来看僧拟进语师打一棒云者掠虗汉上堂有始无终衲僧活计有终无始衲僧常规有始有终衲僧家具无始无终衲僧巴鼻透得一句生死自在透得二句来去自由三句透得可以为人天师四句总透得可以为佛祖师大众且作么生透良久曰五虎凌空攒玉兔二鸾翀汉趂金乌僧问和尚因甚不行脚师云木马休鞭横两腿铁牛不索莽低头白鹤啄鱼颈项直班鸠唿雨嘴头钩会么僧无对师曰行脚去上堂抽筋不动皮换骨不见血筋骨一齐空游行不倒跌达磨大师解灭不解生释迦老人解生不解灭要知生灭不相干除是当年干矢橛喝一喝僧问未相见时如何师云今日不答话进云相见后如何师云向道不答话僧又拟伸问师即X打云钝置杀人师住宝坊峩峯寿昌三剎别建菴院二十余所七旬尚混劳侣耕凿不息丈室萧然惟作具而巳益王向师道德深加褒美每叹曰去圣时遥幸遗此老万历丁巳腊月七日师自田中归谓众曰老僧自此不复砌石矣众皆愕然除夕上堂曰今年只有此时在试问诸人知也无那事未曾亲磕着切须痛下死工夫复曰此是老僧最后分付着大众切宜珍重新正十三日示微疾遂不食曰老僧非病当行矣大众环侍不怿师以偈谕之曰人生有受非偿莫为老病死慌可笑无生法忍将何业识消亡一时云净祥光发佛祖聊安此道场十四日书辞道俗十六日作举火偈曰无始劫来祇者箇今日依然又者箇复将者箇了那箇者箇那箇同安乐复命侍者代为发火宣偈次晨取水盥漱拭身曰不必再浴廼索笔大书曰今日分明指示掷笔端坐而逝茶毗火光五色顶骨诸牙不坏即于本寺方丈建塔青原下宗境四世大觉念禅师法嗣越州云门显圣湛然圆澄禅师会稽夏氏子母梦僧入室而娠长为邮卒因传符踰期惧受辱走投隐峯峯示念佛底是谁三昼夜辄有省后谒妙峯剃落依三载一日看干峯示众话遂冰释无疑即颂曰举一举二别端倪箇里元无是与非雪曲应稀人会少独许韶阳和得齐二老何曾动舌诸人徒自攒眉拟议X鹞过新罗刻舟求劒元迷值大觉慈舟老人说法于止风图师趋座呈所见求决择舟问止风图向青山近越王城傍沧海遥时如何师曰月穿潭底破波斯不展眉舟又问洞上宗旨师呈颂曰五位君臣切要知箇中何必待思惟石女惯弄无针线木偶能提化外机井底红尘腾霭霭山头白浪滚飞飞诞生本是无功用不觉天然得帝基舟曰语句緜密不落始终真当家种草也参云栖栖举高峯海底泥牛话问内有一句且道是那一句师推出傍僧曰大众证明栖颔之僧问古镜未磨时如何师正色厉声数其往事僧作瞋告辞师曰且磨者一点着僧礼拜鸳湖谒问目前无法意在目前其旨如何师曰闻令师出关是否曰不是目前法非耳目之所到又作么生师曰请出我要止静湖便出师在云栖因师送亡僧回栖问众曰亡僧迁化向甚么处去师出众曰谢和尚挂念上堂老僧没能柰行动少自在齿缺不关风心直兼口快昨夜撞倒须弥山直得帝释天尊龙牀宝座去了半块且道山僧恁么举扬是何道理良久曰大似三江人唱曲上堂擎杈和尚时中擎条木杈道得也杈下死道不得也杈下死一日被人藏过便双手托空张口㘞地者老汉将谓多少奇特元来离却杈子便伎俩巳尽山僧即不然借得人一柄拂子东拈西弄今日巳被讨去了遂竖指曰幸有者箇不从人借的甚是现成而复人人有分未证底X证取好师历住显圣光孝径山东塔诸剎一日过天华寺示众后有僧告假师曰老僧今晚亦欲起程至夜半遂右脇而逝时天启六年十二月四日世寿六十六僧腊三十八门人奉全身塔于显圣寺南钵盂山之阴寿昌经禅师法嗣信州博山无异元来禅师因登厕覩上树人大悟见寿昌昌曰近日如何师曰有箇活路祇是不许人知曰因甚不许人知师曰不知不知上堂第一义作么生观佛法二字不可黏着黏着则埋没慧命入荒田不拣草犹较些子博山当日在佛法中头出头没蒙先师亲垂只手提挈在净白地上仍被净白为碍不免将脚跟下一片地抛向他方不可说不可说世界之外然后向太虗空翻觔斗孤标独立始得些子实用今日与诸昆仲相见譬如白日攫金诸人历历见博山博山总不见诸人还信得及么诸昆仲若见明此事须在高高山顶立深深海底行撞破虗空始能捕空捉影博山记得亲近先师犹骊龙颔下探珠勐虎喉中夺雀今日不免贵买贱卖去也诸昆仲还有估价底也无良久曰也不可当面错过上堂说箇佛字好与三十棒杖头有眼明如日说箇法字好与三十棒优钵无根满树花说箇禅字好与三十棒分付老卢高着眼说箇僧字好与三十棒莫教流落在天涯过得潇湘渡口便知清白人家管甚烟云埋X没从教黑豆生芽翻思昔日云门老卸却铁枷真箇好一棒打杀贵太平免使儿孙落荒草诸昆仲开眼说梦醒亦是迷白酒青盐我乃是谁寒冰烈火痛下针锥今古几多伶俐汉分明辜负一双眉复笑曰博山罪过上堂卓拄杖曰转山河归自已月明当户照转自已归山河风冷压山居撞钟撞着老僧心祥云从地起钟声为甚么披七条衣宝葢自天垂总不恁么道又作么生不是家乡客徒劳话岁寒此五种见地虽则赏罚分明也要诸人委悉有一人在蕴界屏处说非法语有一人在净白地上涕唾有一人拨草瞻风搀行夺市有一人露盘卓斝解作家方有一人针拶不见血火烧不知痛病在膏肓不堪疗治有人于此简辨得出博山分付拄杖子一任天下横行其或未然卓拄杖曰楖𣗖横担不顾人直入千峯万峯去崇祯三年示微疾誾首座问和尚尊候如何师曰尽有些子受用座曰还有不病者么师曰热大作么座曰来去自由请道一句师书历历分明四字掷笔而逝寿五十六塔全身于本山建州建阳东苑晦台镜禅师别号湛灵潭阳冯氏子生于万历丁丑幼从虎啸巖一心受业后参寿昌经一日偶阅维摩经至此室何以空无侍者维摩诘言诸佛国土亦复皆空豁然悟入述偈曰识破不值半文钱可怜摸索许多年宗流尽是欺心汉说甚西来别有传昌阅之即印可上堂佛法本无多南辰贯X北河都来三七字降尽鬼神魔良久顾众曰会么老瞿昙一生黄金高北斗买不得箇人笑及至末后拈枝花惹发饮光特地觑破却将从上祖宗家产一时俱籍没却究竟有甚么风流我试问你英灵男子自有本分不为人欺瞒的活计又当如何除日上堂僧问寿昌和尚临七十岁夜示众曰今年只有斯时在试问诸人会也无此莫便是老汉先分付的末后句否师曰杓卜听虗声熟睡饶谵语曰在新长老分上又作么生师曰击破寒潭月痴猿何处窥曰作家亲父子别有不传传也师曰靴头绽线脚指何知乃曰百岁翁翁失却父当堂独坐没尊卑东村王老夜烧钱打鼓小儿失却椎到者里生死谁知折合性命作何以归蛙盆打破啾啾閙庄周梦蝶乱飞飞噫嘻嘻灯笼露柱谩自依稀上堂师良久曰千古万古事当不得我眉毛纵一纵当不得我额头点一点当不得我拄杖子卓一卓当不待我震声喝一喝你若不会灯笼露柱替你下涅槃堂且道为甚么如此立地死汉有甚么救处一日示疾以手指巖下曰此处可以埋我有行者问曰试或死了埋了又作么生分发师笑曰恰好恰好者再问师巳脱去时崇祯三年七月十三日也寿五十四塔于所指之巖石下建昌府寿昌閴然谧禅师参先寿昌于峩峯示以父母未生前话一日推磨失手触磨盘有省占偈有本来面目不须寻一点灵明亘古今之句呈昌昌颔之X师甞作赵州无字颂曰泰山倾倒压蟭螟气绝心灰识浪平不是泥牛开只眼焉知勐虎坐中厅后祠部海岸黄公请师继席寿昌顺治已丑示寂寿七十一塔于本山鼓山永觉贤禅师幼习儒年二十补邑诸生读书山剎中闻僧举南泉斩猫公案忽有省诣董巖参寿昌经和尚求决择昌曰此事不可于一机一境上取则须是百匝千重垂手直过尚当遇人所谓身虽巳在青云外犹更将身入众藏因勉看云门干屎橛语过十余年往寿昌落发一日问寿昌如何是清净法身昌振衣而立师曰祇此更别有么昌拂衣便行时身心豁然如开千重锁相似入方丈礼拜不及启口昌打三棒曰向后不得草草后过延平津闻僧诵诸佛謦欬俱共弹指顿超前解乃彻见寿昌用处作偈曰金鸡啄破碧琉璃万歇千休祇自知稳卧片帆天正朗前山无复雨鸠啼上堂老僧无伎俩祇打鼓山鼓不说禅与道不论佛与祖甜瓜现成甜苦瓜现成苦露结必为霜云腾必致雨看来万法仍旧自然超佛越祖千圣既皆如是老僧何用重举然有一事报君知也要大家看取昨夜捉得石乌龟天明看时原是螺江女闻谷大师入塔请上堂师顾众曰你等还知闻大师住处也未莫是鼻孔里安禅眉毛下𨁝跳么莫是清风度廊下秋月转檐前么莫是红霞不离碧落白日祇遶须弥么恁么说话似则也似在则X未在蓦竖起拳曰元来祇在老僧拳头上要与诸人相见挥案曰一音演说随类各解收拳曰忽化作出海金龙直透青霄去也你诸人莫认驴鞍桥作阿爷下颔上堂正脉难通邪见易炽超佛越祖看来总是阶梯妙唱玄提即此便名窠臼白云巖下多沉出格之英芳草渡头久滞他乡之客所以曹洞门下别设宗趣金凤抟空不止须弥顶上铁牛驾浪偏入大海波心不犯当头犹贵转身有路行于异类直须足下无私示张二水相国我宗无意识领略的禅无逐段商量的句直要向全无缝罅处透入通身脱落后承当其或未能顿领始有看话头等法葢是死尽偷心庶几天光自发近日宗风大变率尚虗头师徒授受专学答问拈颂甚至饮酒戏笑自谓我宗门下不受绳检不拘小节视吾辈劝勉直以为老婆禅呜唿魔鬼兴妖静思良可痛哭顺治丁酉十月十七日示寂寿八十塔建本山青原下宗镜五世湛然澄禅师法嗣绍兴府明因麦浪怀禅师山阴黄氏子五岁驱乌天王寺十七秉具云栖游讲肆有声闻宗门事遂参云门湛然门问见犹离见见不能及如何是见不及处师下语无当乃再拜求示旨要门曰者里无甚旨要汝时中但看箇见不及处自有所诣师参究之久愈觉茫然一日看云栖举海底泥牛衔月走话问众时X云门推出傍僧曰大众证明师忽然有省走见门门即席拈盘胡桃曰我用处不换机你唤他作甚么师一掌扑落门曰汝适来道佛祖舌头瞒你不得一盘胡桃汝便被他瞒也寿圣师问门如何是临济七事随身门答云云师以手掩门口曰休将闲学解埋没祖师心门大怒曰汝探头太过了师惊疑定林上座问曰大德尊号师曰麦浪定曰无风时向何处安身立命师于定面上轻摇一扇定曰未在师曰三尺浪高鱼化龙痴人犹戽夜塘水门曰虽然麦浪善行劒刃上事若无后语二人都成布袋里老鸦何故机不离位堕在毒海师于此顿释寿圣之疑开法梅墅古弥陀寺上堂昨日是人日今朝是谷朝斩新一句子莫认驴鞍桥汝等欲将我新年佛法偿他旧日陈债好向山僧未陞法座诸人未到法堂时一眼觑破巳落权乘那堪拈椎竖拂说妙谈玄若有箇汉子出来掀翻法座喝散大众还可救得一半其或未然山僧自救去也卓拄杖下座示众篾穿乌龟殻箇箇空索索棒打石人头击击向嚗嚗独有衲僧行履从来不受穿凿昨夜泥牛生两角师侍湛次湛曰灵虗有吹毛偈汝批判看师曰借劒看灵以手作斫势师曰是白铁灵曰我适才桥上见僧打碎了箇钵盂师曰好败阙湛曰且喜灵虗脚跟稳密其如麦浪气宇如王龙门佛日石雨方禅师初出家随老宿专修净土一X日挝木鱼子笑曰不特西方可生东方亦可生矣宿曰未是汝到家处示以三不是话师钝置疑碍横生胸痛不止遂参云门湛湛曰参禅图大安乐岂是苦得来的纵苦得来也是苦禅参他作么师如暗得灯自此工夫踊跃谒博山憨山黄檗诸老谆谆以死工䇿励再参湛老和尚结同志不语限七日彻证一日闻湛上堂曰放下着忽觉疑情冰释口占偈曰平空一掷绝踌蹰转眼风波彻太虗会得竿头舒卷意放生原是钓来鱼湛问如何是一口道不尽底句师曰晨昏礼拜和尚也是寻常事湛曰赵州道无意作么生师信口颂曰家家有幅遮羞布放下便能当雨露独怪当年老赵州掷去头巾顶却裤湛大喜付以断拂一枝故师自号断拂上堂举拂云此是第二义复举曰此是第三义百义千义万义咄有甚么交涉若是箇汉才拈起斧子从教斧子讴歌放下鉏头直得鉏头作舞那管江南江北瓦砾荆棘如或未然也要披苔剥藓读残碑续断碣免使碌砖瓦砾七片八片泥金刚努目木罗汉攒眉上堂有物先天地将甚么作眼无形本寂寥举拂曰者箇是甚么能为万象主天际日上月下作么生不逐四时凋瞒历代老古锥即得普明者里也有一偈无物先天地有形本寂寥不为万象主常逐四时凋于傅大士边会得百鸟衔花天人送供于普明者里会得𦝫缠八斗肩挑担二虽然若得江南风气暖梅花何必待春开上X堂若要举扬箇事直须四方受敌八面当机鴈过长空会得横抽宝劒云归远岫明他脑后钳鎚若是以言遣言以理遣理忽然撞着无手人行拳无舌人解语便道是格外之谈无义之语若要与他施主福慧双圆水也消他不得上堂选佛场开只要箇心空及第的人既是其人便能善通消息若一机一境问答语言转身拂袖以为能事教山僧何处与汝分箇优劣你又何处会得舌根谈而不谈的道理所以一入门来便死在佛日语下要见佛日重辉也大难在还要见佛日重辉么倒跨黄鹤峯何须问弥勒越州显圣三宜盂禅师武林丁氏依真寂脱白参云门澄进堂打七有省一日入室澄问如何是一口道不尽的句师曰问取典座澄即为印记上堂新丰一句当阳道破不涉唇吻巳成露布细雨蒙蒙黄花满路打失衲僧鼻孔忘却邯郸故步古镜台前几错悞顾大众曰露小参牛头未见四祖百鸟衔花见后野鬼飞沙堪笑长汀布袋子却从閙市作生涯召众云归堂喫茶康熈乙巳十月初八日语侍者曰三日后吾行矣者曰和尚尊候甚安何云便去师曰看老僧登场一笑而逝于显圣前冈建塔绍兴府东山尔密澓禅师会稽王氏子生而雄伟力能仆牯家贫未甞读书然日诵金刚经不由师训似解其理谒贞白珊和尚于大慈决志力参殆忘寝食偶往德清探友舟中闻锣声豁然有省偈曰锣震空X身世观音独露身泥牛衔月走木马报新春时年二十七父兄逼以婚潜往开元投贞白大师剃落服勤数载领性相二宗非其好辞白参云门湛老人恍有宿契师呈闻锣因缘门曰汝夙有善根故得随观音入道命充维那一日门上堂曰放下着师因此全身脱落作偈曰夜半霜寒月忽低行人到此尽迟疑翻身踏着来时路默默星辉斗柄垂门嘉其幽玄緜密适博山开法天界师谒之山与论物不迁旨征辨竟日了无窒碍山曰江南佛法洵自有人住弥陀寺上堂未出蔷薇洞时有一句子从剡溪流出三江鼈子门外倘有过钱塘拾得者不妨人天众前拈出验看如无山僧唱菩萨蛮去也良久喝一喝曰千里乌骓不易骑时首座出礼拜师曰你在弁山拾得箇陈年榾柮直饶满口道尽拈来好一炉烧却座曰者老汉犹作者箇去就师曰也要大家知绍兴上虞香雪菴具足明有禅师会稽杨氏子弱龄事亲至孝因父病危乃割股救之年二十二出家便参念佛是谁谒云门湛每承提训颇有发明次年闻僧举北斗面南看话疑情逼抑一日在殿经行举首见前山豁然大悟偈曰虗空粉碎无偏正大地平沉孰是亲从今了却相思债石虎泥牛笑转新湛见助喜后出住上虞之香雪示众云门活口德山辣手正眼看来二俱是丑验尽天下衲僧翻身落人窠臼不若本色住山饱飡饭了抖擞休管他家馊残但逞X自已风度有问百年巳后事如何阿呵呵乌龟飞入北斗石雨和尚问堪与佛祖为师佛祖又学箇甚么师曰佛祖聻石曰与佛祖为师聻师曰黄山谷后园种菜石曰不问佛不问祖不管你佛不管你祖速道速道师曰东邨桃树西陇梅花示疾日即念现禅师问古人道病有不病者如何是不病者师默然曰恁么便是那师曰三十棒领出自打曰临末稍头一句作么生师震威一喝曰不会曰不会会取好曰会后又如何师曰南山云北山雨时未有继嗣乃以如意法衣法卷寄石雨和尚付毒端道上座偈曰香柏支分秀随缘折一枝花开香雪远何必异苗为后示寂塔于显圣之南山洪都百丈瑞白雪禅师桐城杨氏子薙染参云门看拖死尸话疑情逼拶如挑千觔担子相似至广孝闻湛上堂有竖起嵴梁生铁铸放下面皮莫回顾犹如象王脱金锁若不如是何劫悟之语痛哭苦参工夫遂得成片一日湛举南泉斩猫因缘师忽领悟复结制打七至六日闻钟声大彻参金粟适上堂次师出众便喝粟便打师又喝粟又打师曰者老汉败阙了也便归位继席云门次移湖之弁山延庆蕺山白雀台之护国赣之崆峒后因南昌建安王钦师道望请住百丈上堂三尺氷河连底冻数株枯树尽银花太阳一出峯头外清潭依旧走鱼虾见色明心虽好事撒却时人几眼沙莫有清净宝目不受翳障者么X出来高鉴看僧出曰狮儿独吼云门里香象羣藏北斗中师曰嗄僧拂袖曰岭外彰牙爪去也师曰者野狐精师晚居崆峒时以禅版东敲西敲凡有僧请益亦禅版敲示之师住百丈第举百丈清规而重撰之时复荷锸与作务明春谷日示微疾诲众益笃谈笑自如三月十九迟明起浴谓侍者扶老僧入龛日正卓午吉祥而逝师生万历甲申十一月廿六日戌时崇祯辛已三月十九日午时示寂世寿五十八僧﨟三十八塔全身于弁山博山来禅师法嗣信州瀛山雪关誾禅帅上饶傅氏子八岁丧父母依景德寺傅公和尚出家一日见坛经火烧海底句疑之乃参博山来来令究船子藏身公案急切提撕偶入槽厂见磨鼻拽脱有省呈偈曰直下相逢处由来绝覆藏舌头原是肉嚼破也无妨来喜曰子可参禅也后作五颂请寿昌衲衣来曰宗门语句如满口含冰不曾道出水字子风骨太露更须死心一番始得师乃掩关穷践凡六载大彻源底开法瀛山时山荒𡉏师潇然作破院歌以自乐﨟八上堂直下承当是何话杷官不容针私通车马须弥高大柱堪题海天空濶桥难跨花隄柳巷尽穿开宝殿珠帘谁放下雪山夜半覩明星若到瀛山痛棒打靠拄杖下座上堂九十日期今巳满闭门作活事如何不会揑杀猕猴子重叠关山未易过大抵末法禅期真参罕遇X纵他意树抽枝未见心花开片虽然冷灰里岂无一粒豆爆还有不跨石门扶竖晏祖门风者么如无且向芦花深处宿月明穿过钩鱼台唐祈远孝廉请上堂远问如何是参禅入手处师曰一一踏翻始得曰如何是参禅得力处师曰把定干坤远礼退又一僧问如何是参禅入手处师曰截千人之头臂剜万人之心肝曰如何是参禅险难处师曰拆佛殿毁魔宫曰如何是参禅得力处师曰逆水船出顺水风乃曰诸兄弟者些答话虽是撇他闲骨董也不曾思索出来不见洞山初禅师云言无展事语不投机乘言者丧滞句者迷他家是透顶彻底人临机应用洒脱非常不似今人要句句投机却被言句碍杀径山道赵州禅只在口唇边山僧道赵州禅如神庙里签千掣千应万掣万灵初不曾安排古凶使人规避祸福也方山老人道得意者所说皆是失意者所言皆非若以是非得失而论古驳今山僧绾上眉毛一任诸方贬驳卓拄杖下座师以丁酉秋示微恙乃谢事南迈十月朔行抵瀛山遗书谢诸檀越时寿昌閴公自博山来候问和尚安否师曰你道我生耶死耶閴曰末后句也须分付师弹指一声微笑而逝师世寿五十有三坐三十七夏门弟子迎归博山建塔于莲花峯之右郁州嵩乳道密禅师泗州唐氏子年十四投景会剃染二十事包笠初历讲肆阅楞严至虽得多闻不成X圣果句叹曰不躭幻身世反躭幻学耶遂弃之参寿昌基隆次参云门金粟复参博山来和尚一日随众採茶忽覩㵎底白云飞起有契遂冲口说偈曰欲知来去处好看白云窝青山常靠倚出入也由他归举似来来见便问汝作甚么来师曰熟境难忘来曰即今一口气不来向甚么处安身立命师曰某甲终不通去处来曰莫便是你安身立命处么师曰终不作此见解来曰作与不作总不免老僧痛棒在出住淮安古檀度寺元旦上堂师卓拄杖曰识得一万事毕天得一以清地得一以宁君王得一天下平衲僧得一鼻直眉横设若一亦不立又作么生掷拄杖曰门帘忽被风吹去杲日光腾四壁清上堂寿昌师翁搬底是石块博山先师见底是一株树瀛山师兄径山师兄一等是口挂壁上老僧覩白云底聻顾左右喝一喝曰住住老僧见底诸人不知诸人见底老僧不知蓦起身曰慧炬三昧净光明三昧连击拂子下座福州长庆宗宝独禅师广州陆氏子六岁闻隣妪发愿来生童真出家见性成佛语遂触宿因坚出世志及披剃惟事苦参年十四有省复参石压笋斜出巖悬花倒生话遂得瞥脱三十出岭参博山来和尚来与语器之一日拈骑牛入佛殿话问师即呈偈曰贪程不觉晓愈求愈转渺相逢不是渠才是却颠倒蚁子牵大磨石人抚掌笑别有一生机不落宫商调来X见以为深入堂奥后辞来乃嘱曰我爱你见处清白向后不得辜负师拜别出住庐山次开法广之罗浮及长庆等处上堂竖拂子曰我宗无语句亦无一法与人既是无语句华首今日说箇甚么既无一法与人诸上座今日向华首覔箇甚么诸上座此是彻底相为莫要错过切莫踏步向前各人照管自已脚跟下莫要他覔江宁独峯竹山道严禅师顺庆大竹县沈氏子总角染衣南游初预讲肆一日走京口登凌云亭忽身心世界顿然一空遂罢讲往参博山来于天界典第二座山见师领众当机动合宗旨遂授名道严且嘱曰汝当以道法严持也上堂蓦拈拄杖曰一滴水作大海之波涛一点尘徧大千之境界连卓三下曰天不能盖地不能载本分衲僧只是寻常无为道者合当如是毕竟据箇甚么道理便得恁么行径良久击禅牀曰对月思玄度临风忆谢公上堂击如意曰姑孰城里有大人气象白苎山头有毒皷先声独峯与龙象交集万象与虗空并会茶里饭里行时坐时共转法轮世尊陞座文殊白椎独峯上堂院主拈香其间还有自肯底么良久顾众曰官圩东畔王三老日日担薪上太平东苑镜禅师法嗣江南天界寺觉浪盛禅师建宁浦城张氏子十九岁见大父归寂自疑曰者一点灵明向甚么处去一日X闻猫呌有省走瑞巖剃落随师住梦笔闭关苦究因见百丈再参公案顿彻马祖机用从前宝惜冰释无疑出关参博山于董巖受具是冬谒东苑镜苑问子闻博山提唱维摩经否师曰曾闻苑曰弥勒得一生受记作么生师曰大有人疑着苑曰你又恁么去师异之向日次师问古德劫火洞然者箇坏不坏有云坏有云不坏此意如何苑曰你又恁么来师遂折节过冬苑细验其生平参证处及征诘五家堂奥差别之旨师恣意披其所见苑感叹曰不期子乃能深入此秘密法门吾寿昌者枝慧命属子流布去也随苑礼寿昌昌勘问大奇之问东苑曾将子说甚么师曰曾被他赚了一上昌曰作么生被他赚师曰者老汉又恁么去也昌笑曰子作怪那师曰是和尚自致得因复问昌曰闻东苑当时答和尚一语如何满口便许可他若是某甲决不轻易放过昌曰祇如他道和尚莫作怪在你当作么生师才开口被昌噼面一掌师曰也是贼过后张弓昌曰且喜有人喫掌自此与昌多有诘问机缘昌为深喜住宝筏上堂向上一路千圣不传本分风光须自领悟山僧便恁么下座还有亲切为人处也无大众便恁么礼拜而退还有不相孤负处也无虽然官不容针正好添花锦上石女夜抛梭文彩焕然满地木人朝唱曲音声杳而难闻其中还有正偏兼带不落是非者出来唱和看众无语师曰恁么则山僧倒骑露地白牛游戏十方剎X土去也举如意曰会么自古轮王全意气不彰宝印自然尊大雄菴上堂师陞座击香台曰闻么良久朗声曰巍巍独坐大雄峯一喝曾教三日聋今日当阳明举似西江吸尽吐东风且不与万法为侣者是甚么人一僧出众曰阁静不须重借月三更自有夜明帘师顾视曰干闼婆王亲托出摩尼光影照三千更有于光明门头出身者么李太宰出曰近有提婆达多一颂平地孤堆最悞人枉将法座赚冤亲瞿昙自有金针度认影迷头又隔津师曰何不道提婆别有金针度太宰拊手曰此文是老婆勘破有来繇也师震威一喝便下座问石头和尚道木头碌砖此意如何师曰艺压当行曰或问和尚如何是道作么生师曰好皮不染皂曰如何是禅师曰好人不债钱曰此与石头答有同别否师曰白马庙前好伞舖曰不会师曰木屐店在对门开曰恁么一般要用也师曰天晴不肯去直待雨淋头僧礼拜师大笑上堂有情之本依智海以为源含识之流总法身以为体祇为情生智隔想变体殊将山门来佛殿里移厨库在钟楼上惟佛与佛乃能究尽山僧拄杖蓦顾左右曰咄莫妄想上堂疎雨打牕清梦里好山深锁白云中有题最是难藏覆竹浪萧萧一夜风百草头上识取祖师草枯了也閙市里识取天子市散了也与诸兄甚处相见良久以手拍曰猩猩我与你相见了也X鼓山贤禅师法嗣福州鼓山为霖道霈禅师建安丁氏子年十四出家十八参方首礼闻谷大师于宝善次参鼓山贤和尚看庭前柏树子话三年无所入辞游两浙后复归皷山充维那山一日垂语曰一口吸尽西江水马师此语只道得八成还有下得十成语者么师进曰某甲尽力也只道得八成山乃呵出师一夜不安至四皷方卷帘出门了然大彻次上方丈曰某甲今日有箇十成语举似和尚山喝曰汝作么生师乃背身叉手向山曰请和尚鑑山曰好与七藤条师便礼拜自是入室商确玄奥无不脗合山示寂遂继席焉上堂庾岭一舖功德无尽劫来成就今日一回拈出便见光辉宇宙不须雪点红炉一切万法仍旧春水盈盈竞流春山叠叠挺秀春鸟关关和鸣春树葱葱郁茂若能直下便见即是瞿昙之后更作佛法商量此人却不唧𠺕乃举拂召大众曰见么是大神呪是大明呪击案下座小参金牛唤人喫饭赵州呌人喫茶二老觌面分付不知谁是作家或有箇汉出来问皷山又作么生有愿从来不撒沙上堂人人有一天真佛相好光明皆具足可惜日用而不知五阴坑中自埋没喝一喝曰五阴坑为诸人打破了也真佛即今在甚么处蓦举拂子曰容颜甚奇妙又喝曰切忌揑目X正源略集X卍XXX正源略集卷第四维扬嗣祖沙门辑天台国清达珍编南岳下三十五世林臯豫禅师法嗣天寿谧融元禅师首参博山看狗子无佛性话有省次参林臯豫于夹山印记上堂教中道不应取法不应取非法竖拂子曰者箇是法那箇是非法击拂子曰者箇是非法那箇是法大众还有不落是非者么良久曰汝等比丘知我说法掷拂子下座润州夹山蘧夫一禅师宜章李氏子年十八投万松出家初谒憨山清于曹溪看万法归一话三年不会次扣天童悟棒下有省后见夹山豫豫问甚处来师曰浙中豫竖起拂子曰还收得者箇么师曰阿谁不具豫曰试呈似老僧看师拂袖便出未几命主石湫次迁楚之九峯复主夹山示众山上鲤鱼海底蓬尘舌头无骨眼里有筋蓦竖竹篦曰国一钦禅师来也眼里有筋的请出相见良久曰本欲期君重话会谁知觌面不相亲塔于澧阳之大同箬菴问禅师法嗣X潭州浏阳黄昙晓菴昱禅师龙丘叶氏子幼丧父母程氏抚育成立因阅六祖坛经知有宗门事年十九辞母投天台肇心祝发秉戒天童参箬菴问于南㵎入室每遭棒喝不能领旨立誓以悟为期一夕独坐忽然顿豁乃辞问出山庐居养母及母终仍归南㵎首众问欲以院务及之师远遁江右之武功山至甲午秋始继席南㵎晚参尽大地是自已坐杀千千万万尽大地不是自已走杀千千万万衲僧家踏翻窠臼别立生涯逢佛杀佛逢祖杀祖说甚么湘南潭北驴事马事行便行坐便坐修证不无伹莫染污蓦喝曰依稀似曲才堪听又被风吹别调中颂殃崛托钵话师旷之聪不以耳张仪之辩不以舌接响承虗万万千黄面瞿昙空叫屈师三会说法挈要提纲凛然风化康熈乙丑夏嘱以后事奄然脱去寿七十九腊五十塔于黄昙妙高峯有语录行世黄梅五祖千仞冈禅师明州王氏子弱冠礼䨮峤信断发受具天童看无字话有省偈曰狗子无佛性莫道说得好闺女学做媒自身也难保后往夹山见箬菴问举高峯枕子因缘言下大彻呈颂曰久忆并州是故乡而今身巳到咸阳若教忘却来时路不是愁人也断肠问击节称赏命师分座出世润之金山鄂之黄龙舒之浮度陞座春色阑珊三月天数声啼鸟落花前荷因有热先擎盖柳为无寒渐脱绵处处劝畊槑子熟家家缲茧竹篱烟分明好箇神仙诀父子X虽亲不可传僧问牛头未见四祖时如何师云花开蝶满枝曰见后如何师云树倒猢狲散黄梅祖殿拈香钵衣漫与俗家儿骨董浑身欲付谁看取东山山上水承恩端在逆流时陞座鸦鸣鸦鸦鹊噪鹊鹊婆饼鸣婆饼姑恶鸣姑恶记取枝头一一鸟何声不是自家音师于康熙丙午六月示疾乃贻书命大干明公继席再订以次春二月行期至是月十七会晦山显公问疾师嘱以后事至二十未刻陞座乃问众集否曰集又问晦公在否曰在遂端坐而逝寿五十五腊二十四塔于东山演祖之右淮安净居汝风杲禅师吴门张氏子依中峯苍雪法师受业首参天童悟值陞座众环视悟一唾便下座师脱然领旨乃扣箬菴问于夹山问举风穴见南院一棒因缘命颂师曰师资合处芥投鍼岳未为高海未深看取作家罏鞴在能消跃冶不祥金问曰此则因缘二十年来罕有契其旨今日始惬老僧意遂举西堂后继席南㵎上堂竖起拂子曰彩凤舞丹霄放下拂子曰铁蛇横古路复拈拂子拂左右曰翻天关转地轴格外提持目前包裹突出无巴鼻无可无不可康熙戊午正月三日师往鹤林与天树植公诀别曰衰躯不久谢世至期借重为我了却植曰新年头何得说末后语师曰实非戏言朽骨火后祈飏大江无违我愿由是相笑而别至廿四巳刻邻菴火起师整衣而坐侍者曰火勐巳逼和尚宜速出师曰吾时X节至矣者曰和尚如是某甲敢离左右遂同证火光三昧门人依命葬骨于大江之龙门有传并语录十卷行世杭州理安梅谷悦禅师娄东曹氏子上堂一切声是佛声二三千处管絃楼一切色是佛色四五百条花柳巷声色堆头坐声色堆头卧佛子住此地即是佛受用上堂道远乎哉触事而真刀不自割金不博金圣远乎哉体之则神黄河九曲水出崑崙应如是知如是见如是信解开口不在舌头上你向甚处辩别拍膝一下到江吴地尽隔岸越山多师有列祖提纲正宗语录行世松江金泽颐浩子山如禅师吴门真丰里人幼丧母年十七因村坊演剧见目犍连事即慨然曰吾欲报母何让佛祖遂弃聘室至尧峯礼西脉老宿落发参夹山豫令看无字话闻钟声有省后谒箬菴问于南㵎㵎垂问师下语不契辄被麾斥师方出至殿庑忽通身汗下洞彻玄微亟趋入室㵎即约住曰不是不是师喝曰这老汉又来相瞒那于是机锋迅捷执侍八载始获印记出住华严广福继席南㵎尧峯夹山诸剎晚参天寒人寒事无两般滴水滴冻死蛇活弄空寥寥实嚗嚗无位真人难躲缩嘉州大象忽怀胎陜府铁牛夜脱殻漫承当休卜度令人常想老巖头鈯斧拈来撒壁角喝一喝瑞州黄檗一菴月禅师广陵崇川涂氏子初叩天童X悟棒下有省辞悟入匡山刀畊火种者数年闻林臯豫唱道夹山师往谒即举西堂豫顺世时箬菴问主丧一日问举无云生岭上有月落波心语谓此事祇须直下承当原非别有师深契旨要问付以源流信物历住江上兴国豫章黄檗上堂金刚圈栗棘蓬吞底任他吞跳底任他跳跳得出也是好手吞得下也是好口一任折东篱补西壁指北斗作南辰山僧亦不妨袖手看他良久曰长江万里拖银练自有人言短与长蕲州广教天章玉禅师陞座僧问拈椎竖拂早成钝置瞬目扬眉落二落三向未陞座前荐去犹是鬼家活计总不恁么也是无绳自系请问和尚作么生指示师云却被阇黎夺却鎗进云恁么则白云峯顶立西河浪泼天师云百襍碎了也僧便喝师亦喝进云师喝某也喝意作么生师便打进云意气不从天地得英雄岂借四时催师云识甚好恶迺云春日炤高林春香发幽谷多少寻春人偏向春边逐空生巖畔草如烟妙高峯顶锦似簇大众见之不取思之千里若是大丈夫据虎头收虎尾落落声光振天地如其未委百花春至为谁开卓拄杖一下举僧问大龙云色身败坏如何是坚固法身龙云山花开似锦㵎水湛如蓝师挥拂子云会么昨日是三十今朝乃初一展事投机知不知野老爱闲烟树立无限轮椎噼不开古今空射辕门戟拟不拟如山屹三更半夜过X牢关忠言不避风前泣杭州钱塘理安天笠珍禅师云间陈氏第三子父仲雍母金氏十八出家行脚参南㵎㵎示父母未生前话疑不去心圆具后徧谒知识过绍兴东郭门外逢杀犯人血溅衲衣打失本参偈曰活人头落地血溅死人衣不知谁死活斩断未生疑呈南㵎未获许可后依南㵎过竹林因僧错会赵州勘破婆子话南痛棒打出复唤回云与你说箇譬喻你即是者僧老僧即是赵州拈起竹篦云者便是婆子那里是勘破处僧拟议㵎掷竹篦归方丈师在旁不觉汗下洞彻古今公案师呈颂云几人不战便成功独许南阳老卧龙自借东风鏖赤壁赚他血泪满江红㵎云那里是赵州勘破婆子处师震威便喝㵎便打师礼拜云勘破了也便出后继席南㵎上堂抱鈯斧居山闻名不如见面着卓鞋住院见面不若闻名事到如斯抑不获巳飏下鈯斧子脱却破草鞋展开驴脚伸出佛手菩提路上扶起剎竿广济道中重开饭店不蓄一粒米不栽一茎菜令一箇箇饱齁齁地拈却炙脂帽卸却鹘臭衫作赤洒洒净躶躶汉若是具顶门眼悬肘后符唿唤不回顾罗笼不肯住望剎竿而走见鞭影而行山僧不妨瞻之仰之即今还有恁么人么蓦卓拄杖云设有勘过了打上堂大通智胜佛稽首干矢橛十劫坐道场猴子系枯桩佛法不现前心肝树上悬不得成佛道泥神抚掌笑此四句中一句杀X人刀一句活人劒一句杀活同时一句杀活不同时若检得出古佛在你脚底晚参大人峯顶无根树却被贼子偷了去几多痴汉守枯桩业识茫茫无本据以拄杖一齐趁退苏州常熟胜法斯瑞法禅师云间上洋瞿氏子上堂有一句子千圣不曾道着有一妙机列祖不能提起若是伶俐衲僧一举更不再举山僧今日再举去也遂卓拄杖曰箭过西天十万里示众十方无壁落山前山后纵煞马厮大地不曾藏知得瓮头是糟是酱天一生水地二生火俊杰禅流规行矩武以拄杖划曰是大人相是不欺力示众众生被解障菩萨未离觉惟有住山翁胷中干索索不愁独对圣僧一任皮肤脱落且道脱落后如何是我好儿郎为我把木杓润州金山铁舟海禅师新安蒋氏子开炉上堂僧问尽大地是火柴头和尚向甚么处挑拨师云照顾眉毛进云轻轻一扇烈焰飞腾师云四面谁敢入进云且道火炉濶多少师便打问天隆久不行此令今日重逢事若何师云总是顽铜钝铁进云忽遇跃冶之金又作么生师云钳放一边进云恁么则缺慈悲也师便打乃云大地火柴头拨开飞烈焰铜头铁额汉精金能百炼跃冶非种草钳来放一边你说缺慈悲正是慈悲现天隆久不行斯令今日洪开显八面蓦拈拄杖掷下便下座晚参人天众前激扬箇事X也须是本分衲僧始得若非本分衲僧未免遭人怪笑只如一味打洁净毬子抱不哭孩儿不是逞俊便是颟顸有甚本分处且道如何是本分处昨日风雷起山岳今朝和气满江天陞座达磨不会禅特地泛海来二祖苦言诠却觅安心去透彻本地风光有甚身缠疯恙一任自逍遥纵横谁缚汝栽松能应记黄梅续法系放下新州柴担真诚负石春米唤作一物即不中打车打牛须自体南岳出马驹神影踏千里一喝三日聋不觉便吐舌棒下忽翻身惯作白拈贼儿孙遍天下有谁能测得须是嫡骨儿孙驱耕夫牛夺饥人食的好手脚方可与他话会蓦拈拄杖卓一卓喝一喝晚参但得一万事毕达磨大师家风密阿呵呵识不识惟有神光断臂时满天飞雪深三尺须知是那苦心人始信眉横与鼻直环山有箇廖胡子半夜穿靴水上立扬声大叫君自知明早又是腊月一莫教三十夜到来双眼依然黑漆漆晚参一僧出礼拜师便打僧便喝师云好喝进云莫作喝会好师云将谓金牙作进云不劳再勘师云你无拄杖子夺却你拄杖子时如何僧拟议师便打乃云诸兄弟还有为者僧通箇消息者么众无语师云诸兄弟既是吝慈山僧不惜口业放一线道去也以拄杖卓一卓向者里会去犹是钝鸟栖芦多见兄弟们每每临机下一喝顿一足打一圆相拂袖便行及至挨拶将来依旧木雕泥塑堪作何用须是竿头进步始X得岂不见莲花峯菴主凡见僧来拈拄杖卓一卓云古人到者里为甚不肯住二十年来举似于人虽有下语总不相契后自代云只为途路不得力又云毕竟如何以拄杖架肩上云楖栗横担不顾人直入千峯万峯去还委么拽拄杖下座谢两序上堂人天眼目灵树符合一大藏教是箇切脚兴化打克宾瘥病驴驼药英灵衲僧不拨自转听阑鸡鼓翅看茶铫𨁝跳虽则金声玉振未免平地骨堆金山门下稍可颕脱留云台榭孤风峻晓堂楼阁足知音上堂祖师门下只贵痛快向未举巳前一肩担荷若停机伫思了没交涉岂不见德山老汉在吹纸烛处彻见源底遂焚青龙疏钞云穷诸玄辩若一毫置于太虗竭世枢机似一滴投于巨壑拽条楖栗湖海横行复顾视左右云有么有么摩霄俊鹘便合乘时止泺困鱼徒劳激浪问牛头未见四祖时为甚百鸟衔花师云只在此山中进云见后为甚不衔师云云深不知处进云牛头毕竟在甚么处师云天共白云晓水和明月流师生于万历已酉十月二十九日示寂于康熙癸亥五月三日塔建五峯之阴南㵎理安济水洸禅师据室从上古德尽向者里造瞒天罪过将大秤大尺欺一切人新长老甚是公平你有半觔还你八两你有十尺还你一丈上堂云峯峦毓秀溪水潆回古木扶疎殿堂洞启秘密宝藏八字打开祖父田园四至分晓只要箇汉亲到地X头一回便见伏虎高踪未泯先师弘范森罗可谓法法不隐藏古今常堂堂虽然恁么不免再举箇旧话僧问九峯承闻和尚亲见延寿是否峯云山前麦熟也未师云者老汉通身是刃争奈罕遇其人致令劳而无功今日者里有问承闻和尚亲见石磬是否山僧噼嵴便棒他若道且莫盲加瞎棒更与连棒趁出何故一不做二不休元旦上堂问如来禅祖师机一总拈过请和尚道应时及节句师云阇黎白椎进云祇如威音不先弥勒不后中间是谁师云高着眼进云与么则庆赞有分师云礼拜着乃云五更起来忙忙碌碌礼拜烧香念诵祈祷合山大众云集互相庆贺新正可曾与无位真人庆贺也未若也未曾山僧为诸人念补缺真言去也遂顾左右下座解制上堂十月十五一句子莫道我瞒你九十日两手分付了也有般眼目未辨东西底便问是那一句是者般底我也没有拄杖打他但与他一緉破草鞋便下座观音诞日上堂春风笑花柳徧界狮子吼欲入三摩地面南看北斗看看观世音菩萨来也擡脚云展驴脚举手云舒佛手明眼衲僧莫乱走复顾众云信得及么未出钱塘门为汝说了也下座邱山雪谷古石藏禅师示众触目俨然因何不荐眨得眼来风过别院鹊巢定风柴鹘眼衲僧试辨看杭州理安六吉谦禅师萧山汪氏子晚参秋风生夜凉坏壁鸣寒螀的的祖师意明明不覆藏虽然如X是切忌认奴作郎晚参老僧口讷犹如木橛三五不参朔望不说大众上来不须饶舌何故心不负人面无惭色苏州常熟胜法云峯授禅师早参以手向前指云者一片地待来多时也因甚无人搆去众拟议以竹篦旋风打散师行履氷操凡学者来参皆随机接待不厌不倦临终豫知报尽坐化山茨际禅师法嗣潭州石霜尔瞻尊禅师明州唐氏子六岁知信佛乘求出家父母不允越年从福泉圆明老宿受业历参天童显圣后谒山茨际于东明言下顿豁随上南岳诛茆绿萝一夕围罏际举僧问夹山拨尘见佛时如何山曰直须挥劒若不挥劒渔父栖巢汝作么生会师曰太费力生际曰是夹山费力者僧费力师曰任和尚分别际曰情知汝会者话不得师起身便出后辞出山际以偈授师其略曰郑重坚操志慧命赖持传未几开法石霜上堂未离兜率版齿生毛巳降王宫脚不点地未出母胎蝇子放卵度人巳毕銕作面皮释迦老子从久远劫来一片广大婆心被石霜一时华噼了也众中有不甘底出来如何若何山僧一不作二不休有么擕取诗书归旧隐埜花啼鸟一般春示众以拄杖横曰黄鹤楼前吹玉笛江城五月落梅花诸人闻么若道不闻山僧今日未遇人在掷拄杖下座康熈癸卯九月朔日师作书遣使嘱晓X菴昱公面托后事昱不信令使归师曰昱兄以山僧为妄语大众今晚莫睡聚话终夕至天明高声召众曰老僧别矣便坐脱入龛一七未掩颜貌如生昱趋拜泪下曰吾兄再来人也塔建石霜圆祖之侧吉州安福台山且菴刍禅师上堂不说有法不说无法诸人会么拈起少林无孔笛顺风吹又逆风吹上堂卓拄杖喝一喝曰山僧今日与么提持还有共相激掦者么僧便出师便打乃曰台山者里明如杲日有时喝有时棒照用同行杀人刀活人劒应时拈出复卓拄杖喝一喝钳锤不动火星飞眨上眉毛隔辽海邵陵金峯紫云密巖刚禅师茶陵萧氏子上堂问祖意教意是同是别师云一尺青天盖尺地乃曰机先荐得落二落三句下承当错七错八纵饶得到奔流度刃疾𦦨过风信手拈来羣机普利也只是建化门中事若到自已分中也是日午打三更虽然如是只因梅雪落又得显风光楚黄陂𡾇山玄慈谦禅师上堂机先一着廓尔现前正眼洞明本无迷悟孤峻处峭巍巍平坦处活鱍鱍佛祖莫能知人天不可测不假修证功岂资解脱力明明不覆藏历历绝背向包今括古离见绝名直下透彻本源不须别处寻讨祇如透声透色一句作么生道一尘举处全身现徧界明明不覆藏粤西全州香林宗玄旨禅师除夕小参世事匆匆X情缘碌碌节换时移光阴迅速看看又过一年且喜林下衲僧自无尘事劳攘却有溪山可乐守道安贫逍遥快活任从村老烧钱说甚烹牛纳角人人安帖家邦箇箇甘休巖壑虽然如是也不可错过时光正当与么时应时及节一句作么生道围炉煑瀑消残夜也胜诸方五味禅松际授禅师法嗣潭州神鼎云外行泽禅师󱨊源汪氏子年廿五脱白黄山阅三载圆具参天童悟问如何用心得箇入处悟曰无心可用是汝入处师拟进语悟便打于是疑情顿发一夕不觉倚柱失睡忽闻开门声有省呈悟悟为首肯后依松际授于磬山机锋迅捷应对无滞授曰汝进语都佳住桶底未脱在乃发愤力究一日因风动帘幙堕地扑簌作声忽然大悟授始印可出世蕲州老祖湘阴神鼎上堂会得也打不会得也打良久喝一喝曰姹女巳归霄汉去獃郎犹向火边栖僧问文殊乃七佛之师为甚么作释迦弟子师曰钟楼上走马佛殿里骑驴问和尚昔在磬山得箇什么师曰山僧爱嗔不爱喜曰如今以何为人师曰揑棒唿狗曰恁么则圆满菩提无所得也师曰百草头上荐取老僧僧礼拜师接机峻迈手眼精明室中尝举狗子无佛性话验人罕有契其机者顺治甲午师书偈曰是非海内展全机多少时师尽皱眉此日一言无可付江南江北大家知投笔端然而逝全身X塔于神鼎之右陇语录十五卷附楞严方册藏流通大觉琇国师法嗣湖州报恩退菴重禅师高安彭氏子幼丧母随父出家参大觉得旨呈拈花颂曰倚天长劒露锋铓拈出何人敢近旁胆大饮光轻触着面门血溅好惭惶觉可之示众举黄龙三关语佛手驴脚与生缘一箇锢鏴两箇圈渔父忙忙贪锦鲤不知衣角水涓涓晚参卖却劫初田地兄弟同添十字碎尽列祖沙盆儿孙义断真金寸丝不挂的卸下凤衮龙章寸草不生处胀破驴胎马腹若在饭箩里叫饿火聚中畏寒置而不论饶伊牙如劒树口似血盆惯向饥鹰爪下分餐饿虎舌尖夺肉的英灵要问你去冬雪里轰箇冻雷今年米作么生价满盘倾不出大地没饥人戊子闰四月廿八日无病趺坐说偈而化塔于寺东大觉潭上荆溪善权白松丰禅师巩氏子山西平阳人也年十六从三元菴出家纳戒于普陀隐光律师二十九谒天童悟扣以向上事未几参报恩琇问尽大地是箇火坑得何三昧不被烧却师曰金不博金琇可之后以伽黎授师及琇退居大雄义母命师继席次迁海会上堂圆机大用触处全彰格外真宗随方显露所以道在天成象在地成形在日月为照临在四时作寒暑居谷盈谷处坑满坑有情则动转施为无情则森罗显焕天人羣生类皆承此恩力且道超羣拔X萃又作么生道漠漠水田飞白鹭阴阴夏木啭黄鹂师于万历壬子十月三十日生康熈甲寅九月十九日示寂世寿六十三僧腊四十七塔建海会寺侧有语录若干卷行世南岳高台不退勇禅师钱塘韩氏子从界山衍云披剃随全菴进禅师上金车山参大觉琇令究未生前语一日普请次见僧荷空畚行有省次侍琇于方丈琇问僧曰转山河大地归自已则易转自已归山河大地则难如何会师在旁彻法源底自此机用超绝琇以衣拂授之出世吴兴法海次住高台上堂铜头铁额诸禅客肘后横悬夺命符尚有火炉吞不下氷霜肝胆细磋磨蓦然南斗北翻身赤县神州火里坐小参三间破屋通天眼七尺乌藤抹太虗要明临济三玄旨荆棘林中舞柘枝昨夜无位真人倒骑三脚驴子直上万仞峯头欲与诸人通箇消息卓拄杖下座小参老鸦嘴上挂油瓶月落寒松着一惊失口一声连嘴落逢人便叫两三声且道叫箇甚么蓦喝一喝下座小参醉脸夭桃舒笑口垂腰衰柳展春眉堪笑灵云多浪荡惊落枝头万点红顾众云有恁么见彻者么山僧如此举话八万四千毫毛尽皆抛向诸仁者怀抱里去也如或未然但办肯心必不相赚小参少林面壁白玉琢成西子骨雪庭肘堕黄金铸就伍员心六耳不同谋一花开五叶喝一喝下座小参赤肉团上壁立万仞世尊摩竭鼻祖X嵩山岂许九旬聚众画地为牢若有高鑑山僧性命早巳不存有么有么如无卓拄杖云此令还是我行小参即心即佛文殊着贼非心非佛普贤叫屈不是心不是佛不是物观音菩萨摸着了一箇毛头大结十字街头忽然撞着了大肚子弥勒放下布袋呵呵大笑云青天白日为甚么着贼僧送茶至师接得便掌僧云某甲过在甚么处师竖二指僧拟议师便打出师示偈云狗衔灯盏街前去老鼠偷盐咳嗽归露柱堂前惊破梦开门雪里放乌龟顺治乙未五月六日示疾众请遗偈师接纸曰信手拈来一笔写尽都卢丢在大江东掷笔而逝寿三十九僧腊一十有七塔于江阴敔山湖州报恩骨巖峯禅师温姓上世山西怀仁县人远祖大司马祥卿厥后迁浙之乌程世以隐德着师生有奇质笃信佛乘投阳山授和尚落发参报恩琇圆具闻琇示众云但向父母未生前荐取自然广大圆满师于言下有省一日琇问如何是日中浩浩时作得主师曰真不掩伪琇曰如何是夜间睡梦时作得主师曰曲不藏直琇曰正睡着时无梦无想无见无闻主人公在什么处师答十数语琇皆不肯一日答曰家无二主琇曰一箇驴子系在橛上师即顿释上堂苍翠连天松荫濶桃枝红并李枝白西来祖意报君知一二三四五六七喝一喝早参放出南山鳖鼻蛇齩杀门前子湖狗竖起秘魔巖下叉打折俱X胝手中指设有箇衲僧出来道长老合喫三十棒却也怪伊不得师生万历已未正月初十康熈丁丑六月二十六徧巡各寮曰老僧不复来矣至晚略示微疾即索笔书偈侍僧以为师食过饱作辞推之师曰既不将来他后不得谓吾无偈遂不复语越一日不起众请说法师乃转身面壁而逝世寿七十九僧腊五十九全身塔于本寺之左有语录行世湖州武康报恩栖云行岳禅师乌程沈氏子世为望族少补廪庠始以居士身参大觉老人于报恩顺治乙酉投大觉披削丁亥秋事觉于淮北乞食炊给之余觉力为锥札一日问觉空索索地锦艶艶锦艶艶地空索索时如何觉云待你到此境界与汝道师礼谢觉云者汉多时妄想今日始断师有省庚子春侍觉应诏还山入天台桐栢宫草衣木食习头陀行者三阅寒暑癸卯春觉命继席报恩晚参弥勒真弥勒起模画样分身千百亿揑目生花时时示时人郎当不少时人自不识略较些子召大众云还有赞叹分也无蓦竖拂子将此身心奉尘剎是则名为报佛恩晚参入秋时节不相饶西风吹雨池塘暮古殿松阴宛转开钟声透过山前路急回顾是甚么晚参临济大师道一句具三玄一玄具三要汾阳大师道三玄开正眼一句破邪宗所以参禅上士投崖舍身立雪断臂三千里外拨草瞻风二三十年捍劳执役祇求于一句下发明心地了毕大事透脱一句该X摄三句了达三句才明一句僧问马祖如何是佛即心即佛僧问云门如何是佛干矢橛僧问洞山如何是佛麻三觔僧问风穴如何是佛杖林山下竹筋鞭僧问首山如何是佛新妇骑驴阿家牵历代祖师天下知识出一令立一机布缦天网子垂四海玄钩今日岳上座亦有一句布施大众春无三日晴上堂举临济三度问佛法大意及兴化在大觉会下被打语毕乃云报恩今日不惜眉毛一时颂出长寿石壁寺卢公一首诗渴读即不渴饥读即不饥鲸吞海水尽露出珊瑚枝海神知贵不知价留与人间光照夜晚参举陆亘大夫问南泉曰肇法师也甚奇怪解道天地与我同根万物与我一体南泉指庭前牡丹曰大夫时人见此一株花如梦相似昭觉曰陆亘手攀金锁南泉八字打开直得七珍八宝并列目前拈拂子云天地一指万物一马通身是眼分疎不下师乃召大众云报恩身骑梵天宫殿穿过诸人髑髅将山河大地若草若木情与无情撒向诸人眼睛鼻孔里还知么连击拂子下座康熙丙午冬十月二十七日示寂于报恩方丈世寿五十三僧腊二十二塔于寺之西坞杭州圆照𦭎溪森禅师惠州博罗黎氏子母梦白光入怀生师眉宇俊秀如鹤立鸡羣博覧经史寓目会心甫念七岁弃家从宗宝独公削染纳戒出参云门信问紫燕绕华屋梅子正香熟如何是西来祖意门X曰未曾闻着师曰恰似错问次参大觉琇于大雄令颂本来面目师即曰苕溪屈曲水潺潺万叠关山一境闲乍雨乍晴云散后满天风月到人间琇颔之遂举立僧接机迅利衲子响风出住老祖开龙溪法席佛诞小参从古相传释迦佛今日降生不知是否说与诸仁捡点看南康府里星子县黄梅县外义丰城者便是森长老见处良久云知客在否众答在复云内外大众今早都念课诵么众云念师便入卧室顺治已亥夏琇应召还山上语琇曰和尚座下有可语上首否琇奏以师且曰彼骨硬惟善遇之陞座放下布袋快活无匹闲看猢狲偷喫生铁阿呵呵的的的问甚生前面目谁论梨花笑日斋堂有粥有饭禅和要喫便喫喫即不无饱后作么生夜行莫踏白下座晚参万法归一一归何处呵呵学人也有趣和尚也有趣击拂子下座晚参山门前得的禅堂里商量去进到方丈不必再举何也天溪不肯辜负汝室中晚参问答毕师乃云阿逸多笑甚么蛇穿耗子窟普化摇铃过呜唿小子脚板踏破痒疮近火血沾衣伤盐伤醋陈年货有人道慈翁老有茶请喫茶无茶滚水好咄汉仙琴高骑赤鲤羲之写字换鵞儿良久云归堂去霉天连雨师落堂云大众因甚么迷痴许久不晴众无对师曰知之为知之不知为不知天上雷公叫地下走蟛蜞呵呵好场热閙以拄杖画云湄众茫然师喝曰聋牛瞎驴一齐打散X师问座主金刚且止唤什么作经主拟议师便笑主问如何是经师召云法师主应诺师云好箇座主主指茶钟云者里有赵州也无师云匙挑不上师问柴头无根树子斫断也未头无对次早云昨夜看无根树子闻锣声忽然断去师指花云因甚么唤作海棠头拟议师便掌陞座竖拂云一羣子上来一羣子下去残梦五更钟落花三月雨合掌低头换步时进前退后翻身处有利有害人无远虑归到故乡还似客布谷催耕鸣别树叉手句可惜许一切数句非数句打一拂云去晚参拂一拂曰不到雄峯顶那知竹径深树古石形瘦木落见山林月照龙囦底干坤点客心复拂一拂师于康熙丙辰六月二十七示众曰明年此日能见我于别峯乎众罔测至明年春师谢事大雄游武林吴山见华巖幽僻谓主人曰吾欲于此结一期缘可乎主人唯唯至六月二十四复谓主人曰明日吾行矣主人请曰愿留数日候集诸子何如师曰诺至二十七诸子四集师沐浴更衣说偈六十四年七颠八倒开口便骂人无事寻烦恼呵呵总是一场好笑复书封龛语云𦭎溪老𦭎溪老到者里有什么不了咄封却遂掷笔含笑而化时异香远彻缁素竞奔至七日掩龛余香犹烈迎龛归龙溪塔于圆照之右脇焉世寿六十四僧腊三十六九座道场雍正间追封明道正觉禅师语录赐入藏湖州武康报恩美发淳禅师福建延平熊氏子首参X寿昌谧觉浪盛次参大觉乞单入堂觉悬牌垂问云佛未出世时道将一句来师即抱牌入方丈云和盘托出觉云山僧今日困师礼拜过一边立觉谓师曰汝者一转语可作我维那次日结夏即命师纲维首众师自谓曰若不克意来参焉知有与么事所谓悟了不见人十箇有五双杜撰记莂后师为西堂自此执侍左右未尝少间觉一日以赵州勘婆白云入磨房勘五祖话问师凡下语觉輙诟骂不巳一日复举问师曰既是拈也拈得颂也颂得悟也有悟处因甚却道未在师云粉牌不着白觉云说也说得是见也见得到祇是未在师究竟累日忽见白云五祖面目遂举似觉曰者回谩某甲不得也觉云更与你三箇未在师云恩大难酬便礼拜而退辛丑春师乞假入闽塟亲度夏蚌坑于经行次忽忆百丈嘱沩山时节若至其理自彰之语蓦然打失布袋始信大慧禅师云大悟十八遍小悟不记其数非欺人语出岭举似老人老人云所谓不住始觉冥合本觉参得涅槃堂里禅未能透彻此关自利即得为人则祸生今时佛法虀腐极矣能透此关是不易得上堂湘水龙渊浮玉山廿年氷雪侍师颜无端推出成狼借满面惭惶何处安行淳虽亲依老汉二十余年并不曾参老汉禅亦不曾得老汉说话祇是被老汉骂得彻骨彻髓身心顽了一味瞌睡佛法总未梦见记得几箇古人因缘在肚皮里安排今日宝花王座上阐扬佛X祖宗猷开换人天正眼不意来到野猫洞口打一箇喷嚏都忘却了一字也想不起来祇见金轮峻峭万象森罗山青水碧鹊噪虫吟秋风飒飒秋雨萧萧缁是缁素是素钟是钟声皷是皷响一一现成一一明妙一一为诸兄发向上机一一为诸兄转大法轮一一从自已胸襟流出所谓我本无心有所希求今此无尽宝藏自然而至大众前是山门佛殿后是方丈寝室左是斋堂右是禅堂且道无尽宝藏在甚么处蓦卓拄杖下座晚参古佛心千万世只如今祖师意鍼眼鱼吞鳖鼻蛇墙壁瓦砾放光明演说如来真妙谛蓦拈拄杖卓一卓召大众云现前买卖不离行市晚参十方无壁落四面亦无门浙西游东鲁梵语读唐文菖蒲溪火发烧着帝释眉毛南海波斯忍痛不禁轰一箇霹雳雨似盆倾咄我行荒草里汝又入深村康熙十八年九月初命所服衣履散诸苦行至重阳日自书辞世偈泊然而逝世寿六十三僧腊四十停龛三日肉发犹煖颜貌如生以陶龛塔全身于报恩寺后陇之左阜报恩西堂寂菴行洽禅师汝州光邑王氏子孤苦绝尘矢志万行到处陆沉众中尤行业纯谨后参大觉老人于报恩觉示以未生前话每征诘师无对觉云你恁么参禅水也消不得师直得垂泪同众坐不卧七觉问恁么物恁么坐师云总没交涉觉便打师无语觉痛打一顿中夜释然举似觉觉颔之时年二十X三师因看病回觉问有气死人是你救活了无气死人作么生救师指旁僧云何不祇对和尚觉云他已喫我三十棒了你自道师云和尚着甚死急觉云念汝看病辛苦一日觉指杨梅问一样杨梅因甚有红有青师云和尚合取口觉颔之觉垂问道通无碍因甚一片竹牕关断月师云和尚道甚么觉云须是他喫得棒觉问紫罗帐里撒珍珠汝作么生道师云拖泥带水觉云向古庙里躲得过时如何师云吹毛用了急须磨一日庙下同不退禅师行次退蓦将一毬掷师师云那里得者箇来退以毬便打师大笑而去至晚入退寮于桌上画云午后底午后底复作此中口相去作么生作么生遂将毬子收过退少间自外归亦书此云贼贼把将来令行者送至师寮师将毬子付行者云也是雪峯道底退又书此相云几人于此茫然师云直饶恁么也只是弄泥团汉虽然若人检点得出直须顺治辛卯示寂于大雄栖贤堂师十七披缁僧腊十五世寿三十二火化齿牙不坏色愈白泽并骨石与退菴禅师合塔于报恩大觉琏禅师放生潭上蕴荆行璧禅师楚人参大觉于崇福真切体究未尝轻发躁露后坐精进三次日上方丈谓觉曰某有箇见处觉曰狗子因甚无佛性师拳觉肋下云一向在赵州处落节今日要和尚处拔本觉便推出次日复上方丈觉云尽大地火发得何三昧不被烧却师云X特来度夏觉便喝师呈偈云圆似满月圆宽同太虗宽历劫无姓氏从来绝跻攀圣凡由此出剎海任伊安始终无变异触处善随缘觉云还会适来一喝么师便出师土木形骸悟处颕脱后竟不知所终盖若西山之流亚欤杭州天目山全菴行进禅师武林钱塘沈氏子生数月而孤年十二母命投无诤寺隐松老宿出家芟染后思求出世正因往参天童密老和尚遂进具嗣往报恩参大觉琇问某甲生死不明求和尚开示觉曰将生死来与汝开示师茫然觉见师诚实痛下针锥师自恨障缘深厚不能一拨便转觉北行不退勇公纲维见师工夫得力当众称赏师七终不得透彻放声大哭次早诣寮致谢乃流泪不巳勇慰曰和尚不在家兄去亲近理安和尚亦可师曰某在此亲近和尚十来年如此不青不黄有何面目别去见人者桩大事必求吾兄为我了断某巳办得石米欲上证果菴讨箇分晓乞兄早晚提诲勇大喜即送师上山研究一七有余忽地春风大作打开门户师当下勐省喜跃无量时勇往云覆菴师即星夜越岭相见勇曰全兄何得夜来师云某甲捉住了贼来出首勇云文殊为甚出女子定不得师云莫谤文殊好勇云为甚罔明出得师才拟议勇搀前云喂咍师茫然无对值觉回大雄趋往瞻礼命充副寺一日因禅者呈香严上树颂触着向问勇公此语咬嚼不破自谓此话不X透则从前发挥公案皆未稳当遂将拈颂稿一时焚却辛卯老人命师上天目一夕诸兄弟同在老人室中因举上树话至虎头问处觉厉声云什么虎头上座狗头上座师当下碍膺之物豁然荡尽遂当众颂上树话觉大可之后出世住兴化极乐院既而迁荆溪海会寺庚申仲夏应请主持天目辛未春复应请崇福僧问尽力道不得的句谁是得者师乂手云惭愧僧云得后如何师云两粥一饭进云忽遇出格人来又如何相见师云打退皷僧问大死底人却活时如何师云只得一橛进云不许夜行投明须到时如何师云此夜一轮满清光何处无上堂报化非真佛亦非说法者且阿那箇是法身佛蓦竖拂子云赤骨𩪸露堂堂洗清天地一林霜金乌晓映扶桑国遍界全彰烜赫光遂放下拂子拨开胷云老僧有几茎葢胆毛示众举香严上树话师云孔明密排休生伤杜景死惊开八门阵图若非惯战作家自然遭困还有知音者么不奋咬人狮子勇吠丛逐块几时休癸酉十一月初一日师示寂于崇福关室世寿八十三僧腊六十四全身塔于天目阳和峯之麓宜兴磬山云居行岭禅师江右临江杨氏子闻天童密和尚旺化往依之继参大觉老人于报恩有一日不作一日不食之戒司樵十载克究已事觉拔为堂司一日觉问百丈被马祖扭鼻有省如何是他省处师云十字街头遇父亲觉云何不道打失鼻头张大X口师云有理不在高声觉云掩却拜单聻师云俊鹞扑天飞觉云又道有理不在高声觉又问百丈云即此用离此用马祖挂拂旧处马祖云即此用离此用百丈亦挂拂旧处为甚马祖却与他一喝师云虎头虎尾一时收觉云百丈巳有省解卷席解挂拂如何又道于此三日耳聋师云不是箇中人不知觉云雪窦曰大冶精金应无变色聻师云千峯势到岳边止万派声归海上消觉云张无尽为甚不肯他师云情知他是箇俗人觉云大慧为甚却肯无尽师云偶尔成文觉云你若作大慧时如何师云居士更须喫棒始得觉云我道许他各具一只眼师礼拜觉云你作无尽时如何师云某甲今日耳聋觉云何不道下官造次觉次日又问师如何是就事藏锋师指几上砚云者砚尽大地人提不起觉云如何是就理藏锋师云虗空裹大千觉云如何是理事俱藏锋师云唤作虗空却是砚瓦唤作砚瓦却是虗空觉云如何是不涉理事师云某甲不识得觉打出草堂老人示寂觉哀毁遇礼大众亦封锅闭厨觉垂示云我作那咤太子时如何师进云乐则同欢觉令开锅顺治乙未秋荆溪诸檀越坚恳大觉老人主持磬山觉令师代为首众至年七十觉始命陞座开堂复赠偈曰年臻七十始开堂惯自将身入众藏今日宝花王座上乌藤痛处好宣扬僧问洪钟在架随扣随应未扣时声在甚么处师云罕逢知音进云某何不闻师云怎怪得X山僧僧问掀翻大海抖擞虗空因甚平地上擡脚不起师云门里出身易身里出门难僧问百尺竿头如何进步师云速退速退进云退后如何师云不快漆桶康熙丁巳春众请继席天目戊午岁大旱明年春持盋姑苏复归栖水遂示寂世寿八十有二弟子迎龛塔于磬山之寿藏语录十卷行世杭州良渚崇福济芝行觉禅师四明慈谿王氏子幼孤苦及长每思世界广濶不知从何起止一日偶经讲寺值演金刚般若即勐念生死决志出尘时年二十有二闻报恩和尚乃大善知识遂投薙染令参父母未生前话一日入室请益无梦无想无见无闻话声未绝被觉连棒打出师当下豁然一日觉问有句无句如藤倚树汝如何会师云有水皆含月无山不带云觉云树倒藤枯又作么生师云狡兔移窠眠嫰草痴人犹自守枯桩一日觉又问赵州道台山婆子为汝勘破了也且道有勘破无勘破师云有勘破觉云那里是勘破处师云用尽自已心笑破他人口觉云恁么则赵州亦在里许师云知即得觉笑云你还觉面皮重么师便鞠躬低首觉云山僧罪过师作礼觉颔之乃结茆于前谿大圣庵枕石锄云潇洒自适大觉老人示寂后师应请住崇福僧参师问云你今日念普佛么曰念师云念佛的是谁曰不会师云漱口去僧问不是心不是佛不是物是箇甚么师云拄杖长七尺进云不会师云扶过断桥水伴归明月X村晚参举昔日大慧禅师云径山庄无寸土田今夏随宜结众缘慵论道懒谈禅拄杖挑来箇箇圆不用息心除妄想大家喫饭了噇眠噇眠即不无倘或梦中有人索饭钱作么生依稀似曲才堪听又被风吹别调中师云径山恁么入草求人不觉舌头拖地检点将来大似压良为贱崇福则不然雄峯不置半分田日给持盂助众缘也没道也无禅脱赚方来万万千更有一般好笑处蚤叮蚊咬髑髅穿阿呵呵乐不乐大家相聚喫茎齑不唤作茎齑也大错捉败千七百箇老古锥铁牛迸断黄金索喝一喝掷拂子下座师生平俭约谨慎许可一日忽示微疾谓门人契真曰余四十年来不轻许可汝当保任此事即沐浴更衣众请偈语师厉声云无偈岂死不得么遂坐脱世寿六十四僧腊四十二弟子奉全身葬于大觉老人衣盋塔之右润州夹山竹林六解行恒禅师江阴刘氏子弱冠受业于邑之干明寺唯心老宿年二十二往参磬山修和尚山示以父母未生前话因进具闻邻僧受食盂钵作声忽然身心踊跃即入室白磬山山云试道来师拟对山蓦掩师口云道道师拟议山便掌后山示寂依大觉老人于报恩举一口吸尽西江水话师下语不契值渡钱塘江有省颂云西江一口直吞干虾蠏鱼龙命巳安大丈夫儿全意气始从今日肚皮宽顺治辛丑秋受夹山竹林寺请一住九载辛亥冬十X月复住云阳嘉山寺僧问如何是不动尊师云驴自去马自来僧问如何一体三宝师云一粥两饭僧问一口气不来向何处去师云不是河南便是河北上堂山河大地草木丛林皆是恒沙劫千佛数剌你眼睛无处回互东山水上行西河火里坐蓦卓拄杖下座示众举世尊临入涅槃时因文殊请再转法轮世尊召文殊曰吾四十九年住世未曾说一字你请我再转法轮吾曾转法轮耶师云文殊被世尊推倒了也山僧若在当时待世尊恁么道便白椎云谛观法王法法王法如是康熙丁巳十月十六日师至润州八公洞汉隐菴示寂世寿六十五僧腊四十四门人奉全身于汉隐之右塔焉新安道仁行本禅师新安人参大觉老人于崇福一日呈二颂一拈花颂云佛法本无法粥饭家常话以水相浇水骗人又拈花一外道问佛颂云左山右水露堂堂默付密传岂商量悟者方知人骨体难把虗空作斗量觉谓师本不娴文墨以水浇水四字却搔着山僧痒处发明昔日事却甚相当复召师问云你在灵山见世尊拈花时如何师云是他败阙觉乃竖拂子谓众曰大众道看良久云一丝寒撒千峯外漠漠鱼龙动地雷师后开法于新安之华山石塔在焉侍者晓云行谋禅师楚人参大觉老人于报恩发明已事顺治庚子秋侍觉再奉诏旨于万善殿陞座师出问口吞佛祖还同入泥入水有主有宾因甚却X在千峯顶上觉云正要阇黎恁么举师云直得宗风永振万类瞻依觉云过者边道场圆满觉复陞座师又出问昔日赵州今朝和尚觉便喝师云有所誉者有所试者觉云被你两番钝置师云却是行谋罪过后归楚未出世而逝书记响雪行澄禅师姑苏长洲人投大觉老人芟染觉一日问师如何是三十年不少盐酱师云卖弄不少觉遂休西堂琴水行韶禅师世籍金台久历讲肆参大觉老人于报恩复侍觉入天目发明已事一日觉问因甚头角四蹄俱过了尾巴过不得即云坐断十方犹点额密移一步看飞龙觉印之以偈有教河深入不湿脚禅域穷幽见日枯之句后归金台示寂昌化寺常熟拂水地藏洪济演禅师绛州张氏子随大觉琇应召于万善殿一日上同琇坐次上问师你那里人师曰山西平阳上曰出家几时师曰岁半上顾琇曰为甚者样早琇曰畴昔愿力上曰可曾悟道么琇曰巳见本来面目上曰如何是本来面目师曰今日亲见陛下上曰和尚聻师曰两重公案上大悦为雨钱菴主掩关小参尽大地是箇关房本无出入尽大地是箇法身本无动静既无出入又无动静为甚么今日特地乃举封皮云还会么划然坐断万重云铁壁银山须粉碎万安法海祖山地禅师元旦小参师以拂子打圆相X云一年十二月一月三十日一日十二时年年月月日日时时佛殿山门灯笼露柱胡张三黑李四撞头磕额拜新年觌面相呈无彼此放下拂子云孟春犹寒伏惟珍重师问僧云冒雨冲风去披星带月回如何是尘中主进云朔风满面师笑云有劳阇黎康熙丙午秋师示微疾语诸弟子曰四大假合吾不久于世说偈云金风飒飒飘黄叶明月团团徧九垓一句了然超万有不须特地妄疑猜至十一月五日集众开示法要遂命西堂超顶继居方丈夜分时趺坐而逝世寿五十有一僧腊二十有一茶毗获舍利若干越数日犹有于草间得之者戊申夏建塔于本山兵部尚书淮南龚鼎孳为之铭正源略集X卍XXX正源略集卷第五维扬嗣祖沙门辑天台国清达珍编南岳下三十世五峯学禅师法嗣潭州大沩养拙正明禅师蒲州常氏禄山之仲子也自幼慕出世法二十辞亲薙发于普陀首参金粟棒下不能领旨一日见僧阅万峯录有一归何处话勐X力参究时五峯学居金粟西堂寮师往请益峯以竹篦打曰眼观一物即不是但见丝毫便是尘师当下心境两忘祇有箇事如担百觔担子放不下一日入室粟问你来作么师曰挑水粟曰水桶在甚么处师拟对粟噼头便棒曰打破了也师从此发明心要执役六年有同参欲偕师住静师曰我有三住静一本分事毕二有兵戈难行三无善知识开堂我即住矣后随峰住大沩师为监院示众大丈夫休拟议翻身提起吹毛利大鹏展翅绝遮拦直透千重万重去师顺治已丑春示寂塔于本山之前阜汉月藏禅师法嗣苏州三峰梵伊致禅师海虞陶氏子幼从宝巖朗公薙度参三峰令看竹篦子话一夕闻松声有省峰问子今在甚么处行履师曰坐断石牀钟夜半一声寒鴈破云来峯颔之天启七年继住三峯上堂打破无明窟何处为家踏翻人我山阿谁是主入魔入佛任运施为唤马唤牛谁人指拟水自流云无去水茫茫天无际喝一喝曰那箇是本来常住佛心地师寂于崇祯戊辰塔造本山杭州兜率一默成禅师钱塘黄氏子年二十三投真如寺薙染入云栖受息慈戒次谒云门圆具寻参三峯经七年不得契悟时同参澹予垣䇿之曰此事因循多年若不明白如何折合师直得愧汗浃背而不能答是夕坐至四鼓垣举竹篦话诘之师拟对垣以X手蓦掩师口遂有省乃曰我会也垣曰会则且置祇如生死到来时如何师便喝垣曰一喝意旨如何师曰截断老兄舌头去在遂趋方丈呈所得峯颔之一日侍峯见僧请益三玄语峯以手拈红纸翻覆示之师忽然会得两只水牯牛双角无栏桊之旨峯为之助喜命居第一座后出住横山僧问如何是佛法的灼大意师以拄杖拄其口曰急急如勅令僧拟议师连打三棒问如何是向上机师曰虎头生双角师寂于崇祯辛巳寿六十七腊四十四塔于邓尉润州焦山问石乘禅师竟陵熊氏子参三峯藏一日侍立次有僧问藏十方无壁落四面亦无门时如何藏震声一喝师从旁有省出世海门焦山次迁九峰上堂盖天盖地通古通今太虗不可喻其大微尘不可喻其小邪魔闻之胆裂鬼怪触之魂销且道是箇甚么三头木马嘶风去独足泥牛吼月来师历主九峰正觉太平兴国润之金焦两山崇祯丁丑何相国芝岳请主白门天隆数致书问道己卯楚王请师至武昌于洪山小塔寺说法晚居神山白云为逸老计一日示微疾集众诀别曰汝等当发精进勇勐则悟理当机无碍不破矣乃书偈趺坐而逝时顺治乙酉八月二十日也寿六十一弟子建塔于白云寺后山之巅谥慧照无钖华藏大树证禅师本邑朱氏子上堂挥拂子曰指挥白拂搂空五阴魔宫拈拄杖曰拈弄乌籐打X破十方佛国竖一手曰伸手而醉象惊回弹指一下曰鸣指而毒龙屈伏此四句中一句有宾无主一句有主无宾一句宾主全无一句宾主全具汝等有简点得出也无顺治三年九月十六日示寂寿五十九塔于三峰苏州瑞光顶目彻禅师金陵栢氏子参三峰藏和尚因竹椅倒地作声大悟峰即助喜继主三峰次迁瑞光上堂壁立万仞处陷虎机深箭锋相拄时千钧弩重即今还有成禠瑞光者么一僧才出师便打示众噼面一喝壁立千仞勐撞着打破髑髅直使石人挛拳双足缩向牯牛队里惊起木鱼翻身𨁝跳跃入毒龙湫里满天风雨夜来歇明月还从海上生顺治戊子九月八日泊然而逝建塔穹窿拈花寺右杭州显宁澹予垣禅师姑蕴朱氏子状貌丰硕有玉弥勒之称十岁出家于太仓圣像寺十九参云栖问如何是佛知见栖笑而不答师疑之次见雪浪于西山及听讲于巢雨二法师自念无得力处日夕忧惶最后参三峰藏和尚稍有省悟未得洒然因与灵隐礼阻雪长安镇屡承䇿励忽得契证亲炙三峰二十年深入法奥乃获心印僧问三峰室中尝论临济三玄要是否师曰三峰无此语莫谤三峯好曰和尚何得讳却师曰不特谤三峯又来谤老僧师住持八载说法不容记录将示寂僧问和尚尊候如何师曰苦苦曰善知识焉得如此师曰未离三界外还在X五行中僧无对师曰你道者两转语那一转敌得生死僧拟议师喝出书偈坐化阇维塔建本山杭州径山具德礼禅师会稽张氏子幼躭玄术长慕空宗投普陀薙发旋游讲肆闻三峰开法安隐趋见之力参本来面目话一日窥镜勐省峰未之许后充圊头运粪下山因转肩次匾担连𠿕豁然了彻机用横出丛林有铁䇿之称峰举师为维那纲纪一众未几辞去及闻峰掩关邓尉师亟归省觐受最后之嘱崇祯戊寅出世云门光孝寺次迁安隐显宁及灵隐诸处陞座野老门外不留佛祖正勅既行佛祖门外不留野老诸侯避道所以此事在野老野老不知在佛祖佛祖不会会么文殊出女子定不得德山不会末后句验敌胜于全输黄檗耳边吐舌临济肋下还拳捋虎须于既败佛日者里总不与么动辄马前相扑扑倒便休还有向马前相扑者么时有僧出掀倒禅牀师便下座归方丈示众识得自已用得山河大地万象森罗识得山河大地万象森罗用得自已且作么生说箇识得用得底道理晚参山门八字开日用事成堆露柱牙如劒灯笼眼似眉恶发时狼心虎面欢喜时蜜枣甜梅更有石敢当横行直闯惹得铁狮子暴跳如雷且道为甚么事折梅花折梅花上堂禅叶落山空久寂然道十字街头閙浩浩佛雕刻精工胜泥塑法看透牛皮无济拔良久云大众禅道佛法一时註破了也汝等诸人还在者里覔X甚么盌拈拄杖下座旋风打散归方丈师住持十剎行化三十年而于灵隐独久晚居径山未几扬之天宁再请开法师欣然往之既至衲子云拥师应机说法倍于常时甫经七日命设阖山供是夕剧谈过夜半方寝至五鼓兴起易衣疾唿侍者顿足一下曰快随我上方去侍僧亟至而师巳逝矣时康熙丁未十月十九日也寿六十八腊四十七师化后挺身端坐顶门火热三日后门弟子以陶龛封函迎归灵隐建塔于慧日轩苏州邓尉山剖石璧禅师无钖郑氏子参三峯得印心宗上堂有一句子如青萍出匣逢物便挥有一句子如白云归洞卷无踪迹有一句子如露地白牛藏头卷尾有一句子如奔雷掣电暴雨疾风顾左右云会么三醉岳阳人不识等闲飞过洞庭湖上堂临时眼目千古绝同或纵或夺有始有终电光莫及石火罔通若也拟议白云万里遂归卧室行数步而逝塔建本山华严坛后苏州灵巖继起储禅师号退翁上堂一向与么去佛眼覰不见蓦地与么来晴空起云雷二途俱不涉玉女正怀胎拈拄杖曰是男是女卓一卓曰石牛拦古路一马生三寅上堂黑月不见星但依白路行忽然踏着水冷汗徧身淋拈起拄杖曰宝云若不出只手未免道我暗地欺人师历主台州能仁国清兴化灵石天宁瑞巖苏州灵巖等剎康熙十一年示X寂塔于尧封之顶苏州华严于槃鸿禅师常州蒋氏子僧问如何是大法师曰双狮同辊绣花毬问如何是向上事师曰勐虎蓦头骑常州祥符慧刃铦禅师上堂藤树交加仔细参竝头拄杖语喃喃夜深双影抱明月辊作连环玉一团示众石女穿梭织锦章回文写出舌莲香遥遥寄向多情者花木春深意转长顺治已丑七月二十二日示寂塔于祥符寺之阳杭州安隐潭吉忍禅师示众拈拄杖卓一卓云千佛顶𩕳与诸人一击洞开了也有撩起便行的脚下好与三十拄杖崇祯十一年五月十五日示寂塔于祥符寺东湖州高峯硕机圣禅师上堂拳倒须弥山趯翻大海水帝释与龙王背负日月走于一毫端现宝王剎坐微尘里转大法轮喝一喝云被山僧一喝直得藏身无地还有相救者么又喝一喝下座上堂拈拄杖云赵州和尚来也东门西门南门北门土旷人稀相逢者少僧问如何是和尚为人句师曰阿谁欠少孝廉刘道贞居士字长倩号墨仙蜀之卬州人因阅坛经遂信向宗门巳而叠遭忧患怖死念切发意参叩以大慧中峯二录为指南恒自鞭逼每到言语道断心行处灭眼前如银山铁壁愈不放舍如是者十八年崇祯辛未下第南游一日因大树证公自虞山X来往扣之忽于言下心地豁然述偈曰妙喜老人无风起浪咄哉三峯添盐合酱跳出云门触背关夜悬明月青天上峯命之入室乃问不得有语不得无语士抚掌一下峯曰速道士大声曰黄鹤楼前鹦鹉洲峯曰未在士以手掣扇于地便礼拜而出厥后峯书法语并拄杖授之后归卬州当张宪忠陷蜀屠戮无遗羣议自免公曰如何提笔写得箇降字被执席地骂不绝口顷坐而逝有问道录续录行世破山明禅师法嗣楚南武冈云山胜力燕居德申禅师西蜀忠南李氏子上堂卷起帘见天地鸟语溪声明历历将东篱补西壁今日犹然是昨日有时拈起吹毛劒万壑千巖血滴滴诸仁者且道利害在什么处参太守杨公请上堂公问如何是祖师西来意师曰老僧今日上堂公拟议师便打乃曰识风鼓动㠟峨走一根拄杖不离手昨日曾打庆阳王今朝又打杨太守诸上人会也么直教赤尾化成龙不许金毛变作狗卓拄杖下座成都昭觉丈雪醉禅师内江李氏子襁褓时礼古字山清然师为徒性冲澹于世邈然因读法华经乃至一举手或复小低头皆以成佛道默计曰成佛与么易耶遂质本师师罔措圆具后遍参诸方至破山问僧问云门如何是佛门云干屎橛意旨如何山作卧势云老僧不参禅祇爱伸脚眠师疑骇动静如一箇X有气死人相似一夜因倒穿了鞵脚套不上拟伸手拔忽然有省参天童一日上太白顶拖柴因竹签伤足血迸污地忽听梆鸣声震山谷忽然大悟进方丈作礼云某甲有些畅快密作听势师便打喷嚏密打云那里失利来者里拔本师又两喝密连打云翻不畅快了师拂袖便出复至蜀谒山山问你从南方走一回带得什么宝物来师竖一拳山曰别我七八年一点气息也没有师曰若有气息则不归了山肯之后住成都府雪居禅院上堂白牛山里上堂东胜神洲打鼓石头瓦砾扬眉草木禽鱼起舞从上先圣顶门尽是时人窠窟若也触途成滞问取灯笼露柱晚参山僧一夏巳来妄谈般若生身堕拔舌犁耕地狱正与么时阿谁随侍溪声首座云自作自受师云我识得你复云既是无人替得冥应众缘毫发不爽因甚三门厨库被蠛蠓虫吞却老僧于须臾顷游徧一十八重地狱末后为众兄弟拨转今昔关头去也拽杖打散归方丈上堂断谷芦边系艇气逼华亭奔涛浪里扬丝声惊奯老且不犯清波如何通信乌鸡半夜衔珠去玄兔天明抱玉回上堂物物有密语直捷直到底七佛祖师来两眸擡不起林下人十中有九覰捕不及时大憨维那一喝师云好人不肯做又去屎里卧示众云静明无隔夜禅与人参复拈拂子云而今有也拂一拂云到与么也未大竹百城着禅师奉节县沈氏子出住顺庆兴国X上堂运水搬柴只自知神通妙用总由伊算来不费些儿力何必三三两两疑僧云不疑底人来也师云须弥山王在那一劫中与你说破僧沉吟师便打上堂噼不成两捏不成团是箇甚么指足云一只草履烂却半边不得周全上堂秋蝉聒耳黄叶点牀閙中取静丧我儿郎毕竟如何钟楼对石塔山门向池塘师因雪背师兄问道得一句是吾真弟师打一掌背休去师云不可向鬼窟里作活计背呵呵大笑师云也未见得师入堂埜湘蓦抱云正恁么时如何师打一掌湘沉吟师又打一掌师围炉湘随至问云毕竟如何师拈火示之湘后契悟师云你何不谢我湘拈一粒豆置师碗中师云今日收得一主冷账寂光豁禅师果城南充杨氏子幼负出尘之志父母鞿鞚不许遂持金刚经为业年三十父母继逝遂投法雨禅师落发南询至汉上因兵戈阻隔至一菴见壁间偈云求佛在已须弥在心要行三岐路便问去来人疑曰作么生是心阿那箇是去来人致疑不巳偶闻瀑布声有省后于破山老人座下了明大事出世住佛子寺上堂拈拄杖云心若无事万象俱空灵机运转森罗齐舞所以本师和尚云把住也真金失色放行也瓦砾生辉把住放行且置且道作么生是心良久云还委悉么红菡萏花三四枝紫旃檀塔六七级卓拄杖下座上堂云金峯㟮屼秀叠嶂破X云烟鹫岭排空外直泉泻碧渊观花开梦眼击竹悟心源珍重参玄士我无道理传上堂举拄杖云识得拄杖子却被拄杖子碍不识拄杖子亦被拄杖子碍识与不识都来打坏是法平等如天普盖含灵疏亲顿超三界丰都二仙觉城明柱禅师上堂昨日今朝元无有定噼面拈起如泡如影坐断净名佛头倒行摩竭正令击拂子曰野狐窟里产麒麟猕猴各佩轩辕镜射洪清果不会法禅师南充杨氏子上堂至玄至要至难指踪石火弗及电光罔通回头转脑丧却家风一念知非耳热面红是箇甚么为万物宗遂举拄杖曰天上有星皆拱北人间无水不朝东凤山兴隆深省纯禅师佛诞上堂竖拂子曰会么当日瞿昙降诞指天指地即是者箇消息今日诸人还会么掷下云四十九年说不尽儿孙不踏葛藤窠四川宝光笑宗行密禅师上堂不离当处本地风光力破重围顿超十地气吞佛祖眼葢干坤纵夺随宜卷舒自在所谓以大圆觉为我伽蓝身心安居平等性智正眼看来何异今日以拄杖一卓云风流不在搽红粉肌骨生成格外奇上堂僧问混沌未分时如何师良久进云分后如何师便打进云分与未分时如何师连打乃云大方无外大圆无内今古混融凡圣同类瓦砾生光须弥粉碎无量法门百千三昧卓拄杖云总在这里切忌他觅摩诃般若苏噜㗭哩X重庆崇因慧觉行衣禅师上堂路本平夷行来即险眼分明暗看自成盲见不及时眼毫万丈行不到处壁立千寻脚跟下踏破地窍天关随处通衢直捷眼睛底剌瞎傍观正视管取见谛精明到此时节掀翻漆桶直步大方摆手出长安逍遥诸国土所以道不移寸步游历三千弗越片时融通今昔上堂无扊扅门闼尽力扣难开没关键堂奥放身挨不入脚下红丝未断手头瓦子欠灵一向信二疑三致令进五退七是以只在篱坛外打之遶不得稳密处坐一坐诸禅德可中若有箇通方上士勇勐丈夫不顾危亡𢬵着性命自肯单刀直入管教坐享成功倘或三搭不回一任东西南北何故十方薄伽梵一路涅槃门把手牵伊行不得惟人自肯乃方亲喝一喝佛成道上堂六年忍饿苦辛勤一点明星剌眼睛刚道瞿昙成正觉依前日午打三更双桂福国云桥水禅师上堂陇头梅雪鬬芳开密把阳春细剪裁寒尽天清星斗现无端瞿氏叹奇哉衡州开峯密行寂忍禅师上堂一念未生全体独露止妄求真迷封觉路青山绿水显扬古佛家风鹊噪鸦鸣祖意全彰露布明明不覆藏历历无回互重庆华巖圣可玉禅师上堂念佛一声火急潄口才起二见贬铁围山金屑落眼成翳好事不如无到者里忽有人道和尚说得盛水不漏无一针锋许缝罅即不无要契他达磨鲁祖药山维摩不啻郑州出X曹门老僧正要问你药山维摩置之不论达磨鲁祖向你道甚么莫向鬼窟中作活计费隐容禅师法嗣福州黄檗隐元琦禅师福清林氏子甫十岁仰观天星有触遂铭志出家薙染黄檗徧历讲肆后参径山容有省一日呈百丈再参公案颂曰一声涂毒闻皆丧徧野髑髅没处藏三寸舌伸安国劒千秋凛凛白如霜容深肯之上堂举熏风南来话师曰熏风南来寒毛卓竖拟涉思量无本可据顺治初年日本国主向师道化遣使三请始为日本开宗佛殿巍巍堂堂坐断十方正当与么时好与三十拄杖何故不见道斫却月中桂清光应更多上堂云今朝十月初一箇箇鼻孔条直百千无量法门卓拄杖云总在者里顿入会则信手拈来填沟塞壑不会且搭在九郎田畔一任风吹日炙上堂金风体露万木凋残行脚高人急着眼看明月滩头休着脚芦花影里出头难蓦拈拄杖卓一卓云且把一声归去笛夜深吹过汨罗湾下座嘉兴金粟百痴元禅师闽之漳浦蔡氏子参费隐于黄檗便问人境双忘安身立命在什么处容连棒打出师从此疑情顿发一日入室容问动絃别曲叶落知秋汝作么生会师呈坐具容曰是甚么时节作此去就师拟开口容便打师于棒下豁然佛涅槃日上堂生不惜茎眉死犹露双足一等卖风流令人常X忆着休忆着年年二月十五日遍地花开红闪烁下座湖州武康资福灵机观禅师解制陞座一冬与诸人眉毛厮结今日拟欲开交且道箇甚么即得若道去有钩钩汝未免按牛头喫草若道住有锥锥汝也是平地起堆争如钩也不施锥也不用一条古路八字打开一任诸人南天台北五台逗到罗纹结角之际忽然踏断石梁桥击碎玻璃盏寒拾丰干非从外见金毛师利觌面相逢方知资福一片婆心为汝诸人彻困下座封锅示众山僧今晚封锅不为别事只为诸兄弟檐囊挈钵不惮身力到资福者里箇箇尽为参禅学道了脱生死然既为此大事急切而来岂可孤负故特就此急切处置一问只如禅作么生参道作么生学生死作么生了若向者里着着有出身之路答得一语相契不妨依旧开锅大家同住若答不得便请捡点行囊各各散去资福无闲饭与汝喫虗度光阴打閧过日盖缘迩来祖道衰微禅风澹薄正因衲子把参学禅道了脱生死一段大事因缘却成虗设良可悲哉故山僧今晚捋下面皮不避嫌谤逆行此令弗图门庭繁盛只贵正眼流通乃顾左右曰出来道道看一僧曰文不加点师曰你者一语在禅上着道上着生死上着僧云和尚捡点看师曰情知你未谙落处惯弄虗头僧无语师以拄杖旋风打散归方丈示众蓦竖拂子云者便是当年鹫岭X拈花微笑一着子箇里见得瞿昙头陀一肩担荷正法眼今古洞然涅槃心永劫不磨扫却从前露布那涉迷悟誵譌既无迷悟誵譌汝等众兄弟在者里觅甚么盌以拄杖旋风打散归方丈杭州慧云本充盛禅师泉州吴氏子上堂参禅须是铁汉上大人着手心头便判丘乙巳直趋无上菩提佳作仁一切是非莫管可知礼也审如是一切障碍即究竟觉得念失念无非解脱成法破法皆名涅槃智慧愚痴通为般若虽然如是更须知有佛祖爪牙衲僧巴鼻始得拈拄杖卓一卓曰还知么意气不从天地得灵苗岂借四时催杭州长安觉王千峯立禅师开炉上堂敲冰打冻须资手眼玲珑琢圣陶贤贵在钳锤紧密掷明珠于烂草堆边置灵符于死柴头上顽金钝铁一鎚打正利劒刚锥从头按过不用扬尘簸土更勿带水拖泥照用同时也灯笼起舞露柱伸腰人境俱夺也万籁吞声干坤失色勐烈汉当炉不避央庠主凿壁偷光指尖画出飞禽迹未是作家脚头踏断流水声亦非俊杰纵饶勐虎口中找舌骊类颔下夺珠千尺井底运机筹百尺竿头施伎俩犹未堪入觉皇炉鞲在卓拄杖下座郢州兴阳独冠敬禅师王司李至上堂脑后圆光万别千差俱照彻蓦头风雨从教徧界骨毛寒抛却家珍掀翻旧案悬巖撒手自肯承当绝后再甦欺君X不得拍禅牀曰隔江招手横趋去争似今朝见面亲颂高峯枕子话曰擕鱼沽酒江边乐醉卧芦花不及归开得眼来天大晓一声欵乃过前溪嘉兴金粟石菴行琈禅师崑山杨氏子解制上堂拈拄杖卓一卓曰明明无结何处有解诸人向者里明得透得不起一念心照察十世古今不动一步脚历徧百亿神洲碎须弥为芥子散空界作微尘机不停位用不停玄驱牯牛于栏外曳占波于西瞿直得五湖四海同归皇化百千日月不离者里大众且道正恁么时解制一句作么生道春山青春水碧芒鞵踏断万重山触破指头心便息喝一喝卓拄杖下座问如何是诸佛出身处师曰吴王台畔石嶙峋曰学人不会师曰横看成岭侧成峯福州罗山法海白嵩俊禅师宜兴周氏子上堂逆拔拳头提正令三世如来齐乞命一张狗口利如刀寻常专骂诸方病要人火急立地搆拔楔抽钉曾不吝秃驴若不打杀人撞着怨家打杀定何故诬人之罪以罪加之僧问如何是罗山主中主师曰秃扫帚衔金勒马曰如何是宾中宾师曰烂麻绳走簸箕方朝宗忍禅师法嗣赣州宝华诺诺行导禅师金陵刘氏子上堂竖拂曰大众会么觌面相呈不须拟议直下承当了无忌讳掉转鎗旗仔细看大机大用似儿戏孤兔尽潜踪龙象皆恐惧掀翻弥勒释迦说甚德山临济且道正X当恁么时一句作么生放下拂子曰子房终不贵封侯石车乘禅师法嗣嘉兴金粟息干元禅师武原俞氏子从普净菴受业参天童悟看本来面目话偶触饭器有省上堂玄机独唱截断众流祖印高提千差顿绝突出衲僧巴鼻阐扬诸佛宗猷万魔窥觑无门十地魂惊胆丧若也放一线道便乃有宾有主有事有理高低普应左右逢源大方独步自由自在祇如祝圣开堂一句作么生雕弓巳挂狼烟息万姓讴歌乐太平吉州龙须资国眉菴秀禅师号文素金陵夏氏子上堂威音那畔擕手同归十字街头相逢不识十字街头擕手同归威音那畔相逢不识若也倜傥分明一生参学事毕康熙癸卯灯节有弄狮子到山是晚师陞座问众曰既是假狮子为什么亦能跳跃若是真狮子为甚不解齩人众伫思师曰老僧收煞去也以手左右指曰真狮子假狮子都过两边着祇如哮吼惊羣坐断真假一句作么生道和声打觔斗而出众皆罔测越数日忽示微疾始知别众语也至二十四午刻沐浴更衣泊然而化世寿六十僧腊三十七全身塔于本山之后万如微禅师法嗣荆谿龙池素巖渊禅师颂云门干矢橛洞山麻三觔曰云门矢橛洞山麻绞索浇蔬用着他识得其中奇X特处长来茄子大如瓜无钖南禅古镜符禅师上堂禅禅仰之弥高钻之弥坚达磨不来东土二祖不往西天是处池中有月谁家灶里无烟虽然如是不是一番寒彻骨怎得梅花扑鼻香小参若有一法不成法身若无一法不成法身天际日上月下檐前山高水深知有的十箇手指八箇叉不知有的有饭喫饭有茶喫茶一任行住坐卧何妨柳巷花街若有道伴交肩过此事分明说向他阿呵呵会也么直饶会得也不是我同流何故南禅不肯撒泥砂正源略集X卍XXX正源略集卷六维掦嗣祖沙门辑天台国清达珍编南岳下三十五世木陈忞禅师法嗣明州五磊达变权禅师上堂云一代时教是箇切脚毕竟正文无人道着当的帝都丁必彬班豹剥圆通无碍底七纵八横局守一隅底无绳自缚义随文而文随义历历明明珠走盘而盘走珠洒洒落落卓拄杖云分明举似作家切忌胡穿乱凿就中演出妙伽X陀定慧圆明无住着上堂劫前运步孰是知音格外横身谁当辨的二听绝闻其响五眼莫睹其形直饶威音那畔承当未免打作两橛纵使却来者边行履也应难许十全有佛处不得住抹过恒河沙国土春风孰道在花枝鸾凤不栖荆棘树无佛处急走过梦鎻关空成险堕莫守寒巖异草青休恋白云深处坐有无不住绝商量妙用纵横迥异常热盌昼鸣翻古调铁牛夜㖃换新腔蟭螟眼里放夜市卓拄杖云须信吾宗别有长明州五磊拙巖怀禅师示众牛头北马头南突出虗空向上谈大地山河齐起舞头陀迦叶也痴憨前三三后三三端的无劳宿草菴卓拄杖曰还委悉么者里廓然俱放下百千剎海一毫端示众不是心不是无不是物一一为君都拈出鬔头垢面老寒山却是十年归不得归不得朝朝鸡向五更啼日日日从东畔出堪笑无端王老师残花落地无人拾大众还会么一回雨过一回溼卓拄杖下座解夏示众问文殊七佛之师因甚出不得女子定师云你在那里见他出不得僧拟议师打云十万八千进云罔明乃下方初地菩萨为什么出得女子定师云切莫错认定盘星进云若恁么唤什么作定师打云打破髑髅来与汝相见越州平阳天岳本昼禅师楚黄萧氏子上堂冬至阳生好箇令旦衲子工夫打成一片露柱摇船灯笼X到岸光阴一线长佛法长一线竖拂子召大众曰山僧瞌睡方浓今日见所未见击禅牀下座台州广润巨灵螎禅师新安陈氏子上堂神机迅捷盖是寻常见彻骨髓未为极则从上以来有许多老骨董向搕𢶍堆头拾得一只破草鞵在牀子上撑眉努目压良为贱若是祖师意不曾道着返累宗风扫地乃召众曰且道恁么有扶持处也无卓拄杖曰看看祇缘生在千峯上不得云擎也出头示众淡云啼破鹧鸪天雨后平塘湿柳烟珍重往来行脚者莫将玄妙污心田问如何是三教师曰耕种耘田割稻曰三教之义何者为最师曰波斯鼻孔下头麤落堂示众东单下板头打钟黑漆皮灯笼止静触目若见圣僧自不辜负露柱拽拄杖便出嘉兴金粟天岸昇禅师金坛陈氏子弱冠从姚江高原薙染谒天童忞圆具参那咤析骨因缘有省作华严五十三颂呈忞忞称善后继席青州大觉及忞奉诏入京举师立僧后迁金粟上堂收得蕙江云满载剡溪月跨鹤度钱塘赛彩双白璧描也描不成画也画不出佛手驴脚与生缘赵州输胜不输劣阿呵呵馒头䭔子齐拈出餐则任君餐切忌齩破舌金牛大笑君何拙上堂㵎水绕山房白云抱幽石此时林下人活计天然别却怪德山临济星布碁列摝蚬捞虾竖拳行喝好与捉来朝打三千暮打八百因甚如此清平世界不容草窃师寂于康熙癸丑十一月X二十四全身塔于姚江栖云之右麓漳州龙牙云叟住禅师示众红满枝绿满枝邨邨绿暗与红稀黄鹂语杜䳌啼底事声声苦劝归春已暮树不华狼借枝头恨转赊掷下拄杖曰一片何人得流经十万家问如何是和尚家风师曰折筯搅沧溟曰忽遇客来将何看待师曰烂炒浮沤满满盛臯亭佛日山晓晳禅师晚参不着佛求不着法求现成公案日照山丘黄鹤峯依然高耸天衣泉不断长流蓦拈拄杖卓一卓云千年石鼓音重震却赖桐鱼有地头晚参问清净行者不入涅槃破戒比丘不入地狱意旨如何师云钟声披七条进云高沙弥不受戒轨则安存佛日寺演毗尼泾渭可辨毕竟受者是不受者是师云赵州东壁挂葫芦乃云不是心不是佛不是物满口道着争柰诸人不肯直下承当然则毕竟如何起身云山僧住持事繁不暇东西葛藤药师佛诞辰上堂尽十方是箇琉璃世界尽十方悉成𦦨网庄严于中山河大地明暗色空水鸟树林胎卵溼化莫不皆由药师本愿之所建立即今恭肃坛仪一灯一香一花一果以至现前一问一答亦皆药师本愿之所成就既历历如是毕竟唤甚么作本愿两手擎杖云还委悉么灯光灿丹桂香莫教错过古医王卓拄杖下座解七举天如则禅师云金刚圈被人透了栗棘蓬被人吞了老倒扬岐伎俩巳尽天如则不然禅客相逢但只道箇吽吽管取吞不得X透不得师呵呵笑云恁般举扬何异以五十步笑百步佛日又则不然禅客相逢遇饭吃饭遇衣穿衣有什么吞不得透不得现成公案各与三十棒扬州兴化龙珠森鑑彻禅师示众衲僧家立志要坚卓绝依倚如狮子游行百兽绝迹如孤鹤翔于空外如片云点太清里无适无莫视成佛作祖犹是目翳岂有他哉正当恁么百千善逝舒金色臂同声赞善烂嚼热涎啐一面何故我王库内无如是刀上堂正行不踏草正见无不了正得不富家正言不作巧若人会此四语则临济三玄玄沙三病曹山三堕一时而了如若不会须要铲却案山草师寂于康熙癸酉十二月世寿八十四僧腊五十九塔于维扬之平山金陵天宁古田元禅师问如何是诸佛出身处师曰秋蝉鸣翠柳黄州黄陂素山沖然义禅师于燕京西山一僧戴云尖帽穿朱履着跨鹤衣拜曰和尚还识得否师拈棒曰不是儒不是道俗人头戴僧官帽连棒打趁其僧浑身脱却赤体问曰和尚如今如何识我好师亦打曰脱却皮毛换却骨难逃法眼破重迷僧悲感礼谢而退康熙壬戌春师预期辞世至二月十八午时上堂诀众叉手而逝塔建本山庐山西林以夫可禅师字博凡姑苏人依显圣脱白看念佛是谁默提勐切一日忽于路次触石有省后X谒弘觉忞于天童始承心印出住虔州仰坪双峯次迁真如西林小参谈玄说妙太平之奸贼行棒行喝乱世之英雄毕竟如何心不负人面无慙色晚参杀人刀活人劒喝一喝曰是杀耶是活耶一僧出曰和尚性命也不顾师曰果然僧伫思师曰苍天苍天师寂于康熙癸亥八月初二春秋六十有八僧腊四十六塔于虎溪之南苏州虎邱节巖琇禅师小参毛吞巨海不挠鱼龙芥纳须弥无伤树木且道是什么义戴嵩牛卧绿杨阴韩干马嘶芳草地晚参华岳有顶洞庭无盖腊月莲花石人腰带文殊乃七佛之师因甚出女子定不得低声低声罔明乃下方菩萨因甚出得低声低声行尽天涯谙世事老君头戴楮皮冠桐城清泉灵远应禅师上堂师举当山元白尊宿示众毕喝一喝下座师云老尊宿若无末后一喝洎无合煞然此喝中有纵夺杀活之机驱耕夺食之略吓杀曹家女折却石巩箭琼楼玉殿直下瓦解氷消妙法莲华管教绝根败蒂纵有齩钉嚼铁者丧胆亡魂设或脱死超生底何处出气盖伊得处卤莽亲从太白山前大炉鞴中出来一味承当本自密师翁棒头取证非同掠虗之汉岂比昧已之流故乃高挥大抹起废兴衰克绍宗乘丕振家业恢复泐潭清泉天柱唱太平华盖大宁虽则六座道场却成千载一遇然虽如是且道者尊宿具何眼目有如斯作略喝一X喝云大鹏奋展摩霄翅那顾奔腾六合云五灯全书到山陞座五灯发耀二桂腾芳肇自世尊拈花迦叶微笑教外别传之旨始此流通见性成佛之言亦布华夏自唐至宋分为五宗元明以来祇存二派数百年间其论说不一或以天王天皇疑案不决或以日觉自觉强揑一人削五代之源流排两世之法祖盖因道原当断大川欲删使顶眼不具者借以譌传捕风捉影流妄自穿凿俄尔突出圣感辑成全书华严复参较阅遭遇圣恩屈尊鑑定御制序文恩赐梨版刊布天下使天下学佛徒知其源委无复纷诤天王天皇不告而显白日觉自觉不考而允详更使洞下五代之源流还归本位济宗两世之法祖不动如山盖以大公无我之心为心定千古不易之道为道僧本应今日得披全书知其的据恭爇瓣香以酬圣德大众还委悉么但见皇风成一片不知何处有封疆信州章巖献可寂禅师中秋上堂十五日已前半开半合十五日巳后全放全收正当十五夜灵机密运大地平沈圆陀陀发明本地风光净躶躶露出生前面目无一处不是真乘统十方咸归宝所广寒虗碧月华新天桂飘香金井落以拂子打相曰大众见么是处倚栏人尽望不知秋色落谁家挥拂子下座湖州道场山神山瀛禅师立春晚参目前无法泥牛背上霜刀刮意在目前额点黄金贺铁钱不是目X前法冻折老梅先破腊非耳目之所到春风吹动无根草好大哥了不了羚羊挂角无踪休向枯桩寻讨击拂子晚参举五祖颂庞居士问马祖不与万法为侣话曰一口吸尽西江水洛阳牡丹新吐蕊簸土扬尘没处寻无端撞着自家底师以拂子指曰演祖走入牡丹花里去也被马大师一掴粉碎直得芬菲缭绕徧界残红庞老回避不及突出拂子头上道觑透祖师关棙子妬花风雨更多情越州乌石南云暐禅师楚黄麻城田氏子上堂蓦卓拄杖曰珠回玉转草偃风行有眼者见有耳者闻乌石巖畔翠竹全彰佛祖心印庆寿堂前白日裂破露柱面门不妨行棒行喝揭却衲僧脑盖坐断报化佛头一任龙吟雾起虎啸风生直得拄杖子吞却十方世界敢问诸人山河大地甚处得来以杖卓一卓喝一喝曰我为法王于法自在洪州宝峯大雷庆禅师鼎州武陵贾氏子年十五出家十八受具大沩徧参名宿后谒平阳弘觉忞机契命充第一座出世豫章能仁同宁广福大宁宝峰菩提六剎上堂入门便喝果然佛法无多噼嵴便棒何关枢机竭世攒花簇锦空阏大道之渊厌死欣生未脱识情之表衲僧家眼光烁破四天毛孔横吞大地从阿娘肚里出来便作狮子吼犹未是性燥汉还肯恁么那掷拂子下座越州翠峯怀光灿禅师上堂出入同门甚是奇相X唿相应两相宜今朝已诉衷肠事总有旁观那得知既有旁观为甚不知乃顾左右云只为山僧所说一味土音不能耸听教诸人如何辨得上堂山僧正欲歛伽黎户后松风阐大机若谓偶然成底事难陀迦叶皱双眉喝一喝下座新州龙山国恩旷圆行果禅师佛成道日上堂皎洁明星耀碧空无今无古粲然同苟能着眼云霄外便即横身宇宙中寒竹依牕摇瘦影野梅临㵎度香风二千年事如何举旭日初生海畔红喝一喝下座金陵蒋山芥菴大禅师小参卷帘除却障闭户成塞碍祇者障与碍古今无人会无人会三箇成羣四箇逐队君不见台山路上蓦直婆明州市里憨布袋晚参干坤之内宇宙之间中有一宝秘在形山大众如何是你形山底宝一僧云月色和云白松声带露寒师云我不答对不吟诗只要问你形山底宝僧礼拜师云礼拜且置云门道将山门来灯笼上又作么生会僧拟议师便喝一僧拜云深领和尚者一问便出师复唤来云领后如何僧云密不通风师打云将谓是南番舶主元来贩私盐汉小参秋风清秋月明梧桐叶巳落丹桂又香生长空历历雁过高树啾啾蝉鸣说甚西来祖意太煞十分现成杨美之郭君建不依本分错路修行来我兴善寺里朝三暮四念他白云老子底上大人乃呵呵大笑归方丈晚参入院以来一月人事奔忙不彻日日愁米愁柴佛法X无暇打叠大众一体人情苦苦煎逼要说大似欠他钱债还本还利无歇兴善虽则臂长袖短今晚不免尽情抖搜了罢遂提起衣袖连抖数抖云大众多得不如少得少得不如现得年穷岁毕以后再不要上门上户来索取晚参若起纷飞之心即究纷飞之处究之无处则纷飞之念自除返究究心则能究之心安在正恁么时如何抱石投江石奇云禅师法嗣台州净居湛菴常禅师四明鄞邑吴氏子依金粟悟得度圆具随悟迁天童因陶瓦乏人命师执役五载每求进堂悟曰此事不拘内外贵在笃信师即矢志不进堂决于透彻以作堂外榜样一夕阅悟语录曰何不向棒头指处看忽然知得棒头落处悟许之示众一言不相赴知君太罔措即此罔措时便是汝出路拟向别处讨驴年不得了年老觉心孤谁知多落草康熈甲辰夏师示微疾集诸弟子嘱以法门要事遂怡然而逝塔于方巖之东隅明州大梅法幢帜禅师温州瑞安林氏子崇祯戊辰举进士因谒闻谷大师令看死猫头话有省祝发参雪窦举一宿觉再来话窦曰上座还承当得么师曰承当不是好手窦曰回避不得又如何师默契其旨住大梅人称常师再来小参苍山碧水古佛家风枕石锄云道人活计只今巳辞密印初到莲峯金风吼无畏之音红树铺十分之锦芦鸿呖呖箇中消息X全彰篱菊丛丛彻底风光漏洩会则头头俱玅物物皆灵所以道烟岛云林咸提妙旨霜柯月渚竝可传心何必楼阁门开方参慈氏福城东际始见文殊既然如是则老僧七尺乌藤到此全无用处正恁么时且宾主历然全放全收一句又作么生蓦拈拄杖曰有时卓向千峯顶划断飞云不放高卓一卓下座康熈丁未夏示微疾应接如故八月十二说偈辞众曰七十五年闲打閧总无奇特出常伦而今撒手悬巖去一任诸方说幻真凡有问者惟书十三指以示之至十三目吉祥而逝塔于白门吹台之麓处州椒山律牧制禅师绍兴谢氏子年二十礼崇胜悟空老宿得度看本来面目话竟无所入乃往天童乞戒时石奇云为阇黎一日师问如何是某甲本来面目云便掌师拟再问云以手掩师口忽大悟崇祯十七年云主雪窦命师典维那顺治十七年九月始秉衣拂出住椒山次住雪窦上堂一九与二九相逢不出手杨岐驴子湖狗踏破虗空颠倒走只箇浑身没处藏踪迹知他何所有因甚街头石敢当冻得通身白汗流师晚年退居云盖至壬戌二月十七日中夜索笔书偈曰堂堂无去亦无来体露真风绝点埃七十一年端的处漫随流水入天台掷笔而逝塔于雪窦妙高台侧明州雪窦宏远绍禅师族姓王越之观海卫世胄也母一夕梦老人送和尚入室而诞师总角脱白参天X童悟看念佛是谁力究不契后谒石奇云于灵鹫看云门东海鲤鱼话有疑一日侍云次直旁僧举问此话云便打僧又问云又打僧再问云复打师见之忽然大悟乃曰可惜许三棒也无一点云曰你又作么生师拂袖曰大雨来也便出呈颂曰一棒雷轰雨似倾翻身倒掷打云门如今觌面无回互东海西江一口吞云然之历住海岸南广诸处上堂十一月望日万里一条铁临济与德山是甚干矢橛如今藏在乳峯前为君拔却顶门楔别别试看千山凛寒色师生万历丙辰四月三十日寂于康熈戊辰十一月十九日寿七十三腊四十九塔建东山之阳牧云门禅师法嗣苏州西华秀峯岫云行玮禅师长洲顾氏子年十二投虎丘西隐房本如披薙参牧云门于古南命师为第一座一夕晚参门曰心生大欢喜自知当作只是下面一字山僧续不来请大众续看师出众曰贼门可之乃以衣拂源流授之出兴秀峯次住虎丘兴福上堂初夏日长五更月皎庭前罂粟花红底红紫底紫池中新荷叶大底大小底小山僧睡在牀上忽听得钟声鸡声一齐报晓穿着长衣起来看看祖师西来意狼借知多少便下座小参举不顾即差互拟思量何劫悟玮上座即今举也新月如弓霜风如箭普请诸人照顾头面康熈丙辰六月师示微疾二十一日沐浴更衣留偈曰吾年六十七世缘今巳毕X长歌归去来扶桑日初出泊然而寂塔全身于吾家山麓嘉兴祖灯崇己峻禅师吴兴施氏子年二十五薙染参牧云门于天童得蒙印可上堂寒风凛凛夜雨潇潇鹤鸣松顶云卧山腰空劫前事不异今朝当阳契入今古全超不与一切透漏不与一切动摇有意气时添意气不逍遥处也逍遥康熈甲寅夏师示疾至九月九日乃沐浴更衣谓众曰此是甚么时节众曰正午矣师曰胥山东北虗空迸裂如说而行正是时节且道老僧行到甚么处去众中还有道得底么众无语遂大喝一声而逝塔于菴之左越州明觉宝掌雪厂道白禅师字冷翁苏州钮氏子上堂妙辩非干舌谭玄口不开鸦鸣及鹊噪蚯蚓舞三台百口同一舌并将致问来一僧出欲作礼师曰拈却门前下马台示众半雨半不雨千峯布袋里欲晴不得晴淡日吐圆睛我也惺惺你也惺惺若也见未彻新罗昨夜打三更示众腊月过半风雪如箭壁破茅疎扑头扑面好叚机缘无人能荐赢得饥禽牕外来啄啐梅花三两片问洞山君臣临济宾主是同是别师曰刻空求鸟迹师历主梅墅弥陀至大报恩王城法云康熈丁巳十月十八辰刻索笔书辞世偈并封龛等语掷笔怡然委顺预建塔于寺之东隅孙司马鲁为之铭有语录雪响集救正录及云门方外志若干卷行世X金陵蒋山佛国南音言禅师别号真钝叟海宁凌氏子年十九薙染寻谒古南门一日同门泛舟见岸上桃花盛开门因举灵云玄沙公案诘之师曰风吹柳絮毛毬走雨打梨花蛱蝶飞门颔之后归里养亲以忍大师有养母堂因名其院曰黄梅历主真相匡菴清溪之圆觉诸剎上堂师吐舌曰还见山僧舌轮上放大宝光演摩诃衍法么遂喝一喝曰痴人面前岂可说梦便下座上堂小暑一声雷倒转作黄梅风吹兼雨打愁云拨不开忽然拨开时六月日头晚娘拳头虽然不打情理难容山僧与么说话得休休处且休休作甚沩山作甚牛掷拂子下座师于康熈甲寅九月二十五日集众说偈曰乌龟白玉身矢橛黄金相谁悟涅槃空海门孤月上泊然而逝寿五十六僧腊三十六塔于黄梅院后苏州无量可生慈禅师歙州程氏子小参道远乎哉触事而真圣远乎哉体之即神如是则全真即体全体即真在凡不减在圣不增在凡不减众生度尽恒沙佛在圣不增诸佛何曾度一人虽然恁么且道山不是山水不是水一句作么生会卓拄杖曰自是不归归便得五湖烟景有谁争南岳法轮石隐贞禅师江西武宁刘氏子上堂生擒虎兕活捉狞龙驱耕夺食点铁成金若据本分提持直饶释迦老子出广长舌也道不得达磨祖师用尽神通也指不出且道法轮凭箇甚么便开此大口X乃横按拄杖曰横按镆鎁全正令太平寰宇斩痴顽上堂法轮贞长老恰似打油匠不管菜子桐子山茶子一齐收拾榨床上冷也一撞热也一撞撞得一点气息也无翻转篐来还要加上两撞且道为甚如此良久顾众曰是则名为报佛恩师寂于康熙庚申五月一日塔建岣嵝峯之顶庐山圆通崇胜雪堂耜禅师原字雪田示众风不来树不动癞虾蟆休鼓弄良久顾众曰会么楚鸡不是丹山凤万杉僧参问和尚者里有兵过么师曰一箇东瓜如椰子大重七十觔僧茫然师曰不消盐蘸僧问庐山有多少高师拈拄杖作量势僧曰毕竟有多少高师便打曰恁么高僧茫然师痛打出德安孝惑狮子古鑑圆禅师本邑胡氏子从达闻老宿薙染首参天童悟次依雪窦云经八载后见古南门诘其悟处隐密命居第二座终夏辞归门曰何不相随久住师曰某甲将古南归楚去住门曰汝甚有神通师曰相随来也门喜之遂题顶像授之师历住黄草山龙池狮山等处结制上堂法王大宝本自圆成顶上髻珠古今不昧不须外覔岂假他求蓦卓拄杖若向者里担荷得去则知火炉头畔不费钳锤狮子院中愈增光彩苟或未然山僧今日翻转面皮结却布袋去也复卓拄杖下座虞山直指尼圆鑑玄禅师邑之曹氏女幼出家诣报国受具严持律范初参金粟悟礼拜次即竖拳悟便X棒曰者箇是甚么师曰千圣不识悟曰放下着师曰放下箇什么悟乃休后谒古南得法掩关虞山黄淳耀进士一日到关问曰久慕关主师曰贫道总不识士曰启口即是葛藤要师全提师曰放下着士大悦钱宗伯夫人问如何是万法归一一归何处师曰秀水年年秀青山岁岁青康熈癸丑二月十一日无疾忽命剃头沐浴更衣趺坐说偈曰七十三年假借名了无一法可当情而今四大随机散曾向檀那致别声遂怡然而化语录年谱行世如如懒人方为戒居士歙州人龆年即有志向道一夕梦幅巾道者引至扬州三叉河宝塔下视塔影欹斜命士将塔扶正士开塔门着力醒来通身汗下觉身心世界一空尽古今只是一箇自已并自已亦不可名状述偈曰梦中作梦宛然真耳听何如眼听亲泡影堆中拈实具大千活句属吾人自此遣妾茹素求道益切一日谒牧云门于鹤林门曰不生不灭心聻士曰弟子今早渡江门曰江上风浪恶如何过得士曰柁柄在弟子手里门曰即今登岸也柁柄聻士曰本寺伽蓝米公做门曰米公与你有甚交涉士揖曰即刻拜别和尚门笑而颔之曰梅子熟矣乃付以偈曰灵山花下别京口渡头逢君今如是去千载起吾宗后求薙度门曰可搆静室不必出家便化同人堪称希有浮石贤禅师法嗣X极乐独痴禅师示众昔汾阳高卧巖穴士大夫仰慕风釆八请不赴闻聪公一语遂幡然而出以致道满天下亦几曾有定法来老僧未到极乐惯自贬驳诸方既到极乐且听诸方贬驳况肩祖宗之任肎畏法道之难行乎多见迩来后生晚学才入丛林便不务进道一味希图饮食丰隆寮舍稳便师家待之宽厚蚤得印可则喜与之认真钳鎚则嗔全不思行解相应名之曰祖智过于师方堪传授呜唿吾宗至此诚可痛哭流涕者也常言宁可将身替大地众生受地狱苦终不以佛法当人情广求利养取閙门庭我报恩老人初赴海门三山寺请因僧问如是和尚家风老人云老来住箇破院子有鼓无钟响不全僧云或遇客来将何欵待老人云非惟库房无茶菓抑且云厨少米炊当年不肖子云老人何得作者般话语若是上根利智底自然守得穷耐得苦若是小知小见底又争怪得他穷厮煎饿厮炊筑着磕着生烦恼老人云惟在阇黎三十年后挽回天童清白家声不至坠地是所愿也亲承教益终不敢忘昨晚在方丈挑灯静坐巳及三鼓忽然思量老人天覆地载之恩此生如何报答惟诸硕德朝斯夕斯切磋琢磨必期造到佛祖极则田地方成了事道人之名诚不愧矣珍重江西宝藏范围泽禅师吉安五云人陈氏子一日喫饭次见饭中黑殻虫有省说偈曰米里虫米里虫元X来面目与我同呵呵一笑平生乐诸佛众生俱梦中呈报恩贤即印可后继席天童上堂赤肉团上壁立千仞只此灵锋阿谁敢拟者里荐得结解迷悟向甚处着而今事不获巳起模画样于无绻缋处立绻缋于无绳索处立绳索要使诸人九十日中蓦地跳出绻缋迸断绳索直得万象森罗起舞百川大海腾波到者箇时节正好喫宝藏拄杖何故太平寰宇斩痴顽海宁东寺洪衍灏禅师上堂吾有一语未敢轻举今正是时卓拄杖曰记取记取上堂我宗无语句实无一法与人云门红旗闪烁临济热喝雷奔良久曰刚刀虽快不斩无罪之人颍州弘戒钝斧濊禅师上堂生也不道死也不道螃蠏横行虾蟆直跳本分衲僧不得草草卓拄杖下座一日寺僧涉讼师亦被累即怡然陞座说偈别众而逝淮徐备兵使者闻之率同官罗拜士民集资建塔于寺后太平澄心寄菴澯禅师僧问色身败坏如何是坚固法身师曰今日风头太硬僧喝师曰作家僧才拜师噼嵴一棒曰急着眼戏僧大笑师曰你疑我与你葛藤那僧又拜师复打曰第一不得忘却林野奇禅师法嗣荆谿芙蓉自闲觉禅师蜀之合州徐氏子周岁失母父携礼马山太虗老宿落发未几父丧既壮徧历讲X肆后游吴越依天童悟有年无入处因见林埜奇于闲住寮问参禅不得力过在甚处奇曰莫妄想师曰毕竟如何奇曰铺柄长斧柄短师愈加迷闷苦心力究一晚排遣蓦撞露柱透彻心宗适奇应广化请师随侍一日奇举兴化摈维那你如何会师曰为人须为彻杀人须见血奇然之顺治辛丑十二月二十五日师书偈曰天上天下脚头脚底撩起便行将头作尾阿呵呵风流不在着衣多一曲归家唱哩啰掷笔而逝塔于屏风山台州鸿福慧日昇禅师一字妙高邵武冯氏子上堂鸿福好消息天开百万峯山巖呈瑞色物物展春容门前石锯钦禅虎堦下池归听法龙更有现前诸衲子相将围绕箇邨翁将南作北指西话东紫罗帐里撒珍珠信手拈来用不穷簸箕量去浑无别熨斗煎茶罀不同上堂打开布袋口放出辽天鹘冲破九重云山青与水绿梅花笑雪正眼舒开正恁么时解制一句作么生道閙中拶出憍尸迦咭嘹舌头三千里苏州太仓香林佛果闻禅师西蜀潼川张氏子上堂声色里坐声色里卧冷地商量早成蹉过堪笑杨岐三脚驴踏倒嵩山破灶堕师善定力每坐则竟日不起温州护国古泉清禅师上堂一大事因缘如天普盖似地普擎历历明明辉今鑑古一謦欬透铁壁银X山一弹指启千门万户或孤峯顶上卧月眠云或十字街头拖泥带水发大机显大用无一物不彰至理无一法不示真机使人人眼光烛天箇箇脚跟点地正当恁么时格外明宗一句作么生道白云片片来天外徧界声光亘古今广德崇化了悟能禅师蜀之垫江李氏子上堂震法雷鸣法鼓云从龙风从虎一毫才动体全彰无限真机俱显露正当与么时且道承谁恩力喝一喝师后迁太平府之昭明未几返石溪康熈癸卯五月五日示疾告终门人因忌此日不吉乞师另择以祐后来师更延二日复鸣钟集众更衣端坐而逝寿七十腊五十二全身塔于本寺之右天台万年无碍彻禅师荆谿朱氏子年四十体达微老宿脱白谒林野奇于通玄一夕入室奇问人人有摩醯正眼如何是汝摩醯眼师震威一喝奇随声便棒师于棒下顿豁说偈曰棒下虗空碎摩醯眼豁开者回端的后从此绝疑猜奇首肯后命继席通玄上堂赤手屠龙空拳搏虎世间称为豪杰若到衲僧门下且过一边果是克家种草终不向无佛处称尊偏于閙中插足横拖布袋等箇人来紫罗帐里撒珍珠捏双空手便与八大龙王鬪富且毕竟如何拈得寒山秃扫帚掀翻蚬子酒台盘卓一卓下座上堂慧刃才施羣魔匿迹狮王一吼百兽逃形扫尽野狐涎掀翻狮子窟向万八峯头上放出临济爪牙活捉X狞龙勐虎平田浅草里重整普岸门庭从教起凤腾蛟是以风行草偃水到渠成坐断圣凡全机独露到者里说甚还丹一粒点铁成金至理一言转凡成圣直饶一茎草现琼楼玉殿微尘里转大法轮变大地作黄金搅长河为酥酪犹是奴儿婢子边事可中有箇汉未免道长老会下能得几人敢开如许大口良久云岂不见道八万四千非凤毛祥麟只有一只角桐乡寂照芥子弥禅师示众颂国师三唤待者因缘一度风光一度新黄莺唤醒旧时春檀郎无限伤心处不敢高声说与人颂大梅即心即佛公案一领羊裘一钓竿任他更改汉衣冠朝秦暮楚何时了潦倒西风十八滩香严宕山远禅师上堂青萝夤绿直上寒松之顶树倒藤枯却使沩山笑转新白云淡竚出没太虗之中万里无云任是青天也喫棒万法本闲而人自閙不涉动静端的别是一壶天诸仁者祇如香严今日还是有生耶无生耶应世耶出世耶拈草建剎耶逢场作戏耶卓一卓云须知扑落非他物始解纵横不是尘上堂问世尊拈花迦叶微笑且道笑箇甚么师云忍俊不禁问如何是如来禅师云络索不少进云如何是声闻禅师云说那自了汉作么乃云时及黄梅连日好雨田中有水栽秧园里黄瓜结瓠各得滋润勃然兴起虾蟆唱歌蚯蚓念赞情与无情悉皆欢喜祇有两件不喜衲僧家贴肉汗衫脱不下通身X闷热不得庆快回香严的俶装前途不得到家且道如何是到家庆快处掷下拂子云即今休去便休去欲觅了时无了时师至枣邑与李文学邂逅次李言格物至诚心正功夫师云据吾教中一念具九十剎那一剎那具九百生灭人心如猿猴驿马居士心作么生正意作么生诚李拟语师云居士祇知格物而不知物格李罔测正源略集X卍XXX正源略集卷第七维扬嗣祖沙门辑天台国清达珍编青原下宗镜六世瑞白雪禅师法嗣弁山龙华久默音禅师语溪李氏子上堂化母动乎煦气王孙生于烧痕莺梭乱掷轧轧机声来柳上燕翦频开纷纷云影落风前春服既成谁是着者瑞州洞山孤崖聪禅师湖广应城李氏子示众拈如意曰新丰洞里啸月台前中有一机觌面浑然魔外不识佛祖不传全该五位横括三玄翠竹摇风声细细清流出谷响涓涓舒州三祖破闇灯禅师桐城汪氏子目有重瞳少为X诸生出家阅楞严有所得首谒无异来寻参弁山山见便问那里来师曰金陵山举竹篦曰金陵还有者箇么师曰非但金陵无即今亦不有山打一竹篦曰甚处学得者虗头来师曰适才亲到尚未洗浴一日山拈拄杖曰阿谁是汝本来师曰刚被人借去山曰何不呈似老僧师曰若呈似即在也山打一棒师接住曰棒头有眼山曰子巳后坐断天下人舌头去在小参春风急野鸟啼山山水水绿暗红稀会得者风流满目不会者认影迷头果是箇丈夫儿争肎受人欺翻身一掷虗空外鼻孔依然向下埀上堂全机敌胜作者犹迷曲为今时正偏兼带到者里应须功勋不立明暗两忘活卓卓倒弄横拈虗豁豁圆常静应发明临济玄要照用并行提掇沩仰机轮浑融境致点开法眼相义言前独露纵夺云门三句北斗藏身虽则机权互换要且偏正交罗妙在功勋不犯之先用向宾主未立之际果到恁么田地一任横抽宝劒伐邪见稠林棒喝交驰扫野狐穿凿况比来法门不古祖道如殇慧命有累卵之危宗乘有堕地之患承此任者夙兴夜寐当以大法为怀斯堪报不报之恩以助无为之化上堂霜花匝地泥牛饮尽吴塘月雪刃攒空木马嘶干九井风到者里威临剎海德被神洲列宾主于棒下验正偏于言前有时夺人不夺境有时夺境不夺人有时人境俱夺有时人境俱不夺说甚么德山临济就使文殊普贤到来亦是X茫然诸昆仲寒威凛凛𦦨燄冰河连底结山光郁郁森森枯木尽银花非惟杀活纵横亦且与夺自在师于顺治十六年六月十三日示疾告众曰来便恁么来去便恁么去遂竖指曰会么明月一轮天柱外摩空老鹤出云霄语毕而逝塔全身于三祖寺南昌百丈石㵎泐禅师余姚周氏子上堂拈拄杖云放之则弥六合横拄杖曰卷之则退藏于密不放不卷时如何溪山雨过添新翠又被风吹落短篷掷拄杖云迫上堂以两手踞案云狮子嚬呻复顾视左右云象王回顾震威一喝云家无白泽之图必无如是妖怪宁州云巖元洁莹禅师江都庄氏子上堂苔生玉殿尊贵未忘古路悄然话会犹在纵使拈一机千机万机顿赴如刻人粪作旃檀香举一句千句万句朝宗似持蠡殻量大海水到者里格外超宗底正好朝三千暮八百若是抵死十成底未有喫棒分在所以道我宗无语句亦无一法与人举如意曰道吾舞笏同人会石巩张弓作者谙上堂正按傍提是弄猢狲家具一椎百匝徒教露柱心空放风前箭展末后机巧不如拙贼来便打客来须看眼不似眉若论佛法即使口似悬河舌如利劒者到者里也不敢举箇元字脚儿何故一任钻龟打瓦从教塞壑填沟荆谿善权百愚斯禅师上堂踏翻琉璃瓶阿谁宝惜击碎珊瑚树遍地光生撒珍珠于紫罗帐里砌玛X瑙于碧玉阶前不守功勋浑忘尊贵所以道夜明帘外快且翻身荆棘林中那容住足祇须作而无作为而无为世法佛法併作一团者边那边混融一致蓦竖拂子曰大众正与么时是何人分上事玉兔月中生彩凤金鸡架上产祥麟解制上堂江枫乍落秋空老体露金风凉月皎满堂衲子促行装顶笠腰包过别岛者山又见那山高路债区区何日了若是金毛狮子儿争肯随羣入荒草快翻身舒牙爪一声哮吼震干坤野干狐狼踪迹杳遂喝一喝曰还有不随羣逐队者出来与山僧拄杖子相见上堂溢目好风光不须更别讨槛外鸟关关峯头云渺渺人皆爱月夜眠迟我独惜花春起早蓦拈拄杖曰会得也与三十拄杖不会得也与三十拄杖何故负恩者多知恩者少苏州金僊蕃光璨禅师江南朱氏子出家参弁山山问谁与你拖死尸到者里师曰一带青山藏古寺山曰意旨落在甚么处师拟议山痛叱打趁师通身汗下愤感曰真吾师也次日进堂逼拶到寝食无知心胸难过忽五更闻远村鸡啼有省但心中犹不自肯出山掩死关六阅月一日见关后树果坠瓦上触发从前宝惜遂涣然消解冬至上堂六阴逼尽一阳生困海沉鹏眼略睁虽然未解垂云翼时节相逢俊不禁诸昆仲会也无堪笑赵州老东壁挂葫芦衡州大义山且拙讷禅师上堂白椎竟师曰即此X一句巳是一杓恶水泼人了也遂作振衣势曰山僧者里幸无半点交涉汝等各自照顾祖师门下单刀直入眼目定动万里崖州何况道黄说白问三答五堪作甚么虽然如是曲为初机未免略露些子助扬法化伸掌召众曰看看尽法界微尘佛剎悉在山僧指尖上不消一揑便见粉碎住弁山上堂一言道尽犹是半提全体承当未为究竟直得尘尘三昧念念无为祇好作箇了事闲人望衲僧境界正远在到者里反着袈裟倒拈钖杖推出刀山劒树排列马面牛头魔宫佛窟一齐掀翻地狱天堂咸恣游戏此时始有语话分设若起丝毫许佛法知见脚跟下更要三十棒何故我王库内无如是刀南岳荆紫峯万仞壁禅师上堂僧问唤作竹篦则触不唤作竹篦则背毕竟唤作甚么师曰铁蛇穿古洞曰直下荐取去也师曰瞎驴趁队行复曰唤作竹篦则触不唤作竹篦则背大海干枯须弥粉碎临济德山开得眼吐得气铁蛇横路难回避狮子咬人瞎驴成队风前转忆谢三郎不爱南山爱鼈鼻上堂告众曰参禅不能了脱生死病在依他作解障自悟门所以杂毒入心医王拱手从今不许习学经典及妄读古德语言时中要靠取本参话头定图讨见分晓如违大棒趁出山门莫怪性燥师于壬辰二月初二日书偈曰无尽生缘藏黑豆十五日中俱洩漏万里神光今古圆坐断生来与去后偈毕趺坐移顷X而逝塔于荆紫龙冈之左湖州乌程独园玄素体禅师钱塘单氏子上堂日出心光耀天阴性地昏不知天地者刚道有干坤喝一喝曰与么会又争得观世音菩萨将钱买餬饼放下手来元是箇馒头复喝一喝曰与么会又争得且道前来一喝与后来一喝是同是别良久曰幸是无人证明僧问年去年来即不问送旧迎新事如何师曰快便难逢曰向上还有事也无师曰西天令严曰梅花几点相思怨只许佳人独自知师曰龙头蛇尾嘉禾福善寺云松品禅师吴江桂氏子参瑞白和尚有省复遍谒诸名宿崇祯己卯瑞应豫章建安王百丈之请师礼觐当机扑碎法几上鳌山一座为丈所称赏遂受记莂示众定志凝神总是鬼家活计千差坐断更须眨起眉毛正当恁么时如十日并照千古洞明有甚么佛手驴脚生缘还知黄龙老眼光烁破四天下么喝一喝示众稳密处彻头彻尾动转际擒纵卷舒者里直下承当犹是通身依倚直饶向击石火闪电光中坐断誵讹更须知怀州牛吃禾益州马腹胀始得卓拄杖曰灵龟曳尾终成兆离水鵾鹏宇宙昏越州梅山历然相禅师山阴王氏子上堂历历神锋挂眼明明宝镜悬眉变现六臂三头宛转四方八面直得三乘胆丧十地魂惊若非特达英流对面如X盲似哑是以过量者千斤不觉重赤手不知轻水底播红尘山头翻白浪且道得何凭仗遂拍案以两手作修罗势曰还委悉么不怕拔肺抽肠才见出心露胆示众风寒羞露面日暖爱抽衣法尔皆如是知君到不疑山僧也肯你一半只如冻云不歉自在流泉不怕忙生却又如何山僧亦肯他一半诸昆仲你道还有全肯底么时有僧出曰将此深心奉尘剎是则名为报佛恩师曰效颦不是良家女问万法归一一归何处师曰三人擡不动曰莫者便是么师曰八箇夜叉扛问世尊放光现瑞智境全彰祇如未放光前智境在甚么处师曰瞎曰还有分明者么师曰米贵柴荒冲阳西山䆳谷源禅师僧问如何是归根得旨师曰深崖藏白额劝子不须行曰莫便是和尚为人处么师曰射虎不真徒夸没羽天台护国眠石蕴禅师舒州怀宁潘氏子别号啸云初参博山天童俱获契证后参弁山问答罢山曰子犹滞功勋在师疑闷不自安忽闻雷震乃大悟曰信知悟后须得作家煅炼上堂者磬上座大似强与安名了也更欲山僧指註岂非枝蔓上重增枝蔓然既难以获辞只得聊通线道竖拂子曰者箇取舍不得背触俱非如大火聚如吹毛劒近之则燎却面门触之则丧身失命虔州崆峒不溢满禅师义真笪氏子初参弁山看拖X死尸话一日山唿茶师擎茶至山曰擎茶者谁师曰某甲山指花瓶曰他为甚不擎茶师从此契悟小参举赵州勘台山婆子因缘颂曰野外林禽弄日辉一声高调一声低东君别有拂人意吹落残红满钓矶上堂竖拂子曰此事诸方尽向奇特处会殊不知羊质犬皮披文为豹每日叱佛骂祖衒卖已才扯东拽西牢笼后俊纵饶见超真俗机贯古今若到生死分中全没交涉争如山僧赤手空拳闭门缄口径接上根所以我为法王于法自在诸方今日结制说禅崆峒今日解制放参且道手眼在甚么处咄咄咄何所疑野鸟呌寒枝好箇归家时掷拂子泊然而逝塔于本山五位峯前䖍州崆峒谓斯教禅师上堂自别白云窝相将半载多蓦拈拄杖曰见么磊磊落落婆婆和和有时为道路指东话西有时上孤峯无背无面且道事作么生复卓拄杖曰依然立在烟霞外画断天云不放高小参少林有一机青山常与白云齐曹溪有一语填沟塞壑无知已是以把住则了无涓滴放行则在处通途直饶一一分明正是徐六担板须知把住中有放行放行中有把住诸昆仲且道过此二途如何是本分事时有僧出曰描也描不成画也画不就师曰三十棒自领出去虔州兴国狮子岩中也慈禅师歙县程氏子浴佛陞座今日天上人间尽谓释迦老子诞生都将恶水X去泼他世尊被人泼得没柰何走在香烟堆里道昨夜夜叉形今朝菩萨面菩萨与夜叉不隔一条线谷山敢问世尊只如夜叉形时菩萨面在甚么处菩萨面时夜叉形又在甚么处释迦老子被此一问无言可对又走在诸人脇下去了请现前诸公各各向已躬下摸索看湖州佛灯白巖博禅师示众苕南佛灯苕北积善日照千山云摩霄汉雨洒林邱溪流白练处处逢渠曾无余欠正所谓竹籁松涛露出金针玉线诸仁者见不见打破黄龙关抝折石巩箭青草窝中深复深黄叶堆头离背面拍案曰会么佛灯朗耀正干坤万派从兹归积善僧问如何是弁山境师曰两株古柏胜苍龙一对清池如宝镜曰如何是境中人师曰策杖峯头擒虎豹溪边掬水探骊龙师示寂时有贯慈上座参师甚久后依佛川义和尚于高峯主人公话得彻法源底遂手书法偈嘱为师嗣悟载佛川义章中越州萧山道林离愚智禅师示众毫𨤲系念三涂业因瞥尔情生万劫羁锁祇如僧问赵州狗子还有佛性也无州云无祇者无字你道是何意旨众欲下语师震声曰饭袋子师于甲午季冬示微疾寓北关紫云精舍十六日沐浴告众曰后事皆託弁山镜法兄只侯十八日半夜为我报知我当行矣至时侍僧失报师问曰半夜也未侍曰过也师即命焚香端X坐书偈曰不出西关门不入此关限打破中闲底权且吾着便掷笔而逝世寿四十有八法腊三十有四塔于道林兜率寺前赣州凤日本珠玥禅师依弁山苦究七载一日瀑雨奔雷师在楼凭窻漠然不知者半晌俄闻山上瀑水声豁然打彻陞座凤日开场选佛大家看取题目不是五典笙簧亦非三坟金玉不用锦绣文章不取琳琅翰墨不说菩提涅槃不论禅定解脱不拈曹洞正偏不施临济棒喝既总不恁么且道唤甚么作题目竖拂子曰会得山僧素志千崖把茆独处祈雨师至龙王前拈起香曰会么若也会得不敢唤你作龙王若也不会伏惟尚飨拽拄杖便归方丈随后雷雨大作山主入室礼谢曰谢和尚说法天下都有雨了师曰莫涂污山僧好示众灵明空廓活卓无依向之则背亲之则离有言不是无语亦非云封雪谷难为喻月映芦花类莫齐搆不上底堕身荆棘东奔西驰搆得上底贪眠雪屋忍冻躭饥尽道迷时无悟焉知悟处犹迷祇如有佛不得住无佛急走过此人还有措足之地么喝一喝曰切忌向鬼窟里作活计示众尽十方世界还有别的法么若有拈取一毫头来看若无为甚么头头显露良久曰鸡公嶂走八斋堂四金刚两手无措师生于万历甲辰至顺治乙酉无疾而终塔于本山方丈太仆正卿陈玉李公撰碑X青谿西水菴丹溟幢禅师陞座幢上座于天启年间会得法身边事惟法身向上事直至而今无消息更教说箇甚么卓拄杖曰淑景余三月莺花巳半稀便下座师示微疾谓众曰努力修行吾今去矣泊然而逝佛川离言义禅师上堂有一句子不居那畔那畔亲闻尝在目前目前难覩弁山不敢被葢囊藏直与当阳揭露喝一喝魏徐二公请师为众讲宏传序师曰山僧不是讲师僧问如何是妙法莲华经师脱履示之僧愕然无语师穿履曰可惜许又问如何是佛座高远师指先宝善像曰此真是甚么人描底众皆罔测师乃抽身众作礼而退紫梅淑安周禅师师诞辰上堂蓦拈拄杖曰不属虎不属龙惯打东西南北风十地三贤浑不识造次凡流岂易通且道他本命元辰落在甚么处卓拄杖曰吽吽示众参须实参悟须实悟金锁玄关一拳打破大凡学道之士必先去其渗漏且道作么生是渗漏随声逐色是渗漏护善遮恶是渗漏爱圣憎凡是渗漏承言滞句是渗漏背暗投明是渗漏专事棒喝是渗漏驰骋机辩是渗漏任你总不恁么亦是渗漏若尽举渗漏处不可胜数却不是逐件对治他底只要置心一处无事不辨从上古人尽是打者条路上过的遂喝一喝曰山僧恁么告报已堕入渗漏了也卓拄杖下座X麦浪怀禅师法嗣越州弥陀寺无迹敏禅师上堂灵犀玩月彩凤翔云至人作而万物咸孚大德钟而羣英毕聚说甚么绝天维违地纪擘华岳逗黄河称奇鬬巧骇俗夸肓总不如演教者里毛端现剎插草成林尘中能作主化外自来宾咳𠻳一声也胜他玄音妙义微尘一点也当得华藏庄严何故不见道大千世界入正定一微尘中从定起乃拍案一下石雨方禅师法嗣古虞象田即念现禅师僧问如何是佛种从缘起师曰香烟书梵字曰不因修竹传清籁争识孤松吼太虗师曰一般萃锦空山里霜叶虽红不是春劒浦无量来云现禅师越州萧山汪氏子年二十二参石雨方和尚蒙印记次谒象田充第二座闻田举竹篦示众会得者箇肯他一半会得那箇全不肯他师于言下释然上堂徧界不曾藏山河无影象冉冉白云流小鸟啼花上春去了春去了细雨绵绵数不休大悲千手难描样分明目前事不是目前机若还拟议时早已龟毛长数丈到归菴上堂白云无倚鹤不停机绿水有觔扁舟易渡还有先行不到末后太过者么良久曰分明踏在归云上看到归云早巳迟龙塘远门柱禅师上堂长松蔽日修竹干霄薰风入奏殿阁生凉任从溽暑蒸人我者里六月冷如冰X霜且道与众苦不到处相去多少上堂僧问昨夜朔风凛凛师曰还觉寒毛卓竖么僧停机师曰冻杀了也乃曰朔风凛凛正严寒叶落空林遍地丹惟有衲僧一着子本无荣茂与凋残师着会元续略行世杭州白巖位中符禅师冬至开堂道穷则变日长一线枯桩眼底动生机小人道消微应验好消息急须荐莫待一九二九数到沿河看柳依旧花飞片片乃卓拄杖三下曰大众向羣阴剥尽处道将一句来良久众无语师曰不妨亲切示众举守廓到华严值严上堂曰今日若是临济德山高亭大愚鸟窠船子儿孙到来不用如何若何便请单刀直入华严与汝证据见兔放鹰廓出礼拜起便喝见义勇为严亦喝投桃报李廓又喝碁逢敌手不辞再严亦又喝琴遇知音岂厌三廓礼拜曰大众看者老汉一场败缺复喝一喝拍手归众山当转折处幽媚出常情严便下座归方丈话到无言际此心愈见真时风穴作维那上方丈问讯者汉行年在坎严曰汝来也尀耐守廓适才把老僧扭揑一上待集众打一顿趁出平地上捞甚鱼鰕穴曰趁他迟了也自是和尚言过他是济下儿孙本分恁么丧尽残生犹不知严方息怒水清鱼不饵空载月明归穴下来举似廓自首者不足罪廓曰你着甚来由劝者汉我未问已前早要棒吃得我话行如今不打搭却我者话也未必心头似口X头穴曰虽然如是已徧天下也识甚好恶复拈曰华严拦头廓公把尾鑑照鑑空合空唯二老心知之若夫贪观云里雁失却目前机者又何足道虽然二老恁么做处毕竟成得箇甚么边事曲终人不见江上数峯青复喝一喝师说法近三十年每念宗风讹舛遂不顾避忌翻刻人天眼目考着祖灯大统及拈古彚集颂古摘珠并偶言诸书若干卷行世余杭南山普宁天愚宝禅师建昌新城欧阳氏子上堂瓶鹅唤出明月随夜船而来梦破指花白云依青山而转真机现而法法该通旷劫消而尘尘解脱了无罣碍夺纵全超灌陜府之铁牛骤空中之木马日暮归来仔细看依稀恰似天边鹤弹指曰恶杭州径山梦菴律禅师结制上堂横拈玉筯搅龙门未为通天作略倒握金鞭趁虎穴谩云向上钳鎚活人便用杀人刀不过是毫末活计寒冰中向火烈𦦨里乘凉小厮伎俩乌足称羡直须知释迦弥勒犹是他奴且道他是阿谁乃吐舌曰会么向者里透得去不妨安居解脱更说甚么万马千军百匝围绕脚跟下活泼泼自有通霄路掷拂子杭州钱塘净性紫仙阳禅师海宁戴氏子上堂偏处不逢云遮一带峯峦玄中不失雪覆万年松径苟能于此荐得一任灵机密运展手通玄宝印昭彰当风得妙横抽玉线绣出鸳鸯倒弄金梭织成古锦上堂金鸟刬彩玉兔收光潜消一色坐断十方正恁X么时还有共相证据者么僧问打鼓弄琵琶还他一会家未审作家相见有何言说师曰谁许妄通消息曰岂无方便师曰莫嫌春迅速彷彿过梅花曰春花到处心花发月落寒江别一天师曰莫错认定盘星曰明月峯前狮子吼三千界外绝知音师曰非汝境界师以年迈寻迁会龙为终老计一日示微疾垂诫诸子谆谆恳切至晚浴毕书偈坐逝尔密澓禅师法嗣绍兴山阴清化惟岑嶾禅师荆州松滋县张氏子上堂白云淡荡红叶飘飖真机历历古干迢迢木人抚掌石女歌谣针眼鱼跃浪夏葢山𨁝跳惊起广泽龙王驾雾沖霄更有拄杖子忍俊不禁出来扬声大呌且道呌箇甚么古今一段风流事无端被人短贩一遭上堂堪笑枯木老娶他聋瞶嫂生箇白头儿世出世间少海岳尽掀翻干坤抖乱了吞却日月光至今无处讨殃及宇宙人开眼不觉晓经曰是法平等无有高下只如破驴嵴上苍蝇东厕坑里粪虫还具佛法也无若道有则净秽何分若道无则圣凡迥隔者里下箇甚么语即得若谓春色无高下花枝有短长恁么见解更参三十年也未梦见在绍兴嵊县明觉宁远地禅师姑苏马氏子上堂洞山麻三斤云门干屎橛夜来相看呵呵笑天明依旧没交涉没交涉捉得海东三脚龟看来元是西江鼈竖拂子曰看看拂子吞却干坤汝等诸人向何处安X身立命复击拂子曰云从龙风从虎圣人作而万物覩本乎天者亲上本乎地者亲下呵呵呵会也么知事少时烦恼少识人多处是非多雪菴禅人满关请上堂昨日行至中途听得村翁说四句话最妙最玄最亲最切若人识得可以笼罩古今凌跨佛祖千七百则葛藤到此冰消瓦解三十二传曲调直是热椀鸣声且道是甚话得恁么奇特良久曰四九三十六柴米家常足后园种芥菜生箇大萝葡以拂子击禅几下座杭州仁和菩昙自若深禅师山阴王氏子上堂潜身那畔向上未许全提炭里藏头正令无烦举唱直须转位就功无影幕中呈彩凤观头识尾太虗嵴上画飞龙纵夺在手杀活临机正恁么时且作么生与主中主相见良久曰九重深密无窥处閙市丛中着眼看卓拄杖下座越州融光自闻音禅师上堂有僧才出师以杖约曰高高山顶立深深海底行汝作么生会僧曰行藏原不属他人师曰孟八郎汉又恁么去僧拟开口师便打具足有禅师法嗣越州宝泉素端衟禅师上堂维那举应观第一义师蓦拈拂子曰若是第一义汝等作么生观拂一拂曰既登虞岳巅谩道娥江曲玄风万里来到我清凉屋分明题唱此宗猷直下承当转辘辘露柱灯笼笑X点头铁蛇昨夜生于菟喝一喝小参结制巳经一七箇箇眉毛撕结大地没处藏身虗空那容着楔拶得无位真人𨁝跳上三十三天撞入兜率内宫扬声大呌道一切智智清净无二无别蓦顾左右曰你等噇酒糟汉可曾善别机宜也未山僧有箇休歇方子尽情布施也看看拈拄杖下座旋风打散归方丈师于康熈甲辰夏示疾至五月十五日声气朗然神色明润众谓师病巳愈师忽谓众曰我以十九日巳时去也遂命鼎新徒急归候至十九日巳时乃唤淡如觉曰与我打鼓集众扶我入龛去淡如曰和尚未可去在师痛叱淡依教集众师入龛说偈曰六十余年谈天论地八苦交煎别展良伎扑破空花说甚真谛寂灭逍遥等闲难觑偈毕端然坐化世寿六十三僧腊三十八窆龛于本寺之右三宜盂禅师法嗣嘉善慈云俍亭挺禅师钱塘徐氏子上堂寻常道箇唱和句也不容易有般卤莽禅和只晓得掀翻法座推倒禅牀以为是当机不让那知同生同死能弱能强放去收来却自有宛转机丝之妙罢罢罢达磨一宗料想无人识得高山流水千年调白雪阳春万古心不是巖头雪峯谁与共赓此曲苕溪凤山多福林妙叶启禅师家世业儒投宝寿方披剃一日寿示众曰此事教你没趋向处师闻直得行坐不安遂有省复徧谒诸名宿皆蒙器重后参愚X菴盂和尚一语洞明大法出住桐川东山妙觉上堂碓嘴花开乃得声腾米价石头路滑方知鈯斧风规药山皷笛韵同音翻出新丰成古曲镜湖波浪滔天涌流来明圣水汪洋虽则光演宗乘只贵大家知有大众山青水绿苍松翠竹云田可耕月泉可掬水足草足大众多福良久曰且道是何节拍击如意曰昇平乐上堂不是心不是佛不是物两手相呈和盘托出提起也倾国难酬放下也分文不值一百二十岁老赵州齿不关风道有道无黑夜投珠又何怪按劒相及诸昆仲可惜许坐在饭箩里呌饿反去胡饼上呷汁逗到今朝三七依旧二十一竖拂子曰寒山拾得上堂唐明皇劒斩纸人李将军箭穿石虎什法师八岁能举铁磬商邱开出入水火所以道毫𨤲系念鹞过新罗瞥尔情生万劫羁锁拈拂丝曰者些子虽是栗棘蓬金刚圈会得也不值涕唾会么分明月在梅花上看到梅花早巳迟山阴保宁端实严禅师崑山孙氏子修造示众拈如意曰向者里努力进前出得一身白汗便能拈一茎草竖起玉殿琼楼若未得出身白汗茎草自是茎草玉殿琼楼自是玉殿琼楼毕竟如何三台须要大家催击如意一下越州大能仁寺盟石息禅师山阴毛氏子上堂霜风凛冽万木凋残觌面之机如何委悉直饶会得犹是时流见解祇如三世诸佛不知有黧奴白牯却知X有日午打三更面南看北斗虽是右人向上全提殊不知能仁者里钟鼓与市语互互交参佛殿与山门机机相应一一天真一一成现毕竟诸人分上又作么生良久曰二由一有一亦莫守打破赵州关放出子胡狗喝一喝上堂举盘山道向上一路千圣不传慈明道向上一路千圣不然师曰不传不然白日青天拍案曰毕竟如何是向上一路便下座问如何是一师曰匾担曰意旨如何即曰挑甎挑瓦越州上虞龙田栢子地禅师上堂释迦不出世未见头可履地足可指天达磨不西来岂是夜能明昼能暗然一人整旧如新一人删繁取要只为人人忘失已躬一段大事不能返本穷源故有者箇格调流布寰中多少人认奴作郎证龟成鼈所以龙田有愿不欲打者鼓笛何故今日又作者箇模样良久曰待虗空点头与汝道破上堂说心说佛三年陈醋生花谈妙谈玄十里烟墩失火难同丑妇共春秋一任盲人分早白金乌沉夜半玉犬吠云中从教绣出鸳鸯里许线痕不露祇如不通明暗路坐断往来机如何话会良久喝一喝嘉兴东塔为则范禅师姑苏吴江人上堂南天台北五台踏破多少草烟历过无穷烟水听人所说底尽情吐出自巳肯重底飏在一边如何是诸人亲切句良久云六六元来三十六X正源略集X卍XXX正源略集卷第八维扬嗣祖沙门辑天台国清达珍编青原下宗镜六世嵩乳密禅师法嗣淮安清江浦洪福灵燄烛禅师本郡山阳毛氏子上堂僧问占断千峯不假他力乃上古风规因甚三圣道逢人则不出出则便为人师曰贼身已露曰应缘化物方便为智乃今时枢要因甚兴化道逢人则出出则不为人师曰龙头蛇尾曰和尚一向把断要津不通凡圣即今开堂为从三圣为从兴化师曰符到奉行曰恁么则百千诸佛水投水历代宗乘空合空师曰高枕枕头春梦少乃曰先老人现神应运发轫于斯建法幢立宗旨鞭龙驯象点铁成金历来几度春秋即今山子湖波翻舌相逢人不出出则便为人洪福庄柳漾金容逢人则出出则不为人一任瞻之仰之不妨道今佛古佛如水投水似空合空卓拄杖曰黄河三千年一度清上堂节令不相饶倏忽蚕麦老不图十分丰稔试看农忙舞蹈风味一旦簇新岁运依旧恰好村歌社饮西歌东倒惊起拾得遇X丰干向道难难难吸尽长淮玉影寒更有寒山子笑道易易易一条界破青山色蓦喝一喝曰有甚么碑记淮安檀度南菴依禅师上堂白云无变识包裹千差青山无异心发育万有从上圣人谈经三百余会末后拈花教外别传只为会参一贯令他函谷关前紫气横竖高三千丈神光老子依旧觅心了不可得今日观音门下事同一家骑灯笼入露柱里拈露柱卓灯笼上喝一喝曰如是之法我从佛闻师示寂命焚香集众乃说偈曰百劫千生不遗一句今日为君重新露布微笑而逝世寿六十七僧腊四十三塔全身于江浦西华之麓宗宝独禅师法嗣庐山归宗天然昰禅师番禺曾氏子上堂大众只管将问来问脚跟下有一段事浮逼逼地古人才开口便知落处一棒两棒总不回头底有甚么打发处蓦卓拄杖曰若向者里开却只眼堪与人天为师复卓一下曰若向者里瞎却只眼堪与佛祖为师掷拄杖曰且道堪作甚么若无举鼎拔山力千里乌骓不易骑上堂圆明了彻犹落今时闻见俱捐且居意地随流得妙勉强主张总不与么头角生也大众须有脱身法始得上堂心不自心因契道以名心道不自道因无心以名道所以道绝玄微心无体量若言有道有心犹是把起匙见之识若言无心无道依X然灵龟曳尾之机明暗掀翻非其境界同时杀活岂是全提才到龙门已遭点额汝等诸人幸自好看千山龙泉剩人可禅师上堂剎竿向汝道了也三门向汝道了也四天王向汝道了也法座灯笼向汝道了也汝等诸人还闻么若未闻山僧今日失利上堂举寒山子偈曰吾心似秋月碧潭光皎洁无物堪比伦教我如何说本权禅师和云吾心似灯笼点火内外红有物堪比伦来朝日出东山僧不惜眉毛再示一偈蒙懂真蒙懂我心黑漆桶何物堪比伦好似海州接引寺路东角头盛恶水底大瓦瓮大众会么你若不会山僧又将第二杓蓦头泼去也卓拄杖下座觉浪盛禅师法嗣金陵栖霞竺菴成禅师湖南人上堂老骥伏枥志在千里烈士暮年壮心不巳诸仁者莫谓岁暮年残解制放参便乃出入无礼须知古人云大事巳明如丧考妣方今丛林下衰师法混滥许多白头老翁作准几箇黄口小儿拂子手卷胡乱打发社庙城隍摇唇鼓嘴不惟正信之士不生信心且令彼义学沙门终身埋头故纸遂谓我少林宗风不过也只是者箇意旨安知一回亲见饮牛人不向溪边闲洗耳结制上堂威音那畔空劫巳前直饶会得十万八千若向达磨西来寻踪觅迹敢保此事驴年也未梦见在到者里德山棒临济喝一场忙乱其余念言语汉到X摄山门下只向他道汝得恁么无惭愧生但向诸方学来的奇言妙语峻峭机锋直须抛向东洋大海此是闺阁中物不得举着若也举着误赚生平二六时中各宜剔起眉毛瞠开眼孔壁立万仞更向饭箩边厕坑头拶断命根庶几不负一向行脚其或悠悠扬扬空过一冬莫怪摄山不相为好杭州崇光观涛奇禅师示众举僧问洞山三身中那身说法山曰吾常于此切僧后问曹山吾常于此切意旨如何曹曰要头斫取去又问雪峯峯以拄杖擘口打曰我也曾到洞山来师曰且道吾常于此切意作么生一僧拂袖便出师曰情知你恁么去一僧曰白鹭下田千点雪黄鹂上树一枝花师曰引不着曰和尚意作么生师曰试看山僧舌头在么乃曰吾常于此切丫角女子齿门缺要头斫取去不祥之事天下讳我也曾到洞山来未肯将身一处埋今日分明重举似布谷催畊啼深树声声流血劝农忙莫待秋来少官赋吉水龙华梅逢忍禅师住芜湖兴国上堂僧问如何是衲僧本分事师曰赤脚趁麒麟僧拟议师便打乃曰芭蕉无耳闻雷而长葵萼无眼向日而倾石狮子眼耳俱足为甚么迅雷震天渠总不惊红叶满地他亦不顾当知眼耳非功声色无缘是你诸人二六时中应声应色的又是箇甚么若不蓝田射石虎几乎误杀李将军上堂僧问豁开户牖坐断干坤时X如何师曰天共白云晓曰和尚又恁么去也师曰善能高鉴曰我行荒草里师又入深村师曰偶然拨草不觉伤蛇乃曰从上祖师信脚行随口道后代儿孙巧生计较刚道有宾有主有玄有要通宗通途挟带兼妙寿昌今日咬定牙关分明向诸人说也是㶚陵桥上望西川示众狮子儿腾空返掷俊鹞子不恋旧窠本分道流别有生机一路试请相见一僧才出师曰不是僧拟申语师便打金陵天界巨音选禅师上堂杲日当空大地生灵受屈明星出现瞿昙刚被眼瞒纵使三七日内观想思惟也只救得一半更有那一半从古至今未有人救得诸方老宿不得已应病与药于无言说处立言说只要你歇却驰求心你若更向伊语句上寻讨转见剌脑入胶盆毕竟如何得谛当去卓一卓曰贪观天上月失却手中桡上堂一根既返源六根成解脱释迦老子开了口合不得十方俱击鼓十处一齐闻观世音菩萨拈得头来失却尾如何是诸佛出身处东山水上行大小祖师伎俩也祇到与么地山僧今日避讳不及有箇奇特商量处聊与诸人旁通一线良久蓦拈杖卓一卓曰临崖看浒眼特地一场愁广东曹溪石濂汕禅师上堂打开布袋口飞走天蝴蝶撞碎太虗空风光都漏洩到者里又说甚么不是心不是佛麻三斤干屎橛此非画饼充饥也是望梅止渴既然古锥南天北地何妨大汕东话西说棒X不枯不止舌不烂不歇累他八臂那咤十字街头呌屈可怜牛过窻櫺只有尾巴过不得七期上堂丈夫儿莫痴坐又不如提婆达多者一箇毁法谤佛不甘心虽在极恶魔中到有些大丈夫底气度你不见他直至于今生陷地狱如登三禅天快乐到者里佛也无可摆布诸昆季果是者等不避生死独步独行底任是魔头也算他撑天拄地一箇顾众云若道我认贼为子不妨自我罪过吉州青原啸峯然禅师镇江丹徒人宋倪文节公之后明天启壬戌举进士与集生余公同参狗子无佛性话一日倚杖忽然定去不觉念无字出口忽前后际断乙酉解绶剃染丁亥参天界盛于报恩入室次界擒住曰狗子有佛性也无师曰道甚么有无界曰汝犹作道理会在速道师连声曰道不得界曰汝为甚又道不得师曰领界打曰领箇甚么师拟对界复打曰要汝从者里亲见赵州师珍重而出次早界又问我昨日疑你者公案师拟对界乃呵呵大笑师忽大悟方礼谢界曰你适来会得我者一笑么师曰鲸吞海水尽露出珊瑚枝界然之上堂良久击拂子曰然阇黎真可笑七十从心从所好佛祖于我如浮云疏水曲肱堪自傲有何禅有何道圣谛不为阶不落昔年骑虎把尾行今日骑虎头先掉中闲弄出类难齐独上千峯时一啸唱歌须待帝乡人新丰曲子非常调从今洗耳听清音回途且看兼中到珍重X江宁天界方融玺禅师上堂释迦佛成道拄杖子化龙惟此一事实好日多犯重道得着与他三十棒道不着也与他三十棒何为如此不见世尊覩明星叹曰奇哉一切众生俱有如来智慧德相但以妄想执着不能证得拄杖子既与佛同时成化当与佛共鼻出气会么远离妄想及诸取令心所向皆无碍上堂僧问狭路相逢时如何师曰真对头曰当面错过时如何师曰好相识曰蓦直撞着布袋时如何师曰与我一文钱曰者一文钱有何用处师曰换人眼睛曰还换得虗空么师曰得曰虗空作么生换师曰北斗面南看曰果然于法自在师曰今日且放过建昌寿昌其天浩禅师虔州信丰杨氏子上堂我若放开直得冰河发𦦨枯木生花拽取赭山古寺叠向兴国山门挥洒同雷电咳唾成风云恁么则冬至月头本不曾添一线夏至月尾亦不曾减一丝可以促千百劫于一剎那可以延一剎那而洞观千百劫新城福山石潮宁禅师参觉浪盛命充第二座一日茶次闻觉举寿昌老祖临济三顿棒颂恍如千层网底跳出即呈偈曰黄金宫殿水晶牀特地迷人者一场翻转面门谁是我看他白昼鬼分贜觉阅而笑之上堂举僧问云门如何是尘尘三昧门曰钵里饭桶里水师曰连日半晴半雨风渐急天渐寒空中霜气满河畔水声干落木巖前文殊缩项蜡梅枝上普贤破颜是甚么不合无端饶舌上堂喝一喝曰清X风无透路烈𦦨自藏冰于此脱去也是郑州出曹门况复朝三暮四何啻掉棒打月蓦竖拂子曰看看阿那律观三千大千世界如掌中菴摩罗果雪峯把大地撮来如粟米粒诸人既在此闲须着些精彩不可到处被乌豆换却眼睛东看西看好是瞎驴逐大队拍案曰我若一向举扬宗乘法堂前草深一丈不得巳抑下威光与汝相见还搆得么又拍一下吉州青原无可智禅师桐城方氏子祖大镇廷尉少卿父孔昭历官巡抚崇祯庚辰师成进士官翰林院检讨寻避难远窜投昭平仙回山薙染顺治癸巳谒天界盛和尚圆具盛示高峯堕枕话发其机用遂闭关高座久之深入堂奥上堂此是第二义如何是一一又作么生观即心即佛黄叶啼丹嶂椎碎了也非心非佛露柱笑灯笼椎碎了也不是心不是佛不是物急水抛毬子椎碎了也更教说箇甚么若能于说箇甚么处直下承当便可耳聋舌吐如或错过不免将先杖人集大成底葛藤上下四维打一周由也杭州虎跑大慈石公璸禅师钱塘顾氏子幼从母谒云栖栖与剃落受具复谒盛和尚于径山盛见便问入门须有语师曰和尚年尊犹未闻那盛微笑命典书状一日登藏天楼将拟致问盛扭师鼻负痛作声豁然彻悟上堂椎鼓击钟早是恶水浇人礼拜烧香转见互相钝置从上诸圣虽向劒刃上横身火𦦨里垂手都是劳而无功那更到者里如何若何巧涉X语言堪作甚么汝诸人见山僧上来便掀倒禅牀喝散大众略较些子今既不能总成世谛流布未免重加一杓恶水去也汝等急须齅着恶水臭气始得附诸尊宿杭州云栖莲池祩宏大师郡之仁和沈氏子年十七补邑庠每书生死事大四字于案头一日失手碎茶瓯有省作七笔勾见志投西山性天祝发北游参徧融复谒笑嵓于柳巷求开示嵓曰阿你三千里外来开示我我有甚么开示你师恍然辞归过东昌道中闻樵楼鼓声忽大悟述偈曰二十年前事可疑三千里外遇何奇焚香掷戟浑闲事魔佛空争是与非后住云栖侍郎王公宗沐问夜来老鼠唧唧说尽一部华严经师曰猫儿突出时如何侍无语师自代曰走却法师留下讲案遂颂曰老鼠唧唧华严历历奇哉王侍郎却被畜生惑猫儿突出画堂前牀头说法无消息无消息大方广佛华严经世主妙严品第一时因饥荒疫疠盛行饿莩载道当道发储赈济命医救疗与师董其事铨部虞公淳熈问慧日点五百病僧因缘师曰慧日自是穷子舍已从人西院屈陷平民将生就死可惜五百僧只解点着便行曾无一箇高卧不起致令慧日显异惑众祸及儿孙郡主深切民瘼我山僧急趋时难仓卒中失带了竹杖子不免奋空拳向居士痈肿上擘地一下敢保沉疴溃散毒血淋漓万脉流通百骸舒畅虽然如是云何一人X能令众起不见道阳回片叶春满千林者事且止只如终日把竹杖子东指西挥不如一直在木头上朝持暮守守来守去忽然枯木重华便是死人再活说甚么竹木管取尽大地草木丛林悉皆成佛去也何以故青青物外虗空体即是如来坚实心问参禅念佛可融通否师曰若然是两物用得融通着问世尊默然良久外道谓开我迷云空生宴坐不言帝释曰善说般若意旨如何师曰良久处欲望开迷阴霾万里宴坐边拟闻般若说竟多时虽然如是鞭头得旨空里飞华者毕竟见箇甚么示採蕨者曰心诀教我如何说蹉过山前好时节蕨蕨竖起拳头向君说新春示众今日贺新春岁时重换却昨日作么生十二月二十八师自赞曰十画九不像恼杀丹青匠庶几此近之权留作供养若道者便是依然成两样不两样三十棒临终时预于半月前别众曰吾将他往矣人皆莫测至期示微疾面西端坐而逝紫栢达观真可大师句曲沈氏子年十七剃发游方闻诵张拙偈断除妄想重增病趋向真如亦是邪大疑之一目斋次忽大悟乃曰使我在临济德山座下一掌便醒安用如何若何北游京师参徧融万历癸卯秋忽妖书发师罹难先是神宗手书般若经偶汗下渍纸疑当易函遣近侍质于师师以偈进曰御汗一滴万世津梁无穷法藏从此放光上大悦由是注意焉适见章奏意甚怜之在法不能免因逮及旨下X着审而巳拷讯时师神色自若持议甚正以衰老残躯备尝笞楚抵死不屈十二月五日入狱法司定罪欲死师师说偈曰一笑繇来别有因那知大块不容尘从兹收拾孃生足铁橛华开不待春又曰世法若此久住何为乃索浴罢嘱侍者曰吾去矣幸谢江南诸护法复说偈曰事来方见英雄骨达老吴生岂宿缘我自西归君自北多生晤语更冷然语毕端坐而逝瑞州黄蘗无念深有禅师黄州麻城熊氏子偶游荡山有宿衲谓师曰十方一粒米重如须弥山若还不了道披毛戴角还师悚然又闻僧举僧问大休如何是西来意休曰黄瓜茄子师大疑遂往五台伏牛遍叩知识一夕闻哭笑二声相触有省又一日失手柜葢打头浑身汗流抚掌笑曰遍大地是箇无念何疑之有往龙湖同卓吾居士到驷马山会有讲主至士问主曰清净本然云何忽生山河大地主依文讲罢士顾谓师曰你试说看师拟开口士将师膝上一推曰者箇聻师忽大悟有偈曰四十余年不住功穷来穷去转无踪而今穷到无依倚始悔从前错用功僧问道果有耶果无耶师曰说有说无二俱成谤曰如何即得师曰无求即得曰如何是道之体师曰满口道不着曰四大离散时如何师竖起拳曰者箇不属四大问古人迸却咽喉唇吻道将一句来者一句如何道师曰我不迸却咽喉唇吻你且道一句看X僧无对师曰你被音声塞却口问见性成佛是否师曰是曰性是无形底如何得见师曰性是有形底只你不见曰请和尚指出我看师曰我说汝不见问如何出离生死师召僧僧应诺师曰从者里出曰和尚说底话某甲不晓得师曰等你晓得堪作甚么夔州白马寺仪峯方彖禅师达州罗氏子参金佛山云庵和尚令看如何是鬼神戏不破之机三年有省出崃徧谒知识结茅双溪一日午炊闻甑中作声忽大悟作颂有白云青峯齐点头之句尝游浙中菴居杭之清平真寂印公蚤年尝依之一日师举青峯丙丁童子来求火话诘之曰青峯恁么道法眼亦恁么道为甚么有悟不悟印曰初以识心凑泊所以不悟后乃直下承当故能大悟师遽举拳挥案一下厉声曰恁么则汝今大悟耶印拟议师便痛骂趁出印直得汗流浃背繇兹愤志力参万历壬辰师归白马僧问如何是西来意师曰两头烧火一头烟师手中常执一鼗鼓一面书矗字一面书犇字凡应机多举而摇之示寂塔于龙神山广信鵞湖养菴心禅师郡之上饶朱氏子偶过戚属会道者谈四生之义师于言下洞了物我平等大意往洛之太平落发南还焦山度腊闻江中推船声有省述偈曰夜静江空阔推船㘞㘞声不知何所往担子半边轻谒华山闻山拈一段生涯六不收话有疑勐提七日身心脱然寻归里住灵山尝画大相于X壁间曰内写莫教涂黑外写勿使伤白有人向圈里圈外下得註脚者许汝学道无疑不然总是懡㦬后迁鵞湖十年不立座元无异来参以赵州无字话相契请居厥职赠以偈曰鵞湖十载虗元位一旦缘何立少年两道眉毛八箇繓须知佛祖不容前又尝置无门锁室中以验方来偈曰上古留传锁凭君智钥开若无开锁法相见不须来万历丁卯二月晦日上堂说法置斋作别复示偈曰八十余年幻梦中铁牛耕破太虗空临行一句相分付半夜金乌带日红端坐而逝杭州真寂闻谷广印禅师因参龙池传适传负暄阶下问曰和尚在那里传曰恰好不在师展礼毕传命作德山托钵颂师颂曰末后之句有也无德山父子太誵譌同条生不同条死活得三年恨转多传喜之又谓曰何不承当此事共相唱和师不肯传送门外抚背曰老姪我还疑你在师曰甚处疑某甲传曰如何是密启其意师曰今日不打宜兴转传呵呵大笑师顶笠便行湘乡荆紫峯无学幻大师因僧问如何是学人得力处师曰如人在家无事不办韶州曹溪憨山德清大师全椒蔡氏子幼习儒业年十二礼报恩西林公为师十九芟染受具与妙峯为友偶阅肇论至梵志出家白首而归邻人见之曰昔人犹在耶梵志曰吾犹昔人非昔人也忽有省曰今X日始知鼻孔向下妙峯曰何所得耶师曰夜来两箇泥牛鬬入水中至今绝无消息峯笑曰且喜有住山本钱寻往燕都参笑嵓和尚嵓问何处来师曰南方嵓曰记得来时路么师曰一过便休嵓曰子却来处分明师便礼拜后为黄冠所诬坐以私创寺院遣戍雷州至韶阳礼祖偈曰曹溪滴水自灵源流入沧溟浪泼天多少鱼龙争变化源头一脉尚泠然越十有一年免戍留曹溪又九年始还僧服乃归匡庐结菴五乳峯作逸老计数载复请还曹溪未几忽告众曰缘与时违化将焉託一期事毕吾将归矣索浴更衣端坐而化寿七十有八腊五十有九塔全身于天子冈师尝过德山礼祖塔偈曰堂前闲拓钵狮子漫调儿觌面难回处低头不语时未明末后句翻使至今疑为问三年事因何得早知山居偈曰生平踪蹟任东西投老那能择木栖纵使嵴梁刚似铁柰何胫骨软如泥闲从绝壑看云起坐对孤峯听鸟啼不必更拈言外句现前声色是全提江西云居颛愚观衡禅师行脚时过云间因访陈眉公三度通剌适公有事未及接见师乃留偈而去偈曰砚池三泖秀笔架九峯高堂上读书子清风吹布袍公见偈急唿舟追至苏州师却杜门不见江西泐潭元白可禅师拈香此一瓣香毗卢师法身主元是者箇今日拈来为我先祖马大师示寂一千二百年大机大用杳无消息山僧既据此座与今X日儿孙开通一线又拈香云此一瓣香我且不言若要我言直待来年据室一牛栏一虎穴宏道之区一毛头一弹指得人之际且道者里是何所在无孔铁鎚七十九打风打雨不教休祖师性命遭毒手千古含冤一棒酬立首座小参东廊也喝西廊也喝喝到驴年未有了日关西有金毛狮子独辊绣毬岂得不托文素阇黎看取立侍者声唤声应上下相手拄杖子不在我手却在你手但是不得当堂卷席立饭头小参淘沙去米淘米去沙总是饭箩边事南泉善喫金牛善舞似与转生成熟处相近若有此等作用钟未鸣一任问将来皷未响一任问将来立化主小参此去汉阳不远黄鹤楼前鹦鹉洲现成公案男儿膝下有黄金不可拜他无眼长老转语一下三十棒任尔将来衡阳豪山大辩道焜大师石涟汕问堂堂独露脱体无依是甚么人师曰搭着布单穿市过曰恁么则七纵八横去也师曰骑驴踏破洞庭波曰除此二途还有向上事也无师曰请坐喫茶金陵宝华山见月体和尚僧问如何是诸佛出身处师曰芒鞋拄杖子曰某甲晓得了师曰试道看僧曰芒鞋拄杖子师曰三生六十劫祠部黄端伯海岸居士访雪峤信于匡山问久闻雪峤及乎到来不见一点信曰日头大公曰雪融后如何信曰春水满溪流公曰大师曾见什么人来信点X胸曰雪老公便拜开府余大成集生居士雪关誾问闭门作活是如何士曰出卖𨍏轹钻誾休去正源略集X卍XXX正源略集卷第九维扬嗣祖沙门辑天台国清达珍编南岳下三十六世尔瞻尊禅师法嗣潭州石霜碧眼开禅师上堂向上机末后句坐卧不在声色里赵州十八家业忘南泉十八解活计打牛打车因语识人磨甎磨镜鬼家伎俩扶起黄檗踏倒水潦山僧特地报君知白云深处须寻讨千仞冈禅师法嗣黄梅五祖真慧无絃琹禅师陞座先圣道一切智通无障碍因甚夜来山僧三昧枕子不知枕子三昧绳牀不知绳牀三昧地鑪不知地鑪三昧青州布衫不知布衫三昧云门餬饼不知你等还知么若不知山僧开方便门去也乃云堂前种铁树铁树灿银花银花结莲蓬莲蓬长木瓜木瓜才剖出一枚乌芝蔴遂呵呵大笑陞座诸仁者还会么须参了句莫参X未了句直饶透到前无释迦后无弥勒是未了句博通大藏小藏顿渐偏圆是未了句洞彻向上向下全提半提是未了句而今有般漆桶我会也望剎竿回去脚跟巳喫痛棒是了句眨上眉毛此事尚云错过是了句庞公参马祖一口吸尽西江是了句呵呵你若恁么商量到驴年亦未了在卓拄杖便下座陞座东山有柄无星秤华岳称来没半觔崑崙儿暗生嗔背说东山不公平惯将巨秤称官物世出世间未遂心刮回佛面金千两削去鍼头铁万钧穷坑究竟何年满大千有理也难伸大众恻隐之心人皆有之不必如前较重轻任伊天下乐忻忻小参欲知过量事须是过量人不是过量人安知过量事昔日神秀大师有株菩提树子被岭南箇无佛性汉折倒了也自后无人出手扶起今日琴上座借路经过扶起菩提树花开一枝两枝悬出明镜台光辉千古万古俾尽大地人于镜光中植菩提树花见之眼根清净闻之耳根清净齅之鼻根清净味之舌根清净思之意根清净触之身根清净所以见闻觉知无障碍色香味触常三昧且坠腰石子还甘么顾左右便下座晚参露柱怀胎混沌证明碓嘴花开坠石证明无宾主话火鑪证明枕子落地方砖证明涅槃堂禅孤灯证明哑者得梦有何证明以手槌胸云苦苦谁肯黄金如粪土小参古德云释迦弥勒犹是他奴且道他是阿谁山僧二十年前闻此语仰羡他二十年X后闻此语嗔嫌他何故见面不如闻名复颂云金榜定名外莫知玉梭忙织状元衣胡为误会张骞面割断天孙锦上机蕲州黄梅五祖真慧绿雨蕉禅师荆州护国启真法叔入山请上堂少林九年面壁向雪堆里觅得一箇犹欠一臂沩山九年橡栗从地神报得阿僧祇劫为守此山尚属一梦蕉上座九年再住销骨铄金含耻忍垢从别峯头觅得一个尚属犹子才难不其然乎记得应菴华祖住归宗日大慧杲和尚至上堂祖举当山演祖牛过窗櫺话头体四足俱过了尾巴过不得者箇说话小姪蕴在肚皮有年若非法叔老师到来此生无因拈出今日何妨移上就下转南作北况青毡本是吾家物焉用他人借酒杯然则毕竟如何大底过了小底过不得听取一颂久约寻春春巳残啼䳌声里血光寒英雄有武用无地不借荆州何处安师灵墖合尖上堂僧出问多子墖前曾无异说曹溪路上岂有多谭即今灵墖合尖有何分付师云古今人自老今古月常新进云祇如月落后又向甚么处相见师云花如解笑还多事石不能言最可人僧无语师连棒打退乃云举手何堪说再来青山未死巳先埋思从草下求安宅愧附樗边永不材七尺形骸非我有百年长短听君裁萧萧白骨无忧殓珍重高风太守斋黄梅五祖山真慧天泽霖禅师上堂今朝六月六X猫儿狗子俱沐浴狸奴白牯放毫光普请念道真言呪一免寒暑灾二免无明逐卓拄杖曰一切情与无情承此呪力悉得平等各各具足虽然动则穿却鼻孔不动则平地死汉具眼衲僧如何通变早参昨夜三更失却牛天明起来失却火三世诸佛总不知假鸡声韵难瞒我任是神通自在也须一一勘过鉄舟海禅师法嗣金山可达杰禅师小参即心即佛癞马系枯桩非心非佛黑牛沉死水不是心不是佛不是物芳草渡头韩干马绿杨深处戴嵩牛参晚参三拜得髓一笑印心圆相着点钵水投鍼袖头打领腋下剜襟速则易改久则病深选佛若无如是眼宗风那得到于今小参趂起三圣瞎驴踏杀元沙勐虎看取白牯黧奴一一超宗越祖金陵香林法乳乐禅师上堂解语非干舌能言不是声长江白浪涌千寻汝诸人入一保社出一丛林因甚百草头上不见祖师抛却家珍来者里觅甚椀以杖旋风打散除夕小参腊月三十好箇消息触碎明月珠大地黑如漆无手老人夜烧钱无口童子吹铁笛老二少三过残年一年三百六十日大事各自承当小事替你不得上堂扬子江开张大口广演秘密章句妙峯塔豁开正眼徧照大千沙界直得石狮哮吼木马飞腾忽然拄杖子奋迅出来擉瞎妙峯眼塞却掦子口三世诸佛饮气吞声历代祖师忘X锋结舌诸兄弟且道拄杖子具何眼目横拈倒握千峯上杀活纵横得自由小参一鎚便就底未是性燥汉不假一鎚底推出山门外乐上座具何眼目便恁么道千钧之弩不为鼷鼠发机天笠珍禅师法嗣杭州理安梦菴格禅师芜湖丁氏子投金陵劒门和尚落发依见月和尚受具徧参诸方偶登五老峯豁然顿悟有踏破虗空作两边之句即叩天笠珍呈所得珍即印可出住嘉善东禅柏林早参五位三堕是曹洞宗旨临济未免失笑料简宾主是临济纲宗洞山未免掩口新丰一曲七事钩锥放之徧周沙界收拾在一微尘慈云门下朝打三千暮打八百未肯放过纵使净裸裸赤洒洒没可把且居门外不是渠侬多意气出头天外许谁知小参慈明参汾阳一味祇是骂临济问黄檗三回不离打拄杖嘴唇皮解索撩天价今日五更头佛殿上习仪放箇三眼鎗众兄弟还闻么各各照顾面门晚参大尽三十日小尽二十九柏林请住持要我来出手我本无所长专使逼人走及乎到此间佛法毫没有一月四小参开口便掣肘究竟没柰何老脸难藏丑记得赵州歌举似众善友裩无腰裤无口头上青灰三五斗比望修行利济人谁知变作不唧𠺕师于康熈戊子六月二日示寂世寿七十僧腊四十二塔于仰天坞雍正间赐帑重修X滁州琅琊樗关真禅师落堂晚参释迦不出世达磨不西来佛法徧大地谈玄口不开山僧未离平江此间还有佛法么既到此间唤甚么作佛法莫非拈椎竖拂说妙谈玄是佛法么且喜没交涉莫非燕语莺啼驴鸣犬吠是佛法么且喜没交涉莫非行喝行棒瞬目掦眉是佛法么且喜没交涉莫非雨洗澹红桃萼嫰风摇浅绿碧云生是佛法么且喜没交涉既总没交涉毕竟以何为佛法蓦卓竹篦云恶遂出堂示众见见之时见非见蟭螟眼里黄金殿㯶榈莫认夜叉头芍药开非菩萨面杭州理安越鑑彻禅师上堂举雪峯云尽大地撮来如粟米粒大抛向面前漆桶不快打皷普请看师云雪峯一千五百人善知识被粟米粒换却眼睛理安则不然大地撮来无寸土觅一微尘了不可得打皷普请看个甚么小参一举不再举更添鑪上火一闻不再闻重挝涂毒皷烁破赵州无击碎云门普惊起西河狮子吞却沩山水牯临济三玄三要打雨敲风曹洞五位君臣扬尘簸土阿呵呵休莽卤达摩不是西天祖杭州理安独超方禅师上堂单前椽下费途程结制安居枉用心击竹见桃鱼入网夺人夺境鸟投林急荐取莫沉吟边疆宁静狼烟息放马桃林庆太平小参放出露地牛踏杀子胡狗掀翻劫初田狮象忙奔走文殊普贤趂入铁围释迦弥勒驴前马后独X有净名老人毗耶杜口若到理安噼嵴便棒咄上堂平旦才陞座中斋又上堂重重纳败阙好肉更剜疮大众无法可说是名说法无道可悟是名悟道无禅可参是名参禅无佛可成是名成佛何故若参底是禅是名禅障说底是法是名法障悟底是道是名道障成底是佛是名佛障要会真禅真道真佛真法三生六十劫邵州龙华奯舟元禅师晚参一月两月落不歇雨师战退扶桑国村北村南愁杀人石头路滑须防跌鬬海泥牛不见踪井底虾䗫吞却月诸禅德瞥不瞥更有一句最关情子规啼遍枝头血天章玉禅师法嗣蕲州讷菴辩禅师上堂暮江沙白映芦花一望秋光万顷赊忽听鸿传乡国信不疑消息在渔家要识上大人便是邱乙巳不用化三千直下可知礼南泉与物若为观卸却珍衣异类行头角未全人觑破老农孤负一年春示众伟哉首座贪程太急一炷清香坐脱巳毕勇锐还他虔侍者冰潭不许鹭鸶立上堂末后句祇这是吞人勐虎原无齿同条生不同条死天下知心有几几明暗双双鑑作家直饶能弄亦非蛇拨草瞻风莫容易未知何日狂心息丛林往往亦如斯悠悠今日又明日心不是佛智不是道颂心不是佛智不是道蚯蚓虾蟇休钻死窍打破罗笼鉄鹞飞白云影里呵呵笑X金陵回龙南愚玠禅师上堂举华祖上堂九年面壁坏却东土儿孙只履西归钝置黄面老子以杖画一画云石牛拦古路一马生三寅回龙则不然九年面壁年老知非只履西归伶俐有分殊不知支那国内泥猪癞狗破额痴顽皆是千佛一数以拂子搭肩云山僧之言不足信矣六吉谦禅师法嗣东山伯岳惺禅师上堂抛出雪峯毬打破盐官皷鞭起杨岐驴踏煞元沙虎倒生牙齿囓青天大丈夫儿休卤莽喝一喝上堂四月五月新蚕乍歇谢家姊妹恣欢游踏歌声袭杨柳陌石榴花下鬬樗蒲凤凰钗堕无人拾归来对镜歛蛾眉鼻孔无端高突兀参上堂黄金台上清风起五凤楼前白日悬喝彩爬竿饶尔弄不将麈尾说三禅五阴顿脱忘覊鎻生死全超出葢缠白玉阶前垂手立璃琉殿上卷帘看吾不识谁之子和罗饭罢口门呿引舌曾过大梵天小参离此用绝安排喝下从教正眼开当阳不说无情法漫把眉毛眼上栽麋鹿羣中有令不妨挥去灵龟背上无毛正好刮来缚煞树头风抛向堂前谁敢觑揭开红日而分明脑后露双腮全宾全主验龙蛇于立地有杀有活驱佛祖以深埋一任云封雾鏁那许柳陌花街不退勇禅师法嗣山西沁州铜鞮永庆尺木休禅师系明宗室世居金X陵幼能骑射一日射猎山中遇熊几被伤害忽空中有声见金甲神持杵击熊师乃得脱夜梦神告曰趁时脱白勿得迟延将为丛林雨露法海津梁师觉时宿慧顿开矢志出家年三十依守灯禅师薙染于雱之龙坑菴次年纳戒于赣州崆峒偶至汉口延寿菴为众僧收供适报恩首座不退禅师将之南岳过延寿内外诸禅客悉秉贽参请师独了不之顾一日师与众僧立次退突至面前云此位禅客何处旁僧云南直退云大邦师云不敢退休去师自念言一向不与此人相见他今日倒来一招我若飏在无事甲里却成死汉明日写一帖子云昨日撞着箇小老虎将咱脚跟下嗅嗅他虽不曾下口俺亦放过一顿作么生是放过处者里下得一语相见有分若下不得打饭事忙退见书即手裂之令侍者唤师侍绐师云和尚甚喜吾师若见时须机锋相让莫太触忤他好师云我自有方便遂入室挺身不拜退便拈前书示之云者是你的么师拟开口退蓦口打师欲伸辩退直打出堂前打得口里血出师无语归堂心自思惟我二十年用工夫诸方善知识见我便好生器重今日不曾开口被他折倒一上定要与他勘辩个明白决不甘休次日晚兀坐间闻隣单僧云今日迎春明日该打春了师忽然勐省大呌云坏事坏事隣单惊问云作么师瞋目视云心太狠手太毒见人在井边推入黄泉路隣单愕然退闻之知师巳彻令侍者召师X乃陞座师便礼拜退云如何是佛法大意师云黄鹤楼前鹦鹉洲退云如何是透法身事师云昨朝元旦今日打春退云那里得这消息来师拍禅牀一下退便喝师亦喝退云还有么师拂袖出去后出世永庆榜示十字经于法堂云一切诸佛皆从此经出此经从法王出遂画此相囗昜囗俺复着语云即深明河洛数者不能辩之示众打一尖相云直下道得一句许你有出身处若道不得又怎怪得老僧师将示寂诣一士人乞陶龛即自期于二月二日与远近缁白辞至期毕集乞法利者咸赠以笔语遂蜕然坐逝以所乞陶龛塔于本寺之侧栖云岳禅师法嗣杭州天目南谷颖禅师江宁上元张氏子年十六投本邑弥勒菴别峯师薙落受具后参云居禅师于磬山不契过报恩谒栖和尚栖举一火烧却话示之未几有省依止数载栖示寂大觉老人过报恩问云铁蛇钻入海撞倒须弥山你如何会师曰大家在者里觉解颐遂以衣拂嘱为栖嗣后侍大觉最久住磬山天目大雄等处晚参揑不聚拨不散晒不干浸不烂等闲挂在太虗空一任旁人冷眼看蓦卓拄杖云何似秦时𨍏轹钻端阳上堂一句全提了无缝罅通身是口分疏不下五月五日午时辰尽向鬼门重贴卦以拂子打圆相复划破云咄上堂拳来拳应踢来踢当拳踢不到作么商量拈拄杖卓一卓云六X耳不同谋上堂两两不成双三三原非九鼈咬钓鱼竿鸡衔灯盏走北郁单越打三更南阎浮提日当昼解制小参常州有苏州有担着草鞋赤脚走三千里外觅知音未曾举步先分剖且道分剖个甚么众拟议师云可知礼也晚参智鑑圆明灵机廓彻非即非离非语非默二祖无端求觅安心云门特地拶得脚折似者般不唧𠺕汉缚作一团抛在大洋海底免得令人循途守辙阿呵呵山僧恁么告报也是普州人送贼师领众二十余年至老不懈室中日夜身不离七条甲申秋说偈而逝塔于天目双清右陇之荆门菴骨巗峯禅师法嗣武康匡裔来禅师中秋上堂庭空月白明如镜寒螀遶砌送秋韵寒山拾得卧松林几人同此趣真境蓦卓拄杖云了尽凡情即佛性小参举拂子云向上道即易向下道即难何用明修栈道入林不动草入水不动波任教暗度陈仓直饶上上根人通天手眼到报恩这里一点也用不着何故黄河滚滚流今古华岳三峯势插天上堂情见不忘多与少这等油麻何用炒识得前三与后三方见此中不草草閙里插香衣中失宝堪叹浮生心未悄山中无事若登仙一种平怀何处讨䒢溪森禅师法嗣天目狮子正宗形山宝禅师上堂清隐不会说禅X森罗万象同参寒山却笑拾得没却鼻孔半边呵呵呵会也么杨岐驴子三只脚小树小皮缠大树大皮裹德山棒临济喝普化为何摇铃铎莫莫莫风吹石臼念摩诃设有伶俐衲僧出来道长老长老今日悟公请法直须举扬向上宗乘如何也似三家村里长老说几句淡话便了遂鞠躬云山僧今日失利京都贤良如川盛禅师赐号无碍永觉江南常州人小参古人道大善知识须具驱耕夫之牛夺饥人之食手段方堪为人盛上座乏此伎俩但知助耕夫之牛与饥人之食何故佛不违众生所愿且道与古人还有同异也无将拂击几两下云山中草木皆光润知有寒辉玉在渊姑苏怡贤莲峯源禅师早参者个陈年滞货一春不发利市今日和盘托出还有酬价么一僧才礼拜师云问话不许启口进云陈年滞货拈过一边师云汝有新得那进云无位真人举一步过万亿恒沙国土因甚又道出不得渠侬毛吼师震威一喝进云八面玲珑去也师云多虗不如少实乃云昨宵风雨过园林洗出威音那畔春无位真人毛骨冷柳烟榴火一时新干隆十年四月二十日沐浴更衣望阙谢恩毕书偈曰今年过六九金毛颠倒走撞倒两泥牛笑破虗空口趺坐而化世寿五十有五京都觉生秀山成禅师直隷龚氏子示众参须真参悟须实悟汝等诸人不可希图小利得少为足中X止化城不求陞进登山到顶须要从空放下入海穷源更当折合归来枯木依寒林逢春不变心徒然无用之材能为万象主不逐四时凋错会不少工夫坐到如秋潭月影静夜钟声随扣击以无亏触波澜而不散尚是生死岸头事何况下此而修随人脚转狥尘背觉弄影劳形如此参方行脚山僧有棒不肯打你万寿上堂天地与我同根万物与我一体但能一超直入管取尘劫凝滞当下氷消无边妙义一时飏却得深固根获坚凝体彻万法源了诸缘本坐微尘里转大法论于一毫端现宝王剎一为无量无量为一物我融通理事无碍即幻而真随缘不变祇如恭祝一句作么生圣寿等南山美发淳禅师法嗣天目晦石琦禅师苏之曹氏子依美和尚出家出住报恩上堂真心绝朕妙体无方神不可知圣莫能测处生死流骊珠独耀于沧海踞涅槃岸桂轮孤朗于碧天言超象外道合羣情苟非鹫岭凤毛那解当阳契证所以道事是恁么事人须恁么人不是恁么人何知恁么事还见恁么人么遍界且无寻觅处龙渊千尺涨波涛上堂人人有面古镜诸佛于中隐现个个本来面目殊非长短方圆作形生之资始超有象之机先背之者迷头认影悟之者无垢金仙该因括果彻底虗元七处九会舌头短五十三人妙不传净智庄严功德聚分明一朵火中莲上堂佛说一X切法应度一切心我无一切心何用一切法三世诸佛历代祖师到者里有口惟堪挂壁若祇恁么休去敢保渠侬未彻在直须万机不到处七穴八穿百匝千重时水洒不着有时破二作三有时会三归一向无言处演言无法处说法头头建立辉煌一一要津把断击拂云常忆汾阳好言语菊花遍界耀全提养拙明禅师法嗣潭州大沩慧山海禅师上堂按拄杖曰谈玄说妙文殊无地藏身举古举今普贤有处吐气便恁么去吴楚未同风别转机关东西十万里以拄杖一画云牛头没马头回竿头丝线从君弄不犯清波始俊哉上堂一灯然出百千灯大地山河尽斩新石女云中歌雪曲木人水底舞阳春重重涉入宝林网剎剎全彰般若因直下和光都扑灭烁迦罗眼透金尘顶目彻禅师法嗣双泉眉山霈禅师上堂有不得无不得秤锤揑出黄金汁是句刬非句刬熨斗煎茶铫不同六六三十六三尺龙须当破布五五二十五出门蚊子大如牯东山水上行嵓前啸石虎西园绿竹丛丛北苑青松楚楚一人有手无脚千峯顶上疾走如飞一人有脚无手十字街头抚掌歌舞顾众云还有识得渠面目者么一僧才出师便下座上堂一不只两不双青天扑地日月无光东胜神洲打鼓西瞿耶尼插秧普请云居罗汉大家逐队成行天台石桥路窄赵州略X彴许长丹霞烧却木佛院主眉须遭殃道是第一义谛早巳错过梁皇至今江上芦花白少室峯头瑞霭苍具德礼禅师法嗣能仁微旨朗禅师小参僧问学人上来请师一接师拈起拄杖僧拟议师便打乃举僧问云门大拍盲的人来师还接否门放身倒师云韶阳老人向逐浪随波处截断众流要使函葢干坤话行能仁不作者箇去就大拍盲的人来师还接否拈起拄杖拟议不来噼嵴便棒且道者话在什么句中收小参白云一堆两堆丹枫三章五章无意欲分宾主有时欵段飞扬敢问参方上士其中可有商量时有僧出师云好没主张小参举不顾即差互如何是佛麻三斤山僧今日如法举了幸毋更生差互随顾一僧云汝作么生会僧伫思师云拟思量何劫悟维扬巨渤恒禅师示众宗师家须是杓柄在手活计通身任他汉去胡来难逃一鑑始可横拈楖𣗖高踞上流卷太虗于毫端干坤函葢吸沧溟于霹雳膏泽人天固是衲僧家本分事若是单单认得一个无梦无想不名不物道理以为极则便乃开张大口诳吓闾阎误赚后昆平沉佛法乃斯之辈深可痛悯陞座有一句子无无一句子有坐断有无机一双穷相手打破蔡州城毛端狮子吼呵呵呵好大哥溪西鸡齐啼狗走抖擞口陞座目前无阇黎山河匪碍X此间无老僧不许夜行一句中虎踞龙蟠眉睫间风雷变换箇是衲僧家寻常作略直得野老门前王令稍严牧唱樵歌声光烜赫六识无功的如水投水破家散宅的似空合空苟能超证到与么田地天宁门下还须喫棒昨夜三更失却牛天明起来失却马手不停脚不住且道作何事业一期之中敢望诸人道一转语通箇真实消息庶免铁面老子打算草鞋钱好江西云居晦山显禅师示众云门鑑报慈隔头蓬松眼赫赤虎舌打秋千佛口生荆棘当阳一箭髑髅穿南海波斯面如墨小参三世老黄头浑然不知有吸尽西江藏身北斗干坤暗黑山河倒走等闲只为太惺惺拈得鼻孔失却口狸奴白牯惯称扬云中尽作狮子吼小参今朝六月廿九一岁巳过其半生死大事未明急急须教刀断慈明引锥剌肱瑞巖惺惺呌唤真如圆木惊心高峯𢬵作痴汉依此四老修行管取前程了办赤心片片向人倾剔起眉毛君自看泰兴庆云硕揆志禅师佛成道日上堂僧问展开关捩子千圣立下风即令和尚站在甚处师云焦甎打着连底冻进云则镬汤无冷处师云放待冷来看进云觌面无私句今朝谢举扬师云千里万里进云灵山授记未到如是师云不妨伶俐问雪覆千山因甚孤峯不白师云别露一家风问一念无为十方坐X断庆云寺中几人亲荐师云驴鸣犬吠一般声乃云释迦老子于正觉山中覩星大悟便道奇哉一切众生具有如来智慧德相但以妄想执着不能证得何似庆云寺里连日彤云密布一朝红日高昇现前僧俗男女草木丛林山门佛殿癞狗泥猪悉皆欢喜异口同音道也不奇也不奇一切众生悉无妄想但以如来智慧德相不能证得蓦召众云咄杭州云林谛晖辂禅师陞座梅白松青丝毫不隔扫却凡尘与法尘咳𠻳掉臂皆三昧喝曰达人面前岂可不知忌讳露出人人本有之珍又喝曰虽然春满干坤也要东风着力连喝两喝下座陞座竖拄杖曰纪纲滹沱家法少此爪牙不得敲击灵山骨髓非此键槌不可今有一人焉能如是知如是见如是信解统御一切用别万端平其不平不平其平好手手中呈好手红心心里中红心蓦卓拄杖曰其利断金示众心肝不横头角不露奇哉众生贪程错路何如我妙济院里满径幽篁风有余一池荷叶霜打破茆堂日出共商量乃竖拳曰两箇拳头那箇大继起储禅师法嗣苏州字云踪禅师上堂骑佛殿入山门释迦不在先骑灯笼入露柱弥勒不在后其间忽乘师子而来且请别时相见或乘象王而至未便轻易投剌或现半身灵嵓门下那许缩头缩项倚墻靠壁或现全身听唿指使不致慢事自然获赏踪长老今日骑拄杖X子入汝诸仁鼻孔里去也小参句前句后是诸人难处着脚一跨跨过是汝诸人极容易处嵓头道百不思时唤作正句以手引舌曰是伊有甚么用处拍禅牀曰亲切无过此苏州月函子禅师上堂一笔勾下也胸中稳贴即便散去情理不甘者说众无对师云去又不即去说又没得说我实情耐你不得遂旋风打散上堂大众有一句子言虽粗浅理实甚深良久蓦伸拳云生铁拳头不识人上堂你者辈黏镬汤汉青州觅枣郑州觅梨阎老子是你亲是你眷尧封今日若不唤醒你你把阿波波呵咤咤尽作了祖宗铁券慙愧今日道一句子塞得住山僧口不可止一路掀翻几案国清翼菴酇禅师据室诸佛心量广一尺此方地面广一尺诸佛心量广一丈此方地面度一丈诸佛法身长一尺箇条拄杖长一尺诸佛法身长一丈箇条拄杖长一丈踏着此方地面坐得者箇座子提起箇条拄杖开得此箇法门钟钟鸣鼓鼓响文殊绝罗笼普贤脱知解举措尽光明咳唾皆龙象卓拄杖曰出手钉得虗空橛许汝丛林作榜样晚参蓦地草鞋底脱不管鼻孔山蓝巉脱向深山角落里横横竖竖竖竖横横无不放光动地脚尖头踢出来的是甚么干矢橛小参汝剌脚与么来法华塘为汝说大事因缘木鱼山为汝说无声三昧解脱门为汝说智智清净七宝幢为汝说净光无碍更来者里讨什么椀X掷拂子便起小参红鑪𦦨里拈来片雪散作普天春色直得森罗万象草木丛林一时簇绽于以壮烟云之色于以添渤澥之澜西来大意不须煖室商量少室真宗何用望空启告曩谟佛陀曩谟达磨曩谟僧伽总然将得虗空来蓦击竹篦云还教博取虗空去资福童硕宏禅师据室未入门岂容话会到者里方许商量且道醍醐语毒药语达磨是大士化身直得九年分疏不下维摩乃古佛再世亦不敢轻措一词莽卤汉好作等闲竖拂子云试看是何标格上堂透金刚圈不在手脚快便吞栗棘蓬难在牙齿坚牢不能与诸尘作主徒然夸七事随身主宾玄要未分以前反手摸得着当断不断反招其乱挥劒处十字街头曾无向背当四山相逼煞有生机临济面门突出底无位真人卓拄杖一下云早巳斩为三段何况虗空画圆相水上插红旗一向誵讹无本可据山僧实头人何敢妄语喝一喝云切忌巡人犯夜灵瑞尼祖符禅师上堂拈香云此一瓣香明逾宝月瑞胜优昙若非鼻孔相符争得心源共印爇向鑪中供养始祖释迦文佛大和尚暨禅宗第一祖饮光尊者直下诸大祖师恭愿金轮统御一人端拱御楼中叡泽𩃎流四海五湖王化里乃云道者家风古今不异三间茆屋一味安闲更弗向外营求随分有盐有酱若是佛法山僧有口祇堪挂壁上堂无依无X欲是能仁却被明星换眼睛尽大地人同一见更将何法度众生黄面老子受山僧一问直得口似匾担汝等诸人着如来衣坐如来座何不道一句与他出气以见佛法有人不然却是山僧罪过上堂拈拄杖碎得圣凡窠臼荒草解横身提起本分钳鎚大地齐乞命赞之则耳聋眼瞎毁之则口哑舌秃不毁不赞平地陷人别有机关凿空觅路明明向你道了也若更不会莫怪山僧葢覆上堂长廊下与你说底不是后架头与你说底不是即今法堂上与你说底且道是不是学人才出作礼师云似即似是即不是下座正源略集X卍XXX正源略集卷第十维扬嗣祖沙门辑天台国清达珍编南岳下三十六世丈雪醉禅师法嗣青城凤林竹浪生禅师至节上堂机轮转处草木扬眉坐断当阳干坤失色语其动也徧周法界语其静也泯迹潜踪所以道先天而天弗违后天而奉天时若以世谛流布让伊有分若约正眼流通则不然X蓦拈拄杖云看木上座如何行履百万亿须弥卢百万亿日月百万亿四大部洲百万亿香水海一口吞却且盈虗消息向甚么处流转诸佛众生何处安身立命佛冤超纲禅师内江李氏子上堂证第一义异类潜踪正印提持众流截断若存知见如算海沙岂不见少室峯前低头难觅地曹溪路上擡眸不见天小参雷音普震困蚁羣苏卷起帘来青天白日露柱笑呵呵灯笼功不宰白云本无心常自露光彩竖拄杖云輙不得动着者箇何故愿彼观音行善应诸方所问亡僧迁化向甚么处去师云昨日雨今日晴进云恁么则与天地同根去也师云虗空里不可安耳躲问如何是学人本来面目师云春风吹露柱云学人不会师云夜雨湿嵓花云桥水禅师法嗣东川苍碧聪禅师上堂怀抱一念虗明未脱三乘羁鎻妄认八处见见埋却自已灵光直饶当下转身竿头进步脚跟下未免三十痛棒元旦上堂动若行云止犹谷神水中咸味色里胶青老卢只解踏碓药山一物不为舟有一尺篷可使八面风驾无三尺鞭难控千里马喝一喝抛出栗棘蓬谁人吞得下易庵师禅师法嗣南阳法海林我鉴禅师上堂薰风始拂炎暑临时长稚贤愚正堪休歇制毒龙于无相佛剎调狂象于X正觉场中朗智地于神珍灿性天之戒月单刀直入独步丹霄方知牢关把定异辙同途相见别峯傍通消息蓦竖拂子云还会么居然击碎蟠桃核者回方见个中人上堂看破浮沤化城了知空华宝所彼既乌有先生大都我亦非我相将下应上唿却也无可不可挥拂子召众云还会么于斯会得何劳曲唱巴歌其或未然拂一拂云双桂曾开五叶花及至宝峯今结果圣可玉禅师法嗣崇隆碧露梦禅师上堂嫩笋出林点破青霄日月苍松彻荫普覆大地干坤会则千足万足不会日午三更遂拈起袈裟云会么此是鸡足头陀待慈氏下生的秋日上堂秋风清秋月明碧天皎洁绝无痕半夜木鸡啼月冷三更石犬吠花阴蓦竖拂子云知音有几人佛诞上堂铜钟易扣铁鼓难鸣事出无由机扣有方一言一语文殊起发请之端全默全归维摩圆不二之门把定封疆弥勒陷在兜率放开一线释迦此日降生到者里把住是放行是大众试定当看密行忍禅师法嗣滇楚九台山知空蕴禅师小参迦叶一笑传心神光三拜得髓拈拄杖卓一下云只此一着了无多子久参上智便合乘时顾盻踌躇剑去久矣更说甚鑛中之金麦中之面一场自赚诸兄弟知也无若不知X尽情放下直须绝后再甦莫待一事无成两𩯭疎方袍圆顶胡为乎嘘一嘘靠拄杖便起百痴元禅师法嗣京师海会憨璞性聪禅师延平顺昌连氏子年十八祝发首参皷山贤令看万法归一话久无入处出岭谒百痴元即承记莂命主余杭法喜临安观音钱塘广福大兴延寿海会愍忠诸剎顺治己亥应诏万善殿赐号明觉上堂佛祖妙道衍派流芳选佛场开鑪鞴洪启既以门庭施设言前的旨控玄机楷定圆宗句下搜寻绝了义噼禅宗之骨髓标教网之纪纲随处建立法幢须知法无定相如月印于沧江似声传于空谷直使百草头上常转大法轮一毛孔中现琼楼玉殿应是金轮王降世处处成就菩提道场作天下人中之主布德泽三有霑恩垂慈育羣灵瞻仰一人有庆万民赖之尧风荡荡舜日熈熈四海清宁齐天一统佛法有幸兴隆祖灯联芳续𦦨一机感赴万善同归正当今日开堂祝圣一句作么生道寿比冈陵等太极龙栖凤阁永弥新上堂无云峯顶彻涌空劫金乌枯木堂前暗消刚骨红影达者深入阃奥作家格外权衡无孔笛横吹倒吹破甑子七零八落寒山拾得不知名丰干尚且难摸索掷下拂子曰诸人切莫乱卜度康熙丙午腊月十三日师书偈曰今年五十七揑碎孃生鼻一生受用中无得亦无失昨夜泥牛鬬入海直至如今无消息真消息今日X西廊打倒东廊壁放拾傀儡归去来莫教特地成狼借掷笔而逝塔于台山安国寺右灵机观禅师法嗣湖州资福明心鑑禅师示众钵盂峯下禺泉亭畔有一句子突出难辨山僧为汝等道破去也便下座湖州资福德水洧禅师据室实地之中不得乌焉成马有问佛法心性噼嵴好与一棒因甚如此车不横推理无曲断石庵琈禅师法嗣杭州仁和佛日璇鑑衡禅师僧参师问甚处来曰白下师曰石头城𨁝跳上梵天你还知么曰不因师举某甲那知师曰不属声不属色你作么生知曰和尚婆心太切师云孟八郎汉又恁么去也僧参才展坐具师曰错僧便收坐具师曰错错僧复礼拜曰某甲是本地人不解梵语唐言求和尚放过师曰正要问你本地上亲切道一句来僧弹指一下师曰是何意旨僧无语师曰者没地头汉直打出上堂有一句子密不通风有一句子徧周沙界更有一句且作么生道良久云吾常于此切上堂卓拄杖云龙袖拂开全体现眉毛上作么生又卓一卓曰象王行处绝狐踪脚跟下作么生又卓曰向者里见得彻去自然眼葢干坤大方阔步傥或未然直须荐取连卓两卓天岳昼禅师法嗣X庐山开先心璧渊禅师上堂白云影里藏身祇图瞌睡红尘堆中託迹随顺世缘至于佛法两字久巳抛向他方世界今日却被当道尊官推向者曲彔木牀上又且如何施设赖得双剑峯巍巍万仞门户泼天瀑布水滚滚千寻舌头拖地此是从上祖师转不退的法轮说不尽的妙义新长老不妨借水献花举似大众虽然如是错会者多山晓晳禅师法嗣杭州佛日法持毅禅师立春小参正月春腊月春一岁梅花两度新处处泥牛头角逈沿街锣皷閙相迎诸仁者还识春牛落处么良久曰四蹄踏破天边月耕转虗空满地金清明小参节届禁烟三月五家家冢上添新土雨打桃花冶艳倾灵云漫向枝头覩今日黄龙见处偏乘闲密种长生果无阴阳地好栽培满树花开香朵朵报诸人休莽卤达磨不是西天祖灵远应禅师法嗣襄州洞山普慧汉水浩禅师佛殿丽像开图宏济万品金容掩色典御十方所以贵买无数僧祇贱卖一时拈出且道以何为据遂拜云六出天花铺地锦占断风光作主人晚参举朝宗忍和尚因僧问向上事如何下手忍便掌僧拟议忍踢云脚下也得师蓦卓杖云南华老人将者片真金三翻两次当作顽铁卖了山僧今日欲来对众找价乃下座旋风打散X天童石吼彻禅师越州山阴童氏子博士弟子员依兜率院子贤和尚薙染造真州五台静观律师圆具参灵远应亲炙十有二年遂传衣宝应一宿年七十二值文觉禅师坚请主席天童冬至早参句外明宗岂属言诠劫前运步不费心力只在当人能达通变何必定要分时限日四序不迁阴阳不涉藏冥运于化育之际无影树头宿彩鸾截羣机于未兆之先不萌枝上飞春色若能向顶门上霹雳轰腾脚跟下自然红轮突出鲁公台上书底是世法不是佛法须知不是者箇消息慈明堂前揭底是佛法不是世法须知也不是者箇消息既总不是者箇消息毕竟是什么消息掷下拄杖云拄杖子吞却祖师了也教什么人说禅还有人救得也无干隆戊午五月二十七日示寂世寿七十七僧腊五十二语录五卷行世塔于天童之阳桐城慧山鲁璠奂禅师解夏上堂拄杖活如龙草鞋狞似虎唿唤不回头罗笼不肯住脚跟下天宽地宽切忌东去西去剔起眉毛子细看寸草不生千万里晚参孤月朗众星明突出达磨眼里睛看看山门骑皷角走入佛堂拜圣僧喝一喝云是甚么干矢橛麻三觔描不成兮画不成小参大地平沉虗空粉碎认着依然还不是前三三后三三推门落臼开门见山还会么虗空背上板毛生万里山河一条铁小参昨夜金龟脱却殻无端又被人钻破天明石X女急寻看撞倒嵩山破灶堕顾左右云下坡不走快便难逢六安大悲祖幻宁禅师金陵刘氏子上堂事存函葢展全机于声色堆中理应箭锋显大用于法界之外直得陟山起舞渒水欢腾露柱扬眉灯笼发笑更说甚么门里出身易身里出门难衲僧家无固必行便行坐便坐苟能直下荐得则知德山棒不图打草临济喝祇要惊蛇到者里自然如龙得水似虎靠山纵夺自由杀活在我设有所重便成窠臼皆是依草附木之流指鹿为马之辈不惟孤负从上宗乘亦乃笑破衲僧鼻孔宁上座虽则一任腾腾于法无知终不将断贯索穿人鼻孔只得借路与众兄弟通箇消息良久喝一喝小参心不是佛智不是道卓拄杖云不许夜行投明须到节崖琇禅师法嗣苏州虎邱洞明照禅师徽州歙县洪氏子三门师云打葛藤分露布涉水登山浑不顾拄杖头边车马多纵横不碍毬门路拽拄杖便入佛殿不礼明行足只拜竹筋鞭无人知此意令我忆南泉小参有佛处不得住一片古青山白云侵占去无佛处急走过澄潭不许卧苍龙枯木寒嵓成话堕有无俱打脱明镜正当台顾左右云户外重增龙象迹屋中添緉破草鞋示众一口气不来何处安身命老鼠无处寻猫儿通箇信咬破铁棺材死尸喫不尽小参昨X日天晴今朝雨落门前石乌龟草鞋葢覆却虽然躲得浑身未免露出头脚上堂头五岳鼻三巴半肩斜搭紫袈裟人来问道无言说一笑清风卷落霞湖州吴山广寿宇亭尹禅师浴佛示众举药山因遵布衲浴佛次山曰者箇从汝浴还浴得那箇么衲曰把那箇来山休去师曰遵老索来杓柄在握药山休去舌抵上腭要见那箇敢保未在争如吴山今日茎老宿发心浴佛尹上座袖手旁观不管他者箇那箇随例与伊一杓直得麻三斤干矢橛殿里底牛头阿旁有眼无鼻孔杖林山下竹筋鞭一齐放光动地不唯坐断天下人舌头且免大家钝置佛诞灵山会上葛藤根今日毗蓝园里生引蔓牵枝二千载娑婆无路得人行以拄杖划曰今日为诸人一齐截断了也且向何处见他释迦老子武林春巳晚台榭绿阴深扬州福缘济生度禅师青州张氏子年十三投恒晏大师出家依佛定和尚圆具后参节崖琇彻法源底出住救生金粟祖堂圣因等处据室据此室行此令天下衲僧齐乞命佛祖直教重锻过甎头瓦砾呈心印且道利害在甚么处霜刀举起骨毛寒利劒挥开天地静小参寒则普天寒说诚实言热则普天热是他时节有箇不被寒热所转底诸兄弟还知么以手托拄杖云自从随我下天台直至如今七尺还是七尺一丈还是一丈上堂冷静处却没滋味閙热X处正好商量踢脚绊手无非干矢橛撞头瞌额总是蔴三斤倘若秤得来干坤无剩欠齅得着世界总馨香且道无鼻孔老汉又向甚么处安着夜来牀荐暖一觉到天明小参昨日打点几句佛法欲来为众小参被四肢风火烧得干干净净今早又打点几句又被一个喷嚏打得干干净净今日对众不可无语有法无法单看腊八师行脚时因僧问万法归一一归何处师云出一丛林入一保社后住山又问万法归一师云饭后浓煎茶喫了池边坐石数游鱼及住救生又问万法归一师云拆东墙补西壁后住福缘又问万法归一师云一喫便饱一疴便了雍正丁未八月十八日示寂世寿五十七僧腊三十九塔于福缘之右祥光吉禅师法嗣扬州净慧破愚智禅师示众枝头拭羽鸟初啼一一咸明上上机卓拄杖曰若向箇中亲荐取担头挑得好春归扬州净慧允中微禅师小参古德道日出心光耀天阴性地昏不知天地者刚道有干坤诸人簇簇上来山僧瞌睡特甚遂竖拂云成人者少败人者多薪传澜禅师法嗣淮安龙兴灵洁源禅师小参将心是佛堕野狐窟谓佛非心遭无间狱逈脱中间与两头夜深不向芦花宿翻来活眼照寰中六六元来三十六X博凡可禅师法嗣江州西林仲泉空禅师上堂举世尊正觉山前覩明星悟道叹曰奇哉一切众生皆具如来智慧德相但以妄想执着而不证得师竖起拂云智慧德相妄想执着总被空上座一串穿却了也正恁么时假饶释迦老子到来也只得傍观有分众中还有为古人雪屈者么良久云咄咄咄一人发真归元十方虗空悉皆消殒天岸昇禅师法嗣徐州云龙兴化谷庵朴禅师早参拈拄杖云莫避喧以求静莫自是而非他莫生圣解莫存已见但除拣择洞然明白作么生是明白底事卓拄杖喝一喝云面山高主山低怀光灿禅师法嗣京都觉生雪鸿信禅师赐号文觉姑苏人世业儒于庠序阅金经有省即剃染参怀光灿印可小参向上一机不是金刚圈透顶一句不是栗棘蓬诸人每日二时匙箸下钵盂里喫粥喫饭若是口口不曾咬着米透得金刚圈吞不得栗棘蓬若是口口咬着米吞得栗棘蓬透不得金刚圈直饶吞得透得祇如藕丝悬须弥山一手接四天下是什么人境界还知么良久云也只是个没面目底汉晚参行棒行喝老僧从来没此闲气力眉横鼻直诸人幸无些子缺陷只是上来下去切忌踏碎堦前者片雪露出甎头X土块努眼睛掀脣舌累汝眼中突地添箇屑晚参数辈枯禅绕病僧箇箇眉横鼻直岂可将佛法钝置了也只二时粥饭外不须别用心力近日园头要种菜田头要种谷虽然如是也须大家照顾且道照顾箇甚么朝朝犂耙迎风动翻转泥来原是土小参本来无一物何处惹尘埃祖师爱道无觉生爱道有山河大地是有人物男女是有身心世界是有只是要觅丝毫尘埃了不可得且道祖师见处是觉生见处是于此辨得分明许汝具参学眼干隆五年师退处弥陀寺至十五年示寂召门弟子曰将法语焚之乃吉祥而逝世寿八十七塔建本寺文弱盈禅师法嗣终南蟠龙子肃远禅师无为州赵氏子母梦僧乘牛车投宿而孕襁褓喜趺坐出家后参文弱和尚问不是心不是佛不是物是箇甚么文与噼头痛棒后闻空手把锄头大彻一日文落堂才据坐师即出众夺取拄杖抛向人前文云者孟八郎汉来捋虎须师即呵呵大笑上堂僧问文殊是七佛之师因甚出女子定不得师云札进云罔明是初地菩萨为什么出得师云露廼云当机不昧千眼顿开知鑑洞明十方普应说甚文殊罔明女子入定直饶瞿昙老汉也须丧身失命且道利害在甚么处卓拄杖云吽吽古镜符禅师法嗣无钖南禅吼松澄禅师参龙池微问如何是万法归X一微噼头便棒师曰一归何处微复打师乃呵呵大笑微曰见箇甚么道理师便喝微又打师拂袖便出后参古镜征师所得师呈偈曰万法归一一归何拿住虗空活切磨吓杀白云飞万里清风吹调唱哩啰镜可之僧问如何是本来面目师曰日晒苔枯雨湿叶茂曰不会师曰素富贵行乎富贵介为舟禅师法嗣汉阳昙华碧云天禅师上堂问不展锋铓如何得胜师云金刚手内八稜棒僧云掀倒禅牀师云你不是者手脚僧便喝师云峨嵋白长老乃云梧生凤隐雾起龙吟应无所住而生其心者是卢能和尚遇着碓嘴生花曳转孃生鼻孔山僧忝列末裔不顾弥天罪犯将他老古锥底锅子大小杓柄短长直言便道只得鹤栖起舞晴川攒眉惊羣句惊羣人前拈出奇特句奇特人前举扬收放临时与夺自在设有傍不甘的道忽遇冲云破浪者将何支遣卓拄杖喝一喝下座冷堂林禅师法嗣越州萧邑城山大拙理禅师上堂最初一句子未曾越此时末后有光辉今日更谁委大千沙界掌中挥大地山河成正觉眼中花相长短春幻里生涯作非作圆陀陀活泼泼珠走盘兮盘走珠一颗寒光永照烛万因圣禅师法嗣X福州护国铎夫凡禅师上堂僧出便喝师曰古人道一喝不作一喝用你者一喝落在甚处僧又喝师曰前一喝也有主也有宾后一喝还有宾主也无僧拟进语师连棒打下曰脱空妄语汉乃曰德山棒临济喝拈放一边若具顶𩕳正眼别资一路勐烈进前杀活自由卷舒无碍竖拄杖曰祇者些誵譌多少师僧到者里开口不得今日落在天圣手里一任施设佛来也打祖来也打正与么时还有为佛祖出气者么震威一喝曰将此深心奉尘利是则名为报佛恩示众拄杖子搂翻洞山五位颠倒临济三玄直得古定光骑佛殿出三门撞倒慧明崖粉骨碎身惊起积道山了无巴鼻是汝诸人还觉眉毛定动也未小参事事无碍大云秀耸千林外法法无差鴈度瀔江素影斜松涛夜夜和钟落梅蕊凝香铁笛花君不见太原孚草鞋踏破徧天涯扬州画角落谁家还一韬禅师法嗣润州鹤林云屋音禅师师问新到向在甚么处住僧云天目师云曾见和尚么僧云某住数年岂得不见师拈竹篦云天目和尚何似者箇僧罔措师云更住数年也梦不见晚参菊绽东篱香浮内院鸦鸣古木响答虗堂明明父母未生前了了见闻不及处所以道旷劫来事只在如今一句无私灵机独露还委悉么相识满天下知心有几人小参近日诸方据曲彔牀者说法务要尖新出语必求玄妙殊不知X秘魔一向擎叉禾山只解打皷打地和尚初无棘句钩章振铎阿师曾不攒花簇锦汾州只道莫妄想俱胝惟竖一指头更有老鸟窠但道诸恶莫作众善奉行如此朴实禅今人那肯说山僧尝谓古人说禅如莲华花在实亦在今人说禅如牡丹芍乐花有实无柰何禾黍不阳艳竞栽桃李春翻令力耕者半作卖花人龙喜汁禅师法嗣龙王山清凉千智幢毅禅师茶话新茶嫩笋芳草垂杨徐步山谷铁石心肠好鸟相唤其音叮当如何白云飞来满牀山下有田菜麦青黄山外有屋烟树苍茫忽来明月嵓上生光谁为侍者松杉两傍横撺拄杖击碎空王正恁么时日出东方如大火聚今古文章山泉自流清声勿狂金毛狮子哮吼高冈惊走无路妖怪狐狼一喝两喝佛祖潜藏无人可伴灵树家乡长年受用百结衣裳佛祖慧命伶俐儿郎吾师授受时刻不忘呵呵且道是诗耶偈耶世谛耶佛法耶遂举杯云总不妨吃茶弥壑澧禅师法嗣南阳雪乳律禅师小参一念万年万年一念一念不生前后际断乃高声召众云大众目前无阇黎此间无老僧且道作么生相见良久云任从沧海变终不与君通上堂昨夜南极老人退位向北斗里安闲自在须弥山子拍手高歌四大部洲一齐唱和且道X谁是知音者良久云摩诃般若波罗蜜东京相国昙绍杲禅师小参横按竹篦云会么者箇是诸佛诸祖说不到的山僧说了也诸人作么生良久云觌面不荐如隔千山唯弄光影大难大难上堂摩尼珠人不识如来藏亲收得召众云如何是摩尼珠唤什么作如来藏良久以手指云者箇上座肥那箇上座瘦小参举东山和尚道如何是禅阎浮树在海南边近则不离方寸远则十万八千毕竟如何禅禅相国也有箇道处如何是禅三脚虾蟇跳上天吞云吐雾布雨兴烟有意寻时天地隔无心用处嘴脣边毕竟如何禅禅云峨喜禅师法嗣西安兴福憨休干禅师西蜀龙安胡氏子上堂三度与棒黄檗老彻底婆心脇下还拳小厮儿事急则变显大用发大机明头合暗头合擒纵互换照用齐彰北斗里藏身针锋上走马到者里释迦老子口似磉盘达磨大师眼如木𣔻十圣三贤赞叹无门众生魔外疑谤不息独许超方作者伶俐衲僧直下了知端倪不用明椎玉皷暗展铁旗在处草偃风行所向无思不服正所谓钟馗醉里唱凉州小妹门前暗点头巡海夜叉相见后大家拍手上高楼结制上堂金粟旧火炉深广莫可测一道本平等圣凡元不别拨出火星时虗空齐迸裂寒则普天普地寒热则普天普地热三世诸佛于火𦦨中转大法轮总不相违X越汝等诸人今日于中坐卧经行一任麻三斤干屎橛都来抛向一边总没干涉只如不许昏沉瞌睡若也瞌睡眉毛被火燎却也怪金粟不得汝州风穴白云雪兆性禅师陞座堪笑当年蘧伯玉行年五十方知趣从头一一细思量四十九年都不是欲寡其过未能焉孔子闻言深相契某也今年四十九信手拈来无不是年年头上顶青天岁岁草鞋踏实地独有今年业力牵云水相从许结制无端将箇破沙盆安排累尔诸兄弟禅道佛法半点无鬼面神头无本据何如拨转铁牛机直入千峯万峯去免教扭揑孃生鼻悬羊卖狗成何济大众孃生鼻孔一任扭揑孃未生时鼻孔在甚么处苏鲁苏鲁㗭唎㗭唎河南金粟沖涵恒禅师佛殿万德庄严紫金光聚蓦札相逢谁敢正觑乃撒开坐具云因我得礼你彼此无本据遂大展三拜上堂僧问如何是佛师云远亲不如近隣进云如何是法师云多虗不如少实进云如何是僧师云求人不如求己师乃以拂子打相云非瓦砾非珍宝圆陀陀兮光皎皎烁破威音雪谷春照开空劫壶天晓各努力休潦草蹉过当阳无处讨遂高声召云大众众侧聆师蓦拍禅牀一下云此时不了何时了中秋上堂冲虗妙粹惟证乃知扑地风光出突难辨外离点缀宁容者也之乎内绝推穷讨甚单重交拆还知金粟为人在甚么处竖X拂子云见月休观指归家罢问程无碍彻禅师法嗣天台万年纪安经禅师湖州高氏子上堂直截根源圣凡罔测向上一着佛祖不识惟贵作家当阳定夺思量拟议天悬地隔上堂灵鹫拈花人天百万领略者唯饮光黄檗行棒龙象一千承当者独临济荷恁么事须恁么人万年十余年布网张罗东敲西击欲觅一箇半箇以续先宗争柰土旷人稀相逢者少设有箇汉闻恁么道出来掀翻法座喝散大众把山僧乱槌一顿不惟堪报不报之恩以助无为之化亦免后人递相钝置也须是过量人始得何故若无举鼎拔山力千里乌骓不易骑秋收上堂藤条倒握敲玉露于清晨镰子横拈斩金野于白昼百草头边全意气明明大智神通一微尘里转法轮历历普贤境界东抛西掷谩云不是家珍北走南奔触处无非至宝进前退后脚跟下蹉过几箇祖师左盻右瞻顶门上失却一只正眼通方作者便合乘时懵懂禅流徒劳侧耳天柱永庆念予恒禅师江南上元万氏子上堂风吹不入雨洒不湿四面八方浑无欠缺夜明帘外任他鹤立枯松选佛场中那许狐藏狮窟门里人要出出不得门外汉要进进不得把断要津直得天晓不露豁开户牖便见夜半正明出头天外底到此且居门外稳坐室中底向来佛眼难窥若谓门外逍遥摩X竭因何掩室若谓堂中稳密文殊因甚不肯入门向者里检点得出便好荆棘林中纵步毗卢顶上栖真摄十劫作一念撮大千为一尘古今一贯内外一如其或不委莫怪山僧立门户须知别有一壶天下座蘧夫一禅师法嗣润州夹山竹林辩言海禅师住大同僧云如何是大同境师云风暖鸟声碎日高花影重僧云大好一联诗师云作诗会那僧云某甲祇作诗会和尚作么生会师云甜瓜彻蒂甜苦瓜连根苦僧近前云和尚道什么师云风流不在着衣多僧便拜师便打道安静禅师法嗣圣感霁崙永禅师立春上堂鸦则鸦鸣鹊则鹊噪眼辨不如手亲行到不如说到五九尽日又逢春古屋朝阳寒气少除夕小参毗卢师法身主无死生忘寒暑从来使得十二时不彼十二时辰使圣义炳然真风廓尔喝一喝曰爆竹声中百虑除发机也胜千钧弩上堂山花似锦一花上一佛土鸟语如簧一语中一珠数千圣同躔万机顿赴跻盛世于唐虞返淳风于太古福果端庄法轮永固喝一喝曰当阳验取目前底明明历历无回互复喝一喝佛诞日上堂世尊剖一伏羲画一干峯举一云门用一一字一加横八字没两撇此非彼不知彼非此不识一会灵山尚俨然人人具眼谁端的喝一喝结制早参永嘉一宿而觉高亭招手横趋简点将来犹为钝汉X众中可有越格衲僧契得我机者即与证明蓦竖如意云且道是第几机众伫立师掷下如意曰放待冷来看晚参如来密语祖师真诀水不自洗刀不自割悟须自悟说自他说卓拄杖曰此回重按过两口无一舌师落堂曰适才西堂上方丈启白堂中悟得两人悟的走出来老僧为汝证明连问数次众默然伫立师曰西堂诳语老僧实语满堂菩萨幸是可怜生敏树相禅师法嗣辰州龙山颕悟秀禅师上堂至理无言明眼者鑑真机独露通方者知若以禅会特地乖张不以禅会当面错过太白雪禅师法嗣明州育王法钟觉禅师上堂关头路口捷径要津时时把住处处放行透得过者却在那边去不得的只在者里闰四月八日上堂一年两度四月八不知何日生悉达淡黄杨柳带栖鸦嫩绿池塘藏睡鸭釆商荣禅师法嗣鄂州向上具瞻仰禅师解制小参结制以前鼻孔撩天结制以后鼻孔依旧放开布袋紧俏草鞋荒草里奔逐马牛酒肉案头醉杀佛祖若也田地稳密一任丹霄独步假饶漆桶不快切忌前途路滑X正源略集X卍XXX正源略集卷第十一维扬嗣祖沙门辑天台国清达珍编南岳下三十七世慧山海禅师法嗣邵陵大梅与峯智禅师上堂一亩之田三蛇九鼠齩断麻绳翻身辨主南州北县任遨游虎穴狮林颠倒走万别千差尽踏翻丈夫气宇冲牛斗喝一喝晚参既得本不愁末浑身直踞上头关空里磨盘旋八角东搭西兜南涌北没当阳抛下死蛇头十圣三贤眼卓朔烂嚼虗空当饱餐谁解临机道莫莫潭州大沩山密印古梅冽禅师上堂雨催樵子还家一步紧一步风送渔舟到岸罢橹停桡正恁么时如何野老不知尧舜力冬冬打皷祭江神晚参蹋破艹鞵赤脚走缩却项兮露出肘昨日江上折枝梅逢人唤作隄边柳大似鸡羣之鹤大似丧家之狗未审是圣是凡合取狗口示众拍禅牀召众云无人夺你盐茶袋库藏里须检点祸不入慎家之门有人唤你苦葫芦者闲家具直须飏却贼不打贫儿家复拍一拍X潭州大沩易菴应禅师上堂春巳半夜犹寒迟迟煦日上栏杆清浅声随流水湿轻柔风动野云翻晴和暖绿阴繁花放南枝向北看大众森罗起舞乐则同欢示众摇风柳眼如青黛浥露桃腮似火红实相深谭梁燕语袈裟齩破五更钟示众倒骑铁马上须弥信步披离绝所之及顶凝眸天外看百千诸佛下泥犂潭州大沩揆菴空禅师上堂冲风飒飒古佛嘉猷绿水潺潺道人活计恁么会得释迦弥勒站过一边其或未然父母所生口终不为人说小参拈拂子曰掬水月在手挥一拂云弄花香满衣掷拂云止止不须说我法妙难思晚参老来住邨院口齿不关风逢人即便骂彼此绝踈亲圣凡情量都消尽方识山僧句句真潭州上林月憨权禅师上堂向上一路大地无寸土千圣不传徧界有家风直得头头离向背处处绝遮拦帝子不知春去也夜深犹听树头嗁邵陵龙山月堂湛禅师开鑪上堂钳锤初展鑪鞴宏开是圣是凡乃佛乃祖总与缚作一束抛向烈𦦨堆中一火煅就他日鼻孔撩天眼空四海不得孤负西禅上堂纸窗生白月初来笑破寒梅白玉腮古㵎幽深人罕至寻香公子谩疑猜邵陵上梅雄山千如一禅师上堂佛法无人说虽慧莫能了即今山僧将一大藏教千七百葛藤作一X句子布施诸人良久云鹞子过新罗穆文德禅师法嗣凤林雪圃修禅师小参从上不传之道瞒不得具眼衲僧蓦一喝云且道者一喝又从甚处得来复一喝云具眼者辨取佛成道日上堂朝云漠漠鎻断圣见凡情夜月沉沉浸却魔宫佛殿到者里虽无纤毫渗漏未免冷落从上家声竖拂子云明星现也切忌大惊小怪晦山显禅师法嗣云居九屏燕雷鹏禅师陞座挥拂子云全提着子贯彻古今楖𣗖一条揽翻途辙荆棘林中红烂刳尽骨髓活人背后掘地深埋触目菩提神光万丈贬向二铁围山于中端倪作么生辨掷拄杖下座陞座出门入门释迦弥勒磕额交肩便称杨称郑紫罗帐里倾国难酧宝珍可惜作燕石抛散若是田地稳密打翻诸圣已灵出缠汉子劫前不居正位不落今时任运腾腾风流特地所以道威音王巳前无师自悟是第二句还我第一句来拍禅牀下座谛晖辂禅师法嗣杭州云林巨涛果禅师上堂教外别传是何巴鼻满耳非声满眼非色识得圆陀陀何须问弥勒清净本然莫生疑惑才有希异之心早巳圣凡相隔今朝十五开鑪但看空中发𦦨饶他玉转珠回也要其中锻炼顽铜废铁齐收果是真金不变心佛与众生原X不隔一线错认定盘星失却金刚劒打一相云若以智测未为好手若以慧照犹在半途除夕小参一年复一年梅花开放几鲜妍一岁复一岁尘世茫茫醒又醉尔我出家人经营除俗累选佛非选官切忌堕尊贵卓拄杖云惟有拄杖子寒暑一任推迁岂肯随羣逐队验尽花枝短长那管残年旧岁但能顺适安和便是融通三昧良久云露地白牛烹也未得定运禅师法嗣回龙水月圆禅师上堂当阳一句独脱根尘向上一机光腾电闪眨得眼来巳是落二落三如之若何白云万里直得千古万古如斯前佛后佛无别宽阔无外大千沙界箇中藏寂寥非内香水海里浮幢剎若能无彼无此非色非心坐断要津不通凡圣自然常光现前巴鼻独露显一切神通不思议之力月笼丹桂远星拱北辰高止水源禅师法嗣崇仁天乘参禅师长至上堂一二三四五屈指从头数数到驴年时算来无今古渠不涉春秋何曾有寒暑报与参玄人荐取主中主且道阿那箇是主中主良久下座颖悟秀禅师法嗣沅州太和长明炅禅师上堂一僧才出师云止止不须说我法妙难思僧拂坐具师便喝僧亦喝师便打又一僧出云某甲礼拜是不礼拜是师拈棒云山X僧打即是不打即是僧退后三步进前三步师云不是不是乃云今朝衲子当机一味棒喝齐施强生枝节要人翻转面皮众中还有翻转者么如无且看木上座自翻转去也掷拄杖下座佛冤纲禅师法嗣昭觉竹峯续禅师成都松州沈氏子上堂晴云万里处处霑锦江皓月瑞气千寻家家沐四野清风村歌奏无生之曲牧女含太古之音杖头有眼定盘无星诸禅德荐取钵盂几度朝天照顾眉毛觑穿东壁问溪声尽是广长舌且道所谈何事师云罕逢穿耳客多见刻舟人问唤作一茎虀入地狱如箭射不唤作一茎虀入地狱如箭射如何师云口是祸门问雪覆千山因甚孤峯不白师云瘦处难满问虎以肉为食因甚不食其子师云无他下口处进云鱼以水为命因甚死在水中师云随乡入乡浪山屿禅师法嗣嘉兴福严具宜开禅师毗陵汤氏子小参山僧历夏经秋从不与诸人东语西话乐得口门清净耳窍空松你诸人拚得一期做死汉活来气宇吞诸方佛法贵正不贵胜人情难契不难多临济大师住滹沱河侧仅得两人成褫建立黄檗宗旨法昌禅师住分宁行脚僧无一箇不辞依例开罏心雄一时道高千古不与诸方鬬胜便与诸方鬬劣鬬胜也烘烘閙閙难免瞎驴趁大队鬬劣也古古怪怪管教麟角呈祥X正恁么时福严要与诸方鬬胜则较劣十倍要与诸方鬬劣则较胜三分如何得道出常情超羣越格去卓拄杖云不可好肉剜疮佛殿指天指地成何事七步称尊更可怜是处池塘皆有月谁家灶里火无烟僧问水牯牛过窗櫺因甚尾巴过不得师云斫却月中桂清光应更多进云谢师答话师云揭谛揭谒娑婆诃嘉兴普明赤潭珠禅师佛诞上堂眼前境是生机口头语是活句指天指地且道是生机不是生机云门云一棒打杀与狗子喫是活句不是活句者里着得眼插得嘴千七百烂葛藤缚作一束烧锅滚水正好与悉达澡浴立秋上堂秋蝉树上鸣秋虫砌底吟飘飘枫林叶落渐渐襟袖凉生白芦雪铺两岸红蓼血染沙汀谁家抛落金丸星浮水面何处辊来玉镜月挂天心欧阳修感时作赋杜子美乘兴狂吟吴道子描难就张僧繇画不成只要直下心与境合始知佛祖无法为人撺下拄杖曰云门扇子抛向搕𢶍堆上赵州布衫拈来补袖剜襟树凋叶落即不问体露金风是若何兔角长三尺龟毛重九斤濮镇龙潭福善亹堂成禅师元旦上堂春风荡荡春日熈熈花开笑面柳展欢眉无位真人当阳突出山门头合掌稽首释迦佛殿里烧香问讯弥勒虽然礼数周旋要且新年头佛法大意祇是未在上堂竖拂子云只者威音不知其始弥勒未知其终迥超X名言不堕诸有可行则行不出百千三昧可止则止宁忘万象森罗若也全身担荷得去一任粃糠佛祖陶铸圣凡续千圣不传之灯照八面无私之𦦨上堂泗洲大圣为什在扬州出现者里下得一转语谛当不但大圣落处亦且参学眼正其或未然大地雪漫漫春风依旧寒泗洲见大圣莫作等闲看德水洧禅师法嗣湖州翔凤资福也闲潜禅师维扬海门胡氏子除夕山僧入此门来惟解刀耕火种砻米樵柴禅之一字无暇举着今晚年穷日尽结角罗纹之际并无一物与诸人分岁若者一物可与即是钝置然虽如是有一件奇特事不敢囊藏特地举似露柱怀胎被爆竹一声惊落不知是男是女四航海禅师法嗣杭州龙泉匡源洪禅师解夏小参金风扇野尽大地觅其起处了不可得暑气初降一毫头识取端由绝无影响有箇汉从天目来往南海去分明举似路头说甚九旬度夏三月安居未得到家在以手招众云此去杭城三十里逢人切不得错举中秋小参此夜一轮满清光何处无古人恁么去未必到无疑寒山比底依稀似曲南泉话底彷彿同音毕竟如何是真月展两手云团圞有八角噼破无两边湖州灵山具如奇禅师浙江人上堂眼不见眼宁知他目乃自已瞳神心不悟心岂谓布毛当诸方佛X法莫道黑如漆千日避其辉明如镜万象失其影因甚有如是奇特皆从山僧拂子头上打过秋千来维掦天宁紫松彰禅师佛殿灯笼是我父露柱是我子的的老公祖觌面没相识且道拜他是不拜是顾左右云逢人不得错举遂拜上堂拈香极有来由诠註不出没分晓处特地昭明须知桑树上着箭柳树上出汗未是奇特炷香云验在目前上堂有一无口人时时吞且吐有一行路人日日不出户蓦然拾得三尺纱仔细看来一匹布上堂撞翻弥勒楼阁拈却净名方丈云水高衲法尔如然还须知有向上一窍始可归家休歇坐享太平有么代云黑漆布衫无两袖从君裁剪任方圆玉山博禅师法嗣秦邮临川普度古门裕禅师本邑季氏子上堂玄关把住纵然千圣罔通智鎻掣开一任万灵设化蓦拈拄杖云到者里不妨竿木随身逢场作戏直得云外鸟唿天水中鱼跃树高低普应逆顺从缘当下如戴角勐虎摇岳惊羣奋瓜狞龙衡云搏浪正恁么时噼开华岳连天色放出波涛动地声遇山藏禅师法嗣黄山慈光中洲岳禅师上堂诸方今日安居吉祥事无一向他人行处不行他人尚处不尚日午惯打三更箇是渠侬伎俩谩夸夺食驱耕剖腹刳心保障直饶问若兴云须知不肯轻放从前宝惜填膺就请X一时洗荡若恋兔径游行辜负三登九上者里不比寻常佳器须资敏匠何必口似辘轳祇要一言谛当此事真实相为敢有一毫欺诳小参佛是眼中剌甲法是贴疮膏药祇如僧又是箇甚么顾左右云放过一着小参尽大地是箇钵盂盐官今日为你诸人安箇柄子去也卓拄杖云方木不投圆孔汉云昙禅师法嗣李山澄光绳木林禅师上堂木人拍板韵彻清霄石女吹笙声传幽谷趁泥牛而含月踏断元途驱铁马以追风冲开鸟道头头迥脱根尘物物顿忘声色于无声色中一见一切见一明一切明自然灵光独耀至体全彰且无声无色中见底明底是甚么击拂子青山不鎻长飞势沧海合知来处高上堂古佛心祖师意以字不成八不是迦叶问阿难阿难不会武帝问达摩达摩不识赵州五年分疏不下鲁祖见人只得面壁德山入门便棒起陆地之波澜临济入门便喝轰晴空之霹雳更有一事报君知夜行莫踏白吼松澄禅师法嗣无钖九峯三明灏禅师腊八上堂擡头触破娘生鼻情与无情俱漏泄口吞宇宙不留踪拶着虗空头脑裂明星夜夜发光华觌面相逢是谁识一句奇哉作话端出山又见来时迹眼里有瞳舌中无骨诸兄弟还有悟道者么有则与你痛棒三十山僧者里留X你不得宜兴龙池迅帆裕禅师无钖钱氏子腊八上堂一九二九相逢不出手腊七腊八河里冻杀鸭山门口金刚不挂寸丝佛殿里罗汉额上汗出堪笑黄面老瞿昙偏向雪山作窠窟六年冻得眼无光一覩明星便饶舌千古儿孙作话端一年一度扬他拙除夕小参今朝腊月二十九年穷岁尽难遮覆大家觌面露堂堂那个男儿不知有看取长沙岑大虫却似西河狮子吼撞着普化一头驴趂去子胡一只狗大家相聚团圞头八角磨盘空里走少倾普请喫年茶切忌打失娘生口不失口来年依旧笑东风好手手中夸好手师于雍正元年癸卯五月六日示寂世寿七十一僧腊五十九塔建致敬菴之旁纪安经禅师法嗣金粟山禹门宗禅师小参薰风南来殿阁微凉无位真人赤露堂堂见么又逐流莺过短墻小参一尺水兴一丈波是必源头有据半幅帆使八面风又岂易借渠力且道渠是阿谁嫩艹阶前初见绿残梅带雪未全消晚参天寒日短那事甚缓狼借百艹头官物无收管堪收管他日诸方问着当言切莫面煖天台万年豁然缘禅师上堂向上一机澄清巨海当阳一句烈𦦨腾空三世诸佛到者里无处藏身历代祖师到者里岂容着迹说甚皇宫兜率苦行度人X却不为平地跌跤无风起浪所以云门道一棒打杀与狗子喫贵图天下太平衲僧须到恁么田地不屈佛祖儿孙何故噉龙须是金鹏子竭海还他过量人金粟慧海源济禅师小参举大茅和尚示众云欲识诸佛心向众生心行中识取拈拄杖卓一卓欲识常住不凋性向万物迁变处会取复卓一卓若会得者两卓大茅和尚被尔捉败若也未会万物迁变换尔眼睛浙江金粟悟心达禅师上堂破一微尘出大经卷则易归大经卷入一微尘则难入得一微尘出得一微尘自然动无遗照举必全真起七无隔宿思可参临济禅有肯诺意难续杨岐派杀佛杀祖须是其人煅凡炼圣全凭作者大丈夫秉金刚王宝剑二六时中行亦斩坐亦斩住亦斩卧亦斩纵无斩处亦不得放过何故为人须为彻杀人须见血中秋灵山指月龙像不足致雨曹溪话月画饼安可充饥马祖玩月大开了眼作梦何故此夜一轮满清光何处无小参不是心不是佛不是物老龙解破苍龙窟八万四千非凤毛祥麟只有一只角天台万年止先定禅师上堂禾山普化忽颠狂打皷摇铃戏一场不若少林无孔笛频频吹出妙难量且道甚么曲调者里明得便见昔日末山尼因僧问如何是末山境山云不露顶进云如何是末山人山云非男女相进云何不变去山云不是神不是鬼变X箇甚么看他一问一答好不勦绝岂不是无孔笛中吹出惊天动地诸兄弟还委悉么若将耳听终难会眼里闻声始得知小参新正不如旧岁寒风雨雪连绵释迦不管闲事弥勒只笑无言伽蓝心中着急祖师性里参禅厨中柴无一担库内谷米将完直待天晴日出大家努力向前喝一喝福州法轮观月光禅师明州秦氏子示寂偈云万物迁变处常住不凋心会得箇中意日午打三更遂跏趺而逝通侍者曰苍天苍天和尚恁么去坐在死水里了也师复举目曰你不肯老僧那分付声钟上堂拈拄杖云即此物非他物还有担荷得者么通出问云如何万苦不到处师云金不博金通打一相喝一喝立脱去师云通侍者与么去太卤莾生通复举目云和尚不可压良为贱师即大喝一声而寂通云贼是小人智过君子亦立化去嘉兴金粟道三本禅师小参大树生小菓细藤结大瓜佛法本寻常知心满天下具瞻仰禅师法嗣鄂渚南溪向上双溪定禅师上堂灵山密语历历全彰少室真机头头显露裂破佛祖面门穿过衲僧鼻孔今日现前一会坐立俨然见闻不昧人人抱沧海之珠箇箇蕴荆山之璧果能直下悟得便乃尊居化外独步寰中有时孤峯顶上盘结艹菴有时十字街头打开布袋驱耕夺食一切临时起死回生不资X余力不惟南溪法社千载光生亦令山僧出世一期事毕其或未然止涸困鱼徒激浪摩霄俊鹘快乘时开钟有大圆音隐而不发静既无亏扣则普应此在佛事门头足堪取则若约衲僧分上声前荐得犹落今时槌下分明循途守辙直须透过声色堆头方可证入圆通境界允中微禅师法嗣扬州静慧述先预禅师本郡甘泉徐氏子自幼脱白依隆觉冶牧律师圆具继席静慧小参坐断千圣顶𩕳且居门外踏着向上关棙犹在半途汝等诸人朝三暮四全放全收放去即是十尺收来依然一丈还是门外还是半途试定当看师一日示寂偈云倒骑铁马上须弥踏破虗空两片皮万象森罗齐着眼看他红日影离披端坐而逝世寿六十六僧腊四十二塔于静慧之右谷庵璞禅师法嗣徐州云龙兴化天池鹏禅师江南桐城方氏子上堂即心即佛万象森罗明历历非心非佛十方剎土冷沉沉不是心不是佛不是物放之则弥满虗空卷之则纤尘不立雍正壬子四月初六日示寂塔于龙泉寺左石吼彻禅师法嗣宝应一粟默菴言禅师山西汾阳李氏子参石吼彻石便问威音那畔阿谁作主师云烁迦罗眼莫能窥X石曰莫能窥底是甚么师曰觑着则瞎石曰空劫中还有佛否师震声一喝石曰居何国土师便掌石曰敢来捋虎须耶复举狗子佛性有无二语征之师拟开口石连棒打出师忽有省即呈偈曰佛性有佛性无莫颟顸休莽卤放出无毛大虫咬杀南山勐虎石颔之师于干隆壬申十二月二十八日示寂世寿六十八塔于一粟愿田之左祖幻宁禅师法嗣颍州觉林徧知学禅师楚汉孝邑黄氏子依四禅师披剃年满受具后谒大悲宁举甘贽设粥南泉打破锅子语宁云南泉打破锅子还得饭吃也无师云者老汉忘前失后宁云毕竟南泉意作么生师与一掌宁云者里即得诸方未甘在师又掌云说甚么甘与不甘宁云可做得临济儿孙遂承印可上堂若论箇事人人本具箇箇不无眼见耳闻语默动静无不了了分明停思伫机即没交涉六安香林晓南杲禅师江南凤台边氏子上堂竖拂子云者条断贯索惯穿天下人鼻孔从上诸佛没柰他何历代祖师没柰他何山僧三十余年摩裙擦裤带水拖泥也没柰他何今日欲作祖祢不了殃及儿孙去也遂拈拄杖点空云一九二九袖不出手天培鉴禅师法嗣南岳祝圣晓堂哲禅师吉州杨氏子到沩山藏菴和尚引座师与阿诺惺友嵩继四人同陞座师末结座X云沩山又出四天王擡起须弥到处撞临济小厮不解事一椎击碎太郎当且道临济小厮在甚么处倚天阁上闲无事撑起眉毛丈二长济生和尚到南岳赠师偈曰昔年衔粟老金鸡又向祝融峯外栖秋日偶闻新月下一声才唱万声低师历主南岳福巖鴈峯西江禾山象山等处雍正十二年十一月三十日示寂世寿六十六塔于天柱峯下之金鸡林心壁渊禅师法嗣庐山秀峯猗兰操禅师湖南邵阳胡氏子上堂石人喫痛棒木人滴鲜血圣女感天宫宝花散不彻不干鹙子辩岂是维摩默文殊与普贤头出还头没街头廖胡子随分得一橛良久以手指侍者云汝号净月上堂僧问如何是学人自已师云将谓众生痴更有痴众生曰学人远寻和尚岂无方便师曰方便即不无远寻即不得曰恁么则全因今日事亲见旧时人师曰盲者不见光终非日月咎问陈烂葛藤即不问当阳一句请师宣师曰日轮正卓午僧礼拜师便打乃拈拂子打云若向者里会得盲者不见光终非日月咎又打云若向者里会得全因今日事亲见旧时人复打云正当恁么时荐取当阳句日轮正卓午济生度禅师法嗣维扬福缘超宗智禅师彭城萧邑单氏子幼投观音庵天习师出家二十二受具于佛定和尚参谒济生X洞明谛晖诸老后于大雄灵鹫和尚处作水头灵云你终日到龙潭曾见龙么师于灵前回旋作奋迅势灵打云你在者里乱做一日灵问万法归一一归何处师云寒则普天寒热则普天热灵云那里得者消息来师云不向已求岂从他得灵命充维那后复参济生度济云你向甚处打野榸来师云近自云林济云飞来峯与你所谈何事师云未到云林早有信来济云只学箇掠虗汉师云若有禅可参今日不再见和尚济竖拳云者箇唤作甚么师拟议济便打云大好无禅晚参日影离离烟光淡淡无位真人露头露面左右是厨库僧堂前后是山门佛殿无位真人在甚么处偶听长空鴈一声擡头飞过萧湘岸维扬福缘福国传禅师本府郑氏子幼投雨文大师薙染十九诣华山受具参济生和尚一夕闻香板声豁然桶底脱落乃曰击碎疑团见古人而今不用更参询头头尽是西来意法法全彰净妙身济颔之出住泰州龙珠赵州栢林开鑪上堂鑪鞴久停须知寒灰发𦦨钳鎚乍举直教死汉翻身点铁成金变河为酪敲唱双行锻凡鍊圣祇如无面目汉作么生锻鍊一椎击碎太虗空大地山河无背向干隆丙寅师休养于圆通菴己巳春示寂墖于菴侧武林圣因大彻永禅师江南新安汪氏子年十八侍母金山进香覩大彻堂三字忽然心如虗空旋投金山际云老宿落发受具后参南㵎宝寿诸知识次谒X济生和尚济云南来的北来底师云浙中济云彼处知识有何言句师云无济云你在彼岂不空过师便喝济便打师又喝济又打至晚济落堂师出礼拜济便打师云某甲话也未问和尚因甚便打济云用你开口有甚交涉师于言下顿彻遂付衣拂出住梅林上堂竖拂子云诸兄弟还见么如此见得旷大劫来不假栽培葢天葢地的根本彻底呈露了也更说甚么物我一如有无双遣大似怀拳石以登泰山未免傍观者哂上堂衲僧家向银山铁壁处突出金刚正眼彻见佛祖肝肠无丝毫渗漏和他命根一拶拶断然后全主全宾全杀全活趂动南山白额吞却无毛大虫不妨鼻孔里听声眉毛上吐气除夕大道绝遮拦真机无背向透得法身句当仁自不让遂召众云会么今年常住有三桩好举似大众第一春夏园中瓜茄结得好第二秋深田上粮食收割得好第三今冬厨库年节事件总办得好即今腊月三十日到来内外诸人向衣钵下摸索好月柯澄禅师法嗣吴江圣寿厂阿䘄禅师小参有法说私法无法说官法一不立三二五成十达磨本西竺国人何曾少林与神光安心杖头只履是铁拐李公药葫芦一时眼花讹传千古南无佛南无法南无僧劫前劫后枯桩脑葢大如斗华严期上堂有真逼窄胸襟便有最宽廓境界一华藏海一逝多林一弥勒楼一普光X殿如高如下亦近亦遥遮那鼻孔无毛善财脚底有痣踏徧一百十城参见五十三员知识面面是新面面是旧推详到未离兜率未出母胎八十一卷余文从何说喝啰哆恒楞登室左侘陀声韵从何叶来一讹百讹钻故纸者粉纷如今一总抛开耳论斋僧功德南泉打破锅金牛放下桶者似比邱尼三大师素信女于华严期第八日真心实供钵盂里斗大青莲花饮者食者齿颊俱香更有可喜舌尖抵上脣吐出圆珠箇箇新十目还他无垢眼微尘尘尽一微尘念予恒禅师法嗣天台永庆天喜卓禅师本邑胡氏子上堂西天四七东土二三乃至天下老和尚拈槌竖拂冀阐宗乘何异乎河头卖水逆风扬尘今日山僧先师有未了公案不得巳出来为他了却若是宗乘中事诸人语默动静之间未敢错误丝毫岂肯仍蹈前辙且道超宗异目一句如何举似便下座师于雍正十三年人日无恙而逝世寿八十有四僧腊六十有八塔于寺之南陇法钟觉禅师法嗣明州育王南溟碧禅师小参沩山牛赵州驴子胡狗任他行向异类中育王一总不知有争柰衫儿袖短露出手以拄杖一齐打散归方丈小参风鸣条雨破块伶俐衲子眼被眉葢直饶踏向威音前育王拄杖也未许在X正源略集X卍XXX正源略集卷第十二维扬嗣祖沙门辑天台国清达珍编南岳下三十七世碧眼开禅师法嗣石霜憨峯南翁慧禅师佛殿小参刬却竹筋鞭趁开三脚驴飏下干矢橛拈退麻三斤佛聻喝一喝曰几成话堕上堂如来禅祖师意有来由无巴鼻十字街头破草鞋锦衣公子何曾贵既不贵九上三登欠你钱欠你米喝一喝晚参举永嘉曰江月照松风吹永夜清宵何所为佛性戒珠心地印雾露云霞体上衣师喝曰者老汉在者里打之遶拈拄杖顾左右云什么处去也小参举圆通示众云少林九年冷坐刚被神光觑破如今玉石难分只得麻缠纸裹者一个那一个更一箇若是明眼人何须重话破师曰若要应时应节今日也与诸人葛藤一上九冬腊月冷坐露柱灯笼勘破手脚一时难藏那待麻缠纸裹者一箇那一箇更一箇阿呵呵且道笑箇什么三十年后筑着磕着也未可小参即心即佛死鼠作璞非佛非心拨火觅冰不是心佛物藏得头来露却X尾三十六峯天外看游人只到愚公谷示众尽大地是一口劒诸人向甚么处措足学侍者曰某甲通身红烂有分师曰太狼借生曰和尚作么生师曰黄鹤楼前鹦鹉洲学便礼拜辩言海禅师法嗣荆州万佛祇园朗彻印禅师僧问如何是学人自已师云低头觅天僧有省师云恁么会去走杀阇黎僧云不恁么会又怎得师云离心意识参僧云既离心意识向甚么处参师云㼾甎法乳乐禅师法嗣金陵香林月潭达禅师镇江丹徒张氏子幼依中轮和尚剃染登华山定安和尚圆具造金山参法乳和尚得授信拂继席三昧香林小参欲识大道真体不离声色言语拈起拄杖云者是色见之则瞎卓一下云者是声闻之则聋超脱二途驴前马后复卓一下云各请归堂晚参一大藏教结角罗纹处一一透得彻八万四千秘密行门处处踏得着衲僧分上喫笤帚柄未有分在一僧云过在甚么处师打云龙象蹴踏非驴所堪上堂日日皆好日今更是良辰堆柴兼积炭打皷祭鑪神今日香林无别语只将约法告同人伹于九十日中饥时要你自己喫饭寒时要你自已穿衣事到头来要你自已作为一一不得推张靠李更有一箇铁面使来请要你自已亲到何故大事替你不得小事自已担当师于雍正已酉示X寂世寿六十五塔建紫金山之右润州金山量闻铨禅师上堂壁立孤峯千山稽首泼天门户万派朝宗揭示摩醯正眼提持向上宏规拈一机则羣机顿赴示一法则万法周圆明如杲日宽若太虗大用现前不存规则挥金刚利剑勦除圣凡窠臼用格外钳锤断送衲子命根古佛家风再展大人境界全彰直得扬子江心风恬浪静妙高峯顶雾散云收日月增辉干坤朗耀正恁么时祝延圣寿翊赞皇猷一句作么生道金轮统御三千界宝祚绵延亿万年天泽霖禅师法嗣黄梅槽厂东禅海潮音禅师示众说禅被禅迷说道被道碍不如总不提大家唱箇啰啰哩且道是何曲调良久云和者烦听者厌若要不烦不厌各人自讨方便遂呵呵大笑下座示众夫参学者必须具择法眼研究自已本地风光丛林原为淘汰圣贤居位者承当法门上接七佛以前慧命下开尽未来际众生眼目何等大担子必坚其骨苦其节或接得一箇半箇自无愧耳李太守到寺茶次问六祖于此舂米得法有坠腰石一块在么师云在守云和尚此间有僧坠得此石么师云用坠作么守云既为出家苗裔何得不肯担荷师云怕做祖师守大笑梦菴格禅师法嗣京都大觉迦陵音禅师沈阳李氏子母许氏梦大日X轮坠怀而生年二十四投高阳毗卢真一和尚薙染圆具后参梦菴和尚菴问灵云见桃花即不问因甚元沙道未彻在师云老老大大向者里纳败阙菴云是寔相问师展坐具云且盖覆却菴肎之即付衣拂命师首众出住千佛理安归宗上堂百尺竿头踏着最初一步自然纵横得妙天清地宁昼明夜暗移易一些子不得松直棘曲凫短鹤长增减一些子不得通方俊彦不言而喻稍若回头转脑未免累他周行七步底至今坐不得面壁九年底至今行不得今日马头截角将娑婆掷去他方妙喜移来此土如壮士展臂如狮子游行更若出来问何者是建纲宗何者是振祖风直须打了更勘过始得上堂诸佛有顶𩕳一机威音前荐得灞陵桥上望西川祖师有末后一句楼至后踏着壒𡒁堆头破畚箕拈一微尘塞却虗空口不是不能直须脱却橐籥别展神光争柰桔槹之士频逢抱瓮之流罕遇小参嘘一嘘云三炉力尽百搭不回真箇是铁汉尽大地人亡锋结舌收拾丝纶归旧隐任其成龙者昇天成蛇者窜草怎柰竹篦子心内又愤愤悱悱吹余眼似铜铃终不肯作蒲卢不管相似不相似觅着一箇便唿之曰类我类我小参半千间寮舍一任经行百五十火鑪分开打坐不论南来北来普同供养来者饱食高眠不用肩担募化去者亦不索你九十日饭钱免得人笑小家子样果有一箇吃栢林饭疴栢林屎不参栢林X禅今日七宝布施金绳界道以为供养顾左右云却是你谩我小参拈四大海水归钵盂里鬼窟中作受用三昧拈钵盂归四大海水吹余有力助汝不得无师智自然智牛尾巴一一分明指示何用紫罗帐里撒珍珠又笑云宁在有智人前斩首莫向无智人前得胜小参石上栽花沙里觅油心力尽处自然功不浪施赵州为沙弥时德山见龙潭时玄沙𡎺破脚指时是心力尽处若问三大老底功行吹余祇得将败坏补败坏小参伎俩不及时一切处平平坦坦千人万人中不向一人白马入芦花不背一人初日照华林撩钩搭索凡圣同居争免递相颟顸欲追纷飞之心则纷飞之念自息须知老僧不在明白里示众三日前棒克符承当三日后棒普化担荷正当三日不为建立宗旨亦不用诸人成褫若覰破吹余立地处小厮儿棒不虗行若祇恁么上来下去且放诸人箇不抵对罪与不凡大师人人尽云今人不及古人远矣据实而论还是古人不及今人你看古人未得见地之先食惟接气日中一食喫璎珞吞橡𣗖圆木为枕鹑衣百结封被去煖终身不卧既得之后水边林下甘沉下版刚被世人知住处又移茅屋入深山古人何其愚也今人未得之先惟恐食不充口衣不丰盛参体面禅稍不如意拂袖便去倒像求他参禅底一样稍得些子只恨人不知处处卖弄眼空四海妄呵古人今人何其智也临末稍头一无得X力暗自悲伤悔之晚矣大师宁为今之古人不可为古之今人示冰界侍者佛佛授受以法传法祖祖相传以心印心今则惟门庭是论未得入院如虎视荆州种种谋为用势用力断得入院似蚖蛇恋窟日日撕挨除死方休甚至聚讼兴词无所不至但看百丈马祖黄檗临济兴化以至龙池幻祖石头药山云巖洞山云居以至小山书祖独不念护祖庭如眼目乎何其轻如敝屣数千里外毫不关心山僧退千佛院交与旧住𢹂杖而出退栢林院一钵萧然盖因龙天常住岂你可以用心用力乎侍者若要为佛祖儿孙单于心法上传持可也师晚年山栖水宿居无定止四方征书交至槩却之雍正四年七月二十九日示寂追封圆通妙智禅师赐帑造塔于西山之大觉有十会语录及宗鑑法林行世京都万寿调梅鼎禅师楚黄冯氏子年八岁于滙源礼石师薙染于万杉受具后参梦菴和尚菴问黄鹤楼公案师拟对菴蓦头棒云打破黄鹤楼师当下脱然呈偈云黄鹤楼子遭风折三千诸佛尽活埋吓得丈人峯倒卓钱塘江上吼风雷菴颔之后礼五台回京上白塔山忽见云中日光得大自在出住磬山理安栢林万寿诸剎小参南泉提不起云巖按不下从朝至暮婆婆和和祇如提不起按不下且道是甚么镜乃丑妇之冤智者愚人之患佛成道日早参六年冻得嘴都卢伎穷力尽何所图摘得毛头星一颗X半装门面半遮羞祇今片雪长空布上下通明总一般更要开眼求别见敢保证取在驴年早参入水不动波入林不动草因甚踏着南边动北边自代云住持事繁乃云终日东去西去脚跟下尚未移着一步连朝说古说今舌尖上喜无半点祇如春鸟咸鸣春风和畅还当得西来祖意也无三世诸佛不知有黧奴白牯却知有晚参世尊夜半明星一覩迦叶人天拈花一笑六祖隔壁经声一闻者三箇汉眼见是实耳闻是虗口是祸门汝诸人离此三处且作么生与万寿契证三点如流水曲似刈茆镰晚参品律调于长夏犹恐禅牀震动施棒喝于风前以致法堂前草深一丈汝诸人净洁打叠上来面赤不如语直山门前禅堂后苍松翠盖之下石洞清幽之间抖擞通身臭气走出无位真人池沼观鳞波面生纹随流得妙无喜无嗔年来疎嬾无余说笑指薰风殿阁生师七旬因疾奏退至旃檀静养一日告众曰海上横撑没底船神头鬼面巳多年而今捩转娘生鼻一任诸方取次传安坐而化全身塔于磬山越鑑彻禅师法嗣杭州理安佛日羲禅师江西陈氏子投毓明老宿剃染圆具后参越鑑和尚命充记录久之遂承印可小参鸱吻运大神通咬断佛殿嵴梁醯鸡作大佛事掀翻库房醋瓮合掌曰是故我今应当归命礼敬多陀阿伽度阿罗诃三藐三菩陀若曰三大阿僧祇劫X而修而证则吾岂敢明羲造妄业应招恶报入阿鼻狱去也且道其中还受用么挥拂子云风澹荡兮我心畅兮少间与诸公坐松巅阁煑法雨泉看洛阳春色各各阄韵赋诗一首若无釆毫角胜恐令花返笑人小参药峤之堂多时不上盐官之皷久矣停挝其柰云门扇子一时恶发𨁝跳上三十三天鼓黑风澍泡雨就向雨点里展大法轮说大法要不惟淅淅沥沥铛铛滴滴文身粲然句义炳然抑且冲冲轴轴漩漩澓澓铛澎湃灌注河山终晨夕而不止遂竖拂云明羲手里拂子忍俊不禁要与搀行夺市但就十笏堂前入不动地三昧扫云叶而灵天容只凭少女御日轮而摇岳面惟仗羲和明晨普请搬出山前大石头哂㫰小参一人住于妙高峯顶却在海底算沙一人住于金刚水际却在银汉泛槎一人住于半虗空里却在舜若多神眼底栽花三人若到理安总与三十拄杖何谓剪尽霜前竹临溪不化龙小参一片秋云薄蝉翼风高吹贴千寻壁欲磨坚玉写微吟寄与天涯李八伯八伯八伯知未知天涯流落露凉时归去来须趁早莫待砧声催严霜殒秋草师于干隆壬申八月十七日示寂世寿七十僧腊五十一塔建莲花峯之阳南谷颖禅师法嗣杭州崇福灵鹫诚禅师台州宁海谢氏子年十九薙染圆具后参南谷和尚谷问作么生转得山河大地X归自已师云唤甚么作山河大地谷云放汝三十棒谷又问作么生转自已归山河大地师云将甚么唤作自已谷云放汝三十棒师作舞而出上堂世尊在因地中舍生身而求半偈山僧有一全偈若人舍半身即与他说忽有人道我无眼耳鼻舌身意舍箇甚么山僧拄杖痛与三十崇福门下那许坐在者箇境界佛成道日小参举世尊悟道因缘毕乃云山僧昨夜亦覩明星悟道上不见天下不见地觅一切众生了不可得觅智慧德相了不可得觅妄想执着了不可得诸人向山僧悟处荐得堪与佛祖为师向世尊悟处荐得堪与人天为师向今日说处荐得自救不了解二七小参第一七鸣钟击皷诸人向钟皷声里得箇消息即今二七圆满汝诸人勐参实究佛在你前祖在你后要行行不得要住住不得检到十分灵亦十分高峯老祖道尽大地是箇火坑得何三昧不被烧却作倒身势云明日台山大会有斋师于康熈六十一年示微疾偈曰六十六年今日为终来时空手去亦手空怡然而逝塔全身于大雄芝坞杭州无幻施居士阅楞严至见犹离见见不能及有省参南谷和尚呈所得南曰适来呈所得是什么见士云瓮中走却鼈半夜放乌鸡南可之晦石琦禅师法嗣杭州天目澹如永禅师新安俞氏子依雪崖和尚披X缁参晦石和尚数载一日于祖塔推门顿忘身世呈似琦琦曰唱教门中足可观光祖师门下未在师忆兴化在大觉棒下会得临济喫棒处底道理遂知天下老和尚舌头落处复呈琦琦曰那里是赵州赵破台山婆子处师曰赵州亦被我勘破琦曰向何处勘破师喝一喝便出上堂法逐心生心随法灭心法两忘头头漏泄大花园里石笋抽条四照亭边梅枝破雪庭前露柱巳怀胎情与无情俱饶舌报君知须辩别大洋海底起蓬尘无位真人得一橛上堂道本无形离诸名相不假修证岂涉言诠三世诸佛望风结舌历代祖师斫额有分天下老和尚仰望不及圣因今日齩定牙关与诸人和泥合水击拂子云执之失度必入邪路放之自然体无去住掷拂子云春水春山无限意不用安心话别传干隆庚子二月八日示寂塔于本山扬树坂如臯菩提化昱启禅师上堂今日乃释迦老子二千余年周行目顾七步称尊卖弄小儿伎俩底时节后来看箇跛脚阿师道我当时若见一棒打杀与狗子喫看来云门也祇知瞻前不解顾后启上座今日只将三瓣旃檀一盆恶水且道与云门大师同耶异耶具眼者试定当看形山宝禅师法嗣杭州圣因悟修明慧禅师湖广人雍正十年应诏入京赐号悟修并紫衣杖钵命住圣因上堂九天X阊阖遇恩隆今日归来不借功一片慈云腾海国为霖为雨满苍穹蓦竖拄杖云者里荐得山僧在汝背后达磨在汝脚底皇恩佛恩一时报得其或未然诸人日用堂堂从何处假借卓拄杖云总在吾皇化育中上堂正法眼藏涅槃妙心日月经天江河行地寻常具眼底说甚金风淡荡了然无事那闻蟋蟋吟哦正恁么时月明帘外道合洞上君臣毒皷堂前声震白拈棒喝道有道无黄叶止小儿之啼说是说非清风引犀牛之扇普天匝地无非自已心光动转施为尽是当人妙用物我不迁卷舒自在十世古今始终不离于当念无边剎境自他不隔于毫端于斯会得灵山一会俨然未散永觉盛禅师法嗣杭州圣因大恒中禅师桐乡施氏子生而茹素七岁出家秀水楞严寺师祖含明教之徧读儒释等书颕悟非凡雍正十年受皇戒后住吉祥院恩赐手勅发明本分工夫及杖钵如意等物干隆四年得法六年主席西湖圣因十年移主山阴干峯旋归天竺十六年翠华南幸驻跸寺中御制诗章命师和韵并邀御覧二十二年移主净慈复遇南巡获蒙赐紫谢恩上堂春雨湖山青不断晓风湖水碧无波若作境会白云万里不作境会万里白云随缘适性犹纵浪之轻舟静虑虗襟若凌空之逸翮意消能所情断是非了了常知腾腾任运春波梅屿巳为解X脱之觉场塔影钟声便是菩提之妙境且道净慈与圣因还有分别也无东㵎水流西㵎水南山云起北山云起七不快漆桶秦时𨍏轹自家鼻孔阿谁摸索休向那边讨取谩从者里卜度将心比心岂非大错露柱灯笼触着磕着不是钳鎚恶辣贵要皮肤脱落解七饭里受饥湖边呌渴山上罗鱼空中钉橛没捞摝无巴鼻土面灰头徒费力庭前栢树子止止不须说干隆三十三年二月一日师示偈云五十八年一报周谢家活计霎时休披蓑赤脚千峯去不问芦塘旧钓舟掷笔而逝僧腊五十一世寿五十八建塔慧日峯下宇亭尹禅师法嗣金陵吉祥朴菴修禅师小参甜瓜彻蒂甜苦瓜连根苦不住兜率天却在江宁府枉劳心终无补云门一曲少知音辜负腊月二十五可达杰禅师法嗣吴陵三昧不物震禅师佛殿三寸算子六尺拄杖八十种妙好三十二真相理上合事上合丹霞虽非孝子云门岂是忠良小参山僧一春以来拄杖边拨着一箇半箇虽欲大众知有且贵正眼流通何期露柱灯笼与泰山石敢当私相窃议云长老唱道未几便恁么施为宁免笑破胡张三嘴唇黑李四舌根以拂子指曰莫道杨岐山势险前途犹有最高峯韦䭾放下屠刀是千佛一数与么人来如何制度阿X呵呵宾则始终宾主则始终主正源略集X卍XXX正源略集卷第十三维掦嗣祖沙门辑天台国清达珍编青原下宗镜七世破闇灯禅师法嗣盐城永宁式衡权禅师设供小参既然不用巴陵语何必瑯琊三句玄报答吾师亲切处虗空鼻孔一时穿只这四句有玄有要有正有偏不会者一任天上天下会得者管取驴年马年忽有箇汉出来道长老也是因风纵火山僧只向他说岂不闻啼得血流无用处管他这些杜蛮禅平山受宗智旨禅师据室云杖卓千峯月拂招四海云垂双无事手惯点飞龙睛且道作么生说箇点晴底事拈杖云炉鞴初开三贤胆丧钳鎚才举十圣魂惊任是释迦相见难免棒头商确纲宗直饶达磨面会也须掌下发明妙旨正是好手手中呈好手红心心里中红心润州焦山古樵智先禅师真州张氏子年十一投焦山松寥阁出家首参问石乘无得闻破闇灯初主焦X山乃依之阅雪巖钦问高峯无梦无想主人公在什么处因缘疑甚行坐不安忽一日登山失足倾仆豁然大彻从上一切公案了如指掌灯命充监院后灯之三祖命师继席上堂海云连岫出江水逐波来分明都说尽何必更疑猜喝一喝结制打开炉鞴𦦨腾腾烹炼英雄最上乘头角狰狞平堕陷爪牙威勐不须矜拿云攫雾横身透退水藏麟奋力登钩搭不回真错过曝腮点额自相憎击拂子下座上堂佛祖大因缘人天不可测鲲出海为鹏自得扶摇力株守于寒岩如蚖蛇恋窟峭拔本生成孤危亦不立是山野之彻骨乃从上之秘密木人笑呵呵毕竟是何物以拂子当空畵复抹却曰若持此法印中流江海鱼龙何点额元洁莹禅师法嗣衡阳云峯佛国频吉祥禅师上堂白椎毕维那教你诸人观第一义老僧特为举似遂作修罗障日月势曰还有善观的么顾视良久曰满船空载月明归维那结椎竟师呵呵大笑归方丈小参净土诸佛是赤穷汉历代祖师是白拈贼三藏十二部是破故纸一千七百则是系驴橛山僧不是压良为贱只要你诸人洒落无羁作好人去晚参以拂子畵曰蜗牛角上添斤着两画曰蟭螟眼里去骨留筋复画曰都爱他持妙喜世界如陶家轮究竟出者里不得何也土星犯牛斗小参上无攀仰万里不挂X片云下绝已躬青天也须喫棒不是心不是佛不是物是甚么系驴橛子山僧独不爱他维摩诘将箇大千世界置向蟭螟眉睫头上从朝至暮只管唿卢唿卢有甚快活分还有为他拈得退的么良久曰试看云峯拈去以拄杖一时打散除夕上堂今夜旧随残雨去明辰新逐晓风来三十六旬消算了到头无事可安排格外句是破草鞋向上机是烂麻索那管驴字马字笊篱木杓我者里别有三段奇特厨房内柴干水足僧堂中有香有烛更有一般聻明早出行放喜炮时你来听上堂摘虎铃惊羣动众截骊角水涌波腾山僧且不现十二面相见只好平实商量不见道明明无悟有法即迷向来佛佛祖祖俱不曾以实法累赘于人诸人亦不得作实法领悟你若解绣鸳鸯我便金针密度山僧数千里水陆间关来此聚首不为别事只要诸人直下承当赤肩担荷红尘犬吠吐出祖师眼睛白画鸡鸣吞却嘉州大象临危不变的安着者边见义勇为的下风排列要知新长老令行一半百愚斯禅师法嗣松江青龙隆福寒松操禅师示众黄阁帘垂正不居正紫罗帐启偏不坐偏正恁么时还是正耶偏耶虗空开口笑子午不相冲上堂举一明三目机铢两十方坐断大地全收犹是钉桩摇橹抱桥柱洗脚况复言中取则句里呈机何异郑州出曹门南辕而X北辙殊不知当人脚跟下一着子天地不能包其广日月不能并其明一言逈脱独拔今时尘中作主化外来宾虽在途中不离家舍是处是弥勒无门无善财天中节上堂一抽三二抽四黄牛角向天八脚垂过鼻师云五祖固然逞尽神通仔细看来太怯力生善权不比诸方水绿山青道泰千殃百忌无拘敢教人人潇洒何故家无白泽之图必无如是妖怪终南灵源紫谷觉禅师上堂举拂子召众曰见么这一着子与三世诸佛同参和法界含灵共寿释迦不先弥勒何后未涉化门早巳漏逗觌面拈来目前难搆一心不生万法无咎一念无私十方通透描也描不成画也画不就且道是甚么是无上呪是无等等呪和州含山褒山天鑑暹禅师挂报钟小参大冶炉中得其本三世诸佛不知有万人丛里显其用狸奴白牯却知有即今体用双彰生佛一贯任扣击以无亏历羣音而不乱到者里更欠一着子在大众且道欠那一着子遂击钟云兵随令转将逐符行盘山拙菴智朴禅师自幼有出尘之志博通经史阅华严经叹曰巳观大海回视江淮河汉如沟渎耳即出家秉具参百愚斯于弁山问如何是西来的的大意斯便打出师疑甚又一日如前问复打出师汗浃背至第三度问未毕斯将手掩其口师豁然大悟从上佛祖言教如镜照像遂了彻出住盘谷上堂山X河大地常演圆音万象森罗恒谈实相拈拄杖云者是甚么相卓一卓云者是甚么音于此见得闻得则知诸人耳朵里有观音眼睛里有文殊二六时中出出入入放大光明现大神变作诸佛事从无量劫来未曾间断大众还委悉么一道灵光曾不昧千差万别尽圆融康熈间师受赐紫衣杖钵后无疾端坐而化着存诚录行世且拙讷禅师法嗣端州月山洞初度禅师上堂野干鸣狮子吼韩獹吠瘫子舞哑子善唱盲人解覩良久云过小参香巖闻声悟道灵云见色明心云门举手云观音菩萨将钱买胡饼放下手原来是馒头月山则不然若谓闻声悟道须当饭后经行若欲见色明心好声板鸣打坐且问诸人月山眉毛还在也无万仞壁禅师法嗣龙华湘翁沄禅师入院晚参僧问本是山中人来作山中主上下一和同春风满寰宇如何是山中主师曰身上毛不出头上角不全曰如何是主中人师曰眼见如盲口说如哑曰扫尽诸方老婆禅杰出春山无二主师打曰你未有喫棒分在乃曰若说佛法供养大众杜䳌声里春阴老若说世法供养大众苕水环流波浪深罄情拨撒彻底刬除更须知拄杖头一窍卓拄杖曰看看拄杖子恶发来也三十棒要打临济厮儿为他才住箇院子便乃教人成褫致令普X化克符连日在屋角头倾箱倾笼漏尽家私三十棒要打雪峯箇汉为他才得些须供养便对闽王道自从先德山石头以来传此秘密法门带累后世搀行夺市把白马老枕边破木榍认作他先祖髑髅更三十棒要打古今知识为他噇却常住饭终日说大法小法向上向下山中主主中人赚引一队伶俐后生怖镜寻头无有休歇诸兄弟山僧与么提训你道还有为人处也无掷拄杖曰一迳直二週遮好眼如何乱撒沙日势已晚归堂喫茶上堂竖拄杖曰拄杖子头带宝冠身披御服先天地而不老后天地而常存有时突出人前便见千年一遇如今混俗和光共你八十三九十四教你修省当机觌面提与你饶益觌面当机捷你若不信蓦呈起拄杖曰看看变作观音大士走入西王母眉毛罅里说阿字法门去也卓一卓曰吽吽蕲州历化雪逵照禅师腊八上堂明星午夜光吞月累及瞿昙叫不彻智慧德相眚生花妄想执着红炉雪三七勐思惟顶门重喫楔法说四十九年谁肯蹈你覆车之辙纵饶八万四千皆凤毛三十三人入虎穴你若到春山手里不消一揑何故国有宪章三千条罪淑安周禅师法嗣济宁弥勒院白狮纯禅师南阳泌水许氏子母赵氏依少拜寺主薙染圆具于破暗灯之弁山一日看水X潦悟由会得竹篦用处呈偈曰铁轮举大地无寸土返魂台重看取始信黄连滋味苦破颔之后住径山乘舟顺流而下误落水中乃大彻偈曰撞头百杂碎落水亦无知船子离钩意夹山喫棒时走呈淑安和尚即受印记晖老先德设茶请因猫说法师云现虎豹形容兼狮儿踯躅有时牙张爪露有时尾掩头藏能上树以安身解幽室而开眼捕家中贼知门外宾辨的处身世都忘遇缘时腥羶不避密枢应用而由已真诀不传于外甥纵饶无事安眠见者犹然惊异且道是谁昔年刀下分身去今与南泉共体来蕃光璨禅师法嗣吴兴金峯古佛灯道骧超禅师金仙问情与无情如何成一体去师曰露柱开花灯笼发笑仙曰露柱开甚么花师曰红白撑空曰灯笼笑箇甚么师曰南泉道的䆳谷源禅师法嗣楚衡西山不韵音禅师上堂斋主当仁不让费却许多盐酱带累葫芦马杓特地翻腾一上九十日中一任拈匙把箸但要各人照顾钵囊动着也三十拄杖不动着也三十拄杖不是西山令严要作丛林榜样上堂第一第二法法全彰拟议寻思翻成途辙风催柳线添长雨过山容展翠自是劫前田地从来古佛威仪生与无生惟我知之妙用神通有烦圣众然则阳春和寡也要将勤补拙再唱箇村田乐供养X大众去连敲拂子云莫怪空踈灵𦦨烛禅师法嗣淮安清江浦洪福隐知闻禅师晚参衲僧巴鼻佛祖心印青山片片白云重重若向者里着得只眼转万象归自已亦得转自已归万象亦得咄咄咄是何言欤不可教坏人家男女召众曰屈南菴依禅师法嗣淮安清江檀度天根本禅师小参识得一万事毕灯笼沿壁上天台露柱依旧打瞌睡山是山水是水僧是僧俗是俗如何说得箇一底道理竖拳云握则成拳展则成掌半斤算来定是八两晚参天寒地冻虗空藏菩萨藏身处没踪迹日炙风吹观世音菩萨没踪迹处莫藏身只得十方通畅八面玲珑唿牛则应之以牛唿马则应之以马要骑便骑要下便下说甚么张家杓柄长李家杓柄短却要收起大相国寺南廊下王和尚破袈裟放待春回土暖黑豆自生芽小参诸佛不出世祖师未西来佛法遍天下谈玄口不开卓拄杖云诸佛出世也祖师西来也为甚么却无佛法一字可得复卓一下云上来无限良因统惟回向黧奴白牯新年头起居万福天然是禅师法嗣广州海幢阿字无禅师说戒上堂昨夜灯笼沿露柱释迦弥勒相耳语说道人人此道同人人日日怪如许竖拂子云大众还会么飞尘埃于绿水拨冰块X于红炉象王着剌狮子哮吼树益州之嘉禾胀怀州之马腹无有而有巳看萧史下瑶台有而无有谁听阳关吹玉笛若是逆风钝鸟孤负霜林之片叶须知挂角𦏰羊难寻猎犬之孤踪直得掩室摩竭杜口毗耶文殊与普贤同龛掩耳不彻惟有优波离尊者乘时附势出来说道今朝是腊月朔趂明星未出之时无佛名无众生名不妨且说毗尼宏通戒法阿上座被他抑逼不过今日作箇顺水推舟然不得攀条引例良久云驴字未去马字到来参玄上士切忌疑猜竺菴成禅师法嗣金陵栖霞楚云源禅师长沙龙氏子母彭氏年八岁时有老僧至师问佛名如来何义也僧乃摩顶告众曰此曹溪之瑞非尘世所能留也顺治已丑师走浏阳觉恒上人剃染圆具后遍参尊宿师参竺菴成之寿昌昌问曰大好山消息如何师曰此去杭城三千里昌云且道无明师翁鼻孔长多少师曰御龙桥下水潺潺昌曰可惜许多草鞋钱师云行人更在青山外师继席寿昌后主栖霞设四问以验方来示众究理此事如两木锯火歇手不得又如千尺井底求出相似念念无间方有少分相应山僧昔年住静香山闭关百日正念坚卓确乎不拔晓夜鞭逼毫无昏散一夕覔心了不可得自此胸中洞然无碍始知万象之中独露身非虗语也观涛奇禅师法嗣X杭州臯亭山显孝淇园泉禅师上堂横按拄杖曰臯亭亚劒相待有不顾危亡者便请单刀直入一僧突出便喝师便打僧近前把住拄杖师曰作家作家莫怪适来造次僧呵呵大笑师曰草贼大败连棒打出上堂若论此事如握利劒相似佛来也斩魔来也斩僧出问忽遇宝劒来时如何师曰魔佛潜踪上堂汝等恁么簇簇上来谓臯亭实有一法与人你也没量罪过我也没量罪过以手自指口云看看臯亭舌头在么一僧方答师咄曰合取狗口梅逢忍禅师法嗣吉水龙华子愚哲禅师上堂挥拂子云会么声前抛不出句后不藏形笋埋千丈节花放一生心众生心内诸佛时时说法诸佛心内众生处处放光拈一机点出生平活眼千机迸发施一用顿开今古心胸万用齐彰奇言妙谛宣扬不及棒喝交驰祇可傍推蓦竖拂子云清镜一轮东畔上照临原在翠微中示众诗以道志书以道事礼以道行乐以道和易以道阴阳春秋以道名分祇如一大藏教以道箇甚么诸昆仲切不可认定箇光影门头汩汩放过他时后日被语言文字所赚五欲八风所吹烦恼无明所累莫道佛法无灵验龙华不惜口业更为添箇註脚有问一大藏教以道箇甚么只向道虗空百杂碎廓彻太分明巨音选禅师法嗣X金陵天界灵润机禅师晚参捕春光烂煑无底铛儿凤凰台一饱便忘百饥招梅魄直用乌有先生南山蛇子湖狗出来开口不得山僧暂将长干塔作棒令饱者饱开口不得者痛入骨髓直下知归且道无面目汉还甘么王孙归未得愁杀踏青人晚参人人尽欲出常流殊不知披其枝者伤其根咳唾嘻笑一饭一啄差毫釐失千里折合终归炭里坐怎生消缴乃抚掌曰将谓放过相随来也鸡醯蠛蠓猿啼鹊噪皆与遮那妙体均一色相虽然水上卓红旗那咤扑帝钟着甚来由有僧才出师打曰又来绳上生蛇上堂芳草绿落花红巧不过是东君栽者培倾者覆仁莫大于天地禅和子家抛却三经五论念佛一声潄口三日好不快活杀人若停思伫意念佛口可潄栽者倾者绿的红的怎回避得及天界私通车马诸人急急着眼竖拂子曰明明百草头明明祖师意东君巧离得这箇么天地仁离得这箇么若离这箇当面错过即念现禅师法嗣曹溪南华大休珠禅师上堂僧问清净本然业从何来师展两手云清净本然业从何来乃曰若恁么问答直下会得不落意想清净本然业从何来然而清净俱不得善财弹指见弥勒示众以拄杖击香桌云太煞不近人情动着胡打乱打未曾读得古书不解之乎者也是以直不藏曲智者如聋如哑卓拄X杖云于此荐得何劳东扯西扯上堂姚老今冬六十四问着生平不知数自谦老拙百无能我道其人有大智西天达磨不会禅东鲁仲尼不识字山僧倒读梵本书却把张三唤李四大众为甚么却把张三唤李四喝一喝只许老胡知不许老胡会盟石息禅师法嗣越州寓山青莲干裕曾禅师解制上堂连城之璧未许称奇照乘之珠何足云贵拈拄杖云伟哉拄杖子惊羣而拔萃四大海摄入让鸥池涓滴不遗五须弥会归青玉岭了无向背饶伊结也解也行也住也总不易其本位一顾而山辉再顾而川媚历徧四大部洲回到八求楼上闭却前牕后牕看取扑地高飞孤鸿一对卓拄杖云百杂碎上堂者边那边应用无碍尧舜之君犹在化位直饶道得分明漆桶依然不快陶彭泽闻钟皱眉米南宫见石而拜佛成道日上堂智慧德相妄想执着瞎眼波斯一串穿却可怜九转返魂丹翻作黧猫老鼠药蔗菴范禅师法嗣都城安定关华藏嬾翁遇禅师上堂物物皆能转法法无差别虽然显密全该犹是时人饶舌惟有观音大士还较些子将钱买胡饼放下手原来是干屎橛上堂恶人无好梦至人无细情若自事事了辨得去方许你眼归眼位耳归耳位平地上一任横行六门头随其互用复云为甚么大鼻头乙字上大人X也不知参上堂拈来放去直教走杀阇黎掇五拏三拍拍都皆是令虽然密不通风尽可容车走马且道无着天亲在忉利天宫七昼夜通说的是甚么法良久云适来犹记得惟岑嶾禅师法嗣越州干峯云怡濌禅师僧问未见清化时如何师云宝自生虗壁曰见后如何师曰澄潭影寂寥梦菴律禅师法嗣禹杭宝寿尊道拣禅师僧问如何是法身体师云日暮千峯冷曰如何是法身用师曰春回万象新青原下宗镜八世焦山古樵智先禅师法嗣镇江焦山鑑堂德镜禅师山阳刘氏子受具后参焦山古樵和尚令看父母未生以前话三年无所得将辞去忽一日见同参请益曰父母未生以前如何是我本来面目山叱之曰岂有不知自已面目而反问旁人乎师闻之当下了然一向疑滞冰释后嗣法主焦山上堂举高亭见德山隔江横趋而去师曰万派海门直渡妙在一沤未发以前孤峯顶上横身要具不犯锋铓脚手然虽如是纵得锦鳞翻浪快尾边已惹乱云横上堂腊巳残岁云暮雨雪緜緜不得住途人无箇不攒眉我等赤贫真是富富富富提起嵴梁休放过上堂竖拂云四序密推移干坤如槖籥看看冬到来即便春风至晴霁三四九一雨偪除X岁惟有者一头倔强真可贵寒暑不相侵圣凡难以类鼻孔自撩天通身浑露地有时狂𨁝跳触着弥卢碎惊起虗空入藕丝文殊急走三千里小参风雨连朝竞作夜来何事更恶雷奔电掣干坤雾锁云笼海岳忽尔炎暑清凉正好讨箇安乐咄人人饱足观光参取秦时𨍏轹平山受宗旨禅师法嗣栖灵道宏德南禅师据室拈杖云据此室行此令钳锥虽旧炉鞴斩新佛祖来参难饶痛棒其余中下二机权放一着诸仁者还知么乃卓拄杖云随例伹拈笤帚柄拍盲治尔野狐僧上堂炉鞴开而风生大野钳锥举而声震虗空到此直教三世诸佛退身有分历代祖师进觑无门所谓钩锥在手杀活自由有时开一线道有时绝断羣机其开也竿头有路通车马其绝也棒下无生解祖翁诸仁者祇如不开不绝一句又作么生遂卓拄杖一下云欲透禹门三级浪须承棒下五风雷频吉祥禅师法嗣会龙借菴熏禅师上堂古柏庭前秀梅花岭外香分明祖师意何用更商量兔角拄杖卓倒正觉山头露出明星朗月龟毛拂子扫除妄想执着掀翻智慧德相石女解吹笙木童能抚掌擎起陜府铁牛𨁝跳上三十三天触着帝释鼻孔转过身来恰是嘉州大象大众还会么X广州浴日能禅师解夏小参敲空击木巳涉言诠喝下承当犹为钝汉所以一夏以来口如扁担祇管日长喫饭夜短打眠任他风动尘起鸟飞花落虽然如是忽遇雷奔电卷时又作么生良久云大海若不纳百川应倒流洞初度禅师法嗣端州法轮自明珩禅师示众你有我有大家出手踢翻大海气吞佛祖合水和泥拖枷带杻小参出息入息猿猴上树将欲到尖树倒藤枯拙菴朴禅师法嗣五州远林德进禅师首住盘山上堂昔盘山道向上一路千圣不传慈明道向上一路千圣不然乃云二尊宿大似假借豪门虗彰声势若是向上一路依旧拈掇不出盘山今日要与诸人觌面拈出掷下拄杖云看看结制拄杖活如龙草鞋狞似虎牢关把住谁能覩只将大地作红炉管教凡夫成佛祖湘翁沄禅师法嗣天然哲林吉禅师示众雪覆万年松径云遮一带峯峦一色功边不堪驻足威音那畔安可容身直饶悬崖撒手犹在半途句下承当未能通变若是不动步到家底自然头头显露物物全彰信手拈来随缘应用只如折旋俯仰喫饭穿衣还是动步不动步良久曰待钵盂峯点头即向你道湖州弁山澄照紫琈王巨禅师上堂雪峯辊毬禾山X打皷虗空画彩泥里洗土临济三玄掣风掣颠洞山五位成羣成队若也会去南北东西依位而住若也不会二六时中如藤倚树参参参悟悟悟生铁秤锤被虫蛀上堂临济喝德山棒昨日今朝无两样三脚虾蟆着锦裆风雷鼓送桃花浪投子提油赵州转藏千古风流是难比况堪笑当年马簸箕殷勤远寄三瓶酱筯夹不起匙挑不上月落寒潭彻底辉淡烟疎雨笼青嶂山僧恁么检责也是葛伯仇饷上堂展开驴脚踢翻香水海临济老师不名性燥伸出佛手筑碎须弥卢黄龙小叔且过一边蓦拈拄杖曰天中天圣中圣千祈千灵万叩万应适来卜得纯干如今变成重巽报君知好生听人从天台来接得杭州信且道是甚么信掷拄杖曰分付直岁来朝不得普请上堂百匝千重处水泄不通四方八面来针札不入直饶转得身吐得气犹是门外活计且亲到其中一句作么生道万缘迁变浑闲事五月山房冷似冰一僧入门便喝师曰纳败作么僧又喝师曰转见不堪僧作掀禅床势师曰拄杖子不在笤帚柄聊与三十山西汾州华严雪岸德睿禅师湖广景陵费氏子母李氏年十六礼南庐澍村师出家二十二投六堂和尚纳戒参湘翁沄和尚途中忽忆牛首未见四祖百鸟衔花见后为甚杳无消息欣然颂曰土偶当年啸碧天赚他羣鸟意茫然黄昏一阵西风雨识破原来X不值钱湘颔之元旦上堂冰封蛰户枯木不许龙吟玉剖梅胎瑞草咸知花发新年头旧年尾一句子非玄非要非正非偏薰然似春回万壑焕乎若日照千山会得的与他一锭金不会的亦与他一锭金因甚如此元旦启祚万物咸新冬至上堂朔风翻晓木冻玉鎻寒条巖石抽冰笋千峯涌雪涛这犹是放行句且如何是把住句葭管不许灰飞冰河不许𦦨发阴不许消阳不许长昼不许长夜不许短直得天地易位圣人无功化机既巳坐断密运谁敢通风当此之时作么生转得青阳之律行得东君之令良久曰五九尽日又逢春冬至寒食一百五不萌枝上花开无影树头凤舞捉得踈山木蛇却是大雄勐虎喝一喝曰莫莾卤小参不属青黄与赤白惟证乃知难可说堪笑一种守株人也要红炉去拾雪弃却家抛却业依旧狂驰心不歇系驴橛上牢拴定朝打三千暮八百情关震开识鎻爆折跣足针锋𢬵命行错脚踏碎澄江月热处拈来冷处看却似汾州城东天宁寺北王木匠凿就的一块生铁蕲州后山白巖铁菴清禅师上堂牢关把定语默难通祖令亲行情思顿绝果肯全身放下从他月照寒潭若得伎俩消融谁道云生室内到者里虽则万机休罢千圣不携若教白巖捡点正是髑髅前妄想阴山下活计要得入林不动草入水不动波除非别有生涯始得顾左右曰众中莫有恁么人么饶你八X面四方总被山僧拂子穿却鼻孔小参明明百草头明明祖师意直下便承当又落第二义且作么生是第一义拈拄杖卓一下云宁可截舌不犯国讳克归宗禅师法嗣汉阳归元白光明禅师上堂归元开建多年并无一字可说诸方浩浩谈禅者里家风迥别向来弄瓦搬砖胜过云门念七今朝紧把绳头拶得诸人骨出岂容立地承当转身一步始得失脚踏破疑团称鎚肚里流汁波斯拊掌赞扬翁仲惭颜屈膝大众且道翁仲知何过咎竖拂云会么悟后自当明白紫谷觉禅师法嗣陜西西安慈恩憨月圆禅师上堂打开无尽宝藏运出自已家珍信知佛法无多子眉下人人有眼睛上堂即心即佛背负干坤遇野火非心非佛怀胎石女害相思不是心不是佛不是物且道是什么是大神呪是大明呪隐知闻禅师法嗣桐城慈济侣石清禅师楚州唐氏子年二十礼本邑洪福寺隐知和尚出家受具于华山定菴律师徧参诸方后受洪福印可雍正癸丑冬特召入京论曹洞宗旨赐紫衣盂杖明年春奉命住钟山灵谷寺次迁慈济新剎上堂佛是干矢橛无你下口处佛是蔴三斤无你下手处无下口处言说议论不行无下手处揑聚放行不得不行不得福足慧足拟议X思量千隔万隔老僧恁般说话也是胡乱差排你更顾伫停思岂止白云万里早参昨夜说真方今朝卖假药立效比金丹百病能除却取利亦轻微功用实宽廓信得及舍手传名包管全愈信不及讳病反常自取狂疟小参佛法现成要说即有大尽三十日小尽二十九若有纤毫欺诳我脚何似驴脚我手何似佛手直饶透过三关也是痴狂外边走顾左右云南斗七北斗八生姜酸梅子辣东震旦国说禅西瞿耶尼笑杀且道笑箇甚么曼倩善滑稽觜也没处插小参东山水上行不是诸佛出身处庭前柏树子不是祖师西来意非敢好异立奇实在有凭有据且道凭据在甚么处卓拄杖下座师于干隆丁巳八月二十三日示寂世寿七十三僧腊五十三塔全身于陶冲之採药菴旁阿字无禅师法嗣广州海幢云菴云禅师上堂煇煌宝镜照万象以无私灿烂天花洒众缘而独耀撩天鼻孔粪扫摩金特地波澜虗空闪电纵得金而尘满假缚电而影闲一镞穿关分明箭后之路三台按拍依稀似曲之声认着即差呈时不露惟有藤条𨁝跳不违万有真机麈尾飞腾唤醒千秋噩梦谁堪灯续烧破面门若箇途迷挈开漆桶勿图断一寸之丝且教挽千钧之弩忽然中的庆悦平生立地掀翻沉沦消息须知有从上恁么事莫辜负当下之已灵小参夜间闻得胡X张三黑李四两箇撞着痛打一场后说道你若无心我也休不须逞气各风流大家普入华严界一向杭州一汴州仔细听来却是蟋蟀双双鸣草砌正源略集X卍XXX正源略集卷第十四天台嗣祖沙门国清达珍辑南岳下第三十八世迦陵音禅师法嗣京都大觉佛泉安禅师湖广人示庄主百丈展开两手善说大义只得其体不得其用仰山立地插锹善于应对只得其用不得其体若欲体用全备事理双彰且看大德逐日机用寻常作略有时一犂耕转干坤种出庐陵白米一任饱餐有时一锄翻转大地收得镇州萝卜由人齩嚼既有如是神通妙用佛祖亦甘立下风试问无阴阳地上种箇甚么若向者里道得一句祖父田园一时分付庐山归宗佩璋璜禅师楚南衡州杨氏子投悟禅师剃落依友嵩和尚圆具后参迦陵音音问那里人云湖南音云南岳山高多少云不露顶音云知解禅和参堂去一日入室问那箇是你本来面目师云若呈上则不中音云学语之流令看无佛性话三七日忽明情与无情焕然等现白音音不顾师云学人有三X十棒要打赵州音云过在什么处师云舌头无骨音颔之随音南北二十余年后赐紫命住归宗夹山云居等处小参以竹篦画云者是诸佛顶𩕳机错了也又以竹篦画云者是祖师末后句错了也者两错有一错锯地狮子亦如金刚王宝劒有一错有照有用能纵能夺能杀能活若分疏得下功不浪施若分疏不下山僧亦错阇黎亦错师年逾八十静住云居西室一日唤侍者云丢去罢书偈云生也没得说死也没得说打破太虗空阳春与白雪怡然而逝塔于寺西安乐桥侧江西归宗果宏德禅师住瞻云拈香云当年承慈训巳𢬵着活埋打开无尽藏拖出死尸来大死之人今又活老人头上舞三台京都大觉正宗道禅师小参适才山门外佛殿里巳是狼籍殆尽诸人上来下去还嫌少𨚗阳气发来无硬土无根树子发生也崖前枯木糁华也诸人还觉眉毛重么上堂今朝十月十五大地山河齐吼乐奏干闼婆王伶俐迦叶起舞击着须弥钟挝破虗空皷演出无字经唱作蛮腔谱不是谭玄说妙亦非生老病苦大家同赴华筵面南须看北斗觌面直截提持拟议失却何有果能直下承当始知不住劫数其或弥封滞殻棒折何能歇手小参绿柳隄边水足艹足青山崖畔东触西触不耕那畔田岂踏今时路啸月吟风餐霞饮露有时放下玉帘佛眼觑不见X有时突向金轮大地藏不住有权有实有照有用放之自然体无去住不如随分纳些些何须胁下书五字调梅鼎禅师法嗣磬山崇恩法南胜禅师上堂未离兜率降皇宫公案何曾有两重千古毗蓝今日事一枝杓柄活如龙释迦老子生也一花现瑞千叶流芳云门大师来也一棒挥空十方通畅佛佛祖祖全提斯旨七十二传未甞少易良久云开口不在舌头上白洋河抄化回示众破施主悭贪磨自己种性须是过量人遇着血性汉不然易说难行山僧昨日将者两步工夫亲历一番向九曲黄河边往来两月麦面粥米差子饭滋味徧尝看他三回四回只云不在要彼一文两文如割身肉非关古井渊深自愧汲长绠短只得撩起便行且把驰求心歇歇歇者般皷笛莫轻敲甘守门庭三尺雪京都拈花恢慈仁禅师据室既登狮子座须效师子吼若有法可说笑破虗空口毕竟如何家堂稳坐浑无事终日面南看北斗上堂千圣顶𩕳上可容剎海衲僧命脉中不许商量休向言中取则莫于句下承当大展通天活路打开被盖囊藏明历历毫无间隔光灼灼独露真常入得不二法门处处无非佛事出得五阴区宇头头总是道场毫端上罗列真空妙有芥孔中庄严清净宝坊小参真机才动妙用X全彰灵通莫测感应无方果然无手能行拳千手万手一时顿现无目能舒光千眼万眼当下豁开拈提格外生涯洞达幽玄活计当处圆融无碍等闲盖色骑声京都万寿粹如纯禅师顺义黄氏子礼本邑观音寺悟上师出家依贯文律师具戒遍参宗匠次谒万寿调梅和尚亲炙数载日穷底蕴始授记莂出住栴檀广通等处上堂昨夜纷纷大雪镜外狂心顿歇举头冷眼遥观万里山河一色浪禅和无交涉踏着方砖撞倒墙触着露拄打失鼻识取不为冤止止不须说直饶虗空粉碎大地平沉到者里正好朝打三千暮打八百何故绝后再甦欺君不得小参一任法堂前艹深一丈不曾山门外垂手接人不是调高和寡亦非价重难酬且道意在于何钓竿可换钩难曲你但无心我便休小参辇路横门外西山峙寺旁说法云兴瓶泻论文鸟语花香直饶拈灯笼露柱也是折东壁补西墙分明举似切忌承当自古韩卢多逐块从来好肉不剜疮诸仁者还知山僧舌头落处么良久云一番雨过一番凉佛诞一年一度徒增涂污者箇那箇有甚分别杓柄子不问长短拈来便浇小厮儿也知佼侩放过不可且道渠还甘受也无须知远烟浪别有好商量小参举僧问千巖长祖如何是和尚家风祖云无力竖拳头老祖恁么说话大似隔靴将棒槌搔痒有甚受用处设有人问万寿如X何是和尚家风噼嵴便棒待他拟议连棒打出因甚如此重赏之下必有勇夫小参隔江招手横行脚跟下好与三十望见剎竿回去脚跟下好与三十且道半青半黄七上八下的脚跟下合打多少有人道得好转语别炊甑饭与他喫干隆甲午七月二十日示寂世寿六十一僧腊四十二全身塔于本寺之后园南岳下第三十九世佛日义禅师法嗣荐福德山海禅师小参郑州梨青州枣万物无如出处好阿呵呵毗婆尸佛早留心直至如今不得妙珍重担囊行脚人一念偏枯错到老示众举玉国师云禅林秋晚学道之士贵乎一一真实耑为生死不争人我是非是发心真实切问近思不学虗头是参学真实胸襟流出盖天盖地是酬唱真实好贤乐善成人道业是领众真实省虗文务诚敬是礼貌真实诫虗华崇节俭是日用真实明因果识罪福除害去獘是任事真实远奸佞亲仁厚是交接真实甘淡薄耻谋求是家风真实更有一处真实一发与汝诸人道破大抵还他肌骨好不搽红粉也风流师云国师心肝五脏和盘倾出怎柰无人识取而今冷地思量着三十三天被火烧下座同参至上堂举云门示众云平地上死人无数过得荆棘林是好手时有僧出云与么则堂中第一座有长处也门云苏噜苏X噜师云过得荆棘林是好手若到荐福门下腿筋打断也不肯放过在须要通身是箇金刚圈栗棘蓬教一切人吞跳不得诸人还委悉么问取我同参去南㵎理安智朗月禅师白门李氏子年十九投慧开老宿脱白受具于六安昙瑞年和尚后诣灵峯素莲法师习天台贤首诸经论徧参诸方于佛日和尚处投机印可示众参禅须参活句活句荐得永劫不忘作么生是活句蓦舒手云我手何似佛手复垂足云我脚何似驴脚有漏笟篱无漏木杓觌面相呈分付典座一等虾作眼者便作言发非声色前不物会去何止笤帚柄三十示众德山棒是瞎棒临济喝是瞎喝正偏巳属繁辞顾鑑那堪再说坝子桥头来千去万忠清巷里驴奔马踱一一天真谁敢动着虽然王和尚底袈裟因甚七零八落小参狮子嚬呻象王回顾要行便行要住便住是名大丈夫不枉打艹鞋行脚若乃不死不活痴心妄想成佛作祖岂不大错三岁孩童抱花皷莫来拦我毬门路小参大树大皮裹小树小皮缠庭前紫荆树无皮也过年世出世间法时至理俱圆看看山腰白雪虽凝冻溪上红梅巳破颜小参风不鸣条雨不破块买有处买卖有处卖人人有喫有穿各各无灾无害饶他千佛到来一齐推出门外何故堂上不张白泽图人间何自有妖怪小参摸螺蛳搭好伴剌绣文看好样年荒病久倦开炉无可如何着须炭眉毛鼻孔各自照管X小参有大莲华忽然出现竖拂子云见么善财童子参德云麦里何曾不是面一旦相逢在别峯空里云飞知几片干隆辛卯八月初十日示寂世寿六十一僧腊四十三塔于莲花峯之阳古云沛禅师法嗣劒溪永镇朴夫拙禅师入室书头教娘勤作息书尾教娘莫瞌睡坐断中间不落窠臼未免法报化身呌屈摩竭陀亲行此令毗耶离巳现神通还委悉么以拄杖卓一卓喝一喝上堂莺啼燕语水绿山青人人怀沧海之珠箇箇抱荆山之璧龟毛拂子拂兔角扇子扇又谁管你米里有虫麦里有面盏子扑落地碟子成七片狗子佛性无问伊是谁见见不见倒骑泥牛入佛殿祖灯绍禅师法嗣岳州印慧胜禅师开堂金刚正体充塞十虗智眼圆明包罗万有百千法门因此而建立无量妙义因兹而流通赤洒洒骑声盖色峭巍巍越古超今到者里说箇大唐国里无禅师瞎却镇州一城人眼总是灵龟拽尾拂迹迹生当晚小参挥拂子云诸佛心印非从人得列祖纲宗岂假言传所贵俊俏衲僧向把捉无踪时诠註不及处一连入手自然理事全彰诸兄弟且入手后如何岳阳船子洞庭波击拂子归方丈中秋秋风凉秋夜长途中客思故乡星河灿灿蟾桂飘香一轮孤月转长廊万家砧杵应寒螀敢X问大众祇如心月孤圆光吞万象光非照境境亦非存光境俱忘复是何物击拂子云自是不归归便得五湖烟景有谁争月潭达禅师法嗣镇江金山大晓彻禅师崇明陈氏子依天语和尚出家圆具后入终南山㵎饮木食数年忆洞山参云门公案忽见电光彻证乃述偈曰奇哉奇哉甚奇哉闪电光中正眼开明暗两条生灭路谁知无去亦无来即出山参月潭和尚得蒙印可继席香林次迁金山天宁等处早参逼塞太虗了无空缺灯笼用尽神通𨁝跳不出露柱使尽伎俩藏身不得百亿须弥暗点头万象森罗笑不歇且道笑箇甚么眉毛眼上横鼻孔大头垂小参金山一夏来无法可商量饥来要喫饭饱时绝思想倦来要打眠一觉到天亮动转及施为十方尽通畅了了全非见堂堂无背向但只恁么过还有为人处也无明眼人前不得错举小参不是心耳声眼色甚分明不是佛暑气侵人谁不热不是物电光石火空狼籍毕竟是什么冬瓜直儱侗瓠子曲弯弯若向者里会得一生参学事毕早参有一人六根不具四大皆空体周法界行住无踪洒洒落落任西任东问伊佛法禅道全然一法不通且道此人有长处也无试道看僧问既是金山因何惟见土石师云是你见处云和尚又作么生见师云我不曾眼花云谢师答话师云放汝三十棒僧X问隔江招手而去过在甚么处师云不守本分云恁么不用行脚也师云只恐不是玉是玉也大奇上堂佛祖玄机人天罔测大用现前不存轨则德山入门便棒临济入门便喝施雷轰电掣之机展杀活临时之用直下全提凡圣路绝若是明眼衲僧向棒喝未施巳前贯通古今犹较些子小参即心即佛芍药花开菩萨面非心非佛棕榈叶放夜叉头不是心不是佛不是物猿抱子归青嶂里鸟衔花落碧巖前恁么会得犹是陜府灌铁牛嘉州打大象莫若业识茫茫去一条白练去无明烦恼去一念万年去虽然如是毫𨤲有差天地悬隔毫𨤲无差天地悬隔师示微疾说偈而逝世寿七十三僧腊四十九塔于金陵紫金山之麓不物震禅师法嗣泰州慈济自闻悦禅师徐州萧县盛氏子上堂华藏界香水海重重无尽善法堂楼阁门门门无碍只贵当人信得及一拶便入始知虗而灵寂而妙高揖释迦不拜弥勒婢视声闻奴唿圆觉正所谓我为法王于法自在虽然如是开堂一句作么生道但愿好风齐着力一时吹入我门来佛殿漱口三日吾不喜闻是光明藏是最上乘展具云丈夫自有冲天志岂向他人行处行结制九十日巳前钩子钩你九十日巳后锥子锥你正当九十日开泼天泼地炉鞲起烹佛烹祖火𦦨释迦弥勒拟议则眉须堕落文殊X普贤顾鑑则燎却面门设有箇汉出来道长老云何修学云何取证与么见解拄杖子不在笤帚柄聊与三十澹如永禅师法嗣杭州天华有于成禅师诞日上堂释迦老子未离兜率成上座早巳脚踏阎浮释迦老子指天指地成上座早巳成等正觉不是为他闲事长无明岂肯自轻而退屈三十年前驱耕夺食谁敢当锋三十年后灰意忘情甘心下劣修禅入定让与他人喫饭安眠随缘度日曾忆母胎中有一转语告报诸人卓拄杖云来朝一一为君说杭州天目闻学定禅师松江上海张氏子年二十出家受具阅六祖坛经如获古物参澹如和尚问一归何处澹云南高峯顶浪滔天师不会后上天台云雾四塞忽见日轮涌出身心廓然夙疑冰释上堂兰吐春山梅开玉树是处全彰正眼头头漏洩家风何必重陞此座皷两片皮说黄道黑然则事岂无因道由言显十字街头廖胡子何妨触着磕着三家村里泥土地从来有感有灵镕瓶盘钗钏为一金搅酥酪醍醐成一味还他作者入荒田不拣信手拈来艹谁是知音须弥山突出诸人额角边大海水灌入诸人鼻孔里即且置前三三后三三又明箇甚么边事良久云三级浪高鱼化龙痴人犹戽夜塘水上堂事存函葢合理应箭锋拄鼻孔与眼睛今古长相对拈X却事去却理孟八郎汉无措足地令人转忆谢三郎一丝独钓寒江雪冬节上堂天无私盖地无私载铁马骤冰稜一句逈超千圣外事无碍理无碍打破相呈漆桶依然不快剥尽羣阴一阳来复即且置优波离尊者因甚昨夜酒醉喝一喝早参如来说一合相即非一合相神光三拜后熊耳一峯高风声水声驴声马声任运流入萨婆若海而总不见得无位真人是什么干屎橛且逐鸡声过板桥早参明头合暗头合衔铁负鞍瞎驴成队佛法僧三宝匙挑不上薰风自南来殿阁生微凉菩提场中一千七百箇喫盐止渴汉作尽不良人总未具透关眼在西峯今日吐胆倾心是汝诸人何妨拍拍是令干隆戊戌正月初三日示微疾谓弟子曰今日是何日答曰甲子师曰吾行矣乃起坐说偈而逝世寿六十七僧腊四十四天目桂巖立禅师上堂金乌飞玉兔走尽未来际尽鰕跳不出斗干坤大戏场好手手中呈好手胡张三黑李四千年桃核里原是旧时仁释迦文殊是他奴说箇成佛作祖大似不识羞底莽卤汉顾众云汝诸人行甚么驴脚马脚达磨擉瞎你眼睛文殊拔却你舌头山僧恁么告报已是不堪何故好儿终不使爷钱天目道谦智禅师江西建昌南城县人上堂以拂子画一下云摩竭提国亲行此令即此用离此用马X师父子移花兼蝶至买石得云饶说甚向上向下花须连夜发莫待晓风吹祖师西来大似卖老鼠药底客人汝等诸人切忌误用用则伤人西峯恁么说是真语实语不二语不诳语还信得及么良久云罕逢穿耳客多遇刻舟人其遇人铭曰佛法无多得鼻失口若说罢参真箇漏逗急须见人跳出窠臼一念不生百拙千丑大地同行虗空把手道无不无道有不有有无不二簸箕熨斗释迦弥勒难出其右缁素铭曰正体非觉孤光烁烁正觉非体干坤莫比比智不忘非愚即狂彻底掀翻独露堂堂噼心剜腹换骨洗肠金刚栗棘百世遗光痛棒热喝饭熟羹香耳聋蒿拂法乳亲甞权衡铭曰末后牢关说与徧参黑花猫子面门巳班瓜直儱侗瓠曲弯弯通玄峯顶不是人间长庆曰差水潦曰奇明得下载分清水泥我天尔狗丹凤楚鸡荡尽闺阁悟中之迷师世寿六十三预知报尽端坐说偈大喝一声而寂南屏净慈在衡权禅师海宁钱氏子依天台道源和尚薙染受具后谒澹如和尚命看狗子无佛性话一日闻梆声打失鼻孔遂蒙印可出住南屏圣果华顶兴胜等处示众道惭未克继先宗俛首时时省已躬珍重后贤须䇿励莫将心地自朦胧小参欲觅觅不得要推推不开拳头无缝罅眉毛颔下栽面壁九年犹不识手擕只履自西归净慈恁么道却被露柱在旁呵呵大笑且道他笑箇什么良久云参干隆X已丑初夏示微疾五月二十九日说偈而逝世寿五十四僧腊三十四塔于华顶之西坞悟修慧禅师法嗣杭州净慈振一宗禅师佛诞上堂人人共道今日世尊降诞之辰试问诸仁者世尊未降诞前向什么处见只在当人眼里耳里口里鼻里诸人还见么击拂子云吽吽吽晓苍暹禅师法嗣浔阳能仁秀林俊禅师上堂全身担荷赤体提持不向言前荐取不从句里承机显扬临济宗猷掀翻报恩窠臼正恁么时如何拍掌云教外何曾有别传杲树憧禅师法嗣杭州净慈指远近禅师开钟板小参兵随印转将逐符行触着磕着万象皆新以椎击钟云虾蠏何劳努眼睛灵鹫诚禅师法嗣维扬高旻天慧彻禅师腊八日上堂今日乃释迦成等正觉之辰若恁么道丧我儿孙若不恁么道亦丧我儿孙且道作么生始得若是明眼衲僧闻恁么举便攒眉而去未免也是灵龟负图自取丧身之兆挥拂云黄面老大似梦眼见空花常州有苏州有当台宝镜分妍丑辉天鑑地大光明须向面南看北斗放出杨岐三脚驴踏杀衢州子胡狗栴檀林内栴檀香狮子窟中狮子吼山意冲寒欲放梅岸容待腊将舒X柳曾识大经不劳尘剖西走东行南行北走呵呵大笑云相见每施三盏茶贵图人识高旻口上堂雨洗红衣濯濯清芬可掬风摇翠盖亭亭松柏堪观无不是生机无不是妙用所以东山道如何是祖师西来意庭前柏树子恁么会则不是如何是祖师西来意庭前柏树子恁么会方始是方外原无剩语劫初那有闲名当机即色即空轶格非同非异咄白昼里瞌睡有甚么限上堂三箇月开炉九旬日取则香板与蒲团都卢最亲切山僧诚实言诸人瞥不瞥张三未必胡李四何曾黑水底乌龟吃铁鞭山头玉兔吞明月弹指北淮达帝都一口西江连底吸茱萸湾步步莲生天中塔层层彩结大地掀眉虗空吐舌三十三天扑帝钟诞生内外惊一跌母东胜神洲西瞿耶尼北郁单越南阎浮提芒鞋悬向月晚参香巖上树全身独露聋者瞽者徒劳顾伫不顾伫三岔河边官塘大路早参拈拄杖写乌焉马一番雨过一番风雨雨风风白月中条令斩新端的旨顶门迸出一轮红以杖写下座早参夜来木马旋空走天晓泥牛露地眠谁是骑声盖色者东君有信借相传早参菊绽篱边朵朵发明空劫外鴈鸣天际声声透出威音前时节若至其理自彰情与无情焕然等现喝一喝观自在菩萨行深般若波罗蜜多时照见五蕴皆空度一切苦厄复喝一喝若是陶渊明攒眉便归去佛涅槃早参今日有明日无欲灭度X不灭度捉败伊何处去金棺里一足露二千七百余年前黄面瞿昙半生半死竟无伸救底人今日雄峯远孙实彻直下伸救一上挥拂云收武林崇福道明信禅师佛诞上堂尽法界身本无出没大悲愿力示现受生众中还有法界身者么卓拄杖云一切处是他受生出现处一切时是他成等正觉时雄峯巳为诸人下箇註脚了也早参举定山疎山论生死中有佛无佛一僧云生死中有佛不迷生死一僧云生死中无佛无生死争之不巳仝上大梅梅云一疎一亲定云谁疎谁亲梅云亲者不问问者不亲雄峯看来二僧各具只眼何故过河须用筏到岸不须舟若论佛法商量有佛无佛飏在他方世界再来雄峯喫棒金坛东禅宝胜万光篆禅师上堂洞山参云门曾喫三顿棒世尊成正觉惟见一天星亮座主入山不见丰干老骑虎相迎唇上碧斑迸逼豹嘴边当的帝都丁小参未打脸时说甚生旦净丑既巳出台便是长幼贵贱坐立俨然各知所守不是药山闲曲调所贵人人得知有如何是知有底事达磨大师鼻孔厨竉烟冲释迦老子眉毛粪箕笤帚杭州崇福智巖昌禅师上堂冰冻三尺非一日之寒证悟一朝非一时之功禅发疑而渐悟道无执而顿通所以劫前运步非心力之所到句外明宗岂言诠而可彻若是伶俐汉向未举已前领略犹较些子X若乃如何若何则劒去久矣卓杖云艹鞋踏断处不索别商量杭州崇福朗融照禅师藏经到山上堂无始以来有一大藏本不曾开实未尝关不立一法不舍一法尽情供养诸人了也而诸人能知能觉所以不知不觉竖拂子云者里又有一大藏且道地甚么处掷拄杖下座杭州孤舟山谷声闻禅师临终自云我见灵鹫和尚得箇歇处便住此山直至如今五十二年未曾移脚今朝事不获巳阔步大方门人问和尚何往师云到青阳余姓家汝可为我更衣沐浴门人请偈师云五十余年住此山且无闲话落人间今朝无事山前去大似杨花去复还分付留龛勿化即跏跌含笑而逝廿年后有青阳余居士来山移龛火塟大雄崇福迅机锋禅师上堂信手拈来艹犹是门外句其他三藏十二部一千七百则是甚么展抹烂艹衣德山棒临济喝是赶狗底家具山僧今日吐露心肝若向我者里会去也是逐块韩獹拟议之间千里万里所以古德云悟即不无争柰落在第二头若是第一头事三世诸佛有口祇堪挂壁历代祖师祇可自知释迦老子四十九年祇说得浊边过患汝诸人要明第一头事么若是箇汉向山僧未启口前会得便可与佛祖为师顾众云巳迟八刻上堂拈拄杖云拈起也干旋坤转放下也海晏河清衲僧分上X料掉没交涉曲为今时由人施设举沩山禅师云有句无句如藤倚树沩坭壁次香巖问云忽然树倒藤枯句归何处沩放下泥盘呵呵大笑师云沩山虽然笑里有刀谁不知被香巖一推推倒直至如今起不得若是山僧则不然有恁么问但向道今日普请且道沩山底是山僧底是良久委悉么见义不为是无勇也百灵然禅师法嗣湖广古帆令禅师上堂老僧确辞不上堂兹为众人一段诚恳不得不出来举则奇特因缘阿逸多满腔疑情请问善现须菩提一肚煳涂启白于佛佛云此事年代深远暂时忘却可问会中长老老云我不是不解答但答不在问处诸公不是不解我意柰问不在答处言无展事语不投机祇如目前者株无根树非干雨露不涉春秋摘花剪丽可以换诸人眼睛直截根源可以穿列祖鼻孔黄面闻之快叹奇哉空生领旨极赞希有独有山门箇汉未免笑脱下颔还有为渠拍得上者么拈拄杖一卓云三会龙华齐成正觉海山明禅师法嗣万杉大楚圆禅师据室拈拄杖云祖父不传之义人天共仰之宗今日岂敢囊藏盖覆复卓一下云烁破面门小参临济喫棒三顿有口难言云门拶折一足有路难行谁知睦州是竭水取鱼黄檗是覆巢探X卵临济之命根不断云门之仇雠不结若要与古人雪屈直须翻转面皮始得遂拈拄杖旋风打散便归方丈古梅冽禅师法嗣潭州大沩天翼翔禅师上堂广大祖庭宗风浩荡三玄要旨逈出言诠无宾无主山僧今日廓辟十智门庭倒跨三脚驴子卓拄杖云他人行处我不行他人住处我不住巨涛果禅师法嗣杭州云林玉山琳禅师解制小参山僧于旧岁十月十五布箇缦天网子收取徐十三郎头上破网巾赵州行脚底破艹鞋南泉刀下死猫头玄沙叱沙斑面虎柏树子枯树桩秃苕帚破簸箕向七尺单前长廊下受尽云蒸霞蔚霁月光风要伊箇箇翻身𨁝跳吐气扬眉未免眉毛撕结做尽对头向冷水里浸杀火炉边烧杀山僧纵有九转还丹开瞽金针要伊眼目定动令彼冲霄底冲霄入渊底入渊有一句子至紧切要话切记切记蚯蚓跳上梵天虾蟇蓦过东海不得辜负云林赤潭珠禅师法嗣绣州濮镇宇存顺禅师立两序小参建立宾主须仗两堂齐下喝举唱宗风全凭一句定纲维抽却克宾钳鎚不用东山圆相若要少室宗风声振滹沱正脉长流只须禅归海经入藏拈起布毛灯盏燎亮贵X卖生姜敢保的当自从胡乱后三十年不少盐酱嘉兴白莲慎初暹禅师晒藏经小参者卷真经不从世尊宣扬亦非庆喜结集龙宫海藏未尝收梵语唐言岂能译大众还见真经么展手下座具宜开禅师法嗣兴化时思道安经禅师祝发于海昌庆善寺圆具后参福严具宜和尚有省出世住普明未几迁时思上堂阿含十二方等八两手无端鸣聒聒二十二年般若谈杜䳌枝上血斑斑法华涅槃共七年何须医里又加盐华严最初三七日千古秤锤俱生铁时思惯为东话西说抝直作曲哆哆和和截鹤续凫昨夜拄杖子将山河大地及如来一大藏教一口吞却了也且道今日毕竟说箇甚么八十婆婆󱢴抹油不搽红粉也风流师示寂后四十年嗣孙悦心始茶毗建塔道俗送者数千人咸谓师之德行所感也具如奇禅师法嗣维扬天宁侣松楷禅师解制师云十五日巳前滴水滴冻十五日巳后融雪融霜正当十五日春雨蒙润万物滋生诸人到者里正好把住绳头单提向上讨箇分晓不为分外设使脚头无眼任你南天台北五台走遍四大部洲拄杖子终不肯放过何故日月灯明佛本光瑞如此起七扇起𠒋勇炉鞲放出恶辣钳锤逼得陜府铁牛汗流浃背打得西河狮子踯身无地惊动憍陈如尊者将虗空一掴粉碎掷竹篦X云扑落非他物纵横不是尘遂拈竹篦云起小参师云举一不得举二放过一着落在第二且道一作么生举弹指一下古佛过去久矣竹峯续禅师法嗣四川昭觉潜修悦禅师陜西凤翔县李氏子母黄氏梦白鹤投怀而生丱岁出家游西安金绳寺圆具后参竹峯于昭觉得授信拂遂继席焉解七一七工夫用尽许多闲力气仔细看来大似金刚与泥人揩背金刚累得汗出泥人昼夜鼾睡烈𦦨红炉钳鎚恶辣总当等闲游戏人人饮木楂羹口口吞来无滋味是谁转得古干坤一擦顿入狮羣队挂角𦏰羊不用寻藏身之处无踪迹际融史居士问弟子此生姓史不知一气不来姓箇甚么师唤云际融士应诺师云姓甚么士无对师便归室中洲岳禅师法嗣德清吉祥大文相禅师上堂天空云净九臯之鹤高飞浪静波恬四海之龙稳睡今日来昔日去善知识之脚跟本无固必用则行舍则藏大丈夫之肝膈自有权衡况乃灵山的旨逈绝思惟少室真传不拘文字思惟逈绝也且悬河之辩启口无由文字不拘也纵饶夺锦之才缩手有分拈花示众已是画虎成狸立雪安心何异指鹿为马从此分枝别叶列𦦨联灯竞显神通各呈伎俩或露半面或现全身或凭华座而笞龙象或闭松扉而驯猿鸟总之曲垂方便诱X引童蒙山僧道德荒芜固是匙挑不上无端也闯入这羣队里只得随例簸土扬尘拈椎挥麈以拂子画云试看合浦珠还日自有清光照九州上堂粗言及细语皆归第一义释迦老子婬房里宿夜酒楼上看戏肉案头午齐堕在阿鼻大地狱中永无出期盐官念一道真言为他结箇般若缘多他阿伽陀三藐三佛陀释迦老子出来了也试看即今在甚么处良久云过上堂喝一喝云虗空粉碎大地平沉你这队喫自在饭底汉向那箇壁角头门扇后打瞌睡南溟碧禅师法嗣育王嵩来荃禅师小参即心即佛月落不离天非心非佛虾跳不出斗不是心不是佛不是物嘒嘒蝉声在高柳击拂云还知落处么江南两浙春寒秋热默葊言禅师法嗣宝应一粟峄岫旭禅师盐城潘氏子幼投本邑法兴院不违和尚剃染依石塔瑞律师圆具次归本师印可师于干隆丙申示微疾众请说偈云老僧末后无言倩取虗空代说揭开劫外春光指出一天明月端坐而逝塔于本邑之松园晓堂哲禅师法嗣长沙白霞信贤遐禅师元旦上堂喝一喝云春光满握撒向梅梢和气一团别开世界不待磨尘刮垢转见耀古腾今如日在天普使具眼凡夫一时瞻仰得其半者可以定国安邦得其全者可以转凡成圣X上下安居不敢搀匙乱箸尊卑异位何须越爼代庖要用岂假思惟会得总成灵妙复喝一喝人人万福异目宗禅师法嗣饶州龙溪正觉尧菴治禅师陞座释迦老汉于无量阿僧祇劫修习心地法门向雪山顶上明星现处一时打失于今二千年后转向正觉山前明星现时且道心地法门作么生会弹指圆成八万门一超直入如来地天池鹏禅师法嗣徐州云龙兴化奎章平禅师早参兴化结制安禅龙象兢头来参本来无法可说带累四海高贤祖师西来大意恰似火里红莲冷地若还觑破正好和衣打眠更有向上一路只是千圣不传不落理事兼带亦非三要三玄就中有恁么举便与掀倒禅牀喝散大众三十棒一棒也较不得何故有功者赏晚参水不洗水金不博金西来大意直指人心恁么会去转见病深不恁么会去无处讨寻毕竟如何喝一喝止先源禅师法嗣休林远岫堂主嘉善王氏子投万年明之和尚出家圆具后瓢囊行脚徧参尊宿后谒止先源止问涉水登山所为何事师云不为别事止拈棒师云鹞子过新罗拂袖便出未几蒙印可命充堂主小参把住则铁壁银山通天活路放行则随流得妙水洩不通且道把住是放行是复举僧辞赵州州云何处去僧X云诸方学佛法去州竖起拂子云有佛处不得住师云无毛鹞子扑天飞无佛处急走过师云倒骑铁马上须弥三千里外逢人不得错举师云灯笼与露柱商量浩浩地僧云恁么则不去也师云笑杀南乡泥土地州云摘杨花摘杨花师云石虎叫时山谷响木人㖃处铁牛惊岫上座着与么语一任诸方检点正源略集X卍XXX正源略集卷之十五天台嗣祖沙门国清达珍辑青原下宗镜第九世鑑堂镜禅师法嗣润州焦山硕菴行载禅师吴陵叚氏子祝发于州之曲塘清净菴受具后参焦山鑑一日夜起见电影过牕前有省冲口说偈曰听之不闻视之不见裂破虗空无背无面遂充西堂受心印继住焦山结制上堂僧问烈𦦨红炉光腾徧界到者里还假钳锤也无师打曰少者一槌不得僧拟开口师又打曰莫待冷来看僧作礼师乃曰东弗于逮打皷西瞿耶尼上堂今日海门结制一时把断封疆拈将折筯搅沧溟只要鱼龙知性命鲲鲸赤尾应不待言祇如鰕蚬泥鳅总教伊直下翻身始知焦山心不负人中秋示众拈如意曰无物可酬佳节一句报于禅德各各本有X光明无物堪能比得虽则如是若不真实参究只恐认在清净境上以当平生后来大有事在示众天气不寒人力困倦大事未明时光易换要得觌体相应须是出身白汗出后又且如何健则经行饥则喫饭道宏南禅师法嗣扬州平山丽杲行昱禅师晚参祖道荒凉人根尠劣佛法二字置之高阁山僧今夜用长虹作竿新月为钩向扬子江心垂钓莫有摇头摆尾底赤尾鲤鱼么有则出来冲波跃浪看如无且听山僧唱一渔父词以供大众乃拈拄杖作摇橹势云鼓抴烟波一钓翁自南自北自西东银丝直钓寒江雪铁笛横吹别浦风红蓼岸白苹丛水光山色有无中侬家不管尘寰事欵乃一声天地空浴日能禅师法嗣京都大千佛道权高禅师冬至上堂渠今正是我我今不是渠睡眼瞳人踢玉毬昔年驴觑井今朝井觑驴嚼破舌头怕合口千佛不从阴阳而至脚底生毛长似线腊八上堂修行三大阿僧祇劫成佛作祖造业于正觉山前咬尽人间猪狗赤眼触碎明星衔着舌头打失口无所从来勐虎饥鹰爪牙下何曾唧𠺕上堂通身罗绮皂靴荆棘林中安眠有地赤体不挂寸丝明月堂前转身无门夺得壁上钟󳯔宝劒一任横挥竖挥直得露柱闪烁瓦砾生光百亿须弥X百亿日月万象森罗一时显现了也报化佛头圆妙等觉九种十类都卢是箇自已恁么会是有相不恁么会是无相作么生是实相众无语复曰明朝后日切莫违时失候主峯崑禅师法嗣汉阳归元且憨拙禅师佛成道日上堂咄哉黄面老午夜覩明星带累阎浮客重添眼上尘山僧今日向瞿昙顶𩕳上展演爪牙众生眉睫间掀翻窠臼将智慧德相拈向一边妄想执着扫置一壁威音非始楼至非终孤逈逈光吞万象峭巍巍雄盖大方到者里通身是眼觑不及浑身是口赞莫穷自明珩禅师法嗣端州月山惺学敏禅师上堂遇水架金梁莫让他人争作拨沙填滑路岂肯袖手傍观罗睺罗之密行释迦佛赞莫能穷观世音之慈心二乘人空生仰望兴隆梵剎一肩担荷莫辞劳辅弼丛林全副肝肠归净域勿谓事之难成总怪力之不足既为佛子当报佛恩掷拄杖云莫谓清早起更有夜行人远林进禅师法嗣京口五州净因宗一真禅师上堂举拂子云无偏无正无主无宾门外剎竿一任踢倒扶起匣中宝劒何妨竖弄横拈叶续花联于不萌枝上凤舞鸾翔于无影林中不涉功勋得大自在且道是甚么人手握金鞭问归客夜深谁共御街行佛诞上堂未离兜X率降王宫未出母胎度人毕何必指天更指地一春红雨花狼借紫琈岠禅师法嗣京口乳山憨如行秀禅师兴化卜氏子幼而颕异胸次萧爽髫年祝发秉具后即瓢囊行脚至弁山谒紫琈岠机契命掌记室阅数载遂承印可辞去同荫干法兄道出京口爱江山之胜偶过乳山万寿寺见峯回水绕林茂寺荒曰者箇破落院子正合我意乃卓钖焉上堂座右乌藤七尺靠倒虗空牀头白拂一枝挂残破壁二六时中但使一头牯长耕八畆田把空手锄耘无根草灌引曹谿之水穿云络石成熟庐陵之米匝地普天将此供养十方大众以及三世诸佛总向者里饱满一如山僧恁么为人一任诸方检点良久云双手扶犁云过膝泥牛耕破水中天僧参问千七百位老冻侬向甚处去了师竖起拂子曰鼻孔总穿在者里僧云千七百则旧公案都请判断了师挥拂子曰今日郊天大赦尽情发放去也干隆壬午秋示微疾偈曰四十余年住此峯了无一法与人通倒骑石马嘶风去叶落霜林满地红掷笔端坐而寂世寿七十二僧腊六十二塔全身于寺左侣石清禅师法嗣桐城投子慈济竺风圣禅师维扬海陵人七岁于金陵地藏菴依玉白法师出家秉戒于云林谛老和尚后参诞登遂承记莂晦日小参月当晦兮逢小暑X香不拈兮赞不举日落西峯吞火团露柱通身汗如雨平田尘鹿忽成羣阿谁能辩尘中主晚参卓拄杖云拄杖子一往得箇干巴见识不怕风吹不怕雨打孤逈逈峭巍巍正与么时忽现神变𨁝跳上三十三天撞着行雨龙王拦头一棒当下瓦解冰消主风神忍俊不禁解开风囊飕飕飅飅顷刻间吹得云收雨散依旧日光明照见种种色复卓一下云摘杨花摘杨花胡卢架上生冬瓜明朝喫了早粥后大家努力检新茶上堂崖桂发龙门折来供投子满院散天香簪向银瓶里宾主方历然问答从此始以我为隐乎吾无隐乎尔临济四料简古今人莫辩透过金刚圈与君通一线卓杖一下云盏子扑落地碟子成七片金陵灵谷道揆守禅师浙江乌程凌氏子小参山僧一往口门窄者也之乎不爱说若问西来意若何白棒倒拈头打裂不是绝人情亦非无德泽肝肠如火脸如冰从来钟阜家风别祇如知音底人到来又作么生相将把手步秋林笑指霜枫红似血小参日日日东昇夜夜月西没昇没不停机又值黄花节砧敲夜月寒雁呌霜风洌枫叶岭头红芦花江上白是声非声是色非色祖意西来了然无别既无别因甚有会有不会只为忒分明翻令人不识晚参禅不假参道不假学祖师西来祇堪洗脚蒋山恁么说话自掴一掴云络索晚参东边来的东背西向巍X巍堂堂西边来的西背东向济济锵锵可中有箇汉不落东西不存向背且道是何面目良久云认着依然还不是师住灵谷三十余年三接翠华召对赐紫干隆丁亥八月十一日示寂世寿六十七僧腊四十六塔于本山青原下宗镜十世硕菴载禅师法嗣润州焦山敏修福毅禅师湖广武昌李氏子年十九礼荆州承天寺恒印老宿祝发抵汉阳归元受具志慕宗乘包挑行脚至焦山参硕菴命看无字话十余年无所入乃徧参名宿大病几死忽勐省曰狗子佛性无干坤一火炉拟议刚半步彻底尽焦枯返焦山呈所得蒙印可住弁山上堂僧问如何是正中偏师云金乌夜半海门悬进云如何是偏中正师云白发女儿照古镜进云如何是正中来师云云中石女夜怀胎进云如何是兼中至师云象王跨上泥牛背进云如何是兼中到师云黑漆浓泼乌纱帽进云洞上五位蒙师指弁岭家风试展看师云明向道破还来乱统僧礼拜师乃曰问答分明也罔然莫将知解认为禅祖师那有西来意只把空拳立正偏解制开炉十月中罢炉正月半目前是何物打皷普请看竖拂子云看看古佛一真灯十方悉照徧三世诸如来皆从影里现各各不相借光明莫可见大众既是古佛因甚莫可见无油干纸捻不同腾烈𦦨我见灯明X佛本光瑞如此喝一喝师垂问洞山门下永绝渗漏为甚不波亭外流水滔滔师六坐道场干隆二年重住焦山润州大旱师至广陵募米三万余石赈饥师无疾而终全身塔于润之黄山之南丽杲昱禅师法嗣扬州栖灵善初禅师示众云诸仁者此事只贵卒地折爆地断净躶躶绝承当赤洒洒无回互若是久参先达才闻举着撩起便行犹较些子宗一行真禅师法嗣京口五州净因运德轮禅师上堂垂万里钩驻千里马布漫天网打冲霄鹤固是从上老古锥底作略祇如有一人佛祖唿唤不回三界罗笼不住古圣不安排至今无处所毕竟作么生授受震威一喝云莫谓龙华消息断桃花依旧笑春回示众南来三楚客北至五台僧望见五州山早喫三十棒踏着回龙桥巳落第二路况入净因门有甚相见处楼台风月近来几箇知音古殿青灯日下果然失照将谓老僧空过阇黎谁知阇黎错过老僧惺学敏禅师法嗣洞山普利埜云彻禅师诞日上堂世尊腊八成道彻上座先世尊三日世尊眼中着屑彻上座雪上加霜休云两彩一赛总是熟境难忘喝一喝云分付山门头大汉切莫笑他坭塑金刚以拂子打相云事无一定理无一向小参无明长我志烦恼助我能X推倒无影树更上第一层良久云举头天外看谁是我般人憨如秀禅师法嗣镇江乳山得一善禅师本郡元氏子幼失怙恃投万寿寺依憨如秀出家秉具于宝华文海律师时念出没阎浮将何敌他生死即叩夹山翠巖江天海门诸处而返参拖死尸的是谁话久无入处一日定中闻禅板声豁然透脱即呈偈曰北斗面南看西江一吸干抽开白霜刃凛凛倚天寒秀接得以火烧却再索师展两手秀曰未在师云和尚莫瞒人好中秋上堂中庭地白树栖鸦冷露无声湿桂花今夜月明人尽望不知秋思在谁家灵山指曹溪话马祖翫寒山比毕竟那箇聻试检点看殊不知贵在自肯承当不可傍他门户打相云汝等诸人切忌错认定盘星僧问如何是逈出黑山鬼窟一句师云石压笋斜出问如何是不犯化门一句师云崖悬花倒生问如何是衲僧本分一句师打云者里检点得竺风慎禅师法嗣桐城慈济憨幢惺禅师姑孰鸠玆毛氏子年十六参金山天涛和尚问生死事大话机不契造夹山礼丽杜多于首座寮遂求薙染是冬受振南和尚具足戒年二十参竺风慎于投子巾瓶九载方脗合授受洞上源流未几遂继住焉清明祖堂上供赵州曾此访同流今日何人识卖油回首夕阳坡下望荒烟蔓X草不胜愁大同当日谓赵州只识卖油翁且不识投子惺上座则不然赵州只识投子究竟不识卖油翁要见卖油翁么柳暗花明风物好小斋无事足淹留解夏小参秋初夏末诸兄弟足比飞蓬了无系投子堂中人不多规模特与诸方异以大圆觉为伽蓝以悟为期无改易即教万里无寸草未许脚跟轻点地虽然如是须知增上慢人不在此例毕竟如何荆棘林中容不得无事界中闲位置道揆守禅师法嗣金陵灵谷玉潜璞禅师浙江乌程沈氏子解制上堂九十日期风不摇草不动前面案山后面靠山石头大的大小的小松树长的长短的短出大经卷于一微尘湖海禅流十方共集观音依旧净瓶势至别开生面灵谷今日解开布袋头百城烟水五十三人一任东南西北小参举一僧问三尊宿云二龙争珠谁是得者一曰得即失一曰老僧只管看一曰谁是不得者师云得即失夜短睡不足日长饥有余老僧只管看易分雪里粉难辨墨中煤谁是不得者含元殿里更问长安师住灵谷十载干隆丁酉六月初七示寂世寿五十一僧腊三十塔于本山之西麓青原下宗镜十一世敏修毅禅师法嗣润州焦山碧巖祥洁禅师池州青阳人自幼喜趺坐祝发于金陵清凉闻弁山法道之盛往受具焉至黄X山礼中州和尚看父母未生以前话久无所得过焦山参敏修和尚修问甚处来师云黄山修曰曾到天都峯么师云若不到即不来也修曰将得黄山松来否师云早巳呈似了也修曰脱空妄语汉参堂去一日放参后师问既是万里不挂片云为何青天也须喫棒修便打师即豁然及修赴弁山之请命师继席结制上堂红炉大启选佛场开无论是凡是圣一齐拶入辊作一团镕作一块期以九旬为度果能于威音那畔更那畔转得身来方可向毗卢顶𩕳上扬眉吐气不妨拈乌豆换人眼睛于赤肉团上剥人汗衫事虽恁么事人须恁么人诸兄弟还信得及么卓拄杖云选佛若无如是眼宗风那得到于今住弁山上堂佛祖关棙壁垒精严当机一着透骨彻髓不见四祖大师道百千法门同归方寸河沙妙德总在心源若也如此见得倾湫倒岳只在鍼锋跨海擎天不资余力今日山僧略借诸祖威光敢与诸人通箇消息且道是箇甚么消息携得海门一滴水洒来弁岳四时春干隆三十年师复主焦山乙酉八月朔示微疾至初七日天未明闻啼鸟声起坐沐浴索笔书偈曰去年八月初七来今年八月初七去海云楼外木犀香林鸟一声天欲曙掷笔瞑目而逝世寿六十三僧腊三十五茶毗建塔于五州山扬州平山拙樵坚禅师徽州歙县吴氏子遂之栖霞落发慈应秉戒首参敏修毅值庭梅大放毅曰汝识X此香乎师曰味不雷同毅曰不同在甚么处师随颂曰无树枝头花正开灵根透处绝尘埃无香无色真奇特者段风流说不来上堂山头翻白浪海底起红尘会得箇中意铁船水上行上堂至道无难唯嫌拣择把住放行云腾雨致拟议思量徒增意识不意识杨岐驴子脚三只润州焦山铁机印禅师上堂僧问如何是本分事师曰巧不如拙僧曰谢师答话师曰谁教你恁么僧拟议师曰且去乃曰盘山道心月孤圆光吞万象光非照境境亦非存光境俱亡复是何物洞山道光境未亡复是何物若论如来禅盘山不道全无若论祖师禅洞山亦未梦见争如焦山者里三诏洞烧丹井羲之崖𢉉鹤铭双峯阁不波亭青玉坞海棠屏且道是心耶境耶俱亡耶未亡耶若人检点得出始知巧不如拙扬州平山竹堂祥焸禅师上堂祖意教意胡饼呷汁洞彻元微眼中着屑到者里直饶三世诸佛累代祖师天下老古锥有口只堪挂壁何故水流㵎底太忙生云在岭头闲不彻润州焦山祥云果首座因僧入室师问汝是甚处人僧曰江西师曰庞公吸尽意旨如何僧曰当初只嫌茅长短烧了原来地不平师曰上座脚跟未稳僧曰谢师证明师便打得一善禅师法嗣X京口乳山广仁祥能禅师本郡陈氏子礼得一善得度造夹山圆具遍参诸尊宿一日随众灌禾登车踏水蓦然打脱桶底归呈偈曰昔年寻劒事徒劳八字眉分眼上毛蓦地踏翻关棙子胸中流出自滔滔善曰犹欠棒在师曰和尚自喫善拈拄杖师转身便出善颔之上堂独坐幽篁里弹琴复长啸深林人不知明月来相照横杖于膝作弹势云诸仁者闻么琴上无絃曲知音自古难踏破天下人草鞋足不出户截断天下人舌头话不出口殊不知狭路相逢岂为知已从门入者不是家珍击香案一下云向者里得箇入处恰好全收珍藏异穷子之疾驰道到宝山无化城之暂息能上座恁么道且喜没交涉顾左右云丈夫自有冲霄志莫向他人行处行师登大殿僧问如何是入门一句师云磬口仰天钟口俯地僧罔措师云大扣声大细敲声细师生于干隆丙辰正月十三日至乙巳三月初一日示疾全身塔于乳山之阳玉潜璞禅师法嗣金陵灵谷祇园绍禅师池州铜邑余氏子母吴氏年二十五礼九华之天台真如菴洪渡师祖出家复投徽歙黄山云谷寺介菴和尚圆具徧参知识后受玉潜印记出住六合之长芦九江之龙池小参紫金山石头块块是精金美玉解珍重者惟有白云儿常能守护庭前八功德水滴滴是醍醐上味解吞吐者X惟有竹管子得些受用其余光摇玉带向音空堦五月松风凉生殿角流觞曲水玉级五层诸仁者日日喫灵谷饭入灵谷室切忌眼横鼻直自瞒瞒人良久云没机用汉直饶恁么去何日得有恁么事贴单结制藂林古例贴单诸方旧规正恁么时直饶临济德山且居门外云门赵州拈过一边何故好汉不用多一箇是一箇复呈票云举起字义炳然免得当面错过青原下宗镜十二世碧巖洁禅师法嗣润州焦山济舟澄洮禅师湖广武昌梁氏子号洒然依报德寺慈云师脱白受具归元寺杖钖游方参碧巖之龙华作第二座巖问堂中事作么生师云太行山下贼南岳岭头云巖云更别有么师云一段鸳鸯锦霜刀剪不开师服膺三年从巖主焦山闻江涛声彻法源底偈曰醉骑白鹤上扬州梦绕笙歌十二楼酒醒眼开浑不见长江今古向东流巖阅之方脗合解制十五日以前客帆当槛落江鸟背人飞十五日以后觅火和烟得担泉带月归正当十五日动用扬古路不堕悄然机其揑聚也星驰电卷海竭山崩其展演也光风霁月海晏河清若能掀翻鸟道截断玄关逈超阶级不落有无向此转得身吐得气一任定光招手于金地智者点头于江陵只如二具不涉又作么生青山横谷口绿水绕江干衲子须珍重春X风透骨寒上堂摩尼珠人不识如来藏里亲收得六般神用空不空一颗圆光色非色永嘉此语大似不会洞宗金针玉线之功正偏回互之旨今日焦山亦有举似摩尼珠谁不识竖穷横徧无伦匹六门昼夜放光明辉古耀今囊空色设有箇汉出来索取摩尼珠焦山如何抵对遂展两手下座师三主焦山一住弁山无不以本分事接人晚年多𠻳庚戌秋逾甚八月初十晨起沐浴更衣众请说偈师笑曰拄杖子早巳分付了也何必临行而更饶舌翌日遂逝塔于黄山之麓侍读学士茅元铭为铭其塔拙樵坚禅师法嗣扬州平山秋浦澄朗禅师至平山参拙樵久向高风趋师一鑑山目视之曰汝犹带苞苴在师曰若有即不来也山曰前村烟浪里别有好商量师礼拜而出解制示众从前牢关把住水泄不通今后鞭杖放开重门大启其把住也驱耕夺食休来瞬目扬眉其放开也奖爱怜婴饶汝转身吐气正当今日尽十世古今统无边剎海总是汝诸仁一具旧阁闲田汝欲往东弗于逮也在里许往西瞿耶尼也在里许乃至兜率内院色究竟天也在里许自余乌石岭望州亭庐山五老峯天台石梁桥无有不在里许者诸昆仲只如古人吹布毛一事又作么生乃拈拄杖云扶过断桥水伴归明月村铁机印禅师法嗣X广陵大圣允超澄轮禅师上堂咄咄金刚脑后三斤铁油油细抹春风滚绣毬也不咄也不油一箭落双鵰原是栅中鹅竹堂焸禅师法嗣京口五州山无言澄天禅师据室三世诸佛累代祖师阐大机显大用为法为人选佛选祖一段秘密公案巳被过量大人註脚了也广仁能禅师法嗣京口乳山万寿中诚智禅师盱县梁氏子过京口乳山闻梵音有感依广仁能禅师得度往池阳九华圆具江浙间历参宗匠上弁山依济舟洮三载飘然而返是夕禅窻闭雨能问得箇甚么师呈偈曰扑落虗空碎平教大地沉可怜蕉叶雨滴滴故乡音能颔之后命继席上堂片雪轻飞大冶炉不劳更下死工夫明明拈出当阳看原是衣中旧日珠挥拂子云者里觑得本自圆明那边放下了无障碍向上一路踏翻直下一机轩豁既无四宾主可分何有五君臣可序只得驱泥牛而出海春耕红破落花谿跨石马以朝天晓踏绿开埀柳陌三世诸佛到此进步无从历代古锥只好退身有分祇如不涉进退一句作么生道震威一喝云击碎寒潭月痴猿何处窥青原下宗镜十三世焦山济舟洮禅师法嗣润州焦山担云清镜禅师姓吴氏嘉兴海盐人少为X诸生能诗尝过金粟阅大般若经至如来所说十八空有省即舍家室祝发于海宁庆善寺受宝华山浑律师戒参焦山济舟洮和尚见一切殿宇禅堂皆可记忆如宿世焉人亦异之示众举三祖信心铭云至道无难维嫌拣择但莫憎爱洞然明白又举五祖先为破头山中栽松道者尝请于四祖曰法道可得闻乎祖曰汝巳老脱有闻其能广化耶倘若再来吾尚可迟汝师云大小祖师恁么说话且道是拣择耶非拣择耶是憎爱耶非憎爱耶今请诸兄弟批判一上看倘若未能山僧即为批判去也卓拄杖下座示众良医之门足病人炉鞴之所多钝铁焦山者里无禅可参无法可说无金刚圈与人跳无栗棘蓬与人吞一任弄无星秤子于不波亭上两脚踏翻生死海唱无生曲于三诏坊前一身挨过是非关偶尔磕着自然粉碎了也设有箇日午打三更面南看北斗底人到来但向他道参乎吾道一以贯之即今还有知宣尼落处者么润州焦山巨超清恒禅师桐乡陆氏子自幼能诗投海宁庆善寺脱白造隆觅岫雯律师圆具因阅坛经不思善不思恶语知有宗门中事即登焦山参济舟洮济问何处来师云浙江济云曾过浒墅关么师云曾过济云把将公验来师无对自此亲炙数载得蒙印可干隆五十二年遂继焉解制小参春风渐和春日渐长时节若至其理自彰龙潭吹灭纸灯德山X隔江招手雪峯九上洞山玄沙𡎺破指头以至鸦鸣鹊噪无非时节因缘便可洞明者事今当九旬期满圣制圆成山门头布袋阿师呵呵大笑且道笑箇甚么人说今年胜旧年上元定是正月半佛诞上堂麻三斤总没交涉干矢橛货真价实三十二相殿里底横三竖四杖林山下竹䈥鞭七长八短下兜率降皇宫妄想执着覩明星成正觉执着妄想城东老母不欲见赵州老汉不喜闻丹霞烧取舍利云门一棒打杀仔细检点将来却是汾阳道的结夏小参焦山今年结夏两袖清风依旧心将江水俱清人与绿杨共瘦来者湖北湖南住者山东山右犀牛扇子一人一把梅花纸帐月明如昼兴来时竹里高吟山鸟惊云起处窻前落笔龙蛇走非仙非佛亦经亦呪有人蓦地相逢一时识也难透若问此中消息正是楝花时候毕竟作么生卓拄杖云究正源略集X卍XXX正源略集卷第十六天台嗣祖沙门国清达珍辑南岳下三十九世天翼翔禅师法嗣潭州大沩藏庵锋禅师武陵罗氏子上堂举一不得举二放过一着落在第二栽松道者求寄宿面皮X厚多少碓房俗汉上江舟未跨船舷好与三十棒迷时师度悟时自度大小祖师乘风而过寄来三瓮酱要你添盐收来一面镜自照觉丑扶起黄檗踏倒水潦一棒一条痕一掌一握血到此田地堪报不报之恩卓拄杖云人归大海方知贵水到潇湘一样清奎章平禅师法嗣徐州草堂允中会禅师解制小参把住泥牛畊夜月放行木马撞春风以杖横肩云海濶从鱼跃自南自北自西自东普润济禅师法嗣苏州珠明谛修本禅师浙江嘉禾王氏子母梦曼陀罗华投腹而生年十三薙染一日阅楞严七处征心有省即参普润济之普明亲炙数载得受信拂出住苏之珠明以堂弟光贤为徒竭力相承废复新而幢复建上堂终日拖犁拽耙耕种自家田地文章佛法全无信口麤言细语但看新珠明摇唇皷舌说青道黄东山溪接西山水南院花开北院香所以法无定相遇缘即宗佛佛于此授受祖祖于此相传世尊拈花迦叶破颜微笑达磨面壁神光断臂安心黄梅夜遁九江驿还把橹临济建黄檗宗旨天童起太白家风者里明得何妨平步青霄其或未然珠明今日失利潜修悦禅师法嗣成都昭觉守仁定禅师湖广德安陈氏子上堂要X知此事如干将镆鎁虽遇佛祖难与争锋世智辩聪近傍不得昭昭灵灵迷瞒不住无事甲里坐守不得始是一切无碍底汉子尘尘开道眼处处不覆藏其或未然道业未成空白首大千无处着羞惭示道魁禅人须向离名离相处承当勿向笔尖舌尖上探讨虽是无迹无影又却有凭有据但非思量分别之所能及若从虗拳指上生实解正是水底捞明月且问阇黎如何是你直下承当底意旨魁拂袖便出师云也须珍重始得四川昭觉自光月禅师衡州李氏子小参九旬把住脚跟不容纟系毫走作箇箇骨头皆换人人皮肤脱落铁牛卸却鼻头绳纵横自在无束缚婬房酒肆剑树刀山天堂地狱任大步以逍遥惟高怀而廓落只恐不是玉是玉也大奇设遇黑面老子打算饭钱又且如何盲龟趁月天涯跛鼈追风海角起七小参七昼七夜万缘放下人境双忘寸丝不挂忽然㘞地一声擡眸看见天下峄岫旭禅师法嗣宝应一粟霈沧霖禅师本城汤氏子年十八投峄岫和尚出家依文律师受戒首参振一宗次归一粟受本师衣拂遂继席焉请佛上座小参即此是佛错即此非佛错一粟祇得将错就错何以故本来无位次今日强安排休林岫禅师法嗣X嘉兴圆通心如静禅师平湖金氏子投万年休林大师出家小参金鎞刮眼里翳尘全凭妙手丛林转纲纪法令须是其人一大藏教是箇切脚且道切箇什么犀牛扇子匝地清风于此互作主宾成就不思议化人人亲证摩醯眼箇箇洞明正法轮山门圆通门户泼天大开师子嚬呻须待伊来且道伊是阿谁喝一喝拽杖便入长庆安禅师法嗣无钖南禅静荪慧禅师吴门程氏子幼投本郡法华纯白和尚薙染造云林巨涛果受具徧参诸方首谒憨初澹如诸尊宿次造南禅参长庆安得蒙印可后继席焉干隆甲辰退隐苏之支硎山法音精舍有禅宗心印行世佩璋璜禅师法嗣庐山瞻云素芳华禅师上堂昨夜抖擞肚肠思量一夜作一首不落法身颂子今日举似诸人拈拂子云甲子乙昼双只角麒麟丙子丁昼中午现明星庚子辛昼独户出羣英壬子癸昼三週庆百岁惟有中心戊子已不敢动着动着即祸生乃吐舌云忙把琵琶半遮面不令人见转风流大晓彻禅师法嗣杭州天长天涛云禅师嘉定王氏子弱冠依豁崖和尚剃染受具后徧参南北宗师及见大晓彻印可继席香林金山天宁小参过得荆棘林尚非是好手X何况死在平地欲指你一箇路头怎柰我王库内无如是刀若总不恁么露柱灯笼呌屈有分事不得巳造箇口业甘心堕拔舌犁耕击竹篦云钱塘江上桃花水苏白堤边杨柳风小参花枝烂漫燕语呢喃妙吉祥眉毛拖地阿逸多鼻孔撩天惟有东村王大哥耳卓朔头鬔松不见天空地濶不知春夏秋冬终日饥餐渴饮唤瓮作钟水底嬾捞明月虗空好捉春风任他昼夜滔滔水今古奔流不向东小参三界无法一性圆明四大本空六窻虗静三藏十二部故纸一千七百则葛藤提起也风行草偃放下时海晏河清白云山谷原无我黄叶飞空岂有心师末年退隐山阴善福菴丙戌冬示疾众请医师却之众请偈乃笑曰无偈便死不得耶起坐如常至腊月十九日吉祥而逝茶毗顶骨不坏塔于镇江丹徒之南岗金陵佛国湛海宗禅师贵州人小参西来意古佛心昼见日夜见星门前春水连溪绿屋后青山色更新灵云见桃豁开正眼香巖击竹磕破顶门会则途中受用不会则世谛流布小参翻天关展地轴红炉焰里六月冰生赤日光中三伏冻冽露柱灯笼昨夜三更与墻壁石头商量箇事引得舜若多神从空跃出侧耳偷聆问讯蒲团上瞌睡汉也是眼见如盲耳听若聋早参霜风开户牖寒气上蒲团骑牛觅牛的打入荒草抱贜呌屈的转见不堪香林此际拨转干坤廓清海宇据欵结案去也以拄杖旋风打散X塔于月潭祖塔之旁镇江金山江天沧洪注禅师晒藏小参牟尼珠人不识如来藏里亲收得现前六柜无非如来藏牟尼珠毕竟在那一柜众中还有点得出者么若点不出金山不惜狼借不妨对众打开一任识取卓杖云急着眼金陵香林妙严隆禅师早参陀罗尼法神妙章句观音普门圆通妙旨包括三藏顿超十地教外别传无字经偈信受奉行诸弟子回向无上佛菩提跛鳖肓龟跳梵天稽首的依苏悉帝解夏安居禁足体遍十方游山玩水了无踪迹至于秋清月朗暑退凉生普天佛土遍地禅关伶俐汉就此承当箇中人全身放下更有奔南走北者好与三十痛棒早参日食三飡夜眠一觉神通妙用无不具足更问如何若何痛棒一顿打出且道香林还有为人处也无良久云知恩者少香林碧云宝禅师上堂祖师印铁牛机印泥印水总全非其他向上向下末后最初是甚热碗鸣声今日山僧终不抝直作曲幸尔诸人箇箇眉横鼻直虽然如是非非想天有几人脚踏实地金山江天超宗荣禅师上堂拈拄杖云俱胝一指头一生用不尽江天一橛头且道几生用得尽若识得一指头便明得一橛头明得一橛头德山临济是他奴历代知识天下老和尚莫不总被他穿却鼻孔X且道山僧呢卓一卓云年来无力赖伊扶常州天宁定悟诚禅师本郡阳湖人于五峯山绍隆寺出家上堂举楞严经云见见之时见非是见见犹离见见不能及坐得眼中火出走教腋底汗流大地有同参目前无异路途中受用的但能水草浑无欠终日骑牛且觅牛常州天宁扶功明禅师本郡周氏子年弱冠投修善庵净玉师脱白依金陵报恩圆具遍历诸方后参大晓彻遂受记莂干隆丙子继席天宁乙未春说菩萨戒竟沐浴更衣而逝凡上堂小参不许记录故无传焉世寿五十九塔全身于寺之北埜常州天宁纳川海禅师上海徐氏子依隆觉敷律师受具遍参名宿后参大晓彻之天宁为火头一日大问如何是万法归一师以火叉呈之大云一归何处师云烧火满灶红大云火尽灰飞时如何师云佛眼覰不见大颔之常州天宁德洪圆禅师本郡李氏子髫年阅法华经止止不须说我法妙难思有省便投天宁脱白圆具后参大晓彻亲炙数年方脗合继席天宁凡上堂小参不许记录一日告众云三心不得四大无家便入寂自闻悦禅师法嗣吴陵三昧见彻明禅师金坛丁氏子解制小参火炉边煅来的铜头铁额霜雪里拣出的玉骨冰心既X然时至理彰不免放一线道南去北去东去西去浓阴不减来时路添得黄鹂四五声据室九龙溪口叮公桥头有一句子明历历光烁烁诸佛覰不见列祖梦不着明上座拈起也百谷风生放下也千江水肃蓦喝一喝云天上有星皆拱北人间无水不朝东法南胜禅师法嗣常熟普仁一轮月禅师上堂荆棘林中插足须是其人虗空背上游行法轮大转尘尘剎剎普现威光物物头头全彰正眼破沙盆大家扶起无文印信手拈来不作奇特商量亦非玄妙解会若能直下无私便见辉天鑑地喝一喝常州商山恒悟际禅禅师宜兴许氏子开炉上堂天之高地之厚沧海之深广品物之不齐高悬古镜列万象于台前横按镆鎁截羣机于句下若夫透脱一路累他达磨眼睛突出弥勒口门笑破千手大悲摸索不着大智文殊测度不出只有街头石敢当风吹不入雨打不湿守獃獃地却较些子虽然要悟则易要迷则难火炉头无宾主话总不许动着若动着则祸生正宗道禅师法嗣江西瞻云万云岫禅师上堂三日巳前在后堂寮未曾减一丝毫三日巳后据方丈位未曾增一丝毫不增不减前后际断直下踢倒人我山竖起智慧幢不被名相转移不逐时节迁变东涌西没随缘自在X是乃诸佛菩萨同得阿耨多罗三藐三菩提是名无诤三昧说戒上堂向上一路千圣不传而佛佛同证宗乘一唱三藏绝诠而法法全彰道远乎哉拄杖头孤逈逈纵横得妙圣远乎哉眉睫上圆陀陀杀活自由所贵当人直下搆去则透顶透底无欠无余说什么一不杀生二不偷盗不消咳嗽一声百杂碎也其或立功勋存知见则波罗提木叉谁敢动着一丝毫何故修证即不无染污即不得德山海禅师法嗣钱塘盐官荐福秀崖春禅师上堂拟心即错动念即乖直饶火炉头会得无宾主话也只空费了许多浆水钱稍知原委底着着有出身之路化钝铁作良金镕顽铜成法器妙手虽彰归根得旨犹未许在且道荐福具何眼目果宏德禅师法嗣江西头陀微彩星禅师入院四山围绕楼阁重开入门一句不用安排喝一喝便入佛泉安禅师法嗣京都大觉月天宽禅师上堂豁开户牗万象历然明头也合暗头也合因甚世尊三昧迦叶不知一步较易两步较难纵然劒刃上横身冰稜上走马只解瞻前不解顾后且道誵譌在甚么处良久云无人知此意令我忆南泉中秋打开普光藏吾无隐乎尔有权有实有照有用木樨薰破山谷鼻孔正好修行X正好供养直饶拂袖便行王老师犹少机关在立春僧问如何是道师云如何是道僧云问大道师云此去京都六十里云学人会也师云犹隔九关在乃云冰河焰发碓嘴花开黑漆拄杖生头角不萌枝上吐奇葩木童岭上歌无尽石女溪边笑转赊且道笑箇甚么不解风从何处起吹开无数白杨花晚参清秋气爽西风急吹破虗空露一窍灯笼扬声露拄发笑且道笑箇甚么良久云手执夜明符几箇知天晓呵呵粹如纯禅师法嗣京都觉生彻悟醒禅师参万寿纯有省受心印首住广通足不出寺十五年凡求指示者以寸香为度后奉命住觉生寺道益高而望益重起七佛性谁无佛性谁有三齩不见骨一举四十九师子野干鸣野干师子吼咄咄咄夜半日轮红面南看北斗解七举禅板云蒲团坐断古今脚跟踏结佛祖火炉头不容片雪长空里任布重云恁么是去变大地作黄金供养上座如其不是喫水也须防噎须知悉达太子夜覩明星见大地众生齐成正觉大似弃海认浮沤调达老堕身在地狱如比邱入三禅乐也是乞儿见小利大力魔王当时若解道箇我待众生界尽乃至无有众生名字亦不发菩提心却不妨始终丈夫广额屠儿放下屠刀便了更说甚我是千佛一数好人不肯做定要屎里卧虽然山僧说却说得一丈行X尚行不得一尺山僧固不肯诸子诸子尤不肯山僧且作么生置禅板云得饶人处且饶人闻学禅师法嗣杭州天目旅亭会禅师嘉善张氏子参东鲁法师令看东山水上行话遍参十载一日在崇福禅堂闻雨声打失鼻孔乃趋见闻学定机缘相契遂记莂焉上堂半生抱拙水云乡自觉冰霜巳惯甞今日惭惶继祖席了无一法可商量既无一法商量作么生与诸师趂箇时节好云迎哓日无物不风光佛诞小参身口意清净是名佛出世身口意不清净是名佛灭度正当恁么时还有释迦老子么良久云从今丑恶难遮掩路上行人口似碑在权衡禅师法嗣方塔平川舟禅师上堂拈拄杖云竖穷三际而无内含褁十虗而无外入一微尘而非小盈满六合而非大复举善财入弥勒楼阁因缘师云弹指一声善财便得入重重楼阁适来山僧挝皷陞堂汝诸仁得入也未若未得箇入处应须得箇出处始得或有问学人入也未入何云出耶向伊道待慈氏下生更为说破小参云散长空净崔巍万八峯声声紫燕语拟欲寄飞鸿者是我在老人寄示语也此四句中有一句全照全用全纵全夺若人检点得出参学事毕天慧彻禅师法嗣扬州高旻了凡圣禅师浙江海宁薛氏子与友人张X永昌往衢州居洞复投慧初和尚薙染永昌名世空同师参方夜坐石城桥上遇游侠三四人以铁棒打师曰好和尚不打坐打坐不是好和尚师闻觉有所入后参崇福怡然和尚时天慧彻居首座征竹篦子话师云摩醯首罗三只眼座云𨚗箇是正眼师喝一喝一日覩露柱便知情与无情悉皆成佛即呈所得座云子大事了毕矣遂付衣拂解七小参一期之中九七之内言不盖覆语不囊藏倘获知音将大海来盛取大海去也知我法门有如此广大如此坦荡若是持钵盂底汉焉知他家笊篱大小杓柄长短蓦拈拄杖云能有几人不唤作拄杖卓一卓又能有几人唤作拄杖掷杖归丈室起七古之今之若佛若祖检点将来不无三错第一错不合投师出家第二错不合参方行脚第三错不合打七参禅若免得者三箇错字不妨横眠倒卧鼓腹讴歌倘或竚思停机高旻与诸人将错就错去也击禅板云起晚参大尽三十日小尽二十九会得箇中意面南看北斗拈拄杖卓一卓云是大神呪是大明呪是无上呪是无等等呪拄杖卓着方砖因甚东海龙王头疼复卓一卓云一雨普注早参三岔河畔有一物竖穷三际天中塔下有一物横遍十方更有一物在洋子之北欧公之南名喧宇宙声振大千且道是甚么物设或道得大有我在早参昨朝入城行路辛苦夜间一觉直至五板忽然醒来忆得无梦无想主人公在甚X么处话特特举似诸人仲冬犹寒恭惟大众万福早参春风如刀春雨如胶尽大地人在泥水里头出头没惟有赤肉团上无位真人略较些子蓦召大众要知临济大师落处么遂展手云一夜落花雨满溪流水香解夏壁角头破草鞋𨁝跳塞却金刚神鼻孔若人识得千里同风其或未然山僧为诸人说箇道理譬如饥人欲米而得其柴动用一般未免难以救饥如病者欲取黄连而得名品菓物虽甘美未免不能疗病如行人欲朝北阙而往南走劳苦无异未免愈走愈远遂喷嚏云还我草鞋钱来小参行年五十六命穷真薄福虽有几亩田夏秋不成熟争柰仓一空搜寻无积蓄坐对此浮图但能饱众目欲倩金刚王担入市间鬻金刚亦云饥闻言自颦蹙何如卖山僧皮骨无多肉大众忽停飡待声同一哭诸人且勿哭山门书问头转语人必速师于干隆丙子五月七日示寂世寿五十七僧腊三十三塔于镇江七里店之石壠扬州兴化资福慧皎清禅师中州人参高旻示以本来面目话力究有惺呈旻曰丁一卓二放三抛两本来面目伸手见掌旻云洞山道麻三斤又作么生师云口开便见喉眼闭多言梦一日十二时时时作客送送到劳劳亭无聊抱絃弄旻曰未在更道师云忽然打破沙盆露出家常茶饭多吞不尽少吐不尽这回端不揖檀𨚗旻大喜曰此子慧性过人举以首众X小参文殊普贤说理说事错德山临济行棒行喝错将错就错下箇註脚就地书箇心字悬空书箇必字有人过此两关际清替他下涅槃堂倘或未然粒米寸丝也须仔细上堂破常住却有三般物一曰空心菩萨二曰折脚香炉三曰无烟火灶僧问云如何是空心菩萨师云内外一如如何是折脚香炉师云动着便倒如何是无烟火灶师云轻易烧不着僧云恁么则与古佛同参也师云上座三寸甚濶僧一喝师亦喝僧连喝二喝师休去来日见僧云昨日何似今日僧便喝师云者一喝落在甚么处僧无语师震声一喝云咸水粯子饭从你喫临济四宾主未梦见在一日索浴更衣正坐书偈云有佛处不得住老僧罪过无佛处急走过老僧罪过不然获罪于天无所祷也老僧罪过毕竟如何横案竹篦云来时无口去时无鼻掷笔趋寂塔于刘埠之西钱塘大雄山崇福晓峯良禅师江西安福郭氏子八岁礼腾𦦨公薙染年十九纳戒于吉州龙须山遍历诸方无可意者闻高旻钳鎚严密往参得旨后晦迹于吴门无出世意同门霈公坚挽出住崇福解夏示众江海之逝岂栖迟于芳藻云汉之飞未饮啄于清流祇恐不是玉是玉也大奇崇福三十年前讴歌之野老惯趋栖巢之渔父三十年后总不恁么何故蚁子自来腥处走示众他人行处我不行他人住处我不住不是与人难共合从来缁素要分明山僧X昔日挑担懵慬出来撞着箇无鼻孔汉添得一担颟顸东触西触忽然桶底脱落始知善财童子学心经从来不识元字脚而今仔细思量更有一箇难处且道𨚗里是难处摇手云不道不道扬州宝轮霈霖源禅师湖广陈氏子丱岁出家闻谷中有声勐然大彻小参登山到顶也入水穷源也一九二九三九寒彻骨且道生机一路在甚么处咄云绝对绝待无在不在匝地普天顶光三昧南北东西一场庆快若人伫思停机辜负明州憨布袋上堂五千四十八卷破烂故纸拈放一边一千七百箇陈年滞货置之勿论乃拈拄杖云拈新条行正令直得羣狐灭迹魔外潜踪东京相国寺里西廊下石狮子𨁝跳上三十三天触着帝释鼻孔新昌石佛汗流如雨惊得石敢当有鼻无嘴连声道箇吽吽吽乃喝一喝曰无毛鹞子扑地双飞汝等诸人要知三玄三要落处么下座解夏腕头无力龟毛绳缚得虗空紧峭肘后有符兔角杖点得碓嘴花生无位真人不须把住自然教伊进不得退不得变作露地白牛趁亦不去若是东触西触犯他国王水草总不干宝轮事何故源长老信亦不立早参嘉州打大象不是得力句陜府灌铁牛不是亲切句西河弄狮子不是转身句日观峯头覔的不是最高句大丈夫语不离窠臼焉能出盖缠卓拄杖云击碎壶中日月掀翻劫外干坤有语非干三寸舌能言岂是一腔心阿呵呵X好大哥风流不在着衣多结夏开无须锁未为好手挽虗空结方是作家勐虎舌上书字烈𦦨光中喝釆拈起栗棘蓬倒着金刚圈举着帝释惊心击着二乘胆丧薰风自南来殿角生微凉若起丝毫佛见法见宝轮不用神力二铁围山自入去也卓拄杖云以大圆觉牛脚马脚为我伽蓝瓜篮菜篮安乐广修圆禅师上堂拈一茎草作丈六金身不难拈丈六金身作一茎艹不易忽有人出来道也不难也不易饥来喫饭困来睡山僧向伊道箇未在何故儱侗禅和如麻似粟安乐做处也要诸人共知即起身云急着眼觑遂翻一觔斗归丈室金坛东禅道菴参禅师江南常州武进童氏子上堂长坐不行之人提脚不起顶𩕳上好与一拶长行不坐之人放脚不下脚板下好与一锥擎拳瞬目之人疯气缠染更与三十痛棒何故劒为不平离宝匣药因救病出金瓶小参七窍凿开混沌死智者过之九乌射尽干坤黑愚者不及作么生得恰好去以无所思心得大自在力丹阳嘉山隆庆维圆勉禅师闽之汀州宁化徐氏子示众居一切时不起妄念空山无人于诸妄心亦不息灭水流花开住妄想境不加了知点即不到于无了知不辨真实到即不点恁么也得不恁么也得山僧无固无必石巩陈迹华亭故态吾不为也有心用处翻成错无意求时却宛然有么有么良久渭水X垂纶得璜便休小参有句无句揭谛揭谛如藤倚树波罗揭谛树倒藤枯波罗僧揭谛句归何处菩提萨婆诃遂呵哈大笑曰昔贤疑案维上座明断了也三世诸佛历代祖师百千法门无量妙义亦不消一弹指竭尽无余还委悉么昔年出岭来今日入岭去只在此山中云深不知处天台省彻悟禅师参天慧彻禅堂供司水职十二年一日举足下单踏破方砖有省大呌曰十二年底十二年底维𨚗问曰十二年底甚么师曰十二年来被鬼迷今日脚踏实地至方丈呈偈曰觑破方砖面目俨然一微尘内洞见大千天曰未在更道师云蚯蚓过海虾蟇上天聪事不真重说偈言天颔之后隐于华顶深处玉树林终身不出南岳下第四十世藏庵锋禅师法嗣芙蓉双峯若呆慧禅师常德宁邑黄氏子结制喝一喝云临济曹洞沩仰云门法眼总被麻三斤缚作一束辊入阿耨达池纵使口如利劒早巳打湿袈裟角只待干矢橛成等正觉方知出头有分山僧见处要望诸人高超物表何以故喝一喝云月落不离天天涛云禅师法嗣杭州天长守约信禅师小参夫子不识字达磨不会禅一卷好心经被箇歪嘴和尚念坏了你还透得X坏处么打一锤一块肿踢一脚一块青因甚么蚊子上铁牛癞士听雷声欲得不招无间业莫谤如来正法轮小参一拳拳倒妙高峯就地拈来土是金一踢踢翻圆觉海滔天波浪浪是水若果恁么天长与你助彩东西南北去镬汤炉炭去劒树刀山去毒蛇头上揩痒去勐虎口里横身去若也滴滴搭搭婆婆诃诃只恐总去不得何也天长从来不与人说妈妈禅金陵西天妙德起禅师号元峰浙江山阴吕氏子年二十投普照老宿出家得戒于杭之天长掩关三载北礼五台遍参尊宿后谒天涛云于金山上堂问答本无交涉棒喝亦然虗设莫问张三李四空悬一天星月复卓拄杖云一二三四五六七入海筭沙徒费力箇中消息报君知弥勒释迦同喫跌小参山僧自小记得四句伽陀不免当阳拈出挥拂子云上大人孔乙巳化三千可知礼也且问诸仁者是甚么义小参论玄宗谈意旨佛祖单提传心印打开宝藏妙无穷得意忘言超智境实无一法与君通万象森罗齐乞命早参禅无可参道无可学世尊拈花早丧灵源迦叶微笑更添病目山僧今日略呈丑拙喫饭穿衣无法可说两箇拳头一对伸出早参有梦有想情尘未释无梦无想天地悬隔坐断两头触处明白直下承当更添阶级拟议思量白云万里师年老退居兴教以角虎双修嘉庆戊午正月十四X日示微疾众请说偈师曰莫污人好索浴更衣移龛坐寂金山六益谦禅师上堂向上一路人人鼻孔撩天各各脚跟点地放行也海濶天空把住也无处回避今日金山也不把住也不放行大家团圞头同说家常话知有的兄弟杓柄短长锅子大小常住日用一一尽知不知有底兄弟柴米油盐银钱使费斋堂茶饭种种现成毕竟作何消受若向三条椽下七尺单前獃獃坐禅如是消受阎罗老打你鬼𦜇臀有分何故金山者里不卖者箇滞货无禅到你参无道到你学顾众云还知金山为人处么去到诸方切莫错举杭州天长海宇清禅师上堂买帽相头看席打令未免取舍自殊朝打三千暮打八百徒尔疲劳天长今日横吹牧笛不犯宫商大家齐唱太平歌合会共欢尧舜日恁么委悉便请承当其或未然不免为诸人直截去也十箇手指八箇叉会得也是揑目生花若不会若哉佛陀耶嘉兴精严性恺彻禅师上堂未离兜率巳降王宫未出母胎度人巳毕恁么会去木马逐风嘶不恁么会去泥牛海底走马子尿壶扫帚畚斗是山僧寻常用底临济德山是干屎橛汝等尿床汉费山僧多少委曲更向者里觅什么羶喝一喝若是丈夫儿不向𨚗边讨嘉兴精严琢三勤禅师湖州德清许氏子年二十八X投云林在瞻和尚脱白后参天涛云命看万法归一话一日契旨偈曰一念回光双眼瞎泥牛裂断黄金索无毛鹞子泼天飞四十九年错註脚陞座一五又一五大地即是土甜瓜彻蒂甜苦瓜连根苦苦乐大家知各自照门户因语识人因苗辩土无是无非有宾有主卓拄杖云会也无山猫不是老虎小参世尊不说说迦叶不闻闻会得箇中意枣子囫囵吞卓拄杖云无端无端小参拈拄杖云有头有尾无病无药眼睛横生鼻孔直落见饭会吃见衣会着现成公案不用造作禾山打皷普化摇铎直饶会得也是络索沧洪注禅师法嗣常州天宁觉性是禅师本郡江阴姚氏子二十岁造宜兴铜官山礼德梵和尚出家徧参诸方次谒沧洪注命看未生前话二年后忽契悟得授印记上堂空手把锄头杀活纵横得自由步行桥水牛不风流处也风流人从桥上过崑崙踏破洞庭波桥流水不流黄鹤楼前鹦鹉洲还委么挥拂子下座碧云宝禅师法嗣嘉兴精严躬颕义禅师小参残春巳过孟夏到来十方聚会选佛场开一箇箇壁立万仞拶破虗空便见尽十方世界是沙门一只眼尽十方世界是圆觉伽蓝身心安居平等性智精严恁么说话大似画蛇添足若是过量人着着有出身之路还有过量人者X么卓杖云泥牛昨夜遭涂炭直到于今不见踪见彻明禅师法嗣泰州慈济湛如真禅师丹徒王氏子据室此是从上祖师断人命根处拄杖子今日在真上座手里即今铜头铁额到此也须一一按过不是与人难共住大都缁素要分明当晚小参秋临数日桐叶初稀木樨香含蕊南亩稻花肥钟鸣东海塔影西溪离声离色未许住泊随声逐色打折驴蹄莫把青州枣错认郑州梨小参水底不须捞月虗空何处着楔一法不见不知正是抱䞋呌屈直饶纯清绝点脱体承当脚跟之下泥水一尺何故万里不挂片云青天也须喫棒大殿丈六金身千丈卢舍那身无边身菩萨量至梵天不见其顶正眼观来尚属戏论金佛木佛泥佛真佛丹霞德山云门赵州各执已见新长老合作么生展具云齐之以礼祖堂不立一尘不舍一法世界本清平何须神臂发断臂安心将病与医致使大唐宗徒行棒行喝了无收煞莫谓家丑外扬贵图授受直截定悟诚禅师法嗣常州聚湖寺顿悟禅师浙江海宁人参定悟和尚印记继席天宁上堂明明明宛如红日照干坤暗暗暗普天匝地不见面也不明也不暗露出金刚一只眼且道金刚眼在甚么处良久云咄纳川海禅师法嗣X常州天宁净德月禅师本郡阳湖人解制小参若人识得心大地无寸土家舍途中若人识得心大地皆是土途中家舍于斯了然不妨登山涉水随处自在挥拂云若向者里停思纵饶经历百城也是赵婆呷醋除夕小参今年遇𨳝增一月寒暑推迁今日毕衲僧巴鼻祇如常摩诃般若波罗蜜解制小参万法归一有佛处不得住一归何处无佛处急走过三月无违青州布衫重七觔恁么则不去也三千里外漫流传上元定是正月半摘杨花摘杨花良久云还识赵州么陞座最初机末后句泥牛吼水面木马疾追风有甚奇特过得天宁门方为好手且道天宁有何长处卓拄杖云直饶佛祖到来也要从头勘过小参今朝五月望旦诸兄一齐云集蓦竖拂子云祖意教意全彰虗空何必钉橛霈灵源禅师法嗣丹阳嘉山中和禅师上堂麻三斤须菩提巖中端坐见吾法身干矢橛万里无云天喫棒克宾维𨚗罸钱赶出文殊师利唤不入门倒却门前剎竿弄猢狲伎俩礼拜归位而立认奴作郎者一队汉箇箇认影迷头嘉山者里仍可法堂前草深一丈不肯将金针度与人何故诸方难见易识我者里易见难识了凡圣禅师法嗣无钖开利化南宏禅师上堂僧问意句俱不到时如何师云描不成画不就进云一种没絃琴惟师弹X得妙师喝云谁是知音乃云菱花才现人境难逃镆鎁全提佛魔胆丧遵寰中之敕握阃外之权斩新条令扫除竹木精灵截断疑根剖出佛祖心印定龙蛇须具闪电之机分玉石必有迅雷之句百尺竿头使人人进步万仞巖上要箇箇翻身众中还有进得步翻得身者么喝一喝云一片白云横谷口几多归鸟自迷巢小参花开树树开桠桠上着葫芦葫芦藤上结冬瓜瓜中五味尽皆全甜如蜜苦如连辣似番椒咸似盐其中一种真酸味相逢难以对人言卓一卓云荐高邮善因最初心禅师生平于道自任室中严峻衲子少有能近者上堂真无妄不立妄无真不生透过两重关犹落第二头所以临济大师云向第一句荐得可与佛祖为师第二句荐得可与人天为师第三句荐得自救不了设有箇出来道不落阶级又作么生但向他道今日不着便维扬高旻昭月贞禅师徐州沛县余氏子幼依铜山洁生和尚出家年二十受具于宏济律师常诵法华金刚致疑奋志参方谒高旻了凡圣参三不是话有省呈所得了曰谁教你坐在者里悬崖撒手自肯承当绝后再甦欺君不得师闻举豁然开悟从兹日益玄奥后继席焉上堂绿阴深处水足草足碧玉阶前风清月白千劫眼不借舌头底万劫舌不借眼睛底璇玑不动寂尔恒通大清国里不是无禅只是无师X一释迦二元和三佛陀其余是什么碗脱坵华严期上堂剖尘出经卷了义绝言诠阿字法门海不隔一毫端良久云风鸣条雨破块朝来塔上铃语碎大方广佛华严经尘说剎说不思议普贤行文殊智楼阁门开三摩钵地顾众云文彩全彰各请自鉴上堂十方国土中无剎不现身昨日雨今日晴马嘶芳草地牛卧绿杨阴渔歌远浦蝉噪高林金沙滩头马郎妇不搽红粉也风流好大哥夜来明月照千谿无限猕猿探深影喝一喝小参夜短睡不足钟声披七条山门佛殿露柱灯笼因我得礼你塔铃邗水妙音观世音梵音海潮音薰风南来殿角凉生甚么处是文殊被世尊摄向二铁围山蓦唤行者浓煎茶来小参扫尽触途滞程顿开不二生涯镬汤为乐业炉炭是安家赵钱孙李大宝法华若起丝毫佛见法见粗拳辣掌不怕戴角夜叉咄突出无师句子当阳独露无遮晒藏经小参举世尊临入涅槃文殊请再转法轮世尊咄曰文殊吾四十九年未尝说着一字请我再转法轮是吾曾转法轮耶师云大小文殊被世尊热瞒一上萸湾今日路见不平要与文殊作主召众云可快将黄面老汉贜物尽搬在殿前青天白日大家露佈一番管教伊转身不及虽然也是为他闲事长无明小参三登投子九上洞山三千里路卖却布单痴狂外边走一盲引众盲达磨不来东土二祖不往西干佛法徧天下谁人不丈夫一尘飞而X翳天一芥堕而覆地拟心即错动念即乖汝等远涉山水皆是去本逐末还委悉么未动脚跟好与三十棒小参拈起须弥椎击碎虗空皷狭路相逢无宾无主释迦不是佛达磨不是祖放出杨岐三脚驴踏杀玄沙一角虎阿呵呵休莾卤若人识得心大地无寸土示众诸人以我有佛法我以佛法是冤家不着赵州七斤衫岂拈洞山三斤麻饥即饭渴即茶终朝随分足生涯惟有一箇决定说庭前娑罗树年年放碧华僧问如何是道师云瓜州远似扬州问如何是禅师云山僧今日劳倦僧便出师云不妨伶利问如何是学人本来面目师云牙齿一具骨耳朵两片皮僧礼拜师曰好箇师僧又恁么去僧参才跨门师曰后面是阿谁僧回首师云业识茫茫无本可据师问僧狗子还有佛性也无僧云无师云汝驴年梦见赵州去在僧问如何是云门北斗藏身意师曰月落寒潭静乌鸡半夜啼僧曰恁么便是否师云不打者驴汉出去师主席三十余年室中严明峻拒不妄许可事亲最孝有养母堂干隆五十年十月七日示寂世寿五十七僧腊四十七塔于江城村之原维扬秋门陈居士喜读佛书偶阅维摩经至文殊菩萨问疾品维摩念言今文殊师利与大众十万余俱来我所即以神力空其室内除去所有乃豁然得薀界空遂诣高旻求入室呈所得旻曰此是薀空未得X性空犹是门外事士云如何是门内事旻曰月落后相见士乃顿悟前非即呈偈曰大地黑漫漫相逢不相识十圣三贤总不知泥牛入海绝消息旻颔之曰且喜得入门也士云弟子从未出何言入也旻曰放汝三十棒遂筑居士轩长谭不二临终前一日辞谢亲旧时至沐浴更衣礼佛端坐说偈合掌谢众而化着述甚多唯一贯吟皆阐不不二之旨扬州哲文袁居士善绘鸡举家茹素参高旻令参谁字半载无入处一日画鸡呈似旻旻曰虽然如活争柰不解啼士曰声遍大千旻把住曰𨚗里是他发声处速道速道士无对自此昼夜力参半夜忽闻鸡呌彻见渊源清晨求证旻曰居士会也士呈偈曰锦鸡啼破玉屏空子夜阎浮日正中情与无情同一舌到头无处觅渠踪旻云到头原不识渠踪士唯然日精玄奥一日唤家僮敷座焚香至午趺坐令请秋门居士话别门至问曰正当恁么时如何士乃画一相大喝一声而寂扬州遯园尤居士未弱冠入泮不信佛氏每见僧心若有物忽舌下患一重舌医皆拱手自知必死闻秋门居士知坐禅可了生死往扣之门一见即推出仍闭却士大疑之遂诣高旻令参神前酒台盘话日夜参究誓不归未几病释然一日欲登厕未及门忽勐省曰从今不受人瞒也即趋方丈呈偈曰酒台盘酒台盘答处何曾在问端大道本来无背向从今不被X舌头瞒旻为之助喜