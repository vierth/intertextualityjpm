宋学士文集宋学士文集序宋学士文集序翰林学士金华宋公景濂自少以文雄一时人不逺数千里求之殆徧扵中国四夷矣其居家所作者曰潜溪集其在朝所作者曰翰苑集潜溪集凡若干卷故翰林承旨欧阳文公爲之序而翰苑集复萃记序碑铭表传杂说釐爲前后续别四集云余甞读而好之浩乎莫穷其所至乃抚卷而叹曰文章经国之要也岂直一艺而巳㢤而与时升降其变不一在唐则宗昌黎韩子在宋则宗庐陵欧阳子韩子之文祖扵孟子而欧阳子之文又祖扵韩子皆所谓杰出扵千百者也在元则宗蜀虞文靖公金华黄文献公亦若韩子之在唐欧阳子之在宋矣然文靖公之放言极论纵横无穷其气𦦨莫敢迫而献文公之不失凖绳卑不可隆而髙不可抑也公起而继之自五经子史靡不通䆒其造理也精其攷事也愽故发之扵文章悉铲近习之陋学者复翕然宗之国朝龙兴遂以布衣登侍从之选歴十余年凡奉诏撰述莫不曲尽其体勒之金石播诸筦絃寔与虞黄二公相后先巳虽然虞黄二公属重熈累洽所以黼黻一代之盛者爲易今国家文运方兴之时将昭武功而宣文徳以新四方之观听使知大明之超轶三五岂不爲难乎大抵先秦两汉以来圣人之经汨扵诸子道固晦而未明也故各骋异同之说以夸耀一世恒病其驳而不纯及宋周程朱子大发其閟是非邪正奚趐黑白之形而后之立言者由是求合于道亦旣无弊矣又惜蓄之无源而徒剽窃陈腐皮离蔓衍之爲工孰知其去古益逺而益抗不亦悲夫呜唿公之文可谓至纯矣正声劲气充塞宇宙星辰河汉山川草木风雨雷电鬼神变化龙跳虎跃虽极瑰诡竒絶之观恶足以喻耶昔公之揔脩元史也余获预编纂之列熟其议论观其仪矩非一日矣故知公爲深而推公爲重輙爲之说如此尚俟知言者于后而非謏其所好云洪武八年岁在乙卯冬十有一月既望将佐仕郎国子助教檇李贝琼序宋学士文集目録宋学士文集目録朝京槀目録卷第一临濠费氏先茔碑徐知俯墓碑景祐庙碑恵州何氏先祠碑忠肃星吉公神道碑铭孙都事墓铭狮子山徐将军庙碑李都尉字辞冯都督字辞卷第二季同知墓铭莆田陈府君墓铭戴府君墓志铭吴郡广记序送李参政之官广西序味梅斋槀序题吴节妇诗后惜隂轩记赠李子眞序怡养堂记钱唐沈君墓忘铭谢节妇传经畬堂记鹰房总管王府君墓志铭赠夏安礼序朱葵山文集序姑苏林君母墓铭送呉仲实还金谿序文右相像賛题张泐和陶诗王宗普像賛卷第三送东阳马生序泉州总管朱公墓铭玄润斋记金陵杜府君墓铭会稽陈君墓志铭莆田方时举墓铭严陵汪氏家谱序平阳林氏祠学记苍云轩铭拙庵记送王文冏序樗散生传南海髙君墓铭方氏谱序太古正音谱严宗奭小传危云林儒賛读书箴卷第四葛孝子诗序周君墓铭敦睦堂记连槐堂铭李疑传题夀昌胡氏谱后赠郑院判序送陈庭学序周知县墓铭栁氏二节妇传番禺蒙氏谱序送会稽金生序遯畊轩记毛德玄传临海方府君墓铭新雨山房记送李生序持敬斋铭眞白堂铭赠张致中序傅㓜学字说题甘氏三友堂文后黙斋铭卷第五长州练氏义塾记林氏诗序恭题御制论语解二章后恭题御制勑符后正心堂铭周节妇传竹䲧幽居诗序静学斋记送允师省母序徐夫人墓铭莆田黄府君墓铭上海夏君新圹铭文真节处士蒋府君墓铭丛桂楼记王指挥像賛苏都事伯䕫像賛景㝎諌䟽序赠浩然子叙引桑仁卿传送王明府之官序宋学士文集目録朝京槀目録宋学士文集宋学士文集卷第一宋学士文集卷第一銮坡集卷第一平江汉颂天命皇帝为亿兆生民主旌麾所向悉臣悉庭𥘉以一旅之师兴濠泗间遂抚淮南平江东攻浙东西下之版图所入方数千里㝎都江左发政施仁戴白之叟垂髫之童涵泳至化皡皥熈熈如承平时于时陈友谅据有江汉之地僣居大号贼杀其主饬脩蒙冲虐駈烝黎如蹈水火不自度力又集蜂蚁之衆直窥豫章三月不觧皇赫斯怒乃召群臣于庭而告之曰陈虏不道敢屡予侮昔者荡揺我边方侵轶我姑熟侦伺我金陵頼尓一二隣臣之力攻而败之予亦亲覆其穴巢中宵窜赱假息武昌子不忍追殱之兾其悔祸以自逭扵天刑癸卯之夏乃复围我豫章是其凶徳无厌自取殄㓕此天亡之时天之明威予不敢不顺唯尔熊罴之臣不二心之士尚弼予以成厥功群臣曰都扵是右丞臣达参知政事臣遇春帐前亲兵都指挥使臣国胜同知枢宻院事臣永忠同知枢宻院事臣通海备厥戎噐简厥师徒以俟七月癸酉上躬擐甲胄禡纛龙江帅楼船数百蔽江而上陈虏大詟解围而逃丁亥与我师遇鄱阳湖之康郎山戊子上分舟师为十二屯命达遇春永忠突入虏阵唿声动天地矢锋雨集砲声雷鍧波涛起立飞火照耀百里之内水色尽赤焚溺死者动一二万流尸如蚁满望无际已丑焚伪平章舟刈戮余二千辛卯复酣战虏将张㝎边素号枭勐上亲御之将士皆死战歴一二时遇春等左右夹撃杀士卒无筭张中矢百余而退潜保鞋山不敢吐气我师亦移据湖口扼彼喉衿列栅南北江岸置火筏中流水陆严戒以候其发八月虏食尽遣舟五百艘掠粮都昌又为我大将所获壬戌虏计穷冒死突出将上趋九江上命诸将一时俱合其大战如戊子自辰逹酉督战益急友谅中飞矢毙于舟中癸亥降其衆五万上命释之不戮一人凯歌而旋舳舻相衔旌旗飞翩不疾不徐委蛇而来万姓驩迎俯伏道左山川草木皆有喜气告庙饮至行赏论功赐遇春田若干永忠田若干其余将士赉金缯有差臣稽在昔曹操治水军八十万来攻孙权而周瑜黄盖败之扵赤壁符坚发长安戎卒六十余万骑二十七万以侵晋而谢玄谢石败之扵淝水然赤壁不过一焚而赱淝水亦不过军乱而奔𥘉未甞大战也史臣且书之以为千古羙谈矧今湖口之捷血战累日天地为之晦㝠日月为之无光山河为之震盪其神功骏烈炳耀铿鍧与天无极较之二国未足多让而歌咏不作非甚阙典欤臣谨备着其事撰为颂词一通以流鸿绩扵无穷以俟太史氏之采録云其词曰天眷有德实惟哲皇肆其神畧以靖冦攘义旄东指罔敢弗恭风烈虎啸云㳺龙长淮既归江左攸属浙之东西树矦置牧乃建国家以奠南服以懐中原以控西蜀蠢尔小丑敢讐大邦集其兇顽锋猬斧螗轻渉我疆以跳以踉亦既剪刘僵骸覆江㳺齐六军直倾其穴释而勿诛俾自惩刷阖胡不然复豕而咥翘其虫臂当吾车辙皇用震怒歴告在廷是决不悛命将徃征尔选舟师尔整甲兵漕尔糗粮各罄尔诚摇光在申夷则之月禡牙江賔皇秉巨钺以誓以戒以速其发纪律精明飊火奋激旟旐扬扬艂艭将将予戈洸洸铠胄明明载怒载厉载飞载飏雄威所吞巳无荆湘既与虏逢大唿冲撃药腾藜礟星流火㦸虐𦦨雷奔巨轰雷噼杀气冥蒙不辨咫尺矢锋所贯什伍聮聮纵横交纽命陨弗颠攅桅凑颿笋束猬编流尸塞川舟行弗前虏魄既禠扶创而逸聚于湖奥仅存喘息我方植栅江之南北火筏在流掩蔽如翼越历四旬飞赱途穷将冒万死以絶其冲我师见之千艣如龙似兎之赱而鹰之促酣战六时由辰达酉仆姑一发殪此酋首贯睛及颅仆若枯栁大憝旣除余不䏻丑逓相告言我诚不振我革我顽我归至仁谁谓培塿可髙嶙峋再拜稽首来降来臣皇曰俞㢤汝俘予受宥汝弗刘予汝父母汝冻予衣汝饥予哺昔何昏迷今始撤蔀奏凯而旋骑吹欝揺形扵乐歌节以镯铙饮至于庙颁赏于朝帛堆其家肉登其庖都人聚观举手加额或叹或謡有声啧啧干戈相寻匪一朝夕自今升平可坐而荚惟皇神武动则克之群䇿尽屈四方式之惟皇寛慈降则释之义声动盪畴䏻敌之惟皇明断遇事即决洞见千里不隔一髪所以西征成此骏烈小大毕朝孰敢肆孽在昔赤壁洎乎合淝事以幸集尚传䇿书况兹之功俊伟赫熹揆古无让可无咏诗臣虽微贱文字是职对扬皇休并献臣臆三代以还用仁兴国皇宜遵行永作民极天降甘露颂洪武二年冬十月十有三日甲戌膏露降于干清宫后苑苍松之上皇帝特敕中官折示禁林诸臣光润如酒凝结如珠肪白饴甘弥布松柯馨烈之气鬯逹左右勃欝淋漓薰太龢天休震动中外叹嗟又明日丙子上御外朝左丞相宣国公臣善长帅羣臣称贺上若曰甘露之降载在徃牒然休咎之徴当以类应朕恶足以致斯卿等尚明为朕言之参知政事臣稼对曰圣人之德上及太清下及太寕中及万灵则膏露呈瑞陛下恭敬天地辑和民人故天不爱道而嘉祥徽显也起居注臣观对曰帝王恩及扵物顺扵人而甘露降陛下诞寛民赋衆庶驩豫底于敉宁神应之臻此故也翰林侍讲学士臣素对曰王者敬飬耆老则甘露降而松栢受之尊贤容衆则竹苇受之今露降于松则陛下飬老之所致也宜以制币䇿吿宗庙颁扵史舘以永亿万年无疆之闻上情存损挹皆推而不居言既巳丞相帅其班以退翰林学士臣濂窃伏自念氐北有星名为天乳若明而润则膏露下焉王者徳格扵上恩覃扵下灵氛充牣秘贶斯甄此天人感应之恒理也钦惟皇上兴自临濠匹马渡江十五年间遂成帝业天瑞育滋不一而足彩霞成鳯卿云聚绣赤乌飞翔白兎俯伏瑞莲并萼嘉禾孕文实皆天之所命非人力所致而自致者今又覩兹圣徴则其徳洞沦冥功成不宰三瑞沓至千休滋彰有不期然而然者矣虽然传有之受命不于天于其人休符不于祥于其仁所以孔子之作春秋祥瑞不书而有年则书岂不以天道玄远难知而人事之为可征者乎皇上以天縦之圣留神至治以得仁贤为瑞以五风十雨为祥视彼前代植金茎以承液夸嘉瑞以纪年者未甞不指以为戒则其英明之识超絶之智卓冠百王为法万世是宜羙盛德之形容播诸乐歌被之管絃以示圣子神孙扵无穷云其辞曰上天降康甘露之瀼扵粲其英纯干发自阳以布扵下方凝扵休祥其祥伊何灵气孔多有甘者液载仁惟泽潜灵是钖诞启皇之德天地相合鸿休翕集厌厌浥匕纷纷宻宻匪随日以食兆厥圣徴如卿之云如景之星如日之重轮冲和氤氲以文我太平惟皇之圣贞符自应不卑而泳不髙而迎茀禄之攸盛惟皇之明贞符尔承不欹而倾不汰而盈茀禄之攸寕休庆之即四国之式有濯厥声耀于千龄龙马賛西南夷自昔出良马而产扵罗鬼国者尤良或云罗鬼疑即古之鬼方其地有飬龙阬在两山之中泓渟深开阖灵气而蛟龙实蔵其下当春日始和物情酣鬯夷人立栁阬畔择牝马之贞者系之巳而云雾晦㝠咫尺不能辨色类有物蜿蜒上与马接盖龙云逮天色开霁视马傍之沙有龙迹者则与龙遇谨其刍菣而节宣之暨产必获龙驹焉粤若洪武四年六月壬寅夏国主明昇以全蜀降献良马凡十而其一色正白乃得之扵阬者身长十有一尺首髙九尺足之髙比首而杀其二尺有肉隐起项下约厚五分广三寸余贯膺络腹至尾闾而止精彩明晃振鬛一鸣万马爲之辟易韀勒不可近近輙作人立而孔上谓天旣生此英物必有神以司之亲撰祝䇿诏有司以牲牢祀于马祖然后敕牧副使臣髙敬囊沙四百斤压之人跨囊上使其㳺行苑中乆之性渐柔驯适八月癸已上将行夕月之礼扵清凉山坛上扵是乗之而出如蹑云而驰一尘弗惊皇情恱豫赐其名爲飞越峯复命御用监直长臣马晋臣绘其真形蔵焉臣濂稽诸载籍汉之元鼎中有神马出渥洼水中马之生扵水者尚矣飬龙之说虽相传扵夷人要当可徴不诬也肆惟皇上以大徳而位大寳日之所出日之所没无不梯山航海献贽奉琛迩者独角之犀来自九真食火之鸡贡扵三佛齐之境其他佹形僪状借借纷纷且不一而足而况兹水产之龙马乎周书有云不寳远物则远人格所寳惟贤则迩人安皇上宵衣旰食日怀保扵小民岩穴之士蒐罗殆尽将图治安如黄虞时其遐荒殊裔珎毓竒产未尝有心求之所以荣光休气洋溢中国仁声义闻充洽八表而龙媒之异自致扵天闲十二之中揆之扵书前圣后圣盖同一执辙也其视贰师之遣黩武穷兵以索诸大宛者果为何如㢤臣濂以文字爲职业际兹盛羙不敢黙而无言谨述賛辞以贻诸后世賛曰天驷荧蛟龙升灵泓澄神马生祥飈瑞霭昼杳冥天一翕聚通精灵龙胡盈凫臆轻竹披耳镜悬晴花雪卷毛光照夜汗沟有血霞流頳振鬛鸣万马惊闪流电逐飞星九霄彷彿从龙行但闻潇潇风雨声三川平八极寕真龙媒献龙廷出入天门驾龙軿太霞五彩满瑶京皇风清皇道贞皇威明茫荘堪舆内孰敢不来庭陋彼汉将军空围贰师城乃知天子在树徳不必连年徒用兵代祀髙丽国山川记皇帝受天明命丕承正统薄海内外罔不臣妾徳流惠敷浃于神人粤洪武三年春正月二日癸巳上御奉天殿受群臣朝乃言曰朕以菲徳惟天惟祖宗是頼位于诸侯王兆民之上郊庙祠享之礼朕不敢不恭然而名山大川能出雨云以泽𬒳生民者朕扵报祈亦罔或弗钦迩者髙丽国奉表称臣已封其君为王爵钖以金印而其境内山川未遑致祭非一视同仁之意仪曹其议行之扵是礼部尚书臣崔亮郎中臣赵时泰员外郎臣兰以权主事臣黄肃相与具牢醴旛币选志虑疑一可通神明之士充使者以行有司遂以臣徐师昊名上旣复命上出宿斋宫七日始御翰墨撰祝册至十日庚子昩爽右丞相信国公臣徐达率文武百司序立龙墀之左右上服通天冠绛纱𫀆复临前殿黙思乆之方持香以授臣师昊置綵舆中导以音乐出奉天门上亲迂玉趾送之臣师昊受命惟谨以夏五月某日甲子至其国某日甲子为坛三成扵南门外摄行祀事其国王王颛暨诸陪臣先后骏奔以竭显相之义当祀之晨天气宴清海波不惊祥云瑞飈廻旋上下宛若神灵来歆来格佥以谓天子不鄙夷逺民龙光下被人神具欣虽鸟兽鱼鼈之属亦得翔泳扵至化之中其扵庆幸古所未覩争欲勒文扵石以垂示扵无穷臣师昊闻之自古帝王以天下为一家虽海外要荒之地视如咫尺则公羊髙所谓方望之事无所不通者固其宜也肆惟皇上抚有万邦壹遵先王成宪其有事逺徼山川如此之严者岂有它㢤实为东民徼福使风雨以时年谷顺成物无疵疠而巳书曰至治馨香感于神明黍稷非馨明徳惟馨神既歆厥明徳洞达无间昭报响荅当有洋洋临乎其上者矣臣师昊不佞请书是以为记以昭宣上徳轸念遐方之氓不翅中国者当与东海相为无极云是岁某月日记王国祀仁祖庙乐章迎神奏淳和之曲皇图聿崇茅社受封礼分虽异孝思则同缅懐世徳源深流鸿报本有祀式昭神功奉牲奏庆和之曲王国之东清庙翼翼奉我皇祖享祀弗忒荐以牲牷敢曰充腯神其迪甞纯嘏是钖𥘉献奏保和之曲之舞皇祖载徳既淳且仁弗耀其身委祉后人睠兹藩服与祀维寅清醴方荐歆其苾芬亚献奏清和之曲之舞穆穆灵宫庭燎有炜贰觞载升神其乐止其乐伊何钖我繁祉磐石之宗本支百世终献奏成和之曲之舞神兮下临陟降在庭不见其形如闻其声冷风肃然达扵两楹礼成三终神保攸寕饮福奏咸和之曲神具醉止威仪孔肃曰尔孝孙来饮尔福介尔眉夀膺尔百禄子孙保之以引以续彻豆奏嘉和之曲礼备乐举祀事攸冝孰其尸之废彻不迟皇㢤神惠覃及我私灵氛将逝如何勿思送神奏徳和之曲杳兮忽兮神运无迹鸾驭上征星流飈疾其灵在天其主在室亿万斯年孝思无斁谕安南国诏春秋大义乱臣贼子在王法之所必诛不以夷夏而有间也向者安南国王陈日煃薨我国家赐以玺书而立日㷂为王今观所上表章乃名叔明询诸使者日㷂为盗所逼悉自剪屠其羽翼身亦就毙此皆尓叔明造计倾之而成簒夺之祸也揆扵大义必讨无赦如或更弦改辙择日㷂亲贤命而立之庶㡬可赎前罪不然十万大军水陆俱进正名致讨以昭示四夷尓其母悔祭古帝王陵墓文昔者圣帝明王豊功盛徳𬒳于生民四海咸赖渉世既逺陵墓所在徃徃鞠爲椔翳祭祀之礼遂致废而弗讲朕既统一天下主百神之祀心甚悯焉因遣使者访问其处命有司制衮冕之服具牲牢醴齐致祭陵下而焚之然帝王之精神上与天通陟降帝所必能来格扵㝠㝠之中也尚享拟诰命起结文吏部尚书程能而议功㝎勲而颁爵此皆选部主之所以古者寘扵五曹之右重其任也盖国家之治在扵得人得人之盛系乎铨衡者甄别其能否然则天官之选可不慎欤尓尚允釐百工以熈庶绩名噐之崇尔当慎其注授之方流品之清浊尓当展其激扬之志时惟称职汝徃钦㢤吏部侍郎吏部之设侍郞实古小宰之职凡行选举封爵勲庸功课之事悉得与闻盖尚书统之侍郞佐之则其任之不轻也较然矣云云尔其正名而责实简材而授能使野无遗贤万邦咸寕则铨覈之任得矣朕将观尓之能尓其母懈于位可吏部郞中吏部为铨综之司而郞曹之选所以佐理天官简㧞贤俊者也苟不以学行材谞之士为之则何以责其劳效㢤云云尔尚审覈贤愚公扵黜陟使国家有得人之盛而天下蒙至治之泽不其韪与尓其懋㢤以称朕意可司封郎中司封之官参掌官封褒赠之典所以崇有徳而报有功也居是选者不宜轻授云云尓尚夙夜勤劳思以大义正厥官勿以私爽厥序使内而亲亲外而尊贤皆足以沾朕之恩庶免致旷官之刺矣伫闻嘉猷以对休命可司勲郞中周官有司勲上士二人凡有功者司勲得以告之则其职之设也乆矣后世㝎十二级之勋以为赏格故爲是官者审察功状与司封通决扵尚书非公明而练习者不足以与兹选云云尓尚计其勲庸之转迁以㝎资品之髙下庶㡬贤者劝而不肖者惩矣尚思自勉以服训辞可考功郎中考功之职掌文武迁叙资任考课之政令而奉常所㝎谥议亦必覆而上之选部诸司其扵关政治之得失者莫此为最郞官之选必得其人云云尓尚平心以驭物使殿最惟允而功用昭彰则责实之効扵是乎在尔徃钦乃职以称朕任贤之意可中书左丞朕惟中书政本丞辖之设所以尊朝廷而正纪纲佐冢宰而出治化必有经济之才任重之噐乃称其选求诸在位兹得其人云云尓尚思朕任属之意益推材力务展猷为经纶之间必审扵治忽㢮张之际必酌乎古今伫观厥成岂烦多训可中书参知政事中书出纳王命之地朝谋谟扵庙堂夕风动扵海内然则参预大政者可不慎其选与云是用擢位政府佐理朝纲兴礼乐以昭人文审刑赏以顺天典贤才之遗佚汝思有以举之生民之忧戚汝思有以绥之则朕可以不烦而治矣徃尽乃职以副朕倚任之意可中书左司郎中左司爲中书纪纲之地賛襄治化申明宪度皆其责也郎位之选必择贤才非㢘勤而有爲开敏而知务不足以称其选也云云尓尚母忘恭恪以慎乃职惟至公可以正百司惟至勤可以集庶务尔其念㢤母忘朕命中书断事官中书总天下之务而必设断事之官所以脩明其法禁以防人爲非实寓刑期扵无刑之意也云云尔尚慎扵出入之际母舞扵文法而失惨舒之实母流扵苛刻而昧寛恕之方则予一人汝嘉徃服训辞其思实效皇太子与髙丽王书王䖏海东称藩奉贡扵朝廷者五年于兹矣皇帝嘉王来庭待遇之意甚渥闻王生辰在夏五月特出内府之币以赐予亦上体宸衷复以纱若罗各十四端遗王至可领也王尚益勤庶政懐保小民永为我国东藩顾不羙欤春和王平安否宜加爱自重进元史表伏以纪一代以爲书史法相沿扵迁固考前王之成宪周家有监扵夏隂盖因巳徃之废兴堪作将耒之法戒惟元氏之有国本朔汉以造家用兵戈以争强并部落者十世逐水草而爲食擅雄长扵一隅逮至成吉思之时大会斡难河之上始尊位号渐㝎教条既近取扵乃蛮复逺攻扵囬纥渡黄河以蹴西夏踰居庸以瞰中原太宗继之而金源爲墟世祖承之而宋箓遂讫立经陈纪用夏变夷肆宏逺之规模成混一之基业爰及成仁之主见称愿治之君唯祖训之式遵思孙谋之是遗自兹巳降聿号隆平豊亨豫大之言鼓倡扵天暦之世离析涣奔之祸驯致于至正之朝嬖伟蛊惑扵中权姦蒙蔽扵外汉网秪因扵䟽阔周纲遽见扵陵迟风宪皆无不捕之猫将士尽成反噬之犬由是羣雄角逐九域瓜分风波徒沸扵重𬈑海岳竟归扵真主钦惟皇帝陛下奉天承运济世安民建万世之丕图绍百王之正统大明出而爝火息率土生辉迅雷鸣而衆响微鸿音斯播载念盛衰之故即推忠厚之仁佥言实既亡而名亦随亡独谓国可㓕而史不当㓕特诏遗逸之士欲求论议之公文词勿至扵艰深事迹务令扵明白苟善恶了然在目庶劝惩有益扵人此皆天语之丁宁愈见圣心之广大扵是命翰林学士臣宋濂待制臣王伟恊恭刋裁儒士臣汪克寛臣胡翰臣宋禧臣陶凯臣陈基臣赵壎臣曽鲁臣赵汸臣张文海臣徐尊生臣黄箎臣传恕臣王锜臣传着臣谢徽臣髙启分科修纂故上自太祖下迄宁宗靡不网罗严加搜采恐玩时而愒日毎继咎以焚膏故扵五六月之间成此十一朝之史况徃牒舛讹之巳甚而它书参考之无凭虽竭忠勤难逃踈漏若自元统以后则其载籍无存巳遣使以旁求俟续编而上进愧其才识之有限弗称三长兼以纪述之未周殊无寸𥙷臣某忝司钧轴幸覩成书信传信而疑传疑仅克编摩扵岁月笔则笔而削则削敢言褒贬扵春秋仰尘乙夜之覧期作千秋之鑑所撰元史本纪三十八卷志五十三卷表六卷传六十二卷目録二卷通计一百三十万六千五百余字谨缮写成一百二十䇿随表上进以闻臣某下情无任激切屏营之至臣某中谢谨言元史目録后记洪武元年秋八月上旣平㝎朔方九州攸同而金匮之书悉输扵秘府冬十有二月乃诏儒臣发其所蔵纂修元史以成一代之典而臣濂臣祎实为之总裁明年春二月丙寅开局至秋八月癸酉书成纪凡三十有七卷志五十有三卷表六卷传六十有三卷丞相宣国公臣善长率同列表上巳经御览至若顺帝之时史官职废皆无实録可徴因未得爲完书上复诏仪曹遣使行天下其渉扵史事者令郡国上之又明年春二月乙丑开局至秋七月丁亥书成又复上进以卷计者纪十表二传三十又六凡前书有所未备颇𥙷完之其时与编摩者则臣赵壎臣朱右臣贝琼臣朱世廉臣王㢘臣王彛臣张孟兼臣髙逊志臣李懋臣张宣臣李汶臣张简臣杜寅臣俞寅臣弼而总其事者仍臣濂与臣祎焉合前后二书复釐分而附丽之共成二百一十卷旧所纂录之士其名见扵表中者或仕或隐皆散之四方独壎而有斯疾乎越一日又问曰病势稍损否黼对如𥘉越二日又问黼复对如𥘉上恻然曰尓徃传命俾归飬金华山中父子祖孙驩然同聚疾必易愈愈且速造朝国家文翰庶有頼㢤二十四日黼至导宣上㫖臣力疾起拜命越翼日陛辞上敕黄门内使出大府金借以束帛赐之自后候问之使相属于道时方严肩舆之禁自相国以下至百执事皆弗之许特命中书造安车给徤丁六人以载此尤异数也二十八日皇太子以旧学之故复遣内臣存问赉以缯币白金之属恩意有加焉三十日上道夏四月十七日方抵金华故居十八日具谢表一通进上并致书太子以寓箴规之意上览之再三喜甚谓太子曰此书汝当日诵一过复亲御翰墨赐书褒荅其文则上所自制宇乃侍臣代书其外封九字内年月六字及花书则上之亲笔也复出官局文绮白缯各一命太子署名缄封遣使者卽臣家以赐焉时六月七日也惟上深仁如天厚泽如地凡囿扵两间者莫不同浴神化鼓舞至徳以臣之微亦获霑𬒳宠荣如此之至窃伏自念臣本一介书生应聘而起即典儒台未㡬召入禁中授太子经由是峻登记言之职赐服金紫先后所承恩数不一而足今以微疴之故又勤宸念眷注优异钖予便蕃此固上天雨露之滋一草一木无不使遂其生成之性而臣区区犬马之诚所以思报效之者何日而敢忘㢤天保之诗曰天保㝎尓亦孔之固俾尓单厚何福不除臣敢诵此诗以荅上赐复追䟽遭逢之盛扵赐书后示诸子孙俾世世母忘上恩云同知临洮府事班景道除陜西行省参知政事诰陜西在古爲雍州之域三秦之地延袤一千余里土广物号称难治朕尝建行中书设参知政事以综覈衆务以镇安万民然必得同寅恊恭之臣共釐治之则事集而功成不难矣具官班某负倜傥之才抱经济之畧朕甞历试其爲人设施次第绰有可观故自临洮别驾特授以参预之职夫别驾四品之秩也较之参预之资实超十阶岂不以尓韫此竒才故不次而用之乎尔尚夙夜惟勤思称朕懐官政之有弊者尔当振而新之民瘼之未瘳者尔当抚而摩之则予一人汝嘉尔其钦承朕言不再遥授李思齐江西行省左丞诰朕起布衣除暴乱救民扵水火之中其有能知天命所在帅衆来归者朕毎嘉焉尔李某当元运之衰奋自汝南拥兵而守秦陇积年屯戌志在保民及我师入关乃西往临洮巳而率其士马之衆纳欵辕门去危而就安转祸而为福视彼暗扵事㡬残民以逞者相去逺甚可谓通时达变之豪杰矣兹授左辖扵外省列之朝班仍给其禄尓尚夙夜恪慎思保令名以称朕优礼之意尓其懋㢤给事中安统除兵部尚书诰兵部司马之职尚书法从之官古不轻授今难其人盖戎务之出入马政之弛张莫不繋焉非有奋厉之才练达之知不足以奉扬威武毘賛机宻者矣具官安某粤自蚤岁有志事功自北而南在朕左右及其给事内廷论思献纳之益亦时有焉夏官之选惟尔之能然以八座之贵朕非轻以卑人者也尔尚一乃心力以报朕所以见知之意呜唿惟秉义守正则可以谨科条惟趍事赴功则可以行邦政尚思自勉服我训辞侍御史王居仁除山西行省参知政事诰国家之建行中书所以控制方面而布宣政令者也况河东山西之地古爲雄藩所辖州郡不翅六十有余版籍之广民庶之䌓其事亦云伙矣迩者铸印开省未设丞弼先命近臣爲参知政事奏辟官属以行则是大小之务皆得专达非止参预而巳也与斯选者非得勋旧之臣曷足以重其任㢤具官王某才足以匡时谋足以经逺自渡江以来委身事朕凡十五年践扬中外多着劳烈执法中台声闻益着扵是简在朕心俾跻政府呜唿陈纪立经尓尚膺藩宣之寄安边靖国尓其尽抚绥之方徃惟汝谐毋替朕命恭题御笔后洪武元年夏四月上幸北京五月四日道经下邳驻跸于东门外设坛具牢醴祭扵山川百神祭毕遂升御舟召守土臣四明李侯相亲出御笔一道且谕之曰山东故官聴其从宜居处以俟选用相既稽首拜受因复奏曰其有愿往南京及旋故鄕者何以遇之上曰卿稽其人数去南京者日予米二升还故鄕者皆给一斛相退奉诏行之呜唿非圣德如天一视而同仁者其奚暇念及扵此㢤越三月燕都遂平怀柔绥徕之效盖有不疾而速不行而至者矣相既侈兹竒遇装潢成轴持以示濂濂方待罪国史谨巳备録蔵诸金匮复爲记其事扵左方云宋学士文集卷第一銮坡集卷第一宋学士文集宋学士文集卷第二宋学士文集卷第二銮坡集卷第二大明敕赐银青荣禄大夫上柱国中书平章军国重事兼太子少保鄂国常公赠翊运推诚宣德靖逺功臣开府仪同三司上柱国太保中书右丞相追封开平王谥忠武神道碑铭洪武二年巳酉秋七月七日银青荣禄大夫上柱国中书平章军国重事兼太子少保鄂国常公薨扵军中二十三日讣闻皇帝爲之震悼罢朝在廷之臣莫不洒泣越明日诏中书㝎议赠翊运推诚宣徳靖逺功臣开府仪同三司上柱国太保中书右丞相追封开平王谥曰忠武八月朔日柩车至龙江上徃临奠恸哭而还亲爲择地扵钟山草堂之原营见宅兆及栖灵之祠凡百须之具一给扵官不以烦其家至冬十月九日始塟复推恩及其三代皆爲王爵生荣死哀可谓至矣上犹念其功不置召臣濂于庭而谓之曰朕东抚髙丽西抵土蕃北际沙漠南来交趾占城莫不稽首奉命计其开拓之功以十分而言王盖居其七八朕今手録战伐次苐以授尔尚爲文勒诸丰碑以着王之功扵无穷马臣濂受诏而退谨再拜序而铭诸幽王䛭遇春姓常氏濠州懐逺人世爲农家赋性刚毅膂力絶人岁壬辰羣雄并起江淮爲之鼎沸时王年二十有三爲羣盗刘聚所得聚覩王状貌竒伟㧞扵行伍而信任之王每出战必鼓勇争先聚深喜之王察聚所爲终不能有成欲择所依乙未闻上驻兵和州领衆数十人弃聚来归居两月余请爲前部先锋上曰尔之来者爲士卒粮絶故就食耳尔自有主我安得而㽞之王请之再三至扵涕泣上曰尓姑从吾渡江俟克太平委身事吾未晚也夏六月上先抵采石矶元兵阵扵矶上而矶下巨舟如织相距仅三丈余猝难登岸王乗快舸相继而至上麾之使前王卽舍舟挺戈先登衆皆披靡遂拔采石乗胜取太平从上守御乃始授总管府先解冬十月陞管军总管丙申春二月元中丞蛮子海牙复以兵屯采石南北不通上虑将士虽渡江而其父母妻孥尚㽞淮西势莫可致命王统兵攻之王至设疑兵以分其势而以正兵与之合及战别出竒兵擣败之悉俘其精锐自是元兵扼江之势衰矣寻守溧阳攻建康功爲诸将先三月从今大将军右丞相徐公达克镇江夏四月授承信校尉领军先锋秋九月再攻常州会青军叛去与伪吴张士诚合徐公被围扵牛塘王与诸将力战大败其衆擒士诚枭将张将军冬十有一月除统军大元帅丁酉春三月遂克常州迁中翼大元帅夏四月从徐公下宁国秋八月克马䭾沙冬十月取池州戊戌春擢江南行中书省都督马歩水军大元帅冬十有二月上亲取婺州巳亥夏四月转镇国上将军同佥书江南等处行抠宻院事守婺城寻命攻衢州降之冬十月陞佥院十有二月攻杭州庚子夏五月召还京师从徐公抜安庆赵普胜之水寨时伪汉陈友谅扬言援安庆王䇿其必攻池州以羸弱守城伏锐士扵九华山明日友谅兵果来攻城伏兵四合俘杀万余人六月友谅入太平犯龙湾王共谋撃败之巳而上整舟师袭友谅㽞王守京师军民无敢譁辛丑春三月拜江南行中书省参知政事秋七月从上取安庆破江州回守龙湾冬十有一月张士诚出兵寇长兴上时驻九江闻报还京师命王徃援士诚兵败俘杀五千余人壬寅春脩安庆城罗友贤搆乱据池州神山寨将与士诚通杭歙震动冬王徃攻之癸卯春正月擒斩罗友贤余党悉平三月张士诚遣兵围刘福通扵安丰王从上击之将战王突入其阵三战三胜敌兵大败而去俘获士马无筭遂同徐公围庐州凡三月城将下适陈友谅攻南昌王解围而还秋七月从上率诸将往援八月遇友谅扵彭蠡湖之康郞山王与之聮舟大战唿声动天地无不一当百縦火焚伪平章舟风急火炽十里之间湖水尽赤敌将张㝎边素号枭勐奋前迎战王射之㝎邉中矢赱友谅乃退保鞋山诸将以友谅兵尚强请縦其去王独不言及我师出湖口皆言江流湍急𣣔放舟而下上知其情命以舟扼上流王应之诸将乃遡流而上舟蔽江面控湖口者旬有五日友谅军食乏出江求战王遣火舟火筏御之敌兵奔溃追北数十里与之酣战自辰至未不觧上所乗舟及王舟皆胶扵沙王旣脱御舟而巳舟被围复力戦而脱扵是友谅中流矢死士卒十万皆降未㡬其臣立友谅之子理扵武昌冬十月王帅师讨之四面合围甲辰春二月理衔璧出降荆湖之地望风皆附陛中书平章政事秋七月从徐公取庐州八月遂自将兵平临江之沙坑麻岭十洞牛陂诸寨进取赣州乙巳春正月克之悉㝎南安南雄韶州夏五月还兵取安襄阳冬十月従徐公克泰州丙午春三月复从克髙邮夏四月淮安濠泗徐宿安丰皆下秋八月诸将攻浙西师次太湖伪万户尹义等逆戦王擒之直趍湖州之毘山与敌兵水陆鏖战敌兵大溃遂抵城下塞其四门昼夜环攻之伪丞相张士信悉发境中兵爲援屯扵旧舘出我师之背王统竒兵由大全港入结营东阡复出敌背且填壅沟港絶其归路士诚知事急出亲兵拒闘王一鼓胜之士诚复遣其将徐义统赤龙船亲军来援王复撃败扵乌镇冬十月旧舘降得兵六万十有一月湖州亦下遂进围平江丁未围之益急士诚收合余烬犹背城百战降其将士且尽秋九月始克之缚士诚来献籍其兵二十有五万乃加授中书平章军国重事䟽封鄂国进爵上公冬十月复授征虏副将军同徐公奉命北伐戊申春正月上卽皇帝位国号大明改元洪武王与徐公下山东诸郡遂攻汴梁守臣李景昌遁进攻河南敌兵五万屯于洛水之北将出迎战王布阵旣㝎单骑执弓矢冲入其队敌发二十骑攅槊刺王王一箭中其前锋大唿杀入悉获其衆而河南诸城先后皆平上幸汴京谋取燕都秋七月徐公与王渡大河河北诸郡又平八月二日燕都不战而克元君北奔师次太原其守将扩廓帖木儿帅衆来御其锋锐甚王与徐公谋曰我骑兵虽集而歩卒未至何以䏻战莫若遣精骑夜劫其营其衆可乱衆乱主将可缚也徐公如王言扩廓帖木儿果中伤而遁巳酉春正月进攻大同竹贞弃城赱河东又平遂西入秦张良弼遁李思齐迎降奉元凤翔巩昌临洮又平夏五月元将也速兵侵通州有㫖命王以所部军东还拒之遂擣永平过惠州获江文清士马以千计至大宁也速遁破开平元君又北奔追至北河俘其宗王三人及平章鼎住等凡得军士万人车万两马三千牛五万全师还燕次桞河川得疾而薨享年仅四十尔王之爲人守谦而不矜有功而无过运筹决胜之方不学而能其从大将军东征西伐则能遵守节制及其自将兵则所至无不克捷由其智识明而材力雄故施之各得其宜呜唿若王者可谓开国之殊勲者矣王之曽大父四三府君累赠银青荣禄大夫柱国中书平章政事追封开平王谥荘简妣张氏追封开平王夫人大父重五府君累赠仪同三司上柱国少保中书平章政事追封开平王谥安穆妣陈氏追封开平王夫人父六六府君累赠开府仪同三司上柱国太保中书右丞相追封开平王谥靖懿妣髙氏追封开平王夫人妻㝎逺蓝氏封开平王夫人子男三人曰茂曰昇曰森皆上所赐名女三人长许爲皇太子妃余皆幼臣濂闻之昔日唐太宗起义兵而㝎天下当时有尉迟恭者弃刘武周仗劒来从其后辅成唐业而恭之功爲多扵是生有鄂国之封殁有忠武之谥今王之功非恭所可及上之所以遇王者封谥与之虽同而其王爵之加恩数优渥揆之扵唐诚又过之史臣所谓君臣相遇千载一时者岂不异丗而同符也㢤是宜铭诸贞石传之千万世一以昭圣天子垂念功臣如此之至以着王之勲烈扵不朽云尔铭曰圣皇开天豪杰四从龙兴而云虎啸而风义旗所指山岳震动飊驰霆舂孰不神竦维忠武王其气至刚杖剑来从飞渡大江无坚不摧无敌不碎席卷长驱易如拾芥平吴㝎越帖荆抚淮威声所加小大毕来齐鲁旣宁汴洛亦㝎直指幽燕不戦而胜元君逺逝六军倒戈本根旣拨何有条柯乃收晋冀乃清秦陇乃狥辽海人百其勇茫茫朔漠滦河所经誓将刬涤边尘弗惊王之忠精上贯天日烨其有光亘古不殁幅贠之广汉唐莫过马蹄所及王功爲多十五年间百戦百捷备殚勤劳光辅帝业翊运之勲靖逺之威在古或罕于今见之大功垂成王忽长逝当宁兴哀如失一臂爰加恩宠用钖絶计无所出同行者曰我等自分必死闻髑髅山有死马共烹食之縦死亦得为饱鬼不识可乎王未及行疲极辄昼睡梦一白衣人来谓王曰汝慎勿食马肉今夜有舟来共载也王以为偶然未之深信俄又梦如初至夜将半梦中髣髴闻橹声有衣𬗋衣者以杖触王之胯曰舟至矣奈何不起王惊寤身怱在舟中见旧所事统领官时统领巳降扵元将元将畏舟压凡有耒附者掷弃水中统领怜王亟蔵之皇板下日取干糇从板隙投之王掬以食度王之渴乃与王约以足撼板王即张口向隙受浆居数日事将洩皆彷徨不自安忽飓风吹舟盘旋如转轮久不䏻进元将大恐徧求扵禜祈者不可得统领知王䏻巫术遂白而出之王仰天叩齿若指麾鬼神状风涛顿息元将喜因饮食之至通州赉王数鉅鱼送之登岸王归维扬不乐为军伍避去旴眙津里镇择地而居以巫术行王无子生二女长适季氏次即皇大后晚以季氏长子爲后年九十九嵗而薨遂塟焉今墓是巳臣濂闻之君子之制行能感扵人固难而能通扵神明爲尤难今王当患难危急之时神假梦寐挟之以升舟非其精诚上通扵天何以致神人之祐而至扵斯也王之羣行其详虽若不可知举此而推之则其积徳之深厚㫁可信矣是宜庆钟圣女誔育皇上以启大明亿万年无疆之基扵唿盛㢤昔日史臣賛尭之徳首以亲九族爲言其效至扵黎民扵变时雍之盛然九族之中母族居其三皇上以念母之故思王不能忘封以王爵享以祠庙今又树碑墓道以纪其异行是皆以孝治天下也将见四方向风咸知以孝自勉皥皥熈熈臻夫隆平之治不难矣臣濂既序其事复再拜稽首而献铭曰皇帝建国克展孝思䟽封母族自亲而推钖爵维扬地迩帝畿立庙崇祀玄冕衮衣痛念宅兆卜之何墟闾师来告今在旴眙皇情恱豫继以涕洟卽诏礼官汝徃葺治毋俾荛竖跳踉以嬉惟我杨王昔隷戎麾狞风荡海粮絶阻饥天有显相梦来紫衣挟以登舟神力所持易死爲生夀跻期頥积累深长未究厥施乃毓圣女茂衍皇支萝图肇开鸿祚峩巍日照月临风行霆驰自流徂源功亦有归无徳弗酬典礼可稽聿昭化原扶植政基以广孝治以惇民彛津里之镇王灵所依扵昭万年视此铭诗大明敕赐荣禄大夫同知大都督府事兼太子右率府使赠推忠翊运宣力懐逺功臣光禄大夫湖广等处行中书省平章政事柱国追封蕲国公谥武义康公神道碑铭皇帝卽位之三载混一华夷声敎所被罔间迩遐梯山航海奉贽献琛上念熊罴之士不二心之臣东征西伐宣劳有年方将胙土分茅以㝎功赏而都督康公薨扵陜州上闻之嗟悼不巳旣敕有司穿土作室以宁体魄复欲昭其功勲扵悠乆诏翰林学士臣宋濓稽诸简牍所书文扵坚石以垂示扵亿万载臣濂谨按公讳茂才字夀卿康其姓也世爲蕲州人曽祖文广皇赠中奉大夫中书参知政事护国追封京兆郡公祖徳懋皇赠资善大夫中书右丞上护军追封京兆郡公父夀皇赠荣禄大夫同知大都督府事柱国追封蕲国公母萧氏追封蕲国夫人公当元之季四方云扰未㡬蕲州陷公结义旅以捍蔽爲务受以长官俄迁爲镇抚同诸将复九江擣蕲水黄连寨蕲州路同知总管府事屯成和之𥙿溪太平之采石使者考其功状陞淮西宣慰副使同知元帅府事又陞宣慰使都元帅岁乙未六月上帅师渡江将士家属尚留于和州上虑公扼采石之冲弗获渡时出兵挑战公兵虽寡而以寛弘得士卒心故临阵人多效死扵是数战不克后数月常忠武王遇春遣㳺兵虚挠之公连日发军以应王度其力疲夜设伏兵质明殱其精锐殆尽然由收合溃散坚寨扵天寕洲明年二月上命诸将以襄阳大砲破其寨公奔行䑓便宜陞淮南行省参知政事甫踰月上亦克金陵又奔京口舟师追及之公度天命有归乃率所部余兵三千解甲来附免冠顿首言前日战各爲其主今日屡败天数也事至扵此死生唯命苟得生全尚竭犬马之力以图报效上笑而释之仍许统所部兵从征又明年授秦淮翼水军元帅守御龙湾取江隂之马䭾沙八月伪呉张士诚犯我疆境公驱兵逐之获其楼船上赐名马一疋黄金一锭岁戊戍从廖椘公永安攻池州取赵双刀之枞阳迁都水屯田使兼帐前总制亲兵左副指挥使明年八月攻皖城伪将率楼船出战公复获之又明年六月伪汉陈友谅倾圃入冦攻陷我姑孰杀戮我吏民意将窥我南京上召公谓曰尔不疑我乎公复顿首谢上曰汝旣不相疑宜作书遣使伪降友谅爲内应招之速来仍绐告以虗实使分兵三道以弱其势友谅果如所言暨至诸将同公奋撃大破之缚其士卒二万有币帛白金之赐岁辛丑八月上怒友谅来冦率将士亲征公领舟师行击安庆破江州伪都友谅西遁遂下蕲州兴国汉阳公沿流而下克黄梅某家寨十一月取江之瑞昌败友谅八阵指挥友谅之势遂衰迁帐前亲兵副都指挥使明年九月复龙兴又明年攻左君弼扵庐州四月友谅围龙兴上亲徃援公与诸将皆从友谅闻上至亟解围还七月大战扵彭蟊湖军声啸唿湖水爲之起立浮尸蠢蠢动至数十里友谅遂至败亡又有币帛之赐十月上亲征武昌公从之岁甲辰二月下之友谅之子理衘璧出降三月进金吾侍卫亲军都护府副都护四月从大将军徐公达洊攻庐州七月下之八月援安丰継取江陵及湖南诸州加赐币帛明年二月改神武卫指挥使五月进大都督府副使闰十月士诚兵犯江隂京口上帅大军水陆并进公在行中及至镇江士诚兵巳遁又明年正月追至巫子门撃败其衆获士卒三千公功爲尤多四月捣淮安之马逻港㧞其水寨复获士卒与艨艟无筭淮安平七月遂攻湖州十一月破之进逼姑苏姑苏士诚伪都卽遣锐卒来迎闘大战尹山桥公持㦸督战益力锐卒尽覆乃进围齐门刀剑林立飞鸟不敢下大将军命诸将合攻之吴元年九月姑苏平公取无钖州十月陞同知大都督府事兼大子右率府使进阶荣禄大夫洪武元年上以江南之地既入版图乃遣大将军经畧中原公从定齐鲁之地复由黄河取汴梁下洛阳驻师陜州䂓运馈饷造浮桥以渡大军镇河中善抚绥遗民爲之立石颂徳绛觧二州则公所招徕蔽遮潼关秦人不敢东向二年复从大将军征汉中奉诏还军中道因疾而薨实八月之三日也年五十有七上下羣臣议赠公推忠翊运宣力怀逺功臣光禄大夫湖广等处行中书省平章政事柱国追封蕲国公谥曰武义卜以九月二十一日葬扵应天府上元县钟山郷之幕府山上亲临奠而百司继之祭幄相望聮络原野时人以爲荣公娶方氏追封蕲国夫人继室田氏封蕲国夫人侧室朱氏余氏子男三人铎田氏出鑑朱氏出镇余氏出公通经史大义事太夫人以孝闻轻财仗义意气磊落而尤有志扵事功值元祚将终其才弗克尽施然而真主龙飞扵羣雄之中公即䏻识之卷甲韬戈率衆臣附坦然而不惑可谓上知天命下本人心者矣由是昭𬒳宠眷倚之以心膂用之爲爪牙十余年间屡从征讨茂绩竒勲着称当世存则安富尊荣加以爵位薨则䟽封赐谥贲及九泉令名垂扵竹帛重禄延扵子孙公其可以不朽矣臣濂谨拜手稽首述辞于碑系之以铭深惧不足以称上报功之意铭曰扵䓇大明受命于天如日之再照于八埏于时康公江险之恃大军西来视如平地巨礮轰雷物莫敢樱何战弗溃何守弗倾天人攸归势何敢抗知㡬先来率衆内向皇帝曰嘻有附匪䟽予开诚心遇尔不疑尔砺矛鋋尔部士卒助予四征以寕方国公拜稽首赐死爲生誓殚报效如无余龄孰爲不庭率师徃讨矫如翼如风驰电扫东吴西楚蹴陈驾张身经百战兇竖始亡大将北伐同取汴洛出镇于蒲恤其孤弱蔽遮河潼以銕爲关谁敢操戈睥睨其间玄龟负碑以颂遗爱民亦何心恩义斯在从伐汉中迢迢西征有命班师中道而薨帝念将臣血战之苦将畴其勲钖以茅士孰不寿考以乐承平公胡婴疾陨魄泉扄帝情悯悼恩命络绎穿山爲堂毕兹窀穸名垂扵史禄延干家翩然而逝公复何嗟史臣造文大书深刻以昭公勲有永无极大明故资善大夫御史中丞兼太子賛善大夫章公神道碑铭呜唿是爲吾友龙泉章公之墓𥘉予未识公时輙稔闻其名及公应聘而起同赴于南京同舘于青溪同出入禁署以傋顾问如是者四三年私窃以谓生我者父母知我之至者唯公而巳不知公何爲去予而遽死矣乎有善孰予相孰知我瑕疵而攻之乎神道之铭公之子特以爲属肝膓百裂其何能缀缉言辞乎相知之深者不爲之则铺张君子之休羙不识当属之谁乎因收泪而序之曰公讳溢字三溢姓章氏处之龙泉人逺祖有曰巖者仕宋以兵部尚书守泉州始家于南安至唐康州刺史及又自南安迁建之浦城及生福州军事判官脩脩生光禄大夫检校太传西北面行营招讨制置等使持节高州诸军事髙州刺史仔钧娶练氏生子十五人其苐三子献诚仕南唐爲银青光禄大夫检校司徒献诚生文钖仕宋爲秘书省校书郎文钖生都官郞中重又自浦城迁于龙泉子孙遂爲龙泉人重生吉吉生顺顺生公琛公琛生世安世安生举举生宗宗生郷贡进士辅辅生闻义闻义生用之用之生强宗强宗生焕文则公之髙祖也曾祖讳斯立祖讳格父讳遇孙母某氏公之始生其音如钟父母疑为不祥㡬弃不举及成童嶷然荘重不习郷井轻儇态诸兄出应科繇颇爲侪类所侵苦公忿曰彼徒谓我弱尓吾不自厉岂爲男子耶乃徃受事县官即有曲者举正理直之衆始愧服比弱冠从郷先生王刚叔㳺从事扵正心脩身之学既又闻金华爲文献之邦间出㳺以咨叩其统绪浙东宪使秃坚不花请与语恱之巳而改官陜西要公与俱至虎林心忽惊悸力辤而归扺家父病巳革越八日而逝人以爲纯孝所感至正壬辰蕲黄妖冦自闽犯龙泉公与从子存仁避乱山中而存仁爲冦所执公心计曰吾兄止有一息不可便无后挺身出谓贼曰儿㓜无所用我愿代之贼闻公名方出重购以求及得公大喜贼帅𣣔问计公正色拒之曰若等皆有父母妻子顾爲此㓕族事耶贼怒系之柱以刀磨其胁曰不降者且死公曰贪生恶死固人常情然吾终不爲不义屈贼愈益怒曰汝诚不畏死邪公曰死即死何畏乎贼壮之不敢加害公夜绐守者乗间脱身归乃集里民爲兵不旬日击却之䖏州府判官以兵来龙泉欲尽诛平民诖误者石抹将军冝孙实总兵政公走麾下说曰将军知贼之由乎曰不知也公曰贫民迫扵冻馁故相挻而从盗诚得一循吏招辑之民即乎民耳今不出此而肆行剪屠是殆杨汤以止沸也不识可乎石抺将军曰善微先生言事㡬败即檄判官毋擅杀石抹将军服公噐识留幕下与议军事其平属县庆元及建寕之浦城松溪羣盗公有力焉上其功江浙行省丞相康里公承制授公将仕郎龙泉县主簿辤不受海冦起黄岩掠㳂海郡县行省命石抺将军守台城台之宁海民亦爲变攻围台城急石抺将军飞檄召公爲援公方退居田里得将军檄卽起曰吾邦非石抺将军人且尽爲枯骨今一旦有急政我报徳之秋也集趫勇少年数百人昼夜行至城下约内外夹击贼遂溃海冦亦遁去寕海大饥豪民吴甲蒋乙积粟不粜公言扵石抹将军将军因属公行县振之公至县即抵二豪罪发其粟振饿夫其尤困者俾僧作糜食之公还龙泉龙泉亦岁俭大家有粟高其直且不发公先以私田易粟贷里人乃行劝分之政民受其惠为多隣邑青田潘惟贤爲盗而龙泉监县寳忽丁贪虐无状民因导潘攻县治寳怱丁弃印走公同其帅王刚叔召豪杰与贼战败走之县治遂复行省给银币为赏寳忽丁惧弃职获罪而愧公有功乃谋害公公方賛元帅黑的儿间府处城未敢发㑹帅府问寳怱丁罪遂结李溪恶少拒命首害刚叔于家帅府檄兵袭击之寳怱丁遁去扵是䖏之上县盗皆蠭起行省移石抺将军以行枢宻院判官分治䖏州公谓石抺将军曰松阳小丑不速平将飬成大患邪将军曰唯君处之公乃遣千戸曹胜安督兵授以方畧一战尽降之分院上其功行省陞承事郎松阳县尹又辞不受元帅叶君琛攻郑㓂扵丽水屡爲所败分院调公及枢宻院都事胡君深合讨之公与胡君统军至浮云贼衆来迎战并山爲长阵兵旣接我军张左右翼夹攻之贼大败直捣其巢穴贼望见公来拜巳曰我非为㓂者待我殱此海蛮即降矣海蛮谓叶君所部海军也公曰吾不知他特捕反者尔贼爲内外二砦公麾兵踰外砦立壁或疑壁扵两砦间非利公曰非尔軰所知我旣踰外砦则内砦疑其巳降而外砦亦计其疑巳一砦相疑破贼必矣壁未完贼突至相持未有胜负公麾竒兵横击贼奔北卽移兵围内砦数重下令急攻遂陷之执郑寘诸法外砦亦降行省复授福建行省检校官㝷又改除奉训大夫䖏州路总管府判官皆不受南行台治书侍御史銕木烈思分台于婺长鎗军叛迫其城治书遣从事杨迪征师扵公公勒所部军就道长鎗军闻公至輙引去省宪交章荐于朝除武徳将军佥浙东都元帅府事又辞不受或疑爲要名公曰吾所将皆乡里子弟使其肝脑涂地而吾独取功名弗忍为也青田贼吴英掠婺之金华永康东阳诸县聚衆猖獗公议讨之分院乃调兵属公及胡君与贼屡战皆败之贼势蹙缚其党张贵李兴甫等出降遂昌凶右戸闭籴土豪周天觉啸聚杀之元帅胡君徃讨天觉负固不服乆之始请降公曰此贼不殄必贻后患胡君不听受其降巳而天觉果以复叛诛始天觉之未降也执其党与三百人繋诸狱至是胡君欲尽阮之公执不可得生全者十六七时天下日入扵乱公结庐匡山上自号曰匡山居士属其子曰兵将至矣汝曹其保障州里乎巳亥冬王师克䖏州公又避地入闽中今上皇帝遣使以束帛召公公乃幡然而起与青田刘君基丽水叶君琛金华宋濂同赴召至建业入见上问劳曰我爲天下屈四先生耳然四海纷纷何时定乎对曰天道无常惟徳是辅惟不嗜杀人者能一之耳上曰卿等其㽞辅予矣亡何擢佥营田司事巡行江东两淮之境田荒芜及畊垦者皆分籍之差税頼之以便公以疾在告者乆上时遣使存问暨疾小愈即入谒上见其来喜曰疾其瘳乎何遽出也一日上怱念公询于中书左司都事张来硕曰章溢日来康强否来硕对曰温日夜念母不置而以主上遇之厚不敢以言欝欝成疾耳上即命公归省赐以白金文琦而㽞其季子存厚干京师淛东始设提刑按察司即擢公佥其司事寻命还䖏州代总制胡君入朝而爲有厚娶胡君女赐赉优渥且俾存厚入侍皇太子以示亲信胡君出师温州复召公还守䖏州馈饷供亿䂓措无缺而民不知劳及师旋即以总制事付胡君而还其部王师平荆楚设湖广提刑按察司迁公佥司事公入见上慰劳之曰纪纲之事今属卿矣公旣至覩荆㐮多废地遂建议分兵屯田且以控制北方计爲便上曰所言甚善苐未暇耳湖广行省镇抚囬囬怙势作威轻重人罪以为常公㢘得状坐以法曽未㡬河内道按察使宋思颜以淛东宪史事不白下狱而淛东按察使孔克仁佥事王璹亦以事被逮辞或连公公忧惧不知所为上遣太史令刘君基喻公曰予素知章溢守法令毋疑也旣而胡君以兵入闽䧟没䖏州之境皆动揺上命陞公淛东按察副使徃镇之平阳瑞安浦城福宁军民等事皆隷焉公辤曰臣前任淛东无状同列皆获罪而臣独蒙寛宥今若加陞擢则益重臣过疆埸之事臣身任之万死且弗避副使之命臣不敢拜上重违其志命仍佥淛东按察司事比至山寨或巳叛公宣布诏旨军民皆感动乃诛其首叛者余皆帖帖青田夏清闻胡君败与福建叅政范昌大合㓂庆元龙泉时官兵尽戍浦城城中仅足自守公召旧部义兵使据要害列木栅为屯势相聮络别命元帅祁兴季汶卽龙泉县治亦环植木城贼闻不敢犯公长子存道𥘉以元帅戍浦城及是有旨命存道提兵为㳺击而公即䖏城坐镇之公谓父子相统扵律不宜乃上奏请罢存道官不允兵戍浦城者以食不继为病上以属公洎淛东行省右丞李公文忠李公欲运䖏州粮饷之公以为舟车不通而军中所掠粮甚殷请拘入官而均给之兵食乃足青田税官金甲发其同僚白乙匿官课乙既诛死而甲恣为姦利公讯之甲善口给辨数不置公曰汝罪伏巳明奈何欲以口舌挠法乎其辞遂屈上知为公所鞫当不冤命斩之建宁守将阮徳柔遣使来纳欵人咸以为诈公曰陈有㝎据全闽势必不能容故徳柔为图自全计非诈也以其事闻诏许徳柔以元官守本郡命比下徳柔果为有㝎所并公因㽞其使厚存䘏之温州茗洋周遂卿恃山险常为冦邻邑皆患之而邮傅之通平阳瑞安者亦为所要遮公命存道合平瑞总督孙安之兵禽斩遂卿中书命䖏州造海舟若干艘并佥溪船戸为水军其戸凡一千既有领之者而又隷于军府役繁而事扰公上奏设水军千戸所专统之䖏多山而少田军需恒不足胡君为奏免唯输硫黄白藤于朝而行省复有所科公屡以为言罢之水军千戸任惟渊朱仲钦共戍青田会冦至仲钦逆戦而惟渊赱还仲钦以无援故败公斩惟渊以徇遣指挥何世明击冦赱之惟渊乃胡君所任信者既伏诛部曲莫不股栗浙江行省叅政朱亮祖总兵取温州公调何世明以军从温州平公闻其掠人子女命镇抚林理徴之各部送还其家海隅既宁公请朝京师上报曰吾知卿在边良苦俟平吴当即召卿尓及浙西诸郡皆平上遣使召公且命分兵征八闽而存道守䖏州公既入见上嘉奨甚至且谕羣臣曰章溢虽儒臣父子宣力一方㓂盗尽平其功诚不在诸将后公再拜谢不敢当明日上召问征闽诸将何如公对曰御史大夫汤和由海道进平章政事胡廷瑞自江西入此固必胜然闽中尤服浙江平章李文忠之威信若令文忠帅师从浦城取建宁此万全计也即日诏文忠出师如公䇿䖏州之粮其旧额一万三千石有畸后以军兴加征至十倍民不堪命公言之丞相丞相入奏上曰吾劳䖏民乆矣诏从其旧温州黄宗云朱君达来附各授以元帅之职还守其土及我师征温失利辄叛去温既平君达又请降公曰何物小丑叛而复降苟纳之是无法矣奏之浙江行省丞诏作大舟入海徴输鉅材檄䖏州与诸府同公曰䖏婺之交限以峻险縦有水道何从出且凋攰之民曷以胜此公力言扵省臣止之洪武元年正月上即皇帝位有事扵太庙公与执事毕越翌日召公及刘君基入见上御奉天殿羣臣咸在上历陈其功并拜御史中丞公辞不允寻兼太子賛善大夫公务存大体不屑屑扵细故或以为言公曰宪台百司之仪表居其职者当先飬人以廉耻使人避而不犯岂直待搏击为䏻㢤上亲祀社稷会大风雨还坐外朝怒仪曹议礼不合以致天变将杀之公奏曰风雨巳连朝无足恠者縦礼官议有未尽陛下一诚自足以格神明硕寛雷霆之怒上为之霁威上公甚甞与公及刘君曰二先生年向耄恐感霜露致疾善自卫摄不宜早趍朝也存道部鄕兵万五千从李公入闽闽平诏存道以兵从海道北征公持不可曰郷兵农人耳始令征闽许以事平归农今复调之是爽信也上不怿而罢公继论奏曰兵巳入闽者俾还州里昔甞叛之民冝籍为军使北征一举而恩威着矣上喜曰孰谓儒者果迂阔㢤非先生为朕一行无能成兹事者公受诏遂行比至䖏州母夫人巳殁公驰还舎援例乞丁忧诏不允丞相李韩公复贻书道上眷倚之意而遣存厚还其家公洒泣而出日治戎事惟谨郷兵既集命存道部领由永嘉浮海北行上章乞如律守制诏仍不允巳而章再上上覧之为恻然曰吾固知其情不可夺矣但朕宪台缺人耳遂可其奏存道至崑山走京师听进止上谕之曰汝父事朕宣劳为多今汝又帅师北上尚勉立事功以无忝尔父则予汝嘉因授以䖏州卫指挥副使戍于上党寻移平阳公自䘮母夫人悲戚过度居常忽忽若无以自存者及营宅兆亲负土石而感疾益深子女见之皆相顾悽怆公曰勿忧也吾父母幸以安厝祖宗丘墓幸粗整饰岁时荐飨幸有条序吾庶㡬无憾苐荷国厚恩未䏻报効此为慊耳临终亲友何濬来候曰当收歛此心毋有所执滞公曰吾乆巳知之遂薨扵龙渊之私苐实洪武二年夏某月某日也享年五十又六讣闻上甚悯悼乃亲撰文遣官即其家祭之以其年某月日塟扵某山之原公娶陈氏勤俭恭淑克尽内助子男三人长即存道明威将军䖏州卫指挥副使次存诚次存厚女二人长适陈某次在室孙男四人集庆集恭集善集正女二人公性䔍扵孝友父䘮未塟而盗发里闬室庐𬒳焚公稽䫙吁天火至柩所而㓕事母夫人备极孝飬每事必得其驩心与二兄别居巳乆既创苐龙渊请二兄同居以奉母怡怡之情蔼如也先世有墓祠曰标庆菴公起其废一新之且益田以供祀事而定祭享之礼命孙子世守之其扵宗族里党患其子弟无所扵学则创龙渊义塾延硕师以教之患其死者无所扵塟则以玉峯西岗为义阡听其薶瘗焉又以王刚叔实乡郡之贤者而石抹将军能忠扵所事即龙泉剑水之阳作祠宇祀之曰忠贤祠盖凡可以耸善扶义者无不为也公状貌宏伟噐局夷旷而抚世酬物一本扵诚一循平礼义外若和缓而其临大事则论议诤辨不避权势必折衷扵理而后巳其与学士大夫谈圣之道如味饴蜜尤笃尚伊洛之学甞曰古人为学皆躬行实践人伦日用之间无非学也今人以记诵词章为务特学之末事耳故公扵章句之习皆不以屑意而扵纲常之大端有关扵世教者恒切切为人言之生平务在济人利物嘉言善行人皆能道之不可胜纪也余窃闻之章为东南着姓自五季以迄于宋代多显者内则两制八座外则州牧邑宰皆未甞无其人亲提师旅捍卫鄊州䏻成其勲名唯太传公为尤盛闽人至今道之公当元季纷扰羣盗四起磨牙吮血而桒梓为墟公谈笑而起皆劓殄之无遗育䖏之民至今思之扵是声光流显上致万乗之知持节诸部执法中台其功业视太传公疑若过之此无他太传公之所遭者衰世公之所际遇者有道维新之朝也古人所谓能光扵前人者公其有焉予敢评隲公行勒诸坚珉以垂示永乆扵戯金或可销也石或可泐也公之功不可忘也铭曰五季之乱杀气昏大传只手障南闽西巖结垒兵云屯狗䑕偷窃方纷怒来欲以一气吞隂功上闻帝为欣敕生蛰蛰千子孙白笏堆床如烂银匡山继之誉益振方頥踈髯目电焞音吐鸿鬯钟在轩蚩蚩赤子扇妖氛额抹绛帕手握啸唿不异鬼鬽羣公起长驱汗且奔一障仡立无边尘较之太傅功或殷重徽叠照絶等伦大明天子御紫宸济济万国咸来賔束帛往聘东海濵加以禄爵恩宠新庸田使者劳徕勤绣衣行部照清春贪夫宵遁不待晨一朝南徼将星湮括山恍㧾失嶙峋狐狸跳舞骋妖神帝曰汝溢汝老臣整汝戎斾旋汝辕公车戾止集吏民导宣威徳语复谆有叛命者䤋以徇坐镇鄊城如虎蹲大儿㳺击左右廵四郊帖帖多柔驯召还执法居諌垣长跪敷奏婴鳞萱堂风惨逝惊魂上表陈情达帝阍哀号负土自筑坟因劬致疢亟返真闻之孰不泪霑巾公知学术归一原时㪺濂洛漑本根所以不坐枝叶繁文事武备道乃存黄膓题凑蔵山樊大书遗行勒坚珉传千百载欺无谖宋学士文集卷第二銮坡集卷第二宋学士文集宋学士文集卷第三宋学士文集卷第三銮坡集卷第三大明故王府参军追封缙云郡伯胡公神道碑铭上天既革元命皇帝㝎鼎金陵遣大将下浙河东诸郡而婺衢䖏三州相继平时当草昧之初上思得智勇之才用之扵是䖏之胡公仲渊跃然而起以自赴功名之会入陪庙筭出镇郷邦言听计从宠遇无比浙东之俊彦攀龙鳞而附鳯翼者皆自公始若公者可谓荦卓不羣之士矣公讳深仲渊其字也系出汉安㝎宋初有讳栋者自润之丹阳迁䖏之龙泉因家焉栋生璠璠生文虎文虎生竦竦生晟晟生滂滂生衢州録事参军松年松年生郷贡进士应辰应辰生温州乐清令㻑㻑生江南西路兵马都监见大则公之曾大父也大父讳堂父讳钰仕元为征东行中书省左右司员外郎母赵氏生三子公其长也次曰潭曰海継母季氏生一子曰溥员外府君蚤岁䆠逰京师公始十龄而大毋季夫人与母夫人相继亡公侍大父奉继母抚幼弟艰难刻厉以自植立未弱冠走京师侍府君适府君使髙丽复徃候焉居乆之府君弃捐舘舎公﨑岖万里奉柩南还舟行一日泊大崖下夜梦人语之曰此崖且崩宜急避惊觉趣移舟俄倾大风雨至崖果崩声如万雷既归塟扵县北之围源遂庐扵墓左悉取诸子百氏天官地志兵谋术数医药卜筮老释之书而研究之发为文辞操笔可立就当元之季江淮俶扰蔓延闽浙间盗由建之浦城松溪入龙泉公叹曰淛水东地气白矣将及乃集郷兵结寨于湖山巳而处州之民相挻为盗江浙行中书省调万户石抹公冝孙戍䖏州辟公参谋军事檄所隷诸县募壮士为军浃日间得数千公引之屯竹口下令贼中曰尔皆良民也因驱迫故为乱弃仗即仍良民矣贼以公长者其言不欺尽毁旗械肉袒请降温州戍卒韩虎陈安国杀主帅㩀城叛行省命宣慰使恩宁普公讨之道由䖏州与公语意合帅府军事复辟公参谋之公曰温城叛者唯一二人耳若破其城玉石必俱焚如平民何遣辨士入城说其党曰韩虎悖乱常今王师四集旦夕且攻城虽金汤无不破者若軰胡为与贼守自取作虀粉耶将军未忍即加兵苟䏻去逆效顺悉从原宥或稔恶不悛城一破悔无及巳其党相向泣曰吾属自度旦暮鬼耳傥获复生敢不唯命乃杀韩虎等以城降温城频海民以渔为业时城闭者三月民病甚公请发粟赈之驩唿之声载于道路宣慰欲列公功闻于朝公辞既而宣慰以行省参政总兵征鄱阳复邀公俱行戎务无鉅细悉属之青田潘惟贤聚衆为叛龙泉长吏闻风遁去贼遂焚县治公之师曰王毅先生与门弟子集义兵捣退之里中恶少年疾其功因害先生公在鄱阳驰而归执害先生者尽殱之缙云之黄邨松阳之白巖遂昌之大社丽水之浮云泉溪无頼之氓咸爲盗根势蟠结不可御行省丞相康里公承制以石抹公为行枢宻院判官分院镇䖏州既至假公分院行军都事统兵讨丽水攻泉溪贼寨㧞之未几又平浮云白巖贼惧遂来降缙云盗亦就平乃移师攻遂昌贼酋周天觉方友元倾其精锐出迎敌公望见咲曰贼若坚守不出未易即殄㓕今兹之来岂非天授我乎分部诸校以正阵接战以竒兵夹击之别遣㳺军入山搜其伏匿比战贼三面受击辄大败斩首数千级生擒八百人获方友元枭之乗胜直攻大社周天觉降复移兵讨青田贼党金徳安杀潘惟贤兄弟以降先是国兵取浙东婺衢既下独䖏州为石抹公所守不降岁巳亥今上皇帝遣佥枢宻院事胡公大海由间道取䖏州石抹公出战败北大军入城而分兵取属邑未附者公时以假元帅统龙泉庆元松阳遂昌四县兵欲闭关为拒守计四县士民咸请于公硕内附以全民命且曰君治兵殆十年勤劳亦至矣而朝廷无一命之钖国家负君君何负扵国㢤公知时事巳去乃觧甲出见胡公四县因不受兵上素闻公名召至南京待以殊礼居亡何擢中书左司员外郎上日与公论天下事公有言未尝不称善也遂诏公还䖏州招集旧所部将校兵卒以从征西上既平江西命公以亲军指挥守吉安会浙东苗军为变婺守将既𬒳害而䖏城亦为所据上遣公复䖏州比至城已复除公浙东行省左右司郎中总制䖏州军民事郛郭甫𬒳兵民物凋瘵而山㓂乗间窃发人情未固公随方招捕凡首恶即诛之然犹虑戍兵之寡日募之获胜卒万余人谂于衆曰兵少不足御敌师衆又无以食之柰何衆皆曰飬兵所以衞民苟不为御备计子女玉帛且不保况扵食乎公乃因民之产以权宜増帛赋之㳂海军素骄横及是以复城有功横益甚公择其尤无良者斩之衆乃詟服江西食东浙塩而有司十分税一贩者鲜至公请以二十分收一商贾遂通城南枕大溪浮桥之癈巳乆桥隄当水之冲亦爲所啮蚀几尽公即上流比舟爲梁以济行者州学敝壊讲舎仅存用以贮官䅇公撤而新之荐新进士吴世昌爲郡文学以司教事城中民庐多爲戎士所据混淆而䖏公度闲旷之地建营屋数十区使别居之缙云官田其税额甚重执里役者恒以私粟代偿公以新没入之田实其数其害乃除诸暨守将谢再兴兵犯东阳平章李公文忠击走之公引兵爲援建议以谓诸暨浙东藩障若诸暨不守则衢䖏不支矣乃度地去诸暨六十里并五指岩新筑一城不旬日而成楼橹濠栅靡不毕备上闻诸暨叛遣使来议别爲城守计暨至城巳完上叹赏不已其后浙西将李伯贞大举入㓂兵号二十万顿城下城坚不可攻败绩而去上念公立城功以名马赐之青田之芦茨地接闽徼人素犷得叶仲贤恃其险屡服屡叛乗我师在外复来㓂公怒还军深入禽其渠魁少壮者皆籍为兵二十年逋诛之盗一旦就平温州方明善攻我平阳公出偏师复之并复瑞安所侵地而亲统正军攻温州明善势蹙与其仲父国珎议纳岁币诏公还师明善継以塩若干来贡上命䖏州易银以入内蒇上怒银色恶责守令使偿公曰此吾过也守令禄薄何䏻偿乃售龙泉田以银九百两代输公寻入觐上欲㽞公且柄用之以边事未辑硕还守外上时巳即王位乃擢王府叅军仍总制䖏州等翼陛辞上喻之曰俟闽浙尽平当还汝中书矣福建陈有㝎扰边公奉命征之遂取建之浦城而崇安建阳二县亦下上赐以所乗骏马建之守将阮徳柔兵四万屯锦江实出我师后公还兵击之破其二栅有㝎大愳帅锐卒亟围我营公突阵与决戦马蹶因𬒳执有㝎既得公颇礼遇之公具道天子仁圣四海归心羣雄乐为之用且援窦融归汉故事撼之有定𥘉无杀公意㑹元使至督迫之遂遇害于福州实岁乙巳之春也享年五十有二上痛悼不巳命使者即其家祭之复诏中书议加䘏典追封缙云郡伯有爵而无阶官职勲者有司之制未备也公天资颕㧞智识絶伦艺术弗学则巳学之无不精性倜傥好施予贤士有贫乏倾槖以周之弗吝也其守郷郡凡五载驭衆一以寛厚用兵十余年未甞妄戮一人恩惠在人甚多故其殁也闻者莫不流涕郷人为立祠宇祀之公元配同里项氏先五年卒生二子长曰桢宣武将军佥䖏州卫指挥使司事次曰枢女一人适章存原継室滁阳杨氏前中书左司郎中元杲女弟也公既没之二年桢等乃刻木为象具衣冠以塟实附于围源之左巳来徴濂为之文昔濂侍上扵白虎殿忽顾问曰胡深何如人濂对曰文武才也上曰诚如卿言浙东一障朕方頼之则上所以倚公者至矣然公亦知宸眷之深而无以图报甞谓人曰区区承诏镇处城皇灵覆冒幸巳宁谧誓将挈全闽之地以入版图庶展犬马之微衷也柰何功业未就而死及之其非命也夫濂辱公交者五六春秋见公酒酣耳热指挥三军而䧺姿奋扬不可遏及与荐绅之流论文评诗则欿然布衣书生也濂未甞不服其勇而爱其谦今公不可作矣敢用备着公之事掲诸墓门以告世之知公者铭曰洸洸胡公万人之英一剑横空莫之敢撄浙河之东地气尽白此为兵徴见扵龟筴尓衆荷戈来入我堡寘而枕席㧞而水火公师如风䑕冦如云一鼓之余散为埃尘莭钺出镇历五年桴鼓不惊鸡犬晏然谁登叛人䧟我诸暨公迁其城㓂至辄败皇用嘉钖使车络绎天闽龙马扵公弗惜公感主知酣歌慨慷誓提八闽以归职方旄纛所屇势如破竹天未厌乱三军夜哭公材孔多公志弗阿月出如赭公命柰何丈夫之泽流于异方孰能行之父母之邦匪公之临千里枯骴公虽止斯庶亦无愧庙堂有严肖象其中精灵翕然上与天通栝苍之山其翠𣣔滴公名配之有永无斁大明敕赐开国辅运推诚宣力武臣荣禄大夫柱国广徳侯加赠特进荣禄大夫右柱国进封巢国公谥武荘华公神道碑铭自古兴王之际天既生真人拯民涂炭之中必有如虎之将弘展其丕猷弼成其大业此如烛照而龟卜盖无疑者以汉唐言之则云台二十八将凌烟阁二十四人是巳洪惟皇帝当四海逐鹿之秋龙飞淮甸嘘阳吸隂反掌之间廓清八极夷荒蛮徼罔不臣妾当是时谋臣勐士效忠宣力其衆如云若和阳华公亦其一人也欤公讳髙姓华氏字则未闻所谓和阳则其所居之郡也曾大父汝徳赠中奉大夫湖广等䖏行中书省参知政事护军追封武陵郡公曾祖妣张氏追封武陵郡夫人大父某赠资善大夫湖广等处行中书省夫湖广等处行中书省平章政事迨夫大统既集帝念将帅百战之劳㝎功行赏上则公爵次则侯封各钖以鐡劵金书传示子孙俾世其禄扵是授公开国输运推诚宣力武臣荣禄大夫柱国封广徳侯食禄六百石公未及受劵请命徃广海廵视城陴整饰军队行次崖州以疾薨于官舎年五十又九实洪武四年三月二十七日也讣闻帝懐悼不巳诏有司迎公之柩以是岁六月某日还塟扵黄墩先墓之次蔵劵墓中以慰公扵九泉且进封巢国公谥曰武荘阶加特进勲加右柱国褒崇之意无不备至公一子景春蚤世竟无嗣续其配澧国夫人蒋氏先薨至是与公合焉既塟礼部以闻帝若曰其令国子司业宋濂制为碑铭树诸神道尚书臣陶凯即日传命授臣臣不敢辤臣闻传记所称用世之士非才勇为难而炳扵㡬先者为难公当羣䧺叠奋之时亦欲以一障自效见帝之顷即知天位之有在人情之所属统其部曲驩然来归非有先㡬之识者能之乎其建树功烈安享尊荣爵封上公位跻极品亦宜也云台凌烟之衆又岂得专羙于前乎臣既历序公之战功次苐扵右复系之铭辞曰士之所贵炳干几先诚获所依身名两全当元之季王纲觧纽羣雄虎争鹿知谁手维武荘公家于和阳依水建砦以遏㓂攘皇帝龙兴知为真主仗劒相从率先多士帝曰俞㢤尔兵我从即麾义旗同渡大江牛渚既殱于湖亦捷溧水洋洋视如一髪天兵载杨翔颷震霆秣陵南徐次苐而平况此江隂势如破竹兵锋所向无彊不衂邻有勍竖据浙连淮来撼大树何㢤蚍蜉皇赫斯怒命将行伐铲破连营洊除窟穴复敕雄师㝎淮之东载绥载宁载约其同凡斯诸役公无不与展力摅诚亦云备至天清地宁六合一家大统既㝎论赏有差黄金镂书铸鐡为劵作誓剖符千龄弗变皇恩下𬒳将宠荣讣来海南闻者涕零宸衷悯恻为诏郡县旋其柩车就郷而窆崇阶峻爵极于上公龙光有赫贲及幽宫儒臣作铭播扬嘉绩百世之下视此贞刻元故嘉义大夫礼部尚书致仕赠资善大夫江淛等䖏行中书左丞上护军追封谯国郡公谥文节汪先生神道碑铭濂奉敕总脩元史凡忠义循吏之事天下郡县悉上送官而宛陵汪先生独阙既而先生族子克寛来与纂脩始以其门人汪文炳所摭事状相示濂既命史官删削立传克寛以为史乃一代成书其法当略墓文乃私家所譔其纪宜详复致其孙徳垕之言请濂掲铭于隧上呜唿先生之徳之盛海内孰不知而所谳钱珎之狱泰㝎实録中尝书之其可不备载以昭示方来乎先生泽民字叔志姓汪氏其先新安歙县人自唐以来为官族五季之𥘉兵马使都虞候道安始自歙迁婺源之还珠里又歴八世至宋天禧巳未进士祕书丞赠光禄少卿震生庆暦癸未进士都官员外郎赠中大夫宗颜都官生皇祐壬辰进士左奉议郞知汉阳县赠少傅谷又自婺源迁饶州徳兴之龙溪少传生赠通奉大夫槃崇宁癸未进士正议大夫端明殿学士藻藻以文学政事为时名臣通奉生绍圣丁丑进士朝散大夫江西转运使恺知合肥县赠中散大夫慥又自徳兴迁宣州之宣城子孙遂为宣城人中散生绍兴庚辰进士通判隆兴府鸿举鸿举之弟脩举则先生髙祖也曽祖讳宰臣赠朝奉郎祖讳梦雷淳祐丑进士累官知靖州元赠翰林直学士亚中大夫轻车都尉追封新安郡侯父讳鼎新用父廕𥙷将仕郞元赠嘉议大夫工部尚书上轻车都尉追封新安郡侯工部之兄鼎亨景㝎壬戍进士官池州大军酒库然自少卿至先生奕世科名蝉聮不絶先生自㓜融通经史亦锐然思継承之㑹科目之法行遂领延祐甲寅江浙郷荐上南宫不利有司用恩例署宁国路儒学正暨再举遂擢戊午进士苐授岳州路同知平江州事阶承事郎时先生之母谯国郡夫人王氏春秋巳髙先生以平江道逺不可迎飬上书丞相府乞降一二阶就铨邻州不报竟奉太夫人之官州有徤民曰张以利饵长吏持其隂私使不敢问遂视闾井民若虮虱頥指气使辄奔走不暇稍迕其意即系送于官人惧唿爲张雷公先生曰弗治我民将无生即发其姦屏诸蛮夷不使与良民齿李氏有兄弟者三素丰扵赀季弟未有子而没其妇伤季之夭也誓终身不再适孟仲利其财数设计撼之妇坚不动乃嗾亡頼男子诬以姦私妇不禁搒掠自引伏先生见其色有冤间行㢘察之悉得其情白而出焉转承务郞南安路总管府推官戍将朶児赤䟦扈自用搤有司之掔俾不得诎信其婣家王某爲郡府史借其威尤鸱张无忌擅箠大庾县令县令诉诸府同官惧戍将之威相视以目无人发一辤先生毅然捕王下狱会监察御史行郡戍将结以厚赂御史召先生扵庭诘其狱状声色俱厉先生徐曰王之姦赂人所知也御史𣣔屈法邪御史慙夜半驰马去王卒伏罪居亡何戍将以赃败部使者知其故檄先生推谳杖罪之广州岁侵民大饥疫疠洊臻死亡相枕借其毒气所薫蒸鲜有能生者江西行中书属先生行振荒之政先生絶无所畏慑命大姓发廪以哺尫羸其病疠方炽者召医注善药亲走其庐给之活者数万先生暨从者亦无他虞将还送者讙曰我父母也柰何去之马拥不䏻前潮州府判官钱珎挑推官梁楫妻刘氏不从诬楫冒籴官中米杀之狱中事连海北㢘访副使刘安仁逮系者二百人中书移问者凡六各懐顾忌事终不白先生谳之狱立具时珎巳饮药死诏戮其尸安仁坐受珎赂除名时朝廷遣奉使宣抚江西闻先生名命巡南安章贡二郡事得专决声绩尤着擢承直郎信州路総管府推官丁内艰不赴服除迁平江路総管府推官阶承徳郞𥘉浮屠甲与隣僧乙有隙乆不相周旋衆约其输平乙因邀甲饮酒至醉遂寝其室甲弟子沈安素苦甲鞭笞且期速绍其业幸甲宿于雠夜持刀徃杀之明日诉诸县乙虐扵考讯辄诬服狱上先生阅其刀有鐡工氏名召公验焉曰此沈安刀也逮安一讯即承脱乙械械之嘉定地濒海朱管二姓为姦利扵海中致赀鉅万及以他事败上下受其赂莫敢捕狱乆不决先生与总管道童公适至径缚以来竟籍其家及徴其伥历备列省宪郡邑受赂之数唯先生及総管名下䟽曰不受陞奉议大夫知济寕路之兖州兼管本州诸军奥鲁劝农事磁阳负郭之县也孔子庙学乆不建先生以为风教所系买地作之殿堂门庑及斋序之属无不具饬袭封兖圣公职止三品先生以宣尼之胄不可以弗崇上跣请增其秩廷议韪之奏陞品为苐二钖以银章居一年政化大行絃诵之声周达乎西东圜扉之间可设爵罗嘉禾生扵县郊瑞麦孕扵洸水君子谓有汉循吏之风焉㢘访使者行部将压境还曰汪兖州在吾可无往矣至正癸未诏脩辽金宋三史拜先生朝列大夫国子司业俾分修兵志及宋理宗本纪史成有上尊束帛之赐巳而除集贤直学士太中大夫未数月亟上纳禄之请以嘉议大夫礼部尚书致其事先生既归僦屋以居门生弟子援洛中诸贤故事爲筑室宛水之濵先生日督诸孙读书以自娯不知其贫岁壬辰蕲黄红巾彭党祖搆乱其余孽自徽冦宣州江东部使者道童问䇿扵先生先生语以收人心振士气筑城浚濠储粮简卒凡数十事冦再至再击退之乙未夏六月长鎗叛帅琐南班程述等挟兵渡江欲犯宣城城中兵不满数百或劝先生去之民曰先生忠孝人也天必相之当相与守城若果去之吾属亦随之尔部使者不八沙周伯琦二公复申民言以爲请先生曰昔江万里寓鄱阳大军逼城衆皆赱散犹坐守以为民望况宣民离合视吾去㽞吾何忍弃父母之邦乎时军费不给加以严刑弗之集先生从容一言获钞一万锭米三千斛民心翕然𣣔为固守计屡战辄屡胜八月丁丑江浙行省参政吉尼哥児遣兵来援城内恃援至戍守颇懈是夜三鼓长鎗军攀堞而上城遂陷戊寅伪万户丁坚使前锋葛义执先生逼降不屈遂遇害将死骂犹不絶口琐南班雅敬先生名为具冠衾于某山之原得夀八十又三事上于朝赠资善大夫江浙等䖏行中书省左丞上护军追封谯国郡公下太常定谥曰文节云先生娶戴氏累封谯国郡夫人先八年卒子男二人用敬以子贵封敦武校尉常州路冝兴州判官用和国子生辟充侍仪司舎人不赴兄弟痛愤不食相继卒女一人适刘士礼孙男五人徳宣以门资𥙷官敦武校尉善盈庠副使徳垕国子生曲阜宣圣林庙司乐徳崇癸已郷贡进士湖州路徳清县学教谕徳正徳进孙女一人适吴愈曾孙男五人禧源传源凤源书源清源先生躯干脩耸髙凖踈髯风裁峻如也其为学本诸六经真知实践无一不本扵道义其奉亲也丁工部公之忧则三年独䖏扵外弗御酒肉毎遇讳日悲恸不自胜至老不变事母夫人则板与方舟迎侍之官熈熈承颜唯恐少违其意婺源三大墓为强家所侵辨理于有司经四十年必复之乃巳其事君也一饭不敢忘懐保小民甚如赤子革弊除姦有知殆无不为然扵律巳则玉㓗氷清毫髪之私又无自而入故其至也民恋爱之其去也民慕思之至有为生立祠者甞重构羙章亭扵兖贼至不忍焚之且曰此汪公遗泽也呜唿不知先生何以能致扵斯㢤由其立心之正不为势利所诱择术之精不为不义所屈忠孝大莭所以暴白扵天下揆古无譲扵今无媿可谓不负扵科目者矣先生为文不事絺章绘句而义理自足诗亦清婉有魏晋风尤以善书名家单削片牍人咸蔵为荣所着书有巢深燕山宛陵三藁传之扵学者当賔兴之岁江南三行省屡聘先生司其文衡士论尤服其精允至今人道之不忘也夫自壬辰之乱四方瓦觧其能执节不囬者往往扵学士大夫见之如余阙之死扵舒李黼之死扵江泰不花之死扵台尤号杰然者也有如先生无城郭封疆之守或保身扵山泽君子亦未必深议之先生不以仕止为间孜孜汲汲思卫斯民扵危亡之际遂及扵难非事君无二心者能之乎使人人皆先生若国家其有败亡之乎悲夫系之以铭曰仁皇建科玺书四布济济多士云集川赴猗欤汪公㳺举于鄊对扬大庭乃苐奉常筮仕遐邦不遑将毋上䟽庙堂硕从近授孝声载昭如水东驰公闻曰噫吾分之宜锄强击贪鹰隼横骛去之弗亟我民之蠹叠为理官为狱立平起彼朽骨化而为生鲁有名邦待公为政瑞麦嘉禾发为祥应䇿书载登金匮启封衮斧之寄有诏倚公寻教成均六舘咸恱复直集贤进班迩列公曰止㢤吾悬我车秩宗之加以华其归拄笏看山宛水之涘遘时艰屯四郊多垒氓之蚩蚩非公畴依公苟我㽞执㦸以随一鼓作气争相奋跃刈冦如麻血汚秋锷孰援我兵夜柝不鸣彼乗吾懈遂无坚城毒雾四塞杀戮以逞执公使降白刃磨颈嚼齿大骂我实王官咄㢤贼奴敢正之干公虽遇害之死弗屈孤忠凛然皦如出日事闻中朝当宁叹嗟莭惠易名恩宠有加所贵君子行为民望薄俗澜奔障之东向非孝无亲非忠无君凡百在位视公为人故懐逺大将军同知鹰扬卫亲军指挥使司事于君墓志铭惟于氏逺有世序多以文学为业族居南康之都昌至君益显融扵时大父徳仲赠明威将军某卫亲军指挥使司副使上骑都尉追封河南郡伯大母王氏追封河南郡君父祥英赠懐逺大将军同知鹰扬卫亲军指挥使司事轻车都尉追封河南郡侯母余妙真封河南郡太夫人君㓜知读书通大义缙绅先生称之既长磊落有大志不屑为变情徇势之行㑹元政大乱天下兵动江东西化为盗区分宁徐夀辉建伪号曰宋都九江使其将张福夏彰据湖口元将三旦八驻师鄱阳都昌适当其冲要交互杀掠民伥伥不知所从君召父老子弟谓曰吾等皆良民顺冦兵官军以为叛从官军则㓂兵又将屠我行见无噍类矣其计安出父老子弟咸叩头曰㣲君不䏻生我君乃集诸少年趫徤者列为队伍朝暮教以击刺之法旬月间整整可用乃握劒坐庭中下令曰贼兵有入吾境共击之不用命者斩衆皆股栗贼闻不敢犯同列有忌君能者数潜通搆害君皆先机而枭其首人以为神岁乙未徐兵破鄱阳君之势遂孤都昌継陷徐闻君名急搜访获之命为江东宣尉元帅镇鄱阳岁庚子徐之柄臣陈友谅杀徐而自立更伪号曰汉君乃泣曰我与陈皆徐君之臣陈不道乃尓我可北面而事之邪当是时皇上龙飞临濠定鼎建业豪杰之士争相奔走君遣使者奉币以浮梁降上恱而受之君轻骑谒上扵龙江诏宰臣燕飨之礼意优渥赐以金鵰顶帽暨锦袍一袭授通议大夫行枢宻院判官戍徽州永平翼遣之镇行十里所复趣还觧金连环幷绦授之且曰予赐卿冠衣不可少此故又召卿来尔君感知遇之深誓殚报効上䟽曰于光之心鞠躬尽力报国一忠死而后巳上命左右蔵曰此于光誓书也君察伪汉国政不一兵出扵外潜献捣虚之䇿上亲征九江君与郡将皆从飈行电疾友谅以为自天而下弃城宵遁君将兵下黄梅瑞昌诸居亡何助攻建昌㧞之出戍鄱阳友谅攻洪都上亲往救大战彭蠡湖友谅毙扵流矢其子理假息武昌诏常忠武王追攻之理遂舆榇冲璧出降君皆在行中与有功焉转同知振武卫亲军指挥使司事迁鹰扬卫进阶懐逺大将军时伪吴张士诚㩀浙西淮东数州之地君从大将军徐魏公往讨泰兴髙邮淮安安丰皆下张之劲卒皆聚湖之旧舘魏公督诸将及君破之遂平湖州下姑苏士诚就擒及魏公征中原君统锐兵以从益都沂棣登莱诸州次苐平乃入汴梁克洛陜攻下潼关君与郭将军守之元将王左丞自河中帅衆来夺关两兵方挟战君舞㦸横贯其中大唿杀入元兵奔溃追斩之积尸盈野越六月进击河中抜其城魏公命戍巩昌元将扩廓帖木児屡引兵来战君辄捣赱之敌兵不敢东向遂合诸部兵围安㝎州君急分兵往救兵少不䏻战退屯三十里复与元别军会君腹背皆受攻遂𬒳执百计诱其降不屈韩将军戍兰州元兵来围城拥君行城下使诱将君降君唿曰我不幸被缚誓死不辱国尔軰受大明皇帝厚恩当坚守以伺大军之至勿信其甘言所诱也元兵大怒批其颊拥之使去寻闻被害上悼之钖以布帛令其家成服行䘮遣祠部官祭以少牢奉其神主配享鸡笼山功臣庙中君讳光字大用于其姓也自二十五岁起兵至四十三而殁气貌脩整善鼓琴䏻吟古今体诗多古雅不凡兼通医学针灸科人望之翩然贵介公子也及持㦸上马辄鹰扬虎视所向不敢当逢者莫不改容太夫人性刚严君事之孜孜尽礼唯恐稍违其意遇气有未平君长跽扵前移时不敢起君子尤称焉娶鄱阳刘淑姬通书史封河南郡夫人子男二人蕃与宣也君生扵天暦戊辰九月十四日殁扵洪武庚戍其月日则不可复知矣亥某月日蕃用招魂礼塟君衣冠扵某山之原前葬一月其外舅建徳令刘君爆状君之行引蕃来拜于庭请为铭掲诸墓门嗟夫君以一书生婴乱世乃能倡义旅以捍乡邦继而率衆归有道之朝四方征伐为前锋幕府上其功殆无虚岁惜乎安㝎之役孤军深入不能制胜遂致陷扵虎口天乎命耶有识者盖悲之也然君能执莭不囬视死犹生卒不负誓书死而后巳之言亦可谓夷险一节者矣铭曰麟之师师凤之仪仪治世之竒有力如虎长㦸劲弩才堪用武惟君之生丁时抢攘六合虎争投笔而起集厥师旅以障州里真龙天飞大明赫喜杖劒来依帝曰嗟汝尔镇歙土以安黎庶大军长驱何戦不随翦汉缚吴借筹决胜山东受令洛汴亦㝎潼关置屯铸鐡为阍敌不敢扪灵旗西伐如火烈烈所向皆捷多寡势殊视敌如无卒捐厥躯赤心如日以身徇国死又何恤皇宠有煇少牢祭之餟食崇祠寰字一统不为麟凤使人増恸冠衣具存大招尔魂蔵之山樊山气欝欝护此玄室魂兮来宅故江南等䖏行中书省左司郎中赠奉直大夫浙东等䖏行中书省左右司郎中飞骑尉追封当涂县子王公墓志铭洪武戊申春正月皇帝正位宸极布告中外念及旧勲例颁恤典扵是故江南等䖏行中书省左司郎中王公之殁巳七年矣𥘉公之既殁上诏有司议赠公奉直大夫浙东等䖏行中书省左右司郎中飞骑尉追封当涂县男且俾与享鸡笼山功臣庙中上犹未慊其情至是复仍其旧县进爵爲子以宠之公之子文感皇灵之洊被也䖍奉命书副墨焚告扵墓下明年巳酉冬十一月持翰林待制王君袆所具事行求濂爲铭以侈上之赐濂辱与公㳺不敢譲知遂按状而序列之公讳恺字用和姓王氏太平当涂人㓜有大志沉酣六经诸史间必欲见之扵用起应府公之辟爲府史䟽谳狱讼人服其平岁乙未上取江南兵临当涂即召公至幕府上方爲元帅命爲掾以参决戎事丙申春从王师下建业又下京口京口民新附杌陧不安公慰抚之始㝎上为中书平章政事建江南行中书省扵建业陞公左右司都事公遇事善扵弥纶日以荐贤为先元戎宿将咸噐倚之唯公言是信戊戍秋猫獠兵数万自杭来降待命严陵境上上遣公驰入其军喻以祸福偕其渠帅来朝是年冬上将征浙东时婺之兰溪巳下佥枢宻院事胡公大海戍之上命公与胡公㝎议取婺亲帅师围其城守将出降公审察民情而奠绥之历言上前无有不听者已亥春王师攻越久不下夏六月师还上㽞胡公镇婺而民赋军噐之务咸以属公冬王师克三衢擢公左司郎中緫制衢州军民事公増城浚濠置㳺击军募保甲翼余丁及旧民兵得六百人以益戍守兵食不足则斥并城废田五万七千畒使之耕以自给民有田力弗䏻艺者听军士贷耕而为输粮县官籍江山常山龙㳺西安四县丁壮凡六丁之中简一以为兵置甲首部长统之丁壮八万有竒得兵一万一千八百无事则爲农脱有警则兵者出攻战而五丁者资其食开平忠武王屯兵金华其部将或来侵民公侦知之械而挞诸市王使人譲公公对曰民者国之本将军天子股肱肯令伤其本乎挞一部将而万民安计将军所乐闻也王叹羙之开化马宣差挟旧邑印章诱编氓爲变江山杨明恃砦栅之险叛服靡常公皆㝎计擒之枭首以徇衆部内帖帖无譁民饥疫相仍死者枕籍道路公出仓粟使作糜哺饿夫脩惠济局居药以注病者所活不可胜数学校废扵兵公爲浚泮池筑杏坛建极髙明亭设博士弟子贠孔子家庙之在衢者公亦爲新之退食之暇輙集荐绅之徒摩切道艺人士翕然恱服诸暨戍将谢再兴与部帅王甲有违言㡬致乱上今公调觧之公善扵说辞二人之驩如初邉鄙以宁同佥枢宻院事李公文忠以国之懿亲握重兵镇严陵上命公往来佐其军庚子夏六月伪汉冦龙江上召严陵帅葛俊擣广信以牵其师道过衢公谓俊曰广信伪汉门戸彼既倾国入冦宁不以重兵为守非大将统全军以往不可若出偏师挠之未见其利设有挫衂吾衢先绎骚矣乃止俊而请胡公行胡公至而广信溃一如公言辛丑夏拜胡公江南行中书省参知政事分省于婺以控制东浙公仍以左司郎中分治省事金华婺剧邑役民无艺公令民自实田请都以粮多者为正里长寡者为副正则以一家或二家充副则合四三至七八而止通验其粮而均赋之有一斗者役一日贱与贵皆无茍免者金华周泰义乌栁昌恃侠以蠧民公逮至扵狱皆痛惩之自是畏避不敢吐气猾胥潘立道操金华一邑田赋之柄飞寄诡遁并縁为奸利公㢘其罪状以闻寘扵法胡公日治军旅以略县御诸暨为巳任分省之政皆公统之公挈纲布纪风采凛然伪吴将吕珎侵诸暨𣣔堰水以灌我城胡公夺其堰反决水灌珎珎势蹙乃马上折矢与胡公誓请各觧兵公闻之移书谓胡公曰彼狡谋尓慎毋听今珎在重围是天授首之日也胡公不忍食言竟从之珎果败盟而去先是猫獠军来降胡公分其衆万余戍婺其帅刘震等相挻为乱胡公被害公亦及扵难当难作时猫帅多公恩欲拥之而西公正色叱曰吾天子大吏设不幸义当死宁能从贼反耶贼初缩首不敢犯拘絷一日而骂贼声愈厉命左右取酒引满竟日达夜旁若无人贼知不可屈遂刄之壬寅春二月七日也享年四十有六上驻跸江西闻公之死为之嗟悼良久亲为文祭之及返柩金陵上复率羣臣往城南致奠乃以其年四月十一日塟江宁县凤䑓西郷聚寳山之原公状貌龎伟气局坚凝善谋而能㫁尝以事入諌上弗听公却立戸外既暮犹不去上出怪问其故公従容谏如初上慨然从之公扵吏事尤长据律按比而饰之以儒术案牍经其裁削辞简而意周喜为诗歌与賔朋谈咲樽爼间更倡迭和情意豁如也故扵其殁也人莫不伤之公父讳荣母孙氏配张氏子男子三人长即文有学行今为侍仪使阶承直郞次行贼害公之际行方侍侧或劝其去行曰弃亲而求生吾不为也卒随公以卒次升童孙女一人濂为左史时侍上左右尝与濂论佐运之臣以字称公曰王用和经济之材也吾将大任之惜平早殁于难则上所以简注公者为何如使公之存至扵今必跻政府歴宪台泽及扵民者将益广不特前所书而巳人之患也有才而无其时今公虽有其时未能大显而命止于斯不亦悲夫虽然公之賛治外垣为贤賔佐及临患难詈贼而死为忠臣天恩所加便蕃优渥名亦足以不杇矣在公可无憾铭曰真人之兴肇自濠梁白旄黄钺指四方桓桓豪英云合响应维时王公杖䇿出迎龙旗所屇靡役弗前借箸以谋烛扵㡬先莫徭向风帅徒内附公往抚之谓公来莫淛河之东婺爲名邦六师一临完城以降奏凯而旋㽞将戍守公持文墨参其臧否姑蔑遗墟既入版图兵民二柄孰斡其枢帝询在廷非公畴可公拜稽首即日上道城増而髙复浚其濠㳺击置戌金柝夜嚣孰爲顽民啸唿搆乱诱而絷之邉烽晏晏出粟哺荒注药起尫民豫且康弗教则狂乃新泮宫乃置博士乃设爼豆乃经乃史金华建蕃控于海东还公来治若疚在躬科繇匪度均之平之闾右夺政辟之刑之民乐其生亲若父兄敌畏其威望如长城岂期妖竖相挻爲变大詈不屈遂罹扵难人孰无死公死则忠正气不没凌厉秋虹皇情衋伤亲御翰墨摛文祭之龙光赫赩受才孔多竟不尽施清风宰木凄其余悲不杇维文大书深刻后百千龄过者必式元故翰林待制朝散大夫致仕雷府君墓志铭府君讳机字子枢姓雷氏其先出万春之后传至五代时有讳鸾者由光州固始迁建宁之建安曾大父时宋太学内舎生大父龙济郷贡进士当宋之亡帅义师抗元兵遂殁于难父徳润入元爲福州路儒学教授积学庾之余买田三百余畮以给贫士昏䘮老疾者号义士荘人爲建祠学宫改将仕郞福州路长乐县主簿未上卒后以子贵赠朝散大夫祕书少监母㳺夫人赠建安郡君夫人善书而有文无子黙祷于神梦黑熊行天遂有娠及生府君颕悟异恒儿九岁䏻诗赋十岁九经皆成诵十二着明经觧题十七试论郡庠选爲第一二十受大官荐爲邵武县学教谕二十五登延祐戊午进士苐授福州路古田县丞自诏行科目闽人擢第者从府君始未㡬丁朝散公忧服除迁延平路总管府知事沙县陈氏丰扵财身没而子幼族有强暴者欲㩀其业贿于上下讼乆弗能㝎府君下他㢘吏鞠之竟白其事时经历司狱二司暨照磨所皆阙官府君摄其印印置西楼几上夜有灵龟尾如䑕潜伏几下不动若护之者浃旬始不见或以爲瑞应改邵武路总管府经歴郡长官乃西域人恃与宪部有连其勐若虎与守议稍不合遽引杖击之守俯首遁去府君独不为屈毎曰苟如此天子法将何在狱有不平抱案与之庭辩辞顺理直虽怒形于色不敢沮调兴化路兴化县尹有豪大姓数家隂持公府短长挟势以戕民府君曰此犹苗之有螣不去苗将藁矣悉置扵法烛见毫发无遁情皆以雷神称之阛阓之衢甃以如夘小石荦确不可行府君令诸浮屠凿石为版易之人唿为雷公路先是赋役屡不均府君察知之率吏民焚香祝天曰为民㝎赋当以公有徇私挠法者神降酷罚无恕言巳令民自实田随其高下为㝎日选一吏主其官书毎一鄊毕具其姓氏揭之民大恱仙㳺莆田二县民诉扵郡曰民苦赋不平者久硕乞我雷侯録事司之民又诉扵郡曰非雷侯不足以平吾民之役盍假之郡檄府君行凡三辞乃往民皆大恱举手加额曰雷侯其岂苐君子矣乎㳺夫人婴微疾府君闻之愀然不宁曰先君殁不得在左右致抱终天之恨毋年耄矣忍縻好爵而不归飬乎即日抗章辞职民涕泣㽞之不从罗拜马前而去归仅五月丁㳺夫人忧服阕转湖广等䖏儒学副提举府君招徕弟子员罗知名之士相与迪导之月书季考具有成法文风为之一振擢延平路总管府推官顺昌舟师因利覆舟取人财狱成父子皆坐死府君以子从父令白部使者杖遣之尤溪有死狱株连者二十五人累岁不得释府君推罪之轻重亦杖遣之囚至感泣相聚僧坊诵佛书以为报沙县织工子与张甲闘闘散子失足堕壍死吏入甲故杀罪府君出之南平浮屠杀其主寺僧浮屠之徒方九龄官以知情论死㑹朝廷遣使者宣抚八闽府君力言其非辜竟得释府君患民不知教建义学镡津延郷贡进士陈竑硕开之以五伦之学乆之士有与鄊荐者罗天凌反汀州汀境与属邑尤溪接府君立堡栅数区以扼其险要招集强丁为御守刁斗之声达旦不絶盗闻不敢犯陞泉州路惠安县尹惠安之民嗜势利而少礼譲府君究心学校𣣔以变其俗兼立社学十所俾分教之县西登科岩先贤卢瞻故宅也旧因宅为祠巳废府君为新之使民知所劝先是公田之入每斛收钱百缗民大病府君既至减其直之半居三岁政通人和遂为诸邑之最部使者及良二千石争賔礼之或剡荐于朝及代还民伥伥若有所失赱大府遮㽞者日以千数不可乃为生立祠树碑以纪遗爱碑㡬徧鄊井焉除汀州路总管府推官汀民强悍易为变府君与上官议筑城开濠以为堡障且请躬董其役上官韪之府君为量功授期使民争趍民不扰而事成申屠公駉时为闽部佥事行郡至汀稔知府君之贤凡郡县有赴愬者悉下之府君即为决治如律无不慊乎人心者巳而不俟引年遽上休致之请朝廷以其廉退陞翰林待制阶自将仕郎九转至朝㪚大夫未㡬卒于官实至正辛卯冬十月二十三日也享年五十有八府君躯榦魁梧方面羙髯见者耸然起敬事亲生能尽孝既死其塟祭之凡悉依朱子家礼从事居官尤尽心扵狱事夜参半孤灯荧荧犹繙阅成案不休且曰人命至重吾可不尽心乎江西鄊闱试多士省府致书币请持文衡府君之所甄㧞皆通经艺者爲人严而不苛和而不流稍暇集良朋啸傲林泉间命壸觞以径醉其视生产作业之事蔑如也所着文辞森严而演迤有龙津龙山鄞川环中黄鹤矶梅易斋碧玉环七藁共若干卷藏扵家娶樵溪危氏讳淑馨字兰玉宋礼侍郞春山先生某之曽孙女元江西儒学提举彻之孙女也赠建安郡君通书记作字有楷法善治家事不以烦府君人谓妇道母仪皆可无媿先十年卒男二人燧至正癸卯进士从仕郎大都路香河县尹灿郷贡进士㑹闽中乱起兵以助王师死之赠汀州路上杭县主簿孙男五人燧之子伯埏至正丙午进士从仕郎福州都转运塩使司知事次仲垙仲堦灿之子仲墉仲堪府君之墓在县之元祐鄊黄孙里龙山之原以至正壬辰四月某日塟危夫人祔礼也既塟十余年燧自状其行实谒濂为之铭濂在弱龄颇有事科目之学辄闻闽中雷氏兄弟以易经相传授所为经之大义流布四方多取之以为法盖府君与仲弟杭皆苐奉常而声誉烨然乆矣虽歆艳之有志弗强不及抠衣从府君㳺以折衷诸传之是非迨今四十春秋颠毛种种尚忍执笔以铭府君之墓乎虽然声光之盛仅着扵当时文辞之载可劝扵来裔有如府君道徳积扵厥躬政教𬒳扵民人所至是爱所去见思揆之扵前古儒宗吏师似无所让理冝大书深刻表诸墓门使为士者知所劝涖官者知所法不可以濂之芜陋而遂废也谨序而铭之曰闽有硕士雷作氏自㓜学易探圣髓亦既决科拾青紫政行州邑平如砥锄击暴民仁懦起姦吏闻风潜若鬼狱命至重心尽尔一夫衔冤䫙有泚汉之循吏当可拟玄龟护印曳其尾穹石序功文烨炜魂升魄降吁死矣四民会哭动成市遗文纷满千𥿄虹光夜发玄笥里孙子绳绳袭休羙不信予言有如水故宋迪功郎庆元府学教授魏府君墓志铭洪武三年秋八月亰畿多士较艺扵鄊闱予时𬒳㫖与魏君潜与闻考试事既入院复同舘舎每阅卷相与共论㝎所见颇脗合将还潜跽而请曰曾大父之殁七十又八年矣下棺之石有窍而无辞今幸得陪末议者踰旬敢借宠灵以发其幽光死且不朽矣予不能辞府君讳新之字徳夫姓魏氏世居睦之桐庐曾大父子才大父演父国贤皆隐约田里以善人称至府君始以力学自奋与兄升龙从子云潭受书易扵郷先生王公某巳而三人皆荐于鄊而府君继擢宋咸淳未进士苐𥘉授庆元府学教授阶迪功郎未上转运司檄府君考试永嘉竣事同列即治装行府君问故皆曰士之𬒳黜者将生譁不如避之府君咲曰有是㢤毅然独㽞果有一士颀然而长鬛掲帘问去取之意辞色甚厉府君曰尔文固佳如犯不考何士犹撑拄弗服府君曰某行某字正系庙讳吾以墨圈之今犹在命左右取示之士慙沮衆皆引退及至官以濂洛关闽正学为已任推明中庸性道教奥旨反覆殆无余藴𥘉鄞士多宗金溪二陆氏之学闻府君之学翕然信服之学録刘光尤所畏敬光尝集觧孝经自谓无所憾府君为刋正十有一条皆有关物则民彛之大者光不觉下拜曰先生之言其扵圣经深有合㢤鄞人有粥新书者府君阅之不忍释手粥者曰君欲黙记乎府君曰然曰所阅㡬何曰将尽卷矣曰能记忆乎曰然遂琅然成诵不遗一字人惊以为神以书遗焉浙东提举黄公震一见府君噐之遂以文学孝廉荐于朝会国事日非不果召徳祐丙子元兵入临安㳺军至鄞鄞学时设两学教授号东西㕔西㕔教授王榉惧甚奔告府君曰吾侪死生决扵今日矣府君从容荅曰非止今日有生之𥘉巳㝎不若听之颜色不少变及事平间关㱕故鄊家素单乏虀塩或不继府君负薪而炊扣角而歌驩如也所居有垂云洞因倡嗜义之士建垂云书院开迪新学孜孜如不及讲经之暇与蛟峯方公逢辰潜斋何公梦桂盘峯孙公潼发为泉石之㳺间赋诗以见其志学者尊之号为石川先生元至元间诏王御史某求贤大江之南县大夫杨得藻举府君应命力辞而不就其风节凛然人至今仰之年五十有二殁扵元贞癸巳某月日以某年月日塟于柯阜之原其徒诔之谓府君精思而陋诡随之习知至而黜偏驳之非自穷而达不改其操运去物改弗涅以缁盖实録云府君娶王氏子男子三人良恭俭子女子三人姚秦俞某张某其壻也孙圣作训五典行开蒙蔀着光晶盍稽之为法程性由缮𣣔莫撄睦有士尊遗经宋物改遯巖扄霞作幌云为屏皦弗缁莭逾贞非穷研行何成丗纷竞华声文㓕质实惭名苟视此面发頳柯阜山八尺茔序令徳镌新铭故承直郎刑部司门贠外王君墓志铭予闻王君孟逺名者颇乆恨弗之识洪武庚戌秋待罪词林闻有命徴孟逺至京师召对谨身殿授刑部司门员外郎予悦甚将修刺通谒适修史事严未遑也孟逺寻𬒳上㫖与监察御史虑囚淮浙之间及其既还始胥㑹成均孟逺曰未见君子悠悠我思今既见矣喜将何如予曰仆之心即孟逺之心也孟逺大笑巳而别去暨再见又属予曰先人殁四年墓上之铭未树已歴系善行成状矣旦夕重有请硕吾子卑之也自是厥后旅进旅退扵班行中毎遥见孟逺各注目相视彼此虽无言而情好跃跃然也当是时孟逺貌羸甚身弱如不䏻胜衣予颇疑其不乆乐人世者复自觧曰昔张谷官河南与尹师鲁谢希深二公㳺二公方康强谷独唾血垂毙孰知二公既殁而谷犹未死邪此殆难以常情测也幸亥夏孟逺出为巩昌陇西县令复来与予别惓惓以铭文为请予熟视孟逺心益疑虽自觧如前终不能释去因勉之曰孟逺宜自爱此别未知何时重见也余方戴星出入不䏻执一觞饯至都门外毎一念孟逺为之戚然弗宁越三月忽孟逺之子兴来吿曰先君得肠澼疾至泗州加剧以五月二十六日死矣予病疡在告闻兴言泪落枕上呜唿孟逺固羸弱岂应遽止扵是乎相闻余十龄而晤言不数四岂意真无重见之期乎贤者夭而不贤者或夀天之梦梦抑自古而然乎呜唿孟逺讳经孟逺其字也姓王氏其先家钟陵宋𥘉有讳忠者来抚州为金溪塲官遂为金溪人曽祖荣彰祖寔父善毋曽氏孟逺习科目之业甚勤夜坐恒至四鼓目睫未及交而鸡巳再号矣亟曰天其昧爽乎复披衣而起挟册暎光而读之寻患家居丛纷迁扵梧山又迁扵云林皆有别墅在焉崖光涧影飞落戸庭间孟逺得以清其神思益自放扵文沛然有不可遏之势松滋陈氏建议塾曰墨涛聘余太史贞为五经师松滋去金溪将二千里孟逺徒歩往从之悉传其二戴礼之学他诸生所造经之大义太史命孟逺窜㝎且曰是不异吾所为者人读之亦以太史言为诚然非溢羙也至正癸已丙申科孟逺两以是经取江右鄊贡文解值天下乱不得上南宫退隐溪芟礼记䟽为纂要若干卷其扵名物制度多有折衷入国朝以来侯君元善以重臣出膺重寄屡𣣔辟孟逺弗之就巳而叹曰圣天子在上我可终老山林邪适征命至即憣然而起擢为今官详刑鞫狱人自不以为冤朝廷锄刬吏弊悉用儒术士更张之乃选孟逺为令方期孟逺有泽物功柰何死之柰何死之同知泗州事乐宋学士文集卷第三銮坡集卷第三宋学士文集宋学士文集卷第四宋学士文集卷第四銮坡集卷第四即翰苑前集元隐君子东阳陈公先生鹿皮子墓志铭婺之东阳有隐君子戴华阳巾裁鹿皮为衣种药银谷涧中当春阳正毁翫落红扵飞花亭上亭下有流泉花飞队泉中与其相廽旋良久而去君子乐之日往观弗厌既而入太霞洞着书其书縦横辩博孟轲氏而下皆未免扵论议元统间濂甞候君子洞中君子歩屧出速坐之海红花底戒侍史治酒浆𦵔醢亲执斚献酬歌古词以为驩酒巳君子慨然曰秦汉而下说经而善者不传传者多不得其宗淳熈以来羣儒之说尤与洙泗伊洛不类余悉屏去传注独取遗经精思至四十春秋一旦神㑹心融灼见圣贤之大指譬犹明月之珠失之二千年上自王公下至甿隷无不伥伥日索之终不可致牧竖乃获扵大泽之濵岂可以人贱而并珠弗贵乎吾今持此以解六经决然自谓当㫁来说扵吾后云濂乃避席而问曰其意云何君子曰吾以九畴爲六府三事而图书爲易象者不可诬以片言统万论而天下古今无疑义以庸言释经于而野人君子无异辞谓神所知之谓智知天下殊分之谓礼知分之宜之谓义知天地万物一体之谓仁礼复则和之谓乐谓天地万物一体经子之会要一视万物则万殊之分正家齐国治而天下平矣濂未达请复问其详君子曰国家天下一枳也枳一尔而穰十焉枳有穰而一视之其扵人则仁也发而视之穰有十则等有十其扵人则君臣父子长幼之等夷刑赏予夺之殊分所谓礼也视十爲十者礼之异视十爲一者仁之同分愈异则志愈同礼愈严则仁愈笃者先王之道也分愈异者志愈同故合枳之穰反求其故地枚举而铨次焉者差之黍铢则人已无别犬牙错而不齐歛之不合而一不可见礼愈严者仁愈笃故治国家天下者不以礼则彜伦斁礼乐废而仁亡是故洙泗伊洛朝夕之所陈者天下万殊之分视听言行之冝所操者礼之柄耳故学圣人者必始扵礼焉故一体万殊者孔子之一贯扵洙泗伊洛之言无不统者也理一分殊之义废则操其杖叶而舎其本根洙泗伊洛之㑹要不可见章句析而附会兴遗经不可识矣濂受其说以归间尝质之明经者或者曰近时学经者如三尺之重观优扵台下但闻台上语笑声而弗获见其形所以不知妍媸唯人言是信君子之论伟矣或者曰伊洛之学大明扵淳熈未易遽取舎之也自时厥后为贫㳺仕奔赱扵四方不及再候君子以毕其说闻君子益以斯道为已任汲汲焉惟恐不传靡昼靡夜操觚着所见扵书书成卽刻梓示人复贻书扵濂白予濒死吾道若无所授子聪明絶伦何不一来片言可尽也忧患相仍亦未及往而天下日趋扵乱君子之室庐亦燬扵兵寓子婿王为家㽞六年之久遘微疾黙坐扵一室不食饮者踰月县令遣医来视疾君子麾云曰吾年八十又八其死宜矣何药之为未㡬翛然而逝实至止乙已十月戊申也君子姓陈氏讳樵其字为君采人因其衣鹿皮故又号为鹿皮子表隐趣也其先居睦之冨春宋之中叶来従东阳太平里世为衣冠巨族曽祖居仁祖嚞登仕郞父取青国学进士从郷先生石公一鳌与闻考亭之学有志节尝抗章诋权臣贾似道误国及宋亡元丞相伯颜见其章𣣔用之辞君子㓜学扵家庭继受易书诗春秋大义扵李公直方其扵天下之书无不读读无不解学成而隐邈然不与世接唯寤寐群经思一洗支离穿凿之陋形扵谈辨见扵文辞恒恳恳为人道之文辞扵状物写情尤精然亦自出机轴不蹈袭古今遗辙读之者以其新逸超丽喻为挺立孤松群葩俯仰下风而莫之敢抗或就之学则斥曰后世之辞章乃士之脂泽时之清玩耳舎六经弗讲而事浮辞绮语何㢤少作古赋十余篇传至成均生徒竞相誊写谓絶似魏晋人所㯢君子则讳之不复肯为也君子足迹未尝出里门而名闻逺达朝着知名之士若虞文靖公集黄文献公溍欧阳文公玄皆慕之以为不可及移书谘访如恐失之性复至孝父患风挛君子扶之以行岁久益勤后为风痰所侵气弱不能吐君子截竹为筩时吸而出之母郭夫人殁君子不见见其遗衣辄奉之呜呜而泣生平未甞言利苟非其义千驷万钟弗为动家虽素饶扵赀痛惩膏梁之习恶衣菲食以终其身遇岁俭辄竭粟赈里闾自取来牟以续其食尝发所蔵钖为噐工人持归乃白金也悉易之或以告君子君子一咲而巳呜唿君子已矣世岂复有斯人㢤君子所着书曰易象数新说曰洪范传曰经觧经曰四书本㫖曰孝经新说曰太极图解曰通书解曰圣贤大意曰性理大明曰荅客问曰石室新语曰淳熈紏缪曰鹿皮子曰飞飞观小藁合数百卷君子正配朱氏先若干年卒生延年大年耆年乔年昌年大年至正庚寅中鄊闱乙榜苐一署徽州路歙县教谕侧室某氏生逢年君子没时诸子唯乔年在余皆先卒女三人其壻即王为次则俞某张绍先孙男九人庭玉庭珪庭筠庭鸾庭凤庭坚庭诲庭其庭某女四人适徐信俞本虞某某曾孙男五人绍宗超宗林宗某宗某宗女三人在㓜乔年庭坚等洎王为以是年十二月某甲子奉柩葬扵县西南四十里懐徳鄊斗潭山之原县长贰及学士大夫门弟子咸㑹莫不洒泣塟后五年其髙第弟子杨君芾乃为撰列行状一通而乔年同王为持示金华宋濂再拜请为铭呜唿君子以超絶之资矌视千古若一旦暮期以孔子为师而折衷羣言之是非不徇偏曲不尚诡随必欲畅其巳说而后已可谓特立独行而无畏慑者也非人豪其能之乎虽然淳熈二三大儒其志将以明道也初亦何心扵固必使君子生扵其时与之上下其论未必无起予之叹而君子之衆说亦或借其损益以就厥中则所造诣者愈光辉混融而卓冠扵后先矣天之生材相违而不相值毎如此竟何如㢤然君子措虑之深望道之切其所传者确然自成一家言殆无疑者世之人弗察伐异党同常指君子为过髙是岂窥见其衡气机者㢤濂也不敏窃有慕洙泗伊洛之学有志弗强日就卑近不足以测君子所至之浅深而君子则欲进而教之今因请铭故备着昔日问荅之辞扵其首后之传儒林者尚有所稽焉其称为君子者君子盖有徳之通称尊之可谓至矣铭曰洙泗传圣髄兮伊洛发遗精天人既混合兮阳隂悉苞并无闻不开阐兮金石奏和平自兹益演绎兮白日中天行如彼艺黍稷兮薅去莠与稂舂实成白粲兮诏使来者尝有夫起东海兮吐言一如镛噌吰违幽隐兮务使声逺扬岂欲异涂辙兮理致无终穷着书动盈车兮片言类括囊中有万寳玉兮包络无遗亡觧之溢衆目兮瓌异吁可惊似兹海外珍兮神光烨如虹茍施琢刻工兮㝎可献明廷下可奉公侯兮上可奠方明胡为堕空山兮枯藁埋光晶鹿皮剪为裘兮峩冠䞉垂缨临流翫飞花兮心与烟霞冥清风与逸气兮横絶字宙中食道身自腴兮畴计禄位豊婆娑太霞洞兮卒以上夀终斗潭向东流兮内有八尺茔鬼神必诃卫兮灵气结华英永为文字祥兮千祀垂休声元故承务郎道州路总𬋩府推官李府君墓铭东阳李思文从州县辟举试校官吏部吏部移禁林仪曹同命题试之既中选将归涖教事谒濂成均再拜而起涕下如绠縻良乆乃曰先府君之殁三十四年矣忧患之相仍金革之纷扰餬口四方曾无宁岁今天地清宁六合一家幸重卜宅兆改葬先府君于髙原之上而县繂之碑未有刻文敢奉行状以请子知先人者冝为铭濂诺之乆未及为思文复贻书见速情辞愿欵读之令人感动王事有严鸡号即乗马出逮还且已若悬鼓矣深慙有孤孝子之意扵是爇灯牗下按状而序之曰府君讳𥙿字公饶姓李氏其先自洛阳迁桐江九世祖着复自桐江迁婺之东阳着之孙悦字公瑜当宋宣和庚子方腊叛其党来㓂县悦与兄匿灌莽中兄爲盗所执𣣔兵之恱亟趋出愿以身代昆弟争相就死㓂义恱之爲荷戈而去及㓂平越帅刘忠显公统军至欲悉诛从乱民恱时与莫府议谏止之活人数千恱生皓皓有六子十三孙皆惇尚诗书而簮缨蝉聮从此始其事详载家乗此不书诸孙有讳大同者从朱文公吕成公㳺登嘉㝎癸未进士苐仕至寳谟阁直学士通议大夫工部尚书君之髙祖也曾祖讳自立淳祐丑进士通直郞通判庆元军府事祖讳箎登仕郞监宁国府城下酒麪务父光逺值宋亡爲元不屑仕后以府君贵赠承事郎同知汴梁路许州事妣某氏赠宜人府君㓜失父母鞠扵㛐氏事诸兄有若严君既就外传即知家学相仍之盛确然思以踵其后发扵声诗皆中绳尺甫冠闻许文懿公讲道扵八华山中蹑屐从之推明濂洛关闽之学乆之因喟然叹曰学之所贵者明体适用苟不见诸用犹玉巵而无当未见其可也乃径别亲友杖䇿逰京师撰至治圣徳颂一篇诣丞相府上之丞相以闻英宗召见玉徳殿令宿卫禁中居无何翰林羣公以府君才藻清丽不当在持㦸之列遂奏爲国子生㑹虞文靖公来爲祭酒极噐府君每有撰𫐠輙瞑目倡言可书云云府君执笔次第书云云及文成朗诵扵公前公遂指授以制作之故所谓篇章字句四法逐一縯绎之府君之学扵是大进荐绅之家争欲府君出其门下天暦巳已国子分监扈从上京岁适当賔有㫖命就试府君领开平府荐送至顺庚午擢进士上第授承事郎同知汴梁路陈州事有朱衣象笏之赐𥘉大河南决州民扶挈旄倪赱旁郡冻馁道路伥伥无所归及河复故道府君适至与民约曰尔亟返安尓妻孥治尓田庐科繇之事吾为尓缓诸民曰衆未敢还者正坐此耳相率而归至数千人蔡河亘城北旧建桥以利者河水暴悍啮桥桥善圯府君重作之檄属邑五长吏分程集事不日而功成倡优为戯剧以射民利昼夜聚观皆废所执业府君患之捕寘于法有挟权贵人势𣣔脱去者府君持之愈急一城震悚俗尚鬼当岁时之隙往往斩羊豕为牲使巫觋歌舞以乐鬼比屋相倣以为不若是则厉气将作府君召闾师里胥语以鬼神情状亹亹数百言逓相奔告其俗遂变市设驵侩本以求民平黠者反舞智病民畏其近官茹抑忍苦莫敢赱白者府君擿发隐伏橽诸市而易之州有学乆废弗治府君往舎菜巳周视后先皆傍穿上漏不足以障雨风慨然曰此教基也使其若是可乎即命更朽腐为坚良治丹垩而饰之复聘贤师儒使坐堂上申饰五伦之教民大恱部使者行郡嘉之举府君可任台察之职章上不报府君既满秩遂谒选京师巳而其子彪死干家君伤之欝欝成疾荏苒踰二年竟卒扵旅邸时重纪至元戊寅正月癸丑也享年四十有五卒后一月中书始改承务郞道州路总𬋩府推官命虽下不见拜矣府君配蒋氏将仕佐郎典用监知事吉相之女封宜人后一年卒子男五人长可道以府君䕃任蕲州路黄梅县税务大使次贯道至正甲午进士将仕郞饶州路鄱阳县丞未上辟詹事院掾史后十九年卒次即彪次顺道次思文入国朝为东阳县儒学教谕即来请铭者女二人适赵古臣卢琎孙男七人思志思孝思恭思悌思礼思祖思俭府君既没贯道不逺五千里奉柩南还家徒四壁乆不克襄事后十年为至正丁亥十二月某甲子始与蒋氏合塟西部鄊之钱坞堪舆家曰不利又二十年乃改塟懐徳郷黄山之原去尚书公墓二里而近所谓重卜宅兆者其时则吴元年丁未十一月之癸巳也濂生也后少府君十有六岁𥘉识府君扵婺城之南容仪秀洁如玉树临风皦然美丈夫也及读府君之诗曰中行斋藁者姿态闲婉复类其为人心慕艳之硕缔忘年之交而九京不可作矣幸获与府君之子贯道㳺同试艺扵鄊闱贯道既先登濂窃以谓府君之家科目相继起贯道是举足以慰府君扵泉下曾未㡬何而贯道亦死矣呜唿三十余年之间而哭府君父子焉予发𣣔不颁白其尚可得邪铭曰呜唿府君可止扵斯椘椘其容仪衮衮其脩辞其才又足以见诸设施使鲁无君子者斯焉取斯呜唿府君竟止扵斯虽五尺之童麄有所知期必跻扵膴仕亦不虞其若斯岂天道之不齐抑人事之有参差自古以来何莫不由扵斯呜唿府君其死孔悲年不踰扵五十学仅克扵一施则夫突梯而滑稽如脂而如韦寿享扵耆頥好爵之是縻者彼何人斯彼何人斯元故韶州路儒学教授曾府君石表辞府君讳顺字至顺姓曾氏郕国公四十九代孙郕国家扵鲁十四传至都鄊侯据始避新室之乱徙豫章子孙日盛大江之南言曾氏者皆宗焉又六传至略迁扵临川又十二传至唐沂州刺史可徒生司空洪立司空生散骑常侍延铎常侍又迁于南丰生四子长曰仁暠生志及文照南唐时又同迁临江新涂县之吉阳里文照举童子科生干度宋淳化三年进士仕至太常少卿赠刑部尚书志生易用易用生侃侃生髙安丞斧擢元祐六年进士第又迁县之髙元里屏山之下生用先用先生岳岳生愿正愿正生翊翊生汝舟汝舟生兼善能传黄文肃公榦之学为时名儒生军噐监簿天麒天麒倜傥有大志常居文信公天祥幕府又从贾丞相余庆等奉使扵元竟全节而归则府君之父也府君性警敏自㓜辄有闻时信公之弟文惠公璧来为郡招府君与其子文荘侯陞共学陞既秀颕府君能与之竞爽其师胡君端一亟目之爲二俊当宋𥘉改物遗黎故老犹有存者监簿君日开尊共饮剧谈先代文献府君从旁听之有疑则问唯恐其不倾尽诸老爲之啧啧爱赏元至正中程文宪公鉅夫奉诏求贤江南𣣔荐府君才可用监簿君止之曾未㡬何部使者赵君孟迎以茂才举署饶州路儒学録改袁州陞南雄州儒学正士皆服其化而爲率徳励行之归㑹科目诏行府君欣然应书不利退而叹曰吾能损所学以徇时好㢤因不复践塲屋鄊友范文白公梈清脩之士也极慎许与悯府君官不充其才会御史铨选广中力荐之扵是板授韶州路儒学教授未及上吏部巳别选遂止贤公卿多稔府君行𣣔强起之府君辞巳而长子受辟爲校官季子以春秋举于鄊取苐五名文解府君喜曰吾何以仕爲乃陶然自放清泉白石间与髙人逸士相㳺乐府君被服俨雅挥麈谈咲皦然如霞外人世间尘土不可得而侵也善鍳㝎古噐物暨法书名画毎传玩以为适或取琴鼓一再行焚香黙坐超然与造物者㳺一旦遘疾预告终期召婚友入榻前与之言别意甚恳恳介妇方归宁命趣之还既至正衣冠起坐抚㓜孙顶曰吾遅汝久矣复东首而卧翛然而逝实至正七年春三月某甲子也夀七十有五歛之日风雨晦㝠室庐之后大木俱㧞君子异之九年春正月壬寅奉柩葬于屏山麓堪舆家谓不利以某年月日改葬同里夏方之原府君孝友天至监簿君得痞疾甚剧府君泣祷上下神祗夜梦三士告之曰服二附汤当瘳巳而果然历十余年方没监簿君没大母陈夫人年垂九十府君愳夫人之哀夙夜祗奉唯恐少咈其意夫人安之曰吾子虽亡不没矣季弟甫齓出为伯氏后仲姊生四子而夫亡子絶㓜茫不知所为计从父兄孤子凡三伥伥无所依府君皆鞠飬教训之使至成立且归其产所入毫毛不以私其与人交一裁之以义郡守李章肃公倜闻府君为佳士礼下之李公后以诬免官其门可罗雀府君事之益勤别驾髙翔其知府君不下扵李公及改守浮梁𣣔一见府君赱书速之府君即日命驾既见相劳苦甚勤未㡬径上马出城去翔闻之大惊追饯十数里且曰公能逺来何遽往如是邪府君曰既见君子不还将焉求翔叹息而去性尤仁慈振贫䘏匮每不遗余力临川姜肃长沙谭志仁旴江王旭皆颠沛流离数濒扵危亡府君能振之是三人者徳之谓杀身亦不能报云府君容貌魁梧须髯如㦸为文辞不务钩章棘句而壹以理胜当是时若吴文正公澄虞文靖公集皆海内师表每称府君之贤不少置则府君信贤矣𥘉监簿君着史学统纪一卷未及成而没府君𥙷完之府君所着诗文若干卷因自号唯庭遂以名藁吴公为序作者之意今蔵扵家府君娶义门刘氏克尽妇道前三十一年卒子男子三人长曰绍唯平阳州儒学教授次曰斯季曰鲁承事郞祠部主事传极羣书而文辞龎蔚学者师之子女子一人分冝县儒学教谕聂景堂其壻也孙男七人曰垕曰基曰壡曰均曰埴曰塾曰圭女六人长归某余未行曾孙男六人曰某曰某曰某曰某曰某曰某女四人在㓜呜唿圣贤之裔自北而南者若孔氏之扵衢颜氏之扵苏扵闽曾氏之扵豫章皆多子孙而曾氏为尤盛纡朱拖𬗋以显融于时在在而是常侍五传至文㝎公巩兄弟者出遂以辞章名天下何曾氏之多贤邪府君之先盖与文㝎公同出扵常侍奕世以诗书亢其宗府君虽不获大用屡司教铎蔚为经师达贤太官亟称交荐可谓无负扵家学者矣府君之葬翰林待制杜公本国子司业曾君坚既为前后撰铭刻诸幽室而鲁尝与濂同脩元史寅縁交谊复来求隧上之文濂间较徳焯勤在古者不厌其详故为表其行而益之以铭铭曰郕国传道自孔门遗泽滂苗裔蕃有如大江从西奔支流虽千㑹一原重珪叠组光炖炖着勲昭徳𥙿后昆夫君继之如玉温崭然头角誉弥敦目为二俊起繙三为人师教道尊书诗爼豆习礼文邹鲁其俗浇为淳自内而外本则存大木斯㧞风霆掀人琴俱亡海气昏学子揽涕为招魂刻文墓石扬清芬故鄱阳刘府君墓志铭君讳谦字友谅姓刘氏其先出自彭城唐未有名汾者仕至镇南军节度使生十四子一子曰汉吞始徙鄱阳图谱䘮至君不知其㡬世君善积居之术以赀雄扵郷父母殁庐墓终丧事三兄谨慎三兄或酗酒破产君屡赎归之因自惩以全其家他族昆弟析财致讼乆不解君召而尤之皆顿首免冠谢相让为善行巳而割田来上同微公我等㡬为吏所鱼肉且失同乳心敢奉此为公夀君笑而麾之自是鄊邻有闘者赴愬君得片言则拜舞去甚者能自愧摇手相戒勿使刘君知至正末兵乱且大饥恶少年乌合为盗椎埋剽掠无不为夜有执火簿君庐者君仓忙率妻孥遁泉布悉为所攈豪杰徳君者部勒壮士捕少年尸之悬首干门君归见之掷于郊縦其家收瘗盗闻寘所攘户外而去他日盗益炽巨室尽燬独君家屹然风日中君时避地万斛山为盗所执将搒以求金忽一人跃出曰此翁甞恩我不可害不可害君頼以免性喜读书积至数千卷为文辞贵理胜不尚浮缛人称之髙祖某宋某官曾祖某某官祖某某官父某妣程氏配室李氏前君一年卒子男子一徳𥙿子女子二蒙古学教授陆士竒及胡琏其壻也孙男三人曰仔肩曰鼎和曰吉仔肩以文行名君生扵至元乙酉十二月二十九日殁扵至正癸巳十一月二十五日夀六十有九卜以是年十二月某日塟干堂鄥山原距君所居仅二里君既塟仔肩持张祠部丁所次状求埋铭金华山中余以病弗及为去年春蒙恩召入禁林与仔肩㑹京师仔肩复申前请为尤切礼宜铭铭曰行孚扵家而施及扵鄊如彼泉流肇扵滥觞其始则㣲其终则彰此为有徳之士之蔵虽亡弗亡故髙府君圹铭髙府君殁扵建业时建业新附人情未安殁之明日其家僮即具官歛权瘗西门之外郊瘗巳间关往报府君季子晖晖方从军丹阳将达僮卒于道晖因弗及闻一旦有告晖者曰尔父殁巳久矣晖白即军帅往求之则当时执后之人皆征戍逺方无一人在者晖彷徨西郊外但见白烟凉草丛冢累累不知孰为其亲体魄之蔵号恸㡬絶者数四自念无以慰罔极之恩乃命画师识府君者追貌其象装潢为㡠轴事之如生虽若可以自解然终未足以尽其诚扵是请国子録张君丁件系府君之行以成书谒子豫为之铭他日招魂旋其郷欲具衣冠塟之且勒铭贞石以示子孙扵无穷焉余不敢不能用府君也府君寡言咲与人交不为翕翕热久而益亲人自不忍厌去尝筑室曰进斋监察御史孟公昉为之记人因以进斋号府君云府君尝教其子曰我家近扵海濵以弓马植门戸田桑供衣食虽不多读书家法素谨至今弗敢坠尓曹益务力善毋为祖考羞使他人称汝为善士我死目亦瞑不然虽日宰百羊马飨吾吾将不食而吐之矣世以为名言府君娶懐孟马氏生三子长某次桂荣殁于兵次即睴国子助教府君享年六十卒扵某年月日塟扵某年月日墓在某县某鄊某山之原呜唿戎马扰攘之际人得令终者鲜矣縦得令终即具棺歛而蔵之者尤鲜矣縦得歛且蔵得有贤子孙追慕而不忘者鲜之又鲜矣縦有子孙日追慕之其有状其善行求文以刻诸墓门者则又絶无而仅有者也府君之死固为不幸今有令子若晖者汲汲图文以托府君扵不朽府君似可以无憾矣铭曰其名则武其行则儒其内则严其外则舒其超然㧞萃者欤其确然有守者欤元故静江路大墟务税使王府君墓志铭王府君讳善字复善其先由钟陵徙金溪自曾大父重大父荣彰父寔虽无仕者皆以徽行闻扵人人府君成童时人试以属句脱口成对比物别类为精巳而学为诗輙取能声年十三父䘮去御家事寻操竒赢之术㳺七闽家乃大穣自叹蚤废学力迪其子以经术筑精舎一区聘硕士居之朝夕䇿厉若斯湏不忘去者俄俾从师二千里外膏梁之馈络绎道涂曽不以为烦及见长子经用礼经连领鄊荐喜曰有子能通经吾虽废学政复何憾至正中天下兵动江右化为盗薮府君室庐尽燬崎岖携家走山泽能以智驭下帖帖然宁且资用亦无乏絶智者心服之先是有授府君南丰医正者府君以医为一艺弗上方岳大臣又荐为静江大墟税使亦不就至是翛然自放山水间举觞属客抚髀髙歌遗落世事或饮至一石不乱未㡬以疾终夀六十三实洪武戊申五月十五日也卒后三年当亥某月日塟柘歩山中礼也府君娶曾氏子男三曰经承直郎刑部司门贠外郞曰纶金溪医学教谕曰庆郞蚤卒女一胥豫其壻也一夭孙男五曰翼曰兴曰宪曰徳昌曰有庆予尝闻经言府君之善行不止是其事亲尤孝视听恒在形声之先奉继母亦如之遇羣季多友爱人取以为法呜唿若府君者其所谓一鄊之善士非邪铭曰孝闻于鄊道则允臧閟不自耀唯子之教彼遗金籝我以一经贤愚殊轨曰图其始学之尔惇足昭手文吁其死矣不复还矣孰廓其潜太氏史濂故东吴先生吴公墓碣铭惟吴氏𥘉自延陵而分图谱之局废不能详其爵里世次五季末有讳嗣者自广信迁抚之金溪其诸孙宋含光尉邦基皆稽首听命他鄊爲乱者皆罹草薙禽狝之惨或无孑遗独先生之鄊获免及入国朝抚州守侯君元善闻先生名𣣔聘起之先生以病力辞洪武庚戍江西郷闱试多士府判官王黻梦州城中迎状元既而先生之子伯宗实在首选明年亥对䇿大廷复以第一人赐进士及第召见奉天殿授承直郞礼部贠外郞或者以梦之前徴爲先生世科之符而先生巳殁不及见矣先生之殁在亥二月二十八日上距所生大徳丁未之岁得年六十有五配何氏生丈夫子三人长即伯宗𥘉名祏今以字行次禴次祁皆以经术敎授州里女三人曾雅周礼黄显其壻也孙男一人某女三人尚㓜初伯宗㑹试南宫予尝奉敕与考试事伯宗因来谒以先生文集序爲请予未暇爲而先生讣音至矣伯宗乃泣拜求撰墓文将还以其年某月日塟里之毬塲山且勒文悬繂之碑予闻世之右族重珪叠组者有之矣索其家学相仍数世而弗坠十百之中或一二见焉况夫科名尤造物者之所靳㢤今先生之门何其奕叶聮辉至扵如是也此无它山厚则木繁海深则川聚其亦理势之必然耶自时厥后继继绳绳予知未有艾也虽然先生之学则又在乎科目之外经不可不穷也徳不可不脩也业不可不广也欲法先生者法此足矣是冝铭铭曰吴氏之裔何蝉聮兮科名接武代多贤兮先生承之志益骞兮嚅哜道腴渉幽玄兮衮斧法严圣有经兮传者角立分户庭兮我赜至隐发精明兮剔抉浮翳朗日星兮穷经致用时则屯兮薜衣椒冠甘隐沦兮振扬敎铎鬯乃文兮牗其天衷徳润身兮世降俗偷病逾深兮方倚俞卢起痼沉兮秘其正阳平羣隂兮儒行之卓罔弗钦兮一鑑之亡我心伤兮其人虽逝名则良兮有宁一宫气欝蔵兮焯徳着羙荐以石章兮故熊府君墓志铭熊以王父字为氏盖本扵椘鬻熊之后至曾孙绎成王封扵丹阳丹阳今之江陵枝江也其后徙扵南昌若太常卿逺临江尉曜戸部郎中执易皆南昌人执易为右补阙与阳城同上䟽极论裴延龄之姦君子多之其裔孙某复徙居扵临川某生绎好施与贫病无告者頼焉性嗜浮屠氏说尝捐田七千三百畮卑其徒其徒以居士号之三传至宋迪功郎公琦迪功生待问亦迪功郞待问生鄊贡进士绍祖进士实生府君讳本字万卿一字万𥘉㓜颕悟经史一览輙成诵父子自为师友时家巳窭无蔵书可观毎假扵荐绅家悬灯夜读至夜分弗自休年十五入鄊校习科目之文私试数占前列十八即下帷讲授郡之俊乂多从之一时名士如澹轩孙公辙天佣熊公朋来麟洲龙公仁夫文安掲公傒斯皆交相推誉或折軰行为忘年交翰林学士承㫖张公翥方为郡学録尤与府君意气相倾会輙流连竟日唯恐其别去巳而以尚书贡千鄊再不利乃叹曰塲屋失得是有命焉我不敢必也茍穷经以饰诸躬其有不在我者乎吴文正公澄倡道扵崇仁山中南北学者翕然景附府君遂赁笈徒歩往从摘经中所疑七十二条反覆诘难吴公一一荅之中其肯綮府君为之喜而不寐间论古文尚书亹亹数千言援据精切辞意超卓吴公噐之谓非时軰所能及宋季时须溪刘先生辰翁以文辞名一代人争慕效澜倒波随府君独疑其怪僻非文章大家因䆒极原委着之简编质于虞文靖公集虞公以与巳意合亦噐之如吴公且以涵飬问辨为学文之源是朂府君自此以讲学摛文为务视世之荣利如烟霞变㓕絶不足以溷之向之俊乂来学者至是益衆府君举圣贤之大指谆谆诲诱咸卓然有所立虽其后更名他师而笃实有质行者则府君之所启也其遇子弟严威俨恪终月不见其有笑容夜则危坐今其诵书鸡初号则趣之起风雨不少废府君之伯仲凡三析财别㸑巳久及父母殁丧祭之费颇鉅府君悉力自任不以烦之女弟一人未有所归亦择名族而资遣之然天性仁厚或以虗伪相加壹接之以诚而人自不忍欺至扵䖏义利之间丝毛不苟也生平不屑理家政优㳺肥遯不知戸外有山川之险舟车之劳毎夕命觞徐酌哦古诗数章陶然自适如鸿飞冥冥了无系累㑹四方兵乱长子鼎爲校官庐陵音问不通府君忧之往往形诸咏歌一日徧过故人门薄莫言还复张灯而饮饮微醺以鼎不在左右怅然就寝是夜大雷电以风鼓撼楼牗作伊轧声府君披衣而起命苍头奴负阶亲升而阖之既降忽唿曰予足輭矣奴以肩翼之至地府君右手倚肩左㩀阶之齿而终时至正癸已岁二月四日也享年六十有六娶黎氏鄊贡进士天桂之孙女能齐家内外整饰府君得脩业而无费者黎氏力也后十有一年卒生三男子长即鼎入国朝累官山东道提刑按察副使今迁中奉大夫晋王相府王傅次曰涣将仕佐郞开封府长津县主簿季曰晋女二人适赵澂一适庞举早卒孙男四曰绵曰赳曰绳曰昻孙女一未行府君殁后三年丙申之岁七月六日始卜塟扵金溪县苦竹鄊之富塘原其所着书有读书记二十五卷经问四十卷读史衍义若干卷旧雨集五十卷虞公为之序谓其杂着本理而敷畅典雅而不阿人以为实録外有朝野诗集五百余卷吴山録三十卷仁夀録一百卷吴山即记吴门问辨之所得者仁夀则手録虞公之文也今年春予与鼎会京师乃奉祠部主事张君孟兼所造事状征予铭夫自吴公纉承伊洛之绪扵将坠之余完经翼传抉秘阐幽所以化导其徒者多成德达财出而用世固显融于时其有隐于州里横经陈义使人厉士君子之行者亦往往有焉若府君者是巳呜唿师道立则善人多濂扵吴公征之铭曰咸口之里𬗋气蜿蜒笃主伟人大道日降一线之传凛乎将堙勇撤其蔽所觌者全行知尊闻罔间南北叠迹重肩从者如云君鼓其箧抠衣而前无疑弗驯雅奥难测孰钩其玄百篇之文矧扵羣经孔䟽郑笺曷其纷蒙蔀斯揭曰星乃悬有光炖炖屏斥诡诞以絶延以表孤存化行里州太和芊绵郁其成纹其养也㝎乗化而旋奚啻诎信有子而令珪组蝉聮遗泽之新仰睇飞云俯临逝川谁不颦呻惟行之粹惟石之坚勒文墓门故三槐隐士王府君墓志铭予以总脩元史被召来京与浙江部使者刘君承直㑹刘君曰承直尝受经扵太和王先生先生之殁今七年矣而埋铭未有所刻其子佑将奉状以请幸为文之既而佑复申刘君之言涕泗而再拜予既荅拜与之成礼遂按状而评隲成章其辞曰君讳以道字则臣姓王氏系出周司徒敬宗传扵奉武成侯离生二子元威元迁琅琊威徙太原二族甚盛晋丞相导出琅琊之裔南渡时家于江左至赵宋时有讳崇文者来知吉州其従子殿中侍御史贽实从之复迁居吉之太和太和之有王氏自贽始殿中君之后名圭开禧三年鄊贡进士君之髙祖也进士君生叔可肄业成均以辞章称叔可生本初本初生性夫皆为名儒则君之曾祖祖父也妣刘氏宋知潭州事天㝎之孙女君资禀絶异自㓜学词赋组织华缛见者翕然誉之巳而弃去曰此非所以为学也𣣔求圣贤之道其在遗经乎扵是潜心穷研昼夜弗之倦时从祖父遂初自国学上舎生还第所交多宋季名士日集其门相与谈前朝文献纚纚如贯珠君从傍听之心领神㑹至忘寝食其学遂大进大徳末君出㳺中州主张伯刚家仁宗出居扵懐李秦公孟侍马伯刚往言扵秦公以君为荐君献诗一章仁宗览之大恱君遂极论天下事曾未㡬何武宗即位立仁宗为皇太子伯刚邀君同至燕都君毅然辞之伯刚宠幸盛于一时及仁宗践祚遂累官至汴梁路总𬋩复趣君曰上颇忆君君若往爵禄可致也君辞之如前君嗜佳山水间一出㳺辄㽞连不忍去一日至洞庭之君山遇异人长鬛碧瞳如古仙人授以龙乕金碧丹经君受而行之气志益冲鬯自号为三槐隐士乃扵所居种竹凿池池上横以石牀角巾鹤日息其上子姓环侍之谈吐余音出扵水光篁影中其隐趣盖翛翛然时或赋诗以为乐韵度间旷一如其人云君性至孝父母皆高年君率羣从奉觞称夀唯恐稍违其驩暨殁哀号恋慕㡬欲无生且惇扵友义族兄弟姊妹未婚姻者毕之伯叔之未塟者蔵之君子多称焉至正末天下大乱太和祸尤惨杀戮到鸡犬羣㓂闻府君名指君庐相戒曰此王隐君家也慎勿毁之至今获存君所着书有诗集若干卷丹经新注若干卷其生以至元庚寅十月一日卒以至正甲辰六月二十二日有之是以似之故晦巖居士王君墓志铭王之受氏凡四曰姬曰妫曰子曰虏而姬姓之分复有二一出毕万一出周司徒宗恭宗恭之族琅琊太原也万之族则京兆河间也别有王叔氏王子氏王孙氏虽皆本扵姬又所以别扵二族也其在琅琊者散居江南今浙河东西多宗焉睦之桐庐有王氏讳玙字君玉曾祖宗善祖叔祥俱隐遯弗显父希曾为文儒君性至孝母袁氏疽发扵颈君忧形于色日烹药以进殚诸方弗之验君则泣祷于庭辞甚凄苦巳而疽决脓若絮钩连不可㧞君吮出之毋辄瘳同姓有尚侠者借权贵人为意气效五陵少年所为势烻烻动人人艳之反让君为迂君曰吾性戆不能随俗浮沉君尤我固宜俄庚午岁俭道殣相望孰不遏籴以獥善价君能出粟赈之岁丙子视庚午俭尤甚君复赈粟如𥘉或曰王君非迂也其乐善人㢤或曰王君之知非小夫所可测也君皆笑不荅所居直香炉峯濯濯生翠若屏然君筑重构其下时列爼豆集名胜士玩之岚光浮动尊爼间从容啸咏恍不知九衢有㳺尘也君积而䏻散州里有贷泉布者久不庚多取质剂焚去然质直无伪民有竞者直扵君君察其情辞曰尔过矣曰非尔之罪也各心服而还不翅讼于贤有司或强君出仕君谢曰幸有旧田庐食与衣亦仅给禄非所千也遂以晦巖居士自号云年六十六以至正丙戍二月巳巳卒于家以庚寅十二月丁酉塟县之金鱼冈配袁氏子男子五人和义礼儁举皆克继先志举尤知嗜学当元之季复䏻合义旅以捍郷井人徳之子女子一人适袁采孙男五人圭纉权衡宣曾孙男若干人君卒后举奉尚寳丞魏君潜状来求铭魏君谓汉末王彦方少有行义郷里有争讼者将质之或至涂而返或望庐而还君之行颇近之魏君同里人其言当可信况君孝扵亲仁扵败其衆擒者过半陞统兵元帅继捣八阵指挥营扵瑞昌败之进伐南昌迁天䇿衞指挥使伪吴围安丰侯复赴援立功转飞熊卫指挥使时安陆襄阳通泰皆未降大帅攻㧞之侯亦有力焉遂镇徐州纪律严肃敌兵莫敢犯擢骠骑大将军副大都督府事未㡬受诏戍北平往讨沙漠与元兵酣战遂死之洪武三年某月日也享年三十有三事闻敕赠推忠宣力效节功臣龙虎上将军北平等䖏行中书省左丞上护军追封燕山侯谥曰忠愍配享开平忠武王庙复敕翰林学士臣濂志其坟惟侯志气倜傥以身许国身经百戦为世忠臣可谓豪杰不羣之士一旦殁于王事其孤不得迎尸以葬卜以是年某月日蔵衣冠扵州之钟离县扵皇鄊某山之原起坟以表其䖏古者坟必有记所以着其里居官爵卒葬岁月以示扵后者也今不敢废因掇其㮣勒石以纳诸竁云故王府参军胡君妻项夫人墓志铭余授经青坊时龙泉胡桢尝以伴读侍皇太子研席祯因得从予㳺今年春予以总脩元史被召来京寻入禁林为学士时桢巳擢宣武将军佥䖏州衞指挥使司事间以其先府君王府参军深墓上之铭来属予既巳为之桢复泣曰先子之行幸托见扵文字间而先母未之有述幸先生怜之敢奉姻家兄章存厚之状以请予义不敢辞按状夫人讳某字某姓项氏䖏之龙泉人父某母某氏生十有七岁而归于参军参军同邑人其父珏为征东行省左右司员外郎夫人既归之明年参军即往省觐遂补其省掾史越九年始归初员外府君娶赵氏生参军及二弟潭海赵氏既亡继室李氏生某恐夫人与家政也使居扵外夫人无以自给与媵人日事机杼风雨潇潇青灯明㓕扵一室间人不能堪夫人则怡然䖏之父母怜其劳勚将夺其志夫人指庭前水曰俟此水西流吾志却当改耳不听娣姒之间或讥诮之或轥轹之夫人皆不荅贠外君殁参军自海外护丧归塟夫人袒跣出迎哭参军持夫人泣曰吾为亲故不获与夫人居夫人备历诸艰而䏻完节以待予其与古之义烈何殊也夫人曰此妇人常事耳何足上勤君子之念虑其后终不自言至正壬辰中原兵起浙水东州郡渐至绎骚参军从肖将军剪除鄊郡羣盗间岁一来归夫人携子女间关寨栅中亦䏻自安如独居时已亥冬䖏州内附参军朝亰师上竒其才命为右司贠外郎扵是参军迎夫人以来时夫人已有疾挟医以从行暨至念及鄊里欝欝不自聊疾愈笃遂卒扵清溪之寓舎实丑七月某日也享年四十有二壬寅返柩扵䖏州择丽水某鄊某山为冡以十一月某日塟焉夫人性㳤而行勤参军有志事功视生产作业之事蔑如也其𥙷缀缺漏缔搆生理唯夫人是頼及夫人死参军衘命在䖏州又不䏻视其袭歛每对子言涕泗为之潸然夫人生二子长即桢次曰枢一女曰章其壻即存厚御史中丞溢之季子也夫自隂敎不行妇人女子䏻不易节改操者何其罕也间有以礼自持𣣔起古人而效之者人方羣讪而衆侮之又何习俗之不羙也有如夫人之行可不彰着以为世劝乎是宜铭铭曰猗欤夫人始终一节也羣言弗腾卒莫之夺也相厥夫子有伟其烈也乗化而尽又何怛也千载之下尚视兹贞碣也故陈夫人赵氏石表辞江西行省左右司郎中陈君敏之妻曰赵夫人以洪武二年二月二十三日卒扵京师之官舎越一月某日权厝城南聚寳山将以某月日返塟扵宣城某山之原会濂召入禁林陈君乃自状夫人之行来谒墓上之文其辞缠绵而悲怆读者哀之陈君之状曰予妻赵氏某字某与予同为宣城人其父讳熊字子祥明诗传训诂学仕为某县典史母孙氏典史君无嗣独生子女四人而赵氏居其次特钟爱之以予簮缨家子欲选为赘壻予时颇嗜学手不离方䇿先君子怜予过厚不使逺去膝下典史君亦不忍释之而他婚也竟以赵氏归予赵氏旣归奉尊章尽礼凡羞服唯其时犹惴惴恐有所不及其姒郭氏亡奉予伯兄如奉舅焉人以为孝且恭其事予也视扵无形听扵无声予或牵扵事意有不恱毎甘言慰之尝患痎疟荏苒踰三千日赵氏视药饵调食饮不知有昼夜在他人虽至勤悫者久亦生厌赵氏滋益谨及予登仕版出为湖广宪府幕官迁江西召还为大理评事转刑部员外郞官书有程戴星而出戴星而入家事若不䏻相渉者赵氏一力荷任之而畧不见艰难窘澁之意人以为顺且贤呜唿奈何司化权者忍夺之而去邪𥘉亰城多火灾予适谳狱郢中赵氏数受惊因致怔忡疾暨还奉诏备刑书抱衾禂出宿省中者㡬半载间一归辄复出赵氏惧贻子忧不敢以疾告巳而疾䆮剧乃谓予曰妾心中殊不佳欲得平胃之剂服之予亦未暇荅居亡何竟卒呜唿奈何司化权者忍夺之而去邪㸑下妪与予言赵氏自去冬以来语及亲旧之存亡每汍澜流涕尤抚爱所生子见其能食喜见颜面曰是児可以飬吾无虑矣以类乎前知者临殁之际相唿之声不絶于口予收泣谓之曰吾不知汝之疾遽至扵此也设有不讳吾无以报汝功祀汝父母至扵终身抚汝之子以望其成立尔言未既赵氏泊然而逝视其敝箧无遗珥及完衣焉呜唿悲夫予念赵氏生男女三人皆夭晚得庆生即前所谓抚爱之者日以泣縦鐡石作心膓不䏻堪赵氏归余十五年与予同贫贱同忧患同冐渉道涂何所不至今幸霑寸禄窃意相守至髪白得夀仅三十六而亡予与吾子交者甚久墓门有石愿为文之非惟慰死者扵九泉亦足以摅予无穷之悲也濂闻之女教不行扵天下婉淑之道消而暴慢之风盛孰有如赵夫人之贤者乎贤者不彰之则何以为世道之劝是宜铭铭曰猗兰方郁奈何萎也茂草宜剪却纷披也天道玄远信难推也勒辞贞石聊以宣其悲也故赠承事郞浙东道宣慰使司都元帅府都事陈府君墓志铭丗之为人子者未尝不欲显其亲欲显其亲唯载诸史牒可以传扵悠久然史法有例非显官贵臣及勋业殊异者不书焉扵是往求辞章之家採着行实掲扵墓门及其至也与史牒相为表里庶或少慰念亲者罔极之思或者以䛕墓讥之此岂人之情也㢤台之黄巖有隐君子曰陈府君多驯行年六十九以至正甲午二月某甲子卒于家其年三月某甲子窆于县东龙坛山后以次子昇贵赠浙东道宣慰使司都元帅府都事阶承事郎昇惧府君之行弗显于世使其子志持应奉翰林文字同郡杨君秉哲所为状来乞铭予虽非辞章者流其忍拒昇之请而咈其念亲之至邪状言陈氏本居福之候官代有仕者至枢宻直学士襄其名尤着襄字述古丗称古灵先生古灵宋庆历中进士自浦城簿迁仙居令其子若孙因留家焉厥后自仙居徙鄞或徙黄岩黄岩则府君之系也家乗屡毁于兵不䏻言其实为㡬丗矣府君讳胜祖自徳茂其曽祖某祖某宋朝奉郎有恂恂长者行父章甫独守遗经朝夕潜玩视声利事恒澹如晚岁尤能安贫灶烟或终日不起澄坐无愠色府君奋曰吾父固安贫不思具滫随以安亲者其人子也㢤扵是操废举之方手画心计而经营之未㡬赀财渐致𥙿抚二弟甚至为之授室嫁女弟者三扵名阀一不以经父意唯日具珍馔奉之犹恐失父之欢心父喜曰吾有子如此吾将含笑入地矣人称府君为能孝父既殁二弟求异㸑府君不能止量其所存而三分之曾不数年皆荡析无余子号寒而妻啼饥府君恻然曰兄弟一气所生荣悴顿异吾有目䏻忍见乎乃出所受产复三分之人羙府君为䏻友非特此也族属之中若冠若婚若丧若祭府君无不助成之郷邻有闘者多赴愬府君府君喻以利害咸欣然悦服而去府君生平以材自负遭时孔艰不得展其用当酒酣耳热輙登山临水从容啸咏以洩其孤愤焉呜唿若府君者其可谓有志之士非邪府君娶阮氏封宜人慈柔俭勤妇仪母道皆可法先一岁卒子男三人长敬先宁国路泾县主簿次即昇嗜学而知文承直郞浙东道宣慰使司都元帅府经历孙男三人长志即来速铭者好读古人书而精扵科目之业孙女三人一适同邑戴韶余未行曽孙男一人文珪予在禁林铭贤士大夫多矣其绩用昭着者易扵言而潜徳秘行者难扵形容也府君有才如此使其从政必粲然可观则予之所书极扵焜煌当不止今之所闻列而巳惜㢤铭曰有材而无位命也可伤孝友行扵家孰谓非政之良子令而仕厥声孔臧扵烨命书下贯幽堂龙坛之山荐此铭章过者必式尚知为陈府君之藏宋学士文集卷第四銮坡集卷第四宋学士文集宋学士文集卷第五宋学士文集卷第五銮坡集卷第五贑州圣济庙灵迹碑圣济庙者𥘉兴于贑渐流布于四方所在郡县多有之神盖姓石氏名固贑人也生于秦代既殁能发祥为神汉髙六年遣颍隂灌懿侯婴略定江南至贑贑时属豫章郡与南粤接壌尉陀寇边婴将兵击之神降于絶顶峯告以克捷之期已而有功舘神于崇福里人称为石固王庙唐大中元年里民周谅𬒳酒为魅所惑坠于崖下符爽行贾长汀舟㡬覆咸有所禳谅卽返其庐爽见神来謢之扵是卜贡江东之雷冈相率造新庙塐石为像奉焉相传庙𥘉建时天地为之晦㝠録事吴君暨司户萧君令康黄二衙官先后往视皆立化二君亦继亡逮今祀为配神云自时厥后神屡显嘉应州之东北有二洲曰蓝淀曰干渡每当长夏水易涸隐起若冈阜舟楫不通宋嘉祐八年赵抃报政而归适遘焉亟徼灵扵庙水清涨者八尺清涨俗谓无雨而水自盈也元祐元年夏五月不雨徧禜山川弗应郡守孔平仲迎神至欝孤台烛未见䟦甘霖如泻四年东城灾风烈火炽将延扵库庾林颜正佩郡章急唿神曰盍悯我蒸民俄反风㓕火六年复灾耄倪遥望雷冈而拜月明如昼忽隂云四合大雨骤至虐𦦨顿息建炎三年隆祐大后孟氏驻跸于贑金人深入至造水髣髴覩神拥隂兵甚衆乃旋绍兴十九年鄱阳许中为郡欲新神之宫召大姓二十人立庭下谕之衆推张锐郭文振心计开敏宜为紏率二人谢不能许乃分一番𥿄如其人之数书二为正副字杂封之令自得墨者职如书各取其一开之则得书者二人也衆以神与心通不日而宫成二十七年禁兵合山冦据城逆命子女玉帛驱辇殆尽髙宗命都统制李耕殱之隂霾挟逆风为患士卒弗能前耕私祈焉顷之风顺天朗一鼓而灭平自是王师南征无不祠以牲牢乞隂兵为助者淳熈十六年歳当大比州人士刘文粲以梦征于神梦三十人执髙竹而立因更名筌遂入鄊选嘉㝎十年夏大霖雨江水暴溢城不浸者一版民惧为鱼泣祷甚哀水寻退亡害绍㝎三年黥卒朱先率其徒陈达周进蔡发以叛有旨除荆襄监军陈垲提刑江西仍护诸将致讨夜驻庐陵梦神告曰先将窜番禺尔宜速图垲宻命胡巖起李强疾趋至贑合三寨兵戮之淳祐七年湖南夷僚曾甲啸衆倡乱声揺江右部使者郑逢辰檄王舜进攻如有神立青霄上兇徒沮骇卒就殄㓕九年安逺崔文广为变倚石壁作窟穴潼川姚希得来持宪节驻兵守之乆且弗㧞㓂见云中若旗帜飞翻其瞻遂落渠魁乃擒景㝎三年郡有黎氏狱胥吏受赇搒掠良民使之承左司吴革疑焉神告以生兆卒白其冤元至元十七年闽卒张彦真入庙舌吐数寸足悬半空自述其隂私颇悉类有人鞫谳之盖神之显灵其事不翅数百而扵雨旸疫疠之祷验者尤伙备见扵唐宋碑碣及嘉济实録濂唯各举其着者书之所不书者可以例知也宋寳庆间莆田傅烨为贑县东尉艳神之为撰为繇辞百章俾人占之其响荅吉㐫往往如神面语之者此亦隂翊治化之一端也吴杨溥时以神能御菑捍患有合祭法署为昭灵王宋五封至崇惠显庆昭烈忠佑王赐庙额曰嘉济元三易封为护国普仁崇惠灵应圣烈忠佑王复更之以今额其褒扬光署可谓备矣至若髙宗所赐赭黄𫀆缠丝马脑带及南唐李煜五龙砚至今犹藏庙中云濂稽诸经国有㐫荒则索鬼神而祭之士有疾病则行祷扵五祀先王必以神为可依故建是祠祝之制也丗之号为儒者多指鬼神扵茫昧稍与语及之弗以为诬则斥以为惑不㡬扵悖经矣乎有若神者功在国家徳𬒳生民自汉及今孰不依之虽近代名臣若刘安丗若苏轼兄弟若洪迈若弃疾若文天祥亦勤勤致敬而弗少怠是数君子者将非儒也邪何其与丗人异也濂初被召而起神示以文物之祥后果入翰林为学士心乆竒之今故特徇祝史韦法凯之请为撰灵迹碑一通使刻焉或谓髙帝未尝伐粤第遣陆贾赍玺绶立佗为南粤王濂按传记所载婴之略定豫章在六年庚子佗之称臣在十一年乙已其未臣之前恶知不来侵境而婴击退之邪恐史家以其事㣲故畧之尔敢并及之系之以诗曰神雷之冈翠㠁嵯五螭夭矫含精徽崇祠四阿俨翚飞像变翕赩五采施隂爽袭人动曽飔发祥传自炎刘初粤氛侵徼告捷期岂或天星陨魄为降灵于人賛化机以石为氏理则宜大中卜迁墨食龟有声沨沨达四垂风霆号令疑所司斥逐厉鬼旸雨时禾穟穟岁不饥民萌鼔腹酣以嬉建炎火德值中衰宫车驻跸贑水糜完颜黥卒大歩追神兵暗树云中旗卷甲疾赱如窜貍莫猺啸唿引䝤夷柰军荷祋㩀城陴屠刘壮徤到婴児威神有赫助王师一殱兇竖无孑遗贡江水落洲如坻巨舟皆胶牢弗移鞠躬再拜叩灵墀赤日火烈云不衣洪涛清涨没石矶隂翊王度功何疑紫泥鸾诰自天题爵为真王手执圭风马云与时往来赭𫀆笼黄带缠丝五龙寳现角鬛竒袭藏山中夜吐辉阳隂斡运无端倪焄蒿悽怆如见之休咎有徴神所持委以惚恍邈难知奚不来索庭中碑胡越公新庙碑丈夫之遇于时也生使人懐之殁使人思之且建庙食扵其土必其徳泽入人之深坚如金石而弗渝信如四时而弗爽昭如日星而弗忒然后足以厌乎人心而合乎舆论也呜唿岂易致㢤若今之胡越公者其庶㡬无愧扵此乎自卯兵兴天下人乱民遭溺焚伥伥无所栖止皇帝手秉黄钺起而救之屯兵滁阳公杖䇿谒辕门一见语合遂居前锋以佐掦天威乙未春二月王师取和州夏六月下太平丙申春三月平金陵攻京口丁酉春三月又抜毗陵公皆列戎行或搴旗斩将或操蝥以先登前后屡建竒功乃授右翼统军元帅使宿卫怅下夏四月又从破宣城上命行枢宻院判官邓愈戍宣公副之秋七月遂同诸将攻徽州㧞之元将杨完者聚兵十万欲复其城公自婺源兼程以进横槊而前大唿杀入衆皆披靡而遁戊戍春三月诸将克严州公又偕往降溪洞兵三万以功迁行枢宻院判官公谓兰溪去严为甚迩兰溪下则㫁婺之右臂矣冬十月乃下兰溪十有二月王师取婺州陞公佥书行枢宻院事公益思有以自效已亥春正月攻陷诸暨州十有一月又平䖏州庚子夏五月又㧞信州信方絶粮人皆劝公还师公曰此闽楚喉衿地也可弃之乎乃筑城浚隍为坚守计丑夏五月上悯公之劳且以婺为海右大藩通瓯引越非宿将重臣有以控制之不可乃授公江南等䖏行中书省参知政事屯戍于婺壬寅春二月溪洞兵叛而西归公遂遇害知公之死者莫不哀恸流涕如䘮厥父母上闻之亦震悼弗置亲御翰墨作文以祭且命有司塐公像配享卞忠贞公庙庭甲辰冬复降㫖赠光禄大夫浙东等䖏行中书省平章政事柱国追封越国公先是公殁之明年公之部曲与境内之民怅然遐思若不能胜其情乃相率即城中作新庙一区十越月而庙成堂门庭庑咸具及是宠褒之命下复羣谒扵金华宋濂部曲进曰公之号令素严人无违禁赏非无功罚非无罪使我等攻必克战必胜而丕胃扵宠灵之内者公之赐欤我之病也孰知而起之我之冻且馁也孰察而周之其能亲自衆创注药及安扵食且衣者非公之赐欤公之徳我何以将之境内之民又进曰吾婺之民凋瘵殊甚公专心抚摩之昔也奔赱西东岁无宁居今也长㓜一堂愉愉雍雍非公之赐欤昔也商贾不通布谷不登今也市区充溢百货具集非公之赐欤昔也厄扵暴强莫敢何问今也攘一茎茅公亦使偿之如承平时非公之赐叹公之徳我亦何以将之兹者龙光下被爵登上公入神洽熈云日润明卉木动揺如有喜色适新庙告成硕为我详纪公之功徳以垂示扵无穷是用合辞以请濂窃观古之名将出戍边域者矣苟得甲士之驩心则耕田凿井之氓必至扵弗宁使斯民稍得以遂其生则持㦸荷戈者必不免扵愁叹孰有能两全者㢤若公者可谓尤贤乎已公尝自诵曰我不知书然吾行军唯有三事而巳不杀人不虏人女妇不焚人庐舎故其军一出逺近之人皆争趋附之盖公䖏心以仁涖事以威惟其仁也故不言而民化惟其威也故不待戒而兵自不敢犯昔者祭征虏制御士心不越法度所在吏民不知有军及其死也人为立祠享之较之扵公其事固无大相逺也庙而祠之其谁曰不宜𥘉公之未薨尝夜出人见其两目煜煜有光若灯及其既薨敌人数扰我邉陲公降祥异或见梦扵人或覩灵火满野汹汹闻人马声洎出师辄大挞似实有隂兵来助者是则公之英魂烈爽下上扵星辰之间固未甞亡也因併及之使知天之生公有非偶然者公姓胡氏讳大海字通甫泗之虹县人诗曰圣皇启运四方攸同升龙在天飙行云从中有一人万夫之雄其人谓谁时维越公凛凛越公劲气横骛手荷銕殳其粲若璐彼趫以马我捷以歩陷阵如飞逢者必仆天兵四出靡弗在行瞠目疾视前无坚城有声恍恍敌人震惊土疆既拓大勋以凝皇帝曰都尔予羽翼婺维雄藩尔镇其域尔参政府解尔宥宻尓劳尔徕以尽乃职公既受命分阃建牙威詟化孚莫敢或譁汝颠汝掖汝疢汝摩化汝呻吟而爲讴歌视彼郊原其耕释释视彼阛阓其通绎绎视彼室庐其居奭奭何以致斯伊公之力我民无禄俾公弃捐精牛首乃师之全塔反有石而无词不㡬扵甚阙典欤居士深䆒内典为吾徒之所信向海内尊宿多濬发其幽光岂宜扵先师独漠然忘情乎庸敢卷例以请濂来江表闻称师之徳者人人不能殊则师诚有道之士也文辞因无益扵道后之人𣣔求其行业则将何所徴之㢤因不𣣔让而谨书之师名懐信字孚中俗姓姜氏明之奉化人父某尝为某县校官母刘氏夜梦大星堕室中有光如火亟取而吞之觉即有孕及诞状貌异凡子性凝庄不妄举动唯见沙门至其家必跃而亲之稍长受三经扵宋进士戴公表元经㫖悉畅达然非其好也年十五离家从法华院僧子思执童子之役巳而祝发为大僧受具戒扵五台寺闻延庆半巖全公弘三观十乗之㫖复与之㳺乆之且叹曰敎相緐多浩如烟海苟𣣔穷之是诚筭沙徒自困耳即弃去渡浙河而西凡遇名丛林辄往叅扣下语多枘凿弗合不胜愤悱华藏笁西坦公迁主明之天童景徳禅寺师随质所疑笁西一见知为法噐厉色待之不与交一语师羣疑愈炽一日上堂举兴化打克賔公案问师师拟曰俊㢤师子児也师自是依止不忍去就维那之职笁西入㓕天宁云外岫公来继其席命师司经藏管钥文采渐致彰露不可掩遏泰定丙寅行宣政院请师出世明之观音师䇿励从衆视分隂若尺璧唯恐其失之天暦巳已迁住补怛洛迦山师不以位望之崇效它浮屠饬车舆盛徒御以夸衒扵人自持一钵丐食吴椘间镇南王具香华迎至府中虚心问道语中肯綮且出菩提逹摩求賛师运笔无停思辞㫖渊邃王甚叹服宣让王亦遣使者奉檀香𬗋伽黎衣请示法要师随其性资而导之二贤王雄藩之望首加崇礼诸候庶民无不望风瞻敬施资填委姑苏产竒石师遂购善工造多寳佛塔十三成载归海东俾信心者礼焉驸马都尉高丽王绎而吉尼丞相撒敦以师行上闻诏赐广慧妙悟智寳弘教禅师之号及金襕法衣一袭至正壬午升住中天竺山天暦永祚寺乙酉迁天童不半载间百废具举佛殿之役最鉅亦撤弊而更新之丹辉碧明照耀海濵师建塔中峯之祖庭慨然有终焉之志巳丑冬十月江表大龙翔集庆寺虗席行御史台奉䟽迎师主之龙翔文宗潜邸及至践祚建佛刹扵其地栋宇之丽甲天下其秉住持事者若咲隐䜣公昙芳忠公皆名徳之士举行百丈清规为东南之楷则居亡何毁于火忠公新之唯海㑹堂未就而化佥谓继忠公之躅非师无以厌衆心往反者三师始赴之暨升座提唱宗乗万耳耸听委蛇不迫而玄机自融无小无大皆驩然亲戴之或谓龙翔𥘉政稍示威严以惩骄慢之习师笑而不荅师度衆诚感孚乃出衣孟之私𥙷前未建之堂不日而集㑹元政大乱戎马纷纭寺事日见艰窘师䖏之𥙿如一不以屑意一旦晨兴索兰汤沐浴更衣跌坐谓左右曰吾将归矣汝等当以荷法自期励精进行可也言毕而瞑侍者撼且唿曰和上去则去矣寕不㽞片言以示人乎师复瞋目叱之侍者唿不巳师握笔书曰平生爲人戾契七十八年漏洩今朝撒手便行万里晴空片雪书毕复暝时丁酉秋八月二十四日也寿七十八腊六十九停龛七日颜面如生作礼者旁午而名芗蜡炬积如丘陵九月一日茶毘扵聚寳山前舎利如菽如麻五色粲烂虽烟所及䖏亦累累然生贮以寳瓶光发瓶外其上足弟子某以某月日坎牛首山东麓爲宫蔵之复建塔扵其上师赋性恬冲喜气溢颜问生平未尝以声色忤人人有犯之者领首而巳然进脩极勤自壮至耄黙诵法华经一部虽暑烁金寒折胶无一日阙者屡感莲花香满院芬郁异常非丗间者可比当大明兵下金陵僧徒俱风雨散去师独结跏宴坐目不四顾执兵者满前无不掷仗而拜上尝亲幸寺中听师说法嘉师言行纯悫持爲改龙翔爲大天界寺寺之逋粮在民间者遣官为徴之师之将告终前一日上统兵驻江隂沙州上当昼而寝梦师服褐色禅𫀆来见上问曰师胡为乎来也对曰将西归故告别耳上还闻师迁化衣与梦中正同大恱诏出内府泉币助其丧事且命堪舆家贺齐叔为卜金藏举龛之夕上亲致奠送出都门之外其宠荣之加近代无与同者帅有五㑹语録行于丗其传法上首则双林致凯江心慧恩大慈寳㝎某刹寳璋瑞岩文渊保福宗秩翠山志理凈土永显妙智净琚㝎光文摭某刹明晟天华士谦丰安至庆圣泉普彛福林道巽五峯普钖石门永泰霞屿元良广祜永瓌皆其人也惟昔天童坦公以一真之学士承松源四叶之传黒白趋慕俨如毛之有麟甲之有龟也师亦以真承之故能树精进幡持金刚剑入般若阙岿然为一代人天之师此无他真则不妄不妄则近佛之道矣宜乎遭逢维新之朝上简帝心昭𬒳殊渥至亲枉乗舆而临幸之龙光赫奕绚耀吐吞至今山川尚有余辉是当掲之崇碑明示方来使学佛者有所歆艳而𧺫信焉系之以铭曰干笁之道贵乎一真真则非妄日趋精明煌煌松源其道孔炽正畅旁达非真曷致惟广慧师起扵海东歴抵诸师罕契其逢太白诸峯上摩穹碧举头触之坚如銕壁一喝轰霆岂直耳聋毫发之端妙义俱融天髙日晶森罗万象不即不离了明诸相五坐道塲大振其宗一音演法闻者心空此妙法华权賔双举我受我持忘其寒暑天香何来鼻观先闻岂伊天女吐兹竒芬谁谓灵通与道乖牾我尚不有亦何心故丗縁巳竭幡然西归梦寐潜通皇情为怡烈火如轮煅兹玄魄设利粲然逐烟而结在昔诸师何人不然诞胜真漓多随物迁师我藩维师我干橹舍我而逝有生孰度宠恩聮翩来自九天师则何憾名与道传太史造铭建于牛首此山若移斯文方朽浙东行省右丞李公武功记惟我皇帝既定浙东西地以其疆塲与虏人犬牙相入仍置浙东行省以辖五府一州之衆建牙扵严于时右丞李公实以上之懿亲总受䉒宣之寄而兼命参知政事胡公徳济分治诸暨所以聮络气势绥辑东土而折冲外侮者也乃乙已之春二月巳丑虏挟我叛人谢再兴分两道入寇其舟师自钓台乌石窥我建徳公遣兵御之其马歩卒踰涛江而东围诸暨之新城声言二十万壁垒旁午旌旗充塞虏坚忍持重务以为必㧞之计搆饰寝宇创建仓库预定州长贰官属复分精卒数万屯城北十里以遏我援师胡公坚壁力守戒将士勿轻与战有来攻城者发矢石退之遂遣使乞师于公公即𣣔驰援初钓台之役稍不利亡一千夫长至是羣情疑泪或献谋扵公曰严实吾藩垣所寄虏若阚公往即起乗之柰何诸暨虽受围得一锐将帅师解焉可也公曰浙水东门戸在诸暨诸暨苟不守郡县必致绎骚故虏盛兵东向而使㳺兵泝钓台以缀我师我不往脱有弗靖严其能独利乎乃属大帅三人为居守明日癸丑遂行有自虏中来者又以衆寡不敌为辤公弗顾甲寅至浦江丁已抵乌伤之龙潭去虏营不二十里因据其险忽有白气自东北经天三军见之勇气百倍日且晡军中惊言虏将袭我公亦不为动夜四鼓城中知有援至潜缒士卒来约明旦将空壁逆战戊午蓐食已公分诸将为左右翼公自将其中军旣成列㑹参军胡君深复承公檄率所部将士亦自括而至军气益振公乃申号令曰师之胜负在曲直不在寡多我国何负扵叛人虏乃挟之日夜以生变癸卯之秋九月壬午直犯我东阳吾不敢爱其生昼夜兼行殄之扵乌伤尔三军之所亲覩皇天助顺不可诬也今虏又不改行尽驱其衆以扰我边疆占书云军中见白气者克敌之像此殆天𣣔㓕此虏也尔等尚效死斩刺以报国家之宠灵母怯毋贪获母避险阻毋左右顾视有不如约者即戮以徇语始毕虏兵整圆阵而至兵既接公乗匹马挺身先入陷其中军中军虏之精锐所萃见公至竞来追之枪屡及公膝公马上运㦸捷如雨风当其锋者应手皆仆虏气皆詟左右翼及诸军一齐奋击声振天地军遂大乱时溪洞兵居后列犹观望欲集两山之民唿曰虏败矣虏败矣遂皆弃甲而奔我军乗胜逐北斩首如刹麻前后躏践死者以万余计溪水爲之不流胡公亦率精甲出围城中从公合击之杀获甚重其主帅仅以身免燔其营寨若干俘其将帅六百军士三千马八百辎重铠仗积如丘山三月已未凯歌而旋所至父老争进牛酒爲公寿公劳而却之酉还严既饮至即命莫府上其功簿于朝上嘉公敌忾之功钖以御衣名马其余将士第功行赏有差濂闻之军䜟之论良将有曰以身先人故其兵爲天下雄说者引薛仁贵爲将持㦸腰刀奋唿入敌衆輙爲之奔溃此所以爲天下之雄也濂以公之事观之殆似有过焉者盖仁贵挻身陷阵其骁悍若与公同然必两军相当方可制胜未闻其以寡却衆如公之爲也今虏兵大集塞野蔽川人孰不爲公危公以不满万之衆谈咲而殱之斯不亦昔人之所尤难㢤由公精忠贯扵内劲气注扵外但知有国而不知有其身瞋目张胆视虏若无故其功业焜耀至扵如此也公之贤爲不可及矣濂昔待罪右史尝书公之劳烈藏之金匮今又因邦人士之请爲文若诗以昭公之光庶使丗之读者上母忘扵帝徳下无负扵公之功云公名文忠字丗英敬贤下士如弗及平居恂恂礼逊及临大敌虽贲育之勇不是过君子服焉纟之以诗曰扵赫皇王大明东升烁彼羣隂六合载清建藩分镇以奠以宁倬彼李公实涖东浙虎符煌煌侑以龙节导宣皇灵德柔威刷吴虏逞虐登我叛臣屡启兵衅来毒烝民亦既捣之化为埃尘龙集鹑首在如之月怙恶弗悛竟犬之突合围诸暨不通一发公闻之怒气冲斗间咄㢤狂虏天纪之干翘其若鷇闘此劲翰迺饬将佐整厥坚胄糓厥琱戈砺厥金镞我𣣔即发尔罔或没禡纛干门载之以行叶卒旅言言旄帜翻翻蛟螭腾渊熊罴出山直簿龙潭伺敌而战有气经天其白如练吉徴开先何兵不剪左右列屯两翼飞骞公将虎旅宅其中坚气通脉聮势如率然复戒多士虏衆我寡大刀长挥母获士马要使青原尽变为赭虏驰而至公跃而前单㦸奋先星流飊旋闪闪莫㝎触之必颠虏实惊疑斯何为者莫匪神兵自天而下震慑相骇弓不能弝三军縦击其乱如云混混沌沌纷纷纭耘或㫁其膂或斮其龈蠢彼有苗犹尔侦视山氓齐唿倒戈而避我师疾逐其势尤炽如雷斯掀如风斯奔如火斯炖融干爥坤一鼓而殱凛焉雄吞譬犹鴐鹅衆若云翳孤隼横击无有不毙将唯在勍岂多爲贵人亦有言天监匪私我直彼曲孰不周知以顺讨逆云胡不夷昔兵始交毒雾蒙络今敌既平上下清廓神道助顺理甚昭灼奏凯而旋既歌且謡歌声委蛇间以短箫祥飔献娱嘉卉动揺耆耋驩迎列拜马首非公之临㡬陷虎口敢以牛酒以爲公夀三军戾止燕响有容公拜稽首䟽于章封非臣之力诸将之功皇情恱豫徴公入觐珠衣龙马钖之不吝第赏其余匪琛伊賮自古在昔六龙御天必有良弼参佐化权遂开丕基万世其延惟皇神圣控御区宇百僚师师选有文武亲贤如公绥我东土绥我东土我民用熈无敌不靡无徕不懐成此武功实耀简书简书所纪以劝在位賛咏铺张遵古之义史臣作歌蹈扬奋厉明觉寺碑四明有伽蓝曰明觉者其地在太白山隂唐天复初沙门居纳始缚庵庐脩习禅观至宋某年比丘某斥而大之殿堂门庑一如它浮屠之制郡守张某爲请于朝而卑以今额元泰㝎间寺僧厄扵科繇之烦悉以土田质扵民间寺事日废至戊戍僧子琦籍其歩畆围落之数往告阿育王山象先舆公曰琦不敏不足敬承先训使塔庙一一委诸草莾人其谓我何然而非神力不可以掷象非㝎见不能以移山古莫不然今岂弗类惟公俭以持巳诚以格人格人易以集事持巳率以动物合是二者何废之不兴何壤之不补今敢以图籍进公其受之言毕胡跪作礼而退当是时败屋数楹頽然荒菅丛棘中饥鼪穷鼯后先啸唿白草凉烟举目凄㫁象先初颇难之已而曰人患志弗坚耳苟坚矣事岂有不可爲者邪扵是悉发其储畜市材僦工剔彼薉荒土复燥刚位仍面阳自戊戍至于丙午不十年间咸如旧贯土田质扵民者既赎归之而新置之数又倍扵昔仍令寺僧甲乙丗主之噫何其能也丗之营建塔庙者未必无其人茍不售竒衒巧以病夫民则借豪氓大贾出力而任之所以事不难成而功绪易见也今象先不资衆因不动声气成此胜域伟特庄严四軰之上如登耆阇崛山亲覩如来五色相光非其力之弘见之凝不足以与扵斯也此无他由能信其所有故能成其所无是则信者入佛之门建善之本也勒诸贞石以告后之人尚知以信为朂相与嗣葺之俾勿壊象先台之临海人俗姓王氏得度扵雪窓光禅师深通内学其来请文者则用晦熈上人也系之以偈曰如来设教亦多种建立塔庙乃其一塔庙皆属扵有为扵真实际无相渉不知何以济羣迷耆阇崛山及诸䖏重阁讲堂无不具俨然如来在会时衆生贪着扵五欲纷纭胶葛不暂停有如飞鸟投网中其心在在难比喻我佛重以慈悯故建兹粧严妙胜域所以夺妄𣣔趍真大白山隂降支陇山川欝蟠护灵气有一尊者飞钖至结茅敷坐縳禅寂后来继者翕然聚化为寳坊矗天起金碧晃辉暎林谷钟鱼互荅朝夕间何期鞠为狐兎区逺近睨者增太息阿育王山善知识殷勤赴我桑门请弹指顿开楼阁门无有一物不现前我闻成壊丗间相毕竟中有不壊者旷大劫来至扵今无生无㓕无增减此为毗卢法性门佛与衆生同此入光明照彻大千界不分内外及中邉我因造记说伽陀以言语观即非是无尽灯禅师行业碑铭天台有上云峯在州城西南十余里重厓叠巘如云旓翠㽔盪摩扵空蒙而灵巖龙湫吐纳光景尤号胜絶是宜有道者之所栖息五季时东瓯大士永安来居之䟽释经论多至百余卷皈依者日衆遂辟地为鉅刹钱忠懿王赐额曰证道三百年间洊罹焚毁唯存㫁础扵斜照荒烟中无尽禅师伤之病者古徳云阿爷阿爷禅师既举此语良乆又曰如此唤做病得否衆皆无言禅师祝曰色身无常早求证悟时至吾将去矣侍者执𥿄乞偈禅师曰终不无偈便未可死邪侍者请之益坚乃书曰生㓕与去来本是如来藏桚例五湏弥廓然无背向投笔端坐而逝时是月九日也寿七十八腊五十七火化异香袭人所获舎利不可胜计其弟子智宗善守道成及今住持普饶以某月日建塔于峯之左原大河卫镇抚林君性宗尝从禅师㳺师勉以忠孝迄能为国宣劳为时显人恐禅师之行不白于丛林以隆恩大师道原所为状来徴文谨按状禅师讳祖镫无尽其字也族王氏四明人父好䜩尝写华严经五色设利见于笔端禅师年方㓜叹曰般若之验一至扵斯邪年十四即求出家依郡之天宁僧良伟寻事其寺住持东白明公既得度复受具戒扵开元奎律师已而日溪泳公来代明公说法命掌纲维司藏钥日溪升堂禅师出问曰生死事大无常迅速乞赐指示日溪曰十二时中宻宻参䆒忽然触着却来再问禅师抗声曰无常迅速生死事大语未终日溪便喝禅师遽礼拜日溪曰见何道理便尓作礼禅师曰开口即错日溪颔之禅师服勤数载复出参名徳以验其所证时中峯本公在天目方山珤公居净慈无见覩公住华顶斗岩芳公主景星禅师皆与之辨诘其所印盖不异见日溪云禅师得道已思韬晦而护持之及遇上云峯胜地卓钖其中遂至终身焉呜唿若禅师者可词能守道而弗迁者矣古之僧伽多寄迹岩穴友烟霞而侣泉石至有蹞歩不与尘俗接者治内之功纯务外之意絶也风教日偷学者始不知自立荣名利飬之念日交蚀扵心胷奔竞干请无所不至足以来有识者之讪侮可胜叹㢤禅师一钵自将䇿厉学徒扵寂寞之濵虽施者填委振起頽废重楼杰阁弹指现前亦未尝见其有为震黄钟扵瓦釡雷鸣之际翔灵鳯扵衆禽纷飞之时谓为禅师矫弊之功非邪评隲成章系之以铭庶㡬能箴末法之膏育也欤铭曰台有闻僧糿輙弗群能感杂华思乐正因弃白趋缁鞠明䆒曛务治心垢甚救首焚顿忘色声夐絶见闻历抵诸师如提孤军背水设阵濒亡获存有矗者山是曰上云髙摩翠旻低压𬗋氛昔之开士来䟽笁坟我追轨辙志符隐沦起废为功䇿怠以勤寳殿髙骞华官煳纹丹雘绚丽觚稜纷纭此本无作彼应自臻一榻危坐八窓凝尘影不出庭钖常挂轩迹䖏恬旷俗慙竞奔逢时而逝若臂之伸凡济觉海实探心源外动茍息内静方敦非有独行曷炤羣昏左原演迤白塔嶙峋凡入道者来视刻文佛日普照慧辨禅师塔铭皇帝端居穆清念四海兵争将卒民庶多殁扵非命精爽无依非佛丗尊不足以度之惟汉武元年秋九月诏江南大浮屠十余人扵蒋山禅寺作大法㑹时椘石禅师实与其列师升座说法以耸人天龙鬼之听竣事近臣入奏上大恱二年春三月复用元年故事召师说法如初钖燕文楼下亲承顾问暨还出内府白金以赐三年之秋上以鬼神情状幽微难测意遗经当有明文妙柬僧中通三藏之说者问焉师以梦堂噩公行中仁公等应召而至舘于大天界寺上命仪曹劳之既而援㩀经论成书将入朝敷奏师忽示微疾越四日趣左右具浴更衣索笔书偈曰真性圆明本无生㓕木马夜鸣西方日出书毕谓梦堂曰师兄我将去矣梦堂曰子去何之师曰西方尔梦堂曰西方有佛东方无佛耶师厉声一喝泊然而化时七月二十六日也天界住持西白金公法门犹子也为治后事无不尽礼时制火塟有禁礼部以闻上特命从其敎茶毘之余齿牙舌根数珠咸不壊设利罗粘缀遗骨累累然如珠其弟子文晟奉骨及诸不壊者归于海盐卜以八月二十八日建塔扵天宁永祚禅寺塟焉嗣法上首景瓛复偕文晟以仁公所造行状来徴铭仁公博通内外典文辞简奥有西汉风其言当可信弗诬谨按状师讳𣑽琦椘石其字也小字昙耀明州象山人姓朱氏父杲毋张氏张梦日堕懐而生师方在襁褓中有神僧摩其顶曰此佛曰也他时能照烛昏衢乎人因名之为昙曜云年七岁灵性颍发读书即了大义或问所嗜何言即应声曰君子喻扵义至扵属句倣书皆度越余子逺近号为竒童九歳弃俗入永祚受经扵讷翁谟师寻依晋翁询师扵湖之崇恩询师师之从族祖也赵魏公见师噐之为鬻僧牒得薙染为沙门继往杭之昭庆受具足戒年已十有六矣询师迁住道埸师为侍者居亡何命司藏室阅首楞严经至縁见因明暗成无见䖏恍然有省歴览羣书不假师授文句自通然胶扵名相未能释去缠缚闻元叟端公倡道䨇径师往问云言发非声色前不物其意何如元叟就以师语诘之师方拟议欲荅师叱之使出自是群疑塞胷如填鉅石会元英宗诏粉黄金为泥书大藏经有司以师喜书选上燕都一夕闻西城楼鼓动汗如雨下拊几笑曰径山鼻孔今日入吾手矣因成一偈有拾得红炉一点雪却是黄河六月氷之句翩然南旋再入双径元叟见师气貌充然谓曰西来宻意喜子得之矣遽䖏以第一第二座且言妙喜大法尽在扵师有来叅叩者多今师辨决之元泰㝎中行宣政院稔师之名命出丗海盐之福臻遂升主永祚永师受经之地为创大寳阁范铜铸贤劫千佛而毗卢遮那及文殊师利普贤千手眼观音诸像并寘其中复造塔婆七级崇二百四十余尺功垂就势偏将压师祷之夜乃大雨风居氓闻鬼神相语曰天宁塔偏亟往救之迟明塔正如初迁杭之报国转嘉兴之本觉更搆万佛阁九楹间宏伟壮丽俨如天宫下移人世帝师嘉其行业赐以佛日普照慧辨禅师之号佛日颇符昔日神僧之言识者异焉㑹报恩光孝虗席佥谓报恩一郡巨刹非师莫能居之师勉徇衆请而往寻退隐永祚筑西斋爲终焉之计至正癸卯州大夫强师主其寺事时塔燬于兵师重成之景瓛爲铸寳壷冠于颠感天花异香之祥师举景瓛爲代复归老干西斋云师爲人形躯短小而神观精朗举明正法滂沛演迤有不知其所穷凡所涖之䖏黒白向慕如水归壑一弹指间涌殿飞楼上挿云际未尝见师有非君子谓师縦横自如应物无迹山川出云雷蟠电掣神功收歛寂莫无声由是内而燕齐秦椘外而日本高句丽咨决心要奔赱座下得师片言装潢袭藏不翅拱璧师可谓无愧妙喜诸孙者矣师世夀七十五僧腊六十三得法者曰祖光曰景瓛受度者曰明诚曰正㝎等其说法机用则见扵六㑹语其逰戯翰墨则见扵和天台三圣及永明夀陶潜林逋诸作别有净土诗慈氏上生偈北㳺凤山西斋三集通合若干卷并传干世予慕师之道甚乆近获执手护龙河上相与谈玄因出賸语一编求正师览巳叹曰不意儒者所造直至扵此善自护持师之善诱推此一端亦可槩见及闻师殁与国史危公哀悼不自胜危公亦深知师者也铭曰大鉴宻㫖余十传妙喜起蹴龙象筵有如大将据中坚銕卒十万佩鞬或触之者命发悬谁欤五世称象贤佛日暁出瀛海田耎红𦦨闪闪行中边流光所至无幽玄忆初飞钖来北燕楼画鼓金星纒一击三际皆廓然火中新敷清浄莲绀色涵空絶蔓牵自兹口喷百丈泉洗涤五浊离腥羶内而诸夏外朝鲜纷纷来者人驾肩示以实相非空言塔庙赫赩名山川一佛䏻变万与千㑹万归一道则全不识诬为有漏縁帝敕中使来传宣钟山说法超沉緜万人瞻依曲刃拳一朝入灭同蜕蝉西方弹指即现前白玉楼阁琉璃田金铃寳树演真诠师之往矣神弗迁寂光常㝎无偏圆我作铭诗翠琰镌昭朗盛烈垂年年天笁灵山敎寺慈光圆照法师若公塔铭天台一宗自法智尊者之后分为广智神照南屏三家三家之中而南屏为最盛再传至扵车溪其声问益显震雷霆音为有情说执经问难者动数百人遂为吴越所宗又六传至扵湛堂贯遮性双单制听止作之学而以止观为归宿之域学子翕然向之其入室弟子为世法憧星分棊布扵江南若吾慈光圎照法师则尤号金舂而玉应者也法师讳允若字季蘅族相里氏越人也代为簮缨家在唐有名造者尝为礼部郎中时内侍监鱼朝恩怙贵诞肆宰相元载亦歛容避去造与殿中侍御史李衎抗言折之世称直臣委祉垂休至讳庆君以柔行称庆实生法师年九岁䏻通春秋其父方以亢宗为期忽翛然有絶尘之趣尝逰云门传忠广孝寺寺之元上人㽞之俾给侍左右十五受具戒为大僧渡涛江而西至虎林谒大山恢师扵兴福恢师授以天台四敎仪金箆十不二门指要钞诸书法师即能知其大意巳而闻佛海大师澄公主南天笁崇恩演福敎寺四方名僧多来栖止而方岩则师爱山静师尤龙象中之称雄者法师复往依焉凡法智结显立隂观妄别理随縁䆒竟蛣蜣理毒性恶等文益推斥其义而沉涵之至扵恩清之兼业昭圆之异说齐润之党邪仁岳之背正亦皆察其非是及所以害道之故心既有得乃质之二师而复取正扵澄公声入心通知觧日至澄公甚噐之俾司賔客之职澄公即所谓湛堂者也至治𥘉澄公奉诏入燕都校正经律论三藏遂白其行业扵帝师大寳法王帝师嘉之钖以今号命出世昌源净圣院丁岁大侵法师力为经度田之莱芜者辟之室之敝漏者葺之踰三年澄公念法师不置招之徕归请居第一座摄衆千余人法师持䂓峻整升堂入室具有仪范经其指示多所悟入泰㝎中行宣政院请主弥陀兴化敎寺当是时倡道杭之南北两山者若天岸济若我庵无若玉庭罕与法师皆有重望人称为佛海㑹中四天王居亡何退居云门视荣名利飬如白衣苍狗变迁一不以经意翶翔千岩万壑中时同㫁江恩师休耕逸师临风笑咏不知夕阳之在树也君子又目之为云门三髙云然法师身载明徳声光外流终不可掩至正间起主越之圆通寺丞相康里公复具䟽延主天笁灵山敎寺灵山钱唐巨刹有璎珞泉其源絶巳乆法师持钖叩岩祝曰吾縁茍在是泉当为吾一来不然则废涸犹故也言始脱口泉果涌出渊渊然渐盈戸部尚书贡君师泰比之慈云重荣桧命名曰再来泉法师四坐道塲敎雨灌溉如甘露醍醐饮者心泰寻以年髙复退居云门筑深居精舎以法华观慧三昧为暮年净行会天下大乱干戈纷扰法师与之遇胁以白刃毅然不为屈辞色俱厉因遇害白乳溢出扵地实十九年二月二十九日也世寿八十僧腊六十有五兵既退其诸孙子兰息㓜始具衣棺为歛阇维之夕获舎利如菽者无筭遂以某年月日奉遗骨瘗扵云门山之麓法师风度简逺不妄言笑赵魏公孟頫唿之为僧中御史善诗若文雄徤有法黄文献公溍为序其首谓其逰戯如幻变化不测理事混融不相㽞碍一时名公卿如邓文肃公文原袁文清公桷虞文靖公集韩荘节公性皆慕法师与为方外交而忠介公泰不花歆艳为尤切凾书问道殆无虗日得法弟子出住名伽蓝者则集庆之衣奎演福之良谨延庆之如莹隆徳之去让净圣之圆证也其进脩弗辍而未出世者则善来普慈昙曙维翰玄微无作及前子兰息幻也法师𥘉号浮休老人云门之傍有溪曰若耶歴代词人屡形赋咏世以法师名髙宜配地望故复称之为若耶溪法师示㓕之后巳经十龄友奎持天衣禅师元静所为状请濂为之铭濂事文献公时毎闻扬法师之善固巳窃识之矣及与友奎接行业纯而问学弘又知其为有道之士铭其可辤或者以师素履之羙而不获考终命颇致疑焉殊不知㝎业所感千劫弗迁虽以西域圣师深入神通三昧或为鸩毒所加或罹刀剑之厄卒未能免𥘉无伤乎道徳之崇髙也何独扵师而惑之乎呜唿台衡之宗不絶如线嘘四明之遗𦦨爇外敎之邪城世当有其人惜乎吾未得而见之有如法师者亦九京不可作矣感今思古宁不衋然伤情乎故备序之掲扵玄塔之左以厉其学者必有兢兢自省者矣铭曰止观学废将焉徴兮法船载寳归东瀛兮净光传之寳云承兮谁其中兴曰四明兮车溪深涵万丈清兮下注佛海流无声兮若耶中藏毒尾鲸兮鼓鬛奋迅树赤旌兮发为音声震百霆兮龙鬼怖愕人天听兮灵鹫巖巖摩帝青兮绀泉旋珠若缨兮膏脉乆絶茂荒荆兮飞钖一指来盈盈兮莫峻匪山五云凝兮绛雾为室霞作扄兮𣣔入观慧权实并兮业何所因生何凭兮翛然而化假以兵兮如剑斫风本无形兮白液流浆昭厥灵兮舎利丛布光晶荧兮盛以五色玻瓈瓶兮道无所损名益贞兮㳺风鼓扇尘㝠㝠兮我思哲人涕泗零兮请勒琬琰示吾铭兮佛光普照大师塔铭佛光普照大师示寂扵天童景徳禅寺时元明良公方主寺事为师四衆持服如䘮住持礼越七日用旛幢香华导引灵龛扵太白山之阳除地为墠行西方茶毗之法火方举忽有物飘洒晴空中似雪非雪如雨非雨视之非无抟之非有霏微纷离地即隐盘旋烈熖之上至火㓕乃巳盖天华云师自㓜龄常中夜跏跌习为禅观毋恶之推其使仆輙达旦不瞑年十六依传法寺僧希颜于杭既鬀落受大戒扵昭庆惠律师巳而希颜使司米盐细务师叹曰离家为求道耳苟覊绁扵此何异狗苟蝇营者邪乃潜行大江之西见南涧泉公扵云居泉公命入堂师继迁掌藏钥师昼夜系念无湏臾间㫁一夕松月下照𧺫歩檐隙间巖泉冷冷然微有觉触遽往白之泉公泉公谓曰此间寻常设施不足发子大机大用古林茂禅师乃横川嫡嗣见道最真今住饶之永福子当往依之师即担簦启行既至古林问曰尓来欲何为师曰正为死生事大特来求出离尓古林曰予明知四大五藴是死生本根何縁入此革囊耶师拟议欲荅古林以钖杖击之师豁然有所悟入自是机辨峻絶纵横自如古林噐其为人命居苐一座未㡬古林迁建康之保宁挟师与俱仍命居前职踰一年回浙中会月江印公莅湖之道塲法席之盛震于东南请师分座说法大衆莫不恱怿至正壬午行宣政院命长明之瑞云山清凉寺学徒奔凑机锋相加如兎走鹘落瞬目輙失有沙门至问对未竟以手拍地而笑师曰滞货何烦拈出邪沙门嘘一声师厉声喝之沙门有省而去其应机接物皆刋落支流直造根源故所证者如目覩所藏物而手探取之识者谓得古林正印师住清凉一十五年始退隐东堂影不出山凝尘满席晏如也良公法中之犹子迎归天童之此轩俾首衆举扬法要未㡬谢事一旦示微疾左右具觚翰请书偈师举手指心曰我此中廓然也何偈之为明日请两序诸比丘与之言别即端坐凭几握右手为拳以额枕之而逝实甲辰八月二十七日也经七昏旦容貌明润扪其顶犹温夀八十五腊七十初师就火塟获舎利如珠玑者颇衆以某年月日建塔扵瑞云山之西冈藏焉师讳茂字实菴别号松隠族郑氏丗为奉化儒家父季母胡氏所度弟子曰某曰某师为人笃实无伪扵道有闻一时诸大老若平石砥公古鼎铭公了菴欲公皆推师为甚重铭公至谓师抱负扵古先一轨导诸未悟咸廓本真达摩之道頼以不坠则师之道从可识矣今其可见者有语録一编行于世良公恐师懿行日就泯泯乃具为事状其法嗣清守遂持来京师请濂为之铭濂闻方䇿所载灵僧示㓕多有天花之祥或者遂谓大乗境界去来无迹奚以神异为事殊不知末习浇漓人懐厌怠苟无以耸动瞻视何以表真悟而启正信㢤示现微权固与诸法实相同一揆也有如师者其事盖吾让扵古铭以昭之庻㡬无愧辞矣铭曰我闻如来演说般若天雨寳花纷而下巖巖普照诸佛之子依佛倣佛乃亦有此岂非天龙及护法者𣣔警有情使之四洒应感之机非由外铄风动籁呜实自中作曷以明之法因心悟表彼空华以无着故何有四大何有五藴一空之余诸法销霣如大寳镜罔不含摄随物赋形了无余迹宴坐云峯学徒川赴孰不清凉如饮甘露末法澜奔师其底柱胡为西归空存遗履有窣堵波中藏设利佛光炜然羣昏咸頼宋学士文集卷第五銮坡集卷第五宋学士文集宋学士文集卷第六宋学士文集卷第六銮坡集卷第六即翰苑前集赠髙丽张尚书还国序皇上诞膺寳历威服徳懐万邦黎献共惟帝臣时则有若髙丽䖏于海东遣使者奉表称臣贡献方物上嘉其诚诏钖以玺书金寳仍为髙丽国王且钖以王者礼乐使祀宗庙山川百神扵国中王感上恩之优渥也事大之礼弗懈益䖍今年春复遣工部尚书张子温来朝上御奉天殿是之侍仪使自殿中传宣问王起居且劳子温䟦渉之故皇情谦抑在古所无即日钖燕扵㑹同之舘翌日东朝命侍臣飨之自时厥后中书枢府暨御史台次苐而举酒觞流行伎乐交作酣畅和适礼意有加焉夫以皇明天覆地载四夷君长孰不重译来庭使节之往来琛賮之充牣无月无之而扵海东之使礼遇尤厚者其故何邪他国之君长非不有其土地人民纽夷俗而蔑礼义骋其诈力惟日不足高丽乃箕子胥余之邦上有常尊下有等衰实存先王之遗风焉政当以中夏视之未可以外国例言之也矧今圣天子在上雄兵百万如雷如霆有抗之者无不殒㓕然扵守礼之国必宠绥而懐柔之唯恐有所不及而髙丽之君亦知天命所属虽在数千里之外遥瞻天威仅同咫尺致使海东之民安扵田里而弗知戈甲之警含哺而嬉鼓腹而㳺无异承平之时是所谓君臣交尽其道者也不亦羙欤抑予闻宋之徐兢尝往其国其国有礼部尚书金富轼者与其弟富辙博学善属文而进趍详雅竞以绰有华风称之今子温之来也应对精明进退有度而文采粲然可观似无愧扵前二子者使不贤而䏻之乎因其臣之贤则其国君之贤益可信矣子温之还大夫士多诗之予因緫脩元史不暇与子温接颇乐闻其事而为之序云送安南使臣杜舜卿序天眷有徳戡㝎四方以靖安生民扵是我皇帝龙飞淮右仗剑渡江天下豪杰云合景从一鼓而江南平再鼓而汴洛㝎三鼓而齐鲁秦晋以宁四鼓而幽燕辽朔悉入版图历数攸归大统以正徳威所及雷动风行浩浩荡荡覃及无际于时安南国王陈日煃鼓舞皇化遣使称臣帝嘉其向慕之诚诏翰林侍读学士臣张以宁典簿臣牛谅赐以印绶仍其旧封为王使者赍诏而行未及国而王薨其世子日㷂继志述事守礼惟谨遣陪臣少中大夫杜舜卿告哀于朝请嗣厥位帝帅羣臣素服受舜卿见扵西苑之幄殿慰问良久皇情衋然伤悼退而叹曰日煃率先内附朕意西南之民将有攸頼不知贤王何去朕之急也遂亲御翰墨为文一通以祭之辞意悽恻读者感动即日翰林编脩官臣王濂吏部主事臣林唐臣奉命以往且诏世子王其国取前使者所护王印授之其徳至渥也呜唿皇帝君临万国如天日之照光无不被而王之父子能守臣节如江水之流势无不东上以徳而化下下以诚而事上君臣之遇合可谓千载一时者矣然而汉置九郡而交阯居其一唐分岭南爲二道置节度立五管而安南亦隷焉地虽僻在炎徼涵濡中华声敎者巳久固能尊事大国确守臣职昭被宸眷克保其土地人民与我国家相爲悠乆播之方今传之后世书之信史嘉名羙绩焜燿铿鍧当非它国之君所可及不亦盛欤在昔之时君子有行役者必赋诗以闵其勤今舜卿崎岖万里而来中朝士大夫皆念其贤劳扵其还也发爲咏歌以道其事夫导宣上徳而布之四方者史臣之事也濂虽不敏乃本诸作诗者之意而爲之叙云送晋王府王传李君思迪之官诗序成周之时王者必立师传尊之曰公而不烦以政务广厦细氊之上论道而巳自汉以来以王爲一等之爵衆建宗亲以为雄藩故亦设传相辅之相则总其国政传则导以徳义歴代相因未之或改我圣天子临御之三年思固泰山磐石之宗以奠安黎庶九子一孙同日封建为王所以敦展亲之道壮维城之势也于时晋王开国太原诏简在廷之臣以吏部侍郎李君为之传命既下为士者曰我知李君文且贤也翩翩乎脩辞截截乎雅韵春花明而秋云敷江涛雄而蛟龙鸣出其绪余竟擢髙苐遂为甲午科名进士其膺是选也则宜在位者曰我闻李君贤且能也自来京师即膺宠眷居右史有献替之功佐延安有抚绥之绩巳而召入郎曹直跻法从试之也既屡而用之也弥笃其是选也则宜金华宋濂则曰是固然矣然而皇上之意以晋国表里河山之固北控代朔南接关陜其地为形胜其民俭啬而易化必得重厚诚悫君子辅王而安辑之此李君所以在选要不止前二者所云而巳也今王虽未出合李君之行浚治其城隍经营其宫阙劳徕其黎庶然后迎王就国日以法言大训陈扵前俾王为哲王斯民为唐虞之民熈鸿名扵无穷垂令徳扵不刋在此举矣李君尚朂之㢤濂也不敏待罪国史他日幸观勲绩之凝必执笔书之曰出镇太原自晋王始其导王以徳义底于成功自贤传李君始不其韪欤李君尚朂之㢤濂之有望扵李君者若斯而巳李君名吉其字曰思迪济南人庚戌京畿郷闱纪録序昊天有成命皇明受之谓天下可以马上得不可以马上治扵是大兴文敎宠卑四方乃洪武三年夏五月以科目选士诏内外之官胥此焉出阅三月畿甸之士将集试扵京府礼部以闻皇帝御谨身殿召前御史中丞臣基今治书侍御史臣𥙿伯俾司去㽞之任而以翰林侍读学士臣同弘文舘学士臣稼起居注臣韶凤尚寳丞臣潜国史臣濂佐其事各赐币帛而劳遣之既受命不敢宿扵家即相率诣试所精白一心以承休徳先期一日夜漏下十刻始命题至次日黎明给之兵后学废不敢求备扵人其来试者一百三十有三在选者过半焉既撒棘佥谓遭逢盛际文运方开不可无纪述以示于后爰以诸执事及贡士之姓名辑成小録而俾濂序之濂惟天下弗靖者几二十年干戈相寻曾无宁日今得以涵濡文化而囿扵诗书礼乐之中者果谁之赐欤是知帝徳广𬒳其大难名不可以一言而尽也棫朴之诗有曰周王夀考遐不作人圣天子之造士者可谓至矣烝民之诗有曰夙夜匪懈以事一人凡为士者尚思尽瘁报国以无负扵科目㢤是为序会试纪録题辞皇明设科倣古者六艺之敎参以历代遗制𣣔兼收文武而任之既诏天下三年一賔兴其荐于州郡者凡丑百人五㧞其一而授之以官犹以爲未足复敕有司自壬子至甲寅三岁连贡岁櫂三百人逮于乙卯始复旧制其恩至渥也先是京畿遵行郷试中程式者七十二未及贡南宫上求治之切皆采用之至有拜监察御史者及是当会试之期若河南若陜西北平若山之西东若江西湖广若浙江若广之东西若福建其爲行中书十有一俊秀咸集而髙句丽之士与焉右丞相臣广洋左丞臣惟庸同礼部尚书臣凯臣训文启于东朝然后入奏扵是诏臣凯与前侍讲学士臣庭坚爲主司而以侍读学士臣同国子司业臣濂吏部员外郎臣本前贡士臣恂与考试事上召至内廷亲谕以取舎之意臣凯等受命而出交相戒饬期有以副上㫖遂议分经而考互相参㝎使无所憾乃进干主司主司徧观而后次苐之犹虑沧海有遗珠之叹卷之巳黜者复覆视而致谨焉昼尽其力夜向午烛影荧荧扵帘几间不敢自宁士之就试者二百黜者仅八十人署名于榜用鼓吹导至中书掲而张焉甚盛典也书有之野无遗贤万邦咸宁夫贤之在野无以自见多由进士升名扵天府故昔人谓进士为将相科如以宋言之深沉有徳如王旦面折廷争如㓂凖出当方面如张咏盖不可以胜数至今科目倚之以为重与兹选抡者当思以前脩自勗以忠贞佐国家而致黎民扵变时雍之治庶扵明体适用之学或无所媿不然则是録之行他日将有指其名而议之者矣可不慎欤可不慎欤使南槀序吏部考功主事林君元凯奉使安南还以使南槀一编授予序序曰安南古交趾也汉唐以来其地皆入职方称臣奉贡比内诸侯近代驭非其术徼其重货责其躬朝蛮夷始敢为弗恭廷议愤之复有铸金为人夜光为目之征而蛮夷心亦离使者至其国多贪夫恱其金贝輙昧昧攫之遂致其䙝侮燕于庑下君子每为之短气方今圣天子御极之𥘉遣使往告即位其国主陈曰煃稽首上表遂仍封为安南王未至日煃卒嗣王日㷂有请干朝复诏袭爵如𥘉妙柬廷臣充颁封使者佥谓元凯前进士学古明经尤长扵辞令其出使为宜上召至奉天殿亲加劳问而遣焉元凯即日上道越五月至其国布宣天子威徳君臣恱服乃北面拜跪听诏如藩臣礼将还日㷂遣陪臣夜半持黄金为夀元凯峻却之陪臣举手加额称为贤使者而后去肆惟皇上宅居土中逺夷慕化者以其限山絶海使各安扵境土而无所利之深合古帝王懐柔之道固当着之史牒垂宪万世有若元凯之为使义正辞严足以耸动羣听凡其国以利相㗖之姦卒无所售亦可谓不辱君命者矣然予闻序事之体志其大而舎其细故特取蛮夷叛服之由圣世明良之盛书之扵首简至扵行役之劳倡酬之适山川土俗之详已见诗中者可得而畧也元凯临漳人名唐臣今以时制所禁更为弼文辞尔雅吾友王内翰品评闽南人物谓元凯为巨擘云南征録序皇帝即位之二年春正月诏使者易济往安南告以中夏革命万邦底宁国王陈日煃遣陪臣同时敏奉表称臣上嘉其事大有礼降玺书钖以王封仍须之金印敕翰林侍讲学士张㠯宁及典簿牛谅将之以行未及境而日煃卒㠯宁乃护诏印㽞洱江上使谅往其国谕以朝廷所以来之意嗣君日㷂复遣陪臣杜舜卿来告哀上素服御西苑之幄殿召舜卿入见慰问有加扵是亲御翰墨制祭文一通命翰林编脩王㢘充祭吊使既至其君臣出迎于郊议授受之礼往返数四不能决㢘厉声诃之乃奉御制文扵綵舆迎入寿光殿别设日煃灵位于殿前使者南向而布宣之日㷂率郡臣再拜俛伏以听成礼而还此皆王化逺𬒳蛮夷之国无不骏奔受命而为之使者所以导宣徳意使万里之外天威咫尺非贤者善扵辞令亦岂能之㢤㢘尝与濂为文字交遂以所作歌诗曰南征録者授濂序昔吾夫子以诵诗三百能专对扵四方然则诗固宜使者之所优为矧本乎人情该乎物理㢘盖学之有素矣发扵中而形诸外者夫孰御㢤今观其措辞和而弗流激而弗怒雅而不凡可谓能专对者非耶㢘字熈阳括苍人以能文辞称所着迂论数十卷钩考名物制度之异同千载不决之疑䏻以意决之诗特其一事尔㢘发京师也以三年夏四月其还也以四年春二月上念其劳亲擢为工部员外郎以阶资躐等力辞不拜今改授渑池丞云剡源集序濂尝学文扵黄文献公公扵宋季辤章之士乐道之而弗巳者唯川源戴先生为然濓因日购先生之文絶不能以多致㑹有诏纂脩元史命濂总裁其事事有阙遗者遂以上闻遣使访扵郡国窃以谓先生着作有关扵胜国宜多乃属使者入鄞徧求之鄞先生鄊国庶㡬有得之者曽未㡬何有司果以剡源集二十八卷来上濂始获而尽览焉因作而曰辞章至扵宋季其敝甚久公卿大夫视应用为急俳谐以为体偶俪以为竒腼然自负其名髙稍上之则穿凿经义栝声律孳孳为譁世取宠之具又稍上之剽掠前脩语録佐以方言累十百而弗休且曰我将以明道奚文之为又稍上之骋宏博则精麄杂糅而略绳墨慕古奥则删去语助之辞而不可以句顾𣣔矫弊而其敝尤滋私自念辞章在世如日月之丽乎天虽疾风暴雨动作无时将不䏻蔽蚀其精明独怪夫当时之士奚为乏一人障其狂澜邪复念豪杰之士何代云无苐区区所见孤陋故鲜能知之非诚然也及览先生之文新而不刻清而不露如晴峦出云姿态横逸而连翩弗㫁如通川萦纡十歩九折而无直泻怒奔之失呜唿此非近扵所谓豪杰之士邪盖先生七岁即知攻文咸淳中入太学以三舎法陞内舎生既而试礼部苐十人登进士乙科调敎授建宁府及迁临安敎授行戸部掌故皆不就㑹宋亡爲元执政者荐之起爲信州敎授先生年巳六十一矣寻迁婺州以疾辞后六年终𥘉先生既擢苐悯宋季辞章之陋即濯然自异久之四方人士争相师法故至元大徳问东南文章大家皆归之先生无异辞先生之殁仅六十年已罕有知其名若字者殊可哀也濂在史局既命彚入儒学传中及司业成均复将録其剡源集者归以示诸人而先生之鄊有夏君阅来爲国子正方与先生之孙资先谋刻于梓夏君遂以题辞爲请且谓知先生之深者唯黄文献公公既不可作子幸无譲扵是忘其僣踰而爲序之如此呜唿丰城之剑荆山之玉縦埋没泉壤爲巳久神光上贯扵霄汉者终弗能掩也其先生之谓乎先生讳表元字帅𥘉一字曽伯庆元奉化州人洪武四年秋八月望日金华后学宋濂谨序罗氏五老图诗卷序明之慈溪罗氏出扵唐观察判官隐之子塞翁塞翁来摄县令因家焉至宋有名明复及谦者相继擢苐奉常蔚为书诗之家然而谦之后人多以耆夀称其讳絅者年八十有四而终絅之子善郷其卒之年如絅而不及者再朞善卿娶某氏生五男子其一曰明逺年八十又三次二曰明杰其年如明逺而少二岁次三曰明徳其年如明杰而少十又三歳次四曰明纯次五曰明叔明纯如明徳而少二歳明叔如明纯而少三歳惟此五老人者髙迈八袠卑踰六旬当风日和羙之时婆娑中庭衣冠伟如珮玉锵如于于而趍雍雍而语皓发龎眉照耀后前华帨綵衣给事左右见者惊诧不曰此人世之上瑞则曰是国家之休贞嗟叹慕艳若有所不及噫亦异㢤昔者睢阳固尝以五老闻矣其系非一姓其生非一门不过仕焉而止优㳺鄊梓相与赋诗倡酬人犹以为异而传之今罗氏则一姓也非直一姓又出一门焉岂帷一门又连苐若兄焉然兄弟之亲有一从者有再从三从者有羣从者不能必其同也又同出扵一父母焉揆扵睢阳之所闻不为尤异者欤尤异之事可不彰而传之欤借曰睢阳之传皆以爵显而罗氏则隐约扵布衣然爵禄有命不可以倖致显弗显固不当计也嗟夫人生至欲者莫踰扵夀考书之九五福举以为首诗人善颂虽不一而足尤以此为至硕焉罗氏一门获之为多诚稀世之盛事厥今之竒逢是宜材士大夫播诸声诗牍累篇聮绳绳犹未巳也他日恊诸律吕𬒳于管絃使其子若孙持觞为五老人夀非特为一时之羙谈观风之使或采而上之则牛酒之宠劳絮帛之敷钖天光下照赫奕扵东海之濵矣猗欤休㢤顾序睢阳之事者钱公明逸也明逸之文雄故能传诸久逺若予荒靡不振之作将焉用之要不足爲罗氏之重轻姑述其㮣扵首简以俟如明逸者删焉罗氏五昆弟生子二十二人共㸑而食者五世至正𥘉以同居耆徳旌其门予尝求其故絅孜孜乐善惠利及人者衆善卿生平不害物命其好施如其父岁俭则散粟给宗族无死徙之忧临殁又聚借贷诸劵焚之然其所培植者逺矣张氏谱图序张以字爲氏出扵晋之公族有解张者其字曰张侯故晋国世有张氏而谱家谓少昊弟五子挥爲弓正赐姓爲张则非也子孙蔓延分适他国而居清河爲最盛清河之族布扵大江之南其迁江隂者则不知始扵何丗图谍丧澷不可钩考至月崖翁始入扵谱翁讳睴喜聚四库书多至充栋人有硕购者輙乞与之然博闻强记或以疑难质焉则曰是出扵何书何篇从容而起抽架上所有拂尘而验之无差爽者晖生翊翊生思明通天官之学兼以六物推人休祥宛然目击闾右民有不平之鸣知思明直而无徇尝徼而愬之思明出片言理诎者面颈发赤以去不敢譁然尤尚风义州有过客号材大夫者必主之虽至单乏不恤也市有病氓卧道周气奄奄𣣔絶思明舁至扵家召医调护之愈乃遣东瓯书生疫死逆旅中逆旅氏大怖不知所为计思明具衣冠藏之浅土其后竟得以䘮归三山梁先生与思明有连及死无为主后者㷀妻与四女日夜相持以号思明为治塟事饮食其妻终身且悉配其女扵士族君子称之曰古有行义之士今惟吾张明徳乎明徳思明字也后为隂阳学正以终思明生端通毛氏诗用吕肃公之荐入仕四为校官迁浙西部使者掾丁元多故干戈相寻丞相康里公承制行事遂録其军功超授江浙行枢宻院都事端生宣宣能辞章入国朝以考礼𬒳徴来南京寻至史局与脩元史上亲书其名召至殿庭即日擢翰林国史院编脩官人以为异恩云时子适长词林宣数来请白宣之宗族遭兵乱之余凋落殆尽所仅存者唯宣之祖若父暨宣兄弟为四人三世自相师友渐摩道义不敢违圣贤之明训迩者先祖又倾背矣痛念世徳弗昭家牒不脩皆无以示逺爰辑为一书虚其首简先生傥卑矜之冠以序文实宣之硕也呜唿三代之前姓氏分而为二男子称氏女子称姓氏所以别贵贱姓所以别婚姻三代之后姓氏合而为一皆所以别婚姻而以地望明贵贱去古为益逺矣夫姓之与氏亦昭然易见者独混淆而无辨况扵迁转之无常承传之盛衰又焉䏻尽知其所自出㢤此无他图谱之局不设中正之簿状不存亦巳久矣虽有智者出扵其后将何征之邪宜乎宣之痛心疾首而不能自已也予窃闻之为善者必有后宣之家素以善行闻其后将益蕃历数十世子孙继脩此谱者屡书不一则指月崖翁为江隂之𥘉祖造端之功岂非宣之所为欤旧谱厄扵兵燹有不足恨也或者则曰宇文周之时尝命叱罗氏为张姓今子何所据独谓此出扵晋之张乎曰叱罗之张稍盛扵燕代之间而江南则无有也此非予之私言也盖亦有所受之也溧水端氏家牒序惟端氏出扵孔门弟子子贡子贡卫人也名赐其姓端木后人以省文独唿为端端氏之后有迁居汴者一在曹门一在酸枣门二族甚盛曹门之裔曰某府君者为里之萧氏赘婿宋南渡初萧氏通判昇州府君与之俱寓居乌衣巷中昇州即金陵为江南佳丽之地府君之弟四人亦来相依乆之萧迁居溧水之巉山巉山之侧有地曰东村府君遂率诸弟㝎居焉大署其门曰曹门端木氏盖以自表见也府君生某某生彦彦生进义校尉万以材雄于鄊统县兵为保障盗不敢犯民懐其徳为之立祠进义生省省生夀皆以乐善闻寿生时中性最嗜学朝夕沈酣经史间发为辞章沛如也时中生安不幸早世安生邦逺宇国用㓜孤能自振其家每以泽物为务借贷而不偿者焚其劵如古之寛厚长者国用生复𥘉字以善精敏通䟽有为治之才𥘉由枢府属连佐大府遂以政事闻复𥘉生四子曰仁慷慨有竒气亦早卒曰义能负荷家事弗贻亲忧曰礼与智从金华许文懿公门人㳺循循雅饬有士君子之行然而端氏为溧水大姓群从子弟居山东西前后者余百家高墉飞甍环数里相接也至正壬辰兵燹方张咸荡为灰烬虽谱牒之属片简只削亦无存者复𥘉间与予言愀然不自宁因叩其所记忆者府君父子之名已逸自彦而至复𥘉凡七传皆系世嫡复𥘉因请予备着于首篇而四弟之子若孙尚多行当蒐采为图以继其后至扵字某娶某氏寿㡬何塟于某地亦以所闻附注其下其无由知者则闻之复𥘉之心可谓至矣昔者黄文节公谱其世系仅六七传而止其上则阙而不书盖不𣣔失传信之义也复𥘉之事何其有合扵文节公㢤呜唿谱谍重事也三世不脩古者以为不孝柰何世人多忽之而弗讲也有若复𥘉殆知本之士也㢤陶氏家乗序賛台之黄岩有大姓曰陶氏其先自闽中徙永嘉复自永嘉来徙遂占借为黄岩人其后族系日滋分而为二房曰赤山曰陶下陶夏之房有讳泰和者迁于湫水即今所谓陶阳也泰和字䖏温宋皇祐间仕为䖏州里溪都廵检生子四人长曰埴徙扵石塘次曰某字万里仍居陶阳次曰昉裔絶不传次曰武功大夫甄甄子三班借职询别迁于武林盖自廵检府君至今秘书丞宗儒巳十有二世矣宗儒字汉生明经善属文予供奉词林时溪生尝为典籍以同官之故间来请曰惟万里府君实为陶阳之祖谱尚失其名宗儒深窃忧之使今而不脩则其世次或有不能言者矣扵是徧求石塘陶阳一谱而一之各䟽其名若字娶某氏生子某夀若干扵其下无所考者则阙而不书存疑也武林之宗人久不相通其谱之存否不可复知行当采访而钞入焉既缮写成帙滴露研朱而系络之矣为序其首简以示后之人夫自唐以前官有簿状家有谱系凡有司选举民俗昏聘则互相征考所以明贵贱别亲踈各有统纪不相淆乱也五季以来学失其传虽尝号簮绅家者论议非不闳博文辞非不富丽问其所自出则曰我无所扵考也问其所承传则曰曾祖巳上则莫能详也呜唿此无他其学之不讲其书之不脩虽有知者兴扵其后亦末如之何也巳宜乎以庄为严以庆为贺而无所分别也汉生乃能㽞意扵斯鳃鳃焉而不少置其贤度越扵诸人者不亦逺乎昔河南刘烨能存其谱自中书侍郞环隽至其身凡十有一世当时以为羙谈汉生今之所谱揆之扵烨复加其一焉又恶知世之人不以羙烨者羙汉生㢤汉生之后嗣尚思谨而续之斯可也予既欣然爲书其事复述爲賛曰君子重本必谱其宗惇孝广爱以恊民衷氏族失官士无适从同姓涂人实感扵中陶阳之裔家扵海东阅世十一益衍而丰爰合亲踈以昭异同朂尓后嗣载续载崇宋学士文集卷第六銮坡集卷第六宋学士文集宋学士文集卷第七宋学士文集卷第七銮坡集卷第七应制冬日诗序洪武二年冬十一月二十有二日上御外朝遣中贵人召翰林学士臣濂侍讲学士臣素侍读学士臣同直学士臣经待制臣椲起居注臣观臣琳列坐左右既而命太官进馔赐黄封酒饮之上屡命尽觞内官承上㫖监劝甚力臣濂数以弗胜桮杓固辤上笑曰卿但饮虽醉无伤也酒终上亲御翰墨赋诗一章复系小序于首命各以诗进臣濂最先臣祎次之臣观臣琳臣经臣同又次之上览之大恱臣素最后诗以民瘼为言上曰素终老成其有轸忧苍生之意乎扵是各霑醉而退明日臣素以遭逢盛际光膺圣眷如此不可无以示后来乃集其诗为卷而以题辞为属臣濂闻之在唐中世当夏日炎蒸君臣相与赋诗不过以日长为可爱凉生殿阁为足矜后代多讥之惟我皇上励精图治其扵冬日沍寒之际形诸篇翰固不忘扵听政羣臣广歌复以逸豫爲戒忧勤爲劝而弗敢后者其故何㢤盖唐虞在上无小无大孰不精白一心以承明徳况扵文学法从之臣职在献替者乎揆之于唐𥘉不可以同日而语也臣濂不佞庸敢以是序诸篇端上所赋诗别以金龙牋缮誊其副尊阁扵家示不可䙝也送吕仲善使北平采史序皇帝即位之明年四方次苐平乃诏文学之上萃扵南京命官开局纂脩元史爰自太祖开国至于宁宗凡一百二十六年巳㩀旧史櫽括成书而元统迄扵终祚又三十六年遗文散落皆无所扵考丞相具以上闻帝若曰史不可以不就也宜遣使天下访求之扵是仪曹会诸史臣发凡举例具扵文牍遴选黄盅等十有二人分行各省佥以爲北平乃元主故都其文献必有足徴者非精练博敏之士未易以集其事予友仲善方司膳成均实应其选戒行李且有日与仲善㳺者成为赋诗以予尝与刋脩之末俾题其篇端呜唿传有之国可㓕史不可㓕然既亡其国矣而独谓史为不可废者其故何㦲盖前王治怱之微兴衰之由得失之效皆可为后王之法戒史其可㓕乎然自汉以迄于近世类多羣臣奏请始克缉成典籍惟我皇帝既承大统即蔽自渊衷孜孜以纂脩元史为意则其神谋睿断卓冠百王伟量深仁与天同大巍巍乎不可尚巳仲善行㢤採石室之遗余询名贤之纪䤽俾信史免扵阙文传诸来世其不有望扵仲善矣乎仲善行㢤弔齐鲁之故墟抚幽燕之陈迹唿酒长歌㧞剑起舞将又不在扵仲善矣乎然则仲善兹行亦壮矣若予者年踰六十发白神耗不能逐车尘马足之间以摅写其中情仰睇飞云唯有慨然遐思而巳然而铺张上徳以昭布四方垂诸无穷者史臣之事也庸敢备书之以为序而区区离别之怀有不暇计也仲善姓吕氏章贡人有学有文其闻誉盖翕然云送刘永泰还江西序圣天子以六合既宁益窹寐求贤而致时雍之治扵是朝臣以永丰刘于先生开初先生尝以贤良徴因病谢归及是使者至即束行李东上洪武辛亥闰三月实来京师丙子吏部待郎顾君刚中等入奏上召见扵外朝俾讲说经书亲与之论辨先生敷绎详明上恱越翌日丁丑上御金水桥复召先生慰问良久敕仪曹赐冠衣又明日戊寅复召至便殿谕先生曰君子为学当见扵世用尓自度其材可为郡县何职宜竭诚以对朕将官之先生曰臣于在前朝尝举进士试南宫不利终老弗沾一命今幸遭逄有道之朝登崇俊良凡有血气者莫不涵泳鼓舞扵神化之中况区区草泽贱儒三瞻天日之表圣语丁宁又如此之至苟稍知君臣之义孰不感动以思报效第臣犬马之齿巳衰筋力弗强听恍恍而视茫茫若冐昧上承昭㫖异日戃有旷官之刺则负天恩深矣敢固辤上以其言诚恳而质直不夺其志亲御翰墨赋诗一首且命先生亦赋三诗以进上览之喜令内侍酌酒赐之俾其还山肆惟皇上以天縦之圣黄钺四征大统以㝎而尤亲近儒臣共图治安年髙而不𣣔仕者复以礼而敦遣之此如上天雨露之泽滂沛周浃万物咸頼圣德神功巍巍惶惶固非前代帝王所可及然而𣣔治之主不世出当此明良相逄千载一时先生平日所学致君尓泽民尓一旦翩然西还傍岩以为庐结云以为衣茱有葅食有稻与鱼左图而右书于于而行沉沉以居先生之计则得矣其如苍生何虽然先生之志则有在也其意必曰我扵催科听讼则年诚耄矣奔赱承事则力诚不能矣若敷明孔子之道以㳤后进使从之者知孝弟忠信变浇风而为厚俗是亦报上恩之万一也是则可为也呜唿先生之志果若此其扵出䖏之义庶㡬两无愧乎先生将还士大夫多慕咏之相率作诗饯之而遣金华宋濂序之送钱允一还天台诗序皇帝即位之二年秋八月大将军帅师取燕都西北州郡次苐皆平而天下归于一统明年之冬上将亲御衮冕郊祀天地大告武成复念开国诸臣劳烈之多钖以铁劵以申河山带砺之誓前一月下礼官议其制度近臣奏言唐和陵时尝有赐扵钱武肃王其十五世孙尚徳实寳蔵之上遣使者即其家访焉尚徳既奉椟劵及五王遗像上之上御外朝与丞相宣国公臣善长礼部尚书臣亮主事臣肃观之皇惰恱豫敕省臣燕尚徳扵仪漕恩意有加焉巳而尚徳思东归陛辞之曰命还其劵与像以礼敦遣之予时待罪禁林尚徳以于知其事颇详请序其故而繋之以诗夫钱氏寳有此劵巳五百载宋淳化中杭之守臣尝连玉册进之元丰五年又进之宋季兵乱劵沉官渭水中者五十六年元至顺三年渔人获之而售扵尚徳之父世珪迄今有道之朝而尚徳又进之是尝三登天子之庭其间或显或晦虽若类灵物诃护之亦其孙子之多贤始能保守而弗坠也欤抑予闻武肃之有国吴越同时据有一隅以专威福者若前后之蜀南东之汉以至吴椘闽唐南平号为十国计其士马之精疆城邑之壮丽府蔵之充牣意盛气得亦可谓一时之雄曾未旋踵夕阳芳草凄然有余悲矣况望其子孙保有故物扵十余世之后乎由是观之钱氏之树徳也深矣皇明肇造区夏比隆唐虞凡前代文献之可考者英不访求之尚徳之家世载明徳且将出跻膴仕以佐明时斯劵之徴盖特为之兆尔予因不辞序而诗之扵以见尚徳遭逢之盛未止扵此而他日相遇必当以序为知言云尚徳字允一天台人诗曰大明天子开基雄兵百万皆虎貔东征西讨十余载变化不异云雷随功成治㝎四海一剖劵分符恩泽施前王遗制久巳泯钱氏世寳犹无亏天使持书往徴取有翁橐负来丹墀鞠躬俯伏再拜起旋解韬借重重披精銕煅成大逾瓦中突傍偃形如箕又如圆甗䚯其半一片玄玉谁瑕疪凿填金文绚烂笔画方整蟠蛟螭誓辞三百有余字河山带砺无嫌疑继陈五王有真像彷彿犹是唐冠衣腰围白玉金作銙吻角左右分三髭重瞳囬光屡下照笑语愈觉天颜怡便敕太官给珍馔上尊法酒浇琼卮忆𥘉唐纲既解纽恣舞䲡鱓号狐狸斗牛王气果凌厉豫章占术元非欺八都徤卒勐如虎指使不异駈婴儿罗平鸟图骋怪幻内黄外白跳狂痴龙剑一楎赴水死大勋星日同昭垂因兹钖劵代牲㰱彭城开府如三司衣锦城空嘉树死共守尚有三楼危淳化元丰两进入龙光曾受天王知炎精讫録九鼎沸一旦失去官河糜岂伊神物𣣔变化相逐雷剑爲龙飞孰知余且一举网所获非鼈还非龟终然鬼物所诃护不使光彩埋荒陂泥土沙砾幸免累寳玉大弓欣有归我知天意实有在武肃弘烈何堪微八州生灵数百万㧞出水火行中逵子孙食报岂终极政如稼穑随年肥髙牙大纛入黄阁金章盭绶趍彤闱不知堆牀㝎㡬笏但见肘印悬累累七世珥貂未足拟一门三㦸终前衰况翁文采烂五色嗜古不管头垂丝秦淮唿酒话离别逺盻官舸如星驰千时同云羃四野势𣣔酿雪増寒威行行若过表忠观好剔苍藓观残碑汪右丞诗集序昔人之论文者曰有山林之文有台阁之文山林之文其气枯以藁台阁之文其气丽以雄岂惟天之降才尔殊也亦以所居之地不同故其发扵言辞之或异耳濂尝以此而求诸家之诗其见扵山林者无非风云月露之形花木虫鱼之玩山川原隰之胜而巳然其情也曲以畅故其音也眇以幽若夫䖏台阁则不然览乎城观宫阙之壮典章文物之懿甲兵卒乗之雄华夷㑹同之盛所以恢廓其心胸踔厉其志气者无不厚也无不硕也故不发则巳发则其音淳龎而雍容铿鍧而镗鞳甚矣㢤所居之移人乎今观中书右丞汪公之诗益信其说爲必然者矣公以絶人之资博极群书素善属文而尤喜攻诗当皇上龙飞之时杖剑相从东征西伐多以戎行故其诗震盪超越如鐡骑驰突而旗纛翩翩与之后先及其治㝎功成海宇敉宁公则出持节越镇安藩方入坐庙堂弼宣政化故其诗典雅尊严类乔岳雄峙而群峯左右如揖如趍此无他气与时值化随心移亦其势之所宜也然而兴王之运至音斯完有如公者受丞弼之寄竭弥纶之道賛化育之任吟咏所及无非可以羙敎化而移风俗此有关物则民彜甚大非止昔人所谓台阁雄丽之作而山林之下诵公诗者且将𬒳其霑漑之泽化枯藁而为丰腴矣虽然诗之体有三曰风曰雅曰颂而巳风则里巷歌謡之辞多出扵氓隷女妇之手髣髴有类乎山林雅颂之制则施之扵朝会施之扵燕飨非公卿大夫或不足以为其亦近扵台阁矣乎輶轩之使弗设而托之扵国风者若无所用之皇上方垂意礼乐之事岂不有撰为雅颂以为一代之盛典乎濂盖有望扵公他日与鹿鸣清庙诸什并传者非公之诗而谁㢤濂也不敏受公之知十有一年故窃序其作者之意扵篇首芜类之词要不足为公诗之重轻也公名广洋乃皇上之所赐其字则朝宗也淮南人洪武三年四月二十一日金华宋濂序詹学士文集序往时湖湘间材士大夫多以词赋称若江夏詹先生同文其一也盖同文襟韵潇洒济以雄博之学故体物浏湸铿铿作金石声及归我熈朝遂以文鸣一时当胜友如云酒酣耳热有执卷来求者同文振衣而起捉笔四顾文气絪緼从口鼻间流出顷刻盈𥿄烂烂皆成五采观者从傍鼓譟且谓万言倚马可待者将无大相逺自是有问竒俊士佥曰同文同文云予与同文交且久而同官翰林𥘉见之甚惊后屡见之窃自叹赋才暗劣䂓䂓方圆中日蹈古人轨辙不敢奋迅吐一竒崛语虽见诸简牍者近一二千篇奄奄如无气人作文固当如是邪去年之秋京畿试鄊贡士今年南宫试天下士同文皆持文衡区区亦与闻末议见同文考五经卷朗读数行輙操觚书云云书已复读又书云云予视之析理精致如汉廷老吏议法是非重轻不可掩人以文辞称同文固未见其衡气机如同文者其何可及邪其何可及邪韩退之推李杜文章光熖万丈少陵之作顿剉沉欝髙不可攀深不可探谪仙之辞飘飘然㳺戯璇霄丹台吹鸾笙而食𬗋霞絶去人间尘土思此无他精华发为光耀縦横交贯不自知其所止退之言当不诬同文之能致是者岂无其故㢤然子闻太史公周览名山川故作史记烨烨有竒气同文他日西还予将相随泛洞庭浮沅湘登大别九疑之山吸风吐云一冼胸中秽浊使虗极生明明极光发然后挥毫以尾同文之后萃灵鳯之彩毛撷天葩之竒馨或者当有可观同文果以为何如邪同文以天集授予序神思摇荡急展牍书之惧其凌空飞去是为序送许时用还越中序婺与越为隣壤越属县曰有许氏居之世以诗礼相传为名门而时用则又其最秀者也濂家婺之金华距为不逺在弱龄时即与时用相闻方以文墨自渐摩无雨风无昼夜危坐一室不暇见暨同试艺浙闱旅进旅退扵千百人中无有为之先容者又不能见自时厥后时用以礼经擢上苐为诸暨州判官金华抵诸暨比为尤迩将骑驴赱铃下而谒焉时用又入行御史台治百司其地清严虽时用亦不宜与人接又不敢见曾未㡬何金华陷扵兵士大夫蝼蚁赱唯流子里为乐土亟挈妻孥避焉流子里隷诸暨地在之东南仅数舎即至濂时苦心多畏而土着民往往凌虐流寓者白日未尽坠輙翳行林㘭钞其嚢槖物甚者或至杀人又不可见及至兵戈稍息子还金华曰采药以自娱间念及时用即𣣔约二三子往候之以觧夙昔之思去年冬闻时用有弓旌之招使者趣迫上道急扵星火又不及见濂窃自念时用英俊士此行何所不至鸾台鳯阁将以次而升何日能赋归縦时用欲归上之人未必听也濂虽少时用一嵗则巳皤然成翁度何由至南京既不能至又安能与时用一抵掌笑谈邪慨然遐思者久之㑹朝廷纂脩元史宰臣奉特旨起濂为緫裁官使者亦见廹如前逮濂将戒行李时用至武林始旬日耳濂又自念史事甚重当有鸿博之士任其责者濂岂敢与闻借是以往或得一见时用亦岂非至幸欤濂来南京寓扵护龙河上方求时用舘舎之所在忽有伟丈夫来见者问其姓名亟曰我许时用也子岂非景濂乎濂惊喜不及荅亟延入坐备陈五欲见而弗䏻之故时用知濂向往之乆亦相与倾倒不风晨月夕无不相往来一旦忽悽然堕泪曰余先朝进士也春秋又髙矣不足以辱明时使者不我知委币而迫之来我不敢违今巳陈情扵丞相府矣丞相傥言之上得遂归田焉不趐足矣它日又来言曰圣天子寛仁今用丞相言如所请矣巳具舟大江之濵吾子遇我厚幸一言以爲别呜唿婺与越其壤相接迩其见甚易也乃积四十年而莫之遂厥后始见扵千里之外既见矣逺或四三春秋近或及期相与论学以尽夫情可也未及两月而即去既去矣或买一小艇相随五六百里间采江花之幽靓殷勤道别亦云可也脩史事殷足不敢踰都门怆然而别既别矣一二年间或再得聚首如今日焉犹可也然向者巳如此自今而后其可以必期而必取之耶人事之参差不齐何可复道尚奚言为时用之别耶虽然时用之归也其有系扵名节甚大时用采蕺山之蕺食鑑湖之水日与学子谈经以为乐者果谁之赐欤诚由遭逢有道之朝故得以上霑滂沛之恩而适夫出䖏之宜也夫道宣上徳以昭布扵四方者史臣之事因不辞而为之书区区聚散之故一已之私尔则又当在所不计也华川文派録序义乌婺上县自隋至唐名士軰出若娄㓜瑜若骆賔王则其尤者也㓜瑜之文以卷计者凡六十有六賔王之文其数亦盈十焉然皆散逸无存其仅见扵世者往往出扵编类家之所采此无他聚之广则行之乆也宋南渡后宗忠简公泽其文多至五十卷细髙居士黄公中辅亦十卷香山喻公良能则三十四卷香山之弟杉堂公良弼颇如居士之数南湖河公恪岩堂陈公炳各二十卷惟是四三君子事业虽不同其以文辞有助扵名敎则一而巳计其当时鸾跄凤翥于士林行嗈嗈和鸣而龟麟为之后先学者歆艳之未必不家传而人诵逺者仅二百年近者始百余载求其家集则子孙或不䏻以咸有况它学者乎一邑之间且若此而况扵四方乎呜唿立言之士其心勤矣其虑精矣又恶知一旦变㓕若烟霞者乎然则编类者之功要不可少之也居士之族孙鐡岩公应龢尝有见娄骆之事乃自忠简至扵岩堂各编其粹精者十余篇聚扵一书釐为六卷名曰华川文派録华川县之绣湖别名唐尝因之置县故取以号其録云后五十年豫章张侯来为县读而善之复谓羣公之文幸仅见扵斯然未有誊其副者苟或亡之非唯重有识者之叹且将何以风厉扵吾民亟请邑士传君藻精加校雠捐俸而刻寘县庠来徴濂为之序昔者郷先达吴公师道悯前脩之日逺而遗文之就泯乃集婺七邑名人所着为敬鄊前后录二十三卷其视鐡岩志益广矣惜乎官其邦者不使永其传兵燹之余手藁弗复能存今侯则惓惓是书夙夜不少置以此较彼贤不肖之后去抑何逺㢤虽然侯之风厉扵县人士者不止文辞而巳也当如岩堂之介南湖之孝香山之质实无伪杉堂之寛厚有容居士之气节不羣忠简之竭诚报国至死而不变庶㡬无负扵侯不然则操觚濡墨仰而号诸人曰我能文我䏻文岂不见笑扵大方之家㢤侯名允诚以儒术縁饰吏事忠信㢘明如古循吏县务虽至剧雍雍䖏之轻重皆不失其度吏胥受约束拱手案侧不敢出一语相可否诸弊顿革故治效彰着为诸邑之最是为序送国子正苏君还金华山中序同郡苏君平仲成均敎胄子者五年近臣有荐其才扵上者即日召见亲擢为国史编摩之职平仲诣丞相府辞曰禁林地望清切日侍天子左右备故问区区㓜有聩疾虽麄通文史诚不足以堪之敢辤丞相以闻上亦弗之彊巳而铨曹将别奏官之平仲念去亲日久望天末飞云慨然有威于中复赱白丞相许之戒行李且有日与平仲㳺者重惜其去咸发为声诗而以首简授予序平仲予素敬畏者也将何言㢤以论乎家世则三苏之名闻天下其隆徳重望至今与岷峨争雄遗书流落四海日星赫而风霆喷璇玉缀而瑶珠悬韶钧鸣而律吕谐师表百世人无异辞奚借予之言㢤以论乎学术则嚅哜鄊学之懿遡渊源扵伊洛蹈轨辙扵关闽义理精微析如蚕丝训攷是非判若白黑亦既心凝而身履之矣又奚借扵予之言㢤以论乎辞章则体裁严比姿态横逸如春阳被物或根或荄或卉或条或小或大或圆或偏各隋其物而畅之无有同者其视胶滞一体守常而不变者何如也是故大夫士卿公𣣔文词者必曰我征之苏君也隐逸及方外之人𣣔求文者必曰我徴之苏君也平仲之令闻勃然兴烨然不可遇又奚借予之言㢤无巳则有一焉古者国有国史下至闾卷之间亦有闻史皆据官守勿失纪善恶以示劝戒其国史之法见乎书备乎春秋以事系日以日系月以月系时以时系年殆犹山岳之有㝎形不可易者太史迁别出新意轻变编年之旧创为十二纪以序帝王十表以贯嵗月八书以述政事三十世家以录公侯七十列传以志士庶歴代史官遵之而春秋之义类隐矣荀恱萧颍士颇讥之而未能大有匡逮至司马温国公光始取法扵春秋采系国家盛衰生民休戚之事起周威烈王讫于五代成一家言号曰资治通鑑刘恕直谓非迁之所可拟盖公论云然五代之后而宋承之宋之后而元承之宋有李焘虽尝着为编年异同朽之盛事鑑世之元龟也平仲幸听之愿举此觞为寿平仲曰敢不唯吾子之命一饮辄尽扵是抗手而别清啸后藁序诗之为学自古难言必有忠信近道之质藴优柔不迫之思形主文谲谏之言将以洗濯其襟灵发挥其文藻扬厉其体裁低昻其音节使读者鼓舞而有得闻者感发而知劝此岂细故也㢤奈何习之者多如牛毛而专之者少如麟角也庐陵胡君山立生文献之邦抱英锐之志敡歴仕涂绰着声誉粤自戎幙至跻法从虽着勤劳之绩不忘赋咏之事风云月露有以感夫中花草虫鱼有以寓乎目与夫人事酬酢时物迁移皆见之篇翰焉日积月盈分为清啸前后二藁前藁则国史危公既序之矣予来京师复得窥其后藁而胡君遂微为之序予披绎再四因作而曰正音寂寥久矣诞者流扵荒忽而无据弱者过扵纎靡而不振俗者溺扵陈腐而不新麄者流扵觕荦而不润其音节体裁之乖方文藻襟灵之弗畅具有之矣诗之为道其果如是乎㢤有如胡君之作命意深而措辞雅陈义髙而比物广其殆庶㡬有忠信近道之质者欤藴优柔不迫之思者欤形主文谲谏之言者欤此予不䏻不抚卷而叹赏之也予也不敏以荒唐之资操𥚹迫之行虽自汉魏至干近代凡数百家之诗无不研穷其㫖趣揣摩其声律秋发被肩卒不䏻闯其阃奥而𥙷扵政治其视胡君之作得不甚愧矣乎然而穹亭邃舘必压以呀然之兽鉅人元夫必冠以峩然之弁雄章俊句必首以杰然之文嗟予何人尚敢为胡君之诗之序乎牢让再三竟不获命斐然有作情见乎辞丹崖集序为文非难而知文为难文之羙恶易见也而谓之难者何㢤问学有浅深识见有精麄故知之者未必真则随其所好以为是非照乗之珠或疑之扵鱼目淫哇之音或嫓之以黄钟虽十百其喙莫能与之辨矣然则斯世之人果无有知文者乎曰非是之谓也荆山之璞卞和氏固知其为寳渥洼之马九方歅固知其为良使果燕石也驽骀也其能并陈而方驾㢤虽然弊也久矣孰扵民散师废之后而必望见知扵人乎苟有之旷百世而相感者不须怅然而遐思矣予与唐君䖏敬共居浙水东虽未之识有持其文一二篇来者颇获读之顾谓二三子曰屏斥芜颣何其玉之洁而珠之明也脉络聮贯委蛇不断又何韶钧九奏音律相宣而始终粲如也其殆能言之士乎去年之春予𬒳诏总裁元史而䖏敬亦以议礼𬒳征会于南京亟欲挽入史局仪曹爱其才弗允及予入词垣为学士䖏敬亦来为应奉文字朝夕同论文甚懽遂索其全集观之复顾谓二三子曰沉扵经而为之本原餍饫扵史而助其波澜岀入诸子百家以博其支流此作有之又颇愧向之知䖏敬者未深也呜唿近代之文予见之伙矣大风扬沙而五色为之昏昧繁音嘈杂而五声为之失伦求其如䖏敬者抑何其鲜㢤非曰如之知之者亦寡矣此无他无真实之功求卤莾之效西抹东涂莫寻统绪左剽右窃仅成简编辄号诸人曰我知文我知文人以艰深文浅近者示之则曰是诚古文㢤何其雅奥而不羣也或以其言之易又以尘腐罢软者戯之则又曰此亦古文耳何其畅达而无碍也是皆无真见以人舌为之目故腼然而无愧怍有若䖏敬之文其尚䏻知之㢤予虽不敏爱玩䖏敬之文日不释手以为可垂逺而传后因为序诸卷首呜唿䖏敬之文荆山之玉也渥洼之马也又岂患无卞和氏与九方歅者乎予之所论隘矣䖏敬名肃会稽人丹崖其自号也故以名其集云赠会稽韩伯时序越韩君伯时从府君辟为山隂校官名上尚书吏部吏部同余窃自念为韩公之学者布满逺近尚幸见之如私㳤许公之徒者乆未䏻逢其人今年夏乃扵京师获与伯时游伯时韩公诸孙而又得卒业扵其门其人温如其文烨如其言论铿如是诚无愧扵家学者庶㡬有以毕余之志适総裁史事未及与伯时相叩撃而伯时将去反欲徴余序以识别余将何言㦲虽然山隂虽小邑亦古者子男国也伯时之行以人师自䖏邑之子弟皆北面而受业使乃祖韩公之道益眀斯盖不辱扵传经之家矣后之君子稽其源委写以成图如田何夏侯胜诸人故事夫岂不可㢤顾余不敏操无用之学徒以空文出应时湏画蚓涂鸦日不暇给思欲如许公家居讲授而弗之遂其扵伯时之去宁不歆艳扵中乎异日投簮而归当谒伯时扵越相与泛贺湖之晚波挹禹山之秋翠以尽私㳤扵伯时者亦岂为晚㢤伯时以为何如是为叙宋学士文集卷第七銮坡集卷第七宋学士文集宋学士文集卷第八宋学士文集卷第八銮坡集卷第八白云槀序刘勰论文有云论说辞序则易统其首诏䇿章奏则书彂其源赋颂歌讃则诗立其本铭诔箴祝则礼総其端纪传文则春秋为之根呜唿为此说者固知文夲乎经而濂犹谓其有未尽焉何也易之彖象有韵者即诗之属周颂敷陈而不恊音者非近扵书欤书之禹贡顾命即序纪之宗礼之檀弓乐记非论说之极精者欤况春秋谨严诸经之体又无所不兼之欤错综而推则五经各备文之衆法非可以一事而指名也盖苍然在上者天也天不䏻言而圣人代之经乃圣人所㝎实犹天然日月星辰之昭布山川草木之森列莫不系焉覆焉皆一气周流而融通之苟欲强索而分配非愚则惑矣夫经之所包广大如斯世之学文者其可不尊之以为法乎吾友朱先生伯贤以纯笃之资而㽞意扵辞章先秦两汉以至近代诸文无不周览用功之乆灼见其是非之真复取近正无疪者聚而为书蝇头细字动至数十大册时出而讽咏之巳而叹曰学文不本诸经其犹玩培塿之卑而忽嵩华之髙乎乃复致力扵经功益倍扵前时越数蔵胸中浩然若有所得操觚书之凡隂阳盈虗之运民物伦品之理万彚屈伸之变皆随事而着源源乎知其所穷且其为体多而不冗蕳而有度神气流动而精魄苍劲诚可谓粲然藻火之章矣濂之有志为文不下扵伯贤古今诸文章大家亦多究心及㳺黄文献公门公诲之曰学文以六经为根本迁固二史为波澜二史姑迟迟盍先从事扵经乎濂取而温绎之不知有寒署昼夜今巳四十春秋矣用心之苦虽与伯贤同而伯贤之所造诣濂固不能窥见其髣髴也然而太上立徳其次即立言立言甚非易也自孟子以来致力扵是者非不多求其可与经并传者舂陵周元公一人而巳元公之言曰文所以载道也轮辕饰而人弗庸徒饰也况虗车乎是则文者非道不立非道不充非道不行由其心与道一道与天一故出言无非经也元公岂尝拘拘学为文㢤濂与伯贤又当共勗之可也伯贤以白云槀若干卷请余序濂故具论之使知伯贤之文壹以经为夲而蹈袭近代以为羙者其尚有所彂也㢤伯贤名右天台人着书甚多所谓春秋类编三史钩玄秦汉文衡深衣考邾子世家传皆别行赠医师周汉卿序余闻松阳周君汉卿以医名者乆矣一日余婿郑叔韡复来青萝山中述其详曰周君之医精甚他固不能知姑即士君子所常道者言之括苍蒋仲良左目为马所蹄其睛突出悬如桃羣工相顾曰是系络既损法当眢周君咲不荅以神膏封之越三日目如初华川陈明逺患瞽者十龄百药屡尝而不见效自分为残人周君视之曰是翳虽在内尚可治用鍼従㫮入睛背掩其翳下之目歘然辩五色陈以为神武成男子病胃痛当痛不可忍嚼齿刺刺作声或奋掷乞死弗之得他毉用大攻汤污皆不损周君以药纳鼻窍中俄大吐吐出赤虫尺余口眼咸具痛即止东白马氏妇有姙历十四月不产形瘠尫且黒周君脉之曰非孕也乃为妖气之所乗耳以药下之一物如金鱼疾旋巳永康应童婴腹疾恒痀偻行久不伸周君觧裳视之气冲起腹间者二其大如臂周君刺其一魄然鸣又刺其一亦如之稍按摩之气尽解手趋无㽞行长山徐妪遘惊疾初发手足颤掉禠去裳衣羸而奔或歌或哭或牵曵如舞木偶粗工见之吐舌走以为鬼鬽所惑周君独刺其十指端出血巳而安虎林黄氏女生瘰环頚及腋凡十九窍窍破白沈出右手拘挛不可动体火热家人咸忧趣匠制棺衾周君为剔窍毋长二寸其余以火次第烙数日成痂痂脱如恒人扵越杨翁项有疣其鉅类瓜因醉仆阶下疣溃血源源流凡疣破血出弗休必杀人他医辞不进周君用剂糁其穴血即止乌伤陈氏子腹有由隐起扪之如或以为奔豚或以为症瘕周君曰脉洪且芤痈彂扵肠也即用燔针如筴者刺入三寸余脓随针射出其流有声愈槠槩黄生背善曲杖而行人以风治之周君曰非风也血澁不通也为刺两足崑崙穴顷之投杖而去其医之甚精如此荐绅先生宜有以褒之扬之敢以序文为请余惟古之神毉一橃见病之应因五臓之输乃割皮解肌决脉结筋搦髄揲荒爪幕以为治所谓鍊精易形者也今则人谁知之其次则汤液体酾鑱石桥引案抏毒熨之法耳是法亦絶不传其仅存扵世者往往不能用用或乖戾以致夭阏而伤生者多矣夫医者民命所系一投丸之间一授箴之际则安危由此而分何可不致谨扵斯邪昔司马迁立仓公列传其所治自齐侍御史而下凡十有余人皆歴䟽其病状辞虽繁而不杀者其意盖有见扵此也余敢窃取斯义备以叔韡所述序次成文以遗周君又安知他日脩史传者无采扵余之言㢤余耄矣且有脾吐涎日二三升蔓延将四稔叔韡尚邀周君以起余之疾者乎田氏哀慕诗集引孔子删诗南陔白华皆存之而弗削者以其能孝也南陔之诗序言孝子相戒以飬意者孝子之所自作交相劝勉而尽其事亲之诚至白华之诗乃谓诗子之洁白洁白则其行之纯可知岂非人羙之而赋是诗者邪虽有在人在巳之殊所以咏歌其志而鼓舞以为文劝者其益不既大㢤惜乎有其义而亡其辞也同郡田君奂笃羙有驯行其母徐氏卒哀号恸哭将欲无生既塟遑遑焉如有求而弗获人劝其还舎奂号曰吾母在此吾奈何离母而去也因结庐墓侧而依焉人复劝之曰庐墓非古也奂号曰吾恨不死从吾母扵地下古与非古吾弗暇计也扵是复作为诗歌以自勉寝苫枕块䟽食水饮终三年而后归鄕之士大夫与鉅公硕士闻之咸为太息亦作为篇翰以羙之嵗积月増遂成卷帙其妇公陈君本心曰是不可以无传也将刻诸文梓不逺三百里来青萝山中而以首简授余序作者之意余疾病缠绵之余凡以文为属者必固闭而力拒之而其请至扵三五而不倦因叹曰夫孝如奂者是亦足称也卷中诸诗丰缛而纡徐粹雅而冲和固皆一时之杰作苟谓其有合扵南陔白华之㫖我则不敢知设当孔子之时其删去与否我亦不敢知此无他二诗之辞既亡縦欲徴之而不可得也虽然孝者天之经地之义无古无今无长无㓜无贵无贱有不可得而变易者人能咏歌之而鼓舞之虽孔子复生吾知其或将存之矣是时之传他日𬒳之管絃谐诸金石使闻之者津津以喜会之者欣欣以劝则为移风易俗之益又岂小㢤其视絺辞绘句道滛而宣骄者何如也古鼎和上四会语录序賛古鼎禅宗铭公以临济十七世孙四坐道塲为黑白之所宗仰一旦祝釐江淛省垣现白光三道丞相康里公见之极加敬礼未㡬将示寂语其徒曰观世音莲台至矣安坐而逝及火化舌根齿牙数珠俱不坏五色舍利灿烂无数国史危先生巳摭其行业为文勒碑而四㑹语未有序之者师之得法上首今天界禅师西白金公属濂作之濂览巳合爪言曰是真正语是不着有无语是电轰电扫语学者随所悟入如慈云徧覆法雨普沾小大根茎皆获生成非入正知免具大力量者孰能与扵此呜唿世安复有斯人乎㢤非谓果无之也求其真淳无伪若师者鲜也濂既为叙其事复歆艳之歆艳之不足复作伽陀一章賛之其辞曰我观我师四会语一言一句皆真实河沙妙义总含藏其中无余亦无欠及至能所齐泯时欲覔片言不可得有如十万虚空界种种色相皆现前或飞或潜或动植以至洪纎髙下等枯荣生死及崩竭了然不染虚空相而亦不出扵虗空真相如如不动故师昔尝登寂照塲耳边一喝三日聋惟聋故使功用絶絶后通身皆是耳自兹出世入翁洲翁洲海水亦生耳但闻鱼龙哮吼声即使波涛增汹涌继升补陀洛迦山合掌问讯观世音目能观色耳闻声音声何独以目观不知本来无耳目见所不见闻不闻尽大千界无碍者中天笁国凌霄峯所谈妙法皆如是只因妙法法难思结集巳落第二义眉间放出白毫光七寳莲台向空至此皆逰戯神通事扵师之道不相摄师之道大不思议千古賛叹莫能尽姑以第二门中观可以洗空扵结习可以触动扵悟机可以速证扵菩提是宜流通扵世间视如照耀光明幢我言或诬有如水用明禅师文集序昔者苏文忠公与道潜师㳺日称誉之故一时及门之士若秦太虗晁𥙷之黄鲁直张文潜軰亦皆硕交扵潜师相与唱酬扵风月寂寥之郷宛如同声之相应同气之相求者有识之士疑之则以谓潜师㳺方之外者也其措心积虑皆与吾道殊𥘉不可以强而同文忠公百世士及其门者亦英伟非常之流其扵方内之学者尚不轻与之进何独扵潜师皆推许之而不置邪殊不知潜师能文辞彂扵秀句如芙蓉出水亭亭倚风不霑尘土而其为人脱略世机不为浮累所缚有如其诗此其所以见称扵君子而其遗芳直至扵今而不销歇也欤四明永乐用明诇公蚤从月江印公究达摩氏单传之旨踰十余年不懈自觉有所悟入一旦忽慨然曰世谛文字无非第一义吾可以不求之手扵是形之扵诗皆古雅俊逸可玩巳而着为文辞章句整而不乱言辞畅而不澁论议正而不阿声名借借起羣公间会先师黄文献公㳺浙水西用明槖其所作来见复成诗八十韵以为䞇黄公读巳大加称赏遂日与黄公㳺及其东还乌伤用明又赋诗饯之黄公因造序文一篇以遗用明其声气之同盖翕如也今年春余奉诏来京师总脩元史适与用明会扵龙河佛舎用明出诗文各一鉅册示余曰子黄公之髙苐弟子也盍为我序其首嗟夫黄公以道德文辞髙出一世固当代之文忠公而吾用明之作亦何愧扵潜师頋余视黄秦眺张诸君曾不足以供洒扫之役何敢为用明序乎独念及黄公之门三十余年知用明受知为深幸与用明交亦似无间诸君之扵潜师者序盖不得不作也虽然大圆镜中无一物不摄初无一物可摄实有非世谛文字之所能解此盖用明与月江讲之熟矣奚俟余言㢤如摅其鄙见以为叙使后之读者知古今人未尝不同不特文忠公之与潜师而巳也水云亭小槀序余在金华山中观蜕岩张先生集有䟦梦堂噩公用堂楩公吴中唱和卷后其言曰诗家寥寥丛林有人殆与唐皎宋潜方驾余窃以谓梦堂之诗幸巳见其一二矣而不知用堂所赋为何如意其必髙爽而絶塺者乎不然先生何为以如晦寥拟之也及来南京获与用堂会扵护龙河上间出诗文一帙所谓水云亭小槀者俾余序之非惟其诗可称道如先生所云其文亦深稳平实而多言外之趣因窃自叹方外之人其用志不分乃能如斯之工也或谓余曰达摩氏西来其所传者心法而巳矣何以诗文为㢤子所取扵用堂者浅矣呜唿是何言欤是何言欤昔我三界大师金口所宣诸经所谓长行即序事之类所谓偈颂即比赋之属汪洋盛大反覆开演天地日月山川草木城邑人物飞仙鬼趣羽毛鳞甲莫不摄入故后世尊之号曰文佛如此而能文吾惟恐其不能文也大师姑置之不敢妄论次而毗尼诸圣贤暨天亲无着奉化之清泰凡禅林若古鼎铭公咲隐䜣公断江恩公儒林若袁文清公掲文安公黄文献公皆尝叅叩及交㳺云送天渊禅师濬公还四明序文辞之羙者见之扵世何其鲜㢤非文辞之鲜也作之者虽精而知之者未必真知之者固审而扬之者未必至此其每相值而不相成唐有桞仪曹而浩𥘉之文始着宋无欧阳少师而祕演之名未必能传至于今盖理势之必然𥘉不待烛照龟卜而后知之也嗟夫浩𥘉祕演何代无之其不白扵当时卒随烟霞变灭而无余者岂有它㢤由其不遇夫二公故然尔此余读天渊师之所作其布感扵中矣乎天渊名清濬台之黄岩人古鼎铭公之入室弟子尝司内记双径说法扵四明之万夀近归隐扵清雷峯中盖法筵之龙象也余𥘉未能识天渊见其所裁舆地图縦横仅尺有咫而山川州郡彪然在列余固已竒其为人而未知其能诗也巳而有传之者味冲澹而气丰腴得昔人句外之趣余固巳知其能诗而犹未知其䏻文也今年春偶与天渊会于建业因相与论文其辩博而明捷寳蔵启而琛贝焜煌也云汉成章而日星昭焕也长江万里风利水驶龙骧之舟借之以驰也因徴其近制数篇读之皆珠圆玉洁而法度谨严余愈竒其为人传之禁林禁林诸公多叹赏之余窃以谓天渊之才未必下扵祕演浩𥘉其隐伏东海之濵而未能大显者以世无仪曹与少师也人恒言文辞之美者盖鲜呜唿其果鲜乎㢤方今四海会同文治聿兴将有如二公者出荷斯文之任倘见天渊所作必亟称之浩𥘉祕演当不専羙扵前矣或者则曰天渊浮屠氏也浮屠之法以天地万物为幻化况所谓诗若文乎是固然矣一性之中无一物不该无一事不统其大无外其小无内诚不可离而为二苟如所言则性外有余物矣人以天渊为象为龙此非所以言之也天渊将东还贤士大夫多留之㽞之不得咏歌以别之以余与天渊相知尤深也请序而送之送觉𥘉禅师还江心序往时有大比丘孚中信公以松源五传之学提唱护龙河上觉𥘉㤙公实与之分坐说法鞴宏施烹凡煅圣机锋所触抉飊奔霆四衆归依如水赴海曽未㡬何孚中示寂觉𥘉乃出世扵建业之圣泉迁永嘉之雅山法道亦既大行扵时巳而江心虗席若牧守若戌将若贤士大夫佥以谓江心古丛林思陵昔日驻跸之地其名列在江南十刹非有名徳如觉𥘉不足以厌服人心各具书䟽以延致觉𥘉觉𥘉以慈悯故亦起而赴之及我皇上正位宸极隆兴佛乗开善世院扵大天界寺置统领副统賛教纪化等员海内诸名山悉隷之抡选有禅行渉资级者俾为之主其非才而冒充者斥之扵是循例为江心择贤然终无踰扵觉𥘉者统领遂合群议仍请觉初居其职会余奉诏总脩元史来南京觉初亦振钖自江心而至握手共语情盖懽如也觉𥘉一旦忽来别曰吾将还江心子可无一言以赠乎呜唿大雄氏之道顿与渐之谓也以渐言之𥘉临十信伏三界见思烦恼外凡之位也次至十住位㫁见思惑兼㫁界内尘沙及伏界外尘沙用从假入空观次至十行位㫁界外尘沙用从空入假观次至十囬向位则伏无明而习中观已上之种三十通为三贤内凡之位也次至十地位各㫁一品无明证一分中道入等觉位又破一品无明入妙觉位至扵妙觉始名为佛以类言之则不阶等第直造心源圆妙如如超出三界无烦恼可㫁无真乗可证无法门可学无衆生可度此心即佛彼佛即心不去不来忘内忘外不可以形相求不可以方所拘也大抵敎中所摄顿渐兼收敎外单传顿为禅旨如来五时所说及拈花微咲无非共一妙用第以根有利钝之殊故其机有迟速之异耳奈何末流之弊二家角立互相诋诃夫岂佛意也㢤颇闻孚中虽叅向上一乗日诵法华七卷致感异香满室不散觉𥘉扵禅寂之余亦留心扵教相为人演说弗置是皆不徇一偏而将归扵大同者也敢以此为说以赠觉𥘉觉𥘉其以为然乎否乎虽然大雄氏之道不絶如线扶持而振起之非吾觉𥘉是属将谁属邪觉𥘉之还也布大法云震大法雷澍大法雨使小大根茎无不霑润岂不弘且伟欤觉𥘉宜忧法道之衰而思日勉焉可也他日余幸杖策束归访觉𥘉扵海濵升孤之亭歩海月之堂见月色与海光同一清净余与觉𥘉又当相视一咲嗒然而相忘也是为序雪窓禅师语録序或问扵余曰菩提达摩西来以不立文字为宗盖欲扫空诸相直究本心而趋真实觉地者也名山宿徳何莫非建摩之子孙为之徒者因其说法往往编以成书号曰语录无乃与不立文字之㫖相戾乎曰非是之谓也扶衰救弊各随其时节因縁有不可执一而论者矣昔我三界大师演说大小乗诸经其弟子结集为脩多罗蔵至繁且多也复虑后之人溺扵见解而反为心累故以正法眼蔵付扵摩诃迦叶拈华微咲之间无上甚深妙法含摄无余此亦化导之一法门耳非真谓鹿野苑至䟦提河所言皆当弃之也不然如来自兠率下生何不即以单传直指示人顾乃谆复劝诱而弗置之邪去佛既远学者缠绕名义不䏻出离诚有如如来之所虑者达摩出而救之故取迦叶微咲之㫖专以示人盖亦有所甚不得巳焉尓育王禅师以三昧力入智慧海初说法扵白马寺继迁开元巳而住阿育王山兼领大童寺事四会之间缁素翕集所以启人天龙鬼之听屹立不迁如真正幢渉险度危类大法若见若闻皆获利济至若垂三语以验来学又如临万仞悬崖撒手而立非上根大噐岂易入其阃奥者㢤虞文靖公賛师之语谓为佛果一枝鳯毛麟角者其言良可信不诬也师入灭之十四年其上首弟子象先舆公月径满公以所录语征余为之序余故举扶衰救弊各随其时节因縁者言之扵以见达摩之宗非有违扵先佛诸师之録非有违扵达摩其事虽殊理则同也有若禅师此録之行后有因语言而入者虽不得见师而师之惠利所及益逺矣虽然灵妙一真直超三界其大无外其小无内虽无物之不摄欲求一物了不可得于斯时也无烦恼可除无法门可学无衆生可度无佛道可成尚何有言语文字之足论㢤观斯录者又当扵是而求之人能扵是求之始扵禅师之道与有闻矣禅师名悟光字公实姓杨氏别号曰雪窓成都之新都人南堂禅师语録序予壮龄时与千巖长公为方外交千巖以南堂禅师偈賛示余余读之惊曰是有所证悟者之言也絶枝蔓去町畦而不堕扵情识之境不意大法凋零而能见斯人㢤千岩以余言为然当时之所见仅一二章耳自时厥后或吴或椘或梁宋或鲁卫名僧开示多有谒余浦阳江之上者余既见輙问见南堂否曰见之曰有何言遂各解囊相示见渐多则其心慕之为愈至及来京师其弟子祖灊海夀复持三会语卑余而求为之序读之连日因获尽其大观马呜唿㩀狮子坐演如来法其任甚不轻也在他人为之东剽西剠拈缀成篇而椎凿之㾗故在师则混融无迹不异云流而天空者矣在他人为之拘滞一隅动辄有碍或得乎此竟遗扵彼师扵杀活之机縦横皆自如矣在他人为之气索神沮不自振㧞而无以应来学之求师乃圆满充足覃及扵诸方矣有若师者其所造诣诚非凡情之可度量㢤夫以少林西来惟究心源言辞直截初无隐晦传至大鉴恐为世谛流布不得不祕护而宻持之历代硕师随时升降慈悯峻厉各立戸庭其接引虽若有不同所以祛逐妄縁而挽入正涂者则一而巳矣迨及宋季尚竒骋异背其师授而流扵颇僻者渐多有之君子言之未尝不为之太息师能循蹈矩彟惟祖武是绳提唱真乗使人复见大鍳遗意其扶树正宗之功大岂小㢤余之慕师非一日鉅细之辞皆获观焉故知师为独深而谓非他人之所能及然可惜者师之名位不满扵徳使其说法五山布叆叇之慈云澍滂沱之教雨则其功逺𬒳又不止今之所见而巳虽然名外也非内也徳内也非外也师内重而外轻者也苟以在外者之崇庳以为在内者之低昻是不知师者也师之行业余既详书成记勒之坚珉复为读斯録者着其说如此千岩在㝎光中乂未必不以余言为然也师讳清欲字了庵南堂其号也族姓朱氏台之临海人尝住开福本觉灵岩三禅刹云送季芳聮上人东还四明序吾佛之学明心而巳矣然心未易明也结习之所胶滞根尘之所盖缠沉㝠扵欲涂颠倒扵暗室而不能自知必䖏乎重山宻林之中木茹涧饮絶去外縁而直趋一真之境水漂麦而不顾雷破柱而弗惊乆之驯熟忽然顿悟大地山河咸作碧流离色能如是不可谓无所证入矣然恐堕扵空寂未敢自倍又必担䔲褁粮不逺数百千里求明师而证之机锋交触如短兵相接失眼之顷輙至䘮身失命及其印可巳㝎退蔵扵宻如护明珠湏臾不敢忘去然而脩多罗蔵其多至于五千四十八卷大无不包细无不统其可委之为賸语耶又必出司蔵钥昼夜研穷之而毕知其说证之扵言验之于心既无分毫之不同矣于是不得巳出世度人续佛慧命其阶级之不紊功用之甚严乃如此奈之何今之执法柄者或不能皆然也余方为之浩叹不止有若季芳上人其盖有以起余者㢤季芳名道聮鄞人也㓜读传书穷理命之学长依荐严羲公脩沙门行寻掌内记于大天界寺遂嗣法扵净觉禅师矩度雍容进退咸有恒则盖温然如玉者也丛林之中成噐重之或挽其为住持事则谦然不敢当且曰我心学未能尽明也三乗十二分之说亦未能尽通也我归四明山中求诸巳而巳矣呜唿若吾季芳之才之羙如此苟使之主一刹而领四衆焉何不可者而乃还然不居则夫不及季芳而奔竞欲得者为难言矣季芳行㢤临济之子孙多有隐于鄮山鄞水之间季芳尚即而求之探古佛之真如繙诸经之妙义证入无量萨婆若海江南十刹诸名山当有迟吾季芳来说法者季芳虽欲自谦退不可得矣季芳行㢤送用明上人还四明序佛之书其蔵有三曰脩多罗蔵曰毗尼蔵曰阿毗昙蔵此则华言所谓经律论者也经则诸佛及菩萨天仙皆可演说论则诸贤圣僧皆可着撰惟律非如来金口所宣则有所不可者故自文殊以降不敢賛一辞逮扵双林入灭结集成蔵而优波离尊者复口诵圣言十过衆证无差然后宣布其慎重而不轻也盖如此然而中夏𥘉未之闻也自昙柯罗持僧柢戒本来洛阳始知有律文又至唐之澄照师作戒䟽羯磨䟽诸书而律学大传扵天下谓之行事防非止恶之宗真悟师起于宋庆历间复着会正记十二本以弘澄照之㫖嗣真悟而兴起者则有大智师焉复以法华开显圎意造资持记虽与会正稍殊亦无非推明澄照之说而求合乎先佛之制呜唿律学之难明也乆矣自非三师者出而恢弘之其有不失灵山之遗敎乎有其人则有其政又岂无望后来之法嗣乎用明上人本诸暨杨氏子素称儒䆠之族自㓜从叔父白石琪公逰四明遂令舍家扵慈溪崇福寺别江舟公毓以为法孙别江䏻穷法华三观十乗之㫖嵗为长期率同𫀆三十人而暗诵之得上人以为能继其志极爱之而弗忘复命出湖心广福寺从师而受律文大义所谓四波罗夷十三僧伽婆尸沙二不㝎三十尼萨耆九十波逸提四波罗提提舎尼一百衆学七灭诤大乗𣑽䋄经十重四十八轻等文皆欲习而通之及典事之久迁灵芝懴司之职今年之春与予胥会南京其威仪之雅问学之佳既足以动人视听而游戯篇翰亦皆清逸有可玩者净觉大师以硕望宿徳为释子所宗亦以上人为法噐俾出世扵菩提律寺上人将还四明徴予言以为赠予谓律文大义有三师之𫐠作在焉母事乎多言顾力行何如耳然而律主扵戒能戒然后能㝎能㝎然后能慧是则戒者作佛之阶梯济人之舟航也可不务乎律之义虽明而所谓持犯开遮之说谁复讲而行之为其徒者亦可以永叹矣上人年甚茂志甚大其进未易量也幸勿安扵卑近惑扵旁岐恪然以三师之道自期则异日律学之再兴者又安知不在扵上人乎亦在上人自勉之而巳予老且多病率尔成文殊无所彂越颇闻白石师内外之学兼备蔚为时之名僧上人幸即而问焉其不斥予言为诞为缪则幸矣赠㝎巖上人入东序大雄氏之道洪纎悉备上覆下载如彼霄壤无含生之弗摄也东升西降如彼日月无昏衢之不照也弘敷固假扵敎仪妙悟湏资扵禅㝎所以销融其麤浊振㧞其精明降伏其尘劳跻登其实际非知力之所强必顿觉而后成盖亦戞戞乎其难矣为其学者当究厥诚一法不立而日用炽然六入本空而真机独露虽有所证未能自信扵是逺访师资以求印可利锋相触雨雹为之交驰疑网既袪星月为之朗耀非具大慧充大量要不足以与扵斯也㝎巖戒师吴兴士族积菩提之因励精进之学羙誉流扵四方纯行信扵四衆且以见闻未溥践履或碍泛东大洋海而覩古佛显化之迹登天台灵岩而询应真示现之方波涛㫪撞皆谈苦空林木葱蒨各彰实相此其立志甚不小也嗟夫世道既降正法不传辞章之锦绣足以移易其性情势位之微甘足以斵丧其智慧虽方𫀆而圎顶或尘容而俗状滔滔不返可胜叹㢤有如㝎岩竱心为道如孤云野鹤弗为世氛之所染如崇兰幽芷弗为无人而不芳宁不为君子之所取乎所谓充大量具大慧者异日当扵之岩征之也㝎岩之还也且过南浔省亲身居桑门心存孝道大雄氏所说大报㤙七篇皆言由孝而极其业㝎岩又能行之矣则其所可取岂直前所云云㢤会余词林请书首简頋文逋之丛沓兼覉思之纷笔无停思语多未醇同志之士删而正之可也椘石禅师六会语序大慧提唱圆悟之道扵径山神机妙用广大无碍入其门者凡情尽丧得法弟子不翅千余人各阐化原而佛照扵其中称为善继佛照之后而妙峯绍之妙峯之后而蔵叟承之如持左劵相授噐度脗合无差爽者寂照在四传之余复能克肖前人诚所谓世济其羙者然而诸师证入虽有不同其上接西来宗㫖使人离垢氛而发精明者则一而也矣寂照之弟子椘石禅师蚤以颍悟之姿锐意扵道一时名徳若晦机若虚谷若云外争欲令出坐下师皆谢之惟诣寂照之室反覆叄叩一闻鼓鸣羣疑氷消世间万物总总林林皆能助发真常之机自是六座道塲说法度人嬉笑怒骂无非佛事至扵现寳楼间及种种庄严导彼未法因相生悟其与一实境界未尝违背声闻之起水涌山出迨世縁将尽颜色不异常时翛然坐脱如返故庐则其俊伟光明较扵恃口给而昧心学者其果何如也㢤呜唿大慧之道至矣自它宗言之执持正法作狮王哮吼者固往往有其人苐近年以来传者失真澜倒波随所趣日下司法柄之上复轻加印可致使鱼目浑珎扬眉瞬目之顷輙曰彼巳悟矣何其易悟㢤人遂请之为瓠子之印非特此也五家宗要歴抄而熟记之曰此为临济此为曹洞法眼此为沩仰云门不问传之絶绩设为活机如此问者即如此荅多至十余转语以取办于口名之曰传公案若是者皆见弃扵师者也今观师之六㑹语小入无内大入无外机用真切无愧先徳唯具金刚眼者有以知余言之有在也余耄矣厄扵索文者繁多力固拒之此独乐序之而弗寘者悯魔说之害敎表正传以励世也师讳𣑽琦其字椘石行业之详则备见塔铭中其来徴序者得法上首莹中瓛公也宋学士文集卷第八銮坡集卷第八宋学士文集宋学士文集卷第九宋学士文集卷第九銮坡集卷第九刘彬卿传刘彬卿名文质彬卿其字也姓刘氏其逺祖仁赡仕南唐以忠节着子孙居袁者迁于豫章今为豫章人彬卿读书不泥章句务在躬行年踰三十担簦赱燕都燕都贵人一见争相引重荐爲太师国王府儒学正陞敎授皆不赴除承懿寺照磨曾未㡬何改缮工司照磨贡新上亰彬卿旦夕视惟谨诸司同行者以入雨红腐絓扵吏议惟彬卿独否帝与后妃太子皆赐之衣衣凡五袭人为彬卿荣彬卿曰吾敬君之道当尔也转詹事院管勾府正司典簿夀福都总管府经历中书左丞史克新戌辽阳时江南饷道絶各屯田以食军士食且不给廷议欲徴其米五万石人难之不敢往彬卿毅然请行初至军有欲害之者彬卿色不变亹亹为陈利害衆咸感动卒致三千四百斛以归孛罗帖木儿以中书平章统兵镇西京人畏其威不敢仰视彬卿持官书至左右索视之弗与遂辞不爲通彬卿唿曰朝廷之命将委之草莾耶孛罗闻之竟出见彬卿以官书进孛罗视已谓彬卿曰可与幕府议之彬卿曰官书既达行与否在平章使臣何与焉趋而退孛罗不敢强将宴留之彬卿曰使事巳毕尚何留即日上马去从事官皆饯之出郊叹曰此真使者世盖不多见也府公俱徼僧赇僧愬御史台台臣问曰何独无刘经历邪僧曰经历乃儒者理苟直不俟人言不然徒言之无益也且扵我无所私焉敢诬之特授大司农司照磨宣政院闻之欲辟爲属弗䏻夺而止时官牛多掠扵乱兵贫窭人无所诉富有力者反指以实口没去牛羊失其租彬卿舎乘传伪衣医者服徒行民间㢘其实以闻徴富人租而优贫窭之家京南诸仓母虑数十不以时入粮民告病彬卿驰驿察之既至绐驿吏曰吾将使江南尓因託故迟留徧询仓之前后民尽得其情乃往楫仓使崔甲曰吾使臣尔硕预坐隅以观羙政可乎崔不荅彬卿遂坐与谈仓中事崔忽拂衣起曰君知有使者事尓乃暇及此耶彬卿骂曰吾农官也吾不叩汝等谁复叩之汝即具文书来上仓中人皆吐舌相顾卒治崔如法逺近不待督而事集巳而陞本司都事擢枢宻院都事俄复入都水监爲丞陞少监阶中顺大夫彬卿性耿介不阿行事絶与流俗异初至燕客塔海平章家平章劝其纳少室以奉巾栉彬卿曰家有糟糠之妻相期至髪白肯中道弃之乎不听其子时敏方㓜一少年诱其驰马竟跌死或语彬卿冝讼彬卿曰吾儿死生有㝎命可尤人耶经一昼夜忽自苏后十二年𥙷太宗正府译曹掾一旦以疾卒彬卿召或者诘之曰此亦堕马死耶国史掾万生客死于燕妻子贫不能归塟彬卿予钱二千缗俾奉柩还南昌御史大夫朶尓直班有忤相臣出爲湖广行省平章政事省署治武昌道梗未易达必经石顶关历连云栈过瞿唐灔滪出万险而始至从事官皆散去独彬卿㽞大夫曰吾国家老臣一死固当彬卿尓家贫尓当从此逝也彬卿曰士穷见节义正在今日大夫何为出此言邪及大夫没又护其丧还檀州彬卿为人不避事苟使衔命而往虽万里不辞凡出使即唿官録其行槖且曰去时苟増其一即赃也尤善以形色言人吉㐫巧发竒中无毫髪差忒人有意问之輙固闭不荅彬卿貌竒古眉毫长寸许双目深其瞳闪闪照人黟南先生程文以道人劒客目之彬卿年七十余今犹闻其骑青驴出入扵豫章山中云史官曰呜唿世道既降平日素号士大夫者恒脂韦自保祕孰有如彬卿之刚介者乎与人交也势盛则趋势衰则狐䑕窜望其门而畏之孰有如彬卿之不变其初者乎封殖自私汲汲恐或后视人颠连倾覆縦有耳若罔闻知孰有如彬卿惠及死丧者乎自它人言之如彬卿者可谓难矣而彬卿则曰此儒者恒事耳非难也呜唿若彬卿者不亦君子之人也㢤不亦君子之人也㢤张中传张中字景华临川人也少习儒以春秋应进士举不中遂放情山水历游江右诸郡遇异人授以太极数学谈祸福多验时天下大乱归隐莫府山与人言避兵之方从之者吉违则㐫岁壬寅春正月上帅师下豫章御史大夫邓愈侍上左右因荐中遣使者召至赐之坐问曰予㝎豫章兵不血刃市不易肆生民自此苏息否中对曰未也旦夕此地当流血庐舍焚燬殆尽銕柱观亦化为灰烬惟一殿岿然存耳夏四月指挥使康泰反一如中言中自是宠遇有加且言国中大臣将有变上冝预防秋七月平章邵荣参政赵继祖㐲甲北门欲为乱事觉伏诛嵗癸夘夏五月癸未上祭山川百神扵覆舟山下问中曰此行何如中对曰吉天马两重似拜似舞祀毕上欲还马忽人立作舞状巳而俯若拜是日中原贽名马果符两重之语中又言省署内当有震惊城中亦扰扰但扵上无伤耳六月丁未忠勤楼灾药砲蔵楼中遇火怒激如雷省署与楼连内外咸恐伪汉陈友谅围我豫章三月不觧秋七月癸酉上举兵伐之召问中中对曰五十日当大胜亥子之日获其首领其战必在南康上因命中从行舟次孤山无风弗䏻进中曰臣颇习洞玄法当为祭之祭巳风大作遂达彭蠡湖巳丑战湖中之康郎山常忠武王遇春深入虏舟数四围之其势甚危佥以为不可救中曰勿忧也亥时当自出如期果出连战輙大胜伪吴王陈友仁及将士溺死者无筭八月壬戌复大战流尸蔽江陈友谅中飞矢卒癸亥降其衆五万自癸酉至癸亥仅五旬唯南康与康郎山小异尔𥘉豫章受围上问何日围解中对曰当在七月丙戍暨报至乃乙酉盖日官筭历是月常差一日实在丙戍觧去其他竒中往往类此中爲人狷介寡与人言尝戴铁冠人因号曰銕冠子云賛曰濂数与中㳺见其人类阳狂玩世者与之语稍渉伦理輙乱以他言竟莫测其故甲辰夏五月同列二博士有咈上意方杜门待罪中叩二人所生年捉笔作点点状如计数者良久笑曰不逺复期在七月五日濂书而识之至六月之晦有㫖令二人复官颇疑其术之未尽验及获见上谢则中所期也中之术亦异㢤上尝亲䟽十事命濂作传蔵金匮中后六年覩遗槀扵故箧因缮録之而并纪所识之事云竹溪逸民传竹溪逸民者㓜治经长诵百家言造文蔚茂喜驰骋声闻烨烨起荐绅间意功名可以赤手致忽抵掌于几曰人生百嵗䏻㡬旦暮所难遂者适意尔他尚何恤㢤乃戴青霞冠披白鹿裘不复与尘事接所居近大溪篁竹翛翛然生当明月髙照水光㶑灔共月争清辉逸民輙腰短箫乗小舫荡漾空明中箫声挟秋气为豪直入无际宛转若龙鸣深泓絶可听箫巳逸民叩舷歌曰吹玉箫兮㺯明月明月照兮头成雪头成雪兮将奈何白沤起兮冲素波人见之叹曰是诚世外人也欲常见且不可得况狎而近之乎性嗜鞠种之满园顾视若孩婴黄花一开独引觞对酌日入不倦人让其留物怒曰举世无知我知我惟此花尔一息自怡尚可谓滞扵物耶复爱梅梅孕緑蕚微吐赤脚踏雪中若温见輙凝视移时目不瞬且大言曰知我者惟鞠鞠巳谢我去幸汝梅继之汝梅脱又谢去我当上白鹤山采五芝耳白鹤山盖溪上诸峰云逸民年五十益恬泊无所系间私谓其灰曰吾扵世味愈孤矣将渔扵山樵扵水矣其友疑其诞逸民曰樵扵水志岂在薪渔扵山志岂在鱼是无所利也无所利乐矣子以予果滞于梅与鞠耶君子以其语近道有类扵古隐者相与传其事逸民所未尝言则无从知之矣逸民陈姓洄其名乌伤人史官曰昔者李白与孔巢父等六人隐居徂徕山世仰之以为不可狎近因号为竹溪六逸寥寥七百年后而逸民亦以竹溪自名若出一辙岂闻风而兴起欤縦曰其地或殊人之衆独有异髙风絶尘照映后先其安有不同者欤士之沉酣声利而弗返者盍亦知所自警欤夫自范蔚宗箸后汉书以隐逸登诸史传历代取法而莫之废者其意又岂无所激欤虽然逸民之自为则善矣闽二妇传頼道慈闽古田县人归同县张文孙生一清十五岁而文孙殁扵疫道慈甫年二十九黄华乱家又毁扵兵羞服且弗完能确然守志弗渝人力撼之泣曰张氏自浮光迁闽其不絶如线者唯此一子耳余柰何去之及一清成人为取妇廖氏生三子頥兴埜而廖亡继以陈道真道真亦古田右族既归一清粥簮珥治财与道慈再植张门一清事道慈孝极㫖甘道真相之唯恐有不足而遇廖之子不翅巳出道慈晚婴末疾手足不能用道真与媵人余乙恒挟持以就虎子道慈体肥重疲力从事逾十春秋弗厌人难之道真生以宁年十余日授书十三帙帙三𥿄道真夜宿火至四鼓自起爇灯唿儿诵书坐其傍以俟顷刻皆能暗记黎明命之出送至斋门乃还以宁爱书或忘食道真执七餧之任其恣观不辍二十七以春秋擢泰㝎丁卯进士第繇国子助敎八迁而为翰林侍讲学士秩二品累赠道慈道真皆清河郡夫人一清赠福建江西等䖏行中书省参知政事文孙赠礼部尚书闽人荣焉谓道慈之节道真之孝皆卓絶不可及殆天报之也道慈卒时年八十而道真则七十云传有之妇道尽而天伦正有若二妇其所谓尽扵妇道者耶王贞妇传贞妇名顺荣字静安姓王氏台之黄岩金沙里人性荘毅日䖏深闺人不见其面其父广东元帅嗣竒之慎择所配年十七归同邑杨伯瑞伯瑞以才用世累官行枢宻院断事官阶从四品得封贞妇河南郡君至正间猫䝤兵侵天台伯瑞帅师往扼之弗胜遂遇害贞妇时寓四明年二十又七生子庆夀始两月闻夫亡踯躅欲求死亲属交相慰觧遂护丧还于鄕屏铅华弗御戴道家冠𬒳鹤氅衣翛然如尘外人未尝轻扵笑语人诮之则曰我未亡人尓尚何心追逐世好耶鄕里小儿欲媚上官以贞妇羙姿容喉使聘之不从将以威劫其去贞妇遽引刀断发痛詈不少休事遂寝越三年有权贵人闻其贤强委禽焉贞妇度不免拊膺长号唿曰杨枢宻何在杨枢宻何在妾将相从于泉下因闷絶仆地媵人抉齿以药灌之移时乃苏俟间执庆夀手曰吾命妇也不敢亏节以辱汝父汝父亡我非不能死以汝年㓜将谁育之即不育嵗时何人持巵酒以酹汝父坟乃忍死至今今汝已十䶖吾复何忧我将死扵汝父之墓言讫泣而行庆夀号诉从母林氏林亟往救贞妇以刀自刭不殊林夺刀挽之归环守至旦稍觧贞妇复断发如初权贵人曰此烈妇不可强之强之不祥呜唿女妇之质甚弱耳扣盎足以骇赱之今贞妇乃不爲威武所屈若是非其秉志刚见义明有不能也世以丈夫自居者冠带俨如歩趋锵如议论蔼如人倘以女妇目之则頩然怒去及究其所爲一遇小利害则甘心丧其所守似妇人女子之不若抑又何说㢤然自兵乱以来妇人徇节而不屈者或自刭死或坠崖下死或赴水火而死固人之所难此特出一时义烈所激尓有如贞妇䖏孤灯败帷间凄风萧萧然中人歳积月深必有甚不能堪者恒人之情寕不爲之少衰贞妇之操则愈坚如銕石百折不挠岂不尤人所难者乎使一卿之得若人必有率徳而励行者由是达之一邑一州无不皆然其扵移风俗羙教化之道有国家者盖有頼焉是宜爲之传以俟观民风者賛曰昔夏侯令女夫死不嫁遂致断发爲信或蹙迫之急乃割耳与鼻誓不欲类扵人至今想其遗风犹凛凛然可畏也今贞妇截发絶人其厉操盖与令女同若其持刃自刎比之割耳鼻者且欲幷身而捐之其志爲益苦矣呜唿令女不可见有若贞妇其所谓异世而同符者非耶韩节妇传节妇韩氏名惟秀开封人元四川行省左丞涣之女也年二十一归耶律文正王四代孙飬正养正时爲刘荘场塩司令甫六阅月没于官节妇行三年䘮乃还父母家适其弟敏以疾卒贰子肃寛俱㓜节妇与敏妻贾氏约曰吾闻古之烈女不更二夫吾与汝皆簮缨家子冝则效之苟或失恩虑再醮扵人縦死为鬼亦当有余羞耳贾氏恱曰此妾之志也朝夕乎父母舅姑之侧旨若甘恐或不备也衣与衾恐或不完也敎肃与寛又恐不知其方也左之右之同心弗少懈岁壬辰贾氏亡节妇哭之恸曰尓何遽去予而死乎予宁与尓俱亡乎不火食者三日巳而又曰吾苟死其奈父母何遂割情忍泣奉尊抚卑如贾氏存时见寛以才学𬒳选列官国朝再转为侍仪使节妇今年五十九其母则八十五云史官曰易有之不节若则嗟若无咎又曰安节亨盖不改其节则必能亨违节之道则哀嗟自已所致无所怨咎矣圣人作易当无物不该推此以喻节妇庶㡬亦有合者乎节妇自耶律君没制行如白壁者三十有八年使令名昭晣扵无穷视佊夫骨未寒辄弃之他适为人唾去而弗齿者果孰为亨而孰为不亨乎况节父无子可依毅然坚其苦志扵母家此尤卓异可书者故备列之然贾氏能与节妇同志卒以莭终亦贤妇也㢤鲍氏慈孝堂铭歙之鲍氏故衣冠家也其讳宗岩者身载明徳弗售于时人号爲棠樾䖏士当至元丙子郡将李世达军叛群宼相挺而起肆其屠刘歙民相惊皆风雨散去䖏士君与其子寳庆敎授夀孙共伏大壑中未㡬宼啸唿而至执䖏士君反接于树抽刀将剚之教授出泣曰吾父耄矣不足以汚兵锋愿怜而勿杀即杀我请代之言毕引颈就刃䖏士君曰吾秪生此一儿死我犹可吾儿死则宗祀絶矣慎勿听之相爲让者良久㓂欲舍之或掌制扵衆欲兵之又弗忍计未知所㝎忽有风沨沨起林木间类銕骑蹴踏声㓂相顾怖愕疑官兵将捕已亟相率东趋父子因得释歙人士咸叹曰孰谓无天道㢤使无天道䖏士君父子何爲乎而弗死也其慈孝之报乎当䖏士君之受缚子但见其亲而不识有身父但见其子而不知有已死生旤福尚不暇虑𥘉不知何名爲孝何名爲慈乎脱使䖏士君曰我必如是乃爲慈其子又曰我必如是方爲孝不㡬参扵人而不纯其天乎呜唿有若䖏士君父子足可爲世劝矣然子爲父死古之人多行之者固可爲劝也若父欲存其子而自殒其生其可爲劝乎曰非是之谓也䖏士君爲存宗祀也爲存宗祀孝之大者也不然则其宗爲若敖氏之馁鬼矣用以爲劝何不可之有㢤予与郑内翰子羙㳺子羙歙人也其谈䖏士君事甚悉予每爲之太息慨然遐思其爲人今䖏士君曽孙任诣予请曰任之祖父尝以慈孝名堂乡先达程公已爲造记先生能复铭之乎予因历序其事而繋之以辞使任勒诸堂上子孙世守之以爲式鲍氏之世其益昌矣乎任端恪有学行盖懿然君子人也铭曰父子之道一体而分天性昭然万古无昬气血感通罔间毫发伊谁梏之户庭胡越惟歙鲍氏世敦诗书子勉扵孝父勉扵慈宋鼎将移群㓂方炽不幸遭之反接于树有子含泪长跽致辞刀剑在前目不见之无死我亲我死则可亲死子存千龄亦夭父谓其子我耄及之日月所照宁复㡬时兾子之生得存宗祀生生无穷孰谓吾死白刃可蹈难违者天若父若子何人弗贤㓂虽匪人天嘏是钖疾飈西来裭盗之魄玄圣树教重惟五伦五伦有愆曷名为人庆延于家绳绳孙子孝慈之报庶其在此有岿者堂掲以嘉名仰而瞻之如交神明为上或顽为下或悖来㳺来观翻然自悔双椿堂铭三槐名堂预知显融之兆五桞有传式启肥遯之趣盖縁辞以达志而其文特繁托物以明类而其义最切粤自前古以逮方今指意固殊涂辙则一有若右司都事某君噐局凝逺识度回卓笃爱日之诚隆恱亲之道奉其仲父并扵严君建一室之靓深掲双椿以为号气同扵祖奚须类我之祝孝推乎亲必尽搆堂之志稽之五伦十起之私阿新思继之晚昭然轨迹莫拟光尘由是羙闻流扵缙绅永歌传扵缃简不鄙狂瞽漫绍徽音其辞曰有双者春离植于庭脩茎并擢峻叶均青雰夕羃灏露晨零材非齐散寿比庄龄羙兹华搆托以嘉名云聮遥戸月澹鲜櫺中有二皓古之夀朋鸐髪齐素台背交升商宣宫奏柏茂松贞厥子能令省署蜚声绛衣执板贤冠垂缨调陈五鼎飬或三牲簮裳生艳州里流荣雅辞振玉丽句雕琼文犀作轴翠琰镌铭礼敦民典孝笃天经名教所系善俗攸兴凡百君子宜鍳冝徴朽室偈材仲禅师尝名其室为朽而征辞扵韩庄节公黄文宪公二公既为之发挥无余藴矣而材仲又以濂为黄公弟子复令说偈继之濂也何人而敢犯是不韪㢤虽然不敢辞也为之偈曰鄞有开士屡主名刹其所住䖏邃舘曲房坚致华好开士顾之独名为朽我问开士彼所谓朽雨风所侵蝼蚁所蠧栋挠檐㧞今则靓饬如上所云以朽为名不亦厚诬开士荅言属世间相无有弗坏譬如春花朝上秾冶夕则零坠何有真实今之所居虽号坚好我目视之无不朽者楹桷壮丽视如敝漏丹雘绚耀视如䵝昧超然此身如託虗空毕竟虗空无有壊相岂惟是室观人亦然地水火风假合而成迷者自恃等于金石四大各离身在何䖏身即是幻世即为梦而况是室终归扵空若能扵此入正思惟观室无室观身无身庶㡬可入真空观想我问开士善学佛者无欣无厌如开士言是有厌心所谓朽者因坚而名有坚有朽理之必然木縦已朽坚性终在我本无坚朽从何生坚朽未忘心何䏻一况乐观空是为空病空病不除反实所有我说是室非有非无其室永存何縁䏻如观空者空而非空空何有碍开士闻已破颜微笑扬眉而语子言固佳但我门中一义不立立即成妄请返尘辕母戯论法章判官像賛唐福州军事判官章公脩实检校太傅仔钧之父也其遗像至今盖四百余年矣二十世孙御史中丞溢偶扵闽中购得之如获至寳持以示其友宋濂因为作賛賛曰噐局深沉容仪严肃吁嗟哲人如金如玉余庆所𬒳孙子若云重珪叠组至今扬芬四十二代天师张公像賛含冲葆虗执真之枢翊度宣灵契道之符龙虎卫乎左右风霆属扵指唿此古之博大真人而今之列仙之儒者耶含山操二解有序含山操者为和阳王纲妻吴贞媛作贞媛遭兵乱乃能完节蹈水死其不有繋民经之大者乎辞曰含山有云莫蔽我衣彼荷㦸者迫我以驰我驰我驱泣涕如雨仰视白日光不照下叶地不可穴天不可縁舍旃舍旃我尚何年含山有石其光差差石或可转我节可亏我夫何之欲从无所舎彼黄泉无相见者谁谓渊深我视若陵我死得死中心之宁张孟兼字辞国子录张君生扵嵗戊寅正月六日以历推之是月九日始入春则中气犹居丁丑年之冬其王父府君因以丁命名张君既长闻人先生字曰孟兼兼者何谓临二嵗之中也夫丁在十毋为火戊则土也火为文明之候非不烨然有光必变而为土然后生物之功遂张君以辞章名世今将刋其华而食其实乎虽然丁离象也戊坤象也离上而坤下扵卦为晋彖有之明出地上顺而丽乎大明柔进而上行张君又将自此而升乎方今大明御世治具毕举张君益昭其明徳发为人文以黼黻王度物有不资其成者乎是则兼之之义已或谓殷人尚质多以十干名其与府君之意则夐然殊也张君浦阳人有学得与濂为同门朋词曰戊为子丁为父火得为土百物之所祖能兼之道为伍碧崖亭辞濓与太常卿魏观先生㳺甚久知其为孝敬之人也先生间尝来谓濂曰予家鄂之蒲圻蒲圻有山曰蒲首焉巉然而起如云旓翠𬎼荡摩空蒙间对峙䨇石楹直上如笋中敞碧崖千寻嘉卉灵草杂被之纷红骇緑俨如图画中我先人爱玩而不忘日支笻歩其下或濯缨涧底或咏诗坐盘石上或望云出没崖谷悠然而忘返遂因以碧崖自号时移事迁层崖絶壁虽苍然不改扵旧而先人则追逐羣仙扵风马云与中弗能一见之予每过其下不觉然出涕故扵䆠游所至掲碧崖之名扵楣间所以志之志之所以思夫亲也虽然名之固寓也而言之则尤寓也曷若亲履其地而求先人之遗迹乎当今圣人在上方以孝治天下他日幸遂归田之请筑亭山麓仍以碧崖名之当风日清羙与二三子㳺其间指而言曰彼清泉浏浏而斜出者此先人濯缨之䖏也磐石累累而可坐者此先人咏诗之地也崖谷沉沉灵气之宣通者此先人望云出没之所也一俯一仰无非精神之参会非惟慰其遐思抑将借是以励夫所学期克肖乎先人予虽耄矣此心不敢忘子幸为辞刻诸亭上何如濂曰传有之舜食则见尭扵羹坐则见尭扵墙古之上圣犹若斯况下扵此者乎人子之扵亲遇事触物无有不可感励者况亲之昔日所㳺歴者乎斯亭之建当与甄氏思亭并称其视崇台芳榭以骋㳺观之娱者果何如也若先生者岂不为孝敬之人㢤先生字𣏌山观其名也学问富而徳行脩践扬中外其善政盖章章云辞曰崖之云兮英英其升崖之木兮欣欣其荣怅仙人兮何之飊风薄而上征岂降精而委祉兮发为休徴三秀之茁兮膏露之凝渺长思扵无穷兮视一息扵千龄金可销而石可泐兮又焉能爽吾之精诚南堂禅师像賛南堂和上既入㓕其得法弟子太禅安公思慕之弗置乃绘其像来求予賛賛曰树般若幡有舌如霆当空一震百蛰咸醒松源之宗独造其妙手折莲花临风自咲宋学士文集卷第九銮坡集卷第九宋学士文集宋学士文集卷第十宋学士文集卷第十銮坡集卷第十寅斋后记洪武二年春濂以总脩元史𬒳召来京然史事贵严诏命礼部统之设局分科限絶外内将以日视其成当是时尚书槀城崔公恒往来乎局中濂因稔知公之为人公盖名亮字宗明翼翼祗慎遇事若临深渊方今皇上受天明命抚有万邦日崇大礼以脩天神地祗人鬼之祀凡牲醴之豊祝号之雅噐币之莭燔告之严皆命公典之公精白一心上承休德夙兴夜寐敬畏弗懈君子以谓国家自建礼官其莅事俨恪未有踰扵公者公犹以为未足且以寅名斋请濂记之夫寅者敬之谓也敬固无所不在而验之扵祠飨为尤冝方其斋明盛服以交神明灵颷囬薄如将见之扵斯时也志㝎神一曾有邪思之可干者乎苟以之奉亲以之事君以之脩身以之治人其心常弗变焉其有不获其道者乎始之终之何莫不由扵敬也能由扵敬则成已成物之功其又有不致其极者乎昔者舜命伯夷典三礼其训之有曰汝作秩宗夙夜惟寅直㢤惟清说者谓即敬以直内之义也今公所居尚书之官古之秩宗也所主天神地祗人鬼之祀古之三礼也其委任之重且専也盖如此然而皇上神圣端居穆清畏天勤民无一息之或间固巳度絶扵帝舜矣公之精白一心上承休德其可不以伯夷自朂者乎此公所以名斋以寅之意也虽然脩徳莫若敬徳日以崇则位日以尊理之常也他日位扵三孤寅亮天地以弼于一人濂又乌䏻无望扵公乎公如有取扵濂言非惟无愧扵兹轩亦且有昭扵名若字者矣华相先生既爲公发明敬怠之说殆无余藴庸敢掇其绪余以爲后记云玄武石记吴兴林君静嗜道家言事玄武神尤谨一旦出㳺虎林道逢羽客髽䯻而方瞳揖林君曰吾与子生同里何遽忘之邪问其里居姓名咲而不荅强之则曰然也客鳌峰之紫阳庵言讫飘然而逝未㡬夜梦羽客持龟与蛇施施而来谓林君曰子能往鳌峰乎吾迟子矣林君异之翼日遂行既至逄龟蛇出洞中巳而不见林君因斸也获石类凫卯圆且黝涤而视之玄武神黄帕首按剑坐云中龟蛇在下衣𬒮翩翩如淡金色背文外为墨縁其内正白别有墨龟昂首行蛇络之所现之像毫末俻悉虽善绘者不是过也林君获之讙曰此吾之玄征亟往庵中覔羽客无有也乃懐石以归画成二图征余为之记余闻天地之运二气絪緼自色自形其变孔神惟其孔神凡人心思之所能及者物具有焉且玄武之称见于礼经其为军陈以象天也盖玄黒也北方之色也武龟蛇鳞甲之象也取其能御侮也未闻有所谓神也迨于宋初避圣祖讳始易玄为真其名真武以为神手按剑而足蹑龟蛇殆起扵道家传会之说乎其传㑹固也何为圆石之中果有显像之异乎夫石与天地俱生而传㑹者后代也又何为乎脗合无毫髪之爽乎将神变不可测者偶与之合乎抑事之未见巳兆扵先乎不特此也棒潼之有神亦非古也天历中有官扵丽水者曰韩氏亦获玄石石文有神戴席帽乗白骡扬鞭而行一苍头后从其与林君所获无大相逺者不知果何为而然乎岂理之常者可以推理之变者诚不可致诘乎人心至灵一念之感其小者草木或无根而生华其大者日星或退舍而见异况天地间之神出有入无坱圠纷纭又何所不有乎欲徇小夫之末智而致疑扵造化之所为可不可乎今林君之为人沉潜而有守而事玄武神又甚谨其必有所感而致扵斯乎所谓同里及李自然云者盖示万物之理同出扵自然知同出扵自然则大道可致大道可致则神当在林君之心而不在扵石矣林君勉乎㢤林君勉乎㢤林君字子山静其名也以瑶台玄史为之号博学通文词见羽客以洪武元年八月二十五日入梦则是月之晦获石乃九月之朔云金华张氏先祠记金华县东行四十五里有地曰苓唐山川相缪而风气欝盘着姓张氏世居其中初张氏有讳隆府君者字亨仲宋建炎初自睦而来为潘氏之赘壻至今其村聚犹仍潘为名府君既占名数于县日以力本为务未㡬家寝穰生三丈夫子曰子政曰子中曰子成皆能绍前业而无爽德子中之子文华俶傥尚竒行鄊先达端明殿学士王公埜甚噐重之淳祐末公迁沿江制置使欲辟为之属辞弗赴自时厥后府君之三子遗㣧日滋遂成三大族亡虑十百余人其出而仕者既以文墨论议着称于时而退脩于家者亦循循雅饬无愧扵士君子之行盖自府君至是亦十有一世矣府君之六世孙荣今为一宗之长乃慨然叹曰吾侪承借其先祉以克至扵今日有阖庐以御风雨有丝枲膏梁以为之羞服而先祖妥灵之无其所不亦傎手扵是与族弟琰力谋之而子姓之中若留镇琮佀四人即捐所居之㕔事三楹间以为之倡荣遂加以塈茨之功缭以垣墉列以龛椟与夫祭飨百湏之噐莫不精且良中奉府君原其初迁也旁以三子侑食三族之所宗也而又益之以制属君府君之流光及是始振示不敢忘也然而世逺属䟽祭不敢用四仲唯据朱徽公所定祀先祖之仪以立春生物之始陈噐具馔而行三献礼月旦十五日之序参族人散䖏乎东西度不能以皆至唯正月朔旦无小无大咸拜扵祠下复会拜别室以叙长㓜焉其生子巳命名者续书之扵谱图而后退若夫朝夕汛扫启闭之职择谨愿者为之主守祭田若干畮则俾三族之嗣人轮掌其租入以供孝祀燕私之事此其大凡也始事扵至正乙巳之冬而迄功扵丙午之春荣帅宗人数千指皆沐浴盛冠衣入奉明荐甡酒㓗清执事俨恪周旋进退济济跄跄观者咸恱以为邑之所未覩竣事复遣其孙愈来徴濂文刻示后裔俾世世无有所易其田之鄊落歩畆则附见于石隂濂闻之先玉制为庙祭之礼上下隆杀皆有常典牲牢噐币皆有常数固非士庶人可得而行然其亲亲之仁出扵物则民之懿者𥘉不以贱与贵而有异也今荣乃能扵服杀宗迁之后以义起礼而逺祀府君非惟使子若孙不忘其所自出而管摄人心聚合宗族之意实扵是乎在不亦孝子仁人之用心也㢤呜唿人非空桑而生孰不本之扵祖者方其封殖自厚长虑却顾无所不用其极问其所从来则曰吾不知也问其荐奠之礼则又曰我未之䏻行也所谓报本反始之道顾当是邪视荣之为殆将媿死矣是不可以不书三族之嗣人尚思是纉是承栋宇之必葺也毋使之震凌黍稷之必获也毋使之秽荒牲牷之必腯也毋使之瘯蠡庶㡬濂之文为不徒作矣呜唿其懋敬之㢤其懋敬之㢤四明佛陇禅寺兴脩记沙门行原不逺千里踰大江而来京师谒余而言曰鄞之天童山岑锐绵欝上接空际其支陇蜿蜒南下争竒竞秀苍翠相缪信为灵僧化士之所窟宅后唐庄宗时人见有红光爥天谓爲浮屠氏祥徴因名其地为佛陇焉大比丘咸启乐其幽邃可以缚禅自天童分其徒结庐以居已而开拓如他伽蓝宋治平元年赐额曰保安然犹以甲乙为居守至熈宁五年始釐为十方禅刹主者照珏乃大觉琏公之法嗣黒白瞻依如水赴壑扵是悉撤弊陋而更新之夫以有形之物终归扵坏日就月将渐致頽圯元至正某年住持文舜重搆释迦寳殿未及完而去二十四年江淛行省丞相康里公时领宣政院事选天童内记大基丕禅师主之禅师既至升座说法已环顾而叹且曰起废吾之责也四軰其无忧居乆之岁丰人和储积渐充禅师曰可矣亟召匠氏𥙷未完之殿坚致有加若文室若演法之堂则因旧而葺之若三解脱门则新作之以至庑库庖湢之属靡不脩治如法复集衆因搏土设像如来中居二弟子旁侍㬅殊师利及普贤大士或骑狮于或乗白象王东西而从护法大神各执其物𣑽容生动如欲语者经始扵二十五年之某月落成扵国朝洪武二年之某月惟禅师蚤得法扵左菴良公通外内典𣑽行清白荐绅之流皆爱敬之故䏻扵干戈俶扰之中成此胜縁了无难者今虽迁住补陀洛迦山而犹窹寐不离扵佛陇禅师之功我衆安敢忘莫坚匪石愿图文归而鑱诸予闻我佛如来为一大事因縁出现于世盖以衆生汨没妄尘念念迁谢起㓕不停过去者始息见在者纷拏未来者巳续二六时中不知暂舍以此纒缚沈痼出彼入此犹如车轮回旋无有休止扵是兴大悲心为说三乗十二分教谆谆诱掖盖欲衆生舍妄趋真以成正觉像教东渐日新月盛凡方州列邑名区奥壤莫不有𣑽字禅庐以安处其徒衆亦欲解佛之言行佛之行以究夫妙湛圆明之性而已俗习下衰或借此爲利飬而不知先佛忘形为道之计盍不思之香积之供五味丰羙视日中一食者为何如穹居华寝方牀邃筵视树下一宿者为何如是宜精进筞励如上水舟单篙直进如磨鐡杵必𣣔成针不至扵成功不止可也禅师之缔搆难勤其意诚出于此圆顶方𫀆之士于于而来熈熈而处者尚无负禅师之所望㢤虽然如来出红莲舌轮徧覆大千界中至今演说妙法大地衆生无不得见无不得闻况日照而月临风驰而雨驶山峙而川流真常之机时时彂见无一刻止息有能扵此证入世间名相一时顿忘其与如来清净法身非同非别回视是刹飞楼涌殿虽居尘世亦与香水海中华蔵世界等无有异予也不敏尽阅三蔵灼见佛言不虗誓以文辞为佛事今因行原之请畧为宣说以记寺之成使其徒知所自励若曰专纪嵗月以告耒者嗣葺之则其意末矣育王山广利禅寺涂田记明之广利禅寺名列五山为浙河东一大丛林缁衣之士执瓶钖而来者动以千计旧虽多土田而沦没者过半一遇乏食必持钵走民间以乞食为事寺之长老普济禅师光公既爲正其侵疆复谋买田以助之既赍志而殁其弟子象先与公恢廓而有为乃慨然曰先师之志我不可不就也市奉化县腴田若干畆有畸钱以缗计者十千九百有畸俾其徒尝输力扵其间者若广融若景鼒等轮掌其事嵗收其入六百斛荐扵寺中以补其不足且建屋三楹间以为储偫之所爱伐坚石属予为之文而勒歩畆鄕落之详扵石隂予谓象先之㓛侈矣固不可以不书然为文之躰因其事而着其理始爲得之请借田为谕以励夫进脩之士何如象先曰不亦善乎士之进脩则不昧因果所谓窃攘质鬻之祸不作吾田固有永而不废矣予因请佛为证结跏敷坐为说偈曰大田在海濵厥土帷涂泥何物不可艺艺禾乃有成禾根入上巳当加保卫力涵受及粪壅耘耔复以时勿使恶草生若非雨露滋亦不䏻生成数者既能备时至自然熟嘉穟累累然徧及郊野中我心有如田诸种靡不纳青黄与白黒随其所种生菩提譬嘉禾种之即有秋持戒为保卫忍辱为涵受布施为粪壅精进为耘耔智慧为雨露禅㝎道乃成人力一不至田虽号膏腴蒿菜日夜长雉兎之所藏蛇虺共出没化为荒歳区欲求一粒粟有不可得者我心倘不治其失亦复然治心如治田岂不以此故上人最方便市田继先志食此缁衣衆顿免饥火煎食者或感触宁不思前喻嗜道如嗜食㝎知颗粒视如万金重进道功或怠亦不易消受刻文扵贞珉读者知自励更加謢持力常使食轮转寕山续说兵部尚书单公徳夫濠梁之人也其与濂交岁行将一周及再会京师公以宁山卷示濂曰名之有字固周道之弥文也字之外又有所谓号焉不㡬扵弥文之尤者乎此盖昉扵晋流扵唐极扵宋秦汉以前无是也虽然行之既乆孰能废之吾以宁山为之别称意将取安静之义临川先生既为之说矣子幸为余重言之濂曰昔之人有刘彦冲者所居在屏山之下人因号之曰屏山又有孙明复者家扵泰山之阳故人亦号之曰泰山焉皆从其地而实之非徒为是虗称也今有峯名荆寳气夜浮而矗起乎濠之西有山名杏灵氛欝蟠而平峙乎濠之北公𣣔取以为号盍扵是乎求之然皆不彼即而独致意扵无形之宁山者岂故与古相戾邪公曰子言固善矣而吾则别有意焉夫自丧乱以来淮椘先𬒳其害崖非不髙也谷非不深也亦罹其蹂践剪伐之苦尽失其故态古所谓山川鬼神莫能自宁者无甚扵斯时也上帝震怒乃命皇上出而平之黄钺一挥四海底㝎非惟齐民之安至于丘陵草木皆克保其恒性予驱驰戎马之间十有余年冒霜露而冲雨风无斯湏之宁今幸列仕熈朝职司喉舌垂绅正笏委委蛇蛇囬视昔日之为果何如耶号之以宁山所以志也山且宁民物其有不宁者乎虽然名固寓也字之而又号之寓之寓者也且夫地之载物崭絶而屹立者人因唿之为山山𥘉不知其名为山也名之为山山且不能自知况山之上又加其名曰某曰某者乎山既无㝎名吾不知孰为宁山而孰不为宁山乎濠梁之间吾庐在焉环吾庐之青翠如沭者皆山也不止荆杏二峯而已也吾苟以宁山加之山亦岂能拒予者㢤吾收山之名而不求山之形盖欲全其天者尔呜唿我则人也非山也山则山也非人也人今谓山为我又安知山不谓我为山乎若谓我为山则山与我一矣我与山一则物我齐矣物我既齐而奚虗实之有何当与子㳺扵莾苍之区鸿蒙之都招亡是公而谈齐物者可乎濂矍然而谢曰公所见㡬扵道矣濂尚何言㢤作宁山续说菊坡新卷题辞当涂陶君用髙盖出扵晋徴士元亮之裔凡䆠辙所临必效前人种菊花满坡当万木摇落时花始秀㧞低昻枝上若赤金所铸钱颇可玩用髙公退之余酌酒与花对恍然如在柴桑篱落间殆忘其章绶之荣案椟之烦也或者疑之曰仕者乐乎朝市故驰而弗息隐者慕扵山林故往而不返有若水之与火未易合也昔者元亮遭时孔艰不能为五斗米折腰向鄕里小儿因有托扵菊而逃焉耳今用髙则不然生逢有道之朝亦既由宪史捡校中书而主昼扵秋官矣衆咸以致君泽民期之用髙则留情于菊若将与世相违者无乃不顾不羙欤予不敢固辞用髙通儒术为人仁厚士林中多称之云画原史皇与苍颉皆古圣人也苍颉造书史皇制画书与画非异道也其初一致也天地初开万物化生自色自形总总林林莫得而名也虽天地亦不知其所以名也有圣人者出正名万物髙者谓何卑者谓何动者谓何植者谓何然后可得而知之也扵是上而日月风霆雨露霜雪之形下而河海山岳草木鸟兽之着中而人事离合物理盈虗之分神而变之化而宜之固巳达民用而尽物情然而非书则无以纪载非画则无以彰施斯二者其亦殊涂而同归乎吾故曰书与画非异道也其初一致也且书以代结绳功信伟矣至扵辨章服之有制画衣冠以示警饬车辂之等威表旟旐之后先所以弥纶其治具匡賛其政原者又乌可以废之㢤画缋之事统扵冬官而春官外史专掌书令其意可见矣况六书首之以象形象形乃绘事之权舆形不能尽象而后谐之以声声不能以尽谐而后㑹之以意意不能以尽㑹而后指之以事事不能以尽指而后转注假借之法兴焉书者所以济画之不足者也使画而可尽则无事乎书矣吾故曰书与画非异道也其初一致也古之善绘者或画诗或图孝经或貌尔雅或像论语暨春秋或着易象皆附经而行犹未失其初也下逮汉魏晋梁之间讲学之有圗问礼之有图列女仁智之有图致使图史并传助名教而翼彛伦亦有可观者焉世道日降人心䆮不古若往往溺志扵车马士女之华怡神扵花鸟虫鱼之丽㳺情扵山林水石之幽而古之意益衰矣是故顾陆以来是一变也阎吴之后又一变也至扵关李范三家者出又一变也譬之学书者古籀篆隷之茫昧而唯俗书之姿媚者是耽是玩岂其𥘉意之使然㢤虽然非有卓然㧞俗之资亦未易言此也南徐徐君景旸攻书史善唫古今诗信为才丈夫也旁通绘事有士韵而无俗姿一时贤公卿皆与之㳺名称籍甚有荐于朝者景旸以母老不仕予尤爱景旸者扵其别去故作画原以赠焉呜唿易有之圣人有以见天下之赜而拟诸其形容象其物宜是故谓之象然则象之事又有包乎隂阳之妙理者诚可谓至重矣景旸其亦知所重乎㢤椘客对宋子泛舟西上夜泊彭蠡褰蓬而坐时长空无云明月皎然孤照衆星环列一一可数同舟有椘客者忽指月问曰日月一也此何以有亏盈乎宋子曰不然也月圆如珠其体本无光借日为光背日之半常暗向日之半常明其常明者正如望夕初无亏盈但月之去日度数有逺近人之观月地势有正偏故若有亏盈尔曰然则其有夜食柰何曰此为地影之所隔也月上地中而日居下地影既隔则日光不照其隔或寝京畿鄕试䇿问问儒吏之分古无有也盖儒守道艺吏习法律法律固不出乎道艺之外也奈何后世岐而二之岐而为二果始扵何时欤然而儒之与吏各以才显者亦衆矣以儒言之有以明经为郎出守河南而民以殷富者有以明经入仕刺举无所避而加光禄大夫者以吏言之有以治狱才髙而举为侍御史者有以治律令而升封为博阳侯者其果何脩而致此欤岂皆以儒术縁饰吏事者欤世道日降事䆮非古为儒者不以明体适用为学而留情扵章句文辞之间峩冠博带论议衮衮非不可也及授之以政则迂阔扵事为群吏之所卖为吏者不以致君泽民为务而溺志扵簿书期会之末承顺以为恭奔赱而效劳非不能也及察其所为则黩货舞法为民之大蠧古之为儒为吏者其果若是欤诚使儒而不迂吏而不姦皆良材也不知何以择而用之欤方今圣天子提三尺剑平㝎天下如汉髙帝发政施仁孜孜图治过唐太宗且以吏弊未除而爲生民之害乃徴四方布衣之士毕升扵朝命铨曹选而官之髙者擢守今次亦不失爲州县之佐圣徳至渥度越前代其所以然者欲使儒术軰吏弊而臻夫太平之治也古语有之法如牛毛弊如蠭午革之之道果何先而何后孰缓而孰急欤考之周礼士多而府史少今世之吏数倍扵前事繁政紊按牍纷然所以其弊爲滋甚刘炫所谓老吏抱桉而没者也其可减去太甚而收良吏之绩欤稽之汉世以四科取士若曰某以某才堪任某职初不专扵一涂所以去弊与利具有其道董子所谓量才授官录徳㝎位者也其可行之扵今而收贤儒之效欤诸君子读往圣之书负真儒之学生平立志耻与俗吏爲伍其必讲之有素矣当斟酌古今之宜逐问以对母誊𥿄上之陈言一则曰在得人二则曰在得人记李歌李歌者覇州人其母一枝梅倡也年十四毋教之歌舞李艴然曰人皆有配偶我可独为倡邪毋告以衣食所仰不得已与母约曰媪能寛我不脂泽不荤肉则可尔否则有死而巳母惧阳从之自是缟衣素裳唯拂掠翠鬟然姿容如玉雪望之宛若仙人愈致其妍人有招之者李必询筵中无恶少年乃行未行复遣人觇之人亦熟李行不敢以䙝语加焉李至歌道家逰仙辞数阕俨容黙坐或有狎之者輙拂䄂径出弗少留他日或再招必拒不往益津县令年颇少以白金遗其毋欲私之李持刀入户以巨木撑拄骂曰吾闻县令为风化首汝縦不能而忍壊之耶仐冠裳其形而狗彘其行乃真贼尔岂官人耶汝即来汝即来吾先杀汝而后自杀尔令惊赱时监州闻其贤有子方读书举秀才聘为之妇李尚䖏子也居数年天下大乱夫妇逃难俱为贼所执贼恱李有殊色欲杀其夫而妻之李抱其夫诟曰汝欲杀吾夫即先杀我我宁死决不从汝作贼也贼怒并杀之吁倡犹能有是㢤可嘅也记冯寅賔言椘人多尚鬼事有不直听之庐陵民相争愤弗能白舁桐偶神寘诸庭日夕祝焉神衣红绡𫀆俨如生未㡬勐乕夜至熟视不敢动忽风吹神衣飘飘然举虎以为诚人也搏而噬桐木之质虗虎牙入胶焉乕怒碎裂之次夜复至衔其豕以去陷眢井中衆投石杀乕讙然以神为灵噫使神信灵也其当免扵身乎永新冯寅賔为予言寅賔名进士翼翁子其言当不妄记之书穆陵遗骼𥘉至元二十一年甲申僧嗣古妙髙上言欲毁宋会稽诸陵江南总摄扬辇真加与丞相桑哥相表里为姦明年乙酉王月奏请如二僧言发诸陵寳噐以诸帝遗骨建浮屠塔扵杭之故宫截理宗顶以为饮噐大明洪武二年戊申正月戊午皇帝御箚丞相宣国公李善长遣工部主事谷秉毅移北平大都督府及守臣吴勉索饮噐扵西僧汝纳监蔵深惠诏付应天府守臣夏思忠以四月癸酉瘗诸南门髙座寺之西北明年己酉六月庚辰上览淛江行省进宋诸陵圗遂命蔵诸旧穴云呜唿上之徳可谓至矣㢤书万安丞吉安万安县有豪民刘仲贤以攘牛杀邹君瑞父子五人历时巳乆邹妪始获执牒诉诸县惧不得尸弗録妪辞妪哭扵庭三日县丞髙昌万鹏举録之俄有大蜂五聚丞之案麾去复至如是者四三丞乃祝曰尔信为邹之鬼邪明日再聚吾案如期蜂复集丞犹未之信连与蜂期咸如𥘉丞乃上马抵刘舎反覆踪蹟之縦无所有怱见五蜂飞集竹坡丞亟令左右具畚锸斸之四尸藏竹下如生唯孩童尸未获蜂复导丞至榆木下环绕而悲鸣发之孩体巳腐唯其首独存狱具斩刘市中呜唿人不得其死附物以暴冤者至如是夫昔予友杨观尹汉川有蛙鸣跃履畔杨曰汝若有所诉当前我蛙即跃而去杨蹑其后行二里所见一尸横焉杨捕逆旅氏一鞫即伏方疑无主名检尸衣得遇所知为湖南贾人遂伏辜汉川人与予言予窃以载籍所见固有若斯者是殆未可信也今观万安丞事与之正类徴诸人人言不殊其将弗信矣乎因谨书以为世戒题四十二分金刚经后龙舒王曰休尝病六家金刚经所译各有未尽乃采其文义优深似得佛语之真者集为一经而注释之复患梁昭明太子所分三十二分未尽玄理仍别立章号析为四十有二学佛者喜其据义之弘博也递相流布唯恐其不传余窃读而病焉盖六朝译场所选皆一时知名之士然又非止一人有译语者有译义者有润文者有证𣑽语者有正义者有唐𣑽相校者不应舛错之若是也其间或有不同诚以佛语广大包罗诸义而译家各得其一意云耳日休华人素不通天笁之语又未尝亲见所谭𣑽本何以攷知其得失佛言微妙虽声闻縁觉或有所未解又何以察其伪真是皆不能无所疑也昔者孙明府患诸家译是经者文句増减违背佛意遂据天亲无着论颂重加刋削脩成一部而斥长水孤山二师以为依句而违义正与日休畧同大慧杲公直以毁谤圣教辟之孙之书因不行世日休与大慧为同时人惜乎不及一见而箴其失也香岩仲模上人出示是经求题谩书扵后以俟大慧者之出云题定武旧本兰亭帖后昭陵既取兰亭序诏供奉各临之㫿欧阳询夺真因勒石禁中所谓长安古本也五季之乱石流落人间庆暦中爲李学究者所获宋景文公帅㝎武复得扵李之子匣藏库中熈宁间薛师正来爲守恶其打搨有声乃刋别本以惠求者已而师正之子绍彭潜模勒他石易古本归长安且鑱损湍流带古天五字一二笔爲识是则定武巳有二刻矣其后又有棠梨极本洎冯当世钱仲耕曹士冕范序辰恱生堂新塘李氏等本不翅五十余家虽皆祖㝎武而其笔意相去殆若天渊之悬隔矣今观大慈禅师所蔵肥不剰肉痩不露骨其殆长安之𥘉刻者欤虽贾魏公积至八千匣之多求其如此本者恐指亦不能多屈也禅师尚永寳之题霜寒帖后濂授经青宫时皇太子欲学书召祕书丞陶宗儒至殿下下教曰晋人法书选真迹之佳者以进宗儒奉教而退扵是用綵龙黄帕晨二十轴来上其一即黄庭经绢素精甚㡬不见丝缕遥视之莹然𥿄也字画颇不类羲之诸名卿则歴书其传授㝎为真本无疑其一乃献之鹅群帖却絶佳方信苏子瞻之言不缪余帖皆唐宋人所钩摹不知何以填墨俨如一笔所挥就因忆米襄阳最好临晋人书王晋卿为其眩惑慙惶㡬死近代袁伯长遂谓祕书所蔵㦲百卷而宣和号右军者皆米老一手伪迹盖亦有此理濂请留鹅群帖而以其余还宗儒今观此帖有古文芾字印印雨首正锐其形如米必襄阳所临以惑人者然神彩逈㧞亦自可寳故识所见题其后而归之题欧阳率更帖此碑欧阳信本晚年所书笔画险劲若铸鐡所成者反覆视之㝎为初刻夲然而信夲虽极力追倣右军而其规矩媚趣或得扵大令为多学大令者羊舎人薄给事为最优自后鲜有闻者唯法极师睥睨而从之至信夲之起殆与之抗衡而无愧者也其有名之迹入宣和内府者凡四十𥿄惜皆不存而金石畧所载二十三种亦惟邕禅师塔铭昭陵六马賛皇甫氏碑醴泉铭盛行耳类皆翻勒之多无以见孤峰崛起四面削成之势如此本者诚可寳玩览者当以殷彛周鼎视之题徐原甫墨梅唐人鲜有画梅者至五代滕胜华始写梅花白鹅图而宋赵士雷继之又作梅汀落鴈图自时厥后丘庆余徐熈軰或俪以山茶或杂以双禽皆传五采当时观者輙称为逼真夫梅负孤髙伟持之操而乃溷之扵凡禽俗卉间可不谓之一厄也㢤所幸仲仁师起扵衡之花光山怒而扫去之以浓墨点滴成墨花加以枝柯俨如踈影横斜扵明月之下摩圉老人大加赏识既巳㧞梅扵泥涂之辱及逃禅老人杨𥙷之之徒作又以水墨涂绢出白葩尤觉精神雅逸梅花至是益飘然不羣矣同郡徐原甫清旷标韵之士也性爱梅行吟㘴讽无斯湏离去间参用𥙷之法与其传神老榦倾歒而数花翘乎其颠真一絶也世之好事者往往多寳玩之濂因推本而题之若此士大夫有如陈去非和张䂓臣之作者尚津津而有继㢤题温日观蒲桃图人知中言师以善画名世而不知其结字清逸有晋人之风知其字之佳者縦有其人而又不知其超悟心宗而有翛然出尘之趣是以赵魏公鲜于奉常虽服其用笔精絶而师之忘去翰墨町畦玩㺯扵人间世者要未必能察之也今观此卷或书杂诗词或画蒲桃三数枝意到即成畧无碍滞而蛟龙奋迅之势自不可掩岂所谓天机全者固自有异人人邪䟦紫泉颂后天台叶君见泰同易济奉壐书南谕交趾道经贵州州有紫泉其源在江北去城百余歩而近相传天下治则出焉洪武元年十一月巳未泉出溢流于江其色深紫光㓗可染州守邹天琦遂请叶君为之颂勒诸乐石予官左史时临川献瑞木木中析有文在内曰天下平一正一反质白而文玄当有文䖏木理随画顺成无错逆者予既异之今复见紫泉之出如是岂非大明丽天四海将治之兆乎传曰国家将兴必有祯祥信矣㢤题友怡堂卷后旴江黄氏有二伯仲曰克明曰克巳贤儒也极相友恭尚惧其道未尽取友怡二字名堂以自朂吾友王君子充实为之记克明从子肃复命濂申其说昔者马遂良旅食四方兄弟异䖏顾乃以怡名斋洪景卢为记其事特假託以讥之讥之诚是也濂谓必若黄氏伯仲足不出里门埙箎日奏扵一堂之上然后始无愧友怡之名耳然或者犹谓堂之有名非古之义殊不知盘杅几杖皆有铭自成汤吕望以来则然况礼以义起纵曰非古得不为近古者㢤子充今之景卢也其当以濂言为可徴矣乎题叶賛玉墓铭后余在浦阳与贵溪叶先生賛玉交先生之子名爱同性颍悟特甚尝引之升楼出经题试之至正已丑先生父子皆别去不数年天下大乱声迹不相闻者二十三年矣洪武亥之二月予考试春闱及榜出有叶孝友名乃贵溪人恐为先生之子复以名不同为疑时车驾将幸临濠是月壬申会闱试事方毕癸酉即亲䇿于廷甲戍胪传进士名午门外即日谢恩趋青宫听注授写职名为丸耦进而分拈之孝友得为平郷丞戊寅钖宴中书堂予𬒳酒上马出有从傍唿曰君非宋学士邪曰然曰子为谁曰我叶爱同也扵是下马执手相慰劳问何以更名乃知有司误以其字闻复问先生安否则作土中人已六年矣为之悲喜交集喜则以先生有子悲则以先生之学仅止扵斯也呜唿二十三年之间人事变迁何所不有老身幸未死得与孝友一接岂非天㢤然昔见孝友时两髦𥘉胜簮耳今则以文辞第奉常年且三十有八矣余之颠毛欲不种种尚可得乎俯仰古今而不知中心之惨惨也孝友以蔡君渊仲所撰墓铭相示因题其后而归之题周母李氏墓铭后梁太常卿任昉着文章縁起一卷凡八十有五题未尝有所谓题识者题识之法盖始见扵唐而极盛扵宋前人旧迹或闇而弗彰必假䏻言之士歴道其故而申之有如笺经家之踈云耳非专事扵虗辞也昧者弗之察往往建立轩名斋号大书于首简辄従人䟦其后露才之士复鼔譟而扶摇之呜唿何其俗尚之不羙也临川周友以危太史所譔母夫人墓文见示请予申言之予则以谓必知是而后无愧扵题识耳夫发扬其亲之德孝子事也何厌乎言之详使人人皆如友风俗其有不还淳者乎故为记其卷末而归之知言之士必有取焉题唐临重告帖后唐临重告帖予尝见扵内翰栁公家相传为薛嗣通之笔其点画肥瘦及行位䟽宻与此正同其稍异者南廊墨印则在扵左方耳予以薛书飘逸为疑质之扵公公咲曰古人䏻知变通所以为不可及也逮逰四方复见薛所临唐帖一二皆不类其书方信公之言为足徴也今观刘先生此卷尤觉精采焕发可玩故为括公语扵其后云题北山纪㳺卷后同郡许君存礼以北山纪㳺卷示濂请题识其后卷间诸诗皆鄕先达司理叶公侍讲黄公太常胡公礼部吴公脩撰张公之作礼部纪逰二文亦见其中然而待制栁公山长吴公颇皆有所赋咏惜乎未及采録因为检其遗槀缮书以𥙷焉且为之言曰权徳舆称东阳为山水佳地今自北山言之潜岳之峰如寳莲华屹然中居而三洞䨇溪之胜暎带后先佳则诚佳矣有若先达诸公咸文章鉅儒同生扵一时同出扵一郡岂非尤佳者乎何以言之人物固借乎山川而生而山川则专倚乎人物为之引重而此诸公其显而在上者则巳羽仪文化流声四方其隐而在下者又能播芳誉扵天朝蔚为当世儒宗此非人之瑰杰益以昭夫地灵者欤侍讲之诗盖首倡者而作扵至大庚戍之嵗自庚戍迨今五十余年诸公前后物故而无一存者间尝采芝山中经诸公倡酬之䖏岩红涧碧其余荣俨然在月有不得不感慨扵中者矣呜唿北山之䧺丽不减扵昔生祥下瑞当无时而休也恶知无俊伟叠兴以继诸公之轨辙者㢤大篇短韵宜不止斯此卷特其权舆者尔存礼尚袭蔵以俟存礼许文懿公之子学有渊源而工扵文辞非惟其性标雅有山水之嗜而景行先哲之意尤惓惓云题杨𥙷之梅花林君复爱梅迯禅翁善画梅皆托之以见志者也然二人风措清峻有名扵当世颇同君复固终身不仕思陵欲一见迯禅有不可得则䏻髙尚其事尤非懦夫所可及后世欲以绘事求其人是未见其衡气机者也题江南八景图后圜悟诸子唯虎丘大慧倡道为尤盛东叟颕公则大慧之曾孙痴絶冲公则虎丘之玄孙也二公皆能克绍前烈其以江南八景图相赠遗者岂留连扵光景者㢤盖心能转物而不为物所转虽绘事之微一山一水一草一木无非见其自般若光中发现非知道者要未足以识此也是卷痴絶归之东叟东叟归之仰庵仰庵又一二传而今天王讲师蔵之颇观卷中旧题始扵宋嘉熈二年戊戌至今国朝洪武四年亥巳歴一百三十四年其去作画题诗时又不知其㡬春秋矣中间渉歴世变而独能傲兀扵刼火之余岂易易者㢤中有畅文溪题识文溪盖与源戴帅𥘉㳺亦名僧云题赵子昻马图后赵魏公自云㓜好画马每得片𥿄必画而后弃去故公壮年笔意精絶郭祐之作诗至以出曹韩上爲言公闻之微笑不荅盖亦自负也此图用篆法写成精神如生诚可寳玩也赠梁建中序虎林梁君建中妙年嗜伊洛之学而复有志扵文辞之事下笔滔滔数百言不能自休取而观之皆典雅可玩一时大夫士皆称誉之建中不自以爲足复来问文于余余也赋质凡庸有志弗强行年六十曽莫能望作者之户庭间尝出应时湏皆迫扵势之不能自已者尔当何以爲建中告㢤虽然窃甞闻之师矣文非学者之所急昔之圣贤初不暇扵学文措之扵身心见之扵事业秩然而不紊粲然而可观者即所谓文也其文之明由其德之立其徳之立宏深而正大则其见扵言自然光明而俊伟此上焉者之事也优柔扵艺文之塲餍饫扵今古之家搴英而咀华遡本而探源其近道者则而效之其害教者辟而絶之俟心与理行与心一然后笔之扵书无非以明道为务此中焉者之事也其阅书也搜文而摘句其执笔也厌常而务新昼夜孜孜日以学文为事且曰古之文淡乎其无味我不可不加秾艳焉古之文纯乎其歛蔵也我不可不加驰骋焉由是好胜之心生夸多之习炽务以恱人惟日不足縦如张锦绣于庭列珠具扵道佳则诚佳其去道益逺矣此下焉者之事也呜唿上焉者吾不得而见之得见中焉者斯可矣奈何中焉者亦十百之中不三四见焉而沦扵下焉者又奚其纷纷而借借也此无他为人之念弘为巳之功不切也余自十七八时辄以古文辞为事自以为有得也至三十时顿觉用心之殊微悔之及踰四十輙大悔之然如猩猩之嗜屐虽深自惩戒时复一践之五十以后非惟悔之輙大媿之非惟媿之輙大恨之自以为七尺之躯参扵三才而与周公仲尼同一恒性乃溺扵文辞流荡忘返不知老之将至其可乎㢤自此焚毁笔砑而㳺心扵沂泗之濵矣今吾建中孜孜缀文思欲以明道为务盖庶㡬无余之失者而余犹为是强聒者文之华靡其溺人也甚易之故也虽然天地之间有全文焉具之扵五经人能扵此留神焉不作则已作则为天下之文非一家之文也其视迁固㡬若大鹏之扵鹪鹩耳建中尚勉之㢤建中尚勉之㢤洪武元年冬十一月十五日金华宋濂序太史公平生以文章名天下而其该贯籍穷极经史蓄积浩穣与古人争长者人未必尽知之縦或知而尊之至其立心制行敦大和雅撰诸圣贤之道而无媿者世固未必识也于其大者不之识而谓足以知文章岂果能得其精微之意乎今观赠钱唐梁先生建中序其论文如此则世之不足知公者宜也彼后生晚学未能执笔輙掎摭疵病以议公曾有与之言文㢤建中克苦古学老而不倦亦可以观公之取友洪武二十三年春正月十日门人谨题宋学士文集宋学士文集卷第十一宋学士文集卷第十一銮坡集卷第一嘉瓜颂皇明式于九围徳渐仁𬒳和气薰蒸灵物効祥乃洪武五年夏六月嘉瓜生于句容张观之园双实同蔕圆如合璧竒姿分辉绀色交润诚爲旷世之产壬寅京尹臣遇林亟以素匦图其形于上移文仪曹请以奏闻癸卯尚书臣凯等奉瓜以献时上御武楼中书右丞相臣广洋左丞臣庸同知大都督府事臣英御史中丞臣寕翰林学士臣濂咸侍左右天颜怡愉重瞳屡囬良久乃言曰徴之徃牒其事云何丞相奏言汉元和中嘉瓜生于郡国唐汴州亦献嘉瓜祯祥之应有自来矣陛下励精图治超汉轶唐故天钖之珍符太平有象实见于兹上谦让弗居俄以灵贶之臻复不可不承乃诏内臣寘诸干清宫翌日甲辰荐诸太庙臣濂退而思之夫瓜蓏之属也其蔓逺引其叶阜蕃诸传有之神瓜合形表緜緜之庆此固兆圣子神孙享亿万载无疆之祉况瓜之所岀夲扵囬纥中国讨而获之故名爲西方今皇上命大将军统师西征甘粛西凉诸郡俱下而瓜沙巳入职方行见西域三十六国同心来朝骈肩入贡天显叶瑞其又不在扵兹乎然而异畒同颕周公作归禾之萹三秀合图班氏有灵芝之歌矧此嘉植含滋发馨昭宣我神应焜煌我王度寕可喑黙而遂巳乎顾臣驽劣不足以羙盛徳之形容谨上其事愿宣付史舘以备实録复系之以颂颂曰乹道载清坤维用宁保合大和发爲休祯句容之墟物无疵疠神瓜挺出殊实同蔕瓜孰非单比合而生二气毓质双星降精宻房均甘氷圭竞爽明月重轮彷佛堪象岂无賔连产于戸东畴若兹瓜恊瑞聮祥亦有华平张翠作盖畴若兹瓜交辉映彩其兆伊何萝图緜延西域既柔徳冐八埏郡臣曰都载拜稽首神休滋彰天子万夀粤从启运灵贶叠甄两岐秀麦合拊孕莲矧此贞符近在辇毂王化自迩逺无不服帝曰吁㢤朕犹慊然瑞当在人物胡得专使物爲祥冝献清庙自我先人积庆所召孰瑞不矜帝则弗居唯亲是思我民之图以实应天斯乃盛徳小臣作颂以示罔极蒋山广荐佛会记皇帝御寳历之四年海宇无虞洽于大康文武恬嬉雨风时顺扵是㳟黙思道端居穆清罔有三二与天爲徒重念元季兵兴六合雄争有生之类不得正命而终动亿万计灵氛紏蟠充塞下上吊奠靡至㷀然无依天隂雨湿之夜其声或啾啾有闻宸衷衋伤若疚在躬且谓洗涤隂欝升陟阳明惟大雄氏之教爲然乃冬十有二月诏徴江南有道浮屠十人诣于南京命钦天监臣差以糓旦就蒋山太平兴国禅寺丕建广荐法会上宿斋室却荤肉弗御者一月复敕中书右丞相汪广洋左丞胡惟庸移书于城社之神具宣上意俾神逹诸冥期以毕集五年春正月辛酉昧爽上服皮弁服临奉天殿群臣服朝衣左右侍尚寳卿梁子忠启御撰章䟽识以皇帝之寳上再拜燎香于炉复再拜躬眎䟽巳授礼部尚书陶凯凯捧从黄道出午门寘龙舆中备法仗皷吹导至蒋山天界総持万金及蒋山主僧行容率僧伽千人持香华出迎万金取䟽入大雄殿用梵法从事白而焚之退阅三蔵诸文自辛酉至癸亥止当癸亥日时加申诸浮屠行祠事巳上服皮弁服榗玉珪上殿面大雄氏北向立群臣各衣法服以从和声郎举麾奏恱佛之乐首曰善世曲上再拜迎群臣亦再拜乐再奏昭信曲上跪进熏芗奠币复再拜乐三奏延慈曲相以恱佛之舞舞人十其手各有所执或香或灯或珠玉明水或青莲花氷桃暨名荈衣食之物势皆低昻应以节上行𥘉献礼跪进清浄馔史册祝复再拜亚终二献同其所异者不用册光禄卿徐兴祖进馔乐四奏曰法喜曲五奏曰禅恱曲舞同三献已上还大次群臣退诸浮屠旋遶大雄氏寳座演𣑽呪三周以寓攀註之意𥘉山右地成六十坎澷以垩至是令军卒五百负汤实之汤蒸气成云诸浮屠速幽爽入浴焚象衣使其更以綵幢法乐引至三觧脱门门内五十歩筑方坛髙四尺上升坛东向坐侍仪使溥博西向跪受诏而出集幽爽而戒饰之诏巳引入殿致三佛之礼听法扵径山禅师宗受毗尼戒扵天竺法师慧日复引而出命轨范师呪饭摩伽陀斛法食凡四十有九饭巳夜将半上复上殿群臣从如𥘉乐六奏徧应曲执事者彻豆上再拜群臣同乐七奏妙济曲上拜送者再群臣复同乐八奏善成曲上至望燎位燎巳上还大次觧严群臣趍出濂闻前事二日凄风成寒飞雪洒空山川惨澹不辩草木銮辂一至云𨳩日明祥光冲融布满寰宇天颜怿如历陛而升严㳟对越不违咫尺俯伏拜跪穆然无声俨如象驭陟降在廷诸威神衆拱卫围绕下逮冥灵来歆来飨焄蒿悽怆耸人毛髪此皆精诚动乎天地感乎鬼神初不可以声音笑貌爲也肆惟皇上自临御以来即诏礼官稽古定制京师有泰厉之祭王国有国厉之祭若郡厉邑厉鄕厉类皆有祭其兴哀扵无祀之鬼可谓备矣然圣虑渊深犹恐未尽幽明之故特徴内典附以先王之礼确然之行而弗疑岂非仁之至者乎昔者周文王作灵䑓掘地得死人之骨王曰更塟之天下谓文王爲贤泽及朽骨而况于人夫瘗骨且尔矧欲挽其灵明于生道者则我皇上好生之仁流衍无际将不间扵显幽诚与天地之徳同大非言辤之可賛也猗欤盛哉祠部郎中李颜主事张孟兼蔡秉夷臧哲职专祷祠亲覩胜因谓不可无纪载以藏名山以杨圣徳扵罔极同请濂爲之文濂以老病固辞弗获既爲具列行事如右复系之以诗曰皇鍳九有宪天惟仁明幽虽殊钖福则均死视如生屈将使伸一归至和同符大钧元纲觧纽乱是用作黒祲盪摩白日爲薄孰灵匪人流血沱若积尸横纵委沟溢壑霜月凄苦凉飔酸嘶茫然四顾精爽何依寒郊无人似闻夜啼铸銕爲心寕免涕洟惟我圣皇夙受佛记手执金轮继天出治轸念幽潜宵不遑寐爰启灵埸豁彼蒙翳皇舆载临稽首大雄遥瞻猊座如觌脺容香疑雾黒灯类星红𣑽㖵震雷鲸音号钟鬼宿渡河夜漏将半飈轮羽幢其集如霰神池洁清鲜衣华粲涤尘垢身还清净观迺陟秘殿迺觐慈皇闻法去盖受戒思防昔也昏酣棘涂宵行今焉昭朗白昼康庄法筵设食厥名爲斛化至河沙𥘉因一粟无量香味用实其腹神变无方动皆充足鸿恩既广氛盭全消轧坤清夷日月光昭噐车瑞恊玉烛时调大庭击壤康衢列謡惟佛道弘誓㧞群滞惟皇体佛仁徳斯𬒳无潜弗灼有生咸遂史臣载文永垂来裔元莫月鼎传碑莫月鼎讳起炎湖州月河谿人髙祖俦宋政和壬辰进士第一祖庆父蒙连起爲显官月鼎生而秀朗肌肤如玉雪双目有光射人习科举业三试扵有司不利乃絶去世故从事扵禅观之学脇不沾席者数年已而讳道士服更名沾乙自号爲月鼎入青城山丈人观见徐无极受五雷之法又闻南豊有邹銕壁者得王侍宸斩勘雷书秘不传乃亟徃求委身童隷事之会邹病革将遣去月鼎拜且泣具以实告邹惊叹即以其书相授扵是月鼎召雷雨破鬼鬽动与天合虽嬉笑怒骂皆若有神物从之者寳祐戊午浙河东大旱马廷鸾方守绍兴迎致月鼎月鼎建坛塲瞋目按剑唿雷神役之俄天地晦冥震霆一声大雨倾注穆陵闻之赐诗一章谓其爲神仙云元世祖至元巳丑遣御史中丞崔彧求异人江南物色获之见帝扵滦京内殿帝诏近侍持果殽觞之时天色爽霁帝曰可闻雷否月鼎对曰可即取胡桃掷地雷应声而发震撼殿庭帝爲之改容复命诸雨雨立至如绍兴时帝大恱赐以内府金缯月鼎碎截之以济寒窭者帝疑其物微因盛有所赉亦不受㝷有旨俾掌道教事月鼎以老耄辤遂给驿南旋益放于酒无日不醉醉輙白眼望天隂飈翛翛起衣䄂间甞与客饮西湖舟中当赤日如火客请假片云覆之月鼎笑拾果殻浮觞面顷之云自湖畔起翳于日下蕃釐观道士中秋方会饮觞既㪯有云蔽月久不觧月鼎时寓观中道士知其所爲急召寘筵端且谢过月鼎以乎指之云散如洗山岷爲鬼物所凭狂易不可制遍索月鼎不值忽遇诸酒肆月鼎大骂含酒噀之暨归物怪已息卖饼师积饼于筐时𬒳物窃去月鼎召雷轰云中斩胡孙首投于前市魁娶妇道爲白猿精所摄抵门但空车焉月鼎禹歩如有指麾状狂飈遽作飘妇还舎问之妇云方在北高峯不知何以至此也月鼎阳狂避世不妄与人接然颇闵疾疢者有来告急或以蟹中黄篆符与之或摘草木叶嘘气授之无不立愈者故咸以真官称真官谓其䏻主地上鬼神其灵异之迹士大夫多言之不能尽载嵗庚寅属其徒王継华曰明年正月十又三日将化扵汝家及期暝目而坐継华问身后事月鼎摇手曰俟五事备可也夜将半风云雷电雨交作月鼎索笔书偈泊然而逝夀六拾九継华奉遗蜕塟于苏之长洲陈公鄕去丹霞道院三里而近月鼎所受侍宸诸书寳秘一如邹不轻授人唯継华及无涯潘氏得其傅余有求者随其噐小大浅深自撰符篆与之亦多验継华授张善渊善渊授歩宗浩宗浩授周玄真皆觧狎雷致雨云而玄真尤号伟特若行醮法能使群鸐囬翔坛上云史官曰鲁阳援戈而麾日退三舎邹衍仰天而哭六月降霜夫以匹夫之微精诚所格而天且应之况葆真之士乎所谓葆真之士其虑冲其志静虚其神凝以全故其一语黙一吸嘘诚可啸唿麾斥鞭笞魑魅扵指顾之间矣呜唿此事然也则夫有事周孔之学以致中和之功者其应神速又为何如㢤参天地而妙万物固冝有在也世之人胡不尔思随物变迁至与人道弗类其可悲也夫抑亦可慨也夫予尝総脩元史巳类月鼎入释老传或以为渉扵怪神止之然予心窃有感也复别书之以示玄学者见山楼记见山楼者上虞魏君仲逺之所建也仲逺居县西四十里所龙山委蛇走其南将升而复翔其旁支斜迤而西则为福祈诸峯若车若旌若奔马若渇鹿饮泉不一而足势之下降为隂阜为连坡为平林一奋一止复襟带乎后先东则遥岑隐见青云之端宛类娥眉向羣山相妩媚为妍其下有巨湖广袤百里汪肆浩渺环浸乎三方晦明吐呑朝夕万变方屏挿起湖濵曰夏盖山去天若尺五巖峙谷张尤可玩爱诚越中胜絶之境也仲逺心乐之以为非髙明之居不足延揽精华而领纳爽气扵是搆斯楼日与贤士大夫同登鼎爼既备殽核维旅壷觞更酬呤篇叠咏及至神酣意适褰帘而望逺近之山争献竒秀晴容含青雨色拥翠不俟指唿若次苐排闼而入使人涵茹太青空澄中素直欲骖鸾翳鳯招偓佺韩终翩然𬒳髪而下大荒其视起灭埃氛弗䏻自㧞者为何如也伻来俾濂记之夫自辛卯兵兴阖庐所在徃徃荡为灰烬狐狸昼舞鬼燐宵发悲风翛然人君子每为之永嘅自非真人龙兴拨乱世而反之正含齿戴髪之氓孰不在枯鱼之肆㢤纵有佳山日在眉睫间将不睱见之矣今仲逺雍容扵观眺之际亦曰帝力难名而吾民恒获遂其生尔昔太常慱士施侯作见山阁扵临川而荆国王文公爲记其事且谓吾人脱扵兵火洗沐仁圣之膏泽余百年而施侯始得以楼观自娱仲逺之去乱离仅四三载尔乃能抗志物表脩厥故事如承平时此无他皇化神速有非前代所可及雍熈之治将见覃及扵海内是楼之作其殆兆之先见者欤虽欲不爲之记不可得也第所媿者濂之学识缪悠立言无精魄难以传逺仲逺尚求荆国其人而爲之庻几楼之胜槩与雄文雅制同爲不朽耳仲逺名夀延郑国文贞公二十四世孙群从子姓皆彬彬嗜学文章鉅公多集其门而仲远尤号翘楚且工扵诗有和平冲澹之趣濂盖闻之丹厓先生云大明勑赐故懐逺大将军佥江南等处行枢宻院事赠荣禄大夫江西等处行中书省平章政事上柱国追封梁国公赵公神道碑铭故懐逺大将军佥江南等处行枢宻院事赵公之薨距今己十寒暑褒卹虽颁而墓隧之碑未树其子懐逺将军同知金吾右卫亲军指挥使司事献请于大都督府移文中书中书下其事礼部扵是尚书臣凯侍郎臣鲁具以事闻上可其奏诏臣濂撰文而臣某书篆以赐之臣濂等受命震惕深惧不足以称上意退考诸功状而序之曰公𥘉讳某今改赐徳胜姓赵氏濠之钟离人曽大父小乙府君妣时氏大父省二府君妣王氏父讳仁赠懐逺大将军同知指挥使司事轻车都尉追封天水郡侯妣李氏封天水郡夫人公世爲良农家状貌魁伟有膂力尤䏻马上运槊捷疾如飞人不敢猝近嵗壬辰江淮俶扰州县简㧞枭锐爲义兵竒公勇悍选爲群队长公年甫二十有八帅衆接战必操蝥弧以争先蹈汤赴火有不暇䘏敌人望而畏之然栖栖在下列无有旌其能功者乃赱西营谒归徳王忙哥隷麾下稍乆察其驭军无律絶类児戯又欲择豪杰而依之伥伥未有所归嵗甲午大明皇帝统领大将南征驻军滁阳公闻毋夫人在军中秋七月戊寅遂弃其妻来从及见上辕门喜获骑将遂赐以今名命爲帐前先锋已而从上取銕佛冈攻三汊河口破张家寨克全椒后河六丈大树诸寨㝷出师援六合左股爲流矢所中几至危殆上亲临视焉岁乙未之春閠正月刬鸡笼山群盗与伪将韩溥酣战直捣乌江下和州而含山次第平三月夜陈也先营戊申也先来侵力出闘却之夏四月庚申㧞板门寨五月击长官寨遂取仪真上録公从战之功超授忠勇校尉管军总管府先锋六月丙辰复从上渡大江时元兵屯牛渚剑槊如林常忠武王皷勇先登而夺其营诸将乃下大平连攻芜湖句容取之秋七月辛卯克溧水八月破溧阳公皆有功岁丙申春二月元将蛮子海牙阚大兵南渡拥兵建栅扵采石矶以断淮西之路时将士家属皆留淮西上虑其心动洊命忠武王帅师攻之公亦在遣中乃以疑兵分其势然后出正兵与战短戈方接竒兵遽起而乗之元将大败而遁三月乙酉大破陈也先营扵方山庚寅下金陵公之绩爲诸将先丁酉上命徐魏公取镇江公副之破猫䝤军水寨夏四月下丹阳金坛五月平宣城兵锋所及势如破竹而所向无前矣转承信校尉领军先锋六月取广徳秋七月破伪吴张士诚水寨九月复从忠武王攻毗陵会清军叛与士诚合围魏公扵牛塘王与公大败其衆擒其枭将张将军岁丁酉春三月壬午取毗陵时豪杰雄争而民心无定向曽未几何广徳宣城叛公复取之夏六月戊辰取江隂秋七月丙子攻常熟张士徳出挑战公麾兵而进士徳就缚士徳士诚之弟也遂征甘露望亭无钖诸寨岁戊戍春二月公从大将攻湖州巳而冝兴叛秋七月公复取之嵗巳亥夏四月擢懐逺大将军中奕左副元师五月攻池州取青阳石埭当是时安庆实爲荆椘咽喉之地势不得不取秋八月公攻之已而取无爲潜山冬十有二月复从大将征杭州嵗庚子春三月还南亰会伪将朱暹来攻冝兴公帅师爲援即捣退之夏五月伪汉主陈友谅以重兵我太平境直犯龙江皇上震怒命诸大将分据险要授以成筭而命公守虎口城虎口城龙江第一関也既而友谅兵大至兵阵既交杀伤相当而伏兵忽起山拗友谅兵大败擒戮无筭遂复太平秋八月下铜陵之临山寨冬十月掠黄桥及马䭾沙岁辛丑春二月征高邮夏四月陞后奕统兵元帅秋八月上亲率六师伐伪汉以报龙江之役公从行道经安庆攻破其水寨遂乗风直泝小孤山抵九江九江汉伪都也距九江五里所友谅始知意谓神兵自天而下友谅宵遁遂克九江获其玉研华盖日月旗等物公复分兵攻黄梅广济冬十月克瑞冨临江吉安诸州复囬师攻安庆下之十有一月壬申进克抚州友谅既遁谋移都武昌公承命攻其沌口埧岁壬寅春正月从上征南昌兵至彭蠡湖南昌降三月取新淦州已而祝某康泰据南昌叛杀守臣叶琛公率精甲从魏公复其城夏四月甲午城破公左肩爲砲所伤久之乃瘳上壮其爲人超授佥江南等处行枢宻院事罗友贤据池州神山寨以叛冬十又一月公与忠武王平之伪汉余党建栅南昌之西山号爲八阵指挥十又二月公从赵将军破之俘获三千余人江右州郡虽巳附徃徃观望狐疑未即决嵗癸卯春三月临江吉安冨州三城叛公皆先后綂兵复之上以南昌实西江重镇襟江带湖控荆引粤非宗藩不足以授绥定之寄扵是诏皇姪大都督授以节钺徃涖其地而公实綂精兵受节制夏四月壬戌友谅帅强兵十万攻围南昌癸亥公统歩卒数千辟城门迎战伪将金指挥操㦸直前公弯孤一发应弦而仆敌气大詟而退明日复合自是昼夜环攻城友谅亲督促之势在必求公賛昼秘计分命诸将随方应敌剪获甚衆六月辛亥公巡城至东门敌发蹶张中其腰膂箭深入约六寸公即㧞出之且抚髀叹曰吾自壮岁从军伤于矢石屡矣其重无踰扵此者岂命也夫然大丈夫死即死政复何憾所恨者不能从主上扫清中原稍效微勲垂令名扵竹帛尔丁已遂薨扵私第年三十有九军中涕泣相弔上闻之悼惜不巳遣使者来致祭冬十有一月献护柩车至南京以丙子塟于牛首山安徳鄕下堡之原上念其功复命曰谒者以布帛菽粟有差嵗甲辰春三月遂命献代领其衆秋九月下中书议赠公荣禄大夫江西等处行中书省平章政事上柱国追封梁国公敕有司建庙南昌岁时祭享嵗戊申正月乙亥上即皇帝位国号大明建元洪武追念关国元勲皆命配享仁祖淳皇帝庙廷公位居其八实异数也公爲人沈鸷而简黙刚明而质直驭下严肃一号令之加旗帜爲之改色是以战无不胜攻无不下及从大将征伐尤能恪守军令不敢违尺寸君子以此多之生平虽未尝读书随机应变其智如神动与古名将合兼之临难不慑奋弗顾身而于孝友之道尤爲笃至信所谓间气所生之良将也公娶王氏因公来归殁扵军追赠梁国夫人继室朱氏先公若干年卒子男一人献王氏出也臣闻之龙蛇起蛰山泽通气与运相值有开必先此古今通义也惟我皇上龙飞临濠建万世不㧞之基一时将帅大臣多其鄕里之豪俊如公者亦一人也盖昊天有成命既生聦明睿知爲天下君必有贤臣经纶而翼卫之此意巳定扵冥冥之中久矣公自壮嵗从戎何役不随何战不与所以辉耀其威灵者亦云至矣使假之以年勲业炳朗当不止扵斯惜乎不见海岳大归扵一綂也其亦命也夫然而圣恩沛滂追命钖爵既备极于宠荣有子䏻令亦足上承宸渥宿卫殿庭公之不没者盖有在矣古者诸侯计功称伐书之于太常勒之扵彛鼎以示其不忘是用上遵诏㫖备书公之勲绩系之颂声以昭示承休扵豊碑焉颂曰洸洸将军川岳之英捷如俊鹰金瞳鐡翎临风一击百禽震惊当元季世四海雄呑纷战尘白昼翳昏执戈而兴挐风跃云真人龙飞届滁之阳单骑来归愿备戎行帝曰俞㢤群慝尔攘元有将臣牛渚驻师公扬灵旗随帝殄夷㧞其水营云散鸟飞于时群豪割邑据都伐木建栅壅川爲潴视帝指唿是剪是屠孰爲最强犬牙其中伪汉居西狂吴在东登我叛人轶我疆封无征弗从有戦必先斩将搴旗电逝飈旋敌人畏之缩衂莫前何彼兇残犯我龙湾公扼虎口屹爲雄関六军奋唿杀人如山帝乃诞怒肆行天诛公时在行勇若虎貔俘厥寳玉伪都爲墟胡不尔思复攻豫章峙其氷山以凌太阳公亟出遏殪彼豺狼堂堂昼巡出其东门不虞飞矢竟毙其身军中恸哭扵夜亦闻天祐大明实生俊英琱戈淑旂綂驭万兵胡命止斯不观厥成天声四震汉踣吴摧中原既定四裔毕来使公之存绩用益恢天子念功礼备褒旌钖爵上公配享庙庭命书绚烂荣贲泉城牛首之山有墓在原礼官奉诏表此武勲以鸿厥庆以示子孙阎府君墓碣礼部员外卽阎育泣谓金华宋濂曰育不幸六嵗母夫人亡时年方童而未有所识知又加十六年而先府君弃我诸孤育幸粗有知矣适病疠将始不复知有人间事以故父毋皆从越俗火塟而投骨清渊之中迨今一念及兹痛彻心膂几不愿生存颇闻古昔有招䰟塟衣冠者扵是卜地晨㑹稽贺上祊之原近祖茔若于歩髹木爲柙甓土成竁以洪武某年月蔵之虽扵礼似渉不物人于迫切之至又遑䘏其他异日使吾子孙当时物变迁持一觞酒酹塜前土以致追逺之思不翅足矣冡上有石先府君之遗徳子冝爲文之育将勒焉濂桉府君讳泽字润民姓阎氏越之㑹稽人自㓜爲吏扵三界巡检司迁余姚石堰西埸歴山隂县及録事司遂陞越府史府公贤之事之剧者恒以属府君不乆辄集府仓之斛皆斵木题凑而成易扵开阖苟通锱铢之隟入粮必加府君知病民命椎銕爲𥿄而锢其四隅邻府取以爲法已而调衢州会江浙行省檄筑诸郡城衢府遂诿之府君府君召大姓于庭取官书验畒赋之小大咸冝民大恱充广盈仓副使转寕国县典史未上卒时至正丙申三月朔也上距所生大徳癸卯之岁夀五十又四娶何氏同县曹娥镇人有妇徳得年四十以重纪至元庚辰某月日卒子男子二长即育以儒贡吏部授以今官阶承直即次深子女子三陈彦诚韩泰张汉卿其壻也濂闻招䰟而葬者久矣在汉则新野公主在魏则郭循在晋则曹馥盖无代无之虽袁瓌驳议颇冨而扵即生以推亡依情以处礼二者终有所未尽孝子之扵父毋欲报之情何有纪极天不足以爲髙地不足以爲厚尚可遏之而不得伸邪昔者丁兰毋亡刻木而奉之有若木其焉可指之爲毋乎亦聊以塞夫罔极之思尔若育之爲出扵念亲之切是亦礼之变者也脱议之其将非人情矣乎铭曰孰无父毋孰无丘墓悠悠苍天我胡独不然遡风长懐有泪如泉贺上祊之原是爲阎氏之阡述德以昭先百世其传孙孝子传孙孝子讳惟中字伯庸潍州昌邑人祖明父琳世爲农孝子朝出耕夜归读古人书性雅爱宋名臣言行历歴能道之凡所谋犹恒取以爲则年及壮用推择爲寕海州史一年贡益都府濒行会父卒皇皇如欲无生县有汉昌邑王癈城举柩塟城中结庵庐其侧借苫以居矌野无人深夜月冷哭声依稀随悲风逺闻人爲泣下曰啜淖糜二盂却酒肉弗御晨起无火掬雪颒靣輙诣墓前拜久之手足皲瘃形容蕉萃甚或劝其还哭而不对闾师韩泰亨帅阖巷民言于县县尹戴友谅弗之信将㢘之伺夜半携二苍头出风雪中抵庵庐而听孝子闻足音遥问曰暮夜欲何爲戴叹息而去以爲不让古人亟上之府部使者加覆察如县言请旌其门文逹中书礼部不报孝子长身羙髯善谈古今事遇子弟若严师家法着于井落多効之娶刘氏从孝子之化居舅䘮亦不近酒肉三载生三子尚志尚文尚徳尚志业爲儒今擢礼部主客主事云史官曰李璮据益都明𬒳兵掠至洪沟去家三十里年始十嵗兵以其童也易之明夜遁伥伥乱行有老父教之曰儿但从吾指以徃即至家矣明如其言走固隄塩埸中草深灭顶而豺狼左右噑明竟得还父母亦避兵方归举灯索明不得相向哭灯忽作花复自相慰曰我儿其返乎不然此花何徴也言未讫忽闻叩门声启视之明也亟挽以入𥘉父止生明今明之子孙逾四十人而惟中又孝行卓卓如此天之不絶孙氏者其有以㦲其有以㢤送黄尊师西还九宫山序双井黄尊师中理文节公庭坚之八世孙也年弱冠以门资爵爲光之固始尉㝷患半身不遂弃官来归有神师号金花君者谓曰吾䏻疗而疾疾愈当爲道士弗听吾将去尊师曰傥能起癈疾爲全人敢不受命金花君以帛粘其体灯徧灼之越七日起行尊师曰神师之言犹在耳也小子其敢忘乃去学老子法扵钦天瑞庆宫宫在兴国九宫山上即真抆张真君道清錬丹之所居十余年遂主其徒其徒凡一千人咸服其教恂恂有道行当皇上西平江汉尊师拜迎扵鄂应对称㫖后八年上思其人复召至南京所以宠劳者甚至既退命仪曹设宴享之荐绅家以为尊师幸逢盛际上简主知龙光赫赩山中泉石当被余辉而绰有喜色不可无咏歌以夸张盛羙其西还也相率赋诗饯之而请金华宋濂序之诗曰崔崔九宫山翠𬎼倚曾青飞观峙后先宸奎烂晶荧中有遯世翁霞衣佩葱珩仙从一万指执简听使令年来遘兵燹散赱如流星翁独牵青牛寻云自躬耕翠华幸江汉扈从森幢旌府伏黄鹤矶再拜陈中情天日下照临簮裳受余荣今又奉玺书翩然觐神京太官给珍膳法酒双玉瓶祗因逢景运重阶泰阶平致使方外士恩宠霑鸿灵一旦赋归欤行𥚑逐云轻自言当弱冠緑𫀆佐山城风露感末疾离家炼黄宁药烹日月鼎符三龙虎经中气昭象先玄览极窈㝠𣣔期启泥丸翀飞出孩婴名花满皇都春风语流莺景物非不饶归思竟纒萦芳嵗去如矢逝波日堪惊纯阳一销铄重隂遂相乗余闻重自愧颠毛类枯茎逐物向役役栖身亦㷀㷀幸有一寸丹能与万化幷何时滴秋露相期註黄庭介石斋铭金陵管君名豫以时顺爲之字以介石题其所居之斋皆取乎大易之义也盖管君嗜学弗懈既习儒家言又通天官之学当皇上龙飞定鼎江左材艺之士无不宠任之管君用荐者擢爲历官已而建太史监遂改春官之职管君益竭其智虑凡气朔之盈虚躔度之遅疾或歩或推罔有丝毫愆忒上嘉其勤㑹廷议易太史监爲钦天监遂命管君爲之令管君亦可谓至荣也已然其进学之心犹孳孳也且谓豫以恱乐为义易致沉溺必以中正自期介如石焉则能审其几微上下之交不至扵謟渎矣乃掇介石二言以自警呜唿若管君者其知豫之时顺之道乎虽然豫之彖辞有曰天地以顺动故日月不过而四时不忒管君苟以顺而则天其又有契扵不过不忒之理乎太易之道无所不包故子发其意扵传注之外而复繋之以铭铭曰豫之爲义动以顺苟耽于逸爽其正莭介如石刚且劲其几始兆见辄定自㣲而彰若龟镜下不加䙝上弗侫如此进学徳将疑或冥或鸣戕厥性戒之𥘉终制乃胜有斋肃如更严靓我铭其楹冝敬聴奉制撰蟠桃核赋洪武乙卯夏五月丁丑上御端门召翰林词臣出示巨桃半核盖元内库所蔵物也其长五寸广四寸七分前刻西王母赐汉武桃及宣和殿十字涂以金中绘龟鹤云气之象后镌庚子年甲申月丁酉日记其字如前之数亦以金饰之所谓庚子实宣和二年字颇疑祐陵所书既而奉㫖撰赋垂诫方来臣濂谨按王母献桃事详见张华博物志弟八卷史𥙷类华言桃七枚大如弹丸遗帝五自食其二以今核观之且十倍扵弹丸则其实之如斗可知矣岂华出扵传闻而想像载之欤抑其言足信而后之好事者假托传㑹之欤不然汉武内传所谓桃如凫卵形圆而色青者又果何如欤复按蔡京所记尚方有王毋蟠桃核颇鉅京尝相祐陵其见与今相符事当可徴然则传志所载诚有不可信者欤臣敢忘其固陋撰赋一篇俯伏丹陛以献𥘉则极其形容终则一归之扵正云其词曰炎汉六叶实惟武皇阐坤符握干纲祀汾隂建竹宫仁兽在郊赤芝荐芳西海献续弦之胶弱水来燕卵之香庆诸福之毕集思骑龙扵帝郷幸灵桃之入口传仙种扵下方想其瑶阶露寒彤庭秋逈银烛未掩画屏斜映启承华之秘殿眄瑶池而神骋忽王母兮遥临托青鸟以传命欝隹气之葱茏觌芳姿之妍靓扵是玳席𥘉延霞觞屡传兰辞吐兮袭人缥𬒮举兮髙鶱紫云之辎軿暂驻九㣲之灯火犹然乃启锦蒙乃濯翠笾乃出桃实献于帝前味甘醇而如醴色含腴以不干鸾刀割蜜神液流泉上滋华池身轻欲仙将懐核而种之斸上林之寒烟王毋㣲咲尘世易迁傥花实之并见岁屡阅扵三千唯紫府之列真视沧海扵桑田彼窥乌牖之小児尚溪测夫幽玄斯核也匪铸而成非陶而凝籍五行之亭毒资六气以流形鄙瓠犀之脆薄并玉质之坚贞瓜之不入叩则有声知何年之中析存半璧之晶荧俯贴金盘巢莲之龟藏六仰承玉露常满之桮弗倾鋭首耸兮尖岑豊下椭兮坠星衆皱蹙背文之籀一洼晕面色之頳荷盘欲展蚌甲未扄藏仁之迹犹在含肌之罅如生凾肉好之隐约围合线之交层龟鹤轩翥兮显象寳章绚烂兮金明鳯卣鵉彜同蔵珎扵天府星形月魄挟灏气扵蓬瀛嗟夫自昔仙灵愡怳难凭出无入有变幻莫停橘类盎兮巴园枣如瓜兮汉庭恣燕齐之方士骋诡辨之奔腾瞻云路之咫尺恨凢骨之难登以雄才之盖世甘昏溺而不醒至若建章月淡甘泉风泠铜茎中峙仙掌髙擎望飈轮兮不来徒驰情扵窈冥苦白日之易短兮竟莫制扵頽龄核虽存而人则逝兮悲秋风扵茂陵矧宣和之继轨兮慕鼎湖之龙升托青华之帝子设神霄之玄称何殷鍳之不逺踵覆辙其相仍天启皇明真人龙兴顺堪舆之大化调隂阳之至精道徳行兮即龙虎之丹显忠信昭兮胜铅汞之功弘以九州爲仁夀之域侪兆民扵乔松之朋柛机流浃太和熏蒸指佞人兮草生屈轶齐气朔兮阶秀尭蓂视区区之遗核𥘉何系乎重轻此所以革徃古之荒唐法唐虞以作程也谇曰桃有核兮大逾掌歴千龄兮多愡怳嘅灵仙兮劳夣思谁见崑丘兮紫芝长真人出兮海寓寕礼乐爲冠兮仁义作缨箫韶九成兮鳯皇鸣青鸟不敢徕兮幻说清千秋万嵗兮永长生窃记徽宗本纪宣和元年巳亥二月庚辰改元遂易宣和殿爲保和殿至四年壬寅夏四月丙午诏录三舘书置宣和殿及太清楼秘阁始重称宣和今核上之字刻于二年庚子之甲申月乃不书保和而犹袭宣和之名此固不可不疑况丁酉日属庚子岁癸未月之终今复隷之扵甲申月之首尤有不可得而致诘者颇意此核非汉武时物字亦非宋祐陵所书杂书所载海外之国多大挑虽不可尽信或者得其遗核特依倣而托之者欤然濂年已迈旧学皆废忘未必其言之足徴也姑书之扵此以俟后之君子云宋学士文集卷第十一銮坡集卷第一宋学士文集宋学士文集卷第十二宋学士文集卷第十二銮坡集卷第二题郝伯常帛书后霜落风高恣所如归期囬首是春𥘉上林天子援弓缴穷海累臣有帛书中綂十五年九月一日放鴈获者勿杀国信大使郝经书于真州忠勇军营新舘右郝文忠公帛书五十九字博二寸髙五寸背有陵川郝氏印方一寸文透扵靣可辨识盖中綂元年三月辛夘元世祖登极欲告即位定和议于宋妙柬廷臣唯公最冝四月丁未授公翰林侍讲学士佩金虎符充国信使以行宋相贾似道拘㽞仪真不遣至元十一年六月庚申下诏伐宋问执行人之罪时公在仪眞已十五载以音问久不通乃扵九月甲戍用蜡丸帛书亲系鴈足祝之北飞十二月丙辰伯颜南征之师竟渡大江十二年二月庚午似道惧命総管叚祐送公归国三月虞人始获鴈扵汴梁金明池四月公至燕都而七月辛未遂卒年仅五十三尔其书中綂十五年即至元十一年南北隔絶但知建元爲中綂也十三年正月甲申宋亡帛书爲安豊教授王时中所得延祐五年春集贤学士郭贯出持淮西使莭颇见焉遂奏于朝敕中使取之十一月太保曲岀集贤大学士李邦寕以其书上仁宗诏装潢匠成卷翰林集贤文臣各题识之藏诸东观而王约吴澄袁桶蔡文渊李源道邓文原虞集皆有所作矣昔苏武使匈奴匈奴诡称武死汉昭帝使者谕云天子射上林得鴈足有帛书言武牧羝泽中武因获还此特出一时假托之辞非有事实也今当一介行使不通之际鴈乃䏻逺离矰缴而将公书至汴其殆天欲显公之忠莭邪㑹公巳北归故获者不以闻不然则是书之所繋岂细故也㢤或谓世祖见书有四十骑㽞江南曽无人如鴈之叹遂兴师伐宋皆好事者传㑹之谈而不知有信史者也濂修元史既録诗入公传今复书岁月先后扵卷末以见鴈诚能传书云王弼传王弼字良辅秦州人㳺学延安北遂爲龙沙宣慰司奏差龙沙即世谓察罕脑儿者也弼以刚正忤上官去隐扵医至正二年吉巫王万里与从子尚贤卖卜龙沙市冬十一月弼徃谒焉忿其语侵坐折辱之万里恚甚驱鬼物惧弼弼夜坐读金縢萹忽闻窓外悲啸声启户视之空庭月明无有也翼日昼哭于门且称冤弼召视鬼者厌之弗䏻胜弼乃祝曰岂予药杀尔邪苟非予当白尔冤鬼曰儿阅人多唯翁可託故来诉翁非有他也翁若果白儿冤冝集夀俊十人爲之徴弼曰可人既集鬼曰儿周氏女也居大同豊州之黒河父和卿毋张氏生时月在庚故小字爲月西年十六毋疾父召王万里占之因识其人毋死百有五日当重纪至元三年秋九月丙辰父醉卧兄樵未还儿偶歩墻隂万里以儿所生时日禁呪之儿昏迷瞪视不䏻语万里负至栁林反接于树先髴其髪缠以綵丝次穴胸割心若肝暨眼舌耳鼻瓜指之属粉而爲丸纳诸匏中复束𥿄作人形以呪刼制使爲奴稍怠举针刺之蹙额而长号昨以翁见辱乃遣报翁儿心弗忍也翁尚怜之勿使衘冤九泉儿誓与翁结爲父子在坐诸父慎毋洩洩则祸将及言讫哭愈悲弼共十人者皆洒涕备书月西辞聮署其名潜白于县县审之如𥘉急逮万里叔姪鞫之始犹撑拒月西与之相反覆甚苦且请録其行橐遂获符章印尺长针短钉诸物万里乃引伏云万里庐陵人售术至兴元逢刘錬师授以採生法大槩如月西言万里弗之信刘扵嚢间觧五色帛中贮髪如弹丸指曰此咸寕李延奴天历二年春二月爲吾所録尔䏻归钱七十五缗当令给侍左右万里欣然诺刘禹歩焚符祝之延奴空中言曰师命我何之刘曰尔当从王先生㳺先生仁人也殊无苦万里如约酬钱并尽受其术复经房州遇邝生者与语意合又获奉元耿顽童奴之其归钱数如刘今与月西爲三人矣刘戒万里终身勿近牛犬肉近忘之因啖牛心炙事遂败尚复何言县移文豊州追和卿爲左验和卿颇疑之杂处稠人内弼阳问谁爲尔父月西从壁隙唿曰黒衣而蒲冠者是也和卿恸月西亦恸恸巳歴叩家事慰劳如平生官爲具成案上大府万里瘦死于狱部使者虑囚召月西置对弗荅吏骂曰狱由尔兴今反不语邪月西曰杀我者既伏辜矣喋喋将何爲尚贤竟以赂免𥘉弼诉县归亲賔持壸觞乐之忽闻对泣声弼询之鬼曰我耿顽童李延奴也月西冤已伸翁寕不悯我二人邪弼难之顽童曰月西与翁约爲父子而吾独非翁児女邪何相遇厚薄之不齐也弼不得已再徃县入牒官逮顽童父徳宝延奴父福保至其所验皆如和卿而邝与刘不知其里居竟莫致云自是三鬼㽞弼家昼相随行夜同弼卧起虽不见形其声琅然也弼因从容问曰卫门当有神尔曷从入月西曰无之但见绘像悬戸上耳曰吾欲爇象泉赐尔何如曰无所用也曰尔之精气能久存扵世乎曰数至则散矣二僧见弼一华衣一衣弊服华衣者居右月西曰尔为某悪行萌某邪心尚敢据人上乎彼服虽弊终为端人耳命易其位僧失色起去顽童善歌遇弼饮则唱汉东山及他乐府爲夀弼连以酒酹地顽童辄醉应对皆失伦客戯以醯代之顽童怒曰几蜇吾喉吻矣何物小子悪剧至此哓哓然数其隂事不止客慙而遁月西尤号黠慧时与弼诸子相谑言辞多滑稽诸子或理屈向有声处撃之月西大笑曰鬼无形兄何必然徒见其不知也凡八阅月始寂寂无闻翰林学士承旨李好文节官中狱案造记而燕南梁载又爲序其事二文互有得失子乃合为一传而其辞不雅驯者痛删去之弼尚存年六十八矣有司误以其能异术贡之南亰上赐衣一遣还时洪武四年冬十二月庚辰也史官日司马迁云汉武帝置寿宫以奉神君神君非可得见其音与人言等时去时来来则风肃然也予窃疑焉音丽乎形者也无形矣音何从岀㢤今周女无形而能人言何其与神君类欤且自重黎絶地天通人鬼始分禹铸鼎象物其政益备矣后世姦巫鬼师乃使之渎乱常经其咎尚谁执㢤虽然吉巫之术狡矣而卒𬒳鬼所杀人祸天刑终不可逭爲恶者盍少知惧乎抑刚正若王生鬼不敢害之反敬畏之是知君子挺立天地间仰不愧也俯不怍也妖得而侮诸奈之何弃君子而弗学者衆也悲夫元故庐陵周府君墓碣铭濂校文南宫获读江右周子谅所对策烨烨有竒䇿因㧞寘前列未几子谅擢进士苐主事起曹日与之周旋乃出古文辞相示予复爱其峻洁而隽永窃意渊源之来必有所自巳而子谅奉庐陵教授李处敬状请铭其先府君之墓扵是又信其家学相承之懿虽不䏻文悯其羙之弗章也庸因状之所述而列之府君讳鼎字仲恒姓周氏其先自安成徙庐陵奕叶爲儒至府君益刻厉自奋思趾羙扵前人每试艺鄕校立论必超群彦右见之者矍然自失府君复以埸屋之业不足爲乃去从湜溪郭氏㳺湜溪名正表得静春刘氏三传端绪静春实考亭之学也府君因与闻伊洛関闽之微旨六经中有所疑滞从横扣撃唯恐其弗明积功既久多超特之见且谓诗分正变之说固肇扵汉儒然而正中有变变中有正不可执一而求况其体制音节夐然不侔若虗心玩之䇿书紊乱了然可见必各从其类然后可辨世道升降之由其诗虽非盛时之作其人既贤其音犹近扵古必附小大雅之正者劝惩之义庻有托焉先王以礼乐化成天下而扵诗之用见之其效至扵恊和人神之应非空言比也府君之名自是絶出四方执经问难者戸外之屦恒满府君坐臯比爲敷绎性名之说析其显微约其异同徃徃神怡心醉而去年逾四十出逰江汉间同里范君汇方提举江西儒学延致府君爲豫章学者师其剑舄奔凑如家居时东南良二千石多名公卿岀受承宣之寄欲猗府君以爲重玄纁束帛交致扵门府君皆不受间一徃应九江之聘既至处以賔师之位亡何复弃去方岳大臣驰书与币请考试鄕闱府君辞又举府君晦迹丘园府君庋其文髙阁漫若不复省当是时天下承平士大夫耻及边事府君独忧之力言四海大势日趍扵乱一夫操戈而起则江南无驻足之地此正可恸哭之时奈何肉食者不知虑邪遂着济时十二策及战守之书数千言将走阙下献之或指府君爲狂府君笑曰吾非狂吾言后当验耳濒行思毋夫人春秋髙遂止后五年辛夘汝颕兵动江南受祸最酷一一如府君言南昌学徒因乞府君䇿上之中书亦授九品官以归初府君甞出应鄕书不肯少贬以就绳墨故不得志扵有司及赴部使者私试輙在首选评文者虞文靖公也甚加噐重且有安得起成周乐工共论斯文之叹府君言礼乐之化有契虞公意故不觉慕咏之深也不幸年甫五十又八竟以一疾不起实至正乙未十月十六日也天乎命邪府君之先曰世徳生甫三岁其父汝正求兄汉中不知所终其毋彭氏年未三十以节自守至九十一而亡世徳生天和天成皆以通经爲人师有不逺千里而就学者天成生浩能读父书尚书禹贡洪范甞重正其讹舛其扵春秋则尽黜三传而独遡求孔子之旨人尊之称爲鐡石先生天和生冕蚤以推择爲郡曹掾迁海北宪史着㢘直声则府君之父也妣郭氏湜溪从女弟妇道毋仪两无所媿配室李氏継室李氏王氏于男子三长恂蚤世次恺即子谅今以字行承事郎工部主事次孜子女子二归郭遅郭经皆先卒孙男一圎女二以某年月塟府君扵里之杨梅原堪舆家谓非吉兆又改塟于屏山之麓实洪武四年正月之甲申也府君天资纯孝宪史君殁扵广东府君奉柩舟东还水陆数千里冐巖壑之险絶涛瀬之危每涕泣唿天卒頼以济类有物隂相之者为人俊爽负气节长身羙髯昻然玉立盖伟丈夫也賔朋满座尤喜论史或触其辞锋上下古今蝉聮不䏻休复曰如此则治否则乱如有用我者举而措之耳性嗜古文一洗宋季刻削纎弱之弊委蛇曲折各极其事情六经皆有论着未及完独诗经辨正若干卷藏于家诗文曰贞一藁者又若干卷传学者其孟子管子商鞅诸论为最伟云濂闻王文宪公每疑秦火之余诗多错简今世所传决非孔子所删之旧欲釐正之有志未就而亡府君之生未甞与王公同时又未甞习闻其论说而其所见若合符节虽曰卓识逾常人逺甚而至理之在人心者终不可诬也昔者欧阳氏颇疑扵河图洛书始亦自信其独见既而得衡山廖偁朱陵编观之其说絶与之类故为序其书扵心之同者屡致意焉夫图书者本无可议尚以渉扵神恠而非之况诗之音节体制不可强同辨而正焉方谓有功扵经学者溺扵久习之传反譁然而疑之抑亦过矣王公已不可作谨列府君之行铭诸墓门用以慰夫九泉之下使知死虽未久犹有识其心者则夫千百世之逺未必无其人余盖不足恨也铭曰秦火之烈六经中絶我心䀌伤兮汗简散落后先叅错乃理之常兮庐陵有儒世守经畬有烨其芒兮叠矩重规擿幽发微无䀲不明兮伊君斯継益衍弗坠其出愈卭兮闽南之学日星昭灼我知其方兮察体审音载咏载吟别类分章兮势或犬牙正变纷拏大潴失防兮诗用斯着礼明乐备王道孔昌兮其学之暐有声四起衿佩玱玱兮濡哜圣谟敷绎道枢孰敢弗蘉兮譬如衢尊饮者欲奔何用不臧兮卓尔先见即知治乱覆谓爲狂兮材不时用道则弥重孰短孰长兮学有子传吐辞渊然五色焜煌兮八尺之茔有山列屏千载其蔵兮故龙南一峰先生钟府君墓碣铭府君讳柔字元刚姓钟氏其系出扵魏侍中繇繇之十代孙绍京字可大事亲孝自爲童时凡得瓜果必先进最工书人号爲小钟盖以繇爲大钟也甞直鳯阁后从唐元宗平内难拜中书侍郎始居贑其诸孙曰某㳺䆠龙南复爲龙南人传至讳伷字少㳺者擢元丰五年进士第历二广转运使以功烈闻性尤至孝父殁哀恸擗踊声不絶于口群乌助之哀呜人爲建感乌堂府君则其裔孙也曾祖淳祖徳贤皆抱道潜耀以自乐父克俊在宋之季𥙷国学上舎生闻三宫北迁紏集义旅爲勤王之举势既不可爲乃登贑之马祖岩遥望中原白云渺弥而翠华不可复见悲歌激烈闻者涕下巳而痛愤益深誓不食元之粟赋诗壹章有自许有身埋汉土终怜无泪哭秦庭之句遂赴龙头江而死其忠义之志盖皦然云府君生甫一岁宋𥘉改物兵燹犹未息祖母吴氏与其母刘夫人挟之走南雄艰难险阻莫不备歴府君幸既长俾归从鄕先逹雷州推官刘公震㳺夫人月自程督之府君性既颕㧞复知以绍述爲事昧爽即兴抉册映檐光而读至夜漏下二十刻亦弗休由是融贯扵经子史集诸家握笔为决科之文顷刻千余言长风驱涛而雷电与之相后先也夫人喜曰吾有子如是吾夫子爲不亡矣夫人或与府君语及龙头江事府君輙长号弗辍几欲无生及祖母与夫人相継而逝府君竭诚扵塟祭之礼观者咸曰钟氏世有孝子感乌堂之作不得专羙扵前矣府君𥘉娶田州判官凌君昌任之女生一子而卒兴寕尹马君良竒府君之爲人复以女妻之遂同之官凡马君之善政所以锄姦扶懦涤冤䟽滞者皆府君有以发之广东帅阃及海北㢘访使者闻府君学行之懿交荐之署爲雷州路学正府君以海濵非久处之地力辤而归下帘讲授从者数百人咸共推尊之号曰一峯先生云府君仪观伟然终日正襟危坐人莫能窥其际晚益刋落英华穷极根抵所居仅蔽风雨所入仅足饘粥而处之怡然至扵赴人之急虽蹈水火有不暇顾者君子尤称之府君生于至元丁亥正月某甲子殁于重纪至元辛巳十月某甲子得夀仅五十又五濒卒无佗言唯属子力学厉行毋坠家声而已所着书有诸经纂说易书诗衍义弊帚集若干卷蔵于家府君凡三娶𥘉凌氏生一子即恕字以行至正癸巳鄕贡进士署濂溪书院山长不赴次冯氏无子次氏生二女一早世一适凌徳祥孙男三人曰肃曰缉曰熈女一人适某曾孙女二人尚㓜府君之卒也塟干龙山之南洪武庚戌秋八月某甲子再迁于仙女湖之西与凌氏合塟焉实县南之五里也惟府君生于忠孝之门耳濡目染巳䏻立乎其大者及求诸六经验诸躬行所见益真切所获益粹凝虽不见用于时而弟子从之者皆知所谓孝悌忠信其有功名教甚多是亦爲政也中州君子恒言䖍南爲遐荒之地贤才鲜少有若府君者其裔胄之悠久家学之盛着文行之隆蔚𥘉亦何减扵中州人之好论议徃徃如是是重可叹也因按鄱阳董先生之状大书以铭府君之墓庶几白府君潜徳扵逺迩䖍南之士读余文者亦当有所奋励而兴起焉铭曰媺人之班班乎而忠信以爲冠乎而佩纯知而鞶华文乎而光彩之如璊乎而长才诎而弗信乎而政而屏奸乎而柔之立而强之刓乎而皐比设而师道尊乎而反浇凉而为龎惇乎而一鄕之善士质其玉温乎而岐有鸣鳯鲁有祥麟禹而天之生贤无方何畅复何屯乎而勒铭墓门乎而庻昭昭其永闻乎而承事卽彰州府彰浦县知县张府君新墓碣铭张之爲着姓尚矣自轩辕第五子青阳生挥爲弓正观弧星始制弓矢因姓张氏歴代以来勲贤轩冕未甞乏人其居饶之徳兴吴阐里者讳鹏仕唐爲节度使至五季时子孙犹授节钺宋天圣中龙图阁直学士焘甞同文潞公诸贤爲洛社耆英之㑹暨还饶见旁县安人有山名若岭林樾苍润灵气回合因移居其下五世孙一清中特科进士第一与同邑汤文清公最相友善推究经传反覆诘难必得肯綮乃已自时厥后族日以蕃读书之声琅匕乎西东擢上第者凡十预荐送者二十又七荐绅以爲荣一清若干传至宣义郎某宣义生某举进士上南宫歴斥时政之弊有忤执政遂下第某生英肥遯终身饮水着书以自乐有春秋属辞若干卷蔵于家英之兄国学上舎某当宋箓将讫帅安仁义师从谢枋得勤王及战败家遂爲墟英子禹受方在㓜最号孤贫后能遵废举之术大振其宗田货悉逾扵前人𥘉无嗣育仲兄某之子玙爲后年四十七始生府君府君讳理字玉文十岁通经史十五䏻属文父恱曰吾宗书种弗絶矣爲筑义湖精舎扵室之南偏聘明经老生爲师遐迩之士皷箧而来咸食饮之由是㳺从者日衆而府君闻见益广县令长嘉之旌其里曰儒贤云府君以累世科名欲起而踵其后复徃从庐陵王君充耘习爲程试之学较艺江浙鄕闱不中遂学诗扵翰林学士承㫖张公翥张公见府君襟度冲旷深噐之悉授以诗家之法府君窹寐不忘虞文靖公集览其所赋击莭叹赏不少置至正壬辰蕲黄妖㓂相挻爲乱破饶州已而安仁継䧟杀戮到鸡犬府君携家避去临川时江浙行省左丞老老公江西行省丞相亦怜直班公屯兵信之弋阳营垒相望府君遣张世英请檄起兵遂同弟瑑间道归安仁闻外孙陈政养甲士三百以自卫府君召政与计事命伏兵于戸内椎牛酾酒诱伪帅二十四人醉饮干庭縳送于官斩之复谕其部曲曰尔帅已成擒即冝改图稍缓成𦵔醢矣衆翕然归乃研墨汁署其衣曰兴安义兵二日之间得徤児四千金溪白砂盗周谦入境钞掠府君命瑑将徤児徃逐斩首数百㝷殱之白砂盗平丞相出兵平饶号一十万至贵溪瑑以兵迎一皷而安仁复瑑受命摄县事伪将军彭浩拥七万衆逼丞相扵团湖丞相兵欲退瑑部骑卒执麾前驱丞相遽下令出战浩大改斩首三万级积尸如山瑑导丞相前进复饶州军士乏食且重以疫疠府君率县大姓输粮一万二千斛散之时㓂盗充斥南通闽北适燕唯安仁爲便使者乗传而来络绎不絶皆仰给府君家爲之贫江西剧盗黄濂举猖獗不可制左丞大你赤公檄瑑共平之府君授瑑计焚其窟穴贼遁去别据岩险爲拒守设伏于道瑑乗胜深入贼突起而蹴之瑑力闘而殁府君失声哭曰折吾右臂矣吾当上告方伯以复尔仇下命介子以奉尔祀庻几尽吾心尔遂急攻廉举㢘举惧别降江西行中书未几复叛府君与王伯羙夹攻大败之杀其兄廉靖㢘举夜走菘溪吴友文械送府君献诸幕府尸于市且求杀瑑者五人烹之而以中子爲瑑后里嵗俭人多相食府君移粟以振仍禁山谷氓勿出钞道商贾懋迁如承平时四方辟地者三百余家皆依府君以爲安五年之间号爲小康辛丑嵗八月天兵取九江九江与旴江连府君知天命有所属徃賛其守臣王公漙以全城内附皇上召府君至南京擢知徽州黟县事黟在万山中自近代来髙陵鉅壑皆有赋民不堪命㑹部使者至府君力陈之言与泪俱使者以其事闻下营田司核实惟田输粮余皆置不问黟民得以少舒秩满改知漳州漳浦县及行民争拥马垂泣而送之漳浦接连溪洞民善乱旧扵其地置汀漳屯田万户府及入职方诏徴屯田军赴京万戸吴世荣遂叛府君集民兵攻世荣戮之具上奏中朝免其徴海㓂林仲明郑惟明郑君长恃能出入海涛先后爲背叛漳州卫兵虽尝剪除而渠魁逸不可捕府君悉用谋致之磔裂以徇民畏威不复敢爲乱俗尚妖术呪物食人久则成形扵腹中物动人輙死云役其魂爲奴府君㢘知之毁其滛祠数十区其害遂熄邑多良田其隄防爲潮水所啮鞠爲草莱之区府君脩筑之百里之间皆化爲沃壌土豪罗季二族党与甚衆恒持官府短长府君徒其家逺方事始帖帖府君且谓蛮夷不知礼义无善教以牖其良心尔乃爲脩学聘师集子弟而诲饰之三年之间政教大洽府知事孙希颜甞有求而弗获及以赃墨败诬府君以白金百二十铢爲贽刑曹逮府君坐以不冝与事巳释将趣装南还忽遘心疾恒怦怦若絃目不暇暝遂卒实主扵江寕栾氏其时则洪武五年三月五日壬子也年五十九同门友夏君通爲称贷歛以某月日权厝干聚寳山府君娶临州王氏出荆国文公之后吉水州判官某之孙女也先七年卒子男尚徳次九徳即爲瑑后者次报徳女常徳适临川许观孙男三人桐木东府君天性孝友父病亟夙夜吁天祈以身代仍刲股和药以进疾乃瘳后二年卒事兄玙唯恐弗获其驩心然操履刚介不谐扵流俗而非义之财丝髪不取故居官之日命其子负贩以自给及其殁也槖无一钱识者颇哀焉濂为左史时见府君清溪上府君方以意气自豪醉墨淋漓有鸾跄鳯翥之势颇异其爲人自是数与之㳺暨别去爲县声迹不相闻者六七年遇与府君交者輙询之皆不能道其详今年夏忽有衰绖踵门者则府君之子尚徳也惊而问焉府君死且殡巳逾月矣嗟夫十数年来朋旧凋落殆尽如府君康强者亦复弃去人间世则夫沉酣声利自恃以爲久长者果何如也因爲泣下数行既而尚徳将奉柩归故鄕以某月日塟于某山之原持夏君所状群行请爲文勒墓上濓府君之友也不爲之铭孰冝爲之铭铭曰维其文五色絪緼扬葩而吐芬维其武扼彼妖旅退缩莫予侮维才孔臧曷施弗良维邑之试变剧如易维泽之滂然维民之龎然维声之锵然维神之难言胡不永其延吁嗟乎贤吁嗟乎贤曽学士文集序翰林直学士临川曾先生既殁其子中卫经歴仰发其平日所着望周山金石斋青华闽海昭囬从政丙午居贤前后编凡九藁及逾海逾辽二志通类爲若干卷介其同年进士雷燧徴濓序其首濓时窃禄词林脩史事严虽诺之而未暇爲后三年仰之弟侪复走南京申前请爲尤切濂将焉辞惟曾氏出扵郕国公自都鄕侯㨿南徙代有显人至扵文定公巩文肃公布文昭公肇起扵南丰遂以文章名天下文定之制熛鸷奔放雄浑瑰伟文昭之作简严平实温润雅驯最爲学者之所同慕不翅景星之与卿云而文肃之子司农少卿纡固守家法亦以辞章称君子谓如鲁殿秦碑见者珎惜自可孤行扵二公之后司农従孙季貍蚤从吕居仁徐师川㳺又能大肆扵文其文言质而义正乹道淳熈间群公多畏敬之自时厥后作者继轨要不可以一二数呜唿何南豊曽氏之多贤㢤先生之裔分自南丰父祖皆宋进士书诗之业逺有端绪先生既承家庭之训又出从元夫鉅儒㳺鑚研六经孳孳唯恐弗力闻吴文正公讲道华盖山褁粮徃叩之胷中疑难一旦氷释自是逹之扵文奋迅驰骋皆足以如其志至正辛已甞举扵鄕明年试礼部报罢当路惜之连荐爲校官皆不赴后十四年甲午始擢进士第助教国子修撰翰林出任江西行省郎官入成均为丞遂升司业进详定副使拜监察御史已而复爲副使改今官而殁先生名位既显海内求文者接踵而至凡得片言只简不翅拱壁之贵盖先生之文刻意以文定公爲师故其骏发渊奥黼藻休烈起伏歛縦风神自逺王良执御节以和銮而驱驰蚁封也朱絃䟽越大音希声而一唱三叹也涛起阜涌飊行云流力有余而气不竭也擅一代之英名作四方之楷则先生其有之矣濂也不敏幸识先生扵建邺欲以古文辞就正焉而先生亡矣故因仰之求文歴序南丰曾氏世学相仍之盛书于首简使读之者知先生无沗前人则爲先生之子若孙必将感激奋励期无媿扵先生者矣先生名坚子白其字也刚明正直政事多可书已见其婣家危公素所撰墓铭兹不书皇明雅颂序皇明雅颂者鄱阳刘仔肩之所集也其曰雅颂者何雅者燕飨朝会之乐歌颂则羙盛徳告成功扵神明者也今诗之体与雅颂不同矣犹其名者何体不同也而曰赋曰比曰兴者其有不同乎同矣而谓体不同者何时有古今也时有古今也柰何今不得爲古犹古不䏻爲今也今古虽不同人情之发也人声之宣也人文之成也则同而已矣然则曷爲谓之同江河沼沚有不同也水则同陵峦冈阜有不同也土则同人动乎物有不同也感则同趍其同而舎其异是之谓大同曷爲知其爲大同期归于道焉尔归扵道焉尔者何世之治声之和也声之和也柰何天声和于上地声和于下人声和于中则体信逹顺至矣体信逹顺其亦有应乎曰有三秀荣朱雀见龟龙岀驺虞至嘉禾生何徃而非应也应则乌可巳也乌可巳则有作爲雅颂被之弦歌荐之郊庙者矣是集之作其殆权舆者欤观世音菩萨画像賛梵称阿缚卢枳伐罗唐言观世音也其观世音菩萨与南阎浮提衆生有大因縁凡衆生有急难者一称菩萨名号皆得觧脱凡诸所求亦复如是是故奉其像者十室而九各出巧思荘严妙相永嘉林一清爲上原尹治政之余稽首参礼用清净毫画东大瀛海水势喷涌傍有磐石菩萨见天人相翘其一足坐彼石上护法大神身𬒳寳铠骈立扵左善财童子乗莲叶舟合瓜遥礼自右而至其上日轮正照云气杳澷其下龙女持珠仰首而献品物咸秩观者动容如亲见菩萨扵𥙷怛洛迦山也比丘似桂乃孚中信公之上足也耽嗜般若如饮醍醐以濂信向佛乗持像请賛濂观一清运笔皆有所表见非徒为虚饰而已中绘菩萨现大悲相表慈悯衆生故在大瀛海中表香水法界故日轮正照表本性圆明故云影交重表尘沙无尽故大神威严表降伏魔军故善财瞻礼表正信不囬故龙女献寳表地无所爱故惟观此像者目击道存不以像视像而以法视像瞻礼之顷三十七道品一时证入八万四千尘劳门悉皆降伏则是像者其扵进道亦不为无所助也胡跪作礼而说賛曰稽首大士天人师神通变现扵一切㝷声救我衆生苦是则名爲观世音大东瀛海洛迦山岩洞时时发光彩示以澎湃海潮音或因音声而入者即得见佛了无二有一宰官施善巧䏻以绘画作佛事大士寳相毫端现翘足而坐衣𥚹褼慈容颙颙屹不动红光下照日正中云影交加无尽蔵善财南询遽作礼脚踏莲花以爲舟龙女持珠向空献种种皆爲法欢喜上有威神金刚王护持佛法极严勐我知大士无形相有相当与虗空等虗空廓落徧十方胎卵湿化皆含摄以至河沙诸品类一一皆扵相中现中求一髪不可得愿执湏弥以爲毫舒卷六合以爲𥿄画此无边相好身大地衆生眼皆见见者人人皆作佛百千刼罪悉消除不许役役从外求一弹指顷皆究竟陈氏谱图记越之陈氏其先岀自颕州一迁扵光之固始再迁扵泉之南安传若干世有讳如瓌者生宋光禄卿舜华光禄生太常少卿知信州侁三迁扵越州府山新河之濵大常生朝散大夫彦弼朝散生七子知同安监诇㝎逺知县䜣国子司业諲余则谠训柔中季亡其名同安生文林卽仲钖㝎逺生四子仲彜仲粹仲寛仲賔仲賔魏王府记室谠生宗正寺簿大显司业生四子大中大成大中大理寺簿长与季亡其名训生二子名亡柔中及季其后无所闻文林生恪自恪而下子孙富多今不可复知大理生宗正寺博士颂颂亦生七子太学上舎嗣庆文林卽一新龙图阁直学士知衢州又新次则艮柔蟾晋多亡嗣一新生二子麒麟麟爲艮之后麒左宣教郎生徳星徳元徳元爲麟之后徳星生二子元市舶都目克和及胜之胜之复爲徳元后都目生五子源敬复升瑞敬仕于国朝福建行省员外卽升金华县学教谕胜之生四子仁逊贞礼自时厥后源生烈敬生煦吴府伴读煦复生黙升生熊烝仁生燠烨焴逊生爟其繁且行盖未可量也予窃闻之自受姓命氏以来孰非神明之胄稽诸载籍焕然可覩传世稍逺徃徃䆮非其旧而降爲皁隷者有之世德之传固不可谓无人其衰微不振者抑亦多矣有如陈氏自宋以来擢进士第者先后相望功业显融名着当世逮至于今而其流风遗泽尚有衍而无替不亦盛㢤光禄十一世孙曰敬与升咸与予交而敬之子煦复来受经遂以谱图记爲属子因効史传世表序着之而不敢上遡其本源者盖氏族之学难言久矣析支分裔唯唐爲最盛而国姓无㝎论林寳作元和姓纂而自姓不知所由来今人类能非之予记谱如瓌之上不欲妄加攀附诚惧后来者相非亦犹今人之非前人也継今而徃陈氏子孙当代加纂脩而弗坠庻几其事核其言真而不昧扵春秋传信之义云浦江戴府君墓志铭濂弱龄时师事渊颕先生吴公扵浦阳江上先生素有林泉之思以五洩七十二峰之胜特徃㳺焉时某实侍杖屦之侧未至五洩二十里日将莫乃抵戴府君之居宿焉府君大布冠衣风神峻洁超然有前代遗风设筵以飨先生直至夜分四座皆摧竭不能支府君危坐肩背竦直曾无动摇意濂窃异之因质扵先生先生曰府君之行可称誉者甚衆姑与尔一二言之当徳祐丙子之变悪少年相梴而起执白挺暮夜击伤民咸不䏻自保府君用计安之卒能飬厥父母无他虞府君徃㳺浙水西或妄言府君道卒毋夫人朱氏哭之䘮明府君还念毋不置夜露祷扵天摘木叶曰冬青者浸水䑛之期年目复明人以爲孝感所致朱氏既殁其継毋传氏生子惠方秉爲政府君漫若不及知凡赀产一听惠所取弗与之较惠与郷井不相能人欲求隙加害府君资其逺仕闽峤避之贫民有贷钱不能偿者府君出质剂悉焚去婣族之无以自存者生使其䏻养殁使其自蔵汲汲如不足从祖毋盛氏张氏各生子而寡居府君养事之尽礼以全其节其子先长悉稽前人土田均予之此事尢卓异扵人人者濂闻已窃谨识之后三年应书郷闱识府君之子性中遂与性中㝎交又十年性中之子灏从濂学经扵郡庠濂一一叩之其事皆如先生言则府君殁已久矣今年春濂有千里之役性中要濂扵道且泣且言曰知先人之详者莫过扵吾子吾子倘不铭之孰冝铭之濂不敢辞府君姓戴氏讳珵字君玉世爲㜈之浦江人曽祖某祖某父子道府君享年八十有四咸淳丁卯某月日生至正庚寅某月日卒以某月日塟于止戴宅之原先配许氏生长明再配薛氏无嗣三配李氏生从善思诚性中用和孙男灏某某呜唿若府君者可谓一郷之善士㢤爲之铭曰其生也全其殁也安君子知其然而不知其所以然请视斯阡宋学士文集卷第十二銮坡集卷第二宋学士文集宋学士文集卷第十三宋学士文集卷第十三銮坡集卷第三故茶陵贞母陈夫人谭氏墓志铭共姜守义赋诗以自誓孟母训子㫁机而示警贞节昭乎阃范诲言翼乎隂教传芳徃古垂则方今况乎百世之下闻风而起励志扵蚤龄收荣扵暮景其操若金石而弗渝其训类氷蘖而加饰朂厥令子爲时名臣有若贞母陈夫人者其亦卓乎不可及巳惟夫人讳某字某姓谭氏谭爲茶陵鉅族真隐遗曹云阳之山如翠旗之开张紫微之峰若銕马之驰突势緜延而蟠结气絪緼而鬯逹清淑所钟嘉徴攸頼故夫人之生也髫稚之年婉慧絶品剪缀之工不学自䏻丝枲之习共事惟谨特钟爱于亲闾蚤择配扵君子时则有如陈府君讳某世载徽羙生同里开雅称诗书之府允爲簮缨之裔盟言既订童㓜来归祥祯之应日臻温煦之福自至逮及笄龄益增遐识祗事舅姑备敬养之道敦睦夫党致雍肃之义主中馈知修洁之方佐烝甞尽憷惕之敬见称耉长表厉宗门不幸年甫三十遽陨所天澧水秋竭叹兰蕙其可馨岭松冬藁怅女萝其焉托未亡之称弗絶于口一醮之义不改其节有子曰某赋资颕㧞禀识刚明寤寐群经欲明体以适用三错诸务思致君以泽民元之季世四海兴戎乃﨑岖扵兵间㝷盘旋扵江表适值圣主龙飞群雄川赴庆风云之嘉㑹喜鱼水之相逢试以檄文辞意雄伟听其谈辨筹䇿深弘遂署爲东曹掾当大将四征之日正羽书交驰之时酬荅整睱事无凝滞㑹淮安纳𣢾奉命徴兵甫髙邮之斯屇俄伪吴之见絷杭论弗屈陈义益髙因詟服其强悍获遣还扵朝署由是入賛省垣出掌邦宪恊㳟而庻政惟和震盪而百壬自避其典守剧府也刬累政之极弊登难集之积赋政令所及精采一新其参预机务也立经陈纪期厎隆平之治献可替否益尽匡弼之忠泊乎执法中䑓澄清诸道白简紏刻而物无遁情赤墀敷奏而廷无留议盖持巳清白洁如氷雪遇事果决捷如风雨所以姓名逹于寰宇政事书于竹帛信无愧古之名臣者矣先是兵燹方张毋子睽隔皇上録贤念功俾从间道迎养赐之以金缯居之以室庐恩宠便蕃焜煌无比动荐绅之慕艳形骚人之歌咏佥谓夫人徳积于躬禄𬒳嗣续身具扵五福养不减扵三牲安受尊荣以及考终衣食赙禭之厚棺椁宅兆之隹亦云备矣夫人曽祖某祖某父某妣某氏所生三子长即某中奉大夫御史中丞次曰克寛壮年而夭次曰复克荷家政一女曰慕贞未嫁而亡夫人以洪武辛亥十有一月戊午殁扵京师之寓舎寿六十九中书省臣以其事闻特降勑㫖俾归塟扵故鄕发引就道祭以牲牢哀荣之礼允谓兼至明年壬子某月日柩还用堪舆家言卜地扵某山以某月日窆焉礼也予窃闻之人材固因山川而生山川必籍人材而显睠此茶陵旧称良郡得名肇自扵汉侯高隠但闻扵唐哲年祀虽遐简册靡载终无宏伟之才符比高深之气惟中丞公生逢景运展谋猷才略以佐兴王之业用忠贞鲠亮上结万秉之知勲伐炳朗声华赫奕理应有待名始不诬庸因造铭并纪嘉绩使知枝叶敷腴必有资扵本支流畅逹必逺借乎源云尔铭曰云阳之山聚灵孕釐䔍生贤毋蔚爲女师侃侃徳容温温令则尊章是共先后惟式中道遘屯良人弃捐哭声摩云血泪迸泉爰从青年以迄白首抱蓈自誓终天独守寒灯夜织秋稗晨炊栖志益励茹苦若饴欲亢其宗唯迪厥子熊胆成丸鸡声趣起积学既冨受材复雄竟乗青云去从真龙臬司腾英藩府效绩如鳯斯鸣如鹰斯击三预政路司宪䑓端正气一畅姦胆自寒綵衣趍庭牲鼎就养天宠日加人荣莫让庆绥福履年觊期頥风木不停薤露增悲非有毋仪曷成令㣧勒铭岩阿以表贞正刘兵部诗集序诗縁情而托物者也其亦易易乎然非易也非天赋超逸之才不䏻有以称其噐才称矣非加稽古之功审诸家之音节体制不䏻有以究其施功加矣非良师友示之以轨度约之以范围不能有以择其精师友良矣非雕肝琢膂宵咏朝吟不能有以验其所至之浅深吟咏侈矣非得夫江山之助则尘土之思胶扰蔽固不䏻有以发挥其性灵五羙云备然后可以言诗矣盖不得助扵清睴者其情沉而欝业之不专者其辞芜以厖无所授受者其制澁而乖师心自高者其识卑以陋受质蹇钝者其发滞而拘古之人所以擅一世之名虽其格律有不同声调有弗齐未甞有岀扵五者之外也濂扵职方郎中刘君之诗其殆无所愧矣夫刘君名崧字子高故爲西昌大族前代以科第发身者三十七人刘君亦以明经举进士而其志之所嗜尤在扵诗况刘君天分甚高自爲童子时辄有惊人之句比长益淬砺弗懈上自诗骚下从魏晋以来迄于唐宋凡数十百家皆鑚研考覈穷其所以言用功既深精神参㑹絶无古今之间巳而曰此固可矣然犹未也乃束书走豫章与辛敬万石周浈杨士弘郑大同㳺而此五人者负䏻诗名见刘君皆惊异之相与杨确风雅夙夜孜孜或忘寝食反徴之扵古了然白黒分矣已而又曰此固善矣然犹未也复痛自䇿督日赋一篇虽沍寒之折胶炽暑之流金刘君拥鼻鼓膝时作呜呜声不成章不止也数年之间卷轴盈几巳而又曰此固若有得矣然犹未也复具布袜行缠临钓䑓上三顾山陟虎鼻峰眺龙门或竟日冥捜或终月忘返然以州里之近未足以穷耳目之遐观环江右之境有竒山川不论道途之逺必一至焉襟宇向广终若未䏻舒畅厥志复度廋岭勺曲江翫韶石过清逺崃登越王之台㪺蒲间泉㳺石室歴观海北名山再渉鲸波览琼䑓双泉之胜而还刘君之诗扵是乎大昌矣濂幸获读之凌厉顿迅鼓行无前所谓缓急丰约隐显出没皆中乎绳尺至其所自得则䏻随物赋形高下洪纎变化有不可测寘之古人篇章中几无可辨者呜唿前千年而徃者吾已知其人矣后千年而兴者孰敢谓无其人乎苟谓有其人非刘君之作将能行之扵逺乎世无刘君五羙之具而徒诿诗爲易易者其果可信乎濂也以缪悠之资玩时掲日不能成一章性雅好登临又无济胜之具虽扵诸家诗无所不读终不及窥其藩篱有负师友多矣其视刘君不亦重可愧乎虽然濂虽不善诗其知诗决不在诸贤后故因作序而相与一言之使郊愈复生当不易吾言矣刘君之诗十九嵗以前皆焚去二十至四十九之所存亦十之七八耳今其门人箫翀所编者凡若干卷翀字鹏举亦嗜扵诗盖得刘君之传者也弔忠文弔忠文者爲豫章新吴黄君翊作也夫人臣尽忠事君之常经也忠其可弔乎使忠可弔则世之不忠者有可憾焉矣黄君字孟翔翊其名也通春秋工扵属文每以奕叶爲儒铮铮思自见㑹进士科罢去作江西部使者属亡何又弃去司计庐陵学宫满一考冀可循例补校官廷议改法以钱粟吏不可爲人师更辟大府椽君不得已受事庐陵郡君性刚劲不可囬挠事碍扵法輙抱案歴阶而升摘其语与上官议反覆相钩连上官怒斥之䇄立不少动已而卒如君言安成土豪暴甚州县畏之如鬼一旦杀人上下相目莫敢逮同列嫌君木强嗾君行豪树栅自固君命㧞去抵其门悪少年数十执刃譁而出君叱曰尔欲反耶少年曰反则不反汝足稍前即刳汝肠矣君曰尔主自杀人何与尔事顾乃同族灭耶少年色动君挺身唿而入曰尔即杀我尔即杀我少生皆投刃走君趍坐堂上索豪豪知事急出见君求觧且诱以重赂君阳诺之与其俱来寘诸法人见君咸㦸手指曰此健吏不可犯也至正壬辰大盗起蕲黄将及郡郡二千石与官属皆云乌逝君独止孔子庙堂盗获之知其爲府掾强之仕使行官书君骂曰死狗奴我死即死其能官扵贼邪盗怒反接于树歴一日意其自悔抽刀砺颈曰从则禄汝不从则血涴吾刀矣君大骂愈扵𥘉贼斫首而去呜唿事君竭忠固以死継之然亦视其位之何如耳当是时綂制阃外者宜死之专城而居者冝死之荷戈御侮者冝死之然皆未甞死君以一府掾之微可以不死也即不死物议当不及乃能瞋目詈贼视死如归使其当前三者之任其激扬奋厉足以有爲可知矣此不爲而彼爲之悲夫君之子载以文学擢第奉常间拜予泣道君事请爲文然君之死孰不以爲忠至其从容就义则鲜有察其详者予因造文一首托之椘声缠绵悲怆以白君之情君虽在九泉必当以予爲知巳使世之不忠者读焉其亦有所愧夫君之友庐陵萧彜翁鄕贡进士也参谋军事扵省府伪汉䧟庐陵赴井死妇弟同县邓摏爲临江府吏临江䧟椿集庐陵义军千百济以舟偕万夫长杨瓛等与贼大战城下三日兵溃投江死其志与君同俱人杰也法冝牵聮得书文曰紧委质以事君兮秉忠贞而不堕斯天经与地义兮位无间扵尊卑当海岳之尘昏兮皷腥风扵干戈譬巨潴之失防兮泛摇摇之大波悲何山之不懐兮复何陵之不㐮舞鱼龙而跳罔象兮孰举手以阏其狂倚长剑扵天外兮岂予力有不任瞻九关之莫通兮谁属予以三军矧祕计之屡出兮复掩耳而不予听妇人难与图谋兮徒有泪以沾膺恸哭而叩苍旻兮予伥伥而安之或危蹙而无所聘兮将誓死以爲期胡妖氛之日炽兮綘帕首而狂唿冠切云而佩葱珩兮弃坚城而长逋予虽贱为府史兮颇甞与扵禄食縦一粟其亦君恩兮敢曰职卑而莫恤毁车杀马而遐逝兮人孰得而非予君有急而臣背去兮其自揆为焉如彼王蠋本齐民兮虽君禄有不享尚一死以报君兮植后世之大防况予结髪而好脩兮闻圣谟扵父师临难而求苟免兮非禽兽而须眉予岂异夫人人兮甘恶生而乐死唯杀身以成仁兮免君子之所鄙望巍煌之宫墻兮实宣尼之祕祠亟摄衣以从之兮依嘉树之㠁嵯中心皎如白日兮即万死其奚惜与渊骞㳺扵地下兮亦予情之深怿瞋目而詈贼兮经百折而弗变卒从容以就义兮诚遗言之堪践尔死固若伤夭兮凛万世而犹生较䘮节而久存兮歴百龄其何荣吾知尔精魄之攸化兮下醴泉而上卿云之一物固为休祯兮岂尔心之所诉必震盪为风霆兮叱列缺以施鞭殛不忠而为虀粉兮使天威之昭宣嗟邓萧之二生兮眼见义而不见水冝与尔为三忠兮享百世之明祀悼余生之蹇兮力不足以振之悲风潇潇而四来兮谩含哀而辞周尊师小传周尊师名玄真字玄𥘉世居嘉禾后迁扵姑苏其父月心通隂阳家言用逹官荐为其学教授毋林氏玄𥘉生八岁教授君殁独随毋以居踰四年忽有龎眉翁类道人剑客者过之爱玄𥘉精神谥目不类尘中人制道家冠服𬒳之玄𥘉果喜又二年㑹上真道院施如意囊嚢贮诸物集四方人使採钩取之玄𥘉欣然仰天祝曰我诚探得第一即离俗无疑已而果然乃走嘉禾紫虗观从李拱瑞为道士拱瑞南谷杜真人高第以道行闻既得玄𥘉授劾召鬼神之术开元寺沙弥为狐所媚羸瘁垂死玄𥘉嘘气禁呪之狐即跃出衆杀狐其疾輙愈范庭芳之子曰孟奎庭方钟爱如重璧蛇鬼侵之沈痼不能脱玄𥘉飞符徃劾蛇鬼遂絶玄𥘉不以爲巳足㝷受灵寳大法扵曹桂孙㑹吴越𬒳兵㳺魂出爲厉玄𥘉建坛陈醮祠白鸐五十囬翔坛上久而后去及浮河爇灯二灯飞起髙悬栁枝人惊以爲神功万夫长沈实母殁痛念之弗置聘玄𥘉脩祠事实因问曰闻君能召鸐有诸玄𥘉曰然遂趣神要之素羽翩翤自空而来凡四十又二若果属其指唿者实喜复问曰君能致吾毋魂魄乎曰可即剪纸爲旌令童子执之玄𥘉左右顾眎作叱啸声旌重将压地毋降于童音声威仪如平生实与家人环之以泣𥘉霅川有神师曰莫洞乙唿云役雷狎䙝如儿戯晚授其徒王継华継华授张善渊善渊授歩宗浩宗浩欲授人无契意者见玄𥘉因以其祕示之自时厥后雨旸有弗若郡二千石县大夫俱致书称弟子请玄𥘉禜之屡有竒应其尤异者洪武戊申京师旱夏五月至于秋七月不雨太师李韩公方秉钧轴亟命左司郎中刘允中迎玄𥘉致雨是月庚寅设雷坛扵冶城山研朱书鐡符投扬子江中波涛遽兴玄𥘉夜坐斗下存神窈冥电光烨烨遶身逹旦卯玄𥘉握剑上坛召风师霆伯誓之俄隂云蔽空大风㧞木雨降如翻盆韩公曰此法师雨也四民观者佥曰此法师雨也玄𥘉曰未也明日辰时再降雨乃足尔至期复果然有黒龙蜿蜒见西方迨午始霁韩公以币赠玄𥘉玄𥘉不受竟拂䄂东归朝绅嘉之以文辞道其功者不可悉数明年庚戍上欲问鬼神情状扵道家者流嗣天师张眞人与玄𥘉皆𬒳召钖燕扵光禄寺礼遣其还又明年亥秋九月巳卯上召玄𥘉至亰见扵武楼从容赐坐访雷霆所以神之故玄𥘉对曰天地之间无踰隂阳者因其运转故有神神与人合者也雷非人无以知雷之天人非雷无以知人之天天人相孚本同一理尔上悦今年壬子春三月不雨中书右丞相汪公命玄𥘉致祷仍扵冶城山建坛其应如𥘉玄𥘉爲人多内功兼好泽物葑门石桥废费将巨万计玄𥘉谈笑成之𥘉主丹霞道院甞一新其祠庙継住持常熟致道观观有丹井芜没且久玄𥘉求得之重甃以甓作亭覆其上玄𥘉尝搆来鹤轩扵丹霞宻林间披鹤衣执黄庭经一卷焚香黙坐人竞称之爲鹤林高士云太史公曰予㳺江南见玄𥘉鳯皇䑓上方瞳烨然长眉耸然傲聣扵万物之表窃意缑山仙人乗鹤吹笙而徕下也亟徃叩长生久视之要玄𥘉乃言曰混沌之时一气孔神无形与声入之无门子盍索扵唿吸之根乎其体中虚玄象之𥘉不依物以居枝扶而叶踈能黜其知守其愚则群隂尽销而纯阳独舒矣子盍慎诸予敬受之以还而未之能行也然而玄𥘉之役使鬼神者其能斡天道之枢欤抑玄𥘉孝扵亲一日不见輙悬悬如饥欿欿然若有所疑经曰孝悌之至通扵神明玄𥘉所以能变化者其或有繋扵是欤非欤人多内功兼好泽物葑门石桥废费将巨万计玄𥘉谈笑成之𥘉主丹霞道院甞一新其祠庙継住持常熟致道观观有丹井芜没且久玄𥘉求得之重甃以甓作亭覆其上玄𥘉尝搆来鹤轩扵丹霞宻林间披鹤衣执黄庭经一卷焚香黙坐人竞称之爲鹤林高士云太史公曰予㳺江南见玄𥘉鳯皇䑓上方瞳烨然长眉耸然傲聣扵万物之表窃意缑山仙人乗鹤吹笙而徕下也亟徃叩长生久视之要玄𥘉乃言曰混沌之时一气孔神无形与声入之无门子盍索扵唿吸之根乎其体中虚玄象之𥘉不依物以居枝扶而叶踈能黜其知守其愚则群隂尽销而纯阳独舒矣子盍慎诸予敬受之以还而未之能行也然而玄𥘉之役使鬼神者其能斡天道之枢欤抑玄𥘉孝扵亲一日不见輙悬悬如饥欿欿然若有所疑经曰孝悌之至通扵神明玄𥘉所以能变化者其或有繋扵是欤非欤冲黙斋记保寕禅师以冲黙号其斋居来徴予记予按字书冲者虚也黙者静也即佛氏空寂之义也惟其冲也故黙则冲爲体而黙爲用惟其黙也故冲则黙爲本而冲爲末二者之理恒若相因未有黙而不冲冲而不原扵黙者也夫太虚寥廓从横自如阳运隂行真宰不动此两间之冲黙也自无生有从有入无外虽纷纭中实有定此万象之冲黙也灵光洞然出入无碍诸縁自忘大用常寂此一心之冲黙也我念不生法从何起生㓕本空而况扵法此诸法之冲黙也冲黙之义大矣㢤呜唿有情之类亦云伙矣柰何营营逐妄扰扰迷真竭昼夜而实其所无反覆胶滞不求脱离是不知有冲者也风性所激运转不停歘焉凝氷倐焉焦火十二时中无一息少寕是不知有黙者也非大觉真人出而救之将何所底止乎然而妙明真性不渉三际元自冲虚本由黙静无所不容无所不具因无所不容故万有歴然而未甞有窒扵虚因无所不具故群动森然而未甞有离扵静静固非动动亦静也虚固非实实亦虚也冲乎黙乎其造道之枢要乎彼李伯阳所谓致虚极守静笃者若近乎冲黙而渉乎有爲也韦应物所谓隐拙在冲黙者欲借是处世以保和爲冲寡言爲黙者也而非其至者也然则何以爲至乎必也入不二之门而后真知黙也真知黙者则无所事乎冲也禅师汲汲求法者也甞掲冲黙以自励故爲畧䟽体用本末而言之然亦未甞有所言也禅师名觉慧字敏机吴兴人出世嘉兴之祥符近从四軰之请分座说法扵大天界寺㝷主寳寕禅刹盖有志之士也送张礼部兼晋相府録事序皇明御天区宇敉宁文化洽熈罔间内外圣天子犹旰食宵衣欲图治安如黄虞时在野之贤无不遣使罗致于庭当是时钖山张筹惟中用监察御史荐上名铨曹四方来者云拥而林布铨曹各因其才命题试之而惟中前进士乃以经学对𥘉覆考佥谓良才遂列爲首选又明日丞相引见扵奉天门上亲御翰墨䟽其名下曰翰林应奉其次而下悉用奉天选授官则惟中特𬒳简注可知矣已而惟中视草北门文辤雅驯而能弗悖上意扵是日侍左右或讲说经史或应制赋古今诗未甞不再三称善甫一载特授礼部主事未数日㑹晋相府録曹阙官复命芜之命既下六曹之士咸曰学者当明体而适用苟学矣而不施之扵政是玉巵之无当也奚𥙷焉上之摩厉惟中者厚矣诗人颂文王作人之盛有曰肆成人有徳小子有造其今日之谓乎三舘之士又曰词林之设官自学士而下曰侍讲曰侍读曰直学士凡若干人而待制脩撰编脩之属不论焉夫以贤才如此之多其事始集惟中以一人独当其任亦未甞见其有缺败非其才之果良乎苟使议礼扵仪曹賛画扵宗藩其有不称职者乎传有之君子学之在躬当无施而不冝惟中其有焉金华宋濂则曰二者之论固当矣濂则以爲天下才良者衆矣䏻致万乗之知者几何人㢤縦知矣论说或不合沈没扵下僚十年不调者有矣縦调矣或处闲曹冷局首尾拘畏不䏻展其志者有矣今惟中以一布衣之微上宸选未乆而三迁官官皆清要之重寄不知惟中何以报上之赐乎奔走承顺以爲㳟非报也岀入谨饰而自防非报也唯精白一心以承休徳常如天日之照临有知无不爲爲之无不竭尽其智虑庻几稍无愧耳他日名存竹帛功在国家不扵惟中之望而谁望乎㑹上钖晋王土田扵吴惟中将履畒而实之过家上冡以爲鄕邦荣濂惟中老友也故扵其行不敢倿而以规杭州灵隠寺故辅良大师石塔碑铭洪武四年正月十六日灵隐释氏大师㓕度报年五十又五僧夏四十龛㽞五日顶有䁔气体貌如生又二日用阇维法从事齿牙坚洁舌根红润皆无壊者及火既灭诸设利罗珠圆玉皦将至盈升四衆争取灰烬爲尽其弟子某等涕泪悲泣攀号无从扵是俯从世礼以是年某月日瘗骨扵归云塔中实在寺东偏若干歩𥘉大师未告寂之先以书属后事扵其同门今天界善世禅师泐公曰吾大期已至子冝速还若稍遅遅不复相见矣时公留姑苏谓大师精神尚彊岂遽如其所言及治任来归大师火化已数日矣公扵塔前自誓必期有以白大师之行传芳不朽垂范将来乃加评隲辑成简编持示其友金华宋濂曰是大师也始终俊伟不愧龙象子通吾宗其言当见信扵世盍爲文掲之塔上然公以丛林硕徳位冠五山护持正法不翅坚城乃不属之他人而惟区区是托非相知之至深邪其又何辤大师讳辅良字用贞其号曰介庵苏州吴县人姓范氏文正公之十叶孙也父讳伯和母郑氏大师诞钟粹气聦悟夙发见浮图氏书辄跃然朗诵若所素习有挟相形术者谓其父毋曰是儿骨骼清耸紧峭恐非世间法可縳若使之学佛必䏻弘大宗乗矣父毋方钟爱不信其言大师之里多阿兰若大师日与群童遨逰其间徘徊爱慕终日不忍去父察其志与相者言合乃谓之曰在昔范蜀公好与名僧交甞勉圆悟勤公参叩道要卒爲天下禅宗吾䏻惜尔而不使遂其志乎年十五俾从同里迎福院僧夀弥薙落及受其戒即慨然曰学佛将以明心心非师无以示肯綮终日墻面可乎去从北禅泽法师习天台教观所谓三乗十二分研其精华摄其宻微充然若有所契士瞻杓公时住天平山白云寺寺盖范氏所建以奉先者大师数至其间士瞻诲之曰教乗固当学若沈溺不返如入海筭沙徒自困耳何不更衣以事禅寂乎大师曰吾将焉从曰笑隐䜣公见主龙翔集庆寺其道大𬒳东南缁白信从如子归毋朝廷嘉之赐以广智全悟大禅师之号汝曷不徃依焉扵是大师徃见广智即以全噐法寳期之问荅之际棒喝兼施弦发而箭驰雷㫪而电扫刹那之顷凡情顿䘮虽未至清浄觉地而所入正涂超然出扵物表他日广智再有所问大师发言愈厉广智咲曰得则得矣终居弟二义也大师弗懈益䖍久之遂契其心法云空川流了无㽞碍㝷掌蔵钥扵四明阿育王山与住持石室瑛公縦横相叩击石室极推誉之至正壬午行宣政院檄大师岀世嘉兴资圣寺陞座说法终归㤙扵广智云时大师年始二十又六衆颇易之大师杀衣黜食为脩建之计崇基广构文甓雕甍金碧烨然前后相照徃来观者始皆信服居十三年迁越之天章仅阅四春秋移杭之中天竺其倾向者益多有踰资圣天章时会海内大乱兵燹相仍南北两山诸刹皆化扵烈熖灵隐古称絶胜觉埸凉烟白草凄迷扵夕照之间过者为之慨叹康里公爲江浙行省丞相妙东名僧能任起废者莫大师为冝遣使者命居之既至剪剔荆丛葺茅为庐以栖四方学者虽当凋零之秋开示徒衆语尤激切其言有曰逹摩一宗陵夷殆尽汝等用力如救头然可也然百千法门无量妙义扵一毫端可以周知如知之变大地为黄金受之当无所譲否则贻素餐之愧矣嵗月流电向上之事汝等急自进脩参学之士多有因其语而入者化縁既周手䟽衣赀入公帑散交㳺及治䘮歛之事顾谓左右曰翼日已时吾将逝矣及期澡浴端坐书偈而殁大师四坐道埸觧结发覆如利刃之破罥索甘露之洒稠林无不断絶无不霑润故所度弟子心杲等若干人说法住山明宗等若干人颇号継迹重辉者也大师性简直虽靣拆人过而胸中无㽞物与人交无少长一以诚相遇所造偈辞𥘉不经意而语出浑成有若宿搆举扬大法不务縁饰而西来之㫖自明复以净土观门苦海舟航时兼脩之未甞少怠其所见盖卓然云呜唿道行无迹妙极无象求而即之脗契本真未㝎之先则万縁鼎沸发慧之后则一性洞虗所谓不用其力而无所不力则神噐化扵玄冥而忠信发乎天光矣有如大师和粹外形渊懿内朗造请之间因言悬觧证不染不迁之域泯差别次弟之门非上智宿植悪乎至此㢤濂也不敏蚤从诸老㳺欲假般若爲宅心之地夙障巳深竟爲世谛文字之所缠縳鸡鸣而起唯伥伥逐物而已操觚而铭大师之塔岂不惕然以自怜怅然而遐思者乎铭曰真体如如絶待离纷妄识所胶搅爲法尘譬犹飈风皷埃扬氛化画作夜触目重昏佛启觉涂髙悬慧曰白光烂然下销群慝破相玄门最爲胜特能㝎诸縁即超秘宻昭昭大师上承禅宗一真归源万幻咸空染浄两寞本迹俱融广智之传其学遂东昭昭大师爲法出世嬉笑怒骂皆真实谛涌殿崇峩飞楼弘丽假相以昭非与道戾昭昭大师变通弗拘縁尽即灭视世爲虗死生者谁出没在吾化爲舎利如摩尼珠来也非留去焉非逝白云在天周流无滞法象既亡勒石爲偈式播徽音用垂南裔题天台三节妇传后余脩元史时天台以三节妇之状来上命他史官具藁亲加删定入类列女传中奉诏刻梓行世先是㑹稽杨廉夫爲之作传其事颇多扵史官盖国史当畧私传冝详其法则然也近与台士㳺甞询之则㢘夫所载犹有阙遗者因摭其言𥙷之杜思絅娶沈沈生三女及子勤而死継室宗媛祕书丞陶谊女兄也生一女思絅亦亡宗媛弃膏沭而御上奉七十之姑获其驩心下视沈之子不翅亲育十八年间悉毕其婚姻岁丁未九月壬寅台城䧟火𦦨烛天宗媛护姑柩不忍他适爲兵所𣙗驱之行宗媛不从兵怒剚刃于颈深入二寸余不见血而没濒死无他言唯念勤不置曰勤苟不存吾尚何望㢤宗媛妹宗婉归周本亦同日死扵水谊妇王淑见事急抱其子名长巳者属传姆曰持以归其父长已存吾不死矣乃𬒳髪乱走明日事㝎求之不得淑见梦媵人曰吾义不辱身赴南隣杜氏井死矣所懐簮珥亦投其中可闻汉生知之汉生其夫字也媵人以告黎明覔之皆在焉实十月乙巳也然人之受刃无无血者宗媛则以之淑虽死其精灵犹䏻动物不乱是知贞节之人其超絶诚与常人殊荐绅家相訾嗸者輙斥曰女子妇人女子妇人犹有是呜唿孝经集善序孝经一也而有古今文之异者盖遭秦火之后岀扵汉𥘉颜芝之子贞者爲今文凡十八章而郑玄爲之註至武帝时得扵鲁恭王所壊孔子屋壁者爲古文凡二十二章而孔安国爲之註后世诸儒各骋意见尊古文者则谓孔传既出孔壁语其详正无俟商确揆扵郑注云泥致隔必行孔废郑扵义爲允况郑玄未甞有註而依倣托之者乎尊今文者则谓刘向以颜芝本参校古文省除繁惑而定爲今文无有不善爲之传者縦曰非玄所作而义㫖实敷畅若夫古文幷安囯之註其亡已久世儒欲崇古学妄撰孔传又伪爲闺门一章文句凡鄙不合经典将何所取徴㢤二者之论虽莫之有定然皆并存扵时各相传授自唐玄宗注用今文扵是今文盛行而古文几至废絶宋司马温公始专主古文撰爲指觧上之且悯流俗信伪疑真谆谆见扵言辞之间以予观之古今文之所异者特辞语微有不同稽其文义𥘉无絶相逺者其所甚异唯闺门一章耳诸儒扵经之大㫖未见有所发挥而独断断然致其纷纭若此抑亦末矣自伊洛之学兴子朱子实起而継之扵是因衡山胡氏玉山汪氏之疑而就古文考㝎分爲经传去其衍文及不合经㫖者千载是非遂㝎于一元室之𥘉吴文正公出于临川又以今文爲正颇遵刋误章目重加订㝎而爲之训觧其㫖益明而无遗憾矣东广孙君蕡读而恱之因増以诸家所注名曰孝经集善而其大义则以朱子及吴公爲之宗蕡通经而能文辤采择既精而又发以巳意其书当可传诵故余爲䟽歴代所尚之异同序扵篇端蕡字仲衍洪武壬寅乡贡进士今爲织染局使云丹井铭海虞有虞山梁天监𥘉汉天师十二代孙张道𥙿来隠其下建招真之治凿丹井焉宋淳熈中道士李正则浚井得蔵丹石䃭启之化爲双红鸽飞入上湖至今湖中丹光煜煜然迩年井且废莫知其所周尊师玄真穷日力㝷获之重加以甓构亭覆其上时皇明洪武元年也然僊家炼丹必以井故名山多有之其在今海虞者旧废而新治岂玄学复兴之徴与铭曰太隂委精自天一融而爲液养万物神丹浴之赤如日有夫玄巾发我室双禽冲霞飞翐翐灵泉重喷甘逾蜜饮焉夀与天地毕故义士胡府君圹铭府君讳嘉祐字玄祚姓胡氏其先出扵文定公安国之裔有讳志寕者宋宣和𥘉来知㜈之永康县遂家焉今为永康人曽祖某宋通直郎祖时孙父文字质甫皆隐徳弗耀妣张氏府君㓜失怙恃嶷然思自树立蚤夜孜孜无毫发自懈意卒使赀产逾扵前人然积而䏻散遇贫窭不能自存者多与之泉布无靳色人有急难百计救之至势不可为乃已以信接物如金石弗变里党有期约咸属府君一闻府君言则曰胡玄祚㫁不可欺矣岁丁酉括苍盗起杀官吏焚府库蔓延至永康浙水之东骚动县逹鲁花赤曰也速逹而闻府君有竒才即荐上海右宪府㢘访使刘公祯亟召府君与语大恱命府君集郷里徤児给以铠甲俾领之以殄㓂府君勒成部队教以攻戦之法颇可用一旦㓂大至府君列阵于占田衆寡不敌遂死之是嵗二月二十三日也江南行御史䑓闻其事遣使致奠材士大夫亦嘉府君之义而悼其不幸多为诗文以传府君得寿四十有八元配章氏无嗣継室赵氏宋格庵先生顺孙五世孙女也子男四人𥙿禊祐禔女二人长𥘉适郑某次祯未行孙男二人荣祖正祖孙女三人忠昭清皆㓜𥙿等既以丙午之嵗九月壬午府君扵鲤溪山之原复具府君羣行徴予铭而纳诸玄堂之南𥘉予受经扵凝熈先生闻人夣吉始识府君盖府君之女兄实归先生而先生之女又适府君之子𥙿府君之事行故先生数道之以厉人人予颇得与闻之惜乎府君百不一试而竟赍志以殁然而君子有取之者其捍卫郷井之心皦皦然不可诬也人孰不死君死扵义可以无恨矣铭曰人孰不死得死则难此惟义士胡君之基千载之下过者式焉重建龙兴奥源寺记龙兴奥源寺在抚之金溪县北一里后枕鹧鸪之冈前有一峯鋭如卓笔上挿霄汉而幕阜云关两山对峙乎西东若驻若驰若起若伏其秀㧞逮难名状灵宫秘宇之所托也固宜唐元和中有大比丘某飞钖而来徘徊顾瞻缚茅栖止扵其中厥后渐成巨刹楼阁峥嵘钟鱼互荅扵山光水色间一时龙象固甞盛矣宋崇寕𥘉芜壊弗治已而复兴元至正中江右兵起官署民庐尽罹焚毁寺亦不䏻以独存金碧之区倐幻爲瓦砾之塲荒烟野燐更互明灭使人有悽然之思束暁大师自㓜受经斯地喟然叹曰在我法中有为无为皆第一义谛起废之任吾可不究心乎其徒十有一人驩然相之闾右之族亦间有施赀者扵是伐木扵林攻石扵山徴瓦扵陶衆工云兴罔敢后时大师躬程督几忘食寝遂卜厥日以成功告寳殿中峙邃堂后居旁挟二庑前敞三门以至库庾庖逼之属罔不就绪复搏土肖佛菩萨暨护法金刚神诸像𣑽相严穆见者生敬经始扵某年月日讫功扵某年月日𥘉刑部司门员外郎王君经二世与大师㳺凡大师有所营为皆捐财倡之大师知刑部君与予友善因请具其事状求予为之记予闻大雄氏说法耆阇崛山有重阁讲堂之壮丽所以奠安其形躯庇覆其徒衆𥘉未闻其露坐扵日星风雨之中也世之昧者弗之察悉诿诸兴造为人天有漏之因伥伥然曰吾志诸内不骛诸外彼役志扵事功者果何为也㢤殊不知般若塲中理事无碍内外混融徧覆一切不即世间不离世间苟徒拘泥而堕㫁灭之见则违道逺矣今大师耽恱禅味有所证入炽然建立无非佛事其智识过人殊甚备着其事勒诸坚珉庻可为驰骋空言者之深戒欤大师名嗣暹字某族王氏东暁其号也有长材所涖之处废无不起既创安乐院扵盖竹原复重造金禅师塔庵恢其土田已而庵爇于火又搆成之及今奥源之役其功爲尤伟所谓十有一人则行真希儆希晏希住希诚法旭法吾法昶法摏法睿慧澄其学行皆有可称云宋学士文集卷第十三銮坡集卷第三宋学士文集宋学士文集卷第十四宋学士文集卷第十四銮坡集卷第四吕氏采史目録序皇帝既正宸极龛㝎幽燕薄海内外罔不臣妾慨然悯胜国之亡其史将遂湮微乃洪武元年冬十有一月命启十三朝实録建局删脩而诏宋濂王椲总裁其事起山林遗逸之土恊㳟共成之以其不仕扵元而得笔削之公也明年秋七月史成自太祖迄于宁宗总一百五十九卷左丞相宣国公李善长率诸史臣上进顺帝三十六年之事旧乏实録史臣无所扵考阙畧不备扵是礼部尚书崔亮主事黄肃与濂等发凡举例奏遣使者十又一人徧行天下凡渉史事者悉上送官今之北平乃元氏故都山东亦号重镇一代典章文献当有存者特择有职于官者行示不敢轻也章贡吕仲善时司饍成均乃𬒳是选是月癸夘即乗驿北去八月丁夘抵北平凡诏令章䟽拜罢奏请布在方册者悉辑为一有渉于畨书则令译而成文其不系公牍若乗舆巡幸宫中隠讳时政善悪民俗歌謡以至忠孝乱贼灾祥之属或见之野史或登之碑碣或载群儒家集莫不悉心谘访且遣儒生危于等分行乎滦燕南诸郡示以期日有慢今者罪及之爰自丁丑开局扵故国子监至冬十又一月壬辰朔始完以帙计者八十择髙丽翠纸爲之衣舁至行中书借官印识之进扵南京乙未赴山东河水方冻大雪深二三尺仲善驾牛车遵陆而行一吸一唿氷生髯间巳未至济南其询大畧如北平时又明年春正月甲寅竣事成书又四十帙所搨碑文北平四百通山东一百通不在数中仍印识如前三月壬寅辇还京师巳而诸使者咸集濓扵是有所依据脩成续史四十八卷夏六月复诣阙上进仲善以功陞太常典簿㝷爲丞且以史事之重不可易视也集爲目録四鉅编上之而蔵其副扵家徴濂序其首昔者司马光既着资治通鑑又畧举事目年经而囯纬之名曰目录示学者以枢要也仲善今备述采史纲领明其事之良艰示后人以轨则也书之意虽不同而心之厚扵仁则一而已呜唿史有阙遗久矣如近代卫绍王之朝记注亡失南迁后遂不䏻纪载当时史臣所属若得如仲善者岂不有胜窦祥扬云翼之所録㢤顺帝乙纪卒得爲完书皆仲善之㓛无疑人有功而不知不智也知而不言不仁也濂待罪国史故不辞而爲之序使观者有所徴焉进史后三月日故胡毋欧阳夫人墓志铭夫人讳汝圆字某姓欧阳氏世爲太和人父宗周毋江氏夫人年十七归同里胡济川济川素爲闾右族其逺祖有讳笺者在宋时以明经及第爲南城丞逢国大庆获封其父谘迪功郎毋欧阳氏孺人賛书中有福荣之言遂取以名其堂扬文节公实爲作记夫人佐济川治家政内外咸举至扵科繇之事尤加之意适至正壬辰兵乱江西行中书檄济川充里之早禾市巡检爲御㓂之计早禾当龙泉永新安福之冲兇竖出没靡常一障之责诚有难胜任者夫人佐之轮楮币数万扵公家募骁勇植砦栅相率固守如此者十有余年卒能全其宗族诗礼丝麻如承平时夫人之力居多视彼强家大姓殱扵群㓂者相去不翅万万夫人事姑乐氏甚孝敬及婴疾而亡济川与仲子子璘方受事于贑夫人含泣视事凡棺衾歛暨賔祭百须之物无不具俟济川还始殡焉𥘉乐事姑陈氏尽礼今夫人之事乐亦如之议者谓如崔山南家云夫人自岁癸卯辟地武山阳至于乙已江西州郡悉平夫人随济川还故里室庐已燬扵是相与经营构祠堂以奉胡氏四世神主割腴田以充祭𣏌而曽祖姑萧氏墓在𣑽安寺傍者亦捐产俾浮屠主之爲芗灯之湏其奉承先志而知所急类如此其戒饰子孙必令取则扵先世且曰昔文莭公记尔家之堂有迪教励业树家亢宗之言尔曹不可不朂吾亦欧阳氏也尔能朂之则福荣之名未必専羙扵前矣夫人素有痰疾至是加剧以洪武庚戍四月壬申卒年五十有五子男三人子瑛子璘子瑀皆克尽子道子瑛先夫人而卒孙男五人相授祖授宗授孔授仙授女三人适某某某子璘卜以某年月日塟于某山之原前塟以鄕先生王君沂所爲状来徴铭先生以文学知名当世状之所述其言冝可信爲之铭曰孝足以奉其姑智足以相其夫力足以植其闾有若夫人其殆缮妇性者欤其殆䔍妇道者欤题朝夕箴后右朝夕箴一名夙兴夜寐箴凡二百八字南塘先生陈公之所譔也先生讳柏字茂卿台之仙居人与同邑谦斋吴梅卿清之直轩吴谅直翁父子㳺而深扵道徳性命之学盖自谦斋从考亭门人传其遗绪而微辞奥旨先生得之爲多当时有慥堂郑雄飞景温軰行虽稍后而事先生爲甚谨人以其学行之同通以四君子称之今观先生之着此箴本末明备体用兼该非真切用功者当不能爲是言鄕先正鲁斋王柏会之读而善焉以教上蔡书院诸生使人录一本寘扵坐右则其所以尊尚者爲何如㢤呜唿前脩日逺后生小子不知正学之趍唯文辞是攻是溺志亦陋矣濂故表而出之并系先生师友之盛扵其后以励同志者云谕顽陶尚书中立爲子言临海林甲一门皆疫死甲独治䘮暨甲殁无人藏其尸家犬奔号里巷若狂已而群犬翕集衘甲衣曵至西郊跑土成坎薶焉坎浅不䏻容又复曵出如是者四三始壅土覆之而去新昌黄琛甫有牝犬爲逻卒所食弃骨屏䖏其子衘之瘗诸野予闻抚髀太息每举谕诸人人輙笑予诞且谓古无是事昔谯县崔仲文畜犬会石和以丁奴易之不从和杀仲文夺其犬犬啮和守仲文尸瓜浮土掩之㝷牵和衣诉官和伏诛此晋义熈中事也冀州石玄度犬母育一子爱之甚玄度烹子啖之母候骨投地歛置一窟移塟扵桒间日夕向桒嘷逾月乃止此宋元徽中事也谓古无是事者过矣夫犬能御盗齚姦解难报㤙传记所载者纷然也又寕止此二事乎人苦不自重物理有可徴者亦弗之信反指予爲诞予故书此示之人心尚存其亦有所感夫魏府君墓志铭惟魏氏逺有世序相传出郑国文贞公徴𥘉居鉅鹿宋靖康之乱其诸孙某随高宗南渡来知袁州遂家袁之萍郷历若干传至讳某者生南金南夀父子同试荆湖漕司皆入高选南寿迁鄂之蒲圻遂爲蒲圻人南夀生太学上舎天福天福生府君讳云瑞字祥卿颕逹善记问从鄕先生卢应奎讲说经㫖毫分缕析弗之厌㑹延祐科试法行府君竭力従事下噬人矣不久必自覆尔姑待之豪右郑仲淳挟官中气势每鱼肉民民不敢谁何间诱府君族子爲劵欲侵其土疆㑹省宪两府交荐府君典教郡庠惧而不敢发其壻郭昇之曰吾何畏扵彼㢤竟踵郑之爲府君诣郭自言期以诚动之郭见府君容貌魁梧论议英发心甚服之巳而请府君作大书府君挥洒如飞郭曰先生竒士也吾几失之矣请以田劵还而不硕受直也府君操心仁厚而能詟伏暴强类如此府君善学米南宫书得之者不翅拱璧尤喜着述有笔记若干卷蔵扵家他如先丗决科诸文皆蝇头细书装潢成帙以示子孙其皦皦之志犹前日云延祐已未十月十二日卒扵齐安郡上距所生至元戊寅十二月廿日得年四十又一至治壬戊十月某日权厝扵某山祖茔之南后五十年爲洪武辛亥某月某日始克卜塟扵黄盖湖之原礼也府君娶宋氏子男三人长法孙蚤卒次已孙今名观嘉议大夫国子祭酒次虎孙亦蚤卒孙男五人子仁子同子栗子子乐子仁子同皆蚤卒孙女三人王克用熊彰毛艺才其壻也曽孙男三人思植思荗思诚曽孙女一人尚㓜濂也不敏官翰林成均时幸与观爲僚友观乃以祠部主事张孟兼所爲状来谒墓门之铭濂闻府君言行多可书要不止状之所云而已府君一日方出见家人市物竞其价之低昻府君叱曰彼非嗜锱铢之利肯乐扵奔走耶何屑与之较也如其欲酬之大司徒欧阳公文玄名世鉅儒而每称府君爲贤其徃复尺牍蔵诸箧笥者墨尚湿也呜唿俗偷民伪久矣有若府君之行之懿其不爲耸善扶世之一助矣乎铭曰人伪方滋动随欲萌锥刀之末奋襼而争温温吉人与物无营事机之来一接以诚豚鱼可孚况乎冠缨怿然心服匪貌与形庆流后嗣学传一经施扵有政物无不平黄盖之原峯逥川萦以琢其珉以掇其英以昭其声以告诸冥善财南询华蔵海因縁序沙门那道辉以其师净慈禅师所着善财南询华藏海因縁一卷示予先集经以备其事次作偈以释其义不待详分科叚徧阅䟽钞而经㫖了然自明呜唿可谓善谈杂华者已夫杂华之宗以言乎性则太虚洞然而无物以言乎相则万象森然而骈列所谓森然者即行布也一而万者也所谓洞然者即圆融也万而一者也圆融不碍行布故一爲万而不见其少行布不碍圆融故万爲一而不见其多此其大较也然而善财之见文殊根本之智已得毕乎一者也而差别之知未圆欲见乎万者也今姑举其畧而陈之则所不举者可推而见矣凡其所叅五十又三或顺或逆或小或大或浅或深皆各有所证其登妙高峯不见徳云而扵别峯相见示法普见也见善住空中变化随念而至明法无碍也见海幢放种种光光中皆有种种竒胜示法无尽也见胜热婆罗门登山投火得寂静乐明法无怖也见自在主脩学书数筭印疗病建宅鍊药及农贾等业示法工巧也见无厌足王决囚可骇及观宫殿皆是衆寳之所合成明法如幻也见徧行外道调伏九十六衆离诸异见示法普观也见婆湏蜜女身出光明照诸衆生今离贪欲明法无染也见徳生童子有徳童女证入大悲大智示法幻住也见大荘严园毗卢楼阁慈氏领诸菩萨从他方来弹指一声楼阁门开善财即入见一楼阁中有一切诸妙楼阁一一楼阁中皆有慈氏一一慈氏前皆有善财一一善财皆悉合掌囬顾一善财之身徧入一切善财身内一切善财身皆摄归一善财身内互徧互融互摄互入如灯镜交光重重无尽善财既证此一切境界荘严蔵觧脱门文殊遂舒金臂过一百一十余城按善财顶告以法觧虽巳周而行未圆之故扵是徃见普贤在如来前一一毛孔出种种佛刹诸微妙事善财见身在普贤身中交光互现一切投火得寂静乐明法无怖也见自在主脩学书数筭印疗病建宅鍊药及农贾等业示法工巧也见无厌足王决囚可骇及观宫殿皆是衆寳之所合成明法如幻也见徧行外道调伏九十六衆离诸异见示法普观也见婆湏蜜女身出光明照诸衆生今离贪欲明法无染也见徳生童子有徳童女证入大悲大智示法幻住也见大荘严园毗卢楼阁慈氏领诸菩萨从他方来弹指一声楼阁门开善财即入见一楼阁中有一切诸妙楼阁一一楼阁中皆有慈氏一一慈氏前皆有善财一一善财皆悉合掌囬顾一善财之身徧入一切善财身内一切善财身皆摄归一善财身内互徧互融互摄互入如灯镜交光重重无尽善财既证此一切境界荘严蔵觧脱门文殊遂舒金臂过一百一十余城按善财顶告以法觧虽巳周而行未圆之故扵是徃见普贤在如来前一一毛孔出种种佛刹诸微妙事善财见身在普贤身中交光互现一切不思议事悉皆成就呜唿善财前之所歴者行布也后之所证者圆融也非圆融不足以见体綂之全非行布不足以昭发用之盛圆融体用双泯者也行布则因用而各显其体者也其后之所证莫知爲之先前之所得莫知爲之后二之则非也是知尽十方刹土皆是善财尽十方刹土皆是文殊尽十方刹土皆是一大香水海孰爲行布孰爲圆融㢤苟谓其无所证入乎则扵渉歴无微不探也苟谓其有所证入乎则性本圆明𥘉无一法之可得也至矣妙矣蔑以加矣虽然经㫖宏深非有识者爲之𨳩明𥘉机之士何自而知佛国师而下颂而白此者凡十人禅师盖后出而益竒者也或曰以偈释经可乎曰如来说经长行之后必以偈重宣之善慧大士用偈释金刚经而后世笺经家多效之何爲而不可也禅师名智顺字逆川温之瑞安人鐡関枢公入室弟子也出世温之雅山継主福之东禅雪峰今住持前刹云送和賛善北归养毋诗序太原和君希文吕忠肃公之高第弟子也在胜国时肄业成均通诗之传䟽积试八分将与有禄食俄丁外艰而去养母太行山中饮水着书以爲乐以翰林待制徴不起已而中原板荡大臣名将争辟以爲属亦不起㑹兵荒相仍暴军掠人以充粮所向殆尽唯希文堡障获完希文昆弟之孤女十有六人当艰难险阻之中希文又能保全携持而卒归扵士族故人见希文者咸称之爲卓行云入我国朝大将军徐魏公闻其名荐而起之希文即束装就道见上扵治朝与语甚恱擢爲刑部郎中未几迁太子賛善大夫日侍书东朝间甞陈其情素云小臣有母春秋之高至八十有四无他兄弟以爲养臣行年亦且六十虽有子仅四嵗耳乌鸟私情其能自巳乎言讫然出涕东朝以其言闻上恻然悯之即日遣北还夫君子之爲学劬简编惫精神穷年矻矻犹以爲未足岂务爲譁世取宠之具㢤亦曰学爲忠兴孝耳然其道无二致能忠扵君必能孝其亲希文以胄监之俊英虽出而仕而念毋之切惓惓不少忘所以终遂归养之志希文亦知所以致此者乎盖生逢有道之朝皇上执孝道以御天下故希文朝有请而夕戒涂也希文之还服五綵斓斑之衣戯舞亲侧升堂爲夀冝曰此非児所能天子之恩也耆夀之朋簮缨之俦闻希文之归必行斚授饩委曲相问劳又冝曰此天子之恩非某所能也州里从㳺之彦甞受经希文者必罗拜后先问朝廷所以遣还之故又冝曰此非予所能天子之恩也希文果䏻之则诚知归羙报上之义而无愧扵学诗者矣虽然希文固卓行之士其能全家以智活鄕党以仁裁出处以义固人之所难能然希文不可以是而自足尤当増益其所学他时杖䇿重来推内圣外王之道以辅我国家上跻唐虞三代之盛使事功勒之鼎彜名氏升扵史册方无负忠肃公之教不可徇一夫之私行而遽巳也传曰求忠臣者必扵孝子之门予盖扵希文望之故太和萧府君墓表大江之西萧爲着姓而居大和之后街者爲尤盛唐开元间有従浙水东来爲县遂家焉谱图阙逸不知其名而相传且二十九世矣自时厥后擢进士第扵奉常者后先相望宋氏南渡有爲国子祭酒讳某者实生秘书监清伯秘书生南甫某年进士进士生四子长宗圣次宗阳皆以儒学入仕宗圣则临江府教授宗阳则太和县校官也次宗孟漕贡进士次则宗元府君然自秘书而下名皆忘今以其字书府君讳梦得元斋其自号也生四岁而孤鞠扵毋夫人倪氏年七嵗夫人使之从师即知乐学九嵗善属文同肄业者皆畏而爱之巳而与翰林待制杨君景行师事鄕先生逹观杨氏扵是益潜心诸经而扵易学尤精至元庚寅诏㝎江南版籍适部使者李公行县李集多士扵庭试以经义中者始得预士籍蠲其科繇府君遂升首选时倪夫人已老府君不复有出仕意科目法行虽旧日同门之友多跻膴仕府君澹然若无营或问之则曰吾毋日薄西山吾尚欲逺㳺乎郡二千石及县大夫数欲剡荐之皆不听㝷与漕贡君扵县西二十里创甘竹别业奉夫人居焉夫人性好施遇内外族婣之急者必思周之府君家虽贫能一如夫人之志女弟及甥女未有所归府君备赀装配于名族夫人恱而安之及夫人病府君不觧衣者数月死则庐墓左三年然后返逺近学者慕府君文行咸硕执经爲弟子学成而去若同里杨升云若永新吴从彦若吉水周通若嘉禾俞镇皆爲名进士其𦦨𦦨扵北方者尤多不䏻悉举也府君虽不及仕其仁民爱物之心旦旦不忘县之赋役无艺强有力者脱籍而使窭夫弱子承焉府君毅然曰是奚可㢤乃走白上官稽其物产而甲乙之编为义役三年人以为允川梁有敝壊者勉有力葺治之乡邻有讼者及相闘者是非方紏纷能以片言决之不幸以至正甲午八月十一日卒于家夀七十又七以乙未十二月某日塟扵家东某山之原娶丘氏子男一人飞女一人归庐陵易子韶孙男三人曰执曰安曰鳯执乡贡进士今选为国子録孙女一人同里吴所与其壻也曽孙男四人曰珠曰韶曰规曰忠府君所着书有易学旁通若干卷燬于兵无复存者府君之周通集群行为状进士颜成子据之撰铭纳玄堂中礼畧备矣执复来请曰硕有以表诸墓道呜唿爵位可致也货泉可有也声问可长也唯世惇书诗不可必也箫氏自祭酒士传经于家至扵府君尤能継其志而不坠其静也于千其动也徐徐不衒鬻而进趍每深蔵而自腴残膏䞉馥霑丐扵人者亦足以获多士之誉斯不亦君子之儒也欤是为表题墨本黄庭经后余甞见黄素黄庭上下织成玄阑中用丹砂作界道其緭精甚细视之不见丝缕相传爲王羲之书盖明州刺史李振景福中遗朱友文者友文梁太祖之子后封博王博王薨竟属陶谷家㝷爲大师李讳所获复入宣和内府宋箓既讫流落人间鲜于伯机以重赀购得用楼阁锦装潢成轴题其籖曰琹心玉文赵子昻爲之赋诗㝎爲上清真人杨许所书且称其飘飘然有神仙之气而伯机亦自谓生平书法得之扵此爲多不知何时又归乔篑成汤垕二氏乔字仲山汤字君载最号蔵书之家今则又入中秘矣子屡阅之其字体絶与墨本不同竟不能别其何者爲真也岂扬与许之迹其实有异扵羲之耶杨櫄氏出示此卷因备志扵其后庻几同志之士有以订正之故姜府君墓碣铭君讳泽字润甫姓姜氏其先居兰溪之髦贤祖某父思齐以赀雄于郷环其居五里所凡山若田皆克有之及君之生其父已五十余越三年父卒又三年毋时氏亦卒贪夫欺君之孤弱挟黠隷爲姦利内蛊而外蚀之并呑几尽君之女兄道真时已归金华杨某矣间一归视君抚君顶泣曰姜氏之世不絶者仅有此息尔苟或兇竖欲去之以灭口则宗祀必絶爲若敖氏之馁鬼矣夫岂可㢤区区赀产有不足计也急挟之以归杨氏鞠育之如已子稍长俾从鄕先生杨梦牛王月溪赵松坡董觉斋㳺志虑渊冲而识见逈㧞遂白扵县大夫复其先茔若干所田若千畒虽仅存十一扵千百鄕之人士无不谓君爲能者已而女兄命赘扵同里之王氏君不忍释之而去遂舎扵女兄西徧挟王同居事之如毋与姑每得嘉味必先进不进不敢先食及生子若孙岁时相率坐女兄中堂罗拜扵庭不知者以爲真其毋姑也君既受女兄卵翼之恩所以思报之者无不备悉志虑及女兄䘮夫而无子为立从子恢道为后而躬扶持之其门頼以不坠虽杨氏之婣党无不以孝弟忠信淑导之有悖戾者惧之以法令亦翕然听从君再从姪弘道𬒳伪造钞者所诬弘道𥘉不识其人千夫长帅州官逮系之从者百余人君闻之大恐赱州中愬其故官寘弘道稠人中命造钞者执之乃妄曵他男子以前事遂释丁未岁侵人相食君徃籴七闽时流民所在成羣动以数百计乘间钞道莫敢何问君独以计脱卒致白粲来归六亲頼之以济君颇通刑名家书扵新令尤所练习或有致讼者质之君为言其利害讼为衰止君晩命仲子迁婺城中徃来嬉逰以书史自娱因以盘隠自号一旦有疾度不能以生因泣谓二子曰吾非女兄不克至扵是誓将奉窀穸之事庻几少尽心焉柰何今且先之尔等他日当有以慊吾志遂㝠时至正壬午十月三日也夀六十又是年十一月十二日塟于西山先茔之侧配王氏后二十三年卒遂合焉二子曰明道曰懋孙五人曰焴曰䕃曰溥曰继曰善焴能积学为名儒以荐者为婺州路儒学录寻举进士擢永平延安丞孙女二人长适黙成先生七世孙潘思明次适陈仁曽孙三人曰麟曰堪曰増呜唿金华为文献之邦气习之所移风声之所𬒳徃徃人多士君子之行有如君者不幸遭门衰祚薄之余乃䏻耸然自异不踣其家复乐导人以为善而摅急报恩之志尤窹寐不忘夫岂无其故㢤传曰大河东流九里余润此盖从古而然也濂不敏幸与焴同出扵闻人先生之门墓文之属有弗得辞其责第深愧者文彩衰弱不足以昭幽廓潜然亦自谓据事直书而无所憾也铭曰孰卑之隆而阏扵逢其非天邪一髪之存卒续厥门其非天邪无徳弗酬得与善为逑其非天邪发迹诗书有孙为儒其非天邪生遂死安松阡欝蟠其非天邪卓㢤善人延𥙿扵后昆其非天邪䟦金刚经篆书后是经功徳如妙高山縦横上下难以数量山虽难量终有尽时喻如虚空庻几无尽濂以古篆写成卷轴随写随空不见有迹光明炽然徧覆大干是用持寄穆菴禅师禅师所具禅师所言禅师所履与此般若非同非别同别两冥现前见弗寳积三昧集序録释氏之书有三法藏焉曰经曰律曰论经则佛与菩萨等所说论则诸贤圣僧所着唯律必佛口亲宣而非诸大弟子之得与闻也然而三藏之间綂爲十二部分爲大小中三乗广大殊胜无所不摄其文乆流中国至秦而絶汉遣郎中蔡愔及秦景徃使天竺受其书以归自是译师叠至代有所増以卷计者梁则五千四百隋则六千一百九十八唐承隋乱之后稍有废逸开元之目则五千四十八至贞元中则又増二百七十五宋太平兴国以来或翻译或编纂或收贞元未附藏者又増七百七十五逮元有国又増二百八十六其中颇不能尽知今以千文纪之自天至遵爲号者五百八十六通爲六千二百二十九卷噫嘻其广矣㢤学其书者茫若望洋至扵皓首而不能周覧唐僧智昇甞编入中国嵗月及译人姓氏名曰开元释教録羙矣而不采其文也宋户部尚书王古随其次苐而释其因縁至扵佛㑹后先华译同异咸志之名曰法寳标目佳矣而弗表其义也优婆塞陈实分门别科颇括祕诠名之曰大蔵一覧近矣惜糅之自造诸偈而又择焉不䏻精也东山立庵大师崇志颇病焉廼扵延祐之𥘉掇拾三蔵英华上自三寳流通中至天仙天标坤维人伦之几时刧根尘世谛塔寺道具衆噐之属下及珎寳饮食花木禽兽地狱之品析二十门釐爲四卷文贯始终事有源委部居整比秩焉不紊遂取法界体性经中语名曰寳积三昧集锲梓扵夀圣禅林立庵既示寂板废不存白庵禅师万金以精进力深入禅教三昧旁事孔籍亦臻其阃奥悼立庵利物之心勤而传世之不逺也复爲铨次义例分卷爲五重刻而布之以濂阅大藏者凡三稍涉戸庭请序其首简濂取覧之俨然如探故物虽未获窥其全而金银琉璃车渠玛瑙珊瑚琥珀衆寳之积烂然溢目矣扵是互跪作礼而说賛曰巍巍法王寳号爲修多罗毗尼阿毗昙二千大千界以及无筭数无物不含欇无土不现身护法金刚王手持莲花杵或执七寳劒各逞神通力昼夜不暂离魔军及末伽无有䏻坏者善慧施方便爲转大法轮一转千佛转佛佛具千佛千佛亦复然辗转至无邉此最胜功徳如云雨太空草木花药䓁根茎皆沾溉如来真正幢无鉅亦无细汪洋四大海了不见涯涘苟取一滳水湿性靡不具炎炎大火聚力可镕天地余烬存一粟炎体终弗灭日轮行中天其广千由旬光入寸隙中圆明具日相若耆阇崛山山石立万仞一沙细扵尘孰敢谓非石所以二尊者各出本来智一取六千卷束之四卷间如将须弥卢纳之扵箴孔一嘘寒灰𦦨死后使复然光照阎浮提利彼有情衆智者能移物勿爲物所移佛言虽至寳执着亦爲障我有大寳藏不落文字中六处放光明七佛时行道时时宣妙法法法悉皆忘㝎见自性佛共成无上道题顾拙轩告命后右拙轩先生顾公告命一通公讳周卿字成子仙居人嘉定癸未赐进士及第任庆元府奉化县主簿阶脩职郎故事脩职卽满三考関陞令録先以合入阶官给告公遂入从政郎久之始注授监嘉兴府鲍郎塩塲差遣然旧制无从政郎崇寕𥘉以通仕郎易録事参军县令至政和中复改以今名乃选人七阶之一也比告之首当有十干暨千文纪号若曰甲天等字第几之类其尾复欠绍㝎五年七月十三日下十字其背𥿄又当书行在官告院凖钞出给及写告棤书当行手分令史主事等名氏而守当官批上本官告命照㑹亦继其后歴年之多皆未免残阙尔吏部主事硕公之六世从孙琢玉爲轴重加装褫持以相示故爲详䟽之以备当时与故云扵戯世家旧室何处无之未一再传不知祖讳者有之矣如硕者岂非贤㢤岂非贤㢤䟦蒋山法㑹记后予旣从祠部羣贤之请爲撰法㑹记一通自谓颇尽纎微近者蒲庵禅师寄至钟山藁一编其载祥异事尤悉盖壬子岁正月十三日黎明礼官奉御撰䟽文至钟山俄法驾临幸云中雨五色子如豆或谓娑罗子或谓天华坠地之所变十四日大风昼晦雨雪交作至午忽然𨳩霁上恱敕近臣扵秦淮河然水灯万枝十五日将晏蒇事如记言及事毕夜巳过半上还宫随有佛光五道从东北起贯月烛天良久乃没巳上三事皆予文所未及蒲庵以高僧𬒳召与闻其故目撃者冝详而予耳闻者冝略理当然也屡欲濡毫𥙷入之㑹文之体制巳㝎不复重有变更保宁敏机师请同𫀆以隷古书成兹卷来徴余题故爲䟽其后使覧者互见而备文云飞泉操浦阳玄麓山有飞泉濂与郑源先生数观之造飞泉操皷之琴书诸崖石其辞曰飞泉兮浏浏洗耳固非兮謢饮我牛覆谓我污兮移彼上流具人之形兮柰何忘人之忧月堀记余退直词林戴华阳之巾𬒳鹿皮之裘焚香黙坐存神规中太和薫蒸百体欣顺龙降虎升水温火寒周流宻绵莫䆒端倪冲阳子自空明洞天翩翩而来碧瞳方頥气貌充甚谒入扬𬒮言曰月堀之义子知之乎扬雄云西压月堀指月所生之地也吾意则不然太隂之精朔后魄生至望而盈盈极而衰随日渐亏晦而复苏上下二弦亏盈得平气和弗偏吾炼九还七返灵丹抽添进退之候每扵月而取则焉因名其室以月堀所以志之予曰阳隂不可偏胜也独阳不生独隂不成干坤搆精六子乃凝水坎火离中蔵偶竒用竒变偶干道始茂重隂尽消纯阳则昭乆而行之与道消摇是谓三一之真也复命之区也若取则乎月无乃专溺扵隂乎冲阳子曰二气之精互爲其根房日之兎毕月之乌取象表徴指意甚㣲阳既含隂隂亦含阳苟举其偏道则全张子何见之拘邪予曰言则羙矣其理尚有所遗也人身之中有玄牝焉繋乎天根唿吸所関丝络聮緜枝叶扶踈静以养之一气孔神超扵象先不见其朕玉色连姢天光内朗盖以无爲而得无为而成孰火能爲其候孰鼎䏻为其鑪孰药能为其材我皆不得而知也假形托物着于丹书颠倒错乱自汉以来巳如斯矣吾将与子握手空明洞天之上当素月流辉银铺水翻瑶露𥘉滳寂然无声委羽仙人必骑黄鹤而一下之与子稍一叩焉则予之说爲当矣冲阳子喟然而叹曰道有精粗象分内外非粗不足以别精非外不足以形内𥘉机之徒未忘乎物苟不以此示之必大笑而赱何可与上士玄功之成者并论㢤子之说固当而吾之所取喻又岂可少㢤扵是相视一笑冲阳子揖而退予送至庭外冲阳子复请曰一隂之生其卦为姤是月堀也一阳之生其卦爲复是天根也邵子甞徃来其间而所谓三十六宫都是春者其与吾月堀之义颇有合手予曰此大易精㣲所系虽更仆不䏻尽也予悪䏻知之予悪能知之君当间诸庖牺冲阳子曰唯冲阳子张姓辅其名以廷翼爲字台之黄岩人盖有道之士也洪武四年正月日玄真遯叟金华宋濂记蟠松说昔人之言乔木必系扵故家者何㢤盖故家者非一世之谓其封培也有其素保衞也有其道所以䏻上干九霄下蔽万牛撼雷风而弗惊沐雨露而常新者也呜唿此亦自承平之时言云尔若夫当戎马纷之际无泽不竭无山不童人之屋庐且不䏻自保其有欝欝芊芊岿然而独存者乎盖必无也理之所必无而今则或见之者是岂人之所䏻㢤非人之所能则天而巳矣中书左司卽中刘君明善居武昌之咸寕其先茔之在崇阳者有松畅茂成林其一最巨者枝柯萦盘势若长蛟角鬛备具而瓜距奋张尤爲可观者焉当汝颕变作蔓延至武昌愚氓之而应之相与建营结柟山之有木者剪刈无余而崇阳之蟠松岿然独存人过之者皆彷徨叹息指而言曰是蟠松者出扵平麓非有絶壑悬厓人迹之所不到也何爲䏻免斧斤之厄乎且其形质与恒松等尔非铸铜鉄以爲枝柯也又何爲能自全而不损毫发乎呜唿我知之矣持之以智力者不足以御人事之变感之以庆祥者诚可以俟天命之㝎刘君武昌故家累世积善之深故天之报施俾其乔木在墟墓间者不异承平时其意若曰善人者天所厚也苟谓天不厚善人盍扵蟠松徴之亦如是而已矣虽然天将雨而础润潮将生而飇兴家将蕃而林木有辉理之常也今蟠松岀扵百剪刈之余苍然而弗渝充然而含滋得不爲刘君之家盛大之兆乎矧刘君以济世之学历仕熈朝出持宪节入位卽官声誉翕然动扵中外其融显方日进而未已也蟠松之祥又当扵足乎徴之昔人又有言曰树徳如树木木之成材可资扵一时徳之荣身可𬒳扵后裔刘君当益务乎徳㢤某幸与刘君交扵是推原其故作蟠松说宋学士文集卷第十四銮坡集卷第四宋学士文集宋学士文集卷第十五宋学士文集卷第十五銮坡集卷第五郊禋庆成诗序皇帝自登大寳主百神即有事于昊天上帝以仁祖淳皇帝配神作主于今五载弗懈益恭粤洪武壬子冬十一月辛酉长日至复遘其时前期丙辰上御奉天殿集臣工于庭告以誓命戊午出宿斋宫有司汜扫反土鄕爲田烛各戒具脩罔敢弗肃及期行事百辟卿士后先骏奔牲牷肥腯圭币温致噐用质雅酒齐苾芬乐舞具举升烟上闻皇心内外质文两尽上帝居歆福禄攸降旣竣事礼部尚书陶凯工部尚书黄肃工部待卽牛谅晋府参军熊鼎磨勘司令吴云兵部郎中刘崧工部主事周子谅秘书监丞陶谊晋府録事张孟兼吴府录事吴从善咸谓皇帝升中于天国之大典幸际熈明与扵执豆笾之列不可无篇什以纪庆成昭示万世遂以唐诗星临万户动月傍九霄多爲韵各赋诗一章而属濂序之濂闻郊祀之礼始扵有虞氏至周大备秦汉以来寖渉不经且惑扵六天六帝之说莫之适従君国子民者亦罕能躬严祀事徃徃遣大臣摄之肆惟皇上一据礼经而洗千古之陋每嵗亲升泰坛昭事上帝恪恭寅畏有赫其临隂歛阳舒降甘风雨覃及寰宇物无疵疠行见鳯皇降而龟龙假矣声歌之发兹非其时乎昔者周人之颂所谓昊天有成命者郊祀天地也思文者后稷配天也二诗辞气奥宻卒未易暁然非卜商之序掲其宏纲后世何自而明之羣公之什优柔而雅驯整肃而泰豫足以羙盛徳形容而告扵神明善言诗者谓其有得周人之微㫖所可愧者濂非卜商之识僣序作者之意君子其谓斯何虽然一代之成宪后王之所取法者其大㮣亦颇着见扵间云是岁十有二月甲戌朔金华宋濂谨序昭鍳录序洪武六年三月癸卯朔上诏秦相府右传臣文原吉翰林脩撰臣王撰国子博士臣李叔尤助教臣朱复秦相府录事臣蒋子杰晋府纪善臣吕宗盛录事臣杜环燕府録事臣张云翀吴府录事臣吴从善椘府录事臣王镛靖江府录事臣宋善类集歴代诸王事实既受命乃取东观诸史相与研摩善与恶可爲劝惩者咸采焉其文芜事泛则刚取其大槩或有奢淫不轨无复人理者輙弃而不收越二十又二日甲子书成缮冩爲二卷臣原吉等诣阙投进仍请以太子賛善大夫臣宋濂爲之序上可其奏先是有诏礼部亦脩是书前尚书臣陶凯今尚书臣牛谅主事臣张筹遂録爲一卷上尘乙夜之覧然二书义例夲同无大相逺臣筹因会粹衆论合而爲一承诏刻梓以传名之曰昭鍳臣濂因得而序之臣濂钦惟皇上旣正天位即㝎青宫衆建诸子爲王作镇䧺藩扵是蔽自渊衷钖以寳训凡箴戒之谆切礼仪之等第兵卫之出入与夫职制营膳法律洪用之属具录成书共一百一十有余条然虑其文太繁前史之事可据以爲鍳戒者多扵各条之下微注其纲而其目则悉载此书庻几得以互见其爲圣子神孙建万世之丕基者可谓深且长矣扵戯盛㢤然代天而理物者天子也佐天子谨藩制以壮磐石之宗者诸王也天子则元首诸王则手足是谓一体者也其可不同心而同徳者乎昔之贤王有见扵此敬以脩身礼以齐家政以驭衆夙夜战兢唯恐不䏻尽屏翰之寄故禄位传诸无穷声光显于来世其或不贤而弗之察欲縦情逸且失其秉彜之性而欲久享爵秩抑亦难㢤观录中所纪歴歴盖可数也传曰义胜欲者从欲胜义者㐫又曰惟命不于常道善则得之不善则失之矣呜唿寳训具在赫若日星之临覧是录者其懋戒之㢤其懋戒之㢤是嵗五月三日臣濂拜手稽首谨序楞伽阿䟦多罗寳经集註题辞大䧺氏所说阿䟦多罗寳经凡经三译其四卷者宋元嘉中中印度求那䟦陀罗也其十卷者后魏延昌中北印度菩提流支也迢至扵唐寳义难陀来自于阗复以䟦陀之译未弘流支之义多舛与僧复礼重翻爲七卷则久视𥘉也扵是判教诸师提纲挈领李通玄则以五法三自性八识二无我爲言智觉延夀则以实相佛语心自觉圣智爲言一则因理以显事一则从事以推理理事兼究则经之奥义无余藴矣然自菩提逹摩东来震且谓此经四卷可以印心遂授其徒慧可故宗禅㝎者世受其说而其文辞简严卒未易通所以传之者寖微至宋张文㝎公方平见扵南谯悟其爲前身所书乃以钱三十万属苏文忠公轼印施江淮间苏公亲爲书之且记其事自是流布渐广雷庵禅师正受病句读之难通也与同𫀆智灯据䟦陀之本而参以魏唐二译原其异同歴䟽扵经文之下复稽唐註古本暨宋僧寳臣闽士杨彦国之说而折衷之凡经纶䟽録有渉扵经者亦抚其精华附焉名之曰楞伽寳经集註自庆元乙夘之三月至丙辰之四月始克就绪其用心可谓勤矣且如来说经不即语言不离语言矧此楞伽实诠圆顿八识洞然号如来蔵大包无外小入无内本性全真即成智用观身实相与净名同若彼二乗灭识趣寂譬如迷人忘已之头狂赱唿号别求首领此乃诸佛心地法门不假脩证现前成佛禅宗之要盖莫切扵此矣或者则曰西来之宗一文不设若谓𥘉祖持此印心非愚则惑子不闻逹观颕公之言乎曰不然也佛法随世以爲教当逹摩时衆生滞相离心故入义学者悉斥去之逹观之言犹逹摩之意也苟不察其救弊微权而据以爲实则禅那乃六度之一先佛所指持戒爲禅㝎智慧之本者还可癈乎雷庵之註其有功扵禅宗甚大非上根宿智不知予言之爲当也此经旧甞刻板姑苏㓜住庵近毁扵火天界禅师白庵金公意欲流通乃购文梓重刻于旃檀林来徴余爲之序予㓜时颇见正平张戒集三译之长采诸家之註成书八卷以传大意略同惜雷庵不及见之白庵妙悟真乗旁通儒典爲业林之所宗师苟求其说而𥙷入之则其功又岂不大扵雷庵哉刘参军黄牒䟦尾西昌刘氏素号簮缨家由宋治平元年至咸淳十年擢苐奉常者八人与鄕闱之贡者又二十九人其讳在中字伯正者凡四𬒳荐送方登建炎二年进士苐授文林卽永州录事叅军此盖其九月所受黄敕也宋旧制告与敕多兼给思陵以建炎元年五月一日即位扵应天府戎马纷纭庶事草创其月十七日始诏文武官自太中大夫正任观察使以上并命辞给告余则令吏部具钞降敕则当时给敕者颇衆不特𥘉入官令録而巳后因臣僚奏请洊诏巳给敕官俟法物成时逐等依旧给告则三年三月九日也牒后所书中太夫守右丞朱中大夫守左丞颜而不着其名朱名胜非谥忠靖颜则名岐盖元年十一月思陵註跸惟扬越十日擢岐与许景衡爲尚书左右丞二年五月十三日景衡罢而胜非代其位以月日较之必知其爲二人矣又书正议大夫守右㒒射而不着其名氏当是黄潜善无疑或谓爲李纲殆非也纲自元年七月五日自右仆射升左仆射潜善从门下侍郎爲右仆射是月纲即出提举洞霄宫二年十二月十九日潜善始拜左相此牒给扵是嵗之九月其以右仆射系衔非潜善而何职事衔之上三人者并加守字凡阶高而官卑者称行阶卑而官高者称守官阶同则无之此犹循唐制也呜唿潜善主和误国真姦臣之雄不足汚君子齿颊岐亦小人力党张邦昌诋纲爲金人所恶不可使秉钧轴章至五上而不愧唯胜非差强人意律以春秋责备之义亦有不得免焉区区贵冨能几何乃无所忌惮至扵如此墓骨巳杇覧其官氏人犹指议之有愤惋不平之气果何爲者㢤参军八世从孙职方郎中崧出此扵破坏之余潢饰以成卷轴然自宋迄今已歴二百四十又五年矣宋之取士用辰戍丑未年建炎二年属戊申其秋亲试进士赐李易以下四百五十人及第出身有差盖元年丁未翠华出幸江南故无暇及之尔因并书之以解读者之疑云洪武五年冬十月一日太上清正一万夀宫住持提点张公碑铭龙虎名山蟠踞上饶之区重冈复峦自中闽来若翠𬎼戎旃环卫其背而云林二十六峯森列内向如拱如趋如冠劒而迎至琵琶之峰止焉大川西㵼仙岩㧞起天半而絶其冲灵气翕合欝爲仙人所都歴代以来其侍祠竹宫而峻陟崇班者相继乎后先或葆熈餐醇扵巖谷之下声光烨然多与名荐绅相埒及其终也飞腾觧化游神丹台下上矣氛曾不得以凂之如吾张公脩文盖亦其中之有闻者欤公讳友霖脩文其字也信之贵溪人父汉良有驯行人称文穆先生毋汪氏公之生也有霞光香气之异居亡何老父秋髪纷怱曵杖而至顾文穆言曰尔児方外之噐也冝谨视之言讫失老父所在年十二志恬虑冲皦皦如孤鹤独立文穆以其生有玄徴俾入龙虎山从周尊师复礼㳺尊师学行融洽贯老易爲一涂公昼夜穷研而受其说以九经爲渊源百氏爲支派缕析毫分而极其根柢之所会阅六年始着道士服事周君贵徳爲弟子时桂心渊隐匡庐金志阳居武夷二人者世号爲真仙翁脩丹之士依之者成市公皆蹑屩担簦徃拜其坐下传其三皇内文九鼎丹法所谓延龄度世者颇领其幽玄归参天道运化三洞四辅海岳洞府日月星斗诸书或合或离类有以取舎之复自叹曰吾春秋方盛抚世微权要不可无见也乃出力扵诗章古文辞课之扵虚无扣之扵寂寞盖混混乎其不可竭矣虞文靖公集以文䧺海内公爲书千数百言暨所爲杂着一编遣其徒张自賔徃质之文靖深加敬叹与之相辨难者甚至自是及门受业者日衆其从之求文户外亦屦满矣公则又曰此当寘之二毛巳在颠其尚不求归宿之地乎扵是刋落葩藻与道夷犹至和薫蒸四体盎睟泉渟谷虚冥契玄极有不知岁月之易迁者嗣天师太乙明教广玄体道大真人张公嗣徳嘉公玄学渊邃辟爲教门讲师脩文辅教简正法师兼元坛脩撰太乙之绪再传实爲四十二代而张公正常起承之入我国朝钖以护国阐祖通诚崇道弘徳大真人之号累诏至南京公皆爲辅行翊賛相导靡不备至洪武辛亥秋八月更辟教门高士㝷提点大上清正一万夀宫而诸宫观之事咸莅焉未几兴髙行道士黄棠吉邓仲脩同𬒳召公奏对称㫖赐食禁中而退冬十月大驾幸钟山崇禧寺复燕劳有加明年壬子春公屡乞还山上欲属以禜祈之事命中书㽞之且有白金之赐秋七月公示微疾扵朝天宫谓仲脩及丹霞鋉师周玄真曰盍趣宫主宋玄真相见乎既至正襟危坐从容言曰自非我有性本虚空生浮死休处世一梦吾将观化扵㝠㝠之中矣遂操觚赋诗一章翛然而逝是月十又七日也颜貌鲜泽肌体柔弱仙经所载尸觧者可信弗诬仲脩力营其后事徃白仪曹因以其事闻上爲之恻然后三日奉遗蜕焚扵石子冈执绋从者至数千人火旣炽有五色祥烟盘旋扵其上云公自唿鐡鑛子有文集若干卷亦以鐡鑛名世夀六十又七所度弟子即自賔自賔纯饰好脩与翰林羣公㳺交誉其贤今﨑岖道涂凾灵骨以归将与其子若孙吴保和张敬安谋以某年月日塟于龙虎山之天峯件系羣行来徴濂爲之铭濂闻老子之㫖可以治国可以脩身可以錬真其大者与孔氏或不异也公以超颕之资屡求贤师思兼孔李之学而通之其视死生若旦暮泊然无所系累者固冝也岂古所闻有道之士非邪濂也不敏何足以铭冠劒之蔵勉㣘自賔之请而述之山中有方壸真人高风莫攀君子拟其爲陶隠君之伦当䏻爲濂删而正之铭曰大道之文洞玄玄兮八角垂芒太极先兮天真皇人授而传兮龙虎之君环以千兮探其灵秘道乃全兮上清道士古列仙兮洞逹悬觧恊玄筌兮内天外人藴坤干兮出入孔墨孰后孰前兮玉室金简列戋戋兮彩霞丹景交相鲜兮溢爲篇翰五色宣兮有声鍧然闻九天兮龙光下逮势廽旋兮一旦觧化同蜕蝉兮腾凌灭没行翩翩兮白蜺青鳯扶羽軿兮无象有物形神迁兮逹人何累止若渊兮冲漠无爲合自然兮其迹虽泯名则緜兮冠劒之墟勒苍坚兮山灵撝诃久逾䖍兮句容奉圣禅寺兴造碑铭句容县之东四十五里有地曰白土埭邍陆衍迤林樾苍润欝冈虎耳良常诸山屹立乎东西聮辉分彩神秀之所融会而奉圣禅寺宅焉按金陵塔寺记𥘉名永㝎梁武帝时有大桑门寳亮主之帝方尊崇释乗闻亮精通义学命撰涅槃经䟽参订辨博允契先佛甚深微妙之㫖寺因籍之増重与诸大刹争雄唐李兵燹縦横寺日堕废伪吴杨氏据有金陵其检校仆射许褒遵厥父司空雍之命新作之割腴田在句容丹徒者若于畒以饭浮屠夫人景氏犹以爲未足复施句容田若干埤益之宣城二比丘曰义爽曰廷规行业峻洁仆射具䟽延居寺中盖大和年间也至宋大中祥符𥘉始赐今额公于宋季又复摧敝弗支羣僧皆风雨散去丹徒之田亦爲闾右民施茂等所夺元至元中住持平山坦公不惮四千里之逺北诉于中书移文江南捴摄且命下其符扵镇江凡厯七载之久殚三徃返之勤侵疆乃归平山既迁化灭庵受公继之后虽数易其主而未遑设施至正三年癸未咲岩禅师徃𥙷其处当屡废之余室如悬罄积逋之未庚者踰五千缗咲岩昼夜不自寕议鬻不毛之山以偿杀衣缩食孜孜以兴建爲务不四三春秋粟盈于仓泉溢于嚢乃剪嵗荒乃辟灵塲乃树栋梁九年巳丑释迦寳殿成明年庚寅搏土塐佛菩萨暨大弟子护法神王诸像环以大阿罗汉慈容穆如九座香华严奉如式曽未几何三觧脱门又成右设涅槃之居以处有疾僧伽左建仆射父子祠而他施者附之又明年辛夘演法之堂又成名之曰正法眼阅三月栖禅之室又成名之曰清净觉海且拓其术径别筑小山门以爲喉衿通名曰㝎林山西庑及衆寮次第而就又四年乙未像四天王神扵三门缭以周垣延袤三百余堵委蛇缦廽如云横阜截防限遂严又明年丙申禅师迁住保寕而懐楚津公南宗定公先后而至皆刻厉有爲益其土田当是时大明建都江左而浙右犹未尽平寺当毗陵京口之冲骑歩之兵㸑息者旁午覩其宏敞严饬㦸手相戒不敢犯洪武三年庚戌仲纶弥公来司寺事病东庑之未称也撤其故腐易以新坚而规制扵是乎大备殿以间计者凡三室与门如殿之数堂如门之数而溢其二两庑如堂之数而加以七倍其悬钟之楼则仍其旧焉仲纶潜心内行爲四衆之所趋仰且念咲岩锱铢之积以克溃于成视衒竒钩货以病民者相去万万苟不图之显刻金石则后来者何自而知之力请濂爲之记夫自辛卯兵变以来江淮南北所谓名蓝望刹多化爲煨烬之区而狐兎之迹交道过其下者无不爲之太息奉圣禅居有如鲁灵光岿然独存非惟金浮碧明照映扵山色水光之际而钟鱼之互荅𥘉不异扵承平时岂亦有数存扵其间乎虽然人事之尽诚之以胜天自非主之者叠矩重规求其持久而不坠若此或未之见也读予文者尚念昔人搆缔之艰而继承扵无穷㢤咲岩名善愈族某氏明之昌国人说法嗣仲芳伦公耆旧僧宗铉咲岩同邑人是寺之役其功爲最多系之以铭曰皇矣象教自西徂东丕建塔庙牖于民衷青天震雷以耸群聋蹶然以兴豁尔而聡句容之墟白土之里川媚山辉灵龢萃止彼阿练若䧺焉中峙由梁洎元成坏凡几有伟一师飞钖而叹不创寳所妄邪孰闲白业所感在弹指间靡仆不起何阙弗完涌殿峩峩飞楼㵝㵝像变严严𣑽夹晣晣觚稄腾翔丹艧绚丽兠率天宫下移人世粤自兴戎刼火飏埃荘严胜域鞠爲草莱此独岿然鸾鶱鳯廽都人聚观一何壮㢤赋形两间固囿乎数人㝎胜天如鸟建羽千里奋飞能令颠坠式纉式承胡寕弗顾寳华楼阁不渉有无光明发舒号爲毗卢徧覆大千了无欠余凡尔方𫀆摄心澹泊来居来㳺无证无作大史勒文因病注药尚祛昏迷同归妙觉寂照圆明大禅师壁峯金公设利塔碑禅师讳寳金族姓石氏其号爲壁峯生扵干州永夀县之名胄父通甫宅心从厚人号爲长者母张氏亦嗜善弗倦有桒门持钵乞食以观音像授张且属曰汝谨事之当生智慧之男未几果生禅师白光煜煜然照室㓜恒多疾缠绵衾枕间父母疑之曰此児感祥徴而生其冝归之释氏乎年六嵗依云寂温法师爲弟子既薙落受具戒徧诣讲肆穷性相之学对衆演说累累如贯珠闻者觧頥巳而抚髀叹曰三蔵之文皆标月之指尔昔者祖师说法天华纷金莲涌现尚未能出离死生况区区者邪即更衣入禅林时如海真公树正法幢扵西蜀晋云山中亟徃见之公示以道要禅师天起疑情三二年间寝食爲废偶携筐随公撷𬞞扵园忽疑坐不动厯三时方窹公曰尔入㝎耶禅师曰然曰汝何所见禅师曰有所悟尔曰汝苐言之禅师举筐示公公非之禅师寘筐于地拱手而立公又非之禅师厉声一喝公奋前揕其使速言禅师筑公仆之公犹未之许咲曰尘劳暂息㝎力未能深也必使心路絶祖阙透然后大法可明耳禅师闻之愈精进不懈遂出参诸方憇峨眉山誓不复粒食日採松柏啖之脇不沾席者又三年一念不生前后际㫁照体独立物我皆如自是入㝎或累日不起甞趺坐大树下溪水横逸人意禅师已溺死越七日水退竞徃视之禅师燕坐如平时唯衣湿耳一日听伐木声通身汗下如雨叹曰妙喜大悟十有八小悟无筭岂欺我㢤未生前之事吾今日方知其真耳急徃求证扵公反覆相辨诘甚力至扵曵倾禅榻而出公曰是则是矣翼日重勘之至期公扵地上画一圆相禅师以䄂拂去之公复画一圆相禅师扵中増一画又拂去之公再画如前禅师又増一画成十字又拂去之公视之不语复画如前禅师扵十字加四隅成卍文又拂去之公乃总画三十圆相禅师一一具答公曰汝今方知佛法宏胜如此也百余年间参学有悟者世岂无之能明大机用者寕复几人无用和上有云坐下当出三虎一彪一彪者岂非尔邪尔冝徃朔方其道当大行也无用盖公之师云先是禅师在㝎中见一山甚秀丽重楼杰阁金碧绚烂诸佛五十二菩萨行道其中有招禅师谓曰此五䑓山秘魔岩也尔前身脩道其中灵骨犹在何乃忘之旣寤遂逰五台山道逢蓬首女子身𬒳五綵弊衣赤足徐行一黒獒随其后禅师问曰子何之曰入山中尔曰将何爲曰一切不爲良久乃没叩之同行者皆弗之见或谓爲文殊化身云禅师乃就山建灵鹫庵四方闻之不逺千里负糇粮来献者日纷也禅师悉储之以食㳺学之僧多至千余人虽丁岁大俭亦不拒也至正戊子冬顺帝遣使者石至燕都慰劳甚至天竺僧指空久㽞燕相传能前知号为三百岁人敬之如神禅师徃与叩击空瞪眎不答及出空叹曰此真有道者也冬夕大雪有红光自禅师室中起上接霄汉帝惊叹赐以金纹伽黎衣遣归明年已丑复召见延春阁命建坛祷雨辄应赐以金缯若干禅师受之即以振饥乏民又明年庚寅特赐寂照圆明大禅师之号诏主海印禅寺禅师力辤名香法衣之赐殆无虚日自丞相而下以至武夫悍将无不以为依皈已而恳求还山洪武戊申大明皇帝即位于建邺明年巳酉燕都平又明年庚戍诏禅师至南京夏五月见上扵奉天殿且曰朕闻师名久以中州苦寒特延师居南方尔遂㽞扵大天界寺时召入问佛法及鬼神情状奏对称㫖又二年辛亥冬十月朔上将设普济佛㑹于钟山命髙行僧十人涖其事而禅师与焉赐伊蒲譔扵崇禧寺大驾幸临移时方还明年壬子春正月既望诸沙门方毕集上服皮弁服亲行献佛之礼夜将半敕禅师扵圜悟関施摩陀伽斛法食竣事宠赉优渥夏五月悉粥衣盂之资作佛事七日乃示微疾上知之亲御翰墨赐诗十二韵有玄関书倍已成正觉之言天光昭囬人皆以为荣时疾已革不能诣阙谢至六月四日沐浴更衣与四衆言别正襟危坐日将瞑弟子祖全智信请曰和上逝则逝矣不㽞一言何以暴白扵后世邪禅师曰三藏法寳尚为故𥿄吾言欲何为夷然而逝世夀六十五僧腊五十又九后三日奉龛茶毗扵聚寳山倾城岀送香币积如丘陵或恐不得与执绋之列露宿以俟之及至火灭获五色舎利齿舌数珠皆不壊纷然争取灰土为尽禅师体貌丰伟端重寡言咲福慧双足所至化之故其在山也捧足顶礼者项背相望其应供而出也持香华击𣑽乐而迎者在在而是不啻生佛岀现其行事多可书弟子散之颅水赴云趋无间俭丰香积之充且妥其躬其名上闻便蕃宸恩来自帝阍扵赫皇明遣使奉迎舘于神京龙文成章日晶月光欝其宠荣四衆所依胡不寕兹而亟其归㤗山崔崔一旦其頽靡人不哀有崇者冈白虹吐芒设刹之蔵故同安沈府君墓碣考功主事沈彰服衰经踵门拜且泣曰彰幸生盛际忝𬒳官使私窃自念先府君之年仅五十又二尔忠孝之道不可以兼致驱驰王事二三春秋方敢纳禄而归以竭乌乌之私情孰意上天不佑而府君以洪武五年十二月二十日弃我诸孤阅三月讣至擗踊攀号无所逮及即上其事中书授法比持服将不逺四千里南还卜某月日奉柩车窆于同安西山之阡在莲花鞠花两峯之间又复自念府君死矣而先徳不可死者亘百世犹一日也苟不图文显刻以昭示后人不孝愈大焉敢持奉常賛礼黄仁状前事以请唯先生卑矜之濂不敢辤谨按状府君讳祥字遂初姓沈氏其先光之固始人唐末之乱有讳某者始迁扵莆阳图谱厄扵兵燹莫纪其世次曽大父某祖泽民父善夫娶张氏旣生府君而来主泉之永春簿遂再徙于泉城及府君之长又三迁扵同安上官才之荐爲县之际㽞仓使非其所好也府君事父母尽孝视扵无形听扵无声唯恐有毫髪咈其意至正甲午大盗起安溪乡民皆风雨散去府君负毋夫人避海中嘉禾岛盗蹑其后府君爲盗所掠幸以计脱而夫人不知所适府君苍黄冐贼锋求之昼夜唿号不饮食者三日始获见巖冗中母子相抱持悲喜交集时夫人春秋髙且有疾府君欲渡海囬翔风乡以居装槖既于盗手其计无从出乃质其子彰扵郑氏获钱千緍爲买舟之资暨还一月余始徃赎彰以归府君伯仲者亡季夭府君事兄起宗如其父泉布羞服之属凡有所需輙上之风檐月牖时相与歗歌杯觞淋漓几杖暱比数日不聚首中心欿然不怡先是主簿君殁塟泉之南门外后九年夫人亦卒𤇺火连绵权厝主簿君墓侧及是兄复殁府君匍匐徃泉城毕棺歛之礼乃归同安檡地扵海山之阳欲迎夫人之柩藏焉巳而然出涕曰吾父母生则同室死则异冗乎吾兄父母之所遗魂魄或有知其䏻独处异郷乎扵是甓三竁而共薶之当主簿君居莆阳赀产颇丰府君悉譲与群従兄弟锱铢无所觊而别树家扵同安其遇甥福全尤尽恩意南安腴田以畮计者七十有五悉以卑之无靳色莆阳宗党有来谒者必倒屣迎舘翕翕煦煦唯恐弗之㽞暨别去复餽焉闾井知府君之行交口称之曰良士良士云府君当元之季知世将乱具隐者之服深蛰不出自号之曰㕓隐髙人韵士或来即之相与赋诗以爲乐视世之声𦦨熏灼者若将凂焉娶传氏生三男子长即彰通诗训故学较艺福建鄕闱取第十一名文解有司贡至京师㑹朝廷需贤之急不俟会试南宫选入吏部爲考功主事阶承事郎次曰寛次曰英呜唿传有之孝悌者天下之大顺也人之行义有重扵斯二者乎推而爲忠爲信爲有别其有不自兹者乎君子之学能植乎其大者岂不爲厚伦重本之劝乎然则府君之行其可铭以铭曰猗若人行之臧抚上下恊圆方丁时艰㓂抢攘念我毋情尽伤日号唿走遑遑盻白云涕霑裳旣觏止色斯康奉厥兄䔍天常傧笾豆酾酒浆和孺乐日洋洋惟孝弟善之纲朂后昆矢不忘故松阳周府君阡表括之松阳有行义之士曰周君休休而有容循循而雅饬自其髫稚严父弃捐君輙能自励于学擩哜乎经畬优柔乎艺苑伯仲之间交相摩切积功既久缮性禔身之间以荘以敬弗敢自释上下化之春风盈扵户庭棠棣歌扵州里荐绅之家罔不歆艳焉君不以爲功而泽物自见当嵗俭甿隷无以食尫瘠将踣君曰是不可不振也度力而给其粟旱劳频仍及厉鬼爲菑害沴气紏蟠十室而九君曰是不可不禜也亟斩牲以祷于神俗尚气而善闘锥刀之末奋襼而疾诟流连县庭每爲吏所鱼肉君曰是不可不正也有赴愬者方爲辨曲直讼爲衰止属元季兵乱郡国绎骚石抺将军帅师来镇栝凡武勇文学之士悉以礼聘而询其谋猷闻君贤延而与语恱之辟爲千夫长将军廓清群憝君与有功焉未几乃引退都布寛衣放情丘间当风䟽日鲜与一二逄掖从容觞咏日莫忘返年甫五十又八不幸以洪武庚戍九月某日卒家明年辛亥二月某日塟丽水县㦤徳鄕徐北里之原礼也君讳绍祖字光远其先家㫪陵髙祖允文始来迁曽祖梓宋郷贡进士祖留道从元兵讨临漳叛㓂有功擢管军千戸父鑑毋某氏君配室则王氏也前五年终翰林侍讲学士危公铭其墓生丈夫子二曰华曰莲孙男五曰文韦曰文焕曰文炫曰文煇君殁后四年二子奉县文学洪文震状来请墓上之文以期不死扵亲余闻墓之以有文古也殷比干之铜槃汉梓潼之甎志皆是也后世易之以石且植表扵隧矣人子不死其亲者将如是乎在余恶能辤有若君之行义脩扵身仪扵家庭惠泽𬒳扵州里所以耸善导民者诚有禆扵王化君子不谓其进可乎呜唿麟之振振既淑且仁卒以羙夫身绥绥者罢日肆其威监人之髓而剥人之頥其相去亦不远而呜唿有崔者冈林樾欝苍惟君之所蔵千载之下幸毋坏伤是爲表题赵模千文后左右内率府録事参军赵模集右军行书爲千文模在唐有能书名甞与韩政诸葛贞冯承素等奉敕临摹兰亭逮今犹有存者予扵秘府颇见之最喜其善用笔而正锋恒在画中所以度越诸人也欤此本系鲜于奉常家蔵者神采尤沈着不露可寳也故黄府君墓碣铭予従乌伤黄文献公㳺识公従子仲华甫进承公话言退与仲华磐桓华川上温润如琼瑶使人不忍厌去公薨世大变甲兵满天地东西各不相闻及真人起临濠廓清六合予入侍讲禁林㑹浙江行中书新贡士至有黄昶者来叙世契问之实仲华诸孙复叩仲华何如则作土中人五年矣爲太息者久之昶彜従予入史局几一载间自撰仲华行状涕泣请铭仲华名橒仲华字也自㓜嶷然有立出与群童敖歩武有度不失尺寸郷先逹韪之暨长抚世酬物悉中权度州里譁然称之曰能父兄素儒懦疆畎爲豪右兼并仲华奋厉致家之肥悉纳金赎还自是益敦仁厚行贫而贷泉者不责其息稍弗能庚焚劵示之或有忿闘者赴愬于门仲华听已指曰尔言曲尔言直皆心服去且曰得黄公片言贤扵县令长十人避兵石门山一妇疲卧荒榛时㳺骑已迫仲华命媵女扶以奔与诸妇同寝食㓂退询其家归之然终不识其靣性至孝亲疾进药剂无时夜不遑甘寝及没衣禭棺竁之费咸出扵私不忍烦诸兄文献公刚介子弟鲜得懽心仲华曲承其意酣觞笑谈煦煦如阳春亲属有使酒难近者且复誎仲华从容白其利害卒至改行仲华行事多类此他不能悉书仲华卒扵吴元年三月十一日其月某日葬扵崇徳郷平洋原先墓之次夀六十七世系迁移之详文献公已见诸图记曽大父堮宋承节郎元赠嘉议大夫礼部尚书上轻车都尉追封江夏郡矦妣徐氏追封江夏郡夫人大父铸赠中奉大夫江浙等处行中书省参知政事轻车都尉追封江夏郡尉追封公妣童氏追封江夏郡夫人父溥妣喻氏仲华配室传氏生子三璨琥瓉女一适刘如珪孙男四永昶庚敏予帷阀阅之家鲜克由礼有若仲华闲雅整饰抱齐鲁诸儒至行孰谓非贤邪予故特铭之以爲耸善之助使人人取则仲华其不爲三代之民矣乎铭曰中恬而熈外㢘而隅惟义之是随大振厥家尚质去华肫肫乎无涯有岿者山有冽斯泉灵气之欝芊体魄斯安継以永年崆峒雪樵赋刘君宗弼家于贑之空同山阳学赠而文雄甞擢进士第入教成均出任浙江部使者之寄声光已赫然矣君乃退然弗居方以空同雪樵自号其殆显幽一致者欤非贤而有徳者盖弗䏻也君间请濂赋其事雕䖝篆刻之学老且亡去黾俛操觚虽用赋体而比物成义爲多君之西还或歌扵清泉白石问山灵闻之未必不辴然一笑也其辞曰伊空同之㧞起兮镇峤南之灵区翠旓其荡空兮播颢气之𬎼绥章贡挟以北流兮盎土脉之滋腴穴遥通扵龙翕兮势蟠亘扵欝孤信地维之奥宅兮爲灵真之所都则有白鵞羽人黄唐丹士辟玉爲房铸金成黍仰帝青以布帷拨赤霞而启笥悼下土之坌独凌刚风以迳度惟彭城之仙子兮式烂柯之遗轨谓灵奕之可观兮意翩翩而遐举裘剪鹿肥之花屦约芝田之蘂巾割湘云之枝鞶点彩鷮之尾伤胡麻之未饭爱白石之堪煑踰洞真之石扉借脩月之寳斧期缑笙之下临兮庻緑文之可㖟于时玄冬届朔气交水腹坚金茎髙二鹤夜语独鸟昼韬莽六花之聚白合溟涬扵空寥幻九清之秘景辟太素之神苞夺人目睛兮若流汞翻空而不㝎一白无地兮如烂银炫燿扵霜皐琼林玉树叠颕聮柯条顿亡扵春緑蘤巧缀扵晴梢乃陟瑶磴乃依氷樾肤中寒而生鳞指屡僵而弗屈丁丁许许不遗余力巳枯成采方长不折玉屑随声而轻堕霜茎倚云而𥘉积束以九真之赤藤附以千年之苓魄既消揺而咏归忘蕉鹿扵今昔歌曰我采我樵兮太蒙之野万树珑兮玉光照夜孰能相从兮与霓旌而俱下扵是筑石灶繙金经飬神火炼黄寕汞生水虎之窟铅出火龙之扃液承太乙之珠机运元华之精凭添抽之卦劵植鄞鄂之丹城逮伐毛而洗髓致隂烁而阳凝种芝扵琼玉之山折桂扵广寒之庭领衿佩扵桥门集鹓鹭扵王庭白简霜飞绣衣春明近一出而持斧使九夏之生氷㝎弃风而来归兮将瀛洲之先登隔人间之风雨兮遽真凡之异程至若西隣之子沈酣羶荤屏亀香曙笙火花春葆阶舞楚银舘歌秦黄尘迷南华之梦弊屣嗤东郭之贫乐钟鼎之遗艳厌烟霞之近醇尚父钓渭阿衡耕莘或封齐扵东海或致君扵华勋齐出处扵一涂肎变志扵屈伸世纷兮丽以新蜡代薪兮伤芳辰翻海水以爲霖兮曽莫濯夫㳺尘孰不化爲胡燕兮依华榱之飞文丹禽鸣夫空谷兮亦寥寥之一闻弹樵歌之逸响兮寄緑绮扵秋旻歌曰若有人兮在兰厓止白虎爲使陟崇巇止皓毳逥飊敷天葩止虚白内朗絶纎瑕止仁斧义戕龙锵鸣止鹈膏匪施痂弗形止剪彼薪樗扶松栢止飬贤大鼎熟以烹止天下爲公大道行止遡风屹立思盈盈止宋学士文集卷第十五宋文集卷五宋学士文集宋学士文集卷第十六宋学士文集卷第十六銮坡集卷第六禄命辨三命之说古有之乎曰无有也曰世之相传有黄帝风后三命一家而河上公实䏻言之信乎曰吾闻黄帝探五行之精占斗刚所建命大挠作甲子矣所以㝎岁月推时候以示民用也他未之前闻也曰然则假以占命果起扵何时乎曰诗云我辰安在郑氏谓六物之吉㓙王充论衡云见骨体而知命禄覩命录而知骨体皆是物也况小运之法本许慎说文已字之训空亡之说原司马迁史记孤虚之术盖以五行甲子推人休咎其术之行已久矣非如吕才所称起扵司马季主也㳂及后世临孝㳟有禄命书陶弘景有三命抄畧唐人习者颇衆而张一行桑道茂李虗中咸精其书虗中之后唯徐子平尤造其阃奥也曰十一曜之说古有之乎曰无有也书云在璇玑玉衡以齐七政所谓七政日月水火金木土也而无紫气星孛罗睺计都也星孛数见扵春秋或见大辰或入北斗紫气则载之史册与氛祲同占罗睺计都者蚀神首尾也又谓之交𥘉交中之神𥘉中者交食之㑹也借此以测日月之蚀也唐贞元𥘉李弼干始推十一星行暦鲍该曹士蒍皆业之士蒍又作罗计二隐矅立成暦起元和元年及至五代王朴着钦天暦且谓蚀神首尾颇行之民间小暦而巳若吴伯善若甄鸾若刘孝孙若张胄玄之所造但云七矅而不闻有十一星也曰然则假之以占命又起扵何时乎曰洪范云月之从星则以风雨冷州鸠云武王伐殷岁在鹑火月在天驷则以星占国亦巳久矣而未必用之占命也曰以星占命柰何曰予甞闻之扵师其说多本扵都利聿思经都利盖都頼也西域康居城当都頼水上则今所传聿斯经者婆罗门术也李弼干实婆罗门伎士而罗睺计都亦胡𣑽之语其术盖岀扵西域无疑晁公武谓爲天竺𣑽学者扵此征之尤信也曰术之縁起则吾旣得闻命矣然亦巧发而竒中乎曰有固有之而不可泥也何也且以甲子干技推人所生嵗月展转相配其数极于七百二十以七百二十之年月加之七百二十之日时其数终扵五十一万八千四百夫以天下之广兆民之衆林林而生者不可以数计日有十二时未必一时唯生一人也以此观之同时而生者不少何其吉㐫之不相同㢤吕才有云长平坑卒未应共犯三刑南阳贵士何必俱当六合诚足以破其舛戾矣三命之说予不能以尽信者此也天以二十八宿爲体体则爲经有㝎所而不可易以五星爲用用则爲纬恒络绎乎其间或遅或㽞或伏或逆固有常度而可以理测苟谓躔某宿则吉歴某宫则㓙犹或可言也设其星有变其行不依常经而犯乎河汉内外诸星又将何以占之㢤或如前所谓生同一时者其躔次无不同吉与㐫又何悬絶㢤夫万物皆出扵五行安有五行之外又有四余土木行度最遅而爲吉凶者久故有余气而气爲木之余计爲土之余犹或可言也水之余则孛火之余则罗果何所取义㢤水火土木然矣柰何金独无余气乎或谓相生故有而相克故无亦非通论也况孛乃妖星或有或无而气罗计三者本非星也不知何以有躔度之详㢤十一曜之说予不能尽信者此也曰秦汉以来诸儒推十二国分野十二次度数及所入州郡躔次毫釐若无差忒者旣可占国岂不䏻占人乎曰天运地维动静不同故先正云有分星而无分野占国者不可尽泥也占国者不可尽泥况占命乎曰五星之精发乎地而昭乎天其分配十日十二子名虽殊而理则同也人资天地以生山林之民毛而方谓得木气之多也川泽之民黒而津谓得水气之多也得火气之多则丘陵之民专而长也得金气之多则坟衍之民晢而瘠也至扵丰肉而库则得土气之多而所谓原隰之民也然则彼皆非欤曰五土有异而民生以之此固然也人之赋气有薄厚长短而贵冨贱贫寿夭六者随之吾不䏻必也亦非日者之所能测也蹈道而脩徳服仁而惇义此吾之所当爲也不待占者之言而后知之也予身脩矣倘贫贱如原宪短命如颜渊虽晋椘之冨赵孟之贵彭铿之夀有不䏻及者矣命则付之扵天道则责成扵巳吾之所知者如斯而巳矣不然委命而废人白昼攫人之金而䧟扵桎梏则曰我之命当尔也怠窳偷生而不嗜学至老死而无闻则曰我之命当尔也刚愎自任操刃而杀人柔暗无识投缳而絶命则又曰我之命当尔也其可手㢤其可乎㢤所以先王之山川异制民生异俗刚柔缓急遅速异齐五味异和噐械异制衣服异冝扵是脩其教不易其俗齐其政不易其冝所以卒归扵雍熈之治也昔者郑大夫禆灶言郑当火请以瓘玊瓉禳之子产不之与已而果然灶复云不用吾言郑又将火子产曰天道逺人道迩非所及也郑卒不复火呜唿此不亦禄命之似乎吾知尽夫人道而巳尔曰近世大儒扵禄命家无不嗜谈而乐道之者而子一切屏絶之其亦有所本乎曰有子罕言命题织图卷后宋髙宗既即位江南乃下劝农之诏郡国翕然思有以灵承上意四明楼璹字寿玉时爲杭之扵潜令乃绘作畊织图农事自浸种至登廪凡二十又一蚕事自浴种至剪帛凡二十有四且各系五言八句诗于左未几璹召见遂以图上进云今观此卷盖所谓织图也逐叚之下有宪圣慈烈皇后题字皇后姓吴配髙宗其书絶相类岂璹进图之后或命翰林待诏重摹而后遂题之耶卷甞蔵小谷余先生家其后有双岩郑子有困学鲜于伯几所䟦二公当时名流翰墨皆可寳玩双岩谓题字爲显仁韦后所书则恐未然也呜唿古昔盛王未甞不以农事爲急豳风之图不见久矣有若此卷者其尚可获之耶碧落碑䟦尾绛州碧落碑唐髙宗咸亨元年庚午岁韩王元嘉之子训等爲其妣房氏造碧落天尊像扵龙兴宫而刻其文扵背故以名碑然不知何人书据李旋之玉京宫记以爲陈惟正李汉黄公记以爲李训之弟譔殆莫䏻㝎而翠岩龚圣予则又以爲宗室瓘岂或别有所考耶吴叡张天雨读爲喧爲曜者非当以释文邻字爲是俞希鲁辨叨作叩亦大佳而释文则又讹矣盖此碑杂出扵钟鼎篆籕诸文其亦戞戞乎难知㢤从水从人说文中音乃歴翻溺则音奴弔翻释文今借㲻爲弱亦恐非本字之义而其他可疑者甚衆考礼之冗未暇及之姑识其后俟博雅君子正焉智永真草千文䟦尾梁武帝欲学书命殷鉄石扵二王帖选取千文复召周兴嗣次韵一夕而成湏髪爲白此事最无可疑王着扵淳化中摹勒诸帖上石见帖中所书海醎河淡等字人谓爲章草之宗遂误指爲汉章帝所作着固不足责后村刘克荘乃宏博之士何爲承着之谬而谓千文实始扵汉邪克荘姑置之欧阳文忠公名世大儒其撰金石録䟦尾亦谓法帖有汉章帝所书百余字其言有海咸河淡之类盖前世学书者多爲此语不独始扵羲之抑又何邪非米南宫黄长睿力诋之新学小生未必不爲其所惑余久愤扵中因题智永所书千文故特表而出之智永名法极羲之七世孙字画之佳则有不待賛也玉兎泉聮句引洪武五年秋九月十又五日日入酉予与仲子璲过张録事孟兼扵成均秉烛对坐孟兼方命侍史汲玉兎泉瀹茗俄熊参军鼎刘职方崧周虞部子谅皆集相与谈诗至惬心处輙抵掌咲譁吕太常仲善闻之亦驩然来㑹既啜茗已孟兼出新造玉兎泉铭讽之且曰今夕何夕胜友如云不可无以爲娱请举泉聮诗何如衆皆曰然予年有一日之长俾题其首句余则以次而续闘险据胜閧閧弗䏻休至二皷诗成各拥衾就榻逮鸡再号风雨凄迷载涂官事有程皆不告而散予亦骑驴去朝天矣明日孟兼将属璲作小楷系诗扵铭左征予爲之引扵戯人事聚散如风中飞花其囬旋飘泊曷尝有一㝎之迹今幸得与二三君子岸帻咏诗辴然而一咲岂非天㢤然此七人之中楚产者太半独予父子与孟兼居越西相距仅半舎他时或后先投簮而㱕支九节笻访孟兼白石山房遡咏诸贤立霄汉上欲一见不可得取此卷之阅恍如聚首成均时寕不有慰扵寂寥之鄕也邪孟兼子谅皆以字名熊君字伯颕刘君字子髙予则南宫散吏金华宋濂也诗曰成均地何灵圣泽资灌沃兎奔兆竒徴井渫发新斸自非三窟深孰湛一川緑储精本从金生色絶胜玉霜毛蘸寒饮雪毳翻夜浴酿洌𥙷酒经沐丹验仙箓杵㫪蟾宫弃珠喷鳣堂触孕月生隂精观天漏晴旭氷澄毛骨竖鑑澈须眉烛㕙名徒自竒桧行秽难赎虽东郭狡难洗上蔡辱引满瓶未羸探幽绠频续流罂渗银床出窦溅琼粟醉沃目晕花冻汲指连瘃濡毫乃自润照影从人欲光沉天上魄祥启地中躅摛辞挹余清盥荐侑嘉告剑刺非二师池移岂身毒燕支愧瑶陈塩卤鄙富蜀不动疑洼雪频摇咲风纛天光一眼𨳩云影片鳞束剧嚥觉瘳蹶足想彳亍濂觱沸虎瓜跑㪺吸猿臂臼㓗士濯冠缨渇卒缷刀韣精当卬君降液或井宿督谁知钟宿分脉与伊洛属钖名尔固嘉战句吾何局聮将指鼎比疾胜击钵促惊风落灯烬斜月坠担曲灵源讵能穷短咏聊可录濂元故奉训大夫江西等处儒学提举杨君墓志铭有序元之中世有文章鉅公起扵浙河之间曰鐡崖君声光殷殷摩戞霄汉吴越诸生多归之殆犹山之宗岱河之赱海如是者四十余年乃终濒终召门弟子曰知我文㝡深者唯金华宋景濂氏我即死非景濂不足铭我尔其识之卒后三月吏部主事张学暨朱芾等七人奉其师之治命来请濂既爲位哭复系其爵里行系而造文曰君姓杨氏讳维祯㢘夫其字也裔出汉太尉震震十八传至唐分爲四院第二院大师虞卿生堪堪生承休承休生嵓五季时钱氏有国嵓仕至丞相自谱爲浙院嵓之孙都兵马使佯徙浙水东又分爲浙左院佯之子成隐居㑹稽诸暨之阳复爲诸暨人君之十世祖也髙祖文振曽祖文脩以善嗜义闻人唿爲杨佛子祖敬父宏赠奉训大夫知温州路瑞安州事飞骑尉追封㑹稽县男妣李氏追封㑹稽县君宋丞相宗勉四世孙也当县君有姙梦月中金钱坠怀翼日而君生大夫公摩其顶曰梦之祥徴其应扵尔乎稍长从师授春秋说讲析辨刺几踰百十家大夫公期以重器至弱龄不爲授室俾㳺学甬东粥廐马以益装钱君节缩不妄费购黄氏日钞诸书以归大夫公驩曰此顾不多扵良马邪躬爲装裭使之周覧泰㝎丁卯用春秋擢进士第署台之天台尹阶承事卽天台多黠吏凭陵气势执官中短长先以饵钩其欲然后扼吭使不得吐一语世号爲八鵰君廉其姦中以法民方称快其党颇蚓结蛇蟠不可觧君卒用是免官久之改钱清塲塩司令时塩赋病民君爲食不下咽屡白其事江浙行中书弗听君乃顿首涕泣于庭复不听至欲投印去讫获减引额三十俄相继丁外内艰结庐扵桐原墓族属有酹墓者植竹笻扵前笻发孽芽枝叶欝如也自是不调铨曹者十年㑹有诏脩辽金宋三史君作正统辩千言大司徒欧阳文公玄读之叹曰百年后公论㝎扵此矣将荐之又有沮之者㝷用常额提举杭之四务四务爲江南剧曹素号难治君曰夜爬梳不暇骑驴谒大府尘土满衣襟间有识者多怜之而君自如也转建徳総管府推官陞承务卽君悉心狱情必使两造具备钩擿隐伏务使无冤民居无何陞奉训大夫江西等处儒学提举未上㑹四海兵乱君遂浪蹟浙西山水间及入国朝天下大㝎诏遗逸之士脩纂礼乐书颁示郡国君𬒳命至京师仅百日而肺疾作乃还云间九山行疾且革移拄颊楼中唿左右谓曰吾欲观化一巡如何乃自起投笔撰归全堂记顷刻而就掷笔曰九华伯潘君招我我当徃车马俟吾且久遂泊然而逝似闻数十人从凾道登楼其歩履之声相接时大明洪武庚戍夏五月癸丑也年七十五及门之士上书扵郡守林君公庆以封茔爲属林君欣然从之择地华亭县脩竹鄕干山之原以六月癸亥举柩藏焉君𥘉聘钱氏忽遘恶疾钱父母请罢昏君卒娶之疾㝷愈继郑氏陈氏子男一人杭郑岀也孙男一某女一未行所着书有四书一贯录五经钤键春秋透天关礼经约君子议歴代史钺𥙷正三史纲目冨春人物志丽则遗音古乐府上皇帝书劝忠辞及平鸣琼台洞庭云间祈上诸集通数百卷藏于家𥘉君爲童子时属文輙有精魄诸老生咸谓咄咄逼人暨出仕与时龃龉君遂大肆其力扵文辞非先秦两汉弗之学久与俱化见诸谕撰如覩商敦周彛云靁成文而寒芒横逸夺人目睛其扵诗尤号名家震盪凌厉骎骎将逼盛唐骤閲之神出鬼没不可察其端倪其亦文中之䧺乎名执政与宪司纪者艳君之文无不投贽愿交而荐绅大夫与岩穴之士踵门求文者座无虚席以致崖镌野刻布列东南间然其风神夷冲无一物萦懐遇天爽气清时蹑屐登名山肆情遐眺感古懐今直欲起豪杰与㳺而不可得或戴华阳巾𬒳羽衣泛画舫扵龙潭鳯洲中横鐡笛吹之笛声穿云而上望之者疑其爲謪仙人晚年益矌逹筑玄圃蓬台扵松江之上无日无賔无賔不沉醉当酒酣耳热唿侍児出歌白雪之辞君自倚鳯琶和之座客或蹁跹起舞顾盻生姿俨然有晋人髙风或颇加诮譲亟骂曰昔张籍见韩退之退之命二姬合弹筝琶以爲乐尔谓退之非端人耶盖君数竒谐寡故特託此以依隐玩世耳岂其本情㢤性䟽豁与人交无疑二贱而贤礼之如师傅贵而不肖虽王公亦篾视之平生不藏人善新进小子或一文之羙一诗之工必爲批点黏于屋壁指以歴示客尤不录人以小过黠奴负君金度无以偿逼君书收劵君咲与之家藏古名画爲西隣所窃其傔人追执之君曰吾业与之矣无頼之徒伪爲君文以冐受金缯或疑以爲问将发其姦君曰此诚予所作也不论逺近皆知君爲寛厚长者云激者之论恒谓名者天所最忌矧以能文名则又忌之尤者也所以文人多畸孤坎壈以终其身视冨与贵犹风马牛不相及也呜唿岂其然㢤彼货殖者不越朝歌暮絃之乐尔显融者不过纡朱拖紫之华尔未百年间声销景沉不翅飞鸟遗音之过耳叩其名若字郷里小児已不䏻知之矣至若文人者挫之而气弥雄激之而业愈精其嶷立若嵩华其昭囬如云汉衣𬒳四海而无慊流布百世而可徴是殆天之所相以弥纶文运岂曰忌之云乎呜唿君真是已然君不可谓不幸也使君志遂情安稍起就勲绩未必专攻扵文縦攻矣未必磨砺之能精籍曰既精矣亦未必嵗积月累发越如斯之伙也斯文如元气司化权者毎左右冯翼俾其延绵而弗絶则其焘育以成君者岂不甚侈也邪一世之短百世之长如君亦足以不朽矣或者乃指此为君病岂知天㢤濂投分扵君者颇久相与论文屡极玄奥闻君之死反袂拭涕久之念君之不可再得不敢有孤所属故爲具记其事而又爲些辞一章以代勒铭庻几招君归来矣乎其辝曰魄渊流金降空青些结英扬灵溃于成些独骑麒麟伤遗经些衮钺是非严天刑些孰轧以摧势相倾些濬发厥辞益崇谹些芳润内洽光精外刑些离方遯圆班部自寕些流霆下㫪百里震惊些鸾骞鸟澜天机呈些鐡甲琱戈百万宵征些茗翘颕竖媚韶荣些笼络万象槖籥三灵些弹压物怪昼夜哀鸣些九华丈人召还紫清些白鹿夹毂五霞軿些逥风翛翛云绳绳些天人殊轨谁强撄些绛府虽乐毋沦洞冥些盍乎归来返故庭些元故一鄕善士张府君墓版文浦阳江之上有大姓曰张府君天钖字君与懿然䔍厚人也自成童时輙知孝敬日趋大父毋父母侧问衣燠寒而进退之年旣长益推钖类之仁九族有弗振者时䘏其匮乏复惧族逺情踈筑堂南山麓爲序拜旅饮之所长㓜之节粲然不紊其扵惇爱广顺之道有所頼焉然不是以爲足寒食十月朔汛扫先世诸茔必歴告嗣人曰此爲某府君其名行若何支系若何本末如连珠巳而泣曰吾髪种种矣苟不言尔等当不知土中爲何人慎识之勿使牛羊践履其上平居正襟危坐终日不妄动即动足迹亦有恒度抚世酬物一以诚有犯之者任其轇轕两耳如无闻尢不喜以疾言厉色加人人愈爱慕之虽傔媵亦从化俯首趋功驩欣如也及殁不问贤不肖皆叹惋悼惜有至泪下者至今语及府君犹举手加额称之曰长者长者云府君之裔𥘉自清河迁巳歴十有三世曽大父维大父梦龙湖之儒学正父一寕妣方氏府君生扵某年月日殁扵某年月日夀若干以某年月日塟于县西通化鄕施礼山原配室朱氏妇道克脩前卒竟合塟焉子三坦泰祐女三石某朱某楼鉄其婿也孙五珤福骥某某曾孙五某某昔汉之万石君家以孝谨闻于郡国虽齐鲁诸儒质行咸自以为不及若府君为人实有石氏之风柰何士习不古文有余而行不逮尚有愧扵齐鲁诸儒又何敢望君之藩垣㢤是可叹已坦等遣从孙太常丞丁征濂勒铭墓门濂闻至正𥘉宗藩贤王有竒府君才者辟为营田总管府治中府君辞不赴今故不以为称而题之曰一鄕善士张府君墓并感其事而铭之铭曰生之温守之仁发之淳行之新以饰其身以伉其门以寿其子孙故泰和刘府君坟前石表辞大江之西邑曰泰和世以艺文自着则归之珠林刘氏刘氏传裔至名锷字宗荣者实号快轩府君淬徳砥行张甚及其殁也其子崧旣请李祁先生勒铭玄堂复虑遗善弗暴显于世徴濂文表诸隧府君噐局方凝㓜与黄児㳺泳挺挺如野鹤在鸡群譲弗敢与齿长隷进士业一再不胜輙罢去攻六艺学必欲验诸躬行故自治益严独居屋漏若上交神明正襟危坐从明迄曛不少愆厥度抚世酬物几若言不出吻及见义事輙奋迅抃跃虽鼎镬刀锯在左右亦弗暇䘏厥父病痺五年昼夜不离床下调火炼良剂以进久不就衾枕至虮蝨在中禅间族属茔域为势家所攘俗狃堪舆家书谓地气䏻贱贵人多发故塜以瘗新魄府君弹指曰殁者或有知肯瞑目九泉下乎即钩索讼复之嵗甲午厉鬼为人痾宗姓有一门垂絶尚遗三孽孤家遂陵夷闾师利之輙诱以为奴府君抱之长恸亟走白县大夫曰锷之族甞列爵王朝矣今嗣人多故无阖庐以蔽雨风无羞服以适口体栖栖焉遑遑焉服为人奴锷久病焉夫威以戢暴政以俗惠以懐惸惟我二三大夫是頼矧甞闻之戢暴义也范浴礼也懐惸仁也三者具举为邦之道也为民上者其忍废诸吾侪甿隷苟不徼灵扵二三大夫如无羽翮欲飞青寘无乃不可乎言毕涕与泪俱县大夫恻然动扵中逮闾师问状勒归府君府君食饮之而爲结其昬姻宗谱将坠轶踈亲无辨府君重辑之先代诰命遗文之属单牍片削皆誊附其中命之曰先徳録袭藏不翅拱壁出入恒挟以自随文献粲然有可徴者府君客授章贡钟氏夜漏下二十刻钟之庐舎灾烈风驱火趋之若惊蛇钟犹弗之寤府君弗念私槖之焚击门大唿而出之甫出烟熖涨天钟泣曰活我家百口者刘先生也府君驭家有政内外肃若䘮祭二者悉据礼经不用浮屠法人多化之一旦婴疾人请斩牲以享鬼神府君咲曰吾幸无愧徳鬼䏻加害我乎力麾使去疾㝷愈其爲人知本有识类如此状所不列者或可例知也然推府君世系本出自长沙迁金陵唐天成间复徙庐陵之泰和以儒与仕籍者踰三十人曽祖震精扵词赋宋季待𥙷国子未及官而卒袒锳䏻继侍𥙷君业较艺州庠名占前列父文度在元𥘉以文鸣受之元文敏公荐爲兴国县学师江西提举司爲给付身当时以爲异数毋郭氏府君娶萧氏继郭氏萧生丈夫子三麓楚埜皆明一经楚至正丙申鄕贡进士今改名崧仕爲职方卽中孙男四鼎觧举平原鼎与觧已卒女五某某其婿也余在室府君得寿五十八以至正壬辰閠三月十九日卒𥘉权暦故卢园中次改枫树林次藏仙槎鄕姆之双山仚某年月日也所着书有中鴶汲清二集合若干卷云濂闻之先王盛世宗法建而本支着氏族严而孝敬兴大分宣昭上覆下承迨及后世人伪沸腾而图谱有局卽令史有职救弊㣲权犹扵是乎可徴今不复见之矣秦越肥瘠之叹徒有形君子之哀矜有羙府君行粹学精念一气之攸分实同岀扵天经詟彊圉以归墓兆急赴愬以㧞孤惸凡家牒之蒐辑遗编之分纂奚翅寳结绿而爱青萍盖文献之宗簮相仍故济德流祉不待教而遄成是宜壤树内列辞章外旌庶几垂后贤之宪则昭千古之休声也㢤故将仕佐郎杂造局副使王仲和甫墓碣余司业成均时王允中爲日新斋生执经侍左右允中神凝而志恬颇使人爱之阅二年允中服厌冠蹑苞屦手执太常丞张君所爲状泣拜于庭曰允中不天先子夀仅五十又七以洪武三年六月三日卒于家卜以是年九月某日窆于江寕县鳯䑓西鄕石子冈之原而悬棺之石犹未勒辞允中夙夜祗若将殒于深渊窃见士大夫卿公莫不得先生文以爲荣今縁洒扫师门之故窃有所请倘蒙卑矜之先子虽殁犹不殁也予忴其志退而阅状允中之父讳友直字仲和其先甞仕于宋南度𥘉自开封徙溧水之崇贤鄕以赀雄于里中自时厥后族属日益衆殆且百家有讳某者复迁建康城中仲和之父也仲和善治生不动声色能使其家浸丰且莫窥有爲之迹闻名荐绅至必具笾豆𦵔醢长跪献酒浆执礼恭甚人疑之则曰飬子弗训是禽犊之也吾所以敬士者其将使仪刑则傚之乎扵是允中亦知父意鑚研经义唯恐流扵窳怠仲和且朝夕程督观其业稍进则喜见面颜仲和善炼汞爲朱太师李韩公闻之奏除杂造局副使阶将仕佐卽在官二载乃终嗟夫世之人曷甞不念孙子㢤务废举以殖货利赱权势以媒禄秩徒以斵䘮其醇熈颠隮乎险阻有至扵老死而无悔者仲和则使涵濡仁义爲善人君子之事苟谓之贤乎非邪记有之遗子黄金满籝不如教子一经仲和盖近之矣仲和娶邵氏生四子长执中次则允中次用中次时中一女其婿曰某铭曰人爲声伥伥我独守其常人爲利穣穣我且啬而勿伤有子而良当教之义方佩申椒兮充囊集夫容兮爲裳彼崔者冈松桂蒨苍百世之下人知其爲仲和甫之藏王君子与文集序经曰有徳者必有言此其故何㢤盖和顺积扵中英华发扵外譬若水怀珠而川媚石韫玉而山辉其理固应尔也不然则其本不立其本不立潢汗行潦朝满而夕除风枝露蘤西折而东萎欲以示悠逺扵人抑亦难㢤濂扵西昌王君子与之文不䏻无所慨焉子与爲人秉刚而守毅葆醇而蹈道其律已也不以夷险而易其操其接物也不以贵贱而二其节一履乎涂辙之正不违乎䋲尺之素融融乎森森乎不可企巳故其发之扵文根柢扵诸经涵濡乎百氏体制严而幅尺弘音节谐而理趣逺有益乎伦理之重不爽乎物则之训世之论者咸谓类其爲人不亦信㢤士之有志扵文者伙矣抽青嫓白组织文绣柔筋脆骨点缀形似徒夸艳乎凡目已违拂乎恒性所谓蜡其言栀其貌者其视子与有德而有言殆犹鱼目之扵夜光嫫毋之扵西施也欤然而驽骀恨劣逸骥难攀虽幸同扵遗轨竟莫继扵后尘盖山林之日长道徳之功深子与则有之矣卤莽而畊㓕裂而报若濓之进寸退尺者岂不爲甚媿者焉子与不我鄙夷俾序其首呜唿三代无文人六经无文法非无人也人尽䏻文非无法也何文非法秦汉以来班马之雄深韩栁之古健欧苏之峻雅何莫不得乎此也子与功深力久必抽其关键而入乎阃奥矣他日投簪东还尚迁辕载酒从子与问之洪武六年春正月既望太子賛善大夫金华宋濂序故秦毋夫人金氏墓志铭监察御史秦君文纲再拜而请曰惟墓之有铭尚矣莫原其所始所可见者殷比干之铜槃篆文汉光武时梓潼扈君之墓甎大槩以久託体魄爲祝毋夫人之殁于今三十又五年矣玄室之刻既愆于前悬繂之碑幸具又不勒其淑范扵后揆诸古义有或爽焉輙自造群行一通件系而鳞次之愿吾子爲之铭濂不敢固辞谨按状夫人姓金氏讳某字妙清苏之嘉㝎人父某妣某氏夫人㓜而孤朝虀莫塩时有不给即䏻惕厉安扵纺绩织絍之事虽寒之折胶暑之铄金不敢自暇自逸日处阃内人未甞识其靣久之族婣媪御无不合辞称其贤同里秦府君某㳺学燕都还择配未就闻夫人之爲请具六礼焉府君遂赘女氏夫人主馈非精凿弗御烝甞賔燕悉中条序一言一行皆思丽于矩度无违越者生丈夫子四长即文网次某某某女子二适某某孙某女某合若干人重纪至元已卯四月庚戍以疾卒家寿年仅四十三夫人存时诸子絶㓜唯文网稍长力使从名荐绅㳺且曰是子也良吾将期其名遂而身立尔及文网以文学奋扬于时致位清显而夫人之墓木已拱矣呜唿妇人之行不出闺门徃徃因其子贤而名彰闻有若夫人素行固嘉人何由知之今因文纲有立大夫士咸相谓曰是良御史者何人之子也其父母之贤有以训成之乎扵是夫人之誉洋洋乎盈耳矣文网以道事君益竭其忠告之诚爵禄当益崇髙他时鸾诰载颁贲及泉壌夫人之名愈足以不朽矣夫人之墓在县之某鄕某山之原塟以某年月日盖与府君同兆域云铭曰承天矩兮循纯熈和惠其衷兮有偘其仪积衍柔嘉兮女中之师熊胆和丸兮励其令児豸冠朱衣兮符我素期冝福其荣兮阖胡悴之墓木櫹森兮凉颷凄其名在弗磨兮墓门有碑铜雀瓦研铭临汾徐昭家藏铜雀瓦研获扵彰河中相传逾百龄兵部员外卽许珪以使事过之遂购焉质贞而文黝盖真物云太史金华宋濂爲造铭曰埏埴成胎资气毋炎火一烁贞且寿禁雨逥风着勲久何㢤舞榭尘尔蹂天假漳河涤其丑出賛觚翰列左右虹光夜半上冲斗龙图龟文首交纽要使遗文传弗朽送张编脩赴南阳教授序河南张生翀奉㫖自国史教授南阳行有日再拜请曰翀也区区一布衣遭逢有道之朝获肄业禁庭銮舆时幸而勑戒之恩荣所加乔岳不足爲髙瀛海不足爲深今者岀典教一邦思所以弘敷帝训甚惧弗称愿闻一言以自朂者予曰古者设五经博士以教授所谓教授者非官名也以之名官自宋庆暦中始然有漕司所辟举或以兼官或以士人而犹未肄朝廷也其命扵朝廷又自熈寕中始夫教授之职以经术行义训导诸生掌其课试之事而紏正不如规者其责实至重也生然予言否乎生曰然予曰末也冶师虽知精鐡必加陶镕而后成湛卢梓人虽知良才必施斤锯而后成宫室知之何难当思允蹈之尔生之徃也取群圣人之经列弟子扵堂下启之迪之优之柔之餍之饫之使心与理相涵事与心弗悖庻几材成而噐良矣生然予言否乎生曰然予又曰未也教道所施贵在变通譬之木也视小大而加斤锯焉鐡也察铦钝而施陶镕焉一槩而视之过矣生之徃也各因材之清浊学之浅深过者损之不及者益之毋骤语以髙逺恐其凌躐而不逊也毋使安扵卑近虑其苟且而自画也毋过扵严厉上下之情不䏻相通也毋失扵寛縦长㓜之节或致玩䙝也毋示之以非圣之书防其遁而离也毋习之以无用之文禁其乖而有僻也此六者皆变通之事也君子之立志不获髙位以行其政令幸而得掌教一州焉亦不翅足矣何也政令䏻禁民爲非而施敎者乃使民自不忍爲非人伦籍之以厚风俗因之可移顾有岀扵政令之上者岂细故也㢤生能从事吾言庻㡬生不负天子下不负所学矣生其徃㢤思尽心焉可也扵是生再拜谢曰翀虽不敏敢不夙夜祗奉予以生可进扵道也次弟其语而赠之生字鳯举沉重有识量研穷遗经而造其阃奥出应书鄕闱尝占前列云恭题赐和托钵歌后臣闻自昔贤圣之君多菩萨果位中人慈悯衆生故乗愿轮降生人间执符御暦如华严经云欢喜地菩萨出世爲阎浮提王其言盖可证也钦惟皇上拨乱反正岀斯民扵涂炭而袵席之既临宸御洊建无遮大㑹于钟山度诸幽滞将行事上致斋便合臣侍坐于侧因问近者高行僧爲谁臣以前住持开元文康对文康颇着托钵歌行世见寓古𨳩善道塲明日大驾幸钟山召见文康索其歌观之天颜怡怿遂勑奉御持归又明日臣复入侍至夜二鼓上命两黄门跪张于前且读且和运笔如飞终食之间而章巳成矣臣得而伏读焉援据经论滔匕弗竭至扵西域心宗中多及之呜唿自非菩萨应身辨才无碍而䏻遽至是邪越三日文康受赐而归装潢成卷将㽞镇山门臣谓之曰前代帝王以王道真乗并用毎下壐昼护其教盖以隂翊王度而有功扵烝民也上今俯和文康之歌所以推奨禅宗而勉励其徒者其意亦犹是也文康尚冝勒诸坚珉导宣上徳以垂之无穷㢤建㑹在洪武壬子冬十二月文康因𬒳是赐又明年甲寅春二月始拜手稽首而题其后云刘彦昺诗集序余昔与刘君彦昺㳺见其赋诗多俊逸心独竒之彦昺既别去间扵士友饯行卷轴覧其歌吟徃匕皆堪传诵复益竒之后十年重㑹秦淮上亟问近什何如彦昺觧槖中得十余篇余读已大惊气韵沈鬰言岀意表何其近谢康乐欤緼借脱落不霑尘土何其类岑嘉州欤沨乎仙洊英乎霞㪯又何其善学李供奉欤盖彦昺天分旣髙而人功又深凢有摹拟輙髣髴似之予今犹举其槩而言之也呜唿予昔学诗扵长芗公谓必厯谙诸体究其制作声辞之真然后䏻自成一家彦昺之学正与予同自媿跛鳖之行不足以追逸骥尚何言㢤然又窃怪彦昺何以䏻致扵斯也颇闻其先人友梧翁乃月湾吴公之髙第善爲诗与文靖虞公文安掲公礼部吴公极相友善遂由县文学荐入禁林未上而夭其家庭相传必有卓絶扵人者不然彦昺之诗何爲脍炙人口而弗厌㢤其能垂世传后当不疑予耄矣文采衰矣不能有所发越矣姑摭昔竒彦昺者爲之序以自附知言之士云彦昺名炳鄱阳人金华山人宋濂宋学士文集卷第十六銮坡集卷第六宋学士文集宋学士文集卷第十七宋学士文集卷第十七銮坡集卷第七恭题御制方竹记后皇帝视朝之暇燕处武楼中毎召一二臣隣谘询治道时吏部尚书臣詹同在帝左右歴谈古帝王事旁稽物理而偶及扵竹帝曰竹之类其亦多乎臣同对曰其类实䌓晋戴凯之所谱至五十余种或根如盘轮或节若束针或细则胜箭或鉅可爲舟有未䏻歴举者大槩其色皆青其体皆圆也唯吴越山中有名方竹者最爲佹异四稜直上弗偏弗颇若有㢘隅不可犯之色以故士大夫爱之徃徃采而爲笻帝曰信有诸乎臣同复对曰老臣焉敢谬言既退获一枝以献帝摩挲观之悦曰臣同其亦信人㢤扵是亲御翰墨草方竹记一通始言品物之伙中序格致之难及其未也谓臣同爲人俊圣制虽多未甞轻以予人臣同以文学侍从之臣简在帝心者久故特𬒳是赐焉夫臣以诚而事上君以恩而逮下唐虞盛治一且复见三十余年之后何其懿㢤臣同冝勒诸金石与典谟训诰之文并藏子孙之多永永传之无极臣同受赐以洪武癸丑岁五月之戊辰越二十七日实六月乙未臣濂谨熏沐而题其后云臣濂拜手谨记大明故中顺大夫礼部侍卽曽公神道碑铭治古之时非惟道徳纯一而政教脩明至扵文学之彦亦精赡宏愽足以爲经济之用盖自童丱之始十四经之文画以岁月期扵黙记又推之扵迁固范晔诸书岂直覧之其黙记亦如经基本既正而后徧观历代之史察其得失稽其异同㑹其纲纪知识益且至矣而又参扵秦汉以来之子书古今譔㝎之集録探幽索㣲使无遁情扵是道徳性命之奥以至天文地理礼乐兵刑封建郊祀职官选举学校财用贡赋户口征役之属无所不诣其极或庙堂之上有所建议必旁引曲证以白其疑不翅指诸掌之易也自贡举法行学者知以经拟题爲志其所㝡切者唯四子一经之笺是鑚是窥余则澷不加省与之交谈两目瞪然视舌本强不䏻对呜唿一物不知儒者所耻孰谓如是之学其能有以济世㢤此濂铭亡友曽公之墓愤激于中而复继之永嘅也公讳鲁字得之曽其氏也孔门弟子郕公五十七代孙其居新淦吉阳里者巳久世裔之传与夫转徙之详昔以着扵公之先墓兹不重载曾大父兼善宋赠大理评寺祖天麒宋宣教卽军噐监主簿父顺元韶州路儒学教授妣刘氏公年七岁䏻暗诵九经一字弗遗奉礼卽蕳君正理欲以神童举于朝其父力止之及齿稍长取三史日记之㝷及其余数千年间国体治乱人材忠佞制度㳂革咸䏻言之有叩之者如山川出云层见叠敷杳莫察其端倪公殊不以爲足所藏子集动至数百家各揽其精而掇其华闻有僻书隐牒不惮道里之逺必购得之既得必篝灯读之逹旦不寐发爲辞章龎蔚炳朗毅然有不可夺之气庐陵刘提举岳申与之语连日夜弗休叹曰不意后生中䏻至扵斯也其将以文鸣乎杜内翰鄕之丈人行也公负笈从之㳺益充拓其所未寤至疑辨惑惟日不足遂以博极群书称于时公犹谓未要扵至道述长书一通谒虞文靖公集扵临川虞公大恱曰昔程子与张敬夫年十六七脱然有志圣贤之道于䏻如是复何譲古人公年盖十九矣由是益潜心濂洛关闽之学分别义理宻如蚕丝牛毛而尤爱吴文正公澂之书吴公亦居临川其着书满家无大无小公一一访获之玩绎未甞释手久之充然有得盘桓林泉以道自娱若将终身焉至正壬辰天下大乱州县所在绎骚公召里诸豪集徤児持兵以保障乎一方仍椎牛酾酒𨳩陈顺祸福言甚剀切衆皆耸耳而听卒无敢犯非义者人号曰君子郷及入国朝有诏纂脩元史勒成一代之典遣使者起公于家公賛决部居𥙷苴罅漏者不一而足其功爲㝡多史成上坐端门召诸史臣有白金束帛之赐公居其首焉公将乞身还山㑹朝廷𨳩局编类礼书舆论以老成之士无踰扵公者共坚㽞之议礼之家有如聚讼自古难㝎扵一公当群言沸腾之中掦言曰某礼宜据某书则是从某说则非有不服者争相辨诘公厯举传记荅之各心醉而去俄选入仪曹爲祠部主事阶承事卽时洪武二年十二月也常忠武王薨髙丽王遣使来祭公索其文观之使者靳不与公不可使者不得巳出之外则袭以金龙黄帕内则不书洪武之号公责之曰龙帕固疑误用若纳贡称藩而不奉正朔君臣之义果安在耶使者顿首谢过皆命易去之乃巳安南来贡主客曹已受其表将入见公取其副覧之其王乃陈叔明公曰前王陈日熞尔今骤更名必有以也亟白尚书诘之使者不敢讳盖日熞爲叔明所逼而死遂篡其位中心懐故託脩贡以觇朝廷之意上闻之曰岛夷何狡徻如此却其贡不受五年二月上问丞相曰曽鲁在礼部今何职耶对曰不过主事尔即日超六阶拜中顺大夫礼部侍卽公以顺字犯父讳辞就朝请下阶吏部以国法有㝎不之许倭夷入㓂戌将毎捕获之上悯其无知命儒臣草诏归其俘公之所譔有中国一视同仁之语上恱曰顷观陶凯文巳起人意今鲁复如此文运庻其昌乎凯礼部尚书也八月奉㫖考亰畿郷试入院之后忽吐血一升公犹力疾閲卷不息自是遂奄奄不振九月膏露降钟山群臣咸见诸咏歌公独譔赋以进十月上将郊祀出宿斋宫命取诸作使侍臣更畨诵之至公独曰此曽鲁作耶援据既精铺叙有法岂新进之可骤至㢤十又一月疾逾笃上章乞骸骨甚至中书以闻上恻然许之十又二月辛夘归舟至南昌公谓次子圭曰吾命止明日不能至家矣然吾以一介韦布之士受国宠恩位跻法从又得守正而毙死复何憾所憾者不见二孙之成立也即趣具觚翰爲书戒之壬辰次石岐潭果歛栣而逝距家才两驿尔丙申致故居丁酉始具棺歛择地扵县南屏山之阳以六年某月某甲子祔葬九世祖高安府君之茔从治命也公蓄徳熈和人近之者温如春风不见忿戾之色然其人则山泽之癯身退然若不胜衣未甞有所矫饰其处家也事亲克孝父䘮哀毁致疾踰年而后能起巳而二兄诸姪相継捐舘公抆泪经纪㐫事三年间葬十余䘮且抚存其孤惸惟恐或失其所平生轻财伏义喜周人之急四方賔客日登其门公倒屣迎之了无倦容甞一试江西鄕闱有司寘诸乙榜人爲不平而公亦澹如也其出仕也精白一心有知无不爲凡典礼渉扵制度者必经公损益而后㝎虽古者吏牍之䌓简署字之上下人所不能知公独稽诸书以爲决公诚所谓济世之学者非邪公属文不喜㽞槀其徒虽有所辑録犹未成书其自着书有六一居士集正讹南豊类槀辨误藏于家他咸未脱槀当公脩元史时濂实爲揔裁及入南宫又有僚友之好故相知号爲㝡深共坐官斋更析互辨毎至夜分叹末学之空虚伤古道之寥落又复相视辴然一笑严陵徐尊生甞有言曰南京有博学之士二人一以舌爲笔一以笔爲舌其意盖指公与濂呜唿尊生过矣濂也何人而敢上俪扵公㢤虽然公未甞欲弃濂也相期他日幸归休必胥㑹焉共成一书庻可籍手以见前贤公今不可作矣故因铭墓之文而屡兴懐扵治古之时也世之读者必将深感焉公读书之室曰守约斋学者遂称爲守约先生享年五十四岁娶聂氏先二十年卒公再不纳配一榻箫然如山林枯藁之士人难之子男二人长塾今来请铭者次即圭出爲仲兄后女一人应真适刘奉孙二人正龙梦龙铭曰气化紏缠人文昭宣万类斯甄兮天没地施一偶一竒形声相资兮载籍纷六艺攸尊各辟其门兮枝分叶敷散爲千涂混其精觕兮弥纶大邦文物采章有变有常兮不生硕儒孰轧其枢孰苞其腴兮玉笥之阳神珠吐芒莫自翳蔵兮大明丽天束帛戋戋蒐罗俊贤弓衮褒钺诛寓扵䇿书舆论所乎兮仪曹之升议礼稽经日维烝烝兮黼黻帝猷上窥殷周功在删脩兮所积之訦所发之深𨳩阳阖隂兮正笏垂绅其色誾誾邦之老臣兮媚学蹮蹮其中枵然何翅霄渊兮天胡降䘮一鑑之亡四国之伤兮其神上征化爲列星寒光晶荧兮下射屏山马鬛桓桓名在不刋兮故民匠提举司知事许府君墓志铭濂在词林时闻有衣冠之胄许其氏而进其名者䆠㳺于外不胜其思亲之情春华之朝秋月之夕恒至扵瞻望陨涕郷友王内翰征濂爲辞以少慰其深衷后四年与进㑹南京进乃言曰昔者思吾父而不获见吾父固无恙也而中心犹怦怦然今父则逝矣屡欲相从扵泉䑓恐乖以死伤生之训輙苟存视息以迄干今然则何以自靖其心㢤惟墓门有石可以镌遗行而敡休声夫子甞厚我矣敢縁此故稽䫙再拜以请愿夫子终惠之谨按欧阳时中所爲状府君讳嗣宗字原仲姓许氏其先洛阳人有讳叔向者仕唐爲某州刺史生安福令岳胤值黄巢乱弃官归袁之萍鄕萍郷之有许氏自此始安福生二子曰宗曰载皆多孙子宋时以文学自奋爲郡僚属及县令长者前后相望家牒燬干兵咸无所徴曽祖某祖季谦某年进士某官父斗祐府君生有异质嗜学弗倦取六经百氏昼夜探其精㣲已而叹曰爲学贵行不行而能言虽如簇锦将何施邪益竱心家政旁及树艺之事久之赀若产超扵前人遂以事亲训子姓爲务家西百余歩斸土爲台引清流遶之竒葩丛篁环列扵左右檂英凉翠盖欝然云府君建聚景楼其间翼以衆芳俯清天心水面诸亭幽静轩敞一尘弗侵府君奉板舆㳺其中俾童冠者随荐绅家嚅哜群书孳孳弗之觧稍有余暇輙集賔朋雅歌投壸以自乐府君曰可则可矣苟不以礼自治何以示悠久乃稽诸子冠婚䘮祭之礼肄习而行复择并舎常稔之田五十畮焚其质剂永收其入以供四时祀事州里之间有㐫䘮单窭弗自支者且振而给之大司徒楚国欧阳文公当世大儒也义府君之爲人结爲交友甞寄诗以寓其意至正𥘉当路荐爲唐州等处民匠提举司知事命书旣下州人士具壷觞以爲夀府君笑曰吾秋发种种矣尚何情落䆠辙㢤辞弗赴壬辰之乱吴楚之兵日格闘弗休唯萍郷受祸最酷父子相枕籍而死鄕无完家府君能先事而避转徙余三十所一门䏻独安存不异承平时及天下大㝎府君退隐双清精舎林壑秀羙目断无来人府君拄颊㸔云缥缈轮囷卷舒自如悠然有㑹心处则与高人胜士酣歌互荅有不知夕阳之在树也巳而遘㣲痾却药不之御气息奄奄犹力疾命诸子曰而等当以忠厚継其家言讫而逝时洪武四年七月二十四日也寿年七十有七娶彭夫人生四男子庭兰庭秀庭桂庭春庭兰蚤世庭桂今更名进即濂所爲赋思亲辞者入国朝用上官荐擢广信府知事阶将仕卽请寛赋以恤民脩学以化俗人懐之孙男五人观恂惠憧惺越三年一月十九日蔵府君扵县之名教里三峯山下惟府君之读书不眩其文而食其实故以之治家则大穣以之奉亲则恱而愉以之励子姓则饬以脩以之辟地则能去危而就安何莫非推其所学也视彼胶固章句资爲絺绘之辞以譁世者有间矣铭曰我经我舒我已食其腴我心之匪怍我将还其朴智以全其生礼以惇其薄有家之穰穣有闻之章章有子之锵锵维士也良而其行也又方采掇其英铭以昭其蔵黄瑄字辞宣之爲文上从而下从二从囬乃取风囬转以宣通隂阳之义㝷复借爲布爲缓爲明爲徧不一而之若加之以玉则又爲瑄盖玉则象形宣则谐声也尔雅云璧入六寸谓之瑄汉代郊祀则有司奉瑄玉而瑄又通作宣然则瑄玉者亦玊中之㝡贵者欤先师黄文献公之嫡孙名瑄濂因字之曰伯宣且朂之曰天地之间贵者爲玉贱者爲石石譬则小人玉譬则君子也尔瑄出自琼瑶之林人固曰此玉也非石也玉则玉矣曷益之以砻琢之功乎不然则玉徒玉尔噐云乎㢤虽然噐幸成矣复局滞扵一而未䏻无施而不当也瑄乎瑄乎其用是而自朂乎呜唿文献公蔵噐于身出而荐诸郊庙非特噐而已也有如辟羡起度凡诸玉之用规矩皆自其中出尔瑄慎勿愧之瑄乎瑄乎其用是而自朂乎濂老门人也故扵瑄不敢襃而敢箴系之以诵曰璧大爲瑄孕诸石孚尹夜气吐秋魄荐郊奠庙神鬼格其仪夐出牺与帛嫓义配名到幽赜尔性尔缮靡朝夕予言服宜无斁天台顾氏先徳碑顾氏之系岀江左其后迁金华㝷复由金华徙天台相传以爲顾欢之后欢梁之隐君子也故其地有顾儒岭有欢溪然世逺宗堙莫䏻知其详矣至宋南渡后有讳知言者字孚先通黄帝内经之学人有疾注药起之无靳色㑹疫疠大兴孚先裹良剂日巡户而与之鄕人感其赐有搏土肖像以爲寿者以子贵累赠宣教卽生商卿周卿商卿字方子用荐者爲郷郡学官遂以明经讲授从之者皆爲纯䔍君子出言制行能使人慕艳不置阀阅家綦氏伯仲争以门资叙爵几至破家方子片言喻之輙顿首谢过以官譲其兄周卿字成子擢嘉㝎癸未进士苐官至朝奉卽奉国军签判𥘉娶贵族施氏石楼县令硕乃件系之请予爲之记呜唿世之求文者奚翅数百罔不欲誉已之善而扵其先徳则未甞少㽞意焉硕乃䏻一反其所爲得非知识度越扵人㢤因不欲辞而书以遗之使硕之后人庻几有所徴焉奉议大夫国子司业金华宋濂譔臧士几字辞臧君哲字曰丈濬宻人也以仪曹属时诏爲司隷然其爲人秀颕而嗜学贤士大夫爱之颇谓其名若字皆盛徳事殊非所以自称盍更之君来请扵予予程子哲人之几之义字曰士几几者善悪之发荣辱之主也可不慎欤慎之如何曰诚而已矣作字辞辞曰心神变化乗气机弩牙既干钧石随或黒或白迺异岐君子防之树城陴严以金皷列旌旗百体从令志则熈尚慎旃㢤无殆而西域浦氏㝎姓碑文起居注浦君与予爲同朝友自序其世系及㝎姓之因请予文以勒诸碑予读已叹曰是不亦君子之道欤浦君西城阿鲁温人髙祖以上忘其名曽祖哲立理元太祖时迁幽之宛平生中顺大夫同知温州路捴管府事道吾道吾字善𥘉因䆠于抗复居钱塘拱卫郷生六子曰沙的曰黒黒曰福州录事司逹鲁花赤㤗住丁曰六十曰刺哲曰马思护黒黒生二子曰江浙行省宣使罗里曰赛鲁丁六十生一子曰木八刺赘扵女氏复迁扵永嘉䏻务废举之术家饶扵赀刺哲生三子曰道刺沙曰溥博即浦君其字爲仲渊曰忻都马思护生三子曰哈山唯是再世多已物故唯木八刺父子及浦君存浦君性颕悟父与其毋聂夫人训之尤䔍去从名师传通诗毛氏笺而折衷以朱吕之传发爲文辞其光烨然也中至正壬寅江浙鄕闱一榜辟教谕徳清转嘉兴遂占籍嘉兴卜魏车爲氏者虽更仆有所不能尽此无他扵里无所悖扵事有所据先王制礼亦未甞不与之也今浦君之爲上符古义下合时冝非卓见絶识不得与扵此彼拘拘守常之士则曰我先祖未之䏻行也是悪足以论变通之故呜唿若浦君者不亦君子之道欤予既详论㝎姓之因而并述其世系相传次第使刻焉初中顺公南征有功授武畧将军大都都镇抚前至元末论事忤丞相岀爲衢州判官已而换文资任杭州治中阶奉训大夫民皆安其政后以前官致其事卒葬杭城灵芝寺左聚景园中而刺哲君祔焉刺哲君后迁方家谷陈寺山之阳浦君以图谱久䘮唯恐其事泯泯请附书于末使后裔有所考云生生堂记生生堂者东阳陈泽氏之所居也县南八十里有鄕名瑞山陈氏世家其中至讳宗誉字彦声者有徳扵郷又能与六务观父子㳺而其诸孙黼东莱吕成公第子擢淳熈丑进士第累官驾部卽中林正惠公实以女妻之泽民盖其十世从孙也泽民思继承家学岀从名师巨儒㳺精扵科目之业有司贡上选曹试经义合格署通判于漳州将上以堂记属予予颇闻县之仁寿鄕在东北四十里而近有簮缨家亦与泽民同姓而谱谍不通非其族也甞搆宅一区方建前楹有鸠鸣其上占之者云此宅当属之张氏后六十年复归于陈未几西邻张氏果来居之张既不振人士皆谓复还于始搆之家不知乃泽民竟以重赀获之也偻指计之诚甲子一周矣噫亦异㢤泽民遂筮日自瑞山而迁当春气煦明卉木含荣有嘤其鸣泽民刲羊刺豕具尊爼合賔而燕乐之酒㣲酣坐客撃案爲节而歌之曰有岿者堂髙明之居蔚蔚纡纡曲撩而交䟽惟徳之符㝠数悬应不爽乎锱铢继有赓之者曰新居其迁茀禄其延族姓其聮演迤而芊緜扵是州邑之间咸称事有前㝎泽民之迁居有不偶然者泽民囙取书中生生自庸之义用以名其堂呜唿生生之义虽见扵书而莫备扵易易云生生之谓易夫隂之生阳阳之生隂生生相续变易而不穷泽民之居扵此他日子孙衆多甚欲有类扵易之言有类扵易之言则生生不息矣虽然非积善之家未足以致之然所谓善者何尽孝以事亲竭忠以事君徳义以提身信爱以睦邻仁惠以及民五者备矣方不愧名堂之义爵禄之来当未艾也驾部翁孙岂得专羙扵前㢤占者之云盖出扵机样小数而非君子之大道此勿论焉可也予老矣文辞卑陋不足应人之求人翻疑爲矫集其门者日益纷也卷轴之积动如束笋近亦力排而深絶之矣以泽民郷人也义不得辞聊相与一言之送刑部尚书李公新除浙江行省叅知政事序大丈夫生扵世也先贵乎立志志既立不加之以问学犹玉巵无当其质虽羙弗适扵用也问学既充不遘其时犹操瑟立齐王之门虽有其艺而三年不得入也时既逄矣苟处之闲曹冷局淹囬下僚犹瞻仰岱岳之巍峩亦未易呌阊阖而呈琅玕也古之人固曰不可企及亦其全是数者然后能立事功而垂竹帛也欤晋康李公文彬噐度宏伟昻然负髙志愽习经史必期明体以逹诸用当是时无有尉荐之者浮沉府掾中日以泽物爲巳任㑹海内不静群盗磨牙吮血杀人如麻公集兵二万人保障封川肇庆新昌徳庆四郡凡十五年强兵如九江剧盗如三山龙潭卒不能犯境莫府上其功虽累加以重爵公惟知恤民爲急而无所外慕由是荐绅之胜流岩穴之处士与夫枝艺百工商贾之属咸驩然称之曰活我子女全我室庐存我金缯者其惟我李公乎公犹欿然每以爲未足及天兵下广东徳庆侯实緫戎事闻公之名遣使者聘起之既入见上署为中书断事官迁大都督府持法平允声誉翕然有闻㝷改小司冦未几陞秋官又未几上御外朝亲擢爲浙江行中书参知政事中外莫不慕艳之夫以公之贤䏻遭四海雍熈之世上简万乗之知入司喉舌翔翶法从出镇行垣仪刑州牧银章艾绶蔚乎其光华画省长棘俨乎其雄邃足以行所志而不负其学矣大丈夫之际遇有如此者可不谓之荣乎抑予闻岭南郡县以百余计而东广爲㝡盛其出而仕者未甞无其人唯张文献公暨余㐮公卓然清风振起百世公固广产也中朝士大夫寕不以望二公者爲公望乎公之徃也推体用之学以施于民凶姦之未屏也我则锄刬之仁化之未孚也我则宣布之人风之未淳也我则移易之民瘼之未瘳也我则苏息之水利之未脩也我则平治之庶几无负圣天子宠眷之深意它日良史氏必録公之勲业焜燿简书较之二公未知其孰优孰劣此盖邦家之荣非一身之荣也公其朂㢤处州教授吴君妻丘氏孟贞墓铭孟贞出阳谷丘氏世爲名胄有讳某者能挽强命中夜树火二百歩矢一发应弦火㓕元至元中从㐮愍公唆都帅师平宋辟爲征南元帅府奏差积劳行阵间例可得一官辞遂㽞居括苍娶钱塘逯氏生一女即孟贞复以贞爲名始成童辄哭父佐诸兄奉毋尽孝以刘向列女传自随指贞行者曰期无媿此可矣性恬静不乐侈靡粉黛绮纨之属悉斥去唯节序稍一御焉同县吴君世昌字伯京年始加布以明经领江浙行中书文觧闾右族争以女归之不听闻孟贞爲人乃委禽焉旣归奉尊章和先后一周旋矩彟中无踰节者六亲交誉之伯京女兄行有期冠服什噐或阙孟贞挈已所有者爲助尊章春秋髙内政悉孟贞所治同㸑三百指洪纎之费皆入念虑间不侈不陋咸安之伯京爲寕海校官孟贞侍姑徃而舅㽞于家寕海多鲑蛙之属味颇甘脆孟贞先寄而后奉姑及殁哀伤骨立几至灭性孟贞视巳子与群从中亲之子同日聚家塾中执经讽咏羞服如一人不能辨其亲踈至正丙申岁大俭斗米或至钱千道殣相望孟贞缩食以振族人尤以爲难壬寅兵洊起孟贞避地青田徙少㣲山中语及兵革毎惊怖巳而深入周阬林樾蓊茂目断无来人孟贞恒欝欝不乐矫首思西归得疾不起至正甲辰七月十又五日也其年十一月二十四日奉柩旋葬南明山年五十七生二子长公愿字从善今以字行次公显孙男二维纶女四緑縁缯绣绣先卒孟贞质直无伪不妄言咲人有过甞怒诘之一旋踵间煦如阳春故傔媵亦无怨者晚唯喜读易䔍扵教子悬灯而坐不至夜分不休伯京宋太常少卿安国之五世孙太常使金𬒳向七年而不变节还知袁州而终伯京以文学绍前人入我国朝擢处州府儒学教授孟贞葬后之八年当洪武辛亥从善应州郡辟举以尚书试艺铨曹擢编脩翰林转工部水部主事阶承事卽从善久与予㳺乃以从弟朝列大夫知广平府事公逹所爲状征予铭呜唿孟贞虽读书予知不敌扵荐绅之家矣孟贞之制行反章章若此者其果何如㢤其果何如㢤铭曰繄夫人有令姿斥绮纨攻书诗匪空文行必随一周旋悉中规恊宗婣如春熈施则均忘其私才有爲内政治兵祲兴西东驰心欝摇久弗舒竟观化入扵机南明山灵气滋体魄寕闷于斯魏贤毋宋夫人墓铭魏夫人宋氏讳秀英世爲蒲圻簪缨家父讳某别号俊斋毋某氏年及䈂归同县魏君云瑞奉尊章尽道中外多之君姑卒擗踊哭泣几欲无生絶酒肉弗御者三载其毋没亦如之此夫人䏻孝也魏君旅死齐安夫人瞻望弗及含泣遣冢子载柩还或曰尸渉江蛟龙必覆舟曷若焚骨而遵陆乎夫人曰焚尸之俗起羗胡亟夏无是也弃夫体烈熖中逆天孰甚焉弗听㝷扶榇归或又曰榇幸归矣然不冝入内隂阳家谓犯大杀违之不祥夫人曰吾夫也使居于外魂无知则巳设有知䏻自安乎遽出拥入中堂朝夕哭奠毁瘠弗支此夫人知礼也里有龚甲客豪族周一家势鸱张甚龚语周曰魏君死子絶㓜且懦家多良田园吾善效魏君书伪爲质剂示之无不得者周行其言夫人怒令冡子辨扵县官久不直夫人检魏君手书数通爲左验周虽効魏君书终不近事因暴白此夫人有识也夫人寡居久家益向落恬然能自安甞立诸子扵庭诲之曰汝父巳逝独老身之存内难未已而外侮又至一妇人撑支寕得几何汝兄弟苦学宜甞熊胆丸分隂是竞庻几有成若逐牧猪奴嬉戯则予望孤矣诸子因惴惴自脩此夫人善教也夫人既老诸子卓然有立搆新庐以奉之含饴弄孙熈熈然自寕君子谓爲苦节之亨至正庚寅十又二月忽晕眩仆地巳而起曰吾将不久扵人世命舁棺至以水实之恐其有渗漏也又命悬衣衾扵楎椸有余悉分之亲爱者除夕连饮椒觞谈笑自如明日乃辛卯岁元旦夫人出坐堂上子姓亲戚各爲夀毕欣然曰我明日将逝不复与尔軰献酬矣爲我谢某妪等各强食自爱至期沐浴更衣端坐如平时唿仲子谓曰吾年七十有六夀亦足矣虽死何憾语毕而逝其年十一月十五日权暦魏君墓左洊卜黄盖湖东之某山以洪武某年月日迁塟焉夫人之子三人孟季皆夭唯仲子观显任近自苏州守擢参知四川行省政事㝷以苏爲剧郡诏还旧职孙男曽孙男皆济济满庭其名皆见濂所撰魏君墓铭兹不书濂闻死生之际最人之所难虽平日号知道者未免颠倒而错缪如夫人者乃䏻炯炯不乱扵垂絶之时非其所飬之醉确所见之髙明得臻尔邪冝其着扵群行有大异扵人也呜唿贤㢤濂也不敏与夫人之子观㳺视夫人犹毋而又同出扵子姓墓文之属不扵濂是托将安之乎濓因采状中所列序而铭之铭曰伊夫人世簮缨秉纯悫絶䮦矜奉尊章竭敬诚恊人纪则天经夫君亡涕泗零犯长江揭舟旌蛟龙避波涛平寘柩车奠两楹遏羣讹耸衆听孰鸱张作枭鸣侵吾疆蚀我垧辨质剂白狂醒外难弭内教兴丸熊胆稽开青成令㣧佐明廷享脩祐至髙龄齐物我一死生怱坐亡遽遗形伊夫人衆徳并勒贞石敡休声题王羲之真迹后昔年危内翰大朴出示羲之野凫帖且云别有喜色帖在江右出自丞相周益公家传授次第一一有据须溪刘㑹孟平之谓如兰亭装鲊尤爲佳絶濂恨未见之近豫章人士来求墓文忽持此帖爲贽湏溪题识宛然居后因惊喜曰此殆大扑所言者徧示中朝善书者咸㝎为真迹无疑或取唐临者比之神气然不侔鄱阳刘彦炳最号精鍳法书曰阅此而不厌狂欲起舞真伪之辨固自有异㢤湏溪所书名中蔵三代人物字伪署者輙易别谩并及之千巖禅师语录序徃予家居时甞谒千巖禅师扵乌伤伏龙山当是时遐迩学子望风犇凑曽未几何化荒墟为楼观易空寥为金碧钟鼓之声上彻霄汉呜唿何其能也盖禅师以无䏻为能不用为用芳兰生扵幽谷而馨香逺闻苍璧韫扵玄璞而光辉外发禅师处扵遐壌而人竞从之有道之士其果有异扵庸常者欤且禅师在时其弟子嗣诏甞録其语锲梓以传予当获观之其敷宣大法如云雷迭兴而九龙喷雨也如大医王制药随证而愈疾也如摩醯三眼光明洞照而无不至也由是知禅师之道不实不虚不有不无不中不邉在普应之门盖亦铿然有声者也以能以用窥禅师者抑亦末矣禅师旣入寂兵燹方张所谓语録者皆为煨烬经今十有余年矣一庵邻上人自㓜侍禅师与闻其道乃以旧本重刻不逺一千余里来徴予序予谓禅师之道见扵言读其言自可知其道又何以序文为然稽之古徳其语存于今者多名缙绅为题辞不若是固不是以表正宗之所寄第予也非人恶足为禅师之重䡖以禅师与予交也因不辤而为之书虽然禅师之道不落有无中邉虚实者固不可以语言文字求也欲求禅师之道其亦得鱼兎而忘筌蹄者乎禅师行业予甞为撰塔上之铭兹不书上人方阅三藏诸经连年不自休今又孜孜而为是图亦可谓不悖其师者也题慈受禅师遣墨后右慧林慈受禅师懐深遗墨三𥿄其一言布施其二言小智之乐小法其三言书不必圣人合道者从凿凿皆真实语有益后学盖禅师乃云门之八世孙蒋山之第九祖真证实悟为人大师故其徳声洋溢乎逺迩虽其身巳殁而灵验尤为着顕字画本非其㽞意者笔意圆熟动中规矩世之临池苦心者或未能遽及诚可寳也金坛一万中师甞分座说法扵蒋山因购获之不翅见摩尼珠讽咏之久如闻禅师謦欬之音虽然中师尚勉行其言毋徒玩其遗墨而已也十八大阿罗汉賛东山禅师以所画应真像求予賛予谓应真何待賛有賛则赘矣东山迫之甚因为说偈其词曰惟诸应真度岭渉海各骋神通作此戯剧骑鱼驾鼋乘芦履钵逰行自在眼不见水毒龙勐兽帖耳驯扰最可怖愕嘘气成塔诸狡狯事不一而足我问应真大乗境界无物不摄物无㽞碍何故执着乐此小法应真漠然似不闻者我乃思惟诸应真像一一现前何不我答谛而视之乃画师假悟吾一心如良画师妍媸短长縦横圆方一濡毫间无所不有虽骇人目终非真实由是而观万物无实随声逐色辗转成妄观此卷者硕空诸心心空法空必㝎见佛宋学士文集卷第十七銮坡集卷第七宋学士文集宋学士文集卷第十八宋学士文集卷第十八銮坡集卷第八即翰苑后集赠侍仪舎人林成之序余家食时有同门友宣君彦昭爲温之平阳判官当报政而归州之文学掾林成之实护送来浦阳成之以余颇知学也自浦阳谒予金华山中相与讲学术异同论风俗淳漓至更阑月落蝉聮不得休临别造四言一章以赠成之旣去西东絶不相闻予亦应中书之出仕䏂熈朝有从平阳来者輙询之咸言成之䖏烟霞泉石间咏诗读书以爲乐予亦爲之驩然颇自念相望二千里不知何时与成之盍簮乎今年夏予在南宫忽有踵门而拜者予弗能识之叩其姓氏则成之也呜唿相别未十年壮者日益衰朽至熟视良乆亦不记其颜儿之真人事之不堪把玩如此可胜叹㢤扵是与之坐而慰劳之成之颇徃来扵予门问诗若文之法予以旧㳺之故歴举体制之殊音莭之异者亹亹列之未㡬成之忽来吿曰小人有毋贫窭不能存虽幸窃禄于朝而乌鸟私情悬悬不能忘昨巳请扵庙堂陈其中情涕与涙俱下执政大臣怜其志子告一百日俾迎飬扵南京今将行矣执事其能赐之一言乎夫成之为退思先生五叶孙先生实考亭夫子髙苐世称十哲之一其家世之懿不俟言也成之以茂才贡上铨曹擢为侍仪舎人出入禁省日觐天颜整肃乎鹓班峙立乎螭拗其宠荣非他职名所可比今又奉板舆迎亲而来母子怡愉聚扵一堂何人不慕艳之亦何俟予言也无已则有一焉予与成之别后成之学问日新予则摧落不振四库之书废忘者十九视旧相见时若两人焉此无他习与怠相仍气随世所移故也成之宜益自奋励母若子之所为则下不夫家世之懿上无负国家之恩予与成之言者止此而已若夫温之先儒卓然以学术名家或沈潜性理或有志事功或推明经制大抵与吾婺诸贤同其扵醇疵得失之间多有可议予虽欲言虽更仆亦不能尽也尚容他日爲成之发之成之名伯生䔍实好学有士行絶不同扵流俗云飬亲园记天台杨君子善谒予而请曰善之少也习进士业从陈用晋彭允诚二先生㳺屡践塲屋輙不利扵是弃去㑹海内弗靖奉二亲逺窜山谷艰难险阻无不备甞及今真人启运六合一家幸得还先人之敝庐窃自念少壮之时思欲沾寸禄以荣亲东驰西奔靡有寕岁定省旷而音问踈兹获婆娑扵膝下家公年巳七十又二固幸康强素髪垂领而齿牙且摇矣毋之年如家公又益其二焉尫羸如不胜衣而出入之气仅属爱日之情恒怦怦然颇闻申椒爲物性热而味能益气延年明目生津吾亲所宜服饵而不可阙者也乃择家南之沃壤数亩而赢九畊而十耨之使其土䟽而壤卤封爲直疄疄各有沟踰三尺輙树一本以数计之将六伯焉周爲储胥以护之使羊牛不得践履夏气方中绛实盈盈缀于枝间举手触之馨烈之气鬯逹扵左右遂与子姓采而撷之以奉亲有余则售于千家之市获其直以还买鱼沽酒以爲亲驩班衣起舞毎歌之以侑觞歌曰我艺我椒其寔累累只薄言掇之其香弗亏只可以延年可以生津只乐兮乐兮吾以奉吾亲只歌巳二亲亦欣欣爲之引满頽然就醉今善虽出仕与有禄食遐想斯园窹寐不能忘子愿爲善记之予闻用天道分地利孔子以爲庻人之孝说者谓其顺时别五土所宜而播种之以飬其父毋盖古之士者朝出耕暮归读圣人书亦常事尔后世习俗䆮偷鸡鸣而起从事于末作始有不知躬耕以爲飬者如吾子善扵澜倒波随之际屹立不迁不亦行古之道㢤虽然子善以茂才应辟出仕爲时亦既丞京府而賛治化当以守贵富保社稷和民人爲孝逺揽深涵浅受而其学益进扵前一旦将还东海之上与璞原㳺者咸惜其去相率发为声诗命予执简而序之因系其辞曰世之学者伙矣溺文学者则局促经畬驰骤艺苑其流必外骛而忘返泥苦空者则措情髙逺㳺志踈旷其流必内躁而失守所以皆伥伥他适不知正涂之从有若璞原其知真乘法印与儒典并用者欤䖏乎世间不着世间如环之无端不见其止如刀之剖水不见其迹其知空有相资真俗并用者欤循序而上此焉发轫他时出世为人其知所自重者欤予儒家之流也四库书册粗甞枝閲三蔵玄文颇亦玩索负夸多闘靡之病无抽关启钥之要近惟黙坐存诚屏斥而销霣之扵是天光骏发灵景自融方知仪曹之云为渐门者设璞原春秋甚富冝逹圎顿之旨尚思得鱼兔而忘筌蹄欤白云恱公时硕德也身居岩壑名闻禁阙璞原甞师事而亲炙之当以予言质其然否白云又将有以为璞原告也亥京畿乡闱纪録序进士之科始扵陏而盛扵唐唐扵进士之外又有明经明法书筭诸科然皆有学以肄其业毎岁之冬州县舘监课试其成者使与计偕其不在舘学而举者谓之郷贡既上尚书始由户部集阅而关扵考功复课试其可者而苐之此其𥘉制也自时厥后其法靡常而诸科或废或因亦无一定之论唯进士之设行之颇乆其得人之盛考诸载籍犹班班可见也皇明诞膺丕圗继天出治廼法前王建进士科用康保于我烝民洪武亥秋八月洊当郷贡之期凡畿内三州十七府之士皆欢忻相吿褁粮而奔走仪曹具以状闻上亲选兵部尚书呉琳国子司业宋濂司考文之任命即日莅事而中书右丞相汪公左丞胡公复妙柬在廷之臣㢘慎而通文艺者为受卷誊録对读弥封等官期各尽厥职庶有以副上侧席求贤之意其不䡖也较然矣夫自歴代以来为之士者焚膏继晷矻矻穷年欲徼科目以为身荣柰何有终身而不霑一命者设得之秋发纷而有弗获禄食者其间幸无二者之累拘扵岁月又有不能改合入官者何其艰㢤今我皇上求治之切一艺一才无不庸擢上苐者固不限资序而爵之或见遗扵南宫亦俾其与有禄食寒酸之士一旦遭逢盛际纡朱拖紫秉笏垂绅光显尊荣照耀耳目此皇恩之滂沛醲郁诚歴代之所无有为之士者动静云为之间曷思所以致此㢤其尸位素飡而不知报国者妄也违道干誉而不务恤民者殆也贪墨败类䘮名检而堕风教者非人也郷闱小録成直书首简用以为多士之规是岁八月十九日金华宋濂谨序云中辞黄岩有竒士曰许君弼其字廷辅治周昜烨然以文名㑹天下纷扰輙𬒳鐡衣操虵矛集兵以御㓂尤能挽强命中衆𥘉弗信君设正鹄一百八十歩外挟弓矢以往轰然一彂輙中之乃皆叹服由是多驱驰戎马间及天兵取台州四方次苐平大兴文治建科目以取士君慨然曰圣天子在上可以出而仕矣起应书郷闱遂取浙江苐二名君文觧去通判沔阳府剸烦剧如庖丁觧牛恢恢乎投刃而有余地已而复慨然曰予家之东有委羽山其髙摩天委羽之下又有桃山焉羣峰相与回环日未出常有云气起其间缥缈轻盈如兠罗绵笼罩崖谷如翔如舞絶可爱玩有时下覆櫩宇觉此身飘然在云之中恍欲逐黄鹤仙人吹箫而徃来也苐以君恩未报不敢决去他时发种种当挂冠而归与云为朋姑以云中生自号盖以表其志云夫云之为物出乎太虗歘然而有忽然而无其变幻有不可测者当长空晴妍纡徐其兴结而为祥鸾散而为绮霞其文采郁如也及其黤黮欝勃銕马长驱雷电为之恍愡而甘霖注焉呜唿云㢤何其有类扵君也然非云之类君实君有取扵云也乐繁华者赠勺药以相娱务髙㓗者贮秋菊以为粮物何甞有心而人自强同之尔予方与君谈云中之趣君忽昻然而来顾予言曰弼知诵子之文乆矣盍为赋云中辞乎予闻君襟韵洒落得䘮一归于天故其颜四时无忧色其号为云中也亦宜为之辞曰委羽之山兮云薄之势轮囷兮复㠁嵯肤寸而合兮既合而复离不崇朝兮雨渺弥渺弥兮云之归玄功泯泯兮邈难知嗟尔云中之人兮胡不尔思或出兮或䖏兮恒与云以相期题山房清思图赵魏公以艺文名天下及用篆籀法施扵绘事凡山水士女花竹翎毛木石马牛之属亦入妙品脩道先生云广长三万里上下二百年唯公一人尔信然保宁慧禅师以山房清思图相示遂书而归之䟦佛顶托盋歌诸文后穆庵禅师康公耽乐法乘见诸履践毎念先佛以乞食为事日中一食树下一宿尚恐畱情永法乃一切悖之而唯嗜欲是滋是长扵是着托盋之歌古者专务精进无少懈怠得无上道亦无自满之意末法乃中道迷惑扵未足中生满足证扵是书首楞严经千种识隂之文在昔陀摩尸利刻苦脩行获遇坚牢比丘相与激励卒趋觉门而使弥楼犍陀佛法再兴末法乃坏散弗收鲜有诚心向道者扵是録坚牢石室之偈其一则咏之以巳意其二则证之以古辞大㮣勉人舍妄入真无乖扵圣教而已呜唿禅师之虑至此其可不为恸哭而流涕矣乎然而豪杰之士何世无之君读斯卷当有蹶然而兴起者岂惟禅师望之予亦望之无相居士金华宋濂题陶府君墓志铭䟦尾右上虞典史陶府君墓志铭一通翰林学士承旨河东张翥仲举造集贤大学士滕国公保定张公弁篆题盖府君之子江浙行枢宻院管勾汉生之所请其时则至正二十三年汉生将南辕复求岭北行省左丞临川危素太朴书后一年太朴还中朝承㫖翰林始为作乌界道缮谨写就㑹南北道絶附海舶至江南以归汉生又一年汉生自江浙行省检校官陞行枢宻院都事赠府君承事郎福建江西等䖏行枢宻院都事府君之妻赵氏亦赠宜人汉生既奉命书祭告扵墓下复欲请仲举𥙷入志中而九京不可作矣乃并仲举旧撰宜人坟记聮为一卷传示子孙使有所徴焉府君𥘉除大理路儒学教授志中书为文学掾用省文法也汉生兄宗传时为江浙行省掾未㡬亦转为台之临海尹陶氏一门父兄子弟其不坠书诗之业徃徃知自奋如此䆠牒之蝉聮此盖其权舆㢤前史官金华宋濂题茂承斋铭闽人郑子尚世惇书诗为良士其父周可君尤能以道自娯子江浙行枢宻院管勾汉生之所请其时则至正二十三年汉生将南辕复求岭北行省左丞临川危素太朴书后一年太朴还中朝承㫖翰林始为作乌界道缮谨写就㑹南北道絶附海舶至江南以归汉生又一年汉生自江浙行省检校官陞行枢宻院都事赠府君承事郎福建江西等䖏行枢宻院都事府君之妻赵氏亦赠宜人汉生既奉命书祭告扵墓下复欲请仲举𥙷入志中而九京不可作矣乃并仲举旧撰宜人坟记聮为一卷传示子孙使有所徴焉府君𥘉除大理路儒学教授志中书为文学掾用省文法也汉生兄宗传时为江浙行省掾未㡬亦转为台之临海尹陶氏一门父兄子弟其不坠书诗之业徃徃知自奋如此䆠牒之蝉聮此盖其权舆㢤前史官金华宋濂题茂承斋铭闽人郑子尚世惇书诗为良士其父周可君尤能以道自娯所居曰至德里并舎北南环植以苍松鼓髯奋爪俨若蛟龙然甞喟然叹曰始者拱把尔今则大将十围人之种德其亦有类扵是乎御史郑公过而嘉焉名之曰松庄云周可君既乗风御气㳺神扵冲漠之墟而松固无恙寒光凉翠益翘然发舒子尚日徘徊其下仰而慕俯而疑怅然其若思已而曰先子不可见矣倘能承继之庶㡬其不死矣乎乃取诗所谓如松栢之茂无不尔或承之语扁其斋曰茂承盖万物荣扵春悴扵秋各繋其逢唯松也旧叶将落而新叶已生所以四时而恒青子尚欲承父志无湏臾间㫁其将常茂而益荣者㢤子尚亦善扵取譬者巳子尚以明经试天官归教长乐郷校其将行也介国子録赵伯庸来征予铭铭曰有松丸丸兮于彼郊垧来者既续兮徃者始零衆悴黄霣兮其色独青嘉名斯建兮象类之精父经能传兮扵粲其荣继继承承兮允有余馨毋玩葩泽兮忽彼坚贞太史造铭兮勒扵轩楹戴亭张氏谱圗记张出自姬姓青阳氏苐五子挥爲弓正始造弓矢寔张罗以取禽兽主祀弧星世掌其职赐姓张氏周宣王时有卿士张仲其后裔事晋爲大夫张侯生老老生君臣君臣生趯生骼骼孙曰抑朔至三卿分晋张氏事韩匕相开地生平凡相五君平生良字子房其孙子寔蕃分布四方有安定范阳太原南阳炖煌脩武上谷沛国梁国荥阳平原京兆清河等四十三望大抵皆良之裔故唐𥘉定清河爲乙门其所由来者逺矣句容戴亭张氏自汴而迁则始扵大理评事要皆出扵四十三族之中屡更兵燹圗谱䘮不能言其爲㡬世评事生谦三传至邦寕邦显邦寕生孝仁孝荣孝仁生景逢景逢生应珍应兰应珍生郷贡进士志礼孝荣生溧阳学谕景先次元英景明景先生应开应熈元英生玉山教谕应辰金坛税务副使应麒次应麟应时应麒生四子遂迁金坛应麟生志逺志逺生文贤文贤生允隣允逹允成景明生应和应和生志颕志颕生文原文原生伯常邦显生日升日升生思恭思恭生云霓云霓生天麟天钖天福天钖生文昌文昱文圭文昱知青阳县自谦逮今十有二世析为三十四支而族属之衆将数百人当科目之兴也以五见其栋试者各有其人冠衣济如劒佩锵如论道德而谈唐虞纷而舒徐人或造之但见其栋宇鳞次术径交罗朝夕循环扵诗书爼豆间竟迷其西东故鄕之称望族者一则曰戴亭张氏二则曰戴亭张氏云先是应和甞扵谱废之余蒐采而圗之未尽其详而殁其孙文原出而𥙷其阙请序扵申屠推官駉未㡬又废扵兵文原之从子允逹恐愈乆而愈忘也乃以耳目之所记䟽其大槩来谒扵予曰先生有职扵太史氏其言必见信扵世幸不鄙而文诸碑予因不辞按史表之法书而遗之呜唿圗谱局之不见即令史之不设大小宗之法遂废而弗之讲允逹䏻惓惓扵圗谱之脩亦可谓贤也巳允逹有上行尤致谨扵先世遗文装潢成卷而珍袭之其扵崇孝广敬之道盖有知无不为云曽侍郎像賛身形之瘦弱也则山泽之臞精神之凌厉也则列仙之儒愽极诸书而守之则约智用群类而䖏之若愚当议礼而考文较损益扵锱铢稽百王之轶典翼一代之鸿圗岂非飬德之腴造道之枢而为国之耆艾邦之蓍龟者乎卢龙清隠记卢龙山在京城西北二十五里周遍十二里髙三十六丈山岭绵延逺接石头乃江上之关塞比扵北地卢龙山因名和阳尊帅骆月溪隐居其中自号曰卢龙清隐请予友王仪曹本道徴予文以记之本道述月溪之言曰古人有云心不溷浊谓之清迹不章显谓之隐予学老子之法者也朝暮黄梁一盂苜蓿一盘既适而且安间披鹤氅衣手执黄庭经一卷翛然而凝坐九衢十二陌之㳺尘莫我之干也宁非清邪名氏不落扵声利之塲心迹不属乎荣辱之境其入也烟霞与之同栖其出也渔樵与之争席寕非隐邪然而老氏之道清凈而无为隐约以无名不以清为清不以名为名是则无所不名可以治国可以观兵可以脩身可以延龄其小靡不该其大无不并此其为清隐益大矣吾甞闻之扵师而未之能行也姑就其近似者而究心焉虽然予视古仐不翅一旦暮何为复胶胶扵斯人身至中其体含虚不縦不横非东非西纎如黍珠鸿包玄区火龙因之而飞𦦨水虎以之而生腴庶㡬腾神紫府吹箫玄都此殆忘清隐之名而食其实也邪其言若是先生以为何如金华宋濂闻之叹曰月溪盖㡬扵知道者非欤其始也将欲遁世其中也又知其道可以治世其未也又思长生而度世縦予有所言其何以加扵三者之间㢤扵是偕本道访月溪扵卢龙山中白月独照万树僵立无风乃握手歌曰卢龙之山兮髙岏有儒一生兮炼九还夜半月出兮露浸寥坛紫霞仙人兮驾采鸾七星为衣兮夫容为冠鉄笛一声烟漫漫撷灵芝兮下空山歌巳二人者相视而咲遂次苐其言而为之记送陶九成辞官归华亭序君子其可必扵仕乎曰否可以仕可以不仕曰仕而不仕亦系其逢乎曰否可仕而不仕不可也可不仕而强扵仕亦不可也唯其义而巳曰义之所在柰何曰义者宜也当其可之谓也欲当其可非守道君子其亦戞戞乎难矣㢤呜唿斯人吾不得而见之矣得见其次焉者斯可矣天台陶宗仪九成有学之士也侨居华亭之泗泾饮水着书多至一百余卷㑹朝廷设六科以求贤郡守遂以九成为荐将授之以官九成慨然曰不仕古云无义当草昧之𥘉兵戈未息法制未定民气未苏吾不可以不仕不仕何以觧生民倒悬㢤今天清地寕六合一家论道经邦皆䕫龙稷契之彦趋事赴功多龚黄姚宋之俦四方人士乐观治化之成赢粮而驰骛者动千余人无事扵吾也吾可以不仕矣去而为巢父为许由为严子陵击壌而歌以为太平之幸民不亦可乎白之铨曹铨曹允之列之丞相府相君嘉之扵是九成翩然东归荐绅之家咸唶曰九成之出䖏其亦合扵义㢤或曰非是之谓也九成有弟曰宗传近擢代县令曰宗儒妙柬为选曹郎官九成之意以谓一家不可以俱仕恐妨进贤之路故力辞之不特如前所云而巳也曰是未知九成者也九成伯仲之才不为不羙矣其问学不为不充矣九成之志岂不欲如河东之三薛清江之三孔虎林之三沈番阳之三洪蜚英声扵当时树芳烈扵后世其所以果扵辞荣而谢宠者亦度其时可以不仕也避嫌云乎㢤虽然九成之归也结庐泗泾之上日坐臯比横经而讲肄之子弟从之者皆知所以孝弟忠信出而事君又皆知能致其身之义九成有功扵国比扵它仕者留心簿书期㑹而不知教化者又为何如㢤苟谓之仕亦可也抑予闻国家稽古右文大兴文治严禁林清切之选増成均弟子之员有如九成之贤其在所弃乎在所取乎九成行㢤席不及暖突不暇黔予知鹤书之赴陇矣九成必不能扵果不仕矣九成行㢤苏州重脩孔子庙学之碑蒲坼魏公守姑苏之明年锄暴树良无令弗肃上下洽和百废具兴惟孔子庙学弗治栋楹倾欹丹垩䵝昧若不能支旦暮者公顾瞻良乆愀然弗寕乃登僚寀县令丞暨尚义之士咸集于庭喟然叹曰皇帝以神武定四海即大兴文治诏以明经六艺之科颁示郡邑使选弟子贠肄讲明体适用之学将以人文化成天下今弊陋至是非所以灵承帝意予先捐俸为倡尔二三君子幸相与圗之穹殿邃廊䖍奉明禋灵星之门神道所繇其役为㝡殷呉江葛徳润尔其葺之论堂有严两庑相向挟以六斋以通于前门呉江寗璇汝其脩之亭号采芹下临康衢来㳺来歌多士攸冝崑山张庸尔其整之公言未巳呉江令许茂进曰邑有八士曰李庚等颇有意乎书诗尊经之阁先贤诸祠㳺息三亭以至庖湢桥梁之属茂率其承之长洲丞丁师尹复进曰许令然矣师尹独不可为乎若止善堂及中廊逹于阁者当谕群儒使赋金俾里耆唐晟视其役焉公大悦唯周垣四千八百尺未有所属僚若佐遂以罚布佽助而呉县令曽辅驩然趍功役邑夫畚粘土绳绳而来事因大集始事扵洪武六年二月戊辰而讫功于十二月某甲子如翚斯飞如云斯凝如涛斯涌深沉而洁清宏丽而靘宻一还承平旧观公帅其属执豆笾具脯醢以成功告观者如堵墻莫不嗟叹自兵兴以来学宫所在蹂践为墟而姑苏幸仅存非公之至㡬何不与之俱废乎教授贡颕之旣宣力扵始终复使训导张田请记其事以垂不朽惟苏之有学实始扵范文正公盖公景祐𥘉出守郷郡择南园之地奏请于朝而建是学为其师者则安定胡文昭公也计当时人物固甞盛矣数百载之下仰其声光慕其风烈毎使人发不可企及之叹自时厥后虽有贤愚而学之兴废靡常而二公过化之地流风遗俗终未泯也况今遭逢有道之朝而得良二千石为之师帅岂徒然㢤然公兴学之志不下扵范公者也则夫坐臯比而谈经艺者其必将取法扵文昭乎明体适用之学吾知骎骎然向盛矣茍不务出此而摘英搴华为譁世取宠之具非区区所敢闻请是刻诸丽牲之碑庶㡬苏之人士知所自朂㢤公名观字把山通周易为人䟽逹无疑滞如八牎玲珑见义勇为虽千万人不可遏所至輙烈烈有声同知府事李权通判徐弼推官超霖皆号一时之选与公道合故成事无难者碑为脩学作前代兴造各自有记皆不书唯当书者不敢拘扵文体而不致其详焉系之以诗曰姑胥之墟有川滮滮折趋南园汇而东流灵氛中启涣烂弗收自非圣师畴恊其休昔有哲人出绾郡章乃搆学宫乃建庙堂庙堂章章学官将将衿佩洋洋来翺来翔盛衰相因揆理则然风摧雨蚀上漏旁穿矧丁艰虞烽火相连谁举一臂持危扶颠大明当天九服攸同叶搀抢歛翳奎璧吐芒睠我魏公来涖大邦屡形扵言我敢迨遑既率部封复登府僚分劳授事具乃教条曽不一朞厥功孔昭化此朽腐欝为岧嶤孰敦化原孰筑教基孰牗民彛匪学曷为我语苏人公岂尔私耳目苟具必致其思思之如何法孝与忠二者无媿行将天通震泽有石其坚比铜史官勤辞用昭无终泰和刘氏先德録序惟刘娃出自祁其后生子有文在手曰刘累因以为名事夏孔甲为御龙氏子孙在啇更为豕韦氏又更为唐氏至周又更为杜氏杜氏生士蒍为士师因官命氏又更为士氏至晋士㑹入秦虽复归扵晋而子孙留秦者遂稽刘累之名别姓刘氏此得姓之所由始凡六更矣自秦歴汉世有其人而刘氏蔓延于四方其在今庐陵者实出扵发之后盖发生仓仓二十余传始自长沙迁金陵后唐天成间复自金陵迁庐陵之泰和圗谱之家可徴也或谓从彭城徙建业又徙西昌者殆与所闻异辞泰和之传况与兄雅弟戎皆通文学雅生俊戎生光而絶况生嵓崟岑耑崒耑生逊逊生生谅谅生利济利宿利简利槩遗胤日滋分为四巨族宋自嘉祐壬寅至寳庆乙酉一百六十四年中举进士者二十有二自熈寕丙辰至寳庆丙戍一百五十一年中擢进士苐者八授经扵庠序蜚声扵州县遐迩相传以为盛事鄊邦之间推故家文献者一则曰泰和刘氏二则曰泰和刘氏云况之七叶孙安尉宗回愳世系相传乆而或紊也始重着谱图一编十二世孙黄陂令宣复増脩之十六世孙锷复益广其未备首谱其宗支次表其世科次辑其遗文而名公卿之为刘氏作者亦类觧焉通名曰先德録锷之三子麓崧埜复旁搜曲探倘可入编中者悉誊附焉亦可谓不忘其先者矣崧与濂为文辞交力以首简请为序欧阳氏有言曰自受姓命氏以来歴唐虞三代数千载间诗书所纪各有次苐岂非谱系传之百世而不絶欤呜唿此濂因崧之请而重有嘅扵斯言也士大夫间孰不曰尊祖而敬宗孰不曰辩同而别异及叩其所自出輙舌彊不能下甚至王父之字有不及知者其所以逺扵禽兽者㡬希此无它诗书之泽弗加谱牒之修不谨不知玩愒之弊遂至扵此也有若刘氏恪守明训集其承传次苐垂二十代支析派殊整比可观非世济其羙而能然邪自时厥后苟引之而弗替虽至扵百世不絶可也刘氏之子孙上慎旃㢤抑濂观刘氏之中利济则输家粟以给邉饷好先则折狱不阿人莫敢变或欲凿庾岭以通漕运复论罢之獬则悯饥泯轻䧟法网而出诸死地令猷则辞迓吏白金毅然弗之愿㓜文则捐县帑以纾长沙制帅之难是五君子者其事多可称而獬及令猷寔同年进士胡中简公铨周文忠公必大为铭其墓是宜后人之所取法濂所深望者非持继脩其谱图而已也刘氏之子孙上慎旃㢤崧元名楚至正丙申曽用试取江西郷试苐二十一名文觧今入兵部为职方郎中阶奉议大夫文章政事见重当时人谓其能世其家云径山恱堂禅师四㑹语序根有利钝故所教有异同悟有浅深故所印有小大施其善公得法最蚤乃出四㑹语俾题首简予窃闻之入奥室者能探扵幽䆳升危岑者始瞩扵㝠茫松月大师印公禅林之狮子法海之长鲸也其称禅师之道髙扵圆照佛照二公其言岂虗发者㢤惟贤知贤盖可征矣仰前哲之风徽作后武之矩度究其遗辙足证新功是録之行其必有超然独得扵语言之外者乎旃檀大爱妙色三经小引先佛所说旃檀香身大爱妙色三陀罗尼经皆西天译经三蔵朝散大夫试光禄卿明教大师法贤奉诏所译其在法蔵与瑜珈大教王经凡二十七等同车辇字凾中功徳所𬒳或疗悪疾或救海难或出生际诸鬼趣资以觧脱诚心求之靡不应感盖我如来大誓愿故神通力故慈悯有情故一弹指顷即能成亲无邉殊胜经言可信真实不虚天界沙门太𥘉肇公信之为尤力扵是命工锲梓以广流通介其同抱一林桂公徴濂引其首大佛法广如虚空然无始无终无内无外苟欲绘画而賛咏之非愚则惑矣始书其槩以起读者之信心云故天台朱府君霞坞阡表孝子之扵亲曷甞有纪极㢤唯恐其嘉谟懿行不暴白扵后世也件繋群事既有状矣足以昭于人人又有玄堂之铭铭比㧋着矣又有阡上之表焉盖辞之重者事必着甚㢤孝子之心其有所慎乎仙居朱府君之卒多歴年所其子公立既请县大夫前进士魏俊民爲之铭其二孙木棐犹以爲未足复来徴予文表扵墓门揆扵古义合矣予乃按状而书之曰府君讳嗣夀字得仁姓朱氏世居台之临海宋殿中侍御史希述其逺祖也殿中君六世祖友直仕爲宣抚司某官始迁仙居之东门至府君又六世矣府君之生岐嶷而深沈豊厚而敏慧自爲童子时风岸孤骞昻然野鹤之在鸡群见者莫不异之及㳺鄕校擩哜群经食芳而潄腴充然若有所得且曰古者爲学精神心术一寓之扵事爲或虑其有不正也必资体验扩充之功所以皓首穷经不敢䡖寘之若拈华艳鉥心刿肾扵辞章间陋之陋者也自是抚世酬物一出扵正而异端无实之说了若不经意事父母輙尽其孝奉异母之兄甚扵同毋者凡事必咨禀而后行遇弟有㤙及其蚤捐舘舎诸孤贫䘮不得入土府君泣曰兄弟同气也死而不塟吾心其安乎即命堪舆家卜地而蔵焉夫妻相敬如賔自委禽至髪白无反目之失教诸子力田孝弟不许事纷华靡丽遂名堂曰顺徳且赋诗以示意待族姻庐井曲尽人情不以贵富贱贫而爲薄厚䟽数春秋祭其先仪文并循家礼升降跪拜如将见闻其容声人取以爲法治家甚严子孙朝夕冠带承候颜色拱听训饰不命之退不敢退也晚年筑室东园艺鞠花数十本当秋髙气清金钱累累然布柔条间府君熟玩不忍释去或对之酣觞清咏终曰且谓人曰鞠诚吾良友吾殆托之以逃名乎逹忠介公兼善时出镇于台闻府君有贤行将剡荐于朝府君谢曰仕将以得禄飬亲也亲亡以仕何爲㢤逹公亦不敢疆未几遘疾府君度不能起召子若孙训之曰吾昼夜兢兢业业以克至于今日非爲仰不媿俯不怍抑且可以见祖宗扵地下汝等守尔孝弟笃尔忠信蹈尔礼义厉尔廉耻庻几不䧟扵有过之域吾虽死将含笑入地矣已而遂卒时至正乙未十月二十一日也享年六十又九府君曽祖懋宋郷贡进士祖智父元豪𥙷武学生妣应氏金氏府君金出也娶同县吕氏先十三年卒子男子二公立公成公成先四年卒子女子一适杨弘祖孙男六木松棠棐棣楫木棐即来谒文者孙女一归吕志尹卒后当某年月日葬于县东一里马袅山霞隖之原礼也呜唿士君子之立身也其功名烜赫扵世则登名扵国史其次焉则书诸郡志又其次焉则借荐绅之立言者以传及其久也未甞不与史志相爲颉颃有若府君之行斥乎浇漓葆乎醇熈一本乎真诚而弗事乎诡随此所谓一郷之善士非欤是宜掲之崇阡以爲耸善扶世之计而所愧者予非其人也虽然予久居禁林海内名公卿及贤士大夫所铭者多矣鲜有徴文扵十九年之后者而木与棐有焉则其久不忘乎亲可知矣予虽欲辞之而乌乎辞之若木与棐者亦可谓之孝孙矣乎是爲表题刘氏官诰后宋诰太氐沿㰍于唐唐𥘉以𥿄肃宗朝有用绢者贞元以后始易爲绫其制凡三变宋则自国𥘉至季年一皆用绫此其所以异耳乌伤刘公亮以中奉大夫致仕赠其父俊太中大夫盖大夫乃秦官取掌议论之义汉署太中大夫厯代因之而不废至宋元豊官制行则以之易諌议大夫若中奉之阶始置扵大观间而古制则无之也中奉六世孙刚久从予㳺持诰耒求题予见名门右族未一再传祖父之名讳有不知之者刚则能寳此扵一百四十余年之后刚亦贤矣㢤故畧据所见以告之同郡宋濂记宋学士文集卷第十八銮坡集卷第八宋学士文集宋学士文集卷第十九宋学士文集卷第十九銮坡集卷第九恊晨中寥辞一首鬼谷仙人画列御㓂御风图以献其师四十二代天师真人真人号冲虚子而唐封御㓂之号实曰冲虚此其图之所以作欤濓窃观之髯松奋张有风泠泠然起扵其中霞光发舒闪铄无定御㓂方乘飈回旋龙裳鵉带凌乱不可止遥见神山隐起大瀛海上旭日一点如火海涛喷薄迎之溅沬而舞珠景物辽夐令人情尘销霣直超鸿蒙间呜唿仙人之画竒絶矣盖以嫓真人非果在扵御㓂也真人或飞神上谒太清排空驭气靡所不之将真人之似御㓂乎抑御㓂之同真人乎是未可知也濓因造恊晨中寥辞一篇真人或咏扵渊精之区九都衆真当有弹八琼太璈耒和之者庶㡬后天而终可以凋三光者乎至若御㓂寓言旬有五日而后反者微㫖巳备见其书兹可畧云辞曰帝青洞真阳太飈恒鬰敷凝神歘上征行与灏气俱飞轮入溟涬九光开翠荂腰佩白琥囊吻荐紫琳腴曲龙有丈人持节下明都㖟以八辰秘摄御万象𥘉陟彼方文䑓大招许琼晖廓落黄演炁阳堂明梵枢开明戊已功玄契曲晨机羲娥俯倒景流光驻熈夷灵集动千载视之若斯须稽首方诸君同餐燕胎芝请授长生箓浩刼以为期予老矣诸书皆忘去此卷虽乆留斋中不克题就今日退朝稍早逍遥禁林凉飔飘飘然吹衣神情爽朗有若慿虚而行歌天上遂濡毫赋此他日炼丹仙华山中九转功成当与冲虚神㳺八极握手一咲何翅三千年也冲虚室铭冲虚二言廼玄门之关键道学之符征也嗣天师张公取以自号复名其斋居金华宋濂为掇其义而为之铭铭曰惟其冲足以全玄黄之功惟其虚可以干造化之枢盖和以盎扵四体而空以涵夫中腴壹脗契乎自然曽弗爽扵无为迎扵先而不见其合推扵后而不见其离虽恍惚其有物竟孰探其㡬微彼专气如伏雌抱一若婴児以大道之难言姑假象而示斯神明之胄为世玄师约万言之喉衿贯一理之妙机琼䑓小史执笔受书掇三洞之隐文请掲之扵座隅题金书法华经后右金书法华经七卷廼一军校破燕都时所获欲焚经取金以资日用其苐七卷巳燬军校之父愀然弗寕遽持前六卷售于銕塔禅师禅师倾衣盂酬之未几髙丽蔡洪司丞匍匐求观观已然泣曰此洪所书以报父母之恩者也戎马纷纭逃难觧散岂意扵此重见之禅师益神异其事乃粉黄金为泥介旧友穆庵康公请𥙷书其亡予既书巳合爪言曰是经在䖏天龙护持将燬而弗之燬垂亡而弗之亡此何以故盖将放如来之慧光破衆生之重昏也虽然经之功德不系有无洞照十方𥘉无一字火不能金不能书一渉有为即苐二义学佛之士又当扵此而参之也禅师名善庆号云房古林茂公之法嗣年己八十纯实无伪行旧主正觉禅师院今退栖蒋山之西菴云洪武癸丑冬十一月二十九日冬至翰林侍讲学士金华宋濓记瑶芳楼记瑶芳楼者常孰虞君子贤燕居之所也瑶芳者何古桐琴之名子贤以重购得之间一抚弄其声翏翏然如出金石如闻鸾鳯鸣如与仙人劒客共语扵千载之上子贤乐焉则以谓世之名楼者衆矣高骈之迎仙谓其泝遐情也其失也诞张建封之燕子谓其兴新懐也其失也靡韩建之齐云谓其凌髙清也其失也侈吾皆弗敢蹈其非欲专斯楼之羙者舎斯琴也其孰能当之遂以瑶芳名其楼而列圗书扵中当风物清朗白月独照神情遐冲夐出世外子贤㯶冠鹤氅自凾道而升复取琴鼓一再行乆之演而爲紫琳之操其辞曰有坚者石中含精矣其白如肪爗有瑛矣五音繁㑹锵然而鸣矣客有与子贤同志者从而赓之曰艳质兮非华阳卉兮非奢折秋馨兮遗所思望羙人兮天涯歌巳相视而笑金华宋濂闻其事唶曰古之人好楼居者岂欲夸靡丽而为荣观㢤盖临隂幽之室则其情歛以揫䖏阳明之居则其情畅以舒随境而迁因物而着其亦人理之常者乎况夫宫角之相参羽徴之互奏禁其忿慾之邪宣以中龢之正其扵学问之功又未必为无所助所以先生长者无故不去之盖有以也虽然君子盖不物扵物不物扵物则凡纷然而来前者皆吾性情之发舒或悬崖邃壑或平墅旷林虽非层构可以阖辟阳隂而清风徐来万籁皆动曲涧流泉复助之为声势五音泠然惬心而溢耳太龢融浃内外无间有不翅听子贤之琴扵兹楼之上矣此无他逹人大观无地不为楼无声不为琴也苟局滞于一室之间适其意则有之而蹈道则未也有若子贤盖学道而有所得者故濂敢以是说告之子贤愽雅好古絶出流俗之上吾友杨君㢘夫极称其爲人谓䔍扵士行而尤孝其亲云佛性圆辩禅师净慈顺公川瘗塔碑铭濂自㓜至壮饱阅三蔵诸文粗识世䧺氏所以见性明心之㫖及㳺仕中外颇以文辞爲佛事由是南北大浮屠其顺世而去者多以塔上之铭爲属衰遅之余诸习皆空凡他有所请輙峻拒而不爲独扵铺叙悟縁评骘梵行毎若不敢后者盖欲表般若之胜因启衆生之正信也有如佛性圆辨禅师者濂安得而不铭诸按其嗣法苐子行圆所造年谱师讳智顺字逆川温之瑞安陈氏子也有翁媪精脩白业旣没莲华现门屏间师之大父母也翁生道羡娶娄氏屡至哭子其情不胜哀乃塑智者大师像事之一夕梦僧顶有圎光逆江流而上招娄氏谓曰吾当为汝之子及窹而有娠师旣生羙质夙成年五岁即从季父学季父引生徒渡溪抵萃墅师力欲相随季父怒麾之还已而溪暴涨季父生徒皆溺死然自少不喜畜髪翛然有尘外趣娄氏弗能留七岁俾依仲父慧光扵崇兴精舎稍长受具戒扵天寕禅院其父亦乐脩凈观俄离俗同居精舎中精舎将圯师即恊衆力葺之时年甫十八君子固知其为适用之材暨习法华经歴三月通诵其文慧光尤噐之使出㳺永嘉无相院觉源法师爱师俊朗挽其为嗣会横云岳法师大弘三观十乘之旨扵水心法明寺师徃而受其说衆推为上首居亡何走鴈山双峯不契所言复走千佛寺毒海清法师方开演长出御讲请师为纲维之职轨范为之肃然毒海入寂师感世相无常叹曰义学虽益多闻难御生死即御生死舎自性将奚明哉遂更衣入禅复走闽之天寳山叄鐡关枢公公圎悟八世孙也授师以心要遵而行之似有阶渐欲依公而住公叱曰丈夫不扵大丛林与人相颉颃局此蠡殻中邪拂䄂而入师下旦过寮然而泣或悯之慰曰善知识门庭髙峻拒之即进之也公闻其事咲曰吾知其为法噐姑相试尔乃廷入僧堂中师壁立万仞无所回挠虽昼夜明暗亦不能辨踰月因如厠便旋覩中园匏瓜触发妙机四体轻清如新浴出室一一毛孔皆出光明目前大地倐尔平沈喜幸之极亟上方丈求证适公入府城师不往见水濵林下放旷自如巳而歴抵诸师皆不合又闻千巖长禅师鸣道乌伤伏龙山师徃叩之其所酬应者皆渉理路飘然东归燃指作发愿文细书扵绅必欲见道乃巳复自念非公不足依洊走闽中见焉公偶出逰遥见师喜曰我子今来也越翼日师举所悟求证公曰此第入门耳最上一乘则邈在万里之外也乃嘱之曰汝可悉弃前觧专扵参提上致力则将自入阃奥矣师从公言踰五閲月一日将晚参拟离禅榻忽豁然有省如虗空玲珑不可凑泊厉声告公曰南泉败阙今巳见矣公曰不是心不是佛不是物是何物师曰地上砖铺屋上瓦覆公曰即今南泉在何䖏师曰鹞子过新罗公曰错师亦曰错公曰错错师触礼一拜而退公曰未然也公披大衣鸣钟集四衆再行勘验师咲曰未吐辞之前已不相渉和上眼目何在又爲此一塲戏剧邪公曰要使衆皆知之遂将宗门诸语一一讯师师一一具荅公然之复嘱曰善自护持勿轻泄也乆之令掌蔵室㝷请分坐说法公旣捐舘师嗣住院事非惟举唱宗乘寺制有未备悉𥙷足焉甓驿道逹扵山门踰六七里择地搆亭以増胜㮣衆方頼之忽尔弃去过杉关抵百丈上迦叶峯渡江入淮礼诸祖之塔经建业回浙中超然如野鹤孤云无所留碍㝷返永嘉㑹王槐卿造报恩院扵瑞安大龙山首延师爲之主参徒寖盛至八百指师建僧堂栋居之石室巖禅师主江心艳师之爲复以苐一座䖏师师翩然而徃未㡬又以何山精舎栋宇湫隘不足以容衆拓之为大伽蓝为建大雄寳殿及法堂三门两庑方丈库院之属而塐像缯壁诸荘严事亦次第告完平阳呉德大创归源寺原援报恩之例请师开山师慈悯心切亦不欲拒旣至为造小大皷钟鱼板法噐而叩撃之授职分班升堂入室皆按清规而行时东海有警元帅逹忠介公帅师镇台遣使聘师入行府师以逹公方有事干戈絶之弗见逹公慕咏弗置篆川二字遗之师因饭囚戒其勿萌遁逃心即重见日月不乆而赦书至周呉二囚以师为神其后山㓂窃发二囚实为渠魁所绖之䖏焚毁欲尽归原报恩以师故独存师终不遑寕䖏避入无碍菴又还归原朝廷为绛院额赐师今号及金襕法衣师曽不以为恱悉散其衣盂所畜退居一室掘地以为炉折竹以为箸意澹如也温城凈光塔䧺镇一方年乆将坏方叄政𥘉甞戍其城欲赋民钱葺之命师莅其事师曰民力凋敝乆火𦦨炎炎而复加薪吾安忍为之必欲见用官中勿扰吾事若无所闻知可也方诺之师乃定计城中之户余二万户捐米月一升月获米二百石陶甓抡材若神运鬼输纷然四集镇心之木以尺计者其长一百五十最难致之师谈咲趣办七成既粗完其下仍筑塔殿宏敞壮丽九斗之势益䧺一旦飓风作其上一成挟之以入海涛衆咸伤之师曰塔终不可以就乎持心益固遣其徒如闽铸露盘轮相及𦦨珠之类日就月将阑楯硐户一一就绪金鲜碧明犹天降而地涌也縻钱过十万而工役弗与焉办章燕只不花出镇闽省道过东瓯夜观塔灯荧煌知师所造乃谒师问道并谈般若经师用汉言而直觧之辨章甚恱顾谓左右曰西天诸师授我以蜜义尚不能相恊今闻逆川师言则心地开明矣亟唿舟同载入闽宣政分院请师住东禅癈刹不一载间殿堂矗如门庑森如蔵库烨如抟土以设诸像梵容穆冲各随相变现灵山一㑹俨然未散毕功之日省院台府诸官与大毗丘衆共落其成师则曰未也复甃东南二门通逵若干丈营福城东际花蔵海南叄𥘉地三牌门营普庵堂以施茗饮浚汤泉二所以利浴者限以垣墉萦纡其径路而马牛无自而入𥙷刋𨳩元蔵经板仍印施之其可以弘济人者无不为也先是净业庆成东报国舶塔寳月松峯诸寺兵燹之余莾为荒榛福建行中书将籍其产于官师言于辨章获仍其旧辨章欲阅大蔵尊经于家或以几席什器难具为辞师令浮屠一百七十人为什分办扵各刹表以题号一时毕聚仍画为图使按圗序次列之给役扵饮馔间者亦更畨而进毎以钟皷为节后先不紊辨章恱曰使吾师揔戎则无败北之患矣师俄散财如归原时恬然而退辨章留之不从㑹雪峯虗席辨章强师𥙷其䖏师不得巳启行未行先鸠工师二十人徃拯室庐之欹侧者旣至丝毫之费咸自巳出缁素莫不从化有徐子刚者㩀寺之安仁荘收粟万斛闻师至亟输还之部使者橐驩自负通楞严寳积二经轻视诸人师以关键诘之歛袵而去已而思还温方叄政具船迎之千佛院灾无有起其废者师弹指顷千佛阁成未㡬前门左右庑又成俄东瓯内附师潜居林泉若将终身江心兰隐逸禅师市材扵山欲建万佛阁而年耄力不胜遂以属师师起而应之亦不日而成且为砌释迦寳殿创觧脱门以至蒙堂经室无不不具足𥘉师采材扵山道经普安院院燬已乆唯山门岿然烟雨中师见之笑曰吾为尔移山门为佛殿何如衆皆合瓜指谢之师为撤瓦辇致故基一毫无所损徐取寺山之木重完僧堂而后返皇上尊尚佛乘召江南髙行僧十人扵钟山建无遮法㑹师与其列升座演说听者数千大驾幸临慰问备至号为一时宠遇竣事还钱唐清逺渭公方主净慈举师以为代师𥘉不从继而叹曰所贵沙门行者随縁应世何所容心哉乃振钖而徃浄慈当兵后凋落殊甚师亟还郷召匠计佣竭其筐箧而来欲大有设施而诸僧负官逋者系累满庭师为之出涕悉代偿之㑹中朝徴有道浮屠以备顾问衆咸推师师至南京仅四阅月沐浴书偈而逝实洪武六年八月二十日也世寿若干僧腊若干二十一日阇维扵聚寳山获设利无筭得其法者曰文显曰兴富曰某其一即行圎扵是持灵骨而归建塔扵某䖏以明年月日蔵焉师有五㑹语若干卷善财五十三参偈一卷皆传于世大雄氏之道不即世间不离世间乌可岐而二之我心空邪则凡世间诸相髙下洪纎动静浮沈无非自妙性光中发现苟为不然虽法王所说经教与夫诸祖印心宻旨皆为障碍矣呜唿道䘮人亡埃风渺弥焉得逄理事不二有无双泯者相与论斯事哉师自得道之后坐紫檀座既巳设法度人出其余力往往荘严塔庙使人为逺罪迁善之归斯盖近之矣或者不知专委为人天有漏之因夫岂可哉夫岂可哉铭曰大法虽无外兮收摄在一门玄漠不可象兮视之俨若存了不分精粗兮无对乃为尊若涉有情见兮杂糅成赢亏理事本不二兮縦横随所之浑涵造大同兮徧照光陆离东瓯见休征兮莲华出屏间异僧佩圎光兮逆流踏波澜玄符既夐㧞兮何能滞尘寰峩峩天寳山兮铸鐡为关扉奋迅一朝入兮窥破生死机尽洗结习垢兮真体露巍巍方知有为相兮不离无为宗弹指幻塔庙兮毗卢楼阁同因敬乃生悟兮自外而廓中歴坐古道塲兮手执青杨枝丼露恒四洒兮餐之丼若饴木石𬒳霑润兮谈玄分五时大明丽中天兮佛日同辉昭所资生育功兮欲使隂泠消爰集清凈衆兮梵音撼海潮唯师所说法兮无耳亦当闻一言歴耳根兮千劫不作尘天光下照爥兮恩宠何便蕃卷舒毎随时兮孤云本何心生㓕巳两空兮遗踪邈难㝷勒辞在中林兮振德无古今郑仲涵墓志铭鸣唿自道废民散之后世之爲师弟子者朝离书帷夕若秦肥之视越瘠比比而是有如仲涵之扵予义则师友情如父子也仲涵之死予寕得不哀乎仲涵𥘉年学举子业把笔爲文春葩满林色泽明鲜而生意津津敷畅予意仲涵必先登再践塲屋皆不合有司绳尺仲涵叹曰吾恶用是爲哉乃弃去益潜心秦汉以来诸文章大家无所不窥亦无所不辨畜之既深发之亦盛啇敦周彛籍以五采五就陈列天禄石渠间人见之者双目輙运眩仲涵复叹曰吾恶用是爲哉又弃去取羣圣人之经而燖温之穷其道德性命之秘质扵濂洛关闽之说乆之充然如有所得仲涵复叹曰车成矣轮辕羙矣不行何以渉扵逺道乎益思明体而适诸用母夫人病逾年仲涵保抱扶持终日不离侧夜则泣祷于天请以身代忽臋患恶疽不能坐跪鍊药剂以进膝为生胝夫人病革思食西域瓜既食而卒仲涵见瓜终身弗忍食因悬悬念毋不置气鬰结弗舒遂得瞶疾迨居父䘮拊膺悲号絶而再苏者数四杖而后起服虽阙凡遇讳辰却酒肉弗御者七日至期哭奠如𥘉䘮癸夘之夏诸暨戌将谢再兴以城叛浦阳与诸暨邻壌讹言㓂且至群从兄弟皆避地东阳或移金华是年冬㓂压东阳囊橐皆无遗仲涵时在金华闻之泣尽持所服衣衾徃分之虽身罹寒沍不䘏也从弟澧与妻蚤夭三女傫傫然无依仲涵鞠育尽道各选名胄而配供张之豊逾扵巳女仲涵家义居十世族属颇衆或有疾不择䟽戚夜必四三起视遇有死䘮急难不顾利害身任之至扵周旋事为之间条理粲然必期扵集且不与人较曲直或以非理相譲但俯首黙受而已其在内之行如此逹之扵其外者尤伙也蕲春王烈家燬扵红巾帅其族五十乞食浙河之右仲涵舘之数月而后去同县骚人贫不能飬母来愬扵仲涵仲涵曰吾何无母可养邪厚周之仲涵负笈从师道遇十余人襁负其子且行且泣试叩焉则山水暴溢室庐漂没欲求给县大夫不食者日再周矣仲涵亟倾箧中钱与之村氓王氏患多男子仲涵至其家闻児啼声甚悲盖氓将溺之扵水仲涵为陈父子至情且惠以粟氓大感悟生之并舎三里所溪流湍悍遇雨则人踪絶仲涵造舟渡之金华洞溪其悍为尤甚旧有石梁乆壊而弗葺仲涵捐白金八百一十八铢为倡衆翕然而和未㡬而梁成当夏五六月赤日流金道多病暍者仲涵设汤若济之冬大雪仲涵晨出见寒士衣不掩胫齿相击下上仲涵唿酒饮之爇火温之仍觧自衣纩裘为赠又甞祷扵庙寡妪困卧庙门无衣愈扵寒士仲涵与妻周寯谋制衣一袭与之凡纳交仲涵者无不曰此古仁人也或又曰其内外行如一者㢤仲涵自试艺不中遂不复有仕进意有荐爲月泉书院山长者仲涵辞不就及入国朝㑹求贤之诏下郡府络绎致请仲涵辄以耳瞶爲辞巳而部使者赵君寿奉㫖蒐材浙水东以荐绅交誉力迫仲涵就道仲涵冠带谒君辞意悃欵君察其诚也不敢强仲涵禀赋孱弱虽癯然若不胜衣而其精神紧峭矩度峻整人莫不亲而爱之其扵伦品之间驩然相聚睦然相惇有如春气流浃不知㤗和之袭人也性虽好施与丝毫事必咨禀扵长者不敢私奔走兵燹中人见其䄂二书以行顷刻弗少离及事平还家取而视之乃宗谱家范也仲涵所着书有遂𥘉斋槀十卷续文类五十卷蔵于家呜唿仲涵之死予安得不哀乎𥘉予读书浦阳山中仲涵即从余㳺先后十有余年予𥘉无益扵仲涵而仲涵之相助余者恒多时予执经山长呉公待制柳公侍讲黄公之门仲涵毎侍予往拜三公见其文亦以逺大期之自时厥后人事不齐不聚首者数载及予赴名揔脩元史与仲涵约曰子非青年矣予春秋亦渐髙行当侯汰而归与子婆娑一丘一壑间圣贤心学之祕尚相与穷之史事虽毕复待罪禁林留南京者四年仲涵忽不逺千里来见且申前言予诺之而未及践岂意仲涵先予而逝乎仲涵之子楷自为状来求冡上之铭其词缠绵悲怆尤足以动予之哀思毎一读之泪潸然下所以乆而不能成文虽然子扵仲涵忍不抆泪而言乎昔者徐仲车以孝行着称惜以聋废而仕不大显君子以节孝谥之今仲涵之事无媿仲车者也冝私谥以贞孝䖏士勒石墓门而埋予文墓中庶㡬少慰仲涵扵九泉之下乎仲涵姓郑氏渊其名也其先世迁徙之详见谱图记曽祖德璋宋青田尉祖文轰父鉅毋周氏配室即周寯生一子楷也以文学称女二一适吕堂一未行孙一燿生扵元泰定丙寅九月十三日卒扵今洪武癸丑正月十一日寿四十八以其年某月日塟某山之原礼也铭曰质珪璋兮絺绣文旣姱丽兮又栗温宜叄雅乐兮献明庭胡沦巖穴兮铲其英匪进则退兮道之常保家肥兮誉弥章民同胞兮势弗殊使我心侧兮轸寒与饥少微煌煌兮云掩之隂云英英兮又不能霖何前古兮后何今思羙人兮涕泗沾襟恭题御和诗后洪武六年八月十六日皇上特诏臣及翰林学士承旨詹同编脩日暦既而中书亦奏㫖征浙东西及江右之士七人分年纂辑而臣与曰爲之揔裁九月四日开史舘禁中日轮寺人守阍太官进饍羞其事甚严且祕臣等昧爽而入至日曛始出复㑹宿扵词林虞有宣洩盖不敢不慎也即成槀思得俊秀有文者通攷义例而缮书之扵是遴选二生具名氏以闻上可其奏其一则义乌黄昶昶时以春秋中浙江行省第十七名文觧肄业成均因移文博士徴之十月二十六日昶至臣引见上扵西苑慰问良乆且曰尔何人之裔邪臣对曰文献公溍昶之从曽祖也上恱复见皇太子扵大本堂勉劳有加焉未㡬上遣侍臣出尚方绮裘革履以赐十一月十五日前御史中丞诚意伯刘基偕臣与同侍上燕干清宫之便阁同𬒳酒而还爱昶有俊才挥毫赋一诗赠之字大如斚少选奉御传宣召臣等赴右顺门㑹上适乘歩辇而至同余醒犹未觧上谓同曰卿醉未醒邪同对曰臣虽醉犹能赋诗赠黄秀才秀才谓昶也上曰诗何在同对曰在史舘中上曰濂宜亟取之臣旣上奏且笑谓臣曰朕即和同诗卿当为朕书之臣书讫归与昶言昶自草莱贱士一旦遭逄盛际奎璧之光下照幽隐扵是粉黄金为泥写上赐和之章饰以黄绫玉轴而以同诗附其后昶甞从臣学臣又亲见其事请记之左方传诸悠乆臣伏见皇上圣神天縦形诸篇翰不待凝思而成自然度越今古非积学者所可及然亦未尝䡖发其俯和侍臣之诗岂非乐育菁莪以开万世太平之基者欤诗不云乎肆成人有德小子有造古之人无斁誉髦斯士此之谓也昶尚朂之㢤昶尚朂之㢤昶字叔旸能古文辞善继其家学者也是岁十有二月八日具官宋濂稽首顿首谨记水北山居记古之君子其居朝市也虽繁华之胶葛恬然视之而却有山林之遐思焉今之君子其在山林虽清旷有余徃徃嗤鄙为不足而数兴朝市之外慕唯恐失之岂人之彛性或固然欤抑习俗相仍之乆而弗克变欤有能特立而不为所移者殆所谓盆盎中之古罍洗也湖府经歴叶君伯世居永嘉城中永嘉为海右名郡南引七闽东连二浙䆠车士辙之所憇止蕃舶夷琛之所填委气势薫酣声光沦浃人生其间孰不闻鸡而兴奔走扵尘土冥茫中以求遂其尺寸之欲伯敀则不然结庐蜃江之北茅檐竹扉仅蔽风日名之曰水北山居间与二三友携酒壷出由白鹿城登华盖名山持盃浩歌声振林木或擢短具笭箵埀纶于江水中或唿小奚奴相随行吟梦艹堂上诗句不逼古人不欲休当其适意时干坤空阔竟不知荣辱之代迁而寒暑之徃来也人皆曰贤㢤吾伯旼髙情逸韵皦皦霞外迹虽朝市而心实山林其近扵古之君子㢤然予窃有疑焉使伯旼为布衣时假此以洗心涤虑庶㡬可也今佐大府为元僚任七品之职耸四民之望亦云重矣而犹不忘乎山居无乃不可乎试以伯之意之官书丛脞不暇爬梳戴星出入犹以为不足其能索句扵寞之濵乎上承乎府公下辖乎掾曹不敢抗之以爲高不欲抑之以爲卑虑冝详矣其能钓沧波而出白鱼乎民情真伪而莫之辨官事鞅掌而莫之集凝思入乎芒杪精析极乎毫厘其又能漱醪看山而流连光景乎是三者伯旼今咸无之而犹道之不置者将冯梦以见之邪或志之以示不能忘也我知之矣士君子不以出䖏二其心故贱贫不能摄贵富不䏻骄始终一节卓爲名臣伯旼之贤所可称道者盖如是而巳其视朝得簮笏暮厌云泉者贤不肖果何如㦲虽然予犹有一说爲伯旼告焉当大明丽天万物毕照名一艺者必收占一才者必庸有如伯旼之学之羙谁不羡之其有不登扵枢要者乎泊敀冝悉屏江湖之念而益存魏阙之思俟它日功成名遂归老扵水北山居岸巾而坐与三二友追叙平生旧㳺烹鲜酣觞从容而赋诗尚未晚也賛礼郎张生子翊甞从予㳺力与伯旼求记其事故相与一言之送徐大年还淳安序观人之法当察诸心不可泥其迹仕不仕有弗暇论苟其心在朝廷虽居韦布操觚染翰足以铺张鸿伟上禆至化脱或志不在斯虽绾铜章佩墨绶朝受牒诉暮閲狱案政绩藐然无称古昔君子盖独窃慎之予扵徐君大年之归不能无所感大年生淳安万山中载籍兼该而辞藻豊缛有声扵浙河东西当皇上龙兴招延儒雅大年驩然𬒳山人服趋辇毂之下同脩前代史史成㑹有诏集诸儒议礼大年复与其事廷议将命官大年以宿疾辞去年秋中书奉㫖纂脩日暦朝绅各荐所知予以大年知本末义例可以观㑹通而无首尾衡决之患䟽其名以闻使使者持书下郡国大年即驩然应命诣阙入舘之后俛首探刺唯恐一事有遗记注者关畧悉𥙷足为完文日暦成廷议又将钖之官大年固辞如𥘉呜唿使大年𥘉受命为一县令长不过簿书期㑹尔招徕抚绥尔又其大者教化行百里尔一旦白身召入史舘大书特书使圣天子宏模骏烈烜赫万古与天无极此其功与试宰者孰重孰䡖虽不仕犹仕也借令自兹终老山林可谓无负扵国亦可谓无负扵学世之好议论者见其辞禄而归摇脣鼓喙诩匕相夸奨不曰洁身而自髙则曰独善以固穷夫士遭不愿治之世披腹呈琅玕无有㪯目晲之者故不得已引退今当尧舜在上䕫龙满朝之时以此疑大年者谓之诬士不斈则巳学则必期世用有如大贾行废举术寳货填溢市区乃振铎号诸人曰我不售我不售万无有此理以此窥大年者谓之矫匕与诬要皆非知其心者虽然在昔宋室盛时布衣入史舘者仅六七人皆两制八座所荐引其任甚不轻大年虽不受禄宠灵所𬒳溥愽汪洋有加往昔大年将有何以自效且春秋犹未髙沈痾容有郄薬之时行当杖䇿造朝门尽展所藴以惊动世俗使向之疑有窥者瞠目不敢吐气一辞则出䖏两无憾不然长徃山林而弗思返日与猿鹤为友餐霞云而潄泉石高固髙矣如不仕无义何洪武七年春正月一日金华宋濓引刘府君碣乌伤刘君大音字韶父凝貌寡辞抚世一以诚人至扵不忍欺当四筵合座嚣声撼屋居处其间黙如也或岀一言輙中肯綮而万理皆觧且才识夐絶人多嗜腴田设巧穽期必获焉君曽不举目睨之世咸以病君君曰吾将利吾㣧耳子柰何欲䧟之邪未几多田夫苦赋歛䌓荷械赱氷雪中咤曰刘君其智人也㢤岁侵盗夜半入君舎攫金以去君揣知其人帅子姓踪迹于野遥见一家灯熠匕红君曰此是巴隔虎落侦之盗方轰饮昧爽缚送于官盗爲衰止即欲盗齚舌相戒曰刘家翁在何地容吾属乎族人濒死子方乳以业劵泣授君曰非君仁厚不足以保此有子与无子同愿爲尽心焉君蔵劵箧衍候子长召而觞之枚数以还祖揆弗逮事父训复蚤世君每思之必潸然饮泣奉毋李夫人唯惧有咈其志君之弟晋継扵别宗夫人爱之甚泉若布君縦其欲弗敢靳其焚劵周急拯难嫁婺又不一而足呜唿非古之所谓吉士者邪君之传裔有家牒中奉大夫公亮五世祖也家甞显矣君虽不登仕版其行无慊者娶余生诚刚鲁道四男子及女二贾叔文宋慎其壻也卒以洪武辛亥十二月三日塟以癸丑十二月某日夀七十三墓在潚溪黄垣之原从先兆也刚既从予学经有文声而君女又归于冡孙义当铭铭曰玉孕于山其木华滋渊产灵珠水则有辉郷有吉士俗醇而熈一旦死矣吁其悲题韩干马临本余颇获覩东观所蔵图画中有长安韩干花騘图真迹其糜砕已甚四足自腕以下皆缺犹行水中然神采焕发如生似欲振鬛而长鸣者子意陈闳方䏻与之比肩而孔荣軰要不足窥其髣髴也今观此卷之笔法与之絶类而纨素幸完岂不尤爲珍玩也邪题郭熈隂崖宻雪图河阳郭熈以善画山水寒林名盖得营丘李咸熈笔法其所作隂崖蜜雪图大隂霮䨴而皓素淋漓使人玩之肌肤累累然起粟矣或者强指爲杨士贤相类者殆未见其冲气机也题赵大年鹤鹿图赵令穣与其弟令松以宋宗室子精扵文史而旁通艺事所以皆无尘俗之韵今观令穰所画鹤鹿图丛竹幽汀长林豊草其思致宛如生成余隐居仙华山中时与麋鹿爲友毎坐白云磴上教鹤起舞故得其情性爲真开卷视之使人恍然自失书闘鱼予客建业见有畜波斯鱼者俗讹爲师婆鱼其大如指鬐鬛具五采两顋有小点如黛性矫悍善鬪人以二缶畜之折藕叶覆水面饲以蚓若蝇鱼吐泡菜畔知其勇可用乃贮水大缶合之各扬鬐鬛相鼓视怒气所乗体拳曲如弓鳞甲变黒久之忽作秋隼击水泙然鸣溅珠上人衣连数合复分当合如矢激絃絶不可遏巳而相紏缠盘旋弗觧其一或负胜者奋威逐之负者惧自掷缶外视其身纯白云予闻有血气者必有争心然则斯鱼者其亦有争心否欤抑冥顽不灵而至扵是欤哀㢤然予所哀者岂独鱼也欤题赵魏公书大洞真经此卷乃赵魏公六十三岁所书至精至妙非言辞賛羙可尽盖公之字法凡屡变𥘉临思陵后取则钟繇及羲献末复㽞意李北海此正所谓学羲献者也旧甞获见周侍御家侍御旣坐贬窜窃意必归天上不知复流落人间今得披玩累日抑何幸㢤殷卣周彜可得而此卷不可得愽雅君子尚思谨祕而传焉题龙眠居士画马李公麟画如云行水流固当爲宋代第一其所画马君子谓踰扵韩干者亦至论也丁晞韩赵景升虽极力学之仅仅得其形似而其天机流动者则无有也观此卷足以见之矣题周文矩画狄梁公諌武后图右狄文惠公諌天后图相传爲长安周景元作以笔法重轻较之盖建业周文矩尔非景元也予扵祕府多见二子真迹故敢鍳㝎若此未知赏识之家以爲何如也若夫狄公拳拳有唐之忠史书之天下士大夫皆䏻道之予尚何言㢤题徐浩书徐季海之书本扵其父嵪之所谓四十一幅屏者诸体皆备而草书尤工余颇获见之至扵腾跃奋迅诚怒猊之抉石渴骥之奔泉也世徒见其变化不测如此非可以力致珠不知其一出扵真今观此帖盖可见矣近代赵魏公笔法多效之诚可寳玩也题张旭真迹唐人之书蔵扵祕阁者颇多唯颠张真蹟甚鲜今观所书酒徳颂出幽入明殆类鬼神雷电不可测度其真所谓草圣者邪题松雪翁观音经后右赵魏公中年所书虽若散缓而神趣油然充足必索扵骊黄牝牡之外者方能知之凡夫肉眼要不足以识此也䟦德禅师舡居诗后右舡居诗十章唯菴然禅师所赋盖禅师嗣法千巖长公千巖则普应国师之弟子也普应证道之后因欲避世多好舡中居至大已酉泊仪真亥泊呉江延祐丙辰泊南浔故咏舡居者颇多而广録中所载者仅一二耳今唯菴亦有斯咏其殆有所本欤然舡非水则不可行水非舡则不可居必二者相资而后成也无相居士则不谓然我非舡何䖏不可行岂特水㢤我非水何䖏不可居岂特舡㢤是将有不假迹而见不依形而存者矣唯庵以为何如唯庵之诗托物为喻无非发明宗门心要有益学者予故惟其祖孙相承之故喜而为之书翰林学士金华宋濂题宋学士文集卷弟十九銮坡集卷第九宋学士文集宋学士文集卷第二十宋学士文集卷第二十銮坡集卷第十即翰苑后集皇明寳训序皇帝继天岀治御大歴服七纬顺度九围敉寕爰自龙飞之𥘉以迄今兹金匮之蔵岁益月増乃徇翰林词臣之请纂脩日暦以成昭代之大典粤洪武癸丑之秋八月甲午帝御东黄阁召臣詹同臣乐韶凤臣宋濂俾选海内文学之士开局西华门内相与编摩成书而命臣同臣濂为之揔裁九月壬寅臣等旣莅事发所蔵而繙阅之仰窥神机㫁逺犹吿辰足以明徴定保嘉惠邦家者充牣乎其间臣等因相与言曰日暦之成蔵诸天府人有欲见之有不可得者盍如太宗贞观政要之书编集以传询谋既同扵是辑成四十类自敬天至制蛮夷釐为五卷揔四万五千五百余言皆从记注之真不敢以巳意轻为损益云臣等窃闻之自古开基创业之君其设心也弘其虑事也周一言一动皆可为天下后世法治忽所系甚为不轻所以大舜有敕天之诫武王有衣鑑之铭埀示于后炳若丹青歴代寳之用为大训盖慎之至也肆惟皇上恭膺天命经营四方康济兆民惟日不足故凡戒饰臣工训誓将士出经入史亹亹弗勌必欲使其心领神㑹而后巳呜唿日月之无私也容光其必照焉雨露之无私也百物无不润焉皇上法天而行覆焘无际恒恐一夫不𬒳其泽故精神之所㑹訏谟之所定诚与虞夏啇周之文相为表里非太宗所能企及此无他圣学缉熈内外一本扵诚而太宗则饰之以诈术故也贞观政要尚传之扵今则夫寳训一书垂法扵千万世盖无疑者非惟继体守文之主所当朝夕诵咏以知创业之艰难而三事暨大夫诚能佩而行之亦可以尽安上治民之责矣翰林学士承㫖嘉议大夫知制诰兼脩国史兼吏部尚书臣詹同翰林侍讲学士嘉议大夫知制诰同脩国史臣乐韶鳯翰林侍讲学士中顺大夫知制诰同脩国史兼太子賛善大夫臣宋濂等上进大明律表特进荣禄大夫中书右丞相臣等诚惶诚惧稽首顿首谨言臣闻天生蒸民不能无欲欲动情胜诡伪日滋彊暴縦其侵陵柔懦无以自立故圣人者出因时制治设刑宪以为之防欲使恶者知惧而善者获寕传所谓狱者万民之命所以禁暴止邪飬育羣生者也譬诸禾黍必刈其稂莠而后苗始茂方扵白粲必去其沙砾而后食可飡苟梗化败俗之徒不有以诛之虽尧舜不能以为治矣夫自轩辕以来代有刑官而五刑之法渐着其详弗可复知逮魏文侯师扵李悝始采诸国刑典造法经六篇汉萧何加以三篇通号九章曹魏刘劭又衍汉律为十八篇晋贾充又参汉魏律为二十篇唐长孙无忌等又取汉魏晋三家择可行者定为十二篇大㮣皆以九章为宗歴代之律至于唐亦可谓集厥大成矣洪惟皇帝陛下受上天亿兆君师之命登大寳位保乂臣民孳孶弗怠其训迪羣臣谆复数千言唯恐其有犯慈爱仁厚之意每见扵言外是大舜惟刑之恤之义也矜悯愚民无知䧟于罪戾法司奏谳輙恻然弗自寕多所寛宥是神禹见辠而泣之心也唯贪墨之吏承踵元弊不异白粲中之沙砾禾黍中之狼莠乃不得巳假峻法以绳之是以临御以来屡诏大臣更定新律至五六而弗倦者凢欲生斯民也今又特敕刑部尚书臣刘惟谦重㑹衆律以恊厥中而近代比例之繁姦吏可资为出入者咸痛革之毎一篇成輙缮书上奏揭扵西庑之壁亲御翰墨为之裁定由是仰见陛下仁民爱物之心与虞夏帝王同一哀矜也昜曰山上有火旅君子以明慎用刑而不留狱言狱不可不谨也书曰刑期于无刑言辟以止辟而民自不敢犯也陛下圣虑渊深上稽天理下揆人情成此百代之凖绳实有合易书之㫖行见好生之徳洽干民心凡日月所照霜露所队有血气者莫不上承神化改过迁善而悉臻雍熈之治矣何其盛㢤臣惟谦以洪武六年冬十一月受诏明年春二月书成篇目一凖之扵唐曰名例曰卫禁曰职制曰户婚曰廐库曰擅兴曰贼盗曰闘讼曰诈伪曰杂律曰捕亡曰㫁狱采用巳颁旧律二百八十八条续律一百二十八条旧今改律三十六条因事制律三十一条掇唐律以𥙷遗百二十三条合六百有六分爲三十卷其间或损或益或仍其旧务合重轻之冝云谨俯伏阙廷投进奉表以闻臣等诚煌诚惧稽首顿首谨言洪武七年月日具官臣等上表元故文林郎同知重庆路泸州事罗君墓志铭呜唿士君子立志孰不欲建功名垂竹帛哉或不能逢其时时逢矣或刚正忤物坎壈至死卒无以逹其志志弗逹矣使其名复宋寂无闻其鬼不灵则巳脱稍有知未必不欝悒扵九泉之下操觚任纪载之责者寕不为一动心邪此予扵庐陵罗君殊恻然也呜唿君讳文莭字仲正姓罗氏罗为江西右族唐肃宗时自洪都迁庐陵之秀川入宋以来家谈仁义而人恱书诗以通经上南宫对大廷者㡬无虗岁朱紫相承照耀州里起绾郡章者四人而邑之令佐尤伙焉曽祖时诚祖宗权郷贡进士父履泰字以通为元之鉅儒着书满家春秋礼记周礼三经皆为之集觧复衍河洛图书之义列图三十多前脩所未发出其余力𥙷正战国䇿舛误数百条且为年表以次其先后行丞相府闻其名署东湖书院山长盖世号通斋先生者也君始能言其父抱就书室抽一卷授之祝其疾读君指挿架牙籖曰吾齿稍长虽尽通之未慊也其父惊喜暨肄小学辄以气䧺诸生莫敢与其齿后从宦东湖贤士大夫咸折軰行为忘年交问学日进水涌而山出抚州判官燕君某辟为郡吏郡有狱疑不决守二争以为问君歴阶而升摘其案语曰如此则为直如此则为枉侪类大慙出竒计沮君㑹朝廷有诏造卤簿器仗遣君至属县督其成君至乐安憇县𪠘中羣吏更谒互諌以为鬼物所冯不宜居君笑曰恶有是乃酣饮而寝夜漏下十刻月色微明见丈夫长而青立与檐齐君奋起执之曰尔来矣尔来矣应时而㓕黎明视之并𪠘有豫章穹隆而敷腴县人祀以为神君曰其怪在尔矣歴数其罪用竹揳钉之未㡬豫章枯死怪遂息郡有织锦工甞籍于官竟遁入武昌出入辨章温公门温势𦦨熏灼莫敢谁何复嗾君捕之县知之不敢受君牒君直诉办章办章曰尔胡不求之府公乎君如言而往府公摇手相戒亦不复出一语君怒洊走办章门办章厉色斥之曰业已属尔矣复来何邪君曰工合应官繇府若县谓其为社䑕城狐不能诘区区小人固不知何所指明公乃方岳大臣不助半指之力如废王法何辨章语塞即下令捕与之衆益譁曰是尚不畏温办章其有我軰乎谋出之益急君惧祸及褁粮驰燕都燕都贵人亦忌君峭直髙门县薄无可投足者遂入成均为弟子员一日方挟册讽咏有相者谓君曰君两颧入鬓当边徼建功无以乆淹为也君遂用国子助教姚公登孙之荐上扵集贤集贤移文云南行中书署君昆明州学正秩满陞授孟杰府君列蛮夷子弟晓之以君臣父子之懿辞气激烈听者耸然转普定府知事㢘行弥厉大理金齿宣慰司辟为令史豪酋侵人疆畎持黄金数镒为君夀乞君勿右愬者君麾之去酋怒曰君赛天赤邪乃不纳吾金也赛天赤镇云南之名相云君卒夺田归愬者干崖湎里当赋金使者至蛮人纳赂往往过所赋之数而金又不可免君至悯其愚反覆开导之蛮人鼓舞于庭曰微使者之㢘孰能恤我至是亟输金而还俄入掾云南行中书云南驿骑皆官中给直官吏干没之以市马责土酋君曰为天子牧元元者顾若是邪痛惩其弊朝廷以云南在万里外下吏部凖循旧比行铨选之法使者至选君承其事君知积弊未去且曰王者无外敢不灵承上命以正其法乎献五䇿扵使者吏受民赇者官不称职者廪蔵不㑹者月日不登者居制未终者皆不调使者大恱悉从之倖门遂塞滇池有神蛇能兴云雨㑹大旱民屡走池上若无闻者君为檄责之片云歘然兴雨因霑足南诏海中积葑成而浮㳺水上夷獠耕稼之号曰葑田田如不系舟西东无定人交相为盗君命纪字为号䟽其歩畮及四畔所届上于官官为给劵使者所冯复植木海岸严其畛域不相淆乱或海潮漂荡有借以为奸者俾出劵环证之竟归其田夷獠指示子姓曰此罗掾所赐也否则人盗之乆矣监察御史至毎召君于庭事难定者必待君言而后决云南王亦熟君行命陞为提控掾史提控掌六房之政人多畏缩不前君益淬濿弗少怠适中朝大臣喜意以失宰相意出参省事锐意更张庶事悉心任君君知无不言言无不听名声翕然动蛮夷中先是蛮夷有鐡甲郎者负固不服至是讙曰天子遣贤辅臣至矣柰何不降帅未附者皆来归君之功为多镇戍万夫长伯胡行事多不法宪府绳之急伯胡拥兵以叛累岁不能讨曲靖宣慰使鬼宗亦蛮酋也助兵一万夹攻之伯胡就缚莫府上功擢鬼宗参知政事将上省臣上下莫不与之君力争曰云南亲王临莅之地辨章而下多八座大臣何得有蛮酋位邪茍録其功使以参政之名自镇其土足矣不然国体其谓何空一府咸曰微罗掾㡬失之矣鬼宗惧托君鄕人囊金以献君怒曰腕可㫁案不可署鬼宗恚而止君疾恶如仇雠闻部使者徳住贪暴赋虎神诗以为风德住衔之赂西行台御史以专权自恣劾君君走愬中台遂击德住去之夷人大快君以常调除承事郎同知弥勒州事政成谒选吏部遇鄕友罗玉扵逆旅乃劝君曰君以刚毅取嫉于人致龃龉一世秋髪巳纷𬒳肩何不谢事以佚老乎君慨然曰子言诚是也乃上乞骸骨之请以文林郎同知重庆府泸州事致仕年仅六十三耳居数年中原道澁乃犯鲸波之险由海道至闽中而江西兵𦦨方亟遂不可还以至正二十六年十二月壬戍终于福州之民舎君未终谓其友曰此正吾死所也夫何憾时闽犹奉元正朔云其寿八十洪武五年冬君之丧始还明年某月日始祔葬先兆龟山之原君长身而瘠胷襟磊落如青人白日喜面折人过虽王公贵人无所避故有过者常畏君知亦有幸其知以自改者民事有屈而不伸君㢘得其实忿忿见乎色必以告司法吏因得白者甚衆知识尤絶人毎言某地当有兵变时承平人竸指笑之其后果然始服其先见生平急患难重伦义族叔继贤乆居燕颇饶扵赀与妻柳皆老而无㣧嗣乃迎羣从子观逺为后观逺至甫七日而继贤夫妇死其服役者罗叅出而唿曰我甞为子矣观逺何人乃欲与吾事邪观逺弱噤不能对君亟告公府逐叄尽囊括其赀授观逺且具舟车使扶二䘮还江南不特此也凡遘疾疢贫窭及死䘮无依流离不能归者君必捐金倡义士周之𥘉不知其为何如人也君娶刘氏子男二人长大纪有文学而刚介酷肖君次次炳赠畨禺县主簿𥘉次炳为奏差广东宣慰府宣慰使释迦班甞招峒丁三千即遣征连州峒丁怒至清逺将为变衆惮弗敢往次炳请前峒丁弯弓相向次炳绐之曰宣慰命我来赏汝弯弓何为也峒丁退与清逺令歛缯帛散之乃率以往至连为㓂所败次炳𬒳擒备极惨酷竟不屈而死致有今赠女二人长适郭滋兰先卒次复为其继室孙男一人儆曾孙男一人某君塟后二年大纪汲汲图君扵不朽以国史编脩赵君壎所为状请譔墓门之铭鸣唿予昔揔脩元史毎求刚正之士在下位而不伸者载焉盖以谓虽不能㧞之扵当时聊使其暴白扵后世庶㡬死者无憾而生者不媿惜乎有司不上君之事也扵是徇大纪之请执笔而具书之百世之下必有因予文而知君者虽然予何人㢤文之传不传固不可必也所可恃者世人艳君之行颇多多必则傚之则傚之必相与谨视之文其有不传者乎信有人如君终至湮没无闻则夫天理人心皦如出日者果为何说也呜唿铭曰堪舆之间正气烈烈在人为刚在物为鐡鐡尚可镕刚则弗屈挺然常伸欲不可湼惟君之生能以志䧺遵飬以时日扩以充百壬所忌吾惟正从譬彼川流万折必东古惟正人妖不敢干芃芃豫章变为枯菅谁镇大藩乃复蔽奸我往折之闻者胆寒夷人何知椎结卉服宣厥彛经丕变其俗尔金我辞我直尔曲凡施惠利惟日不足威灵既震叛民来归鐡甲侁侁弃戈而嬉有声洸洸有泽辉辉有知即爲不识位卑绣衣孔扬其贪若狼我斧我斨莫不加其亢形之声歌庶惩而蘉覆谓我狂訾我以凉持此而行何适不艰坎壈其躬恬夷其颜胡不尔庸以豕爲冠鹰隼一出狐䑕尽跧贤否昜位曷以爲政君亦何伤人爲嗟咏禾黍离矣凉飔棘矣吉士亡矣何嗟及矣故文明海慧法师塔铭能仁氏之教流入中夏愈传愈炽扵是诸师各有所建立譬如一灯分爲十灯灯之用虽殊而光明则一也天台四教法性观行之宗自南岳以来开空假中三观丕阐三千性相百界千如之妙一念之间具足无减其说尊胜宏特縦歴百千万刼洸洸乎皦皦乎不可尚巳某窃怪方𫀆之士幸得与闻其教多视爲空言卒局扵小智之域良可悲也其真见实践有若文明海慧法师者某安得不喜谈而乐道之哉法师讳善继字絶宗族娄氏越之诸暨人考某妣王氏当有姙梦神人授白美蕖法师乃生始能言见毋举佛号合爪随声和之年稍长季父客授山隂灵秘寺从治春秋经稍窃窥三蔵诸书喟然叹曰春秋固佳乃世间法欲求岀世间非释氏将畴依此身不实有如芭蕉穹官峻爵縦因书而致寕得㡬何时邪大德乙巳投其寺僧思恭祝髪明年受具戒从西天竺大山恢公习天台教观大山甚器重之毎言数百人中唯继上人尔暨大山迁云间延庆法师复往南天竺从湛堂澄公湛堂器之如大山间问之曰入不二门属何观法法师曰三种观法属对三部此文既与止观同成观体的是从行湛堂又问诸经之体为迷为悟法师曰体非迷悟迷悟由人顾所诠经之㫖何如耳湛堂喜溢颜色曰法轮之转他日将有望扵斯子乎宗周文公时住集庆寺艳法师之学延主賔朋㝷领其懴事湛堂复速法师还俾居苐一座南天竺素称教海法师提唱宗乘有声絶出扵四方㑹湛堂迁上竺而玉冈润公来𥙷其䖏仍留法师居其职学徒四集无不涵腴饮醇充足而后去天暦已已法师出世主良陼大雄教寺日讲金光明经感法智见梦谓之曰尔所谈经与吾若合符节乎所践犹未逮其言耳法师遂益笃精进之行至正壬午浙省乎章髙公纳璘兼领行宣政院移住天竺荐福教寺某甲子左丞相朶児只公继领院事陞主天台能仁教寺法师凡三主伽蓝执经轮下者多豪俊之士宏阐法华妙玄文句朝讲暮觧五章四释奥义昭晣且䇿励之曰吾祖有云止观一部即法华三昧之筌蹄一乘十观即法华三昧之正体须觧行并驰正助兼运则圆位可登而不负吾祖命宗之意矣盖法师抉剔经髓敷绎祖训如山川出云顷刻变化而雨泽滂然四施若诸草木纎洪短长无不霑丐识者咸谓慈云神照之再世云辛卯之春俄谢事超然独往时薙落师与湛堂归寂巳乆法师旣扵灵祕葺旧庐以奉祠事又往居南山明静院洒扫湛堂之塔其报本之念尤惓惓也鲁未㡬何兵难荐作其高弟是乘请法师东还华径池深木寒法师驩然就之且以无常迅速严脩净业系念佛名昼夜不辍一夕集衆而言曰佛祖弘化贵乎时节因縁縁与时违化焉托乎吾将归矣遂索笔书偈端坐而逝时丁酉岁七月二十二日也世寿七十有二僧腊六十又三火化牙齿及舌根弗壊舎利累累然满地其徒以某月日歛骨塔于灵祕之西坡所度弟子三十二人嗣其法者则灵夀懐古延庆自朋崇寿是乘广福大彰雷峯净昱演福如玘报忠嗣琎车溪仁譲香积昙胄也法师气局衍𥙿行履淳固山家诸书无不精彻而大江东南恒推爲教中之宗演妙法华金光明诸部经凡若干㑹主脩法华浄土懴凡若干期所感灵异不一而足是乘甞请着书以淑后人法师曰吾宗本离言说不得巳而有言为彰授受也是故意以至章安结集之后不过代相缄授而巳其间或有斥邪卫正者亦岂好辨㢤今大经大法粲如日星之悬汝軰宜脩习不暇奚俟予言闻者咸服其一时士大夫若赵文敏公孟頫黄文献公溍周内翰仁荣李着作孝光张錬师天雨皆结法师为方外交时相唱和扵风月寥之郷晚与黄张二公欲结楼烦浄社未果而法师殁当没之日丛林中皆相哀慕曰吾宗法幢仆矣后十七年演福件系法师梵行徴濂为塔上之铭濂甞㳺文献公之门闻公谈法师之德之盛以为无譲古人恨不得映白月而濯泠风今法师不可见矣幸其嘉猷茂行犹得闻其梗㮣此无他遗光之所照者尚有人言之后三十年则言之者鲜矣又后三十年则谁复知之者此金石之勒不可不致谨也因从衍福之请歴叙而铺张之千载之下有来读斯文者俨然如见法师于定慧光中其有不蹶然兴起而惕然自厉者乎铭曰姓具之正宗兮一念具三千三十即一念兮不后亦不先正依及假名兮各含空假中摄归扵一妙兮互具而互融七祖旣善阐兮诸佛复灵承洞照六合内兮日月行大清慧命之攸寄兮文明得其宗揔摄大化机兮正受究始终法轮左右旋兮昼夜如环循随其利钝根兮导入不二门开权以显实兮恳恳为敷辞一多曁小大兮非即亦非离明暗色空相兮事法皆然真胜在妙图兮非可以言诠谈辩析玄微兮人天皆共听幽通扵至神兮现梦显祥徴三坐大道塲兮手执青杨枝洒物了无迹兮物得鬯其私结期脩灵懴兮瑞异骈然臻吾法本无作兮有作即为尘啇飊一朝兴兮吹仆正法幢清浄大海衆兮䀌然为増伤继述幸有子兮龙象方骏奔建塔为西坡兮庶以表化源赠云林道士邓君序临川有山曰云林列三十六峯延亘五十余里其降势旁魄压闽峤而凌麻姑拱华相而望龙虎灵气叄㑹非乐道者莫能居之在唐之𥘉有邓师䢿自鄱阳来采药山中筑瑞云观以爲錬大丹之所既没且瘗忽从罗浮寄书还启棺而视之唯剑履存其后裔多岀羽人若仲脩君亦其诸孙也仲脩生有出尘之趣遂入上清宫爲道士探规中天根之冗及抽添沐浴之候遵而行之用志不分忽遇异人仙巖之上出青台灵书増益其所未能太乙真人知其然又授以清净无爲之说使合诸至道仲脩欣然言曰吾本粗云立矣当思有以利扵物乎乃习召雷役鬼神之术昼夜存心若与明灵居岁丙申钱浦大旱土毛尽焦县大夫徧走郡望日愈赤如火仲脩杖剑登八卦坛叩齿集神飞符空𪷟中云肤寸而起顷刻霮䨴㡬不辩色迅霆一声起坛东大雨如㵼自时厥后六七年间东浙则兰溪西浙则严陵江东则贵溪或值亢阳越部风纪之贤揔戎镇戍之将州邑长贰之官无不致辞仲脩仲脩出而应之其致雨咸如钱浦时人竒仲脩谓有弭灾之功云洪武四年秋八月上召嗣天师冲虚真人至京仲脩实辅行九月晦入觐赐食禁中旣而辞还山五年三月复诏中书徴有道之士六人而仲脩与焉未㡬遂选仲脩专祝祠之事留居朝天宫㑹天不雨京尹请仲脩祷之仲脩入室凝神而坐雷雨又随至上恱出尚方白金以赐焉呜唿天地之间不过隂阳二气而巳有能知其化机而转移之则雨旸可得而求矣昔者董仲舒以春秋灾异之变推隂阳所以错行故求雨闭诸阳縦诸隂其止雨反是行之当时未甞不得其所欲此盖吾儒之事也奈何古学失传章甫逢掖之徒弃而不而道家者流得以倣而行之亦可以一慨矣夫然而天地一太极也吾心亦一太极也风霆雷雨皆心中所以具苟有人焉不叄私伪用符天道则其应感之速揵扵桴皷矣由是可见一心之至灵上下无间而人特自昧之尔仲脩㳺方之外得诸师秘文行之之乆翛翛然不为物役其能感鬼神御灾难也宜㢤所以昭𬒳宠渥道光前人而令闻长世也且不忘其本以云林自号不芒尊师绘三十六峯图遗之予因为叙文系扵图后盖图以昭其先而序以着其行云䖏州福林院白云禅师度公塔铭师讳智度号白云因以为字䖏之丽水人族呉氏年十五慨然有出尘之趣欲就浮屠学其父徳大与毋叶民咸钟爱师峻辞拒斥之师不火食者累日若将㓕性者父母知志不可夺使归禅智寺空中假公薙髪受具戒即寺侧楞伽庵深习禅定毎跌坐逹旦不寐如是者四三春秋巳而叹曰六合之大如此頽然滞一室可乎遂出㳺七闽徧歴诸山无有契其意者复还郡之白云山因澄禅师道塲遗址筑福林院以为牙数珠等法弟大贤上足仁喆奉骨以某年月日瘗于院西若干歩善女人唐净徳为建塔其上禅师静谧寡言机用莫测临衆无切督之威严厉之色唯以实相示人所至之处人皆倾慕如见古徳或持香华供养或绘师像事之不可以数计空中无见殁师皆为建塔求名公卿撰铭表之师度弟子凡二十人平日随机开导所作偈颂不容人録故今无传者予闻信心为一切功徳之母苟䏻信焉奚道之不造奚法之不明自圆悟八传至于无见究其所得所证何莫不由扵此也师自㓜龄即䏻信吾佛之道决可脱离死生一息不少怠所以卒䏻彻究心源而縦横自在也世之知师者孰不曰无见有子而方山有孙者乎诚可尚也予甞接师护龙河上无懈容无蔓辞有问则言无则终日澄坐而巳因语二三子曰其所谓信人也㢤今弟子某奉道巖之状求予为铭予颇知师铭盖不可不作也铭曰华顶之峯有道所居随时演法大音铿如入其门者无非狮子我福林师闻风而起当机一喝两耳为聋法体如如情识顿空历触诸师见者惊愕言出霆奔无蛰不作振钖而归我亦何心举首睇之白云在岑形虽遁蔵文采日露学徒烝烝云输川赴解尔缠縳祛尔翳昏其心濯濯其容誾誾乗运而㳺或出或䖏叶落归根古今一轨尘縁既尽翛然而化叶掷笔坐脱如人赴家世相有㓕其性常在若谓师亡靑山可改东雒山房序东雒山房者上清羽客周君雒之隐居也雒字彦愽嗜学而能文其先居伊雒之上故彦博以雒为名而又以东雒扁其居不忘乎本也盖彦愽之先南迁广信者多历年所矣虽然彦博学神仙之道者也他日披丹霞乗青鸾北升嵩髙之巅而俯瞰旧鄕宁不重丁令威之所感乎金华宋濂为赋㳺仙之歌使书山房之素壁云歌曰飞腾太微共持瑶华玉管凌云吹赠清源上人归泉州觐省序大雄氏躬操法印度彼迷情翊天彜之正理与儒道而并用是故四十二章有最神之训大报恩中有孝亲之戒盖形非亲不生性非形莫寄凡见性明心之士笃报本反始之诚外此而求离道逾逺清源上人曩自蚤岁即艳空门鬀落扵凤皇之峯典蔵扵双梼之刹无㣲不探有显皆穷继出世扵龙华俄分座扵天界宜了苦空之相庶尽有漏之因蓼莪忽咏陟屺成思赡巖云之易孤叹春晖之莫报痴钝翁之寄像终亦何心陈尊宿之编蒲愿终其志扵是儒门席上之珍法苑同𫀆之彦察其诚悫各系声歌且徴题扵首简用摅发其中情昔者栁州刺史投分濬师及觐省扵淮南法郑商之先犒属为文采烜着丛林顾予末学焉敢效颦然而见善不扬非君子之操浇俗弗励岂逹贤之为有若上人歴抵大方期扵深诣其𣣔明心见性者欤虽尝絶学不废明伦其知反始报本者欤契经最神之训如来孝亲之戒其䏻服行而弗悖者欤鲁典竺坟本一涂辙或者𡵨而二之失则甚矣自惭蹇驰逐章逢知本迹之不殊思内外之两尽嘉斯笃行脗合道谟聿増名教之重不昧原本之义表而岀之以为世观焉尔阅江楼记金陵为帝王之州自六朝迄于南唐类皆偏据一方无以应山川之王气逮我皇帝㝎鼎于兹始足以当之由是声教所暨罔间朔南存神穆清与道同体虽一豫一㳺亦思为天下后世法京城之西北有狮子山自卢龙蜿蜒而来长江如虹实蟠绕其下上以其地雄胜诏建楼扵巅与民同㳺观之乐遂钖嘉名为阅江云登览之顷万象森列千载之祕一旦轩露岂非天造地设以俟大一统之君而开千万世之伟观者欤当风日清羙法驾幸临升其崇椒凭栏遥瞩必悠然而动遐思见江汉之朝宗诸侯之述职城池之髙深关阨之严固必曰此朕沐风雨战胜攻取之所致也中夏之广益思有以保之见波涛之浩荡风帆之下上蕃舶接迹而来庭蛮琛聮肩而入贡必曰此朕徳绥威服覃及外内之所及也四夷之逺益思所以柔之见两岸之间四郊之上耕人有炙肤皲足之烦农女有将桑行馌之勤必曰此朕㧞诸水火而登于袵席者也万方之民益思有以安之触类而推不一而足臣知斯楼之建皇上所以发舒精神因物兴感无不寓其致治之思奚止阅夫长江而巳㢤彼临春结绮非弗华矣齐云落星非不髙矣不过乐管絃之淫响蔵燕赵之艳姫一旋踵间而感慨系之臣不知其爲何说也虽然长江发源岷山委蛇七千余里而始入海白涌碧翻六朝之时徃徃倚之爲天堑今则南北一家视爲安流无所事乎战争矣然则果谁之力欤逢掖之士有登斯楼而阅斯江者当思帝徳如天荡荡难名与神禹䟽凿之功同一罔极忠君报上之心其有不油然而兴者耶臣不敏奉㫖撰记故上推宵旰图治之切者勒诸贞岷他若㽞连光景之辞皆畧而不陈惧䙝也刘真人传刘真人思敬吉之青原人少落魄不覊嗜酒好长年术及长㳺蜀中从灵寳陈君受丹砂诀行混元之法徧歴海内诸名山年垂五十始入龙虎山爲道士自号爲真空子㝷出主毓和道院遂依诀鍊鈆乘爲丹砂得服之者疾良愈至元十八年世祖遣御史中丞崔彧至江南搜访异人遂以真人应诏召对延阁语颇称㫖上恒苦足疾真人进六甲飞雄丹上吞之瘳复召问曰卿夀几何对曰踰七十矣曰卿颜何童邪对曰亡思亡虑勿挠其气唯一唯纯以守吾真油油与大化俱有不知春秋之髙矣上恱赐葡萄酒饮之后毎赐饮輙醉醉輙仆地而卧上亦不之责由是出入殿廷无禁上与群臣言以真神仙称之时有赐予辤不受居八年乞还山中上怜其老许之赐以铜简銕笛及百衲𫀆之属且曰此旌卿之素志也陛辞上方以金瓯饮马湩亟辍以赐之暨还结八卦庵扵琵琶峯后神情超朗当月白夜夝时岀坐磐石上持銕笛吹之依稀作鸾鳯鸣间凿浴丹池䟽水一派入池冷然也二十八年八月日正中唿陈錬师与之剧饮饮已曰我明日将死故今与子醉别尔明日叩门无应者力排而入真人巳侧卧而逝矣夀盖八十又一所传丹经十二方授弟子章希平等迄今行之至正间玄教宗师董公上其事制赠凝妙灵应真人云史官曰周礼训方氏诵四方之传道所谓传道世世传说往古之事也史传之得名殆法于此岂细故之云㢤夫事不可传而传之者非也可传而不传者亦非也要在精察之而巳矣真人之殁李君存爲序其书方君从义又属予作传二君精察皆胜扵余必确然有征因为着诸简牍以俟他日修元史者同虗山房记临川傅鍊师若霖谒予扵銮坡揖而言曰玄黄之间所贵者虚廓落无象空洞无偶火不䏻爇水不䏻濡玄精攸宅仙灵所都参之扵身脗合无殊南干北坤西坎东离其中轩然如悬黍珠一气阖辟万化发舒非迹所系无形可拘真人㳺行精光烨如而虚之为义亦大矣㢤赱自得斯祕凝神扵静室间三田流鬯而百灵为之翕集既而受洞玄之文传太乙之书驱云役雷以苏旱暵布气分神以禜除人灾灵响颇着是皆虚之功用使然其或窒塞弗通则麄浊芜秽乱之何以接溟涬而极髙明乎近者乙已之秋建山房东山故居遂以同虚扁之昭其义也先生以爲何如玄真子辴然咲曰几则几矣然犹不至也二而未能一也离而未能合也有迹而未能无间也夫同者异之对也同虚者谓其虚相似而不异也而非纯虚者也纯霊则合合则一一则无间无间则凝扵道矣若霖曰夫所谓凝扵道者何居曰至道无形契真于天后观无后前观无前不欲泊之听其自全不欲张之惧其或愆贯乎窈㝠凝乎太玄出其遗余亦可延年瑶池之曲具茨之颠余奨茹芝飘如蜕蝉其视驱役禜除之法其尚何言㢤然而事有大小道无精粗皆吾一神之所管摄欲升则升欲况则沈皆随其力之所加与其时之所届及其成功则亦一而已矣若霖恬淡而好读书皦皦霞外诚韵胜之士也屡随嗣天师朝京师天师还龙虎山中若霖独㽞侍祠扵竹宫则其超诣者可知矣予故创爲新说以记其山房至若荘周之论玄徳有谓同乃虚虚乃大者不敢蹈袭而陈之也或曰同虚之义非是之谓也盖大同而玄虚云宋学士文集卷第二十銮坡集卷十宋学士文集宋学士文集卷第二十一宋学士文集卷第二十一翰苑续集卷之一瑞巖和尚语録序予观大𣑽天王问佛决疑经所载𣑽王以金色波罗夷花献佛请为说法佛拈花示衆人天百万悉皆罔措独金色头陀破颜㣲笑佛云吾有正法眼蔵涅妙心实相无相分付摩诃迦叶呜唿此非禅波罗宻之𥘉乎人生而静性本圆明如大月轮光明徧照凡苏迷卢境界具湿性者大而河海小而沼沚无不有月是故有百亿水则百亿之月形焉仰而瞻之而中天之月未甞分也月譬则性也水譬则境也一为千万千万为一𥘉无应者亦无不应者体用一源顕㣲无间也大圣全体皆真不失其圆明之性如月在寒潭无纎毫障翳清光烨如也凡夫为结习所使业识所縳而唯迷暗是趋如月在浊水固巳昏冥无见加以狞飈四兴翻涛皷浪鱼龙出没变幻恍惚欲求一隙之明有不可得矣故圣人之心主乎静静而非静而动亦静也凡夫之情役扵动动而不静而静亦动也吾逹摩大师特来东土以迦叶所传心学化彼有情或澄浊为清止浪为平直入扵觉地而后止故其体常寂而寂无寂也其智常照而照无照也其应常用而用无用也至此则其妙难名矣然未易以一蹴到也惟一惟虚坐忘其躯或缓或徐长与神明居惧其散而弗齐也没疑情以一之恐其至而自画也假善巧以引之虑其偏而失正也挽沉溺以返之其道盖如斯而巳歴代诸师各尊所闻守此而不敢失逮我育王珙公起扵东海之濵秉执法柄弘开度门逹摩大师之道焕然中兴入其门者无非龙彖而竺元道公号为世嫡今吾恕中愠禅师则又竺元之入室弟子也𥘉受度扵元叟端公多闻法要拈香酬恩则归之道公厥后俯狥衆请出世象山之灵巖黄巖之瑞巖皈依者日益衆名闻东夷使者入贡中国兼奏请住持师因奉诏来南京力辞其行皇上悯其耄也特从所请一旦将归隐鄞江其徒居顶以二㑹语徴予序予乆闻师名亦甞窥见语言之一二兹又获覩其全惊霆春而疾飈驰山岳移而海水立鬼神泣而魑魅奔有闻之者凡情尽䘮予故不辞爲稽决疑经所载以启禅源法水月之喻以明性原推逹摩之敎以爲学源歴题之扵首简予老且病凡求文纷扵前悉皆谢絶而独爲师拈此者悯大法之陵夷乐师言之契道也径山愚庵禅师四㑹语序或问扵濂曰世间至大者何物也曰天与地也曰至明者又何物也曰日与月也曰然则佛法亦明且大也其与天地日月并乎曰非然也曰其义何居曰天地日月寓乎形者也形则有成壊有限量虽百亿妙髙山中涵百亿两矅百亿四天下以至于恒河沙数皆有穷也皆有止也此无他囿乎物者也若如来大法则不然旣无体叚又无方所吾不爲成孰能爲之坏吾不爲后孰能爲之先吾不爲下孰能爲之上芒乎忽乎旷乎漠乎㣲妙而圆通乎其小无内其大无外真如独露无非道者所以超乎天地之外出乎日月之上大而至扵不可象斯爲大矣明而至扵不可名斯爲明矣是故以有情言之则四圣以至六凡或觉或迷佛法无乎不具也以无情言之则火水土石与彼草木或洪或纎佛法无乎不在也三乘十二分教不能尽宣也八万四千尘劳门不能染污也呜唿罄徂徕之松以爲煤㫁淇园之竹以爲管其能尽賛颂之羙乎然而佛法固明且大也其灵明之在人者万刼虽逺不离当念一念不立即证菩提亦在夫自勉之而巳濂虽不敏毎遇学佛者喜谈而乐道之𥘉不以其证入浅深而有间其意颇有见扵斯也径山住持以中禅师名智及学徒尊之号曰愚庵俗姓某世居姑苏得法扵元叟端公歴住隆教普慈二刹帝师钖以明辩正宗广慧禅师之号巳而陞净慈遂主今山四据髙座敷扬佛法以耸人天龙鬼之听缁素相从如云归岫其弟子某㑹粹成书介吾友用堂楩公请文以题其首濂悬灯而疾读之其觧人胶纒如鹰脱绦旋摩云而奋飞也其方便为人如慈母爱子一歩而三顾也其宏机宻用如大将临阵旗皷动而矢石集也诚一代之宗师而有徳有言者欤虽然不二门中一法不存何况扵言览者当求禅师言外之意使意见两忘而忘忘亦忘方近道矣呜唿佛法超乎天地之外出乎日月之上岂细故㢤人患不求之尔今极其賛颂而书于此録之端实欲起人之敬信也绘画虚空非愚则惑濂盖无以逃其责矣宇定斋铭靖江府伴读方生仲文崇安人以宇定名斋盖取荘周宇泰定者发乎天光之言释者谓气宇开泰则静定也既静定矣天光自发人见其人物见其物𥘉无彼此胶葛之异懿㢤斯言乎其卫生之说乎或者不察类以周多寓言輙泛引而非之周言固伤乎过高若此者其有不可取乎茍不取不以人废言之说果何指乎为着铭曰君子养生能儿子乎专气致柔而肯伤扵躁急乎虽终日嘷而嗌不嗄乎此谓大和坱圠而不由喜怒乎外物其能撄乎四体其有不顺乎所以神之凝然气之融然泰而安乎天光照耀物各付物而不淆乱乎夫若是天其天而不参扵人乎芒乎忽乎熈熈乎其有出入乎无出入乎夀可至扵广成子乎予有凝乎无疑乎人读予文有能察予之中情否乎节妇唐氏旌门铭有序皇帝㳟膺天命诞敷文教凡有系扵民彛者輙加旌宠郎书所谓表厥宅里树之风声者也粤洪武七年春三月姑苏守臣某上言呉县编氓张成妻唐妙坚生二子而成卒坚年二十有七廼忍贫鞠育指天自誓曰飞鸿尚不再偶况扵人邪遂不施膏沐日䖏寒灯败帷中或怜之欲夺其志毎涕泣以辞今五十又七二子颇有所成立州里称之无异辞者里耆某言其状于县县上于府监察御史加覆覈焉咸谓得表署其门如制令臣敢昧死上中书以闻制曰可扵是符下有司行事并复其力役之征俾无有所与其子彦存窃以为龙光自天照耀下土不可无以宣布上徳以昭示悠乆请大都督府照磨马嗣能徴濂着铭鑱诸乐石濂惟夫为妇天大伦之攸系故士昏礼有云下逹纳采用鴈释者曰取其不再偶也盖有夫妇而后有父子有父子而后有君臣夫妇之道贞而天下可得而治矣圣皇在御持化机而制六合褒嘉贞节所以化行四方而作新斯民者也濂待罪国史法当俻载其事且系之以铭曰圣人御极惇叙天彛弘敷大训隂执其机树之风声何物不动管摄人心迩赴遐耸有妇氏唐来归于张克产二鶵其夫遽亡泣泪既尽继之以血相随九泉乃我之节嗷嗷者鶵匪亲孰依忍死鞠之心唯天知寒飔萧萧灯青在璧月落参横犹闻夜织或怜其孤风之改图岂无甘荠何忍茹荼含泪陈辞鸿不重匹人为物灵敢弗之敌厥子既长头角崭然苦节之亨由持之坚牧守上言请加褒钖帝曰俞㢤朕岂汝惜乌头双表有岿者门银榜漆书其光焞焞皇匪尔私用为世劝推而逹之民罔不变子则尽孝臣冝竭忠三纲既建比屋可封国史造铭勒诸乐石奉扬鸿休以诏罔极金谿孔子庙学碑金溪县令李子敬脩建孔子庙学成庙之殿及㦸门皆仍其旧罅漏者𥙷苴之䵝昧者丹垩之学之论堂庙之西东庑与夫肄业之舎皆新作之论堂为间者三崇二十又二尺縦视崇而弱其一尺横视縦而强其十尺隷业之舎为间者左右各三两庑视舎其数各再倍之经始扵洪武七年八月至十月讫功呜唿元季兵乱邑庐尽毁而庙学岿然独存是固有相之道而贤大夫复能汲汲爲此可谓知化原者矣助其成者县丞杨干主簿刘祺典史乔思道子敬旣相率释奠已使敎谕曽易徴文扵濂濂序其故而丝之以诗庙学縁起及三迁之详则旧记存焉诗曰金溪之山翔跃犹龙下有学宫灵气所宗笃生大贤惟我陆子䆒明本心逺探圣髓其道朗融白日青天纎尘不惊万象着悬矧兹郷学可不亟图孰其兴之实邑大夫机动籁鸣泉赴川増其从之者缉缉绳绳三月之间用币告成龙础鳯甍文棁丹楹气象改观焕乎声明人亦有言有诗有书有斋有庐式宁其躯匪居之爲娯前轨是趋念此小邦文物则衍其气夜发电流虹转学子翩翩期文之显匪文之爲勔惟形是践我作我诗爲劝甚力圣谟孔彰万古一日有赫其临敬之无斁题魏教授所受咸淳诰命后宋诰系尚书吏部岀给其详着奏文𬒳旨次弟而复列宰执之名者慎之至也考其所由大槩损益唐诰而为之然唐诰𥘉用𥿄至肃宗时始用绢贞元以后乃更之以绫今用文思阮制敕绫亦其遗制也桐庐魏公新之勑赐进士出身故事循黄甲免试以近及逺恩例注授庆元府学教授此其所受诰也公之曽孙潜再守东昌持此卷求题呜唿咸淳壬申诰下至今洪武乙邜殆歴一百四年中更宋元之亡兵火胶葛人物凋䘮而斯诰乃能独存非世有贤子孙岂能致是欤此与保曲阜之复者盖同一尊尚之意故为援笔而识其左方至若公之治行予已列扵墓上之文兹不复云故吉安府安福县主簿潘景岳甫墓铭呜唿是惟景岳潘氏之墓潘氏逺有世序其居鄱阳郡城者曰某曰某宋嘉定间聮捧贡书于鄊有司荣之为易所宅之坊为擢秀至景岳凡十有三世云景岳讳枢景岳其字也少刻厉经史学及长思以才自表见朝夕芒角撑触心胷间不吐出不已元季干戈俶扰吉安为剧盗李明父子所㩀椎埋之徒相推为雄长蚕食十余州各置伪帅统之而自指吉安为窟宅当是时安福罹屠剽者尤酷至正甲辰冬王师下吉安明父子宵遁安福归于职方有荐景岳扵上者召见与语竒之擢安福州判官乙已春景岳独署州事蚤夜出入士马间食不暇下咽𥘉李宼俘掠男女数千军卒将臧获之景岳白主帅邓衞公曰将军奉扬天威削平大憝渠魁逺窜人心未宁子女系累者将军当一切释之方契伐罪吊民之义耳辞气激烈听者悚畏持槊之士或怒视扵傍景岳神色自如不为动衞公独欣然曰㣲尔言吾不能知也即令骑兵大索下令曰敢有囚吾民者斩民争去缚趋景岳景岳寘空舎戒勿出自坐舎外日设淖糜食之女妇稍艳者俾以尘土涴面衆卒衔愤议乘夜刼舎中景岳侦知之授以计曰脱有宵警当同声疾唿已而果然声闻于外衞公惊起使人问其故景岳具以实对衞公擒其首恶者鞭之流血咸噤不敢譁景岳度道涂逺近次第放之其无家者与居旁县者召其戚属辨识而归之大兵还戍安福者仅五百而䧏卒居其半潜与李寇通昼夜钞掠为姦利民诉于庭景岳遣人蹑迹之乃自西门入景岳惧为变愈伤民不敢何问乃如所失偿之兵后遗氓鸟形鹄面遯入荒茅中城无吠犬虎狼之迹交道自景岳之至流亡渐集树苫庐以居㑹岁俭将有沟壑忧景岳以计贷粟扵民活者㡬万景岳方喜可以行政䧏卒终不悛搆永新寨丁二万皷譟西下新附戍将贾某首䑕观望欲下城门键钥不听民出避景岳说之曰国家兵威之盛公所知也李明既顺复其㓕亡可待固不必汚齿牙颇闻宋将岳飞能获冝兴民至今尸祝下废公能行之上必以公为飞矣公其有意否乎贾感悟乃开北门縦之吏民知寇势张甚乃拥景岳诣大府乞师先是景岳甞上䟽陈利害干朝至是命大将王国寳帅师至与贼大战嘉林渡贼大溃景岳还州州民见之有泣下者且曰潘判官在吾属无患矣巳而中山侯汤公统大兵压境景岳走辕门献计公纳之秋毫无犯大兵攻永新景岳集千夫转输刍饷夫苦重不前景岳白于汤公特减轻之与戎马参错行无敢侮者别队卒过郊敓人货泉景岳属吏取之卒刺以矛景岳曰是不可一朝居也将上其事军帅惧痛惩卒令谢过而去自后恒帖帖指其城曰中有徤吏慎勿犯或欲循旧弊抑农为兵景岳泣告汤公汤公曰此与山寨何异咸罢之民大恱景岳遂即州署释奠孔子复扵殷仲堪读书䑓设学以淑俊秀月旦十五日敷绎经史孳孳弗倦洪武戊申改州为县署为县主簿阶将仕郎前后在官凡九年治为江右诸邑最朝廷嘉其能召赴阙下未及用而殁时癸丑十一月二十一日也年五十一其子桓权厝于京城之南以甲寅十又二月奉柩塟鄱阳某郷先墓之次礼也景岳曽祖子培祖志道考希古妣胡氏希古有文学善推易数元隂阳学教授号东湖适士一旦病疫将革胡氏拔鬓毛祝天期以身代翼日而夫愈后五日胡氏果终东湖遭大乱誓不与贼同污后遇宼将加害景岳及弟槐楫柄争欲代死宼悯而释之人为作五义士传云呜唿君子之学在存心泽物而已有如景岳退然如不胜衣至临大事以一夫而当万夫之勇不顾死生利害卒生民人真无愧竒男子也传有之活千人者其后必封当扵其子孙望之予虽不识景岳㩀江西颜文钧黄盅所録状具着千篇而丝之以铭铭曰元季绎骚兮妖民夜唿焚毁城邑兮是刘是屠势如狂澜兮簸盪失潴真人龙飞兮奉行天诛维此安成兮莾爲盗区亦既稽首兮入我版图帝抡良材兮徃佩县符我民曷依兮曰父毋且彼饥吾哺兮危则我扶拔扵水火兮寘诸康衢一身之弱兮心雄万夫死生不顾兮唯义是趋志不尽展兮陨魄黄垆闻者酸辛兮泪与涕俱鄱阳之山兮降势萦纡荐此石章兮过者下车故泰和州学正刘府君墓志铭有序洪武四年春三月永豊儒臣刘于府君应诰来京闰月丙子皇上御外朝召见俾敷绎圣经贤传府君㨿其章㫖而䟽其㑹通上爲首肯再三翼日丁丑复召见勑仪曹赐冠衣又明日戊寅复召见从容谓曰尔能任州邑之职乎府君俯伏歴陈其情素继曰臣生丁乱离幸际真人启运获见天日岂不知效奔走以竭愚衷第以犬马之齿既衰颠毛种种自度不能有所爲矣敢辞上熟视之曰尔诚老矣冝赋诗以见志府君挥毫立就诗进上大恱命太官赐之酒放之还山五年春二月乙巳遘疾三月甲子正衣冠而逝春秋五十有五殁后之三日丁夘州东某里之巖坑八年春二月其子厚奉前监察御史丁节状走南京征濂爲之铭当府君之召见也濂实侍上左右亲见召𬒳龙光及退食青溪寓舎府君又来谒扬眉吐气论议颇英发濂意其必享上夀以终孰知别去仅一年遽作土中人矣世事不可料徃徃如此可不悲夫因不辞序而铭之府君讳于字允恭刘氏其先汉长沙定王之后定王生五子其一封冝春侯凡新淦清江之间有刘姓者皆侯之子孙也九世祖文自新淦迁吉之永豊曽祖洪祖弼父庭兰皆业儒府君㓜渊敏矻矻嗜学书室悬灯屋壁尽黒大父与客坐命群从子弟赋诗府君应口成今体四韵语多惊人客爲之动色年稍长以文谒虞文靖公集公深器之至正七年用春秋取鄊试苐三名文觧㑹试南宫不利十年复荐于鄊名在苐二北上复不利无㡬㣲不足之色独谓亲友曰中原乱将作乎风气曰漓而人心不固时皷邪说以蛊其中譬犹病者巳在心腹间吾得暝目不见之幸矣未㡬果然时府君以下第恩例署泰和州学正之官未乆而群盗蠭起永豊亦爲盗所㨿府君伤二亲之䧟徒歩犯荆棘昼伏宵行出万死中竟迎亲以就禄养㤗和当贑吉之冲时元纲觧纽省宪之臣不相能用兵争彊府君卒调觧之民隂受其赐秩满还鄊烽火犹未息府君潜遁岩穴幅巾杖屦追逐云月未甞以世故少婴其念虑熈和夷冲若将终身焉国朝继承大统遣使者四出徴辟贤能府君至京师以疾辞越三年㳺至又固辞㑹科目之行歴考福建广东二行省鄊试得士爲多人至今称之府君尚风义立心忠信伯兄蚤世抚诸姪如已出同年友聂克敬擢第而还无以给道涂费府君倾己槖济之士人刘季恭值嵗俭困悴不能存府君养之扵家与其同甘苦他行事多类此云娶王氏吉水士族也以妇道闻子男子四夀厚䁀正皆能继其业而厚尤善文辞即来速铭者孙五善嘉义干启其所着诗文凡若干卷蔵于家濂官仪曹时与曽侍郎鲁爲同僚侍郎府君友也备言府君嗜义如嗜利知无不爲或以非理相干辄深闭固拒弗之从豳国忠宣公余阙亦竒其爲人当还自燕南甞作序赠之公极慎许与片言不以假人则府君之爲人可知矣使天钖以耆年日坐左右塾陈说道徳令学者知所矜式虽曰老而不仕亦当有賛扵邦治柰何死之柰何死之不识司化权者果爲何如可不悲夫铭曰行洁而明玉之辉只文葩而则锦爲姿只鹗方摩云复退飞只经畬之艺日耘耔只逺探圣髓发枢机只浑以及物自迩推只有声四逹蔚为人师只烽火相连望絶庭闱只蹈彼虎口终全亲以归只名闻九天钖以冠衣只龙光炳朗照燿里闾只不有君子将孰依只一鑑之亡中心悲只太史勒铭鑚在幽墟只故中顺大夫北平等处提刑按察司副使呉府君墓志铭府君讳肜字文明姓吴氏世为临川人颕异越常流从虞学士集危左丞素学二公深相噐重应书鄊闱弗获选去补江西行省理问所令史益种学绩文不倦夜以继日遂擢至正丁亥进士第授贑州路録事阶将仕郎时郡守二皆朝廷重臣苛察缴绕察见渊鱼僚属重足而立莫敢仰视府君以事至府数与之抗辩气凛凛不回挠初甚怒骂已而反贤之贑俗泥堪舆家説有踰半世不葬其亲者府君召父老谕之曲尽伦理不两月间葬者以千数民家二女咸学浮屠法扬言翛然坐脱无知氓竞奔凑之府君坐以左道上官持不可府君谓其毋曰吾闻坐逝者必焚其身以收舎利约以明日行火母亟来谢曰女幸生矣人告妻弟夺其金条脱者絶无左验府君阳令中析之告者欣然谢去妻之弟独洒泣不辍乃杖吿者而与泣者衆以为神朱甲与汤乙仇抵为盗自刺妻实之官捕汤煅治竟诬伏府君察其色有冤以计绐朱妻出所刺刀其血犹在遂縦汤而罪朱刘汉衔李敬甫无以快其忿搆其集众攘巳赀府君得其情徃白守守怒令易辞府君不从更以它吏成案戮李于市当刑之日雷震守厅事吏㝷为厉所困自刎死郡兵暴横虐诸民府君毎直之守寖不悦民怨群起而逐之因拥府君为守府君曰擅废置二千石者族汝曺听我言当迎守还不然吾决不从汝族也衆皆溃去越翼日复屯城外皷譟焚庐舎为乱府君请守出共帅壮丁趋火获造谋者枭其首余寘不问一郡帖帖时营国公火你赤岀镇江西三品以下得专封拜功状上署府君为郡治中实超四阶至正戊戍伪汉兵围城踰三月府君调度供亿无阙及势蹙慷慨自誓跃马欲触鬪民争拥不得前城䧟伪汉竒其才令军中有生获吴洽中予百金府君𬒳执命释而官之竟以谋脱归临川遯匿嵓谷日以奉毋为乐若将终身焉郡旣入职方守臣侯至善力荐起之乙巳秋七月拜国子博士成均𥘉设其建立规制及铨选祠祭之事府君皆与闻賛决者甚众丙午春正月转同知严州府事淅江犹未下曹国公李文忠方议征进府君转输餫饷至军前公以能称之吴元年丁未召还南京与禁林诸老共议即位郊𣏌仪注洪武戊申春正月擢佥湖广等处提刑按察司事阶奉议大夫三月至官分部荆㐮上䟽言五事铸降诸处印沙汰荆州湖泊官省武昌等处批验所复荆崃二州田额均石首公安江陵三县水夫科繇秋七月又上䟽言兴学置安陆驿传轮役逓运船及给铸钱诸物价等事上皆从之巳酉秋九月改佥山东提刑按察司事庚戌夏四月以东昌土旷人稀请省愽平清平夏津朝城馆陶观城范七县秋七月超拜中顺大夫北平等处提刑按察司副使荐剡人才唯恐失之两考北平鄊试而得士爲尤多癸丑春三月奉旨还京值疾作而终夏四月二十又九日也享年五十又七曽大父某大父某父辅有恩在州里称爲惠人母祭氏元配胡氏前十五年卒继室彭氏子男四吉祥胜安皆夭唯林童耆龄存女八巳亡其五长适胡中胡氏之兄之子也次适太常掾施兴嗣幼在室生平撰述甚多有弱龄壮㳺山居南㳺金兰五槀藏于家𥘉府君既殁兴嗣以其子㓜乃来京师请熊叅军䁀状其羣行征予爲之铭其致辞悽以悲予恻然诺之未及爲而兴嗣殁方惧吾文无所授而胡中又竭蹷来请辞如兴嗣而有加焉遂以卑之府君权厝京师南门外中乃奉其柩归将以某年月日葬临川县之赤岵山并持兴嗣之骨还付扵其家中亦可谓义士也巳子闻祭统有云铭者论着其先祖之有徳善功烈勤劳庆赏声名列扵天下盖孝子慈孙之所𣣔得者也今不敢废兹义序而铭诸庻慰府君扵九泉之下使兴嗣有知亦将无所憾矣铭曰彪蔚炳焕文何彰耶刬兇烛姦政何良耶动合矩度行何方耶位之欲昌而底于亡耶松摧栢焚孰知其为栋为梁耶神理冥茫胡可以测量耶四尺之坟岵山之阳有永其藏慎毋壊伤上虞魏氏世谱序濓居淛河东甞闻上虞魏氏为簮缨大族其先盖出扵唐郑国文真公徴之裔公居鉅鹿生礼部侍郎叔璘侍郎生武进县令政始自鉅鹿迁居㑹稽之山隂武进生邠州録事参军珎参军生莫州司马明复自山隂徙居余姚之兰风司马生石首县令实实生庐陵尉潾潾生宪宪生章章生克敬克敬生惟贤惟贤生绩绩生埙埙生恕恕生和和生杰杰生有声有声生义义生安珦凡歴世一十又二虽不与仕籍而能脩明礼义蔚为郷之望宗安珦生宋从政郎良瑞从政生绍兴府学録亨之复自兰风徒居上虞之龙山学録生迪功郎监婺州东阳县酒税震龙监酒生文炳文炳生寿延寿延生镇此其传丝可见之畧者也𥘉侍郎实生二子武进与汝阳县令殷武也汝阳为北祖至四世孙司空謩遂相宣宗武进为南祖孙子甚多如上所书之外而明之鄞台之临海比比有之而在上虞者为㝡盛一门之内惇礼乐而悦诗书由是四方才士大夫慕艳其声华无不自逺而至当其园亭胜集雅歌投壸酣觞淋漓誾誾然和洽亹亹然旅语或不知夕阳之在树也故鄊之论阀阅者一则曰魏氏二则曰魏氏云然而歴代以来名门右族若金张若许史者盖亦多矣未数传间或至扵殄絶宗㣧即不絶亦降于皂隷有不胜感慨者矣魏氏自文真至镇已二十又五传其遗风余烈犹能不废者其故何哉盖文贞之事唐立心忠荩奏䟽剀切凛乎有三代遗直之风徳厚者其流长其效固应尔欤镇能孳孳弗怠详谱其所自出粲然有条而不紊岂不诚贤者欤虽然氏族之学尚矣古者有世卿大宗之法得以伸其敬宗之义至扵㝎世丝序昭穆又有小史以掌之故其盛衰有征而亲踈备见也古法旣废唯宰相家得着世丝表扵史册犹可髣髴见其遗意若镇之为其亦可谓有所本欤魏氏之孙子幸袭蔵而续书之公矦子孙必复其始他日焉知无文贞之出者欤镇请户部郎中求序其首简不揣芜陋而备着之镇字士圭有学有文者也故田府君墓志铭同郡田府君卒墓上县繂之碑未有勒文其子洞命濂学子刘刚集诸行成书来请铭按书所载府君讳贞字子贞田氏田𥘉李姓家杭之新城方腊䧟杭有李基者避地婺永康田迪功家迪功无子唯育一女遂留基为赘壻基生子遂后田氏基字伯开府君五世祖也伯开生某某生某某生存理存理生瑞以富甲群族府君实为冡子力佐家政应公府科繇栉风沐雨皆不惮父既殁为诸弟授室苟可以致力者孳孳弗倦及诸弟求离居府君务盈其欲一发无系吝人称其贤府君辞曰兄弟同气者也岂可竞食货以伤其心此分当然尔至正丁酉㓂起缙云鄊民奔窜巖穴且饥馑频仍道殣相望府君出粟窖中振之皆罗拜于庭曰我等姓氏已在鬼籍非公谁复生我傥有所役虽使蹈水火无恨府君遂结义旅使捍敌闾井䖏州守臣石抹将军及淅东廉访使者皆材府君命摄巡徼之职辞嵗戊戌天兵下淅东诸郡而七闽地未入版图福建省臣间道遣使持空名敕书授府君武义尹欲钩致之府君知天命有归遂缚使者焚吿身絶之府君性刚介闻义勇为所内交皆端人凡憸卑媕娿軰咸唾去不顾建义塾一所聘文行儒为师集鄊子弟教之尤笃扵训子昼夜淬厉必欲其亢宗然见疾病痒痾者心恻然怜之手注善药使服虽其请再三弗之厌晚年襟度益夷冲家事厉之诸子日磐桓佳山水间翛然不为尘土所染行年六十又六令终于家实洪武壬子正月二十六日也明年癸丑十一月某日葬县之长安鄊金山之原府君配室徐氏以贞淑闻先七年卒子男子六旭泂逊𬈑奂广逊𬈑大泂通经而能文甞贡于鄊取第十名文觧已而铨曹授河南都卫㫁事官迁湖州府通判焯有声孙男三寅賔寅恭道同女四吾婺为文献之邦风声气习莫非礼义之所涵濡以故人多士君子之操有若府君制行严谨惠利及于一鄊且明炳㡬先灼知天命所凝而不惑非有超然卓絶之识不能致也呜唿贤㢤铭曰惟金华文献邦教斯渐徳惟良猗君子制行方恤同气有如伤岀余粟起羸尫结柴栅御㓂攘遏狂澜作大防察天命知靡常縳间使絶外望归有道誓为氓着先识播清芳滋遗㣧以文昻佐方州仕寖昌金山原松桧苍纪茂行荐石章送魏知府起潜复任东昌序望帝奄有九围宵衣旰食以治安苍生为务凡守令满三载者朝京师诏铨曹考核治行其昭着者皆复旧职命仪曹燕飨之或遇有事郊杜令𬒳盛服从公卿大夫之后以与祀事上之意以为能勤民方可以对越明神盖异数云当是时桐庐魏君起潜自尚寳丞岀守东昌三年政成来觐阙下有旨俾复治东昌盖东昌古博州今辖二州一十六县正当燕齐要冲会大将军徐公统十万雄师北征漠北屯驻州境者三月起潜给舟车刍粮皆无乏絶兼能抚辑创残之民既煦妪之又从而劳来之和气所召邻郡蝗大集贼稼殊甚而郡独亡害起潜之来朝也民争攀辕卧辙有至泣下者呜唿此岂可以声音笑貌为㢤使其复往治之宜也予见起潜之还也垂髫之童羣然迎拜马前曰我使君来也我使君来也脱若我使君不来饥孰儿哺寒孰儿衣乎黄髪鲐背之翁寛衣愽带相与聚首而言曰吾郡自兵燹之后呻吟扵灌莾之中露扵雨风之夕今使君阖庐乎我矣生死肉骨乎我矣柰何一旦去之吾侪小人欲傚河内之借㓂恂虮蝨姓名不能上干天听幸赖睈天子明见数千里外复以使君惠我加我幸莫大焉予知必箪食壶浆争迎扵道周矣巖谷之士方外之徒闻起潜之至亦必叹曰我等在山林藁项黄馘固无求扵世然必无挠我无鱼肉我始得遂其恬淡之性使君之重来也吾等其安扵所处乎夫然故起潜事书扵信史名流扵方今矣虽然靡不有𥘉鲜克有终起潜宜益加敬畏之所敬者何天也所畏者何民也一民衔冤天为垂象君子盖甚惧之起潜能如是则功泽益深令闻长世不止如今日所称而已也抑予闻汉法郡守皆乆任欲其与民休戚之相系也非惟増秩赐金故或自丞相出膺郡寄或从方州入秉钧轴载之方䇿斑斑可攷也钦惟圣朝取法前王其乆任之意实异世而同符有善者必旌褒有功者必超擢起潜他日之所至冝未可量也起潜尚朂之㢤是为序宋学士文集卷第二十一翰苑续集卷之一宋学士文集宋学士文集卷第二十二宋学士文集卷第二十二翰苑续集卷之二送戴原礼还浦阳序医之爲道至矣故周官有疾医视万民四时之病春之痟首夏之痒疥秋之寒冬之嗽欬上气皆分而治之验其状而制其禄甚爲不䡖也后世官寖失职故扵其术毎择之不精有人扵此能合扵古者之道岂不犹空谷足音之可喜者乎如吾同县戴原礼氏是巳原礼生儒家习闻诗礼之训惓惓有志扵泽物乃徒歩至乌伤从朱先生彦脩学先生见其颖悟倍常倾心授之原礼自是识日广学日笃出而治疾徃徃多竒验予请得而详道之原礼从叔仲章六月患大热靣赤口谵语身发红斑他医投以大承气汤而热愈极原礼脉之曰左右手皆浮虚无力非真热也张子和云当觧表而勿攻里此证似之法当汗遂用附子干姜人参白术爲剂烹液冷饮之大汗而愈槠槩方氏子妇疟后多汗唿媵人易衣不至怒形于色遂昏厥若死状灌以苏合香圆而苏自后闻人歩之重鸡犬之声辄厥如𥘉原礼曰脉虚甚重取则散是谓汗多亡阳正合经意以黄茋人参日𥙷之其惊渐减至浃旬而安松江诸仲文长夏畏寒身常挟重纩食饮必热加火方下咽㣲温则呕他医授以胡椒煮伏雌之法日啖鸡者三病逾亟原礼曰脉数而大且不弱刘守真云火极似水此之谓矣椒发隂经之火鸡能助痰祗以益其病尔以大承气汤下之昼夜行二十余顿减纩之半复以黄连导痰汤益竹沥饮之竟瘳姑苏朱子明之妇病长号数十声暂止复如前人以为厉所凭莫能疗原礼曰此鬰病也痰闭扵上火欝扵下故长号则气少舒经云火欝则发之是已遂用重剂涌之吐痰如胶者无筭乃复𥘉乐原忠妻亦苏人因免乳后病惊身翩翩然如升浮云之上举室庐旋运持身弗定他医饮以𥙷虚治惊皆不验原礼曰左脉虽芤且澁神色不动是因惊致心包络积汚血尔法宜下之下积血如漆者一十即愈㽞守衞吏陆仲容之内子病热妄见神鬼手足动他医用黄连清心汤不中原礼视之曰形瘦而色不泽乃虚热耳法当以李杲甘温除大热之法为治即经所谓损者温之者也服人参黄茋而安他若此者甚衆予备闻贤士大夫恒言之今不能悉数也呜唿有人如此可不谓之合扵古道者乎夫医之为道本扵素问内经其学一壊扵𨳩元再壊扵大观习俗相仍絶不知䆒其㣲指唯执一定之方类刻舟而求劒者人訾之则曰我之用此不翅足矣又恶事内经为宋之钱仲阳独得其秘扵遗经而扩充之金之张刘李诸家又从而衍绎之扵是内经之学大明刘之学朱先生得之最深大江以南医之道本扵内经实自先生发之原礼乃其髙弟弟子其用心也笃故造理为特精其传授有要故察证无不中亦可谓贤也巳矣近来京师荐绅之家无不敬爱之服其剂者沉痾豁然如洗或欲荐为医官辞不就遂赋诗以饯其东还且请予为序昔者司马迁作仓公传载其应诏所对自齐御史成至公乗项䖏凡二十有三书治病之状甚具予倣此义稍陈原礼疗疾竒中者系之首简并告周官疾医四时治证之㮣世之知言君子必有所择焉原礼之从父能轩翁予之同志友也幸以予言质之送甘肃衞经歴张敏行之官序长安张敏行至正癸卯进士也入国朝以来部使者荐起之擢为翰林典籍时四库之书多蔵文华堂堂在禁中旧为诸俊秀肄业之所抵奉天门不百武事驾甞幸临之敏行蚤趋朝已即危坐堂中中使或传宣索书即启钥以上如是者二年虽得时近日月之光然未暇谒其氏名一旦上御东房遥见敏行委蛇入堂召而前问劳备至且曰尔能诗乎对曰臣虽不能硕学焉乃命之题敏行研墨濡毫跪冩以进上覧毕悦曰诗甚佳北产如尔者诚鐡中之铮铮也由是日承顾问见其性秉忠悫可任以事特命为甘肃衞经歴赐内府白金五十两钱一万二千文以宠其行凡所与㳺皆为赋诗予时侍讲禁林送至都门外执爵立而言曰甘肃在汉为酒泉为张掖等郡𥘉因张骞言建置城府稍彂徙民充实之隔絶西域而㫁匈奴右臂当时匈奴悍彊西域未尽服故其䇿不得不尔也今皇明在御天威所至如雷如霆西域诸戎稽首称臣者接踵道路而元君遗㣧奔窜沙漠粗存喘息惴惴自保孰敢持一矢东向非汉时比也圣天子特念生灵乆罹兵燹不得以自宁设衞寘屯一以备不虞一以招怀创残之民其责亦甚重也敏行亦知其所以重乎扵斯行也当导宣上徳曰吾皇一视同仁罔间南朔夙夜唯尔民之忧恐尔寒也使来授尔裘虑尔馁也俾来给尔食或无以耕予尔牛或无以猎赉尔马若弓尔其宁㢤氓縦曰愚离水火而升袵席云胡不乐将见荷旃𬒳毳者于于而至矣经歴幕府之长无所不当问敏行宜以此报上毋若翰林时危坐咏诗而自逸也他日賛画成功乗赭白马周流吊古曰此霍去病击匈奴䖏也此公孙贺败虏兵遗迹也挏马湩满壶白眼望天而饮醉后耳热彂为声诗以洩生平磊磈之气斯亦竒男子之事敏行以为如何敏行喜曰先生之言至矣是为序题朱彦脩遗墨后右丹溪先生书五𥿄与门人戴仲积及其子原礼者也夫医之为道本扵内经其失传盖已乆矣金之诸儒刘守真軰独能逺绍絶学至先生始三传则授受之正不言可知矣先生之弟子虽衆得其真切者唯仲积父子为优仲积不幸蚤世原礼以其学行扵浙河之西从之者日益多由是先生之道沽𬒳滋广而三尺之童亦知先生之贤此非原礼之所致邪韩子有云莫为之后虽盛而不传其此之谓欤原礼尤拳拳不忘而以遗墨求题谓见手泽有如见先生焉予甞从先生㳺而交原礼诸父间甚乆故不辞为之而书呜唿师道立而善人多今于原礼见之西天僧撒哈咱失理授善世禅师诰大雄氏之道以慈悲愿力导人为善所以其敎肇兴于西方东流扵震旦歴代以来上自王公下逮士庻无不归依而信礼之其来非一日矣欲使其阐扬正法隂翊王纲非择其人曷称兹任尔撒哈咱失理生扵西域乐嗜佛乗纒结顿空冥心契道迩者不惮山川险阻直抵中华冲大碛之埃氛度流沙之莽苍其志可谓坚且确矣朕嘉其逺诚特加以善世禅师之号尔尚灵承佛敕救济群生冥顽而怙恶者尔推报应之说以导之贪嗔而败事者尔举恬寂之行以启之庶㡬符能仁之本愿恊大道之至中则予一人尔嘉尔其懋㢤和林国师孕儿只怯列失思巴蔵卜授都纲禅师诰浮图之教入中国者千三百年其徒衆之繁刹寺之广不设长以统制之则其道不肃其法不严非所以示尊崇之意爰选良材用符善道尔孕儿只怯列失思巴蔵卜生隣佛土尊礼硕师其扵三乗教法想已闻之熟矣以西土之人长西方之教孰谓非宜今特命尔为都纲副禅师统制天下诸山尔尚精勤弗怠蚤夜孜孜体如来之愿力化导有情顽者绳之为良恶者御之为善其与俱生吉祥相为表里共阐正宗庻㡬隂翊王度之功扵是乎在尔其懋㢤䟦新刻圆觉多罗了义经后大界禅林有比丘曰惟肇具精进力乐善弗倦普愿一切有情共升清净毗卢觉地扵是募刋圆觉大经以广流布且是经者唐长夀二年天竺僧觉救所译盖大雄氏为十二大士説本起因地䆒其所脩不越扵三观之义此所谓自诚而明去惑离爱其故为最盛宜乎比丘拳拳乐此而不忘也金华宋濂互跪合掌为之曰如如圆觉心凡圣本同具何䖏有善提更无烦恼者真体遍太虗太虗本无相苟一执着间清净即秽浊虽不容纎尘未尝离去之有如水中影影像本现前眼耳与鼻口无一不具足若使善泅者捕影扵水中汪洋茫渺间见水不见影我身元是佛不待登圆觉茍欲求证时即无能证者此为上根人谈此无碍法肇师大方便劝人真正脩脩之果何为孜孜在三观庻得祛爱縳超出生死海前言本非实只此可依㩀竟登湼槃门非真亦非妄此以何因縁万法本空故赠何生本道省亲还鄊序世有恒言阀阅之家能守其田赋为难曰非难也一愿欵之人足以易之矣又以能保其阖庐不失先人遗泽为难曰非难也稍知承家之义亦不致扵覆坠矣又以能传龟袭紫为难曰非难也爵禄之来虽曰有命或可以倖致𥘉不可以㝎论也然则孰为难其在绍书诗之业而有光前人乎前人之擩哜道真吾则兀然如嚼蜡丸前人之立言契道吾则瞠然如立土偶縦使入有田庐出膺膴仕恶在其为贤子孙也㢤吾扵何生之事不能无感焉生字本道北山先生文㝎公诸孙也先生当宋之季侍宦临川获从考亭髙第弟子黄文肃公传伊洛正宗之学首喻真实刻苦之训继闻浃洽四书之㫖积力旣乆道凝徳立威严莫犯有如泰山之干霄和气充牣俨若阳春之煦物故其学一传为王文宪公再传为金文安公三传为许文懿公聮蝉散彩焜燿后先使吾婺为邹鲁之俗五尺之童皆知讲明道徳性命之学者先生之功也在他人夙夜孜孜欲仪形其万一况其子若孙者乎生甞从事科举之业受鄊荐矣㑹年始踰冠上命肄业成均此天之玉汝于成也向使合试南宫幸擢一苐即随牒浮沉州县间而学不暇讲矣学未成而仕宁不犯古之明戒㢤生今幡然改辙唯乃祖之学是继斯善矣继之之道云何心欲其大也万象无不涵也理欲其精也无一髪之不穷也气欲其平也勿使粗暴之干也形欲其践也毋徒为空言以瞽世也文辞足以溺志也非关名教絶之而勿为也异端小道或可观也屏之斥之唯恐蹈之也如此则庻㡬乎近道矣生其朂之㢤生在成均援旧比归省二亲前御史中丞诚意伯刘公参知政事陶公嘉生有学而有文首为诗以华其行而词林胄监之英记注给事之臣郎官藩僚之贤方外名徳之士又各分题聮什而请予为之序呜唿阀阅之家贤子孙能绍书诗之业者予不扵生望之而孰望之㢤生执经从予学者颇乆予故肆口极言之若夫予告省亲考子常事尔兹可畧云朱恱道文槀后题右乌伤宋君悦道所为文一卷予读已爱其理明文顺顾谓二三子曰辞章之弊乆矣栀蜡为葩以逞妖艳非不眩人目睛比之元气流行千红万紫徧彂洛阳名园固自弗佯何也生意之动盪与死色之不泽者其可以亚论也㢤盖古人之扵文以躬行心得者着为言言有醇疪但系乎学之浅深尔后世则不然以文学文皆亿度想像而为之知道君子未甞不一笑掷之也今悦道之文论议必本诸经而翼以濂洛关闽之说既履康衢矣长安虽逺恶有不至者㢤其视颠连榛莽之蹊而虎豹蛇虺纵横交扵前者奚翅万万恱道非惟见诸空言又思践履以验之此尤度越扵人人予虽留意扵文造道不深而出言多疵深有媿扵恱道虽欲痛自惩刷而秋髪紒𬒳肩矣惜㢤予期恱道甚逺恱道噐宇清粹诚足以副予所期他日道明徳立而文益昌予当在知言之列无疑故録与二三子言者题其卷后云送邓贯道还云阳序周官之制以鄊三物教万民而賔兴之所谓三物若六徳六行六艺是也六行之中而婣居其一焉释者曰婣者亲扵外亲也夫人之生也内则诸族外则诸亲驩然有恩以相爱粲然有文以相接盖一山乎彛伦之正故賔兴之际特扵此察其行焉嗟夫世逺俗纷古之道不明乆矣今扵云阳邓贯道氏见之贯道本儒家富而好礼御史大夫陈公之女兄实归焉当家居时公与贯道无日不相亲或讲论道徳性命之奥或品量古今人物之盛以至云亭月榭酣觞赋诗以冩冲和之情其乐殆驩如也及元季兵兴所在皆绎骚贯道避地巖谷间深蛰而不岀公间关走江表择真主以为依归自赴扵风云之㑹名誉日起而勋业日盛贯道之与公不相见者二十有二年矣洪武七年冬贯道思公之切歴湖湘泛大江直抵南京欲与公胥㑹公闻贯道之至亦喜不自胜出迎扵龙江关相与序兵火离合问故旧存殁悲喜交集举酒酹地各私相欣庆自是共周旋者且一月贯道以离家之乆翩然动归兴有不可遏者予因谓之曰夫自辛卯以来龙虎雄争尘霾翳昏父子乎西东戚姻乎北南其别离之思盖有不忍言者今也六合清明车同轨而书同文水陆数万里山行水宿无一髪蜂虿之虞有亲婣在遐方者不行则已行则刻日可至贯道亦知所以然之故乎诚由帝徳广𬒳如天之覆如地之载荡荡乎难名乃克致有是也颇闻贯道富问学能辞章何以不稍摅所藴以禆治化乎贯道则曰吾老矣不能用也虽然云阳有紫㣲山七十一峰森列如画秀气甚磅礴也自汉以来为侯封之邦唐虽有肥遯之士而无大显融者至陈公始以正大廉平之学出佐明时而足以当山川之胜贯道之归也冝以公之事歴言扵嵓穴抱道之士且告之曰圣天子在上可以出而仕矣予敬爱贯道笃亲婣之义故举周官六行之一序以赠之诗自侍讲学士乐公而下凡十八人分题为九咏古今诗各赋其一云洪武正韵序人之生也则有声声岀而七音具焉所谓七音者牙舌唇齿喉及舌齿各半是也智者察知之分其清浊之伦定为角徴宫商羽以至扵半商半征而天下之音尽在是矣然则音者其韵书之权舆乎夫单出为声成文为音音则自然恊和不假勉彊而后成虞廷之赓歌康衢之民謡姑未暇论至如国风雅颂四诗以位言之则上自王公下逮小夫贱隷莫不有作以人言之其所居有南北东西之殊故所发有剽疾重遅之异四方之音万有不同孔子删诗皆堪𬒳之絃歌者取其音之恊也音之恊其自然之谓乎不特此也楚汉以来离骚之辞郊祀安世之歌以及扵魏晋诸作曷甞拘扵一律亦不过恊比其音而巳自梁之沈约拘以四声八病始分为平上去入号曰类谱大抵多吴音也及唐以诗赋设科益严声律之禁因礼部之所掌贡举易名曰礼部韵畧遂至毫髪弗敢违背虽中经二三大儒且谓承袭之乆不欲变更縦有患其不通者以不出扵朝廷学者亦未能尽信唯武夷吴棫患之尤深乃稽易诗书而下逮于近世凡五十家以为𥙷韵新安朱熹㩀其说以恊三百篇之音识者虽或信之而韵之行世者犹自若也呜唿音韵之俻莫踰扵四诗诗乃孔子所删舎孔子而弗之从而唯区区沈约之是信不㡬扵大惑欤恭惟皇上稽古右文万㡬之暇亲閲韵书见其比类失伦声音乖舛召词臣谕之曰韵学起扵江左殊失正音有独用当併为通用者如东冬清青之类亦有一韵当析为二韵如虞模麻遮之属如斯之类不可枚举卿等当广询通音韵者重刋㝎之扵是翰林侍讲学士臣乐韶鳯臣宋濂待制臣王僎脩譔臣李叔允编脩臣朱右臣赵壎臣宋㢘典簿臣瞿荘臣邹孟逹典籍臣荅禄与权臣孙蕡钦遵明诏研精覃思壹以中原雅音为㝎复恐拘扵方言无以逹扵上下质正扵左御史大夫臣汪广洋右御史大夫臣陈宁御史中丞臣刘基湖广行省参知政事臣陶凯凡六誊槀始克成编其音谐韵恊者併入之否则析之义同字同而两见者合之旧避宋讳不收者𥙷之註释则一依毛晃父子之旧勒成一十六卷计七十六韵共七十万言书奏赐名曰洪武正韵敕臣为之序臣濂窃惟司马光有云俻万物之体用者莫过扵字包衆字之形声者莫过扵韵所谓三才之道性命道徳之奥礼乐刑政之原皆有系扵此诚不可不慎也古者之音唯取谐恊故无不相通江左制韵之𥘉但知縦有四声而不知衡有七音故经纬不交而失立韵之原徃徃拘碍不相为用宋之有司虽甞通併仅稍异扵类谱君子患之当今圣人在上车同轨而书同文凡礼乐文物咸遵徃圣赫然上继唐虞之治至扵韵书亦入宸虑下诏词臣随音刋正以洗千古之陋习猗欤盛㢤虽然旋宫以七音为均均言韵也有能推十二律以合八十四调旋转相交而大乐之和亦在是矣所可愧者臣濂等才识闇劣无以上承徳意受命震惕罔知攸措谨拜手稽首序于篇端于以见圣朝文治大兴而音韵之学悉复扵古云洪武八年三月十八日翰林侍讲学士中顺大夫知制诰同脩国史兼太子善大夫臣宋濂谨序郑氏聮璧集序磨勘司令郑君思先间谒濂禁林从容言曰伯父杲斋先生天分絶人甞矻矻穷经再践场屋不合主司程度遂弃去游淛河之左右大肆其力扵古文辞乆之思如泉源衮衮出不休日试万言倚马可待大司徒楚国欧阳文公竒其材欲荐之㑹疾作而卒先子曲全先生㓜䘮二亲而赋性狷介州里不能容伯父时客授崑山乃走就之求四库书疾读虽暑铄金寒折胶不越戸限未㡬下笔为文皆循矩度而不轻扵毁誉然刚毅忤物人有不善必折之虽其靣颈发赤弗少贷晚寓苏之海虞竟以坎壈终惟二父负不世出之才文名相埓遭元季兵乱不沾一命竟捐舘舎而其遗文将遂零落不传此思先日夜痛心而不敢自寕者也伯父为文多不存槀思先自童丱见辄録之积二十春秋得文百篇古今诗四百八十首先子之着作虽存甞自删焚仅留三十篇文百篇诗而已扵是合写成书釐为一十四卷题之曰郑氏聮璧集将锲文以行四方敢以首简序文为请濂受而读之杲斋之文则气韵沉雄如老将帅师旌旗火皷纷交错咸归节度曲全之文则规制峻整如齐鲁大儒衣冠伟然出言不烦曲尽情意然皆有䑓阁弘丽之观而无山林枯藁之气呜唿是亦可谓能言之士乎昔夏侯湛与潘岳并姿容其行止之䖏恒同舆而接茵人谓之连璧然不过取人物之明㓗耳𥘉不论其能文也縦曰能文如温邢之敏赡亦生扵异鄊𥘉非出扵一姓也縦岀扵一姓若二谢之藻丽𥘉非出扵一门也縦岀扵一门若二卢之雅逸则一从焉若二弘之典严则再从焉而同胞同气者盖亦鲜矣呜唿有若二先生伯仲并以文鸣其亦可谓希世之士乎濂也不敏幸见杲斋扵虎林而扵曲全则未之识也及官成均乃与曲全之子司令君为同僚司令君善承家学文光赫然为御史为部使者百壬歛迹又以政事闻何郑氏之多贤㢤虽然不开之扵先后将何继不继之扵后前何以昭司令君汲汲为不朽之图可谓知所本矣濂因备书其事冠诸篇首知言君子必有取焉杲斋讳东字李明曲全讳采字季亮温之平阳人洪武八年夏四月望日温州横山仁济庙碑记礼者曰能御大菑则祀之能捍大患则祀之先王之制非神𥘉封于唐为平水显应公㝷陞王爵赐衮冕赤舄宋累加通天护国仁济之号从祀郊坛兼赐仁济以为庙额元复加威惠进封大和冲圣帝遂易庙为宫逮入国朝壹以诚事神以为数加溢羙之辞非所以敬恭明神诏礼官定议为横山周公之神至于庙宇之建脩皆郡守任其责可考见者自陈毛喜逮元左荅纳失里凡一十三人云昔者大禹当洪水横流之时随山刋木奠高山大川民始得平土而居千载之下覩河洛者必思禹功而弗忘天衷民彛其不可泯也如此若神之为悯生民之昬垫奋身而兴捍患御菑蚩蚩之氓得遂桑土既蚕而不混为鱼鳖者果谁之力欤夫禹之功在天下神之泽则𬒳乎一州虽有小大之殊其惠利万民之心则一而已庙而祝之诚合先王制礼之义孰谓非宜州人士永嘉敎谕许士宏训导张升恐无以示来者介郷友秦王府纪善林君温徴濂文勒诸乐石濂既为序其事复作歌一篇使邦人歌以祀神其佐神张铉字子元郡人由右科进士仕至合门宣賛舎人刚烈正直甞上䟽言事忤史嵩之𬒳斥而殁既殁而显灵太守吴泳因并祠之法当附书文中歌曰东瓯之地大海濵止斥卤喷蚀成荒堙止有时鱼龙或怒嗔止蹴翻鉅浪髙嶙峋止懐㐮势殷莽无垠止惟神我悯眉屡颦止帅衆䟽凿不惮勤止夜役隂兵直逹晨止三江顺流若柂绅止尽化鱼鳖爲衣巾止一旦飓母号秋旻止江流上波挿云止城庐沉溺在逡巡止神知事急如救焚止湾弓注矢肯顾身止眼不见水唯见民止冲涛直入勇絶伦止海水璧立左右分止赤电飞射光相炖止神乗白龙赴海门似听惊雷奔止水祸顿弭神具欣止有室堪居田可耘止佥言曷以酬大勋止有庙肇祀西洋濆止渐周吴越洎七闽止神功弥盛海㝢闻止天兵建队向空敶止旌旗上着鸟篆文止虏气詟尽去觧屯止况兹狗䑕视欲吞止河道遄复流沄沄止投杖化龙灵迹存止䟽封直至帝王尊止冕旒衮衣佩㻞璘止神之正气塞干坤止下上日月摩星辰止玄化沕穆合神人止瓯民戴神忱且恂止遐迩奔凑川之臻止如见灵旂降纷止牲牷肥腯酒苾芬止驱斥厉鬼黍稌蕃止太史造文勒坚珉止后千百载期无谖止抱瓮子传予甞㳺括之少㣲山俯瞰四周如列屏障山之趾有随地形髙下爲䟽圃约二十畮凡可茹者咸艺焉傍列桃杏梨李诸树时春气方殷䟽苗怒长满望皆翡翠色树亦作红白花纷间错如张锦绣叚心颇讶之曰是必有异因曵杖而降冉冉至其处气象幽夐絶不闻鸡犬声遥望草庐一区隐约出竹隂间疑中有隐者亟前候之良乆见一士戴㯶叶冠身𬒳紫褐裘抱瓮出汲水灌畦予进问曰夫子何名曰山泽之民无所名也强之曰人以其抱瓮也遂唿为抱瓮子尔曰丈夫䖏世亦多术矣出则华轩结驷入则钟鸣䁀食有志者辄能致之夫子恒营营逐逐扵一瓮间无乃自苦乎抱瓮子忽辴然一笑指苔磴揖予坐寘瓮于地叹曰吾受血肉躯与人同岂不乐荣贵与人异㢤顾念之颇熟百岁之间宁复㡬何与其彊情而狥世宁若任真以自放也吾圃之西则九盘山山之颠宋州𪠘建焉侧有烟雨楼当山云𥘉兴景象万态极可玩李邺侯马荘敏公甞登之而感慨矣其东清溪观秦贤良谪官而来亦㳺憇其上时坐鸎花亭赋诗而今竟安在㦲非惟人随流水而逝异日凌霄之崇搆皆荡为氛埃一凝竚间野草荒烟若愁思之不可禁世事徃徃类此是何足深道吾所以抱瓮出入而弗辞也且当抱瓮之时嗒然忘形志虑外絶精神内营目不见色耳不闻声招之弗前麾之不惊委蛇容裔而万物莫吾敢撄自以无愧扵赫胥尊卢之民子以吾为逐逐营营不亦过欤曰然则灌畦亦有道乎曰有䟽性不欲燥燥则生意厄而不伸䟽性宜湿湿或过焉则气伤而寖屈吾日夜调之爕之俾适夫厥中则芃然而秀嫣然而荣矣言讫抱瓮而去予深味其言盖有道而隐者也所谓强情而狥世曷若任真而自放不㡬扵乐其天者殿所谓人物代谢而楼观不能以存一俯仰间而感慨系之不㡬扵逹人大观者欤所谓抱瓮有术心与耳目之官内而弗外木㡬扵守一不二者欤所谓艺䟽得中不使倚扵一偏不㡬扵治民有政者欤疾起而追之抱瓮子入竹隂间闭户高卧扣之不见答若无闻者予抚然而退史官曰予既归金华山日思抱瓮子不少置及官南京见朝绅中貌有相肖者问其同列曰是岂括之灌畦者邪曰然曰柰何仕为曰去年应聘而起典仪晋王府转官起曹剪剔浩穣声望盖龎欎云曰其氏名谓何曰此乌伤校官刘浩卿子也名彬其字为宗文予不觉叹曰浩卿吾故人也其有贤子若此予不能知之可愧矣夫虽然宗文当元季政乱肥遯山林若将终身焉及逢有道之朝辄蹶然兴起以力政着闻其得出处之正者矣向予意其为有道之士者果非过欤果非过欤使宗文非有道之士则长徃山林而不返矣谓之贤也得乎因记问荅之语为抱瓮子传故龙泉汤师尹甫墓碣铭汤府君讳京字师尹一字景山䖏之龙泉人其先与宰相岐国公思退同宗盖自岐公曽大父太师婺国公载之长子太中大夫稻传十丗至武翼大夫大莭武翼生望以父䕃譲其弟始不有世禄有子曰镛生未冠而宋社巳屋遂隐居行义置田二百畮以赡同族黄文献公溍为记其事实府君之父也府君性聪利群书过目辄成诵逮入州学习进士科试之业下笔光𦦨逼人同舎畏惮之州里有贡之者府君辞曰仕固足以泽物然有命焉不可必致也所可必者其惟医道乎乃发皇帝内经而精研之乆且有所契察脉辩证多着竒验遂辟仁济堂居四方善药扵中疾疠者疕疡者来谒悉与之胗疗不责其报复虑义田之入可给于一时他日宗㣧蕃滋当有不可继者乃与兄濵各捐常稔之田一百畮入之义荘湫隘别建数百楹中爲堂曰睦顺东西爲二斋曰立本曰养原合群族俊彦聘硕帅诱迪之旁列廪庾以贮田粟俟时而分给府君犹以爲未足其遇鄊党耄疾不能存者月予粟终其身殁而无归者给槥椟使之葬嵗或俭闾右发粟多増直邀利府君独持价弗二恒如粟𥘉熟时香炉峯下道苦悪不利行者府君率群隷平其坑坎取溪中自然石甓之凡二十里所既而抵掌于几叹曰泽物固吾之素志仅能施之一郷将若之何浙水东苦口赋食塩者乆之有司苟免督过上官不知病民民病又不能自言必坐致沦胥而后已吾当徃陈其弊言行与否则天也即日为书数千言走江浙行省对丞相白之辞气激烈丞相与其反覆论辨府君以指画地曰如此则为利如此则为害唯相君所择耳丞相韪之下转运使者定议将如府君言㑹浙东诸郡守亦各上言事闻中书中书移行省召郡守诣宪府聚论奏上减官煮塩十万引罢口赋法从商贾转鬻民间民力大纾实府君倡之及还执綵旗迎于道者肩摩而㭈属府君自是为善益力郡县之政不便扵民者必诣守令恳恳言之多所更免府君既退絶口不自言或问之则曰我不与闻也晩年嗜种鞠购得嘉种踰百当秋高气清黄白红紫盛开烂烂然如张锦绣府君日抱杖啸咏其间情神恬康有下知老之将至四时燕集内而昆弟外而賔友皆笑歌相酬虽素不觧饮必为之霑醉乃已贤士大夫慕艳其髙致盛为诗若文称述之春秋仅五十至正戊子五月二十六日以疾终于家娶项氏男子一仁巩女子四王黙鲍良知顷房郑靖其壻也孙男三宗昭宗敬宗瑾孙女一尚㓜府君殁后四年其兄濵病革谓子楷曰吾与汝季父平生友爱笃甚今死犹未葬吾病脱有不讳当与之同兆域汝慎勿违吾言兄既卒楷与仁巩奉二柩窆于丽水县云和鄊徳广里吾思岭之原时某年月日也府君孝弟而寛悫不为浮靡惨覈之行虽无意扵利逹其济利人物之志夣寐不能忘呜唿若府君者不亦有道之士乎㢤治古之时郷田同井出入相友守望相助疾病相扶持故情意之感孚恩义之维系信有足乐者矣降及后世兼并之俗兴徃徃富埓刲君奴视同类编氓擢筋盬髓以饫其谿壑之欲设有阽危况望其一引手救之乎府君义敦扵宗族而推及扵鄊党州闾上䟽弭患且觧诸郡倒悬之急功益溥矣徴之一族而信徴之一邑而信徴之一郡而信其言人人同无少异者是岂可以声音笑貌为㢤颇闻元季兵乱庐舎无小大皆成煨烬独府君所建义荘岿然独存虐𦦨屡及之不待扑而自㓕为善者天亦鉴之如此岂特人言㢤呜唿是宜着之为耸善黜悪之戒者已仁巩奉状介郷友刑部主事刘彬来徴铭铭曰维括望宗积庆攸钟笃生岐公勲业顕融族大以盛分支析㣧孰以义竞龙泉为胜有甫者田被乎东阡髙廪屹然拯夫颠连嗣人之继有引勿替秉仁迁义遹昌厥裔合胡行之自家而推人馁我糜人疢我治物苟可利敢啬吾施戴天履地庻㡬无愧咸鹾病民民气不伸䄂书侁侁走白相臣辞气激烈上冲毛发有智则竭如病斯脱我旋我庐迎者塞涂綵旍夹扶式歌且唿晚尤寡欲知已维鞠烂然盈目壸觞相逐谁非同袍忍铄其膏不有人豪惠利孰操铭以着徳千古弗忒金石消泐此冝罔极宋学士文集卷第二十二翰苑续集卷之二宋学士文集宋学士文集卷第二十三宋学士文集卷第二十三翰苑续集卷之三饶氏杏庭记临川曾先生旦𥘉助教成均甞以其郷友饶君孟持杏庭记为请予年踰六望七精神衰耗四方求文者接踵于门心极厌之则作而固辞先生之请至六七而不倦予以先生有学之士其言之勤如此意必有所属因询其详先生曰孟持故诗书家其先祖手植文杏一章扵所居之西兵燹之余风枝露干屹然苍烟中疑有百灵诃衞之者孟持因树亭其侧名曰杏庭然孟持之意非以为观羙也唯汲汲乎先祖是思当春阳和煦生气鬯逹自本而末咸周流而无间则思其与道为体精神发舒无徃而不在也秋髙气清叶脱而色不泽所谓归根复命返扵冲汉则思其顺时歛蔵不夸能不矜宠也朝露其沐浥乎其容则思其盥漱而兴正衣冠而屹立也夕飔作凉冷然其音则思其出坐中堂若诲语之𥘉聆也一动静一云爲之间见杏则如见其先祖焉所以耸动其心志警戒其昏惰者大有资扵学功视彼拈葩摘艳以爲耳目娱者其语㢤此诚有关扵彛伦之重不避再三之渎职此故闻之叹曰孟持亦可谓孝子矣乎昔者召伯循行南国以布文王之政或舎甘棠之下其后人思其徳尚爱其树而不忍伤矧先祖手所亲植者乎宜乎孟持之不能忘也孟持不忘扵杏且如斯则夫手泽之在书口泽之在桮卷其所感又当何如㢤孟持可谓孝子者矣虽然逺取扵物不若近取诸身孟持之身内而心膂外而发肤非先祖一气之所分者乎一气之所分则是身乃先祖之有也葆啬失宜非孝矣登高临深非孝矣言行弗择非孝矣忠节有爽非孝矣涖事不勤非孝矣孟持可不慎乎虽然杏一物耳孟持以先祖手植如或见之则其扵身殆有不言而谕者矣予之云云不置无乃过扵思虑矣乎先生曰子之言善不专爲孟持颂且有规焉苟以此意爲记不徒作矣予遂不辞次弟其语而归之孟持名盈清脩雅操读书而嗜文荐绅之间翕然称之爲君子儒云䟦东坡寄章质夫诗后苏文忠公子瞻爲翰林学士日章荘简公质夫以直龙图阁出知庆州二公素友善质夫以崔徽真爲寄者颇寓相谑之意盖徽乃河中倡妇冩真寄裴敬中而元㣲之所爲作歌者也故子瞻赋诗有知君𬒳恼更愁絶及未害广平心似鐡之句实觧嘲云然二公相谑初不止此质夫作广帅时送酒六壶书至而酒不逹子瞻作诗戯之且谓青州从事化爲乌有先生盖亦犹前意也质夫乃髙州刺史检校太传西北靣行营制置使仔钧诸孙非惟立功邉徼爲国家保障至扵辞章亦非人所易及甞咏栁花撰水龙吟寄子瞻瞻叹其妙絶来者无以措辞则其尊尚爲何如所以善谑者特出扵相爱之至情耳非若后人流连狎䙝而不知止者也论二公者当以濂言为不诬子瞻之书此诗年已五十又二实元祐二年丁邜故其老气尤森然云方外老友全室翁出示征题因走笔识之题马华甫手帖后右宋参知政事马荘敏公手书与䖏州吴府君讳某者也公以寳庆二年王㑹龙榜下擢第进士六转而差知䖏州又四转自右曹郎官再出知䖏州政成加直秘阁浙东提举常平公频行及遗此书盖府君以医名公家有病府君时以药剂调之故书中有一家老穉恃君以为安之语公之母夫人梁氏春秋已髙先是公甞奉云䑓祠至是复有陈乞之意不图改持庾节故书中有亲老且病归心甚切之语当是时措置铜钱且用塩收楮币已而又秤提㑹子以五析二十七界㑹子五道凖十八界二道故书中有塩楮更令民聴未孚之语惟公岀忠入孝乃其素诚爲政寛勐适宜务存大体此固不待后学之所言至扵不忘故旧移书致谢词气谦抑风义蔼然又岂浅丈夫之可企及㢤捧玩遗墨徒慨仰者乆之府君诸孙从善爲工部主事与濂同朝装潢此卷求题其后因不辞而书之公讳光祖字华父金华人吴潍州文集序唐子西云六经之后便有司马迁班固六经不可学学文者舎迁固将奚取法呜唿斯言至矣濂甞讽二家书迁之文如神龙行天电雷惚恍而风雨骤至万物承其泽各致余妍固之文类法驾整队黄麾后前万马夹仗六引分旌而循规蹈矩不敢越尺寸呜唿法之固堪法其能以易致㢤然而渊冲之容可以揽结雄毅之气可以掇拾古语有云取法者冝上固当有潜心而愿学者矣濂犹恨未见其人岂逸驾奔驰实不可攀欤抑去古逾逺声光不可得而袭欤吾友吴复德基同郡人也自㓜抱逸才一下笔间飘飘有竒崛气逮长日取二家书玩绎弗倦超然若有得扬扬出谓人曰我知学司马迁尔我知学班固尔诸子盖不足多也濂颇畏之疑之自后德基去丞南康令安化今将出守潍州与濂胥㑹南京持所制文一编且读且譁曰我此文近迁固否濂见其劲硬如屈鐡竒悄如削悬崖泽媚山晖如藴珠璧始而大惊中而释所疑终则益畏之而发不可企及之叹呜唿善学迁固者世乆罕闻今乃见其人㢤虽然立言如六经此濂夙夜所不忘者徳基尚朂之毋徒泥子西之言而自沮也书前定三事永嘉林君伯恭爲濂言温生延祐丁巳八月八日至三岁父命名荣祖又十二嵗更今名又十嵗当至正辛巳以春秋经试江浙鄊闱温名第一董彛第四董朝宗第五朱公迁第二十八实殿榜后榜中孔旸王孔文髙禄郷潘如珪四人皆再荐温上南宫不利以恩例置奉化州学正丁亥始之官㑹董彛亦为学正庆元交谈之顷彛慨然曰吾父讳伯大甞出应书大父得竒夣记诸籍云丁巳年九月七日夜夣林温作魁宋姓人鎻榜第四第五人连姓董内四名用朱笔点云是旧请举者稽之扵今无有不合其最异者温之生甫一月尔奉新王君文博复与濂言载夣与刘铸到南昌经江西省署见放鄊贡进士榜谛视之髙悬朱牌十枚上书金字日光炫燿不可读忽一隷卒前白曰第一名南昌熊谊汝居第六遥唿铸曰尔名亦在后湏臾有红英佩刀者十余人自省中讙而出似相迫逐载惊窹明发与人言皆大笑当是时大都督朱公镇南昌干戈方殷谓安有贡举之事后八年为洪武庚戌始设科江西四十名额南昌占其十十名中熊谊冠首正符朱牌之数载却在通榜第六铸居十九及试大廷载又中第二甲第六名一一皆验濂闻此二事颇异之且言扵金溪吴君伯宗伯宗曰岂惟是㢤庚戌之夏五月二十二日临川通判王黻夣城中作乐迎状元黻甚讶之二十五日忽闻使者来颁科举之诏其年秋伯宗滥充江西鄊试第一衆已为与夣叶至廷对之日复擢寘榜首鄊里至今以为羙谈濂观传记所载前定事如此类者甚衆未敢信也今亲闻三君子之言其有不可信者乎姑书之以见人囿气化中诚有一定之数不可以智求不可以计免也自脩之外一聴扵天而巳送黄賛礼涖祀闽省诗序帷洪武七年十有一月庚辰皇帝御奉天殿视群臣早朝太常卿唐铎奏曰臣昔受明诏天下行中书其祠山川百神或未致恪䖍冝令朝士涖之臣扵浙鄂齐汴暨于豫章已甞奉命从事若晋若燕陜若闽蜀若广东岭南逺者七千里近亦不下四三千冝预遣使者期以明年春二月集事臣眛死以上制曰可于是遴选奉常官属及仪曹主事凡七人时賛礼郎建安黄渊静实与其列越三日癸未陛辞上谕之曰敬㳟明神古今恒道也况濒祭之时乎祭在他人亦所当慎况职在奉常乎已尽其职犹难况欲涖人而使其荘敬乎皆不可不察也尔等闻命之后虽䟦渉乎险阻一言一动有赫其临参前倚衡无乎不在勿使一髪非僻之干庻㡬不废朕命不然人非鬼责将不可逭矣衆皆稽首至地而退既退复敕仪曹各赐衣一袭又明日甲申启行前御史中丞刘公伯温参知政事陶公中立吏部尚书詹公同文今礼部尚书牛公上良咸以为渊静遭际昌期获将使指以临莅祠事可谓宠荣也已各赋诗以为赠而文学法从之臣藩府成均之贤与夫方外岩穴之士亦见诸声歌以华其行渊静请予序其作者之意肆惟皇上宅中图治其对越昊天毖祀干上下斋袚一心凝神扵惚怳之中如将见之群臣之助祭者丁逮胞翟之贱亦皆有孚颙若以致鸿休荐臻甘露霄降三秀呈瑞彩霞结鳯白乌翔飞和气充牣化为豊年此盖精明之徳放诸四海而凖无不骏奔走执豆笾以荐徳馨然犹虑藩垣之臣未尽体内廷之意遣使四出以监视之方扵古昔帝舜之望山川徧群神姬周之咸秩无文下是过也有君如此其忍负之今渊静之徃也冝精白志虑灵承上训坛庙有缺圯者葺之服器有弊污者易之牲牷有不肥腯者罚及之将祭之夕端笏垂绅正立坛之左右申以圣天子成命使百司及执事之人祗奉明畏有若天威咫尺升降俯伏穆然无声牲爼苾芬庭燎有煇神灵洋洋昭格于上则夫藩釐之钖渊静亦当与有之矣渊静行㢤虽然神人相依者也南闽当兵燹之余黎民创残其或有未起者乎縦曰起之其兴利去弊之政或未能尽行乎渊静冝㢘知之归告于上此扵人神之道所谓两尽者也渊静行㢤重建绳金寳塔院碑南昌之城南有佛刹曰千福相传唐天祐中异僧惟一之所建也当经营之初发地得鐡凾四周金绳界道中有古劒一设利三百余颗青红间错其光烨然扵是建寳塔取设利蔵焉改千福为绳金塔院落成之日爇梅檀香香气欝结空蒙中僧伽大士顕形扵其上正与塔轮相直万目咸覩君子疑异僧盖大士之幻化云𥘉郡多火灾堪舆家谓塔足以厌胜之巳而果验宋治平乙巳知军州事程公某以其有关扵民最为吉徴鸠钱二十五万脩之绍兴庚午尚书张公某来佩郡符复倡衆洊葺之一旦塔影倒现扵冶工㳺氏家上广下锐层级明朗寳轮重盖一一具足元至正壬寅戎马纷纭院宇鞠为椔翳虽兹塔岿然独存瓴甓亦且摧剥殆尽乙巳夏六月院僧自贵与弟子匡弘同𫀆善慧各抽衣盂之资剏库堂扵东偏日夕以兴复为已任国朝洪武戊申夏四月清泉兰若僧道𬈑与前三比丘披伽黎衣手执熏炉向塔前发大弘愿曰惟塔庙之建起信心而入菩提今废坏若是不可以不图溟等誓尽今生为之惟威力加护焉誓毕持暦走民间施者多应其月癸丑衆工皆兴趋附如蚁忽有鉅甓自颠坠稠人中咸无所损伤又明日乙邜五色光起塔间豳豳荧荧围绕良乆而殁冬十一月某甲子塔完塔凡七成成各六稜环以峻宇前敞小殿以奉僧伽大士栏槛坚致洞户玲珑檐牙翚飞寳铎如语观者以为帝释天宫所造化现人间己酉春正月道溟示寂匡弘等叹曰院役其可不终事乎益聚施者之财扵冬十有二月造释迦寳殿一所抟土以肖三世诸佛殿后复屋三楹间直逹僧伽之殿中塐曼殊师利普贤观自在三尊像荘严岩岫从璧涌出挟以两庑前至于三门门内甃以方池绀緑可鑑一如大伽蓝之制讫功之日则甲寅冬十一月某甲子也惟我如来弘𨳩度门树塔立庙所以使其见像起信信为一切功徳毋万善皆自此生非徒耸观瞻而巳也矧能助地形之胜消弭灾害隂隲生民废而不兴是岂人情也㢤道溟之与三比丘精进弗懈终能遂所志而后止非其才有过人者不致是也匡弘等不逺千余里来请予记因为歴序其事而丝之以賛曰稽首大慈父利益扵群生塔婆之所建种种诸方便耸起霄汉间有如苍龙角人有遥观者至诚皈命礼不待登伽蓝已足摄憍慢所以四大海无䖏不建立异僧何国人杖钖来洪都指地发鐡凾中有设利罗光耀夺人目其数过三百封缄重瘗之树塔镇其上四衆方作礼香雾空蒙中乃见僧伽像作彼慈悯相身𬒳欝多罗手执青杨枝欲关甘露门以觧热恼故成坏虽相寻神幻终不㓕影倒冶工家下锐而上弘化导扵众生示以顺故忽遭戎马兴鞠为椔翳埸岿然撼风雨中有不坏者溟等发弘愿誓加荘严力荧荧五色光出现于塔表万目皆瞻仰以为未曾有施者如川至不日告成功栏楯互周匝洞户各轩敞帝网日交参寳珠仍绚烂绘画诸菩萨以及天龙衆拥护扵后先生狞若飞动自兹弹指间涌殿及崇闳一一皆现前镇兹清凈域福徧一切䖏毕方不敢见永无欝攸孽人见有为迹不知皆无为㑹事归一心无非无上道我今作賛辞笔下起楼阁内有无缝塔光覆大千界一渉思惟间即堕外邪见黄仁渊静字辞建安才俊士曰黄生名汶仁负超群之资朝出受易扵部使者陈孟龙至暮抵舎复质所疑于仲父居徳亦竒男子年十六时中私试髙等诸老生不中譁于庭居徳因请靣试上官前譁者执笔不能下面颈发赤以出以故生内外皆得师学之日进如水涌云集洪武辛亥秋有司贤之以生名上福建行中书试艺棘闱八府之士充贡者二百而司文衡者又前进士林以顺呉尚志郭麟江惟志也取舎甚严或惧不获在兹选及榜出三十人中而生名居其四遂为易经诸义之冠生之年始若龄耳明年㑹试南宫铨曹急扵用才不俟再试擢奉常賛礼郎阶入八品有识之士无不为生荣虽余亦爱生甚时以问学朂之生因执经从余学间拱手而言曰仁𥘉名文仁有司援例以文犯周西伯之谥加水扵其左及觧名上中书吏以白右丞相汪公公曰仁之义甚弘无所不包其可冠以汶字乎冝去之先逹因取鲁论仁者静之言字以渊静愿先生详发其义呜唿考亭朱子释此至矣余向以言为虽然不可无以荅生之意生之赋资固超羣而求仁之方不可不力也为序其事而申之以辞曰仁体凝重屹弗迁振古雄峙如山然生意周流踵至颠一息有亏用则愆尔生心澄静若渊万象森列具不偏返观冲漠无后先其机或动矢发絃云行雨施出自天神功不宰超虚玄全体大用昭以宣上师周孔下渊骞縦不及圣肯下贤流光不驻若电煽生其夙夜加勉旃宋学士文集卷第二十三翰苑续集卷之三宋学士文集宋学士文集卷第二十四宋学士文集卷第二十四翰苑续集卷之四恭题御制文集后臣闻有德者必有言盖有徳者和顺积中英华发外无非天然之文不待勉强而后成譬犹大化流行融液通畅而万物发舒各得生生之妙精神充衍无徃不在故大舜作五絃之歌汤为铭武王造起居之诫皆粲然成文此扬子云所谓圣人之言炳若丹青也恭惟皇帝陛下统御以来用人文化成天下睿训谆复惟恐一夫不获其所天縦圣能形诸萹翰翰奎璧照耀层霄绚采光𬒳上下万象动色然而建中于民寤寐弗忘则有虞阜财觧愠之歌也夙夜脩省常如神明森列左右则汤武杅几杖之铭也仁民爱物之心随感而见布于方䇿温润渊深统贯乎斯道光芒气𦦨盖覆乎六合前圣后圣实异代而同符也臣供奉词林幸日侍几砚仰瞻挥洒之际思若渊泉顷刻之间烟云盈𥿄有长江大河一㵼万里之势跪捧而观殷彛周鼎未足喻其古也太山乔岳未足喻其高也风霆流行未足喻其变化也盖由天徳粹纯无声色之好无逰畋耽乐之从聚精㑹神凝思至道形扵心声同功造化非语言形容之可尽也且当万㡬之暇时御翰墨多不㽞槀见扵侍臣之所録者得若干萹臣窃以为日星昭回于天下饰万物苍生无不仰照圣皇之文犹日星也是冝刻于文梓流布四海使见之者咸获咏叹文明之化熈熈皥皥相与率徳励行以为忠孝之归岂不盛哉扵是敬録如上文与诗凡五卷续有制作复编类为后集云翰林侍讲学士中顺大夫知制诰同脩国史兼太子善大夫臣宋濂拜手稽首谨书灵隐和尚复公禅师三㑹语序无相居士坐清净室想清净观忽有沙门号曰昙锽合掌顶礼而作言曰我师灵隐三坐道埸法音之震有如轰雷蛰虫皆兴飞行自在各适恒性又如晨钟人正昏酣一闻音声飒然惊觉同𫀆宗演及诸上首假觚翰力成文句身唯愿居士开光明蔵洞照篇端使信心者同入如来大华严海居士㣲笑告沙门言尔师所演大乗正法当时闻者注耳熏心一切缠结悉皆觧脱既觧脱已万法皆空何况扵言尔等结集翰墨假合毕竟大法果何所寄若谓出扵翰墨之间湘竹兎毫鱼胶松煤不能说法譬如石工手持锥凿凿彼崖石为菩萨相首戴华冠靣如满月涂以黄金间以五彩珍珠璎珞种种具足尔意云何是真佛不沙门白言如是如是复告沙门当观实相惟是像佛四体竒伟𬒳服绚丽固无异者若比真佛神通变化无量无邉二者孰胜以此思惟佛身充满徧周沙界岂同崖石拘碍方所况此文句才脱口吻即弟二义书之简编去道逾逺又如画师和丹抺黛经营想像貌师子王拳毛旋螺利距削铁威稜气𦦨可怖可愕迫而视之若飞动尔意云何是师子不沙门白言如是如是复告沙门有像皆假是师子相形模生狞踞视左右亦无异者若此扵真奋迅跳掷百兽尽伏二者孰劣以此思惟物唯真者方能动物寓形缣素与木石等况此文句不见形声徒存其迹用之求道如捕风影沙门当知法尚善权难齐一轨如求兔者必假扵蹄欲致鱼者定资扵筌鱼兔既获筌蹄则弃法因言入言入法空亦复如是是知汝师显说宻说权说实说縦说横说无非阐扬我佛如来弟一了义有能扵此一句之中或四三句或五六句乃至无句勿着色求勿着声求忽然悟入譬一切衆眇者能视跛者能履瘖者能言疾者能起其为霑丐胡可喻云若执文句反为㽞碍沙门当知有物混然万有之宗不依形色不堕㫁常入离出㣲内外体净衆生迷惑无绳自缠大觉世尊大含摄故大慈悯故别有正传曰思惟脩一念不以为遭逢盛际实千载一时乃録平日所赋并他着饯赠之什共若干卷俾予题其首简予闻昔人论文有山林䑓阁之异山林之文其气瑟缩而枯藁䑓阁之文其体绚丽而豊膄此无他所䖏之地不同而所托之兴有异也有立以粹然之学位居柱史日趋殿陛濡毫螭拗回视山林不翅有仙凡之隔故其见扵辞者云锦张而春葩明钟奏而音律谐体制正而局度严诚可以传诸当今而垂扵乆逺者也如予不敏年日以加文日以退视吾有立之进如水涌山出者宁不愧㢤然而有立善古文宏富充赡得作者之体不唯能诗而已迩者执法刑曹䖏烦剧之务整暇而有余不唯能文辞而已其政事亦灼然有可称者异日振厥家声使金紫公不专羙扵前予盖深有望扵有立者也辄序以识之史官金华宋某序书陈思礼陈思礼字用和四明人世为士族思礼生七嵗父德祥殁母石氏誓以节自守夙夜励思礼以学遇之极严虽大雪没胫必使挟册以徃思礼或少懈辄对之泣曰尔父为名儒唯生一子吾所以忍死鞠育者欲尔取法也今柰何背之思礼惶惧却立若无从匿身俟毋怒稍觧辄去篝灯诵书自是不至夜分弗休毋年五十五病卒思礼𬒳发狂号曰吾母何在吾母何在母所以辛勤万状而弗释者为思礼也思礼加冠而母不待飬尚何以生为不如相从扵九泉之下魂魄苟有知犹可尽承事之礼不然縦夀百龄何益也乃操刃欲自刭家人夺之环守至旦共譬觧之曰尔死则母之祀絶矣母虽死欲使母不死者移孝为忠以显扬之也思礼收涕谢之服阙入郡庠从名师学明经期以科第起家见诸事功踰四三年思礼二十四矣𥘉母未死时为择配石氏至是欲成昏思礼掩耳不荅其婣其友执其𬒮而群譟之思礼泣曰吾娶则诗书之业芜矣即不芜何以自给不与市魁贾竖相逐弗可得也他日何靣目见吾母请缓之其师钟士懋持之益急曰尔柰何失昏期也思礼不得巳泣从之合卺之夕思礼屡诵蓼莪诗泣曰娶妇为飬姑也吾母今不在宁不肝肠寸裂乎连泣七日夜不辍见者哀矜焉思礼既娶后学功愈自䇿不敢废洪武六年春诏下郡国徴诸生思礼亦上名吏部已而奉㫖入成均为弟子员试艺中选升上舎生先是思礼既䘮亲夙夜不忘乃以如在扁其堂袭封衍圣公孔君希学为作隷古书之御史中丞诚意伯刘公基参知政事陶公凯暨中朝士大夫皆有诗若文赠之云史官曰予在词林思礼时同诸生入谒毎言及父母其泪滂然流予为恻然乆之昔者李沆之父独生沆待之甚严或劝之荅曰正以一子不可不尔也后沆卒为名臣石氏以一女妇乃能忍哀茹苦而以严教子以节自誓以㓗白终其身可谓贞妇者矣思礼日夕兢愓惟恐有孤先志思欲以沆自勉不亦孝子之情也㢤是皆有系扵名教人纪之重不可不书也具列其事于篇上虞县重脩柯韩二牐碑上虞有湖名夏盖延袤一百余里县东北衆水经上妃白马二陂汇于湖酾为三十六渠支分络聮以逹于田凡漑一十三万畮有畸渠之下流建二石牐视时溢干而畜洩之嵗恒无㐫者近代农官失政畚土成塍取给一朝不旋踵而圯傍县亡頼男子当旱暵时又夜半决防以去然湖并于海卤水或乘湖入善祸稼旧尝造隄捍其冲潮汐啮蚀至是亦暴溃民憧憧告病矣乃洪武四年冬临淮唐侯铎自殿中侍御史出守㑹稽上虞㑹稽属县人士群走白侯侯愀然弗宁行海上视决堤与民共约度田以㑹粟因口以赋庸凿石为隄自莲花池至纂风合万有三千尺始与故石隄属侯斩牲飨海神已登民谓曰隄幸成二牐无难者㑹侯召入为卿奉常遂命僚属集事其柯家牐广二十有四尺深如广之数而羸其一先筑土树橜栉比星攅度乆且不坏方敷以石两翼四隅咸歛甃如法中峙石楹左右皆有副锲坎䧟版以为縦闭复随土形崇卑䟽级为五以泻水上架石梁以便行者橜以章计者九百八十有五灰以斛量者三百六十又四石以丈数者七百三十有八匠以日考者一千三百其韩家牐广减前牐之半深比广倍之石楹唯二级道则减其一仍冠以石梁余皆同其工物视前匠损四百石损五百灰损六十八橜损二百八十五始事洪武甲寅秋七月讫工扵冬十有二月此其大凡也有道浮屠雷峯凈昱乃具事状介太史氏朱君右徴濂文记其成予闻成周之时稻人掌稼下地以潴畜水以防止水以沟荡水以遂均水以列舎水以浍㵼水其为法甚备其为利至乆也然而沟浍之属所可考者其深广自四尺至八尺或至扵寻仭各二先王岂不知害地而废稼以为不若是则水性失其常溢则有溺患干则禾将菑矣古制不可复见有能设潴防以惠民者得不谓之贤㢤昔者曽文定公之为齐州州城西北有湖䟽为水门遇流潦集则取荆苇为蔽纳土扵门以防外水之入公为易之以石其深八十尺广三十尺视水髙下而闭縦之而禁障宣通皆得其节人无后虞今唐侯之为牐也其事与之颇相类世言古今人不能相及果足信之欤是可书已相其成者通判府事呉敬知县张翼营度督视不惮劳勚者主簿史文郁也司其出内则邑大姓徐某余某法冝牵聮得书海堤别自有记兹可畧云丝之以诗曰维夏盖湖百川所潴在彼海邦其一酾为通渠行水委蛇溉稻与秔其二制水有牐因时辟阖其法孔臧其三农政斯缺恶壌为堨水失厥防其四侃侃唐侯爰爰诹中心䀌伤其五曰是弗脩民焉有秋敢视为常其六乃登乃属乃谋乃告乃辑其长其七畮㑹其粟工来以族筮日奏功其八琢石于山树橜于湾以楗以梁其九决塞有関既坚且完若首有肮其十昔何怒突今乃顺则弗堕我彊其十一行彼赤日清流潏潏黄茂芁芁其十二食为民天非稼无年民用卒爽其十三伊谁我怜五马翩翩朱衣葱珩其十四成周之制有沟有遂经画维良其十五古法浸废河渠兴利其效则章其十六汉吏曰循惠孚烝民唯此之蘉其十七矧乎鉅津北枕海濵泽𬒳五郷其十八侯治之棘行龎心恻不翅父兄其十九越石可泐越川可竭侯功勿忘其二十元故方府君墓碣铭有序府君讳应元字长卿姓方氏其先居河南自东汉司马府长史河南尹纮始迁歙隋开皇间纮之后泉州长史叔逹又迁莆田之方山唐天寳中叔逹之后华又迁㳺洋之大房宋某年末华之后皇祐进士中奉大夫知梅州次彭又迁长寿峰之下某年𥘉次彭曽孙淳熈进士朝请大夫直寳谟阁大理少卿铨又迁郡东卿月坊即今方壶巷也铨生嘉泰进士朝奉大夫直焕章阁广东经畧安抚使淙淙生脩职郎龙溪县主簿栻栻生主管机宜文字寓孙府君之祖也父塾翁母朱氏迪功郎端溪县主簿洸之孙女府君未逾弱龄考妣先后沦谢独侍大父与二弟俱破屋倾欹风雨中朝虀暮塩或不能以自给不得已出从吏及大父殁凡四䘮未举府君黜衣杀食以襄大事服除中书左丞乌古孙良桢时为泉州推官器府君之材命为刑曹史尽心狱事唯恐情弗丽法有乖中典毎蹙頞弗宁豫章二贾竖衔人与之仇欲以伪造钞诬之府君斥曰讯狱当两造具备人柰何受尔诬祸将不测矣一聴一不聴聴者免不聴者果抵罪死寻为南安县芦谿巡徼吏徼民毒溪以渔人饮溪流多误死巡检刘万松雅敬府君命撰文以谕之府君操觚立就言毒溪不仁者三读者韪之积以年劳当陞吏于县一旦竟弃去弗顾拊髀叹曰吾为吏巳失身发将种种尚奔走不止邪乃使其冡子从前进士方遂𥘉郑献可㳺画夜程督不少懈见为奕戯怒而投诸江曰此牧猪奴事尔柰何效之遂能坚苦自立不知有寒暑㑹部使者行县试士于学其名輙先登府君喜曰此殆发轫耳他时幸尔擢一苐而归吾死当暝目吾先世以进士起家者六十一人登仕籍者百又四人独吾遭家多难不能继前志一念及兹毛发皆上立尔冝勗之府君性纯悫孝友天至言及父母未甞不呜咽流涕事仲父如父抚二弟应珠应隆如子应隆无嗣以介子后之而均析其田庐外舅黄若琳外姑朱氏仅生一女归府君无为主后者府君迎飬于家并奉其四世神主且遗命世祀之冬月蚤作有一夫号而前讯之则曰我畸穷夫也行冻死道涂矣府君觧衣衣之立春鞭土牛聚观者如堵墻隷人执扑疾驱衆皆辟易一儿仆于地人争践之府君力以身捍蔽抱儿归其父时冡子尚㓜是夕出遇奔马急趋蹶道中马跃而过无毫毛损伤或以为救儿之报府君不嗜酒唯好啜苦茗爱艺兰蕙花当其含葩弄馨终日玩之至忘寝食视世之升沉事泊如也夀六十有九以至正癸夘正月卒于家其年六月于城西篠塘山之原配黄氏先年卒合祔焉冡子曰槐生明经善属文今为郡府学者师介子曰桐生即出后应隆者先六年卒孙男三文焴文炯文烜女三濂闻方氏皆出扵方仙君储之后储盖纮之胤也其庙今犹在歙故歙睦㜈越之间多方氏方氏多有显人而居闽者为尤着闽自梅州之父赠朝议大夫泳叔父诸王宫教授洞俱以诗赋有名天禧间同建义塾扵虎蹲冈以教四方学者如陈秀公曽宣靖公夏文荘公皆自逺而来塾中相继登第者十又七人方氏孙子亦七世聮科积笏满床而光禄卿偕其勋名尤着登载史册天之报施者可谓侈矣府君有志而无命虽不能享有禄爵以绍其先烈然其秉心仁恕无亏士行又能训子使勿坠其家学是亦爲政岂必纡青拖紫而后爲荣㢤法当铭铭曰睠彼闽邦族大而龎厥氏维方以经爲田薅治既坚嵗乃有年大衣䄡如有印累累尭行舜趋功烈之凝彤管是登有鍧厥声君起继之将蹑其爲柰数之竒孰恤我艰俛首汗颜刀笔之间位虽孔卑仁或可推亦遂我私狱有重轻稽法縁情唯中则贞有书传家可趋而污喟然兴嗟白发𬒳肩所冀后贤是琢是镌我爵之荣非紫非青荣在六经或穷或通繄命之钟孰强其逢㣧子之竒能契父期其文陆离岂惟文㢤生事死哀执徳不回古称望宗书诗是崇匪专勋庸继继绳绳衍之益弘将自此升篠唐之原淑气盘盘松栢丸丸太史着文碣扵墓门以播清芬故陈母林夫人墓志铭人子于亲孰忍死之㢤所以不死之者论着善行使为法扵后嗣也斯墓石勒铭之所由始欤莆田林夫人既殁其子熈因比部主事林士衡持状来征文濂虽不敏宁不一操觚以慰孝子之情也欤夫人讳道外林氏其姓也唐邵州刺史藴之后其先居莆田之朱仓至五世祖彦髙始别迁郡城之南曽大父少伟宋迪功郎仙㳺县主簿父节元仙㳺县典史母陈氏夫人性柔惠一动一言皆不违绳尺年十四而孤而三弟傫然也夫人蚤作为总之又从而饮食之母氏为之悦十九归同郡忠门靖逸䖏士陈君髙奉尊章以礼䖏先后以和族婣媪御莫不赞喜凡主馈非精糳弗敢进烝甞賔燕悉中条序必㓗必豊尤不能自暇逸箕帚烹饪之事咸亲涖之时挟媵人莳园葵畜鸡豚唯恐有不及所获殽羞上诸耉长已则食淡虽不至饫弗䘏也舅姑殁执丧如礼卜塟壸山中崖路陟絶岁一展省春秋已髙不惮徃林氏六世大墓在县之文赋里宰木相望每值暮春躬持象钱寓马焚祭之祭毕涕泗交流曰予弟及诸姊妹皆亡矣林氏且无后今㢙存者唯老身尔自度筋枯力殚何能乆在人世即百嵗后子孙有能祭吾家之先者乎复泣告其族子某书院山长履曰我父粗有不腆之田赋其入犹可供粢盛尔幸为主之毋使林氏为若敖氏之馁鬼也其忠厚恻怛之意油然见扵言外闻者哀伤焉夫人生四男子长熖漳州路儒学録前卒次即煇炜熈皆能文煇炜出后诸父熈连江县学教谕女二一为比丘尼一适苏隆祖孙男四奎习科举学没于兵璧以诗经试铨曹擢为景州呉桥县主簿阶将仕郎归居尚㓜孙女三曽孙男一钦夫人晚遭世难忠门居弟既于兵燹而食贫特甚夫人能自安且曰贫乃士之常何愠也夀七十七以洪武六年闰十一月辛夘卒于壶山寓舎钦实承重熈扶携为位哭弔者无不尽哀七年十一月某甲子合夫兆其地在南力里亦崙之原礼也自袭歛逮于窀穸其经费实炜终其事云濂闻阀阅之家其风气之所渐渍虽子女子亦有度越扵人者此无他书诗之泽浃髓沦肌愈逺而愈不忘也有若夫人其奉上也孝其遇下也惠其律已也俭其涖事也勤且惕然扵春雨秋霜之惨终身而不衰可不为女中之师乎铭以昭之庻以惇彛伦也铭曰有夫人葆醇熈只芙蓉为冠佩兰㽔只阃内之政饰且治只上严孝敬下则慈只出门聘望冡累累只宰木成林动凉飔只霜露之感我其悽只孰知衰暮穷以覊只乐夫天命恒自持只观化而归亦奚悲只赤崙之原南力墟只骏发幽潜勒贞辞只后千百载以为期只莆田林氏重建先祠记莆田县东二十里有山曰谷城冈峦秀拔林樾苍润其下汇爲巨浸号国清湖在昔盛时一望杳渺无际而波涛吞吐扵风日云月之间真胜絶之境也唐忠臣邵州刺史林藴之裔大理评事某始自长城徙居湖上五传爲睦庵府君格以积庆力本造家又再传爲承奉郎国钧其族寖大承奉府君扵艾轩文节公光朝爲诸父行廼建义斋扵东井命艾轩爲之师倡明道徳性命之㫖遐迩生徒云赴川臻唯恐或后东井之学遂闻于天下林氏子若孙亦世擢进士第克守诗礼之训弥乆而弥光其先祠旧在浣锦社者盖以睦庵爲之宗睦庵三子长曰讳某府君名鼻头房次曰讳旃府君名追逺房次曰讳迁府君名白沙房至今垂十五世二百人之多皆三房之后也扵是列爲神版者五髙四尺博一尺有八寸下设趺座用粉涂而玄书之其版中起扵大理祖父逮睦庵三子而止左右则追逺西则白沙东则鼻头凡三房之后其物故者辄升名其间当日南至群族相帅合祭其小宗有事扵四世别各行之扵家岁旦则展谒举序拜之礼若冠若昏若宦学出入悉扵此而告焉讳迁府君九世孙比部主事衡患祠之规制狭不足以交神明乃与从子厚谋共白扵宗长伯济而改图之即大理故宅之基建屋三楹间敞以外门俾族之贤者司其启闭经始扵元至正戊戌冬十二月壬寅讫功扵皇洪武庚戌冬十一月某甲子群族皆出泉布来助而曰曽恐曰寳曰天禧者为多相地计功终始其役则维卿之力也𥘉睦庵在宋𥘉时已置祭田自后累増至扵二千畆有竒故烝尝之礼视他族为特豊元季乱离始不能以自守衡大惧族散宗堙无所系属既汲汲先祠之建复徴濂文以昭示扵后呜唿先王之时立宗法以统其属定庙制以严其分制有降杀毫髪之莫踰宗有大小条序之不紊所以维持人心匡扶治道者其事至详且宻也逮乎后世经残教弛澷焉而弗之讲曽未四三传已藐若秦越之相视当是时也有能以义起礼因祀事而崇考敬虽扵古者未能尽合宁不为君子之所取乎此濂扵衡之请不敢固辞而亟称之也濂闻莆阳多名族冠衣济济读书之声相闻贵名检而贱浮侈以此见艾轩之教浃人之深而承奉府君建学之功及今犹未泯泯孰谓贤者之泽不悠且长㢤诗曰髙山仰止景行行止三房之嗣人尚思朂焉可也衡字士衡通经而有文为名进士云元故延平路总管项君墓志铭䖏之丽水有文学政事之儒曰项君讳棣孙字子华㓜归业郡庠终曰掩扉习读不复踰户限时沉然若有思縦出亦暗诵中涂口作噞喁势殊不能自觉也及冠用荐者为本州青田县学教谕天暦庚午遂擢进士第授同知奉化州事阶承事郎调福州路总管府推官改兴化路莆田县尹转知福清州事丁内艰不赴㝷提举泉州市舶司事秩满而归摄郷郡贰守累阶奉直大夫同知延平路縂管府事㑹朝廷遣重臣李国鳯经略江南承制陞君为本路总管兼防御事嵗余即致其政隐青田之万蔵山以至正丙午八月十九日卒于家享年七十又一矣君在奉化时州之女妇嵗以四月八日群聚大伽蓝饭僧诵佛书以求利益动以数千计君以其男女无别有伤治体揭其事康衢禁制之在福州时有海贾林氏尝驾大舶行诸畨间舶上列旗帜设金皷以备不虞仇家诬其为乱事上㢘访使者竟簿録其家君为白之活者数百人周生用左道惑衆日以烹炼金石为事愚氓无识指为周神仙生借是出入官署莫敢何问君叱缚之坐以罪且焚其书谯楼火役鉅事殷连年不克就君至召豪右谓曰䑓门旅树古之制也尔等有阖庐以居坐视师帅于上而弗遑恤岂人情也㢤皆来赴功不日而告成在莆田时俗悍而少恩或有忿争輙搤儿童吭而毙之持牒诉县多䧟人扵辟君登耆艾于庭谕以父子天性緜延数百言扵是更相戒曰是为推官而用法不阿者慎毋轻犯其风顿苹在泉州时适丁岁俭道殣相望防御卒出掠郷落或至杀人君知事且急徃白郡守偰玉立共捐俸倡大商入金易粟振之一郡获宁至正癸巳福安罗源古田诸县姦民林君样等啸衆为变招江西妖人数万围福州闽海㢘访使郭兴祖檄君集温陵兴化二郡义兵为援君部署有法分数不紊帅之渡江与延平建宁兵㑹城中闻之士气百倍盗恐腹背受敌中夜遁去其摄二守时青田㓂呉徳祥鼓三魁五社民蟠㩀险阻官兵徃徃失利君与大帅谋髙城深濠极力备御仍命其壻祝彦方直抵窟穴歴谕之以福旤徳祥感恱归所执县尹叶伯颜县尉薛彻彻秃诣大府以䧏君为政简易一以爱民为本未尝求赫赫之名至扵忠义大节持之益力唯恐或失之君子称焉君之曽祖某祖某皆不仕父祥奉化州吏目以君贵封某郎丽水县尹母陶氏封冝人配呉氏子男子五人存诚秉礼遵道率性逢原存诚秉礼率性皆先后君卒子女子四人长壻即彦方次归呉济二未行孙男六人浩汉潜牧敏孜女一人君卒之明年实呉元年丁未十又一月某日塟君青田呜鹤鄊文龙原从先兆也后八年其甥祝金生惧君行事日就冺冺不胜凯风寒泉之思乃奉叔舅遵道命来徴墓上之铭予闻福乃百顺之名宰化权者其施之扵人甚吝也有如项君以进士起家歴仕县若州虽其末年数经兵乱卒能动与吉㑹优𥙿康乐以考终其身天之钖君盖厚矣况有仁政以泽民词章以垂后实应铭法予虽不及接君遂按繁昌令赵叔懐之状而件系之且为铭曰智之营营才之轰轰孰能与福争矧文足以致荣政足以发声冝鬯而亨文龙之垌有松列旌马鬛其形过者必式知为项君之茔周贤母传周母王氏名妙贞括人祖徳润父思齐辟爲州县吏生十龄见父有戚容问曰家业幸粗给大人当𨳩口笑乐何乃自欎欎邪父曰此事非尔女子所知吾所掌狱案死者欲生之不可得故弗恱尔王氏曰名教自有乐地何不弃之复温绎书诗邪父曰不意女子能发斯言吾之意正如此耳即日揖上官去人贤之濒嫁父欲厚其装环珥鞶之属无所不饰王氏视之澹如出示二女弟恣其所取既归事君舅君姑尽礼䖏娣姒之间恒欣欣然或主中馈身先之不专役媵人邻有寒饿及䘮祸輙周其急嵗壬寅山㓂作避地鲁峰颠恶少年欲来侵掠王氏侦得实遣人擿其姦盗惊而溃其母项因世乱来依极力奉之以恱豫其心王氏尝婴疾衆医束手谓不疗忽夣老父与易气及觉气腾腾从顶升挟日絶粒不食已而复夣气来复疾顿瘳识者谓爲神助云其夫则周世英生男女各二女皆有所归男曰荃曰茂茂有文学政事出仕矣王氏年今七十云金华宋濂曰予尝从史官之后遇人有善者必谨书之将以诱民衷而树世防也有如周母能成父志推孝扵尊章出其余智亦足破雀䑕軰之姦其中必有大过人者矣扵戯贤㢤贤而得书亦春秋之法也宋学士文集卷第二十四翰苑续集卷之四宋学士文集宋学士文集卷第二十五宋学士文集卷第二十五翰苑续集卷之五天界善世禅寺第四代觉原禅师遗衣塔铭有序浮图之爲禅学者自隋唐以来𥘉无定止唯借律院以居至宋而楼观方盛然犹不分等第唯推在京鉅刹爲之首南渡之后始定江南爲五山十刹使其拾级而升黄梅曹溪诸道塲反不与其间则其去古也益逺矣元氏有国文宗潜邸在金陵及至临御诏建大龙翔集庆寺独冠五山盖矫其弊也国朝因之钖以新额就寺建官縂辖天下僧尼当是时觉原禅师实奉诏涖其职夫当兴王之运亲受圣皇付嘱以统释教之事诚优钵昙华千年一现者也其顺寂也恶可不勒群行以贻后世乎师讳慧昙觉原其字也姓杨氏天台人父某母贾氏夣明月自天而堕取而吞之遂有娠及生容貌嶷如长不与群童狎每入塔庙輙对法王瞻礼父母察其有方外縁俾依越之法果寺比丘某年十六爲大僧受具戒已而学律扵明庆杲公习教扵髙丽教公真积力乆忽拊髀叹曰毗尼之严科文之䌓固吾佛祖方便示人若欲截㫁衆流一超直入非禅波罗宻曷能致之时广智禅师咲隐䜣公敷扬大法扵中天笁海内仰之如景星鳯皇师徃造焉俻陈求道之切广智斥曰从外入者决非家珎道在自已奚向人求耶师退凝神独坐一室乆之未有所入广智一日举百丈野狐语师大悟曰佛法落我手矣只爲分明极翻成所得遅广智曰尔见何道理敢尔大言耶师展双手曰不直一文钱广智颔之乃命侍香天历二年巳巳龙翔新建文宗命广智爲开山住持师实从之爲掌臧钥明年庚午广智如燕都见文宗扵奎章阁同行者皆股栗不能前师独神气恬然广智叹曰真吾家师子儿也及归适寺新铸铜钟成广智曰吾闻非福慧两全者莫先鸣钟即令师击之至顺二年辛未出世牛头山之祖堂寺师畚剔秽荒爲之起废使殿阁一新且改其号爲祖山寺至正三年癸未迁住清凉广惠禅寺师撙节诸用其起废一如牛头帝师嘉之授以净觉妙辩禅师之号十五年乙未复迁保宁禅寺十六年丙申王师定建业师谒皇上扵辕门上见师气貌异常叹曰此福徳僧也命主蒋山太平兴国禅寺时当俭嵗师化食以给其衆无阙乏者山下田人多欲隷军籍师惧寺田之芜废也请扵上而归之山之林木爲樵者所剪伐师又陈奏上封一劒授师曰敢有伐木者斩至今盖欎然云踰年丁酉赐改龙翔爲大天界寺诏师主之毎设广荐法㑹师必升座举宣秘法要车驾亲帅羣臣幸临恩数优洽逺迩学徒闻风奔赴堂筵至无所容先是僧堂寮库有司权以贮戎器乆而不归上见焉亟命相国李韩公出之且亲御翰墨书天下第一禅林六大字悬扵三门洪武元年戊申春三月开善世院秩视从二品特授师演𣑽善世利国崇教大禅师住特大天界寺统诸山释教事颁䧏诰命俾服紫方𫀆章逢之士以释氏爲世蠧请㓕除之上以其章示师师曰孔子以佛爲西方圣人以此知真儒必不非释非释必非真儒矣上亦以佛之功隂翊王度却不听上闻寺僧多行非法命师严驭之师但诱以善言诸郡沙门汗染习俗实悖教范或劝当痛治师曰谚有云大林有不材之木能尽去乎祗益释门之累尔事呈露者勿恕可也二年巳酉冬中风得瘖疾遂罢院事三年庚戌春三月疾良已夏六月奉使西域四年辛亥秋七月至省合刺国布宣天子威徳其国王喜甚舘于佛山寺待以师礼九月庚午示微疾食饮弗进甲戌见王有欲归之意王令名僧咸来相慰乙亥沐浴更衣唿左右谓曰予不能复命矣跏趺端坐夜参半问云日将出否曰未也已而复问至于四三曰日出矣恬然而逝其日盖丙子云寿若干腊若干踰五日颜貌如生王大敬嗼斵香爲棺聚香代薪筑坛而茶毗之王与百僚送至坛下命比丘千余旋绕诵诸陀罗尼呪至火灭方已拾灵骨祔塟其国舎利塔中七年甲寅秋九月丙寅同门友天界住持宗泐奉遗衣蔵于南京聚寳山雨华䑓之侧云师广颡豊頥平顶大耳面作红玉色耳白如雪目光烂烂射人学者见之不威而慑及即之也盎然而春温其遇禅徒随机而应未甞务爲竒巧闻者自然有所悟入遭际昌辰宠赉便蕃虽位隆望重恒䖏之若寒素无毫发自矜意爲人寡言笑喜怒任真不能以贵贱异其颜色当勾稽簿书至不能辨真赝卒爲下人所欺亦弗䘏也然而毗翊宗教无一息敢忘广厦细旃之间从容召对㩀经持论每罄竭其藴畜松园之复释道私祖之免皆师之所请也师平生不轻度弟子其嗣法上首蒋山法印国清导升天宁纯一道埸愿证净戒皆有闻丛林间愿证应縁入仕爲应奉翰林文字大惧师行泯没件系成书授之净戒以戒尚风义死生不易其操必能昭廓其幽潜今证巳亡矣戒果能谒濂求爲塔上之铭濂甞与师㳺而共愿戒交尤洽不得以不敏辞濂闻之龙翔禅林实甲天下创建之𥘉非名徳之重莫能主之是故广智握真如印柄道明宗甞使辉光照烛扵幽隐矣及今六合载清真人抚运崇尚佛乘钖额建官以统驭其衆非得法扵广智者亦孰能任其始乎呜唿何其规重矩叠而一倡一新也在昔马驹蹴踏气宇恢弘出其门者无非龙象有是学者因有是师先徳固亦然矣由是方之广智之传实由正宗师之所契亲得其髓固非常情之可拟议然称人之善必本其父师厚之至也濂敢窃取兹义序其事而爲之铭铭曰金陵有寳刹昔爲潜龙居飞翔起中天楼阁重重现圣皇握金轮重御四大海易爲大天界以表正法故唯师蚤脩证广智法㑹中帝命作縂持欲符扵前烈扶护法王法如寳双眼目秪恐昏翳蚀光明不徧照况能摄威仪见者生敬畏统率诸僧伽无不从化者出持使者节直抵中印土道憇一王城恳请爲说法羣羗如见佛膜拜稽首礼四大本假合去住两无碍笑指空中云聚散不㽞迹筑坛聚衆香付之大火聚沙门余一千围遶作𣑽呗收骨蔵胜塔作镇扵异域睠此行道所何以示四衆同𫀆有大徳假物以显义遗衣在故箧见衣如见师瘗之雨华䑓当与灵骨同我知此衣中何啻千万缕丝丝具暖性性圆即菩提师性千古存是有无邉身比之虚空相普见扵一切何假有漏形方号爲真实实际是真空永㫁扵言说我持不坏笔太虚以爲𥿄铭此无缝塔了不见一字若以两耳观始造不二义孝思庵记钱塘王生骥年二十即以春秋预荐浙江郷闱既贡南宫廷生畊避五代乱以文行称周干化中仕呉越官至乌程倅乌程之弟宋钱唐令畎遂居虎林山中实骥之十五代祖也骥之髙祖父韩某曽祖父讳植皆以力本尚义见称郷人多徳之祖父名暹字子愚钖号爲明谊处士生先君讳常年三十出㳺番禺不幸客死时骥始七嵗无所识知頼大父鞫育教训以克至有今日先是大父甞图地扵西湖北山之间曰驼巘岭岭有三竒石怪松根蟠其上欎然可观大父既预爲寿蔵且曰此新兆也吾敢居其首乎南山梯子岭先世数大墓存焉年逺不敢迁倣古者塟衣冠之义斵木爲主书吾父名讳瘗其中他日吾则祔其旁搆庵庐三楹间颜之曰孝思示后世不忘其先也骥闻而识之乆欲以庵记爲请先生脩史事严不敢有所闻毎念骥来南京时大父挈骥拜曽大父墓下慨然曰尔能颇知读书以亢吾宗非我之功实祖宗之泽是頼尔出扵千里外慎母忘孝思也骥尤不能置于怀愿先生嘉惠之孝思之说其见诸传记者不一而足非止乎诗也然其所谓孝者立身扬名使天下之人皆曰王氏有子岂不爲孝之大者乎若规规不离乎亲侧号诸人曰我能养我能养而父母之名虽同里闬亦若无闻知如此而爲孝将焉用孝乎今生始加冠巾輙𬒳荐乎郷入侍藩王以文辞上简帝心其荣可谓至矣荣之至者孝之䔍他日位益显名愈扬使生者受封爵殁者膺貤典则生之孝又爲何如㢤是则孝思之义巳庸非生之大父所深望者乎予与生有师友之义爲记其庵故不以颂而以规送陈生子晟还连江序洪武七年十一月十二日皇太子临大本堂召东宫賛读及诸王府伴读凡二十五人立庭下谕之曰尔等离父母去坟墓者三年于兹冬气向深草木揺落宁不恻然动怀土之情乎吾巳爲尔请于上宜各旋归归即遄至无以乆淹爲也复命左右出内府钱若干以爲道涂费衆皆罗拜而退时闽之连江有陈生子晟者以周易中第三名文觧上礼部既而䑓臣以其词章古雅选入爲楚王府伴读朝夕陈说经义甚爲王所賔礼及奉教令还闽诣予言曰子晟乆侍几杖今将有三千里之行愿先生赐一言以自勗也予曰尔之从我者学爲文耳文岂易言㢤翻秋涛之汹涌屹乔岳而不迁沛元气之淋漓未足以喻其变化也能知变化则迁轹固蹴蔡驾韩烨然有光万丈矣孰能掩之㢤尔以学止扵是乎生曰然予曰未也圣人垂训皎若丹青所谓载道之经是巳经则万世之凖绳也推其训故以覈其原绎其文义以逹其支使言与理相涵而无悖去之者方可排斥毛郑轻视王马而靡所不通矣尔以学止扵是乎生又曰然予曰未也上天下地其中爲人号曰三才功用则均上帝所降之衷日保守而弗失气或我梏也吾则廓而通之欲或我戕也吾则絶而逺之内外混融庻㡬与天爲徒矣与天爲徒则见诸用者穷则独善其身逹则兼善天下无所入而不自得焉是㪺濂洛之深泓而挹沂泗之清冷者也顾不韪欤生以爲何如生避席而拜请书所与言者佩而行之予老且病四方求文者日相迫趣誓欲燔笔砚以自絶怜生之笃志扵学因冩以爲赠双鲤轩铭侍仪使唐希孟氏以双鲤名其奉亲之轩志养也养亦多物矣而独取扵鲤者何亲所嗜是谓口体之养者也能竭力扵口体之养则养亲之志可知矣希孟以孝闻公卿间予故发其名轩之义而着爲古声诗焉其词曰苏有孝子善事于亲父不待养而母独存孝子曰噫父母生我念父不见双泪潜堕幸有母存是瞻是依一日不见惄焉踟躇戢戢者鱼亦既多㫖母兮所嗜唯河之鲤聂之可脍湘之可羔朝纶夕胡敢自宁凡厥有鱼皆化爲鲤以奉吾母我忧始冩岂望鲤多多母之年百龄犹短中心则然不知我者谓养口体我鲤不烹我情曷巳有华者轩钖以嘉名目恒见之用着吾诚太史作铭惟子是朂移孝以忠永怀百福题盛孔昭文槀后余弱龄时即从黄文献公学爲文既得户庭而入益求海内诸作者观之不问在朝与野咸无弃者于今四十有余年矣大槩气豪者失扵粗厉体局者不能有所发舒求其臻平和者十无四三彼极盛时且若此况当兵火患难人物眇然之后乎海塩盛潜孔昭甞以进士贡南宫予时滥司文衡颇见孔昭经术甚邃不知其能古文辞也今自定陶移丞淄川持文一帙来见再三读之云锦张而五采开韶乐鸣而八音和鳯褰噣而鸾舒翎予不觉叹曰呜唿此岂非文㢤当今文士虽多如吾孔昭者其指盖不多屈也然而学无止法孔昭幸毋以所造为巳足益致力焉他日必以文辞黼黻昭代之盛决不后扵他人矣予虽耄日切望之题独冷斋卷后天气有隂阳阳气则热而隂气则冷𥘉何阙扵人事唐人徃徃借以为喻谓登枢要者为热官守闲曹者为冷官见诸咏歌形扵纪载者何其多乎㢤天台张君天秩守道君子也扵世无营朝夕之间唯饮木兰坠露餐秋菊落英而已遂取杜甫诗中广文先生官独冷语以名其斋盖若有激也然予窃有疑焉张君下帷授徒文氊方床积古今图史左右一启卷间心融神畅俨然如入春风中和气烻烻动人若云张君为独冷吾则未之信也所谓独冷者必真坐广文舘中然后方称斯名尔张君以为何如侍仪使白张君从子也以此卷索题至六七而不倦因濡毫一书之题清㣲法派仙像图师授贵相承昔人皆以爲重非特道家之爲然也在宋之时明教嵩公惧诸师传授不明扵后世乃大画一图而畧箸其事扵下谓之传法正宗记今观清㣲家自魏元君而下共一十七人皆图厥象霞冠星帙粲粲可覩谓之法派仙像图噫是不亦异世而同符㢤世有从师不旋踵而背去之者视此可以戒矣像之次弟画工偶失其序盖不足深辨云题张樗寮手帖张温夫年八十时甞爲周法师竹泉书龙虎福地四大字此其所荅书也书旧蔵神寳府中兵后失之汪君伯通复购而归之温夫宋之执政子以恩𥙷官仕至直秘阁致仕故其所交皆一时名臣遂以书名天下而金人寳之不翅金璧大抵温夫笔法出扵米南宫南宫始学沈传师后方入大令之室天马脱衔追风逐电诚有不可控驭其变至扵温夫极矣临学之家不知以予言爲何如也温夫爲鹅湖寺书大义道埸扁巳八十又四其挺特之气至老不衰因并书之使覧其字者可以知其爲人䟦遯山翁行状后何氏爲吾婺甲族簮绂相继至文定公出上继考亭遗绪以性命之学衣被后人其名益盛矣遯山翁鳯字天仪公之羣从子言论风范亦可以冠冕风俗五尺之童至今皆能言之盖有其实者虽无文而自彰实或不足而假空言以张之未必能着此无他其理固应尔也濂在禁林翁之诸孙穆持行状求题聊相与一论之或谓翁之行必待文而始传者抑过矣穆循循雅饬无愧扵文献家子孙云题冯子振居庸赋后海粟冯公以愽学英词名于时当其酒酣气豪横厉奋发一挥万余言少亦不下数千真一世之雄㢤遗墨之出争以重货购之或刻之乐石或蔵诸名山徃徃有之则爲人之寳爱可知矣余蔵此卷者乆极爲珍祕今以归蒲圻魏先生先生博雅君子必有以赏识之斯文爲有所托矣张肯字辞古者冠而字敬其名也三加之后必爲字辞以祝之或稽扵经或㩀扵史凡可以缮性禔身者无不可也由此观之非惟敬其名抑且以敬其身能敬其身则成人之道具矣姑苏张君芸已敦实有学之士也甞名其子曰肯又以继孟字之盖取书大诰之义也虽加冠于首而未有爲之辞者请余𥙷之余虽弗获从大賔之后与闻酌醴之事然与芸已友也辄陈所见而告之其辞曰冠礼之重爲敬其名苟非其人礼弗虚行伊张氏子世传以经名子曰肯厥义则宏吾爲尔陈耸耳而听有法扵先尔基尔楹有菑于前尔播尔营勿违厥时必将必迎勿阏其成载厉载兴兹爲善继父事是绳前者有作后或匪承此谓悖则溺扵沦㝠规既我蹈矩复我程此谓顺徳令誉日增二涂之间羙恶所形择善固执弗挠而倾况尔秀颕如稼之青翘然独异如木之荣栋梁斯任仓囷载盈上慎旃㢤学惟烝烝余言止矣尔其服膺题易庵卷余闻老易相爲用也乆矣至扵魏伯阳着书明述卦候之㫖而后世丹经咸祖之此不独形之空言而实见扵行事者也冶城道士王君宗懋名其丹室曰易庵吾友危学士甞爲之记复请余䟦其后呜唿太极其鼎炉者欤坎离其药物者欤隂阳其火候者欤王君当有识扵此矣若夫开物成务随时变通盖出扵是三者之外非更仆不能尽也尚容它日爲王君言之种学斋铭姑苏张君其名爲田其字爲芸已遂以种学号其斋居濂闻之而叹曰何芸巳之善取义者欤盖其先人子昭君积书满家而日读之芸巳又从而继之非惟芸已也其子肯又能善承而勿使替之是张氏种学者三世矣因爲着铭勒诸斋中一以昭种之之功一以爲芸已父子朂也铭曰我有心田爲寸者方何以种之以道徳爲之秧其叶油油其本洸洸仁耕之而义耨之唯恐渉扵岁荒俟彼西成扵粲其箱可以续烝民之命脉可以佐至治之馨香此韩子之喻崔生所以欲乆积而大昌肯舎已以从人不以礼而爲防有羙君子厥姓惟张通经而探乎玄髓掞文而烨乎星芒取种学而名斋欲孳孳而自彊史官作铭揭之中堂愿是藨而是蓘终大迄扵豊穣傅同虗像賛将求子扵外兮则錬精扵三田欲索君扵内兮则㳺神乎八天是皆窥见夫粗迹而未能畅逹其真玄髙岑兮谷绵白鹤舞兮蹁蹮岂非长跨扵洞庭之野吹琼管而招飞僊者耶䟦广荐佛㑹记后余既造此记自知笔力衰弱无以发挥圣皇崇尚佛乘之深意岂期大方丛林竞相传布殊用悚反而雪山成上人复索余书一通蔵诸箧衍以上人好学之㓛不欲固辞之虽然予文固非佳然昭代制作之盛足以爲千万世之法者亦备着扵其间后之续僧史者必当有所择焉王贞妇传王贞妇名妙清㑹稽人年及笄归同里可先楼君生二子叔仁澄叔仁始七岁澄仅四月而楼君亡贞妇毅然以节自誓朝虀暮塩或不能给而贞妇安之从事残灯败杼夜参半犹隠隠闻伊轧声人数有撼之者志如鐡石而弗可动舅姑亦怜其少欲俾更适人贞妇泣曰妾闻妇人于夫一与之醮终身不移妾何敢忘家纵贫得服劳于舅姑之侧他日九泉之下当有以见吾夫傥舎之而去虽终日饮醲啮肥犬彘亦不食其余矧人乎哉妾有死而巳不能从也舅姑见其语刚而意不回复义之贞妇自是事舅姑益致其恭敎二子从良师㳺皆成人知问学亦颇能尽孝见称于士君子间贞妇夫死时年二十七而今已五十四矣史官曰呜唿若贞妇者岂不为难哉自隂教乆不行女妇不知书诗谟训其所欲为鲜克由于礼者矣而贞妇乃能矫然自异如劲松梃梃于蒿莱间是何可及也呜唿若贞妇者岂不为难哉猗欤诗有序猗与羙君子也君子谓奉常呉镇卿镇卿蚤以文显使于金源不辱君命故作是诗也猗欤君子在括之阳粲然其章有玉其相厥声孔扬声之伊何如巖之峩峩不刿不颇屹立而弗阿犬羊羶如其势绵如酣如连如贪噬我中区君子扬扬爲天子使诞敷皇灵以詟其类彼何人斯是絷是维不虞其无知彼何人斯是维是絷不恤其无拂我金其躬我赤其衷我节之崇以迄于终皦尔之行孰能尤之贞尔之刚孰能柔之㳺麟之冲冲兮鸣凤之嗈嗈兮我思君子维邦之容兮猗欤九章六章四句二章章三句一章五句予谓作诗必本于三百篇自李陵专于五言歴代因之鲜有复于古者晋魏之间虽有作者音节韵趣亦有难于言矣方与刘先生伯温同倡千古之絶学适呉从善以其逺祖墓铭求题欣然援笔赋之从善有文而又能不忘乎先如此其亦贤子孙也哉玄黙斋铭全椒孙仲善氏名其斋曰玄黙危学士苏脩皆甞遗之以文仲善复求余继作脩史事严歴数月未能撰述仲善又时趣之今因休沐之暇輙援笔爲之铭夫玄黙者葆和之要也仲善能从事于斯则近道矣铭曰玄兮黙凝神于恍愡黙兮玄欲潜思于九渊曷若渺渺绵绵归之自然一气孔神迢乎象先谁为之后孰为之前至矣㢤此所谓鸿蒙之根毓丹之田也乆而行之与道周旋可以接韩终之𬒮可以拍洪崖之肩勉旃旃必守夫规中焉大明日暦序洪武七年岁在甲寅夏五月朔日新脩大明日暦成粤从皇上兴临濠践天位以至六年癸丑冬十又二月凡戒饰之谆复征伐之次第礼乐之沿革刑政之设施羣臣之功过四夷之朝贡莫不具载合一百卷蔵诸金匮副在祕书甲寅以后则岁再脩而续蔵焉呜唿惟天立辟惟辟奉天其能混合三光五岳之气者盖可数也然挺生于南服而致一统华夷之盛自天开地辟以来惟皇上为然其功髙万古一也元季绎骚奋起于民间以图自全𥘉无黄屋左纛之念继悯生民涂炭始取土地羣雄之手而安辑之较之于古如汉髙帝其得国之正二也平生用兵百戦百胜未尝摧衂以至继天出治经纶大经皆由一心运量文臣武将不过仰受成筭而巳其独禀全智三也钦畏天地一动一静森若神明在上及至郊祀存于心目有赫其临甚至不敢仰视惠鲜小民复恐一夫不获其所贪墨吏及豪黠之徒有加害者必威之以刑其敬天勤民四也后妃居中不预一发之政外戚亦循理畏法无敢恃宠以病民寺人之徒惟给事扫除之役此皆古昔所深患今絶无之其家法之严五也兵戎国之大权悉归之于朝廷有事征伐则诏大帅佩将印领之暨旋则上章绶归士卒单身还第其兵政有统六也呜唿帝力难名度越前王不可以一二识也今日暦所书筹畧之连功业之着规摹之宏逺其本盖原于此矣然而史事甚重古称直笔不溢羙不隠恶务合乎天理人心之公无其事而曲书之者固非也有其事而失书之者尤非也况英明之主不世出而记注之官迁易不常无以究夫圣德之髙深臣同暨濂幸获日侍燕闲十有余年知之深故察之精察之精则其书也颇谓得其实而无愧兹因日暦成书谨掲其太要扵首简使它日脩实録者有所採掇庶㡬传信扵千万世也其緫裁官翰林学士承㫖嘉议大夫知制诰兼脩囯史兼吏部尚书臣詹同翰林侍讲学士中顺大夫知制诰同脩囯史兼太子賛善大夫臣宋濓催纂官翰林侍讲学士嘉议大夫知制诰同脩囯史臣乐韶凤纂脩官礼部员外郎臣呉伯宗翰林编脩臣朱右臣赵壎臣朱㢘儒学教授臣徐一䕫臣孙作布衣臣徐尊生其雠校誊写则臣伯宗臣亷及鄕贡进士臣黄昶囯子生臣陈孟旸开局于六年九月四日歴二百六十有五日始讫事云臣濂谨序通鑑纲目附释序新安子朱子既释诸经患史学失褒贬之义无以示劝惩亲为通鑑提要以授弟子天台赵师渊㡬道使着其目凡例盖一十九门緫一百三十又三条凡下有月日下有类至详且悉也师渊遂据提要为纲目五十九卷朱子重为之审定故其中亦颇与凡例弗合书既成流布四方凡例则知者絶少愽学如王文宪公栢仅获一见于五十余年之后他固可知已所以尹起莘之着发明刘友益之觧书法皆想像而为之辞徐而察焉或有未慊扵人心者永嘉孔君克表殊窃病焉扵是歴考义例异同凡朱子微意先儒有未发者及发之而未当者皆备䟽其纲之左目中音义事证及名物度数之属亦不可不知仍取史炤胡三省王㓜学三家㑹粹羣书而折衷之通成若干卷名曰通鑑纲目附释云濂闻作史者实原于春秋虽立言有不同其编年纪事则一而已释春秋者不趐数百家史固非经也有疑难而不能通者其尚可畧之乎司马迁史记註者一十又四班固汉史亦至三十迨今犹未已也况朱子上取法春秋大经大法皦如日星文宪公至称为续经之作其又可与诸史例论之乎孔君之留心于此诚可谓贤也已抑又闻是书之成卷帙浩繁不能无舛讹李心传谓唐肃宗时直脱二年之事武徳八年以后迄于天佑之季甲子多差而周公谨所䟽为尤多盖又不止乎此也将师渊不暇察邪抑朱子春秋髙而未及悉正之邪孔君尚有以刋定之庶㡬为纲目之忠臣也欤濂侍讲禁林孔君来为脩撰出以相示濓为之惊喜且谓其书世决不可无特为序于首简彼穿凿性命簸弄词章而无益于人者视此其亦知愧哉孔君字正夫克表其名也宣圣五十五代孙至正戊子进士博通六籍而文又称之士林咸推为巨擘云宋学士文集卷第二十五翰苑续集卷之五宋学士文集宋学士文集卷第二十六宋学士文集卷第二十六翰苑续集卷之六阿育王山广利禅寺大千禅师照公石坟碑文西方圣人示现世间百亿三昧无非度门而禅定之实爲之錧鎋盖觉性圆朗本来充满包三界而不碍穷万刼而不昏非渉善恶了无显晦巖栖涧饮之士能泯诸尘刹那之顷证入一实境界光明殊胜与虚空同体不起不灭所以其教炽然常盛而不衰有能知之而又能遵行之者其我大千师乎师讳慧照大千其字也永嘉麻氏子麻号积庆之家冝生上士父均母黄氏旣诞育师寳之胜摩尼珠师自童年亦骏利倍常坚欲入道闻人诵习契经合瓜谛听年十五徃依沙门了定于县之瑞光院了定师从兄也长老良公知为法噐即鬀落为弟子明年禀持犯于处之天寕蝉蜕万縁誓究大不思议事首谒晦机熈公于杭之凈慈未契圆证一日阅眞净语至头陀石掷笔峯处黙识悬觧流汗浃背时东屿海公以石林巩公世嫡提唱扵苏之荐严师杖钖徃谒东屿问曰东奔西走将欲何爲师曰特来参礼尔东屿曰天无四壁地絶八荒汝于何地措足耶师抵掌于几而退东屿知其夙有所悟寻复召至反覆勘办师如冝僚掷丸飞舞空中东屿甚嘉之遂留执侍左右师以爲心法旣通不阅脩多罗蔵无以阐扬正教耸人天之听乃主蔵室于郡之万寿及东屿迁净慈邀师分座以表仪四衆巳而无言宣公主温之江心艳师髙行招复师至䖏之如凈慈天暦戊辰出世乐清之明庆㩀师子坐集诸僧伽而诲之曰佛法欲得现前莫存知觧缚禅㸔教未免皆爲障碍何如一物不立而起居自在乎所以德山之棒临济之喝亦有甚不得巳尔闻者说绎而去至正乙未迁四明之寳陀先是寺以搆讼而废师以讼兴在乎辩难太迫一处之以寛慈絶弗与较且曰我佛得无诤三昧所以超出羣品我爲佛子可不遵其教耶衆服其化寳陀僧梦一神人衣冠甚伟飞空而来僧作礼问之神人曰我从阿育玉山来欲请大千师赴供耳未㡬行宣政院署师住是山识者以为玄应师旣至羣疑景附逺衆响臻师亦悯大法陵夷孳孳诱掖不遗余力甞埀三关语以验参学其一曰山中勐虎以肉为命何故不食其子其二曰虚空无向背何縁有南北东西其三曰饮乳等四大海水积骨如毗富罗山何者是汝㝡𥘉父母此苐三关㝡为峻切惜未有契其机者居九年退于妙喜泉上筑室曰梦庵因自号为梦世叟掩关独䖏凝尘满席不顾也洪武癸丑十月朔召门弟子曰吾将西归汝軰有在外者宜趣其还越七日属后事于住持约之𥙿公沐浴更衣索𥿄书记书已恬然化㓕在菩提位中歴七十夏示人间寿相八十五年经三日用茶毗法焚之牙齿眼睛及数珠不壊余成设利罗五色烂然约之因造四偈賛之且竭力为治䘮事云师三坐道塲有语録若干卷行世凡一灯所传一雨所润虽浅深有殊各得分愿弟子某等若干人得法上首某某等若干人是年十二月九日塟灵骨于梦庵之后者至大也师智度冲深机神坦迈昼则凝坐夜则兼修凈业真积力乆至于三际不住觉观湛然非言辞之可拟议且服用俭约不如恒僧虽不与时俗低昻贤士大夫知其诚实不事矫饰多倾心为外护其遇学徒亦以真率或以事忤之而声色不变动出语质朴不尚葩藻而指意超于言外名闻燕都帝师𬒳以佛德圆明广济之号师畧不少动于中𥘉横川珙公入灭之年师始生及其受业又同在瑞光至于殁也又同住阿育王山君子或异之嗟夫禅定之宗至宋李而敝胶滞局促无以振㧞精明使直趍于觉路横川当斯时宻受天目法印持降魔杵树眞正幢升堂入室者不翅受灵山之所付嘱佛法号为中兴横川之同门有石林者奋兴实角立东西其干化机西来之道扵斯为盛师盖石林之诸孙也故其死生之际光明盛大有如此者岂无自而然哉某虽不敏毎以文辞为佛事今因文妥之请故歴序师之行业勒诸琬琰而复系之以铭用劝方来继师而兴起焉者世当有其人乎铭曰万縁纷纭逐物而竞曷以摄之实惟禅定禅定斯何言辞罔宣浮翳尽歛月轮在天𥘉分一灯千𦦨交映如百錬余金色逾胜师之挺生锐思絶尘万里只尺欲趍顿门片简虽微中具全体瞥尔触之凡情尽死从抵硕师勇决其私振迅奋掷类狮子儿出世为人澍大丼雨法雷轰轰震惊百里海岸孤絶潮音吐吞与此大法殊流同源神人飞空持䟽来谒孰知玄微若合符节彼舎利罗寳塔昼扃助我发机灵光晶荧翩然西归趺坐而㓕示不壊相火中珠结生死之关鲜执其枢坦然弗惑如人归庐前脩渐遐后武思厉不有昭之遗则沦坠太史着铭勒石山樊虚空有尽师道永存风树亭诗风树亭者嘉禾潘孝子之所建也孝子之亲殁毎对人言輙呜咽流涕然无以寓其罔极之思取韩诗外传树欲静而风不止之言表其墓亭呜唿孝子之意至是为可悲矣夫人孰不欲飬其亲则不子待也所以昔者臯鱼立泣而死者孔子盖伤之也悯之也以其志为可悲而无所用其力也呜唿若孝子者念不忘乎兹其亦知没齿慕亲之道哉为之诗曰山有嘉树油然发荣岂不欲静风挠之鸣我思我亲颜貌日改子欲飬之亲不子待呜唿噫我懐孔悲山髙海深孰堪喻之内而九蔵外而四体皆亲之枝同一根柢根既拨矣而枝独存夙夜哀号莫逹九原白杨潇泉扃夜閟我亲我思得无蕉萃亲不可见音容是求求之不得血泪交流作亭墓隅是曰风树仰之瞻之心焉孔瘁右诗八章章四句书虞宗齐常熟虞宗齐字思训世居芝溪在胜国时祖安泽任德清尹故号宦家暨入国朝以郷师统诸闾长坐法当死县録其父德良与兄某下狱宗齐私自念此渉科繇事谁当正坐之父春秋髙万万无就逮之理兄为冢嗣宗祀攸系且无子吾幸有子傥得代父兄含咲入九泉矣即诣吏自白曰宗齐精力彊凡官中事身专任之不自意䧟于刑辟父若兄诚不知也吏不疑按章讯之一一引伏岳案具斩之东市容貌不少变时洪武辛亥夏六月也宗齐之年甫二十又二云史官曰子者亲体之分也形虽殊其气则通痒痾疾痛其有不切者哉辟诸木焉本实旣拨枝叶未有不害者故宗齐之代父死非异也理之当然也呜唿然则然矣世之临患难固有舎父而逃者其视宗齐果为何如哉若宗齐者知有亲不知有身从容就义絶无㡬㣲不足之色可谓特立而弗愧者矣呜唿四海之内孰非人子哉题危云林训子诗后古之人教子多发为声诗何哉盖诗縁性情优柔讽咏而入人也㝡深韩昌黎之子符读书城南甞作诗送之曲尽其意至今读者犹蹶然兴起岂曰小𥙷之哉云林先生危公冡子字于自检讨奉常迁佐蓟州先生时辞岭北行省左丞独居房山闻于将之官赋四言诗一章勉之呜唿先生之诗固无愧于昌黎而符能读父书䇿名南宫今于以明经擢进士苐君子亦窃谓似之或言古今人不相及者其果可信欤虽然先生所作于脩已治人之道反覆备至是有关名教甚大不特可施于训子而巳其视诱之利禄而以惜居诸为念者又为何如哉知言之士必能辨之送赵彦亨之官和阳诗呉兴赵彦君亨魏国文敏公从孙也通周易至正乙已试艺江浙郷闱获与荐送值元改物遂退隠林壑国朝文治大兴濠梁侯公彦良以中书参知政事出守呉兴力举教授郡庠彦亨以飬亲辞侯公移鎭山东已而入觐以爲彦亨之材诚不能多致复言于铨曹选爲楚府纪善乆之调同知和州事将行予酌酒谓之曰彦亨以故家文献自藩府出佐方州有民人社稷之重蚤夜冝孳孳自厉有不待予言其欲言者自识彦亨已数月矣因纂脩囯史之冗凡四圣传心之秘诸家异同之辩欲求彦亨发之卒未能得而彦亨以别告呜唿古语有云爲政易而讲学难予于彦亨又乌可已于辞乎序而诗之情在其中矣诗曰倬彼魏公文献之家经畬秋实艺苑春华旣质以熈复艳而葩遗泽所𬒳英名载加弓治有传诗礼与闻匪资竹素盍䇿文勋如提健槊去冲中军勇盖万夫气摩青云贤书得贡淡墨新题材评龙虎星应璧奎理将奋迅事或不齐海桑变幻岩穴幽栖大明丽天万国咸臣蒐罗智哲逮及隐沦上名楚邸接迹朝绅无善不纪有道必陈睠兹和阳濒于大江帝钺𥘉涖天威孔扬旣混寰区视此沛丰建侯择佐维俊及良竭子素藴摅子逺猷照妪民隠灵承天休薄言我私起与子谋十翼多奥九师焉求子今有行孰析其精别𥚑徒牵离觞重倾泱泱中流揺揺去旌瞻望弗及实劳我情清斋偈义中胜禅师结室于中天竺取契经语名之曰清斋词林宗工各出新意侈张而斧藻之意亦至矣全室翁同云巢丈人以义中证脩近道必欲得予言予学日坠何足以与此然而清斋者香严妙悟之所义中旣艳其名则法其道亦宜也不然何取于清哉无相居士爲说偈曰中竺有虚室八牎皆洞然触目无碍者有境皆摄入烟霞草木石鸟兽昆虫等以至世间事何物不可状此以何因縁独名为清斋纎尘了不生正以清浄故昔有一童子甞居清净室㝠寂于至道见焚沉水香由是作思惟香虽根于水非火则不发火縦能燎原炽然不可遏苟非遘香木香气从何起因知木为自烟火乃为他自他共和合无因能行空观兹四相义幻有即空相四大所合成其法亦复然又况木火聚烟气未曽升鼻观已先通縁我有鼻故香乃从鼻入我若无鼻时墻壁瓦砾等瓦砾与墻壁未闻知有香皆由自性起不假外物故又况二物者斯须即变㓕唯存灰烬余欲求是香者去来杳无迹毕竟性空故吾性本来空虽空无不摄不落有无间妙香无去来因兹悟宻圆发明无漏果得证香严号二十五玄圣各说最𥘉事成道由圆通七大十八界各各有所入乆近虽两异偏圆或二殊其教已开显偏行即圆融悟理旣一同谁复分逺近圣性无不通顺皆方便主伴实相济后先了不别敷演真实义普度有情衆闻者当悟省胜师取契经掲名其斋居当行无上道真证圆通智若外而不内如龟毛兔角欲见不可得居士说偈巳忽见清斋东烂然大月轮跃出瀛海中光明悉照烛清澈无纎翳持为作证明表此清浄法日本砚铭夷而华四海一家此非文明之化邪送部使者张君之官山西宪府序天地正气絪緼轮囷不折不回行乎太虚在物受之则为觧廌为屈轶在人受之则为刚烈之士刚烈之士贵势莫能加威力不能变参乎气化关乎治体其重于物又不翅千百焉呜唿正邪不两立正气伸则邪沴廓清矣我国家始建囯江左輙从秦元之请立按察司设官分职弹劾百僚所以伸正气也迄今埀二十年宪度益严遴官益精有若山西宪佥张君孟兼尤号称职者也孟兼性鲠亮不善为依阿人有曲必靣白之虽惭沮羞缩不暇顾然亦无它肠当良朋盍簮酒酣耳热抵掌笑谈胸中森然芒角必尽吐出乃已其气衮衮不衰名上中朝选教胃子乆之迁南宫奉常奉常南宫掌礼仪郊祀之事无以摅其耿耿及今出持使节知孟兼者讙曰孟兼行㢤民生休戚无不得言吾见轺车夕至而封章朝上也贪赇舞法吏吾见望风畏詟觧印绶而避去也民冤之不伸戾气欝结吾见涣然而氷释也孟兼行㢤虽然鸷鸟之扬扬不如威鳯之狄猊之疆疆不如祥麟之容容刑法之堂堂不如徳化之雍雍人不务徳则巳茍有徳焉又何检壬之不革行㢤检壬革行正气之复正道之行也孟兼盍于此而留意㢤吾鄕先逹自宋以来绣衣持斧赫赫见称于时者凡六七人嗣芳猷而继遐轨窃于孟兼望之孟兼行矣孟兼精于古文辞前御史中丞刘公极称道之尤深名理之学其与李证应奉徃复论性书上彻九重之听蒙召对左掖门士林以为光荣云勑赐开国辅运推诚宣力武臣荣禄大夫柱国淮安侯华君神道碑铭自古以来人臣事君始终一心以上承明徳所以保勲烈于不刋熈令誉于无穷此丹书所谓敬胜怠者吉是也其或遭时扰攘攀龙鳞而附凤翼自赴于功名之㑹一旦封重爵享厚禄志盈气骄唯欲之是从遂致壊法乱政盖有其𥘉而鲜克有终此丹书所谓怠胜敬者㓕是也呜唿敬怠之间善恶之所由分祸福之所由系臣某于淮安侯之事不能无深感焉侯讳云龙字某姓华氏安豊人世为农家图谱䘮不知其先世迁移之详三代皆以侯贵累膺赠典曽大父六二府君中奉大夫北平等䖏行中书省参知政事妣王氏夫人大父凡三友谅受矢毙于舟中龙江彭蠡二役侯在行中复以功陞豹韬卫指挥使继从伐荆州又同征江北郡县而㤗州髙邮淮安次苐平转淮安卫指挥使就留鎭之呉元年丁未大将军徐逹奉诏征中原侯复在行中齐鲁旣定河南之民箪食壸浆以迎王师暨入燕元君弃都而逃立北平等䖏行中书省授侯镇国上将军佥大都督府事分府北平拜资善大夫燕王府左相兼北平行省参知政事及天下大定论功行赏加开国辅运推诚宣力武臣之号官荣禄大夫勲柱国爵封淮安侯食禄一千五百石前职如故寻兼燕山卫都挥使时北平新入职方非勲旧大臣不足以厌服之上以侯为邻郡子且恩遇之深不趐骨肉至亲必能为囯宣力故特託以方面重任岂期侯昧于理动违邦宪㩀元丞相脱脱大第居之凢元宫龙榻鳯䄄及金玉寳噐非人臣可僣者皆用之弗疑巳而以其第髙旷菑害屡生复役战疲之士创残之民唯新室是图奢丽过制特甚此犹可也先是元故都破其逹官之女多与我师为婚媾㓜主尚窜沙漠谍者因倚之傎我事情上明照数千里外屡勑中书移文北平凢旧仕于元者悉遣发江南毋使为民患害侯皆废格不行及至征虏副将军李文忠北征获间谍数人始知故䆠之家有官兵马司者相率构姦伪作文榜𣣔为变托姦人以为巡逻之职将焉御冦此非侯之过欤上犹念其功不忍寘于法趣中书令其尽遣侯仍弗之聴上怒诏内官徃歴指其主名谕之侯始不得已奉诏侯自是益怠于政日从事歌舞燕饮遂得嬴疾疾寖剧上召还南京以洪武七年六月二十八日卒享年四十又三娶缪氏累封淮安夫人子二人长曰忠次曰关住女一人以七月十日塟京城之西石灰山之阳上亲御翰墨制文一通遣中官致奠焉惟侯奋起戎行出遇真人乘六龙御天从征四方粗着劳效𥘉无独建竒功骏烈照耀人之耳目然而封以大郡钖之侯爵宠恩之加不为不重矣柰何靡恩𥙷报狥欲败度絶无忧国恤民之心乃知徃古韩彭之流佑功自专卒至夷㓕皆其自取焉尔所頼圣天子推天覆地载之量保全功臣唯恐有毫发不至故侯得令终于家享荣名殁世岂非幸欤故事生封侯者没必加之以公于是勑塟以侯礼聊示簿罚可谓仁之至义之尽者也臣濂奉勑撰神道之碑稽诸天理之正察乎人心之公不敢用昔人志墓常法特取春秋直笔褒贬之义勒文穹碑以为千万世人臣之劝戒云铭曰人臣事君兮犹如事天寅畏是将兮终日干干慎终如始兮曷敢弗䖍一或怠逸兮明命在前侯起戎行兮有力如虎逢时绎骚兮择归真主四征弗庭兮无役弗与斩将搴旗兮所向披靡帝用嘉钖兮龙光日殷䟽以侯爵兮作镇北藩兵民二柄兮付之旬宣鞠躬尽瘁兮冝报国恩胡酲尔心兮动违国宪僣侈是崇兮群生胥怨峻宇雕墻兮朝夕沉湎是非倒置兮大分莫辨皇仁如天兮覆之帱之録其勋庸兮崇之君恩固弘兮臣行或亏生弗为善兮死其忸怩春秋直茟兮善恶莫掩万世取法兮纳人于检墓门有石兮可比琬琰史臣勒文兮以示褒贬恭䟦御制勑文下方皇帝临御之七载益弘敷教治优老礼贤孳孳如弗及时则有若翰林学士承旨臣同春秋七十犹以文学在侍从论思之列其意以为幸逢有道之君何忍去之休致之请乆而不敢发上见同皓首苍颜与白面少年旅进旅退于班行中恻然怜之八月甲辰特降致仕之命续杜期年且官其一子鲁召同入赐坐从容慰劳之夜漏下十刻始敕内官扶掖而还乙已上亲制文一篇以赐同仰瞻天藻之华无任欣跃既奉表诣殿庭称谢又以副墨勒诸眞珉昭示悠乆臣濂闻之君臣遇合自古为难非道之符契情之感孚鲜有善始而善终者今同年虽耄拳拳恋阙之心皦如出日忠欵自将不替徃𥘉上悯其衰暮不欲烦之以事令优㳺田里以终天年恩数便蕃视昔有加上下之间可谓两尽其道猗欤盛㢤昔宋孙宣公奭自翰林侍讲学士乞致其事仁宗甞赐诗一首词臣尚载之简册至今以为羙谈矧我皇上睿思天成神文炳焕其功侔造化经纬图书足以昭明政体用风厉四方诗云乎哉是将传之亿万斯年永永无斁而同之名氏在奎壁光芒之中亦因是不朽诚千载之一逢也传曰王言如丝其出如纶天下之士闻之有不皷舞而淬砺者乎臣职在囯史谨巳备载日暦复因同之请恭书于下方云是月癸丑翰林侍讲学士知制诰同脩囯史兼太子賛善大夫臣金华宋濂恭䟦神仙宅碑䖏士之州并城三里所有山曰少微山之下有观曰𬗋虚观之南一峰巉然挺出曰眉巖西南诸山拱挹周卫而二水蜿蜒起伏来汇其下登髙望之万象呈露俨若天开图画不知者以为真蓬壸员峤之絶景也宋南度后仙翁章思㢘自遂昌𬗋极夀光宫来隠观中蓬首垢面日𥘉升輙东向吐纳凝然澄坐乆之絶粒唯日饮水一盂形神分合人莫测其变幻干道丙戌冬沭浴坐蜕肌肤柔润如生弟子瘗诸眉岩下后有见于涛江之濵手携一舄飘飘然遡风而行衆异其事启棺视之唯只履存焉先是主观事者甞作亭墓前壊于风雨道士王有大日徘徊其间怅然有上清笙鹤之思归与其师梁惟适谋自墓左开曲径一千余尺直至巖颠诛榛剪荆造祠宇七楹间名之曰神仙宅中祠䖏士星及仙翁诸像东室曰芸香蔵书其中西室曰橘乐为娯賔奕棊之所宅之前二石岩㧞起其蟠若龙其踞若虎各搆亭其上左曰来鹤右曰留舄而山之景愈胜矣经始于至正丙午春正月某甲子落成于其年夏六月甲寅賛其功者杨一宁王性存也惟适复捐腴田若干亩岁收其入度子弟世守之介同郡呉府録事呉从善微予为之记予闻括之名山上直少微天文家所谓䖏士之星也灵辉下烛凝粹敷和脩錬者居之去滓秽而来清虚虽曰内功之加要亦山川淑灵所助为多也今以𬗋虚言之徧㳺海内名山招白鹤而翩然化去岂无卢仲璠者乎道遇至人授以㳺戯翰墨之法卒吹鐡笛与之同徃岂无徐虗寂者乎不止仙翁一人而巳且琳宫秘舘无䖏无之何少微所照而超然霞举之士至三人焉当有不言而喻者矣仙翁灵迹固不可不表见于世自非惟适父子笃志玄学孰肯一顾于寒烟衰草之墟㢤化荒旷而为居䖏功亦大矣脩真之士当世继之俾勿壊可也呜唿尘坌胶葛予不知秋发之𬒳肩安得攀仙翁之逸驾共吸沆瀣于寥阳之上耶惟适䴡水人宋户部尚书汝嘉诸孙有大青田人亦簮缨家能文辞及隷书皆髙士云系之以诗曰少微之星烨烨埀芒降魄名山充欝沛结为灵和其中含黄覔之无形发休吐祥孰其尸之有道之士来涵清宁度世不死皦出东方其大如簁我啄其精以洗吾髓錬虚凝真惚恍若神冠剑既藏神㳺江滨岂伊幻化身外有身出入河岳下上星辰灵踪犹存木老亭仆芳草离离谁复来顾有岿者士父子同慕皓鹤不来驰情云辂乃陟崇椒乃建琼宫羽盖飈轮庶或一逢灵风泠然白月正中𬈑涬无际遐思何穷况乎遥瞩境与心㑹羣峰攅蓝二水萦带万象粲然如列珠具一歗间夐超物外巖巖者山匪仙不名不有玄搆曷栖其灵水火有鼎龙虎有经畴非采真浮㳺黄庭神君捧剑鬼伯持㦸呵卫弗祥固此仙宅法古为碑麟廽鳯翼太史勒辞式昭罔极宋学士文集卷第二十六翰苑续集卷之六宋学士文集宋学士文集卷第二十七宋学士文集卷第二十七翰苑续集卷之七送无逸勤公出使还鄕省亲序皇帝廓清四海遂登大寳遣使者播告诸蛮夷俾知元运巳革而中夏归于正统其称臣者髙句骊最先交趾次之流求琐里又次之于时日本良懐亦令僧祖来奉表而至上嘉其逺诚诏以天宁禅僧祖阐瓦官教僧克勤为使护其还国克勤字无逸通儒释书湛堂法师诸孙也上召见端门与阐同受法衣军持钖杖诸物之赐筮日启行先是日本王统州六十有六良懐以其近属窃㩀其九都于太宰府至是𬒳其王所逐大㒷兵争及无逸等至良懐巳出奔新设守土臣疑祖来乞师中国欲拘辱之无逸力争得免然终疑勿释守臣白其事于王王居洛阳欲延阐住持天龙寺无逸独先还无逸奉扬天子威德谕以祸福必期与阐俱王闻其志不可夺命舆马来迎经渉北海时近六月大山髙挿霄汉积雪如烂银行一月始至舘于洛阳西山向阳精舎执国政者犹申天龙之请无逸曰我使臣尔非奉帝命不敢从王如欲阐敷宣大法冝同徃请于朝否则有死而巳君臣闻之皆大慙服议遣揔州太守圆宣及净业喜春二僧从南海下太宰府备方物来贡所虏中囯及髙句骊民无虑百五十人无逸化以善道悉令具大舶遣归无逸等自太宰府登舟五昼夜即逹昌囯州巳而赴南京仍见上端门无逸备陈其故阐亦附奏曰岛夷不知礼义微勤臣不能再瞻龙颜矣上恱召对者非一或赐食禁中自时厥后各赉白金百两文绮二皆有副上忽顾侍臣曰勤一沙门尔乃能不辱君命如此学孔子者未能或之先也亲赐手诏谕其父华毅使其加冠巾出仕无逸亦念去囯三年将还郷行省觐之礼中朝大夫士幸无逸遭逢盛际竞赋诗饯之而以首简授予序予闻大雄氏设教门虽广其推仁及物要与二帝三王不大异是故昔之名僧或筹䇿藩阃或辅弼庙堂事业称于当时勲名埀于后世其载于史册者盖班班可考逹人大观𥘉无形迹之拘儒释之异也方今尧舜在上治具毕张无逸出将使命言论慷慨已足落倭奴之胆若使施之有政大纲小纪粲然有序他日将与皐䕫稷卨比肩是亦法如来行证菩萨道而巳大雄氏或亲生斯时亦未必不韪无逸之所为也无逸之东还也云汉昭囬之章照临东越东越人士无不举手加额以为天光下烛为祯为祥而无逸尊公祗奉玺书当诲之以父子君臣之懿予尚何言㢤姑摭其出使之绩序以为赠春向和无逸将戴笠而来予则具壸觞俟于龙江之上矣元故婺州路儒学教授季公墓铭濂待罪国史兼职青坊日趋大本堂与晋府典仪刘彬数相㳺衍彬䖏人也其先公讳演实濂之故人彬以契家子之故间来言曰外舅季教授之死已十三年墓石且无文其子逺居于浙河东埀姓名无由自通敢持福建行省员外郎王锜状介彬以请惟当今名公卿大夫无不得先生文以发幽潜者愿卑矜之按状公讳仁夀字山甫其先䖏州龙泉人后徙居州城中宋殿中侍御史棠以骨骾着闻公之十四世祖也曽祖泰享祖文明父德巽母某氏公之父以学行知名越郡凡两辟不就公㓜渐家学长益自奋厉文辞如水涌而山出重纪至元𥘉用荐者起教谕慈溪公爲徴逋租新礼殿建教谕㕔事部使者畅公某行县他校官获罪者相望唯深噐公命徃黄岩铸祭噐之未完者慈溪先正寳章阁学士黄公震着书满家公以状上府祠之学官设课试法以待后进皷舞激励唯恐有懈怠竟有二士获江淛文觧人多之秩满迁䖏之松阳其训迪学者一如慈溪郡守徐君思譲请公定郷饮酒礼公爲斟酌古今笔爲仪注徐恱锐意欲行之会徐卒乃罢陞饶之双溪书院山长以亲年髙辞时丁元季州郡多绎骚藩方大臣多有辟公起者公力辞龙泉汤京好义之士也捐田为义荘以惠其族复开义塾以教郷子弟以公为一郡之望延为师公悉心开道孳孳如不及㑹近臣李国凤经畧江南承制得专除拜悯公位不满德特转教授婺州公叹曰仕所以行志也志不行曷若肥遯终身乎遂放情肆志于云林烟壑间翛然如在物外遂自号为春谷䖏士云𥘉公承家学治易暨春秋通其奥义及上饶郑先生原善来为郡録事公获从之㳺受书诗二家先生名进士故公之所造益精由是四方从之者衆号为四经师后多有知名者其为文词不事剽窃而自成一家豳国忠宣公余阙过栝索而观之其称道不置公为学至勤群书无不歴覧覧輙手节钞之为春谷读书记二百卷其所着者易书诗春秋皆有衍义共若干卷四书质疑若干卷䇿枢通覧若干卷诗林钩玄若干卷弓冶録三十卷文集若干卷兵燹之余皆鲜有存者不幸夀六十有一以至正壬寅八月某甲子卒其年九月辛酉塟于龙泉县安仁里麻丘湾先配呉氏生子二宗起宗宪皆善继其学宗宪一名观将仕佐郎汉中府褒城县主簿女二长适彬今迁承事郎工部主事即速铭者次适汤䜣继室潘氏广东道肃政㢘访司照磨弼孙女也生男一宗义女一适汤柱孙男三同绍褒予惟人䖏霄壌间有异蚩蚩之徒以其自立也所以自立者非假功名以自见乎或命与时违龃龉而不能进则托辞章以写其所志庶㡬古者立言之义二者之外则无所容力矣以公之德之才于功名乎何有浮沉庠序中迨沾一命亦且岿然老矣期表着者唯在乎有言六丁雷电又从而取去之其果何为邪如公者盖可悲也虽然治囯有道政与教尔而教为尤重公虽不及为政而位为人师横经讲道霑丐后学为多其视懐银黄埀三组而无益于人者贤不肖果何如也尚爽悲铭曰隂阳杂糅兮莫测端倪人生值之兮万有不齐有羙君子兮厥德孔嘉禄位之卑兮蔑以振其华摛文自耀兮出史入经鬼神灵异兮雷霆震惊忽斥豪英兮囿于醇熈敷绎六艺兮蔚为人师日坐臯比兮唯先民是程诲言沦浃兮学维烝烝师道既立兮善人斯多刬刮染污兮丕冐至和视彼㴞㴞兮三组银黄徒旷厥官兮是谓自戕道隠世浇兮懐古而悼今哲人不可作兮䀌然而伤心麻丘之湾兮水环而岫张太史勒铭兮用播遗芳题蒋山广荐佛㑹记后右蒋山广荐佛㑹记予向为仪曹诸君所请而作一则铺张帝德之广一则宣扬象教之懿意虽有余而文不足以发之丛林之间徃徃盛传徒増愧赧而已苇舟上人留意宗门乐善如不及近来南京亦缮书一通持归呉中求予题识左方呜唿佛法之流通灵山付属恒在囯王大臣读予记者当知王化与真乘同为悠乆犹如天地日月万古而常新猗欤休哉䟦七佛偈后右七佛世尊慈悯群迷弘开顿门各说妙偈一首黄庭坚称为禅源者也偈盖中天竺沙门支彊梁楼所译前魏陈留王时始至洛阳遂传中国其辞虽七不翅华严偈十万之多三世诸佛传心要指尽在是矣𥘉因呉僧道袼诵出不具翻译人名义学者徃徃指为谤议沈酣名相之深冝无怪者四明祖杲禅师甞阅齐祐律师所着出三蔵记其萨婆多部纪载甚明谓此乃禅门之宗勒石大天界寺流布四方呜唿禅师其能体佛之慈行者哉蒲庵禅师画像賛蒲庵禅师豫章豊城人名来复字见心以日南至生故取易卦语识之有志行清净行欲絶尘独立遂归释氏与同𫀆恭肃翁誓屏诸縁直明涅槃妙旨乆之窥见全体无碍然未以为至走双径谒法喜大师楚公自陈厥故当机锋交触如鹘落兎走不间一发法喜深然之留司内记越三载复约标士瞻脩西方净土于呉天平山刻期破障比禅观尤力浙省左丞相逹公九成慕师精进起住苏之虎丘辞不赴㑹兵起避地㑹稽山中慈溪与㑹稽邻壌中有定水院直东海之濵幽闻辽夐可以縳禅复延师出主之师为起其废禅门典礼依次举行瓶钖翩翩来萃乞食养之共激扬苐一义谛寻以干戈载涂不能见母作室寺东涧取陈尊宿故事名为蒲菴示思亲也自时厥后鄞人士请师居天宁寺时寺为戍军营子女杂其䙝秽尤甚师言于帅阃移其屯斥群奴汛扫建治其弊壊一还旧贯师望日以重大夫士交䟽劝主杭之灵隠适有诏徴髙行僧师两至南京赐食内廷慰劳优渥洎建大㑹钟山师奉敕升座说法辞意剀切闻者咸有警云师敏朗渊毅非惟克脩内学形于诗文气魄䧺而辞调古有识之儒多自以为不及其推师者李谕德好文则曰任道德为住持假文辞为㳺戏陈状元祖仁则曰禅源妙悟教部精探内充外肆僧中指南至于楚国欧阳文公玄潞国张公翥见诸觚翰间者奨予为尤至言多不载师之徒锽甞画师像求予賛予知师颇详故倣近代儒宗之例歴举其行而系之以辞者将以厉夫人人也辞曰大法如如流于旃丹不有君子荷之实难慧照正宗世济其羙一十九传至于法喜㩀莲花座大振玄风师承一喝三日耳聋聋极而聦至闻蚁战祗为圆虗物无不见既入悟关可废学功妄㓕方真慧极则通乃即天平栖神浄域禅观混融不二不一方岳致聘耳若不闻优钵昙花却见海濵有典必行无坠弗举钟鱼互荅笠鞵川委移钖州城归者纷纭转秽为浄载扬清芬有峯飞来千载不起师复主斯法筵重启声华逺扬逹于帝宸有诏起之说法如云钖馔禁中恩遇优渥四衆倾仰秋空孤鹗形请辞章太隂四垂雷舂飈扬鬼神昼驰人争传寳如袭芳茞师笑受之吾㳺戏尔内外两克如师㡬人闇室非灯曷𣅿羣昏学徒歆艶丹青肖像我作词毋住于相空同外史传空同外史者翛然物外人也故以空同自号或者疑之曰空同山名在禹迹内有三曰临汝曰临洮曰安定虽其名相符而其实则异外史为人善飬生昔轩辕氏问广成子养生之道于汝之空同外史之所志岂谓是耶外史笑曰子求空同山于目者邪吾则以其心尔吾目虽不见山而吾心未甞无山一凝之间平巖䆳林森森而列吾前颙颙而俟予后矣彼以目而求山者有山而始有山未甞能无山而有山盖有山则为山所碍无山则何往而非山邪吾心之所存不翅千空同之多奚止禹迹之内有三而巳或者愈疑之曰外史言若此盖近道巳盍语予以抱一不二之道乎外史曰天地之真其体贵虗一气孔神阖辟以机毋抗而崇勿按而痺若水之流昼夜一如若云之行时而卷舒混然黄宁乃契道符我尚无我矧空同者欤予之粗言巳洩天地之机矣子幸毋溷我或者再有问外史暝目不答人遂指外史为幽人逸士外史弗是也时戴㯶叶冠服大布寛衣日与仙翁释子㳺当得意时抵掌啸咏间出古萹章示人类皆超轶尘壒若不餐烟火食者家无儋石之储不顾也外史尝从华相山人危云林学云林殁恤其孤甚至近又出入秦淮河上发刘河间祕术注药起人疾求者輙与絶不问氏名益莫测其为何如人余侍讲禁林外史亦时时相过若乐予者欲叩其玄旨外史輙谢曰子自知之子自知之岂乐山林而不返者邪抑托此自秘而不欲人洩其机邪皆不可知也外史姓王名溥其字为宗溥元居安次今迁呉祖若父皆爲显仕云史官曰荘周有云其耆欲深者其天机浅若外史者其深于天机者欤予悲世人徃徃爲欲所因何异桎梏其脱然无累者㡬何人欤所以喜与外史谈飘飘然有云卧八极之意不独见诸空文而巳读外史传者其亦知予欲守规中者欤葬书新註序堪舆家之术古有之乎周礼墓大夫之軄其法制甚详也而无所谓堪舆家祸福之说然则果起于何时乎盖秦汉之间也汉艺文志有宫宅地形书二十卷既有其书斯有其术矣术果人人能之乎官有其书而不行之民间及至晋时方始盛传而塟书遂号爲郭景纯所作予甞读之真确简严意非景纯不至此实宜爲相地之宗也后世葬巫竞起而芜秽之至于二十篇之多西山蔡季通氏深觉其妄増删去十二而存其八草庐呉伯清氏又病蔡氏未尽藴奥择至精至纯者为内篇精粗纯驳相半者为外篇粗驳当去而姑存者为杂篇诚可谓无遗憾矣新喻刘则章亲受之呉氏为之註释颇有所发明金华郑君彦渊其尊呉氏不下于则章昼夜研精单思正其句投观其㑹通探其旨趣粲然若烛照而龟卜其视则章盖过之矣彦渊旣锲以传复介学子刘刚请余序予谓塟书尚矣别有塟经八卷萧吉所撰者又二卷号为地脉经者又二卷大抵与郭氏不异唯八卦五行经托于黄帝所作或者遂谓为地理之源岂黄帝之时巳有其术欤信如此说诸经之中或云辩方正位或云卜涧东瀍西或云相其隂阳观其流泉固有之矣不过趋人事之利何故无祸福之说欤是未可知也在唐之时杨翁筠松与仆都监俱以能隂阳隷司天监黄巢之乱翁窃祕书中禁术与仆自长安来奔至贑州宁都懐德郷遂定居焉后以其术传里人廖三传三传以通春秋故名廖传其子禹禹传其婿赠武功郎谢世南世南复传其子武功大夫海惠州巡检使永钖遂祕而不授世之言地形者其盛无踰此数人然其遗书或存今世多行之往往其说皆与郭氏合而无悖去之者岂相地者实宜宗之欤縦青囊有传其妙亦不越扵是欤呜唿世不信地理之术则已设信之舎此将何从求之欤冝彦渊留意于兹而不暇自释也然是书虽经蔡氏刋定至呉氏方为精宻其註之者虽有则章发挥于前又至于彦渊而后大备註书之士后出者益胜其言诚可信欤予春秋且髙文采益衰落四方求者毎踵武相接类峻却而不顾而独为彦渊序此者非以其大有益于世欤彦渊名谧北山先生忠愍公之九世孙自号玄黙居士博通儒书而能文其于内丹之诀尤有所得云元故秘书着作郎芳洲先生萧府君阡表先生讳雷龙字作霖姓萧氏萧为江右着姓丝出唐宰相复复长子俭家长沙六传至居生遭马氏乱与三兄弟始来庐陵娶吉水文昌郷虎溪刘氏复迁焉其季子琛生胜胜四传至大理评事文叔以赀雄于郷娶宋宗室女赵氏祐陵赐以一官大理生应通应通生逹逹生登仕郎余庆余庆生滋滋生大德先生之父也先生童丱时輙嗜学弗厌夜漏下二十刻其毋王夫人往傎之见危坐曲房方张烛观书未寝也比长而业成宋社已屋无所试竒气兀硉遇事輙奋发凌厉不可挫折及元平江南束书逰燕都诸公贵人见其魁梧颕异执礼雍容不迫固已竒之及观其辩析古今陈义甚髙操觚为词章顷刻千言有长江万里之势无不耸敬近臣闻之有言于世祖者即遣使者召见奏对称㫖翼日复条崇学校进贤才薄赋歛均徭役禁驱奴革和买六事以闻有㫖赐白金盂下其事中书议行之仍敕就邸舎以俟后命大臣有弗便已者沮之不报先生翩然西㳺关陜时国子祭酒萧真敏公㪺负一时才望于人物极慎推与先生谒之于京兆即倒屣出迎留连不少置且曰如君气岸文采自当为南士之冠由是四方名士大夫逢其至皆为之倾动先生与之登髙弔古悲歌慷慨唿大白望天而饮浩然有尚友千载豪杰之意宗藩安西王闻而竒之欲辟为府属辞不就杖䇿南还至大𥘉有荐为卫喂院大使者不拜或曰君命也复至燕都至则改秘书监着作郎矣未㡬马忽蹶于门意以为不祥即日投牒谢去赵魏公孟頫苦留不得廼序而送之其后同列皆坐废人服其先识乆之亲友有劝其㳺出者先生叹曰吾周㳺南北数千万里裘马傔从豪宗戚里迎劳如东西家视功名探囊中物尔柰何事㑹之来輙龃龉如是其命也夫其命也夫遂絶意于仕进𥘉先生家多赀至宋季而贫乃折节治货区不数年间竟倍加于昔然积而能散人有缓急不问识不识苟请焉千金可立捐天雨雪族里有弗炊者载薪粲巡戸周之逺迩賔客闻其豪迈善施填咽弗之絶皆足取欲而去先生事亲能尽孝调御丼㫖必躬为之俟亲甞而后去朝夕问衣燠寒而进退之诸弟有凉落不振者三皆分财析产以为飬致有双竹并根之祥族子性敏厄于贫弗克进学招与诸孙为师友后为名儒积世藏书颇多郷之先逹若忠简胡公文莭杨公文忠周公之属凡十余人其所着书共数百卷恐其废弃不传搆竹林精舎发旧蔵共庋之所居溪山秀蔚髙阁崇榭连冈跨陌丛错如画先生𬒳古冠服徜徉其中观者谓为有道仙翁晚年搆堂西偏扁为芳洲魏囯李文忠公孟甞为之记因自号为芳洲云先生生于宋寳祐戊午十一月某日殁于元㤗定丁卯十月某日享寿七十有文集若干卷蔵于家娶宋氏子男子二长来复由伴读成均授顺州儒学正次来有用荐者授某州路儒学録皆先卒孙男四人孟权孟武孟福洵洵郷先生刘公岳申髙苐弟子博通羣经以善古文辞名世入我皇朝应诏而起擢为虞部主事阶从事郎孟权等以某月日塟先生于州之芦村之原塟后四十年洵痛念先生殁时六岁今五十余矣深惧群行泯泯无以暴白于天下后世毎一思之泪落不自禁乃请同郡奉议大夫兵部职方郎中刘崧状乞予为之铭予惟成周封建之时统尊于天王化宣于五等之国上下相维欲以兼安元士抱致用之噐咸思有以行其道之鲁不遇则之齐之齐又弗遇则之秦之晋之楚必期有所合焉自古制废而为郡县萃天下群才悉掌于铨曹縦有迈往之资俯首抑志出于其间虽获乎上而下或沮之亦不能以自逹藁项黄馘殁于蒿藜之下比比有之如先生者盖诚可悲也虽然是有命焉不足为先生憾予窃观贵胄名闳其势𦦨薫灼炙手可爇身死肉未寒已无有道其名者今先生物故将踰四纪其哲孙方摭行焯能图传于不朽由是观之士君子自立不系于穷逹尚矣苟不有系于穷逹则闻先生之风者蹶然兴起确然期蹈夫道是进亦荣退亦荣无所入而不自得也是宜表见于世而系之以铭铭曰天挺俊英抜类超伦一吐一吞有气絪緼发为文辞万马四驰扬尘纷道絶走飞束书㳺燕见者改颜风雷翻翻忽生舌间流声逺闻逹于帝聦召至法宫沥血摅忠臣虽布衣颇知政㡬再拜稽首于龙墀帝曰俞㢤尔诚尔输爰勑中书亟行弗徐蠢彼狂惽恶帝有闻白日虽白障之浮云公即翩然廼西其辕廼渉大河廼入秦关竒气莫磨陟彼巍峩白眼望天唿酒放歌陈迹漫漫风髙木寒昔人何在嘅其増叹谁其起之东观委蛇公谓止期我数之竒我家之豊令胡沦荒折莭事之其赀日穰有积必施孰颠孰隮我或遘之视金如泥有芳者洲中孕杜蘅寄情适物欲搴其荣歛蔵豪华敷为天葩饮水着书乐无津涯观化既融以就窆封以纪始终以镇幽宫故荣禄大夫中书平章政事李公权厝志公讳思齐字世贤姓李氏世为汝宁人当元之季汝颕兵起公招集义旅数平郡县由是进保关陜歴官自中顺大夫知汝宁府至银青光禄大夫太尉中书平章政事兼知枢宻院事全境安民卫元社稷其功为多当是时元政愈乱公度不可为㑹洪武二年我大将军魏囯公统兵定中原公驻军临洮遂帅士马数万来归召赴京师授资善大夫江西行省左丞三年从大将军征定西复汉中除荣禄大夫中书平章政事六年公复从大将军征大同至代县得疾而还宠劳备至遣医官络绎治疗且幸其弟视之寻赐新苐一区官其子世昌懐逺将军同知金吾右卫指挥使司事甥郑玉武畧将军羽林卫镇抚以慰其心岂期公荏苒沈痾竟弗能瘳以七年九月四日卒于正寝夀五十二卒之日侧室临汝陈氏年始三十三义不独生亦自经而死事闻皆亲制文遣使者祭之且赠陈氏淑人谥以贞烈恩礼至渥是月二十日与公合殡京城上元县之向村以俟它日归塟先茔之次礼也公曽祖茂赠中奉大夫中书参知政事妣王氏赠夫人祖章资善大夫中书右丞妣姜氏赠夫人父成赠荣禄大夫中书平章政事妣卢氏赠夫人公娶王氏封夫人子二人一即世昌一安夀女二人定童华童皆在室惟公守土保民以归有德克享禄位施及子孙至于令终眷赉尤厚可谓生荣死衰者矣谨为䟽其秩里世行友权厝岁月用纳诸圹云宋学士文集卷第二十七翰苑续集卷之七宋学士文集宋学士文集卷第二十八宋学士文集卷第二十八翰苑续集卷之八故贤母熊夫人碣呜唿是惟贤母熊夫人之墓夫人讳慧清姓黎氏其先贑之宁都人髙祖某宋金𬗋光禄大夫出知抚州因家焉祖天桂以能文五领郷荐父槱母崇仁李氏夫人生七年母卒㷀然无依飬于外家外家妇孙氏澹轩先生辙从女能椎澹轩诗礼之教故夫人通考经论语及渉猎史传趣向絶出流俗万万时同郡熊本万𥘉以英才自振㧞澹轩谓宜配其父乃许妻之待年于家内外事皆摄治豊约中度能者亦以为难李母没属遗槖以备嫁资后母移置它产夫人若不闻知益考谨弗懈年十九归万𥘉奉舅某姑王氏执妇道甚先是其姒氏性𥚹且啬谓夫出于前姑与王如不相能百事怠弗治夫人一反其政以所闻诗礼易之躬行实践恒若惴惴然日执馈食之礼唯恐不及凡事必关决姒氏礼度雍容辞气愿欵有足节日夫人出坐髙堂群子姓鴈行立次苐举觞上夀邦人荣之㑹伪汉起兵沔阳延蔓至郡夫人时遘末疾匿西邻空室时于壊壁见屠戮之惨而终无入室者事定之后他时兵再入急出窜冢舎暴兵奄至鼎侍夫人誓与同死生俄而兵又退迁主安寕郷万氏家郷民大乱将掠寓鼎叹曰今殆不可免夫怱贼衆相谓曰闻熊毋贤且病吾寕他适弗忍恐之也卒免于难伪汉僣号遣使者徴鼎凡再夫人曰是虏狂悖不知有仁义其败可立而待也未㡬元闽省守臣章完者帅师出杉关以书招鼎夫人曰此固名正言顺元运已去不可救药矣鼎于是皆辞及我皇上定都建业遣卫国公邓愈取江西聘鼎从事军中夫人喜曰闻江表有真主兴此诚可依也鼎自是显融于时其明炳㡬先类如此不幸以至正癸卯五月二十八日卒夀六十七省臣戍将咸致奠遂以某月日权厝先茔之次后重刻护法论题辞衢州天宁住持端文禅师不逺千里而来请曰吾宗有护法论凡一万二千三百四十五言相传宋观文殿大学士太保张天觉之所撰其弘宗扶教之意至矣尽矣昔者闽僧慧钦甞刻诸翰林侍讲学士虞集实为之序兵燹之余其版乆不存端文以此书不可不传也复令印生刻之今功巳告完愿为序其首简序曰呜唿妙明真性有若太空不拘方所𥘉无形叚冲澹而静寥漠而清出焉而不知其所终入焉而不知其所穷与物无际圆妙而通当是时无生佛之名无自他之相种种含摄种种无碍尚何一法之可言㢤柰何太朴既散诞胜真漓营营逐物唯尘縁业识之趋正如迷人身䧟大泽烟雾晦㝠蛇虎縦横竞来追人欲加毒害𬒳发狂奔不辨四维西方大圣人以慈悯故三乘十二分教不得不说此法之所由建立也衆生闻此法者遵而行之又如得见日光逢善胜是自壊法也传曰家必自毁而后人毁之尚谁尤㢤今因禅师之请乃恳切为缁素通言之知我罪我予皆不能辞矣禅师豫章人知寳大法如护眼目然身服𥿄衣躬行苦行遇川病渉者梁之涂龃龉者甓之枯暴露者掩之今又刻此论以传诚无愧于有行沙门者矣故庐陵张府君光逺甫墓碣铭皇上即位之五年朝廷清明百揆时叙乃开文华堂禁中妙柬英材诏词林羣公分教之车驾幸临阅其所业文亲定优劣上德至渥也时江西张唯流寓河南以尚书领首荐㑹试南宫未试除囯史编修仍俾肄业于堂予见唯有隽才特请于上録为弟子员唯执经日乆忽欷流涕言曰唯父抱竒节不幸殁于盗手今体魄入土而墓石无文一念及兹将欲无生惟先生矜而卑之予按亡友吏部员外郎周子谅状君讳逺字光逺姓张氏吉安永丰人气岸豁逹不狥于小物当元之季大盗起沔阳蔓延江右䧟吉安旣而州兵捣走之盗所过井落民皆相挻为变杀掠巨室惨酷不忍闻君怒发上指日夜建竒䇿剪㓂其友有罗惟逺者尚气节遣人夜致之列酒炙于庭脱冠酣饮夜将半屏左右跽而告曰吾州素号文物之邦一旦盗蹂践将无遗义不与贼俱生然非公不足济吾事今郡守梁使君出督兵境上公宜往请师吾隂立部署以俟斫贼无难者罗抵掌于几曰子诚竒男子吾縦无他能敢不从命议旣定君冡子庸犹未知君乃叩寝门令出拜复语之故庸曰罗先生若迎官兵至庸持大斧尽杀狐䑕軰不留一人罗举觞贺君曰大兄有如此豪杰儿事不患不成也未发冦谍知之师衆执罗去祼而鞭之且问曰谁与汝造谋罗骂曰死狗奴吾愤汝不道自欲杀汝何暇与人谋㢤贼怒愈鞭之仍授笔𥿄使写首谋者名罗瞋目视之大书一死字贼反椄罗于树剖其腹作小窍日増加之罗嚼齿大詈三日而后气絶将絶詈声犹含煳在口君幸得脱走吉水及㓂势少戢君还故里㓂有知君遣罗事者絷之至营贼竞来指曰是甞欲杀吾属者君颜色自若从容语贼曰我缨緌之家决不畏死䘮节杀即杀毋以多言为遂遇害贼党忿犹未平并欲屠君介子贤渠魁执不可慨然叹曰彼固忠义人也寕可使其不血食邪为具棺歛使归塟里之桐塘闻者莫不霣涕君博通经史笃风义事亲以孝闻豪右以科繇困之君奉亲避去旁郡不逺百里负米以为飬暨殁号恸㡬絶者数四然嫉悪如仇闾师有贷粟多取息者势横甚君面斥其非直于州县闾师恚欲夜系死君闻州里万口交誉不忍发而止賔客至门倾有无相接剧谈古今事变二千年间如玉贯珠聮客为之倾聴忘日之夕且曲尽物情三尺童子上谒亦以礼受未甞少忤性不嗜货殖或劝为子孙计君笑曰能守先业亦足矣何以多为君子称焉夀五十四遇害于至正戊戍正月其日不可复知自桐塘改塟于大塍之原则洪武辛亥八月某日也君配刘氏轻财重义人有颠连者觧衣推食无吝乱离后家单毎鬻钗钿助夫賔客费后君五年卒子三长即庸次即贤有膂力能驰马夺槊千人中后十一年亦卒季乃唯新擢今官女三俱适士族孙三宪文昌女二在室曽孙一祺君之系出自唐曲江公九龄九龄玄孙洪州都督参军景重始来江西参军曽孙签判䖍州洪字宏渊复迁永豊之杏园代多显官至君曽大父元叔大父瑞伯父亨虽曰不仕咸能世儒业云呜唿士气弗振乆矣当楚氛胶葛之时为二千石者曽不一举手障之冦至輙俯首遯去日行百里唯恐不疾诚女妇留须鬛者也有如君者藐然一布衣无社稷人民之寄乃能建䇿杀贼不幸事不成虽肝脑涂地而不悔岂非烈丈夫也哉罗氏能从君谋身可死而志不可夺亦可谓慷慨之士取友之端又于君见之呜唿志莫大于殄冦义莫重于捐生此而不铭悪乎铭铭曰元政陵夷盗起楚区绛巾啸唿毒气所侵蛊其良心弃锄握睠兹庐陵羣邪沸腾千里血腥有夫桓桓发上指冠誓除暴残夜则枕矛血泪交流同志之求酣歌慨慷舞劒欲狂维筹之良彼何昏昏漏师弗惩贼我良朋正气凛然雪为不寒欲脍盗肝君亦𬒳拘詈贼益竒以死狥之双璧焜煌如星吐芒照耀四方君名岩岩重如泰山一死亦安史官造辞鑚于幽墟后世是师守斋类藁序古之立言者岂得已㢤设使道行扵当时功𬒳扵生民虽无言可也其负经济之才而弗克有所施不得已而形扵言庶㡬后之人或行之亦不翅亲展其学所以汲汲遑遑弗忍释者其志盖如是而已柰何近代多借为譁世取宠之具褒扬于赠饯之夫献䛕扵泉下之鬼组织绮丽张浮驾诞以为能举世安之曽无有非之者予不知古之立言者还果如斯否乎此予于顾君德润之文不能无所感也德润名辉鄞人也其大父郷贡进士应春父学海先生叔川皆名士德润㓜承家学甫十岁即善属文郡博士俞希鲁欲以神童贡辞不就旣长大肆力扵经传卓然欲以事功自见㑹无有荐之者乃闭门却扫喟然叹曰吾身不遇矣殆将立言矣乎然经以载道史以纪事古先哲王所籍以牖斯民者也我当竭其思虑焉它若㳺言枝辞春花秋蘂堪把翫于一时艺焉而巳我则不敢知人以德润为知言德润自是黙索精思昼夜孜孜唯寐始忘之如此者埀三十年着释图一说约六十三图徽二十一希言二十四事剡六十二治要十八体卦八觧八辩十二议二十四传七记论序文铭各三杂着十八赋六骚十九杂诗三百二十一合三十卷分为前后外三集通名为之守斋类藁云予甞受而读之渊乎其莫穷约乎其若豊畅乎皆有契而混融有弗覈焉覈必详也有弗择焉择必精也呜唿其亦庶㡬古之所谓立言者乎昔在宋时桃源王说应求亦鄞人同季父致招楼郁杨适杜醇诸公因就妙音院立孔子像讲贯经史倡为有用之学学者宗之应求所着唯在立言它则未暇及故有五经发源五十卷奏议书䟽诗文二百十一篇荐者列其事召为明州长史应求辞及其既殁敕建桃源书院赠银青光禄大夫赐𬗋金鱼袋呜唿德润立言之志未必下扵应求今时无有上其名者秋发𬒳肩亦且岿然老矣惜㢤虽然德润志士也内而不外者也名之闻与不闻非所计也予故狥其外弟太子正字桂德称之请序而蔵之以俟后世之知扬子云者元故累赠奉训大夫温州路瑞安州知州飞骑尉追封乐清县男林府君墓铭府君讳邦福字彦大姓林氏林出殷比干之后辟地林山因以地爲氏子孙分居清河至汉太子太传尊迁济南晋太傅礼永康间又迁下邳永嘉之乱合浦太守禄又迁闽之温陵自是闽中多林氏唐贞元中莆有孝子攅爲福唐尉弃官庐墓致丼露白乌之祥诏立阙旌其门孝子五世孙讳某当五季时仕于唐及没夫人执氏扶衬还闽道经温之瑞安值闽乱遂塟于县之塔石村有驯鹿之祥人号鹿阡执氏卒合塟其地自后九世子若孙咸环塟左右其讳文庆者实夫人之九叶孙生古溪䖏士讳益甫复迁郡城生台州路緫管府照磨讳桓实府君父也照磨君以孙常官七品当封父母援故事譲于祖赠从仕郎江浙等䖏儒学副提举妣黄氏赠冝人府君局度孤骞不爲屑屑诡行弱冠出㳺苏府公㢘其贤辟爲史苏之寓公多权要頥指气使州县皆唯唯不敢较府君毅然不爲屈有请托者却不聴且曰囯法何可以徇人积劳当调州之幕职江浙行中书以筦库缺官借授䖏州松阳监税改监绍兴如坻仓府君釐革弊政出内皆有程颗粟弗私转嘉兴陶庄务副使时浙西大浸民啸衆糇粮与抗者輙见杀上官檄府君摄尉事府君授以筹畧分遣弓箭手掩捕之未㡬皆获议法者悉付重典府君走白部使者曰饥民无食虽万死不顾何徃而不爲乱原其𥘉情不过鱼㳺釡中少活须臾之命如法家议无乃太过乎使者以爲然免死者数百人转饶䖏二州州之务居城闉税课毎屈府君运量有法皆以最登秩满监衢州常山务绛巾贼起沔阳江浙诸郡皆绎骚弗寕时浙省左丞髙昌公出镇广信专緫戎事署府君常山尉府君集义旅数千淬砺戈矛使习坐作击刺之法号令精明部伍整饰不乱狗䑕軰欲乘隙钞掠者皆吐舌散去㑹子温登进士苐擢休宁尹寻𥙷江南行䑓椽迎府君就飬未㡬御史大夫子恣爲不法人言沸腾温以亲故未忍擿其姦日恒欝悒不乐府君谓温曰吾能安吾贫慎毋以老身不行其志也明日温率同列谒大夫力斥其子之非大夫慙甚旣退温即抗章辞去奉府君还郷浙省左丞相康里公时承制得专封拜櫂府君郷郡知事郡民举手加额曰吾州害与利林公知之我民庶有瘳乎适山㓂窃发掠慈湖将窥城上下汹汹府君白于府曰事急矣柰何吾将以三寸舌却之乃单舸直走贼巢谕以祸福贼见府君至大骇争持白刃相胁府君厉声叱曰朝廷何负尔軰乃敢弄兵反借使州县赋歛急或不能堪当诉之方岳大臣足矣今乃自丽刑宪官军旦夕且大至举族当作𦵔醢吾怜汝軰愚特来示以生道乃欲吾胁邪吾不畏死者任尔为之任尔为之贼衆愕眙相顾再拜谢曰明公言良是微公吾属入鬼箓矣皆俯首退去为良民如𥘉朝廷时遗近臣经畧江南官有异绩者必超擢之有司方以功状闻府君竟以疾卒夀六十又七府君明白坦夷不尚钩距遇事曲直輙辩白无少譲人𥘉难之终服其明㫁性好施与人有急难振之唯恐不及䖏伯仲间无间言尤笃于训子故卓然皆有成立既而温改福建行中书省管勾得请于朝封府君文林郎汀州路宁化县尹夫人王氏赠宜人及温累陞员外郎加赠奉训大夫温州路瑞安州知州飞骑尉追封乐清县男夫人亦加乐清县君府君卒之日至正十九年夏五月癸丑塟之日其年冬十二月甲申墓在永嘉县建牙鄕先茔之侧玉夫人先十七年卒子男子四人长即温奉训大夫福建等䖏行中书省左右司郎中次常从仕郎泉州路徳化县尹次嘉福寕州知事次寕行宣政院宣使子女子一人适福州长乐税课提领项昱孙男七人本秉东乘䇿某某女四人曽孙男二人某某女一人呜唿天之生材也一元之气旣运无徃而弗周譬诸木焉或可为栋梁或可为榱桶未尝不具特人用之有违其材所以毎形君子之叹有若府君材信羙矣乃使之淹回下列无以吐其胷中所藴及逄世乱则建䇿御冦亲徃谕降卒使革心从化其气量足以有为使之专城而居必有赫着恺悌之政柰何斵栋与梁而以榱桶用之呜唿果谁之咎欤然而天定终能胜人府君固不遇矣有子以诗书起家为时名臣貤赠所及至于二千石之荣可无憾扵九泉矣濂虽不及拜府君床下而幸与温㳺温以前进士孔克表状走金华山中徴予铭义不得辞铭曰天之生材小大异冝用或倒施乃人之非恂恂林公厥材孔脩苟竭其藴可镇方州关市之征曷我溷之公笑曰嘻我斯受之料量旣平出内无愆人或不足我则𥙿然山㓂跳踉锋猬斧螗以以攘以撼大邦公乗单舸直入其阻威容言言其气若虎贼黠而疑羣而趍之执刀围之人为危之公声如雷震破贼胆再拜稽首今则焉敢转彼昏昏易为昭昭弃其戈矛尔尔苗古有荐士逹诸巗廊孰持使节不发一章公虽不遇有子承家龙光炳焕泉壌増华建牙之鄕马鬛其封史臣勒辞无愧于衷师古斋箴师古斋者予学子连江陈子晟读书之所也子晟今人也其曰师古者何志所存也志之所存柰何事不师古则苟焉而已言之必弗详也行之必弗精也弗精且详则㓕裂之弊生而頽惰之气胜矣能师古则反是然则所谓古者何古之书也古之道也古之心也道存诸心心之言形诸书日诵之日履之与之俱化无间古今也若曰专溺辞章之间上法周汉下蹴唐宋羙则羙矣岂师古者乎子晟春秋方盛爲古文辞水涌而山出荐绅先生交誉之予恐其或偏也爲之箴曰尔欲师古古何所师法言大训日星昭埀尔绎尔思志湏刻苦欲禔其身必入其户中唐坦然由户及庭有宧有奥以次而升惟学亦然惧画于浅日造其深所见乃逺人已两尽方为极功毋局于文一偏之攻此谓师古古训是式我作尔箴服之无斁吕府君墓铭公姓吕氏讳民顺字囯安赣州兴囯人曽大父某大父宏畧父志熊妣易氏公生八歳戍将万夫长过其家怜公黠慧抱寘膝间问曰尔能偶句乎曰能因出七言试之即应声成对一坐皆惊稍长以力本尚义称家用益𥙿无物不周然好与賔朋㳺毎逄令节必折简邀致肆筵宴飨之酣觞淋漓雅歌投壷必尽欢而后止岁甲申犬厉为人灾朝疾而暮即殪有一室尽䘮者积尸縦横无人具棺歛公患之与闾右大姓谋俾道家者流荧而除之公斋戒沐浴对越七昼夜俨若有临其上者厉气为消邑宰失刺不花敬爱公甚唯公言是听未甞干以一发私鄊民谢氏为强冦所诬搆狱案具将上公从容一言白其冤谢获免终身不令谢知之俗好竞渡当五月五日造船为龙形饰以五采鸣钲鼓鼓譟夺赤旗以为乐观者如堵墻公诃子姓曰是非君子之道也禁勿往往輙有罚公蚤䘮父言及毎埀涕事母夫人唯恐违其意卒以孝闻爱弟民瞻一日不见则愀然不乐民瞻夭遗孤以仁年甫十四公鞠之育之逾于已子以仁复卒生二子尚㓜公为保抱携持使守其先业迄今有成公生扵至元癸已八月二十日殁于至正乙酉十月某日濒殁精神不乱唿水起盥手端坐而逝享年五十三以明年丙戍某月日塟扵县西九峯山之原礼也公妻刘氏讳淑仁同县清德鄕人生二女前卒継室亦刘氏讳福真亦同县人家于宝城鄕四子震复鼎益三女适刘平可李永坚张良贵良贵妻少房欧阳氏出孙十人女四人予跻法从时复实为丞奉常相与交㳺极驩复间请铭公之墓予谓公孝以奉亲仁以及物礼以驭下皆可以无憾冝勒铭墓门使百世之下有知公者铭曰世逺道散俗乃分孰能障之狂澜奔夫君屹立志有存制行如古夐絶群有不信者徴斯文吕母夫人刘氏碣予旣铭吕复先府君之墓复又请曰母夫人刘氏年六十四以至正庚子七月一日卒明年壬子十月某日塟贑州兴囯大足鄕頼岭之原与先公异穴其事不敢附书于前铭敢泣血衔辞以请惟先生成之夫人讳福真贑人也父东可为邑之望宗妣某氏生十六年归吕府君民顺颜面严冷语言不妄吐黎明出坐堂上戒诸子曰尔治田赋尔应科繇尔懋迁有无如期皆集不敢违尺寸晚则㑹妾媵于一治丝枲至夜分无先寝者中外畏之如严师子姓闻謦欬而至皆肃容拱立俟其过而后去遇铄石流金之候流汗成浆不敢服短制以见虽婴儿夜啼者輙绐之曰姒母来姒母来啼亦即止𥘉府君娶刘氏淑仁生二女少房欧阳氏正一生一女未㡬后先殁而三女累然也夫人视之如亲产子曁长择名族归之装具充衍无慊及府君殁人有弱其孤㓜者搆事扰之或攘其疆畎或徼其货贿蠭起泉涌夫人䖏之㤗然邻妪有窭者其产鬻巳乆乗隟数徼其直强谓余钱未甞庚夫人如其言与之上下持不可夫人曰贫故也岂其所乐为哉元季兵乱供亿日繁千金之家皆赤立夫人能随机应变有司不敢侮家业卒仍其旧兵定子姓欲析居夫人曰祖宗之业不可失也㑹娣姒议鸠材建宅一区俾同㸑焉晚年奉浮屠教尤谨朝夕诵佛书累至数千卷其于世事澹如也子男四孙男十孙女四详见府君铭中兹不书易曰家人利女贞释者曰家人之道利在女贞女正则家道正矣又曰有孚威如吉释者曰必有孚信则能常乆必有威严则能终吉其夫人之谓乎法当铭铭曰妇子嘻嘻其家乃漓家人嗃嗃其终乃吉有美夫人其志也遐以严御衆肃而不譁质而不葩终以肥其家铭以昭之言则非夸恭䟦御制诗后释门宏胜无理不该无事不摄其于忠君爱物之心亦甚悬悬凢可以致力虽身命将弃之况其余者乎人徒见其厌离生死輙指爲㓕之行呜唿此特见其小乘者尔吾佛之爲教岂至是㢤天寕禅师祖阐仲猷以髙行僧召至南京㑹朝廷将遣使日本诏祖阐与克勤俱祖阐不惮鲸波之险毅然请行上壮之赐以法噐禅衣之属令太官进馔飨扵武楼下且谕其囯敬浮屠冝以善道行化时天界禅师宗泐甞赋诗饯之其诗上彻御覧遂俯赐和荅诗凡一十八韵首言王化无逺迩一视同仁次言冝诱以善道庶契西来祖意次言经渉海洋虽甚艰险君臣大义毋忘次言以平等法行之无有彼此之异末言使毕言旋方尽始终之义其丁寕反覆之意不亦至㢤祖阐受命而行自翁洲启擢五日至其囯境又踰月始入王都舘于洛阳西山精舎一遵圣训敷演正法无非约之于善听者耸愕以爲中华之禅伯亟白于王请主天龙禅寺寺乃梦窗囯师道埸实名刹也祖阐以无上命力辞之且申布威德罔间内外所以遣使者来之意王恱命揔州太守闻溪宣同僧净业等奉方物称臣来贡祖阐既入觐天颜怡恱赐白金一百两文绮二缣祖阐以谓遭逢盛际躬承光宠不可无以示后裔乃粉黄金爲泥书上赐和诗成卷勒其副名山属濓识其事于左古之帝王宠赉方外之士固不敢谓无之而鲜以天章贲饰之者今祖阐之逢可谓优钵昙花千年一现者矣其东旋也将见五色天光烜赫于龙山之上晶晶荣荣直烛霄汉飞潜动植皆与有荣耀焉抑濂闻普觉果公昔䖏浮屠中而念君爱物之念皦如出日张魏公称其非声闻独觉私厌生死者比人至今言之祖阐固普觉诸孙也其出将使指不辱君命倭人慕化稽首来庭岂乐㓕者可冀其万一㢤宜其简在上心而褒嘉之命屡下也濂不侫忝居法从故不辞而为之书上以昭帝德之广𬒳下以白释氏之有良材云李大猷传李硕证字大猷姑熟人父深肥遯山林以书诗为教自号静轩母陶氏无嗣昼夜祷于观自在佛夜梦一比丘尼乘白鹿车抱婴儿授之曰此福慧儿也善视之既而有娠生未逾月儿忽身热如火不进乳陶方以为忧复夣前比丘尼持栗数颗嚼食之梦觉儿汗如雨遂瘳年四岁嬉戯父膝下因授以记姓书儿曰此有何义读之将奚为父大惊更以孝经一诵即能闇记稍长益骏发异常父甞手书首楞严圆觉二经逐卷取读之力白父母学佛扵城南顿觉兰若祝发受具戒制今名硕证走大石山中与僧法秀㳺秀有髙行愿证期取法焉乆之杖钖耒南京谒净觉师于天界禅林师见其俊迈命爲侍者谓之曰子才锐甚冝留意文学他日期子弘宗扶教也于是独坐一室竺坟鲁典无不研穷之着爲文辞森然有竒气一时名公鉅卿皆爱敬之与其相倡酬师寻命掌书记洪武戊申出世嘉兴水西寺庚戍迁呉兴之道埸未㡬退居武康山中着观幻子内外萹以合儒释一贯之妙其内篇曰释教其目十则宗本教述㑹源非即必悟示证朂志古今不昧寂动也外篇曰循本其目如释教之数则性上性中性下人物道述克巳至乐言命爲巳学方也曰适治其目如循本之数则礼乐封建井田兵问用刑尚德儒吏经权三尚圆象也曰史论其目如适治之数而逾其三则宋襄仪秦秦汉文武儒老魏呉汉晋虚玄梁上梁下惰唐后周也皆踔厉前人其光烨烨不可袭秘声名突起搢绅间癸丑之冬愿证还天界濂时侍皇上升武楼遥望禅林顾濂曰其中有良僧乎濂对曰近有二僧从呉越中来皆能文辞上曰其名谓何濂对曰一则愿证一则证传上曰试取观之濂因进证传文一编上亲覧终卷曰是或儒者之所不及复问愿证所着濂对曰太常丞张丁家有徃复论性书遂遣中官召丁携书至上复覧如前喜曰论议甚髙其鐡中铮铮者乎明日召见谨身殿慰劳备至敕吏部皆除应奉翰林文字赐苐太平门及妻妾合二凡日用百需之物无不周复命中秘给书籍令闭门习读三月俟发长胜冠然后涖职后三月愿证有疾上意其沉欝多痰赐药吐之疾稍减巳而复剧中使问疾者络绎于道竟不起病将革时唯仰首言曰死则死所可憾者受上之深恩不能报尔遂口授其友草谢表表未终而逝上夜梦愿证耒谢服大布寛衣巾稍欹叩其家人服色正同因移棺撼巾不正上尤嗟异焉时洪武甲寅春二月也夀三十七云史官曰昔在宋时仲灵嵩师镡津李氏子也毎夜戴观自在像诵其号十万乃寝自是世间章句不学而能遂作原教论明儒释一贯以抗诸儒之说韩魏公琦欧阳公脩皆尊礼之今愿证亦李氏子其母亦累祷观音而生亦博极羣书亦着为论说以明儒释之道亦异矣㢤岂弘宗扶教代当有其人濂欤固不敢谓愿证之如仲灵也其志之所存抑果有不同者欤然仲灵进正宗记仅得仁宗赐𬗋方𫀆及明教之号愿证则屡𬒳龙光亲㧞为王官使其得寿则道行于时泽兼𬒳于烝黎不特如仲灵专辅本教而已木方荣而风折之悲夫濂与愿证交爱才之念不下于韩欧二公弗忍其名不传也故徇全室泐公之请具着其事扵萹故懐逺将军髙昌卫同知指挥使司事和赏公坟记公讳和赏畏兀氏世居髙昌曽祖纽怜事元世祖有功封髙昌王祖帖木儿不花中书左丞相父不荅失里中书平章政事皆袭王爵母也先忽都封王夫人公性警敏能知时逹变㓜亦绍王封镇永昌洪武三年大兵下兰州公赍印绶自永昌率府属诣辕门内附诏授懐逺将军髙昌卫同知指挥使司事世袭其职公乃开设官署招集降卒数百人㑹宋囯公冯公胜奉敕征丼肃命公移镇西凉转输馈饷无乏朝廷嘉之不幸以七年九月二十八日卒于南京之寓舎年二十有八以十月八日塟江宁县聚寳门外五里吕氏花园上遣使者祭奠恩礼优渥人皆以为荣公妻曰都坚子一人太平女二人在室惟公生于王家暨入囯朝荣膺显爵方以事功自见而赋年不永惜㢤因为䟽其世系及卒塟大槩纳扵墓以志其哀故成穆贵妃圹志成穆贵妃孙氏讳某其先世居陈州父和卿仕元朝因家江南毗陵母晁氏妃禀性贤淑聦慧过人父母既亡长兄楧治家事值元末天下大乱妃年十三随次兄范避兵扬州遇青军䧟城一时离散范不知所在元帅马世熊妻遂育妃为义女年十八未聘上闻其有容徳诏纳宫中及至言行皆有礼法如古贤女甞请扵上访求楧得相见上即位册为贵妃位居衆妃之首妃益小心㳟谨事上甚至有儆戒相成之助佐皇后以理内治宫壸肃雍上下咸无怨者侍上十有五年生四女其第二女蚤卒洪武七年秋九月癸未妃得疾至庚寅薨年三十有二上为之感悼诏谥成穆复縁人情定议命东宫亲王持服一朞勑有司营塟具甚厚念其无子赐田租三百石令楧供岁时祭祀之费卜日未得吉停柩宫中者兼旬至十月巳酉始权厝京城朝阳门外禇冈之原礼也涂殡有期谨奉勑书其卒塟岁月纳诸圹中呜唿哀㢤宋学士文集卷第二翰苑续集卷之八宋学士文集宋学士文集卷第二十九宋学士文集卷第二十九翰苑续集卷之九赠惠民局提领仁斋张君序呜唿医其难言矣乎人之生也与天地之气相为流通飬之得其道则百顺集百邪去苟失其飬内感于七情外感于六气而疾疢即生焉医者诊而治之必察其根本枝末其实也从而损之其虚也从而益之隂平阳秘自适厥中粗工或昧乎此实实虚虚损不足而益有余其病之能起者鲜矣此其难一也气血之运必有以䟽载之左右手足各备隂阳者三阳旣有太少矣而又有阳明者何取两阳合明之义也隂旣有太少矣而又有厥隂者何取两隂交尽之义也何经受病冝用何剂治之治之固不难又当知有引经之药能循此法则无疾弗瘳矣粗工不辩十二经而一槩施之譬犹罗雀于江罾鱼于林万一或幸而得之岂理也㢤此其难二也岁气有不同攻治亦异其冝曰升降曰浮沉吾则顺而承之曰寒热曰温凉吾则逆而反之庶㡬能全其天和而不致侦倒错缪粗工则伥伥然当顺则反逆当逆则反顺如盲人适野不辩乎西东此其难三也病有寒热热者当投之凉寒者冝济之以温此恒理也然寒热之势方剧而遽欲反之必扞格而难入热因热用寒因寒用其始则同其终则异庶㡬能成其功粗工则不察而混治之此其难四也药性有隂阳而于气味见焉然不专扵隂阳也又有所谓阳中之隂焉隂中之阳焉差之毫釐缪以千里不可不察也粗工则不覈重轻而妄投之过矣此其难五也然此多内经之所明言自裴宗元局为大观二百余方经㫖晦蚀无有探而究之者至金刘守真张从正李明之等出始一以内经为宗向之晦者昭如也昔之蚀者完如也呜唿医其难言矣乎吴士张君仁斋世为名医从陈鼎庵受内经之学而于刘张李三家之书无不通贯故用药多竒验将军那木哥病危甚张君脉之曰寒凉太过所致冝温之果瘳中书平章政事李思齐遘疾上遣使者召张君疗之张君脉已曰色天不泽尺脉已絶然能食饮主踰月而死后亦然先是全室禅师泐公无病偶张君视脉色张君曰师虽康强其中多滞痰后有中风之患当时咸不以为然至是疾果作手足痿痺不仁张君用辛凉剂汗之下而愈师欲以金缯遗之张君笑曰师何必尔也得宋翰林文一篇不翅足矣师来为予言予虽不知医而医之诸书颇甞读之故为䟽五难之说使观者知其道为不易如此呜唿医诚难言矣乎若学如张君察证如张君制药如张君则不谓之难也已重刋寂照和尚四㑹语题辞寂照和尚元叟端公旣示寂金华黄文献公为铭其塔蜀郡虞文靖公为序其四㑹语二公以文辞名天下亦云备矣其入室弟子清㤗子楩金山惠明天宁祖阐复合辞请曰旧刋所録先师语不幸燬于兵然非此无以见道之所存窃惧不传子楩三人者已恊力命印生重雕之矣敢重以首简请为序虽然序犹可略也先师事蹟多渉神异状行者輙讳而不书神异之事大乘者固所不乐闻茍録以示入道之士亦足以起其正信𥘉何伤乎愿併识之序中予不敢辞稽子楩等言公平顶古貌眼光铄人颔下数髯磔立凛然如雪后孤松坐则挺峙行不旋顾英风逼人凛如也所过之䖏衆方讙譁如雷闻履声輙曰端书记来矣噤黙如无人賔友相从未甞与谈人间细故舎大法不发一言秉性坚凝确乎不可㧞自为大僧至化灭无一夕脱衣而寝其从南屏归化城受经夏夕启窓而卧忽一梵僧飞钖而来与谈般若枢要亹亹不絶未㡬腾空而去虎岩师主双径时甞言道家者流有上谒帝者其还甚逹因叩之荅云为选径山四十八代住持故天阍乆不开尔公正符其数公朝京师梦径山潭龙君持金匙举食食公数凡十又八公主法席实十八春秋也公将示灭所剪爪发留瘗化城幻有庵逮启视之设利累累然生矣公之遗事有若此者皆冝𥙷书以见于世不可畧也盖公道契佛祖名震华夏诚堪舆间气之所钟其祥应之至亦出自然非苟渉扵神怪者比也文献所谓门庭之盛规重矩叠法雷普震裂地轰天文靖所谓譬诸名藩镇以宿将隠然持重风霆不惊握机行令舒卷自由足以使方城连戍有所仰放不敢踰越其言诚不诬㢤濂何敢复賛一辞颇念文靖之学粗闻而知之又执弟子之役于文献之门者最乆于是勦其绪论重申之如此呜唿公之四㑹语其尚假濂文以传之㢤子楩字用堂惠明字性源祖阐字仲猷皆设化一方黒白咸皈仰云滁阳蔡氏道山阡表祠部主事蔡秉彛诣濂请曰彛之曽大父讳某姓蔡氏𥘉居赵州因官于滁遂家焉娶胡氏无子唯育一女惧蔡氏之不血食也乃命季氏子冬后冬负气自豪杀人亡命竟不知所终遂以女归来安之许氏许氏讳清字士㢘读书有贤行平居寡言以俭德自将曽大父爱之曰是类我者也命以爲子不听乆之乃相从实彛之大父也不幸爲高氏子诬搆以死罪留圜扉者二年赀产咸废而大父无愠容大父复无子亦生一女先是句容龙潭人孔氏有讳善者字囯宝㓜失怙恃唯二兄存颇虐之依仲父以生一旦告仲父曰兄若弟一气所钟也苟恋区区赀业使兄𬒳不义之名人其谓我何请避之仲父爲之汍澜出涕且曰吾在子勿忧于是竟决去无留意行至滁大父见之嘉其知彛伦之理与其语又轻财仗义有特逹丈夫志亦以女妙静妻之刲羊豕大飨婣朋焚香祝天曰吾再世无嗣蔡氏之传将遂微矣是子其克荷负吾家乎乃后之实彛之父也不数年尽复大父所䘮土田人有曲行面直之郷党称其贤生四子长即彛次玄童次寿童次庆直及一女至正甲午三月二十九日滁䧟于兵先母与女素英抱莭赴水死玄童庆真皆不知所徃独先人与彛间关渡大江而居金陵先人因忧愤成疾死时八月十八日也彛娶王氏生一子名继宗甞念三世皆以异姓为后虽扵先王之礼有所未合原其情之所至岂得巳㢤彛家素积善天必福之异子孙或衆多各俾一人承蔡许之祀而彛复姓孔氏则于礼为得矣然大父之年仅五十七大母复少四岁而终父视大母之年又少十岁母之年则如其父焉四䘮皆于黄道山以昭穆序塟山在州东北十五里曽大父兆域之所在也墓石皆无文愿子为通书诸碑以示后人天地开辟厥𥘉生民何甞知有所谓姓氏圣人者出悪其无贵贱亲踈少长之别也于是因生赐姓胙土命氏以至于以字以谥以官以邑而族系渐繁矣蔡本姫姓许本姜姓皆以囯氏者也孔本子姓以王父字为氏者也而三者何可同乎虽然凡有姓氏莫非神明之胄而出于炎黄之世所谓二十五宗一十四姓者尤多流虽殊而源则一遽谓之不同亦未见其为可也然彛之为孔氏固为不刋之论彼二氏者岂可忘其所付讫而为若敖氏之鬼㢤诚令子若孙継之一如彛所言亦出于礼之变耳呜唿氏族之不传其淆乱无别亦难明矣使彛不自言数世之后悪知有所谓孔氏者㢤昔人有云人有姓氏犹衣服之有冠冕裂冠毁冕虽有带裳幅舄不足以𬒳饰其身其任不为不重矣其任为甚重人反视以为轻有如彛者岂非有识之君子乎某与彛交既乆若异姓昆弟然故因其请为表着先茔之碑使后世有考焉彛字秉彛为人慷慨䟽通其从政也难集之事谈笑而成之人号为长才㓜鞠同里王时中家遂婿焉巳而袭其姓时中既有后今请于朝仍氏于蔡云大天界寺住持白庵禅师行业碑铭大天界寺住持白庵禅师讳力金字西白吴郡姚氏子其母周氏梦一龎眉僧类应真者直趍房闼麾斥弗退因惊唿而觉遂懐姙时至而育竒芬馥郁满庭年临五六方颡圆额白哲如玉琢见者无不怜爱县大夫时抱载车上归与妻妾环玩之欲索为子父母靳弗与逮七岁颕悟异常凡书一覧即能记忆或见佛像輙五体投地作礼而退一日请于母曰儿患世相起㓕不常将求出世间法可乎母曰出家甚苦尔年㓜岂能堪乎曰儿心自乐之想无苦也自后请之不已父母知志不可夺俾依吴县宝积院道原衍法师为弟子十一岁祝发受具戒精研三观十乗之㫖领其枢要衍公主秀之德蔵师为纲维之职轨范肃然忽喟然叹曰名相之学畧谙之矣盍弃诸縁而徃跻觉路乎遂更衣入虎林谒古鼎铭公子双径古鼎一见輙以法噐相期示以德山见龙潭语师奋迅踊跃直触其机从而有契铭公俾掌记室曽未㡬何分座后堂敷宣大法如山川出云灵雨霑润四衆信服复陞居前室声光烨烨起丛林间至正丁酉出世住苏之瑞光寺㑹嘉兴天寕寺灾郡守贰咸曰非师不足起其废具礼币遣使者力邀致之师至未乆如兠率天宫下现人世道路过者莫不瞻礼賛叹帝师太宝法王闻师之贤授以圆通普济禅师之号师自㓜䘮父唯有母存乃去城东一舎筑孤云庵以奉飬焉同袍或议之师呵之曰尔不见编蒲陈尊宿乎何言之易易也洪武改元皇帝御大寳暦弘阐佛乘首开善世院俾擢有道浮屠莅天下名山杭之净慈主席尚虚佥欲起师居之䟽与币交至浙江省臣复遣使趣之师皆力辞乃退居同归庵迎母以飬仆夫忽梦庵前有瑞花如芙容然光彩絶异或谓梦者曰此花天子当取之而去旦而述其事人以为诞巳而有㫖起师住持大天界寺命将下之日乃仆夫所梦之宵也师应诏至阙见上于外朝慰劳优渥即令内官送其入院赐以天厨法馔万机之睱时召入禁庭奏对多称㫖盖师精通西竺典及东鲁诸书其与荐绅谈论霏霏如吐玉屑故咸乐与之㳺至扵勘辩学子务以直指心源宗说兼行机用迭发尤使者敬仰不置四年春诏集三宗名僧十人及其徒二千建广荐法㑹于钟山命师捴持斋事师能灵承上㫖凡仪制规式皆堪传永乆寻以母年耄举径山泐公自代复还庵居五年冬诏复建㑹如四年大驾临幸诏师阐扬苐一义谛自公侯以至庶僚环而听之靡不恱服一日忽示门弟子曰吾有夙因未了必当酬之汝等勿以世相遇我未㡬示微疾谢去医药饮食手书一偈委顺而化实六年十二月二十四日也停龛六旬始行茶毗之法视其皃如生数珠齿牙不壊于火设利罗无等观者竞取之而去世寿四十有七僧腊三十又六所度弟子某等二十余人嗣法上首出住名山者保寕觉慧等又二十余人三㑹语有録谋建塔扵嘉兴城西环翠兰岩以某年月日举灵骨及不壊者蔵焉师神观秀伟智辩縦横以宗教为巳任不畜私财毎得财施輙举以给贫者甞以楞伽经及法宝坛经乃释门心要当毒暑时挥汗誊钞锲梓以传师既殁觉慧惟恐其遗行泯泯书夜弗自寕件系群行为书乞予为塔上之铭予惟临济之传至扵寂照大师其道益光明盛大故其子若孙亡虑数十人各主名山务识本源至今接武而奋者尚未已也如师者亦其一人焉此无它传授之真颕悟之正而无它岐之惑也夫塔之有铭始于梁而尤盛于唐以为不若是无以系学者之思而景先哲之行也予不敢废此义遂因慧觉之请为造铭曰一真妙心兮圆同太虚迷者自蚀兮唯尘之拘曷治曷攻兮在静其虑禅斯有学兮流于中土临济正宗兮奕叶其光传至照兮愈亢厥宗叶子孙蛰蛰兮各阐化机要使青莲兮出扵汗渠唯师之生兮孰乗愿轮岂伊应真兮悯世度人学兼内外兮卓然名家转彼名相兮为德之华绀目一瞬兮大法毕具见者悟之兮无句之句宝华楼阁兮弹指即成示现世兮何经何营三莅精蓝兮其法益崇曷以徴之兮设利青红生死去来兮不碍真圆飞鸿印雪兮爪趾宛然塔婆新建兮下瘗灵骨铭以掲之兮来者是则夹註辅教编序天生东鲁西竺二圣人化导烝民虽设教不同其使人趍于善道则一而巳为东鲁之学者则曰我存心飬性也为西竺之学者则曰我明心见性也究其实虽若稍殊世间之理其有出一心之外者㢤传有之东海有圣人出焉其心同其理同也西海有圣人出焉其心同其理同也南海北海有圣人出焉其心同其理同也是则心者万理之原大无不包小无不摄能充之则为贤知反之则愚不肖矣觉之则为四圣反之则六凡矣世之人但见修明礼乐刑政为制治之具持守戒定慧为入道之要一䖏世间一出世间有若氷炭昼夜之相反殊不知春夏之伸而万彚为之欣荣秋冬之屈而庶物为之蔵息皆出乎一元之气运行气之外𥘉不见有他物也逹人大观洞然八荒无藩篱之限无户阈之封故其吐言持论不事形迹而一趍于大同小夫浅知肝胆自相胡越者悪足以与于此㢤宋有大士曰镡津嵩禅师实洞山聦公之法嗣以二氏末流之弊或不相能也取诸书㑹而同之曰原教曰广原教曰劝书曰孝论而坛经賛附焉复恐人不悉其意自注释之名之为辅教编若禅师者可谓摄万理于一心者矣予本章逢之流四库书颇甞习读逮至壮龄又极潜心于内典徃徃见其说广博殊胜方信桺宗元所谓与易论语合者为不妄故多着见扵文辞间不知我者或㦸手来诋訾予噤不荅但一笑而巳今因虚白果公重刻是编其有功学者甚大故执笔言之呜唿孰能为我招禅师扵常寂光中相与论儒释之一贯也㢤独视霄汉悠然遐思者乆之题滑寿傅后昔者太史迁作史记创为记表书传秉笔者咸宗之然而传之为体虽不一不过立论序事二者而已独为淳于意传载其应诏所对自齐侍御史成至公乘项䖏凡二十有三人书治病死生验者具悉此其故何㢤盖毉乃人命所系不敢不慎故特变例以成文耳㐮城滑寿伯仁以毉道髙一时而吾老友朱君伯贤倣史迁法为之传事核词古而光𦦨烨然与伯仁㳺者锓以行伯贤方载笔词林其言当见信扵世它日必有采之入史牒者淳于意之事尚得专羙扵前㢤宋学士文集宋学士文集卷第三十宋学士文集卷第三十翰苑续集卷之十传法正宗记序表大法之真传起羣生之正信宜莫如书然而真丹身毒相去絶逺梵语华言重译或殊况屡遭㓕斥之祸生乎其后者必蒐罗坠逸徧观㑹通然后能定是非之真謏闻之士苟获窥其一偏遂执为确然之论斯亦过矣呜唿辟邪说之胶固伸正议于千载之下不有先觉学者将何所从㢤昔者濂读湼槃经及智度论颇知释迦文佛以正法授迦叶世世相传具有明证故自前魏支彊梁楼至洛邑译续法传自七佛至二十五祖婆舎斯多而止东晋佛䭾䟦陀罗至庐山所译禅经自迦叶至二十八祖逹摩多罗而止逮夫后魏之时崇道屏释而沙门昙曜苍黄逃窜单録诸祖之名匿岩穴间仅及二十四祖师子尊者而止佛运重启昙曜进为僧綂吉迦夜等遂因之为付法藏传其去前魏巳一百九十余年东晋亦六十二年矣东魏那连耶舎至邺复备译西域诸所传授事迹其次第与禅经不差毫发则全阙之分有不待辩而自明矣唐兴曹溪大弘逹磨之道传布益衆义学者忌之而神清为甚乃㩀法蔵传所列谓师子遭难絶嗣不传犹以为未足诬迦叶为小智不足承佛心印指禅经实后来传㑹难以取徴而好论议之徒纷纷而起矣宋明教大师契嵩读而病之博采出三蔵记洎诸家纪载释迦为表三十三祖为传持法一千三百四人为分家略传而旁出宗证継焉名曰传法正宗记复画佛祖相承之像明其世系名曰定祖图申述禅经及西域诸师为证以辟义学者之妄名曰正宗论共十二卷其卫道之严凛凛乎不可犯也濂窃闻之太平真君之七年魏太武用崔浩言宣告征镇佛像胡书皆击破焚烧当是时诸种经论多煨烬之末屋壁之深蔵盖至扵乆而后出以此观之昙曜之流固未必能见禅经至扵诸师之论义学者亦未必得尽闻之顾执一时单録不全之文而相为垢病犹将十指而掩日月之光一口而吸沧𬈑之水多见其不知量也大师之辨析夫岂得已者㢤甬东祖杲禅师以诚䔍契道汲汲焉唯恐法轮不运合衆縁重刻以传呜唿书不流通与无书等大师固有功扵宗乘而杲公之为则又有功扵大师者也皆不可以不纪因追序其作者之意扵首简云西瓯黄氏家牒记黄本陆终之后受封扵黄若春秋所书黄人是也其后为楚所㓕散居江淮间以囯为氏在宋之季有讳定者家扬之六合为兵马副都监元兵攻扬定同大将与之鏖戦败绩挈妻孥踰涛江居䖏之龙泉㑹㐮愍公唆都帅师攻䖏定复随州兵出戦至九里潭力屈就擒唆都命褫其衣反接于树弯弓而向之曰速降速降不降矢贯汝心矣定毅然弗为动定季女南金闻之独泣曰女子缓急无用理诚不诬妾虽不才忍见父入鬼箓乎乃脱簮珥蓬首垢面走马谒唆都曰将军平江南一才一艺冝不忍弃妾父有大将之畧柰何寘之死地即死愈坚池敌心扵将军甚无益也故妾含耻耒言将军苟不听妾请与父同死誓不独生也唆都义之即命释其縳俾麾下同掠地闽中权授忠武校尉建寕路下千戸且命统精兵击延平之沙县定叹曰吾宋臣也不能死其颡有泚矣柰何加兵向之乃引疾固辞寓建寕之瓯寕将终老焉后五年复擢泗州五河县尹阶承务郎未及代又弃官归以寿考终塟城南莲华池上定娶某郡连氏生四子世部世衡世得世虎世衡郢复翼緫把緫把军职也世虎有勇力能以手握巨竹破之世衡独有后余皆无传世衡亦娶连氏生三子义夫老柱细良殁塟夀山之原义夫字世忠娶建安陈善足生四子同寿衆嘉如满普保殁塟圣佛坛之冈同寿衆嘉蚤夭如满字子谦娶建安张鼐生四子仁义智贵仁字渊静以易经举鄕贡进士名列苐四以温纯能词章选为太常賛礼郎阶将仕佐郎娶泰州张蕙义字永宜智夭贵字用和王氏出也普保字居德年十六郡庠私试輙先列巳而深通易经应书鄕闱遂有荐于朝者授忠州鄷都丞娶某郡张㳤寿生二子炳烔炳蚤夭老柱好武艺娶某氏生一子闾其所习如其父殁于军细良娶某氏生一子某𥘉义夫既殁如满八岁普保四岁家事絶艰辛陈氏以黄乃䆠族氷雪自守越五年其外伯父冯翁力夺其志适里之同姓黄清字寒潭实桂甫之子宋孔目官某之孙鞠育二子择名师传授以诗书不翅亲父二子亦感其恩能孝飬之生事塟祭终身无违者清之弟浄旣生子珉珉复生子福慧矣孔目之宗当不坠如满乃还奉五河君之祀其子仁甞从予学明经间脩其家牒使后人有所扵考请予序之予闻氏族之学昔人所甚重所以明同异辩亲踈别是非也盖气血相贯喘息相通唯正系之传则然傥以他氏参之此即莒人之㓕鄫不可不慎也寒潭固同姓其家承胤旣有其人子谦之自祢其父斯近礼巳况五河君以武显而居德及仁方以诗书起家易武以文尤可见能亢其宗者其显融盖未艾也故弗辞而爲之记诗有云子子孙孙勿替引之黄氏之后人益思其自慎者㢤故丽水叶府君墓铭括之叶氏世居松阳卯山至唐银青光禄大夫越国公法善始以道术显宋𥘉有讳备者从夘山迁丽水之东里又至崇信军莭度使赠检校少保梦得始以政学着梦得字少藴世称石林先生者也府君讳元颢字子西先生之十世孙气宇凝悫沉酣于六籍而旁溢诸史百家折衷羣圣人之说故其学粹然不杂以他岐端居若思喜怒不形于色一动一静咸捡押无违度虽经铄石流金之候未甞离冠衣而䖏下帷讲授弟子执经者环立左右府君爲敷绎奥㫖摄其粗踈入于宻微无不盎然充足若蒙大雾而行不知身之沾润也然其躬行尤力在父母侧和婉其声气进退有容恒恐弗胜其依恋慕爱之情津津然洋溢扵外暨殁哀毁骨立㡬至扵㓕性终身孝慕不衰四时祭享必极其豊腆获一珍品不荐不敢食遇讳日之临设席奠酒浆笾豆𦵔醢哭尽衰追想容声竟日乃已延平守项君棣孙郷友也毎称之曰吾交人多矣生事塟祭求无愧古昔者惟吾子西耳人闻之无异辞家虽贫杀衣缩食塟宗党十余䘮有告急者輙视其有无给之过庭之间尤善扵训迪甞曰吾家自石林益衍书诗之泽接武䋲䋲至今十余世矣吾祖吾父挺然扵其中尤以种学绩文自任其遗编所存者可见巳故郷旦之评必曰儒绅之聮轨者东里叶氏也吾朝夕以思唯寐始忘之尔等毋怠事累吾无以见先人地下诸子闻之更相劝励皆为文行士里闾取府君以为则焉年旣高幅巾大衣𥚹裷扵烟霞泉石间啸咏自娱其乐道循理一出乎惟分之正士大夫多慕艶之故相率号之为乐隐翁一旦遘疾复唿诸子谓曰吾今幸得全归矣生不离父母死安可侼去之乎尔当归吾骨先墓之侧魂魄或有知当谨执饔具之礼死且不恨言讫而气絶至正甲辰十二月十二日也寿六十八以某年月日塟墓在喜康郷上黄之原曽祖懿生祖㤗亨宋太学生父浚母某氏娶赵氏先九年卒生四子宗道守礼寅清冝寿守礼以明经贡铨曹拜监察御史予虽不识府君幸与御史中丞青田刘先生㳺先生盛称府君歴世相仍之懿未甞不以为袭簮绂者不难而能传经业者为难岂惟所习有转移或不同盖亦有天道焉自非畜之深发之逺未易以致于斯也善人之报吾将扵府君徴之虽然府君端人也善士也孝足以奉亲行足以厉俗学足以觉后进古所谓郷先生殁则祭之者其在斯人欤其在斯人欤铭曰括之显族叶最有闻奕世书诗以逮于君式遵遐轨载扬清芬隠趣恬漠文气欝煴内外脩饬寤寐克勤彼皷箧者从之如云扬确古训辩诘道原尔𣏌尔我锯我釿小大异施期集于勲天道谓何少微夜昏八尺之茔上生兰荪采以醸酒用酻君坟棣州髙氏先茔石表辞高氏出自姜姓氏族书谓齐太公六世孙文公赤生公子高其孙傒为齐上卿与管仲合诸候有功桓公命傒以王父字为氏考之春秋传髙傒乃天子命卿其得氏在桓公前非有合诸侯之功而后得氏也傒之前巳有髙渠弥高克为郑大夫则齐之高氏其先巳仕郑亦非待傒而赐氏也氏族之学乆废其书要不足深信所可信者但知高氏出扵齐而已其后裔滋蕃分布京兆河南华隂者为最多而棣州之有高氏又自河南分也当金源之季有讳温者善骑射膂力絶人元兵攻棣州温集民为军捣退之以功授汉军谋克佩银印巳戍平江玉因引疾归山东力田以奉亲如温之为或强起之取世袭为子孙计輙笑而不荅娶岳氏生子曰珪字君章以力本尚义称其扵荣利淡然无所好族人负官中钱至数百緍计不知所出珪倾赀代偿或贫无衣及饥饿不能出户者多周之汲汲若不足有所贷者不收其子钱且戒子孙学耕稼勿为吏胥其有恶德者不共兆域而蔵家教峻整清风凛然也娶韩氏生男子三次子翥字伯举读书颇通大义輙弃去遇骏马不问直之髙下必市之挟弓矢跨行如飞中正鹄不失毫髪有将家子之风事母能孝食饮必亲甞衣衾则视时燠寒而进退之元统癸酉岁俭大疫且四起道殣相望翥买槥椟瘗之其未死者作淖糜给之甞以泉布贷人人乆不能偿取其约剂焚去漫若不复省至正中江浙行中书察知翥之才行命随石抹将军捕冦海上翥屡建竒䇿将军不能听巳而盗不可制方悔不用其言翥寡言笑与人交不为翕翕热乆而益亲人自不忍厌之甞教其子云我家近海濵以弓马植门户田桑供衣食虽不多知书礼法素谨至今弗敢坠尔曹益务为善毋贻祖考羞使它人称汝为善士我死目亦瞑不然虽日宰百羊马享吾吾将不食而吐之矣世以为名言娶呉氏生二子𥙿桂荣生甫一月而母亡懐孟马氏来继其室为出装奁求保母乳之其视𥙿尤笃不翅若巳所生北兵戍南土者宗族给其衣费谓之封椿钱岁乆困不支马氏劝翥曰君虽在戍家既粗立矣又何以仰此为一族咸称为仁人至正壬辰秋翥移戍当涂桂荣勇冠一军后三年战死金陵马痛之亦成疾卒先是诸妣姚岳韩三氏皆以孝事舅姑见称而马事继母尤加抚弟妹至成人三十余始嫁生一子晖日夜迪以书诗至质衣以为束脩晖乃以学名逮今六合载清大明御暦遂入侍青坊乆之擢囯子助教移磨勘司令陞太子賛善大夫转刑曹郎中遂为福建行省参知政事累阶中奉大夫云惟髙氏三世大墓皆在棣州楼博务南其原曰髙家庒唯翥死扵乱离㩲瘗建业西门之外郊丛塜累累莫能辩其真其卒时则岁丙申四月某日寿五十六马之卒颇先扵翥实二月十九日寿五十又三兵燹之余又用浮屠法付之水火晖日夜念之泪落不䏻收将从近代之礼蔵衣冠祖墓之侧既请荐绅先生为之铭而又徴予之文通志其详予惟先祖有善而不能知不知也知矣而不能扬之不仁也仁矣而纪载过于实不信也信矣而不能要诸礼义则不可铭诸鼎彛而传于孙子也有若髙氏三世以来皆以武显至晖始以文易武名位日致显融而扵先德之念尤悬悬如饥可不谓之贤乎其贤谓何予前所谓五者殆皆无愧者也晖之子若孙异日升诸茔域知世德之不易必思有以奋发为武者则思横予树纛折冲扵千里之外为文者则思建纲叙伦而昭熈朝之盛典斯不负晖之所望也不然读兹碑者其颡寕不有泚也㢤是为表莆田四如先生黄公后集序濂成童时即读四如先生诸经说见其立论精微凿凿过人逺甚未甞不慕艳之稍长歴求先生之事迹然后知其渊源之所自而凝道之有方也盖先生居莆阳唐御史㴞十二代孙世为儒家其父绩师事瓜山潘公柄复斋陈公宓二公实考亭朱子勉斋黄公之高第弟子也先生夙承父训年十二试举子业鄊校多占前列后二十九年始擢咸淳辛未进士第调监瑞安府比较务未上名公鉅卿争聘之为讲师而丞相江公万里挽之尤力声誉翕然动扵一时德祐乙亥冬始之官与签枢陆公秀夫遇陆公一见极噐之明年丙子杭都巳䧟囯事不可为陆公趣先生至行都充益王府撰述官兼䖏置使司干办公事改刑工部架阁以通直郎陞武学谕遂转朝奉郎囯子监簿兼福建路招捕使司都参议官先生皆辞不就宋既改物归隐重山宻林不与世接四方有受学者先生为敷绎濂洛关闽之说而开导之其为文词务以理胜不睱如它文士驰骋葩藻以为工而当时求者纷如也门人武夷詹清子类次六经四书讲义为六卷刋之而先生之子元汀州路总管府知事又分记序墓铭字训之属为五卷而刋之先生年八十二而终遗文流落扵荐绅者尚多其曽孙鄊贡进士至又裒集为十卷将刻诸介楚王府伴读陈子晟徴濂为序以传濂闻㾾洛中微考亭未兴艾轩林公光朝独倡道莆阳从之者如归市红泉东井之学乃闻扵天下网山林公亦之实绍艾轩之传网山之后乐轩陈公藻又起而継之乐轩家长乐网山居福清咸来讲学东井而风声所𬒳气习所薰人皆有邹鲁之行及乎瓜山复斋之起推阐考亭经训东西角立化行而教孚文质尤彬彬可观先生产扵艾轩之鄊耳目之所濡染固己先立乎其大者复因父师之故矻矻穷年遂探考亭之正绪则其所着皆六经之微所宣皆天地之秘诚有未易涯涘者柰何道未及行而宋祚已移识者不能不爲之惜也先生之所藴与不可传者固巳随物俱化若并其遗文同就泯灭不亦重可惜㢤先生之子若孙孜孜以传世爲务可谓不死其亲者矣濂年耄而昏避求文者如避雠敌甚不得已多令学子代之今以童年慕艳之乆勉徇至等所请而躬序之如此然先生之集自能行世亦不借区区之文而后传也先生姓黄氏讳仲元字善父后改名渊字天叟别号韵郷老人云重荣桂记庐陵周氏奕叶以书诗爲业有字孟声者与其子学颜皆以文鸣荐绅间故庐在吉水之泥田邨门墉之内桂树一章扶䟽而离褷昼日成隂縦衡可二亩逺望之童童若车盖然元至正壬辰红巾盗起庐舎皆化爲煨烬桂亦焚死剪取其枝柯为薪唯干独存越五年甲申桂怱发緑芽肤间已而怒长不数年间蓊欝若云布东南有小桂者二亦壊扵兵至是萌蘖出自根柢枝叶沃如也闾师里尹过之㦸手指曰此非祥也妖也物及常则为妖烈火之所焮灸津枯于内枝焦于外生意安能贯之生意不贯而萌蘖恶乎生苟谓其生为祥则倒竖之槐僵起之柳不亦祥之大者欤或曰非也此祥也天地之间有开必先其机之动间不容髪菜公之感挿竹生笋田氏之聚枯荆再华盖草木最得气之先者也大化流衍占盛衰者毎扵斯观其兆焉唐人以擢弟者为折桂此殆周氏科目之徴乎二者之论乆未有所定囯朝洪武庚戍学颜之子仲方以明经举于郷㑹试南宫除侍仪使出为中牟令以政事闻然后始知桂之重荣非为妖也实祥也予甞闻之人事之与天道诚相表里有感必有应始终循环无穷今以兹桂徴天而验人其祥固无疑者然而君子之论祥当在人不可使物得以专之仲方益率徳励行使徳馨逺闻旣以华其躬又以焘其后人周氏之兴其殆未艾也欤系之以诗曰维桂之良其色中黄其气苾芳有士治经艺之于庭比德之馨帕额执殳来爇我庐桂亦变枯椔翳屹然自踵至颠气絶弗聮胡彼緑苞怒长如毛有华其膏日益以崇车盖童童敷隂正浓大化絪緼何屈不伸瑞应之纯孰讙孰呶为祥为妖匪徳曷要徳将何徴搴其芳荣以契其贞天昌其家悴而复华厥兆孔嘉勿剪勿伤是培是封沃以灵浆君子有云瑞当在人其福乃臻我陈我诗其辞则巵匪颂以规赵氏族塟兆域碑铭金华赵君古愚学而好脩以其先世遭家孔艰殁者多涂殡于郊乃与二弟古怡古忱谋黜衣杀食歴十年之乆始克族塟于县之庆云鄊青冈山之原鄊先生衢州教授胡公翰旣爲撰文表诸阡古怡复以爲昭示后嗣辞不厌其繁力请濂申言之濂以古怡存心愿悫行义如古人不欲重违其意颇诺之自时厥后窃禄于朝徒以未成之学操觚染翰无以应求文者之纷纭由是不及爲者盖八年于兹矣古怡又介宗叔嗣泰请之愈坚遂案其图状而序之赵氏扵宋有属籍广陵康简王徳雍实魏悼王之苐四子五传至太中大夫坚之始自汴徙干衢古愚七世祖也特迁之于中穴余则分左右而序列焉右则髙大父遂昌令旴夫大父永济仓副使若磬伯父嗣淇嗣鸿叔父嗣渊也左则曽大父时尭叔祖父若隆父某州路学録嗣滋及弟某县某䖏巡检古恒也太中公硕人田氏髙祖母曽祖母二徐氏祖母陈何李三氏叔祖母童氏母叶氏叔母张氏嫂张氏皆祔从夫穴而太中公之子常熟丞公传常熟之子长溪丞彦鉷皆不迁以长溪君窆兰溪常熟君塟衢者乆也今所葬者始自太中公即継以遂昌君者遂昌长溪之子也八世之中凡二十䘮昭穆惟叙尊卑不乱厉限有截羡道中度神灵载寕人道朂顺郷之大夫士过之者咸相与慕咏而去盖大江以南拘泥于堪舆家谓其水土浅薄无有族塟之者他未遑深论虽以父子至亲其兆或相去近或十里所逺乃至扵踰百夫以一气所生喘息之相通魂神之相依乃使之旷絶䟽逺如此岂人心天理之所安㢤周官有墓大夫掌凡邦墓之地域为之图令国民族塟而掌其政令正其位掌其度数使皆有私地域释者曰位谓昭穆也度数谓爵等之大小也古者万民墓地同䖏分其地使各有区域得以族塟呜唿它姓尚尔况同族同气者乎何为离而异之何为离而异之古愚兄弟一即乎义理之正而弗蹈夫流俗之失不亦行古之道㢤行古之道可谓君子者矣抑闻之赵氏既家衢常熟君又迁兰溪副使君又迁婺城人遂为金华府人其世德宗系各见公所述墓铭其族塟之时则洪武戊申岁冬十月壬午日也铭曰人之生也聚族而居朝焉暮焉胥㑹扵堂序之上冠衣济济而咲语嘻嘻柰何其殁也则异而蔵之设其有知也未必能瞑目扵泉下若其无知也揆诸人情而胡乃忍为自堪舆家倡扵祸福之论举世纷纷遂澜到而波随纵曰其理之所必有狥利而忘孝亦昔贤之所嗤况渉扵茫昧恍惚弗能使智者之无疑不有君子孰觉其非今昭穆有序茔域具宜其安死者如生又悪知不顺夫秉彛予所以取之而乐道之者亦中心深有感慨乎而噫虞文靖公像賛朱明之墟离火降精也丹鸟䙰褷为驾綵軿也手握化枢人文昭明也𥙷帝衮衣五色荧荧也上凌霄汉下瞩九溟也无幽不启无芳不荣也顿挫万彚配合三灵也独骑元气栖神窈冥也之死弗没随物流形也疑为矞云灿为德星也琬琰所勒鬼祕神扄也命世之材一代之英也三竒石后铭三竒石后铭为呉士朱孟辩作孟辩获石聚寳山间制为山玄肤玉芝朶㫁云角三名其友王蒙先生图而铭之铭䆳甚至不容继孟辩强子述之信乎珠玉在侧觉我形秽也其辞曰山玄肤割𬗋蕤星霣魄石抱膄苍水使者佩失琚山鬼环守目睢盱内蔵一升白龙酥餐之凌霄蹑双凫奋迅八极㳺清都山玄肤玉为徒右一玉芝朶自天堕量翠霞裁猗傩燬以九阳真澒火有声泓噌玉之瑳不学三秀脆而伙韩终欲攓意仍叵青鸟传信似需我玉芝朶青嫷嫷右二㫁云角鬼斧琢秀文斮斮霓旌难攀泝寥廓手析祥㢙一握尚带蛟龙气旁魄神母变幻资槖籥上冲牛斗光如濯㫁云角镇书幄右三洪武圣政记序自古帝王创业埀统方有事于征伐而于弥纶天下之治具执或未遑及其大统旣集亦不过振厥宏纲而万目未尽举焉如汉之髙帝得囯最正虽曰筭无遗䇿而施之政令犹乏精详故史臣賛之亦但云规模宏逺而已夫以髙帝之雄杰尚如此则其余从可知矣洪惟皇上以布衣受天命盖与髙帝同虽当开拓士疆之际停戈讲艺息马论道夜以继日无一时之寕迨夫正天位朝万囯孳孶图治恒若不足于是纲举于上目备于下诚有非髙帝所可反是故郊庙以及百神之祭礼文咸秩则祀事严矣御极之日即立储位以正青宫则大本定矣衆建诸王列封功臣则大分昭矣兵戎之衆自京师逹于郡府率皆设卫权一出于朝廷而为将者不得私而军政肃矣中外官有定制一革冗滥之弊而倖位絶矣冠服有别防范有严而民志自定无僣侈矣他如申禁令覈实效育人才优前代正礼仪之失去海岳之封严宫壸之法励忠节之训刬积岁之弊如斯之类不一而足或前王所未得或行之有未至者皆焕然有条可以埀法后世此其故何㢤盖自近代以来习俗圯壊殆将百年而天生大有为之君首出庶物一新旧染之俗与民更始是故睿思所㫁动契典则度越千古咸无与譲此正所谓钖勇智而正万邦也臣备位词林以文字为职业亲见盛德大业日新月着扵是与僚属谋取其有关政要者编集成书列为上下卷凡七类合若干条名曰洪武圣政记然而天之髙明也万物莫不覆焉地之博厚也万物无不载焉圣人之作也万物咸兴欣覩焉故凡金科之颁玉条之列着之于简书刻之于琬琰传之于圣子神孙者将与天地相为无穷书曰惟天聦明惟圣时宪诗曰诒厥孙谋以燕翼子此之谓矣其所以致四海雍熈之治比隆于唐虞三代者岂不在于兹乎岂不在于兹乎臣不佞请以是序于篇端极知僣踰无任陨越之至洪武八年岁次乙卯正月甲子翰林侍讲学士中顺大夫知制诰同脩国史兼太子賛善大夫臣宋濂拜手稽首谨序宋学士文集卷第三十翰苑续集卷之十宋学士文集宋学士文集卷第三十一宋学士文集卷第三十一翰苑别集卷苐一杨氏家传杨端其先太原人仕越之㑹稽遂为其郡望族后寓家亰兆唐末南诏叛䧟播州久弗能平僖宗干符三年下诏募骁勇士将兵讨之端梦神人告曰尔亟往此功名机也端与舅氏谢将军诣长安上䟽请行上慰而遣之行次蜀蛮谍知之歛退者半乃诣泸州合江迳入白锦军髙遥山㩀险立砦结土豪臾蒋黄三氏为久驻计蛮出冦端出竒兵击之大败寻纳欵结盟而退唐祚移扵后梁端感愤发疾而卒子孙遂家于播宋赠太师太师生牧南既嗣世痛父业未成九溪十洞犹未服日夜忧愤其子部射其志选练将卒伐罗闽时闽附南诏部射深入闽匿将士絶其后部射力战死其子三公抱父尸不去闽执之以归牧南卒三公幽于闽半载㑹阿永蛮酋长黒长与闽有连语之曰杀其父而囚其子人弗为也盍归诸闽不荅黒定怒夜以一牝马窃载与俱归且发兵纳三公界上三公遣卫兵檄召谢廵捡谢帅夷獠之㑹济江夷獠怱懐异志引舟岸北唿谢曰为我语若主当免我科赋否则吾不以舟济三公怒瞋目视舟嘘者三舟奔而前三公遂渉夷獠争持牛酾酒为谢三公剪帛系獠颈吸水噀之帛㦯蛇形獠伏地哀祈誓输赋不敢反三公复噀之帛如初三公生二子寳实宝当立自以才不逮譲与实实字真卿闻宋太祖受命即欲遣使者入贡㑹小火杨及新添族二部作乱实同谢廵检讨之夜薄贼营尽殱其衆实伤流矢病创而卒实生昭字子眀既嗣世二弟先蚁各拥强兵先㩀白锦东遵义军号下州蚁㩀白锦南近邑号扬州昭不能制曽未㡬何蚁称南衙将军举兵攻先且外结闽兵为助谢廵检子都统谓昭之子贵迁曰蚁召仇雠而贼同气罪不容于死盍讨之遂大发兵设三覆扵髙遥山要其归而击之闽大溃赴水死者数朙而终官至武经郎生十有三子唯轸轼最良轸字徳舆羙髯长身状貌瓌伟刚果勇决人服其能尝病旧堡隘陋乐堡北二十里穆家川山水之佳徙治之是爲湘江轸初无嗣鞠轼子粲为后晚生三子勲䁀以粲贤遂不易初议尤爱轼寻授轼堡政独筑室万泉以终轸畜一乕驯服左右常驾以出㳺人异之官至秉义郎轼字徳载沉静寛厚孝友无间言遇轸诸子不趐若巳出初先㩀下州世治兵相攻凡七传至焕轸之幕官犹泳从容白曰骨肉相残夷狄之俗也上下杨其初由一人而分干戈日夜相寻孰若讲信修睦复兄弟之亲乎轼欣然曰吾有志久矣子为我徃说之泳至下州焕顿䫙受命遂盟而还轼留意艺文蜀士来依者愈衆结庐割田使安食之由是蛮荒子弟多读书攻文土俗为之大变轼官至成忠郎累赠武节郎粲字文卿小字伯强㓜授大学即掩卷叹曰此非一部行程暦乎必渉歴之至乃可尔长好鼓琴投壶粲母弟煇有宠扵父㡬夺其位粲亦欲以位让之因犹泳言得不废𨳩禧三年蜀帅呉曦叛粲帅师赴援㑹曦诛不果贡职马三百黄白金鉅万且请因曦诛大举北伐以雪光耻上优诏荅焉嘉定十二年复输马三百扵蜀帅蜀帅以闻上益嘉之南夷穆永忠盗㩀公家田粲曰穆不道犯王略吾为藩臣可缓其死耶帅衆讨平之斩永忠归其田南平闽酋伟桂弑父自立粲声罪致讨败其衆扵滇池斩首数千级辟地七百里获羊牛铠仗各以千计焕违盟钞掠界上粲遣兵诛之归焕所掠地赋扵珍州下杨平邉患遂熄粲性孝友安俭素治政寛简民便之复大修先庙建学飬士作家训十条曰尽臣莭隆孝道守箕裘保疆土从俭约辨贤佞务平恕公好恶去奢华谨刑罸论者多之杨氏居播十三传至粲始大官终武翼大夫累赠右武大夫吉州刺史左卫大将军忠州防御使赐庙忠烈封威毅侯生三子价佐佑价字善父英伟沈毅自少不群父没以郡政卑其子文专志飬母端平中北兵犯蜀围青野原价曰此主忧臣辱时也其可后乎乃移檄蜀阃请自效制置使赵彦讷以闻诏许之驰马渡劒帅家世自赡之兵五千戍蜀口围觧价功居多诏授雄威军都统制未㡬复白锦堡为播州文领郡价统兵如故蜀警又急诏价以雄威军戌䕫崃价分署所部屯泸渝间遣竒兵击东遂以捷多迁武功大夫阁门宣賛舎人嘉熈𥘉制置使彭大雅镇渝价赴援价督万兵屯江南通蜀声势北兵不敢犯孟珙宣抚荆湘余玠制置西蜀皆倚价为重上屡下诏褒羙之价指天誓曰所不尽忠莭以报上者有如皦日一日大饭羣僧价趺坐诵佛书数语而终价好学善属文先是设科取士未及播价请于朝而岁贡士三人云赠𨳩府仪同三司威武宁武忠正军莭度使赐庙忠显封威灵英烈侯文字全斌绍定中北兵始入剑文日阅士卒为备蜀中避地者多归之嘉熈中北兵窥江彭大雅复来徴师价命裨将赵暹师万兵赴战石洞崃击破之以功转武徳郎阁门祗候父卒诏起文视事进武功大夫阁门宣賛舎人文移书余玠曰比年非师如蹈无人之境者由不能御敌扵门戸故也曷移镇利阆间经理三关爲久驻谋此上计也今縦未能大举择诸路要险建城濠以爲根柢此中计也下则保江自守縦敌去来耳况西畨部落巳爲北所诱势必挠雪外以图云南由云南以并吞蛮部阚邕广窥沅靖则后门斡腹深可忧也玠伟其论竟徇中计后果如文言淳祐八年西帅俞兴西征发兵五千人与俱大战者三皆捷迁左卫大将军余玠北伐汉中文命将赵寅㑹兵渝上三次战又捷十二年北兵围漠嘉文使总𬋩田万率兵五千间道赴之夜济嘉江屯万山必胜二堡万以劲弩射之敌不能支遂却加右武大夫宝祐二年北兵由乌蒙渡马湖入宣化宣抚使李曽伯来徴师文遣弟大声统兵行大小九战又捷转左武大夫五年北兵循云南将入播文驰奏诏莭度使吕文徳偕文入闽谕羣酋内属大酋勃先领衆降六年拜亲卫大夫以觧渔城围剪乌江㓂功加忠州团练使景定间刘雄飞夏贵守蜀复江安州饷礼义山战悬壶平而播兵为多进中亮大夫和州防御使播州沿邉安抚使爵播川伯食邑七百戸诏雄威军加御前二字以宠异之岁赐盐帛给邉用着为令文留心文治建孔子庙以励国民民从其化卒扵咸淳元年赠金州观察使元赠荣禄大夫同知枢宻院事柱国追封播国公谥崇徳生一子邦宪字仲武倜傥有大莭好书史善骑射始冠授成忠郎雄威军副都统通管州事二年闽大举入冦破立边诸戍邦宪出师拒之闽败却寻潜渡乌江歩骑猝至民大骇邦宪部署诸将令曰必剪此冦而后朝食蛮闻急引退甫渉江邦宪追击大败闽衆扵中流斩首千级擒其酋罗汝归进武莭大夫沿邉安抚使闽又悉兵冦下邑邦宪复败之获酋长阿鲊歴举其罪状而释之闽自是惧不复出拜利州观察使迁左金吾卫上将军安逺军承宣使牙牌节度使至元十二年宋平元世祖遣使者诏邦宪内附邦宪捧诏三日哭奉表以播州珍州南平军三州之地降十五年入朝诏守如故拜龙乕卫上将军侍衞亲军都指挥使绍庆珎州南䓁䖏沿邉宣抚使播州管内安抚使播下邑黄平壤近扵荆地荆之戍将欲夺而南邦宪发其姦请复归黄平十八年陞宣慰使十九年闽叛诏发诸道兵进讨师道播而入邦宪给馈饷命将卒与之俱乃夷之累赠推忠効顺功臣银青荣禄大夫平章政事柱国追封播国公谥恵敏生一子汉英字熈载五龄而孤二十三年其母贞顺夫人田氏挈之朝京师世祖摩其顶熟视良久谕宰臣曰是儿真国器也冝以父爵钖之赐名赛因不花授金乕符龙乕衞上将军绍庆珎州南平䓁䖏沿邉宣慰使播州军民安抚使赐金缯弓矢鞍勒遣归二十四年族党搆乱杀贞顺夫人汉英衰经入奏上诏捕贼至益州戮以徇二十七年诏郡县上计播之邻境拒命汉英即括戸口租税籍进世祖大恱加播州等䖏管军万戸二十八年汉英入朝奏罢顺元宣慰司升播州安抚司爲宣抚司授汉英军民宣抚使㑹罗甸宣慰使斡罗思诱播下邑黄平诸寨酋诈爲新辟境土以献汉英奏复之斡罗思恚不胜诬言旧有雄威忠胜二军思播匿弗奏请籍征交州汉英抗言纳土时巳别籍矣御史台审覈上之诏寝其事俄拜汉英侍衞亲军都指挥使成宗即位汉英入朝者三大徳三年诏钖汉英世守其土汉英奏改南诏驿道分定云以东地播西新部减郡县冗贠去屯丁粮三之一民大便之二年部蛮桒柘乱湖广行省议用兵汉英言贼势方盛冝招谕之不聴兵出久无功竟以汉英议始相继降五年右丞刘深讨南诏道出播汉英辇运军食无乏六年闽妇蛇莭宋隆济叛诏合湖广四川二省兵征之命汉英以民兵从甫出师卒遇贼汉英力战大军继之降阿苴拔乍笼贼复合拒竟大败缚蛇莭斩隆济阿女而乎之以功进资徳大夫赐玉带金鞍弧矢仁宗立頋礼益厚进勲上护军増赐金帛延祐四年黄平南蛮芦犇叛新部黎鲁亦啸刼聚乱诏汉英宣抚之二贼降置戍而还汉英为政急敎化大治泮宫南北士来归者衆皆量才用之喜读濂洛书为诗文尚体要着朙哲要覧九十卷桃溪内外集六十四卷赐推诚秉义功臣银青荣禄大夫平章政事上柱国追封播国公谥忠宣其妻田氏亦善读书人以为难能无子以弟播州招讨安抚使如祖之子嘉贞嗣嘉贞至治二年来朝英宗赐名延礼不花累官资徳大夫湖广行省左丞沿邉宣慰宣抚使嘉贞卒子资徳大夫播州军民宣抚宣慰都指挥使忠彦嗣忠彦卒子资徳大夫绍庆珎州南平等䖏沿邉宣慰使播州军民安抚使侍衞亲军都指挥使元䁀嗣元鼎卒无子田氏以如祖季子嘉议大夫湖广行省叅知政事播州沿邉溪洞招讨使城之子铿嗣入我国朝铿遣使内附授以播州宣慰使实洪武𥘉年云史官曰播州本秦夜郎且兰西南隅故地夷獠错居时出爲中国患杨端借唐之威灵帅师深入遂㩀其土五传至昭㣧子中絶而贵迁以同姓来为之后又三传至文广威詟徳懐而群蛮稽首听命益有光扵前人又三传至选留意礼文尊贤下士荒服子弟皆知向学民风为之一变又二传至粲封疆始大建学造士立家训十条以遗子孙其子孙亦绳绳善继尊尚伊洛之学言行相頋一如邹鲁之俗昔之争闘攘之亦㡬乎熄矣何其盛欤呜唿杨氏以一姓相传㩀有土地人民侈然如古之邦君由唐歴五季更宋渉元㡬六百年穹官峻爵珪组照映亦岂偶然之故㢤盖䝉诗书之泽涵濡惟深颇知忠荩报君之道或天有以相之欤杨文公大年所行贵迁之先人诰辞其中书令业则曰向事伪主当朕亲征爰属危机能倾丹欵其莫州刺史延朗则曰奋身轩陛効命疆陲均甘苦而得士心袵金革而从王事以此观之其功在国家泽𬒳生民可谓厚矣奕世光荣而弗絶者虽本扵天其亦有以也㢤其亦有以也㢤题李霁峰先生墓铭后濂儿时㐲读霁峰先生所撰大都赋即慕艶其人逮长受经扵黄文献公为言先生博学而能文议论英发如寳库宏开苍璧白琥黄琮玄圭杂然而前陈光彩照耀不可正视盖豪杰之士也未及徃见而先生竟观化冥冥之中后三十年而公复薨逝又二十年濂亦发种种而视茫茫矣慨念畴昔有志弗强贤者不能徃亲幸获亲者又不能尽传其所学可胜叹㢤先生之曽孙象贤与濂胥㑹南亰出公所撰墓铭及文集序相示三复之余益重耿耿象贤名垚嗜学而有文今试艺铨曹擢官鄜州别乗先生为有后矣衍龄堂记太常賛礼郎陈君徳民屡谒余为衍龄堂记予曰所记谓何徳民曰夀昌有大族曰徐氏其先自太末来迁乌冈至是族益大有一翁名海字季涵年七十八其齿其徳群族师尊之尝建新堂扵东山之麓久未有以字之洪武辛亥秋忽梦神人戴瑶冠而𬒳霞衣笑谓翁曰尔堂当名衍龄翁曰其义何居神人曰明发陈徳民来可详叩之既窹翁疑不自释坐而待旦徐歩扵庭皐巳而徳民果至翁相与执手大笑且言其故徳民曰此殆翁之夀徴乎扵是命善书者掲之楣间以符神之贶先生之文行扵国中流及海外翁旦旦慕之硕求记其事余曰声闻过情君子之所耻予夲不能文汰㢤子之见许也敢辞徳民请之益力乃与之言曰周官有占梦所掌凡六一曰正谓无所感动平安自梦也二曰噩谓惊愕而梦也三曰思谓觉时所思念之而梦也四曰窹谓觉而道之而梦也五曰喜谓喜悦而梦也六曰惧谓恐惧而梦也今翁虽近耄龄内养外充精神恬熈物莫敢撄所谓噩思窹喜惧五者咸无有焉其或出扵正梦者欤若正梦者则事㡬之所形休祯之先兆也古之人有梦与九龄者矣有加以三龄者矣其后皆验王者之与士庶人其位虽有尊卑之殊梦之感通理实一也翁之梦将有得夫耆年者欤虽然夀居洪范五福之首而诗人之相颂祷一则曰夀二则曰夀其故何耶苟非夀焉则夫多子孙也膏粱锦绣之为食与衣也谷量马牛而斛量珠也将焉用之㢤将焉用之㢤所以人人莫不贵夫夀者盖以此夫矧衍之为义从水从行水之行䏻长流而不穷龄即年也翁之年自耄以流至期頥冝未有艾也至理斯寓有开必先神人之见梦其诚不可诬㢤予所居与翁邻郡它日获归休当乗欵叚马与徳民谒翁扵东山之上歌三夀作朋之诗奉觞为翁夀尚未晚也徳民以为何如徳民曰先生之言至矣送翁好古教授广州序郡府之设教授自宋之中世始然不轻以卑人严立试法即舎人院受题呈大义五道文入等者方白省臣用焉复虑无以统临之也别设官提其纲要司其举刺验其隋勤而惟恐有不及至扵闾里有出为句读师者亦必从所隷属陈试经义弗悖于理者始聴其法至详且宻矣或者犹病其不法三代大小学为教而徒泥扵训故文词之间呜唿可谓难矣近代以来急扵簿书期㑹而视教民为悠缓司学计者以岁月序迁豪右海商行赇覔荐徃徃来倚讲席虽有一二君子获厠其中孤薰而群莸一鼓吻一投足辄与之枘凿唯彼饮食是务号称子㳺氏之贱儒者日夕与居是故稍励㢘隅者不愿入学而学行章章有闻者未必尽出扵弟子员论至扵此宁不为之长嘅今我皇明一遵三代为治𥘉入小学习以礼乐射数及升大学则明修巳治人之道且为之择师尤慎府设教授一员必试经义扵铨曹文既中格然后白宰相署牍俾权教职三年有成始令为真其视宋益加宻矣四方风动无不淬砺濯磨以思显所学当是时越有翁君好古旧以名经举进士兼工古文辞有司荐之于朝将官干州县好古以目眚辞衆惜其才不忍聼其去乃试教官用为广州教授濒行陶叅政中立朱太史伯贤既各有序赠之好古复来徴予言予闻之师曰牧伯以政为治校官以教辅治其职盖钧重矣夫以一韦布之儒获际昌辰与牧伯分庭抗礼得以施化民成俗之道诚非细故㢤好古之行也灵承皇上法古兴学之意而尽革近代循习苟简之弊闾里之句读师必月㑹之授以彛伦大义使渐摩诱掖之庻㡬相率而为进徳之归时虽不设提举官而府尹之统涖部使者之所覈实其法尢严也岂无以好古学政之善闻于上者好古勗㢤母徒泥训故之繁文为也毋徒溺藻丽之词章为也好古勗㢤题赵愽士训子帖后昔者赵简子书训戒之辞以授二子三年而问之伯鲁不䏻举其词无恤则诵其辞甚习求其简出诸䄂中君子由是知其贤不肖之分也㑹稽赵君圭玉官法从时其父愽士君作训忠之书寄之圭玉佩服而弗忘复装禠为㡧轴悬之斋合不翅盘盂几杖之铭呜唿圭玉固简子之逺裔其亦闻无恤之风而兴起者欤楼母娄氏墓版文义乌楼琏诣余禁林且哭且拜曰琏也不才幸获厠名铨曹擢主大同宣宁县簿归与母夫人别夫人惨然若不䏻胜情整琏衣出门涕泪䦨干𬒳颊琏恐重伤夫人之意忍泣而徃之官仅五月而讣音至矣蒲伏归伏草土今服既阕吏部用常例别调行有日痛念先母遗徳未白旧幸洒扫门庭执弟子之礼敢以墓版文为累按琏自为状讳庆字静嘉娄氏考某妣某氏夫人年二十归同里楼君光亨妇道修饬甚其姑童氏御家属以严纎芥有失辄欝欝不乐冡介间鲜有获其驩心者唯夫人䏻之䖏先后唯以柔胜有恃强压之者夫人俛首避去乆之咸愧报夫人亦自如楼君隐居教授州里多宗之每悬灯覧书直至鸡号夫人侍左右不敢先寝困睫或不可擘必奋迅自力习以为常嘉朋至备物以飨虽截髪弗暇计其遇族婣不为翕翕而趋不为淹淹而舎始终有恒学者多不及也一旦病痰喉吻上下隆隆作声已而苏明日复卒夀七十八其时则洪武辛亥九月十七日又明年癸丑某月日蔵于竹山里先茔之次子另子四玓瓅珍琏琏以明经试吏部入官今爲成都府仁夀县主簿阶将仕佐郎子女子三环瑜珥俞盛方钖吴祐其壻也孙男三致中致和致刚孙女四贞姢婉媛皆㓜世恒谓隂教不行天下无良妇有若娄氏岂非妇之良者耶柰何䡖言之读予铭者尚有所厉也铭曰无非无仪维妇之常不有以昭之孰知其良余铭娄氏之蔵百世之下遹有耿光贞节堂记天地之间有大经决不可废者犹如阖庐以爲居稲粱以爲食缯布以爲服一日无之则人事尽失难以爲治此其故何㢤苟无阖庐则风雨震凌矣苟无稲粱则道殣相望矣苟无缯布则手足皲瘃矣三者犹难阙一而况扵大经乎大经者何三纲之谓也是故臣有贰心者爲不忠子悖其父者爲不孝妇事二夫者为失节彛伦攸斁职此之由其所系扵人道之重者何如㢤泉南荘氏妇其夫为海盐陈思恭思恭海贾也育子寳生四月去入海五年而不返或以为死诱荘改适荘心如鐡不为动巳而思恭归相见之顷悲喜交集居乆之思恭复去航海卒溺焉向者诱者譁曰今真死矣柰何荘指寳生曰夫虽死而子存犹不死也吾敢死其夫而去之乎诱者又曰子贤也犹云可也脱有不肖余生将托之东流乎荘曰此天也吾无所逃也顺受之而不失也此其一念之正可以贯金石可以通神明可以耀古今呜唿孰谓天道无知天道傥无知而寳生何其䏻贤耶此人定胜天之义着矣呜唿使以荘此心推之子必善事其亲而称孝矣臣必䏻报其上而称忠矣四海其有不治乎柰何世降俗漓号为士大夫湏鬛如㦸议论凌云霄一则曰我丈夫也二则曰我男子也或遇君父有难作狐䑕窜去徃徃而是似妇人女子之不若抑又何说㢤呜唿柏舟之诗不作乆矣余扵妇荘宁不若闻空谷跫音乎然而君子之立志宁暴露而无庇也宁冻饿而殒其生也天地之大经不可失也予故扵荘之事亟称道而弗置者为其有合扵此也寳生介吾友黄彛先生请记所谓贞节堂者寳生其诚贤矣㢤因书此授之思恭死时荘年三十七今踰五十矣初思恭尝娶妻生一子贫寓外家荘遗钱使营生产且偿思恭之宿逋此固人之所难以非大节所系不详书之送叶别乗之官通州诗序括苍叶君景龙新拜通州别乗之命将之官前御史尚书刘公伯温为率朝着簮绂之贤及山林华藻之士以杜甫诗勲业频看镜行蔵独倚楼为韵赋诗饯之请予为之序余谓景龙生名䆠之家自㓜习闻诗书礼乐之懿谁不知之弗俟余言也其饬巳㢘介操心仁恕每有及物之功弗俟予言也至扵践剔中外渉歴礲切物态民情无不䏻周知亦弗俟余言也无已则有一焉圣天子在上所以宵衣旰食不敢自睱逸者岂非为斯民乎一州之民欲借以安者得非托之景龙乎景龙务朂焉可也予与景龙之兄景渊使君逰姓虽异情则兄弟也扵是为序其事复捴用前韵作诗十觧系之首简云诗曰大明丽曽霄青芝吐葐蒀物㣲且瑞世入当建竒勲而兄我所敬华皓见湏鬛谢却山中云遑遑賛王业矧君才患多锦绣照青春摛文追马卿哦诗学李频鹤汀接清煦蕙幌怯新寒引尊连月吸倚剑带花看一从离巖扄十年服官政炙灯竹素间无一非龟镜朱衣佩银鱼光彩耀一城自顾室罄悬无以赠君行幸有緑绮琴寳之如珩璜愿君日弹之勿遣匣中蔵一弹浇风淳再弹民生足衆生靃蘼中行见翘松独栩栩亦有徒如君世宁㡬不见庭前竹迎风自相倚官道年年别别君重离忧相思定何䖏邻笛起江楼宋学士文集卷第三十一翰苑别集卷第一宋学士文集宋学士文集卷第三十二宋学士文集卷第三十二翰苑别集卷第二故金母翟氏夫人墓志铭洪武乙夘七月三日故金母翟氏夫人以疾卒于南京之寓舎夀七十六卜以其月二十四日奉柩还塟故居无为州巢县之槖臯镇其子朝兴既备书卒塟岁月刻石以寘玄堂复介予友钱颙状其羣行请立铭扵墓门按状夫人世居无为州城偃月池上今迁扵槖臯父大成巢县税务副使母徐氏夫人自㓜温醇荘重嶷然如成人父母有命毫髪不敢违事姊若兄亦尽其爱敬之道故一家竒之皆言慎择所居不可与凡子年十六始归同县金君斗辅今封镇国将军佥大都督府事夫人既归孝养舅姑甚至婉愉其容色唯恐有咈其意昼食之间未馈食不敢先饭或遇有疾具鼎烹药齐尝而后献其扵四时祭祀之礼尤谨祭器必亲涤濯濒祭心存目着俨乎若有覩者助镇国公以节俭植家凡为伉俪者六十年相敬如一日未尝以片言相加遗人以为难遇诸内外婣族一循礼节若邻曲若傔媵亦皆有恩惠故称夫人之徳者无间言生子男四人长温次良次恭皆先卒季即朝兴骁勇而有谋当元季兵乱四海鼎沸岁乙未从皇上渡江与诸将削平江东取淮淛下湖湘定中原收西蜀十五年间与有劳烈遂由同知振武衞亲军指挥使司事陞为本衞指挥使阶昭勇大将军改镇国将军佥大都督府事扵是司勲援例上闻夫人致有今封鸾诰贲临人皆为夫人荣不幸以一疾终呜唿夫人其饬躬也俭其奉上也孝其事夫也敬其迪子也严其使下也恵五者备矣其无愧妇道母仪者乎铭曰葆贞则兮循天经笃孝敬兮奉尊章亲涤濯兮慎烝尝事夫以敬兮终身不爽子为武臣兮从征四方斩将搴棋兮纪功太常鸾诰自天兮烨其宠光夫人虽殁兮令名不亡槖臯之原兮山秀水明太史作铭兮荐此石章佛心了悟本觉妙明真凈大禅师宁公碑铭临济正宗九传至扵东山演公全机大用譬犹日月行天罅隙毕照其弟子上承法印𨳩拓觉源固不可以一二数就其传派尤着者言之其一为圆悟勤其一为天目齐其一为𨳩福宁圆悟而下又岐而为三曰丘隆曰此庵元曰大慧果其道多行扵南天目六传至海云简𨳩福六传至金牛真其道多行扵北佛性无南北而佛法亦然其融通混合覃𬒳无际震盪铿鍧靡间幽显论者未易多此而少彼也金牛世适实大湖无用寛其又鐡中之铮铮者欤无用之子则吾一源师其人也师讳永宁一源字也自号虚幻子俗姓朱氏淮东通州人世为䆠族父某母陇西李氏师既生舅氏吉安郡守某爱其黠慧命为嗣年六岁入郷校经籍即䏻暗记且了其大意然非性之所乐也闻人举佛陀号遽注耳耸聴九岁恳求离俗父母弗之许辄连日不火食乃使依族婣摸上人扵利和广慧寺利和州之望刹宋有淮海肇禅师说法度人声闻当世前一夕寺衆同梦迎禅师次日而师至识者异之谓禅师乗愿轮而再世焉十二岁㳺扬之雍熈寺㑹主僧来峰㤗编禅林类聚成师覧之笑曰此古人糟粕耳点检何为河南王童童竒其㓜而器之属僧録司给牒薙度为沙门寻受具足戒自时后蓬累出㳺浙河西见诸大老下语无所契中峯海方柄法苏之万夀留之经年巳而入穹窿山谒克翁绍克翁察其志不凡俾掌蔵室时年巳十九矣一旦欲归鄊行省觐礼至毗陵约明极昶扵焦子山精修禅㝎稍渉睡昏则戴沙运甓悬版坐空如是者五年明极曰蔵主见觧且至宜徃参人遂至淮西太湖山求印可扵无用无用门庭严峻师方入户厉声叱出之师作礼于门外合爪而立乆之乃许入见问曰何䖏人师曰通州曰淮海近日盈虚若何曰沃日㴞天不存涓滴曰不着㷮道曰请和尚道无用便喝师退就禅室彻夜不寐一旦闻无用举云门一念不起语声未絶而有省急趋入堂无用便打然知师顿悟令造偈拈赵州师立成曰赵州狗子无佛性万家森罗齐乞命无底蓝儿盛死蛇多添少减无余剰无用嗒然一笑复举证道偈问师曰掣电飞来全身不顾拟议之间圣凡无路速道速道师曰火迸星飞有何拟议敌面当机不是不是无用振威一喝师曰喝作么无用曰东瓜山前吞匾担捉住清风剥了皮师不觉通身汗下亟五体投地曰今日方知和尚用䖏无用曰闭着口自是侍左右者三年且以㫁厓义所賛己像亲署一花书授师曰汝縁在浙逢龙即住遇池便居师遂还浙时虚谷陵元叟端瀬翁庆幻住本天如则各㩀名山逓展化机师皆徃扣击道相脗合而幻住尤誉师弗置元祐庚申延师徃广徳缚苑扵大洞中洞左有实相寺马祖弟子澄公道埸师爲起废重新之同时有无一全遯迹扵石溪石溪与大洞相望人谓广德二丼露门至治癸亥宜兴之龙池请师建立禅居师以名符悬记欣然赴之作室以间计者凡数十命之曰禹门兴化庵先是山颠有龙池其深叵测龙出每大水民甚苦之师召龙受三归依戒龙不复出师居之乆复厌其未幽邃也择絶巘作室以居至壁立如削䖏斵木为栈钩环连鎻栖板扵空中不日告成师足不越戸限者二年学徒闻风遐迩坌集师亦不䏻悉拒也帝师大寳法王稔师之道行降师号曰弘教普济禅师㤗定乙丑州西之九里有地曰青山山明水秀前僧副周某延师之至为创寺一区因以九里名之师曰善则善矣仅二纪必当变迁时人盖不之信也至顺庚午出世住李山禅寺瓣香酬恩卒归之扵无用俄有诏集桑门千七百人阅毗卢大蔵经一七日师陞座敷绎正法天降丼露之祥甫三年退归龙池时元叟主双径月江印主云峯皆招居第一座辞不赴元统甲戌淛西江东道广教总管府具䟽请主常之天宁万夀州守戍将敦劝尤力师漠若无闻或激曰大法火冷灰寒师乃欲自睱自逸耶师为蹶然而起寺常灾方议经营前住持幽岩静梦殿楹仆地师以只手搘之暨师之至果为新释迦寳殿塐佛菩萨天神诸像雄冠诸刹踰八年有言师扵顺帝者钖号曰本觉妙明真凈禅师至正壬午江南行宣政院命师主大华蔵寺师举龙门膺伐之明年复命𥙷天童景徳禅寺师坚以疾辞又退归龙池宜兴铜官山旧有北岳菩提院燬于㑹昌士潘敬之重搆焉师以九里寺助建法堂文室之属以年稽之正二纪矣人益嗟愕谓师䏻前知戊子有㫖趣入觐说法扵龙光殿上恱赐金襕法衣兼以玉环加师号曰佛心了悟大禅师帝师亦有綘𫀆毳㡌之赐居无何奉㫖凾香至五㙜山曼殊大士为现祥光五道明年陛辞南还道过维扬镇南王波罗普化率妃嫔等延师入官禀受大戒赐以白金盂及僧伽黎衣遣司马护还龙池庚子师为慕道者所逼出领善卷寺寺巳弊师施涂塈丹雘之功且甓其寳街明年募善士万人为万善同归会二昼夜及瘗兵后枯骨至无万数壬寅又退归龙池癸夘广徳大旱师徇鄊民之求结坛诵呪焚㖵未终大雨如泻岁乃豋衆愈知师有道不容其还强住麻蕻山慈慧禅庵未㡬成大丛林国朝洪武戊申又退归龙池巳酉夏六月师示㣲疾属弟子宗珦栽𥿄制内外衣且曰吾将逝矣或以药剂进麾去之十五日自兴化庵移龛至絶巘所居十七日昧爽师起沐浴服𥿄衣索茟书偈云七十八年守拙明明一埸败阙泥牛海底翻身六月炎炎飞雪书毕侧卧而化停龛七日容貌如生先一月龙池水忽涸及师顺寂喷涌异常时君子知为异徴黒白恋慕各衣衰麻绕龛悲啼如丧考妣至有然顶灼臂以为供养者执绋之人盈万茶毗有五色光现齿牙舌轮及所持数珠皆不壊设利无筭烟到中林亦累累然生人竞折枝取之至扵灰土亦掬取淘汰获者亦衆扵是门人志舜志思等各分余骨与不壊者以某年同日就龙池太平齐山𬗋云山麻蕻山五所建塔蔵焉世夀七十又八僧腊六十有五师气貎雄伟身长七尺有余音吐鸿亮其接物也不以贵贱异其心所至有无不倾向若中书右丞相朶儿只若江淛行省左丞相别不花若赵文敏公孟頫若冯内翰子振尤所賔礼者也四民来献芗币衣履者肩摩而𬒮接既无虚日师既受即以施人曾无毫髪系吝其自䖏则布𫀆粝食沛然若有余凡发为文偈了不经意引𥿄行墨而空义自彰有四㑹语行于世其嗣法弟子则季山之仁奉报本之绍洪芙蓉之志恭显徳之绍善也其所度弟子已出世者则祥符之绍宻之宁之仁性竹山之祖瑛南禅之祖勤也未出世者则祖珉维祖宗㑹绍仁祖瑜祖林等也师之道徳所霑丐者可谓侈矣师示寂后之七年仁性亲撰行业记一通同祖珉谒余扵禁林以塔上之铭为嘱呜唿古之学者孳孳为已及觉门巳证惧失其传无以续佛慧命不得已而出世为人后世乃借是以为荣观豪攘巧取无所不用其极果何为者耶有若师者得法之后固拳拳以度人为急及主大刹屡退养龙池虽天童实厠五山亦揺首弗顾其髙风峻节如祥麟威鳯可望而不可即何其贤耶人疑为淮海之后身信不诬也闻师之风者可以自省矣是宜铭铭曰东山绍法统大弘临济宗一灯百千灯充满扵南北大湖欝葱茏中有善知识怒骂作佛事见者辄畏缩唯师胆如山深入了不碍振威闻一喝有若霹雳飞凡情亦䘮失通身汗如雨缚茅巖洞居说戒毒龙聴文彩渐彰露屡典大伽蓝蔚为人天师敀依者如云师以方便力破除烦恼障沃沃甘露浆随量各充足况示庄严相随䖏起楼阁五色空中现若兠率天宫人见称有为我以无为故应物而见形中心俨不动孤云本无着动静皆自然不识世间事何者为声利但观龙池水如我性清凈预言化期至剪𥿄以为衣坐脱目㣲瞑入彼寂灭埸茶毗显祥异神光互旋绕白烟及林木皆生设利罗四辈悉号恸五䖏蔵灵骨以表正法幢千古无壊者此以何因縁木无生灭故我出广长舌賛述师功徳鑱诸无缝塔鬼神共诃护具官金华宋濂撰连州黄府君墓志铭湖之徳清县令黄以贞自造大父府君行状徴余为塜上之铭余以耄辞继捧币而进余益以䛕墓受金为嫌辞然以贞请之益切或至扵洒泣孰无父母也不觉为之感伤因返币而叙之曰府君讳慧字志髙黄氏广东连州人世居城南龙津门上曽祖某祖某父粱宋大理评事母蒋氏府君凝重端悫壹以诚遇人发言未尝弗践善货殖之道致家殷盛或侔扵素封然立心仁恕出内布帛权度如一不敢髙下其手衆物骤贵辄杀直以平之人有竒穷不自振者具羞服以起之虽释老氏其宫弊壊为之苴𥙷严饰所费甚伙弗靳也岁序之间又率循其教蒇法事设醮祠为民徼福其天性嗜善类如此州里之人頼之一则曰寛厚长者黄君也二则曰寛厚长者黄君也年七十又八不幸以元至正巳丑九月五日以一疾不起上距所生之岁则宋咸淳壬申也卒后之明年庚寅某月日塟于州西髙良郷之原既而宼侵兆域堪舆家谓不利复以某年月日改瘗小水山之阳礼也府君配文氏妇徳母仪皆有可称子男一人懋女二人归李某文某孙一人即以贞明经脩行由阳山教官召试吏部选授今官阶陞承务郎以政事闻曽孙男二人某某昔者李文公习之自为其租实録乞铭扵昌黎韩公其言有曰先祖有羙而不知不明也知而不传不仁也后世论者未尝不羙习之之孝今以贞之行当无愧扵习之特以余文非昌黎无以慰其请不能不欿然也然虽徇孝孙之志发潜徳之光尚可以人而废之乎扵是忘其鄙陋为序其事而造铭曰以诚勤物其行孚扵人也以善遗后其徳叅于天也孙枝茷骫其进欲凌云也本根发舒硕大且蕃也无善不报皦皦若朝曒也太史勒铭树之于墓门也题唐太宗哀册文后天台詹君国器嗜古如嗜利近扵汴梁市中购得禇豋善所撰唐太宗哀册文一卷旧尝蔵相㙜岳珂倦翁家后有北燕乔篑成所题定为唐人书詹君既自识其左复请濂一言之濂闻唐故事哀册国之大典也非职载笔至司钧衡者不敢为之登善自贞观二十二年九月已亥为中书令二十三年三月丁夘太宗不豫四月己亥幸翠㣲宫五月已已崩于含风殿庚午奉大行御马舆还京师当是时豋善秉政中书缉熈帝载者已九月哀册必属之盖无疑也此卷当为命槀之第二故扵二十三年下阙岁次已酉五月甲辰八字嗣皇帝下不书治字家传缙云下无髙祖配天一人有庆八字遡悲风扵长下阙术字然特其阙文耳徴之大诏令萝图琬琰集文粹文苑诸书其更改又各有同异殆不䏻悉数也濂窃按正史杂史咸谓太宗以八月庚寅日塟与大诏令等书并同庚寅则八月之十八日也今独云庚子则是月之二十八日不知何以有一旬之差将史误耶或藁本之笔讹也嗣皇帝之名不书惧渎也其理固当太宗之崩既书二十六日已已矣年月甲子𥘉何足隐讳而悬空之耶尤有不可得而暁者相去七百余载其事不可臆度未可以遽言也若论字画当为豋善所书豋善𥘉师虞世南晚入右军之室故唐之䏻正书者仅二十八人而豋善居三四之间此卷温润似虞其结体则多法右军世之人徒见豋善所书或与薛稷类者遂疑之殊不知先哲有兼人之才而其作字𥘉不拘一体张㒹善草书至其小楷极端谨有法传其学者唯颜真卿得之尔观豋善者宜以是求之篑成虽号䏻鍳古其言似不足徴也国器尚永寳之翰林学士金华宋濂题赠萧子所养亲还西昌序天下之道唯孝与忠是谓秉彛万古攸同矧惟成均首善之地风动四方罔不从化其居是职者其有不惕然自省者乎昔阳成之为司业也立诸生舘下而诲之曰人之为学忠与孝耳诸生有乆不省亲者乎明日谒城还养者二十人诸生且尔况为其师者苟鹤髪之亲在堂其心又将何如乎此余扵西昌萧君之事不䏻忘言也萧君名执字子所居武山之西山形㧞起如旌旗浩翠淋漓积自古𥘉土沃而泉腴萧君朝樵扵白云之岑暮而言旋买鲜扵溪过浊醪扵东邻婆娑起舞亲侧奉觞上夀亲既醉萧君亦㣲酡抃手歌曰武山崔崔有云英英止武山如蓝川流不停止我奉我亲其乐莫与京止乐兮乐兮我衣之翩我颜之頳止萧君之乐无日不然若将终身焉㑹科目之兴有司强赴江西秋闱名在前列巳而上南宫选授国子録所授经皆公侠家之子见萧君䏻古文辞皆心服之业将成萧君独有不䂊色然人问其故辄潸然堕泪曰吾亲髪尽白矣胪气下上不自宁矣武山夜鹤暁猿迟余归乆矣扵是走白丞相府其辞甚切吏㧦扵文墨徃来参稽阅一岁而始报可萧君治行李将归激者曰萧君之所见一何果㢤抱卓荦之才当用才之时何不一试而归今萧君之同官或拜御史或擢县令矣使萧君少忍湏臾铜章青绶岂不足以荣其亲㢤賛善大夫宋濂曰是恶足以知萧君萧君不忘孝扵亲其有不忠扵君者乎惟念成均为首善之地故不敢冐爵禄以失菽水之驩尔不然是有愧阳城之诸生矣尚何足以言萧君乎铜章青绶之荣子谓萧君他日不为之乎激者无以对扵是出酒饮萧君率同志赋诗一章成则萧君为之欣然引满頺然就醉片㠶西上抗手而别洪武六年六月二十四日金华宋濂序庐陵刘徐生墓铭翰林编脩官振唯奉诏摄御史行县北藩舟泝黄河忽梦内兄刘徐生相逢里中获溪上脱冠命酒曰徐生与弟为结髪友恨输先着鞭耳其情驩甚及觉怅然兴懐赋楚辞一章击楫而歌之暨还南京将写辞以寄或有告者曰徐生亡矣唯不胜其悲居亡何徐生之父作书遗唯曰徐生相从至郢者乆遣归谒先茔竟溺景陵之深川越九日得尸又八日旅殡郢城东子胥㙜下呜唿肺肝尽割裂矣老身将何以䏻存耶自造权厝志一通幸请铭金华宋先生先生尝见徐生颇爱焉当不靳扵辞即弗靳徐生不死矣唯泣为余言余也不敏无以塞其父之悲颇闻徐生曰记万言为文有竒气顷刻风云变化雷㫪雨泽有不可测度者而古今诗尤嘉人称为诗伯州里器之谓庐陵有二俊其一唯也唯举进士河南第一人八仕于朝徐生益自爱秘期乆积而大振方岳重臣及部使者咸遇以賔礼欲辟为属辞弗就见唯受经扵余亦欲负笈来相从今死矣岂直其父与唯之悲余亦为泣下霑襟何也牛毛非不多而麟角独䏻专也呜唿生死之机伊谁执之而颠倒若是耶呜唿徐生字子卿卒时实洪武八年三月十日年二十有六耳曽祖某祖某父说以进士起家官承事郎安陆府通判母萧氏妻曽氏二女皆在㓜其父俟报政返骨庐陵水豊之故郷且为立嗣呜唿徐生之卒为善者或惧矣夫铭曰将鬯而遏之茞不如薋方出而折之麟不如麛尔之生也不幸絶类之已而已而大化之冥茫吾将尤谁莆阳王徳晖先生文集序给事中王寅敬伯诣濂玉堂之署殷勤请曰寅之伯父最乐翁讳朝字徳晖莆田人也其学出扵同安尹陈公仁伯莆田之先逹有二陈焉一则仁伯一则国子丞衆仲皆以文鸣于时实兄弟也其学又出扵南塘赵氏之孙祕书公伯暐祕书公二陈之外主父也翁之所学渊源既正而其支流之相承遇奔石怒崖则喷薄如雷霆及至演迤平旷则焕然成文若绮縠之乍舒一翕一张类有物以司其柄者养之深而积之厚期大振于时柰何其数之竒再试鄊闱皆不利竟以布衣教授州里以终遗文散落扵兵燹十不存一寅愳其泯没而不传也求得诗文若干首釐为十卷翁之友方君烔门人陈君虚中将刻以传愿先生为之序濂受而读之诗则森严踔厉有苍渊之色文多简古峭奥而其有余不尽之意恒见扵言表人䏻玩绎之乆方始得之其渊源有自诚如敬伯所言不宜以无传颇求翁之致是者亦由其养气之充积学之宏乎盖翁家甚贫或併日一炊每扬扬有喜色临财甚介毫髪不苟取所见一定屹如丘山力憾弗䏻动傥渉非义舁金遗之不迁也唯㳺心古𥘉思欲起圣贤而与之周旋故尝以止分为乐人叩其自得则曰守隂之宅蹈阳之庭风行雨集金㫪玉鸣庳非吾窒崇岂我荣夷夷于于而独适其适不亦可乎呜唿翁之所见若此其殆有徳必有言者乎濂未冠辄授经学文扵郷先逹若渊颕吴公立夫内翰栁公道传文献黄公晋卿皆天下名士悉得供洒扫之役其渊源非不正也第以受资平凡无以深诣而逺到年周甲子而踰六龄犹不䏻自振视翁之作不㡬扵有愧㢤虽然濂不䏻文而评文恐未有先之者世之骫骳萎弱之文不脱埸屋之故态者反足以袭取髙位而翁卒终于布衣戴章甫衣逢掖者不知果有公议否乎濂特徇敬伯之请妄置品评扵篇端其有激也夫其有感也夫恭题御赐文集后洪武八年岁次乙夘春三月壬辰皇帝御干清宫召臣至问前御史中丞刘基何曰成行臣以翌日对继问病势不革否还可自力至家否臣复具以闻时基有霜露之疾上悯其为开国旧勲特降手敕令起居注郭传宣示之俾还山以便侍养然圣衷犹念之弗置于是延臣扣其详语毕上歩出宫门臣从后至丹墀上忽顾内史张渊曰汝徃取新刋文集一部赐学士宋濂臣谨叩头谢渊引臣至典礼纪察司与司副李彬言纪臣氏名扵籍始颁受焉盖文集系御制凡三帙入虽讫尚秘蔵禁中当时受赐者唯太师李韩公善长中书右丞相胡惟庸与臣为三人故内臣致谨之如是也臣仰惟圣学髙逺犹天之不可阶而升也其发为宸章丽日卿云照临下土固非虮虱小臣讃咏所䏻尽至扵寛仁峻徳优遇旧勲及宠异文学侍从之臣恩意两尽尤非前代帝王之所可企及也臣抃蹈之余故备书应对之语与获是宠赐之由扵篇末俟他日归田当造为笥饰以双金龙尊阁扵山中云是月三日癸已午时具官臣宋濂盥手谨记故奉训大夫佥提刑按察司事王府君墓志铭濠梁王佐其先府君之殁越六年矣今奉工部主事杜君环状来徴墓门之铭不觉为之怆然而悲盖当皇上飞龙淮甸定鼎江表弓旌四出旁招俊又濂时应聘而起擢典儒㙜而府君亦杖筞辕门思以勋业自砥砺荐绅之士多劀目礼之濂虽不泛与人交闻府君崇论谹议亦未尝不倾耳而聴及退毎自愧自叹以为弗䏻及自后离合靡常迨濂再召入禁林府君已作土中人载感畴昔铭欲不作可乎按状府君讳谦字习古濠州定逺人曽大父某大父某皆肥遯丘园人号善士父子良敏给而多智㝎逺令酷爱之俾为书佐未㡬𥙷吏尉司迁霍丘县以积劳升安豊府史逹官知其䏻辟为河南行省理问掾未命而终母蒋氏府君嗜读书知彛伦大义习为声诗音节韵趣皆有法推择为定逺县吏出谋发虑皆中肯綮令长以賔礼遇之元季政乖豪杰并起府君拊髀叹曰事急矣保宗族以拯黎民可也乃走颕毫说其军帅曰民罹虐政不得已起为乱矣当思有以靖之䖍刘人以逞所谓如水益深如火益热者也无乃不可乎军帅闻其言以为才交荐之擢万夫长五转至工部尚书非其所好也当是时盗称名字者皆乌合之衆散澷无统所经之䖏唯务焚掠千里为荒墟府君察之度必无所成谓所亲曰区区岂欲从戎㢤奋不顾身出编虎须者志欲生烝民也今若是犹鱼㳺釡中耳灶火已然尚自谓得计耶吾闻真主已建都金陵寛仁爱人四方之民争引领望之不去祸将及扵是乗间挈家南渡府君之妇兄太师李韩公善长时已在上左右亟言之召见扵青龙殿与语大恱㑹新设执法议理司方将选人以授遂诏为执法官府君悉心详谳务恊厥中人称为平允丹阳令白齐因公致罪当弃市府君以情可矜恕敷奏上前得贷死知应天府王子谦坐事械系者乆府君惜其材议从末减由是上简注之深升为中书贠外郎转迁提刑按察司事阶奉训大夫府君廵行郡县见贪墨民者必击去之唯恐弗亟余则务存大体观风宣化而已一日天大风昼晦上下诏求直言府君歴述灾伤之病民竟为之罢徴俄得末疾家居者乆之以洪武三年四月二十七日卒于京城之寓舎夀五十又七以九年二月日塟于某山之原娶李氏子男二人作曰骥先十八年卒仲曰即来徴文者笃学好古凡法帖名画多䏻鍳㝎且善虞世南书以材选充忠显校尉飞㷱衞千户所镇抚女二人适鲁某孙志逺髙某孙男一人宁安府君躯干昻耸而容貌润泽恂恂儒者也或共其论议辄掀眉吐气指方画圆衮衮数千言不休临大事之际神采精紧毅然有不可夺之色与人交愈乆愈敬遇急难必蹈汤赴火授之若行事有过差复面折不少恕性又慈惠凡贷泉布者不纳息弗䏻庚则皆寘不问遇冻馁者如身受其病思辍粟帛济之乃巳其在戎行务以不杀为劝且导人辟兵之方頼以生者数百人至扵事亲尽孝奉意承颜唯恐毛髪有违故鄊邦尤称之咸曰孝如王习古庶㡬无愧呜唿为士者内行脩扵家外行有以泽诸人可谓不负所志者矣铭曰民吾同胞不幸乱离䖍刘之何为我务生之海寓载清式簮且缨正色立扵庭我竭其诚呜唿唯行之腴契道之符不亟不徐循序而详趋其亦有识之吉士也欤王宗器字说王生琏字宗器其先大原人今家济南之长山器局沉凝而学问精宻洪武五年以易经举进士山东名列第三既上南宫未试皇上召见便殿亲命题赋诗诗成称㫖擢史舘编脩赐以冠服选入禁中文华堂肄业诏翰林老臣为师同时而进者凡十又七人车驾时临筞励之且取其文品评其优劣日命光禄寺给膳羞酒浆毎当食青宫暨亲王迭为之主而琏等侍饭扵左右冬夏赐衣各一袭复有白金弓矢鞍马之颁盖不一而足近又使琏摄御史㢘察河南迨归奏对益称㫖上恱谓近臣曰文华堂诸生如琏等者皆朕异曰将相材也其期望之重如此琏尝从余学故来以字辞为请予因序琏遭逢之盛扵首而着命名制字之义扵辞琏䏻聴之必上不负扵国恩下不负扵所学矣辞曰宗庙之器贵重实殊夏有四琏殷称六瑚周云八簋异名同符其贵斯何珠玉为饰其重斯何盛以黍稷严奉明禋人鬼是格惟端木氏才堪三卿文章外见以言语称汝器见许载诸圣经今生既长局度纯亮发为辞章大河奔放器字琏名父师所望出逢盛治讲学禁中天日照临以煦以融以逹其衷用廓其䝉学之茂矣川之流矣材之秀矣木之脩矣蚤夜孜孜唯道是求矣豸冠巍峩廵行洛河贪夫夜逃良士笑歌君子之为君子之多学无止功勿画斯善辟彼行涂足不留践百里至千所见逾逺志安扵近行局一偏笙罔为镛豆难充笾规模卑狭世则病旃徳蔵于身动无不彼用䏻周由体斯具生尚勗焉庶㡬不器题赵子昻临大令四帖赵魏公留心字学甚勤羲献帖凡临数百过所以盛名充塞四海者岂无其故㢤后生小子朝学操觚暮辄欲擅书名者可以一笑矣今观张唯编脩所蔵临大令四帖耶书其末以示觧事者全室禅师像賛笑隐之子晦机之孙具大福徳足以荷担佛法证大智慧足以摄伏魔军悟四喝三玄扵弹指合千经万论扵一门向上关如涂毒皷挝之必死杀活机类金刚剑触之则奔屡镇名山教孚遐迩诏陞京刹名溢朝绅夙受记扵灵山之㑹今简知扵万乗之尊云汉昭囬天章钖和扵全帙宠恩优渥玉音召对扵𬗋宸屹中流之底柱转大地之法轮信爲十方禅林之所领䄂而与右徳同道同伦者耶墨鞠图賛建安苏照爲学子黄叔旸作墨鞠图侑之以竹石岂以其气莭之相同欤禁林散吏宋濂爲造賛曰我本中黄銕爲肺肠精神外章不自知形貌之欤緑竹猗猗白石瑳瑳贞而匪阿斯爲月下之友欤万色齐冥洞察物情虽暗而明岂陶令沉昏而託之酒欤宋学士文集卷第三十二翰苑别集卷第二宋学士文集宋学士文集卷第三十三宋学士文集卷第三十三翰苑别集卷第三故永豊刘府君墓志铭府君讳庚金字竒相姓刘氏世家庐陵之永豊刘为江右簮缨之胄自唐迄宋擢进士第者后先相望入则豋㙜省出则莅郡邑人称为名门曽大父某大父某虽不与仕版而皆䏻继书诗之业父某宋季尝举于鄊试南宫辄不利用持恩授新淦丞母周氏府君八岁善属文未加冠巾五经诵之甚习年既长执经来从者户外之屦常满多有去为名进士唯府君累践埸屋卒就摈斥时学校多私试府君漫起应之即在前列元至治癸亥又临试期府君试以上古之书既而获在选升名春官陈论过髙知贡举者疑不敢取继以龙飞恩例中书署为吉州路儒学正丁内艰而归泣血三年未尝见齿虽祥琴斯御讳日之至必反𬒮拭泪不已府君性忠厚遇异母兄竒可尤尽和孺之乐每闻将授衣问周夫人曰兄之衣何如夫人曰已先授之矣及夫人殁塟祭之礼独尽瘁为之不忍毫髪烦其兄铨曹稽其年劳转临江路儒学教授命既下而府君病且革矣辽阳等䖏儒学提举刘君岳申名重当世与府君交二十年如一日其称府君有曰温柔而慎宻明辨而近恕优优乎有士君子之风识者未为实録府君为文无宿搆下笔㴞㴞顷刻龙蛇满𥿄间似欲飞动郡县大夫士慕其声光踵门求见者无虚日平生嗜酒饮至数斗不乱拱手端坐而为礼益恭此皆人所难者生扵乙酉二月十三日殁扵元统甲戌九月十五日享年五十以至正丙戌十二月二十二日塟于折桂鄊乌江金牛㙜之左礼也府君配某氏子男子四宜立宜明俱早世宜谨元江西行中书省左右司都事宜正入仕国朝为起居注转佥淛江提刑按察司事子女子二柔嘉适传若曽柔恭归彭宗徐孙男五服孙思绍见珠海珠绎珠孙女三徐元袁同其婿也一㓜未行宜正字贵遒今以字行其爲左史也余方司业成均相与论文甚驩迨出使淛部诣余拜且泣曰昔者先大父尝自念言自十三世祖司空府君以来多决筞发身而独愧以特恩入官所以戒饬先君子者尤力先君子丕承前训唯寐少忘之卒以儒而成名及其终也而唿宜正兄弟戒之曰吾才非不如今人而至扵此命也尔曹当自勗以文学亢宗即亢宗吾死目亦瞑贫贱不足论也宜正时始十龄巳深知其言之悲幸夙夜战兢不致颠隮获从士君子之后忝𬒳官使至今二十九年而墓木且拱悬繂之碑未有所刻岂非至阙欤愿先生文之予怜其志而不敢辞铭曰家有世科子才又多胡负志而媕娿命也柰何命也柰何耘庵铭良鄊丞陈谦益仲东瓯人也嗜学弗倦慨然有志扵事功陈翰林元逹以飞白书其憇止之室曰耘菴夫耘之为义媷治芜秽之谓也种而䏻耘黍苗芄芄然兴矣益仲其知自治者㢤作耘庵铭铭曰伊人之情譬彼良田嘉种诞布黍苗芊绵耘耔不加载芜载秽既茁而轧长莫之遂我田我耘我苗日豊有实其同迄于获功记礼之家人以为奥得奥斯理失则罔効和其柔刚脩礼以耕陈义而种善道乃亨耨在讲学去非存是合其所盛本仁以聚感之使坚播乐以安五者既至学功始完惟益仲氏孜孜好礼以耘名室义或取此古训洋洋触类而通母拘一曲滞而不融太史作铭勒扵坐侧上慎㢤服之无古愚斋铭延陵韦侯彦芳吴中书仆射侍中弘嗣之四十七世孙夙以文学着闻亦既受荐扵临江别乗㑹二千石阙侯实行守事情孚化洽民宜之然犹不忘进脩以古愚铭其斋居侯殆有志古者乎志扵古羙矣古学之可决者颇衆柰何独有取扵愚乎有取扵愚斯其所以为不愚也欤是宜铭铭曰惟古之愚如彀斯弩直矢一发奋徃弗顾惟今之愚如履多岐诡秘变化曽不测其所之古故为疾今复非古致宣尼之所伤柰人伪兮旁午我情欝纡曷日而摅岂惟贤不逮昔愚亦不如遡埃风而屹立懐人扵千载不有君子善则谁采彼焉多诈睢睢盱盱心自以为智人观则愚我愚我守直情径行孰不愚我我智斯亨以愚而名岂无栁氏为激而过中同扵自谥我将何从圣谟孔迩终日不违晞颜则是王生致逺冠字祝辞虎林王生其㓜也父命之名曰骥及年寖长加元服于首大賔字之曰致逺盖取梁徐勉所谓人中骐骥必致千里之言也按说文骥千里马也孙阳所相者其字从马冀则谐声夫千里马不常有以谓世之竒才亦未尝数见也以生名若字观之则父师所期望者不亦深且长㢤予虽不及与闻三加酌醴敢抽芜思而弘敷其义生宜聴之母忽其辞曰古者体物取义孔殷麟纪其瑞鳯扬其文表茂实载敷清芬惟马之族本非一类八尺为龙千里曰骥因生有别挺材见异伊骥斯何堕地不毛虎文彪炳龙骨陂陀天机趫腾絶山饮河当其奋飞神行电逝若㓕若没一日千里晨燕晡越视同㳺戯谁其似之渥洼之姿肉角飞黄逸气纎离天闲翶翔玉㙜裴囬奚官善驯是澡是拂秣以羙荐饫以香粒筐恶蜃溲虑无弗及物尚有兹人胡不如天赋权竒孰不自摅口喷红光长鸣九衢岂无王良俾其振迅未必塩车䏻厄神骏三羸五驽过者谁问生㳺艺府逸思超群剪水为神制霞作文亦既应书名逹帝宸侍经藩王出入禁籞宫𫀆时颁太官致饩宠赉之隆揆古无愧以利天下易经有辞取譬奔踶汉诏以之任重道逺生宁勿思曷以思之朝夕兢惕匪力足矜所称惟徳予言非诬勗之无斁寄和右丞温迪罕诗卷序有志之士岂无鄊土之思㢤昔者楚人钟仪为晋所留晋侯与之琴遂操楚音越人荘舄仕扵楚虽富贵矣乃甞为越吟此无它不忘本也夫晋椘与越皆同中国也语言相通也嗜好弗殊也尚为之抑欝发扵音声如此况在絶域去中国数千里者㢤宜其见诸咏歌而不能自已也右辖温迪罕公居于汴梁资禀素羙尝从恕斋班先生学为词章乆㳺淮海元季亦跻膴仕随冡宰逺行遂留西域今见天朝使者至不胜鄊土之思旧甞赋絶句以寄治书琐纳儿加继作唐律一章献丞相胡公其忧深思逺若不䏻胜情者想其亲属睽离莾无一人四顾萧条与影为侣极目之顷但见猎猎胡沙茫茫塞草而巳右辖必慨然曰吾昔居江淮锦亲朋胥㑹以叙离合之情庶㡬重覩天日以享承平之福当此时发扵性情无非雅颂正音以欹咏朝廷之盛徳其视向日忧深思逺之作霄壤不侔矣右辖勉乎㢤右辖勉乎㢤洪武八年十月壬辰具官宋濂序题李节妇传后妇人以节称乃其至不幸也与其执之死靡他之誓曷若咏君子偕老之辞㢤然而一与之醮终弗改其操身虽不幸而其苦节则有可尚者已若朱氏妇璹岂非其人㢤呜唿妇以节旌者固多而其事则殊有慕夫家贵富而不忍去者有年壮多子而不易割恩者有不䏻氷雪其行姑盗名以欺世者璹之父母纳季实爲赘壻合卺甫十日实贾辽东遂溺死扵海璹誓不更适飬父母终身且依弟珍以居信誓坚确其皦如出日者欤揆前三者其无一之可疑者欤斯所谓真节妇矣张侍讲以宁传以显之孰谓非宜或者犹以未得旌褒爲恨然旌表朝廷事也题新脩李邺侯传后余读欧阳子等所脩新唐书事多舛缪如纪中载胶东郡公䧏封县公而传中乃称郡公传中叙天平节度四人而纪中则云七人此犹可也宰相载扵世系表而于惟谦相中宗郑綮相昭宗武什万相武后乃皆弃而不録此犹可也观其述作繁者失扵支蔓略者过扵简率以致涣而无统欝而弗章则其所繁者重矣刘昫旧史义例无法固不足责岂意新史亦复尔邪吴缜紏缪盖不得不作也有若李泌在唐建谋猷轻爵禄髣髴汉之留侯新旧史皆畧其事且讥其好縦横大言以鬼道媚人主取宰相何其悖耶晋王府长史朱君读而病焉因㩀泌之子繁所録家传十卷参考群书倣前贤删正陶潜诸葛亮二传芟繁摭华重为泌传一通泌之事始大白扵天下后世呜唿㣲朱君泌不衘冤扵九泉之下乎然而唐史之缪不止扵此而已缜之所未紏者尚多朱君宜推类以尽其余㢤余总脩元史及皇明日暦朱君皆与其事余见朱君有良史之才故爲题识传后而属望之如此若余之耄则无䏻爲矣朱君名右字伯贤天台人佛真文懿禅师无梦和上碑铭洪武六年二月甲申佛真文懿禅师年已八十有九一旦无疾忽戒浴易衣出器物分遗丛林诸友命弟子曰三界空华如风卷烟六尘幻影如汤浇雪亘古亘今唯一性独存吾将入㓕聴吾偈曰吾有一物无头无面要得分明涅槃后看言讫歛目危坐而逝当是时师寓象山瑞龙之别室其嗣法住持䏻仁寺智巖与所度弟子全体等共阇维之以是年某月日窆于天台国清某山体惧无以昭示来裔请恕中愠公评隲羣行成书介方外友用堂楩公虚白杲公诣余求塔上之文师讳昙噩字无梦自号爲酉庵慈溪王氏子也祖申宋某年进士真州六合县主簿父禄元庆元路税课大使母周氏夫人师生六年而税课君殁夫人命从鄊校师㳺气岸髙骞有一日千里之意洎长穷覧儒籍彻其义髄人有叩者竭其始终而语之蝉聮不䏻休自以爲无书不探知觧且至遂学文扵脩道先生胡公胡公讳长孺其文爲时所宗见师大加赏识乆之藻思濬发縦横顺随意之所欲言声名顿出诸老生上已而心有所感弹指叹曰攻书脩辞此世间相尔曷若求出世间法乎乃白夫人走奉化广法院礼子文良公爲师闻雪庭傅公主真之长芦乃往依焉遂薙除湏髪爲大僧师之春秋二十有三矣继受具足戒扵杭之昭庆凡释氏契经与台衡贤首慈恩诸文昼夜摩研不知有饥渇寒暑已而复叹曰教相如海苟执着不囬是覔绳自缠尔曷若求明本心乎扵是笃意禅观又乆之雪庭迁住灵隐师徃侍左右雪庭示寂元叟端公由中天竺来𥙷其䖏元叟风规严峻非宿学之士莫敢闯其门师直前咨叩了无畏惧机锋交触情想路絶迅电一掣怒庭随击内外如一靡间豪忽自一转至扵六七语愈朗烈元叟欣然颔之命掌内记延祐𥘉诏建水陆大㑹扵金山二浙名浮图及贤士大夫皆集师佐元叟敷陈法要及与羣公辨论义趣英发莫不推敬镇南王闻之延师至广陵尊礼偹至弥年方遣径山虚谷陵公道价倾东南慎选书记之职絶难其人既得师缁白交庆重纪至元五年浙东帅阃合府公邑令请师出世庆元之保圣再迁慈溪之开夀三转扵国清帝师大寳法王嘉师之髙行钖以令号师之所至皆以担荷大法为已任煅炼学徒孶孶如不及多有开悟之者瑞龙院欲易甲乙住持为禅刹师为开山院因頼以増重直与名伽蓝相齐海上飓风发骤雨如注层楼脩廊俱仆师所居亦就压人意作韲粉矣亟撤其覆索之一鉅木横搘榻上师危坐其下若神物为之者师凡四坐道塲去留信縁皆畧无凝滞不乆引退丛林中慕其名徳之髙每辟室以居之师数戒诸徒曰吾与尔等研䆒空宗当外形骸忘寝食以消累刼宿习然后心地光明耳自是日惟一食终夜凝坐以逹于旦国朝洪武二年诏徴江南有道僧而师与焉舘于天界寺既奏对上悯其年耄放令还山越四年而终师脩身广䫙昻然如野鹤之在鸡群文思泉涌有持卷轴求诗文者积如东笋当风日清羙师从容就席縦笔疾挥湏臾皆尽长短精觕无不合作鄊先生袁文清公桷指师谓人曰此阿罗汉中人也观其所作骠骑山叠秀轩列清轩三赋骎骎逼古作者渡江以来诸贤蹈袭苏李学以雄快直致为夸相师成风积弊㡬二百年不意山林枯藁之士乃䏻自奋而䏻至扵斯也翰林学士承㫖河东张公翥曰噩师仪观伟而重戒行严而洁文章简而古禅海尊宿今一人耳其为缙绅所推许类若此日本国王虽僻在东夷亦慕师道行屡发䟽迎致之师坚不徃王与左右谋欲刼以归浙东宣慰使完者都蔵之获免自时后凡遇师手蹟必重购之而去且诧其䏻放异光云师平生制作甚富悉不存槀晚年重脩歴代髙僧传锲行世笔力遒劲识者谓有得扵太史迁呜唿真如性海无不含摄妙用流行见诸文句其与实相不相违背苟欲岐而二之失之逺矣唯师逹理事之无碍本性既明所寓皆法辞章散落扵四方者俊伟光明无非佛事特用表而着之以见不二门中本来一体无分别异同者犹未䏻冺本迹而忘物我也其视师为何如㢤铭曰惟释迦文说法如云雨彼大千百物咸仁弟子结集为一蔵教言之不文曷资化导末流相承缠蔽语言所以逹摩直探心源救弊扶衰吾道尔翼岂以饐故并忘其食师生名阀研䆒儒书洊攻竺典无幽不摅终入空宗缚习禅㝎出抵诸方以正性命如狮子児哮吼一声凡情尽䘮何有死生刹那之顷法身呈露以何因縁为无着故曰吾有作依佛为师敷宣大法非文孰宜咳唾之间无非妙义或縦或横理事不二有文之文人所易知无文而文识者其谁四坐道塲机用由此无舌而谈震惊百里飓风扬威裂屋驾涛梁木其壊不损丝毛古云有道灵物呵䕶岂惟人钦神亦歆慕世相有尽起㓕空华白月在天一尘不遮我施文辞以作佛事书窣堵波庶㡬无媿跋西䑓御史萧翼赚兰亭图后予㓜时闻文皇遣萧翼赚兰亭叙扵辨才事颇疑之以为文皇天縦人豪未必为是琐屑也及覧刘餗传记云兰亭叙因梁乱流落人间陈天嘉中为僧智永所得至太建中献之宣帝隋平陈又献之晋王广即炀帝也帝不之寳僧智果从帝借榻及登极竟不从果索果死弟子辨才获焉文皇为秦王日见榻本惊喜乃贵价市羲之书兰亭叙终不至及知在辨才䖏使欧阳询求得之以武徳二年入秦王府由此而观辨才之师乃智果非智永求兰亭叙者乃欧阳询非萧翼也汝隂王铚性之采餗所载谓餗父子世为史官是正文字尤精其言当不妄遂诋萧翼之事鄙妄狭陋仅同儿戯且云秦邸不䏻遣㙜臣文皇始㝎天下威震万国尫残老僧亦何敢靳一𥿄书其意正相合予疑扵是顿释或者犹云辨才所居云门寺有翼留题二诗秦晁黄三公皆信而不疑此固不足取以为㩀至若阎立本㑹辨才萧翼图则出扵何延之等传㑹谓为立本当时之所亲见尤非也今阅此卷遂执笔详识如此年耄神昏未必䏻中乎理又俟博雅君子定之居易斋铭衢之常山有簮缨世族曰鲁氏盖出扵宋参知政事肃简公贯之之后自亳而来迁旧蔵玉刻传宗印可验其逺孙濬文念祖徳深长思继承之甚力种学绩文惟恐有弗逮州县察举其才贡之中书中书奏濬文才行稚饬擢为侍仪舎人迁秦王府典仪将行诣词林请曰濬文读书之斋名曰居易鄱阳周先生伯温为书三大篆掲之愿以铭文为属子谓居易乃素位而行外物之来一归之扵天君子进徳之方有出扵此者乎是宜铭铭曰君子守分如守百职出位以思乃徳之贼银黄三组庾粟万钟我合受之不以为豊衡门栖迟藜糗是食我则安之不见其啬此非在我皆天所为天则孔迩我敢悖之或逆或顺视之若一心以道宁不累扵物徇而弗察非怨则骄惟外之愿而中则揺触类而推何徃非正其正伊何安扵义命侃侃鲁生文献之家夙夜以思掲徳振华斋居深沉蛟螭作篆前陈囬谿右撑翠巘尔居尔易勿险与难上慎㢤徳将不刊林伯恭诗集序诗心之声也声因扵气皆随其人而着形焉是故凝重之人其诗典以则俊逸之人其诗藻而丽躁易之人其诗浮以靡苛刻之人其诗峭厉而不平严荘温雅之人其诗自然从容而超乎事物之表如斯者盖不䏻尽数之也呜唿风霆流形而神化运行扵上河岳融峙而物变滋殖扵下千态万状沉㝠发舒皆一气贯通使然必有颕悟絶特之资而济以该博宋伟之学察乎古今天人之变而通其洪纎动植之情然后足以慿籍是气之灵彼局乎一才滞乎一艺虽欲捷骋横骛以追于古人前之而愈却培之而愈低㡬何不墯扵鄙陋之归此濂扵伯㳟之诗不䏻无感焉伯恭博极羣经而尤长扵春秋甞应书鄊闱实冠多士伯恭年始二十余一旦名动海内自时后学益加修遂擢至正甲午进士第歴佐省宪二府正色直言百壬畏慑时出竒计剪三竖如烹狐兎则其所养之充是气浩然弗挠弗屈故其发扵诗也沉欝顿挫浑厚超越大雅奏而黄钟独鸣也武库𨳩而五兵森列也洪涛怒张而鱼龙出没也一展卷间呈珍献异可欣可愕精神为之震眩濂前所谓声因扵气皆随其人而着形者岂非然邪岂非然邪世之学诗者衆矣不知气充言雄之㫖徃徃局扵虫鱼草木之㣲求工扵一聮只字间真若苍蝇之声出扵蚯蚓之窍而已诗云乎㢤永嘉旧传四灵诗识趣凡近而音调卑促近代或以为清新者竞摹倣之濂每谓人曰误江南学子者此诗也闻者且疑而且信焉今吾伯恭之诗出一洗习俗之陋信知豪杰之士自有其人也故敢执笔直题扵首简世有知言者必深有取焉伯恭名温姓林氏温之永嘉人䟦一雨大师塔铭后予观朱长史所撰一雨大师塔铭不觉为之叹曰嗟乎精诚之至何所不应㢤邹衍恸哭六月降霜鲁阳挥戈白日退舍夫以匹夫之㣲尚能感天象之变况学浮屠者志念专一而外物不足以汨其真乎大师焚身而甘露降亦其理之恒尔长史乃疑大师之制行庸庸尔碌碌尔何以致是也岂亦有宿因乎予则曰是固不可知然亦有说当大师从容就火之时一心唯知有雨尔而无丝毛私意之干是则纯乎天矣纯乎天天恶有不应㢤在唐之时浦阳江上有僧曰祖豋荣雨三日不应豋康侯山坠崖而死大雨即随至其事亦犹是尔租豋之殁鄊人至今尸祝之有如大师者长史宠以雄文且勒石焉是皆嘉其有功扵民也呜唿浮屠木茹涧饮者尔亦何与世事其忧民之忧尚如此则夫有民社之寄而尸位素飡者可愧㢤可愧㢤题甘节卷后地天为㤗纯刚纯柔之卦也节自㤗来则柔来节刚刚上节柔恐其刚柔过盛而无节也故当节之然节至扵苦则不䏻常决非贞之道又必至扵丼节从容恱䂊而无窘束之意乃爲人情之所尚也易之所谓丼节者其大意盖如此塩城孙君子章侨居吴郡丼节里因以丼节老人自号然孙君笃厚长者居鄊多善行而每事有当节者辄节之自苦以至扵丼婆娑嬉㳺以至终身然亦未尝过也揆扵易卦所谓节者施之一身不㡬亦有合欤孙君之子化以䏻古文辞名世朝廷闻其贤徴爲侍仪使名闻之升正腾腾未巳是则丼节之亨又当复见扵此矣题栢庵图后上党马君庭坚其㓜也父名之以栢长遂筑室而居曰栢庵及主事勲曹转闽省检校官不至庵中者颇乆乃命盰江蓝瑜画爲图时展玩之而其僚友员外郎王彦和实爲之记庭坚来京复请濂题其后传有之鬯以掬说者谓掬栢也掬栢性坚致有脂而香故古人破爲用以捣郁呜唿栢之徳与申椒胡绳同又不特岁寒后凋而巳庭坚之父托此而训名其知之深而望之至㢤庭坚不惟奉以自名且以名其室是跬歩不忘乎亲矣不忘乎亲者庸非孝乎昔者苏文公命其二子曰轼辙且知轼之不外饰而车仆马弊患不及辙其后咸如文公之言今庭坚所守贞劲而芳誉逺闻有无愧扵栢者知子莫若父信㢤或谓庭坚树栢筑庵乃为肥遁之计非至论也日本夣窓正宗普济国师碑铭洪惟大明皇帝执金轮以御寳暦声教所授与如来化境相为逺迩乃洪武八年秋七月日本国遣使者来贡方物考功监丞华克勤奏曰日本有髙行僧夣窓禅师其入㓕已若干年而白塔未有勒铭其弟子中津法孙中巽有慕中华文物之懿特因使者而求之然人臣无外交非奉敕㫖不敢遽从所请敢拜手稽首以闻皇上欣然可其奏特诏词臣宋濂为之文濂按其弟子住持善福寺周信状云禅师讳智曤姓源氏势州人宇多天王九世孙父某其母某氏无嗣黙祷观音大士梦吞金色光而孕歴十又三月始生有祥光盈室之异九岁出家依平塩教院以居授之羣书一覧辄䏻记暨长绘死尸九变之相独坐观想知色身不异空华慨然有求道之志十八为大僧礼慈观律师受具足戒寻学显宻二教垂三年未乆然恐执滞名相建修期道塲以求玄应满百日梦逰中国踈山石头二刹一龎眉僧持逹摩像授之曰尔善事之既窹拊髀叹曰洞明吾本心者其唯禅观乎遂更名踈石字梦窓谒无隐范公扵建仁寺继至相州巨福山山之名院曰建长锱钖之所萃止时一山宁公主之一山见师甚相器重令为侍者朝夕便扵咨决俄出㳺奥州闻有讲天台止观者师徃聴之且曰斯亦河碍实相乎自是融摄诸郡昭掲一乗之㫖辨才无碍然终以心地未明怅伥然若无所归洊修懴摩法期至七日感神人见空中益加振㧞时一山自建长迁主圆觉寺师复蓬累而徃备陈求法之故至扵涕泣一山曰我宗无语言亦无一法与人师曰愿和上慈悲方便开示一山曰本来廓然清净虽慈悲方便亦无如是者三返师疑闷不自聊结跏澄坐视夜如昼目絶不交睫乆之徃万夀禅师寺见佛国髙峯日公扣请如前髙峯曰一山云何师述其问荅语甚悉髙峯厉喝曰汝何不云和上漏逗不少师扵言下有省辞归旧隐常牧山唯分隂是竞誓不见道不止嘉元年夏五月一夕坐乆偶作倚壁势身忽仆去师豁然大悟平生碍之物氷觧雪融心眼烂然如月佛祖玄机一时烁破乃作偈自庆有等闲击碎虚空骨之句亟见髙峯求印可髙峯喜溢颜面嘱曰西来宻意汝今已得之善自䕶持出其师师光无学元公手书一通俾之以寓相传付嘱之意师囬栖甲州龙山庵髙峯招住上野州之长乐寺师力辞卓庵浓州古溪都元帅平公某之母觉海夫人某氏慕师有道欲一见之师竟入五㙜山缚吸江庵既而遯入海屿夫人遣使索得之俾出世云岩寺师复辞搆泊船庵扵卧龙山退耕庵扵捴州有终身立之志正中二年师春秋五十一国主后醍醐天王命宫使起师领南禅禅寺入见王赐坐师自言志在烟霞出世非所愿王曰吾心非有他欲朝夕问道耳师不巳应命王时幸临之相与谈玄竟日乃去将及朞王逊位师又引退道经势州㑹新建善应寺成延师𨳩山未㡬弃去抵相州枢府郡公逼主凈智寺寻归锦屏山营瑞泉兰若元徳元年圆觉四衆必欲致师师为勉强一出又复弃去二年羽州守藤道藴𥘉创慧林寺迫师涖其事元弘元年逹官贵人又有以建长请师者师复辞二年瑞光寺援善应故事求师为第一代三年王既复辟召师入见以介子都督亲王之邸更为灵龟山临川禅院命师为其长赐以国师之号建武元年秋王妃薨王留师宫中二七日罢政而讲法因请师宣说大戒执弟子之礼弥谨及还强师再入南禅王亲率羣臣至山见羣臣入禅定秩然有序次第行食静而不譁王恱师升坐提唱音声鸿朗辞意警筞王愈喜给腴田若干畒以饭僧先是近臣有毁斥禅宗者王举问师师以自性三寳何必强生分别为对王巳信之至是益知禅学为贵谤言无自而入忽退䖏兠率内院而建仁樿寺又欲逼起之师笑不荅暦应二年摄州守某革西芳教寺为禅佥言非师无以厌衆望师振钖而徃举扬逹摩氏之道聴者改容为建无缝阁以水晶寳塔安置舎利万伙其中他若竒胜之地多冠以亭榭以憇四方㳺士规制灿然可观师梦王作沙门相乗寳车徃灵龟山已而即世征夷大将军源公某造天龙资圣禅寺以助冥福聘师住持遂与前梦恊阿州守源公某新立𥙷陀院师亦俯徇其意为之说法即还天龙康永元年春太仓天王亲徃受戒愿为弟子三年建八幡菩萨灵庙扵寺侧贞和元年王复帅羣臣来聴法敷宣之际有二星䧏扵庭光如白日赐以金襕𬗋衣二年春令弟子志玄𥙷其䖏退归云居庵冬召师入宫加以正觉之号观应元年春两宫国母请师扵仙洞受五戒二年春师谓左右曰天龙宫室幸皆就绪唯僧堂犹阙当力为之堂成可容七百人廷议重师名徳复强师入天龙师行百丈清规声振朝野王遣使复加心宗普济之号且遗以手书其畧有曰道振三朝名飞四海主天龙席再转法轮秉佛祖权数摧魔垒国中以为荣师以年髙又复引退兠率内院九月朔召门弟子曰吾世夀七十又七僧腊亦六十矣旦夕将西归凡有所疑可频叩焉扵是集坐下者如云师随机𨳩示皆充然有得而去越七日示以㣲疾两宫洊临问起居师为陈摄心正因精神不少衰至二十九日遗诫授门人作偈别大将军源公嘱今外护复书辞世颂一首三十日鸣皷集衆告别翛然而逝颜色不变时有白气一道横贯师之寝室黒白二万余人皆哀恸不䏻胜以某年月日奉全身塔于内院之后分存日所剪瓜髪瘗于云居发中累累生舎利云其嗣法上首天龙曰志玄曰妙葩建长曰慈永南禅曰通彻曰周泽所度弟子载名于籍者一万五千有余师仪观髙朗慧学渊深举扬正杀如宻云广布甘雨频㴻凡具生性者随其根器小大皆获成就上自国王宰臣下逮士庶无不顶礼敬信凡所涖止如见七佛出世香华供养唯恐或后故管领源公頼之尝与人言曰我从先人聴国师剧谈佛法颇逹真乗遂䏻死生如一临事不慑而先人竟死扵忠吾亦知委身以事君者皆国师化导之力由是而观师之道非特䆒明心学实足増夫世教之重况其内外之功两得祛缚释粘起废𥙷壊以安辑清净海衆人患不䏻有其一师独兼之然其抗志髙明视荣名利养澹若无物唯欲栖身林泉屡典大利皆迫扵王命而起世称大善知识者非师孰䏻当之呜唿宋南渡后传逺摩氏之宗扵日本者自千光禅师荣西始厥后无学元公以佛鑑范公之子附海舶东㳺大振厥宗髙峯纂而承之师为髙峯之遗㣧益有显扵前烈重徽叠照光于海东止恶防非有禆朝政功用丕阐人思弗忘濂因奉敕撰文卑中津等归鑱乐石以见佛性无内外皇化无逺迩昭示千载俾勿壊铭曰逹摩之学传至真丹一花五叶其支寝繁临济名宗昭扵佛鑑有子如龙乗桴东泛海东有国接扵榑桑民惇俗龎环水为疆膜拜奉迎若佛之至四衆闻之其从如雨伊谁继之心境两螎日出髙峯海水皆红金光见梦长虹不㓕笃生异人丕照先烈何文不搜何义不求孰授厥像截㫁衆流其心伥伥有泪如霰感彼神人白昼而见本来清净一法实无疾驰索首非迷即愚一喝之中真灵独露朗月中天其色纯素我归我山与云徃还岂意声华落彼世间文彩彰畴不歆慕鉅刹名蓝非住而住说法于座缁素共聆天见祥徴二星坠庭百废具兴我敢用逸寳华楼阁重重兠率上自君公下逮黔黎稽首作礼如天人师屡出屡退泊然无碍终与实相不相违背吾縁垂尽预告化期尔母懈怠来质所疑遗戒谆谆续佛慧命言巳即化若入禅定觉照至圆体性本空生㓕不二唯道之从若见若闻同䘮考妣法幢既摧大衆何倚孰为佛乗孰为衆生縦有言说皆是强名勒此塔铭龟趺螭首焯徳序功以示不朽日本瑞龙山重建转法轮蔵禅寺记我佛如来其正法之流通者有三蔵焉一曰修多罗蔵二曰阿毗昙蔵三曰毗尼蔵惟此三蔵谆谆化导使一切有情㓕妄趍真诚昏衢之日月苦海之舟航也琅凾玉轴多至五千四百四十八卷衆生根纯莫䏻融贯善慧大士以方便力造为毗卢寳蔵凾经其中一运转间则与受持读诵等无有异摄大千扵机轮所聚功徳不可思议由是薄海内外凡有伽蓝者必设置蔵室焉日本沙门文珪介郷友令仪来告予曰本国平安城北若干里有禅寺曰转法轮蔵旧名寳福废壊巳乆无碑碣可徴莫知其何时建立正应元年肻庵全公从周防法眼藤道圆之请尝就遗址而一新之而僧本觉及梅林竹春巖玪相继来法席自时后风雨震凌又复摧塌弗支白草荒烟刍荛之迹交道矣贞治三年衆以文珪或可以起废力举主之𥘉寺无正殿唯有蔵室一区蔵之八楹皆刻蟠龙作升降之势数着灵异因祀之为䕶伽蓝神至应安三年文珪欲建殿扵其前忽神䧏扵一比丘曰我神泉苑善如龙王也伽蓝神来云大蔵将倾乃视之漠如而欲有事扵殿功是弃所急而不知务也宜亟易为之否则我足一揺此地当为湖茍遵吾言改奉王家神御则国祚佛法皆悠长矣言讫仆地觉而询之絶无所识知事闻于王王大恱曰余忆㓜时乳母时祷八龙之神事正相符即遣中纳言藤元赐今额元之行有双白鹭飞翔前导至寺而止人异之未㡬王逊位号太上天皇给地若干畆以广寺基文珪殚智虑出衣盂之资简材陶甓使其坚良崇室上覆机轮下承鉅木中贯方格层列经匦栉比绘像精严神君鬼伯翼衞后先所谓楹上八龙者涂以金泥鳞介焜燿角鬛森张隂飈肃然似欲飞动国人聚观无不庆惬文珪复奉今王之命请赎一大蔵经安置中规制整饰视旧有加焉经始扵某年月日讫功扵某年月日縻钱若干贯米若干斛役人若干功太上既弃群臣文珪别扵寺东若干歩建盘龙院以奉神御如神之所言云文珪近受王命出持使节贡方物于上国大明皇帝嘉其逺诚宠赉优渥文珪敢借是有请扵执事愿为文持归勒诸坚珉以示无极予闻七佛尊经实贮龙宫海蔵在昔龙树尊者尝入其中覩华严经上中下三本因记下本以归西土是则天龙虽以戒缓在龙种中而其向乗之急得扵华严㑹上围绕庐舎那弗与闻大乗圆顿之教终非他族可及经蔵所在其䏻拥䕶而显灵异也宜㢤日本𥘉无轮蔵有之其从兹寺始文珪承国君之命孜孜弗懈以起废为巳任亦可谓流通大法者巳予既为记其事且演说蔵中真实了义为偈以系之文珪字廷用笃志禅观善继大林育公之学者也偈曰世尊大慈父怜悯诸有情自从鹿野苑直至䟦提河说无量妙法普度扵人天根虽有利钝随机获饶益弟子所结集汗牛复充栋善慧施善巧收摄在转轮圆枢运动间地轴相囬旋法王所说法一一皆现前譬如日月灯䏻放大光明无非真般若不见有一法似兹功徳聚尽在转移内一转结习空净如青琉璃二转加精进直入智慧海三转到彼岸安住湼槃城以至千百转转转俱一同循环若弗停我轮未尝动此以何因縁动静无相故瑞龙有精蓝重建毗卢蔵中凾贝叶多字如恒河沙沙沙各具佛不翅那由他还以一佛摄摄尽无复余大包扵无外小则入无内是谓神通蔵万刼终不磨非比有漏因成壊每相仍所以天龙衆在在悉护持有时着灵异雷电儵变幻守此清净域外道不敢干我持如意轮讃此大乗法告尔诸佛子昼夜湏勤行有悟片言间全体即呈露不着前后际廓然无圣凡岂惟佛子等龙神亦当听乗戒二俱急共成无上道宋学士文集宋学士文集卷第三十四宋学士文集卷第三十四翰苑别集卷第四御赐丼露浆诗序洪武癸丑正月始和越四日丙午时加巳皇上御武楼之便阁召御史中丞臣宁太子賛善大夫臣濂赐坐左右上谈嘉祥之应敕中贵人取所储膏露扵宫中俄盛以翠甖跪进上前皆玉洁珠圆世所未覩巳而诏舁㸑器至用金杓炼水二升火既匀水势成涛上起自龙帐中亲启甖以投湏臾融化与水为一上取杓中泻二内侍举幕承之查滓巳净重漉以綘纱囊上饮一爵而分赐臣宁与臣濂焉且曰此天地至和所凝也卿等服之去沈痾而衍遐龄臣宁等跪饮其味丼如饴而弗其气清扵兰而不艳一入口间神观殊觉爽越飘飘然欲御风而行扵是各奠爵扵几顿首于地而退臣宁谓臣濂曰唐之李白召对金銮殿玄宗调羹以赐方䇿尚载之以示后世矧今圣天子亲挹天乳以沃近侍㣲臣共享二气祯祥此玄黄覆持之恩不可忘也宜发爲声诗以彰君之赐臣濂伏闻王者有徳上通于天嘉气恊应鸿羡滋播今甘露频䧏大和坱圠民物敉宁洽于大康是皆一人有庆使臣庻永有攸頼方将涵育灵泽衣𬒳上徳惟思日孜孜以图报爲事皇上不自满假钖釐羣臣霑丐天浆上昭灵贶此与黄帝出马脑瓮甘露颁赐百僚之意同诚非玄宗之所拟也盛徳所覃接肌蔵髄矌世竒逢岂容喑黙乃稽首再拜造诗一章以侈上之赐从而属和者凡若干人録成一卷传示万世子孙荷天之休至扵无疆云恭䟦御赐诗后臣闻自古人君有盛徳大业者其积虑深长而诒谋悠乆必日与文学法从之臣论道而经邦当情意洽孚之时或相与赓歌或褒以诗章或燕之内殿君臣之间实同鱼水非直以为观羙所以礼贤俊示宠恩而昭四方也有如唐之文皇宋之太宗其事书诸简编者可以见之矣皇明纪号洪武之八年秋八月甲午皇上覧川流之不息水容澄爽油然有感于宸衷陋尹程秋水赋言不契道乃亲更为之赋成召禁林羣臣观之且曰卿等亦各撰赋以进臣率同列研精覃思铺叙成章诣东皇阁次第投献上皆亲覧焉复寘品评扵其间巳而赐坐敕太官进天厨竒珎内臣行觞觞巳上顾臣曰卿何不尽饮臣出跪奏曰臣荷陛下圣慈赐臣以醇酎敢不如诏苐臣年衰迈恐不胜杯酌志不摄气或愆扵礼度无以上承宠光尔上曰卿姑试之臣即席而饮将彻上复顾臣曰卿更宜釂一觞臣再起固辞上曰一觞岂觧醉人乎卒饮之臣举觞至口端又复瑟缩者三上笑曰男子何不慷慨为臣对曰天威咫尺间不敢重有所渎勉强一吸至尽上大恱臣颜面变頳顿觉精神遐漂若行浮云中上复笑曰卿宜自述一诗朕亦为卿赋醉歌二奉御捧黄绫案进上挥翰如飞湏臾成椘辞一章臣既醉下笔倾欹字不成行列甫缀五韵上遽召臣至命编脩官臣右重书以遗臣遂谕臣曰卿蔵之以示子孙非惟见朕宠爱卿亦可见一时君臣道合共乐太平之盛也臣行五拜礼叩首以谢上更敕给事中臣善等赋醉学士歌云臣既退窃自念曰臣本越西布衣粗籍父师明训弗坠箕裘之业而已一早遭际圣明遣使聘起之践歴清华地跻禁近无一朝不觐日月之光如此者凡十又七年叨冐恩荣夐絶前比所幸犬马之力未衰誓将竭奔走之劳以图报称今天宠屡加云汉之章照烛下土臣窃自靖度何足以堪之虽然传有之㤗山不譲土壌故䏻成其大河海不择细流故䏻就其深王者不郄衆庶故䏻明其徳洪惟皇上尊贤下士讲求唐虞治道度越扵唐宋逺甚虽以臣之至愚亦昭𬒳非常之殊渥六合之广其有抱艺懐才者孰不思踊跃奋厉以扬扵王庭㢤臣按南有嘉鱼之诗有曰君子有酒嘉賔式燕以乐序者谓太平之君子至诚乐与贤者共之也皇上宠恩之便蕃抑过之矣又按天保之诗有曰罄无不宜受天百禄䧏尔遐福惟日不足序者谓臣䏻归羙以报其上臣虽无所猷为愿持此以颂祷扵无穷㢤古者侈君之命勒诸鼎彛蔵诸宗庙嗣世相传以至扵永乆臣敢窃援此义礲玉为轴装禠成卷什袭珎蔵以显示来裔给事中臣善等应制诸诗附録其后而贤士大夫闻风慕艳而有作者又别见左方云是岁九月戊午朔具官臣金华宋濂谨记𥙷张冯加冠字辞瑞安张生冯宋金部郎中声道诸孙也以文学荐扵朝擢奉常賛礼郎奉常所典祀天神飨人鬼祭地祗之礼其责任为甚重冯䏻周旋佐助而无越礼愆度君子称之冯当冠时大賔字之曰子翼而未有造祝辞者迩来监祀广西行中书其参知政事黄君子邕尝爲推说字义而序之冯事予颇谨间复以祝辞爲请予按士冠礼载其三加之辞甚具辞古也而字说则今也子虽不敏弗䏻从大賔与闻制字之义之意难固拒也遂黾勉以𥙷其辞辞曰冠而有字爲敬其名曷爲敬之期学之凝学将焉施莫重夫祭大嘏之受因神所致孰有贤行慎择爲尸豫撰几庶堪冯依岂惟佐食宿有命戒皇尸戾止益䖍弗懈偘偘工祝左承右趍既賛道之复扶助之冯之谓何如神斯㩀翼之谓何如鸟展翅百灵纷俨乎若临洞彻上下精白一心诗咏卷阿归于孝徳放诸四海凖是爲则尔职賛礼陟䧏庙郊周折圆方弗諐丝毛非志之醇畴䏻及此宜励其功慎终如始自此而推泉逹火然孝亲忠君其道一原内涵外充壹循乎敬大本既敦末罔不正尔有长才发轫在兹何逺弗召何福弗宜探名索字孳孳不巳贤亦何人睎之则是人虎说莆田壷山下有路通海贩鬻者由之至正丁未春民衣虎皮煅利鐡为瓜牙习其奋跃之态絶类乃出伏灌莾中使侦者縁木而视有负囊至者则啸以为信虎跃出扼其吭杀之或脔其肉为噬啮状裂其嚢㧞物之尤者余封祕如故示人弗疑人竞传壷山下有虎不食人惟吮其血且神之已而民偶出其妇守巖穴闻木上啸声急意必有重货乃䝉皮而搏之妇人质脆柔贩者得与抗妇惧逸去㣲见其跖人也归谋诸邻譟逐之扺穴获金帛无筭民竟逃去呜唿世之人虎岂独民也㢤送㑹稽景徳辉教授鄊郡序成周之时自国都以逹于家于党于术无不置学学必立师师必以仕焉而止及道明徳充者为之然以其国之贤还教其国之人不翅父兄之临子弟名实之素孚而不藐然无闻也情文之素稔而不涣然无属也扵是其言易入其教易行秩秩而相亲欣欣以相爱恩义两尽薫为太和徳成材逹有非后世之所䏻及也㑹稽古诸侯之国今为浙河东大郡㑹学官阙教授员鄊之子弟咸曰言笃而行醇惟我景先生则然其黄髪老成人又曰擩哜经腴朝夕不自餍着述成书惟我景公则然既而郡僚闻之府公亦闻之相与谋曰府庠之无师二千石之责也景君之贤信如子弟老成人之语以郷人之所尊而为鄊弟子之所师未见其不可也盍上其事扵选曹乎选曹既从其请试景君以春秋经义一通白于丞相府报下如章景君将东还涖教事词林编摩之英成均宿学之士藩府賔僚之贤咸造文若诗荣之而以首简授濂序嗟夫师道之不立也乆矣颇求其故后世拘扵选格多用异邦人为之师其实未易孚其情未易检徃徃若秦越之相视曰夜幸代者之至则望望然去矣今景君之独能致是者何㢤亦曰圣天子在上旰食宵衣以成周为法然后得遂其所志如斯尔景君之行也当思南渡羣贤之子孙咸萃是邦或以徳行文辞着或以道学政事闻世之相去未逺也文献犹有足徴景君能扵此尽心焉则移风易俗之效将粲然可观矣若曰吾耄及之他尚何所图不过便禄养扵枽之邦而已岂惟非鄊之父兄子弟之所望虽濂亦将致尤扵景君濂知景君决不尔也故人有宋无逸许时用二君亦鄊先生也闻景君讲道扵鄊也其将有以翼助之㢤景君名昇其字为徳辉云送徐教授纂脩曰暦还任序洪武六年秋九月皇帝御谨身殿从翰林学士宋濂之请妙东文学之士四三人纂脩大明日暦而诏濂与吏部尚书詹同司总裁事当是时杭州府学教授徐君大章实在选中开局扵内府日给太官之饍而令中贵人䕶阍非奉敕㫖不敢入其事至严也濂时与大章辰入而申出凡兴王出治之典命将行师之绩采章文物之懿律暦刑法之详咸以事系日以日系月以月系年必啇榷而谨书之濓年加耄不能有所猷为唯发凡举例而已其助我者大章之力居多越四月书成共一百卷遴日上奏豋盘龙金匮中奠扵丹陛之下缙绅之家争欲荐大章入词林大章坚以足疾辞濂因为陈情扵上乃诏赐文绮纎缯各三装钱六千文仍俾其职为真故事教授试职三年俟育材奏功方许真授大章待未朞年乃异数云大章将还涖教席濂饯之秦淮河上与之言曰教授之职虽设扵宋其任亦云重矣在绍圣𥘉诏令中制科及进士第上五人礼部奏名上三人府监广文舘第一人始令为之大章起布衣而辄其任岂无其故耶汉法太史公位丞相上天下计书先上太史公副上丞相由唐及宋宰相皆兼史官其重如此大章以一教授之㣲乃召入史舘与编摩之列又岂无其故耶盖大章愽覧载籍发之扵词章霞粲波萦峻洁鲜朗威仪俨雅又足为后进师表声名籍籍起儒林间当此圣明之朝材咸求实不于其官于其人故大章致此无难也然而黄琮之贵必豋扵方明大雅之音必奏扵清庙理势则然大章以温然之姿锵然之文乃鳃鳃下教扵一郡如惜才之论何濂诚耄矣髪种种𬒳肩矣聦明不及扵前时矣词林清切之班非大章谁所宜堪行将力荐而用之脱使大章实不良扵歩趍虽卧治之亦可也大章以为何如明年春正月友生金华宋濓序送许存礼赴北平教授任序鸿儒之胄传经为难非蔵髄以接肌盍钩深而致逺欲承家学罔匪俊贤景伯之贯五经仲师之明三统咸号善继致宣令声有如婺郡许文懿公爲武夷之世适作寓内之人师茧丝马鬛析理义之精㣲粉墨铅黄发笺文之枢要完经翼传着𫐠满家箪食瓢饮肥遯终世其克生扵令子遂允蹈扵前猷务纯楙以自持歛华英而弗耀倡道丹溪衿佩坌集扬徽京辇荐牍交驰天池卒驰扵鲲鹏钟阜竟辞扵猿鹤扵是上名宰府试艺铨曹典五教扵北藩列诸生扵东序朝绅恱怿矦服推尊斜川无愧扵小坡西平咸称爲有子况当胜国之都尝爲人物之薮教铎斯振壹是韶濩之音艺圃深培竚见菁莪之盛如濂不敏比徳知惭秋髪盈簮慨年华之易迈春花梦笔觉文彩之已非粗叨鼎钟之荣敢忘枽之敬偶它鄊之相遇慰昔日之襟期把酒临风髙情闿朗炙灯论道玄义昭融胡墨突之未黔遽江帆之催发虽无藻思强缀芜辞继前古之芳音首羣英之雅制云尔诗曰有菀者栁生于河糜折以送子而兴我懐我懐伊何鄊之文献人逺言㣲不絶如线之子之生实绍前徽彬彬其文郁郁其仪兰在逺林其香苾芬岂期人知人辄有闻我传我经其谟孔臧以迪以将以牗其衷遥遥北藩在燕之墟土俗劲悍柔以书诗不见白云英英在山起而为泽卉木斯蕃教雨之施功亦如此苟专丘孰为𣏌学贵有用扵子实多目送征颿其如别何其如别何献此春酒后夜相思白月在栁洪武九年正月十八日叶夷仲文集序临海叶君夷仲宋丞相西涧先生族诸孙也夷仲生有异资其文辞之进如荣木升而春涛长日新月盛盖未巳也顷由茂才举于郷奉使安南不辱君命以功擢髙唐州判官转知睢寕县为学犹孳孳不懈其弟广武衞知事恵仲类集成编釐为若于卷来徴予序其请至六七而不倦予齿加长志气摧摄操觚所云云皆无精魄颇类䆿语者读夷仲文方畏敬之弗睱尚奚敢序之㢤虽然不敢无一言也昔者先师黄文献公尝有言曰作文之法以群经为本根迁固二史为波澜本根不蕃则无以造道之原波澜不广则无以尽事之变舎此二者而为文则藁木死灰而已予窃识之不敢忘扵是取一经而次第穷之有不得者终夜以思思之不通或至逹旦如此者有年始粗暁大㫖然犹不敢以为是也复聚群经扵左右循环而温绎之如此者亦有年始知圣人之不死其所以代天出治范世扶俗者数千载犹一日也然犹不敢以为足也朝夕讽咏之沉潜之益见片言之间可以包罗数百言者文愈简而其义愈无穷也由是去读迁固之书则势若破竹无留碍矣权衡既悬而百物重䡖无遁情矣然犹不敢以为易也稽本末以覈其凡严褒贬以求其㫁探幽隐以究其㣲折章句以辨其体事固粲然明白而其制作之意亦皦然不诬也由是以㝎诸子百家之异同若别白黒而絶无难矣及夫物有所触心有所向则沛然发之扵文翩翩乎其萃也衮衮乎其不馁也沨沨乎大无不包小无所遗也呜唿予以五十年之功仅仅若此今年日逾迈慨兹旧业反成荒落将何以爲夷仲言㢤夷仲诸作温醇而有典则飘逸而有思致其辞简古而不龎其神豊腴而不瘠可谓䏻言之士矣求诸軰行之中未见其敌也进进不已何古人之不可至㢤予因忘其固陋以平日所自得者序诸篇首夷仲宜有取焉虽然文辞道之末也夷仲方与有民社之寄当务爲政以徳而昌其道㢤洪武九年正月望日具官金华宋濂序题商山四皓图右四皓图一卷所谓四皓者昉见史记张良世家则东园公绮里季夏黄公甪里先生是也𥘉不知其姓名按陈留志园公姓庚名秉字宣明居园中因以爲号夏黄公姓崔名广字少不诬也由是以㝎诸子百家之异同若别白黒而絶无难矣及夫物有所触心有所向则沛然发之扵文翩翩乎其萃也衮衮乎其不馁也沨沨乎大无不包小无所遗也呜唿予以五十年之功仅仅若此今年日逾迈慨兹旧业反成荒落将何以爲夷仲言㢤夷仲诸作温醇而有典则飘逸而有思致其辞简古而不龎其神豊腴而不瘠可谓䏻言之士矣求诸軰行之中未见其敌也进进不已何古人之不可至㢤予因忘其固陋以平日所自得者序诸篇首夷仲宜有取焉虽然文辞道之末也夷仲方与有民社之寄当务爲政以徳而昌其道㢤洪武九年正月望日具官金华宋濂序题商山四皓图右四皓图一卷所谓四皓者昉见史记张良世家则东园公绮里季夏黄公甪里先生是也𥘉不知其姓名按陈留志园公姓庚名秉字宣明居园中因以爲号夏黄公姓崔名广字少通齐人隐居夏里脩道角里姓周名术字元道河内轵人孔父祕记又作禄里此皆王劭㩀崔氏周氏世谱及陶潜贤辅録而为此说绮里季则无闻焉或曰姓氏书云绮里姓季其字也予方疑其诞妄不经及读颜师古汉书註果谓四人者匿迹逺害氏族无得而详皆后世皇甫谥圈称之徒及诸地里书说所传㑹可见古人读书精审固有以及之者矣而周公谨所着齐东埜语又呫呫不置者何耶非惟此也传记所载如伯夷叔齐之类一一具氏名甚悉经中既无明文不知后世何因而知之耶一笑而斥之斯可矣然自旧以夏黄公为一人而毕士安则谓绮里季夏为一人黄公别是一人其说尤异㩀汉恵帝时所刻四皓神座一曰园公二曰绮里季三曰夏黄公四曰角里先生恵帝去四皓不逺足以证士安之谬矣偶题此图遂牵聮而书之画之工拙尚未睱论也济南李氏先茔碑铭济南李氏世居章丘临济镇镇东北一里有累叶之塜墓存焉传至二府君始迁济阳曲堤镇娶觧氏生二子曰载曰某载娶某氏陈氏生五子曰某曰信曰某曰良曰温信秉性刚明州里有不直者必来赴愬片言之顷皆心服而去尝为官督租赋不约而集行尤方严人闻謦欬音皆歛容避不敢慢娶王氏年九十二而终生三子曰贵曰直曰显贵字国寳度量絶人喜怒不形于色威仪脩饬望之俨然不幸商于河南殁而不返娶苏氏生一子彬字文质苏氏感家门凋瘁攻苦食淡与文质共挽一车採桑风雨中早夜事蚕绩以养姑姑殁苏氏犹康强见孙吉䏻读书造文出训鄊之弟子员持束脩来上泫然流涕曰李氏一门之责悉归是子矣年七十九以至正三年十一月二十四日而终文质天性至孝奉祖父母及母未尝有违礼毎得一丼腴不献弗敢先尝一日稍有酒过辄深悔曰为人子者可以沉湎而遗亲忧乎遂覆杯十年不饮首倡宗党买田扵县北二百歩作为新阡缭以周垣用昭穆序凡族属有不䏻蔵者咸与焉囬河镇相传有鬼兵至居民竞负囊槖来寄文质笑曰恶有是必讹言也巳而事果帖帖悉以其物归人人有遗垂髫女者文质偶拾之浃旬其父来告文质亟出女还之其父牵羊载酒为谢文质曰汝女既归汝矣何假此为峻却而不受性嗜賔朋延纳无倦色甚至倾赀遇之故人多爱敬踰扵骨肉苟有过面责其非䏻改则喜逰行里中或见女妇无论亲踈辄引身避之然御家甚严训诸子以学昼夜程督不少恕尝指豋科记示之曰吾儿得挂名其间志愿足矣复戒曰读书不患不豋科豋科即为官矣为官而贪墨譬如明珠弹雀所得者少而所失者多人以为名言年七十以至正十年十月十日而终娶周氏生一子曰忠继刘氏生三子曰贤曰吉曰仁刘氏事姑以孝御下以寛遇夫以敬内外宗戚无不得其驩心抚忠不翅所生子见吉豋至正甲午进士第及为河间録事迎刘氏就养僚属率驺从迓之罗拜车下母喜曰汝父畴昔用心之若恨不令一见之耳年六十又六以某年五月五日而终忠字思庸年五十二卒娶张氏生二子曰益殁扵兵曰某夭贤字思哲年三十八卒娶禇氏生二子曰某曰某皆殁扵兵吉娶禇氏年三十六亦殁于兵予幸与吉逰吉自状其先世行实衮衮数千言且作书来告曰吉也罪戾深重天䧏酷罚连年兵祸相仍李氏一族不絶仅如一线惟我曾祖考妣塟于县东某地先茔之侧而祖妣暨考妣则藏于新阡其嘉言善行固不䏻䆒其详至扵名讳及卒塟岁月亦或有所遗失今弗图则后嗣何䏻知之愿先生为文刻寘新阡予读其状纒绵悲怆之辞层见而叠出有以知吉思深而忠若不觉为之堕泪乃掇其大者系之铭辞而遗之呜唿若吉者不亦孝子慈孙也㢤吉字思迪今以字行文行兼羙出仕国朝今迁徴事郎知扬州府髙邮州事云铭曰堪舆之中气化冲融莾无端倪兮一祸一福相为倚伏曷得而推兮人衆者胜天亦䏻㝎理将可期兮李氏之先善弘庆绵宜昌施兮家之分崩族之仅存适逢乱离兮徃过来续无徃不复大化无私兮硕果不食其发必亟孰阏其驰兮孳植敷蕃自一而千起扵毫丝兮屈为伸根衰为盛门循环以时兮考古验今斯言可徴有若蓍龟兮莫坚匪石大书深刻史官之辞兮题邕禅师塔铭后长沙欧阳信本书在唐评为妙品郑渔仲金石畧所载凡二十三种而行扵南北者惟僧邕塔铭及醴泉铭而已二铭多所翻刻南本失扵痩北本失扵肥殊无精絶之本予尝扵越见胡文恭公所蔵醴泉铭肥痩适均精彩焕发识者㝎为𥘉刻今观此塔铭其神气絶与之类诚可寳玩也然塔铭尤信本得意书姜尭章谓胜扵醴泉骎骎入扵神品其亦知言也㢤元诸大老寘品评扵其间者凡十又三人予尚何言庸掇拾绪余而书扵左方云宜春夏都事遗像賛其才孔良其气则刚沉潜乎仁义之府擩哜乎礼乐之塲穷春秋而寓衮斧法茮粟以为辞章使之城而居则可以攀次公之黄使之入直銮坡则可追文成之张胡为乎低囬下列莫展一长託使车以遐覧竟仙㳺扵五羊岂诎扵人者难知而信扵天者不亡后千百年刚风欝滂当见骑麒麟而下大荒者耶韦轩铭闽有大儒曰朱公乔年自以性偏扵刚效西门氏佩韦以为警因号其斋曰韦靖江府伴读陈伯武亦闽人也有景行先哲之志用韦名轩所以禔其身者勤矣濂惧其矫枉而过正也爲之铭铭曰韦之爲义乃兽之皮可以束物枉戾而相违故其文上下爲舛而中则从围自非柔而熟之安䏻变生革而如脂古先君子佩之自随盖戒夫刚悻以自好狠愎而爲非矫其过固不宜不力若驯致扵纯柔纯弱又必招削薄之讥呜唿噫嘻大中之爲物也㣲若神蓍坦若九逵何不洩洩于于濶歩而长趍近则入善人之室逺则爲圣贤之归不亦畅志乎而陈氏之子问学得师木渐者必上升膏蓄者必有辉指柔人以作极纂前修之风徽予造铭而昭之竟不敢褒而规楷木杖铭客有遗予孔林楷木杖者横文如蛇腹节节可观刻斯铭铭曰托根兮孔林有文横横兮如玉如金千载寂寥兮孰白尔扶持之心宋学士文集卷第三十四翰苑别集卷第四宋学士文集宋学士文集卷第三十五宋学士文集卷第三十五翰苑别集卷第五赵氏时思菴记晋府録事赵君徳懐其名为古皐有请扵予曰古皐世居括昔尝有属籍于宋大父讳若顺字和卿实魏悼王之十世孙通前古载籍之言论义下上若玉屑倾吐然恬扵进取视银黄焜燿漠然无动于中当时和景妍𬒳古冠服徜徉烟霞泉石间心旷神怡超然扵尘塧之表有不知白云之移隂而夕阳之在树也逢賔朋满座相与流连不忍舎虽不觧饮见其酣嬉淋漓觥筹交错浩浩然与之同适人艳之者且曰王孙家之故习也或曰遗落世事其逹士也㢤扵是州里皆称为有徳之士凡忿争不直者悉来质焉交觞之酒使其各释憾而去人至今䏻道之大母胡氏宋吏部侍郎絃之六世孙女妇道母范皆两无所愧尤笃扵训子古皐生也时年已六十为之喜而不寐甫髫齓亲自鞠育之节其燠寒时其饍羞及稍长使从名进士林彬祖学治经惟恐有懈怠意濒卒犹执古皐手属曰吾幸见儿成立将含笑八九泉矣虽然学无止法勗之㢤朂之㢤遂暝年八十矣大父先卒年视大母而少六岁大父卒扵某年月日大母卒扵某年月日以某年月日塟丽水县北四十里和乐鄊之大平里遂建菴庐以为妥灵之所名之曰时思古臯蒙国宠恩参𬒳任使今又受新命将为县繁昌官书有程不䏻持一觞走酹墓下愿卑文刻诸菴中垂示孙子庻以着悬悬之思予闻之经曰春秋祭祀以时思之言不忘乎其亲也不忘乎亲孝矣孝之为道非一而足也徳懐行矣持已以㢘清洁如氷雪庸非孝乎治民辩讼使各得其平又非孝乎业精于躬而名昭于时道足扵已而文垂扵后又非孝乎如是者徳懐思之而日思之是则时思之大者不必时省茔域而后为孝也它日入跻法从出刺方州华轩结轸佩绶悬鱼过家上冡以为一族光荣使人指之谓赵氏之有孙不亦羙乎予之有望扵徳懐者如是而巳徳怀本名古臯今以字行博学有识以䏻古文鸣其爲人也恂恂乐易所谓温其如玉者云赠林经厯赴武昌都衞任序莆有林君士衡由进士起家署爲比部主事政成迁武昌都卫经歴中朝士大夫相率赋诗饯之而以首简授予序序曰昔者艾轩林文节公谦之有慕伊洛之学闻吴中陆子正得和靖尹氏之传因徃从之自是专心扵圣贤践履之事一言一动莫不以礼逺近学者翕然尊事之南渡后以伊洛之学倡东南者实自艾轩始也艾轩尝言曰道之全体全乎大虚六经既发明之后世註觧固已支离若复増加道益逺矣呜唿其言不亦至㢤艾轩既没其道一传扵林文介公学可再传扵陈文逺公元洁前承后引重徽叠照新学小生咸有所师法非先王之言弗道非先王之行弗行人号之爲小邹鲁云迄今垂三百年流风遗俗犹有存者家谈仁义而恱诗书夐然非它郡所可及君子之泽何其深且长㢤今吾士衡固艾轩诸孙也其家学渐濡不俟言矣文行之谨敕亦从可知矣其治狱刑曹用法寛恕士君子复许之矣今擢为戎府元僚则其恊比师率辑和兵民脩治戎器用戒不虞此特其所优为者尔虽然未可䡖也武昌为湖湘一大藩障其行中书所辖凡二十七府府各置衞或千夫长戍之而都衞总其凡其职与省臣钧礼地连数千里戍兵数拾万其练阅之方征调之节唯元戎䏻制之元僚䏻賛之其任之重也较然矣自道学不明学者纒蔽传註支离之习不复见诸实用谈兵之家尤以白面书生訾之士衡宜知所自重庶㡬乎其可也虽然予恶用是呫呫为㢤昔也艾轩提点刑狱广东亲郡兵破殄岭南群丑阜陵闻之恱曰林某儒生乃知兵耶特加直寳谟阁是知有用之学可以治兵可以抚民可以兴礼乐可以移风易俗无所徃而不当士衡尚推家学而行之其有不获者㢤况当圣皇御㝢四方无㶻燧之警皡皡熈熈不异扵唐虞之世士衡日与大帅共论文武忠孝之道使勲在盟府之臣保其宠荣以终其身以遗其子孙暇则雅歌投壷发舒性情窹寐群绖一惟伊洛之是趍俾人人咸称之曰是子也无愧艾轩之后人者也顾不盛欤士衡之行吾言止此而巳故封承事郎给事中王府君墓版文惟王氏所出不一有姬姓者二族有妫姓子姓者各一族有虏姓者析四族余未睱论述然姬姓二族皆出扵周其一始扵王子晋之子司徒宗恭其后则太原瑯琊爲尤盛其一始扵毕公髙之子毕万其后则京兆河间爲龙蕃二者皆以其王族故氏之扵王云太原之族自秦汉以至于唐最多显着与清河之崔陇西之李荥阳之郑范阳之卢天下号爲五姓载扵史牒者班班可考也太原之裔有分居光之固始者自东晋南渡来迁泉之晋江温陵里图牒丧不知其为㡬世至唐恊律郎普又自晋江迁黄阳之延兴里协律生宋大理评事文郁大理生校书郎讷校书生大理评事保隆评事生莆田县尉仁暅县尉生睿睿生连连生吁吁生郷贡进士赠奉直大夫国光进士生给事中晞亮给事生长溪东尉桂东尉生赠奉直大夫润之奉直生礼部侍郎太冲礼部生知南海县事应麟知县生元莆田县典史子春则府君父也母任氏府君讳公谷字徳良生三年而典史君亡稍长问其母曰吾父何在母曰若父死巳乆墓木今将拱矣府君擗踊号恸即制斩衰绖帯追行三年䘮事兄最乐先生朝有如其父丝毫不违其教今先生时号名儒以古文着闻亦尽心扵府君鞠育导迪无不备至群族内外姻皆称之府君肄业郡庠精勤越流軰夜将半邻斋灯火尽㓕府君独焚膏挟册几坐如枯株自是䏻通一经发为大义亦整比可观郡愽士命题招弟子群试于堂府君特居首列㑹岁当大比同舎生皆踊跃入家状期赴鄊闱府君独漠然若无闻或劝之府君泣曰予生发未燥先公弃捐一念及兹肝胆为之折裂虽幸母夫人存鹤髪鬅鬙而疾疢挠之恨不化一刻为一朝尚忍斯湏离膝下乎杜门不出日以色养为事及夫人卒塟祭一遵礼度哀号不暂舎性好施家虽单窭闻人饥冻辄觧衣减食济之不然夜不得丼寝君子以为贤元季政大乱七闽之豪挟兵威以擅生杀割土疆徃徃致书交辟之府君度其无成皆峻辞已而乱愈亟府君挈妻孥避地仙逰山中曵杖盘桓而烟霞泉石日与之相亲及皇明御暦六合载清而府君则頺然老矣乃谓其长子寅曰不仕无义吾非不知也苐迫扵亲老且病耳尔当力学淬行以继其门寅遂以尚书中鄊贡第九名上南宫未及㑹试擢为给事中寻兼靖江相府録事阶承事郎朝廷推恩封府君承事郎给事中府君之配陈氏先卒已十年至是亦赠孺人寅方摄监察御史按劾山西忽官书至驿言府君已殁寅匍匐奔还南京诣予哭曰寅罪逆深重祸延先子以洪武八年十月三十日长逝夀仅五十又八寅将驰归择地县南香山里白石峯之原以九年某月日㐮兹大事而起母孺人之骨合塟焉惟先生职在太史中朝名公卿之墓无不借雄文传信于世敢奉䠂府伴读陈子晟状再拜以请惟先生卑矜之予闻闽多故族虽歴年千余而其文献犹有足征者府君善承家学岂不思出就功名之㑹独以亲故不敢蹞歩舍去则其敦厉孝行絶扵人逺甚孝为百行冠冕所関彛伦者甚大此而不铭呜唿铭寅䏻汲汲孜孜显露潜徳惟恐人之不闻府君亦可谓有子矣府君六子长即寅次曰同曰骥曰祥曰载曰龙同骥载龙夭女一未行孙一陵生铭曰人所贵者身身之所本曰亲唿吸相通实一气之分柰何离而去之南则之越西则去秦䏻敦本而厚伦者岂不在扵斯人岂不在扵斯人徐贞妇郑氏传徐贞妇郑名妙静衢之西安人其父頥本簮缨家娶周无它男子惟产四女而贞妇居其三年十龄粗通孝经大义沉毅如成人诸女或与之狎辄厉声叱之皆畏詟不敢近父竒之慎择所归闻同郡徐思诚乃宋忠壮公徽言之七世孙代有显人而思诚又习进士业烨烨而文扵是慨然许之及合卺成礼贞妇巳十九矣时舅天祥与姑朱氏春秋皆髙贞妇靡曰靡夜事纺砖惟谨由是羞服备给上获舅姑心凡遇賔祭亦悉意助集不足则质簮珥供事及其自奉䟽食水饮丼之若饴舅殁贞妇出所畜布泉爲含禭衰绖诸费始得成䘮思诚出卜蔵地舟覆溺死上航溪贞妇哭恸㡬欲无生不惮劳勚舅与夫先茔之侧飬姑髙堂日问起居察时燠寒爲衣进之退抚二子谦贞俾从醇儒学而与胜已者交非其类者絶之虽寒灯凉幌人不䏻堪贞妇䖏之𥙿如父母及诸姊悯其年少欲使其更醮贞妇曰吾夫固亡有二子在斯不谓之亡矣脱若无子其如姑老何义亦不忍去也具人之形而犬彘其行妾肯爲之乎即引交股刀截去䯻誓不二夫闻之者惧不敢撼贞妇见二子成立谦以行义察举爲部使者掾以政事闻擢爲泷水丞贞妇喜曰吾今而后可以见吾夫地下矣谦当之官㑹恩例覃及扵亲受文绮细缯之赐贞妇益喜召谦至出白金盘八授之曰国家宠恩至矣尔居官宜氷蘗自守禄或不给则售此用之慎母渎货爲也洪武二年知县何忠以贞妇年三十夫亡寡居二十八年氷清玉洁可以厉民风乃上其事扵府知府王珎加覆覈焉浙江按察佥事张思立复㢘其非诬然后具牒上行中书以次逹之中朝三年四月得旌表其门如令贞妇今踰六十又四康强无它疾甞有田宅为强族所㩀屡讼不得直夫殁让弗与兢及宅转鬻它姓贞妇赎居之识者谓贞妇知大体云史官曰礼始夫妇者何盖有夫妇而后有父子有父子而后有君臣三者虽殊其道一而已矣若使妇不二其夫子不辱其亲臣䏻忠扵君天下其有弗长治者乎柰何世教沦胥士大夫诵法先王徃徃或至扵悖君父有如一女妇之㣲不甚知书乃䏻抗节自守足以増扵五伦之重亦可慨也夫故予扵徐氏之事特为着传文一通不少譲将以厉子职树臣节重名教非曰徒作也有来读者毛髪将耸然而立矣元故湛渊先生白公墓铭呜唿是惟湛渊先生白公之墓先生讳珽字廷玉白其姓也出扵宋丞相时中之裔世居文水时中之从子翼扈跸南渡官至防御使生武畧大夫良辅食邑携李因家焉武畧之后又至武功大夫显始占籍扵钱唐生修武郎必腾修武生通武郎嵘先生父也妣方氏先生本四明名儒舒少度遗腹子通武育以为嗣五岁䏻属对八岁䏻赋诗十三受经太学习为科举业轰然有声塲屋间一时贵人争欲出其门下甫及壮元丞相伯颜平江南闻先生贤檄为安豊丞辞不赴乃容授蔵书之家昼繙夜诵灯坠花穴㡌不知也如是者一十七年程文宪公鉅夫刘中丞伯宣前后交荐之复以疾辞中岁尝出㳺梁郑齐鲁歴覧河山之胜豋临弔古讯人物风土慨然有尚友千载之意及至燕王公贵人见辄賔礼或欲举为东宫官者先生复引义固辞南北孤逺士乆困逆旅则必昌言甄㧞之自是学益充文益富而家益贫宣慰都事鲜于公枢师一时名士援杜甫邵尧夫故事共买屋使之居㑹李文简公衎出将使指喟然叹曰有才如是坐视其穷可乎力挽起之授太平路儒学正先生不得巳应命未㡬摄行教授事悉心官政修建天门采石二书院政成当时事例可贡行㙜令史逹官劝之行先生笑曰吾守章逢尔它何觊㢤寻转常州路儒学教授兵燹之后礼殿与堂庑皆废弗治祭器载籍亦阙先生为完之且复侵疆三千余畆俄再迁教授庆元未上翰林集贤两院谋曰白先生淹囬下列吾侪不启齿一言可谓汗颜矣共尉荐之陞江浙等䖏儒学提举司副提举阶将仕佐郎时邓文肃公文原实为之长与先生志气脗合举刺得宜文化大行秩既满铨曹有不知先生者署淮东塩仓大使先生自以塩筴非所诸习不俟终更即谢事养痾海陵逺近学徒檐䔲相从者殆无虚月先生已六十又七及再迁从事郎婺州路兰溪州判官则不复有䆠情矣曰与韵朋胜友曵杖㳺衍衘杯赋诗唯恐日之易夕所居西湖有泉自天竺来及门而汇榜之曰湛渊因以自号晚归老栖霞又号栖霞山人以天暦元年九月十五日卒年八十一其年十一月二日塟钱唐县履㤗鄊栖霞山之阳其子遵治命题曰西湖诗人白君之墓云先生性至孝母病刲股和药起濒死者再及殁号恸自掷呕血至数升父感竒疾医言必得兎矢可疗先生踏氷雪縁崖穴求之三日不得父死抱尸哭絶而复苏继母虐不子子先生事之愈恭既而改适它氏无儋石之储先生爲营朝夕且负其避兵迄免扵难然汲汲行义尤不顾家之窭孤嫠不䏻昏者嫁之死而无所归者稁殡之遒中拾遗珠待其人访索审而还之或以质剂假金匮乏不获偿焚而慰之生平无骄辞怠色一以谦抑爲事闻人善未闻不艳慕见扬人过掩耳亟避去奉先之外不惑异端不謟渎鬼神疾疢忧患之来一委之扵天自㓜至老无一日废问学故䏻长扵诗文𬗋阳方公囬称其冠絶古今有英雄大丈夫气剡源戴公表元谓其註波五经之渊披条百氏之畹庐陵刘公辰翁又言其不爲雕刻苛碎苍然者不惟极尘外之趣兼有云山韶濩之音皆确论也翰墨虽有余事亦有晋魏风酒酣命二童持𥿄悬笔一挥疾如雨风声光翕然四逹而先生素志丘壑以退为进故位不逮名君子惜之先生娶沈氏有贤行前二十七年卒子二贲文林郎南安路总管府经歴采温州路永嘉县镇海东寨廵捡女一归常州路儒学正郑禾孙四栩越东明皆蚤世孙女一适平阳宋允恒允恒由绍庆路儒学正借授新州新兴县福縁寨廵检贲以子夭命允恒仲子范为后范有学而文䏻继其家者也范生子二弦弢女三先生所着书曰诗曰文曰经子类训曰集翠裘曰静语皆二十卷尝锓诸四方多传诵呜唿先生已矣濂也晚出虽不䏻识先生幸从鄊先生黄文献公逰聴谈杭都旧事有如淮隂龚公开严陵何公梦桂眉山家公之㢲莆田刘公濩西秦张公楧虎林仇公逺齐东周公宻凡十余人相与倡明雅道而先生齿为最少乃与群公相颉颃南北两山间其遗迹班班故在仅踰五十春秋而先軰流风遗韵弗可复见不亦悲夫呜唿死者固不可作若并其言行而不彰将何以为耸善扶俗之劝扵是徇范之请鉅细毕书之呜唿先生之名其果待文而后传㢤铭曰虎林有哲夫兮秉徳良优柔嗜义如嗜利兮避名如避雠指退以为进兮谦抑毎自修知分中自定兮不假外物求天经况所惇兮血泪交頥流冠冕百行先兮伦品庶不偷发越见声诗兮笙镛间鸣球律吕素和恊兮八音交相缪雄章落四海兮虹气日夜浮栖霞有名山兮草木光如油纪徳荐石章兮千古振诸幽着存轩辞瑞安裴中季和以学行推举典簿成均扁其轩居曰着存不忘乎亲也御史中丞刘君伯温尝为赋诗以写其情予复师伯温之意演为琴操三觧使季和援琴而皷之琴悲而不成声声信不䏻成也呜唿孝子之思亲果有终极否乎其辞曰人孰无亲兮我亲归于黄土六合之间兮莫过我最苦风猎猎兮成音云族兴兮昼隂我亲何在兮涕泗霑襟我亲虽死兮我心不死开目则见兮威仪孔迩何俟当祭兮始如见之彼苍者天兮悠悠我思求亲冥茫兮曷求扵身我身即亲兮一体之分战兢保持兮徳日新毫髪不敢愆兮惧伤乎亲上慎旃㢤兮此谓着存端木府君墓志铭予友端君以善既卒之一年其子智衰绖踵门泣拜而请曰智也罪衅深重祸延先公以洪武癸丑三月乙夘卒于南京之官舎夀仅五十又三遂以是年某月某日蔵于巉山东村之原窃惟先公自少有志事功其善政在人者今多䏻言之又十年则言之者或寡矣又十年则无人䏻言之矣此无它人逺者其言湮世易者其事晦亦恒理尔一念及兹寕不使人兴懐乎然而托名文辞者可以垂之无穷千百岁犹夫一日也此为人子者所恃以无恐愿先生进之按学子刘刚状君讳复𥘉以善其字也姓端木氏其先为衞人出扵孔门弟子子贡之裔今独以端称氏者从省文也一迁扵大梁再迁金陵乌衣巷三迁扵溧水县之巉山其详备见谱图记中曽祖时中祖安父邦逹妣某氏君有逺志不肯寂寂落人后至正𥘉以儒试吏江南行御史台同列多贵逰子弟争事表襮君独㤗然不失其恒行乆咸畏服之俄迁书吏海右宪部君佐部使者行州县彰善瘅悪威声独着闻㑹四方兵动东南为尤甚君䄂䇿言时政之急如此则可守如此则可战否则有歛手就䧏而巳上官闻之皆落落不合君仰天叹曰彼以吾发狂言耶时事从可知矣扵是怅然有鄊土之思溧水道絶不䏻归侨居金华日以书史自娱至正已亥皇上亲御六军取金华命常忠武王钱之王聘君至幕下未㡬君辞去㑹有言扵朝者癸夘三月召为徽州府经歴徽为江东大郡政繁而赋殷君悉力佐治百废具举功则归扵其长田赋乆不均民不堪命君即城东建局使民自实田集为图籍覈盈朒验虚实而定科繇吏民隂为欺弊痛谪之不数月而毕由是民无逋租官无横歛三皇孔子庙皆筑㙜门旅之制亦废君或葺或建咸中程式赋不及民皆若不知者丙午冬改通判吉州府吉俗尚譁讦素号难治民召父老子弟戒之曰予闻尔民尚豪侈乐讼闘朝廷子恵元元春雨秋露无不霑濡尔曷为良民以报上徳寕梗化以自成耶梗化弗祥天刑所不贷尔其识之民皆惴惴无敢执牒妄诉者丁内艰服除洪武辛亥春𬒳召赴京除磨勘司丞时官署新立凡泉粟之出纳刑法之是非物货之变易无所不当谳君从本逹支自流徂源勾稽隐伏纎芥轩露毎一奏对上辄廷誉之未㡬升为令君严扵限域人见辄畏不敢有所请托俄僚属皆以贪墨败磔首东市唯君能独存清白之行益表见朝着间冬十一月超授嘉议大夫刑部尚书君之用刑本诸法律而持以平恕老扵议法者咸以为允杭州马甲飞粮事觉逮系者百余人诏君徃治其狱分郡囚别所人各鞠之合其辞参焉同多者情真否则伪郡守以下皆服罪壬子春三月拜湖广等䖏参知政事阶中奉大夫湖广素号重镇属兵戈蹂践之余土旷民稀君首下属州民复丛者复其赋一年次阅官书凡粮储转输钱币出入与夫军装工役皆预为计画且㑹官属问事不集者其故何繇皆曰一省所辖府州县二百有余逺者在千里外毎官多阙其事因不集君奏请于朝择在职贤良吏摄其政不数月无事不举民惊以为神既而以事召还京师俄以疾卒先配石氏前卒继王氏子四仁义礼智皆石产也仁先卒君天性甚孝自逰䆠四方不䏻奉驩膝下心常慊慊然所得禄赐恒归以娱亲其奉巳则泊如也母既卒一念及之辄澘然泣下居官䏻守贫甞着座右铭曰为官实难贫然后安事有不可急中存寛又曰心契上天脚践实地人谓其䏻自警云君状貌秀伟羙须髯音吐鸿畅或治政弗暇休夜则焚膏命诸子环侍取书之嘉言善行歴歴训戒至夜分乃止故翰林学士朱升甞谓君为人其谦退似懦夫其专谨似腐儒瞻视精悍似侠客掀髯谈世事似辨士而其精神超越又似逸人仙者君子谓为实録予托交扵君颇乆而着勲焯䏻固后死者之责铭呜唿辞然而年日巳迈文日以衰无以应四方之求近因燔毁笔砚一切谢絶之而中心犹以为未慊也虽然智之所谓则有不得而忘情者遂备采刚之所録而系之以铭铭曰惟士也良有志则刚如挟干将始晦而夷出遇而熈一跃而飞筮仕府僚因赋定繇功而不骄转佐方州革俗以媮训言茧抽磨勘设曹蚕丝牛毛孰得而逃进领秋鄊邦宪是经中乎凖绳徃莅大藩以执政原江汉又安材长如河夀则弗多其如命何有子治经足继簮缨縦死犹生巉山之原木古泉寒铭在不刋正谊堂铭三代而下惟汉董仲舒最为醇儒其辅江都易王也告之以正谊明道之语千载之逺人犹诵而法之此无它慕之也长乐有士名时贡其姓亦董氏以文行入选亦充椘王府伴读朝夕执遗经侍王𨳩陈内圣外王之道遂慕仲舒之言取正谊名堂徴予铭铭曰惟仲舒氏其徳之醇其四方之所则傚其有间扵越秦矧同出扵巳姓𥘉亦一气之分虽派别而枝殊比之异族而尤当亲其所亲亲之伊何正义是遵赫明命之在目思制事之有伦岂丝髪之敢私察夫人之相因廓然大公一归至仁此所以务为匡正鄙其诈力不足称扵大君子之门更生之许王佐㫁不爲夫而孟坚之着论乃徒致扵紏纷有羙董生文行孔驯当侍经扵帷幄曰摩切扵典坟苟拾级而渐升又安知不爲王传之尊名若同而实同将何愧乎古人彼峻者堂耸以华棻我铭其楹用代书绅仁和圆应菴记杭之仁和去城东五里所有浮屠菴曰圆应乃雪菴禅师之所筑也其地当元季爲战闘之区莽无居人及归职方而后遗民稍集徃徃好勇嗜利屠羊豕以成肆师恻然悯之托钵行化有禇道真与金芗者首迎礼之先是道真之家人梦异僧至其庐倡偈爲赠及见师容貌服饰俨然与梦中不殊道真即言之扵衆翕然从化遂与芗日乞食馈师且请扵右族胡国材共建精舎一区叶氏妇闻之捐地爲基以尺计者縦袤若干横延若干扵是道真因之鸠工前敞脩门中峙佛殿后耸堂宇翼以两庑而外则垣墉四周庀事扵洪武甲寅春二月甲子至秋七月某甲子遽讫㓛焉屋以间计者二十粟以斛计者一百工以日计者五百师欲垂尔后人乃不逺千里介予学子童徽来请记予窃疑之当兵戈始息创残犹未起何暇从事扵佛乎縦师言之而畴将聴之徽曰不然师之事则有异扵人者师本辨章寳寳公之子生有异徴年十五慨然慕道思以善法度人徃依帝师法子朶儿班大师薙落为僧遂杖钖南㳺偏参闽浙诸尊宿得法扵伏龙山千岩长公去栖越之范蟸岩岩有虎一夕避去师𥘉不知书静㝎之乆发为颂賛自然与道合以是之故人愈趋之而庵成无难者予因叹曰人苦无志耳果䏻以善导人而人孰不化之岂惟浮屠氏㢤然而浮屠氏以荘严楼阁为有为縦有福报亦人天小果耳其中必有无为之道存所谓无为之道者无小无大无内无外无成无壊无欠无余不为诸佛而有所増不为凡夫而有所减渊黙不言而声如恐霆凝㝎未起而身徧沙界是则所谓圆应者也一庵云乎㢤惟师能契事理之不二者必知予言为有㩀徽归尚以是语之师旧名孛罗帖木児今改可傅字无授髙昌人雪庵乃其徒所号盖尊之也题氷壶子传后松阳周世英其名为绎祖通经书有长者行凡遇过客匮乏者必倾赀济之客去藐然不记其姓氏然扵利养荣名尤视之泊如也近舎二十里有火光发山中上烛霄汉连夕不㓕有精其艺者宻告世英曰此白金之祥也唯姜氏之地其鑛独伙公片言可得之慎毋洩也公叩诸姜氏果见从遂㝎劵持泉与之择日将凿石取鑛或讥姜氏曰尔家就其地轧麻为油数世矣利孰大焉柰何鬻之鬻之果义乎非义乎世英闻之叹曰不义在我非彼之罪也乃折劵弃泉以其地还姜氏姜氏亦固请曰长者固寛厚宵人将何以自寕敢辞世英深拒之乃已姜氏后知其故归采白金满籝当元之季有以县丞告身从驿逓中至者启视之则世英氏名州里也莫知其所从来盖世英遇士有恩故荐诸朝署而授之官世英曰吾白髪垂领已焉用此为㢤竟不上惟优㳺林间卜地以为乐丘作茧菴一区时招朋命觞以自娱世英之贤行甚多今姑举一二余则可以例知也士大夫以世英㓗清号曰氷壶传之歌咏之且成卷轴矣类多绮绣其辞以为工而无関其实行予不敢效尤特书此扵卷末使周氏子若孙蔵之时出而观之不有蹶然而兴起者吾未之信也宋学士文集卷第三十五翰苑别集卷第五宋学士文集宋学士文集卷第三十六宋学士文集卷第三十六翰苑别集卷苐六吕府君墓志铭府君姓吕氏讳文福字夀卿其先光州人宋季光为极邉戎马蹂践无宁嵗遂避去金刚台上㝷迁黄之黄冈为黄冈人曽大父某大父某父某妣某氏府君㓜丧父鞠扵大母谷氏大毋性严厉夙夜饬导必期底扵有成府君年十四从事法家之学稍长唐律义䟽皆精原其意比类相从支分脉贯必允契乎人情遂以抑刚茹柔洗冤泽物爲已任时承平日乆未易得禄食乃俯首试吏巡检之司㑹部使者申公蕳夫持节淮西闻府君名召与计事衆咸愕曰夀卿之名何以逹上官之听乎府君笑不荅黄州守脱因不花及万夫长脱脱皆怙势受赇贪墨之声载道府君白曰不去此稂莠禾稼安得而茂乎申公然之皆捕寘于狱正之以罪申公名震淮西者府君之力也陞麻城县吏邑民𬒳强盗所掠诉之乆未克获元律获强盗至五者𥙷一官里豪陈兾徼其利缚骆和尚等赂麻城尉煅炼成狱文上县县惧尉与守有连不敢问府君知其冤竟平反之县令长揺手相戒曰毋生事腕可㫁此牍也不敢署也府君从容抱案歴阶而升请曰明公即冝署人命至重岂玩戯具耶令长相頋迟回不决府君曰不署则已当申郡司狱直逹宪府矣扵是不得已従之活者五人已而厌烦嚣杜门不出忽野峻台出绾郡章野峻台名臣赵鲁公子也尤爱敬之力辟爲其府吏伶优赵良卿以利诱民家女子教之歌舞用媒衒上官执权行赇无所不至府君又曰不去祸本其能清政源乎白府公悉传扵法从良者数十人董曩歌以争田误伤人至死议者欲当之重辟董辞辄不伏诉于虑囚使者使者漫不经意疑不决者㡬十载府君知其冤竟爲白之俄迁蕲州未㡬即辞归谢絶人事筑存𥘉堂圃中延明师教子爲举子业一饮一食必与师俱时大母犹在程劝尤䔍甞刻日晷扵磗戒家奴授食惟恐后师亦感其礼遇有知无不告之四方号士大夫以术业逰者乆舘之弗厌频行必有赠遗人称爲黄之名塾云至正壬辰黄䧟于盗府君携家走南昌㝷为伪汉所㩀伪汉之谋士多府君之弟子欲邀致之府君㦸手嫚骂衆知其不可而止入我国朝其子熈出仕爲县淅水西府君防闭训迪尤䔍蚤出则使扄鐍其戸莫归必歴叩其所行事且曰某事当如斯不当如斯谆谆千百言弗止熈受教爲清白吏府君事毋孝遇人也以惠婣友不能婚嫁者助之死无塟者爲给槥椟虽屡求弗厌性刚直或有过眚必靣折不少恕然逺近皆惟爲吏师从学者森森立左右狱辞钩连有不可决君片言之间如庖丁刺牛皆迎刃而觧与之逰者皆敬而惮焉不幸以洪武庚戌三月二日卒扵镇江丹徒县寓舎寿七十二以是年五月九日塟县东大慈乡马鞍山之原礼也元配叶氏先十三年卒继配姚氏子男一人即熈嘉义大夫吏部尚书孙男三人谦让安山女一人李希颜其婿也予闻之魏文矦时有李悝者撰次诸国之法爲法经六篇汉萧何增之爲九自时厥后世益代增直至三百有余爲之章句者十有余家家数十万言凡㫁罪所当由用者合二万六千二百七十二条七百七十三万二千二百余言呜唿律岂易言㢤自非府君才识之明㫁决之审孰能中其肻綮者㢤是冝铭铭曰法乃司命悬扵重轻脱不获扵简孚将枉物而伤生故惨覈者类贻扵隂旤而哀矜者必兆扵尊荣呜唿如府君者其殆善用而得其平者欤汉天师世家叙嗣汉四十二代天师张真人以世家一卷命上清道士传同虚徴濂序其首蕳濂闻古者名世诸臣史官必爲序其世系表以传所以敦本始昭㓛伐也况扵神明之胄理有不可得而阙者今所辑世家但始扵㽞文成侯而其上则无闻焉濂因㩀氏族羣书𥙷之复用史法畧载其相承之绪使一阅辄知大都而其详别见扵左方云序曰张出自姬姓轩辕子青阳氏苐五子挥爲弓正始造弓矢张罗以取禽兽主祀弧星世掌其职赐姓张氏周宣王时有卿士张仲其后裔事晋爲大夫张矦生老老生君巫君巫生趯趯生骼其孙曰抑朔至三卿分晋张氏事韩韩相开地相韩昭侯宣惠王㐮哀王开地生平相釐王悼惠王平生良字子房汉太传㽞文成矦居沛之豊邑生二子侍中辟彊及不疑不疑嗣侯生二子典髙典生黙黙生大司马金金生阳陵公乘千秋千秋字万年生嵩嵩生五子壮讃彭睦述其后多以功烈着传至于唐列爲安定范阳太原南阳炖煌脩武上谷沛国梁国荣阳平原京兆等四十三望族中出宰相凡十七人髙生通通生无妄无妄生里仁里仁生觉觉生起起生桐柏真人大顺大顺生汉天师道陵是爲玄教之宗其传绪悠长倍前望族之盛论者弗察见㽞矦再世国除即意其絶嗣殊不知流裔南北如斯之繁也道陵字辅汉建武十年生扵呉之天目山暨长博习群书从学者千余人㝷中直言极諌科拜巴郡江州令弃官隐洛阳北邙山脩炼形之术章帝以博士徴不赴和帝即位召爲太传封冀矦亦不就乃杖䇿逰淮入鄱阳上龙虎山合九天神丹访西仙源获制命五岳摄召万灵及神虎秘文扵璧鲁洞俄徃嵩山石室得黄帝九䁀丹书及道既成闻巴蜀沴气爲人菑锐意入蜀𥘉居阳平山迁鹤鸣山感玄元老君屡授以经箓之法扵是分形示化复立二十四治増以四治以应二十八宿妖厉爲之衰熄如发醎泉破鬼城之事甚多不能备载永夀二年复迁渠亭山出三五斩邪雌雄劒二阳平治都功印一授嗣天师衡使世世相传乃乘云上升夀盖一百二十又三云衡字灵真有长材诏徴黄门侍郎辟隐居阳平山誓以忠孝导民君子谓其有继宗开绪纳俗安善之功衡生京师鲁字公祺益纉前人之烈以鬼道教人自号师君其来学道者𥘉皆名鬼卒受本道已信虎祭酒各领部衆多者爲治头大祭酒皆教以诚信不欺诈有病者自首其过复设义仓置义米肉其中任人量腹取饱过取则有祸人归者日益衆遂雄㩀汉中诏授镇民中郎将领汉宁太守其后归魏太祖拜镇南将军封阆中侯五子皆爲烈侯女归太祖子彭祖鲁死谥原侯生盛字元宗魏大祖封都亭侯弗受始自汉中还龙虎山创三元日升坛授箓盛生昭成字道融端坐石室虎豹逢之皆伏暨化去或见骑鹤逰空中冡验之唯冠履㽞耳昭成生椒晋安帝召之不至椒生囬囬生逈逈生苻苻生祥祥字麟伯随洛阳尉能吐丹寘掌中光芒穿屋复吞之祥生通玄嵗大疫以标植水中汲饮者咸愈通玄生恒唐髙宗问治国恒对曰能无爲则天下治矣上嘉之恒生光光生慈正慈正生士龙士龙忘玉印长安酒家一少年尽力举之不动明日士龙笑而携去士龙生应韶应韶生頥頥生士元字仲良瘠而多髯居应天山四十年山多虎人莫敢谒焉毎大风雨遥见乘黒龙徃来诸峰间士元生翛翛生谌谌生秉一字温甫目光如电夜能视物甞负劒行山泽间叱一老树雷即震裂之撃死二巨蟒及小蛇余百秉一生善善生季文五代之季受其箓文者颇衆乃铸鐡环劵数万继之季文生正随宋大中祥苻八年召至阙赐号曰真静先生后凡称先生者皆赐号也吏部尚书王钦若爲奏立授箓院正随生澄素先生干曜干曜生虚白先生嗣宗嗣宗生象中字拱辰生三月能行五月能言七嵗朝京师钖以𬗋衣象中生葆光先生敦复无子从子葆真先生景端嗣景端亦无子从弟虚靖先生继先嗣继先字嘉闻五嵗不觧言闻鸡鸣忽失笑赋诗人异之崇寕𥘉觧池塩水溢遣使者召见书鐡苻投之怒霆磔蛟死扵水裔一日随上入寝殿宫嫔竞以扇求书继光以经语书之皆宻契其意中举一握稽手书曰保镇国祚与天长存乃上所御者也上竒之命祷雨三日乃止授大虗大夫不拜诏江东漕臣即山中度地迁建上清观改爲上清正一宫从其学道者恒数十百人靖康𥘉上复召时金人犯汴行至泗州天庆观索笔冩诗隐几而化塟于龟山之麓后十六年西河萨守坚逰青城山相遇扵峡口继先以书一封赤舄一只令逹嗣天师家嗣天师大惊使人龟山之窆唯一舄存继先无嗣以象中之孙时脩嗣时脩曰继先从子也吾乌得后之衆曰法统所在孰得而奸乃从时脩生正应先生守真守真在母胎歴十九月始产毗陵有妖凭树诏劾之一夜风雷㧞去后㝎涛江冲决高宗赐以象蕳寳劒清静隂苻二经守真生景渊景渊生庆仙张公洞有井甚深庆仙戯折木叶掷之俄波涛腾涌有一老翁从中出庆仙呵戒之而去庆仙无子从子观妙先生可大嗣可大守真之曾孙其祖伯瑀父天麟皆常摄教事鄱阳水涨壊民庐无数袁提刑甫请可大治之殛死大白蛇水遂平㝷又遇旱蝗可大禜之雨作而蝗殪敕受提举三山苻箓兼御前诸宫观教门公事主领龙翔宫时当宋季元世祖闻其神异宻遣间使讯之可大授以灵诠且谓使者曰善事尔主后二十年当混一天下逮至元十三年果验可大生宗演字世传世祖平宋忆其父言有徴应遣兵部郎中王世英刑部郎中萧郁赍诏召之赐玉冠玉圭冠以灵应冲和真人之号仍给三品银印令主江南道教事得自出牒度人爲道士宗演生与棣字国华世祖时宣授体玄弘道广教真人赏赉优渥竟卒于京师与棣子弟与材嗣与材字国梁元贞𥘉入见大明殿制授大素凝神广道大真人大徳二年海塩塩官两州潮水大作沙岸百里蚀啮殆尽延及州城下与材投鉄苻扵水苻踊跃出者三雷电晦冥殱恠物鱼首龟身其长丈余隄复故常五年冬无雪上曰冬无雪民间得毋有灾害乎与材爲建坛祷之是夜雪下盈尺上大喜命近臣赐酒曰卿能感神明一至此耶八年録平潮㓛加授正一教主兼主领三山苻箓给以银印视二品九年崇明州海隄崩俾弟子持苻徃劾之民夣有神填海者遂安至大𥘉加赐寳冠金服制授金紫光禄大夫封㽞国公给以银印视一品与材生太玄子嗣成嗣成卒弟嗣徳嗣嗣徳卒其子正言嗣正言卒太玄之子正常嗣正常字仲纪即今天师国朝六觐京师洪武𥘉制授正一护国阐祖通诚崇道弘徳大真人领道教事给以银印视二品上复赐以褒文称其瞳枢电转法貌昻然人以爲荣盖歴代相传以眼圆而鉅者爲玄应故上因及之云濂闻文成侯年少时学礼淮阳东谒苍海君苍海君先儒学士以爲海神是也后又见异人黄石公下邳圯上则其未逹之际固已能交通扵神明至其晚年名遂功成乃欲辟谷从赤松子㳺实其𥘉志非曰托之以自逃也故其九传至汉天师感慕兴起学轻举延年之术祓除隂慝一以善道化民而嗣师系师继之脩其业而弗坠唯恐有人横遭夭阏者当汉之季天下云櫌唯巴汉之间民生晏然行者不褁粮居者不捍关官府頼以成治如此者垂二十年其㓛之及物可谓侈矣冝其世有令人出俾至化奚翅古诸矦之国天之报施不亦彰明者㢤或者归扵名山神气之结故能演迤盛大如斯其论亦浅矣呜唿文成侯子孙南北在在有之其以㓛烈显着者小则充法从大则至宰辅非不光明俊伟也曾未几何䧏爲皁隷者有不免焉其视玄裔相仍歴千二百有余嵗而未巳者爲何如盖必有其道矣嗣是而兴者尚知朂㢤尚知朂㢤䟦樗散生传后樗似椿人唿爲山椿或唿爲虎目桐以其叶脱䖏有㾗如之故名材极易大而不中器用故又以散材称之同郡许君存礼有长材而不轻扵世用托樗散生自号虽其执徳之谦要亦有激云尔然而白玉在璞而中夜吐光若虹虽欲自閟终不可得存礼今用荐者教授于燕将自此而升爲徂徕之松新甫之柏建明堂搆清庙爲栋爲梁无所不冝樗𣪚云乎㢤樗散云乎㢤题永新县令乌继善文集后世之学者必有师虽百工伎艺之微亦必有以相授然后能造其阃粤况爲文者发造化之秘贯今古之统茍无以管摄而阖辟之则何以尽其变化不恻之妙其不传之扵师奚可㢤吾乡修道先生胡公以光明正大之学发扵精深严蕳之文训迪学子篇章句字皆有法徃徃从之者多得文之㫖趣其所造固有浅深髙下之殊而体裁终不失扵古四明夣堂噩师虽居浮屠中能乆与先生㳺先生爲文之法实与闻之乌君继善自㓜学文扵夣堂凡先生所指授者悉以语乌君故乌君之爲文峻洁如明月珠起伏如春江涛因语二三子曰必如乌君然后可以言文也若无师授其可易致是㢤予常譬之有美锦焉使朝市缝人制之则能中度而适体委扵巖穴之粗工则左低而右昻上侈而下歛锦固锦矣其如不合何文之无师授者亦若斯而巳予老且多病文字一切谢去不作縦有一二多仰手扵人独喜乌君之文亲题后而归之呜唿子生也虽居先生之乡而不能传先生之学其扵乌君又岂能无慊扵中㢤乌君名斯道继善字也明之慈溪人甞知化之石龙县令调吉之新水其爲人温然如玉盖与相称云瑯琊山㳺记洪武八年十有一月壬子皇上以皇太子暨诸王乆处宫掖无以发舒精神命西幸中都㳂道校猎以讲武事濂实奉诏扈㴀十有二月戊午次滁州驿濂进曰臣闻瑯瑘山在州西南十里晋元帝潜龙之地帝常封瑯琊王山因以名颇闻秀䴡伟㧞爲淮东竒观愿一逰焉而未能也敢请皇太子驩然可之即约四长史同行秦王府则林伯恭晋王府则朱伯贤楚王府则朱伯清靖江王府则赵伯友遂自驿西南出过平臯约三里所望豊山盘亘雄伟出瑯琊诸峰上唐梁载言十道志又云豊亭山山上有汉髙皇祠又有饮马池世俗妄传髙祖曾饮马于此国朝以山麓爲畜牧之塲别凿池饮马仍掲以旧名居人指云山下有幽谷地形低洼四靣皆山其中有𬗋㣲泉宋欧阳公脩所发泉上十余歩即豊乐亭直豊乐之东数百歩至山椒即醒心亭由亭曲转而西入天宁寺今皆废唯凉烟白草而巳濂闻其语爲怅然者乆之山东南有柏子潭潭在深谷底延袤畆余色正深黒即欧阳公赛龙䖏上有五龙君祠皇上𥘉龙飞屯兵于滁会旱暵亲挟雕弓注矢扵潭者三约三日雨如期果大雨及御寳暦爲作栏楯护潭且新其庙庙侧有时若亭濂坐亭上问潭侧双燕洞及其南白鸽洞以肆穷览人无知者乃止复西行约三里所有泉㵼出扵两山之间分流而下曰醸泉潺湲清激可鍳毛髪傍岸有亭曰渐入佳境今亦废唯四大字勒崖石间淳熈中郡守张啇卿等题名尚存㳂溪而上过薛老槗入醉翁亭亭乆废名人石刻颇伙兵后焚炼爲垩殆尽亭后四贤堂亦废亭侧有玻瓈泉又名六一泉石阑覆之䦨下压以巨石中䟽一窍通泉径可五六寸手掬饮之温是日天隂雪花翩翩飘伯清亟倡曰雪作矣不还将何爲濂逰兴方浓掉头去弗顾其歩若飞歴石径一里所至回马岭伯友追而至伯清继之伯友曰二客足力弱不能从矣二客伯贤伯恭也其谓回马者建炎㓂盗充斥郡守向子及因山爲寨植东西二门西曰太平东乃回马也岭之东有醴泉又其东南有栲栳山山之南有桃花洞又南有丫头山山之下有熈阳洞皆未暇徃蛇行罄折黄茅白苇间莽不知所之宋熈宁𥘉僧崇㝎获佛舎利六百垒石爲四十九塔扵道隅累累如贯珠塔虽废幸有遗址可凭径行无疑其路若穷又复轩豁盖峯回路转九鎻而至开化禅院院在瑯琊山最深处惜乎山皆童而无蔚然深秀之趣唐大暦中刺史李㓜卿与僧法深同建此院即张文㝎公方平冩二生经处三门外有观音泉入院皆瓦砾之区唯新构屋三楹间中施佛像僧绍宁出速坐方㝎龙兴院僧徳学同太子賛善孟益秦王伴读赵鐄呉王伴读王骥椘王伴读陈子晟闻濂入山咸来会晟云太子正字桂彦良憇六一泉上亦足弱不能进恐随二客归矣宁具饭饭客饭巳学引观庻子泉泉出山罅中乃㓜卿所发李阳氷所篆铭巳亡张亿书三字碑亦㫁裂卧泉下石崖上多诸儒题名䧟石爲一方镌勒其中自皇祐淳熈干道以来皆有之字或篆或隷或楷或可辨或不可辨山之东西在在皆然不特此泉也泉之南有白龙泉祷雨多验童行堂下有明月溪稍南有呉道子画观音及湏菩提像刻石壁上傍镌淮东部使者八八舜臣瑯琊山记颇不合文体爲之破颜一笑又稍南有华严池由明月而上入归云洞访千佛塔遗址过石屏路俯窥大暦井井亦㓜卿所凿㳂山腰陟磨拖岭逺望大江如练钟阜若小青螺在㳺气冥茫中闻岭下有瑯瑘洞洞广两室中有一穴深不可测名人题识无异庻子泉惧日夕复不暇徃然自㓜卿博求胜迹凿石引泉以爲溪左右建上下坊作禅室琴䑓后人颇继其风山中之亭㡬二十所而日观望月爲尤胜今荆榛弥望虽遗迹亦无从求之可叹㢤夫亭䑓癈兴乃物理之常奚足深嘅所可嘅者世间竒山川如瑯瑘者何限苐处扵偏州下邑无名胜士若㓜卿者黼黻之故潜伏而无闻焉尔且㓜卿固能使瑯琊闻于一方自非欧阳公之文安足以逹扵天下或谓文辞无关扵世果㝎论邪然公以道徳师表一世故人乐诵其文不然文虽工未必能乆传也传不传亦不足深论独念当元季绎骚窜伏荒土朝不能谋夕今得以厠迹朝班出陪帝子巡幸而瑯琊之胜遂获穷探岂非圣徳广𬒳廓清海宇之所致邪非惟濂等获沾化育生成之恩而山中一泉一石亦免震惊之患是冝播之声歌以侈上赐㳺观云乎㢤因取醉翁亭记中语风霜髙㓗水落石出字爲韵各赋一诗授主僧绍广刻诸山石云故龙泉县学教谕汤府君墓志铭䖏之龙泉有簮缨族曰汤氏自宋婺国公载八传至望望生镛镛生濵濵生龙泉县学教谕府君讳楷字文则三世皆以尚义着称元至正间甞下令旌爲义门至府君益厉志惇行石末忠愍公宜孙御史中丞诚意伯刘公基御史中丞章公溢王府叅军胡公深皆爱敬之而忠愍公相知尤深力荐起爲教官免强就职未㡬辄辞年五十三以至正乙巳四月十一日卒家其年八月二十日塟于䴡水县云和鄊徳广里梓坊原有诗文若干卷思诚録一卷蔵于家府君配呉氏无子季弟梅次子燧来爲后燧生二于绾绩女一适王徳厚孙女一未行燧甞以濂铭其诸祖之墓复奉同郡季宗起状不逺千里来徴铭呜唿府君位卑不得上其行史官苟墓门之文抑而不与尚何以爲扶世导民计㢤铭曰惟汤受姓其出自商以谥爲姓源鸿流长谱逸宗堙莫䆒厥详徙于括者至宋寝昌簮缨蝉聮义闻赤奕府君承之祖武是式粤自弱龄嗜学尤棘褁粮从师不惮逺役下而百子上而群经心涵口咏必啄其精寒灯在壁夜分犹青无末不咏无本不凝发爲词章奔放莫御五色交绚不可正视亦持贡凾应书而起议茍不合退脩扵己吾有天爵不假外求秉心制行期履大猷自我先人唯义之逑辟塾建荘群族之繇养或有愆益田以百居或䵝昧加以涂饰明掲教条皦如星日以䆒以绎以衍其泽徃聘硕师用缉教功曰优曰柔式昭式融春秋舎菜执礼愈恭畴意漓俗获还淳风岂䘏吾宗不逹州里仍嵗大侵我心如燬我粜我粟尔哺尔匕继以釐牟惠及终始元季兵兴海内绎骚青田群兇是讙是呶彼悍者虎掷䑕跳欲起应之屠刘恣骄君登于庭暁以顺逆不见祸首身膏矛㦸妻孥蒙戮鬼不血食尔盍自固以御㓂贼衆皆罗拜愿如君言我刀我淬我栅我完我谋既叶孰敢来干威声大振㓂胆遂寒唯忠愍公统驭三郡丽阳遗孽负逆奸命公欲刈之以扬大政怒如雷霆畴敢与竞君跽辕门慷慨陈辞䝱従罔治渠魁当诛蚩蚩小氓恶得尽夷公因闻纳降者释之里之三农越河种艺载耜与牛资舟以渡官有海禁吏因覊歩如千望絶莫赴君闻衋然是何忍爲即日戒行囊有长书径诣大官歴斥其非卒复其旧民忧以摅君性至纯兼以沈毅恶欲如讐嗜义如利服不及华食无重味履氷临渊惟恐失坠事亲从兄允爲世模柔容愉颜张拱而趍行孚于家徳则有余大衣长𥚑见者翼如嵗时烝尝尤极慎悫出就斋室心存冲漠洋洋如临式是昭格乡邻化之孝思油若抚事接物盎然春熈杨淑隐慝欲道之归里有争爰质爰稽茍闻话言如听父师其形之端由表之正况能周急以苏羸病友有寄金没于兵穽家惟一牛偿之弗靳君徳之施渐渍益真人爲弗滋智熄紏纷及闻其死孰不沾巾佥谓斯世不复斯人呜唿哀㢤成周之世画区而畊量夫授地孰富孰贫孰有余利盎然太和何有穷匮阡陌既开单公爲私大将连圻㣲无卓虽民散无系民冝是绥仁鄙寿夭乃政之基奈何弃诸藐若蛙龟不有君子谁复斯悯耸善扶义其利维永成悫之心实重耿耿菉葹纵横申椒之馨鸱鸮昼唿长离曶鸣谁不改容谁不鬯情殁而不旌爲善者惩彼有穹爵吾弃弗頋此惟布韦发吾艶慕大书茔间表厥中素此吾直茟𥘉非䛕墓思逺楼记盱江有湕湖周围凡若干歩涵日星而盪风烟四时之景无不冝者大姓胡氏世居湖濵以诗礼爲学至吾永年人益称其贤以荐者起家爲吉水幕軄迁海北塩课司白石仓副使未及大用而终其弟永实其子原鳯原鹏原驹皆号善继大夫士恒集其门永年欲建楼以蔵先世遗书不幸责志以殁原鳯兄弟请于永实因竭力成之名之曰思逺示不忘乎亲也介前进士曾君仰来徴予记予问之曰思逺之义何居原鳯对曰不幸先人即世一念及兹精神遐漂无所戾止有时枢衣升高极目四顾见云烟之卷舒星河之出没泫然流涕曰吾先人果何所之精爽或有灵庻㡬乘云龙而一下焉斯思逺之所以名楼也予曰是固然矣而其义未尽也原鳯又曰今人迩矣而逺者莫若古之人古之人陨魄黄垆泯然不可见其迹其精神心术之近存者頼遗言见扵书尔大则圣次则哲次则忠与孝徃徃形诸载籍一展卷间神交㝠漠有不知千载之爲长一日之爲短者孶孶焉悃悃焉日致力扵斯庻㡬契先人之所志尔是或思逺之义乎予曰逺固逺矣而未切扵身也盍更言之原鳯扵是研精覃思大周六合小入一髪黙然良乆忽杨眉吐气而頋予曰我知之矣先生所谓逺者不在今人亦不在古人在吾之一身尔吾身非突然而中有也前之千万年自地辟天开䋲䋲相承以迄扵吾身后之千万年又自吾身亹亹相续以至扵无终不可以数计不可以智推庸非至逺者乎吾身一有失焉则前焉而弗能继后焉而弗能延其责果安归乎是以君予惧其学之有爽也惕惕然如履渊冰恐其行之弗轨也惴惴焉如驭六辔此无它逺之不可不慎也若是何如予乃喟然叹曰子言今得之矣颇苻先子之所望矣呜唿逺固逺矣而甚迩也古之人有三太上立徳其次立功其次立言若而人逺者数千年迩者亦一二百年其人固不得而覩矣玩其遗文想其徳业俨然若与之周旋堂序之上未甞知其死也所谓人虽死而有不死者存此之谓欤原鳯诚知此则又能以逺爲迩无难矣永嘉之胜亦有楼名思逺者彼盖慕浮屠之学此则䔍扵彛伦而有关扵名教世必有能辨之者予与原鳯言不过如此而止若夫湕湖之风物与斯楼之雄䴡贤士大夫当有爲原鳯赋咏者予则可畧也金溪县义渡记抚州金溪县南若干里旴水与清江合流入于汝名曰东溪其地为四逹之衢人之所负物之所载咸出焉溪广不可梁必籍舟乱流以济当气升水起篙师舣櫂以徼金钱踰时不能遽或水落气缩氷霜寒沍类掲跣以进若履刀㦸然人病之溪濵质行士曰何有华恻然以为已忧伐坚木造舟寘诸冲徃者聚数十人輙渡之来者亦然割田食舟子自朝抵夕不敢斯湏逺去舟败更新之周语曰辰角见而雨毕天根见而水涸雨毕而除道水涸而成梁此有司济人常事尔𥘉不责民也有华以编泯能佐官政之不及可不谓贤㢤有华字祥瑞周穷扶难甓涂架桥其事盖不一而足云建宁黄母夫人陈氏墓版文子门弟子黄仁诣前泣曰仁也生九嵗而失毋昼夜以啼惟我大母夫人是頼鞠我迪我式克至扵今日忝𬒳官使窃禄于朝未知所以圗报而大母弃捐舘舎叩地号天无所逮及幸称道淑徳勒石墓门犹或可为之已请晋府左相陶公凯评隲群行列为事状一通愿先生赐之铭死且不朽矣按状夫人讳善足姓陈氏建宁西瓯人㓜丧母冯氏嶷然能自植立不与同类㳺敖父某心竒之有问名者多弗荅同县黄氏世衡知其贤聘爲其子义夫妻未及笄輙来归上承尊章下恤媪御靡不逹其情曲三族咸驩称曰黄氏有妇矣生四男子二女子义夫以疾终夫人哀恸欲从死不可得诸孤恒㷀㷀无依盖蔵渐尽朝虀暮塩至不能时给夫人深忧之鸡𥘉鸣秉烛起御纺砖伊轧之声逹旦不絶如是者余五龄誓以氷雪自守至扵终身外伯父冯翁恐其中偾无筞生群雏力谕之曰尔劳勚逾节尚不济旦暮急苟縁是致疾辟犹鹊巢霣地母子无完理奈何使黄公爲馁鬼乎夫人泣不对翁重言之声色俱厉夫人不获巳再适义夫同姓寒潭君君无子颇饶扵赀乃聘经师以教夫人之子夫人亦时警斥之曰汝衣冠胄也汝父望振其门惟寐忘之今不力异日何面目相见九泉乎凡一动静一云爲皆痛约之以礼稍有违忤靣发赤如赭诸子惴惴不敢前或遇节序相率诣先祠奠谒毕出坐中堂子孙以次奉觞爲夀虽不觧饮亦必使沾醉尽欢而止夫人长身而羸靣恒作頳玉色春秋虽髙康疆无疾见子普保以易经试艺铨曹中选擢合州石照丞石照以民稀并入州改忠之鄷都丞阶将仕郎孙仁亦通周易领福建行省第四名文觧上南宫未试除太常賛礼郎阶将仕佐郎今陞靖江王府奉祠正夫人时移书戒厉曰尔等既食君禄当夙夜靡懈以效精忠慎勿以贪墨败非惟丧身实贻先人羞夫人年八十四不幸以洪武九年正月六日卒其年某月日塟于金笼山之原礼也所谓四男子曰同寿曰衆嘉皆夭曰如满曰普保二女子一适范员一夭四孙男曰仁曰义曰贵曰炯二孙女未行予闻女妇爲隂类徃徃多柔顺少刚明事或因循姑息苟有人焉能严以驭衆如竒丈夫则其家蕃盛无疑如夫人者是已予祖母金夫人最号有家法先侍郎朝夕侍左右不敢失声嚏咳唯恐弗其意且督子兄弟之学尤急毎夜悬灯唿次第来前取倣书以验惰勤事颇与夫人类宰木巳拱而悬繂之碑未有刻文而仁扵新丧之际乃能汲汲以图不朽得非贤耶仁为贤则予有愧多矣铭曰家之盛衰系扵妇柔暗刚明随所取彼羙夫人资独阜巳以委禽奉箕箒竭力秉诚事姑舅中外称贤出一口威髙鳯翔日将乆独遗孤凰在林薮衆虽嗷嗷弱如桞鞠之育之比琼玖遗胤不絶吾敢负凛若严师加善诱业就材成献明后绣襮朱衣佩悬绶龙光貤赠恩当厚丘隧尊荣名弗朽予言若诬有如酒宋学士文集宋学士文集卷第三十七宋学土文集卷第三十七翰苑别集卷第七䟦日本僧汝霖文槀后右日本沙门汝霖所爲文一卷子读之至再见其出史入经旁及诸子百家固已嘉其博赡至扵遣辞又能舒徐而弗迫丰腴而近雅益叹其贤颇询其所以致是者盖来㳺中夏者乆凡遇文章鉅公悉趍事之故得其指教深知䂓矩凖䋲而能使文字从职无难也汝霖今汎鲸波东还以文鸣其国中盖无疑矣呜唿汝霖禅家之流也荡空诸相视五藴四大犹爲土苴况身外之文乎苟执此而不迁或将与道相违矣虽然汝霖徧叅名山精扵弹观其扵此义未甞不知之特以如幻三昧㳺戯扵翰墨间尔㳺戯翰墨非难而空其心爲难所谓心空则一切皆空视诸世谛文字虽有粗迹而本无粗迹虽有假名而实无假名惟一惟二惟二惟一𥘉何碍扵道㢤观汝霖之文者又当扵此求之汝霖名良佐逺州髙园人姓藤氏甞掌书记扵苏之承天寺继同五山诸大老入钟山点校毗庐大蔵经其同𫀆皆畏而爱之云洪武九年春三月翰林学士宋濂䟦赠传神陈徳颜序余方退朝忽起曹员外郎刘君宗文同一儒生见过指曰此吾学子松阳陈徳颜也徳颜善貌真小与大咸冝请爲先生试之余所遇画神者亡虑数十有絶不得形似者有仅得髣髴而弗能全者形虽肖矣又有不得其风神如道家所绘仙灵者竟无以称吾心不欲咈宗文之意姑诺之徳颜反覆睥睨之而去越明日徳颜持一小像来余不能自见掲诸壁间傔隷见之讙曰此吾主翁也俄门弟子至又争曰此我家先生也自时厥后僚友好我者聚而观之佥曰此龙门子宋君也子亦自咲因叩之一云是舎杖而趋观水潜溪时欤一云非也是破颜㣲咲肆口论文时欤一云亦非也是㝠心合道与造化㳺时欤余曰有是㢤脱如三客言非惟其形逼真抑且并性情而传之矣曽未㡬何宗文又再至余因与道客语宗文曰京都之间天下艺能之所萃止如徳颜者十百之中仅一见焉先生旣爱之矣盍爲文以张之乎余自近嵗以来爲求文者肩摩𬒮接而至一切谢絶已乆闻宗文言欣然挥毫爲之藩府宰辅之贤词林胄之英䑓阁清流之选以余延誉之故亦竞赋诗卑之徳颜何以得此扵人㢤盖君子所业但忧心弗纯不患艺不精但患艺弗精不忧名不扬理之常也古之人以画鬼神爲易狗马爲难狗马人皆识之不类则非之鬼神不与人接竒形佹状可怖可愕任其意爲之况人爲物灵其变态千万一毫不类则他人矣不其尤难㢤非徳颜之艺精者不能与爲斯也余扵徳颜窃有所感焉史氏之法不溢羙不隐恶必务求其人之似焉一毫不类亦他人矣奈何世道不古杨之则升青霄抑之则入黄垆问其氏名则是矣其行事则非也呜唿一艺且然而操直笔者乃不能然岂不有愧扵徳颜㢤余论激矣宗文以爲何如题汤䖏士墓铭后予观老友陶先生所撰汤䖏士墓铭叹其制行淳厚何其絶扵人㢤窃求其故䖏士之诸祖甞置义田以赡宗族积累深长故其孙子多贤此固天佑善人理当报施者如是抑亦家庭之间耳濡目染之所致也昔者范文正公呉文肃公皆有志义田及登二府禄赐豊厚方能遂其所愿儒先学士毎艳其事且谓刘晖签判家无余赀能扵𥘉仕亦置义田数百畆实有难扵二公者呜唿晖亦食君之禄矣今汤氏以布衣之家𥘉无禄赐之入其扵义事乃能上与二公相抗可不谓尤难㢤能爲其人之所难故天之所报亦出扵寻常之表冝其䖏士之贤有足称道也汤氏之兴固将未艾后世之显岂无范呉其人㢤予将望之金华山中人宋题陈生宗谱后氏族之学难言也乆矣陈本嬀姓禹封舜子商均扵虞城至周武王以元女太姬配胡公而封诸陈其后子孙有奔齐者遂以国爲氏传裔既乆乃至混淆有本姓陈氏而更爲田氏王氏者有本姓白氏髙氏而冒爲陈氏者此固失之成安君陈余自大梁起兵従刘项陈婴自东阳以兵属项梁二人虽曰同时本非父子唐表却以爲婴生余尤爲无稽之甚史家且尔千有余嵗之后爲孝子慈孙者欲求谱系之真其果何如乎不若信以传信疑以传疑可也予学子陈生晟自着谱图记一篇书其所可知而阙其所不知真有识之士㢤虽然公侯之兴宁有定世生知种学续文有闻扵多士爵禄之来将有不可御者使后世子孙借其遗耀允有所攸頼不亦羙乎生尚朂焉可也清风亭记清风亭者抚州金谿邓彦诚之所筑也彦诚世居云林三十六峯之阳其先世多以志节着当宋之季天下大乱甞集义兵以护乡社助国家宋亡爲元七十又七年是爲至正壬辰天下复大乱抚州不守彦诚叹曰㓂将至吾可不衞宗人使及于难乎即召乡里少年分队伍树砦栅扵云林山金鼓之声昼夜不絶㓂来輙败衂而去荐绅之流依之以免者百数十家事平会府上其功将爵禄之彦诚谢曰吾之挺身御宼不忘先世之明训尔敢借是以媒利耶掉头去不頋乃扵堂之西偏艺竹数万竿引泉爲池而筑是亭其中彦诚戴华阳巾𬒳鹤氅衣日逍遥亭上㳺情物表澹然与尘虑相忘人见之者疑爲古仙人御风而行可望而不可即佥曰是功成而不居者其视富贵利逹何有㢤冝名亭曰清风以励衰俗彦诚咲而不荅呜唿志节之士世不多见矣昔闻有田畴者遭幽州始扰荡析离居畴率宗人避难扵无终山百姓归之者五千余家且数立竒勲以自见魏太祖论功封爲亭侯邑五百戸畴谢曰畴自以始爲居难率衆遁逃志义不立反以爲利耶固辞不受至今言畴者慕其清风若神龙㳺于玄间欲一见之而不可得其视未建尺寸之功輙欲重徼名爵者其爲混浊盖亦甚矣今彦诚之行事皦皦不诬有足多者予虽未敢遽谓如畴察其志之所存宁不髣髴似之耶然君子之论观其志而不较其功功固有小大志岂有崇卑耶志苟同功亦同也彦诚不必不如畴者昭昭矣后之人闻彦诚之风者岂不蹶然兴起耶抑予闻抚爲文献之邦士出其间多以道徳忠义着闻载诸方䇿者斑斑可考彦诚以劬然一布衣又能竭力捍㓂如此岂云林三十六峯委灵隤祉以致然耶不然何其生贤之多也予因爲着清风亭记刻寘亭上使人知所自立颇谓有禆扵政化文之不工固不暇计也彦诚名谅江西提点刑狱讳元观之诸孙来请记者其族人知南阳县行父也气节亦森然可尚云环翠亭记临川郡城之南有五峯巍然耸起如青芙蕖鲜靓可爱其青云第一峯雉渫实绕乎峯上旁支曼衍虵蟠磬折㳂城直趍而西如渇骥欲奔泉者是爲罗家之山大姓许氏世居其下其居之后有地数畆余承平之时有字仲孚者甞承尊公之命植竹万竿而搆亭其中当积雨𥘉霁晨光熹微空明掩映若青琉璃然浮光闪彩晶荧连娟扑人衣𬒮皆成碧色冲融扵北南洋溢乎西东莫不绀聮緑涵无有亏欠仲孚啸歌亭上俨若经翠水之阳而待笙鳯之临也虞文靖公闻而乐之曰此足以抗清寥而㝠尘襟乃以环翠题其颜至正壬辰之乱𤇺火相连非惟亭且毁而万竹亦剪伐无余过者爲之弹指永嘅及逢真人龙飞六合载清仲孚挈妻孥自山中归既完其阖庐复构亭以还旧贯而竹之萌孽亦丛丛然生三年而成林州之寿后与其有连者咸诣夫仲孚举觞次第爲寿且唶曰江右多名宗右族昔时甲第相望而亭榭在在有之占幽胜而挹爽垲非不羙也兵兴以来有一偾而不复者矣有困心衡虑仅脱扵震凌者矣有梳不暇迁徙无寕居者矣况所谓逰观之所㢤是亭虽㣲可以卜许氏之有后足以克负先志前承后引盖未有涯也酒且酣相与歌曰五山㧞起兮青蕤蕤六千君子兮何师师鳯毛䙰徙兮啄其腴秋风吹翠兮实累累邈千载兮动遐思歌已而退夀陵中有陈闻先生者谓不可无以示后人乃同仲孚来词林请予爲之记呜唿昔人有题名园记者言亭榭之兴废可以占时之盛衰余𥘉甚疑之今徴扵仲孚其言似不诬也向者仲孚出入扵兵车蹂践之间朝兢暮惕虽躯命不能自全今得以安乎畊凿崇乎书诗而扵暇日怡情景物之表岂无其故㢤盖帝力如天拨乱而返之正四海致太平己十有余年矣观仲孚熈熈以乐其生则江右诸郡可知江右诸郡如斯则天下之广又从可知矣是则斯亭之重搆非特爲仲孚善继而喜实可以卜世道之向治三代之盛诚可期也予虽不文故乐爲天下道之非止记一亭而巳仲孚名仲丽嗜学而好脩士大夫翕然称之赠简中要师㳺江西偈序方外范堂仪公来言同𫀆有原要字简中者日本之人也姓藤氏爲其国贵族年九嵗依能仁国济国师给洒扫之役乆之国师爲薙落受具足戒㝷徃建仁与闻在菴禅师大法要旨遂使侍香左右毎慕中夏禅宗之盛洪武甲寅夏不惮鲸波之险航海而来憇止南京大天界寺闻江右多祖师道塲欲徃礼其灵塔颇闻古有赠言之礼世恒相因先生能不癈之乎予曰此吾俗间事也简中学絶俗之道文字且不当立况予之賸语邪范堂曰请爲一偈何如予曰杳㝠之中其光如暾不依形立常与道存虽偈亦奚以爲范堂曰此姑寘之第二门中何事不可说先生自通一大蔵教乃欲遇絶𥘉机之士乎予曰本自现成谁爲𥘉机一且不有孰居第二强生分别去道滋逺也范堂曰先生辨固辨矣吾无以酬之简中必欲徼片言之赐慈悲者果能拒耶子咲曰如此则或庻几也扵是合十指爪而唱偈曰诸法本无㓕是故无所生其意果云何本性不变故衆生堕虚妄常见有生㓕因縁十二支犹如玉连环钩锁不可㫁正滞无明根根㫁枝叶枯岂复能滋生若能㫁其生而死自然㓕不见有一法㓕将従何起如来最方便示此思惟修荡相而明空功徳难思议如执金刚剑寒铓湛秋水斩除诸烦恼智慧即现前转移刹那间不见有真妄如种钵特摩出自淤泥中华虽未敷荥其实巳全具双举复双収不见有先后如然长明灯于彼昏暗室明生暗即亡非暗徃它所明暗本无二不见有出入沙门汝当知此乃真实义回光自返照照性亦并亡前㓕既不接后起亦不引前后际皆㫁无思心正住所谓诸因縁销霣无余者江右多古塔骨朽巳千载塔前诸树林昼夜谈妙法炽然虽不停无耳乃得闻沙门汝当知勿堕扵色声有佛与无佛不可生执着行行早休歇契彼无上道题顾主簿上萧侍御书后呜唿君子之制行毫末不可不谨一行有玷则衆善皆堕虽其后痛自克责而覆水不可反瓶矣此濂扵侍御史萧振之事不无感焉振字徳起温之平阳人本赵忠简公鼎所荐因秦桧引之入台遂亲桧而䟽鼎盖主和议者桧也鼎与刘太中毅然不从振劾太中以揺鼎鼎竟罢相及乎物议不可屈振颇自悔乃与桧时相异同闻杨炜上书责李光徇桧议和振因荐炜改秩意将借此以自洗涤殊不知适爲池阳之謪矣呜唿振之治政歴歴可纪其在西蜀尤有声故高宗爲发前有胡世将后有萧振之叹使无劾鼎一事振能不得爲君子矣乎后世公论之定卒侪之何铸王次翁楼炤勾龙如渊罗汝楫之间号爲桧党立身一败万事瓦裂岂不信然㢤振之友同里顾冈次鳯时爲钱塘县主簿移书扵振其辞虽甚柔婉隐然有主鼎不附和议之意当是时主桐庐簿贾廷佐亦䟽桧累数千言桐庐与钱唐其地宻迩岂或相爲谋邪然廷佐剧论雠耻不可忘名分不可贬和约不可信请诛王伦拘虏使决意用兵其言尤壮烈又可见一时士大夫忠义所激虽小官且然不特李纲张焘曽开胡铨诸公而巳惜乎冈之书不附戊午谠议中予故备论之使读者知戴天履地爲人一刻弗忘君而不失足权姦之门庻几仰不愧俯不怍所以然者既深爲振惜亦以振爲大戒也冈五世孙元龙请白野忠介公缮冩其书成卷而欧阳文公黄文献公余忠宣公咸爲题识元龙之第仲华复来徴濂文不巳冈亦多贤子孙也㢤篷轩铭新安胡君寕之作室城东隅旁中寛翼以栏楯而其制类舟招弟子肄业其间杨内翰刚中曰是期以济川者也冝名汝舟宁之之子英复搆轩扵前以篷爲字篷者舟蔽也雍虞文靖公白野忠介公宣城汪文节公咸爲赋诗壬辰兵变化爲椔翳之墟英亦避地城北𡵨阳山及四海底寕英择地山阳洊造书室而轩亦继完书云若考作室既底法厥子乃不肻堂矧肻搆古亦有是言矣今若英者能承先志而弗坠可不谓贤乎㢤爲作篷轩铭铭曰歙多大山下瞰平陆岭接峯聮前奔后逐如瀛海内波涛起伏有羙君子搆室山因水取象揭以汝舟功期济川朂之进脩维舟之用视篷爲急籍以苇蒲纫以靲䈼障除雨风奠安袵席岂无桂櫂舣河之洲亦有兰桡载泛载浮匪篷斯完厥用焉求父唱于前子和于后兵燹之余聿亲良构寕事般㳺思学之懋学功伊何夙夜无諐拯夫颠连如渉大川脱彼垫溺升诸堂筵谁无斋居乃名爲舫以燕以娭以速官谤儆戒或怠其心则放斯堂暨轩闲闲言言有瑟有琴有典有坟春诵夏絃启迪后昆凡厥苐子泳涵圣髓一苇杭之母或中止大书轩楹铭者太史故宣武将军佥㽞守卫亲军指挥使司事杨公圹志公讳信姓杨氐世爲开封鄢陵人在元朝时以胆畧闻选充湖广砲手翼百戸戍镇江元末四海大乱天兵㝎建康江南州郡莫不震动嵗丙申公帅师旅来归命仍领铳手军从征常宣二州有功权授亲随帐前万戸扈从取婺州夺城门悬桥复随大将取三衢继又扈驾亲征九江南昌等郡下之实授管军千戸及陈友谅来南昌上怒下诏亲征公帅锐手军以随从战彭蠡湖及陈友谅战没遗孽假息武昌公又从破之既而克合肥援安豊㧞永新亦与有力焉张士诚据姑苏常忠武王奉诏致讨公又从战有功赐以文绮三皆有副陞佥虎贲左衞亲军指挥使司事出戍蕲州遂转佥蕲州卫指挥使司事阶宣武将军调戍武昌迁永州已而佥永州衞指挥使司事俾其子孙世袭其职洪武八年冬十一月诏还京九年春二月改佥㽞守卫亲军指挥使司事散官如故夏五月七日以疾终享年五十又七其子观音保始三嵗二女尤㓜上闻之悯悼不已特遣内臣祭以牲醴旦勑中书大都督府御史䑓次苐致奠复命工部造茔聚寳山之原以其月十九日葬恩意甚优渥也曽祖考忘其名祖考柱考彬妣李氏妻四人正室王氏侧室马氏彭氏王氏观音保侧室王氏出也惟公幸际兴王之运临适不慑故能立显功受荣爵殁且不朽矣岂非竒男子㢤玄堂有志今不敢废也扵是乎书孝子丘铎传丘铎字文振汴之祥符人故御史中丞刘基先生弟子也通儒书兼习医家言流声动一时至正末父诚爲湖广等处儒学提举铎侍母马夫人㽞呉越欲御车徃从江右兵大起武昌䧟二浙绎骚铎忧惧不知所爲急避地四明暨江南皆归职方复奉母至南京毎西向翘首曰武昌有来者庻㡬知吾父之所在乎巳而其父果至自武昌父子相见悲喜交集铎卖药市中以自给亲驩然忘其贫曾未几何母弟钧擢会稽上虞巡检铎与父母皆同赴官夫人疾铎昼夜泣祷上下神祗乞以身代及殁铎哀恸㡬絶卜塟鸣鳯山之原哭曰铎生也只尺不离吾母膝下今逝矣可委体魄扵无人之墟乎乃结庐墓侧朝夕上食如生时当寒夜月黒悲风萧飕如临鬼神铎恐母岑寂也辄巡墓号曰铎在斯铎在斯其地多虎闻铎哭声輙避去故㑹稽人异之称爲真孝子云先是铎在四明从祖父母居汴者八人贫不能自存铎咸迎飬之死皆返塟先茔人以爲难其姑适河南匡氏者年十八夫亡誓不再适铎义之飬其终身凡二十年如一日然其制行峻絶它皆类此文不能尽载也爲说者曰予闻鸣鳯山当白马上妃二湖间人迹罕至白昼虎狼旁午铎㷀然独处心无畏慑者岂不以亲之体重扵身乎然身者亲之枝也可不敬乎敬其身斯孝其亲矣铎情固迫切当知以礼自节㢤当知以礼自节㢤杜诗举隅序诗三百篇上自公卿大夫下至贱隷小夫妇人女子莫不有作而其托扵六义者深逺玄奥卒有未易释者故序诗之人各述其作者之意复分章析句以尽其精㣲至扵东山一篇序之尤详且谓一章言其完二章言其思三章言其室家之望女四章乐男女之得及时一览之顷纲提领挈不待註释而其大旨焕然昭明矣呜唿此岂非后世训诗者之楷式乎杜子羙诗实取法三百篇有类国风者有类雅颂者虽长篇短韵变化不齐体段之分明脉络之聮属诚有不可紊者註者无虑数百家奈何不尔之思务穿凿者谓一字皆有所出泛引经史巧爲传㑹楦酿而丛脞骋新竒者称其一饭不忘君发爲言辞无非忠国爱君之意至扵率尔咏怀之作亦必迁就而爲之说说者虽多下出扵彼则入扵此子羙之诗不白扵世者五百年矣近代庐陵大儒颇患之通集所用事实别见萹后固无缴绕猥杂之病未免轻加批抹如醉翁寐语终不能了了其视一者相去何逺㢤会稽俞先生季渊以卓絶之识脱畧衆说独法序诗者之意各析章句具举衆义扵是粲然可观有不假辞说而自明呜唿释子羙诗者至是可以无遗憾矣抑予闻古之人註书徃徃托之以自见贤相逐而离骚觧权臣専而衍义作何莫不由扵斯先生开庆已未进士出典方州入司六察其冰孽之操谅直之风禀然闻扵朝着不幸宋社巳屋裴囬扵残山剰水之间无以寄其罔极之思其意以爲忠君之言随寓而发者唯子羙之诗则然扵是假之以洩胸中之耿耿乆而成编名之曰杜诗举隅观其书则其志之悲从可知矣先生既殁其玄孙安塞丞钦惧其湮㓕无传将锲诸梓而来求序文甚力子居金华与先生爲隣郡及从黄文献公㳺备闻先生之行事可爲世法因不辞而爲之书先生名浙季渊字也晚以黙翁自号所着有韩文举隅而孝经易书诗礼记春秋离骚各有审问不但笺杜诗而已也题李伯时画孝经图后右李公麟所画孝经图一卷至正中着作郎永嘉李孝光进入秘府顺帝诏翰林学士承㫖临川危素逐章𥙷书经文元社既屋皇明受命图入晋王邸王下教俾濂题识其左濂闻史皇作画仓颉制字夲出扵一源圣人因字以着经而善绘事者则因经而作图故古之人或绘诗与春秋或像论语或画尔雅而图孝经尤多人观之者有若亲逢其事感恱而歆慕不待辞说而意趣自显则其扵经似不爲无助也公麟集顾陆张呉诸家之长爲宋画苐一其图是经盖取法扵顾恺之势如云行水流自然有起伏之熊诚希世之寳也然而王者之所寳在孝不在画也歴代贤王其声光流扵无穷鲜不以能孝而致之载诸史册尚可攷见经曰昔者明王事父孝故事天明事母孝故事地察长㓜顺事故上下治斯言至矣愿王日加之意焉题桞公权书度人经后正书之檀名者自魏钟繇而至扵宋仅得四十四人而唐桞诚悬实铮铮乎其间则夫墨妙笔精有不待賛矣其入宋秘府凡六帖而书度人经者二此卷特其一尔是经乃晋宋人伪作至诚悬时相传稍乆故信而书之近代紫阳方囬则谓五季蜀王建时道士王乔始造且确然弗自疑不㡬扵甚可咲欤使回见诚悬书此吾知其䫙有泚矣䟦韩忠献王所书义鹘行后右韩忠献王琦所书杜甫画鹘行端严厚重古所谓颜筋桞骨殆无以过之展卷熟视则夫垂绅正笏不动声色而措天下扵泰山之安者其气象犹可想见其彷彿也朱文公有云韩公书蹟虽与亲戚卑㓜未甞有一笔作行草势以此观之王之爲人由中逹外无斯湏不本扵诚故其建功立事凝㝎不揺徳在生民而名着史册冝也视彼倾欹偃仆常若大忙中书者则其躁急寛易相去何如㢤黄氏恱亲堂铭亲可恱乎曰可悦之以道恱也非其道不恱也恱之之道奈何温与清无爽也㝎与省勿諐也可也而未至也视扵无形也聴扵无声也日用三牲之飬也可也而未至也寳厥身也若爱琼玖也慎所履也如在渊冰也跬歩不忘乎孝也可也而未至也然则何爲之至也身之显也亲名之彰也亲名之彰也族婣之所艳也僚友之所愿也州里之所荣也恱也然则斯恱也外也非内也是何言也是何言也外自内出也有诸内必形诸外也不可二之也建安黄居徳飬亲之堂题之曰恱亲居徳以文辞致身爲鄷都长其身将显也予故援此以告之也孟氏所谓恱亲也人习而察也予不敢勦说也铭曰恱乎亲在显乎身所以扬乎人人曰谁氏之子亲誉因兹而有闻身者亲之技斯湏不敢毁伤始爲行之醇天经地义吾敢弗之惇呜唿扬乎人显乎身所以恱乎亲𥙷临川危安子定加冠祝辞冠者责成人之道其礼自天于至于诸侯卿大夫士各有隆杀之节仪文虽已失传唯士冠礼独存告庙筮期宿賔命賛弁有皮爵之等裳有黄玄之错器有尊甒伵觯之用鼎有干胏离肺之实三加而弥尊制字以敬名其爲礼甚严矣夫何故事亲从兄忠君敬长之行望其有所成也古昔盛时以冠爲诸礼之首者其职此之由欤自冠礼乆废风頽俗靡冥然夜行如擿埴而索涂君子未甞不爲之永嘅也临川危生安清敏好脩爲文辞亦整致可观甞从郡诸生肄业成均学士大夫多延誉之其师曾先生旦𥘉爲字曰子定来谒禁林求于爲之说予谓字之有说说文觧字俻述之矣何假人言㢤然三加成礼之后既命之字必造辞以祝之是犹可爲也扵是歴序冠礼之严定字代名者爲甚重继掇大学知止之义而申之以辞生慎聴之其将跻君子之域矣乎其辞曰人之𥘉生父命其名弱龄攸届乃以字称此非弥文实厚彛经四行之责用底于成其一尔生名安以定爲字稽诸圣经敷列其义必先知止始奠厥志射有正鹄直趋而遂其二方其未定逐物而揺纷纭舛戾水涌风飘及既定只类鉴孔昭事至则应顺而不胶其三曷爲致斯因静之故静爲动基理罔弗具辟地博厚发育万彚区萌毕逹随风而布其四静主乎内灵扃廓然靡隐靡显随寓而安天光昭焕人滓将刋渐获所止斯不爲难其五惟古之学明体适用出辅邦家瑞若麟鳯逮及后世葩藻是弄夸多闘靡有如聚讼其六昔我临川学者所宗仰视陆子其犹神龙驾风鞭霆雨于太空𬒳其泽者硕大而充其七悯彼夸毗以华丧质直䆒本心皦如出日㣲言犹存可以㝷绎生居其郷敢不自力其八尔生长矣烨如秀荣濯濯而明英英而贞从师受经啄其至精亦既有文五色交萦其九我后賔賛不与酌醴今𥙷祝辞庸申䂓厉行固冝䔍知亦湏至安定其中圣域可企其十赠承事郎工部主事刘府君墓版文濂家食时甞如乌伤其校官刘君浩卿来见浩卿讳演羙容仪晢白如冠玉有鹄峙鸾停之状聆其谹议推阐王覇欲见之开物成务建瓴注而健鹘飞也求所着文阅之气充而声雄风雨晦冥雷电恍惚若鬼神之出入也濂甚艳其人数与之㳺盖浩卿受经玉山郑録事明善録事精通伊洛之学望重当世浩卿获其传爲多濂意浩卿非文墨可覊必腾迅以升巳而浩卿秩满去濂亦潜伏大山长谷声迹絶不闻㑹元箓告终皇明御极濂应聘而起累迁入禁林浩卿之子彬亦典仪晋王府既胥㑹亟问浩卿安否则宰木拱矣濂失声哭曰浩卿止扵是耶不觉爲潸然出涕彬才猷日着转承事郎工部主事改员外郎闲谓濂曰彬幸借先子明训沗任官使近得援例赠先子如彬官母叶氏亦赠孺人先子卒时年五十又四乃元至正癸已三月九日后七年已亥十月二十二日始塟丽水县孝行郷之桐岭原迄今洪武丙辰越十八载而悬官之石无文非不孝欤愿先生卑矜之言讫泣下既而又曰先生之行多可书彬不能记其详先子事父孝生能尽飬暨没庐墓左者三年㢘访使者遂以孝㢘举教谕义乌移龙泉兴𥙷百废孶孶如嗜欲陞明善书院山长以毋耄辞先子性谨饬非大寒不袭重裘虽暑铄金正衣冠而坐挟册讽咏终日与人期在百里外风雨必赴之一日行桃山中见涕泪赴溺者先子止问之曰吾母亡未塟质先庐得钱二十千今遗之欲生奚爲先子阳谓曰尔勿忧诚吾拾之尔力挽归家偿钱如其数其人知非贞拜受感泣而去先子濒殁谓彬曰金华宋先生最知我我死当以墓文相累彬敢衔哀以请愿先生卑矜之言讫复泣下濂曰濂实知尔父尔父有经济才志不获施以卒耆旧凋落冝尔不能详濂故掇其㮣言之系之以铭刘氏世居栝曾祖某祖桂好施与州里嵗俭亦頼之父徳泽好施如先人母叶氏子男子三长师曾南康都昌丞次师夏郎彬次师雍孙男子一煇女子四梁松朱某汤谨其婿也一未行铭曰丹穴之鳯五色离褷不高翔扵千仞乃戢翼而威蛇命也奈何振古如兹噫宋学士文集卷第三十七翰苑别集卷第七宋学士文集宋学士文集卷第三十八宋学士文集卷第三十八翰苑别集卷苐八㳟题御书赐蕲春侯卷后洪武六年夏六月十又三日皇上幸大本堂堂乃储君讲道之所而诸亲王肄业扵左右当是时勋旧之子亦聴执经入侍上既至召开平忠武王之子郑国公常茂蕲国武义公之子蕲春侯康铎列于堦下慰勉再三复敕奉御具觚翰亲书二帖一赐茂一赐铎帖皆八字其赐铎者云谨承祖业爱尔勤功铎稽首再拜而受乃命良工用黄绫玉轴装潢成卷玪袭以示子孙铎甞受经扵臣濂来请识之臣伏覩国家之遇勲旧义虽君臣情踰父子上下相孚脗合无间蕲国公値四海雄争之𥘉多树竒功不幸蚤世不得见今混之盛宸衷悯悼朝夕弗忘既敕近臣经纪家事复令其子习学禁中且以承祖业爲朂其恩数至优渥也夫祖业未易承必勤功之人乃克能之圣谟所及正合书中业广惟勤之义铎冝拳拳服膺而弗失庻㡬上不负君师之训下可以保前人之功业矣铎尚朂之㢤铎尚朂之㢤帖傍书康二子者以别与茂也二子铎与其兄鑑鑑今佥广西护卫指挥使司事云九年秋七月二十二日翰林学士承㫖嘉议大夫知制诰兼修国史兼太子賛善大夫臣金华宋谨识题梁楷羲之观鹅圗梁楷东平相义之后善画人物鬼神学扵贾师古宋寕宗时爲画院待诏赐以金带不受挂扵院中而去君子许有髙人之风或者但知笔势遒劲爲良画师且又谓其师法李公麟皆误矣赠朱启文还鄊省亲序工部奏差朱旼启文既书满将省亲虎林山中荐绅家多发爲声诗呉府伴读王骥与启文有连遂以首简请予序浙河名区虎林甲郡文彩朗耀光冲扵牛斗才猷振㧞轸接扵荆杨故三沈有翘隽之声二徐爲俊髦之冠多歴年所匪惟今斯粤自唐季以来海田屡化独繁华之如故庆光景之常新富庻亚扵咸阳侈丽比扵京索停鸾峙鹄山川之灵气欝蟠绮陌香衢笙管之春声宛潬嗟士习之易染悯风俗之频移傥有㧞萃其间实称良彦行必传扵缃素誉徧播扵卿公惟朱氏之名家惬舆清之所属埙箎交奏四经之义髓昭明黼黻相宣一姓之文锋犀利棣蕚既形扵周雅芝兰遽产扵谢庭华颖高鶱允符二妙之选藻思遄发何慙八斗之才珠彩虽沉玉光难掩遂因文艺上贡铨曹虽王勃之少年岂朱云之可吏厠行人扵起部期试事扵薇垣三载积劳行将授政一朝予告得遂荣亲服綵上堂毎赋髙年之引奉觞爲夀尚瞻㳺子之衣春晖澹荡以娯人秋月连娟而在戸争夸具庆奚翅前踪平浦西风催秦淮之急桨遥天去鴈起名胜之长吟不鄙衰孱来徴序引无山东之雅制续洛下之群贤愧陈瓦罍式聮寳卣云尔系之以诗曰松帷落秋隂月魄淡凉夕朝鼓官河棹暮宿青山驿忆昔爲行人风雨尚征役王事有程期吾敢思燕息今焉返吾庐揺曳武林陌上堂献夀觞踉蹡喜増剧衣带来时香酒仍去年白门前青桂枝寒花破寥閴不见近三年爲我动颜色子归趣诚佳子乐复何极可怜城头乌肯倦西风翼新刻广韵后题右广韵一部雕刻己完可模印然自梁沈约制爲声韵以来隋仁夀𥘉陆法言等繤次成编唐仪鳯末郭知玄复帅其属而附益之时号切韵天寳中陈州司法孙愐以切韵爲缪畧复増字四万二千三百八十三雅俗兼收务矜该博且取周礼之义又更名曰唐韵宋祥符𥘉陈彭年丘雍复重脩之又易名曰广韵至扵宋祁景祐集韵之出复增二万七千三百三十一字而广韵㣲矣近代书肆喜简而恶繁集韵罕传而广韵独盛行濂等奉勑校定一遵洪武正韵分合之例布列如左註则并仍其旧旧韵凡二百又六今省爲七十六云洪武九年九月壬子朔翰林学士承㫖金华宋记韵府群玉后题右韵府群玉一书元延祐间新呉二隂兄弟之所集也二隂一名时夫字劲弦一名中夫字复春博学而多闻乃因宋儒王百禄所増书林事类韵㑹钱讽史韵等书㑹稡而附益之诚有便扵检阅板行于世盖已乆矣入我圣朝近臣奉敕编洪武正韵旧韵音声有失者改之分合不当者更之定爲七十六韵今重刻是书一依新定次序而字下所系诸事并从隂氏之旧因书其故以告来学者洪武八年夏五月既望翰林侍讲学士金华宋记赠今仪蔵主序予闻佛书一湏弥山摄一四天下一四天下共一日月湏弥有百亿则日月有百亿焉如是乃至恒河沙不可筭数之天下佛法未甞不流布其间况震旦一国邪日本在东海同爲震旦之国又可分疆界之内外邪此所以同慕贞乘而至人摄化者亦未甞遗之也逹摩氏自身毒西来既至中夏复示幻化持只履西归后八十六年当推古女主之世逹摩复示化至其国世子豊聦过和之片冈逹摩身爲馁者困卧道左世子察其异觧衣衣之已而入寂遂蔵焉及启棺无所有唯赐衣存事与只履西归絶类所异者当时无人嗣其禅宗尔自时厥后橘妃遣慧蕚致金缯泛海来请齐安国师卒今义空比丘入东其首传禅宗之碑信不诬矣至觉何之嗣佛海逺道元之承天童净逹摩之宗骎骎向盛原大法之蘖芽实肇见扵世子之时欤呜唿亦可谓逺也巳矣范堂仪公日本之人也俗姓藤氏脩习禅观夙夜匪懈至正壬寅秋航海自闽抵淛叄叩尊宿咨决法要洪武癸丑冬复来蒋山爲侍者㝷迁掌蔵史丛林中以法筵龙象期之范堂以予颇䆒内典圆顶方𫀆之士无不获文句而去谒予以徴赠言予谓三蔵灵文琅亟玉轴世所严奉者凡五千四十八卷六百亿三万一千八百八十八言其刋定因果穷䆒性相则谓之经垂范四仪严制三业则谓之律研真显正覈伪摧邪则谓之论三者莫不具焉范堂既司之矣司之宁有不受持读诵之乎脱若以言演说之多无踰扵此也如曰直指人心片言己爲余䞉何在扵博求耶虽然万钱陈扵前非缗无以贯之万法𣪚扵事非心无以摄之假言以明心挈其纲而举甚要亦古人之甚拳拳者也大氐人有内外佛性无内外人有东西佛性无东西一真无妄充满太虗大周沙界细入藐㣲光辉洞逹皆含摄而无所遗范堂扵此而证入焉一念万年何今何古寂然不动谁佛谁生当此之时殆非世谛文字之可形容也逹摩氏之所传其大㫖不过如是而已范堂徧叄诸方诸方尊宿以范堂精进多所印可不知曾有不自寳秘而昌言若斯者乎予见范堂向道之切故举百亿湏弥皆有佛法佛法肇兴扵日本者稍着见焉而末复申之以此者衞法之事严而利物之心急也䟦黄文献公送郑检讨序后自古师弟子间不翅亲父子然传所谓父生之师教之其义诚一也故孔子之称颜子则曰视吾犹父是颜子以父事孔子矣父子之道天性也父没而手泽存焉子或见之则泣下霑襟父师一也孰谓爲弟子者有不然者乎予友太常博士郑君仲舒黄文献公之髙苐也公悬车家食之时仲舒以外艰服除复入经筵爲检讨官濒行公造序槀一通亲加窜改持至浦阳江上与仲舒言别且致饩焉仲舒既属缮书者入卷乃收序槀秘蔵惟谨及公薨装裭成轴毎出展玩曰公吾父师也公不可见矣见公之手泽如见公焉言讫輙怅然遐思呜唿仲舒之不忘公其尽师弟子之义者㢤仲舒义门八世孙家教薫洽在家爲佳子弟出仕爲名师儒与仲舒㳺者见其温㳟可近輙自诧春风和气之袭人临川太朴危公称南冠而北仕者以徳行言之当推仲舒爲苐一流观仲舒不忘其师如是余则从可知矣太朴之言其真足徴㢤予亦洒扫公门与仲舒爲同志因相与一言之混成道院记道家者流秉要执本清虗以自守卑弱以自持实有合扵书之克让易之谦谦可以脩已可以治人是故老子伊尹太公辛甲鬻子管子蜎子与夫兵谋之书咸属焉自其学一变而神仙方技之说兴欲保性命之真而㳺求扵外盪意平心同死生之域而无憷惕扵胸中则其玄指复大异扵前矣所以刘歆之着七畧既书道家入扵九流而复别出方技其意岂无见㢤呜唿其传袭盖亦乆矣婺之浦阳有山㧞起曰仙华相传昔有仙嫔扵此乘龙上昇山形如翠莲花猗傩妍丽当晴霞朝绚俨如蓬莱楼阁突兀五云中疑有古仙人徃来其间山南六七里则县治在焉县治之东曰东岭地势廽旋而灵冲之气不洩当元之时于錬师某常建道院一区以栖肥遯之士錬师之弟子葛道庆今扵东岭之源复建混成道院凡殿堂门庑暨庖湢之属具完经始扵洪武三年之庚戌落成扵六年之癸丑脩真之士来鈆汞而錬黄庭者于于而来矣道庆请予记之予闻神仙家之说葆精啬神㝠合太虗翛然玄览却立垢氛之外下上星辰唿吸隂阳超无有而独存心颇艳之迩年以来刋落世婴外物之爲覊馽者皆释然谢去思欲排空御气神㳺八极之表俯瞰仙华而时一下之道庆傥相见焉当趋前长揖曰子甞记我道院矣岂真所谓列仙之儒非邪幸授我以长生秘诀必相与辴然一咲也道庆字䖏善爲人恂恂有礼入道之志盖坚如鐡石云天台广济桥记天台县西二十里有山曰鹧鸪二水发源其间合流至长洋复折而西与大溪汇然后滔滔东逝当夏潦秋霖水骤进气势奔突只尺如隔胡越里人垒石爲小桥不能杀水怒竟蚀而去邑大姓洪绍生忧之乃集子姓与谋累址于渊凿石于山犬牙相凾鱼鳞宻比架爲高梁崇以尺计者二十有五修倍之翼以石栏与桥相齐甓东西两隄各二百尺有畸傍筑庵庐三楹间招浮屠惠澄者守之始事至正己亥之三月讫功扵庚子之十一月费钱一万缗夫工一万一百桥成隐然如虹霓跨空而収截险利渉之效下视飞涛如履袵席遂名之曰广济云予闻穚之名始扵殷至秦汉多异称以其有小大之殊而济人之功则一也世道陵夷使㧞一毛以利物则頩然怒其视绍生一门见人病犹己病者㡬何人㢤呜唿若绍生者亦可谓惠人也巳昔蔡襄记万安渡石桥不过一百二十二字又叶正则作利渉桥记乃六倍之予斟酌其繁简而爲斯记俾刻焉绍生字传可其先有讳汉者唐末自浦江海唐来迁世多儒至绍生益力本尚义其子曰居安居易居息姪曰夣熊济浩福翁禄翁居易即来请记者今爲国子生云赠呉府伴读陈生孟旸序君子爲学能知内而不外斯善矣内则自任之重而不失天分之正茍区区务外则奔趍竭蹷何所不至㢤于自官京师南北之学徒颇有来受经者既而多摄御史巡行郡国而陈孟旸亦在其列孟旸所涖光颕徐邳宿五州官书浩穣至万余卷孟旸逐一爬梳使枉者直暴者驯且察夫民病请免夏赋之丝频役之军与夫輓运刍茭之艰分给滞塩之便如是者数条右御史大夫陈公即以上闻多有举行者已而同列之士或擢左右参政或典大郡或佥各郡案察司事人皆曰孟旸之材若是其将自此升㢤孟旸适以疾在告人爲孟旸惜之孟旸则曰爵禄之来天也吾敢有徼觊之心㢤且方岳之任至重丝泉粟之殷甲胄狱讼之繁徴科营缮之劳无所不当与倘毛发不至是负国也吾自度其才可与同列班乎不可也幸仕优而学拾级而升庻㡬无旷官偾事之失也况吾母氏年近五十余日薄西山素髪萧萧然垂领侨寓扵婺城之间吾心悬悬如饥近已得请于上蹑履而迎之以来庻㡬吾心安焉不然钟呜鼎食以爲荣结驷连茵以爲侈适足以增夫愧耳子闻孟晹言知有志君子者也内而不外者也拾级而升而无躐进之望者也思孝乎亲者也此赠别之言所以不可不作也书史会要序天台陶九成新着书史会要成翰墨之家竞欲观之以誊钞之不易也共锲诸梓而以首简授予序序曰史以从又持中爲义盖记事者也黄帝时始立史官而苍颉沮诵实居其职苍颉制字之人也自时厥后史氏遂掌官书以賛治至周宣王太史籀复造字五十五萹以教童㓜所谓史者岂非字学之本源乎然则纪歴代之善书者名曰书史非僣也冝也九成本衣冠子自青年即精䆒六书之法备知字文相生之意乃辨析古文篆籀分隷行草诸家异同并载其人而附见焉先之以帝王次之以名臣又次之以材士大夫起自三皇迄于国朝凡名一善者悉具録之其事核其论确而有徴皆遍采史传及前脩所着书不复以异议叄乎其间书成釐爲七卷予甞取而观之不觉喟然叹曰夏殷而上左史记言右史记事周则大史小史内史外史御史分掌其事其任至重也大则国家礼乐刑政治忽善恶固无所不当纪小则一事一物该古今而资问学者亦不可不明辨如此而名之曰史庻㡬可也秾葩艳卉随春开落何𥙷扵事功陆佃集之号爲花史砚虽适用不过一石何关扵治教米芾编之目爲砚史是则奚可㢤必也如吾九成精䆒六书直探皇颉史籕之本源歴代字体变化如浮云者皆可攷见致知格物之学似不爲无助茍称书史孰谓非冝㢤抑予闻六书居六艺之一周官保氏掌飬国子则教之盖自圣人以书契代结䋲之治实取诸夬夬扬于王庭其用最大冝其天下无不学学之当无不至也予又独嘅近世以来徇末而忘本濡毫行墨春蛇秋蚓之连翩輙扬眉以骄人曰此斯氷也此右军大令也有识者观之曽不满夫一哂读九成之书者不知能一自警否乎九成名宗仪积学能文辞甞览杂传记一千余家多士林所未见者因倣曽慥类说作说郛若干卷曽所编者则畧去之君子谓其尤精博云括苍呉氏世系碑铭惟呉氏出自姬姓自泰伯仲雍避其弟季歴去之勾呉周武王封其裔孙呉周章爲呉子至夫差爲越所㓕子孙以国爲氏分䖏北南厥后有居延陵者莫知㡬世又自延陵迁湖之徳清至宋大理评事景生子曰庠庠官䖏州始从徳清来占籍焉庠生三子曰感曰乙曰荣感生二子曰安常曰安国安常絶无传安国字镇郷宣和𥘉以大学上舎释褐进士累官太常少卿使金不辱命还知袁州夀五十六而终娶周氏生一子曰邦老歴官知呉县复居徳清乙生一子曰安上安上生七子而名闻者三曰企曰显曰邦而生俱由舎选出身企累知定海县显再转国学正曰邦焕省试第一人邦焕之子曰友龙漕试亦苐一人其后皆爲贤师儒亦絶不传荣生二子曰安礼曰端朝絶不传安礼生三子曰邦明曰邦本曰邦彦邦明邦彦皆絶不传邦本一名挺字挺才因父有疾遂精扵医以淮南东路安抚使司凖备将领同司农少卿汤硕使金亦不屈节夀六十二而终娶潘氏毛氏生一子曰嗣英字华叔𥙷迪功郎能继父学不要利如唐宋清之爲内外婣寠者倾赀给之殁不能塟亦仰其襄事距城二里所有山曰三巖乐其幽邃预爲蔵穴扵中冈之麓时醉卧其中且扵穴前百歩筑归愚庵谓其友何宗姚曰君冝爲我作墓碣幸生得见之后七年八月癸酉吾当归窆扵此耳至期果然实寳祐三年秋也夀八十五而终娶闾丘氏清简公昕之孙生三子曰有𨳩曰有光曰有益有𨳩絶不传有光字行谦能文辞任逹如其父亦精通扵医马荘敏公来爲郡极礼异之尺牍徃来㡬无虚日寿七十三而终其塟在华叔府君墓东一百歩娶薛氏生四子曰嵩之曰泰之曰良之曰衡之嵩之泰之衡之皆絶不传艮之字止轩性善柔言呐不出口遭宋改物而吏势益横竞鱼肉之甘受而不怨晚以子克家逸豫康寕至七十九而终其塟在华叔府君墓南五歩娶赵氏生五子曰祖臯曰祖继曰祖䁀曰祖谦曰祖成祖臯祖䁀祖成皆絶不传祖继一讳元亨字嘉甫通经史百氏书星暦法律亦无不研究诗若文一以理胜事亲孝及殁负土成坟结室坟左寝苫枕块其中服阙始还居室屡燬缔搆者凡三必先完诸弟者诸弟有孤女二人未行竭赀嫁之性耿介奨善疾恶之行皦皦自信不肻诡随人来赴愬者得片言各悦服去君子谓其嘉惠里俗靖绥邦人有汉陈寔之风私谥曰嘉靖䖏士云寿七十四而终其塟在止轩府君墓东五歩娶赵氏生二子曰世昌曰世徳世昌字伯京乡贡进士今授䖏州府儒学教授世徳字仲怀乡贡进士衢之羙化书院山长世昌娶丘氏生二子曰公愿曰公显公愿字从善博学善属文承事郎工部主事兼呉相府録事娶潘氏生一子曰维公显娶赵氏生一子曰纶世徳娶刘氏生四子曰公进曰公逹曰公述曰公逊公逹赐进士及苐朝列大夫知广平府事以事免祖谦字某殁塟止轩府君之西三十歩娶氏生二子曰徳明曰徳茂曰徳盛徳明徳胜皆絶不传徳茂娶翁氏生一子曰道臻有益字十朋以儒术称娶华氏生二子曰夀翁曰岳老岳老殁塟毛山去华叔府君之墓五里而近娶氏生二子曰祖稷曰祖华皆絶不传寿翁字如山宋秘书省检阅文字元署遂昌尹其塟在华叔府君墓东一百有余歩与行谦府君墓连娶王氏生一子曰祖坚殁塟归愚庵傍娶陈氏别窆东冈生二子曰世庆曰世善世庆娶王氏生三子曰广生曰㢘生曰庭生广生更名浩今授承事郎通判饶州府娶王氏生一子曰璇世善娶某氏生三子曰庸生曰唐生曰应生濂在禁林时公愿爲编修官相从授经者颇乆一旦奉其父进士君之命拜而请曰呉氏自呉兴徙括今十有一世矣诗书之泽相仍弗坠子孙亦与有禄食大墓在三岩者十亦皆松楸蔚然而樵采有禁岂一朝夕之故㢤然宗系渐繁易致扵淆乱失今弗图无以贻示永乆爰建祠堂三楹间扵中冈之南以奉祀事复掇世系之可徴者件系成书愿先生详书之使鑱诸石以列于祠中濂闻呉氏之所自出徃徃指爲延陵季子之裔季子之逺孙分爲延陵州来二氏矣非呉氏也呉氏自扵越㓕国之后始建氏扵呉其后有出渤海者有出濮阳者有出陈㽞者各随其显望爲宗虽纷纭不齐要皆夫差之后非季子也今括之呉徙扵延陵恐或者谓出季子之裔故爲一辨之而其系次治行夀年卒塟书中可徴者靡不备载不可徴者不敢强也呜唿氏族之学古人甚重所以昭本支别亲踈谨异同世䧏俗㣲能存心扵此者㡬何人㢤有如公愿父子诚可谓贤矣乎系之以诗曰句呉之裔实出扵姬硕大且衍自本逹支浙河东疆有州维括孰其来迁爰震爰发习我爼豆恱我书诗借宠流荣类体受衣扬名王廷声詟敌国尔虽渝盟我持我节自时厥后世泽敷滋履义蹈仁唯徳是归痒痾疾痛使我心恻慨彼越秦罔视肥瘠邦侯牧伯识之争先分庭抗礼如賔大贤有济厥羙孝思罔极负土懐亲伥伥如失眼有青白是非攸分不尚诡随刚膓独存至今遗胤蒙其休祉文光烨然纡朱拖紫维彼三巖㧞起㠝岏冈廽涧萦风气欝蟠灵和所钟生祥下瑞蛰蛰子孙今闻长世谱系昭朗自流徂源惇孝广敬浇俗其敦我撰碑铭树于祠下善纉善承朂尔来者䟦子昻真蹟后右苏子瞻寄呉徳仁兼简陈季常诗一首赵魏公子昻所书公时年六十又四其从集贤学士进拜翰林学士承㫖亦仅十有四月耳公自是更不迁官又五年而公薨矣公书之传世者真赝相半非有识未易辨盖真者猝难入目笔意流动而神蔵不露愈玩愈觉其研赝则其气索然不待终览而厌之矣此帖实公晚年妙笔老气翩翩逼人黄口小儿日百临摹虽近终不近也公自题爲月江学士书月江乃昭文舘大学士张克明云菊轩铭金华韩先生进之以耆年硕徳爲州里后进所矜式文章问学既不获用扵世乃寄情扵鞠华东篱之下环植之亡虑数十本盖以鞠有正色与先生所禀正性相符故当风露高㓗之时独致其研而非凡花艳卉之可同也濂四十余年之老友也虽不能文爲着鞠轩铭一首先生当与我删之铭曰鞠有正色具中之徳君子法之以无颇爲僻鞠有落英斯鞠其馨君子餐之期不爽厥真菊兮君子兮合爲一兮终无兮永爲民则兮宋学士文集卷第三十八翰苑别集卷第八宋学士文集宋学士文集卷第三十九宋学士文集卷第三十九翰苑别集卷第九送许从善学道还闽南序闽南许从善自少好长生之术尝建一庵以欵真逰之士觊得一逢而受其说巳而闻龙虎山止庵邓錬师得九还神丹之传逺迩之人皆知尊礼时錬师侍祠南京从善不逺数千里而叄叩焉三年之间至者凡再錬师具以谷神不死之道开之以祕蔵约之以黄宁从善欣然如获拱璧于其还也錬师为索文赠之而同虗傅外史鬼谷方壸真人又咸为之请不知从善何以得此于方外髙士㢤然予尝览刘向列仙传见其所载竒名诡姓与夫惊世骇俗之事甚悉而存錬觧化之术畧不一言之岂寳祕隂阳之机而不露耶抑亦得其人而后度耶虽然老荘文列四家之书亦徃徃及之矣要不出致虗极守静䔍二句之外盖虗则洞然涵乎太一静则凝然萃乎太和虗非极无以收纯玄之効静非䔍无以臻纯黙之功驯而致之与道盖不逺矣自时厥后灵均发爲一气孔神于中夜存之言魏伯阳着爲参同契复阳祕而隂洩之皆不敢畔其说也呜唿斯非学仙者之凖䋲也耶宋金以来说者滋炽南北分爲二宗南则天台张用成其学先命而后性北则咸阳王中孚其学先性而后命命爲气之根性爲理之根䨇体䨇用䨇脩䨇证柰何岐而二之第所入之门或殊故学之者不能不异然其致守之法又不过一之与和而已吾知从善亦必䆒其说乎夫一者万之对也万则纷纭而不定惟一能贯之和者戾之反也戾则参差而不齐惟和能全之长生乆视之道其不本于此者乎所谓安䁀者非玄关一窍也安乎此者也採药者非龙乕铅永也采乎此者也用火者非进退抽添也用乎此者也固不可有意而求亦不可冥然而忘去也颇闻闽南有武夷山其髙万丈薄太清而凌飞霞多有隐君子栖遯巖穴间从善试以予言质之必大骇曰是儒何人其论九还神丹之道何其与吾党异乎又当辨其离合以告从善也从善名囬号为还檏为人沉笃近道所以方外髙士极爱噐之邹氏复姓孙氏序洪武九年六月日皇上御东皇阁翰林学士臣濂考功监令臣克勤给事中臣杰监察御史臣钝等皆侍时已漏上三刻臣杰岀班跽奏曰臣之大父孙福谦陜人也出守嘉兴郡当元季兵乱江南州郡绎骚大父逃匿无所至正已亥航海趋山东至登州飓风大作涛涌如雪山巨舟遽成虀粉一家五十人咸死于海独臣附余板薄沙岛幸存犬马之命苍黄无所归长号于野州人邹义者闻而怜之俾佣作其家臣年已十四矣乆之飬为子且为授室遂冐其姓曰邹氏嵗行将一周大明受命四海肃清下诏兴举学官増设弟子员义家以臣肄业莱州府已而选入成均又选入武英堂俾练习政事今年夏四月复擢给事中由是日瞻天颜获𬒳宠荣如此之至皆非小臣所敢觊望圣恩如天固未知㳙埃之报复窃私念孙氏无他族属其不絶者仅寄臣之一身苟冐其姓遅囬而弗之改臣之先臣几何不为若敖氏之馁鬼㢤臣敢昧死以请上曰朕为亿兆生民主凢有袭人姓氏者必令归其宗尔之请诚是也然非邹氏尔亦弗克底于今日慎母忘之杰于是以首叩地而退既退诣濂请书其事以示后世濂奉诏参考歴代郊禘大礼乆不能成文杰㝷擢监察御史复来申前言濂以未暇为荅居亡何杰又陞佥广东按察司事遽来迫曰杰有数千里行必得先生文乃可耳幸勿辞我濂乃与之言曰孙本姬姓出于周之后至卫武公之子惠孙因以孙为氏邹则子姓其裔则祖于宋自正考父食邑于邹因氏焉二者何可乱也杰能复之亦可谓不忘其本者㦲然有一说为杰告焉昔者范文正公蚤孤随母适长山朱氏朱氏亦鞠育为子公遂力学擢上第封厥父母而后请命于朝复姓为范氏公之酬朱氏可谓厚矣杰之事与公正类幸思有以报邹之徳㢤圣皇之言即天也慎母忘之慎母忘之濂故举此重为杰之告范公在宋位至参知政事名垂方册至今人能道之恶知杰之他日不如公㢤亦在乎法其人而巳赠阎希曾参政山东诗国朝以魏晋以来立行䑓省于外盖为征讨权冝之计至唐末方镇擅地遂以中书令同平章事命之至今相沿而不革非所以示悠乆乃改为承宣布政使司设使一人左右参政各一人以恊和庻政统驭人民河南阎希曽由乡贡进士擢为起居注皇上爱其才俊俾肄业文华堂堂在禁中车驾时幸临训饬之㝷除监察御史转司文监令乃授山东承宣布政司左参政希曾名钝仕学两优者也因其尝受经于予故其行也诗以赠之其词曰山东鉅藩统府惟六民物阜蕃土地饶沃宸里轸之百司棊布谁挈其纲政乃无斁乃诏近臣尔钝尔徃宣朕至怀参佐其长臣钝曰吁臣恐弗胜方岳重镇厥任匪轻帝曰俞㢤尔母固辞精白一心力行无疑钝拜稽首即日启行君臣一心共底䧏平我知阎子有学有文五色烨然出类超群子之徃矣期建功勲贮见政绩迈于古人古人有云尽瘁国事子尚勉旃服之母忒宗惟善字辞宋氏自京兆迁汳又自汴分迁吴兴虎林虎林有名善字惟善者实承其后吴兴则再迁金华而予之逺裔也予与惟善为同宗予侍讲禁林日惟善以学行贡诸朝皇上亲擢为给事中朝夕在帝左右时𬒳顾问恩宠有加焉巳而兼靖江王府録事擢监察御史改知济宁府未上陞参山东承宣布政司政事予与惟善为同朝濒行惟善来言曰善以字辞为请巳二年矣叔公文墨之冗日弗暇治因未敢累执事今将有逺行叔父宁终靳一辞乎予咲曰惟善通书工辞章经纬参伍灿然成文持节行州县彰善瘅恶又惬乎物情是文学政事举胜于人纵予有言将何有俾于惟善乎惟善请之益力予不能牢让因稽其命名制字之义缀之以辞辞曰隂阳迭运道寓其中继之者善性成乎躬其善伊何化育之妙阳行隂具万理枢要是曰天道体用弗遗式昭化源用树学基有倬君子夙着徽羙内功既加外闻益侈积乆发弘上简帝衷峻爵穹官日致显融君恩如天无不覆焘昧昧思之非忠莫报徃佐方岳审其政机大见设施春煦秋威孰滞盍䟽孰蠧盍剪孰才盍登自迩及逺此非外铄实善之推成己成人庻其在兹我着我辞徴厥名字掲诸座隅以示籖史凤阳单氏先茔碑铭前兵部尚书单公安仁来谓濂曰安仁之姓相传岀于周单伯之后子孙世居临濠临濠今改为凤阳自五世祖谱牒失记不知何时来迁自髙祖二府君妣刘氏曾祖四府君妣李查二氏而下始见载述然而曾祖至于祖父皆合塟凤阳县之延陵村三茔同域缭以周垣植以松栢外立髙楔表署名号嵗时祭祀惟谨惟我单氏世以耒耜书诗为业敦崇本基惟务檏质不识末俗侈靡事恂恂欵欵不能以辞气加人人或见侮輙逊避而巳故于州闾之间并无所争讼衣食有赢余内以仁三族外以周婣友不复为自蔵计家法素谨男畊女织外皆不知有其它乡人观感多薰为善良焉先徳之忠厚者甚衆安仁不及闻其详今也幸逢维新之朝沗𬒳官使皇上念及旧勲敕赠大父青亚中大夫济南府知府轻车都尉追封南安郡矦大母郑氏追封南安郡夫人父荣嘉议大夫礼部尚书轻车都尉追封南安郡矦母王氏追封南安郡夫人天恩深厚贲及泉䑓而茔闲窆棺之石未有刻文兹非阙典欤敢具书以为吾子请濂受书读之不觉叹曰呜唿天之于善人其报施也如吹之必寒嘘之必温此古今之恒理幽显之通符也今以单公之事而观益可徴验不诬濂与公交㳺十有七年知公之勲业为最详苟不附书先徳之后何以白前人积累之深而垂𥙿于后昆㢤虽昧于造文之体不暇䘏也公少有志事功虽为府史昼夜以洗冤泽物为事当至正邜江淮兵起剽相屠刘氏遑遑无所宁居公奋然曰丈夫当岀竒剪㓂可坐视父母之邦沦覆耶遂椎牛酾酒率健少年与饮整部伍严噐械教以坐作击刺之法不一月间从之者数万人新建壁垒横亘三十里㓂至辄曵旗鸣皷大唿追杀俾无留行乃止退则闭栅自守老弱襁负依为保障者累十千家当是时豪杰角立割土疆擅号令者比比而是乙未秋公遂移兵广陵以观变且曰此軰皆为人作驱除尔真人之兴气势自与恒人殊丙申冬公见皇上威徳日盛綂六师而下金陵公曰向所谓真人者此真是巳乃率部曲而归之上大恱明年命戍镇江公严饬军伍益自振厉敌兵不敢侵境居岁余㑹朝廷始立提刑按察司以㢘紏不䖍上选公为副使巡行浙水东悍将狞卒横赋民粮曰寨粮务朘剥以蠧民公一寘于法金华民有讼其邑丞受白金者公诘之曰颇闻尔丞贤尔细氓也奈何犯分而讦之即圗白金短长圎方形来上圗上蔵弆复命诸左证图之人人殊公曰是非诬耶衆环目相頋无一语遂以其罪抵讼者告讦之风为衰辛丑陞按察使东方肃清莫敢譁甲辰徴为中书左司郎中时江淮甫定军国庻务棼如乱丝公佐太师李韩公参错裁断日就綂绪事以无滞上益竒信之吴元年丁未闽浙中原渐平营建城阙宫殿脩朝享服御仪物廷议可任其责者遂奏公为将作卿公精敏多智凢所制量皆中法不苟明年戊申是为洪武元年上即皇帝位陞公嘉议大夫工部尚书仍领将作事二年夏改兵部公宅心中正能声彰闻公年已六十有七自以精力衰孱请致其事上闵其劳从之赠田三千畆牛七十角仍给尚书半禄飬其终身公退卜仪真珠金沙结庐以居六年夏上念公旧勲复诏中书起公为山东行省参知政事公诣阙力辞而止八年复颁致仕诰加公通议大夫盖异数云呜唿公之事皆濂所目击者苟或有所拘泥而失书则公之勲业不暴白于世公之勲业不暴白于世则所谓先徳者隐而弗昭矣其可乎㢤其可乎㢤公娶赵苪二夫人生子男子凢七鉴铠虽蚤世锧擢皇陵卫千户所镇抚余若钺钓铭铨皆亦崭然见头角矣岁时持酒以酧先茔相率而读濂文则曰吾翁之显融自我先世遗之也我等将取法焉然非遭逢圣人在上亦何以聚精㑹神成功名之㑹㢤我等尤不敢忘是则忠君孝亲之心油然而生矣它日州里之人过而读焉其感激亦如之四方之材士大夫过而读焉其奋发又如之则濂文为忠孝劝者伙矣非止为单氏一门光荣而巳也公字德夫自号爲宁山今年七十有二其气体犹康徤也铭曰物之积也不厚则其发也弗能弘譬诸于云起自肤寸及其积也氤氲黤黮可以沛甘霖而资西成又譬诸水起自㳙滴及其积也弥漫浩瀚可以负万斛之舟而利渉焉甚㦲积之为功也单氏世为善良自累叶驯致于兵部公其积之也厚矣所以功成于时名遂于后貤赠所覃上及二代天之报施善人之家可谓至矣是冝大书深刻于先茔之碑所以昭圣泽表贤嗣以励于人人焉符氏世谱记惟符氏出自姬姓鲁顷公之孙足仕秦为符壐令因以为氏至晋吴兴大守雅遂望出琅琊琅琊之后分布于江淮间至若符氏则本姒姓有扈氏子孙奔西戎世为巨酋乃姓蒲氏蒲洪以䜟又改为符符与符实夐然不同也今符氏有世居㐮阳者宋末通判建昌军遂迁南丰至季祥者益以书诗为业季祥生一子伯瑞伯瑞生二子袁州路知事德懋南丰州医学録德章德茂生三子国祯国才国噐徳章生二子元贞仲叔国祯生二子信善国噐生一子显仲叔生一子玄善今名文昌其字为孟庸为人温煦慈良州县以为可用贡于朝选为仪曹行人满三载擢为同文局使予观仪曹时文昌承事左右间来拜曰文昌痛念兵燹中先父弃捐舘舎文昌之年犹未弱龄朝夕奔走乎西东而数世兆域既日就芜没宗系之传亦失于徴考文昌实惧之硕为记其纲于前至于讳某字某娶某氏生㡬子塟某䖏夀若干咸备着于后庻㡬可示后昆非借先生之宠灵未知其可也敢请自时厥后再言之三言之复数言之言輙涕泗双下予恻然怜之嗟夫古之所甚重者谱牒也三世不脩谱谓之不孝夫孝者莫先于敬身身之所从来可不知欤能知其所自出尊祖敬宗之心当油然而生矣魏晋以来圗谱有局郎令史设官所以稽其贵贱慎其昏婣辨其亲踈其事为尤严又不特如前所云而巳也文昌有志于此亦可谓知其本者矣予老多病谢絶求文者有如避雠今特为文昌析符符之不同而并着其世系之略者无它惇本也兰隐亭记兰隐亭者余千叶君华卿之所筑也华卿性清脩不与尘坌交并皦皦然屹立物外虽身居城市中俨若重山宻林青猿白鹤时给使乎左右也然物触其前无以惬其意輙视之如粃糠自以为幽芬逺闻而类贞人节士之操者惟兰为然乃艺百本于层楼之下圆盆方甒罗列乎后先当春日始和东风烻烻动人兰于斯时玊茁其芽而紫蘤翘然其颠清馨袭鼻虽海外名香旃檀婆律之属不足喻其髙韵也华卿日绕百逥神凝而形忘畅然自得乃舞而歌曰采兰兮采兰白烟苍莾兮生暮寒望羙人兮不徕抚瑶琴兮谁与弹既而有肥遯君子闻徃而𢋫之曰勿谓人逺河可渉只勿谓山髙磴可陟只声气之同为相求只归视吾亭兰正柔只华卿遂相与肆筵设席以为驩至夕乃休无岁不如之兰虽草之属亦似觧华卿之意一榦之间持发双葩以献其妍流闻禁林虞文靖公掲文安公咸见于声诗名曰瑞兰后十年天下兵辞华卿扶携耄倪避地临川山中一去不返者十五春秋及夫六合廓清华卿始旋故里其楼与兰皆化为椔翳华卿慨然如失良友遽即其遗址建亭植芳兰速客啸咏如𥘉或劝之曰不仕无义子奈何溺是而废恒经乎华卿曰年少时亦颇有志于仕自与世味酸醎不相入遂投分于兰如金石交今素髪垂领矣尚复何云㦲州里遂号之为兰隐且以名其亭云华卿之子清苑令秀实天性至孝报政将归省思有以恱亲之意徴为文以记其亭予闻王度记云古者之挚天子鬯诸矦熏大夫兰士茞皆取其物有香燥湿而不变者也兰则生泽中广而长节节中赤髙四五尺汉诸池苑及许昌宫中种之以䧏神或杂粉中蔵衣皆取其芬芳尔传曰佩帨茞兰亦言其华叶俱香而可充佩愇者也若今所艺之兰香则香矣华质易萎与凢葩等何以为佩㢤且鬯则欝金熏则零陵香茞则白芷三者咸可佩胡为今兰独不然乎近代紫阳方囬考订极精而兰则今名千金草及孩儿菊今兰实古称川续㫁其言累数百言而不止予亦未敢信其说也华卿嗜兰乆大夫士过从者衆必当有以辨之虽然逹人大观以物付物而不泥于物苟辨之于锱铢岂所谓磊落之士乎华卿但取兰之馨可佩与否何暇深计也予性亦爱兰所居青萝山不能得嘉种因悬赵孟坚所画于壁旦岀而夕入焉芳馨之气冉冉逹于四座此无他于心中有兰而触目鼻者未甞无兰韩娥去而歌声在耳曹公诈而梅津生舌其理亦犹是也华卿有学之士予故以此质之且记于亭壁明年谢事而归当见华卿余干江上以厠肥遯君子之末尚能制猗兰之操使使善琴者弹之梅府君墓志铭府君讳致和字彦逹姓梅氏梅本子姓其先梅伯爲殷纣所废周武王既伐纣封伯诸孙黄梅号曰忠侯遂以梅爲氏世居楚郑间后避新空之乱散䖏闽中其因仕而占籍宣城者则府君十七世祖讳逺者也十世从祖询仕宋至翰林侍讲学士出知许州九世祖尭臣字圣俞以诗名天下气完力余演肆而老劲王文康公见之叹曰三百年无此作矣𥘉从父廕𥙷太庙斋郎累迁尚书都官贠外郎以终自是子孙䆮盛咸缫借乎诗书多有擢进士第者文物盖彬彬云曾祖某祖师哲父徳明妣汪氏大节公泽民之女弟也府君生而俊朗嶷然异群童稍长大父授以上古之书輙能讲其说操属文五采翩翩然可观大父殁复从文节公学春秋爲举子业巳而兼通易与诗乡先逹张君师曽兄弟问学雄深人号爲二张毎竒府君折軰行为忘年交过从讲索殆无虗日府君闻誉四流佥谓场屋之先登者必府君也数戦艺数不利府君叹曰吾之文非不如今人彼借吾残膏賸馥者取青紫如拾芥而吾乃轗轲若是非命也夫非命也夫于是弃去肥遯于城南益取春秋而研精之辨其世变要其指归着春秋类编十二卷名门右族慕艶其声光争欲聘致为弟子师府君以亲老谢不徃而问道考徳者日相踵于门府君悉摄其觕踈入于宻微而后巳㢘访使者东平王公士熈燕南吴公铎咸来谘询治道府君以风俗盛衰人心臧否为言二公深加敬叹毎有疑难必下礼质之元末政乱烽火相连方岳重臣有来镇是邦者屡遣使者䀻府君入幕府参賛军事府君知其不足辅辞不赴𥘉侍讲都官二墓及祭享之祠皆为豪有力者所侵宗人屡诉于有司赂遗旁午歴十二春秋不能决府君力白部使者复之府君家素贫事亲尽礼及没三年不御酒肉鸡𥘉鸣衣冠坐堂上秉烛逹旦令子弟奴隷各从其事无敢惰者故能充拓其先业宗族乡党皆遇之有道人有不平赴愬于庭府君片言直之皆心服而退至正乙未府君避兵宁川山中明年丙申四月二十五日竟以一疾不起享年五十有七又明年戊戌某月日返塟于郡南长安乡盘石之原从先兆也府君娶崔氏子男子三长士熈以学行入仕知大同浑源州以政事闻今陞陜西承宣布政使司正理问次焕次䁀庆皆蚤世子女子三长归同郡刘安义余皆先逝其着书所谓春秋类编者与耕槀十卷毁于兵士熈蚤夜痛心疾首力欲继先绪既于故址堂扁之曰存畊复持史官朱芾所为状拜予禁林请铭其下棺之碑予尝过宣城郡守杨君观出郊而迎同登叠嶂楼眺陵阳敬亭之胜慨然动景行先哲之思梅氏为宛陵望宗因讯其后裔何如杨君遽以府君为对欲求见之巳作土中人乆矣今览状知府君羣行凿凿可称而又能护先冡于三百余年之后君子之泽孰谓其不深长也㢤是冝铭铭曰惟宣之梅族望焞焞世多显才有盛无衰入讲禁垣出典大藩大藩言言继之惟艰孰昌于诗震撼四夷位则孔卑名誉交驰泽流至今有嗣其音秉心渊沈如百錬金我冑我经我文我兵旗帜精明莫能先登命也奈何芝生巖阿既采且歌委委蛇蛇绣衣焜煌谘询宪章告以否臧肻矫而亢苟非其人掩耳不闻乱如丝棼谁賛尔军厥志未终遘此闵凶下有幽宫马鬛其封穹碑勒铭炳若丹青载扬徳馨来裔是徴恭题豳风圗后臣濂侍经于青宫者十有余年凢所蔵圗书颇获见之中有赵魏公孟頫所画豳风圗前书七月之诗而以圗继其后皇太子览而善之谓圗乃方帙恐其开阖之繁当中折䖏丹青昜致损坏命良工装裭作卷轴以传悠乆屡下令俾臣题其末臣闻之七月一诗序者谓周公陈王业以告成王故备悉稼穑之艰难自于耜而举趾自播谷而涤埸以至上入执宫功莫不纎悉备具而红女蚕绩之勤继焉呜唿国以民爲本而民之至苦莫甚于农有国家者宜思悯之安之宋之儒臣真徳秀有见于斯甞请于朝欲绘农夫红女劳勚之状掲之宫掖布之戚里使六宫嫔御外家近属知衣食之所自来盛矣其用心也恭惟皇太子殿下天赋懿徳仁孝温文而尤留意于农事毎于禁中蓻植麦禾以观其成则其悯小民勤劳固不待周公之告而后知然而此心易发而难持自古贤君恒存敬畏至以朽索驭六马譬之愿殿下之心朝夕如览圗时则四海乂安无一夫而不𬒳其泽盛徳大业必将度越成王无疑矣臣年虽耄日切望之因推徳秀之意备书萹终以竭犬马之诚云洪武九年冬十一月壬午具官臣宋濂谨记元赠进义副尉金溪县尉陈府君墓铭予在禁林四方贤士大夫咸辱与交多以冡上之文为请予愤苏氏矫枉过正以铭墓为嫌毎询孝子慈孙之志輙濡毫为之江右陈闻时客授丞相府亦持国子助教曽君士朂所为状来谒铭呜唿闻遇予持厚何敢靳一辞不发其先徳于幽潜耶按状府君讳天钖字国姓陈氏其先出陈冝都王叔明之裔有讳伯宣者辟地泉州巳而自泉徙江州之徳安子孙同居十余世旌号为义门九世祖珹又自徳安徙抚州临川之安宁乡其里曰唐正曽大父宋乡贡进士以忠再迁乡之槎溪里祖鸿翼父从龙母李氏府君生三岁而孤依母夫人以居暨长气貌雄伟不屑为流俗媕娿事出言特论意度豁如也元至正十二年壬辰大盗起江汉间郡县相继䧟聚落民争掲竿为旗以应㓂府君顿足曰事急矣奈何即跃马入郡城白监郡完者帖木儿曰天钖先世以义声着吴楚间今天下大乱贼以红帕首唿啸成群所蹴踏䖏絶无一人御者天钖虽不才誓竭忠以报国家自度乡里徤儿一唿之间可得千人甲胄糗粮当一一自给不以烦县官教其坐作击刺进退之法可用或守或攻惟明公所命监郡为之惊喜曰此竒男子此竒男子即署文牍遣府君间道白江西行中书时司徒道童为平章政事即从所请奨励者甚力府君还朝夕聚兵训练如前谋五月二十四日帅之以援郡城败剧盗胡志学于城西白鹭渡六月四日进贤㓂大掠城东桂塘府君分兵设为四覆待之期以钲鸣为候伏尽起先令骑兵饵敌敌至即退二里所贼果追撃交戦方酣鸣钲一声伏兵突出贼后殱戮无余者省宪二府益竒府君之才檄靖安尹黄绍与府君同讨贼二十二日府君与绍次进贤县直隐乡乡有韩家砦㓂之窟宅坚深未昜㧞虽攻以锐兵毎不利府君欲以乆困之绍曰鼓行气壮将㓂是剪公欲坐老我师耶遽扬旗挑戦府君止之不可仰天叹曰师出以律今戦不择利虽颇牧不能建功吾不知死所矣贼见官兵新至人马俱疲鼓譟争四出府君注矢弯弧独当一面贼至輙殪之转闘田间时秋禾垂熟马饥乱走府君中流矢亟下马㧞刀与贼歩戦连斫十余人衆贼易府君之独也急趋之府君欲退为禾穂所罥遂遇害年始五十七云事闻特赠金溪县尉阶进义副尉府君读书务通大义不事辞章浮藻尝语人曰君子当真知实践喋喋空言何𥙷于事功当时公卿大夫咸与之逰而掲文安公徯斯尤号为知巳而逺近名士若同郡孙君辙危君素葛君元哲番阳李君存祝君蕃豫章杨君镒皆使诸子执贽徃从之㳺期学必成乃巳府君家虽丰轻财好施与州里有空乏者必周䘏之未甞有徳色闻府君之殁识与不识皆澘然出涕府君夫人进贤杨氏也讳叔真世为儒家其曾祖仲愽与子龙尾同举进士祖天璧父居仁母支氏九岁失所恃即归于陈其姑鞠育之夫人天性慈顺事姑以孝闻姑年八十而终夫人亦年垂六十痛姑死㡬不能丧虽丁兵戈残毁之余棺椁衣衾皆极其精致且曰老姑以女遇我其殁也敢不以丧母䘮姑之礼兼报之乎君子以为贤当府君之殁夫人痛不得尸还塟欲自尽者数矣重以姑在不忍言夫人既塟姑乃聚府君衣冠爪髪蔵诸椟中泣谓诸孤曰汝父存时吾侍巾栉一爪一髪未尝敢弃遗爪髪之存即汝父体魄之存也待吾他日身殁当并冠衣与吾同穴塟庻几后世不以汝父为虗圹也诸孤亦泣而识之今洪武三年亥七月九日夫人年七十七亦以一疾卒六年癸丑正月四日闻遵遗命合窆于乌槎原水口山祖茔之侧去家不二里而近府君生三子长式次庸举茂才为桞州路儒学正皆先卒次即闻通尚书以文词徳行有名于时孙男九人曰崇先卒曰石曰楔曰谋曰位曰俭曰倣曰侁曰鑑孙女六人适胡琮饶鹤万梓文彬黎应辰胡泰曽孙男九人曰括曰援曰邓曰拂曰挺曰囬曰授曰拱曰申如曾孙女十一人适王某王某王某周某余㓜在室呜唿君子之泽何其演迤而深长㢤府君之先能以义聚族而居声闻赫奕光照史册世之相去虽逺子孙复能推义为忠期与国家殄㓂则其所志甚大非直欲保族里而巳其功之不成则天也昔人有云作文当有闗世教有如府君之行其谓之无关于世教可乎是冝铭铭曰天地大经曰义与忠丕建人极廓牗民衷前圣敷训为世鉅防孰遵行之其道弥章九江有陈合族而食流泽沛滂炳焕今昔元季政龎乱生楚疆綘巾跳踉执戈以狂有烈丈夫秉气飞狞嚼齿骂贼誓不俱生跃马入城揖拜上官披陈肺肝肻避险艰赤手一唿从者及千兽盾蛇矛势将压山扬旗出逐㓂骇而奔是屠是刘勇气益振畴昧先㡬谋或乖违我以死抗我志敢堕人谁无死死能爲国不沗厥家身又惶䘏其气之雄不随物迁营魄来归有风泠然瓜髪虽微与四体同既树而封松楸欝葱巫阳下招勿之四荒幽宫是蔵有永其康书畦乐翁事畦乐翁延名姓王其字爲与龄庐陵人沂公七世孙也生平有逸趣当得意时物我齐冥不知天地之爲大日月之爲明山岳河海之爲髙深也或登髙骋望或曵杖长歌或唿酒纵饮翛翛然自比扵葛天氏之民如是者有年一旦忽卜居豫章东湖上欲起徐孺子与之㳺驾双乌犍冲云而耕土脉壅起虗攅若积尘翁荷钟经营析爲九区伍伍相比皆斸成小洼取嘉𬞞艺之新雨过緑甲浮头如旋螺巳而怒长翠光方匀凝望皆一色翁欣然自得曰二气絪緼徃过来续徃者不知其所徃来者不知其所来徃者固陈来者复新新陈相因如环之循今吾畦之青萌孰知为黄之所基乎基者萌之始萌者基之终逹人于此大观终之始之始之终之非始非终惟始惟终可以一古今可以混彭殇可以同昼夜矣盖人生百龄万中得一七中加竒千中得一或五六十固比比有之然不免于孩提致夭于襁褓者亦衆矣奈之何㢤寿者自夀天者自夭吾未尝夀之夭之也忧乐之间宁知夫夭者不为夀而夀者不为夭耶今观吾畦而日渉之一盛一衰则妙理悉具焉故其乐有不可得形容者矣艺𬞞云乎㢤艺𬞞云乎㢤翁言流闻四方有识者咸以为知道竞谒翁问其故翁不得巳示之曰勿小吾圃隂阳之理着焉勿小吾身心中具天地焉具天地于一心着隂阳于一圃六合虽广孰加焉子若规规求于形迹之间则醯鸡以瓮中为天尔何暇与大方之外㢤子休矣子休矣为说者曰吾闻江右有徐孺子者其清风隐操夐出千古见诸史册惜乎不载其言论风㫖无以探索其绪余今闻翁之言察其行事其殆闻孺子之风而兴起者欤然翁少负才气客逰诸公间以文墨议论见称誉度其志亦欲施诸事功者今若是其殆以时进退者欤以时进退则㡬乎道矣予故具列于萹以示知翁者恭题御制命桂彦良职王传勑文后皇上以上智之圣延览英杰置之庻位知人善任诚近世所未有洪武十一年诏以太子正字桂彦良为晋王传且亲御翰墨为文勑之识谨身殿寳其子中书舎人慎装潢成卷请臣题其后臣惟古明王之待重臣宠之以爵告之以言者有之矣然其时之文多述于代言之人求其出于亲制者不可得也亲制者如汉武之于吾丘夀王荘助者有之求其褒许隆至教告深切如此者不可得也臣与彦良同朝且同官东宫甚乆彦良之爲人淳笃和易有长者风当今廷臣鲜见其比上尝以儗臣濂虽臣亦自以爲不及也今勑文以善学孔孟称之而望以王佐之业传所谓知臣莫若君其此之谓欤虽然今以职爲相传者凡数十人上未尝以言爲赐或赐以言未尝以称彦良者许之也彦良独蒙圣知若此之至安可不思报乎具簿书综狱讼他人能之者上不以责彦良亦非彦良之所以报上也必也辅王以徳义迪王以忠孝使晋国有泰山之安贤王有明哲之誉而彦良之名亦相与流于千万载此岂非上之望于彦良者欤彦良其可不勉欤翰林学士承㫖嘉议大夫知制诰兼脩国史兼太子賛善大夫臣宋濂谨识宋学士文集卷第三十九翰苑别集卷第九宋学士文集宋学士文集卷第四十宋学士文集卷第四十翰苑别集卷第十日本建长禅寺古先源禅师道行碑禅师讳印原字古先世居相州姓藤氏藤为国中贵族父某母某氏禆师生有异徴垂髫时輙刻木为佛陀像持以印空父竒之曰是儿于善提有縁宜使之离俗学䆒竟法甫八岁归桃溪悟公执童子之役年十三即鬀发受具足戒自时厥后徧歴诸师户庭咸无所証入乃嘅然叹曰中夏乃佛法渊薮盍徃求之乎于是不惮鲸波之险奋然南逰𥘉叅无见覩公于天台华顶峯公语之曰汝之縁不在于斯中峯本公以髙峯止足现说法杭之天目山炉鞴正赤逺近学徒无不受其鍜錬此真汝导师也汝冝急行禆师即蓬累而岀徃见中峯中峯一见遽命给侍左右禆师屡呈见觧中峯呵之曰根尘不断如缠缚何禅师退涕泪悲泣至于饮食皆废中峯怜其诚恳乃谓之曰此心包罗万象迷则生死悟则湼槃生死之迷固是未易驱斥涅槃之悟犹是入眼金尘当知般若如大火聚近之则焦首烂额唯存不退转一念生与同生死与同死自然与道相符脱使未悟之际千释迦万慈氏倾出四海大水入汝耳根总是虗妄尘劳皆非䆒竟之事也禅师闻之不觉通身汗下无昼无夜未尝暂舍积之之乆一旦忽有所省现前境界一白无际急趋杖室告中峯曰原巳撞入银山鐡壁去也中峯曰既入银山鐡壁来此何为禅师超然领觧十二时中触物圎融无纎毫滞碍禅师辞去中峯再三嘱之曰善自护持当是时虗谷灵公古林茂公东屿海公月江印公各㩀髙座展化于一方禅师咸徃谒焉诸大老见其证悟亲切机锋颕利以丛林师子儿称之㑹清拙澄公将入日本建立法幢禆师送至四明澄公曰子能同归以辅成我乎禆师曰云水之纵无住无心何不可之有即摄衣升舟其后澄公能化行于遐迩者皆禅师之力也禅师出世甲州之慧林瓣香酬恩的归之中峯黒白来依犹万水之赴壑古山源公议革城州等持教寺为禅物论非禅师无以厌伏衆心竟迎师主之俄住州之真如又迁万寿又迁相之浄智巳而谢事行化于奥州禅师之兄藤君新建普应寺延师为第一住持禅师起而应之关东连帅源公建长夀院于相州复请师开山兼主圎觉俄迁建长禅师说法度人孜孜弗觧一如慧林时俄退归长夀有终焉之志岁甲寅春正月禅师示疾至二十三日夜叅半召门人谓曰吾今日逝矣尔等即入龛瘗之母徇世俗行祭奠之礼更可徧语诸刹旧弟子恪守吾平日所训使法轮永转可也黎明賔朋候问起居应接如平常及午唿侍者曰时至矣可持觚翰来及至复曰吾塔巳成唯未书额耳大书心印二字入室端坐泊然入㓕世夀八十僧臈六十又八弟子遵成命即日奉全身瘗于某䖏塔下𥘉禅师尃以流通大法建立𣑽宫为事若丹州之硕胜津州之保寿江州之普门信州之盛兴房州之天宁皆欝然成大兰若而建长之西复创广徳庵命其徒守之故前后所度比丘一千余人云禅师端严若神虽燕坐之时俨若临衆目光炯炯射人见者若未易亲炙及闻其诲言温若春阳莫不心恱诚服而去人有来求法语偈颂者濡毫之顷翩翩数百言曾不经意皆契合真如禅师不自以为是也取语録并外集投于火中曰吾祖不立文字单传心印㽞此糟粕何为门人欲画师像预索賛语禅师作一圎相题其上曰妙相圎明如如不动触䖏相逢是何面孔其方便为人皆类此呜唿佛法之流于日本者台衡秘宻为最盛禅宗虽仅有之将寥寥中絶矣千光院有大善知识曰荣西和上以黄龙九世嫡孙握佛祖正印唱最上一乗飈驰霆鍧逢者瞻落逹摩氏之道借是以中兴其示寂之时且曰吾入㓕后五十余年禅宗当大兴今禅师承天目之正传见道分明契悟精深则其悬记之足徴若合符节然而自天目泝而上之至杨枝十有二世杨枝黄龙则同宗慈明者也其道固同矣道之同则凢嗣其学者先后奋发其有不言而喻者乎予早岁屡阅一大蔵教晚独慕乎心宗因其徒大宣介堂仪上人持状请铭禅师之塔有不得辞也铭曰天目之峯髙嶙峋隂阳变幻割明曛中有导师人天尊白眉青眼照秋旻西江欲以一口吞流传法印千子孙日本有国右海濵逹摩示现留圎坟或晦或显道则存黄龙奋迅瓜攫兴九世宏开静虑门千光炫燿接朝暾师虽后起乗硕轮佛印印空了无㾗法派端自天目分致令执拂诲谆谆湼槃生死俱幻尘有壁积銕山如银一朝直入不见身大千世界琉璃匀出世秉法如握左击右刺伏魔军出其余力智巧飞楼涌殿耸轮囷奈何无缝塔既新大字题额即反真此道本来无诎信我于般若曽与闻大书伟行沃言根元无只字镌苍珉陈方都督像賛桓桓俊英矫矫虎臣心雄万夫才佚三军爵列崇阶功在盟府圗像云䑓流芳千古住持浄慈禅寺孤峯徳公塔铭古者住持各㩀席说法以利益有情未尝有崇之位焉逮乎宋季史卫王奏立五山十刹如世之所谓官署其服劳于其间者必出世小院候其声华彰着然后使之拾级而升其得至于五名山殆犹仕宦而至将相爲人情之至荣无复有所增加缁素之人徃徃歆艳之然非行业夐出常伦则有未易臻此者矣此濂于浄慈禅师之事颇硕识焉师讳明德其号爲孤峯族姓朱氏世家明之昌国父有成母黄氏父与𥙷恒洛迦山僧玠公交玠闻鸡声入道凢说法必皷翅爲鸡号玠亡巳乆母夣玠来託宿觉而有娠歴十四月而生在童㓜儿不好嬉弄毎结跏端坐不动天童司蔵慧明师诸叔也乃诃之曰童子不知颂诗读书痴坐将焉求师曰欲学坐禅求作佛尔时竒之挟至鄞县金鹅院俾给洒扫之役时师年十二矣越五载得度为大僧为横山钖公弟子巳而诣五䑓受具足戒慨然有求道之志杖钖而出首谒竺西坦公于天童竺西问云汝从何方来曰金鹅来曰金鹅山髙多少曰不见其顶竺西斥之师益自䇿厉以必证为期竺西一日升座举世尊拈花之事师于衆中闻之忽若有觧遽造偈以呈竺西竺西颔之而师弗自是也复如浄慈见晦机熈公晦机道价倾东南凑其门者如猬晦机见师至问曰什么人恁么来师曰胡张三黒李四又问汝从朝至暮着衣喫饭还认自已否师又曰胡张三黒李四晦机拈捧欲打师拂䄂竟出抵双林见明极俊公一见之顷埙箎恊应而了无障碍命归侍司继付蔵钥令掌之㑹日本遣使迎明极为国师师送至海濵而竺田霖公亦自雪窦至见师气貌不凡延归山中以第一座䖏之竺田上堂敷扬正法眼蔵举隐山泥牛入海公案谆谆诱掖音声如雷师不觉庆快群疑顿释因以偈呈竺田竺田叹曰人天眼目俨然犹在自是提唱宗乗称性而说且邀仲方伦公结庵于桃花坞相与激杨暇则翻阅华严大经足不踰戸限者凢五春秋名称日闻䆮不可掩行宣政院请住松江之东禅禅寺师起应之然香以嗣竺田不忘所证也乆之再迁集庆之保宁师一座十五夏煅錬来学曲尽善巧有余力则为之兴废𥙷壊细大不遗帝师闻师之令誉授之圎明定慧之号副以金襕法衣大司徒楚国文公欧阳玄亦赋诗逺寄且为作内外録序一时名荐绅莫不硕与之交三迁湖之道塲阅二年寺灾僧徒无以自宁托钵四出造祖师堂暨伽蓝神祠而蒙堂前资寮亦次第就绪方将大施营造之功㑹抗之浄慈虗席江淛行省丞相康里公以谓浄慈乃五山之一非师不可居固请主之时当元季戎马纷纭国事已不可爲矣逮入圣朝师以耄年谢归道塲竹林庵一日示微疾戒其徒曰吾身虽微一真圎性与如来等世相起㓕无异石火电光昼夜勤行母生退转吾殁后当遵佛制付之茶毗勿令四衆衣麻而哭也言毕索觚翰写颂一首泊然入㓕时洪武五年二月二十七日也世寿七十又九僧臈六十有二烈火之余顶骨不坏舎利罗累累出灰烬中某月某日建塔瘗灵骨于东冈所度弟子若干人得法分居列刹者若干人四㑹语有録行于学者后四年其弟子大用恐其师之名不传持佛顶康公所聚群行一通介保宁慧公谒余词垣请爲塔上之铭呜唿从无始来人于其间生化出殁无数矣何者爲名何者爲相何者爲真我若复计我我所将以何者爲定乎铭勿作焉可也虽然师之行业夐出常伦致位名山垂芳当世苟不有以显着之则无以表大法之寄慰来学之思也虽欲勿铭恶得而勿铭铭曰我观禅那之所至即是一乗圎顿㫖其中无二亦无三真体无麄悉玄妙秪縁根性分利钝所以造诣有异同曹溪而下分五家震动铿鍧独临济至今子孙如星繁执持大法使弗坠如师说白金鹅山歴抵诸方苦参叩孰知枘凿不相投东西遑遑竞奔走其后乃自音声入却见泥牛闘入海桃花开时春满坞更了襍花六相义文采渐彰不可遏岀世说法度有情四迁直上南屏山作大狮王日哮吼一起一㓕世间相终然变幻如烟云尽付阇维三昧火一弹指顷等虗空虗空无尽难名言苟加讃咏遇且惑太史述辞镌白塔不过欲慰学子思有无双遣入玄门言至无言乃真际故陈府君墓志铭靖江王府伴读陈发痛其父母俱亡属于学子平骘衆行成书谒余于词垣且拜且泣曰先子居闽县客授将乐伍氏不幸以疾终伍氏爲殓且殡发年㓜弗克奉柩归塟与弟英奉母夫人朱氏以居家甚窭夫人尝泣曰尔父之骨涂殡异乡魂神无知则已脱有知月苦霜凄之夜寥寥将焉依吾一念及慈泪满枕上而继以血尔等冝自强庻有以遂吾志夫人亲治丝枲坐发兄弟膝下手授书使读读至鸡𥘉号乃巳发亦谨识之期允蹈夫人之言时天下大乱干戈充斥发间行至将乐中道爲乱兵所掠䧟乕口数四夫人以爲无相见期及发遁还夫人抚顶曰吾以汝发死矣今幸一见其天也耶圗欲再徃俄夫人又不幸以殁发痛心疾首将欲无生今获事贤王于藩邸奉令南旋只影徒歩走三千里躬负先子之骨卧起与之俱既抵家与夫人合阮山之阳言讫呜咽流涕既而又曰发之先光州固始人五季末来迁闽县有讳套者再迁长乐传九世至徳瑜复返闽县之嘉兴里徳瑜长乐儒学教谕有文行学者号为端质先生教谕生大父讳棣孙至先子皆儒学子承借遗休而用志不分遂通上古之书期以取功名巳而龃龉輙弃去而精研堪舆暦数之学方岳大臣荐为邵武校官谢不受先子生平有大志不得少见事为赍志以死发大惧徳声不逺闻然闻不闻在执事尔愿哀矜赐之铭言讫又复呜咽流涕余闻发言为恻然伤之尔父为志士而发頋不得为孝子矣乎冝为铭君讳廷臣字以忠夀四十九以至正丑七月二日卒其塟之日则今洪武乙邜正月十三日也铭曰其志之疆时则匪臧轧而或伤有子之良亦可谓之不亡送赵侍制致仕还乡诗序洪武九年冬十一月丙申皇上御奉天门御史左大夫汪公右大夫陈公以国子博士赵先生本𥘉年踰七十跽而奏曰傅士臣俶以诗经施教成矣天子召见亲加玉音而劳问焉则无之也陞之以官俾为乡人荣同矣出内蔵之钱从而赐焉则无之也此盖皇上励精图治虽天下之广四海之衆老者皆欲安之使跻于仁夀之域非特宠其致事之臣而巳斯所以度越前古而无所与譲也先生之归也见乡之子弟导宣上徳俾习为孝弟忠信之行出为时用是亦报国之一端若区区傚贺季真盘旋于鑑湖一曲间自逸之计则得矣岂士君子之所望㢤濂亦耄矣诏许献岁归田乃于先生之行歴叙其故非惟赠先生也亦窃思以自朂焉忠孝堂铭忠孝堂者飞熊卫指挥使司佥事徐将军之所建也将军名桂字庭芳宿迁人也自㓜负英气稍长荷戈从军开平忠武王北伐中原冯宋公南征西蜀太傅徐魏公逺讨朔汉将军皆在行间当戦阵之间勇气百倍搴旗斩将奋不頋身近臣以其事闻皇上壮之自散骑舎人即陞爲今官命既下将军举手加额慨然太息曰桂也遭逢盛际忝𬒳官使方愧不能效犬马之力一旦上承宠渥自八品超居第四虽天之覆焘地之持载莫可比喻私窃以爲报君唯在乎忠凢于国事近则服劳禁御逺则捍御邉陲无一丝不尽于忠庻㡬少竭人臣之义然而五蔵百骸从亲所分鞠育训迪之艰勤日擢发而数之亦不足计其生全之徳事君固当忠飬亲其又可忘于孝乎桂得以忠孝二言揭爲堂颜岀入日见之日见之则心不忘之矣将军言既毕复请濂爲之铭濂闻忠孝者天地之间大经大法也爲子克尽其孝爲臣克尽其忠始合乎物则民彛之正无是者非人也古之圣贤多矣着之爲经笺之爲传虽曰千万言之多无非举此以防民也将军今知务此则先立其大者矣然言之非难行之实艰将军尚思勉之能勉之异日爲将爲相亦冝也非侥倖也铭曰上下两间参之者人若非孝忠能与之钧其忠斯何务宣其力报国一诚皦如出日其孝伊何如事神明视聴之际先于形声有能孜孜日亲不匮覆载之中俯仰无愧一失其道是谓薄夫犬彘虽贱不食其余洸洸徐君其力如乕谈咲折冲畴敢予侮北伐南征靡役不从鋭欲建功名彻九重遂从散骑超掌禁旅出入佩剑以资还卫帝徳如天罔敢弗钦何以报之终始一心髙堂有亲况临白髪爱日之诚于焉实切崇搆舒舒圗史纷如粉版玄书蟠蛟结螭是頋是瞻赫若明命毫丝弗愆壹纯乎正孰谓二者不得而兼所施虽殊实本一源硕守此心坚如鉄石太史作铭勒诸坐侧查林曾氏家牒序曾氏出自姒姓夏少康封其少子曲烈于鄫鲁㐮公六年莒人灭鄫太子巫仕鲁去邑为曾氏居南武城巫生夭为季氏宰夭生阜为叔孙氏家臣阜生点字子哲生参字子舆参生元元生西西生钦钦生㝵㝵生羡羡生遐遐生盈盈生汉山隂县都乡矦乐乐生浼浼生㫋㫋生嘉嘉生寳寳生琰琰生㩀避王莾乱渡江居庐陵县之吉阳乡㩀生阐阐生植植生横横生兴兴生丞丞生三子珪旧畧珪仍居吉阳乡旧迁云益乡畧居抚州南丰自畧十四传至唐冝州刺史可徒江南西道观察使洪立镇南军节度使弘立是为三兄弟号曰三祖大江之西咸宗之弘立生延铎延铎生四子仁昭仁暠仁旺仁光仁旺生大师宻国公致尭致尭再传为文定公巩又六传至观察推官国平国平复自南丰徙居查林查林去临川城五十里又五传至山甫山甫有九兄弟列为九支自是子孙繁衍分三十五房人将及千散䖏江源西源丘方阳城楼下五郏之间在宋季时灯火荧荧而读书之声相闻擢进士第者三十余人中乡贡者七十余人分治六经及赋诗之科多着名于当时逮至元朝流风遗韵犹存有名士朂字旦𥘉通春秋至正癸巳复为江西乡试第一入我国朝用荐者除国子助教濂时承㫖禁垣与旦𥘉交甚洽间来言曰吾曽氏之系甚盛㡬徧南北庐陵临川之外又有所谓扶风河内青冀㐮阳南阳吴郡㑹稽江夏长沙蜀郡及泉䖍韶交诸州非如民族书所载正谱之外别有九祖而巳也惟我查林有谱兵燹之后散亡殆尽间有蔵者寳秘不以示人因命族生王晋窃録以归讹者正之缺者𥙷之重编为书愿为序诸篇首以传濂闻而叹曰圣贤之㣧祚何其演迤而深长㢤昔者颜渊出于颛帝之孙祝融氏至渊而生歆歆生俭俭生威威生芃芃生亿自是而大昌若师古若真卿者皆其后人北则齐郑梁宋南吴越越瓯闽至今多子孙其盛与曾氏颇相类呜唿圣贤之㣧祚何其演迤而深长㢤旦𥘉以文学行义知名于时其惓惓于是而弗忘者欲惇本支序亲䟽而为崇孝广敬之归也视彼寳秘而为一巳之私者其隘不亦甚乎濂因以所闻䟽其㮣如此而其详则具见图谱焉凤阳陈方氏封赠二代碑铭皇帝龙兴临濠一时英杰云合韾应人人有攀龙附鳯之愿于时则有陈方将军亮年未弱龄即随大驾飞渡长江及驻跸金陵日侍帝之左右出入则佩剑扈从有余闲诏令攻习书史唯恐其懈怠也且亲程督之巳而任为千夫长遂掌禁旅陞宣武将军羽林卫亲军指挥使援例得封赠二代大父禄翁赠明威将军佥亲军指挥使司事妣杨氏追封徳人父成宣武将军佥亲军指挥使司事骑都尉追封颖川郡伯配方氏追封颕川郡君先是颕川公本姓陈氏世居濠州之定逺濠则今改为鳯阳公少年时神爽秀发行事允蹈规矩同里方翁无嗣唯育一女见公贤竟以一女妻之翁遇公不翅亲子然公亦深感其恩翁没祀之于别室皇上闻之赐姓曰陈方所以明继二家之宗縁人情以起礼也公忠厚长者其奉明威公夙夜孳孳唯恐咈其意温凊之节滫瀡之供咸无愆于时且端悫俨重若未昜亲炙抚世酬物輙蔼然如春风和气之袭人子孙环列毎开之以善道歴陈古今成败某也贤某也不肖言辞有精魄聴者爲之耸耳无不率徳改行者晩遇六合载清子若孙与有禄食者四人方将婆娑嬉㳺以享盛报而不幸亡矣实洪武二年正月十一日也享年六十又四其年二月某日与方郡君合塟江宁县归善乡弹塘山之原方郡君先卒至是盖七年矣男子四人长伯理蚤世次即亮今陞镇国将军佥大都督府事次庸明威将军佥蓟州卫指挥使司事次煜孙男十四人长忠明威将军佥西安护卫指挥使司事次信忠显校尉金吾左卫千户所镇抚次文次武次智次仁次勇次孝次敬次谦次恭次礼次义次诚予闻天开昌运必生俊伟之臣以光賛鸿业如汉髙帝起于丰沛光武肇于南阳精灵翕聚号为帝乡当时元夫志士无不拏风跃云吐阳嘘隂致身于九霄之上优渥之泽延及先世书功盟府傅信䇿书如陈方将军者其亦异世而同符也㢤然将军刚介醇厚上简帝衷宠钖便蕃罔间存殁一门之内拖紫纡朱龙光所及照映泉壌于是可见皇灵溥𬒳生荣死哀者矣夫纪载上徳勒诸金石以示来裔者太史之职也因第其事而为铭曰濠梁巨族氏维陈以善为寳世相因孰知乆诎势必信有子趫勇冠等伦明良胥㑹际风云长矛大剑思䇿勋六合既浄无妖氛帝曰汝亮武且恂掌吾禁旅护九阍桓䝘果敢皆乕贲貤封二代渥泽均五色鸾诰书緑文昭功焯徳推前人黄缯誊副燎告勤焄蒿凄怆应感神茔间树色亦欣欣精白一心荅宠恩非忠与勤吾曷云太史勒铭表墓门赠承事郎吏部侍郎张府君墓志铭国朝之制凢官阶自七品至于第四皆赠封其父母与妻上徳至渥也于时吏部侍郎张度官品居四从例赠其父府君吏部侍郎母林氏徳人命书既下度録其副楮焚祭墓下复请一介虮蝨之臣待罪铨曹恩荣溥愽逮及二亲鸾陵金轴下贲泉壌度深惧无以侈上赐而垂示来裔莫坚匪石硕吾子为文之濂谨按状府君讳复礼字礼庭姓张氏广之番禺人番禺有乡曰黄岐角皆张姓环居之室庐栉比当秋宵月白灯火连椄而读书之声相闻宋绍兴间有讳堮者始迁于礼园社堮生飞一通周易能㑹粹诸家之说而折衷之广之士大夫推为宗师号曰黄岐张氏易没塟社之南山配麦氏生二子彬甫邻甫皆善傅父经既塟父昼夜念之弗置堂曰永思兄弟躬耕以奉岁时祀事彬甫娶罗氏生丈夫子三其次即府君也府君薰炙家庭之教而于易学尤精发为大义顷刻千余言出入程朱二氏无乖盭者汉儒拘泥不通或流于术数痛麾斥之当是时科目方盛行乡人士咸谓府君爵禄可以引手致府君笑曰学易者为知吉凶悔吝而已何以官为独念居村疃诸子见闻孤陋乃筑室都城中俾就名师儒㳺见其成立辄喜动颜色已而度举茂才去而为肇庆路髙要县学教谕迎飬甫六龄而府君殁矣时至正二十一年辛丑四月二十三日也享年六十又一国朝洪武元年戊申十月十五日度奉柩塟于増城县西之章山因迁家焉四年亥度受荐入朝拜监察御史以至今官风采凛然贪墨为之屏迹君子贤之府君四子长即度次辅次峻次熈辅峻俱蚤世孙男二曰原洁曰吉祥女五人昔人有云为善者譬犹艺禾世世能令嘉种不絶则其发育也益昌且硕矣信㢤斯言也府君世为儒积善之闻播于海南实合于易善积成名之义今度位居法从其声益大以宏是皆府君遗休垂祉之所致度方欲为亲荣而府君不及见矣悲夫此墓门有碑其铭固不可不勒也铭曰一屈一伸其理孔神易道之门君子之攸遵冝文而彰乃韬其光不露而扬俾后胤之昌有命自天宠灵昭宣欝葱而绵延是为张氏之阡故资善大夫广西等䖏行中书省左丞方公神道碑铭洪武七年三月某日资善大夫广西等䖏行中书省左丞方公殁于京师钟山里之私苐既巳㐮事而墓门之石未有刻文九年冬十一月其子礼恐公群行堙没无傅请于大都督府移文中书中书下礼部于是尚书臣筹以其事闻制曰可遂勑翰林学士承㫖臣濂为之铭臣谨按留守都卫经歴天台詹䁀状公之行曰公讳珍避庙讳更名真因字谷贞姓方氏其系分自莆田再迁台之仙居三迁于黄岩遂占籍焉公长七尺壮貌魁梧而身白如瓠有伟丈夫量未甞宿怨识者已知其为贵人至正𥘉李大翁啸衆倡乱出入海岛刧漕运舟杀使者时承平日乆有司皆惊愕相视捕索乆不获因从而绥辑之剧㭗蔡乱头闻其事谓国家不足畏复效尤为乱势鸱张甚濵海子女玉帛为其所掠殆尽民患苦之中书叅知政事朶儿只班发郡县兵讨蔡㓂公之怨家诬搆与其通逮系甚急公大恐屡倾赀贿吏㝷捕如𥘉公度不能继且无以自白谋于家曰朝廷失政綂兵者玩㓂区区小丑不能平天下乱自此始今酷吏借之为姦媒蘖及良民吾若束手就毙一家枉作泉下鬼不若入海为得计耳咸欣然从之郡县无以塞命妄械齐民以为公民亡公所者旬日得数千乆屯不觧朝臣察其非罪奏为庆元定海尉使散衆各安其居自时厥后汝颕兵大起海内䁀沸齐国忠㐮王李察罕保釐河洛晋兾李思齐张思道号令关陜陈友谅明玉真分有江汉荆益张士诚㩀淮淛公亦有庆元台温三郡之地同县章子善者好从横之术走説公曰夷狄无百年之运元数将极不待知者而后知今豪杰并起有分裂之势足下奋襼一唿千百之舟数十万之衆可立而待浙江而上则南北中絶擅餽运之粟舟师四出则青徐辽海闽广欧越可傅檄而定审能行此人心有所属而伯业可成也公曰君言诚是然智谋之士不为祸始不为福先朝廷虽无道犹可以延岁月豪杰虽并起智均力敌然且莫敌为主保境安民以俟真人之出斯吾志也愿君勿复言子善谢去公自是其官累迁至江淛行中书参知政事㑹有诏徴兵讨张士试公遂出师士诚知公且至遣其将史文炳吕真綂十将军兵七万御公于崑山崑山去姑苏七十里士诚之伪都在焉文炳真陈兵城中仍以歩骑夹岸为阵士诚命㳺兵徃来旌旗数十里不絶气势甚盛公曰濵海之地非四逹之衢乃复参用歩骑兵虽衆不足畏也公舟师仅五万身率壮士数百趋奣子桥文炳真使十将军薄水戦矢石如雨公戒其衆持苇席借涂泥冐矢石急奋夹岸之军以火箭乱射公燎及须鬂横刀大唿而入杀两将军及十余人军大溃若禽鸟散去公与壮士追击趋其中坚文炳真接戦公出入阵中所向輙披靡桥左右水骑讫不得成列而岸上军又散北文炳真弃马走亡七将军溺死者万计公乃次兵于岸明日又戦士戦士捷直至城下士诚得报遣使者送欵请奉元正朔公还遂以节钺镇淛东开治于鄞元之君臣多公之勲复数加爵赏俄至太尉江浙行省左丞相赐衢国公印章昆弟子姓賔客皆至大官当是时今上皇帝龙兴临濠定䁀金陵天戈所指无不箪食壸浆以迎王师上亲取婺州而衢䖏相继降公曰吾闻顺天者昌逆天者亡今临濠兵精甚所至无坚城此殆天命之所在也逆天不祥即遣予完入侍上喜曰自古英䧺以义气相许当如青天白日事成同享富贵何以质于为遂使完归公复遣使者硕守城邑如钱镠故事岁贡白金以给军赀上许之然犹自海道输粟元都时群雄方争上方励志中原公独屏蔽江海使者交于二境上唯求庇民而已苗军刘震蒋英等叛婺州杀首师胡大海持其首来曰硕隷麾下衆皆贺独公不许曰吾昔遣使效钱镠言犹在耳今纳其叛人是见小利而忘大信也且人叛主而归我即他日叛我又安可必耶遂帅师击之仲兄中流矢而没上遣使临祭且慰抚其遗孤越数载上诏大将军徐魏公平姑苏缚士诚献京师公以乆疾不视事又莫府賔客无所陈说失朝贺礼上怒大军且压鄞公忧惧不知所为乃封府库具氏数使城守者出迎躬挈妻孥避去海上使完奉表谢曰臣闻天无所不覆地无所不载王者躰天法地于人无所不容臣荷陛下覆载生成之德乆矣安敢自絶于天地敢一陈愚衷惟陛下财幸臣本庸才䖏平季世保境安民非有黄屋左纛之念曩者陛下霆击雷掣之师至于婺州臣愚以爲天命有在遣子入侍于时固巳知陛下有今日矣所谓依日月之末光望雨露之余泽者也而陛下开诚布公赐手书归质子俾守郡县如钱镠故事十年之间与中吴角立皆陛下之赐戢也逮天兵下临吴㑹臣尝上书谓朝定杭越则暮归田里不意今年以来老病交攻顿成昏昧而弟兄子姪志虑不齐致烦陛下兴问罪之师方懐忧惧未能自明而大军已至台温今臣计无所出虽遣使再三而承诏之师势不容已是以封府库开城郭以俟王师之至然犹未免爲浮海之计者昔有孝子于其亲也遇小杖则受大杖则走臣之事适与相类虽然臣一介草莾亦安敢自絶于天地故毎自思欲面缚待罪阙庭复恐陛下万一震雷霆之怒天下后世议者不谓臣得罪之深将谓陛下不能容臣岂不累天地之大徳㢤谨昧死奉表以闻俯伏俟命上览表趣公入觐公至京师上且喜且譲曰若来何晚也公即叩首谢罪上以公诚悫遇之特厚毎赐宴飨皆与功臣列坐未㡬有广西左丞之命俾奉朝请一日侍上燕坐不能兴舆至苐则成末疾矣上数遣中使赐问官其二子礼宣武将军佥广洋卫亲军指挥使司事完忠显校尉虎贲卫千戸所镇抚令公得亲见之已而公疾革上遣中使问所欲言公指使者中坐良乆曰臣荷陛下厚恩无尺寸之功而子孙椎鲁絶不知人间事臣所忧者独此耳幸陛下以臣故曲加保全则臣感恩九泉为犬马报陛下矣言毕而逝寿五十又六上闻哀悯之亲御翰墨为文命官致祭皇太子暨亲王亦如之中书省大都督府御史䑓亦皆奉上㫖临祭成礼而去先是公病时甞属诸子曰我即死母归塟海濵主上遇我过厚可求京城外之地埋焉且使后人习于礼义及是卜城东二十里玊山之原惟食礼部为奏请上欣然可之于是以某年某月某日塟礼也公世为善人而其父尤柔良人弱之屡致侵蚀父咲曰吾诸子当有兴者母乆苦我其后五子果贵显元季以公之贵得屡赠三代曾祖天成荣禄大夫湖广等䖏行中书省平章政事祖宙光禄大夫福建等䖏行中书省平章政事勲皆杜国爵皆卦越国公父伯竒银青荣禄大夫淮南等䖏行中书省左丞相上柱国仍追封越国公曽祖妣陶氏祖妣潘氏妣周氏妻两董氏皆封越国夫人子男五人其二即礼与完其三曰本曰则曰安女五二适士族余在室孙男六隋大业未海内纷纭江华聚衆保民㩀有歙宣杭睦婺饶六州之境虽屡受隋爵及唐髙祖有天下遂封府库籍民数以归职方擢为歙州刺史殁于长安其事与公似无大相逺者盖公以豪杰之姿庇安三路六州十一县之民天兵压境避而去之曾无一夫𬒳乎血刃其有功于生民甚大然而天宠所𬒳赐官丞辖享有禄食而二子皆列崇阶赫奕光着视唐则有加焉于是歴序其故着为铭诗以宣朗国家之鸿烈而及公保民之伟绩云尔铭曰元季纷纭群雄相吞公㩀海濵志欲靖民黄屋左纛我非敢觊绥定一隅以俟真主大明煌煌出自东方天威奋张孰敢不来王乃籍土乃封府库大开城门委之而去皇帝诏还喜动龙颜卿能庇民朕数嘉叹卿居海邦倚水为强旌旗扬扬武夫洗洸舳舻数千横行海中诸蕃畏威莫越其卦炳乎几先能顺天命卒全黎元兵不血刃何㢤暴强驱民锋镝酣戦弗禁身乃就殛以此较彼卿实为能爵之崇阶禄给子孙天语褒嘉金宣玉奏公拜稽首天子万夀惟公挺生人中之豪功在三府其惠孔昭华之保歙事与公类至今庙食春秋不废公虽殁矣徳曷忘矣太史铭矣发幽光矣宋学士文集宋学士文集卷第四十一皇帝陛下以布衣混一四海如汉髙祖以仁义化𬒳万方过唐太宗宵衣旰食孜孜图治𣣔使天下苍生无一夫不𬒳其泽虽以臣之愚陋无尺寸之功亦蒙宠遇如此之至铭心骨誓不敢忘自度无以效犬马之诚唯朝夕焚香上祝千万岁夀及以忠勤教子孙俾世世母忘陛下深仁厚徳而己无任瞻天仰圣激切屏营之至谨奉表称谢以闻濂诚歓诚忭稽首顿首谨言洪武十年二月十二日翰林学士承㫖嘉议大夫知制诰兼脩国史兼太子賛善大夫宋濂谨上表致政谢恩笺翰林学士承㫖嘉议大夫知制诰兼脩国史兼太子賛善大夫宋濂诚忭诚忭顿首顿首上言近者钦蒙圣恩追赠二代许致仕还鄊自正月𥘉六日陛辞十日发舟二十七日至家二月𥘉三日诣墓所祭告昭宣制命龙光烜赫下烛泉壌鄊里亲朋一时毕㑹相与叹慕以谓天朝待士如此之至莫不感激思奋此皆皇上之大徳殿下之深恩頋区区何以图报于万一闻古圣人有言曰爲君难其所谓难者何也然以四海之广生民之衆受寄于一人敬则治怠则否勤则治荒则否亲君子则治近小人则否其机甚微其发至于不可遏不可不谨也所以二帝三王相传心法曰徳曰仁曰敬曰诚无非用功于此也治忽之间由心之存不存何如耳诚忭诚忭顿首顿首恭惟皇太子殿下仁孝温恭出言制行动合至道中外无不仰望而犹以二帝三王相传心法爲言者诚以爲君之难也虽退居田里而忠爱之心弥切旦夕不忘于是敢贡蒭荛之言伏望殿下察所言而笃行之则天下幸甚无任瞻仰激切屏营之至谨奉笺称谢以闻诚忭诚忭顿首顿首谨言洪武十年二月十二日具官宋濓谨上笺进贤朱府君碣先王之法不行于后世道隐民散仁鄙夀夭贫贱强弱爲吏者多弗暇问于斯时也百里之邑苟有忠信之士耸善扶谊以禆助于政教不亦空谷跫音之可喜乎如府君者诚可铭巳府君讳志同字与可姓朱氏进贤朱方里人曽祖仁无嗣其妹适宋某年进士豊城袁某生梓梓遂来为仁后府君之祖也父粹中字㓜纯漕贡进士有材畧徳祐世变能聚兵立堡以卫一鄊㓂锋不敢近府君天资亮直尤好赴人之难科繇或不平视其力单者佽助之闾右作威福钳刼细民不敢少吐气府君奋然为直于上官人人敬畏不敢作非义事县大夫闻之叹曰是刚介不羣者也是有𥙷政教者也遇以賔礼民间利病必一一询之府君为之倾尽邑以治最闻天历已巳大俭民有菜色部使者行县延府君于庭叩以劝分之䇿府君曰进贤虽小邑其藏粟者何翅百家计其饱妻孥外有余则输于官分给饿夫使者一磬咳间所活数十万不难也然示之以至仁布之以大公衆将乐于从化愿力行之行之当自志同始使者曰君言是也命即爲之三百里间无填沟壑者府君义闻彰着监察御史有嘉其能者首以茂才荐府君自度不能随俗浮湛力辞不就筑室白湖岭之隂凿池种树若将终身掲文安公爲扁堂曰真村文白先生范公亦爲赋诗江右学者多传诵府君笃于训子辟舘舎聘名师使其子涣就学族婣子弟贫而无资者悉听已而涣学大进如水涌山出复使褁粮逺逰以充其学识东脯装钱之费虽鬻产给之无倦色不幸涣早世府君呜呜而泣复召诸孙梦炎训之如训涣梦炎昼夜奋励虽寐不敢忘学既成登至正辛卯进士苐奉觞爲夀府君喜曰尔不负吾所属矣元季兵起梦炎奉府君辟地南昌之蜀溪未㡬以疾终癸巳春正月某日也寿六十六秋八月某日始自蜀溪奉柩还塟白湖岭之白杨阬𥘉府君爱白杨风气囬旋有卜藏兆之意及是见梦于人曰吾将宁魄此地矣衆咸异之府君性耿介人有过必诘责之虽面颈发赤不少恕家政严肃阖门千指罔敢有违教条其于势利分华之𣣔则澹然无动于中皷琴吹箫酣咏水光山色间有不知老之将至也娶臧溪吴氏子男二长即涣卒时年三十五能古文辞虞文靖公甚噐重之遗槀若干卷其门人袁镳锲梓以传次绍信后府君四月亦卒女二舒某胡某其壻也孙男六曰和曰梦炎通历代文献之学如指诸掌礼乐家赖之曰良曰厚曰硕曰惠曽孙九则以进以任以武以应云云也府君塟后二十五年濂待罪国史梦炎官于仪曹实与之同朝梦炎自状府君行持来告曰李翶有云先祖有羙而不知不明也知而不传不仁也梦灾窃为此惧愿吾子有以卑矜之墓门有石亦旣琢而礲之矣濂不敢辞铭曰刚肠斥邪劲弗折一见未语心已惕庻㡬今逄古遗直义闻如泉渐洋溢劝分有䇿昭厥绩绣衣使者加荐辟坚卧不起志非激膏肓乆矣萦泉石少微皇昏风夜黑白杨有祥閟玄室孰不霣涕何嗟及有孙文章成五色君子于兹观世徳先大夫碑隂记惟我显考府君宋公树善深长不自食其报持以覆焘后人致使不肖濂获际昌辰忝以文墨事上授经青宫当侍讲禁林之日特膺宠数钖赠显考府君中顺大夫礼部侍郎显妣陈氏徳人濂时侍上左右不敢稍离于是遣殿廷仪礼司序班曽孙慎奉制书展告墓次曽未㡬何陞濂翰林学士承㫖例得追封二代更赠显考嘉议大夫礼部尚书显妣淑人显祖考赠亚中大夫太常少卿显祖妣金氏淑人而其诰辞乃上所亲制褒钖有加焉濂亦蒙恩致政而归方克躬诣兆域奠告如𥘉惟是皇仁如天溥愽无际泽及九泉夐絶前比深惧无以垂示悠久因请前丞相汪公朝宗大篆其所赠官封勒石冡前一以侈上赐一以昭先徳使后世万子孙思忠思考永不忘乎君亲斯盖濂惓惓之深望也洪武十年夏四月前翰林学士承㫖嘉议大夫知制诰兼脩国史兼太子賛善大夫介子濂再拜谨记介孙中书舎人璲书丹篆题故叶夫人墓碣铭山西提刑按察司佥事张孟兼请余铭其大母叶氏之墓凡三年矣予时供奉词林日以文墨事上竟弗暇为今蒙恩休致家居而孟兼亦予告省亲道过予门又复以前事为属其言极惨戚予何忍不为孟兼一铭之乎孟兼之言曰大父年踰六袠而未有孙及生孟兼具牢醴飨贤士大夫且曰吾衰矣不意垂殁之年获抱孙焉于是贤士大夫咸起举觞为夀未㡬大父亡大母见孟兼輙泣尤爱怜之孟兼病创疡浸淫𬒳体昼夜啼不休大母与乳母范鞠诸房中亲为传药节宣其食与衣见其学歩学言每为喜动颜色巳而叹曰恨不令汝大父见之年十九礼冝授室始离大母左右逰学城南师事闻人先生辩析六艺采刺为篇章久之乃归大母喜倍于前已而复叹曰恨不令汝大父见之岁乙已朝廷下诏求贤以图治安州县不以孟兼为不敏交章荐之孟兼将赴京大母执孟兼手泣而言曰汝大父念汝甚唯寐忘之不幸不见汝之成立汝今𣣔入官当夙夜尽心以奉公上庶㡬不辱于前人老身虽即暝目无憾巳孟兼谨佩服之弗敢违既至蒙恩擢国子録转主事仪曹迁丞奉常凡歴八春秋屡思谒告觐省动有物尼之洪武五年十一月二十曰严君以书来曰汝大母以今日终临终无他言唯曰吾年七十又四分当死百无所慊干中独惜不与吾孙一相见耳孟兼读巳五内分裂恨不即死相从于地下礼部尚书陶公白干丞相府遂以上闻获还哭于墓次时大母祔塟大父徐山兆域距卒时巳三十四日矣自时厥后孟兼出为今官㝷陞山东提刑按察副使痛念禄足以充养而大母遽捐舘舎衋然伤心然非辞章无以白大母之行而洩孟兼无穷之悲焉所以不避谴呵而频凟于执事者职是故也予闻之亦为之怆然呜唿余何忍不为孟兼一铭之乎叶氏讳某杭之仁和人父信母某氏世以种善闻年三十归浦阳张府君镇𥘉府君娶同县陈氏无子叶氏来为之侧室性慈惠柔顺事陈氏如事姑复好施与逄单窭无倚者捐所有物资之弗靳三族翕然称其贤生一子垕二孙长即孟兼次善一孙女适某四曽孙钧朝干全予自少龄恒得惊风疾数渉阽危頼祖妣金淑人保抱携持以全性命窃禄熈朝位跻法従常思有以发扬潜徳而一时故老号称能文辞者先后凘尽竟无从求之方战惕不自宁而孟兼乃惓惓徴铭弗懈亦可谓知其所重而竭报本之诚者予颇愧焉呜唿余何忍不为孟兼一铭之乎虽然孟兼以文章政事着闻当世绣衣直指威詟暴彊其大父母虽不获见亦足以慰九泉之望铭与不铭未足深议也铭曰君子抱孙以其继宗也斯勤斯恩奚暇计其瘝恫也珠之藏槖玊之藴璞寳之俾有终也为盘为敦光烛于外大显厥庸也乐石勒铭树之林茔马鬛其封也䟦张孟兼文槀序后濂之友御史中丞刘基伯温负气甚豪恒不可一世士常以屈强书生自命一曰侍上于谨身殿偶以文学之臣为问伯温对曰当今文章第一舆轮所属实在翰林学士臣濂华夷无间言者次即臣基不敢他有所让又次即太常丞臣孟兼孟兼才甚俊而竒气烨然既退往往以此语诸人自以为确论呜唿伯温过矣濂以无根葩泽之文何敢先伯温今伯温之言若此其果可信耶否耶縦使伯温非谬为推譲者才之优劣濂岂不自知耶伯温诚过矣唯言孟兼才之与气则名称其实尔今观所造孟兼文槀序嘉其语粹而辞逹他日必耀前而光后其惓惓犹前意也伯温作土中人将二载俯仰今古不能不慨然兴懐孟兼请濂题识序后因书伯温昔日之言以表吾愧操觚之时泪落𥿄上洪武十年三月二十五日重题玊兎泉卷后泉地产𥘉何与人事世目之爲贪爲盗不过借其名以厉人行泉固自若也金陵有泉曰玉兎甘洁异常或者悼其不幸爲姦桧所发或者以桧之恶无汚泉之清争出巧辩哓哓不自休呜唿安得荘生齐物之㫖语之者㢤部使者张君孟兼将上山东出示此卷请重题其后题巳孟兼曰先生可爲调人之官矣一咲而别题苦寒诗后亡羊先生多与余论诗大㮣以句豪韵险爲工此篇法韩退之而尤务出竒者也精于诗者必能辨之报恩说如来所说父母恩难报经云父母于子有大増益设使右肩负父左肩负母经历千年正使便利背上未足报父母之恩佛言如是则凡有父母者不问在家出家皆当报恩何以故我之䏎肤筯骸非父母不生我之饥饱寒燠非父母不节我之出入劳逸非父母不念我之就安避危非父母不分我之循理屏𣣔非父母不教我之离俗学道非父母不成父母恩徳至广至大虽竭恒河沙筭数亦不能尽天台有一沙门名爱如虎狼瓜牙铦利能吞噉一切有生等类窥伺搏噬最可怖愕能割爱者乃菩提道爱如魑魅幻化不一能迷惑一切脩善之土傎倒错缪䘮其本真能割爱者乃菩提道爱如败航樯倾檝弊能沉溺一切渡河海者漂流转徏不到彼岸能割爱者乃菩提道爱如枳棘丛生道傍能钩罣一切涂行商旅冠服绽裂恼人心意能割爱者乃菩提道爱如倾崖摧堕无时能压碎一切动植诸物有识无识皆爲虀粉能割爱者乃菩提道爱如蚖蛇口喷毒火能戕贼一切血肉身躯裂肤堕指受其毒苦能割爱者乃菩提道以是思惟爱之爲害不可具言沙门汝善念之汝能割爱即可破妄汝能破妄即是返真直入菩提之路福徳所𬒳无量无邉虽聚七寳髙如苏迷卢山待用布施不是过也是爲大功徳力是爲不思议胜力是为十方大觉如来三昧神力报父母恩孰出于此沙门闻巳得大饶益顿然了知恩爱本空法尘清净云寓轩诗龙虎山錬师张君仲毓嗜学而攻诗尤善皷琴甞汗漫逰于湖江自谓若白云出入空谷杳无㝎踪遂以云寓名其轩命弟子上官若冲来请余言夫肤寸而起倐然羃乎太虚者云也英英份份资一气之流行固凝而聚矣已而飘忽乎东西歛迹藏形类若不知所之此无他云无心也方外有道之士茹术餐霞捐去尘俗之累翩翩然御风而逰玄间来无所絷去无所系絶如云之寓乎太空此无他亦无心也仲毓取寓云以名轩不亦宜乎予闻至人不物夫物然后能齐于物仲毓自比于云善矣而未免物于云也物于云则有碍有碍则不虚不虚则灵明不通矣我不为静而动何形焉我不为动而静何容焉是则动静一如也我不为云则夫卷也孰从而舒之舒也孰从而卷之是则卷舒亦一如也仲毓试澄心黙坐存神于欝罗箫㙜间冲莫无朕而万象森列其中而吾神未甞形也未甞形而云果孰寓乎予当约仲毓逰金庭委羽之墟勺松华泉擘麟脯而食之且请仲毓出琴弹白云之诗琴调清越群仙或有骖鸾来聴者矣寓云与否非所敢知其诗曰云溶溶兮无根儵聚曶散兮不知其门变化罔测兮契乎道真龙虎名区兮列仙之伦剪云制衣兮结云以为神超然髙洁兮日与云而相邻歩虚九天上兮不沾世氛水火交媾兮日月吐吞云兮云兮予寓尔以终其身史处士墓版文四明有宋宰相家史氏世居鄞县六世祖诏政和中举八行不就诏生师仲父子俱赠太师追封越国公师仲生浩以旧学相孝宗官至太师保宁军节度使封同魏国公追封越王谥忠㝎越王生弥逺相宁宗理宗官至太师保宁军昭信军节度使封㑹稽郡王赠中书令追封卫王谥忠献卫王生宇之官至正奉大夫观文殿学士封奉化郡公郡公生熹卿入元不仕熹卿生处士讳佾孙字列父洁白如玉颧辅秀整风神皎如也賔客至輙岸㥽咲咏终日或出壸觞共酌献酬叠举意度雅如昼及酒酣耳热稽史谈经雑以前朝典故蝉聮弗絶闻者曰此故王孙也冝其博习文艺度越恒人㢤由是逺迩贤大夫无不与处士㳺而袁文清公噐之尤深竟以女妻之元故事宋宰臣之孙多因门第𥙷官者或怜处士才髙劝投牒自进处士叹曰吾家三世相宋开国嗣王入居台寺爲九卿爲法从者不翅二十軰出膺郡二千石县大夫之寄复簮组星列可谓极盛也已盈虚损益天之道也贵与富岂专萃吾一门耶国之守龟尚或不保于吾家何有自是益韬光歛彩系情名山水间或采芝巖阿或艺蕳川澨世上升沉事若无闻知晚年贫尤甚饮水着书超然能忘其忧君子谓处士类知道者𥘉处士早䘮亲弟与妹絶㓜处士育之使成倾赀为昏婣之费仪物充衍人以为不失文献之旧岁时奉祭事甚谨盥荐陟降俨若祖考昭格于上竣事而燕宗党子姓咸集处士备举累世徳业恳恳言情辞悃愊无华听之者兴起生平宅心乐易喜怒不形于色卑抑谦退如懦夫然识与不识皆称为善人君子云洪武八年秋九月十七日处士以疾卒夀七十八九年某月日塟县之阳堂鄊金先墓兆次妻即袁氏先四十六年卒子二人公敬公袭公袭为弟佑孙后女一人归余思永公敬之子六人钦祖靖祖端祖暗祖晖祖明祖钦祖晖祖蚤世女一人归楼守诚公袭之子四人㝎祖献祖文祖复祖文祖夭女一人归张守义曽孙男三人必宁必玄必和处士卒后之三年㝎祖蒙恩特除中书舎人与予子璲为同官乃持国子録张钦所撰事行介璲求予为之铭呜唿伐閲之家非世其禄为艰而世其徳为艰使其鲜克由礼以荡陵徳实悖天道虽纡朱拖紫上继祖父论者不以为贵苟恪守仪则縦没身于韦布间孰谓其非贤㢤若处士者有足尚巳呜唿八行君隐约布衣而启三相国之盛处士之徳将无忝于君者也公侯必复其始尚当于其后人徴之铭曰淛河之东史称名门三世宰辅荣光炖炖为其后者非贤孰继伊处士君执谦蹈义人爵或来实命之由天爵之贵敢不自脩我言旣饬我行又方谁云荷衣不比绣裳有虚有盈天之恒道安分而行乐善为寳既享上夀复多子孙济济彬彬必复其原金之里阳堂之鄊有坟八尺王孙之藏赠助教文集序临川曽先生旦𥘉所为文凡若干篇其门人某类编成书而以首简请余序序曰天地之间万物有条理而弗紊者莫非文而三纲九法尤为文之着者何也君臣父子之伦礼乐刑政之施大而开物成务小而禔身缮性本末之相终始之交贯皆文之章章者也所以唐虞之时其文寓于钦天勤民明物察伦之具三代之际其文见于子丑寅之异建贡助彻之殊赋载之于籍行之于当世其大本既备而节文森然可观傅有之三代无文人六经无文法无文人者动作威仪人皆成文无文法者物理即文而非法之可拘也秦汉以下则大异于斯求文于竹帛之间而文之功用隠矣虽然此以文之至者言之尔文之爲用其亦溥慱矣乎何以见之施之于朝廷则有诏诰册祝之文行之师旅则有露布符檄之文託之国史则有记表志传之文他如序记铭箴賛颂歌吟之属彂之于性情接之于事物随其洪纎称其羙恶察其伦品之详尽其弥纶之变如此者要不可一日无也然亦岂易致㢤必也本之于至静之中叅之于𣣔动之际有弗养焉养之无弗充也有弗审焉审之无不精也然后严体裁之正调律吕之和合隂阳之化摄古今之事类人已之情着之篇翰辞㫖皆无所畔背虽未造于至文之域而不愧于适用之文矣呜唿文乎其可易言矣乎今吾先生淹贯羣经所谓三纲九法其文理之粲然者加体索而扩充焉甞以春秋连贡于郷科目旣废益寓意于古文辞用功于动静者乆声光烨然起士林中予取而读之藻火黼黻之交辉金声玊振之迭奏鱼龙波涛之惊迅一一可以适于世用信夫万物各有条理者于先生之文亦可以见之余在词林先生方助教成均朝夕相与论文甚驩故因其门人所请推原文之至者而为之序着源委之真𣣔体用之兼举也复古堂记监察御史虞泰鲁瞻甞奉诸父玄佐之命请记其所名复古堂者予以不文固辞而鲁瞻请之益勤乃叩之曰子之所谓复古者以为上古乎上古之时巢居而穴处汗樽而柸饮茹毛而饮血子今有室庐噐用之羙稲梁羊牛之饶决不能复之以爲中古乎中古之制冠弁裳衣以定其分䁀彛罍爵以称其用门奥屋漏以严其居筵榻格几以殊其度虽曰异于上古有可法者子今狃于久安必随世而变迁想亦未易以复之也然则子之复古者将何居鲁瞻咲曰非是之谓也虞氏之居余姚自汉日南太守以来代有显人至唐永兴文懿公爲尤着文懿公实泰之逺祖流裔至今二十七世矣屿山之南有虞家城周围一百五十丈相傅以爲故宅之基尚岿然独存诸父毎相与登眺白烟凉草触目悽然輙弹指叹曰虞氏之先甞光着矣柰何无迓续徽猷者乎复古之名盖以此也予曰继志述事孝子慈孙所当为况思追绍于七百余年之前此其见之确行之厉是足尚已第不知复于古者果止于斯否乎鲁瞻曰何谓也予曰文懿公之为人外谨懦而中抗烈固以文学政事图形凌烟而为唐代名臣较之同时孔司业之经术杜莱公之政业议者有未足焉孔之与杜然矣较于汉之㽞侯及董江都其运筹之良宅心之纯或犹未能无遗憾焉以此例之古今人物其优劣不伦虽更㒒未能尽也𣣔师古者冝取则于上上贤者在古亦衆矣何独私于一家㢤鲁瞻曰先生之言侈矣㽞侯之与江都信足法欤余曰不然也古之人以道徳为师者有孔子焉有孟氏焉以政业居辅弼者有伊尹焉有周公焉人而不为孔孟伊周其学皆苟焉而已子将复古必如斯而后可尔鲁瞻曰敢问复之之功奚先余曰载借之存者莫古于易伏羲之卦文王之彖周公之爻孔子之系于是乎悉备姑摘一二陈之风自火出家人君子以言有物而行有恒此身正而家齐之象也洊雷震君子以恐惧脩省此自治之象也山附扵地剥上以厚下安宅此安养人民之象也雷电皆至豊君子以折狱致刑此聴讼之象也自此而推一卦一爻皆开物成务之道也鲁瞻父子夙夜䆒心于斯此则所谓真复古者过则圣不及则贤逹则兼善于人穷则独善诸已复古之功不亦大㦲若曰沾沾焉取则于一家不㡬于自隘矣乎请以是记诸屋壁鲁瞻母以余言为夸而弃之玄佐名某以经学教授于鄊言行有师法鲁瞻学有端绪自给事中迁今官正气盖凛然云故郑贞妇頼氏墓志铭贞妇汴頼氏子故为闻人家宋南渡后有仕于温者遂迁焉父讳某母某氏贞妇生有淑质父母慎择配偶㑹深之郑君信与其妻王氏亦寓于温素称有家法其子曰诚字文质复俊爽异常伦俾归之贞妇年二十矣贞妇奉尊章无违礼身蹈俭素不习流俗侈靡事三族以为能生二子徳善而郑君自李阳河巡检迁庐之税使乃徙合肥居乆之郑君殁反塟于深王氏念之弗置𣣔归省丘墓诚饰板舆送其还未㡬王氏殁诚亦以哀毁终深之宗人曰是母子者不𣣔忘其郷土者欤盍同塟焉因相地卜时成礼贞妇闻之大恸㡬絶即服恶笄服朝夕哭奠人有慰之者輙对曰我未忘人耳尚何言誓不再适以树立郑氏之门如此者五十余年如严霜烈日可畏可仰善旣不幸早夭刻意训徳从名儒逰迄于有成今擢太医院判官阶保冲大夫世称其为有子贞妇生于至元壬午四月五日卒于至正辛丑七月十七日夀八十岁二子唯有一存孙一人素孙女二人适太原护卫镇抚金华吴翰舒城宋谦曽孙一人天保徳念母恩如天之罔极𣣔图不杇扵文子间介安次王普状徴余为之铭铭曰郑妇之行可谓贞矣其恒如松之不变其洁类玊之无瑕所以得令子以昌其宗呜唿此非易所谓安节之亨者乎刘母贤行诗集序刘贤母王氏讳某太原崞人也年十八归䖏士仲安踰再期生一子溥又八年䖏士君殁贤母自誓曰吾闻贞妇不二夫生爲刘家妇死爲刘家鬼无子当尔况有子者乎确守其志坚如铁石家素贫逮䖏士卒贫益甚治丝枲自给衣仅蔽身曰唯一食艰瘁不可言䖏之恒裕如也里豪武氏子知贤母贫或可撼使猾妪诱而且胁贤母痛詈斥之终不移所守亲督溥从鄊贡进士赵惟贤国子助教张传霖逰师若友有益溥者贤母遇之厚不以贫而废礼溥后以文行闻卒爲名士贤母性俨恪有烈丈夫风未甞轻扵咲语契家子姓见之輙敬畏下拜人因号爲鐡面夫人云里妇有淫行招揺行市中贤母知其所从来以所曵杖击之妇哭诉扵夫夫曰刘夫人何故挞尔耶惭服不敢言有姑适贾氏老而䘮明其子某毎咈其意姑必泣告贤母贤母造门而喻之輙踰垣避去某䖏士之外弟也亦严惮之如此他盖可知也年七十余而殁当时南北名士大夫咸作诗文以羙之命曰贤行诗集云呜唿诗者发乎情而止乎礼义也感事触物必形之扵言有不能自巳也昔者卫共伯早死其妻共姜赋柏舟以自誓一则曰之死矢靡他二则曰之死矢靡慝至今读者为之感激奋励岂非有系彛伦之重者乎今也贤母之志与共姜同虽不自赋诗而世之士大夫推其意而代之言此盖出扵民之性而先王之泽也是宜刻梓传世以为人妇者之劝虽然诗人之吟咏伙矣类多烟霞月露之章草木虫鱼之句作之无所益不作不为欠也华编巨册摹印而行者比比有之其视贤母之诗有𥙷名教者为何如㢤知道之士必有择焉删乌城志元至正七年冬嘉禾城西有乌数千营巢于地围八尺崇五尺昼夜弗休类有物督迫之者未㡬大盗弄兵海上红巾继起江淮皆绎骚朝廷遂诏州郡筑城筑城自嘉禾始亦异㢤唐贞元中田绪境内乌衔木成城其崇则缩五之二其围则至数里之广所以徳宗有播迁之祸今元亦驯致䘮亡先儒谓社宇啼天津桥南方地气先应亦是类欤吴僧本诚着乌城志五百余言予爱其文特删之以附集中本诚字道原以能文名宋学士文集卷第四十一芝园集卷第一宋学士文集宋学士文集卷第四十二宋学士文集卷第四十二芝园集卷第二方氏族谱序惟方姓出自方雷氏方雷者西陵氏女轩辕之正妃是爲嫘祖或曰榆冈之子曰雷封扵方山后人因以方爲氏未详孰是周宣王时方叔食邑扵洛故世望于河南至西汉末新莾将篡位司马府长史纮官扵吴中度天下必大乱即避去歙之东鄕囙家焉生一子雄雄生三子侪储俨侪关内矦行南部太守俨大都督储字圣明一字頥真太守周歆举为孝㢘又举贤良方正第一累官太常兼洛阳令封黟县矦和帝时下郊忤上意饮鸩而卒储能役使鬼神故鄕人立庙祀之称其为僊翁云僊翁生三子纉之弘之观之一云觌洪观盖传文之异辞尔子孙分爲三族其布列扵诸州者纉之之后则严衢婺越弘之之后则徽宣池秀湖常观之之后则莆田九江滁阳至今系盛纉之逺裔曰文亮仕陈爲散骑常侍生南昌令伦伦生随秘书郎祚祚生太中大夫伸伸生唐太子中舎孚孚生右卫将军始兴始兴生二子尊逄逄考功郎中秦州刺史生皓皓生吏部员外郎苗苗生三子堂常禇禇宣逺将军堂永阳令生二子逹让逹生三子引文引武引祖引文生道属道属生四子聦尊甲乙聦生四子道和令兴令安令保令兴生世雄世雄生道明道明生二子赦讲讲生君讃君讃生三子公恳公平公郁公郁生二子整汉衞史中丞生刑部尚书景汉生四子宗宷宰宥宗淅东观察推官生三子永珍永符永豊永豊生十子可荣可昭可晖可浚可璎可齐可同可度可刚可法可晖生肃肃生玄英䖏士干干字雄飞世居睦州白云原以诗名后隐越之鑑湖以终生二子翼严翼小字託儿无嗣严生二子甲述甲亡其名生景先述生三子景珍景珣传景先生二子彦超彦安景珍生三子彦诚彦晖彦琼复自越还居睦景珣生三子承俊承邦承威传生一子承招自彦超而下号为九房诸孙复布列于淅河之东多仕吴越钱氏宋太平兴国三年钱俶纳土有自睦徙台州黄巖者曰二四府君虽宗之述不知系之何房之下旣而君又卜迁明之象山未㡬又自象山徙宁海侯城里始㝎居焉至熈宁元豊间其族渐大读书为文辞者后先相望迄予宋季不衰同郡县而居若临海之鲛峯天台之亀峯宁海之爱山皆号诗书之宗其先同出于睦载诸家乗者甚详不幸元𥘉毁扵兵今皆不可知矣府君十四代孙文大为是而惧不可知者则畧之其稍可知者不问亲踈而惓惓并着之成书一篇以传扵后嗣文大之从子孝懦从余学经因命来求序予闻方之族自长史南迁蔓延数郡以科目发身登法从膺郡寄者在在而是北则濶廖罕闻近世遂指为希姓然㩀新㝎别谱则谓长史晋元熈间人仙翁仕梁在武帝时而文亮乃为之子也唐监察御史张友成所造仙翁庙碑及莆田谱图记复谓长史官扵西汉之季则仙翁实长史之孙距梁当甚逺史传无明文未敢妄加臆㫁而姑以碑爲正大抵江南之方要皆仙翁苗裔自雉山而分者又为睦州刺史亮之派自白云原而分者多为玄英䖏士之支雉山属淳安亮则汪华之将武徳四年举睦州附唐者也今文大之先出扵玄英虽曰图谍䘮亡稍阙其所系属当无可疑者故予爲稽玄英也谱特着承传次第以𥙷其阙畧犹文大之前志也好古博雅君子尚是正焉洪武十年夏四月十五日前翰林学士承㫖金华宋濂谨序予按方囬桐江集所载天下之方姓皆出于歙县歙县之东鄕今析为严之淳安盖予鼻祖纮西汉不仕王莾避地时所居仙翁储之墓在县学前庙祀则徽严山中皆有之曰真应庙徽严之方莆之方信之鹅湖之方屡出名卿显人又按秘书省正字方翥莆田谱图记所纪王莾之际衣冠流离有名纮字子缨者渡江而宅吴中以二说参之皆本于张友成仙翁庙记所以先后如出一辙独新㝎别谱谓仙翁爲新㝎人祖纮晋元熈间爲郡功曹父雄生三子长侪娶司空谢安女次即仙翁季曰俨字叔威当南齐世与仙翁皆隐不仕及梁武帝即位仙翁始举秀才终官大常卿窃意谢安卒扵晋孝武太元十年卒后三十余年始至㳟帝之元熈又历宋齐八十余年而至梁度其时侪必尚存相去如此之乆而曰娶安之女似无斯理也侪事且然不知仙翁仕梁之事其果足信矣乎又谓仙翁三子长曰观次曰觌季曰洪而着作郎方仁杰闽系録则云仙翁三子讃之弘之观之谱图记亦然盖观字正同弘则避宋宣祖讳改为洪以弘与洪音义相近唯觌与讃稍异耳无乃传闻之易讹耶惟方氏固为江南望族而玄英之支子孙尤衆其九世孙监察御史蒙自记白云原之族时有二十三院实治平之四年至淳熈𥘉吕太史伯㳟见扵文辞又云云源枝叶甚蕃一源数百家聮谱合牒衣冠文物之盛鄕人纪之呜唿亦可谓昌且炽矣今文大所谱又略不知其源流之详颇阅勾无谱其称玄英弟三世讳述之下註云子孙迁宁海之侯城因㩀之爲正且爲牵引诸书而一辨之亦𥙷阙之义也至若莆田之方则唐昭宗时守长史讳琡始迁琡生御史中丞殷符殷符生七子延康延年延范延逺延英延辉延滔最号贵显延安户部侍郎子孙或家滁阳延滔左仆射其后人或迁饶信江苏诸郡琡亦出观之之裔因爲玄英异支谓其徙扵光之固始者则非予恐读兹序者有疑而不释谩一䟽之不觉其辞之缕缕也是月十八日濂又题郑母蒋夫人墓志铭郑母蒋夫人讳某字某其先居光之光山五代末有讳光者徙毗陵再徙鄞今爲鄞人光生宗覇宗覇生侃侃生赠金紫光禄大夫浚明光禄生崇宁某甲子进士某官赠宣奉大夫珫宣生奉通判台州赠中奉大夫楩中奉生南昌通判赠太中大夫如愚太中生岘嵘岘庆元丙辰进士刑部尚书寳章阁学士阶正奉大夫嵘隐居弗仕夫人之曽大父也大父逊父某号䖏士善孙妣赵氏夫人生簮缨家进退皆有度䖏士爱之不肯与凡子𥘉䖏士之女弟归同郡某路学録郑方叔生某路教授觉民觉民字以道居弱龄时文行流闻䖏士喜曰吾乆择婿无踰此甥也遂归之夫人旣至事舅姑甚㳟谨衣之燠寒食之早莫咸悬悬入念虑唯恐有弗及姑患睬目教授君日候床下以舌䑛之夫人必与俱问姑所𣣔爲而退姑殁舅春秋髙卧痾不能兴在袵席者数年夫人烹鍊药剂候火性刚柔必尽其功乃进乆而愈䖍舅常谓人曰吾闻孝妇当产佳儿有若蒋妇其子将亢吾宗乎舅旣殁教授君令誉日广贵人家曁闾里之族竞以厚币聘爲塾师家政悉仰扵夫人夫人不动声色具有条序米盐细故日亲涖之而不惮烦虽贫贱患难有不恤也教授君有妹适赵某生一子一女病手足拘挛殊若甚夫人遣介候问无虚月及卆鬻环钏爲具棺歛且不避涂潦送之塟所未㡬其子亦卒歛之如其母竭力嫁其女扵士族中外皆称其贤教授君殁夫人衰恸㡬致陨絶戒从者治塟具必诚必信无毫毛可憾旣塟岁时躬自省视且将结庐墓左以俟同穴一旦无疾而卒洪武三年十月十九日也夀六十九四年十月五日祔塟教授君墓墓在鄞县西奥山之原𥘉塟教授君时启殡而雨执绋者衣爲尽湿夫人泣曰雨不克塟书于春秋故在庙未发之时得爲雨止今既在涂矣如之何异日获从夫子使果雨也其必少止矣乎及是天日清朗送者缟素哭泣尽哀而去人以爲遂夫人之愿云夫人子男子三长曰驹义乌县学教谕次曰真鄕贡进士临濠县学教谕皆以文学称于时季曰鳯某县主簿子女子二一适同郡刘濬一适天台叶亮元季兵祸作死扵节义孙男五翁㫒同昇东昇允昇复昇孙女三皆㓜惟四明䆠族莫乆扵蒋氏重珪叠组㡬与宗室相始终故其贤女之可书有如此者礼义涵濡之功诚不可诬㢤濂与故太史危君素㳺备闻教授君之行与夫人之贤教授君之墓危君甞铭之独夫人未有所传前年之冬扈从皇太子㳺荆山真迎拜道左惓惓以爲言今年春蒙恩致政而归驹复来谒哀请如真有过无不及焉濂故特书其世裔之详俾勒扵墓碑以见君子之泽乆传而不斩庻可少爲流俗之劝呜唿夫人亦可谓之有子矣夫铭曰其徳肫肫其行以孝闻其训子炽然而文其无忝伐阅之子孙洪武十年夏四月具官宋濂撰双桂轩记濂侍经青宫时四明桂君彦良实爲正字朝夕同出入禁中怡怡然侃侃然异姓兄弟也彦良间谓濓曰吾家在慈溪世举进士或知望县或司六察或带阁职连绾郡章声明文物固甞盛矣故昔人称其所居爲攀桂里㑹宋亡爲元业书诗者犹不废区区虽不文亦以学诗获与鄊贡之选二子冢曰慎介曰全今逄盛时复耆学不厌思𣣔趾前人遗芳顾南荣有桂一章双榦直上始合于一又复岐而旁逹妍茂纷㽔香满戸庭私窃以爲桂吾姓也其殆符二子文字之祥乎读书之室遂以双桂命焉慎甞从吾子受经幸有以记其事夫桂之爲木历代颇贵之至唐重进士科贵之尤甚每借之以爲喻盖俗传月中有桂桂苟在月孰得而攀之其意若曰擢苐之难犹平地而升青霄云尔非实指夫桂也元豊之末新㝎有二倪生曰直侯曰直儒相继中进士苐郡守因表其坊曰双桂非惟新㝎之爲然也彦良之鄕有蒋氏伯仲焉曰璇曰珫陈忠肃公之弟子也绍圣崇宁间亦先后发髙科公因号其堂曰连桂由是而观以桂旌坊又以名其堂则前所谓桂者似实而非虚也虽然古之人立言而比兴爲多其在楚辞则桂与申椒木兰并称此无它芬香之物足以取譬君子也芬香之物当以类相应而卉木又得气之最先者庸讵知双桂不爲二子之祥乎今慎也端毅自持而辞章后丽全也趋善若水而期扵无息皦然双璧光彩交映驯而致之二倪两蒋之问学直易易耳连捧贡凾同策大廷亦冝也未见其爲难也然而名者造物之所深忌桂氏自先世以来多以科目发身闻誉隆蔚逹于遐迩至于彦良犹且不堕其业二子复将起而继之斯所谓难也视彼倐荣忽悴父不能及子者果何如㢤果何如㢤桂之爲祥兆又见扵斯恶得不爲彦良喜杨伯子有言曰桂之双人之祥濂扵彦良亦云遂书之以爲记郭考功文集序国家当兴王之运其人才必超出常伦訏谟㝎命足以创业而垂綂奉将天罚足以威加乎海内至扵文学侍从之臣亦皆愽习经艺彰露文綵足以备顾问资政化所以竭其弥纶辅翼之责作其发杨蹈厉之勇摅其献替賛襄之益致其黼黻藻㑹之盛此皆天也天意巳㝎扵冥冥之中楚生材而晋实用之拨乱世反之正昭宣人文而风动四方夫岂细故也㢤洪武七年秋濂侍皇上升武楼赐坐其侧从容问曰天下虽㝎朕犹垂意宿学之士卿能知其人乎濂对曰㑹稽有郭传者其字爲文逺寄迹释氏法中其学有渊源其文雄赡新丽而精魄焜煌其论议崇谹皆根㩀乎六经波澜相推若不知其所穷诚一代竒才也上颔之未㡬复召濂谓曰郭传之文卿可持至朕将亲覧焉时文逺偶以文一卷来贶因所以进上覧巳笑曰诚如卿言会丞相暨御史大夫来朝命内使出示之且褒嘉至再即日召见于谨身殿奏对称㫖诏铨曹擢爲应奉翰林文字于是文逺日侍左右以备顾问赐予便蕃不一而足每命题俾撰文若诗輙见赏爱文逺自以受知之深精白一心以承休徳凡可以献替者咸无隐情巳而陞修起居注迁考功丞而眷注益隆矣今年春濂蒙特恩谢事东归将与文逺别文逺尽出所爲文请濂序其首呜唿古今辞章之士未甞之人第患知之者鲜尔州里中知之巳聊足自慰况于卿大夫乎卿大夫知之则声闻渐着亦可表见于世况于诸侯乎诸侯知之则光辉四逹十百之中仅一二见焉人且艳之曰是夫也爲人不翅足矣况上简圣天子之知而屡见褒辞者乎然圣人之言即天也文逺之文天且知之矣则其际遇有道之朝㳟承宠灵可谓千载一时者矣昔宋之孝宗甞扵禁中观苏子瞻文史臣书之以爲至荣此异世尚尔今文逺亲受知扵圣明其爲荣辉又当何如㢤他日文逺道益行文益显史臣必爲立传与经国诸臣同载简册以见兴王之运人材之出皆非细故岂不爲盛典欤濂也不敏齿日衰而学日落縦曰以文自娱其视文逺殆犹土铏之扵殷敦序诸首简能不自愧乎虽然濂知文逺之文者也相知者不一言畴将言之因不敢牢譲文逺冝删正焉可也恒斋铭考功丞李君名永永为恒乆之义遂以守恒爲之字复自号其藏脩之所曰恒斋易有之恒乆也盖恒之爲卦震上而巽下雷震风发二者势必相湏所恒乆而不已也李君有学有守之人也既取是义爲字与名又掲以命斋其笃扵信道常而能乆者欤爲着铭曰天地之道恒而不穷刚柔相应雷动风从君子观象随时变易终始循环唯道之适苟执一涂子莫之中无权以行是谓真㐫日月在天旋运不息躔次所经罔有差忒阳隂代谢寒暑迭更盪摩唿吸万物乃成唯乆故恒动有常则唯恒故乆静不留物圣有明训树此教基逐物而迁有愧巫医侃侃李君所学渊奥立不易方大中是蹈彼不度势独浚之求或䖏非㩀无禽致羞孰正孰偏有若白黒慎而行之永保终吉三益轩记明之昌国徐君元凯嗜古好脩鄊邦称为善士生子男子三长曰友直字孟益次曰友谅字仲益又次曰友闻字季益家虽贫徐君能使其颂诗读书弗辍且因其字名轩曰三益以励之友闻自郡诸生贡入成均近奉㫖受事中书颇与予相亲时来执经问难遂以轩记爲请夫益之爲卦其象为风雷风雷激则风怒风激则雷迅二者不待相期而相益者也君子观之见善则吾将迁焉有过则吾将改焉而其爲益也大矣然则何以知过而改之曰必得直友焉友能直则加以箴规矣何以知其善而迁之曰必得谅与多闻之士焉友能谅则舎虚而从实友多闻则察理明而择善精矣呜唿此以取友扵外者言之尔今季益家庭之内兄弟熈熈贿善则相资有过则相告曽不出戸而讲习之功胜州里之人莫不慕艳而交之其益将非止扵三至扵十朋之亀弗克违亦有之矣他日徳茂才显若河东之三薛江东之三岑其有不齐轨而驰者㢤虽然予昔甞取友矣始也自一家群从之间朝夕摩切之然不敢自谓已足也复取之鄊人焉如是者乆之亦不敢自谓巳足也又求之国人焉如是者又乆之间有谓曰学无止法也我安敢自画于斯复求诸天下之人焉今耆矣秋髪纷而垂领矣尚孜孜弗懈益求古简书之间见问学之优广者质实而无伪者则云我未之能及也凾迁而从之志𥚹而行僻与过失而文饰者则云我宁或有之乎脱有之凾改而正诸此无它知益之爲象若此自近而及逺期终身行之也季益兄弟其果以余言爲然乎季益通经而能文已出㳺扵成均是友天下之人矣予尚何言傥或东归见二兄焉冝以予文勒诸轩中庻不负扵翁名轩之意云抑余闻昌国古㑹稽之翁洲也东控三韩日本北抵海泗登莱土地幽邃风俗扑茂人材往往多着闻予时今又将扵季益兄弟観之上慎㫋㢤大般若经通关法序大般若波罗蜜多经凡六百卷唐三藏法师玄奘所译卷帙纷纭浩如烟海学者未易倍之鳯城雪月大师大隐发其巧智创爲通关之法而四明演忠律师省悟重爲编㝎而益加精严其法画十二图用十三法二十九界八十四科爲之都凢诸图所列或齐行或各行或单位或避位或间位或加法或钩鎻连环或广略不过一千言间揔摄𥘉分难信觧品一百三卷无一字或违噫亦异矣先是浙水东见者甚鲜逮宋淳熈中有异僧载经行甬东暗诵弗休大姓沃承璋以为疑抽一二卷试之其诵如𥘉且出関法以授承璋承璋乃刻板流通元至正𥘉黄巖沙门絶璘琚公获拾仪真归刋云峯证道院未㡬燬扵火雪山成公甞受经扵絶璘思继前志复重刋而行之增以佛国白禅师所觧名相系诸关后使人了知义趣云惟般若尊经乃綂摄世出世间色心诸法皆归实相其功用不可思议譬如四大海水茫无邉际摄之入一毛孔无所增减而彼大海本相如故所谓舒之则大包无外卷之则小入无内者也雪月以方便智造是通関之法一弹指顷能背其经六分之一其饶益羣生甚大雪山父子又能笃意传布唯恐或后皆不负先佛嘱累者矣虽然真觉性者中一辞不立光明殊胜洞照无碍大阿难等结集八藏诸文一一自光明中发现读是関者傥能扵此求之则山河大地有情无情咸成文句身不待较䌓简扵卷帙之间也雪山徧叅诸方甞主藏钥扵灵隐景徳禅寺其卫道之志盖皦然云洪武十年春正月具官宋濂序般若松賛千岩大师扵元泰㝎之冬度涛江而来憇止乌伤伏龙山山有龙夀寺废基大师遂缚庵以居手植一松庵前誓曰此地般若当兴吾松其茂乎自时厥后大师之道盛行遂化瓦砾之区爲伽蓝松亦䆮长析爲二榦诘曲紏蟠如虬龙夭矫势𣣔飞动至正丁酉春南枝忽悴其夏大师示寂呜唿松虽植物其有知兴衰死生之意者㢤后植松五十一年为国朝洪武丁已住山龙门海公同太师之上首良𣏌请吴兴林君子山绘画成图求濂命名濂因稽太师之言以般若号之且爲之賛大师讳元长㑹稽人賛曰大师东来化导有情青松手植用表真乗観尔荣悴以占废兴有声四逹播徳维馨爲法来者雾滃云蒸楼阁顿现俨如化城松亦有知森劲摩冥夭矫𣣔奋虬龙骞腾孰谓卉木本乎无情有感斯应壹出乎诚惟诚之至通神致灵勗尔龙象慎母敢樱视松如师是仪是刑天髙月白风度成声恍如演法诲言𥘉聆太史作賛勒扵岩扃百世之下庶㡬可徴其年五月五日前翰林学士承㫖金华宋濂撰三老图颂浦江郑氏以孝弟爲政一门五十余室不别槃案而饭者垂三百年灵和充牣发爲祥徴三夀作朋形扵同气孟曰伯阳父年七十有二叔曰仲徳父年视孟而缩其四季曰仲舒父年比叔又劣其五惟是三老人者身载明徳聿昭前闻天休滋钖精神熈康羣从子姓趋翼乎后先仁声义闻流衍扵伦类诚可谓备享百福而绥有遐龄者矣濂窃闻之南极有老人之星占者谓其光明润则下多夀考是则天人之间气化孚浃同流上下阅世灵长似若不偶然者况扵孝弟之家通扵神明者乎冝其人瑞之鼎立景贶之川臻也濂也不敏覧图兴嗟斯颂之所由作其辞曰维天降康其福穣穰斯夀之祥其祥何徴非景之星非云之卿非三秀之荣钟我夀朋大冠缁衣载肃其仪其神孔熈其乐孔皆叶燕居之耽时盍其簮如鼎之安如星之参恊数于三孰不式且瞻旌门有侐孙子之饰有百斯集雅雅鱼鱼振振蛰蛰或冯或翼弗徐弗亟唯歩武是式岁时宴飨叶肆筵于堂笾豆大房曰杀羔羊其醪苾芳钟皷喤喤笙簧洋洋多士锵锵更献夀觞祝鲠于前执酳扵傍人士来观有叹有言维此旌门徳义之尊维此寿朋景福攸臻积之既蕃受之弗谖钖羡于后昆其羡之都孰侈孰舒孰形匪图古亦有诸其年曰耆或至于期頥是绘是摹俪羙而同趋九蓝之山有石巖巖白麟之水其流亹亹眉寿无有害与之同体夀俊之良发素而眉龎苐禄具庆叶流荣于鄊匪荣于鄊实邦家之光洪武十年七月望日前具官宋濂述义乌楼氏家乗序东阳着姓载扵方册者有八曰斯曰留曰路曰骆曰厉曰哀曰苗而楼居其一焉楼本妙姓夏少康之后周封杞东楼公支孙以楼为氏亦号东楼氏城阳诸县有娄鄊是其地也氏族家以娄鄊之故遂谓娄与楼姓同殊不知娄乃邾娄氏之裔其姓曰曹判然不相属也汉之季世楼泰字允恭者始自谯郡徙㑹稽其子苗建安中又自㑹稽迁乌伤苗字秀实生三子孟曰恭仲曰侍中玄季曰散骑常侍畯皆仕扵吴畯生宣威将军陟陟生康乐今㣧㣧生豊其下世次不可复知矣至南齐时有居乌伤竹山里者曰灵璨寄迹释氏法中梁武帝赐号曰智者大师今义乌之智者鄊实因此而得名其地多楼氏居之宋南渡后讳奭府君生二子四孙六曽孙而玄孙之繁数登扵十其中讳大年者嘉㝎癸未进士通判吉州大年从子讳子固嘉熈戊戌进士严州桐庐尉自是蔚爲衣冠之望宗矣府君十世孙琏惧其族大而谱逸也扵是撰爲家乗二卷一倣司马迁年表之法画而爲图字名卒塟咸具䟽之一辑先世墓志家传祭文之属而通判君遗诗之仅存者亦附着焉与宗人谋将刻诸梓以传而请予序之予知楼氏之族甚乆而弘若永康若武义若东阳皆自义乌而分其居县之东门者尤爲近属实同出扵秀实之裔而四明之支则祖秀实之子恭恭之逺孙宣献公钥甞述髙祖先生事畧自谓其先婺人但不详徙居之始耳此皆凿凿可信无疑苐智者大师附录以娄㓜瑜乃楼玄之裔而合楼娄爲一音者似为氏族家所误证诸史传甚爲不然也呜唿凡言姓氏者皆原于世本公子谱二书二书则本春秋左氏传左氏传则因生赐姓胙土命氏及以字以谥以官以邑五者而已后世得姓受氏者多至三十二类益淆乱而难明况袭氏冐姓之不一者乎无怪乎附録之不足徴也今琏也爲斯而惧惓惓扵谱事而不敢忘亦可谓贤也已因爲辨析系诸篇首使其子孙有考焉琏字士连甞从予学经国朝洪武壬子试吏部中选授将仕佐莭大同府宣宁县主簿迁成都府仁夀县云丁已秋八月具官金华宋濂序诸暨孝义黄氏族谱序黄为嬴姓十四氏之一出扵陆终氏后受封于黄今光州㝎城西十二里犹有黄国故城黄旣爲楚所併子孙散之四方以国为氏至汉尚书令香居江夏故世之黄氏咸以江夏爲望隋开皇间有自江夏迁㜈之金华者其讳曰苾历十九传至萦生二子洪浩洪生二子瑕珌浩生三子琛玘璞其子孙析爲五大族瑕之枝则豊城珌之枝则剡琛之枝则监利玘之枝则分宁璞之枝则弋阳皆自金华而迁稽之金华豊城二谱及黄庭坚魏了翁李心传诸儒所采着者颇同当可信不诬诸暨孝义之黄氏实出于珌珌之季弟玘有子曰瞻以策干南唐用爲着作佐郎知洪之分宁县珌与之俱遂同家县之双井江南兵起珌之冢子惠自双井迁于剡寻从剡迁今所惠之曽孙宋赠卫尉少卿振仁及于鄊待之举火者数十家其妻仁夀县君刘氏斥嫁赀以规义田均给婣族故其三子十孙多跻膴仕而十孙之中广西提刑育爲最显育之从子朝请郎汝楫当方腊之乱罄家藏金帛以赎所俘者数百人汝楫生八子开闶阁同登绍兴甲戌进士苐而闻与誾亦相继擢绍兴庚辰乹道已丑乙科闛复占特奏名终荔浦丞阐𥙷官将仕郎闳修职郎兄弟一时荣贵文墨彬蔚人比之荀氏八龙云自时厥后子孙益䌓庻与禄食者代不乏人而书诗之泽至于今不衰少卿之裔孙周爰辑旧谱而续爲新图釐爲若干卷而徴予序之呜唿氏族之学难言者乆矣他未暇深论姑以黄氏言之有谓出扵髙阳氏自伯医赐姓嬴而其后有江黄诸国为楚所㓕有谓出扵金天氏自㙜骀封于汾川而其后为沈姒蓐黄诸国为晋所㓕皆以黄为氏今去唐虞以前殊为极逺其所出难稽犹可言也黄氏之望非止江夏而已若栎阳若安㝎房陵若汉东上谷谯郡如此之类多至四十余房而五大族不与焉氏族之书虽或志之何以不表其所自出今去汉亦已逺其转徙之未易明犹可说也孝义之谱以钟为始迁之祖而以瑕之五昆季为其子豊城之谱则以五昆季系于洪浩之下且谓自秀州崇徳而迁金华新昌之谱又谓江浙之黄皆出建之浦城而迁金华黄鲁直则又谓七世以上失其谱而各谱乃推至十二世若合符节近世有聚庭坚诸行作山谷老人传则又谓六世祖瞻如分宁县瞻实生玘抑又何邪今去五季宋𥘉其时为甚迩其事冝可徴何为纷纭而莫之有㝎也盖因圗谱局废而无官以涖之民间以所传闻论着不能旁捜广览以㑹通其故矛盾不齐冝无足恠予甞侍先师黄文献公相与论及谱事公之先亦自金华析居浦江洊迁义乌其上世之讳亦曰珪曰琳岂亦荣之从孙耶窃意荣之兄弟必衆支裔实䌓谱所不及者则亦无如之何要之江夏之后金华实为黄氏之望故余历考羣谱参以诸儒之论备书之扵首简信其所可信疑其所可疑在覧者之自择焉周字思文羣从子姓至一百余人敦厚而善施皆无忝扵先世云宋学士文集卷第四十二芝园集卷第二宋学士文集宋学士文集卷第四十三宋学士文集卷第四十三芝园集卷第三故绍庆路儒学正栁府君墓志铭浦阳桞府君讳卣字致明宋迪功郎嘉兴府崇徳县主簿讳𥙷之之曽孙忠翊郎髙邮军髙邮县令元赠奉训大夫淮安路泗州知州飞骑尉追封浦江县男讳金之孙翰林待制承务郎兼国史院编脩官讳贯之子府君为儿时重遅不戯潜心扵问学及壮益孳孳自治端凝简静若对严賔师待制公宦㳺中外者乆家政悉寄府君能斩斩不紊抚世酬物即始而虑终壹归于诚内翰杜公本修撰张公枢极相推许且谓其不艶荣利有古逸民风淅西部使者闻其贤辟为书吏辞继以荐者署绍庆路学正亦辞大布寛衣徜徉烟霞泉石间超然自得武威余忠宣公阙来佥淅东宪府行县过其家深加敬畏退语人曰待制公有子矣元季兵乱府君抱先世遗文潜伏岩穴余悉不问未㡬家赀旣于盗府君絶无忧色人慰之輙曰此亦命也徒忧将何爲夀七十一以至正已亥十月甲子卒十二月甲申塟通化桐柏桥之东配东阳潘氏有贤行子三长秬夭次颖信之永豊尉赘居兴贤女氏后七年卒次穆循循雅饰能继家学者孙四士唯士忠士恕士鲁孙女二适葛信方文烜曽孙男一本濂也不敏受业待制公门与府君交甚洽而濂兄之孙女㬊又归府君从子穟今穆来徴铭乃造铭曰翁以文呜发其和平化孚于家庭象贤惟明以继以承以振其休声南涧子包公碣乌伤县西四十里爲南涧子所居其鄊曰智者里名修政南涧子生扵宋咸淳乙丑九月三十日眉目秀整倍书学文皆过人年五岁见伯父记饮中八仙及大历十才子名随记随失南涧子牵衣问曰翁何徤忘耶儿虽耳闻已熟扵心矣因历数以对翁大惊及长鋭然尚友古人朝负耒出耕稍睱輙躬亲杵井灶之事及入夜方悬灯挟册琅琅声不絶终能暗诵春秋左氏传三十㢧一字不遗名动遐迩闾右之族争聘致爲弟子师南涧子专以讲觧章㫖爲第一义且曰自先世逮吾凡十世皆以教授学徒爲业其所相传不过如此而巳弟子遵其教者皆不悖师说爲良士性嗜酒虽至百觞不乱当酣适之际岸巾独坐髙歌八韵律赋抑扬髙下音节极可聴闻者犹能识前进风致濂之祖太常府君与南涧子相友善甞延扵家塾俾诸孙师事之而濂甫十二龄亦预其列操觚赋诗动辄十余首南涧子酷爱之旣而濂以家单稍不事觚翰南涧子移书扵先君尚书公曰公之子终成伟噐岂可使婴世利而志不专耶外物去来犹春花之开落唯问学乃身中之至实耳先君深悟其言命担簦逺游至今幸忝簮缨之末皆助导之功也南涧子无机心抚世酬物洞逹出肺腑相示人无贤不肖皆乐亲之夀七十二以重纪至元丙子二月十二日卒濒卒危坐赋诗有脱胎换骨之句俄顷而逝其年十二月二十四日塟于家后五十歩祔祖茔也南涧子讳廷藻字文叔自号南涧姓包氏出合肥孝肃公拯之裔公之子绶生夀年寿年生执中𥘉迁天台执中生通直再迁金华之松溪通直生冀之冀之生昶三迁扵今里昶生凯凯生震震生文焕南涧子父也母卢氏望江丞殷之女继邢氏南涧子娶史氏生五子士瑞士祥士安士梁士华孙五人文贞文星文旺文彬文贤士梁有学行善继父业与濂丱角缔交间以墓文为属濂㳺䆠南京二十年乆不克为今年春蒙恩致政而归士梁复竭蹷而来以申前请近甞谒拜墓下寒草凄迷徒増古今之感乃书其所知者以授士梁不待状之所具也铭曰师道之立善人斯多奕叶传经无敢讹才良俗善资渐摩何以表之铭涧阿义乌王府君墓志铭乌伤溪上有王府君者夀五十八以洪武九年夏五月丁已卒家十年春二月壬申塟于同义鄊下泽山之原素服而临塟者千有余人皆洒涕而去盖府君忠厚君子也讳顺字性之自㓜嗜学甞登许文懿公之门读书必𣣔见之躬行使物𬒳其泽里有大皷湖潴水灌田五千畆有竒岁乆岸且崩天稍不雨田咸作亀兆折民遑遑不自宁府君叹曰此非我之责耶即集众兴筑之约田而输作有差自出布钱凿石作水门视时溢乹而畜洩之民得大利朝廷营建宫室徴木石之工扵郡县县吏胥并縁爲姦利不问老㓜癈疾之不可任悉上其名索之弗得辄捕比邻以代鸡犬不得宁府君白扵县覈实而作新籍凡有徴发按籍轮役之村疃之中痒痾疾痛者急不能注善药府君储峙一室或有求者施之无吝色然恐察之不精且与名士朱君震亯讲切内经之说汲汲以济人爲务鄊闾有单寠者出粟菽相贷而不録其息没则给槥椟之逋钱乆不䏻庚则焚其劵府君犹以爲未足复谓移风易俗必本扵学乃建书塾招良师会鄊族俊秀俾子弟与之共学甚贫者辄周以羞服月旦十五日具觞豆延其父兄列坐左右立诸生扵堂下府君正衣冠中居以孝弟睦婣之道诱掖而饬导之县大夫贤其爲人頋左右曰若王性之者岂非一鄊之善士㢤凡持牒来诉有及昏赀产者下府君调觧之人服其公取决片言之间不复重有辞田赋移易不常官欲重辑之以㝎科繇同义一郷府君实与钩校之任积弊尽削无敢上下其手者府君遂欲进均役之䇿会病卒乃止大夫闻之顿足曰良士亡矣柰何太息者乆之府君性乐易未甞有忧色见人爲一善事喜动容貌毎行鄊饮酒礼捧大明律寘几案间谆谆爲人讲觧使之心领神㑹不敢为非间居无事焚香皷琴以自乐四方贤士无不硕与之交有纳交者虽乆留而不厌好法书名画不翅金玊然颠沛流离亦挟以俱往通周易有所谋为则必揲蓍玩占所言凶吉多验曽祖益之宋季为越之校官祖文继父栖妣曽朱二氏妻凡三娶诸助何琏皆先卒今惟朱某存子男子三演溢淳子女子三诸宗陈亨吴童其婿也孙男五至淑至刚至和至诚至隆孙女四皆在室府君旣塟之六月演请同县宗润集其行为书一通介学子童徽来谒文古者族则有师闾则有胥各掌其戒令教治属民读邦法而书其孝弟睦婣有学者校登夫家衆寡辨其老㓜废疾之可任者至扵役国事相塟埋之事无不备极其情意呜唿府君之行何其甚类之使一里得府君焉则一里宁一鄊得府君焉则一鄊治一邑得府君焉则一邑之民咸得其所矣视彼剥蚀扵人扼其喉而盬其脑者抑何逺㢤不可以不铭也其词曰位不冠缨而惠孚扵民仁矣㢤若人是非纷纭而折以片言信矣㢤若人文质彬彬而令誉振振君子㢤若人铭以昭之掲扵墓门故楼景元甫墓碣礼有之凡有道者有徳者使教焉死则以为乐祖祭扵瞽宗此之谓先师若汉礼有髙堂生乐有制氏诗有毛公书有伏生之类是已呜唿古礼不行乆矣今之所谓鄊先生者得不近之欤鄊先生谓谁乌伤竹山里有楼君景元以书诗教子其鄊景元日坐臯比申饬五伦之教亹亹不自休受其学者摄其觕踈归扵宻微必充然有得而后止父旣师之其子又继之其孙又执经从之先后垂六十年环境之内外率皆其弟子矣扵是相与谋筑书斋一区以为讲授之地暨殁而塟号泣而执绋者数百人咸曰吾先生亡矣何所受业而辨惑㢤观者叹慕而去𥘉景元之父玊汝翁习六艺而文景元㓜服家庭之训长益自振厉从渊颕先生吴公立夫为科目之学未㡬弃去而专攻羣经间发扵诗亦首尾开阖皆中矩度名着逺近县大夫或出鄊咸望闾欵谒询以民间利病必恳恳缕陈之乃已景元性渊悫事亲䏻尽其养亲死经纪䘮事不以烦诸兄诸兄性方严景元承事惟谨迨至分田唯受硗瘠者不辞其后兄子有黜其业者为赎而归之且曰乌可使其无食也遇族婣故旧壹以诚相接无一毫狎昵态晚岁颇好神仙家言杖䇿㳺江东登龙虎名山骋目逺望翛翛然独立物表意谓古仙人或可见云洪武七年甲寅十月十一日以疾卒于家年七十九临启手足无他言唯戒诸子以守诗书之泽使勿坠九年丙辰正月六日奉柩塟于梅口山先莹之次景元讳光亨景元字也姓楼氏楼故为䆠族宋嘉㝎癸未进士通判吉州元龄其四世从祖也曽大父炎大父建中父有成无为路儒学録即王汝翁也娶刘氏有妇徳濂甞为铭其墓男子四人女子四人孙男三人孙女四人名皆具前铭中兹不书濂今春蒙恩致政而还萝山景元季子仁夀县主簿琏件系羣行而来请曰先夫人之终辱先生赐之铭甫及二载而先君又卒先君平日甞言知我者唯太史公宋君我死若求文䥴墓上吾目暝矣用是不避谴呵重有所渎愿先生进之濂之先庐与景元宻迩而景元长濂仅一十四岁相与论文甚驩闻景元死涕落不䏻牧近虽老病四方求文者类多峻辞其扵景元可得而忘情乎若吾景元生能执诗书之业以淑诸人诚无愧扵鄊先生者死虽未及祭之扵社铭以列之岂过也㢤铭曰一卷之书必立之师牗民孔易斯徳所归懿㢤楼君侃侃令仪执经据座析分毫丝环而聴者肃其冠衣聚精会神臻于泰熈春融天衷蝉蜕人私俗变淳龎寔由于兹生服明训殁寓哀思有素者冠溢于中逵彼位崇阶泽不下施人孰无舌不一道之太史造铭公厥是非观者冝式知无愧辞题黙成居士矫斋记后右矫斋记一首黙成先生潘公为同宗伯益作伯益名好谦实复州史君宗囬之子性嗜文史恂恂而驯饬历官自丽水尉至通判绍兴府以终先是伯益从子景良景宪受业吕成公朱文公之门故成公之女归于景良而景宪之女又适文公长子塾故伯益扵二公之学亦与有闻焉今观先生以矫名其斋则其志之所存盖可见矣乌伤吴生故衣冠鉅族嗜学成癖尤攻扵诗文太常博士郑君仲舒生之舅氏也以生可进扵道遂因其字曰仲矫者书先生之记以为朂嗟夫先生杨文靖公之弟子也立朝大节足以㢘顽立儒故文公以刚毅近仁称之此无他矫之之功也伯益受先生之教扵二百余年之前仲矫闻先生之言扵二百余载之后其有𥙷扵身心一也奚必并世而同时㢤借使同时之士有善为文辞者虽挥千百字之多未必敌三百九十二言之简也仲舒亦可谓善教者矣仲矫尚勉之㢤洪武十年八月十三日前翰林学士承㫖金华宋濂记题李伯时飞骑习射图濂屡见李伯时飞骑习射图其描写位置如一所画锦𫀆乗马者四人前一人揵而驰反首左頋右手拽绣毬扵马后箭中毬上次一人弯弧斫鬉作放箭势乎犹髙举未下楼大防诗所谓前骑长缨拖绣毬后骑射中如星流者是也次一人左执弓右持三夭其马如飞以欲追射毬者最后植青杨枝于平沙系以绛绡一人跃马向前斜睨而射之章良能诗所谓红绡低繋栁枝碧满满関弓斫鬃射者是也盖伯时应奉廷试时所见卫士班中飞骑习射拖毬杨枝之戯故追图若此其精神流动全用篆籕笔写成固不俟讃羙惜乎此卷但存第二骑余皆失之终不得其全璧濂囙据所见备书之使读者了然如见画亦𥙷亡之一义云题赵府君墓铭后右虞文靖公所撰赵府君墓铭府君之子永新使君既摹入石复装潢成卷自题其末使君之子彦方经兵变之后䏻藏弆而勿失携至青萝山请予识之呜唿世所贵孝子慈孙者以其表先徳保遗物而已彦方父子其有焉濂虽不敏不能不志慕艳之私也白鹿生小传白鹿生者诸暨之人也风神俊爽翘然欲超羣其外族曰方建塾聘贤传舘四方㳺学士生徃受诸经领其玄㫖稍事文墨輙峻洁如渊珠衆譁曰生赋资絶伦非积功所可及盍逊其一席地声光流婺越间煜煜能动人竞要遮作州闾师类弗应浦阳江上有郑氏一宗累五十室同案而饍戒子姓执贽致辞生跃然兴曰是或可为也即日上道臯比中居以倡道为已责与诸生言必称曰昔之人昔之人日摩月切操行有可观历十春秋自以精明不逮前时退居白鹿山戴㯶冠𬒳羊皮裘带经耕烟雨间暇则吟风弄月傲晲万象若不知古今之殊轨有识者莫能穷其际髙邮栾鳯来为州牧独造门拜曰鳯闻先生贤言行无悖古先哲人愿为一州学子师生牢让不起鳯不得已令闾右子弟即其家问道州政有阙失鳯必移书谘访生白以利病禆助弘多后若干载殿中侍御史唐铎出守越欲辟起之生力辞如前铎不敢强生性醇笃无铢发矫伪与人语出肺肝相示耻为覆藏事乖名义峻言斥之弗少恕家无儋石储临财甚介山泯误坐法当死生悯其惷愚谋诸鄊鄙活之泯辍乌犍为谢生拒之泯顿颡于地潸然陨涕生曰东作方兴非牛何以耕俟三冬或可尔至期泯复来请生反覆譬晓之乃巳州人士求连生族祝生持其成暨委禽走介致饩继以金币生咲曰孰谓君子而可货诱乎悉遣去人复譁曰是可以义取者生尚不之欲况其他乎扵是鄊人教子者恒指生为法使学焉生名恒字本𥘉姓杨氏白鹿生因其所居号之云史官曰子与生㳺者三十年不可谓不相如者待罪国史时遂白执政荐之入成均闻生不受州县辟事乃寝然其行义可法者不当使其泯泯因造为小传如右隐之与显非所以论生也俞巨川墓记余致政家居澄坐扵静轩中日与造化者㳺凡文墨之事一言谢却忽伏龙山海禅师金华童子阳同丽水俞原善连翩而踵余门禅师为原善而致辞曰原善名善卫居栝苍之丽水其先有讳徳者甞为松阳校官自是以诗书为业校官生义义生通通生明家道虽寖𥙿而敦龎檏茂不为外物而迁朝出耕暮归读古人书柔仁自持与人语唯恐伤气尤惧隷卒不啻避虎狼足迹未甞至公门科繇之应求豪有力者兼之货贿随其所命不敢出一言较多寡幸其见聴辄闭户自诧曰吾属无患矣明生涞字巨川年未弱冠见祖父失之太柔慨然曰苟持此而不变其尚足以立家乎或有事州县巨川奋身直前楫拜上官皆不踰扵礼节吏欲爲姦利辄穷根柢不使其滋蔓凡有所期㑹朝受令逮日落即集羣豪相戒曰是子才智两全不比其乃公可欺吾当谨避之尔自是其家安辑鸡犬亦不惊赀业益致殷盛然笃于伦品嗜善不厌仲弟巨渊遘风癎之疾巨川昼夜忧如己有之聘医注药殆无虚日至而烹錬火候必躬亲视之及巨渊亡抚育其二子尤有恩意鄊邻之中孤嫠者耄且病者困寠无依者振之恤之唯恐有不及俞源有桥二所曰利渉曰康济溪水暴悍旋踵辄败壊巨川悯渉者告病皆重建之如履平地去家十里所慧力古招提在焉芜癈不治而荒榛没人巨川爲造殿堂门庑荘严像设无不毕傋具䟽延碧潭澄师主持寺事复施毗卢藏经以实之樊岭慈仁寺栋宇虽隆而浮屠氏诸像未完巨川召良工搏土造之始称其伽蓝之制其存心为善大率类此年六十三以至正乙未六月十日卒于家某年甲子某月日塟于北山之麓巨川娶陈颜二氏男四人长即原善有学行甞从许文懿公门人逰仲父巨渊䘮在浅土原善造穴扵父墓之侧奉而藏焉乃捐私钱筑孝思庵买田若干畒入其租以供祀事锱铢不以烦仲父诸子鄊人士称之次善麟次善诜次善护女三人汤源呉华髙听其婿也孙人某巨川为人外刚毅而内慈惠遇事以诚畧不尚浮藻知儒术旁通医药卜筮之学嗜义如嗜利今不幸已矣原善慕太史公名非一日无以自通扵执事谨介吾侪为之先容愿太史公卑矜之赐以冡上之铭也扵是原善出再拜其有请如前而加切焉余与诚意伯刘公伯温御史中丞章公三益甞同朝二公皆括苍人每品评鄊邦人物辄称曰丽水俞巨川仁人也其家世以积善称余固巳闻之矣今原善之至复知详焉然为善者当有后非惟巨川能亢其宗而其后裔食前人之报者当未艾也爵禄之来夫孰御之㢤扵是不辞而为之铭铭曰彼悍如狼我仁如麟彼虽嚚嚚我则振振所以才智钟乎后昆家有余庆恒在善人紫绶金章行当大其门丽水陈孝女传碑陈孝女妙珍䖏之丽水人父南溪为神祠祝史蚤夭母某氏更适他族妙珍依大母林氏以生林婴末疾妙珍刲股杂淖麋以进疾遂瘳或告之曰此若女孙股肉之功也林悲泣曰吾耄矣死固当然何用苦若耶疾复如𥘉妙珍伥伥如有失卖衣走浮屠氏作诸禳荣事皆以应林忽昏眩妙珍觧发相紏缠哀号良乆乃甦自是气益弱仅有一丝相属妙珍计无所出然香右臂上稽颡吁天乞以身代复不应至正四年四月壬申夜梦一丈夫冠乌纱巾服青布袍来告妙珍曰尔勿忧能剔肝食之则愈矣妙珍问曰欲剔将焉从丈夫指右脇示之且俾吞红药半丸吞已遂觉甲戌妙珍乃具汤沐浴露祷上下神祗时空中雨坠妙珍之身独不霑湿若有张盖覆之者妙珍益喜持刀视脇下见红㾗如缕长可三寸许就痕上割之血滂然流再割之了无所见妙珍惧乃掷杯校卜扵神逮俯身拾之而肝忽出悬亟刄之寘几上爇香自誓云大母倘得生终身持菩萨戒不复适人矣寻取肝聂而切之杂竹萌烹之大母食才下咽其疾顿失妙珍惩前事戒左右勿漏言然创鉅甚㡬至危殆复梦神人语之曰无伤也冝錬𥿄作灰传之妙珍从其言果愈时年十四耳后三年林以夀终妙珍造塔瘗之复然顶申前誓弃家为优婆夷前进士永嘉髙明来官郡録事为上其事部使者大名髙履覆按得实以闻次于朝诏有司具乌头双表之制旌表其门仍月给粟一斛养其终身时八年春二月也郡守固始黄某以其事有渉名教也命儒学教授郑汝原为记其事于石云史官曰人子之扵亲本宗一气苟可以死生者势当共之肯以形体旣分而视之有异耶当亲有疾时唿号天地鬼神遑遑求索茫昧中力有可致虽万死弗之頋又奚暇毁伤絶㓕之计耶或者作人对痛斥之余不知其何所见耶夫孝忠无二道忠臣肝脑涂地世未甞指以为非頋独扵孝子而疑之耶此决非韩子之文其依倣而托之者耶余闻之慈溪黄东发之言如此因造陈孝女传故备论之四明阿育王山广利禅寺碑铭四明阿育王山广利禅寺在郡城东三十里阿育王山即鄮山昔在周厉王时东天竺国有阿育王造寳塔八万四千贮释迦文佛真身舎利命耶舎尊者放光役诸鬼神分布扵四天下而鄮山当其一故更名之晋太康三年并州猎师刘萨何受𣑽僧指授即改行爲僧易号慧逹偏求舎利塔扵洛下齐城丹阳皆弗获行至㑹稽之鄮山忽闻地下钟声慧逹哀益切越三日忽舎利与寳塔从地涌出其相青色似石非石髙一尺四寸广七寸五成四角光明殊胜慧逹见已悲喜交集而塔之出现实肇扵斯时矣义熈元年安帝始构塔亭覆护而度二七僧守之宋元嘉中文帝増创祠宇且以封袭未严斵木爲浮图三成凾之梁普通三年武帝又命建殿堂房廊奉之赐额为阿育王寺大同五年帝令其孙岳阳王察改浮图为五成绘帝暨昭明太子二像蔵焉仍施黄金五百两造铜佛四百躯写经论五百卷铸四鐡䁀以镇四角寻蠲复其赋调给兵三十设营防卫陈宣帝度僧守塔如义熈之数唐中宗遣使赐金又下诏加护之至武宗朝并省海内佛寺塔归越州官库宣宗立像教重兴又入扵开元寺鄮山僧愬扵观察判官蒯希逸而还之懿宗咸通中又度僧三七人守之梁贞明二年钱武肃王遣弟铧等迎塔作礼明年正月囬止西陵岸放光照江中其明如昼又改浮图为九成第三成寘七寳龛用以贮塔周显徳五年寺灾文穆王请致武林龙华寺新其浮图其成如前数而藻饰有加焉中龛杂用百寳范黄金为座悬珠璎以荘严之宋𥘉寺又新大中祥苻元年复赐以广利为额拓为十方禅刹其主僧自宣宻素公始可考见宣宻五传至大觉琏公名振天下仁宗待以殊礼作诗颂十七篇遗之熈宁三年大觉为搆宸奎阁苏文忠公轼实记其成大觉日与九峯韶公佛国白公参寥潜公讲道一室扁曰蒙堂丛林取则焉髙宗即位以寺为舎利所宅亲洒宸翰钖名曰佛顶光明之塔大觉十五传至大慧杲公绍兴间来领寺事四方学从川奔涛涌而食或弗继乃扵奉化忠义鄊隄海涂成田一千余畒名般若荘大慧四传至妙智廓公纉承益䖍淳熈元年冬孝宗之子魏王恺出镇其土二年孟夏四月瞻舎利毫光发祥青红交绚变幻不一更用黄金为塔而截寳塔扵中冬十月一日孝宗遣内侍省西头供奉官李𥙿文取塔入内妙智护之行舎利现扵塔颠如月轮相又现两角如水精珠若此者三御书妙胜之殿四字俾揭扵塔所妙智再传至佛照光公缁钖坌集不减扵昔时尽鬻赐赉之赀市田四千余畒视大慧加三倍焉名吉祥荘佛照十五传至咲翁堪公有权贵人至寺戯问曰舎利何在笑翁指道傍松谓曰此䖏即有巳而松枝皆放光贵人惊异即寺之门巷建二石塔以表之笑翁又傲古制累石为塔者三列扵寺右以瘗僧之归寂者宋季寺又灾寳塔附安别院元至元十三年春三月世祖命使者奉塔至开平龙光华严寺寻迁燕都圣夀万安寺集僧尼十万扵禁庭太庙青宫及诸官署建置十六坛埸香镫华旛之奉备极尊崇世祖亲幸临之夜有瑞光从坛发现贯烛寺塔相轮之表又自相轮分金色光东射禁中晃耀夺目世祖大恱命僧録怜占加送塔南还更赐名香金缯诏江浙省臣郡长吏増治舎利殿宇笑翁十二传至顽极弥公适际良㑹遂以诏书从事曾未㡬何甍栋雄丽如天成地涌上薄云汉寳塔还于故处顽极四传至横川珙公道𬒳华夷禅学为之中兴僧伽来依法轮者至无席以容二十三年大建堂宇以居之横川九传至雪窓光公寺复新豪家所据诸荘田土园林尽复之且以诏使之临祗奉无所至正二年春二月又造承恩阁七楹间黄文献公潜为之作记雪窓四传至扶宗宏辨禅师约之𥙿公已历六十二代矣禅师以咲隐诉公法子入我国朝自庐山圆通选𥙷其䖏戒律精严言行一致智慧福徳皆絶出乎等夷从洪武𥘉元以迄今兹一座十年宗纲丕振风雨不动安如泰山寺之勤旧竭其力而翼賛之有若岳林住持象先与公筑黄贤塘得田叄千余畒名报本荘有若云石起公市史氏之田其数如黄贤塘名忠义荘二荘皆与般若爲邻大佛寳殿则又云石葺之三觧脱门则僧伽智华作之修演法之堂并撤其房庐为下蒙堂则白云住山智珠营之𥙷东塔院者沙门自悟也造西塔院者又象先也西塔肇建扵唐元宗东塔在迦叶足迹之左即寳塔所涌之地下至库院杂室则出扵比丘智宁之力也凡寺制宜有而摧败不支者悉举而更之禅师念缔搆之艰不可无以示来者俾其徒师秀至浦阳山中徴文以爲记呜唿大雄氏真身舎利乃戒㝎慧熏修所成必八吉祥六殊胜之地方妥安之其在震旦者一十有九唯阿育王山显着特异自晋逮今历一千九十七年之多国王大臣以及氓隷靡不归依金银重寳施之弗吝当其祥光发现瞻之仰之不翅婴孺之思父母盖如来以慈悲硕力摄受有精神通广博随念而应所以启功徳之信心祛尘劳之妄念也何其至欤然而临师位者多名世之士乗法门之正令飈旋霆奔一入其庭心空疑释致使舎利之感乆而滋彰名重五山光昭佛日此亦幽明两致其极者也禅师起继芳躅益殚志虑当皷鱼寂寥之时炽然建立金碧灿烂扵水光山色间淛河西东未见有如斯之成者是宜详纪之使后人扶植扵悠久也寺东一里余有圣井灵鳗在焉相传随塔而至唿为护塔神折鲜花诱之輙二红蟹导之而出因作渊灵庙祀之以其与塔相関也特附见焉铭曰巍巍大雄摄受有情持红日轮中天而行照烛大千洞见豪发靡物不昭无幽弗逹灵明入㓕有不㓕存五色神变萃斯骨身无忧之王捶碎七寳造塔收之万佛旋绕谁放指端白毫相光药又奔逐随光瘗藏支那之国海东之域钟声发祥塔乃涌出上自帝王下逹民萌历代崇之精白一诚唯其所在天龙诃卫有感则通灵光显瑞神镫晕红烈火殒空或射九天烨如白虹千目环覩如佛出世攀引莫能继之以泪依之主之代有伟人据莲花座说法如云四方骏奔孰非龙象一喝之余凢情俱䘮声应气求雾滃云蒸千有余岁无废不与有大导师来接遐轨佛智之孙广智之子长眉广颡大类慈恩其徒翼之各展度门涌殿飞楼耸起无际化海为田有禾穟穟像教隡夷嘅其永叹浙河西东似斯实难法王能仁覆焘无外佛子体佛引之勿替昔人有言难逄者时优昙之现四衆来依畴无舎利中含法界亦有楼阁不渉成壊色非青黄其光焞焞不假弹指诸门洞开苟能荷担直入无碍手擎摩尼扵法自在玊几之山其青无瑕法雷常呜诸天散花敢告来者以纉以述功烈巍然与山无极洪武十一年岁次戊午春三月十五日前翰林学士承旨金华宋濂造育王禅师𥙿公三㑹语録序古之人道感而形化曷甞贵扵言㢤甚不得巳而有言言或易扵遗忘又甚不得巳而记録之虽曰形诸简编然惧不䏻行逺又甚不巳始刻文梓而传之其言之也𣣔击豪扵当时其传之也将泽物扵后世惓惓为道之心为何如㢤此濂扵历代诸师之言不能无感也激者则曰灵明中居一尘不可留况语言文字纷秽龎杂足以碍冲虚而窒真如逹摩氏东来持楞伽经以印人心楞伽佛口所宣也君子尚谓其堕扵枝蔓况后来师弟子䇿励之言乎曰不然也人之根性不同而垂接之机亦异其上上者一见之顷情尘自然销霣何假扵言㢤若下下者朝夕谆谆诲之淡如嚼蜡竟不知其味苟欲絶文字令其豁然自悟是犹采凫藻扵山颠求女萝扵海底终不可得也今之去古亦逺矣自大鑑以来其语具在人仰之者如应龙升天海立云流或现大身或现小身不可以凡情测度傥不因其言而求之则其超然独立不堕色声者奚从而知之旣知之必将则而象之若以其窒真如而碍冲虗一切斥去濂不识其可乎不可乎虽然寳积经云如来所演八万四千法藏声教皆名为文离诸一切言音文字理不可说是名为义法藏且尔况下扵斯者乎以此観之当畧其文而䆒其义可也然而取鱼者必资筌愽兎者当用蹄兎与鱼既获而无事扵蹄筌吾心源旣澄识浪自息复何义之云乎濂之区区又不能无感扵后之人也育王禅师𥙿公三坐道塲䇿励学徒如青天霹雳闻者掩耳演说无上妙道如升苏迷卢山濶视四天下百物无所遁藏大司徒楚国欧阳文公谓其言出入宗乗内典左右逄原其文渉猎百氏灿然可赌鞔峯佳山恕中愠公谓其设施踔厉不愧为大慧七世孙皆知言濂颇获与公㳺甞以賸语三卷质正扵公公不鄙而题识之许其可以入道今已十閲寒暑矣公之徒师秀不逺千里以公三㑹语请濂序而传之呜唿公之有言与秀之汲汲图此者夫岂得已者㢤濂虽不文因不辞而书诸首简云寳盖山实际禅居记衢之龙㳺县北三十五里有山曰寳盖川媚山明而林樾欝苍俨与灵区奥壤相将然僻䖏下邑无有启其閟者𥘉卢江有沙门良亮冶父山实际禅寺无用聦公之弟子也沙门年旣壮出逰丛林历叩诸师乆未能证入闻千巖禅师长公说法扵㜈之义乌伏龙山凾往见之禅师普应国师本公之嫡子门庭浩荡后衲云拥见沙门为人诚悫可与进修时加警䇿之已而命司藏钥使日阅经律论玄文乆之陞居第一座禅师间谓沙门曰如如真性逈出根尘祥光发现照烛干坤非有絶念之深功不能超出死生而入常寂之埸子盍缚茅扵重山蜜林而究明之乎沙门跃然以喜即日下山选地以居之至正丁酉春行至今所俯仰四顾有以惬其志遂驻钖焉遐迩向慕奔趋恐后富者捐资贫者効力伐石扵巖抡材扵林人运斤夫荐圬不戒而集犹务其私仅四三年功即就绪法堂三楹间成未㡬释迦殿又成其楹间如法堂之数中设三世如来之像左右翼以天王皆用黄金涂之兼之床座华旛及凢供具清浄严肃观者起敬库院僧室之在东西又如佛殿之数两庑揆之则溢其五别敞小门楼以为出入之地径术曲折而莲花池品列于前四围有水瓌之盖一倣伽蓝之制沙门因出实际遂以名其禅居云惟大觉世尊其道所𬒳甚广无与比伦人徒见中国九州能严奉之殊不知西南诸国如呵罗单于陀利之属以道里计近或数千逺且二三万余而尊崇为尤至国君相祝常以世尊如来称之则其他㮣可知也此姑置之勿论又自西方言之自中国历十万里至五印度从五印度以西又越太海二重始抵西入之境道涂比前奚翅数倍其所历城郭人民䌓衍富丽又百倍扵中国其地唯知有佛教而巳余皆无有也至扵巷谈里语一擧佛言以爲法戒稍有不信而妄行者衆共弃之以此而观若东若北莫不皆然是故郑渔仲有云佛之书徧布天下而儒家之言不越扵䟦提河盖有以也然乃史传所载及东伐西使亲击者之所言咸属南阎浮提南阎浮提则好髙四隅之一尔经言百亿日月百亿妙髙山皆渐佛教则又非管窥蠡测之所敢知也或者则曰佛书多取譬之言果可尽徴乎曰吾儒亦有之也驺衍谓天下有九九州而一九州则有禆海环之人民禽兽莫能相通如此者九则有大瀛海环其外乃天地际焉禹之所序中国九州其扵天下八十一分居其一耳岂独佛书言之㢤余甞悪夫浅见狭闻之士不足以语大方类夫营宁生人身中㳺泳肠胃自谓江河之广周流府藏自诧万里之逺不知身外之境𥘉无涯涘也所以轻扵论议迂固僻陋闻者爲之失笑其不智也亦甚矣今因沙门请记余故特一言之使入此禅居者读吾之文又有以知大觉世尊其道所𬒳甚广无与比伦则严奉之心逾坚严奉之心逾坚则将世世嗣而葺之俾不坠壊庻有以副沙门之所硕欲若但纪其兴起岁月稍渉文学者人人能为之又奚假扵余㢤沙门号西山精进入道至老犹不懈云藤杖铭形之圎兮性之坚兮节之全兮吾与子周旋兮楷木杖铭生孔林承圣泽文庚庚光绎绎扶颠持危资尔徳栢杖铭用之则行舎之则藏嘉言孔彰懐允不忘龙㳺重建证果寺记我释迦文佛慈闵有情设宏濶胜大之教真应弘愿罔不霑𬒳故凡日月之所照霜露之所坠皆沐浴至化出离苦轮得清浄行列御㓂书所载不治而不乱不言而自信不化而自行荡荡乎人无能名者信不诬矣是故塔庙之所在金碧焜煌照耀无际虽其沦壊有时或囿乎数曽未㡬何又皆兴复如𥘉观乎此者可见大法之流行与天地相为无穷者矣衢之龙㳺县东四十五里有证果道塲实始扵唐真观𥘉县人士虞道延捐宅宇为之悉入腴田其中己而祝发受具戒为𨳩山第一祖且以的传自号脩习禅观誓不忘扵正宗一时龙象闻风坌集称为虞延法师云唐季之乱变为瓦砾之区在宋之𥘉休堂慧公甞重兴之至宋季又废无住行公入主法席又从而兴之逮元季又废今住持静山仁公与其同𫀆本全周公谋曰兹寺自法师创建以来甲乙相傅克底扵今日不翅七百余年之乆一旦使其堙坠吾侪之耻也盍相与起其废乎周公然诺之各捐私槖之积以为衆倡乃持歴赱民间民有力者加二公之惇悫各施其所有遂命斵水陶土之工相与从事至正癸卯二月某甲子新造释迦寳殿殿凡三间演法之堂其数视殿而嬴其三曰觧脱门则数与堂同两序视门而嬴其二十又五皆次第落成复抟土㨞佛菩萨诸像錬黄金为𥿄而饰之洪武丙辰九月某甲子又建藏经之室一区而悬钟之楼亦焕然一新至扵栖僧之房凡七各设层搆篴堂靡不具足其制度不异巨刹崇广严丽视昔有加雕甍璇题上凌霄汉彤扉曲砌下映林谷𣑽㖵互闻钟鱼相荅往来观者咸谓当此象教衰落之时能化灌莾之墟而为无上寳坊非贤且智者能致是手莫不踌叹咏而去仁公亦自以缔搆艰勤欲俾后人闻知相与保持扵悠乆忘其春秋之髙奔走青萝山中徴文以记之余按佛说尊那经云无尽功徳甚深微妙乃有七种而建立精舎实居第二又按福田经云广师有七徳𣑽天福而兴立佛啚僧房堂阁实居第一呜唿佛言如是世之人往往斥经营塔庙为有漏因果恒弃之而不务亦何可㢤二公惓惓焉以绍述法师爲巳任斯可谓允合契经之㫖者矣虽然楼阁之在世间有成有壊一刹那顷万变不齐有若吾心所具寳华楼阁先天地而不知所始后天地而不知所终刼火所不䏻焚毗岚风所不能破真如无碍湛寂常存学佛者又当扵此而求之庻㡬精粗不遗理事双尽者已斯言也非予之斯言也盖甞风诸师云先师内翰栁公真讃伟䫉长身端严若神即而就之煦然春温海濶天髙莫窥觇其宏度霆奔颷竖驱驾乎雄文来趋跄之佩作仪表扵荐绅出入容㙜振百年之礼乐昭宣帝制焕大号扵干坤惟其具该博崇深之学所以继光明俊伟之伦仰瞻遗像有涕沾巾傥使泉㙜之可作庻㡬士俗之还淳门人具官宋濓拜讃宋学士文集卷第四十三芝园集卷第三宋学士文集宋学士文集卷第四十四宋学士文集卷第四十四芝园集卷第四鳯阳府新铸大钟颂皇帝既正大綂建都江表徳绥威詟万邦咸臣用羣臣奏临濠为龙飞之地赐名曰鳯阳南北民大和㑹百族错居动十万数然而物大而盛不假噐齐一之无以严昏旦之禁乃诏江隂侯呉良监铸大钟以㝎衆志以禆治化侯旣受诏遣使者至富春山中徴金工何成谕以天子明命成即日帅其属十六人以从相地鳯阳城东三里搏泥成范画其栾铣角衡之度侈弇惟良篆带以方候其燥刚始穿冶一十又三錬青赤铜六万五千斤筮以洪武乙卯冬十一月己已涖事厥明侯具法服以牛一羊一豕一祝告先冶之神礼旣成槖籥咸兴皷动风气炎光赫㬢上贯霄汉绛液旣澄气愤云洩循窦而入肃肃有声阳施隂凝劲质斯具越二日辛未乃发复取牲血涂其衅隙以厌除不祥钟髙十六尺有五寸厚洗濯八荒神物攸起是为帝里从者如雨扵焉萃止物大而豊往来憧憧节之以镛罔敢弗恭乃饰凫氏乃具鑪锤乃烹乃鬻化金为水赤气夜明如日之升流凾而頳入窦有声彬彬斐斐功同神鬼不鉏不铻轮圆顺轨旣启其型敢爱斯性涂衅礼成荣光如星千夫齐力㙜搆悬植交杠孔奭载考载击宅兮囷囷触兮贲贲摩乹盪坤以警昕昏发摅灵气昭融品彚物无疵厉年糓攸遂博硕而龎声与政通拓羡集祥熏于家邦惟皇建极福之敷钖制噐有赫式和民则稽乐之原钟实为先律吕以宣功垂不刋小臣作颂有羙无讽爰咨于衆是传是诵题宋髙宗赐荅罗尚书手诏右思陵所荅新安罗公彦济手诏一通其诸孙宣明装潢成卷不逺数百里特至浦阳江上请濂识之濂闻公自政和二年擢进士第𥘉监登闻皷院五迁至起居郎兼侍讲兼权中书舎人公常上章控辞曽未㡬何再迁御史中丞故事中丞侍御史不并置乃更除侍御史公复求去甚力及改吏部尚书公复引疾奏乞宫观及𥙷外郡思陵不忍公去故优诏荅如此由是观之公之难进易退之风亦人臣所鲜能㢤况其经营淮南之策表章春秋法天生叙之言辟南雄守欲罪和议之䟽焯焯着于当时无志事功者恐不足以致斯或者以遂胡编脩岳太师爲公病是知其一而不知其二者也濂因徇宣明之请题诸左方而稍及公之行事使来者有所考焉诏中所谓擢冠常伯者唐龙朔二年改六部尚书皆爲太常伯然吏部爲诸部之首故行词者据其事而谓之冠云玄英处士方公遗像賛予学子方孝孺玄英处士之诸孙也持处士像来请賛賛曰振骚雅扵江南混渔樵扵玊笥谏垣天近虽屡形州牧之童牛衣夜寒终不夺烟霞之志凛然亢直之风可折謟䛕之气遵真曜之遗则造玄英之私谥唯其畜厚而发弘所以继隆而传炽绅笏蝉聮勲庸赫着蔓延闽浙之间莫匪云原之裔敢申賛辤式昭瞻企观心亭记昊天纯佑九有民全以所覆卑我大明皇帝执符御历拨乱世而反之正化行人流臻于秦宁然犹孜孜夙夜敬厥徳奉若天道赫如上帝鍳临乃洪武十年冬十月丙午朔复勑工曹造观心之亭于宫城上设甓为墉涂以赭泥中寘黼坐前辟彤户越七日壬子落成上亲幸焉召臣濂语之曰人心虚灵乗气机出入操而存之为难朕罔敢自遐自逸譬鱼之在井虽未免乎跳掷终不䏻度越范围况有事扵天地庙社尤用祗惕致斋之日必端居亭中返视却听上契冲汉体道凝神纯一弗贰庻㡬将事之际对越在天洋洋乎临其上卿为朕记之传示来裔咸知朕忘俾弗懈愈䖍臣拜手稽首而扬言曰书有之惟天无亲克敬为亲民罔常懐懐于有仁鬼神无常享享于克诚曰敬曰仁曰诚皆忠心所具非由外铄我也此心若存则动静合道建中保极之原清而弗扰庻绩咸熈否则天飞渊沦凛乎若朽索之驭六马唯欲之从而罔克攸济治忽之㡬其始甚微不可不慎也钦惟皇帝陛下法天启运乹乹终日不遑暇食十有五年大綂斯集政平人和休祥屡应斯皆观心之明验古先哲王相传心法所谓精一执中之训亦不过此圣子神孙必来取法当有不言而谕者矣虽然靡不有𥘉鲜克有终臣愿陛下存神内居常如亭中时则心与天为一祥形敷正壹出自天衍亿万年无疆之休亦永无疆之闻不亦显㢤臣不倿旣承诏㫖輙稽古书而为之记别有观神亭与斯亭东西对峙其制同其义亦无异云扶宗宏辨禅师育王𥙿公生塔之碑我如来设教骋威神妙智之力示超絶极致之理视万刼爲旦暮刹那之顷三际现前是故以生㓕爲一虽出入靡常而真如之性烔然长存旣无染净亦无寡多习其学者往往深入禅㝎后天地而不凋不知孰谓之死孰谓之生也扶宗宏辨禅师现坐玊几道塲说法度人而絶去来之相预建塔扵卢山石耳峯下期他日爲设利之藏其上首弟子师秀持岳林佳山良珵所聚事行徴濂爲铭勒诸塔上呜唿有若师者其殆䏻齐死生昼夜之理者乎师名崇𥙿字约之毗陵陈民子其母氏梦龎眉异僧乗肩舆直叩寝门唿曰吾将假舘扵斯母觉时有娠十月而生四岁始学歩七岁入小学资识趋羣童上十六觧通儒家言然体素尫弱十日而九疾毎覩佛菩萨像輙互跪瞻礼依恋不忍舎父母以其应梦冀徼灵释氏愈之命从夀昌院东林暁公爲沙弥院有大梨木三十年不发花及师之来花开满枝结实大如斚东林知爲祥征度为大僧俾受具足戒俄蓬累而出登双径山谒寂照端公鞠明究矄唯以观心为急务閲二年未有所证入偶逰东坡池因操觚成一偈寂照见之喜云此龙象噐也命为侍者使其便扵咨叩师弗从复走天目山见佛慧义公佛慧受以万法归一语师淬砺益力虽金墻鐡璧必欲拓𨳩乃巳佛慧亦期师有立所以警发者甚至又二年师急扵求证复歩中天笁山参广智䜣公一造户庭如胶相入即决以超脱死生大事广智为举临济无位真人之言且诘之云尔还知否师不斍下拜广智云尔何所见而作礼耶师荅云拜者非是佗人广智云从门入者岂家珎耶师云和上慎母欺人也广智首肯者乆之越五年元文宗诏建大龙翔集庆寺于金陵起广智为开山第一世师复往依焉选充维那之职未㡬陞主藏室留广智左右者十余年尽得其所为道御史中丞张公起巖问广智云选佛塲中僧伽如此衆多其有弗悖般若者乎广智云戒律精严言行不相背驰唯崇𥙿一人自受度以来胁不沾席者三十载矣张公深加奨叹师之声光自是日起丛林中朶儿只国王时以江浙行省右丞相领行宣政院事遴选诸方住持名旣上犹恐其未公也投钩而㝎之师始出世太平南禅报恩光孝禅寺辨香之祝盖嗣广智云师以诚遇物黒白翕然宗之一日令圬人塓璧璧中隆然如有物凾抆之已而复然扶之获悉逹多太子像乃佛牙所刻成师召工传以黄金金迸制设利从中涌出寺僧觉阜雕小香殿奉之遐迩施者日新月盛数载之内百废具举名闻于朝帝师大寳法王钖以金号寻迁九江圆通崇胜禅寺宋之𥘉有神僧道济徳公将示寂累青石为塔语其徒曰此塔若红即吾再来曁圆机旻公来镇法席塔果红色人异之旻公人号于古佛及其临终复尔悬记有三百年后大兴佛事之䜟师入院之夕衆僧梦旻公至而其塔烨然有光者弥月人尤异之先是寺之狮子巖大树皆枯涧泉亦竭至是树则重荣泉则再涌识者谓自旻公至师正踰三百之数其能动物盖不徒然也寺当菑毁之后唯佛殿法堂粗立余皆瓦砾之区师㑹岁之入庀匠佣工创僧堂旃檀林以居学子新梵音阁七间中塐观音大士傍列二十五圆通像若三门鲸音楼经藏寳阁及上下塔院属勤旧恊心而成之时荣国公火你赤以朝之重臣总戎江西慕艳师之慈行洊请敷宣大法申弟子之礼受持五戒而退洪武元年上即皇帝位发号施令雷动云合开善世院以统摄释教命大浮屠主之诸方以师名闻移主四明阿育王山广利禅寺寺居五山之一领其事者若大阁琏公大慧果公无凖范公横川珙公俱一时名徳风动四方继之者颇难其人闻师之临少长咸恱香华逺迎者接踵于道时当仲冬见恬日妍天乐四闻万口称颂争言见未曽有及其接引未悟专指单提句上之功棒喝縦横逄者胆落两序之衆自庆获所凭依相与勠力凢宫室之倾仆者起之缺者补之䵝昧而剥蚀者完饰之五彩彰施赫奕亦既羙矣而元舆智起二师复营田七千余畒以资食轮议者谓犹慈明之有杨岐宏智之有石窓也五年秋上勅仪曹建广荐法会扵钟山遣使者徴髙行僧十人而师居其首师至召至便殿问以佛法大意师以偈献上覧之大恱因命师画天界寺额赐食上前师或假寐鼻息㣲有声隣坐引裾觉之上叹曰此老人无机心诚善知识也师容貌魁梧日用之间服麄食粝一出扵天性无所勉强生扵大徳甲辰今年七十有五而康宁如六十余人屡欲挝皷而退为衆所拥留而止三会语各有録行之于学者所度弟子曰某曰某云惟我昭觉大师上绍临济正传得法者固多而虎丘大慧为最盛虎丘四传而为破庵为松源二宗角立子孙䌓庻大慧五传至佛智晦机师大辨明慧洞彻心源实与二宗抗衡而太中大夫广智全悟大禅师出承其后师表人天上膺帝眷而声名愈彰矣师以敦笃之资凝㝎之学当皇明建国之初作镇名山续佛慧命历十春秋辉光益衍非有大福徳者不能与扵斯也古佛乗愿轮而再至意者或其然乎是冝有以昭示方来不当拘泥常情而弗预图之也濂耄矣以辞章为口业有来谒者力拒闭之今特徇师秀所请而爲之者向真乗之善果缔般若之正因也铭曰广智人天师普度有情衆天华散毫端无非作佛事明光覆一切盛大莫与等若非古佛生㝎无䏻继者悬记若烛照皦皦不可诬不然龎眉者何以叩吾寝庭棃乆絶华何以发祥徴历抵扵诸家气如狮子王一声哮吼间顿使百兽伏出世方为人佛牙荐灵异脱彼泥涂内设利自然露俄入圆通顶种种示方便俯视九江水欲以一口吞塔放百寳光弥月光益炽起行庭宇间故物若宛然巖树与涧泉本是无知物谁知枯竭余重荣亦重涌譬诸籥中灰时至气斯应不假扵外求实由因中起言言有徴验建立大道埸所以弹指湏宫殿而一成移住玊几峯非惟缁素某鬼神若相迎天乐半空闻咸谓未曽有以法作布施有如大云兴徧周河沙界震雷鸣甘雨沛然下大根与小茎无不頼霑润大乗境界中讳言神异事我今备说之欲警阐提者植此窣堵波不异青莲花上品上生者佗时来示现洪武十一年云亡友陈宅之墓铭呜唿吾宅之死矣铭非濂孰能为之初濂读书浦阳江上宅之侍其舅氏呉徴君长卿来逰濂始识之徴君渊澄山耸发言不系而咸中肯綮宅之气象雍容楫譲合节鳯和呜而玊锵如也濂心异之进谒徴君退必与宅之言问其所从师则韩荘节公性黄文献公溍也问其所学则治经为进士之业也濂时颇有志应举相与诘难经义连日夕弗休迨别去犹依依南望至日落乃止自时厥后宅之声誉日起大夫士唯恐内交之晚㢘访使者行部举爲稽山书院山长宅之辞宅之意气方豪谓朱子可以引手致及试艺有司数上数不利乃抚几叹曰慈亲年髙矣予发亦种种安能逐三五少年竸一日短长耶即退隐大山中朝夕亲侧不敢少离去濂闻而悲之至正戊戌濂避兵徴君家已而迁宅之之西轩濂携室人贾专及仲子璲长孙慎三世爲四人尔心胆战掉若䘮家之犬宅之煦妪而轸存之视濂犹弟兄遇遂与慎有若子孙宅之内子蒋夫人亦视专如妯娌然濂安之百里之外忘其流离颠沛之苦者宅之夫妇力也浦阳旣入职方濂挈妻孥西还庚子之夏朝廷遣使者来召濂趣装上南京擢爲王官与宅之别者阅十春秋其依依之懐犹浦阳南望时曁以病予告东归思宅之之心逾切病间竟骑驴往见宅之大喜屐齿殆将折留连浃旬椎羊豕以爲向当夜半酒酣叙兵也仍娶于呉遂依女氏以居为流子里人宅之夀七十有七卒之日乃癸亥十一月六日闰月二十三日塟于戈溪之源娶黄氏夀十前十年卒继配即蒋夫人有妇徳鄊人称之寿七十四后五年卒子男四銕鋘镛镒鋘亦前年卒女二适吴义吴鐩鐩徴君长孙孙男六济温浦润浩潽女二尚㓜曽孙男四樟权梓橡宅之性雅饬行乎患难能以理自遣室庐荡扵兵燹凾迁别墅曽无㡬微见扵颜色毎速故人饮酒赋诗以自适其诗䪨度深婉一篇出人竞持去闾井之间恒乐亲之乆而不厌徴君家将合族为义居宅之左右徴君为㝎科条以齐子姓至今守之呜唿宅之已矣而徴君亦作土中人矣上距避兵之岁仅二十年人事变迁何所不有未知后二十年又为何如也唯有善名着予时述作传扵人虽殁犹不殁也如宅之者是已铭曰五彩弗施不如赭泥我哀乎宅之受才则丕其数则竒我哀乎宅之歛其奋飞发扵声诗我哀乎宅之墓门有碑太史勒辞尚足慰多士之思故筠西吴府君墓碑洪武二年冬十月二十有五曰筠西府君以一疾不起闻夀年虽八十有八其州里之人更相弔哭以爲义士亡矣吾属将何所依頼十数里中声呜鸣不絶四年春正月六日塟于孝义里戈溪之源其孙鐩以濂知府君最深请张君辰件右功世取文刻碑文曰府君字长卿讳宗元号筠西其氏曰吴吴出泰伯苗裔初迁㑹稽之山隂唐大中间有讳翥者以学行闻门人私谥文简先生先生逺孙少邽咸通𥘉复迁诸暨开化鄊之崃上少邽九世孙泗宋崇寕中复由崃上迁孝义里世有显人其祥具见谱图记曽祖兰祖元祐父护母斯氏府君冯出也孕二十四月而生㓜发智如成人蚤䘮父事母夫人甚㳟黎明至寝所候起居躬进饍羞必待竟食乃退母常戒之曰我有媵侍自足备给使勿劳苦我儿也府君顿首谢及母有疾府君遑遑不自寕夜参半泣祷上下神祗吁以身代乆弗验府君心益苦一夕母梦白衣人谓曰汝夀止扵斯今以汝子之孝特延一纪疾果瘳忽都鲁忽公宣慰浙东闻君之孝辟爲奏差受事仅数月叹曰我母年已耄苟力田以为养不翅足矣何以仕为竟拂衣而归日在亲侧视其颜色为进退历十二年母以髙夀终府君号恸㡬致陨絶服阕虽已乆但语及之輙哽咽流涕如新䘮见者悯之府君自念父母殁唯敎子孙母析居乃可以继先志闻浦阳郑顺卿家十世同㸑特往谒焉顺卿示以家范数千言府君如获寳璐而归力遵行之十有余年家政蔚然可观戸庭之间穆如春风人无间言者和气所感有犬病足其子衔食哺之犬得不死文人竞为歌诗羙之府君益坚为善之志制家教一篇诲饬剀切洪纎无不及而惠利邻族之事居多召子孙示之曰天之卑矜吾者厚矣脱有余财可坐视颠连而弗之䘏乎吾就地之日近故惓惓爲尔軰言之府君晚年耳益聪目益明健歩如强年人及见玄孙之生士君子减集府君危坐中堂一子康发尽白帅诸孙曽雁鹜行以进次弟举觞爲夀府君抱玄孙寘膝上衘杯尽欢苍颜酡晕望之者谓爲神仙中人绘史遂爲髙玄聚庆图以传后三年府君遘竒疾阳道闭澁不复能小遗医者云病在隂气絶药不能及法当噏而通之其孙曰鉅者遽如医言仅得汚血一勺终不治府君度疾不可爲唿家人与诀以义居不分爲属其耿耿犹前志云府君娶陈钱二氏皆先卒继杨氏后府君亦卒子男子二长庸先卒次即康子女子一适同里斯文孙男四鐩铨钺鉅孙女一花亭黄镛其婿也曽孙男十源滉涛海汝治瀚渡淇曽孙女二在室玄孙男橚梓桷植府君性恬冲与物亡忤貌熈熈常如春未甞少见忧戚之容颇嗜音乐自造短箫长可六七寸遇风日清羙輙箕踞而吹之声振林木而胷中之自信者一假是以洩之故当时之贤者多乐与之逰且惜其不沾一命之禄以展所藴终无以暴白扵世然而生受备物之养殁则朞㓛缌麻千指就位而祭虽古之封君亦不过此尚奚憾㢤濂也不敏颇甞获拜床下与闻绪论及东出逃难及蒙授舘致饩如忘年交府君今不可覩矣俯仰今古悪得无情乎扵是掇其大者而制铭曰有夫之嬴如发行之真如家闻之馨如条敎惟程孰得而京如影端于形孰得而倾如蛰如绳如彚如烝如将歴世而弘如故诸暨陈府君墓碣惟陈氏逺有世序其先居襄阳之宜城有讳璇者生磐磐生斌斌生甸甸生宋国子助教旦始自宜城徙杭之万松岭旦生悫字公寔有文学一时名人如范元卿陆务观辛弃疾咸与之㳺论者谓其气节度量有郭元振之风官至承事郎知余姚县复自杭徙诸暨陶朱里悫生樵樵生载又自陶朱里徙开元横山之西载生国子监主簿瑞生峃峃生清清生徳兴字克明从子洙嗜学如不及克明资之使受经名师食或告絶躬事杵臼市米以遗之卒成鉅儒克明娶曹氏生府君讳大伦字彦理自㓜岐嶷学易扵洙旣而更春秋年甫喻冠敷绎义例挥毫辄云烟满纸自度功名易如拾芥屡试艺埸屋不䏻中绳尺恚曰吾文视举进士者何逺今不与之并驱造物困予矣将何言扵是弃絶益攻古文辞浦阳渊颕先生吴公莱以奥学雄文知名当代府君从之讲学下及秦汉以来诸文章大家章有其法句有其㫖青灯夜悬或至逹旦不寐府君之学大进逺近歆艳之交聘为家塾师留富春山中者最乆富春右族多负气善闘府君周旋其间每以讼终㐫为戒言辞悃愊无华闻者皆心醉俗为丕变冯士頥将合族为义食不问耄倪一聴府君言府君量其可行者树䂓约如干则防范甚宻其家頼之狂士呉子中文而好讦歛怨于鄊罗山人集亡頼男子缚致幽室将朴杀之府君径趋山人家扬言白尔曹欲杀吴子中邪子中无大罪岂可以嫌隙之细遽害之具耳目者恐不为也吾当白之扵官山人闻之惧觧縳与其俱来伏地谢罪府君谕遣之子中因得不死元季兵乱江浙行中书徴兵储于饶饶之判官方沂实部其凡及押运吏入江爲敌人所袭上官将致辟扵沂逮捕甚急沂潜徃见府君泣诉其故抽刃欲自刎府君夺其刃藏沂山泽间且觧之曰兵储之失罪在押运吏判官何与焉寻获免沂见府君跪而语曰生死肉骨之恩陨身不足以为报府君张目大言曰方判官乃以市道交我乎沂不敢复言府君知时事不可为遂絶意仕进时江南行御史㙜移治㑹稽中丞呉铎监察御史督烈图王偲竞欲挽府君扵州县文学椽府君力以疾辞且䇿西师旦夕必大至决不暇安居乃遁邻县之东阳已而果然诸暨下髙邮栾鳯来爲州与李叅军希白谋迎还府君以事师之礼事之州兵爲变鳯与希白皆𬒳害府君又避入流子里流子里在州东长谷中府君当两山夹涧作脕香亭三楹间日与賔客畅饮爲乐酒酣府君捉笔咏诗脱㡌髙歌击几案爲莭座人每爲絶倒或气候和适戴华阳巾服寛愽布衣支行古石细路间遇泉石佳处㳺目思视意若与之相忘人问其故府君叹曰吾生平无他嗜唯攻文成癖孳孳矻矻垂四十年昔之人如此者何限今皆安在㢤毎搔首自伤但得适意时竟与万物齐冥当不计有明日也识者服其旷达后三年以疾卒于家实吴元年十一月二十一日享年七十十二月十八日塟于某鄕吕塘之原府君娶乐氏生二女适传某胡骥继配张氏生一子晔善古文辞能绍家学者孙男五可牧可荛可渔可农可仕府君长身羙髯性垣夷吐言露肝胆虽髪巳班白手不释卷天文地里老释氏之书莫不揽其英华尤善写竹树萧萧有苍劲之意写巳竞取爲清玩所着书有春秋手镜尚雅集各若干卷尚雅盖府君之自号也府君殁其友张辰既状其行复恸然谓人曰府君之才之羙设用于时当无适不宜奈何歛财操势者铢黍不合度輙斥而不取遂俾甘心丘壑老死而不悔甚可谓当世有司弔若府君者无荣无辱全其所有而归扵造化奚翅足矣尚复何说㢤晔持状来征铭濂虽素知府君未必有加扵辰之言也谨备识之而爲之铭铭曰天之梦梦孰得而论赋才孔多乃卒堙瀹偘偘夫君缨㽔之门风措孤鶱所凝者神五彩成章随气吐吞其光烂然可烛翳昏欝而弗施结爲氤氲彼狂者生取尤扵人将扼杀之不翅孤豚奋襼一唿兇徒裭魂有友阽危逮者星奔将蹈白刃谁欲命存匿之山樊慰言复谆平脱其生矢不以恩少见事为已复有闻假使大用何物不春惜丁乱离戎马纷纭鹗书虽上荷衣莫焚咲咏烟霞傲晲乹坤时命所拘有志弗伸七尺之坟吕塘之原昭懿廓潜太史有文金华清隐禅林记清隐禅林在婺城西三里所禅林而谓之清隐者何昔者郡人士刘主簿峤甞隐居扵此峤字子渊事亲极孝家虽贫力学聚徒以养非道义锱铢不取荜门上铏怡愉如也老扵埸屋一试吏而止风节行义翕然为邦人所称说斋先生唐公仲友父子王荘敏公师心尤敬慕之宋淳熈𥘉文阁侍制南涧韩公元吉来守婺访主簿君扵隐所爱其林壑幽清而汲甚逺为凿井竹间名之曰君子泉泉至今犹存后一百七十余年为元之至正壬辰有大比丘兰室馨公既得法扵千巖长禅师乃与同𫀆古道猷公飞钖而来欲建禅林说法度生扵是月溪寿公闻二师之贤诣前作礼亟损兹地以为之基而里中乐善者曰章夀之倡衆聚赀为建殿宇及雕饬诸佛尊象已而栖僧之堂㑹食之所与夫门庑庖库诸室次第告完皆二师同心化导之所致而名之曰清隐者盖不忘其故云当是时五山十刹钟鱼絶响㳺方之士至无憇足之所君子为之慨焉永叹犹此禅林僻处斗隅往来者憧憧弗絶靡所不容多或一二千指皆使其忘行役之劳饱香积之味是诚何理㢤盖二师以诚感人以勤率物故施者川至而日用不匮也予闻佛说毗奈耶律云父母扵子有大劳苦护持长养资以乳哺假使一肩持父一肩持母亦未足报父母㤙由是観之大雄氏言孝盖与吾传不异夫名区胜地世岂无之二师不彼即而来卓钖扵兹诚欲表主簿君之髙风而以孝道化度衆生庻㡬弗悖如来説律之本㫖也呜唿贤㢤圆顶方𫀆之士入斯林者谈空说有之余尚思感发奋励有以念其亲可也兰室既巳示寂古道今主持其事坚苦清峻为四衆所倾慕云故王母何夫人墓铭门人王绶䘮其母夫人何氏衰衣稽颡求造墓隧之文予与绶之父翰林待制君学为同师官为同朝揆义不可辞夫人讳妙音婺之义乌人大父仁父智母传氏父早世传厄于穷重醮金华俞氏俞故名阀夫人随母鞠其家逮长大父噐之抚其顶曰是女柔嘉其凡子俪耶时同里𥘉斋王府君良玊家居讲授受业者百人大父为夫人择配环视诸弟子心自计曰无有出王祎右者祎即待制君府君之仲子也府君揣其意乃命行媒相知名片言成姻夫人旣归事君舅君姑甚恭待娣姒壹以和胜三族竞诵其贤待制君方从黄文献公学絶不为家谋夫人挺身任之不以一发贻其忧待制君䏻以文辞呜海内者夫人之助为多待制君出佐方州入官禁林恒挟少房与俱夫人安之谓世之当然自后待制君持节谕西南夷六载不返夫人攻苦食淡㷀㷀然与二子绶绅居岁时具牢醴祭王氏祖若祢奉巵酒前酹命二子拜后曰我王氏老主妇也礼则宜然闻者爲悲之夫人训二子成人且爲授室抱二女孙宜㝎宜亦许适予孙恂夫人犹日治丝枲不废经画内政斩斩中度虽伟丈夫有所不能由是家寖𥙿然以待制君乆未还积忧成疾羣医不可药绅衋焉心伤凾刲股作麋以进竟不逾洪武十年二月十一日遂殁夀五十六其年十一月二十八日塟于县南崇徳鄊青巖里之象鼻冈礼也呜唿若夫人者其尽爲人妇爲人母之道者乎铭曰夫学方弘妇徳维贞同声而相应也鸡号而兴丝枲作朋克勤扵内政也青灯霄明顾影能安扵义命也国史着铭焯行幽扃欲其辞之称也春日赏海棠花诗序春气和煦海棠名花竞放浦阳郑太常仲舒开宴觞客扵衆芳园时日巳西没乃列烛花枝上花旣姢好而烛光映之愈致其妍扵是衆賔咸恱衔盃咏诗亹亹不自休酒半酣金华宋濂乃扬言曰李格非书洛阳名园记后谓园圃之兴废为天下盛衰之候其故何繇忆昔𤇺火之际冐雨风窜匿巖穴闻人歩履声心怔忡若舂花草红青何处无之有目不顾睱欲求浊醪一巵以浇渴吻尚可得邪今者衣冠雍容倡酬扵爼豆间花虽不觧言亦𣪚影婆娑若相与为娱乐者不知何自而致之亦曰圣天子在上廓清四海化呻吟为讴歌所以有斯乐尔帝力所𬒳如天开日明万物熈熈皆有春意其视昔日之事为何如世道之盛其兆巳见苟不能诗则止能则乌可巳也虽然经有之无巳太康职思其居吾侪今夕无乃过扵大康矣乎宜知好乐之无荒而为良士之瞿瞿可也所赋诗自太常君而下凡三十人其三则賔客余皆其君昆弟子姓云徽州罗府君墓志铭府君讳旦字希明姓罗氏其先出扵祝融之裔受封于罗子孙遂以罗为氏始扵房陵继迁䂊章长沙间歙之有罗则又自䂊章而分其居西鄊在宋为着姓有讳汝楫者政和二年进士官至龙图阁学士知巖州以终生六子曰颢曰吁曰颉曰颂曰愿曰颒皆晔然有文愿字端良尤号雄深雅健为当时所称有尔雅翼新安志鄂州小集等书传于世府君盖龙图之裔孙累传至讳绮者官承节郎娶某氏有子四人而府君最㓜季兄迪禄乃马氏所出娶汪氏年十九而亡无子马氏伤之请扵承节君命府君为之后遂祢其兄而祖其父府君事马氏如大母奉汪氏若生巳者岁时坐二母堂上帅妇子奉觞为寿邕邕如也其䖏同气间尤尽礼讷然似不能言诸兄有酒而或使气凌轹之府君咲曰兄真大醉耶兄慙而去䟽逺人困厄不能生府君饭之二十年及其终也复为歛薶之推而逹扵州闾贫不能蔽手足形造槥椟以给之闘争弗觧将赴愬扵有司具笾豆酒浆唿而平之社祠坏民禜禳无地伥伥号诸野为屋而像之环秀桥败往来者危顾视不敢度倡衆市巨木构之春和木气萌农父入山刈新条以奋田刈者家单往往不食而作困顿道上役傔人舁淖麋食之府君之好施不特此也四方䆠㳺有过歙者皆假舘于府君乆而弥恭行复有所赆士大夫言及府君必同辞称之曰惠人惠人云至正辛卯蕲盗起蔓延至歙府君谓诸子曰国家养肓汝曺乆矣今大盗攻城邑正赤心报上时也汝曺母以老身为念当思为破盗计扵是诸子募健儿数百人整其队五部领诣辕门请自效旣而盗日炽家竟以此荡毁至正丙申春府君避兵山谷盗兵卒至执府君禠其所服衣府君骂曰天子何负扵汝而反邪行将作𦵔醢矣骂不絶口盗怒以戈舂之府君堕涧中时诸子在军无知者惟一女奴侍侧扶至家而卒正月二十六日也享寿六十三府君娶吴氏讳月字徳明休寕人闲礼法甚得妇道亦以其年十二月十八日卒年视府君而加二龄子男三人守正宣明祖安宣明仕扵国朝累官将仕佐郎知淮安府山阳县事以治化称然孝行醇至甞刲股肉以起府君之疾女子五人适汪道原吴履仁程钦文汪士传吴宗善孙男十人斗应润祖韺童仪童山阳童喜童贵童贞童州童添童曽孙男七人茂保万保忠保恕保犅保维汉保贺保府君卒之明年某月日与吴氏合窆里之官倍山礼也人之号丈夫者身都重禄而无毫芒之可纪徒见其湏鬛森张而已冠服委蛇而已是果何为者㢤府君以一韦布之士其行乃彰彰如是孰得孰失当必有辨之者矣宣明乆与于㳺素知府君之事遂为之铭曰惠利之施无间亲踈是为仁之推赤心徇国白眼詈贼斯乃义之激吁嗟乎罗君非行之絶伦曷以致吾文吁嗟乎罗君宋学士文集卷第四十四芝园集卷第四宋学士文集宋学士文集卷第四十五宋学士文集卷第四十五芝园集卷第五新刻楞伽经序洪武十年秋九月丙子朔濂朝京师冬十有月丙申入辞将还山时皇上御武楼下顾濂言曰卿言楞伽为逹摩氏印心之经朕取而阅之信然人至难持者心也触物而动渊沦天飞随念而迁凝氷焦火经言操存制伏之道实与儒家言不异使诸侯卿大夫人咸知此縦未能上齐佛智其禁邪思絶贪欲岂不胥为贤人君子之归濂谨对曰诚如圣谕第其文学简古义趣渊㣲宋臣苏轼颇甞患其难读耳上曰此书生缠蔽文义之过也朕扵宫中畧覧数过已悉领其大㫖即勑奉御取经示濂且黙诵曰如佛语心品第一卷所言诸识有二种生谓流注生及相生有二种往谓流注及相住有二种㓕谓流注㓕及相㓕此三相者最为㣲隐唯佛能䆒言之第四卷所言自心妄想非性智慧观察不堕二邉先身转胜而不可壊得自觉圣趣是般若波罗蜜此言六度万行互相融摄成菩提分皆由般若成立尤爲深切若般若心经若金刚般若经皆心学所系不可不讲习也言己上复口觧心经数章睿识神见皆超出乎常伦于是赐食禁中而退又明日戊戌考功监臣某奉㫖扵大天界寺俾天下诸浮屠咸读三经命旣下育王禅师崇𥙿灵承徳意孶孶如弗及且以二经世已盛行独楞伽见者殊寡乃购求雷庵受公集註镂版而行之徴濂爲其题辞惟我释迦如来五时说法而此楞伽寳与维摩思益楞严三昧金光明胜鬘等经皆在第三方等时所说䟽经之家谓以楞伽爲名实相爲体佛语心爲宗自觉圣智爲用经凡一百五十一品兹所存者特其一尔其言幽眇精深诚爲摄心枢要之书也钦惟皇上以生知之圣一観辄悟诏天下诸浮屠是习是讲将使真乗之教与王化并行治心缮性逺恶而趋善斯心也即如来拯度羣生之心也何其盛㢤禅师敬恭明诏罔敢迨遑日以流通爲务亦可谓之贤矣为沙门之学者宜受而持之庻㡬上报宠恩而不负灵山之付嘱濂故备着天语之祥扵篇首使读者各有所警发焉十一年春三月约之禅师画像賛龎蔚之姿宏辨之才一衲三十年胁不沾席谈玄八万偈舌若惊雷崖树重荣兆法门之复振塔光呈瑞疑古佛之再来炯炯乎眼光闪铄沉沉乎气宇弘恢沨沨乎九江风动澄澄乎玉几天开盖真超扵实际斯不染扵纎埃彼自安扵部娄曽莫陟其崔嵬倘扵斯而観感庻立懦而兴頽故新昌杨府君墓铭越之新昌有大山曰彩烟与沃洲天姥邻而彩烟尤为峻絶逺望之如云霞缤纷天际故名山之絶顶其平如掌沃野数千里桑麻蔚若犬鸡之声相闻或者嫓之武陵源云大姓杨氏自隋末来居之閲数百年而书诗之泽有引弗替在宋之时父子兄弟至连举扵有司而嘉泰壬戌进士轰其仕为尤显官终朝奉大夫知广徳军州事赠奉直大夫广徳之从子佑祖亦由太学举进士为婺之浦江丞浦江生旵旵生禔禔生府君讳居字温如生三月而其母梁氏亡父命乳母鞠之性颕悟八岁能赋诗及长闻天台扵先生子惠传伊洛性理之学执经而受其说乆之融通诸家言而贯以一致神畅心怡实欲起古人千载之上与之晤语旣又以为言之不文不能以行逺复从同郡韩荘莭公㳺取文章大家曰研摩之其扵分章遣辞之法辨其类不类尤严其界域时先师黄文献公以文名当代府君撰长书贽见之公读已喷喷赏爱更揭诸座右賔至则指以示之曰是岂非文耶公为人极慎许可其噐重之若此府君甞以春秋学应书鄕闱不利遂掩関不出下惟而讲授四方学子趋之者如云府君曰据髙座随其性资而开导之如蒙大雾而行不自知其沾濡之至学成而去多着名于时人问之则曰我杨先生弟子也恩义隆洽不敢更名他师府君性至孝父有疾昼侍左右夜不敢觧衣寝临穴之日号絶于地良乆而苏岁时祭祀必预斋戒眠涤灌盛服拜跽俨如祖考之在乎上瞻茔有田为豪民所据府君帅宗人白于官复之仍创庵庐以居守者府君介而通荘而能温未甞妄言咲一动一静皆可为式程善古文辞尤长扵诗骚亦有爱斋稿若干卷藏于家府君出处之际唯道之从视不义富贵真若浮云临财尤廉路拾遗金俟其主还之里有䘮及饥饿者恒周之学者方自以为得师年六十六不幸以洪武九年丙辰冬十一月二十九日卒家明年丁已春三月十九日窆于金山之原在家西四里而近娶同邑赵氏生男子四长宗学先卒次湏学去为浮屠更为𣑽噩有声丛林间次愿学继父之业次学女子一归士族盛必胜孙男一自牧女一尚㓜予闻之文者将以载道道与文非二致也自夫世教衰民失其正髙谈性命者每鄙辞章为陋习拘泥辞章者輙斥性命为空言互相讥诎莫克有㝎殊不知道与文犹形影然有形斯有影其可岐而二之乎是可叹也已府君以超卓之姿穷理攻文孜孜弗之倦务欲合而一之亦可谓知道者矣铭曰大道流行日用昭宣非文载之道孰与传安可岐之徇扵一徧迂夫曲士牢执弗迁擿埴索涂何住不颠有倬夫子式窥其全以彼校此孰为愚贤镌石幽墟过者察焉望云图诗序思亲望云图者为福建承宣布政司右参政唐公作也公名俊字士明念亲之不见日遑遑焉而求昧昧焉而思终无以宣其情图之所以志之也间以书致辞扵濂曰俊之先为睢阳人金季兵乱大父避地南阳遂家焉大父生三男子而先君居其二先君讳徳谦蔚为才行之士元至止中汝颕大盗起先君弃损诸孤窀穸之事甫毕而南阳䧟矣俊时在童孺凾随母夫人陈氏出避昼伏霄行至鲁山匿焉未㡬鲁山又𤇺火连天竟失母夫人所在家属亦东西作风雨散去俊㷀㷀无依朝夕呜呜泣曰哀㢤吾母其存乎亡乎苟亡矣遗骸将何人瘗之乎然河南逹鄊里为近吾当忍死往而访之乎扵是间关是走河南窜身兵籍中逄故时父老问之自南阳来者又问之有出入军中者又问之如是者六年心勦形瘵竟莫可踪迹复鸣鸣泣曰哀㢤吾毋岂果遂亡矣乎毋旣不可见何如勿生之为愈乎巳而私自念宗系之不絶者一线尔苟先朝露而自弃祀事将坠㡬不为若敖氏之馁鬼乎宜择真主而事之一且获见天日虽不得奉母岁时持一盃酒走酹坟上土比之徒死不翅霄渊之殊此志或可自遂乎当是时大明皇帝㝎鼎金陵徳绥威詟万方向化俊乃闲道内附期厠名行伍中以苟全性命而己宸衷见怜视之如旧臣赐以厚禄宠以名爵使再造其家室自兵马副指挥入转而至今官阶跻二品此平昔梦寐之所不到俊毎念圣徳如天无际而父母不得同与恩荣益至感泣不能自已颇忆先君言堪舆家谓大父墓最佳中支当有跻膴仕者母抚俊顶言曰他日将在吾儿邪今其言固验非惟父母不之见而族属无一人存者不亦悲夫愿吾子为文之将示诸子孙以志吾无穷之思也濂读之不觉潸然出涕呜唿有是㢤人之壮年有大父母父母俱存而号重庆者矣下此则父与母无故而号具庆者矣又下此则二亲或有一存而称偏侍者矣公自㓜龄輙䘮先府君当干戈抢攘之际而毋夫人隔絶又死生不可知宜公双泪旣尽而继之以血也虽然公无用尔也古之人所谓孝也非止得养亲而巳身者亲之枝亲虽忘而身存犹亲之存也能敬其身是谓不死其亲言也弗爽扵贞行也允契扵轨内外一致而无所违越非孝乎抚世酬物而一本扵诚匑匑然谨畏唯恐失之行之扵家推之扵国逹之扵天下皆弗悖扵道也庸非孝乎出镇名藩承宣敷化使万姓咸蒙正治之泽家给而人足皥皥熈熈如唐虞时庸非孝乎三者虽皆敬身之事此又移孝爲忠之大者公䏻行之他日良史氏必大书曰唐某之子俊其治行如古名臣可爲法扵后世则公之亲亘万世而不死矣公之爲孝也不亦大㢤濂知公爲人诚悫而㢘介其拜御史持部使者节三预北平省事皆以羙政着称故濡毫而缕言之一以释公之忧一以进公于道云义乌方府君墓志铭府君讳天瑞字景云姓方氏宋元豊间有讳沉者自严陵白云原徙居义乌之稠严今九世矣当五世时又有讳应龙者登嘉定癸未进士第官终大冶丞其族望甞显矣府君曽祖讳渊祖讳菘之父讳汝霖母喻氏绍兴丁丑进士工部郎中喻公良能五世孙也府君六岁时与羣儿戯于池濵一儿俯身攀藕花忽堕水中羣儿皆惊奔府君急执其足扬声大唿人闻而耒抱儿还其父逮长读书穷㫖趣孳孳弗少懈其父以食指之䌓故庐迫隘不足以容别买宅一区扵三里外命府君居之府君昏㝎辰省虽大暑寒不废父母怜其勤力止之府君跪对曰子职当如是不爲劳也府君之配曰朱氏承直郎广徳路总𬋩府经历讳约之女也府君相敬如賔终其身无片言乖戾或者嫓之梁伯鸾朱殁府君一念之辄垂涕与人交重然诺一旦暴风疾雨府君担簦蹑屫仓皇欲就涂家人谓曰非有至急之故何遽往也府君咲曰吾与人期不欲爽信耳其遇宗族内外多煦煦有恩意有称贷者或不能偿寘不问府君长身鹤立羙须髯乐賔友过从当酒酣耳热髙谈雄辨惊动四筵徐而察之皆根据经史出人思虑之所不到时论多之府君有兄二人孟曰天与字景贤仲曰天钖字景范景贤愽通书传善滑稽士无贤不肖皆乐与㳺尤精黄帝内经之学有疾者恒依之景范渊深而简黙遇胜友论诗辄抵掌剧辨衮衮如泉源发不见其穷府君固难为弟矣亦复翘然与之抗衡非聪明絶伦不能也府君年七十九疾病颇侵凌知其不可治乃絶医赋诗一章示子孙大意以为吾读孔氏书死生终始之说粗若知之万事悠悠当同一梦彼浮屠氏所谓天堂地狱不过托是化为善而已吾家素絶之不必用也今死矣与明月清风浮㳺于天地间耳尚何道㢤书毕而终实洪武九年十一月二十一日也府君生平嗜呤有诗集二卷蔵于家妻即朱氏无子而先卒鞠景贤次子樵为嗣旣而少房马氏生子男子二人曰士龙曰士信子女子一人曰丑姬徴事郎中书舎人宋璲其婿也孙男二人某某以某年月日塟某山之原𥘉予与府君二兄交甚洽继识府君扵白麟溪上府君方为女择配予儿璲始九岁操觚作蝇头细字誊于所造文辞府君心恱遂成婚家府君当有疾时璲将来南京省余往谒府君道别府君执璲辟言曰汝尊公当代文士第一流吾旦暮死不复与子相见愿为求墓上之铭足矣璲泣而别未㡬果以讣闻予亦为泣下霑襟今予致政还家府君从孙衡备书其事行士龙持以来请予恶得不为之铭铭曰稠巖阳三鳯翔一鳯后逝云为郷梧桐菶菶空髙冈缅懐徳辉人可忘朱氏家庆图记浦阳江上有朱仲贤氏年垂七十而其夀母尤夫人则历九十二春秋矣犹康寕饮㗖如恒人当候序和适夀母出坐鞠隐堂中仲贤率家属分立左右称觞为驩州里观者奠不徘徊叹慕县校官张君正卿独曰是亦希有事也不可以不识命画史作家庆图装裭成卷持示金华宋濂指曰鹤髪垂领神色恬康危坐榻上者夀母也其右方带襞积冠张拱前趋而角巾三人从子男子也五冠者与一童子列其后者孙也二儿挟册徐行自语顾语者曽孙也其左方盛服而参差立者四子妇也三儿二大一小大者携小者行手中执鞠花者曽孙女也重立扵右上二抱婴孩一献桃一捧茗瓯者四孙之配也一俯倚榻上一牵夀母衣一熈然侍立其侧者三孙女也指毕合而计之凡二十又八人且曰先生史官也其言信扵海内愿为序而传之嗟夫夀之为言乆也最人之所不可得也然亦有得焉而㷀然索居者非夀也又有得焉而谋不及朝夕者非夀也又有得焉而左右不能孝且养者非夀也又有得焉而体尫气羸十日九疾者非夀也又有得焉而祸患迭婴中心靡寕者非夀也今夀母享此髙年尊安无疾孙子秩秩皆䏻尽养家道豊𥙿心志怡愉是无五者之失而有其足之乐矣得不为希有之事乎正卿之为是举冝也非过也且昔人之所至愿一则曰夀二则曰夀非惟欲乎已又且祝扵人岂不以夀出乎天而非人之所䏻乎设或有之诚可歌也已吾婺素号文献之邦振黄钟之铿鍧剪毛羽之纷㽔者比比有之其能为仲贤撰为赋颂矣乎金华永寕禅庵记金华县东五十五里有一土阜延袤数里余曰罗汉山先是宋元豊间里之善士郑君克允与其弟克明扵其地冶鐡铸阿罗汉像五百一十有八山因是而得名像今犹在西巖石佛寺克允则资政殿学士郑忠愍公刚中之大曽父也二百余年之后有杨民子名允真者居扵山侧与其室人王氏本净尊礼大雄氏之道同往乌伤伏龙山谒千岩禅师入室弟子兰室馨公受大乗三聚戒疑神入空以缚禅为事一夕梦异僧若来自西域者告曰汝宜扵罗汉山建永寕庵以修学禅㝎觉而异之即其地经行见其坡陁演迤气象夷旷遂欣然入念虑铢积寸累搆佛庐三楹间中塐观音大士华冠璎珞寳相殊胜时则至正戊戌之春也乐善之徒捐山若园五十畒奉之允真手植青松蔚乎成林而库楼西庑俱先后就绪什噐百需之物亦莫不备给持瓶钖而来过者日暮涂逺一时一憇神灵之区应真之所示现夫岂偶然必有龙鬼昼夜护持使般若之种孽芽其间亦其势之焉允真欲爲乆图请予文勒石俾世世择异姓有善行者主之而杨氏之族人不与也予闻神所必至也罗汉之山昔甞产鐡郑君兄弟命金工铸诸像像成而鐡已竭恊气充牣祥光未散禅庵之建实符嘉应宜乎允真之城此不难也然而造者不难而继者爲难嗣主其席者尚思允真之劳勚一椽片瓦视之不翅寳璐庻㡬绳䋲相传至永乆而弗坠苟或不然则夫冥报之撡具诸载籍予何忍言之读斯文者尚知所自警㢤允真字无识敦实而无为最为近道父曰天祐毋姓金氏云题㝎武兰亭帖后世之论㝎武兰亭其说颇不同有谓唐太宗诏欧阳询搨本刻石禁中至晋时契丹辇至杀胡林弃而北归宋庆历中韩忠献公婿李氏者获之至宋景文公帅㝎武始从李氏之子购蔵库中相传得扵孟水清者盖非也熈寕中薛师正出守甚珍惜之别刻以惠求者师正之子绍彭又勒扵他石潜易元刻以归长安是㝎武有三刻矣有谓太宗旣塟茧𥿄兰亭而刻石亦见殉昭陵既发畊氓负石为捣帛用㝎武一士人见四周龙鳯文隐起知为禁中本以百金市之以归谓之古㝎本王君贶知长安移文索入公库又谓之古长安本旣而公库火石焚冯当世再入石是㝎武则有二刻矣传闻异辞是二说者巳不䏻归扵一致况欲索扵肥瘦完损之间邪自后转相摹刻者凡九十余本而吾婺梅花本而下亦且十家则其去真益逺矣此帖出扵苏才翁东斋所蔵元祐戊辰米南宫又获之才翁之子洎洎字及之亦佳士也上有范文正公题识韩魏公家记及钱氏忠孝家赵彞斋字印精神气韵实与他本悬絶当为㝎武𥘉本无疑同郡周君致肃冐热来求题谩一䟽之不觉其辞之䌓也题恱生堂稧贴右兰亭恱生堂本系宋相贾师宪命其客廖茔中参较㝎武诸本采字之精善者辑成一帖始命金华良工王用和勒石经一年乃成贾诸恱生堂中寻𥙷用和武阶以报之濂按师宪遭窜逐时朝廷命王孟孙簿录其家石刻兰亭多至八千匣当时方囬奏札亦颇及之度其所蔵者善本必多故廖所采辑荐绅家号为至精先师内翰公甞摹搨为卷而以赵文敏公所临者继其后诚可谓双絶矣公之孙栁穆能寳此卷扵戎马刧灰之余穆亦贤乎㢤䟦栁先生上京纪行诗后濂以元綂甲戌伏谒先生扵浦江私第出示上京纪行诗卷乃永嘉薛君宗海所书时先生自江西儒㙜觧印家居上距分教滦阳赋诗之年实延祐之庚申己历十五春秋洪武丁已之正月濂方谢事归田幸获重观于萝山书舎相去元綂甲戌复四十有四年扵是先生墓上之草亦三十六新矣呜唿六十年间人事变迁乃弗齐若是不亦悲夫先生之孙叔雍以濂甞受业先生之门请题识其末三复之余慨然为之兴懐先生之诗与薛君之字人咸知贵之有不待区区之賛也䟦王献之保毋帖右王献之保母帖说者谓胜扵㝎武兰亭𥘉刻盖此帖乃献之亲书于甎而又晋工刻之若兰亭则冯承素等钩摹而又唐工镌之所以精神气韵夐然不侔也或者不知犹妄有所疑姜尧章乃作辨评一篇设为问荅援据甚详博雅君子宜取而覧之正不必求题识之多也题钱舜举应真图钱舜举所貌应真渡水图备极情态此画史恒事尔或者妄谓应真实然则过矣观者当具金刚眼而弗为𥿄墨所惑可也䟦叚氏墓志铭后右大司徒欧阳文公所造庐陵叚君云亨墓碑君之子徳辅徳文旣镌石龙坑冢上元季之乱碑与亭俱燬公之遗墨幸得仅存因重装为卷请予识之呜唿公之文在天地间流传当无穷固不系碑之有无然而事变不可料公自擢第以来文稿百有余册蔵扵浏阳里弟者亦燬于兵其孙估唯收在燕所録二十四卷奔走四方凢见公文必躬写而附入之予甞为其作序以传惜乎徳辅不及録此文以遗之也至于叚君之贤行公巳备书予不敢勦说而渎告焉徳辅兄弟能惓惓寳此而不忘亦可谓不死其亲者矣孙伯融诗集序诗道之倡其有师友渊源乎非师不足尽传授之秘非友不足成相观之善无是二者不可以言诗也当元之季有丁仲容先生者自天台来客建业以能诗鸣方其岸帻谈笑有持卷来求者輙索酒饮数觥操觚如飞风雨疾而龙蛇蟠语意浑涵絶无斵削之迹读之者皆惊以为仙才当是时夏煜允中为先生入室弟子其气韵酷类而横逸滂沛过之伯融进受指尽扵先生退交允中日取唐诸家诗而䌷绎之稽其声律求其指趣察其端倪已而学大进士大夫称曰之是肖乎允中者也或曰非也脱凡近而逰髙明皷侠气而超氛壒其髣髴乎先生者邪予来南京而先生墓木巳拱独允中共吟啸扵风月寂寥之鄊舂容乎大篇铿锵乎短韵无日无之允中间持伯融之诗相与讽咏予谓允中曰自科举之习胜学者絶不知诗縦能成章徃徃如嚼枯蜡较之金头大鹅芳膄满口者有间矣如伯融者何䖏可得邪允中深以予言为然时伯融总戎于括予不及见未㡬伯融死扵难后三年允中亦殁予今耄矣私窃以谓先生之诗已板传世毎念允中之名泯泯访其遗藁三十余首録蔵青萝山房颇恨伯融之什未有所托金陵蒋行简伯融之弟子也乃蒐辑遗失釐为若干卷介翰林典籍蔡宗黙求予序其首乌乎道隐民散乆矣朝执经扵讲惟暮反眼相视若涂人者有之有如行简之不忘其师非纷纭百鸟中见此孤鳯凰欤因不辞为稽其师友渊源次第而为之序闻之者可以勧矣伯融讳炎姓孙氏句容人元季落魄不仕及皇上㝎鼎建业出为江南行省掾同知池阳府已而陞知府事迁本省都事总制䖏州军马苗㓂贺甲李乙叛遂遇害朝廷以其不屈志辱国赠徴事郎封丹阳县男为人磊落有俊气藐然白面书生而其胸中蔵百万兵使其赋命之厚勲业可立致今但以诗名于世惜㢤虽然伯融借此亦足为不杇矣䟦髙宗所书神女赋右宋思陵所书神女赋法度全类孙过庭旦善用笔沉䝘之中兼有飘逸之态然思陵极留心书学九经皆甞亲写故其用功为最深此卷乃禅位后所书时春秋已髙而犹弗之废诚可谓勤也已使其注意扵虞夏啇周之治父雠不至不报王业未必偏安抑又可叹㢤卷首有奎章阁鍳书博士印盖天台柯敬仲为是官时所鍳㝎云题伊尹古像卷后余甞観孙季昭示儿编其言书所载伊尹放太甲于桐放当作教以其篆文相近故譌尔其论甚伟句曲外史张天雨能取其说书扵伊尹古像之后诚知言者㢤虽然汲冡竹书所载又何其与此异也题子昻书髙上大洞玉经后右玉晨上文三十九章赵魏公六十四岁时所书多取法扵黄庭内景经故韵度极可観或者谓公晚年专倣李北海其言过矣予见公书此经凡四数而此卷尤为精絶诚可寳也题鲜于伯机所书兰亭记后鲜于奉常公甞见叶秋㙜书反覆谛视至欲下拜秋㙜之书人颇讥其陋公独知其用笔之妙字学虽浅艺非功力精到亦不足以相知况其他者乎予蔵公所书济石砚赋自谓可入妙品今観此卷实可与之抗衡非真知书中意者未必以予言为至当也题剡源清茂轩记后剡源先生戴公以文辞名天下曾未百年学者鲜有见其全集者予总脩元史欲为先生立传扵是白丞相下有司即先生之家誊其文藁二十卷以上至今蔵之秘府中书舎人毛君集出示先生所造清茂轩记正在槀中其为真笔无疑盖毛君从祖震卿与先生为忘年交故先生不靳而为之记发明山水之胜分明如昼今之能文者虽多如猬毛求如先生絶不可得毛君乃能重书以传亦可谓贤子孙矣㢤䟦米南宫夷矌帖予甞评海岳翁书如李白醉中赋诗虽其姿态倾侧不拘礼法而口中所吐皆成五色文今観与李邍手帖因书其语而归之邍字夷矌公择子也大观间甞为显䆠云䟦乐贞妇传后乐贞妇陈氏蚤䘮夫而养姑终身抚二子至扵成立予揆陈氏之意则曰是妇道当然尔何有他觊㢤使陈氏所见扵此毫髪有未尽瓦镫败帷之苦未必能甘也议者不察以不得旌表门闾为陈氏恨旌表朝廷事也扵陈氏何与焉逹摩大师賛括苍呉福平川以善画名丛林间龙门海公请写𥘉祖圆觉大师真像威徳如生观者耸然起敬翰林学士承㫖宋濂为之造賛而国子博士郑君仲舒书之賛曰系传香至法证圆真辟六宗之异户归甘露之一门操智慧刀斩纒蔽之枝叶裂烦恼纲见清浄之本根重冥穏泛己历三年之乆少林璧观竟忘九载之勤流支屡毒而甘之如蜜葱岭㳺行而殁兮若存精明焜煌乎日月气宇凾盖乎干坤此所以一花五叶之记徧周沙界而大法弥尊也邪活水轩铭呉府纪善张徳麟氏㑹稽山隂人筑居鑑湖之侧读书皷琴乐周公孔子之道见原泉之流不息因取子朱子诗以活水名其轩请予造记予谢曰轩名包义甚博索文者又接踵而至俟还山中却为之徳麟曰麟从藩王出入行无㝎踪愿遗之一言不敢以多求为也予因曲徇其意为制铭曰泉出地上昭厥源东流弗息日奫沄譬犹嘉木下有根脩榦上撑枝叶藩君子玩之道则存锱铢有间体遂昏潢污行潦势吐吞朝虽盈盕不及曛我铭我轩辞则勤行之不己徳乃纯题马氏谱图后同郡马生铨其先出扵唐太师北平荘武王燧北平五世孙大同来为婺之东阳县令咸通五年遂卜居松山之下县令十世孙承节郎乔岳宋崇寕五年又自松山迁仁夀之兠鍪山承节七世孙克复甞以武显节制婺州屯戍军马兼中书省计议官兼浙东降㫁斩斫使讨宼事计议四世孙则铨也铨以县学弟子员贡入成均惓惓扵谱事唯恐废坠间请予题其后予覧隋唐艺文志载郡国所上氏扵书凢数千卷蔵于官所以然者辨贵贱别昏姻谨本支也自氏族之学弗讲士大夫家亦鲜有习之者往往未历数世巳藐然不识为何人可叹也今生能有志扵此昼夜弗忘不亦忠厚之士㢤予特表而出之以励世之人使不忘其所自元故徴士周君墓志铭君姓周氏讳自立字本中裔出汝南𥘉迁黄之永安唐季有为袁州刺史者因家宜春继徙庐陵子孙衆多又自庐陵分居新喻天柱山之阳曾大父䁀臣宋太学某斋生大父宗缶以文学名江文忠公极礼下之后用荐者授迪功郎监广西经畧安抚司库辞不赴门人私谥文范先生父云龙元瑞州路儒学録有文集若干卷愽学者君自以奕叶为儒继承不易孳孳问学虽寒之折胶暑之铄金亦不敢輙废下笔为文翩翩然成五采矣父旣蚤殁独奉母某氏居家苦贫佣书以奉甘㫖从兄自强为广西宣慰司都事以书来徴会欲白上状拜而请铭且继之以泣于家食时自来为义乌尹颇与自强交视孟东契家子姓也义不得辞铭曰孝友行于家旣质且葩又何必金章盭绶而始为华我铭斯坟言则非夸故蒋府君墓铭余官词垣时编脩蔡玄与蒋敬偕来玄代敬致辞曰敬旧従㳺扵句曲伯融孙先生伯融总兵扵栝而殁扵王事敬痛其师之亡而其诗不传今来辑成编将刻诸梓愿为序以冠萹端于私自念近时为师弟子者一转盻间如不相识然若敬者亦可谓之知义者矣意其必有所自颇窃识之及余致政还山敬持元进士东原牛继志之状请铭其先府君墓状中𫐠其冢三世以孝闻则其所涵濡者深矣宜乎敬之制行不忘其师也府君讳成字翁辅蒋其姓也其先为汴人宋建炎𥘉扈跸南渡遂家建业之锦绣里曽大父某大父某父某字秀之母郭氏闺阃肃穆可为女中师府君生而夐异不与恒儿同少长亊亲曲尽其孝敬一蹞歩之间常恐亲之饥且寒盻盻焉悬悬焉若无所寘身见亲破颜一咲辄喜剧不知手足之舞蹈士君子咸曰公辅之祖若父䔍扵伦品人竞称之为纯孝而公辅又能继之吾闻孝子之家其后必昌庻有望扵斯人欤府君非惟能孝也其友二弟甚至庭无间言仲弟彬为泰州吏目先三年卒季弟顺先一年卒府君竭力经营其后事甚悉府君非惟䏻友也与人交务崇信让雍雍雅雅絶不与物竞唯恐伤之不幸以洪武七年五月十日卒享年五十又九其年六月八日塟于城南拨云山之原礼也娶刘氏子男子一人敬其字为行简为人谦慎重然诺一时名士多与之逰子女子二人长蚤世次适徐信孙男一人真童孙女一人在室予闻孝者群行之冠冕人有行之者则百善至而百邪去府君能继先人遗躅而益有光焉以増夫名教之重此而不铭恶乎铭铭曰才艳而荂裁云剪霞未能振徳之华恪遵天经笃行于庭斯可通扵神明昧昧思之孰为重轻读铭者当蹶然而兴全有堂箴全有堂者何监察御史黄君邻读书之室也缺者全之反其谓之全者何无毫毛之不备也无者有之对其谓之有者何心中本具不假外求也其谓全有者何天徳也天徳之着也如鑑之明也万里森然随物而应之也旣曰全有或乃斵之䘮之以至弗完者何人伪之滋也人伪之滋非学不足克之也克之者何整尔甲砺尔戈力戦而胜之也是故生而能全之谓圣人脩而复全之谓贤人弃而不知求全之谓愚人三者之不同奈何敬与怠之谓也黄君欲全其所有非敬将何以全之黄君以政学闻于时复遑遑自治不知其殆之求全者欤为之曰繄天扃显性灵万象森森烱以贞愚不缩智不赢毫末咸具天人并君子干干守以诚其有乃全百体寕宋学士文集卷第四十五芝园集卷第五宋学士文集宋学士文集卷第四十六宋学士文集卷第四十六芝园集卷第六故赠将仕佐郎礼部员外郎瞿府君墓志铭濂侍讲禁林时苏之良士瞿公荘来为典簿其为人也文学蔚茂而励行坚凝濂甚敬畏之凡应制诸作多出其手率皆称㫖自是与之缔交不翅伯仲然间以先府君墓铭爲属濂以索文者接踵于门虽诺之而未睱为今蒙恩致政家居又复移文以申前请乃序其事而系之以铭序曰府君讳嗣兴字华鄊姓瞿氏其先君河南后徙通州之海门宋末有讳某者避兵南来至姑苏之常熟家焉生二子曰青曰逹俱有才力能伏其鄊人元兵取江南有刘将军者徇地至姑熟青与逹帅里中强壮拜马前迎之有猘犬突出军中衆晤持弓不敢发青直前一箭射杀之衆讙曰壮士壮士可官也青曰吾不如吾弟逹将军遂出旗号俾逹招谕未降者承制授逹为百夫长及宋亡迁苏州巡盐大使兼管内六县捕盗转怜口提岭娶某氏府君其子也府君少时家有禄食日从其徙射猎饮酒为乐不喜学书然天资仁善和顺未甞有过年十七怯怜口以例革不置官提领君家食甚贫府君即折弓矢脱略纨绮故态躬力穑事以养二亲承候颜色唯恐弗至母甞病疽时天热疽溃臭不可闻人皆掩鼻趋过府君跪床下执蒲葵扇驱蚊蚋以手摩秽剔汗扶其起卧不觧带者三旬至愈乃止母又甞患积气危甚医弗能攻或告以股肉可疗其法寘刀盂上而祷于神俟刀跃乃可割府君如其言自旦至晡顿颡于地颡破血流𬒳面刀弗动府君泣曰天忍不闵我耶我縦以身易母犹甘之肉何暇惜乎知刀终不可动起引之割肉寘盂中裂帛渍血褁创戒左右勿泄羔之谬称他肉以进母不食已五日见羔喜为之握筯食一杯㡬尽食己而瘳毋后感疾思啖菱时菱未叶遍市之不得觧衣入菱泽中哀号索之竟日手足皆肿俄得菱实三驰归遗毋毋疾如失旣而贫愈甚或隔日一炊府君曰事急矣傥守之而不变如父母何携家入苏城谒多钱翁有所称贷多钱翁察府君诚信可仗出资财俾府君懋迁而分其息十之二府君由是稍𥙿凢父母所欲无不致也府君不妄取而好施甞朝出道获人所遗嚢有楮币若干锭视其名则市中小夫府君坐不贴席赱其家还之有坠田宅劵书及他贵物于路者府君覧之曰劵书失启争端端迹其人唿与之其人权贵家奴失主劵畏罪欲求死叩头谢曰活我者公也氊工王氏大雪冻饿不能起灶突无烟府君怜之天未明携钱二十緍潜投窓隙而去歉岁出粜有寠人来粜衣不掩胫府君受其钱五千阳忘曰汝籴十千邪倍与其粟鬻𬞞者过门府君取𬞞五钱授以楮币十倍曰汝当以余钱禆我鬻者咲曰吾安有余钱邪府君曰汝第持去俟钱多归我不汝急也其意实予之而不𣣔其知皆此类凡负贩者必多给其直家人恠问其故府君曰彼胝肩茧足以求升合利吾忍与之较邪岁丙申常熟凶民来依者数十軰府君僦舎舘而食之疠气发者相枕借府君躬视粥药而时进之卒頼以生府君晚喜浮屠言读其书豁然若㑹其意者复阅北溪陈氏性理字义即觧其要曰圣贤之学盖如是因戒其二子懋荘曰我少不学至老而始悔若等其勉之二子服父训刻志事学荘入国朝蔚为名儒从典簿陞礼部员外郎府君及见之曰吾有望矣洪武乙卯九月府君得疾恐念虑或乱画𥿄为圎圈揭屏间常目之二十七日卒于家卒前一日楚府伴读陈子晟等道过府君将之亰问府君欲何言府君以两手加额曰语吾儿荘努力供职报天子㤙我死当不恨享年八十有四荘在礼部累请封于朝未报卒后月余赠将仕佐郎礼部员外郎娶蒋氏赠安人事舅姑如府君之孝舅姑或怒则率子女罗拜于前曰新妇诚可怒愿念诸孙贷其罪舅姑意不觧悲请至再三乃已年七十三先九年卒是岁十月二十三日葬扵呉县横山梅家湾之原与安人合兆男二人即懋荘女三人一夭二适某某孙四人绍绪绅曽孙男二人女一人府君殁之明年荘自员外郎拜福建等处承宣布政司左叅政阶通奉大夫扵法当得加赠云者呜唿孝者天下之大经也一鄊得孝子焉则一鄊睦一邑得孝子焉则一邑顺一郡得孝子焉则一郡治此无他人之所秉恒性固未始有殊而移风易俗之道盖莫急扵此也然而孝行之至心与天通韦布之士往往䏻感扵神明发扵祥徴载诸史牒复有不可诬者今府君不自有身唯欲其亲之安刲股愈疾固人之所难至扵菱未华时而能获实者三非神明隂相之未必能致斯则心与天通之验也在宋之𥘉贵池有孝子者曰叶荟秋九月母有渴疾思生李食之荟号泣树下忽丛叶中得双李如弹丸人以爲孝感府君之事宁不与荟类耶荟之名尚传扵今而弗泯则夫府君者其不当有传耶兹铭之所由作也铭曰维孝之徳是谓天经秉厥恒性体顺逹诚有羙孝子醇懿是循但知有亲遑恤其身亲病在寝予兮吟呻稽颡于庭吁彼百神我命弗顾体肉何惜亲年可延我志则怿求䔖大泽悲啼欲喑岂意未华获实者三天鍳哀衷显厥祥徴扬之迩遐声光腾腾卓行若兹亦足不杇况其立心一归忠厚推仁惠穷日惟孜孜吾分当然奚求人知施徳不食其子维良上简帝心参预藩方勒石幽宫文不妄饰此孝子坟过者宜式元封从仕郎江浙等处行中书省左司都事郑彦贞甫墓志铭鸣唿大同之世人不独亲其亲不独子其子货不必藏扵己力悪其不出扵身自大道旣隐情伪日滋此尼父所以有不及见之叹虽然秉彛天性亘万古犹一日时縦有汚隆而其道则未甞泯灭有若浦江郑氏非一家之三代而其七叶之长彦贞君非三代之英乎彦贞讳铉彦贞字也其家自宋南渡𥘉即合食为义门迄今已历十世宋元二朝国史皆为立传家教脩明有遗范二卷俾奕世守之彦贞嗣主其政益匑匑畏谨正已以莅物或行其所未至或𥙷其所不足家人翕然遵化一堂之上雅雅雍雍动逾千百指爱无不均也情无不一也不知孰为亲而孰为䟽也视其货泉则锱铢皆聚扵公且曰我恶敢私也察其事功则羣趋而竞赴又曰此吾分当然也尔何与㢤虽甚劳弗懈义浃仁孚和气充牣四海之广莫不闻知过其门入其庭者神畅心怡而鄙吝之萌销沮无余退而有言佥谓昔之义居如樊杨张李之流诚所不及而益重彦贞君之善继先志也彦贞自㓜沉毅端悫屹然如成人虽朋旧不敢狎侮语一近䙝辄白眼望之闻人有轻已之言自责自厉唯恐如其料及壮主货财倡家意其易惑百端倾诱之毎正色叱之使去倡大诧曰此鐡心石肠人也彦贞事父尽孝父病在枕席其妻卒彦贞不敢哭强颜干咲以奉汤药竟不使之知后八日父亦卒彦贞衰恸㡬絶水浆不入口者三日须髪为之尽白及至终䘮张外舅必庆悯诸甥㷀㷀无依力劝其更娶彦贞谢曰铉见后母肆虐戕贼骨肉者多矣忍令吾儿䧟之邪不听彦贞年未四十君子义之时天下承平衣冠萃于燕都翩然出㳺以充其见闻揭文安公傒斯在禁林黄文献公溍居成均二公以文辞呜当世皆折行軰与彦贞交论文谈诗或至逹旦不休一时士大夫见彦贞方巖皆敬惮之或酣酒放歌闻履声即歛容正坐不敢吐气自时厥后彦贞仲子泳与从子深同讲授脱脱太师家彦贞为书数千言陈时政之弊令进于太师太师多采而行之彦贞尚风义旧与参政怱都鲁沙㳺其子为武义宰免官留武林贫不能自存彦贞延其家十口来浦江给衣食三十余年邻瞽者跛者彦贞悯其颠连养之终身毎夙兴告饥者填门彦贞积余饭亲携箪分饷之至老不厌元季兵起州郡俱绎骚大将数綂兵入境服义门名皆戒士卒毋敢犯枢宻判官阿鲁灰帅军五万一夕骤至夺民庐舎以居二十里之内鸡犬牛羊尽敝彦贞说之曰明公非太师之偏禆乎太师征髙邮尚以无罪去国况明公之士卒恣行不道乎脱有一人言扵朝不识明公将何以䖏之阿鲁灰愕然曰业巳如此为之奈何彦真曰为明公计者甚不难浙东据山阻海其民颇柔驯易制明公诚能抚㝎而绥辑之俾他兵不敢东向执政柄者尚敢以嚧咳相惊乎行且録明公之功矣阿鲁灰不觉屈膝曰非公不能闻此言命左右致束帛为谢明日下令启行一军肃然曽未㡬何国朝大兵取婺州彦贞携家避入诸暨流子里时李曹公文忠统兵来过叹曰此义门也今世罕见之躬为扃鐍而去事平遣帐前先峯率民兵二千护其家归浦江人以为彦贞积善之报云彦贞年七十以甲辰之岁四月十四日终于家其月二十八日塟于诸暨州桐山鄊宣山之原家庭内外不问服之有无咸呜呜哭哭则尽哀一县之中若宗党若婣连若三农百工若鄊士大夫皆素冠拜哭哭亦尽哀傍邑之贤者闻之亦窃哀之曰是家实无愧扵三代使尼父生扵此时未必不乐道之今其七世之长亡矣薰渐之益吾属将何望乎呜唿此可以声音笑貌为之㢤彦贞之致是者必有在矣彦贞之先自歙迁睦又自睦来迁其详见诸谱图记同居𥘉祖讳绮字宗文宋干道中赐号冲素处士朝请郎郎中晏穆为铭其墓父文泰植志不屈人下设施运量大能昌其宗文泰乃青田尉徳璋子出为伯父徳池后徳池之父致则处士曽孙也妻张澄有妇徳敬夫如賔没齿无一言相加遗男子五人长汉才优识精虽不大声色弟子莫不畏之量入为出而其致用恒𥙿如也次即咏通经而有文累官从仕郎温州路总管府经历得封彦贞江浙等处行中书省左右司都事阶亦从事郎次湜东阳丞人谓才如长兄次汉江浙行省宣使次漴庻出也女子一人归东阳蒋嘉亨男孙十人桢掝榦枢模格棠米杲柯女孙八人其二适嘉亨之子昭及其从子明其一嫁同邑张宗余皆未行曾孙男八人焘爟炎樵荧熉光𦦨濂也不敏与彦贞有连而彦贞子若孙又皆从濂授经其相知实深然而逰䆠南京彦贞之殁歛不得凭棺窆不得临穴将何以释其悠悠之思唯纪载羣行镌之乐石可以垂声光扵不朽贻矩则扵方来是犹可为也扵是不敢让姑徇汉等之请而为之铭铭曰大道之行天下为公风气敦龎臻于太康异体同心情无不通此谓醇熈三代之英世迁俗殊道徳沦䘮紾臂借耰秦法之凉肝膈充窒形骸闭藏忾我窹叹涕泗沾裳彼羙郑君沉毅自强上承奕叶合族共焬内教云饬外政复蘉规重矩叠遹有耿光曷以致兹曰率其常或歛而舒或翕而张有子将将有妇洋洋无间戚䟽萃扵一堂孰为尊章谁为父兄至龢丕冐奚有畛封傥渉其庭煦如春阳浃人肌髄薫为善良人亦有言此为世坊非君之贤莫袭其芳袭之斯何旣明且刚以仁为食以义为浆翳䏻使昭枯堪再荣百鸟喧啾忽见鳯凰宜覧徳辉西东翶翔岂意铩翮竟归冥茫载者亡车渡者失航瞻望弗及衋然感伤仙华卭卭浦汭汤汤缅懐徳人何日而忘胡府君神道碑毛公神道碑奉国将军佥大都督府事毛骧来谓濂曰先公以正至辛丑正月朔日弃遗诸孤某月某日遂毕窀穸之礼迄今巳十八春秋㳺䝉天宠之加贲及泉壌而墓上之石未有铭辞大惧无以昭君赐而示子孙愿为备书其故俾刻焉按状公讳麒字国祥姓毛氏世居鳯阳定逺县之昌义郷生平负英气多谋畧人恒敬之壬辰之夏汝颍兵火起所在郡县皆相挺为乱今上皇帝龙兴临濠悯生民之涂炭持三尺劔出而救之一唿之间从者数方直超定逺之池河𥘉县之大姓陈氏与公谋招健儿为兵屯营其地挟县尹某为师作堡鄣计闻大军且至皆弃妻孥作风雨散去公独扶尹共诣辕门欵附上遥见之令左右问曰尔为何人对曰定逺尹也扶尹者何人对曰县民毛麒也上壮公所为乃召之前指谓侍臣曰衆皆溃而麒独降非有识者邪于是宠遇优渥朝夕俾公侍膳与其计征讨之事健儿闻公在莫府亦先后出降上取滁州擢公行军总管府经歴司其仓廪兼掌晨昏暦以将帅之失佐者未㡬取和州军威益振上以建国之𥘉唯兵食最急仍命公护滁州仓乃帅师渡长江太平望风乞降遂开江南行中书省徴公还陞为郎中当是时上之左右唯公及太师李韩公尤𬒳简任凡政今之敷布餫饷之转输羽檄之交驰皆二公相与恊賛之及建康下遂定鼎焉分道世师日以献捷闻复陞公为参议官戊戌冬上亲征㜈州公实权署中书省事小大庻政咸出公营度人情脗合文武无间言上上将大委任之而公以病告上临其家坐榻上执手问所苦且勉其善自爱如是者凡三讣闻宸衷悯悼钖赠有加焉且诏参军胡深选塟地于江宁虎头山及灵车就涂上复躬御翰墨作文一通御镇淮桥而祭恸哭良乆直至处所视其下棺始还公之子骧时备宿卫上念公弗置俾就儒师学亲自训督之命为飞熊衞管军千户转振武羽林二卫感上恩自谓千载一时夙夜思立身扬名以报国显亲为务会大兵征汉鄂定襄沔下吴兴俱从征有功洪武元年上郊皇天即帝泣国号大明在廷之臣皆验勲进官擢宣武将军佥羽林左卫亲军指挥使司事仍追封公西河郡伯封公妻周氏西河郡君大将军徐魏公奉诏征中原而又从行直捣燕蓟元君出奔天下于是大定论功行赏陞骧怀逺将军同知羽林左卫亲军指挥使司事世袭其职得推㤙二代时重定封赠例司封据令更赠公懐逺将军同知亲军指挥使司事周氏封㳤人公父文政赠明威将军亲军指挥使司副使母朱氏赠德人骧室刘氏先封西河郡君至是亦更封㳤人已而进官羽林左卫亲军指挥使阶昭勇将军滕州叚士雄反骧帅师讨乎之倭奴入㓂浙东沿海郡县皆失寕会浙江太仓诸军捕斩五百余级擭海舟一十二艘倭奴逺遁入奏奉天殿上大恱曽未㡬何骧复超奉国将军佥大都督府事加赠公佥大都督府事阶奉国将军而明威公亦加昭勇将军羽林左卫亲军指挥使朱氏加㳤人周氏刘氏皆夫人继室张氏亦封夫人公生子九人其长也次曰骏某阶羽林卫千户所镇抚曰駉某阶金吾左卫千户所镇抚曰某曰某曰某曰某曰某曰某女三人二先卒一嫁宿卫舎人沈俊孙六人曰振武曰应孙曰承安曰鎻住曰东乎保曰寳庆乌乎天造草昧之时六合雄争未知鹿入谁手昧者徃徃失于所凭依而公独能炳于㡬先识真主于龙飞之𥘉扶携臣服献计宣劳以佐兴王之运岂非豪杰之士㢤及乎神武四达方域内附皇上崇德报功之心唯恐有弗及故当时开国元勲无不分茅胙土鉄劵金书传及来裔柰何公之蚤世不得尽其才而与之并其命也邪虽然之雄畧超群着竒出入扈从上简帝心爵位之显融赠䘏之便蕃尚方新而未艾也公虽殁亦可以无憾矣铭曰猗欤毛公沉毅而雄元运将终乱如聚蠭公奋而兴使民为兵执旗一唿从者如星我州我闾我保鄣之俾全其生宁顾我私上天厌乱特命真人驱雷驾云廓淸妖气公闻曰噫天胡可违附凤攀龙兹惟其时我志先定敢徇舆情上谒辕门稽首以迎上嘉其忠宠赉日优谈笑折冲帷幄运筹羽檄星驰馈饟弗遗是驰是驱以壮我王师飞渡大江军威洸洸达于四方无敌不降自参戎阃遂賛中书拾级而陞渐见赫熹卉木方荣严霜折之大火始然河水㓕之天若假年劳烈孰侔貂蝉朱绂岂不公侯命也止斯人其柰何中外闻之孰不叹嗟公虽云亡有子慨慷出入禁庭侍卫帝傍勲名日崇貤典日殷天光照临燀燀焞焞难逢者时不朽者名名着实并登诸汗靑莫坚匪石以礲以磨史官造铭永镇山河宁海林贞妇方氏墓志铭宁海林可企年垂八十纒绵疾疢偃卧不能兴召其甥方孝闻而谓之曰吾耄矣即溘先朝露无所憾苐毋氏贞行未及显白中心怦怦然类持杵舂系之者闻汝弟孝孺受经于金华宋太史太史进人以善者也傥孝孺为达其诚太史未必不悯之而宠卑以文也言讫涕泗滂然下孝孺以言予囙不辞而序之曰贞妇讳友弟姓方氏亦宁海人宋某年进士淦之女孝闻之曽祖姑也年二十归可企之父某时舅巳殁惟姑存秋发亦缤纷矣当科繇之兴黠首籍是以鱼肉之夫独婴其难且无同气之亲以为助贞妇俛首事纺砖或至鸡号就枕由是给使之用不匮越八载而生四子夫以一疾亡长子年甫踰七余子生尚㓜贞妇㡬欲无生然恐伤姑之心强颜追逐日夜饮泣吞声不使声闻于人里有豪士欲乘其孤婺矛牙凌之贞妇盛气叱曰我未亡人耳尔诚君子耶当恤我轸我之不睱頋反以相虐耶苟进进不巳謺直于官以惩彼继者或闻之吐舌相戒莫敢犯卒能树其门弗坠姑年八十恒多病贞妇敬之如鬼神保之如婴儿无毫髪忤其意及以夀终帅家人行丧朝夕奠哭如仪学礼君子不能过也训饬诸子从师问学束脩不足脱簮珥继之至其成立皆为之授室岁时出坐堂上子妇与诸孙分东西立阶下次第举觞为夀雍穆之气蔼如阳春如是三十年乃卒卒时年八十二某年某月日也以某年月日塟某山之原州里之人至今指其门相谓曰是中有贞妇能皦然自守而致备福之飬今岂复有是人耶相与慕咏而去贞妇四子长可传次即可企次也任可信诸孙若干人某某孙女若干人归济宁知府方去矜及某某去矜孝闻父也予闻夫者妇之天天可背乎背天则非人也有若贞妇之顺乎天天之报施如此亦云厚矣㢤铭曰鸿雁真雌而不再雄而况于人乎林氏妇方其始无愧人道乎有人心者孰谓其不能兴起乎童真观音像賛金华何牖德辉获阳翟吴道玄所画童真観音像乃五䑓山碑本以莲叶为䄄盖而十莲华围遶之用表本迹十妙不二门览者因相生悟而法华之微㫖具见于斯然其运思精深指笔遒劲真殊胜之事也德辉将重刻寘于智者寿圣禅寺翰林学士承㫖金华宋濂为作賛曰我观大士相示现一切法不坐七寳牀唯籍莲花叶莲叶生水中淸浄无染着华身与佛身毕竟同一体如来所说法取喻此最切本迹十妙门不见有二相若从有眼观见华不见佛一显而一隐见精不忘故或逢无目人华佛一时现非见却成见功德难思议佛身徧法界是华亦复然华佛二俱泯定得大自在浦阳深溪王氏义门碑铭浦阳于婺为山邑唐天寳末始割义乌兰溪富阳三县地置之人生其中往往朴茂淳质力农务本耻于华言伪行而以士自命陈文毅公盛称书传所载古者礼义之俗殆不是过其言信不诬矣载稽其事梁贞明𥘉县人何千龄四代同居宋淳熈中钟宅亦至三世何钟二氏之间而冲素处士郑绮奋然兴起教子孙无别火而食志确见凝尤非二氏所能及故六传至文嗣而家益昌元至大末旌其门闾而于力役之征俾无有所与宋元二朝国史皆为之立传盖自建𥘉迨今已歴十丗踰二百五十春秋矣深溪王氏其先出于乌伤之凤林有讳万者字处一擢宋嘉定癸未进士第立朝骞谔凛然不可犯憸人畏之为之歛迹终官太常少卿谥曰忠惠少卿之弟茇三传至某生二子澄汶澄以忠厚为家州里之无告者煦之以仁人爱戴之不啻其父兄濒终集家衆言曰汝曹能合族如同里郑氏吾暝目无憾矣言讫而逝澄生三子子觉子麟子伟子麒出为汶后皆善绍先志子觉生五子应念㦛庆聦子麟生一子宪子伟生二子懃恩而应之伯仲又各生子踰二十人矣子觉与子麟合谋召子姓谓曰一体之分散为九族痒痾疾痛举切吾身収族而聚居是谓惇本离宗而自矜是谓乖义古之道也今吾家相传四叶矣和孺之乐虽殷管摄之计未逹庸非阙欤况吾父有遗言欲法郑氏郑氏于吾有连其成规具在吾将损益而行之何如于是应念帅诸弟踊跃承命请叅定家则一卷朝夕遵之唯恐有所失驭家之礼质文之兼至应物之务内外之齐饰薰蒸太和之中壹囿范围之内卿人士莫不感厉而歆艶之子觉且谓不可无以示来者既勒家则于碑而复徴濂文以纪其事昔者成周之世九夫为井井方一里而一夫受田百亩其家衆男为余夫亦受弍十五亩赋由斯而出夫由斯而定其势不得不分当是时未闻有同居累世者也其相亲相恤之政则有大小宗法存焉大宗譬则干也小宗譬则枝也技虽有千万之不齐而其干终一而巳前王持世之微推盖不得不尔也自夫封建宗法之制壊九族之亲漫焉不相统属俨若秦肥之视越瘠仁人义士乃于服尽情迁之时缀之以食而弗殊事虽有异于古不犹行古之道乎㢤浦江蕞尔之邑以义居闻者三人而子觉又不悖先训蹶然而思继焉古者礼义之俗诚岂有越于此㢤文毅公之言至是益可徴矣子觉本名阀之后金华诸族亦同出于鳯林其显融者项背相朢而淳熈宰相为尤着宰相势隆望重尚未能合族以居而子觉一韦布之士乃㫁然行之斯可谓之贤也矣虽然靡不有𥘉鲜克有终子觉之嗣人尚世守遗法而不坠他时将与郑氏俪羙而交辉圣朝以孝治天下旌异之典未必为子觉惜也龙光下烛行当炳焕于山川之间矣濂囙不辞而记之又系之以铭曰易着同人合乹与离上叅于天火之赫熹类族办物君子以之况我宗属一气之为譬犹单干渐敷群枝服虽少閷情或甚非物我相形矛盾迭驰借耰取箕谇语丝披所幸天衷亘古无亏不有人豪务克已私何能大公㧞其藩篱浦阳之江其流弥弥太朴未散民醇俗熈以义闻者接轸聮帷有羙王氏裔出绅緌佩厥先训如铭䁀彛大合其族嗜义若饴夙夜无諐竭其心思度物引类取式树规鉅探浩渺细入宻微日约月㑹有文可稽耄倪同心一唱百随孰为范防徴礼与诗以匡念虑以肃威仪如水斯潴畚筑以时㳙滴弗戒不翅漏巵古云孝弟致家之肥匪间古今验君着龟维彼崇搆肇自筑基既坚旣饰栋宇翚飞维彼珪歩千里在兹行行不息其至无疑上慎㫋㢤勇毅自持谁谓华高企其齐而大史造铭勒之豊碑王氏义祠记义乌之和溪有王府君者讳埜当宋之季来赘竹山楼约家约之妻埜之姑王氏也故约以女妙清归于埜然王氏爱妙淸甚乃于湖塘上造屋一十七间别寘薪山若干亩𬞞畦若干亩腴田若干亩召妙淸夫妇谓曰此皆吾捐嫁赀所营毫发不以烦楼氏令悉卑尔主之尔其慎㢤妙淸生二子俱发世唯二女存长曰琇归同里大姓楼如浚次曰禜妙淸以无嗣㽞莹于左右延泰不华为赘婿生一子野仙妙清又笃爱之甚教育备至不翅其巳出野仙长复谋于衆命约诸孙渊以女善归之妙清问言于埜曰吾二人耄矣不幸无子今甥野仙文而有守又妻吾姪之女此而非亲将谁亲乎吾母氏所卑之业冝具授之更其屋为义祠使岁时具豚酒祀吾之父母舅姑而野先之先祖与焉吾二人他日或终于牖下亦庶㡬有所托矣乃㑹王刘二宗耉老成人造为劵书俾二宗子若孙毋相及也衆皆诺之于是野仙父子遵而行之已五十年矣自时厥后妙清夫妇与野仙之父毋先后捐舘而中遭兵燹之厄劵书皆巳亡去至正乙已秋九月九日埜之季弟䃼岁月滋乆不令子孙或生异图于其间复集二宗而重造之仍戒厉之如𥘉濂闻之汉儒之论九族有曰父族四毋三族妻二族父之族固为有同姓也母与妻之族则皆异姓也然则异姓其可谓之族乎盖生吾者母也产吾子者妻也气血之交贯唿吸之相通自一体而分者也故古之称谓母之考妣为外王父母妻之父母为外舅姑女子之子为外孙而亦颇同于父族者以其为至亲也人不幸无后苟命其甥以主祀事未见其不可也苟以为不可较之姓同而情异若无所系属者果何如㢤必有能辨之者矣况礼有常有变卜同宗以为之后者常也选异姓至亲以继之者变也变而不失其正斯善矣野仙之事以义起礼者也二宗之人幸无忘前人之训而自䧟于不义㢤濂自㓜与野仙为同门有相得甚驩一旦挹杖踵门崇濂为之记濂囙不辞使镌诸乐石山田之属其歩亩园落之详备见石隂野仙字遵礼䝉古人以材辟江西宪府奏差迁七闽官为苏州某镇巡检云题栖云轩记后余往年读刘玄靖山栖志见其所载紫岩灵岩胜槩分明如画时正当袢暑不觉凉飕生肘腋间今年夏六月客有授予苏太史栖云轩记记为本庵上士作其状灵岩之景亦分明如画蒸溽为之顿消呜唿囙文辞而想见其处雅兴遄发尚忘其时之燠炎况亲睹嵬眼澒耳之胜者乎盖玄靖乆栖此山太史亦甞出㳺覧故其言真切有足以动人也何文定公䟦山栖志有云想玄靖一时飞屐上下千峰紫翠间左浮丘而右洪崖其风致犹前日也余今于太史之文亦云若夫云幻非幻契经多言之苟欲重宣其义非千百年莫能尽他时或造山中当敷座于峦光水影间爲上士说法未晚也宋学士文集卷第四十六芝园集卷第六宋学士文集宋学士文集卷第四十七宋学士文集卷第四十七芝园集卷第七郑节妇黄氏传黄爲浦江着姓自隋唐以来即有闻而宋隆兴癸未进士度亦其族也其居山者曰德清有女曰琇字守贞生赋淑姿不失故家遗范父母爱之爲其选良配元至正已丑冬十二月归同县郑氏瀛字仲容守贞年甫二十奉上接下无愆礼人称其贤明年仲容髀患疽流注肌覈间一溃一兴累累如连珠百药弗验守贞扶掖卧起附膏于𥿄而更敷之虽甚乆无懈怠意又六年仲容殁守贞自矢不再适且曰生爲义家妇死爲义家鬼敢失节以玷旌门乎其志坚凝屡有撼之者不少动寒灯孤幌澹然能自安遂命仲容从子柎爲其后守贞今四十九矣及见柎授室生弍子熛煁朝夕受其孝养云昔者孔子称宓不齐之善而归于鲁国之多贤盖观感而兴非有资于贤者要亦未易以成名也今郑氏之家十叶聚食至大亥甞旌为义门其䂓度整肃如严霜烈日可畏而可仰其德义之涵濡又如春风和气之薰蒸不自知其入人之深故其化行教洽过其门者犹率德励行而乖戾之虑消况为其家之妇者乎宜守贞执节之坚而循礼之谨也传曰一家仁一国兴仁其理诚不诬㢤予官仪曹时郡国多以节妇事行来上辄闻报下褒异其门闾观风使者或以守贞为言甚有不彰明之者乎异日乌头双表之树与旌门后先辉映不亦一家之盛羙㢤予故辑其事为传文一通衣冠之士傥有扶植彛伦为任者尚见诸赋咏以同其传焉故愚庵先生方公墓版文呜唿自我齐国文公绍伊洛之正绪号为世适益衍而彰传道受业者㡬徧大江之南而天台为极盛时则有潘子善氏林叔㳟氏赵㡬道氏兄弟以及杜仲良氏如此者不能徧举皆见而知之推原体用之学敷化弘治而风动于四方重徽叠照于斯为至流风遗俗迄今犹有未泯若我愚菴先生方公其殆闻而知之者欤先生讳克勤字去矜姓方氏其裔出睦州玄英处士于宋初十五世祖廿四府君某始迁宁海侯城里曾大父重桂鄊贡进士大父子野父烔元鄞县儒学教谕母叶氏宋丞相梦鼎从曾孙女也先生㓜而端凝五岁知读书自辨章句十岁暗记五经诸老先生啧啧爱赏目为神童年埀弱冠徧穷濂洛关闽遗书及寻鄊先逹授源委凡渉性命道德之秘穷研探索寝食为之㡬废因喟然叹曰为学必合天人而后可舎是非学也至正甲辰甞一践塲屋言国家利害峭直无所顾忌有司不敢取飘然东归益闭户潜心于一卦一爻必欲验诸事为至于天文地形礼乐刑政及制度名物之属亦辩析归于至当如指诸掌㑹海民为变江浙行中书檄吴江同知金刚奴募民为水兵先生诣金刚奴谓曰民计穷而为盗未为盗者亦挻挻欲动柰何授之以兵是谓增盗非御盗也金刚奴怒不荅既而水兵果于中道杀护吏逃去从盗金刚奴踰垣走折一足始悔曰吾不从方先生言以至于此未㡬侍御史左荅纳失里至郡招谕刘都事基为之副先生上书陈勦殄之畧不宜姑息都事韪其言而不能用遂致郡县䧟没民罹涂炭先生发愤入山谷採松栢食之累日不返当路延先生入幕府先生谢曰我辟糓乆矣弗足与人间事也吴元年冬大明兵取台州先生欣逢真主之出乃大有为之时䟽举贤才安人心黜豪强除暴歛明教育十余事将上之未果洪武二年诏立郡县学以训导辟先生乐于育才即起应命负笈来从者至百余人先生据经陈义曲畅旁通㡬无毫发遗憾闻者皆沦肌浃髄薫为善良俄以母夫人春秋髙力辞而归诸生追之者踵相接学舎为空四年夏朝廷闻先生贤欲致之部使者袁君宏以书币来徴先生以母老不忍离左右辟去旁县郡承使者风㫖杂逮婣连督索之先生上京师两诣执政固辞执政竒先生材命就铨曹试考覈入格名列苐二上特命知济宁府事阶朝列大夫钖之冠带以行先生至官爲书一通悬于康衢谕上爱养元元之意民有所不平诣府自言禁吏胥不得呵问日引耆耋坐语讯以得失郡学官缺孔子庙堂頽圯聘前进士爲师弟子贠有未备者选𥙷之役浮屠以葺庙堂庙南凿爲泮池傍列两序辟射圃于庙北造弓矢树正鹄日一再视学亲爲正句读较中否属县之内社各立学学凢数百区学子系籍者二千人兵浚号爲最盛始有诏民辟废田者阅三载乃税吏徼近功不俟期歛之复以田定起科繇民益隋田不增辟先生与民约定爲简书列爲丁产爲上中下三筭等复折爲三毎有徴发恒视书爲则吏不敢并縁爲姦岁且暮转戎衣于燕时有令役民舟者有诛别郡以牛车从事天雨雪牛僵死于道破产者十八九民请以舟就役僚佐畏令难之先生曰吾知从民便抵法非所辞也即载以舟具白山东行中书省省义不问郡仓絶粮省檄民七百里转粟靑州民病不能适漕运者自淮安输济南道出郡境先生欲就输郡仓而俾济南致靑州告于行省弗听即以闻户部户部奏可行省臣愧之郡城壊故事筑以兵指挥使挟贵人势当五六月聚民万余治之民不得田哀号而即工声闻数里先生奋曰民病不救恶用二千石为宻闻中书同官疑且得罪不敢署名先生独署之胡丞相惟庸以闻即日诏罢先是不雨先生袒跣徧祷群祠涕泣卧祠下誓不雨不还至是诏下民驩唿而散大雨如注是岁五糓俱熟民歌曰孰罢我役使君之力孰成我黍使君之雨使君勿去我民父母自是连二岁三祷皆有年五年秋隣境尽蝗先生省愆变食稽首告天夜闻空中甍甍声烛之乃飞蝗蔽天而过郡独有年民有赴愬者随事则决大者笞辱小者谕遣之不㽞案牍尤慎于庶狱月録日省不使乆淹或文有未具时作麋徧食之夏秋之税毎命斛卒持槩髙下出其手或至累旬不収民兢指仓为穽先生令民自㮣斛卒歛手不敢出气遇将西成预移文与民期民争来输不遣一吏而税当先登江西浙西二行省运粮百万济宁水陆数千里先生视如部民不使有锱铢怨怼旧比毎斛益四升以禆蠧耗先生悯其道逺言于朝蠲之府召州县官属皆役皁隷徃徃索赂无厌先生下信符置邮无敢不至者信符之籍以印识而中分之吏托月日稽违以媒利先生私藏之缓急有程一自巳出复行其法于封内壹以信符召民民得竟并力耕桑襁负来归者相望于道𥘉赴官时户仅三万税万余石三年之后税以石计者十四万四千七百户亦増至六万有竒二州二十县家有积粟野无饿莩羊牛鸡犬散𬒳郊垧富庶充实如承平之世至于社稷山川诸祀先生脩崇坛壝严饰器服或树名水于周垣之外如仪制无有所阙水驿在西门内陋汚湿居者弗宁先生料㨂材木候农之隙更作于城南庭堂室房弘敞逾昔冬寒河涷驿舟不行今舟人伐木为炭穿土穴藏氷因其余力以成事功泗水经郡城南通淮江北引河济地势髙㵼搆石为牐而时畜洩之鲁桥枣林二牐歴岁乆壊石滇河中舟道难之役牐丁絙壊石治灰而甓之故以苇囷庤粮大屡为灾教民为陶瓦营屋百余间申戒火令编民居为曹伍递相救恤其患遂止大将军魏国徐公达副将军曹国李公文忠统士马十万之燕驻郡稍乆要官势吏争索粮刍相胶葛于前先生依序酬决无不如意一军称能永嘉侯朱公亮祖将舟师数百艘北征河水涸舟胶不可动胁先生曰即趣五千夫浚河否则以军法论日且暮先生不忍烦民泣祷于天夜二皷天雨黎明水起数尺舟竟去莫有言者先生为政以风化爲急务以德胜佐贰始虽倨慢先生委诚待之卒自愧服武夫悍将不知礼乆亦化戢在官纵无事终日冠衣坐堂上召诸吏授以书诗法律或公牍堆几群辨方譁先生片言折之各心恱而去性不喜近名常自诵曰近名必立威立威必至害人吾不忍为也府庭之间不陈杻械革鞭悬楹间示不妄罸省宪考绩为六府最八年春入朝皇上以为善治民钖燕仪曹使践其旧职濒行奨谕有加且曰政成当显用卿秋八月知曹县事程贡尝以不职不笞心衔之上封事言状诏御史杨某㢘按杨通程故人恐程坐诬罪易民服潜索先生过事踰两月无所得乃捕府中卒吏尽系之傍掠无完肤无一可问者杨更与其吏谋诬先生用仓中灰苇时十月固未尝附火而苇则苫公宇垣实无私用者先生不与辩遂就逮民号唿填道随行百余里者将千数先生次子孝孺上书政府大臣愿以身爲军赎父罪不报竟谪役江浦会空印事起吏又诬及之孝孺复草䟽将伏阙上诉而先生殁于京师九年冬十月二十四日也夀仅五十又一孝孺与兄孝闻奉柩东归十年春二月二十四日窆于县东北深湾章施山之原礼也先王娶林氏讳姬妇道爲一族冠先十五年卒至是合塟生子二人即孝闻孝孺孝闻年十三居母之䘮不肉食至服除人以纯孝称之女一人再娶王氏讳在生女一人未弥月而王卒少房董氏育之董氏生子一人曰孝友二女皆在室未行先生靣白如玉须眉秀整不妄咲语动容周旋必合礼法兵乱负母逃入深谷两踵血流遇二弟训育备至终身未尝失色与人交率真任质不事表襮不以乆近爲冷热立谈之顷洞见肝膈南冠过郡者必以米醪馈之不能歩者僦舟车送之莱芜丞陈川欲迎母爲养厄于无赀出钱五千助之同列以事夺禄买布帛给其用且日延之对食乆而不衰脱逢其饮醉投案大诟而去待之益㳟及酒觧来谢阳若不知者曰昔之夜吾亦醉矣不识君何谢也生平奉养简素不服纨绮御一布𫀆数年载不易日不再肉不治官事辄却肉不食所守廉甚丝毛不取诸人毎行县以物自随杯汤不肯受兖州守因童进二水瓜笞童十召州吏还之郷人有爲饶阳令者以燖雁侑书力却去乃巳𥘉至官时禄米一斛可易金三両以军食告乏月取十斗爲食余悉储于仓或尤其迂不恤也晚年益加畏慎昼所爲之事夜则白于天俯仰皆无愧怍荣辱利害恒视之若一坦然不疑古所谓体道成德之人先生诚庶㡬焉其爲文章质而不华平而中理有汗漫集若干卷传学者云濂私自念齐国文公之薨始一百七十又九年而其学寖微譁世取宠者徒剽掠爲谈辩夸多闘靡者务组织爲篇章文公所以扶世教淑人心者率弃爲空言故其临事之际仰攫俯拾唯恐利不入槖至有庸夫賎竖之不屑为者呜唿可叹也已有如先生闻风而兴乃能诚求实践参前倚衡俨若上帝鉴临养旣纯发舒自异仁民善俗之政至今人人能道之夫命虽正于斯而其率性㑹道无愧于文公者尚皦然弗诬也孝孺乆从濂受经颇知先生行事之详于是歴叙其故而系之以铭铭曰堂堂齐公命世之雄伊洛正传实为大宗入天出人完传翼经有遏必䟽无幽不明畴不皷箧千里来过灿如聚星惟台独多流光所及宁有翳昏掲彼日月辉于天门逝者沄沄㓕景销声不有人豪闻风孰兴倚欤先生行知尊闻养气弗馁克干塞坤实孚名随上彻九天鹤书翩翻降于丘园爰自布韦专城以居象笏朱衣于赫其仪宠㤙之加其广无垠曷以报之誓不顾身敷宣帝仁逹于齐氓以煦以妪以致其亨民或劳只如鲂之頳乃平更繇俾遂其生黠胥舞文其贪若狼乃障乃防而扼其亢人相告言乆婴乱离父母孔尔我胡弗归千百爲群其来如云操厥耰锄以播以耘我行其原万桑沃然俯瞰于隰黍苗芊眠邻多孽蝗刺天而飞避不入境絶类有知真儒之效小试则殷谁曰汉吏专羙其循太龢薫蒸郁纷轮囷自此而升何泽弗臻天命止斯伤如之何视天方髙泪如悬河我又傒叹数竒则然中心无慊生顺死安善人殄瘁斯道之衰顾瞻无依胡寕不哀崔崔者冈渺渺者陂其中有坟千载之悲金华安化院记金华安化院在县东二十里旧号安国宋治平二年更今名嵩头陀法师所立道塲稽诸传记法师名逹摩西域人梁天监十七年自金陵携鐡鱼磬耒乌伤之香山寻于龙腋置寺普通元年南行经余山江水大溢法师张盖水中乱流而济至稽亭塘发善慧大士神蹟创伽蓝于来山已而西入金华建龙盘寺以及今院后入㓕于龙丘资政殿学士洪文安公作郡志时既失于蒐辑不载院之縁起而复谓法师以吴赤乌二年实建龙盘夫赤乌二年系已未嵗天监十七年则戊戌也凢歴二百八十年当是时法师之齿又不知其㡬矣何其夀耶他不足徴者盖可知已院既多历年所其佛菩萨护法天神诸像乃唐贞观元年所雕宋庆历三年重加藻绘国朝洪武十年冬十月郡之善士唐良胡贞及比丘宣政各饰其一悉涂以黄金良又劝聚群力以毕其余其释迦寳殿旧构于宋淳熈三年岁乆弊壊元至正十七年冬十二月住持元厚新之其潮音堂至正四年冬十二月主僧宗㫖作之其七佛殿建扵太㝎三年秋七月三觧脱门造于至正元年秋九月皆住山祖良成之其两庑仍宋德祐元年之旧库院复营于元延祐元年冬十一月则诸僧捐赀之所致也精进沙门弥坚今巳甲乙嗣𥙷其处念院故无碑碣询谋于衆命其徒永琇齐贤诣青萝山中徴文以爲记濓闻之西域之僧来中夏者自摄摩滕竺法兰之后代不絶人往往以宣译教相建置𣑽宇为急如法师者亦其一人也菩提逹摩之耒在普通二年正与法师同时虽曰絶去文字以矫末流之弊而其理行贰人固兼取籍教悟宗之言奈何后世岐而二之禅则直䆒心源以文句为支离教则循序进脩以观空为虚妄互相訾嗸去道逾逺然以宻意言之依性说相非息妄修心者乎破相显性非泯絶无寄者乎以显示言之真心即性非显明心性者乎轨辙虽若稍殊䆒其归极则一而巳奈何后世岐而二之此濂之于法师不能无所感也斯院乃法师肇立歴代嗣守遗绪随成至保雕像于七百余年之乆外籍胜囙内修觉观理事双至不即不离其于逹摩氏之道固未始有异也呜唿悕矣是尚可与俗人言㢤濂尝过院中见二豫章围可十五尺许欎欎然如车盖屹立于门气象森邃不问知其为古招提矧居是者多乐善好施而永琇等又颇注意禅教不敢堕于一偏有足嘉者故勉从其请而发吾之所感授之以文非为𥙷郡志之阙缁素读之必有蹶然而兴起者具官县人宋濂记毗卢寳藏阁碑乌伤之墟有山郁盘名伏龙山山㒹有寺号爲龙夀宋治平中又更圣夀寺废巳乆莾为荆榛元泰定末有大道师千严长公飞钖而来从者如云一弹指顷幻成楼阁导师示寂后十贰载北丘如海来𥙷其处四象悦服如公在时十贰时中常作思惟金口所宣十二分教受时之者发明自性此乌可阙乃与勤旧良𣏌是图西往姑苏扣诸檀度所施白金数将十镒奉以为贽于福严院请致毗卢大藏尊经满六百轨稛载而归郷之善士至四三千奔走往迎爰自山麓以逹殿堂约二里所来道耦立各各合掌次弟受经而传逓之縦横错综无弗及者琅凾旣登头靣接足礼佛而退海之与𣏌又复思惟有经无阁与无经同何以自表启人敬心孜孜持暦徧走民间欲聚铢黍以成丘陵𣏌弟德隣素乐真囙尽心化导惟日不足又有僧脩宣劳其间歴七年乆始见功绪乃撤旧堂载筑载营均齐合度无有倾陊于是命工伐木于林琢石于山造陶于原鍜鐡于冶総総林林不戒而趋而其人曰陈新氏亦絶荤肉率涖役国朝洪武龙集丁已阳月斯届其日乙卯始奠梁楹阅六十旬乃讫厥功阁敝五间髙七寻周以明轩觚骞飞蚩尾冲霄犹如化宫影落天半中像大悲具千手眼左右千佛饰以黄金种种荘严华侈胜特东西相向列以长龛櫕布庋格妥至诸都索怛览藏毗奈邪藏阿毗昙藏其爲功德微妙难思邦定因果穷䆒性相埀范四仪严制三业研真显正覈为摧邪无所不具无所不感有信礼者如闻世雄出大音声天风海潮震盪空际一歴耳根万劫不磨重阁之下仍设髙座演说妙法以耸人天龙鬼之听遐迩之人来㳺来瞻举手加额叹未曾有海复来谒请述记文用告来者是纉是葺永乆不壊我闻法蔵总为五千四十八卷以别计之凢六百亿三万一千八百八十八字之多于一字中各有点画于点画中各备形声是名为字积字至于三百四百或千万言是名为经积经以至恒河沙数无有穷极悉㑹于一是名为心譬之于佛自一至十自十至百自百至千千佛千身于一身中各具手眼是名为佛一有不具于相则乖大慈悲父以一佛身用表千身示现神变出千千眼傎到捧执靡不如意是名大慈大悲之道是名法藏或微或显不越一心心外无法法外无物千佛各具不见其少大悲通具不见其多此何以故淸浄海中微尘刹土佛身充满无有限域天地日月河山草木飞走㳺泳洪纎髙下有情无情或出或没在佛身中举无外者虽其手眼至那由他及无筭数亦不见余况止一千由此而观手眼同徧于虚空界不见一只亦犹契经充塞宇宙不覩一字无体之体无文之文终日里露徧照十方歛藏于宻𥘉无一发茍以凡情妄加度量如刀割水非狂则愚金华居士逢此胜縁驩喜踊跃记阁成事意有未尽复说谒曰我闻善慧师善巧度迷情建立大机轮中含三乘教运行才一周功与持诵齐后代踵遐轨严饰日益胜黄金暨丹砂栴擅衆香等合成大寳藏涌现海中大龙负之出天魔鬼神衆手持刀剑具护法御不祥苟一撼动之循环不复停光色声香类一一相奋轧如谈若空义闻者得殊利诚以寳轮转衆法与之俱法转心亦转顿悟在刹那此以何囙缘乃独尊阁之胶执于一隅森列衆星比如如屹不动曷以发群机其于立法𥘉宁不稍乖戾当知一切法本来常寂静静为动所基非静动奚寄动静二俱泯始不为转来升斯阁者日见衆寳凾周遭逐心旋不翅风雨疾囬视他转轮昭昭涵万象清浄若止水毫发不动摇方知非动静不受有相摄若人以相求执灯入寳山竭力若穷探得一而遗十红日行中天衆寳皆现前一覧心目了无有隐遁者此岂有竒因不为相縳故我今稽首礼作此法藏偈千佛爲证明同归大悲海金刚般若经新觧序金刚般若经世尊第四时所说中更六绎互有不同唯童寿本详畧适中甚得义趣名僧达贤笺之者亡虑千余家唯天亲无着二论师探索微隐不失说经本意无着以一十八住为义天亲以二十七疑为宗发明理観事行之详破一切执㫁一切疑至于智境相耶能所俱妙三观之圆融三谛之冥泯即一而三即三而一盖有不可思议者矣其经之至中夏殆将千年或显或晦各系其时若论遭逢之盛则未有如今日者也钦惟皇帝陛下𢡟昭大德建中于民欲使感发自新一归至化尝以三界大师行深愿重其利济群生爲甚急演说言教虽多而金刚经专言住修降伏而与心经楞伽二经大㫖略同其举扬心学最切乃诏天界禅师季潭泐公㑹江南禅教有学诸师参用古註而定其说于是季潭与演福法师大璞玘公同加笺释且惧二论师文㫖玄奥学者未能卒䁱因据贰十七疑而革萧统分弟之陋仍推问荅深意而䆒脉络之贯通务令明白简切而免缠绕支离之患既成诸师重加校订始入奏于华盖殿皇上覧而可之勑同新笺二经锲流通季潭贻书俾濂序其事濂以昏耄为辞双林住持南翁凯公复来请之甚力乃为言曰西方圣人以一大事囙缘出现于世无非觉悟群迷出离苦轮中国圣人受天眷命为亿兆生民主无非化民成俗而跻于仁夀之域前圣后圣其揆一也金刚经凢五千八百二十四言掲之篇端从长老须菩提以至菩萨但应如所教住不过三百九十六耳三问三荅之间其大体咸具已无余藴矣而乃蹑前语迹㫁后疑情展转滋多直至二十有七方止其谆谆善诱欲启人信觧者爲何如㢤皇上自临御以耒宵衣旰食励精图治礼乐刑政粲然备举所以裁成天地之道辅相天地之冝以左右民者既无所不用其极今又彰明内典以资化导唯恐一夫不获其所其设心措虑实与诸佛同一慈悯有情所谓仁之至义之尽者也于戯盛㢤濂㓜龄时辄读金刚感应传见其所纪神异事甚衆然皆持诵精诚之所格持诵犹尔况通其义趣者乎又况达性相二空而归于一实境界者乎殊盛之利诚未易窥测也诵是经者冝思皇上之太德孳孳焉以进道为念斯可也不然则天龙鬼神实鍳临之可不畏㢤洪武十一年六月丑朔前某官金华宋濂谨序佛心普济禅师缘公塔铭我佛如来演说三乘十分三教盖欲利益有情絶类离伦直跻觉路固渉不思议妙境至有挿一茎茅设一浄食亦号为佛事者夫事有大小而心无大小一念之起即徧二千三千融摄终归实际又乌可以形迹论㢤予于佛心普济禅师之事不能忘言焉师讳自缘其号曰㑹堂俗姓陈氏台之临海人父某以书诗爲业人称为石泉处士母某氏感竒梦而生师气骨不凡翛然有出尘之趣毎入招提见像变𣑽夹必互跪合爪作皈依状处士君见之谓其母曰是子如靑莲花水不能沾岂俗能淹邪乃命从四明白云寺観公为弟子观公爱其容止脩雅言辞温简出内典授之读年十七薙髪受具足戒趺坐一室日以縳禅为事已而还台谒同郡天宁日溪泳公泳公一见辄加奖予使居右右为执侍寻陞掌钥泳迁住杭之浄慈师从其行浄慈居五山之列号大丛林四方龙象咸耒栖止师自是咨决心要知觧且日至渐息群念期造人天宫矣事闻于朝授师金襕法衣及钖今号仍卑报㤙寺额以宠异之师既受命复自念曰上之㤙侈矣顾尘居杂沓尘氛袭人无以称淸浄宏伟之观爰择地县北五里而近大桥之阳林樾苍润蔚为神灵之壤新建报㤙禅院一区晨夕帅其徒以祝釐报上为务由是两地之间钟鱼互荅有若西东家焉元季政乱海上兵动烽火涨天三阁与寺皆鞠为茂草之塲师䀌然伤心又以兴复为已任持钵行化聚落中随其地建华严传经之㑹演说因果屠沽为之易业于是施者四集师仍于桃源夹河两提悉甃以石建杰阁三楹间命工塐佛菩萨天神诸像毕工未乆而师厌世矣师一旦早作无疾如平时索浴更衣属诸弟子以见性为急且曰吾明日将逝至期唿笔书偈怡然委顺时国朝洪武戊申三月某日世寿五十九僧腊四十二龛㽞七日颜貌如生茶毗得舎利无筭其上首祖溢智荣正珪等以其年六月二十一日奉遗殖树塔于寺界相之西北偏祖溢以郷先生夏克复所序行业介予学子方孝孺耒徴铭予闻华严有四种法界其三曰理事无碍所谓理事无碍者在有而不废无虽动而不离静譬如水与波焉真空不碍幻有即水以辨波幻有不碍真空即波以明水縁生假有二相双存者也师今炽然建立虽堕事为而能无所染着竞全于真理其有得华严者欤铭以昭之以示后之人铭曰临海有上士夙依如耒智自着福田衣昼夜为佛事悯诸求法者经行山泽中伥伥无所依乃就古伽蓝汛扫得清净床第及衾枕以至触噐等无不皆现前来者一如归了不生怖畏非惟身安穏饥虚获充实杂华与净土最是方便门建阁造经像俾人生敬信更阐大伽蓝普施无量法入者輙摄受共趋涅槃城岂知劫火起尽化为煨烬中心铁石坚誓图兴复计未能畅本懐竟归宗㓕海四衆悉悲恸大法无系故奉此设利罗树塔安置之龙鬼当诃护时现大神通有如住世时不示生㓕相生㓕二皆空是名三昧力净慈山报㤙光孝禅寺住持仁公塔铭佛㓕度后波罗奈王収佛舎利用七寳造塔为作铭记名曰逹舎婆陵迦有塔之有铭尚矣后世学佛者道尊行崇其殁也囙刻石以表其藏自大法入中国晋宋以来甞间一见焉碑版焜煌始盛于唐宋之际及今净慈禅师之示㓕旣塟舎利灵骨于金华北山随世变迁理则然也山之麓其上首弟子件系得悟出世之因耒徴塔上之文其义实应古法濂不敢辞师讳普仁字德隐族赵氏㜈之兰溪人文端母杨淑贞皆名䆠家师生有出尘之思年十岁往依金华寳石演法院月公月公号秋潭尝主闽之囊山于人慎许与独以逺大期师俾习读东鲁西笁诸书师性爽朗即能领觧义趣十四祝发受具足戒二十有慨然求道之志危坐逹旦期息妄缘时邻院智者住山了然义公以大辨之子慧朗之孙丕振临济之宗师往造焉入室问荅机锋逓相奋触电掣霆奔义公命为侍香乆之出㳺闽浙江湘凢名刹所在必求诸尊宿以证其所悟无不改容礼之东阳煇公方主湖之道埸艳师之能文请掌外记自是声称籍籍起丛林间武林双径江南诸寺之最主僧南楚说公召师分座说法及说公迁化古鼎铭公来𥙷其处益推敬师且谓相见之晚师犹不敢自足闻月江印公在育王云外岫公居天童亟走四明见之相与辨诘无虚日徴以宗门机缘大而沙界小而毫芒无不収摄巳而还浙水西相羊于名山水间逹人胜士日㳺衍而激正法旁及于辞章者唯觉隐诚公笑隐䜣公为最宻风檐月牖语蝉连不能休至忘寝食元至正乙丑始迁寳石山中乙未从部使者之请出世金华西峯净土禅寺瓣香酬㤙实帰于义公盖表其所自得也时天下大乱师知事不可为鸣皷而退戊戌冬大明皇帝亲帅六师取婺州巳亥春幸智者禅寺见其山川深秀而法席上虚特诏师主之一坐十五夏唱道之外小大室宇咸爲𥙷葺一新别筑燕居于寺之西麓曰潜庵将有终焉之志吴元年丁未处之连云持公府檄起师主持不听洪武戊申韶之南华不逺三千里致州侯之命耒聘亦不从杭之中笁其请如南华又加勤焉师惠然欲徃郡守钟某意惜其行从容问师曰佛法有重轻邪曰否曰佛法旣无重䡖师位宁有崇卑邪师一咲而止净慈居五山之一非耆学硕望莫堪尸之甲寅之秋使者自武林凢三至师乃起而应之开法筵之日黒白环听者于人各挹深饮醲叹咏而去师尤以兴壊起废为急时有化主安净者颇有人縁施者麋至师以礼延致之方将大见设施乙卯春秘书事起有诬智者寺僧购名尽以归者事下刑曹刑曹以师旧主智者当知其是非逮而质焉事将白师忽示微疾于京师寓舎屈指计曰今夏五月矣左右曰然曰此八月八日最良吾将逝矣至期整衣端坐而逝虽当溽暑容色不变其徒用茶毗法从事収骨还塟其年某月日也僧臈五十世夀六十有四师风措孤峭不乐与非类狎逢学行之士辄敬之如宾师縦无儋石储亦必乆留不厌故荐绅服其伟度乐与过从如王御史叔善故教授仲申二公名德重当世尤与师为金石交善谈论终日不倦玉实珠聮纚纚絶可听尤能汲引后进随资诱掖克底于成有三会语若干卷山居诗一百首传于世其嗣法上首智者志文景德原昭云云所度弟子懋建云云云濂窃惟大辨之道门庭森严气局苞歛故出其轮下者多内衷诚悫而直趋最上菩提𥘉不假葩泽衒鬻于外如义公者亦其人也师旣因之得法见其真实可信不疑于是出世度人声闻流布无间北南虽以百越之逺亦愿一临其地师之为人所企慕者从可知矣晚涖南屏道价益重岿然如鲁之灵光奈何縁业仅止于斯而师无意于人世矣惜㢤濂与师交者颇乆归为序其尽灵语以传复书其事俾镌诸塔其不可知者不敢妄意而勦入之也铭曰大辨之门総摄群机棒喝交施飈旋云飞谁为之孙乃克肖似奋迅直前是真狮子大方巖巖髙风莫攀一弹指间冲破命関掌记集云分席双径出世西峯大施政令继迁灵源芳泉可㪺洒以杨枝普润焦枯声光四达争相挽致百越之区亦耒交䟽南屏崔崔名列五山龙鬼护经非贤孰干四衆驩唿迎师往住旛华塞涂观者如猬击大法皷出大音声百蛰方㝠一雷尽惊我法将隆我缘已㓕生㓕何心红炉飞雪寳幢之仆闻者心推翠竹黄花亦若茹哀实际如如衰则何有仰瞻中天白月在斗故楼母吴氏墓铭予旣铭先友楼釐君之墓楼君妻吴氏复卒其子仁与恕泣而请曰先母极孝于姑姑年耄气逾弱左右手不能用先母夙兴持栉具以徃请姑坐榻上亲理发施膏沐讫鞠躬揖而退旦旦如之虽遇寒之折胶暑之流金不废复闻宗老言尔母之贤也胡可及也苹蘩之荐无不蠲洁阃内之政无不雍顺舆䑓媪御之賎未尝闻叱咤之声相尔父治家不䘏劳勚时粥环钏以佐飨宾之彼知饰珠玉侈衾衣以相夸诩其视妇道为何事世非无女妇也如尔母者㡬何人仁等日夜腐心恐斯言闻者鲜也盍若登之于文乎敢以墓上铭为请予曰吾母陈淑人其贤与尔母正类常思树表墓道而一时故老凋䘮竟无从求文尔之情为可矜实与予同也因不敢以荒陋为辞呜唿尔母固贤矣使尔兄弟自言终渉乎爱私今则出于宗老之口其有不诚者邪呜唿尔母始得隂之正德而无幽吝之气者邪金之精者声必宏以尔母之贤又何患不逺闻邪吴氏讳正字德贞义乌人吴楼世通昏婣父泗母颕吴氏年二十一来归享夀七十又九以洪武丁巳十贰月二十五日卒其月二十九日合祔夫墓在县之鄊西山之原三子仁恕愿仁恕皆从予受经良儒也一女适将仕郎鄱阳县主簿方良玉孙一椿女二适吴荣丁宗元云铭曰女位乎隂孰乘乎阳妇德惟柔孰亢乎刚苟不失厥常乃家之庆叶西山之冈是为贤母之藏后千百年慎母变更国史研铭濂为国史遂以官名砚勒铭于隂诞敷帝制宣人文赤光如虹爥轧坤后千百载传愈新宋学士文集卷第四十七芝园集卷第七宋学士文集宋学士文集卷第四十八宋学士文集卷第四十八芝园集卷苐八李徴君像賛嗜义亲贤以道自娱㦤㢤若人君子之儒詹士龙小传詹士龙字云卿光之固始人父某宋开庆中都统勇胜军守鄂以偏师巡渠巴诸州与元兵战南平身婴九创𬒳执发愤不食卒元兵破鄂降其军士龙生三岁同母胡氏北迁董忠献公文炳以其父忠也鞠为子文炳长子名士选故命其为士龙饮食衣服一视诸子外人不能辨诸兄忌之骂曰虏子见幸乃同我軰耶士龙不知其故泣诉文炳文炳曰尔真吾子飞语慎毋听也士龙哀祈益切文炳颇漏言士龙昼夜流涕欲复詹为姓受文炳邜翼恩深未敢言一日猎滹沱河遂陈前志文炳戯曰尔投石水中石浮吾当尔从也左右皆咲士龙仰天祝曰天若不絶詹氏石当浮因投石水中石盘旋急流中若沉浮者数四文炳以手拍鞍曰詹都统之灵其不死乎即令士龙复詹姓文炳薨为服齐衰三年岁时祭祀必先设神主率家人奠之士龙后用文炳弟文忠荐为髙邮兴化尹士龙脩筑捍海堰三百里数郡利之𥘉发地获范希文石记曰遇詹再修事盖前定云转两淮都转运监使司判官改淮安路总管府推官拜江南行台监察御史时姦臣柄国虐𦦨方炽士龙上章劾之未㡬事果败士龙退隐兴化葺草堂德胜湖上若将终身朝廷念其老成以广西㢘访佥事起之居二年欝欝不乐乃移疾而归年五十八卒子澍岳州华容尹文炳妻以从女实因前好云史官曰精诚之格将何所不至上致日星之应下召物产之祥古则有矣今观士龙投石之事其恶可不信㢤或者致疑天人之间视之若茫然不相通过矣予総脩元史时有司不以闻失于纪载因徇其孙婿余文昇之请删其墓志为小传一通以传复古轩记临川饶君孟持其五世祖某府君尝嗜琴琴有复古玉髄二张其材孔良蛇腹㫁而金沙明试一皷之独鹤梦囬而满山风露也寒泉漱巖而山鬼夜听也可谓清且古矣府君虽殁歴世寳秘不翅孔氏之遗履时出玩之思府君之不可见慨然髙山仰止之情元季兵燹方张白昼为人持去烟海茫茫竟不知坠于何所如是者有年一旦外孙乐安夏氏怱购得焉举以奉孟持孟持反覆拂拭不觉悲喜交集玉髄颇残阙唯复古岳沼晖轸咸具孟持取水精絃𬒳之方布瓜指其𥘉则呜呜然已而复洋洋然亦似伤其流落而庆其复还也孟持刲羊豕列豆笾燕飨三族合芳水为椟尊阁堂中遂以复古题其榜云春秋之义大复古其谓复古者所系甚大非一器物之谓也虽然有人于此阖庐为人所攘巳而还之可以谓之复乎曰复则复矣而非古也疆畎于强暴取而归之可以谓之复乎曰复则复矣而非古也巵匜桮桊之属为贪者所窃四力追而有之可以谓之复乎曰复则复矣而非古也然则何谓而可斯二琴者相传或为雷威所斵由唐渉宋歴五六百年之乆所获非一人所阅非一家始为府君之所有府君之后又夺于他姓今复归之孟持正如宝玉大弓之再得不谓之复古也谓之何㢤不可以一器物之微而遽少之也然而予又有说焉古之人朝出耕夜归读古人书今则饱食以嬉我当复之古之人入孝出弟如用菽粟布帛斯须不可离今或有凌犯之者我当复之古之人事君如事天一动二静如有赫其临今则鲜有致其身者我当复之夫然故复古之功大矣二琴云乎㢤孟持勉㫋可也东轩集序东轩集者天台方君明敏之所作也明敏仕于元尝参知政事于江淛行中书襟韵萧洒而气岸伟如发于声诗徃徃出人意表其弟明则缮钞成帙同子学子桂慎请予评之予曰古诗俊逸超群如王子晋鹤背吹笙随风抑扬声在云外律诗清丽婉切譬犹长安少年饮酒百华埸中莺歌蝶拍春风煦然扑人终日传盃而醉色不起诗人之趣至是亦可谓之不凡矣明则曰请为之序以传何如余曰寳剑薶于丰城而紫气上浮于天猗兰生于幽谷而秋馨播于九衢诗佳矣不必借序以传也曰此固然矣愿卒一言之曰诗之古者莫三百篇若也篇首各有小序所以序作者之意而非后世通为之序也汉魏以降作者鲜自白其意读之者不能知乃私自臆度此为某事而发此为某时而叹使若人不死即而叩之恐其未必尔也故予尝有言作诗必自序非他人之可与闻此言似不可忽也曰固㢤吾子之为诗也可以序可以无序序之将何伤焉余无以辞因取所评者书之于首简云明敏于书无所不读最善谈名理与人交煦煦有恩意君子贤之其所长者不特能诗而已也贞白堂记临川许君仲孚辟贞白堂一所与环翠亭相映接盖爲读书地也间耒徴予记余闻仲孚清脩而嗜学堂下种梅花数树当霜雪严沍之际衆芳摇落而是花独翘然散而爲春研氷玉其葩一尘不缁仲孚叹曰其所谓贞白者非子也耶乃约二三胜友日吟哦其下超然神逰如升天际恍不知贞白之在巳耶抑果梅之有贞白耶客有歌之者曰㳺气冉冉兮将污人旷独处兮谁与邻姑射仙人兮玉爲神骖靑鸾兮服素裙朢之不见兮隔河津青鸟不徕兮㑹无因仲孚从而𢋫之曰天风翛翛兮生翠寒白月流光照松坛羙人徕兮佩珊珊殷勤遗我青琅玗我将擣之奉晨餐歌巳二人相视而咲予家芙蓉山之阳悬崖万丈苍官青士日骈立乎其间方滴露研朱入朝眞洞点易闻仲孚之事不觉矍然而叹曰我等其有激而然耶虽然物我之立皆成于相形而泯于相忘非贞则无有偏也非污则无有白也予尝观心皦如明镜中悬万象自见求其贞白且不可得况假物之云㢤况乎天地中万彚芸芸自形自色杳不知其故虽造物者随气运行色色形形亦若不知其故是果孰为之枢纽乎问诸两间两间不言叩之百物百物不言质诸神扃则曰是在我矣斯贞白之义巳仲孚曰子玄言也不知者谓渉于虚无恍惚殆非也请记诸壁何如于是乎书李太白像賛元行台治书侍御史亦怜真班所藏李太白像系秘阁传本吾友危君太朴尝为之賛自后流落于金陵骆氏酒家洪武己酉秋郡士王宗溥购获之寻以摹本见贶因造賛曰长庚降精下为列僊陵厉日月唿噏风烟锦衣玉颜挥毫帝前气吞阉竖视若乌鸢频挫万象随机囬旋金童耒迎绛节翠下土秽浊孰堪后先辴然一咲骑鲸上天元赠武略将军同知临洮府事武骑尉追封荣阳县男朱府君墓志铭府君讳壵字子厚姓朱氏其先出于唐同凤阁鸾䑓平章事敬则之裔敬则居亳之永城世以孝义𬒳旌显一门六阙相望而子孙尤贵富邦人慕艶有金头公银头公之号两族叙昭穆而塟占地百余亩亦目曰宰相林则当时簮笏蝉聮朱紫赫赩可知矣世逺谱癈子孙分适他州莫能䆒其详府君银头公之后也五世祖某宋建炎𥘉扈跸南渡寓于霍丘仍以赀雄于时曾祖某通判淮安州祖某提点夀春府税课司遂居夀春之下蔡父某咸淳末尝举进士未及官而宋亡入元以儒入仕授为无州学正母胡氏府君㓜不好弄嶷然如老成人及长孳孳嗜学求名讲师而事之知觧旣至不欲堕于一曲凡天官地理卜筮医药之属咸䆒其玄㫖晚而学易隂阳消长之理吉凶存亡之故観象玩辞使心与理相涵无少爽者终日黙坐视流俗纷纭絶不与兢人以为迂则咲曰主静乃吾学也郷邻有闘者谕以讼终凶之义释然而去若不能凶䘮及无食与衣者竭其力周之自奉甚俭一豆一簟犹不尽食事继母张氏如亲母唯恐有毫发违其意令声流闻莫不髙府君之行郡国将辟起之不听部使者行县又以茂材举河南行中书遂署安丰路儒学正府君曰与其身有虚名孰若心无惭德辞不赴郷子弟担簦从之㳺日谈道德仁义刮摩其故习亹亹数千言弗倦暇则皷琴咏诗以自娱或时出佳山水间歗歌忘返夀始五十以延祐戊午秋九月某日终于家以某年月日塟于县西孤山祖莹之左娶刘氏子男三人曰某曰某曰复女一人适某元季府君以复贵赠同知临洮府事阶武畧将军勲武骑尉爵荥阳县男刘氏赠荥阳县君入我国朝河南山东相继降复例迁京师有荐其文学于上者得召见擢国子助教侍经亲王陞燕府参军转长史予时沗职禁林兼青宫賛善日与𣸪㳺复凝重醇悫有儒者气相予甚重之会子蒙㤙归田复持燕相府録事杨哲之状求铭府君墓哲序事精赡且烨然有竒气于是粗加櫽括而系之以铭铭曰水若有源长流弗亏岂无潢污朝满夕除猗欤府君逺有世序邦人艳之緜延簮组嗜书不厌㡬欲成癖晚而潜心我学吾易观易玩辞孰出范围参诸天人或验事爲发闻于时郡国交辟有儒一宫可涖其职縻身下列揖拜上官岂若肥遯白云青山令子旣显褒赠攸冝九泉冥冥烨其有辉况今遭逢六合重熈龙光下𬒳行当见之孤山欝苍中有玄堂太史勒铭永固其藏题蛱蝶图后右蝶戯长春图乃院人马逺子名麟者所画羙人朴头蝶笔势圎劲意非李伯时不能到二画皆絶品也旧时曾落宫掖故其间有上兄永阳郡王及杨妹子之字妹子纵能工书作画未必能及此题者专指祐陵以为言则恐不然也题文天祥手帖予尝见文山公与黄伯正手帖云贑州大姓起义旅相从者如欧阳冠侯等凡二十三家史多不载其名今莫可考矣宁都陈蒲塘父子亦二十三家之一乃因从子景茂请铭于公荅书仅存而其氏名因籍以弗泯不亦幸㢤观公兴言宿昔为之哽涕之言则其有感于蒲塘者深矣题大慧禅师遗墨后右大慧和上泉公为僧淸立所作䟽凡一百九十四言乃公七十一岁时书其凌厉横逸之气老而不衰于此犹事见其髣髴人知仰公者唯知说法如雨如云觉悟群迷而不知其忠义耿耿注意于家国者甚笃縦有知其忠义者而又不知其戯㳺翰墨循蹈矩彟亦自可传不朽呜唿若公之应物无方事谓如神龙变化不测者矣䟽文不局于骈俪之体而特学赵州公案为言无非欲大法以昭示人人后来沈溺葩藻而于道无𥙷者其尚以公为鍳㢤淸立字无欲公尝称其坚厉入道盖亦佳士云乕林处士賛虎林处士王君年踰七十而视听如少壮时其孙监察御史骥从予受经者久间来请賛賛曰素发埀埀中心熈熈俭勤作肥家之本严厉为驭衆之基好施之仁乆而弥笃嫉恶之气老而不衰吹鳯箫于明月之夜飞羽觞于百花之时大布寛衣容与委蛇不知者谬称虎林处士知之者以为琼䑓之神仙乎而元故从仕郎兴化路总管府经歴李公墓志铭公讳约字审𥘉姓李氏唐江西観察使宪七十世孙而宪则西平忠武王之弟七子也宪为袁州刺史遂家属县之宐春五世孙服迁分宐之白芒里七世至时举宋忠训郎复迁吉之庐陵县忠训生舟迪功郎龙南县尉龙南生允元允元生去邪去邪生则武则武生谊元𥘉庐陵凤山书院主领即公之父也公有大志应进士举不利即弃去飘然㳺燕都逹官贵人见其仪観秀伟举为茂材异等署缙山县学教谕未机改龙泉转太和州学正永州路太平寨巡检江州路学教授广东宣慰司辟为令史以年劳上铨曹除贑州路总管府知事摄司狱之职庐陵殴阳某商番禺道出于贑必假舘杨氏杨逋其泉乆弗偿殴阳与絶交杨衔之殴阳自番禺还贑值滩险覆舟杨诬其诈不输税于官官下殴阳于狱公㢘知其实白出之杨服罪张甲有妹归李乙为婣家兄弟甲与周丙共牛而耕丙僦乙屋以居巳而甲因他事持刃自刎死乙与丙不相能陈丙杀牛而甲不从遂见害丙不禁搒掠自诬服公徴其牛牛存遂释丙非辜乙抵罪冨氓頼氏兄弟兄无嗣弟产二儿曰邦献曰邦毅弟以疾卒濒卒请于兄曰愿以邦献为兄后邦毅弱未有知幸司其业劵俟长还之越数年兄亦卒邦献欲轧没之邦献所继母心为不平悉取授邦毅邦献讼弟与母媵人私遂盗劵去吏持为竒货乆不觧公召其兄弟于庭泣谓之曰官政成即代去兄弟埀白相与居与其殚财而健讼曷若分财以全骨肉乎兄弟皆叩头请自新且致二鹿加厚弊为公夀公却之兄弟请益切乃受其一转兴化路总管府经歴阶从仕郎其为政如贑州民冤得直者多请浮屠诵佛书徼福于公公不頋也属县仙㳺令马某虐用其民民不堪陈一壸谋变㷊其官署马趋匿山泽中大府檄公捕一壸仙㳺民闻公至皆执刃驩唿共缚一壸寘槛车县境帖帖部使者谓非公摄县事不足宁民强起公赴之民复驩曰父母耒矣公至未乆马遽出视事公辞归老父百十人列诉部使者愿㽞公使者曰李公义士尔能固请必不忍弃汝翌日老父剪綵为旗帜衔使者命徃迎公不得已从之爇香遥拜者前后数千里马惭其庭中人以语侵公公正色曰仙㳺本良民汝旣激之反乃嫉人抚摩之邪明当讼汝矣马俯首不敢言会亢旱公徒歩两舎禜雨于龙湫或曰山髙气寒非挟纩弗可公不从旣而大雨公遘疾趣具汤浴浴正衣冠而坐唿其次子属曰今日午时吾将终还家可语同气宐以忠厚存心也言未毕公所乘马泪下如注公遂逝日簿暮民髣髴见公乘白马扬靑旂疾行道上驺从甚都冉冉入城隍祠中咸异之马幸公死夜使人投石公家为妖恠民忿之列挺为俻马乃止一日马同其党五人祷城隍神五人者拜起见公㩀神座其色毅然惊怖而出未㡬皆暴卒马亦为盗所杀云公夀六十三至正癸巳五月十五日卒丁酉三月充奉柩归郷里某年月日塟于东向山之原娶郭氏男三人长徴次即充次永女二人适冝春彭琪吉水杨致道孙男四人诚谅谦让谅即来速铭者孙女五人皆未行予闻天地正气人借之以生者存则爲良臣殁则爲明神此无他浩然不屈运行于冥冥之中诚能福善而祸淫也郷先达喻公良倚爲台之临海丞有仁政其卒也人兢梦爲其社神列旌旗鸣钲皷而去自时厥后屡着灵向其事与公颇类人心天理焉可诬也法当铭铭曰浩然之气塞乎玄黄君子养之至大至刚生爲良臣死爲明神有光炖炖亘古弗泯猗欤李公爲政孔仁涤滞洗冤以子遇民雏无知公徃捕之民兢而趋缚致槛车孰焉梦梦激成祸㐫不以爲勲覆忌于公民之戴公不翅慈父翩然遐征我民心苦白马靑旗驺从师师入于神祠十目所窥嫉恶刚膓死亦不渝庙食有严生气凛如铭以昭之伟㢤丈夫重兴太平万夀禅寺碑铭洪武七年七月二十四日皇帝御武楼下中书右丞相胡公惟庸率百官晚朝上若曰太平府万夀禅寺宐复还浮屠氏彼道家者流当自造玄妙观居之先是有诏江东诸州县各㽞寺观一区以聚道释之衆余皆罢斥寺适在所斥之数玄妙観道士以观基卑陋而寺之室宇尚虚擅假之以为栖止之地越十年皇上知之故特有是诏于是缁流咸集手持香华望阙遥拜以谢宠恩旣退复相与言曰寺即吴之化城当吴之时佛法虽至中国而大江以南则无有也赤乌中康居沙门僧会实来祈获释迦文佛真身舎利始创三寺其二即金陵之保寕海盐之金粟其一即今寺也在郡治西北若干歩及宋武帝筑凌歊䑓于黄山尝幸寺中立为二十八子院度僧一千人寺益増重由唐以来尤多名僧其淸升者筑舎利塔大戒坛淸风亭李太白同季父阳氷耒㳺为赋诗亭中有升公湖上秀灿然有辨才之句县令李玄则新造铜钟白又为作铭一时高风雅韵固已照映古今矣宋景德间敕改化城为万夀而安抚使张安国书其门额自时厥后明悟大师万新来为住持当世名士如杨次公郭功父皆与万新㳺其倡酬之诗至今人能诵之元祐𥘉僧文耀进圣德颂六首朝论嘉之奏钖紫衣师号建炎三年寺燬于金兵绍兴年郡守郭伟因筑州城移寺于武雄营其地去郡冶之东若干歩重构之功则慈济大师藴文也继藴文而主寺事者乹道元年则法淸併子院为二十而去其八宝祐年则妙浄修放生池凿石架梁于其上元大德元年则善才创外三门及重阁五楹间严奉一大藏教天暦二年则喜圣建大雄调御之殿重纪至正四年则宗明镈大鸿钟而覆以岑楼惟兹兰若自吴至今巳歴一千二百有余岁名人軰出后先经营匪一朝夕矧又遭逢有道之朝尊崇象教使既废而复兴吾侪敢不竭力上承徳意寺旧以甲乙相传子院尚存一十有八盍若合爲一更爲十分禅刹请髙行僧主之言已衆僧翕然同辞走白扵当涂县曰百福住山海严智公广慈圎悟大师昙芳忠公得法上首也践履无愧古人愿使居之县言之府府上之仪曹曹曹达于中书得报下如所请海岩旣涖事勇于有爲旣葺调御殿重饰佛菩萨护法天王诸像又建圎悟堂九楹间改子院殿堂作水陆𣑽变修内外三门筑周垣三百六十余丈其用功岁月则自七年之冬以至十年之秋云海严以成之爲不易也命道证妙期来徴予记予以年耄辞而天界大禅师泐公及虚白杲公力爲之请乃作而言曰世䧏道微斯民益难治顽嚚狡狂日接踵而生非西方大圣人演为果报之说岂易慑其非心㢤桞子厚所谓隂翊王度者是已歴伐帝王敬㳟匪懈而圣世为尤隆盖以此也况万夀为一郡之首刹海岩与其徒殚志毕虑唯恐有废坠又援荆国王文公蒋山故事合诸子院而为一亦可谓之贤矣虽然有成有壊世间相耳毗卢楼阁不离世间不即世间斯得万劫而长存者善学佛者又当于此求之铭曰像法东流达于眞丹赫兮焞焞如日行天大江之南河独不照神师实求敷其化导精诚上通吁之益坚设利忽降有声铿然启大伽蓝如䁀斯峙兹惟化城表法攸寄背孙渉刘大驾幸临翠华鸾旂焜燿丛林唐宋之间名缁軰出丕建法幢为世楷则荐绅艳之投分惟勤光华所及五色成文髙风雅韵照映今古人天所瞻如到寳所泰运方新室庐尚虚孰意鹊巢而鸠耒居皇明照烛洞见毫发诏下九天还其故物龙象骏奔有叹有吁自非帝力奚能致斯乃鸠乃功乃萃乃积精白一心以承休徳夷者崇之䵝者饰之缺者完之仆者植之栋宇翚飞丹彟藻丽兠率天宫来移人世有钟锽锽有皷龎龎说法于堂其声孔扬声孔扬黑白耸听结习皆空各正性命惟皇御暦手执金轮与佛同仁覆焘无垠太史造铭賛扬帝德鑱诸坚珉昭示无极题张尚书具庆堂卷世徒知父母之存为具庆至若人子能发闻于时以显荣其父母父母虽殁而有不没者存孰不为之庆幸斯亦可以谓之其庆君子职之而世人未必能知之也钖山张君惟中以硕学雄文致位大宗伯海外蛮夷无不知其姓名其弟所安又能慎守先绪敬其兄如敬父兄䆠京师数耒省候之乆而后去犹依依不忍别士大夫咸指曰是兄弟也良可谓不死其亲矣故入其庭升其堂者荣光休气浮荡于后先俨若二老人龎眉鹤发据筵咲语此无他名不死则其身如不死矣为其婣连为其僚友莫不庆惬于心岂独其家之子若孙㢤不然则父母虽存名氏不出于里闬聚散日逐于斉民縦曰不死与死相去盖无㡬虽日有三牲之养其为庆也隘矣惟中伯仲旧以具庆名堂近岁父母亡墓上之木巳拱犹旦旦念亲如存若具庆时毎谓人曰我父母未尝亡也呜唿可谓能孝也巳濂与惟中交最宻不翅异姓兄弟故探其志而䟽之以附送所安序后云故巾山处士林君墓碣铭予来南京索文者接踵而至多以衰耄力辞一日有持陇上白云槀相示者勉强一视之彬彬乎卿云也英英乎严花靘妍也冷冷乎若幽人狷士饮氷而嚼雪也予亟问之斯何人之诗也持者跽而荅曰宗之先子所赋也先子讳茂濬字显之姓林氏世为天台望族生平酷嗜吟上自汉魏下逮唐宋诸家无不漱其芳腴挹其真醇积而后发发必竭尽其兴趣虽雕胃琢肾弗頋也尝搆一室深广寻丈内外以垩涂之白色晃眩若积雪𥘉霁月光穿漏虽赤日如火凉气亦翛翛然生先子澄坐其中而吟事益畅遇嘉明至焚香啜茗谈古今事上下三千年玉贯珠聮絶纚纚可听或取雅琴皷一再行起歩白云缥缈间逺近望之以为神仙中人晚年颇嗜金丹之学取周易参同契与二三友讲之叹曰一气孔神无为之根水火交搆载其营魂浮㳺规中存之又存粗秽既澄㳺神九门奈之何狷弃之邪乃调息致修耴心一物一道一之说自唿为三一子通玄之士多竒之集贤院闻其操行清絶不乐仕进因其所居巾山以巾山处士号之先子弗欲也吴元年丁未九月二十八日夜漏下三刻大兵下台城先子亟出没于河年六十又三洪武八年乙邜某月日塟于临海县兴国鄊庆善里亀溪之原惟先子素行敦饰亲仁善邻具有㤙意而所谓白云槀者尤为时所传诵墓门有石不肖愿图文镌之微显阐幽在先生一挥翰间耳敢再拜以请呜唿予为文所累㡬欲燔毁笔砚若而翁者其事有可书如此又安能靳一辞耶遂序其事而系之以铭䖏士曾祖某祖某父某母某氏先配杜氏生珤继室章氏生宗即耒速铭者以学行举于朝授南阳府同知邓州事迁太原府通判女二杜元昭金仲德其壻云铭曰不艳于荣不徇于声一以诗名弭其人麄发其天倪龙虎功齐寄情五絃羽衣蹁蹮望之若仙尸觧于河其幻则那夀何少多邈㢤紫虚有鹤耒归千载之思声外锽师字说昙锽上士以声外为字请予为之说夫锽锽之声也声果在外乎曰外也钟虽在内其扣击之也其音逺扬或一里所焉或四三焉或十焉铿鍧震撼如雷霆发于太空果在外非内也然而人必有形而影始随之天必行云而雨始从之铜必成钟而声始应之不然则搏泥肖钟叩之则紞然寂无遐声削木为钟撞之魄然縦有声不踰于户阈矣如是谓之内可也非外也此犹渉于偏也由体以达其用内而外也从末以推其本外而内也此犹局于器也一沙之内法界具焉内乎内而非外也虚空无尽何有限封外乎外而非内也此犹未能忘乎境也我无内孰能求吾之外我无外孰能求吾之内此非内非外也非外非内则内外混融矣虽然声无内外也心有内外也心生而内外生心灭而内外灭即大䧺氏所谓知一切法即心自性者也心实即有心虚即无慎勿为内外所惑也余尝宴坐般若埸中深入禅定有鉅钟朝夕出大音声我未尝闻之也此无他所闻既寂能闻亦泯能所双絶非闻闻而闻闻自见矣于斯时也求声之在内者尚不可得况声外者乎上士以声外字爲盖欲离夫声尘而超出其间也非谓钟之声有内外也然有外则有内既曰声外而未忘乎内是逃影而行日中也予惧其泥夫迹也因辨声之有内外者以贻之上士四明人蒲庵翁入室弟子也禅宗教典皆潜心探頥而尤精诗文丛林中咸敬祝之蒲庵寓居京师护龙河上上士凡三次来省士大夫髙其行义云故灊峯先生府君墓志铭大江之西南昌名郡有灊峯先生其学以圣贤爲宗其文以理气爲主其行以忠信爲本其接人以明体适用爲教其生也人尊之师之其殁也人又哀之慕之殁后二十一年而门人弟子与其孤翰林脩撰善图其不朽者甚悉乃集群行成书而以铭文属笔于濂濂窃闻先生多着书大扺研精易礼之学而及于邵子先天横渠正䝉诸书共若干万言先生之言曰先天之学心学也其图皆从中起其前无古而后无今大之为天地小之为民物显之为礼乐幽之为鬼神逺之为阖辟之𥘉终近之为瞬息之起止莫不具焉邵子以命世人豪乃探是图着为皇极经世书性命物理之说重明于世学者徃徃厌其难弃而弗讲予于是有经世书说张子正䝉书实与太极图通书西铭并传而未有为之註释者余于是有正蒙书说礼经残缺巳乆朱子虽定为仪礼经传而其辑録多出于门人勉斋黄氏与信斋杨氏其中予夺多有未㝎余于是有礼说易之为书广大悉备伊洛大儒虽尝论着而其义皆愈索而愈无穷予扵是有易说吾道不行于时而其见于言者不过如此而巳呜唿观先生之言则其心之所存者从可知矣濂虽不文敢不大书揭于墓道以为后进之観云按状先生讳隐老字子方姓朱氏南昌之豊城人曽祖某祖三德父应岳母杨氏先生自㓜辄劬书须臾不少怠母若兄颇以为迂靳膏油不多给秋霄月朗毎挟册映读之冬则拾枯薪及爇松明以继欣然若忘其忧时江村姚公某泳斋洪公某洌泉赵公某皆宋之遗老淹通六艺之故而桂荘涂公应雷又逺承考亭朱子遗绪先生咸执经叩请莫不交与之且曰朱生令器也他日所成当无譲古人负笈而归兄以先生不事生产作业力求析㸑先生不得巳悉以羙田与之自取不毛者由是家䆮贫或怜之劝其俯就科目庻得禄为亲养一践埸屋不中益潜心于圣贤之秘穷索于经验诸身心唯恐有不合者久之心与理涵了然如辨黒白遂倡呜道学于荷山之阳四方学子悉从之逰先生颜貌严毅若不可亲近设有疑问如撞巨钟小大随应无虚发者𥘉先生伯父曰应五曰应祥曰应焱与其父皆足以师表州里龎眉白髪大布寛衣金舂玉撞埙鸣箎恊使人望之而啙窳之意消至是先生又能纉承之不坠士论多之至正壬辰春三月江淮兵动郷之悪少年爲变杀戮到鸡犬耄倪皆窜匿先生犹操觚正冠衣而坐从容语钞掠者曰赀财任取之书籍非尔所好也及其再至四三至先生复曰吾家巳罄矣尔幸他之盗素闻其名咲而去无敢縦火者西东邻数十家皆籍是获完先生遭时多艰召族婣子弟戒之曰吾宗素以清白相传宁寒饿而死不可爲不义而生终无敢犯教者不幸以至正丁酉十二月八日卒家未殁语善曰吾着书多未脱槀芟䌓𥙷阙之责尽在于汝吾以数推明年江西当大变汝当谨避以免难吾今无所若精神如常时但觉气息渐微尔已而遂亡戊戌夏四月伪汉陈友谅䧟南昌果如先生言后七年癸邜十二月𥘉一日始塟于灊峯之下娶涂李二氏男一人即善克绍其家学者也女二人归县人虞渊邹谊孙二人象环逢掖象环通五经大义年十九前卒孙女一人适罗夀亦里之良族曾孙一人兴祖曽孙女二人尚㓜濂闻君之立必在乎逺且大者干禄以行志其泽可𬒳于当时着书以明理其功实垂于后丗孰短孰长人必有辨之者虽然人心漓矣士习陋矣翻经取题而媒仕进者有矣求髣髴如先生者尚可得耶铭以昭之亦发濂之深慨云尔铭曰古之圣哲何为作经牖人天明使反诸诚世衰道微耽厥口耳搴英摭华以经为戯缤纷外驰奚𥙷身心宝用瓦砾弃其南金考亭奋兴上继伊洛完经翼传日星照灼豊城之墟天产硕儒艳其流光漱其芳腴堂虚露凉膏油莫续挟册于庭借月为烛优之柔之茫然遐思餍之饫之如啖甘肥内存于心外着于目明命有赫吾敢不肃出而倡道荷山之阳有声泱泱逹于四方执经之徒云合川赴若饮衢尊充足而去俗易风移惇我民彛天不憗遗孰不涕洟玄堂沉沉妥厥灵爽尚卑后人胡福是享永思堂记永之爲言长也所谓永思者长思而不忘也长思而不忘者爲谁福清林荣得仁也得仁十岁䘮父洎长以县诸生贡上太学选入禁庭爲承敕郎谦慎而齐饰声誉出荐绅间会濂朝京师乃来请曰荣也念父不见或食焉或羮焉或寝且息焉恒悬悬有思思之不得则升髙逺望草木之敷腴山川之欝纡万物欣欣有自得意辄泫然流涕曰光景日新吾父独何之乎将乘海鹤逺逰三山乎抑精神流衍于气化中冝茫而莫之覩乎何爲使我心忧而弗释也如此者乆之因以永思题诸堂楣以志无穷之悲先生愿爲记之濂曰不然也子之父固亡子幸有母夫人存承候颜色问衣燠寒而进退之弄雏其侧以恱之依依嫪恋如羊之跪乳鸟之反哺其乐将无涯视五䁀万钟若不能过之子何乃自苦日惨然以悲父固当思也思或欝陶成疾独不计贻母之忧乎得仁曰堪舆之间当其青年父母俱存者何限虽闾阎小夫亦知割鲜具醪醴称曰具庆荣始二十又七独与毋居如之何勿思吾父生我之劬劳欲报之德所谓昊天罔极者也一乘驭则思为其执鞭一就寝则思为其扇枕一有疾则思为其尝药今皆不可得已触目之间无非可感如之何勿思濂曰不然也人心若不知是得陇且望蜀濂也父母皆殁乆矣其分当永思乎虽曰偏侍不独愈于濂乎为子谋者当思尽孝以养母致思贵冨以显父使人称之曰某氏之子斯为永思也巳得仁曰非此之谓也尽孝养母荣岂不知之奚俟先生之言若曰致思于冨贵冨累于千金贵为三事大夫纵可以慰母心而吾父不知享焉终有不惬吾情者事不得其全故也如之何勿思濂曰子之言羙矣善矣而又有一说愿为子陈之夫为孝子者不当为无益之思而思不死其亲可也其谓不死者何子于事君之际则必自思曰此当罄厥忠不可溺扵邪侫恐辱吾父也能思是子之父虽死其不死矣乎涖官之时则必自思曰此当㢘且勤不可习于贪怠恐辱吾父也能思是子之父虽死其不死矣乎鞫狱之顷则必自思曰此当钦且恤不可务于苛刻恐辱吾父也能思是子之父虽死其不死矣乎交友之中则必自思曰此当主于信不可待以浮伪恐辱吾父也能思是子之父虽死其不死矣乎出言之间则必自思曰此当合于正不可流于诐遁恐辱吾父也能思是子之父虽死其不死矣乎触类而长之如此可思者甚衆虽更㒒不能尽也子能力行之方可尽永思之道也于子何如荣复泫然流涕曰斯言也荣未之前闻也敢不夙夜祗奉濂既退嘉得仁之能孝也因次第问荅之语记诸堂壁云宋学士文集卷第四十八芝园集卷第八宋学士文集宋学士文集卷第四十九宋学士文集卷第四十九芝园集卷第九故诗人徐方舟墓铭庚子之夏皇帝遣使者奉书币起濂扵金华山中时则有若青田刘君基丽水叶君琛龙泉章君溢同赴召遂出双溪买舟沂桐江而西忽有羙丈夫戴黄冠服白鹿皮䘮腰绾青丝绳立扵江濵揖刘君而笑且以语侵之刘君亟延入舟中叶章二君兢来讙谑各耴冠服服之竟欲载上黟川丈夫觉之乃止濂疑之问扵刘君曰此何人斯诸公乃爱之深耶刘君曰此睦之桐庐徐舫方舟也濂故闻方舟名亦起而皷噪爲驩共酌酒而别声迹不相闻者乆矣自时厥后叶君出守南昌殁于王事后五年章君爲御史中丞以卒又后十年刘君亦官至御史中丞受封伯爵投老于家复以一疾不起又二年濂亦乞骸骨还山白髪垂领頽然成老翁矣今年冬来朝京师忽方舟之子膺持中书舎人史靖可之状来谒隧道之铭则知方舟之死已歴一十二年嗟夫人生如寄石火电光真不堪把玩如此良可悲㢤濂因语膺以旧事爲之悽恻者乆之乃序述其事曰方舟故簮缨家自㓜有侠气好驰马试剑兼善攻毬踘之戯视拘拘法度士如无物稍长幡然悔曰此岂君子道㦲即从师受章句爲进士业操觚爲文辄烂然成章巳而又悔曰是如蠧书蝉出入于故𥿄中何有终期㢤人生贵适意曷习古歌诗以吟咏性情庻㡬少遂其愿耳先是睦多诗人唐有皇甫湜方干徐疑李频施肩吾宋有髙师鲁滕元秀世号爲睦州诗派方舟悉取而讽咏之鈢肝刿贤期超迈之乃巳积之旣乆圆熟璀璨明珠走盘而玉色交映也方舟犹以爲未足出逰江汉淮浙间与明士相摩切而诗道益昌江浙行省参知政事苏君天爵闻其贤力尉荐之方舟曰吾诗人尔其可縻以章耶竟避筑室江皐曰苦吟于云烟出殁间翛然若与世隔因自号曰沧江散人天大雪独泛舟钓江中终日恋恋若不忍舎去见者疑其非世间人元季兵乱益韬闭不出易爲隐者服人莫知其踪迹所在有瑶林沧江二集各若干卷唐诗通考若干卷蔵扵家云方舟平居喜怒不形于色无急歩无疾唿罔测涯际性尚风义宛陵罗氏率五百指来避兵方舟衣且食之病者注药死无所归则择地蔵之乆而弗懈事平具巨舟载其还家至正丙午正月九日方舟以疾卒夀六十八其年某月日塟于某县霞川之原君子稽其自号题曰诗人沧江徐方舟墓表其志也方舟髙祖某宋四川制置使曽祖某某路提举常平公事祖某始自淳安迁桐庐今爲桐庐人父子竒元中顺大夫平江路緫管府治中致仕妣皇甫氏妻张氏有妇道前二十九年卒子三人长曰行蚤世次曰鼎次即膺以文学受荐授淮安桃源丞女二人适某某孙男九人曰某曰某孙女二人未行濂谓君子出䖏固立志之不同然亦有命焉当刘君之出也衘方舟以隐自髙数欲挩起之会有故而止方舟获终老扵山林亦起偶然之故㢤予思方舟其人而不可得俯念畴昔衋然伤情乃歴序其故而铭之曰有才不施一发乎诗日星月露草木走飞人事变迁可愕可悲举无遁情入我范围咳唾所及皆成珠玑一旦观化䰟无不之非涌醴泉定生灵芝昭徳之符千载弗戯洪武丁巳冬十一月具官宋濂造故叚母夫人刘氏石表辞濂朝京师有儒其衣冠者介翰林典籍罗奎上谒容止俨雅言辞有伦粲然经纬交错无龎杂乖牾意心窃竒之叩其姓则庐陵叚氏其名则徳辅也扵是延之上座以倾其所𣣔言徳辅避席而请曰徳辅先子之殁也欧阳文公实铭其墓先夫人继䘮巳十九年而悬繂之碑未有刻文惟执事者期焉予旣竒徳辅意其母有贤行使然及览周靖所述状果与见符廼为之序曰夫人刘氏讳妙福字某其先居临江祖大叔始迁长沙父仕隆存心泽物施槥椟以千计母吴氏夫人㓜敏彗剪制纫结之事不学而能终日不出闺门即出足迹有恒度可坐而数也执父䘮哀戚甚不御酒肉至于服终州里慕其人争致行媒欲聘以为妇父皆辞去叚氏初家庐陵龙溪与临江邻郡迨子开者亦徙长沙闻其子士龙又贤乃归之夫人奉尊章䖏先后咸中礼节媪御率其化无有暴戾之行内外斩斩九族同辞誉之曰懿㢤若妇叚氏其弥昌乎尊章亦安之家政小大悉属之夫人丝髪不以萦懐夫乐与才士大夫㳺夫人喜见颜色戒媵侍具酒浆脯醢以燕飨之唯恐其亟去父家诸子析㸑分以上田夫人谢不受及其衰也百物多取给无厌辞毋䘮塟薶祭祠诸费皆自夫人出夫既先卒夫人恐或废斁以为前人羞益加整比而家遂大穰夫人生徳辅其弟徳文则李氏所产夫人抚育如一体人见綵衣翩翩双舞夫人之侧盎然入春风中不识其爲异母也二子长亦克自负荷抚世酬物本扵一诚子弟无公庭之迹诸事不欲上烦夫人夫人至是春秋亦髙岁时坐中堂子若孙鴈行立堂下前后进觞爲寿驩如也至正壬辰兵大变夫人同徳辅避还庐陵徳文留长沙守先世兆域越六年而乱愈炽夫人复徃南昌以徳文在长沙也日夕出涕遥望曰吾儿徳文何时而来归乎徳文亦泣祷上下神祗謺不见母不肉食戊戌春二月徳文忽从间道而至母子相见喜极翻成悲惨八月移吉水潼江庚子六月移梅林渡夫人病暑而卒其月之某日也年七十一辛丑正月十八日祔塟龙溪之先茔夫人二子即徳辅徳文奉夫人尽孝屡扵刀㦸丛中倾赀以救母群㓂义之叹息而去人称爲二孝子女一人胡氏出也适聂孟宣广东宣慰副使以道之子也孙男六人毅砺征鳯溥盛孙女一人适某曾孙男一人辛祐曾孙女五人皆在室予闻妇人无非无仪故其贤行不出扵闺门必得令子而后着如夫人者是巳予年耆而神昏言且不能成章凡有求文者辄俯首控辞今扵徳辅独不然者以有关彛伦之重也铭曰夫人之行贞且则左蹈矩彟右绳尺何以致斯在慎敕秉心如絃絶偏蚀内外肃穆俨若一阳明煦妪销隂慝九族观感亦归徳仁贤上闻天为恻豺虎交横不敢迫况有令子文五色温温出言有伦嵴幽光丕昭勒贞石黄金可销兮铭不泐题危太朴隷书歌后学必慱而后所见精非惟诸经奥旨皆当研摩至扵隷书之学汉魏以来其运笔结绳多不同苟不歴考其变何以充其知识而祛流俗之陋㢤吾友危先生太朴作隷书歌一篇赠四明汪君大雅备括诸碑之所自且歴䟽之亹亹千余言不休呜唿世以空虚之学浮谈强辨如蠭起泉涌者视此曷知愧㢤大雅方以隷学知名扵时复能惓惓扵先生之诗装潢蔵惟谨则其尚徳之心为不可及巳䟦徐氏谱图后余在㓜时闻金华有韦斋徐公讳澄字清伯宋淳熈丁未进士起家教授邵州官至中大夫福建路提点刑狱公事风节行义与义乌徐文清公侨并称世号二徐韦斋生知南陵县事静孙南陵生严州司戸参军木润咸淳辛未进士号能継父学者与弟咸淳戊辰进士文润夀皆百岁司戸生应虎应虎人称为文蔚先生通诸经尤长扵诗且善书立碑碣者多求焉鲜于奉常枢极噐重之累应进士举不利遂授徒以终其身先生生季泰亦善读父书以文学称季泰生敏文采英发县自诸生贡入成均为弟子员敏间来谒问之乃知先生之介孙予常拜先生扵菱湖上先生所期望者甚大今见敏如见先生焉予窃恠其书诗之泽何能数世不替如此及敏以谱系图相示则知韦斋之父赠大中大夫琼大中之父太府尹纶太府之父九府君衡皆积徳树善有以致之其所由来非一日矣呜唿贤㢤敏悼谱牒厄扵兵燹无以知其详悉心搜访得数𥿄扵蠧蚀之余欲重为编辑奉父之命求予为之题识故书其所闻者系扵末简徐氏𥘉居汴梁其迁金华自九府君始云叶氏先祠记昭武叶存恕诣予再拜求记其先祠予不得辞记曰惟叶氏世为着姓自宋𥘉则然南渡后有讳武子字诚之者是为息庵先生受业扵新安子朱子之门淳熈中擢进士第历官至秘阁修撰出知䖏州以终在郡有异政感召至和一年嘉禾生二年麦秀两岐三年瑞芝产于庭郡人士琢石纪徳丽阳祠中䖏士生主管机宜文字伯忧机冝生修职郎宏铣修职生将仕郎安将仕生光祖兴祖有文行用荐者署建寕县学教谕数世以来祭祀之节并依朱子家礼从事兴祖慨念先祠旧在所居之东偏规制浅陋无以展其孝思乃即中堂分为龛室者四以奉息庵而下神主傍亲之无后者以其斑祔祭以四仲月正至朔望则三谒焉郡士黄镇成实为之记元季毁于兵兴祖哀慕不能自已复捐私田百畆入樵谿书院以祔祀息庵逮至国朝凡学校之田悉籍于官而祠又废兴祖之志犹不怠卜地扵城东三十里曰虗坛筑先祠一区奉之如礼经始扵洪武四年六月落成扵明年正月屋以间计者五钱以贯计二十千且归田四十畆收其入以给牲醪之用功适成而兴祖卒光祖之子存恕兴祖之子夀孙思先徳之当报念诸父之艰勤宗微㣧薄或不足以负荷恐渉不孝复入田以畆计者六十通前为百畆择宗人之良者掌之春秋之祭因得不废其承先志以𥙿后昆者盖甚切也呜唿三代盛时大夫士有位于朝者始有田禄以享其亲后世之俗不皆三代若也叶氏之家乃能以义起礼因地之利建祠以祀其先不亦孝子仁人之用心也㢤予因为之记使刻扵真石为其子孙者尚思引而勿替以延祐扵无穷也桂氏家乘序桂本姬姓鲁公族季孙后也相传周末有季桢者与其弟桂挟䇿以干诸侯桢为秦愽士𬒳害桂惧祸且及遂谋诡姓遁身因即其名取字异而音画不同者各命四子为姓示不忘厥𥘉也伯子曰桂奕居幽州守坟墓仲子曰昋突迁冀南朱虚叔子曰炅奨徙齐之歴山季子曰炔装移河南城阳自后四族流布多见诸纪载或谓睦与桂同音而出睢弘者固非或谓东汉末衞尉昋横分其四子各系以姓者亦失之也奕之子孙仍居幽燕五代之乱刘仁㳟㩀幽州兵连祸结乃扶携南渡散居广信上饶九江兴国池阳䂊章成都诸郡而居信之贵溪者曰仔郷任南唐为静邉总辖使至宋加检校国子祭酒兼殿中侍御史有功于世乡人庙而祝之其后人擢科第跻显仕者凡数十人而兴国之永兴明之慈溪皆自贵溪分而慈溪一族则出扵祭酒之孙可昇亦多由进士入官至今支系尤盛逮我国朝徳称以明经为太子正字陞晋王传受知两宫令望隆蔚徳称从弟仲权擢忠之鄷都令孟诚知惠州河源县复皆以政学闻仲权家食时乃合诸族谱图及行状碑志遗文釐为九卷曰桂氏家乘命徳称之子中书舍人慎征予序之慎尝从予学因为撮其枢要冠于篇端嗟夫氏族之学古昔所甚重浃漈郑渔仲着为通志其中二十畧唯氏族最备然而墨台氏逃难而改为墨牛金之子亦因避害而易为牢渔仲谨识之而不敢忽重变古也予故特书桂之所出为鲁公族者其意亦犹是尔桂氏之嗣人尚思有以谨其传焉予旣作此序巳客有以秦之篆隷与后世正稭异未必其画之同疑出好事者之传会殊不知隷书出扵秦之先而与今之楷书正类要不可以此而遽少之也因并及之故朱府君文昌墓铭予居浙水东时得朱君好谦之文叹其善扵修辞惜未及与其交而好谦殁于兵及来京师又得好谦从弟文昌诗阅之冲澹类汉魏雄健如盛唐复叹曰何朱氏一门之多贤㢤未几国子助教曽君旦𥘉同文昌冡子坚持知嘉定州事张状来谒墓道之铭盖文昌之死巳四年矣予重违曽君之请不敢辞文昌讳嗣荣文昌字也姓朱氏出唐散骑常侍满之后满本歙人来徙金溪明旸里世为衣冠甲族宋道州营道丞登生太学上舎生恢之恢之生铨铨生贵清贵清生仲梓文昌父也元初避地桃峯复迁家焉文昌治举子业甚精通毛氏诗训故折衷扵朱子之说毫分缕析唯恐不合情性之真下笔千余言不休走试江西乡闱立论与有司不合即弃去一假古律诗以自见歴代诸大家皆探微索隠必𣣔得其㫖趣而后已用工之深出语輙惊人然不特精扵诗甚轻财仗义尤人不易及少时尝以钱粟贷扵人一旦自责曰蝇头之利其能汨没男子之志邪悉集受贷者扵庭取其所留质剂面焚之其后家单无旦夕之储恬不为恠人有悯其贫畀良田百畆者文昌疑其不义辞弗受鄕友罹患难属文昌为之觧纷餽白金一镒为文昌寿文昌笑曰吾虽贫亦恶用是㢤卒直其事而还其金至正壬辰江淮兵动里之无頼少年相挺为变其首祸者颇与文昌㳺乃来说曰公蔵噐于身不以此时取富贵尚何俟耶文昌叱之去遂与絶交未几竟败没文昌宗党知事变不测椎牛酾酒起兵为堡障屹然孤立数年而群㓂不敢犯文昌之谋为多伪汉陈友谅犯南昌诸郡相继䧟文昌曰此非吾軰之力可攴盍各逃死乎乃挈一族入闽中虽备尝险阻畧无怨悔意后五年国兵取江西州县皆入职方文昌始还乡里卜居澄源上遗落世故絶无毛髪萦心所不忘者唯诗耳因扁其室曰啸云轩云东平穆敬来爲县欲起文昌爲县学师文昌曰吾老矣唯消摇林壑爲冝耳横经讲道岂所堪㦲因固辞而去性爱佳山水自谓得堪舆家不传之秘稍暇輙布韈青鞋登陟不少倦不幸以洪武七年二月十四日卒夀五十六所着书有政鉴若干卷燬于兵尚存诗词三百余首题之曰燹余集娶王姜二氏王先十九年卒子二曰坚曰重坚即请铭者孙二曰振振曰绳绳孙女一某年月日卜塟明旸里长冈山文昌所自择也夫诗之爲教务欲得其性情之正善学之者危不易节贫不改行用舍以时夷险一致始可以无愧扵兹如君者盖近之矣世之人不循其本而竞其末徃徃拈花摘艳以爲工而谓诗之道在是惜㢤铭曰诗之爲教着于礼经温柔敦厚本诸性情君子读之岂惟多识玩其指归感善惩逸我甑生尘我衣悬鹑非义之物肯受诸人如斯学经庻可无愧留连光景敢曰吾事彼苍者山秀色可餐洗心涤虑是跻是攀髪犹未皤嗒然观化何有短长无昼不夜长冈之原桂老水寒䰟魄未归兹焉是安惇史造铭诒尔孙子庆源方深其流弥弥故赠奉议大夫磨勘司郑公墓志铭温之平阳有刚毅之士曰曲全公讳采字季亮姓郑氏赋性分特唯道之从不屑屈人下年二十而其先人捐舘州里群少年怙其气势因公少孤欲肆其狎侮公奋然自励曰大丈夫有髯如㦸肯受狗䑕軰侵凌乎束书出门㳺浙河之东西道经金华金华为部使者治所使者闻公至请见之既见竒其才将辟为府史公以为辱巳力辞而出时仲兄讲授崑山公趋就之年巳二十有四矣仲兄勉公以学公始肆力扵六经群史间冬大雪輙拥重衾厚蒙而坐夏热蚊蚋且噆人则习之陋志卑而气歉抚世酬物一以诡随为务公之刚毅凛凛不逐物变移其君子之人欤虽然申枨亲㳺孔子之门尚不以刚许之刚在古人亦甚以为难有如公者其君子之人欤纵不得享人爵以行其志而天爵之在躬固皦然无愧也是冝铭铭曰哲人立志以刚为质遵道而行不诎扵物不屈者谁东欧之贤其赋自天其直如弦狗䑕肆欺翩然东去歴览山川发舒壮气绣衣使者一见称竒争言可吏谢而去之乃潜厥心乃㳺六艺乃骋辞章聊以俯侚绳尺徃试有司意我矫亢黜去不疑大笑而归肥遯不出英英白云生我几席滛林化水杀我黍苗生民嗷嗷孰地可逃走白上官双泪如注中诚感通卒蠲乃赋化此呻吟而为讴歌仁人之言计功实多室如悬罄心则好施视彼颠连如巳颠踬觧衣恤寒缩食济饥贪夫闻之寕不愧而俗衰民散师道不立冝留一鑑为世楷则胡为长逝魂入九泉独留遗文虹光烛天余庆所钟有子䏻令出镇方岳敷政柄隧道之章载扬清芬佞人读之当为裭魂故赠承事郎大府㫁事官尹府君墓志铭国朝之制凡入官者自七品而至扵第一咸得推恩及其先人官有崇卑故其恩有隆杀焉今刑部尚书尹性其为大都督府㫁事官时尝请于朝得赠其父府君如某官阶承事郎母章氏封宜人性既䖍奉命书椟置惟谨复用黄绫誊为副墨具冠服佩绶如法焚燎扵府君墓下性窃自念皇灵如天覆焘九围惠泽沛滂兼𬒳存殁苟不图文勒诸琬琰何以上昭帝力下示后昆乃属其友郑君思先采掇群行成状而徴濂为之铭濂按状府君讳元良字子贞㑹稽人也世为簮缨巨族曾祖某祖嗣宗父恂元温州路平盈库副使妣李氏府君温而克毅卓识异扵人事二亲鞠躬尽瘁惟恐逆其志副使君殁于温府君不惮二千里之逺渉涛江而往艰难险阻莫不备尝双足为之皴裂扶榇而归卜宅兆蔵焉当是时二弟某某尚㓜府君聘致名讲师训之以经朝夕督䇿之恩意备至及长各为授室巳而乞析㸑甚力府君止之曰兄弟同一气而生犹手足之为四体其可分之乎弗聴府君指田之硗瘠者曰此予之所爱也指器之苦窳者曰此予之所尝用也盍归我腴土嘉具悉譲与之闾井以为难能先是府君之从父兄既耄且贫仰食扵府君家二妹亦未有所适至是各异居咸伥伥无所之㡬欲堕泪性甫七岁告府君以其故且曰非吾父是依将畴从邪府君喜曰尔真吾児也正符吾志遂独养耄者终身饰奁赀以嫁其妹性后入官尤以㢘勤戒之其言踰千百云府君虽老耆学不厌六经群史㒺不研究之毎晨兴挟册映檐光而读稍倦辄拄颊㸔云出入巖岫间夏然如在尘外有嘉賔至令庖丁治酒殽相与剧饮酣觞淋漓烛不见䟦不止也故为之婣连者则曰尹公其吉人㢤为乡邻者则曰尹公信端士也大氐皆得其驩心云府君寿七十又一以洪武己酉正月甲寅卒于家其年九月丙申塟会稽县广陵乡黄龙山之原礼也配即宜人男三人长即性近擢今官阶通议大夫次权次𥘉女二人适同郡司马升金杰孙男四人经质敏学经早卒女一人予早闻性名知其制行之卓其居官也如氷清玉洁诱以黄金满槖弗顾也今幸与之同朝又知其精扵法家之学操心平恕不使有冤民非府君家教之笃其能致然耶若府君者其可铭巳性今位居六卿之中扵法得加赠他日荣光下烛泉壌重荣又当濡毫为性纪之铭曰越有君子笃行于家涖事必诚质而不华事亲如天跬歩不忘洞洞属属唯敬是将亲殁于温蒲伏徃迎扶衬夜哭水为失声鞠育诸季竭其恩勤扶翼覆护如亲之存耄者养之弱者嫁之营之经之以遂我私春秋既髙谢絶尘氛拄颊凝视山川出云賔至如归剧饮而讙夜深月落声出戸间积善之余无欝不舒有子升朝朱衣金鱼皇明如天䘏典攸崇泽漏九泉于以劝忠广陵之乡嘉树欝苍太史勒铭永世其蔵元故湖州路徳清县尹陈府君墓铭吏部主事陈咨诣予言曰咨试艺京畿时先生实爲主司屡欲求铭先府君墓已而授河南行中书检校官书有程竟弗获遂前志及仕铨曹而先生谢事东归昼夜恒悬悬入思今逢先生朝京师敢奉同郡宇文材所摭事状以请惟先生卑矜之予按状府君讳嗣字仲贞姓陈氏世居湖之长兴其先出自汉太丘长寔寔传若干世曰某宋临安丞临安生某迁居郡城之南以赀雄于乡年九十乃终生某积学励行有闻于时自号爲庸斋庸斋娶施氏无子择从子爲之继惟府君风指孤鶱足以当其意因后之府君性轩豁开口吐肝胆好倾赀结賔客或有急难辄捐金以济之既而曰人不可以无教不教恶足以明彛伦乃建义塾聘致名师州里子弟愿从者悉聴其入材多有成元季汝颕兵发蔓延浙水西髠钳盗贩者相挻为变府君推牛酾酒聚年少徤儿授以控扼之䇿盗不敢侵其境㑹朝廷遣使者诏民入粟拜爵府君慨然曰国家有急岂臣子顾私时邪首往应诏输粟二千斛使者大恱即以上闻着府君徳清县主簿徳清湖之属邑府君素知其土俗视事始阅岁吏慑人懐曽未㡬何张士诚据姑苏兵䧟湖州城守臣退居徳清府君曰杭为东南方面之寄徳清实杭之北门徳清破则杭无寘足之地矣冝急保之遂与上下谋竭力死守军食或不继以身仕之江浙行省平章政事买术丁方总兵事上其功状陞为尹逹识帖木尔时以行省右丞相承制行事欲招士诚降命府君持檄谕湖州伪师以离其党与府君慷慨请行既至伪帅延之上坐府君为敷陈大义何者为顺何者为逆逆则罹祸顺得受福绳绳千余言伪帅不觉屈膝城遂来归丞相大恱而府君不幸以母忧去自时厥后府君度时事不可为累辟不起以至正某年某月日卒于归安县之寓舍享年四十又五以某年月日葬于乌程县三碑乡贤子坞先茔之次娶吴氏有贤行颇渉猎书史至扵隂阳医卜种树之书皆通其义后府君若干年卒遂合葬焉子男子四长即咨次某次某次某孙男二某某呜唿府君以卓荦之才少见诸用巳焜燿铿鍧若此况使尽其所藴者乎然而炳扵㡬先长往山林而不之返非贤而能尔乎今逢六合载清礼乐文物之盛比隆唐虞而府君巳逝不及见君子宁不为之太息乎虽然府君有子以科目入官政迹昭着府君虽死其不死矣乎铭曰天之生材或塞或通秪系扵时所以不同有倬陈君气岸弘整表里一如锱铢无隐里有急难捐金如泥蹈彼水火必思救之欲明伦我建我塾载扬师训开其耳目元季政龎乱如沸羔浙河之疆烽火煌煌奋襼大唿聚厥勇士持尔干戈捍我乡里出粟𥙷官勾稽簿书隐然坚城㓂不可踰封豕长蛇据我大府奉檄往谕气可摄虎义严辞劲直中其机不觉屈膝请䧏恐遟相臣嘉之谓爲俊杰军威大振孰得而遏君则曰噫此胡可爲大厦将倾一木莫支寻以忧去遂卧不起朝飡烟霞暮采兰芷令终于家州里咸嗟有材莫展时乎命耶灵风肃然吹彼树魂兮来归妥此幽隧脩慎斋记修慎斋者中书掾叶杞孟坚之所自名也孟坚之言曰𣏌居括州丽水之阳父母俱存兄弟无故足迹皆不出里门一家之和其祥气殆可掬而有也顷因乡里推择习刑法之学扵大府遂充贡来南京季弟孟年实与之偕行朝夕奉承甚谨既而中书选爲刑曹史阅一载陞爲令史父在家闻之有书来曰刑曹决天下之狱狱情万变尔勿使有寃民朝夕洗心涤虑以承上官不可循一髪私羞服之用当扵我乎给之苟违我言必将辱扵吾矣自时厥后有从括来者辄致书一年之中不下五十畨书中之言无异扵前时所云父犹恐书不能尽逹也复使仲弟孟才来致备用诸物且申言之留连再月依依不忍别既别归吾父问其状甚悉喜曰尔徃终胜简牍之徃还然又不若吾亲见尔兄为稍慰耳时赤日如火即诣县给过所直抵南京一相见顷悲喜交集昼夜训饰之比前为尤详且曰今朝廷清明㢘吏无不登乎枢要尓当氷雪其操他日衣绣还乡以慰慈母倚门之望岂不华㢤亦留连再月而归杞亦念父不置越数月适年劳及考急谒告东归诸弟闻之驩迎三十里外杞升堂展拜问起居父子相抱持喜极不能成语曽未㡬何部檄下州中趣𣏌上道父不忍子行潜然出涕乃阳谓𣏌曰幸因尔行得为钱唐一㳺庻揽湖山之胜𣏌知其故力止之不从既至杞又止之还父复曰姑苏抵此三百六十里耳其风物比钱唐尤胜吾何可还必至彼乃与尔别既至𣏌又止之还父复曰姑苏至南京不逺矣我之情事尚未与尔毕之可遽先还耶杞遂不敢言扵是同至又再踰月而别呜唿世之为父者孰不知爱其子如吾父之深切十百之中不知宁㡬见耶𣏌夙夜佩服戒言惟恐辱其先因耴经中脩身慎行之语名其寓居之斋曰脩慎愿为𣏌记之予闻仁人孝子之思其亲何时而能巳耶山不足为之髙海不足为之深此无他昊天㒺极之恩终不可得而喻也𣏌䏻不忘此时之思朝夕以之一动也脩慎一静也脩慎则无负尓父之望矣杞尚朂之㢤故倪府君墓碣铭吴郡有名世之医曰倪府君讳维徳字仲贤其先家于汴梁曽大父某宋某州防御使生秀文值宋箓既讫乃挟医术㳺大江之南遂择郡之吴县居焉秀文生鼎亨䏻绍家学有闻彦脩之殁予已铭其墓今府君之子亦复惓惓为予安得固辞耶因历其行事而铭之铭曰医者之学素问为宗犹儒治经専门是攻寒暑温凉升降浮沉或或顺制治最深随时立方始与疾同正气旣摅邪沴乃融粗工蚩蚩守一不移执中无权罔契其机羣昏方酣苟不力扶冥冥夜行摘植索涂三家者兴上窥本原如掲日月照耀天门伊谁承之作世范模东则有朱西则有倪宋学士文集卷第四十九芝园集卷第九宋学士文集宋学士文集卷第五十宋学士文集卷第五十芝园集卷第十北麓䖏士李府君墓碣䖏士姓李讳士华字庭实北麓其自号也其先家庐陵唐开元中逺祖徳灵仕为抚州长史因居属县之崇仁髙祖昻宋太学上舎生曽祖缄以春秋举进士至某官祖适父元徳母卢氏䖏士赋才瓌异音声如钟㓜䘮父母二兄亦蚤世时当宋季亡頼男子学㺯兵扵村疃暮夜击人门钞掠其訾财以去稍与抗直剚以刃䖏士能自卫卒免其患㑹宋亡为元更易方笠窄䄂衫䖏士独深衣幅巾翺翔自如人竞以为迂䖏士笑曰我故国之人也义当然尔府君善治生未㡬家大穰遂以訾雄鄊里积粟岁至数千廪遇饥则平价出之饥饿不能出户者计口而周之活者恒百余人宗婣无业班财以为馈死则给棺椁衣衾塟之善地且䘏其遗孤唯恐不及负逋不能庚者苟有所乞辄再与未甞有靳色或以田庐为偿䖏士正色责之曰先人之业何可废壊逋尚可纾也慰而遣之伻有盗廪粟者矜其贫益之使去识与不识咸目之为仁厚长者云㑹朝廷有鬻爵之命富家儿多竞奔䖏士恬不以为意客以空名告身来售䖏士曰吾愧不能以文学干禄位而渉铜臭之讥虽贵奚益㢤府君性纯孝能事继母如亲母虽其性刚严不可近必下气婉容得其驩心而后止常以不及终养二亲语或临之輙呜咽流涕晨昏必展谒先祠遇𥘉度之日号恸抵暮家人不忍见因讳言之训诸子以学亲自督视不至夜分不休也为人豁逹大度不少贬以狥流俗见假巫鬼惑人者力斥去鄊人闘争㫁㫁然正讙折以片言则免冠顿首谢嘉賔欵门倒屣出迎驩然无倦容虽不觧饮必使尽醉而去元至正十一年辛未正月五日以无疾终夀八十六后二十二年当国朝洪武五年壬子塟于县之大龙山之原娶郝陈二氏子四人彬镐镛蕃镐以文行举于朝擢国子正女三人丁师周晋戴尚徳其壻也孙三人雝家奴寳㝎孙女三人尚㓜曽孙二人宜夀普兰曽孙女二人在室自夫仁厚之俗衰学者慨想三代之盛犹神龙㳺于玄间欲一见之而不可得呜唿岂其然㢤人有古今心无古今有如䖏士之行如前所载苟谓之三代之民孰不谓然䖏士不可作矣予故特表出之以励夫人人然而仕之与否是有命也不必爲䖏士惜也铭曰祥麟威鳯隐而弗彰苟一出焉是爲希世之祥谓之有邪则固不能以凾见谓之无邪则简䇿所纪何爲其周且详吾谓䖏士爲三代之民亦是类耳世之人无徒委之扵渺茫缅懐徳人中心孔伤今其巳矣何日而忘贞妇郭丑小传郭氏丑字道安六合人也羙姿容其父彬授之书诗輙通大㫖母刘氏得末疾诸弟妹尚㓜羞服无所倚頼道安上扶掖母氏起居下抚孩穉潄澣纫缀之事皆亲之冬盛寒灯火萧然持箴恒至夜丰不休且不乐靡丽身衣纨素同绮绣女偕坐畧不动容目亦不注视至扵纂组烹饪不经师授而悉精其能彬絶爱之不肯归凢子同里郑玄来求昏彬激曰而能従师攻文辞即可尔玄乃力学道安年十九竟妻玄妇道甚修誉起一鄊间玄以古列女传难之道安曰某女事如此某女事如彼一一举之无漏文玄不能屈因加进学功其父让不恱痛䋲之玄悒悒不乐道安曰子但尽诚尽孝他非所知也瞽叟底豫之言岂犹不闻之耶玄释然道安秉性坚贞彊暴欲侵凌道安厉色叱之去其人恃为尊属屡见白道安弹指出血曰父误我矣父误我矣不幸遇此唯有一死尔媵人劝曰何不告夫君知之道安曰吾苟白其故父子何靣目相见耶曰此人伦之变宜走诉父母使其知所忌不敢肆道安曰秪杨悪声耳无益也不若就死之为安日向中道安潜出沉于河时洪武十年七月十七日也彬闻之悲𣣔无生瘗扵杨子西沙清水潭上一夕玄梦其来车马仪卫甚都且曰妾今在长芦水府掌钩考人间善悪念子索居故一来耳不可乆留也言毕飒然如雨风而去次夕其姑梦亦如之长芦在六合城南二十五里云史濂曰郭氏素称诗礼之家妇人女子亦有异扵人彬之姊真适许士瞻生一女而士瞻死年始二十三耳今垂五十而节操然而道安又贞烈如此诚可谓而仰㢤传言忠节之人殁必为神明长芦之事虽近诬亦不敢谓决无是理也呜唿新㙜之什孔子删诗而不删去者其垂训也逺矣㢤宋学士文集卷第五十芝园集卷第十宋学士文集宋学士文集卷第五十一宋学士文集卷第五十一芝园后集卷第一徐教授文集序曹丕有言文章者不朽之盛事其故何哉夫山之巍然有时而崩也川之泓然有时而竭也金与石至固且坚亦有时而销泐也文辞所寄不越乎竹素之间而谓其能不朽者盖天地之间有形则弊文者道之所寓也道无形也其䏻致不朽也宜哉是故天地未判道在天地天地既分道在圣贤圣贤之殁道在六经凡存心养性之理穷神知化之方天人应感之机治忽存亡之候莫不毕书之皇极頼之以建彛伦頼之以叙人心頼之以正此岂细故也哉后之立言者必期无背扵经始可以言文不然不足以与此也是故扬沙走石飘忽奔放者非文也牛鬼蛇神佹诞不经而弗能宣通者非文也桑间濮上危絃促管徒使五音繁㑹而淫靡过度者非文也情縁愤怒辞专讥讪怨尤勃兴和顺不足者非文也縦横捭阖饰非助邪而务以欺人者非文也枯瘠苦澁棘喉滞吻读之不复可句者非文也痩辞隐语杂以诙谐者非文也事类失伦序例弗谨黄钟与瓦釡并陈春秾与秋枯并出杂乱无章刺眯人目者非文也臭腐塌茸厌厌不振如下俚衣装不中程度者非文也如斯之类不䏻偏举也必也旋转如干坤辉映如日月阖辟如隂阳变化如风霆妙用同乎鬼神大之用天下国家小而为天下国家用始可以言文不然不足以与此也故所贵乎文者前乎千万世而不见其始后乎千万世而不知其终有不可一刻而离去者其䏻致不朽也宜哉丕也恶足以知之徒以鲁国孔融等七子学无所遗辞无所假足以令声名传后而巳安知其文㢤传有之言以足志文以足言言之无文行之不逺此则文之至者也文之至者文外无道道外无文粲然载扵道徳仁义之言者即道也秩然见诸礼乐刑政之具者即文也道积扵厥躬文不期工而自工不务明道縦若蠹鱼出入扵方册间虽至老死无片言可以近道也夫自孟氏既没世不复有文贾长沙董江都太史迁得其皮肤韩吏部欧阳少师得其骨骼春陵河南横渠考亭五夫子得其心髄观五夫子之所着妙斡造化而弗违百世以俟圣人而不惑斯文也非宋之文也唐虞三代之文也非唐虞三代之文也六经之文也文至扵六经至矣尽矣其始无愧扵文矣乎世之立言者奈何背而去之吾友天台徐君大章赋资絶伦自少学文即期以载道非六经所存不复轻寘念虑扵其间含积既乆烨然以文名江南洪武中尝召入史舘与脩大明日历遂出教授武林日以横经讲道为事逺近生徒莫不趋之犹水之赴壑当脩日历时予适为之緫裁每与大章论文窃叹今之作者何其与古异也大章深以予之言为然去岁过武林获观其文集若干卷今山居多暇因徇大章门人之请漫为序其篇端呜唿世有豪杰之士知文与道非二致者必以余说为不谬苟非其人则以好髙尚夸尤之矣予一听焉无事乎辨也栁庵偈本然凈上士吴兴人也问道扵净慈同庵禅师巳而充侍司陞主蔵经之室结庐苕谿上环植垂栁遂扁曰栁庵因以自号黄鹤仙人为绘成图予谒同庵南屏山中本然乃来征予说偈偈曰栁乃植物类既巳强名栁庵与栁异趣曷以栁名庵庵栁不相渉况复号诸人若使㑹于一适越而首燕虽欲强相从毕竟无合日咄兹绘事假非栁亦非庵庵中亦非人无一是真实咸因觚翰力幻出诸影像盲者来扪摸但见𥿄成轴絶类𣑽志家梦中而说梦重重皆虚妄谁为能觉者衆生强分别见异不见同世间诸品类随念各现前诸佛善圆融见同不见异万彚方芸芸含摄尽归一非指可喻指非马可喻马难以目之覩乃成心所障有人斯有庵内庵斯有栁三者无二相物我齐冥故上士志心听我说栁庵偈白石虽点头未尝谈一字松风阁记夫风者天地之噫气然则生生者谁㢤生之者静之体而应之者动之用也当其万窍怒号前者唱于而随者唱喁咸物之自取也庭宇之松苍髯奋杰扵晨露夕月之中遇鲜颷过之冷冷然如鸾鳯之鸣如琴瑟之音昔者陶隐居恒乐之后世幽人狷士又从而效之或取以名其室焉方外恬师静庵来徴所谓松风阁记予请极其变者而言之可乎始风之未生也歛神功扵寂黙之中昏昏冥冥万象虽具不见其迹天机一动随品物以流形大海遇之重波复浪一泻万里千山逢之鳞甲掀动笙镛闲作经卜之林则郁烈酣润清芬之人入鲍鱼之肆则腥秽逆鼻触之而呕如此者不可以一二数苟独指松而爲言非所以极风之变者也然其变者岂皆有击扵风之动㦲先觉有云风性本静以縁起故动傥其性本动则宁有静时是则物各有以自取也且以吾心言之大用繁兴之时怒气炽然如霆奔火烈喜色熈然如雾廓霞舒兴哀则千人霣涕鼓勇则万夫莫敌皆此一心之变也然心果有变乎心无变其所变者緑尔故当本体澄湛之际无物不有而无一物之留以近取譬所谓生之者静之体而应之者动之用岂非然欤予家浦阳大山中青松罗桓舍之北南明月之夜白露𥘉零黙然出坐庭际松声到耳乍大乍小或亟或徐中心颇乐之方知隐居酷爱之者良有以也自松声而推之世间之声万变不齐虽不可胜穷其道亦不外是矣尝一滴之醎而知沧海之性窥寸隙之光而见日轮之体又何以纷纭爲㢤恬师学佛之流故予极其变而告之湏知变之中而有不变者存不变者何前所谓心者是也心无体叚无方所无古今无起㓕三世诸佛不见其有余河沙凢夫不见其不足恬师䏻索之扵此焉则松风朝夕所演无非大乗微妙之法隐居恶足以语此㢤阁在越之耶溪上季蘅若公之所建者因得径山范公所书松风二大字遂揭以为名予谓径山古之名徳其字不可䙝玩宜别求善书者易之既告之故复为记其事如右其详则见天竺法师道公所为文其妙无以加矣予何言㦲永明智觉禅师遗像賛禅师讳延寿字冲玄余杭王氏子也得法扵天台韶国师大弘法眼正宗华夷尊慕产下弟子至二千人凈慈禅寺蔵其遗像虽多历年所俨若生存㑹濂过钱塘其住持同庵简公以像求賛濂因造之而请同庵缮书其上賛曰我闻智觉大道师进脩精明无与等诵经羣羊来跪听习定鸟巢衣襵中一旦拨𨳩光眀蔵际天蟠地悉𨳩朗如揭日月照羣迷无有擿埴索涂者诸法尽从䤸生㓕此实佛语非我语人知生㓕总由縁庻㡬不为识神惑因病发药此为最何翅药王夺命丹四性寂然本不生三知广喻益亲切有如慈母扵赤子煦妪护持不少忘性相三宗互矛盾有碍如来正法轮更相质难辨异同折以一心归觉路譬犹欲适长安者道涂纷纭走车马或南或北或西东及其至䖏见不别唿为宗镜名实称万别千差咸照了道髙非特𬒳真丹海外之邦尤企艳金丝伽黎及澡瓶遣使来施不复吝我与导师有宿因般若光中无去来今观遗像重作礼忽悟三世了如幻灵山一㑹犹俨然愿证如如大圆智鱼篮观音像賛予按观音感应传唐元和十二年陜右金沙滩上有羙艳女子挈篮粥鱼人竞欲室之女曰妾能授经一夕䏻诵普门品者事焉黎明䏻者二十女辞曰一身岂堪配衆夫邪请易金刚经如前期能者复居其半女又辞请易法华经期以三日唯马氏子能女令具礼成昏入门女即死死即糜烂立尽遽瘗之他日有僧同马氏子启蔵观之唯黄金鎻子骨存焉僧曰此观音示现以化汝耳言讫飞空而去自是陜西多诵经者乌伤刘某命括人吴福用金碧画成一灯月旦十五日展而谒焉请予序其事序以系之賛曰惟我大士慈悯衆生耽着五欲不求觧脱乃化女子端严姝丽因其所慕导入善门一刹那间遽尔变壊昔如红莲芳艳人今则臭腐虫蛆流蚀世间诸色本属空假衆生愚痴谓假为真类蛾赴灯飞逐弗巳不至陨命何有止息当知实相圆同太虗无媸无妍谁能破壊大士之灵如月在天不分凈秽普皆照了凢皈依者得大饶益愿即同归萨婆若海萝山迁居志余世居金华孝善里之潜谿其地在县东七十里禅定院侧溪之东即入义乌境元重纪至元元年乙亥正月十五日授经浦江义门郑氏乆之以其家九叶同居乃愿卜隣焉相地扵仁义里孝门桥之上其地直县东三十里有山曰青萝至正六年丙戌十月二十七日扵山趾建寝窒三楹间缭以周垣前敞小门十年庚寅二月十五日携家自金华来迁掲其扁曰潜谿示不忘本也十四年甲午十二月八日再搆前轩如寝室之数东西荣之属以次告完扁轩曰青萝山房因旧山而志新筑也十八年戊戌六月十八日国兵取浦江遂避入诸暨兵虽定浦江当戎马之冲不可居十九年己亥三月十五日还潜谿故庐越九载始重葺治扵是复来迁时国朝呉元年丁未四月一日也惟古人最重迁以坟墓在斯亲戚在斯不敢轻扵弃去或去之必出扵势之不得巳今予岂有他哉特欲薫渐孝义之风以朂我后人尔然萝山之望潜溪朝发而夕至非若别郡千百里之逺宗属之胥㑹先茔之展省固未尝废其与弗迁者𥘉何异㢤余既来迁偶阅宋嘉定末官给地劵所居左右曰宋公园园与予姓同亦似不偶然者岂其数或前定欤子子孙居扵此者毋析㸑毋爲不义母侵蚀比隣日衣𬒳乎诗书耕则爲良农学则爲良儒庶㡬不负予之志也题宋儒遗墨后乡先生宗正丞朱公冠之甞以厉志自号袁正肃公广微爲作大字书且造铭辞一通先生之志刚大坚劲袁公之铭雄浑剀切皆学者所当则傚装裭成卷以示诸人理宜然也卷后附以童仲光诗仲光名必大嘉定丁丑进士官至知英徳府晚自号爲盘隐诗序之举𥙿斋即马华父东巖主人即虞从道也次附袁公荅书正先生令缙云日所遣先是先生平反董氏冤狱袁公噐其材遂力举其爲县书称毅斋即先生之师徐文清公崇父也次附丞相叶西涧镇之书先生改官除干辨行在诸司粮料院时所遣西涧试上舎时东巖㧞为两优释褐第一先生为东巖宻友故因縁缔交此盖贺生辰囬札也次附太中大夫王某书名将磨㓕不可辨不知为谁书中云望门墻数舍又称契弟必先生鄊里人窃意义乌王氏宋季无为太中大夫者太中大夫虽从四品号为侍从官极不易致岂或旁县之人邪次附马荘敏公华父书书谓䝉斋老师者即袁也袁公之殁痛悼惊唿甚切则先生为国爱贤之诚可知矣惟是诸君子皆一时行义之士顾瞻遗墨俨若接乎容声之间景行行止之心人孰无之为之掩卷太息而不䏻自巳也楚相府长史朱君伯清索题甚急即欲据筵䟽之其中多有可言者惜乎匆遽不能致详也浦阳栖静精舍记浦江县东十五里其地曰花山地势夷旷宜学佛者居之元至正己亥同县凈住院沙门明叟昌公与其弟子无闻聦公卓钖于并昼夜以禅寂为务庚子建演法堂成辛丑佛阙成壬寅大佛寳殿成三门两序庖库像设以次咸具皆二公之缔搆而诸徒智观如玢䖏仁行满竭力佐佑始克告完扵是置山林田园各若干畆用给薪米之费定为成规使甲乙相传戒勿血食醪饮违佛大禁鸡鸣而起日入而息香𣑽呗以祝釐报上不敢怠遑昌公遂名之曰栖静精舍云𥘉千巖禅师长公说法义乌伏龙山昌公实徃咨叩禅师悯其求道恳切示以禅要昌公遵行甚力逮夫功至心空一旦无疾辞衆而说偈云生本非生㓕亦无㓕撒手便行虚空片月说已端坐而逝时国朝洪武丙辰十月三日也昌公既顺寂聦公继之弗懈益䖍深惧来者不知植业之艰勤来徴予文为记俾嗣葺之以致悠乆予㳺䆠南京二十年今始纳禄而归州里之事皆若无闻知每见白麟溪隐者郑源谈昌公之制行甚峻而左溪曰师亦备道聦公护戒絶谨因不让而为之言曰佛之妙法如芬陀利华虽生扵水不着扵水清凈自然无所染汚故契经有云扵身无所取扵脩无所着扵法无所住所以然者盖恐堕扵有漏之因也然而根有胜劣功有偏圆未可一轨齐之𥘉机之士必假法像以摄麄执积乆驯熟至扵心法两忘始为得之不宜遽谓崇建塔庙之为非也从有漏以至无漏法门次苐岂不粲然可徴者乎昌公之建立扵𥘉栖禅静寂洞彻心源谈笑去来曽无留碍此又非明效大验乎嗣守之者宜鑑昌公之所证毋废其旧规毋堕其成事缺则𥙷而葺之弊则更而新之庶㡬不坠前人之志可以入善提之门而超烦恼之海矣乎昔我大雄世尊以圣贤天人脩行住䖏付嘱星宿天龙药义大鬼神䓁分布守护故凡佛刹之所营创幽明之际必有尸之者矣岂曰偶然之故㢤不惟僧伽之徒当继承惟谨世之宰官及贤士大夫多寳长者亦思因果之不昧相与护持之使其永勿壊可也是为记故上虞魏君妻冯夫人墓志铭上虞魏君道全既䘮其妻夫人哀悼不置乃自摭羣行为书一通遣其子伦来浦阳江上徴予述隧道之铭呜唿夫妇为五伦之始生则爱恤殁又䏻致思而图其不朽庸非尽其道者邪是可铭巳夫人讳淑贞姓冯氏越之余姚人父讳伯玉熈行素洽扵鄊娶魏氏生三女子夫人其季也赋资柔悫父母尤所钟爱非簮缨之家不行时魏君之父讳夀康实唐文贞公徴二十四世孙又以赀雄于时书诗爼豆之习翕然播于儒林间文献黄公溍内翰柳公贯着作李公孝光咸相与过从酾酒赋诗至浃日始去其子弟彬彬雅驯亦重为昏姻未尝轻就闻冯氏有贤女乃以礼聘归之夫人既至孝事尊章如孝亲友娣姒如女兄弟敬夫如见大賔匡𥙷賛助无所不致其情临诸子如严师一动一静悉规之以凖绳不使尺寸踰越夫人虽生贵富家自㓜不乐纷华靡丽之饬澹然能自安年踰五十犹服勤丝枲不衰驭傔人媵女亦各有法恩义并至退无后言者闾里贫窭之人苟有称贷多不责其偿月旦之评谓夫人严而䏻恭俭而䏻惠信不诬矣生四子长泰次伦以才学推择为中书宣使转𥙷直省舍人次樟蚤夭次良夫人生扵元延祐元年二月二十二日卒扵国朝洪武九年四月十六日享年六十有三明年十二月十七日葬扵县北四十五里伏虎山之原礼也呜唿自古以来公侯卿大夫下逮士庻人之家无不资内助以为治所以顺隂阳辨内外一上下也传记之所载盖班班可考不诬后世此义或乖遂致巧言如簧而斁伦害政反为家旤君子毎为之慨焉永叹有若魏君名阀之后防范固有异扵人亦由夫人左右之力为多予甚嘉其行特制铭辞𬒳诸金石以厉世之为人妇者铭曰夫人之行贞而醇相家有道惟孝勤匑匑色养先见闻推此以逹和气殷秩然有序天则均服循组紃忘眀曛素纨视作锦绣文如此俭徳乆且驯阳隂顺轨荣光臻死生有如昼夜轮闻之孰不心酸辛青山欝盘类虎蹲松柏丸丸夹墓门护此灵魄千载存后人慎勿摧为薪宋学士文集卷第五十一芝园后集卷第一宋学士文集宋学士文集卷第五十二宋学士文集卷第五十二芝园后集卷第二杭州集庆教寺原璞法师璋公圆冢碑铭洪武元年夏六月二十七日杭之显慈集庆教寺原璞法师㓕度扵京城大天界寺父母所生四十六年在菩提位中二十八夏其上首弟子住持圆觉一印昇元克勤等以某年月日奉舎利灵骨归窆扵郡之龙井辩才塔南遵像法也后七年克勤奉诏徃使日本上嘉其不辱命俾反𥘉服列官于朝濂时待罪禁林克勤数以法师塔铭为属未㡬克勤出镇方岳承宣山西濒行又复谆谆言之继而一印结集白业成书千余言遣使者申言之扵戯台衡之学佛法之大宗有若法师乃中流之舟楫观化而徃铭其可不造邪不造何以为训邪法师讳士璋原璞其字也受生扵海宁王氏伏犀贯顶目光烱烱射人自㓜即决去羶荤弗御即御辄呕逆不能胜唯日取天竺书习读之邻寺僧伽竞曰此释氏种也盍以乞我其父某怒曰吾儿非若伦也俾投城东太平兴国传法寺服五戒服其师某与翰林待制栁公贯㳺公尝憇止寺中亲授法师儒家羣经为正句投敷绎㫖要法师闻之有如破竹数节之后皆迎刃而觧年一十九始除须髪着僧伽梨㝷禀持犯扵某师时佛护宣觉宪慈匡道大师自四明延庆迁主武林上天竺观音教寺大师讳本无字我庵佛海法师湛堂澄公之嫡子令誉隆洽一时名浮图争拥轮下法师将担簦趋之忽梦㳺寳所大乗菩萨教之互跪作礼口唱懴辞觉而思之乃普贤净行品偶文也法师以为祥徴佛一见果刮目相视凢天台大小部书以次环授之志虑专一饥则亲狎釡以事烹饪一饱而止寒暑昼夜若不知切身佛护如三呉俾法师迁丈室之西以便飮食逮还见白烟一抹起其寝所则自㸑犹故也佛护隂鉴其勤以逺大期之佛护之门人曰天心莹素髙亢不服人亦歆艳法师之行约共灯火磨切诘难极扵毫丝余子皆望风而畏称为双璧佛护既示寂东𬈑日公来𥙷其䖏大演摩诃止观陶冶生徒夏中集读选法师为之开科譬陟彼山颠仟陌沟遂虽诘曲钩聮粲然辨数聴者心地朗融如饮甘露东𬈑性严毅而寡许可为之喜动颜色遂命其司賔继陞领懴摩事缨緌之士皆愿与法师交声华由此日重元至正十三年江南行宣政院命主州之栖真教寺栖真与南天竺演福邻古称教海而大用才公絶宗继公二大三长老皆在焉法师犹以学之未足时徃叩其所未至凡部味教观之奥偏圆本迹之微畴昔有疑而未彻者二老无不条分缕析以喻之法师弹指叹曰佛法教蔵渺如烟海固非独善偏长所䏻䆒使吾自画而不加进其䏻免扵专门寡陋乎二十年移住旌徳教寺元季兵乱人多为自蔵计法师竱心寺事不以世相为累彰善瘅恶风采为之改观日纳清净之衆共讲诸经玄䟽销文入相洪纎弗遗才辩清发言与理冥徃徃推为义中之虎大方自是益歛祍矣皇明龙兴当建元洪武之𥘉三宗以今寺主席尚虚白扵李曹公文忠公时戍杭遂从所请法师提唱接引如旌徳时有过无弗及焉未㡬中书𬒳㫖俾浙水西五府浮屠道流共甓京城立善世院以统僧尼同将作监交董其役时方内附相视莫知所为法师独出方畧具有条序十万之衆多倣之以集事不幸报縁已尽竟入涅槃缁素翕然嗟惜之法师噐局潇洒论议慷慨据直道行不乐俯徇流俗意气脗合即出肺肝相示否则白眼怒视俊乂来依推食觧衣以遇之不计盖蔵有无然精练世故勇扵有为栖贤敝陋殿堂门序为之一新旌徳籍劵乆不白乃为钩稽欺隐使有文可覆暴横之徒束手待命始免捧漏沃焦之患毎惩诸刹树徒植党而为怨尤之府誓不薙度弟子私建退休之室终身践其言弗渝𥘉法师受经佛护历职东𬈑佛护既殁或者微以为讽法师中天而萤爝虽多隐而弗见所以尊胜伟特絶非他宗所可及二十余传而其道愈大显此濂扵铭普福法师之塔不得不推原其始而盛言之也师讳弘济字同舟一字天岸生姚氏族世为㑹稽余姚人父某早忘师从同里寳积寺舜田满公出家满公其从父也师骏发絶伦或授法华经辄能记忆年十六受度为大僧日持四分律蹞歩之间不敢违越䋲尺巳而叹曰戒固不可缓精教乘以资行觧其又可后乎扵是徃鄞依半山全公读天台之书乆之悉通其玄义尝修法华金光明凈土期懴聚精㑹神存诚不贰髴扵观定中覩尊者卑以犀角如意自是谈辨日増河悬泉涌而了无留碍当是时大山恢公尸松江之延庆越溪澄公主武林之演福法幢双峙光熖铄铄照映大江之南皆延师分座说法而越溪爱师尤笃诸部疑难或有未易决者要其终始而折之师因义观圆融触目皆洞然矣泰定元年开法扵万夀圆觉寺浙天南东入其室者瞻力雄披精进铠手挟弓一战欲使魔军降谁爲嫡㣧蹑狐踪伏犀贯脑氷剪瞳震旦羣书贮心胸一朝易辙𣑽夹攻日狎井灶劬厥躬白烟上出横晴虹五章四释昭厥朦事理即具靡弗同肯綮一中万里融行觧双至方建功三镇名山黒白从龙兴致云虎啸风轮下瓶钖无地容法水灌顶障执通亭亭净植青芙蓉以此良师不易逢火风分散报縁终水月镜像索还空作铭者濂碑则豊千百亿刼镇幽宫普福法师天岸济公塔铭大雄氏五时说法至扵法华方畅出世本懐自鸠摩罗什翻译东传震旦而诸师消释者鲜得其枢要或主一音四相之谈或徇四时六宗之教各号专门务相摩轧甚至南三而北七异言喧豗而莫之适从矣惟我天台尊者丕阐前脩三观之说约法华悟门弘演自行因果化他䏻所宗㫖白日正当中天而萤爝虽多隐而弗见所以尊胜伟特絶非他宗所可及二十余传而其道愈大显此濂扵铭普福法师之塔不得不推原其始而盛言之也师讳弘济字同舟一字天岸生姚氏族世为㑹稽余姚人父某早忘师从同里寳积寺舜田满公出家满公其从父也师骏发絶伦或授法华经辄能记忆年十六受度为大僧日持四分律蹞步之间不敢违越䋲尺巳而叹曰戒固不可缓精教乘以资行觧其又可后乎扵是徃鄞依半山全公读天台之书乆之悉通其玄义尝修法华金光明凈土期懴聚精㑹神存诚不贰髴扵观定中覩尊者卑以犀角如意自是谈辨日增河悬泉涌而了无留碍当是时大山恢公尸松江之延庆越溪澄公主武林之演福法幢双峙光熖铄铄照映大江之南皆延师分座説法而越溪爱师尤笃诸部疑难或有未易决者要其终始而折之师因义观圆融触目皆洞然矣泰定元年开法扵万夀圆觉寺浙河左右杰伟之士奔走其室唯恐后之议者谓倡佛海之道以播芳䣭实自师始明年盐官海岸崩民朝夕惴惴恐为鱼鳖江浙行省右丞相脱驩甚忧之祈荣观音大士扵上天竺仍请师亲履其地建水陆冥阳大㑹七日夜师冥心观想取海沙诅之亲帅其徒徧掷其䖏凡足迹所及岸为不崩人咸异之天历元年陞主显慈集庆寺二寺皆杭之名刹师䖏之泊然集庆适当岁俭遂退䖏别室苏人竞欲致师以币来聘住大徳万夀寺一座不移阅六寒暑而小子之有造者为多重纪至元之五年江南行宣政院选主㑹稽之圆通圎通乆废之余钟鱼絶响师曰此父母邦也吾何避焉欣然东归辟斋舘乞糗粻摄授徒侣多至数百人寺为中兴历四载还隐寳集专修西方念佛三昧当㑹心䖏不知念而非念非念而念也至正七年夀八十矣钱唐诸名山以耆旧凋谢唯师一人岿然如鲁之灵光又以大普福寺起之师坚卧不应门人法航进曰和上自为计固善矣其如斯道何师强赴之居亡何竟拂衣旋故丘开清镜阁而深蛰焉因覧诸家所註首楞严经繁简失当方将折衷其说为之䟽觧俄疾作召四衆至以唯心凈土惓惓为勉其中或未觧师意师厉声曰死生难死生难遽索觚翰书偈而寂十六年三月十日也后七日法孙至大清晏以陶器奉蜕质葬于里之峨眉山松花坞师之所自卜也世夀八十六僧腊七十一度弟子若琳永孚䓁三十六人得法上首出主伽蓝者上竺道臻雍熈凈琛普光允中圎通有传天宫明静䓁五人其登门卒业未出世者尚多也师𣑽貌魁硕言吐清丽诸书一过目终身不忘故其本末兼该无所渗漏髙昌总统有般若空利者毎谓学兼华𣑽出入经论世无能敌之用其国语与师共译小止观文彩焕发髙昌为之赧然自失乡先逹韩庄节公性称师才全学愽无求扵名不过以文寓意巴西邓文肃公文原亦敬帅有道遗诗叙殷勤有相逢定性三生话之句其为名荐绅推许如此平生以流通教法为第一义建法华本部百十㑹茍有召者未尝不应屡感天雨华之祥然扵佛乘文事俱不偏废出䖏语黙则未如离乎止观所着书有四教仪纪正若干卷天岸外集若干卷并刋生扵世云夫传㣧承宗学者多失其真何㢤盖骛扵髙逺者有立异之见安扵浅陋者无深探之志所以言弥近而弥逺理愈似而愈非唯颕悟之士洞察其微不敢以臆说参合扵其间重徽叠照虽百世而无弊可也如师者讲贯导化一以止观为宗如印印泥不差毫髪可谓知尊者翼道之功而号善继善述者矣岂非贤哉岂非贤哉某䓁持灵隐禅师元瀞状来徴铭为之铭曰佛法正传实推台衡大者铿鍧万皷齐鸣彼傍宗者自谓孤撑以此较之苍蝇之声累叶相仍其学孔炽时雨普沾春㬢流丽无物不萌有生咸遂神功妙化此焉为至猗欤上师义观两融尅期破障息念归宗煌煌神公心与之通授以如意无碍弗攻浙河之西聮扬法帜分座谈玄云行两施出坐道场归者如肆为人天师摄伏庻类水虫皷祸海涯善崩凝神冥漻呪沙为兵变化儵忽风霆流双足所蹑凝如坚城此硕力故匪由外假妙经之宣集扵兰若天亦两华纷而下有感而应理无愆者有声隆然倾扵迩遐㳺戯文辞复衍而葩枝枝叶叶如寳莲花不物扵物以道为家般若光中无非妙相一鑑之明实含万象生既不来死亦非徃何必兴嗟涉有情想师有坠言欲了王因唯心净土系功宜勤日如悬皷一念不分师虽逝矣言若亲闻青山崔崔流泉在下廽景歛英絶斥邪窳万松作花黄金满坞设利斯蔵永奠终古广智全悟大禅师迁塔记广智全悟大禅师咲隐䜣公以元至正甲申五月二十四日示寂金陵龙翔集庆寺其年秋八月十又六日塟石头城塔院之后冈黄文献公为撰碑铭虞文靖公着行道记其述禅师行业甚备元季兵乱左右皆军垒院与记俱废唯铭独存且地迫城濠土善崩势将蚀圹其上首弟子宗泐心甚忧之方议改图安隐寺僧法寿有地在城南拨云山与康僧㑹古塔邻即以归焉巳而宗泐入奏其事上从之遂捐私赀营建祠宇造石塔者三中塔瘗禅师全体傍附二竁一葬前住持觉元昙公遗衣一自为夀蔵其东塔则历代主僧西塔则清凈海衆皆整致可经乆而碑铭亦舁至宇下肇役扵国朝洪武甲寅夏四月讫功扵秋七月其徒禅师就窆则八月二日也惟事之成壊恒相㝷扵无穷当垂壊时毎逢贤子孙保卫之庻㡬可贻悠久所以古者圹有志非直纪述岁月或陵谷变更冀知氏名而薶之其防患亦深且长也今禅师之墓将没扵水宗泐为此惧卜吉兆而未迁其父子之情可谓至矣然又不忍远离凿穴而附之又推及扵寺衆若尊若卑皆扵西东乎塔之则仁之及物为何如哉或者谓释氏之法絶斥形骸而漫不复顾省岂其然欤宗泐学兼儒释深逹理事之不二故其为此实与礼经脗合后之人尚体其心而相持扵无穷哉宗泐名也其字为季潭奉诏住大天界寺天界即龙翔今改赐兹额云题继絶宗赋太璞诗后右镜中忆佛叟所赋太璞诗一章赠其弟子具庵法师具庵乆从叟受经传三观十乗之旨本末弗遗小大兼举叟甚爱之故因具庵之名如玘而字曰大璞且为赋是诗惓惓以苦雕琢轻暗投为戒师弟子之间可谓㤙之至义之尽者也然而教中诸师自缙云至左溪以玄珠相付向晦㝠息而巳正不欲其暗投况复雕之琢之以伤其璞哉叟之含意也亦深矣具庵严奉叟戒秘蔵不露道成之后冲然而若虚然而玉气烨烨上射斗牛终有不可掩者黒白同辞遂推具庵为台宗巨擘具庵虽欲自閟孰得而閟之哉呜唿名者实之賔也实茂而名彰亦其理当然尔具庵装诗成轴而徴濂识之扵是乎书恭题御训谈士竒命名字义后国朝之制设中书舍人十余员𨳩署禁中专掌缮书诰勑书毕赴吏部主事徧诣中书省御史㙜大都督府亲签名氏然后颁行湘隂谈士竒时官本部主司勲之科洪武十年春三月四日受事扵中书舍人忽遇上御歩辇而至问曰尔为进士竒跪对臣吏部主事也曰尔何名对曰士竒曰其义曰云何对曰臣闻之扵师俊羙之谓竒曰尔之入仕儒邪吏邪对曰习刀笔之吏尔考功监令郭传在侧奏曰士竒虽吏颇诚悫自持上因命奉御取笔以进书曰夫吏之为竒公以事法以当如律天下他所不及乃曰竒凡二十二言士竒顿首再拜舞蹈而退士竒既黙识之归纪扵简册复用金书成卷私窃以谓虮蝨之臣姓名上彻天聴兼之圣谟洋洋戒勑深至真所谓千载一时者矣乃来请记其事以着宠恩之所自臣濂闻之背私之谓公当理之谓法行法当理则不谬扵是非䖏事无私则允合扵公正苟能是虽律之天下人将有所不及始可谓之竒丈夫矣至哉圣人之言何其表里之兼该本末之详明也哉士竒宜昼夜钦承以竒自负精白一心尽瘁事国庻㡬无愧宠灵之施者矣士竒尚勗之哉士竒通法律历长沙衡阳二府史陞湖广按察司书吏擢虎贲左卫知事以转今官云洪武十年冬十一月前具官臣金华宋濂谨训题东阳二何君周礼义后世有恒言决科之文不足以行逺呜唿岂其然哉顾其合道与否为何如耳昔吕成公之编文鑑其用意侵精宻而张廷坚所着尚书义二篇特载入之与龙图序诸文并传四海之中但识字者皆知诵之苟谓其不䏻行逺可乎东阳何氏宋季多以科目发身内舍生梦申与其弟参知政事梦然所作周礼义各一首皆近道之言较之廷坚未见其不及也五世孙观光唯恐失坠装裭成卷求予题而蔵之亦可谓孝子慈孙者矣题何氏续书般若心经后泉府都事东阳何公福僧心崇内典特粉黄金为泥写般若心经仅五十五字而公遽捐舘舍后六十年而公之孙观光始𥙷书为完经𥘉公既写是经蔵箧衍中时闻金石铿锵之声家人亦不知为何祥观光偶见之遂续其后扵是其声遂絶噫亦异㢤稽之在昔宋庆历中张文定公安道自禁林出守千滁入琅瑘僧舎见楞伽经二卷恍然悟其前身所书尚缺二卷安道遂从而𥙷之世号为二生经今都事公书之扵前而观光续之扵后祖与孙同一气所生者也虽曰异世而精神感通终出一轨较之二生不尤为至近者乎窃惟心经凡更三译实大部般若之枢要首之以五藴继之以十二䖏十八界因其根有利钝故其说有广畧非夙有縁契莫能注意扵斯观光可谓善继先志者矣濂又闻安道既见楞伽开卷未终夙障氷觧从是有所悟入观光他日扵一言之下洞彻心源其造诣未必出扵安道之下也观光尚勗之哉凈慈寺新铸铜钟铭有序前翰林学士承㫖金华宋濂造皇明洪武十一年冬十有一月庚寅杭之凈慈报恩禅寺住持夷简重冶钟楼成复聚铜二万斤铸鉅钟悬之用物甚弘皆比丘安静善立化歛所致夷简请为铭与钟相为无极铭曰南屏之山中有𣑽官新作鉅钟声震太空一音普𬒳如佛住世乘戒圆融胜劣无滞人天龙鬼莫不能闻所闻既泯始显本真昔观世音由闻而证圆通三昧廓然正定矧其神功阖辟化衡摄其隂趣升为阳明闻声而觉觉我元性我性本空执觉亦病今三大士成斯胜因以考以击以警昏昕天光发舒化拂涌出我钟炽然共宣妙法宋学士文集卷第五十二芝园后集卷第二宋学士文集宋学士文集卷第五十三以岳祗而与昊天抗在古所未闻质之扵礼诚有难言者乎皇明御极一以礼事神而不敢亵特降玺书正名定号曰东岳泰山之神命使者至山麓望祭勒石庙中以示敬恭明神之意历代之陋至是而尽革矣然而州邑之间复或祀之如故者皇仁溥愽从民之欲而不忍咈其情所谓有其举之莫敢废也呜唿先王之礼山川有䏻润扵百里者皆秩而祭之况泰山之云不崇朝而徧雨乎天下尸而祝之其亦本乎人情㦲濂官仪曹时尝与讨论典礼因推玺书之所及以定天下百神名号亦既奏闻列之祀典而颁行四方今从显等之请故备书之以见礼之不可紊者如比显等韦布之士也非有官守之责而䏻致力扵神惓惓乃尔可不谓之贤乎后之人尚察其衷而蹈其辙斯可也题栲栳山人诗集后余姚岑公静䏻志节之士也其居郷也人皆敬而惮之是何不可乎扵是各捐私槖而兴修之不足则遣缓颊之徒说诸有力者土木之材不期月而集新作寝宫以间计者三正殿则葺而完之其间如寝宫之数东西二序各二十有二皆易朽腐而为坚良然神道贵清静恐细䇇之或渎也剙外门以扃鐍之像设䵝昧剥蚀者施册艧以藻饰之殿阁深沉仪容严饰灵颷袭人如将见之经始扵洪武十年某月某甲子告成扵十一年某月某甲子仍择纯行道士周节亨为其主守归田若干畆收其粟以给羞服芗灯之费为虑甚周而成功甚鉅也介濂学子葛信来求记濂闻岱宗地祗之属不可以形像求也古者北郊与享之外唯鲁君得专祠扵坛亦无所谓庙也其建庙设像扵桑干河北则自元魏始魏之庙止扵桑干而已而不及乎其他也五岳各扵山趾立庙复自李唐始唐虽立庙而加之王爵犹未徧扵寰宇也四海郡县皆有庙以祭复自赵宋始宋则封之曰帝与昊天上帝并称矣夫以岳祗而与昊大抗在古所未闻质之扵礼诚有难言者乎皇明御极一以礼事神而不敢䙝特降玺书正名定号曰东岳泰山之神命使者至山麓望祭勒石庙中以示敬恭明神之意历代之陋至是而尽革矣然而州邑之间复或祀之如故者皇仁溥愽从民之欲而不忍咈其情所谓有其举之莫敢废也呜唿先王之礼山川有䏻润扵百里者皆秩而祭之况泰山之云不崇朝而徧雨乎天下尸而祝之其亦本乎人情㦲濂官仪曹时尝与讨论典礼因推玺书之所及以定天下百神名号亦既奏闻列之祀典而颁行四方今从显等之请故备书之以见礼之不可紊者如比显等韦布之士也非有官守之责而䏻致力扵神惓惓乃尔可不谓之贤乎后之人尚察其衷而蹈其辙斯可也题栲栳山人诗集后余姚岑公静䏻志节之士也其居郷也人皆敬而惮之是何也其出言可为世则其制行可为世范所以名阀之家虽至凋瘁多借之以自立崛起寒微之莗縦富埒公侯亦不为凌躐之事设有之徃徃私相谓曰岑先生莫知之乎复退缩不敢吐气或者不知徒谓公为诗人呜唿公果诗人也㢤广西部使者虞泰鲁瞻其乡中子也力请予题聊纪公之贤行以示读公诗者题子昻书招隐卷后右赵魏公所书招隐士一篇公自大徳三年八月改集贤直学士行江浙等䖏儒学提举至七年十月巳阅五载而公年亦五十矣乡先生方君夀甫从其父巖南翁㳺杭提举官署时寓扵杭府故先生得见公而请书此卷也卷左有翰林待制栁公长芗山长吴公题识二公皆濂所甞师事者九京不可作矣披玩数四不觉泪落𥿄上故仙居陈府君墓志铭古者鼎有铭铭者自名也自名以称扬其先祖之羙而明着之扵后世也呜唿孝子慈孙欲显其亲也尚矣后世不铭之扵鼎而以悬棺之石代之不自着名而假诸䏻言者述之其事虽殊而其心一也台之仙居有陈瑜者自县诸生选入太学与予儿中书舍人璲交甚洽瑜方𬒳㫖覈实征税扵安吉而以父忧还瑜思有以显其亲走湖州谒教授童君冀摭其孝行成状复持璲书走青萝山中请予制铭树之扵墓道盖瑜之先本金华人六世祖始迁而予与童君皆世占金华之籍乡人之言当取信扵世此瑜之意尤加勤者也予何敢辤瑜之父讳嗣字自得母夫人青年䘮夫以贞节自持自得养之无不竭其衷夫人春秋髙沉痾荏苒隂亏不足以制阳痰液胶澁口鼻间气弱不可出欝塞无以自畅自得跪床下噏而吐之日以为常呜唿汚恶人之所难近自得为之若易易然非其心诚爱亲者不䏻也斯事且尔则凡谨衣之燠寒药之升食之蚤莫宜不言而可谕矣呜唿人子之身亲体所分也何敢有焉身且不敢有则凡痒痾疾痛举切于心生养死蔵必诚必信而无锱铢之不尽焉如自得者殆将无慊扵兹也使自得享有爵位则移而逹之事君也必忠惠民也必仁临下也必寛惜为时命所拘而所及者不过振其宗婣卹其比邻而已可胜叹哉孔子之教以孝为天经地义谆谆然着之扵经予学孔子者也自得孝行有如是者乌得不扬之章之以为世劝乎自得性嗜学㓜时厄扵单窭昼则注意米塩细务夜则爇薪诵书逮长家䆮饶遇有可矜輙施与不靳郷党称为善士生扵元延祐乙卯正月十四日殁扵国朝洪武戊午三月二十三日夀六十四卜以明年已未月日塟扵山之原曾祖俨祖淳父宏义母陆氏元配王氏先卒继室董氏子男子三人长瑜有文学温温然如玉即来徴铭者次璞次琳皆业儒子女子二适某某云铭曰家享千金埒扵封君苟于道无闻愧扵七尺之身三组银黄为乡为郎傥昧其天常筋骸虽疆而人心巳亡君子㢤若人笃孝扵亲瑞世之珍凤风麒麟惇史造文勒石墓门以扬清芬以勗其后昆题七才子圗右七才子图盖唐检校左仆射同中书门下平章事韩滉所作滉善书得颠旭笔意画则与宗人韩干齐名其妙不待賛也宋宣和间尝入御府故用小玺识扵前后其第六玺乃帝笔二字见扵义云章及林罕偏傍记或者以此图乃祐陵所临祐陵作画固有晋唐风致然画后必有署押予扵中秘屡见之因知其非也或又归之丘文播文播虽亦画七才子其运思平凡乌足以敌是㢤黄金白璧可得而此卷未易得尚永寳之净慈禅寺第七十六代住持无㫖禅师授公碑铭临济之道十一传至圆悟而益盛圆悟又五传至破庵松源两支分峙譬诸南北二斗烂然在天光芒参列瞻者目眩由是子孙布满四海之内执法轮枢机昼夜弗停大法昭明若亲覩世尊扵耆阇崛山一切有情无不摄授可谓极光明盛大者矣有如无㫖禅师授公则松源六叶孙其授受分明证悟真切𣑽行有足书者入室弟子文郁不逺千里持法蔵大师夀公所为状来徴铭状文渊悫而无夸辤是用㩀之以成序序曰公讳可授无㫖其字也一号休庵台之临海李氏子自㓜䖏童子中屹然如稚松超乎蒿菣不与之齐然王之法视尘坌胶轕若将溷焉年十二即思舍族而去时季父仲智为僧扵同里石门寺乃徃为驱乌仲智竒其风骨亢爽俾至越之九巖从万壑观公㳺授之内外典皆了逹大㫖十九得度受具为大僧巳而叹曰所贵为比丘者务欲究明心宗尔苟缠蔽文字相中何时能脱离邪竟杖䇿而出徧历诸名山下语多不契复退潜一室加澄静之力久之参普觉明公扵灵隐灵隐列在五山僧指盈万其门庭严峻未易叩击公直入无畏问荅之顷疑情尽释普觉以其俊爽欣然印可之特命充堂司公不复辤振挈纲维四衆恱服㝷还石门白巖贞公主真如艳禅师公制行之坚延居上座助扬正化声闻烨然腾缁素间元重纪至元六年出世大雄山之安圣执香自叙实上嗣普觉之世人信之无异辤阅五年迁隆恩又二年𥙷白巖故䖏明年行宣政院选主龙华一座十三春秋百废具兴山门为之改观公凡四坐道埸皆不出乎台境诸方欲倚之以为重竞来聘致漠然若不闻作休庵扵西坞日修凈土法门念佛三昧且曰此即禅定之功也恶可强分同异哉国朝洪武六年杭之中天竺寺以府侯之命起公主寺事公勉强应之行至钱塘江濵净慈诸勤旧相与谋曰此大善知识胡可失也天竺尚可致吾属独不䏻邪帅衆邀扵道拥居其位公屡却之不听色頩然不怡时当岁俭问道者如云糗粻方患不继而施者踵至居二载击键雅集衆再三申精进之戒手挝皷而退归卧竹院曶示㣲疾端坐西向召左右谓曰吾将逝矣左右进觚翰请书偈公麾去之曰吾宗本无言说乃合爪连称佛号至声渐㣲而寂时八年八月十一日也世夀六十九僧腊五十龛留七日颜貌不变用阇维法从事齿牙贯珠不坏设利罗光色晶莹如金银水精者徧满于地见者闻者无不哀慕太息其徒自省等歛其不壊者并遗骼归龙塔而蔵焉公仪观雄硕识见夐卓其扵荣名利养视之如无物出专法席皆迫扵不得巳㑹朝廷设善世院总统天下释教事或劝公求檄以主名山公笑而不荅然其所莅之䖏不以恬退而不加之意必革其弊习新其规制使可贻扵悠久所度弟子某等若干人得其法者则某某也五㑹语多肆口而说曽不经思四方先巳传诵不俟刋行平居遇物成味率出人意表自省与文介类为十卷公戒勿示人亦不敢流布公之言论屡行为当时推重至扵尊贤尚徳推已及物尤非人之所及丛林孰不䏻言之兹可畧云呜唿大雄氏之设教法门虽广其所以摄妄念明真性者则一而巳因根器之或不齐而诱掖化导之方不容不异有若思惟脩之道与期生安养之功咸䏻㧞迷津而升觉岸者也是故先徳恒并行而不相悖宗照夀公得法扵天台诏国师圆照本公传道扵天衣懐禅师二公兼脩凈土之业俱有上品受生之徴载诸方䇿可考不诬今吾授公濒没之际又加跌西向念佛而化然而三公皆主乎凈慈者也何其重徽而叠照㢤当必有其故矣昧者不察强谓观念之未䏻忘扵形迹乃好夸过髙之谕非事实也扵是直书其故使知佛法无二致以为后来者之劝铭曰能仁立教广开度门万别千差终归一源禅那之修曰祛忘虑观念之勤亦依真住均为摄念奚分异同一心既昭衆法自融所以先徳内而不外破妄显真兼行无碍公由㓜龄挺然弗羣有慕空宗留神竺坟法海冥茫屡形叹息掬沙筭之数何能毕持智慧刀㫁其絷维八荒洞然不悬毫丝安养导师实我依怙一尘不立即为凈土空有俱息䏻所亦捐至无念䖏三昧现前出世郷邦四占凈域化热恼埸入清凉国黒白歆艳如渇思浆飞钖所及熈如春阳脚踏涛江来赴天竺中道要遮夺去何速南屏草木大根小茎法雨普沾轧者皆萌俄结双趺称佛而化金㙜来迎白光交射何以验之见扵茶毗设利纭光如流离龙华之阿有塔如笋琢石镌文为世规凖旌义编引浦江郑氏世居县东二十五里卿名感徳里曰仁义其逺祖沖素䖏士绮自宋建炎𥘉至今同居巳十世历二百五十余年守诗书礼乐之教弗坠宋元二史俱载孝义传中然其持守之规前録五十八则六世孙龙湾税课提领大和所建后録七十则续録九十二则七世孙青摙府君钦江浙行省都事铉所𥙷皆巳勒石锓板当时公卿大夫士所遗诗文亦类为麟溪集二十二卷刋示后昆今八世孙太常博士涛复以为三规阅世颇久其中当有随时变通者乃帅三弟泳澳湜白扵二兄濂源同加损益而合扵一其闻诸父之训曾行而未登载者因增入之总为一百六十八则文辞之属选有系扵事实者则録之釐为三卷通名曰旌义编既刻板可模印请言其故于篇端予与源为姻家涛为同门友而泳等又皆执经从余学义不容辞呜唿是编之行其扵厚人伦羙教化之道诚有益㢤故浦江义门第八世郑府君墓版文浦江义门其第八世主家政者曰郑渭字伯阳宋龙㳺丞徳珪之曾孙东埜䖏士文嗣之孙元赠中书礼部郎中鑑之子年七十二以洪武十年九月十九日终于家十一月二十四日塟扵县东三十里杉柏墓之原其子梴桶与其孙烱勲合辞请铭扵太史氏濂濂乃为之铭曰维伯阳父自㓜颕发佐诸父齐家才超然自见也泉布出纳及米塩细务一一钩校使无所漏也更繇之繁身独任之戴星徃来踰三十春秋不惮烦也辞意恳欵一本诸诚无纎毫人伪也化行乡邦三尺之童率皆信服争唿之为长者也县之大夫踵门问政告之以利病民隂受其赐也方岳重臣嘉其笃纯欲辟为从事辞不为也上䋲祖武下仪曽循蹈矩彟昼夜兢兢自惕也大田以祭俨若祖考之临勒石示训戒勿质鬻之也合㸑十世中更乱离左抗而御卒使危复安也羣从同乐熈熈然如春和气袭人见者革面也宅心忠厚不动声气寕人加巳誓不先人也国𥘉定赋郡田一斛骤増其半白扵当路而蠲之也姻家析赀陈之以秉彛不以巳之亲踈为厚薄人服其均且平也宗族有早孤者収而鞠之歛其租入逮长而悉归之也有盗持斧斤入林僮徃御之反为盗所欧僮妻徃护夫足坠堑死禁僮勿讼反遗之槥椟也职此之故闻其捐舘一郡为之出涕贵贱贤愚无间然也其妻呉𥙿字曰静安䏻诵诗书为一家女师足以配君子也呜唿世不逮古夫妻相虐而兄弟为仇比比皆然也有若伯阳父实中流之砥柱彛伦頼以扶树名教頼以増重柰何去昭昭而就冥冥也青山不移流泉不改而形容不可复覩苟可赎之当人百其身也呜唿勒铭斯阡言有尽而情无穷过者读之不为之涕泗汍澜非仁人也宋学士文集卷第五十三芝园后集卷第三宋学士文集宋学士文集卷第五十四宋学士文集卷第五十四芝园后集卷第四故朝列大夫浙江行省左右司都事苏公墓志铭洪武十一年四月二十五日元朝列大夫浙江等䖏行中书省左石司都事苏公卒郡之寿俊与旁州之贤凡知公者无不澘然流涕然公以政事闻于时髙年至八十三而终五男子尝与仕版七孙亦崭然见头角皆可以无憾顾乃哀之弗置者诚以一时遗老日就凋谢而公又云亡古今文献将何从而徴之邪其子祖允䓁以其年某月日塟公扵某山之阡乃命弟伯衡踳门请制墓上之铭濂公之里中子其哀公尤切扵他人固不宜以不文为辤𥘉公之生也不闻啼声视之唯紫胞在地而脐带萦络之乳妪拨开儿始啼识者巳知为祥徴及长学经扵许文懿公以才推择充府史㝷入闽海宪府为奏差宪使以㢘直为同官所忌嗾御史劾之章未下即命夺使印公毅然持不可使亦攟拾同官之过欲颂系之公诤曰两虎共闘其势不俱生明公奈何类之巳而皆止汀㓂谋袭临障公徃督长吏为备长吏欲借民为兵公曰民不知兵久矣一旦借之必大致纷纭此非御盗是增盗也长吏曰计将焉出公曰吾知所䖏矣閟兵籍得放逸者二千使帅之击贼竟获其首祸者广东部使者闻公贤稽其年劳辟为书吏南海畨禺二县输恒赋之外复有所徴号税外钱以给上官燕私之须小民怨讟盈道路公闻白罢之朝廷每颁新钞诸郡部使者必监焚旧钞此故事也时使者与广州守有隙恚不徃司钞吏积十五年不得调公复白而焚之俄再入闽𥙷令史扵宣慰司声称籍籍行宣政院延公为掾久之赵郡苏君天爵来参江浙省政极才公复挽之入省公逊与舒常弗之从苏君遂雨用之君以苏君知巳遇事失当辄诤凛然有峭直风苏君敬惮视之异他掾海漕之粮岁不下三百万漕官多强取嬴无钖州独不与乃诬其粮恶不宜上供省臣怒欲加罪公命覆核之事获免海盗起省发官粟募民舟载军捕之舟未尽发而盗请降省逮民归粟公曰言犹在耳恶可背之况民得粟必巳食之既今将焉徴即徴唯徴未发者可尔省臣从其言蕲州红巾搆乱䧟扵潜昌化犯杭州省臣皆遁参政君执敬独坐堂上以死自誓公说樊君曰明公以身死国义则得矣如一城生聚何今城中徤儿不下数十万公库金帛以万计与其委诸盗贼曷若募民使戦邪戦而不胜就死何晚也樊君不䏻从上马迎戦而死公与掾李枢谋以苏李署号召民杀贼杀一人即携首受钱二百五十缗民持刀争奋数日之间献馘者充庭未㡬辨章教化君复杭州公絶口不言功考满谒选诠曹中书参议汝中柏闻公名家子欲引为右曹掾公察其威权太横力辞南还擢绍兴路萧山县尹萧山民诡名匿其田赋科繇不䏻均一公令其自实田辑为册书凡有征发皆视书重轻之兵兴以来县粮输衢䖏二州民惮逺征徃徃皆属吏吏并縁爲姦利粮不时集主运者妻拏恒坐系公释之而罪吏期月咸足且爲立法每乡置督运一人趣民各以粮赴江濵仍验粮寡多赋钱僦舟以行民大便之县爲呉越要冲师旅经从无虚月诛索刍茭少不惬则侵掠居民民畏之甚扵鬼公储峙既豊有犯者擒寘扵法士卒入城如见大将不敢出语相谁何㑹岁俭弛湘湖之禁以利民不足启常平仓以活饿者僚属力沮之公大言曰发天子粟活天子民有何不可傥有谴责吾自任之民頼以生者以数万计帅阃以元日至檄县市殽核诸物公发视恚甚执笔书檄尾曰四郊多垒正臣子痛心疾首之时奈何袭太平故态饮酒爲乐邪闻者愧服府公韪公之爲有难决之狱移公讯之诸暨知州袁元以散耆年帛不明将搆以赃墨公推其情乃吏与里胥爲滥元但不躬给尔公各坐以其罪元致白金爲夀公曰吾知执法尔岂私尔邪卒却之嵗余改本路总管府经历不上阶自承事郎转文林郎行枢宻院照磨伪吴张士诚据姑苏既降公持诏书徃湖州责其戍将潘允明行郊迎礼礼成允明欲西向坐公公正色曰以爵则我幕僚虽相向坐亦以爲过然我所持者诏书君敢与诏使抗礼邪挟胡床中席而坐允明惧服临发赆米百斛锦二十端公笑辞曰君谓使者而可以货取邪时士诚新授淮南平章政事𨳩省苏州士诚闻之请于康里丞相曰诏使四出唯苏照宋㢘介士愿得爲幕属君耻之不徃复超金官参政石抹君宜孙分省于䖏请公与青田刘君基从石扶君方以讨贼自任浙东倚之爲重毎事必谋扵公公劝其礼贤下士安辑流亡招徕群盗抚之以恩石抹君始从之衆心翕然归后好自用幕下士多散去部将胡君深章君溢亦拥兵观望公独左右之不变复移书胡君等惓惓以共济国事爲戒石抺君多用故人摄县弃竹省承制所用者公曰今朝廷不通事当一出行省奈何违之石抹君愧谢越部书佐李伏喜夸诞石抺君贤之荐授员外郎位居公上数狎侮公人为之不平公不与校既而伏以反覆受赂觉石抹见械系之公觧之曰参政始荐之今乃囚之古之以礼进退人者其亦如是邪伏因得引去经畧使李君国鳯循行至䖏久留不去以十羊授公牧公曰某以非才为省属天使命之牧羊固当然大敌压境天使能出竒计殱之虽日烹百羊何害否则某亦不保首领欲乆为天使牧羊得乎李君黙然元季䖏多盗征行吏多受盗金既降而复叛公秋毫无所犯大溪吴诚七成禽官簿録其家得帐籍验之莫府官无不受赂者独无公名巳而浙水东诸郡悉入皇明版圗而七闽犹未附怨家告公长子仕闽宜谪徙滁阳公就从无难色丞相李韩公悯公无辜欲奏而官之者再公以年耄力辞遂归卧金华某山中左图右史超然自得越十二春秋乃终未终一日精神如常时忽不晡食越翼日瞑目端坐至夜诸子进问所欲公曰静以俟命无所欲也漏下四皷撼之则逝矣是夜大风雨居民见士马杂还前笼绛纱灯诃叱东去民叩后来者云接苏伯䕫君子以为异公性敦悋尚风义孳孳务行及物之政唯恐有受其害者至扵修水利兴学校皆其有成蹟然识量坚凝不为威武所迁尝从大司农受海盗降分北其衆㓂不悦啸其部曲大譟辕门下衆皆相顾失色公独进曰天子以尔等本良民迫扵不得巳为盗故遣使者谕尔降尔果欲反不畏十万横磨劔邪俱逡巡而退复从樊君督海漕事用牲牢祠天妃庙始降神㓂舟突而入陪祀官觧散公谓樊君曰事不可中辍成礼而退神色自若与人交缓急可倚借部使者有託其妻子者使者亡公礼之益厚避兵登舟逢故人兄弟徬徨走水濵亟唿与共载行数里所又见妇女羣泣亦其友母妻也命舟师迎之或止公曰舟重不䏻前追兵且及遑恤他人邪公曰死生有命吾不忍独济也公之善行如此类者甚伙姑取其着者书之余不尽载公讳友龙伯䕫字也人称之曰栗斋而不敢字其先居眉州眉山县文定公辙之长子宋吏部侍郎徽猷阁待制赠少傅迟来知婺州因家金华殁塟兰溪之紫巖鄕遂为金华人少傅生龙圗阁直学士广南东路经畧使赠少保简少保生江东提刑祕阁修撰大理卿谔大理生吏部郎中江西提刑林吏部生朝奉大夫显谟阁待制知贵州熈贵州生通直郎两淮转运司干辨公事圭运干生从政郞淮安县主簿镇淮安君娶潘氏无子以三从弟太学生镐之次子为后即公是也上距文定公盖九世矣公娶宗氏忠简公泽七世孙柔顺惠嘉为一乡妇仪子男子六人四仕于元一仕皇朝一蚤卒祖允将仕佐郎浦城县主簿师道广东宣慰使司奏差继兄肖徳后伯衡前乡贡进士今自国子正擢翰林国史院编脩官人辞雄丽较之小坡斜川集有过无不及焉思诚夭止善东阳县尉崇徳将仕郎行枢宻院管勾子女子三人长适俞坦道余皆夭孙男七人恒悟恱恢恺忭忻孙女五人归曹源宗涵徐道余在室呜唿苏氏之世非惟以文学忠孝着称而爲政及物之羙亦代不乏人有若少傅奏减吾婺市罗之额二万八千有竒民爲立祠少保历典大郡所至以遗爱见思而大理之树善刬姦吏部之忠厚敦俗奕叶之间簮笏相映公又起而继之声名烜赫亦不昭扵前烈何其一姓之皆贤㦲呜唿自奋扵荣名者易扵力而䏻纉先绪扵弗坠者难爲谋非天欲报功俾之世济其羙吾知未必䏻尔也呜唿是则然矣婺之苏氏其积累深长实自少傅始后人因引而伸之公之仁民之功可谓侈矣其子若孙乌有不振㧞者乎当知后之视公者亦犹今之视少傅也夫何疑㢤伯衡与濂有文字之雅故竭蹷来山中请文遂历序其事而归之铭曰眉山苏氏称三文光芒万丈爥干坤少傅守婺政以仁紫巖生气凛然存珠明玉润多后昆簮纷绚朝暾贵而尸位玊之珉䏻守家法斯足珍维公挺生嘉兆甄鸣岐彩鳯瑞世麟从事大府历粤闽其职虽卑气益根峭直犹如古诤臣得失利害辄屡陈闻民有病眉则颦浙垣招充幕中賔孰知蕲冦红为巾啸聚山泽动作屯犯我属部窥大藩用姓给号令编民杀贼如杀狐兔群有功黙黙不自言大官受降东海濵忽尔跳踉欲舞一叱䑕伏不敢嗔身佩县章鱼悬银煦妪扞御一以恩设心不让汉吏循㧞彼水火脱溺焚错之华榱借锦茵叅賛宥宻待咨询手持玺书谕嚚昏中坐以示王人尊噉我以利耳不闻括氓搆乱奔狂澜障遏勿使成弥漫海桑既变光岳新携书归卧丘壑云执莭不仕为全人庻㡬不负名家孙春秋之髙踰八旬儵焉观化只逡巡大风挟雨来掀翻士马杂沓向东奔绛纱笼灯光吐吞驺卒前呵肃灵氛生为良臣死明神丈夫如斯世罕伦白石可磨嫓瑶琨史濂造铭焯墓门石从可泐名弗谖㳺涂荆二山记濂既㳺瑯琊山起行至池河驿适邮卒逓内使监公牒至及𨳩缄中蔵濠梁古迹一卷宸翰亲题其外令濂捜访与青宫言之濂因启曰临濠古迹唯涂荆二山最着按图经涂山在昔钟离县西九十五里荆山亦在县西八十三里二山本相聮属而淮水绕荆山之背神禹凿𨳩使水流二山间其䟽凿之踪故在人思其功迄今弗䏻忘青宫曰至中都当共徃㳺焉余将渡淮狩于王荘先生宜泝流而上屇今懐逺县治以俟濂奉教行以洪武乙卯冬十一月己巳发舟庚午日曛始泊县西门而青宫巳驻跸扵门东五里矣辛未濂上谒青宫喜甚下令以壬申㳺二山濂至期约懐逺文学掾王景彰宿舟中黎明櫂舟至涂山足曵杖入山山傍废址旧皆民庐前渡石梁复斗折而北累石为墉多艺椒之园行可三里余视大磐石青緑间错頽然欹足坐谛视之乹藓交封之耳闻有草生石上髙一尺其花可玩不假土力人取悬担间唿为石莲华复行四里所巖石荦确挿起道左危倾欲飞坠复二里所㣲迳入灌莾抵崖罅贮泉一泓味甚甘覆以生茨四圣水亭取水以禜雨多验复一里余至山颠禹庙在焉庙巳毁唯頽垣破础存㳺目四顾长淮西来涡河北汇而夀春临濠宿州之境皆在冥茫昏杳中缅想南北战争屯戍䖏为感慨者久之山之下聚落甚盛庙史云名禹㑹村乃禹㑹诸侯之地庐舍之比如栉移踵入庙庙前杏树一章大可蔽牛二柏参差左右树东冥小瓮杏柯之水时津津滴其中庙史云当晨雾四集水愈多其来如泉可代井汲石碣二一大书有夏皇祖之庙六字下方刻宋庆元𥘉州守刘仲光自造祷雨记一亦记祷雨事皇甫斌绍熈庚戌来为郡命钟离尉丁大荣作石未剥泐文尚可读复从庙西循石坡而下鉅石危立如人形遥望之一妪俨然也相传为启母石庙史云居人每刲羊豕祭之至有以粉黛餙其貌者闻之不觉失笑山岰旧有僧房今废久俟鹤驾不来忽使者至云扈从士马多无桥可以度河青宫不复至矣言未既但见旌旗如锦绣摇曵上荆山矣濂亦下山麓入鲧庙见所题神号鄙俚弃而不睨出读祖无择所赋歌京口孙临为书碑盖无择谪守夀春过此而作也复北经县治折而东行约三里所至荆山梁魏交闘时就山筑堰以灌夀春其遗蹟犹班班可见复行三十歩崖广如屋侧身而入石平如床座可坐人号为卞和洞自西上复一里所过避雨石石斜倚可避雨故名复六十歩至产玉坡竒石骈列玄质而白縁粲如雪西有玉池榛迷路不可㝷景彰欲导㳺青峯庵足倦遂止时青宫巳猎逺郊濂因澄舟先还中都云惟二山见诸载记者其说至考烈王始徙都夀春韩非子所载卞和献玉事乃在厉武文三王之际昭王上接武王巳越十世当三王时钟离何尝属楚而强谓卞和至此山邪新序又谓抱玉而泣在共王之时杂记又谓在懐王及其子平王之时平王乃昭王之父下距懐王九丗共王上至武王亦六世何至颠倒错乱如是邪濂之存疑而未决者二也大氐山川遗迹非本诸经史者多不可信如葛洪丹井与郭景纯之墓在在有之縦以髙世之智将何自辨其真伪邪必欲可信涂山当稽之左氏以夀春爲正荆山当正诸史传以江陵爲正有谓涂山氏乃古国名禹曾娶其女者别是一说与此殊不相渉也濂耄矣诸书遗忘欲尽所记忆者未必无舛讹輙縁纪㳺因挂漏书之以发同㳺者一笑同㳺者盖太子正字桂彦良晋府长史朱伯言楚府长史朱伯清呉府伴读王致逺及景彰云后一月某曰记义乌重濬绣川湖碑义乌有绣川湖在县西一百五十歩广袤九里三十歩旧设东西中三管稽其戸田之数以均水利其所溉凡八百九十五畮后加䟽瀹之功其利愈愽以畮计者至扵一千五百而嬴东南各有斗门酾以二渠东渠循堤折行㑹于南又折而东䟽为三以逹于田然而衆流行潢洿间挟之入湖其势易致填阏在宋绍兴甲子知县董爟请湖为放生池尝一濬之淳熈戊戌县丞吴沃以春夏暴涨而淫管不能宣洩始更为牐视嬴缩而司启闭仍架石桥其上人因以吴公名之𨳩禧丙寅县丞胡衍景定甲子知县林桂发复皆重濬之自后无继之者一遇亢阳为沴水輙涸田遂不稔曲阜孔侯来为县之三年政通人和百废具兴乃躬履湖濵愀然而叹田无湖是无田也兹非县令之责乎归与僚佐谋集八乡二十八里之民量地定繇分乡授事各植小帜以别其界域使之不相淆乱严示期约责其成功扵是畚锸齐举有不戒而趋之意侯恐其过扵劳也趣承水利之家具酒浆𦵔醢以食之劝相既频功绪日就湖之北故爲官道水啮蚀且尽因筑而广之湖南㳂隄亦有曲迳以通人行居民侵塞且及湖百尺皆斥而复之杂艺花栁映带左右复聚土爲山扵花岛之后经始扵今洪武戊午正月十五日至三月十八日湖之濬巳及三之二以东作方兴遂辍其功其深约五尺有竒役工三万二千有竒自兴是役昼恒晴夜或雨雪迨夫遂事淫霖久不止君子谓侯爱民之所感是岁婺七县大旱并湖之田独获有秋县人士懐侯不䏻忘援昔人名桥故事既名土山爲孔公墩以识侯功复来谒予文爲记欲示后之爲令者俾嗣濬之余观载籍之中有民社者䏻修陂渠之政则屡书之而不厌其详此无他以民食之所系故特用是以爲劝也昔者史起之爲邺令大兴水利以利民至有舄卤生稻粱之謡逮今五尺之童亦有能知其贤者世之爲令者苟能如起之爱民其脩名有不垂扵无穷者乎绣川湖县之巨浸一方之所倚赖自景定甲子以迄于兹巳阅一百十五春秋佩铜章墨绶者不知其㡬人皆漠然不以爲意而孔侯独能行之可谓无愧昔贤者矣因备书之勒扵金石非惟永侯之文㧕亦劝来者使则效之也侯名克源字敦夫孔子五十五代孙系之以时曰华川之墟衆水所趋其势囬旋汇而爲湖黄流奔冲岁受洿浊不有濬之化爲平陆孰爲其先泽我甫田孰爲其后维今之贤其贤爲谁裔自曲阜我煦我育不翅召父百龄絶响曰吾继之民食攸系何敢弗思乃程土功乃集徒旅畚锸齐兴其来如雨森之绸绸斥之絿絿翕之鸠鸠离之休休窊者既深壅者斯戢建牐筑防莭其出入潦水时行纳之若虚犹如东瀛注扵尾闾亢阳爲沴靡神不格徒尔号唿土毛尽赤我行我野黍苗芄芄亦有流泉其声潨潀人力胜天遵古之义胡不是脩索诸茫昧彼岁遘凶我年独豊拊巳而思侯谁之功功在不刋非文莫纪采而书之敢告惇史题桂隐遗文后右桂隐黄先生遗文一十二篇其曾孙翰林侍讲学士文献公溍所钞濂尝受业公门见公追念先徳日蒐坠逸手録成编此盖其藁本也濂之学子同里俞生恂购得之识请其后先生讳夣炎字子旸乌伤人愽学工文辤擢宋淳祐十年进士第官至朝散大夫行太常丞兼枢宻院编脩官兼权左曹郎官以朝请大夫致其事先生䏻文入仕之详人类䏻道之至扵志节之卓政事之羙则鲜有知之者也先生为人不苟合忠君忧国之竟惓惓不忘故扵论对之际数以脩君徳谨邉事爲戒权臣才之欲寘诸言路使奉行其风指先生力辤不就此固足以増夫名教之重然其仁民之政尤不可以一二数在淮东制幕建议蠲放屯田租四千七百余石通判苏州撙节浮费获钱十七万缗以代民租呜唿先生可谓伟特不群之士矣非公之宏才硕学以继其后又恶能世济其羙也耶今去公之殁已二十二年公之尚徳尊祖之意犹烨然见扵觚翰间覧是编者其有不油然而兴感者乎非但玩其字画之妙而已也拾遗六篇公之髙第弟子翰林待制王君祎手抄从公命也恂并装裭以附其后云郑氏三子加冠命字祝辞浦阳孝义之门曰郑氏其十世之长仲徳甫筮得柔日宿余为賔将冠其从子木杲果余亲与之周旋降升以成三加之礼扵是稽名定义制字命之夫平土有丛为林因字木曰叔林日在木上为杲因字杲曰叔昇丈夫致果为毅因字果曰叔毅命已遂通祝之以辞辞曰三加三醮既备礼仪昭告尔字各宜聴之木从地生含和茹滋孤撑非贵丛生乃竒蔚若邓林隂阳蔽亏欲搆清庙抡材实宜母学樗栎拥肿离䟽为世鄙贱工师莫窥木其勗㦲夙夜克治杲杲出日新阳则微及昇扶桑其光陆离嫓诸灵扃皦然弗缁群昏既歛洞察毫丝毋若小夫中霄而趋擿埴索涂䧟扵洿庳杲尚勗㦲贤哲自期人之立志树徳为基唯果而毅笃行不疑譬之大将建以皷旗奋矛争先矫亢欲飞毋习巽懦如脂如韦闻过罔悛媕娿委佗果尚勗㢤振厉有为尔三子者昧昧以思彼苍者天体物无遗或出或入靡不尔随尚涤尔心一发勿私履善蹈道君子之归苟务口耳言从行违奚翅犊禽安扵须眉丗之恒流父子异炊脱有不善衆方见嗤兄尔旌门十叶聚居名播寰宇彤笔所书尤当战惕若临险戯遵厥祖武全其秉群翔于堂东埙西箎独行扵庭左矩右规庻㡬无愧七尺之躯予年耄矣百艰备罹渉事既广理能真知谆谆尔诲辞肯贡䛕请书座右视如严师宋学士文集宋学士文集卷第五十五宋学士文集卷第五十五芝园后集卷第五勃尼国入贡记濂承㫖禁林日福建行省都事沈秩来谒曰洪武三年秋八月秩与监察御史张敬之等奉诏徃谕勃尼国冬十月由泉南入海四年春三月乙酉朔逹阇婆又踰月始至其国国王马合谟沙僻㩀海中倨傲无人臣礼秩令译人通言曰皇帝抚有四海日月所照霜露所队无不奉表称臣勃尼以弹丸之地乃欲抗天威邪王大悟举手加额曰皇帝为天下主即吾之君父安敢云抗秩即折之曰王既知君父之尊为臣子者奈何不敬亟撤王座而更设香几寘诏书其上命王帅官属列拜于庭秩奉诏立宣之王俯伏以聴成礼而退明日王辞曰近者苏禄起兵来侵子女玉帛尽为所掠必俟三年后国事稍纾造舟以入贡尔秩曰皇帝登大寳巳有年矣四夷之国东则日本髙丽南则交趾占城阇婆西则吐蕃北则䝉古诸部落使者接踵于道王即行巳晚何谓三年王曰地瘠民贫愧无竒珍以献故将遅迟尔非有他也秩曰皇帝富有四海岂有所求扵王但欲王之称藩一示无外尔王曰容与相臣圗之又明日其相王宗恕来曰使者之言良是请以五月五日成行阇婆有人间王日苏禄来攻王我实帅师却之今闻归诚中国无我阇婆矣王惑之秩复走见王王辞以疾秩大言谓宗恕曰尔谓阇婆非中国臣邪阇婆尚称臣扵尔国乎何有使者朝还大兵且夕至虽欲噬脐悔可及乎宗恕悚然曰敬闻命矣乃入白王王大㑹其属共议遣亦思麻逸等四人入朝临发王以金佩刀吉其布为赠秩毅然辞之王顾近侍曰中国使者㢘㓗乃如是邪阇婆来人诛索每无厌况强之而不受邪尓曹宜效之秩以渉海万里不可以无纪乃与敬之各赋一诗王大悦请书于版中悬之既与王别舟行至海口王又惑左右言令人谓亦思麻逸曰使者不受刀布尔等必不还矣秩恐王不安复走王所反覆譬暁之王曰使者之言如此予中心释然矣王举酒为别酹地祝曰愿使者蚤还中国愿亦思麻逸早归蔽邦秋八月十五日还京师十六日以亦思麻逸等入见钖燕扵㑹同舘巳而遣归宠赉其王甚厚云其所贡物鹤顶生玳瑁大片龙脑米龙脑黄蜡降真诸香其表用金刻畨书彷彿如囬鹘书其文鄙陋不足观皇太子牋用银牋文与表相类其地炎热多风雨无城郭树木栅为固王之所居若楼覆以贝多叶王绾䯻祼跣腰纒花布无舆马出入徒行城中人不满三千家多业渔剪髪齐额妇人衣短衫仅蔽匈背腰繋花布散髪跣足其物产则吉贝黄蜡降真龟筒玳瑁梹榔煮海为塩沥椰浆为酒无稻麦捕生鱼鰕蟹食之兼食沙煳沙煳者取树实为浆澄漉细腻如粉食之能不饥食无噐皿以竹编贝多叶为之食毕则弃之畨书无笔札以刀刻贝多叶行之事佛甚严以五月十三日为节国人亦扵是日作佛事若有燕飨则刲羊豕鸡鹅鸣皷击钹以为乐此其大凢也先生职在太史愿为详纪之以昭圣化所𬒳之盛濂闻勃尼在西南大海中所统一十四州去阇婆四十五日程去占城与摩逸各三十日程去三佛齐四十日程历代未尝朝贡故史籍不载至宋太平兴国二年其王向打始因啇人蒲卢歇遣施弩使副蒲亚利判官哥心等赍表来贡元豊五年二月其王钖理麻喏复遣使如前自后輙不闻元有国百余年亦不复至方今圣人在上威徳之所𬒳无逺不屇玺书一颁輙稽首臣顺稽之徃古允谓过之至若秩等奉宣徳音辞令所加足以詟服其心亦可谓不辱君命者矣其事宜书以俟他时修正史者采焉秩字仲庸湖之乌程人敬之字某州人二人恊心谋虑无役不偕行故卒能成功云书刘真人事刘真人徳仁沧州乐陵人始生有光照其室及长读书稍通大义㑹宋靖康之乱徙居塩山大平乡一日晨起有老叟乗犊车相过摭道徳经要言授之曰善识之可以脩身可以化人仍投笔一枝而去自是玄学顿进从之㳺者衆真人乃取所授书敷绎其义以示人一曰视物犹已勿萌戕害兇嗔之心二曰忠扵君孝扵亲诚扵人辞无绮语口无恶声三曰除邪淫守清静四曰逺势利安贱贫力耕而食量入为用五曰毋事愽奕母习盗窃六曰母饮酒茹荤衣食取足毋为骄盈七曰虚心而弱志和光而同尘八曰母恃强梁谦尊而光九曰知足不辱知止不殆学者宜世守之金大定𥘉诏居京城天长观赐号东岳真人传其道者㡬徧国中且善扵劾召之术赵氏爲狐所祟真人劾之里中茔兆自焚狐数百鸣啸赴火死人尤神之然其养母如礼及亡䘮祭一遵世教无愆度者后若干年追封无忧普济𨳩明洞微真人徳仁卒陈师正嗣师正㓜渔于河徳仁挈以入道䏻预知吉凶事师正卒张信真嗣有诗文数百篇号玄真集传于世信真卒毛希琮嗣当金之亡兵戈俶优希琮䏻以柔而存希琮卒郦希诚嗣元宪宗甚尊礼之赐真人号曰太玄名其教曰真大道仍给壐书䕶之希诚卒孙徳福嗣徳福卒李徳和嗣徳和卒岳徳文嗣徳文卒张清志嗣自徳仁至此世称之爲九祖云史官曰道䘮千载诸子之言人人殊徳仁在宋金之间髴老子遗意以化人人亦多从之者盖其清修寡欲谦卑自守力作而食无求扵人实与天理合也天理人心所同固足以感召欤彼得之而此失之其亦有以也夫文原余讳人以文生相命丈夫七尺之躯其所学者独文乎㦲虽然余之所谓文者乃尭舜文王孔子之文非流俗之文也学之固宜浦江郑楷义乌刘刚楷之弟柏尝从予学巳知以道为文因作文原二篇以贻之其上篇曰人文之显始扵何时实肇扵庖犠之世庖犠仰观俯察画竒偶以象阳隂变而通之生生不穷遂成天地自然之文非惟至道含括无遗而其制噐尚象亦非文不䏻成如垂衣裳而治取诸干坤上栋下宇而取诸大壮书契之造而取诸夬舟楫牛马之利而取诸涣随杵臼棺椁之制而取诸小过大过重门击柝而取诸豫弧矢之用而取诸暌何莫非粲然之文自是推而存之天衷民彛之叙礼乐刑政之施师旅征伐之法井牧州里之辨华夷内外之别复皆则而象之故凢有关民用及一切弥纶范围之具悉囿乎文非文之外别有其他也然而事为既着无以纪载之则不䏻以行逺始托诸辞翰以昭其文畧举一二言之禹敷土随山刋木奠髙山大川既成功矣然后笔之为禹贡之文周制聘觐燕享馈食昏䘮诸礼其升降揖譲之节既行之矣然后笔之为仪礼之大孔子居乡党容色言动之间从容中道门人弟子既习见之矣然后笔之为乡党之文其他格言大训亦莫不然必有其实而后文随之𥘉未尝以徒言为也譬犹聆衆乐扵洞庭之野而后知其音声之抑扬缀兆之舒疾也习大射扵矍相之圃而后见观者如堵墻序点之扬觯也苟隃度而臆决之终不近也昔者㳺夏以文学名谓观其㑹通而酌其损益之宜而巳非专指乎辞翰之文也呜唿吾之所谓文者天生之地载之圣人宣之本建则其末治体着则其用章斯所谓乗隂阳之大化正三纲而齐六纪者也亘宇宙之始终类万物而周八极者也呜唿非知经天纬地之文者恶足以语此其下篇曰为文必在养气气与天地同苟能充之则可配序三灵管摄万彚不然则一介之小夫尔君子所以攻内不攻外圗大不圗小也力可以举鼎人之所难也而乌获䏻之君子不贵之者以其局乎小也智可以搏虎人之所难也而冯妇䏻之君子不贵之者以其骛乎外也气得其养无所不周无所不极也揽而为文无所不参无所不包也九天之属其髙不可窥八柱之列其厚不可测吾文之量得之规燬魄渊运行不息棊地万荧躔次弗紊吾文之𦦨得之昆仑县圃之崇清层城九重之严䆳吾文之峻得之南桂北瀚东瀛西𬈑杳眇而无际涵负而不竭鱼龙生焉波涛兴焉吾文之深得之雷霆鼓舞之风云翕张之雨露润泽之鬼神恍惚曾莫穷其端倪吾文之变化得之上下之间自色自形羽而飞足而奔潜而泳植而茂若洪若纎若髙若卑不可以数计吾文之随物赋形得之呜唿斯文也圣人得之则传之万世为经贤者得之则放诸四海而凖辅相天地而不过昭明日月而不忒调爕四时而无愆此岂非文之至者乎大道堙微文气日削骛乎外而不攻其内局手小而不圗其大此无他四瑕八冥九蠧有以累之也何谓四瑕雅郑不分之谓荒本末不比之谓㫁筋骸不束之谓缓㫖趣不超之谓凢是四者贼文之形也何谓八冥讦者将以疾夫诚撱者将以蚀夫圜庸者将以混夫竒瘠者将以胜夫腴觕者将以乱夫精碎者将以害夫完陋者将以革夫愽眯者将以损夫明是八者伤文之膏髄也何谓九蠹滑其真散其神揉其氛徇其私㓕其知丽其蔽违其天昧其㡬爽其贞是九者死文之心也有一扵此则心受死而文䘮矣春葩秋卉之争丽也猿号林而蛩吟砌也水涌蹄涔而火炫萤尾也衣𬒳土偶而不䏻视聴也蠛蠓死生扵瓮盎不知四海之大六合之广也斯皆不知养气之故也呜唿人䏻飬气则情深而文明气盛而化神当与天地同功也与天地同功而其智卒归之一介小夫不亦可悲也㢤予既作文原上下篇言虽大而非夸唯智者然后能择焉去古远矣世之论文者有二曰载道曰纪事纪事之文当本之司马迁班固而载道之文舍六籍吾将焉从虽然六籍者本与根也迁固者枝与叶也此固近代唐子西之论而予之所见则有异扵是也六籍之外当以孟子为宗韩子次之欧阳子又次之此则国之通衢无榛荆之塞无蛇虎之祸可以直趋圣贤之大道去此则曲狭僻径耳荦确邪蹊耳胡可行㦲予窃恠世之为文者不为不多骋新竒者钩摘隐伏变更庸常甚至不可句读且曰不诘曲聱牙非古文也乐陈腐者一假埸屋委靡之文纷揉龎杂略不见端绪且曰不浅易轻顺非古文也予皆不知其何说大抵为文者欲其辞逹而道明耳吾道既明何问其余㢤虽然道未易明也必能知言养气始为得之予复悲世之为文者不知其故颇䏻操觚遣辞毅然以文章家自居所以益摧落而不自振也今以二三子所学日进扵道聊一言之四十二代天师正一嗣敎护国阐祖通诚崇道弘徳大真人张公神道碑铭有序洪武丁巳冬十有二月五日四十二代天师张公薨扵龙虎山之私第年甫四十又三礼部尚书张筹即为奏闻皇上嗟悼者良乆且曰朕欲命其徧祠五岳今方一至嵩山何期大数止扵斯耶逐亲制文一通遣前浙江行省参知政事安庆为弔祭使仍令其冡子宇𥘉掌教事戊午春二月十六日宇𥘉奉公冠劔权厝南山先墓之次各十有二月某日卜宅兆扵某而瘗之宇𥘉恐遗徳未䏻太白于世与群弟子辑为成书使张致和即金华山中请铭神道之碑濂幸辱与公㳺义不可辞公讳正常字仲纪姓张氏信之贵溪人汉留文成侯四十六代孙也重纪至元乙亥夏六月十三日其父太玄真人坐而假寐忽见神人飞空而至曰余自华盖山来㳺君家愿见容也及觉而公生紫云覆庭红光照室人以为祥徴年七岁双目烂烂如巖下电容止异群童后三岁太玄出㳺五岳名山指相传雌雄劔及玉刻阳平治都功印曰龙星再集于亥吾儿当持此大振玄风太玄渡淮化去而公之仲父嗣徳継主其教仲父薨衆论咸属于公公力譲仲父之子正言正言薨公始嗣其职实至正巳亥之岁太玄之悬记至是始验公陞广筵开演道家玄㫖四海学徒闻者耸然领觧时天下大乱经箓秘而不传者十年公乃启黄书赤界紫素丹刻之文授其徒胡合真整比以行奉贽来受者川赴云蒸劒失其一流落鄱阳李氏家夜生光恠公访而合之辛丑上统大将亲取江西公知天运有归㳺遣使者上牋述臣顺之意乙已公朝京师上一见恱曰瞳枢电转法貌昻然真汉天师苗裔也下诏褒羙之钖燕者再兼有金缯之赐丙午复入觐京城士庻人求灵符者日以千百计侍史不能给闭関拒之乃相率毁关而入公叩齿集神濡毫篆鉅符投朝天宫井中人争汲之须臾水皆竭见土弗止饮者疾瘳上嘉之令作亭井上号曰太乙泉及还山复诏中贵人赐以织文金衣仍下中书给驿劵卑之以便朝觐洪武戊申上登大寳位建号改元公入贺钖燕于便殿内降制书授以正一教主嗣汉四十二代天师护国阐祖通诚崇道弘徳大真人之号仍俾领道教事给以银印视二品设其僚佐曰賛教曰掌书乆之陛辤而归上御谨身殿从容谓曰卿乃祖天师有功扵国所以家世与孔子并传以迄于今卿宜体之以清静无为辅予至治则予汝嘉赐白金十二镒新其宅第巳酉春上召公入朝踰月承顾问者四钖燕者一三月十三日上将通诚扵天帝致斋三日御衮冕服亲署御名于章勑太常设乐手授于公俾祝而焚之礼成燕公于文楼群弟子飨扵别舘复有金缯之赐庚戌夏上録公之功特勅吏部改赠公父三十九代天师太玄辅化体仁应道大真人嗣成为正一教主太玄弘化明成崇道大真人改封公母明慧慈顺仙姑胡氏恭顺慈惠淑静玄君玄君时年八十朝野以为荣是年秋上复召见问以鬼神情状更给银印壬子秋复颁制诰以宠之冬十又二月复召入觐癸丑春将还上命留弟子以司祕祝之事丙辰秋上遣使召公公忽先期而至上喜曰卿之来何与朕意相符邪明年之秋朕将遣使祠海岳诸神卿当妙柬清修之士与其偕来丁巳夏公率群弟子汪弘仁等入觐钖燕午门之城楼上举爵谓公曰卿宜罄此一觞勑内侍出御制历代天师賛示公曰他日当书以赐卿翼日诏公从太师李韩公善长祠嵩山分遣重臣与公弟子代祠群望自公而下赐衣各二楮币有差既还钖燕如𥘉公自返故里志趣颇异常一日置酒与昆弟酣饮慨然叹曰五岳名山先子欲逰而不可得嵩山中峯乃吾祖得太清丹经之所今借天子威灵幸一至焉嚥曦景扵层霄邈浮埃扵浩刼吾志将有在矣君子疑其言未㡬示以微疾端坐榻上属弟子方从义曰吾无以报国家宠恩尔等宜左右我子孙以賛宁谧之化命取劔印授其子曰我家千五百年之传在是汝其勉之死生数也吾之不死者其光赫熹四爥寰瀛先天地不知其始后天地不知其终也举手作一圆象嘿然而化是夕大崖石崩声闻数十里云公㓜警敏灵箓文秘之属皆不习而通岁屡旱禹歩召风雷精神逹扵冥漻甘霖即降或有为魑魅所慿者授以片符輙潜景不见公悯兵戈疫厉之余沴气不消举行玄坛旧典修坛墠建隂阳鼎而鍊度之其徴验尤伙然其天性夷旷㓗而不缁如超万物之外故以冲虚子自号最爱佳山水仙踪灵迹所在必穷幽极深动至累日忘返当适意时欲乗白鹤与群仙翶翔紫清之上其扵人间事未尝因此少辍其奉玄君备极孝养暨殁祭咸尽礼度兵祸相仍倾赀募人为兵以捍御郷井人頼以安公之玄裔备见世家兹不载其曾大父讳宗演三十六代天师演道灵应冲和玄静真君妣周氏某玄君其大父讳与材三十八代天师太素凝神广道明徳大真人金紫光禄大夫追封留国公妣易氏妙明慧应常静玄君其考妣则太玄真人与胡氏也公字观宇娶盱江包氏宋宏斋先生恢之五世孙子男子四人长宇𥘉即今天师颕悟有文学人称为列仙之儒近者入朝上召见奉天殿反覆谛视之笑曰絶类乃父宠赉有加焉次宇清次海鹏次胜佑子女子二人一归鄱阳王岳一在室惟公生乎神眀之胄简素端凝用道为体而胶轕㳺氛无自入扵念虑澄静之乆天光自发所以受知圣君八朝京师天宠使蕃声闻四逹至扵死生之际又䏻不动声色超然坐脱如行者之返故庐非真有道者岂易致㢤是宜铭铭曰天开日明真人上升周流九霄驾輗作軿卿云英英刚飈冷冷绛节翠旙恍其来迎载稽玄裔岁踰千龄五綵交绚主笈金泾矧有劔印奔星走霆非人莫授恐干鬼刑华盖神君扵焉降精圆目靑朣闪如电荧入朝帝京照耀殿庭进退有仪金衣霞頳帝曰俞㦲尔方外臣辅朕鸿化凝真集神巍巍嵩山岳之中尊尔徃代祠执礼如存庶集灵和以绥兆民皇用褒钖玺书金缯君臣遇合玄徳之徴胡为弗留飞神窈冥崩崖坠雷百里震惊圎光有赫四爥寰瀛在天为清在地为宁在人为贞是谓三灵此乃道枢中黄之扃公䏻守一精聚气凝不死维神所蛇维形白鹤来归辽东露零洞视万古后天弗倾佛智弘辨禅师杰峯愚公石塔碑铭禅师讳世愚号杰峯衢之西安人其父姓余讳某以书诗传家母毛氏尝有姙梦观世音送青衣童子觉而生师自㓜好礼佛塔迨长遂入兰溪显教禅寺从孤岳嵩公供洒扫之役巳而薙除须髪为大僧受具足戒昼夜奉芗灯惟谨用箴出指端血书金刚般若尊经忽抵几叹曰縦䏻尽书一大蔵教亦属有为絶如梦幻不可控抟盍学无为以明心宗乎出谒古崖纯公石门刚公涕泪悲泣祈以求端用力之要二公欣然语之师佩受其言不分眀暗兀坐如枯株时年二十五矣师复叹曰年日以增而学日以退岂非闻见未充无以启发知觧乎踏涛江而西见诸善知识时布衲雍公断崖义公中峯本公大弘雪岩髙峯之道师一一咨叩下语不契中心㤵乱遂止南屏山中三年不踰戸限闻止巖成公倡道大慈山定慧禅寺门庭虽髙峻而获证悟者甚衆亟徃谒焉止巖曰南泉有云不是仙不是佛不是物是何物师闻而愈疑仍还南屏诸縁尽舍类气絶之人行坐寝食不旬觉知唯一念历然在太虚中如此者乆之一夕坐至夜分闻邻席僧唱证道歌至不除妄想不求真䖏豁然如释重负举目洞照不见一物留碍喜跃不自胜且曰拂法元在目前秪为太近故人自逺之耳即觚成偈有夜半忽然忘月指虚空迸出日轮红之句乃走见止巖㑹止巖㳺姑苏走天池求证扵元翁信公元翁止巖之师也元翁问曰上士从何来师曰大慈元翁曰大慈鼻孔其深多少师卓钖杖一下元翁曰拗折钖杖尔将何卓师因作礼元翁曰尔可归见止巖师既见备陈悟由止巖喝曰何䖏见神见鬼师曰今日捉了贼也止巖曰赃在何䖏师便喝止巖曰𨳩口合口都不是向上举将一句来师曰徧界明明不覆蔵止巖竖起竹箆请师指名师便掀倒禅床止巖曰尔欲来将虎须邪师复作礼止巖连打三下嘱曰善自护持他日说法度人续佛慧命次日命为侍者服勤三年又还南屏住山樵隐逸公请司蔵钥㝷入大慈为上座元至顺二年师归西安西安乌石山有福慧古刹乆废为瓦砾之区师独结茅庐以居蛇虎縦横了无恐怖意郷民以为有道者负糇粮塩醯以遗之师澄居摄念影不出山者一十六载声光日振缁素之士坌集座下恒至二三千指其地或无所容县大姓陈君嗣宗为造殿堂门庑及经蔵钟楼之属其制如大伽蓝且置山若田取其入以给衆帝师大寳法王闻之赐师佛智弘辨禅师之号至正六年冬江南行宣政院亦録师之行业请主广徳石溪兴龙禅寺师祝香报恩归之扵止巖表其自证也向化之盛不下乌石时连留三夏乌石之衆念师去乡里者乆如子失母力迎其还适郡境新建佛刹者四曰古望曰龙眠曰寳盖曰普润皆延师𨳩山为第一祖师超应之无不感慕而奋迅国朝洪武三年冬十二月郡守黄君镇戌将徐君与启普度水陆大斋五昼夜佥谓非师不足拯㧞沉沦师勉强成行竣事而返畧示微疾召门弟子勉以精进入道索笔书偈云生本不生㓕本不㓕撒手不行一天明月掷笔而逝是月之十日也越七日奉师全身蔵扵乌石慈云塔院师䖏菩提埸中历五十夏住人间世閲七十春秋四方叅学莫知其数䏻其法者则慧观慧进徳随等一十五人也所度弟子尤多其存者则慧实道逹等二十又三人也二㑹语四卷巳刋行丛林中云师道价倾四方非惟禅流奔凑而公卿大夫若太尉髙公纳麟若中书兵部尚书黄公徳昭若浙江行省左丞老老若江东㢘访副使伯颜不花或凾香致敬或驰书问道或上谒亲问玄要得其之言只字寳之不翅南金师之法施及人可谓愽矣使其正席则惠利所𬒳宜益广今乃仅止扵斯有识者恒伤之纪载遗行以昭示来裔要不得而遽畧也徳随既出世西安之崇寿佩师之徳不忘与道逹共圗爲不朽计结集成状徴予为之铭予闻圆悟之道实发临济心髄之秘其五传至荆叟功用益弘际遇穆陵宠遇甚至荆叟再传而至天池以慈悯之故诱引𥘉机恒俯而就之不为髙絶难攀之行使人望门而还所以其弟子布满东南者甚伙若师者则天池之嫡孙也师求道深切如救头然本心既明出语皆法弹指之顷起大道埸扵乆废之余非其福慧具足为人天师畴克若是邪造铭以勒诸塔一以着师之善継一以厉来者之进修当有惕然自省者矣铭曰先佛振灵青童应徴拓化原兮生而质羙逢佛輙礼性之存兮历抵诸师荅问难疑入无门兮大慈云矗遮山络谷法雨均兮奋襼直前一死敢捐心逾痻兮如栾瞑眩有眼不见耳无闻兮其指顿忘夜半月明叶如日轮兮周徧法界无内无外显一真兮百千妙玄开目洞然照无垠兮为法出世附者川至度迷群兮瓦砾之业化为寳宫金碧文兮公侯之贵驰书奉贽祈普熏兮生㓕两非去住一机漫云云兮太虚凝碧万里无迹絶纎尘兮乌石聿崇清泉不穷示法身兮遗行有炜表者太史勒坚珉兮写经为像及血书心经賛无授上士请能细书者写经成观音大士像复出指端血书行经扵像后来请余賛賛曰法门之相有总有别真身为佛佛说为经经属扵法佛乃属人人法二相了不相即今因写经以成佛身縦横曲折无非经者小如沙尘中含法界可喻总相复刺鲜丹重书契经硕力所致如黄金色大虽径寸视等针锋可喻别相总别虽异其理则一由是观之佛法广大无所不摄即别即总非别非总上士扵此忽然证得展卷之间不见有经经且不有而况扵佛乃知妙用在吾一心与经与佛三无差别善思念之我说非妄宋学士文集卷第五十五芝园后集卷第五宋学士文集宋学士文集卷第五十六宋学士文集卷第五十六芝园后集卷第六危孝子传临海孝子危贞昉字孟阳事亲以孝闻其父孝先洪武辛亥进士擢官麟㳺丞再迁陵川坐法谪役江浦县贞昉时为郡诸生闻之奔诉扵郡守欲走代之守以其名隷学籍难其行贞昉号泣于庭曰人孰无父㢤柰何独沮扵我也左右为之言获如其请即日上道诣京师伏阙上䟽曰臣父陵川丞孝先不幸絓吏议输作大江之濵筋力向衰不䏻执事而大毋范氏春秋复踰九十旦旦念之恐染霜露之疾无以遂其菽水之忱终天之憾或及其身臣犬马之齿方殷硕代父作劳使其归养虽即死无恨圣天子以孝治天下惟哀矜焉䟽奏上恻然从之贞昉乃觧儒衣易短制欣然就役施施无难色然质体尫弱不胜负任之苦越七月病卒贞昉通周易兼䏻学唐人歌诗性刚直读古忠孝事歛袵乆之且曰使贞昉生其时亦当若是尔遇交友患难蹈汤火赴援不爲利害惑卒时年二十八闻者皆悲之爲说者曰父子体殊而气同者也故古之孝子不以身自私非过激也宜也有如贞昉者诣阙上䟽欲代父受役毅然以死自誓唯知有父而不知有身其殆近扵古之孝子者非邪呜唿死生扵人大矣贞昉之死扵孝是有益扵天衷民之重无愧扵俯仰无慊扵神明奚翅足矣他尚何说㢤彼悖徳犯上者亦曷尝不死其死也如败豚腐䑕人孰称道之观吾贞昉则若威凤之翔千仭可望而不可即得与失又爲何如㢤贞昉之名宜登国史以风厉四方予旧史官也特爲立传使秉直笔者他日有采焉灵隐大师复公文集叙才体也文其用也天下万物有体斯有用也若稽厥𥘉玄化流形品物昭着或洪或纎或崇或卑莫不因才之所受而自文焉非可勉强而致也姑就植者言之黄者白者青者红者黒而泽者紫艳而腴者翠白而缃縁者五色交糅变幻而不恒者一囿扵气而弗可移也至扵洛阳有花则絶类絶伦其植物中之至文者欤尺以动者言之双角而火鬛者两羽而飞者炳朗而斓斑者介而紫晕者鳞而含金者衆彩错布焜煌而难名者亦局乎气而不能更也至扵岐阳有鳯则超群㧞萃其动物中之至文者欤非惟物也而人亦然有一人之人有十人之人有百人之人有千万人之人有亿兆人之人其赋受有不齐故其着见亦不一而足所谓亿兆人之人圣人是也千万人之人贤人是也百十人之人衆人是也衆人之文不足论贤人之文则措之一乡而凖措之一国而凖措之四海而凖圣人之文则斡天地之心宰阳隂之权掇五行之精无鉅弗涵无微弗摄雷霆有时而蔵而其文弗息也风云有时而收而其文弗停也日月有时而蚀而其文弗晦也山崖有时而崩而其文弗变也其愽大伟硕有如此者而其运量则不越乎伦品之间盖其所禀者盛故发之必弘所予者周故该之必备呜唿此岂非体大而用宏者欤或曰上帝降衷不以知愚而有偏若子之言不㡬局囿乎气而不迁者乎曰非是之谓也其性同其才或不同虽以七十子之从圣人其学各得其才之所近况下此万万者乎由是而观因才所受而自文者人与动静之物槩可见矣濂之学文五十余年群书无不观万理无不穷硕师鉅儒无不亲自意可以造作者之域譬诸登山攀跻峻絶不为不力而崇颠咫尺不能到也此无他受才之有限也世固有巵匜者焉有瓮盎者焉有沼池者焉有溪涧者焉有湖江者焉有𬈑渤者焉水充其量则止小固不能为大大亦不䏻为小也濂昔官禁林四方以文来见者甚衆晚阅见心复公之作秾丽而演迤整暇而森严剑出襓而珠走盘也发为声歌其清朗横逸絶无流俗尘土之思寘诸古人篇章中㡬不可辨遐迩求者日接踵扵门既得之不翅木难珊瑚之为贵公卿大夫交誉其贤名闻九天皇上诏侍臣取而覧之特褒羙弗置濂因谓当今方𫀆之士与逢掖之流鲜有过之者焉今来朝京师其徒昙锽编类成书釐为十卷来徴濂为之序呜唿文者造化之英华古今之纶贯㫁不可阙也有若公者㧞扵十百之中超然骞举而慕贤者之阃奥其可传逺无疑濂乌得不倡体用之说以谂同志㢤有讪濂䧟扵一偏而不可为训者非知言者也不加功扵文者也是胶柱调瑟而弗知变通者也重刻金刚般若尊经序賛三界大师所说般若盖非一种而金刚般若尤为明心之要金刚般若多至五千余言而阿耨多罗三三菩提九言又为一经之要九言之中而菩提二字复尽摄其义盖菩提者觉也佛则䏻觉衆生则迷也此经拳拳劝诱欲衆生去迷而就觉尔比丘弘畅孳孳向道其心坚如鐡石近获呉兴赵魏公孟頫所书是经刻本以闽中未之见也特归重刻之乃来求賛以广流通賛曰金刚大硕海普觉扵一切衆生正昏迷夜行大泽中冥冥无所覩了不辨南北坑穽在左右虵虺复横縦躯命不自保䘮壊在俄顷忽遇红日轮赫然出东方万象都照了细可分毫毛四维及上下无徃不洞逹是经之化导功徳亦如是比丘最善巧嗜道如嗜利锲刻行闽粤见者起信心经如大火聚威欿照天赤衆生妄想心见之作灰烬经如四大海中具万舟楫衆生沉溺者济之升彼岸经如香积厨珎膳咸充足衆生饥虚者闻香悉饱满推类而言之更㒒莫䏻尽佛法难度量賛叹輙成妄返观自性中各有金刚王与佛本一同慎无轻弃者唐铸旃檀神王铜像铭狻猊作冠𬒳于背副以黄金神武铠匡卫正法亿万载故宁海郭君妻黄氏墓铭天地之间为人伦之纲者有三曰君也父也夫也君统臣父统子为纲固宜妻与夫齐亦以系之者何盖夫者妇之天妇能尊夫夫䏻统妻则伦纪脩明而家政严饰不然则反目之祸作而斁诸之事起矣其有生䏻敬夫如賔殁而服䘮若父者孰不谓之贤㦲予扵宁海黄夫人之事不䏻无所感也夫人讳珍生有淑质父某与其母王氏絶爱之年十八归同里郭君仁寿夫人尊之甚异动静必遵禀而行毫末不敢欺内外诸政率皆亲涖虽甚劳勚弗惮君好賔客朝夕酣觞淋漓谈辨以为适家单不䏻备物夫人极意营集不使知窘澁之状君一日入台城殁扵旅邸夫人闻之恸絶者数四及灵车至庭抚棺号遂晕眩仆地㡬欲无生以汤药灌之移刻乃苏治䘮一循古礼布苫柩侧取石爲杭不觧衣而卧者三月石有稜当枕䖏肌肉成创创液浸淫其子泣争欲以木易之不许二年弗御酒肉柴毁骨立与人言则曰未亡人未亡人未尝有愉色或曰孝子之䘮父其有过扵夫人者乎或曰夫人之事夫固至矣其扵君舅君姑殆有过无弗及焉事舅姑固孝矣其在家也善奉父母亦有过无弗及焉其后父母无子而终相夫卜宅兆瘗之哀慕至老不衰若夫人者岂古之所谓无愧人道者非邪呜唿位极三旌有不足荣也禄盈万钟有不足贵也名传四裔有不足多也此权势者可侥倖而致也惟夫制行可以厚人伦可以移风俗古今人莫不多之贵之荣之亘天地始终而不可泯也其不可泯者非有増三纲九法之重者乎夫人之事乌可使之不传乎夫人夀五十六卒扵洪武己未正月二十三日以其年某月日葬扵某山生子四弥逺濬俊女一适傅士常孙三女二予在京师濬爲太学生尝从予㳺以文学知名于时濬来请铭铭曰振其纲万目乃张卑尊而有常庻各循乎降衷叶苟反于斯维家之殃懿㢤夫人厥徳允臧可以重伦而树世防彤笔炜煌特以昭其蔵明辩正宗广慧禅师径山和上及公塔铭姑苏之区山川清妍其所毓人物性多敏慧学禅那者以攻辞翰辨噐物为尚虽㩀位称太师亦莫不皆然自宋季以迄于今提唱逹摩正传追配先哲者唯明辩王宗广慧禅师一人而已师讳智及字以中苏之呉县顾氏子父茂卿母周氏师之始生灵梦发祥及入海云院为童子智光日显释书兴儒典并进其师嘉之同见闽国王清献公都中公大赏异留居外舘抚之如己子使其祝发受具足戒师闻贤首家讲法界观徃聴之未及终章莞尔而咲曰一真法界圆同太虚但渉言辞即成賸法縦获天雨寳华扵我奚益㢤遂走建业见广智诉公扵大龙翔集庆寺广智以文章道徳倾动一世如张文穆公起巖张潞公翥危左丞素皆与之㳺以声诗倡酬为乐师微露文彩珠㓗璧光广智及群公见之大惊交相延誉唯恐后师之同𫀆聚上人诃曰子才俊爽若此不思负荷正法甘作诗骚奴仆乎无尽灯偈所谓黄叶飘飘者不知作何见觧师舌噤不能荅即归海云匈中如碍巨石目不交睫者踰月忽见秋叶吹坠于庭豁然有省机用彰明触目无障师虽自庆幸然不取正有道恐渉偏执扵是杖䇿㳺虎林升变径山谒寂照端公自列其所证甚悉𥘉寂照尝以法噐期师闻其言喜甚因勘辨之师随机而荅隼落秋空而兔走荒原也精神参㑹不间一发未㡬命执侍左右以便咨叩俄迁主蔵室师取三乗十二分教益温绎之宗通说贯衮衮如悬江河声光炜烨顿超诸老上至正壬午江南行宣政院举师出世昌国之隆教海濵之民暨清凈四衆手持香华百里驩迎如见诸佛师为升座说法不翅大将树建旗皷申令发号闻者靡不畏服乙酉转邻刹普慈其激扬诱掖如隆教时戊戌江浙行省左丞相逹识帖穆尔兼领院事延师主杭之凈慈兵燹之余艰窘危厉人所不䏻堪师运量有方轨范峻整绰有承平遗风较之普慈君子恒谓过之丞相犹谓未尽尊师之道辛丑之秋复请住持径山𥙷寂照故䖏师亦不辞而往风动四方考徳者愈衆亡頼男子瞿范日饕盘飱主庖者厌之瞿衔而去赴部使者诉院之僚属受赇诬师爲通衷私使者摄师问状师了无惧色癸卯省宪二府白其冤强师复还径山缁素骏奔如戴父母至有乐极而悲泣者呈明龙兴洪武癸丑诏有道浮屠十人集京师大天界寺而师实居其首以病不及召对乙卯赐还穷隆山山即海云所在也戊午八月忽示微疾至九月四日索笔书偈而逝九日行茶毗法火𦦨化成五色有气袭人如沉水香齿牙数珠不壊遗骨绀泽类青流离色室利罗交缀扵上是日其徒大均士龙等蔵扵所居山之隂寳盈分瓜发归径山卜扵无等才公塔右瘗焉世夀六十八年为僧五十一夏度弟子若干人嗣其法者若干人师长身山立昻然如孤松在壑威令严肃其下无敢方命故所至百废具兴然䖏事逹变接引后进又如春风时雨之及物使人不自知元帝师以为贤为钖今号云师在天界时濂颇获闻其绪论扵其殁也上首弟子普庆住持道衍借是之故自状其行来请铭夫圎眀妙性实具三千四圣六凡悉从中现诸佛不得已而说经雷动蛰惊风行草偃者为明此性也诸祖不得已而忘经絶其枝末直探其本根者亦明此性也性在是则道在是矣奈何道䘮性乖非惟学徒为然至扵师表当世者一从事扵末学曲艺之间以资清玩其去佛祖之道盖亦逺矣有如师者可不表之以为东南龟镜㢤师出世时穷隆山石夜走及涖普慈神降扵人述师清严之状天之生师殆不偶然四㑹语有録其机縁巳备载之兹不敢勦入也铭曰华𣑽诸祖所了唯心凾干盖坤开阳阖隂万彚芸芸靡不苞括肯捐全躯而局一髪奕叶相仍轨辙弗殊融通小大无碍无拘猗欤禅师神观孤耸文彩渐彰云流山涌一旦易虑靣壁自治摄念入定如斩棼丝秋叶之零飘堕庭戺仰视青天一碧万里我性之觉澄诸硕师机锋交触劔㦸差差出世海濵人天拱手发祥含徴白石夜走全提正印法皷频挝以眼闻者㫁除空华由其见凝转识为智珠玑落𥿄亦苐一义方岳大臣遣使候迎陟于南屏惟徳之馨名山列五首曰双径匪私扵师南东龟镜轻儇小夫僣不自惩皦皦白璧何忧苍蝇风腾波掀万辞嗟惜是非既昭重涖旧席昔师之去泉流哭声师今之旋卉木含荣世縁已终微笑而㓕设利如珠缀扵绀骨末学兢奔曲艺宏施胡不反观本賔在斯遗光所𬒳千载犹浅瞻之仰之谁敢不勉苏州万夀禅寺重搆佛殿碑苏之长洲东北二里万夀报恩光孝禅寺在焉𥘉晋义熈中有沙门曰法愔自西域至中夏与慧逺法师结社庐山已而来苏以念佛三昧化导有情苏人翕然归之为建凈夀院梁时更名安国唐长夀二年又更名长夀㝷毁于兵吴越钱氏有国中吴军节度使钱文奉重作之又更名安国长呉夀禅院始易禅僧明彦主之宋大中祥符二年丁晋公为奏改为万夀崇宁二年诏加崇宁扵万寿之上政和𥘉又更名天宁绍兴七年复诏更今额为徽宗荐严之所元至正末天下大乱寺为兵所焚羣僧散走鞠为椔翳之埸国朝洪武癸丑蒲圻魏君观来为郡周视废基蹙额而言曰是刹之废不得名浮屠不足以起之行中禅师仁公乃寂照和上世适今住虎丘徳涵道融堪为人天师且兼通儒家经发为辞章严简而有法内外之学双至中兴之责庻其在是乎遣使者致书币凡三徃而后应之视其寝室则床第篾如也稽其谷粟则盎无斗储也讯其执役则童隷无有也师泊然独居若享万钟之禄者曾未㡬何僧之散者复还逺近清修士鱼贯而来有馈食者有供三衣者有施黄白金者禅师曰可矣戒左右重搆大雄殿五楹间凿石于山市材于江陶瓦于郊工者奏技壮者献力鞠明究曛不督而集四阿有严若翚斯飞丹雘绚烂眩人心目僝工扵甲寅春二月至乙卯冬十月厥事告成禅师太息曰寺之凢役殿为鉅殿既成门庑堂室当易为尔吾耄矣宜选春秋强盛者继之禅师乃退居松林兰若勤旧合舆议延莹中瓛公嗣其席瓛公尝请业禅师不复固辞乃走吴江水月废刹辇致三世如来像妥奉殿中观者起敬瓛公昼夜孳孳将次第成禅师之志复来请文以示后之人诚可谓贤也巳呜唿大千界中不离一念建治销毁随感而形昔也兹刹付之虐𦦨化楼观而为灰烬果谁使之㢤此一念也今也剪翳剔荒变瓦砾而成𣑽官又孰为之㦲亦一念也善恶之所系其悬隔有如此者可不慎欤禅师起废之功无让扵开基瓛公善继之力必渐复扵旧观皆肇扵一念之善者也法社缁衣之士来居扵兹来㳺扵兹尚当扩而充之为声闻为縁觉为菩提蕯埵虽等妙二觉亦可拾级而升无有出扵此念之外者母徒委为有漏因果而忽之㢤寺有唐僧贯休所画十六罗汉像颇着灵异吴越时邵思寳䓁共建尊胜二石幢今犹存诗曰牵牛南斗姑胥墟义熈神僧建𣑽居相传正受启凢夫以法笼络为周阹洿泥欲现金芙蕖盛衰相㝷云卷舒岁㡬及千道如𥘉飞楼涌殿薄太虚欝攸毒燄翻赤乌化为灰烬无复余上遮丛棘下夫须白烟斜日寒隼唿虎丘尊者名浮屠见性烱若摩尼珠匈中蔵书比石渠应聘而起三叹吁食无糗粮衣无𥜗赤立何以兴吾庐潇然一榻结双趺风声飒飒撼州闾四方闻者鱼贯趋布泉盈槖果满车稇载有若神鬼输成此寳搆只湏臾龙础承楹列碔砆榱题攅星涂以朱日月回薄气扶舆摄悭破执道力驱空中楼阁齐毗卢法筵谁嗣乃其徒利如干将温六瑚吴江有刹委平芜尚留像变金作肤妙荘严像愍且都辇致中座青莲敷直掲红日升天衢大纲既挈万目摅三门夹序暨堂涂势可驯致当不孤秪今胜槩琼然殊黒白骈首施拜膜镗鞳始获闻皷鱼有情弱质同巴且暮枯宁复论朝腴一念摇曵风中旟大雄慈悯犹已痛乃假塔庙作世模由外脩内垢凈除事为不落有与无空空色色皆真如作铭者谁列仙儒镌之青瑶字萦纡后千百载期不渝八支了义凈戒序賛善世禅师蕯诃拶释理自天竺来东土敷宣正法化导诸有情衆近依契经𨳩演八支了义凈戒分别事理二犯事犯易遮理犯难制扵是推致其极使人咸知法性本空𥘉无证脩㫁常不立真妄双泯佛之大戒盖无踰扵此矣禅师既巳着爲仪文命其弟子智光译爲华言以广流通而请金华宋濂爲之序濂遂合爪作礼而说賛曰我闻波罗提木义二百五十爲防止扵中各具四威仪合爲一千无剰欠过去见在及未来循环终始至三千若以三千摄衆义分配身口七支间渐成二万一千数对治三毒诸恶业大无不统小无遗辗转八万四千门法门髙深固难测终不䏻违事理外事戒爲縁通万境乃扵别别无因果㩀行凌犯即制伏是则名爲别觧脱理戒由其㫁惑故道性虚通随类遣不随縁别起纒缚是则名爲正觧脱西天佛子最善巧开演八戒度衆生重轻利钝尽包罗内外无爲亦如是法门虽多趋则一此谓持简以御烦有䏻𬒳此护命铠魔军虽强不敢侵三学殊涂戒爲首由戒生定以至慧愿入毗卢大道埸一念不生成正觉题禊帖唐太宗诏供奉官四人临摹褉帖赵模诸葛贞得其笔意汤普彻得其形似而冯承素扵形意二者兼有之此卷精神飞动下扵右军真迹一等其或出扵承素者欤题唐摹东方朔画像賛右唐人所摹东方朔画像賛圭角混融而光精烨然非深知晋人笔法者不能予在中秘获观禇登善钩搨黄庭经与此正同虽𥿄墨亦不殊信可寳也题禇书千文禇遂良书见扵石刻者世亦甚鲜况其真蹟乎今观所书千文柔劲险媚真如鐡线萦结而成或者评为栁诚悬所临禇书似则似矣其入神䖏恐非诚悬所至也宋学士文集卷第五十六芝园后集卷第六宋学士文集宋学士文集卷第五十七宋学士文集卷第五十七芝园后集卷第七重塐释迦文佛卧像碑铭苏州报恩万嵗教寺乃吴赤乌𥘉大帝爲乳母陈氏所建名曰通玄唐玄宗因其年改作开元吴越钱武粛王爲之起废碣以支硎山报恩寺旧额宋徽宗崇宁𥘉加以万岁之号至佛日崧公来爲住持专讲华严经䟽尊爲贤首教寺寺有淳祐鉅阁七楹间下覆释迦文佛㓕度之像相传自唐则有之州民攀慕徼福者殆无虚日元季伪呉张士诚据有其地惑五行家之言强谓佛卧非吉徴更造立像民情焦然弗宁及伪呉亡徳巖法师俯狥群请起主寺事不二三年殿堂楼阁门庑寳塔之属皆一一葺治易腐爲坚焕焉如新巳而叹曰诸役幸粗完像可不复扵古乎扵是走告民间不分耄倪皆举手加额兢输货泉以后爲愧法师乃戒抟土之工斵嘉木爲骨骼承以髙座塐卧像其上涂以五色覆以綵衾诸弟子涕泪悲泣环列前后摩耶佛母亦立其侧怅然兴哀唯曼殊普贤二大士神情闲旷超出死生之外用意精致形模宛然像长六十六尺六寸髙一十二尺曼殊䓁像髙一十八尺经始扵洪武十二年春三月某日其年夏五月某日讫功縻銭万有竒用功百有竒伻来俾濂记之呜唿佛之法身犹如虚空本无去来何有生㓕其示八相以觉群迷不过本垂迹俾同人法而巳本则真谛迹则俗谛真俗混融皆不思议之事乌可以异观㢤况八万四千无非度门触类而入洪纎毕逹姑以入㓕论之实具华严五教大㫖小乗虽除我执未逹性空但知实色故示之以涅槃非近扵愚法声闻教乎色法二相本无自性皆从縁生㓕度之际㫁縁归空非近扵大乗始教乎应身虽法亦属幻有幻有既㓕真空独存真空既存幻有亦住二体互融了不相碍非近扵大乗终教乎㓕而非㓕非㓕而㓕非㓕而有既㓕而空空有双泯理事交夺如如不动无即无离非近扵大垂顿教乎间居然唱㓕灵山㑹上俨尔常存随举即色随举即空如示一身不起于座如化多身徧满尘刹无量爲一一爲无量力用相收纵横自在非近扵一乗圎教乎诸有情衆若胜若劣来曕灵像随其机宜证入教位至扵混极不翅亲闻卢舍那演说圎满修多罗之爲快法师此举其扵树数基续慧命有功扵法门甚大非止福泽𬒳于一州而巳抑濂闻昔人设像俱有所表见非苟然也如来中居表衆生大觉之心饮光胜尊在左表自利之行庆喜在右表利他之行曼殊乗师子表大智而降嗔也普贤骑象王表大行以制贪也他如劔斧两神则表观空择法二智取义深逺使人目击而道存故歴代袭之定爲常法而此涅槃之像柰何独无所表乎濂因畧举襍华之说㫁然谓五教之理咸具不然佛法徧满一切䖏是果何言㢤濂既爲作是记殷勤遐仰复学主夜神以偈賛佛之语系之扵后法师名凈行徳巖其字也愽通帝心云华贤首清凉定慧诸家书力振其宗扵将坠之时一弹指间悉起诸废其化导有縁以成法师之志者善长正宗二沙门也偈曰世雄大悲利群物果后示权不思议既由应身显法身从体起用宣妙法人机既得饶益故唱入㓕度示化仪化仪有始而有终所以惩创懈怠者七寳牀中右胁卧慧曰一朝竟西没娑罗树林皆变白诸天哀号雨天华四衆围绕共悲哽妙香结楼奠金棺发三昧火而自焚各分设利建塔庙如来虽入般涅槃毕竟终无涅槃者是知一性镇常住不从变易有生㓕倬㢤贤首古伽蓝三呉法㑹斯第一乃造涅槃微妙相因相摄入有情衆近遭纷更紊常制缁素茕然失依怙有大比丘起复古最先𥙷苴诸楼阁一一荘严成妙境次令埏土肖灵像五色交缠广愽身州民瞻礼至洒泣如还故乡逢故物此即大乗正法门种种皆能济群品观者毋以像观像如观杂华大经王字字化为法𦦨云云中化佛皆现前一身示现无量身无量身中现一身令我悉除邪见纲直济难思觧脱海行住坐卧皆见佛佛之智慧如虚空无性无生无所依大光明蔵时时现与我无同亦无别从上所言真实法衆生慎勿懐疑念华严法师古庭学公塔铭呉郡有髙行浮屠曰古庭学师传华严之教扵寳觉法师简公凢清凉大䟽钞及圎觉楞严起信诸部皆能融会甚深㣲妙之㫖遐迩嗜学之子歛袵遡瞻不翅卿云徳星以获一见为快师因造十玄门赋以示圎宗大㫖丛林传诵以为能发越贤首诸祖之意他师好为立异有以应观法界性为十界差别事唯心造为真如之理者师弹指曰真如生㓕倒置错乱一至扵此耶是可为太息也其扵匡卫宗乗唯恐稊稗之混黍苗固若甚严然其植心平易不肯沉溺专家以殊户异轨为髙理之所在辄幡然从之每升堂示衆曰吾宗法界还源非徒事扵空言能扵禅定而获证入者乃为有得耳既而又曰吾蚤通法华虽累入法华三昧然长水璇问道扵琅琊觉又从灵光敏传贤首教灵光天台之人也古人为法乃尔吾徒可专守一门乎君子羙其至公无我一扫近代互相矛盾之陋故师见诸着述者咸有可观师尝与同学原澄以一乗同别之义更质叠难为法华问荅若干篇复因主脩法华期懴撰法华随品賛三十篇辨正教门関键録若干卷及诗文并行于世鸣唿有若师者其与不可传者没矣可使之弗耀扵来裔乎宜其弟子䖏仁法慧圗之之坚也谨按九皐声公启宗佑公所造行业记师讳善学自号为古庭生儒家马氏自㓜离俗徃大觉院学出世间法恍若青莲华超出淤泥亭亭净植至治癸亥师年巳十七矣始受度为大僧投华严诸师而穷其说乆未有所入时寳觉讲经曹溪师亟从之慧觧濬发閗其演说势若破竹然数节之后皆迎刄而觧寳觉善甄别人物丝毫不少贷独誉公不置间勉其门人曰学上人可谓名实相副矣尔曹䏻如其贤吾宗庻㡬其复振乎自是名称勃然而兴老师宿学亦推之爲人望别传教公在报恩遂聘之出典賔客乆之浒溪之光福偶乏首懴者古田滋公命师司之又乆之无言宣公来继报恩之席复延之扵上座分筵说经声采一时震动江南行宣政院请师开法崑山荐福寺宣公欲摄受爲弟子师笑曰吾得法扵寳觉忍背之乎力拒不聴赋曹溪水四章以见志越二年即弃去还东林隐居专修白业谓同志曰吾始习晋水源华严懴法行之巳乆及观天竺慈云式凈土懴仪明白简要五晦诸文皆出华严吾欲借是以祈生安养耳掌教者尊师之道不容肥遯自逸强主阳山之大慈先声所𬒳非惟天人具钦而山川草木亦若动色相庆皇朝龙兴庻事一新浒溪人恋嫪师爲尤切聚黒白若干衆具䟽币杂以香华威仪请师居之师亦将大弘贤首之教以续佛慧命虽当俭岁躬分卫以食衆㑹天复旱院有观世音铜像素着灵异郡二千石率僚属迎致府𪠘属师如其法荣之大雨三日由是士民知祯祥所致施者接踵而集师方思有所建置院僧以官赋违期当徙䖍州有司知师专任讲道欲与辩析之师曰吾爲主僧法当坐敢累他人邪遂毅然请行或譲师爲迂师曰宿业巳定不可逭也行抵池阳马当山示疾而化洪武庚戌四月二十日也春秋六十有四以某年月日建塔扵某䖏蔵焉师形貌尫瘠退然若不胜衣戒检精严护持三业唯恐有所染污独居屋漏法衣不离体三蔵诸文未尝释手虽盎无斗储䖏之𥙿如谦恭自牧竖子来见亦无惰容勤扵诱掖有不领觧者方便比喻至扵反覆数四必俟其心悟始罢云呜唿大觉如来设爲度门虽万别千差不过因机应化如大医王随病制方𥘉非有所同异也其立异同者乃末流之弊耳唯我清凉大士一遵如来遗教学无常师问律扵澧公受南山行事扵昙一传涅槃起信论法界观还源记扵瓦官咨杂华扵大诜习天台止观法华维摩等䟽扵荆溪叅决南宗禅法扵牛头忠径山钦如此之类复不一而足所以群机尽摄万理俱融卓然为一代人天之师今观师升堂示衆之言盖深有契扵大士者也曾不得大行其志于时而夙因已不可逃矣哀㢤濂扵诸宗之文颇尝习读毎病台衡贤首二家不䏻相通欲和㑹而融贯之恨鲜有可言斯事者不知世上乃复有师乎扵是发不及见之之叹既序其事复缀之以铭曰贤首之学杂华为尊建立六相条分十门固自以为琐琐而不可易至若天台性善性恶三观三徳之㫖一念三千之文又曷尝不引之而示人况修门之注释乃止观熏习次第亦不外之而立言念古昔之诸祖皆契经之由循𥘉何心扵矛盾唯欲鍳扵群昏或谓无㫁伏分齐而失修证之道乃后裔之纷纭卓㢤学师所见离伦剪剔其末枝融通其本根谈诸法之相即含性具之縁因庻㡬森万象扵寸心合千江于一源观㑹通扵大府辟局隘之专门柰之何道未克施而遂遘扵邅迍安养之生固知可以无憾但学子之亡师譬犹渡河而失筏登陆而折辕企瞻弗及欝邑难伸评群行以成章命勒之翠珉凈慈禅师竹庵渭公白塔碑铭济北正宗传至我大慧普觉禅师以大乘根器总摄天上人间诸文字相化为慈云徧布索诃世界皷以雷风澍为法雨有识含灵咸𬒳霑润既而圎鑑光师为其世适自时厥后以次相传若光孝简师若育王观师若佛智熈师若广智全悟䜣师后先勃兴荷担正法其所以黼黻宗纲折冲外侮皆兼用辞章为佛事至今声闻烜着扵霄壤间烂然如日星之光何其雄㢤今清逺师则全悟俗姓之甥而法门之嗣子也𥘉清逺之生有灵芝产于庭槐占者云芝乃灵秀所凝是子将以文显乎已而果英发诵书攻文不待师授而知觧日胜时全悟以太中大夫住持集庆大龙翔寺闻之喜曰此吾宗千里驹也亟挽致座下集庆为东南都㑹而行御史䑓涖焉四方名荐绅无不翕聚无不与全悟㳺𥘉科第一人张公起巖来为中丞尤号最厚翰林承㫖张公翥中书左丞危公素时尚布衣亦徃来乎其中四三君子或发天人性命之秘或谈古今治忽之㡬或轮文辞𨳩阖之法清逺咸得与闻之反覆参求益探其阃奥其学扵是大进形诸篇翰如千葩竞放锦丽霞张而不见春风煦妪之迹沉冥尽歛精明自然老扵文学者争歆慕之讙曰此文中虎也清逺恚曰公等谓吾专攻是业耶佛法与世法不相违背故以余力及之将光润其宗教尔苟用此相夸岂知我㢤一日全悟警厉诸徒衆未有对清远直前肆言如俊鹘横秋目无留行全悟振威叱之衆爲骇愕清逺气不少沮如是诘难至于二三全悟莞尔而笑曰汝可入吾室矣命爲记室向之歆慕者则又曰清逺所证悟巳造殊胜徒以文夸之冝其恚也全悟濒没亦唿而告之曰吾㩀师位者四十余年接人非不伙䏻弘大慧之道使不坠者唯汝与宗泐尔汝其懋㦲宗泐字季潭今大天界寺主僧也寺即故龙翔云全悟既示寂清逺肆爲汗漫㳺见虞文靖公集扵临川谒大司徒楚国欧阳文公玄扵浏阳二公闻其雄辩蠭起文彩彰露佥曰是无忝扵舅氏者也浙江行省丞相康里公重其文行遣使者具书弊筵主㑹稽之寳相未㡬迁杭之报国转湖之道伤虽当兵燹相仍之际爲法求人无少退转国朝洪武𥘉凈慈禅林虚席四衆一心复请爲主持㑹仪曹奉诏设无遮大㑹于钟山二浙名浮屠咸集清逺一至京师遂退居钱唐之梁渚梁渚乃全悟蔵爪髪之地问道者接踵而至不翅住山时八年十二月四大若有所恼召门弟子善觧属以后事怡然而逝是月之十六日也踰七日火化得不壊者三曰齿牙曰钵塞莫曰室利罗十年十二月二十六日祔葬爪髪塔之东若干歩所度弟子某某嗣师之道出主名山者某等若干人四㑹语有録其诗文曰外集者凡若干篇不待结集而盛行扵时所书草隶亦徧流四方清逺善鼓琴同𫀆以无益风之清逺笑曰非尓所知是亦般若所寓也清逺躯分短小神宇超朗终身持诵金刚般若经未尝虚日报国入院季秋而山丹发花一枝五蕚如佛手然凈慈行化有陈氏妇预梦神僧临其门及清逺至稽首作礼愿为尼以相依清逺举大法以开导之其妇恍若有所悟入清逺行未百歩而妇竟与家人别坐脱而去生平守道弗变元至正末避地匡庐悍兵来索金帛清逺瞋目诃之曰浮屠乌有是物耶兵怒㧞劒欲杀之清逺引颈就劔兵叹息而去清逺伟行甚衆举此例知余不详载也清逺讳懐渭清逺其字也晚自号竹庵南昌魏氏子世夀五十又九僧腊四十云濂闻之世间万事皆可伪唯死生之际不可伪有若清逺凡夫俗子孰不以文辞僧目之及其亡也三事不壊光明炽盛惊动当世非有证入毗卢性海宁有是灵验㢤大慧以来累叶相承盖亦若斯而巳濂长清逺八岁虽屡承容色官守所拘不暇以宗乘相叩击今九京不可作矣其入室弟子报国道谦持自为事状同钟山徳琼以塔上之文为请因畧其细而掇其大书而遗之使刻焉铭曰大慧正友七叶相承焜燿铿鍧以文华称文非徒文般若为体其本既弘用则自伟譬诸云气遥映日光东西照之霞缬锦章所以逹人兼治弗废黼黻折冲莫非佛事堂堂渭师结秀之姿庭槐有知应在瑞芝既抵硕师日交簮组文彩声明一时彰着人见其粗玉贯珠聮我窥其精说法炽然持此应縁随时顺逆飞鸿度空曽无一迹报身已㓕大火方融舎利粲粲丛生其中矧是三徳熏脩所致世间万物唯此无伪灵明上通所遗者文因文而入不限见闻山色溪声皆归实相扵此见师是谓无妄梁渚之虚双塔巍巍惟舅洎甥先后聮辉山石可泐川流可息此人天师永保贞吉翰林云云撰元故演福教寺住持瞽庵讲师示公道行碑铭台衡之学至佛海大师澄公光眀俊伟如日出扶桑四方之人无不瞻仰故其入室弟子各䏻具大无畏得无碍智而阐教扵一方及其化去予多摭群行而铭其塔若今瞽庵示公之殁其乌得无辞乎瞽庵夀六十九国朝洪武四年出㳺虎林以某月日顺寂扵太平兴国传法教寺神思不乱如返故庐六年三月七日其从子延庆住持智晓凾灵骨归蔵受经祖塔之侧复恐无以传来裔持状来徴铭按状台之宁海有卢某者谨敕之士也其娶金氏金梦寳陁大士现五色云中觉而有娘及生一男子自㓜远长洒然有出尘之思衆咸曰是子从佛乗中来耶年二十一投㑹稽悟本院为沙弥一山元公为之脱白一山度弟子四人取醍醐经𨳩示悟入为之名而瞽庵遂名显示号之曰瞽庵元天历𥘉受毗丘大戒即踰涛江而西欲讲天台教观时天岸济公方主万夀圆觉寺瞽庵往事焉久之济公见其天机峻利有一日千里之势乃曰子盍从吾师㳺乎他日大显南岳一宗吾扵子有望矣济公之师即佛海也佛海倡道扵上天竺灵感观音教寺来受经者云蒸海涌瞽庵厠多士中昼夜研摩三观十乗之㫖察其宻微至扵蚕丝牛毛设有疑闷进质诸佛海退与四方俊彦縦横讲切不至扵洞逹弗措也真积日久大小乗部文义句悉贮心匈有叩之者辩口如水东注不见其所穷朋类推服恒以为不可及佛海噐之命其司賔及佛海退居南天竺虎岩頥公来绍其后升掌懴摩而贤叟思公又延居第一座鍊徒牧衆不异扵常时至正五年始出世隆夀教寺彊畎人侵者复之殿序僧毁者葺之一坐十二春秋虽蕞尔小刹声望顿増迁雷峰显严教寺破屋残僧触目皆凄凉之境瞽庵既至学徒散者渐集迄复伽蓝旧规人以为难越六年江浙省臣力聘主崇恩演福教寺寺当兵燹之余鞠为荒墟瞽庵创丈室五楹间以纳负笈之士遇有咨问者悉竭平昔所藴亹亹而语之至扵南屏霅川之同异尤严扵㫁制厯引诸家经䟽辩证无遗或讥其过劳輙笑曰为法忘躯桑门之常事尓子以为劳乎巳而兵祸日亟飘然东迈向悟本樵山祖塔栖焉屏絶人事颛至扵西方凈土之学终日系念未尝少忘屡有灵瑞之应瞽庵古貌长身寡言笑以清俭自持一榻二十年潇然如在逆旅当时齿腊相亚职业相肖咸据席名山瞽庵视之澹然雅不事干谒其出世为人皆迫扵群情不得巳而起性不乐时俗藻丽章句凢有述作一本山家诸师之论其所度弟子某等若干人其嗣法者祥符思贤等若干人嗟夫大化絪緼变合无垠而获生人道为难既幸为人得服福田衣又难虽服福田衣从桑门之后而闻诸大法又难法或可以治诸躬至扵收摄一切有情使其觧脱则又难之最难者也瞽庵扵此数者皆可以无憾状谓䏻衍佛海之道传之方来动静出䖏绰有可观者诚可信不诬也序而铭之孰谓非宜铭曰维木之生兮䖏乎邓林雨露所滋兮其崇百㝷材既足用兮嘉闻孔章缔搆攸宜兮清庙明堂取以嫓师兮髴类之道积厥躬兮位亦克施玄风四播兮象龙骏奔足蹑绀莲兮口舒露云一气囬斡兮造化发机区萌毕逹兮有鬯无夷安养固遐兮最迩者心弹指即至兮何阐古今幻生终㓕兮有弗㓕存一真独露兮无身而身樵山不老兮青色如蓝铭此塔婆兮来者是监佛鑑圎照论师大用才公行业碑濂之方外友具庵法师玘公手造行状一通来谓濂曰吾宗有大道师曰佛鑑圎照论师以至正十九年三月十九日㓕度扵南山演福教寺其未㓕度时头目忽岑岑然乃召弟子谓之曰我生縁将尽即焚香面西而坐厉声称西方佛号昼夜六时声无暂辍至于浃日又曰尔等勿谓修持无验吾凈土縁稔三昧现前矣吾其行㢤即具浴更衣据觚翰为书以别相知者复作辞世偈一手合掌而逝一城之人无不悼惜及舁龛就火省院重臣宪漕逹官皆执纚绋以从五色神光自龛中发火巳舌如红莲齿牙如珂贝舍利如菽者满地万衆兢取灰烬一时俱尽后至者穴地尺余亦得之某年月日建塔寺之南偏安养兰若奉诸舍利䓁蔵焉惟古之大徳视死生为一朝固无事乎表襮然不托文章之家登载徽行何以耸善而扶教今其得法上首大山等既巳修塔建祠而法孙普福主山守仁复以塔上之文为请愿有以慰其遥思遂以其状相授濂按状而序之曰论师讳必才字大用姓屈氏台之临海人所谓四字名号帝师大寳法王之所卑也父讳哲明大经为科目之儒母赵氏嗜善弗厌而崇佛尤至西域𣑽僧入梦显徴而论师降生甫能言輙记孝经一卷七岁善属句脱口而就声文谐恊宛有思致年十二受经扵西江瞿公瞿公居越之报恩实剡源暹公诸孙通天台教观论师挟册而从之巳而祝发受具足戒十六出㳺虎林谒湛堂澄公扵南天竺湛堂见其颜貌峻㧞出语皆中肯綮即以法噐期之命典賔寮时玉冈润公自集庆维那来居第一座学子归之如云论师亦执经入室虽流金之暑折胶之寒足不踰户限如是者十年凡山家部味之玄教观之要一经指授意释心融无不臻其阃奥玉冈叹曰是子非灵山㑹上业巳习之乌能致此㢤一时侪类如我庵无公絶宗继公英声伟望超出时流至扵剖决宗㫖议定教章必推论师爲上首举无异辞玉冈出世海塩当湖徳胜寺延论师分座讲经雨注河翻縦横无碍聴者咸诧不异北峯之在世也㤗定元年玉冈陞迁演福行宣政院请论师继其教席当是时湛堂声称喧播中外衆意论师必愿爲之子升堂演唱之际论师独归之玉冈君子谓其知义益推重之至正二年转杭之兴福三年亦陞住演福康里丞相屡致芗币咨决心法一时贵人畯士㒺不望风作礼施金帛者由是充牣论师随受随散首新大雄殿扵兵烬之余既而三门两序成未㡬弥显之堂又成晚建万佛寳阁其崇以尺计者一百三十有竒金碧煇煌像变绚丽法筵之盛特冠南北诸刹非惟留心有爲功业而巳凡其所莅讲演大小部文终而复始修礼期懴至若干㑹其见扵着述者有妙玄文句止观三大部増治助文法华涅槃二经讲义荆溪章安法智三祖礼文并行于世而诗偈二编别传登门受业者前后恒𢾗百人出㩀师位者在在有之世夀六十八僧腊仅五十六竟尓西归矣悲夫论师为人凝重简黙观行精励孜孜修学无斯须懈怠毎夏终制觧同业者皆嚢衣箧帙而旋故乡法师独掩关谢客益加磨淬人不堪其清苦而䖏之欣欣也故其徳业所就光明俊伟若此善乎具庵賛论师之行曰论师以恢涵之量迈远之识扵空壊刼中建住成之效而人或有可齐者至扵发性具之微肆辩说之雄灿真灯扵既昏胶慧命扵将坠此岂世力之所䏻为㢤呜唿斯言至矣尽矣濂縦欲竭其世谛文字以羙盛徳之形容其何能度越之㢤是用不辞姑评隲其本末而序列如右复系之以铭曰清明在躬志如神有开必先理廼申巨颡深目疑应真飞空而来杖刺阍二股六环声振振梦中乗此大愿轮性灵无障如夙熏双矑一铄无全文耳入心通俱正因超然直诣止观门䄂有神珠光炖炖欲与迷辙𨳩重昏南东西北方位分胜劣欲徃咸知津三镇招提道益尊师子作座寳华茵一音演法春雷震天雨杂华飞纷龙鬼耸听来侁侁有时拨动三昧云幻出楼阁撑秋旻昔也刼灰巳四陻夜半荒墟牛马燐今焉五彩绚嶙峋化佛无数黄金身神机妙用翕然臻但见恊气恒烟煴安乐凈域空中存银沙寳树琉璃园鸟鸣籁动宣秘言金㙜来迎欻孤骞青莲为屋翡翠轩左右旋绕千幢旛法门明验此无谖心境叵得染凈泯不碍縁生想相匀人人负此希世珎慎毋遗弃沦荆榛弗信来征圎照坟具官某撰宋学士文集卷第五十七芝园后集卷第七宋学士文集宋学士文集卷第五十八宋学士文集卷第五十八芝园后集卷第八王节妇汤氏传妇以节名非常也变也变而不失其正不亦善之善者乎若王节妇者是以节妇名慕贞姓汤氏世居武林施水坊父荣母戚氏慕贞生十七年同里王君暹闻有容徳俾其子常奠鴈纳为室既归三族媪御交誉之常字彦常少有逺㳺志既生女及男骥元至正乙未出啇番禺巳而之桂林后六年死焉慕贞二十七矣遥望南海泪眼无干时上承舅姑米薪塩醯之费靡不经度不足使苍头贸易以给舅姑忘其子之亡舅尝患疽慕贞稽颡北辰乞以身代疾乃瘳舅有女兄二人年耄无所依慕贞迎还扵家忠养同其姑夫之季弟曰晖娶史氏育二女贫不能嫁慕贞择良婿治嫁具遣之晖与史旅死三衢慕贞不惮千里之逺耴二䘮蔵诸先茔其训骥尤切俾事贤传受春秋三传之学国朝洪武癸丑取浙江行省第六名文觧贡入成均选授吴王府伴读朝夕陈训于王久之拜监察御史近以使事入闽过其家方岳大臣洎部使者交谒于门问母夫人无恙人为慕贞荣慕贞不自乐也且曰我未亡人尔自意危如朝露不复有今日幸视骥加长岁时持一觞酒酹王家坟上庻他日九泉见彦常无惭色爵禄之有无皆天也奚暇计㢤君子愈贤之呜唿妇之青年䘮夫最号多艰傥居贵富家有傔媵足以备驱役阖庐足以蔽雨风粟帛足以供衣食犹可自安苟或茕㷀弔影室如悬磬忍寒夜织机声与候虫齐鸣逹曙不休自非铁心石肠未必不为之动也学士大夫读四库之书平日抗手论天下事何䖏更有豪杰一遇丝发利害反眼若不相识视女妇未尝知书者乃有所不及可胜叹㦲濂扵慕贞之事不得不为之纪载也夫移风俗羙教化之道慕贞实有焉因具书之以厉为人妇者賛曰妇以节名𥘉非羙称唯王妇汤守变以贞心坚同石操㓗如氷太史作传永扬休声前翰林学士承㫖嘉议大夫知制诰兼修国史兼太子賛善大夫金华宋濂撰佛心慈济妙辩大师别峯同公塔铭华严建宗始扵帝心大士帝心作法界观门及妄尽还源观以传云华云华传贤首贤首既终而其徒慧苑等悉叛师说后百有余年僧统清凉国师遥遵遐轨丕弘教绪国师传圭峯圭峯传奥奥之后又复废逸朗现父子相继而作𥙷葺粗完现传璇璇传源二师隂搜阳阐其宗扵是乎中兴源传仲仲传观观传㑹㑹传心心传悟悟号竹坡自呉来越𨳩法景徳教寺越之有贤首教自悟始悟传介介传琼琼传东山萃冥承国师之㫖大䏻发越受学者至千余人萃传春谷遇遇传今佛心慈济妙辩大师同公上遡圭峯凡一十六代矣公讳大同字一云其号别峯越之上虞王氏子世推簮缨之族父友樵母陈氏姙师巳十月父见龎眉僧振钖而行问僧来自何所曰崑崙山也竟排闼而入父急追之寂然无有也暨出闻房中儿啼声笑曰儿岂向来浮屠耶㓜极俊爽覧诸载籍輙㑹其玄奥父援以辞章之诀握笔翩翩輙有可观遂以纉承家学属之母独叹曰是子般若种也可俾其缠绕尘劳乎命舍家入㑹稽崇胜寺从僧贵㳺已而鬀落受菩萨戒㑹春谷讲经景徳公复徃依之获授五教仪玄谈二书又谒懐古肇师受四种法界观懐古春谷皆东山大弟子深扵华严之学者也公天分既髙又加精进之功凡清凉一家䟽章悉摄其㑹通而领其枢要义趣消融智光发现识者心服之春谷陞主寳林华严教院召公谓曰子学精且愽矣恐滞扵心匈以成麄执曷从事思惟修以刬涤之乎公即出钱唐见佛智熈禅师扵慧日峯下旧所记忆者一切弃絶唯存孤明耿耿自照如是者阅六暑寒佛智嘉其有成欲縻以上职不听而去俄上天目山礼普应本禅师普应见已期之如佛智公将久留普应曰贤首之宗日逺而日微矣子之器量足以张大之毋久淹乎此也为賛清凉像而遣之公喜曰吾今始知万法皆本一心不识孰为禅那而孰为敎乗内外自此空矣亟还寳林见春谷且告之故春谷曰可矣乃命之司賔㝷陞上座当时相从者皆宏伟之龙象公为分讲杂华玄门㑹元统宗必极其所言宋故官徐天祐王易简闻之相与崇奨弗置声光焕着五尺童子皆䏻知其名郡守范侯某怜春谷僧腊巳髙风之使譲其席公毅然不荅侯设伊蒲供延公亲与之语公曰有是㢤所贵乎道者在明师弟子之分垂训后人苟乗其耄而攘其位岂人之所为乎明公縦爱我厚名义不可犯也侯不觉离席把公臂曰别峯诚非常人也元延祐𥘉始用荐者出世萧山凈土寺公自念圭峯以来累叶相承其间或絶或续系执法者之贤否遂发弘誓力持大法晨讲夕演虽至扵劳勚弗敢少懈天历𥘉朝廷新设广教都总管府遴选名山主僧一归至公陞公住景徳重纪至元中行宣政院迁主嘉禾之东塔公不赴时宰臣领院事乃改寳林寳林清凉肄业之地人咸爲公荣公固守谦退迟囬不上州牧邑尹山林友社交䟽延请亦不允至第二䟽始投𬒮而起倣终南山草堂故事建髙斋辟幽舍招徕俊乂浙水东西莫不担簦蹑屩争集轮下公竭忱𨳩授比景徳爲由勤法筵之盛不减东山时公复念许玄度皮道舆萧察三公程师孟汪仲举二郡守有修建塔庙之勲立五贤祠以世祀焉至正𥘉顺帝御宣文阁近臣有以公之道行闻者帝嘉之特赐金襕伽黎衣帝师大寳法王亦俾以六字师号隐然作镇江南宗门恒倚之以爲重状元忠介公㤗不华守越病旱无以禳佥谓非公不可公爲爇香臂上以请雨即澍公莅事一纪余以疾固辞坚卧崇福庵中未㡬部使者持节行郡迫起之元季寺焚于兵公奋然有为创演法堂及方丈室皆六楹间堂以实三蔵𣑽典室以修首楞严期殿阁门庑将次第经营而时事日棘公因退䖏胆愽迦室年垂及扵八十矣皇明御极四海更化设无遮大㑹扵钟山名浮屠咸应诏集阙下入见扵武楼独免公拜跽之礼命善世院护视之次日复召赐食禁中及还复有白金之赐洪武二年冬十二月得疾乆不瘳口占辞衆语端坐而蜕实三年春三月十日也世夀八十一僧年六十五越七日遵治命就城南竹山凖法阇维收余烬瘗焉所度弟子㤗来元善如坻性慧朗智僊真诣总该其嗣法分布列刹者则妙心大衍臯亭善现髙丽若兰景徳仁静姜山明善延夀师顗南塔国琛福城大慧景福性澄妙相道偁法云道恱小寳林日益凈土𣑽翺也公神宇超迈伏犀挿脑长身而玉立羙谈吐遇王公贵人䡖重教门者发论衮衮弗休其挺已卫道理或不直虽斧锧在前不少挫其气中之详而为铭文辞虽繁而不敢杀者称人之善法当如尔也铭曰中天调御说大华严最胜种智万有俱含煌煌帝心冥承遐受昏䝉之中凿𨳩户牗炽极而衰微𦦨欲灰不有清凉曷振其頽黄龙入梦鳞鬛照日首枕尾蟠㙜之南北曽未再传离而去之诸师继兴是考是毗载之则升委之则坠丕弘在人道何行废奕叶之余灵承者公搴华茹滋号为法雄谓彼杂华如来智海扵觉定中而得自在帝珠出现寳镜临空交光互照真俗俱融不善效之或胶扵相若不刬除孰非吾障旋光内烛耿耿孤明一法不立廓落无营安住毗卢灵慧自发内外皆空观心无物出世度人从者如林据摩尼坐扬清凈音旃檀熏心醍醐灌顶香味所加动静双领诏下九门召入禁廷恩光赫赩佛日増荧贤首之宗非公谁寄慧力之施兹焉为至报縁巳终䡖如蜕蝉定光常寂白虹在天龙鬼护塔隂颷飒爽尘沙有生望门稽颡题蒋伯康小传后吾婺自东莱吕成公传中原文献之正风声气习蔼然如驺鲁而其属邑东阳为尤盛有若李正节侯茂钦信国葛端献公容甫监察御史乔公世用通判眉州赵公周钖皆成公之髙第弟子或以忠义显或以政事称或以文学着传之当世布之简书相去一百余载人犹象而法之呜唿何其盛也今观蒋君伯康小传述其立身行已动法古人阽危之际又能力持其家使勿坠斯可谓之贤矣此固伯康问学之羙所由致自非前修流风遗泽有以薫蒸之亦未必遽至扵斯也呜唿维桑与梓必恭敬止矧吾父母之邦贤哲奋兴前𬒳后承虽隐显之或殊揆诸物则民彛之懿皆可以无媿闻风而兴起者孰谓后无其人乎故因称伯康之贤特推其本而言之忠厚君子当有取焉洪武十二年九月二十二日金华宋濂识志实与孔子同是亦孔子之孝子也当今学者澜倒波随一惟卑陋之归伯清能尊朱子之学而扶导之岂非朱子之孝子乎夫孝者善继人之志者伯清实有焉伯清名濂官至楚相府长史其父𥙿轩先生师事许文懿公公则上承朱子六传之绪其家学渊源盖有所自云洪武十二年九月二十四日同郡宋濂序元故䖏州路总管府经历祝府君墓铭濂朝京师丽水祝君彦方以莱州通判引年辞归诣濂请其先府君之铭曰昔季父公荣之墓辱表而铭之矣先君政事文行君子称之而铭阙未具敢复持状以请濂受而诺之未遑也及归萝山彦方复命其子金来速曰塟距今五年矣铭其可后愿终卑之无譲按国史编脩吴从善状府君讳大明后避国号更之爲大朋字公亮勇扵爲学古今载籍皆探索其大㫖元延祐𥘉受荐爲武义儒学教谕以出粟赈饥陞吉之书每谓人曰朱子之学菽粟布帛也天下一日不可无也伯清既受荐爲国史编脩上简主知特诏授经扵楚王府其见扵辞章资爲讲说皆以朱子爲宗巳而不俟引年纳禄而归寄迹浦阳江上日取朱子书温绎之察除阳鬼神之运行验心情性命之发舒明白昭着循环无穷皆本乎道体之妙所见端确所得粹凝扵是即朱子精语编成理学纂言一书其凡例全倣近思録其所采语録虽杂以方言唯恐失真片辞不敢移易气象或不类者删之其扵文集则节取切而要者载焉凡八千三百条方之于诸家殊适厥中取而读之不翅亲逢朱子在坐而见门人难疑荅问之盛不知其身生扵二百年之后也伯清嘉惠后学之功何其至欤世之好着书者多矣恃一偏之见操无根之学肆口诋斥恬不自愧何尝䏻窥朱子之藩篱是皆获罪于伯清者也抑尝闻孔子天之孝子也以其扶持天地植立纲常爲千万世计也朱子之志实与孔子同是亦孔子之孝子也当今学者澜倒波随一惟卑陋之归伯清能尊朱子之学而扶导之岂非朱子之孝子乎夫孝者善继人之志者伯清实有焉伯清名濂官至楚相府长史其父𥙿轩先生师事许文懿公公则上承朱子六传之绪其家学渊源盖有所自云洪武十二年九月二十四日同郡宋濂序元故䖏州路总管府经历祝府君墓铭濂朝京师丽水祝君彦方以莱州通判引年辞归诣濂请其先府君之铭曰昔季父公荣之墓辱表而铭之矣先君政事文行君子称之而铭阙未具敢复持状以请濂受而诺之未遑也及归萝山彦方复命其子金来速曰塟距今五年矣铭其可后愿终卑之无譲按国史编脩吴从善状府君讳大明后避国号更之为大朋字公亮勇扵为学古今载籍皆探索其大㫖元延祐𥘉受荐为武义儒学教谕以出粟赈饥陞吉之层山镇廵检吉俗多喜譁讦女妇童子咸习法律如老吏府君至召耆老于庭告之曰所贵乎羙俗者以人有忠厚长者之风今闾阎细民不务掩匿人过失惟以机穽相倾挤俗之诡薄孰加扵此此固耆老不能教诲之失也吾窃为诸君耻之扵是父兄训其子弟使为淳笃姦妄帖息既而以亲老自免归用事者惜府君才复起管勾台州杜渎塩塲塲课额固重塩廪又濒海海潮溢损塩以千百计灶氓鬻家赀偿官犹不足相率逋逃他邑前吏莫敢为计府君言扵朝得减额三之一及罢章安牛头诸屯民頼以宁转䖏州司狱改永嘉塩塲司丞岁终课増倍都转运司才之俾兼督隣邑五塲有能声至正十二年盗起龙泉江浙行中书命摄䖏州路録事从击贼真授从仕郎潭州路録事未㡬辟为掾屡受丞相命賛诸将幕府多出竒谋㝷与大将语不合去十八年使者经畧江南最其劳绩承制擢承直郎䖏州路总管府经府君捐赀财助守臣石林忠愍公筑䖏州城明年敌兵破樊岭关关吏率兵近道过府君里府君怒与少子桐山廵检岳执兵当道唿曰国家养若曹以备难也今敌来不戦走将何为请亟返溃兵不聴刺岳岳死之城破府君不复有禄仕意筑别业以居服隐者服日与士友逰眺赋诗为乐所为诗曰樵隐集凡若干卷如是者十有七年年八十二以国朝洪武八年正月四日终是月日即塟焉先是彦方自安陆同知归省府君谓之曰吾以六物歩之当终于卯岁若岁行在卯其死矣夫彦方泣识之既而果然府君容貌凝重人望而畏服事母吕氏能孝吕多病汤药必手制乃进日侍床下忘与濯之节垢积如漆弗顾也吕好佛老家书曲承其意同孝经刋梓摹印千余卷以传及卒刻木为像率家人事之若平生抚二弟有恩其一公荣名载元史孝友传中公荣病躬祷于祖考请假其夀其一公旦早卒遇三孤儿与巳子无异事先尤致谨先茔在良山月朔望走谒至老不废建舍茔侧分田为祠祀之资佛老舍近冢墓者亦割田与之祝氏散居他郡访其传序之详列扵家牒里有官桥水涨辄奔悍民颇病渉府君造舟以济斥田遗操舟者使岁缮之府君尝创义庄合族以居建学以㳤乡之子弟志之所存甚逺举其着者其余可类推也府君娶林氏宋户部侍郎觉之诸孙母仪妇道皆可以无愧前一年卒塟于良山而府君与之同穴男三人长嵩䖏州路松阳主簿其次名岑彦方也今以字行仕都邑二十年以政事称少子即岳孙男八人鐡铺金锭铉钥钟钺鐡黄陂县主簿钟泗州判官一女适陈庆曾孙男八人济潜濬汉溢蒙渊源曾孙女三濂昔铭公荣墓尝备载其先官讳里居固知祝氏之积累者深逺矣府君之行扵家于邦无不可称述不亦善为人后㦲府君父绍祖之琦曾祖䛬宋潭州司户参军其始迁丽水之祖曰寔以子坦为兵部侍郎赠金紫光禄大夫司徒河南郡公其墓在今宣慈乡之杉坑至府君凡一十四世云铭曰祝氏之传自轩辕譬如江汉逺有源光𥘉受地为封君后微并齐宗始分巡更晋乱遂南奔宣城徙家居信安唐衰五季相噬吞光禄始基赫有闻丽水之族久愈蕃盂县死边史焯勲后生绵延千子孙惟君嗜学贤且文𥘉为求盗化㐫嚚奸谲为止风还淳海潮驾风圯塩囷卤丁号泣诉秋旻腾书减徴逹天阍逋逃复返歌至仁兵兴屡参大帅军指捕山㓂如殪豚破家筑城酬宠恩国难是赴宁顾身大兵西来捷如神守戍夜遁不敢眴君闻怒视手握举家障道遏且言国何负若弃不援海内既宴栖丘园目视利禄如浮云匪惟有政可着论孝反内充外行敦人有其一且难臻矧兹章明非昧昏史着厥弟此其昆比徳无愧铭宣均纪扬始终表兹坟宰木有朽名长存灵隐良禅师遗像賛眼光闪铄如秋隼之横寥廓也威锋峭崿犹扵莵之居踞丛薄也文彩彰灼藻火施而江汉濯也正令挥霍舂雷霆而撒霰雹也萦然而若有着也悠然而无所泊也洸然而不可度也沉然而堪任其託也是无忝佛智之孙广智之子超然而顿觉者也宋学士文集卷第五十八芝园后集卷第八宋学士文集宋学士文集卷第五十九宋学士文集卷第五十九芝园后集卷第九灵隐住持朴隐禅师瀞公塔铭呜唿人之生也出没气化之中因成果随夙有一定之业世雄氏所谓假使百千刼所作业不亡者一旦遇合虽大觉法王亦或有所不免故濂扵朴隐禅师之事恒若有伤焉师住杭之灵隐入院甫浃日寺之左右序言曰寺政实繁乏都寺僧司之师曰若等盍选其人乎衆咸曰有徳现者称多才昔掌崇徳荘田䏻辟其莱芜以食四衆傥以功举其谁曰不然师诺之先是勤旧有闻歆现之获田利率无頼比丘请扵前主僧代之及现之𬒳选也大惧发其奸私走崇徳县列现过失县令丞寘不问未㡬有健令至上其事刑部刑部讯鞫既得实以师为寺长失扵检察法当縁坐移符逮师或谓师曰此三年前事尔况师实不知且不识闻宜自辨数可也师笑曰定业其可逃乎至部部主吏问曰现之犯禁尓知之乎曰留九十日乃还他若黄文献公溍䝉古忠介公㤗不华翰林学士危公素其同辞称师无异扵虞公名闻行宣政院元至正十六年请师出世㑹稽长庆寺陞天衣万夀禅寺四方问道者闻风来归师以气衰倦扵将迎营精舍一区而归老焉即前所谓和塔䖏也元云皇明龙兴诏天下名桑门建㑹钟阜升济幽灵轮畨说戒师与上竺东𬈑日公五台壁峰金公特𬒳召入内庭从容问道赐食而退巳而辞归和塔若将终身焉洪武九年冬十二月灵隐虚席诸山交致䟽币延师主之师不得已而赴未及期年而崇徳之祸作矣呜唿世之学浮屠者不为不多习教者不必修禅脩禅者未尝闻教师则兼而有之且通儒家言文又足以逹其意敷阐大论发挥先哲释门每扵师是頼千百人中不能一二见焉竟以无罪谪死苟不归之扵定业将谁尤㢤师殁后一年译请虎丘大师仁公䟽为事状以濂与师友也来徴铭呜唿师扵死生空矣譬如云影谷音曾无系着何假扵铭㦲然不见诸纪载恐无以白师扵天下后世濂因详着其事而勒诸碑盖诚有伤扵中也师生扵越㑹稽县父倪机母严氏皆号士族其讳元瀞其字天镜别号为朴隐一时闻人多纪咏之容貌魁伟襟懐煦然如春世间机穽捭阖之术不识为何物性尚风义断江恩公与师缔忘年交断江卒师为刋布诗集复请虞公铭其塔三主名山起废𥙷壊具有成绩夀六十七腊五十三三㑹语有録二卷诗文曰檏园集葺若干卷所度徒弟曰自宗曰𣑽咏曰𣑽谔等若干人嗣法而住院者曰禅慧智湛曰龙山普明曰昭福楚黁等又若干人云铭曰我观群生所作惟业黒白虽殊影响无别囚縁合并如磁引鐡神应自然牢不可脱扵越之墟降生良缁气量轩然欲吞虹霓义理蚕丝自何而推辟其通涂非东曽书乃经乃史载攻载读擿其幽微罔不昭烛形诸篇翰龙锦盈束掷地铿然溪白马乡髙挢之原其子扵深惧公之功行世系不昭白于天下昼夜兢惕自为状二万言来谒新墓之铭濂守官少暇久未克论譔十年春正月䝉恩致政东归私念公相知特深在前朝时欲尉荐入史舘及令待罪禁林实与公为同僚相得甚驩扵是评隲群行而勒文于碑其文曰公讳素字太朴姓危氏危本姬姓周武王庻子某生而手中有文曰因赐姓危氏封扵新其后居光州晋永嘉中建州刺史京迁建昌之南城唐黄巢之乱全讽与其弟仔倡赤手起兵擒勦党栁彦章于象牙潭擢抚州刺史累官金紫光禄大夫检校太傅封南庭郡王南庭之后复迁抚之金溪白马郷谱圗亡竟逸其名南庭十五世孙宋景定三年进士通直郎知临安府仁和县事元累赠中奉大夫浙江等䖏行中书省叅知政事护军追封汝南郡公炎震公之曽大父也累赠资善大夫河南等䖏行中书省左丞上护军追封临川郡公龙友公之大父也累赠荣禄大夫江西等䖏行中书省平章政事柱国追封豫国公永吉公之父也曽祖妣王氏彭氏祖妣刘氏皆封郡夫人郡之名如其夫母邓氏黄氏并封豫国夫人公自至正二年用大臣交荐入经筵为检讨公年巳四十矣五年改承事郎国子助教七年除应奉翰林文字同知制诰兼国史院编脩官转宣文阁授经郎兼经筵译文官阶文林郎明年复入翰林为应奉十一年迁儒林郎太常愽士十三年转奉训大夫国子监丞擢兵部贠外郎十五年陞奉议大夫礼部郎中拜朝散大夫监察御史迁工部侍郎明年转朝请大夫大司农丞又明年陞中奉大夫大司农少卿复入礼部为尚书十八年叅议中书省事兼经筵官次年进通奉大夫御史台治书侍御史二十年拜通奉大夫中书参知政事同知经筵事提调四方献言详定使司后四年阶陞资政大夫俄除翰林学士承㫖荣禄大夫知制诰兼脩国史孛罗帖木儿入相出为岭北等䖏行中书省左丞明年弃官居房山二十八年閠七月元顺帝北奔淮王帖木児不花监国承制复起为翰林学士承㫖上章控辞已而元亡迨入国朝召至南京洪武二年授以今官三年兼弘文舘学士是年冬监察御史王着等劾公亡国之臣不宜用公坐免诏出居和州阅再嵗而卒公生四岁其大父即使公读书大父本黄氏子来继扵危知公䏻亢危氏宗督厉之尤切年十五即通五经大㫖据座为人师与同郡葛君将曽君坚黄君哻葛君元哲更相䇿警穷日夜不休复徒歩走临川吴文正公澄清江范文白公悙之门质而正之二公皆折行莗与之为礼呉公至恨相见之晚凡所着书多与公参订之虞文靖公集孙先生辙名徳俱尊其遇之一如呉公由是公之名震动江右间出㳺金陵或以其文示南䑓中丞张文穆公起巖张公以状元为显官少所称许独推服公曰危君为状元庻㡬相当老夫有愧色矣张公入朝遂挟公以行逹官贵人慕公声华争欲出其门下更相论荐唯恐失之公之检讨经筵也经筵一月进讲者三讲文皆属公手公尝敷绎民惟邦本之言以进典领臣恶其峭直难之公曰经筵之职所以格君心反不以民之疾苦告邪縦加罪罪在操觚者素请当之卒以进讲顺帝大恱诏赐经筵官酒公不饮复赐马湩一革嚢金织文币人一端皆有副已而有诏下中书发钱粟千万赈河南永平民万口咸曰活我者经筵官也公复移书执政请脩宋辽金三史乗传行宋两都访摭阙遗书成公之力居多顺帝知公问学渊深特命註尔雅较君臣政要公悉心而为之不数月而成及进赐金若干公辞曰臣职也何劳而受赐不敢奉诏㝷有宫人之赐公复辞曰臣有糟糠之妻在大江之南无所用之亦不受其助教成均也六舘生择所疑群揖难公公片言折之恱而去分监上京辍餐钱建监门葺斋舍勒开国以来分教师之名于石尚书王某致政居蔚州搆暖泉书院请额扵朝他监官以地无先贤故事不从公听其立师以训士子顺帝以公善笔札诏书释氏书公辞曰臣官胄监以教化民彛为职外教之典不宜书无已迁他官乃可耳遂止其授经宫学也受业生皆贵戚大臣子横肆不率度公创教条置帐历日书其勤惰月㑹而赏罚之皆畏服不敢犯其复应奉翰林也㑹脩后妃功臣传事多亡逸无据公买饧饼馈宦寺戚里历历叩之复参覆得实乃始笔之卒为全史其在太常也请亲祀南郊筑北郊以斥合祭之非谨谧法严祀典以祛谬妄时翰林承㫖张公翥为愽士礼文有阙者同𥙷正之人称为双璧其为国子监丞也捐束脩锓小学书及夏小正经传考于梓以惠学者其居兵部也奉诏垦田扵雄覇二州相地受畧薙除荆棘辟田㡬千万畆使民有道民徳之其陞礼部也与许文正公衡之孙克学俱賛皇太子受玉册故事皇太子谒庙用牲体百官以朝服贺扵东宫公谓克学曰傥有违礼人惟责吾二人盍正之遂彻牲体而以便服贺其擢御史也知无不言御史观音保等四人以谏死英宗朝公请録其后官之四川行省平章政事嚢加歹天历𥘉举兵欲翊戴明宗燕帖木儿伯颜等搆杀之公力为雪其寃容城民魏敬益买田千畆后见鬻田者二十家不能自生以田劵还之公请旌其门以敦㢘譲其在工部也顺帝欲以䝉古书译释氏三蔵经下部刋行公以无益諌罢之执政居第与烧饭桥近有司希其意欲凿石易桥公诤止之香祀岳渎故用金十两为香凾吏利金以铜半杂之或造铜凾易金公㢘其状皆执论诛之淮南兵乱公奉㫖㢘问其故㑹维扬京口岁饥民欲相食公便宜谕守臣发楮币数万定赈之所全活者甚衆上淮西宣慰使余阙捍贼功状请陞其官秩复请立宋徐节孝书院扵淮安其官大司农也分治京南保定之境㡬无旷土时海输不至军国多仰焉新城民田氏听后妻䜛杀其子公愤之职既不可治乃为文祭其子民悔愧后妻逃去人揺手相戒不用妇言其长礼部也时乱将亟公忧之每陈得失无隐丞相贺惟一曰君向寡言今又何多也公曰时危恩重情岂能黙黙吾不敢畏丞相但畏后世史官耳其叅议中书也论天下事以择将帅举贤才为本请专任甘肃行省平章定住总西方兵勿遗其迎帝师悮军事用枢宻副使普颜不花为中书参政经畧江南以也先帖木儿黄常为礼部尚书颁历安南立兵农宣抚使司以安畿内任贤守令以抚流窜之民顺帝欲以公兼兵农宣抚使公以踈逺辞且諌曰今日之事宜卧薪尝胆以圗中兴可也公言虽愈加切时不能尽用旧制铨曹有行止科吏主之日具内外官十名上中书中书籍以迁擢其后吏怠不为意仕者淹滞有待选十余年者公责吏日具五名五日一上中书吏乐易集各思奉职而乆滞者获伸髙原富民刘强通其子妇妇诉官逹刑部吏受赇欲变其狱以俟赦公以事关伦理趣如法论之其转侍御史也乱兵杀易州逹鲁花赤公请假守令以制兵之权㑹中书左丞成遵而下以赃得罪独贺丞相干栾平章与公不与皇太子书澄清忠义清白传家八字以褒赐之其参知政事也刑部尚书朶列圗兼兴和路总管与守将有隙守将诬其欲私发官囷粮廷议杖踰百免其官公验无发封状释不问都事倪晦与刘哈刺不花同官丞相太不花莫府数以公事忿争刘怒欲中晦隂结监察御史刘君楚俾挤之㑹晦至燕都嚢故人所寄买马白金君楚攟其嚢得金下晦狱令自伏为赃状上中书公疑亟为白出之马徳守徳州俘所获南军千户杨甲至都将斩之公召问状乃淮安世袭千户战败䧟济南群盗中陈柔俾诣徳军馈物徳械送之非贼也公白宰相释之扬感泣曰参政生我枯骨中惠大无以报然参政长者为公法释我我不敢私谢期以忠义报可也卒与逆臣孛罗帖木儿战死之太医院经历徐某蔵盗赃盗败徐就鞫案已具要官庇徐属公从末减使三返公竟不许岭北行省参政董复𥘉素有㢘名同省臣飞书言其在称海宣慰司时取官中米千石公疑其事遣使覈覆之果得其诬孛罗帖木儿廓扩帖木尔俱以平章总兵河南渐主衅端公谓御史大夫普化曰养虎者欲其不相搏噬则别其牢今欲二人无闘莫若加其职而分地䖏之用孛罗帖木儿为丞相治四川以廓扩帖木尔为丞相治河南各责其成功可也大夫曷不为上言之普化如公言顺帝及皇太子咸以为然㑹丞相搠思监䘮妻不出事中寝𥘉江南经畧使普颜不花李国鳯请封徽国朱文公为齐国公以龟山杨公豫章罗公延平李公西山真公九峯蔡公从祀扵孔子庙廷公为御史时亦请封谥刘蕡事上中书皆寝不报至是公皆举行复为文以少牢躬祭贲墓礼部贠外郎姜硕使伪汉陈友谅不屈而死公为奏官其子京畿歉国用不足公奉㫖以钱币诰勑募民入粟公以义谕民闻者感动荷负来输者填道至有不愿给直者上都宫殿火顺帝勅重建大安思二阁公上书諌曰苟以二阁为祖宗所建四海九州独非祖宗故物乎㑹皇太子大臣亦以为言遂罢其役其承㫖翰林也翰林修史有司日奉餐钱方为之否则歛手而坐公谓同列曰吾等以史为职且禄巳厚矣奚俟餐钱而后为邪因次第修之其以左丞居岭北也和宁为太祖肇基之地而无圗志可徴公请扵朝作和宁志先是夏侯尚玄尝伏阙上䟽言郯王某之寃公髙其义𥙷其子为宣使时埜速达儿为㣧平章挟私憾杀右丞荅里麻巴公曰是尚可以仕邪不去祸且及即上章辨荅里麻巴无罪辞官去居房山卧不起将相重臣皆以书请不听丞相史列门来问计公曰抚军院误国至斯不可救矣亟请河南王廓扩帖木尔总兵以卫畿甸而固守之当时事势巳不可为及再任翰林仅一日而木兵入燕公曰国家遇我至矣国亡吾敢不死趋所居报恩寺脱帽井傍两手㩀井口俯身将就沉寺僧大梓与番阳徐彦礼大唿曰公母死公母死公不禄食四年矣非居位比且国史非公莫知公死是死国之史也力挽起之已而兵入府蔵垂及史库公言于镇抚吴勉辇而出之由是累朝实録无遗阙者公之力也其入国朝也皇上尝访以元兴亡之故甚见礼重俾之侍讲禁林宋穆陵颅骨为杨辇真珈所发后入宣政院西番僧相传授为祭噐公言于上索取瘗之聚寳山时公春秋巳髙雅志亦不复仕矣公厚重深中有容寡言笑闻人诋毁如不知与人交有礼虽贵显恒若贫贱时平生好荐贤先后所引若翰林学士刘君献待制黄君哻等七十余人至通显者甚衆累持文衡考试多士人服其公乐善好义若有督之者凡事有关扵名教可以励风俗者必为之乃巳居官清慎节俭遇凶嵗辄䟽食不御酒食仓吏进禄米赢七斗时斗可易白金五两公命归之官奉敕书徽政院使秃满逹儿神道碑其从子以白金五十两为夀公却之曰国体当尔居中书凡请文来谢者皆不受故人妻子不能衣食者厚赒而生之于尝请仕公曰贤才未进吾敢私尓乎能以徳报怨参政燕人杜翺以公南士欲搆公罪翺死金陵公为文祭之公愽学善文辞至正中独以文鸣天下凡朝廷制作皆自公出四方欲显白先徳者皆造公门尤精扵书得片楮只字者寳秘以为荣有文集五十篇奏议二卷宋史稿五十卷元史稿若干篇蔵于家公娶舒氏先三十年卒再娶赵氏先十一日卒俱封楚国夫人于男子二人扵中至正二十年进士第累官承直郎大都路同知蓟州事今为安庆府儒学教授游登仕郎大都路儒学提举亦前年卒女六人一适同邑曽侁坚之子也余皆夭孙二人长太平夭次徳童公未仕时舘授贵谿张氏张思伐杏树以辟家塾有鬼夜叩寝门告公曰吾杏之精也主人将伐愿参政生之公即造张力觧而止鬼致白金壷爲谢公辞及公爲参政尝以满盈爲惧后陞左丞遂怏怏不乐云呜唿天之扵人不䏻以俱全也乆矣或授之才而不假以位或卑以位而不卑以时此竒才伟徳之士常困而不施而生民所以鲜䝉其休泽也惟公以渊深之学精纯之文尝都显要之地位海内仰之如祥云景星亦可谓有得扵天矣而逢时乱亡不获大展以死岂不可哀乎虽然观其所自着者固足以不朽矣铭曰二气孕精至文廼生凝爲川岳焕爲日星天地之文因象以示象黙无言非人莫着徃古百代作者孔多迄今有闻其䏻㡬何元兴朔方气淳而龎俊烈宏谟震盪万邦积盛而彰寔在君子维八十年其绩甚伟卓兹危公起大江西奥学醇辞孰能与齐在至正𥘉交荐而陞敷绎圣经以牗帝明中原荐饥黎首告病公跽而言民为国命同列畏闻吐舌改容当宁褒嗟曰维汝功往师成均蒙瞽有相化其荒嚚趋厥礼譲贝叶之文有诏俾书非职所宜正色控辞或服豸冠或为宗伯或居中䑓或参庙画孰寃弗雪孰善弗褒孰蠧孰莠弗除弗薅白之擢之予之钖之剔之殛之扶而植之彼何不思多言是訾曰匪其然吾畏后世南风泱泱耆老论亡屹如丘山以镇四方疆土日蹙孰不震动谓尚有公恃以无恐权奸肆威盗秉国钧畏公有言出为籓臣政乱无章倚势相戮公骇而吁吾胡可禄微服宵趋房山是居庻士遑遑如渉失桴天兵北征驱雷走霆有耳莫掩燕社巳倾公曰国亡吾曷不死公忍不死以存国史大明方隆多士景从有诏任公侍讲禁中昔岂不仕弗获竹道时之可为公则既老维古贤士立徳树勋苟有弗施着之斯文公文之纯大音玄酒道则在兹爵禄何有孰髙为山孰深为渊文之有传终古昭宣海东石砚铭二形圆如日出海东五色寒芒贯当中发为人文亮天功毓至阳产榑桑玉之英人之章砚铭三玄之胄静重故夀以墨为守勿䡖售弘经演道尓则茹之掞葩扬藻尔则吐之如鐡之坚尚欲磨而穿况斯石也乎夜穷昼研翕坤辟干期逺跻扵圣域乎宋学士文集卷第五十九芝园后集卷第九宋学士文集宋学士文集卷第六十宋学士文集卷第六十芝园后集卷第十上天竺慈光妙应普济大师东𬈑日公碑铭皇帝受天明命奄有方夏鸿仁惠泽覃及幽明扵是有学僧伽奉诏入京上御奉天殿丞相御史大夫暨百僚咸在而僧伽鱼贯而见时东𬈑大师年最髙白眉朱颜其斑前列上亲问以升济沉冥之道师备述其故上恱顾衆而言曰迩来学佛者唯饱食优㳺沉薶岁月而已如金刚楞伽诸经皆摄心之要典何不研穷其义苟有不通质诸白眉法师可也自后数召见字而不名人皆以为师荣及建钟山法㑹请师説毗尼凈戒闻者𨳩怿时洪武五年春正月之望也师辞归杭之上天竺山日修西方安养之学冥心合道不杂一念十二年秋七月朔日梦青莲华生方池中华色敷腴清芬袭人既窹召弟子妙脩曰此生凈土之祥也吾去人间世殆不逺乎至四日趺坐书颂合瓜而寂世夀八十又九僧腊七十有三其月十日奉全身蔵于山之西峰妙应塔院妙脩乃具行业来言曰先师有坠言吾死非宋学士不可以铭吾塔执事尝与先师㳺敢援斯故窃有所请濂前年幸谒师见师精神浮动眉宇间戯谓师曰法力所摄师之四体当益强濂岁嵗上京师必过虎林必与师谈辩如今日也师曰学士固未艾老身石火电光尔乌能乆乎遂一笑而别岂意师果脩然而西徃乎铭何敢辞师讳慧曰号东𬈑天台赤城人宋丞相贾魏公诸孙志慕空门徃县之广严依平山等公落髪为桑门时子庭训公讲台衡之学扵赤城师走轮下而受其说依科指授便䏻领其大义触类而长日增而日益子庭叹曰投丸下峻坂不足以喻其迅疾也北峯之道其借之以大昌乎自是子庭一属意扵师代相承微㫖所以扶正斥邪伐异归同者无不言之师之学沉浸醲郁而名动一时矣一旦假寐似见有竹横地下竹上所凝者白粥粲然师因卧而餐之及觉言扵子庭子庭曰竹粥与竺同音子得就地以食其縁殆在上下两天竺之间乎子宜亟行师即持瓶钖而出逺度浙河拜竹屋凈公扵上竺观音教寺竹屋见师俊颕辄留之所䖏颇卑湿师赋诗以述其事竹屋见之谓其衆曰此郎不凡他日当嗣主兹山不可以少年易之为迁燥刚之地遇之如賔友㑹有营缮之役而施金帛者接踵而至勤旧僧欲掲示氏名以励其余选工书者衆卒无以应师扬𬒮出曰吾试为之霞布云舒精采焕发竹屋见之尤喜且曰吾前言果不谬矣翘翘苍松挺出扵荆榛之上者非其类也邪命典賔客㝷更掌僧籍竹屋既示寂越溪澄公自演福来继其后越溪甚器师延居后堂之版首未㡬出世吴山圣水越溪念之弗忍舍复招还山䖏以上座以表仪四衆吴楚闽蜀之士趼足而至者动以百计师随其性窦浅深而䟽导之作人之盛当时罕有其比元重纪至元四年行宣政院采诸人望以主列刹而师获住荐福三暑寒下竺灵山教寺灾至正元年宣政使髙公纳麟谓非师无以膺起废之任移师涖之师至脩普贤大士殿云间大姓蔡氏邀师至家施钱十万缗师过姑苏大致香楠为材曽未㡬何大雄寳殿成蔡卒其妻夏氏为刻佛菩萨洎观自在大阿罗汉诸像黄文献公溍实为之记四年髙公又迁住上天竺子庭所谓上下两天竺之徴至是益验矣师知縁契在斯夙夜注心㒺敢怠遑走募多金之家𥘉脩大殿次建三觧脱门次铸巨钟搆危楼以冠之次营重阁讲堂上祠诸祖下为讲法之所他若白云堂选佛塲及诸寮宇一一皆完复罄已槖甓通涂自普门逹扵三门凡寺制所宜有无不具焉帝师大寳法王嘉师法行赐以金襕法衣及慈光妙应普济大师之号十六年师自念人贵知止汲将焉求竟挝皷而退隐于㑹稽山水间飘飘然如野鹤孤云人不知其为师江浙行省丞相逹识帖穆尔公方领宣政院事遣使者以物色访之力请还山躬帅僚属奉币以上师知其诚复再正法席前后所住凡二十五年国朝洪武改元始获谢事扵塔院云师躯干脩伟眉长三寸余其白胜雪目睛闪闪射人道徳余光所照不问耄倪见师经行讙曰我白眉和上来也争持香华以为供养居常颜面严冷片言不妄发即发虽对王公大臣未尝出一软媚语至扵诱掖后进辞色温如春阳天台四明所着诸书循环𨳩授止而复𥘉聴者咸谓披青云而见白日其在京时舆论以瓦官昇元教寺乃天台𥘉释法华道塲不可乆废乃以其事上闻即天界禅林别建室庐以存旧号请师𨳩山师为升座说法九府大浮屠皆俯首以聴风声所𬒳遐迩翕然归心师所度弟子甚衆其在下竺则圎具等十人上竺近二百人而妙思妙本妙脩为最先嗣其法系者则思齐行枢允鑑允忠良谨普智文㑹元琇景𣑽各阐化扵一方今继师住上天竺者即妙脩也濂闻法智尊者中兴天台之道五传至北峯为尤盛北峯诸子无不竞爽而佛光桐洲剡源为最良剡源之孙曰越溪而桐洲之孙则玉冈也师为佛光再传之嗣视越溪玉冈为法门兄弟先后同荷大法摄受有情法筵特为江南之最柰何越溪玉冈同年化去而耆徳伟望唯师之存岿然如鲁灵光耸人瞻敬三十八年之间其弘宗助教有功多矣苟不勒诸圎庙之碑何以垂示㒺极而慰学者之思㢤乃从妙脩之请而述铭曰人天之际所贵惟诚能贯鐡石可达潜冥世之修学思证无生舎此不务其将孰营倬彼大师为时俊英依科攻义分䟽㝷经春蒸卉木水翻建瓴天延法㣧神梦符祯出演鸿寳丕昭性灵龙鬼夜聴寳华书零肯昧道器一混渭泾飞楼矗矗涌殿亭亭栋吻兽攫桯础螭擎琅凾饬凤华簴铿鲸一实所感百物交并有仆必起无废不兴惟心所证诸縁莫撄尘毫无累体用咸贞声竭表里脗合幽明出言石坠转盻霜凝释门蓍蔡刹海章程属兹象末倚作金城岂期莲蕚遽生凈泓三宗抱戚四衆含情魂㳺乐国魄閟泉扃世相莫废人文是徴后千百载尚信斯铭春秋本末序洪武十一年复五月皇太子御文华殿命侍臣讲读春秋左氏传既而曰诸国之事杂见扵二百四十二年之中其本末未易见曷若取春秋分记而类入之分记眉人程公说所述有年表世谱名谱世本附録等类颇失之繁但依世本次第成书先周尊天王也次鲁内望国也次齐晋主盟中夏故列之鲁后而齐复后扵晋以晋于周鲁爲亲其覇视齐爲长也自齐而下次宋卫葵陈地丑徳齐而宋以公爵列扵三国之首卫蔡陈之爵皆侯也郑曹燕秦皆伯也陈蔡独后异姓也若楚若吴若越以僣号见抑于春秋并居其后而小国戎狄附焉扵是文学臣传藻等受命纂辑编年一主乎鲁虽曰无事一年各具四时诸国依前序次各系以事其有一事再见及三见者通系扵主覇者之下若重复者则削之训诂以杜预为之主凢例所及一一取㫖而后定缮写为三十卷自春和门投进皇上闻而嘉之赐名曰春秋本末勑内官刋梓禁中以传示四方臣濂闻诸师云五经之有春秋犹法律之有㫁例也法律则用刑禁暴以为之范防㫁例则斟酌物情是非而定罪之重䡖也是故古之君臣无不习扵春秋使君而知春秋方能尽代天理物之道使臣而知春秋方能尽事君如事天之诚天衷以之而昭民彛以之而正何莫非春秋之教也然而尊王贱覇内夏外夷其书法实严必当曲畅以观其同参互以察其变所谓属辞比事者始可言也不然如渉彼大海渺无津涯岂一蠡之可测㦲敬惟皇太子殿下潜心圣学其扵六经之文循环读之而尤惓惓扵春秋今命宫臣纂辑成书一覧之顷其本末了然斯殆以人文化成天下也欤皇上以大舜之资善与人同凾命流布扵四海是心也天地之心也臣幸生盛时遭逢两宫之圣不胜庆忭之至辄忘䟽贱着其述作大意扵篇首其校正无讹者翰林典籍臣刘仲质国子助教臣储惟徳正书入梓者中书舍人臣朱孟辩臣宋璲臣桂慎铸印局副使臣詹希元云洪武十二年嵗次已未五月五日前翰林臣金华宋濂稽首谨序王冕传王冕者诸暨人七八岁时父命牧牛陇上窃入学舍聴诸生诵书聴巳辄黙记暮归忘其牛或牵牛来责蹊田父怒挞之已而复如𥘉母曰児痴如此曷不聴其所为冕因去依僧寺以居夜潜出坐拂膝上执䇿映长明灯读之琅琅逹旦佛像多土偶狞恶可怖冕小児恬若不见安阳韩性闻而异之録为弟子学遂为通儒性卒门人事冕如事性时冕父巳卒即迎母入越城就养乆之母思还故里冕买白牛驾母车自𬒳古冠服随车后乡里小児兢遮道讪笑冕亦笑着作郎李孝光欲荐之为府史冕骂曰吾有田可畊有书可读肯朝夕抱案立庭下备奴使㢤每居小楼上客至僮入报命之登乃登部使者行郡坐马上求见拒之去去不百武冕倚楼长啸使者闻之惭冕屡应进士举不中叹曰此童子羞为者吾可溺是㢤竟弃去买舟下东吴渡大江入淮楚历覧名山川或遇竒才侠客谈古豪杰事即唿酒共饮慷慨悲吟人斥为狂奴北㳺燕都舘祕书卿㤗不花家㤗不花荐以舘职冕曰公诚愚人㦲不满十年此中狐兔㳺矣何以禄仕为即曰将南辕㑹其友武林卢生死滦阳唯两㓜女一童留燕伥伥无所依冕知之不逺千里走滦阳取生遗骨且挈二女还生家冕既归越复大言天下将乱时海内无事或斥冕为妄冕曰妄人非我谁当为妄㢤乃携妻拏隐扵九里山种豆三畆粟倍之树梅花千桃杏居其半芋一区薤韭各百本引水为池种鱼千余头结茅庐三间自题为梅花屋甞倣周礼着书一卷坐卧自随祕不使人观更深人寂辄桃灯朗讽既而抚卷曰吾未即死持此以遇明主伊吕事业不难致也当风日佳时操觚赋诗千百不休皆鹏骞海怒读者毛发为耸人至不为賔主礼清谈竟日不倦食至辄食都不必辞谢善画梅不减扬𥙷之求者肩背相望以缯幅短长为得米之差人讥之冕曰吾借是以养口軆岂好为人家作画师㢤未㡬汝颕兵起一一如冕言皇帝取婺州将攻越物色得冕寘莫府授以谘议参军一夕以病死冕状貌魁伟羙须髯磊落有大志不得少试以死君子惜之史官曰予受学城南时见孟寀言越有狂生当天大雪赤足上潜岳峯四顾大唿曰遍天地间皆白玉合成使人心胆澄澈便欲仙去及入城戴大帽如簁穿曵地袍翩翩行雨袂轩着譁笑溢市中予甚疑其人访识者问之即冕也冕真恠民㦲马不覂驾不足以见其竒才冕亦类是夫重建寳婺观碑婺之寳婺观祠婺女星始作扵唐武徳四年𥘉在郡城西北呉越有国时刺史钱俨徙于子城上西南陬宋淳熈十三年以知州事洪迈请赐今额元九十年毁于火者再皆官作之国朝洪武五年秋观复灾主观道士杨道可与其徒同姑者徳生徳清谋谓祠星所以休民兴役而出扵官是厉民也厉民弗祥乃持历走境内告于衆庻各出货泉相厥事而属刘仲谋等十余人司出纳之任伐木扵大山长谷乗流而致于城下僦匠佣工甓城増址作正殿五楹间其南为重阁三间殿与阁之中搆为飞亭亭之后先聮屋以合庭霤三门旧在阁南正直通涂今迁阁东三十歩由门循廊西上抵玄武神祠又折而西始升扵阁三门之右别建玄坛庙余若斋居賔舘之属各以次就绪而星之像犹未具先是杭州卫都指挥使徐君司马尝出镇扵婺屡徼灵于星祠其在杭也梦有所见遣使者问所湏以像阙告因命斵沉水香爲像名其阁曰灵华而奉像置其上道可复迎其教所严事者共祠焉工始扵灾之明年越六春秋至十二年冬始成盖役夫糜钱以鉅万计而有司不知州民忻趋谒以爲有所凭依不可无以示来者扵是道可持弊走告于濂曰婺以星名州星之泽州民者甚大宋宣和三年方腊反睦将䧟郡统领刘光世讨之兵次兰溪未敢进梦霞冠羽衣神趣之行且以病指告刘至盗党就禽及谒星祠其像如梦中一指将坠开禧三年大水先期告守土吏爲备民不漂溺景㝎四年武义山㓂爲乱来犯城屯于溪南遇媪鬻屦长数尺盗恠问之媪曰城中人屦皆若是耳盗惊散去元至元十三年郡既降复守元将髙兴怒欲屠城梦神论以勿杀明日以火矢射观矢返堕军中见巨人坐城上濯足城南水中大骇遂下令风民降不敢栽一人至正十六年沿海翼兵自兰溪夜叛还谋袭郡城神化妇人导叛兵食瓜田间食巳皆昏迷失道至城而天巳曙官兵有备遂伏诛此皆彰灼可徴之大者而疾旱涝之祷为尤验固未易悉数也今观事幸复乎故皆神灵之所致硕并记之濂曰婺女之扵兹郡犹叅之扵晋阳辰之扵啇丘固宜祠而祭之然惟有国者得祭礼也民之祭者情也先王之教谨礼而不违民之情一乎礼则拘专乎情则滥在人折衷焉耳且田祖先啬民以其有功一执巳犹思之祭之况昭囬于天恃頼以为司命者乎说者乃谓自南斗十二度至婺女七度为星纪吴越之分皆属焉何独婺之人得专祠婺女乎是不然呉越之分固广而斗牛女之所该亦广苟以缠度细推之郡之墟正上真扵婺女尔星之降祥焉可诬也今道可劬躬焦思而尽力扵神无非为民祈福濂如其请特载星之威灵亡宋学士文集卷第六十芝园后集卷第十宋学士文集宋学士文集卷第六十一宋学士文集卷第六十一芝园续集卷第一义门铭天地之间有大防焉孝友之谓也水之始也滥觞尔苟无土以障之则必至于滔天火之𥘉也萤爝尔苟非水以制之则必至于燎原人心感物而动不能无欲其端亦甚微不有孝友之人出为表式则沦胥以成风而彛伦斁矣昔者先王有见于斯虽委巷刺草之民能行之者必旌命之所以賛王治章人风而挽之于正也世之评唐史者且谓张公艺李知本刘君良孝行推于友睦数世不衰真豪杰之士呜唿当是时金章紫绶之贤皁盖朱轓之英布列中外未尝无之顾以豪杰归于闾巷之士者以其不俟教令所加而后奋也呜唿南陔白华之诗盖亦啇之末世周之盛徳也斯民以孝友着称君子可以观其世矣浦阳黄氏其先与文节公廷坚同所自出有讳度者宋隆兴癸未进士亦诸祖也元至正中传至讳珪君生三子其二曰隆曰生隆生一子曰逢原生生二子曰逢吉曰逢昌逢吉兄弟亦各生子至十有余人三世之间孝友无间言逢吉乃殚志竭虑设为教条既鑱诸乐石复遣从子宿请濂铭之呜唿子壮而分妇姑反唇相稽秦之俗巳然矣况去古日逺风气日益漓黄氏能不染于末习卓然不变其恒度岂非真豪杰者耶浦阳以义居闻者二三人唯郑绮之家巳至十叶黄氏知感慕而兴起进脩益力乌知不绮若耶虽然许史之称未足为贵也猗顿之货未足为富也唯孝友积诸躬令名昭于时其为贵且富也大矣所谓特立两间而无愧稽诸贤哲而有徴着之后世而可法何莫不由于斯黄氏孙曽可不思自朂㢤能如濂言揆之张公艺之流他日可驯致矣诗有之风雨如晦鸡鸣不巳濂于黄氏盖深有望焉铭曰浙河东疆地曰浦阳厥氏维黄双井同枝科名陆离世服诗书有儒其冠以义爲藩奕叶共飱视其斋庭左史右经踵武绳绳视其房除前丝后纑灯火与俱至和所形揖譲而升穆然无声既衍而葩实而匪夸三代一家世道下趋子父割闺妇姑勃蹊十室九衰澜倒波頺万夫莫囬蝇声方冥忽闻怒霆孰不爲惊植范建防翼法辅常斯徳之亢造端非难延𥙿维艰任重于山如爲髙陵世益代増非人独能如松之青故陨新承所以永贞古先与谋庻行之脩其道曷由执敬爲符夙夜究圗百世如初郑景彛傅郑铭字景彛㜈之浦江人世以孝义显闻景彛自㓜濡染之深卓然有以自立面目严毅不妄言笑人多敬畏之从父大和司家政察其爲人可成远大器聘乡先生吴公莱爲之师吴公授以春秋三传之学发凢举例㑹诸说而折衷之景彛即能领解其趣有所质问咸中肯綮吴公极钟爱遂相亲如父子金华胡君翰亦来从吴公逰景彛与之昼夜相摩切凡天地万物之理内圣外王之道古今事㑹之变无不及之讲覈既乆精神发舒大肆其力于古文辞吴公品评至严一辞稍不脩輙以爲诟病故景彛之文幅尺弘而体式备胡君之文意度宻而波澜张皆烨烨有光于时之𥘉景彛早䘮父事母黄氏至孝饮食必慎择以进黄氏嗜鰇鱼虽卒不可得必徧求之以悦其意㑹有疾益思得鱼巳而获鱼芼以香糁上之疾遂瘳奉诸兄如严父进退执礼甚恭不命之坐不敢坐莲塘张翁无子闻景彛贤而有文命爲赘婿景彛能当翁意翁亦以客礼侍之然翁颇木讷自重景彛亦自韬秘絶不与人交终日嘿嘿而坐或焚香以销世虑既而弹指叹曰吾诵诗读书亦颇有志于事功柰何欝欝乆居此耶黄氏殁其志㴚孤景彛居䘮尽礼出入必布褁鞍辔三年不御酒肉翁大享賔乐作景彛潜避去翁不怿或爲觧曰居䘮不听乐其家法自当尔翁何恠耶翁自是不敢强翁既耄欲以赀产悉属之景彛辞请以俾诸族子翁不可姑受其三之一翁之亡皆景彛塟薶之他受田者漠如也景彛之仲兄鉅殁以次当长其家哀痛弗忍请至终䘮群从固请乃泣告外姑以归籍所得翁之田庐归于公复自念乆居于外不亲家事能荷负者莫如从子渭又宗子也遂为文告先祠譲之渭亦固辞因虚其席年六十二卒景彛临事重然诺不苟于取与鲍溪水恶春涨多溺人景彛架石桥其上潘氏子母老无飬给其衣食终身人又称景彛为惠人云史官曰濂闻浦阳郑氏家九叶同居最多令子弟而授经者之师吴公先生又一时名士心极倾下之后十五年濂以非材来继吴公后始得与景彛交徴诸所闻益信景彛岀所作赋数首峻㓗荘凝絶似其为人而他文辞亦称濂方惜景彛之学未暴白于世且谓玉光剑气终有不可掩者而景彛忽作土中人矣不亦悲夫濂与景彛暨胡君皆吴公门人胡君既铭景彛之墓濂亦不能无情遂述为小傅一通以傅呜唿有才无命世之如景彛者不少宁不使濂重有所感乎傅同虗感遇诗序洪武七年十一月二十三日皇上御东皇阁以灵寳斋科失于文繁诏朝天宫道士提点宋真宗等簒脩以适厥中而傅君同虗与焉上既面受以芟摭之要复赐之坐设筵以宴享之酒半酣命赋严冬如春暖诗同虗与邓仲脩次第成跽奏上前龙颜大悦且亲御翰墨成长句一首内史读示至再既而㽞中不下遂令各沉醉而退同虗自念巖穴微臣上承天日照临光辉赫赩诚千载之竒逢乃自撰古律二十韵以纪感遇之盛才华之士歆艳弗置从而属和之同虗聚为卷轴以濂侍上左右亲覩其事来徴序于首简濂闻道家者流盖出于古之史官而其为书有皇帝君臣十篇力牧二十二篇伊尹五十一篇太公二百三十七篇管子八十六篇皆言治国之道非但如老聃荘周之所谈而巳故或者称其术与虞书所载者合良不诬也不然汉之用盖公言何以致清静无为之治㢤斋科之行符箓之傅特其法中之一事尔钦惟圣皇垂拱法官凝神穆清方之臣臣屡蒙宠眷上之所以遇下者其礼甚渥同虗感激奋励中心弗能忘形之咏歌亹亹不巳下之思报其上者亦无所不用其情猗欤盛㢤虽然君臣之际如此上之有望于同虗者岂直斋科之文㢤同虗诚能以盖公自期使世之人咸知道家功用足以济世而安民信为伟丈夫矣前所谓千载之竒逢者实在于兹同虗尚朂之㢤和诗者自邓次宇而下凡十又三人云径山兴圣万寿禅寺住持竺逺源公塔铭径山禅师入寂巳久古缙州男子实为之铭其序曰禅师讳正源字竺逺欧阳其氏也文忠公爲逺祖而南康其所居也年二十七受具戒越四十五载当元至正二十一年六月廿六日寿七十又二而逝其始与卒也大辨和上虚谷灵公以道徳名东南其传法师也观音兴圣道塲灵隐径山其所主伽篮也始见陵公公以龙潭㓕𥿄炬语问之禅师应之曰焦石可破层冰公曰破后奚为复应之曰探索乃知公诘曰所知者何事方思对其语公遽举杖击之悚然黙喻由是智开识融外内无碍雄谈慧辨动静皆空叩之者无穷归之者有容近者化而信远者慕而宗又能饰之以文持之以勤位尊而不以为荣徳盛而守之以谦所得乎道而出乎世者也居道塲増其室庐之未俻者主径山㷊乱兵遗骼之暴露者在灵隐楼阁皆为煨烬惟其所君独存类有神以相之者其建功动物之可见者也生之夕梵僧见夣于其母及将殁也预吿日期书偈而化弟子分瘗爪发于道塲舎利丛丛然生其灵异之显着者也元之帝师闻其贤钖以佛慧慈照普应禅师之号五主巨刹皆方镇大臣遣使者所邀致其法浮于人者深也广化圆伊本觉文煜兴圣宗德承天道琼净光智聚大慈等若干人其得法弟子也某等若干人其所度学子也径山其白塔所在也全身而瘗者禆师之意也二十二年某月日其瘗之时也集而傅之者其所说法也法不可以迹求道不可以形着虽无塔可也有塔矣虽无文可也冝无文矣繁其辞者过也故畧而约之畧而约之者古之道也以古道豦禅师者余志也谓余爲蕳者非知道者也请铭者谁圎伊也铭曰道之原本无言兮以言求道道岂宣兮有倬逹摩号爲禅兮指心见性简且专兮弊而失宗口耳是传兮袭讹蹈诞欺昏顽兮虗石崭崭法雷震天兮余音所及詟以颠兮师奋大勇直走其前兮象据狮吼泝幽玄兮五涖名山从者千兮扶堙䟽滞导百川兮洗濯白日光烂然兮有目皆覩照八埏兮文辞如云来翩翩兮即而索之以絙絷烟兮道且不有矧简编兮又况幻形同蜕蝉兮閟塔鑱文不愈衍兮有文之文多紏纒兮文而无文道乃全兮师道如羿此遗弦兮因粗解妙在后贤兮松隐庵记唯庵然禅师有道之士也尝谒石室珙公于霞雾山公告之曰子去我而求憇息之所其必松江之华亭乎华亭民富而趋善富则乐于施与趋善则可化以吾佛之道其必有以䖏子矣书松隐二字授之以行师如其言至华亭郭汇之阳止焉郭汇者去华亭三十里赤松溪之所注也前有查山后有九峯皆先哲示化之地师忆悬记遂结茅而居其中里人吴某闻之捐金帛割土地之籍来上硕师上勿去遐迩相継辇石与土堙汇増址以相其役而金彭邵三氏以创建为巳任始工于元至正壬辰越二年甲午而佛有殿僧有堂亢而为门夹而为庑凡日用之所冝有者皆具取石室所书名之曰松隐庵师恐岁月滋乆无知庵之始末者命其徒慧开同净慈蔵史可传请文而刻之夫天下之民未有与人以物而不求报者争尺布铢金多至相殴詈戕害虽亲戚不复顾念至见释氏之徒献所有舍所爱累千万不敢靳者其故何㢤盖我大雄氏以慈悲方便摄受群迷慧力足以破贪法智足以祛惑故人乐而趋之庻几期于妄息而真显乎或者不知徒谓释氏能以祻福钳制人故有所兾而为之呜唿是何待释氏之至浅㢤然余有一言焉今之细民竭三时之力欲其室庐之完饘粥之充而不可得释氏之徒皆坐而享之苟不力求其道无沗于大雄氏之教则因果之皦然者甚可惧也有若师者无求于民而民自赴之其道盖有度越于人者矣承巳成之业者多怠而不知自脩故详其辞以告后之人岂非师之所硕乎师松江人少祝髪于无用贵公中谒千岩长公于圣寿寺遂传其道后嗣主其席刺血写经天花毵毵满庭云天龙禅师无用贵公塔铭师讳守贵字无用水庵其别号也俗世甄氏世居婺之浦江其家业于耕樵毎使之行馌田间师志弗乐也乃同乡童子从师傅学读书元至治癸亥师年十八矣入里之康侯山依浮圗法为僧群僧各分檀越家遇其作斋㑹輙持皷螺应之师又弗乐泰定乙丑师年二十翩然徃浙水西日以问道为事适千岩禅师长公缚禅于龙华寺山师徃拜之授以向上一机㝠叄黙究恍若有所契师因弗欲辞去龙华与天龙院隣天龙沙门大道平公方务起废力挽千岩主之丁邜春正月笑隐䜣公言千岩行业于行宣政院将俾出世住大禅坊千岩竟遁逃不见使者乆之夜渡涛江东走乌伤伏龙山师复与之俱山有废刹曰圣寿千岩为一新之遂命师领其徒至正丙戌师还天龙徃叄中峯本公断岩义公梁山寛公其反覆扣荅不异见千岩时师太息曰千江虽殊而明月则一吾今后无疑矣戊子之夏退居嘉兴建庵为佚老计庚寅秋七月十日夣大道来别曰吾巳弃人间世矣师大惊急拏舟徃视之大道果告寂后因名所居庵为应夣黄文献公为记其事云师自是复住持天龙天龙素无恒产募齐民二千家每临食时輙取一小瓯聚之飬四衆大道既建大殿三门两序及塐佛菩萨阿罗汉诸像师继其后益殚志毕虑为造僧室与演法堂堂上为阁以妥吴越钱氏所造大悲尊象又买并寺之地以为𬞞畦而寺制所有者小大咸饬钟鱼互荅经呗兼举隐然如大伽蓝矣丑八月二十日作偈一首副以高丽净瓶寄别江浙行省丞相逹识帖穆尔公明日趣作浴事索笔书颂曰一蜗臭殻内外秽恶撒手便行虗空振铎天龙一指今犹昨掷笔而化丞相闻之大加叹异遣官僚为具后事以某月日造慈济塔院于天龙西岗奉全身塟焉师平生不畜长物寒暑唯一布衣戒行甚峻常落一齿其左右椟蔵之中生舎利罗五色烨然日见増长七十有二僧臈五十又四所度弟子善法住侍德盛等若干人余与千岩结方外之交挥麈谈玄无月不㑹而师又与余同乡里故于师之传授行业知之实详铭非余孰冝为之德盛之请有不得而辞也铭曰伏龙之山悬岩千尺谁陟其颠奋身一掷躯命既絶万缘顿息絶后复生真体轩兀如摩尼珠其光五色照耀东南不落名迹天龙一指斯为独得无用之用动而常寂化为楼阁荘严凈域苟以为是渉乎相执以空为楮以无为笔焯德示后用垂千亿新刻法华经叙賛兰溪天真禅师竺源逺公发真正心务欲流通大法请故翰林侍讲学士陈公达缮书法华经七卷锲诸文梓歴三年始成复不惮溽暑竭蹷来青萝山中俾余作賛惟此法华经王乃三界大师第五时所说凡六万九千七百二十四言盖前四时之所开演若华严则觕妙适均若鹿苑则纯觕无妙若方等则为觕者三为妙者一若以般若较于方等减去一觕而其妙正同度门虽弘皆未能徧收群机唯至法华开权显实而使蔵通别三者咸归一乗所谓纯圎独妙者也呜唿世尊五十年间说大乘经诸佛境界不共三乗位次者其尚有加于此欤书冩而刋布之冝也斯賛之所由作其辞曰维妙法华经中之王如山宗岱犹河趋海其义云何大寂定塲独一乗法无二无三大真毗丘㣲彼哲士假翰力写卷凡七其𥘉肇自片言之微渐成文句遂折品第中间无算尘沙黙画纵横顺逆左右钩连诸变幻事一一皆从三千徃相炽然出现若正若依以及假名摄归一妙无余欠者虗空有尽而此功德歴刼无尽法界衆生与佛真身本来不异鸡号而兴至于日没扰扰前尘分别影事妄胜真迷不自觉知入生死轮如来哀愍以方便故说大乗法苏迷卢山广愽高胜或可挟持此脩多罗未易得闻干闼婆城日高则隐或可控搏此脩多罗未易得闻优昙钵华千年一现或可获覩此脩多罗未易得闻我今讃扬实本佛言𥘉非诳语诸有情衆生希有想生难遇想生精进想或于其间领解义趣不昧一心相由是空法由是假中体绝待三一圎融脩性冥泯大光普照明了无碍弹指之间证无上慧洪武十三年夏五月十五日前翰林学士承㫖嘉议大夫知制诰兼脩国史气太子賛善大夫金华宋濂景濓撰故温州路总管府判官宣君墓志铭始濂㳺学诸暨时与乌伤楼君彦珍浦阳宣君彦昭郑君浚常浚常之弟仲舒同集白门方氏之义墪墪师乃吴贞文公立夫盖乡先生也彦珍最先还而濂与彦昭浚常兄弟讲学将一期当夜坐月白俟公熟寝輙携手出歩月下时皆羙少年不渉事兢跳踉偃仆为嬉戯或相訾謷或角觝其力至不胜乃止独濂檏戆易侮不敢时相遂为驩彦昭于其间尤号雄俊彦昭䫜目穹鼻湏髥森然如㦸颜面鐡色类河朔间伟人见者莫不畏之巳而各西东散去浚常仲舒之燕都客太傅右丞相家驯致显仕浚常官至佥江东建康道肃政㢘访司事仲舒累迁太常愽士彦珍受太师德王荐为玉龙千户所管民司长官彦昭知印行宣政院以年劳入选擢承事郎温州路平阳州判官转本路总管府判官岁丑浚常早卒后九年巳酉彦珍亦卒又四年壬子彦昭亦受诬以死其幸存而未死者唯濂与仲舒尔浚常彦珍之墓濂常为之铭仲舒谓濂不可独后于彦昭呜唿前后未五十年而世变不可知者已如此铭其可足恃耶虽然不敢辞也彦昭姓宣氏岊其讳也世为浦江人生长富家而不染绮纨之习别无嗜好唯购书不知休或请脱衣巾以偿亦不靳入仕极清白凡所需之物必取给于家毫分不受于民在平阳时吏畏其不相容各去而更他业儒生有百畆之园为势家所侵虽屡诉有司輙以厚贿属吏连年不决彦昭立断还之儒生凾金为谢彦昭叱去曰顾法当尔吾岂私汝者耶彦昭恐童奴隂受之阳缚就地持杖大声曰儒生所送金何在童奴垂涕曰某实不受金彦昭释之曰吾姑试汝尔后十日儒生画菜一本装潢成㡧入谢曰判官清苦敢以一菜为献彦昭曰是虽微物终有私意存遂题识而归之天大雨民与军争簦民曰我物而军取之军之辞亦然絶无证左者彦昭命裂而为二并驱出使隷卒踵其后军忿譟不巳民曰汝自失簦于我何损耶隷卒以闻彦昭杖民令买簦偿军其在温府治声如平阳㑹大侠起东海来攻府城戍将问计于彦昭彦昭曰此乌合之衆耳冝帅精鋭大开城门捣退之㓂果败北自是屡戦屡捷戍将气骄颇易之㓂乗隙入城戍将𬒳擒而彦昭亦受缚彦昭瞑目骂曰天子何负于汝乃搆乱邪㓂怒欲兵之民翼蔽其背泣曰宁杀我母杀我判官㓂义之而止彦昭得解夜缒城而出请兵于方岳连帅欲为殄㓕之计无有听之者彦昭知时事不可为归卧孙井山中巳而元亡大明受命有诏起江南文学之士而彦昭与焉上将官之彦昭辞以疾不受复还故山彦昭之兄财赋总管府知事彦髙风流醖籍为多士之冠彦昭与共论上下二千年治乱至抵几太息间操成诗酬荅不巳襟怀冲旷外物若不能扰之兄弟又善音乐遇风日和丽对坐海棠洞底取檀槽琵琶弹之侑以乐府新声酾酒仰天而饮不至于醉不休㑹婚家干没里氓田氓挝登闻皷诉冤诬彦昭关通州县以致事不直彦昭实不与闻也逮彦昭至刑部婚家引伏部吏并罪彦昭彦昭抗辞曰我实无罪奈何不为白行当于殿陛前辨之吏怒下狱幽之彦昭气愤愤无所洩不食三日死口鼻出涎涕凝结须上成冰实洪武壬子正月某日也寿六十其子骐收骨归塟于某乡某山之原礼也彦昭曽大父某大父某父嗣良母某氏娶方氏生三子长即骐次骃次骆女一适洪某孙男三某某某呜唿彦昭之事行其都凡如此濂谨为序之皆出于人心之所同不敢以私好变易其辞盖期传信于来世云复收泪而着铭曰非学之弗蘉胡轧之而使屯邪非才之不扬奈何不得以伸邪百龄几何孰为短长逹人大观其得䘮固均邪墓草荒凉青而复黄宁不使余感旧而伤神涕泪而沾巾耶宋学士文集宋学士文集卷第六十二宋学士文集卷第六十二芝园续集卷第二傅守刚墓碣自焚尸沉骨之俗成虽缨弁之家亦靡然从之鱼烂河决不可救药君子每为之太息有若傅守刚之事其可不表之以厉人人乎守刚之父殁其诸兄具棺歛巳舁出中野縦火而爇之守刚势不能止哭踊将绝爇巳编荆成筐实以象泉拾遗骸以归守刚欲夜半恃去㑹守者严不果明日诸兄捧筐至大泽而投清冷之渊守刚尤痛愤之深俟诸兄还舎解衣入渊中且泣且拾堆寘沙上脱所服緼𫀆褁之奔告子先子尚书府君府君命㽞间房中设几筵使其父之友买明善征木造小椟蔵之适堪舆家赵翁自城南来悯守刚之志为择地一所守刚佣书而买之负土成坟手艺松栢于四周其兄怒以其辱先也欲发而出之予仲父文友君将挈守刚诉县乃惧而止至今松栢盖欎然成林云守刚讳致柔守刚其字余之所命也傅氏金华好善里人曾大父某大父某父肖说皆农家守刚年十二始入小学时牧牛山泽间輙挟书诵不辍洎长登贞文先生吴公立夫之门当是时来受业者多贵人家子车马焜煌冠服鲜丽烨然如神人守刚麻衣菲屦厠其间怡然无难色日受公教学识益凝定出言必思力践盖粹然儒者也间出为诗若文亦光润可观父病守刚徃致医溪涨不可渡守刚立水濵终日望天而泣或怜之以大绠贯腰挟之以渡医见其情辤悃欵恻然与之还脉巳曰此天相孝子也稍缓一夕疾不可为巳药之瘳守刚诸兄不知书竞割户自私先业恣其取不与较守刚贫无所于归出为闾挨童子师乆渐能自存遂娶天台王教授某之女为配年过四十生男鹏鹏绝爱之顷刻不见鹏鹏意輙不怿时抚鹏鹏顶曰吾之命其系于此乎吾即死不为馁鬼矣余家潜谿抵守刚所居不三里每遇正月一日必来谒数年之间风雪不易也家人每具馔以俟且曰傅守刚其将来乎言未既守刚坐厅事作謦欬声矣为之失咲守刚忽谓余曰致柔老且死鹏鹏眉姢好似能读父书果如是目瞑九泉下矣予自后移家浦阳青萝山出仕于朝入翰林为学士乆不知守刚死生洪武十二年冬余还金华省先墓忽有白面少年拜于庭问其姓名曰我鹏鹏也曰尔何为服衰麻乎曰先人不幸以今年春二月朔死矣问寿几何曰六十又七矣曰塟乎未也曰死后一月权厝家西东阜之原曰尔今同䖏者何人曰先母卒二十年女弟鸾亦归童某今独侍继母童氏以居且曰汝颇知学乎乃䄂出诗文一鉅轴及用经史事𢋫李瀚蒙求三帙以进予读之见其遣辞豊缛而考事综愽叹曰守刚有子矣余既归萝山鹏鹏持其父门人童徽所为状来请曰先人制行一出于诚悫闻人善不翅若巳出见人为恶輙攅眉而避并日一炊啜白水以代羹若享太牢乡人咸以为贤部使者潘公黼闻而荐之先人以疾辞卒落魄不偶以死临死执鹏鹏手泣曰吾生无功于时死当择不食之地埋我宋先生最相知得一铭勒诸冡上不翅足矣言乞而终唯先生怜而遗之嗟夫若守刚者安可不表之以厉人人乎为之铭曰守也笃特立乎独不受变于俗是谓踵君子之躅金刚经灵异賛杭州周缙颇知书聚二三童子讲习市中日诵金刚经甚谨童子闵生触翻佛前灯油染扵经杭之民俗凢经像弊污輙投涛江缙因束以红縚倣其俗行之时元之大德庚子也越三年癸邜经䀜还于旧所半为潮沙所褁而红縚如故缙惊喜与吴门僧险拂去沙尘其粘缀者逐畨分析之徧请丛林开士题识左方后八十一年当国朝洪武庚申经入沙门宥悌之手复重加装裭即南屏山中请濂说賛賛曰至诚动物靡间毛髪此感彼应如磁引箴况乎契经世雄所说至心受持昭荅如响昔周氏子朝夕严事经有染污投诸江潮阅三春秋曶返元所经实帋成难同鐡石非金刚力焉能不坏经无羽足不能飞行非金刚力谁挟而至由此而观佛语所在百神诃卫无能捐者然而此经翰所假虽载佛言灵从何起世之法蔵所模经文充栋汗牛未闻皆验应知万法实本一心由心诚故而经应之心灵经灵理无疑者是知此心其大无外其小无内神通妙用一一具足不假外求有能精进入在上乗证妙觉位亦无㽞难今因賛经推而达之欲作佛者此心即是善思念之慎母退转髙峯妙禅师象賛目光凝定烁破大千戒躰圆明直探性原青山万仞不出死关名高天下法㽞世间鱼蓝观音灵照女二賛惟观世音誓救群迷现不实相变㓕斯湏破凡夫执返乎物𥘉一真所摄万境自如惟灵昭女入不思议以般若种得方便智聚首而谈无非实际至今灵光照乎天地题恩断江端元叟手迹后予从桞文肃公逰輙闻以仁恩禅师经贾似道墓诗有权握三朝位三事祇应知巳是僧彬之句最得诗人优逰不迫之意盖似道歴三朝宰辅傲然以周公自期一旦败亡在朝公卿弗恤之在野士君子弗恤之海内蚩蚩之民亦不䘏之其䘏之者唯承天主僧彬木禅火焚遗骸授其仲子归塟㑹稽之附子岗耳似道误国之罪可谓上通于天使其地下闻此诗将有余愧矣此实十四字史评有关扵名教甚大今因济蔵主以禅师手迹与元叟端公山居謡聮为一卷诣余求题故为䟽诗之义若此山居謡寄兴髙逺绰有寒山子之风学道之人类能传诵之兹不复深论云故嘉兴知府吕府君墓碑元至正之季民反䖏州为盗转掠而东䧟永康婺诸县绎騒弗宁永康太平里大族吕君文燧𣪚家资数千万与弟文烨合谋募里壮强子弟得三千人将之与盗屡戦盗败走复其邑斩获甚衆吕氏之声闻东南朝廷三授以官皆辞不受用事者听䜛杀其弟卒不敢怒而为之尽力大臣义之承制表其闾而复其家婺之巨室细民幸不遇盗者悉归功吕氏是时永康有吕氏隐若巨镇焉今上皇帝既克婺君族人借兵甲以君名诣辕门降上大喜特立永康翼以君为左副元帅兼知县事时君以事㽞杭未返命其弟文烜摄之君还复召为庸田司经歴改中书省管勾江西行省都事权知庐州府至官三月浙西平更授嘉兴知府累阶某大夫松江民作乱袭嘉兴君觇知之走使者告李曹公文忠贼始㩀城曹公兵即至遂就擒诸将欲屠城君争曰㩀城者贼也城中民何罪释不屠民徳之满三载入朝奉诏持节谕阇婆国洪武三年十一月次兴化有疾十六日卒于驿舎四年十二月某日归塟东阳县兴贤西丘之原年五十四君有德于乡郷人闻其卒皆哭泣相吊䘮归耄倪迎拜于道数十里不絶卒之明年嘉兴佐贰以下坐塩法死者数千人有司以君尝署名公椟例借其家上特诏归之曰吾知吕文燧诚信人必不图姦利且殁于使事可念也时吕氏家逮系县狱乡人哀之如亲戚及诏归其家乃皆举手相贺君予由是知君之徳及人者深也君字用明文燧其名也其先有讳玫者自河南来迁玖玄孙浩上书宋孝宗朝脱父兄于诏狱孝宗崩行䘮三年浩弟源以行义旌门皆有惠于闾里源玄孙钥仕元为永康尹君曾大父也太父汲父机母某氏𥘉君之大父尝脩上世所立义田以食族人置学以教子姪至君踵其志卒成之君爲人如懦夫至其奋发于义不顾利害必逹乃止盖其所从来逺矣君娶戚氏三子曰堂塽垍垍后季父文烱六女其三人适同邑胡海金华戚诚道东阳俞文琏余未行孙男二人堂既君乃谋于弟曰先子之友固多其同朝仕而知先子者唯太史宋公太史尝铭天下贤公卿大夫其言可传信苟以墓上铭爲请必不忍辞乃以君族弟荧状来请君之政盖多可称余不能知然其最大者活永康嘉兴之民书其大使人可推知其余也铭曰天之所争智名勇功或易于始而艰其终吕君之兴秉义孔伟散金聚兵以狝狐䑕既克有成不居其名钖命者三辞而弗承匪徒辞之以俟神圣黄钺临城觧甲请命左绾将符右珮县章季也摄之于君有光起司庸田亦佐方岳章服有仪蔚爲邦伯自庐而吴千里是绥相其良姦以抚以诛憸氓跳踉弄兵䧟郡隂檄王师禽斩以徇将怒谓君乱民可屠君争不从万家获甦不跻于崇而沦于遐吏操深文几陨厥家家之再完由天子明天子不遗由君之诚君徳甚多乡人是思载徳登碑于以悼之吴徳基传吴徳基者名履婺之兰溪人也其父景奎故为儒乡人师尊之酷好为诗㳺山泽间方苦吟而雨至雨濡其衣弗知也德基少受学闻人先生梦吉学春秋俊迈有竒材长通诸史为文辞硕学司马迁班固最好书尤工行草得之者蔵弆为荣元季教授乡里名动一时国朝取婺李曹公文忠为浙东省左承聘徳基为郡儒学正李公数与语知其才辟为椽称疾而辞有司举于朝为南康丞南康俗悍其民以为丞儒者也易之德基自如数月皆周知其情伪有所发擿一县惊伏德基乃更以寛化之视民如子民有诉召使前与语弗加咄叱民或援丞𥚑相尔汝弗责也有徴调召其大姓坐之庑下好言诱之听人人自说便否由是民爱丞如父而吏卒不能为姦民王琼辉仇里豪罗玉成执其家人挟法笞辱之玉成兄子玉汝怒集少年千余人围王氏家刼夺家人归且缚琼辉连道箠之至家觧衣箠殆死乃释去琼辉兄弟五人庭诉齚指出血誓与罗氏俱死徳基念成狱当连千余人势不便乃召琼辉语之曰独罗氏围尔家邪对曰千余人曰千余人皆辱尔邪曰数人尔曰汝憾数人而累千余人可乎且衆怒不可犯倘不顾死尽杀尔家而就逮虽有司有法汝悔何及邪琼辉良乆曰吾恨罗氏欲快吾愤尔惟明公所命德基乃捕操箠者四人于琼辉前杖数十血流至踵命罗氏对琼辉引罪拜之事遂止两家皆叩头曰公弭我事德甚弘咸愿有所所献德基却去县令周以中𥘉至召民转输至郡不得躬至乡召之一民逸去命卒笞之不肯伏走入山骂令曰官当在县何以至此为令怒吏卒因以语动令欲诬一乡民圗贿利获六七人下狱扄鐍甚严卒方徃捕未返乡民大駴德基计民无罪自出巡狱叱卒释之卒以它辞觧德基槌碎狱门遣之曰若无罪还告父兄无恐乃徃告令令怒曰民无道衆辱我君乃释之何轻我至是耶德基曰犯使君者一匹夫尔其乡人何罪且法乃天子法岂使君觧怒具乎令意慙乃巳其俗好淫祀有蛇岀户限民恠之以为神至奔走祠之德基罪神巫十人投其主江中为丞六年去知长沙之安化去三月他吏用法急南康民作乱命师讨平之死者过半南康民泣曰我吴君在宁有此祸乎安化邻古三苗其土豪多紏民为兵既尽降万夫长易俊原独恃骁勇与麾下数十人遁入山谷保险自固郡邑患苦之江隂侯吴良承诏求余冦巳移檄旁县兵且集召徳基计事徳基曰易氏未有反状奈何激之使生变乎不若先以计致之果反用兵未晩也否则出兵无名民先受其害矣愿君侯熟虑之侯曰令之言然吾为令徐之徳基乃屏吏卒歩至山谷中抵俊原家家空一老人出对客徳基谓曰易俊原出见江隂侯则无事矣今不出大兵且至一县民皆为虀粉然杀一县父兄子弟者易俊原非县令也老人曰俊原必出惟明府哀怜之徳基谬曰俊原或未肯来得其子及麾下三四人先徃可免矣明日其子及麾下至如徳基言兵止不发既而尽致其麾下惟俊原一人度其势孤乃招之曰君侯硕与俊原相见俊原喜诣军门请见遂缚送京师事平民按堵无扰江隂侯檄取故兵之为农者民咸自疑惊奔相告势甚危德基属耆老谕民曰侯所取者兵民无与也籍其硕为兵者数人而止长沙郡令造戎衣徳基力争曰吾邑民贫而俗暴恩之且恐其叛去安可责以事功如他县乎令格不奉命其罪小奉命而致乱其祸大决不敢辞小罪而蹈大祸也郡从之凡有徴徭皆不使之与越三岁入朝擢知莱之潍州事民畜官驴四十匹莱守核其孳息状与籍不合曰驴当岁产驹今几岁冝得㡬驹乃何少也欲责欺罔罪而征其偿诸县皆巳勒民买驴德基独戒民勿偿守怒问德基潍不偿驴何辞也德基曰民实不欺妄乌可责其偿国家富极海内为吏者冝宣布德泽为民除疾苦宁少数匹驴耶守语塞德基因画不便者数事守不敢复言并诸县巳偿者皆罢之山东民硕以羊牛代秋税者官从其言德基与民计羊牛后有死瘠患不如纳粟便独收民粟他县牛羊送陜西民驱走二千里皆破家郡以潍独完令役千人部送邻县牛德基列其不可曰有牛家送牛虽劳不敢怨使人代之脱道中牛死谁当代偿耶力争不奉命德基为吏不求威名以爱民为先尤重狱事凡有讼召受讼者面直之释其怒乃巳不忍置民于狱狱属空当有追需于民不务速辨稍缓其期约故物价不涌民视他所费恒减十二三所至民乐其简易而感之以为爱巳居潍二年㑹改潍为县召还潍民遮门抱其足泣拜曰自得吾父潍民肤无笞瘢今舎我去硕得只履事之以慰我思其得民心如此德基至京师遂谢事归将行辤其友翰林学士宋濂濂为德基交甚狎时亦致仕将归唿徳基谓曰若硕受长者教乎德基曰唯何以命之濂曰天子官汝五品秩乞骸骨归恩甚大汝知保之之道乎德基谢曰硕卒教之濂曰慎毋出户絶世吏勿与交吾之教子无以加于此矣德基至家如濂戒君子多其能受善言云〇太史公曰世俗恒谓儒者少功顾非儒者尔汤之兴以伊尹周之兴以周公此独非儒者耶何其功之大也彼世之儒者其号则同其诵说则同其所操守者异于伊尹周公者多矣岂特少功㦲谓之不足用可也然其间有足用者不可诬也俗吏以严急督责为足用谓儒者为懦缓愤事而不知得民者非儒不能也以予观于吴德基恂恂不大声色而衆庻安其政既去而思之视世吏之督责者果孰多耶德基之政固世俗之所咲者而其心诚爱民有足取焉古所称平易近民岂弟君子非德基之谓耶所谓难与俗人言其此类耶新注楞伽经后序皇帝既御寳暦丕弘儒典参用佛乗以化成天下且以般君心经及金刚楞伽二经发明心学寔为迷途之日月苦海之舟航乃洪武十年冬十月诏天界禅师臣宗泐演福法师臣如玘重加笺释明年春三月心经金刚经新注成巳彻睿览秋七月楞伽注又成上御西华楼宗泐如玘同侍从之臣投进上览巳悦曰此经之注诚为精确可流布海内使学者讲习焉宗泐即奉诏锲于京师天界禅林如玘还杭之演福私念与宗泐同𬒳上㫖岂冝以天界为拘乃刻二经于演福独楞伽卷帙浩繁未遂厥志蚤夜以为忧浄慈禅师臣夷简乃为撰䟽劝诸同𫀆暨乐善者助成之起手于又明年夏五月至冬十一月讫功费钱三千缗云为楞伽一经具蔵通别圆四教大㫖所以斥小乘之偏破邪见之感无非欲显圎宗自觉正智而巳苐其文辞古奥读者殊未易暁东都沙门寳巨尝为之训诂援㩀虽若该愽而于经意多邈然不相入胥䑓雷庵受公徒龙寳臣之绪论自不能伸一喙二者咸无取焉唯柏庭法师善月依天台教㫖着为通义夐然絶出常伦苟以经文显白者正之亦未免有遗憾他尚何望㦲如玘以辨愽无碍之智㳺戯毗卢蔵海台冲之书无不融摄故其论着虽有征于柏庭反覆叅验务不失如来説经本意宗泐又能裁度㫖趣约繁辞而归精当遂使数百载疑文奥义焕然明畅诚亦可谓灵承皇上嘉惠蒸民之意弘昭大觉立教度人之方者矣呜唿佛之大法惟帝王能兴之宗师能传之今一旦遭逢如此之盛读是经者小则当思逺恶而迁善大则当思明心而见性庻不负圣天子之大德㦲是年冬十二月四日前某官某再拜谨题题王鲁公授少保致仕诰右宋王鲁公特受少保致仕诰一通系绍熈元年五月一十二日所降者盖孝宗淳熈八年丑八月鲁公由枢宻使拜相十五年戊申五月以观文殿大学士出判衢州㝷即奉祠十六年已酉二月光宗受禅八月鲁公以母䘮致疾而薨是年仍称淳熈十六年至十二月始诏改明年为绍熈元年是为庚戌之岁诰之出给合于鲁公未薨之前乃在既薨十閲月后何耶宋自宣和以前未有既死而乞致仕者南渡之后礼文凋䘮虽宰相辅臣考终于位其家已废哀即服降㫖给赙方上谢事之章而朝廷复为之告廷出命如其未死时此最有乖政理其后吏部郎甞以为言终不能行而止此诰未免循习当时故事而未之或改也者不然诰中所谓尚克全于徳履及益髙冲致永介夀祺之语皆生前事何故追而书之其为后来𥙷授制敕当无疑也惟鲁公忠君孝亲大节伟然故其相孝宗独至八年之乆同时秉钧轴者唯梁文靖公前后七年可以配之余人皆所不及谓非得君之深者可乎盖必有其道矣鲁公五世孙葯雅饬君子也持卷索题甚切㑹病痁新起精神昏昧谩挂漏而书之洪武十三年八月巳未朔前翰林学士同郡后学宋某谨识胡仲子文集序数十万言在诸生中巳惊动其乡邦老儒咸畏而敬之及其既长而壮竒迈卓越务师古人出言简奥不烦而动中䋲墨如夏圭啇敦望而知其非今世物也同郡大儒若吴贞文公立夫先生甞师事之吴公亟称叹其才不置黄文献公晋卿以文学名天下见先生輙延致共语所以期待者甚隆而先生亦不为之屈也诸公既亡先生之学益成行益脩徳愈邵而文愈雄大江之南称贤者必曰先生而先生不自以为至也今天子有国之𥘉大臣交荐先生才行上悯其老不欲重烦以政命为衢州教授㑹脩元史复荐入史舘史成赐金帛遣归或谓先生未展其所学而先生澹如也先生甞慕邵子程子之为人所飬甚深极乎愽而守则约务乎大而不遗乎细于人鲜所推譲而所许者衆必以为贤于言不轻发而所言者人必以为当其所着衡运井牧皇𥘉诸文有习之之辞而所得者非习之所及也先生年未老而文巳传于时获读之者莫不知其为可贵然其可贵者岂特文乎㦲是则先生之自得者世之人未必能知虽濂亦不能尽其详也濂与先生同师于吴公相友五十余年发秃齿豁矣见世之士多矣心之所仰而服者惟在先生则先生之文岂独今之所难遇乎学子刘刚撰次成集而王君士觉为图其传来请序之濂不譲而书其首篇所以叹先生之善学古人而幸天下之见其文也先生名翰字仲申金华人仲子其别号云洪武十三年秋八月癸酉前翰林学士云云同郡宋某谨序宋学士文集卷第六十二芝园续集卷第二宋学士文集宋学士文集卷第六十三宋学士文集卷第六十三芝园续集卷第三深先生吴公私谥贞文议斯文天地之元气得其正者其文醇得偏者其文驳世之治也正文行乎上则治道脩而政教行世之乱也正文欎乎下则学术显而经义章斯文之正非谓其富丽也非谓其竒佹也非谓其简澁涣漫也本乎道辅乎伦理㩀乎事有益乎治推之于千载之上而合参之于四海之外而凖传之乎百世之下而无弊若是者其惟文之正者乎文苟得其正则穷泰何足以累之浦阳深先生吴公天赋絶人精识迈古咀哜六经以求其道餍饫百家以尽其用贯穿该愽洞视当世瑰玮弘大不愧前古其陈理也明而严其叙事也精而当其道情也周而婉其赋物也深而遒年未弱冠志意廓然愤东夷之不㳟则欲蹈虏庭而陈说览时政之多僻则欲告时君以仁义以圣人之志莫显于春秋也则排异说而务得褒贬之中以三代之政莫着于书诗也则畧传注而务得理事之寔以亚圣莫盛于孟子也则斥史迁之妄而传之以词赋之祖莫忠于离騒也则法而式之以古乐府之作随三代而升降也则撰而次之搜抉隐伏擿紏讹谬神行电逝川流石止杰乎雄㦲先生之于文可谓贞而有则矣先生既不喜仕后用荐者为长芗书院山长而终史臣甞附于元之列传门人私以渊颍易名或窃病其未称于是更谥曰贞文先生庻使来者知浦阳之文自先生始大盛而正文之不遇可为当时惜也吴先生碑元国子愽士吴先生既卒三十有七年其子今翰林待制沉告于太史宋濂曰先君学行海内靡不闻之然知而尤详者莫如乡人乡人知者衆矣好道而谅直者宜莫如子圗其传俾乆弗忘非子之属而谁属濂于先生固弟子行幸执笔从士列咸余教所暨且与沉友老矣宁敢卒辞先生吴氏讳师道字正传婺之兰溪人少勇于学不督而勤始为文辞輙惊骇长老未冠读真文忠公书大悔𥘉所为非是即以圣贤自师时许文懿公以朱子之学淑学者先生持所悟识造门质难许公甚礼敬之授以所受心领意绎日开岁化歛戢充扩刻削就规矩烨然有闻于时至治元年举进士登科授高邮县丞阶将仕郞漕渠决泛原陆漕不通先生集工隄之三年以外艰归复除改宁国录事转从仕郎天暦元年徴江淮兵过郡将弗捡下兵白昼挥刀㦸走市怖人赀货不与紫杨道上纵火焚庐舎横甚自郡守以下皆畏噤不敢治视民慼若不知先生曰兵无状贼天子民不治且不可制索马从数卒行市捕得缚市门榜掠令衆衆譁操仗唿曰何录事乃敢尔吾曹死耳不忍为人辱必杀録事先生闻之独出喻其衆曰録事儒者易杀敢杀者来録事不汝御也衆眙不敢有言退相戒曰它人易凌慎勿犯吴录事明年饥先生平价劝分得粟万余石食城中民既而宣城民仰县官食者三十三万口廉访使者以先生能吏檄摄县振饥悉召大姓第其家为九等出粟有差得三万七千陆百石饥者以不殣死又明年春未麦先生白㢘访使者请诸朝发官廪十万计使者亦遣椽吏出货旁县复获钞数万定选㢘察吏赋民先生任三之二借民为曹伍以次唿名受钱粟襁负充庭中若无一人然有既受而易服重至者先生目吏取其人于衆中诘之具伏左右相顾疑为神明居五载条教脩完事治姦息㢘访使者荐于朝以疾引归重纪至元之𥘉迁文林郎池州建徳县尹新孔子庙堂广学舎豪氓侵郡学田七百畆郡下先生问状按图䋲豪民归诸学建德非茶区民苦茶税先生言不便报减税民頼之中书左丞吕公思诚侍御使孔公思立荐先生经行高宜为人师召入为国子助教阶承务郎踰年陛愽士进儒林郎先生声着中朝者久士子闻先生至喜曰是㜈吴先生耶相率持所疑揖问开以机钥皆叹服去先生因推所闻陈说诲诱端简严肃经义一本朱子排斥异论有诋朱子者恶絶弗与言𥘉许文正公衡在成均时宗朱子以为教其法具在先生守不变学者信向如文正时禁林近臣复荐先生才任脩史未报至正三年先生以内艰南还明年江浙行省中书当大比聘先生去取士疾作不能行上书请致其事八月十七日卒家寿六十二既卒命书下以奉议大夫礼部郎中致仕五年九月十七日葬铜山乡中徐之原先生之先居信安四世祖𣏌徙兰溪曽祖辉祖儒宗宋国子进士考世父幸无子以考命后之赠应奉翰林文字从仕郎妣龚氏赠冝人先生娶徐氏封如龚氏二男子长深先卒次沉也一女适徐虎臣孙男若干人先生于书无时不观故无所不熟涵畜渊邃不可涯涘为文务自理出畅而不繁崇而不矫有兰溪山房类槀二十卷易书诗皆有杂说通十卷战国䇿校注十卷绛守居园池记校注一卷敬乡录二十三卷自圣贤之学不传䔍信者失之拘而不适于用喜功者失之诡而不合乎义二千年间非无豪杰之士而功烈不少见于世者不以斯耶宋之君子后先继出推明阐抉䟽辟扶树理无不章事无不备虽圣贤复生为后世计无以加矣然而卒未有繇其说而大有为于天下者岂非有志者鲜㢤先生蚤有所闻尊而行之守道而不遗乎事致用而必本于道施其绪余于郡邑巳足以震耀当世使假之以髙位而获大行𬒳其润泽者夫岂细㢤卒止于斯谓之天也非耶虽然观其所自立不既伟矣夫铭曰圣学之传犹日丽天光华赫如照𬒳八埏有足者行有目者覩致用成功咸以日故使日自明明不照物虽曰行天何取于日其或善烛而不能遐如膏与薪厥功几何道积于躬用见乎世微之一毫大之无外在圣有作佐啇造周天苞地含岳立川流区区覇功实悖于道卑曲偏岐膏薪之耀歴世二千濂洛扩之有支而南考亭拓之夷其榛荒亦有车马有驾而行可尽天下彼惛不由狭径是趍殚其智能䧟于泥涂惟㜈有传考亭之适先生是承孔武且力涵而俾深植而俾成濯其光晶有烨其明始奋而仕不辞下位道无觕精崇一致䋲豪锄疆煦其弱羸父严母慈亦作之师廷臣咸言其道可斆帝曰汝来掌我邦教有肃威仪有秩诗书大带玄端开陈圣谟使陟而升可泽四海世方仰之曷为不待不显者身道则不亡遗书满家百世弥章世观其书将考于为勿谓易知斯道在斯元故秘书少监掲君墓碑有元盛时荆楚之士以文章名天下者曰虞文靖公集欧阳文公玄范文白公梈掲文安公徯斯海内咸以姓称之而不敢名其后三公皆死无继者独文安冢子讳汯君以文学仕顺帝时至国亡而后终人谓掲氏有后君字伯防少敦檏苦学同舎诸生巳成诵出嬉遨君独坐讽不休夜爇薪以继必至精熟乃巳年十八尽通六经大义肄举子业试不合有司既弃去取诸子百氏书穷研之攻古文辞侍父入燕都𥙷太学生端方有威仪六舘士敬惮之或譁咲方殷闻君履声輙止是时虞公及欧阳公皆在朝廷交称君羙以为文安庆至正年文安薨天子钖金钱百僚皆致赙檖人劝君输货县官而给塩淮安可获利数倍且无遗路虞君哭不从曰汯敢家先君之䘮乎至家援礼制仪戚易两至服阙以䕃𥙷秘书郎阶承务郎迁翰林国史院编脩官转太常愽士再入翰林为脩撰仍兼国史编脩阶三转至奉议大夫代祀北岳北镇还拜江南行台监察御史未上留为礼部员外郎阶朝列大夫十八年奉诏谕江西至七闽㑹为汉陈友谅䧟江西不得往改佥江西湖东道肃政㢘访司事加朝散大夫治建宁既而友谅兵寇杉关下邵武据延平建宁受围大军退保福州城中吏民相继出奔惟经畧使普颜不花尚在君请与之谋经略闻君至迎曰佥事犹未行耶君愤曰经畧何为发此言今盗贼围孤城正吾与经略致死时也吾死将与此城俱顾独走欲安之乎经略起问计君为之画䇿经畧驩曰吾志决矣即当如君言部𣪚卒得千人命建宁总管阮徳柔将之出战不利民大詟君集衆告以福旤谓并力御贼则妻子可生缓将为俘虏语甚切民感泣请各自效无老少悉乗城固守君徃来抚劳之分壮者千人助徳柔战屡捷势稍张城外有山曰黄华高出城上君恐贼窥见虗实作层楼蔽之命守者锻鐡为长钩广储水楼下以俟衆不知所为及贼㩀山以火攻楼即以长钩曵之随以水火㝷息复预积湿薪枯䕸城下贼穿隧以入燎烟于隧熏之死者甚衆贼扬言攻城西君察其旗乱而气怠命备城东巳而果攻城东知有备惊骇而退是时内外相持逾十旬樵苏道絶彻民居以炊经畧忧以问君君曰士气在乎作之尔且直壮曲老吾以王师讨贼何忧不胜乃槌牛酾酒劳将士以义激之皆踊跃请战空一城皷譟助之声如雷霆贼衆数万逆战君戎服出阵后督诸将尽力俄矢石乱下或请少避其锋君叱曰破贼在今日敢言退者斩于是士卒殊死闘自寅至午焚其三栅乗胜奔之是日福州援兵继至贼败走复延平等三州获胜兵千余人咸欲系狱论其叛逆罪君曰大盗未殄胁从者可胜诛耶诛桀黠者数人悉纵之耕及诸将上功于朝𬒳褒擢君未尝出口或爲君冤君曰吾职耳可徼功乎改江西行省郎中未赴以工部郎中召时淮浙乱道不通㽞家四明之慈溪挟子枢浮海而北过黒水抵铁山卒遇倭㓂同行多𬒳害君脱走趋辽东转之山东制下陞祕书少监阶中顺大夫而齐国忠襄察罕帖水儿在洛遣使迓君君赴洛㽞岁余承制授刑部侍郎不就二十八年踰太行至燕都未乆大明兵围城七月十八日顺帝宵遁明日君觉之遑遑北走枢夫君所在号哭而追及于海子藁君骂曰吾死职义也尔来欲何爲奋然行弗顾枢泣抱持賔客故人亦稍至遂强振君归环立守之君拥衾卧不食枢叩头流血请所亲厚者交进慰觧乃起食一餐八月二日兵入燕凡仕者例从南亰君至称疾弗仕踰年反慈溪洪武六年二月八曰卒于寓舎年七十四月一日权厝舎西香苏山之原以某年月日葬某地君事继母以孝闻抚庻弟有恩六主文衡所得多竒士交友皆当世名人爲文敦深简质有父风务关伦教不爲浮艳语集毁于兵存者若干卷蔵于家君自视欿然接人和而有礼寡言峻行来甞有矜大之色虽家人不见其疾言厉气平居非疾病必冠带爲私书皆端谨可观𥘉君之曽祖赠嘉议大夫礼部尚耆上轻车都尉追封豫章郡侯惟聦祖赠中奉大夫江西等䖏行中省叅知政事护军追封豫章郡公谥贞文来成世居豊城皆以厚德称至文安遂以布衣致位翰林侍讲学士中顺大夫知制诰同脩国史同知经筵事追封豫章郡公而推恩及于二代郡侯之配黄氏何氏郡公之嫔黄氏文安之室李氏程氏皆封预章郡夫人君起其后又能世其家有闻于时而君之子枢乐复好学问不失儒行当可继于君呜唿爵禄之继可幸致也而继其文学为难文学可免而脩也而继其道德为难若君者可谓兼之矣君娶曾吴易三氏曽早卒吴易二氏皆封靖安郡君子男四人棐丑夭其二郎枢乐二女适盛伯刚某君之居慈溪与今晋王傅桂君彦良交君卒彦良持枢状来速铭铭曰自古有国贵惟世臣匪爵之仍有徳有文朔元百年中有掲氏位虽弗崇其徳可持掲氏之先岂无侯王盛莫与纪靡乆卒亡维文安公敦厚凝确际时休明典帝制作徳尊望隆震撼四方执造化机阖隂辟阳人止其身公又有子缉其休声克阐克似岂惟文辞亦有事功建畧南藩剪屠姦兇仗义爲城奋作士气章甫申申复地千里褒宠之加非我敢知劳烈虽多乃职之冝邦国殄䘮吾能独存奉身以归敢汚先君生既有开殁则有承凢时之人其谁与京天匪私君以彰世徳徳着穹碑来者咸式邓錬师神谷碑皇上既抚有方夏脩天地百神之祀为生民祈福祥弭灾疠以为非有道之士不足以交神明洪武四年乃诏龙虎山嗣汉天师张公正常择其徒之可者以名闻诏至阙下问以雷霆鬼神之事于是邓君仲脩等述感化之由以对上说赐坐钖燕诏舘之于朝天宫祠祷之事多属焉五年春三月不雨上以农病播种忧之仲脩奉诏设坛塲行驱召风雷之法天大雨赐白金若干两后三年秋七月复不雨御史大夫率仪曹承诏临视祷三日不效仲脩退坐斋室黙运玄化出杖剑一叱云合雨如注是嵗冬无雪诏李韩公及丞相致上命以祷期以三日雪至期果然上甚宠异之每召见与语甞赐以诗及御注道徳经命与住持朝天宫宋宗真脩祠祝科仪行于世十年奉命之㑹稽祭帝禹及宋阜二穆陵还明年张公卒于是仲脩请归视张公葬而仲脩亦老矣乃请于公之子嗣师曰吾身虽䖏辇毂下然兹山师友之所居吾心未甞违去也嗣师知其意卑以琵琶之峯郭坞之原仲脩更名曰神谷顾其门人曰吾逰时蔵吾遗蜕于此既而复来京师与余言其故且曰吾幸从先生逰吾冡必得先生铭然孰若及吾存而见之余曰仲脩学长生乆视之术固蕲不死余将托仲脩而长存而仲脩乃欲属余以不杇乎然余厚仲脩不敢辞仲脩名今以字行临川人曾大父某宋某官大父小父韶仲脩生时有双鹤飞翔之异年十二入山之紫微院师㽞君敬斌十八服道士服甞岀㳺见道人于僊岩石上授以縦闭隂阳麾斥鬼物之法又从隐者野庵金志阳传性命之说龙乕大丹之秘世之硕师皆礼重之累賛其教于山中甞提点温州玄妙观主杭之龙翔宫四方人愿传其道者甚衆其所得者盖深矣余固不能尽知也然仲脩弟子爲余言仲脩䘮父尽礼嘉禾生其陇上哭母哀泉爲之涸其行又有出于所见之外者而余与仲脩交甚乆观其卑让不伐言语若不出言呜唿学道者固如是㢤铭曰老子之道充以夷显可用世微守雌厥文五千意易知今之宗者皆其支汉㽞侯孙号天师玉章寳剑大綘衣指麾呵叱运化机驱役鬼物如群儿东南名山雄且竒左龙右虎相委蛇涵灵蓄恠欝靡施天使道术呜于斯传世四十嗣不衰前者既倡后輙随百千弟子杰者谁邓君挺然熊豹弱龄恍遇生安期㖟以寳诀行如飞野庵之叟发垂頥穷崖屹坐辟两扉稽首长跽叩幽微语以一气凝丹基心得其意忘其辞虚极静䔍中赫熹赤光射牗如渇蜺小试余技为世推唿吸雷电囚蛟螭玺书下徴祝国釐禜祈旱涝捷斯湏龙颜每为兴叹咨岁时竹宫常侍祠霞裳瑶冠光陆离功利黙黙彼烝黎容色不老难端倪夀命岂与恒人齐胡为此丘穴深巇欲蔵冠劒诳后来神仙不死谁谓非所示者幻同人为逰行八极当来归千载弗朽徴斯碑杜环小传杜环字叔循其先庐陵人侍父一元㳺宦江东遂家金陵一元固善士所与交皆四方名士环尤好学工书谨餙重然诺好周人急父友兵部主事常允恭死于九江家破其母张氏年六十余哭九江城下无所归有识允恭者怜其老告之曰今安庆守谭敬先非允恭友乎盍徃依之彼见母念允恭故必不遗弃母母如其言附舟诣谭谭谢不纳母大困念允恭尝仕金陵亲戚交友或有存者庶万一可冀复哀泣从人至金陵问一二人无存者因访一元家所在问一元今无恙否道上人对以一元死巳乆惟子环存其家直鹭州坊中门内有双橘可辩识母服破衣雨行至环家环方对客坐见母大惊颇若尝见其靣者因问曰母非常夫人乎何为而至于此母泣告以故环亦泣扶就坐拜之复唿妻子出拜妻马氏觧衣更母湿衣奉糜食母抱衾寝母母问其平生所亲厚故人及㓜子伯章环知故无在者不足付又不知伯章存亡姑慰之曰天方雨雨止为母访之苟无人事母环虽贫独不能奉母乎且环父与允恭交好如兄弟今母贫困不归他人而归环家此二父导之也硕母无他思时兵后嵗饥民骨不相保母见环家贫雨止坚欲出问他故人环令媵女从其行至暮果无所遇而返坐乃定环购布帛令妻为制衣衾自环以下皆以母事之母性𥚹急少不惬意輙诟怒环私戒家人顺其所为勿以困故轻慢与较母有痰疾环亲为烹药进匕筯以母故不敢大声语越十年环为太常賛礼郎奉诏祠㑹稽还道嘉兴逢其子伯章泣谓之曰太夫人在环家日夜念少子成疾不可不早徃见伯章若无所闻第曰吾亦知之但道逺不能至耳环归半岁伯章来是日环𥘉度母见少子相持大哭环家人以为不祥止之环曰此人情也何不祥之有既而伯章见母老恐不能行竟给以他事辞去不复頋环奉母弥谨然母愈念伯章疾顿加后三年遂卒将死举手向环曰吾累杜君吾累杜君愿杜君生子孙咸如杜君言终而气絶环具棺椁殓殡之礼买地城南钟家山塟之岁时常祭其墓云环后为晋王府录事有名与余交史官曰交友之道难矣翟公之言曰一死一生乃知交情彼非过论也实有见于人情而云也人当意气相得时以身相许若无难事至事变势穷不能蹈其所言而背去者多矣况既死而能飬其亲乎吾观杜环事虽古所称义烈之士何以过而世俗恒谓今人不逮古人不亦诬天下人㢤东丘郡侯花公墓碑皇上渡江之六年庚子夏闰五月癸酉伪汉主陈友谅以舟师入冦围太平行枢宻院判花公率麾下三千余人结阵迎战三日贼不得入乙亥城中乏食公士马惫城䧟贼缚公急公怒奋身大唿缚尽觧起夺守者刀杀五六人骂曰虏非吾主敌也曷不趣降贼怒碎公首缚于舟樯衆射之公至死骂贼不少变巳而贼犯龙江上命诸将力战贼败遁去后五年甲辰上即吴王位追封公东丘郡侯又十六年其子佥水军左卫指挥司事炜泣曰先公殁今二十年无文铭于神道窃恐忠烈不白于后世敢请惟公勲业始卒冝载国史余尝待罪太史氏不敢以耄辞公讳云姓花氏世爲怀逺人自考以上姓名皆亡莫知迁徙世次然皆不显公少孤随母嫁张氏貌伟而黒骁勇絶人侪軰畏服之岁癸巳杖剑谒上于临濠上竒其材力俾将兵畧地所至輙克破懐逺城口虏其帅以归进攻全椒㧞之群冦据缪家寨公俟夜袭之㓂散走上将取滁州单骑前行遇贼数千人于道㧞劔跃马冲其阵而过贼惊曰此黑将军勇甚不可与争锋兵既至遂克除甲午从上取和州得卒三百以功授管勾明年乙未率所部先渡江上克太平以公忠勇可信任命宿卫左右丙申上破集庆公得兵千人陞总管徇镇江丹阳丹徒金坛诸县皆下之过马䭾沙剧盗数百遮道索战公且行且闘三日夜皆禽杀之授前部先锋攻常州㧞其城驻守牛唐营夏六月立行枢宻院于太平遂拜公院判阶安逺大将军丁酉春正月克常熟州获卒万余命公将之秋七月以兵三千之寍国䧟山泽中者八日群盗蟠结梗道公操矛皷譟出入营垒间斩首千百计而身中一矢还命守太平后四年遂卒卒时年三十有九夫人郜氏公与伪汉战时一子方三岁夫人以牲酒祭家庙会家人泣曰今城且破吾夫忠义人必以身死之吾夫死吾必不独生然不可使花氏无后婴儿在若等善抚育之闻公就禽夫人赴水死年甫三十有五侍儿孙氏瘗夫人尸遂抱儿以行伪汉军虏之至九江军中恶飬小儿孙氏以而授涣家属之曰此儿良冝善视之是年冬王师伐伪汉汉败孙氏至涣家视儿在瞷涣人出窃负以走夜宿陶穴中天曙脱簮僦舟渡江遇汉濆军夺舟弃江中孙氏抱儿遇㫁木浮至附之入苇洲採莲实哺儿七日不死夜半闻人语声唿之逢老父号雷老告之故与其俱行明年丑春二月逹上所孙氏泣抱儿拜上上亦泣寘儿于膝曰此将种也赐雷老衣遣之复其徭巳而令人追之忽不见儿八嵗侍皇太子就学年十三授乕贲右卫副千户后七年拜今官即炜也炜于洪武丁巳偕孙氏至太平奉夫人骸骨归乃束草像公以二月巳未合上元县南五十里之水桥呜唿观公之死贼与妻妾之报公可以知公之为人矣天不殄其后岂不冝㢤铭曰云雷遘屯区宇分䔍生真人镇乹坤骑龙鞭霆下天门前翼后卫蓊若云谁其最雄花将军力驱智驾敌万人蹂跞群盗犹䴥麏大刀长㦸属櫜鞬左麾右刺流电奔绯衣缁弁貔虎屯驻马饮江江水浑吴楚之城杀气昏手挽天河洗妖氛军声隆然若雷震遭者胆落两足蹲元戎开府大江濆腰佩兵符威令尊控制上㳺为国藩伪汉恃力不图存建旗扬㠶事钲鼖艨艟蔽江蹑钩援槌牛享士士气伸驰马督战宁頋身贼熖炽若烈火焚大战三曰势愈殷单骑赴之齿囓龈怒髪上指目吐烟叶汝贼兇顽犬与豚愿醢汝肉一口吞贼慙耳塞不忍闻至死不屈酬国恩飘然乗云叩帝阍请爲厉鬼扼贼元贼当殛死洗厥冤天子下诏褒忠勲东丘立矦贲九原孤儿保育宠便蕃不坠宗祀天所敦生爲烈士死明神神灵在天光焞焞嗟尔来观万子孙继忠思孝慎勿谖弗信请考太史文宋学士文集宋学士文集卷第六十四宋学士文集卷第六十四芝园续集卷第四汪先生墓铭新安之㜈源有隐君子曰汪先生讳炎昶字茂逺学圣贤之道不求闻于世年七十八以元重纪至元戊寅四月二十四日终于家𥘉元既㓕宋宋太学生孙公嵩悲哀不自胜归隐海宁山中誓不与接发为赋咏以寄其无穷之思孙公同时进士许公月卿亦入婺源山中制齐衰服服之以识其终身哀宋之意此二公者皆新安之节义士先生受学于孙公而与许公门人交友故自少慨然无仕进志先生壮时元有天下巳乆宋之遗俗变且尽矣而先生衣冠动作语言礼度犹宋人也后生小子去宋逺无从徴之见先生咸以为前代之遗贤而先生亦曰吾古逸民也学者因称之为古逸云先生少凝重记忆不能过人然刻苦专䔍虽执七㩀枕不废诵习力乆思深该贯宏愽遂无所不览要其归宿精索于六经而请辑群行为状赵君以未塟辞既而淮琛亦卒后十九年至正丙申某月日壡始买地塟先生于黄京山高路原又以为请赵君乃为状属余铭余诺之未获为去塟之岁又二十四年余欲铭先生墓而赵君之死亦巳乆矣于是抚几叹曰先生之卒今始四十余年而先生之子及门人知其事者皆巳亡矣使复越四十年其能有知者乎为善者固冀人知巳然有善而不闻于来世后死者之责也乃本先生之志为铭以告世之知先生者铭曰朔风荒荒海水赤矣宗社为墟将安即矣冠履倒植命之忒矣高蹈避世舎道焉适矣彼夸者子群趋弱矣人之攸乐我心戚矣为陵为渊孰失得矣呜唿先生千载是式矣灵槐诗有序四明史氏贵富光荣与南宋相终始非特人事也盖有天道焉元有国百年史氏以忠信文学称于时者甚衆而禄位弗称人事不冝然也是亦有天道焉元季兵辞槐生于史氏之庭史氏里人曰是必有异既而槐死于马里人又曰是必有异未㡬槐果复生南园中里人曰前之异者徴巳徃后之异者将来徴之史氏殆有显者乎入国朝史氏诸孙靖可以才见推为中书舎人出为泰州守迁肇庆通判前之言者曰是其徴矣然而未也遂相与字槐曰灵槐而歌咏之靖可尝与余儿璲同官谓余冝赋诗呜唿天人之际逺矣观于史氏又何其着明㢤诗曰难谌惟帝厥命孔赫鉴于九有显相有徳先宋九君既南而微微不遂倾世臣毗之世臣之家鄮山之下嵗时来归旗节车马冯轼而趋衮衣珮璜其绶伊何将相之章雄城渠渠黎庻如雨相臣戾止耄倪咸喜岂无公侯孰能后昆三相二王国存与存谁其尸之其徳有始既受多祜又有孙子鉅海汤汤朔风荒荒不沦于危不显其光孰云菑播而不有获天将昌之嘉征允灼崇堂有庭其左有槐匪植而生惟徳是培天实培之或戕于人人力虽劳其能胜天南园膴膴有萌斯糵其本如达靡有摧害始轧而卑忽㧞而穹其兆斯何冝卿冝公明明天子俊乂是使矧兹世家王公之嗣嗟尔君子天休汝何以占之灵槐在庭元故樗巢䖏士储君墓铭冝兴有䖏士储君讳能谦字有大系出唐监察御史光羲曽祖进之祖时昇宋承信郎监镇江税父文辟咸淳庚午乡贡进士䖏士在元不仕名其室为樗巢语其子曰余生无用于世死必树吾墓以樗所以志也至正四年六月某日年七十有四而终䖏士生宋季少有能诗名尤爱黄文节公诗天未明拥衾暗诵百余篇声抑扬可听其父进士君喜谓必以文鸣至长能力学闳衍深愽靡所不窥然其于诗最工也事父孝谨父没居䘮哀四方士送者数千人直路之地百余歩草菜尽赭斥浮屠法不用闾里化之御子孙严而能教庭序之间不闻譁咲声诸生从之㳺越月踰旬輙异于人气和色荘望之者畏亲之者悦人与䖏者脱然皆化交友有过正容引大义折之不頋其喜怒故所友多善人力排异端作私论二篇楮钱辩一篇文曰杂着者一十卷诗曰学歩邯郸集者十五卷樗巢集者一卷䖏士娶蒋氏宋浔州守仰祖支孙先七月卒以䖏士卒之岁七月某日合蔵林里淡竹原先茔之侧子男四人皆通春秋学惟贤元綂乙亥取江浙第四名文觧至正丁亥复选为第一上礼部不利用例任安定书院山长惟志㢘州路学正惟仁常州路豊积库副使惟德国朝自常州府教授擢国子助教阶将仕佐郎女三人适同郡蒋立本赵济潘杲孙男十三人抑掓擈播揖抚拓掾搢授掞揆振孙女五人长适蒋遵余未行𥘉䖏士之诸子乞铭于翰林学士危君素兵乱亡其序惟铭辞口熟以存于是危君卒巳十有余年惟徳与余同朝谓余获友危君请𥙷之乃序而系以危君之铭铭曰义兴之区有坟渠渠其植惟樗卷懐弗舒与天为徒后之徴者在其书故岐宁卫经歴熊府君墓铭熊君伯颕卒其友之仕者为之请铭余曰君与余善且才而文铭余所冝为后数年余致政归衰老多病未暇具其事而为之请铭者亦亡余曰噫余可负吾友耶乃按故所书为铭君讳䁀字伯颕姓熊氏抚之临川人世以尚书教授于乡君少有敏质年十八从父受经义通之每私较试輙冠其乡人乡人推让不敢与齿后六年为元至正七年领江西第九名荐书上燕京就礼部试文彩烨然动人偕试者窃视执笔不敢下衆咸以高第期君有司以君议论竒竟弃不取君絶不力为之计贑郡帅全普庵撒里尤噐君命君择险隘为守御备君于皇恐大蓼诸滩设坑穽建砦栅搆屋三千余间结民兵自守由是贑独完于他郡戍将三人坐戦败将加诛君为救觧岀之㑹当大比他郡多以兵废君独请全举行观者以为异事吉安岁凶全与吉安守有隟禁吉民勿入籴民啼号于道君争曰盗之起者为饥寒所迫也今使君闭籴将开盗门脱吉民事亟生变贑能独全乎全悟即罢前令君周旋兵间委曲为民皆此类十三年郡多君前绩便冝擢君贑县尹贠外置君耻之辞不受未㡬以父䘮归服除兵部尚书黄昭江西㢘访使吴当总兵出闽关辟君叅谋君事君为昭画䇿甚详㑹昭与当罢兵柄䇿不行二十一年陈友谅僣号于九江用黄昭觧观等荐以君为太常卿俾守令踵门起君坚卧不赴既而国朝兵入江西武顺宁河王邓愈闻君贤下令徧索君强起揖王军门王与君论事合大喜致帐中日夜咨以事一军惊讙以爲主将得师君见王寛𥙿诚大将材遂委身从之不去賛王取抚州兵不血刃贼酋邓克明夜遁二十二年皇上亲将兵入豫章州郡望风欵附九江亦下君得诏见慰劳甚至二十三年丁母夫人忧后三年以大臣荐徴至南京奉㫖偕诸儒摭古昔嘉言善行作公子书以训贵戚子弟书成赐袭衣白金㑹𥘉平浙西授湖州府徳清县丞君招辑绥懐除剔宿蠧创三皇孔子庙建官吏𪠘署到官数月事治政平钱鹤臯反嘉兴声摇徳清民皆逃散君坚坐镇之钱不敢入吴元年上将正位宸极召仪礼仪除中书考功愽士㝷迁起居注承诏捜括故事可惩劝者书新宫厢壁时上精求礼乐之事尝召翰林学士朱升等陈乐噐于庭上击磬命升辩五音升对忤㫖上大怒欲寘诸法君从容论觧之上曰升每谓审音頋不辩宫徴何耶君对曰石音难辩自古而然唐虞惟后䕫能和磬声书曰于予击石拊石百兽率舞上曰任此竖儒治乐乐何繇和君具言乐之和由人所致人君能致中和则万民和万物和而乐音和矣上怒乃觧释升不问升既出谢曰非熊君吾属几殆舎人耿忠奉使囬奏广信郡县官多违法前所陈茶税失实时新行赦上怒趣中书遣御史徃㢘状丞相李韩公善长谏不听御史巳受诏丞相复諌不从君与给事中尹正諌曰朝廷新立将布大信于四方今肆赦之后复以细故而烦御史按问既失信且䙝国威上良乆乃曰止其追御史母徃上诏浙西民输粮京师浙西小不可浙江率五石致一石民甚苦之君叩头曰国家都金陵以浙西为根本而遽困之农作方兴而㒒㒒于道路苟一年不得耕害不浅矣上悦是日即诏罢之明年改元洪武上即皇帝位凡创制更革之典君多预闻上遇君厚毎字称而不名立浙江提刑按察司以君为佥事阶奉议大夫君分部台温二郡经方氏窃㩀之后全乖人道争讼以数百计君悉理其曲直而奏断之凡威取田宅者归业主得半直者中分之两造无验者籍之官豪胥猾隷六百余户悉屏之别郡伪官悍将二百人其暴如乕狼君出竒计画刮种类迁扵江淮间民始安枕方氏居黄巖虽尝簿录其家珠玉犀象金缯蔵于姻家者动以万计君皆搜索送诸官温有邪师曰大明教造饰殿堂甚侈民之无业者咸归之君以其瞽俗眩世且名犯国号奏毁之官没其产而驱其衆为农其地多倡家中朝使者以事至多挟倡饮有司罢于供应君下永嘉令籍倡户数千械送之京按使者以法钩连其他赃罪杖流之伪万户金甲夺三人妻其夫讼则更为娶妇君至三夫皆诉君论金弃市各以其妇归之平阳军校掠农妻五年君摄其妻至军校恐抱二儿泣曰妻去儿孰与飬愿公怜我君命寘儿妻侧儿避不肯近君曰此非其子诈也诘之果邻家子罪校如律而断其妻还于农于是军中所掠妇数百皆相告语夜遣去一营㡬空平阳州吏目杜乙嗜财甚考满人亰谒御史中丞刘基基诘谒故杜惶骇不能对遽命执讯之杜自陈在州时歛民白金三十两又受杨某金置杀人罪不问守与佐皆相搆为姦有㫖下君鞫之同知以下吏皆服罪独知州梅镒廷辩不巳民数百遮司门外争知州信无辜君将听之吏白曰今奉诏按狱而释知州不治情则得矣如身受故出何君再进民询之辞不变叹曰法以诛罪吾敢身畏谴而诛无罪人乎释镒以情闻上可其奏台临海王叅理妹有姿色许适县竺氏其内兄方敏觇其将嫁夜率衆刼至家逼为妻王诣永嘉矦朱亮祖讼事下邑方贿吏欲传轻典君知有贿急逮吏治之吏具状竟致方死罪而归女竺氏兵克黄巖时州民乗乱报仇杀一家十余人永嘉矦受辞令州捕鞫州𥘉附假守捕杀人者十二人狱既成吏受赇释之诡以死闻縦其余党不问君録囚㢘得十二人尚颂系东郭民家即收掠问状抵官吏以赃罪捕余党诛之黄巖官署毁于兵官寓尼寺中并储粮其间君视粮过寺尼数人来谒皆羙少年也问孰为主者则方氏女弟也君大惊跽州守通判以下切责之令逐尼归俗而以寺入官州有宋杜清献公墓杜氏有田若干畆入僧寺储其租以奉祀僧挟与方氏连夺田以为巳有复垦田侵墓下墓且蚀其孙囬以书闻君执僧寘诸狱瘦杀之追田与囬且令州立祠刻石以旌之宁海强民陈徳仲以憾支觧黎异异妻屡诉无为白之者君受之一夕省黎事有青蛙立案上君曰蛙非黎异乎果异则止勿动吾复尔寃蛙果如君言明日逮陈诛之县民冯辅卿至正中为乱与方氏连兵既而方氏追杀之且殁其赀产而余田百余畒其豪奴吴自取之辅卿妻杜囚服迎拜马前诉奴君为治奴罪奏以田还之台地产塩塩贱而米贵时官卖塩一斤责米二十五合反贵扵米数倍复输于杭路险不可舟车民病欲死君上封事乞民得偿钱民获免转输之劳凡事之未便者君皆为奏之两郡民洒然如更生始两郡旱公所至輙雨民曰此熊使君雨也是年秋始立按察司于山东择其人行新政上曰无如熊䁀矣遂仍前阶改山东开治济南济南元有㢘访司厅事壮丽甲诸道䑓檄君居之时汪丞相广洋以叅政建行省其中僚吏请君以䑓檄曰省而复之君曰官在政事何如耳岂以公署之丽耶城北有陋室君就其中治事丞相闻君言戒其属曰此真宪官也吾等慎母犯之山东为齐鲁之域其民敦檏少讼君镇之以静而以保民为先时河北甫定济南宿重兵兵肆暴侵民莫敢与较君移牒指挥司禁之黠军数纵火刼人一家火则一市财皆殚君既申火禁督邑令庀火具为保伍相赴援复悬书通衢戢士卒士不戢坐所辖将火患顿息偏将有受部兵一缯者君收问连其党狱之诸将大骇挟日出于庭数以黩货罪准律赎金而纵之诸将又大喜由是莫敢横恣东平矦韩政镇济宁奉㫖按籍选壮强为兵东平东昌济宁三郡民皆惊散将为变君急飞书行部佥事段明徳説韩矦止之分遣官属招辑俾复业越三月民始定州县官多失㢘平君隂风迹数十軰悉如法论罢之六郡肃清齐河有强盗刼啇人布千疋县求盗逸去吏索之村中遇王氏妇不得于姑出走吏见其色动执讯之妇曰我王六家人也吏因考箠使其诬服为盗讹为王六家儿且指平人三十余人榜掠无完肤问王氏夫安在衆不胜苦诈云巳杀之沈于河矣追所刼布及尸无一是者狱巳具君尽得其情而王氏之夫故在君坐官吏以法而悉遣之君患官好致讼乃令郡若县各置二暦日着所治狱讼钱粟之绩一留郡县一上之宪府逓更迭易月按暦而钩考之凡所为事莫敢隐者后遵以为式大明律𥘉颁吏莫能通君日坐堂上立六曹吏堂下条授之与之辩析俾各通其法名声赫然着闻凡疑狱皆质焉上尝廷称曰闻熊䁀为政得体朕甚嘉之二年十月台臣奏山东宪司缺副使上曰朕得之矣诏陞君为之三年四月封建亲王择王府臣僚上御奉天殿丞相以下咸侍上首问曰山东副使熊䁀称是选乎衆皆曰贤上大书君姓字于几复问礼部尚书崔亮曰䁀何如对曰䁀诚贤上曰朕固以为足任也遂驿召君五月拜晋王相府右傅阶中奉大夫㑹有事于方丘君受告导驾既斋宿习射苑中百官鴈行入上勑近臣以弓矢授君射君文臣素不谙习一发中鹄上喜勺湩饮以赐明日又射上诏君至榻前俯身御弓矢为射容以教君君跪受弓左执之右手指一矢鞬二矢向鹄三发连三中上嘉劳乆之将遣之国上御端门君及秦王相郑乆成等以次坐上敷扬治国之道逾数千言反覆奨谕甚至君等皆叩首谢赐食而退乘传至晋阳议建王都城命工入山度材木治瓦甓四年大兴衆筑城作王宫君夙夜不懈十月奉相府贺生辰表诣阙至则车驾将幸临濠勑从行数𬒳召问恩宠有加九月辞于临濠上倚马诏以䖏将帅间协和之道且曰汝不善骑勿庸自来君还㑹徙沿边诸襍羗万余入内地䕶卒弗严道辞奔散太傅徐魏公逹发兵擒殱之事闻诏使诘责叅政曹兴等併免君官左迁大同卫知事五年召还六月除晋王相府叅军以尚书授玉复奉诏兼授秦王经翰林学士承㫖宋濂时兼太子賛善大夫复荐君说书皇太子前君于书最深每以帝王心法之要陈之太子二王雅加爱重明年上御文华堂召君问曰秦汉以来诸侯王不肖者几何君谢未攷遂命之苏州覈粮长罪状君至择其尤虐民者杖徙之凤阳事毕复入王府七年三月上御西苑复以诸侯王事为问君复谢未遑改刑部主事夺叅军所受俸八年正月授岐宁卫经歴赐白金五十两钱万二千文上复念君在边良苦遣使持手诏谕君诏上所亲制辞意甚厚有狐裘纩𫀆毳㒝之赐时朶儿只把虽䧏而持两端君上书万余言言状其畧谓西凉岐宁汉唐内地不可弃朶儿只把非有归向之诚特假我声援胁服邻邦为自安计朝廷冝思制之之道急之则必席卷而遁虽得其地而无民缓之则恐羽冀既成而䟦扈冝稍给种粮抚其遗民以安衆心而以良将叅守之则朶儿只把特匹夫耳又将安徃上览书曰人谓熊䁀迂阔今不迂也九年四月乃徴君还次西凉府打班驿遇朶儿只把叛兵拥君北行君力争不从遂与中使赵某等皆遇害时六月二十三日也寿五十有五后数日乱兵就擒获君所佩囊中公牍始知君卒迹其骸骨于某地西凉卫以闻上感悼遣使吊祭命临川恤其家其子某以某年月日至某地以其骨归以某年月日塟于某山君学有应世材内行尤脩饰仲弟涣为开封府延津县上簿受诬以赃罢官死妻子漂流无依贫不能偿其赃之半君以巳俸代偿之致其妻子于家诸姑适俞氏夫与子俱䘮无所于食君延飬之终其身䘮塟之礼无阙者与人交诚檏不欺临事善断故居官必有名曾祖某祖某父某俱通经术母某氏有贤行娶某氏男若干人女若干人𥘉君将之𡵨宁子某来见京师君口授所行事俾书之且曰我死生未可必或死我无累汝者当今惟翰林宋先生文可传我尝获先生知汝以此拜乞铭先生必怜汝幸为我铭我无憾矣呜唿余言岂足恃耶而君惓惓若斯尤可哀也铭曰天祐皇明以民授之必生其人俾左右之启国之𥘉俊才如云其心之贞允惟熊君执笔载言侍帝黼扆从容论奏烂然可纪岂徒能言亦见于行绣衣直指以苏南氓狝强刬秽洗濯积垢南氓稽首君我父母君车自南民望于东帝曰汝来唯民之从齐鲁千里厥土薉荒君居二年化为畊桒帝谓相臣䁀也可恃不负吾民宁负吾子维晋巨国维傅大臣将终任之命则孔屯既入授经复出治戎狐裘毳衣唯帝念功封论边事其䇿甚伟欲召用君君则道死天子圣神用无遗才天困其逢贤者所哀生有事功殁多子孙铭圗其传以示千祀元故资政大夫江南诸道行御史䑓侍御史周府君慕铭公讳伯琦字伯温姓周氏饶之鄱阳人其先居汝南宋靖康未有讳泰者与宗人益国文忠公必大之父从高宗南徙实公之始迁祖曽大父讳灼乡贡进士大父讳垕咸淳十年进士某官元累赠正议大夫礼部尚书护军追封鄱阳郡矦父讳应极有文学仕元歴翰林集贤两院待制出同知也州路总管府事累赠翰林侍读学士中奉大夫上护军追封鄱阳郡公曾祖母某氏追封鄱阳郡夫人母上官氏追封鄱阳郡太夫人公生十一年而侍郡公㳺燕京十五𥙷国子生事吴文正公邓文肃公文原虞文靖公集于司业愽士座下作野菊赋礼部尚书元文敏公明善称之輙有名后五年积分如格陞上舎生又五年丁郡公忧泰定二年用江浙行中书省都事刘君致荐之京师禁林名卿咸欲辟公自佐公以大母春秋高不就十二月授将仕郞广州路南海县主簿天暦元年赴南海南海民岁转输秋税于韶县官督视之黠民赂宪府掾窜名佐吏籍来监税大斛入小斛出窃具赢以自利及至韶徃徃不能登数督视官𬒳箠系移檄重徴于民民负荷𥙷输徃来道路者半载官与民交病之忌掾烕莫敢问者乆公至捕窜名者寘诸法不欲其迹入县门令民多寡相资自输于韶不遣一吏而税先期以办民乐称便麦全等十一人以私鬻舶货系狱旧官求其贿不得诬为强盗论死公谳囚察其冤遇赦出之二年以祖母䘮觧官归大府不许趣还会夷獠反檄公捕至百余人至顺元年移摄畨禺县无籍吏五百人㩀县㗖民恶少年七十人并縁为姦利公断遣之一县肃然不敢出声语县狱遂空巳而江西行中书省漕粮八万石于庆逺命公䕶其行公由肇庆临封道广西越梧浔象桞诸州水陆四千余里讥防周慎升斗不耗二年返南海治妖僧狱出所诬平民二十二人是年秋受代去三年七月除太府监照磨兼管勾承发架阁阶从仕郎元綂二年入太府公慎簿书歛散之法稽覈详宻贪吏相吊太府之长以闻于上洊赐衣币明年重纪至元复有狐裘鞍辔之赐其冬以翰林学士张文穆公起巖欧阳文公玄荐迁征事郎翰林国史院编脩官预脩泰定帝宁宗实録后妃功臣列传六年上进四月陞翰林脩撰承务郎同知制诰兼国史编脩如故扈从滦阳屡草诏命赐文绮者四六月奉诏代祀孔于于曲阜九月还都十月追加明宗尊号进寳册公奉敕篆寳文未几亲祠太庙公与执事赐衣三袭至正元年正月诏书宣文阁榜擢授经郎兼经筵译文官阶儒林郎十月奉勑开宫学于玉德殿西室授宿卫官及翰林学士承㫖和尚等二十五人经中贵人传㫖命受经生北面行弟子礼太官设馔光禄进酒朝廷公卿皆陪坐时人荣之十一月讲大雅文王诗于明仁殿有貂裘之赐明年四月诏引和尚等讲书赐中綂楮币一百定自是特命乗驿从驾盖异数也三年正月陞宣文阁鉴书愽士兼经筵官明年九月复兼授经郎五年正月进说虞书政在飬民之言时河南山东大饥即诏发仓廪赈之后十日复讲旅方作亭䑓于上林亦诏輙工七月除崇文监丞兼经筵官御史台以岭南有警奏除佥广东道肃政㢘访司事进阶朝散大夫赐四品服六年至官乗传行海丰掲阳又南至海阳程乡兴定长乐河源复东歴愽罗増城东莞又西至肇庆德庆踰年而还周歴所部二千五百余里罢斥官吏汚秽不职者一百十人诛四十有八人释狱之无辜者一百十二人疑事不决者决之州县之狱为之一空荐䖏士陈明等六人于朝建丰湖白鹤二书院以祀苏文忠公轼罗文质公从彦明法度申教化岭海称治复上封事请于南海设科塲以取两广之士置尉捕贼无以主簿兼而废民政及他不便者二十事八年三月仍前官迁福建闽海道未行使者以翰林待制兼国史院编脩官召明年五月进所脩国史擢崇文少监阶亚中大夫同检校书籍事兼经筵官赐三品服十二月赐紫织金对衣一袭十年正月奉香币及金织文神旙代祀医巫闾济渎北海南至㑹稽而还十一年考试天下士拜翰林直学士太中大夫知制诰同脩国史兼经筵官赐金织文对衣者二十二年四月改兵部侍郞㝷拜中䑓监察御史御史用南士自公始公言弭盗用人等十事赐黄马一八月还燕都勾校百司刑政钱粟之籍紏劾者甚衆荐中外官一百二十七人举士二十五人謇謇不阿大臣皆严惮之十三年四月中书奏改崇文太监兼经筵官阶嘉议大夫诏奉祀江海神循江淮道闽越抵南海南北几及万里明年竣事遂丁母夫人之忧寓居姑苏十五年中䑓以东南方乱起公爲江东肃政㢘访使公三以忧辞乃起移治于徽明年徙建德又徙绍兴又徙衢先是朝廷尝虗兵部尚书位俟公道不通乃改浙西肃政㢘访使与江浙行省丞相逹识帖穆尔俱守杭十七年丞相得承制行事假公参知政事时张士诚㩀姑苏未即顺命廷议以重爵懐之公徃授太尉诰谕以大义士诚稽首称臣是年冬玺书至拜公为真仍赐金织文对衣十八年丞相以漕粟事属公公分僚属治姑苏十九年江浙试进士公实临考北士避兵江南者亦权冝取之或贫不能上礼部白丞相以学官禄之七月丞相复承制授公行省左丞分治于苏二十年公运米十五万石至燕都明年亦如之九月使者航海以同知太常礼仪院事徴公谢病不能赴二十三年真拜江浙行省左丞阶资善大夫丞相自临门趣公公强起视事数日即引年致政闭门而卧二十四年九月特际资政大夫江南诸道行御史台侍御史而时事巳不可为公忧愤絶食几死者数矣后三年国朝禽士诚浙西平公称病弥甚引归鄱阳洪武二年六月某日卒于家享年七十又二某年月日塟于某山之原公自诸生起家禄食四十余年居朝㝡膺眷注顺帝常字称之博学能文辞大小篆尤名于世宫额寳文多公手书所着有坚白居士集三十卷诗三十卷说文字原六书正伪共八卷翰林志十卷蔵于家始娶江氏宋丞相文忠公万里之曽孙后娶钱氏兴国路经歴天祐之女并封鄱阳郡夫人子男四人宗仁台州路总管府判官宗义国子生宗礼江浙行中书省检校官宗智两浙转运塩使司照磨宗礼宗智皆先卒孙男四人某某某某𥘉公卧病姑苏濂以总裁元史𬒳召见公于逆旅公老思归守臣㽞不遣濂为道圣天子优礼旧臣之意俾致公于家公归遂卒元史虽为之立传恨不能知其详今宗仁以门人谢徽状请铭故不复辞而备着之使读者可互见焉铭曰维天上才咸䧏之衷岂以南北而有不同泰山徂徕有栎有枫江潭之间亦产栢松世之𥚹量偏曲不通互毁交戕戾乎大中宋迁三吴多士景从或夷大难或奏骏功伟硕光明与汴俱崇荆楚之西越蜀之东将相王矦皆人中雄曷不观之益国文忠起大江西辅相孝宗有文既宏厥德亦丰厥声沨沨铭于䁀钟惟侍御史才赡而充古今虽殊后先比隆自为小官摧屠姦凶持斧南巡岭海为空归服豸冠上逹帝聪风节巍然与国齐终匪不能言时则弗容就其所为则巳显融我铭其封以焯其庸以悼其逢惟昧之攻以昭于无穷宋学士文集宋学士文集卷第六十五宋学士文集卷第六十五芝园续集卷第五兰溪法海精舎记义乌伏龙山有大浮屠曰千巖禅师长公以高峯之孙中峯之子表树法幢倡明教外别传之㫖非惟中夏学徒海赴云蒸逺而龙荒蛮甸弁韩巴𤏡之人莫不持芗膜拜咨决疑情而其上首弟子既皆于道有证各搆兰若分续化机大江南北徃徃有焉若今有源师所建法海精舎亦其一也有源名允清金华人淳熈丞相王鲁公诸孙蚤尝受经石门刚公元至正巳继徃千巖座下得度为大僧留神禅观胁不沾席者十年一旦入室机锋相撑触雹撒飈扬莫穷涯际千岩欣然颔之乃属其出㳺闽浙江淮间以求印可有源所见诸师了不异千岩时退隐故山文彩自露㝷以郡守之聘岀世衢之子湖安国禅寺迁信之玉山兴教禅寺百废具兴皆有光于前人国朝吴元年丁未飞钖兰溪之龙巖乐其山萦川回风气袭蔵乃叹曰吾知宫宅地形之术盖有年矣察其详徴无有弗验者如此灵壤可不开般若之埸乎遂即南洲建法海精舎一区越三载乃成后耸杰阁中峙寳殿前敞髙闳两序衆寮映翼左右有源徴予为之记予年踰七十凡索文者皆峻斥见有源素发垂领道貌渊雅语言悃愊无华不觉心许之因为敷坐而倡言曰法界有情种种傎倒执妄为真四大假合如水上沫聚散无定强指为身六尘縁影如火中𦦨起㓕弗停坚认为心随因成果堕入诸趣出此入彼类风转轮大觉圣人起哀怜心广说三乗十二分教使其照知本来真心广大灵智无物不含元理弗摄心佛衆生三无差别本来真身圎满空寂周徧百界不动纎尘惟寂智用合三为一人能有所悟入始能了空障执直超无上菩提然非因像生敬因敬生悟思求脱离如无舟筏欲济大河无有是䖏古之导师方便设化广辟精庐为之栖止严事像变为之瞻视洁清香华为之供飬皆使其革妄趋真了此身心而巳今有源灼见于斯取则前古鞠明究曛孜孜弗懈亦可谓度越人人者矣虽然此实人天小果之因耳或具大乗噐者来㳺来止当知万法本空一尘不立大光普照渉入无碍无佛道可悟无衆生可度洪纎髙下草木走飞色色形形纷纭舛错皆吾一实境界楼观云乎㢤脩证云乎㢤呜唿教外别传之道广矣大矣又当从此而参之精舎之建其用钱僦工动以千百计兹不详书而独举身心之要为言者财轻而法重也题傅氏诰勑后傅氏为义乌名族世居云黄山下自徐陵着善慧大士碑巳载县之豪杰傅德宣之名其来固巳乆矣宋𥘉始自山下分为青岩芦砦二支皆以书诗为业而芦砦𥘉迁之祖名雄雄生忠卿忠卿生玘玘生胜元胜元生思某思聪思某生䕫䕫生芷思聪生时中大中大中生奎思聪尝官迪功郎以时中国学得觧进士特封脩职郎致仕淳熈十一年五月所下诰是也大中以奎饶州得觧进士特𥙷迪功郎致仕绍定五年八月所下诰是也二公虽有长才皆因庆典所推始沾恩命唯芷能擢淳熈五年进士第仅得之台仙居尉以终芷之从曽孙藻以芷徧通六经而文词蔚赡不能章着于世乃搜芷残诰与其补充大学生时所给丽字号绫牒聮为一通以继脩迪功二诰之后示诸子且属某识之某窃观先师黄文献公之所题识深惜傅氏之先懐才而不试谓藻妙龄秀发委祉冝有所在今藻歴官禁林讲学东朝拜监察御史出守武昌则其光显前人者多矣公之先见有若蓍亀似无毫发之差也因不敢辞本其世系而详耆之卷内有孺人吴氏诰尾吴氏诸暨流子里人大中之妻也题识中所谓金昌年者字寿翁淳祐七年进士有异政其知慈溪也尝浚慈湖溉田千顷民至今尸祝之岁月未乆乡人及无有知其名字者故附见焉䟦胡方桞黄四公遗墨后右乡先生手帖四𥿄前二帖则脩道先生胡公汲仲巖南先生方公韶卿与梅溪傅君者也后二帖则栁文肃公道传黄文献公晋卿与𥘉斋王君者也巖南有异才常㳺杭都尽交天下知名士将作监丞方洪竒其文以族子任试国子监举上礼部不中第㑹天下多故三以䇿告丞相陈冝中不听后以特恩授容州文学未上而宗箓巳讫终身思宋一饭不能忘每语及之輙涕泗交頥世称为节义之士胡公实巖南至交而桞黄二公皆其门人是三君子者其学行巳载元史人咸得闻之唯岩南不岀仕世之知者或寡故濂特加详焉梅溪讳光龙字子才时为嘉兴路教授仕至福州候官主簿以终𥘉斋讳良玉怀璞其字衢州常山县教谕今翰林待制祎之父也𥘉斋乃梅溪之甥金华俞恂又𥘉斋之外孙其简牍流传盖有所自云恂来学经于濂以濂常及洒扫栁黄二公之门装禠成卷俾题其后义不敢辞俞先生墓碑洪武元年八月廿有二日元镇江俞先生卒于家先生年九十矣乡人学士犹痛其卒之早而叹恨以爲失所师九月十九日塟于崇德乡凤皇山之原执绋送者数百人咸哀戚如䘮其私亲先生善人也德可师而文章有声于世故人幸其生而悼其死既乆而不能忘之先生之先居温之平阳曾大父某宋绍兴司戸参军大父某爲庐江令始迁镇江父德邻乡贡进士赵曾公葵开督荆襄辟爲记室参军兼谘访筹䇿甚礼重之宋亡爲元丞相阿术建行中书于扬州徴爲左右司郎中不就以先生贵赠丹阳县尹至元十六年先生在娠丹阳夣鲁公与语若有所属翼日而先生生故名曰希鲁而字则用中也先生为儿童巳卓卓不凡群儿诱之遨譁不为动嗜学强识年十五继䘮二亲哀而不越礼季父酉发宋太学生有学行先生师之复受学于陈公膺志超气明融㑹濬发名士多乐与交年二十四部使者以茂才举授䖏之独峯书院山长终三嵗移饶之长芗书院除庆元路儒学教授教有方士人服之任满赴吏部群公欲举为国子助教以母老愿得禄江南辞擢归安县丞至则脩孔子庙学化民出田飬士㑹海溢盐官令民伐石以为隄郡吏议石盈五十斤乃受细石山积弃不用石涌贵先生命民为竹畚居细石如其数纳之价减三之二民悦称便他邑皆效之嵗凶说巨室出粟振寠夫督输租税于杭俾仓吏先小民后及大家小民以不困狱讼务致其情囚廪乏则与其僚为糜更饷陞江山县尹阶从事郎先生为书本其风俗申以训戒悬示民民未乆皆从令莫有犯者部使者至恠其无讼宻诘之道尹善无异辞乃悦而去郡长吏圭田属县境岁遣家童征租田者告病惮先生严明逮去不敢横丁生母忧服除改丞务郎永康县尹葺完庙学如江山时聘名儒相讲说民咸喜得尹为师里正保首繇于官者前吏苛虐之不得消息先生令其半返舎有徴发则召否不复问郡苻县编役民之叙为䇿书先生聴民相推排以赀力髙下为轻重不使吏持其柄吏噤叹莫敢出语豪民黄私洪之妻与妻谋杀洪缳颈悬屋楣诈为自经而亟焚其尸吏以无可验弗之诘先生闻召洪叔父问之叔父畏黄不敢洩先生令诉于部使者请委尹鞫即可明部使者果属先生先生捕其二女奴讯之各引伏妻与黄皆论死先生学行尊虽仕下位公卿贵人皆敬礼之行省每大比輙延先生进退士主其事者三同考者四其门生学徒多贵显于世而先生年六十有六犹为县令至正十六年乃上章请谢事明年诏下以儒林郎松江府判官致仕皇上定都金陵闻先生老儒赐以粟聘至问政教之要巳而称聩辞归上官其孙桓俾以禄飬恩礼甚至先生扵学靡不通爲文宏厚凝檏丰衍不窘人多传而贵之而退然未尝有骄忲之色遇兄弟婣戚皆尽礼女弟赘壻求异居中柝其财以卑之既柝以侈废复飬之于家无厌色寛恕乐易与人交不求其备而有善必称誉使闻于人人望之者敬知之者服乆与䖏者自以爲莫及也先生将卒以所着聴雨轩集二十卷授子文圭校遗脱是夕疾作举手曰吾三日人尔如期问家人以日早晏皆对曰五夜矣强起倚桓背执文圭手而逝先生母王氏继母张氏生母则周氏俱封冝人娶营田副使陈钧女封如其姑先三岁卒一子文圭二女适朱昺张伯祥孙男三人长桢夭次桓也同知太原府石州事次彬孙女二适郑埜葛镛曾孙男三人女二人𥘉先生尝以铭墓属其友之子王有壬先生既卒有壬曰先生文䆳德髙得名世人铭斯可称吾其敢为乃状群行而使桓来请余曰元之混一天下四年而生先生阅九十龄而见其亡始终㢤先生之于国也乃为铭曰宋迁而南土裂不完百五十年始归于元先生之生海宇甫一风气混融异才乃出少观其𥘉壮逢其康九十年间见其兴亡事功失得可悲可喜谁实使然肉食多鄙岂不得位位与才违微出绪余为世吏师嘉绩如云道则在此奥论宏言着于千祀人寿之长不与国同或佐其始或成其终孰如先生与国均寿寿则甚多国则巳陋视国可悼匪悼其身后人来观元之寿臣礲硿子碣礲硿子郑氏讳斗字德方台仙居人仙居有山髙特者曰石礲硿而礲硿子适家其下人以其德峻㧞与山类因号之曰礲硿子云礲硿子少有伟气学书未成舎去攻医以药人病者至视其贫即卑以药不问直有无大疫起比舎骈首卧婣戚畏懦莫敢頋礲硿子䄂药出入疫家躬和煮治疗不少有惓色人德之既而礲硿子益壮乃更悔悟谓吾先人本以儒显闻吾可易他术堕先人名即以药肆授族人之贫者而刻志于学凡圣贤经训及古今成败之籍皆探䆒奥宻抉擿端绪身由而志存之形诸言动文辞蔚然有古风正家睦族具有典法推其余以周䘏人汲汲不厌元至正癸己大旱民或鬻子以食礲硿子戚之择腴田易粟富人以赈饥者数百家頼不莩死后二年海氓作乱礲硿子率乡人避其难偕行者或攘人鸡礲硿子不忍责私以赀偿之后咸悔戢不敢肆盗发括苍将犯礲硿子乡邑礲硿子戴鐡㡌杖鐡杖练习里中子弟为队伍以备之盗闻觧去守将知礲硿子才可用遣使者持币蹐庐起礲硿子谋其草事礲硿子知乱不可救拒弗纳巳而元亡礲硿子亦且老矣遂隐不复仕惟日推所闻知授其徒同姓来学者饮食之礲硿子方严好义有非义者以礼开说使入于善故存而乡人以为师既卒咸悼惜以为失所依礲硿子年六十国朝洪武十一年二月廿有七日卒于家明年正月四日塟于七里之原礲硿子裔出汉安逺矦吉宋建隆𥘉有名脩者自永嘉徙仙居歴十一世至户部侍郞雄飞以文学发闻于时台学祠六君子户部其一也从子宪为国子愽士遭乱死于孝博士之兄慰实为礲硿子之曽祖大父合父枢妣张氏宋司諌次贤之孙元庆元路教授国真之女夫蚤死以贞节称礲硿子娶妣兄之女先八年卒三男子曰光明曰显则曰光韬显则黄氏出推择为县弟子贠贡太学选髙等以乡先生张君熈状请铭余与台士㳺固知其多竒才晚乃得礲硿子焉于是知余于台士未足以尽交之也铭曰少而竒壮勇于为愈老不衰谁执其机弗大其施有积无亏惟后之垂恭题赐和文学传藻纪行诗后新知武昌府事臣传藻以其为监察御史时所受赐和纪行诗四首视臣濂臣拱而言曰天之道不可窥也观乎日月星辰之晦明则知之地之道不可测也观乎草木虫鱼之生息则知之圣人天地也其静也与道谋其动也与神俱苟非发于言语文章何由而见天地之心乎臣获事皇上二十年睿谟英断虽非浅陋识所能知至于求贤若不及爱民如赤子此臣之所熟闻者也由此四诗观之望藻可谓甚切而于民事尤详及之庸非然㢤臣与藻同师且同郡识其为人尝求其受知之故盖藻存心恕持法平其以御史使江淮间纪行之诗多寓讽谏之意故上喜而和之益可见上之待藻与藻之事上交尽其道也视夫导君以䛕说及与臣下争名者相去不亦逺㢤臣老矣退伏田里乆欲无言矣以曾执笔继史官后敷賛圣治职有冝然者故为藻书之藻自御史转太子文学后复为御史遂出知武昌云洪武十二年秋七月宋濂题题楼时和勑牒后宋之制群臣有官勲者其所受恩泽可以及其子孙又可推之于婣戚其善善之长抑盛矣㢤此乃义乌楼时和以果州防御使刘涤死事功得𥙷充将仕郎之牒非特见当时制度而先生之遗仁余泽犹可㮣见后之观者宁能无所感乎赵使君像賛宋之王孙元之循吏才优识明政通民治未老而归临难不贰懦夫观之可以作气书刘生铙歌后伯夷桞下惠饬身制行皆高于当世然揆诸大中之道或不能无过故其流至于隘与不恭甚㢤为师之难也近代以文章名天下者蜀郡虞文靖公豫章掲文安公先师黄文献公及庐陵欧阳文公为最着然四公之中或才髙而过于肆或辞醇而过于窘或气昌而过于繁故效之者皆不能无弊惟先师之文和平渊洁不大声色而从容于法度是以宗而师之者虽有髙下浅深之殊然皆守矩蹈规不敢流于诡僻迂怪者先师之教使然也乌伤刘生刚从余学经为文颇乆近制国朝饶歌十二曲传于逺迩士君子称之頋子岂能使生至是㢤实先师之遗教𬒳人深且逺故耳余少于斯文盖有志焉及今尤真知之然后叹先师之不可及也后之有志于学者非果有得于古人之法乌知余言为然㢤䟦郑仲德诗后浦阳郑君仲德生之岁与余同其名与余同少而从学于吴贞文公又与余同长而多髯又与余同不善饮酒又同余中嵗自金华徙居青萝山中又与之同里故余二人交最洽也去年冬余朝京师仲德欣然与余同舟㳺三吴山水间起居饮食无有不同者仲德既至喜斯㳺之羙发爲歌诗以写所遇而余则入侍两宫晨趋而夕还留数月无一日之暇卒不能继仲德之作心窃自叹兹㳺也幸与仲德同而景物之佳者皆爲仲德所揽结余不获效焉何其异耶及乎东归仲德累以爲言余耄昏好睡竟不能成诗以与仲德相驰骤既而咲曰物之同者一则同二则异矣余与仲德方相与如一人仲德之言犹余之言也何必出余之口而后爲同耶仲德之诗羙矣而余效而似焉尚未免爲异苟不之似非自取异耶多言以求异曷若忘言而归于大同之域也耶仲徳知道者也必以余言为然永康徐府君墓铭君姓徐氏䕫友龙名与字也金华之永康所居邑也讳兴讳盛及正孙者曾祖祖考也翁氏妣也祗祗翼翼人不见其怠容兵乱家赀倾瘁心勚力营度综覈卒完以充歉岁发余粟振里闾温而恭好礼而文遇士友有恩其徳也七十有九夀也元至正壬辰十二月二十四日卒之时也明年十一月十六日塟之期也元綂癸酉九月二十七日卒者其配卢氏也六十者卢氏夀也甲戌十二月二十日卢氏塟也义郷冈谷之原墓所也道弘道惠道杜子也张某吕某壻也俦俊供倧福宁伟孙也椿桔棠根棋音本仪禧敬曽孙也今为国子生授保定税课司副使者棠也去君之卒一世矣棠不敢忘而图铭以传其志事悲也余与君同郡虽欲辞不得而辞也铭曰善蓄躬岂必名耶全寿终奚以荣耶德其丰厥胤隆隆殆将兴耶埙箎轩记泛浙河而南舎舟登陆有地曰渔浦土沃以亢池园树林硕羙蕃茂鱼稻充羡百货之所趋行旅之所集聚似市而不浇近野而不俚故其人多优㳺而好文其尤以礼譲为人望者称华氏余自京师还华氏之秀者曰拱辰侍其父候于河浒逆子至其家舘于賔次率其兄弟庭揖毕俯身自东阶趋退足武相蹈不越尺寸徐与之言长少相頋择辞而发恳然不烦秩然不畔于理皆良士也视其室名则曰埙箎而予昔之所书者拱辰谓盍有以记之天下之物取诸人者有尽而本于天者无穷能充天之所与则得于人者可弃而勿论矣世恒知在外者之可乐而力取于人其受于天者则怠而不頋卒之两无所得而戚戚以终身岂非惑㦲今华氏兄弟以言乎爵则未尝仕以言乎财则非甚富以言乎车马衣服则雅素俭质与凡民等然入其门则父子有礼兄弟有恩忿疾之声不闻于室和煦之色不絶于面食力而趋事安生以自适雍容怡愉不教而劝而未尝有资于外物何必取诸人而后可乐㢤其善充于天也固羙矣天之所与者至重也苟善充之虽困贫甚天犹以爲贵也不能充之能位极乎崇高天犹以爲贱也若华氏之爲天之所贵者也余安敢遗之而不录乎题黄文献公所书先府君行实后右黄文献公乞铭于桞文肃公之状文献公以学问文章名天下此虽造次所书而考㩀精详伦序不紊事信而辞实言逊而礼恭皆可以爲法不特字画之羙也濂常执业二公之门于是二公之卒巳乆矣永念今昔抚卷慨然题李烈妇墓表墓铭后李烈妇墓文二通余友掲君伯防王君子充之辞也烈妇死十余年二君文其墓今又十年而二君无在者矣人生不足恃惟令名可以无穷覧斯文者可不深长思乎象山王君墓铭国朝平四明兰山民为乱㓂象山虏县令丞㩀县及县大姓王君刚甫散家赀率敢勇士袭其营破之执缚魁酋数十人跪于庭骂曰汝冦郡县囚命吏刼平民为害罪当死遂斩之散其余党迎令丞以归郡以其状闻诏赐白金二十两县图其破贼状于鳯跃山佛寺之壁是时朝廷闻乱发近兵诛之兵及境欲屠从贼者㑹君巳诛盗兵乃觧象山民数百环君拜曰微君吾邑几以不义死由是君名闻浙水东君讳某刚甫字也其先祖某自昇迁闽复自闽徙象山曾祖讳子俊祖讳文盛父讳芝季父芭无子君以父命后之君祖父皆善士世以赀闻至君尤敦厚有气量爲学务逹大意能操纵歛散赀愈多然好周施喜士人称其义元季尝以通蒙古书荐爲庆元路蒙古字学录盗起黄岩江浙行中书省檄君摄东门巡检司事摄六年盗畏不敢一人登陆及君去官东门𬒳兵民追思君歌慕之年六十有八以洪武十二年正月某日客死于京师识君者咸悲伤之君娶叶氏宋丞相夣䁀曾孙女继董氏许氏子男二人用䁀好学通诗用釜君卒后乃生女四人其二适林文孟林起宗二在室孙男一曰岵铭曰古重巨室齐于世臣望大声隆可以镇民民或思乱伺隙以动呵而止之俯伏震忠岂若细人劳而少功势卑言轻其谁肻从海岛之间万室蛰蛰煮海樵山易化难絷世当治平不敢硚腾或逆其情㩀扼阻兵乗乱未弭啸唿以起火矢风艘入冦东鄙君曰岛鼃自投釡中沸汤方然汝计巳穷怒叱壮士盗不可长缚斩军门以取峻赏大兵东来欲刬秽腥闻难既夷飞书大庭凾金走驿一日千里旌尔义勇以劝来者父老相携环拜于涂非君有为几受盗汚鳯跃之山圗画君像此则其藏过者稽颡李信甫墓铭建业有䔍行士曰李君讳汝成字信甫居家能惠其乡信其朋友㳺京师卿大夫皆重之劝之仕不听竟归贾六合市上物价减恒市人之半客遗钱五十缗而去遣人追之不及抵其家授之人以田宅来粥予直视物倍问故则曰欲子孙乆守之也年七十以元至正戊子八月日卒于家君娶郗氏再娶吴氏年五十无子或谓施金饰浮屠像当得子既而夣神人授二栗后十年连得二子长曰譲次曰疑郗生一女适句容王某孙男四人曰某某某某君之先太原人曾大父某徙润大父大振迁建业县曰上元里曰李冈大振曰此符吾姓冝居遂居之通术数父义亦善士子疑好学行义儒生称之以某年月日塟君于某所来请铭疑言不妄古所谓视其子知其父者疑与君之谓耶铭曰不汲汲于名终以善称不断断于得终以赀赢人维其然故有合乎天噫彼力争而智取者曷不视乎斯阡栖云室记中峯本禅师结庐姑苏城西以为禅定之室翰林学士赵文敏公书其扁曰栖云迨今数十年中峯卒而庐亦頽坏中峯之孙用庵照师作新室于故址复取故名掲之而属予以记余咲曰师其欺予乎㢤今之庐非昔时之所筑也今之人又非中峯也而犹曰栖云何㢤室庐之寿以百年计人之寿以数十嵗计御燥湿阅寒暑屹乎有不倾之势毅然有不亡之意今欲求而见之且不可得矣彼云者起㓕万状不可斯湏审视奚为而乆栖此室㢤文敏公取以为名固异矣师取而重掲之又异也余复以言文之不亦甚异乎虽然自其易化者观之则天地曽无殊于水中之沤自其可乆者观之流电之光可使比于嵗月自其有形者观之泰山可以齐于毫芒自其无形者观之一发可以儗于嵩华乆速巨细者迹也有迹者固不足恃以不坏不可以巨细乆速论者道也斯道也何间于古今新故之分㢤然则安知今之庐异于昔时之所筑今之人异于昔之人㢤而云也安徃而不在乎尝试与师登姑苏之䑓而览古今之变三吴之间崇台广榭凉亭燠舘敷金碧而炫丹瑶极人力而穷物状者何可胜数盖有歌舞未毕而号泣继之车马陈于庭而狐兎巳㳺于寝者矣彼之富丽竒瑰苟与拪云之室絜量大小何啻冈阜之于沙尘今彼皆不复得守而此犹能新其栋宇而不废何耶盖无道以保身者虽富丽不能乆存而有道之士身亡而名立固不随世以为变迁也吾坐乎斯瞑目而思之充乎室皆云也皆中峯也大吾耳而接吾目者皆道也中峯之徒苟有志于道孰不可爲中峯㢤尚何取于区区之故名也乎师近道者盍以吾言求之宋学士文集宋学士文集卷第六十六宋学士文集卷第六十六芝园续集卷第六丽水黄府君墓铭元至正中天下方晏然丽水黄君与可独忧以为大乱将起着书十篇言政治阙失甚悉曰能用吾言庻可捄不然莫及矣㑹朝廷遣使者宣抚四方君即诣使者上之不听归卧于家后数年乱果作山东李国凤经畧江南见其书叹曰经济器也致书辟之卒不起年八十以终君讳许与可其字上世多仕宋不大显七世祖太学生师恩与兄譲财以义称祖国华父昶年十七举于乡𥙷大学上舎生君蚤孤知自刻厉读书攻举子业试弗利弃不复视慨然慕圣贤之学习五经约知其说尤深于易旁通诸家言目别彚分咸得其统绪状貌敦硕髯垂至膝下谈辩古今事得失成败如身预而目覩者部使者行县执宾主礼请见竒其才数欲荐之谢不从惟推所学与其徒相讲授性刚严逢人不能为卑辞媚色不慊其心者遇诸涂不正视然飬母㳟敬温和极能适其喜怒母卒庐墓左石壁之下遂别号石壁山人读四书着类观读易着大意读书诗着緫断他若制度文为之说咸有所述所为文通若干卷其于义理蔚如也未卒时自为挽诗谓将死既而病叹曰生而无愧吾荣也死而无亏吾寕也遂卒时至正壬寅四月二十八日后六年为吴元年丁未十一月某日塟于叶衕君娶魏氏子男二人文彬文奎女一人适梁某屠出也孙男四人曰梦池梦庚梦裴庶孙梦池以能文辞名仕皇朝爲秦府纪善阶将仕郎女一人适汤住曾孙男四人曰纶维絅綍君没巳久梦池持状以书拜泣曰先祖既不得志于当时倘不图其存于后世是生死不遇也乌乎其可余曰君虽不显其身而有孙以昭杨之斯亦可谓有天道㢤铭曰大乱之生其端孔微不有君子孰爲蓍龟未形而言昏愚攸讳幸水未泮视如平地政阙教隳安能久存天塞其聦有言莫闻言之在予从违者人人之方迷圣贤所难叶遗书不亡冡孙是绍载德昭声是谓天道元故翰林待制柳先生私谥文肃议天地之运隂阳之化置大和于生物之地置大肃于成物之时盖鬯逹茂遂之极非济之以至严则盛者不坚实者不确而发育于春夏者终不足以有成故降之以霜露沍之以氷霰使昔之骄虚暴溢者一旦収歛缩闭折挫而无遗寓深爱于至畏之中万物莫知其所由然故肃者天地之所以爲教也惟人也亦然导之以柔惠诱之以慈良俾人见之而化者春之和也临之以俨恪以摧其惰慢之气持之以介正以格其邪僻之心不怒而威不言而厉者秋之肃也育才莫善于和成徳莫善扵肃严肃之君子其犹霜露之教乎元故翰林待制浦阳柳公先生负瓌雄絶特之才畜峻大刚方之德发而爲文则沈雄而雅劲见之于行则端重而遂直怠色不形于面媚言不出于口所学以圣贤爲师而不戾俗以爲异所至以教化爲重而不阿世以爲同起爲人师入造胄子周旋礼乐之署统教吴楚之区晚岁就徴入掌帝制其于辟异端扶伦纪黜淫祀排势臣劲气直辞可辅彛训危言卓行可激贪懦迨其退而燕处凛然神居屹然山峙喜怒不着语黙有恒可谓有德君子矣先生既卒而元亦亡时异典諲节惠之礼未举门人咸喟叹而称曰士有易名况先生尝有位者乎惟先生之文天下靡不闻知以德配之于义爲称先生之德宏深博大兹不敢拟议然表见而易覩者非曰肃乎请遵古者私谥之例以文肃定谥如何衆咸曰允㢤遂谥曰文肃云洪武十年春三月己卯朔前某官同县门人宋某谨议风门洞碑神者变化不测之谓也凡不测之所必有神司之天之高不可测也地之广且厚不可测也故天有帝地有祗岳镇海渎其崇深幽险暧昧惚恍不可测也故皆有神爲之主名山经所载五千三百七十山其神有龙身而马首者有牛身而足肆贰首而马尾者有身如蛇鸟而豹尾虎齿者虽谲诞难徴然不可测之所其神亦变恠无常要不可以常理论也金华县东南五十里有山曰风门山有石洞洞之户可入二人其内晦如人怖不敢往以石投之有声礲礲然莫测其所底止风蓬然从中出袭人毛发尽竖郷民异之意其必有神岁时祷祠之多应因号之曰风门洞神久而神与人益习因降于巫言生四子皆爲神民信之遂即洞西一里所西溪之原爲祠以像神及所谓四子者其来盖已久元至正丙午夏旱民皆走祠下争舁其像以归像至之郷雨随以至否则只尺不相及民益大惊不敢慢而琴山里浦二处之民事神尤谨惟恐失其意𥘉里浦民尝有神次子像灵甚至是嵗琴山民迎祷之得雨而里浦不雨里浦人曰我神也奈何泽琴山而遗我乎遂欲㫒去琴山民亦曰我神也神泽我我未有以报请缓之相持者颇久不能止则与之盟曰天雨则以神归我已而里浦果雨岁以大穰乃还神于琴山于是琴山之民思报神惠复刻木为次子别像而请邑士王闲碑神之休烈植之祠下明年琴山有秋而西溪螟为灾西溪民疑新像与碑不利也怒沈像于水而碎其碑沈像之嵗西溪民大疫死者十七八神降言将尽殛西溪民民惶惧杀牲叩首请为像以赎辜队具将树碑而文巳毁琹山士愈庆乃来言其故请文刻之噫斯事亦异于常理矣然非果异也木石之恠乆而不散且能为灾警詟人况大山穹谷之灵乎其䏻出云雨为休祥不可测度固其常也民祗奉之至于爲祠设像亦事之必致耳夫岂不可㢤或与之抗则过矣凖礼山川能泽物者则在所祭如神者泽兹邑之民而享其奉非滥也冝也为之民者乌不敬乎丝之以诗曰风门之山蔚穹窿羣峰左右翼且宗势若万骥环一龙帝恐地轴胶不通为凿巨窍贯其胸复驱后祗叱豊隆乎皷大块嘘雄风至今山窍如截筒有风冷然出其中下深不测上无竆幽恠宜为神所宫惟神受命于祝融身骑赤虬揺緑总四子夹驰乘四熊川君水伯扈以从或珥靑蛇持两鏦或撼鼍皷或震镛欻隂倐阳互冥䝉喜则吐云怒流虹山民骇赡增敬崇杀牲奠酒陈微衷愿施霈泽回秋丰伐山筑祠溪水东彩楹画栋扉则彤县民岁时来会同携孩扶耋如聚蠭蒲伏祼献罔不㳟有不㳟者殃厥躬神为帝臣秉太公愿恢至仁绥九农圣经国典祠有功功髙施博名必鸿䥴辞庙门玄碑穹着祥昭异警羣聋千秋万祀爲神雄柳氏宗谱序浦江之栁氏其先居河东宋髙宗南迁时有名铸者扈从来江南遂家浦江之乌蜀山生一子瀚瀚生森彬森生监藴藴生崇德县主簿𥙷之崇德生高邮令元赠泗州知州浦江县男金髙邮生四子其次讳贯仕元为翰林待制以文章名天下门人私谥为文肃有子三人皆善士而六孙能守其学不坠殁后三十又七年而介孙穆书其始徙传绪之详列为谱图持以示濂濂泣而叹曰天道于是可徴而文肃公有后矣濂少时幸执弟子役于公门公之为人其崇深闳博者固非浅见所能知至其端方直易厚重严悫怒气不形于色恶声不出诸口不知古之贤者复何如耳世之妄议恒谓贤者言论足以予夺当世文章足以抉发至理所为与造物者争强故天道尤忌之而多难为其后是殆不然天惟有所不能也故生贤者出而代之爲之政以遂天之生爲之教以辅天之成爲之文章语言以宣天之道使善者勉而恶者惧贤者何负于天而谓天忌之㢤其不然也明矣是论也吾意贤者之子孙而不能自力姑引天道以自恕而非其实也不然自文肃公观之何其异于彼㢤文肃公之传今三世其诸孙盛矣固可以见天道而未足以尽报贤之意今诸孙皆有德积久必愈昌越十余世将有杰然秀出者兴其间然后可见天道之全也斯谱也君子由是观天道焉穆之后人安可忽㢤文说赠王生黼明道之谓文立教之谓文可以辅俗化民之谓文斯文也果谁之文也圣贤之文也非圣贤之文也圣贤之道充乎中着乎外形乎言不求其成文而文生焉者也不求其成文而文生焉者文之至也故文犹水与木然导川者不忧流之不延而恐其源之不深植木者不忧枝之不蕃而虑其本之弗培培其本深其源其延且蕃也孰御圣贤未尝学爲文也沛然而发之卒然而书之而天下之学为文者莫能过焉以其爲本昌为源愽也彼人曰我学为文也吾必知其不能也夫文乌可以学爲㢤彼之以句读顺适爲正训诂难深爲奇竆其力而爲之至于死而后巳者使其能至焉亦技而巳矣况未必至乎圣贤非不学也学其大不学其细也竆乎天地之际察乎隂阳之妙逺求乎千载之上广索乎四海之内无不知矣无不尽矣而不止乎此也及之于身以观其诚飬之于心而欲其明叅之于气而致其平推之为道而验其恒蓄之为德而俟其成德果成矣道果至矣视于其身俨乎其有威烨乎其有仪左礼而右乐圎规而方矩皆文也听乎其言温㳟而不卑皎厉而不亢大纲而纎目中律而成章亦皆文也察乎其政其政莫非文也徴乎其家其家莫非文也夫如是又从而文之虽不求其文文其可掩乎此圣贤之文所以法则乎天下而教行乎后世也今之为文者则不然伪焉以弛其身眯焉以汨其心扰焉以乖其气其道德蔑如也其言行棼如也家焉而伦理谬官焉而政教泯而欲攻乎虚辞以自附乎古多见其不察诸本而不思也文者果何繇而发乎发乎心也心乌在主乎身也身之不脩而欲脩其辞心之不和而欲和其声是犹击破缶而求合乎宫商吹折苇而兾同乎有虞氏之箾韶也决不可致矣曷爲不思乎圣贤与我无异也圣贤之文若彼而我之文若是岂我心之不若乎气之不若乎否也特心与气失其飬耳圣贤之心浸灌乎道德涵泳乎仁义道德仁义积而气囙以充气充欲其文之不昌不可遏也今之人不能然而欲其文之类乎圣贤亦不可得也呜唿甚矣今之人之惑也圣贤之爲学自心而身自身而家其为事亦多矣而未尝敢先乎文今之人未睱及乎他自㓜以至壮一惟文焉是学冝乎今之文胜于古之圣贤而终不及者岂无其故邪不浚其源而扬澜不培其本而抽其枝弗至于藁且涸不止也然则何为而后可为文也盖有方焉圣贤不可见矣圣贤之为人其道德仁义之说存乎书取而学焉不徒师其文而师其行不徒识诸心而徴诸身小则文一家化一郷大则文𬒳乎四方渐渍生民贲及草木使人人改徳而易行亲亲而尊尊宣之于简册着之于无竆亦庶几明道而立教辅俗而化民者乎呜唿吾何由而见斯人于斯世也吾何爲而不思夫圣贤之盛也虎林王生黼年甚少读春秋而好爲文问法于予予美其有志也以其大者语之太𥘉子碣宋之德深逺矣暨其衰微不振人能取其国而不能絶其子孙百余年间显官名士森布于天下当世称多才者归赵氏此岂人力乎非天曷能致此乎吾与浦江得太𥘉子讳良本字立道其裔出于周王元俨至太𥘉子十世矣太𥘉子六世祖士翮爲处州兵马铃辖髙宗时来迁睦卒赠武节大夫武节之子武义即不玷复自睦徙浦江高祖武经郎善近曾祖武翊郎汝沮祖崇徯父必俊自祖以下始不仕皆以儒名至太𥘉子尤异焉太𥘉子少时好读书从学于郷先生吴贞文公莱通经史大畧不喜专精爲章句有得诸心辄见于行事其言纚然可听其爲家以礼取友必君子凡所友者言誉恶讽终身不变也妹归楼氏䘮夫二子桢楠㓜楼氏族利其赀欲以计夺分之桢愬官未报夭死长老有闵是妇子者爲言于县县择可託孤者皆曰莫贤于太𥘉子且其兄也可任县籍其赀月土田符太𥘉子主之太𥘉子视孤甥如子既长授以其籍丝发无所私太𥘉子行方严有度柔仁者咸慕与亲刚愎者惴惮不敢过其门翰林制待栁文肃公贯太𥘉子父友雅爱太𥘉子爲人命从朱先生震亨㳺朱先生老儒通医术最严不许可庸俗士独乐太𥘉子尽传以其术太𥘉子谓吾欲及物而患无其道今乃得之遂发其术济病者寠人来问药与毕麾去不取贾监察御史闻太𥘉子精于医荐于朝授以医学正太𥘉子咲不就而太𥘉子之嫡亦且长于是太𥘉子谓曰儿善治而家吾将休矣遂辟一室以居研摩飬生之说朝夕粥一器不御醯塩䟽蓏盛暑不箑浴烈寒不附火踰三十年无懈意至老须发不少白人望之以爲真神仙人而太𥘉子亦若有所自得人莫测也洪武六年太𥘉子卒年七十先卒之一日坐床上谓人曰明日良吾将归矣顾稚子耴笔与简预书歛仪曰衣我楮衣屦我绳屦屦二量冝用弊者无华侈污我至日晨兴冠衣正坐啜一食歛乎瞑目撼之则逝矣二月十五日也三十日于华表山之原夫人戴氏先四年卒合塟焉太𥘉子嫡曰友亯孙曰季昇季昱曾孙曰同璇同珪同玑濂交太𥘉子翁季间最久法当铭铭曰人之将寐昏气乘之形惫神疲不能自持矧惟死生世之大事谁能而忘谈咲而去猗太𥘉子脱然天㳺与道始终知命不忧曷由致斯其欲甚寡形且顿忘孰不可舎世之鄙夫雄杰一时疾病之临䑕伏狐悲太𥘉之道匪神匪僊充乎两间无后无前元故朱夫人戚氏墓铭夫人姓戚氏讳某字某婺金华人宋朝奉郎知袁州事如琥之曾孙从政郎广德军司法叅军宋祥之孙贞孝先生绍之女年若干归义乌朱君元踰若干年丧其夫三子皆㓜时宋亡爲元盗起旁县焚庐舎剽刼家单甚夫人艰勤悲悴事舅姑无怠容遇诸子有恩而严少子尝戯取人一鸡卵夫人怒曰是乃所当取耶笞而责还之稍长遣从许文懿公㳺督教愈于夫在时粥钗钏资之俾无勌懈父老病殊殆迎以就养烹药进食不寐者三月留十年乃终不以丧塟累兄弟出私赀爲具女兄归朱氏蚤死夫人育其三孤儿长儿亡又抚循其男女为择名族嫁娶族女贫不能行者必以货助窭家得子多溺死以伦理训诱俾勿溺资以粟帛里中人德夫人如慈母夫人与娣姒和视娣娰子犹巳子御媵婢仁而威闻夫人謦欬咸肃畏譁者止惰者执业以俟久而知其可事多终身不忍去夫人春秋既高三子冠裳翼然须髪颁白升堂奉觞以次为寿诸妇孙男女数十人列侍左右懽愉竟日年八十时婣连賔客庆问者以千计夫人读书史为人言皆有词采可称述夀八十有七犹康彊不衰旦起盥栉召子孙来前曰吾殆死矣就枕寐日晡遂卒至正丙戌五月九日也十二月某日迁朱君之柩合某里东山之原三子长曰震亨有学行人尊之曰丹溪先生次曰巽亨次曰䝉正皆善士孙男五人嗣衍嗣洪嗣纪嗣湜王汝孙女十人皆为巨室妻曾孙男二人文栢文椐女子三一适人其二在室夫人卒三十五年嗣纪以状拜泣曰夫人于朱氏为贤母宜得铭余曰尝闻丹溪言信然丹溪学可师法观丹溪可知夫人贤观夫人其子之贤益可征余奚由譲铭曰诗称贤知多本母氏史传子舆三迁是纪仁猷义训与性皆成导之为善川赴木升少阏其端愈长滋戾曷若夙教图难于易有儒丹溪行介德方匪惟师承惟母之良祗率慈惠具有典则尊章叹咨遐迩遵式黄髪朱颜眉寿乐康环珮绅緌秩其盈堂善庆孔多泽则在后后人勿忘硕儒之母云寓轩记闽士张君仲育学道龙虎山中扁其轩曰云寓人闻而疑之曰异㢤张君之名轩也夫苍然而在上者太虚也寓乎太虚者云也云之为物一气上升𥘉无定形当其始生也勃焉如烟欝焉旋或摇曵如带或萦结如盖或超举如鸿或变化如龙儵然而雨天下忽然而不见其迹虽云亦不自知其聚散起㓕为何如人之望之一息而万状惚恍而不可爲像今张君乃欲取以寓其身不亦异乎或闻其言又疑之曰是知云之起㓕而不知外物之起㓕者也知张君之寓身于云而不知其寓意于云者也彼世之纷纷紏紏朝崇而夕替骤性而歘还毁誉荣辱之出于人者其变亦多矣独何异于云乎人惟不知其然也故竭智毕力终身趋走汨没于其间而不之止若夫知道之士则不然其视天下之物举不足当其一顾至于身亦自视如委蜕其去留之际不系繋于物与浮云无异盖其所得者深矣今张君独知之而以云寓名其轩庶几达生者之所为彼乌足以知其意㢤或者闻其言又疑之曰是求其外而不得其内泥于迹而不通其道者之论也夫有道者用于物而不蔽于物自恒人而观云则云而巳自有道者而观舒之周徧宇内歛之不见豪髪者非道邪泽润四海而不以为功与天并存而不知其所终者非道邪衆人资其惠而不能名其德功成则退而不底滞于用者非道邪是则张君取云以寓意者有在矣彼乌足以知之邪且天地之𥘉未尝有云之名也非特无其名也而亦未尝有云也非特无云也而天地亦未始有也隂阳判而后有天地有天地而后云生焉人见其巍且髙也从而以天名之见其卑且广也从而以地名之见其絪緼无竆也从而以云名之是则以天地名天地以云名云者亦巳寓矣况复取云以名轩不犹寓之寓者乎而人又哓哓焉而辨之非惑邪吾闻龙虎山中多异人广成子安期生之流时徃来其间张君试见而问之果孰爲云邪孰为寓不寓邪必有以语张君矣又安知不疑吾言为妄邪三人者退张君识其言属茟于予请书之坐隅苏平仲文集序汉武帝欲教霍去病兵法去病辞曰顾方畧何如耳濂谓去病真能用兵者古今之势不同山川风气亦异而敌之制胜伺隙者常纷然杂出而无竆吾苟不能应之以变通之术而拘乎古之遗法其不败覆也难㢤为文何以异此古之为文者未尝相师欎积于中摅之于外而自然成文其道明也其事覈也引而伸之浩然而有余岂必窃取辞语以为工㢤自㤗以下文莫盛于宋宋之文莫盛于苏氏若文公之变化傀伟文忠公之雄迈奔放文定公之汪洋秀杰载籍以来不可多遇其𥘉亦奚睱追琢絺绘以为言乎卒至于斯极而不可掩者其所飬可知也近世道漓气弱文之不振巳甚乐恣肆者失之驳而不醇好摹拟者拘于局而下畅合啄比声不得稍自凌厉以震盪人之耳目譬犹敝帚漏巵虽家畜而人有之其视鲁弓郜䁀亦巳远矣每读三公之文未甞不太息也盖晚而得乎仲焉平仲文定公之裔孙少警敏絶伦诵说不劳而习中嵗太肆于文辞精愽而不麄澁敷腴而不苛缛不求其似古人而未始不佀也仕皇朝为国子学正近臣荐其才擢国史院编脩官以瞶辞归濂以翰林承㫖致政将还天子命举可以自代者即以平仲应诏既至复固辞上亦悯其诚特赐文绮遣之天下学士高平仲之文而莫不惜其以疾困也人有困于当时而贵于后世者亦有贵于当世而后乃无闻者其得失乆近果何如㢤孰知平仲之困乃所以成其至贵者乎濂重平仲最甚序论其文所以叹苏氏三公之不可及而喜今世之复有斯人也平仲名伯衡其先居眉自文定公长子徽猷阁待制遅来知婺州遂家焉今为㜈之金华人去文定公十世矣题余廷心篆书后右四大蒃豳国忠宣公余阙为浦阳戴君叔能书至正九年公持使者节来镇浙部濂偕叔能往见公奨厉甚至且各书斋扁为赠公去浙后江南大乱荆楚之域皆为伪汉陈友谅所㨿公时以淮南行省右丞分治安庆安庆前后皆盗区公独守六年小大二百余戦未尝败北不幸粮絶城陷公遂赴水死君子称其大节与日月争光信㢤公文与诗皆超逸絶伦书亦淸劲与人相类然其忠义之气可以惧乱贼淸恶厉天地因之以位君臣籍之以定斯岂细故虽所书不工犹当传之万世况能臻其妙者乎此𥿄所在定有神物呵护见者当如张中丞之诗叚太尉之笏耸然起敬不可徒以翰墨视之公唐兀氏余阙其名也字廷心一字天心元统元年进士世居武威今爲合肥人翰林学士金华宋某谨题宋学士文集卷第六十六芝园续集卷第六宋学士文集宋学士文集卷第六十七宋学士文集卷第六十七芝园续集卷第七㳟题御制赐给事中林廷纲等勑符后洪武十二年正月二十一日上御奉天门权给事中林廷纲等陆人以归省其亲爲请上欣然可之明日陛辞上亲制勑符谕之且命人各书其副以归廷纲等咸叩头拜受而退既而廷纲严装成卷以示臣濂请识其左方臣闻古圣君之待重臣当授职之际必告之以言如尭之命九官周康王之诰君陈者有之矣今廷纲以𥘉试职之小臣而有此赐诚古所鲜有也小臣此赐或有之然昔时训命之辞多作于代言之官如廷纲之赐出于上所亲制者无有也亲制者或有之求其诲谕谆切其望深厚犹父命子如廷纲所𬒳者无有也呜唿上之待廷纲可谓至矣廷纲宜何如报㢤廷纲其去而思乎昔者处乎闾巷而齿乎恒民今一旦至此果谁之赐欤乌可不尽心也上之望廷纲者以忠为先而忠非效一职奉一令之所能尽必也至公而忘私狥义而忘身斯可矣苟徒恃上之宠荣以夸其鄊邦是恒人之智尔于廷纲何取㢤是月二十五日前某官臣濂拜手谨题题王氏桃源图后在宋盛时四明桃源王说先生以学行名东南今相去三百余年矣其诸孙敬止绘所居之地为图求大夫士歌咏之复徴子言之古者贤子孙之于其先思其所嗜所乐及其居处今敬止思之不可见而寓诸图画犹可也而奚以人之咏歌语言为㢤先生道德着当时名称闻于后世固不待人之言从言者足以不朽于先生亦无所益而况不若先生者乎敬止苟欲显先生之名则先生不待人之言而巳传矣茍欲明其先之有人而爲身荣余将有说焉豪杰之士不系其先也尚矣在乎自力而爲善耳古之爲贤相者莫过于伊尹傅说而二子者卒然起于畎亩之间未闻其先有若其身者也爲贤人者莫过于颜闵孟三子而其父祖若颜路之流𥘉未尝如三子之贤三子岂䟝乎先人之末耀以成其名㢤自致之耳苟待先人之名以成名则士之无闻者衆矣今敬止而欲继乎先生学先生之学行先生之行斯可矣奚以人之言爲㢤而言者复呫呫然辨桃源武陵之得失不亦劳矣乎敬止贤者也于予言必有取焉元故庆元路经歴刘君墓铭予侍讲禁林有少年生持铜刻名印来谒曰礼刘氏子也间承檄行江西过故人家得范金图记一六面皆有视之则先生名与字具焉问所由来欲以奉先生者死巳久矣礼窃恐弃置谨贸以献予辞谢不欲烦人生拜不肯起予既勉受之生又拜且泣曰礼愿有请也幸先生无拒礼贑人也生十年而先子亡先子之亡今二十有一年礼孤也早先子之徽行不能悉知矣所仅知者倘又不属立言君子以传则礼何以爲子礼之先子少有志事功特以遘时艰难屈于小官竟不克施以卒既不克施矣而复不得垂姓名扵乆逺是生死不遇也礼窃惧焉愿先生惠赐之铭言巳又泣且拜予起立荅领其羣行之辞会考礼事严久未睱述生请如是者四三益勤不怠今年生除龙江宣课司副又来速曰非先生铭礼不能一日忘而去也遂序而铭之君讳明德字作霖㓜有气尚若欲有为者不肯蹑庸人后为举子业专攻春秋经昼夜磨督不暂辍传注数十万言歴歴记忆倒举可成诵期以致此切名尝曰使我为某职如此为某当如彼若素为之者至正庚寅㑹江西大比君曰此非吾时邪即东书往赴之时有司以程式去取君言时务落落动人见者咸缩手出舌然卒以此不中君感愤埽闲户读书益奋励不衰攻诸体诗精敏数出新语又善字画飘逸有风韵由是闻缙绅间广东宣慰使兴都刺艳君名荐爲雷州路儒学教授君爲教官立䂓条戒训率先诸生讲说自身及家之道殷勤恳饬听者忘倦海南之言有师听者必曰刘先生刘先生云君既善爲职声问日着由雷州超授庆元路緫管府经歴综挈名实事集无滞上下信服之未几东境盗起势揺郡邑君即觧印归卧于家脩竹树田园爲终老计至正乙未五月以疾卒上距生年延祐丁巳夀三十九君之先真定槀城人祖浦隐不仕父巨瑞州路緫管府推官遂居贑之贑县君娶廖氏生子男子一人礼女二人礼即请铭者能自奋继其家声既塟君于贡江之水东原今以才俊仕君子谓其能子铭曰志之隆禄则不丰才之良夀或不长果孰爲之嗣人其昌元故处州路青田县儒学教谕黄府君墓志铭府君讳植字国辅其先虞姓居越之上虞宋建炎间逺祖从福迁台临海之靖安乡至汝揖者避难而以黄易虞今遂爲黄氏曾祖玠宋宗学谕积而能散人称曰佛子祖居正朝奉郎父澋母陶氏府君十岁而孤母夫人授以书诗輙能省解大意严自脩饰不与羣儿出遨家人皆异之其兄曰椲曰彬以文学名皆爲郡教授元属爱甚日夕相摩切浸灌稍长遂刻意爲学名闻叁出二兄间甫十乚荐绅羙其才𥙷上蔡书院直学既而郡守赵君凤仪欲辟爲掾力辞之后调青田县儒学教谕迄不就年五十有二无疾而卒府君爲学以六经爲本以躬行爲务以文艺爲末始以此自爲亦以此淑诸人问之无不知考其终身无所愧于其言其居家延师辟斋庐教族人子弟之贫者岁饥则爲麋道傍以食饿夫郷人争曲直不能决相率叩门以质府君曰甲理是乙非各恱而退用是学者称之爲郷先生细民称之爲善人娶杜氏于夫于子皆尽道年七十有二而卒而六子勲烈黙杰熈熄皆士行六女适陈又琥叶起子陈学诗戴梦祥周应显鲍可殷又皆不愧于士族于是知府君之善教也及府君殁三十余年而孙男之多至九人曰垣陆童厓墅甡圤圤孙女五人其二亦适胡宗铨吴贯而曾孙男又五人曰铙镳镠鐻鑱矣于此又知府君之徳厚而后人之盛未己也呜唿爲善者固不慕乎名则人何所劝乎故徇勲之请叙而铭之府君卒在元至正甲申五月丙申在庚寅十二月甲申杜氏之卒在丙午九月丁亥其合塟以国朝洪武戊申三月某甲子墓在阎岸之青䁀山云铭曰学弗于文维本之敦行弗随于人维天之循维其循乎天下有炽子孙人勿求乎君盍求诸身安道堂记自昔真主之兴天必生异常之才以备其一代之用外之则有貔虎之士奉命秉畧为之鞭驱僣叛汛扫六合内之则有䕫龙之伦立法定制爲之谋谟庙堂恊和黎庶近而至于䞇御之属执事之臣亦莫不忠厚谨饬小心而尽职虽曰善以类应非天命孰能使然㢤皇上肃将明威致䖍天讨于四方江淮之间豪桀魁垒之士翕然附从指顾叱咄战胜攻耴无不得意及㓛成业定上公彻侯甲第相望辅相侍从皆当时之贤而于近侍之中又得供奉司令杜君安道而益知其他之皆然也安道自上之兴持刀镊侍左右未甞暂违凡上征吴越略淮楚攻齐鲁汴蔡舟车所临四五千里虏伪王斩骁将以百十计帷下之谋筹䇿之筭安道皆得身从而目见之安道性慎宻不泄动称法度为上所信任者二十二年由尚冠郎改御用监令至今官入内廷行歩可数言语敬恭唯恐有丝毫过谬岀殿门外要官势人之前如不相识一揖之余不启口而退故上每称侍臣之忠谨者必以安道为言今夫天下之官受禄于朝者孰非仕㢤盖有终其身沉于下位欲觐淸光而不可得者纵得近辇毂下有愿承一顾之恩而不可得者安道乃得侍上而见称许虽曰慎宻之所致又岂非天㢤安道其益勉之可也余官在太史事上者亦二十年余安道既以其字名堂复愿得予文以识遭逢之盛夫称天命以纪载国家人材之羙予之职也乃爲之言吕氏孝感诗序天人之际难矣荀有以感之非难也天穹然而在上人藐然而在下势絶而分殊岂易感㢤然人之身天之气也人之性天之理也理与气合以成形吾之身与天何异乎人或不察乎此而谬迷其天性始与天为二矣能以诚感则天宁有不应之者乎是理也予观于吕君爲尤信君讳某字信夫夀春人事亲至孝而好黄老家飬神之说及亲殁三年之服终犹哀慕如𥘉䘮因却酒肉弗御毎旦涤豆笾具果䟽爇香吁天徼冥福于其亲如是者数十年尝汲井以行涤事时盛冬氷沍有金色鱼者三入汲器中信夫异之持归盛以陶缶寘香几上闾里人闻之相携来观者充其庭皆揖信夫而扬言曰今兹大寒鱼替不见操罔罟者欲得一鳞不可致而信夫不求得之岂非天以旌信夫之孝乎且夫金鱼昔文臣贵者章服尝用之信夫子孙其有兴者乎于是又皆揖而贺信夫却立而拱曰吾子道之未尽安敢言孝茍以爲天之赐滋不敢承乃致祭而投诸井中愈䖍事天之礼又七年而后卒既卒其郷人吕山见之于上真观衣冠伟然若神仙中人已而过问信夫则信夫死矣厥后其子浙江盐运使继道以才德显累官太常卿吏部尚书转佥北平按察司事以至于今阶入三品黄金横带爲时能臣由是其事传于四方士大夫咸咏歌之而叹异之嗟夫信夫以孝事亲诚格于天而天以鱼旌之能飬神而神全不散死而人或见之斯二者乃常理尔又奚异乎仐继道之显融固宜也以鱼数占之显者殆三人乎继道其一矣在其子与其孙盖未已也昔者卜序白华之诗不特曰羙孝子而必称羙其洁白今其诗虽亡而頼有序存故不见其诗而知孝子之行余窃耴是义而具论其事以序吕君孝感之诗使观者未见篇什而可知其人则亦卜氏之意然天人之际三百篇言之备矣在作者之自取焉赠陆菊泉道士序吴下道士陆永龄好飬生之说别号曰菊泉徴言于予曰永龄闻菊之爲华得阳气最盛者古人谓之日精屈子好神仙赋逺逰尝餐其落英后世有饮南阳潭水而得上夀者则菊诚可以延年也久矣永龄诚乐而慕之故以菊泉爲别名先生以爲何如余曰菊固可以延年也虽然吾观昔之神人若广成子安期生之流至今数千载犹时时徃来东海诸山间凌日月而簿隂阳视天地如一粟以千载爲俄项其寿可谓长矣其人初曷尝餐菊饮水而致然㢤亦善于自飬而已夫人备五行之气以成形形成而精全精全则神固诚能体乎自然而勿汨其中勿耗其神勿离其精以葆其形大可以运化机微足以阅世而不死岂特致上夀而已乎虽然此道家之说也吾亦有所谓不死者书契以来可谓乆矣凡圣贤豪杰之士至今俨然具乎方册间其事业可爲世法言语可爲世教国用之则兴家用之则和人身用之则修或反其道败亡可立见自今而徃天地无有竆也其夀亦无有竆也岂广成安期之俦所能及㢤又何以菊泉爲㢤永龄年少好学苟未至于此亦当以广成安期自勉无以菊泉爲足恃也吾之身善治之可以亘终古而长存与三光俱不泯没不能飬之特蚊蚋起㓕瓮盎中耳岂不惑㢤于是永龄谢曰先生教我矣请书之而愿学焉郑氏喜友堂䜩集诗序余自禁林致政而归久不与诸友胥会怅然而兴遐思洪武巳未秋八月壬辰胡教授仲申朱长史伯淸苏编脩平仲及金徴君元鼎咸集于麟溪郑氏余同刘继至郑氏之贤太常愽士仲舒置酒䜩客于喜友堂笾豆孔秩冠裳有仪揖譲兴俯翼翼如也盖余与胡郑朱三君自弱冠爲同门友今皆頽然老矣苏君生虽稍后亦甞爲同朝追计昔时各縻禄仕不获巵酒爲驩凢二十余年今者幸遂家食或居异邑或相逺二百里皆得与之周旋于尊爼间则夫斯会之同岂易致㢤于是献酬乐甚酒酣郑君爲诗十四韵以庆㑹合之情出示坐客坐客先后倚韵而和之遂聮爲卷俾能诗者续焉嗟乎余数人老者年逾七十次者六十有竒又其次者亦越五十春秋矣独二生爲最少耳又越二十余年少者当愈长老者当愈衰未知复何如也然则今日之乐其可数遇乎是卷也岂特可识一时之乐后乎斯者诵而歌之必将慨然有不及与之叹矣洪武十二年秋九月甲午前翰林学士承㫖宋某谨序和郑奉常先生䜩集诗韵我生空负月临奎文学何曾遂昔期桞子未成非国语匡衡徒患作人师探珠赤水欣同调结屋靑萝得所依泉石要为中世托姓名岂料九重知东西御馔尝分赐出入天门更不疑乕籞秋严威闪闪龙楼日转影祁祁年华自觉随流水造化谁言类小儿别梦屡形分讲席归田一似旧㳺时常随采药衣霑雾㡬度㝷花屦带泥投老幸知同臭味此生端不慕轻肥芳莚夜秩桮行数绛烛春融客醉遅一代耆英都在坐百年文献欲还谁独怜邺下支离叜莫闘长安絶妙辞頼有西风吹酒醒搔头向月谩赓诗宋学士文集卷第六十七芝园续集卷第七宋学士文集宋学士文集卷第六十八宋学士文集卷第六十八芝园续集卷第八元故国子祭酒孔公神道碑尭舜禹汤文武及孔子德皆圣人惟孔子不得位而功最盛天于恒人有一善且昌其后昆况德充天地功施万世而身不食其报者乎尧舜禹汤文武皆王天下故子孙受其祉有限孔子无位故余庆遗泽𬒳其子孙者无竆自斯民之生未有若孔子之德而无位者也亦未有孔子之传世乆逺而袭爲封君者也呜唿天之报圣人其在兹乎公讳克坚字璟夫世家鲁之曲阜孔子五十五代孙也曾祖曰之厚赠大夫济宁路总管轻车都尉祖曰浣累赠通议大夫礼部尚书上轻车都尉皆追封鲁郡矦父曰思晦嘉议大夫袭封衍圣公累赠通奉大夫河南江北等处行中书省参知政事䕶军追封鲁郡公谥文肃曾祖妣女真氏祖妣李氏妣张氏皆追封鲁郡夫人公少廓逹通敏日诵千余言始冠逰学成均通春秋左氏传文肃公薨袭封衍圣公阶嘉议大夫元重纪至元五年上䟽请脩饰庙像顺帝可其奏赐山东暦日钱之半给其费命监察御史族人思立持楮币二万五千緍勒碑以纪成绩至正六年中书谓公爵与阶不称奏陞之制授中奉大夫易铜章以银十五年章政事逹世帖木尔荐公明习礼学徴爲同知太常礼仪院事以子希学袭公爵是年冬帝亲郊公摄太常使盛服䄡然登降有容观者称爲达礼御史大夫雪雪言公才冝近侍左右拜中䑓治书侍御史公辞归明年拜山东道肃政㢘访使既受诏复辞会山东兵乱公率家人北行次藁城丞相贺太平奏召公爲集贤直学士希学爲祕书卿遣使者即藁城𧺫之公至燕都处盗毛贵犯畿甸且逼廷议弃燕迁关中公曰天子当社稷宗庙俱爲存亡乌可弃而它之今勤王之兵颇衆与之决战盗可平也如公言盗果败去十九年迁礼部尚书知贡举时四方士避乱多集都邑公请设流寓科以取之是年冬权陜西行台侍御史李思齐及察罕帖木儿二军争秦陇相攻朝廷不能制陜西行省丞相帖里帖木尔纳思齐降将命张良弼御之公及中丞袁涣诤曰不可二军不敢举兵犯奉元岂其力不足㢤特以无名耳今纳其叛将而出兵御之是引乕使噬也丞相不从涣亦𬒳劾去公怒曰谋之不善乱且至矣遂自劾而归月余二军及良弼战干鹿䑓奉元果陷二十二年除国子祭酒帝赐上尊太子书大成殿额以赐公以世乱不乐居位竟谢病归阙里营别业城南以居后起公为集贤学士资善大夫不就复以公为山东㢘访使卒不起二十八年皇上手䛇趣公入觐待以宾礼而不名赐以廪禄不烦以职郊祀必致膰肉抚劳甚至洪武三年春以疾告遣中使存问疾笃诏还公于家给驿以行赐白金百两文绮八端它钱物称是三月二十八日次下邳新安驿薨于舟中寿五十有五希学奉䘮归以六月十三日塟于孔林去孔子墓若干歩公寛厚乐易事亲有礼遇族党有恩与人交不为掩覆计度一以诚信豊下羙髯容止甚都顺帝以福人称之公娶张氏济宁路总管子仁女封鲁郡太夫人丈夫子九人长即希学次希说希范希进希麟希凤希顺希尹皆元国子生希赟其季也女一人适某某孙男九人曰讷曰証曰某某女五人希学今资善大夫袭封衍圣公每岁朝正于京师上宠钖之甚厚以袁涣状来请曰先公没今十年而墓道之石无文以刻恐休德不闻于来世人其谓何濂甞获识公且与希学善虽老矣其忍不铭铭曰天命大圣为万世师廓幽昭潜雨施日辉功加尭舜位则不有歛其遗泽以昌厥后歴年二千有兴有亡五千余世封君相望自矦而公愈逺弥贵桓圭衮衣肃将祀事惟公绍家敦大且文人曰休㢤圣师之孙入为秩宗左礼右乐格于幽明上下允若乱兵趋燕宗社震骞君臣合谋弃而西迁公曰不然君死社稷以正伐乱胜不以力王师焞焞如乕如貔盗遁难夷公实启之关陜之间将骄胥噬彼谋不臧以水止溃公谓元戎世方兴乱无失厥防以速其叛言臧不从不臧是爲祸将迨身云何弗归玺书迎拜俾掌邦教大训宏谟敷圣之道土宇曰隳位其可居退脩于家琴瑟诗书皇明御极取圣爲则陟降帝庭礼仪有翼生享其荣死笃其承云谁致然圣泽休明惟圣之泽如山如川有址有源以求厥传继圣惟贤守位惟德昭绩垂声后嗣是式观音石賛乕林翁君祥卿得圆石一大可五六寸上现圆通大士妙严寳相坐寳莲华善财童子合瓜侍侧盖大士住不可思议觧脱门能以神变作诸佛事摄受衆生大则示化真身于陀怛洛迦山小则寄影像于一木一石不假人为自然天造无非自慈愍中发现祥卿因请濂作賛以显神功以示阐提生我慢者賛曰玄黄既肇分白石即受质斯时未有佛云何能应现千刼皆佛化难以时节拘刼𥘉与刼终常居寂光上石本无情物其顽无与等𥘉无感通者云何佛示像微尘刹土中尘尘皆是佛有情与无情本来同一体诸佛亦无数动曰那由他云何圎通佛独此示神变圎通于支那夙有大因縁所以不㑹舍如母之忆子如来谈诸相皆是虚妄集云何自着相曷以释迷网由相以悟性正如指指月见月指则忘宁有系执故以此四者观唯知佛愿弘圣凡尽融摄调御菩提心假石显云异超岀思虑表既非图绘力又匪镌勒功幻成妙严相七寳作璎珞瞑目结跏坐正以慈愍故用警阐提者徒尔増我慢当知神通力乃复有斯事始悔未见时口出不净语如仰首唾天唾还着面故愚痴诚可念宁忍加斥逐我愿大地人无不知三依见石非见石见佛亦非佛但见无量光各自心中发编照十方界明如日月灯十方诸品类尽得诸佛智夕佳楼颂夕佳楼在乕林西山中去城仅五里所文明海慧法师始作之法师修习西方观想当日如悬皷时必面西作礼举唱佛号㓕妄归真不使毫髪散乱其命名夕佳虽取陶潜氏语意盖他有所属也法师之子具庵玘公复能丕弘父业法华一宗恒籍之为大法船获济度者甚衆具庵以楼徴文为述颂曰大雄妙严清净海摄受无边有情衆生念念在散乱犹如火生积薪间儵忽起㓕不暂停乃以神通方便智教之系念专于一惟彼西方安飬土无量夀佛之所住琉璃宫殿黄金地九品莲䑓池中生衆鸟寳林能演法极乐永㫁一切苦其土正值日没处衆生知用日为观举头见日如见佛开目闭目尽明了佛光觧破诸暗故心定如山不可移性中如如显日相四教修行随觧进能想所想各异证三藏有见皆生㓕通则无寳如幻化二教皆以事定故别知本性元是佛次苐观中可驯致圆门妙觧然殊心具一切依正法以具縁即心日现法界心起法界日此则名为空假中非三非一即三一用智破惑显自性犹大医王出良药入口热恼变清凉种种观法斯苐一奥从大法来真丹修者习者无量衆冥覩如来亲接引身乗七寳金刚䑓一弹指顷生彼国海慧尊者发弘誓严洁斯楼建道塲毎当山气夕佳时遥注西方作禅观尊者行成生上品有子夙具大乗器本性之日常在目妙朦光明时发见我生本是菩提种误婴世网未觧脱暮年遘比殊特事如饮醍醐生庆快愿结楼烦净社縁西向落日志心礼唯心唯色妙难思当处显现无非佛了圜铭嗣汉天师张真人宇𥘉筑室龙乕山中修錬琼丹动静两忘巳而神聚气凝混含为一至和坱圠返乎太𥘉真人既获覩内景之秘因题其室曰了圜所以识也玄贞道士为原玄牝之㫖而勒铭曰髙上洞玄阳隂之根凝和摄真是谓崐仑中有三关七㽔守阍上絶霞表下沦洞冥遡而索之黄房绛庭灵明潜通空澄浄泓真人之居规中为城龙帔凤舄灵裙飞翻左挟元英右衞白元仰睨太朦嘘气成云化生万神合妙为眞昇眞玉虚朗契洞淸哀厥下士麄秽莫澄神随形化降于北隂迺勑雷电指麾六丁授以赤书制魄摄魂还乎混沌闭絶九门南阳熈真爽朗秀英三灵发曜八素唘琼出入泥丸翺翔紫淸羽葆先导台后登与天为徒振古长存濂既作是铭或谓假象取喻而多廋辞曷若着明言之呜唿斯岂言之可明㢤然而人身之内有至虚焉丝络之所群凑命蒂之所由生不倚八偶巍然中居此谓神之庭气之母真息之根也人能存神于兹则性自复飬气于兹则命自正神与气未始相离分之为二合之为一其殆化源也欤然欲了之则未易为功也鸟之伏鷇不足以言温陶之烹瓦不足以言凝鑑之照形不足以言明胜是三者庻几气神混合自然成真而犹未忘乎迹也盖有非神之神而行乎九天非气之气而超乎九地方所不䏻拘小大不能计而了之名且不立矣了之名茍未泯如隔纱縠而观明月耳着明之言固无越于此然亦精粕而巳尔土苴而巳尔何是以言了㢤或者一咲而去因不欲弃而书诸铭后赵子昻像賛文运中微頽波日靡公起东南作天一柱天人之表帝王之孙麟㳺鳯翔珠明璧温歴试中外遂居禁宻其名之升与日同出彼检邪者腐䑕败豚何能病公臭秽自闻三百年间西东万里雄呜一代如公者几公貌如玉公文如金变化莫测照耀古今吴道玄观音賛观音妙智力顿超尘沙界吴生纵善昼徒能具凡体我假六神通欲冩光明蔵须弥以为笔太虚以为𥿄经歴无量刼但成一只眼此眼若开时十方俱照了一尘一沙中有眦观自在云谷偈云岀谷中境也气之所寓也道陵师沙门也其以云谷自号是寓乎寓者也若以一眞法界言之凡所寓者皆妄也况妄之人妄者乎一旦心空法空则诸妄皆真矣何云谷之有㢤为说偈以明之偈曰白云出空谷此是山中境上士以自号是心随境转我日本无云云出亦非谷终日徧太虚不着于一处我心能转之一一皆自在此为空谷义上士当听闻闻闻了不闻头头皆是道苟着于边但见谷中云𥘉如一缕丝渐成兠罗绵敷布于四方遂成泽物功此是苐二门𥘉非真实义勿谓老书生妄意谈般若宋学士文集卷第六十八芝园续集卷第八宋学士文集宋学士文集卷第六十九宋学士文集卷第六十九芝园续集卷第九杭州天龙寺石佛记濂自休致以来颇一至杭憇永明慧日峰下天龙寺与永明相去不五里而近其主僧月舟禅师行满要濂出㳺寺乃唐天龙尊者驻钖之地宋乹德三年吴越王钱氏爲建寳坊囙名天龙王之女曾刻木作观音像卑之至今犹存大中祥符元年改额爲感业建炎三年毁于兵元泰定元年择基于寺南一百歩仍重建寺曰天龙焉寺后皆山相传爲越王䑓竒石峭秀如玛瑙森列从寺西斜迤而上仅三十歩小塔出灌莽中盖蔵天龙舎利处又斗折而北入妙荘严境门又西行六十歩平巖幽邃镌成无量夀佛像涂以黄金累甓为洞户作拦楯护之香华之噐咸刻饰像右刻般若心经系以太平兴国六年左峙石洞尤竒傍勒饶云斋三字诗一章不能全辩严前地夷旷月舟云欵此即寺故基柱础尚在窃按钱氏造寺在太祖乹德二年至太宗太平兴国三年方纳土上距建立之时巳一十七年又三年方有刻像未必其𥘉置寺于此也又东折二十歩有慈氏如朱暨天亲无着侍卫七像其荘严一如无量寿又东折三十歩又有寳陀大士像石壁上刻天龙寺光明石六字月舟云石能夜现光恠故名其庄严一如慈氏三处仍勤佛号于石以金填之濂既周覧徘徊太息頋月舟问其故月舟云斯事甚异国朝洪武七年秋七月十又一日野灯发延及寺山风挟之为声势光熖射天黒烟巳罩殿庐行满大惧向木观音像哀号期与殿俱烬或力解之乃脱三衣祝而焚巳而反风灭火继之以雨明日行山中藤榛棘尽㓜爲灰始见石像呈露或井没尘土间行满惊喜为之剜剔澡涤命工绘饰严护如此实其年之冬十月也先是有神光起寺西四十歩久而愈明因掘地验之获石观音像舁归奉之东庑旱潦疵疠荣祷立应由是依归者衆寺得重振逮今五十六春秋矣今诸像毕出似非偶然之故然寺无一肘之田毎乞食以为飬而黑白之衆几二千指非灵于大雄氏其能致然欤不可无以示来者明公以文辞爲佛事愿爲书诸碑仍累甓为室以障雨风使与石像同为无极不识可乎濂闻佛之肖像古无有也有之自优填主始东土衆生兢则効之恒聚土以拟𣑽形或谓土不能悠乆复易之以木又虑木可致朽而更之以石石固坚矣亦难期于无壊乃因山而凿之庻㡬与天地同毕大则数十㝷小则六七尺在在有之如来以慈悯之故感其精诚时变㓜景光以歆动之钖釐䘏㣧无所不至诚难量功徳海也虽然天地亦一物也物必有壊唯本然之物佛超絶万彚而不可以成壊言人具有之而或未能思故濂之为此记使读者内观之所重在此而不在乎彼也寺之兴复别自有记非像之所系兹不详书大慈山乕跑泉铭乕跑泉在杭之大慈山广福定慧禅院距城南十里而近唐元和十四年性空大师来㳺兹山乐其灵气欝盘縳庵其中㝷以无水将他之忽有神人言曰自师之来我等缴惠者甚大奈何弃去南岳童子泉当遣二乕来移师无患也翼日果见二乕以瓜跑山出泉甘洌胜常大师囙留止建立伽蓝苏文忠公守杭日为之赋诗有乕移泉眼趰行脚之句盖纪实也大师讳寰中蒲坂卢氏子得法于百丈海一时龙象如临济玄赵州谂南泉愿严头奯雪峰存咸来咨叩道要则其德服鬼神彰灼灵异有不难致者呜唿㧞剑刺山水为之涌折腰拜井泉乃仰流武夫健将一诚之所格尚若此况大师心悟无际者乎洪武戊午冬十有一月濂朝京师道经山下今主僧定严戒有道之士也亟要濂观泉且𬒳法衣率其徒同举𣑽呪乆之泉觱沸而出若聮珠然巳而微作涌势濂心异之定严遂来谒铭铭曰天一所形厥质乃凝潜行重渊与气俱升至人来居地不爱寳谁信淸冷生于乕蚤山后川君与道为谋肻私一勺不师之留师既留止化泉为雨式沛且旁润于千里幻此荒墟遂成寳坊群生依之为正法幢命世大才犹能类象来㳺来咨如山荅向伐祀虽邈声华弗亏至今草木尚𬒳余辉我于世縁逢触辄碍泉特相知献万珠琲扰扰征骖风埃渺弥有素者衣化而为缁愿挹才波如习禅定洗涤根尘一时淸净元故寳林禅师桐江大公行业碑铭古浮屠之道以坚忍刻苦为先故其虑澄欲寡而入般若为最易所以云居诲人为巳不贪世荣翠严日走聚落食或不继此无他重内而轻外也濂今得一人焉曰寳林桐江师其视荣名利飬亦澹然无动于中瓶钵之外絶无长物所服布𫀆或十余年不易临殁维那来发遗箧欲行倡衣故事唯𥿄衾一具而巳大咲而去呜唿㨿位十刹之间而履行危峻若此视翠严云居其爲人也何殊可不书以爲学佛者之法乎师吴氏子世居严之桐江故因以为号讳绍大父善母李氏师神观孤洁不乐处尘中一触世气唯恐有以涴之入同里凤山寺为沙弥稍长祝发升坛纳满分戒私自计曰化龙之鱼肻于蹄涔求生乎即日杖䇿而出上双径山谒大辨禅师陵公公据席摄衆道价倾东南一见师大喜授以达摩氏卑传心印相与诘难者乆之师退复自计曰如来大法天地所不能覆载其止如斯而巳乎遽辞去歴三吴之墟宿㽞建业经匡庐泝大江之西还止湖湘汉沔间名伽监所在必往叅焉诸尊宿告之者不异径山时师复慨然曰吾今而后知法之无异味也乃归见公公俾给侍左右师益加奋励脇不沾席者数载朝叩夕咨所以悟疑辩惑者无一发遗憾遂得自在无畏法陵公喜传授有人毎形之于言时东海欤公以天目嫡孙唱道净慈爲法择人如沙中淘金鲜有慊其意者㑹藏室阙主者乃曰必如大兄方可耳师乃起涖其职㝷以心法既明而世出世智不可不竟手繙具药寒暑俱忘毎夜敷席于地映像前长明灯读之一大藏敎凡陆千二百二十九卷阅之至三过遂皆通其旨趣师之志犹未巳儒家言及老氏诸书亦择取而擩哜之自是内外之学两无所愧矣元之至顺壬申广教都緫管府新立未乆宋诸舆论命出世严之乌龙山景德禅寺兴废𥙷壊善誉流衍至正巳行宣政院迁主金华山智者广福禅寺寺近郡城十有余里而城中爲㢘访使者治所持节而来者多朝廷老臣及文学之士休沐之日恒入山诹询内与故持法者颇难其人自师之至若贵若贱小若大靡不向风恱服四方学子翕集座下甚至无席受之一时法会号爲极盛戊戌之秋院中复徇群请移住义乌云黄山寳林禅寺师坚不欲行使者凡三往返然后承命明年巳亥八月朔觉体中不佳至苐七日日将殁鸣皷集衆告以永诀即歛目危坐或请书偈接笔掷于地曰纵书到弥勒下生寕复离此邪翛然而化服沙门衣五十八春秋享报身夀七十有四越五日行阇维之法获舎利罗如绀珠色齿牙贯珠不坏以某年月日建塔于某处藏焉师广额髙眉正容悟物使人妄意自消生平以弘法匡徒为巳任敲唱双举钟皷交叅未尝少懈有求文句者操笔立书贯穿经论而归之苐一义讳间㳺戯翰墨发为声诗和冲简逺亦有唐人遗风至于有所建造甃石运甓躬任其劳以为衆倡手未甞捉金帛悉属之知因果者或尤之则曰吾知主法而已甞患滞下疾拭浄不忍用厠𥿄摘菽叶充之其刻苦盖人之所不能堪非见觧正力弘量岂易致是㢤三㑹语有録其上首弟子兠率行勤己为编集行世永明戒茂复以塔上之久未述为愧乃数来徴濂铭濂昔见师于金华山中共蝇头细书戯问之曰师年耄矣其眼尚如月耶师笑曰頼有此耳别后复録近作诗一卷来寄师之意似相知者濂自后奔走西东弗能再徃今师则不复见矣因从永明之请歴序师之苦行并其证悟之深者勒诸穹碑假佛法而饕贵冨者过而读焉其有所触也夫铭曰夫辨之道白如日一照便入光明域幻为严瀑㵼千尺珠玑散落龙为惜寳林师子亟返掷歴编名山絶瓜迹大海震荡接天碧醎味由来同一滴三蔵玄文宻如织映灯夜读废寝食差别从今㑹于一欲求只字不可得三镇名山道充斥太空无云雷下击龙象人天俱辟易孤髙有同泰华色茹苦不翅餐崖蜜伟㢤德人麟凤质特为时来谁复识长风满水感古思今意何极故金处士墓碣予精神既衰囊笔椟砚讳言作文事忽同郡金生仁泣而请曰仁之先人善装裭之艺尝获私于执事秦汉以来金石刻悉卑之交叠无迹而匡郭合度执事为之喜毎延誉闾右之族先毎人归言仁虽在髫齓中耳熟之迄今弗忘先人年五十二不幸以元至正十八年十二月二十日终乆未克塟今以国朝洪武某年月日窆于某山之原执事傥存夙昔之故哀而铭之虽死且不朽复泣不止予曰尔父予知之最详何忍靳一言不慰其九泉下邪尔父讳永字仲明㓜从许文懿公㳺长赘女氏遂袭为其艺余忠宣公来持部使者节命治法书恱之篆山堂处士四字以赐人以为荣尔父沈谧有守人也且鍳办名画絶精以运笔柔劲设色明晦定其乆近真伪多服之无异辞今亡矣可念尔父世姓刘避钱镠嫌名更爲今㜈人也曾祖筞宋雷州通判祖晔某官父祐元白鹿书院山长尔父故衣冠裔也故与他装褫家不类君子之泽其有可徴㢤娶王氏生子男三仁寳安仁即求文者女二归张譲张弘孙男八人女六人铭曰艺之欀业之良藏诸宻名弗逸元故王府君墓志铭余来读书浦阳江上凢遇惇厚之善士必礼貌之又稍与之㳺县之深溪有王府君丝岀义乌凤林先世尝有显者府君虽肥遯不仕其为人也好善郷人服之至不忍欺岁俭出粟贷人不求其息或屡不能偿又复称贷府君亦从之人咲其迂府君曰吾诚迂彼岂有余力而不我归㢤人有鬻产者必增其直以足其意凿石錬灰以腴稼者既即府君山复饮食之而始收其利寠人无田艺富民之田而中分其粟乏力者粟辄不登在他人必易艺者府君卒不变人笑其愚府君曰我诚愚教吾子孙为寛仁之人耳里中有池塘延袤可二十畮其二㛰家力争之数讼于有司不决府君慨然曰所贵为士者能爲闾井觧纷耳况与之有连乎乃耴内子金条脱质钱若干緍刺羊豕以合之酒半酣捧钱而跪进之各驩然而忘其讼向之笑者至是咸服府君为有德君子愧曰吾侪小人棼棼尔营营尔安足以窥其中㢤予尝与府君合饮香严佛祠既稔闻其善行数审视之其衣冠不诡于人其发言和而有则其饮酒至百觞不乱且执予手曰子文辞诚羙矣惜不识酒中之趣耳予爲之惊喜呜唿此岂所谓惇厚之善士者非邪府君晚年以家事属诸子幅巾杖屦夷犹大山长谷间秋髪缤纷翛然如物外人年七十三忽婴微疾唿家人谓曰吾将逝矣尔等当法我俭勤更效同里郑氏九叶聚居吾暝目泉下矣言毕形神乃离实元至正辛已八月十五日也壬午十二月二十四日塟于大様山之原距家西三里而近府君讳澄字德辉其姓王氏曽祖某祖某父某母某氏娶郑周二氏子三人子觉子麟子伟皆周岀也子麟岀于仲父汶后孙八人应念宪㦛懃庆念恩女三人义门郑涣同里周资张侃其婿出曾孙二十人泽泾浙江温淇湝浏溶澜潜瀹溥潚沇淦涯泓濠㳙女五人未行呜唿大檏之散乆矣嗜利之徒唯思肥己而瘠人恨不搤其亢而监其脑尚有如府君者乎勒石墓门用以为劝也铭曰行修于身惠洽于人名行乎荐绅天之报施𥙿其没昆合筵而食以孝义闻斯何愧于樊张之伦凢乐善者视兹刻文吴门重建幻住禅庵记姑苏幻住庵者元普应国师中峯和上本公所建立也国师既得法于髙峯妙公唯恐人知而挽其出世深自韬晦往㳺三吴间大德庚子国师年三十又八甞憇阊门之西麓见松桧蔚然成林问名于居人则曰此鴈荡也国师喜曰永嘉有鴈荡山乃应真诺矩罗示下现之所名与之同其般若之当兴邪吴士陆德润闻其言遽以地施之国师缚草庵三间以居赵魏公孟頫为扁之曰栖云国师趺坐其中而问道者连翩而来至于五百指之多乃创精舎一区僧俗趋㓛不三月而就所谓堂房门庑咸具乃请名于国师国师曰澄澄水镜能规之幻体昭昭影象所现之幻迹幻与幻尽觉与觉空斯则超悟之极至也吾侪依此如幻三昧而住冝以幻住名之当是时若南诏之无照鑑西江之定叟泰荆南之鐡印权冀北之指堂月号为一时麟凤咸集轮下幻住之名籍籍于四方矣又明年壬寅松江瞿霆发延主天目山大觉正等禅寺国师不俟终日避走南徐而向之相从者皆水流云散唯絶际中玉亭立二师素掌庵政相守于寥莫之滨自时厥后二师复入寂立之徒湛源止止之徒用庵照𥙷苴隙漏而思继承为尤谨元季兵乱一旦荡为尘埃而不可致诘矣用庵日忧之图为兴建之计仅四三年皆次苐就绪而复国师旧观实国朝洪武戊申之春也庭曲之碑乆未有刻文㑹濂朝京师道过吴中用庵以记为请濂闻国师之道东行三韩南及六诏西连印度北极龙沙莫不蹑屩担登咨决法要然其心未尝自以为足屡却名山而不居飘荡竆崖孤洲之上诛茅结庐在在以幻住名之其故何耶盖谓主持宗教必无上大道必夙植福縁必明智通变具是三者然后可其意诚有所激欲以身捍大法俾之去浇而还淳也用庵思祖武是绳木茹涧饮夙夜䆒明本心其亦可谓无泰于国师孙曾者乎嗟夫诸法固幻也而住者亦幻也知住者之非住始知幻而非幻也幻而非幻则如幻三昧在焉虽然非幻亦幻也是为记余氏宗谱序俗之不羙有志者鲜也今卋之士论法道不古若则以无位为觧及既得位卒不能有所为岂特无位之罪㢤先王经天下之法深逺矣大者信非无位之所能行至于族师闾胥之事独不可推行于州里之间乎州里之间茍未睱为独不可亲以聮其族生继成之益脩其遗文甚完谱固睦𥙿之本也然无法以行之安能乆而无懐乎欲其久而无怀舎吾言不可也吾是以有言焉呜唿恂苟能行之孰谓有志者之果鲜㢤重建龙德大雄殿碑佛法之入中夏始于汉明帝永平八年此说殆非也中夏知有佛盖己久矣周穆王时西域有化人来能出入水火王爲筑中天之䑓列御冦之书所载西方有大圣人不治而不乱不言而自信不化而自行虽不明言其爲佛其事固皆佛也况乎天竺室利房等持经来秦而始皇谢去之汉武帝诏霍去病讨匈奴获休屠王祭天金人祠之甘泉成帝命刘向校书天禄阁往往多见佛书哀帝遣景宪使大月氏得其王口授浮屠经而还是则明帝以前经之与像中夏皆有焉至于永平以后而其教法始恢弘耳然而中州之人奉佛者虽多江南塔庙则自吴大帝赤乌四年康僧㑹所造建初寺始㜈之浦江从仙华山降势而下其东支蜿蜒而来曰龙峯峯之麓龙德寺在焉乃法壊禅师道埸𥘉名干元宋大中祥符元年更今名嘉定中宁宗亲书寺额以赐之寺无碑碣可徴不知何时建立相传为赤乌中予窃惑之僧㑹之化方行建业而浦江在千余里外何縁遽有兴兰若事乎干元乃唐肃宗纪年以年名寺其殆或肇于唐欤寺废将圯元大德九年住持僧善兴及其徒永镇悉撤其旧而新之先是龙峯之上有塔七成宋天圣三年僧咸若募兵部侍郎胡公则捐钱五十万所建至是亦一新之且造塔院一区涌殿飞楼雄丽华焕为一郡佛宫之冠岁时祝釐县之诸浮屠悉萃焉元末兵乱一夕皆为煨烬寺之二比丘至德守约衋然伤心乃合谋曰前人之功吾侪不可不继也而力未能徧及冝先其大者以为衆倡乐善之士岂无从而和之者乎于是黜衣缩食重剏大雄殿五楹间其广一百一十尺深北广閷二十尺崇比深复閷其四十尺经始于洪武九年之十月落成于十三年之三月匠以日计者八千米以石计者一千钱以贯计者五千而所就之夫弗与焉二比丘以成功之孔艰也欲使嗣人知所保护介予学子吴诚来请记呜唿乆逺刼来诸佛出世其化度前后固不可以详知而先儒则谓穆王之世中夏己昉见之越一千六十余年至明帝法始盛行又越一百七十余年至吴大帝江南方知有佛秘藏之莫顕至道之难闻亦巳甚矣今也祗园梵林交接乎东西琅函玉笈充牣于左右则其证脩冝若易易然者而阐提之人犹日衆多自非僧崇其像变宏侈其寳坊何以新其瞻视而祛其疑妄者㢤此二比丘所以恊力起废而不敢缓也真如妙智含生本具当有继轨辙而兴事功者不数年间一复大德旧观予安敢谓无其人㢤故因作记特稽佛法縁起而叹其不易遭逢意将起人之敬信苟谓泛引而续言之非知子者也丝之以诗曰西方大圣天人师降本垂迹摄羣机五色神光贯太微九龙行水香袭衣六龄寂黙和天倪明星一岀絶去来大音演法寳华垂像教东渐自苍姬秘藏弗显昧若黟后千余岁䆮光煇白马䭾经息鸿卢从此祠庙覃夏夷仙华名山如曵旂靑龙东逝势欲飞穹塔为角卉木鬐掩映楼观耸巍巍髣髴兠率中天移刼火洞炽风皷威尽化丹雘为荒椔二十见之心酸嘶欲符西土化人为弹指勿使神鬼窥四阿凌虚截绛霓一倡当知百和随千楹万础列参差行看规制踰昔时调御丈夫示弘慈擿埴索涂哀世迷手擎日月耀九馗疾歩长趋绝险巇歴刼难値心勿疑浦阳长江流渺弥江水可竭道无亏兴作起壊属之谁尚告继者徴斯碑洪武十三年夏四月八日前翰林学士承㫖嘉议大夫知制诰兼修国史兼太子賛善大夫县人宋撰宋学士文集宋学士文集卷第七十宋学士文集卷第七十芝园续集卷第十赋诗崆峒雪樵赋见翰苑集飞泉操浦阳玄麓山有飞泉濂与郑源先生数观之造飞泉操皷之琹书诸崖石其辞曰飞泉兮浏浏洗耳固非兮谁歛我牛覆谓我污兮移彼上流具人之形兮奈何忘人之忧靑山辞靑山崔崔白云溶溶我凝其中仙人所宫风马云舆霓旌羽幢㳺行太空翩然相从望而不见使我心忡我本金华牧羊之童口诵蘂笈有声如钟震憾岩壑无碍不通谪居下土黄尘蒙蒙五色之文布满西东秋高露淸陟彼危峯唿吸元气精神内融嘨傲万物后天而终题方方壸画钟山隐居图予十年不作诗见方壸子此图不觉逸兴顿生㑹仲脩请题欣然命笔第尘土袭人者乆殊不能佳耳诗曰飘飘方壸子本是仙者伦固多幻化术笔下生白云白云缥缈间㧞起靑嶙峋似是朱湖洞笙鹤遥空闻岂无许飞琼烹芝噏华芬錬师从何来面带山水文相期守规中结庵在云村心㳺象帝先神栖太乙根我㖟上淸诀卫以龙虎君内涵玄命秘一气中夜存行当去菜药共入无竆门题李白观瀑布图长庚烨烨天之章精英下化为酒狂匡庐五老森开张银河万丈挂石梁下马傲睨立欲僵耸肩䄂手神扬扬忆昔开元朝上皇宫中赐食七寳床淋漓醉墨交龙㐮人疑锦绣为肝肠麾斥力士如犬羊营营靑蝇集于房金銮不复承龙光并州可识郭汾阳不可丹阳逢永王大风吹沙日爲黄酸狖哀啼闻夜郞苍天欲使诗道昌顿挫万物㱕奚囊何处更覔延年方北海天师八尺长芙蓉作冠云爲裳授以蘂笈青琳琅蓬莱屹起海洋羣仙遅汝相徊翔谁将粉墨啚缣缃頋我一见心伥伥诗成仰视天苍茫夜半太白生寒芒哀王御史诗郷先逹监察御史王公余庆字叔善仕元至正间赫赫有声持节广州卒且塟之矣后爲乱兵所发适三衢徐焕自韶移守是州而东阳赵侃方知印广东行中书于是合谋改城东悟胜寺之原实洪武庚戌三月三日也予既从侃请大篆其爵位姓字刻之墓门复爲诗哀之哀之所以叹郷学之凋谢而斯文之无系也焕字炳文侃字希贡皆义士云诗曰剪𥿄难招御史魂蛮烟瘴雨但空坟纵然有石题新篆谁守杨雄死后文送黄伴读东还故里濂黄文献公老门人也尝恨无以报深㤙一旦诸孙昶从子学经为之喜而不寐㑹其还家觐省赋诗十四章为赠然絶吟事者巳十余年矣诗曰我昔弱龄时辄侍而翁㳺经畬日耕穊艺圃兼旁搜泰山一以頺欲仰将安従岂意麒麟儿复岀楜水东尔年踰贰拾文采照青秋灿灿五色锦孰肻窴道周一朝捧贡函羣彦譲先登氊墨新题处祥云为之升南宫虽免试成均复渐摩庭中猼且叶几厌寒雨多天子坐法宫诏繙金匮书尔独当青年执笔与之俱九天㳺降勑持经賛藩王出入禁闼中衣分沉水香有时献新文跽诵黼扆前帝曰尔小臣才思何蝉聮声名落人间一如潮水生蛟龙助气势坐使汀洲平双亲在乌伤不见今三年靑宫为奏请即日乘舟旋頋我发种种与尔㑹神京悬灯青照夜不翅父子情别言不忍出况𣸪为新吟吟成意莫尽一字一寸心别去期早来立业继而翁翁名亘天地不见𥘉与终持此赠尔行櫂发龙江麋官书有严程勿恋故出薇蛟龙春晓图歌句章王君景行嗜学好脩之君子也其所居曰蛟门正临大海巨涛舂撞顷刻万变平旦东望霞光烛天红日大如簁冉冉上升诚海东苐一伟观也王高士叔明为作蛟门春䁱图景行出以示予使人飘飘然有凌三山跨十洲之意故为赋长歌一篇而于神仙之事独多云其辞曰海无浪波涛吐吞涵浴日月三契鬼神怪山如云自天坠万丈璧立蛟为门南有金鸡之俯啄北有勐乕之雄蹲値狞飈兮奋扬束怒潮兮腾奔掷玉毬兮干霄丽轻雾兮飞尘雪山氷厓之可悕可愕兮㠶樯簸荡不可遏恍疑下上于星辰农鸡一鸣海色白层霞绚彩光如璊纵横闪铄缚不定每神推上黄金盆灵境飘揺在世外髣髴直至榑桑村何人结屋于其间云是甬东才子开琼闗云间吹箫双鹤下坐聆环佩声珊珊有时共谈三十六洞之秘笈緑文赤字可以镌苍顽猿拾花兮春片鱼泳书兮晴湾日媚嫣红桃点点风入凉翠松翻翻中襟濯尽万斛之黄埃子不知声利是何物便思𬗋府跻眞班黄鹤山人列仙儒九霞为冠靑绡𥚑手提五色珊湖株出一幅真形图令人毛骨动飒爽思乘灏气超淸都清都中有十二楼住来尽入琼姬俦金符玉节锦臂鞴白台度曲弹坎佚双成按柏歌莫愁我愁正孤絶我兴欲飞越矫首东望神光发蓬壸春浅蓞草殷麟洲芝生翠环结我爱仙人萼緑华靣如莲花双鬓雅几年相期饭胡麻至今不徕云路遐何须龙乕䁀中求丹砂何须天河穏泛牛斗槎但令坎离交媾翻三车气母不动生黄芽我赋蛟门歌细看铜狄时摩抄长绳孰为覊羲娥白石应酒金还磨不学长生将奈何不学长生将奈何和苏编脩㳺东明山诗并简同㳺诸友东明胜槩实佳㢤图画天然八靣开云影入帘纷似絮峦光染𬒮碧于苔学书犹忆临池冩采药曾经带雨栽秪为鱼龙期变化致令猿鹤互惊猜数茎白发虽侵镜百錬丹心不作灰中使传宣承顾问东朝进讲毎低佪月移禁掖藏书署花压洲视草䑓岂意衰龄霑异渥因兹胜赏得重陪丁宁杉桂无竒句约束溪山属骏才倚杖指林㝷故迹赐衣湿雨借新焙名编逓玩丛如笋嘉卉当筵粲若盃松䑕㳂窓行且偃山禽窥客去仍来但知笑齿时频启何事愁肠日九回寄语山灵休厌我有花莫待作诗催㳺仙篇赠邓尊师徃嵗邓尊师以高行道士𬒳召至京宠遇优渥遂㽞主祈禜之事盖尊师通混亢大道而尤加意九还寳丹之法数着竒验役使鬼物特其余技耳于是不还龙乕山中者颇人仪曹以其事上闻诏许之尊师来别且徴予片言夫道贵于无名奚假言宣㢤予方温绎眞诰辄拟羣真倡咏之体造一章以遗之方壸真人必辴然笑云是夫也何其狡狯之若此邪诗曰真人契玄冲翻翻泠风俱㳺行一炁中流燿周人区丹雀衔白环来授寳秘图内藏炎灵方欲采三素腴鋉成赤明液欝华凝黍珠苍龙为濯气上玄来辟非将期学真侣度之升𬗋虚自知滞尘凢何能应玄符颇闻琵琶峯肉芝发琼荂玉掌如婴儿列日暴不枯定当分刀圭成此列山儒题宗忠简公诰靑城妖祲连云赭犬羊在都龙遁野百年艺祖旧河山万骑长驱若氷觧京城留守一世豪仰天雪涕风萧骚起扶白日照河北赤手欲障三秋涛义旂戞天天为泣四方勐士闻风集自期狥国与天通岂谓忠言反难入披肝上䟽留至尊乘舆不顾东南巡拊床三呌大星落非天弃宋良由人㓛业无成志可纪古来英杰多如此君侯心事汉武侯伟气英声冠千祀我来己恨生世遅不得亲观忠勇姿毎过乡邑发犹竖纶诰况是当时为却忆前朝司马死章蔡群姦乘间起国虽未乱政先亡万里蒙尘从此始吁嗟黼軰眞奴臣贼君致宼肥其身姓名污眼尚欲呕君侯在位能无嗔侯乎侯乎慎勿嗔谁使彼奴操国钧君不见汴京礼乐正金盛江南杜宇啼天津和王内翰见怀韵并序余与王君子充旧同师逮入国朝复同官词林同緫裁元史史成子充出使甘肃又使西南夷乆而未还余㝷以年高纳緑归金华独㳺山水间追数平生故人未尝不深念吾子充也去年其子绅以子充往甘肃时道上寄余诗二章求和乆未能成今者圣天子敷大惠于四海与斯民更始蛮夷之酋庶几感化请罪阙下而子充亦殆将来㷌耶此余之至愿也次其韵以致斯意以示知子充者洪武十三年七月十一日同郡宋某帝德如天覆万邦定期归棹到龙江竒才不换金城百宠命当簮白华双喜极欲持如意舞醉来应使软舆扛此情纵切何由遂吟对西南月满牎才名老去惬休官圣泽高深只自叹侍燕毎容亲绣衮从㳺偏许近和銮乆知琛贽来殊俗渐喜寰区洽治安惟有张骞犹未返玉关秋早节旄寒题李易安所书琵琶行后乐天谪居江州闻商妇琵琶抆涙悲叹可谓不善处患难矣然其辞之传读者犹怆然况闻其事者乎李易安图而书之其意盖有所寓而永嘉陈傅良题识其言则有可异者余戯作一诗止之于礼义亦古诗人之遗音欤其辞曰佳人薄命纷无数岂独浔阳老商妇青衫司马太多情一曲琵琶泪如雨此身已失将怨谁世间衰乐常相随易安写此别有意字字似诉中心悲永嘉陈候好竒士梦里谬为儿女语花颜国色草上尘朽骨何堪污唇齿生男当如鲁男子生女当如夏侯女千年秽迹吾欲洗安得浔阳半江水题李西山古木图蓟丘云昏翔风急老蛟堕地作人立震雷怒电破杳寘山鬼野狐皆夜泣李侯城南射虎归手裂生绢吞墨汁狂唿袒臂冩此图云雾晦冥元气湿回看荒原万枯树颜色惨澹神尽戢乃知妙夺玄化㓛庸史如林岂能及当时二李如二龙俊气英声动都邑百年灾变不复有骥去图存安可絷君不见风流人物今巳徂岂特丹青絶代无东雒山房诗东雒山房者上淸羽客周君雒之隐居也雒字彦愽嗜学而䏻文其先居伊雒之上故彦博以雒为名而又以东雒扁其居不忘乎本也盖彦博之先南迁广信者多歴年所矣虽然彦愽学神仙之道者也他日披丹霞乘青鸾北升嵩髙之颠而俯瞰旧乡宁不重丁令威之所感乎金华宋濂为赋㳺仙之歌使书山房之素壁云歌曰东雒山人羽为衣腰悬寳劔光陆离超然乘天㳺旷荡八极随颷驰俯视嵩高三十六一一秀出紫金翠羽之华芝中有少室八百六十丈颔倒元气晨霏毵毵緑毛仙濯足淸泠渊见人不肯折腰拜手掷緑黍化作天花旋天花旋舞连姢玉女从东来头戴云翘足跰试持秋帛擣寒石中夜灵向凄紧如霜弦不知龙穴有石髄大乙月鼎将同煎劳生任飘怱谁复相流连天鸡一鸣天下白齐州九点凝靑烟朝㪺瀍涧之灵泉夕漱伊洛之寒川虽知城郭尚依旧华表鹤唳应千年大江东流浴龙虎丹光掩月夜吞吐故郷何处人不归人间一咲成今古三素云髙弗可攀仰见群仙出没于其间勿使明镜彫朱颜顾我魁礧徒无由扣琼关我不能鼻息吹虹霓顿挫万物归新题我不能白间兀坐惜居诸时翻枯竹除白鱼但得三才舌赤如莲花浄于雪高谈蘂珠经旦夕声不絶声不絶造玄徽美蓉峯前金虎要人骑山人当相求飞飞腾太微共持瑶华玉管凌云吹送方生还宁海洪武丙辰予官禁林宁海以文为贽一覧辄竒之舘寘左右与其谈经歴三时乃去明年丁巳予䝉恩谢事还浦阳生复执经来侍喜动于中凡理学渊源之统人文絶续之寄盛衰几微之载名物度数之变无不肆言之离析于一丝而㑹㱕于大通生精敏絶伦每粗发其端即能推而匠于极本末兼举细大弗遗见于论着文义森蔚千变万态不主故常而辞意濯然常新滚滚滔滔未始有竭也细占其进脩之㓛日有异而月不同仅越四春秋而已英发光着如斯使后四春秋则其所至又不知为何如以近代言之欧阳少师苏长公軰姑置未论自余诸子与之角逐于文艺之埸不识孰为后而孰为先也予今为此说人必疑子之过情后二十余年当信其为知言而称许生者非过也虽然予之所许于生者宁独文㢤庚申之秋生以不见太母者久将㱕省焉予深惜其去为赋是诗既扬其素有之善而复朂以逺大之业云诗曰昔在词垣时英材常骏奔水碧与金膏价重骇儿闻终然无根蒂歛散空中云方生海上来玉立而春温䄂携絺绣书面带黼黻纹揖逊入礼域陈义凌秋旻同餐太仓米共勘典与坟潜将索幽邃穹欲攀嶙峋踏雪忽言别险涛江津梅花似相怜沿途慰孤颦湛息来九天悯吾发如银特勑还故山许与烟霞亲生闻抱经来处此寂寞滨莾苍叩太始𬈑涬竆无垠宇宙所管摄载籍所敷陈鉅细钩钳之若天乐建均律吕按髙下宫商肃若臣鬯和免帖懘叠奏㱕绎纯桒濮俟麾斥淫哇竟何存黄钟压瓦釡庭燎灭荒怜似兹稽古力可敌龛㝎勲濡毫写雄颢势足移峨岷漏洩混沌窍出入造化神变幻波起伏淸温玉璘珣尽抽神竒祕不堕臭腐尘所以日出之愈见光景新山鬼当洒泣湘灵且逡廵振古着作家后先胡缤纷岂知万牛毛难嫓一角麟古今二千载有如星在辰岂意荒䃯中获此席上珍予生发未燥立言鄙河汾结交一世士墓齿越七旬妍蚩与苦良入目无留痕自非病狂易傎倒甲爲宁因一学徒䛕辞浪云云大言心不怍秪爲所见真生今有行其序饮松竹根笑摘黄金花起泛青瑶尊酒酣双耳热剧论如抽緍岂无赠别言有意须当遵真儒在用世宁能滞弥文文繁必丧质适中廼彬彬有虞号多士九官展经纶惟时亮天㓛外夷悉来缤不闻有着书皷盪摩干坤生乃周容刀生乃鲁玙璠道贵器乃贵奚须事空言孳孳务践形勿负七尺身敬义以爲衣忠信以爲冠慈仁以爲佩㢘知以爲鞶特立睨千古万象昭无昬此意竟谁知爲尔言谆谆无徒谓强聒一一冝书绅题送别图便星一点照闽堧驿舍春浓酒易干官桺似知离别意故将翠缕拂雕鞍题隐居图楼䑓倒影浸虚泓嘉树擎寒不尽青何日过桥分半景傍云同筑草玄亭和郑愽士见赠韵秋霜染得鬓成丝秪为烟霞劳梦思谁料杜陵埀白后得同郑老合襟期荷衣荇带烦新制涧草巖花逞故知便欲随君同点检归裁水茧写成诗题常牧溪五燕图谁描乳燕落晴空笔匠能囬造化㓛髣髴谢家池上见栁丝烟暖水溶溶题长白山居图满地云林称隐居燕泥汚我读残书五更风急鸟声散时有隔花来卖鱼题张子璇画林泉幽趣图翩翩公子实仙才笔下云泉泼翠开若是人间逢此景定应唿作小蓬莱宜兴强如心避地而归扁其居曰复𥘉斋来徴予诗昔日欃枪照五兵今时喜见泰阶平春风緑酒扶践醉斜立官桥听早莺辟地归来景物迁白烟凉草思凄然摩挲为问庭前树不见苍髯巳十年送叶明府之官郫县文华才子之官去见说郫筒酒正醲饮罢细观循吏传莫縁山色忆羙蓉王内翰诗附芙蓉峯下是郷邦未许归㠶泝浙江天下文章宁有巳斗南人物恐无双心期乆与三乘契笔力真能九䁀扛投老着书浑不倦颇闻中夜坐灯窓同门同里复同官心事相同每共叹衮斧并操裁玉牒丝纶分演直金銮名齐伯仲吾何敢义重师资分所安重㑹定知头更白肯令岁晏旧盟寒题李息斋竹别驾声名逺先生节行尊百年耆旧尽二老典刑存巳返辽城鹤难招楚客魂人间留翰墨不独重玙璠送钱允一还天台台送黄尊师还九宫山滩哥石砚歌朱舎人芾雅士也近见滩哥石砚禁中遂摹搨一本装裭成轴悬之书斋命予作歌塡其空处歌曰朱君嗜古米黼同三代彛噐藏心胸滩哥古砚近获见惊喜奚翅逢黄琮研煤敷𥿄巧摹搨访我一一陈始终有唐四叶崇象教𣑽僧航海来畨禺手持贝叶写健相翻译华笁谈玄空辞义幽深衆莫识当时笔受唯房融砚中淋漓墨花湿助演眞乘诚有功爱其厚重为题识七月七日元神龙鬼工雷斧琢削古天光电影生新容袤将四尺广踰半作镇弗迁犹华嵩渉唐入宋嵗五百但见寳气浮晴虹南渡群公兢赏识氏名环刻萦秋虫朔元虽巳实内府弃寘但使烟埃封方今圣人重文献氊蒙舟载来江东风磨雨濯露精彩奉勑舁入文华宫宫中日昃万几睱侍臣左右咸云从𬗋端玄歙尽斥去欣然为此囬重瞳重瞳一顾光照日天章奎画分纎秾有才沉薶恨巳乆石如能语夸竒逢维昔成周全盛日兊戈㣧衣幷大弓藏诸天府遗孙子用以镇国昭无穷愿将斯砚传万世十袭不下古䁀钟上明文德化八极下书寛诏苏疲君方执笔掌纶诰愿以此言闻帝聪老臣作歌在何日洪武戊午当严冬宋学士文集卷第七十芝园续集卷第十宋学士文集宋学士文集卷第七十一宋学士文集卷第七十一朝京槀卷第一临濠费氏先茔碑皇帝登大位之三年覩四方之旣平嘉诸将之勲烈迺十一月丙申大封功臣为公矦钖以铁劵俾传诸子孙于是临濠费矦自佥大都督府事进开国辅运推诚宣力武臣荣禄大夫柱国平源侯旣而复谓贤豪之生基德累仁必繇于其先乃推荣其三世矦之曾大父五一府君赠骠骑将军都指挥使护军追封灵璧县子大父六三府君赠鎭国将军佥大都督府事护军追封江夏伯显考七五府君赠荣禄大夫同知大都督府事柱国追封平源矦曾祖妣季氏祖妣及妣两何氏皆从其夫爵邑为夫人命书既下矦用牲醴诣五河告祭于先茔荣光赤然照烛泉壤山云宰木飞扬烨奕皆有异气自是歳时奉祀惟恭矦间谓余曰吾世齿恒氓至于吾躬遭时遇主奋自戎行奉命克敌或专或禆凡十八年始于江淮中扵闽浙至扵㝎中原举関陜皆与诸将之列取城邑以数十计其艰且勤亦至矣借圣主之德念録微劳爵为列矦名载册书人臣之荣无所与比顾岂吾材之能致㢤实我祖考遗休余泽之所及也惟我祖考皆有厚德为鄕邦所称宏址深源诞唘厥后恩数之加允称不虚兹欲歌颂先德敷扬圣恩树石墓道俾后嗣知所自出非子孰宜余甞待罪国史撰次功臣劳烈知矦为人仁勇有智畧事上御下以忠以诚今又弗忘其先以显着遗德为事可谓知所先后善为臣子者矣矦名聚字士英其诗曰帝乘六龙起江淮东濠泗之间为汉沛豊维时费矦貙吼乕雄壮马长矛为帝股肱既㝎泗濵遂刬霛璧维滁及和一举而踣孰谓大江可限南北万马飞渡不以羽翼巍巍建业扼江而城既入其郛帝庸作京广德旣绥遂平长兴军声轰轰四方震惊蠢彼伪吴假息于苏愚弗量能自干天诛将命以行以翦以刳获其大丑归寞质鈇帝德如曰愈久而晣孰倚氷雪以诧弗㧞何闽何浙何勍何劣如朽之折如藩之撤闽浙既淸载征中原巨垒连营望风而奔或奔或降追刖其根中原卒平万方来臻帝嘉治平曰谁之功鐡劵册书钖爵命邦矫矫费矦平凉是封岂惟其身荣迨祖宗矦有峻爵上推扵父维祖甚仁伯于江夏江夏之先霛璧是子㫄及其嫔咸有爵土费矦曰咨小子无良祖考之休积厚而昌旣有土田又蕃牛羊维曰荐奠以致孝享大登如几牲硕酒旨费矦涖祀陈豆奠斚击鼓骇骇焚币炜炜费矦克孝祖考咸喜濠民谓矦勇不失身委质圣君为社禝臣濠民谓矦贵不遗亲玉佩貂冠为贤孝孙四海旣同爵勲旣崇曷以承之维孝兴忠忠以于朝孝以于家继德无愆茀禄是荷赠中顺大夫镇江知府徐公墓碑皇上卽位之十年诏曰光禄卿徐兴祖慎事小心在朕左右二十又五年未甞有过非其祖父之教曷以致斯其凖恒制宠赠之官以劝奉职者扵是吏部承诏赠其大父余庆中顺大夫应天府丞父景福中大夫鎭江府知府祖妣朱氏赠德人妣髙氏赠淑人兴祖旣祗奉制书告于墓下复谓余曰吾祖父世有醇德祖之事稍远弗能悉知知而悉者惟吾父而巳吾父之德吾知之吾子虽知之弗悉也至扵吾孙又不若吾子之知则遂忘矣苟不托扵文辞何以示后之人使知所自敢以累执事焉余与兴祖同朝甚久不获辞徐氏世为建康人国初易建康为应天府今为应天之江宁人公讳景福字某讳余庆之子讳守礼之孙平居愿貌寡言事亲先事揣意取其欢欣兄眉寿析产出居朝夕往省问其缺乏及所好而馈进之并市肆备百物以通时之有无不过求铢两息遇人不问长少卑躬恱色恳䔍诚信出言惟恐伤之一揖垂首几𣣔及膝久之然后起与俗无怨闻喧詈声辄引避人告以求利则曰苟足可矣非敢求也或尤其太同则曰诚以待物同非所知也由是里闾咸称之爲善士公旣以此自治生子亦以是教之年若干以某年某月日卒某年月日葬干聚寳山府丞墓侧妻卽淑入高氏祔焉高氏柔嘉有则年若干以某年月日卒子男三人长绍祖次卽与祖次敬祖兴祖淳䔍逊谨由尚食局副使四迁至今官阶中大夫爲上所信任赐以苐宅土田而孙男五人钦鑑钧仁义皆谨饰习礼钦复擢爲从仕郎掌醢署丞曽孙男女又十余人君子扵是知公积善之报未已也呜唿爲善者观扵徐公可以知劝矣乎铭曰天博而穹厥听孔聦善祥慝殃咸以类从孰嚣不知訾其幽远弃不爲善其胤卒殄有察其然善集于身身或弗昌昌在后人懿惟徐公嗜善忘利岂必多言躬行扵事纯孝笃诚于父于兄小智私谋我则不能里誉闾称公诚善士不显其身以遗厥子厥子如何氷洁璧温玉食是司以奉圣君帝嘉旧勲俾长光禄金带朱衣其仪甚肃殿门严严不敢顾瞻退食于家黙无一谈帝曰尔贤祖父善教钖以峻爵以劝忠孝廼赠徐公守彼鎭江徐公有父佐于鄕邦制书煌煌册玺如日宰木祠垣烨然动色鄕邻叹咨始实弗知积善致斯胡寕不爲徐公有善子食其报人孰非公贤者是效景祐庙碑景祐庙者宋殿前司统制祖公庙也公讳琙字真夫其先闽人后徙明奉化之松溪公有文武才建隆中以刚毅称居鄕党遇歳饥发私廪以赈馁夫所活以千计里有昏䘮贫不能成礼出财帛周助之子弟不能学者爲招师儒使就学焉邑人咸德之旣没皇祐二年遂作庙于忠义鄕之福庆里有故必相率趋祷灭火愈疾屡着竒征元祐中渔者邓祺徐寳泛海値风舟起立者数四惧死唿神求救公忽见于空中应之俄而火光如斗坠樯下风顿息起视所在舟已至公庙下矣建炎四年高宗南奔御舟次崎头金人将舟师追其后将及见赤旗数万蔽海上金人沮惧而退是夕提领海舟张公𥙿梦神人乕䩨鱼服奏对上前自称官位姓名公𥙿以闻髙宗多公之绩制封文惠矦赐庙额为景祐元大德十二年大疫死者相枕民祷公公降于人指庙东井命民饮病者飮水立愈明年蝗发境上官督民捕蝗日以斗斛徴之民泣诉于公顷之蝗飞积庙前高数丈民取以输遗蝗亦皆自投于海禾不为灾至正十一年海盗起将剽掠邑民会大风杨沙昼晦不可辨盗迷失道而退后盗复至钞民财无所得怒𣣔火庐舍至庙若闻弦诵声惊骇相頋卒不敢犯二十二年有巨蝶集里巷螫民肤即死民神事之迎置于庙公复降于庙巫手擈杀之耆耊卓在明汪敬行等列其事闻于朝二十六年加以昭烈之号皇上有天下以为凡神之封爵冝命于天非人所敢与洪武四年乃诏仪曹易公号为故义士祖公之神毎歳季春县令用刚鬛行祀事着为恒制敬行之弟敏学复谓公自宋𥘉至于今四百年功烈及于民者甚久而未有文辞昭霛焯羙垂之无极甚非事神之道乃遣从子正来请传其事于碑夫公以一将之微其生也非有公矦之贵万钟之冨而独能惠其鄕旣死数世复能济其君于艰难而保鄕邑之民扵无穷非烈丈夫能然㢤是可歌也已其诗曰斗牛之南大海堧羣山嵂崒植翠干霛坤秀欎不宣䔍生祖公维俊贤乕眉虬髯高两颧右握寳刀左属鞬指挥豼貅立殿前晩辞天子归林泉倾万金赀振颠连闻人急难刺在肩有弗能拯食不咽曰生施惠靡遑平死为明神参化权爵攸肆虐焚氓㕓挥唾沃之不敢煽飓风掀浪𣣔拍天渔舟叶沱立以旋火𦦨如日隋樯端手提白骨出重渊銮舆狩南济大川追者十万犬羊羶身率以君将楼船赤帜塞岛虏愕然玺书褒忠礼弥㘴秉躬圭冠貂蝉疠鬼跳踉民告瘨以药投井飮辄痊飞蝗𬒳野祸大田神气一嘘舞翩翩如蛾赴火积成山立使凶歳为有年海盗操矛口垂涎扬沙擈面慑以还退奔相蹂行蹁跹鉅蝶为妖大如鸢家趋巷祭陈豆笾以掌击之民害蠲邑民戴公绥以安歳时扶携谒庙门清酤在觞几蒸豚钟喧鼓考杂管絃公骑苍麟手执鞭龙旂兽盾卫者千来如旋风止如烟頋民𣣔去不忍言民拜硕公毋我捐俾禾如茨蛇蟠疾害不作福祐緜公名不朽同坤干惠州何氏先祠碑英杰之士立大功而享爵位者非其先之基仁累善何能自致㢤然其先有德而子孙不知报祀者有矣知报祀其祖而弃蔑其祖之子孙者有矣是皆不达礼义之弊也若山东行中书省叅政何公其䔍于礼义者乎公名眞字邦佐世居广之东莞至公始迁惠州祖讳发藻元赠中奉大夫广东道宣慰使都元帅护军追封卢江郡公父讳叔贤赠资善大夫江浙等䖏行中书省左丞上护军追封卢江郡公祖妣邹氏母叶氏皆封卢江郡夫人公祖暨父世有潜德鄕称善士公生八年而䘮父母夫人守志不夺慈鞠严教少伟然有志当元至正中中原兵𧺫广民王成亦搆乱公为小官即请而讨之已而觧惠州之围逐叛将黄常复恵州会贼陷广州公以兵复之由惠州府判五迁为江西䓁处行中书省左丞阶资善大夫分省治广公弟迪以从征功擢中奉大夫广东道宣慰使都元帅兼佥枢密院事遂推㤙封其二代后合福建江西为一省改拜公资德大夫江西福建行中书省左丞仍治广州歳乙巳九月贼挟廉访司副使广宁等叛围广公御之踰十月部将与贼通絶粮道公出避城䧟丁未五月复克之明年制授公荣禄大夫自左丞陞右丞未拜而皇明兵平江西诏至谕公公举广东之籍以降上嘉公保民顺命之绩授中奉大夫江西等处行中书省参知政事洪武庚戌移山东行省越七年以老致其政初公追思显融之盛由扵先世旣扵东完率族人建祠置田以祀群祖复与弟迪谋悉以其先所遗田储祖入以祭其祢公犹未慊于心乃以恵州城西之私第爲义祠斥所有私田百余顷爲义田世俾宗子主祀事恐族人不知学也有塾以教之恐其羞服或乏也有粟帛歳赈之嫁娶䘮葬有以助之疾病疲癃有以养之惧其久而失其意也爲书以训之俾嗣弗壊而来请铭呜唿先王所以亲民善俗之道远矣贤人志士𣣔推之扵世而势有所不能𣣔退而恵一族化一鄕而力有所不逮者有之至扵势足以爲而不爲力可以至而不至者亦有之此所以越数十世而其事曾不一二见也惟公奋自韦布夷盗保民鎭宁南服致位尊显卒能识几效顺戢歛干戈爲民请命使粤南之民不易市肆又能推本反始孝于祖宗恵及族人所践所言允可为法其扵富贵可谓不茍处矣视彼恃险而贼民私厥身而忘其所自者其贤岂不多㢤是宜纪行载勲着之乐石以为后嗣式其铭曰维昔至正德否乱生海沸山崩靡人不兵頟頟粤南在岭之外猖竖啸唿民罹其害何公曰嗟我民何辜告于太藩请行天诛廼戈廼殳廼糗廼粮大斾脩斨人莫敢当叛将肆凶贼我守邦鞭门疾唿䑕拱以䧏曷以褒功跻于左辖巨钺良弓左旄右节岂惟其身钖尔祖考峻爵崇勲以显忠孝祖考荣矣子弟孔多寳带银章威仪甚都邦人聚观拜伏稽首按辔徐驱询其耆老耆老有言大㢤公勲元衰不君公其我臣公曰吁㢤我志巳㝎待彼有德为汝请命赫赫大明洸洸仁声震于南溟势无全城公束干戈载封板籍锦韬龙函献于京国帝嘉厥功不劳我师钖燕彤庭重曈屡回大江之西岱宗之东禄食十年执政庙堂寅畏恭勤髯鬓尽白诏优老臣勿劳以軄公叹谓人我德何为祖考之恵幸以弗堕丰湖之西有苐奕奕玄楹文牅旣蠲且侐亦有土田𬒳隰包原重穋荐年歳登百千我第以祠我田以祀祖考之休敢恤吾嗣池有穹鱼圃有嘉䟽以炰以𦵔丹荔清酟刲豕击羊来烝来甞孙子咸臻有雝㕐行或授以罍或奠以斚登降肃然莫敢叱咤数具礼全陈几布筵孰为弟昆孰为子孙公曰族人亦孔之伙揆本追原咸由扵祖祖病在指四軆靡宁奈何一身曾莫胥矜尔馁尔寒我有粟帛尔昧弗通我学尔迪尔有灾害我则戚之或有燕曰则庆乐之我有爵禄我祖之故不私吾身弘祖之祐岂无鄙夫爵禄是荷惟家之肥遑恤其他维公克仁仁以保民惟公克孝尊祖睦亲嗟尔后人惟公是师继承无忘公有训辞元赠开府仪同三司上柱国録军国重事江西等䖏行中书省丞相追封咸宁王谥忠肃星吉公神道碑铭今上皇帝旣有天下悯元忠肃公星吉死莭之忠擢其子吉昌官内廷迁监察御史俄超山东按察司副使昌将行诣濂泣曰先公薨于蕲盗盗有义先公者具棺葬于蕲水县鳯凰山下家人弗闻知时兵末蜻各守其境道阻不通昌将服跳赱数千余里濒死者数矣遇今上克蕲始获至询蕲人启棺北还以某年月日葬于某地而昌又获禄食于朝皆上之至仁先公之遗德也先公之忠旣载在元史惟是墓道之碑未有刻文敢惟先生是请翌日濂以闻诏曰然星吉之忠朕实知之卿其勿辞乃考论其事曰谨按元赠开府仪同三司上柱国録军国重事江西等处行中书省丞相追封咸宁王谥忠肃星吉字吉甫河西人赠荣禄大夫河南江北等处行中书省平章政事上柱国追封秦国公改封雍王朶吉之曽孙赠荣禄大夫甘肃等处行中书省平章政事上柱国追封代国公改封凉王搠思吉朶児只之孙赠荣禄大夫陜西等处行中书省平章政事上柱国追封赵国公改封邠王搠思吉之子其先三世以言语材艺事太祖宪宗世祖为怯烈马赤译诸国言后皆以公贵封王曽祖妣伦彻彻祖妣阿掜妣顺祖皆从其夫封国为夫人改封王夫人公兄弟六人扵次为三少骞然不可犯武宗时召见便殿袭怯烈马赤事仁宗扵潜邸仁宗即位雅宜公久不改官英宗知公材延祐七年十二月授承直郎中尚监丞赐中统钞千贯给校尉十人专道而行监尚御用物公谨持出纳下可势屈中官贵巨手无符敕丝毫不放英宗竒之至治二年二月迁右侍仪同脩𧺫居注命龙庆州逹鲁花赤脱欢以女妻公赐钞三万贯为聘资䆮得眷近公毎侍侧中外利害乗间进说无虚时秦㝎帝元年六月拜监察御史阶奉直大夫丞帖木迭児纷更朝政御史大夫倒刺沙狼据中台公奋章敕之朝廷凛然畏公三年七月陞朝列大夫引进使知侍仪事四年九月进侍仪使阶朝请大夫文宗天暦二年八月拜江南行御史台治书待御史时大夫阿思児兰海涯有能声公至万口移誉扵公大夫声烦寝诏赐衣一上尊二朋钞五千贯至顺元年迁河东山西道肃政廉访使薅姦剔秽煦其朽枯境内帖息三年二月复拜治书侍御史治陜西行台未至召还同知中政院事六月改同知功徳使司事顺帝元统二年四月淮西江北道肃故㢘访使告阙佥择其良以公为之一道称治明年徴拜大都路緫管府达鲁花赤辇毂之下权倖肆横法滞不行公操其纪纲风追雷㫁不问谁何姦轨帖然屏伏至元二年六月擢嘉议大夫太府卿太府近且贵其敢钩覈阉竖攘窃歛散无籍吏缘为私公较擿隐蔽立簿计数吏畏若神将作院累歳干没绮绣之属万五千缣悉责偿之知崑山州事管某上书诬平江路緫管道童诡报歳灾帝命公察情否𥘉道童以㢘正治其属官不能堪故诬之且倚前翰林学士阿鲁恢为援公验得其状以闻卒㘴二人罪三台交章荐公五年二月特授资善大夫大都㽞守仍兼太府卿益䖍于軄谈其美者日以上闻帝曰不可无旌以劝奉軄者六年三月就加荣禄大夫未几帝幸太府见公所为条法精宻诸蔵皆盈有黄金束带之赐时微雨公立阶下命待臣取御服油衫加公身至正二年十二月陞宣徽院使四年二月改湖广等䖏行中书省平章政事省控治五溪洞蛮土酋驯豕暴变幻百岀毎视省臣臧否以为叛服公禁戢内兵勿扰其境布约敷恵化其悍猾效贡奉軄比扵近县十二月以中政院使召还六年六月赐金虎符转海西辽东哈思罕等处打捕鹰房怯怜口万戸府达鲁花赤十月迁将作院使后二月太府阙卿再入大府兼将作使阶超光禄大夫七年十月迁宣政院使明年三月拜江南行台御史大夫时承平日久官恬吏怠漫无伦纪公至择刚明御史行十道紏劾贪邪䟽㧞宪滞宪司隷卒盘据为雪者甚衆公下令屏斥之俾州县之卒更月入直民欢乐之建康城北有宋丞相荆国王公坟寺寺僧世守旣久视为巳有王氏孙伐山木僧执送官官将以盗论事上公公怒曰王氏山王氏孙伐之何谓盗耶即归山于王氏而逐僧出之秦桧裔孙民田羣讼不决公问寮属曰秦桧何人僚属以姦臣对公阅桧传大属其状者桧之误国千载有余戮矧兹遗㣧敢为民害尽㫁其田扵民公之明决皆此类湖东道佥事三寳注㢘介不阿御史以私谒之不听辄以事劾之章至公所公曰鸮敢击鳯耶奏杖御史脱脱丞相与御史有连衘公十年五月移湖广行省平章政事湖广地并江北威顺王寛彻不花田猎蹂践榢穑起广乐园萃名倡巨贾以罔利有司莫敢问公至求见王阍唘右扉入公公引䋲床向中门㘴叱阍曰吾受天子命为藩大臣乌可以小门入我阍惧吿王乃启中门导公入公拜谒毕起言曰王帝室之冑与国同軆不为天子养民而猎野兽恱妇女以为民病臣窃为王危之王投几降座执公手谢曰非公不知此悉罢其所为有胡僧持官府柄横甚公捕其妻妾十有八人籍于官窴僧于法由是民得吐气十一年妖贼徐眞一等起汝颕蔓延湖湘间势甚炽时武备久㢮公咨于衆或以老将郑万户有材略对公乃令募土兵缮城池脩戈甲起郑属以御贼事贼闻有僃遣其党千余诣军门降公谓郑曰此诬也郑设伏受降诱而殱之缚其酋六百人狱以俟命会公召为大司农平章和尚受贼赂系郑而释其缚縦之明年正月贼乘懈武昌六百人自内为应城遂陷中人泣曰星吉平章在吾属岂为俘乎公至都入见陈致贼状帝喜赐食及钱三万贯脱脱不恱奏为江西省平章政事员外置吏卒趣遣之官至江东有诏会浙江平章政事不颜帖木儿南台中丞蛮子海牙守江州时江州巳破江以西道不通公开省太平募人间道持羽书赱江西徴兵未返而贼熖渐逼调广德寕国之兵仅一百五十人贼号百万衆皆沮惧公曰勿忧彼贼我王师彼岂吾敌乃贷冨民财募彊壮为兵初行台募兵人给十五千无至者公予五十千三日从者逾二千人公曰可矣即擐甲冑二千人鼓行泝江而上四月与贼党战池州斩首数万复其城至鲁港威顺王之兵亦至士气益张贼据铜陵㧞栅夜遁去又复铜陵蒐其党得二千余尽之复遣禆将陆行遇贼白马湾又败之贼走淮西公部分诸将率兵蹑其后及于白湄贼穷列陈迎战公麾左右䇿马杂射薄其军擒伪相周驴贼溃不能列俘其衆五千夺舟六百艘乗胜奔击之贼溺死者蔽江江水为白由是道稍无阻巳而贼扰池公率衆至池遇五㳺骑于苦竹岭斩其二鞫贼安在闻其衆三百屯贵池之散去复其邑贼复攻䧟石埭杀尉公夜趋之贼陈其衆三千扵县西岳溪藁有三酋一乗驴二跃马突前挑战乗驴贼骁勇无敌军中常畏之公引弓射之应弦而仆再彂再毙二酋后师乗之贼弃城赱其散卒千余焚掠县西鄕公复追岀境贼忽将舟师二百艘顺流来攻公命万户王惟恭御之战方酣麾舴艋从㫄横击贼破走乗胜进望江清水湾㞐三日侦者告贼舟四百顺风引帆直指我军诸将失色公曰无伤吾有以胜之乃偃旗伏横港中风急水驶贼舟不得泊奄忽电过过且尽命举旗掣帆鼓譟出其后贼惊骇不能弓官军奋击遂败之禽卒二百获其舟舰噐械甚衆进克建德县时贼久围安庆闻其党败而蛮子海牙亦且至焚营觧去公且行且战复湖口及江州贼巢据彭泽公𣣔攻之而江州仓无一日粮乃谕民输财赉士卒俾惟恭守小孤山而自驻畨昜口扼江湖要冲以图恢复然乱巳久湖广江浙多故江西亦无援助者转战六月余所将兵日衰耗困疲财粟亦且殚匮或请去就食东南图再举公曰吾受命守江西此江西地也死则死此去将何之九月二十日贼知公兵食俱竭帅大舶载苇蔽江而下杜上下流縦火夹攻公麾兵殊死战死且尽从子伯不花将亲兵数千人战亦死公犹坚㘴大唿曰杀贼杀贼俄而贼射公中目仆舟中贼素识公名不忍害舆置宻室中明旦少苏贼馈食公卧叱去或以刄胁公降公骂曰狂贼我国之大臣恨不能杀尔而为尔获命也何谓降为大骂不巳贼终不敢害环卒守公凡不食九日忽自力起北面再拜曰臣力竭不能报国敢不死以辱命言毕而絶时十二年九月二十九日也年五十有七卒后二年监察御史巙巙等请褒其义乃赠今官而谥忠肃云公先娶卽脱欢女讳奴伦生一子而卒后娶郭氏中书平章政事不花之女俱封赵国夫人子男子五人曰刺哈咱识理公卒后特授荣禄大夫利国监太卿曰荅儿麻八大中大夫佥辽阳行枢宻院事其三卽吉昌𥘉名达尓麻识里上赐今名曰寳山曰寳座女一人濂昔论次元史未甞不叹其败亡之易由扵内外壅絶将相非人使然也当乱之始兴诚得数万之兵使一勐士将之可立见其擈㓕而頋依违不断养致大衅其中有足任如公者又卒俾之孤危无援不足以成功岂非自致㢤惟公忠义果敢出扵天性歴践要軄声绩彰明提千百未试之卒转战湖江间复城破邑慑敌人之胆虽势孤力微大功不竟然忠义之气犹足以立万世之防范使乱臣贼子惧冝乎皇上褒其后人而以铭文命濂也其辞曰朔河之西正气烈烈摩盪日月乃生英杰其人谓何为忠肃公伟貌长髯犹人中龙当元盛时出入禁闼壹志小心不自矜伐歴事三宗登于显融正色厉言以折姦凶旣司行台亦尹京邑贪邪宵遁鬼神昼泣湖湘之间名王所都纳货抡姝烝黎告瘏公闻蹙頞盛服往谒以笏画地再拜辨说弛其严威谢以巽辞予实无良非公不知盛极而弛孽生衅起帕頞持戈蔓延千里公骇而咨聘帅与谋始剪始屠天子召予疋马北驰狐䑕相贺大城巖巖一蹴而破民泣且号吾实不辰公如在斯岂爲盗人当宁载询乱实谁致稽首告言权臣丧气公丧其气彼斥公身朝辞暮行御魑魅辟公曰予家世承国㤙先臣在天敢负吾君我兵二千以义爲勇盗虽如林不能衆旣复池阳遂徇铜陵唿声如雷江水昼凝左馘右禽转战日亟扼江湖咽以扫南极气吞逆雏奈力之痡孰谓勐乕制于群狐人或谓公盍往它所公曰受命死则于此烈熖烛云势无全军志在诛夷骂声益振群酋罗拜来馈飮酒叱之不御以死报国公死者身不死者名相赠王封以愧茍生岂惟当时愈久愈着元庙既堕公尚有子公子克孝天子是庸匪惟私公以劝尽忠惟公至忠天子至仁刻辞豊碑垂训万年故江南等处行省都事追封丹阳县男孙君墓铭君讳炎字伯融姓孙氏金陵句容人曽祖某祖文嗣父显卿皆为儒母洪氏君身长六尺余面黒如鐡一足偏跛扵书少所不通善雄辨累累数千言常穷一座人人莫不畏其口长扵歌诗元至正中天台丁君复同郡夏君煜皆以诗名君逰此两人间日夜相切劘益得其旨趣下笔快扫百𥿄可立尽辞彩烂然惊动江东雅好飮酒常与夏君对飮赋诗各务岀奇相胜毎得一隽语槌案大唿譁声撼四隣所与交皆当时豪俊间出逰四方君旣以气自负常轻视章句儒衆中常自许曰孙炎岂龌龌軰伍耶然卒无容之者竟困而归歳乙未今皇帝渡江来金陵开江南等处行中书省闻君名召见语君陈元运将终劝上延揽智能士以圗大业上甚恱辟为掾毎问以事慷慨激烈所谋多合上心上愈嘉重以为可用戊戌从征浙东以劳擢同知池州府事寻改池为华阳府即拜君为知府皆有声明年十一月召为省都事㑹处州降择鎭安之者咸以处在山海间盗贼凭结非君莫可治上亦才君入省月余遂命为处州总制钱谷兵马之柄悉委之不取中报且以省符未署者付之听其自辟任君疋马入处州时城外七里卽贼营老酋黠蛮狼嘷乕踞不奉官府约束君至㘴㕔事驱城中民跽皆下谕以元将亡及上起兵意谓民奉法则生否必为虀粉语甚剀切民皆叩头流血誓不敢二心退则转告其鄕民以为孙使君仁且武不比旧官可玩狎君亦下属县徧谕之由是投兵来降者相继于门数月皆化为良民君复择其骁勇者练为兵时时肄习之㧞其服衆者为长有宼则率以禽㓂事罢散归为农有所警彂驰一符立至军门无敢或后姦吏巨族素骄横者歛手吐舌畏之如神不敢出声语虽在数百里外皆缩气屏息如临其家郡民頼以安皆谓得孙使君治郡晚时上欲用人而秀民有材能者见方战争胜负未分皆伏匿山谷中不肯出君患之钩致一二人问有材者为谁今皆安在録其姓名为书遣使者招之而刘君基章君溢叶君琛尤为处士所推刘君最有名亦豪侠负气与君类自以仕元耻为它人用使者再往返不起以一寳劔奉君君作诗以为劔当献之天子我人臣不敢私用封还之为书数千言开陈天命以谕刘君刘君无以荅逡巡就见君窴酒与飮论古今成败如倾河决崃略无凝滞刘君乃深叹服曰基始自以为胜公观公论议如此基何敢望也君旣以口舌安反侧郡上方征伐无一兵与君壬寅二月苗将贺甲李乙叛君而所练卒亦应之君无援𬒳禽幽空室中列卒环守胁君降君绐之曰若生吾吾能成若事贺李知非其本心恐㽞自遗患遇夜以燖㕐斗酒馈君曰以此与公诀君㧞佩刀割㕐举巵酌酒仰天飮曰嗟乎丈夫乃为䑕軰禽然我死死义尔贼死肉臭狗且不尓食卒怒持劔瞋目拟之君飮酒自如食竟叱其觧衣君骂曰此紫绮裘乃上赐吾者贼勿解吾当服以死引枕而卧贼俟其睡乃害之时某日也年三十又事闻上嗟悼久之是年某月日以其丧归葬金陵南门外聚寳山之阳后二年赠征事郎戊申上卽帝位念君死事之忠追封丹阳县男仍命有司复其家君先娶王氏𥘉国兵入金陵不屈死生一子毅继平氏君事亲孝与人交缓急可仗有古烈士风遭时遇变所为可称道守死不二卒成羙名可谓俊杰虽位不大显生不永年然忠义之士当与天地长存不足为君憾也君所为诗若干卷门人蒋敬编次传于世铭曰元季政乱盗若戈矛相刘河汉红江淮中间飞一龙谁其辅之惟羣雄维时孙君起章逢齿牙差差万劔锋陛前论事声震镛帝一见之为动容俾知大府佐幕中锄姦剔别罪功括苍告降内犹讧诏君持节总兵戎疋马三矢韔一弓徐行直火如渉空羣酋噤伏伛且恭大开城门㓕燧㶻口宣告焌顽兇敢有弗悛屠其宗销兵铸鐡耕以农生民有如鱼脱罿㧞诸水火哺飱饔莫徭内蚀据崇墉乘其不备且攻君气吞贼兵力穷长蛟在陆制蚁虫仰天叱月月为东义不负国徇以躬游䰟上天化白虹下压贼营贼眼蒙大军四来若雷舂祈骸解頥殱彘豵死事上闻帝哀恫赠官复戸颁爵封生气烨然薄苍穹生为伟人死则忠位卑寿啬名誉豊脱令耆艾登矦公死而无闻鬼犹懜取彼弃此孰纎洪史臣焯行鎭幽宫名与天地期无终狮子山徐将军庙碑帝王受天命而兴黙运玄化施阳歛隂日月为之却行山岳为之震叠川君水伯咸听其命令而效軄献霛理势则然也今皇帝之都金陵伐乱讨逆遣将出师旌旄所向钲鼓所戒巨城大邑无不降顺时则有若徐将军者亦着神功将军乌程人晋时行贾江淮间道庐之巢湖溺死死而为神巢民奉之甚谨上𥘉渡江诸将多祀神舟中所向克捷或以事闻于上歳戊戌某月命南安矦俞某卽龙江卢龙山为庙祀焉择清脩道士汪与权骆徳辉徐善诚三人主其事及旣登大位之六年为洪武癸丑九月大驾幸卢龙时与㩲已化去诏德辉葺庙室树名木且勑改卢龙为狮子山德辉等承诏奉祀益恭甲寅某月复相与建祠奉其教所谓玄武神于庙左殿堂门庑畧具咸以为斯庙与国同兴将军之功格知圣主耿耿不诬其本始固不冝无考而玄武之祠威霛日着亦冝牵聮得书乃来请铭其铭曰帝兴江淮贤豪景从叱咤而雷麾斥而风岂惟人同鬼神争助水伯川君罔不来赴维巢有湖神之所都隂翊王师鼍鼓龙旟敌城頟頟大将攸克示以神兵暗裭其魄军声如霆日无全城一日十胜蕲宼率平帝询将臣成功孔速疑有神助使之顺伏将臣有言非惟战功维巢有神实张兵戎帝曰异㢤何以劝赏爵非所安俾其庙享龙江之阳山逥冈翔作鎭于京以绥四方有庑有堂有筵有几神之戻止冷风如水都人来观天子圣仁天子褒功及于鬼神都人来言神之威武洞于几微以佐明主上天垂象龟蛇合形佑我下民功尤难名并洞实冝精神上通合庆同体以賛化工时清歳康㶻燧不芒都人荐奠稷豆觞人神相依其德弗慆扵千万年弥久弥昭李都尉字辞皇上卽位之九年以顺德公主下嫁于太师李韩公之子驸马都尉祺𥘉祺小字为緫至是诏曰其易以羙名翰林诸臣乃㝎今名以进且字之曰子祺旣而子祺请曰祺之名实㝎扵先生祺扵先生少甞受业有师弟子义将何以教之余惟一代之兴必有元勲厚徳之人出扵其间始则佐帷幄决胜负终则㘴庙堂而賛治化成大功而享荣名为国家之柱石系天下之重轻若汉之萧鄼矦宋之赵韩王皆若是矣至扵连帝室若今太师则未之有也今太师极人臣之尊为上公之贵而都尉子祺独能好学慎行敦厚下人发为篇章动有意趣是可谓富贵而好礼又难能也祺之为义为祥为吉子祺固有以致之矣为字实冝虽然尚父有云敬胜怠者吉此守位之事也敢以为勉焉辞曰气合运凝天地载清君圣臣明以阶治平惟臣谓谁实时元老运筹建略致天之讨四方旣帖乃戢干戈执政庙堂如汉萧何匪惟执政胙以大国册书金劵俾首百辟爵则崇矣职则大师左右天子以鎭四夷四夷旣安君臣交欢上降下承焕乎荣观彬彬都尉大宠是膺太师之子天子之甥际兹风云依彼日月侃侃都尉不自矜伐文驷锦衣其仪记都出入金门不敢咲譁跹跹公子交趋兢诺都尉屹如山岳斯时之人以恩爲祥祥则旣多惟敬乃将都尉之名曰祺是命何以承之告尔克敬庻民不敬且溃乃家况兹世臣不敬谓何凡人有身咸有嗜𣣔敬以摄之形庄气肃自身而推孝亲尊君动无弗敬乃有誉闻敬胜者吉古有弘训敬以承祺万楅咸顺尔克敬矣罔弗盛矣尔之祺天罔尓违矣太师之勋山崇川长敬㢤勿忘以继耿光冯择善都督字辞自昔帝王启迹之地天必储精聚灵使英雄谋略之士生乎其间以备其驱䇿而佐其设施及大业旣㝎爵号之隆冠于当世褒宠之泽流于子孙若汉唐之豊沛晋阳君臣同休盖蔚乎其盛矣今上皇帝龙飞江淮光启神祚于时文武才俊鹰扬跃或秉钺岀征或执笔帷幄率多江淮之人论功剖符公国矦郡者以数十计若郢国冯公其一也郢公㝎远人𥘉从上为帐前总制亲军都指挥使立功草昧时不幸早卒及上旣位追爵为公命其子诚侍青宫执业读书及诚旣冠三擢遂佥大都督府事而诚之季父𥘉郢公軄累建大勲亦启封宋国一门二公诚又位在枢府敏事慎軄为上信任天下荣之诚䔍好问学能为诗章以甞受学于予间来请曰诚之字曰择善未达其义愿有以教之乃为之辞曰江淮之间眞主生焉乘风附云实惟英贤侃侃郢公熊乕之姿大劔良弓指麾义师孰与其才不赋以寿骐骥万里偾于中道夀虽不延有弟克膺有子克承以宏厥声烈烈宋公为郢公弟惟都督诚又克为子为他人子名实易称保国承家厥惟难能上则天君下有衆庻苟弗以诚曷以宅位惟诚之德贯通于天何感弗应何欎弗宣天以至诚庻物乃肓光无愆四序靡渎苟或不诚冝暑而寒人其怨嗟歳功斯癏况我伊人不诚其可矧尔世臣爵禄是荷尔或不诚民胥尔尤诚而无择为僻为古训孔多维人攸践我将曷从维择其善惟忠与孝则允蹈之维悖维悪絶而弗为蹈之匪艰服以悠久木升川増山立海受旣择衆善乃立尔诚乃保厥家乃笃鸿庆以之事君为臣之良以之立身为邦之光匪光于邦丕尔先人郢公有子圣主有臣宋学士文集卷七十一朝京槀卷苐一宋学士文集宋学士文集卷第七十二宋学士文集卷七十二朝京槀卷苐一故处州翼同知元帅季君墓铭元季之乱江南诸郡多䧟于盗独处州以士大夫倡义兵坚守而完及今上渡江始降其城邑故处称善郡是时起兵之士丽水有叶君琛青田有刘君基龙泉有章君溢与三君并称者曰季君汶亦龙泉人其举谋兴事不甚相远其后三君在国朝为显官故天下皆知其名季君早致其事以归是以其功不显然其鄕人至今以之儗三君则不以其位也君讳汶字彦父氏为季元至正中率壮士从石抺忠愍公冝孙讨贼数战数有斩获功授义兵万戸经略使李国凤承制改龙泉县尹不就国兵破处州擢安南翼总𬋩会贺李二将叛杀总制孙炎处大扰君勒部驻白岩出其不意攻之已而中书平章政事邵某亦引兵至左右夹击遂诛贺李复其城事闻陞处州翼同知元帅赐白金盂文绮青田盗叶贤三烧涌城政和两县掠妇女畜产而南君告胡总制深伏兵平山岭邀击斩之岀私财赎军中所掠耄倪遣还其家民德君肖像而祝者甚衆洪武元年上卽位君入见于便殿辞疾乞骸骨上亦老君遂钖宴仪曹赐衣冠带金帛遣归居九岁以十年正月廿六日卒寿六十君少读书多智略事亲孝服䘮如古礼族人贫者买田以赡之不能学者延师以教之外王父无嗣为立其宗人之贤者且割田卑之祀鄕民老无以飬者月予粟病则施药死则给以槥椟民苦嫁女育女多溺死君说以父子至理有育女者以粟六斛养之甞出见群妪灌苗色饥甚遗以襄中金十两而去其为人望之凛然与之语温然久而知其为豁然长者也君曾大父讳泰来大父讳仅父讳镜其先在宋时多显者娶张氏先卒晚娶叶氏二男子榘㮣㮣为母弟漳后一女适张守成孙男四炳允顺允齐允忠余与刘君基逰固闻君事及君卒矩复奉工部员外郞刘君状趋京师请铭且言将以某年月日塟于剑池鄊大运里某山之原不可无铭乃为之铭铭曰元运将倾四方震惊海恠山妖执殳逞兵括有季君实竒壮士手麾义旌从者如水左捕右攘朱衣铜章郄而弗居以待眞王眞王之兴雷轰风行孰戕守臣敢触天刑长剑如林万夫一心扼其咽㗋执斧碪平帝念峻功赐金赐爵扫除东南罔敢不恪飞龙御天乕拜陛前乱旣息乞身林泉帝曰归乎齿则旣多大带巍冠辉于鄕闾鄕闾有言君绩孔伟死而弗朽不在太史揆行考勲以焯以宣遗德在焉弥乆而传莆田陈府君墓铭君讳中立字诚中姓陈氏莆田之忠门人其先有名畟者宋绍圣间举进士官奉议郎曽祖讳子文祖讳君保父讳髙有学行学从私谥曰靖逸翰林侍讲学士晋安张公以宁铭其墓毋林氏君季父讳齐早死无子君以祖命后之少受经于温陵卢公琦公以文学着称君闻其指授色承心辞日骞月迈莆士皆叹服之元至正间部使者行县集经生试君辄魁诸生会张潞公翥以脩撰使莆见君文诵而竒之由是君名益着然就有司试即不利君语人曰我命薄故尓非吾文之罪也遂隐居不复有仕进意晚乃结庐壸山年五十有三以国朝洪武十一年正月十二日终于家君事先有礼毎讳日必素服悲哀至终身不怠𥘉君之祖暨父𣣔营义塾以教里中子弟规制未备而殁君继先志创庙建学学后为祠祀艾轩晦庵夹漈三先生复为祠庙右奉其师卢公之主讲说有堂燕居有室凡学之制无所不完割祭田十余畒以食为师者储山园之利以资春秋之祭凡为淑人善俗之计者又咸极其虑君日陈经传为学者剖析圣贤大旨鄊人頼之呜唿也之为士者其未遇也常以无位不足施其所学为忧及旣得位则又頋畏怯缩为其身谋终无所益扵人者衆矣夫岂知君子之为善固不在乎位之大小㢤若君者一介之士未甞受釡廋之禄而汲汲焉以化其鄕人为心其亦异扵懐禄尸位者多矣君配国清林氏子男曰堂曰基女二长适郡人頋𥘉㓜在室皆林氏出堂将以是年某月日葬君于某山之原请铭于太史氏濂濂甞铭君母墓闻君行冝铭乃铭曰维古之士不以位世降俗媮位斯贵贵而无能冠狗彘岂若夫君贱为庶居家孝友推以义辟庐建学躬训涖鄕髦如云聆且肆少长龂龂类洙泗化嚚为良暴更懿醇儒为功斯小试嗟㢤后人继其志庙祀勿忘钦永世戴府君墓志铭府君讳胄字养和戴氏台之黄严人其先在米季以诗书家着称甞有显者自府君曽祖敬老祖天鑑父开孙皆不仕府君生十年父称古贤子事为训府君指问其父曰此何如人耶父以贤者应之府君曰某以为神人耳固亦人耶其父异其有志旣长闿䝘通达学周易尤精推验测䆒之法他若医药兵刑律暦皆习知之壮歳甞自竒其才赱燕京谒元左丞帖木儿一见语相投㽞教其子府君时时以计于之左丞毎称善号之曰鹏飞先生言其才当远致故云将荐于朝府君私叹曰吾以数推之中原将乱矣遂以毋老辞归益攻其旧学曰吾非不𣣔闻达吾才非不如人然而不淂者有命也已而乱果起坦然不忧若素知之者年七十有三将卒速诸子具酒为乐引杯剧饮焚其所为文谓家人言死乃常事何以忧为凝㘴而逝至正二十三年十一月廿七日也呜唿可谓达生者矣府君娶李氏宋将仕郞应彂之孙女子男二建心建则建心为某官女一适某孙男冝诜冝民葬在卒之明年二月廿有六日墓在灵山鄕霓奥大岭之东铭曰孰掲其衷俾周以通孰阏其逢俾寠且穷始若有为而竟靡庸维其靡庸乃洁其躬乃洞其终惟㣧嗣之隆吴郡广记序吴在周末为江南小国秦属会稽郡及汉中世人物财赋为南东最盛歴唐越宋以至于今遂称天下大郡然其囙革盛衰之际纪载扵简册者自吴越春秋越絶书以下若晋张勃頋夷隋虞世基唐陆广微等所述及元和郡县志寰宇记各有所眀迨宋之时罗处约有图经朱长文有续记范成大赵与皆撰类成书厥后有章悊者病其未完作吴事类𥙷宋亡书颇散轶元赵仪凤为揔管甞集诸儒论次遗阙会改官不果成入国朝吴县教谕卢熊闵前志之纷乖以为苟不合而壹之恐不足示来者乃覧衆说抚遗事芟烦取要族别类分为序例一以举其凡为古今记一以记其事为总序一以覈其名为表二以着軄官氏族之详为志八以述地理都邑文学祠祀食货礼乐兵防天官之属为列传若干以见古昔人物之美其目曰名䆠名臣儒林文艺良吏忠义孝友高行隐逸而列女之节方伎之良及其事有不可弃者为杂传附焉揔之为卷五十其后有集文十卷以备文艺之实为外记五卷以存神仙浮屠之可考者题之曰吴郡广记扵是数百里之内二千载之间其事可按书而得矣知府某郡李矦某嘉是书有系扵政也将命工刻板以传丁内艰去巳而髙邮汤矦德来继其职遂督成之熊用荐者出由工部照磨为中书舎人以余有同朝之好请叙其首古者列国皆有史官下至州闾莫不有之然不过记言书事而已及汉司马迁班固创为序纪传志年表之法由是四海之内无复遗事信史氏之善者也后世之郡淂专社禝山川之祭有政今教化之施严如古诸矦之国固不冝无所纪述而况于吴甞为封国非他郡之比者㢤历汉至今虽间有所作而无完攵以考其事物之全诚政之阙者也熊独能毅然以笔削为巳任倣史汉之法损益旧典为一郡成书岂非好古之士乎李汤二矦能知所重而图其传亦可谓达扵政軆者矣后之人覧是书治身居官取前之人成宪以为法将见道德兴而习俗美勾吴之区与邹鲁无异矣则是书之为教不亦大㢤余善熊独能急世俗之所缓而笃扵好古也为序其槩俾刻焉送李叅政之官广西序丈夫生而遇圣神之主承信任之隆而居方伯之位得施赏罸号今扵千里之内亦荣矣㢤信荣矣然君子不敢以为乐也君圣则望其臣者深君之信任者隆则后世责吾者重所居者高而所治者广则斯民议吾者衆议吾者曰承君之任如是之大也而敷君之德以泽吾民者犹有未至也后世责吾者曰彼之得君如此之隆也而其事业若斯之隘也吾之君如尭舜矣吾犹未及古之贤臣吾可不自省欤合三者而思之上恐负吾君中恐负吾民下恐不免后世之求备将日夜忧之之不暇奚敢乐乎虽然吾才苟不足居乎位固不敢乐也诚有才焉斯民有未安也吾告扵君而图安之斯民未入乎善也奉吾君之道而敎之大而国家之法有未着也吾以所得者告于君为后世虑者或未至也吾将为之賛㫑焉则可以不愧吾之职矣吾职之不愧则吾心可乐矣岂若无能者而戚戚为㢤天台李君守恒以美才为上所㧞擢任内庭承頋遇者三年今由左通政为广西布政司右叅政余知李君才甚充者也有方伯之乐而无其忧者也扵其往道其荣且乐之故以吿使致思焉味梅斋槀序洪武𥘉余奉诏緫裁元史于时预执笔者凡数十人皆四方豪俊余日与之周旋㑹聚间一休沐辄相过从飮酒为欢酒阑气盛抚掌大论古人文章政事不深夜弗止信一时之乐㢤然当是时诸君者皆壮强无恙余虽稍长亦未耄老方以为此乐可以常有未知其为乐也及后未数年人事稍稍乖殊或得州县官散之南北或以老癃疾疢引归田里或抵法遇患转徙逺方求如旧时之欢须臾而不得然后知此乐之难遇毎一思之不知俛首怆心而继之以叹息也又况余年愈耄触事愈多而英才凋谢愈尽虽𣣔不思何可得㢤幸而获见一人扵十余年之后而又得观其文辞其慰喜又为何如也若吴郡傅君则明是巳则明在数十人中以能文称当乖殊之时归为邑人师得益勉其所学最后独存而文益进天之扵则明可谓加厚矣今年自呉中寄其文曰味梅斋槀者示余皆驰骤可喜呜唿四方之英俊至是无几矣然则则明之文其何可少乎题呉节妇诗后余自壮年则闻临川吴节妇黄氏贞而甚文及顷歳承乏史舘緫裁有元一代之史四方以节妇状来上者甚衆余心存黄氏事𣣔为立传而有司独逸之殊窃恨焉今年黄氏之从孙吴君伯宗以其所为教子诗示余称黄氏年二十七而夫㤗彂贾死江湖间二子一女㓜黄氏苦心瘁形慈鞠严教诗其教之一端也余诵其辞愈叹异焉妇人之不弍其志者古多有之矣而未必能文也间有能文者矣其行未必皆善也在孔子删诗之时三千余篇之中求其备是二者惟共姜之柏舟为然其时去文武周公之化未远犹且若是况今又二千载之后而黄氏独有之岂不尤为难能矣乎其难能如此而史遗之诚可恨也然共姜之事𥘉未甞有传特以其诗见取扵圣人而传黄氏之诗自誓之坚与之死靡他之语无异至扵教子则深计远虑以圣贤之道望之有如非柏舟之所能过诚使后世有鉅人君子者出采而録之其传世无凝矣惜乎余不足以张之也虽然安和来者无其人乎伯宗慎守以俟之可也惜隂轩记人之异扵物者岂特形貌而已㢤亦必有道焉尓苟徒饮食以生死生无𥙷而死无闻则物皆然也奚择扵人乎古君子所以汲汲而不懈者非徒求过扵物且求异扵庸常之人非特求过扵人且求所以治安之而后已盖天之生君子所以为民物计也凡民之生岂皆怠而嬉㢤其所趋者小耳彼幽探而远取多致而急售相时乗隙以十一之息者汲汲扵财者也朝造而暮谒曲誉而巧颂眴俟颜色以觊人之喜恱信任者汲汲扵势者也衒长而饰智本能而逞功上以欺乎人下以欺其心者汲汲扵名者也是皆有所利而为之莫不穷心力竭思虑目不暇暝而身不暇安亦劳且勤矣而君子何取乎君子之所务者徇乎道不徇乎人利乎民不頋乎身若禹益之治洚水焚山泽周公之制礼乐孔子之作春秋孟子韩愈之辟邪说皆焦心苦思东西奔赱食不待饱而衣不务华至扵终身而后已曷甞为其身㢤上以忧斯民下以明斯道尓君子之所为固如是也㑹稽翁昌龄由国子生再擢为监察御史名其燕居曰惜隂其有志扵民者乎夫人常患无志有志矣患不学而妄行学矣患无位而不得见扵世得位矣患非其职而不获为今昌龄沈䔍而专悫非无志也读书而能文非不学也国家内外之官各不可越其职而御史扵天下事无所不冝言则又居乎可为之位矣以利民之心行利民之政夫何难㢤昌龄旦兴而夕息㘴斯室而思之民或有未安者乎所以休养之者或有未至者乎思而得焉则以吿乎上日程而歳较吾之所为果不负斯职与斯民则惜隂之名为不徒矣苟曰簿书而已矣狱讼而已矣是则衆人之事尓虽勤且劳余何取扵昌龄㢤赠李子贞序昔天下盛时文学行义之士多出扵江淮以北今岂异扵昔㢤何其寥邈而未之见也元兴乎朔方其化自北始故士之北产者尤盛扵元今皇帝起南方士之盛诚由南方始自南而北理势之必然也况朝廷思用北方士甚至有一材者卽尊显之所以运化机𣣔其速変也士生其间者安可不勉乎安豊李子贞善读书有文士之秀者也其妇之弟郑子端为通事司丞子贞渉逺道而访之其扵行义得矣及其归也子端湏余文赠之亦𣣔化其鄕人以文学乎子贞归告而父兄语而朋友上方以文治思得竒才而用之有志功名者愼无自弃㢤怡养堂记礼之不行常自近而易能者始惟其近也故人忽之惟其易能也故人不加之意焉事亲人人之所能也其事朝夕之所习也圣人恐人忽而不加之意自夫起居食息寒暑疾病之微问吿拜跪㝎省应对之节皆着之礼经可谓详且备矣然而能尽之者虽君子犹难之岂事亲之礼诚难行㢤难乎其当也甘膬之养人所能致也而敬难敬人所能也而爱难敬𣣔其如事大賔则何难之有而非敬亲之道也爱𣣔其如爱妻子则何难之有而非爱亲之道也故敬而不爱非所以事亲也爱而不敬非所以事亲也爱而肃恭之礼存焉敬而婉恱之意僃焉斯可以为善养矣凌江刘复𥘉父及继母具存思尽事亲之道名其堂曰怡养而请余记夫记以纪事功着其可见者堂之作吾不得而知其可见者人皆能言之非事之所急也然则舍事亲之道何以为复𥘉言乎复𥘉好学愼行不待余言以余事亲先扵复𥘉则知事亲之难莫余若也故推其道以告之俾书之璧使后人有所兴起焉钱唐沈君墓志铭司马迁谓儒者之道博而寡要迁盖自谓也非所以论儒者也夫自唐虞以来载籍世有𣣔尽而穷之信若博矣苟得其道焉一言可用之终身而行扵天下奚谓寡要㢤然近世师䘮经晦为士者以强记多识为髙而昧扵力行问之则无不知惜之扵政则患不能扵是迁之言若可信矣吾甞私病之以为儒者之道岂以多识强记为㢤亦论其行与事而已其行诚非也虽多识强记乌足谓之儒其行诚君子也为身则端为家则和何暇计其余㢤吾以是求士扵今之世生者乐与之交不幸而殁者亦乐为之铭若钱唐沈君者固余之所愿有述焉者也君讳礼字仲和沈其姓钱唐其所居少䘮父毋刘贫不能自存挟其弟妹归金华康氏君独泣曰我沈氏嫡也我去沈氏鬼安所求食乎頋谓弟妹汝善事母我将求盂饭歳时洒先人墓上勿馁我先人为也母子相抱持恸哭而诀君家居素善书以应四方之求至君益刻苦节缩广致竒异罕有之书列庋左右身处其中昼夜研索遇格言伟论可见扵行事者则执笔书之㘴右岁久至无虚处毎日省观期不愧于古人行一善则喜否则若不能自容其家人事之终身而不见其悖言戾行其同里之人服之有所争讼必就而取正凡求书扵君君覩其色闻其言未甞不叹以为君子人而君常以不得养母为戚元至正中𣣔徒歩往求而浙水东西兵乱不果及道颇通而母死矣故君尤过哀焉平居多䟽食不啖荤肉祭享之日悲慕如𥘉䘮者君尤善教子次子新民年十七入国朝由鄕贡进士为太学生君遗书多至数十通皆勉之以忠国事上之道濒终告其长子贵诚犹以孝友为言呜唿是非儒者之行耶君之卒以洪武九年七月十二日葬以是月二十日墓在钱唐城西之金固山年五十有一曾祖其祖某父某娶王氏能辅君为善二子贵诚新民一女适姚某新民甞从余学经来请铭余嘉君故不辞铭曰儒道广愽而周通小无不在大靡穷扩布天下叙一躬淂之成德推建功彼胡不知许以攻非儒之蔽乃其庸沈君好学守厥中六经诸子为垣墉闻义则喜善则从敦愿不伐持敬恭家化里闾服且宗使跻于位续愈崇抱德孔多夀不豊天实啬之匪其凶刻辤昭潜镇幽宫谢节妇传节义人性之所有也岂以所居而变㢤南雄在岭之南山毒海悍风气与中州殊论者或从而訾其习俗其言陋矣若谢节妇者安可轻耶节妇谢氏女南雄人年二十八适郡士邹永泰居四年生子忠甫十月永泰得疾危惧或死有父母存且子㓜莫为计以语觇妇曰吾旦夕死然吾家贫安敢以老亲㓜子累尔㢤妇流涕曰君岂病而狂易耶君万一不幸养老抚孤妾职也妾一移足忍见邹氏児为人奴隷乎已而永泰卒窭愈甚甔益无朝夕储节妇躬力蚕织为布帛易粟以奉舅姑忠八歳使就鄕师学节缩服食以资束脩礼其舅姑不知其贫及舅姑卒鬻所居庐以易槥椟行䘮治葬务合仪则或闵其艰劝其再事富人节妇曰我岂不知富人胜扵邹氏乎然邹氏我所安也使我食它人八珍九鼎不若饮邹氏杯水耳益自操守不少变教其子爲儒节妇少甞读孝经小学书通达义理故能尽妇道云史官曰嗜慾之性人孰能免㢤能以礼义制之则不入扵邪僻矣妇之事夫当无恙时指天地神明誓生死不相违弃及遇变故能如其言者盖鲜矣岂非不达礼义使然耶若谢妇者夫死困厄几不能爲生而处之欣欣然行其自誓之语如合符契非礼义沦扵心能致是耶呜唿礼义足以治人也久矣经畬堂记圣人之言曰经其言虽不皆出扵圣贤而爲圣入所取者亦曰经经者天下之常道也大之统天地之理通隂阳之故辨性命之原序君臣上下内外之等微之鬼神之情状气运之始终显之政教之先后民物之盛衰饮食衣服噐用之节冠昬朝享奉先送死之仪外之鸟兽草木夷狄之名无不毕载而其指归皆不违戾扵道而可行扵后世是以谓之经易书春秋用其全诗与礼择其纯而去其伪未有不合乎道而不可行扵世者也故易书诗春秋礼皆曰经五经之外论语爲圣人之言孟子以大贤明圣人之道谓之经亦冝其它诸子所着正不胜谲醇不迨疵乌足以爲经㢤自汉以降圣贤不作异说滋横凡外夷小道以及星暦地理占卜医药种树养马诡诞浅近之言皆僣以经名千余年间时益歳加书之以经名者布乎四海之内学者眩扵其名趋而陷溺焉者甚衆而五经孔孟之道晦矣然非彼之过也学五经孔孟者不能明其道见诸事功故也夫五经孔孟之言唐虞三代治天下之成效存焉其君尭舜禹汤文武其臣臯䕫益契伊传周公其具道德仁义礼乐封建井田小用之则小治大施之则大治岂止浮辞而已乎世儒不之察頋切切然剽攘摹儗其辞为文章以取名誉扵世虽韩退之之贤诲勉其子亦有经训菑畬之说其意以为经训足为文章之本而巳不亦陋扵学经矣乎学经而止为文章之羙亦何用扵经乎以文章视诸经冝乎䧟溺扵彼者之衆也吾所谓学经者上可以为圣次可以为贤以临大政则以处富贵则固以行贫贱则乐以居患难则安穷足以为来世法逹足以为生民凖岂特学其文章而巳乎钱唐钱钧质甚敏好学甚笃取退之经畬之言名其斋会余过其郡造旅徴文甚力余羙其志恐其泥扵退之之言也推其道以告之使求夫大者焉元武略将军荆王位下鹰房总管府副总管王府君墓志铭𥘉上卽文华堂教育英俊之士余奉诏据席为师太原王琏繇流寓试山东行中书以进士贡上礼部上竒其才擢翰林国史院编脩官俾就学堂中则以其先祖墓铭为请巳而除监察御史超山西承宣布政司右叅政复以为言未果为后琏再入为御史除福建按察副使书来请曰琏甞获受经有师弟子义先祖之铭不扵执事是征而谁征愿弗辞焉余重违其诚乃序而铭之君讳天钖字良卿姓王氏其先居平阳霍邑至大父徙太原崞州武延之建国鄕曽大父讳仲彰大父讳宁父讳辅直俱善士母崔氏君少膂力絶人善骑射读诗史暁其大义恢廓有气度家有田千余亩季父𣣔以硗瘠易其善者君诺诺从其意久之易殆尽卒无一言人以问君君曰季父犹父也子可与父争耶鄕里少年从君学射君不肻曰射不易学苟非其人祗足助乕翼耳竖子不足教也君居家不问有无日招善巳者飮飮醉无虚日旣而叹曰丈夫不取封矦佩银印死蓬蒿下何益跨一马携长剑入秦逰延安谒元荆王以艺自荐王语合署鹰房总管府副总管阶武略将军某年月日卒于官年若干夫人范氏生一子中元天长县尉一女适汴梁翟鹏孙男二长卽琏次琮中以今某年月日葬君于某县某山太史氏曰君子之观人扵其器不扵其位以位观人斯下矣若君之器岂非豁然伟丈夫㢤而所得仅若此则琏之显庸于今者非君之余德也耶来者能勉于德斯善为君后矣铭曰黄虬髯兮力扼兕佩利剑方抉长矢骑骐骥兮如龙射封貙兮殪豕材旣具兮善又多位则卑兮吁嗟奈何身不享兮报则在后继自今兮宠光其加赠夏安礼序乐昌丞庐陵夏君安礼见余扵京师请曰安礼甞读古人之文见其声烈垂扵后世若日月之在天心甚慕之然年已不逮矣而毎观其同时之人多托名扵文辞之中至今亦頼以不朽一何幸㢤自意此由托得其人而然庻或可以自致而先生信今之传世者硕有以赠我使得置名扵其间俾来世有闻焉余告之曰文辞固足传世也然非君子之所得巳也古之人道德备扵身遭时居位而推之扵天下若臯陶伊傅𥘉未甞自有所着而𬒳其泽闻其风者相与纪载其言语行事以传其次若管仲晏婴爲一国之政亦未甞着书以传而后之能言者反假其名以取信扵世又其次若秦汉以下将相之获书扵史氏者或出扵编苇贩缯之流或起刀茟介冑渔盐之间计其人或目不知书而口不能谈岂暇爲后世计㢤而卒之显名者其德行功业有足称也又如班氏所传循吏以及近代以循良称者未必皆自能言亦未必托人爲纪述而其事愈传不废是岂偶致之㢤亦能尽其职而已故仕无崇卑能尽其职则荣扵当时而传扵后世今安礼思自致扵烜赫奚以它人爲㢤极乎材之所能爲充其位之所得爲则可矣然世之治民者强者酷虐以立威懦者㢮缓以怠事而汲汲惟其身之谋是皆不頋来世者也使稍却虑深思而惟恐其名之泯没则岂不慙且惧㢤安礼处乎下位能不自卑而思善其名亦可谓有志之士矣夫士恒患无志有志未有不至者安礼昔甞佐澄城知武强赫赫以政事闻民交口称之继自于今苟能愈自奋厉他日史氏纪循吏之绩以僃国𥘉之政其在安礼也夫其在安礼也夫朱葵山文集序文不贵乎能言而贵扵不能不言日月之昭然星辰之炜然非故为是明也不能不明也江河之流草木之茂非𣣔其流且茂也不能不流且茂也此天地之至文所以不可及也惟圣贤亦然三代之书诗四圣人之易孔子之春秋曷甞求其文㢤道充扵中事触扵外而形乎言不能不成文尓故四经之文垂百世而无谬天下则而凖之自夫斯道不明学者覩圣贤之文而恱其不朽扵是始摹傚其语言以为工而文愈削矣夫天之生此人也则有是道也有是道也则有此文也苟能明道而彂乎文则将孰御乎而能者寡矣斯后世之文所以不逮古也后世之文加之以百言而不知其有余损其一言而不见其不足以本扵道故尓此非彂扵不能不言而强言之弊也圣贤之经其所不言也益以片辞则多矣其所言也删其一言则略矣以其不志扵文此文所以卒莫能过也故志于文者非能文者也惟志扵道者能之元之未莆田有朱先生文霆以治经取显官有政事人皆知之而其所为文世则鲜知之其孙进士潚近以示余其言醇而理彰扵理不合虽强之言不言其所言者未甞不本诸道惟其志扵道而不以文名故言文者失之呜唿人能囙余言以求先生之文庻几得其所存先生字原道以泉州路总管致仕其歴官政事见余所撰墓铭故不着姑苏林君母墓铭姑苏林君以义请铭其母张夫人之墓其容戚然若有所遗余问曰夫人始卒耶则曰吾母年五十有四以元至正丙戌二月十三日终今三十余歳矣然则夫人鲜子孙耶则曰吾母生四男曰以仁以义以信以诚二女适某某孙男十有二人孙女十人曾孙男女又十人矣非鲜也然则惧其无闻扵后世耶奚为尔戚戚也曰吾母事吾大父母如子事父敬吾父犹大賔抚子与孙也爱而能节以礼其御媪媵也未甞厉言暴色其可称者甚衆得其人而书之则传矣吾非惧是也吾之所甚戚者吾不忍言也余固问之久之则泣而曰苏之俗嗜浮屠法䘮亲以烬骨水瘗为贵吾昔无闻知而徇扵俗卒后六日奉柩化扵吴江之东门外遂之垂虹亭观音阁下归骨焉时未知其不可也于今而后知其不可也噫已莫逮矣毎念及于兹心腑摧裂而不知天地之广吾身遑遑乎若无所容也噫诚莫之奈何矣昔有塟衣冠之礼吾甞闻焉吾母遗衣存吾巳卜地扵长洲白马涧南之髙景山将以今洪武某年月日归塟所以慰吾心焉耳不合扵礼吾不暇计也惟先生刻文扵墓左以塞吾悲且俾后人毋蹈吾之过焉呜唿先王之礼亘万世而无弊者揆诸道而合验乎心而安也世远教微外夷他说得以乱之扵是先王之意亡矣然行其说者未甞不安之也而林君独能惕然不慊于心天性之存其何可泯㢤孝子仁人𣣔尽事亲之道者视乎林君亦可以知愼矣夫人讳妙清林君父名某林君通医有儒行选为某官铭曰夫人衣冠葬于是孝子刻辞昭厥羙嗟㢤后人愼由礼送吴仲实还金谿序金溪吴君仲实省其兄国子助教伯宗于成均伯宗以余交也偕其来谒仲实气厚而色温与之语秩然而有伦恭愼而甚文固巳知其才矣旣而复䄂其诗十余萹以见彂而观之辞繁而不浮理至而不俚其驰骋歛縦多态而有度问之以文学则鲜不能通劝之仕则曰未能也余扵是盈信焉士之患常在乎内虚而外衒学未闻道而慕乎爵禄之华内巳足焉而外未能以动人犹以綗蒙锦也久则着而不可掩矣饰乎外而不务充其中譬之土木之质而文绣加焉其始非不眩目凝而视之则可丑矣古之君子是以勤乎其所当修者而不敢计乎其外也今之士则不然未有善焉惟恐人之不知未有才焉惟恐世之不用其未得则呫呫以自衒旣得之则又簿卑而思尊此崇替起伏所以数数然也其视仲实之旣至而以爲不足年及可仕而以爲未能者何如㢤仲实不见夫善贾乎当衆人竞取之时则弃之竞鬻之时则窴之其不取则已取必穷海内之珍不鬻则巳鬻必获鉅万之富矣安知仲实之弃之非取不售之非厚售乎仲实帰其兄之僚咸诗以送之余与伯宗善且知仲实之材也故叙以赠之文右相像賛才优德纯山时玉温重厚可以鎭俗仁恕足以泽民或陈经术而侍青坊或秉霜简而立紫宸终受知扵圣主宅右揆而相秦深沉有谋真路国之裔刚毅忠信诚绛矦之伦观其屹立不动正笏垂绅犹可作懦夫之气而禠邪侫之䰟呜唿此所谓邦家之重寳廊庙之大臣也欤题张泐和陶诗陶靖节诗如展禽仕鲁三仕三止处之冲然出言制行不求甚异扵俗而动合扵道盖和而节质而文风雅之亜也他人𣣔效之者虽衆然乐澹泊则荡而㢮慕平易则野而秽惟苏子瞻兄弟以雄迈之材气势可与之相敌然其辞旨则亦远矣岂不诚难乎㢤今之和陶者余甞见数家最后见句容张泐文伯自九日间居以下皆和之至咏荆轲而止诸四言及形神释桃源等什则不和恐难继也文伯产江淮间䘮乱之余独能致力学问以追古之作者其亦有志者㢤王宗普像賛以子为贵介公子耶何其神清气和无绮纨之态也以子为仙翁释氏耶何其与时俯仰逰乎方之内也以子为诗人韵士耶何其清竒劲直讷然而谦退也然则果何为者耶盖迹混乎三者之中而心㳺乎埃之外此吾甞谓空同子以古之人而处乎今之世也宋学士文集卷七十二朝京槀卷苐二宋学士文集宋学士文集卷第七十三宋学士文集卷七十三朝京槀卷三送东阳马生序余㓜时卽嗜学家贫无从致书以观毎假借扵蔵书之家手自笔録计日以还天大寒砚氷坚手指不可屈伸弗之怠録毕赱送之不敢稍逾约以是人多以书假余余因得徧观羣书旣加冠益慕圣贤之道又患无硕师名人与㳺甞趍百里外从鄕之先达执经叩问先达德隆望尊门人弟子填其室未甞稍降辞色余立侍左右授疑质理俯身倾耳以请或遇其叱咄色愈恭礼愈至不敢出一言以复俟其欣恱则又请焉故余虽愚卒获有所闻当余之从师也负箧曵屣行深山巨谷中穷冬烈风大雪深数尺足肤皲裂而不知至舍四支僵劲不能动媵人持汤沃灌以衾拥覆久而乃和寓旅主人日再食无鲜肥滋味之享同舍生皆𬒳绮绣戴朱缨寳饰之㡌腰白玉之环左佩刀右容臭烨然若神人余则緼𫀆弊衣处其间略无慕艳意以中有足乐者不知口軆之奉不若人也盖余之勤且艰若此今虽耄老未有所成犹幸预君子之列而承天子之宠光缀公卿之后日侍坐僃頋问四海亦谬称其氏名况才之过扵余者乎今诸生学扵太学县官日有廪稍之供父母歳有裘葛之遗无冻馁之患矣坐大厦之下而诵诗书无奔赱之劳矣有司业博士爲之师未有问而不告求而不得者也凡所冝有之书皆集于此不必若余之手録假诸人而后见也其业有不精德有不成者非天质之卑则心不若余之专耳岂他人之过㢤东阳马生君则在太学巳二年流軰甚称其贤余朝京师生以鄕人子谒余譔长书以爲贽辞甚畅达与之论辨言和而色夷自谓少时用心扵学甚劳是可谓善学者矣其将归见其亲也余故道爲学之难以告之谓余勉鄕人以学者余之志也诋我夸际遇之盛而骄鄕人者岂知予者㢤元嘉议大夫泉州路总管朱公墓志铭濂少时卽见莆士朱公廷试文数篇巳叹其不可及后二十年闻公官闽中所歴有声尤慕服之及今又阅二十余年公之孙潚以墓铭为属问公之死已十七年而濂亦老矣呜唿其何忍辞公讳文霆字原道姓朱氏九歳能文十三从进士林君冈孙学经毎日暮湏诸生出独援疑义难其师其师惊叹之元至治癸亥以尚书举进士丁外艰去至顺壬申再举遂上名南宫对大廷名列第十赐进士出身擢同知瑞安州事阶承事郎改汀州路总管府推官转承务郞调瓯宁县尹进奉训大夫御史交荐于朝除福建宣慰司都事丁内艰起知瑞安以大臣奏授奉议大夫福建儒学提举迁同知泉州路总管府事陞奉议为奉政至官引年辞归遂以嘉议大夫泉州路总管致仕命未下以至正癸卯八月九日卒于家年六十九公同知瑞安大府公均瑞安平阳永嘉之役不为权沮财夺民服其平为瓯宁行均役法上官以其舍人为属请缓之公格不奉命上官怒诬构公罪部使者㢘其非辜获免且以讼牒三百委公治之公从容剖荅而退不能有言其知瑞安盗起㫄境䧟陶山天门诸堡募壮士攻破之斩其酋以徇飓风挟海水漂民庐舍公彂官廪按行漂所赈之其提举学事遂其苟职者易以恱之公孝友切至以父不迨禄养言辄涕泣事母惟恐咈其意抚五弟教而有恩居官无癈事公暇讲授不辍学者因所居称葵山先生甞考闽浙江西三省士所取得美材为文本扵理不为浮辞曲辨陈监丞旅称之有集若干卷蔵于家公之先建安人曽祖德诚宋潭州驻泊祖治安元河南等处医学提举父世英始迁莆以公贵赠奉议大夫同知兴化路事骁骑尉追封仙㳺县子母林氏赠仙㳺县君夫人池氏封如其姑年若干以丁酉某月日卒于瑞安是年十二月十六日归葬常泰里双牌山之原及公卒穿夫人之墓合葬焉甲辰七月二十一日也男一人镛古田丞六女适校官林敏中漳州路同知王谨惠安尉胡显祖及黄孔脩李某王某孙男一人卽潚国朝卿贡进士能世其家铭曰在元中世士患无位持经挟筞就有司试试者为谁或哲或愚或以微颣弃照乗珠及其旣获尔州尔邑有所不通为吏侮执有美朱公洊荐而豋左律右经吏骇且侦剔蠹平徭如冲称物有挠之者正色不屈旣典方州亦司儒台黙士之赝诛盗之魁曷其致然维学知要学以为政天下犹小彼何弗思訾儒为迂刀笔拘拘视公何如公政在民无铭亦存铭匪铭公告其后昆维尔后昆扵公是效公德孔多尚食其报玄润斋记信之龙虎山爲汉天师裔孙传道之所四方之士从其学者无虚时元重纪至元已夘山之耆德朱君某以谓学者之来为求道也不博以文则道何由成博文必有师不有田以养之则师弟子之羞服百需之具奚所取给而赖以不壊乃捐腴田若干亩为学田庄俾其曽孙李弘范主之越十三年朱君卒兵乱事寝至正甲辰朱君之门人史君由直惧不克继师志复益以私田百四十亩命弘范兴学事弘亦自感奋斥田五十亩卽山中易隙地辟斋舍为讲诵之区以一百五十亩増为学田授斋之长者世守之名其斋曰玄润扵是弘范曰斯可以戊二师之志矣然吾居番昜兄弟皆夭死无嗣不圗祖祢将无所食吾责可辞复选从弟之子义实为嗣作室数楹扵琵琶山之阳扁之曰思堂以奉其先堂之㫄搆斋题曰玄润以教其后人亦以田百五十亩隷焉弘复曰斯可以延吾亲之祀矣师之德不可废也入田七十五亩扵上淸宫之祠附祀其师某而以其祢配之弘范又曰吾志稍行矣然不托之文乌足以知朱史二师嘉惠学者之仁后人继缉之力㢤乃属其友邓君仲脩来请文记其玄润斋𣣔着二师之绩也道家祖老子老子之学该愽闳阔而尤深扵礼当世大咸北面师之夫其学之博必非守一术以违世其习礼之本必不弃人伦以忘亲后世或失之去老子之道远矣朱史二君独能以博文诲学者固为善扵学道弘旣述二师之事又图其亲与师之祀不亦达礼之本矣乎非知道者不能也夫学扵斯斋者学道而巳余嘉弘之所为近道而得先后之序也幷书以为学者法焉金陵杜府君墓铭金陵有孝义之士曰杜君讳元字一元其先居吉之吉水与㑹稽正献公衍同宗至君始逰江东乐金陵土俗遂居之而为金陵人君苦学有材气能为诗元重纪至元中张文穆公起巖为江南行台中丞见君诗愿掾君君不可𣣔以茂材异等荐又不从年若干卒以布衣终君少时父患噩疾夜数惊君冠带伏父榻㫄父惊起辄抱持曰儿在斯父疾数月君目不敢瞑至愈乃已母没服䘮得古礼甚声问日起贵人贤士多乐与君㳺君未甞以事干之及有罢黜失志者则为之力不怠行台都事杨惠𬒳劾去人莫造其门君独持酒与饮而送之赵弘中为御史掾㘴法罢君徒歩与俱行百余里僦屋居之学教授张铉以事黜君出金帛资其行其子四歳失母君命妇鞠之不异巳子兵部主事常允恭家人夜失火允恭方醉卧衆怖慑散赱无頼子利其赀将刼之君率少年数十軰为出其箧笥寳货于外允恭泣谢曰微君吾其死乎隣人陈鼎举室死于兵二儿匿舍侧怨家复害其小者君曰脱幷杀大儿则陈氏絶矣卒为抱匿它所以免吉之部运吏输粮金陵不足者三千斛吏受笞榜号泣莫为计君闵之为贷扵大贾以偿吏德君以物来谢君却之蒋山僧为御史所诬夜窜君室求救君蔵之故人家僧获全宋杨忠襄父邦乂庙在城南君以公吉人岁时率吉士㳺寓者具牲酒祭之君之为义多类此君甞攻医尤良扵治证疾病造君者不问有无必予药药必择精善者服之必瘳金陵大疫君和药赱给之不得食者以薪米餽之赖君以生者甚衆由是人多称君美及兵乱士卒相戒不忍犯君卒扵至正丙申七月九日以丁酉三月十日权厝金陵清凉山右国朝洪武壬子十二月九日复改葬南门外之钟家山夫人刘氏祔焉君曾祖若海祖懋父文烨母周氏君二男子曰珙曰环珙早卒环承事郞晋根府録事贤而能文精扵书得晋人笔意二女适萧伯高邓世良孙男二某某孙女四人皆在室环与余交颇久以铭为请余惑乎世之交友者利之所在则趋有小害则避去不肯㽞目一頋或道上相値辄引𬒮掩面阳为不识倘以事过其门筞马疾驰惟恐为所污况望其拯䘏乎若君者可谓无让扵古君子者矣乌可不铭之以为世劝乎君所为诗凡若干卷蔵于家铭曰杜裔孔鉅支着吉水其在金陵则自君始君才旣多胡不禄仕非不乐仕义不屈巳养气为文五色有炜孰非公卿接迹交轨彼徼其权权销志沮吾守吾义夷险一揆章服之加鞶带之禠所交者心加榹何与拯难济危存孤起死匪名之求惟义所止兵戈如林白骨千里君若不知左孙右子斯岂人为天钖嘉祉天曷私君惟善之致贵有不闻贱有足恃刻文昭美以谂多士㑹稽陈君墓志铭监察御史陈煦述其先祖之行拜且请曰煦之先本儒族至于先祖遭家多艰始屈身为吏卓卓有可称者先祖年六十有七以元至正巳亥十二月十八日卒于婺之金华越一年辛丑正月某日权厝金华照水里之原今将以某年月日归葬㑹稽某山先陇之次然先祖之卒今二十年矣相去日远人之及见先祖者日益微称先祖之美者当愈䟽矣傥又越十余年安复有知而称之者乎惟托文辞之传可以不朽而文辞之不美者又不足以传煦甞闻人咸推先生所为文必传先生文传则先祖之事愈久而不坠惟先生闵焉而赐之铭余曰余文岂足传而祖耶然而祖之事信有可称者乃受而铭之君讳克和字惟中陈姓陈为固始着姓唐末有迁泉之南安者宋太常少卿侁始自泉迁会稽君七世祖也曽祖一新文林郎祖麒左宣教郎父德星母李氏君六歳䘮母十九而父卒能自振㧞读书学法律挺挺不肯出人下元元贞初𥙷三江盐塲吏覈故所积盐得羡余数十百引以代亭戸贫不能输赋者流亡相率复还旣而调县吏县民诬邻人盗其先茔珠君曰珠入土必壤汝先茔葬几何年矣岂有完珠耶冨族伪为劵书夺细民田君辨其劵曰是歳某月改元何谓正月耶皆无以应而退转吏上虞㑹歳饥民道死相望君言于今尹发公蔵易粟劝巨室启廪赈贷存活者甚衆上虞下盖湖广百余里漑上虞余姚二县田夏旱二县民争决水至相欧撃君白尹立石表湖上而中分之争遂止复有梁湖者漑民田甚博右族利其腴将堙以爲田民病暵君浚复之改平凖钞库司库爲㑹稽县吏绍兴路闻君能辟爲掾山隂塛埭塘圯海水祸稼郡公属君治君役多田家斲巨石穴其中贯以坚木筑之歳乃有秋録事吏阙君摄其事樊氏叔姪争先庐不决相讼前吏利其赀故缓之不爲析君登之扵庭告以古孝弟礼譲事投钩于地使各取之叔姪悔悟叩首泣谢譲其庐不必居踰年移吏婺州守熟君名不敢以吏待君毎相可否论事民隂受其惠武义民𣣔诱饥民爲乱事斍𣣔悉捕诛之武义大扰君赱告㢘访副使伯嘉讷曰谋乱者一狂竖耳余人果何罪今不因而辑㝎之乱且见矣赖以生者三千余家义乌徐氏率少年七十余剪发爲信劫其仇家旣而仇遁其党怒遂火县治而去郡议以为乱律置之死君复告伯嘉讷曰愚民负气縦火罪虽有之岂如议者之重耶且剪髪者皆胁从耳𣣔置之死不已酷乎七十人者皆頼以免声绩益彰至正乙未江浙行中书省以君为庆元路市舶提举司都目戊戌奉檄使泉还道婺㑹国兵围城君缒以出间道之㑹稽遇剪发民相率致其家出妇子拜曰生我者君也争具肩舆护君归眀年之金华访其二子敬升遂卒卒时告其子皆善言闻君卒者为之叹息君为吏至老毫毛无所私家无儋石储弗䘏也然遇事敢言言必当乎理故所为辄可称道娶吕氏生五男子长源国朝知完县事次卽敬福建行省员外郞次复元山隂县儒学教谕次郎升今为仪封县儒学教谕其一曰瑞出后上虞梁氏女一适同郡王克常孙男六人长卽煦由太学生为吴王府伴读擢今官次曰杰烈黙熊烝孙女五人古之仕者将以行道也非以荣其身也然而所居卑则所𬒳者狭故君子乐得夫时位焉苟幸时窃位以冨贵其身而无所益扵世则君子何取乎若君者虽老死扵下位然所至而民受其惠其过扵世之食厚禄而无善可称者远矣使天道可必君其有后㢤铭曰万钟无闻彼为何人吁嗟乎君下位终身虽则位卑善政孔殷谁曰不信视其子孙莆田方时举墓铭余始铭莆田方君应元之墓则知方君有二贤子其长讳槐生字时举尤以文名心固识之后闻时举以郡守辟为郡校师人尤称之余愈熟其名而以未及见之为恨然颇自意余官京师去莆不甚远以时举之才校师岂足以老之㢤余虽耄见之必有日及余引年吿归有以状征铭署其后曰文焴者则时举之子省其状当铭者则时举而时举以洪武六年六月六日已死矣及考论其死故编民有怨其郡丞者诬讼之于部使者辞蔓连时举已白其诬遣归及上官疑其狱有赃再逮之时举恐遂拜辞孔子庙及其先祠遍与朋友诀夜半绐其妻子就寝沈井中呜唿其可哀也乎按状时举儒者也少资禀过人受业于进士方君德至及鄕贡进士郑君稑通春秋书诗三经年二十辄为人师善讲说为文辞元至正中方岳大臣交章以学行隐逸荐之不起擢为漳州路北溪书院山长不赴授泉州路儒学教授卒不从及国朝以校师辟辞不获乃就軄为师七年惟以推所学淑髦士为务恬不以禄薄势卑动其心呜唿时举之所守如此岂非君子㢤时举嗜义如饥渴蔡忠惠公㐮之祠林文节公光朝刘文㝎公克庄之墓皆圯壊时举请于有力者葺完之其先宋光禄卿偕为郡名人则祠之于学官晋江知县深道墓为盗彂则治而瘗之其族祖族父及外王父母四䘮未举则葬之莆之郡乗自宋南渡以降废而不脩则陈于上而脩之其家谱谍未僃则僃之呜唿时举之所为如此岂非君子㢤时举谨悫有礼平居未甞去衣冠出言秩秩有章与人交薫然和翼然恭悠然久而不变闻人善则扬之不置有不惬意者必论折之使合理而后巳其务德如此而年仅四十有五宁不诚可哀乎与时举同时之人有学不若时举文不若时举言论不若时举而都显位享豊禄得上夀以死者矣而天独穷时举之身又阏其寿岂非命也耶然命者出扵天惟君子能安之而小人皆反之安乎命以行而所遇有横逆者虽夭犹寿也虽贱犹贵也以能全其天也不能安乎命所为戾乎天而侥倖得福者虽寿犹夭也虽贵犹贱也以弃其天也然则时举虽不获一命不登下寿而所受扵天者白于鬼神而无愧质于圣贤而可征又何足悲乎辨而铭之所以慰时举亦以慰其子也时举娶朱氏故䆠挨二子长卽文焴次文烜二女适柯㢘龚璠曽祖讳寓孙宋某官祖讳塾翁父则讳应元其世见应元墓铭兹不着时举之葬以某年月日墓在某山之原铭曰麟或死于斤豚或𬒳绣纹天道棼棼孰知其门命之方屯虽贤哲莫伸目昔皆然岂独乎君君勿尤乎人惟命是信我铭君坟以列清芬以告鬼神以贻尔后昆尚其不泯严陵汪氏家谱序周之文盛矣在春秋时周礼在鲁故鲁为文献国及秦火之余废亡畧尽所仅存者自五经左传之外无闻焉以太史公之传迄不能自有所论载盖愼之也况去今又千五百载之久者乎吾读巖陵汪氏家谱未甞不叹其纪述之远且详也盖汪氏出扵鲁成公之次子汪其后遂以汪为氏有名锜者以童子死扵郞之战与孔子同时见扵礼记其来邈矣而其子孙自汪以下咸述其字名官位寿年坟墓所在他若墓中之铭朝廷之命为汪氏出者咸无所遗歴秦汉以下至于今七十有余世粲如目见而耳受此不惟过乎太史公天下之述姓氏者未有若斯之备者也岂周公之子孙固多文㢤虽然汪固祖周公南方之汪自越公华而大着越公之后以诗书起家而显于宋登政府列侍从者不可胜数其盛固异扵它族矣冝其谱之脩非它族所能比也然谱者记其名以传不亡其先之义也而君子之不忘其先者不特脩谱之为难而脩其身之为难谱或不脩其为患小身或不脩则辱其先矣汪氏之先莫大扵周公周公之祢文王斯二人者身为天下凖言语为后世法为其子孙者岂易易㢤今夫闾巷骤兴之人身贱宗微其所为或有不至人将贷之曰其先亦若是耳以文王周公之裔列扵斯谱之前人阅之则曰若圣人之冑也圣人之行事若彼而若犹未免如是何以为圣人之后㢤则岂不尤难矣乎然则汪氏之子孙脩身愼行宣昭令闻以法周公为志者上也善守先训不为匪彜以辱先者次也苟㢮然杂扵衆庶不能自异扵人斯为下矣与余交者国子助教中自言为汪七十二世愽学能文其所谓宣昭令闻者欤其以谱请叙也余故乐为之言平阳林氏祠学记礼之由生非天作而地设制之者人也太古无事之时固未有所谓礼礼之立起扵人情之变人情之变如洪水之溃制礼者犹禹治水然左瀹而右䟽排险而导下惟适水之性使各顺其道而巳不可以一法拘也水势有古今之殊苟执禹之遗法而治千载以下之水则不合者多矣奚可乎㢤传曰三王不同礼言礼因时而变也古者墓无祠庻人惟祭其祢礼也至汉甞祠墓矣祭甞及高祖矣不可谓之非礼也今平阳盖竹之林氏立祠扵其始迁之祖之墓而祭之乌得谓之非礼乎时不同礼亦不同礼虽不同而其因人情而立教者未甞不同也𥘉林氏之居盖竹自名䉞者始䉞卒葬于华盖山子孙至今数百家散处鄕闾服微情㢮者久矣其十二世孙元阳江县尹淳惧其愈远而不知所自出也𣣔立祠于墓而未果淳卒其子今刑部主事陞遂作祠奉䉞之主朔望必谒歳时必祭皆率一族之人以从事祠后为斋曰思孝以㑹其族人复立祠扵左偏祀晦菴朱子之像以其先宋吏部侍郎拱辰知信州千之知南剑州起鳌及其父阳江君配祀卽祠之前为学聘鄕人之贤者为师使族人子弟就学焉凡其所为未必皆合扵古而余独有取焉者以其得礼之意也礼之目以千百数求其意不过禁邪止慝导人以善而巳人情之变也无礼以治之虽日刑千人而不足教之以礼可以使之立化扵爼豆间岂刑罚之威不若爼豆㢤制之以其所畏不若因其所易知而教之之为速也夫以旣远久踈之族有贫冨弱强之殊苟提其耳授以法令使无相乖背必有不可止者今也立一祠于始迁祖之墓率族人以祭踈者可以复亲逺者可以不散富强者必不敢以是私其身而贫弱者必有所仰济矣其族宁有壊乎况扵有学以为之教有先贤之祠以为之则其为族人虑者可谓备矣林氏之嗣人祭于祠学于学而能脩其身睦其亲者善为人后者也苟不能过扵它族之人岂不负陞之望㢤陞字若髙敏事有才能故其所为能合扵礼其徴记扵余也遂推其意使归而刻焉苍云轩铭世皆称严子陵不屈光武以为高士之问学固求所以行之耳苟得贤君事之而行所志君子之所乐也光光武素知子陵㢤子陵之不以隐为髙也审矣其隐盖有所为尔人之志意材量明者能烛之扵事为之先子陵光武少相交善使光武能任人可为尽力子陵何所苦而不出旣出而决去㢤盖光武察察自用其后宰辅多不以礼退子陵预知其如此故决然避去而不疑以全故旧之义此子陵所以为髙也苟徒以隐为髙孰不可为子陵㢤子陵裔孙居余姚者曰宗道取范文正公祠堂记苍云语名轩余恐其昧乎出处之义也告之故系以铭铭曰维士为学志大行予时孰肯乐隐屈而弗为卓㢤子陵识时之几几不可以出甘耕钓以嬉此为百世之师苟时可行而饰隐以欺是弃其天而失时冝嗟吾子陵志岂在斯尔冝则之勿执固以违视时推移如云在山何滞歛与施或不盈握或雨四垂庶乎于道之归拙菴记京口徐君德敬为中书管勾居京师处一室不垩不华仅御雨风环庋图书置榻其中毎退食卽从歩归宴坐诵古人言賔客不交请托不通自号曰拙菴封衍圣公鲁国孔矦希学书拙菴字以遗之德敬复徴文扵余余天下之拙者也德敬岂若余之拙乎世之人舌长且圆捷若转丸恣谈极吐如河出昆仑而东注适冝中理如斧斲木炭就火猱援木以升兎走圹而攫之以鹘也其巧扵言也如此余则不能人问以机谢以不知人示以祕瞪目頋视莫达其旨人之所嘉余縦𣣔语舌大如杵不可以举闻人之言汗流颡泚人之所讳余不能止开口一发正触禁忌人皆骇咲余不知耻余言之拙海内无二他人有识洞察纎微揭首知尾问白意缁未入其庭已觇其形始瞷其貌巳尽其肺肝而究其緼奥福来荧荧出身以承祸方黙黙预防而避匿其巧扵识也如此余梦梦不知愦愦无所思人之咲吾吾以为喜人之怒吾吾径情而直趍网罗当前吾以为织丝虎豹在后吾以为犬貍吾识之拙当为举世师此二者乃吾所大拙其余痴经戅纬错综纷披良平不能筞其数㳺夏不能述以辞德敬岂有之乎然吾亦有不拙者圣人旣没千载至今道存扵经岳海崇深茫乎无涯窅乎无涂衆人逰其外而不得其内䑛其肤而不味其腴吾则捜摩刮剔视其轨而足其迹入孔孟之庭而承其颜色斯不谓之巧不可也生民之叙有政有纪离为六府合为三事周公旣亡本摧末弊秦刻汉驳而世以不治吾握其要而举之爬疡择类取巨捐细德脩政举礼成乐备广厦细旃毎资之以献替吾扵斯艺虽管仲复生犹将扼其吭而鞭其背是不谓之巧不可也而德敬岂有是乎盖人有所拙者必有所巧有所巧者必有所拙拙扵今必巧扵古拙扵诈必巧扵智拙扵人者必巧扵天苏张巧扵言而拙扵道孟子拙扵遇合而巧扵为圣人之徒晁错号称智囊而拙扵谋身万石君拙扵言语而为汉名臣余诚乐吾之拙盖将全吾之天而不暇恤乎人也今德敬居位处势诵古人之言而以拙自晦其殆巧扵天者欤巧扵智者欤巧扵古者欤然则德敬之巧也大矣过扵人也远矣爵禄之来有不可辞矣乌可以不记送王文冏序上旣立太学以育才俊士六七年间竒能足用之人骈兴错出布列乎内外为政咸有可称已而虑文学之臣未多见也乃诏丞相御史大夫择弟子员质羙而能文者得三十有五人命博士躬与之讲说日程其业而歳望其功丞相召诸生喻上㫖以为古之有文学者若㳺夏以降汉之司马迁班固唐之讳愈宋之欧阳脩苏轼皆杰然自立扵世后世从而师之至今不衰诸生何异于斯人㢤乌可以不勉皆谢而退莫不思自奋㧞以称上意上犹恐待之或未至也十二年春复诏大臣曰朕甚𣣔尊显诸生虑其未悉吾意诸生入学之日久矣其今归省其亲赐其二亲帛各四端有妻孥者携以来月与粟钱务得其欢心勿惜有司费扵是㑹稽王生文冏承命将还造余请曰上之恩诸生者至矣文冏未知所报愿有以教之自昔国家之兴骏功溢宇内盛气薄日月天地为之磅礴山岳为之动揺必有异才之士出而宣之然后上下得其序神人和而庶物育否则灾害生焉皇上有天下今一纪宪章文物无譲古昔思得异才出而宣扬盛羙播于无穷而诸生适逢其时一何休㢤是诏一出凡含声鼓喙者皆当奋跃以效才技况诸生躬承其宠而目覩其盛乌可不思报也士之有文者患不逢治世逢治世患乎无位不得𬒳扵人诸生以羙才际盛时显位可必取诚能以㳺夏自视如上之所期岂非诚有志者㢤文冏归见余友梁先生故太学师也尚从而质焉樗散生传樗散生者钱唐人李氏名诇字孟言少受学越人杨君维禛负气尚节善为诗卖药金陵市中名其室曰樗亭而自号为樗散生市人病者趍其门买药无不与所与必善人人谈樗散生羙不置口或问樗散生今人莫不愿为材有寸夸尺有尺夸㝷惟恐人不已才不卽用旣用又恐不得大任以为戚之技居无用之名以自适㢤扵是问者谢之咸称樗散生爲知道者余闻扵建安黄仁云史官曰樗散生之传不虚矣生岂果知道者㢤君子之道贵乎食焉而无愧吾观世之人有愧者多矣生岂无见者乎孔子强漆雕开仕开自以爲未信而不愿爲孔子恱之樗散生岂学漆雕开者耶然则谓生爲知道岂不然耶或谓生慕樗以不才而寿彼荘生寓言生盖不取云南海髙君墓铭广州南海之蟾溪有士曰髙君瑛字季卿年六十有四以今洪武十年十月三日卒于家其存时南海人称其爲长者旣没举邑闻之咸哀痛曰长者亡矣其冡子彬居金陵闻讣哭服䘮来请铭曰先考之徳多彬不能悉举縦悉举恐人以彬私其亲不之信言之公者莫如衆人衆人知先考者莫扵南海人之悉也南海人之称先考者彬亦不能尽言惟常称曰长者长者彬自少闻而熟焉硕有以昭之使弗失坠又曰先考居家寛愿爱人贫者有以济之患难者随力所至必䘏之故人称长者不虚口惟先生哀焉夫长者之名莫盛扵汉或曰以其有长民之德可为人长故云或曰其德和善化人如长养万物之为故云或曰君子之别称其义之重如是在汉时大臣惟曹参周勃称长者万石君之流亦可为长者其他以萧韩张陈之功业不得以长者称贾谊董仲舒司马相如之文章亦不得以长者见称其不易以许人如此髙君一布衣人交口以长者称之则其德足以化人而然不可以位论轻重也自古国家必以用长者而兴盖其敦厚可以镇俗和易可以近民其所为若迟钝而知大体似无能而有远效非刻薄軰目前功者比故贤者贵之若髙君者未甞有禄位且感人若是使稍假之位其功德岂少㢤是宐铭之以为流俗劝君曾祖某祖寳録寳録之兄天禄仕宋季为茶塩司举父与立母黄氏娶李氏先十六年卒子男三人冡卽彬次曰晋蚤死次曰宏女三人二适邵伯龄黄仲贤一在室孙男若干人震节某孙女若干人彬尚气节元季甞集民为兵衞其鄕旣而迁金陵将以某年月日归塟君于某山之原铭曰汉治尚质多任长者淳风茂德化成天下长者之化乔岳大川莫知其功生物资焉世頺俗壊小智利口取效目前遑恤其后我思髙君长者是铭告尔子孙维德之程方氏谱序方氏出扵榆冈之裔方雷比它姓为最先黄帝时有曰明者在七圣之列其后有囬为帝舜友歴二代方氏不显至周宣王时叔为将伐叛有大勲烈诗人歌之然皆显河洛间至西汉末曰纮者为司马府长史河南尹会王莾篡国遂弃宫徙江南居歙扵是方氏始来江南纮生三子侪储俨其后子孙甚衆大抵江南之方氏皆纮后而歙其宗邑也今歙山间犹多有方氏祖庙云武昌之有方氏则自元廵检汉祥始繇九江来迁汉祥之先本莆人而莆之方氏又本闽闽本泉州长史达达歙裔也汉祥之孙鼐以国子生仕于朝三转为通政司叅议辑其先之可知者为谱而徴余序呜唿天下之姓多矣孰有若方氏之最先者乎以唐虞以前之氏子孙蔓延江南宐其大显非它姓比然而今北方之人以方氏为鲜有之姓论姓氏者反不熟方氏何㢤盖姓贵乎后世子孙之贤彼李氏王氏郑氏崔氏其先非必若方氏得姓之早也以其代有伟人出乎其间人习闻其功名之盛故皆灼然着人耳目方氏自叔以后虽未甞衰絶特以无大显名之人生乎其裔故迄兹不甚着闻然则为之子孙者乌可不勉哉使一宗之中得一人以显其先自奋他宗之中亦必有慕效而起者慕者愈多知所勉者滋衆则显于世垂于后者可得也方氏虽𣣔无传于人不可掩矣如是而立扵世上以昭前人之绪下以开后嗣之基岂非贤丈夫㦲鼐有学问多才能善爲其軄朝廷咸称之自兹以往使后世谓方氏显于今者自鼐始武昌之方自鼐而着其将在斯乎其将在斯乎太古正音序余少时则好琴甞学之而患无善师与之相讲说虽时按书布瓜涤堙欎而畅懑愤心弗白是也后闻冷君起𣣔以善琴名江南当时学琴者皆趋其门余尤慕之以爲安得一听以偿夙昔之好乎及入国朝余旣𬒳命起仕而冷君亦继至时天子方注意郊杜宗庙之祀病乐音之未复乎古与一二儒臣图所以更张之冷君实奉明诏定雅乐而余预执笔制歌辞获数与冷君论辨冷君间抱琴爲余鼓数曲余瞑目而听之悽焉而秋清盎焉而春煦寥寥乎悲鸿吟而鹳鹤鸾凤追而和之也砯砯乎水合万壑瀑布直㵼其上而松桂之风互答而交冲也恳恳乎如虞夏君臣上规下讽而不伤不怒也熈熈乎如汉文之时天下富实而田野耆耄乘车曳屣嬉游咲语弗知日之夕也余倦为之忘寝不自知心气之平神情之适阅旬日而余音绎绎在耳诚知其羙𣣔从而学焉而余已老耄不可勉矣旣而冷君出其所次琴谱曰太古正音者示余且曰子之所闻者皆出乎此所未闻者可按谱而学也子可以序之重余有感焉乐之为敎也大矣古之人自非居䘮服有异故则乐未甞违乎左右所以摄忿戾之气通神明之德其助岂为细㢤后世古乐寖久䆮亡今之所存若琴者无几士大夫又鲜能而寡听之虽如余之有志扵学犹有耄老无闻之悔况不若余之质固者乎诚以有其噐而无其谱有其谱而其制不全故也今冷君独不自私其艺将使人人可按谱而学岂非古人之用心㢤然余恐人见其易而忽之也故道愿学之意以见其为术之难述所闻者以告之使人知冷君之用志扵琴甚久非特空言而巳也冷君名某某郡人今为恊律郞严宗奭小传严盛宗奭者会稽余姚人也其裔扵汉隐士子陵家姚江之西性坦质待物无町畦善飮酒然未甞与庸俗人飮荐绅先生过其门不问识否必致其家为具飮之妻子告无赀宗奭觧衣付酒家奴持去取酒酒至抚掌曰吾无忧矣倾所有奉客务得其欢不为它日计或劝宗奭仕不应朋曹招与飮酒卽着巾往往辄尽醉而返宗奭作轩于舍西号曰临淸而自号曰客星樵隐且曰山水吾所乐也亦将以矫夫污浊而冒利者喜读陶靖节诗抚卷谓人曰是翁可人意或疑宗奭乐隐宗奭曰靖节岂隐者㢤或又疑宗奭自放扵酒宗奭曰举世无知我者惟酒知我吾与世人言口液干不领吾意与酒未交口心已相醉故吾得酒寝加安食加旨神充而气完酒诚我益友何谓放耶疑者愧之宗奭今老矣吾闻扵上虞魏彛仲云为说者曰吾始读陶靖节诗恠其喜飮酒而又时时称严子陵之为人以为子陵清苦髙劲如乔松秀竹岂飮酒者比㢤及求靖节之志固不为酒特托酒以自适耳无害其为同也今宗奭以子陵之裔而又慕乎靖节其事与靖节不甚相类也岂亦靖节慕子陵之意耶非耶且宗奭谓酒为知巳其亦有所见而云耶抑有所激耶列之以示好事者辨焉危云林像賛文继虞欧之盛位居廊庙之尊天下誉之而不为喜衆人毁之而若无闻此公所以为大雅之君子传百世而长存者乎陈思礼以其读书像求题作读书葴以告之古今千载天下万理曷由知之存乎经史道散文繁岁益月增欲穷其全厥惟难能在昔先觉示我要旨挈其宏纲衆目咸举苟弃其本而披其枝力瘁心劳弥久卒迷仁恕于民孝慈于家终身有余道岂在多惟尔陈生嗜学克孝不形于言巳达其要尚虚厥心以诚尔躬圣贤何人敢不慎恭宋学士文集卷七十三朝京槀卷苐三宋学士文集宋学士文集卷第七十四宋学士文集卷七十四朝京槀卷第四葛孝子诗序清苑葛孝子守德仲谦事母有闻荐绅多其行颂羙甚殷其胤师曾请序以文余谓孝子云何曰母病痿痺四軆莫能屈伸衣带筋七孝子必躬事不属诸人匑匑色养如是者终其身母耄性严或少失其意叩颡谢过务取其欢欣身处䟽淡奉养极旨温假贷劳勚口不称难母弗知其贫燕南部使者高其行𣣔荐名于朝辞疾不起不忍违其亲贵臣知之俾师鄕校后教授中山保㝎二郡车载母以行徒歩推挽见者称其贤出逰于外获味颇珎必持以遗母已不敢先甞醉而归母不恱以嗔辄戒不饮非尊者赐未甞染唇母以寿终哀号顿擗治塟与祭必传于礼哭泣三年孝子有兄母没求分力诤不能得恣其所取不忍与论兄寠且老迎以归养死嫁其孤女待之有恩姉贫无子事之如兄而弥敦恵于同姓施及外婣鄕人称孝子之行父以训子祖以语孙曰若葛孝子古笃行与伦元至正之季盗起中原举家避乱唐明府山采椹以餐忽逢大风西南来势若万马奔家人惧赱迯匿旣而兵至余皆遇害孝子家独存人咸谓孝子至行可感鬼神呜唿人孰无母孰无弟昆何独孝子生有羙名旣死而不眠嗟㢤恒民逐逐生耳死生无可称死则澌尽何异于万蚋与蚊孝子之名冝载国史冝勒贞珉光明炳燿有若景星县彼高旻嗟尔后人勿谓孝子之行不可以臻天衷万古炯如朝暾周君墓铭周君讳德骥字仲良其先汴人宋靖康乱讳询者始迁杭之新城曽祖讳曽国学生授迪功郎祖讳艺父讳诚孙母汪氏君少䘮父能自力学问事母贫无以养去就吏得禄以奉母及母患危疾遂弃归躬调煮药物问所苦好而顺适之晨夕涕泣叩颡天梦神语以禳禜之法亟如其言疾果愈念母已耄絶意不复谋仕有荐之者不应惟日以求母豫恱爲事食必俟母举筋然后食夜俟其就寝然后寝见其色和卽喜以吿妻子或有忧戚辄惧自外归倘不见母惊赱问故家人曰在卧所趋床下问軆安否安则恱否必如疾在身终日不食平居必称名有问起而对髪班白未甞言老及母年八十余终君哀号顿擗过者不忍闻居丧治塟咸如古礼君有兄亦老病足不良行嫂丧明无子事之如父母元末兵乱奉兄嫂以逃不辞劳勚没皆卜地葬之人服其行称其为孝弟及年五十八而卒复以节孝私谥之君娶武都章氏其孝俭如君年六十哭君过哀而终生一子昉养君如君事母一女嫁白钊侧室龚氏遇盗不屈死生二子一夭一死于乱昉既葬君耒请曰先子之卒以元至正巳亥三月四日吾母亦卒扵后十五日𥘉合葬潘村先陇之左今洪武甲寅正月三十日复迁葬于昌西鄕下汪山之原而墓石无辞敢请铭余曰节孝君之行如古人固冝有后眆真其人也乌可以辞铭曰人咸乐乎生而愧扵苟生人咸恶乎死而尚扵有名生以孝称其生不苟死以孝名其死不朽昉以为之子是谓天道而余以铭之告于悠久敦睦堂记台黄巖之西三十星有澧水澧水之上大姓张氏居焉故有堂曰乐善至讳遂者属其子光祖与玑为歳时合族之所诸孙若奎等五人谨守之而不敢废元至正壬辰堂燬于盗甞𣣔作之而未能越二十六年为国朝洪武丁巳若奎之子昭与群从兄弟谋以为自斯堂之废久而不复则亲义踈而友悌乖将始诸此可不亟图乃各出钱粟材木金石之费合作同谋弗怠弗息如营其私越明年堂成旣行㑹族之礼复更其名曰敦睦其在京师者太学生昇遂来征余记昔者先王盛时制民之具旣僃又为井田以聮其心为鄕党州闾以同其俗为学校以化其暴戾而乐其善良又有月书岁考之法以紏其不率教者而取人之际又必察其孝弟姻睦之行焉故当是时凡比屋隣井之人喜相庆戚相吊疾病患难相赒䘏如至亲然脱有灾非常之事狠虐不轨之人皆无所自而彂彂则亲戚隣保随而擈㓕之故其时天下无乱民以百姓皆相亲睦故也世远法堕人自爲家鄕自爲俗甚者兄弟父子不通假贷忧喜不相问逸乐不同情事触扵中则勃然操戈而相逐父不能以禁其子弟不能以诤其兄往昔之乱多起扵此非民性异扵古也制民之具不若耳制民之事非无位者所得爲有志之士能睦其族化其鄕而不䧟扵非义岂非善学古者乎若张士之爲盖近之矣贤人君子岂必皆假乎位而后行道居乎家而使同姓之亲少长知礼譲而不争壮者知勉扵学而笃扵行顽嚚化爲纯悫愚昧者不失其性是亦道之推也岂细事㢤张氏之孙多贤能其鄕咸称之它日海东之邑闻有民淳俗厚如邹鲁者必张氏之化也欤试记其堂以俟焉连槐堂铭人事无与扵草木乎孝友之徴古多记之矣草木果符扵人事乎则大舜闵曽之行未闻形扵草木之祥也然则将何所㝎欤人之扵天軆异而气同养吾气以感之寒暑可自我而平日月可自我而明山川可自我而不震惊鸟兽可育四灵可致况草木乎然而有得有不得者变也物随以应者常也变者天之权常者天之经天以经示人而以权教人以圣贤之徳尽为人之道固其軄也虽勿报焉可也未至扵圣贤而能不悖扵道乌可以弗旌乎足权也或囙物以着戒或设象以假义又权之教人者也苟逐逐焉而报之仍仍焉而见之智者可以理推愚者可以幸得则不足以为天矣天道之权吾扵㑹稽周氏有征焉周氏兄弟曰彛允皆贤而文居新昌彩烟山中事毋甚孝入其门少长秩秩有序其气穆然若阳春然鄕人称之为孝弟舍㫄树槐一章髙尺余岐为二榦及肩交合为一左右之枝各三上挺可数尺再合而再交焉扵是观者咸叹其异以为彛允孝友之征乃以连槐字其堂其友王宗成来京师为之请铭槐之为音近扵懐懐者思也所以旌其孝友而教其后人以思也后人视斯槐寕不有思乎其枝歳繁而时茂时子孙之愈久而多也子孙虽多其本扵祖则一而已犹槐之衆枝本于榦也呜唿周氏后人视于斯槐孝友之思其能忘乎此天之所以教也乌可以无铭铭曰周氏孝友德斯植天旌厥槐世希觌巨本数围去地尺岐为双榦挺雄特及肩而交交复副旣副群枝合如织鄊氓里耋叹以啧炯㢤竒祥古未识吾知玄化彰尔德俾尓后嗣思作则枝繁榦别势莫抑同气殊分丽千亿槐枝能连人可析李疑传金陵之俗以逆旅为利旅至授一室仅可榻俛以出入暁钟动起治他事遇夜始归息盥濯水皆自具然月责钱数千否必诋诮致讼或疾病辄遣出病危气息尚属目睊睊未瞑卽舆弃之而其赀妇孕将产者以为不祥摈不舍其少恩如此非其性固然地在辇毂下四方人至者衆其势致尔也独李疑以尚义名于其时疑字思问居通济门外闾巷子弟执业造其家得粟以自给不足则以六物推人休咎固贫甚然独好周人急金华范景淳吏吏部得疾无它子弟人殆之不肯舍杖踵疑门告曰我不幸𬒳疾人莫舍我闻君义甚髙能假我一榻乎疑谢许诺延就㘴汛除明爽室具床褥炉灶使寝息其中征医师视脉躬为煮糜炼药旦莫执其手问所苦如事亲戚旣而疾滋甚不能起溲矢污衾席臰秽不可近疑日为刮摩浣涤不少见颜面景淳流涕曰我累君矣恐不复生无以报厚德囊有黄白金四十余两在故逆旅邸愿自取之疑曰患难相恤人理宜尔何以报为景淳曰君脱不取我死恐为它人得何益乎疑遂求其里人偕往携以归面彂囊籍其数而封识之数日景淳竟死疑出私财买棺殡于城南聚寳山举所封囊寄其里人家往书召其二子及二子至疑同彂棺取囊按籍而还之二子以米馈郄弗受反赆以货遣归平阳耿子㢘械逮至京师其妻孕将育衆拒门不纳妻卧草中以号疑问故归谓妇曰人孰无缓急安能以室庐自随㢤且人命至重倘育而为风露所感则母子俱死吾宁舍之而受祸何忍死其母子乎俾妇以归产一男子疑命妇事之如疑事景淳踰月始辞去不取其报人用是多疑名士大夫咸喜与疑交见疑者皆曰善士善士疑读书为文亦可观甞以儒举辞不就然其行最着云太史氏曰吾与疑往来识其为人疑姁姁愿士非有竒伟壮烈之姿也而其所为事乃有古义勇风是岂可以外貌决人材皆㢤语曰举世混浊淸士乃见吾伤流俗之嗜利也传其事以劝焉题夀昌胡氏谱后君子之所为贵乎有征昔者孔子脩五经书㫁扵唐虞诗起扵关雎春秋自隐公始或余繋以辞或从而㝎之未甞敢増益也其慎且敬如此故孔子之经传百世而人莫能非之及司马迁作史记远泝博索扵孔子所不敢述者皆采而实之其事虽备而去阙疑之意远矣其备也适足以为诬何取其能慱㢤族之有谱所以纪所自出实则为尊祖伪则为诬其先而乱其类不孝莫甚焉近世之士不察乎此多务华而衒博或妄为字名加扵千载以上不可知之人或援它郡异族之贵显者以为观羙其心非不以为智卒䧟扵至愚而弗悟也夀昌胡氏则不然扵旣逺者皆不敢有所载独自其有征者録之得十有五世详亲而畧踈考讹而传信附其遗文及当时所受制命之词皆蔚然有叙是可谓善学孔子者矣呜唿不知而妄作者其能无愧扵斯㢤脩谱者名荣来京师而以示余者名翰皆善士云赠郑院判序有其术而无所扵用值可用之机而人不能任之欲望其以有成者百家之所难也惟医为甚扁鹊华佗天下固不常有也使有之而值浅易之疾遇难语之人上之不足展吾术次之不能从吾所𣣔为法冝鍼而责我以砭法冝实而命我以虚乖迕拘执卒之与恒医无异是岂医之罪㢤势使然也诚有善任人者惟吾所用而不较期以成效而不泥扵私谋人人皆可得而勉矣故疾有死扵过爱而生扵达理遇爱者恐其危而不肯任人达理者知非已之所能为则信人而求其成效其逹者乃所以生之而爱乃所以杀之也若福建承宣布政使陈君彦铭其达理者与陈君之妻免身得寒疾羸弱已甚徴太医院判官郑君某药之郑君请曰愈否在吾幸无挠我陈君许诺郑君乃视脉所冝集药之良而疗之或谓药性与疾戾以语慑陈君君不听任之不变已而果愈陈君出金帛谢之郑君辞曰子善任我故尔使子不我任而自用虽𣣔愈可得耶且金帛非所𣣔子甞善太史宋公得其文卑我足矣陈君以其言告余谓陈君之善任人郑君之不伐其事皆可称且类古之爲治者萧曹房杜虽爲俊杰之士使其时不善任之黎庻何以享隆平之泽而其名声事业何以垂至于今乎然则二君之事取喻则远矣序而传之岂特可爲任医者之劝乎送陈庭学序西南山水惟川蜀最竒然去中州万里陆有劔阁栈道之险水有瞿唐灔滪之虞跨马行篁竹间山髙者累旬日不见其颠际临上而俯视絶壑万仭杳莫测其所穷肝胆爲之掉栗水行则江石悍利波恶涡诡舟一失尺寸辄縻碎土沈下饱鱼鼈其难至如此故非仕有力者不可以逰非材有文者纵逰无所得非壮彊者多老死于其地嗜竒之士恨焉天台陈君庭学能为诗由中书左司掾屡从大将北征有劳擢四川都指挥司照磨由水道至成都成都川蜀之要地杨子云司马相如诸葛武矦之所居英雄俊杰战攻驻守之迹诗人文士逰聎饮射赋咏歌唿之所庭学无不歴覧旣覧必彂为诗以纪其景物时世之变扵是其诗益工越三年以例自免归㑹余扵京师其气愈充其语愈壮其志意愈髙盖得扵山水之助者侈矣余甚自愧方余少时尝有志扵出逰天下頋以学未成而不暇及年壮可出而四方兵起无所投足逮今圣主兴而宇内㝎极海之际合为一家而余齿巳加耄矣𣣔如庭学之逰尚可得乎然吾闻古之贤士若颜回原宪皆㘴守陋室蓬蒿没户而志意常充然有若囊括于天地者此其故何也得无有出扵山水之外者乎庭学其试归而求焉苟有所得则以告余余将不一愧而已也赠承事郞知呉县事周君墓铭苏之吴县有士曰周君讳文敬字敬之少攻诗书法律食吏禄扵淛河东西晚为平阳州吏目满归元末盗据吴遂居崑山年七十四以至正壬寅十一月十五日终有男二人克譲备女四人𥘉君之夫人张氏以先十五年戊子八月十八日年五十而终君择地扵吴天平山隂之龙池坞将葬之卜扵玄武神自始择至启圹三卜吉其繇曰利尔后人忠孝且贤遂葬及君卒之明年克譲将合葬复卜得前繇乃以某月某日穿圹葬焉元亡国朝有天下次子备以才荐为和顺令三迁为通政司经歴得推㤙赠君承事郞知吴县事张氏为孺人扵是咸谓玄武之繇有徴也僃诣余泣告其故且曰先君之善甚衆备不能详其居家妻子未甞见其过行接士大夫有礼字矜寡有恩常教俻曰吾惟不思自立以䧟扵吏耄老无所成惟脩身治人恒道莫大扵儒尔其朂焉以显尔前人否亦足爲善士无效吾爲也备谨服于心不敢怠至于今借以禄食于朝皆先君之训而先君巳不逮养矣今旣𬒳宠命爵爲鄕邑大夫倘不刻文于墓何以侈国恩而昭先德愿卑之铭余曰吴县君生虽不遇于时然善格鬼神而告以吉壌德遗于后而享兹宠赠其得扵天者不亦厚耶尔后人能继忠孝以承以昭斯可以铭矣君曾祖某祖某考必亨孙男曰庠孙女二一适頋某一在室铭曰挺挺令士世不禄之巍巍佳城神具告之世虽尔遗神不尓欺厥㣧孔良荣命是推善格于天亶若蓍龟有不信者来考豊碑栁氏二节妇传栁氏二节妇者上虞栁宗远妻唐及其子桂之妇陈也𥘉唐年二十三归宗远事其姑孝越二年生一子桂而宗远卒或少唐恐其难寡居也以语试之唐忿曰吾䘮夫命也妇不二醮义也命天使然义出扵人心吾縦不畏天能昧吾心而负义乎且吾姑老吾子少吾去之将安求乎益苦心瘁力营粟帛以养姑命桂学诗书扵乡先生姑年八十余乃终而桂长遂娶陈女为妇陈归桂逾年桂亦卒陈年甫二十四或闵陈无子且少也劝其再配陈哭曰此岂人所言乎吾姑不负吾舅吾敢负吾夫乎吾宁即死栁氏牗下不硕闻此语也乃去膏沐屛华靡与其姑相依以居姑食然后食姑寝然后寝家内外事必告而后行姑妇孝爱如母子岁时具殽醪祭栁氏亡人二妇㷀然拜阶下辄涕泣不能相视后以某子某为桂后今唐年六十陈亦四十鄕人咸称为二节妇云史官曰夫妇者相扶以生者也相扶以生者人道之常也不幸遇夭折临患祸夫不获妇其妇妇不得夫其夫是岂人情所硕也㢤斯变故也夫人处平居无事虽至闇劣皆可以勉事有出扵难处者虽竒伟丈夫时时犹有失焉况妇人㢤若栁氏姑妇皆在少年䘮夫处人之所难堪以至于老余读其事未甞不爲之叹息也人常患后世俗不逮古是乌可槩言乎二妇之所爲儗之古贤妇何譲乎余囙门人朱瑾请爲列其事使继此执笔者有取焉畨禺蒙氏谱序太学生番禺蒙安以其谱图请曰安之先齐人秦时恬兄弟俱士𬒳信任后皆死扶苏之难其子孙散处天下甚衆然千余载未有大显着动人耳目者畨禺之蒙始扵有宋讳甄者自北方来知廉州遂家畨禺之海阳里至安八叶矣在宋世有禄仕自元得国始无仕者今阅三世而安复以儒生贡太学爲弟子贠窃惧不能承其绪甞考次八叶字名枝裔爲谱使后人知所自硕先生序之以昭吾先余告之曰姓氏固人之所甚重也然其着扵时者不以其受氏之贵而显亦不以有人称之而传在乎孙子之贤耳论受氏之贵则贵扵王矦之裔而今世载之简䇿以为甲族者非必皆姚姒子嬴燕齐氏也苟以人称之而显则左丘明太史迁班固之所书其苗裔未必俱显扵今也今天下之人语道德必曰孔孟颜闵周程邵朱氏论政事必曰伊传管晏萧曹房杜韩冨氏语文章则其人名氏彰着者尤多三者皆由其身善自振㧞而然未甞恃扵其先假之扵人也蒙氏自恬始显恬虽贤然其所为未能皆当扵人心而卒死于乱邦其名犹且传而不废况有过扵恬者乎方恬𬒳祸时唿天地神明而自列其意岂自虞不遂泯灭㢤而太史氏悼其忠悲其志尚不忍废而着之史传况夫道德之士仁声义闻足以厉俗而化人者何患其无传乎安温而有文愼而逹礼可谓有学道之质矣前之三者茍知所勉焉未有不至者也况扵恬乎其名诚显于当世而着于方册后之人必曰此番禺之蒙氏也蒙氏之后人必曰此吾蒙氏之闻人也番禺之人必曰此昭吾邑者也若是则非惟可以显其先且可以显其鄕邑矣何患谱之无传乎又何以余言为乎安曰此足以序斯谱矣请书之以告族人使知勉焉送会稽金生序余居京师十余年四方贤士从余逰者衆矣晚得某生之才余爱之旣甚凡见其鄕里及所与交逰之人无不爱也今年某生以其友太学郭生濬来见郭生与某生同邑出其文数十篇读之善驰骤可喜与之语义理蔚然余又爱之旣而郭生又以其同舍㑹稽金文举访予且称文举交朋友有义见人有才者事之惟恐不至善为诗太学之论诗者必称之余又以爱郭生者爱焉天下之人不肖者常多而材者常少不肖者如野蒿山枥不培而自长才者如灵芝瑞木举世不一二见灵芝瑞木之不易得如此见者茍不爱之非无目之人必无识者也是岂人情㢤自昔国家盛时材士布列于朝与其同时者且犹爱之况今䘮乱之余斯道之不絶者如发则才之生扵此时者尤不易得也其可不加爱乎予怪世之士为识不弘见有才者位尊则忌其蔽吾名年少则恶其分吾誉交排竞讦伤至公之道益知某与郭之交荐其友为可爱而喜文举爱才之心为足取也及文举将归省其亲某生为之求言余故以爱才之说告之使见文举者若覩灵芝瑞木然而毋蹈余之所恠也遯畊轩记畨昜樊君德新以美材擢为戸部主事毎欿然有不胜任之言题其舍曰遯耕而谓人曰吾昔避地荆南有宅一区有田数十亩躬耕以养吾亲甚自得也今系官扵此材薄不足以胜禄位势微不能以施惠泽吾心未甞不念躬耕时也行将陈扵上乞身而归反乎故庐此名所以识之耳闻者疑之曰署居与氓㕓孰安章绶与民服孰华耒耜耘耔之业与簿书之政孰劳事人主而友卿大夫与居闾巷孰荣而曰遯且耕非有激而然耶且君子出处何常惟不失乎义而巳昔之居田里共民之业义也今仕乎朝共乎仕之軄亦义也以民而有禄位之思则爲僣以仕而懐其故土硕爲齐民庸非过乎天之生人不皆贤不皆不肖将使才者治不才者尔故细民者耕且𧖟爲粟帛以奉上者也君子者出智谋计画均之使勿争教之使知礼义者也使人皆欲爲细民则谁爲治使皆欲爲君子则上安养今樊君以治人之才居乎位冝也而必欲爲遯且耕何欤樊君曰仕之优扵农吾岂不知之然国之禄位非以优仕者也使仕者劳其心以优细民耳故禄者出扵民所以佣我之心力位者出扵上所以使我自别扵细民夫位髙扵细民之上而德不称则爲尸位受民之佣而无功以报之则爲苟禄告惟是二者之惧愧交扵心而不释思其易称无愧者而爲之以爲莫农若也故以见吾志焉且世之居位而肆虐者不知稼穑者也吾今不忘乎耕使目之见者耕也心之思者耕也乌敢自逸㢤他日或得舍此而去放乎山泽之间求抱瓮丈人之徒而友焉作爲讴歌以庆夫天下之平此吾之志也云云者吾何暇计㢤扵是金华宋濂闻之嘉其存心之仁自待之薄异乎患失者也记其事以爲仕者鍳焉毛德玄传毛聚德玄者莱之掖县人也㓜有异质事继母秦尽孝里中甞冦至衆惊赱秦老不良行聚独侍左右弗去㓂问曰尔不畏死耶何爲不避我也聚泣曰我老母在安敢自求活乎冦义之不忍犯父甞病疫居崑嵛山中夜渴求酒山深多狼乕聚弗惮跣赱出山乞酒以还父飮而愈与兄弟分财恣其所取而受其弃遗者长兄葬柩将及圹讹言盗且至人惧𣣔奔匿聚曰兄柩在斯忍弃之力图生卒掩圹而还再从毋殡城隅人取其塼殆尽聚买地瘗之族女六人贫不能嫁聚出私财嫁之族中不克塟者十余丧聚皆为葬之岁食有余粟则推以济邻里贷不偿者则焚其劵有客宿其舍旦遗钱数百缗而行聚徒歩追五十里还之隣人耕侵其畔或以告聚聚曰寕知非彼地耶其居家待人无长㓜皆以诚久而人咸信之称为善士聚生二子蔚炳蔚生二子纮綖皆好学纮今由国子生为殿廷仪礼司序班与余孙愼同官相友善史官曰孝弟慈爱人性所彂也宁系所习㢤莱在东海上其俗从古号为难治禹书春秋外之今去古二千载乃有毛君之行是乌可以习俗古今论耶语曰为善必有后毛君之善卓然可称矣其子孙殆将有昌者耶临海方府君墓铭君讳濬字德明姓方氏台之临海人五代时有以武显者居临海仙华山之东号东山方氏君其后也曾大父仲大父贤父奎母韩氏君少孤能自㧞擢超出流軰中诵书不求多觧务见于用持身有威仪不妄譁咲儇薄子过其家蹐歩倾耳不敢出声喜延揽贤士至则沽酒与飮取其欢忻不頋惜赀费人有过弗匿扵心辄面折之遇流俗则不肯举目视至门亦不与语是以所交皆台之有名者无季或荐名于朝授江浙等处儒学副提举不赴会方左丞据海上贱儒多倚之求利禄君独避匿日与里中故老縁跻山水间歌吟忘返庭有鉅桧毎醉余盘旋其下晚乃别号桧屏翁一旦得疾正衣冠危坐抗手与视疾者诀顷之乃逝年六十时至正二十六年二月十日也娶牟氏讳巽事姑孝宗族称之年五十有八以今洪武二年二月二十一日终五年十二月九日合葬于仙华山之原四男子仁义礼本礼本为浮屠本以才荐擢起居注迁徽州府通判改知金坛县事有政誉一女适董宏孙男六人组忠良桓金瑰女三人长适韩载二尚㓜本为起居注时与余同朝屡以铭为请未果为及余致政朝京师本至自金坛重以为言退则自状群行使忠来速铭其辞文甚扵是知君善教子也铭曰维蔓方氏本扵方雷事轩与舜曰明曰回叔佐周宣功侔尚父纮在西汉始徙南土南土之方皆祖扵纮派别支繁维歙为宗台之方氏始自歙分或昭或泯不大有闻君之先人甞以武显君隐不仕乃笃为善善积在人彰善者天其将炽然㣧子孔贤新雨山房记诸暨为绍兴属邑与婺邻国𥘉得婺时伐伪吴张氏相持未决兵守诸暨界上张氏恃诸暨为藩篱乗间出兵侵掠两军屠无虚时故诸暨𬒳兵时甚崇甍巨室焚为瓦砾灰烬竹树花石伐斵为楼橹戈砲樵薪之用民惩其害多徙避深山大谷间弃故址而不居过者伤之今国家平定巳十余年生民各安其业吾意其中必有修饬室庐以复盛时之观者而未之见今年邑士方伯脩爲余称其友张君仁杰居诸暨北门之外故宅昔巳燬及兵靖事息始辟址夷秽创屋十余楹㫄植脩竹数百四时之花环艺左右琴床酒炉诗画之具咸列于室仁杰未乱时甞有禄食至今郡县屡辟之辄辞不赴以文墨自娱甚适号其室曰新雨山房愿得余文记之一室之废兴爲事甚微然可以占世之治乱人之劳逸非徒然也方兵革之殷人有子女金帛惧不能保虽有居室宁暇完葺而知其安乎糗粮刍茭之需呌号征逮者塡于门虽有花木之羙诗酒之娱孰能乐之乎今仁杰获俯仰一室以察时物之变穷性情之安果谁使然也非上之人拨乱致治之功耶自古极治之时贤且能者运于上陇亩之民相安扵下而不知其所由然饫饱歌唿秩然成文成周盛时之诗是也安知今不若古之时耶仁杰其试爲之余它日南归驾小车过北门求有竹之家而问焉仁杰尚歌以彂我余当鼓缶而和焉送李生序善观璞者不观其形而观其色善观人者不扵其材而扵其气形可伪也色不可伪也材可强也气不可强也摩其外煇然而温栗然而润人虽贱之吾必以为良玉矣叩其气肆然而直浩然而正虽未措扵用吾必以为羙才矣古之育才者不求其多才而惟养其气培之以道德而使之纯厉之以行义而使之髙节之以礼而使之不乱薰之以乐而使之成化及其气充而才逹惟其所用而无不能加之以天下之大事而不劳优之扵庙堂之上而不变穷之扵荒陬陋巷而不忧其中有所受而然也故惟有所受者然后能有所为譬之大海然百川之灌千载之积受之而不辞然后能培万彚载舟楫而不难污潢之水一叶加之则胜浮之以柸则沉矣故君子贵乎有养也临海李生宗鲁在太学侃侃自许不逐时軰俯仰囊无一金之赀处之恒无忧色是非其气之足恃能然耶彼见寳货而喜者死扵寳货者也以困贫为忧者终扵困贫者也故惟安贫贱而后能脱贫贱轻冨贵而后能享冨贵安贫贱而轻冨贵非善养气者乌能尓耶生之气羙矣能养之以道吾未见其终贫贱也今年生归拜其亲其友某为之请且言生以布衣归未有以慰其亲请以言荣之余言不足以荣生或者囙余之言以求生则知生之所得者过扵人远矣持敬斋铭吏部员外郞翟君大年谓余曰大年顷诖于吏议继蒙大宥预有禄食列于英俊之后追思旧愆未甞不惕然惴慄囙以持敬名所居斋庶或善其后也请为铭以自励焉铭曰坦途不戒骥或蹶羊膓畏惴驽可越灵台孔微役万物物来不制昏以逸持之以敬志斯一古之明训作自哲曰人敬胜怠则吉心不特敬中荡潏四軆不敬形缩瑟不敬而言枝以憷行而不敬遭偾跌矧兹有軄纷轇轕上有严临下群列苟或不敬衆尓呾鬼神辽㢤愡恍语之无闻罔由诘敬以格之迅如驿况均为人视听彻事之以敬寕弗恱告尔持敬久愈晣德树名彰底崇秩贞白堂铭古君子扵治身之道详矣而居室未甞有名近世之士略扵自治至扵居室之名则务极其羙昭而日月风云雨雪霜露大而江河山岳林泉丘壑细而竹树草卉鸟兽鱼虫凡可以托情而比德者皆取以为名名则羙矣扵身何𥙷㢤诚能揭仁义道德之要着之扵目而存之扵心禁邪而止慝服之以终身而不蹈流俗之弊此不犹得古君子之意乎临川许仲孚笃志耆古以贞白名其堂盖将矫夫侧媚污浊之弊以治其身是可谓善为学矣其友芒文缜来征铭铭曰天不贞天柱倾地不贞地轴腾日月不贞乃蚀其明隂阳不贞寒暑潜行况伊人斯敢不贞有不贞者殒厥生天以白物罔惑地以白庶物育日月以白四海昭烛隂阳以白民用弗人苟弗白为暗为僻彼何人敢弗白有弗白者戕身䘮德维许子学孔腴褐贞白铭堂隅岂铭尓堂将铭尔躯匪徒饰外冝铭诸心矢弗渝尔心之贞为道之枢尔心之白为德之居勿侧以欹勿以污持之永久为圣徒赠张致中序衘辔衡䇿工之所以御马也马非此则不足以致远然苟不用其力焉未有能至者也爵禄名器人主所以御天下贤才之具也有才之士非假爵位固不足以立功然苟恃焉而不修其軄其能成名者鲜㢤余甞读汉将相表见四百年间登名于简册者以千百计而余能熟其名者仅数十人他或无事功不见于列传或不久辄罢不及有所为至于今则寂然无闻矣余毎为之掩卷窃叹方其人在时皆位乎朝廷之上与人主相唯诺可否其威权势力可以祸福一世使一世之人低首侧足不敢视其前驱当其气酣意得语其故人賔客亦未甞不自必以为传世无疑而今虽博闻多识者且不能知之况庸常之人乎此其恃焉而不知脩軄之过也及观卓茂鲁恭之名皆彂扵邑令唐之元德秀宋邵子张子之流皆厄扵下位或布衣终其身而名声赫赫照宇内虽小子妇人皆习知而能道之后世或迹其里居官守所及之地为之立庙奉祀与其人尚存不异然后始大悟鄙陋无能者虽爵位不能顕其名豪桀之士自立扵天下者固不待外物而后着也而世戒恃之以夸扵人则岂不惑㢤四明张君致中学甚冨义甚伟有志扵功名思推其所得以泽物其意甚羙繇奏差上书阙下论事天子才之擢为宛平知县余嘉致中之贤而𣣔见其功名之成也故以所甞叹者告之使致中勿以位卑自忽而益致思焉然余固以德薄位尊为惧者亦可以为戒也傅㓜学字说四明傅君其名曰行而字曰㓜学问其字之说扵余余告之曰子学后世之学欤将三代之学也后世之学士有以理财为学者矣有以听讼为学者矣有以治兵为学者矣有以交章为学者矣有以训诂为学者矣然皆非所谓学也夫辨章析句剔抉细碎若马郑之流训诂之学也研精极深融理放辞若栁刘之类文章之学也贵变务竒奋智鼔勇若孙吴曹操治兵之学也以察为明以刻为公若商鞅韩非听讼之学也箕歛口税不遗毫厘若桑弘羊之徒理财之学也是皆得一而遗十或不适扵用或用之而不足以致治故君子弗贵焉三代圣人之所学者大叅乎天地而小不遗乎事物妙可以賛化机而近不离乎云为其本仁义其具礼乐政教其说存乎经而学之存乎人人皆知学之而不能行之者惑扵后世之学故也后世之学譬犹梯稗然艺之易成而获之不可以食食必有霍乱泄呕之疾人恱其易而不頋疾之在后不亦惑乎圣人之道粟菽也用之扵身则气充而軆安用之扵家则家𥙿国用之则治天下用之则四夷格而庶物育而后世未甞大行者或有其人而无其时或遇其时而不能尽其才通患然也㓜学材敏而色和志笃而有容庶乎学圣人之道者矣而人生乎今之世其殆将有合乎夫不学道而妄行者无责也学道而不以行者自贼其心也得乎君而不以斯道事之者欺其上者也是恒人之所不敢为况㓜学之名若字出扵父师之训者乎㓜学益自勉焉他日佐朝廷有以经术致治者吾知必㓜学也夫题甘氏三友堂文后礼部主事甘君友谅以三友名堂盖取孔子之言也余甞恠友道壊缺䛕侫以为容诈谖以为智遇不若已者则狎而爱之闻人有善则怒而变扵色扵是大异扵古之所云矣甘君独有志扵此其过扵人远㢤虽然三友世常有之贵乎有取友之资耳苟不虚中而拒人则直者之言不可得而闻矣不能自治以诚则谅者将不頋之矣不能谦卑自下则多闻之士不告我以善矣无是三者虽日益月増而求友其可致乎然吾闻甘君善士居官有羙名非能取友殆不能尓也然犹以为未至而以名其堂其扵治身之道得矣余虽耄尚将内交焉黙斋铭陵川和君原德以文行称赵晋间甞𬒳荐入朝称疾辞去结庐太行之顚题曰黙斋其友汤子上为之请铭铭曰昊穹上运玄垆下处风雨霜露得其平日月星辰顺其轨江河山岳以流以峙百物以生万彚咸叙不彂一言而莫敢失其恒軄者以其本乎至诚之理也维人之生内则五性七情外则三纲六纪所以彂扵中而应乎事者𣣔其酬酢适冝辨析非是固不能归之扵一黙而巳然苟无诚悫存乎心徒欲以三寸之舌取胜角靡上陈爲䛕下喻爲诡隂谋规利邪说夸已其去遒不亦愈远矣乎昔者孔子甞𣣔无言颜氏如愚亟誉其羙彼由与赐侫口多言弃弗之取其所尚可知也绛灌不文外若椎鄙而功茂绩伟晁氏之子号称智囊卒启戎兵身毙于市惟躬行之爲贵何言语之足恃晋有和君力学未仕期实践以自脩独黙黙而无语此盖将矫便侫之陋习而庶几乎颜氏者非耶宋学士文集卷七十四朝京槀卷苐四宋学士文集宋学士文集卷第七十五宋学士文集卷七十五朝京槀卷第五长洲练氏义塾记皇上建大号之八年以为天下旣巳安辑而化民善俗之道犹有未备乃下诏郡县凡闾里皆启塾立师守令以时程督之扵是虽穷鄕陋壊莫不有学吴郡长洲县之尹山民居繁庶习俗嗜利久不知教有司偶遗不举大姓练壎自谓其父文逹由睦耒居甞有志而未果今明诏如此而塾不时立恐非朝廷淑斯民意乃与弟箎谋夷土治材作堂三㨕阃以为讲习之所㫄为四室以供寝处庖湢延儒士髙平范焕为师俾里中子弟就学焉割田三十亩以食之始扵洪武十一年正月越七月而后成具以其状白于县若郡郡许以为冝壎乃遣书来请文纪成绩古之为治者其法虽详然不越乎养与教而巳养失其道则民贫教失其道则民暴贫则流而为盗暴则去而为邪二者皆乱之始也是以先王重之二十五家之闾必有左右塾塾必有师师必以仕而老于家者为之故是时无不学之民无无塾之地无邪僻淫靡之俗刑罚置而不用乱亡无所自而起其后强大诸矦欲图得志相与毁诗书六艺之籍使其教壊而不行然尚踰数百年而后絶一民不忍叛其上教之足以感人若是自秦以降无教者亡有教者存得其道者盛以延失其道者衰以促千载一轨也皇上奋然闵前代之失大设学舍以教之𣣔使海内之民皆沾沭礼义此与先王之心何异壎非有化民之贵乃能以淑其闾里是图岂非君子㢤君子之所为贵乎可法扵世他日三吴巨族人人能竭奉上设教之意以化其闾巷之民闾巷之民皆知尚礼义耻犯法如成周之时盖将始扵兹乎姑刻其事以俟林氏诗序君子之言贵乎有本非特诗之谓也本乎仁义者期足贵也周之盛时凡远国遐壤穷闾陋巷之民皆能为诗其诗皆由祖仁义可以为世法岂若后世学者资扵口授指画之浅㢤先王道德之泽礼乐之教渐扵心志而见扵四体彂扵言语而形扵文章不自知其臻扵盛羙耳王泽旣衰天下覩古昔作者之盛始意其文皆由学而后成扵是穷日夜之力而窃儗之言愈工而理愈失力愈劳而意愈违体调杂出而古诗亡矣非才之不若古人也化之者不若而无其本也惟夫笃志之士不系扵世之污隆俗之衰盛独能学古之道使仁义礼乐备扵躬形诸文辞能近扵古则君子多之然亦鲜矣至于今又鲜也求之岭海之陬又鲜也而有林君汝文焉岂不尤可尚乎林君居潮之揭阳学诗三百篇以求先王政教之善治功之隆贤人君子性情之正道德之羙以治其身其身醇如也以淑诸徒其徒蔚如也以形乎诗其词粹如也林君居乎潮非有人谆谆然告之而能致力扵此其所得不旣深乎潮去京师六千里林君身不出州里而余知其名其所为不旣至乎夫不资扵口耳之浅而成文者文之善者也不资扵爵位之显而成名者名之髙者也余是以序而论之君名仕猷恭题御裂论语觧二章后右觧论语二章乃皇上所亲制以赐翰林脩撰臣孔克表者也𥘉上㽞心经籍以为经之不明传註害之传註之害在乎辞繁而旨深洪武六年乃诏克表及御史中丞臣刘基秦府纪善臣林温取诸经要言析为若干类以恒言之使人皆得通其说而尽圣贤之旨意又虑一二儒臣末达注释之凡乃手释二章以赐克表俾取则而为之克表等承诏释四书五经以上诏赐名曰羣经类要复装裭所赐为卷以臣渔甞与闻斯事请识其左方臣闻圣人之治天下养之以政而教之以道民非养不生非教不明三代以降未有兼之者也钦惟皇上以圣智之资治民之政壹法乎古复虑经旨晦而人不知道乃释诸经以教之其为后世虑者可谓详且备矣克表适际盛时而预执笔承明诏岂非幸㢤昔唐之盛时太宗有志扵教化而孔氏曰颍达者实率诸儒为五经䟽天下至今传而诵之不废今上开物牗民之心过扵太宗而克表复为诸儒首孔氏可谓世不乏人矣他日是书之传将与颍达之䟽无异则夫圣谟之详乌可不知所自㢤臣故表而出之使后世知类要之书实本诸此也恭题御制勑符后皇上以上智之圣延揽英杰置之庶位知人善任诚近世所未有洪武十一年诏以大子正字臣桂彦良为晋王右传且亲御翰墨为文勑之识以谨身殿寳其子中书舍人愼装潢成卷请臣题其后臣惟古明王之待重臣宠之以爵吿之以言者有之矣然其时之文多述扵代言之人求其出扵亲制者不可得也亲制者如汉武之扵吾丘寿王荘助者有之求其褒许隆至教告深切如此者不可得也臣与彦良同朝且同官东宫甚久彦良之为人淳笃和易有长者风当今廷臣鲜见其比上甞以儗臣濂虽臣亦自以为不及也今勑文以善学孔孟称之望以王佐之业传所谓知臣莫若君其此之谓欤虽然今之軄为相傅者凡数十人上未甞以言为赐或赐以言未甞以称彦良者许之也彦良独蒙圣知若是之至安可不思报乎具簿书综狱讼他人能之者上不以责彦良亦非彦良之所以报上也必也辅王以德义迪王以忠孝使晋国有泰山之安贤王有明哲之誉而彦良之名亦相与流扵千万载此岂非上之望扵彦良者欤彦良其可不勉矣正心堂铭有序元临川监郡芒矦甞名其燕息之堂曰正心矦旣以此自治其身而化其民又推以教其子入国朝长子文缜司教成均思嗣矦德不坠复以堂铭为请三代盛时凡有国有家者皆不敢不学其学未甞不本扵心譬之操权衡以制轻重持规矩以裁方圆凡有形者皆不能违是以事功成而习俗羙先王之道旣息居乎位者不知学学者不知所本窃窃焉欲以私智小数胜之而民卒不可得而治前代之事如此者多矣而元为甚芒矦生乎其时独能取圣贤为学之道治其身其天性之过人远矣文缜又能推之以淑诸人非善继志者㢤铭曰昭㢤圣则厥要甚寡正其一心以对天下一心之量天容地深炯若日月孰不照临其不正时日月方晦昏乱迷惑靡有攸留诚其始萌乃正之功知不周物思诚曷从维知克诚维诚克正正以持身冈敢违令内以爲家外以临民明尽礼乐幽通鬼神世䧏道离人鲜由学徇其私心狙伺狼攫伟兹芒矦监于大邦揭圣明训寘诸崇堂崇堂严严筵几具有邦人君子陈说古道孰诡孰端曷从曷违折以片言灼如蓍龟岂徒其名又能允蹈旣政以施亦身以教侃侃嗣子先人是程缉其休声亶爲难能勿谓巳远千载一心圣炳然奚古奚今周节妇传节妇姓赵氏名淑宋燕㦤王之裔安㝎郡王令詪九世孙也令詪从髙宗渡江南居越诸暨遂爲诸暨人父孟德有文学生二女节妇长且贤尤爱之授论语孝经列女传皆能通其义年十八求冝壻者得祠邑周本恭归焉始归而姑卒旣而舅及兄公姒氏亦相继死兄公子显宗尚㓜节妇相夫筋䘮治葬咸尽礼育显宗如子归十一年生三男宗善宗祚宗政宗政始生时天下乱夫婴疾甚恐不起顾节妇曰今兵革四兴嗣子单弱如此我死尓能自保乎节妇啮指流血泣曰天在斯吾有不能保孤儿者天实诛之夫卒节妇年二十九髽跣号泣泣间含食哺诸儿不暂出户限明年国朝克诸暨与伪吴分邑拒战两兵交焚掠家赀无纎毫存节妇抱儿及宗从一媵岀走匿惟持田籍以行深山穷谷间饥饿颠踣削木肤采藜藿以食或问其艰勚劝之曰哌者何足恃奚为自苦耶节妇怒不与言剪髩髪示之益自裁戢厉色峻辞使人莫敢近兵㝎而归冨民侵至其田殆尽节妇持田籍与办卒頼以完知州田若赋髙其行欲上其事于朝节妇曰冝然耳何足上闻力辞不愿乃复其家节妇感泣日治麻缕为布帛以继乏絶市诗书教诸子夜焚松脂于室坐诸子两㫄而口援之或怠睡首俯辄笞咄不少恕诸子皆凛然畏惮如严君覩其色变卽惴恐莫敢举目视及长遣从名师逰所友善士相过则喜为之置酒否则愤叹竟日节妇以兄公早没惟显宗存为之昏娶先扵巳子羞服与诸子同人不知辨诸子逊弟皆有士行宗祚入为太学生以文行称人咸谓节妇教所致云史官曰世之传节妇者多贵杀身为难能至扵守义不二者则略而遗之余甚惑焉锋刄之威迫于后汤火在前有所不顾此人情所能勉至扵困穷灾变切身冻馁颠踣而不渝其志存人之孤非笃扵礼义者其孰能之若周节妇是矣呜唿此岂特贤扵女妇而巳㢤竹坞幽居诗序天台裴君日英其先故䆠族好学多材能甞挟其所长㳺浙水东西士大夫争慕与交性好竹所居种竹数百至它所必择有竹家以舍扁其室曰竹䲧幽居留杭者甚久杭守闻其名荐于京师京师爲天下大都会居栉比求尺寸旷圡不可得旅家仅可俯仰无从得竹然裴君揭其故名不废且求能言者咏歌之或疑裴君以爲实与名常不相违今在京师非有园林之胜安在其有竹乎裴君曰不然有竹之竹不若无竹之竹之羙也有竹之竹适在耳目无竹之竹适在乎心心之所得非若耳目之浅而易忘也吾方有竹时笙乎竹箫乎竹竽乎竹簟乎竹所见所闻日陈吾前者皆竹也然吾未甞知行之爲羙也今弃之而居乎此虽不接乎耳目而心恒存焉思竹之声以爲有虞韶之遗音思竹之挺㧞特立以爲有壮夫伟士之节思竹之歴寒暑而不变以爲类乎有道者其虚中不窒似仁其直遂似义其周扵用似才其髙自鶱举不屈侪类下似智取而比德焉无不羙者然后知竹之不可得也吾心日存乎竹虽谓之有竹何过乎且古之圣贤后世慕之如神龙威凤者以其不可见耳圣贤道德虽高使人得接而狎之其不见慢扵恒人者鲜矣其与吾好竹之说何异乎余谓裴君盖善扵用物者非世俗玩物者比也记其言于咏歌之首使覧者知其人焉静学斋记三代以下人物之杰然者诸葛孔明数人而已孔明事功着后世或侪之扵伊吕固为少褒或又以孔明与管仲并称则卑孔明矣以其事言之管仲辅桓公仅以齐覇孔明奉昭烈扵艰难之中尺地一民皆夺之扵群盗之手徒以大义震撼天下裂天下而三分之使孔明后死后主足辅复汉之奋疆致刑措之治扵孔明何有㢤在管仲未必能尓也以其本心论之管仲所陈扵桓公而见扵行事者皆微权小智虽假尊周为名其意则冨强其国而巳固君子所羞道也孔明当于戈鞍马间所与其主论者必以德义爲先其忠汉之心至扵瞑目而后巳至今诵其言想其人真伊吕之亚乎史氏不知其本心谓孔明慕管仲乐毅之为人嗟乎孔明岂二子比㢤孔明扵圣贤之学盖有闻矣其所谓学湏静也之言信古今之名言也止水之明风挠之则山岳莫辨浑天之察人挠之则昼夜乖错况方寸之心乎古圣贤之成勲业着道德扵不朽者未有不由扵静者也盖静则敬敬则诚诚则明明则可以周庶物而穷万事矣茍杂然汨其中偶然应乎事卒然措之扵谋为其不至扵谬乱者鲜㢤孔明之学惟本乎此故其所为当世无及焉至今无有非焉者而又从效慕之区区覇术之徒固不能然也然世之慕古人者吾惑焉古人所以为圣贤者其道德着乎其言其才智形乎功业而存乎册书非徒以其名称之羙而已也苟欲效乎孔明扵孔明之所学必无不学也扵孔明之所能必无不能也而后可孔明之所学而有未至也孔明之所能而有未能也而曰学孔明何可㢤扵孔明且尔况乎学孔孟之学者而可徒诵其言乎㢤近代之所学者浮扵言而劣扵行孔孟之言非特言而巳也虽措之行事亦然也学者不之察率视之爲空言扵是孔孟之道不如覇术之盛者久矣欲如孔明者安可得乎钱唐罗宗礼名其弦诵之室曰静学庶几慕孔明者余𣣔勉其成也辩孔明之爲学与学孔明之道以告之送允师省母序人之生天赋之以性父母遗之以軆德莫大焉故虽尊有天下不敢不事天德爲圣贤不敢不事亲以是身非我有实天与亲卑之也夫吾之身旣有所本则凡吾所爲者岂我之能爲㢤实天与亲之所命而我行之耳安可忘所自而不察乎古之少㤙者虽如申韩商邓着书排击尭舜孔子之道且不敢遗其亲况扵佛氏以慈仁爲教者乎故弃其亲者非佛氏之意愚者失之耳是以佛氏有报恩之经称父母㤙甚至而昔之贤者若陈尊宿之流多能尽扵子道近世之称名浮屠者亦未有不孝其亲者也今上𥘉立极犹恐愚者未察诏浮屠各拜其亲定着爲律扵是习俗爲之复羙天台迪中允师浮屠之秀者违亲而从师于外十余年矣今歳至京师戚然念亲不置将别其徒而归省谒余求序以道其所𣣔行之意迪中通内典攻书而能诗其扵事亲固无庸告之然四方之学佛氏亦有久违其亲者乎闻迪中之风而慕效者必名浮屠也徐夫人墓铭妇德以柔顺爲羙然以之䖏常可也苟无坚凝之质事变临之其能自立者鲜矣故持之以坚贞行之以柔顺斯足以爲贤妇偏一则有虐忘縦佚之失焉若徐夫人者其备妇德者乎夫人姓余氏衢之开化人年二十适邑士徐君安越十三年生四子徐君死舅姑皆老家莫爲主赀产颇倾蚀夫人日奉羞膳升堂问軆安否退则率媵妾治丝缕麻枲岁时机杼之声闻于邻里衣服诸子务臻华好青褏綵衿少长嶷嶷然人不知其为孤年七八歳委之扵学慈严两至责其成绩由是诸子咸为善士而家迄以成舅姑相继寿终治䘮葬以礼鄕人暴强者皆畏其能莫敢凌犯教女语妇必以夫人为则年七十有八以洪武九年九月七日卒于家二十三日葬于淸源里西村之原三男曰禄可诜一女适某孙男五人玄生林玑桂生以国子生擢给事中来请铭铭曰柔顺为德斯妇常济之坚贞家乃昌执偏或堕弱与强二者维全保无爽猗徐夫人妇之良䘮夫秉志事尊章内外屹然礼义防躬亲织纴靡怠荒家政浸脩赀大穰男治书诗女衣裳寿弥德备名誉彰孝孙刻铭阐幽光卓㢤妇则垂无疆莆田黄府君墓铭莆田黄处士有良婿曰陈熈哀处士之早亡自状其行千余言赱三千里来京师请铭且曰处士事继母孝庶弟出后从父从父爱其女尽以腴田嫁之处士患弟贫割以私田之半族人以田来鬻䖏士不忍取乞以直而归之不能为生者加衣食焉以赀多为闾里之正里中民买塩于官及科繇不能庚者出私财代输有受诬者诤之扵县庭得觧乃已毎岁首县次民赀力多寡㝎征歛之籍衆不能决处士彂一言皆称平争讼者来质是非告以理法举酒飮之各谢而退艺田家归粟入以小量遇凶岁则减贾以大量粜之𥘉郡南有僻壌盗常狙伺以剽行旅䖏士构庐栖僧夜则然灯逹曙盗散去复施贫死者棺三年至二百余野无暴骨元末兵乱县命处士帅兵扼险画捕贼䇿陈于上民借以安处士读书有识待物恕以和其生也鄕人教其子俾取为法及其没识之者无不弔弔者哭必哀至今言善人者称焉熈又日䖏士之善盖多其粗如此其使人感且化者不得而知亦不得而言也然其大者旣不可言倘可言者又不得托文以传焉则何以使为善者慕敢请余曰䖏士之行诚可传矣余言之不文乌足以传耶虽然不可辞也处士讳巳字景阳自唐屯田员外郞潜之子朂不仕王审知始自光徙莆在宋称书诗之族髙祖审再以进士举于鄕与从兄某州通判君亮皆有名曾祖文子以五经为州学谕祖来鄕贡进士父元壮母陈氏继母郑氏俱名族处士娶林氏无子先二十年卒再娶李氏生子男四人兴祖振祖光祖麒祖女三人长壻卽熈其二适吴某王某孙男五人隆庸洪某某处士𥘉为长女求壻富人争𣣔问名不听闻熈儒士许妻之或谓熈贫非偶处士曰我志决矣卒妻熈熈今为连江儒学教谕有文名君子又多处士善处其女也处士年四十二卒元至正十八年八月廿九日后五年殡鸠山下廿七年十月十二日权窆山之西今洪武十一年十二月廿八日始克葬于白砂之原铭曰人不患财之弗赢而患善无可称善集于身虽贱为恒垊歴千载而有声身为鄙夫虽位居九卿溘旣死而谁名维处士君足不出州里而化者衆身服乎韦布而德可程斯之谓死而如生上海夏君新圹铭国朝有天下忠吏之病细民公卿廷议以为吏它郡人与民情不孚又多蔽扵黠胥宿豪民受其病固无恠莫若立巨室之见信扵民者为长使主细民土田之税而转输于官扵是以巨室为粮长大者督粮万石小者数千石制㝎而弊复生以法绳之卒莫能禁是时惟苏之沈氏以奉法称天子亲召与语赐之酒食时减免其田赋名闻四方而上海有夏君者尤畏谨好礼繇赋皆先时而集不烦征索爱恤细民铢两无所妄取民咸恱而德之聮事者皆以为则其所为盖无愧沈氏而名未若沈氏之显者闻于上则势隆而易彰欎扵下则虽善而莫着此余囙夏氏之请而欲扬之者也君讳宗显字叔明自其曽祖叅祖驷父祥皆居华亭君年十五六䘮母以达礼闻服终请于父出从传朱学数年学有名逰上海乐其土俗遂之长人鄕置田宅徙家以居旣而家日殷富益敦行义兄及孀姊老而窭歳时奉粟帛养之葬其䘮而䘏其子抚异母弟有恩事外舅姑尽子壻礼聘名士为师故人子就学者飮食之旦则冠带坐堂上子孙盛服入揖立两序俯首听教命君各授以事会食遣去至夕取古今事可为法戒者辨析讲说勉以为善子孙恭谨愿悫不敢嬉遨縦凶岁邻里皆从君乞粟帛药饵嫁娶䘮灾者取资焉故巨室之以长厚称者必曰夏氏见君者慕其善与君逰者服其才闻君卒者莫不痛惜之也𥘉君年未四十卽穿圹为冢于舍西北若干歩及年六十有六而卒遂葬焉君之卒以洪武十二年正月二十一日葬以二月九日娶王氏二男曰应炎应霖三女长适赵志学次适赵以仁一在室孙男三人翟彪麟女三人曽孙男一曰緜緜铭曰周法旣壊经界隳群氓相啖䑕与狸吏庸俗浇邈不知赤子顚踣吁可悲圣神造谟立治规俾大育小势相维孰嚚戾法肆攘欺利犹在吻身巳离惟吴夏君惩衆非畏愼奉上仁以绥凶歳彂廪赒困饥帛寒药疾棺载尸居家孝友此其推子姓愿谨习礼仪鄕闾爱戴莫敢违爲冨好仁曷能追天钖尓㣧当蕃滋嗟㢤巨室宜相师𣣔考令德征铭诗东阳贞节处士蒋府君墓铭府君讳玄字子晦别字若晦姓蒋氏𥘉周公庶子伯龄受封于蒋子孙氏其国在汉居杜陵者最着兖州刺史诩尤有名诩四世孙山亭鄕矦澄徙居义兴之阳羡澄七世孙枢仕晋爲吴郡太守复南徙台之仙居唐末五季之乱枢裔孙勋避地婺之东阳仕吴越钱氏爲金紫光禄大夫检校司空兼御史大夫遂家焉府君盖其后也曽祖讳天廙宋绍㝎中入粟佐邉授迪功郎祖讳沐元南康路建昌县主簿父讳吉相少俶傥负气甞事仁宗于东宫擢典用监知事出为㐮阳路谷城县尉以卒府君生于燕都儿时嶷嶷崭耸不妄狎咲八龄就师读书终日据案端坐未甞㫄顾其师竒之使察诸生怠肆者诸生畏惮歛戢莫敢譁年十六侍谷城之官杜门絶賔客不交昼夜攻学母夫人闵其劳节膏油不多与俟母寝以衣衾蔽牅而诵夜叅半乃巳谷城涖官刚严府君囙事进谏多所匡𥙷出遇其吏民恂恂退抑人不知其为尉子也旣冠而归时许文懿公谦以道德为学者师府君从而受其说识悟过人辨析精确内涵外饰日超月异先軰皆自谓不及然府君务见躬行以礼齐其家奉先祠谒拜祀奠取朱子所脩仪文行之歳时率族人祭始迁祖墓祭毕序长㓜列坐告之亲睦之道属之近者朔望必㑹贫者歳周以两月之粟脩建昌所创义塾延师儒教其子姓至于鄕人毎歳冬至杀牲置酒㑹长老俊人行鄕飮礼府君为之讲说嘉谟伟行使听之曰为父兄子弟当如是鄕民莫不化服细民寠者贷以粟不取其赢待以炊者常数十家东阳多宋贵臣挨民艺其田者旣入粟半复亩征其丝民颇苦之府君倡其鄕人曰君子以养野人奈何厉之遂罢不徽人用是德府君称其善不虚口遇事无大小皆立决不形扵谋议所为輙出人意表𥘉延祐中恶少结逻卒诬平民为伪钞破其家意府君儒生可侮以语撼之兾得赂乃止府君怒赱白大府逮恶少窴于法害遂絶由是宿豪文吏揺手相戒不敢过其门府君益刻苦为条法使后嗣可守室庐械噐皆预为数世计各极其精善人服其才而惜其不获施于世也府君饶扵赀产脱去华靡习聚书万卷致力其中着四书笺惑大学章句纂要田书述义通若干卷治平首䇿二卷学则二十卷韵原六十卷府君惩士习沦于夷俗独制古冠衣服之揖譲歩趋必以礼法人望之神情夷朗如逸民髙士及即之则雍然和与之语出仁入义愈久而愈无穷年四十有七以至正四年六月辛酉终于家学者私谥贞节先生十二月壬申葬县南乗騘鄕御史里焉䲧之原娶葛氏宋参知政事端献公洪之玄孙子男四人大同兴宗嘉亨允升女四人适葛实李观及东阳儒学教谕李思文其一蚤卒孙男十人昭晖旭晔昇昱昺昻景旲孙女二人适许益亨郑格曽孙男五人钧銮鎕鎭某女三人允升甞从黄文献公溍逰有文用荐者授庆元路儒学正早死而二次子亦继卒独大同存善承其家学以故国子祭酒许元状来请铭余未壮时甞拜府君于家多其言语仪貌俨然成德人也盖今四十年而余亦老矣铭乌敢辞铭曰柏之丸丸或朽于山堂之巖巖或病于颠天产其良不需其完人愠以咨我恬以安探圣之源禓道之澜不谐一时千载之传丛桂楼记丛桂楼在杭天龙寺之左偏主僧大道禅师作之大道讳善平越渔浦人初受业寺之庆菴吉公㝷升天目山问道扵普应国师巳而来归闵天龙之废且久也慨然有兴复之志时瓦砾荆棘散漫左右几无所容足而大道槖无锱铢独操一钵日赱市中得食舁归以食衆上得钱以易材木金石百用之具不四三年而佛殿三门两庑皆成四方学徒之来者皆仰以食扵是复以其余作斯楼左丞周君伯琦以丛桂扁之旣而大道以至正辛邜七月十一日示寂其徒奉全身瘗诸楼右而建塔其上且请同菴禅师述其故属余以记斯楼楼乃大道憇息之所将以致其思焉而余独感大道之立志坚而成功速也今夫有威力以使人者莫过乎有司有货财以使人者莫过乎富室然其有所兴作皆集衆谋役羣力而为之犹且磨以歳月多者数十年少者十余年而后成今大累然一僧非有货财威力之可使人独用口舌化导市井之民取其财与力以为巳用成宏伟胜大之功若易易焉者虽曰佛氏之教足以动人之信听然非大道之有志不能也盖人惟患无志有志矣患守之不坚有志而能坚事无不可为者况一寺乎余甞病有志者之寡而扵大道深有感焉呜唿后之居斯楼者孰非大道之伦㢤读余言而思大道之为人则斯楼与斯寺不废矣请记者曰圆浄圆如皆彬彬雅饬有志扵禅观者今居斯楼云王指挥像賛眞人龙兴山川降精杖劔来从莫非豪英维时王公实将家子乕吼鹰扬万夫披靡成功钖爵遂鎭一方㢮其武威佩玉冠裳何以观之有烨其像益懋厥勋配古良将苏都事伯䕫像賛才足以行志智足以成事也苟尽施扵时必有大过扵人而得位以行者仅出其一二也年齿之高林泉之趣皆公之所宜有固天报善人之所致也惟有子之甚贤以文鸣于治世足以继絶学于前人杨休闻于不坠也此吾甞私为之善诵长公之言拟公扵晁氏之君成而知其无愧也景㝎谏䟽序吾婺奋称礼义之郡士生其间皆存气节仗忠义而东阳为尤盛自宋中世以来以直道着称朝列于国史者甚衆虽布衣下位之士不在谏诤之軄而上封事者亦往往有之岂其人皆善为言论㢤德泽之所渐濡师友之所讲说风俗成扵下而至扵斯盛也余自少时好观宋史凡吾郡闻人事有可称者輙识之旣而复叹士之幸获见扵史者如此不幸而遗轶不传者盖多有矣往年在翰林始得见东阳贾廷佐上高宗䟽廷佐为桐庐主簿愤秦桧主和议绍兴戊年上䟽论之其辞甚切直而史不载至七世孙权出以示人世之士大夫爲文以称其忠廷佐之名始显于天下廷佐之鄕人杜士贤在理宗时爲武学生景㝎甲子秋囙星变求言士贤上䟽力攻贾似道误国今年秋其曾孙实亦以示余其事与廷佐相类然士贤𥘉无一命之爵其言请黜退似道歴数其罪切直颇同扵廷佐而实又能趋京师遍求贤荐绅文辞以白之且将刻梓以传或非廷佐后人所能及余扵是又叹忠义之士天虽抑之扵当时天毎扶植其子孙使昭其声光于不朽是岂智力所及㢤当似道擅权时威𦦨足以生死人士贤彂愤言之不至于杀身者毫发间耳今似道之后不闻有爲士者而人亦羞称之士贤之子孙方守其遗业不坠而闻士贤之风者虽野人稚子皆嗟慕以爲贤善恶之公昭明也如是则夫有志扵忠义者尚何所惮而不爲㢤然则是䟽之传非特可𥙷史氏之阙爲人臣者皆可以鉴矣士贤字希圣后中武科授武冈军新宁县簿尉遂摄其令转绥宁旰𣅿两县令以终赠浩然子叙引交神明有道乎曰有无妄而巳矣然则所谓无妄者何也曰其中有物非思虑胶葛之可摇夺也非声利沉酣之可变易也至虚而神与道合眞放之无垠收之则存历代以来恒有其人也今之近扵此者其唯吾浩然子乎浩然子与余同姓其名爲宗眞遂以其称浩然者爲之字学道扵京城报恩光孝观得灵寳法而能知鬼神之情状嗣天师知其贤号为軆玄妙道纯素法师提点观事㑹朝天宫虚席中书以为言上召见奉天殿命太官赐馔俾之住持时洪武五年秋七月也又明年正月七日仪曹奉常同传旨谕之曰凡有事郊社及山川百神当令宗眞帅其徒十人前期芳香洁豆笾以俟临事之日仍令宗眞𬒳法服与祭浩然子拜命惟谨盖以其精洁而扵敬恭明神为冝浩然子由是简在上心屡䝉召对且赐白玉眞仙像二十余躯以鎭山中龙光赫奕光动林谷采眞之士无不歆艳之余甞见浩然子扵冶城山风度凝简执谦而有容澹然无所累其心所谓其中有物不为思虑声利之所惑者诚近之此所以遭逢盛际而眷遇有加焉然而忠君尊上臣子之职也浩然子益冝振祓精明倾竭诚悫以颂祷国祚扵无疆非特敬恭明神而巳诚如是虽身居方外而乃心王室𬒳法服以与朝绅之列非侥伟也实宜也浩然子其尚朂之洪武六年冬十有一月金华宋某序桑仁卿传桑惠字仁卿婺之武义人其先居丽水桑溪南渡后有景昭者始迁婺歴四世皆不坠书诗仁卿㓜䘮父独奉母居不能与人浮沉介然自守遇人则翼然恭未甞往叩富児门唯日夕训诸子弟鸡𥘉号辄唿起悬灯诵书食时使从师或值雨淖亲持盖候之还人咲其愚劝曰子贫若是甑将生尘矣何不学他技艺朝出门暮可即得钱读书固佳其効乃如𥙷风耳仁卿咲曰信如子言吾家学将絶于吾乎矣宁饿而死不能从也乃召其子以时谓曰此妄人耳其愼母听吾之贫由天扵读书何预㢤策励比前为尤急及见以时明经能文辞鄕校迎为学者师仁卿抚几自庆曰吾将有以见祖宗地下矣仁卿无所扵食质田扵里翁已而失其劵乃以计绐仁卿至家使重书之或履其跗曰愼勿言翁劵失矣仁卿叹曰吾实得钱言犹在耳而因失劵负之为计固得如内媿何一里譁然称曰桑仁卿其诚悫人㢤未几卒贫不能歛手足鄕人惜其贤裒钱以塟仁卿娶同县人项寄瑗其贤絶仁卿固安贫终日樵苏不㸑项无纎介见扵容色澹然能相欢冻馁日不自免闻有佳书必掇所织布帛贸之使读自时厥后以时以贤良征主袁分宜之簿州里槜酒将来贺曰仁卿夫妇不负教子今得官归矣项曰得官不足荣能不负官斯为荣耳以时在分宜数督运万里外兢兢自持无所遗失再转为温州判官遣候人迎养将及门而卒今以三转为䕫州府通判陛至某郎益用政事闻于时论者谓父母之善教云賛曰子弟不患无俊良非父母竭力教之终不能有成也有如仁卿忍贫教子至樵苏不㸑一不变其志澹如也卒能奋彂有耀于前人则吾所谓父母不力教子子未必有成谁不谓然因作小传以为世劝焉送王明府之官序我国家重扵民社之寄虽遐州僻壌必慎选守令以抚摩其人民苏息其彫瘵而擢用人才之道必以常从事扵朝廷省部者为先以其历练之精而深达扵民情政体也会稽王君元凯受命出宰䕫之开县告行扵余徴言为赠两川入㢤版图未久其民新脱扵锋镝之余自非善扵承流宣化者未易以煦生息之也庙堂之议以为元凯久以文墨议论賛佐春官仪文礼法谙集有素其为人持身砥行又端谨清脩克称兹选故有是命余闻昔子㳺氏之为武城也以礼乐为教而圣人喜之此千载牧民之良法而近世以来为县者率以法度束缚而操切之故礼教之泽不下流扵民而醇风羙俗罕或见之今元凯之往不惟使其百里之内政平讼理而安于田里其所以化导全安之者要必有其道矣他日观风之使有言扵朝者曰西蜀之地有万家之邑其令之治先政教而后刑罚其民之俗好辞让而耻闘争以故絃歌比屋而囹圄空虚虽在数千里之外而蔼然不异乎邦畿之中是冝旌褒其县大夫之能以为在职者劝若然必元凯之所治也余在礼部常知元凯之为人今守职词林秉笔史舘晨入夜归无敢暇逸故扵元凯之请不及缀缉文辞为赠而姑道其所期望者如此朂之元凯其勿以余言为简也是为序洪武六年九月旣望金华宋某序