六书故提要钦定四库全书经部十六书故小学类二提要等谨案六书故三十三卷宋戴侗撰考姓谱侗字仲达永嘉人淳祐中登进士第由国子监簿守台州徳祐初由秘书郎迁军噐少监辞疾不起其所终则莫之详矣是编大㫖主于以六书明字义谓字义明则贯通羣籍理无不明凡分九部一曰数二曰天文三曰地理四曰人五曰动物六曰植物七曰工事八曰杂九曰疑尽变説文之部分实自侗始其论假借之义谓前人以令长为假借不知二字皆从本意而生非由外假若韦本为韦背借为韦革之韦豆本为爼豆借为豆麦之豆凡义无所因特借其声者然后谓之假借説亦颇辩惟其文皆从钟鼎其註既用隷书又皆改从篆体非今非古颇碍施行元吾邱衍学古编曰侗以钟鼎文编此书不知者多以为好以其字字皆有不若説文与今不同者多也形古字今襍乱无法钟鼎偏旁不能全有却只以小篆足之或一字两法人多不知如本音睘加门不过为寰宇乃音作官府之官邨字不从寸木乃书为村引杜诗无村眺望賖为证甚误学者许氏解字引经汉时犹用篆隷乃得其宜今侗亦引经而不能精究经典古字及以近世差悞等字引作正据镑钟鋫锯尿屎等字以世俗字作钟鼎文夘字解尤为不典到此书为一厄矣云云其诋諆甚至虽不为不中其病然其苦心考据亦有不可尽冺者畧其纰缪而取其精要于六书未尝无所发明也干隆四十六年十月恭校上总纂官臣纪昀臣陆钖熊臣孙士毅总校官臣陆费墀钦定四库全书六书通释宋戴侗撰名者人治之大者也文者名治之大者也文忒则名乱名乱则实易名乱而实易则民听惑号令昬法度舛礼乐坏而乱益生君子如欲善治其必由正名乎古之明民者观于天文仪于地理比类万物釐制百则以正天下之名以定天下之文简而覈约而备通而不越察而不烦事物载焉法象备焉记曰黄帝正名百物以明民共财由黄帝而来以至于周上以道揆下以法守世修其物无敢差忒其在周官司徒掌之以教万民保氏掌之以教国子外史掌之以诏四方及七嵗则属象胥而谕言语劦辞命九嵗则属瞽史而谕书名听声音十有二嵗王巡狩则大习之当是时也物同名书同文四海之内通达之国无尨言焉故名不贰实不迁而听不惑百官以治万民以察法度粲焉礼乐昭焉周之衰也官失其守士失其学及秦焚书先王之迹一不㡭自篆而八分自八分而行楷譌以传譌缪以孳缪至于今日文乱极矣况于名乎由千载之下遡千载之上以探不传之学其难已矣阙其所疑固以俟知者若其象类并失不应六义邈不可攷者虽圣人复起岂能凿通哉传曰非天子不制度不攷文如曰更正而大备之其在攷文之君乎夫文生于声者也有声而后形之以文义与声俱立非生于文也生民之始弗可攷也已以理而逆之被髪裸形击剥挽列以为衣食其气未柔若禽兽然其知未辟若婴儿然仅能号唿其欲恶喜怒以相告诏而已矣稍益有知然后渐能名命百物而号召之声稍备矣文字未兴也其类滋其治繁而不可以莫之征也然后结绳之治兴焉治益繁巧益生故有刻画竹木以为识者今蛮夷与俚俗不识文字者犹或用之所谓契也契不足以尽变于是象物之形指事之状而刻画之以配事物之名而简牍刀笔兴焉所谓书也象形指事犹不足以尽变转注㑹意以益之而犹不足也无所取之取诸其声而已矣是故各因其类而龤之以其声木之形可象也而其别若松若柏者不可悉象故借公以龤松之声借白以龤柏之声水之形可象也而其别若江若河者不可悉象故借工以龤江之声借可以龤河之声所谓龤声也五者犹不足以尽变故假借以通之而后文字之用备焉六书之义虽不同皆以形声而已矣六书不必圣人作也五方之民言语不同名称不一文字不通圣人者作命神瞽焉劦其名声命史氏焉同其文字釐其烦慝总其要归而已矣夫文声之象也声气之鸣也有其气则有其声有其声则有其文声与文虽出于人亦各其自然之徴也有有形而有声者有有事而有声者有有意而有声者有形而有声者象其形而声从之求其义于形可也有事而有声者指其事而声从之求其义于事可也有意而有声者会其意而声从之求其义于意可也是三者虽不求诸声犹未失其义也至于龤声则非声无以辨义矣虽然龤声者犹有宗也譬若人然虽不知其名犹可以知其姓虽不察其精抑犹未失其粗者也至于假借则不可以形求不可以事指不可以意会不可以类传直借彼之声以为此之声而已耳求诸其声则得求诸其文则惑不可不知也书学既废章句之士知因言以求意矣未知因文以求义也训故之士知因文以求义矣未知因声以求义也夫文字之用莫博于龤声莫变于假借因文以求义而不知因声以求义吾未见其能尽文字之情也周礼九嵗则属瞽史而谕书名听声音史正书名瞽劦声音声耳治也书目治也瞽史劦修而后耳目之政不爽故侗尝谓当先叙其声次叙其文次叙其名然后制作之道备矣声形而上者也文形而下者也非文则无以着其声故先文而继以声声阳也文阴也声为经文为纬声圜而文方声备而文不足天下之物犹有出于六书之外者乎其寡已矣凡天地万物之载具于书能治六书者其知所以治天地万物矣许氏之为书也不以衆辨异故其部居殽襍不以宗綂同故其本末离散凡予之为书也方以类聚物以羣分以辨其族父以聫子子以聫孙以綂其宗宗綂同族辨异故眂繁若寡而御万若一天地万物之富不可胜穷也以是书而求之则若数二三焉故曰知治六书者其知所以治天地万物矣侗之为书也先契以本文立一以起数是故数为首次二曰天凡本乎天者皆从上次三曰地凡本乎地者皆从下次四曰人次五曰动物次六曰植物次七曰工事七者备矣归余于襍缀疑于末而六书之道尽焉天地之大也日月星辰之昭也山川丘陵之广也人事之殷也物产之伙也古今之长也治之以七者皦如也简而不遗繁而不乱知吾说者之于天地万物也其如示诸掌乎天地万物之生伙矣人者天地万物之帅也故人文居多人道治而天地万物之理得矣人事莫繁于口手故口手之文居多口手之动不失其则而人事得矣心也者身之帅也心之动也微而其应也巨凡天下之故皆出于心故心之文多而义最赜能治其心则能治其身能治其身则能治人能治人则能治天地万物天地之间无余事矣心之属为字三百不失乎心之正者仅六十而已是以君子慎其所感也天下之物名无穷而书有限也理义精深广博而书之所可象者皆粗也然则书之用其穷矣乎曰易之为象也其初止于八因而重之止于六十有四其称名也小其取类也近然而义理之髙深广博莫能踰焉孔子曰四营而成易十有八变而成卦八卦而小成引而申之触类而长之天下之能事毕矣夫有物则有则则非离物也有器则有道道非离器也物有成形而理之精赜者难言也器有成象而道之广大者难摹也含物象而言理道者犹图虚空而画声气也必不覈矣是故圣人因器以着象立象以尽意引而申之触类而长之而天下之精义靡有遗焉六书之作其称名也小其取类也近所以覈象类之实而着事物之文犹一二上下之不眩也故其小也天下莫能破焉引而申之触类而长之天下莫能载焉故格物之道莫博于书学书之道充类为大通于六书者可以通于知类通于知类者可以无不知圣功之始也道从辵本为人之行路理从玉本为玉之文理引而申之则道之广大理之精微者无不通此充类之术也凡书独立为文牉合为字文犹八卦也文立而字孳因而重之犹八卦之为六十有四也假借以通之触类而长之一言不足以尽名则合言以尽之两言不足以尽意则合辞以尽之书穷则变变则通天下万物之名理备矣富有之谓大业日新之谓盛徳生生之谓易六书其备矣乎孔子曰下学而上达知六书之说者其几于易矣六书三十篇人事居其半虽然天地万物之繁亦人也天地万物人所事也非人则天地万物之名不立故曰万物皆备于我矣此岂庶物之所能与乎哉知乎此则知性矣尽乎此则尽性矣万物一原而性以类殊万物同出于天而人受其中故惟人万物之灵所谓性善也谓蠢动含灵咸同此性者谓马之性犹牛之性牛之性犹人之性者也异教也奈何乎儒者之亦为斯言也噫凡六书皆以形人声而已矣有声而有形者象其形则可以为书有声而有事者指其事则可以为书有声而有意者㑹其意则可以为书形不可胜象也事不可胜指也意不可尽㑹也则各因其类而龤之以其声故龤声多而义可知并与其类而莫之从则直假借以足之故假借多而义难求古人谓令长为假借葢已不知假借之本义矣所谓假借者谓本无而借于他也合卩为令本为号令命令之令令之则为令长之本文虽未可晓本为长短之长自穉而浸髙则为长有长有短弟之则长者为长长者有余也则又谓其余为长二者皆有本义而生所谓引而申之触类而长之非外假也所谓假借者义无所因特借其声然后谓之假借若韦本为韦背借为韦革之韦豆本为爼豆借为豆麦之豆令铎之令特以其声令令然故借用令字豨令伏令以其状类铃也故又从而转借焉若此者假借之类也凡虚而不可指象者多假借人之辞气抑扬最虚而无形与事可以指象故假借者十八九发语之扬者有于有猗有若有夫有羌其抑者有抑有繄有乃其平者有爰有载有肆有惟有式有诞有越卒语之扬者有邪有与有哉有诸有兮有居其抑者有耳有尔有只有已其平者有者有也有焉有旃有斯有思有忌顺语则有然有若有必有葢反语则有弗有不有匪有靡有末有蔑有罔疑语则有何有奚有那有岂有曷有害有安有焉有恶有遐有胡有孰有或语闲则有于有以有而有则有之有所有斯有其嗟叹之声则有都有俞有噫戯有呜唿凡此皆有其声而无所依以立文故必借他文以备用此假借之道也不知龤声借声之义者其为说必凿六书之中天文地理人事物则备矣苟能因其自然之文以求其自然之则由是以稽圣人之言由是以通天下之故以之正心修身齐家治国平天下皆可以行其所无事矣凿于文者必凿于辞凿于辞者必凿于理凿于理者无所适而不畔道也其极也至于天地失其位万物失其性故格物致知之患莫甚于凿非特六书之故而已也书云惟天聪明惟圣时宪诗云不识不知顺帝之则夫有物必有则天之所命非人之所能为也虽尧舜文王之圣亦顺其则行其所无事而已矣孟子曰所恶于知者为其凿也如知者若禹之行水则无恶于知矣禹之行水也行其所无事也如知者亦行其所无事则知亦大矣圣人既没百家蠭起曲径败道巧言乱徳皆由于凿也侗于六书其所不知葢阙如也不敢凿也以凿为知其于疑也可以无阙矣其于天则倍之逾逺圣人之道不明六书之学不讲学者各以其知驰骋于穿凿之涂诗书六艺之说始不胜其异其凿弥深其知弥逺此侗之先君子所以拳拳于六书而侗之所以不敢凿为之说也六书推类而用之其义最精昏本为日之昏心目之昬犹日之昬也或加心与目焉嫁取者必以昬时故因谓之昬或加女焉熏本为烟火之熏日之将入其色亦然故谓之熏黄楚辞犹作纁黄或加日焉帛色之赤黑者亦然故谓之熏或加纟与衣焉㱃酒者酒气酣而上行亦谓之熏或加酉焉夫岂不欲人之易知也哉然而反使学者昧于本义故言㛰者不知其为用昬时言日曛者不知其为熏黄言纁帛者不知其为赤黒它如厉疾之厉别作疠则无以知其为危厉之疾厉鬼之厉别作禲则无以知其为凶厉之鬼梦厌之厌别作魇则无以知其由于气之厌塞邕且之邕别作痈则无以知其由于气之邕厎永歌之永别作咏则无以知其声犹水之衍永璀粲之粲别作璨则无以知其色犹米之精粲惟国语史记汉书传写者希故古字犹有不改者后人类聚为班马字类汉韵等书不过以资竒字初未得其要领也所谓多学而识之非贯之道也注䟽未兴经义常明注䟽日繁经义益晦非经有明晦学者不知六书故也自汉氏以来儒者各以师说转相授受不揣其本不㑹其宗各自以意凿通为说縁辞生训析言破义而古书之精义愈不可见矣朱文公昉推训故以释经义学者稍识古书之㫖然经为之解字推其故述者已烦而不能徧识学者已劳而不能徧通犹为未得其要也古之教者子生十年始入小学教以六书六书者羣经诸子百氏之通释也六书茍通由是而往天下之书不待注疏皆可读也六书不通而以臆说缪为之注疏是瞽而为乡者也祇益其迷注疏滋多学者滋惑是故古之学者简而覈约而达用力省而功倍后之学者博而肤襍而不贯用力劳而功少六书虽陿而其用博充类为大假借次之去繁从古然后精义着焉虽然古者书以刀笔载诸简策费才而刀笔费晷故载籍繁国不能具韩宣子适鲁始见易象与鲁春秋然则晋主夏盟而犹不能具典籍也孔子曰夏礼吾能言之杞不足征也殷礼吾能言之宋不足征也文献不足故也杞宋世守先王之礼物而文献犹不足征也况他国乎况学士大夫乎学士大夫既不能尽见全书往往诵读以相传故得其声而不得其文则一字而假借者数字传其声而不得其本则一字而贸易者数体棼然爻乱不可胜一一之以义可也古者瞽史葢时修之毫楮既兴书道乃备然其譌谬乃有甚焉则未有是正于六书者也经传诸书衆所习诵传写者多易以俗书版本既兴始共谨守一㸃一画不敢更易不知其为守譌传缪也如周易无皆为无则道家者流易之也唐玄宗天寳三年诏集贤学士卫包改古文从今文故六籍多用俗书惟周礼仪礼国语史记汉书传习稍少故犹有未尽变者焉娄机作班马字类取其字之异于俗书者传以声类予谓非特史记汉书为然也大槩古书假借居多史记汉书亦有假借不当物者若之为叜让之为攘敖之为骜趋为趍黾勉为闵免妖为祅与訞轪为釱柴为祡愒为偈秽为薉霏为䬠牵为摼畜为稸队为䃍皆不当物不足悉取也司马子长扬子云皆好竒字故其辞赋太玄法言多竒字而不适于用予所不取也先人曰载籍之兴也肇乎文合文以成辞属辞以达志毕志以成章辞助也者所以贯其文达其辞而畅其志也故学者必辨乎书名而味乎辞助辨乎书名而义着味乎辞助而意得穷天下之载籍无有逃乎此者不待注释而皆可通动植之类有万其物禽兽草木虫鱼之书名各不过数十百有有字而不知其物者有有名而不得其字者西北多山物东南多水物姑以吾邦言之海之爪虫曰蠃曰蚌曰蛤曰蛤棃曰蚶曰蛏曰䗾曰䗯曰蛎曰曰蜐不可遽数邦人不能尽识也况异邦乎南人不能尽识也况北人乎南之不知北犹北之不知南也欲以一方之见而尽万物之载难矣况其名物错糅州异而县殊以名而求诸书固常不尽以字而求其物又多不得予书非能尽物也姑着其有征而信者焉其所不知以俟知者若夫怪诞之说故所弗取也外史失官而六书缪乱隶楷日滋而篆籀湮没向微许氏说文文字之本几于景灭而迹絶矣至于今而犹有考焉者许氏之功也吾先人教学文者必先六书学六书者必考于说文顾其书牵复于絶学之后裁成于一人之手犹未免有遗惧文字之所不可无者或见于其注说及他偏旁或一字而再见遗逸重复盖多有之徐骑省兄弟不能补正乃曲为之说殆类杜氏之于左氏何氏之于公羊氏也六书始于象形指事古钟鼎文犹可见其一二焉许氏书祖李斯小篆徒取形势之整齐不免増损㸃画移易位置使人不知制字之本本象日之圜而㸃其中以象日中之微黑居偏旁之左者椭其形以让其右而小篆遂作本象初月阙其左以逊于日小篆作乃与肉无别象其峯之隆杀譌而为本象其四足而尾譌而从巾本象其岐尾譌而从火凡此之类皆迷失其本文者也故予考之于古茍典刑之犹在者必备着之古书本用刀笔后世巧缪乃始有科斗玉箸栁叶诸体皆非本文也故予皆不取说文上下通也引而上行读若匈引而下行读若退张口也右戾也象左引之形左戾也从反抴也明也象抴引之形虒字从此徐锴曰象弋支流也从反读若移钩识也钩屰者谓之象形匿也象曲隠蔽形按古今书传皆未尝有用此九文者凡书方圜曲直左右抴引往往皆因其形势之自然初不成文岂有定名予无取焉说文所载籀文率多増益㸃画失文字之本如炙之为震之为旁为雱为禥为祟为禋为为逋为为殆后人傅㑹託于史籀之为也予无取焉六书所以章名物也天有日月星辰风雨之名地有山川国邑土田之名人有骨体族属官职器用衣服之名物有鸟兽虫鱼谷粟草木之名凡一言以为名者皆具于六书矣一言不足以尽名则合文以为名合文以为名者非六书之所能具也故先王之法有书有名三代而上名正而言顺故学粹而义明三代而下其名乱其言尨司马相如扬雄之徒始务为竒字辟名以夸辨博自是以来为文字者昧于义短于理而骛于辞华茍务更名换字以为新竒故言天地者曰干坤曰堪舆曰葢舆曰穹壤言日月者曰乌兔曰羲娥曰曜灵望舒凡事物之正名皆以常见厌更为竒变而不顾于理义天下贸贸焉日入于昬溃回遹学者眩于知妨于业而迷于道相如之赋雄之太玄退之曹成王碑学者鲜能通其文辞虽能通之亦卒无所用扬雄多识古文竒字韩退之亦慕为之六经孔孟之书未尝用竒字而大道着焉古之为文辞也将以明民今之为文辞也覆以昬之古之为文辞也将以辨物今之为文辞也覆以眩之易曰当名辨物正言断辞侗之为是书也亦以当名辨物正言断辞通天下之志而已矣非敢夸辨博而自为一家言也凡字书有二以文求之者其传于今则有说文玉篇类篇诸书焉以声求之者则有唐韵集韵诸书焉声韵反切之学古未之有也许叔重郑康成诸人不过曰读若某云尔汉末孙叔言创尔雅音义始立反语逮魏大行西戎用之以通释氏之书于中国其法上以㗋舌唇齿牙三十六声为母下以声之相劦者为韵而以声韵二字反切之若东徳红反徳为声而红为韵也商式羊反式为声而羊为韵也反切既兴天下之声莫能逃焉声昜也韵隂也声为律韵为吕今之为韵书者不以声为纲而凿者每以韵训字故其义多忒声之相通也犹祖宗衆姓之相生也其形不必同其气类一也虽有不同焉者其寡已矣韵之相迩也犹猩爰之似人鱓之似虵蜀之似蚕也其形几似其类实远虽有同焉者其寡已矣台余吾我卬皆为自谓之名尔汝而若皆为谓人之名谁孰若皆为问人之名此所谓声之相通者也春之为言蠢也夏之为言假也秋之为言愁也徳者得也祖者且也舍者舒也子者滋也丑者纽也寅螾然也夘茂也辰言万物之蜄也已者阳气之已尽也未者味也戌灭也宫中也商章也角触也此所谓韵之相拟者也不能审声而配韵以立义未有不为凿说者也専为文合为字㑹意以为字止于合三析而训之至四至五是皆不得其义而破碎牵合以为之说也凡字有从多而省者趋于巧便也从省而多者趋于巧缪也钟鼎之文多巧符玺之文多缪钟鼎之文予所取证者不少然不尽信者以其人自为巧也凡文有自省而繁者一之生二三亖口之生吅品㗊又之生収是也有自繁而省者水之为川为巜为虫之为䖵为虫骨之为肎为冎为是也有母容其子而从省者老之省为耂而耊考耇容焉虎之省为虍而虞䖍虐虘容焉虫之省为䖵而蚕蟁螽载焉䖵之省为虫而螟蝝蝼蚁依焉此类是也有子孙其母者说文所谓从某省声者是也有让而从者之为目之为舟之为车是也有让而衡者水之为是也字之子母相从声义相劦或居上或居下或居左或居右有得变易者焉有不可得变易者焉朞期峯峰峩峨崒崪鍫锹松枀谟謩豁橛橜左右上下虽有变易不出乎一字此其可得变易者也杲杳易明垕垢唯售含吟召叨眇省悲悱愈愉意愔怠怡忠忡怒怓愁愀忘忙擘擗枽架枷衾衿裹裸此其不可得变易者也有一义而后创一字以此释彼终不近之如爱怒怨惧恩惠喜悦愤愠忧悲之类人所通晓字书引喻其义反差凡人之所通晓不待注解者皆不赘解名以旌实也有其物而无以征之故为之名焉所以别同异辨庶物明民者也非所以诬民惑衆也怪力乱神孔子不语故怪诞之说皆断而不取有其书而无其物者谓之虚名虚名载于书册者为不急之察无用之辨实名通于俚俗者不载则阙于用故予舍虚而取实傥有余力当尽萃书名之不当物者别为一编而辨正之以明民说文阙汉帝之名尊君也侗以为不然礼曰临文不讳如许氏之法是王者之名不载于六书而尧舜禹汤文武之名皆当刋而不载矣凡方言往往以声相禅虽转为数音实一字也不当为之别立文姑举其畧那如何之急言也温人唿奴谐切台人合作那二字为则皆切括人奴弟切呉人越人唿人为奴红切今俗书作侬台人鱼邻切温人奴登切母古音莫古切又莫比切今俗通唿莫下切吴人莫回切又上声蜀人即瓦切淮南唿社别立妈姐毑文皆非也博雅嬭妳乳母也女蟹切今俗谓乳母为嬭汉人谓母媪姥凡此皆一音之转也温人唿如为女痴切括人女朱切温台又女兴切馨许生之急言也说文有吴人有宁馨语宁如之变也宁馨犹言如许生也凡若此者不可悉数皆不当立文者也予为六书三十年而才茍完每参校一部摊书满案左采右获手罢目眩輙抚书而叹曰焉以是为哉昔温公尝谓平生精力尽于通鑑一书通鑑既成学者据之以考二千载之兴衰理乱如翻日厯也其较之徧阅诸史以求往古之统绪者可谓约而省力矣然温公谓当时能阅之终卷者才一人而已今世学者仅读书坊节本未有肯观全书者也夫有成书而犹不暇于徧阅孰知夫作书者之难哉杜子美云良工心独苦此固古人之所共叹也虽然是书要为人文之所不可阙者苟有用力于此者其知之矣予为六书三十年而未卒功非直不敏不勤葢不敢遽成也天地万物之载一形诸书矣时有今古方有南北天地之产万不足名也以一人之心知一方之闻见而自以为能备天地万物之载诬矣予观古今字书皆不免舛复疏落之失葢事物之浩繁错糅纪述者莫难焉予之迟迟于卒书者非直不敏不勤葢有待也虽然年运而往来日几矣终于待则书之成未有日也故予姑约其三十年之功以为书孔子曰禆谌草创之世叔讨论之行人子羽修饰之东里子产润色之予书草创之书也讨论是正则以俟君子焉予观释氏之流以幻妄欺世越之新昌有镌厓石为大象者其髙数十仞其始一僧为之不能成曰后必有继我者继之者数人卒厎于成其长过于侨如涂以金碧焕然溢目愚夫愚妇望而稽首屈膝焉噫以彼之欺而犹有继其志者吾书立宇宙之人文着焉庸讵知后世之无扬子云也吾书非一家言也不吾鄙者绳愆纠缪匡其不及而补其阙以成不刋之典窃有望于后之君子焉六书通释六书故卷一钦定四库全书六书故卷一宋戴侗撰书始于契契以纪数故首数次二天次三地次四人次五动物次六植物次七工事次八襍次九疑数一于悉切数之始也画如其数于六书为指事一之指事二而至切数如其画二之疑亟纪力切于书传为疾急之义亦借用革棘又去吏切于书传为频数之义竺丁切莫晓其意义三苏甘切数如其画三之曰三去声四息利切数如其画亦作一之㑹意十是汁切数之成也从衡相乗以明数之备也上古结绳而治未有文字先契以纪数一二三亖各如其数自五以往不可胜画故变而为㐅以为小成之识变而为十以为大成之识所谓穷则变变则通者也数始于一成于十自是以往十十为百十百为千十千为万十万为亿十亿为兆为秭皆自十而乘之十之㑹意廿二十切二十之合称也按今俗唿若念葢二十有尼至切之音故又转而为念卅三十切三十之合称也十为卌卅之会意龤声世舒制切三十年为一世人生三十而壮有室始有子七十而老老而传大约当世用事者三十年故以一传三十年为一世说文曰从卅而曳长之亦取其声按商癸卣世直作卅世又音泄记曰世栁之母死丈直两切十尺也人手中尺故从十从又长十尺以为度老者疾者之所扶象之故亦曰丈老者然后丈尊之故曰丈人丈所倚也故凡所冯倚者皆曰丈去声十之龤声千此因此先二切十百为千人声博补各切广也借为博奕之博一之龤声百博陌切以十乗十为百十十之数也白声曰百从白古作百之疑皕元愚袁切生物之本始也物生于一故从一兀声引而申之为首为大伯曰元首也从人从丄丕攀悲切大也古亦借用不五吾古切自一至亖积而上之不可胜画也五为数之半故左右㐅毌以为小成之识今郊野之为衡者梓人之为寻丈者至数之半皆㐅契之观于此可以知书契之所从生矣错㐅之义取焉亦作五通作仐午割仐毌皆此义也或曰错㐅本义也借以纪数㐅之㑹意爻乎交切变动错㐅之谓爻故从二㐅爻之㑹意㸚爻之衆也㸚之疑尔儿氏切诗云彼尔维何维常之华尔緐密也引之为密尔别作迩迩借为尔汝之尔又借为辞助如是之合为尔语曰铿尔舍瑟又曰莞尔而笑尔与然声义相通亦通作尔爽疏两切爽之用二书曰故有爽徳诗曰女也不爽其义为差书称昧爽又曰用爽厥师其义为明文无分切文理也象文理错㐅商癸文又作传曰宋仲子生而有文在其手曰为鲁夫人此文之本义也六书所以谓之文也上则天文下则地理中则人伦小之鸟兽草木莫不有文焉中庸曰文理密察传曰经纬天地曰文周语曰经纬不爽文之象也尧之文思舜之文明禹之文命皆是物也孔子曰大哉尧之为君也巍巍乎其有成功焕乎其有文章又曰文王既没文不在兹乎尧舜文王周公孔子文之至也诗书六艺文之所聚也学者必学于文然后可以格物致知故曰子以四教文行忠信又曰博学于文约之以礼流俗之失専以华采縁饰为文至以言辞为文章失之矣孔子曰周监于二代郁郁乎文哉吾从周孔子之从周也谓其监于二代而极文理之精察也岂尚其文饰乎哉孔子曰伯母叔母疏衰踊不絶地姑姊妹之大功踊絶于地如知此者由文矣哉由文矣哉先人曰观于此可以知圣人之所谓文矣引而申之则为文采文饰而质与文对考工记曰青与赤谓之文赤与白谓之章文之龤声斐斧尾切文采成章也诗云萋兮斐兮成是贝锦亦借用匪彦鱼变切文茂美也说文曰从彣厂声士之文秀者因曰彦书云人之彦圣嫠里之切说文曰微画也斓郎干切斓班襍色成文也丄丅•一丄时掌切篆文一•丅胡雅切篆文丄丅之文各指其事而义见又去声丄之龤声帝都计切主宰之尊称故天曰上帝五气曰五帝天子曰帝古文丄之疑旁步光切四畔为旁又借其声为旁皇之旁其旁之谓旁去声亦作徬又蒲庚切诗云驷介旁旁言强壮皃六书故卷一六书故卷二钦定四库全书六书故卷二宋戴侗撰天文上天他前他真二切在上而大者天也于文为指事天覆乎上日月星辰系焉万物之生皆本乎天莫与大焉故曰皇天在上故曰上天视之其色苍苍故曰苍天以其清明广博昊昊然故曰昊天天以其照临明昭故曰旻天以主宰言则谓之帝以五气言则有五帝天于文从大挈而冠之篇尊天也气郄利切象气絪緼腾起借为气与之气又转为气匈之气郄讫切气之龤声氛甫云切气之有象者传曰日南至梓慎望氛又曰楚氛甚恶又曰见赤黑之祲丧氛也日人质切太易之精着象于天者也象形日出而昼入而夜故一昼夜谓之一日日之行始于南陆自南而北厎于北陆自北而南复至南陆而一周故中冬日南至斗建子为一之日斗建丑为二之日建寅为三之日建夘为四之日自是至季冬皆以日行而得名也说文作从口从一日之指事旦得案切日出地上旦之义也鸟有鹖旦鸣旦者也旦之龤声暨其冀切夙戒迨旦而趋事也引而申之为暨及之义亦借用洎日之㑹意明母滂母兵二切县象着明莫大乎日月故兼取日月以着义别作杲古老切日融明也日出木上杲之义也杳乌皎切日冥也日在木下杳之义也东得红切出日之方也东方之行木日在木中东之义也东之疑㯥声义俱阙从此早子浩切日之早时也亦借用蚤莫莫故切日将昬也从日在茻中昬莫之义也又转为末各切冥莫闇也诗云葛之覃兮维叶莫莫荒莫上蔽也与幕通莫幽阒也亦作寞广莫辽絶也皆由正义而引之又借用为草名诗云彼汾沮洳言采其莫莫故切又借为无有之义莫末蔑靡声义相近又借为莫定之义诗云秩秩大猷圣人莫之又曰辞之怿矣民之莫矣说者曰定也皆末各切普滂古切徧也大明并照普之义也与溥通易夷益切代易也日往则月来月往则日来东西代明易之义也故从日而承之以月借为蜥易之易他益切又借为平易之易以䜴切葢其声与夷相通故义亦近之平易斯不难矣故又为难易之义易斯忽之矣故又为慢易之义又借为易治之易孔子曰丧与其易也宁戚孟子曰深耕易耨又曰易其田畴昔思积切干肉也上取诸肉从日以晞之借为古昔之昔日之龤声晋即刃切易曰晋进也明出地上晋用为国名臸声曙常恕切旦始明也昉分两切始明也昕许斤切旦明也士昬礼曰凡行事用昬昕倝古案切倝之龤声陟遥切旦也古者而听政百官咸见故见曰夕见曰夕直遥切听政受之地因谓之干居寒切湿去也亦通作干借为支干之干古案切通作榦干者支之所宗故引而申之城筑之植木谓之干人之躯干谓之干胁骨谓之干骨易曰干父之蛊又曰贞者事之干义皆取诸此晨植邻切旦也晓唿鸟切明辨也昕晓同声燎力照切明彻也声晤五故切明也昭之遥切明着也宗庙之礼合食于祖左昭右穆昭位于北墉下向牖而明故因谓之昭晢之列切昭察也书曰明作晢又旨逝切易曰明辨晢也诗云明星晢晢晃胡广切日光烁燿也昄补绾切诗云尔土宇昄章晟承正切又平声日精光充盛也楚辞曰内厚质正兮大人所晟又曰髙辛之灵晟申包胥之气晟曦虚宜切赫曦明盛也旻眉巾切天日精明也诗云旻天疾威孟子曰舜号泣于旻天昊户老切天日髙明广大昊昊如也又作古少昊氏亦作少暤孟子曰王者之民皥皥如也通作颢旷苦谤切日精无云天宇空明也晏乌谏切日向中天气晏温也引之为晏温为晏又引之为晏安暾都昆切又他昆切日初出昫物也昫况芋切日气温昫也记曰昫妪覆育万物与欨通旭许玉切冬日之温也㬉乃管切温燠也又作晅许元切㬉甚也别作㬮乃昆切温㬮和煦而不烈也暑舒吕切夏日气热也旸与章切日出昜明用事也晴慈盈切雨霁日出也晛形甸切隂而日见也或曰日气也诗云见晛日消旱下旰切又上声恒旸也㬥薄报切日勐烈也粜声又作麃声又作声暵物于日谓之暴蒲沃切晒所戒切暴物也又抽知切汉书曰白日晒光晞香衣切干也景居皿切日光所照物之阴为景周官以土圭测景日至之景尺有五寸诗云景山与京又曰既景乃冈庄周曰网两问景又诗云以介景福又曰景行行止又曰景命有仆景之龤声颢胡老切楚辞曰天白颢颢晷居洧切日景之差度也映于敬切光耀隐映也阻力切日过中而侧也旰古案切日差晚也晚縳逺切日薄暮也昬唿昆切日入向晦也古者娶用昬时故嫁娶谓之昬昬于目昬于心者皆曰昬晻乌感切日光为云隂所掩也曀莫佩切日为云阴所蔽翳也昧莫佩切不明也暗乌绀切又于禁切昬甚也古通作闇晦荒内切日全蔽无明也三旬之终月之明尽故亦谓之晦晕王问切气围日也峕旹辰之切日之期度也春秋冬夏一嵗之旹朝莫昼夜一日之旹又作假借之用其义为是书云时乃功又曰咸若时旬常伦切十日为旬匀省声又作枢伦切嵗有四时春为首古亦作艹生时也朞居其切复其时曰朞日行三百六十有六日则复其初度谓之朞年月行十有二月而嵗周谓之朞月又作从月又作从禾与年同义约峕为朞渠之切晬子内切周年也昨在各切往日也曩奴朗切往日也暇胡嫁切从事之闲时也昵尼质切朝夕亲近之谓昵亦作暬私列切昵也诗云曽我暬御暍于歇切中暑也昶丑两切日之疑昜与章切昜明为昜侌暗为侌天地之道侌昜而已矣昜从日侌从云因象以着义侌昜之义居可识矣昌尺良切于书传为昌明为昌盛显大之义也晶子盈切㫐乌皎切冥莫经切于书传为晦冥海水深黑故曰冥海又上声日入也又莫厯切周官冥氏掌设弧张为穽擭以攻勐兽昼陟救切自日出至日入为昼昆古浑切于经传为昆弟昆兄也又为后昆书曰垂裕后昆又曰昆命于元龟又为昆虫记曰昆虫毋作又为昆仑浑厚之象也义取其声西方之山隤然浑敦故谓之昆仑月鱼厥切太侌之精着象于天者也月有盈阙象其阙以别于日也月行三旬而与日㑹曰朔朔而明始生十有五日而望望而盈既盈而明始消又十有五日而晦晦明尽也晦而复朔故自朔至晦谓之一月月所以名也月之指事夕祥亦切日始入时也取月半见之义夕之㑹意多得何切义不待释多之龤声伙乎果切史记曰伙颐渉之为王夕之龤声夜羊射切又羊庶切日入为夜亦省声梦盲忠切昬不明也又去声为梦寐之梦寐中有见也又莫滕莫恒二切梦梦无明也诗云视天梦梦息逐切未明而作也丮声亦㑹意夕之疑于阮切月之㑹意朏芳尾切月初出也书二月既望越六日乙未三月维丙午朏实朔之三日月之龤声朔所角切月之初一日也引之为初义借为朔方之朔北方也霸普伯切月之明也与魄通昜之精曰魂侌之精曰魄日昜而月侌故月之明谓之魄周书纪月其名有四曰朏曰哉生明曰既生魄曰旁死魄夫哉生明者月始生初三日也既生魄者月既生明之翼日也旁死魄者下弦也乡饮酒义曰月三日则成魄三月则成时扬雄曰月未望则载魄于西既望则终魄于东死魄之称亦未古文又必驾切借为霸王之霸与伯通汉志霸水出京兆蓝田谷北入渭恒古登切月弦也工声诗云如月之恒引而申之凡引之弦直者皆曰恆楚辞所谓恒瑟是也又引之则竟两端曰恒去声别作望扶放切月与日遥相对也又作大率月行与日合则明尽去之极逺中天相望则明完自朔以往去日渐逺则明生由是日长以至于望而盈自望以往还渐近日则魄死由是日减以至于晦而尽在朔望逺近之中则月魄生死适及半故谓之恒而在下旬又谓之旁死魄引而申之凡相望者皆曰望其从壬者以言人之跂而望也引之则期望于人者亦曰望又平声有云九切伯曰月自无而有故有之义取焉朗卢党切月明也肭说文曰朔而月见东方谓之缩肭朓土了切说文曰晦而月见西方谓之朓星桑经切天之庶曜也古单作为其嫌于日也故象其衆为隷书与品乱故又龤之以声而为星之龤声参所今切毛苌曰伐也三星天官书曰参为白虎三星直是也为衡石下有三星兑曰罚罚即伐也昴莫饱切虞书曰日短星昴孔安国曰白虎之中星也天官书曰昴曰旄头胡星也为白衣㑹昴力求切又力久切诗云嘒彼小星维参与昴肃肃宵征抱衾与裯毛苌曰留也曟植邻切说文曰房星也亦单作辰周语曰农祥辰正日月厎于天庙土乃覛发又曰辰马农祥也曟之龤声农奴冬切田事也晨为农祥故从晨省声云王分切地气上腾为云也古文象其絪緼腾越从上象云气上腾云借为云曰之云云与曰声相通故其义亦同又作云之龤声侌于今切云蔽日也侌之所覆曰侌去声叆倚亥切霴荡亥切叆霴云屯聚貌雨王矩切地气升为云天气降为雨又去声诗云雨我公田春秋曰雨螽于宋雨之象形雹蒲角切雨冰也别作零郎丁切雨队也象形别作借为囱霝之霝借为霝龙之霝舟有囱者车有囱者皆谓之霝春秋传阳虎载囱霝而逃雨之龤声霏甫微切雨纷飞也职戎切说文曰小雨也通作潀霡莫获切霡沐小雨也诗云益之以霡沐既优既渥雱铺郎切雨雪迸下也与滂通霅士甲切骤雨声今作霅譶省声霖力寻切凡雨自三日以往为霖霁子计切雨止云收也雪相说切雨遇寒烈而为雪也省文作雪霰苏甸切稷雪也诗云如彼雨雪先集维霰露洛故切天清明则夜气降而为泽曰露有云则无露霜师庄切露寒而凝为霜也震章刃切雷出震动万物者也电堂练切将雷则先电昜气激而有光也霆特丁切记曰神气风霆风霆流形吕氏春秋曰为木革之声则若雷为金石之声则若霆尔雅曰疾雷为霆以是观之其声殷殷若雷然者雷也其声铿訇若霆云者霆也勐暴辟厯者震也通谓之雷霓研奚切又倪厯切说具虹下雾亡遇切说文曰地气发天不应曰霚霿莫弄切说文曰天气下地不应曰霿霿晦也霄相邀切孙愐曰近天气也霾莫皆切雨土翳埋也霞胡加切云气散薄朝夕之日光射之赮赤也汉书单作赮需汝朱切雨沾需也又相俞切易曰云上于天需需须也霤力救切宇水所流也宫中宇水所流为中霤记曰浴于中霤四宇之水皆流中廷故中廷亦或谓之霤又曽子与子贡弔于季氏渉内霤又作左氏传晋士㑹谏灵公三进及熘雩羽俱切祈雨舞禜也或作雷鲁回切昜气动于下旁薄郁勃奋而有声曰别作说文二字省作雷侗谓隶雷之迅击者曰辟厯雷之㑹意须縁切布越也雷行上下之间之义也六书故卷二六书故卷三钦定四库全书六书故卷三宋戴侗撰天文下火许果切又许伟切南方之行炎而上曰火象形火之㑹意炎于亷切火势盛炎上也从两火炎之㑹意力照切燔草木也书曰若火之于原黑唿北切积烟之色也从炎从突上霝烟所积也黑之㑹意熏许云切烟火上出也从出省者火之标其气赤黒故色之赤黒者谓之日之将冥其色亦然故谓黄饮酒者畅于头目四支亦谓之目之闇者亦曰黑之龤声黔巨淹切又巨今切黑也易曰为黔喙秦谓民黔首黚巨今切说文曰淡黄黒色也黟烟奚切又于夷切漆色黒而泽也字亦作黫乌闲切声义与黟通史记天官书曰黫然黒色甚明葢黒而有光泽也黝于纠切黑色深黝也周官侌祀用黝牲又曰其祧则守祧黝垩之黪七感切浅黑也黛徒得切又徒耐切青色也古用为画眉墨亦作䵣当割切说文曰白而有黑也黤于敢切侌黑也亦作黯乌减切说文曰深黒也黡乙减切说文曰中黑也又倚琰切黑子也黮徒感他感二切黤黮之象如其声又他减切黯黮之象如其声又徒监切黮黑敢云起浓黑貌又石荏切诗云翩彼飞鸮食我桑黮桑实黑熟故以名之亦作葚诗云无食桑葚亦知林切徒对切黮黒气屯浓也又作徒戴切都故切浊黒也黕都感切楚辞曰或黕㸃而污之又陟甚切污黒透漤也㸃多忝切班班小黑也又都念切黠功八切说文曰坚黑也借为慧黠狡黠之黠又下八切儵直鸠切又式竹切说文曰青黑缯发白色也借为儵忽之儵楚辞曰儵而来兮忽而逝谓攸闇感忽不可知也党他朗切说文曰不鲜也因之为党来党或之义汉书曰党可以徼幸亦谓出于攸闇不可知也因又为俶党之党又借为朋党之党多朗切乡党之名生焉五族为党五百家为党伯曰乡党之党当从里譌为黑霉府移切中久雨青黑也䵟古旱切面黒气也黓逸织切尔雅曰太嵗在壬曰玄黓黩徒谷切污也亦通用渎黜敕律切摈斥污闇也书曰三考黜陟幽明䵬达合切墨也晋羊曼州里称为䵬伯黥渠京切有罪者以墨湼其面也炎之龤声燄以渐切火之腾起者为燄书曰无若火始燄燄㷠良刃切列子曰马血之为转㷠也人血之为野火也说文曰兵死及牛马之血为㷠焱甫昭切火势勐盛也故从三火淮南子曰追焱归忽焱之疑荧户扃切火光荧煌不定也冂声赤昌亦切伯曰大火之色也从火从大㑹意或曰亦省声赤之㑹意赫唿格切火盛大赤也𧹞女版切面慙赤也亦作赤之龤声赪止成丑成二切赤色也又作士丧礼为铭䞓赭之也切赤黑色也赮何加切赤云气也汉书雷电赮辟厯夜明者阳气之动者也炙之石切肉在火上炙之义也肉之既炙为炙之夜切又作夕声炊昌垂切火气熟物也说文曰爨也吹省声爗匀辄切火之华采烨然煽式战切火得风愈炽也从火从扇煽之义也扇亦声诗云艳妻煽方处灰唿回切火化为灰从又火灭可持也火之龤声然如延切火始焚也亦作借为然否之然然之与是声相通也又为若然之然然与如若声相通也焫如悦切烧也记曰焫萧合羶芗亦作传曰魏犨爇僖负羁氏焚附云切烧也燔附袁切燔犹焚也燎肉于燄因谓之燔诗云炮之燔之燔之炙之传曰与执燔焉烧式昭切烧焚焫其义一也又去声燬许伟切焚之尽也爟周官司爟掌行火之政令四时变国火吕氏春秋曰爝以爟火炮步交切火中完熟牲豚也亦作炰周礼曰歌舞牲及毛炮之豚诗云毛炰胾羮又曰炰鼈鲙鲤记曰炮取豚若牂刲之刳之实枣于其腹中编萑以苴之涂之以堇涂炮之又曰后圣有作然后修火之利以炮以燔以亨以炙烙卢各切肉类着釡中烙之或烧铁以烙物也煼初爪切鬲中烙物也亦作煿伯各切着釡中煿熟也灼之若切举火焫物也又为章灼薰灼之义书云灼于四方又曰灼见三有俊心诗云灼灼其华章灼同声煨乌灰切灰火中熟物也燀㫖善切爨烹也传曰燀之以薪又因之为燀热之义党旱切吕氏春秋曰衣不燀热谓过热如焚也爓详廉切又卢咸切烧汤也凡以汤煮物皆曰爓记曰大飨腥三献爓一献熟谓瀹之于汤未至熟也古借用寻春秋传吴子请寻盟子贡对曰若可寻也亦可寒也又作记曰燂汤请浴煎将切少汁而煮之久曰煎煎之既成曰煎去声熬五刀切涸煎曰熬熬器曰熬去声烝煮仍切水气得火而上行也引而申之徳化所驯如气烝物书所谓烝烝乂是也淫上者谓之烝春秋传烝于宣姜是也气之所烝襍然毕达故有衆义焉有盛多之义焉诗云天生烝民又曰南有嘉鱼烝然罩罩蜎蜎者蜀烝在桑野翩翩者佳烝然来思皆此义也四时之祭惟冬可以备物祭莫盛于冬故冬祭曰烝周官中冬献禽以亯烝康成之说亦云然假借之义二诗云瞻彼中林侯薪侯烝烝薪类也又作又云每有良朋烝也无戎烝与正声相通犹言正尔也又上声湿气所烝坏也炕口浪切炕犹焅也又虚郎切燥而张也尔雅曰守宫槐叶昼聂宵炕焅口到切焅干之也又平声煏弼力切从火逼干物也焢唿东切火上焢物取燥也又作诗云樵彼桑薪卬烘于煁焙蒲妹切烘也炀弋亮切火旁烘物以火气扬之也庄周曰炀者避灶焌仓聿切举火小灼之也周官菙氏龡其焌契以授卜师灸举又切灼艾也烓说文曰行灶也煁市林切诗云卬烘于煁毛氏曰烓灶也熭于歳切束稿起火也贾谊传日中必熭葢取明火于日也或曰㑹意燧徐醉切以镜取火于日曰金燧鑚木取火曰木燧亦单作遂周官司烜氏掌以夫遂取明火于日又作塞上候望者有寇则以桔槔举火传警曰烽燧侗谓烽燧之燧非有异义也候望者不能常种火有警则燧以然火而举之故谓烽燧烽专容切烽燧也炬其吕切束䒱然火以照夜也烛之欲切束䒱灌以膏蜡以照夜也爝子肖切庄周曰日月出矣爝火不息燋慈焦兹消子肖三切周官菙氏掌共燋契凡卜以明火爇燋遂龡其焌契士丧礼楚焞置于燋记曰执烛抱燋齌在诣切火在灰中也楚辞曰信谗而齌怒煻徒郎切灰火也炽昌志切火势盛也烈力孽切火勐盛也因之为功烈之烈言其功业赫盛烋虚交切火声势烋熇也诗云女炰烋于中国焞他昆切火势腾突也又吐雷切诗云啴啴焞焞如霆如雷又士丧礼卜日楚焞置于燋炖徒浑徒官二切火聚而炽也汉有炖煌郡烂郎旰切火洞彻也诗云明星有烂又曰锦衾烂兮物得火而溃熟亦谓之烂故烂有二义为焕烂为熟烂熇火屋火各二切火声势熇然也诗云多将熇熇不可救药票卑摇切火焱射也又铺昭切火飞起也吕氏春秋曰突洩一票而焚宫烧积因之为票轻票疾之义匹绍切周礼曰轻票用犬与剽通又票摇平声炟当割切火气赫胁也焄许云切火气也记曰其气发扬于上为昭明焄蒿悽怆爁鲁减切火燄所揽及也又平声爆北教北角二切火迸烈有声也炐匹降切完物遇火张起也焮香靳切火气所薄炙也传曰行火所焮烜易曰日以烜之周官司烜氏掌以夫遂取明火于日以鑑取明水于月中春修火禁熯唿旰切火气炙干也又作易曰燥万物者莫熯乎火燥苏到切得火而干也燠乙六切温也又威遇切古通作奥热如烈切义不待训光如黄切惟火与日有光能照光之龤声耀弋笑切光采映照也亦作诗云羔裘如膏日出有曜辉许韦切光采发挥也光则明照辉则有耀亦作焜胡本切又去声炫胡犬切又去声焕唿贯切炜于鬼切诗云彤管有炜煌胡光切又作焴余六切又作爚余畧切焜炫焕炜煌焴爚皆光耀之象熠域辄切又弋入切火气开阖熠熠也炳兵永切又去声烺来荡切炳烺皆光明之象熈虚其切明也明则广被故有广义焉明则熈乐故有乐义焉颎古迥切火微明也诗云无思不忧不出于颎亦作照之少切火光烛物也寿徒到切光被也煇许云切烟火之襍也诗云夜向晨廷燎有煇向晨则燎不能光而但见其煇也又王问切周官眂祲掌十煇之法郑司农曰光气也烟于前切义不待释煴于云切说文曰烟郁也又于漫切按今俗谓烟郁不彻为煴勃又乌昆切汉书凿坎置煴火颜师古曰火无焱也炱徒哀切县煤也煤莫回切积烟也焦滋消切燔之近炭也又作炭他案切燔木不至灰则为炭烬徐刃切火余也省声灺徐野切又去声烛烬也慈廉切又将亷切火灭也烕许劣切火灭息也诗云赫赫宗周袤姒烕之灾将来切害火也传曰天火曰灾又作火焚室屋也又作亦通作菑引而用之凡五行之沴害于物者皆曰灾传曰天反时为灾火之疑㶣耿古幸切小明也诗云耿耿不寐亦为耿光书云觐文王之耿光㷉纡勿切又纡问切盛火于斗以案摩舒缯帛也因之为㷉抚之义纡谓切春秋时晋始有军㷉示翘夷切周官天曰神人曰鬼地曰示亦作凡神示之属皆从示又神至切显设昭示也易曰夫干确然示人易矣示之㑹意社常者切土神也为坛壝以祭后土氏树以其野之所宜木故古文从土从木共工氏之子句龙配食于社宗作冬切祭祖祢之室也故庙曰宗庙祧曰宗祧祊曰宗祊祏曰宗祏器曰宗器主宗庙祭祀曰曰宗子曰宗主职宗庙祭祀者曰宗人其正曰宗伯诗云于以奠之宗室牖下周之宗庙在丰故丰曰宗周文王之庙在鲁故滕谓鲁宗国晋桓叔始封于曲沃其庙在焉故晋人曰曲沃君之宗也齐崔氏之宗庙在崔故东郭偃曰崔宗邑也必在宗主宗族之所属也别子为祖继别者为大宗大宗者百世不迁同姓之所共宗也继髙祖者继曾祖者继祖者继祢者曰小宗小宗者五世则迁者也同族者宗之宗有主道焉故宗主之义无所不通书云江汉朝宗于海海川之宗也祭子例切从又执肉以礼示祭之义也周官祭天神曰祀祭地示曰祭祭人鬼曰享通曰祭祀又作又侧界切祭周邑祭公食焉祝之六切辞于鬼神也周官太祝掌六祝之辞以事鬼神示祈福祥求永贞又之又切凡福祝曰祝恶祝曰诅传曰祝有益也诅亦有损祘义阙示之龤声神食邻切精灵曰神凡神由天来者也故别而言之天曰神人曰鬼地曰示合而言之通曰神神阳之为也鬼隂之为也其于人也魂其神而魄其鬼也故记曰气也者神之盛也魄也者鬼之盛也人之五藏心藏神引而申之凡虚灵变化不测者皆曰神易曰神也者妙万物而为言也祖则古切王父曰祖自王父以上通称之引之则凡物之所始皆曰祖田祖马祖之类是也行亦有祖将行而祭之曰祖道祢泥米切父没曰祢祧他雕切周礼守祧奄六人女祧每庙二人掌守先王先公之庙祧其遗衣服藏焉若将祭祀则各以其服授尸其庙则有司修除之其祧则守祧黝垩之祏常只切春秋传郑原繁曰先君桓公命我先人典司宗祏又郑灾使祝史徙主祏于周庙又卫孔悝出奔使贰车反祏子伯季子追之杀而乗其车许公为反祏得祏于橐中禖谟杯切吕氏月令曰玄鸟至之日以太牢祀于髙禖乃礼天子所御带以弓韣授以弓矢于髙禖之前礼卢启切人事之节文曰礼礼莫大于事鬼神故从示祀详里切礼天神曰祀祀天神者尚臭昜柴燎燔炙为主嵗一祀天故古亦谓嵗为祀禋于人切语曰精意以享曰禋周礼以禋祀祀昊天上帝舜典曰禋于六宗周书曰禋于文王武王禘特计切祭帝之名礼不王不禘王者禘其祖之所自出而以其祖配之夫别子为祖犹果覈之去而发生别为本支也其在殷周稷契是也有天下者既祖别子矣又推其祖之所自出而禘之报本反始仁之至义之尽也殷祖契而禘帝喾周祖稷而禘帝喾是也三代而上所禘皆帝也从示帝声亦㑹意也祀天神莫大于郊祭地示莫隆于社享人鬼莫盛于禘郊禘天子之事守也故中庸曰郊社之礼所以事上帝也宗庙之礼所以祀乎其先也明乎郊社之礼禘尝之义治国其如示诸掌乎祭统曰外祭则郊社是也内祭则大尝禘是也以禘为祀上帝者非矣郊特牲曰飨禘有乐而食尝无乐饮养阳气也食养隂气也故春禘而秋尝祭义曰君子合诸天道春禘秋尝禘有乐而尝无乐祭统曰夏祭曰禘秋祭曰尝禘者阳之盛也尝者隂之盛也古者于禘也发爵赐服顺阳义也以是观之禘用飨礼主报气而有乐明矣其于春与夏则不可得而详也祠似兹切宗庙之祭春曰祠周礼曰以祠春享先王以禴夏享先王以尝秋享先王以烝冬享先王诗云禴祠烝尝凡祭祀亦通谓之祠禴以灼切宗庙之祭夏曰禴易曰东邻杀牛不如西邻之禴祭禴薄祭也方夏物多未成故其祭薄也又作祫侯夹切大合祭也公羊传曰毁庙之主陈于太祖未毁庙之主皆升合食于太祖祊补盲切宗庙之祭明日绎于庙门外曰祊不知神之所在于彼乎于此乎索求之也传曰保姓受氏以守宗祊又太山之下郑汤沐邑名曰祊又周官中秋教治兵罗弊致禽以祀祊祼古玩切以郁鬯灌也祼所以报气也记曰献之属莫重于祼宗庙之礼君执圭瓉祼大宗执璋瓉亚祼然后出迎牲又曰周人尚臭灌用鬯臭郁合鬯臭隂达于渊泉灌以圭瓉用玉气也既灌然后迎牲周礼郁人祭祀賔客之祼事和郁鬯以实彛而陈之灌鬯古之上物齐祭賔客用之非特以礼鬼神也本单作灌亦借用果后人加示禅时战切史记封太山禅梁父项威曰除地为墠改曰禅神之矣详具封下又为禅易孔子曰唐虞禅夏后殷周继祈渠希切求于神也周礼太祝掌六祈一曰类二曰造三曰禬四曰禜五曰攻六曰说亦通用蕲祷都浩切恳祈也又作禬古外切周官以禬礼哀围败禬国之凶荒民之札丧又掌以时招梗禬禳之事禜为命切周官春秋祭禜传曰山川之神则水旱厉疫之灾于是乎禜之日月星辰之神则雪霜风雨之不时于是乎禜之禳汝羊切灾害之至祀以攘厌之也御鱼举切祀以御沴也引而申之凡扞御者皆曰御古亦通用御禁居䕃切伯曰今巫者有禁祝之术禁之类也侗谓御者御之使不至禁者禁之使不行皆始于巫祝之为故从示承酒尊桉亦谓之禁康成曰命之曰禁以为酒戒也祛丘于切祛犹驱除也祓尃勿切祓犹拂洗祓除不祥也周官女巫掌嵗时祓除衅浴巫祝桃茢亦祓事也禊胡契切祓也禡莫驾切诗云是类是禡记曰天子出征禡于所征之地郑康成曰禡师祭也为兵祷其礼亡禂周官甸祝禂牲禂马禨居希渠希二切记沐稷而靧梁栉用樿栉发晞用象栉进禨进羞工乃升歌又曰㱃酒者禨者有折爼不坐列子曰楚人鬼越人禨祕兵媚切密祷也汉有祕祝斋侧皆切将祭洁屏以致其精明也古单作亝祗㫖移切敬也假借之义二易曰无祗悔诗云无将大车祗自尘兮又曰亦祗以异祗搅我心传曰祗取辱焉犹言徒尔也与止音相近又止讫切今人作只又诗云壹者之来俾我祗也祗犹敬俟也福方六切诸吉为福顺应也洪范五福一曰夀二曰富三曰康宁四曰攸好徳五曰考终命禄卢谷切神所富也引之为谷禄之禄祉敕里切福也祜侯古切福也祺渠之切福也诗云夀考维祺以介景福禧虚其切福也祚徂故切传禄于后也徐铉曰凡祭有受胙胙神所赉予也引而申之则为胙土胙国之义古通作胙祚后人所加祸胡果切诸凶曰祸逆应也祟虽遂切鬼为祸也祥似羊切吉征也祥与妖对诸吉为祥三年之丧二十五月而除曰大祥朞而练练曰小祥祯知盈切吉征也中庸曰国家将兴必有祯祥祲七寻子鸩二切吉凶之氛也周官眂祲掌十煇之法以观妖祥辨吉凶一曰祲二曰象春秋传梓慎曰吾见赤黒之祲非祭祥也祴周官笙师掌教龡竽笙埙籥箫篪篴管舂牍应雅以教祴乐钟师以钟鼓奏九夏八曰祴夏禚职畧切春秋夫人姜氏㑹齐侯于禚六书故卷三六书故卷四钦定四库全书六书故卷四宋戴侗撰地理一土綂五切土之㑹意生所庚切屮出于土生之义也易曰至哉坤元万物资生生之㑹意甡疏臻切并生也引之为繁多诗云甡甡其鹿生之龤声产所简切生也甤儒隹切草木华下垂也又作生之疑丰尃容切诗云子之丰兮埜羊楮羊者二切国外为埜古文予声又作里良士切古者步百为亩三百亩为里里之数自田始故从田从土孟子曰方里而井井九百亩里之龤声釐里之切理也书曰允釐百工又曰帝釐下土又曰保釐东郊借为赉予之称诗云釐尔圭瓉又曰王釐尔成皆赉也釐赉声相通史记曰帝方受釐受神赉也又借为毫釐之釐垚吾聊切土髙也取三土髙之义状山之髙者曰岧尧焦尧堇居隐切説文曰黏土也从土黄省古文不省按土之黄者最黏忍记曰涂之以谨涂谨堇之譌也墨莫北切黑土也坐徂卧切两人对坐土上坐之义也圣尘直珍切从麤兽羣骤而尘起也土之象形壬他顶切象物出地挺生壬之龤声重直容切重累也东声又为重稑之重吕氏春秋曰种稑不为稑重不为重亦作穜借为轻重之重直勇切重之为重去声重之疑量力昌切按量力向切豆区鬴钟之属谓之量以之量多寡之谓量平声壬之疑㸒余箴切征陟陵切于经传为征召征取又为征证孔子曰文献不足征也中庸曰无征不信又展里切五音宫商角征羽土之象形龤声金居箴切白金银青金铅钖赤金铜黑金铁黄金最贵故独称金金生于土故从土今声八象丱形金之㑹意衔户监切马勒吻金也说文曰从行衔行马者也引之则衔于吻而未茹者皆曰衔釦苦厚切金饰器口也又吴语曰三军皆譁釦以振旅金之龤声银语巾切白金也铜徒红切赤金也铅与专切青金也铁他结切黑金也镠力幽切钖先易切在银铅之间者为钖借为钖与之钖钖赐声义相通也又借为钖布之钖少牢礼主妇賛者皆钖衣侈袂燕礼公尊用绤若钖丧服传曰钖者麻之有钖者也钖者十五升无事其缕有事其布曰钖记曰朝服十五升去其半而缌加灰钖也镴力盍切钖之坚白者也镣洛箫切链力延切亦单作连史记江南出金钖连今人以锒铛之类相连属者为链去声锴居谐苦骇二切鍮他侯切以卢甘石鍊铜成鍮镕余封切又余章切冶金也销相邀切火消金也古单作消铄式药切金消铄也消渗因谓之铄孟子曰仁义礼知非由外铄我也火洞明因谓之铄诗云于铄王师鍊郎甸切煎冶铜铁使精熟也锻都玩切捶鍊也铤徒鼎切五金锻为条朴者伯曰金曰铤木曰梃竹曰筳皆取其长又考工记曰冶氏为杀矢刃长寸铤十之铸之戍切冶金写之范中以为器也铢市朱切锱侧持切锾胡闗切吕刑曰其罚百锾龙辍切考工记曰戈㦸皆重三锊劒重九锊次七锊下次五锊说文曰锊十铢镒弋质切二十两为镒亦通作溢丧服传曰朝一溢米夕一溢米钧居匀切三十斤也夏书曰闗石和钧王府则有考工记曰㮚氏为量改煎金钖则不耗不耗然后权之权之然后准之准之然后量之量之以为鬴深尺内方尺而圜其外其实一鬴其臀一寸其实一豆其耳三寸其实一升重一钧声中黄钟之宫其铭曰时文思索允臻其极嘉量既成以观四国永启厥后兹器维则衡始于铢重于钧古者律度量衡清浊长短多少轻重度数合一日夜分则同律度量衡律度量衡易于爽则故圣人作则煎金钖使不耗铸器以纪量衡律度使永逺不壊而咸得征则焉所谓和钧葢是物也亦作因之为钧一之义轻重同也铨逡縁切语曰铨度天下之衆寡淮南子曰县之于铨衡锤直垂切又作康成曰称权也通作椎又直伪切铜半熟也鉏士鱼切恳土立薅之器也有柄又作䦆居缚切大鉏也镈补各切诗云庤乃钱镈又曰其镈斯赵以薅荼蓼考工记曰越无镈夫人而能为镈也铫他雕切又千遥切庄子曰春雨日时草木怒生铫耨于是乎始修管子曰一农之事必有一耜一铫然后成农按铫葢刬草之器故其利者亦为兵器吕氏春秋曰长铫利兵说文曰温器也按今煮器之小而有柄有流者亦谓之铫徒弔切鍫七摇切臿类所用以杴取土物也又作有司礼桃匕挹湆注于疏匕郑康成曰二匕皆有浅升状如饭操又缉衣裳之齐亦曰鍫又作鑱士衔切䦆之锐者利以鑱坚镃津私切孟子曰虽有镃基不如待时汉书单作兹基鎌离盐切薄刃锯齿所以刈禾也铚陟日切说文曰获禾短鎌也书曰二百里内铚诗云奄观铚艾锲诘结切说文曰鎌也按锲薄之义或取诸此锯居御切解器也以铁叶为龃龉其齿一左一右以片解木石凿在各切穴木器也所凿之空为凿才到切又才木切镞也又即各切借为凿凿之凿鲜明貎也诗云白石凿凿錾士监切又鉏咸鉏敢疾剡三切小凿也铲初谏切又上声状如斧而前其刃所以铲乎木石者也鉋皮教切治木器状如铲拘之以木而推之捷于铲一曰搔马具又平声刮也铴他浪切以铁为龂以摩平斤斧之迹者也釿鱼斤切似铴而小又宜引切庄周曰釿锯制焉说文曰剂断也错仓各切以刚铁交错为深理以磨厉金石者也引而申之交错之义生焉借为错置之错仓故切亦作措鑢良据切错之精者也銎曲颙切斤斧鉏䦆植柄之穿也镑铺郎切削也锓千寻切刻入也镂卢侯切刻镂也刻之穿透为镂去声禹贡梁州之贡银镂䤹先侯切镂也镞在木切錾之细也亦通作凿钑苏合切细镞金银为文也锥职惟切穿器之钝者鑚借贯切穿器也圜茎而剡上旋以穿物者也用之穿物曰鑚平声镌遵全切斵石器也又周礼十煇之法三曰镌鍼职深切芒铁所以引线缝纫也亦用以鍼去病通作箴又其亷切秦有鍼虎秦后子名鍼晋有栾鍼鉥食聿切鉥所以引线故因为鉥诱锸侧洽切缀衣鍼也鈂直深切铁籖也鍪莫浮切说文曰鬲属按今以胄为兜鍪葢以其形似鬲镬户郭切烹煮器也鎗楚耕切三足鬴也又为金声侧耕切铛都郎切锒铛长锁也镐乎老切用为地名武王所都锉昨禾切旋似绢切温器也旋之汤中以温酒与洎者也䥝乌刀切亦作麀省声按今人以慢火烂煮肉物为䥝汉书曰合短兵鏖皋兰下颜师古曰鏖苦战也侗谓鏖烂战也铏户经切盛羮器也又作钘汉书歠土刑单作刑銒经天切说文曰似钟而颈长字林曰似小钟而长颈一曰似壶而大庄子曰求銒钟也以束缚鐎兹消切说文曰鐎斗也孟康曰以铜作鐎受一斗昼炊饭食夜击持行夜谓之刁斗苏林曰形如鋗无縁颜师古曰温器也铉胡犬切鼎扃也贯之鼎耳以举鼎易曰鼎黄耳金铉钟诸容切乐钟也其器深以闳故其声大而长其容六斛四斗者为量粟以钟计酒亦以钟计其量深以闳所受者多故钟聚之义生焉传所谓钟水钟美是也又作鑮补各切大射仪乐人宿县于阼阶东笙钟其南鑮西阶之西颂磬其南钟其南鑮语曰细钧有钟无镈昭其大也大钧有镈无钟甚大无镈鸣其细也鐻居御切钟属庄周曰梓庆削木为鐻见者惊犹鬼神史记秦始皇收天下兵销以为钟鐻鐻葢钟类錞殊伦切周礼鼔人以金錞和鼓钲诸盈切诗钲人伐鼔又凫氏为钟于上谓之鼔鼔上谓之钲铎徒洛切周礼鼓人以金镯节鼔以金铙止鼔以金铎通鼔司马中冬教大阅先鼔两司马振铎作旗车徒皆作鼔行鸣镯车徒皆行及表乃止三鼔摝铎弊旗车徒皆坐又三鼓振铎作旗车徒皆作鼔进鸣镯车骤徒趋鼔退鸣铙且郄铎之制葢如小钟而中县舌焉振者左右摇撼以出声也摝者上下撼之以出声也有金铎有木铎书曰每嵗孟春遒人以木铎徇于路周礼徇于官府道路皆以木铎镯直玉切又直角切所以节鼓铙尼交切所以止鼔铃力丁切以金为圜郭置丸于中摇之其声令令然故曰铃古单作令诗云卢令令谓以铃系犬也松根有伏令谓其伏土中状如令也豨令亦生于木伏令之类而状似猪矢故曰豨令也令羊谓其颔下有县令也钖与章切马额前铃也诗云钩膺镂钖传曰钖鸾和铃昭其声也锣良何切今之金声用于军旅者也筑铜为之如盂亦以为盥盆铣苏典切考工记凫氏为钟两栾谓之铣语曰玦之以金铣者寒甚矣镗土郎切钟鼔之声镗然也铿口茎切金声铿然也锵七羊切金声锵然也古通作将铮楚耕切小声铮铮然也通作鎗又菑耕切金声丁丁然也通作丁锽户盲切钟声锽锽也又户光切古通作喤诗云钟鼓喤喤又曰箫管备举喤喤厥声鈇甫无切说文曰莝斫刀也按古与斧通用上声銶渠尤切诗云既破我斧又缺我銶铍铺羁切传曰夹之以铍铩山列切贾谊曰鉏耰棘矝不铦于钩㦸长铩又所拜切剪也锜渠羁切诗云既破我斧又缺我锜又鱼绮切烹器也诗云于以湘之维锜及釜力求切书曰一人冕执又曰咸厥敌传曰䖍我边陲鋋市连切汉书曰雈苇竹箫草木䝉茏此矛鋋之地也鉟攀悲切传曰公卜使王黑以灵姑鉟率吉断三尺焉而用之鍭乎钩切诗云四鍭既钧周礼杀矢鍭矢用诸近射田猎考工记曰鍭矢参分一在前二在后铰古巧切交刃刀也利以前锋尃容切兵端锐刃也锷五各切劒两向刃也古亦单作咢汉书曰越砥歛其咢庄子说劒曰天子之劒以燕谿石城为锋齐岱为锷晋魏为嵴周宋为镡韩魏为夹铗吉劦切劒两颊也自嵴至锷为铗亦单作夹庄子曰韩魏为夹考工记谓之腊镡余林切鐏祖寸祖管徂寸三切戈柲下铜也记曰进戈者前其鐏后其刃康成曰锐厎曰鐏取其鐏地镦徒对切又都昆切矛戟下平鐏也记曰进矛戟者前其镦康成曰平厎曰镦经传亦与錞通用诗云厹矛鋈錞镝都厯切矢锋也鋻工练切又平声淬刀劒刃使坚也铦息廉切刃利也贾谊赋曰莫邪为钝铅刀为铦锐以芮切鑯利也又为兵器书曰一人冕执锐鑯子亷切锋芒铦锐也钝徒困切不利也古借用顿钊止遥切鑋遣政切春秋传苑子刜林雝断其足鑋而椉于他车以归鏦将容切汉书曰南越太后鏦吕嘉以矛葢舂之也铠苦亥切甲也錏鍜乌加切乎加切説文曰錏鍜颈铠也釬侯旰切说文曰臂铠也又今以固金铁之齐为釬钱昨僊切泉布也古之为市也以其所有易其所无而已为其物之不能适相直价之万殊而难齐也故以布帛为币而币之用兴布帛长短广狭精疏之不齐而巧伪生焉故有金刀龟贝之货金刀龟贝穷而钱生焉然后天下之交易者始有所一太公立九府员法铸金为钱外圜内方轻重以铢自是以来厯世寳之以为货币伯氏曰钱之名葢泉与圜之禅也又即浅切诗云庤乃钱镈镜居庆切鍊冶铜钖铸而摩之其明足以见形也说文曰景也考工记曰金钖半谓之鑑燧之齐鑑古蹔切镜也周官司烜氏掌以鑑取明水于月古通作监书曰人无于水监当于民监引而申之则镜观古今之是非成败者皆曰监也镇陟刃切以金为厌器也锭丁定切又堂练切镫都滕切记曰夫人荐豆执校执醴授之执镫釭古双切说文曰车毂中铁也錧古缓切毂空里金如管也既夕礼曰乗恶车木錧镳悲骄切马衔也诗云輶车鸾镳铺普胡切门上衔环者也借为铺陈之义陈物之肆因谓之铺普故切钩古侯切以金为钩也带有钩钩带者也鎌有钩钩禾而鎌之者也钓多啸切小钩以饵鱼而取之者也鐖居希切钓逆芒也淮南子曰无鐖之钩不可以得鱼钗楚皆切两股筓也钏尺绢切金约臂也钿亭年切金华为饰田田然也键渠偃切籥牡也周官司门掌授管键以启闭国门管为牝键为牡鐍古穴切庄子曰摄缄縢固扃鐍钥弋灼切管键也本作籥籥管也战国策齐君之鲁鲁人投其籥不果内鍉常支切所以启籥者也锁苏果切以铁环丑相贯为索亦谓之锒铛也今人因以管键为锁鋂谟杯切诗云卢重鋂说文曰大琐也一环贯二锒卢当切锒铛长锁也汉书作琅当曰以铁琐琅当其颈锒铛之为物连牵而重故俗语以困重不举为锒铛釱大计切说文曰铁钳也张裴晋汉律序曰状如跟衣着足下重六斤以代刖钳其廉切说文曰以铁为劫束器也汉书髠钳为城旦舂别作亦作拑镊昵辄切钳取之器也亦作又作钞楚交切錔他答切说文曰金有所冒也铭芒经切刻金石以铭识也鋊余足切铜屑也史记曰民盗摩钱取鋊録卢谷切说文曰金色也诗五楘梁辀毛氏曰楘厯録也一辀五束厯厯録録也借为簿録采録之録鋈乌酷切冶黄白金沃铜铁为饰犹今之涂金也诗云隂靷鋈续镶汝羊切说文曰作型中肠也锈息救切铁器生衣也土之龤声地徒二切籀文坤苦昆切地势隤然也易曰地势坤垕胡口切土积深也亦作㚅力中切土髙垕也亦作坦他但切土广平也坡滂禾切土颇迆也坱乌浪切又上声土和垕也圠乙黠切土密凝也贾谊曰大钧播物坱圠无垠圹苦谤切空廓也孟子曰兽之走圹庄周曰处圹埌之野葬者穴土以藏圹如也故墓穴亦曰圹埌力砀切圹埌也坚经田切土刚实也坴力竹切髙垲为坴又作垲可亥切地髙燥也堪苦含切说文曰地突也借为胜堪之堪堪与任声义相近伯曰博垕能持载也壤如两切土之疏理而泽者曰壤垆龙都切刚土也吕氏春秋曰凡耕之道必始于垆为寡泽而后枯埴承职切黏土也书云厥土赤埴坟考工记曰抟埴之工陶旊黏土可抟以为器故陶旊之工谓之抟埴坟符分切土髙起为坟周礼曰辨其丘陵坟衍原隰葬者封土以识之故墓亦谓之坟引而申之凡髙大者皆曰坟诗云牂羊坟首又上声土衇愤起也传曰祭之地地坟垩乌各切白土也以白土涂墙屋者因谓之垩垤徒结切小土阜也有子曰太山之于丘垤诗云鹳鸣于垤塿力狗切培塿小丘也古通作娄传曰部娄无松柏坻陈尼切诗云曾孙之庾如坻如京又曰宛在水中坻传曰物乃坻伏块苦卦苦对二切拳土也又作堁苦果切小块也淮南子曰扬堁而弭尘通作颗贾山曰不得蓬颗蔽冢而託葬焉墣匹各切块也吴语曰涓人畴枕楚王以墣而去之塺谟杯切细土也壒丘盍切埃尘之合也又于葢切坌蒲闷切尘集也垢居后切滋尘也在才载切又才几切在存同声其义亦同垠鱼斤切垠堮土之厓厈也亦作渠衣切方千里曰圻具畿下堮五各切土之厓级也别作埸羊益切诗云乃埸乃疆域于逼切地有区限也境羁景切地域所竟也古亦单作竟垂是为切边地也堧而縁人兖二切又作史记河渠书有河壖错穿太上庙堧垣通作陾埃于开切尘起也垦口狠切豤土也当单作豤墢北末切拨房越放吠四切语曰王耕一墢府容切崇土也亦作从手封之籀文古之为地域者辨其疆域而沟封之因其髙者而封焉因其下者而沟焉所以辨也故建国谓之封传曰诸侯正封又曰帅偏师以修封疆此之谓也古之圣王髙髙下下各因地之宜封山以崇其聚濬川以疏其流故祭山者封之天子巡守于方岳则因名山以升中于天因吉土以祀地遂封其山而祭之祭天者为坛祭地者墠而不坛所谓封墠也虞书曰嵗二月东巡守至于岱宗柴望秩于山川五月至于南岳八月至于西岳十有一月至于北岳皆如岱礼史记封太山禅梁父封禅之义也封禅非絶礼也有虞氏五载一巡守周人十有二载一巡守其礼浸濶矣及周之衰不能时巡其礼始旷齐桓公霸诸侯而欲封禅管仲设辞以谏其事之有无不可知葢晋文公请隧季氏旅太山之类也至所称三嵴茅比目比翼鱼鸟之类皆秦汉诸儒夸诞之论也封崇土以封山也汉儒乃以玉牒石检为封世主乐闻其号而不考其义遂以为百王之盛典过矣葬者封土为坟故亦曰封孔子曰吾闻之古也墓而不坟丘也东西南北之人也不可以弗识也于是封之崇四尺记又曰县棺而封曰既封而弔培蒲枚切加土也中庸曰栽者培之又薄口切培塿也埤避支切邕土旁益也在土为埤在衣为裨诗云王事适我政事一埤益我又部靡切下湿地也晋语曰松柏不生埤增咨腾切加土也坏步枚切以土封罅隙也记曰坏墙垣又曰蛰虫坏户亦作庄周曰日中穴陪又步侯切墐竒镇切涂塞也诗云塞向墐户又曰行有死人尚或墐之传曰道墐相望谓道旁埋尸也基居之切将为宫室先为基址也又作堂徒郎切崇基为堂古文书云弗肯堂矧肯构诗云自堂徂基堂下至门不崇故但曰基凡堂必髙广故引之为堂堂之义塾殊六切门左右堂也堦古谐切设级以升髙谓之阶又作古谓梯亦曰阶丧大记复虞人设阶又作亦古哀切墀直尼切墄仓厯切七畧曰左墄右平墄阶级也左墄人上右平车上也坒毗至切堂级也说文地相次比也又作贾谊曰人主如堂羣臣如陛墠常衍切除地有事也书曰三坛同墠礼曰去坛为墠坛徒干切除地为墠崇土为坛书曰为三坛同墠场直良切筑土为埸以纳禾稼也周官场人掌树果蓏诗云九月筑场圃十月纳禾稼壝唯季切周礼曰为坛壝宫封人掌设王之社壝礼为壝坛画阶无宫又作埒力辍切垒力轨切絫墼土为营壁也亦作墉余封切古文束版筑土以为宫也国邑之城通亦曰墉垣雨元切墉也籀文城氏征切国邑之都垣也堞徒劦切女垣也传曰晏弱围莱垔之环城傅于堞又卢蒲嫳攻崔氏崔氏堞其宫而守之堵当古切诗曰之子于垣百堵皆作曰筑室百堵筑垣墉者絫版而上竟其版之长为一堵籀文壁必激切古者筑垣墉周宇以为宫后世编苇竹以障楹间涂之以泥曰壁月令曰蟋蟀居壁又昬东辟中单作辟军所止亦设堵障故亦谓壁垒坊府良切堤丁兮切筑土以扞水也别作塘徒郎切池堤也古通用唐诗中唐有甓堰于幰切筑土以遏水也古通作偃埭徒赉切堰之小者垻必驾切塍食陵切说文曰稻中畦也圯盈之切汉书张良步游下邳圯上堠胡冓切封土以纪里也五里一堠埘市之切诗云鸡西于埘垜杜果切阜土也坫都念切冠礼待于西坫南又大射仪太师少师上工皆东坫之东南西面坐语曰邦君为两君之好有反坫以礼观之堂皆有坫惟国君有反坫垼营只切士丧礼为垼于西墙下墼古厯切甓垒也堲子栗切记曰夏后氏堲周引之为窒塞之义书曰朕堲谗说殄行坯铺枚切塼瓦之垒未烧为坯朱遄切已烧为未烧为墼亦作埏尸延切和土也老氏曰埏埴以为器又际也司马相如曰下溯八埏又以然切墓道也均居匀切造瓦之具旋转者董仲舒曰泥之在均惟甄者之所为因之为均平之义均厚薄等也钧轻重同也垍其冀切说文曰坚土也今人以名陶器壎况袁切乐器也垸胡官切孙氏去声周官冶氏为杀矢重三垸列子垒垸以为丸型户经切铸金范也古单作刑荀子曰剖刑而莫邪已或曰以金曰范以土曰型以木曰模堥莫侯亡遇二切墓莫故切死所葬也墦扶袁切孟子东郭墦间之祭者茔维顷切墓之营域也堋补邓切又彼验切葬下土也传曰毁之则朝而堋通用窆又皮登切射埓也堩古邓切墓道也既夕礼曰唯君命止匛于堩圩于姑切漫塓也春秋传污人以时塓馆宫室亦作语曰粪土之墙不可杇也又于姑切史记孔子生而首上圩今江淮间水髙于田筑堤扞水而甸之曰圩田墁谟官切以土漫涂墙壁也孟子曰毁瓦画墁亦作墁与塓声义相近塓莫狄切涂补墙壁也左氏传圩人以时塓馆宫室墍许既切说文曰仰涂也书曰惟其涂墍茨又诗云摽有梅顷筐墍之又曰伊余来墍曰民之攸墍堑七艳切阙土为阬也坎苦感切地陷中也又苦绀切坎旁厈也坅五锦丘甚作感三切既夕礼甸人筑坅坎坳于交切冈阜之偃曰坳庄周曰覆杯水于坳堂之上垫都念切顷陷也书曰下民昬垫通作阽坼耻格切土裂也圮皮美切顷隤也坏户怪切隤败也古文坏之曰坏古怪切说文曰攴部毁虎委切缺坏也毇省声又作作䃣又作垝俱毁切诗云乗彼垝垣填亭年切邕土塞空也凡实中者因曰填亦作又借以状鼔声孟子曰填然鼔之亦通作阗诗云伐鼔渊渊振旅阗阗又即刃切与镇通用史记土为填星塞先则切邕土窒空也引之则中实者皆曰塞书曰温恭允塞又曰刚而塞又引之则闗隘之地塞而守之曰塞先代切又引之则诺许而实其言曰塞汉书杀牛塞祷博者以采相胜亦曰塞垔伊真切塞也书曰鲧垔洪水春秋传晏弱围莱垔之环城传于堞谓垔其濠故得傅于堞也孙子曰攻城之法修橹轒輼具器械三月而后成距垔又三月而后已垘房六切土邕曰垘史记曰川塞谿垘瘗于继切幽薶也礼曰祭地瘗周官司巫掌祭事守瘗墩都昆切平地有阜也墡上衍切白埴土也六书故卷四六书故卷五钦定四库全书六书故卷五宋戴侗撰地理二山色闲切象形山之象形五角切山之崇大者也故其文眡山而加隆焉亦作诗云崧髙维岳传曰山岳则配天天下之岳五东曰岱南曰衡西曰华北曰恆中央太室周官正西曰雝州其山镇曰岳山丘起秋切小山也故其文眡山而杀丘之龤声虚起居切丘之平旷可居者也又朽居切空虚也因平旷而生空虚之义也耗则虚故耗鬼为虚嵒广韵五咸切象嵒石错立山上也又作山之转注阜集韵房九切山之冈陇坡陀下阤者也山峯峻峙冈阜侧注故从侧山引而申之凡丰厚者皆曰之指事㠯集韵都回切小阜也故其文眂而杀引之为追琢追蠡副追之追今书传通用追字诗云追琢其章以文之突出者也琢文之刻入者也周礼追师掌王后之首服为副编次追衡笄记曰委貌周道也章甫殷道也母追夏后氏之道也通作敦之㑹意阳与章切山阜之南向日谓之阳山之南水之北也故水北亦为阳阴于今切山阜之北背日谓之阴山之北水之南也故水南亦谓阴隧徐醉切亦作两阜之交深陷而通风水所道为隧两山之间曰谷两阜之间曰隧诗云大风有隧天子之葬也掘地为隧以内棺晋文公请隧于襄王是也之龤声隘乌解切亦作两阜之间陿迫处也又于革切与阸通之龤声陵力膺切髙阜也陵有冯下之势故冯陵之义生焉诗云深谷为陵陇力踵切阜之隆也葬者多于陇故邱冢因谓陇坂府远切阜之博衍也别作坂岅似入切原隰广平之地也髙曰原卑曰周官辨五地之物宜五曰原其动物宜臝物其植物宜丛物其民丰肉而庳原之物宜同明其髙下相近其地气平而多阳故其动物则宜臝物植物则宜丛物其民则丰肉而庳诗云畇畇原曽孙田之又曰坂有漆有栗公羊氏曰上平曰原下平曰此説是也阿于何切小阜依于大山者也诗云或降于阿言降知其卑引而申之凡阿附者皆曰阿屋之四下者谓之四阿阿附阿保之义生焉书称伊尹为阿衡亦曰保衡委曲附随者谓之阴阿依阿又借为发语辞于曷切隅偶俱切山阜曲折处也又五侯切陬隅也隅之外折生亷隅之义隅之内折生陬隅之义陬子侯切説具隅下隈乌恢切冈阜之奥曲也古借用畏隐于谨切山阜深曲隐蔽者也廀语因谓之隐借为恻隐之隐隐痛之隐疾痛隐于中也又去声冯倚也陫符沸切楚辞曰隐思君兮陫侧陪步雷切小阜陪于大山大阜之旁也传曰分之土田陪敦诸侯之大夫大夫之家臣因谓之陪臣附符富切小阜附于大山大阜者也引之则凡附属者附益者皆曰附孙死附食于祖阰步弥切小阜之毗于大阜者也楚辞曰朝搴阰之木兰陀堂何切山阜坡陀也阤移尔池尔二切冈阜之势稍隤下也考工记曰轮已庳则于马终古登阤也亦作引之则山阜之小崩者亦为阤隤杜回切冈阜顷堕隤然也易曰夫坤隤然示人简矣与頽通用隓果切隤落也又作书曰元首丛脞哉肱股惰哉万事堕哉又许规切隤毁之也春秋鲁堕三都队直类切从髙堕下也又作又对切借为队伍之队陨于敏切自上县队也易曰有陨自天春秋陨石于宋五亦作霣説文曰霣雨也陨从雨非人之死没因谓之陨传曰巢陨诸樊又曰大命陨队险戯俭切髙峻危絶之为险阻侧吕切髙深障限之谓阻易曰夫干德行恒易以知险夫坤徳行恒简以知阻天险而地阻也障之亮切阻障也又平声限户简切限隔也卑为限髙为障阈谓之户限隔古覈切障絶也通作鬲阸乙革切险要可控戹处也通作戹陿侯夹切山阜逼迫处也阬客庚切阜间窊渎水所走也谷之小者曰阬又苦亢苦浪二切陉户经切説文曰山絶坎也地有井陉葢陉如井状李左车所谓车不得方轨骑不得成列者晋有陉廷楚亦有陉隖安古切际子例切山阜相及之交也水土之交亦曰际引之则凡交际者皆曰际隗五罪切春秋时狄以隗为姓陼当古切楚辞曰朝发枉陼扬雄反骚曰凤皇翔于蓬陼隙绮㦸切空罅也陋卢候切卑陋也阹去鱼切司马相如赋曰江河为阹扬雄赋曰以罔为周阹陴蒲支切春秋传授兵登陴籀文作隍乎光切城池也易曰城复于隍陂彼为切泽之猪障者也书曰九泽既陂诗云彼泽之陂又去声险侧也易曰无平不陂言之倾侧为陂言防符方切筑土以闲水也除直鱼切辟草移地为除廷除之义取此凡除治皆取此义又去声阼昨误切堂东廉上主人之位也记曰适子冠于阼谓于主人之位也东阶因谓之阼阶直谓阼谓东阶者误也阡陌仓先切莫百切路南北曰阡东西曰陌陶徒刀切禹贡东出于陶邱北今在广济军西又尧都陶为陶唐氏又假借陶陶和乐貌也又皋陶之陶古读余招切陜失冉切地名在弘农古虞虢之国为今陜州函谷闗之外厎柱山在焉周召所分主也阮虞逺切诗云侵阮徂共陑如之切书曰伊尹相汤伐桀升自陑陾如之如陵二切诗云捄之陾陾又音缘汉志河陾单作耎隃容朱切阽余廉切危欲堕也阞卢则切考工记曰沟逆地阞谓之不行考工记曰石有时而泐康成曰石解散也按泐即阞又曰以其围之阞捎其薮直珍切又作説文曰宛邱舜古文按书传陈之义不一诗云胡逝我陈借为新陈之陈又为陈列张陈之义军之陈列因谓之陈直刃切之疑陧五结切书云邦之杌陧去衍切山之㑹意嵩思容切山髙为嵩今嵩山亦名太室山之龤声岱爱切东岳也于五岳为尊故谓之岱宗又谓之太山太室崧思融切山之根盘广大也诗云崧髙维岳峻极于天徒高未足言广大而髙斯维岳矣岷弥賔切岷山绵亘千里在今威茂州之西北东距崃州江水出焉嶓补和切嶓在今兴元之西黒水镇东距兴元西距兴州其阳为巴州其隂为凤州汉水出焉禹贡曰嶓冡导漾岍苦坚切禹贡导岍及岐汉志曰在扶风岍县汉已来谓之陇绵亘庆泾原渭镇戎德顺六郡陇州其阳也豳悲巾切山在岐山之北今为汾州三水县亦作邠峱奴刀切山在齐地诗云遭我乎峱之间峄羊益切山在齐地其隂在今袭庆府邹县其阳在淮阳军下邳县本作绎邾文公卜迁于绎在今邹县鲁颂曰保有凫绎崞古博切山在鴈门岘户显切山在今襄阳府青齐有大岘山嵊石证切在今㑹稽嵊县古作剡嵊剡声相易也嶲选委切又粗沇切越嶲汉郡名岢口俄切岢岚太原山名在岚州岣嵝共于居侯果羽古后四切龙朱郎侯陇丑郎豆四切衡山之别有岣嵝按句偻昆仑肃爽皆双声假借字故山有句偻龟有偻句马有肃爽鸟亦有肃爽其义则阙岐渠之切山峯分出者为岐杨朱泣岐路之分出者也岐指指之分出者也岐山一在今鳯翔府岐山县天兴县禹贡所谓导岍及岐是也又狐岐山在今汾州介休县胜水出焉东北㑹于汾禹贡所治梁及岐是也宻弥必切借为比宻慎宻宁宻之密详见宓下岵侯古切诗陟彼岵兮屺口已切诗陟彼屺兮五蹇切诗云陟则在岫余救直又二切尔雅曰山文屿徐与切平地小山也在陆为屿在水为岛岛都浩切水中有山也峤渠庙切峯敷容切山峰也岑鉏箴切説文曰山小而髙也孟子曰方寸之木可使髙于岑楼峦林官切圜峯也冈古郎切山阜之嵴也嵎语俱切孟子曰虎负嵎莫之敢撄虞书曰命羲仲宅嵎夷曰旸谷禹贡曰嵎夷既畧在今宻州鲁语曰汪芒氏守封嵎之山者也嵏子红切相如赋曰夷嵏筑堂九嵏山在冯翊谷口崦衣检切山有隐曲也崇鉏宗切髙也借为崇朝之崇终朝也峻私闰切山耸抜也屹逆乙切山独立壮武貌嶷鄂力切山凝立貌诗云克岐克嶷言后稷之幼而立也嶷屹之辨如其声峙丈里切山植立也通为储庤之庤书云峙乃糗粮岿邱愧切山独立貌崔徂回切崔嵬髙大貌又仓回切齐有崔邑因以为氏嵬吾回切髙大貌又上声磊嵬髙而不平貌隗嵬之龤声巍鱼归切巍巍髙大之至也又去声国名也本舜禹故都在古冀州雷首之地析城之西南周以封同姓今为河中府解州嵯昨俄切山捷业而曾髙也峨五何切山俄危而峻髙也又语绮切鱼覊切巃嵸卢东切鉏宫切巃嵸山髙耸也招隐草木巃嵸亦作茏苁峥嵘鉏庚宅庚二切户萌切峥嵘山角耸也嶙峋离珍切七伦切嶙峋㠝岏徂凡切吾官切㠝岏山攅竦刺空也崚嶒闾承切耡耕切崚嶒山稜曽也巉鉏咸切山险絶如劖刻也巉嵒多石而峻也通作渐诗云渐渐之石嵚崟去音切鱼音切嵚崟险峻貌崒徂卒切危髙也诗云渐渐之石维其卒矣单作卒如犹切崒山长而髙貌岧田聊切岧尧髙逺也岌逆及切髙危欲倾之貌嶪逆怯切岌嶪髙而㦸级也嶻昨结切又才葛切诗节彼南山借用节嶭五孑切又五葛切嶻嶭山髙峻也嵽嵲徒结切五结切嵽嵲山突兀危貌㠑落猥切徂贿切㠑山多石貌峭七肖切山峻拔峭絶也崛衢勿衢厥二切山平地拔起壮毅貌説文曰山短高也引之为崛彊之义崎岖丘奇切亏于切﨑岖险阻诘屈也嵁邱含切山谷喊空也庄周曰贤者伏于大山嵁嵒之下又邱咸切幽于虬切山谷深窈也巇虚宜切顷险也岪敷勿切楚辞曰山曲岪岊子结切又昨结切嶞徒果他果二切诗云嶞山乔岳崩悲朋切山隤陨也岚卢含切山气烝润也嵇胡鸡切唿旱切嵁嵒如屋者也之象形石徂亦切象嵒石在厂之下借为钧石之石书曰闗石和钧石之㑹意磊落猥切多石磊隗也别作又鲁水切石之龤声碣渠列切桀立石也书曰夹右碣石在河北平酾县西南碛七迹切又资昔切水中沙石之积也矶居衣切水中石激浪者也磐薄干切磐石也磴都邓切石可登者也矼古双切石杠也又苦江切悫实也庄周曰徳厚信矼砠七余切诗云陟彼砠矣砾郎击切碎石也碜楚锦切襍沙也磝五交切多石磝硗也传曰晋师在敖鄗之间磝单作敖硗借用鄗又牛刀切硗口交切磝硗多石险阻也硗磕多石地不平也硗确多石地刚瘠也确苦角切矻逆讫苦忽二切多石不夷也故谓勤苦者亦曰矻矻汉书曰劳筋苦骨终日矻矻确充角切坚实也砢来可切巨石突兀磊砢也硉勒没切硉兀不平也崒硉髙而不平也硁口茎切小石坚介扣其声硁硁然孔子曰硁硁然小人哉砰披耕切石相击声也相如赋曰砰磅訇磕扬雄赋曰砰轒輼磅铺郎切石声硠鲁当切相如赋礧石相击硠硠磕磕砊丘冈切硠砊砊磕石声貌磕苦盍切石相击也又口葢切碌卢谷切小石碌碌也又碌碡田器用以摩平也䃂古本切石从上辊下也周礼曰髙声䃂又胡本切礧卢对切石转队也又上声砉霍虢切石爆列也庄周曰庖丁解牛砉然向然又唿鵙馨激二切硈丘八切矸居案切甯戚歌曰南山矸又上声碾缯也硬鱼孟切石坚确也砀徒浪切碝而沇切石次玉者相如赋曰碝石武夫䂥武巾切石似玉者也周礼诸侯之冕䂥玉三采记曰君子贵玉而贱䂥又曰士佩碝䂥礖羊茹切石之性热者附袁切药石也有青白黑黄绛五物砒篇迷切毒石也䃩尼交切石味咸而性热别作硇碏七约切砮乃都切石可为鍭者书荆州之贡厉砥砮丹鲁语曰肃慎氏贡石砮磾都黎切磨眉波切以石摩物也语曰磨而不磷古通作靡又去声硙也硙五对切合两石琢其中为齿相切以磨物曰硙又鱼衣切礲卢东切粗曰礲细曰磨研五坚切以椎摩物也今人以研墨之石为研去声又上声别作磋仓何切以粗石摩治玉石也磷力刃切石相厯毁磷也语曰磨而不磷考工记曰轮虽敝不磷于凿亦作通作粦辚又平声石差比如鳞也砥职雉切又平声密石也粗者为砺精者为砥砥所以磨莹也诗云周道如砥亦通作厎汉书曰爵禄者天下之厎石所以砺世摩钝也碓都队切石杵也础创举切柱下石质也磉写朗切础也碑班糜切立石也古者宫庙之中有碑焉所以系牲亦以识日景墓上有之则以施鹿卢下棺因刻其碑以铭识故后世凡刻字之石皆曰碑磹徒念切石楔也硾直类切县石也吕氏春秋曰溺而硾之以石磸丁定切硾舟石也矺陟革切砑鱼驾切碾物使平滑也古通作牙义与车牙通䂿徒感切再舂也又入声砲支教切桀石以投也今军中以桔槔反石以击谓之砲又弼角切户经切厎石也庄周曰刀刃若新发于硎砩放吠切石堤也砭陂验切又平声以石为箴以刺病也王僧孺曰东山经云髙氏之山多箴石春秋传曰美疢不如恶石颜师古曰砭也季氏不能用石乃以铁箴碡徒沃切碌碡田器也又直六切砌七计切甃石也磻蒲和切又逋和切又蒲官切哲敇列切周官硩簇氏掌覆夭鸟之巢破普过切石毁裂也碎苏对切破之细也碍五槩切石距窒也亦作硋阂厂之㑹意厃鱼为切人在厂上危之义也又作又龤之以声为厂之龤声厓鱼羁切厂之造水者也又五皆切亦加水作厈五旰切水旁髙地也力兼切石有稜隅也引之则凡有稜隅者皆取义焉贾谊曰陛九级上廉远地则堂髙胫骨外隅亦谓之廉人之操行方正有稜隅者亦谓之廉书曰简而廉孟子曰顽夫廉管子曰礼义廉耻亷者耻于贪冒而不为故俗习専以不贪为廉不贪特廉之一隅非廉也又借为廉问廉察之廉厎之履切厓石之所穷也故引之为厎至之义又因而为厎着之义春秋传曰处而不厎晋语曰厎着滞淫又都礼切厉洛葢切又力制切石之廉悍者也引之为危厉之厉为严厉之厉为厉声厉色之厉厉疾危恶疾也周礼曰四时皆有厉疾疾之恶者莫甚于大风故大风故大风为厉疾恶鬼为厉鬼恶气为厉气石之粗悍者可以错磨故又为厉厎段厉因磨厉之义又为勉厉激厉之义又水流石上亦为厉汉有下厉将军是也履石而渉者因谓之厉诗云深则厉汉书云厉度是也厜㕒姊宜切鱼羁切厜㕒髙而峭削皃鱼音切又鱼杴苦感五敢虎监四切厖莫江切石厂隆大也厌于甲切厓石隤厏也记曰下毋厌髀上毋厌胁又曰死而不弔者三畏厌溺汉书曰厌四百余家又于辄切覆当厌伏也礼有厌冠汉书云厌当之有妖祥者厌禳之亦曰厌又借为厌浥之厌诗云厌浥行露厌浥双声濡渍貌也又于琰切覆也与奄掩通梦寐气忤不通者亦谓之厌又于敢切掩之虚也与弇通又乌减切无精光貌中庸曰见君子而后厌然掩其不善厔陟栗切厥俱越切有所指发语辞借用此书曰厥民析厥民因与其同义厤郎击切庄周曰厤物之意厏侧下切厌也又侧格切通作笮厗孙氏杜兮切汉渔阳有厗奚县厂之疑屵田地因徒年二切辟地为亩以艺五谷也说文曰中十象阡陌田之指事畺居良切两田相比为之畺界也诗云畺埸有瓜亦作畕画胡虢切四絶画田界也田之㑹意甸堂练切古者王国四郊之外规方五百里王籍与公田在焉谓之邦甸从田从勹周围之引而申之凡田其土者皆曰甸书曰奄甸万姓俊民甸四方诗曰信彼南山惟禹甸之又周官四井为邑四邑为丘四丘为甸畋徒年堂练二切力田之谓畋书曰畋尔田亦作亦为田猎之畋书云恆于游畋畋于有洛之表田腊之畋古亦通用田葢猎以去兽之害稼者田之龤声畮母久切古者两之间广一步长百步谓之畮畮之首有遂又作从十乆声十指畎遂也畿渠希切古者王国千里曰王畿自是以往每五百里为一畿通天下为九畿故因之约方千里为一畿周礼封人掌设王之社壝为畿封而树之通作圻传曰天子一圻列国一同畡柯开切楚语曰百姓千品万官亿丑兆民经入畡数天子之田九畡以食兆民王取经入焉以食万官略力灼切畺理经画之大曰略书曰嵎夷既略曰以遏乱畧传曰天子经略诸侯正封封畧之内何非君土曰吾将畧地焉曰王予之武公之畧曰赂秦伯以河外列城五东尽虢略曰齐侯不务徳而勤逺畧曰略基趾曰晋侯畧狄土曰兄弟甥舅侵败王畧曰匠庆请木季孙曰略曰以讨乱畧曰师速而疾畧也曰荀吴略东阳曰楚子为舟师以略吴疆分康叔封畛土畧曰吾子欲复文武之畧诗云有略其耜按畧启土而经画疆理之也天子制天下制畿分域经略九州各为之封畛诸侯受地于天子则各正其封而已虢畧武公之畧康叔之略皆王室所制也嵎夷之略鲁隠公之畧地晋侯之略狄土荀吴之略东阳皆谓初有其地经画其土田也逺畧犹言逺规也楚蒍艾之略基趾则经度其城筑之基也引而申之则法度之所经画者皆曰畧所谓王畧文武之畧是也乱略则败度者也后世所谓筹略策畧皆由此而生也又引之则轻行钞畧亦谓之畧所谓师速而疾略也楚子之畧吴畺季文子之所谓略皆是也有略其耜则言其耜之轻捷也疆畎封沟尽其总畧举其凡故孟子曰轲也请无问其详愿闻其畧曰此其大略也略一字也而毛孔杜縁经生训凡十余变六书不讲非特此一字而已也予故备论之界古拜切两田之间为界畔薄半切田旁也传曰如农之有畔借为背畔之畔与叛通畬以诸时遮二切凡地翦薙为菑垦种为畬易曰不菑畬诗曰如何新畬町待顶他顶二切田有区也春秋传曰町原防井衍沃诗云町畽鹿埸畽他董切又他短杜短三切畦户圭切埸圃中为小陇以树艺若畮者畹于阮切楚辞曰滋兰之九畹畸居宜切残田也畛之忍切又平声井间道也容车周礼曰十夫有沟沟上有畛周颂曰徂隰徂畛传曰封畛土畧畷朱卫切记曰飨农及邮表畷甽子浚切又松伦切当都郎切田相直也引之则凡相当者皆曰当得其当曰当去声筩管之厎因亦曰当毗平脂切田相比也畇羊伦切原田一徃平均也诗曰畇畇原隰留力求切今为留止之义又力救切因循停驻谓之宿留也畤诸市切秦有五畤葢为坛以祀五帝也甿莫庚切耕夫也周官六遂之民谓之甿谓其皆农也别作氓亦通作萌畯子峻切诗云馌彼南亩田畯至喜周礼曰龡豳雅击土鼓以乐田畯㽥耳由切郑语曰依㽥厯莘君之土也田之疑黄户光切地之正色也黄之龤声黈他口切黄色也黅巨吟切素问言天有五气黅天之气经于心尾黊胡圭胡卦二切他昆他官二切檀弓有孺子䵋唿罪切畟初力切诗云畟畟良耜畜丑六切于经传为畜积畜止之义又许六切为鞠养之义又许救切牲之豢养者曰畜也直由切亦作从田引而申之则为匹类又借为谁何之义书云咨若予采若予上下草木鸟兽即顷切古者方里而井井九百亩八家分耕八百亩其中为公田井画之以象九分之形其中象井也或曰井井二字井本象井田之画丼井声而其中以象井井之龤声剏初亮切通作创冂古荧切冂之疑市时止切于经传为交易之会易曰日中为市致天下之民聚天下之货交易而退冘余箴切央于良切诗云宛在水中央又曰夜未央央中半也诗云白斾央央六书故巻五六书故卷六钦定四库全书六书故卷六宋戴侗撰地理三水式轨切北方之行也象形八卦☵坎为水卦衡文从其象一也水之象形泉疾延切水之初出泓亭而始流者也象形货钱谓之泉言乎其流通也泉之㑹意原愚袁切水本也从泉出厂下借为原隰原田之原地广平曰原因原田之义引之为平易楚屈平字原乡原以平自予者也故谓之原又引之为原宥人借义为再原筮再筮也原蚕再畜之蚕也记曰末有原汉有原庿囦乌玄切水回斡而深为囦亦作谷古禒切泉出通于川为谷象水出谷口谷之㑹意㕣与専切谷口也从谷省䜭私闰切説文曰深通川也别作濬浚书云濬哲文明深而通曰濬㕡唿各切谷为水啮谽呀深函曰㕡亦作加土谷之谐声豁唿括切谷敞也谹户萌切谷中响也豅谾卢红切唿公苦红二切豅谾谷中虚也亦单作笼空谽谺唿含切虚加切谽谺谷口张也豀何鸡切谷中戾石也庄周曰室无空虗则妇姑勃豀川昌縁切通流为川从水象川流竝驰川之象形州只留切水中地也象形亦作凡在水中平地为州山为岛九土在四海中谓之九州于容切水而畜也象垒土水周官氏掌沟渎浍池之禁池所以钟其也沟浍所以宣其也禹贡曰且㑹同凡水之畜聚为平声水为上声以粪土培殖为去声血气底聚而为疡亦作且巛祖来切川衡塞为害也与灾灾菑通川之指事古外切激犬切又作周官匠人为沟洫耜广五寸二耜为耦一耦之伐广尺深尺谓之田首倍之广二尺深二尺谓之遂九夫为井井间广四尺深四尺谓之沟方十里为成成间广八尺深八尺谓之洫方百里为同同间广二寻深二仞谓之浍専达于川川大巜小故巜眂川而杀巜大小故眂巜而杀书云濬畎浍距川浍又为水名详见汾下巜之谐声粼力珍切水流石上粼粼然也川之谐声㠩唿光切说文曰水广也古灵切说文曰水衇也亦作巠省声或曰工声良嶭切说文曰水流也省声永于景切水长流也象两水接流凡事物之长因通曰永又为命于亮二切行水中谓之永诗云汉之广矣不可永思引之则长言曰永诗大序曰嗟叹之不足故永歌之永之转注匹卦切水之流别也永之谐声羕余亮切水流舒缓演羕也书云嶓冢道羕东流为汉汉志羕出氐道至武都为汉舅曰嶓冢之东南为兴元府兴州西北为凤州成州自嶓冢道羕其东流者为汉西流南流为沔盖禹所不至故禹贡不载也水之㑹意沝说文曰二水也沝之㑹意流力求切水行也从流与疏同意亦作又去声淼亡沼切大水淼茫也从三水取其多也楚词曰淼南度之焉如亦借用眇衍以浅切水流衍羕也故从行引之则土之更衍者亦曰衍所谓坟衍也又因之为游衍潮汐直遥切详亦切江海之水朝出为潮夕至为汐洑房六切伏流也水之谐声海唿改切衆水所归也环九州之四方皆海故曰四海河胡歌切天下之经川二江河是也禹贡曰道河积石河原自今积石军过梁雝豫沇徐入于海北方土厚而地势平水行地中其水常黄浊故曰黄河故北方之水多以河名南方之水多以江名南方之水平而流土中者亦谓之河云渭云贵切禹贡曰道渭自鸟䑕同穴鸟䑕山在今熙州狄道县自鸟䑕过秦陇凤翔至永兴华州之华阴县入于河泾古灵切汉志水出安定泾阳县岍头山今渭州平凉县也东南至永兴军髙陵县入于渭泾水最浊古称泾水一石其泥数斗诗云泾以渭浊又泾水出芜湖漆亲吉切説文曰出扶风杜陵县岐山今凤翔府普润县也东入渭汧苦坚切汉志水出右扶风汧县吴山今陇州汧原县也入于渭舆地记曰汧原县有岍山汧水出焉然则直当作岍尔浐所简切水经曰水出京兆蓝田谷今蓝田县也北至霸陵入于霸霸入于渭湟乎光切汉志水出金城临羌盐池北今湟州也东至允吾入河洛卢各切禹贡曰道洛自熊耳今商州上雒县东北至今河南府巩县入于河亦作缠澄延切汉志水出河南谷城县今河南府河南县北山至偃师县入于洛汾符分切汉志水出汾阳北山今岚州宜芳县西南至汾阴今河中府荥河县入于河浍出西靃山西南入汾涑息録切春秋传晋絶秦曰伐我涑川杜氏曰涑出河东闻喜县今解州闻喜县也西南至蒲坂县今河中府河东县入于河沁七鸩所禁二切汉志水出上党谷逺县羊头山世靡谷今丰州沁原县东南至今懐州武陟县入河潞洛故切周官职方氏冀州之浸汾潞淇渠之切泜直尼切说文曰水出常山入河汉韩信斩成安君泜水上即此水也洨胡交切汉志水出常山石邑井陉山今真定井陉县也南至廮陶今赵州宁晋县入泜又水出沛郡洨县入淮湨古阒切春秋诸侯㑹于湨梁杜氏曰水出河南轵县今孟州济源县也东南至温入于河按自湨而上皆水之入于河者也江古降切禹贡岷山道江岷山绵亘千里自今茂州东距峡州江出茂州汶水县徼外歴梁益荆扬至今通州江阴军入于海汉唿旰切舅曰羕出嶓冡东流为汉汉羕凡三原一在兴州三泉县东一在兴元府西县西一在兴元褒城县北皆合于兴元南郑县之南东汉阳军鄂州入江与难同声山南之支川古文徐铉曰从难省声当作又天河亦谓之汉诗云维天有汉沔弥沇切禹贡梁州之贡浮于逾于沔又诗云沔彼流水朝宗于海淯融六切汉志水出弘农卢氏南至顺南入沔洱忍止切汉志水出卢氏弘农东南至鲁阳入沔涢于伦切又上声说文曰水出南阳蔡阳东今随州之枣阳也入夏水夏入沔溠侧嫁切职方氏曰豫州之浸波溠传曰楚子伐随除道梁溠沱徒河切江之别流也禹贡于梁州言岷嶓既艺沱潜既道于荆州又曰沱潜既道浮于江沱潜汉又曰岷山道江东别为沱又滂沱水迸下也诗云月离于毕俾滂沱矣易曰出涕沱若泸洛乎切潼徒红切汉志水出广汉梓潼今梓州射洪县南入垫江垫江入于汉又潼关在今华州华阴县郦道元云河水南流潼激关山因谓之潼关昌容切或曰水壊道也又他东切泷潼沾湿貌也涪缚牟切汉志水出广汉刚氐道徼外今龙州江油县南至垫江入汉涐耦和切説文曰水出汶江县徼外东南入江渽祖才切汉志水出郡蜀汶江县徼外南至南安东入江澧卢启切禹贡岷山道江东别为沱又东至于澧汉志水出武陵充县东至下隽入沅舅氏曰澧出䕫州徼外业州梓姜县东过湖北徼外溪州入澧州常徳府至岳州华容县入于洞庭汉书楚词皆作醴湘息良切汉志水出零陵阳海山今全州清湘灌阳二县也北至酃入江按今湘水实入于洞庭洞庭入江又诗云于以湘之维锜及釜毛氏曰烹也潇相辽切水出九疑山至永州合于湘汨莫质切汉志水出豫章艾县今潭州艾县桓山西流入湘沿汨西北至罗县曰汨罗去县三十里屈原所沈也因号屈潭沅愚袁切说文曰水出牂牁故且兰今䕫州遵义军汉志东南至益阳入江按今实入于洞庭洭去王切汉志水出桂阳含洭县东北入沅沩居为切又薳支切舆地记在潭州长沙县宁乡县灊昨盐切又市淫以浸二切说文曰水出巴郡宕渠西南入江又泸江有灊县泚水出焉溧力质切说文曰水出丹阳溧阳县应劭曰溧水出南湖今建康溧阳县北入于江淦古暗切汉志水出豫章新淦今临江军县入湖汉洈过委切汉志水出南郡髙成县洈山东入繇繇入于江按自是而上皆水之达于江者也淮胡乖切禹贡曰道淮自桐柏东㑹于泗沂东入于海汉志南阳郡平氏今唐氏泌阳县桐柏大复山淮水所出舅曰淮自泌阳过信阳军光蔡颍寿春安丰濠盱眙泗至楚州之盐城县北入海汝而渚切汦直几切汉志水出南阳鲁阳县鲁山南经昆阳城东北至颍阳定陵入汝左氏传晋阳处父侵蔡楚子上救之与晋师夹汦而军说文作光武败王莽兵于昆阳大雨滍川盛溢瀙七吝切汉志水出南阳舞阴中阴山今唐州泌阳县东至蔡入汝灈其俱切汉志水出汝南吴房县今蔡州遂平县也东入瀙颍与顷切职方氏曰荆州之浸颍湛汉志水出颍川阳城县阳干山今河南登封县也东至下蔡今寿州县入淮洧荣美切汉志水出颍川阳城山今登封县南至长平今陈州西华县入颍潧咨腾切又侧诜切説文曰水出郑国水经出郑县今郑州宻县西北鸡络坞南入于洧溱说文曰溱水出桂阳临武入汇汉志单作秦诗曰室家溱溱濦于谨切说文曰水出颍川长城少室今登封县东至今陈州商水县入颍汉有濦强县潩以即切汉志水出河南宻县大隗山南至临颍入颍泗息利切汉志水出济阴乘氏县东南至睢陵入淮图经兖州泗水县陪尾山在县东五十里泗水出焉睢陵在今淮阳军下邳县或曰陪尾山有四原合而为泗因以为名按泗本为涕泗之泗用以名水以其为名川沂洙沭漷汴所归故列于此诗云涕泗滂沱沂鱼斤鱼衣二切职方氏曰青州之浸沂沭汉志水出泰山葢县临乐山南至下邳入于泗说文曰出东海费县东西入泗郦道元曰临乐山有二原南原俗谓柞泉北原曰鱼穷俱东南流合成一川舅曰临乐山阳在沂州沂水县阴在阴州新泰县沂水自沂水县西南至临沂县之东承县之西淮阳军下邳县入泗洙市朱切汉志水出太山葢县临乐山今沂水县西北入泗沭食聿切汉志术水出琅琊东莞今沂州沂水县至下邳入于泗颜师古曰术即沭也漷苦郭切春秋鲁取邾田自漷水杜氏曰水出东海合乡县西南经鲁国至髙平湖陆县入泗汴皮变切濄古禾切说文曰水受淮阳扶沟狼荡渠东入淮潓胡桂切说文曰水出庐江入淮沘频脂切汉志曰庐江灊县沘山泚水出焉北至寿春入芍陂按自是而上皆水之达于淮者也漳诸良切禹贡曰覃懐底绩至于衡漳职方氏冀州之川漳说文曰清漳出沾山大要谷今平定军乐平县少山也浊漳出上党长子县鹿谷山今潞州长子县东至邺今相州临漳县邺镇也入清漳二漳本入于河河南东徙漳遂専达于海又南方亦有漳传曰江汉沮漳楚之望也汉志水出南郡临沮县荆山今襄州南漳县东至江陵入阳水阳水入沔洹户干切传曰济洹之水说文曰水在齐鲁之间杜氏曰水出汲郡林虑县今相州林虑县东北至信成入张甲河汉志曰张甲河首受屯氏别河东北至脩入漳涞洛哀切职方氏并州之浸涞易汉志水出代郡广昌南至容城今雄州县入河河流既东今入于海洺武并切水出磁州今洺州永年古巨鹿也县东南二十里洺漳合流滱可候切汉志水出代郡灵丘今蔚州县东至文安今霸州县入河今入于海淄荘持切职方氏幽州之浸葘时汉志亦作甾水出太山莱芜县原山东至博昌今青州寿光县入沛舅曰按湽今出湽州湽川县东南七十里原山东北至青州入于海潍以追切汉志单作维水出琅邪箕县东北维山今宻州莒县也北至都昌今潍州昌邑县西入海浯阮孤切汉志水出琅邪灵门壶山东北入潍今道州亦有浯溪沇以转切禹贡曰道沇水东流为济入于河溢于荥东出于陶丘北又东至于河又东北㑹于汶又东北入于海汉志水出河东郡垣县王屋山东南今绛州垣曲县也荥户扃切职方氏豫州之川荥雒菏古俄切汶亾运切屈原曰安能以身之察察受物之汶汶泺卢谷切春秋鲁㑹齐侯于泺渑食陵切传曰有酒如渑杜氏曰水出齐国临淄县北入时水又弥沇切秦赵㑹渑池汉志弘农黾池县单作黾今河南府渑池县㶟力追切说文曰水出雁门阴馆累头山东入海汉志作治湿他合切说文曰水出东郡东武阳今开徳府朝城县也东北至千乘今青州县入海汉志作漯按禹贡浮于济漯达于河孟子曰瀹济漯而注诸海是也累于他合之音不谐葢㬎之譌为累也灅力轨切汉志水出又北平俊靡南至无终东入庚浿普拜切説文曰水出乐浪镂方东入海汉志曰出浿水县西至增池入海派古胡切説文曰水起雁门葰人戍夫山东北入海浙之列切水出今徽州黟县过严越杭入于海又通作制湡五俱切说文曰水出襄国西山东北入浸浸出魏郡武安东北入唿沱水唿沱入于海㴲辛兹切说文曰水出襄国东入湡按凡江河淮沇潍淄湿涞滱㶟浿泒浙皆専达于海者也浈陟盈切説文曰水出南海龙川西入溱今英州有浈阳县避庙讳改为真阳溱水入郁郁水出郁林广郁县入海滇亭年切汉志水在益州滇池县西北大泽曰滇池原广末更陿似逆流故谓之滇濮博木切书曰微卢彭濮孔子曰濮在江汉之南春秋有百濮又说文曰水出东郡濮阳今为濮州临濮县南入巨野水经曰瓠子河出濮阳县北河东北过廪丘县为濮水舆地记今兴仁府南华县有濮水唐以荘周所钓改名南华澶市连切説文曰澶囦也在宋杜氏曰在顿丘县南今名繁汚卫地也滏奉甫切类篇曰水在邺滁直鱼切今淮西有滁州渼母鄙切长安有渼陂湳奴感切说文曰西河美稷保东北水也沪侯古切沪渎在㑹稽涧古苋切小谿也又为水名禹贡曰伊洛瀍涧既入于河汉志涧出弘农新安县东南溪苦兮切川之小者也泉出谷为涧涧注溪溪注江河亦作谿潬他干切尔雅曰沙出也江东唿水中沙堆为潬今河阳县南有潬城按越人以川流浅急处为潬潬滩实一字潭含切川流深滙为潭也说文曰水出武陵镡成王山东入郁林湖户吴切水所钟大浸也大者洞庭震泽彭蠡古顷切水之经流舟所道也汊楚嫁切支也浦滂古切诗云率彼淮浦南人谓小川入于江潮汐之所通者为浦溆徐吕切楚辞曰入浦溆予邅回沟古侯切通水之道也周官十夫有沟沟广深各四尺渠彊鱼切沟之大者也说文曰榘省声借为谓人之辞与其声义相通又诗云于我乎夏屋渠渠又与讵距通借用犹岂也洫况逼切周官十里为成成间有洫广深皆八尺渎谷切邑屋中水窦也邑屋之沟污流之所出也故引之为污渎烦渎䙝渎之义焉与窦通江河淮济为四渎葢取其流通之义池直之切凿地钟水也借为差池之池差池进退先后也沼之少切池也濠胡髙切城池也又濠水在钟离湫子由切小水有窟深也又子了切卑湿也传曰晏子之宅湫隘又曰壅闭湫厎泓乌弘切水深澄也浊为洼清为泓洼乌瓜切深池也一曰洼池也又乌乖乌畦二切慈盐切水行地下也引之则没水而行者曰鱼在囦同此义也引之为沈又水名禹贡曰浮于江沱潜汉潨祖红切诗云凫鹥在潨浔徐林切说文曰旁深曰浔涔徐心切小水也蹄涔蹄迹中潦也又涔阳渚在郢中潢乎光切传曰潢汚行潦之水又去声染纸也潦卢皓切雨水所流也又与涝通用涝郎到切雨水过多也又平声说文曰水出扶风鄠今京兆鄠县北入渭相如赋作潦波博禾切水风荡之则波浪来砀切水激石遇风则浪浪跳波也又平声浪浪淋浪水迸下貌也又沧浪之水禹贡曰嶓冢导漾东流为汉又东为沧浪之水南入于江涛刀切洪波舂撞者为涛澜洛干切游波旁薄者为澜孟子曰观水有术必观其澜日月有明容光必照焉言观其㳺波而可知其洪流也波之旁游为澜浪之怒撞为涛俗言澜翻是也又为汎澜湍他官切急流也瀑平沃切县流也潴陟鱼切水亭畜也周官以猪畜水古单作猪禹贡曰荥波既猪又曰道菏泽被孟猪涡乌禾切水回旋也又古禾切沊丁绀切津将邻切水可渡处也又用为津液之津与通汜详里切诗云江有汜滨卑民切水边也濒蒲宾切水厓也通作频诗云池之竭矣不云自频滨频声义相类或曰实一字也涘牀史切説文曰水厓也浒唿古切水际也又作滣常伦切水縁也诗云在河之滣湄武悲切説文曰水艹之交为湄通作麋传曰孟诸之麋濆符云切诗云铺敦淮濆通作濆诗云遵彼汝坟汭而锐切书曰釐降二女于妫汭又曰泾属渭汭曰㑹于渭汭又道河东过洛汭又五子之歌太康畋于有洛之表厥弟御其母傒于洛汭职方氏雝州之川泾汭传曰㑹于汉汭又曰败戎于渭汭澨时制切禹贡曰过三澨至于大别沚诸市切诗云于沼于沚又曰宛在水中沚渚章与切江有渚江有沱江有汜又曰鱼在渊或在于渚以沱与汜例之且曰鱼在于渚渚非洲也汀他丁切漠末各切北方流沙广莫之地谓之漠又漠漠烟雨霏微之貌逺望眇茫之貌泫胡畎切水泽濡始流也滴都厯切水初下点滴也又丁计切余沥垂欲滴也涿竹角滴角二切残滴也又直角切上谷有涿郡应劭曰涿水出上谷涿鹿县㴙侧洽切水滴不絶也涓古玄切小流也注之戍切流所専泻也引之为注射为注意之注说经者注于下方因谓之注浅七衍切义不待训又将前切水流浅浅也深式箴切义不待训深蒲蒲本在水中者也又去声度深为深添他兼切水増也满莫旱切水盈也淫余箴切水过其防也引之则凡淫溢过度皆曰淫又以赡切巴东有淫预堆溢夷质切水满溢出也亦作书云淫泆于非彝滥卢阚切水汎涨旁没也引之则凡滥及者皆曰滥僭滥淫滥是也内则㱃有浆水醷滥又鱼敢切水淹濡也亦作又平声渍果菜也涨知亮切水张也本作张说具张下弥民卑切弥满也古单作弥又弥尔切诗云有弥济盈又曰河水弥弥漫莫官莫贯二切水弥漫无有洲渚也又引其义与缦通用泉货之阴无文因谓之漫汪乌光切水深广也晋语曰汪是土也又池也传曰尸诸周氏之汪又去声水停败也洋余章切水盈长也汉志洋水出齐郡临朐石膏山东北至广饶入巨定浩胡老切水盛大也洪户工切水张盛也古借用降字书曰降水儆予别作溔弋少切子虚赋浩溔潢漾茫谟郎切淼茫无际也引之为惝㒺茫昧㝠茫混茫之义与亾同意亦作亦通作芒孟子曰芒芒然归滉户广切水盛满滉漾也荡徒浪切水盛满荡漾也引之为荡摇荡磨淫荡放荡又为荡荡广大之象又水名说文曰水出河内荡侌东入黄泽溥滂古切水徧满也中庸曰溥博渊泉泱于良切水长缓貌洸古黄切水盛王貌滔吐刀切滔滔长流去不反貌书云浩浩滔天诗云汶汶滔滔又曰滔滔江汉㶑力验切㶑豓水盛满光豓也凑仓奏切衆流交㑹也混胡本切说文曰丰流也又去声混合也引之为混爻混襍沌徒浑徒本二切水合流混沌也一说浑浊也又柱沇切江夏江中夹也过九月则涸不可行舟晋郭舒留屯沌口在江陵之建宁镇葢沌自江陵分至鄂渚复合于江涣唿贯切水广流散也易曰风行水上涣又曰涣汗其大号又平声泮普半切水流判散也诗云迨氷未泮言氷解也鲁有泮水作宫其上谓之泮宫诗云思乐泮水言采其芹瀚户旰切浩瀚也古单作汗沦力遵切旋波也小曰沦大曰回诗云河水清且沦猗物遇旋波则沦入焉故引之为沦溺沈沦又鲁本切混沦流转貌涟力延切水流连长也易曰泣血涟如诗曰泣涕涟涟又曰河水清且涟猗汨古忽切水沦回而踊出者曰汨入者曰没亦曰齐荘子曰与齐俱入与汨俱出引之则波流踊突不已为汨汨为汨乱书云鲧湮洪水汨陈其五行亦通作滑泌兵媚切诗云泌之洋洋可以乐饥又薄必切亦音必相如赋偪侧泌瀄沨房戎切汎豓广大之象也传曰美哉沨沨乎溶余封切水舒缓貌又上声淮南子曰动溶无形之域沄王分切水流如云行也沕莫骨切水青黑悠闇也贾谊赋曰沕穆亾间又曰沕囦潜以自珍涏堂练切水光泽摇漾之象也汉书曰燕燕尾涏涏淠匹制匹备二切波流演漾之皃诗云雚苇淠淠又曰淠彼泾舟又曰其旂淠淠又作滂濞水盛疾皃按淠濞实一字涌余陇切泉水涌出也古通作踊汉志曰泉水踊出滕徒登切腾踊也诗云百川沸腾引之则凡滕沸者皆曰滕易曰咸其辅颊舌滕口説也又借为国邑之名瀵步问普问二切水瀵踊上出也又作汉志曰河水湓溢湓又平声水名在寻阳滮符彪皮休二切泉水皃也诗云滮池北流滃乌孔切泉出蓊然也古单作翁又与蓊通用澒胡孔胡贡二切又虎孔切水攻彻也説文曰丹沙化为水银也亦作汞按今以汞为水银澒为澒洞洞弄切洞彻也引之为空洞为洞穴与迵通仓公曰迵风者㱃食下嗌辄出不留眂彻表里者谓之洞眂借为洞洞属属之洞汹许拱切水声势盛疾匈匈也古单作匈兇沸方未切水滕沸也鼎镬之沸亦作涫古丸切酒泉有乐涫县又古满切又古本切沸而旋衮也汤之沸甚亦曰涫潏古穴切水荡潏也汉志水名出鄠县北过上林苑入渭湃怖拜切滂湃澎湃水相荡声也唿括唿外二切水流声也诗云施罛言罛激流有声也又乌外乌废二切汪深广貌也瀺士咸切瀺灂水滕沸貌灂士角切瀺灂也又子召切考工记曰良辀环灂汕所諌切汕汕水瀺灂貌诗云烝然汕汕活户括切水流转活动也引之为生活诗云河水洋洋北流活活激古厯切水为风与石所薄也又弔吉切激讦也淢越逼切説文曰疾流也又作㳼诗云筑城伊淢漼七罪切诗云有漼者囦雚苇淠淠沵奴礼切诗云垂辔沵沵滂普浪切雨水迸下也滂沛水迸下盛疾也滂沱雨潦迸下也沛普葢切水盛疾也又为沛泽孟子曰园囿汚池沛泽多而禽兽至又借为颠沛之沛跋顿也北昧切潺昨闲切潺潺水流写声也湲胡关王权二切潺湲水声也㶁霍虢霍亦二切㶁㶁水声也淙鉏弓楚宗士江三切飞流也又士巷切水冲沃也泬唿穴唿域二切又为泬寥楚辞曰泬寥兮天髙而气清漐湁子集切漐漐小雨不辍也医书言漐漐汗出亦此义也丑入切汗儵出也湑写与切水浓厚欲流未流貌诗云零露湑兮酒之浓厚者因谓之湑诗云有酒湑我又曰尔酒既湑澘师姦切小流迸出貌诗云澘焉出涕汛胡官切漙官切又竖兖切雨泽稠厚不流貌诗云零露漙兮瀼如阳切雨露蕃貌诗云零露瀼瀼渰衣检切雨气合貌诗云有渰萋萋蒙谟逢切细雨幂幂貌诗云零雨其蒙又洪蒙大水貌犹言鸿茫也瀌悲骄符骄二切雨水迸下貌诗云雨雪瀌瀌湝居谐切诗云淮水湝湝涖力至切相如赋曰踰波趋浥涖涖下瀬借为临涖之涖澍殊遇切时雨也泷卢东切説文曰雨泷泷貌又泷涷沾溼也又薄江切奔湍也又踈江切岭南水名涷都笼切楚辞曰使涷雨兮洒尘溅则旰切水激跳中人也氿居洧切诗云有洌氿泉无浸获薪溟莫狄切又平声説文曰溟溟小雨也清七情切义不待训洁古屑切义不待训澄直陵切水清定也定去泥滓因谓之澄又作浄才性切尘垢尽也古无此字洌良薛切清寒也泠郎丁切清泠浏利也故风之清者亦曰泠风又泠泠水声也泂畎迥切清炯也诗云泂酌彼行潦又平声湛直减直监二切清淳也诗云湛湛露斯又荆川之浸颍湛又都含切沈着也与耽通用又持林切与沈通用又收亷切记曰湛炽必絜又曰湛诸美酒淳殊伦切清壹也酒不殽者为醇义通又朱伦切记有淳熬淳母皆以膏沃醢加于黍稻上考工记曰淳沃其帛又曰淳而渍之又主尹切周礼曰同其度量壹其淳制淑殊六切清淳也浏力求切水流泠利也诗云浏其清矣沖直弓切泉水初出清而不盈之貌易曰山下出泉䝉沖之象也故天子自称曰沖书曰惟予沖人老氏曰大盈若沖又曰沖而用之或不盈故又为沖澹沖虚沖融沖和借为翰飞沖天之沖澹徒滥切间湛不波也説文曰水摇也又徒甘切鲁有澹台灭明又与赡通用湜常职切説文曰水清见底也诗云泾以渭浊湜湜其沚凉吕张切水气清也春温秋凉冬则寒矣传曰尨凉冬杀金寒玦离此寒凉之分又曰虢多凉徳言其徳之寒凉也又曰作法于凉其敝犹贪谓清凉也又去声诗云凉彼武王沧千刚切水清凉也又沧浪水名又去声亦作凔从仌凄千西切雨气悽清也凄沧寒凉之意亦作悽怆况訏放切水寒沧况也诗云况也永叹又曰仆夫况瘁皆凄沧意借义有三为况予作贶又为加甚辞义与矧同又为比况漻力萧切清空也荘周曰漻乎其清也渫私列切易曰井渫不食又以制切记曰茐渫处末又实洽切燂也滑户八切水流利也沍胡故切水凝沍也传曰固隂沍寒亦作冱从仌润儒瞚切水气润濡儒朱切沾湿也水始濡而未流故引之为濡滞内则记食物有濡豚濡鸡溼失入切土得水而溼也从水土㬎省声泚千礼切濡泽也孟子曰其颡有泚诗云新台有泚泽直格切雨露之濡为泽易曰兑为泽水钟则泽物故流为川止为泽润泽则光悦故为悦泽为光泽又逹各切渐将亷切水始渐渍也诗云渐车帷裳又水名説文曰出丹阳黟中东入海又濡染切水之渍物以渐而浃故为驯渐渐次之义易曰其所由来者渐矣又疾衔切渐渐流不絶貌也又与巉通诗云渐渐之石沾之亷切雨水沾洒也又作又蚩亷切汉书魏其沾沾自喜耳又他亷切説文曰水出壶闗东入淇又都念切类篇曰水出上党壶口闗涵胡南胡谗二切水函浸也浸子鸩切渍没也陂湖因谓之浸水之浸物浸浸而深故有渐义焉又水名説文曰出魏郡武安东北入唿沱渍侧剌切薄浸也淹衣亷切渍之久也引之为淹久説文曰水出越嶲徼外东入若水又衣监切淹没也浥乙及切浥浥㣲湿也诗云厌浥行露古单作邑又乙洽切洇昵立切浥洇淹溼状又昵洽切浞仕角切洊才甸切水再至也易曰水洊至习坎通作荐荐滋津之切水洊至滋益也故引之为滋润滋益又为滋黒传曰拘沤菅者曰何故使吾水滋渥于角于谷二切泽优余也浃即劦切渐渍徧匝也引之则为周浃亦借用挟字周礼曰挟日而敛之挟日挟旬浃十日也浃辰浃十二辰也又作答切通作帀洽辖夹切表里透浃也浮房尤切义不待训汎甫犯切水浮物也亦作又符咸切传曰鄙在郑地汜又方勇切水瀵溢也引之为反覆汉书曰汎驾之马漂匹招切水疾漂流物也又匹妙切汉书曰漂母哀之泊白各切漂着也北人以止水为泊有髙鸡泊白水泊杨栁泊因之为止泊为澹泊沈持林切重则沈轻则浮又去声沈之于水也又式荏切古为国今为姓传曰昔金天氏有裔子曰昧为玄冥师沈姒蓐黄实守其祀晋主汾而灭之周文王之子耼季封于沈在汝南平舆蔡灭之楚有沈尹戌灭亡列切水盛貌没洲渚也没莫勃切水深没坻厈也引之凡泯没者皆曰没死曰亡没泯武尽切泯合也泯灭声义相通又平声决古穴切水得发邕决去也引之则凡剖决分决皆谓之决射者以象骨为决着右拇所以钩弦决矢亦谓之决诗云决拾既佽决吻谓鸟吻之深如决也决骤放歩也决起奋飞也泄舒列切又作隄防不宻水散越也又以制切泄泄舒徐也诗云雄雉于飞泄泄其羽雉不能轻举其飞重迟也传曰其乐也洩洩诗云天之方蹶无然泄泄皆言其容与也孟子曰泄泄犹沓沓也溃户贿户对二切隄防为水所隤迸散也又借义与遂通诗云是用不溃于成渗所禁切水遇沙土渗漉也漉卢谷切漏也漏漉声义相通又与盝通沥去水也沥漉声义同盝物于水因谓之漉与摝通沥狼狄切水余滴也沥尽之也潟思积切又七约切卤水渗铄也周礼曰咸潟用貆汉书亦单作舄减古斩切水耗少也消相幺切水铄尽也氷之释为消金之释火之息亦为消石之能释者亦为消别作销借为消摇之消澌息移切氷索也濇杀侧切水涸而歰也涩色入切水歰也味之苦歰者因谓之涩滞直例切水涸涩难行也沴止忍切説文曰水不利也因之为灾沴沮慈吕切水遇土沮缩也又将豫切沮洳水所淹渍也又千余切水名禹贡曰漆沮既从汉志北地直路县沮水出焉东西入洛鼌氏曰在今坊州升平县北子午岭俗谓之子午水东流径宜君县又东至中部县正谓之沮水又东南至耀州同官县华原东南九十五里㑹于漆又东南至永兴军栎阳县又东至同州白水县北入洛名曰漆沮又汉志武都沮县沮水出东狼谷南至沙羡入江荆州川也又子余切禹贡曰邕沮㑹同在荆州境按水有邕且犹肠之有邕且也又壮所切沮阳县在上谷洳人庶切渐溼也汔许讫切水㡬尽也引之为几易曰汔至亦未繘井又曰小狐汔济诗云汔可小康涸下各切水干竭也溘口答切忽尽也渴苦葛切干也引之为饥渴之渴泶胡角切浊直谷直角二切不清也汉志浊水出齐郡广县为山东北至广饶入巨定浑户昆切稍浊也又上去二声与混通污汪胡切秽浊也亦作又乌瓜切与洼通洿下也洿下故秽浊流之记曰污尊而抔㱃孟子曰数罟不入汚池污物之污乌故切亦乌卧切别作涴淰礼记曰鱼鲔不不淰沬莫贝切楚辞曰芳菲菲而难亏兮芬至今犹未沬又易曰丰其沛日中见沬浼母罪切污也又美辨切诗云河水浼浼淟涊他典切尒轸切淟涊滋垢也渝容朱切水色变也易曰成有渝诗云敬天之渝漶户贯切漫漶昬渝也涅乃结切语曰不曰白乎涅而不缁又水名汉志出上党涅县滓阻史切泥垢沈着也史记曰皭然泥而不滓淀堂练切説文曰滓垽也垽鱼斤语靳二切水落而涂着为垽泥奴氏切水土也又奴礼切水土相将稠浓也故凡稠浓者谓之泥诗云零露泥泥又去声泥之为物好溓着故溓着谓之泥易曰震遂泥语曰致逺恐泥涂田吾切泥之稀者为涂又作以稀泥传薄因谓之涂书云惟其涂塈茨又曰惟其涂丹雘又宅加切今人言涂抺东方朔传老柏涂与伊优亚狋吽牙合韵也又借为道涂之涂周官洫上有涂涂容椉车一轨又水名説文曰水出益州牧靡南山西北入渑又为山名禹㑹诸侯于涂山泞囊定切泥深也淖奴敎切深泞也泞淖声相通又尺约切滒居何切溏徒郎切滒淖也溓居盐切考工记曰虽有深泥弗之溓也与黏通淤衣据切泥滓填淤也又平声淤泥也治直之切理水也又东莱之曲城阳邱山治水出焉南至沂入海水得其理曰治直吏切又汤来切汉志鴈门传累头山治水出焉东入海浚须闰切疏涤川流使深通也与睿濬通又祖峻切水名诗云孑孑干旌在浚之郊又浚仪在今开封祥符县瀹弋灼切疏瀹开涤也孟子曰禹疏九河瀹济漯而注诸海凡水瀹去泥滓则行而清故亦以瀹训清又烂肉于汤亦谓之瀹别作汩于聿切又作周语曰决汩九川沿余専切従流下也溯苏故切遡流而下也通作遡诗云遡回从之游夷周切水行也诗云就其浅矣永之游之引之为敖游亦作羽两羽况二切扬雄赋曰因江汉而记椉水而达之也济子例切度水也又以水益水为济故传有济美济恶相济之言又子礼切济济整貌又泲水亦作济禹贡曰道沇水东流为济职方氏沇州之川河泲诗云出宿于泲漕在到切曹去声水运也又财劳切卫邑名溺奴歴乃歴二切堕水也又奴弔切小也测察色切度水浅深也汲讫及切取水也汋职畧切又实灼切谷梁氏曰汋之也公羊氏作酌灌古玩切满注也又水名説文曰水出卢江雩娄北入淮又借为灌木灌莽溉居代切浇灌也汉志曰泾水一石其泥数斗且溉且粪长我禾黍又涤也记曰器之溉者不写诗云溉之釡鬵又汉志溉水出北海桑犊县覆瓶山东北至都昌入海沃乌鹄切浇也借为肥沃浇坚尧切上沃也又虚尧切薄也又倪弔切寒促子浇淋犂鍼切又良中切自上淋下也故为淋淋浪人病小府淋不通者今谓之淋古作癃淋癃实一声也漓吕支切淋漓也泼普括切挥沃也洒所下所解二切挥洒也洒洒多通用汛息晋切洒之细也凡扫者先汛洒汛洒声相近子末切撒水也洒之粗也濯直觉切潄澣也澣户管户毌二切濯衣也亦作洗小礼切涤也亦作古有罍洗以洗爵又苏典切洁也书曰自洗腆致用酒诗云新台有洒涤亭歴切洗盪也澡子浩切洁洗也洮他刀切涤也书云王乃洮颒水又水名説文曰水出陇西临洮今洮州西顷山东北入海潄先侯切洗也记曰诸母不潄裳又所救切含水涤齿颊也记曰咸盥潄湔子僊切小涤也又水名汉志水出蜀郡緜虒县玉垒山东南至江阳入江沐莫卜切膏髪也浴俞玉切澡身也汏廷皆他葢二切淅米盪去沙碜所谓沙汏也又徒葢切或曰浪淘沙土汏之本义淘徒刀切淘去沙尘也淘米淘井皆谓之淘淘者淘汏之澄者澄定之所淘澄也淅先的切淘米也孟子曰孔子去齐接淅而行洴澼蒲兵披庚二切匹辟切洴澼漂也辟又作又澼肠间水也説见僻下沤于候切渍之深也浸麻枲曰沤又乌侯切濩黄郭切诗云葛之覃兮是乂是濩沤治也又胡故切周官乐舞有大濩又布濩散也蠖濩深邃也泸良据切泸去滓也泲子礼子赐二切压酒醴取清也潠苏闷切又须绢所晏二切刷洗也渳亡婢切周官大丧以秬鬯渳湢笔力切记曰外内不共湢浴淬祖内取内二切为刀劒者出火而淬之水则坚故引之为淬厉亦作史记曰得匕首以药焠之又即聿切湅郎甸切湅丝帛与金也与练鍊通丝曰练金曰鍊水曰湅考工记曰㡃氏湅丝以涗水沤其丝七日昼暴诸日夜宿诸井七日七夜是谓水湅准之允切以水取平也考工记曰权之然后准之准之然后量之又鼻端为准假借也资良资西二切亦作酢浆也汤他郎切煮水为汤又他浪切以汤沃物也又尸羊切汤汤水流盛疾貌书云汤汤洪水又音荡与荡通诗云子之汤兮温乌昆切水㬉也説文曰水出犍为涪南入黔水又于运切记曰柔色以温之汉书曰少温借湆气及切肉汁也昬礼曰太羮湆在爨汁即入切湆也沈昌稔鸱禁二切传曰无备而官办者犹拾沈也浓女容切水味稠厚也淡徒滥切水无味沽攻乎切粗薄也丧服疏衰冠布缨传曰冠者沽功也又为买卖语曰沽酒市脯不食又曰有美玉于斯求善贾而沽者又水名出渔阳塞外东入海洎巨至切传曰去其肉而以其洎馈周官祀五帝小司冦实镬水士师洎镬水潘孚袁铺官二切淅米泔也又为人姓汉志潘水出㑹稽萧山东入海泔沽三切潘也又户感切汉书曰秬鬯泔淡渜乃乱切士丧礼曰渜濯弃于坎涕他计切泪洟也泪力遂郎计二切目汁也洟延知切鼻液也记曰不敢唾洟泣气及切声泪俱下曰泣液夷益切尽也又为淫液融液渗液记曰永叹之淫液之考工记曰春液角则合汗侯旰切肤液也又为涣汗浩汗易曰涣汗其大号亦作又何干切匈奴君长自称可汗湩多贡切乳汁也沫莫葛切浮㳄也又水名说文曰出蜀西徼外东南入江漦陵之切精液也泡披教切浮沤也以汤沃物亦曰泡皮间有水勃亦曰泡别作疱又披交切泡泡流貌貌又水名说文曰出山阳平乐东北入泗油以周切膏液也油类滑故引之则出入进退顺易者曰油油然以油涂物曰油去声又水名说文曰出武陵孱陵西东南入江滫思酒切记曰滫瀡以滑之又疏鸠切说文曰久泔也泔久则酢故今人谓酓食之酢气为滫荀子曰芷渐之滫君子不近庶人弗服瀡选委切说具滫下疏鸠切博雅曰尿也晋语曰少于豕牢又所九切和也记曰举糔之以为酏湎弥沇切沈于酒也涒俱伦切涗输芮切周礼曰盎齐涗酌记曰明水涗齐贵新也凡涗新之也又曰醆酒涗于清汁献涗于醆酒考工记曰以涗水沤其丝洵须伦切诗云吁嗟洵兮洵直且侯洵美且都洵有情兮皆与恂询通沆瀣下朗切下戒切楚辞曰吸沆瀣以充虚水之疑沙所加切水中糜石也説文曰从谭长说又素何切摩沙也染而琰切染帛为色也法方乏切经传之用为法则法式莫平于水为平者法焉故从水与准同义其从廌从去未详亦作洄胡隈切水所旋干也回旋之深者为囦颜回字渊因之为回还为裵回又因之为回邪为昬回六书故卷六六书故卷七钦定四库全书六书故卷七宋戴侗撰地理四笔陵切水遇寒而坚凝也象形又作从水仌之谐声冬都宗切嵗寒也古文从日冻多贡切寒着物也凝鱼陵切水冻沍欲冰也澌息移切流冰也凌力膺切又力证切周官凌人掌冰豳诗曰三之日内于凌阴引之为凌竞之义歴各切凙达各切县冰也太他达切冰冻滑太也又作大声汰达曰射汰辀又他葢切借为太始之太又为安泰舒泰易曰天地交泰语曰君子泰而不骄小人骄而不泰又为骄泰泰侈凛力稔切寒栗也古通作㐭冷鲁打切义不待训凊七正切清寒也记曰冬温而夏凊冶羊者切氷释也引之则镕金曰冶冶之声转而为羊金与冰之融冶光采煜爚故容貌之豓者曰冶容凋都僚切陨落也嵗寒而艹木凋故从仌亦借用雕仌之疑寒胡安切玉鱼欲切石之美者温润以泽缜宻以栗象形王省文说文曰王象古文玉之象形圭古畦切瑞玉也天子之圭尺有二寸大圭长三尺杼上终葵首命圭公九寸侯伯七寸博三寸厚半寸剡上左右各寸半从玉而加其上所以象圭之剡上而长也圭门剡上如圭故取名于圭传曰筚门圭窦玉之指事珏江学切二玉曰珏亦作珏之㑹意班补蛮切分玉也从刀以分之书云班瑞于羣后亦通作颁攽又因之为班列之义借为班驳之班玉之㑹意琥唿古切周官以白琥礼西方珥仍吏切妇耳饰也战国䇿孟尝君献七珥于王而美其一他日眂美珥所在请立为夫人玉之谐声玙璠以诸切步䦨切又父䦨切玙璠玉之美者也左氏传季平子卒阳虎将以玙璠歛仲梁懐弗与曰改步改玉瑾饥忍切瑾瑜玉之美者传曰瑾瑜匿瑕瑜匀俱切记曰瑜不揜瑕球巨鸠切玉名虞书曰戛击鸣球禹贡雍州厥贡球琳琅玕周书曰天球在东序商颂曰受小球大球记笏天子以球玉琳力寻切书厥贡球琳璇似沇切玉名书云在璇玑玉衡又通作旋琛丑林切诗云来献其琛璊莫奔切诗云毳衣如璊珣玗琪相伦切羽俱切巨基切琼渠营切诗云投我以木瓜报之以琼琚又曰报之以琼瑶琼玖又曰佩玉琼琚曰琼瑰玉佩曰维玉及瑶传曰为琼弁玉缨按琼瑶瑰与玉并言则皆不得为玉殆玉之类也诗云瑶琚瑰玖皆以琼挈四者岂皆琼之别欤瑶余招切玉类禹贡扬州之贡瑶琨记曰尸㱃五君洗玉爵献卿尸饮七以瑶爵献大夫琚九鱼切玉类玖举友切玊类玫谟盃切瑰公回切玉类引之为瑰竒又作琇息救切玉类诗云充耳琇莹又曰充耳琇实瓘古乱切左氏传禆灶请用瓘斚玉瓒珵除荆切离骚曰岂珵美之能当琨古浑切禹贡瑶琨琅玕卢当切古寒切禹贡雍州之贡球琳琅玕珊苏干切珊瑚石也出海底或赤或青髙一二尺余海人没水候其初出罗以铁网俟其扶疎揭而取之玚徒朗切珂苦何切璞普角切玉未剖治者理良止切玉文理也先人曰凡物莫不有理玉理最精缜宻以栗故理从玉引而申之幽深赜隠文理宻察无所不通荘周曰庖丁解牛依乎天理批大郄导大窽技经肯綮之未尝善言天理者也中庸曰文理宻察易曰穷理尽性以至于命宻察之谓理通达之谓道裁而宜之之谓义璀七罪切玉色鲜明也玼千礼切玉色鲜泽也瑳七我切玉色鲜明也莹乌定切又维琼切玉色光彻也诗云充耳琇莹又曰尚之以琼莹乎而琢竹角切刻琢为文也瑑直恋切琢玉为文相缪也周礼曰瑑圭璋璧琮瑞是伪切以玉为信节也周官宗伯以玉作六瑞以等邦国王执镇圭公执桓圭侯执信圭伯执躬圭子执谷璧男执蒲璧又典瑞掌玉瑞玉器圭璋璧琮琥璜又曰十有一嵗达瑞节虞书曰辑五瑞班瑞于羣后左氏传襄仲辞玉宾答曰不腆先君之敝器以为瑞节要结好命古之为瑞也以质大命昭大礼国之镇器也以玉为之重之也重之故寳之后世乃以凤凰麒麟嘉禾朱艹为瑞则祥也非瑞也璧必激切圜瑞也规外而窽中其质谓之肉其空谓之好考工记曰璧羡度尺好三寸以为度尔雅曰肉倍好谓之璧好倍肉谓之瑗肉好均谓之环周官以苍璧礼天象天圜也瑗环王眷切户关切古作说具璧下说文曰环大孔璧荀子曰召人以瑗絶人以玦反絶以环玦古穴切判环也琮藏宗切方瑞也周官以黄琮礼地象地方也璋诸良切说文曰剡上为圭半圭为璋周官以赤璋礼南方玉人之事大璋中璋九寸边璋七寸射四寸厚寸牙璋中璋七寸射二寸厚寸又曰璋邸射璜户光切说文曰半璧也周官以玄璜礼北方琬于阮切书云弘璧琬琰在西序周官琬圭以治徳以结好琰以冄切周官琰圭以除慝以易行瓒徂赞切周官祼圭有瓒以肆先王以祼宾客诗云瑟彼玉瓒黄流在中记曰君执圭瓒祼尸大宗执璋瓒亚祼考工记又曰天子用全上公用尨侯用瓉伯用将珽他顶切记曰天子搢珽方正于天下也瑱他甸切以玉充耳也珈古牙切诗云副笄六珈珩户庚切诗云服其命服有玱葱珩亦通作衡记曰三命赤韨葱衡瑀王矩切瑚琏戸呉切力展切孔子谓子贡曰女器也曰何器也曰瑚琏也记曰夏之四琏殷之六瑚周之八簋孔文子将攻太叔访于仲尼仲尼曰胡簋之事则尝学之矣单作胡琫边孔切詹彼洛矣之诗曰鞞琫有珌公刘之诗曰鞞琫容刀又作鞛传曰藻率鞞鞛昭其数也珌卑吉切说具琫下玺斯氏切玉印也珰都郎切以玉石为珰如瑱珥之类在耳为耳珰瓃卢回卢每伦追三切璲徐醉切诗云鞙鞙佩璲玱七羊切玉声也通作锵古单作将琤七庚切玉声也通作铮珍张陈切寳贵也珍寳玩弄皆从玉莫贵于玉也宝博抱切珍蔵也声又作与玉皆所寳也玩五贯切爱弄也引之为玩习玩愒玩侮之义瑕乎加切玉疵也玷丁占切又去声玉小缺也玲珑郎丁切卢红切珠章俱切蠙之精也玑居衣切说文曰珠不圜者或曰小珠也琲部凂切珠也珧余昭切説文曰蜃甲也可以饰物楚辞曰冯珧利决珕郎计切说文曰蜃属玉之疑碧必㦸切青白之间古勐切金朴也又古患切诗曰总角丱兮朱子曰两角貌丹得于切又作赤石也丹之㑹意彤冬切以丹饰物也诗云彤弓弨兮假借音融商书髙宗肜日祭之明日绎祭也丹之谐声雘乌郭切伯曰烧铅为丹也青仓经切石之苍縁者也东方之行木木之色青又子丁切与菁通诗云緑竹青青卤郎古切咸泽也古用为盾橹之卤卤之谐声盐余廉切卤涸之为盐海煮而后成河东盐酾灌畎中复风而成西戎有厓盐蜀汉有井盐以盐渍物之谓盐去声又借为歆盐之盐记曰盐诸利盐之谐声盬公户切盐之滒淖者也周礼曰凡齐事煮盬以待戒令借为靡盬之盬诗云王事靡盬不皇启处盬犹缓暇也咸胡监切润下之味也鹾昨何切记曰盐曰咸鹾知咸切咸甚也鹻古斩切卤之凝着者也并州末盐刮鹻煎炼其味最下六书故卷七六书故卷八钦定四库全书六书故卷八宋戴侗撰人一人如邻切象形主孙分二部象人之象形儿汝移切初生子也象囟未合又儒儿儿女声也楚词曰喔伊儒儿以事妇人又五兮切借为人姓身升人切象人躯干身之转注㐆倚谨切转身也诗云殷其雷言雷声展转殷地也考工记曰殷亩而驰谓衡轹陇畆之上也皆当作㐆身之谐声躯岂居切身区也躬居戎切身也又作包布交切象人懐姙引之则凡包裹包藏皆曰包包之㑹意匊居六切米在包中匊之义也引之则以手匊物为匊亦作包之谐声冢知陇切包之撮如也山之髙顶因谓之冢诗云山冢崒崩墓之坟者亦谓之冢周礼冢人掌公墓又引之为冢土冢宰冢子匌口答切包裹重宻也包之疑匀羊伦切皃莫教切象人面貌或作又墓各切摹写状皃之谓也兜当侯切首铠也先侧岑侧含二切笄也象人首建笄先之㑹意兟欠去检切呵欠也象人气上出借为欠阙之欠去声欠之㑹意㳄叙延切口流液也㳄之㑹意盗到切垂㳄皿中有私其物之心焉盗之义也㳄之谐声羡叙面切慕欲也心慕欲则口流㳄故从㳄羴省声借为余羡之羡延善切又延知切沙羡县名欮居月切气逆也歘许物切气翕歘如焱也欶敕侯切气出如有刺之者为欶也饮于锦切食酓为饮饮人曰饮去声饮之谐声歠昌悦切吸酓也亦通作啜欠之转注旡説文曰气逆不得息也从反欠欠之谐声歆唿今切鼻微翕也欲食者先歆其气故曰歆羡鬼神飨气臭而不飨味故曰歆飨歙汔及切翕气内息也古通作翕按出入息常自鼻不当从口唿吸当作歔歙又迄及切止息也又失涉切缩鼻也欱唿合切口翕也歛力冄切摄气也凡収歛者因谓之歛聚歛之歛去声钦去音切屏气钦歛之貌也引之为钦敬欷香衣切又上声鼻出气也歔香居切鼻口出气也亦作悲者口鼻歔欷之鼻出气为歔今言唿吸当为歔歙口出为嘘欨况于切温吹也凡歆翕歙呷欱皆内气也广陿轻重象其声欨呵为易吹唿为侌欲㬉者欨之重象其声欨呵为昜吹唿为侌欲㬉者欨之欲凉者吹之以气㬉物为欨去声亦通作昫记曰煦妪覆育万物郑康成曰体曰妪气曰煦汉书曰愉愉呴呴又借用休传曰民人痛疾而或噢休之歌古何切长言也欧乌侯切歌乌也歗苏弔切蹙口出声以舒其懐也又苏六切诗云条其歗矣遇人之不淑矣又作啸欸乌开切又于皆于解于亥三切发声也亦为应声疾为发声徐为应声楚辞曰欸秋冬之绪风又作史记亚夫曰唉又为饱声歕普魂切盛气疾歕也亦作气满而歕去声欲余谷切羡欲也歊许交切气歊歔上腾也又虚骄黒酷黒角三切歜尺玉切说文曰怒盛气也传曰飨有昌歜歂市縁切气捷去也欺去其切气馁也引之为欺绐欺于心者馁于气歇许谒切息止也越泄无气者因谓之歇又引之为休歇歃山洽切欱也古之盟诅者歃血欶所六切吮也又所各切亦吮也吮之轻重如其声欬苦革切气逆出也又苦葢切平欬也记曰车上不广欬荘子曰謦欬于侧欣计斤切喜气发越也欢唿官切喜乐也叹他案切太息也又他干切歋歈以支以遮二切以朱切歋歈訾笑也欤羊诸切疑辞也又叹辞也古借用与次七四切止息也引之则凡止息皆谓之次易曰师左次止息之地因谓之地周礼八次八舍是也不前者后于物故凡差退者谓之次洪范所谓次二次三传所谓次国次卿是也次第之义因之编髪次以为首饰谓之次周官追师掌后之首服副编次又因之为次且之次七茨津私二切谓欲前不前也歉苦箪切气馁也引之则凡不满者皆曰歉亦作慊欿苦感切歉之甚也歉欿二字之轻重如其声欠之疑㱁夊楚危切象人两胫后有推而致之者夊之转注㐄说文曰跨步也从此夊之㑹意舛昌兖切或夊而左或夊而右两相戾也舛之㑹意桀其列切翘立木上也引而申之桀出于物上者皆谓之桀所谓豪桀俊桀是也以力桀举者谓之桀左氏传桀石以投人是也鸡栖于杙亦谓之桀凡翘桀桀傲桀黠桀虐皆因是而生义焉桀之㑹意椉食陵切说文曰覆文从入桀文从几椉载其上也乘车乘马乘舟乘城算法之乘皆取诸此所乘者为乘去声车人之所乘也故车谓之乘车车必四马故四马曰乘马引而申之则凡以四数者皆曰乘乘矢乘壶之类是也桀之谐声磔陟格切杀而张之木曰磔舛之谐声韦羽非切离去也语曰违之之一邦曰无终食之间违仁曰又敬不违记曰揖人必违其位中庸曰忠恕违道不逺传云天威不违颜咫尺曰违谷七里今人以违为背非也违之逺者必至于背故合言违背尔借为韦革之韦别去为母在革部舞文抚切抃蹈也舞者左右夊夊故从舛又作秉羽以舞也舝胡戛切拘束舛戾也省声车轴两端键因谓之舝诗云载脂载舝又曰间关车之舝兮亦作舛之疑舜舒闰切诗云颜如舜华又为虞帝之名夅下工下江二切下人也舛相倍也夅相下也夅之㑹意降古浪切自上而下也上曰陟下曰降夊之谐声致陟利切推之厎至也致日致月致命致女致身皆此义也引其义则钩而至之亦曰致易曰致冦至工致其巧则噐物坚精因谓之致复房六切反也又芳服切反循故踪也易曰反复道也传曰邲之役荀伯不复从又扶又切再也夋七伦切夋夋小进也亦作汉书曰有功者上无功者下则羣臣逡谓勉进也史记曰九国之师逡巡而不敢进夋巡欲进而不进也㚇子红切説文曰歛足也鹊䴗丑其飞也㚇夎则卧切跪不至地也记曰介者不拜为其拜而夎拜夆敷容切相遇也夆下盖切夊之疑夌力膺切夃夏亥雅亥驾二切按古有舞夏周官大司乐奏㽔賔歌函钟舞大夏钟师掌金奏凡乐事以钟奏九夏王肆夏昭夏纳夏章夏齐夏族夏祴夏骜夏传曰金奏肆夏之三又舞师题以旌夏则旌亦以夏名又为华夏之夏春夏之夏记曰夏大也金声大故金奏以夏名华音大故华亦以夏名南方之徳广大故其时亦以夏名也又为夏屋之夏言其宇之两下也又借为夏楚之夏古雅切记曰夏楚二物其威也久举友切说文曰象人两胫后有距也引周礼久诸墙以观其桡士丧礼重鬲幂用疏布久之苞莦甒皆木桁久之按书传通用为永久之义人之㑹意仁如邻切先人曰吾闻诸尤叔晦古文有因而重之以见义者因子而二之为孙是也因大而二之为夫是也因人而二之为仁是也孔子曰仁者人也人其人之谓仁古文从人省古文从心千声果丧其田诈之见诈夫人有是身则有是心有是心则有是徳有是身而疾痛苛痒之不知者肌肉不仁也有是心而仁义礼知之弗身者其心不仁也尽其心践其形肫肫乎其若赤子之肌仁义礼智切于心犹疾痛苛痒之切于身也然后能诚诸身能诚诸身然后能人其人能人其人斯谓之仁矣夫心生物也仁生徳也于四时为春于四徳为元天地之大德也而人得之以生故人者天地之心也天地万物人之体也亲疏逺迩虽有衰序疾痛苛痒无不周通也亲亲而仁民仁民而爱物始于家邦终于四海者仁之充也己欲立而立人己欲达而达人能近取譬者仁之方也故曰仁者人也亲亲为大老释者曰死灰其心藁木其形忘其身遗其亲以仁义礼智为外铄我以天地万物为刍狗幻妄不仁之至也墨者曰爱无差等眂其亲犹其邻之亲也不仁莫大焉孟子曰仁人心也之二者皆失其心者也充昌终切从人从ㄊㄊ生之始也由始生至于成人充之义也骨骼成肤革盈形之充也仁义礼知具于心施于四体四体不言而喻性之充也孟子曰凡有四端于我者知皆扩而充之矣若火之始然泉之始达茍能充之足以保四海茍不充之不足以事父母从疾容切一人先一人随之从之义也从之者曰从去声又即容切借为从衡之从东西为衡南北为从也又楚红舒红二切借为从容之从从容舒徐貌也又子勇切借为从臾之从从臾奨劝也亦作从容史记曰日夜从容劝之从之转注比毗至切反从为比反而相亲比也引之为比宻之义栉之疏者曰疏宻者曰比诗曰其比如栉楚辞曰晋制犀比汉遗单于玉比疏是也又必二切比之曰比又必美切以物拟物曰比又毗之切比而克谐曰比又毗必切比宻之甚为比栉比之谐声毖兵媚切书曰天閟毖我成功所又曰天亦惟用勤毖我民曰厥诰毖庶邦庶士曰汝劼毖殷献臣曰汝典聴朕毖曰毖祀于上下曰毖殷顽民兴于洛邑诗曰为谋为毖又曰予其惩而毖后患以诗书之辞义考之皆为教勅谨宻之义诗曰毖彼泉流亦流于淇言泉水虽毖宻亦流于淇也独大诰曰无毖于恤诗云我思不毖辞意颇与闭近从之谐声幷必正切二人幷合也井声又平上二声北蒲妹切二人相倍也通作倍人向南而朔故朔谓之北补墨切北之谐声冀几利切北方州也借为冀望之冀与凯通乑疾木切人三为乑乑之谐声聚慈庾时句二切㑹萃也乑之疑众之仲切庻也孕以证切人懐子也见古甸切覩也从人从目见之义也见于人曰见形甸切见之谐声覩都古切见之明也览卢敢切目采也觐渠各切见于所尊曰觐周礼曰春见曰朝秋见曰觐覜他弔切游眂也周礼曰时问曰聘殷覜曰眂王之所以抚邦国诸侯者嵗徧存三嵗徧覜五嵗徧省又作觌亭歴切犹见也周语曰火朝觌矣礼大夫聘于他国公事既毕则以其私请见谓之私觌亦曰私面觏古侯切遇见也亲雌人切目击亲见也引之则凡切近者皆曰亲又引之为亲戚覛莫获莫狄二切宻察也语曰太史顺时覛土觊几利切䁦望几得之也通作几冀觎羊朱切伺望几得也觉古岳切卓然有见顿寤于心也故引而申之则卓然可见者亦谓之觉诗云有觉徳行曰有觉其楹又古孝切寤也覕匹篾切过目暂见也荘子曰譬之犹一覕也又作覶洛戈力转二切伍吾古切五人之合称也古者五人为伍什是汁切十人之合称也古者十人为什位弓备切人立为位介古拜切居间也从人介于八之中传曰介居二大国之间引之为副介之义周官上公之礼介九人凡使者必有介绍所以传命也记曰介子介妇皆此义也又借为介胄之介介甲也故虫之外骨者谓之介虫又引其义则坚而难入者皆谓之介易曰介如石焉孟子曰栁下惠不以三公易其介又借义为大诗曰以其介圭大圭也又曰报以介福介以繁祉介人维藩皆谓大也休许求切人息于木休之义也劳者得休人情所欣故引之为休美之义借为休燠之休许遇切企巨知切举踵以望也又作跂戍须遇切守御也从人荷戈戍之义也臽胡监切臽入坎穽中也古者掘地为臼故人入于臼为臽仄札色切胁侧也从人在厂下与侧通仄之转注丸胡官切转仄为丸因为圜转之义引之为弹丸丸药之丸丸之谐声䎠奴禾切丸之熟也又奴卧切乌禾切说文曰鸷鸟食已吐其皮毛如丸人之转注匕反人为匕声阙匕之㑹意艮古恨切已去而顾也行而反顾必止故艮为止易曰艮止也匕之疑卓竹角切古文按卓植立卓然也故从匕引其义则为髙为着诗云卓彼昊天又曰卓彼云汉卓彼甫田卬五冈切耸首也从卩未喻又借为自称之辞诗云人涉卭否卭吾我声相通也搏抱切唿跨切倒人为人死则也凡自无而有自有而无皆曰化气化曰化形易曰变化者宻移而其迹泯变者革故而其迹着天地生生变化无穷引而申之变化之义无所不通之㑹意老卢皓切老从毛从人从人老而毛髦变化也或曰毛声老之谐声耆渠脂切人生六十曰耆借为耆好之耆常利切又借为耆定之耆职雉切诗云上帝耆之又曰耆定尔功与厎通耊结切八十曰耊亦借用臷汉书曰犬马齿臷耄莫报切八十九十曰耄又作蒿省声传曰老将至而耄及之古本作眊谓其老而昏眊也汉书曰年齿老眊亦借为旄记曰旄期称道孟子曰反其旄倪人久切长生也又去声考苦浩切老成也书曰考终命人至于有子则人道成故父谓之考书曰奔走事厥考噐物之成因谓之考春秋考仲子之宫诗序称考室考牧皆考其成也又与攷通用耇古厚切老也死息止切死从从歺而歺也死之㑹意葬则浪切死而藏也古之葬者厚衣之以薪葬之中野又作说文曰一其中象所以荐尸死之谐声毙毗祭切陨仆也薨唿厷切天子曰崩诸侯曰薨言尊者之死薨然震动也凡声若薨者皆取意义焉诗云虫飞薨薨又曰度之薨薨枯老切又厺声死而㫺也周礼曰辨鱼物之鲜匕之疑眞侧邻切欵人之谐声匈许容切身当心之上为匈伯博陌切兄弟之伦长曰伯次曰仲又次曰叔幼曰季伯仲叔季兄弟辞也俗谓伯父叔父为伯叔乱名矣诸候之长因曰伯又必驾切与霸通仲直众切仲在伯季之中犹中也古通作中伦龙春切人之伦叙也人伦之大者五父子有亲君臣有义夫妇有别长幼有序朋友有信俦陈留切俦辈也古通作侪士皆切辈也僚力萧切比官为僚诗云我虽异事及尔同僚传曰泉丘人有女奔孟僖子其僚从之亦通作传曰同官为寮又力小切佼人僚兮侣力举切朋匹也伴蒲满切诗云伴奂尔游矣俱举朱切与同也俱与皆声义相通侔莫浮切才力齐也倅七内切副贰也储直鱼切为贰以承之也凡豫畜以待用者因皆谓之储僎祖伦切主人之介曰僎通亦作遵记曰介爵酢爵僎爵皆居右乡饮酒礼曰遵者降席记又曰介僎象阴阳也主人坐于东南而坐僎于东北以辅主人也又语曰公叔文子之臣大夫僎侑于救切左相也记曰卜筮瞽侑皆在左右又古者既食而劝食曰侑祭尸告饱而劝之饮食曰侑之其侑之有以乐者周礼曰王日一举以乐侑食亦有用币者侍食于所尊亦曰侑食记曰凡侑食不尽食亦通作侑传曰虢公晋侯朝王王飨醴命之宥佽七四切诗曰人无兄弟胡不佽焉又曰决拾既佽倪研奚切少穉之称也孟子曰反其旄倪之借为端倪之倪极际之谓也荘子曰不知端倪侍时吏切陪侧也傅后遇切附着也传曰皮之不存毛将焉傅又曰环城傅于堞董仲舒曰傅其翼者两其足此傅之义也因之为保傅傅御之义方遇切朝夕亲近辅翼之职也古之贵者子生则有保母以保抱之稍长则有傅以傅道之由是而上天子有太师太傅太保为三公保保其身体傅傅之徳义师道之教训其位弥尊其责弥大保傅之义一也诗云王命傅御迁其私人傅御者朝夕亲近御于君子者也汉称傅婢婢之朝夕亲近者也佾夷侧切舞行也古者八人为佾天子八佾降杀以两使疏士切役使也所以将命而往者曰使去声伻悲萌披耕二切书曰伻来以图及献卜孔安国曰使也俾幷弭切使也仕鉏里切从事于公也仆蒲沃切出入仆从者也故车驭亦谓之仆因之为仆仆倌古寛切诗云命彼倌人星言夙驾傜余招切役也傔诘念切何胡哥切负也诗云何蓑何笠礼曰左何瑟诗云百禄是何又上去二声借为谁何之何又唿哥切借为遣何之何又作谴诃佗唐何切背负曰佗匈奴竒畜有橐佗肩背有肉峯隆起如橐能佗重载故以名之借为委佗之佗诗云委委佗佗亦作委蛇又汤何切亦作负且曳也他汤加切非我曰他亦通伦它佗侠檄颊切挟负力气以任自豪也秦汉以来始有任侠司马迁曰儒以文乱法侠以武犯禁虽其行不轨于正义然其言必信行必果已诺必诚不爱其躯赴士之厄困存亾生乱而不伐其徳亦有足多者焉班固非之曰迁序游侠则退处士而进姦雄此其所蔽也侗谓侠者任之靡也先王之政教息上失其道无以属民故游侠之士以任得民慕其风声延颈愿交者接毂阗门其人因得借势作奸眦睚杀人蔵亡匿死擅主威而干国纪葢任侠之教衰而后游侠之势行袁盎曰缓急人之所有一旦有急叩门不以亲为解不以存亡为辞天子所望者独季心剧孟尔此任恤之流风而侠者所借以成名也夫居乡而不能任乡之大事居国而不能任国之大事故侠不可有而任不可无乡之六教任处一焉孟子曰伊尹圣之任也班固知剸其末矣犹未能揣其本者也参仓含切伯曰二人同往一人往参之也从人声记曰离坐离立无往参焉易曰叄伍以变三之曰叄五之曰伍又楚今切参差不齐也三相次为参两相次为差又所今切仔子之切诗云佛时仔肩健渠见切筋力彊忍也仡鱼讫切武壮也书云仡仡勇夫佶巨乙切武毅也诗云四牡既佶既佶且闲马壮健则难驯故既佶且驯斯为善也俊子峻切才知抜类也古与骏通用亦作隽伟于鬼切魁竒也僩下简切诗云瑟兮僩兮大学曰瑟兮僩兮者恂慄也俨鱼检切荘严貌也又作优于求切有余力也语曰孟公绰为赵魏老则优诗云优游尔休矣又曰益之以霢沐既优既渥又为倡优共谐笑者也齐语曰优笑在前晋语优施曰我优也言无邮仪鱼羁切容仪也被服起居进退动作有则之谓仪有仪则可象故为仪刑为仪度诗云仪刑文王又曰我仪图之仪礼之细也赵简子见子太叔问揖让周旋之礼子太叔曰是仪也非礼也鲁昭公适晋自郊劳至于赠贿礼无违者女叔齐曰是仪也不可谓礼又为仪匹诗云髧彼两髦实维我仪语曰丹朱冯身以仪之殆亦仪匹之意允余准切信实也俶详六昌六二切始也书曰俶扰天纪诗曰令终有俶又曰俶载南亩又曰有俶其城又令善也又他歴切史记鲁仲连好竒伟俶傥之画䇿倘他朗切倐忽不可期也庄周曰云将见之倘然止又曰倘乎若行而失道也曰傥然立于四虚之道又曰物之傥来寄也引之为俶倘为倘怳自失貌通亦作党儆居景切觉悟戒惧也与警通侗士红他红二切未有知貌也书云在后之侗语曰侗而不愿荘周曰侗乎其无识儒人朱切文弱也又文学为儒周礼曰儒以道得民讲六艺之文明先王之道儒者事也又庳者曰朱儒梁上短柱因谓之朱儒俭巨险切约损也伯曰薄于奉己约于用物之谓俭薄于奉己养徳也约于用物养财也林放问礼之本孔子曰礼与其奢也宁俭侈尺氏切好广也侈弇之义生焉在口为哆在衣为袲礼曰钖衣袳袂备平祕切先具以待用也倩仓见切美也诗云巧笑倩兮按今人以暂雇为倩佚弋质切安佚也古亦通作逸又士结切佚荡不循轨物也通作轶跌传重縁切转相授受也次第相传为传直恋张恋二切有遽令者置驲以更传谓之传骑置车以更传谓之传车春秋传曰梁山崩晋侯以传召伯宗为符契传以出入门关者曰符传孟尝君封传变姓名以出关汉关吏与终军繻曰为复传又引之则简䇿之载以传久逺者亦曰传匍匐薄乎切薄北切匍匐伏行也古作扶服亦作蒲伏俛模贬切下首也偻力主切曲背也又郎侯龙珠力侯三切镂句大龟名句偻山名伛于武切偻甚也传曰一命而偻再命而伛三命而俯又衣口切俯夫户切下首至地也仰鱼两切卭首也古通作卬又去声仰俟也传曰百谷之仰膏雨汉书曰卬奉赐给诸公倨居御切立之直也凡立容欲徳倨则敖传曰直而不倨矩之直者为倨折而衡者为句磬有倨句戈亦有倨句偃衣逺切仰卧也诗云或偃息在牀郑公子偃言偃皆字游僛丘其切不能自正之貌诗云屡舞僛僛俄五何切顷也俄顷谓俄首顷首之间也偏滂连切不正也偏颇声义相近颇近于僻以中言之中之两旁谓之偏传曰郑伯使许大夫百里居许东偏晋献公衣太子以偏衣又曰广有一卒卒偏之两葢百人为广复以二十五人为之偏也又曰帅偏师以修封疆偏裨之名所由生也司马法二十五乘为一偏侧阻力切左右一偏也与仄通俜普丁切一偏也令俜孤立貌也依于希切阿徬也又上声户牖之间设依焉周礼王位设黼依亦作扆倚于起切依靠也偯于起切记曰大功之哭三曲而偯又曰童子哭不偯傩乃可切宛委貌也诗云佩玉之傩曰隰有苌楚倚傩其枝又通作难诗云隰桑有阿其叶有难又囊何切语曰乡人傩朝服而立于阼阶古单作难周官方相氏掌䝉熊皮黄金四目玄衣朱裳率百吏而时难僊相然切轻举貌诗云屡舞僊僊亦作蹮作侧各切奋兴也引之则凡有所作兴肇造皆谓之作易曰坤作成物又曰包羲氏作八卦作结绳而为网罟记曰作者之谓圣述者之谓明又则故则个二切俟牀史切待也又作傒户礼切待也又作徯侯胡冓切守望也伺相吏切候察也侦知盈切窥伺也亦作竀伫丈侣切止而望也诗云詹望弗及伫立以泣又作停唐丁切行中止也本单作亭住厨遇切久停也又朱遇切与驻通值直吏切适相直也古单作直催仓回切趣也儳仓监切越次进也记曰长者不及毋儳言谓言未及之而言也与搀同失次不整为儳去声传曰鼓儳可也谓乘敌衆之未成则鼔而攻之也记曰君子不以一日使其躬儳焉如不终日谓茍且不整肃也仞而震切古以周尺八尺为仞中人之身长八尺两臂寻之亦八尺两足步之亦八尺度髙深以仞度长短以寻度地以步传曰仞沟洫借为识仞之仞汉书孟喜不肯仞赵賔説仂六直歴得二切记曰祭用数之仂康成曰十一也低都黎切卑也古称髙卑今言髙低亿于力切十万为亿诗云万亿及秭又为亿度语曰亿则屡中又曰不亿不信亿度本当作意意之之谓亿详具意下例力制切事比也俗似足切习之所成为俗一乡有一乡之俗一国有一国之俗俚良耳切鄙俗也所谓下俚也借为无俚之俚犹言无聊也聊俚赖声相通但杜旱切假借之用与第同文与特同但第地特声相通故其假借之用略同仅渠各切说文曰才能也亦通作堇厪俣鱼禹切诗云硕人俣俣伾铺悲切诗云以车伾伾佌浅尔切诗云佌佌彼有屋儦必遥切诗云行人儦儦又曰瞻彼中原其祁孔有儦儦俟俟或羣或友伎翘移切诗云鹿斯之奔维足伎伎俅巨鸠切诗云载弁俅俅佸户括切活二切诗云君子于役不日不月曷其有佸偈起竭居列二切诗云匪车偈兮僬子妙切记曰士跄跄庶人僬僬荀子曰谁能以己之僬僬受人之棫棫语曰僬侥氏长三尺短之至也侥五聊切偲息兹切语曰朋友切切偲偲俔苦甸切诗云俔天之妹佼古巧切诗云佼人僚兮月令曰养壮佼仕限雏免二切又作书云共工方鸠僝功侨渠娇切郑侨字子美又字子产又侨寓也伋居立切孔伋字子思僖许其切佔蚩占切记曰呻其佔毕傁疏鸠切春秋传齐有公孙傁俴在演切诗云小戎俴收佹古委切晋献公名佹诸荀子曰天下不治请陈佹诗谓诡辞以风也僤诗云我生不辰逢天僤怒偩扶缶切乐记曰礼乐偩天地之情侘傺勅驾切勅介切楚辞曰忳郁邑予侘傺倢伃子叶切以诸切汉妇官有倢伃秩比列侯息六切㝛以此为声亮力让切左相也朗也信也京省声书曰使宅百揆亮采惠畴曰咨汝二十有二人钦哉惟时亮天工曰寅亮天地曰弼亮四世又曰王宅忧亮阴三祀孟子曰君子不亮恶乎执偿食章切还所直也春秋传曰请相夫人以偿马僦即就切赁也侩古外切合市人也估果五切市税也商物贾也俵彼庙切分畀也件阮古切荘周曰觭耦不仵佁儗丑吏切鱼吏切司马相如赋曰仡以佁儗张揖曰佁儗不前也按今以骄騃难语使为佁儗古盖有此语伹似鱼切説文曰拙也淮南子曰使伹吹竽按今俗亦以拙钝为伹㒄人善切说文曰意膬也按今亦以和易无他者为㒄伭胡田胡恩二切说文曰狠也按今人亦以忿恨不可解为伭佻他雕切轻也诗云佻佻公子行彼周行通作挑挑儇唿縁切轻利也诗云揖我谓我儇兮荀子曰乡曲之儇子通作獧翾偷他侯切苟且姑息也僻芳辟切衺僻也古单作辟伯曰邪客于胁下谓之僻后人加水为澼加疒为癖胁下非正气与水谷往来之道邪热与饮入则不能出故谓之僻也僭子念切侵踰过度也又子林切偪笔力切侵迫也通作逼又借为偪屦之偪记曰偪屦着綦倍蒲妹切反北也与北通又上声两之曰倍㑄文甫切玩弄也侜张流切说文曰有壅蔽也诗云谁侜予美心焉忉忉与诪同倡尺良切倡优俳谐共给戏笑者也因之为倡狂荘周曰倡狂妄行亦作猖伥褚羊切狂行不知所如也记曰譬犹瞽之无相怅伥乎其何之伶郎丁切乐官也亦通作泠周有泠州鸠春秋传晋侯见钟仪问其族曰泠人也曰能乐乎对曰先父之职官也敢有二事俳步皆切俳谐优类也傀古壊切周礼凡日月食四镇五岳崩大傀异烖去乐侅柯开切竒侅不常也又下楷切仇渠尤切敌怨也传曰嘉耦曰妃怨耦曰仇引之则凡匹耦皆作仇通作逑诗云君子好逑又曰公侯好仇伉俪苦浪切力计切左氏传郄犨夺施氏妇妇人曰鸟兽犹不失俪子将若何又曰不能庇其伉俪而亡之诗云髙门有伉仳普比切分判也诗云有女仳离倦渠眷切罢也又作劵倒都老切仆也又去声首反在下也偾仆夫问切踣覆也夫遇切偾仆同声其义一也古无仆字又普卜芳豆二切僵居良切直仆也偒尸章切创也俘芳无切生获曰俘兀五忽切行踔兀也无趾者谓之兀庄周曰鲁有兀者叔山无趾踵见仲尼引而申之凡臬兀不安者皆谓之兀易曰困于葛藟于臲卼书云邦之杌陧兇许恐切恐扰也通作汹又平声假举下切借也一说大也诗云假哉天命又曰假以溢我又古頟切与格通诗云天监有周昭格于下又曰大夫君子昭格无赢又曰以假以享来假来飨又曰昭格迟迟又曰四海来假感格彻至也又亥加切与遐通记曰告丧曰天王登假又平声诗嘉乐君子中庸作嘉借资夜切已所无借诸人也又将昔切借与借通借有祥易音故借亦有将昔之音似许里切肖也徐本说文象也用也从已仿佛敷㒺切敷勿切侗谓仿犹放也仿佛见不审微得其似也佛又房必切与弼通诗云佛时仔肩又扶弗切戾也记曰献鸟者佛其首畜鸟者则勿佛也又曰其施之也悖其求之也佛僾于代切仿佛若见僾然也诗云如彼遡风亦孔之僾记曰祭之日入室僾然必有见乎其位伪危睡切饰似以贸真也佯余章似羊二切貌绐也通为阳内不然而外饰伪故曰阳亦借用详偶五口切象人也古借用禺史记秦祠畤用木禺车马事有不期而适然者因谓之偶俑余陇切象人也古者束刍仿佛人物以从葬谓之刍灵后人始作俑孔子谓为刍灵者善谓为俑者不仁曰始作俑者其无后乎谓其象人而用之也倛渠之去其二切荀子曰仲尼面如䝉倛侬奴冬切吴人谓人侬伧助耕切吴人谓楚人伧羌去羊切西夷之别也僰蒲北切西南夷也党厎项切党项羌别种也倭一戈切汉志夫乐浪海中有倭国在㑹稽之东又谓之日本国尻苦刀切嵴骨所竟当肛门之上为尻从人省象其后也九声尻之㑹意屎式眂切人粪也古亦通作矢又作诗云民之方殿屎则莫我敢葵尿息遗切小也尻之谐声屁匹寐切气下泄也居九鱼切坐也孔子谓子路曰女闻六言六蔽矣乎对曰未也曰居吾语女子张子贡言游侍侧言至于礼子曰居女三人者吾语女礼诗云不遑启居皆谓坐也又作又居之切借为辞助诗云日居月诸亦通作其姬人之疑兄许荣许方许访三切同生长曰兄少曰弟兄之疑兢居陵切敬畏也书曰兢兢业业诗云矜矜兢兢又曰战战兢兢先苏前切前也前后以位言先后以时言立则有前后行则有先后孟子曰疾行先长者先之疑兟所臻切卧吾货切寝也卧之疑临力寻切自上临下也临哭曰临去声伊于脂切商伊以为氏又为发语辞又伊水汉志出弘农熊耳山东北入洛仍如陵切因也周礼曰凡吉事变几凶事仍几鲁人为长府闵子骞曰仍旧贯如之何何必改作代耐切更也又特计切迭更也今作递侵七林切渐进以侵取也便毗连切顺利贯习也书曰慎简乃僚无以便辟则媚语曰友便辟友便佞损矣孟子曰便嬖不足使令于前与便习于邪僻者谓之便僻利于辨佞者谓之便佞所便为便去声利便便宜便道便服之类是也便斯安之故谓便安吏奉法者择其便文法者为之谓之便文以便宜从事者不中请故俗因以便为急速非也诗云平平左右亦是率从左氏春秋传引诗云便蕃左右孔子在宗庙朝廷便便言唯谨尔兑在易干三索而得兑八卦居一焉彖传曰兑说也又绵之诗曰行道兑矣皇矣之诗曰松柏斯兑史记天官书中宫前列直斗口三星隋北端兑又曰参下三星兑曰罚汉书作鋭咎其久切怨尤之甚者曰咎易之占五吉凶悔吝咎悔吝之疵在我咎则人咎之也弔多啸切唁丧灾也书云惟弔兹不于我政人得罪件其辇切物别也秃他谷切无髪也无非切六书故卷八六书故卷九钦定四库全书六书故卷九宋戴侗撰人二子即里切象子初生之形籀文因为男子之通称又为五等爵之一借为十二辰子丑之子子之象形保博抱切婴儿衣也象子在帬𥜗中引之为保傅子之初生则有保母以保抱鞠养之所谓阿保也长则置之师保傅传曰保保其身体今作又引之为保守之保又为庸保孑居桀切无一臂也引之为孑立孤孑了卢鸟切左右皆殊了然独立也子之㑹意孨孙苏昆切子之子曰孙子之系也故从系亦作借为孙顺之孙去声又借为孙避之孙字疾置切育子也子在宀下字之义也畜之牝者能字故谓牝字文字之字取焉独文为文合文为字文母也字子也象形指事文居多龤声㑹意皆字也又为名字之字子生三月而名既冠而字敬其名也因名以生故谓之字子之转注㐬他骨切子生顺如脱也象子下出ㄊ之㑹意弃诘利切子生不育举弃之也又作加焉弃粪壤也ㄊ之龤声育余六切长养也亦通作粥诗云粥子之闵斯又作汉志育水出弘农卢氏县南入沔有育阳县疏所菹切因其出而顺道之也孟子曰禹疏九河语曰疏为川谷以道其气因疏道而生疏通之义疏密疏数亲疏之义皆由是而生窗谓之疏疏髪之栉齿疏者曰疏齿密者曰比又借为粗疏之疏布之粗者曰疏布食之粗者曰疏食又所据切子之龤声孳子之切孳息也籀文书云鸟兽孳尾借为孳孳之孳与孜同孩户来切子初生日孩儿昉欲笑言动于颐颔父母举颐而咳之故谓之孩记曰子生三月咳而名之孺而遇切子幼弱也孠祥吏切适子为父后者曰孠又作孟莫更切长子也孼鱼列切支子也本当用不字借为妖孼之孼中庸曰国家将亡必有妖孼孪力沇切一产二三子也孝唿效切善事父母曰孝存徂尊切抚在之也存在同声孤古乎切幼而无父曰孤孥奴沽切妻子通曰孥书曰予则孥戮汝亦通作帑春秋传贾季奔狄赵宣子使臾骈送其帑孛蒲妹切子倍其亲也又蒲骨切子逆也见而孛乎常因谓之孛子之疑季居悸切少子为季学胡觉切效也先人曰鸟兽之生也㳺者则狎于水而不溺走者则驰于野而不踬然终于此而已矣人之生也自赤子不能求其母自是以进皆学焉而后能之无所不学则无所不能也故人子之道学为大君父之道教为大古者子生十嵗则入小学二十而入大学传曰子既生不免于水火保傅之罪也羁丱成童不就师傅父母之罪也就师学问无方心志不通身之罪也学之文所以从子也有大人之事有小人之事穷理致知尽已之性以尽人之性尽人之性以尽物之性賛天地之化育与天地参者大人之事也学大人之事之谓大学朱子曰学者所以明善而复其初也谓学以明善可也谓学以复其初则否夫有失而后有复人生而蒙其知未启其明未融在易干之姤虽有龙徳犹曰隠而未见行而未成干之同人曰学以聚之问以辨之然后徳博而化为龙徳之正中焉虽圣人不能无学也夫学也者所以明其明而廸其知犹辟门涂而启牖向也何必曰复乎疑语其切心所未决也引之则几似为疑易曰隂疑于阳必战记曰尸在庙门外则疑于臣女尼吕切人生阳曰男隂曰女象其婉娈以女妻人为女去声书曰女于时借为尔汝之女尔吕切吾卭我台予人所以自谓也尔女而若所以谓人也皆一声之转亦作汝女之象形母满鄙莫古二切又莫后莫假二切有子为母取象于乳女之㑹意好唿老切女之少也美好故从女从子好者人斯好之故为好恶之好去声孔子曰吾未见好徳如好色者也又借为肉好之好璧孔为好娶七句切取女为娶古亦单作取姓息正切女所生也礼曰子姓兄弟春秋传庚宗之妇人献雉于叔孙叔孙问其姓曰予子长矣能弄雉而从我矣人类之繁不可无别故各因其生而命之姓同姓日繁不可无别故各因其求而命之氏传曰天子建徳因生以赐姓胙之土而命之氏姬姜妫姒姚嬴妘姞所以皆从女娣徒礼切古之嫁女者以姪娣从娣者其女弟也姪者兄弟之女也传曰卫庄公娶于陈曰厉妫其子戴妫生桓公齐侯娶于鲁曰颜懿姬无子其姪鬷声姬生光自适而下因凡谓之曰娣又兄之妻曰姒妇弟之妻曰娣妇妥吐火切从复手抚女安之也礼曰主人及祝拜妥尸尸拜遂坐诗云以妥以侑婴伊盈切女首饰也賏所以饰也亦声借为婴儿之婴记曰中路婴儿失其母又借为婴当之婴荀子曰延则若莫邪之长刃婴之者与膺通孟子曰虎负嵎莫之敢撄奻説文曰讼也易曰二女同居其志不相得毋武夫切禁止也毋之疑毐度告切女之龤声始诗止切有天地然后有万物有万物然后有男女有男女然后有夫妇有夫妇然后有父子有父子然后有兄弟人道于女乎始故始从女姜居良切神农氏之姓也其后为齐甫申吕纪许向苪姬居之切黄帝之姓也周人实嗣其姓妫居为切有虞氏之姓也妫汭妫水之内妫氏所居也地以人得名姚余招切帝舜之后在夏为姚左氏传少康逃奔有虞虞思妻之以二姚借为嫖姚之姚嬴以成切郑语曰嬴伯翳之后也秦赵梁皆嬴姓姞巨乙切传曰郑文公贱妾曰燕姞梦天使与己兰曰余为伯儵余而祖也石癸曰姞吉人后稷之元妃也又曰宋雍氏女于郑伯曰雍姞晋语曰黄帝之子得姓者十四人姞其一也周语曰密须由伯姞妘王分切郑语曰祝融之后八姓妘姓邬郐路偪阳姺传曰商有姺邳娀而融切商颂曰有娀方将帝立子生商媒莫盃切合男女之交者也妁市勺之若二切酌二姓之合者也嫁古讶切女适人也妇房九切未嫁曰女嫁曰妇嫔毗宾切配也书云釐降二女于妫汭嫔于虞诗云来嫁于周曰嫔于京周官以九职任万民七曰嫔妇化治丝枲记曰生曰父曰母曰妻死曰考曰妣曰嫔妃芳微切匹配之尊称也传曰嘉耦曰妃媲匹寐切犹配也又频脂切犹嫔也嫱才良切传曰有先君之适及遗姑姊妹若而人君使董振择之以备嫔嫱又曰夫差宿有妃嫱嫔御媵以证切以子女从嫁也娠失人切又音震説文曰壬身动也古作震诗云载震载夙载生载育传曰邑姜方震太叔妇人经事不行始衃三月而动始有形故谓之震妪衣遇衣候二切母俯儿也声义与伛近记曰煦妪覆育万物又曰羽者妪伏郑氏曰气曰煦体曰妪亦通作燠传曰民人痛疾而或燠休之母所以谓之妪也又委羽切媪乌皓切母之别称也赵左师触龙谓太后曰媪之爱燕后贤于长安君汉书曰高帝母刘媪又曰高祖常从王媪贳酒姁况遇切又平上二声史记曰吕娥姁为高祖正后孃娘女良切俗谓母孃亦谓为王母音同俗谓少女娘妣卑履切母没称妣籀文姑攻乎切父之姊妹曰姑引之则外妇人之尊者皆曰姑夫之母妻之母皆曰姑记曰舅姑承子以授壻借为姑且之姑书云姑惟教之诗云我姑酌彼金罍姊将几切女兄也又将野切妹莫佩切女弟也媦云贵切楚人谓妹媦即妹声之转也姪徒结直吉二切妇人谓兄弟之子曰姪丧服传曰姪丈夫妇人报又曰谓吾姑者吾谓之姪春秋传曰姪其从姑古之贵者嫁女必以姪娣从姪之幼者待年曰须阳壹隂贰天之道也男子多欲妇人妒同人之情也妇人四十容貌改前男子五十血气未衰故女专于始而男溢于后女专则㡭嗣之道塞男溢则僭逼之害兴室家之舛常必由之故先王为制其衷皆于其始而为之极庶人一妻自是以上妾媵有差贵者有娣而又有姪又有待年之女一娶之初长幼兼备虽缺不复补所以足男欲而杜其溢求素女位而絶其妒僭也姒详里切长妇为姒妇介妇为娣妇丧服小功娣姒妇报传曰娣姒妇者弟长也兄弟之妻相谓皆曰姒传曰声伯之母不聘穆姜曰吾不以妾为姒声伯之母公弟叔肸之内也叔向取申公巫臣女生伯石子容之母谒诸姑曰长叔姒生男又夏后氏之姓姒嫂苏老切兄之妻也姨以脂切妻之姊妹也婶式荏切今人谓叔母曰婶巨禁切今人谓舅之妻曰姆莫后切女师也婣伊真切嫁娶之家相谓曰婣周官以乡三物教万民二曰六行孝友睦婣任恤古通作因亦作婆娑薄波切今人谓老妪为婆素何切诗云婆娑其下盘薄舒㪚貎婢部弭切妾之贱者也嫠陵之切寡妇也孀师庄切俗谓寡妇姿即移切女姿态也媛于元切美女也诗云展如之人兮邦之媛也楚辞曰女须之蝉媛又于眷切娥牛何切美女也列子曰处子娥媌靡曼者又曰处子娥姣者娃乌瓜切美女也妙弥笑切姿色殊美纎妙也妙好媺妩之属皆从女人情所説莫甚于女也引之为微妙之妙易曰神也者妙万物而为言也媺母鄙切善美也周官师氏掌以媺诏王姸倪坚切美也姝陟输尺朱二切好也诗云静女其姝又曰素丝纰之良马四之彼姝者子何以卑之不独以称妇人嫣于䖍许䖍二切巧笑态也娩武逺切记曰姆教婉娩聴从婉委逺切宛顺也娈力沇切顺从貎诗云婉兮娈兮又曰娈彼诸姬又曰思娈季女逝兮娈与孪挛声义相迩也婐媠乌果切他果切婐媠宛娈隈倚之貎婐通作果孟子曰被袗衣鼓琴二女果又作列子曰穉齿婑媠者委隖毁切宛委不自持貎垂省声引之为委靡为委置又所委之物为委去声周官遗人掌邦之委积以待施惠谓禾谷之类也委人掌歛野之薪刍凡疏才木才凡畜聚之物谓薪刍之类也郑康成曰少曰委多曰积又因之为委迟委随委它委垂平声袅乃了切修纎荏弱袅也与袅通妩罔甫切姿媚也媚明祕切女为容悦也娯元俱切驩悦也与虞通媆奴困切穉弱也娇居妖切女怙恃骄淖也姹丑下切姱枯瓜可孤二切楚辞曰朝饮木兰之坠露夕餐秋菊之落英茍余情其信姱又曰汝何博謇而好脩纷独有此姱节嫭胡故切楚辞曰朱唇皓齿嫭以姱反骚曰知衆嫭之疾妬又作楚辞曰嫮目宜笑婵娟市连切于縁切婵娟古作蝉媛妖于乔切艶冶也古通作夭诗云桃之夭夭夭冶善蛊惑故引之为妖孼传曰天反时为灾地反物为妖姣古巧切巧黠也传曰弃位而姣不可谓贞姤古候切男女相遇也易曰姤遇也柔遇刚也妆侧羊切説文曰餙也莫胡切説文曰母都丑也嬖卑义切宠爱也娭虚其切敖戱也又作又去声与戯通姗所晏切戏㑄也嫌贤兼切疑似也男女之间嫌疑为多妨逋防切女专妨他进也妒都故切女忌同也婪卢含切贪怙也女徳无猒故从女亦作奸居颜切男女干踰也又作妄亡放切行不正也从女女多邪也易曰旡妄徃吉无妄之灾无妄之疾孟子曰此亦妄人也庄周曰猖狂妄行以伪训妄非也伪者妄之一端娆尔沼切烦绕也汉书曰除苛解娆嫪郎到切恋也婼丑略切春秋有叔孙婼娵侧鸠子须二切传曰嵗在娵訾之口室壁之舍亥之辰也婺亡遇切玄枵之次有婺女星嫳匹灭切春秋传齐有卢蒲嫳妯敕留切诗云忧心且妯又仲六切兄弟之妻相谓妯娌妢扶云切考工记曰妢胡之笴妎胡戒胡计二切楚语曰妎其谗慝嫈蜎营于茎二切汉有缭嫈侯嫄愚袁切诗云厥初生民时维姜嫄婤姶职流切举犮乌合二切春秋传卫襄公嬖人婤姶娲乌瓜切妲当割切晋语曰殷辛伐有苏有苏氏以妲己女焉姅博幔切女月事至也汉律见姅变不得侍祠古者天子诸侯嫔妇以叙御于夫君有月事者以丹注面的的王粲神女赋曰免簪筓施华的女之疑妻千西切夫之正室曰妻以女妻人曰妻去声妾七接切侧室也妾有贵贱古之贵者娶必有姪娣诸侯娶于一国其国以姪娣从他国亦以女媵自正室而下皆妾也此贵妾也记曰奔则为妾若此者贱妾也威于非切于经传为威武为威仪佞乃定切口才巧给也语曰恶佞恐其乱义也又曰焉用佞御人以口给屡憎于人娄洛侯切按娄有数音诗云子有衣裳弗曳弗娄力俱切公羊氏曰牛马维娄又辰之次曰降娄其星奎娄力侯切春秋邾国亦号邾娄凡夷言多以两言为一言邾娄之合从力俱切者为邾从力侯切者为邹又牝猪为娄猪春秋传曰既定尔娄猪盇归吾艾豭又浪遇切古用为屡颂曰娄丰年妟大特奈切又特计唐个二切象人四支舒展引之则凡博大者皆谓之大公食大夫礼羞庶羞皆有大賛者辩取庶羞之大以授宾大之象形夨阻力切倾夨也象人倾头夨之龤声古屑切説文曰头倾也奊春秋传齐有庆奊字绳説文曰头衺骫奊态也夭依小切象人颈项夭矫也借为夭折之夭少亡为夭又平声借为夭美之夭诗云姚之夭夭语曰子之燕居夭夭如也又乌皓切借为胎夭之夭夭之疑幸胡耿切福不当得而得祸不当免而免曰幸引之则不以道而获爱于上者谓之嬖幸佞幸上所行临臣民幸其至因谓之幸尢乌光切象人胫曲跛也亦作王声尢之龤声尲古咸切尲介不着次第也尥力弔切説文曰行胫相交也按今人谓筋骨弱举足不随为尥掉尰竖勇切诗云既微且尰尔勇伊何㞇㞂都贿切吐猥切风疾胻病也按方书止作猥退交加爻切象人两胫交引之则凡交㑹交接皆曰交立力入切象人立地上立之指事竝蒲郢切两人比立也引之为并縁之义蒲浪切竝之疑替他计切隤废也书曰无替厥服曰无替朕命传曰兄其替乎曰王替隗氏又曰上陵下替立之龤声端多官切立之凝以正也借为端匹之端凡布帛一丈六尺曰端二端为匹为两又借为两端端绪之义靖疾郢切班立整定也书曰嘉靖殷邦诗云俾予靖之传曰君务靖乱靖与静同音而异义靖者靖之于未定静者定而后静也竦息共切危立也与耸通竒居宜切一足立也引之为竒耦阳竒而隂耦一三五七九为竒二四六八十为耦又因之为竒衺竒诡常也又因之为竒伟竒特渠羁切竱㫖兖切立之齐也语曰竱本肇末竣七伦切又壮伦逡縁二切语曰有司已于事而竣尔雅曰遏也按竣遏立也䇐力至切説文曰临也按书传皆借用涖亦借用莅易曰君子以莅衆用晦而明竭渠列切按书传通用为竭尽之竭举竘丘羽切亦羊益切説文曰臂亦也亦作因之为扶亦扶者扶其手亦者亦其亦亦作又借其声为又亦之亦又与亦声相近也亦之疑夹大之㑹意夹古洽切二人夹一人也又吉劦檄颊二切大之龤声去邱据切违离而徃也屏去之曰去上声又邱居切傅曰千乗三去三去之余获其雄狐去之龤声朅邱竭切诗云庶士有朅又曰伯兮朅兮邦之桀兮奢式车切侈大也夸苦瓜切张大衒耀也奓昌者切庄周曰奓户而入大启也又陟加切奕羊益切广大开张也诗云奕奕寝庙又曰奕奕梁山又曰四牡奕奕又曰万舞有奕又为重累传曰奕世载徳不忝前人耎而沇切罢弱也又奴乱切奎苦圭切説文曰两髀间也庄周曰豕蝨择奎蹄曲隈乳闲自以为安室利处又借为二十八宿名直质切奭诗赤切诗云路车有奭乙献切大之疑夫甫殳切男曰夫女曰妇又防无切有所指之辞语曰夫三子者曰夫人不言又为辞助语曰莫我知也夫又曰已矣夫夫之㑹意㚘薄旱切夫之疑规坚随切方曰矩圜曰规夰夲本之龤声本之疑奏则候切书曰敷奏以言又曰奏庶艰食鲜食又曰敷同日奏罔功诗云乐具入奏又曰既备乃奏曰各奏尔能周礼曰以晋鼓鼓金奏记曰要其节奏赵简子问无恤求其简出诸袖中而奏之又为奏理千候切礼曰载体进奏亦作腠详见腠下皋古劳切周礼曰诏来瞽皋舞按礼升屋而号曰皋某复又为皋缓传曰鲁人之皋夷以脂切展足箕坐也语曰原壤夷俟书云乃夷居弗事上帝神示引之为坦夷平夷诗云岐有夷之行老氏曰大道甚夷诗云我心则夷又曰既夷既怿借义为夷伤易曰明入地中明夷传曰察夷伤又为蛮夷东方曰夷四方夷狄通亦曰夷又书云宅嵎夷奄依检切书云奄有四海又曰奄甸万姓诗云奄有四方又曰奄受北国又曰奄有龟蒙遂荒大东又曰奄观铚艾又平声周官酒酱䤈醢之属用女奚者皆用奄又国名书序曰成王东伐淮夷遂践奄奚胡鸡切周官酒酱䤈醢之事用奚省声籀又假借之用与何同奚何胡曷一声之转其义一也六书故卷九六书故卷十钦定四库全书六书故卷十宋戴侗撰人三首书九切自领而上通曰首象形亦作从人首之所向为首去声首之象形面弥箭切首之阳眉目口鼻所聚也凡两相遇而还其面不肯眂者因谓之面史记项王顾见吕马童曰若非吾故人乎马童面之楚辞曰偭规矩而改错又曰偭枭獭以隠处面之㑹意腼他典切説文曰面见也诗云为鬼为蜮则不可得有腼面目视人罔极语曰余虽腼然而人面哉吾犹禽兽也面之龤声靥于琰于劦二切颊旁宛宛也淮南子曰靥䩉在颊则好在颡则丑首之㑹意须相俞切口颊旁毛也口上曰頿颊旁曰髥通曰须借为须待之须易曰需须也通亦作需古者嫁女姪娣之幼者待年而行曰须易曰归妹以须反归以娣其徃也幼反则长也故星亦有须女须之龤声頿即移切口上须也顷去营切侧头也从匕从页侧之义也引之则为顷陂顷危因之为俄顷言顷首之间不多时也借为顷亩之顷百亩为顷皆上声颒唿内切舁水以颒首颒之义也亦作頽徒回切首秃也亦作烦附袁切头热痛如燔也引之为烦扰烦劳传曰寡君来烦执事又曰至于烦乃舍也已乌没切没头水中也首之转注古尧切首到县也今借用枭之㑹意县胡涓切而系之县之义也借为县鄙之县去声周官小司徒井牧田埜四井为邑四邑为邱四邱为甸四甸为县遂人掌埜造县鄙形体之法五家为邻五邻为里四里为鄼五鄼为鄙五鄙为县小司徒之法井地法也遂人之法居民之法也六遂之民分耕邦甸然亦必有聚落居邑故以人制数与六乡同遂之县眂乡之州周衰王制始紊楚灭诸国皆以为县晋之县亦大楚有县公晋有县大夫赵鞅誓师曰上大夫受县下大夫受郡县大于郡也秦人始以郡统县今以州统县其广陿无制焉县之龤声纛徒到切羽葆也周官大丧乡师执纛御柩秦汉天子之车黄屋少纛首之龤声头度侯切首自髪以上为头记曰头有疡则沐传曰荀偃生疡于头颅徒谷切洛唿切颅头骨也又作髑髅亦称头卢髑髅之急言为头皆一声之转也颠都年都因二切头之上为颠引之则山有颠木亦有颠凡高之所极皆曰颠因之为颠踣颠覆颠覆则首反居下故又因之为颠到亦都令切狂易者反常故亦谓之颠顶都挺切颠顶声义相通颡稣朗切额上为颡頟五格切髪之下眉之上为頟亦作引之为刚虐之义书云罔昼夜頟頟题杜奚切额也孟子曰榱题数尺汉梓宫黄肠题凑凡表志者物掲而署其首因谓之题署题扁春秋传宋人享晋侯以桑林之乐舞师题以旌夏谓以旌夏掲而先之也记曰南方曰蛮雕题交趾诗云题彼嵴令颜五姦切自頞逹于颡为颜诗云扬且之颜史记汉高祖隆准而龙颜素问曰心热病者颜先赤引之为颜色之通称频步宾切眉目之交也孟子曰仲子频蹙又作庄周曰髑髅深矉蹙頞又曰西施病心而矉其里深频者深蹙其眉目也借为频数之频易曰频复厉又曰频巽吝頞乌葛切鼻茎也又作齃馗渠追渠爰二切面颊骨也易曰壮于馗又作又通作权颊古劦切面旁也籀文补讲切耳本也又补孔切顄胡感切颐当含物处也又作传曰迎于门者颔之而已谓俯颔荅之也又胡男胡勘二切顋桑才切颔旁也古单作思䪼之劣切素问曰齿痛䪼肿颈居郢切头茎也领良郢切颈之后曰领引之则衣当领者亦曰领山之中伏亦曰领振衣者提其领而皆随故因之为要领统领领略项胡讲切颈也颔下曰项颂余封切貌也汉书鲁徐生善为颂唐生褚生应博士弟子选抠衣登堂礼甚严借为雅颂之颂借义夺正义故颂貌反借用容内之容伯氏曰诗序云颂者美盛徳之形容也止当读如字硕常只切大首也通作石颙鱼容切首耸端大也诗云四牡脩广其大有颙又曰颙颙卭卭易曰有孚颙若颁扶云切説文曰大头也诗云鱼在在藻有颁其首又布还切借为匪攽之颁与攽班通愿鱼怨切借为愿欲之愿顽五还切説文曰㮯头也按顽头少发寡亷也故顽无亷耻顽不可训者皆谓之顽孟子曰闻伯夷之风者顽夫亷颗苦果切説文曰小头也凡圜物以颗计颀渠衣渠斤二切头耸直貎也诗曰硕人其颀又曰颀而长兮又康狼切记曰颀乎其至也考工记曰辀欲颀典顅苦间古颜二切颈脰细长也考工记曰数目顅脰谓之羽属庄周曰瓮盎大瘿説齐桓公公説之而眂全人其脰肩肩肩即顅也説大瘿者故反眂全人其脰大细长也顾古慕切还眂也顿都困切下首也又徒困切借为铦钝之顿与钝通䭬康礼切叩首也拜而首至地曰䭬首下首曰顿首通作稽顿首今之揖也稽首今之拜也颇滂禾切头偏也又上声微偏也又与陂通彼义切洪范曰无偏无颇遵王之义唐明皇改为陂顺食闰切伯曰察人情逆顺者眂其头项从者首肯不从者彊项也颉胡结切説文曰直项也诗云燕燕于飞颉之颃之又讫黠切汉高帝以其邱㛮猒客阳为羮尽轑釡封其子信为羮颉侯与戛通颤之缮切头振揺也淮南子曰寒者颤愳者亦颤吕氏春秋曰天下颤恐又舒延切庄周曰鼻彻为颤列御冦曰鼻之所欲向者椒兰而不得齅谓之阏颤龥羊戍切疾首号唿也书曰率龥衆戚又曰无辜龥天頩替经补经二切盛气满容也楚辞曰玉色頩以满颜又作宋玉赋曰頩薄怒以自持奡五到切彊项也頍犬弭切诗云有頍者弁顦顇慈焦切秦醉切忧疾萎瘁也顇与瘁通顑苦感古憾二切饥而面黄虚浮之貎楚辞曰长顑颔亦何偒顲卢感切顲顑面虚浮貎连丁切説文曰面瘦浅也䫡五咸切玉角切䫡面少肉骨露也馘古获切折俘首也庄周曰藁项黄馘葢以馘为首頵去伦切又俱伦具陨二切颛顼职縁切许玉切帝颛顼高阳氏颌遏合葛合二切春秋传有颌氏显唿典切昭着也頪息进切头㑹匘门也象形囟之龤声匘奴皓切囟中髓也旁脂切人脐也在头为囟在腹为亦作膍加肉诗云福䘵膍之目莫六切司眂之窍也象形目本衡物其从书者让而有合也故着其本文于上目之象形眉门悲切目上毛也象形盾食允徒本二切干也象举干蔽目盾之龤声苦圭切説文曰盾握也徐锴曰盾鼻也居倦切目围也象形目之㑹意䀠九遇切两目左右眂䀠䀠然也凡惊愕者失亡者其眂䀠䀠亦通作瞿记曰见似目瞿闻名心瞿又曰瞿瞿如有求而弗得相息亮切度才也工师用木必相眂其长短曲直隂阳刚柔之所宜也相之取义始于此假借之用二为诏相辅相又为交相之相平声看苦寒切举手指眂也或曰詹眂者必举手加目又去声火劣切目使也之龤声闅无分切之疑夐虚正切深逺夐絶之称又渠营切窅乌皎切深目也目在宂中窅窅然䀑乌括切抉眼也睿以芮切眂深彻也书曰思曰睿睿作圣从㕡省䜭亦声作眲昵格切列子曰见商邱开衣冠不检莫不眲之瞐瞐之龤声奰乎祕切诗云内奰于中国按奰衆目忿眂之状大声亦作眼五限切目中黒白也易曰为多白眼合黒白与匚谓之目眸睛莫浮切目黑子中精也眸亦单作牟精俗作子盈切孟子曰存乎人者莫良于眸子眸子不能掩其恶胷中正则眸子了焉胷中不正则眸子眊焉矑龙都切目黒子也古单作卢徐锴曰卢言其黑也犹卢弓矢之卢扬雄赋曰玉女欣眺其清卢预犬切眹直引直稔二切目黑白也庄周曰若有真宰而不得其眹矏名连切楚辞曰靡颜腻理遗眂眦在诣在解二切目鱼尾也史记曰目眦尽裂睚五隘切目匡皮也通作厓汉书厓眦莫不诛偒睚眦谓忤眂也忤眂者正眂则目上指侧眂则目指眦䀹子叶切目旁毛亦作了力照切目明也周官眂了相瞽通作尞睟虽遂切目清明也孟子曰其生色也睟然睍胡典切説文曰出目也睅户版切説文曰大目也又作传曰睅其目诗云睆彼牵牛伯曰睍睆目圜转也诗云睍睆黄鸟言其音之圜转也睔卢昆切目圜大也春秋郑伯名睔眅普班切又去声多白眼也亦为反目貎为目不明春秋传郑㳺眅字子明矔古玩切春秋传宋有鳞矔眭许规涓惠二切淮南子曰眭然而眂汉有眭孟眂时利切又上声又作目职眂耳职听书云视曰明明作晢观古凡切又作凡接于目而眂之者为眂还观博观为观眂事眂朝眂朔言眂观鱼观社观乐言观此眂与观之分孔子曰视其所以观其所由察其所安人焉廋哉凡观人之道先视其所操之邪正故曰视其所以所操正矣未知其所行也必博观其所行之实故曰观其所由犹愳其矫饰也故必密察其所安焉眂之观之而后有见故眂旧矑䀡从目为正观示于人为观去声易曰中正以观天下台榭之以观览者亦曰观鲁有观台两观睎香衣切伯曰望眂也盼匹苋切左右盼睐也诗云美目盼兮毛氏曰黑白分也睐洛代切㳺眺也䁦七句切注眂也眙丑吏切直眂也楚辞曰揽涕而竚眙又平声又盈之切盱眙地名瞻职亷切仰视也古单作詹眷居倦切属目也书云皇天眷命曰眷求一徳诗云乃眷西顾亦作诗云睠睠怀顾曰睠言顾之睨研计切侧眂也孟子曰睨而不视睥匹计切睥睨斜目詹相也古通作俾倪亦作辟倪史记曰侯生俾倪故久又曰辟倪两宫间汉书作辟睨城上女墙可蔽以䀡敌者因名睥睨睇他计特计二切微睨也记曰不敢睇眂楚辞曰既含睇兮又宜笑又曰离娄微睇瞷古限切阚眂也孟子曰王使人瞷夫子又曰瞷良人之所之䀡痴亷敕二切瞷伺也渻桑何切瞥览也睦莫卜切目龤也凡人之喜愠徃徃形于面目故和为睦乖为睽督冬毒切董眂也凡董眂者必聚精凝眂督责之义生焉人身督衇起于长彊要俞循嵴上至风府入脑上颠循额出目中至鼻柱督脉葢当身之中贯彻上下故衣缝当背之中逹上下者亦谓之督别作裻庄周曰为善无近名为恶无近刑縁督以为经谓中两间而立今俗所谓骑缝也眇弭沼切翕目微睇也故目偏小者亦谓之眇易曰眇能视引其义为微眇幼眇眇小眇冥睢楚追切眂周章貎也庄周曰而睢睢盱盱盱况于切张目望眂也诗云壹者之来云何其盱易曰盱豫悔迟张目企望者必犹豫不进也盻胡启切恨视也孟子曰使民盻盻然瞠他庚他郎二切张目直眂也庄周曰夫子奔轶絶尘而回瞠若乎后矣盯抽庚张庚二切张目上眂也瞋昌真切张目怒眂也睊扃眩切类篇曰侧目相眂貎孟子曰睊睊胥谗眣丑栗切目指也公羊传曰郄克眣鲁卫之使又曰眣晋大夫使与公盟眴相伦切揺目也庄周曰见豚子食于其死母者少焉眴若皆弃之而走又曰憷然有恂目之志史记曰项梁眴借瞚舒闽切目一翕张为瞚又作眨侧洽切翕目也睒失冉切瞏惊眂也诗云有杕之杜其叶青青独行瞏瞏言独行惊盼也素问曰少阳终者百节皆纵目瞏絶系孙氏渠营切睽苦畦切反目也因之为睽乖眕之忍切传曰憾而能眕者鲜矣瞥匹灭切説文曰过目也矘他朗切瞫昌枕式荏二切春秋传有狼瞫睴工钝切目急出也睌䁂武限切侯简切矕卢凡莫限二切班固曰矕龙虎之文眯莫礼切又去声尘粃迷眂也眵七支切目伤眦多汁也瞤如匀切风胜目动也眚所景切目病也瞟匹沼切目斜也瞑模迥切又平声眼阖也亦通作冥又作莫千切今人以睡为眠楚辞曰致命于帝然后得瞑又莫甸切书曰若药不瞑眩言饮辛苦之齐目为瞑眩不可开也睡树伪切説文曰坐寐也按此于古即寐字眊莫报切目少精不明也古与耄通老而眂眊也瞀莫豆切眂眩易也伯曰欮气冒目也庄周曰予适有瞀病楚辞曰中闷瞀之忳忳又曰直怐瞀而自苦亦通作贸䀮唿荒切眂茫茫也亦通作荒眩黄绚切眂惑也替苋切説文曰小儿白眼也䁝户扃切説文曰惑也瞢谟逄莫庚二切又去声目眂旄旄不明也梦省声传曰不与于㑹亦无瞢焉犹曰闷也古亦通作梦莫结切眂不明也宋玉风赋曰中唇为胗得目为吕氏春秋曰气郁处目则为为盲又作莫结莫括二切春秋鲁侯及邾仪父盟于蔑公羊谷梁氏作眛汉书项羽将钟离眛莫红切眸子微膜翳无见也今人所谓内障也又谓之清盲古亦单作蒙记曰昭然若发蒙盲眉耕切目翳膜厚今人所谓外障也瞽公户切盲也瞍苏后切瞎也诗云蒙瞍奏公郑司农曰有眹无见谓之蒙无蒙谓之瞽无眸子谓之瞍瞎许辖切无眸子也䁍黑甲切眸子枯陷也䁆乙业切眸子陷坏目阖不可开也眢一凡切眸子枯陷也井枯无水者因谓之眢井矐海各切史记秦始皇惜高渐离善击筑赦之矐其目瞒母官切説文曰平目也春秋传长狄有鄋瞒今以为欺瞒之瞒目之疑眔睪自疾二蒲二二切司臭之窍也象形假借之用二为自己之自为自出之自假借之用夺本文故复龤以卑声为自之龤声息相即切出内气也息者生而消者耗故有消息生息之义子孙因亦谓之息赘无用之肉者曰息肉人劳则止而息故为休息因之为止息为息灭易曰水火相息又新息国名齅许救切説文曰以鼻就臭也又许用切鼾盱干切卧息也又唿旦切齂许介切卧息也齁唿句切鼻息声也唿甲切齁喘息气粗也鼽巨鸠切鼻塞流涕也记曰民多鼽㚄齆鸟贡切鼻邕浊也自之疑白白之㑹意皆古龤切説文曰俱词也从比引之则凡相与俱者通曰皆白之龤声鲁郎古切説文曰钝词也者之野切説文曰别事词也声古文旅臱武延切耳柔以切司聴之窍也象形借为辞助而已之合为耳孟子曰直不百步耳曰直好世俗之乐耳与尔通用又诗云六辔耳耳耳之象形耴陟聂切象耳下垂耳之㑹意聅耻列切以矢贯耳也司马法曰小罪聅中罪刖大罪刭楚子玉治兵贯三人耳聂尼辄切又女辄质涉二切附耳语聂聂也耳之龤声听地定切耳之职亦作听耳之徳也书云听曰聪又曰听徳惟聪又平声治事之地谓之听事古所谓庙朝也声书盈切惟耳知声故声从耳闻无分切声彻于耳也声闻于外曰闻去声诗云鼔钟于宫声闻于外聆郎丁切声厯耳也聪仓红切听明也圣式正切声入心通也或问曰周官教六徳知仁圣义中和圣可教乎曰可洪范曰思曰睿睿作圣思深则通通极则圣易曰惟深也故能通天下之志惟几也故能成天下之务惟神也故不疾而速不行而至又曰知几其神乎易之几深圣也太任教文王以一而识百易曰引而申之触类而长之教圣之道也聘匹正切采听也天子诸侯之交间于朝觐则有聘问小曰聘殷曰聎聘从耳眺从目其义相迩聘命使故娶者内徴亦谓之聘职质力切专听也引之为专掌诗云职思其忧传曰职汝之由守官者必有职掌故谓官职耼他甘切耳曼垂也又为国名乃甘切耽都含切伯曰耳溺听也故凡耽好者皆曰耽易曰虎视耽耽通亦作湛耸息共切竦于所闻卓耳以听也传曰邉鄙不耸曰驷氏耸引之为耸立为高耸传曰耸之以行语曰能耸其徳至于神明聒古活切讙声聒耳也聱五交鱼到二切聊洛萧切説文曰耳鸣也借为聊且之聊诗云聊与之谋又借为聊頼之聊无聊之为言犹曰无頼无俚也聊俚頼同声聩五怪户对二切耳不聪聴溃溃也聋卢红切耳闭塞无闻也聤唐丁切耳病也耵聍汤丁切囊丁切耵聍耳垢也耹巨今切周语曰回禄信于耹隧义阙耳之疑聨力延切按书传之用聨为聨贯之义故从丝周官所谓官聨也连为连接之义故从车六书故卷十六书故卷十一钦定四库全书六书故卷十一宋戴侗撰人四口苦后切象形口之象形臣与之切象齿颊龂形又作从页又胡该切颐所以食也故因之为颐养之义臣之龤声赜士革切颐中深处也易曰探赜索隐巸与之切赤里切口龂骨也象形又作齿止声口有齿有牙齿当唇牙当车齿相直也牙相入也男子八月而生齿八嵗而毁齿女子七月而生齿七嵗而毁齿故以齿名其年齿之㑹意龀楚觐切毁齿也女七嵗而始毁齿故龀从七七亦声齨其九切齿之龤声齻侧邻都年二切真牙也男子二十四嵗女子二十一嵗真牙生丧礼含实贝柱左右齻龂五斤切齿本也五各切齿龂有廉堮也函胡男切啮龁齩五结切戸骨切五巧切齿食为啮为龁龁重于啮牙食为齩齮鱼绮切齿掎龁也康根切又上声啮食骨间肉也与豤通昵洽切茹嚼不辍䶗口下切骨着间不去也卢达切啮骨声䶦士革切説文曰齿相直也齰侧革切牢啮也汉书曰杜门齰舌自杀又作齘户介切齿相切也考工记函人为甲衣之欲其无齘也龌龊于谷于角二切初六初渥二切龌龊齿细密也故人之曲谨者亦曰龌龊齱齵侧鸠切五娄切齱齵齿攅蹙不安貎龃龉牀吕侧吕二切鱼巨疑古二切龃龉齿不相直也锯齿出入故亦因名龃龉齹在何切齿差也郑公孙婴齐字子齹楚绾切齿跌也齾五辖切齿小缺也剏所切齿酸也齞硏絸切口张齿见也齳鱼吻切説文曰老无齿也龄郎丁切以齿察年之长少故谓年龄齝齛丑之切噍也助达切羊粻也尔雅曰牛曰齝羊曰齛谷其虐切口上阿也仌象其理亦作诗云嘉肴脾臄谷之疑㐁説文曰舌貎曰读若沾又读若誓弼字舌食列切象舌在口中舌之㑹意餂他检切以舌探食也孟子曰士未可以言而言是以言餂之也可以言而不言是以不言餂之也是皆穿窬之类也又他念切以舌餂出物也又徒兼切舌之龤声䑛陈㫖切以舌取味也他荅切羮芼并歠也又作记曰无沓羮舚䑙蚩占切如詹切舚䑙吐舌貎甘古三切谷味也象口含物味其甘也书云稼穯作甘甘之㑹意甜徒兼切甘也猒于盐切饫满也从肰从甘甘亦声引之则凡充足之义皆曰猒诗云猒猒夜㱃又曰猒猒良人饱不欲复食曰猒去声甘之龤声㫖职雉切甘美也㫖之龤声尝市羊切察味美恶也诗云甞其㫖否引之则凡事之甞试皆曰甞又引之与曽同曽甞一声甘之疑甚常枕切按书传之用太过为甚甚之曰甚去声口之㑹意吅况袁切讙也取二口并为义吅之㑹意咢五各切两人应和而歌也从两口从亏诗云或歌或咢吅之龤声㖾五各切争言也赵良曰千人之诺诺不如一士之㖾㖾通为䥘遻之遻见辵部严语淹切禁吅也寒气凛栗因谓之严哭犬毒切哀号也哭之㑹意丧苏汤切哭亡谓丧亡之之谓丧去声古者失位因谓之丧喌之六切唿鸡声也通作祝粥吅之疑单都寒切书传之用为单特之义书云明清亏单辞记曰鬼神之祭单席又为单尽诗云单厥心又曰俾尔单厚与殚通又上衍切周有单子又地名单父又时连切太嵗在卯曰单阏匈奴君长曰单于古今石刻多作品丕㱃切品类区别也易曰品物流行又曰田获三品书曰五品不孙品之㑹意喿苏到切鸟乌羣叫也三口在木上喿之义也品之疑嵒春秋郑取宋师于嵒㗊㗊之龤声嚚语巾切御人以口给也书曰嚚讼可乎曰父顽母嚚传曰口不道忠信之言为嚚嚣半髙欣消二切衆口喧嚣也奡省声又嚣嚣自得貎五髙切假僣用之孟子曰人知之亦嚣嚣人不知亦嚣嚣㗊之疑器去冀切器用也噩五各切周官六梦二曰噩梦㕦乎化切大口也鱼之大口者曰㕦鱼呉五乎切周颂曰不呉不敖周太叔封于呉今苏州也汉为呉郡咡仍吏切记曰负劒辟咡诏之又曰执食㱃者勿气有问焉则辟咡而对何氏曰口耳之间曰咡咠七入切吹昌垂切吐气也欲㬉者歔之欲凉者吹之与龡通又去声管乐也记曰命乐正入学习吹命眉庆切命者令之物也从口从令令出于口成而不可易之谓命传曰君能制命为义秦始皇始改令曰诏命曰制即诏与制可以见命令之分仁义礼智之同得富贵贫贱寿夭之不齐莫之为而为莫之致而至者皆天之所命也万物咸命于天故天命单谓之命诗曰维天之命于穆不已中庸曰天命之谓性孟子曰仁之于父子也义之于君臣也知之于贤者也圣人之于天道也命也孔子曰道之将行命也道之将废命也又曰得之有命皆天道也名莫幷切説文曰自命也从夕夕冥不相见以口自名也按周官中夏教苃舍辨号名之用以辨军之夜事莫夜则旌旗徽识不可辨故必谨其号名以相壹名之文所以从夕也凡名所以名物物非名不辨名不辨则实不应而治不行故曰名者人治之大者也生人之初固必名命百物以相告诏然未壹也黄帝始正百物之名以明民颛顼能修之及周而大备外史掌之逹诸四方九嵗则属四方之瞽史而喻书名听声音乱名改作者诛古之道也名正则实得实得则治辨故名实相中曰治名实不相中曰乱古之制治者正名以明民后之继治者循名以责实故名不可不正也周之衰也外史之学流而为名家后益缪乱至于今日名乱极矣荀卿曰有王者起必将有修于旧名而有作于新名名学不可不讲也右于救切口手劦助也诗云维天其右之口之龤声唇食伦切口端也吻武粉切两唇之合为吻㗃呅考工记曰鋭喙决吻谓之羽属喉胡钩切声气所出入通于肺者也喉前而咽后又谓之胡今俗谓咙胡亦曰胡咙也汉书金日磾捽胡投何罗殿下汉童謡曰请为诸君鼓咙胡胡喉一声也戈颈因谓之胡咽乌前切水谷所入为咽下通于胃食下咽为咽去声诗云鼓咽咽借其声以形容鼔声也读如字又乌结切食不下气塞也咙卢红切喉也凡空中者率谓之笼亦谓之霝故俗亦谓之霝喉也咙又上声嗌伊昔切咽喉也哙苦夬切诗云哙哙其正吮徂允切欶也儿初生则能吮乳㗱啑噆即入切子狎切作荅切皆欶也吮以唇㗱啑噆以唇舌㗱啑噆之轻重深浅各象其声庄周曰蚊蝱噆肤噆又子感切子律切小欶也通亦作啐啐哜子内切小歠也在诣切饮沾唇至齿也书云太保受同祭哜记曰小祥之祭主人之酢也哜之衆賔兄弟则皆啐之吸迄入切翕水饮也呷迄洽切大歠喋丁劦切歃也史记曰始与高帝喋血盟语不休者因谓之喋喋又徳盍切噬时制切啮食也嗑胡腊切易曰颐中有物曰噬嗑噬嗑而亨序卦曰嗑者合也啗徒滥切食也以食食人因谓之啗优施曰主孟啗我亦作喫苦击切食也古言食今言喫嘬初怪切大餐也记曰毋嘬炙丁滑切説文曰满口食也叽居衣切小食也相如赋曰叽琼华噍嚼才肖切茹也才爵切茹噍咀嚼同声其义亦略同刍食曰茹粒食曰噍肉食曰嚼嚼粗而噍细记曰侍食于君子数噍毋为口容又兹消切声嘶急也记曰其哀心感者其声噍以杀又曰小者至于燕雀犹有啾噍之顷焉㕮咀弄甫切才吕子吕二切又去声㕮咀小嚼而弗细也医方药之为粗齐者曰㕮咀嗛胡监切与衔通晋语曰嗛嗛之徳不足就也含胡南切与函通衔于吻曰嗛函于颐曰含又去声死者以珠玉米贝实颔中谓之含哺蒲故切含餐也史记曰汉王辍食吐哺食婴儿者吐所含以食之鸟雀之食其子亦然故谓之哺味无沸切甘苦酸辛醎是谓五味吞吐根切咽也嗢乌没切咽声也叨吐刀切贪食也亦作饕噇传江切餐也噎一结切食窒不下亢也又于悉切亦通作咽吐他鲁切吐出水食也又去声病自吐也呕鸟口切吐也未下咽者吐之已咽者呕出之又委羽切又平声哇乌瓜切彊呕也孟子曰出而哇之又于皆切俚俗欧歌也故谓淫哇哇咬咯苦角切大喀也古通作㱿喀气格切㱿之不出喀喀然也于月切气平虚呕也哇呕喀咯各象其声又唿外切诗云鸾声哯他典胡典二切説文曰不呕而吐也婴儿胃寒若乳满欸乳谓之哯哌古乎切儿啼声也书曰启哌哌而泣诗云后稷哌矣啼田黎切儿啼也记曰始卒主人啼言父母之丧哭如婴儿也亦作咷徒刀切哭不止也易曰同人先号咷而后笑嘘朽居切口出气也歔嘘同声自鼻为歔自口为嘘嘘欨义相近欨重于嘘呵虚何切嘘也开口而嘘之则温蹙唇而吹之则凉嘘呵之别眂其声唿荒乎切叫唿也叹息之声为乌唿古亦单作乎乌又乌加切唿虚加切因之为唿召又荒故切长唿告逺也传曰有夜登丘而唿曰齐有乱又曰囚唿莱驹失戈孟子曰鲁君之宋唿于垤泽之门又曰唿尔而与之又许贺切疑怒发声也传曰江芊怒曰唿役夫记曰曽子闻之瞿然曰唿言语轩切声能道其意曰言又用为发语辞言之㑹意誩渠庆切两言争胜也又作引之为彊誩誩之龤声讟徒谷切烦言也传曰君无怨讟又曰作事不时怨讟动于民譶徒合切计古诣切説文曰㑹也算也从言从十言之龤声音于今切记曰声成文谓之音音之㑹意章诸良切音之一成为一章从十数之成也引之为文章之章文文采也章节奏也孟子曰不成章不逹成章则明着故又引之为章明音之龤声响评两切声谹也韵王门切音响相谐也声相应为韵古通作均钧周语曰律所以立均出度也细钧有钟无镈昭其大也大钧有镈无钟甚大无镈鸣其细也凡诗必有韵今之字书以音相劦为部曰韵书韶市招切乐名也帝舜之乐韶周官作㲈亦通作招传曰祭公谋父作祁招之诗孟子曰齐景公召大师作君臣相説之乐盖徴招角招是也竟居庆切音终也韽于感切声掩而不得扬也周礼曰微声韽又去声语鱼与切相与言也语之曰语去声话胡快切言説也説输爇切释言也巧説以移人意者曰説舒芮切借为説驾之説脱也通作税又为解脱之説吐活切通作税脱又为喜説之説弋雪切通作悦辞似兹切文之合为言言之合为辞孟子曰説诗者不以文害辞不以辞害志从言声亦作凡受命者受赐者不受则以辞郄之故不受者因谓之辞谈徒甘谭监二切纵言也又作春秋有谭国诗云谭公维私讲古项切相与论説也易曰丽泽兑君子以朋友讲习孔子曰学之不讲是吾忧也讲解怨争者因谓之讲评蒲兵切称量也论卢昆切极言也所论为论去声议宜寄切拟议是非可否也训许运切教命也又借义与顺通书云皇天用训厥道诗云四方其训之诲唿内切教也诏诸曜切赞告也记曰礼有摈诏非特礼也古之人位愈尊则愈不自用王前巫而后史卜筮瞽侑皆在左右无非以礼乐诏王者至国之政事则百官之长各以其职诏王大之生杀废置祭祀朝觐小之升降出入语黙动静无不有摈诏者焉非曰其知不逮下也中心无为委已以从道所以立于无过之地也自秦以来始以天子之命令为诏以上诏下而下莫敢诏上易之道矣谓于贵切语人曰谓又为称谓又与曰同义谓曰声相近也谋莫浮切相与筹度也谟莫胡切成谋曰谟谋谟声义相通也故引之为谟训书曰臯陶矢厥谟又曰丕显哉文王谟诹子牟子于二切咨谋取善也咨诹声义相近传曰咨事为诹询相伦切俯问博问也书曰询于四岳诗云询于刍荛周礼曰致万民而询焉访专亮切就问也诇古荧切侦问也讯思晋切实问也周礼曰以三刺断庶民狱讼之中一曰讯羣臣二曰讯羣吏三曰讯万民诗云召彼故老讯之占梦又告语也诗云夫也不良歌以讯之讯谇声义相通诗云凡百君子莫肯用讯听言则荅谮言则退讯与退劦谇苏对切讯也庄周曰虞人逐而谇之楚辞曰蹇朝谇而夕替贾谊曰母取箕帚立而谇语谂式荏切深告也诗云将母来谂传曰辛伯谂周桓公谏古晏切正救之言曰谏请七井切禀求也谒于歇切通白也白请也通名以请见者因谓之谒许虚吕切诺可也又唿古切诗云伐木许许借以状用力之声也诺奴各切应声也讐市流切言相讐对也诗云无言不讐无徳不报引之为讐敌仇讐谁示隹切隹何其人也谁孰同声诊之忍切审辨也庄周曰觉而诊其梦今医家察衇谓之诊警居景切训戒警寤之也与儆通诗书之切辞有声韵可以永歌其志为诗又作书云诗言志歌永言谣余招切诗云心之忧矣我歌且谣毛氏曰曲合乐曰歌徒歌曰谣传曰文武之世童谣有之曰鸜之鹆之公出辱之郑语曰宣王之时有童谣曰檿弧箕服实亡周国按歌必有度曲声节谣则但揺曵永诵之童儿皆能为之故有童谣也又作谚鱼变切民俗常所称诵也孟子曰夏谚曰吾王不游吾何以休吾王不豫吾何以助传曰周谚有之匹夫无罪懐璧其罪又曰谚有之心则不竞何惮于病曰谚所谓老将至而耄及之又曰谚曰臣一主二凡此所谓谚也又书云乃逸乃谚既诞读诵讽徒谷切读书也又徒透切句中絶也似用切朗读也方弄切缓诵也古通作风微辞㡬谏谓之风谏诗云或出入风议诵眂读为有音讽眂诵为有味永眂讽为长歌则声有节奏成文也周礼曰以乐语教国子兴道讽诵言语传曰卫献公使太师歌巧言之卒章师曹请歌之遂诵之盖诵则其辞义易晓也孟子曰诵其诗读其书识职吏切闻言而志之不忘也孔子曰小子识之记曰愽闻强识通作志引之为徽识旗识记曰以死者为不可别已故以其旗识之亦作帜又设职切识见也语曰多见而识之知之次也记居吏切与志声义相近笔之简册所以传乆逺而不忘也故谓之记亦谓之志证诸应切言有征也古通作征谙乌含切熟闻也试式吏切试用以考騐其言也书云敷奏以言明试以功后之论人者不试以事功而试之以言辞何以知人乎哉四岳荐鲧帝尧咈之岳曰试可乃已四岳荐舜尧曰我其试哉女于时观厥刑于二女乃命以位歴试诸难皆试之以事也引之为用诗云百僚是试孔子吾不试故艺课苦卧切程也託他各切寓言也引之为寄付孟子曰王之臣有託其妻子于其友而之楚游曽子曰可以託六尺之孤譬匹至切比类以喻曰譬通作辟设识列切铺陈词説也引之则凡施设皆用之译夷益切通释四方之言也谱博古切类记也刘杳曰三代系表傍行邪上并效周谱谱起周代司马迁作古今世表盖放周谱谶楚禁切前定征兆之言也谍徒劦切闲刺也周官环人掌搏谍传曰谍出曰原将降矣又曰使伯嘉谍之誓时制切矢言也周礼以五戒先后刑罚毋使罪丽于民一曰誓用之于军旅要之以刑赏使知戒也诔力轨切哀死之辞也周官太祝掌作六辞以通上下亲疎逺迩六曰诔谥神至切王公卿大夫没迹其徳行而为之称曰谥周道也谳语蹇切议所疑也谢辞夜切释愆也传曰使夏谢不敏记曰从而谢焉引之为谢去谢絶记曰大夫七十而致事若不得谢则必赐之几杖辞谢声义相近又因谢去而为衰谢凋谢又为邑名申伯所封讶吾驾切迎问也与迓辂御义相近周官掌讶掌送迎宾客凡宾客之治令使迓治之诸侯以卿迓卿以大夫迓大夫以士迓士皆有讶凡讶者宾客至而往诏相其事讶士掌四方之狱讼因之为诘讶猜讶诱以九切开道而引之使进也语曰夫子循循然善诱人传曰天诱其衷又曰楚之羸其诱我也又作羑訹雪律切説诱也伯曰訹犹鉥也鉥所以引线也诒与之切以言相遗也凡馈诒通用之与贻通诗云自诒伊阻又曰诒尔多福又曰无父母诒罹誊徒登切滕布口语也古单作滕易曰咸其辅颊舌滕口説也讫居迄切毕辞也诸章鱼切畴问也之乎之合言为诸又衆也誉羊茹切亦平声称美也又诗云是以有誉处兮又曰式燕且誉曰韩姞燕誉易曰往蹇来誉又曰终以誉命皆不可以闻誉言苏氏曰与豫通悦豫也侗疑兼与裕通从客悦豫意也诚氏征切言不欺也易曰脩辞立其诚司马温公曰诚自不妄语始充其义则表里终始纯实无伪之谓诚大学曰诚其意者毋自欺也如恶恶臭如好好色中庸曰诚者物之终始不诚无物信息晋切言不渝也诚在言前信在言后古文言不渝则有实故有实之谓信孟子曰有诸已之谓信有实则人信之故信又有孚义又假借为信宿之信一宿为舍再宿为信又平声屈申之申亦借用此谌是吟切诚信也书曰天难谌诗曰天生烝民其命匪谌谅力让切执言必信也语曰君子贞而不谅又曰岂若匹夫匹妇之为谅也自经于沟渎而莫之知也又曰友直友谅记曰请肄简谅又曰易直子谅之心通作亮孟子曰君子不亮恶乎执諴戸毚切书云至諴感神又曰其丕能諴于小民谨居隠切慎言也语曰便便言唯谨尔詻五陌切辞厉也记曰戎容暨暨言容詻詻誾语巾切谨言貌语曰朝与下大夫言侃侃如也与上大夫言誾誾如也又曰闵子侍侧誾誾如也讱而振切言难出也语曰为之难言之得无讱乎调徒辽切谐和衆口也借为调戏之调又去声律吕相谐为一调五声十二律旋相为宫为六十调后人又益五声为七为八十四调今通言调度盖由此选吏用人属役赋事因谓之调汉匡衡调补平原文学张释之十年不得调又调关东轻车鋭卒大农以均输调盐铁助赋皆谓均度其才能轻重也诩况羽切言辞和昫也记曰㑹同主诩又曰徳发扬诩万物谧弥必切宓静无譁也谦苦兼切退孙也谦之发形诸辞让故从言让而羕切推孙也孟子曰辞让之心礼之端也周官司徒以易礼教让则民不争子生八年始教之让出入门戸及即席饮食必后长者人之所以羣居和壹者莫大于让故孔子曰能以礼让为国乎何有又为谯让周语曰有威让之令楚子使薳章让黄谯与让声义通谠他朗切言忠直也谆章伦切告语详覆也详似羊切周悉也谛都计切审当也订丁定切正定也诣五计切语到也引之为往诣之诣该古哀切兼该也春秋谷梁氏曰此该郊之变也亦作庄周曰百骸九窍六藏赅而存焉諟上㫖切书曰顾諟天之明命訏况于切大言也引之为阔大之义诗云訏谟定命又曰实覃实訏又曰且往观乎洧之外洵訏且乐又上声曰川泽訏訏谞私吕切説文曰知也谊仪寄切言发于义而不可夺也汉书以此为义讨他皓切问故也语曰世叔讨论之孟子曰天子讨而不伐谓问其罪也诘去吉切穷问也引之为诘治书云诘尔戎兵又曰司寇诘姦慝谯昨肖切责让也又作书云王亦未敢诮公汉书樊哙谯让项羽又昨宵切诗云予羽谯谯又为谯楼之谯汉书曰守丞与战谯门中亦通作樵赵充国堑垒木樵又地名谴谪去战切诛㡿也陟革切责罚也古通作遣适诛陟输切罪责也小者遣谪大则刑戮传曰齐侯诛屦于徒人费孔子责宰予曰于予与何诛记曰以足蹙路马刍有诛齿路马有诛诛所以从言专以诛为杀戮非也诟唿寇切辱詈也传曰予不忍其诟又曰以晋诟语之亦作楚辞曰忍尤而攘訽诋典礼切排毁也诃虎何切大声叱厉也古通作何讪师晏切非议鄙笑也语曰恶居下流而讪上谤补浪切显议在上之人也春秋传曰庶人谤讦居谒切招人之私也诽妃尾切又平声非毁也史记曰小雅怨诽而不乱讥居衣切刺也訾将移切算论也记曰不訾重器汉书訾算十以上乃得官又曰贫不中訾又曰胶西王为无訾省府库壊漏尽腐财物以巨万计货殖传巴寡妇家亦不訾又将此切疵毁也记曰不茍訾又曰毋訾衣服成器衣服已制器已成皆不当疵毁之诗云翕翕訿訿又为訿窳诗云臯臯訿訿曽不知其玷又作荀子引诗作呰呰又作史记曰楚越之民呰窳偷生汉书作啙诬武夫切以无为有以有为无虚加之也谗鉏咸切崇饰恶言毁善害能谓之谗诗云谗人罔极交乱四国汉书民谣曰邪径败良田谗口乱善人谮侧禁切隂毁之谓谮讼似用切又平声争曲直于官有司也桑故切显讼直攻之谓又作通作愬诼竹角切讦也楚辞曰衆女疾予之娥眉谣诼谓予以善淫按春秋传晋人征朝于卫卫侯辞以难太子又使椓之椓即诼也诅庄助切誓于鬼神也周官诅祝掌盟诅之祝号诗云出此三物以诅尔斯传曰郑伯使卒出豭行出犬鸡以诅射颍考叔者盖其辞若云俾队其师无克祚国及而玄孙无有老㓜之类也故祝为吉祝而诅为恶祝传曰祝有益也诅亦有损又曰宋国区区而有诅有祝诪张流切多言诅祝也书曰无或诪张为幻通作侜诞徒旱切大言也引之为濶大书云诞敷文徳又曰诞告万方诗云旄丘之葛兮何诞之节兮引之为诞谩欺诞书云乃逸乃谚既诞又借为发语辞诗云诞弥厥月诞寘之隘巷诞实匍匐谩莫半切言无实也又平声欺罔也与瞒通诧丑亚切夸语也谰洛干切又去声澜翻不伏实也谖况袁切为绐也借义为忘诗云永矢弗谖又曰终不可谖草有谖草以能忘忧名诗云焉得谖草言树之背诳居况切绐戏也记曰幼子常视母诳古通作迋诗云无信人之言人实迋女诡过委切曲辞不以正也引之为诡随诡遇为诡异谲古穴切变诈回遹也诈侧驾切欺伪也诐彼义切颇侧也与陂通孟子曰诐辞知其所蔽误五故切辞差也诖古卖古骂二切相误也譌五禾切传缪也亦作诗云民之譌言譌则转易失初故又为变易诗云式譌尔心谝婢善切便侫也秦誓曰惟截截善谝言又平声谄丑琰切卑辞曲媚之为谄谀羊朱切附和赞誉之谓谀訑余支商支二切诞谩自大也孟子曰訑訑之声音颜色拒人于千里之外庄周曰僻陋慢訑楚辞曰或忠信而死节或訑谩而不疑讳许贵切忌恶掩讳不言也䕶胡故切掩覆也谑虚约切戏言也诙枯回切滑稽诙謿也谐戸皆切诙谐滑稽谐笑也又与龤通用为谐和之和讙唿官切衆口欢唿也记曰髙宗三年不言言乃讙又曰鼔鼙之声讙讧戸工切诗云蟊贼内讧讧与闹声义盖相近譁乎瓜切喧嚣也訬楚巧切説文曰訬扰也又平声謱郎侯切謱謱语不休也謱覶语烦也譇陟加切譇语喧也拏譇譇拏语竞也謈蒲角切汉书郭舍人㮄不胜痛唿謈䜚他合切詟质陟切言失气也汉书项籍斩㑹稽守府中皆詟伏又詟嗫多言也謦去挺切庄周曰昆弟亲戚謦欬其侧謦㣲发声也诜疏臻切诗云螽斯羽诜诜兮谡所六切士虞礼曰尸谡列子曰未甞见舟而谡操之謏息有先了二切记曰发虑宪求善良足以謏闻未足以动衆訇胡涓切又维顷唿宏二切宰衍切史记曰能薄才讝语劒切疾病妄语也又之廉切讻虚容切诗云家父作诵以究王讻讵臼许切又去声讵之为言犹岂也其也汉书借用巨字又平声亦通借渠字言之疑詹职廉切庄周曰大言炎炎小言詹詹经传用为詹望詹仰之詹别作瞻常衍切于力切曰王伐切有言也乙声曰之象形曶唿兀切曰之㑹意沓道合切説文曰语多沓沓如水也曰之龤声㬱七感切説文曰曽也曷何葛切何也亦通用害字曰之疑曹藏牢切按书传所用为曹耦周语曰民所曹好鲜其不济也诗云乃造其曹又为国名亦作姓问文运切问所不知也畴直由切説文曰谁也通亦作启康礼切开白也咨即夷切资谋也又因其声为赍咨咨嗟之咨召直笑切唿之来也又时照切邑名召公奭所食后因以为氏唤唿贯切唿也唿唤声相通叫古弔切髙唤也又作周礼曰夜唿旦以嘂百官又作记曰无噭应售承周切荅也市贾偿贾直因谓之售得直为售去声古通作雠唯以水切应之速者其声唯记曰父命唿唯而不诺又因之为口开翕貌诗云其鱼唯唯又假借之用平声与惟维通专也喏尔者切应声也可肯我切肎可同声其义一也可之转注叵普火切不可之疾言为叵从反可可之龤声哿古我切可以也诗云哿矣富人哀此惸独又曰哿矣能言巧言如流可之疑哥古俄切和胡戈切声相龤也或曰五味和于口也引之凡和龤者皆曰和通作龢借为鸾和之和铃在车上者也又为和门之和又去声此唱而彼应曰和如若而朱女朱二切顺从也借为如往之如而灼切如也顺也如与若又引之其用与似与然通如若然似同声其义亦通又借为谓人之辞尔汝而若同声皆谓人也吾卭胡切自谓之辞也吾我卬声相通皆自谓也又借为支吾之吾汉官名执金吾取此又牛加切汉金城有允吾县台盈之切台犹余也书曰匪台小子敢行称乱又曰以台正于四方台予余同声皆自谓也又与何同义书曰夏罪其如台乃曰其如台台何同声皆谁问也又土来切诗云黄耉台背汉志曰斗魁下六星两两相比曰三能晋志曰三台六星两两而居起文昌列抵太微西近文昌二星曰上台次二星曰中台东二星曰下台喻俞戍切闻言心解也孔子曰君子喻于义小人喻于利记曰君子之教喻也䍐譬而喻亦作教谕因谓之谕也合侯阁切言相合也一曰吻合也引之凡和合㑹合皆用之又古沓切否方九甫鸠二切不然也通作不又符鄙切气闭塞也易曰天地不交否咈敷勿切不然之辞也书曰咈哉与弗拂通唱尺亮切发声髙唱也亦通作倡诗云叔兮伯兮倡予和汝记曰一唱而三叹哦牛何切髙吟也吟鱼音切函永也喜为吟永痛为呻吟疑为沉吟哉将来切语余叹辞也又去声与载通书云朕哉自亳孟子作载诗云陈钖哉周春秋传作载书又曰哉生明句九遇切辞之絶为句记曰一年眂离经辨志康成曰离经断句絶也又古侯切借为钩曲之句记曰句者毕出草木初甲拆其萌句曲也又古侯切唐徒郎切説文曰大言也今人言荒唐盖取此帝尧以唐为氏嘲陟交切嘲谑也亦作又啾嘲嘲哲声之喧襍噍杀也呶尼交切语口呶不休也诗云载号载呶咻虚尤切衆口咻吼也孟子曰衆楚人咻之嘈徂刀切衆口嘈襍也噆才賛切嘈不已也荀子曰问一而告二谓之噆又入声噂祖本切説文曰聚语也诗云噂沓背憎哲陟列切嘲哲也借为明哲之哲嗷五刀切嘈不絶声也诗云哀鸣嗷嗷又诗谗口嚣嚣汉书作嗷嗷嗃黒角切多责谯状也易曰家人嗃嗃悔厉吉又虚交切庄周曰夫吹管也犹有嗃也吷唿决切声之瞥疾也庄周曰吹劒首者吷而已矣呢女夷切呢呥小语也呥那函切呥呥口不休也荀子曰呥呥而噍又作呫尺涉切切切附语也汉灌夫曰效女儿曹呫嗫耳语喔于谷切又于角切喔伊儿女笑语声也説文曰喔鸡声也唲如之切又于嘉切唲呕与婴儿应和语也荀子曰拊循之唲呕之今俗云阿呕是也吺汝朱切欲言而复缩唇吻聂吺也亦作啧侧伯士革二切声烦襍也传曰㑹同难啧有烦言莫之治也又为叹声亦作咋侧格切伯曰㗱口声也传曰季桓子咋谓林楚又侧驾子夜二切嚄屋虢屋郭二切史记曰晋鄙嚄唶宿将咄丁括切语发声也嗾千后苏后二切嗾使也传曰公嗾夫獒焉唆苏禾切唆嗾同声实一字也古无唆字啾将由切小声也唧子悉切唧唧窃语声亦叹声也喤胡光切声喤也诗曰乃生男子其泣喤喤曰钟鼓喤喤曰喤喤厥声嘐火交切声大而藃也孟子曰其志嘐嘐然曰古之人古之人今人以喘甚为嘐盖以其声嘐嘐然与哮通又居肴切啴他干切声气盛疾也诗云大车啴啴啴啴焞焞如霆如雷又曰啴啴骆马又曰王旅啴啴如飞如翰又曰徒御啴啴又齿善切记曰其乐心感者其声啴以缓啍他昆切口气薄也诗云大车啍啍喊唿览切大声唿也古通作阚诗云阚如虓虎又去声嚛火沃切説文曰食辛嚛也唪补孔切诗云瓜瓞唪唪嘻许其切微笑声易曰妇子嘻嘻又噫嘻叹声也开声为乌唿阖声为噫嘻亦通作戏咥许既切笑声也又许讫切亦笑声也诗云咥其笑矣又徒结切易曰履虎尾咥人凶噬也哑乙格切欢笑声也易曰笑言哑哑又倚下切今人谓喑哑听宜引切笑见齿貌相如赋曰听然而笑咍唿来切説文曰蚩笑也楚辞曰衆兆之所咍噱其谑切大笑也汉书谈笑大噱叱尺㮚切怒斥声也喝虚葛切诃斥也因之为恐喝汉书窦宪隂喝不得对又于爪切气塞不得言喉中声也相如赋曰声流喝咤尺驾切叱之稍徐也公明宣曰亲在叱咤之声未甞至于犬马亦与咤互用记曰无咤食史记项王喑恶叱咤咤陟驾切虚饮也书曰乃受同冒王三宿三祭三咤太保受同祭哜王咤而太保哜轻重之等也吓虚讶郝格郝各三切恐吓也庄周曰䲭得腐鼠鹓雏过之仰而眂之曰吓嗔昌真切盛气怒也又亭年切噫于其切嗟叹声也又于介切説文曰饱食息也号乎刀切长唿也有长唿以告逺命衆者有哀痛而号者亦作号嗥又去声物有号名所以号召也周礼曰辨号名之用又因之为号令易曰涣汗其大号唁鱼变切弔问也弔生曰唁喭又鱼旰切语曰因也喭粗厉也哆尺纸齿者二切口张大者也咺况晚切口张大貌诗云赫兮咺兮唅呀虚甘切虚牙切唅呀张口中空貌呺虚娇切虚大貌庄周曰非不呺然大也与枵通吁况于切长叹也凡意之所否者其发声多吁喟丘贵切太息声也凡乌唿噫嘻吁喟咨嗟皆叹声其义各如其声喘昌吮切气不得平疾息也嚏都计切气平口鼻歕嚏也亦单作疐呻失人切疾痛呻吟也嘅苦盖切叹也诗云嘅其叹矣与慨通嗟咨邪切又遭哥切叹辞也哀乌开切又于希切悲声发乎声也啜张劣切诗云啜其泣矣呿丘于丘加二切口开也庄周曰公孙龙口呿而不合素问曰呿吟至㣲吕氏春秋曰呿而不唫唫牛音切口急难开也嗋许劫切口合也庄周曰口张而不能嗋吝良刃切含忍不吐也㕯女骨切涩于言也又作记曰言呐呐然如不出诸其口㕯之疑商式昜切按商于经传为商度昜曰商兑未宁又为商贾行曰商坐曰贾又为殷国都因以为氏局其力衢六二切言有所局不得伸也尺声诗云谓天盖髙不敢不局谓地盖厚不敢不嵴局与嵴劦引其义为巻局曲局局趋博有局以限棊也官有局以限职守也记曰左右有局各司其局古活切结舌也説文曰塞口也氐省声吃居壹切语蹇也哽古杏切説文曰言为舌所介也悲者哽咽亦通作梗噤巨禁切齿颊彊不得开也嗄所假切啼极嗌干声翣也老氏曰终日号而嗌不嗄喑于今切失声不能言也今人谓之哑又作瘖又借其声为喑乌史记项王喑恶叱咤呙苦娲切説文曰口戾不正也哨七笑切记曰枉矢哨壶啻施义切啻犹止也不啻犹言何止也亦通作翅叱五禾切寐中惊语也诗云尚寐无叱通作䚰诗云或寝或䚰呈直贞切史记曰日有呈不中呈不得休息盖以为程度之程今人以为呈白呈露嘌匹妙切诗云匪风飘兮匪车嘌兮嗿他感切诗云有嗿其咮陟救陟戍二切鸟喙也亦作亦通作注嗉苏故切鸟颔下畜食处也亦单作天官书张素为厨尔雅曰亢鸟咙其粻嗉咆哮薄交切许交切虎豹怒号咆哮也亦通炰烋诗云女炰烋于中国哮又作虓吼许后切阚也咆哮阚吼皆怒号之声义各如其声吽鱼侯切犬争声东方朔曰狋吽牙者两犬争也噳鱼巨切诗云麀鹿噳噳啄竹角切鸟食也鋭喙者啄又竹救切唼七接切凫鴈唼食嘶先齐切声长而杀也马鸣蝉鸣其声多嘶汉书王莽大声而嘶悲者声亦嘶呦于求切鸣声也诗云呦呦鹿鸣喓伊消切鸣声也诗云喓喓草虫嘤乌茎切鸣声也诗云鸟鸣嘤嘤喈居谐切鸣声也诗云鸡鸣喈喈又古奚切嘹怜萧切嘹唳鸣声髙亮也鸿雁嘹唳唳郎计切长鸣髙亮也鹤鸣曰唳嘒唿惠切小口鸣声也诗云鸣蜩嘒嘒又曰嘒彼管声又曰嘒彼小星星光熠熠如喙翕张也哓馨幺切悲鸣不辍声也诗云风雨所漂摇予维音哓哓啅陟教竹角二切鸟雀鸣声噞鱼检切鱼翕水也喁鱼巨切鱼口开翕喁喁也又鱼容切口之疑周职留切于书传为周回之义记曰周还中规故又为周帀弥密之义传曰忠信为周又曰以周事子因之为周遍诗云寘彼周行语曰君子周而不比孟子曰周于利者凶年不能杀周于徳者邪世不能乱又因之为周给语曰君子周急不继富有周氏以为氏知陟离切按知心有识也从口未详矢声知之之谓知去声古公戸切往古也古之龤声嘏古雅切祝致鬼神之词曰嘏记曰祝以孝告嘏以慈告嘏致福也故因为福诗云俾缉熈于纯嘏曰天钖公纯嘏又云纯嘏尔常矣吉居质切福善也咸胡监切书传之用咸犹皆也又为感易曰咸感也各古洛切别也唾汤卧切口液也殻吐㳄液因谓之唾记曰让食不唾传曰不顾而唾只诸氏切诗云乐只君子又曰母也天只不谅人只皆词助只之龤声唿形切牙五加切牡齿也上象其龃龉相入下象其根错古文因之为萌牙之牙又去声轮人为轮下规谓之牙考工记曰牙也者以为固抱也牙之龤声去竒切区主切牙蠹也牚直庚切又去声楔入也亦距也又丑庚切牚张之也亦作䟫考工记曰维角䟫之冉如琰切荏冉谓其冉弱也诗云荏冉柔木六书故卷十一六书故卷十二钦定四库全书六书故卷十二宋戴侗撰人五亢胡郎切颈当喉处也象形颈项彊直为亢苦浪切传曰不能亢身焉能亢宗用此义也因之为髙亢易曰亢龙有悔诗云髙门有亢之类是也势相敌为亢丽不相下为亢衡天髙晴为亢旱又古郎切东方之宿又县有亢父彡所衔切长毛彡彡也象形彡之㑹意髟彡之长者也髟之谐声髪方伐切头毛也鬓必刃切额旁髪也鬛良涉切颊旁长毛也传曰使长鬛者相马领毛亦谓之鬛豕亦有鬛记曰豕曰刚鬛髯汝盐切鬛也鬌吐火切记曰子生三月之末择日剪髪为鬌男角女羁否则男左女右又䰀鬌见䰀下髦谟袍切长髪至眉也诗云髧彼两髦内则曰子事父母筓总拂髦未冠筓者拂髦总角士丧礼曰既殡説髦记曰亲没不髦士之长才者因谓之髦犹言毫也诗云烝我髦士髦士攸宜西南夷牛有长毛者谓之髦牛又作迷浮切牧誓曰及庸蜀羗髳诗云如蛮如髦我是用忧髫田聊切鬋子浅切记曰大夫士去国不蚤鬋楚词曰盛鬋不同鬑离盐切髻古诣切又吉屑切结髪也通作结亦作紒士冠礼曰将冠者采衣紒鬠古活古外二切括髪也士丧礼鬠用组鬠筓用桑髽荘华切露髻也丧服女子髽衰弔则不髽记曰男子冠而妇人筓男子免而妇人髽髢大计切束他髪以饰髻也寡髪者必用之诗云鬒髪如云不屑髢也盖髪稠美不假髢以增饰也记曰敛髪毋髢传曰卫荘公见已氏之妻髪美髠之以为吕姜髢荘子曰秃而施髢髲平义切髢也按古单作被编他髪以被髻也诗云被之童童馈食礼主妇被钖衣鬟戸闗切绾髪般环也髾师交切相如赋曰曵彗星以为髾䰐鬖髿卢甘切师咸切师加切䰐鬖鬖髿皆髪垂散貎义各如其声䰀邬果切䰀鬌髻鬟松慢貎义如其声松苏丛切鬓发轻浮貎髧都感徒感二切诗云髧彼两髦鬅鬙蒲登切慈登切鬅鬙髪散乱貎义如其声髣髴甫罔切亦作仿甫勿切又敷未切亦作佛髣髴有所拥蔽仿象其略也鬤如阳切又尼庚切髪散乱卷起貎楚词曰被髪鬤只鬀他计切剪髪也亦作士丧礼特豚四鬄去蹄髡苦昆切秃削也鬝苦闲切説文曰鬓秃也鬊详伦舒闰二切落髪也士丧礼鬊蚤埋于坎鬉祖丛切马鬛之劲者彡之谐声㐱之忍切稠宻也人声又作诗云鬒髪如云形戸经切仿象也修息流切饰也古借用脩彬补巾切文美也语曰文质彬彬然后君子彧乙六切又雨逼切茂美貎也诗云黍稷彧彧古通作郁语云周监于二代郁郁乎文哉彫都僚切刻琢以为饰也通作雕彯匹妙切彡之疑弱而勺切经传之用其义为柔弱㣎莫卜切子亦切背嵴也又作借为局嵴之嵴吕力与切説文曰嵴骨也象嵴骨聨节形亦通作旅诗云旅力方刚四岳之后姜姓以吕为氏申吕是也象胁肋之象形申舒神切象胁背之申屈申之义也缪篆文借为十二辰申夘之申又借为重申之申易曰重㢲以申命书曰天其申命用休史记曰三令五申申之㑹意曳以制切行曳足也记曰屦前曳踵传曰舆曳柴而从之又以洩切臾弋须切少愒也从反曳罢极而少愒之义也燕礼曰请吾子之与寡君须臾焉又尹竦切从臾奨劝之也申之谐声畅丑亮切条达敷畅也孟子曰草木畅茂诗云文茵畅毂易曰美在其中而畅于四支申之疑周官下管播乐器令奏鼓又曰小乐事鼓之谐声要于遥切腹胁之交也交省声要居身之中躯干之要㑹带裳所束也故引之为要约要束又引之则操其急与要之中道皆曰要又引之则要其终要其成之类皆是也操得其总统曰要于妙切周官辨百官之职一曰正掌官法以治要又曰日入其成月入其要月终则令羣吏正月要易曰其要无咎传曰握兵之要书契要约之所征因谓之要左氏传王叔与伯舆合要肉如六切象形又如又切乐记曰寛裕肉好又曰廉肉节奏按环璧有肉好肉倍好曰璧好倍肉曰环好其空也肉其玉也故肉与亷对而郑氏以肥与鸿释之肉之象形骨古忽切説文曰肉之覈也骨之指事冎古瓦切剔肉存骨也从骨去肉歺五割切骨之残也眡骨而杀之歺之谐声残昨干切歺余也引之为残贼殊市朱切体断也引之则凡不相属者皆曰殊于是有殊异之义殛己力切诛击也殪于计切毙之速也古文殄徒典切灭絶也殱子亷切殄之尽也殚都寒切残之尽也殍平表切道亡曰殍亦作莩殃于良切祸也殰徒谷切胎败也记曰胎生者不殰殈唿阒切记曰卵生者不殈殟乌没切説文曰胎败也殇式阳切未成人而死也丧服曰年十九至十六为长殇十五至十二为中殇十一至八岁为下殇不满八岁为无服殇殆徒亥切危死也引之则凡几危者皆曰殆殡必刃切既歛未葬而菆涂之曰殡殔羊至切殡坎也士丧礼掘殔见袵殉似俊切以人从死也殖常职切説文脂膏久而殖也借为封殖蕃殖之殖书云不殖货利殠尺救切腐气也肎苦等切骨肉之腠也从骨省荘周曰技经肎綮之未尝借为肎可之肎肎与可声义通骨之谐声体天礼切躯干支节之通名也骸何皆切骨之合名传曰析骸以爨汉书父子暴骸中野骼刚鹤各额歴各三切骨也月令曰掩骼埋胔髑髅徒谷切郎侯切説具颅下髆补各切説文曰肩甲也俗以短袂衫为髆谓才足以䕶膊也髀亦或谓之髆亦通作膊髃元俱五娄五公三切肩隅也又作礼即牀而奠当腢骬许竭切灵俱切灵枢经曰骬以下至天枢心岐骨也长八寸人有有骬者有无骬者骭居案侯旰二切胫干也髋枯昆苦官二切臀骨也髀部弭切股本也士丧礼髀不升髌蒲忍切説文䣛端盖骨也又作孙子遭断足之刑亦谓之膑髁口禾切䣛端骨也骹丘交苦较二切胫近足者也考工记曰三分其股围去一以为骹围髓选绥切説文曰骨中脂也骴资四切骨之有肉者曰骴周官蜡氏掌除骴通作胔月令曰掩骼埋胔肮脏口朗切子朗切骾古杏切骨留咽也髇虚交切侗谓髇当作嗃响箭也又馨么苦尧二切荘子见空髑髅髐然有形䯢眉波切班固传曰么䯢不及数子骪骳邬毁切部靡切汉书曰其文骪骳胃云贵切水谷之府也上象形一曰从米肩激贤切臂本曰肩肉之㑹意胖普半切牲半解也少牢馈食礼升羊又胖与片判通周官内雝共修刑膴胖记曰鹄鸮胖四旦切肉之朮然分散者也然仁僊切犬肉之合名肉之谐声胎他来切淮南子曰三月而胎肤风无切皮肉也素问论刺病浅深曰病有在毫毛腠理者有在皮肤者有在肌肉者有在脉在筋者古者肤自为鼎馈食礼雝人伦肤九实于一鼎士虞礼曰肤祭三取诸左膉凡为俎者先骨而后肤然少牢礼豕有肤而羊无肤豕肤厚可别故异鼎馈食礼肤九而俎横载革顺以此可见肤以皮名而肉亦傅之也易曰噬肤灭鼻谓其肥厚可以大嘬也引之为肤厚之义诗云公孙硕肤又曰殷士肤敏曰以奏肤公肌居夷切説文曰肉也脰徒透切项下当喉者胪陵乎切喉也晋语曰风聴胪言于市汉有大鸿胪谓其胪鸿大能传賔命令也荘子曰大儒胪传胡戸孤切喉也汉书金日磾捽胡投何罗殿下详见喉下牛颔下垂亦谓之胡狼亦有胡诗云狼跋其胡又假借与何遐通用诗云胡不万年遐不眉夀皆通为何也诗云降尔遐福士冠礼曰永受胡福皆通为逺也胡何遐同声脸居掩切目下颊上也又作居希切説文曰颊肉也膉伊昔切士虞礼肤祭三取诸左膉上又曰用专肤为折俎取诸脰膉膺于陵切当胸骨也中庸曰拳拳服膺引之为膺当之义诗云戎狄是膺与应通臆乙力切説文曰胸骨也伯氏曰胸岐骨也古通作意贾谊服赋好恶积意背补妹切身之隂也脢莫回切易曰咸其脢脢与通记曰取牛羊麋鹿麕之肉必脄楚辞曰敦脄血拇夤夷真切説文曰夹嵴肉也易曰艮其限列其夤胁虚业切亦下横骨也牲体前为代胁中为长胁后为短胁引之则为迫胁恐胁之义肋鲁德切胁骨也膻徒亶切素问曰膻中者臣使之官胉伯各切士丧礼载两脾之间端两肩亚两胉亚嵴肺在于中胠丘居切又起业切説文曰亦下也左氏传齐荘公伐晋兵有启有胠荘子曰胠箧探囊之盗䏚弭沼切素问曰冬衇不及令人䏚中清脐前西切子生所系包断之为脐脖胦薄没切于良切脖胦䐡也又腽脖肥盛充塞貎腹方六切身当脐为腹前腹而后腰肚动五切又蕫五切俗以名腹因以名胃膘铺绍切説文曰牛胁后髀前合革肉也脽示隹切尻骨也史记汉武始立后土祠汾隂脽上徒浑切髋也又作肛胡公切大肠端肛门也又胡江切胮肛义见胮下胛古狎切肩甲也説文单作甲臂卑义切肩之下为臂肘陟栁切説文臂节也臑奴刀奴到二切肘下曰臑礼俎载嵴胁肩臂臑膊胳脚举酌切股公戸切髀下䣛上为股胯苦故苦化二切博雅曰奎也腘古获切䣛后曲节中也荀子曰屈要挠腘胫形定下顶二切伯曰䣛下也语曰以杖叩其胫又作春秋传鲁有梁其踁胻戸更切胫前骨也又去声腓符非切胫后肉腓肠也易曰艮其腓不拯其随诗云四牡骙骙君子所宜小人所腓言小人卒徒随车如腓也又曰牛羊腓字之婴儿不能跋乳牛羊俯伛而乳字之在其腓间故曰腓字又为病诗云秋日凄凄百卉具腓腨市沇切腓也腿吐猥切胫股后肉也今俗谓股大腿腓小腿䏝徒官切馈食礼升羊豕肩臂臑䏝胳盖髀下为䏝犹前足之臂䏝下为胳犹前足之臑也考工记旊人器中䏝䏝崇四尺方四寸下能胳刚鹤辖格二切䏝之下为胳䐃渠陨切素问曰脱肉破䐃腱渠建切説文曰筋本也肘之上肉熟而切之筋肉相间成文俗谓之华肘腱楚辞曰肥牛之腱臑若芳肺方吠切金藏也主气市声肝居寒切木藏也主血胆都敢切肝之府也在肝之短叶间脾符支切土藏也肾是忍切水藏也肓唿光切心上鬲下也脘古卵切胃之上属于喉受水谷者曰脘本作管伯曰脐上有上中下三脘肠直良切素问大肠者传道之官小肠者受盛之官胞披交切旁光也或作盈之切类篇曰豕脾息肉臅如玉切记曰小切狼臅膏肫章伦切説文面頯也又鸟胃为肫中庸曰肫肫其仁膍频脂切诗云福禄膍之胵称脂切膍胵鸟胃也胘胡千切胃之厚肉膜模各切肉间荒莫也古单作莫䐞而勺切腠千候切乡饮礼嵴胁臂䏝胳肺皆进腠亦单作奏公食大夫礼载体进奏士丧礼髀胉嵴肺皆覆进氐按氐者体之所本腠者脉理之所凑腠乃近于末也淮南子曰解必中揍与凑通谓肉理分际也脂烝夷切肥泽曰膏坚凝曰脂膏居劳切脂类也伯曰肪也考工记曰脂者膏者以为牲又任身一月始胚二月始膏又为膏肓以膏泽物谓之膏去声充之则凡物之有膏润者皆曰膏记曰脂膏以膏之诗云隂雨膏之肪符方切又分房切脂膏之厚者也腴容朱切説文曰腹肥也膟吕戌切记曰取膟膋燔炙膋怜萧郎刀二切诗云取其血膋记曰肝膋取狗肝幪之以其膋濡炙之举燋其膋然则膋肠胃外脂也今谓之罔脂腻女利切脂凝着也故又为细腻精宻之义肥符非切肌肉充盛多脂膏也腯佗没切充胅也臕悲娇切肥盛也腲脮乌贿切吐猥切腲脮肥貎腽肭乌没切奴骨切腽肭肥耎也臞其俱切説文曰少肉也又作朘遵全切肉消缩也汉书曰日削月朘肿主勇切肤肉浮满也素问曰热胜则肿伯曰气与水在皮肤中及金刀颠扑邕疡皆肿䐜称人切张急也音义与瞋同怒目曰瞋邪气张肉曰䐜胀知亮切肉张起也古通作张传曰张衇奋兴又将食张如厠肨匹降切肿张甚也胮皮江切胮肛虚张也胕扶付切肿也膇驰伪切足肿下重也传曰有沈溺重膇之疾胼蒲眠切荘子曰手足胼胝胝张尼切皮肉生茧不仁也素问多食酸则肉胝䐢腄朱垂切説文曰瘢胝也又直瑞切汉东莱郡有腄县秦始皇东廵过黄腄䐴古外居代二切转动而要踠痛也胗之忍切伯曰风热相抟赤点发于肌中按今作疹肬于求切赘肉也腔枯江切类篇曰骨体曰腔脔力沇切块割也胾侧吏切脔肉也记曰左肴右胾胏阻史切声易曰噬干胏得金矢利艰贞肴胡茅切体解骨折之谓肴脀诸仍切鼎俎之实曰脀凡牲享熟体解骨切而载诸鼎骨折脔割而升之俎者皆曰脀少牢礼豕实于一鼎鱼昔各一鼎卒脀皆设扄鼏鼎八设升于俎卒脀乃荐又司士羞豕脀次賔羞豕燔又献衆宾其荐脀设于其位其脀体仪也其先生之脀折胁一肤一其衆仪也古通作烝左氏传定王享晋士㑹肴烝谓之曰正享有体荐宴有折俎公当享卿当宴周语曰禘郊之事则有全烝王公立饫则有房烝亲戚宴飨则有肴烝全烝全体也房烝半体也肴烝骨折也故谓之折俎特牲礼亦曰衆宾兄弟内賔宗妇公有司私臣皆肴脀即谓脀体仪也膴荒乌切又上声周官内雝掌共刑膴胖少牢礼司士匕鱼加膴祭于其上又周官朝事之笾膴鲍鱼鱐又腊人掌脯腊膴胖少仪羞濡鱼者进尾祭膴按康成记近之膴肥厚大脔也又罔甫切诗云周原膴膴又曰则无膴仕诗亦有荒乌之音小旻曰民虽靡膴或哲或谋按膴膴言其地之肥美也膴仕犹言肥仕靡膴犹言不腆也膷臐膮虚良切许云切馨么切公食大夫礼膷以东臐膮聘礼膷臐膮盖陪牛羊豕忽各切又作䐑説文曰薄切肉也脍古外切记曰肉腥细者为脍大者为轩又曰牛与羊鱼之腥聂而切之为脍脞仓过切书云元首丛脞哉膊匹各切肉切而暴之也传曰杀而膊诸城上脯方武切肉薄切而干之为脯完干曰腊脩息流切肉条割而干之为脩故脩有长义又借为缮脩脩饰之脩与修通朐其居切脯修之屈中为朐记曰以脯脩置者左朐右末又作周官庖人凡用禽献夏行腒鱐士相见礼摰冬用雉夏用腒腶丁贯切捶脯也古单作段记曰枣栗段脩膱质力切射礼曰荐脯用笾五膱膱长尺有二寸聘礼荐脯五膱膎戸皆切説文曰脯也臡乃兮切周官醢人有麋鹿麕臡胥相居切盐渍鱼蟹之属曰胥又诗夜切借义与相同书云不能胥匡以生胥动以浮言胥及逸勤胥相同声也因之为皆义诗云民胥然矣又因为相眡之义诗云于胥斯原聿来胥宇又借为胥徒及掌乐之胥周官八职七曰胥掌官叙以治叙又大胥小胥掌以乐教国子又借为辞助诗云君子乐胥又曰侯氏燕胥膳时战切凡馔馈之品味皆曰膳周礼膳夫掌食饮膳羞凡王之馈膳用六牲羞用百有二十品珍用八物醤用百有二十罋凡熟享之食物通谓之膳也胹乳沇切肉熟而耎也又人之切煮熟也左氏传宰夫胹熊蹯不熟臇祖管切楚辞曰臇凫煎鸿伯氏曰今人以薄味少汁煮不过熟谓之臇脱吐活切熟烹肉离其骨也记曰肉曰脱之引其义则凡脱解脱离皆曰脱通作説又因之为轻脱传曰无礼则脱胶如爻切煎皮角凝为胶稠黏可以胶物引之为胶如胶葛胶扰之义又诗云鸡鸣胶胶取其声以形容鸡声又去声胶物为胶又上声荘子曰胶胶扰扰乎腛于角切考工记革欲其柔滑而腛脂之则耎䏰尺尹切尔轸切肉新割䏰若动也丘蚓之形然故亦名䏰巴郡有䏰县盖土多蚓也肙于沿切肉肙肙也臝虫之形肙肙故亦谓之肙腥臊苏经切苏遭切凡肉未烹曰腥语曰君赐腥必熟而荐之又鱼肉之臭有腥臊月令秋三月其臭腥金之臭也周官夏行腒鱐膳膏臊秋行鹿麛膳膏腥又犬赤股而躁臊豕望眡而交睫腥腆他典切豊厚也康成曰善也説文文腐扶甫切肉壊烂也胙昨误切周官凡王祭賔客食则彻王之胙俎传曰天子有事于文武使孔赐伯舅胙胙神所享余肉也故引之则钖福为胙故分土钖福因谓之胙传曰胙之土而命之氏肵渠希切少牢馈食礼升心舌载于肵俎隋他果徒果许规三切周官小祝賛隋守祧既祭则蔵其隋士虞礼祝命左食堕祭左食取黍稷肺祭授尸尸祭之特牲礼祝命挼祭尸左执觯右取葅㨎于醢祭于豆间左食取黍稷肺祭授尸尸祭之又曰主人受角左食授妥祭又少牢礼曰上左食取黍稷肺以绥祭按礼之堕妥挼绥皆一字之譌当以隋为正脤是忍切祭肉朌曰脤春秋天王使石尚来归脤腊力盇切冬祭名传曰虞不腊矣自汉以来皆冬至三挟日之后腊祭百神用国家五运之墓若火德以戍水德以辰也膢郎侯龙珠二切汉以立秋日祭兽因出猎还祭宗庙名貙膢肖先弔切骨肉种类相肖也又思邀切朡子公切商书有三朡䏌许讫切肉之疑脃此芮切説文小耎易断也按荀子小耎敌毳史记旦夕得甘毳借用毳字考工记角脃故欲其柔也汉刑法志曰事小敌脃筋居银切按今用为筋骨之筋筋之谐声北角切説文曰手足指节鸣也六书故卷十二六书故卷十三钦定四库全书六书故卷十三宋戴侗撰人六心息林切人有五藏火藏曰心神明之舍一身之主宰也素问曰心者君王之官神明出焉象形凡动物必有心有心则有知而莫知于人心天地之徳具焉孟子曰志气之帅也天以气覆乎上地以形载乎下人立乎其中独以心知故人者天地之心而气之帅也能尽其心则可以与天地参与天地参则可以为天地万物之主宰矣斯之谓大人均是人也或为大人焉或为小人焉心有操舍存亡也是心之神运动不居俯仰之间周流六虚操之则存舍之则亡是心茍存动鲜不中是心茍亡动罔不忒故帝舜曰人心惟危道心惟微孔子曰操则存舍则亡出入无时莫知其乡自释氏之説兴以空寂为心于是有心无内外出入之説舍其主宰之精而求诸虚寂浩大之域治心者惑焉夫心居百体之中其形内而不外心之神明则有出入矣学问之道无他存其心而已矣伯曰五藏肝开窍于目肾开窍于耳肺开窍于鼻脾开窍于心惟心无窍心之出入也以神易曰神也者妙万物而为言者也唯神也故不疾而速不行而至人之所以为万物之灵者是心之神也引之则以形而言凡函畜于中者皆谓之心草木华叶之心是也以德而言凡神明主宰若有心志者亦谓之心天地鬼神之心是也心之象形惢才絫切草木华未舒含惢之象传曰佩玉繠兮予无所系之谓佩玉下垂如惢也心之谐声德多则切心之良有曰德人受天地之中以生天地之德具焉谓之明德仁义礼智德之大也臯陶之所谓九德周官司徒之六德洪范师氏中庸之三德凡善美皆德也引之则天地有天地之德隂阳有隂阳之德五行有五行之徳鬼神有鬼神之德小之则龙有龙德骥有骥德物有其德焉天地之大德曰生物之始生无不含德逮乎老谢则徳衰而刑及之故春之盛徳在木夏之盛徳在火秋之盛徳在金冬之盛徳在水生长为德老死为刑春夏为德秋冬为刑寛仁慈爱为德故德与刑反忠信笃实为德故德与伪对得于天而能实有诸己者然后为有徳得于天者同有诸己者异故德有大有小有厚有薄有逆有顺有吉有凶性息正切命于天固有诸心曰性中庸曰天命之谓性夫人有生则有心有心则有性故性从心生声仁义礼知信性之徳也饮食男女性之欲也引而申之凡命于天而成于物者皆有恒性焉太一判而为隂阳隂阳各一其性分而为五行五行各一其性散而为万物万物各一其性物之禀也偏一受其成能而不可易故木之性曲直其德也仁火之性炎上其德也礼金之性从革其德也义水之性润下其德也知五行变化之父母也不相易性况于物乎惟人也得天地之中冲隂阳之和聚五行之秀万善具焉万物备焉故成汤之诰曰惟皇上帝降衷于下民若有恒性武王曰惟天地万物父母惟人万物之灵刘子曰民受天地之中以生所谓命也所以谓人性善也先人曰鸟兽之生也㳺者则狎于水而不溺走者则驰于野而不踬然终于此而已矣人之生也自赤子不能求其母自是以进皆学焉而后能之无所不学则无所不能是人之性也圣人以为人性之善莫不可学也于是有教学之道焉夫性之所无虽教之终不能故牛可习于耕而不可教之使走马可习于乗而不可教之使耕走者不可使飞陆者不可使游性所无也尧舜之道涂之人皆可学而至焉性所有也有仁义之性而不能身之者犹有衣裳而弗能服有货财而弗能用也非性罪也故孟子曰人无有不善又曰人皆可以为尧舜虽然得其偏者物也而有偏之几中者焉故鹦鹉可教以言猨猱可教以技蝼蚁之君臣鸿鴈之行列其性亦有近于人者焉得其中者人也而有中之綦偏者焉故狼子野心蜂目豺声其性亦有近于禽兽者焉中之綦中者为上知其次为贤知之差其偏者为愚不肖之差其綦偏者为下愚要其终而言之诚若有分量焉自其初而言之亦一而已矣虽桀纣之暴梼朱之嚚誉之曰汝君子也则油然以受矣谓之曰汝小人也则拂然以怒矣居其室出其言善则千里之外应之居其室出其言不善则千里之外违之善善恶恶心之秉彞未尝异乎人也惟狂克念则圣矣惟圣罔念则狂矣人一能之已百之人十能之已千之果能此道矣虽愚必明虽柔必强学者何以自弃于不可学教者何以弃之于不可教故孔子曰有教无类孟子曰乃若其情则可以为善矣乃所谓善也若夫为不善非才之罪也㢲语之而弗绎也法语之而不改也自暴自弃而不受教有尧舜以为之君为之父而有丹朱商均焉非教罪也故孔子曰性相近也习相逺也惟上智与下愚不移夫马有驽骀而言马之性者必曰善致逺牛有罢羸而言牛之性者必曰善引重语常性也孟子曰今夫牟麦播种而耰之其地同树之时又同勃然而生至于日至之时皆熟矣虽有不同则地有肥硗雨露之养人事之不齐也故凡同类者举相似也何独至于人而疑之语常性也人受天地之中以生有常性者矣以下愚之不可化而訾人性之不善者是何异乎以罢驽而谓牛马之不能引重致逺哉以此自谓则不能学以此谓人则不能教是以君子罪之也情慈盈切欲恶发于本心之谓情记曰喜怒哀惧爱恶欲七者弗学而能谓之人情后之言情者宗焉夫喜怒哀惧爱恶欲七者情之所发而未足以尽情也好善而恶恶好生而恶杀好得而恶失好聚而恶散好富贵而恶贫贱有同欲焉有同恶焉是人情也所欲斯爱之矣所恶斯怒之矣得其所欲则喜失其所爱则哀是人情也故观其所欲恶哀乐而人之情可见矣易曰天地感而万物化生圣人感人心而天下和平观其所感而天地万物之情可见矣又曰观其所聚观其所恒而天地万物之情可见矣发于本心谓之情伪貎矫饰谓之不情故易曰设卦以尽情伪鲁荘公曰小大之狱虽不能察必以情孔子曰上好信则民莫敢不用情曾子曰自吾母而不得用吾情吾乌乎用吾情孟孙曰勉而为瘠则吾能母乃使人疑夫不以情居瘠者乎哉叔孙辄曰鲁有名而无情范匄曰吾知子敢匿情乎公羊氏曰是何子之情也孟子曰物之不齐物之情也又曰声闻过情君子耻之古之言情者盖如此孟子曰人见其禽兽也而以为未尝有才焉者是岂人之情也哉乃若其情则可以为善矣乃所谓善也谓人性之实未尝不善也荘周曰决性命之情而饕富贵言决性命之本真也性也者天命之固然者也故言性者曰天性情也者人心之同然者也故言情者曰人情意于记切心之起为意引之则意料逆想者为意孔子曰毋意记曰圣人耐以天下为一家中国为一人者非意之也意之之谓意入声今作亿语曰亿则屡中又曰不亿不信忆乙力切系念也志职吏切心之所注为志书云若射之有志志在焉则不忘故因为记念之义与识通用又因之为志载铭志身有赤墨子因谓之志草有逺志念乃玷切心之所存为念书曰帝念哉念兹在兹思息兹切心所䌷索也借为辞助诗云不可求思今我来思之类是也思有纶绪深长曰思去声书曰钦明文思又桑才切诗云其人美且思传曰于思于思借为颊思之思也鱼颊中鬣亦谓之思思之谐声虑良据切思之所挂曰虑惟夷佳切思之专也故引之为专独之义亦通作唯维书曰惟帝时克曰惟汝贤诗云维予与女又借为发语辞书云惟时懋哉又曰惟兹臣庶诗云维天之命按钟鼎文凡惟皆作忖取本切忖度也诗云他人有心予忖度之与通想写两切心之所仿象为想感古坎切心触于物而动为感应于证切有感而应也又平声説文曰当也以言对者因亦曰应态他代切情状也情变乎中而态见乎外扬雄赋曰闺中容竞绰约兮相态以丽佳忠陟隆切尽己致至之谓忠语曰为人谋而不忠乎又曰言思忠记曰丧礼忠之至也又曰祀之忠也如见亲之所爱如欲色然又曰瑕不揜瑜瑜不揜瑕忠也传曰小大之狱虽不能察必以情忠之属也孟子曰自反而仁矣自反而有礼矣其横逆由是也君子必自反曰我必不忠观于此数者可以知忠之义矣反身而诚然后能忠能忠矣然后由己推而达之家国天下其道一也恕商着切推己及物之谓恕己欲立而立人己欲达而达人施诸己而不愿亦勿施诸人恕之道也完是心以往达乎四海矣故孔子曰吾道一以贯之曾子曰夫子之道忠恕而已矣忠也者天下之大本也恕也者天下之达道也又作忱时任切诚也恂须伦切谨信也亦通作洵书曰廸知忱恂于九德之行诗云洵美且异又曰于嗟洵兮曰洵訏且乐洵有情兮皆信也语曰孔子于乡党恂恂如也大学曰瑟兮僴兮者恂慄也加有谨意焉悫苦角切朴实也恪客各切䖍谨也书云恪慎克孝诗云温恭朝夕执事有恪传曰封胡公于陈以备三恪忳徒浑切心意专积也楚辞曰纷忳忳之愿忠又曰中闷瞀之忳忳又曰忳鬰邑余侘傺兮悃苦本切中心恳欵也愊拍偪切诚意偪塞也伯曰悃愊犹衷曲也悰徂宗切情绪也悾枯公切中无所有也语曰悾悾而不信愿虞怨切朴谨也书曰愿而恭朴愿而不恭则无所用之矣语曰侗而不愿慎时刃切戒谨兢兢也慥七到切中庸曰言顾行行顾言君子胡不慥慥尔慧胡桂切晓解也语曰好行小慧孟子曰虽有智慧不如乗势曰人之有德慧术知悊陟列切明察也汉书曰察父悊兄亦通作哲恒胡登切常久也愔伊淫切安和也传曰祁招之愔愔式昭徳音悘烟奚于计二切婉顺也爱于代切义不待训又作慈疾之切怜爱也㓜者人之所慈大学曰为人父止于慈慈竹竹之丛生子母相依者也慈石丱之精者能引鍼铁以母感子故名慈石汉书曰慈石取铁恩乌痕切爱惠也慕莫故切爱恋也恋龙眷切系恋不舍也怜落贤切闵爱也恃上止切倚赖也怙后五切负恃也忕时制切狃习也悦弋雪切内得于心愉怿也古亦通用兑説二字易曰説万物者莫説乎泽引之为悦泽怡盈之切和悦也语曰兄弟怡怡又曰出降一等逞颜色怡怡如也愉容朱切和豫也记曰有和气者必有愉色怿夷益切喜悦也诗云悦怿女美㥦诘劦切心意厌满也恔后校切㥦也孟子曰于人心独无恔乎快苦怪切心意畅遂也恢苦囬切心意开弘也传曰用不恢于夏家又作春秋卫有孔悝恬徒亷切心意安也愈甬主切心意转加也诗云忧心愈愈引之则凡差胜者为愈语曰女与囬也孰愈曰然则师愈与病差亦曰愈憧尺容切易曰憧憧往来朋从尔思怒奴故切义不待释愤文粉切感愤鬰发也忿抚吻切怒疾也悻胡顶切怒狠也憝徒对切恶怒也书曰凡民罔弗憝又曰元恶大憝怼直类切怨愤无好气也孟子不娶则废人之大伦以怼父母周语曰事君者险而不怼愠于问切藴忿不平于中也又纡粉切惀楚辞曰憎愠惀之修美愠纡粉切惀卢本切忤五古切心触遌也古通作午遌恚于避切怒恨也憾戸绀切懐恨也悱妃尾切心有所蔽而拂鬰也语曰不愤不启不悱不发懥脂利切大学曰心有所忿懥则不得其正又作书曰有夏之民叨懫日钦忮支义切害心也诗云不忮不求荘周曰虽有忮心不怨飘瓦悁规缘切狷急也晋语曰小心悁介不敢行也与狷义近説文曰忿也又萦缘切忧也诗云中心悁悁懠才细切又前西切诗云天之方懠无为夸毗通作齌楚辞曰反信谗而齌怒恨下艮切义不待训凭皮氷切盛气凭满也通作冯传曰震电冯怒急讫及切亟心也悍侯旰切又下罕切暴悍也愎弼力切狠执也憎咨腾切疾恶也怪古壊切骇异也惎渠记切传曰管蔡启商惎间王室又曰惎浇能戒之又曰晋人以广队不能进楚人惎之脱扄怨于愿切义不待训忍尔轸切义不待训忧于求切义不待训别作政忧忧从夂㥑愁锄尤切幽忧不化也按易晋之未济曰晋如愁如贞吉受兹介福于其王母似无忧愁义楚辞曰愁鬰鬰之无快又曰愁悄悄之常悲以愁为忧盖自此恤雪律切忧闵也罹邻知卢何二切忧也诗云无父母诒罹又曰逢此百罹罗省声又与离通用为散离之离愍美陨切哀矜也通作闵又作楚辞曰离慜而不兴患胡贯切心所疾苦也説文曰忧古文从关省説文阙串字恙弋亮切忧患也恼奴皓切忧挠也匘省声闷莫困切忧否也又作憹奴冬切憹懊猜狠也懊于浩切又平声怅惜也愀兹秋切忧深之貎与湫通又子小切忧见颜面之貎悄七小切愁侐也诗云忧心悄悄又曰劳心悄兮惄乃歴切心虚弱也诗云我心忧伤惄焉如擣又曰未见君子惄如调饥惆丑鸠切説文曰失意也怊丑招切荘子曰怊乎若婴儿之失其母楚辞曰怊惝怳而永懐怅丑亮切失意怅望也悒乙及切悒悒忧辞也古单作邑于邑鬰邑不独心为然又乌合切怏于两切又去声怏怏中心恨望不平也通作养诗云中心养养又通作鞅汉书曰居常鞅鞅又于浪切怏然欣惬自足意古通作盎惋乌贯切骇怅也怃罔甫切意若失也孟子曰夷子怃然为间曰命之矣惝他朗切又齿两切惝怳心若有亡也荘周曰君惝然若有亡也怳诩往虎广唿郎三切心荒忽也又作通作荒楚辞曰怊荒忽其焉极懭苦谤切楚辞怆怳懭悢兮去故而就新又上声悢力让切懭悢也又平上二声怲彼病切又彼浪切诗云忧心怲怲忡勑中切诗云忧心忡忡与冲通又职容切怔忡也惙竹劣切又丁活切诗云忧心惙惙惔徒甘切诗云忧心如惔忉都劳切忧劳也诗云劳心忉忉懆七到切诗云念子懆懆慅七老切诗云劳心慅兮慱徒官切诗云忧心慱慱兮侗谓通当作专忧心屯积不化也悲逋眉切义不待训悼徒到切悲痛也悽千西切忧心凄然也与凄通恻察色切心有感触剌剌然也隐倚谨切痛怛应心也怛当割切痛也又实也㦧七感切痛毒也诗云㦧莫惩嗟惨七感切凄惨也怆楚亮初良二切悲楚也古通作仓诗云不殄心忧仓兄填兮与凔通恫他红切痛心也悕香衣切公羊传曰陈存悕矣忼丘浪丘郎二切忼慨意气感激不平也古单作亢慨口盖切槩于心发于声气也又作説文曰太息也又作嘅诗云忾我寤叹又曰嘅其叹矣记曰忾然必有闻乎其叹息之声忾又许既切传曰诸侯敌王所忾惜思积切悼失也因之为吝惜恸徒弄切哭哀不自止也愳衢遇切义不待释恐丘勇切惧甚也古文怖普故切畏惧甚也惴之瑞切畏惧小心也惕他歴切惊惧也恇丘往丘王二切畏桡也慑质涉切怖惮失气也又作汉书曰豪彊慹服慴廸涉切説文曰震惧也与叠通诗云莫不震叠憷勑律切説文曰心恐动也惮徒案切畏难也又丁左切诗云哀我惮人又丹末切与炟通荘周曰惮赫千里又丁但切亦作僤诗云逢天僤怒忌渠记切嫌畏也引之为疑忌敬忌忌克又居吏切借为辞助诗云叔善射忌悸渠季切心动也怔诸盈切怔忡心动悸征营也古借用征愬色责切易曰履虎尾愬愬又苏故切讼也谗也与诉通语曰公伯寮愬子路于季孙又曰肤受之愬憺徒滥切汉书曰威稜憺乎邻国又徒敢切楚辞曰心怛伤之憺憺愞奴乱切驽弱也怯去涉切胆弱畏愞也慙才甘切羞愧也耻丑已切羞恶也愧俱位切内慙也忝他点切辱也怍疾各切慙也忸女六切羞缩也又作怩女夷切羞沮貎书曰颜厚有忸怩悔虎猥切又去声追悔其所已为之非也又为卦之贞悔书曰乃命卜筮曰贞曰悔凡易内卦为贞外卦为悔传曰蛊之贞风也其悔山也本卦为贞变卦为悔晋语曰贞屯悔豫惩持征切创乂也悛逡缘切惩改也怠荡亥切不敬也惰杜果切又去声解㢮也怠则惰忽唿骨切轻易也借为倐忽恍忽荒忽之忽作止去来不可期知之貎借为茫忽渺忽之忽慢莫晏切不恭也懒力但切不勤也慵常庸切懒也慆吐刀切慆犹偷也茍且因循之谓书曰无即慆淫传曰君子之近琴瑟非以慆心也又曰君日不悛以乐慆忧诗云日月其慆言日月从因循中逝也恌他雕切偷也或曰轻也诗云视民不恌恝讫黠切戛然不槩于心也孟子孝子之心不若是恝忘武方切遗忘也又去声步拜切疲倦也易曰系遯之厉有疾惫也愒苦盖切玩慢也传云主民玩嵗而愒日又苦例切息也慭鱼觐切意已倦而勉强也诗云不慭遗一老楚语曰吾慭置之耳传曰两君之士皆未慭也愚元俱切不慧也惑获北切眩易也古单作或愦胡对切宴烦溃溃也古通作溃诗云溃溃囬遹悗谟官切心昬瞢也憃书容丑江二切记曰寡人惷愚㝠烦戆陟降切窒直也怐许侯切怐瞀㝠闷无开豁也恶遏鄂切不善也又乌故切憎疾也又哀都切借为恶有恶得之恶与乌通用又为发语辞孟子曰恶是何言也慝他德切衺恶也忒他德切过差也愆丘䖍切过也违也又籀文汉书曰失道憸息亷切邪陂铦巧也恣资四切縦欲也又千咨切恣睢纵横也怓奴交切诗云无纵诡随以谨民怓悭丘闲切勤忍也恰苦洽切适当其可也忙莫郎切仓皇也恁如甚切今俗所用犹言如是也惹人者切今俗所用其义为萦惹懰力九切诗云佼人懰兮懮于九切诗云舒懮受兮楚辞曰伤余心之懮懮慉许六切诗云不我能慉怭薄必切诗云亦既醉止威仪怭怭憬俱永切诗云憬彼淮夷怗懘处亷切尺制直制二切记曰宫商角征羽五者不乱则无怗懘之音矣悐他的切楚辞曰悼来者之悐悐怦普耕切楚辞曰心怦怦兮谅直恽委陨切説文曰重厚也戁女版切诗云不戁不竦心之疑寍囊丁切书传之用其义有二其一安也其一愿辞择于不得已寕若为此也语曰礼与其奢也宁俭惠胡桂切説文曰仁也从心从叀古文按经传之用其义有二其一顺也书曰惠廸吉曰朕言惠可底行曰嗣王不惠于阿衡其一恩惠也懿乙器切书曰徽柔㦤共诗云好是懿德曰女执懿筐曰懿厥哲妇庆丘畺丘竟二切嘉事曰庆因之为贺庆宪许建切伯曰工师将为宫室先为之图曰宪管子曰如履之宪谓鞵法也书曰监于先王成宪按宪县法也周官布宪掌宪邦之刑禁士师掌五戒五曰宪用诸都鄙正嵗帅其属而宪禁令于国及郊野又曰市刑小刑宪罚又乡大夫正嵗令羣吏考法于司徒以退各宪之于其所治故取法亦谓之宪诗云文武吉甫万邦为宪书云惟天聪明惟圣时宪中庸曰仲尼宪章文武是也于时文武之道未坠故曰宪章六书故卷十三六书故卷十四钦定四库全书六书故卷十四宋戴侗撰人七手式九切象指掌及腕手之指事共矩竦切叉手也从两手交叉共手所以为共故因之为共敬之共居容切又因之为共奉共给之义所共之物为共居用切又因之为同共之义具用切说按共之手之㑹意拜布壊切下手为拜书曰皐陶拜手稽首扬雄曰从两手从下别作疾拜从古文皆古文投徒侯切擿也以殳投之也博者投棊以赌胜负故博棊因谓之投又度透切为酒者投饭于醅中谓之投扞侯玩切扞御也从手持干扞之义也干亦声古通作干诗云公侯干城亦作内则曰右佩决捍捍即拾也以皮为之所以扞臂遂弦折之列切断物也从手持斤折物之义也已折为折常列切又之例切手之谐声捥乌擐切掌干曰捥传曰捘卫侯之手及捥亦作士丧礼曰设握乃连郑康成曰手后节中也掌诸两切指本也借为职掌之掌又为鞅掌诗云或王事鞅掌庄周曰鞅掌之为使鞅掌罢曳貌也指职雉切手五指也喻人者指以示之故心之所指亦曰指擘博麦切指也孟子曰以仲子为巨擘焉因生擘列挽擘之义亦借用捭字记曰燔黍捭豚拇莫古莫地二切将指也足将指因亦谓拇在周易咸之初曰咸其拇二曰咸其腓三曰咸其股此足拇也拳衢员切握手也引之为拳拳之义言其握固弗舎也中庸曰得一善则拳拳服膺而弗失之矣又因之为拳勇诗云无拳无勇揱相邀色交二切徐锴曰臂长纎杀貌考工记曰望其辐欲其揱尔而纎挛闾员切骈指也引之则凡拘挛凡聨属者皆谓之挛易曰有孚挛如握乙角切阖指掌也记曰雏尾不盈握不食把握之义由之搹乙革切圈握也丧服传曰苴绖大搹又作㧖者握之急故因为控㧖把博下切秉也一手为把合手为共弓弣之属手所把为把必驾切犹秉之为柄也抲苦加切搹之力也摄失涉切敛把也语曰摄齐升堂记曰冉子摄束帛乘马而将之引之为摄官之义谓兼执其事也语曰官事不摄诺劦切摄之固也搦昵格昵角二切之执也拈奴亷切指摄也捉侧角切执之也持直之切久执也操七刀切持之力也记曰执主器操币圭璧所操曰操去声拾是执切掇歛也射有决拾鞴着左臂所以遂弦者谓之拾亦谓之遂诗云决拾既佽周官缮人掌王之决拾又记拾级聚足又记曰与客拾踊曰妇人奔丧与主人拾踊掇都活切轻手采取也易曰患至掇也言取之易也诗云采采芣苢薄言掇之撷奚结切掣取也拾眂掇为易掇眂撷为易摭之石切采取也少牢馈食礼曰乃摭于鱼腊俎摘陟革切掐取也掐苦甲切爪入也撮仓括切以指撮取粒物也中庸曰今夫地一撮土之多因之为圭撮之名四圭为撮四撮为抄又宗括切撮聚也诗云台笠缁撮谓以缁布总发也抔步侯切掬取也记曰污尊而抔饮汉书曰取长陵一抔土又作掊蒲侯蒲回蒲北三切诗云曾是掊克史记曰掊视得鼎庄周曰掊斗折衡今盐官谓入水取盐曰掊捄渠尤切手区抔物之貌诗云有捄棘棘又曰有捄天毕曰捄之陾陾又曰杀时犉牡有捄其角拏奴加切矍执也挐女居切扯齿者齿只二切拏曳也与褫通揸庄加切叉矍也又作抄初交切从旁取也故以匕抄取粒物亦曰抄今人言抄录文字亦曰抄又楚教切所抄录谓之抄与钞通又从旁发物亦谓之抄搴丘䖍切引取也楚辞曰朝搴阰之木兰又曰搴夫容兮木末贾谊曰盗者搴两庙之器司马迁曰斩将搴旗淮南子曰搴巨旗㩜鲁故切敛取也汉书曰王莽自㩜衆事又作掺所览切引取也诗云掺执子之手又所衔切手指纎长貌诗云掺掺女手可以缝裳抠亏侯切曲指钩㩜也记曰两手抠衣去齐尺搂卢侯切抠挽也孟子曰搂诸侯以伐诸侯又曰踰东家墙而搂其处子皆谓力钩致之搊侧九切五指抠㩜也挽武逺切牵引也控苦贡切挽持也诗云抑磬控忌又曰控于大邦摠祖孔切兼持也传曰君若摠其罪人以临之记曰冕而摠干捽咋没切拏捽也凡捽者必捽其头项汉书曰捽胡投何罗殿下挎空胡切抠持器物也礼左何瑟后首挎越拥委勇切半抱也抱薄皓切义不待释抽敇鸠切拔也引长曰抽掣尺列切牵曳也尺制切牵制也易曰见舆曳其牛掣拔薄八切引固曰拔又蒲末切矢括也又蒲贝切诗云柞棫拔矣擢直角切柬拔也揥丑例切诗云象之揥也揠乙黠切拔之㣲起也孟子曰宋人有闵其苗之不长而揠之者挦时占切拔短曰挦搐初六切抽掣也拆耻格切手裂物也与坼通撩郎萧切以指勦物也挑他雕切挑发也又徒了切挑致也传曰赵旃请挑战抉一决切扶取物于陷中犹穵也又作䀑乌括切抉取也搲乌瓜切深取也声义与抉剜相近探他含切深取也测深浅者因亦谓之探他绀切撢徒含切周官撢人掌诵王志道国之政事以廵天下之邦国而语之疏鸠切索也诗云束矢其古单作叜齐语曰合羣叜比挹乙汲切舀水也诗云泂酌彼行潦挹彼注兹抒仲与切舀也抟徒官切两手鞠抟之也记曰无抟饭周礼百羽为抟谓抟束之也攅徂官切辑聚也括古活切结束也易有括囊礼有括发皆此义括发之括别作髺鬠矢之衔弦者因谓之括书曰往省括于度则释因之为结碍之义易曰动而不括又㑹也诗云徳音来括揫将由切歛也攟祛伦举緼二切收束之也鲁语曰收攟而烝汉书曰攟摭秦法亦通作麇传曰麇之以入携玄圭切县持也借为携贰之义提徒兮切一手县持也记曰提者当带汉书两人相为提衡又曰左提右挈又徒计切掷也汉书太后以冒絮提文帝又是矢切诗云归飞提提撕山齐切提绥之也拎郎丁切县持也拕汤何切曳也又汤我切曳而委之也语曰加朝服拖绅挈苦结切县举也扶防无切义不待训又投壶礼曰筹室中五扶挟檄颊切掖持也又假借即涉切帀也周官曰挟日而敛之与浃通诗云天位殷适使不挟四方拯煮鼎切举队也又作又诸仍切掀虚言切举之起也春秋传曰乃掀公而出于淖掲居竭丘竭二切掀举也又去例切诗云深则厉浅则掲举其衣襦也撅居卫居月二切记曰不涉不撅扛古双切横扛对举也虎项切擎渠京切髙奉也撰雏勉切又雏恋切造也具也易曰以体天地之撰周礼曰羣吏撰车徒语曰异乎三子者之撰属辞述事者因谓之撰措仓故切置也通作错又壮格切汉书曰争门措指接即涉切引手相接也汉执韩信使武士反接之谓缚两手使自相接也授植救切付畀也揖伊入切共而上下左右之以相礼也周官诏王仪土揖庶姓时揖异姓天揖同姓语曰揖所与立左右手又曰执圭上如揖下如授揖虽有髙下大槩为上其手也又作又即入切借为揖揖之揖诗云螽斯羽揖揖兮摈必仞切屏斥也古通作宾又为宾相之宾賛相賔客也招之遥切说文曰手唿也引手以招来之也又祁尧切周语曰好尽言以招人过又常遥切传曰祭公谋父作祈招之诗孟子曰盖征招角招是也与韶通挥许归切举手挥之也又与麾通撝许归切易曰无不利撝谦披甫羁切拨开也史记曰披山通道因之为披衣之披又普靡切披靡风之所吹披散偃靡也又披义切记曰饰棺君熏戴六熏披六妇人之服披于表者曰披别作拨北末切推拨也攘如阳切援袂出臂也孟子曰冯妇攘臂下车诗云攘其左右记曰左右攘辟又因为引手取物之义书云敚攘矫䖍孟子曰日攘其邻之鸡者又因为扰攘之义贾谊曰国制抢攘亦上声擐胡丱切传曰擐甲执兵揎荀縁切钩袂出臂也挺他顶切攘臂申直之也因之则凡长物亦谓之挺徒顶切乡饮礼荐脯五挺诗曰周道挺挺又因为挺出之义月令曰挺重囚史记曰尉剑挺挚陟利切下手尽其势也凡扬之极者必摰将举者必先摰故谓轩摰书曰天曷不降威大命不摰考工记曰大车之辕摰又曰大车平地既节轩摰之任又曰凡甲锻不摰则不坚又与䞇质通用记曰凡摰天子鬯诸侯圭卿羔大夫雁士雉捷测洽切臿也士冠礼曰啐醴捷柶今作插又疾叶切敏速也因之为胜捷扱楚洽切收敛也记曰扱上衽又许及切记曰以其自乡而扱之搢即刃切插佩也周礼曰王晋大圭单作晋又即甸切搢绅亦作荐绅亲然切插也抡龙春卢昆二切抡选也周礼曰邦工入山林而抡才择直伯切简选也揆巨癸切度也诗云揆之以日揣楚委切扪而察之也孟子曰不揣其本苏秦学揣摩陈平曰生揣我何念又徒官切贾谊赋曰何足控揣摹芒铺切规画也义与模范之模通谓冩放其形模也描眉亷切摹画也描摹声相近描轻而摹重也拟语已切举手欲有所为拟而未下也故为拟议为比拟易曰拟诸其形容又曰拟之而后言扪摸莫奔切诗云莫扪朕舌汉书汉王伤胷乃扪足末各切扪也扪摸一声之转其义一也抚孚武切循抚也爱则抚之故有抚柔抚绥之义焉摩芒波切摩切之也引之为研摩之义古通作靡与磨同因之有渐摩之说擦七辖切摩之切急也挼囊禾切按揉也搓仓何切转摩也古单作差记曰差沐于堂上捻乃殄切两指搓捻也揑乃别切捻之力也擪乙涉乙甲二切说文曰一指按也古单作厌楚辞曰自厌按而学诵亦作押按乌旰切掌抑也与案通用揾乌困切指按也擩而宣惢主乃豆三切礼曰取菹擩于醢又取肝擩于盐又作诗云薄汚我私康成曰汚烦撋之也烦撋犹按莎也捺乃曷切重按也据居御切两手力按也易曰据于蒺藜语曰据于徳汉书曰臝而四据史记赵亷颇军长平以按据上党民擅时战切专据也揜衣检切手覆也亦作损苏本切说文曰减也撙祖本切记曰君子恭敬撙节皆自节约之义挢居小切挢犹矫也反其偏也考工记曰挢干欲熟于火而无臝挢角欲熟于火而无燂与矫通周官士师之八成五曰挢邦令史记舌挢然而不下汉书挢䖍吏乘势以㑴下一曰挢擅也揉而又切又上声柔木而屈申曲直之也古通作柔考工记曰揉辐必齐易曰揉木为耒折质涉切折叠也又落洽切史记曰折胁折齿与拉互用拗于绞切曲折也又于较切反戾也捩力结切拳绞也又力计切闗捩也琵琶拨谓之捩拘共于切拘止之也又古侯切记曰以袂拘而退振之刃切顿奋之也今俗语所谓斗薮也记曰振书端书周礼曰司马振铎聘礼曰振袂中摄之此振之本义也传曰振廪同食谓斗薮囷廪之所藏相与共食之也周礼振掌事者之余财亦此义也周礼曰振穷传曰振废滞谓振起其穷困也昧其义者以为拯救周官中春教振旅出曰治兵入曰振旅盖归气易怠故先王有振旅之礼以振整其卒伍所以严兵也是先王行师之精义也孟子曰金声也者始条理也玉振之也者终条理也乐之将终其音靡杀玉声锵然清越振而作之所以美成也是先王制乐之精义也昧其义者但以为终事则皆释之曰收振乃振奋安有收义中庸曰振河海而不洩亦以收释之尤非其义振者振摇也庄子曰疾雷破山风振海而不能惊此明证也易曰山下有风蛊君子以振民育徳夫蛊之为卦巽而止巽弱而不动则腐壊而蠹生之故巽而止为蛊人道皆然国家之敝恒必由此救蛊之道莫先于振民振作兴起乃能去蠹而植新譬之户枢不朽此圣人新民之精义也放勋曰劳之来之匡之直之辅之翼之又从而振徳之此之谓也夫振民振旅振之以玉皆圣人精义之所存训故之学不讲一字之义不明而圣人之精义千载莫识故六书者格物致知之学不可徒以为小学而已也学文者必由是以入者入学者先之又之人切诗云宜尔子孙振振兮又曰振振公子言乎其作兴也说者以仁厚释之去之逺矣摇余招切义不待释史记曰心摇摇如县旌素问曰风胜乃摇撼户感切摇动之也掉徒弔切县捭也传曰掉鞅而还又曰尾大不掉捭补买切左右挥捭也又作摝卢谷切上下振撼也周官司马振铎作旗车徒皆作摝铎弊旗车徒皆坐捞郎刀切沈取也挏杜总切拥引来去也说文曰拥引也汉有挏马官掌作马酒盖挏马乳以为酪也搈余陇切搅古巧切挠也扰挠搅三字之分察其声而可得扰尔沼切指㕚纷绕也因之而生驯扰之义谓屈曲从人也书曰扰而毅又曰敷五典扰兆民挠女巧切以手斡旋物也又尼交切搔也又女教切挠之而曲曰挠与桡通拌薄旱切搅和也搔苏遭切爬之轻曰搔古亦通作骚揲食列切閲数也易曰揲之以四扐歴徳切着物指间也易曰归竒于扐又为数与仂阞通挂古贾切又去声易曰挂一以象三又作礼曰挂于季指引之则凡罥絓者皆曰挂摛抽知切舒展也摅抽居切摛也一曰抒也掞以冉以赡舒赡三切舒也拓闼各切推㡿也摊他干切铺也扩阔镬切拓张也孟子曰凡有四端于我者知皆扩而充之矣揄羊朱切左右揄摇也庄周曰被发揄袂又余招切诗云或舂或揄亦作揄摇声相近故后服揄翟亦为摇翟扬余章切说文曰文簸而上之为扬左之右之为揄引之为抑扬飘扬发扬扬扬明扬之扬易曰扬于王廷播补过切散布也布播音义相邻播告犹言布告也又引之为奔播逋播播迁播弃言如播扬而散越也撒山戛切散掷也拂敷勿切拂略也引之为拂逆孟子曰入则无法家拂士谓拂其非者也撇僻别切拂之稍重而疾也史记平原君侧行撇席担丁但切拂之重也拭书力切以巾拭垢濡也挋之刃切士丧礼挋用巾又挋用浴衣抆武粉切拭也楚辞曰孤子唫而抆泪又作吕氏春秋曰吴起抿泣捝始鋭切不盥而拭也乡饮酒礼右手取肺絶末以祭尚左手哜之兴加于俎坐挽手抹莫葛切拭之长也揩可皆切拭之力也捖古八切考工记刮磨之工推穿隹切差使前也引其义则为推广推究推与充声相通义亦近之又通回切排之前郄也排蒲皆切排而辟之也排辟音相近挤牋西切推之使坠也又子礼切搑乳勇切推擣也笋勇切推撼也挨英皆切旁排也振除耕切挨入也搪徒郎切排突也古借用唐拶子末切递相排迫也挃陟栗切诗云获之挃挃搀初咸切排而先也一曰旁扶也撞传江切直突也樊哙传直撞入项羽营擣都皓切舂也筑也诗云我心忧伤惄焉如擣抵丁兮切排也又丁礼切拒不进也与牴通古单作氐汉书曰大角氐拄冢庾切以丈筑抵也拒臼许切抵御也与距通抗苦浪切敌拒也又因之为抗张诗云大侯既抗记曰小臣抗衾御者浴古单作亢抢千羊切贾谊曰国制抢攘又此两切矍拏也捘子回切传曰捘卫侯之手及捥又子寸切掎举绮切自后摧之也诗云伐木掎矣伐之将殊摧而仆之也传曰晋人角之诸戎掎之角者角其前掎者摧其后也摧徂回切说文挤也一曰挏也一曰折也侗谓合三说而后其义具挫寸过切摧折其锋鋭也汉书鋭气挫于险塞又侧卧切庄周曰挫鍼治繲按摧挫二字义相通古人通用摧字诗云乘马在厩摧之秣之拉落合切中折也汉书曰拉胁折齿杌五忽切摧兀也诗曰天之杌我如不我克考工记辐广而凿浅是以大杌掘其月切发地也古借用阙字传曰阙地及泉又曰阙翦我公室搰古忽切吴语曰狐埋而狐搰之庄周曰搰搰然用力甚多又作荀子曰太古薄葬故不吕氏春秋曰水之性清土者之拊方武切拍拊也书曰击石拊石又曰搏拊琴瑟传曰公拊楹而歌又为弓弣之弣少仪曰屈韣执拊拚皮变切拊掌也或作又方问切记曰汎埽曰埽埽席前曰拚聘礼曰不腆先君之祧既拚以俟矣与粪通诗云拚飞维鸟与奋通拍普白切拊之重也搭搨徳合切吐盍切批篇迷切挻以指也引其义则薄切亦为批又薄结切孙膑曰批亢擣虚挻尸连切掌击也挻重于批贾谊曰因而挻之矣掴古获切挻也搏伯各切手击也击吉歴切义不待训扣苦后切又去声攷击也又作叩敂打都挺都冷二切又都假切击也抌竹甚切说文曰深击也挞他达切鞭朴之也书曰挞以记之记曰挞之流血抶丑栗切小笞也搒布旷布孟二切笞击也又作榜进舟也又逋横切牵也掠力让切榜笞也又力灼切说文曰夺取也古作略捶主惢切熟击也按椎击亦谓之捶记曰干肉则捶而食之庄周曰皆在卢捶之间尔又曰犬马之捶钩不失毫芒搉克角切说文曰㪣击也诘弔切说文曰旁击也庄周见髑髅撽以马捶摽婢小切击也诗云摽有梅曰寤辟有摽又必遥切孟子曰摽使者出诸大门之外扑弼角切掩击也又普木切自上掊而下也书云其犹可扑灭秦始皇囊扑二弟摋桑葛切侧手击也公羊传曰宋万臂摋仇牧古通作杀捎师交切按捎邪击也相如赋曰捎凤皇又上声考工记曰以其国之阞捎其薮揳讫黠切史记曰揳鸣琴攦所绮切庄子曰攦工垂之指摵测革率国二切又色责切擉测角切又作周官鼈人以时簎鱼鼈凡貍物郑司农曰簎谓以叉刺泥中搏取之庄子曰冬则擉鼈于江拑巨淹切说文胁持也捦巨今切说文曰急持衣衿也按拑捦古通作禽捕薄故切索持也擿直只治革二切投也庄子曰擿玉毁珠又作撺仓凡切掷而上也抛匹交切遥掷也揞于陷切掷弃也捐余専切说文曰弃也舍始野切古单作舎义见舎下失式质切脱手失物也乙声技其记切巧艺也拙职恱切不能巧也拮据激质切斤于切诗云予手拮据挶居玉切又为畚挶传曰陈畚挶掤笔陵切诗云抑释掤忌擭戸化切周官春令为阱擭秋令塞阱杜擭鲁誓曰杜乃擭敜乃穽中庸曰驱而内诸罟擭陷穽之中擖力盍弋涉二切记曰执甘膺擖管子作揲曰执甘膺揲厥中有帚掫子侯切传曰陪臣干掫又曰賔将掫主人辞賔不可亲执铎终夕与于燎揤考工记曰刮摩之工玉揤亦作楖从木捆口衮切射礼曰既拾取矢捆之孟子曰捆屦织席下版切传曰然授兵登陴掾以绢切秦汉官皆有掾与属摎古肴力求居留三切秦有将军摎捌补别切抰一丈切拢卢东切又上声扮掕里甑切说文曰止马也换胡玩切易也手之疑丮丮之㑹意斗当豆切说文曰两士相对兵也孙氏亦斗之㑹意闹奴教切市中纷闹也斗之谐声闹下贡切斗喧也孟子曰邹与鲁闹阋许璧切小斗也诗云兄弟阋于墙阄古侯切说文曰斗取也埶鱼祭切种也又作书曰归格于蓺祖借为道埶之埶周礼六埶礼乐射御书数又传曰陈之埶极曰贡之无埶曰埶贡事曰大国令而共无埶曰布常无埶巩居竦切说文谻其虐讫约二切相如赋曰徼谻受诎执之入切经传之用为执持六书故卷十四六书故卷十五钦定四库全书六书故巻十五宋戴侗撰人八又延九羽巳二切象又手形臧可切象手形人之又手力于手凡任用者尚又俗谓之顺手故因之生又助之义于救切又作加口焉口手交助也劦助为则贺切又作加工焉相工事也易曰裁成天地之道辅相天地之宜以左右民书曰予欲左右有民又曰克左右厥辟宅师诗曰保右命尔曰实右序有周皆经文之未变其旧者也左弱于右故所力与者为右所不与者为左传曰王右伯舆范匄曰天子所右寡君亦右之所左亦左之汉人尚右右丞相位左丞相之上凡下迁者为左迁右之假借其用为复又之合居玉切两手合也之象形争甾耕切象两手争一物争之力为争去声谏争之争取此争之谐声静疾郢切争息也与靖通舁居许切舁重也两人四手同力对举也举之谐声与余吕切相与同事也因之为党与之义古文参于其事曰与去声亦通作预亲然切舁移也举之疑兴虚陵切举之起曰兴引之则凡作兴者皆曰兴孔子曰兴于诗又曰君子笃于亲则民兴于仁因物兴意之谓兴去声周礼教六诗四曰兴又曰以乐语教国子兴道风诵言语凡兴者託事物以起意其感发也深使人之意兴故谓之兴説诗者常以兴为比説文者常以谐声为㑹意故多曲説之㑹意戒古拜切敕备也两手执戈戒之义也古以兵事为戒孟子曰辞曰闻戒故为兵餽之引之则凡先事儆戒者皆曰戒祭祀之礼前期之十日戒三日斋戒也者戒于官有司使各儆乃心共其职具其物也百物既具然后可以壹其斋明以戒与斋同説者非兵餔明切杀伐之器也从执斤弄鲁贡切两手持玉玩弄之义也弇古禫切两手合覆弇之义也引其义则广中而陿口者皆谓之弇周礼曰凡声弇声郁考工记曰栈车欲弇饰车欲侈又曰厚脣弇口谓之臝属春秋传申鲜虞出犇行及弇中枕辔而寝出弇中曰驱之又姑南于检二切氶辰陵切自下承上也从氶卪又作曰翊也从卪从从从卪从唐本説文曰之转注普班切反手有所爰也别作樊声加手之谐声奉文勇切两手奉物也又尃勇切合手匊奉也又房用切所奉之物曰奉若秩禄田邑之入皆谓之奉也汉书曰小吏勤事而奉禄薄其益百石以下奉十五异羊吏切置也书曰异哉试乃可已谓姑置勿论也奕移石切围棋也奕者必两人故从卑必至切举物予人也或作之疑奂唿贯切诗云伴奂尔游矣记曰美哉轮焉美哉奂焉又之象形厷古弘切古文象臂取之曲之文孤故加又为厷㕚侧狡切説文曰手足甲也象形通亦作爪聿鄙密切古所用书也象又持刻画之刀又作古之书以刀后世易之以毫束毫而建诸管故加竹焉説文与肃皆从聿聿所以书也楚借为发语辞余律切书云聿求元圣诗去聿来胥宇聿之指事史爽士切掌书之官也秉聿以俟史之义也史之疑吏力置切分治之职也周礼曰吏以治得民事鉏吏切又七赐切汉书事刃公之腹聿之㑹意将邻切聿之谐声书商鱼切书字也者声也画戸化切图写物象也或曰以聿摹画之之谓画羊至切习书也亦作声引之则凡肄习皆谓之周礼凡王之㑹同军旅仪为位传曰业及之又曰为三师以焉亟肄以疲之曰习也籀文又作文习也肄之借义为余诗云伐其条肄传曰夏肄是屏肄余葢同声建居万切臿笔也礼曰柶复加之及错建之引之则凡植立者皆谓之建假借之音居偃切汉书曰犹居高屋之上建瓴水也建水犹顷水也聿之疑肇池沼切创始也书云肇十有二州又曰肇我邦于有夏曰肇造我区夏帚之九切帚所以粪除也象手持帚之形帚之㑹意埽苏老切从帚从土埽除之义也彗祥嵗切帚小而弱宜以埽室堂彗广末而彊宜埽除麤秽各象其形丑奴九切手丑取物也或曰手械也象形借为十二辰子丑之丑敇九切叉初加切指错也或曰指叉取物也尹余准切主事者也象执持之形凡主宰者皆谓之尹书曰尹尔多方曰尹兹东夏尹之㑹意君举云切君者出命者也故从尹从口尹亦声古文又之指事寸仓困切説文曰十分也人手郄一寸动衇谓之寸口寸者度之所从立分者十分其寸也寸之谐声徒到切箆类也今之搔头掉箆之类汉晋天子所建玉导是也汉有导官令主米事导择葢以箆别择之王莽使太医尚方与巧屠刳剶王孙庆量度五藏以竹筳导其衇知所终始随志曰先所以建冠于发导所以轹鬓髪于巾帻之里也相如赋曰䆃一穗六茎于庖谓导择也寸之疑寺祥吏切周官寺人掌王之内人秦汉以来官府谓之寺专职縁切専壹也又徒官切圜㮯也周礼曰其民専而长亦通作搏今俗作团寻士箴切以手度之八尺为寻假借之用为温寻之寻春秋传寻师寻盟皆此义也子贡曰若可寻也亦可寒也与爓通寻之谐声彟乙虢切度也又作楚辞曰求矩矱之所同采仓宰切手在木上采之义也凡农桑皆采也民事莫多于采故谓事曰采书云俦君予采借为僚采之采又禹贡曰五百里侯服百里采二百里男邦三百里诸侯采畿内公卿之食邑也又为采色之采谓丹朱青垩之类所用以作色者也书曰以五采章施于五色上下两手相授受也之㑹意治丝也一手提丝一手治之又作説文曰治也古文孙氏郎段切按辞以为声疑与即治字书字乱而敬又曰惟以乱民曰自乱于威仪凡治皆作乱殆之譌也依谨切之谐声受秦钟卣文常帚切上予而下受也从舟省声按钟卣之譌也商王受尚书皆寽律括切一手持物一手寽取之也一声别作爰于元切相爰引也孟子曰嫂溺则援之以手引之为攀爰之义诗云有兔爰爰兔足短后其行常探前故曰爰爰所爰为爰去声借为发语辞诗云爰居爰处又借为藩爰之爰敢苟菼切説文曰进取也引之为果敢之义及其急切追及其人也从人而又属其后及之义也隶徒鼐切仅及也从又持尾省才隶及其尾也隶之谐声隶郎计切説文曰附着也篆文説文曰穿残也读若残之谐声㕢父浮甫切尊老之称也有子者谓之父从又持丈老者然后丈也凡父之兄弟通曰父又孚武切与甫通父之谐声爹徒可陟邪的奢三切岷俗唿父曰爹梁书曰始兴王人之爹何时复来哺乳我俗亦唿爷木兰诗曰阿爷无大儿支章移切支吾也古文又为本支之支诗云本支百世凡木正为干旁为支人身为干手足为支友延九切二又相从友之义也洪范曰彊弗友刚克燮友柔克兄弟相爱谓之友引之为朋友皆取劦同之义兄弟同生也朋友同道也诗云嘤其鸣矣求其友声矧伊人矣不求友生付方遇切从又授物于人付之义也夺徒活切佳欲奋而手矍之夺之本义也又作敓书曰敓攘矫䖍谋骨切説文曰入水有所取也从又在回下古文回一曰省声夬古买切决也从又从先省以先决物也易曰夬决也爯处陵切举也又之谐声攴普木切抶也抶重而攴差轻有督策之义焉又作书曰朴作教刑凡敎敇者从攴攴之㑹意溪祢切开戸也开启之声通而义有广陿开从门从户其义可推矣寇可候切毁完为寇书曰寇贼姦宄政之盛切正之曰政语曰政者正也法度纪纲政之大者也攽布还切分也古通作班颁又作朌礼曰朌肉及廋车攴之谐声敇耻力切敇正也戒敇也攴所以督人诗云既匡既敇敇之㑹意整之郢切敇正之也放甫妄切斥遣也书曰放驩兜于崇山又曰放牛于桃林之野放之所厎为放上声记曰推而放诸东海而准孟子曰放于琅邪又借为放象放效之放放之㑹意敖五牢切出游也诗云微我无酒以敖以游借为倨敖敖慢之敖去声放之谐声敫教居效切诲不能也诲人者以言教人必有术业规矩程督之方故从攴又作説命曰惟斆学半亦通用学字记曰凡学世子及学士必时春夏学干戈秋冬学羽籥小乐正学干籥师学戈又曰学然后知不足教然后知困知不足然后能自反也知困然后能自彊也故曰教学相长也兑命曰学学半其此之谓乎效侯教切眂已为者而放之也效与学声义相近又显致曰效记曰效马效羊者孟子曰效死勿去传曰使诸侯伪效乌余之封汉书曰诸将效首虏曰请毕今日驩效死于前因之为绩效为效騐汉伍被谏淮南王以呉楚七国为效敦都昆切笃也崇也垕也易曰敦艮之吉以厚终也又曰安土敦乎仁中庸曰敦厚以崇礼曰大徳敦化书曰敦叙九族曰敦信明义又都回切与堆通又都内切盛黍稷器也周官曰共珠盘玉敦昬礼曰黍稷四敦皆葢亦作又徒官切诗云有敦瓜苦敦煌郡名又徒本切传曰舜流四凶族浑敦其一又诗云敦弓既坚敏眉陨切趋功勤速也敃眉陨切不顾是非而力为之也又作书曰杀越人于货不畏死又曰其在受徳惟羞刑暴徳之人同于厥邦敄亡遇切専力其事也又作孜津之切黾勉不辍孜孜通作孳故古慕切造意为之也书曰宥过无大刑故无小造意为故差误为过凡造作者必有其故诗云维子之故春秋传曰为周公祊故六书之説谓之训故又引之为新故之故故旧也敂苦厚切又去声小击也又作攷苦浩切敂击也攷器者敂击以覈其工苦故凡攷覈通曰攷古通作考诗云考槃在阿曰子有钟鼓弗鼓弗考𫾣口交切敂之重为攷攷之重为敲𫾣攷敂声义相通轻重如其声攻沽红切致力攻治也攻坚攻木攻金攻城皆此义也又去声攻穴之也败卜戒切毁之也自壊为败步拜切敝毗祭切靡敝也改古亥己里二切革也更古行切革故更新也因之为更迭又因之为更歴持夜者分为五时毎一时辄更其人谓之五更更改革声义相通又古孟切复也变彼眷切更易也敬居庆切戒慎也从攴所以敇戒之敬之本义始此子路问君子孔子曰修己以敬曰如斯而已乎曰修己以安人曰如斯而已乎曰修己以安百姓修己以安百姓尧舜其犹病诸圣人之道始乎修身修身之道本乎敬易曰君子敬以直内义以方外敬义立而徳不孤直方大不习无不利则不疑其所行也敬则心存心存则道立故曰敬徳之聚也中庸曰君子戒慎乎其所不睹恐惧乎其所不闻所以教敬也程子教学者立徳必由主敬其有功于后学大矣叙象吕切又去声差次也与序通序者自然之序叙者差次其序也数爽主切枚计多寡也又双遇切自一至万亿兆畡谓之数因之为频数色角切语曰事君数斯辱矣记曰祭不欲数又因之为数密趋六切孟子曰数罟不入洿池考工记曰数目顅脰敉緜婢切书曰以予敉宁武图功又曰敉宁王大命曰亦未克敉公功亦越武王率惟敉功敞齿两切豁开也救居又切振拯急难也敌亭歴切亢也当也赦式夜切宥舎罪过也敺亏于切驱逐也孟子曰为汤武敺民者桀与纣也汉书曰敺从乌孙衆兵亦通作驱斁夷益夷约二切厌也诗云服之无斁又曰在彼无恶在此无斁通亦作射诗云神之格思不可度思矧可射思又丁故切敝壊也书曰彛伦攸斁诗云耗斁下土敜诺劦切书曰敜乃穽敿举夭切书曰敿乃干敔偶吕切书曰合止柷敔敳鱼开切春秋传八凯其一名隤敳㪬直角切以攴衡筑也池邻切説文曰列也古借用陈敧去竒切倾敧也攴之疑攸延秋切从水刻石文传曰恤恤乎湫乎攸乎诗云为韩姞相攸攸所也凡书传之用训所者为多敹书曰善乃甲胄殳市朱切长兵也诗云伯也执殳为王前驱考工记曰殳长寻有四尺传曰张匃抽殳而下扶伏而击之折轸殳之谐声毅鱼既切强忍也传曰致果为毅果非毅也致果然后为毅殷衣身衣谨二切衡转如身之殷也诗云殷其雷杜子美诗云曰鼓角縁边郡川原入夜时秋听殷地发风入云悲考工记曰殷亩而驰书曰日中星鸟以殷中春宵中星虚以殷中秋周官十有二嵗王巡狩殷国殷之为言犹㐆也冬夏之日南北厎至故曰正春秋之日衡殷南北之中故曰殷王巡狩殷国者周考邦国也史记天官书曰北斗七星杓携龙角衡殷南斗魁枕星首又曰衡殷中州河济之间殷之本义葢如此书云三后成功惟殷于民言其功恵之实徧逮民人也俗以周致为殷勤亦此意也又易曰先王以作乐崇徳殷荐之上帝书曰王肇称殷礼周礼曰殷见曰同殷眺曰眂又乌闲切朱赤之色殷明也传曰左轮朱殷癹普末切披击也杀山戛切殪也又所戒切减削也杀之谐声弑式吏切下杀上曰弑殴乌后切説文曰捶击也殻充角切击坚也假借之用二果核之郛甲曰殻列子曰木叶干殻又黒角切欧不出殻之也禇师声子曰臣有疾异于人若见之君将殻之又作咯段都玩切説文曰椎物也耑省声引之为段鍊又为段厉诗云取厉取段春秋时凡名段者皆字石又徒玩切截为段殿丁见切师行勇者殿后也语曰孟之反不伐奔而殿引其义则诗所诵殿天子之邦毛氏曰镇也镇虽未足以尽其义然与殿声义相近借为宫殿之殿定见切殹烟奚切又去声殽侯交切爻错之也本但作爻殽函地名殳之疑㲃祋诗云何戈与祋反甫逺切手反覆也厂声引之为还反凡复其故者皆曰反为反倍又为反变平声汉书隽不疑行县録囚有所平反反之谐声叛薄半切倍去也古通作畔尃芳无普无二切布也司马相如封禅书曰云尃雾叔尸竹切説文曰拾也诗曰九月叔苴借为叔季之叔度犆路切长短之则也分寸尺丈寻常通谓之度庶省声借为济度之度量其长短谓之度待洛切尌常句切植也曼亡贩切説文曰引也引其义为延长楚辞曰曼予目以流观又曰蛾眉曼緑目腾光又莫官切伯曰曼其目而取也此为本义矍丸缚切拏夺也侧巴切㕚矍也拏之辨如其声资良切携持也又作又作诗云承匡是将又曰不皇将母语曰将命者出戸传曰郑伯将王自圉门入又曰公将上军太子申生将下军将之义一也将军犹帅师也将军者谓之将犹帅师者谓帅也因之为将迎将送也诗云之子于归逺予将之借为几将将欲之将公羊传曰君亲无将将而诛焉又为大诗云福履将之曰亦孔之将在渭之将又七羊切诗云将子无怒曰将叔毋狃几愿辞也又为金玉声诗云佩玉将将楚快切小舂也奴乃都切罪隷也周官曰其奴男子入于罪隷女子入于舂稾古文尸周切攈歛也臤臤之疑竖上主切周礼曰内竖倍寺人之数肃息逐切举手肃拜也周礼九拜九曰肃拜记曰主人肃客而入又曰妇人虽君赐肃拜为尸坐则不手拜肃拜传曰为事之故敢肃使者三肃使者而退介者不拜故肃之从又声引之为共肃整肃之义书云恭作肃叟失神切疌疾叶切手足相应敏捷也从又从止入声旁趋取疾因谓之捷诗云岂敢定居一月三捷传曰待我不如疌之速也战胜因谓之疌又之疑皮蒲羁切去毛曰皮完曰革皮之谐声疱披教切为气所攻浮泡也通作泡皽章善切记曰取豚炮之摩之去其皽康成曰皮肉之上魄莫也皲拘云切手足冻坼也汉书曰手足皲瘃皴七伦切皮微坼皴起也皱侧救甾尢二切皮蹙也与绉通皵仓各七约二切皮理甲错也巤力盇切徳盇切皮寛垂貌皮之疑古籀文从夐省读若耎或读若隽按取此茍此主二切取焉曰取去声易曰勿用取女㞋叜苏后切于书传为长老之称叚燮稣劦切书曰燮友柔克又曰燮理阴阳曰燮和天下调也㕞所劣切尢羽求切甚也甚恶甚美皆曰尢传曰尢物足以移人人之所为太过则人甚之亦谓之尢传曰尢而效之语曰言寡尢亦通作邮偷劳切之疑卑賔弥切下也六书故卷十五六书故卷十六钦定四库全书六书故巻十六宋戴侗撰人九足卪粟切自股胫而下通谓之足上象厀髁下象跖借为给足之足又遵遇切借为足恭之足足恭作伪象恭也足之指事止祗耳切跖也象足掌指形止右止左止也进止由足故不行因谓之止止居一身之下故引之又为基止诗云止基乃理止之指事步盘布切左右两足代举为步中人之度一举足得周四尺再举足得周八尺故一举足为跬再举足为步于今为六尺步之指事陟竹力切步阜为陟升也涉时摄切步水为涉步之谐声嵗相芮切日步也日之行天始于北陆冬至之日日厎于北陆自是始北至中夏而日穷于南陆自北复南至中冬而复厎于北陆凡三百有六旬有六日而日之行一周谓之一嵗故中冬为一之日一之日嵗之始也故谓之正嵗周礼嵗终则令羣吏致事正嵗各帅其属而观治象正月之吉始和布治于邦国都鄙使万民观治象葢先官府而后万民先朝廷而后邦国都鄙朝廷官府有嵗㑹之事皆讫于嵗终正月之元清明闲暇然后可以布维新之政也书言中冬平在朔易诗云十月蟋蟀入我牀下嗟我妇子曰为改嵗入此室处皆于十一月改嵗也周官凌人正嵗十有二月令斩冰谓十一月十二月皆可取冰也禾生于春成于秋春作夏长秋歛冬藏人事周而复始故秊从禾四时周为一秊也嵗以纪天步故始于中冬秊以致人事故始于孟春周官太史掌正嵗秊以叙事此嵗秊之辨也北末切足两张有所拨除也之谐声登都滕切伯曰升也从省声色入切两足相距不行也亦作水涸行艰因谓之歰味苦歰亦谓之歰又色洽切楔也止之㑹意辵丑畧切循道疾行也説文引公羊传曰辵阶而走通作踖诗云执爨踖踖辵之㑹意逵渠追切大道也凡大道必就高坴故从坴衢逵声义畧同诗云肃肃兔置施于中逵传曰入自皇门至于逵路亦通作馗辵之谐声道徒皓切路也道路人所共行也故从辵亦从行中庸曰天命之谓性率性之谓道天之所命人物之所性有常理矣通逺迩达古今之所共由犹适四方行者之有道路也故因而命之曰道先人曰密察之谓理通达之谓道夫道原于天达乎万物无所如而不有道焉故孔子曰谁能出不由戸何莫由斯道也孟子曰夫道若大路然古之言道者葢如此自李耳氏始以虚无沖漠为道其言曰有物混成先天地生寂兮寥兮独立而不改周行而不殆吾不知其名字之曰道曰道生一一生二二生三三生万物曰天法道道法自然其为言微妙高深若不可加者而实畔于圣人湮塞百家之言各自穿穴以为径术李耳氏之徒始以是自尊高而天下亦从而尊之谓其学曰道家呜唿孰知其为大不道也乎释氏之説实出于李耳列御冦而尢务为超絶脱离吾党之士虽攻其邪而未能出其玄故道徳性命之説穷极微渺离形气而独立道与器贰行与言殊君子小人伥伥焉莫知适从君臣父子兄弟夫妇失其伦天地失其位万物失其性学之不明岂小故哉六书非小学也侗故因先训而备论之道之之谓道去声语曰道千乗之国曰道之以徳又称述亦谓之道大学曰如切如磋者道学也有斐君子终不可谖兮者道盛徳至善民之不能忘也孟子道性善陈相见孟子道许行之言通他红切道路通彻无雝也达唐割切通也又他达切恣肆不循理道也诗云挑兮达兮迪亭歴切顺道而达也故为顺为达为道迪达葢同声遂徐醉切行而遂前他适也事既济因曰遂语曰遂事不谏借为乡遂之遂周官王国内有六乡外有六遂五家为邻五邻为里四里为酇五酇为鄙五鄙为县五县为遂又为沟洫周礼曰夫间有遂遂上有径一耦之伐广尺深尺谓之畎田首倍之广二尺深二尺谓之遂遂小沟也遵将伦切循道而行也述食律切循已行之迹也籀文适施只切行有所之也因之为适然之适谓行而适相遇也得其所如因谓之适书曰民不适有居又丁歴切意向所主也孔子曰君子之于天下也无适也无莫也传曰一国三公吾谁适从引之则元妃谓之适妻适妻之所生谓之适子适子之妻谓之适妇又借为遣适之适陟革切又借为仇敌之适亭歴切造七到切诣也又在早切借为造作之造迈万败切逺行也逝时制切长徃也进即刃切行前也逞丑郢切肆行也过古卧切行度越也过不及之义生焉过之曰过平声随旬为切从也随从同声迎鱼京切辂来者也又去声逆鱼㦸切迎逆同声其义亦同説文曰闗东曰逆闗西曰迎侗谓逆之致敬曰迎迓鱼驾切迎迓声同其义一也通作辂御讶遡苏故切迎前也遇元具切行相直也逢符容切遇也又薄红切诗云鼍鼓逢逢状鼓声也遭臧曹切逢也一曰逦行也遘居候切遇也邂逅下卖切下冓切邂逅行适相直也古借用解后遻五各切卒相遇错遻也因之为惊遻之义又作愕噩周礼有噩梦汉书羣臣皆惊鄂失色借用鄂字又五故切逢也楚辞曰重华不可遻庄周曰遻物而不慴迨荡亥切又去声趣及也诗云迨其今兮曰迨冰未泮曰迨我暇矣曰迨天之未阴雨追陟惟切追逐去者也又假借都回切诗云其追其貊逐直六切驱逐也遣去演切发之使去也又去声丧有遣奠遣车是也因之为遣何遣责迋于放切传曰日其过此也君使子展迋劳于东门之外又假借为欺迋居况切诗云无信人之言人实迋女传曰子无我迋今作诳巡松伦切周行省眂也又逡巡欲进不进也运王问切旋转也还似縁切反也与旋通又胡闗切反其故所也遶尔沼切行旋绕也遍北荐切行周匝也亦作徧又借用辨字徙想氏切迁也逊苏困切避去也古单作孙遯徒困切濳逃也又作逃徒刀切脱走也逋奔模切逃亡也逭胡玩切脱避也避毗义切行有所引避也古通作辟迸北争切奔迸走也透他侯切捷度也引之为穿透之透遮之奢切徼阑也迾力制良薛二切列遮也逻郎左切徼巡也遏阿葛切遮阏行者也与阏通速苏谷切行疾也遄市縁切速也遽其据切亟行仓皇也因之为传遽传曰使遽告于郑迫博陌切胁近也逼彼侧切行相迫也与偪同迮侧伯切迫蹙也遒徐由切书曰遒人以木铎徇于路诗云四国是遒又曰百禄是遒楚辞曰嵗忽忽而遒尽又曰分曹并进遒相迫近巨谨切不逺也又去声附近之也古文迩忍氏切近也迟直尼切行徐也迟以待之为迟去声逗大透切亭留也迆演尔切衺迆也书曰东迆北㑹于滙逦辇尔切渐靡也邅张连切艰蹇也易曰屯如邅如选须沇切弱足行不力选耎也借为简选之选或曰选过閲也故从辵简中者留之不中者罢之所谓选也传曰秦后子有宠于桓如二君于景其母曰弗去惧选在选为选去声遴良刃切説文曰行难也按遴选皆有靳吝意逺两阮切不近也逺之之谓逺去声遐何加切逺也又借为胡何之遐详见胡下表记引诗遐不谓矣作瑕辽怜萧切纡逺也遥余招切逺甚也逖他歴切离逺也又作春秋传曰岂敢离逷迢田聊切道逺行迢递也迂云俱切纡逺也邈墨角切道逺望之辽邈也古通用藐迥戸茗切深逺也遹允律切回曲也诗云谋犹回遹又曰回遹其徳又曰溃溃回遹书曰祗遹乃文考又为发语辞诗云文王有声遹骏有声遹求厥宁遹观厥成又曰匪棘其欲遹追来孝逴竹角敇角二切楚辞曰逴絶垠于寒门又曰春秋逴逴而日高史记曰骠骑逴行殊逺而粮不絶汉书单作卓边卑眠切旁行也因之为边旁边鄙递大计切传代也古单作代迭徒结切更代互进也沓徒合切合沓并进也正当作沓迄许讫切几至也诗云以迄于今又曰迄用有成曰迄用康年通作汔易曰汔至亦未繘井又曰小狐汔济诗云汔可小康同都切无车步行也易曰贲其止舎车而徒故其用又与特同徒但特独声相近义相通也车行必有徒故又为徒衆徒党之义迷民卑切惑不知道也俗以隐语为迷去声遗夷隹切行有所忘失也有所留与因谓之遗去声书曰用敷遗后人休故馈诒因曰遗逑渠尢切诗云君子好逑与仇通又曰以为民逑逿徒浪切又平声行不循道也通作荡史记仓公传曰重阳者逿心主汉王式佯醉逿墬逄皮江切孟子逄蒙学射于羿迒戸江切兽蹊也适古活切语有南宫适遰内则曰右佩管遰辵之疑退吐内切郄也古文送稣弄切行者送之也䢋诗云往䢋王舅止之谐声走则茍切义不待释走其所曰走去声走之谐声趋七须切趋步也医经曰人生十嵗好走二十好趋三十好步四十好坐又七六切速其趋也记曰卫音趋数烦志庄子曰有人于彼修上而趋下通亦作趣汉传曰局趣效辕下驹又侧鸠切与掫通趣仓苟切趋凑也书曰缀衣趣马诗云济济辟王左右趣之周官趣马掌赞正良马掌驾説之颁所趋向为趣七虑切又七六切见趋下起口已切义不待释越王伐切踰越险阻也又瑟厎空名越记曰清庙之瑟朱絃而疏越又传曰大路越席超敇宵切跳越高阻也奔逋昆切疾走有所避就也从走省卉声古亦通作贲书云虎贲三百人亦作犇奔就为奔去声赳居黝切矫捷也诗云赳赳武夫公侯干城赵治小切轻捷也诗云其镈斯赵以薅荼蓼用为国名趯他歴切跳跃轻捷也诗趯趯阜螽趡千水切春秋公㑹邾仪父盟于趡扬雄赋曰神腾鬼趡趁丑刃切随及也趫邱嚣切高举轻捷也趱子罕切行第相趣也赶古旱切追逐也趟中庚切雀跃状也趮子到切考工记矢人羽杀则趮走之疑赴芳遇切趋就也有丧者奔告于君亲因谓之赴歴郎击切涉级循次也推步日月之行因谓之歴䟫直庚丑庚二切距也与牚通止之疑疋所菹切此雌氏切此犹兹也斯也斯兹此声相近此之疑些苏个切正之性之成二切端也又为射之正鹄正之转注乏丏符法切説见正下在书传又为匮乏之乏又弥沇切正之谐声是承㫖切得正为是反正为非是之谐声韪于鬼切是也歬昨先切所向为歬所背为后归居韦切反其家也足之谐声踝苦果户瓦二切踵上两旁圜骨也外向为外踝内向为内踝记曰负绳及踝踵主勇切足后跟也跟古痕切足根也跗风无方遇二切足版上为跗礼曰屦结于跗传曰射王汰辀及鼓跗跖之石切足掌也战国䇿曰跖穿厀暴跖因有蹋义史记曰跖劲弩跣苏典切裸足也跬缺婢切司马法曰一举足为跬再举为步践在衍切履也踏达合切又作践重于履蹋重于践蹈重于蹋蹈大到切踏也措足为蹈蹑昵慑切足相履也跆堂来切恣践也汉书兵相跆借蹍女展切旋足践之重也庄周曰蹍市人之足又曰轮不蹍地又作庄周曰凡道不欲雝雝则哽哽而不止则跈蹂人九切往来践之熟也蹸良刃切足跞曰蹸车曰辚蹊戸礼切践也传曰牵牛以蹊人之田所蹊成径路因谓之蹊絃鸡切孟子曰山径之蹊间介然跐浅氏切跐犹蹈也庄周跐黄泉而登大皇列御寇曰躇步跐蹈蹙子六切足端蹙物也记曰以足蹙路马刍有诛又作孟子曰蹴尔而与之乞人不屑也引之为蹙迫为蹙聚为蹙缩频蹙蹙頞谓蹙聚眉间也又七宿切孟子曰曽西蹵然谓収歛蹴缩也他歴徒歴二切平行也诗云踧踧周道鞠为茂草又子六切行立不安貌语曰踧踖如也蹜所六切行不举趾也语曰足蹜蹜如有循古通作宿记曰执龟玉举前曳踵蹜蹜如也硚举夭切説文曰举足行高也踝下因谓之硚外踝下曰阳硚内踝曰阴硚因之为武健之义诗云硚硚王之造又曰其马硚硚又讫约切诗云老夫灌灌小子硚硚谓其无知高蹈也又屦下施锥以行山也亦作屩踽颗羽俱羽二切行无侣貌诗云独行踽踽孟子曰行何为踽踽凉凉跷邱幺切举足也踖资昔切踧踖行立不安貌语曰复其位踧踖如也通作嵴又作诗云谓地葢厚不敢不蹐又与辵通诗云执爨踖踖踥蹀躞子叶切又七叶切迪叶託叶二切又作悉劦切踥蹀蹀躞躞蹀皆耆进连步之貌楚辞曰衆踥蹀而日进列子曰康王蹀足颜延之马赋曰望朔云而蹀足跇扬雄曰跇蛮阬亦作从辵汉天马歌曰迣万里躣权俱切説文曰行貌楚辞曰右苍龙之躣躣踊尹竦切跳起也水滕踊本作踊汉书曰水泉踊出又作涌又刖者之屦谓之踊春秋传齐景公繁于刑有粥踊者晏子告公以踊贵屦贱刖者踸踔如踊故因以名之也跃戈灼切跳也大为跃小为踊跃去其所踊不离其所传曰距跃三百曲踊三百跳田聊切踊也又吐弔切跃也躅厨玉切小踊也又直角切踉吕张切跳踉高蹈也跄千羊切雀跃也书云鸟兽跄跄言鸟兽闻乐而率舞跄跄然也踟蹰陈知切陈如切踟蹰次且前郄不忍去之貌诗云爱而不见搔首踟蹰踌陈留切踌蹰犹踟蹰也踌踟同声跦追输重朱二切雀跃不前貌传曰鸜鹆跦跦子末切行相迫蹙也跅闼各切行不循道也汉书跅之士踼他歴切蹙之力也躁则到切举动轻扰也躐力涉切越级也记曰毁宗躐行又曰学不躐等跻牋西切升也又作隮见阜部踰羊朱切超越也盗者或穿阫或踰垣墙故谓穿踰又作书云逾于洛又曰无敢昬逾躔澄延切步也日月五星之步因谓之躔即容切足所从迹也古正作从传曰荀伯不复从迹资昔切足迹也又作籀文路洛故切人所共由也周官川上有路车因谓之路王之五路玉路金路象路革路木路亦作辂正门为路门正朝为路朝正寝为路寝大鼓为路鼓皆取其中正通达之义躩屈缚厥缚二切足卷曲貌语曰足躩如也蹲徂尊切曲股立也传曰蹲甲而射之又徂凡切又七伦切诗云蹲蹲舞我跧踆庄縁逡縁阻顽三切跧踆之义一也庄子曰纪他踆于窾水公羊传曰灵公唿獒而属之祁弥明逆而踆之絶其颔踞居御切蹲足坐也跪巨委切又苦委切下两膝着地也跽渠几切膝立也説文曰长跪也跨枯化苦故二切张两足以跨也故两足之间谓之跨下汉书韩信俛出跨下蹔臧滥切立不久也亦作跫渠容邱共二切庄周曰闻人足音跫然而喜矣跸璧吉切止行者也跰蒲眠卑眠二切相然切跰行步敧危貌庄周曰子舆病跰而鑑于井蹒跚谟官蒲官二切相干切蹒跚犹跰也亦作槃史记曰有躄者槃行汲蹭蹬七邓切徒亘切蹭蹬行不先也蹉跎七何切徒何切蹉本作差差池也跎跎逗也蹉跎之为言愆逗也踸踔丑甚切敕角切踸踔一足行貌庄子曰䕫谓蚿曰吾以一足踸踔而行踔又音卓史记曰辽东踔逺通作逴或徒弔切韩退之曰一日踔数千里䟤跋蒲结切足交戾也又䟤跋䟤蒲必切方勿切古诗曰健儿须快马快马须健儿䟤跋红尘下䟤跋硚健貌也㚄丁四陟利二切行有罥硋也省声诗云狼跋其胡载㚄其尾踬陟利切行有罥戾失足也传曰见老人结草以亢杜回杜回踬而顚跌徒结切失足差跌也日下因谓之跌亦作引之则凡差跌者皆通谓之跌又因谓之跌荡躗于嵗切过差也跲极业切中庸曰言前定则不跲蹶居月切顿仆也孟子曰今夫蹶者趋者是气也传曰是谓蹷其本又曰推而蹷之弩之强者足蹶而张之谓之蹶张记曰两手抠衣去齐尺衣毋拨足毋蹶谓足不可罥触踬顿也又居卫切蹶者惊遽蹶然而起也诗云文王蹶厥生又曰善士蹶蹶又曰天之方蹶踣蒲北切僵仆也传曰与晋踣之踠乌卧切足跌伤骨差也亦作䟜奴骨切足挫伤也蹇纪偃切行步艰蹇也易曰蹇难也险在前也又曰王臣蹇蹇匪躬之故言王臣所履之艰棘也跛补火切足长短偏也又彼义切记曰立无跛又作躄匹亦匹蔑二切跛甚也记曰瘖聋跛躄跔权俱切天寒足巻跔也䠅苦本切説文曰瘃足也趼古显切足茧也庄周曰百舎重趼踦居宜切説文曰一足也汉书曰复雁门之踦公羊传曰踦闾而语又檀弓童汪踦跂去知切説具企下跞郎击切春秋传晋有张骼辅跞䠠躧所绮切亦作孟子曰舜视弃天下犹弃敝蹝封禅书曰去妻子如脱躧又作屣汉书暴胜之躧履起迎隽不疑蹏杜兮切兽足曰蹏亦作牛马类皆以足弹击因谓之踶庄周曰怒则分背相踶蹯符袁切兽之爰噬者其足蹯传曰宰夫胹熊蹯蹢都歴切诗云有豕白蹢又直只切用为蹢躅之蹢蹢躅踊类蹢近于跃躅近于踊距臼许切鸡爪也鬬则用距传曰季郈之鸡鬭郈氏为之金距故引之则为之格距扞距书曰不距朕行又曰距于河孟子曰距诐行距杨墨又引之则自此距彼谓之距书曰予决九川距四海濬畎浍距川蹼博木切凫雁骈跖为蹼尔雅曰凫雁丑其足蹼其踵企趹乌穴切马后足抉地也战国策曰秦马之良探前趹后蹄间三寻跑薄交切又弼角切兽前足掊地也行戸刚戸庚二切象左右股胫代举行之义也道路因谓之行诗云寘彼周行又曰厌浥行露又曰遵彼微行曰嗟行之人曰行有死人皆谓路也又因之为行列又下孟切身之所行为行又下浪切行行刚强貌也行之省彳亍孙氏丑王切彳从行省彳之象形廴余忍切説文曰长行也从彳引之廴之谐声廷唐丁切堂下南除也以其寛广可布武故取义于廴廴之疑延以然切于经传为延长迟延延引为延客入之延皆取义于廴从则未可晓彳之㑹意役营只切戍役也执殳以征行役之义也故因之为徒役力役役使彳之谐声径吉定切步道也周礼曰夫间有遂遂上有径小道径达故因之为径直之义征诸盈切行也因之为征伐征讨又因之为征求往于两切行去也徂丛租切往也籀文人死因谓之徂生者来而死者往也书曰帝乃徂落循船伦切遵道也因之为拊循谓以手循之也徇辞闰切周告也书曰遒人以木铎徇于路周语曰王则大徇徼坚尭切又伊消切要诸道也传曰郑既受盟于辰陵又徼事于晋刘康公徼戎又曰齐侯围郕孟孺子速徼之又曰我则不徳而徼怨于楚记曰小人行险以徼倖谓违道行险以徼遇倖㑹犹曰徼福也史记曰徼一时权子贡曰恶徼以为知者穷本知末之谓知从旁抄畧得一二而自以为知者子贡之所恶也因之为徼巡之徼古弔切边境必常巡逻故谓边徼徬薄浪切辅行也周礼曰共兵车之牛与其牵徬徐祥朱切缓行也待迟止荡亥二切止而须也徯戸礼切待也又作傒律劣戍切行节也易曰师出以律引之为六律之律音节也后世因以为法律御牛据切给侍左右前后也书云御事庶士又曰百尹御事曰侍御仆从曰御王册命周官九嫔掌教九御以时御叙于王所御史掌赞书御仆掌羣吏之逆及庶民之复大祭祀相盥而登掌王之燕令诗云我徒我御我师我旅又曰徒御啴啴士昬礼曰媵御沃盥交亦通用为驭马之驭説文専以此为驾驭之驭误矣周官驾驭之驭皆作驭侍御之御乃作御又鱼驾切与迓通鱼举切与御通微无非切潜行也藏匿者因谓之微传曰白公奔山而缢其徒微之潜伺察者因谓之微汉书曰使人微知贼处凡微小隐细皆曰微又与非及无通非微无声相近诗云微我无酒微君之故彼补靡切由此指他谓之彼彴职畧切又弼角切彳之疑后胡口切立则有前后行则有先后也夊夊者后也又去声诗曰予曰有先后彻敕列直列二切古文诗云彻彼桑土又曰彻我墙屋又曰天命不彻又曰废彻不迟又曰彻田为粮语曰三家者以雍彻孟子曰周人百亩而彻彻者彻也语曰民之彻官百又曰陈士卒百人以为彻行又曰不敢彻声按彻之用于书传者其义甚精诸儒随句为説故驳而不精彻从彳本言道路之通彻故凡通彻者皆曰彻百亩而彻者广一步长百步为亩其间为皆直彻于遂由遂以彻于沟洫浍川故阡陌之制得施焉什一之政得通焉其取之也通八家之力以耕公田所谓彻田也彻官百官之得自通于天子者也彻行百人通为直行彻前后也天命不彻天命不通彻也汉之彻侯避武帝讳改为通侯乐之卒章谓之彻也语之彻声皆此义也水之清者彻于厎谓之清彻食飨既毕屏彻器皿亦谓之彻废彻不迟三家以雍彻是也因之为彻除彻我墙屋是也行之谐声术食律切小道也记曰审端径术汉书曰除城池邑居园有术路又曰横术何广广引而申之凡小而通者皆曰术孟子曰是乃仁术也先人曰术小道也齐王见牛而不忍其死其发虽微然是心可与适于仁也孟子又曰教亦多术矣记曰乐正崇四术立四教古之言术者要皆适于正道而已矣自大道不明曲技小数巧诈之徒用于世然后谋术术数之説兴焉异乎古之所谓术矣衢其俱切通道也与逵通街古谐切国邑中道今谓之街冲昌容切又作衢道经纬往来相直处也传曰执戈逐之及冲引其义则凡冲突者皆曰冲车之冲城者曰冲车舟之外蔽而轻捷可攻冲者曰䝉冲又去声冲之穷也衙鱼举切説文曰行貎又牛加切春秋秦地有彭衙衎空旱切又去声徐行从容也因之为衎乐易曰饮食衎衎诗云嘉賔式燕以衎记曰居君之母与妻之丧居处言语饮食衎尔亦作语曰孔子朝与下大夫言侃侃如也又曰冉有子贡侃侃如也卫于刿切䕶行也易曰日闲舆卫用为国名衒荧绢切行唿卖也卵鲁管切象人阴核兽亦有卵鱼鸟昆虫之孕皆卵生通以谓之卵之谐声毈徒玩切鸟卵中壊为毈力六直切象人筋力形力之㑹意男那含切力田男事也男之谐声甥所更切吾女之所生曰甥虽其孙犹谓之甥也舅其久切谓吾甥者为舅母之兄弟也引而申之凡异姓之属乎父道者皆曰舅故夫之父为舅妻之父为外舅天子谓同姓之国曰伯父叔父谓异姓之国曰伯舅叔舅记曰昬礼壻亲迎见于舅姑舅姑承子以授壻妻之父曰舅故壻亦谓之甥孟子曰舜尚见帝帝馆甥于贰室劦胡颊切合力也三力相从劦之义也引之则同心亦曰劦加古牙切用助而助之以口加之义也与右同意凡増加者皆谓之加劣力辍切少力谓之劣力之谐声势始制切力之所乗为势男子血气之势在阴女子在乳故阴亦谓之势劲居正切亢健不挠也勇尹竦切敢进也勍渠京切强力也传曰勍敌之人勍强声义葢相近胜识烝切力堪胜也胜之之谓胜去声动杜总切义不待释勤渠巾切勉力不怠也勉芒辨切加力也勖许玉切勉也劳鲁刀切作勮也劬其俱切勤劳也勤劬声相近劬重于勤努㬉五切奋力也勃薄没切努力貌也语曰勃如战色又为块勃之勃又勃海地名勠力竹切并力也书曰与之勠力古通作戮传曰戮力同心勑耻力切谨力也书曰勑我五典曰勑天之命曰惟民其勑懋和与敕通劝去愿切奖勗也引之则乐于尽力者亦曰劝记曰乐事劝功语曰使民敬忠以劝劭实照切説文曰勉也劢莫话切勉力前迈也书曰用劢相我国家助牀据切左力也功沽红切庸也若所谓康功田功土功凡力役之所施是也功力既施厥有成绩因谓之功周礼曰王功曰勲国功曰功民功曰庸事功曰劳治功曰力战功曰多勋许云切成功也办步苋切力能干事也幼乙缪切弱力也人生十年曰幼又乌皎切幼眇细微也汉书曰闻幼眇之声饬耻力切致力也周礼曰百工饬化八材勘苦绀切力实也劾讫得切劾犹覈也考劾其实曰劾勦楚交切从旁勦取也记曰无勦説勚余制切劳惫也勮竒逆切用力罢极也又作汉书曰徼受诎募莫故切劼吉黠苦八二切书云汝劼毖殷献臣劫讫业切以力胁制也或作刧从刀庄周曰盗人不得刧鬼居伟切天曰神地曰祇人曰鬼人之死也其魂魄为鬼鬼之谐声魂魄戸昆切普百切子产曰人生始化曰魄既生魄阳曰魂凡人之生阳气之神为魂阴气之神曰魄肝藏魂肺藏魄魂强能识魄强能记记曰魄者鬼之盛也引而申之则日为魂而月为魄故生明为生魄又作霸见月部松脂入地状如琥魄因以明之又假借肉皽谓之魄莫又落魄汉郦食其家贫落魄无衣食业魃蒲拨切旱鬼也诗云旱魃为虐魅明祕切又作説文曰老物精也周官以夏日至致地祇物鬽传曰螭魅罔两莫能逢之丑昌九切説文曰可恶也借为丑类之丑易曰获匪其丑无咎又曰征夫不复离羣丑也记曰比物丑类魗市由切诗曰无我魗兮鬼之疑魋杜回切春秋宋有桓魋又传追切汉书尉佗魋结甶甶之疑畏于贵切怖惧也又作又乌回切借为畏曲之畏考工记曰夫角之中恒当弓之畏别作隈又乌贿切庄周曰山林之畏隹六书故巻十六六书故卷十七钦定四库全书六书故卷十七宋戴侗撰动物一牛语求切象牛角尾牛角内向羊角外向牛之象形牟莫浮切牛鸣声也象其声气之出借为牟麦之牟又借为侵牟之牟汉书侵牟万民牢鲁刀切牛闲也象闲圈之形牛羊豕曰太牢羊豕曰少牢引之则犴狱亦谓之牢言其固也厕圂亦谓之牢言其圂也牝毗忍切字牛也象牛下有犊与麀同牵苦坚切以縻引牛也象靡索象軶所用以牵者曰牵去声牛之㑹意牷从縁切牲之色纯者也故从全全亦声周官掌共祭祀之牲牷凡时祀之牲必用牷物凡外祭毁事用尨犇博昆切牛骇羣走也与奔通牧莫卜切以攵从牛牧之义也攵亦声凡畜养者皆曰牧因之为牧民之牧州牧牧伯是也周官牧人掌牧六牲而阜蕃其物太宰九职四曰薮牧飬蕃鸟兽牧在郊外小司徒经土地而井牧其田埜半博幔切中分也从半从八两分之告姑沃古到二切笼牛口勿使犯稼也童牛未穿者必告之易曰童牛之告书曰今惟淫舎告牛马因之为桎梏之告在首曰告又作梏借为报告之告亦作诰告之疑喾苦沃切古有帝喾牛之谐声牡莫古莫后二切父牛也犊徒木切牛子也特敌徳切畜父也凡养马特居四之一又作引之则凡専独皆谓之特特独盖同声记曰羔臂虎犆㹙乌勐切俗谓犊㹙因其声以命之物文弗切牛之毛色也凡畜牲皆以毛物别诗云三十维物尔牲则具周官牧人掌牧六牲而阜蕃其物校人种马一物戎马一物齐马一物道马一物田马一物驽马一物凡大祭祀朝觐㑹同毛马而颁之凡军事物马而颁之引而申之天地之产有万其物故曰万物犉而伦切诗云九十其犊又曰杀时犉牡荦吕角来刀二切牲史庚切飨祀之牛飬而未杀曰牲传曰牛卜日曰牲马牛羊犬豕鸡为六牲牺欣宜切诗云以我齐牺与我牺羊以社以方又曰享以骍牺周官牧人祭祀共其牺牲记曰天子以牺牛诸侯以肥牛大夫以索牛传曰介葛卢来闻牛鸣曰是生三牺皆用之矣又曰宾孟见雄鸡自断其尾问之侍者曰自惮其牺也由此观之凡畜之牡毛羽纯具者牺也古通用羲字又鲁颂曰牺尊将将犗古迈切庄周曰犗以为饵犍居言切又上声汉有犍为郡犨蚩周切説文曰牛息声牼口耕切犂怜题切语曰犂牛之子骍且角司马牛名犂牶居愿切穿牛鼻木也又作絭见系部㹃补妹切覆耕也牴典礼切牛角抵也犒苦到切飨劳徒旅也牛大物故可以犒衆牣而振切牛充腯也诗云于牣鱼跃巨禁切牛舌病也于嵗切説文曰牛踶也㹈陵之切説文曰西南夷长髦牛也又作庄周曰今夫斄牛大若埀天之云犎方容切类篇曰牛名领上肉㩧胅起如囊他汉顺帝时踈勒献犎牛汉书单作封犀先兮切海牛一角或二或三或在顶或在鼻额本草曰豕首大腹庳脚脚有三蹄色黑其角坚栗可为器革可为甲考工记曰犀甲夀百年故兵革坚利曰犀利马莫古切又莫下切象其首足鬣尾马之㑹意騳徒鹿切两马竝驰声騳騳也骈蒲眠切二马并也并亦声引之则凡骈连者皆曰骈骈齿骈胁是也驷息利切四马也车必四马故亦曰乘马骖仓含切车中两马曰服两马参其外小退曰骖馵之戌切诗云驾我骐馵驳北角切马色爻襍也易曰为驳马驭鱼据切持马也亦通作御马之谐声驹共于切马子也駣周官教駣攻驹騋洛哀切周官马七尺以上为騋诗云騋牝三千骐渠支切诗云驾我骐馵曰我马维骐曰有骍有骐按骐马綦色也綦苍艾色也骊邻支切马黑色也诗云有骊有黄记曰夏后氏尚黒戎事乘骊月令冬驾鐡骊驖吐结切诗云驷驖孔阜按月令单作鐡为是葢黒色也駵力求切诗云骐駵是中又云有駵有雒骆卢各切诗云啴啴骆马月令秋驾白骆明堂位曰夏后氏骆马黒鬛骢仓红切马葱青色骓职惟切诗云有骓有駓骃于人切诗云我马维骃騧姑华切诗云騧骊是骖驈户橘切诗云有驈有皇骍息营切马赤色也周官凡阳祀用骍牲记曰周人尚赤牲用骍诗云有骍有骐駓铺悲切驒他干切又唐干代何二切诗云有驒有骆騢乎加切诗云有骃有騢驔徒玷切字林徒含切诗云有驔有鱼駽古玄切诗云駜彼乘駽騵愚袁切诗云驷騵彭彭记曰周人尚赤戎事乘騵驎离珍良忍二切骠匹召切又平声骥凡利切良马也语曰骥不称其力称其徳也骏子峻切马之俊才也书曰骏奔走诗亦云又曰骏发尔私皆言乎其敏疾也诗云骏命不易又曰浩浩昊天不骏其徳借义皆为隆大骁古尧切马勇健也汉书枭骑借用枭骅胡瓜切骅骝骏马名古单作华汉书造父得骅骝騄耳之乘駃騠古穴切田黎切駃騠骏马也史记曰骏良駃騠不实外厩又匈奴竒畜有駃騠本作决蹄骙渠追切诗云四牡骙骙駉古荧切诗云駉駉牡马駜毗必切诗云有駜有駜駜彼乘黄駹莫江切周礼曰駹车萑蔽騊駼徒刀切同都切史记曰匈奴竒畜有騊駼驒騱騱弦鸡切腾徒登切马超腾也月令季春合累牛腾马骧如阳切马行迅疾首腾骧也汉书交龙襄首单借用襄字蓦莫白切超越也今人犹言蓦越蓦忽又莫驾切驰直离切长驱大出也周礼曰车驰徒走驱岂俱切敺马也通作敺骤鉏救切马疾步足相及也周礼曰车骤徒趋骋丑郢切大驰也疏吏切説文曰疾也亦作驶史声骛亾遇切説文曰乱驰也骘竹力切又职日切升也书曰惟天隂骘下民骎千㝷切骎骎马进步不辍也诗云载骤骎骎駪所臻切诗云駪駪征夫按駪駪行欲先貌楚辞曰往来侁侁同此意馺悉合切马行疾也扬雄赋曰馺遗风冯皮冰切马行疾蹄声诗云削屡冯冯借为依冯之冯书曰皇后冯玉几易曰用冯河诗云有冯有翼汉三辅左为冯翊又为冯满之冯传曰震电冯怒楚辞曰羌冯心犹未化又去声又扶风切国名因为姓氏驯详遵切马驯扰也笃冬毒切马力行也中庸曰笃行之引之为敦笃之义诗云笃公刘又曰笃生武王駾吐外切诗云昆夷駾矣详诗意乃远去貌也骄举幺切马骠逸自恃也杜甫诗曰顾景骄嘶自矜宠引之则为骄矜骄桀诗云维莠骄骄惊居卿切马善惊故惊与骇从马骇下楷切马惊扰也駴胡楷切周礼曰鼓皆駴车徒皆操庄周曰圣人所以駴天下贤人所以駴世骜五到切又平声马骄骜也周官九夏一曰骜夏骚苏遭切马惊扰也引之为骚动骚扰记曰骚骚尔则埜一曰摩马也与搔通駊騀普何切又上声牛何切又上声駊騀马行疾若颇俄也当单作颇俄騃五骇切騺陟利切骞去䖍切诗云如南山之夀不骞不崩闵损字骞骞盖有损义驵子朗切周官驵圭璋璧琮琥璜之渠睂又曰驵琮五寸騬食陵切骀徒哀切又上声楚辞曰䇿驽骀而取路骀驽劣也史记曰兵相骀借骀犹蹋也今俗唿若绐又为骀荡远之意驽农都切马顿劣也驾古讶切加车于马也骑渠覊切跨马也卒骑马者因谓为骑去声騑甫微切骖旁马也又疾也诗云四牡騑騑驺逡须甾尤二切趣马者也传曰程郑为乘马御六驺属焉驸符遇切副马也驲人质切置马代驰取疾也以车曰传以骑曰驲驿羊益切置骑以传曰驿駷素动切公羊传曰临南駷马验鱼窆切按书传借为审验之验因之为证验之验为效验之验驻中句切立马也驩唿官切借为驩虞之驩与欢通驴力居切马类驘洛戈切驴类又作驴父马母曰驴骡马父驴母曰马骡莫红切馲陟格切莫百切駻胡干切马悍也史记曰诛獟駻羊与祥切象形羊之象形芈弥尔切羊鸣声也象气上出楚人以为姓羊之指事公瓦切反戾也羊角相反故取义焉之㑹意苜徒结切羊目也羊目不瞑目然也苜之谐声蔑莫噎切説文曰目劳无精也按郑鬷蔑字明引而申之凡眂之若无者皆曰蔑因之又为无靡之义无微靡蔑末网同声芇母延切説文曰相当也读若宀羊之㑹意羴尸延切羊臭也亦作羶羴之㑹意羼初根切説文曰羊相厠也一曰相出前也羊性躁三羊羣处屋下争出也羊之谐声羖公户切牡羊也牡牛亦曰羖牛犹羖羊亦曰牡羊也羝丁兮切牡羊也易曰羝羊触藩汉书曰羝乳乃得归牂子唐切穉羊也诗云牂羊坟首按内则取豚若将将当为牂与豚竝称皆穉物也羍他达切诗云先生如达羜丈与切诗云既有肥羜羭与朱切传曰攘公之羭羯已竭切豮羊也凡畜奄之絶其字尾则易肥也牛曰犗马曰騬羊曰羯豕曰豮羠延脂切羣巨云切自叄已徃为羣周语曰兽三为羣羸力危切瘠也又为缺折易曰羝羊触藩羸其角又曰汔至亦未繘井羸其缾羚郎丁切山羊也羱愚袁切羑弋九切书曰惟周文武诞受羑若羞稣鸠切进膳也借为羞耻之羞羊之疑义仪寄切本义阙用为理义仁义之义程子曰在物为理处物为义朱子曰义者心之制事之宜也物各有理理有宜当揆事理之宜而断制之者心也故曰义内美莫鄙切古今通用为嘉美之美与媺通羔古豪切羊子也已力切豕式视切象形按坠蠡皆以彖为声汉书蠡吾侯单作蟸从豕瑑篆縁蝝椽皆以彖为声当自有吐乱之音豕之老者为彘故谓母彘加彑焉象其老而牙长也豕之稺而腯者为豚加肉焉言其多肉也通谓之豕晋语曰小溲于豕牢豕盖与矢同音式视切是也豕之式视与豨之虚岂声相近也豕韦氏又为豨韦封豕又谓封豨豨令又谓猪令明一字也豨之声自虚岂而转又有虚攺之音故药有豨莶亦谓海莶海与亥声相近也豕亥之物也故因豕以名亥蛇巳之物也故因蛇以名巳巳豕既为辰名故蛇豕不得不自为文犹鸟于之为二字也彖彘犆一字直例切彘从彖而谐以矢声犹星之生声齿之止声也自直例而转则又有直掾之音自直掾而转则有吐乱之音焉方言曰北燕朝鲜谓之豭关东西或谓彖或谓豕南楚谓之豨其子或谓豚或曰膎呉扬之间谓之猪豕之象形彖丈里切又丈远切又作矢声象豕之老而长牙也周易用为彖象之彖今读吐乱切易曰彖者才也彖之㑹意息利切陈牲也故取二彖竝陈之义周官奉牛牲羞其又曰祭祀羞羊诗云或或将皆谓解而陈之也周礼凡县钟磬半为堵全为乐之有市之有刑戮者之市朝皆此义也引之为放溪又借为发语辞书曰类于上帝予以尔衆士喙许秽切长吻为喙彖口是也彖之谐声豪乎刀切刚鬣也豕老而鬣刚故从彖亦作从豕又作引之则人之出乎畴类者亦谓之豪豪桀豪猾是也云贵切小禽箭毛似豪猪胃省声亦作豕之㑹意豕虚岂切又作豕也又虚改切因之为戍豕之豕下改切豕亥之物也故以名之亥既为辰名故复立豨文豖丑六切説文曰豕绊足行豖豖豩伯贫切説文曰二豕也豚徒魂切豕之小而腯者今俗谓肉猪也豕之谐声猪陟鱼切豕也豵子红切小豕也诗云言私其豵献豜于公大兽公之小禽私之也豣经天轻烟二切大豕也豝伯加切诗云一发五豝豭古牙古乎二切牡豕也传曰既定尔娄猪盇归吾艾豭豰居候切又唿酷切又步角切豮符分切又都昆切羠豕也豤口狠切豕攈倒狠啮取食也引之为豤土豤田为豤到豤悃汉书曰豤豤干死亾之诛又曰根切豤啮骨间肉也豞许候切豕怒豞也又黒角切豷许利切左氏传寒浞生浇及豷豦彊鱼切司马相如説封豕之属豲胡官切汉天水郡有豲道䝔唿官切似豕而肥穴居豕之疑豙鱼既切説文曰豕怒毛竖犬口泫切象形犬兔苋鹿之类凡善走者皆后足申犬之象形尨莫江切多毛犬也引之则凡尨杂者皆谓之尨周礼曰外祭毁事用尨可也言之杂者谓尨言又谟逄切尨茸毛貎犮蒲拨切犬走足有所曳拨也诗云狼犮其胡引而申之踰越山川险阻为履犮涉又为犮扈别作跋记曰烛不见跋谓烛本也又方勿切䟤䟦硚健貎也见䟤下犬之㑹意㹜语斤切两犬相啮也㹜之㑹意狱鱼欲切犴狴以居罪人者从言讼也吠房废切犬鸣也狊古阒切説文曰犬眂貎臭尺救切气臭也犬能迹兽之气臭察臭者莫如犬故从犬从自翕臭曰臭许救切突徒骨切犬自穴ㄊ出也易曰突如其来如狧他合切犬食也汉书狧康及米伏鼻墨扶睦二切犬见人弭伏也又扶富切戾郎计切犬出户下身曲戾也引之为贪戾乖戾罪戾借之为戾天戾止戾犹至也又作盩贾谊曰又苦盩猋必遥切犬羣走猋疾也风之狂疾为猋风猨于元切猴类长臂善爰古单作爰汉书李广爰臂犬之谐声狗举后切犬也獒牛刀切犬之特大者犹以周切犬子也犬子视人所向㨗出其先复次且以俟所谓犹豫也借为谋猷之猷又借为犹若犹尚之犹猗于离切借为辞助诗云猗嗟昌兮曰河水清且涟猗又倚可切借为猗难之猗诗云猗难其枝又于义于个二切偏猗也诗云两骖不猗猃力劒切又虚检切诗云载猃歇骄猲许竭切古借用歇猈皮皆扶蟹扶移三切左氏传有史猈类力遂切种类也犬之种类多故类从犬引之则以类而求神者为类书云类于上帝又卢对切借为颇类之类传曰刑之颇类今作颣状鉏亮切形状也犬多变态故状从犬独徒谷切单特也牛曰特犬曰独勐莫杏切犬挚也犷古勐切犬犷悍不可附也獟馨妖丘妖二切犷也史记曰诛獟駻狠下豤切悍戾不可驯也又唿豤切犬斗也狷规玄切又上去二声犬性狷急不可触也引之则介洁褊急不可矶者皆曰狷狷与獧多互用孟子曰獧者有所不为不屑不洁是獧也獧许縁切剽黠也㹪所晏切又平声狡古巧切犬绞黠也猾户八切犬獧黠难羁也因之为冦猾书云蛮夷猾夏狯古外切狡也狞尼耕切犬怒毛也獳奴力切犬恶毛也又作记曰獶杂子女又奴侯切犬斗怒也又奴交切獶哮犬吠声也㹥渠王切犬苍皇吠走也亦作猖蚩良切犬狂披猖也猜仓才切犬疑也狎下甲切犬附习也狃女久切犬狃于得食复前也猥坞贿切犬食不避秽猥下也犯亾泛切又防险切犬侵冯也倏式竹切犬猋至也修省声猝仓卒切犬默忽前出也引之为仓猝猝暴古借用卒㚟敕略切犬走剽疾也左氏传有石㚟默密北切犬不鸣也于咸切犬窦中声也狋五伊切犬争声也东方朔曰狋吽牙者两犬争也奖子两切犬厉进之也引之凡奖劝者皆曰奖传曰无亢不衷以奖乱人又曰皆奖王室奖顺天灋猎力涉切以犬从禽也狩书究切冬猎也狩主用徒设驱逆之车于四时之田为盛息浅切秋猎也亦作玺省声狝主用罗张兽獀疏鸠切春田曰獀獀主用火通作蒐獠力照切尔雅曰宵田曰獠相如赋獠于蕙圃尞声亦㑹意又都狡切夷獠也获胡伯切猎得兽也献许建切进也羊曰修犬曰献记曰犬曰鬻献引之则凡进物于所尊敬者皆曰献周官大比献贤能之书于王记曰诸侯嵗献贡士于天子故贤能谓之献书云万邦黎献又曰民献有十夫予翼孔子曰文献不足故也载诸典册者文也传诸其人者献也猩桑经切兽似猴能言出交阯人面豕身声如小儿啼猴乎沟切兽似人而尾善縁木玃俱缚切又作狙子余七余二切庄周曰狙公赋芧按狙玃类之黠㨗者一曰犬伺逐也张良狙击秦皇帝盖取此引之为狙诈狖羊就切狼卢当切野犬能食兽者能反顾其背狈布盖切犲士皆切兽似狗而髙大赤色善捕兽独犲大羣犲小狐洪孤切兽似狗芃尾如彗诗曰雄孤绥绥里语曰狐欲涉水无如尾何腋毛茸白宜为裘能窃鸡食血而不食肉渉冰则疑而屡聴故谓狐疑俗谓狐能为妖诗曰莫赤匪狐莫黒匪乌犴狴鱼旰侯旰二切蒲毖切犴狴狱名也守之以犬故与狱俱从犬犴狴犴狱之犴亦借用厈诗云宜厈宜狱獭他达切水兽似小狗善獱毗宾布玄二切獭类也又作淮南子曰畜池鱼者必去猵獭狻苏官切狨而融切禺属其毛茸而长金色异彩今世以为鞯褥谓之金狨玁狁喜检切以准切诗云玁狁孔棘狄徒歴切北狄也亦省声古通作翟戎狄之人生于深山貙虎之乡故狄貊玁狁从犬从豸蛮越之人生于虫蛇之乡故闽蛮巴蜀皆从虫犹荆楚以草木名也獯许云切獯粥古狄名亦单作熏狘况越切记曰麟以为畜故兽不狘思邀切山鬼夔属又所咸切犬长毛貎犬之疑猌鱼仅切又平声六书故巻十七六书故卷十八钦定四库全书六书故卷十八宋戴侗撰动物二龙力钟切鳞虫之长囦居而天行本曰从肉飞之形童省迟父钟象形文假借之用一诗云既见君子为龙为光龙之㑹意龖徒合切龙之谐声龛口含切虎唿古切象虎爪牙矍杀之形虎之㑹意虐逆约切残酷也从虎从爪彪必幽切虎文也虢古获切古用名国虢公封焉蒲报切武暴也虎之谐声虥昨闲切虒斯移切虓许交切虎阚也诗云阚如虓虎号乎刀切虎咆也虩许逆切虎所虓阚震叠虩虩也易曰震来虩虩虞元俱切防虎也山泽之守因谓之虞引之为忧虞虞度又借为驩虞五乎切虙伐六切虘丛租徂何二切虎之疑䖍渠焉切按书传用为䖍共之䖍诗云䖍共尔位又曰有䖍秉节又用为䖍刘之䖍书云夺攘矫䖍诗曰方斵是䖍传曰䖍刘我邉埀象徐两切巨兽长鼻脩牙牙可为器象形借为形象之象易曰象也者象也以字义释易名非有二字也象之谐声豫羊茹切借为豫先犹豫之豫亦作又借为悦豫之豫易曰雷出地奋豫诗云逸豫无期孟子一游一豫兕徐姊切埜牛青色皮可为甲象其角古文鹿卢谷切鹿支角象其角足也鹿之象形麀于求切母鹿也象其下有子与牝同鹿之㑹意麤仓胡切鹿之谐声麋旻悲切麋与鹿同而大月令麋角冬至解鹿角夏至解麚古牙切麛莫兮切鹿胎也凡孕兽曰麛鸟曰卵周官禁麛卵者麑吾鸡切鹿子也鲁语曰兽长麑䴠䴠乌皓切麋子也古单作夭记曰不殀夭又曰胎夭多伤麌五矩切诗云麀鹿麌麌麠居卿切又作居履切又作麠同类似鹿而角不岐毛不斑麠大而小麠毛差黒而粗麕去伦俱伦二切説文曰麞也别作从囷省借为麇縳之麇传曰麇之以入麞之羊切似而脂黄亦谓黄牛麝夕夜切兽如小鹿庾有香麈止庾切似鹿而大尾可为拂辟尘麒麟渠之切离珍切麒麟祥兽也麃蒲交切又表骄切诗曰驷介麃麃言肥壮貌鹿之疑丽郎计切按书传所用丽有耦义周官丽马一圉两马也束帛丽皮两皮也故又为亢丽别作俪因是有畴匹之义有丽密之义诗云商之孙子其丽不亿言其畴类也又为奢丽美丽书云被化奢丽丽离声相近故又有附离之义易曰离丽也日月丽乎天百谷草木丽乎土又因之有华丽之义亦邻知切东夷有髙丽国亦作髙骊苋胡官切山羊也象形能奴登切按能为熊属説文必有所据贤能才能则假借也又奴台切又奴代切坚忍也亦作耐又奴更切能之疑熊于弓切兽似猪黒而鋭喙其蹯类人掌蛰居能升木熊之谐声班縻切诗云赤豹黄罴豸池尔切豸之谐声豹北教切兽似虎而小黄质黒章貔旁脂切书云如虎如貔貅许牛切记曰前有挚兽则载貔貅貙敕俱切貊莫白切又模各切用为狄名诗云其追其貊孔子曰虽蛮貊之邦行矣貉下各切狐类毛厚可为裘语曰狐貉之厚以居诗云一之日于貉取彼狐貍为公子裘考工记曰貉踰汶则死周官甸祝掌四时之田表貉之祝号按孔子狐貉之厚以居诗亦曰一之日于貉取彼狐狸为公子裘则貉为狐貍之类明矣于貉犹言于耕谓猎取狐貉也凡田者先取狐貍之属为驱逐大兽则小兽窜伏也表者先立表也貉者先攻取狐貍之属也二者皆为田事之始故祭先之貆胡官切猫莫交切又睂镳切捕䑕貍记曰迎猫为其食田鼠也又虎类诗云有猫有虎貍陵之切伏兽似猫其类不一又借为葬埋之貍谟皆切貕胡鸡切周官幽州之泽薮曰貕养夒奴刀切猴也诗云毋教猱升木夒似人伯曰页象其首止象其前足已象其尾夂象后足人立也夒之象形夔渠追切木石之怪也似夒而角一足家语曰木石之怪夔魍魉庄周曰夔谓蚿曰吾以一足趻踔而行今俗谓之山㺐又借为夔夔之夔书曰夔夔齐栗兔汤故切象形兔之㑹意免母辨切脱也兔善逸从兔省后足脱去之象也引之则凡脱免者皆曰免妇人生子为免身借为丧服袒免之免逸夷质切脱走也兔善走故取义于兔引之为逸游为暇逸冤于袁切屈也兔在冂下冤屈不得伸也㲋丑略切㲋之㑹意毚士咸切菟同都切传曰楚人谓虎于菟又菟裘鲁邑名兔之谐声㕙七旬切䨲奴侯切鼠书吕切象形鼠之指事窜七乱切从䑕入穴逃窜之义也因之为流窜书曰窜三苖于三危又七凡切奔跳也䑕之谐声鼬余救切䑕狼也如䑕而大狼尾赤黄色能食䑕鼪师庚切庄周曰骐骥骅骝捕鼠不如貍鼪鼷下鸡切甘口鼠也春秋曰鼷鼠食郊牛角鼱鼩咨盈切权俱切东方朔曰鼱鼩之袭狗鼯五胡切荀子曰梧䑕五技而穷鼺伦为切又力轨切飞生也鼢房分切隠䑕也黎黒色小于鼠穴土而行不入室家以其常偃伏故又谓偃鼠以其起地若耕故又名犂䑕力求切竹鼠也多肉如豚肥美可食古通作留庄周曰执留之狗鼦丁聊切鼠属大而黄黑皮可为裘鼨之戎切力知切于葢切廌宅买切嘼许救切嘼之㑹意兽舒救切尔雅曰四足而毛谓之兽角卢谷古岳二切兽角也兽戴角者以角相抵故因之为角斗角胜负之角又引之为角斗甬之角角校声相通义亦相近也又为东方之宿角之㑹意解古买切从刀解牛角解之义也自解为解胡戒切鹿角解草木节解之类是也易曰雷雨作解因之为解㪔解惰角之谐声觡古百路洛二切角有支曰觡记曰角觡生觝都礼切角根也按角根通当作氐汉书角抵通作抵司马相如曰双觡共抵又作牴䚡新兹桑才二切角中虚毳骨也觩渠幽切角宛曲也诗云兕觥其觩又曰角弓其觩与捄通详见捄下觳胡谷古禄二切角跗也馈食礼主妇俎觳折既夕礼裳不辟长及觳犹言跗也庄周曰其道太觳秦二世曰监门之养不觳于此犹言下也觫苏谷切角初出茧栗也齐宣王见牵牛往衅钟者曰舍之吾不忍其觳觫若无罪而就死地觭去竒切尔雅曰角一俯一仰也周官三梦二曰觭梦䚦敕豕切角顷也觢尺制切觜遵为切又上声角鋭耑也陟加切角大本也亦作觺鱼力切又上声楚辞曰土伯九约其角觺觺触此欲切角牴也觥古横古黄二切饮器也以角为之又作周礼曰掌其比觵挞罚曰觵其不敬者古以觥为罚爵故其所容多诗云兕觥其觩兕角巨可以为觥也觯之义切饮器也觚古乎切饮器也考工记曰人为饮器勺一升爵一升觚三升献以爵而酬以觚一献而三酬则一豆矣食一豆肉饮一豆酒中人之食也觚之制有亷稜故凡有亷能者皆谓之觚稜觞式阳切凡饮器实酒曰觞传曰觞曲沃人衡何庚切周官凡祭祀餙牛牲设其楅衡引之则凡衡设者皆谓之衡今俗皆谓之横权之衡而为平者车之衡加于两服者屋之栋衡加者皆曰衡觼古穴切诗云鋈以觼軜卑吉切诗云一之日发觿许规津埀户圭三切记左佩小觿右佩大觿䚩举夭鱼沼二切淮南子曰角䚩不猒薄觖遗惢切缺所望也又去声又与缺通䚥昵角切革古覈切兽皮也象形具四足首尾完曰革柔曰韦通曰皮借为更革之革更革声相通又借为革疾之革与亟通纪力切革之㑹意䨣匹各切説文曰濡革也革之谐声鞹去郭切凡革不去其光张而完暴之谓之鞹淮南子曰譬之犹鞹革也大则大矣列之道也诗云鞹鞃浅幭以鞹为鞃浅为幭尚文也子贡曰文犹质也质犹文也虎豹之鞹犹犬羊之鞹言文之不可蔑也虎豹之鞹无去毛者犬羊之鞹亦用以为裘为鞄歩教切又步角切柔革之工也考工记作鲍靬居言苦旰二切説文曰干革也汉书单于弟于靬王张掖有骊靬县靼多达之列二切説文曰柔革也韦绳因谓之靼䩵王问切冒鼓之工也考工记曰䩵人为皋陶又攻问切鞔谟官切冒鼓也吕氏春秋曰胃充则中大鞔巩居竦切以革束固也鞶蒲官切易曰或钖之鞶带记曰男鞶革女鞶丝亦作縏记又曰妇人佩施縏袠传曰带裳幅舄昭其度也縏厉㳺缨昭其数也又曰王以后之鞶鑑予郑伯鞓汤丁切革带也今之带有其革谓之鞓俗书也苦瓦切革带也凡革带系佩者必有环环必有邸今不佩而犹仿佛其制以金犀与角为之谓之俗书也鞵户皆切革履也鞮丁兮切记曰大夫士去国鞮履周官鞮鞻氏掌四夷之乐鞻郎侯切又去声又俱遇切靸悉合切按今人以履无踵直曳之者为靸鞾唿戈切革履有翁及骭也鞞并顶切诗云鞞琫容刀鞘私妙切刀室也古通作削又师交切今乘舆之出前有鸣鞘以跸行者靫楚厓切箭室也鞬居言切弓衣也传曰右属櫜鞬䪍洛干切弩矢室也韇徒谷切以革为匮也士冠礼曰筮人执䇿抽上韇亦作䪅见韦部鞃苦弘切以革冒轼也诗云鞹鞃浅幭言以鞹为鞃以浅为幭尚其文也韅许见切传曰韅靷鞅靽靷余忍切又去声诗云隂靷鋈续左氏传邮无恤曰两靷将絶吾能止之驾而乘才两靷皆絶按古通作引鞅倚两切传曰御下两马掉鞅而还又曰太子抽劒断鞅又借为鞅掌之鞅庄周曰鞅掌为之使靽博漫切按靽即绊也在后为靽靳居近切左氏传王勐曰吾从子如骖之靳借为靳吝之靳靳㑄之靳靮丁厯切记曰孰执羁靮勒厯徳切马衔勒也周礼曰革路龙勒厌翟勒面按有衔曰勒者勒所以约勒也引衔当马面故曰勒面凡约勒之义皆取焉鞗田聊切诗云鞗革冲冲又曰钩膺鞗革又曰鞗革金戹靶必驾切説文辔革也鞁平义切驾车马具也汉志路车驾被具单作被鞍于寒切鞁马具人所跨者也韀则前切鞍韀也今谓障泥鞭賔连切以革为攴也鞭本以革为之皮革随人身圜转故鞭背而不伤五藏按北史崔伯谦不忍见血改用韦鞭鞠居六切以革裹毛为毬蹙蹋为武戯也今谓之毬按鞠之义有为曲者为穷者皆以其声通也鞠之为物包裹曲局受蹙蹋而无所逃非特其义然其声固然也故其义非但为曲为穷而又为鞠穷为鞠穹大略为曲局穷蹙不得申之义故曲躬为鞠躬母之懐子伛偻任之亦谓之鞠诗曰父兮生我母兮鞠我皆取曲鞠之义也书云自鞠自苦诗云昔育恐育鞠又曰鞠为茂草又曰鞠哉庻正皆穷蹙之义也讯狱讼者必穷其情故为鞠狱之鞠又因鞠攻之义诗云陈师鞠旅又有曲音与曲通用鞠穷药名也今曲穷之音为芎鞼求位切齐语曰轻罪赎以鞼盾一㦸鞙圭玄切又去声韄乌百乙角二切䩩于远切又平声靲巨禁切士丧礼重用二鬲盛鬻系用靲韦羽非切革之已柔者也本韦北之韦借为韦革之韦因而生子故自为母所谓有小宗而为大宗者也韦之谐声韠卑吉切市也记曰韠君朱大夫素士爵韦圜杀直天子直公侯后方大夫前方后挫角士前后正韠下广二尺上广一尺长三尺其颈五寸肩革带博二寸一命緼韨幽衡再命赤韨幽衡三命赤韨䓤衡士冠礼皮弁服素韠玄端爵韠韐古合切士冠礼爵弁服韎韐传曰有韎韦之跗注君子也韎莫佩切诗云韎韐有奭以作六师鞴古侯切臂沓也以韦韬䄂以便执事也射者用之又谓之拾亦谓之遂诗云决拾既佽弓矢既调乡射礼袒决遂射者之服也汉董偃绿帻傅鞴执事者厮役之服也臂鹰者亦以鞴韘失叶切指沓也以骨骨若木为之借之以韦以韬指决弦也故又谓之决诗云童子佩韘韤亾发切足衣也韔丑亮切弓衣也诗云交韔二弓韬他刀切所以帱器者也又作縚又去声韣徒木切所以韬歛之器也记曰带以弓韣又曰载弧韣旂十有二旒又作襡曰歛簟而襡之与韇通韫委陨切韬韇也子贡曰韫匵而藏诸䪗徒玩切韛皮拜切韦囊也鼓之以炽火韢唿桂乎桂二切説文曰櫜纽也按今以衣纽之牝环为韢韩胡安切书传用为国名韧如吝切又上声柔刃难断也古通作忍亦借用刃韦之疑弟徒礼切又去声次弟之弟去声又为兄弟之弟上声因之为孙弟孝弟去声毛莫袍切兽毛也象形毛之㑹意毳此芮切毛之细缛者周礼曰共其毳毛为氊诗云毳衣如菼引之为毳弱之毳谓轻耎不坚忍易折絶荀子曰小敌毳尾亾匪切从尻省毛属于尻为尾也尾之谐声属专欲切尾着也属目注目也以言属之亦曰属借为洞洞属属之属属于我者为属市玉切属之固者为属之喻切屈曲律切曲其尾也引之则凡屈而不申者皆曰屈又渠勿切彊曲也引之为屈彊负力不屈也又佳尾也引之为短屈又九勿切楚有屈氏晋有屈地又丘月切后之衣阙翟亦作屈狄求渠鸠切以皮毛为衣也从毛又声説文曰象形一曰象领及督也借为求索请求之求毛之谐声氂吕之切细毛也言度者以十氂为毫亦借用釐毨息典切毛夏脱秋更生洁治也与洗通氄乳允切又乳勇切冬毛茂宻也説文作隼声毰毸普囬切苏来切毛羽芃松轻圜皃氊遮延切聚毛为缛也亦借用旃荐二字毯他敢切毳之轻积如菼者菼芦荻华也诗云毳衣如菼言如菼不当有毯字今世以毛织成蓐为毯毼胡葛切士丧礼曰毼豆两毾㲪土葢切都能切氍毺其俱切羊朱切氅昌两切麾许为切以毛为旌麾持以指麾也书曰右秉白旄以麾周礼曰建大麾以田毬渠鸠切鞠丸也巤良涉切毛巤切通亦作鬣厹诗云厹矛鋈錞厹之谐声禽巨今切鸟兽禽获之通名周官庖人掌共六畜六兽六禽凡用禽献春行羔豚膳膏香夏行踞鱐膳膏臊秋行犊麛膳膏腥冬行鱻羽膳膏羶司马四时之田皆致禽大兽公之小禽私之易曰即鹿无虞以从禽也又曰隼者禽也记曰猩猩能言不离禽兽鹦鹉能言不离飞鸟大凡飞曰鸟走曰兽鸟兽之禽获者皆曰禽故四时之田效所获皆曰致禽而鱻羽为禽献又以大小分之则大为兽小为禽引其义则战斗而执获亦曰禽又渠亷切厹之疑禺离禹王矩切古为夏帝名禼六书故巻十八六书故卷十九钦定四库全书六书故卷十九宋戴侗撰动物三鸟都了切象形古文象飞鸟鸟之象形乌于哀都切古文鸦也象其飞乌黒不辨其目故眂鸟而杀之又于加切别作鸦乌与鸦实一声之转皆因其鸣声以谓之非有二字也人之发声曰乌亦借用之书曰黎民于变时雝又曰于鲧哉曰乌唿亦作于唿皆发语叹辞也乌唿有鸦呀之音有噫戏之音皆一声之转也又借为乌有乌得之乌亦作恶与安焉声义相通乌色黒故俗亦谓黒曰乌于又衣俱切借为辞助与于义相近又借为于邑之于于邑犹郁邑也焉于干于间二切白焉雉属今多畜玩之䧺者纯白頳脚尾长二三尺象其形借为辞助又于干切借为焉得焉能之焉与乌安通鸟之㑹意鸣母兵切鸟言也枭坚尧切磔鸟也又为恶鸟名鸟之谐声鷇古豆切雏也尔雅曰生哺鷇谓须母哺之者燕雀之类是也鸠居求切鸠类不一传曰少皞氏官有五鸠祝鸠氏司徒也雎鸠氏司马也鸤鸠氏司空也爽鸠氏司寇也鹘鸠氏司事也按今俗通谓鸠者有班鸠又谓班佳其差小者颈有白斑点点其声若曰布谷故谓之布谷又谓勃姑又谓歩姑班鸠之声略似布谷而短浊拙于营巢架搆数支便卵翼其上故俗谓拙鸠鸠未尝居鹊巢诗人盖假设以比兴也班鸠布谷膳食之珍又有青鸠好食桑黮食黮而醉每为人得其声画壶故俗谓之画壶又谓祸乌诗所谓吁嗟鸠兮毋食桑黮周礼中春献鸠以养国老殆此物也其他鸠类不可悉举惟班佳布谷单以鸠名借为鸠聚之鸠传曰五鸠鸠民者也又曰释三国之图以鸠其民曰敢使鲁无鸠乎鸤式脂切诗云鸤鸠在桑鵀如林切戴胜也古单作任记曰季春之月戴胜降于桑鸽古沓切鸠类也人多畜之十百为羣纵去复归鹑常遵切䳺鹑也跊跊好斗人多畜之其味美诗云鹑之奔奔记曰膳雉兔鹑鷃又南方之宿朱鸟曰鹑首鹑火鹑尾此非䳺鹑也䳺恩含切鴽人诸切公食大夫礼庻羞雉兔鹑鴽记曰鴽酿之蓼鷃乌諌切内则膳受鷃蜩范亦作晋语曰平公射鴳不死庄周曰斥鴳腾跃而上不过数仞而下翺翔蓬蒿之间鹊七雀切乌类以其声名之又作舄又思积切借为舄屦之舄履底曰舄鹤下各切髙鸟白羽丹顶玄尾修颈髙足又与翯通诗云白鸟翯翯孟子作鹤鹤鹳古奂切鹳差小于鹤鹄胡沃切孟子曰一心以为鸿鹄将至记曰鹄枭胖楚辞曰鹄酸臇枭又曰黄鹄后时而寄处鸱枭羣而制之陈胜曰燕雀安知鸿鹄之志汉髙帝歌曰鸿鹄髙飞一举千里贾谊赋曰黄鹄之一举兮知山川之纡曲子虚赋曰弋白鹄汉书曰黄鹄下建章宫太液池中周官司裘射以共侯设其鹄正鹄之鹄亦通作告古毒切鷩必列切周官享先公飨射鷩冕鵕䴊私闰切奂羁切鷮举乔巨娇二切诗云依彼平林有集维鷮鳯冯贡切鳯皇也书云箫韶九成凰皇来仪诗云鳯皇鸣矣于彼髙冈语曰鳯鸟不至河不出图吾已矣夫盖以为治世之祥也鸾洛官切古者车有鸾和皆铃类也诗云輶车鸾镳曰八鸾锵锵四马故八鸾旂之上亦有鸾则为鸾旂刀之上有铃者为鸾刀鸑鷟五角切士角切周语曰周之兴也鸑鷟鸣于岐山鹓于袁切庄周曰南方有鸟其名鹓鶵史记相如赋鹓鶵孔鸾莺乌茎切黄栗留也又作又名离留离黄莺与栗留离留皆因其声而命之黄言其色也又名仓庚诗云仓庚于飞熠耀其羽色之明耀者亦因谓莺诗云交交桑扈有莺其羽有莺其领鸒羊虑切诗云弁彼鸒斯鹎鵊必移切古洽切鹎鵊鸣旦之鸟鸨博好切诗云肃肃鸨羽集于苞栩鹖胡割切月令曰仲冬之月鹖旦不鸣鹝五厯切又郎击切绶鸟也诗云卭有㫖鹝鶂五厯切又硏奚切春秋曰六鹢退飞过宋都谷梁氏作鶂孟子曰陈仲子有馈其兄生鵞者已频蹙曰恶用是鶂鶂者葢借以喻鵞声䴗古阒切诗云七月鸣䴗月令仲夏䴗始鸣鴂古穴切孟子曰南蛮鴃舌之人离骚曰恐䄺鴂之先鸣兮使夫百艹为之不芳史记曰百艹奋兴秭鴂先皞鷤䳏鹃如连切古携切扬䧺反骚曰徒恐鷤䳏之将鸣兮顾先百艹为不芳古员切按䴗鴂䳏古书名物多错互声相迩也其实䳏鹃鴂一物䳏秭归也似小鹞常以春莫皞鸣其音哀若曰䳏鹃与鴂者故以此得名或谓秭鴂或名杜鹃或名谢豹或名望帝是鸟也不北产故邵尧夫闻鴂于洛以为地气自南而北占世之将乱所谓南蛮鴃舌殆此也扬䧺所谓鷤䳏即离骚之䄺鴂也説者亦以为秭归秭归鸣于春莫与百艹不芳之説不合疑别自为一物夫知宁鴂为何物疑即诗所谓鸣䴗七月始鸣故言百艹不芳也鸱处脂切旧留也又名鸱鸺庄周曰鸱鸺夜撮蚤察毫末昼出瞑目而不见丘山淮南子曰鸱夜撮蚤蚊察分秋毫今人谓之竹萑毛角貍首睅目夜则飞鸣其声若鸱其和声骨鹿云故又名骨鹿鸱声状恶而夜出飞鸣故又谓怪鸱诗云为枭为鸱诗云鸱鸮鸱鸮既取我子无毁我室鸮于骄切青鸠也诗云墓门有梅有鸮萃止又曰翩彼飞鸮集于泮林食我桑黮懐我好音鹞戈笑切沈鸷鸟鹘胡忽切鹞类也鹯诸延切鸷鸟也传曰鹰鹯之逐鸟雀孟子曰为丛敺爵者鹯也鹑度官切诗云匪鹑匪鸢翰飞戾天鹗五各切鸷鸟之大者也汉邹阳曰鸷鸟絫百不如一鹗鸢与专切鸷鸟也凡鹰鹯鹑鸢隼鹗鹞鹘皆抟击之鸟鹰鹯鹑隼则盘空下瞰鹞鹘则沈匿侧伺尔雅曰鸢乌丑其飞也翔鹫疾僦切汉书匈奴生竒才木就羽单作就鸲鹆其俱切余蜀切鸲鹆小鸟剥其舌而教之则能言考工记曰鸲鹆不踰济鸜鹆来巢于鲁春秋记其异俗亦谓歩鹆鹦鹉乌茎切文甫切鹦鹉鸟之能言者出南越䴕力薛切尔雅曰䴕斵木又名啄木鋭喙长舌舌如铦钩啄木空钩食其蠧鹧鸪之夜切古乎切生闽蜀交广形似母鸡而小其鸣若云钩舟格磔或释之为行不得又有竹鸡类鹧鸪其鸣若云泥滑滑飞不能髙鸧鸹七冈切古活切诗云鞗革有鸧鵾古浑切楚辞曰鵾鸡啁哳而悲鸣又作鹪鹩即消切力幺切小鸟也庄子曰鹪鹩巢于深林不过一枝鹬余律切传曰郑子臧好聚鹬冠庄周曰皮弁鹬冠鹭洛故切食鱼鸟白鹭也尔雅曰鹭舂鉏侧八切鸟似百舌长喙善越人谓之鹐鹈徒兮切鹈胡也诗云维鹈在梁鶭分两切鹙七由切诗云有鹙在梁鴐古牙切子虚赋曰弋白鹄连鴐鵞春秋传有荣鴐鵞借用驾字鵞五何切鵞鴈同物畜于人者为舒鴈鵞鸭鴈皆因其声以名之凡鸟多因其鸣声而名之俗谓鸟能自名者误也䲨户工切鸿鴈阳鸟也秋南而春北水鸟也故又从水相如赋曰䲨鹔鹄羣浮借为鸿厖鸿荒之鸿与洪通凫鸭鹜扶俱切繄狎切莫卜切凫鸭鹜同物畜于人者为舒凫鹥乌鸡切鸥也诗云凫鹥在泾鸥乌侯切古单作沤列子曰海上之人有好沤鸟者或曰以其浮游水上状似浮沤因以名之鸳鸯于袁切于良切水鸟匹游者诗云鸳鸯于飞鹚疾之切卢鹚水鸟似鴈而黒善人畜之环约其嗉使取鱼鷘耻力切水鸟匹游者雄者五采翘首柁尾多在清溪中野人或谓溪鷘或谓鸡鷘䴔古肴切相如赋曰箴疵䴔卢又曰交精旋目单作交精鸩直禁切毒鸟也以其尾画酒杀人鸷之利切鸟之矍杀勐厉者曰鸷亦通作挚鴥余律许律二切鸟飞迅疾也诗云鴥彼飞隼又曰鴥彼晨风言风之迅疾也鷕愈水切鸟鸣声诗云有鷕雉鸣鶱虗言切説文曰飞貌按古书通作骞鹐知咸切长喙啄也鸟之疑鴈五晏切音同隹职惟切又子回都二切短尾鸟也今俗以短后为佳孔父别作鵻诗云翩翩者鵻又于追切钟鼎文皆借此为惟字又子罪切庄子曰山林之畏隹隹之象形萑胡官切説文曰鸱属象其毛角又作吅声萑之㑹意蒦乙虢切萑之谐声旧巨救切旧留也详具鸱下借为新旧之旧奞息追切孙愐息晋切象鸟将飞颈项毛羽先奋张之形奞之㑹意奞方问切乌决起于田也隼思允切鸷鸟也象鹰隼在臂鞴上诗云鴥彼飞隼其飞戾天隹之指事瞿九遇切隹鸟之眂两目瞿瞿然也借为瞿㦸之瞿书云一人冕执瞿隹之㑹意雔市流切两鸟也雔之㑹意靃唿郭切鸟遇雨惊飞也相如赋曰靃然云消亦作从雔省雥羣鸟也雥之指事雧秦入切鸟羣萃于木也亦作从雥省只双雀之石切所江切持一为只持两为双即略切小鸟也多栖檐字古通作爵䍜陟校切覆鸟也隹之谐声雄羽弓切牡鸟也雌七移切牝鸟也雏士余切鸟子也尔雅曰生噣雏生而能自啄食也鸡鹜类是也鸡古兮切畜鸟之能时夜旦者别作雅五下切又乌加切借为雅颂之雅又为雅素间雅雉直几切似鸡而五采雄者长尾耿介善斗左氏传少皞氏官有五雉又名华虫借为城筑之雉传曰都过百雉离隣支切离留也借为离丽之离诗曰鱼网之设鸿则离之又为离㪔又为离落犹言罗落也为陆离光采陆离也为流离珠似玉也为淋离沃水淋离也离之之谓离去声雕都僚切借为雕琢之雕为雕落之雕雝于容切借为和鸣雝雝之雝又为肃雝雝睦雝容之雝诗云雝雝在宫肃肃在庙记曰肃肃敬也雝雝和也又云镐京辟雝难奴丹切借为艰难之难遇难为难去声又用为猗难之难诺可切诗云隰有苌楚猗难其枝曰陉桑有阿其叶有难又用为时难之难囊何切周官方相氏掌䝉熊皮黄金四目玄衣朱裳执戈扬盾率百隷而时难以索室敺疫亦作傩见人部难之谐声艰古闲切险难也雇侯古切鸟也古通作扈诗云交交桑扈率埸啄粟传曰九扈为九农正借为庸雇之雇庸予直也古慕切雒勒託切借为河雒之雒䧴章移切閵良刃切籀文雃苦坚切春秋传秦有士雃雂巨淹切春秋传吴有公子苦雂雎七余切诗云关关雎鸠雐荒乌切雊古侯切鸡雉之属引颈而鸣也佳之疑鹰于陵切鸷鸟也飞翔下眂搏击以食巂户圭切隽徂沇切引之为隽异子峻切与俊通传曰壶何为焉其以中㒞也寉朋歩崩切鸟羣飞也象形引其义则两相从者皆谓之朋诗云朋酒斯飨以两为朋也五贝为朋以五为朋也易曰十朋之龟诗云钖我百朋十百为朋也引之为朋匹朋友朋党燕于甸切玄鸟也籋口布翅友尾象其形又曰乙又曰意而燕乙意而皆因其声而命之玄则以其色也借为燕乐燕饮之燕通作宴又借为燕婉之燕上声诗云燕婉之来又借为燕代之燕平声羽王巨切鸟羽有茎象形借为五音徴羽之羽羽之㑹意几市朱切短羽也故眂羽而杀翏力求切又力肃切又力竹切衆羽飞声也引之则亦为风声庄周曰而独不闻之翏翏乎翟徒歴切雉羽也雉羽华而长故从羽古者折羽以为旌全羽以为旞重翟羽厌翟羽以饰车夫人之服刻缯为翟以饰衣谓之褕翟皆取于雉羽者也禹贡徐州之贡夏翟诗云右手秉翟又曰翟茀以朝亦通作狄又直格直角二切莫大羽土盇切又覩盇切鸟遭奄覆翕其翅毛羽莫大羽飒不申也引之为莫大羽茸莫大羽茸卑猥不治之貎也羽之谐声习似入切鸟肄飞也记曰鹰乃学习引之则凡数数扇阖者皆谓之习诗云习习谷风又引之为学习讲习翰侯旰切又平声羽之彊者曰翰在羽为翰在毛为毫鸡鸣必拊其翰故谓之翰音鸟飞必鼓翰故曰翰飞引之则为屏翰之翰诗云之屏之翰又曰大宗维翰犹言羽翼也又为羽毛白色易曰白马翰如记曰戒事椉翰借为翰海之翰翮下革切羽茎也周官羽人掌徴羽翮史记曰三翮六翼以髙世主翼余力切鸟两臂也引之则凡张两者皆曰翼孔子趋进翼如也借为祇翼之翼诗云小心翼翼又为翼曰之翼以翼覆䕶曰翼去声诗云鸟覆翼之翭乎沟切士丧礼翭矢一乗骨猴短卫周官鍭矢用诸近射翅失豉切周官翨氏掌攻勐鸟翎郎丁切羽之长者也翁乌红切鸟颈毛也引之则刀颈鞾项皆谓之翁翁公声相近故借为翁媪之翁又借为翁之翁去声亦上声翘渠遥切鸟首尾长毛翘起也西都赋曰发皓羽兮奋翘英翦即浅切羽毛摧落也故通为翦髪翦灭之翦与前通用又平声飞貎翯胡角切鸟羽晳泽貌翕许及切阖翅也引之为唿翕之翕与吸通翥章庻切説文曰飞举也翩滂连切鸟飞轻疾也翺五牢切鸟飞敖也翔如羊切盘囬徐飞也唿㑹切飞声羾胡公切飞声又古送切翐翂直质切敷文切翐翂徐飞貎毣莫报莫卜二切鲍宣曰极竭毣毣之思许许规切诗云如翚斯飞春秋公子翚字羽翊与职切汉有左冯翊翛诗姚切羽敝萧疏貌也又息六切与倏通翡翠符沸切此醉切翡翠捕鱼鸟其羽青碧设饰者尚其羽故从羽翾徒袁切小飞也虫飞为翾翿徒到切羽葢也汉人谓之华葢又谓羽诗云左执翿又作纛与帱通翳于计切羽可以屏蔽者引之凡蔽翳者皆曰翳又平声翣山洽切又色洽切羽扇也羿五计切爪侧狡切鸟爪也兽亦有爪象形引之则凡爪类皆曰爪人之指㕚或亦通作爪爪非人手之形説文以合爪为臼误矣车葢之爪以玉饰之亦曰爪爪之曰爪平声爪之㑹意孚芳无切鸟伏卵也先人曰鸟终日啄及其妪伏也凝然不动累日一下食诚之至也人之有孚者亦然孚伏之久燠休周浃卵乃化生诚之孚于物也亦然爪之谐声爬蒲巴切搔也飞甫微切象鸟飞又作象两翼披靡非又转而为非借为是非之非飞之象形卂息晋切疾飞也飞疾故不见其羽卂之谐声茕渠营切説文曰疾也按茕从卂絶起无旁与故因之为茕独又作通作瞏飞非之谐声飜孚袁切疾飞翩飜如反覆也又作翻靡莫彼切疾飞披靡也假借之用三靡之声与蔑莫无㒺相通故其借义亦相迩诗云靡不有初又曰靡神不举靡爱斯牲又为靡敝靡尽之靡记曰国家靡敝亦平声又为靡切之靡莫何切与摩通庄周曰相靡以信又曰喜则交颈相靡吕氏春秋曰树相近而靡齐有靡筓之山非之疑靠苦到切至之利切象鸟下飞属地之义也至之㑹意臸人质切偕至也至之谐声臻侧诜切至也到都皓多告二切至也至之义鸟自上而下故颠到之义取焉淮南子曰到生挫伤艹木首在下所谓到生也西先稽切鸟宿于巢也象形日西则鸟归宿故因之为东西六书故卷十九六书故卷二十钦定四库全书六书故卷二十宋戴侗撰动物四虫直中切蝡动跂行翾飞族生之属也象形三之象其族生也凡内骨外骨郄行仄行连行纡行以脰鸣者注鸣者旁鸣者翼鸣者股鸣者匈鸣者率皆从虫其或为䖵或为虫者从省以便书也字有象其多者于天文则有品于动物则有虫于植物则有艹有竹蚀于虫者为虫去声亦作虫之象形蜀市玉切蜀似蚕色多青坟首睅目葵藿胡麻蹲鸱多产之诗云蜎蜎者蜀庄周曰奔蜂不能化藿蜀韩非曰蚕似蜀因之为巴蜀之蜀蜀之疑蠲古玄切书传用为蠲洁之蠲与圭涓通诗云吉蠲为饎礼曰哀子圭为而哀荐之汉有中涓涓人圭蠲涓葢同声周礼又曰除其不蠲由是有蠲除之义蠲宥罪戾与之为洁也故又有蠲赦之言虫之㑹意蛊公户切皿虫为蛊凡为蛊者聚毒虫于皿缶使代相啖其独存者为蛊以其矢毒人輙死周官庻氏掌除毒蛊以攻説禬之嘉艹攻之引而用之则谷之飞亦为蛊人病尸注者虫蚀其五藏亦谓之蛊晦滛近女者生内热惑乱之疾疾如蛊引之则凡物敝而蠹生之者皆为蛊蛊壊之义生焉易曰㢲而止蛊蚝千志切毛虫也其毛多善螫人䖤于袁切虫宛曲也夗亦声説文单作夗蜎萦玄切臝虫之状肙肙然详见肙下肙亦声诗云蜎蜎者蜀蝡乳尹而兖二切虫行耎耎也耎亦声虫之谐声风敷戎切今二切天地八方之气吹嘘鼓动者命之曰风风在有无之间无所取象説文曰风动而虫生立文者託象焉凡声诗之风雅取义焉风之之谓风去声风之谐声飏弋尚切风所摇漾也又平声风所飞扬也因风以播康粃者亦曰飏与扬通飘纰昭切风票迅也在风为飘在水为漂其义略同故亦通用诗云风其漂女又曰风雨所漂摇飙卑遥切风猋起狂迅也通作猋飔息兹切风之轻凉者也飒苏合切风乍至飒然也又落合切狂风拉物也䬒苏求切䬒翏凉风䬒翏也飐只冉切风所轩轾也飓补妺切海之灾风也𧖟昨含切人所同识蛹尹竦切𧖟成絸化而为甬也亦㑹意蛾五何切蛹化而羽曰蛾凡羽虫皆先化而蛹再化而羽古亦用为蚁字蠭尃容切细要族居之虫也有蜜蜂有土蜂有木蠭其类不一其尾有毒所谓丁也故古从丁蜜衇毕切蜂饴也又作蜡力盇切蜂房煮之为蜡螉蠮乌结切乌红切蠮螉蜂类细要县腹垒土为房于屋壁空罅中取蛛蝥或青虫实之而卵其中雌䧺倡和其声若祝已乃封其端而去卵化为虫食蛛蝥而长则化为甬再化而羽为蠮螉蚁鱼绮切又作蚁之类不一白蚁居土中其巢大如瓮盎有城郭君王以土为甬道髙下縰属蠹食朽腐梁栋亦被其害化而羽夏月隂雨时坌飞满屋殆所谓蚍蜉也亦谓之蝼亦谓之土蚁玄蚁之族尤蕃亦有城郭君王性慕羶遇遗羶僵腐则率其徒负曳而去有大头蚁徃来其间而不负曳若纠率之者故俗以惰羣者为大头蚁又有同类而小者其色微黄为黄蚁有虎蚁稍大好啖羣蚁故谓虎蚁有蛆蚁状如黒蚁化而羽能螫人尔雅所谓丁蚁也有臭蚁好縁木为窠其臭恶故谓臭蚁此其大略也蝼洛侯切蝼土蚁也蝼蛄土狗也好攻土夜飞傅火以其好攻土故属之于蝼蚁所蠹蚀为蝼去声人病颈肿如蝼攻者亦曰蝼别作瘘又蝼蝈蛙属蚍蜉蝣蒲陂切又作缚牟切夷周切诗云蜉蝣之羽衣裳楚楚夏小正曰蜉蝣渠略也朝生而莫死荀子曰不饮不食者蜉蝣也王袤曰蜉蝣出以隂蛱蝶兼狎切徒劦切蛱蝶胡蝶也胡蝶粉翅长喙卵艹木上为虫食艹木化而为蛹再蜕而为蝶其类不一蚬胡千唿典二切蝇余陵切蝇类不一其最多者集人身及食间青蝇生于圂一名景迹毛蝇好卵蚕身食蚕蛹攻茧而出乃化为蝇蛆七余切蝇之类卵臭腐粪秽中为虫耎耎化为蝇蜡鉏驾切周官蜡氏掌除骴又用为蜡祭之蜡天子八蜡记曰蜡也者索也嵗十二月合聚万物而索飨之也蟁无分切亦作淮南子曰孑孑为蟁蚋而鋭切荀子曰䤈酸而蚋聚蝱陌庚切蝱类蝇而大攻饮牛马血䗽由季切楚语曰蝱䗽之既多而不能掉其尾蠛蠓结切莫孔切蠁许两切蝉螓蜩螗蟟蚻市连切市臻切徒聊切徒郎切子列作结二切落萧切侧良切侧八切蝉螓蜩螗蟟螀蚻皆蝉类也按记曰范则冠而蝉有緌蝉颔下县舌如緌也螓蝉声相隣皆因其鸣声以命之也诗云螓首蛾睂蝉之大者其颡广而方故诗称螓首也诗云菀彼桞斯鸣蜩嘒嘒又云如蜩如螗如沸如明蜩螗二物其声嘒嘒啾襍也蟟小蝉其声噍嘹因其声以名之亦唿蚻蟟又谓茅蜩也蚻寒蝉也亦因其声以命之其大者为马蚻马母也即诗所谓莎鸡后又谓络纬也其状似鸡多在莎中食其荑其声絶类络纬者是以谓之也近秋始鸣常鸣于夜故又谓寒蝉夜蝉也螀寒蝉之小者也螇蝒蚞蚗蛁之类皆废名也螬蝤蛴徂遭切字犹切徂兮切蛴螬蝤蛴一物也生粪中食艹木根口刚而身耎耎肥白壅肿故俗以比肥白者诗所谓领如蝤蛴也化而羽为蝉蟪蛄羽桂切攻乎切楚辞曰嵗莫兮不自聊蟪蛄鸣兮啾啾乎木切夏小正曰三月鸣蟋蟀息七切所律切蟋蟀小虫黒而泽善斗小儿笼畜以角胜负其声刺歴如织七月始鸣故又谓趣织蛩渠容切尔雅曰蟋蟀蛩螽职戎切艹虫飞跃以股鸣者诗云螽斯羽又曰趯趯阜螽又曰五月斯螽动股亦作虴陟格切莫杏切虴蜢螽类也凡螽蚻虴蜢蟋蟀之属皆长股而羽善跃且飞虴蜢之类最多瓯越人通谓之虴蜢蝗乎光切似虴蜢而大羣飞食禾黍艹木荑叶颔下有文若王翅旁有窍可以缕贯不常有有则为灾蠜附袁切螳蜋徒郎切鲁当切螳蜋羽虫之鸷者出自斧臂郄行奋臂摇肩侧翅攫食他虫翼下有红翅如裙裳俗谓织绢娘腹中有二虫如黒线螵蛸匹消切相摇切螵蛸螳蜋卵也生着枝间蛸又相交切蟏蛸也蛣蜣去吉切区羊切甲虫之巨者黒甲甲下有翅飞鸣洪洪然好转牛矢为丸俗亦谓之矢甲向秀曰蛣蜣之知在于转丸又名蜣蜋又汉鄞县有蛣埼亭萤沿泂切甲虫之小者夜飞有光荧荧故因以名之古单作荧蠸巨员切瓜蝇状似荧火蜻蛉子盈切又音青郎丁切蜻蛉出目马吻六足四翼飞空而卵于水为水虿水虿化而为蜻蛉亦曰蜻蜓星蜓蜓特丁切又螟蛉虫名诗云螟蛉有子果臝负之蟌粗丛切淮南子曰水虿为蟌蛚良薛切蜻蛚蝎许谒切蛴螬类也在木曰蝎与蛴同而色微黄多蠹穴桑中化而羽有角如牛羊故俗谓天牛亦谓桑牛卢黒而白驳縁木上下飞腾不远还啮木皮卵其中蠹当故切木中虫也亦作㑹意蛘与章切强巨良切䗐式支切蛅职亷切蜭乎感切尔雅毛蠹也蟫余箴切衣书中蠹也蠷䗏其俱切又巨由切所由切蠷䗏似小蜈蚣色青黒足长溺人则疮热沸蟰苏雕切蟰蛸也诗云蟰蛸在户蜘蛛陟离切陟余切蜘蛛网虫其类不一县空张网如罾罗食飞虫蠿陟八切䖼期虐切蝥莫浮切蛛蝥蜘蛛也旁连切博雅曰旋沙蝨也沙中有虫旋沙为穽以伺物有堕其中輙取食之俗亦谓之橐作以其背若橐佗也螕边兮切扁虫着牛马食其血者也产荐蓐之间者差小噆人肤俗谓荐螕亦曰茭蝨也螕麻子类螕故以名之蚤子皓切噆肤跳虫也早莫之蚤亦借用此手爪之叉亦借用此蝨所栉切衣襦中虫也虮居衣切蝨卵也蜚匪微切又扶贵切春秋书有蜚蟅之夜之石二切本艹曰虫似鼈亦似鼠妇大者寸余有鳞无甲生沙中及墙壁下溼土中蚿胡田切马陆也多足俗名百足虫状如穿百钱亦谓百钱虫死则侧卧如刃环故又谓刀环虫庄周曰䕫谓蚿吾以一足踸踔而行今子之使万足独奈何蠖乌郭切虫屈申而行者多生桑上其长至尺易曰尺蠖之屈以求信也螟莫经切徒得切又作又作按非一种月令百螣时起蟊莫浮切蝝与专切春秋书蝝生鲁语曰虫舍蚳蝝蠡卢启切古文从丁言虫所毒也髙子曰禹之声尚文王之声孟子曰何以言之曰以追蠡谓钟用久剥蚀若虫蚀也又卢果切疥癣虫也传曰不疾瘯蠡又郎禾切通为蠃蚌之蠃曰以蠡测海又怜题切谷蠡匈奴君长号又蠡艹详见蔺下蛕户恢切人腹中长虫也别作蛲倪幺切又如招切人腹中短虫也虵时遮切纡行鳞甲之虫也其类不一好噬啮人亦作已象形因以为十二辰之名虵己之物也借为委蛇之蛇徒何切蚒如盐切説文曰大蛇可食长者丈余蟒莫党切虵之最大者蝮孚六切虵之最毒者蜥先击切蜥易蝘蜓也易亦作蝘蜓于殄切徒典切按蝘蜓守宫同类而异种守宫专在屋壁间故谓之守宫俗亦谓壁弓在埜者俗谓蝘蜓比守宫为大丹碧色者短尾纯青色者长尾东方朔曰是非守宫即蜥易明为二物也又为蜻蜓见蜻下蛟古爻切螭丑知切又为螭魅传曰魑魅魍魉蚩赤之切借为姸蚩之蚩又为愚蚩蚩笑蜦力屯切虽息遗切今用为虽然之虽蜈蚣五乌切古红切多足善啗虵食其脑虵则死能螫人又名即且庄子曰即且甘带淮南子曰腾虵游雾而殆于即且蜮于逼切诗云为鬼为域则不可得春秋书有蜮虾蟇乎加切莫遐切虾慕黾属也汉元鼎五年鼃虾蟇斗蟾蜍如亷之亷二切汝余切蟾蜍黾属也古单作詹诸蝈古或切周官蝈氏掌去鼃黾月令孟夏蝼蝈鸣蚾补火切蛤蚾蟾也蚧居拜切螾弋忍切又平声又作丘蚓土中无足臝虫也侧行蝡蝡古谓䏰巴郡县以䏰名以其地多此虫也蛭之日切水中虫蝡动如血片攻食马牛血着其肉中断之寸寸皆能蝡动牛马饮水吞之则孕育其肠胃中故用为破血药艹中石中泥中亦有之蝙蝠布玄切方六切蝙蝠伏翼也似鼠而翼夜飞食蚊蜼许伟切又余季切陆氏音诔又以水切周官蜼彛蠵户圭切楚辞曰露鸡蠵蠏胡买切介虫八足二敖旁行穴居水土中其类不一出于海者亦名䗻同类者有蝤蝥其敖不毛后跪薄而阔如櫂故又名拨櫂有彭滑有彭蜞有螠䗻作结切説具蟹下螖王伐切彭螖似蠏而小蜞渠之切似螖而不可食蟳徐林切青蟳也敖似蠏殻青海濵谓之蝤蝥螠乌介切似彭螖可食薄殻而小蛤古沓切海之介物两殻相合者也蛤类不一圜而巨者为蛤棃又蛤蚧蜥易类也凡蜃蛤蚶蚌䗾䗯蛏皆合介蜃时刃切传曰用蜃炭蠙蠯蚌歩陈步玄二切书淮夷蠙珠暨鱼步勐步皆二切又频弥切周官鼈人掌取互物祭祀共蠯蠃蚳步项步顶二切按蠙蠯蚌一声之转实一物也凡水之介物皆能产珠玑而蠙之产珠为多故曰蠙珠蚶火含切似蛤而厚殻殻文鳞差如瓦屋俗亦谓之瓦屋也亦谓魁陆虚咸切似蚌而肉甘毳䗾唿典切似蛤棃而小䗯即刃切蛤类陿长而卢黒蛏丑经切蛤类脩长如指余招切似蚌薄殻而大其柱最珍蛎洛制切海物厚殻者附厓而生蚝乎刀切蛎族生相附如山俗谓之蚝山蜐敷业切海物附厓丛生形似击龟爪中若华荽大者如婴儿手亦谓龟脚荀子曰东海有紫紶蠃洛戈切又作介虫旋殻者亦通作蠡指文旋理类蠃弇故亦谓之蠃蜗乌华切蜗蠃同类其种不一水产之别尤多皆旋殻弇口大者如斗陆生者谓之土蜗土蠃以其善縁又谓附蜗附蠃陵蠃以有肉角又谓蜗牛蠡牛土蜗亦有蠃而不殻者又名虒蝓蝓羊朱切又夷周切虒蝓也蛳霜夷切蠃之小者也蚡扶分切汉有田蚡蚳直尼切又作周官鼈人掌取互物祭祀共蠯蠃蚳以授醢人语曰鱼禁鲲鲕虫舍蚳蝝虹螮蝀户工切又音贡汉沛郡有虹县都计切都贡切诗云蝃蝀在东莫之敢指月令季春虹始见孟冬虹藏不见按虹生于雨与日微雨偏零遇斜日射之雨气规日成虹朝雨而日东射则虹见于西莫雨而日西射则虹见于东雨气青而日气赤所谓虹也向日潠水侧眂则亦有青赤晕成虹惟自春莫至秋雨气行云隂不徧日光斜照故有虹冬雨无复日光故无虹越人谓虹为鲎且言其下饮涧谷燕王旦传天雨虹下属宫中饮井水杜子美诗亦曰江虹明远饮虹与螮蝀字皆从虫岂亦以此邪若白虹则白气之似虹者也虹霓非一物孟子曰若大旱之望云霓楚辞曰帅云霓而来御云霓竝言虽未知果为何物其非虹亦明矣蠢尺尹切虫族生蝡动蠢蠢也引之为蠢动无知之义蜒夷然切龙虵之长宛延也蟺时连切宛蟺长而宛曲也蚴于九切又渠幽切蚴丩虫虵曲相丩也蟜居夭切夭矫巻尾彊曲也郑公孙虿字子蟜虿尾矫曲也蚩丑善切蟠蒲官切龙虵之属盘卧也又附袁切鼠负也蜕吐外切又输芮切虫税皮殻也螴蜳止忍切主尹切螴蜳虫行貎庄周曰螴蜳不得成蛰直立切蛇虫伏藏也蚹符遇切蛇腹下龃龉也庄周曰蛇蚹蜩翼螫施石切虫行毒也唿各切螫也汉书曰蝮手则斩手蜇陟列切虫毒辛螫也列子曰蜇于口蚀椉力切虫侵食肉败也蛀朱戍切虫钻蠹也尼质切虫食病也子兖切蛮模还切南夷通名闽母巾切东南越也于今为福建路蜑荡旱切蛮舟居者虫之疑虺许伟切诗云维虺维虵又曰胡为虺蝪呉语曰为虺弗摧为蛇将若何诗云虺虺其靁唿每切借以状雷声又借为虺隤之虺诗云我马虺隤唿回切疲瘁貎也它鼍徒何切音同它之象形黾莫杏切鼃黾也借为黾勉之黾睂陨切黾之谐声鼃乌瓜切蟇类善鸣亦通为淫鼃之鼃鼀七宿切又雌由切鼈必列切鼋愚袁切似鼈而椭长大者几丈鳌五牢切徒耐切莫代切海之介物似龟而甲有黒班文今人以为器物首饰古单作毒冒鼆母耿切左氏传一人门于句鼆黾之疑鼌直遥切龟居追切又居求切鱼语居切象形鱼之㑹意语居切取鱼也鱼之谐声䲊秃火切又愈水切籀文鲲古魂切鲁语曰鱼禁鲲鲕鸟翼鷇卵蕃庶物也鲕人伊切鲤两矣切赪鲤也挟嵴至尾每鳞皆有小黒点鲋符注切易曰井谷射鲋少牢礼鱼用鲋十有五而爼鲫津易切鱼似鳊凡陂池下泽皆产之鱼之美而可常得者也鲂浮长切诗云鲂鱼赪尾又曰岂其食鱼必河之鲂鳊宾筵切鱼广腹缩颈腹腴鱮夕与切鲢力延切鱮也鳢连弟切鱼之挚者鳞黒驳首左右各有窍如七星雌雄相随将子啖食衆鱼又作鲖徒红切又篆蛹切鳢也鳣陟连切今江河中黄鱼也短鼻丰肉大者千余斤似侵切鳣类长鼻首有耎骨俗谓之玉版鱼今江上以与黄合而为鲊也亦作又音淫鲔于鬼切周官春献王鲔鮥卢各切鳟徂本切诗云九罭之鱼鳟鲂鲩鯶户管切又古本切又古魂切鱄朱玄切士䘮礼鱄鲋九鳜俱鋭切鱼之挚者决吻锯齿箴鬣豹文雌雄将子啖食诸鱼鱼之美者鮀徒何切左氏传祝鮀字子鱼鮧延知切又杜兮切鲇年兼切鱼无鳞哆口豕颊长须多次江东谓之鮧其大者谓之㕦言其哆口也后人不察复立鳠文魾攀悲切鮠吾回切鱼似鲇而口小皮黄亦有黒者鰋依远切又作诗云鱼丽于罶鰋鲤又曰鲦鲿鰋鲤鳗谟官切鱼无鳞而搏长腹白决吻如虵鲡里西切鳗也鱓石遣切似谩而无鬐穴土水以居淮南子曰鱓似虵鲿射彊切鱀巨至切鱁仲六切䲡七牛切小鱼生下田浅淖中与鱓同游畜鱓者必置䲡焉鲦徒聊切毛公曰白鲦也今俗犹唿白条鯈陈留切荀子曰鯈䱁者浮阳之鱼也庄子曰鯈鱼出游从容鲰将侯切史记汉王曰鲰生説我拒关服䖍曰七垢切按鲰以取为声服音殆是鲰葢浮昜小鱼也故庸浅者谓之鲰生鰦庄持切按今生咸淡水中者长不过尺抟身椎首而肥俗谓之鰦海亦有之又有子鱼与之絶相类闽人盐藏以为苞苴之珍鮆在礼切按鮆鱼生江河咸淡水中春则上侧薄类刀其大者曰母鮆宜脍鳎他盇切薄鱼莫大羽土而行者今谓之鳎鳗鲽亦接切按海中比目鱼状似牛脾细鳞莫大羽行其阳则紫黒色两目聚焉其隂则白人见其若牉也遂以比目命之鳎鲽同类故鲽亦託盇切鲵拟西切传曰古者明王伐不敬取其鲸鲵而封之庄周曰寻常之沟巨鱼无所还其体而鲵䲡为之制又曰趣灌凟守鲵鲋吕氏春秋曰鲋入而鲵居鲸渠京切亦作贾谊赋曰横江湖之鳣鲸鲨所加切诗云鱼丽于罶鲿鲨按鲨生淡水中者鳞间有黒点文附沙而游噞喁輙吹沙俗名吹沙小鱼也海中所产以其皮如沙而得名哆口无鳞胎生其类尤多大者伐之盈舟鲛加肴切海鱼鲨类其皮麤错坚厚可饰刀室鲈洛乎切巨口细鳞海鲈大者四五尺其肉毳者尢珍美鯼子公切説文曰石首鱼也其首有石䱕谟杯切似鯼而小首亦有石鮸美尹切海鱼似鲈而肉粗魟唿工切海鱼无鳞状如蝙蝠大者如车轮鳙余封切按今海鱼肉如彘谓之鳙鰅元钟切魠他各切鳄平各切海鱼之挚毒者鲐田咍切鯸䱌乎钩切盈之切博雅曰鯸䱌鲀也背青黒腹白触物即瞋怒其肝杀人亦谓之䲅又谓乌狼亦谓探鱼其黄者谓之黄䲅尤毒生淡水者谓之河豚䲅均规切説见鯸䱌下亭历切海鱼颊肉毳美䱍古登切武登切鳏古顽切诗云其鱼鲂鳏借为鳏寡之鳏老而无妻曰鳏营只切鱼类鲇而四足鲳齿扬切海鱼似鳊纎鳞少骨甚肥曰亦作魱洪孤切又去声鱼似鳊而大生江海中四五月大上肥美而多骨江南珍之以其出有时又谓时鱼鳆弼角切又房六切石决明也肉似蠃肉汉书王莽亶饮酒啗鳆鱼鲗昨则切乌鲗也形如革囊口在腹下足生口旁两须如䌫又名䌫鱼腹有墨又名黒鱼助驾切海物水母也鲎许候切海介物如覆缶而有骨尾口足皆在下牝牡常竝行鯆滂模切士根切海鱼之小者决吻齿不鳞而弱䱘子例切又子贱切海鱼似鳊而小肥美竹鱼切溪涧中卓鱼鮰户恢切鮰鱼不鳞状似蚘生大江中鰕唿加切水虫可食者溪泽江海皆有之其类不一小者不盈寸巨者须数尺鳃蘓来切鱼颊思也古通作思鳞釐神切鱼鳞甲也鳍渠伊切鱼嵴上鬣也通作鬐士丧礼载鱼进鬐记曰进濡鱼者冬右腴夏右鳍婢小切鱼胞也可䰞为胶鲜息肩切鱼初出水新鲜也羴省声引之则鸟兽之新杀者皆曰鲜亦作周礼凡鱻之物以共王之膳借为鲜少之鲜上声鲭诸盈切鲊侧瓦切鱼醢之大脔者也鮨烝夷切公食大夫礼牛胾醢牛鮨鲠根杏切鱼骨介人喉也鲑乌瓜切呉人通谓鱼菜曰鲑菜鱐思留切干鱼也一曰析干为鱐周礼曰夏行腒鱐苦告切浥鱼也周官鱻作鮿陟涉切䏝鱼不盐也写两切卤鱼也越人以大者为细者为鲍薄巧步豹二切浥鱼也以盐浥而暴藏之今谓之周官朝事之笾其实膴鲍史记曰鮿鲍千钧鮌古本切贝补昧切海介物也象形古者贵贝以贝为贺故凡货财之属皆从贝贝之㑹意賏乌茎切又一盈切䏈小贝以为饰也含桃状如賏故亦谓之賏桃賏薁状如賏故谓之賏薁赑平祕切斯果小贝也引之则为细屑员于专切钱也太公始铸金为员以作货外圜内方故其文从口从贝今谓之钱也贝以朋数钱以员数木以朱数条以枚数故员为数名又于兮切楚伍员字胥贯古玩切穿钱贝也今以千钱为一贯货唿卧切货之为言化也所以化迁有无也古单作化货之始用贝故从贝亦谐声凡钱贝金玉便于贸易者皆曰货䙷当则切贝在手䙷之义也贰而至切说文曰副益也侗谓储以代匮之谓贰周官大祭三贰中祭再贰小祭一贰传曰君异于器器贰不匮引之则有贰心者亦曰贰贝之谐声财自来切财之为言才也凡粟米丝麻材木可用者曰财贿虎每切良货财也凡金玉珠玑良兵良器之宜于居藏者曰贿资津司切生飬所取给也贡赋古弄切方布切自下输之上曰贡自上取诸下曰赋古之王者任土形民而制其货财力役之征先时而授数使民各有常贡是之谓赋周礼曰以九赋歛财贿以九贡致邦国之用引之则为赋命赋政凡赋者各徴其实故诗之六义赋事之实者谓之赋贾贩公户切方万切坐肆居卖之谓贾行儋买卖之谓贩通曰商贵贱之直曰贾公讶切周官司市以量度成贾贾师辨其物而均平之展其成而奠其贾凡天患禁贵卖者使有恒贾国之珍异亦如之汉书曰其贾亩一金又公雅切古国名因以为姓氏贸门豆切交易也古通作楙书云楙迁有无化居因之为贸乱贸瞀贸贸汉㑹稽有贸县买解切市物也又市持钱货以贸物曰买得直而粥之曰卖买之㑹意卖莫隘切説具买下䝿贱矩位切自见切物贾之卭为贵下为贱引而申之贵贱之名无所不通赢夷婴切贾获利多也徐铉曰嬴省声赢余羡同声义亦相近洛介切亦作説文曰赢也利赖同声利人所恃以养也故引之为恃赖之义贤由坚切货贝多于人也记曰某贤于某若干纯又曰献其牲之贤者于宗子引之则徳行道艺踰人者谓之贤又形甸切车大穿也賸以证而证二切用余也春秋传郑罕达字子賸賸羡声义相近赡时切给足也通作澹汉书曰以澹一隅赐斯义切上予下也赉勒戒切予也贻盈之切遗也古通作诒赠似邓切以财送人也似刃切行资也孟子曰行者必以赠声义相近宾必民切以礼币来宾也宾而进之为宾相去声天子九宾宗伯为上宾夫为下宾书云宾称奉圭兼币汉仪曰大行设九宾胪句传引其义则賔而外之为宾斥贺候个切以礼物奉庆也赏式掌切赉有功也赙符遇切致丧助也货财曰赙赗抚鳯切致丧助也车马曰赗贮竹虑切居财也积贮声相邻史记通作着费芳味切用财也又冰葡切鲁邑名又扶沸切楚有费氏賖式遮切县买未偿直曰賖俗因以迟缓为賖贲诗制切贲賖同声其义一也因之为寛贲贷他代切假贷也无息为賖有息为贷周官凡賖者祭祀无过旬日丧纪无过三月凡民之贷者以国服为之息传曰陈氏以家量贷而以公量収之因之为寛贷亦作汉书曰旦莫气貣蛮夷又曰匃貣无节又他得切差也与忒通记曰毋有差贷质之日切贷賖以物质当也质必有物故为质实之义质疑质狱皆实之也故为文质之义又因之为椹质之质所质为质陟利切传曰周郑交质王子狐为质于郑郑公子忽为质于周亦作见于人者必有所执也通作执赘之芮切县质也赘者县属于他故壻于女家者谓之赘壻县肉着体者谓之附赘支于辞者谓之赘辞公羊传曰若赘旒然汉书赐民米帛者县乡即赐无赘聚谓县远聚合之也贴他劦切附益也赓古行切答偿也通作庚记曰季子皋葬其妻犯人之禾申祥请庚之赓歌之义取此赁女沁切佣取直也赎神渎切以货反质也因之为赎刑之义内金以赎罪也贬悲俭切减损也贫薄宾切不赡也贪他含切欲货也徒谷切凟货也赂勒故切以货属予也赇巨牛切説文曰以财枉法相谢一曰戴质也负房乆切俖所贷賖不偿也因之为负何之负责则革切诛货也传曰宋多责赂于郑因之为诘责诛责又侧介切逋贷未偿曰责周礼曰听称责以傅别记曰与其有诺责也宁有已怨传曰施舍已责汉书曰折弃责賛则旰切相进货币也周官冡宰賛玉币玉献玉几玉爵聘礼曰宾觌奉束锦总乘马二人賛又曰上介奉币丽皮二人賛凡货币之属非一人可举者必有賛引之则凡相助皆曰賛书曰益賛于禹易曰幽賛于神明购古豆切县财以募所求也贉徒感切又去声市先入直也赌当古切博塞也貤以豉切移与也汉书民卖爵者无所流貤相如赋曰貤丘陵下平原赚伫臽切买卖误雠直多少不当也赍牋西切行所持资也借为赍咨之赍悲叹声也賨徂红切説文曰南蛮赋也赝鱼涧切伪也已许里切虵也象形于十二辰蛇为巳之物故因以为辰巳之巳犹豕之为亥也蛇巳葢同声巴伯加切説文曰虫也或曰吞象大蛇也象形丑介切虫生墙壁间长尾尾有毒能螫人象形万无贩切按今用此为数名十千曰万又为万舞之万丁当经切蠭之毒也象形凡造器用必以金木为丁附着之其状类蠭之丁故亦谓之丁丁之之谓丁去声丁当同声故因有当义诗云宁丁我躬借为十日丙丁之丁又菑耕切説见铮下六书故巻二十六书故卷二十一钦定四库全书六书故巻二十一宋戴侗撰植物一木门卜切象木枝榦根氐之形木之上出者中为榦旁为支下达者中为氐旁为根根氐通曰本木之象形果古火切木实也木实果然故引之为果敢果断栗力质切象栗蓬形假借之用三嘉栗恂栗犊之角茧栗言乎其缜密以实也栗烈战栗言乎其寒凛而肤栗也斋栗言乎其敬惧而心栗也朿七赐切木有朿也朿之指事棘已力切朿木丛生者也并朿为棘象其丛生棘有二樲棘之棘其实似枣而多酸诗云园有棘其实之食又曰湛湛露斯在彼杞棘士丧礼曰决用正王棘若檡棘荆棘之棘襍生荆中木小而尤多朿诗云楚楚者茨言抽其棘传曰被苦葢冢荆棘引其义为艰棘诗云棘人栾栾又曰俾民大棘又曰孔棘且殆又为棘急与亟通诗云如矢斯棘曰匪棘其欲亦通作革枣子皓切枣似棘而木高大其实大而目絫朿为枣象其高大也桼亲逸切木液可以䰍物者象木液下滴桼之谐声䰍香求切桼涂器用也周官駹车䰍饰桼车雀饰射礼髤楅五葛五列二切榦中折而支旁达也书云若顚木之有由蘖支子因谓之子借为妖孽禾木阏于上不得直申也禾之疑稽古兮切按稽从禾稽留稽迟稽至本义也庄周曰大浸稽天引之为稽古稽疑犹曰考极之也周礼曰听师田以简稽呉语曰呉夫差陈士卒百人为彻行行头皆铎共稽又康礼切稽首稽颡首至地也丫于加切木之岐也束书録切缚木也束之谐声㯻戸本切又古本切㯻之谐声囊奴当切盛物器具也毛苌曰无底曰橐有底曰囊橐他各切长囊无底束其两端者也诗云于橐于囊櫜古劳切盛弓矢者也诗云载櫜弓矢束之㑹意柬古限切説文曰分别简之也从八八分别也与简通巢徂交切象鸟巢于木雏在其上説文曰在木曰巢在穴曰窠立木为巢于车以逺望谓之巢车木之指事本希刌切根底也木下曰本朱章俱切干也木中曰朱木心红赤故因以为朱赤之朱条以枚数干以朱数借为朱儒之朱晋语曰朱儒不可使爰东方朔曰朱儒长三尺末莫拨切木抄也木上曰末本末之义引之无所不通末木之穷也故因之为末杀末减末畧末蔑莫声相通故又与蔑莫同义记曰末之卜矣语曰吾末如之何末由也已未扶沸切木畅茂也从木重支借为未可未能之未借义博而正义泯又借为十二辰午未之未才鉏哉切季曰斩木支根取其才以为用也按李阳冰已有此説在地为木伐倒为才象其支根斩伐之余凡木阴阳刚柔长短大小曲直其才不同而用各有宜谓之才其不中用者谓之不才引之则凡人物之才质皆谓之才人受天地之中以生其才皆可以为尧舜故孟子曰非天之降才尔殊也若夫为不善非才之罪也或相倍蓰而无算者不能尽其才者也此以天之降才论者也然孰其禀赋之差殊而言之则其降才亦有知愚贤不肖之不同焉就其学问之所成者而品别之则其才又有差等焉故孔子谓才难而有才不才之言孟子亦有英才之称后世之论浸差直以知术技能勇力为才温公有才徳之分程子有才与性异之説皆失之矣片匹见切判木也从半木又匹半切庄周曰雌雄片合又步还切片之谐声版补绾切解木为薄片也牍徒谷切书版也牒徒劦切书版也薄可聮阖为牒牓北朗切扁也册为扁片为牓扁牓之声义相通牌蒲阶切牓也陿长为牌㸠徒绍切长版也牏徒矦与俱二切史记石建取亲中厕牏身自浣洒薄木切以薄版附着也弼力切以版周也牔百各切类篇曰屋端版也片之疑牖与久切按牖窓也古之为室也左戸而右牖丬在良切木之㑹意林力寻切比木为林林之㑹意棥附袁切説文曰藩也从爻象编织藩爰又作声诗云折柳樊圃樊之义引之为樊笼又借为地名姓氏周有樊邑大夫有樊仲又周官王之五路有樊缨未详其义森所今切林木高耸茂宻也林之谐声楚创举切荆也楚地多产此故以名国荆楚一物也故楚国亦谓之荆以荆为支所谓夏楚也因夏楚而生痛楚之义楚之为物丛生弥望修短齐辑故因之而生楚楚之义诗云楚楚者茨又曰衣裳楚楚麓卢谷切大林也谷梁氏曰林属于山为麓楙莫侯切木繁殖也引之为楙徳楙功之楙与茂通书曰予楙乃徳曰时乃功楙哉曰方楙厥徳曰惟公楙徳曰其眷命用楙此言功徳天命之长楙也书曰政事楙哉徳楙楙官功楙楙赏言徳之茂者茂之以官功之茂者茂之以赏也曰楙昭大徳曰楙建大命曰楙乃攸绩曰楙乃后徳与易之茂对时育万物语之茂正其徳茂昭明徳茂穑劝分皆此意也虽有勉意而不可専训勉自孔安国専以勉训楙后人加心于其下而经之本意不可寻矣棽痴休疏先二切郁迂弗切木丛生郁茂也棼夫文切木棼芳也春秋越椒字伯棼亦作芬或曰林木棼错也引之为棼乱书曰泯泯棼棼传曰犹治丝而棼之也亦符分切林之疑无文甫切桑息郎切衆手所采莫若桑三又在木上桑之义也朶丁果切华弓垂也易曰观我朶颐困苦问切木不得申也引之为困穷木之谐声根古痕切本也凡木命根为氐旁根为根通曰本故二十八宿氐谓之本又谓之天根借为排根之根汉书曰引绳排根生平慕之后弃者榦古案切木身直上为榦支所宗也古通用干亦通作干详具干下书云杶干栝栢凡版筑必植榦书云峙乃桢榦枝章移切榦之别出也古通作支诗云本支百世引之为支梧支拄柯古俄切枝之大者也柯中斧柄故斧柄亦谓柯考工记曰柯长三尺博三寸厚一寸有半五分其长以其一为之首柯之长博与厚皆纪度焉不他待而度在手故云执柯伐柯其则不逺条徒雕切枝之脩达者也引之为条达条理芟去桑木之繁枝谓之条桑又为木名诗云终南何有有条有梅枚莫回切条之抟直者也诗云伐其条枚传曰以枚数阖故小木因以枚数梢所交切条之逺扬者也引之为篙梢橕舟者用长木故也考工记曰梢沟三十里而广倍沟行逺则受水渐多稍稍増广故至三十里而广倍犹木之梢也又山巧切木长貌又所教切剡木上杀也又色角切梢櫂无枝柯也标补摇切梢之末也亦通作剽庄子曰有长而无本剽标者挺出于枝榦之上故因之为标掲标识标准又作斗柄之末亦曰杓杪芒沼切标之眇也梢标杪之差如其声又楚教切以木发物为杪梗古杏切细枝也枝梗衡塞则不通故引之为梗塞梗碍诗云谁生厉阶至今为梗骨骾之骾畧与此同周官女祝掌以时招梗禬禳枽与陟切郑渔仲曰即叶字也核下革切果中坚覈也亦通作覈引其义为核实考核又为刻核言其刻深次核也松柏桧栝祥容切博陌切古外切古活切按松柏人所同识今人所谓桧叶似细杉而榦如柏其兼柏叶者谓之二色桧栝生北方其叶似松而大实似小栗为果核之珍书云杶榦栝柏枞七容子容二切诗云虡业维枞椈居六切记曰鬯曰以椈杉所衔切杉木直榦似松叶芒鋭实似松蓬而细可为栋梁棺椁器用才美为诸木之最多生江南亦谓之沙木沙杉之譌也其一种叶细者易大而疏理温人谓之温杉槚梓楸椅槄古雅切即里切七由切传曰伐雝门之萩史记曰河济之间千树萩于离切诗曰椅桐梓漆吐刀切楰羊朱切𣏌虚岂切𣏌大木枸𣏌地骨也诗云无踰我里无折我树𣏌传曰𣏌梓皮革自楚徃孟子顺𣏌柳之性以为桮桊此与梓柳并称大木也诗云陟彼北山言采其𣏌又曰山有蕨薇隰有𣏌桋此可采者枸𣏌也楩毗连切相如赋曰楩枏豫章檵古诣切枫方戎切木之乔直者叶三岐脂与实皆香可焚樗椿丑居切丑伦切诗云采荼薪樗桦檴胡化切又平声今用其皮贴弓古通作华相如赋曰华枫枰栌胡化胡郭二切杶敇伦切书云杶干栝柏或作栲苦皓古老二切诗云山有栲隰有杻又曰南山有栲北山有杻又作杻女九切按杻又为杻械之杻檍于力切考工记曰取榦之道柘为上檍次之榆枌羊朱切诗云山有枢隰有榆扶分切诗云东门之枌记曰枌榆以滑之又曰为榆沈榆木坚忍而皮汁滑樃里党切似榆而木稍毳槐戸恢戸乖二切亲榛侧诜切音同诗云树之榛栗又云榛楛济济记曰妇人之挚椇榛枣栗槠専于切木之刚而能湿者实似榛而苦歰橡样栩栎徐两切于亮切况羽切郎击切橡栎皆皁物也橡实大于栎叶似栗而冬雕其实有斗故又谓橡斗橡样一也又谓之栩栩柔一也栎不冬雕其实亦斗木刚宜为薪炭而不堪器用有黒心栎白栎绵栎白栎子尤细绵栎以坚忍得名今俗以器之式范为样柞子各切又在各切诗曰柞棫拔矣又侧百切诗云载芟载柞周官柞氏掌攻草木及林麓棫桵于逼切诗云芃芃棫朴儒隹切槲樕胡谷切桑谷切诗云林有朴樕枏奴含切梅某莫杯切酸果也古文某借为某人之某莫后切桃达高切桃李人所同识李力子切借为行李又为刑狱棃棠杜连脂切徒郎切徒古切杜借为杜塞之杜樝侧加切樝似榅桲记曰樝梨曰攒之又作又鉏加切与槎通榠芒经切榠查絶似木瓜柰那赖奴代二切果也棠属陈士良曰长者为柰圜者为来禽借为柰何之柰又乃个切与那声义相近榅桲乌没切薄没切榅桲果也棣特计切郁李类也诗云山有苞棣棣葢丛生诗云威仪棣棣言其文采如棣华之丽密也栘弋支切樲而至切孟子曰舎其梧槚养其樲棘橪人善切棯式荏切又奴店切朴博木切梬以整切㮕乳沇切广志㮕味如柿晋阳㮕肥细而厚以共御杮椑鉏里切賔弥切椑柿同类杮实赤而椑乌緑故谓乌椑又名緑杮椑又部覛切亲身之棺曰椑记曰君即位而为椑又部迷切考工记曰句兵椑其九切膏物也叶如凫蹼遇霜则丹其实外膏可为烛其覈中油可燃灯亦名乌臼单作臼槿居隐切小木人多植之编为棥篱古通作堇记曰堇荁枌榆以滑之橘橙柚楱枳居聿切宅耕切羊狩切千侯切掌氏切凡络濡之果肉味甘而中食者谓之甘若橘甘橘之类不一肉味酢不堪食而皮香可食者曰橙其木朿橙之类亦不一大实皮厚皮肉俱不中食者曰柚小于柚者瓯人谓之朱栾其香者为香栾其小而不堪食者曰枳宜入药其木多朿瓯人谓之枸橘考工记曰橘踰淮而北为枳橼余専切柚类生南方形似木瓜皮泽而厚味虽短而香胜置衣箱中芬香累月櫾直由切大木坚忍宜为柁及橹枸俱羽切又作枳椇也诗云南山有枸记曰妇人之挚椇榛按今亦作支枸又谓白石又谓厉汉脚指以其实似指也人亦取以代饴作餈能醨酒又为枸杞之枸古厚切桋以脂切诗云隰有杞桋榴力求切安石榴也其种本出西域张骞使外国得涂林安孰是也棐妃尾切今棐木叶似杉而不芒榦类柏而缜泽其核中仁可食果实之美者书传所用其义未详书云天棐忱辞越天棐忱曰天畏匪忱曰若天棐忱曰棐徂邦君厥棐有共曰教汝于棐民彛曰公功棐迪笃曰明明棐常曰率乂于民棐彛梧桐五胡切梧桐也借为枝梧之梧与吾啎通徒红切桐类不一大畧榦直心虚而叶大梧桐庸青故又谓青桐其皮可沤为绳故又谓皮桐其实荚生类椀豆白桐类谷华而不实故又谓华桐毛桐空中叶尢大支叶皆毛故谓毛桐刚桐絶类毛桐叶差细而不毛毛桐易枯刚桐能大最中琴瑟多生于山所谓峄阳孤桐葢此桐也油桐又名膏桐实可厌油又有朿桐拆桐檖徐醉切亦作诗云隰有树檖楛侯古切书云惟箘簬楛鲁语曰有隼集于陈侯之廷楛矢贯之楛葢可以为矢笴也诗云瞻彼旱麓榛楛济济杨栁与章切力久切支条扬起者曰杨弱而长条荏冉下垂者曰栁亦谓垂杨弱条修直如蒲者谓之蒲栁宜为矢笴传所谓董泽之蒲也中庸曰夫政也者蒲卢也庄辛曰射者方将修其蒲芦治其矰缴蒲芦殆是蒲栁蒲栁最易生呉中种之水田中弥顷亩如秧稻织之为箱篚白杨栘杨生于山柽敕贞切诗云启之辟之其柽其椐椐樻九鱼羌居二切求位切檀徒干切檀木坚忍叶颇类槐有黄白二种黄者尢坚忍柘之夜切桑类蚕所食也考工记曰取干之道柘为上檍次之檿桑次之檿于琰切檿桑山桑也禹贡厥匪檿丝诗云攘之剔之其檿其柘桂古恵切桂生岭南百药之长梫七荏千寻二切梣子林切槻均窥切谷楮古禄切丑吕切楮谷两种一种高大皮驳实如枫实熟则红书所谓桑谷并生者也一种皮白叶长实小似覆盆子其木不能高大俗谓扁谷所谓楮也楮皮沤之宜为纸谷皮粗宜为茵帐故谓纸楮也又有藤皮亦可为纸后汉蔡伦始用败网襍树肤为纸今之为纸者用楮与竹竹纸毳而易败楮之用多焉凡治楮艺而薅之三年然后可伐伐而沤诸水火取其皮暴而藏之将为纸则渍而刮之取其粹白者䰞之以蜃炭若石灰而漾诸清流以去其灰出而暴之而沃之而再漾之然后取而熟捶之囊盛而濯之去其水而搏之织竹为密帘为槽容帘为煏四周皆壁而熏其中既治楮和之以水投黄葵之根焉则释而为淖麋酌诸槽抄之以帘其薄者单抄再抄厚者至五抄六抄既抄则覆诸煏干而揭之葢纸之成也其难若是纸之未兴也书用简牍刀笔故三皇五帝三王之典谟训诰下逮先秦古书国不能尽备而况家乎遭秦焚灭书用大缺虽秦无道亦其传之陿故灭之易也毫楮既兴然后书籍之道大备而圣人之传家藏人有下逮医卜星厯方技之书皆得其传官府之宪章质要上所以令乎下下所以复乎上国人之所以交信者无不赖其用焉百官以治万民以察楮之用大矣哉虽然由是以来法令日苛上以虚文令乎下下以便文应乎上锱铢方寸毕征于书老胥宿吏至不能举其要古语云老吏抱案死葢天下几困于文法矣士不务于行而骛于辞极志肆口簧鼓天下之是非絺章缋句务以新靡相尚爰笔书纸日数万言其尤无义理者科举程度之文也摘列破碎侮圣人之言以诡世好其文理悖缪几可骇笑上以是取下以是应殚英俊壮鋭之精铄其知仁圣义之性尽舎他业而诘屈从事焉然后得中有司之选使天下无一士不出乎此者考其终乃无片言只字之用而举世以为不可改之法不知其何説也比年以来非程文类书则士不读而市不鬻汗牛充栋塞乎区宇矣故今世号为故纸世界古者祭祀用牲币秦俗牲用马淫祀浸繁始用禺马唐明皇渎于鬼神王玙始凿纸为钱以代币至于今便之凡祷祠必用纸钱加以画马楮不足继以稁稭负贩者肩摩而踵接焉楮币兴于近世其始恃钱以权楮而其终也舎钱而任楮属徒数百日造数十万楮不产于地不出诸民不贡输于州县而巨万之资成于俄顷府库之用十八出焉几以楮为国矣费鲜而利博姦民私造不畏死而争为之公私之楮充斥宇内楮用大贱有司数议更楮以救之毎一更楮上失其信民失其资于是货币大乱商旅不行国埜嗸嗸四民丧业而国亦甚病之永终知敝识者同忧焉呜唿楮之功大矣而其患若此者岂楮罪哉予故具论之以谂来者使裁成天物者无至于暴殄焉子僚切小木多朿叶五出似蔷薇其实梂六月紫赤其子突出如目谓之椒目取其殻为芼甚辛芳以为药治邪气欬逆温中下气出蜀汉者良出秦中者曰秦椒秦椒芳辛不逮但入药而不为芼今俗名猪椒榝所八切欓多朗切椒之臭恶者楝郎电切今谓之金铃子生蜀地者其实大状类小铃熟则黄茍许切木生水濵叶似檀而大枇频脂切枇杷果也四月熟橄榄古览切卢敢切橄榄果实味苦涩咀久回甘生南中桄姑黄切㯽卑民切桄郎㯽郎皆生交广本草曰桄郎木似栟榈而坚硬斫其间有麪大者至数石皮可纫为绠叶下有须如马尾㯽郎如桄郎而高五七丈正直无枝皮似青桐节如桂竹叶生木顚大如楯头又似甘蕉叶实作房从叶中出一房数百状似鸡心岭表以当果核食之下气榕余封切南中木枝榦节节生根下垂谚云榕树到生根也㭨以遮切生南中木高六七尺叶如束蒲华如千叶木莲实如大瓠中有瓤如肪甘可食有汁可㱃南人谓之㭨子酒其殻坚可为桮壶栀章移切小木夏华洁白芬香秋实丹黄可染实类巵本草作巵栟榈蒲眠府盈二切陵如切栟榈木高者一二丈叶如蒲扇实如鱼子叶下有毛彚如鬉故亦谓鬉榈亦作㚇椶相如扬雄赋单作并闾檗博僻切黄檗朿木性凉可为药亦可染黄樠莫干莫昆二切传曰楚子卒于樠木之下汉书曰乌孙山多松樠庄周曰以为门戸则液樠樿㫖善切记曰牺尊樿勺又曰栉用樿栉楷古谐切又苦骇切记曰今世行之后世以为楷杝弋支切记有杝棺楀王巨切诗云楀维师氏栾卢丸切按晋有栾氏又诗云棘人栾栾兮又考工记曰钟两角谓之栾又借为团栾俗语团栾突栾皆合之为团也杬愚袁切尔雅曰杬鱼毒景纯曰大木生南方实似栗皮厚煎汁可藏卵果㮳丈忍切山矾也染者用其叶烧灰以收所染之色黄庭坚名之曰山矾权渠员切古多借为权衡之权今所谓称鎚也衡常主平称物之轻重而歬郄以就平者权也故揆事物之时义而变迁以就道者曰权易之言㢲曰称曰以行权孔子曰可与立未可与权孟子曰执中无权犹执一也权无常止止于平而已矣君子之行权也止于道而已矣公羊氏曰权者反于经夫衡平之谓经权所以合经非反经也自反经説起于是反常倍道者皆託于权而权谲机权之説生焉陆宣公曰权之为义取类权衡若重其所轻轻其所重而谓之权不亦反乎以反道为权以任数为知此所以大长姦邪而多丧乱也流俗至以摄官为权因是有权蹔之説缪矣衡之轻重歬郄制于权故权秉权势之説生焉椋吕张切楢以周切枋府良切庄子曰蜩与学鸠决起而飞抢榆枌时则不至而控于地梌同都直加二切茗也栭如之而兖二切记曰芝栭菱椇伯曰在地曰芝在木曰栭本作而栵力制良薛二切诗云作之屏之其葘其翳修之平之其灌其栵程氏曰丛生曰灌行生曰栵樾王伐切荣永兵切草木华也因荣华之义而为荣辱之荣又为荣卫人之一身荣血也卫气也血盛则色荣又假借屋翼也檐荣声义相通记曰洗当东荣又曰复升自东荣降自西北荣柔而由切木初生柔耎也引之则柔之义无所不通梃他顶切支条挺出也取以击挞因谓之梃徒顶切孟子曰杀人以挺与刃又曰制梃以挞秦楚之坚甲利兵梴尸连切木长也商颂曰松桷有梴通亦作梴杕特计切诗云有杕之杜樛居蚴切木句曲也榣余招切晋语曰榣木不生危栽作来切种核曰种移植曰栽穉曰栽长曰树中庸曰栽者培之故俗亦谓木苗为栽亦借用菑又昨代切传曰水昬正而栽日至而毕将筑城先植桢榦也又谓之植传曰华元为植巡功树常句切古文种曰埶栽曰树草曰埶木曰树引之则凡树立者皆曰树植常职切树也植之为植植立为植直吏切传曰宋华元为植巡功语曰植其杖而芸立木以庋蚕曲者亦曰植月令戴胜降于桑具曲植筥筐朴匹角切木未器也在木为朴在玉为璞因之为质朴朴素朴实考工记曰察车之道欲其朴属不朴属无以为完久也言其朴实固着也亦作药有厚朴叶如槲不冬雕华红实青皮厚而泽以其皮入药朴又步木切诗云林有朴樕又补木切诗云芃芃棫朴桢陟盈切书曰峙乃桢榦诗云维周之桢㮯胡昆切又去声説文曰完木未析也极渠力切栋也极当屋之中四方辐凑之所取衷也故有中义焉极当屋之隆四方辐凑之所厎止也故有厎至究极之义焉北辰居天之中衆星环共故曰北极易之作也立象以尽意象昉于一一生两两生四四生八两曰仪四曰象八曰卦仪象卦皆本于一故名之曰太极太之为言莫之与先也洪范之畴九而五居其中君王宗主之位也故谓之皇极皇大也君也大君者建中以为民极所谓皇建其有极也诗云商邑翼翼四方之极周礼曰惟王建国辨方正位体国经野设官分职以为民极中天下而正治王国所以为四方之极也诗云立我烝民莫匪尔极凡此所谓极皆取屋极之义兼中与至者也诗云攸攸苍天曷其有极考工记曰时文思索允臻其极记曰乐极和礼极顺曰穷高极逺书云威用六极凡此皆取穷极之义者也直以中训极者非也直以至训极者亦非也夫义理之精微者难言而易之理尢赜故非象无以尽意极仪象卦皆因象以见意者也而世之言太极者异焉以超乎形器者为极庄周王通之説皆缪于圣人者也栋多贡切屋正中上衡也杗谟郎切楣旻悲切屋下架衡也凡屋五架正中之衡曰栋次曰庪下架曰楣楣犹眉也楣之下徃徃为门故谓门楣庪居栋与楣之间犹庋也射礼序则物当栋堂则物当楣柱直主直遇二切立木承栋梁者也又展吕切橕柱也又朱遇切衺拄也楹以成切柱也樘丑庚切又作衺柱也与牚通棁朱劣切梁上短柱也短故又名朱儒又他活切枅古兮切柱斗上方木承衡者也㮞子结切柱上斗也管仲山节藻棁论语礼记㮞皆作节谓柱上有斗如竹有节也欂栌伯各切又薄陌切洛胡切枅也榱初追切椽也椽直専切衡上设小木以载瓦也桷古岳切易曰鸿渐于木或得其桷商颂曰陟彼景山松柏丸丸是断是迁方斲是䖍松桷有梴鲁颂曰徂来之松新甫之柏是断是度松桷有舄春秋书鲁刻桓宫桷传曰子尾抽桷击扉二庆舎爰庙桷动于薨橑卢皓切又怜箫切櫋莫田切屋櫋聮也梠力举切椽端着横木以聮椽者今人谓之櫋梠㮰鼻宜切檐余廉切宇也记曰复庙重檐所监切按今以屋东西荣柱外之宇为楼洛侯切重冓屋也榭词夜切屋无室曰榭亦谓之序礼又作豫榭序豫音相近也台上之屋四达故亦谓之榭椳乌恢切枢七余切戸门之柚也引之则凡圜中持转者皆谓之枢枢者转之柄机者发之主也所以谓枢机也又木名诗云山有枢橛瞿月切庄子曰处身若橛朱枸橛桩皆木之已剪伐者桩朱江切橛短曰桩樴之弋切楗渠蹇切又平去二声桩也汉武帝塞河下淇园之竹以为楗橦传江切植为橦衡为杠帐柱旌旗之干皆曰橦杠古双切孟子曰嵗十一月徒杠成谓衡木以度也牀之前后横木亦谓之杠桯他丁戸经二切杠之小者也考工记曰轮人为葢桯围六寸长八尺又作春秋地有虚朾又宅耕切𣙗枨楔鱼列切亦作又作宅耕切先结切记曰君入门介拂臬大夫中枨与闑之间士介拂枨賔入不中门公事自闑西私事自闑东按枨𣙗橛𣙗之名义诸家之説眩易不明以经传考之𣙗植木于地也故亦谓之橛亦谓之弋考工记曰置槷以县𣙗之义可知也礼所谓枨者门两旁长木今人所谓贴方也李巡曰阃上两旁长木也陆徳明曰两旁木楔是也礼所谓臬者门中闗木今人所谓古诗所谓扊扅也后人加门以别之为闑也辟门虽不设臬而臬之位存焉君出入中门则当臬也介拂臬则左君少差也大夫中枨与臬之间则加逺辟君也士介拂枨则弥逺中辟大夫也蒐田之礼置旃以为门以葛覆质以为𣙗枨与𣙗之义居可知也冠礼筮日席于闑西阈外臬之不可谓阃明矣康诰曰汝陈时臬司师兹殷罚有伦曰汝陈时臬事罚蔽殷彛櫼精廉切桓戸官切柱之植立者曰桓双植以为门者谓之桓门亦谓和门亦谓华表桓和华一声也周礼曰以旌为左右和之门古者诸侯之葬植桓楹穿中为鹿卢以县率下棺天子之葬斲石为碑以为鹿卢记曰公室视丰碑三家视桓楹后人效之因刻碑焉以志墓谓之桓碑也公执桓圭则以其抟直如桓也引之为桓桓之义植立武毅之貌也又借为盘桓之桓盘桓裴回声义相近而差不同櫺栊连丁切卢红切櫺栊房室之交疏也言乎其霝笼疏通也楯食允切説文曰阑槛也槛胡黯切阑也格古百切交木为方疏也引之则以方格物为格正之义书云格则承之又曰惟先格王正厥事曰格其非心孟子曰惟大人为能格君心之非借义为感为彻至诗云神之格思神不是格言其感而至也书云格于上下格于文祖格汝舜格汝衆庶七旬有苗格祖考来格有若伊尹格于皇天大学所谓格物致知皆彻至之义也亦通作假又借为格鬭距格之格书云不格姦又借为扞格之格下格切牀士庄切寝榻也榻他盇切牀类案乌旰切榻类周官掌次王大旅上帝则张氊案设皇邸祭祀朝觐㑹同师田皆设案杩莫驾切牀端横木也耒卢对切耜上句木也易曰神农氏作斵木为耜揉木为耒考工记曰车人为耒疵长尺有一寸中直者三尺有三寸上句者二尺有二寸縁其外以至于首以弦其内六尺有六寸与步相中也耒之谐声耜详里切耒下刺土臿也古以木为之后世以金考工记曰耜广五寸耓汤丁切耒下木也耦五口切考工记曰二耜为耦一耦之伐广尺深尺谓之畎引之为竒耦之耦耕古茎切以耒耜反土也用牛曰犁蒲化切卧两耓着齿其下人立其上而牛輓之以摩田也耰于求切摩田也既耕而耰之以易田也语曰长沮桀溺耦而耕子路问津焉耰而不辍既播而耰之以覆种也孟子曰今夫牟麦播种而耰之耨奴豆切薅器也孟子曰深耕易耨耘羽分切除苗秽也亦作耔即里切又津之切邕禾本也汉志曰耘除草也耔附根也每亩为三畎而播种其中苗生叶以上稍耨陇草每辄隤其土以附苗根比盛暑陇尽而根深能风与旱所谓耔也耤秦昔慈夜二切方里而井井九百亩八家皆耕百亩而耤其力以养公田所谓九一而耤也帝耤千亩天子所率公卿大夫士躬耕者也孟子曰夏后氏五十而贡殷人七十而助周人百亩而彻助者耤也今经传皆作借引其义因为借传曰吾小人可借死汉书曰借弟令无斩又曰借友报仇耧郎侯切下种具也又上声耖楚教切覆耕曰耖枷古牙切接折两木为连枷以击落禾谷也齐语曰耒耜枷芟军器亦用此杷蒲巴切爬草土收禾麦器也汉书捽草杷土又枇杷果名㭉戸瓜切两刃臿也举朱切柶息利切柶状如匕古以㱃醴今之匙近之梜古劦古狎二切记曰羮之有菜者用挟犹箸也又作少仪曰筴籥竹木皆可为梜榼充盍切盛酒器扁莫大羽者桶吐孔切受盛圜器古通作甬月令曰日夜分则角斗甬史记曰平斗桶概工代切平斗槲之木也引而申之凡一槩者皆曰概方言或为古没古辖二切因别立杚文实一字也棜于庶切馈食礼陈棜在鼎南实兽于其上丧礼设棜于东堂下馔于其上两甒醴酒酒在南匪在东实角觯木柶豆在甒北笾亦如之少牢礼司宫尊两甒同棜记曰礼有以下为贵者天子诸侯废禁大夫士棜禁椸楎架以支切吁韦切古讶切记曰男女不同椸架不敢县于夫之楎椸按架与冓阁声相近冓木以阁物之谓架架之为言若枷故俗有架冓架阁之説衡而在上者为桁架以庋物桁以县物楎椸虽未详尔雅谓之竿谓在墙则亦桁之类也桁下浪切又寒刚切庄周曰桁杨者相推也枕章衽切卧所用荐首也枕之曰枕去声鱼脑中骨可为器者亦谓之枕栉阻瑟切理发者也考工记曰刮摩之工玉楖楪达劦切按今人以食器之浅盛鱼肉不洎者为楪楥许券切履楔也又于元切篱落也机居衣切説文曰主发谓之机按机有二织布帛之具合名曰机弩则主发者为机今人所谓弩牙也榺诗证切説文曰机之持经者椱扶富切説文曰机之持缯者杼直吕切行纬者也今人谓之梭凡为杼必薄削其两端然后可以徃来经间故杼有杀义焉考工记曰凡为轮行泽者欲杼杼以行泽则是刀以割涂也又曰大圭杼上皆谓剡之梭稣禾切杼也柅奴礼切易曰系于金柅梐枑步礼切戸故切交木以止行者也周官王之㑹同之舎设梐枑再重杴虚严切木鍫也梩陵之切孟子曰反虆梩而掩之司马法周辎辇载梩槽才劳切凿木为槽以食畜也栈士限切编柴木为栈也又作传曰栫之以棘车以栈者谓之栈车诗云有栈之车险道县絶栈木以通者谓之栈道编木以养马谓之栈枥庄周曰编之以厚栈棚蒲庚切栈阁也楄卑眠切编木也传曰楄柎所以借干柎甫无切又去声传曰楄柎所以借干者考工记弓人曰于挺臂中有柎焉故剽又曰凡为弓方其峻而高其柎又曰下柎之弓末应将兴为柎而发必动于閷枥郎击切按畜马者有栈枥之名汉书马不伏歴不可以趋道单作歴栅楚革切植木编以为藩也梯土鸡切以木为阶也梯阶声相近古谓梯曰阶记曰狄人设阶桴方无切编木浮川也语曰乗桴浮于海枹甫柔切击鼓丈也栰房越方吠二切桴也亦作亦谓之棑棑薄皆切栰也又作箄汉书乗箄船杭胡郎切方舟也诗云谁谓河广一苇杭之楚辞曰魂中道而无杭淮南子曰舟杭一日不能济柁待可切舟尾设柁随流转之以正舟者也楫子叶切櫂直教切史记通作濯又直角切梢櫂木无枝柯貌桨子两切楫櫂桨皆所以进船也剡而薄之为楫易曰剡木为楫凡舟之用戈者曰楫推而斡之曰桨摇者曰橹刺者曰櫂曰篙枻以制切楚辞曰桂櫂兮兰枻樯才羊切船上帆竿也桅吾回切樯也梁吕张切驾木跨水以度也从木从水刃声古文续两木以度水也其在屋则从跨两楹而负朱儒者谓之梁横木水中以张鱼者亦曰梁桥渠娇切梁也絜皋之衡亦谓之桥记曰奉席如桥衡士昬礼曰笲加于桥史记河渠书曰山行即桥按山行所乗即今轿字去声榷江岳切独木桥也汉榷酒沽盐铁葢取此义县官専其利非官沽卖则不得行也桔古八切絜槔也亦作桔槔又古屑切传曰门于桔柣之门又桔梗草药也槔古牢切桔槔也庄周曰有械于此凿木为机前重后轻絜水若抽其名为槔古亦单作絜皋柣徒结切械戸戒切器械也橹笼五切大盾也古单作卤按今人又以为进舟之橹柷昌六切书云合止柷敔诗云鞉磬柷圉棨康礼切汉书曰建幢棨檄胡狄切札侧八切木片也汉书曰谷子云笔札又曰一札十行汉人葢以此为简牍也甲之革片因谓之札传曰蹲甲而射之彻七札焉又借为札瘥之扎疫死也周礼曰大荒大札则不举传曰札瘥夭昏今俗以为札缚之札椠七艳切又自琰切检居奄切检葢以木为之所用检柙也凡封缄者用之故引之为检束检制孟子曰狗彘食人食而不知检柙戸甲切説曰虎兕出于柙汉大丧歛用玉柙㯳巨京切又去声弓榜也凡檠捧者皆曰檠今人谓灯台为㯳也榜补盲切説文曰所以辅弓弩者也又北孟切楫类楚辞曰齐呉榜而击汰檃于谨切荀子曰用句木者必檃括通作隐模莫胡切作器法也木曰模竹曰范土曰型通作摹他各切易曰重门击柝以待暴客梆悲江切斲木三尺许击之其声邦邦今官府击之以为号召之节近似古之用柝也枘儒税切木之相入牝为凿牡为枘凿空为凿入空为枘柄陂病切戈矛斤斧之属其柯曰柄人所秉也亦通作秉柲兵媚切柄也考工记曰戈柲六尺有六寸按柄柲同声其实皆秉之转也古葢未有柄字士丧礼弓有柲椄槢即叶切徒劦切庄子曰椄槢枘凿櫑卢猥切又平声汉隽不疑带櫑具劒楘莫卜切诗云五楘梁辀毛氏曰歴録也椎直追切木拳所用以椎击者也説文曰齐人谓之冬葵冬葵戎葵也其实拳然为椎者象之考工记曰天子之圭杼上冬葵首谓象葵实为椎首也与锤通栿房六切按今人以小木贴附大木之上为栿浙人亦以梁为栿棓步项切公羊传曰踊于棓而窥客史记天官书紫宫左三星曰天枪右五星曰天棓欃鉏咸切天官书有天欃天枪枪七羊切剡木为刃也檛庄华切箠也马箠亦曰挝檇遵为切又去声説文曰以木有所擣也按今人犹有此语又将遂切春秋越败呉于檇李筑陟玉切以木筑土也古文从土椓竹角切又丁木切书曰蚩尤爰始淫为劓刖椓黥诗云椓之丁丁又曰椓之橐橐桊古僊切牛鼻中木也榨侧嫁切又作笮沛酒具也椹张林切鈇质也古称鈇椹椹质周官司弓矢王矢弧弓以授射甲革椹质者王弓弓之彊者故试诸甲革椹质也圉师射则充椹质圉人翦莝食马椹质其所掌也故射则使共之古之斩戮者用椹质故谓伏斧椹伏质也擣衣者以石为质故椹亦作从石桑实亦谓之椹校戸交戸孝二切校有交义或曰交木为校㑹意几俎之下皆有衡木为足谓之校士昬礼曰拂几授校记曰夫人荐豆执校囚校之校取此易曰屦校灭趾又曰何校灭耳又引之为廏校周官校人掌王马之政六廏成校汉赵充国为堑垒木樵校聮不絶又借为学校孟子曰夏曰校殷曰序周曰庠校者教也又借为考校之校古效切引之为校竞语曰犯而不较通作较某渠之切奕子也博投亦谓之某枰蒲兵切梏古沃切颈械也㭟古勇切两手共械也亦㑹意桎之日切足械也椵古牙切梏也楅彼即切又方六切周官祭祀饰牛牲设其楅衡鲁颂曰夏而楅衡榇初觐切亲身棺也棺古凡切死者所用周身也椁古缚切棺外椁也古单作享槥才芮切又为缀切汉书曰士卒从军死者为槥归其县县给棺葬槎鉏加鉏何二切鲁语曰山不槎蘖又侧下切栞苦寒切刋也禹贡随山刋木孔氏曰槎也史记作栞横戸盲切木衡也又去声衡衺撑拒也记曰钟声横引之为横逆椭他果切又徒果切圜长为椭楚辞曰南北顺㯐其衍几何淮南子曰闚面于槃水则圜于杯则椭又曰汲水者或以瓮瓴或以盆盂其方圜鋭椭不同槬戸化切传曰钟大则槬槬则不入榾古忽切柮按今以木块为榾柮村粗存切篱落也杜甫诗曰无村眺望賖栏郎干切考工记曰㡃氏湅帛以栏为灰栝他念切进火木也説文曰炊灶木槱以九切诗云薪之槱之周礼曰以槱燎祀司中司命风师两师从木从火酉声樵昨焦切采薪也诗云樵彼桑薪传曰请无扞樵者柴鉏皆切木薪也周官以实柴祀日月星辰记曰燔柴以祭天又去声师行野次树柴以藩也又诗云助我举柴杮芳吠切削木札也槮所禁切积柴水中以聚鱼而取之也椌苦工苦江二切记曰鞉鼓椌楬楬苦瞎切棝古慕切枊五亢切棷甾尢切诗云棷子内史记曰鳯皇麒麟皆在郊棷梼徒刀切杌五忽切传曰颛顼有不才子天下谓之梼杌为凶人之号孟子曰晋之乗楚之梼杌鲁之春秋为史册之名其义皆未详橭功乎切周礼曰以牡橭午贯象齿而沈之枉迂徃切木曲也桡女教切木弱中曲也又而遥切楚辞曰荪桡兮兰旌枯苦孤切木干也槀苦浩切木枯腊也㯺唿览切木藃暴也周官彊㯺用蕡枵虚骄切木虚中也传曰玄枵虚中也枵秏名也朽许久切木腐也木之疑杏何梗切果似梅而甘六书故卷二十一六书故卷二十二钦定四库全书六书故卷二十二宋戴侗撰植物二禾乎戈切黍稷稻粱自苗至实通谓之禾象形诗云禾麻菽麦又曰禾易长亩北方多陆土其谷多粱粟故粱粟専以禾称南方多泽土其谷多稻故稻専以禾称稾穂为禾去稿为谷去糠为米北方以粱粟为谷南方以稻为谷禾之㑹意秉鄙永切禾盈握也诗云彼有遗秉聘礼禾四秉曰筥米十六斗曰籔十籔曰秉语曰与之粟五秉秉把同声实一字古无把字所秉曰秉去声今作柄秉之指事兼古恬切并二禾而兼秉之也秝力的切禾之谐声稷煎弋切土之谷也茎叶似粱而庳穂㪔如稻粒如粱而扁大稃外莹滑米正黄五谷之长也南人谓之穄黍暑雨切黍苗似芦荻实圜黒生高寒南人谓之荻穄米最黏北方高寒地少泽故多黍稷为酒醴酏糁者多用黍南方土泽而气温故多稻为酒醴糁者多用秫稻北人罕识稻故言稻稌者多不中物南人罕识黍稷故言黍稷者多不中物黍之谐声香虚良切黍之芳臭也古以秬黍为鬯香之谐声馨火形切香之清扬者馥方六切香之芬郁者黏昵占切黍胶着也黐丑知切黏之甚者也苦木皮擣取胶液可以黏羽物者今人亦谓之黐黎郎奚切黍色黒也利省声古为国名书云西伯勘黎稻稌徒讨切地鲁切泽土所生芒种也亦有同类而陆种者谓之陆稻记曰煎醢加于陆稻上今人谓之旱稜南方自六月至九月而获北方地寒故诗曰十月获稻稻稌一声实一字稌宜下而黍宜高丰年高下皆熟故诗曰丰年多黍多稌秬其吕切诗云诞降嘉种维秬维秠维穈维芭传曰黒牡秬黍以享司寒秠浦宜切穈谟昆切亦作稙常职切诗云稙穉菽麦穉直利切幼禾也种之勇切谷子也谷以种别故引之为种类种族埶种曰种去声穜直容切诗云黍稷重穋周礼曰诏王后帅六宫之人而生穜稑之种而献之于王吕氏春秋曰种稑不为稑重不为重稑力竹切又作秫常出切凡米之黏者为秫亦谓之稬不黏为秔亦谓之籼稬秫宜为酒为餈秔籼宜为饭凡五种皆有秔秫阴阳之别也稬奴乱切秔居行切籼相然切穬古勐切稜闾承切稻厚殻廉稜高起者也水种者曰水稜陆种者曰旱稜觚有廉稜故谓觚稜釦器皿之上廉者亦曰稜谷古速切黍稷稻粱之实曰谷嘉种之通名也故凡嘉善之成皆曰谷颖余逞切书云异亩同颖诗云实颖实栗穂徐醉切禾实成枝也稃芳于切苦㑹切按稃与谷殻也已舂为康戸括切居气切之若切説文曰禾皮也吕氏春秋曰得时之麦薄而赤色秱徒东切吕氏春秋曰得时之禾长秱而穂大得时之麦长秱而颈黒按秱禾稁节间犹竹之筒得时则长透秸古黠切禾茎也又作书云三百里内秸服记曰莞簟之安而稁鞂之设秆稁根旱切禾直茎也姦皓切稭秸秆稁声相通引之则矢干亦谓之稁亦谓之秆皆一声之转非二物也周人稁人掌弓矢良舌切穖居希切吕氏春秋曰得时之禾疏穖而穂大得时之稻长秱而疏穖按穖禾茎节也秒弥小切禾芒也班固传曰造计秒忽稼古讶切树埶为稼收获为穑周官稻人掌稼下地秧殷彊切栽禾也移以支切移秧也凡稻稻必先苗之而移之凡穋移之义取焉穮彼消切传曰是穮是蓘必有丰年稠直由切禾密也与绸通穊几利切稠也稀香衣切禾疏也古通作希秾奴冬切禾茂盛繁秾也穆莫卜切禾深茂幽逺穆穆然也诗云维天之命于穆不已穆穆文王皆此意也宗庙之礼昭居左向牖以其明也故谓之昭穆处右向墉以其幽也故谓之穆穟徐醉切诗云禾役穟穟褎由救切禾盛貌诗云实种实褎又曰褎如充耳汉诏子大夫褎然为举首褏省声又似又切与褏通穰稔汝良切禾实丰也而沈切谷熟也七牛切谷熟时也亦作省声书云若农服田力啬乃亦有秋秊泥贤切谷成熟也诗云自古有秊春秋曰大有秊钟鼎文人声周官太史掌正嵗秊以叙事嵗以纪天步故日一周为嵗秊以叙人事故四时周为秊获胡郭切収刈也又胡故切借为地名诗云整居焦获穧齐帝切诗云此有不歛穧稇苦本切齐语曰诸侯之使稇载而归稣孙唿切稰穛陆氏息吕切陆氏侧角切又作记曰饭黍稷稻粱白黍黄粱稰穛积津亦切叠聚禾黍也所积为积子赐切秩直匹切积之次第也引之则爵禄之秩叙与凡有次第者皆曰秩称齿仍切举禾程其轻重也引之为称举传曰禹称善人又为称道记曰铭之义称美而不称恶又去声轻重各当之谓称曰㢲称而隐今之禾麻皆以称计俗谓权衡为称皆祖此义也程直征切多少轻重有程也稯秅子红切籀文宅加切聘礼禾四秉曰筥十筥曰稯十稯曰秅秅四百秉也秭将几切诗云万亿及秭租尊吾切田中禾稁也诗云予所畜租谓拾取田中余稁也田赋因谓之租葢内总内铚内秸故谓之租税输袂切田赋也引之则凡赋取者皆曰税借为税驾税服之税与説通用记曰小功不税又为解税之税吐活切与脱説通稳乌本切私息夷切古有公田有私田私民所私有也诗云雨我公田遂及我私稍史櫂切禄廪也古之仕者皆有稍食王畿六遂三百里外为稍地大夫之所食也周官借用削字又上声稍稍渐次之义也秣莫葛切食马稭也稂卢当切诗云不稂不莠稗旁卖切稗叶纯似稻惟节间无毛实似蕡害稼者也稊田黎切孟子曰五谷不熟不如稊稗秽污废切又乌外切稂莠污襍也汉书曰莠盛苗秽引之则凡秽恶者皆谓之秽商书曰无起秽以自臭周书曰秽徳章闻秏虚号切禾収虚秏也一曰稻名吕氏春秋曰饭之美者南海之秏禾之疑秀息就切禾吐穂也诗云四月秀葽又曰实发实秀实坚实好孔子曰苗而不秀者有矣夫秀而不实者有矣夫引之为俊秀秀桀齐语曰秀民之为士记曰选士之秀者升之学曰俊士秦自人切伯益之后封于秦米莫礼切谷去康为米米之象形粟相玉切禾实也象粟穂米之㑹意䊆舂米也䊆之㑹意毇许委切毇之谐声糳则各切伐米也经传通用凿传曰粢食不凿引之则凡精白者皆曰凿诗云白石凿凿籴粜徒力切亦作翟声他弔切亦作从籴省入米为籴出米为粜米之谐声粱吕张切粟之美者粱有青白黄而黄粱最美粒力入切粗仓胡切又徂故切疏也与麤通糙七到切疏粝也粝粱察力制二切米始聋去康也粺旁卦切米稍疏也诗云彼疏斯粺粲仓赞切米精白也引之则凡洁白者皆谓之粲言女色者曰粲诗云见此粲者语曰女三为粲玉之洁白曰粲齿之整洁曰粲笑见齿者因谓之粲粲而有光曰粲烂诗云角枕粲兮三英粲兮于粲洒扫精子盈切糳之精洁絶米衣也目中黒粒亦谓之精粹虽遂切择之纯也精者每粒之糳粹者衆粒之纯精与粗对粹与襍对粢津夷切共祭祀之米也亦作礼夫人亲舂以共粢盛传曰奉盛以告曰洁粢丰盛记曰稷曰明粢粮吕张切行所资米也粻陟良切诗云以峙其粻记曰五十异粻糈疏与切楚辞曰褢椒糈而要之气许既切以米馈也释施只切溃米也诗云或簸或蹂释之叟叟解释开释之义取焉又诗夜切借为释置释舎之用同糁息感切肉糜也周官羞豆之实酏食糁食记曰糁取牛羊豕之肉三如一小切之稻米倍合以为饵煎之又投粒于羮亦谓之糁庄周曰藜羮不糁糜靡为切粥之溃熟者也糜烂之义取焉糗去九切熬谷麦类也周礼曰羞笾之实糗饵粉餈乎祕切干饭也糔息久切又相流切记曰为稻粉糔溲之以为酏䊃蒲昧切研米以糁也又蒲没切粉方吻切擣米为尘屑也糉作弄切角黍也䊦一结切粉饵也糕居牢切屑米麦炊之为糕周官所谓粉也粔籹期吕切人渚切楚辞曰粔籹密饵一曰寒具也以蜜和米麪煎之以油颡旱切糵鱼列切牙谷为糵也粞先齐切米碎也康苦刚切谷殻也借为康宁之康粃匹履补履二切粟之不成粒者也书曰若苗之有莠若粟之有粃粕匹各切米滓也古单作魄庄周曰古人之糟魄籸疏津切粉滓也麻子之滓亦曰籸粈女救切又人九切米饭和襍也亦作煳红沽切以米麦粉为煳以黏也来力该力支二切又里亟切来牟麦通名也通作釐汉书曰饴我釐牟借为往来之来又去声绥来为来孟子曰劳之来之来之疑麦莫获切麦有小有大麦之谐声面瞑见切小麦粉也亦作麸甫无切面余殻也麴牵六切罯麦为麴以为酒醴也亦作麷芳戎切周官朝事之笾其实麷蕡圭玄切麦稁也麨齿绍切麦为糗也麧限竭胡骨二切尗式六切豆也象豆荚别作匜文尗之谐声敊是义切麴豆也乌凡切蚕豆也熟当蚕时瓜古华古胡二切象瓜及其蔓瓜之类不一瓜之㑹意㼌瓜之谐声瓠胡误切瓠之谐声匏薄交切老瓠去瓤可为器也从瓠省瓞大节切诗云緜緜瓜瓞瓜瓞唪唪瓟弼角切小瓜也瓢毗宵切匏之小者为饮器也瓤如昜切瓜中犀也通作穰瓣皮苋切瓜中片分也韭举有切荤菜也韭之谐声韰下介切荤菜也似韭而叶大韲祖鸡切擣荤辛以为韲也古借用齐韱息廉切六书故卷二十二六书故卷二十三钦定四库全书六书故卷二十三宋戴侗撰植物三竹陟六切象形两之象其族生也与艹同竹之指事个古贺切竹一竿也借为室之左右个记曰天子居明堂左个右个又射侯有上个左个右个乡射礼曰东方谓之右个竹之谐声箘渠允切箟簬古浑切勒故切禹贡荆州之贡惟箘簬楛楚辞曰箟簬襍于黀烝兮机蓬矢以射革又曰箟蔽象棊有六博战国䇿曰发宫室之垣荻蒿苫楚试以为矢箘簬之劲不能过也筱簜息了切小竹也徒广切禹贡震泽厎定篠簜既敷大射仪簜在建鼓之间筀圭恵切竹名薄笴而美笋其种不一有早筀晚筀紫筀班筀篔筜两分切都郎切篔筜竹名筤卢当切説卦曰震为苍筤竹笪多旱切竹之丛生而大者竹笪虚中木笪实中其笋亦美篁乎光切筚卑聿切传曰若敖蚡冒筚路篮缕以启山林又曰筚门圭窦之人箭子贱切小竹疏节而直者可为矢故矢亦谓之箭笋舒陨切竹萌也周书曰敷重笋席葢析子竹以为席也因之为笋簴之笋取其抟直而鋭入也考工记曰小首而长抟身而鸿若是者谓之鳞属以为笋亦作箈徒哀切尔雅曰箭萌也周官箈菹雁醢竿古寒切竹干也又上声笴公可切又古老公但二切箭干也乡射礼曰物长如苛康成曰笴长三尺与跬相应考工记曰妢胡之笴按竿干个篙稁笴一声之转木曰干竹曰竿曰笴曰个曰篙禾曰秆曰稁其义畧同篙古牢切竿也节即血切竹约也引之为节度节奏节约又与卪通用又为棁节之节柱上斗如竹之有节也又夕血切诗云节彼南山假借也今作嶻筠王春切记曰如松柏之有心也如竹箭之有筠也贯四时而不改柯易叶笨布忖切笢迷牝切箬如灼切小竹而大叶可以包裹可以为蓬萆箁薄侯薄口蓬逋三切杜果切季曰笋皮也亦谓之箨笋成竹则解小竹不脱者谓之含筎人余切刮取竹青也籊他歴切诗云籊籊竹竿毛氏曰长而杀也簇千木切小竹丛密簇簇也故𧖟薄亦谓之簇篾瞑结切噼竹为篾以织以缚也书云敷重篾席筩徒红切断竹也又上声亦作筒又去声瓦如筒者谓之筒瓦管工短切竹甬也又作凡以管为之者皆曰管竽笙籥箫箎篴皆管也商颂曰鞉鼓囦囦嘒嘒管声周颂曰磬筦将将周礼曰下管播乐器此衆管之通称也笙师掌教龡竽笙埙籥箫篪篴管管又为竹声之一也又管键之管以金为之其牝象管所以辖门闗也故因之为管摄管辖之义焉又络纬者亦以管亦谓之筳与筟又假借语曰夫子筦尔而笑何晏曰华版切小笑貌筟方无切説具管下策楚革切削竹也筮者算者用策书记者用策简策是也驭者亦用策鞭策是也因书算而为筹策策画因鞭策而为督策简古限切编策为简以书也借为易简之简不烦之谓也为简孚之简审当之谓也又为简择之简与柬通筹陈収切削竹以算也洪范九亦单作籍秦昔切载之编也篇滂连切简策之秩也古者编册以书其文字多者异为之篇上篇下篇内篇外篇之类是也簿畔母切籍也笺收先切説文曰表识书也又作按今上书者皆称表牋推其义葢上书言事者皆条别表识之也签七廉切削竹以签表也江左有典签之官以掌书记又作篆柱兖切以竹篾绕约也周礼曰孤乗夏篆卿乗夏缦考工记曰陈篆必正又曰钟带谓之篆书体之宛缪者因谓之篆籀直右切徂作述作速作枲作颂作往往赘益于成文符防夫切契竹剖之各持其一合之以为信节也周官掌节门闗用符节笏唿骨切公士大夫所搢以记对命也记曰天子以球玉诸侯以象大夫以鱼须文竹士竹本象可也笏度二尺有六寸其中博三寸其杀六分而去一凡有指画于君前用笏造受命于君前则书于笏筓古兮切簪也箆边兮切削竹以导也䇫居之切去头垢及虮蝨比也箴诸深切箴犹鍼也记曰衣裳绽裂纫箴请补缀又侧沈切箴谏也传曰命百官官箴王阙商书曰毋或敢伏小人之攸箴箸直遇切挟也笾卑眠切竹豆也笾以盛果脯糗饵凡干物豆以盛菹醢凡泽物籀文箪多寒切盛器也语曰一箪食士冠礼栉实于箪筥已吕切盛器也周官雝气米百有二十筥聘礼曰四秉曰筥筥半斛诗云采菽采菽筐之筥之又曰于以盛之维筐及筥筲所交切语曰斗筲之人何足算也笲附袁切士昬礼妇执笲枣栗篹祖管切记曰食粥于盛不盥食于篹者盥又曰荐用玉豆雕篹籔素口色缕二切聘礼门外米三十车车秉有五籔十斗曰斛十六斗曰籔簝洛早切受盛器也周官牛人共牛牲之互与其盆簝盆受血簝受肉箅必至切蔽甑厎器也笥息吏切盛衣器也箧笥所以藏衣服币帛筐篚所以奉而将之笈测洽极业二切匧类也簏虚木切笼来充切织竹器也或以盛土石或以畜鱼鸟大槩笼之为器空疏故因之为灵笼笼葱笼松日月之初出童笼然又上声今人不言箧笥而言箱笼浅者为箱深者为笼也箱脩翔切盛器之大者也诗云睆彼牵牛不以服箱又曰乃求千斯仓乃求万斯箱又屋亦有箱公食大夫礼曰公揖退于箱觐礼曰几俟于东箱汉书曰吕后侧耳于东箱听籝怡成切汉书曰遗子黄金满籝笯农姑切笼也楚辞曰鳯皇在笯篮笼三切疏笼也篰薄苦切篮类箩洛戈切箩之为言罗也织之密以盛谷米筥籔类也篝古侯切笼火具也史记曰陈胜夜篝火狐鸣又熏衣笼也篘初尤切漉酒器也笱古厚切捕鱼笼也诗云敝笱在梁施于鱼梁之下筌七全切庄周曰筌者所以在鱼得鱼忘筌簁所宜所皆二切竹器所以治粒物别粗细又所倚切笭连丁切籆王缚切説文曰收丝者也筳特丁切説文曰维丝筦也楚辞曰索琼茅以筳篿庄周曰举筳与楹厉与西施言大小好丑之殊也按筳断竹之小者汉书曰以筳撞钟篿朱遄切又徒官切簆丘候切织所以贯经而前郄之者也䈏方六切织所以张其幅也笠力入切戴以御雨者簦丹増切呉语曰䔲笠相望从草史记蹑硚儋簦䈉七接切箕类箯婢篇切汉书曰箯舆切筵以然切竹席以借席者其度长于席周官司几筵王位斧依莞筵加缫席次席诸侯祭祀席蒲筵加莞席公食大夫礼蒲筵常加雈席寻考工记曰周人明堂度九尺之筵簟徒念切筵之精者也帘离盐切织竹垂之以障也箔步各切帘属古单作薄箦阻戹切编竹以借也凡牀先用箦乃加荐席又作笫阻史切箦也箦笫榨同声筄羊昭切滂丁切粗箔也片声义相迩䉭力涉切织竹为也籧篨彊鱼切直鱼切织竹如席规以为囷或以贮谷粟或以取鱼拥肿不能俯者似之故因以名其疾诗云籧篨不殄晋语曰籧篨不可使俛篅市縁切説文曰以判竹圜以盛谷淮南子曰守其篅𥫱篽疑举切藩篱之类也篱邻支切织竹为藩也笝诺盇切竹索也筰自莫切竹索也汉西南有筰夷筅稣典切析竹为帚以洗也笕吉典切续竹通水也古单作建建瓴笙色行切自笙至筝皆乐器也竽员鱼切簧胡荒切篪直竒切篴田溺切横管也又作笛籁郎蔡切箹乙郄切筑张六切笳古牙古乎二切胡龡也按笳箛一物今人亦谓之角或龡鞭或卷木皮芦叶而龡之笳箛角一声之转凡吹笳者皆为角声且以其卷皮叶如角故谓之角筝侧弘切絃竹而鼓之也范防氾切规竹为模也通作范记曰范金合土易曰范围天地之化箠之累切鞭类也通作捶笞丑之切箠也札竹洽切削竹刺入也色捉切又作春秋左氏传季札聘鲁见舞象箾南籥者又曰见舞韶箾者簉初又切春秋泉丘人之女奔孟僖子僖子使助薳氏之簉竹之疑等多肎切高下之差次也车有六等爵有五等筮时制切记曰龟为卜策为筮亦作算筭稣管切以策为之从衡布算以计多寡之数也稣贯切笑私妙切借为笑乐之笑六书故卷二十三六书故卷二十四钦定四库全书六书故卷二十四宋戴侗撰植物四艹仓老切草之类繁而冬死其根厎不足道也故象其并生而不及其根因之为艹创草昧草草之义草之象形刍楚隅切食牛马艹也象包束草形草之指事屮五列切草木之初生也微故从草之半屮之象形屯陟伦切难也象草木初出地屯戹未申也借为屯束屯聚之屯徒浑切匹迈切麻枲物也象草皮可披剥曰然八声读若辈侗谓不当分为二字之㑹意麻莫遐切从广言人所治也麻之谐声苘犬颖切枲属似苎而薄华黄子如蜀葵而黒高者六七尺北人种以绩布及索绳记曰三秊之丧既顈康成曰无葛之乡去麻则用顈稣旰切分离之也自为上声俗作散索稣各切互枲以为绳索也借为索尽之索书曰牝鸡之晨惟家之索因是为萧索之索俗又有摸索之语谓以手循索如搓绳索状也又索索为震惊之状易曰震索索又稣格切摉索也又尽也之谐声枲辛子切牡麻也麻之牡者不实丧服传曰牡麻者枲麻也又仓耳亦名枲耳叶有毛实有刺不可食惟叶可作麴俗谓之道人头亦谓之芹丝之疑即里切于贵切易曰拔茅茹以其南那含切按今用为南北之南屮之谐声每梅瑰切又上声草青苍也传曰原田每每借为每人每事之每圥栗匊切戸光切草狂生也从屮王声毒亭沃切草恶中人也蜂虿之丁亦曰毒又亭得切又徒黛切借为毒冒之毒毒冒似龟生南海其甲班错为器物之珍饬卉许贵切又上声草木衆生也诗云卉木萋萋又曰百卉具腓卉之谐声贲彼义切卉木华炳也书云贲若草木引之为贲饰易曰贲者饰也又扶云切与坟通诗云贲鼓维庸又补魂切古有虎贲言其勇趫与奔通又扶粉切记曰奋末广贲之音作而民刚毅又方问切与偾通记曰贲军之将茻摸晃切又莫古切草深袤也易曰伏戎于又作草深藏犬也若而灼切苗睂鏕切禾穉曰苗草在田中苗之义也蓏郎果切木实曰果草实曰蓏茐仓公切荤草也其茎叶空中故谓之茐茐之色青故引之为青茐茐蒨蔓武曼切草曼生也又莫干切蔓菁菜名茁侧劣切草初出也芽五加切草初茁如牙也汉书诗始萌牙单作牙古肴切草根相互结也秦药名以其根互结故谓之㪿之列切断草也自㪿为㪿食列切芟所衔切刈草也艹之谐声菜仓代切埸圃所毓人所茹也蔌孙卜切泽野之物可茹者诗云其䔩维何维笋及蒲又曰蔌蔌方有谷蔌蔌轻小而积之貌菘息躬切冬菜也其茎叶中白因谓白菜菘华黄来服华紫故来服亦名紫华菘芥茍虿切冬菜也叶微似菘而毛味辛甘其子粒细味尤辛子可厌油者谓之油芥葵揆惟切冬菜之滑者荍期遥切诗云视尔如荍菁子丁切蔓菁冬菜也书曰包匦菁茅周官菁菹鹿臡又为草木青蔚之状诗云有杕之杜其叶菁菁又曰菁菁者莪葑敷容切诗云采葑采菲无以下体又去声苽根盘结久则并土浮水上谓之葑故水草泥泞之地皆谓之葑南方葑有广袤顷亩者乂其苗叶可以种稻谓之葑田别作湗菲甫尾切因之为菲薄之义又扶沸切丧服传曰菅屦者菅菲也传曰共其资粮菲屦又甫微切芳菲华气也葍方六鼻墨二切诗云我行其野言采其葍卜蒲北切萝卜冬菜也亦有夏卜根叶俱可食根尤甘毳江南多产之又名来服又谓卢卜卢罗来一声之转又谓紫华菘蘘汝羊切蘘荷也莴苣乌禾切勤吕切春菜也俗谓莴苣有黄白紫数种苋唿旦切夏菜也有红苋紫苋白苋五色苋水苋人苋人苋又名胡苋又名康苋又有马苋马苋又名马齿茄求加切实可可菹一名落苏实大如凫卵与瓜匏同时莙荙居云切唐割切菜也叶似蓫䰞之滑其汤宜澣荤许云切辛菜也姜葱韭䪥蒜通曰荤菜韭䪥食叶姜蒜食根记曰膳于君有荤桃茢于大夫去茢于士去荤蒜稣贯切荤菜也有大小二种叶似䪥根可食大蒜又名葫诸荤之中蒜气尤烈姜居良切山姜良姜姜黄姜类蒪普各补各匹沃三切楚辞曰醢豚苦狗脍苴蒪蕉苴消切巴蕉巴且也叶大如旃生南方其叶可以为絺其实甘美相如赋作巴且苏素孤切桂荏也苏以紫为贵紫苏叶似荏而辛芳似桂宜为饮故谓桂荏色淡者为野苏生水旁者为水苏又借为樵苏之苏庄周曰苏者取而爨之史记曰樵苏后爨又为苏醒易曰震苏苏书曰后来其苏又为流苏相如赋曰蒙鹖苏荏而沈切白苏也茎叶似苏而白子如粟米可食亦可厌油诗云之荏菽借为荏弱之荏诗云荏染柔木孔子曰色厉而内荏芭气已切诗云诞降嘉种维糜维芭又云薄言采芭于彼新田又曰丰水有芭靃虚郭切诗云皎皎白驹食我埸藿公食大夫礼铏芼牛藿汉书曰山有勐兽藜藿为之不采又药名藿香荅都合切借为荅问之荅犹对也芋云昫切蹲鸱也古通作预诗云君子攸芋左氏传楚有芋尹芋地名也芧云昫切相如赋曰蒋芧青苹薇无非切籀文诗云薇亦作止嵗亦莫止次曰薇亦柔止又次曰薇亦刚止嵗亦阳止薇葢作于嵗莫至夏而刚也又曰山有蕨薇曰陟彼南山言采其薇薇葢生于山也公食大夫礼铏芼豕以薇蕨俱越切紫萁也生山中萁有二有蕨萁有狼萁蕨萁初出土紫色拳如小儿手可食其根掘而擣之取粉可食凶年以御饥谓之乌昧亦谓乌稬葶苈特丁切郎击切本草曰似荠开黄华结角子扁小如黍粒味苦寒治肺上气及症瘕一名丁歴伯曰市中所鬻有甜苦二种甜亭歴乃荠与析蓂不能破气下水也荠疾济切鸡荠也诗云其甘如荠芣缚牟切芣苢车前草也又名马舄又名当道江东唿虾蟇衣大叶盘生华实成穂如鼠尾苢移里切芣苢薏苢二物薏依记切薏苢谷类枝叶如黍其实殻坚圜泽如珠其米如贝郑渔仲説有饮薏有食薏殻尤坚硬椎之乃破葛格曷切葛根可食蔓可又濩以为絺绤藷直于切藷根如署预署预坚致洁白而藷虚滑类蹲鸱犹武夫之于玉世多不能辨蔗之射切甘蔗叶如芦干如竹而实中甘美可食小者才如荻名荻蔗厌其汁为蔗浆干者为沙饧相如赋曰诸柘巴且通作柘兰洛干切芳草也春兰叶细夏兰叶细而长秋兰叶大而泽冬兰叶差大叶皆不冬凋春兰一榦一华夏秋冬一榦十数花四时之兰芬馨最于衆芳本草曰兰与泽兰相似生水旁紫茎赤节高四五尺緑叶光润纤长有岐叶阴小紫五六月华华红白色而香一名都梁一名水香又名燕尾香泽兰叶鑯微有毛方茎按传曰郑穆公予燕姞兰而御之曰以兰有国香人服媚之又楚辞曰秋兰兮青青緑叶兮紫茎又曰纫秋兰以为佩朱子曰今所谓兰虽香而不可佩本草所指是也按离骚引物如荷衣蕙带之类皆託辞也佩兰之説亦未可征然以左氏传考之则兰固古人所服佩容臭之物也泽生者曰泽兰木生者曰木兰以类推之则本草所指正古所谓兰也但兰芷之兰今不闻服佩而四时之兰独着于今予故两着之蕙胡桂切楚辞蕙华之曽敷兮纷乎都房何曽华之无实兮从风雨而飞飏薫许云切芸于分切诗云苕之华芸其黄矣又曰棠棠者华芸其黄矣月令中冬芸始生之説畧与微黄梖入药以其梖色白故谓白芷去弓切山鞠穷也传曰有山鞠穷乎司马相如赋作穹穷也者鞠穷之合言也茝葯蓠昌已切又昌改切乙角切邻之切蘪闽为切蘪芜古单作麋亦作蒿唿牢切蒿类不一有白蒿青蒿邪蒿同蒿廪蒿蒌蒿因陈蒿马矢蒿蓬艾蔚莪菣萧荻藾苹蘩皆蒿类也菣丘刃切蓬薄红切蓬蒿也叶阴白而毛似艾亦可擣为艾故谓皤蒿又谓艾蒿华如柳絮相辊如毬遇风则飞旋故谓蓬科转蓬诗人所谓首如飞蓬是也蓬叶峭涩不可茹今人采其媆叶擣和米粉为餈䊦蓬生最繁徃徃弥望故蓬为丛茂之状莲房栗房亦谓之蓬谓其状如蓬科也借为蓬笼船蓬之蓬谓其覆葢蓬然也艾五葢切艾叶厚而毛緜白茸茸擣挼用以灸者也借为耆艾之艾记曰五十曰艾诗云或肃或艾言其老成也曰夜未艾未阑也又为少艾孟子曰知好色则慕少艾又为报义诗云福禄艾之周语曰艾人必丰皆报也又为惩艾之艾又鱼计切借为斩艾之艾与乂通蔚迂胃切又为荟蔚之蔚诗云荟兮蔚兮南山朝隮言云气茂密也又迂律切易曰君子豹变其文蔚也萧先雕切诗云取萧祭脂记曰萧合黍稷臭阳达于墙屋借为萧森之萧灌木森爽貌也又借为萧条萧疏萧索萧㪔又诗云萧萧马鸣萩七由切莪吾何切诗云蓼蓼者莪匪莪伊蒿苹藾蒲兵切诗云呦呦鹿鸣食野之苹落葢切蒌力殊切蒌蒿叶似蓬蒿生泽土根荑皆可食诗云翘翘错薪言乂其蒌又力久切蘩蒌一名鸡肠草蘩符袁切诗云于以采蘩于沼于沚于涧之中传曰涧溪沼沚之毛苹蘩蕰藻之菜蘩葢水草而未详其物苹薄賔切泽草也未详其物诗云于以采苹南涧之濵萍薄经切又毗宵切浮生水上不根着之草也其类不一或大或细或青或紫周官萍氏掌水禁凡从草加水者多水草也藻子皓切水草也古者画藻以为饰故因之为华藻文藻又冕有缫就车亦有缫就玉有缫借以綵丝为之亦作薻蕰于浑切水草蔓生节节生叶如羽旄之状传曰苹蘩蕰藻之菜又于粉切与藴通蒲蓬逋切水草也其类不一甘蒲又名蒲釐初生未出水红白色茸茸然其入土白色者啖之甘肥宜为菹周官所谓深蒲也故谓甘蒲其叶与蒻如茭柔而耎可以为筵为荐周官所谓蒲筵也华黄取其黄为治血药谓之蒲黄昌蒲似蒲而其味辛其臭烈能辟蚤蝨故甘蒲为香蒲昌蒲为臭蒲莞小蒲也又谓蒲齐凫茨蒲柳类之故亦以蒲名石昌蒲生清水石上根叶皆似昌蒲而小纤緑可爱根节数蜜又见荪下荪荃思浑切逡縁切楚辞曰荃蕙化而为茅又曰荪桡兮兰旌汉书繇王闽侯遗江都王建荃葛莞古凡切又上声小蒲也茎叶圜长丛生如蓍可以为席剔取其茎中虚白者可以渍油燃灯故又谓之灯心草蒲类而小故谓小蒲又一种尤细谓之龙须周官祭祀之席蒲筵缋纯加莞席诗云下莞上簟苻防无切传曰取人于雈苻之泽芍胡了切凫茨也蒲茨苖似龙须草根如小栗可食蒻如约切蒲初萌近根萚也蕫得动切按蕫借为蕫正之蕫书云蕫之用威又曰蕫正治官义近于督蕫督同声督急而蕫稍缓荷莲菡藕闲俄切力延切徒感切五口切夫容也又曰夫渠其根藕其叶荷其华菡萏其实莲莲中之子的的中之心薏芡巨险切水草也实似鸡头故亦谓之鸡头又谓鸿头芰巨记切菱也菱力膺切菱类大小不一实如呉牛角鬼菱三角如蒺藜亦有四角者无角者芹渠巾切又渠支切水草也叶如鞠穷茎虚三嵴根长数寸正白甘香可食秋开白华周礼曰芹菹兔醢古作鞠穷当归苖叶皆似芹故鞠穷有蕲茝之名当归有山蕲之名又有回芹马芹皆芹类也蕲亦与祈通用荇下孟切水草蔓生叶圜而青蔓长丈余大如钗股将至水面始有支叶华黄而细根茎白于芹而无节香可食浙人至今唿荇菜也苽古胡古肴二切又作水草也苞茂如擘取其心如笋甘美可食谓之茭首实如米可食古谓雕苽之米亦曰雕胡记曰鱼宜苽谓苽饭也食牛马者取其叶故马牛之食通谓刍茭茭苽一声蒋子两切苽也古用为国名今以为姓茆力久切水草也周礼曰茆菹䴢臡诗曰思乐泮水言采其茆莼殊伦切蕳古颜切诗云彼泽之陂有蒲与蕳雈荻菼薍蒹苇芦葭胡官切徒厯切蔐吐敢切卢玩切坚嫌切雈荻蒹一物也诗云毳衣如菼孔氏曰初生为菼长为薍成为雈舅氏曰菼薍雈荻蒹一物而五名今人犆谓之荻荻茎短小而实其末曲如钩类马鞭节其叶陿长而色重于芦有白嵴其华先紫脃后白如丝今人以为帘箔淮南子曰荻苗类絮于虺切陵如切间巴切苇芦葭一物孔氏曰初生为葭长为芦成为苇舅氏曰葭芦苇一物而三名今人直谓之芦芦干大而虚中其末直其叶濶大而色浅其华褐色穂生如狐尾今人以覆屋织壁编䕠作笔管箱筥绞绳皆芦也诗云八月雈苇曰葭菼掲掲曰蒹葭苍苍今人言芦荻皆对举之词也按苇龠葭管皆以芦为之莩芳于切汉书曰非有葭莩之亲茅谟交切草可用以覆以借者也菅居颜切菅茅类而大叶似茭其华白其穂斾斾如帚而茎圜直宜为帚其蒻柔忍宜为屦又谓之芒有黄芒白芒白芒柔忍不及黄芒白菅华最晚八月九月始开其华白而轻诗云东门之池可以沤菅丧服斩衰菅屦皆此物也库拜切记曰浴出杇履蒯席连用汤履薄席丧服齐衰疏屦传曰疏屦者藨蒯之菲也左氏传曰虽有丝麻无弃菅蒯未知于今为何物藨悲萧切又皮表切丧服传曰藨蒯之菲按记苞履不入公门苕芀田聊切诗云苕之华其叶青青苕之华芸其黄矣诗云卭有㫖苕丁聊切苺芒救切苺种不一或枝或蔓皆有毛朿春莫实丹状类覆盆甘酸可食故又名覆盆荼田吾择加二切荼有三菅茅之华曰荼既夕礼茵着用荼周官荼人掌聚荼以供丧事康成曰茅秀也诗云出其闉阇有女如荼呉语呉王白常白旗白羽之矰望之如荼考工记曰望而眂之欲其荼白茅华轻而白故康成以荼为茅秀也二则为荼毒之荼诗云谁谓荼苦又曰堇荼如饴又曰以薅荼蓼荼蓼朽止又曰民之贪乱宁为荼毒三则今之茗尔雅所谓槚苦荼今人唿择加切又商居切考工记曰凡为弓各因其君之躬志虑血气丰肉而短寛缓以荼者宜为之危弓蓳居隐切诗云堇荼如饴通作堇晋语曰丽姬置堇于肉苦口鲁切诗云采苦采苦首阳之下公食大夫礼铏芼羊苦士虞礼铏芼用苦记曰濡豚包苦实蓼借为苦良之苦周官典妇功及秋献功辨其苦良典丝受良功典枲受苦功又曰祭祀供其苦盐㪔盐苓力丁切诗云隰有苓又曰采苓采苓首阳之顚蓼卢鸟切辛菜也其类不一多节者味辛古人以和羮今人以为麴宜染青者谓之蓼蓝俗谓之蓼青不中用者俗谓狗青生水旁者曰水蓼皆红华又力竹切蓼草苍蒨貌也诗云蓼彼萧斯又曰蓼蓼者莪蓝卢衔切又卢含切染青草也槐蓝丛生叶如槐宜为淀蓼蓝子叶皆如蓼而差大华红白宜染青緑大叶如蟹匡者俗谓之蟹殻淀又有大蓝眂蓼蓝为大而色不隶宜染碧荭戸公切荭蓼节蓼华而枝叶高大俗谓红蓼又谓水红菊居逐切芳草也秋华古通作鞠月令季秋鞠有黄华蘧彊鱼切薛私列切相如赋曰薛沙青薠于古为国名有夏奚仲所封今以为姓氏荩夕晋切诗云王之荩臣萹比兖切楚辞曰解萹薄与襍菜兮备以为交佩蓷吐回切又川佳切诗云中谷有蓷菴䕡依廉切吕居切菴䕡状类蒿疗要痛相如赋曰奄闾轩于单作奄闾又䕡茹苖似大而华淡黄或浅红无子根似来卜断之汁出干则凝黒又谓漆头薁于六切賏薁也蔓生实累累如賏故谓賏薁诗六月食薁谚云賏薁熟喫新粥苌直良切诗云隰有苌楚猗难其枝蘝留炎切又上声诗云蘝蔓于野芩渠今切诗云呦呦鹿鸣食野之芩蓍式脂切草丛生圜直可用筮诗云冽彼下泉浸彼苞蓍古之筮也或以策或以蓍易传曰圣人幽赞于神明而生蓍观变于阴阳而立卦发挥于刚柔而生爻生蓍生爻言圣人创为之也读者不晓乃谓天下和平王道得而蓍茎长丈其丛满百其下有神龟以此为生蓍诞矣蓫敇六切诗云言采其蓫禇良余章二切藚似足切诗云彼汾一曲言采其藚蓟吉诣切蓟多朿华跗与叶皆森然状似红蓝而华紫有大蓟有小蓟大蓟一名虎蓟俗名牛溺朿北人唿千鍼草小蓟无朿一名猫蓟白术雅似蓟而生于山故谓山蓟芺乌皓切芄胡官切诗云芄兰之支茨疾滋切蒺藜也诗云墙有茨不可埽也细叶蔓生布地子三角芒朿长安最多行人多着木屐兵家以鐡为之布路以御敌疾黎之合言为茨也又编茅覆屋为茨书曰惟其涂塈茨又芍根曰凫茨又茨苽根类凫茨叶类苽曰茨苽蒺秦悉切蒺藜茨也古单作疾黎藜郎奚切莎稣禾切薠附袁切楚辞曰登白薠兮骋望相如赋曰薛莎青薠芐侯古切记曰芐翦不纳茜仓甸切蔓草叶似枣而鋭对生节间根紫色可染绛通亦作又为草盛苍蒨貌藘力居切诗云茹藘在坂又曰缟衣茹藘葽于宵切诗云四月秀葽荁胡官切士虞礼芼冬用荁记曰堇荁枌榆以滑之薜蒲计切薜荔芳草也蔓生縁木石墙垣夏初开华芬洁其种亦不一茘郎计切薜茘説具薜下月令仲冬茘挺出蔺良刃切马蔺也本草曰叶似薤而长厚华紫碧结实作角子如麻人而赤有稜根细长可为刷一名蠡又名荔按蔺荔蠡一声之转以其似䪥故又谓马薤也芫愚袁切説文曰鱼毒也本草芫华黄可用毒鱼葴职深切蒢直鱼切藋徒弔切传曰斩之蓬蒿藜藋又音濯朔藋每叶辄有岐叶五六秋生细白华实如茱萸一名陆英苜蓿莫六切息逐切苜蓿本生大宛马所耆食汉武帝取其种以来汉书单作目宿薷汝朱切香薷似苏可以治霍乱水肿去暑气又耳由切苎直吕切苘类科生叶如野苏一嵗三又为布精白于枲亦作纻禹贡豫州厥贡絺纻莱洛哀切诗云北山有莱又为草莱通名周官上地田百亩莱五十亩中地田百亩莱百亩郑康成曰莱谓休不耕者葢以有草莱得名又曰虞人莱山田之野葢芟其草莱也诗云田卒污莱谓草生之也孟子曰辟草莱蒡北朗切恶实也名牛蒡其实芒能黏黏物又名鼠黏也葙息良切本草青葙子似蒿荚生子黒而光杀虫茴戸恢切茴香茎似芹叶青纤实似回芹而粒长味甘臭香今人以芼菹醢葥即浅切草类牛膝根暴干愈欬及㽿蕺阻立切㑹稽蕺山以生蕺菜名萆府移切萆薢根主煗肾擣之淘取粉可煼食一名山凫茨又雨衣亦谓之萆又与蔽通用汉书萆山而望赵军薢胡隘切荆举卿切楚也有牡荆蔓荆紫荆蘠才良切朿藤华红紫亦有黄者其荼白者为荼蘼亦作从墙省蒟俱雨切本草蒟酱蔓生叶似王瓜而厚大味辛实似桑黮皮黒肉白按越中有蒟蒻本草又名蒻头根如天南星大可食蔲唿豆切豆蔲实可为药有肉豆蔲白豆蔲红豆蔲草豆蔲苨奴礼切荠苨根茎类人参而叶小与桔梗相乱桔梗苦而荠苨甘莔眉耕切贝母也根类小贝相附如蒜故谓贝母莃香衣切莨来汤切苔徒哀切苔生于水者青緑如髪生海濵者人多取裛而食之又名陟釐陆地下湿亦生苍苔藓息浅切苔之浅驳者曰藓犹人之疥癣芍市畧切芍药芳草也牡丹亦名木芍药菝葜蒲八切丘八切菝葜根似萆薢而坚涩叶眡萆薢大而圜有朿根可药䓍许旱切草生山涧其根辛芬可菹莸以周切传曰一薰一莸十年尚犹有臭草之臭恶者莠与久切狗尾草也初生絶与粱粟苗相类但其叶微弱而多毛其穂类粟而絶细既穂而后与粟殊孔子曰恶莠恐其乱苗也茱萸市朱切羊朱切茱萸之实梂藙鱼既切记曰三牲用藙萄徒刀切蒲萄汉书作蒲萄木之蔓生者实似賏薁而甘茗莫迥切饮梌之异名荓普耕补耕二切诗云荓云不逮又曰莫予荓蜂莒居许切古以为国名蔡仓大切古以为国名禹贡五百里要服三百里夷其外二百里蔡五百里荒服三百里蛮其外二百里流传曰杀管叔而蔡蔡叔范防减切春秋晋有范氏记曰范则冠而蝉有緌莅郎计切易曰莅衆用晦而明与涖䇐通蒍韦委切春秋楚有蒍邑子玉治兵于蒍蒍氏食焉荀相伦切古有荀国灭于晋荀氏食焉艽巨鸠切诗云至于艽埜薳韦委切楚有薳氏薖苦禾切诗云硕人之薖苟古厚切借为苟且之苟薋菉葹疾资切力玉切式支切离骚曰薋菉葹以盈室蓆详亦切诗云缁衣之蓆兮庄侧羊切借为庄敬之庄又道路六达谓之庄萴阻力切传曰爽鸠氏始居齐季萴因之葸胥里切语曰慎而无礼则葸蓰山宜息紫二切数五倍曰蓰孟子曰或相倍蓰莘所臻切孟子曰伊尹耕于有莘之野诗云缵女维莘又曰鱼在在藻有莘其尾茑都了切诗云茑与女萝施于松柏菌蕈葚渠陨切慈衽切也食衽切按菌蕈之栭皆朽腐熏烝所产庄周所谓烝成菌也地有朽壤木有朽腐则生之其类不一似葢而耎者可食其毒甚者能杀人今人谓之簟亦谓之苽其似鼠耳者谓之木耳生石上者为石耳初耎后刚亦可食坚厚而有五色文采或一本十数茎者谓之之详具之下桑实本谓之黮取其熟而紫黒也亦作椹今人以草牙之卷者为葚萌莫耕切草牙初迸也古哀古谐二切尔雅曰根也荑杜奚切草木初抽牙叶也柔毳曰荑诗曰手如柔荑又曰自牧归荑亦借用稊易曰枯杨生梯又延知切芜荑核仁可为药茎戸耕切草干也箕居之切豆稭也蕨亦谓之萁又记曰粱曰芗箕英于良于京二切华之始发精明曰英诗云尚之以琼华尚之以琼英曰英英白云言其英明也曰朱英緑縢曰二矛重英葢以朱丝为之象草木英以为饰也玉之光亦曰英人之秀出者因谓之英蔕都计切草木华实之跗也又作葩浦瓜切又作楚辞曰传芭代舞蕚五各切华房也诗鄂不韡韡荾息遗切华中须也汉武帝赋曰函荾荴以俟风又作胡荽实颇类华荽而香芒武方切艹叶禾颕芒鋭也引之则凡锋芒皆谓之芒又与茫通用藟力癸切又平声蔓生累绕者也诗云葛藟累之又曰緜緜葛藟孟子曰反虆梩而掩之藤徒登切藟也萝鲁禾切䕨蔓罗络也诗云茑与女萝施于松柏荚古劦切又古狎切草之属若豆荠木之属若檀榆槐其实皆荚荚之为言若夹周官土宜四曰坟衍其植物宜荚物蕡符分切枲实也周官朝事之笾其实麷蕡丧服苴绖丈传曰苴绖者麻之有蕡者也凡枲有蕡而后沤者其皮老粗故丧服以为斩衰疏衰之绖记曰斩衰貌若苴诗云桃之夭夭有蕡其实言桃实繁累累如蕡也萚他各切草木叶及皮殻通谓之萚诗云萚兮萚兮风其吹女又曰十月陨萚今人亦谓笋殻为萚唿贡切草木丛荑也茇蒲末切説文曰草根也草宿因谓之茇诗云召伯所茇通作拔传曰晋大夫反首拔舎芳府房切华气香也芬府文切芳也亦作棼苾毗必切芳气烈发也诗云苾苾芬芬又作飶诗云有飶其香莶虚严切草气过烈逆人也草有豨莶以其气之莶也禾偒粪亦曰莶苍七冈切草色向老青苍也荗莫候切草盛也与楙通薿鱼纪切整茂也诗云黍稷薿薿布孔切草木郁起也诗云萋萋又薄孔切今以草木丛为萋七稽切草茂密阴合也诗云葛之覃兮维叶萋萋又云有渰萋萋言兴云之茂密也又曰萋兮斐兮成是贝锦荟古外切诗云荟兮蔚兮南山朝隮苞布交切草木丛生也在诗木则有苞栩苞桑苞棘草有苞稂苞萧苞蓍又曰如竹苞矣蓁侧诜切诗云桃之夭夭其叶蓁蓁芃蒲东切草丰盛芃起也诗云芃芃其麦又曰芃芃黍苗又曰有芃者狐言狐毛芃然也茸而容切草緜耎茸茸也今人谓线之而轻者曰茸线又上声为阘茸之茸言其阘闟猥茸也与宂氄通蓊乌孔切草郁勃而茂如水之滃也又平声蒙莫红切草盛覆也先人曰即字藇象吕切诗云酾酒有藇芊仓先切芊芊草緜逺貌蔟仓奏切草茂盛蔟聚也语曰六律二曰太蔟蕃附袁切草滋茂也苯䔿补衮切祖本切苯䔿草丛生貌芜武夫切草弥漫也又上声书曰庶草蕃庑借用庑字汉书无蒌亭无湖皆单作无引之为荒芜芜秽又蘪芜草名芜荑药名蔼乌割切又于改切草蔚盛也诗云蔼蔼王多吉士又去声蓐而蜀切草丰缛也以草借坐卧因谓之蓐传曰秣马蓐食荐在甸切丰草也庄周曰麋鹿食荐又作传曰戎狄荐居又曰荐食上国又与洊通诗曰饥馑荐臻又曰天方荐瘥又侧甸切编稾草以借也寝所用借席者今谓之荐也弄承以进者因谓之荐荐进声相通荐人之荐义取此萃秦醉切草所聚也又七醉切萃蔡新衣声又通为游倅之倅薮苏后切大泽丛薄深广之地谓之薮周官职方氏九州皆有泽薮毂空中衆辐所凑也因谓之薮又所主切苑于阮切苑近于薮林木鸟兽所聚也晋语曰人皆集于苑已独集于枯故谓苑囿又委陨切与藴通又纡勿切与郁蔚通诗曰有菀者柳记曰大积焉而不苑菹侧鱼切水草曰菹从草从水是其义也孟子曰驱蛇龙而放之菹又为菹醢之菹瀹菜茹以为豆荐也茠唿高切去田间草也又作云以薅荼蓼荼蓼朽止薙他计切鬄削草莱也藴于粉切积草也传曰芟夷藴崇之凡去草既芟鉏则聚而藴崇之草乃苑死亦通作蕰传曰母蕰年又曰蕰利生孽蔽必袂切草盛蔽覆也借为蔽断之蔽书曰官占惟先蔽志又曰丕蔽要囚又曰蔽时忱语曰诗三百一言以蔽之周礼弊邦治弊狱借用弊字又必列切芾方未切蔽芾也又方勿切茀方勿切草芜蔽也周语曰道茀不可行因之为车蔽之名诗云翟茀以朝茷扶沸切又房越切荫于禁切草阴翳也止当作阴苛乎哥切草细宻也引之为苛细烦苛博抱切汉书曰头如蓬葆因之为羽之记曰御棺用羽葆借为饿莩之莩与通皮表切薄旁各切丛薄也因为𧖟曲之薄又因之为帷薄之薄借为厚薄之薄又为薄人于险之薄迫附之也又为盘薄旁薄藐弭沼切草初生幺微也传曰以是藐诸孤与眇通又芒角切草芊緜广逺望之藐藐然也诗云藐藐昊天又曰寝庙既成既成藐藐荒唿光切草芜漫也田荒则谷不登故因之为饥荒引之为荒覆为帷荒丧大记饰棺君龙帷黼荒大夫画帷画荒郑氏曰在上曰荒荒度之义取此因之为荒逺禹贡五服最外为荒服逺地多荒弃不田也又因之为淫荒荒亡书云内作色荒外作禽荒孟子曰从兽无厌谓之荒萎于危切草委悴也诗云何木不萎又萎蕤草弱而垂也凌霄华蔓生而垂故亦谓之萎甤苶尼结切萎之甚也蔫于䖍切草木华叶精华变脱也菸央居切又去声草木荑叶苑积菸邑也芤去侯切草茎中空也灋按之无举之来至旁实中空曰芤落卢各切草木凋零也借为罗落聚落之落又为磊落为濩落落莫又宫室器皿成饮酒以考之曰落传曰楚子成章华之台愿与诸侯落之叔孙为孟钟飨大夫以落之藃唿高唿报二切木不理孙藃剥也考工记曰以火养其阴而齐诸其阳则毂虽敝不藃亦借用藁字荀子曰木揉以为轮其曲中规虽有藁暴不复挺者市之切葘侧持切又杀草木也书曰厥父葘厥子乃弗肯播又曰既勤尃葘为厥畺畎诗曰于彼新田于此葘亩又曰作之屏之其葘其翳凡启土必先葘而后可垦大木难伐者则规絶其皮齐民要术曰凡山泽开荒皆七月芟乂之草干而焚之林木大者杀之叶死不扇便任耕种三嵗后根茎枯朽焚而耕之中为谷田荀子曰周公身如断葘而尔雅亦谓木立死曰椔也又借以为栽植之菑与栽通考工记曰察其菑蚤不齵则轮虽敝不匡又通为灾害之葘蓘古本切传曰是穮是蓘芼莫报切以菜冒也药以灼切百草之类可治病者采之曰药借慈夜切以草荐物也易曰借用白茅又祥亦切草不编狼借也故因之为狼借狼借则㪔漫故谓借借茵于眞切草蓐也着陟虑直畧陟畧三切以荼絮充茵也士丧礼曰幎目赪里着曰茵着用荼引之则直畧之音为附着陟畧之音为容着陟虑之音借为表着之着传曰朝有着定㑹有表着定如今班位各有签识也朝有常位故曰着定因之为显着之义中庸曰形则着着则明又诗云俟我于着乎而蕞在外祖外二切朿草也史记曰叔孙通为绵蕞因之为藐小之称传曰蕞尔国言藐小如蕞也蕝子悦切又子芮切晋语曰楚为荆蛮置茅蕝设望表与鲜牟守尞苴子余子都二切礼刌茅长五寸束之曰苴乡师大祭祀共茅蒩即苴也又七余切丧服斩衰苴绖丈传曰苴绖者麻之有蕡者也苴丈竹也记曰斩衰何以服苴苴恶貎也斩衰貌若苴齐衰貌若枲又七也切传曰冠虽敝不以苴履又鉏加切诗云如彼栖苴菙主惢切周官菙氏掌共荆菙以灼龟苫失廉切葺茅为苫以葢以借也丧礼斩衰寝苫葺七入切缉茅也传曰叔孙所居一日必葺其墙屋考工记曰葺屋三分瓦屋四分传曰缮完葺墙又曰䝉葺公屋引其义则葺理葺补皆曰葺茢良薛切记曰膳于君有荤桃茢葢古太切以草覆也因之为葢笠之葢借为疑是之辞又谷盇切齐有葢邑有葢公又辖腊切齐人谓蒲席为蒲葢今浙右亦然䕠方肺切以苇类为席也又作藩甫烦切编草以为屏障也易曰羝羊触藩传曰乃藩为军车之有蔽者亦曰藩周礼曰漆车藩蔽左氏传齐侯以藩载栾盈通作蕃书云以蕃王室诗云于蕃于宣传曰封建亲戚以蕃屏周蔀裴古切易曰丰其蔀又曰蔀其家藏慈郎切藏匿草莽中也古通作臧因之为蓄藏之义又去声出内曰府受藏曰藏心肝肺肾脾于人五藏谓其受藏而不泻也盗所藏为藏与臧同音又藏莨草名司马相如赋曰藏莨蒹葭薶莫皆切薶藏草莽中也葬之从茻同意亦作从土貍省声薪息邻切草木之以爨者曰薪诗云有冽氿泉无浸获薪曰翘翘错薪言又其蒌薪草也曰采荼薪樗樵彼桑薪薪木也煮仍切麻骨也菆侧鸠切草木茎也既夕礼曰御以蒲菆传曰晋荀首每射抽矢菆内诸厨子之房厨子曰蕫泽之蒲可胜既乎又曰左射以菆麻䒱亦曰菆记曰天子之殡也菆涂龙輴以椁荛如昭切薪草也又音尧本草荛华似胡荽无朿华细而黄主去水莝粗卧切剉刍也古通作摧诗云摧之秣之茹人恕切马牛噍刍茭也噍茹同声诗云柔亦不茹谓茹嚼也又曰来咨来茹谓茹嚼求其理也又曰我心匪鉴不可以茹曰玁狁匪茹谓不可容内也菜人所茹也故谓菜茹易曰拔茅茹又平声诗云茹藘在坂莜徒弔切亦作语曰丈人以杖荷莜蒉求位切古文象形语曰有荷蒉而过孔氏之门者又作篑又戸对切卫世子蒯蒉亦作蒯聩又苦怪切记曰蒉桴而土鼓左氏传晋屠蒯檀弓作杜蒉苙力入切孟子曰今之与杨墨辩者如追放豚既入其苙又从而招之䕩卢皓切周官馈食之笾其实干䕩蔇虚既切传曰善郑以劝来者犹惧不蔇又为地名芮而鋭切周有芮伯本草石龙芮一名地椹子如桑椹又水名蘸庄函切茬士疑切汉东郡有茬平县泰山郡有茬县货殖传言山不茬蘖莋在各切汉越嶲县名草之疑蒐疏鸠切按礼春蒐夏苖田猎之名传曰蒐乗补卒蒐葢有閲之义蒇丑善切春秋传曰寡君又朝以蒇陈事甲古狎切象草木戴甲而出易曰雷雨作而百谷草木皆甲坼因之为甲胄之甲借为十日甲乙之甲出尺律切説文曰草木上出也又尺祟切弓乎感切草木函华弓弓也象形弓之谐声甬余陇切草木华弓之长者也虫之未化者类之故亦曰甬别作蛹器物之圜长者亦曰甬考工记曰凫氏为钟两栾谓之铣铣间谓之于于上谓之鼓鼓上谓之钲钲上谓之舞舞上谓之甬甬上谓之衡钟长甬则震月令曰日夜分则平权衡角斗甬甹亝徂徯切禾谷之秀也亦作引之为整齐为齐一为洁齐借为腹齐之齐又为国名又侧皆切借为齐戒之齐记曰齐者精明之至也凡齐者必屏絶思虑致其纯壹以交神明精之至也又即夷切借为齐盛之齐与粢通亦作又借为裳齐之齐裳下缉也又才细切借为分齐齐量之齐易曰齐小大者存乎卦周官食医掌六食六饮六膳百羞百酱八珍之齐疡医掌祝药劀杀之齐酒正辨五齐之名考工记曰氏执下齐冶氏执上齐记曰有无恶乎齐又祖鸡切借为酱齐之齐周官醯人掌共五齐七菹是为切草木华下垂也象形垂为共工故言工者曰工垂垂之谐声华况乎况瓜二切草木华也又胡瓜切华之精采曰华引而申之凡荣华文华华美皆曰华又借为华夏之华又周官形方氏掌制邦国之地域而正其封疆无有华离之地记曰为国君削瓜者华之又胡化切西岳曰华山宋有华氏华之谐声韡于鬼切华繁尔也差初加初宜二切华惢次第相差也引而申之为参差差池为等差差择分职授任差其才能秩叙而使谓之差使病愈因谓之差又楚何切差跌差跎足之差也又两相切为差诗云屡舞差差言其衣裳之萃蔡也记曰差沐于堂上皁昨早切橡栎之实为皁象皁有斗承实形诗云既方既皁言黍稷之稃如皁也皁可以染黒今人谓黒白皁借为皁隷之皁传曰士臣皁皁臣舆周官趣马下士皁一人三乗为皁皁一趣马丩居黝切瓜瓠之类蔓间有丩遇物则纒绕之其蔓乃得上引乇覀六书故卷二十四六书故卷二十五钦定四库全书六书故卷二十五宋戴侗撰工事一工古红切周官九职五曰百工饬匕八材工之指事巨俱雨切工所用以为方也又借为巨细之巨綦吕切工之㑹意左则贺切相工事也工之谐声式赏职切工事之式法也引之为法式之式借以为车中之式舆前横木乘车者所冯也通作轼有敬事则轼故因之为式敬又借为发语词巧苦绞切审曲利用曲尽其技之谓巧工之疑巫武夫切楚语曰民之精爽不贰者明神降之在男曰觋在女曰巫周官有男巫女巫巫之谐声灵郎丁切神通曰灵古之为巫者齐肃中正明神降之能监于物先而逆其吉凶故灵从巫借用为善美书云灵承于旅又曰苗民弗用灵制以形诗云灵台灵囿灵沼巫之疑觋胡狄切楚语曰男曰觋女曰巫㠭居屋也象形之象形广序也一夏架楹一夏倚墉故其文视而杀凡庠序廐库之属皆从广广之㑹意库苦故切车藏也古有库门门旁盖藏车故谓之库门古称廐库车马并言也广之谐声序徐吕切东西庠今廊庑之类也屋浅故从广庠庑之类皆然乡射礼曰豫则钩楹内堂则由楹外又曰序则物当栋堂则物当楣序浅而堂深故也豫序也大戴礼曰曾子退负序而立又谓之射孟子曰序者射也序射豫声相近义相同也借为次序之序与叙大同而小异庠似羊切孟子曰夏曰校殷曰序周曰庠学校之异名也庑文甫切序类廊鲁当切说文曰东西序也厢息良切说文曰廊也亦作箱觐礼记几俟于东箱汉书曰吕后侧耳于东箱聴史记作厢庙眉召切舅氏曰宫前曰庙后曰寝今王宫之前殿士大夫之聴事是也虞箴曰民有寝庙巧言之诗曰奕奕寝庙传曰夫鼠不穴寝庙畏人故也犹后世言庙朝庙堂也死则异为宫而祭之有庙而无寝谓之祖庙祢庙通谓之宗庙亦作从朝㑹意觐礼诸侯觐前朝皆受舎于朝既亯乃右肉袒于庙门之东乃入门右聴事府方武切货财所入也入出曰府蓄藏曰藏车器曰库周官大府玉府内府皆属诸天官泉府仓廪属诸地官故二官独称官府自汉以来三公皆称府而府藏不在焉循习之失也人有五藏六府藏主藏府主出内廏居又切马舍也周官马二百一十六匹为廏庌五下切说文曰庑也周官圉师夏庌马庖薄交切腥杀之所也周官庖人掌死生鲜之物雝人掌割烹煎和之事厨直朱切熟烹之所也庐力居切小屋也中田有庐农以便于耕也王宫有周庐卫士所宿也丧者倚庐倚殡宫之墉为庐也今人谓庐曰寮庐寮盖同声厠初吏切说文曰清也借为厕迹厕位之厕居间之谓也廥古外切说文曰刍稁之藏也庾以主切说曰我庾维亿又曰曾孙之庾如坻如京又借为量名子华使于齐冉子为其毋请粟子曰与之釜请益曰与之庾聘礼米十斗曰斛十六斗曰籔店都念切今人谓旅舍为店廨居隘切今人谓舍为廨庵乌含切倚庐也庋过委切阁类也庎居拜切庋版令足流水以受涤濯谓之庎今人设之于厨庰簿经切门间屏蓛者所谓塞门也亦作屏䨾符沸切又平声士虞礼尸出祝入彻设于西北隅几在南䨾丧大记彻庙之西北䨾广古晃切凡宫室东西曰广南北曰深度其深曰深度其广曰广去声又戎车曰广传曰楚君之戎分为二广去声㡿昌石反拓广之也引之为屏㡿廓苦郭切空濶也庞薄江切诗云四牡庞庞㢋尺尔切吴语曰齐宋徐夷曰将阙沟而㢋我庳旁礼切屋卑也又薄蠏切廑渠巾切又去声说文曰少劣之居也春秋传衞有冶廑庇必至切荫覆也庀匹婢切比叙也周礼曰庀其委积传曰宰庀家器为葬具又曰使华阅讨又官官庀其司使乐遄庀刑器工正出车庀武守使西鉏吾庀府守庤持耻切储备也周颂曰庤乃钱镈通又作峙鲁誓曰峙乃桢干廞许今切周官大丧廞裘饰皮车又曰大丧共其复衣服歛衣服奠衣服廞衣服又曰大丧廞其乐器及葬奉而藏之大旅则陈之又曰大丧饰遣车遂廞之行之廀所求切匿也语曰人焉廀哉厮式支切又去声公羊传曰厮役扈养史记张耳传曰厮养卒废方吠切屋顿也引之为兴废之废病不可事谓之废疾庛才支切又七赐切考工记曰车人为耒庛长尺有一寸坚地欲直庛柔地欲句庛夷周切周礼曰牛夜鸣则廮于郢切汉鉅鹿有廮陶地名廖力萧切春秋传有召伯廖又去声人姓庈渠今切春秋传鲁有费庈父庲郎才切蜀地有庲降地名广之疑庶商着切按庶之用于书传为衆庶为庶几又周官庶氏掌除蛊毒翦氏掌除蠧物凡庶蛊之事又遮鹧蔗皆以庶为声廛直连切周礼曰以廛里任国中之地园廛二十而一廛人掌歛市廛布孟子曰市廛而不征法而不廛则天下之商皆恱而愿藏于其市矣廛无夫里之布则天下之民皆恱而愿为之氓矣盖国中之地里以居士廛以居工商而廛有赋也遂人颁田里夫一廛田百畆郊遂之地农民亦受廛有田赋而无夫里之布也向许亮切囱牖室所取明也象形诗云塞向墐户亦借用乡礼曰启牖乡牖向之明人所向也故因为向背之向牖向疏通声臭所达故为肸向之义虚两切春秋羊舌肸字向又借为国邑名息亮切之㑹意家古胡古牙二切人所合也从乑三人聚下家之义也安乌寒切阴在内阳之守男出女处阴阳之义也室家之内女所安也故安从女宦胡串切臣于家为宦传曰妾为宦女又奄人为宦寺宂如勇切给事宫中无常职者也设官分职人有常守转移执事不可无人故有宂员以备使令周官藁人掌共外内朝宂食者之食汉有宂从仆射宂㪔宂襍宂长之义由是而生实神质切充牣也贯盈于实之义也亦或作之㑹意谐声寝七荏切夜所寝处也从宀从牀省声引之则政事官职之寝废不行者曰寝貎陋者亦曰寝寝之谐声寐宻二切寝熟也今人谓之睡寤五故切寐觉也引之则凡觉寤皆谓之寤寎陂命切多寐也尔雅三月为寎月寱五含切牛例切寐中语也宀之谐声穴乎决切窟穴土室也记曰先王未有宫室冬则居营窟夏则居曾巢穴故从宀穴之㑹意穿昌缘切啮透也穴之谐声空苦红切穴中虚也古之尸室始于营窟故工官之长掌邦土居四民曰司空凿空为空去声物之空窍为空上声史记曰其城下水空窟苦骨切穴之深者窞感切在易坎之初六坎之六三皆曰入于坎窞初生重险之下三在上体之下故皆有坎窞之象盖坎之深臽者也窦奏切穴之通者也古通作渎又作窍牵料切小穴也窽口管切空也庄周曰批大郄导大窽谓俞穴也史记曰实不中其声者谓之窽亦借用欵申子曰欵言无成窖古孝切穿地以藏也月令仲秋穿窦窖又作考工记曰囷窌仓城传曰予之石窌鍼经言人腰下有八窌上窌第一空在腰髁下夹骨两旁次窌中窌下窌各以其空次第推之屮又共八窌窌空窟也马亦有八窌穽疾正切掘坎覆之以臽兽也竁充芮切周礼曰小葬兆甫竁又曰邦若屋诛则为明竁窆方验切下棺封土也亦作堋窊乌瓜切地臽下汚所集也又作甑空因谓之窐楚辞曰圭璋襍于甑窐非带也灶则到切累土甓支釜以爨也窠苦禾切虫鸟所窟处也穴地为窠在树为巢容余封切穴深广可容内也借义二从容舂容安豫舒徐之状也颂皃之颂亦借用此邃虽遂切穴深逺也窈乌皎切深静也窕了弔二切诗云窈窕淑女窈窕幽闲意也凡双声字当以声求不当以文求又吐凋他弔二切借为轻窕之窕传曰楚师轻窕穹去弓切穴上髙也究居又切穷深也穷渠宫切穴穷极不通也窘渠殒切竆迫也窒陟栗切杜穴也窄侧迫切穴中褊也窭力主切穷陋也诗云终窭且贫窭非贫也窣苏骨切虫鼠之属动于穴中悉窣也窋丁滑切说文曰物在穴中貎又周祖不窋竀传曰如鱼竀尾窥去随切穴中望也穵乌黠切探穴也窃千结切穿穴为盗也窀穸陟伦切词亦切传曰春秋窀穸之事所以从先君于祖庙者请为灵若厉窳容朱容主二切苟容也汉书曰江南民啙窳偷生而无积聚穴之疑穼式鍼切宫居戎切周墉为宫屋室之都名也周官小宰掌建邦之宫刑以治王宫官府次舍皆在其中记曰筑宫仞有三尺又曰坏其室汚其宫而猪焉又曰儒有一畆之宫环堵之室宫之谐声营余茕切为宫室缔剏也诗云经之营之引之为营垒又引之为营求为营营诗云营营青蝇言青蝇之逐臭营营亦其声然也宅埸伯切居室所奠也室式质切戸牖之内为室寮怜萧切论语有公伯寮书传亦用为僚采之僚今人以卢为寮宇王矩切屋下覆者也易曰上栋下宇考工记曰轮人为盖上欲尊而宇欲卑宙直又切下覆为宇上尊为宙荘子曰有实而无乎处者宇也有长而无本剽者宙也宸植隣切语曰为敇邑宸宇作桭杨䧺赋曰日月才经于柍㝔于弔切丧礼曰埽室聚诸㝔寰户关切又去声谷梁传曰寰内诸侯谓畿内也寏爰眷切说文曰周垣也亦作寛苦丸切屋寛大有容也宣须缘切屋通明也周有宣榭汉有宣室引之为宣布宏户萌切宓美毕切屋周宓也完胡官切室屋周完无缺也宛于阮切宫室缭曲宛转也凡宛转宛委皆取义于此又平声春秋传有宛春南阳有宛县又委陨切定径切不迁也又丁定切诗云定之方中作于楚宫曰麟之定守书九切居守也守者曰守去声诸侯分守天子之土天子巡眂之曰巡守孟子曰巡守者巡所守也博抱切又作呆守也官古丸切职守也古者百官各有署次设之官而分以职也宰作亥切家宰也宰制家事者也引之则天下之宰曰冡宰一邑之宰曰邑宰主宰宰制之义皆由此乎出主膳羞者曰膳宰故因之为庖宰宴于甸切燕居闲适也古者飨为盛礼主敬既飨而宴或宴而不飨所以妥賔娱乐之故曰宴亦通作燕宿息逐切夕止舍也二十八舍日月五星所舍也亦谓之宿因循稽乆者谓之宿留思宥切寄居谊切託止也寓牛具切寄也客苦格切自外至者谓之客富方副切充实也宠丑垄切按书传上所隆厚为宠书云宠绥四方又曰居宠思危宐鱼覊鱼歌二切错之宇下称而安也多声诗云宐其室家亦作多省声察楚八切谛视也寘陟吏切错之宇下也易曰寘于丛棘诗云寘彼周行与置通宥于救切寛含也书曰流宥五刑写悉也切传写宫室之制也史记曰秦每破诸侯写放其宫室作之咸阳故㑹画者因亦谓之写今人遂以传书为写也借为顷写之写或曰屋顷写也借为传写写放宵相邀切前厯切无声也寥落萧切冷落貌通作漻宄居洧切姦宄也书曰宼贼姦宄亦借用轨传曰乱在外为姦在内为轨定莫甸切宀之疑宋苏统切于书传为微子启所封之国寁诗云无我恶兮不寁故也寡古瓦切于书传为寡少又老而无夫曰寡奥乌到切古者室户东入其西为奥又于六切山水之隈皆为奥诗云瞻彼淇奥绿竹猗猗隈奥则温故为温奥亦作燠诗云日月方燠汉志曰悊旹奥若又记曰雁肾鸨奥害胡盖切伤也又胡葛切与曷通诗云害澣害否塞寅戈真切古文按寅之用二为寅敬书曰寅賔出日又曰汝作秩宗夙夜惟寅又为十二辰寅夘之寅户侯古切宫室出入阖扇也象形引之为凡闭拒之义传曰屈荡户之户之指事门莫奔切两户为门门之指事直刃切门之㑹意闺古携切说文曰犆立之户上圜下方似圭也传曰筚门闺窦古单作圭闲侯艰切以木限门中也畜马者闲之故谓廐闲引之为防闲又引之为闲习闪失冉切人在门中闪忽乍见也闯丑甚切马在门中闯望之义也闭博计切阖门也才所以距门也门之转注夘莫饱切象门两辟也借为十二辰寅夘之夘夘之转注丣与乆切从戼而塞其通阖之义也因为十二辰戼丣之丣日出于戼日入于丣万物出乎戼入乎丣故戼辟而丣阖也门之谐声闱羽非切宫之内门也记三年之丧君夫人归入自闱门考工记曰庙门容大扃七个闱门容小扃三个阊尺良切闳户萌切传曰盟诸僖闳又曰髙其闬闳闬侯旰切闾力居切里门也周官五家为比五比为闾阎余廉切闉阇于真切当孤切诗曰出其闉阇又与垔通周官掌歛蜃物以共闉圹之蜃阛户关切阓胡对切闼他达切房寝间门也汉髙帝病卧禁中樊哙排闼直入阙去月切宫城上为楼观阙其下为门所谓阙门也引其义为虚阙阙失阙乏攻而阙之曰阙其月切传曰阙剪我公室又与掘通传曰阙地及泉阖胡腊切门扇也记曰排阖说屦于户内月令仲春脩阖扇传曰吾小人皆有阖庐又曰齿着于门阖凡室庐出入之窦必有阖扇以闭之故因谓之阖辟之义阖为闭辟为开合古沓切阈于逼切门限也阃苦本切阈也关古还切说文曰以木横持门户也亦作按古有门有闗设于宫室城郭者为门设于郊冋者为闗又借其声为间闗诗云间关车之舝兮车舝间闗然也诗云闗闗雎鸠鸟声闗闗然也又鸟还切孟子曰关弓而射之今作弯䦨洛干切设遮于门外也汉妄入宫禁者为䦨入借为䦨残之䦨阏乌割切衡版于门以遏行也汉书召信臣起水门提阏犹县门也引之为阏絶夭阏庄周曰莫之夭阏闸徂甲切阏类今人读若霅阁古洛切记曰天子之阁左达五右达五又曰始死之奠其余阁也与阔苦括切门中广也阆来宕切门高爽也又平声开苦哀切启门也辟旁益切开之尽也阐昌善切大辟也闿苦亥切昉开也閜唿可切大开貎相如赋曰谽谺豁閜䦱羽委切半开也鲁语曰公父文伯之母季康子之从祖叔母也康子往焉䦱门与之言閟兵媚反揜也书多用閟字鲁荘公见孟任从之閟有不通之义焉诗云我思不閟闇乌绀于禁二切闭而暗也与暗通阉于检切揜闭也孟子曰阉然媚于世者是乡原也阘吐盍切门卑也阘茸义因焉详见莫大羽下闟所及切阖也史记曰持矛操闟㦸阒忽域切阒静也又作诗云閟宫有侐又作汉有湖䦩乡阍唿昆切守门者也阅戈雪切阅视人物于门也故引之为大阅荒阅汉书曰赍伐阅诣府伐战功也传曰郄至骤称其伐阅所践厯也史记曰明其等曰伐积日曰阅阚苦滥切从门隙伺望也又唿减切诗云阚如虎吼声也阕顷雪切燕礼乐阕记曰乐三阕然后出迎牲闵眉陨切在书传为矜闵之义阗亭年切塞门也与填通用西域有于阗国堂练切閦初六切闲古闲切两门之中为闲因之为闲厕为闲隙为闲谍并去声又为闲暇侯艰切户之㑹意扇式战切阖扇也犹羽翕张故从羽扁方沔切诗云有扁斯石履之卑兮戸之谐声扉甫微切记曰阖门左扉扃古荧切户闗也记曰入户奉扃鼎铉亦谓之扃又上声诗云我心扃扃房符方切室旁夹室也从户由户以入也扆于岂切屏也设于户牖之间书曰狄设黼扆亦借用依戺上史切书云四人执戈夹两阶戺数还切户扃也扊扅以冉切戈支切古诗曰忆烹伏雌炊扊扅今日富贵忘我为戹于革切㧖持门户之要也扂玷切囱楚江楚红二切凿墻屋为囱霝以取明也象形亦作传曰阳虎载囱霝而逃葢车之为囱霝者也凡有囱霝囱空者皆曰囱借为囱卒囱遽之义囱仓同声囱卒犹仓卒也囱之谐声所菹切囧九永切囱牖间闿明也象形穆王命伯囧为周太仆正宁直吕切记曰天子当依而立诸侯北面而见曰觐天子当宁而立诸公东面诸侯西面曰朝冓古侯切冓乃才木交冓之象故为冓屋之冓今加木为构书云弗肯堂矧肯冓引之为结冓交冓如所谓冓怨冓闵是也昬冓之冓亦取此义今加女为媾冓之㑹意爯处陵切说文曰并舁也从又从冓省再作代切六书故卷二十五六书故卷二十六钦定四库全书六书故卷二十六宋戴侗撰工事二囗羽非切周囗也象形囗之象形㐭力甚切累禾露积为㐭上象覆㐭诗云亦有高㐭万亿及秭又作从禾禀请㐭稍之㐭笔锦切今书传専以禀为禀请之禀晋语曰人之有元君禀命焉若禀而弃之是燓谷也其禀不才是谷不成也书云不言臣下罔攸禀令㐭之谐声啬所力切谷可収曰啬因之为吝啬啬之谐声墙才良切仓垣也引之为墙垣之通名亶多旱切书曰诞告用亶其有衆又曰亶聪明作元后诗云亶其然乎又曰祈父亶不聪又曰择三有事亶侯多藏㐭之疑啚方美切享古薄切又作从邑享之谐声是征切符支切雨元切余封切当古切五字今皆从土古皆从享见土部亸都可切高古牢切崇也高之谐声亭特丁切城上屋也伯曰因高筑之以觇望者也说文曰亭有楼秦汉制十里一亭亳旁各切书曰汤始居亳从先王居乔渠娇切脩竦也又矛之上句曰乔所以县英也京舁卿切高广也传曰莫之与京高者未必广也广者未必高也故地之高而广者曰京建国者宅之诗云景山与京曰乃陟南冈乃觏于京曰曾孙之庾如坻如京传曰辨京陵京之谐声就疾僦切迁徙以即所安也周官五冕五玉之缫皆有采就路车之樊缨旂常皆有就高之疑台哀切筑土为台以临观也㫗胡口切又作加厂又作垕㫗之谐声覃含切延长也咸省声诗云葛之覃兮施于中谷又曰实覃实訏又曰覃及鬼方又曰以我覃耜囗之指事囚似由切囗人为囚圂胡困胡丱二切圏豕为圂亦作凡畜牲食以米谷曰豢大豕是也茭秣曰刍牛羊是也记曰君子不食圂腴谓犬豕之肠胃近秽也郑康成曰周官圂作豢圂豢实一字也厠以秽故亦谓之圂与牢引之则凡汚浼者皆曰圂亦作溷水秽也囷去伦切囗禾为囷囗之㑹意邑于汲切有城郭之聚曰邑从卪卪所以守也周礼曰守邦国者用玊节守都鄙者用角卪又曰四井为邑井邑都自有二义借为于邑郁邑邑怏又乌合切汉书张汤以知阿邑人主邑之㑹意之谐声乡许良切周人五州万二千五百家为乡乡民所乑聚也故从二邑借为乡背之乡去声与向通徃者在前来者从后故往者谓之乡者往日谓之乡日胡绛切邑门道也篆文邮羽求切说文曰境上行书舍也从垂垂边也又与尤通诗曰不知其邮邑之谐声邦博公博江二切国也别而言之则城郭之内曰国四境之内曰邦都当孤切邑之大者曰都周礼曰四邑为邱四邱为甸四甸为县四县为都王侯之所宅亦曰都传曰邑有宗庙先君之主曰都都邑之人闲雅诗云彼都人士丧服曰埜人曰父母何算焉都邑之士则知尊祖矣言都人之异于埜鄙也故容服闲雅者谓之都诗云洵美且都汉书曰司马相如从车骑雍容闲雅甚都又为叹美之辞驩兜曰都又借为大都之都犹言凡也郊古肴切国埜之间曰郊周官王国之外五十里为近郊百里为逺郊祀天于郊故亦谓之郊鄙兵美切周官遂人掌造县鄙形体之法五家为邻五邻为里四里为鄼五鄼为鄙五鄙为县五县为遂又邉邑为鄙传曰太叔命西鄙北鄙贰于已又曰过我而不假道鄙我也记曰四鄙入故有边鄙埜鄙之称埜人视都邑为陋鄙人视埜人为尤陋啬于财而薄于礼故有鄙陋鄙吝之称鄙人鄙夫之谓焉邻力珍切比屋比邑之谓邻周官五家为邻鄼作管作旦二切又昨何切周官四里百家为鄼萧何封鄼侯郡渠运切传曰晋简子誓师曰克敌上大夫受县下大夫受郡秦并诸侯分天下为三十六郡县统于郡郛甫无切郭也邸都礼切邦国之人有舍于王国曰邸周礼王大旅上帝则张毡案设皇邸又四圭有邸以祀天皆取义于邸舍之邸部盘五切邑有分属也考工记轮人为葢部广六寸郑司农曰葢斗也郄绮㦸切邑间空郄地也记曰诸侯相见于郄地又地名晋大夫叔虎所邑也借为退郄之郄去约切郑直敬切周厉王之子桓公友所封在今华州上郑县幽王之乱武公寄孥于桧取其地而迁焉在潧洧之上是为新郑韩哀侯又焉于今为郑州新郑县邢户经切周公子所封今为邢州龙冈沙河县邓亘切曼姓所国今为襄州邓城及邓州邾陟输切侧鸠切邹邹邾同声实一字也春秋时邾莒用夷故邾谓之邾娄娄亦两音力俱切者合邾娄之音为邾力沟切者合邾娄之音为邹也舆地广记曰今淄州邹平县古邹国也兖州邹县邾文公所迁本绎邑也有孟子冡楚宣王灭邾迁之江夏故江夏有邾城今黄州黄冈县郰侧鸠切记曰孔子少孤不知其墓问于郰曼父之母又作陬史记曰孔子生鲁昌平乡陬邑鄩徐林切传曰寒浞使浇灭斟灌及斟鄩氏又曰杀斟灌以代斟鄩又周子朝之乱二师围郊郊鄩溃邘禹俱切传曰邘晋应韩武之穆也又曰王取蒍邘之田于郑又宋筑五邑于曹之郊其一曰邘郇息伦切周文王之子封于郇诗云四国有王郇伯劳之传曰毕原酆郇文之昭也又曰狐偃及秦晋之大夫盟于郇又曰必居郇瑕氏之地邳専悲切传曰薛之皇祖奚仲居薛奚仲迁于邳今为淮阳军下邳县鄅王矩切妘姓之国今为沂州临沂县鄫疾陵切姒姓之国今为沂州承县郯徒目切少昊之后已姓国今为淮阳军下邳县郜古报切又工竺切传曰郜雝曹滕文之昭也隠公十年伐宋取郜僖公二十年郜子来朝又晋人絶秦曰焚我其郜楚子辛郑皇辰侵宋城郜葢有三郜郕旹征切春秋有郕伯又王与郑人苏忿生之田隰郕邿书之切左氏传邿乱分为三鲁取邿又晋伐齐克邿鄀而灼切春秋秦晋伐鄀郳五兮切春秋郳犂来来朝于鲁郐古外切古国名郑语曰济洛河颍之间子男之国虢郐为大春秋郑文夫人葬公子瑕于郐城之下国风作桧邰土来切后稷所封又作斄在汉又扶风斄县今为京兆武功县汉志稷封斄郿武悲切今鳯翔郿县左氏传鲁荘公筑郿鲁亦有郿扈后古切夏书曰启与有扈战于甘之野亦作春秋鲁荘公㑹齐侯于扈假借之用二传曰九扈为九农正扈民无淫者也楚辞曰扈江离与辟芷九扈本桑雇之类亦雇诗云交交桑扈邽古畦切汉陇西有上邽县今为秦州天水县汉京兆弘农有下邽县今为华州下邽县郝唿各切说文曰又扶风鄠县盩厔乡今为鳯翔府盩厔县郏工洽切传曰成王定鼎于郏鄏说文曰河南县直城门宫陌地也今为河南府河南县春秋楚公子围城郏葬郏敖于郏鄏儒曲切郓王问切春秋传文公十二年城诸及郓成公九年楚公子婴齐伐莒莒溃楚遂入郓十六年晋人执季孙行父公还待于郓襄公十二年莒人伐我东鄙围台季孙宿救台遂入郓昭公元年鲁取郓赵孟曰莒鲁争郓为日乆矣叔弓帅师畺郓田昭公二十六年至自齐居于郓邶鄘𥙷妹切余封切国风邶鄘衞按齐与晏子邶殿其鄙六十葢两邶也邯郸胡甘切胡安切都寒切邯郸晋邑今为磁州邯郸县邬乌古切传曰王取邬之田于郑又魏献子分羊舌氏之田以为三县司马弥牟为邬大夫祁巨支切晋大夫祁奚食邑今为太原祁县诗云被之祁祁又曰采蘩祁祁曰诸娣从之祁祁如云曰詹彼中原其祁孔有邺鱼刼切今相州临漳县鄗口交唿各二切左氏传齐国夏伐晋取鄗汉光武受位即位于此改为高邑今为赵州高邑县传又曰晋师在敖鄗之间郢以整切楚所都今为江陵府江陵县子西迁郢于都楚考烈王自陈寿春亦命曰郢鄢于幰切春秋郑伯克段于鄢又晋楚战于鄢陵今东京开封府有鄢陵县又莒亦有鄢陵鲁公孙敖逆妇于莒及鄢陵登城见之美又按左氏传灵王沿夏収入鄢鄂五各切传曰翼九宗五正逆晋侯于随内诸鄂晋人谓之鄂舆地记曰今鄂州武昌楚之东鄂也汉为江夏鄂县孙权改为武昌邓州南阳有汉之西鄂诗云鄂不韡郧羽分切传曰郧人军于蒲骚又作传曰鬭伯比淫于䢵子之女生子文焉䢵夫人使弃诸梦中后为楚所灭今为复州沔阳县传又曰衞太叔疾死于巢殡于郧鲁哀公㑹衞侯于郧郈胡口切鲁邑在今东平须城县鄄吉县切卫地今为濮州鄄城县郫婢支切春秋传赵孟使杀公子乐于郫齐侯伐晋戍郫邵今成都府有郫县邵实照切那诺含诺何二切左氏传楚武王克权迁权于那诗云王在在镐有那其居雅曰不戢不难受福不那颂曰猗与那与置我鞉鼓又借为问辞如何柰何之合言也华元曰弃甲则那又诺个切与柰通酅户圭切春秋纪季以酅入于齐又齐人侵鲁西鄙僖公追齐师至酅弗及又晋楚战于城濮楚师背酅而舍郱蒲丁切春秋齐师迁纪郱鄑郚鄑子斯切左氏传公败宋师于鄑郚五姑切郲洛哀切春秋鲁隠公㑹郑伯于旹来左氏传作郲卫献公出奔齐人以郲寄卫侯邪以遮切郎邪齐山今沂宻州古郎邪郡借为词助与乎二声之引也又为邪揄又借为邪正之邪与衺通似遮切又音徐诗云其虚其邪邪犹徐也郪千私切春秋公子遂及齐侯盟于郪邱鄣诸良切春秋齐人降鄣又齐伐莒莒子奔纪鄣秦立鄣郡江宁池歙宣太平广徳湖润皆属鄣郎鲁当切春秋传鲁费伯帅师城郎汉承秦制宿卫之士曰郎有中郎中外郎郠古杏切左氏传季平子伐莒取郠鄎相即切左氏传鲁㑹吴伐齐师于鄎郗丑脂切鄍莫经切左氏传晋侯假道于虞曰冀为不道伐鄍三门又晋郄克伐齐鲁成公㑹晋师于上鄍鄐丑六切左氏传晋邢侯与雝子争鄐田鄇胡冓切左氏传晋郄至与周争鄇田邲毗必切春秋晋楚战于邲在今郑州管城县郾于幰切战国属魏今为颍昌府郾城县郔弋然切左氏传晋侯伐郑及郔又曰楚子北师至于郔鄤莫干无贩二切左氏传诸侯侵郑郑人御之覆诸鄤鄬于轨切春秋诸侯㑹于鄬以救陈鄵七报千消二切春秋郑伯髨顽卒于鄵鄟朱遄切春秋鲁取剸传曰晋侯伐郑门于鄟门又晋师盟卫侯于剸泽邙莫郎切郅之日切郹古役切左氏传齐侯卫侯㑹于葭实郹氏又楚子之在蔡也郹阳封人之女奔之鄾于求切传曰邓南鄙鄾人鄳毋杏切汉志江夏有鄳县郴丑林切项羽徙义帝长沙都郴今郴州郴桂阳宜章县鄸莫公莫增二切春秋曹公孙㑹自鄸出奔宋鄻列勉切左氏传周王子赵车入于鄻以叛鄋所鸠切左氏传长狄鄋瞒氏郁于六切汉志又扶风有郁夷县胶东有郁秩县借为文采郁郁之郁语曰周监于二代郁郁乎文哉亦作彧又为馥郁芬郁邡府良切汉高帝封雝齿什邡侯汉属广汉今为汉州什邡县酃郎丁切汉长沙有酃县今为衡州衡阳县有酃湖其水为酒而美晋武帝平吴始荐酃酒鄃容朱切汉清河有鄃县今徳州平原县鄚末各切汉涿郡有鄚县今莫州任邱县䢴河干切左氏传吴城䢴沟通江淮鄮莫候切汉鄮县舆地记曰今为明州鄞奉化慈溪昌国县鄞鱼斤切今明州鄞县郦力知切春秋鲁公子友败莒师于郦又郎击切汉南阳有郦县今为邓州内乡县邧愚袁愿晚二切春秋传晋侯伐秦围邧邴彼永切又去声酆芳忠切传曰毕原酆郇文之昭也酁仕咸切左氏传宋皇麋夺其兄酁般之邑邥式荏切春秋周甘歜败戎于邥邛渠容切诗云邛有旨苕又曰我视谋犹亦孔之邛按蜀有临邛今为邛州临邛县产竹可为丈谓之邛丈鄯旹战切汉西域有鄯善国䣕莫亚切汉犍为郡孱马县名鄨必列切汉牂柯县名苦幺切汉鉅鹿县名邔其已切汉南郡县名鄡牵遥切汉豫章县名邞甫扶切汉郎邪县名酀因连切邑之疑甫无切亦作㘝女洽切又女聂切囗之谐声圜于权切规圜也周官有圜土别作团度官切圜㮯也古单作専亦通作抟周礼曰其民専而长考工记曰抟身而鸿国古或切王侯之所都也囿延救切苑有周垣也籀文象形园羽元切场有樊墉也圃补雨切郑康成曰果蓏曰圃菜茹曰园艹木禽兽曰囿按三者囿为大圈起权切揉木为圜器也记曰毋没而杯圈不䏻㱃口泽存焉耳又作告子曰以杞栁为杯桊又羣宛切畜兽闲也囹圄郎丁切鱼举切郑康成曰囹圄所以禁守系者若今别狱侗谓囹有囱霝若今㪔系罪囚之槛圄加固焉传曰圄伯嬴于轑阳而杀之固古慕切周围不通也引之则固闭不通者皆曰固语曰疾固也传曰伪固而授之末又引之为坚牢之义疾之牢而不可去者曰固疾铄金以周固器物亦曰固囤徒本切囷类织竹规以贮谷也圊亲盈切圂厕也舍始夜始据二切行所止舍也古者十里有庐庐有酓食三十里有宿宿有路室路室有委五十里有市市有候馆候馆有积皆行者所舍也舍有委积行李之赍必有垣墻故从口声因止舍之义而为置舍上声礼有舍奠舍菜周礼曰舍萌于四方其义一也行者止舍则堕载弛儋故舍有纵舍之义又拖只切与释通舍之谐声舒偒鱼切按书传舒为徐缓与纾义相近囗之疑图同都切按书传从囗言周回图度也书曰惟怀永图又曰图功图事图厥政诗云是究是图又曰弗虑弗图因之为图畵书云伻来以图及献卜易曰河出图壸苦本切诗云室家之壸因于真切按书传所用为因循因仍因其故之谓也因之为昬因之因与婣通圉鱼舁切周官圉师掌敎圉人养马圉人良马匹一人传曰马有圉牛有牧仓七冈切谷藏也六书故卷二十六六书故卷二十七钦定四库全书六书故巻二十七宋戴侗撰工事三匸器之为方者也取象于巨匸省文匸之㑹意区岂俱切按书传之用区之为义区分子夏曰区以别矣从匸而三区之也故为区域区落书云用肇造我区夏扬雄传曰有宅一区氾胜之为区种法皆由此义而引之也故言褊小者曰区区传曰宋国区区借为踦区之区今作﨑岖又乌沟切量名传曰齐旧四量豆区釡钟四升为豆四豆为区匠疾亮切攻木之工也医于计切说文曰盛弓矢器也引齐语曰兵不解医按刘原父得张中医铜器有盖识文作正作匸之转注曲丘玉切说文曰象器曲受之形古文又作按此本曲直之曲生义于巨从玉者又谐以玉声也曲䏻有容故为受物之器为曲簿之曲月令季春狊曲植筥匸汉书曰织薄曲乐声之一终诎如也故谓之乐曲汉书吹洞箫自度曲匸之谐声匡去王切受盛方器也诗曰于以盛之维匡及筥易曰女承匡诗云承匡是将因之为匡正匡辅书曰臣下不匡其刑墨又曰尚赖匡救之徳又曰匡其不及匧苦劦切藏衣笥也匪非尾切匡类也匡匪如今所谓箱皆以奉器币相授受匧笥则有盖以藏借义之用匪与非同匰都寒切周官司巫祭祀共匰主说文曰宗庙藏主器也匮求位切藏器也按今通以藏器之大者为匮次为匣小为匵语曰虎兕出于柙龟玉毁于椟中匮之借义为匮竭诗云孝子不匮传曰勤则不匮匣胡甲切藏器也亦作柙匵徒谷切盛器也亦作椟匦居洧切匮也匴苏管切士冠礼爵弁皮弁缁布冠各一匴汇胡罪切书曰东汇泽于彭蠡匳力盐切匶巨救切棺有尸曰匛记曰在牀曰尸在棺曰匛匸匸之谐声匿女力切隐藏也匽于蹇切隐曲也周礼曰为其井匽传曰规匽猪匸之疑卢侯切匹普吉切说文曰四丈也按布帛二丈为端两端为匹故引之为匹配为匹敌车斤于切昌遮切人所载也象两轮辀轴之形车省文车之象形軎于歳切杜林曰车轴端也象形又作轊史记齐田单令宗人尽㫁其车轴末而传鐡笼安平城坏齐人走争涂以轊折车败軎之㑹意毄吉厯切车軎相毄也凡车并驱则軎好相毄所谓毂毄也车之指事㑹意辇力展切车用人挽者也从二夫輓车㚘亦声周官巾车曰辇车组輓传曰南宫万以乗车辇其毋军舁云切包车为军营陈之义也周官万二千五百人为军轰唿宏切衆车声也车之㑹意连力延切车行相聨也车之龤声舆以诸切车中人所载也匡而四合者曰轸轸加于轐轐加于轴前有式有轨左右有輢有较有轵有轛考工记曰舆人为车轮崇车广衡长参如一轮崇六尺有六寸舆之广亦如之古所谓六尺舆也乗车者士大夫也晋文公聴舆人之诵采士大夫之衆论也故舆有衆义易曰师或舆尸凶诗云吁嗟乎不承权舆轸章忍切舆四面木匡合成舆者也考工记曰轸之方也以象地也又曰六尺六寸之轮轵崇三尺有三寸加轸与轐焉四尺也又曰轮人为盖弓长六尺谓之庇轵五尺谓之庇轮四尺谓之庇轸又曰五分其轸闲以其一谓之轴囗借其声为轸转之轸琴下转絃者因谓之轸轼设职切舆前所冯也古单作式考工记曰参分车广去一以为隧参分其隧一在前二在后以揉其式以其广之半为之式崇较讫岳切考工记曰以其隧之半为之较崇又曰六分其广以其一为之轸囗参分轸囗去一以为式囗叁分式囗去一以为较囗诗曰猗重较兮亦作䡈借为较竞之较与角同孟子曰鲁人猎较孔子亦猎较又居效切比较也与校通轛都内切又朱衞切考工记曰三分较囗去一以为轵囗三分轵囗去一以为轛囗軨郎丁切记曰君车已驾则仆展軨楚词曰倚结軨兮长太息輢于绮切轖杀测切辄陟叶切借为专辄之辄轮力屯切车所任以转也考工记曰凡察车之道必自载于地者始是故察车自轮始乘车兵车之轮皆六尺有六寸田车之轮六尺有三寸中为毂外为牙三十辐直指毂牙之中轮既成贯之以轴加轸与轐焉舆所载也所谓衡任者也加辀焉后以承舆前以驾马所谓任正者也毂古禄切轮之中为毂空其中轴所贯也三十轴凑其外辐方六切轮中爪上凑于毂下植于牙者也又作周易小畜之九三曰舆说辐大畜之九二曰舆说輹大壮之九四曰壮于大舆之輹轑怜萧切辐也葢弓亦谓之轑辋文纺切牙也辖下瞎切又作舝诗云载脂载舝又曰闲闗车之舝兮传曰巾车脂辖汉陈遵饮客輙取客车辖投井中士丧礼主人乗恶车木錧按辖即錧錧犹管也毂空里之以金如管也管辖之义取此车行必脂其辖以利转也史记曰豨膏棘轴所以为滑也轴辖相切有声故曰闲闗车之舝轪犆计切楚词曰齐玉轪而并驰軧渠支切诗云约軧错衡輴輲辁輀丑轮切记曰君大夫葬用輴又曰天子龙輴而椁帱诸侯輴而设帱记曰大夫之丧载以輲车敇沦淳沿二切特一字輴不设辐利以如之切别作輭轜按轴直六切车衡任持轮者也考工记曰衡任者五分其长以其一为之囗小于度谓之无任五分其轸闲以其一为之轴囗轸闲六尺六寸轴囗一尺三寸五分寸之一引之则凡杼轴之类皆曰轴轵掌氏切考工记曰六尺有六寸之轮轵崇三尺有三寸曰轮人为轮五分其毂之长去一以为贤去三以为轵又曰葢弓长六尺谓之庇轵又舆人为车三分较囗去一以为轵囗轨矩有矩洧二切记曰车同轨考工记曰涂度以轨诗云济盈不濡轨雉鸣求其牡记曰在车则左执绥右受爵祭左右轨范古之为涂者度之以轨涂必同轨然后车无所不通故王道之行则天下之车同轨八尺为轨不可损益之制也故因之而为轨度轨量之义轐步木切考工记曰六尺有六寸之轮轵崇三尺有三寸加轸与轐焉四尺也辀张流切车任正长木后承舆前加于衡者也考工记曰凡任木任正者十分其辀之长以其一为之囗十分其辀之长以其一为之当兔之囗三分其兔囗去一以为颈囗五分其颈囗去一以为踵囗国马之辀深四尺有七寸田马之辀深四尺驽马之辀深三尺有三寸轨前十尺而策半之軓父汎切考工记曰軓前十尺而策半之亦作又曰自伏兔不至軓七寸軓中有灂谓之国辀又大驭左执辔右祭两轵祭軓乃饮辕于元切辀自軓以前为辕軶于革切衡也辕端设木衡加于两服故谓之衡也耕者以曲木加于牛颈亦谓之軶軥古侯其俱二切传曰射两軥而还又曰射之中盾瓦由朐太辀汉书曰乗不过軥牛輗吾鸡切语曰大车无輗小车无軏其何以行之哉軏鱼厥切轙语绮切辙直列切两轮所蹍迹也传曰周行天下皆有车辙马迹焉辙由轨出者也故辙亦谓之轨孟子曰城门之轨两马之力与通作彻辅奉甫切诗云其车既载乃弃尔辅无弃尔辅员于尔辐传曰辅车相依辅从车甫声以诗考之维持车者也故引之为辅弼辅左之义去声两頬因谓之辅易曰咸其辅頬舌軜诺答切诗云龙盾之合沃以觼軜辂洛故切既夕礼賔奉币当前辂北面致命周官巾车王之五路玉金象革木金路而下以封王后亦五路孤卿而下皆曰车传曰叔孙豹如周聘王赐之路及卒以路葬南遗谓季孙曰冡卿无路介卿以葬不亦左乎路乃王侯之车其制不传古单作路后人改从车乂音迓与迓讶御通用辎荘持切载重车前后屏蔽也汉书曰君毋出则乗辎軿李耳曰君子行不离辎重軿蒲眠切又旁经切軘徒魂切传曰使軘车逆之輂居玉切周礼曰作其同徒輂辇輣蒲庚切汉书曰輣车鍜矢轒符分切六韬曰攻成则有轒䡝临冲掦䧺赋曰砰轒輼輼乌魂切轒輼车名又輼辌车名辌吕张切楚辞曰前轻辌之锵锵史记始皇崩祕之棺载輼辌车中轺丁聊切又余招切轏仕限切传曰丑父寝于轏中古单作栈诗云有栈之车周官士乗栈车轩虚言切车前高也传曰卫懿公好鹤鹤有乘轩者又曰归夫人鱼轩又曰乘轩者三百人凡前高曰轩前下曰轾诗曰戎车既安如轾如轩周礼曰诸侯轩县曲县三靣而虚其前如轩也轾陟利反车前下也古通作挚輶夷周切轻车也诗云輶车鸾镳又曰徳輶如毛轻牵盈切轻车也引之为轻重之通名又去声輖之由切丧礼志矢一乘轩輖中輤仓甸切记曰诸侯行而死于道其輤有裧缁布裳帷素锦以为屋大夫以布为輤士輤苇席以为屋輁既夕礼迁于祖用轴又曰夷牀輁轴馔于西阶东辑秦入切先人曰合才为车咸相得谓之辑辑和合也借为辑丈之辑歛也记曰子有王命则去丈国君之命则辑丈载作代切车载人物也引之则记载于简册者亦曰载古者以年纪事故年亦谓之载所载之物为载昨代切诗云载输尔载诗云上天之载无声无臭又为发语辞输式朱切顷送所载也转陟兖切轮回也引之为转运之转去声輓武反切周礼曰辇车组輓所用以挽车者也与挽通軷薄葛切又蒲葢切诗云取羝以軷周官大驭及犯軷王自左驭下祝登受辔犯軷遂驱之聘礼释軷祭酒脯轹郎毄切车所陵厯也女展切车轮转轹也以金石为轮以物者因谓之亦作又知辇切与展通辚离珍切车声也古单作邻诗云有车辚辚又去声轹也古单作粦轧乙辖切载重蹍轧有声也轶徒结切车侵突也又弋质切说文曰车相出也引之为奔轶轠卢回切车轮辊轹也扬䧺赋曰为瓽所轠輠古火切又胡瓦胡筦古本三切记曰轮人以其丈闗毂而輠轮辊古本切转之速也轲丘何切车逄坎禀也又上声辍陟劣切车停也轫而振切碍轮木也将行则发之辈补妹切车以列分为辈辘轳卢谷切龙都切井上汲水轴也古单作鹿卢轿渠庙切儋舆也渠河书曰泥行蹈毳山行即轿汉书曰越人舆桥而隃岭山谷﨑岖轮蹄不可施则用之高宗驻跸维扬以塼街滑许百官乘轿今自一命以上皆轿非六人八人不可下逮民庶皆轿而出上惰而下劳役徒衆而宂食多非制也古通用挢与桥今为上下所通用之器从车为当軴渠王切軵汉书曰再三发軵轘胡丱切大罪车列也周官誓驭曰车轘舟张流切易曰刳木为舟剡木为楫舟楫之利以济不通古者彝以盛酒其下有舟舟之象形方府良切又去声诗云就其深矣方之舟之借为方圆之方因之为方正之方因之为四方之方因之为方版之方古者记载书之于方册百名以上书于策不及百名书于方又借为方将之方犹甫也方甫盖同声又借为比方之方又借为方命之方不受命也又借为方羊之方蒲旁切舟之㑹意般蒲潘切旋舟也舟在水上旋莫易焉故取类于舟引之为般辟之义记曰主人般辟又引之为般游般乐孟子曰般乐怠敖通作盘今俗又因之为般移之般亦逋潘切又逋还切舟之谐声船乘川切舟也舸古我切大舟也艇待鼎切小舟也舰户黯切舟有屋者也舶薄陌切海舟能风浪者也郎丁切舟有囱者也亦作楚词曰乘舲船余上沅兮亦通作霝灵楚词曰横大江兮扬灵服弼力房六二切按服小舟附大舟者也引之为服马之服马之服辕者也又引之为衣服之服为弓矢之服矢房也凡言服者皆亲附服从之如衣服之在躳故为柔服之服从服事之义又妖鸟名服舠都劳切轻舟也䑹苏遭切先雕切凡舟以䑹数舳直六切船后持柁处也舻郎乎切船头也舷胡千切船㫄也舣语绮切整櫂附岸曰舣又作史记曰乌江亭长檥船待楚敎切舟之疑俞羊朱切于经为应辞之速记曰男唯女俞书云帝曰俞又人身五藏六府皆有兪朕直禁切几居履切古人坐于地几坐所冯也象形周官司几筵掌五几之名物玉几雕几彤几漆几素几几之象形且侧吕切荐牲鱼之几也足有二衡象其校又作从半肉几与俎皆有校士昬礼曰拂几授校记曰荐豆执校两足闲横木也借为辞助子余切又借为次且之且次余切又借为茍且之且七也切几之㑹意凭皮氷切倚几也古通作冯几之谐声処昌与切居也亦作虎声所処为处去声凳丁邓切今人谓坐牀曰凳丌居支切庋阁之器也象形丌之㑹意奠定砚切又徒径切措酒于地上也古之命爵者必相授受其不授者与受而未饮者则皆奠之礼所谓奠爵奠酬也奠币奠鴈皆此义也引之为奠定书云奠高山大川又曰奠厥攸居丌之谐声虡其吕切钟磬之跗也考工记曰梓人为笋虡天下之犬兽五脂者膏者臝者羽者鳞者宗庙之事臝者羽者鳞者以为笋虡厚唇弇口出目短耳大匈耀后大体短脰若是者谓之臝属恆有力而不䏻走其声大而宏有力而不能走则于任重宐大声而宏则于钟宜若是者以为钟虡是故击其所县而由其虡鸣锐喙决吻数目顅脰小体骞腹若是者谓之羽属恒无力而轻其声清扬而逺闻无力而轻则于任轻宐其声清扬而逺闻则于磬宐若是者以为磬虡故击其所县而由其虡鸣小首而长抟身而鸿若是者谓之鳞属以为笋诗云虡业维枞又曰设业设虡异羊吏切庋阁殊异之也卑声异之谐声戴得代切举而载之物上也丌之疑㢲苏困切易所谓顨为长女为按易㢲为八卦之一名经传之用其义为㢲顺与孙相近尧曰女䏻庸命㢲朕位六书故卷二十七六书故卷二十八钦定四库全书六书故卷二十八宋戴侗撰工事四瓦五寡切覆屋瓦也象形瓦之谐声瓬甫两切匋埴之工也考工记曰瓬人为簋豆甄居延切瓬人之为形体者也董仲舒曰泥之在均惟甄者之所为瓴郎丁切牝瓦仰葢者也仰瓦受覆瓦之流所谓瓦沟也史记曰犹居高屋之上建瓴水也㼧徒东切小牡瓦如筒者也甍莫耕切传曰庆舍爰庙桷动于甍晋语曰既镇其甍矣甓蒲厯切今甎也诗云中唐有甓甎朱缘切烧墼用以絫甃也亦作㼾卢谷切甎也甃侧救切絫甎石以砌甃也易曰井甃无咎脩井也瓷疾资切类篇曰匋器之坚致者也瓮邬贡切缶之中盎者古人以盛醯醢之属或作甒㒺甫切缶之小者记曰礼有以小为贵者门外缶门内壷君尊瓦甒㼰频弥切瓽丁浪切扬䧺酒箴曰为瓽所轠甂卑眠切又上声扁缶也甔都滥切史记曰酱千甔汉书作儋曰守儋石之禄后汉书宣秉无儋石之储止作担瓻丑脂切缶属又作瓯乌侯切即区也今人谓食器大而宛中者曰盌以盛飰小而深者曰瓯以盛羮甗语蹇切考工记曰匋人为甗实二鬴厚半寸甑实二鬴厚半寸唇寸七穿按馈食礼禀人摡甑甗则甑甗异用以工记考之甗盖未必有空也鬳见鬲部甑子孕切说具甗下按今人以木为甑如桶而无底着箄以炊饭㼽楚两切说文曰磋垢瓦石也缶甫九切瓦器用以盛酒醤之属象形易曰尊酒簋贰用缶缶之象形匋余招徒刀二切烧瓦灶缶之谐声缸古双切今人谓瓮之大者曰釭罍卢回切盛酒与水器也周官春祠夏礿秋尝冬烝四时之间享献用尊者皆有罍诸臣之所昨也以罍盛酒也燕礼设洗于阼阶东南罍水在东以罍盛水也诗云缾之罄矣维罍之耻罍大于缾与尊也罂乌茎切小缶也又作罃于弘切缿后讲切器之可入而不可出者也为之以瓦或以竹亦以畜钱所谓扑满也瓿薄口切缶类缾旁经切今人以小而长者为缾罐古玩切今人以缾之庳者为罐罈徒含切今人以缾之深大者为罈又去声钵北末切盆之小者也䍋池伪切又作又地名汉书高祖击黥布军㑹䍋缺苦穴切器毁齾也与阙通罅唿迓切缶坼有隙也罄苦定切器中空也䍃以周切臼其九切上古掘地为臼后世易之以木石象臼中有米臼之㑹意舂书容切从加午加于臼舂之义也以挺与刃筑擣者固亦谓之舂传曰富父终甥舂其喉以戈舀以沼以周二切抒臼中粟米也复手探臼舀之义也亦通亦揄诗云或舂或揄又作扰周官女舂扰二人臿楚洽切说文曰舂去谷麦皮也从干所以臿之一说臿臿入也从干臿臼中即插字也午昌与切父乙鬲文㫁木为午所以舂也借为十二辰子午之午疑古切通为错午午贯之义与乂通详具乂下䰜郎激切煮器也考工记曰匋人为鬲实五觳厚半寸唇寸三足象形旁象两耳亦作借为阻鬲之鬲与隔通古核切五藏肺之间有鬲肉焉所谓匈鬲闗鬲也鬲之指事方复切无足鬲也又作渠容切之㑹意爨七乱切从推木内火于下爨之义也又作籀文之谐声衅虚振切以鬯酒或血涂鼎釡及灶弥其隙也成庙成器皆衅之周官鬯人大丧共其衅鬯鸡人祭祀面禳衅共其鸡牲天府上春衅寳镇及寳器龟人上春衅龟女巫掌祓除衅浴记曰成庙则衅之以羊升屋南面刲羊血流于前乃降门夹室皆用鸡宗庙之器其名者成则衅之以豭豚又作记曰车甲衅而藏之鬲之㑹意鬻之六切字林曰淖縻也亦作借为贩粥之粥合卖买而言谓之粥余六切别作周官司市掌卖儥之事又曰禁儥慝者禁贵儥者又与育通用诗云鬻子之闵斯鬲之谐声䰙鱼绮切鬴属亦作锜诗云维锜及釡传曰匡筥锜釡之器鬴奉甫切镬类也且以为量亦作诗云于以湘之维锜及釡考工记曰㮚氏为量量之以为鬴深尺内方尺而圆其外其实一鬴其臀一寸其实一豆其耳三寸其实一升传曰齐旧四量豆区釡钟四升为豆四豆为区四区为釜釡之实凡六斗四升鬵才林切釡类诗云谁䏻烹鱼溉之釜鬵之鬵鬵鉹古禾切釜属亦作锅今俗谓釜曰鬷子红切说文曰釜属诗云鬷假无言中庸引诗作奏按鬷奏皆借声鬳古行切有湆为又作䰞章与切烹也或作加水亦作周礼曰及果筑䰞以灼切内物汤中薄出之也通作㵸鬺式羊切又作史记曰九鼎皆尝鬺烹融以戎切火洞明也诗云高明有融传曰明而未融鼎都挺切实羊豕鱼腊熟烹和五味之器也两耳三足象形鼎之㑹意鼏莫的切覆鼎也从冖覆鼎礼鼎鼏以茅若束若编通作幂具健芋切膳饔之馔具也从鼎省从凡飨食之礼定则实诸鼎乃告具故凡馔具皆曰具周礼曰祭祀掌其具脩又曰比官府之具传曰具五献之笾豆于幕下皆谓共具也引而申之凡备具者皆曰具周礼曰凡邦之赋用取具焉诗云火烈具举神具醉止乐具入奏又曰莫怨具庆记曰大夫具官又曰丧具君子耻具鼎之谐声鼐鼒奴代切侧欺切诗云自羊徂牛鼐鼎及鼒去鱼切皿美丙切饮食之器也象形皿之㑹意矩洧矩有二切盛黍稷之器也以瓦或竹为之从皿盛㿝之义也聘礼公食大夫礼皆实黍稷有㑹盙则稻粱聘礼又曰夫人使下大夫劳以二竹方玄被里有葢其实枣烝栗择考工记曰瓬人为实一觳崇尺厚半寸唇寸从竹从㿝从皿叔高文益伊昔切增益也盥古玩切濯手也古之盥者以匜水沃手弃水于盘若罍故从水加于皿上昷乌浑切㬉也从日㬉之义皿之谐声血唿决切祭所荐牲血也血之㑹意衇莫获切血理有衇分行肉中衇书曰衇之支瓜曰络衇络衇之支曰孙衇衇所以从也亦声血之谐声衈而志切杀牲取血也记曰成庙则衅之外屋刲羊门夹室皆用鸡其衈皆于屋下通作珥周官凡祈珥羊人共其羊牲士师奉犬牲衁唿光切传曰士刲羊亦无衁也衃铺杯切凝血也今人以胭脂为衃葢取诸此伯曰女子任身一月为始衃言血始凝也别作肧将邻切气液也䘓苦绀切说文曰羊凝血也䘒祖回津垂二切老子曰赤子未知牝牡之合而䘒作精之至也衄女六切血流出也鼻出血谓之鼻衄兵败者被血谓之败衄蔑莫结切血汚也奴冬切肿溃腐为也盩张流切支见血也䀌许力切书曰网不䀌偒心盟眉兵切割牲歃血以涖约也盘蒲官切器大而浅曰盘亦作借为盘桓之盘盆蒲奔切小而深曰盆士丧礼新盆槃缾造于西阶下又曰淅米用盆周官牛人祭祀供牛牲之盆簝盆以盛血也考工记匋人盆实二鬴厚半寸唇寸盂羽俱切盆类深而大亦作既夕礼用器两杇记曰浴出杇监古衔切又古蹔切盆类临省声诗云我心匪监不可以茹周官凌人春始治鑑荘周曰同滥而浴借为监临之监平声监者为监去声记曰天子使其大夫为三监监于方伯之国又为镜监之监亦作鑑又因镜监而为监观之监盎乌浪切器之中宏者也因其声义而用之则凡和厚稠浑者皆谓之盎酒之汁滓相将盎盎然者谓之盎齐孟子曰见于靣盎于背卢郎乎切盛火器也亦作周官宫人寝中共鑪炭传曰废于鑪炭借为卢黒之卢与玅通书云卢弓一卢矢百目中黒子因谓之卢又借为犬名诗云卢令令盙匪父切说具下盌乌管切今人以侈口宛中者为盌盛饭者用之深中弇口者为瓯盛羮者用之盃餔枚切饮酒器也亦作记曰母没而杯桊不能饮口泽存焉耳孟子曰以𣏌栁为桮桊盏阻限切盃类齍津私切祭祀之米谷也周官甸师掌耕耨王借以共齍盛舂人掌共粢盛之米小宗伯辨六齍之名物通作亝又作粢传曰奉盛以告曰洁粢丰盛又曰粢食不凿按米曰粢熟而在盙曰盛盛时征切贮物于皿也黍稷之供馈食者因谓之盛周官人掌共盛借为盛大盛衰去声盇古爱胡沓辖腊三切覆也假借之用胡沓切语曰盇彻乎盍各言尔志犹言亦宐也尽慈刃切器中空竭也又之忍切尽其所有曰尽弥毕切盪待朗切盪涤器皿也易曰八卦相盪盠卢谷切竭器中水浆也考工记㡛氏湅帛清其灰而盠之又曰沃而盠之义与漉近盦乌合切说文曰覆葢也又平上二声皿之疑盈以成切满也豆徒侯切盛菹醢酏醦之器也象形借为豆菽之豆豆之㑹意豋都滕切豆属从豆盛肉以奉之或从又持肉加豆上诗云卬盛于豆于豆于豋又作镫徐铉曰铉中置烛故谓之镫今作灯非公食大夫礼大羮湆不和实于镫宰右执镫左执葢又按记夫人荐豆执校执醴授之执镫豆之谐声丰専戎切乡射礼弟子奉丰设于西楹之西胜者之弟子洗觯升酌坐奠于丰上公食大夫礼饮酒实于觯加于丰借为丰满之丰又为地名周文王作邑于丰在今京兆长安县丰水上诗云丰水东注又曰文王受命作邑于丰丰之谐声艳以赡切丰满也传曰宋华督见孔父之妻目逆而送之曰美而艳又曰宋公子鲍美而艳谓好美而丰满也居隐切士昬礼四爵合豆之疑豊卢启切主知预切豋主也象器Ɦ象注火借为賔主之主知予切主之疑㕻亯说文曰献也从高说文曰篆文鼎文按亯之用于书传者凡三其一为亯煮普耕切周官亯人掌共鼎镬以给水火之齐其二为献亯许两切聘礼主君之亯束帛加璧廷实夫人之亯玄纁束帛加琮觐礼四亯皆束帛加璧廷实唯所有其三假借为亯通亯盛虚庚切易曰元亯利贞曰亯者嘉之㑹也亯之㑹意享常伦切说文曰孰也篆文享之谐声孰成育切烹饪也借为孰何之孰孰犹谁也谁孰声义通㿝许良切㿝之谐声食乘力切凡熟烹之物咀食者曰食歠食者曰饮啖食因谓之食今谓之喫又饭曰食古有飨食二礼食主于饭故曰食祥吏切引之则凡餧人者皆曰食食之㑹意飱苏昆切夕食也古者夕则馂朝膳之余故熟食曰飱馔之鲜薄不备礼者因亦曰飱聘礼致飧饪一牢鼎九腥一牢鼎七致饔则饪一牢鼎九有陪鼎腥二牢鼎二七传曰僖负羁馈盘飱焉又曰赵衰以壶飱从越语曰觥饭不及壶飱既食而再饭三饭亦曰飱记曰君既食又饭飱饭飱者三饭也又曰君未覆手不敢飱又曰客飱主人辞以疏又曰孔子曰吾食于少施氏而饱吾飱作而辞曰疏食也不敢以伤吾子食于季氏不辞不食肉而飱飤食之谐声饎昌志切炊米为食也诗云吉蠲为饎又作诗云大糦是承又作周官人掌共盛饙府文切饎之中孰沃之以汤而复炊之也鐂力救切饭气烝彻也饭符万切饎也亦作食饭为饭父逺切诸延切粥也亦作饔于容切割烹煎和之谓饔周官内雍掌膳羞之割烹煎和之事古通作雝馈食礼雝爨以烹牲鱼兽饎爨以为黍稷饪忍甚切烹熟也又作记曰腥肆爓腍祭餗桑谷切鼎实也易曰鼎折足覆公餗又作糇乎沟切干食也诗云乃裹糇粮又曰干糇以愆饵疾置切周官羞笾之实糗饵粉餈餈疾资切稻饼也饼必郢切以粉及面为薄饵也饴与之切以糵米煎秫为甘饴诗云堇荼如饴饧徒郎切饴也餦餭诸良切胡光切楚词曰粔籹蜜饵有餦餭都回切以米麦粉为堆饵馅乎韽切饼中肉也馔雏免雏馆二切具食也馈求位切进食也饤丁定切簇食于器也饾丁透切合饤也飨许两切以牢羞盛馔献酬曰飨按经传飨为飨食之飨因之为歆飨享为享献之享因之为享祀周官仪礼二字之用较然不紊至他书往往错用葢传写之譌也楚茨之诗曰以享以祀又曰神保是飨此二字之辨也礼莫重于飨王合诸侯而飨礼则具十有二牢庶狊百物备诸侯长十有再献上公九献侯伯七献子男五献飨有体荐有加笾加豆酬有币其殷礼荐五味羞嘉谷昌歜白黒形塩廷实旅百飨有献而食有举飨有乐而食无乐阴阳之义也飨有簠簋则兼饮酒馈食之礼物也记曰飨禘有乐而食尝无乐饮养阳气也故有乐食养阴气也故无声此飨之大略也书曰王三宿三祭三咤上宗曰飨礼曰孝子某圭为而孝荐之飨曰哀荐祫事适尔皇祖飨曰孝孙某荐歳事于皇祖尚飨此歆飨之义也养弋亮切食所以养生也养之谓之养余两倚两二切借为养养之养诗云愿言思子中心养养餔奔模切食也孟子曰子之从于子敖来徒餔歠也楚词曰餔其糟而歠其醨吕氏春秋曰下壶飱以餔之史记曰老父请饮因餔之又曰旦至食食至日昳昳至餔餔至下餔下餔至日夕古人葢因以夕食为餔说文曰日加申时也餐食安切食也古语曰一餐之恩餧于伪切食之也楚词曰凤不食餧而妄食月令餧兽之药饷式亮切行馈也书曰葛伯仇饷又作诗云其饟伊黍馌匀輙切野饷也诗云馌彼南畆祭兽于郊因谓之馌周礼曰致禽馌兽于郊馂子峻切食余曰馂又作饯才线切饮食行者也餽具位切遗也餫王问切逺气也传曰晋荀首如齐逆女宣伯餫诸谷馆古玩切客旅所止食也周官五十里有市市有候馆候馆有积使者所至之国各授以馆餬户吴切传曰饘于是粥于是以餬余口又曰使餬其口于四方饛莫红切满也诗云有饛簋飱飶毗必切诗云有飶其香餤甘切诗云乱是用餤饱博巧切食充也并古文饇依据切厌满也诗云如食宐饇亦作诗云饮酒之饫周语王公立饫则有房烝王公诸侯之有饫也将以讲事成章建大徳昭大物也故立成礼烝而已又曰武王克殷作诗以为饫歌其诗曰天之所支不可壊也其所壊者亦不可支也饶如昭切食丰衍也余以诸切食羡遗也飸土刀切冐于饮食也亦作餮他结切贪食也馋鉏咸切贪羡也馁奴罪切食不足中歉也鱼败则肉不充故谓之馁饥居夷切食不充也饿五个切无食久馁也淮南子曰宁一月饥无一旬饿饥居衣切谷不熟曰饥馑渠吝切菜不熟曰馑饐乙冀切饭壹郁伤溼热则饐餲于迈切饭臭败也语曰食饐而餲不食餀唿艾切又平声食败气逆人也别馊疏鸠切饭臭酸也即子力切就食也引之则凡就之者皆曰即既居义切食尽也匕卑履切雝人所用别出牲体者亦所用挹湆禀人所用匕黍稷也其首葢类浅勺象形少牢馈食礼曰雝人溉鼎匕俎禀人溉甑甗匕与敦公食大夫礼曰鼎入陈旅人南面加匕于鼎大夫序进南靣匕载者西面大夫既匕匕奠于鼎此所用别出牲体也襍记曰匕以桑长三尺或曰五尺少牢馈食礼有司雝人合执二俎覆二疏匕于其上尸升筵雝人授次賔疏匕与俎受于鼎西左手执俎郄右手执匕柄缩于俎以受于羊鼎西司马在鼎东二手执桃匕柄挹湆注于疏匕升以授尸尸郄手授匕柄坐祭哜之此所用挹湆也诗云有饛簋飱有捄棘匕此所用匕黍稷也匕之象形鬯丑谅切周官鬯人掌共秬鬯象秬米形鬯之象形爵即略切饮器也象雀形从又持之考工记曰梓人为饮器爵一升献以爵而酬以觚古文按古爵象雀有足无足者为废爵借为官爵之爵古爵九等王公侯伯子男卿大夫士郁迂勿切周官肆师及果筑煮郁人掌郁鬯以实彝匕之谐声匙是支切柶也酉子久切酉醴之通名也象酉在釭瓮中借为丣之酉借义擅之故又加水作酉之象形酋字秋切说文曰绎酒也从酉水半见于上按酋酒饟而乆者郑语曰毒之酋昔者其杀也滋速诗云俾尔弥尔性似先公酋矣皆谓其能久也周官三酒二曰昔酒康成曰今之酋久白酒所谓旧醳者也酒官因谓之酋月令仲冬乃命大酋秫稻必齐麴糵必时湛炽必洁水泉必香陶器必良火齐必得兼用六物大酋监之毋有差贷酋之谐声尊祖昆切实酒曰尊周官小宗伯辨六尊之名物以待祭祀賔客司尊彝春祠夏礿朝践用两献尊再献用两象尊秋尝冬烝朝献用两着尊馈献用两壶尊四时之间祀追享朝享朝践用大尊再献用两山尊皆有罍诸臣之所阼也士冠礼曰侧尊一甒醴燕礼曰司宫尊于东楹之西两方壶公尊瓦大两有丰尊士旅食于门西两圆壶大射仪曰尊于东楹之西两方壶膳尊两甒有丰尊士旅食两圆壶又尊于大侯之乏东北两壶献酒少牢馈食礼曰尊两甒同棜由是观之其初为甒为方壶圜壶为瓦大实酒加于棜禁与丰然后谓之尊尊卑之义由是生焉酉之㑹意酌之若切以勺挹酒注之爵也以勺曰酌以斗曰斟酉之谐声酿女亮切作酒也醖于问切酿之久也酴釄同都莫皮切按酴釄亦为酒名今蔓花亦有名酴釄者醅铺回切酒本未投也酵古孝切发酒齐也醴卢启切甘酒少麴多米并莤饮之曰醴醴为酒之先饮之不至甚醉故记曰玄酒在室醴醆在户粢醍在堂澄酒在下尊之也又曰禫而饮醴酒始饮酒者先饮醴酒为其不至甚醉也汉穆生不嗜酒楚王常为设醴亦为是也周官五齐一曰汎齐二曰醴齐又曰醴酒缩酌士冠礼曰酌醴加柶以柶祭醴三啐醴捷柶酌之以柶缩之以茅以有莤也醙所九切聘礼醙黍清皆两壶醪即刀切说文曰汁滓酒也酤公户切诗云既载清酤又曰有酒湑我无酒酤我醍土礼切记曰粢醍在堂酪卢各切记曰以为醴酪又曰功衰饮水浆无塩酪不能食食塩酪可也按酪酒类也北方以马乳为酪故因谓湩酪而酥与醍醐皆因之从酉醆侧限切记曰醴醆在户又曰醆酒涗于清直又切月令孟夏天子饮醳羊益切酓倚锦切周官辨四酓之物一曰清二曰医三曰浆四曰酏又浆人共王之六酓水浆醴凉医酏记曰酓重醴稻醴清糟黍醴清糟粱醴清糟或以酏为醴黍酏浆水醷滥亦作酏以支切周官羞豆之实酏食糁食记曰羞糗饵粉酏又曰为稻粉糔之以为酏又曰取稻米举糔之小切狼臅膏以与稻米为酏按酏有二四酓六酓之酏即内则所谓酓酏酏之正义也羞豆之酏食则内则所谓糗饵粉酏狼臅膏之酏以豆荐者也医隠已切又作医即醷也按内则渍牛肉食之以醢若醯醷借为医药之医平声或曰治病者必行之以醪醴故从酉莤作曹切酒覈也又作周官酒正共后之致酓医酏莤酨酾山宐山街二切簁莤取酒也诗曰酾酒有藇醇常伦切酒纯不殽也酽鱼欠切酒浓厚稠酽也醹诗云酒醴维醹酷苦沃切酒香味秾烈也醨吕支切酒殽薄也酹卢对切沃酒于地以降神也酢在各切主人献而客答献也酬市流切既献酢乃行酬爵遂徧为旅皆谓之酬又作醮子肖切饮以酒而无酬酢曰醮以醴曰醴冠礼曰若不醴则醮醴辞曰甘醴维厚醮辞曰旨酒既清酳予刃切既食而酌献曰酳士昬礼三饭三酳醵其虐切合出酒食以㑹也记曰周旅酬六尸曾子曰周礼其犹醵与酺蒲乎切又去声周官旅师春秋祭酺汉文帝即位赐酒酺五日釂子肖切饮既爵也记曰长者举未釂少者不敢饮酣胡甘切饫饮也醉将遂切饮酒着也酩酊莫迥切都挺切酩酊醉而眩瞀不自知也酡唐何切酒发于面目也楚词曰既醉朱颜酡酲直贞切中酒病也诗云忧心如酲醒桑经切醉解也酗香遇切醉而乱也醟于命切汉书中山王淫醟䤈馨奚切浆之酸者从酉从皿兮声醋仓故切䤈也酸苏官切䤈味也䤘子廉切微酸也醭普木切酒上白也醤即亮切以肉合酒与䤈为醤也从肉从酉丬声古文周官膳夫凡王之馈醤百有二十醢人王举则共醢六十以五齐七醢七菹三臡实之䤈人掌供五齐七菹凡䤈物王举则共䤈物六十记曰脍炙处外䤈醤处内又曰献肉食者操醤齐周礼曰醤齐视秋时今人以豆麦为黄投塩与水爲醤以和羮醢唿改切周官醢人掌四豆之实醓醢蠃醢蠯醢蜃蚳醢鱼醢鴈醢又作醓吐感切酥孙租切挏乳酪取而煎之为酥配滂佩切按配之本义不可考其用于经传则为匹配肥妃配皆以己为声己当自为一字壶户吴切盛水及酉器也象形大象其葢壶之谐声壹伊吉切物在壶中壹郁也借为专壹之壹一焉不贰之谓壹卣与久切书曰赉尔秬鬯一卣诗云釐尔圭瓉秬鬯一卣彝寅伊切盛鬯与酒器也周官小宗伯辨六彝之名物以待祼将司尊彝春祠夏礿祼用鸡彝秋尝冬烝祼用斝彝四时之间祀追享朝享祼用虎彝蜼彝皆有舟郑司农曰舟彝商癸彝彝彝盖三足其左象流其右象耳下象足加者两手舁之也古者徳善勋劳铭诸鼎彝纪于太常故彝常皆有常久之义书曰彝伦攸叙诗云民之秉彝斗当口切酌器也象形汉绥和文诗云酌以大斗因以为量十升为斗十斗为斛斗有魁有柄天之南北斗象焉故因以名之北斗四星为魁三星为柄魁下二星平者为衡斗之指事升识烝切说文传曰四升为豆考工记爵一升觚三升献以爵而酬以觚则一豆矣从斗一其中以别之借为升降之升又借为布缕之升八十缕为一升斗之㑹意料力弔切计口量米也因之为计料料度又平声荘子曰疾走料虎头斗之谐声魁苦回切斗魁所用挹者也因之为魁首渠魁之义斛胡谷切十斗也斞以主切量也考工记曰黍三斞又曰庾实二觳厚半寸唇寸豆实三而成觳他雕切斟职深切酌也斡古欵切旋斗也引之则凡旋运者皆曰斡又乌括切彊斡也斡乃从斗轮斡非本义斜似嗟切斗柄斜也因之为欹斜㪺举朱切说文曰挹也戽火故切舟中抒水斗也科苦禾切斗类一说魁也魁科同声科斗之得名以其类之也引之为科臼孟子曰盈科而后进又引之为科程语曰为力不同科斝古雅切诗云洗爵奠斝记曰爵夏后氏以琖殷以斝周以爵灌尊夏后氏以鸡夷殷以斝周以黄目勺祗若实酌二切挹器也象形中象其实勺之疑与尹汝切也以支切沃盥器也有流以注水象形亦作又作士丧礼匜实于槃中南流传曰奉匜沃盥借为词助羊者切词助之用多故正义为所夺而加匸为匜六书故卷二十八六书故卷二十九钦定四库全书六书故卷二十九宋戴侗撰工事五刀都牢切象形又汉货殖有刀间及军有刀斗刀之指事刃而振切刀口所用割切也故指其处以命之刃之指事刅楚良切刀两刃也通作创刃之谐声劒居欠切两刃而鋭上曰劒故从刃考工记曰桃氏为劒腊广二寸有半寸两从半之以其腊广为之茎围长倍之中其茎设其后三分其腊广去一以为首广而围之身长五其茎长重九锊谓之上制身长四其茎长重七锊谓之中制身长三其茎长重五锊谓之下制刀之㑹意刕怜题切又作则即徳切从贝从刀刀贝古之货币也轻重有则故取义焉因之为法则典则借为辞助分甫文切析也从刀从八分别之义也分之所得曰分扶问切判普半切中解也古通作片别氷列切分异骨体也从刀从冎别之义也既分曰别慿列切刺七赐切锋刃朿入也从朿从刀朿亦声又七力切小刺而深也又七角切刺之重而疾也引之为讥刺诗云维是褊心是以为刺又为间刺诇刺秦置刺史盖以刺事为名又力达切列声也劓鱼器切刑割鼻为劓又作刵仍吏切刑断耳为刵魝刀之谐声刚古郎切刀鐡坚劲也剡以冉切刀鑯利也易曰剡木为楫凡杀上者皆谓之剡周礼曰琰圭以易行考工记曰琰圭九寸又曰圭剡上左右各寸半剞居宜切居月切剞曲刀也又作楚辞曰握剞劂而不用剪子善切断物交刀也又作切千结切义不待训不差轻重而一断以法谓之一切割古达切义不待训削息约切义不待训凡杀下者因谓之削又为刀名考工记曰筑氏为削长尺博寸合六而成规又息要切刀室也又息教切杀也又与稍通周礼曰家削之赋刲苦圭切割开也记曰刲之刳之刌仓本切切有分寸也亦㑹意剉粗卧切斩截也与莝通又通作摧诗云秣之摧之福禄绥之刴都唑切细剉也刎武粉切横割也刭古顶下顶二切刎之周也剸朱遄旨兖二切裁截齐正也于加切又去声刭也制征例切裁制短长小大之齐也引之为制作制度又征列切荘周曰制河以东刑戸经切割正也引之为刑法为典刑为仪刑书曰观厥刑于二女诗曰仪刑文王又曰尚有典刑有罪者以法刑之割正其罪故墨劓剕宫杀曰五刑刖鱼厥切刑断足也古通作兀荘周曰兀者之屦无为爱之剕扶沸切刖刑也刉渠希切刲也周官士师刉衈奉犬牲一曰刀不利于瓦石上刉之又居衣胡麦切以锥刀画物也剨唿麦切理解砉然也通作砉荘周曰砉然向然乌茎切刭絶木肤也㔃租悦切断也副芳逼切判析也诗云不拆不副记曰为天子削瓜者副之又作周礼曰以疈辜祭四方百物又作又尃救切借为副贰之副又为首饰名周官追师掌王后之首饰副编次诗云副筓六珈列力蘖切决坼也又作歹声借为陈列布列因之为行列剖浦口切副开也中虚者曰剖辨蒲蹇蒲苋二切分别也因之为辨论之辨剥之六二曰剥牀以辨刳苦乎切剜中也易曰刳木为舟书曰刳剔孕妇剜一官切取肉也剈之深也剈乌元切小割而深也剟都括丁劣二切割取也刺也史记吏治贯髙榜笞数千刺剟身无可击者汉书曰剟寝戸之帘剔他歴切挑剔骨肉也劀古活古滑二切又作刀刮次骨也周礼天官疡医掌祝药劀杀之齐考工记刮摩之工玉楖雕矢磬刷所劣切刷近于刮轻重如其声周官凌人夏颁氷掌事秋刷剥北角切披剥皮肉也刻苦得切雕剔也刻与契声相通刻深于契刋邱寒切削除也删师姦切芟烦也刬楚限切削平也匹蔑切斜刜也刜分勿忿勿二切挥击也传曰宛子刜林雝断其足剽匹妙切轻疾也又平声与票声义相通引之为剽掠剽劫刿居卫切説文曰利偒也记曰亷而不刿剀五来切劘也劘美皮眉波二切摩切也古通作靡㓣竹洽切刺入也刽古外切屠割也剿子小切剿乂也书曰天用剿絶其命传曰无及于郑而剿民又作创初良切伤也亦作通作刅因之为惩创遇伤而惩也去声刓五丸切削去亷隅也楚辞曰刓方以为圜史记曰印刓敝忍不能予又作庄周曰五者园而几向方又作平准书曰百姓抏敝子虚赋曰抏士卒之精剂子随切説文曰齐也周礼曰聴卖买以质剂又曰掌邦国之约剂大约剂书于宗彜小约剂书于丹图券去愿切説文曰契也凡券别以一木契而别之合以为信故曰契券从刀刀之疑利力至切刀刃铦快无畱也引之为利害之利为货利之利罚房越切书传之用为刑罚吕刑以赎为罚斤俱欣切斧类借为斤两之斤十六两为一斤又诗曰斤斤其明斤之㑹意析先激切噼木也左木右斤析之义也斦断都管切截也断之既殊曰断徒管切从因之为决断果断都玩切斤之谐声斧匪巨切斫器也诗云伐柯伐柯匪斧不克通亦作鈇又平声斨七羊切诗云既破我斧又缺我斨斫之若切挥斧也斮侧略切説文曰斩也书云斮朝渉之胫斸陟玉切小斫也斲丁角切斫木使应规矩绳墨之谓斲斯息移切析之细也诗云墓门有棘斧以斯之亦作借用有二其一为辞助诗云螽斯羽又曰恩斯勤斯粥子之闵斯其一与兹此义同兹此斯声相近也所疏与切借为处所之所借义昌而本义晦新斯人切木始斤斲新之义也衣始裁制初之义也斤之疑斩阻减切弋与职切因之为弋射之弋诗云弋凫与鴈周官司弓矢矰矢茀矢用诸弋射语曰弋不射宿缴射为弋弋之象形戈古禾切考工记冶氏曰戈广二寸内倍之胡三之爰四之已倨则不入已句则不决长内则折前短内则不疾是故倨句外博重三锊庐人曰戈祕六尺有六寸又胡瓜切汉有戈船将军戈之象形戉王伐切斧之长柲者也戉之谐声戚仓厯切戉类也诗云干戈戚扬传曰君王命剥圭以为鏚柲借义二疾痛在身谓之戚书云未可以戚我先王因之为亲戚诗云戚戚兄弟孟子曰卑踰尊䟽踰戚谓骨肉痛疾相属也又因之为戚忧语曰小人长戚戚又与通将六切考工记曰不微至无以为戚速也戈之㑹意戎而融切被甲何戈戎之义也戎翟之戎因之借义三诗云烝也无戎又曰戎丑攸行曰纉戎祖考曰以左戎辟曰戎虽小子曰肇敏戎功伐房越切以戈击人伐之义也战功因谓之伐又因之为矜伐之伐自矜其功也又为星名戋易曰束帛戋戋吝终吉戈之谐声武亡甫切威武也武之借义二冠卷环额者曰武记曰居冠属武又曰玄冠缟武为歩武之武记曰堂上接武堂下布武战之扇切兵鬬也借为战兢之战诗云战战兢兢语曰使民战栗寒凛恐惧振摇不自止也戡枯含切芟平也书曰西伯戡黎又曰戡定厥功戮力竹切刑诛也戕慈良切从旁贼杀也传曰自虐其君曰弑自外曰戕贼昨则切残害也戬即浅切诗云俾尔戬谷将才切㦶直结切戢陟立切歛兵也诗云载戢干戈凡収歛皆曰戢诗云鸳鸯在梁戢其左翼戏香仪切旌麾亦谓之戏汉书诸侯罢兵戏下又曰戏缚灌夫又借为戏㳺之戏因之为戏谑之戏去声又于戏为叹声与乌唿通戭以浅弋刃二切春秋传髙阳氏才子有梼戭截昨结切説文曰断也诗云截彼淮浦又曰海外有截言截然整齐也戈之疑戛讫黠切戈歴也书云戛击鸣球戊莫候亡遇二切戊之疑成时征切古今通用卒功谓之成戌辛聿切按戌之本义虽不可求从戊一声借为十二辰戌亥之戌我五可切借为吾我之我或按或之本义不可求于书传为疑辞因之为疑或孟子曰无或乎王之不知也㦸纪逆切有枝长兵考工记曰车㦸常㦸广寸有半寸内三之胡四之爰五之倨句中巨与刺重三锊㦸有支所用以叉刺也故叉手谓之㦸手传曰公㦸其手韱戠弋之谐声必卑位切弓檠也从弋入声丧礼有柲考工记曰天子圭中必借为固必之必卑吉切弓居戎居宏二切揉木而弦之以发矢也弓之象形指事射食夜切手弓加矢射之义也又贪亦切又夷益亦灼二切借为厌射之射与斁通诗云不可度思矧可射思引余忍切挽弓也从象引而申之也凡牵引皆曰引所引之率索曰引去声记曰弔于葬者必执引又曰牛则执引弹案切行丸也又作弹之之弹平声弓之㑹意胡田切从弓加系弦之义也凡亘急者皆曰弦别作弜弜之疑弼旁密切弓辅也古文弓之谐声弧戸呉切易曰弦木为弧考工记曰往体寡来体多谓之王弓弧弓亦然弤都礼切弓也孟子曰琴朕弤朕弣斐父切弓把中也记曰遗人弓者右手执箫左手承弣通作拊记曰弓则左手屈韣执弣又曰削授拊皆取手所把为义弝必驾切弣也手所把故以弝名彄恪侯切説文曰弓弩端弦所居也弭弥婢切弓梢末也诗云象弭鱼服成曰弓反末别传曰左执鞭弭既发矢必偃其弭故凡寝弭者皆曰弭诗云心之忧矣不可弭忘传曰忧犹未弭曰自今以往兵其少弭矣周语曰吾能弭谤矣弩乃古切弓有臂而小机者曰弩彊巨良切弓力劲也引之则凡刚彊者皆曰彊又上声彊人以所不能所不欲之谓也又去声自勉也弶其亮切拖弧于道以罥鸟兽曰弶张菑良切弓拖弦也张之满曰张去声传曰随张必弃小国少师侈请羸师以张之张帷幕亦曰张汉书曰张御如汉王居又曰张㱃三日史记曰以刀决张道从醉卒直出后人加巾作帐肌肉䐜起亦曰张传曰张衇偾兴水张盛亦曰张弯乌还切弓引满也亦通作关孟子曰越人关弓而射之彀古候切弓张满也孟子曰羿之教人射必志于彀弥民卑切张之尽也诗云诞弥厥月又曰俾尔弥尔性易曰弥纶天地之道皆取义于此引之为弥甚语曰仰之弥髙鑚之弥坚弘胡厷切拓之广也语曰人能弘道引之为寛弘易曰含弘光大弸北耕切张急也弮具圜古倦二切弓曲也发方伐切发矢也又补末切诗云鳣鲔发发彃壁吉切射也弛施氏切解弦也弢土刀切弓衣也弨蚩遥尺招二切弓弛而反也诗云彤弓弨兮矢式视切古文箭也象镝及羽括借义三诗云矢其文德矢诗不多以矢其音矢犹写也陈也又为誓言书云出矢言语曰夫子矢之又为矢溺之矢传曰杀而埋之马矢之中矢之象形侯乎沟切张布而西质的焉召习射志中也从厂象侯之张矢集其中借为公侯之侯古者爵五等公侯伯子男又为发语辞诗曰詹彼中林侯薪侯烝矢之谐声矰咨腾切周官司弓矢矰矢茀矢用诸弋射矫举夭切揉前也引之则凡以力矫揉者皆曰矫中庸曰彊哉矫汉书亦作挢矧矢忍切按矧之本义阙用于经传者其义二皆假借也其一为笑记曰笑不至矧笑见齿本也亦作其一为语辞与况通书云矧予之德言足聴闻又曰矧曰其克从先王之烈曰矧女刚制于酒疾秦悉切矢行捷疾也借为疾病之疾又借为疾恶忿疾疾妬簇千木昨木二切矢镝也又千奏切汉志曰阳六为律二曰太簇矢之疑短都管切书传为长短之短矛莫浮切刺兵长而无枝者曰矛考工记曰酋矛常有四尺夷矛三寻矛之谐声矜居陵切又巨巾切按矜本矛属借义有四诗云何草不玄何人不矜又曰俾予靖之居以㓙矜又曰爰及矜人哀此鳏寡又曰不侮矜寡盖危伤也因之为哀矜书云皇帝哀矜庶戮之不辜诗云矜此劳人又曰宁不我矜又为矜荘语曰君子矜而不争书云不矜细行终累大德因之为矜伐书云汝惟不矜天下莫与汝争能矟所角切矛也亦作矞余律切挥矛以进也故引之为矞追为回矞亦作遹又况必切记曰鳯以为畜故鸟不矞干古寒切盾也所用以扞御矢刃也象形书曰称尔戈比尔干战者执干自蔽以前犯敌故因之为干冒干犯书曰干先王之诛传曰干国之纪曰天为刚德犹不干时曰弗能教训使干大命孟子曰以食牛干秦穆公亦縁此义又借为河干江干之干易曰鸿渐于干诗云寘之河之干又曰秩秩斯干干所以扞也故扞御亦单作干戸旰切诗云公侯干城传曰扞城其民通作扞干之指事屰仡㦸切干之疑辛辛之疑息隣切按之本义未达今用为庚之为辣之因辣为苦为艰之㑹意辡之谐声辜古乎切书云与其杀不辜宁失不经又曰凡有辜罪乃罔恒获周礼曰以疈辜祭四方百物又曰凡沈辜侯禳饰其牲又曰杀其亲者燓之杀王之亲者辜之又为辜薛之疑辟按辟之本义未达其用于书传者其义十有二其音七为刑辟之辟吕刑墨辟劓辟剕辟宫辟大辟凡五君陈曰辟以止辟周礼曰以八辟丽邦法为开辟之辟与辟通周礼曰大賔客前王而辟为辟踊之辟发匈也并房益切君王为辟书云克左右厥辟又曰祗尔厥辟又为辟禳辟除之辟又为辟法之辟书云我之弗辟诗云辟言弗信又为辟置之辟并必益切又为退辟之辟婢义切又为颇辟邪辟之辟病之隐者因谓之辟芳壁切又为辟厯之辟普击切又为辟縁之辟记曰天子素带朱里终辟大夫素带辟垂又为辟喻之辟匹婢切辣郎达切味也童红切按童之本义未达于书传为儿童之童男女未冠筓曰童十有五年曰成童眸中有人景焉以其小也亦谓之童子牛羊未角者谓之童牛童羊山无草木者谓之童山日月初出光晖未扬谓之童笼羊説文曰㨖之疑羍羍之疑报博号切按书传报施为报乂鱼废切交刀所用以剪乂草莱之类象形借为乂治之乂书云有能俾乂又曰政乃乂又为创乂癸居诔切借为壬癸之癸乐玉角切许子分宁钟文文金石丝竹八音之谓乐上象钟鼓崇牙下象其虡闻乐而欢乐之之谓乐力角切好乐之谓乐五教切岂钟鼎籒文屮从豆孙氏中句切李阳氷岂之㑹意鼓公戸切以革冒木击以出音为鼓引之则凡考击钟鼔琴瑟有声者皆曰鼓鼔之谐声鼛古劳切周礼曰以鼛鼓鼓役事古通作皋皋缓也鼙部迷切小鼓也周礼曰旅师执鼙又曰中军以鼙今鼓大射仪建鼓在阼阶西应鼙在其东西阶之西朔鼙在其北鼙小可执故中军执以令鼓所谓朔鼙也旅长执以应之所谓应鼙也徒刀切有柄两耳鼓也播以莭乐周礼曰凡乐事播又作诗云置我鞉鼓曰鞉磬柷圉鼖符分切周官以鼖鼓鼓军事古单作贲诗云贲鼓维庸鼜周礼曰军旅夜鼔鼜冬徒冬徒登二切鼓声也喜许己切笑乐也又去声喜之谐声嚭匹鄙切春秋传呉有太宰嚭彭蒲庚蒲光二切鼓饰也易曰匪其彭明辨晳也借为彭亨之彭腹张貌也又逋光切彊盛貌诗云行人彭彭又曰出车彭彭又曰四牡彭彭又曰驷騵彭彭又曰百两彭彭又曰有骊有黄以车彭彭岂之谐声嘉古牙切善美也岂之疑岂苦亥切按诗云饮酒乐岂岂和乐也从岂葢本义为岂乐周礼曰王师大献则令奏恺乐传曰振旅恺以入于晋是也引之为岂弟乐易之谓也诗云岂弟君子又为凯风和悦之风也诗云凯风自南又祛里切借为反语诗云岂无他人曰岂不尔思琴巨今切斲木而弦之以丝弹之以成音象形亦作琴琴之谐声瑟所楖切二十五絃曰瑟古文借义二诗云瑟彼玉瓉又曰瑟兮僩兮大学曰瑟兮僩兮者恂栗也瑟葢缜栗之貌又为萧瑟琵琶房脂切蒲巴切琵琶胡琴也箫先幺切龡乐也比竹参差合而龡之象比竹而约之书云箫韶九成诗云箫管具举弓末亦谓之箫记曰凡遗人弓者右手执箫左手承弣庚古行切庚之谐声庸余封切大钟也诗云庸鼓有斁书云笙镛以间借义有三书曰畴咨若时登庸曰汝能庸命曰弗询之谋勿庸曰车服以庸庸之为言用也常用之谓庸故庸有常义焉易曰庸言之信庸行之谨书云天秩有礼自我五礼有庸哉曰夏王弗克庸德周官以乐德教国子中和祗庸记曰君子中庸常用之谓也周官民功曰庸绩用之谓也用力于人谓之庸用其力则与之雇直因亦谓之庸磬苦定切石乐也下象之倨句上象所县籒文加殳殳所以击也后人又加石册楚革切编䇿以为书记也象形古者书以刀笔载之方册削木为方编竹为册亦通作䇿聘礼曰百名以上书于䇿不及百名书于方既夕礼曰书赗于方若九若七若五书遗于䇿文多者书之册少者书之方也册必卷故弟以卷名册之㑹意典多殄切经训常法书之于册阁而藏之谓之典从丌所以庋阁也尧舜之书谓之二典周礼六官之大法谓之六典引而申之大经常法皆谓之典书云天叙有典勑我五典五敦哉父子君臣夫妇兄弟朋友五者天之所叙而古今之常道也故谓之五典又曰有典有则曰兹率厥典曰训典曰旧典又推之为主典典掌书云惟典神天曰念终始典于学曰典朕三礼曰命汝典乐传曰典司宗祏仑龙春切叙也又卢昆切凡物之圜浑曰昆仑圜而未剖曰浑仑亼册而卷之仑如也仑之㑹意龠以灼切管乐也从仑象其空覈又作从竹因之为升龠之龠十龠为合十合为升又因之为键闭之管籥书云启籥见书月令孟冬脩键闭慎管籥亦作钥龠之㑹意龡尺为切吹管也通作吹又尺伪切管乐通谓之吹龠之谐声龢胡戈切乐声调也通作和龤胡皆切乐声和协也通作谐其居之切竹器侈口以以又作丌声假借有三书曰呜唿曷其与居通为语助又渠之切义与渠通指其人其物之辞也亦为疑辞又居忌切诗曰彼其之子与忌通其之谐声补过切以其扬去糠粃也侧辞切按竹器也皆从以是知为竹器也象形之谐声布忖切又作荷土器也説文曰传曰楚䈧艾猎城沂称筑又曰宰夫胹熊蹯不熟杀之置诸旁经切説文曰㠷陟吕切郎乎切楚洽切臾期贵切土笼也又作蒉语曰有荷蒉而过孔氏之门者孟子曰不知足而为屦我知其不为蒉也又作篑从竹书曰为山九仞功亏一篑语曰譬如为山虽覆一篑华説文曰箕属所以推弃之器也象形官漙説华之㑹意谐声粪方问切埽除也从推华釆声亦作拚引之为粪圂粪圂可以沃田圃故因之为粪孟子曰凶年粪其田又曰百亩之粪华之疑毕卑吉切按馈食礼主人賔长及执事举鼎宗人执毕先入记曰毕用桑长三尺刋其柄与末毕星似之诗云有捄天毕又为毕罗之毕诗曰鸳鸯于飞毕之罗之此二义者未知其孰为本义也借为毕尽之毕馈食礼曰宗人告事毕犹言讫也书云惟民其毕弃咎犹言悉也冠卷之余者屈而着于武因曰毕丧服传曰斩衰冠六升外毕又记曰呻其佔毕互胡故切交木为距也象形周官牛人祭祀共牛牲之互又掌舍掌王之㑹同之舍设梐枑再重交木为互所以限距今谓之行马牛牲之互亦如之所以防其奔轶也交互之义取焉或曰交互为本义周官鼈人掌取互物以时簎鱼鼈龟蜃凡貍物节子结切古者为节以为符信象骨节之形周官掌节掌守邦节而辨其用以辅王命守邦国者用玉节守都鄙者用角节凡邦国之使节山国用虎节土国用人节泽国用龙节皆金也以英荡辅之门关用符节货贿用玺节道路用旌节皆有期以反节凡通达于天下者必有节以传辅之今通作节节之㑹意令力正切命令也节以将之从亼合卪为令也令之之谓令平声借为铃铎之令诗云卢令令松根有伏块如令谓之伏令草有豨令其根如令而黑谓之豨令亦曰猪令又借为令善之义令人令月是也印于刃切按玺节以志也故玺亦谓之印按之之谓印于棘切吕氏春秋曰若玺之于涂也印之以方则方印之以圜则圜因之为印扬之印印而下也借为发语辞与繄相近説文曰㢲从此阙节之谐声厀息七切胫节也又作卷巨员切节之卷曲也引之则凡卷曲者皆曰卷诗云有卷者阿山阿卷曲也手指之曲亦曰卷中庸曰一卷石之多亦作卷髪之曲卷曰卷诗云卷髪如虿身之曲局曰卷角之卷曲者曰卷曲而转曰卷居转切诗云我心匪席不可卷也卷之成轴为卷居愿切圜规于外曰卷起权切冠武亦曰卷与圈通又古本切与衮通卲实照切节之疑缷司夜切色所力切颜色采色也色之谐声艴旉勿切拂于中而见于色也孟子曰曾西艴然不悦巵章移切説文曰圜器也一名觛按记曰敦牟巵匜非馂莫敢用幻胡关切两环相贯也上象其纽又作环借为幻惑幻妄之幻去声书曰无或诪张为幻幻之转注疑予余吕切于书传予之上声与与通予之平声与余通丰苦计切丰即契也又作加刀刀所以契也又作大声古未有书先有契契刻竹木以为识丰象所刻之齿耒以丰为声易曰上古结绳而治后世圣人易之以书契吕氏春秋曰契舟求劒周官菙氏共燋契以待卜事诗云爰始爰谋爰契我龟因之为契劵刻畵竹木而剖分之各执其一以合信周礼曰聴取予以书契列子曰宋人有得遗契者归而数其齿曰富可待矣因之为契合契与刻声义相近故又因之为契薄犹言刻薄也苦结切借为契濶之契诗云死生契阔又悉结切借为稷契之契卜博木切灼龟以卜吉凶也象焌契卜之象形㑹意兆治小切灼龟坼也兆象其坼古文季曰古文为正从卜小声周官太卜掌三兆之法一曰玉兆二曰瓦兆三曰原兆卜师掌开龟之四兆一曰方兆二曰功兆三曰义兆四曰弓兆引之为墓兆既启土斯谓之兆士丧礼曰掘四隅外其壤掘中南其壤所谓兆也借为亿兆之兆十万为亿十亿为兆占职亷切既卜眂兆而辨论其吉㓙曰占从卜从口占之义也既筮占亦如之又去声汉书曰令商贾各以其物自占今人因用为占据之占卜之谐声卦古卖切易卦也鼑知盈切周官太卜国大贞卜立君卜大封又曰大迁大师则贞龟又曰季冬陈玉以贞来岁之媺恶传曰卫侯贞卜呉语曰请贞于阳卜又易内卦为贞外卦为悔书曰乃命卜筮曰贞曰悔传曰蛊之贞风也其悔山也又本卦为贞变卦为悔晋语曰筮之得贞屯悔豫贞之为言正定其吉㓙也易曰吉凶者贞胜者也天地之道贞观者也日月之道贞眀者也天下之动贞夫一者也楚辞曰摄提贞于孟陬凡事不吉则㓙而人有疑焉卜筮之知足以决正之故曰贞卜贞有专固正静之义焉故内卦为贞外卦为悔本卦为贞变卦为悔易曰干元亨利贞其于四时也当冬文言曰贞固足以干事屯之六二曰女子贞不字又曰小贞吉大贞凶晋人曰岂可见黄门而称贞贞之义居可知矣正不足以尽之是先人之训也卜之疑用余讼切书传通以为施用之用用之谐声乎北乎祕二切具所用也又作备加人甯乃定切按甯义阙春秋卫有甯氏用之疑甫方巨切借为甫田甫草之甫外五㑹切外与内对外为阳内为隂外为表内为里六书故卷二十九六书故卷三十钦定四库全书六书故卷三十宋戴侗撰工事六丝息兹切象丝出于絸丝之象形系胡计切丝所联属也象形亦作与系通系之谐声䌛余周切系也卜筮皆有䌛盖系颂系辞也周官占人凡卜筮既事则系币以比其命岁终则计其中否若黄帝战于坂泉之类所谓䌛也又与由通用又余招切逺属役也汉书曰髙帝尝䌛咸阳率劣戊切伯曰大索也上下两端象所用绞率者中象率旁象麻枲之余又为率带之率记曰率带诸侯大夫皆五采士二采又曰士练带率下辟凡带有率无箴功传曰藻率鞞鞛又为彀率孟子曰羿不为拙射变其彀率又所律切借为率循之率书曰率循大卞诗云交交桑扈率场啄粟中庸曰率性之谓道因之为率先率领因之为将率之率与帅通所类切又借为率尔之率所律切絶情雪切断丝也象丝而絶之又作从纟从刀卪声绝之转注继古诣切续断也反绝为继丝之㑹意绥息遗切车中垂辔所爰以升者也语曰升车必正立执绥记曰君车将驾则仆奋衣由右上取贰绥君出就车则仆并辔授绥凡仆人之礼必授人绥又曰执君之乗车仆者负良绥申诸幦以散绥升引之为抚绥之义书曰三百里诸侯五百里绥服又曰克绥厥猷曰绥厥士女曰抚绥万方曰绥予曰无毖于恤诗云绥我眉夀曰绥以多福曰福履绥之曰以绥后禄语曰绥之斯来谓垂接爰引之也丝之谐声絸古典切𧖟吐丝所自包裹也又作衣以茧絮之者因谓之茧记曰子羔之袭也茧衣裳又曰纩为茧缊为袍缫稣遭切抽絸取丝也又子皓切与缲互用绪徐吕切抽丝之端绪也统他综切合衆茧之绪而抽之缫之统也引之则凡统绪皆曰统礼曰大宗者尊之统也孟子曰君子创业垂统总统之曰统上声易曰乃统天书曰统百官礼曰尊者尊统上卑者尊统下缕力主切丝麻之缕可经纬者也周官典枲掌布总缕纻麻草之物孟子曰麻缕丝絮绺力久切説文曰纬十缕为绺按缕绺一声实一字也瓯人以缫余粗丝为绺线私箭切大丝所用缝纫者也又作周礼缝人掌缝线之事细稣计切丝之㣲者也缅弥兖切细不絶也説文曰㣲丝也今之络者别其丝最细者为缅次曰大缅凡缅以为纬緢弥遥切细而毛也䌷直由切抽取纯绪也今人织大丝为缯亦谓之䌷络卢各切既缫而络之去其䌳类别其经纬也引之为罗络为笼络绎羊益切重络也凡反覆䌷绎皆曰绎语曰绎如也以成曰绎之为贵祭之眀日再祭因谓之绎纺甫罔切以车络丝欲其紧也传曰纺焉以度而去之以纺丝为缯者因谓之纺聘礼曰贿用束纺因为纒缚之义晋语曰执而缚于廷之槐繀稣对切説文曰着丝于筟车也紽徒何切诗云素丝五紽緎于逼切诗云素丝五緎緵子红切又去声史记景帝令廷隷衣七緵布综子宋切合丝为缕机所用提经也综之曰综上声易曰错综其数经坚灵切又去声轴所持丝也经从而纬衡经长竟而纬可接续凡为布帛必先经而后纬故经始经营经常之义生焉纬于贵切杼所持丝也经从而纬衡又羽鬼切织质力切经之纬之以为布帛谓之织染丝织成文采谓之织即吏切书曰厥匪织文周礼曰受文织丝组焉诗云织文鸟章记曰士不衣织绍市沼切接继统绪也续似足切继绝也纉作管切绍续组织之成功也书云纉禹旧服诗云载纉武功中庸曰纉太王王季文王之绪与纂通记曰纂乃祖服总作孔切合而总之也与通书云无总于货寳总角撮髪也总撮声相通记曰栉縰筓总又祖丛切诗云素丝五总级纪立切丝次弟也给居立切经纬相给足也语曰御人以口给因之为周给缓胡玩切不急也纾商居切缓之也纵足用切舍之使缓也绰尺约切寛缓有余𥙿也诗云寛兮绰兮孟子曰绰绰然有余𥙿昌善切説文曰偏缓也絿渠尤切诗云不竞不絿不刚不柔紧忍切縆急也紾止忍切丝缭转也考工记曰老牛之角紾而昔谓其角理紾转也孟子曰紾兄之臂而夺之食谓转戾其臂也綟洛计切转之急也亦单作戾素问曰其病緛戾又力结切绞之急也与捩通缩所六切丝紧綟而短缩也赢缩之义生焉借为缩酌之缩周礼曰醴齐缩酌记曰缩酌用茅眀酌也又借为衡缩之缩记曰古者冠缩缝今也衡缝缩直也孟子曰自反而缩缤毗民纰民二切缤纷丝襍乱貌楚辞曰时缤纷以变易曰佩缤纷其繁饰纷专文切丝繁不治也乱丝敝帛可用以揩拭者因谓之纷记曰左佩纷帨纭王分切纷纭丝乱也孙子曰纷纷纭纭鬭乱綮遗礼切丝错结也筋肉之衆盘结者因谓之綮荘子曰技经肎綮之未尝紊亡运切经理错乱也䜌吕员切又洛官切按此疑即乱字详具部绐他亥徒亥二切説文曰丝劳即绐借为欺绐之绐繲古隘切丝颣䌰也庄周曰挫鍼治繲䌰尼摄切丝接岐也颣卢对切説文曰丝节也传曰刑之颇类借用类字䌳商支切説文曰粗绪也纥下没切説文曰丝下也素桑故切又平声帛未染曰素省声素无文采故因之为空虗之义诗云不素餐兮记曰素隐行怪传曰与其素厉皆此义也素为文采之质在㑹畵之先考工记曰㑹畵之事后素功因之为故素平素凡在事先之义丧礼所谓饭素食传曰不愆于素中庸曰素其位而行皆此义也因之为才朴之素礼曰献才献素又借为乡义纯常伦切帛之粹者也士冠礼爵弁服纯衣语曰麻冕礼也今也纯俭引之为纯壹诗云文王之德之纯易曰刚健中正纯粹精也假借之义三为衣纯主尹切縁也书曰篾席黼纯记曰具父母大父母衣纯以缋具父母衣纯以青又徒浑切诗云白茅纯束又射礼二算为纯缟古老切粗于素曰缟书云厥篚玄纎缟记曰大祥素缟麻衣又曰祥虽不当缟者必缟又曰缟冠素纰既祥之冠也以缟为未纯吉之服而缟冠乃以素纰之明缟粗于素也粗则不能宻致故素问曰生于心如以缟裹朱生于脾如以缟裹栝楼实史记曰彊弩之极矢不能穿鲁缟纎思亷切帛精细者书曰厥篚玄纎缟记曰祥而缟禫而纎引之则凡纎细者皆曰纎缯疾陵切説文曰帛也记曰列祭祀瘗缯绢吉縁切今人通谓缯为绢绨杜兮切説文曰厚缯也纨胡官切説文曰素也绫力膺切䊶地而织文也䊶商支切绮去倚切説文曰文缯也织采为文曰锦织素为文曰绮绡相幺切生丝薄缯也记曰君子狐青裘豹裒玄绡衣以裼之士昏礼曰姆纚筓宵衣馈食礼曰主妇纚筓绡衣又作记曰布幕卫也縿幕鲁也纱师加切轻缯暑所服也古单作沙周官王后之六服袆衣揄狄阙狄鞠衣展衣縁衣素沙又麻绩而纺之者为纱縳枢绢切又柱沇切又周礼曰百羽为抟十抟为縳縠胡谷切説文曰细縳也按縠纺之精者也其文紧蹙故曰縠缣古恬切缜章忍切宻致也记曰缜宻以栗与鬒通緛而沇切説文曰衣蹙也绉侧救切绡縠紧蹙也诗云䝉彼绉絺别作皱缛而属切织采繁缛也紑匹邱切轻洁貌诗云丝衣其紑缦莫半切説文曰缯无文也周官卿乗夏缦传曰降服乗缦与漫通又平声缦被之也与鞔通周官凡祭祀奏缦乐谓琴瑟之属被之以丝也记曰不学操缦不能安絃絅口迥切记曰襌为絅中庸曰衣锦尚絅恶其文之着也又作士昏礼女从者被顈黼又作诗曰衣锦褧衣裳锦褧裳练郎甸切以灰熟帛也丝帛曰练金鐡曰鍊通曰湅緅缁鸠切考工记曰三入为熏五入为緅七入为缁缁侧持切説具緅下红戸工切朱之类也紫奖此切説文帛青赤色语曰红紫不以为亵服又曰恶紫恐其乱朱也绛古巷切縓七绢切丧礼裳縓綼緆丧服公子为其母麻衣縓縁为其妻縓冠缇他礼切周礼曰赤缇用羊汉有缇骑缙即刃切春秋传有缙云氏绯甫㣲切今人以绛为绯緑力玉切説文曰青黄色也绀古暗切説文曰深青扬赤色缥铺沼切又平声綦渠之切书曰四人綦弁诗云缟衣綦巾记曰玄冠綦组缨士之齐冠也又曰世子佩瑜玉而綦组绶孔子佩象环五寸而綦组绶诗云其弁伊骐又为屦系士丧礼屦组綦系于踵记曰偪屦着綦又假借之义与极同荀子曰綦大而王綦小而亡目欲綦色耳欲綦声缃息良切才徂来切按才一入色之浅也故引之则甫尔为才缲子皓切五采丝织成也与藻通周礼曰王位加缫席又曰王晋大圭执镇圭缫借五采五就公侯之圭璧皆缫聘礼诸侯朝天子圭与缫皆九寸缫三采六等朱白苍记曰天子玉藻十有二旒又曰天子之冕朱緑藻绣息救切以五采线絺刺为文章也绚许掾切子夏问曰诗云素以为绚兮何谓也子曰绘事后素聘礼问诸侯朱緑缫皆绚组缋黄外切㑹五采以畵也考工记设色之工畵绘古单作㑹缬戸结切染缯成文采也缝符容切缝衣也缝之所合为缝去声纫女邻切穿鍼也记曰衣裳绽列纫箴请补缀紩直质切説文曰缝也缀陟卫切缝聮也本单作叕又乐有缀兆记曰缀兆舒疾乐之文也谓乐舞者行列之聮也又陟劣切士丧礼始死缀足用燕几缉七入切缏衣裳齐也丧服传曰斩衰者不缉也又为缉绩麻枲之缉引之为整缉缉理诗云学有缉熈于光明亦作贾谊曰緁以偏诸缏毗连切缉也纰频脂切以帛缏衣冠之旁也记曰缟冠素纰又曰韠纰以爵韦六寸诗曰孑孑干旄素丝纰之又篇夷切经纬不相持之谓纰错乱之谓缪綖夷然切冕上覆也传曰衡紞纮綖亦单作延记曰前后䆳延纚所绮所买二切士冠礼曰缁纚广终幅长六尺又作记曰栉縰筓总因为縰属之义诗曰汎汎扬舟绋纚维之绅升人切大带之垂曰绅记曰绅长制士三尺有司二尺有五寸子游曰三分带下绅居一焉语曰子张书诸绅葢书于下垂也带之有垂者因谓之绅语曰加朝服拖绅繻相俞切列帛为繻也春秋传有纪列繻申繻汉终军入闗吏予繻问何为曰为复传还当以合符紟其禁切士丧礼曰陈衣紟不在算丧大记曰紟五幅无紞记曰绞紟衾冒死而后制纕息羊切离骚曰既替余以蕙纕縁以绢切説文曰衣纯也沿其縁之谓縁平声又为褖衣之缘详见褖下綼緆毗支切他计切士丧礼曰眀衣裳縓綼緆纳诺荅切宻行缝紩也丧服传菅屦外纳缮时战切纫补也传曰缮甲兵曰缮守备曰修赋缮完皆谓缮补也周官缮人掌王之用弓弩矢服矰弋决拾绽堂练直苋二切衣缝解也记曰衣裳绽裂缝绽因谓之绽古诗曰故衣谁当补新衣谁当绽纩苦谤切緜也纻直吕切周官典枲堂布总缕纻之麻草之物絮息据切絣澼始成而轻毳为纩緜忍为緜襍碎为絮緼着为緼记曰客絮羮主人辞不能亨谓投五味而搅和之也緼于粉切纩在袍里为緼故旧纩亦曰緼记曰纩为茧緼为袍语曰衣敝緼袍引之则凡緼着緼结緼畜皆曰緼易曰干坤其易之緼邪通作藴韫又于云切絪緼丝絮禯厚緜宻也易曰天地絪緼万物化醇又乌魂切史记曰束緼请火记曰一命緼韨幽衡絪伊眞切説具緼下郎奚切恶絮也纸诸氏切説文曰絮孙氏都兮切按纸𥿄一字葢以丝滓败絮合而为之后汉蔡伦始以败网襍树肤为纸以代简牍今人以楮皮为之绩则歴切缉麻也引之为功绩书曰乃言底可绩又曰三载考绩今人以麻之已绩者为绩侧吏切纑郎乎切孟子曰身织屦妻辟纑史记曰山西饶才竹谷纑絺抽脂切凡麻草之物细者为絺粗者为绤又为絺绣书云宗彝藻火粉米黼黻絺绣绤乞㦸切説具絺下綀所菹切缌新兹切丧服传曰缌者十五升抽其半有事其缕无事其布曰缌繐息鋭切丧服传曰繐衰者何以小功之繐也繐衰四升半絟逡縁切纴如林尼心二切记曰织纴组紃传曰执鍼织纴皆百人按织组纮之属曰纴组紃摠古切详遵切合缕以为纮綖缨绶之属也圜曰组扁曰紃记曰织纴组紃又曰纯以素紃以五采纮乎萌切周官王之五冕玉筓朱纮传曰衡紞纮綖紞都感切传曰衡紞纮綖礼曰缁衾无紞记曰紟五幅无紞缨于盈切説文曰冠系也饰马者亦用之緌儒佳切缨下垂也记曰冠緌缨又曰范则冠而蝉有緌通作蕤记曰大帛冠缁布冠不蕤委武玄缟而后蕤绶殖酉切组之长者所用维系也记曰天子佩白玉而玄组绶周官幕人掌帷幕幄帟绶汉书曰方寸之印丈二之组绦土刀切组紃之通名也缡力知切诗云亲结其缡纂作管切齐语曰缕纂以为奉汉书曰锦绣纂组害女红者也按纂与纉亦互用记曰纂乃祖服大槩纂有聚义纉则继也繶于力切屦之要饰也周官屦人为舄赤繶黄繶青句士丧礼夏葛屦冬白屦皆繶缁絇纯士冠礼玄端黒屦青絇繶纯士虞礼曰賔长洗繶爵絇勤拘姜踰二切今鞋带之属古之屦舄其前皆开句之以絇士丧礼曰綦结于跗连絇古亦单作句周礼曰黄繶青句绲古浑古本二切诗云竹闭绲縢縢徒登切书云纳册于金縢之匮士丧礼曰两笾无縢诗云竹闭绲縢又曰朱英緑縢记曰国家靡敝则甲不组縢綅苍林子心二切诗云贝胄朱綅绁息列切所以系犬马者也士丧礼乗车革绁又作传曰臣负羁绁又作记曰犬则执緤楚辞曰登阆风而緤马引之则凡覊絷者皆曰绁语曰在缧绁之中考工记弓人居角恒角而达引如终绁非弓之利缰居良切辔必媚切驭马辔也絷陟立切系马缰也又作馵诗云皎皎白驹絷之维之传曰韩厥执絷马前累力追切索类所用以纒縳也语曰在累绁之中传曰不以累臣衅鼓诗曰葛藟累之又作又借义为疲累之累家语曰累累若丧家之狗亦作畾省声累及之曰累上声公羊传曰及者何累也因之为曾累之义所累为累去声又鲁果切记曰为大夫削瓜者累之纠居黝切丩合丝缕紧急也故为纠合纠缪纠慝絼直几切周官饰其牛牲置其絼绳食陵切缗合丝枲以为绳也小曰绳大曰索引之聮属不絶之义曰绳绳又诗云绳其祖武循也徽许归切绳类也易曰系用徽纆又为徽帜传曰扬徽者公徒也借义为徽美书曰慎徽五典又曰徽柔懿恭又曰受人之徽言诗云君子有徽猷又曰大姒嗣徽音莫北切索类説具徽下贾谊曰祸之与福何异纠绖徒结切丧服也在首为首绖以象领在要为要绖以象大带以麻葛为之綍分物切大索也记曰君葬用四綍凡封用綍亦作周官大丧属六绋记曰助葬必执绋诗云汎汎杨舟绋纚维之絙胡官切大索也绠古杏切索类也又作汉书曰单极之䋁断干繘余律切绠下垂为繘谓其可以矞取也易曰汔至亦未繘井士丧礼曰管人汲不説繘襁举两切织缕为之以负小儿于背者也亦作语曰四方之民襁负其子而至矣钱以缗贯亦谓之襁缴居绕切缴绕也又之若切孟子曰思援弓缴而射之缆卢瞰切率索之以揽结者也今俗谓维引舟索为䌫绹徒刀切绳类诗云昼尔于茅宵尔索绹绹所以编茅也纲居郎切举网长绳也书云若网在纲射侯亦有纲纪茍拟切网目所丽也诗云纲纪四方凡为网者必先有纪衆目纪焉然后设纲以举又曰滔滔江汉南国之纪言南国支川皆属于江汉也书曰协用五纪言岁月日时所以纪天行也又曰俶扰天纪又曰肇修人纪传曰改纪其政皆此义也汉志曰宫中央畅四方为四声纲角商徴羽四声为宫纪纲通举而纪分隶纲纪之义于是可见纲要而纪详纲以举纪纪以举目谓纲大纪小者非也记载之书以年月系事者谓之纪縜于贫切説文曰持纲纽也考工记曰梓人为侯上纲与下纲出舌寻縜寸焉缳胡畎切説文曰落也谓以绳为环设机伺兽投足其中而取之庄周所谓蹄所以在兔也吕氏春秋曰缳网罝罦又去声絠古亥切説文曰弹彄也缑区侯切刀劒柄当把䖏以索缠之为其血染渍而滑也史记曰冯驩有一劒耳右蒯缑今人言缑桶纽女久切绳之以丑者也絭居愿切説文曰攘臂绳也絭取其可卷纶龙春切约合丝缕为纶诗云之子于钓言纶之绳记曰王言如丝其出如纶王言如纶其出如綍引之为弥纶经纶易曰弥纶天地之道缗眉贫切合丝为缗诗云言缗之丝又曰维丝伊缗钱之贯者为缗钱汉令商贾各以其物自占率缗钱二千而算一或四千而算一谓之占缗辫频犬切左右交辫也纒直连切束绕宻匝也又去声缭怜箫切又上去二声萦之长也缭墙墙周围者也绕而沼切周绕也与遶通繣唿麦切衡绕缠固也楚辞曰忽纬繣其难迁绸陈留切绸缪萦绕重复也因之为绸宻诗云绸直如发又记曰绸练设旐缪迷浮切绸缪説具绸下又去声经纬错戾也引之则事物言行之舛戾亦曰缪又莫六切宋穆公鲁穆公秦穆公亦作缪萦于营切旋绕也説文曰収韏纡莒俱切曲绕也萦纡同声考工记曰连行纡行缱绻去演切去阮切缱绻萦系不相舍也绾坞版切丝缕相穿贯也缔特计切説文曰结不解也系吉诣切絜束之之谓系系结声相近其义之轻重如其声又胡计切系属也与系通结古屑切合两而系之为结又古诣切古通以此为髻字缚符䦆切结束也约于略切収束也引之为结约要约又引之为穷约又于妙切周官司约掌邦国及万民之约剂维夷隹切绳索匡系也诗云汎汎杨舟绋纚维之又曰皎皎白驹絷之维之借为发语辞与惟通絜户结切引绳围度也大学曰君子有絜矩之道荘周见擽社树絜之百围史记曰度长絜大縻旻悲切萦绊也缒持伪切悬索而缘之以升降也绊博慢切縻牛马足也緧七由切马后勒也考工记曰必緧其牛后马纣也纣缢壹计切悬绞也考工记曰不伏其辕必缢其牛传曰子西缢而悬继又曰绞缢以戮绞古巧切转绳而急之曰绞人之急切者因谓之绞语曰直而无礼则绞又何交切合而索之也士丧礼小歛散带垂三日绞垂又为绞紟之绞士丧礼绞横三缩一广终幅析其末丧大记曰绞一幅为三不辟又记曰麛裘青豻褎绞衣以裼之又曰大夫不揄绞絓古卖胡卦二切罥絓也传曰骖絓而止与挂通亦作挂编卑民切以绳次第编连之也绷悲盲切束之急也又作絙居曽切索之弦急也缄姑咸切説文曰束匧也䋫侧茎切萦収绳索也又作士丧礼陈袭事南上不綪歛衣西上綪记曰居则设佩朝则结佩齐则綪结佩纋伊虬切士丧礼括筓长四寸纋中胤弋刃切嗣续也从纟省䏌声繖颡旱切今人以名葢繄乌兮切按繄之借义为发语辞絘七四切周官廛人掌歛市絘布总布质布罚布纒布縏蒲官切䌴卢卧切丝一挎谓之䌴繠如垒切传曰佩玉繠兮絿巨鸠切诗云不竞不絿丝之疑绵武延切纩也纩之为物轻㣲而柔忍难絶故因之为眇緜緜薄緜延之义诗云緜緜瓜瓞绵绵不絶貌繁附袁切丝采繁缛也或作马之饰有繁缨亦借用樊字周礼曰王之玉路钖樊缨金路钩樊缨象路朱樊缨传曰请曲县繁缨以朝又曰其可以称旌繁乎㬎説文曰从日衆㣲杪六书故卷三十六书故卷三十一钦定四库全书六书故卷三十一宋戴侗撰工事七弁皮变切首服也冠尚弁弁尚冕象形象其武与缨緌非也亦作又歩官切诗云弁彼鸒斯衣于希切上服也象衣之领袷袂衣之象形裔余制切衣余也象衣下垂又作古文引之为后裔之裔封土之四埀亦曰裔传曰投诸四裔以御魑魅余肄裔胤声义相通终职戎切衣之成也引之为始终之义衰苏禾切缉草为雨衣也古文借义三盛衰之衰双隹切减杀也等衰之衰楚危切物有差级也衰麻之衰仓回切丧服之衣通谓之衰衣之上又表以布为衰丧服曰衰长六寸博四寸或曰五服轻重有衰故谓之衰衣之㑹意初楚居切从衣从刀刀始裁之初之义也卒臧没切从衣而丿其末卒之义也引其义则人之终谓之卒小人曰死君子曰终曰卒谓尽其道而终也借义四为卒廷之卒古者士乗车而卒徒行因之为卒伍周官二十五人为两四两为卒又七内切为游倅之卒亦作倅周礼曰国子存游倅倅贰也又仓没切为仓卒之卒亦作猝又在律切与崒通诗云渐渐之石维其卒矣表彼矫切裘之外为表凡为裘者毛在外从衣从毛表之义也立木以示谓之表借用此字褭奴鸟切説文曰以组带马也又作鸟声衣之谐声裁墙栽切为衣始制其形体也衮古本切冕服也周官享先王则衮冕公之服自衮冕而下如王之服诗云玄衮及黼葢玄衣而畵龙也王之衮升龙降龙公之衮无升龙通作裷记曰天子龙卷袆许归切周官王后之六服一曰袆衣记曰夫人副袆通亦作翚褖吐乱切记曰君命屈狄再命袆衣一命襢衣士褖衣士丧礼袭皮弁服褖衣亦通作缘周官后之六服六曰缘衣又借用税字记曰夫人税衣揄狄又曰子羔之袭也茧衣裳与税衣墨袡为一展知扇切周官六服五曰展衣今作展诗云瑳兮瑳兮其之展也又作襢记曰一命襢衣袗止忍切又平声士冠礼曰兄弟毕袗玄语曰当暑袗絺绤孟子曰舜为天子被袗衣袡如占切昬礼女纯衣熏袡记曰子羔之袭也茧衣裳与税衣熏袡为一曾子曰不袭妇服记又曰妇人复不以袡也王肃曰妇人蔽䣛也褕羊朱切袿古携切襦人朱切射礼公袒朱襦以射大夫与士射袒熏襦记曰衣不帛襦袴按自袆至袿七字于古为衣名今葢不知其物袍薄袤切记曰纩为茧緼为袍又曰袍必有表不襌按今谓戎衫曲领者为袍袄邬浩切今以夹衣为袄衫所衔切今以单衣为衫裋常句切汉书曰裋褐不完裳市羊切衣下曰裳又见常下襕郎干切裳之用横幅者今谓之襕袴苦故切着两跨之服也记曰衣不帛襦袴裈公浑切袴有当曰裈司马相如着犊鼻裈裈之短者也裆都郎切穷袴也今以袴有当而旁开者为裆本单作当汉书曰为穷袴多其带褐胡葛切按孟子曰许子衣褐娄敬曰臣衣帛衣帛见衣褐衣褐见颜师古曰织毛布是也葢以缕捻毛而织之里良市切衣内也襮逋玉切又补告切衣外饰也襮表声相近诗云素衣朱襮裻冬毒切背缝也晋语曰衣之偏裻古通作督详见督下袷古狎切领也记曰曲袷如矩又曰视不上于袷或以为单夹之夹襘古外切传曰衣有襘带有结视不过结襘之中杜氏曰领㑹也袼刚鹤切衣当亦处也记曰袼之髙下可以运肘褏似又切袂也褏衣之被手者故从衣从由声又作通作褎诗云羔裘豹褎袂弭敝切褏也袪邱于切袖口也记曰袂属幅袪尺二寸传曰披斩其袪襟居音切衣前裾也裾九鱼切前曰襟后曰裾衿其禁切内则妇及男女未冠筓者皆衿缨士昬礼母施衿结帨庶母曰视诸衿鞶传曰皆衿甲面縳见释者曰衣小带也一诗云青青子衿悠悠我心衽如甚切记曰深衣衽当旁丧服传曰衣带下尺衽二尺有五寸问丧曰亲始死扱上衽交手哭传曰抽戈结衽又曰衰衽如故衰语曰微管仲吾其被发左衽矣中庸曰衽金革又为衽席士昬礼曰御衽于奥媵衽良席皆有枕记曰父母将坐奉席请何乡将衽长者奉席请何趾少者执牀与坐御者举几又为棺衽记曰棺君葢用黍三衽三束康成曰小要也衭风无切衣前裨幅也今俗通谓之衭䙆睽桂切衣裾分也今上马衣分裾谓之四䙆袗袧丧服曰裳幅四袧襞必益切裳折襞积也扬雄曰襞而幽之离房古单作壁襋己力切诗云掺掺女手可以缝裳要之襋之襱鲁孔切又平声説文曰袴踦也襜蚩占都蓝二切诗云终朝采蓝不盈一襜语曰揖所与立左右手衣前后襜如也襻普患切衣系也又作衪士昬礼曰爵弁熏裳缁衪衾袪音切寝所覆也被平义切衾也引之则凡衣被者皆曰被又因为首饰之名诗云被之童童编发以被首也传曰楚灵王皮冠翠被似又为衣名又音披楚辞曰灵衣兮被被禂陈留切诗云抱衾与裯楚辞曰被荷裯之晏晏襌都寒切单衣之合称亦㑹意记曰襌为絅褶特猎徒合二切叠帛为衣如今纳衣也记曰帛为褶士丧礼曰襚者以褶则必有裳复房六切夹衣衣有里也记曰小歛君大夫士复衣复衾大歛君褶衣褶衾复褶之辨葢如此袨荧绚切袀汉书王莽绀袀服传曰均服振振亵私列切説文曰私服也语曰亵裘长短右袂因之为亵渎亵狎衵人质切亲身衣也褒博毛切衣寛博也又作袤莫侯切衣寛长也引之为凡广袤袲尺氏切衣广袂也与侈通春秋公㑹宋公卫侯陈侯于袲裕羊孺切衣寛余也襛如容切诗云何彼襛矣裵蒲回切説文曰长衣貌褊俾缅切衣陿窄也凡陿中者皆曰褊诗云维是褊心襍昨合切衣色不纯也衺徐嗟切衣不正也也蜀本纰也裨賔弥婢支二切衣之次也觐礼侯氏裨冕墨车以朝按裨之义引之为裨益为裨附为将帅之偏裨裨冕冕服之次也诸侯玄卷为上服朝于天子则降而服其次公当卷则服鷩冕犹当椉路而墨车以朝也补博古切完敝也衷陟隆切中衣也左氏传宋之盟楚人衷甲上服里服之中曰衷衷之曰衷去声传曰衷戎师袭似入切内裘外衣为袭袭与沓声相通故单复称谓之一袭引之为袭藏为掩袭为仍袭潜师以掩敌者因谓之袭裼先的切袒衣见裘为裼记曰裘之裼也见美也服之袭也充美也犬羊之裘不裼不文饰也是故尸袭执玉龟袭无事则裼弗敢充也弔则袭不尽饰也裼言裘见其裘也袭言服袭上服也记曰君衣狐白裘锦衣以裼之袭衣所以为裼也袒衣为裼肉袒为袒故袒裼并言诗云袒裼暴虎孟子曰袒裼裸裎又诗云乃生女子载衣之裼褱乎乖切藏挟于衣中也又作引之为褢抱之义孔子曰子生三年然后免于父母之懐书曰汤汤洪水方割荡荡怀山襄陵心之所思念藏贮因曰褱襄息良切褱裹也书云怀山襄陵襄陵犹怀山也诗云墙有茨不可襄也谓蒺藜不可怀挟也传曰葬定公雨不克襄事葬之既窆犹襄之也诗云两服上襄谓两服居中两骖襄之也两服稍前故曰上襄也又云跂彼织女终日七襄惟此説不可晓裹古火切以衣包物也裒蒲侯切裒集也臼声或曰从两手裒之诗云原隰裒矣又曰裒荆之旅又与抔通易曰裒多益寡装侧羊切饬衣具也袒荡旱切偏脱上衣见肉也襢记曰一命襢衣又曰设牀襢笫又曰为庐大夫士襢之衩楚驾切免上服也褰袪䖍切挽衣也诗云褰裳渉洧记曰暑无褰裳又为褰襦传曰㣲褰与襦裎驰贞切脱露也鲁果切剥衣赤体也亦作褫敕止切扯剥也易曰或钖之鞶带终朝三褫之褽于胃切传曰寘之新匧褽以元熏袺吉屑切诗云采采芣苢薄言袺之襭戸结切诗云采采芣苢薄言襭之袠直一切记曰施鞶袠又作庄周曰堕其天袠襓记曰劒则加夫襓袽人余女居二切易曰襦有衣袽袢诗云䝉彼绉絺是绁袢也裛乙业切袁羽元切襚徐醉切赠死者以衣衾曰襚徒感切除服之名也记曰祥而缟是月徙月乐又曰中月而制征例切传曰雨陈成子衣制丈戈袯襫北末切施只切齐语曰农衣袯襫褚中吕丑吕二切衣橐也记曰饰棺君素锦褚传曰荀罃之在楚郑贾人将置诸褚中以出又曰取我衣冠而褚之庄周曰褚小不可以怀大汉书曰上褚五十衣襡徒谷切记曰歛簟而襡之又曰襡器而藏之叕陟劣陟卫二切聮缀也象形亦作缀详见缀下巾居银切幂布也象巾未用垂之于周官幂人掌共巾幂祭祀以疏布巾幂六尊以畵布巾幂六彝凡王巾皆黼巾之象形冂莫狄切覆也象形亦作冂之象形之谐声冡谟红切覆也之疑同徒红切书曰乃受同冒王三宿三祭三咤太保受同降盥以异同秉璋以酢太保受同祭哜又为同异之同又周官时见曰㑹殷见曰同又侯国方百里曰同冃冃之㑹意冠古完切从人戴冃加寸寸筓也与导同一説从元加冂加寸加冠曰冠去声冒莫报切覆之深至目也或曰目声引之则凡覆冒者皆曰冒书云丕冒海隅出日又曰我西土惟时怙冒因之为同冒之冒考工记曰天子执冒四寸以朝诸侯因之为冒嫉之冒谓忌人之能而蒙蔽之也书曰人之有技冒嫉以恶之蒙冒直前者为冒昧又借为毒冒之冒莫佩切介物似龟而其介有文又借为贪墨之冒莫北切冃之谐声冕亡辨切首服之上也周官王之五冕皆玄冕朱里延纽五采缫十有二就皆五采玉十有二玉筓朱纮诸侯之缫旒九就䂥玉三采玉瑱玉筓冔况甫切士冠礼曰周弁殷冔夏収冑直又切首铠也引之则元子谓之胄子最祖外切罔武纺切结绳为目以掩取禽鱼也又作借义三书云罔失法度罔游于逸罔淫于乐罔与无勿声义相近亦作从网亡声或曰罔亦网也益之以声犹星之加生齿之加止也贸贸然无知因谓之罔孔子曰学而不思则罔又曰罔之生也幸而免又曰难罔以非其道记曰衣服在躬而不知其名谓之罔木石之怪亦曰罔两谓其薄有景象也亦作方良周官方相氏蒙熊皮黄金四目玄衣朱裳及墓入圹以戈击四隅敺方良鲁语曰木石之怪䕫罔两网之㑹意罗卢何切髙网罗飞鸟者也以绳四维故从维罗络之义生焉今人以缯之经纬衺络者为罗罗之谓罗去声司马相如曰焦朋已翔乎寥廓而罗者犹视乎薮泽引之为廵罗网之谐声罟公戸切兽网也周官兽人掌罟田兽中庸曰驱而纳诸罟擭䧟阱之中因之为罪罟谓离于罪戾也诗云畏此罪罟罪徂贿切按罪本网罟之类因以为罪戾之罪谓离于刑法也亦作罪之㑹意詈力知切以言罪人也从罪省罪之谐声骂莫驾切詈也罻于位纡勿二切鸟网也记曰鹰化为鸠然后设罻罗乎表切诗云雉离于我生之初尚无造罬陟劣切罿昌容切诗云雉离于罿罘芳无切网类又作罝子邪切网类诗云肃肃兔罝罳息兹切罘罳网也汉未央东阙罘罳灾罭于逼切诗云九罭之鱼按如孙説罭网下囊罶力久切诗云鱼丽于罶又曰三星在罶鲁语曰讲罛罶取名鱼罛古华切诗云北流活活施罛濊濊罜䍡㫖庾切卢谷切鲁语水虫孕于是乎禁罝䍡罧离箴切网遮围取鱼者也罾作腾切撩罟也为桔橰沈网举以取鱼罩陟教切覆网掩禽鱼也引之为凡覆罩诗云南有嘉鱼烝然罩罩言鱼之多罩水上也罨于检乌敢二切覆掩也罯乌合切网覆厌也䍐唿旱切史记曰毕曰䍐车又曰百夫何䍐旗以先驱借为䍐少之䍐又按春秋宋公子喜郑公子喜皆䍐罥古泫切絓网也罢部卖切疲困也与惫通又蒲縻切与疲通因之为休罢之罢部买切语曰欲罢不能又因之为罢散汉书曰诸侯罢兵戯下部骂切又与庳通薄买切署常恕切鲁语曰文公欲弛孟文子之宅对曰署位之表也有司来命易臣之署不敢闻命署从网葢网之在纲各有部属因以为位署也置陟吏切按置之用于经传者一曰废置建也周礼曰置以驭其行废以驭其罪传曰建置丰氏孟子曰置君而后去之二曰错置舍也与寘通易曰寘于丛棘诗云寘彼周行传曰馈盘飱置璧焉又曰置虗命彻䍘説文曰周行也引诗罙徐锴曰从罽居例切汉西域罽賔国其民巧织罽网之疑羁居宜切説文曰马络头也亦作加革又音同于书传为羇旅襾説文曰覆也从冂上下覆之孙氏唿讶切襾之谐声覆敷救切葢也中庸曰如天之无不覆又甫六切反也易曰鼎折足覆公餗引之为申覆月令季春命舟牧覆舟五覆五反乃告舟备古单作复传曰荀伯不复从又扶又切伏藏也传曰为三覆以待之又曰帅七覆于敖前皆谓伏兵也覂方勇切説文曰反覆也汉书曰泛驾之马覈下革切按今用于书传者考实为覈与核通周礼曰其植物宜覈物㡀㡀之疑黹黹之谐声黼方矩切考工记曰白与黒谓之黼绣之象斧形亦通作斧黻分勿切考工记曰黒与青谓之黻巿纷勿切蔽厀也从巾上象其肩系于革带韠鞈市一也又作亦借用芾市之象形带当葢切革带所以佩也芾之所系也上象系佩之组希香衣切从爻象巾之疎也引之为希少希疏几希借为希望希觊巾之㑹意帘离盐切巾之谐声帛薄陌切素缯也帛之谐声幇博旁切裨帖也锦居饮切织五采成文章曰锦布博故切织麻枲为布借为展布宣布之布因之为货布之布取其流布也幅方六切布帛经纬广陿之度也又音逼传曰带裳幅舄又作偪记曰偪屦着綦币毗祭切帛之用于交际者曰币钱贝因亦谓之币帅所醉切佩巾也亦作借为帅师帅衆之帅与率通所律切帅之者为帅所对切幠荒乌切巾覆也记曰迁尸于牀幠用歛衾荒幠声义相通皆为冂覆之义诗云乱如此幠谓祸乱奄及也又曰昊天大幠亦此义也又曰遂荒大东尔雅引诗作幠荒幠一也帱大到切覆冒也考工记曰毂欲帱之亷又曰帱必负干记曰天子龙輴而椁帱中庸曰如天之无不覆帱传曰如天之无不帱也亦通作焘幕慕各切上覆曰幕帷于归切旁绕曰帷幄乙角切帷之小者也四合象室屋曰幄帟夷益切幕之小者周官幕人掌共帷幕幄帟绶之事大丧共帷幕帟绶三公卿大夫之丧共其帟掌次设重帟重案师田则张幕又司市夫人过市罚一幕世子过市罚一帟命夫过市罚一葢命妇过市罚一帷帷幄在旁幕帟在上也帐竹谅切今人以寝幄为帐幔莫半切漫蔽也今人以帐前㡘为幔幔幕声同㡘力兼切门薄可卷舒开阖者也亦以竹为之故又作帘常市羊切上衣下帬也又作裳因之为旗常之常谓其属幅如常也周官司常掌九旗之物名日月为常借义二为常久或曰古者有功则铭书于王之太常故因之为常久之义为寻常八尺为寻倍寻为常正义夺于借义故衣常之常别作裳帬渠云切裳也帗分勿切周官教帗舞帅而舞社稷之祭祀又作幓师衔切旗幅也幡孚袁切帜属今人悬帛为幡诗云曰既醉止威仪幡幡又曰幡幡瓠叶幡幡言其轻飜也司马相如赋曰垂绛幡之素蜺又作帜职吏尺志二切旗类也汉书曰旗帜皆赤又曰人持一赤帜拔赵帜立汉赤帜按帜所以识也以采帛为之本作识志幢宅江切旌旗属帻侧革切以帛绕额为帻㡊苦洽切弁缺四隅曰㡊魏武以天下㓙荒拟古皮弁裁缣帛为㡊齐梁以为弔服帼古或切幧七摇切幎莫狄切士丧礼幎目用缁方尺二寸帣居倦切又平声幐徒登切帒徒耐切囊也帑乃都切又坦朗切又与孥通用幨昌廉切车帷常也又作既夕礼妇车有裧记曰其輤有裧幭莫结切诗云鞹鞃浅幭又作篾记曰鞮屦素篾又作莫狄切既夕礼曰荐乗车鹿浅幦记曰君羔幦虎犆又作周官木车素车犬藻车鹿浅駹车然桼车犴按诗称浅幭礼称浅幦浅幭篾幦实一字也帊普驾切幞房玉切按今俗通用垂覆者为帊包裹者为幞幰虚偃切饰赏只切饰文外为饰飤声帖他协切幝昌善切诗云檀车幝幝帴考工记曰鲍人之事引而申之欲其直也信之而枉则是一方缓一方急也及其用之也必自其急者先裂则是以博为帴也幩符分切又敷文切诗云朱幩镳镳帤女余切考工记弓人曰厚其帤则木坚薄其帤则耎㡛唿广切考工记曰设色之工畵缋钟匡㡛㡛氏练丝幌胡广切帷属帡卑盈切又旁经切覆庇也扬雄曰夏屋为之帡幪帆符咸切舟上幔所以驭风也又去声巾之疑席祥易切坐卧所籍也佩蒲昧切带所系玉及纷帨之类也古之贵者必佩玉㫃钟鼎古文旗旐之通名也象旗杠其上注刃旁象旗旐之飏㫃之㑹意旅力与切师衆也周官五百人为旅并人在㫃下以旗致民之义也合祀五帝天神为旅上帝徧祀山川为旅四望祀羣神于㤗山之下为旅于太山同见为旅见徧酬逮下为旅酬庭实之陈以百为旅百周官八职一曰正治要二曰师治凡三曰司治目四曰旅治薮六卿之属皆旅下士三十有二人书称旅巢巢伯旅于见也周公旅天子命与东方诸侯旅拜王命也凡此皆取于衆义也借为行旅羇旅之旅又野禾为旅禾古诗曰井上生旅禾旋似沿切转旗旄也引之凡回旋周旋旋反皆取此古亦通作还旋之不自已为旋去声旄莫袍切麾也古所用指麾者有羽有旄羽以鸟羽为之旄以旄牛尾为之书曰右秉白旄以麾诗云孑孑干旄亦单作毛㫃之谐声旗渠之切熊虎为旗又为旗常之通名周官司常掌九旗之物名日月为常交龙为旂通帛为旜襍帛为物熊虎为旗鸟隼为旟龟虵为旐全羽为旞析羽为旌考工记曰熊旗六旒以象伐也旂渠斤切考工记曰龙旂九旒以象大火也以令衆也旜之焉切通帛为旜亦作借为辞助之焉之合为旃旟以诸切考工记曰鸟旟七旒以象鹑火也旐治小切考工记曰龟虵四旒以象营室也旞徐醉切全羽为旞旌旍子盈切析羽为旌楚辞曰孔葢兮翠旍古之公卿大夫士车行各载其旌传曰急子使于齐夀子载其旌以先又石首曰卫懿公惟不去其旗是以败于荧乃纳旌于弢中又曰栾鍼见子重之旌别旌表之义生焉旝古外切传曰旝动而鼓斾蒲葢切九旗张施之通名也传曰狐毛设二斾而退之又曰晋中军风于泽亡大斾之左旃又曰司马斥山泽之险虽所不至必斾而疏陈之使乗车者左实右伪以斾先又晋平邱之㑹治兵建而不斾眀日复斾之诸侯畏之又曰晋人假羽旄于郑明日或斾以㑹又曰以兵车之斾与䍐驷兵车先陈夫大斾中军之斾也旗物不一旃居一焉故曰亡大斾之左旃大斾之为言犹大驾也大斾非一物大驾非一车也且曰设二斾则必非两燕尾也建而不斾者设戈㦸殳矛与建旌旗之杠而不斾为若释兵也斥山泽之险斾而疏陈者多张旗帜以疑敌明非一物通谓之斾虽羽旄亦谓之斾也斾之义居可知矣施式支切春秋传栾施字子旗施张也又作又施知切施布也易曰云行雨施施惠者曰施传曰重施而报又以䜴切施及也诗云葛之覃兮施于中谷又曰既受帝祉施于孙子施与延声义相迩也孟子曰施从良人之所之谓迆逦徐迹其后也又式视切旖施旌旗偃靡貌也又诗云将其来施施孟子曰施施从外来读如字舒徐安肆貌也旖旎隐绮切乃倚切旖旎旌旗委靡貌楚辞曰纷旖旎兮都房旎又乃可切古单作猗难㫃之疑斿夷周切旗常之流又作流省声力求切周官玉路太常十有二斿又为冕旒周官弁师曰诸侯之缫旒九就记曰天子玉藻十有二旒斿旒葢一字亦通作游传曰鞶厉游缨勿文弗切按周官通帛为旜襍帛为大夫士建又曰乡遂载乡遂大夫士非一人也故襍帛色以别识之勿象襍幅之形借为禁止之辞勿与毋声义相通与弗不同韵而其声加力故为禁止六书故卷三十一六书故卷三十二钦定四库全书六书故卷三十二宋戴侗撰襍中陟弓切中而贯之中之象义也得其中曰中去声古文或曰侯中也乡射乡侯上个五寻中十尺倍中以为躬规圜而贯矢焉中之象也或曰中陟用切矢中的也当作象矢中侯伯曰射以释算者也象形乡射礼鹿中䰍前足跪凿背容八算君国中射则皮树中于郊则闾中于竟则虎中大夫兕中士鹿中又因之为伯仲之中谓其居伯与季之间也直用切中之指事串尺绢切连贯为串诗云串夷载路言往来贯通也贯古换切从一衡毌毌之象义也借为习贯之贯古患切毌之谐声虏郎古切虏获人民也从力从毌获者贯而系累之也合三合也指事亼之疑佥七廉切佥犹皆也书曰询谋佥同又曰佥曰于鲧哉今居音切当时为今既往为昔㑹黄外切合聚也诗云㑹弁如星又古外切周官司㑹以岁㑹考岁成谓㑹合而计之也八博拔切説文曰别也象分别相北形于数七而加一为八八之疑兵列切之㑹意乖古怀切书传以为乖戾乖离公古红切无私也借为公侯之公尚时亮切加乎上也中庸曰衣锦尚絅孟子曰草尚之风必偃又庶几也㒸小私兆切眇小也小之疑少书沼切不多也因之为少长之少去声少之谐声省按省有二义其一为省视所景切其一为减省所梗切尐子结切尒儿氏切按书传之用尒尔通为如是之合言语曰铿尔舍瑟记曰骚骚尔鼎鼎尔又与而汝通为谓人之称曾昨稜作稜二切按书传之用曾与尝声义相近语曰曾是以为孝乎孟子曰尔何曾比予于是又为曾累记曰夏则居曾巢楚辞曰翾飞兮翠曾古者自祖而上通谓曾祖自孙而下通谓曾孙曾累之义也书云惟有道曾孙周王发诗云曾孙之啬曰曾孙之稼曰曾孙笃之传曰晋侯伐齐祷于河曰曾臣彪葢于天地山川之久远皆以曾言也又曾晳以曾为氏余以诸切书传余予通用台余吾我皆自谓之名又为姓氏畾力轨切按本象物之重累之省文为畾又省而为田今累皆书为累是也即畾之省也田如果之田而非土田之田也土田之形方果之形圜畾之疑叠徒协切累也诗云薄言震之莫不震叠即今慴字六书故卷三十二六书故卷三十三钦定四库全书六书故卷三十三宋戴侗撰疑王于方切有天下曰王帝与王一也周衰列国皆僣号自王秦有天下遂自尊为皇帝汉有天下因秦制称帝封同姓为王名始乱矣王天下王盛之王去声王之疑皇胡光切按书传之用为大为君王书曰惟皇作极曰皇帝清问下民诗云皇王维辟又曰皇皇后帝皇祖后稷书曰张皇六师诗云神保是皇又曰穆穆皇皇又为焜皇荧皇诗云皇皇者华又为皇暇书云不皇暇食诗云皇恤我后又为仓皇皇遽皇惑皇恐又为凤皇周官舞师教皇舞又为马名诗云有驈有皇闰儒顺切书云以闰月定四时成岁后胡口切于书传为君又借为先后之后后之转注司息兹切有职掌也臣植邻切服事于君者也臣之㑹意臦臣之谐声臧则郎切説文曰善也从臣戕声按古以奴为臧婢为获从臣义或取此民弥邻切民犹人也説文曰古文民鼎民之谐声氓武庚切氓犹民也亦作甿士鉏里切古者四民农职耕工职器皿商职贸迁学以治人者曰士士学古入官其最卑者曰下士其次为中士其上为上士等而上之为大夫为卿为公士之学而未仕也曰学士虽天子之元子士也士之谐声壻稣计切女之夫曰壻壮则亮切人生三十曰壮丙兵永切于书传为十日之丙丁已居拟切于书传为十日之戊巳又为人己之已又去声传引彼其之子其作已已之疑壬如林切于书传为十日之壬癸又书云巧言令色孔壬又诗云百礼既至有壬有林辰植邻切书云厯象日月星辰又曰辰弗集于房传曰晋侯谓伯瑕多语寡人辰而莫同何谓辰曰日月之㑹是谓辰故以配日又北极为北辰语曰譬如北辰居其所而衆星共之又大火为大辰又为十二辰辰巳之辰又诗云奉时辰牡曰辰彼硕女辰之疑辱儒欲切于书传为汚辱烦辱月令季夏土润辱暑六力竹切数五而加一为六七亲吉切数六而加一为七九举有切数八而加一为九栾鼎鼎文幺于尧切幺之㑹意之疑几居衣切按几从戍疑本为几察之几丝省声谓戍守者当察于物色几㣲之间也周礼曰几其出入又曰几出入不物者又曰几酒谨酒此几之本义也因之为几㣲易曰几者动之㣲吉之先见者也又因之为几近庶几几希之义又因几近而为几望与冀觊同音去声又借为几何之几上声又借为雕几之几记曰车不雕几幺之疑玄胡涓切青黒色也易曰玄黄者天地之杂也天玄而地黄古人法天地以作服故玄冠玄衣而黄裳引其义则幽深沕穆谓之玄记曰齐之玄也以隂幽思也玄之㑹意兹子之切玄变而黒也诗云何草不玄兹玄之甚也故从二玄素问曰色如草兹者死仓公曰察之如死青之兹传曰何故使吾水滋借用之义与此同兹此声相近也玄之谐声玈洛乎切黒也旅省声古通作卢书云卢弓一卢矢百叀幺之谐声么芒果切説文曰细也又作䯢汉书曰幺䯢不及数子厶息夷切厶之谐声篡初官切又去声説文曰逆而夺取曰篡白薄陌切西方之色也古文白之㑹意皛乌皎切白之谐声皎古了切白而有光也诗云月出皎兮皦古了切明白也孔子语鲁太师乐曰纵之纯如也皦如也皓胡老切洁白也诗云月出皓兮又曰白石皓皓晳先击切白也皤薄波切白也易曰贲如皤如又传曰皤其腹的都歴切白点也易曰为的颡射之正鹄因谓之的诗云发彼有的皪落狄切的皪珠玑华萼之粲也皅普巴切説文曰草华之白也皫周礼曰鸟皫色而沙鸣貍皑居来切白也皭即约切又子肖切史记曰皭然泥而不滓皖戸版切白之疑起㦸切㠯羊止切语卒也象声气之出实也象形借用㠯字后人加人为以㠯别之也起杞圯㠯之谐声矣于已切卒辞之助也乃奴亥切按书传乃之用二其一为谓人之辞书曰乃言底可绩之类是也其一为然后之急辞书云乃命羲和此类是也公羊氏曰乃难乎而也又作廼乃之疑廼丂丂之疑于羽俱切书传之用与于同于视于为力又记曰易则易于则于庄周曰其觉于于于之谐声亏驱为切书传之用为亏损兮胡鸡切于诗为辞助兮之疑乎戸呉切书传之用为疑辞之助又与于于通用又荒乎切与唿通用平薄兵毗连二切书传之用为衡平引之为平议平决羲虚覊切古伏羲氏亦作庖牺甹粤王伐切书传之用为发语辞书云曰若稽古古文曰作粤与曰越通用汉书越多作粤入人汁切由外而入内也入之㑹意之疑两良奖切耦也二数也又作凡物以两举者曰两车必两轮屦必两枚币必两端皆以两数力让切又为斤两之两古以二十四铢为两又借为罔两之两传曰木石之怪夔网两通作方良网之疑㒼入之疑内奴对切居里曰内入之于内曰内诺答切仝疾縁切又作全从玉纯玉为全书传之用为完为纯考工记曰玉天子用全上公用龙侯用瓒伯用将林䍐曰卩止进也孙氏曰去京切卯之疑卿去京切古为爵名公之次卿卿之次大夫大夫之下士长直良切书传之用为长短之长引之为久长度之其长曰长去声语曰长一身有半因之为余羡之义又因之为长少知丈切克苦得切书传之用为胜为能引之为克敌之克又引之为忌克凡浮咸切通举之曰凡幵弗分勿切书传之用与不勿匪近弗在不与勿之间不弗匪声相迩也之疑直除力切不曲也相直为直除吏切直之㑹意矗初六直六二切亾武方切书传之用为失亾为死亾逃亾又武夫切与无通古书无皆作亾亾之疑乍鉏驾切今借通用其义近于蹔无武夫切亾有也匃古代切气贷也氏承旨切古者同姓之别以氏鲁无骇卒隐公问族于衆仲衆仲曰天子建德因生以赐姓胙之土而命之氏诸侯以字为谥因以为族官有世功则有官族邑亦如之公命以字为展氏氏族之别也宗族之法乱今皆以氏为姓矣又章移切匈奴之妃曰阏氏氏之属氐丁礼切木之命根曰氐从一象地氏声二十八次之氐星又谓之本又谓之天根是也借为氐羌之氐都奚切氒爲于嬀切书传之用为作为又去声釆釆之疑番附袁切又博禾切书云番番良士诗云申伯番番又蒲何切番阳县名在番水之阳又普官切番禺南中县名又孚袁切分軰更迭也一軰为一番去声宷式荏切审谛也悉息七切説文曰详尽也古文乙于笔切借为十日之甲乙乙之疑孔苦董切春秋郑公子嘉字子孔孔似训嘉然诗云其新孔嘉曰亦孔之嘉曰辰牡孔硕诗之用其义皆为甚干渠焉切在周易三阳为干干有健义易曰君子终日干干又古寒切今人用为干燥之干乳尔主切禽鸟生子曰乳故从孚月令季冬雉雊鸡乳妇人乳湩因谓之乳亦作象乳湩形乱郎段切今书传通以此为棼乱之乱亦以为治字彔卢谷切之止而切书传之用之徃也又借为辞助之之疑帀子答切帀之疑师疏夷切周官二千五百人为师易曰师衆也书云师钖帝又曰震惊朕师王者所居因曰京师又为师保师弟子教人者为之师也周礼曰师以贤得民又为官师周官八职一曰正二曰师师掌官成以治凡而如之切书传之用为辞助又考工记曰人为笋虡凡矍閷爰筮之类必深其爪出其目作其鳞之而苦秃也徐铉曰俗作髵非按而初无颊毛之而之属耏如之切春秋时宋人以门赏耏班谓之耏门耐奴代切耑不方于切诗云常棣之华鄂不韡韡又方鸠方九尃勿布没四切为不可之不为可不然不之不亦作又敷悲切通为丕字书云丕显哉文王谟丕承哉武王烈诗云不显不承丵丵之疑业鱼怯切书传之用为功业事业所执之职务也为业业危惧之貌也书云兢兢业业又为虎业诗云虡业维枞菐丛徂宗切书传之用为草木丛生易曰寘于丛棘孟子曰为丛敺爵者鹯也书云怨有同是丛于厥身对都队切书传之用为相当对又为答对尸式脂切按经传尸之义主也书曰太康尸位又曰羲和尸厥官诗云谁其尸之有齐季女凡祭祀者立之尸以依神礼曰孙可以为王父尸又曰男男尸女女尸人死骸体亦谓之尸记曰在棺曰柩在牀曰尸有罪者肆其尸于市朝传曰杀之尸诸朝故又有陈义尸之㑹意屚卢候切説文曰屋穿雨水下也尸之诸声屏旁经切觐礼诸侯觐出自屏南适门西记曰疏屏天子之庙饰也因之为藩屏屏蔽之义必郢切诗云万邦之屏之屏之翰因之为屏逺屏斥屏置书曰屏璧与圭记曰屏之逺方因之为隐僻届古拜古诣二切至也书云无逺弗届诗云君子如届又曰譬彼舟流不知所届尼女夷切孔子名丘字尼孟子曰止或尼之乃礼女质二切屠同都切刳剥畜牲也屡浪遇切频数也孱赵贯高曰吾王孱王也屑私列切琐屑也周官共食玉传曰屑屑焉习仪以亟孟子曰蹴尔而与之乞人不屑也展知衍切舒布也传曰敢展布之聘礼曰史读书展币谓敷陈其币也因之为展省聘礼拭圭执展之拭璧展之展夫人之聘享亦如之又诗云展矣君子又曰展如之人兮又曰允矣君子展也大成尸之疑屋乌谷切栋宇曰屋履良止切屦也因之为践履履之谐声屦九遇切履之精疏通曰屦屩居勺切疏屦也通作硚屐竒逆切履下有齿曰屐通作跂庄周曰墨以跂硚为服屣所履切履不跟也通作躧孟子曰舜视弃天下犹弃敝蹝也庄周曰曵而歌商颂屧苏恊切尺昌石切十寸为尺尺之谐声咫诸氏切疒秦悉切今作疾疒之㑹意疢丑刃切説文曰热病也从火诗云疢如疾首传曰美疢不如恶石疒之谐声病皮命切疾甚也痛他贡切义不待释疼徒登切痛也痡奔胡普胡二切书云毒痡四海诗云我仆痡矣疲病也瘏同都切诗云我马瘏矣又曰予口卒瘏瘥才佗切诗云天方荐瘥传曰札瘥天昬武巾切又上声诗云无将大车祗自尘兮无思百忧祗自兮又作诗云多我觏疷章移祁支二切诗云之子之逺俾我疷兮瘼莫各切诗云乱离瘼矣又曰瘼此下民瘝姑顽切书云恫瘝乃身又曰若时瘝厥官癠才细切记曰亲癠色容不盛痗虎每切诗云使我心痗又曰攸攸我里亦孔之痗痯古缓切诗云四牡痯痯瘵侧介切劳病也诗云无自瘵焉又曰士民其瘵瘨都年切诗云胡宁瘨我以旱又曰瘨我饥馑瘉勇主切诗云父母生我胡俾我瘉又曰不令兄弟交相为瘉痾于何切五行传曰及六畜谓之祸及人民谓之痾痾病貌言寖深也又作㾓乌沿切素问曰痿厥腨㾓列子曰心㾓体烦痟相邀切周官春时有痟首疾疫营只切时疾流行也役省声疟鱼约切説文曰病寒热休作也痁失廉切説文曰热疟也瘃古谐切説文曰疟二日一发也瘅当但切素问曰消瘅伏热也又曰瘅成消中又瘅疟但热不寒书曰彰善瘅恶诗云下民卒瘅传曰荀偃瘅疽生疡于头痉矩井切説文曰彊急也医书以中寒湿发热恶寒颈项彊急身反张如中风状或掣纵口噤为痓有汗为柔痓为隂痓无汗为刚痓为阳痓且曰痓亦作痉考之説文合之以声痓乃痉之譌当定为痉癎何间切病忽掣纵颠欮也痱符非切风肿也贾谊曰辟者一面病痱者一方痛痹必至切病肌肉麻木也渠云切痹也疚居又切病也痀其俱切説文曰曲嵴也庄周曰见痀偻者瘈尺世切又征例切传曰国人逐瘈狗又曰国狗之瘈无不噬也痿邕危切萎弱也与萎通瘇竖勇切贾谊曰天下之势方病大瘇一胫之大几如腰一指之大几如股痰徒甘功㳄液之停积稠黏者古通作淡癖匹歴切胁下停水也説具僻下症瘕知澄切居牙切腹中积块也坚者曰症有物形曰瘕痃胡千切癖积弦急也亦单作弦疝所晏切寒气入腹绞刺痛有形也癃良中切罢病也淋疾本亦谓之癃㿗徒回切隂病肿胀攻刺也疸党旱切黄病也瘀依据切血淤积不行也通作淤㾕所禁切噤㾕感寒健忍之状也疣羽求切县疣赘无用之肉也疣之小者曰疣目癅力求切血气底流聚为癅医书言癅有六肉癅骨癅脂癅癅血癅气癅肉癅疣也不可决决之杀人瘿于郢切癅着肩项肿曰瘿瘰鲁戈切狼击切瘰疡绕颈项累累也癙赏吕切漏创也淮南子曰貍头愈癙诗曰癙忧以痒瘘卢候切疡与章切周官疡医掌肿疡溃疡金疡折疡之祝药劀杀之齐记曰头有创则沐身有疡则浴疕卑履切周官凡疕疡者造于医师痈疽于容切子余切疡之邕聚为肿者曰痈痈邕也深者曰疽古单作邕且瘭必妙切千金方曰肉中忽生㸃大者如豆细者如黍粟剧者如梅李有根痛伤应心久则四面肿泡熟烂坏筋骨逐衇入藏者死名曰瘭疽南人名莫大羽着毒通作漂庄周曰漂疽疥邑㾫纰延切千金方曰㾫病者喜发四肢其状赤衇起如编绳急痛壮热瘑古华古禾二切又作千金方曰瘑创初作如肥创喜着手足常相对生随月生死痛痒坼列痔直里切肛间疾也瘯千木切传曰不疾瘯蠡瘯葢族生疥类是也蠡则缘生癣类是也説文瘯单作族癣息浅切癣缘皮肤生有虫攻其间其类不一疥痨古拜切郎到切周礼曰夏时有痒疥疾疡之细者徧肌肤搔痒今谓之疥痨也疹止忍切肤创隐轸如麻粟也俗谓之麻又风搔隐疹其类不一痤昨禾切素问曰汗出见湿乃生痤疿疿方吠切汗出遇湿肤疹如沸也痒以掌切肤痒欲搔也又作记曰痒不敢搔痒又余章切诗云哀我小心鼠忧以痒又曰降此蟊贼稼穑卒痒瘃陟玉切説文曰中寒肿覈汉书曰手足皲瘃疻痏诸氏切荣美切汉书曰遇人不以义而见疻者与痏人之罪钧恶不直也瘴之亮切山海之厉气中者辄疾曰瘴本亦作障瘐容朱切汉律囚以饥寒死曰瘐疲蒲麋切病惫也古通作罢瘁秦醉切疾病顦顇也又作顇瘠秦昔切瘦削也瘦所又切病肌肉消减也痂其加古牙二切创弇也瘢薄官切创迹也痕胡根切瘢余迹也疵疾移切瑕也又病也痴丑之切愚无知也疗力照切治病也瘳敇鸠切病已也痊逡缘切瘳也凶许容切于书传死丧为凶凶与吉对亚卒架切书传之用长之次为亚又为因亚今俗通以为冯亚由以州切书传之用为由从语曰观其所由曰谁能出不由戸何莫由斯道也引之为因由又与犹通良吕张切书传所用其义为良善为易良亹莫匪切易曰成天下之亹亹诗云亹亹文王记曰天时雨泽君子达亹亹焉亹亹勉勉不已之貌也诗凫鹥在亹与熏协肸羲乙切羊舌肸字向卞皮变切书云率循大卞又传邾庄公卞急而好洁又为邑名六书故卷三十三