江阳有花名赛兰香不足于艳而有余于香戴之𩭄紒经旬犹馨意古者纫佩之用颒浴之具必此物也西域有伊兰以为佛供即此汉书所谓伊蒲之供也从而为之赋曰英英有兰猗猗其美谥以伊兰实自卭始维兰之品粤繁有丛曰蕙曰荪错𨕣丰茸曰芷曰名殊物同形如蒲萱盆盝是荐谣俗攸珍乃兰之赝可佩可纫服之媚人昔号国香今兹曷湮宜汤宜浴陈除新沃昔闻其语今兹则𦓖先正𧦬兰谓识之艰山谷致疑晦翁屡叹懿若卉之挺生兮何珵美而琦绝既葳蕤以晞旸兮亦扆岑而带岊友射干而偕生兮朋荔挺而俱发潄玄英之朝泽兮应复至之阳月秉棻蒕之旉荣兮擅芳菲之酷烈开以景风之俶辰兮贯乎星回之火节潄沆瀣之芳润兮全朱明之炎德匪直十步之有芳兮曾譣经旬之未歇乃有娥媌掩嫮靡曼嫈昭步步移艳笑笑𩑭城子夫兴于鬒发昭仪宠于体馨曳步摇之馥郁映角犀之丰盈若兰机回文之锦季兰琴绿绮之声爰色授而魂与且目眩而心萦倭梁家之髻浮渲韦娘之缨咸纤指兮争掇并巧粲兮相迎都梁蟾蜍兮阏尔而减价虎蒲龙枣兮瞠乎甚亡菁超旃檀于雪域压迷迭于云清星芒当昼而弗隐金粟未秋而先成埒瑶华兮玉蘂叶绿叶兮紫茎堪纳凉于玄圃思御风兮蓬瀛讵数秋红之蔺子岂顾晚翠之长卿爰感子兮体物遂钖子以嘉名重为系曰肇允嘉卉兮昉自炎皇㜫人之佩兮王者之香深谷远迤兮无人自芳宣尼息鄹兮屈平累湘晨月秋风兮属国之堂洪波霜晚兮谪仙之乡纫遗佩捐兮庸亦何伤体物浏亮兮聊以相羊厥草惟夭厥木惟乔草有柔蔓木有繁条缘根兮附带布叶兮敷茵朱华粲兮下覆本干蔽兮不昭嗟兮此木几岁几年而至于合抱夫何此草一旦一夕而遂曰凌霄是使藜藿蒿艾慕高艳而仰翘翘也安知苹藻自洁蕙兰自芳芙容出污而自丽芝菌不根而自长或纫佩带或采顷筐或制裳于骚客或登歌于乐章故得为馨为荐为嘉为祥皆无附着亦以名扬奚必託危柯而后昌吾谓木老多枯风高必折当是时将恐摧为朽荄不复萌蘗岂得与百卉并列也邪梨于经无记而舍后棃人𠩄不赏故赋之其辞曰揽察草木本原起李梅纪于陨霜兮橘柚随乎织筐木瓜足赠而咏诗含桃可羞而记礼虽信微而有托兮亦不委夫厥美惟兹梨之俊茂兮独远而未扬含温润之秀质兮皎若和璧荣其光澹暗惬其无偶兮厯年岁之已长暮春者阳瘅愤盈羣木解肤似夸者似鬭者似辴者似頩者色非一色同妩殊嫮兹棃娟然独见其素繄过时兮不省滋脉脉兮后户亦何必耀荣华兮朝日顾恩私兮泣露然而中唐之樗枝大扶踈以其近人人以絷驹则磨则啮则折则泄孰与夫朽壤幽薄厥植维弱履屐不蹈根乃礡癸酉之仲夏予受诏修书寓于右史院䌷绎多暇裴回堂除有蒲桃一本延蔓疎瘠垂实甚寡予且玩且咀以为省户凝切禁廷敞闲人不夭摧禽不栖啄与平原藁壤有间匪灌丛宿莽干而条悴叶芸不为时珍何耶得非地以宜为安根以屡徙为危封植浸灌信美非愿因为小赋代其臆对云昔炎汉之遣使道西域而始通得蒲桃之异种偕苜蓿以来东矜从以至远遂徧植乎离宫去葱雪之寒乡託崤函之福地并万宝以均载历千古而舒粹玩之可使蠲烦食之足以平志不由甘而取坏迺因少而获贵鄙柚苞之轻侻贱蔗境之尘滓粤何人斯植我于兹托深严之祕署切轇轕之文榱培孤茎以藁壤引柔蔓乎标枝泉石渠以蒙浸露金茎而并滋布凉影于月宫猎重葩于禁飔蔽风庐之岑寂隐肃唱而逶迟彼得地而逢辰宜欣欣以茂遂奚敷华而委质反惨惨而兹瘁乏磊砢于当年让纷华于此世是必野荄非曾掖之玩菲实异大官之味因枳橘之屡迁叹匏瓜之徒系亦犹鬰柳有性不愿桮桊之华海鸟取容非荣觞酒之馈胡不放之巖际归之壠阴上敷荣于樛木外结庇于缁林蒙烟沭雾跨野弥岑丰茸大德之谷栖息无檎之禽保深根以庇本诫繁实之披心穷天年以善育奚斧斤之可寻乱曰堦药衒华堂萱争丽枝以万年为名木以五衢称瑞是皆托中涓以进熟荷钩盾之为地结赏心以自如非孤生之所冀君子讳莲或又谓讳菡萏字芙蓉相传为神仙家流世居太华山玉井中始祖有讳碧藕者寿千岁成周时因西王母进见穆天子陪宴瑶池上子孙散处其根泒世袭其名亦曰藕咸洁白聪明意气清虚自以仙流弗与生民伍隐遁不见于世苟可蔽身虽污泥重渊没齿不怨时人为之谣曰平生水云姿七星罗心胸岂无丝毫益上裨天子聪而不自荐达胡为乎泥中藕闻亦不介意世有好而访之者輙强与归竟不辞谢第求澡雪以徃任其指使或疗渴治病养老慈幼娱宾客供祭祀靡不顺承虽刳股脔体不惮藕生茄茄端楷离立屹然有出尘之志茄生荷荷为人圆浑能纫缉为衣与楚畹兰氏齐名见称于三闾大夫又尝为桮桊屈体轮囷如象鼻状授客吸酒号碧筒杯东坡见其遗制酌酒试之叹曰碧盌既作象鼻弯白酒犹带荷心苦艺绝当时后人无能效之者传十叶至君子君子质羸气盈心芳貎溢内视欿然不足外观佩服鲜整光晔可爱尽得羽化之术飘然有高世之志因辟谷于人间世无所好惟日引清涟以自娱濯古有东昏侯宠贵嫔爱君子姿色令与潘妃进履君子愀然侯范金肖像代焉唐明皇凿太液池与杨贵妃游宴其中近臣将相或不得时至君子侍从其间不少刻舍左右会禄山之乱遂引去释有金仙氏雅知君子斋洁留参侍世尊君子恶其异己不果留释剡木勒像遣之自是流落江湖甘同草芥不希荐达番禺程九龄遇诸巷望见惊喜亟拜曰吾先夫子从周先生游周先生友爱君子君子吾先夫子师友也敢不拜时薰风徐来君子欣然起舞笑媚相迎恨相见之晚九龄固请以归下榻贮壶汲清涟以奉顾诸子姓曰君子吾方外友也可善事之日钩帘去屏蔽洒扫左右惟恐失君子欢君子不时见每盛夏东日方兴振衣起立吟风洒露逍遥欣跃已而徘徊顾望移午敛体握固噤不露半唇数日卸服委其心而蜕去至时复来来去皆在壶中人莫能窥其迹九龄益奇之谓曰昔费长房遇壶公能答鬼使社今吾其为长房乎因自号小壶公神仙家自希夷之后不传世无能知者君子知之亦欲传世顾非其人虽传不解尝以其畧示九龄不尽解因俟其去而视其遗玉蛹累累私啖之琼液满嚥两脸骎骎君子之色君子归九龄有异人过而相曰何物老媪生此宁馨儿神清骨润徃来人世寿未可量也昔见其浴汉昭帝柳池中芳气袭人又见其在华山顶上人得其丹服之輙羽化今已数百年顾在此九龄闻之愈敬信服之不少怠南方花木之美者莫若含笑绿叶素荣其香郁然是花也方蒙恩而入幸价重一时故感而为之赋其辞曰夫何嘉木之姝嫮兮蔼芬馥之芳容结孤根于暖地兮披素艳于幽丛炫丽景之迟迟兮浥零露之浓浓默凝情而不语兮独含笑于春空其笑伊何粲兮巧倩洞户初启曲栏乍见惊邻女之窥墙疑宠姬之教战鄙妖姿之龋齿谢啼妆之半面态有余情忽焉改观国香无敌秀色可餐抱贞洁之雅志舒婉娈之欢颜宁解颐而启齿方堕珥而欹冠苞温润以如玉吐芬芳其若兰俯者如羞仰者如喜向日嫣然临风莞尔岂褰帏而观跛将忘怀于射雉轻可买之千金重廻眸之百媚拔类迈伦孰与为比汎㶑酷烈绰约婵娟翠叶拥鬓绿萼承欢嗅之弥馨察之愈妍信色香之俱美何扈芷而握荃若夫萱草忘忧合欢蠲忿採杜若于洲中搴芙蓉于泽畔艺菊百畦滋蕙九畹挈长度美固不可一㮣而论也方将移自南国置之玉堂违霜雪之凄冷依日月之末光凭雕槛而凝彩度芝阁而飘香破颜一笑掩乎羣芳诚可以承天宠而植椒房者乎东篱扫径慨花事之将阑西社传书念瓜期之未晚百年易过九日重遭惟菊为隐逸之称而冬乃闭藏之令挺孤芳于独茂脱众屣于羣纷视蒲柳之望谁先比松柏之凋尤后神农尝药着灵品于方书屈子餐英播遗芬于辞苑物非远取类实羣分辟地成田八世守柴桑之业挥毫作赋一乡传甫里之风君惟有之是以似之我则知者不如乐者敢将幽意用託微馨怀彼隰之皇皇咏初筵之秩秩贮之以数仞之华屋得其所哉佩之以五色之锦囊永为好也念菲葑之无下愧糠粃之在前未揭齐眉先提蕳首诏以陈留之通许镇为咸平县先是章圣皇帝幸毫祠老子道通许筑宫以待幸既为县即以宫为令治所主簿居中书府而枢密府为尉舍煕宁某年始置丞于是迁县尉于外而丞居焉丞居之堂庭有酴醿问之邑之老人则其为枢密府时所种也既老而益蕃延蔓庇覆占庭之大半其花特大于其类邑之酴醿皆出其下盖当时筑室种植以待天子之所必有珍丽可喜之物而后敢陈是以独秀于一邑而莫能及也嗟王母之奇果特华实兮兼副既陶煦以夏成又凌寒而冬就嗟异植兮难拔亦晚枯兮先茂农黄品其味汉帝惊其珍林休反耕之牛宅树司恶之神景毙勇于不足弥增罪于甘分虽无言兮成蹊叵充餚于魏君时令载始周南申章胆择有制药齐惟良鲁拂柩以悔荆楚供弧以事王世传陆羽茶经其论水云山水上江水次井水下又云山水乳泉石池漫流者上瀑涌湍漱勿食食久令人有颈疾江水取去人远者井取汲多者其説止于此而未尝品第天下之水味也至张又新爲煎茶水记始云刘伯刍谓水之宜茶者有七等又载羽爲李季卿论水次第有二十种今考二説与陆羽茶经皆不合羽谓山水上而乳泉石池又上江水次而井水下伯刍以扬子江爲第一惠山石泉爲第二虎丘石井第三丹阳寺井第四扬州大明寺井第五而松江第六淮水第七与羽説皆相反季卿所説二十水庐山康王谷水第一无钖惠山石泉第二蕲州兰溪石下水第三崃州扇子崃蛤蟆口水第四虎丘寺井水第五庐山招贤寺下方桥潭水第六扬子江南零水第七洪州西山瀑布第八桐柏淮源第九庐山龙池山顶水第十丹阳寺井第十一扬州大明寺井第十二汉江中零水第十三归州玉虚洞香溪水第十四商州武关西水第十五吴松江水第十六天薹千丈瀑布水第十七郴州圆泉第十八严陵滩水第十九雪水第二十如蛤蟆口水西山瀑布天薹千丈瀑布皆羽戒人勿食食之生疾其余江水居山水上井水居江水上皆与陆羽经相反疑羽不当二説以自异得非又新妄附益之邪其述羽辨南零岸水特怪诞甚妄也水味有美恶而已欲求天下之水一一而次第之者忘説也故其爲説前后不同如此然此井爲水之美者也羽之论水恶渟浸而喜泉源故井取多汲者江虽长流然衆水杂聚故次山水惟此説近物理云尝谓首地而倒生所以供人求者其类不一谷粟之于饥丝枲之于寒虽庸人孺子皆知常须而日用不以时岁之舒廹而可以废兴也至若茶之为物擅瓯闽之秀气钟山川之灵禀祛襟涤滞致清导和则非庸人孺子可得而知矣沖澹闲洁韵高致静则非皇遽之时可得而好尚矣本朝之兴岁修建溪之贡龙团凤饼名冠天下而壑源之品亦自此而盛延及于今百废俱举海内晏然垂拱密勿幸致无为缙绅之士韦布之流沐浴膏泽薰陶德化以雅尚相推从事茗饮故近岁以来采择之精制作之工品第之胜烹点之妙莫不咸造其极且物之兴废固自有时然亦系乎时之污隆时或皇遽人怀劳瘁则向所谓常须而日用犹且汲汲营求惟恐不获饮茶何暇议哉世既累洽人恬物熙则常须而日用者固久厌饫狼籍而天下之士励志清白竞为闲暇修索之玩莫不碎玉锵金啜英咀华较筐箧之精争鉴裁之别虽下士于此时不以蓄茶为羞可谓盛世之清尚也呜唿至治之世岂惟人得以尽其材而草木之灵者亦得以尽其用矣偶因暇日研究精微所得之妙后人有不自知为利害者叙本末列于二十篇号曰茶论高阳国王讳黄字时重姓姚氏舜八十一代孙先世居诸冯之姚墟舜子商均出娥皇数传至中央而王于汉至晋子姓蕃衍富者贵者馨名上苑名园五传而黄生思本娥皇易皇为黄重出也黄为天下正色祖中央也黄美丰姿肌体腻润拔类絶伦游西京术者相之谓其有一万八千年富贵杨勉见而奇之曰此皇王之胄奇种也开元初荐为先春馆上賔上以黄先朝富贵勋旧不敢易之命同游沉香亭时晓日倚栏东风拂翠上与黄酣乐见其冶容浥露檀口唿风爱幸特至命李白赋诗美之所谓解释东风无限恨沉香亭北倚阑干盖实录云又召金台御史紫霞仙官洪状元佐饮于亭击羯鼓为乐黄每饮正色不迷得元吉风其醉而酣变幻万状向时如迎背时如诀忻时如语含时如咽时俯而愁如时仰而悦如时侧而跌如而曲之时则折如也凡作止动中规矩识者云岂独风流冠西洛只疑富贵是东皇金台御史连章上荐以为富贵为众所宗宜膺爵土遂受封为高阳郡公娶魏国公女紫英相传魏本丹朱后名紫者从朱也当时有姚黄魏紫奕叶重华之谶黄出入禁苑紫车翠葆高牙大纛并拟王者安禄山嫉之谓其为㛰同姓上章极论杨勉为表申解其畧曰舜尧同祖姚祁异姓此尧所以以二女观舜也况数百代以降圣人易姓遗教彰人耳目于婚奚尤上从勉言置不问寻命黄就封之郡久之众推戴日深尊为高阳国王传国甚远爽秋涉杪扶栏间有牡丹旧枿辄吐芳桋亭亭上擢发红葩一大可径咫扶栏当彩翠亭之右亭屹县圃之西北隅圃直县堂之背县介大江之南葢汉元朔中江都易王上封其子敢为丹阳侯邑于芜湖此其地欤今为太平州筦时河间凌公尹之行再期矣政休赋集又所濒江英游雅故受署赍代被召将命者憧憧然率道其疆故觞咏之娱相因无缺及此珍卉馨茂公有异时之贵趣张具高会于其侧所谓彩翠亭者酒三行济阳蔡某釂举而言曰公走文章声二纪于兹颠葆几华位不过禁省二丞官不过万户长吏而善御外物居颇休闲独以浩博记书称道圣明为事今是花也韬英和绪揭丽萧辰时虽后而且大盛意者公其日寖亨会才虑将有所售乎昔骚人取香草美人以媲忠洁之士牡丹者亦其类欤请为公赋之其词曰朔羽南翔建杓西宅霜天一清露草皆白悲哉转凉叶于亭臯兮怅秾华之閴寂均百草之不能秋兮何此花天姿之的的使人观之若披大暑兮临清湘剥层霾兮仰白日厥初藁壤潜春扶栏向夕芳枝举以融怡绛蕊局兮羃䍥宝雾宵笼鲜风晓坼丽或中人香可专国刻红炬以烘燄缀彤霞而荐色鬰茀谁语丰葺自持非倚瑟之神女抑善赋之文姬俯清都而时下簸晴阳以孤嬉霄灏瀚兮排金扉气砊砀兮张宝帷霓晔煜兮揭朱旗云曈昽兮披纁衣𩏶绿跗兮矉修眉奼鲜萼兮伸微辞沛怡愉兮新相知𦕈悽恻兮送将归桃有援兮溪之曲莲为媒兮泽之湄羗此物之善远亶夫君之后时君不闻佳丽皇州喧繁戚里清籞迢迢名园亹亹绮栊晓兮金镊声绣墻明兮雨苔紫严霰才归光风半起于是万蒂骈红交柯结翠密颜纡余斜袂轻绮文鸳羣飞鹤锦横被縓葢攀联缇裳积委则有姝姝玉人翩翩卿子宝鞯过兮飞电珠幰来兮流水拥翫佳辰笑语成市彼琼蕤美英缥叶新蘤羞不得借其余光矧标扬乎意气今何为兮江之干地之卑兮岁将阑荆芜比兮霜月寒望下苑兮思上兰嘉本擢兮灵根盘泊淮波兮鲜楚山是知元冶一陶昌生万育无左右先容者沦乎朽株当匠伯不顾者被之散木譬此花之赋命兮亦节暮而葩独然贵贱反衍祸福倚伏其暮也何遽不为贵其独也庸知不为福噫化工物情吾以此卜攷草木于方志览华实于园畴穷陆产于包贡嗟英奇于若榴耀灵葩于三春缀霜滋于九秋尔乃飞龙启节扬飇扇埃含和泽以滋生郁敷萌以挺栽倾柯远擢沉根下盘繁茎篠密丰榦林攒挥长枝以扬绿披翠叶以吐丹流晖俯散廻葩仰照烂若百枝并燃爀如烽燧俱燎曒如朝日晃若笼烛晞绛綵于扶桑接朱光于若木尔乃赪萼挺蔕金牙承蕤荫佳人之玄髻发窈窕之素姿游女一顾倾城无盐化为南威于是天汉西流辰角南倾芳实磊落月满亏盈爰採爰收乃剖乃拆内怜幽以含紫外滴沥以霞赤柔肤氷洁凝光玉莹璀如氷碎泫若珠迸含清冷之温润信和神以理性有若榴之奇树肇结根于西海仰青春以启萌晞朱夏以发采挥光垂绿擢榦曜鲜熻若羣翡俱栖烂若百枝并燃焕乎郁郁焜乎煌煌仰映青霄俯烛兰堂似西极之若木譬东谷之扶桑于是天廻节移龙火西夕流风晨激行露朝白紫房既熟赪肤自坼剖之则珠散含之则氷释余往日职在中书时直庐前有安石榴树枝叶既盛华实甚茂为之作赋挹微露以鲜采承轻风而动葩南拂阴檐北扇阳阿其旁则有大厦崇房重廊高庑皇籍帝典图书之府时移节变大火西旋丹葩结秀朱实星悬肤坼理阻烂若珠骈安石榴者天下之奇树九州之名果是以属文之士或叙而赋之盖感时而骋思覩物而兴辞余迁旧宇爰造新居前临旷泽却背清渠实有斯树植于堂隅华实并丽滋味亦殊可以乐志可以充虚朱芳赫弈红萼参差含英吐秀乍含乍披遥而望之焕若隋珠耀重川详而察之灼若列宿出云间湘涯二后汉川游女携类命俦逍遥避暑託斯树以栖迟溯祥风而容与尔乃擢纤手兮舒皓腕罗袖靡兮流芳散披绿叶兮修条缀朱华兮弱干岂金翠之足珍实兹葩之可玩商秋授气收华敛实千房同蔕十子如一缤纷磊落垂光曜质滋味浸液馨香流溢猗猗令草生于中方花曰宜男号应祯祥远而望之焕若三辰之丽天近而察之明若芙蓉之鉴泉于是姣童媛女以时来征结九秋之永思含春风以娱情爰有奇特之草产于空崖之地仰鸟路而裁通眎行踪而莫至挺自然之高介岂衆情之服媚宁纫结之可求非延伫之能洎禀造化之均育与卉木而齐致入坦道而销声屏山幽而静异独见识于琴台窃逢知于绮季兰之生矣不以无人而不芳被广泽森回塘和寡调高未俪郢中之曲神符梦叶终传郑国之香赠灵修于南浦袭嘉庆于北堂于是芊眠茂苑靡迤秋坂纫而为佩骚人之意已深间以在衿楚客之情何远薄秋风而香盈十步泛皓露则花飞九畹岂众草之敢陵幸移根之未晚若乃昊露清兮天气新湘水碧兮枫岸春烟转绿蕙波摇白苹荣曲沼之初莲遗天涯之美人离别经时叹孤芳于秀质艳阳可惜怅独立于良辰复有映金砌罗玉户分竹宫疏蕙圃因风而起不随彼茁之蓬择地以生能殊有枤之杜宜其比同心于先哲冠美名于前古兰之在幽兮其芳满丛士守业兮其道未通入提携固在于高赏播酷烈当跋于下风宁使凋急景于散地迫严凝于岁终况复光阴惨烈冰霰凄切静而处顺不得近于阶墀长未当门独遣冒于霜雪艳歇红暗茎萎紫折惧鶗鴂之先鸣掩氛氲而顿绝于戏兰与艾兮异味薰与莸兮殊途一室之人虽当执我之契十年之臭尚可攘公之羭嚣然此道何有何无嗟乎兰无薰兮搴撷之所不及士无文兮声华之所不立倘一借于韶光庶余香之可袭惟幽兰之芳草禀天地之纯精抱青紫之奇色挺龙虎之嘉名不起林而独秀必固本而丛生尔乃丰茸十步绵连九畹茎受露而将低香从风而自远当此之时丛兰正滋美庭帏之孝子循南陔而采之楚襄王兰台之宫零落无丛汉武帝猗兰之殿荒凉几变闻昔日之芳菲恨今人之不见至若桃花水上佩兰若而续魂竹箭山阴坐兰亭而开宴江南则兰泽为洲东海则兰陵为县隰有兰兮兰有枝赠远别兮交新知气如兰兮长不改心若兰兮终不移及夫东山月出西轩日晚受燕女于春闱𨹓陈王于秋坂乃有送客金谷林塘坐曛鹤琴未罢龙劒将分兰缸烛燿兰麝氛氲舞袖迥雪歌声遏云度清夜之未艾酌兰英以奉君若夫灵均放逐离羣散侣乱鄢郢之南都下潇湘之北渚步迟迟而适越心郁郁而怀楚徒眷恋于君王敛精神于帝女汀洲兮极目芳菲兮袭予思公子兮不言结芳兰兮延伫借如君章有德通神感灵悬车旧馆请老山庭白露下而鹤警秋风高而虬萦循阶除而下望见秋兰之青青重曰若有人兮山之阿纫秋兰兮岁月多思握之兮犹未得空佩之兮欲如何抽琴命操为幽兰之歌歌曰幽兰生矣于彼朝阳含雨露之津润吸日月之休光美人愁思兮采芙蓉于南浦公子忘忧兮树萱草于北堂虽处幽林与穷谷不以无人而不芳赵元淑闻而叹曰昔闻兰叶据龙图复道兰林引凤雏鸿归燕去紫茎歇露徃霜来绿叶枯悲秋风之一败与蒿草而为刍惟奇卉之灵德禀国香于自然洒嘉言而擅美拟贞操以称贤咏秀质于楚赋腾芳声于汉篇冠庶卉而超绝历终古而弥传若乃浮云卷岫明月澄天光风细转清露微悬紫茎膏润绿叶水鲜若翠羽之羣集譬彤霞之竞然感羁旅之招恨狎寓客之流连既不遇于擥採信无忧乎翦伐鱼始陟以先萌鶗虽鸣而未歇愿擢颕于金陛思结荫乎玉池泛旨酒之十酝耀华灯于百枝御制序进表羣芳谱原叙凡例编校官总目御定佩文斋广羣芳谱目录上卷一天时谱一春卷二天时谱二正月二月卷三天时谱三三月卷四天时谱四夏四月五月六月卷五天时谱五秋七月八月九月卷六天时谱六冬十月十一月十二月卷七谷谱一麦瑞麦雀麦荞麦苦荞麦瞿麦卷八谷谱二稻卷九谷谱三黍稷蜀黍玉蜀黍粟粱秫䅟子稊稗稂菵草蒯草东廧粱禾蒒草感禾杨禾火禾木禾嘉禾卷十谷谱四大豆稆豆赤小豆绿豆白豆豌豆蚕豆豇豆黎豆马豆藊豆刀豆大灵豆木豆灵光豆佛豆脂麻青蓑亚麻卷十一桑麻谱一桑桑椹桑寄生桑花柘奴柘卷十二桑麻谱二苎麻大麻苘麻疎麻葛铁葛木棉花卷十三蔬谱一姜椒川椒崖椒蔓椒地椒胡椒番椒茴香八角茴香莳罗韭孝文韭诸葛韭水韭葱水葱蒜水晶葱薤蒝荽以上辛荤卷十四蔬谱二苜蓿蔓菁菲同蒿蒌蒿牡蒿藾蒿邪蒿蒿白菜芥菠菜苋马齿苋水马齿葵龙葵蔠葵卷十五蔬谱三生菜苦菜菾菜蕹菜芸苔菜蔊菜以上园蔬巢菜薇蕨迷蕨水蕨荠藜商藋灰藋以上野蔬莼芹紫芹紫菜龙须菜鹿角菜以上水蔬卷十六蔬谱四山药芋香芋甘露子土芋甘藷萝卜水萝卜胡萝卜野葡卜莴苣以上食根卷十七蔬谱五菜瓜稍瓜黄瓜南瓜丝瓜冬瓜壶卢瓠子茄子苦茄缅茄以上食实土菌木耳石耳地耳以上菌属嘉树菜鸡候菜优殿葙买菜专蹄菜芸薇冬风菜谷菜荶菜菹菜菜繤菜藒菜葟菜蓶菜菜羞菜以上奇蔬佛土菜孟娘菜真珠菜雪里蕻白鼓钉剪刀股猪殃殃丝荞荞牛塘利浮蔷水菜看麦娘狗脚迹破破衲燕子不来香猢狲脚迹眼子菜猫耳朵籓篱头雁肠子野篱落羊耳秃黄花菜油灼灼灯蛾儿芽儿拳板荞荞天藕儿老鹳筋鵞观草牛尾瘟兔丝根草鞋斤抓抓儿雀舌草罗汉菜根子菜龙芽菜杏叶菜歪脖菜龙巅菜高河菜莲花菜以上杂蔬卷十八茶谱一茶卷十九茶谱二茶卷二十茶谱三茶卷二十一茶谱四茶茶花臯卢卷二十二花谱一梅花卷二十三花谱二梅花卷二十四花谱三梅花红梅茶梅卷二十五花谱四杏花桃花卷二十六花谱五桃花夹竹桃金丝桃卷二十七花谱六李花梨花卷二十八花谱七棠棃花常棣花樱桃花石榴花卷二十九花谱八荷花卷三十花谱九荷花卷三十一花谱十荷花山莲西番莲铁线莲朝日莲以上实见果谱卷三十二花谱十一牡丹卷三十三花谱十二牡丹卷三十四花谱十三牡丹鱼儿牡丹缠枝牡丹秋牡丹卷三十五花谱十四海棠卷三十六花谱十五海棠秋海棠卷三十七花谱十六玉蘂琼花山矾卷三十八花谱十七木兰辛夷玉兰绣毬楝花紫荆紫薇巵子卷三十九花谱十八杜鹃黄杜鹃山枇杷木槿扶桑合驩有情树木芙蓉卷四十花谱十九巖桂卷四十一花谱二十山茶蜡梅瑞香结香以上木本卷四十二花谱二十一迎春金雀酴醿金沙蔷薇卷四十三花谱二十二玫瑰刺月季四季木香棣棠茉莉雪瓣紫茉莉素馨含笑指甲花凌霄以上蔓本卷四十四花谱二十三兰蕙兰草蕙草泽兰真珠兰伊兰风兰朱兰箬兰马兰卷四十五花谱二十四芍药卷四十六花谱二十五金灯金盏侧金盏翦春罗翦秋罗翦罗花翦金罗翦红纱石竹罂粟丽春虞美人萱花鹿葱水葱蜀葵锦葵天葵旌节花西番葵卷四十七花谱二十六百合花山丹凤仙金钱滴滴金玉簪秋葵曼陀罗蓼花卷四十八花谱二十七菊花卷四十九花谱二十八菊花卷五十花谱二十九菊花卷五十一花谱三十菊花绣线菊蓝菊双鸾菊丈菊七月菊翠菊卷五十二花谱三十一鸡冠水仙𧛮祇水仙树以上草本卷五十三花谱三十二万年花金莲茈碧九花树万连金䔲花红绶花优钵昙迎辇花金步摇灵寿花都胜花无忧花瘴川花那伽花提罗迦拘尼陁系白象树花簇蝶花俱郍卫木莲石莲洛如花太平瑞圣花七宝花鵞毛玉凤花蝉花石蝉花锦带花青囊花旱金花上元红泡花枸那花水西花象蹄花白鹤花望仙花金茎花白菱花百日红闽山丹金钵盂缫丝花笑靥花紫罗襕紫花儿红麦花米筛花蕾䔒花闷头花蝎子花龙女花和山花优昙花金梅青鸾花金缕梅捻蜡春桂黄山旌节花璎珞花紫云花蕡桃海罽花蕊珠花玉铃花琐琐花仙都花四照花覆杯花查葡花紫铎花傲云花山钗花绛颕花蜡瓣花叠雪花囊环花美人菊醉春花鵞羣花海琼花宝网花紫霞杯黄花马蹄兰地椹花鸾枝长乐花优钵罗花戎王子冬瑰花海红燕蓊花玉烛花杏香花万蝶花真珠花鹰爪花阇提花御带花玉手炉花小黄蕖花茧漆花满堂春御仙花寿春花散水花孩儿花练春红长十八波罗花叠罗花蓝雀花翠蛾睂以上异花卷五十四果谱一梅海梅杏桃羊桃卷五十五果谱二李棃檖栌榲桲棠棃沙棠棣以上花见花谱卷五十六果谱三樱桃山樱桃杨梅枇杷卷五十七果谱四柰林檎苹果橄榄木威余甘子山樝枳椇葡萄野葡萄卷五十八果谱五枣天枣糯枣酸枣波斯枣千年枣万岁枣柿椑柿软柿蕃柿木瓜榠樝以上肤果卷五十九果谱六安石榴花见花谱栗石栗天师栗榧榛胡榛子松子核桃山胡桃蔓胡桃银杏卷六十果谱七荔支卷六十一果谱八荔支卷六十二果谱九荔支卷六十三果谱十荔支隈支锦荔支龙眼山龙眼龙荔卷六十四果谱十一橘橘皮卷六十五果谱十二柑佛手柑橙香橼金橘金豆柚枳枸橘以上果卷六十六果谱十三莲花见花谱藕蔗蔆芡葧脐慈姑以上水果卷六十七果谱十四甜瓜西瓜北瓜石瓜刘子不周山果如何树实系弥子留求子都咸子千岁子人面子夫编子五敛子都昆子椰子青田核严树州树子国树子前树子都桷子树子韶子五子白缘子多感子蔗子弥子梅桃杨摇子久熟猴闼子关桃子士翁子枸槽子猴总子多南子王坛子棎子都念子侯骚仙树实蠡齐子无石子婆罗婆磐砮穑树齐暾那核婆猪肉子黎子橹罟子槎檫子火炭子部谛子木赖子罗晃子古米子壳子藤核子木连子萝蒙子特乃子羊矢子日头子秋风子黄皮子朱圆子粉骨子塔骨子布衲子黄肚子盐麸子胡颓子山茱萸醋林子蓬荙柰抹勐果枸柰子稠黎子桃花水法佛哈米孙乌什哈乌喇柰乌沙尔器以上异果无花果文光果天仙果槃多树古度子波罗蜜优昙钵以上无花而实无患子菩提子不纳子鬼见愁栾华念珠树以上可为念珠文官果卷六十八木谱一松实见果谱卷六十九木谱二松卷七十木谱三松松花松脂艾香水松落叶松杆松卷七十一木谱四柏柏实竹柏桧枞卷七十二木谱五杉梓鼠梓漆豫章樟脑柟石楠卷七十三木谱六桐刺桐花冈桐赪桐臭桐胡桐海梧折桐卷七十四木谱七榆槐檀紫檀檕蒾駮马卷七十五木谱八楸榎山楸枫枫香槭榕楮椿樗山樗栎卷七十六木谱九柳卷七十七木谱十柳卷七十八木谱十一柳柳絮柳寄生柽柳榉柳水杨白杨栘杨以上乔木卷七十九木谱十二女贞冬青水冬青枸骨乌臼桄榔椶榈榈木海椶蒲葵黄杨桦木阑天竹荆楛棘以上灌木卷八十木谱十三檀香降真香蜜香树龙脑香安息香树麝香木羯布罗香櫰香必栗香以上香木灵寿木娑罗木扶木若木丹木建木迷谷棪木白文茎苦辛盼木稷木崇吾山木榣木櫰木机木北号山木木櫔木彫棠茇黄棘天楄蒙木帝休栯木帝屋亢木葪柏三珠树雄常树栾甘柤甘华朱木寻木文玉树不死树圣木服常琅玕树槠槲杻桋棫杬桥灵橪支赤木仁寿木模木楷木不尽木柤嫁返魂树声风木指星木平露宾连垂龙木女香树青樝木发日树生金树长生树丹青树文木上林苑树卷八十一木谱十四君子树不灰木员生树苏枋翳木贝多树鬼目树母树梓棪莎树抱木棹仙人树都句候风木酒树影木燧木寿木恒春树播栘树文众木摩厨石楼树子树大食国树春浮菩提树婆那娑树菴罗树婆田罗树毗野树歌毕佗树嫛弥咀赖罗波罗树纶木勾芒木橦树桤琪树凤首木木龙树色绫木倒生木黝木鹿木独梪树蜻蜒树没树阿勃参齐瑞木紫树尸利沙树罗汉木思儡木臙脂木龙骨木韩木頟常锁锁木椤木鸂木虎斑木赤水木人面木千岁木强木阎浮树拘尼佗树稠钖树铁树净土树黄栌綟木橉木柯树虎刺不凋木卖子木楤木木麻大空黄葛佛顶青椵木夜光木万葛树水清木以上异木藤女萝薜荔络石以上藤属御定佩文斋广羣芳谱目录下卷八十二竹谱一竹卷八十三竹谱二竹卷八十四竹谱三竹卷八十五竹谱四竹卷八十六竹谱五竹笋竹实越王竹淡竹叶锦竹篇竹竹菜卷八十七卉谱一芝卷八十八卉谱二蓍荓蓂荚华平萐莆朱草屈轶延嘉紫达吉祥草菖蒲以上的灵草书带草鸳鸯草翠云草老少年以上芳草芸牛芸草杜若蘼芜根为芎䓖见药谱白芷茅香白茅香排草瓶香耕香以上香草卷八十九卉谱三红花臙脂茜草蓝擘蓝鼠尾草狼把草以上染草芭蕉莎根为香附子见药谱茅盂蓬青蒿狄蒿马先蒿黄花蒿角蒿茵陈蒿以上隰草卷九十卉谱四菰蒲香蒲蘱芦箬荇苹卷九十一卉谱五萍藻海藻海带纶以上水草苔垣衣屋游瓦松仙人縚罗汉绦以上苔属卷九十二卉谱六祝余条黄雚蓇蓉无条草箨植楮鬼草荣草荀草葶甯薰草风条焉酸草嘉荣草棃草草高梁山草鸡谷苕饶莫葍藬结缕蔖摇车緜马瓝鸡肠草莸车蘮蒘玉红草留夷不死草明茎草吉云草神经香草梦草睡草瑶琨碧草地日草凤葵草蹑空草寿荣草迷迭龙须草龙常草虹草宵明草黄渠草闻遐草合欢草濡姧草娑罗草遥香草莽煌草芸苖草芸蓬草铜鼓草珊瑚鞭红席草咸草千步香草睡草龙刍蓆具草相思草活人草麝香草悬肠草宫人草护门草金光草玄鹿草鹤子草醒醉草变昼草迎凉草左行草青草槐野狐丝望舒草蜜草老鵶瓜篱鸭舌草铜匙草水耐冬天芊油点草三赖草金盘草芜荑息鸡草千金草金星草石长生红茂草通泉草女香以上异草鼠麴草马鞭草蛇含石帆佛甲草虎耳草离鬲草仙人草宜南草仙人掌萍蓬草鸡足草知风草扁担草娇草马房星星草黄背草塔子头水稗草凤尾草稠稉琉璃草蝎子草特勒苏草恒春草烟草以上杂草卷九十三药谱一甘草黄耆人参沙参荠苨桔梗长松黄精黄独葳蕤知母肉苁蓉列当锁阳天麻朮狗嵴贯众巴戟天远志百脉根淫羊藿卷九十四药谱二仙茅玄参地榆丹参紫参王孙紫草白头翁白及三七黄连胡黄连黄芩秦艽柴胡前胡防风独活土当归都管草升麻苦参白鲜延胡索贝母石蒜龙胆细辛木细辛及已鬼督邮徐长卿白微白前草犀钗子股吉利草良耀草朱砂根辟虺雷锦地罗紫金牛拳参铁线草金丝草以上山草卷九十五药谱三当归芎䓖蛇床藳本徐黄蜘蛛香木香甘松香山柰廉姜山姜豆蔻缩砂蔤益智荜茇蒟酱肉豆蔻补骨脂姜黄郁金蓬莪茂荆三稜香附子苗为莎草别见卉谱艾纳香兜纳香藿香藿山草麻伯相马天雄草益妳草香薷爵床赤车使者假苏薄荷地钱紫苏水苏荠薴石荠薴以上芳草菴对庐艾千年艾阴地蕨九牛草益母草錾菜薇夏枯草刘寄奴草曲节草丽春草青葙桃朱术天灵草思蓂子大蓟卷九十六药谱四续断钩芺漏卢飞廉大青小青胡卢巴蠡实牛蒡菤耳地菘豨莶蘘荷麻黄木贼灯心草地黄牛膝紫菀女菀麦门冬酸浆蜀羊泉鹿蹄草败酱款冬决明地肤王不留行葶苈车前狗舌草鳢肠连翘蒴藋水英海根火炭母草三白草蚕茧草蛇茧草虎杖蒺藜沙苑蒺藜谷精草海金沙地杨梅水杨梅地蜈蚣草半边莲紫花地丁鬼鍼草独用将军留军待见肿消攀倒甑水甘草卷九十七药谱五大黄商陆狼毒防葵狼牙茹大戟泽漆甘遂续随子莨菪云实蓖麻博落回黑天赤利子常山杜茎山土红山藜芦山慈石参果根马肠根水藜芦附子乌头白附子天南星虎掌草蒟蒻菩萨草半夏蚤休鬼臼射干坐拏草押不芦芫花荛花醉鱼草莽草茵芋苦堇毛茛海姜阴命牛扁虱建草荨麻格注草海芋钩吻透山根以上毒草卷九十八药谱六兔丝五味子覆盆子蓬虆悬钩子蛇苺使君子木鳖子番木鳖马兜铃预知子牵牛栝楼王瓜黄环天门冬百部何首乌荜薢菝葜土茯苓白歛女萎赭魁鹅抱伏鸡子仰盆人肝藤九仙子山豆根黄药子解毒子奴会子海药实白药子陈家白药甘家白药会州白药冲洞根突厥白威灵仙翦草防已木通通脱木天寿根金银藤钩藤倒挂藤白兔藿白英芄兰赤地利紫葛乌苺葎草泽泻羊蹄酸模龙舌草麕舌苦草以上水草石斛骨碎补石韦石苋石垂景天石胡荽螺厣草酢浆草酸草三叶地锦金疮小草崖椶鸡翁藤半天回野兰根紫背金盘醋筒草白龙须以上石草马勃苔部卷九十九药谱七屈草别羇离楼草黄护草雀医草木甘草益决草九熟草兑草异草灌草草莘草英草华封华华节草让实羊实桑茎实可聚实满阴实马颠马逢兔枣鹿良鸡湼犀洛雀梅燕齿土齿金茎白背青雌白辛赤举赤湼赤赫黄秫黄辨紫给紫蓝粪蓝巴朱柴紫文石路石旷石败石石剧石芸竹付秘恶卢精唐夷知杖河煎区余王明师系并苦索千良达戈共舩虹姑活白女肠白扇根黄白支父陛根疥拍腹五母麻五色符救赦人者常吏之生载庆腂芥鸩鸟浆吉祥草鸡脚草兔肝菜断鑵草千金土落草倚待草药王草筋子根廅药无风独摇草陀得花建水草百药祖催风使刺虎石逍遥黄寮郎黄花了百两金地茄子田母草田麻芥心菜苦芥子布里草茆质污胡堇草小儿羣独脚仙撮石合草露筋草九龙草荔支草水银草透骨草蛇眼草鹅项草蛇鱼草九里香草白筵草环肠草札耳草云花草野草纤霞草牛脂艻鸭脚青天仙莲双头莲猪蓝子天芥菜佛掌花郭公刺笾箕柴碎米柴羊屎柴山枇杷柴三角风叶下红满江红隔山消石见穿墓头回羊茅阿儿只阿息儿奴哥撒儿以上杂草薏苡谷部槟榔山槟榔大腹子马槟榔茱萸以上果部桂卷一百药谱八丁香乌药研药乳香没药骐驎竭阿魏卢会黄蘗小蘗厚朴杜仲秦皮皂角波斯皂荚鬼皂荚肥皂荚酸角诃黎勒婆罗得巴豆大风子海红豆相思子猪腰子金樱子卫茅五加枸杞溲疏杨栌木天蓼放杖木接骨木新雉木合新木俳蒲木遂阳木学木核栒核木核荻皮栅木干陀木马疡木角落木芺树白马骨慈母黄屑大木皮以上木部茯苓茯神神木猪苓以上寓木汪灏广羣芳谱御定佩文斋广羣芳谱卷一天时谱春增礼记乡饮酒义东方者春春之为言蠢也产万物者圣也注蠢动生之貌也圣之为言生也疏东方产育万物故为春为圣尔雅春为青阳注气青而温阳春为发生公羊传春者何岁之始也注春者天地开辟之端养生之首管子东方曰岁星其时曰春其气曰风风生木梁元帝纂要春曰阳春青春芳春三春九春风曰阳风春风暄风柔风惠风景曰媚景时曰良时嘉时芳时辰曰良辰嘉辰芳辰节曰华节芳节嘉节良节韶节淑节草曰弱草芳草芳卉木曰华木华树芳树阳树林曰茂林芳林汇考原诗小雅春日迟迟卉木萋萋仓庚喈喈釆繁祁祁增诗正义周成王太平之时于春时亲耕籍田以劝农桑又祈求社稷使年丰周礼天官内宰上春诏王后帅六宫之人而生穜稑之种而献之于王注先种后熟曰穜后种先熟曰稑史记叔孙通传孝惠帝曾春出游离宫叔孙生曰古者有春尝果方今樱桃熟可献愿陛下出因取樱桃献宗庙上许之诸果献由此兴原前汉书文帝纪元年三月诏曰方春和时草木羣生之物皆有以自乐增律历志少阳者东方东动也阳气动物于时为春春蠢也物蠢生乃动运后汉书明帝纪永平三年春诏曰夫春者岁之始也始得其正则三时有成有司其勉顺时气劝督农桑章帝纪元和二年诏曰方春生养万物莩甲宜助萌阳以育时物郎觊传方春东作布德之元阳气开发养导万物逸周书禹禁春三月山林不登斧以成草木之长管子日至六十日而阳冻释七十日而阴冻释阴冻释而稷故春事二十五日之内耳庄子春雨日时草木怒生铫鎒于是乎始修草木之到植者过半而不知其然尸子春为忠也东方而春春动也是故鸟兽孕荣华生万物遂忠之至也吕氏春秋冬至后五旬七日菖蒲生乃耕菖者百草之先生者也于是始耕淮南子春风至则甘雨降生育万物草木荣华莫见其为者而功既成矣春秋繁露木者春生之性农之本也原刘向别录邹衍居燕燕有谷地美而春不生黍稷衍吹律暖气乃至草木乃生至今名黍谷增焦氏易林百草嘉卉萌芽将出昆虫扶户阳明所得谷风布气万物出生萌庶长养华叶茂盛春秋元命苞春者神明推移精华结纽注神明犹阴阳也相推使物精华结成纽结要也春秋文耀钩春致其时华实乃荣洛阳伽蓝记法云寺北有临淮王彧宅彧性爱山林又重賔客至于春风扇扬花树如锦晨食南馆夜游后园僚寀成羣俊民满席丝桐发响羽觞流行诗赋并陈清言乍起莫不领其玄奥忘其褊恡焉是以入彧室者谓登仙也荆州秀才张斐裳常为五言有句云异林花共色别树鸟同声彧以蛟龙锦赐之史畧北齐卢士深妻崔氏有才学春日以桃花和雪与儿靧面云取红花取白雪与儿洗面作光悦取白雪取红花与儿洗面作研华取雪白取花红与儿洗面作华容国史补曲江大会先牒教坊请奏上御紫云楼垂帘观焉时或拟作乐则为之移日故曹松诗云追游若遇三清乐行从应妨一日春勅下后人置皮袋例以图障酒器钱绢入其中逢花即饮故张借诗云无人不借花园宿到处皆携酒器行原曲江春宴录长安贵家游赏翦百花装成狮子互相送遗狮子有小连环欲送以蜀锦流苏牵之曰春光且莫去留与醉人看虞松方春谓握月担风且留后日吞花卧酒不可过时玉尘集穆宗宫中花开以重顶帐蒙蔽置惜春御史号曰括春开元天宝遗事学士许慎选放旷不拘小节多与亲友结宴于花圃中未尝具帷幄设坐具使童仆辈聚落花铺于坐下曰吾自有花裀何消坐具杨国忠子弟每春至之时求名花异木植于槛中以板为底以木为轮使牵之自转所至之处槛在目前而便即欢赏目之为移春槛长安贵游子弟每至春时游宴供帐于园囿中随行载以油幕或遇阴雨以幕覆之尽驩而归长安侠少每至春时结朋联党各乘矮马饰以锦韀金络竝辔于花树下徃来使仆从执酒皿而随之遇好囿则驻马而饮长安士女春时鬭花戴插以奇花多者为胜皆用千金市名花植于庭苑中以偹春时之鬭也长安士女游春野步遇名花则设席借草以红裙递相插挂以为宴幄宁王春时于后园中纫红丝为绳密缀金铃系于花梢之上每有乌鹊翔集则令园史掣铃索以惊之盖惜花之故也增六一诗话梅圣俞尝与范希文席上赋河豚诗春洲生荻芽春岸飞杨花河豚当是时贵不数鱼虾河豚常出于春暮羣游水上食絮而肥南人多与荻芽为羹云最美温公诗话先朝春月多召两府两制三馆于后苑赏花钓鱼赋诗嘉祐末仁宗复修故事羣臣和御制诗是日微阴寒韩魏公时为首相诗卒章云轻云阁雨迎天仗寒色留春入寿杯二十年前曾侍宴台司今日喜重陪东坡集吴越王妃每岁春必归临安王遗书曰陌上花开可缓缓归矣吴人用其语为歌岁时杂记一月二气六候自小寒至谷雨四月八气二十四候每候五日以一花之风信应之小寒一候梅花二候山茶三候水仙大寒一候瑞香二候兰花三候山矾立春一候迎春二候樱桃三候望春雨水一候菜花二候杏花三候李花惊蛰一候桃花二候棠梨三候蔷薇春分一候海棠二候梨花三候木兰清明一候桐花二候麦花三候柳花谷雨一候牡丹二候酴醿三候楝花楝花竟则立夏曲洧旧闻范蜀公居许作长啸堂前有荼架春时宴客花落酒杯中饮以大白举坐无遗谓之飞英会东臯杂录花信风梅花风最先楝花风最后凡廿四番以为寒绝后唐人诗云楝花开后风光好梅子黄时雨意浓徐师川诗云一百五日寒食雨二十四番花信风又古诗云早禾秧雨初晴后苦楝花风吹日长蓬窓续录曲江宴唐进士会同年于此豪客园户争以名花布道上进士乘马盛服鲜制推同年俊少者为探花使白居易诗春风得意马蹄疾一日看徧长安花道山清话哲宗御讲筳手折一柳枝翫程颐为讲官奏曰方春万物发生之时不可非时毁折哲宗亟掷于地渔隐丛话蔡繁卿守扬州春时作万花会用花十余万枝原遯斋闲览河朔春时多大风飞尘撼木数日一作二三日方止以访左右对曰不得是风且无年名曰吹花擘柳风草木百谷皆借之增干淳岁时记禁中赏花非一先期后苑及修内司分任排办凡诸苑亭榭花木妆点一新锦帘绡幕飞梭绣毬以至茵褥设放器玩盆窠珍禽异物各务奇丽起自梅堂赏梅芳春堂赏杏花桃源观桃粲锦堂金林檎照妆亭海棠兰亭修禊至于钟美堂大花为极盛堂前三面皆以花石为台各植名品台后分植玉兰绣毬数百株俨如镂玉屏堂内左右各列三层雕花彩槛护以彩色牡丹画衣间列碾玉水晶金壶及大食玻璃官窑等瓶各簪奇品如姚魏御衣黄照殿红之类几千朵至于梁栋窓户间亦以湘筒贮花鳞次簇插何翅万朵自中殿妃嫔以至内官赏赐有差下至伶官乐部应奉人等亦霑恩赐谓之随花赏至暮春则稽古会瀛堂赏琼花静侣亭紫笑净香亭采兰挑笋则春事已在绿阴芳草间矣蒋苑使有小圃不满二亩而花木匼匝亭榭奇巧春时悉以所有书画玩器罗列满前閙竿花蓝之类悉皆缕丝金玉为之且立标竿射垛及秋千梭门鬪鸡蹴踘诸戏事以娱游客衣冠士女至者招邀杯酒徃徃禁烟乃已谓之放春湖山胜槩丰乐楼旧为众乐亭又改耸翠楼政和中改今名淳祐间赵京尹重建宏丽为湖山冠又甃月池立秋千梭门植花木构数亭春时游人繁盛清闲供春时晨起点梅花汤课奚奴洒扫护阶苔取蔷薇露浣手薰玉蕤香读古赤文绿字书晌午採笋蕨供胡麻汲泉试新茗午后乘欵叚马执翦水鞭携斗酒双柑徃听黄鹂日晡坐柳风前裂五色牋集锦囊佳句薄暮遶径灌花花史汉武帝尝以吸花丝所织锦赐丽娟命作舞衣春暮宴于花下舞时故以袖拂落花满身都着舞态愈媚谓之百花舞宗测春游山谷间见奇花异草则系于带上归而图其形状名聚芳图百花带人多效之武陵儒生苗形事园池以接宾客有野春亭杂植山花五色错列平湖上有龙湫山花烂熳不可枚举近寺茅檐草舍皆绕植桃李春游士女辐凑杯盘狼籍无不手捻花枝醉唿潦倒者西湖志杭州寿安坊俗称官巷宋时谓之花市亦曰花团盖汴京寿安山下多花园春时赏宴争华竞侈锦簇绣围移都后以花市比之故称寿安坊今两岸多卖花之家亦其遗俗也集藻赋御制春雨赋神籥絪缊化机和煦元气上融醲膏下聚首五行者曰水润万物者惟雨于时苍祗莅节青鸟司晨余寒未歛禁火方新风轻飏以习习云密布而鳞鳞垂九霄之嘉澍飞四野之甘津始触石以吐液旋弥空而散泽初曳缕以吹丝继缘霤而滴墀乍密还疎欲断又续拂宇披檐挹川注谷既磅礡而淋漓亦弥漫而渗漉戛绮埒之明玑流铜池之文木欣欣以向荣草萋萋而如沐若夫徂畛徂隰是蔉是穮塍麦渐秀田禾始苗广地道之发育资土脉之沃饶虽霑体而涂足幸渥叶而濡条况乃灌溉神州濊汪赤县无远弗届靡幽不徧洒郊牧而欢唿浃寰瀛而舞忭庆玉烛之长调喜丰年之屡见夫惟天地之德广大无私春生夏长云行雨施寓栽培于无意普美利于不知植品物以咸若含细大而莫遗所以觧泽徬徨湛恩深厚覆被民生惠鲜陇亩兴有渰于三阳敷仙霖于千耦世并享夫丰亨俗咸登于仁寿洋洋乎造物之弘功予一人乎何有增晋夏侯湛春可乐赋春可乐兮乐东作之良时嘉新田之启菜悦中畴之发菑桑冉冉以奋条麦遂遂以扬秀泽苗翳渚原卉耀阜春可乐兮乐崇陆之可娱登夷冈以迥眺超娇驾乎山隅缀杂花以为盖集繁蕤以饰裳散风衣之馥气纳戢怀之潜芳莺交交以弄音翠翾翾以轻翔招君子以偕乐携淑人以微行周庾信春赋宜春苑中春已归披香殿里作春衣新年鸟声千种啭二月杨花满路飞河阳一县併是花金谷从来满园树一丛香草足碍人数尺游丝即横路开上林而竞入拥河桥而争度出丽华之金屋下飞燕之兰宫钗朵多而讶重髻鬟高而畏风眉将柳而争绿面共桃而竞红影来池里花落衫中苔始绿而藏鱼麦才青而覆雉吹箫弄玉之台鸣佩凌波之水移戚里而家富入新丰而酒美石榴聊泛蒲桃酦醅芙蓉玉盎莲子金杯新芽竹笋细核杨梅绿珠捧琴至文君送酒来玉管初调鸣絃暂抚阳春绿水之曲对凤廻鸶之舞更炙笙簧还移筝桂月入歌扇花承节鼓协律都尉射雉中郎停车小苑连骑长杨金鞍始被柘弓新张拂尘看马埒分朋入射堂马是天池之龙种带乃荆山之玉梁艳锦安天鹿新绫织凤皇三日曲水向河津日晚河边多觧神树下流杯客沙头度水人镂薄窄衫袖穿珠帖领巾百丈山头日欲斜三晡未醉莫还家池中水影悬胜镜屋里衣香不如花文赋散句增晋傅玄阳春赋干坤絪缊冲气穆清幽蛰蠢动万物乐生依依杨柳翩翩浮萍桃之夭夭灼灼其荣繁华晔而燿野炜芬葩而扬英湛方生怀春赋麦芃芃而含秀桑譪譪而敷荣华照灼以烂林叶婀娜以媚茎王廙春可乐赋春可乐兮乐孟月之初阳冰泮涣以微流土冐橛而觧刚野暄卉以挥绿山葱蒨以发苍李颙四时赋平臯眇莽中林葱青野马飞涧晨虹垂旌阳燕南徂阴鴈北征青华皓皓丹秀荧荧谢万春游赋青阳司候勾芒御辰陈条灌以摧枯初茎蔚其曜新羃丰叶而为幄靡翠草而成茵宋刘义恭感春赋天晻暧而流寒日阴翳而沦精风淑穆而吹兰雨蒙蒙而洗茎草承泽而擢秀花顺气而飞馨梁元帝春赋洛阳小苑之西长安大道之东苔染池而尽绿桃含山而併红露霑枝而重叶网萦花而曳风隋萧悫春赋落花无限数飞鸟排花度禁苑玉饶风吹花春满路唐王勃春思赋蜀川风候隔秦川今年节物异常年霜前柳叶衔霜翠雪里梅花犯雪妍霜前雪里知春早看柳看梅觉春好思万里之佳期忆三秦之远道澹荡春色悠扬怀抱野何树而无花水何隄而无草原宋之问春宴韦曲庄序万株果树色杂云霞千亩竹林气含烟雾激樊川而萦碧濑浸以成波望太乙而邻少微森然逼坐铺落花以为借结垂杨而代幄霁景含日晚霞五彩而丹青韶光卷云春臯一色而凝黛李邕春赋杨廻曲沼李杂芳园条烟浓而曳地花锦缛而当轩李白春夜宴桃李园序幽赏未已高谈转清开琼筵以坐花飞羽觞而醉月惜余春赋平原萋兮绮色爱芳草兮如翦惜余春之将阑每为恨而不浅五言古诗御制春旭日含新淑春光覆满屋东皇转岁华融气杂山谷增晋郭璞春青阳畅和气谷风穆以温英茞晔林荟昆虫咸启门高台临迅流四座列王孙羽盖停云阴翠郁映玉樽齐谢朓新渚宛洛佳遨游春色满皇州结轸青郊路廻瞰苍江流日华川上动风光草际浮桃李成蹊径桑榆荫道周东都已俶载言归望绿畴梁简文帝春日年还乐应满春归思复生桃含可怜紫柳发断肠青落花随燕入游丝带蝶惊邯郸歌管地见许欲留情晚日后堂幔阴通碧砌日影度城隅岸柳垂长叶窓桃落细跗花留蛱蝶粉竹翳蜻蜓珠赏心无与共染翰独踟蹰元帝春日新莺隐叶啭新燕向窓飞柳絮时依酒梅花乍入衣玉珂逐风度金鞍映日晖无令春色晚独望行人归望春叶浓知柳密花尽觉梅踈兰生未可握蒲小不堪书江淹当春四韵雷萌山中草云煦江上花流烟漾璇景轻风泛凌霞我有幽兰念衔意瞩望斜友人殊未还独慰檐前华虞羲春郊光风转蕙畮香雾郁兰津暄迟蝶弄蘤景丽鸟和春樵歌喧陇暮渔枻乱江晨山中芳杜若依依独思人王筠春游丛兰已飞蝶杨柳未藏鸦物色相煎荡微步出东家既同翡翠翼复如桃李花欲以千金笑廻君流水车鲍泉春日新燕始新归新蝶复新飞新花满新树新月丽新晖新光新气早新望新盈抱新水新绿浮新禽新听好新景自新还新叶复新攀新枝虽可结新愁讵觧颜萧瑱春日贻刘孝绰涧水初流碧山樱早发红新禽争弄响落蕊乱从风拂檐多软干映户悉花丛谁云相去远垂柳对高桐闻人蒨春日高台动春色清池映日华绿葵向光转翠柳逐风斜林有呜心鸟园多夺目花相与咸知节叹子独离家陈徐陵春日岸烟起暮色岸水带斜晖径狭横枝度帘摇惊燕飞落花承步履流涧写行衣何殊九枝盖薄暮洞庭归周庾信咏春逍遥游桂苑寂绝想桃源狭石分花径长桥映水门管声惊百鸟人衣香一园定知欢未足横琴坐树根杨师道春朝闲步休沐乘闲豫清晨步百林池塘借芳草兰芷袭幽衿雾中分晓日花里弄春禽野径香恒满山堦笋屡侵何须命轻盖桃李自成阴原唐李白春思燕草如碧丝秦桑低绿枝当君怀归日是妾断肠时春风不相识何事入罗帏增张子容春江花月夜林花发岸口气色动江新此夜江中月流光花上春分明石潭里宜照浣纱人王维赠斐十迪风景日夕佳与君赋新诗澹然望远空如意方支颐春风动百草兰蕙生我篱暧暧日暖闺田家来致词欣欣春还臯淡淡水生陂桃李虽未开荑萼满芳枝请君理还策敢告将农时韩愈感春偶坐藤树下暮春下旬间藤阴已可庇落蕊还漫漫亹亹新叶大珑珑晚花干青天高寥寥两蝶飞翻翻时节适当尔怀悲自无端孟郊长安早春旭日朱楼光东风不惊尘公子醉未起美人争探春探春不为桑探春不为麦日日出西园祗望花柳色乃知田家春不入五侯宅独孤及山中春思獭祭川水大人家春日长独谣昼不暮搔首惭年芳靡草知节换含葩向新阳不嫌三径深为我生池塘亭午井灶闻雀声响空仓花落没屐齿风动羣木香归路云水外天涯香茫茫独卷万里心深入山乌行芳景勿相迫春愁未遽忘权德舆春日戏题江春好游衍处处芳菲积綵舫入花津香车依柳陌绿杨烟袅袅红蕊莺寂寂如何愁思人独与风光隔宋曾巩和张友直城东春日东流抱孤城雨洗见春色风吹百草根道路千里碧莫尽溪漫漫波澜散无迹遥林缺见山冉冉苍譪积沙禽有行踪文字不可识青松对桃李桃红李花白红白势方竞青青守巖侧君意无不谐研谈欲俱得赋诗多所陈炳若观龟拆城东不待到众物已历历朱子春日言怀春至草木变郊园犹掩扉兹晨与心会览物徧芳菲桃萼破浅红时禽悦朝晖泉谷暖方融原田水初肥东作兴庶甿岁功始在兹端居适自慰世事复有期终然心所向农亩还当归元吴师道德兴开化道中春晨气澄穆杂卉香满路百舌呜高林墟烟淡如雾农夫启门出在野各有务行人独何为憧憧自来去两崖苍石间湍水激清泻山桃烂红芳光影连上下春风忽怒起意乃媚行者飞花扑人来揽之欲盈把倪瓒春日云林斋居池泉春涨深径苔夕阴满讽咏紫霞篇驰情华阳馆晴岚拂书幌飞花浮茗盌阶下松粉黄窓间云气暖石梁萝茑垂翳翳行踪断非与世相违冥栖久忘返七言古诗增陈贺循庭中有奇树三春节物始芳菲游丝细草动春晖香风飘舞花间度好鸟和鸣枝上飞临池间竹偏增绿依堦映雪纷如玉温室庭前竟不言鼓吹楼中能作曲曾闻远别旧难思攀折会取赠佳期长条本自堪为带密叶由来好作帏星稀汉转月轮明徘徊夜鹊屡相惊欲识幽人兰杜径山窓芳桂复丛生唐文德后游春曲上苑杏花朝日明兰闺艳妾动春情井上新花偷面色檐前嫩柳效身轻花中去来看蝶舞树上长短听流莺林下何须远借问出众风流旧有名温庭筠阳春曲云母空窓晓烟薄香昬龙气凝晖阁霏霏雾雨杏花天帘外春威着罗幕曲阑伏槛金麒麟沙苑芳郊连翠茵厩马何能啮芳草路人不敢随流尘惜春词百舌问花花不语低回似恨横塘雨蜂争粉蕊蝶分香不似垂杨惜金缕愿君留得长妖韶莫逐东风还荡摇秦女含嚬向烟月愁红带露空迢迢原宋寇准江南春波渺渺柳依依孤村芳树远斜日杏花飞江南春尽离肠断苹满汀洲人未归增欧阳修春寒东风吹云海天黑饥龙冻云雨不滴嗔雷隐隐愁烟白宿露无光瑶草寂东皇染花满春园天为花迷惜春色唿云鏁月恐红蔫几日春阴养花魄悠悠远絮萦空掷愁思织春挽不得高楼去天无几尺远岫参差乱屏碧徐积江南春今年是处春风早江南地暖春逾好春风次第入江山先入梅花既芳草芳草春深似有情真共江山到洞庭落花流水武陵道湖中有山春更青斜阳西落一点明少年莫上岳阳城陆游雨霁出游十日苦雨一日晴拂拭拄杖西村行清沟冷冷流细水好风习习吹衣轻四邻蛙声已阁阁两岸柳色争青青辛夷先开半委地海棠独立方倾城春工遇物初不择亦秀燕麦开芜菁荠花如雪又烂熳百草红紫那知名小鱼谁取置道侧细柳穿颊危将烹欣然买放寄吾意草莱无地苏疲氓元周权春日即事吴蚕欲老畴未秧拍隄野水廻横塘淡烟踈树绿阴薄落花飞絮白日长寒具油干过冷节匆匆芳事归鶗鴂枕书睡足午窓明雪乳浮浮翻兔褐五言律诗御制春日郊行春殿晴云晓銮舆出禁闱桃花临紫陌柳色启青晖细雨清尘界和风散德威马嘶驰道远满地尽芳菲玉泉春晓郊墅初晴后芳春曙色旋孤峦堆画障细穴吐新泉浪静鲜鳞跃风恬紫菂妍怡情看万象浩浩思无边春日观花枝上流莺蚤千红万紫香气融催景丽风过递年芳秾李花犹浅垂杨叶未长涧中春熘发疑是奏笙簧增唐宋之问春日芙蓉园侍宴芙蓉秦地沼卢橘汉家园谷转斜盘径川廻曲抱源风来花自舞春入鸟能言侍宴瑶池夕归途骑吹繁年光竹里徧春色杏间遥烟气笼青阁流文荡画桥飞花随蝶舞艳曲伴莺娇今日陪欢豫还疑陟紫霄原杜甫春夜喜雨好雨知时节当春乃发生随风潜入夜润物细无声野径云俱黑江船火独明晓看红湿处花重锦官城增秦系春日闲居一似桃源隐将今过客迷碍冠门柳长惊梦院莺啼浇药泉流细围碁日影低举家无外事共爱草萋萋王建长安春游骑马傍闲坊新衣着雨香桃花红粉醉柳絮白云狂不觉愁春去何曾得日长牡丹相次发城里又湏忙韦述春日山庄初岁开韶月田家喜载阳晚晴摇水态迟景荡春光浦净渔舟远花飞樵路香自然成野趣都使俗情忘元稹遣春失游花伴因风浪引将柳堤遥认马梅径误寻香晚景行看谢春心渐欲狂园林都不到何处枉风光于良史春山月夜春山多胜事赏翫夜忘归掬水月在手弄花香满衣兴来无远近欲去惜芳菲南望呜钟处楼台深翠微李商隐判春一桃复一李井上占年芳笑处如临镜窥时不隐墙敢言西子短谁觉宓妃长珠玉终相类同名作夜光春宵自遣地胜遗尘事身闲念岁华晚晴风过竹深夜月当花石乱知泉咽苔荒任径斜陶然恃琴酒忘在山家春游桥峻斑骓疾川长白鸟高烟轻唯润柳风滥欲吹桃徙倚三层阁摩挲七宝刀庾郎年最少青草妒春袍李中喜春雨有寄青春终日雨公子莫思情任阻西园会且观南亩耕最怜滋陇麦不恨湿林莺父老应相贺丰年兆已成僧贯休春兴柳暖莺多语花明草尽长风流在诗句牵率绕池塘叫切禽名宇飞狂蝶姓庄时来真可惜自勉掇兰芳原僧皎然春兴片雨拂檐楹烦襟四座清霏微过麦陇萧散傍莎城静爱和花落幽闻入竹声朝观趣无限高咏寄闲情增宋梅尧臣和元舆游春韵乘闲多野兴信马与君行碧树斜通市清流曲抱城山花高下色春鸟短长声日暮吾庐近还歌空复情春阴浓淡云无定凄微气宇寒鸠呜桑叶吐村暗杏花残客子行裘薄春塘野水宽轻雷欣已发谬作採茶官李弥逊春日杂韵幽栖足春事晴日苦相催屐齿穿沙稳笻须碍竹回光风初转蕙残雪欲欺梅自是经过少柴门日日开真山民春游春光泼眼明占胜得新亭棠醉风扶起柳眠莺唤醒非无杯泛绿安得髩皆青且事日为乐歌声莫暂停元陈樵春日细雨花阴重轻烟草色匀惊禽长避客娇燕却依人絃管红楼酒跧蹏紫陌尘东风竞游赏因想上林春叶颙春日晓洞云归湿青山草木新夭桃含宿雨嫩柳袅轻尘蝶翅寒犹怯蜂衙晚渐陈香风簇罗绮已有蹋青人七言律诗御制景山望春云霄千尺倚丹丘辇下山河一望收凤翥中天连紫阙龙蟠北极壮皇州烟生沆瀣春初丽露湿芙蓉翠欲流却向闾閰看蔀屋崇高还廑庙堂忧后苑漫兴佳气青葱绕苑墙红泉紫岫胜云庄雕栏细草经春满绮阁繁花入午香雨露生成随品类鸢鱼飞跃自低昂闲亭久坐浑无事静对琴书觉意长增唐张谓春园家宴南园春色正相宜大妇同行少妇随竹里登楼人不见花间觅路鸟先知樱桃觧结垂檐子杨柳能低入户枝山简醉来歌一曲参差笑煞郢中儿包何和程员外春日东郊即事郎官休浣怜迟日野老欢娱为有年几处折花惊蝶梦数家留叶待蚕眠藤垂委地萦珠实泉迸侵堦浸绿钱直到闭关朝谒去莺声不散柳含烟李绅忆春日曲江宴后许至芙蓉园春风上苑开桃李诏许看花入御园香径草中廻玉勒凤凰池畔泛金樽绿丝垂柳遮风暗红药低丛拂砌繁归绕曲江春景晚未央明月锁千门王建春日五门西望百官朝下五门西尘起春风过玉堤黄帕葢鞍呈过马红罗缠颈鬪回鸡馆松枝重墙头出御柳条长水面齐唯有教坊南草色古苔阴地冷萋萋杨巨源长安春游凤城春报曲江头上客年年是胜游日暖云山当广陌天清丝管在高楼茏葱树色分仙阁缥缈花香泛御沟挂壁朱门新邸第汉家恩泽问酇侯白居易钱塘湖春行孤山寺北贾亭西水面初平云脚低几处早莺争暖树谁家新燕啄春泥乱花渐欲迷人眼浅草才能没马蹄最爱湖东行不足绿杨阴里白沙堤杭州春望望海楼明照曙霞护江堤白蹋晴沙潮声夜入伍员庙柳色春藏苏小家红袖织绫夸柿蔕青旗沽酒趁梨花谁开湖寺西南路草绿腰一道斜认春认得春风先到处西园南面水东头柳初变后条犹重花未开前枝已稠暗助醉颜寻绿酒潜添睡兴着红楼知君未别阳春数宜待春深好拟游温庭筠春日野行日西塘水金堤斜碧草芊芊暗吐芽野岸明媚山芍药水田叫噪官虾蟆镜中有浪动菱蔓陌上无风飘柳花何事轻桡向溪客绿萍方好不还家方干春日年去年来似有期日高添睡是春时虽将细雨催芦笋用东风染柳丝重雾已应吞海色轻霜何事挫花枝此时野客因花醉醉卧花间应不知宋陈襄春日赏林亭把酒春亭览众芳水精帘箔逗山光孤松冷落千年换野槿纷华一日香绿圃烟深迷蛱蝶曲池波暖睡鸳鸯文园莫惜鹴裘费买取宜城作醉乡王廷珪春日山行缓鞚青丝马不嘶春山草长静山扉迸林新笋斑斑出隔水幽禽欵欵飞雨过泉声鸣岭背日长花气扑人衣云藏远岫茶烟起知有僧居在翠微陆游春日小园市尘不到放翁家绕麦穿桑野径斜夜雨长深三尺水晓寒留得一分花闷从邻舍分春瓮闲就僧窓试露芽自此年光应更好日驱秧马听缫车雨霁春色粲然喜而有赋应接年光日渐慵犹能一饮百花空半霑蝶粉帘栊雨远送莺声巷陌风千缕麴尘杨柳绿万枝猩血海棠红从来造物陶甄手在闲人诗句中朱子和秀野韵江臯晴日丽芳华翠竹踈疎映白沙路转忽逢沽酒客眼明惟见满园花望中景助诗人趣物外春归释子家向晚寻芳草径夕阳流水遶村斜戴昺春事春事关心常起早爱看景物试凭栏戏鱼池面微添绿啼鸟枝头尚带寒斩棘重樊新插柳泉频灌自栽兰年年賸有园林兴每恨庐边地不宽方岳春日杂兴高下云藏野老家纵横水漱竹篱斜勒将春去许多雨流出山来都是花白首风烟三径草清时鼓吹一池蛙身闲不耐闲双手洗甑炊香夜作茶南冈北岭对窓扉看尽朝岚与夕霏社后未曾闻燕语雨中谁不惜花飞山醅约莫几时熟沙笋轮囷一尺围莫怨风光损桃李荼芍药又芳菲高翥春日湖上清波门外放船时尽日轻寒恋客衣花下笑声人共语柳边樯影燕初飞晓风不定棠梨瘦夜雨相连荠麦肥最忆故山春正好夜来先遣梦魂归真山民春晓雨破晓檐花未放干披衣和梦倚阑干酿成苔晕地犹湿老尽莺声风正寒无客醉敲金响有人睡怯翠衾单牡丹一夜成消瘦下珠帘不忍看元宋无春日野步翳日桤阴翠幄遮葑围高下奕枰斜陂塘几曲深浅水桃李一溪红白花赪尾自跳鱼放子绿头相并鸭眠沙春郊景物堪图写输与烟樵雨牧家原明陆树声一番风雨酿重阴云树苍茫自远林径满烟萝围作障石分泉路细鸣琴青门插柳关幽思紫陌行春滞赏心最是桃花争欲放不禁庭院晓寒侵曹大章东风绿草到平台小槛晴临曲磵隈月影上洲杨柳乱雾香沾酒杏花开佳人步郭逢君饮卧病怜春强自来寻胜正当花度日蕊宫莺蝶一齐回于若瀛不问深红与浅红名园次第暗芳丛乍随絮逐仍依草忽向西飞又转东嫩碧朝添眉自恨流黄夜罢锦成空年年一度开还落始信隋家剪未工五言排律增唐王叡春草碧色习习东风扇萋萋草色新浅深千里碧高下一时春嫩叶舒烟际微香动水濵金塘明夕照辇路惹芳尘造化功何广阳和力自均今当发生日沥恳祝良辰张嗣初赋得春色满皇州何处年华好皇州淑气匀朝阳潜应律草木暗迎春柳变金隄畔兰抽曲水滨轻黄重辇道微绿映天津丽景浮丹阙晴光拥紫宸不知幽远地今日几枝新李商隐永乐县所居一草一木无非自栽今春悉已芳茂因书即事一章手种悲陈事心期翫物华柳飞彭泽雪桃散武陵霞枳嫩栖鸾叶桐香待凤花绶藤萦弱蔓袍草展新芽学植功虽倍成蹊迹尚賖芳年谁共翫终老邵平瓜李郢春日题山家偶与樵人熟春残日日来依岗寻紫蕨挽树得青梅燕静衔泥起蜂喧抱蕊回嫩茶重搅绿新酒畧吹醅漠漠蚕生纸涓涓水弄苔丁香正堪结留步小庭隈郑谷木向荣园林青气动众木散寒声败叶墙阴在滋条雪后荣欣欣春令早蔼蔼日华轻庾岭梅先觉隋堤柳暗惊山川应物候臯壤起农情祗待开花日连栖出谷莺五言绝句御制春夜玉鑪烟霭尽夜静百花香曙气浮丹陛春光拂象床增唐张九龄荅靳博士上苑春先入中园花尽开唯余幽径草尚待日光催张起春情画阁余寒在新年旧燕归梅花犹带雪未得试春衣张仲素春游曲万树江边杏新开一夜风满园深浅色照在绿波中烟柳飞轻絮风榆落小钱蒙蒙百花里罗绮竞秋千孟郊春后雨昨夜一霎雨天意苏群物何物最先知虚庭草争出王建春意虽是杏园主一株临古岐从伤春意早乞取旧开枝权德舆春日戏题随风柳絮轻映日杏花明无奈花深处流莺三数声许浑长安早春云月有归处故山清洛南秦城一花落春梦满江潭宋陆游春雨湖上新春柳摇摇欲唤人多情今夜雨先洗马蹄尘杨万里春日日落碧簪外人行红雨中幽人诗酒里又是一春风七言绝句御制春日佳气山川浃地行物随节候变初晴雪消树底花争发冰泮池头草欲生春晴舟中作野水漫漫野岸长几行嫩柳带斜阳不知春色来多少但觉飞花处处香增唐岑参山房春事风恬日暖荡春光戏蝶游蜂乱入房数枝门柳低衣桁一片山花落笔床王维游春词经过柳陌与桃溪寻逐春光着处迷鸟度时时冲絮起花繁滚滚压枝低韦应物春思野花如雪绕江城坐见年芳忆帝京阊阖晓开凝碧树曾陪鹓鹭听流莺钱起春郊水透冰渠渐有声气融烟雾晚来明东风好作阳和使逢草逢花报发生卢纶曲江望春菖蒲翻叶柳交枝暗上莲舟鸟不知更到无花最深处玉楼金殿影参差翫春因寄冯卫二补阙戏呈李益掖垣春色自天来红药当堦次第开萱草丛丛尔何物等闲穿破绿莓苔韩愈曲江春游寄白二十二舍人漠漠轻阴晚自开青天白日映楼台曲江水满花千树有底忙时不肯来白居易晚春昼静帘踈燕语频双双鬪雀动堦尘柴扉日暮随风掩落尽闲花不见人元稹与吴侍郎春游苍龙阙下陪骢马紫阁峰头见白云满眼流光随日度今朝花落更纷纷李贺南园花枝草蔓眼中开小白长红越女腮可怜日暮嫣香落嫁与春风不用媒李约江南春池塘春暖水纹开堤柳垂丝间野梅江上年年芳意早蓬瀛春色逐潮来罗邺春日题城南韦曲韦曲城南锦绣堆千金不惜买花栽谁知豪贵多羁束落尽春红不见来韦庄春陌满街芳草卓香车仙子门前白日斜肠断东风各回首一枝春雪冻梅花王周问春游丝垂幄雨依依枝上红香片片飞把酒问春因底意为谁来后为谁归春荅花枝千万趁春开三月阑珊即自回剩向东园种桃李明年依旧为君来刘兼春游柳成金穗草如茵载酒寻花共赏春先入醉乡君莫问十年风景在三秦宋寇准春昼偶书白昼偶成芳草梦起来幽兴有新诗风帘不动黄鹂语坐见庭花日影移赵抃赏春亭滂葩浩艳满亭隈当席芳樽醉看来始信君恩不私物乱山穷处亦花开欧阳修丰乐亭游春绿树交加山鸟啼晴岚荡漾落花飞鸟歌花落太守醉明日酒醒春已归春云澹澹日辉辉草惹行襟絮拂衣行到亭西逢太守篮舆酩酊插花归红树青山日欲斜长郊草色绿无涯游人不管春将老来往亭前蹋落花王珪宫词丽日祥烟锁禁林樱桃初熟杏成阴年年翠辇来游幸花落春宫一寸深王安石春风春风过柳绿如缫晴日蒸红出小桃池暖水香鱼没处一环清浪涌亭臯秦观春日黄金蓛蓛满垂杨尚有春寒到画堂酒力渐消歌扇怯入帘飞雪带梅香崔鷃春日村居春草门前已没靴更无人过野人家离离细竹时闻雨淡淡疎帘不隔花王镃叚桥春望拾翠车间辇路尘山南山北杜鹃春谁家庭院东风里吹出桃花不见人金元好问梁园春暖入金沟细浪添津桥杨柳绿纤纤卖花声动天街远几处春风揭绣帘元萨都剌春日偶成蹋马归来过早春空阶己见草如茵东风吹绿青溪柳马上轻寒不着人马臻春日闲居茶香庭院一枰棋柳影侵堦日自移因见刺桐花满树等闲忆煞故园时西湖春日要嘱园丁取折枝红桃白李紫蔷薇石函桥畔人烟晚挑得春光一担归春日幽居浅浅春风尚带寒日斜香篆半烧残杏花一树开如锦怕触啼莺不倚阑释石屋山居吟满山笋蕨满园茶一树红花间白花大抵四时春最好就中尤好是山家诗散句增晋陶潜欢言酌春酒摘我园中蔬齐谢朓喧鸟覆春洲杂英满芳甸梁沈约春风摇杂树葳蕤绿且丹萧子范春情寄柳色鸟言出梅中陈张正见春光落云叶花影发晴枝唐王勃草绿萦春带榆青缀古钱芳树摇春晚晴云入座飞岑参竹深喧暮鸟花缺露春山莺声随坐啸柳色唤行春原杜甫汉节梅花外春城海水边夜雨翦春韭新炊间黄粱野馆浓花发春帆细雨来一径野花落孤村春水生云溪花淡淡春郭水泠泠增钱起兰蕙暖初吐春鸠鸣欲巢严维柳塘春水慢花坞夕阳迟李嘉祐野渡花争发春塘水乱流储嗣宗鹤语松上月花明雪里春刘禹钖花含欲语意草有鬪生心柳宗元平野春草绿晚莺啼远林白居易红簇交枝杏春含卷叶荷春树花珠颗春塘水麴尘崔涂忽觉草木变始知天地春曹松御柳舞着水野莺啼破春宋余靖松溪千盖雨茶圃一旗春司马光草遶春街碧花繁夕市红毛滂春渚连天阔春风夹岸香王安石冉冉春行暮菲菲物竞华苏轼行看花柳动共享无边春晁补之春风入木心皮肌发红绿吴中复花涵清露晓风卷绿波春元马祖常竹光浮画碧花蕊飏春红陈樵春风何处来草木忽已荣倪瓒蘼芜细雨湿桃李春风寒马臻淑气浮芳鲜山泽一时绿原冯琦梅圃悬春月松扉拂涧虹增唐王维草色全经细雨湿花枝欲动春风寒李白长安白日照春空绿杨结烟垂袅风杜甫落花游丝白日静鸣鸠乳燕青春深李贺朱城报春更漏转光风催兰吹小殿温庭筠霏霏雾雨杏花天帘外春威着罗幕曹松半夜笙歌教洗月平明桃李放烧春司空图孤屿池痕春涨满小栏花韵午晴初宋韩琦草湿漫铺留醉席榆寒难扫买春钱石延年莺声不逐春光老花影长随日脚流王安石浓绿万枝红一点动人春色不须多苏轼卧闻百舌唿春风起寻花柳村村同陋巷开门负朝日小园除雪得春蔬浥浥炉香初泛夜离离花影欲摇春陆游小桃婀娜并芳柔红兰茁芽满春洲小楼一夜听春雨深巷明朝卖杏花新阳苏醒春前柳轻暖医治雪后梅春深水暖多鱼婢雨足年丰少麦奴静院春风传浴鼓画廊晚雨湿茶烟元耶律楚材花藏径畔春泉碧云散林梢晚照明郝经四围红锦春风软满地绿阴春昼长许衡万树春红罗锦绮一湾晴碧卷玻璃王恽花枝入帘春梦香游丝翻空清昼长许谦春风生草雉堞青随处软茵供小坐倪瓒柳絮如烟迷晓浦杏花飞雪点春波顾阿瑛桃花亭亭笑酣春溪边浣花染溪水马臻蛰雷夜送催花雨香径春迷鬪草人唐上官仪春堤芳草积杜甫春风花草香武元衡春风绽百花白居易春染柳梢黄韦庄杏花春陌马声娇宋刘筠杏梁春晚燕沾泥宋祁风光骀荡百花春苏轼满地春风扫落花陆游春晚江边草过腰春近野梅香初动元虞集山雨欲来春树暗桃花吹雨春牵缆周权渚波春绿荻芽新郭钰野径春烟匝翠萝万丝烟柳锁春晴叶颙隔溪春色两三花词增唐冯延已三台令春色春色依旧青山紫陌日斜柳暗花蔫醉卧春风少年年少年少行乐直须及早王建三台令蝴蜨蝴蜨飞上金枝玉叶君前对舞春风百叶桃花树红红树红树燕语莺啼日暮宋毛滂忆秦娥夜夜夜了花朝也连忙指点银瓶索酒尝明朝花落知多少莫把残红扫愁人一片花减飞春洪适生查子桃疎蜨惜春柳困莺衔絮日影过帘旌多少闲愁绪红绽武陵溪绿暗章台路春色似行人无意花间住唐和凝春光好苹叶软杏花明画船轻双浴鸳鸯出绿汀棹歌声春水春风无浪春天半雨半晴红粉相随南浦晚几含情宋张槃浣溪沙习习轻风破海棠秋千移影上廻廊昼长蝴蜨为谁忙度柳早莺分暖绿过花小蝶带春香满庭芳草又斜阳高观国菩萨蛮春风吹绿湖边草春光依旧湖边道玉勒锦障泥少年游冶时烟明花似绣且醉旗亭酒斜日照花西归鸦花外啼程垓菩萨蛮画桥泊泊春江绿行人正在春江曲花润接平川有人花底眠东风原自好只怕催花老安得万垂杨系教春日长周密谒金门芳事晚数点杏钿香浅恻恻轻寒风翦翦锦屏春梦远穉柳拖烟娇软花影暗藏深院初试轻衫并画扇牡丹红未展李之仪好事近春到雨初晴正在小楼时节柳眼向人微笑傍阑干堪折暮山浓淡琐烟霏梅杏半明灭玉斝莫辞沉醉判归时斜月唐欧阳炯清平乐春来阶砌春雨如丝细春径满飘红杏蔕春燕舞随风势春幡细缕春缯春闺一点春灯自是春心撩乱非关春梦无凭宋王安国清平乐留春不住费尽莺儿语满地残红宫锦污昨夜南园风雨小怜初上琵琶晓来思绕天涯不肯画堂朱户春风自在杨花王安中清平乐花时微雨未减春分数占取帘疎花密处把酒听歌金缕斜风轻度浓香闲情正与春长向晚红灯入座尝新青杏随觞卢祖臯西江月燕掠晴丝袅袅鱼吹水叶禁街微雨洒芳尘寒食清明相近谩着宫罗试暖闲唿社酒酬春晚风帘幕悄无人二十四番花信毛滂西江月烟雨半藏杨柳风花初着桃花玉人细细酌流霞醉里将春留下柳外鸳鸯作伴花边蝴蝶为家醉翁醉也且由他月在柳桥花下周密西江月波影暖浮玉甃柳阴深锁金铺湘桃花褪燕调雏又是一番春暮碧桂情深凤怨云屏梦浅莺唿绣窓人倦冷薰炉帘影摇摇亭午吴潜南柯子池水凝新碧栏花驻老红有人独倚桥东手把一枝杨柳系春风鹊伴游丝堕蜂黏落蕊空秋千庭院小帘栊多少闲情闲绪雨声中杨无咎于中好墻头艳杏花初试绕珍丛细挼红蕊欲知占尽春明媚悄无意看桃李持杯准拟花间醉一叶两叶飞堕晚来旋旋深无地更听得东风起毛滂蹋莎行阶影红迟柳苞黄徧织云弄日阴晴半重帘不卷篆香横小花初破春丛浅凤绣犹重鸭炉长暖屏山翠入江南远醉轻梦短枕闲欹绿窓窈窕风光转元何可视蝶恋花金井啼鸦深院晓飏尽东风柳絮吹难了燕子多情相识早杏梁依旧双双到一缕沉烟帘幕悄满眼飞花祗搅人怀抱十二玉楼春树杪天涯不断青青草宋俞国宝风入松一春长费买花钱日日醉湖边玉骢惯识西湖路骄嘶过沽酒楼前红杏香中歌舞绿杨影里秋千暖风十里丽人天花压髩云偏画船载得春归去余情付湖水湖烟明日重扶残醉来寻陌上花钿柳永木兰花慢坼桐花烂熳乍疎雨洗清明正艳杏烧林缃桃绣野芳景如屏倾城尽寻胜赏骤雕鞍绀出郊垧风暖繁絃脆管万家竞奏新声盈盈鬪草蹋青人艳冶递逢迎向路旁徃徃遗簪坠珥珠翠纵横欢情对佳丽地任金罍罄竭玉山倾明朝永日画堂一枕春酲黄机喜迁莺平湖百亩种满湖莲叶绕堤杨柳冉冉波光辉辉烟影空翠湿霑襟袖静惬邻鸡啼午暖逼沙鸥眠昼西园路更红尘不断蝶酣蜂瘦知否堪画处野荠芜菁罥地铺茵绣桃李阴边桑麻丛里斜矗酒帘夸酒竹寺小依山趾茅店平窥津口春又晚正香风有客倚阑搔首别录增汜胜之书栽树正月为上时二月为中时三月为下时然枣鸡口槐兔目桑虾蟇眼榆负瘤散其余杂木鼠耳趄各其时凡种栽并插皆用此等形象本草凡採根物多以春月採者谓春初津润始萌未冲枝叶势力淳浓也春月移栽各树宜上半月前则茂而结实移栽松柏槐柳桑柘橙橘各色树皆可御定佩文斋广羣芳谱卷一广羣芳谱御定佩文斋广羣芳谱卷二天时谱正月立春雨水元日人日上元附见增礼记月令孟春之月日在营室昏参中旦尾中註日月会于娵訾而斗建寅之辰也是月也天气下降地气上腾天地和同草木萌动王命布农事命田舍东郊皆修封疆审端径术善相丘陵坂险原隰土地所宜五谷所殖以教道民必躬亲之田事既饰先定准直农乃不惑梁元帝纂要正月孟春亦曰孟阳孟陬上春初春开春发春献春首春首岁初岁开岁发岁献岁肇岁芳岁华岁原花月令是月也迎春生樱桃胎望春盈眸兰蕙芳李能白杏花饰其靥增瓶史月表正月花盟主梅花宝珠茶花客卿山茶铁干海棠花使令瑞香报春木瓜花历正月瑞香烈径草绿百花萌动汇考增诗幽风三之日于耜疏三之日三阳之月夏之正月也于耜徃修田器也礼记月令是月也天子乃以元日祈谷于上帝乃择元辰天子亲戴耒耜措之于参保介之御间帅三公九卿诸侯大夫躬耕帝籍天子三推三公五推卿诸侯九推周礼天官上春诏王后帅六宫之人而生穜稑之种而献之于王夏小正正月柳稊註稊也者发莩也梅杏杝桃则华註杝桃山桃也大戴礼孟春百草权舆国语太史顺时覛土农祥晨正土乃脉发註农祥天驷即房星也晨正中也谓正月初也管子正月令农始作服于公田农耕及雪释耕始焉芸卒焉原西京杂记戚夫人侍高帝常以正月上辰出池边盥濯食蓬饵以祓妖邪酉阳杂俎北朝妇人正月进箕帚长生花梦溪笔谈正月阳气始建兆乎万物故曰登明续明道杂志绍圣戊寅岁余在黄州见上元沽酒人头已簪麦穗土人言当年不尔赏心乐事正月玉照堂赏梅丛奎阁赏山茶湖山寻梅揽月桥看新柳岁华纪丽正月二十三日圣寿寺前蚕市张公咏始即寺为会使民鬻农器立春增礼记月令先立春三日太史谒之天子曰某日立春盛德在木天子乃斋立春之日天子亲帅三公九卿诸侯大夫以迎春于东郊后汉书礼仪志立春日夜漏未尽五刻京师百官皆衣青衣郡国县道官下至斗食令史皆服青帻立春旛施土牛耕人于门外以示兆民易通卦验立春条风至冰觧杨柳津要览列子御风常以立春归于八荒是风至则草木发生玉泉记立春日取弘农宜阳金门山竹为管河内葭草为灰以候阳气摭遗东晋李鄂立春日命以芦菔芹芽为菜盘相餽贶四时宝镜立春日春饼生菜号春盘景龙文馆记正月八日立春内出綵花赐近臣武平一应制云鸾辂青旂下帝台东郊上苑望春来黄莺未觧林间啭红蘂先从殿里开画阁条风初变柳银塘曲水半含苔欣逢睿藻光韶律更促霞觞畏景催是日中宗手勅批云平一年虽最少文甚警新悦红蘂之先开讶黄莺之未啭循还吟咀赏叹兼怀今更赐花一枝以彰其美所赐学士花竝令插在头上后所赐者平一左右交插因舞蹈拜谢时崔日用乘酣饮欲夺平一所赐花上于帘下见之谓平一曰日用何为夺卿花平一跪奏曰读书万卷从日用满口虚张赐花一枝学平一终身不获上及侍臣大笑因更赐酒一杯当时叹美齐人月令立春日食生菜取迎新之意东京梦华录立春日自郎官御史以上皆赐春旛胜入贺讫戴归私第又士大夫家翦綵为春旛或缀于花枝之下或翦为春蝶春钱春胜以为戏东坡立春日亦簪旛胜过子由诸子姪笑指云伯伯老人亦簪花胜耶原摭言安定郡王立春日作五辛盘增修真秘言立春日清朝北望有紫绿白云者为三元君三素飞云也苏魏公作春帖子词万年枝上看春色三素云中望玉宸熙朝乐事立春举酒缕切粉皮杂以七种生菜供奉筵间盖古人辛盘之遗意焉雨水增孝经纬立春后十五日斗指寅为雨水七修类稿雨水正月中天一生水春始属木然生木者必水也元日增旧唐书姚璹传长寿二年元日大雪上谓羣臣曰元日雪百谷丰此语有何故实璹曰汜胜之书雪是五谷之精四民月令梅花酒元日服之却老风土记元日食五辛以炼形以助五脏原裴玄新语正旦县官杀羊悬其头于门又磔鸡以之俗说以厌厉气玄以问河南伏君伏君曰是月土气上升草木萌动羊啮百草鸡啄五谷故杀之以助生气荆楚岁时记正月一日进椒栢酒饮桃汤进屠苏酒胶牙饧下五辛盘造桃版着户谓之仙木按四民月令云过腊一日谓之小岁拜贺君亲进椒酒椒是玉衡星精服之令人身轻耐老栢是仙药成公子安椒花铭则曰肇惟岁首月正元日厥味惟珍蠲除百疾是知小岁则用之汉朝元正则行之桃者五行之精厌伏邪气制百鬼也董勋云俗有岁首用椒酒椒花芬香故采花以贡樽风俗记正旦楚人上松柏颂周臾信有柏叶铭清异录咸通后士风尚于正旦未明偑紫赤囊中盛人参木香如豆样时时倾出嚼吞之至日出乃止号迎年偑石湖诗註成都元日滴酥为花熬芋为柳叶三夕张灯如上元熙朝乐事正月朔日签柏枝于柿饼以大橘承之谓之百事大吉人日增景龙文馆记景龙四年七日宴大明殿赐王公以下綵缕人胜李峤应制诗桂吐半轮迎此夜蓂开七叶应今朝苏颋诗七叶仙蓂承月吐千林御柳拂烟开崔日用诗曲江苔色冰前液上苑梅香雪里飘荆楚岁时记正月七日为人日以七种菜为羹翦綵为人或缕金箔为人以贴屏风亦戴之头鬓又造花胜以相遗登高赋诗上元增明皇杂录唐上元夜宫人以黄罗包柑遗近臣谓之传柑宴原影灯记洛阳人家造芋郎君食之宜男女荆楚岁时记正月望日作豆糜以祀门户先以柳枝插门随枝所指以酒脯饮食及豆粥插箸而祭闻见近录绍圣二年上元幸集禧观出宫花赐从驾臣僚各数十枝时人荣之集藻原梁昭明太子锦带书北斗周天送玄冥之故节东风拂地启青阳之芳辰梅花舒两岁之装柏叶汎三光之酒增宋张耒人日饮酒赋岁后七日其名曰人爱此嘉名饮酒欢欣岂竹木之始和生庶汇而施仁明倪谦早春赋漏暖信于梅枝兮见天心之来复窥韶光于柳眼兮騐百卉之回绿顾起元元夕赋雾溆风隄乍旖旎以醒柳霜墟冰峤尚参差而落梅五言古诗增梁沈约初春夹道觅阳春相将共携手草色犹自腓林中都未有无事逐梅花空教信杨柳且复归去来含情寄杯酒周宗懔蚤春昨暝春风起今朝春气来莺呜一两转花树数重开散粉成初蝶翦綵作新梅游客三千里无暇上高台隋薛道衡人日入春才七日离家已二年人归落鴈后思发在花前唐白居易立春后五日立春后五日春态纷婀娜白日斜渐长碧云低欲堕残冰折玉片新萼排红颗遇物尽欣欣爱春非独我迎芳后园立就暖前檐坐还有惆怅心欲别红炉火七言古诗增唐李贺正月乐词上楼迎春新春归暗黄着柳宫漏迟薄薄淡霭弄野姿寒绿幽风生短丝锦牀晓卧玉肌冷露脸未开对朝暝官街柳带不堪折早晚菖蒲胜绾结五言律诗御制元夜与诸王宴饮干清宫今夕丹帷宴联翩集懿亲传柑宜令节行苇乐芳春香泛红螺重光摇绛蜡新不须歌湛露明月足留人增唐虞世南奉和献岁䜩宫臣屐端初启节长苑命高筵肆夏喧金奏重润响朱絃春光催柳色日彩泛槐烟微臣同滥吹谬得仰钧天卢照邻元日述怀筮仕无中秩归耕有外臣人歌小岁酒花舞大唐春草色迷三径风光动四邻愿得长如此年年物候新高绍晦日宴高氏林亭啸侣入山家临春翫物华葛丝调绿水桂醑酌丹霞岸柳开新叶庭梅落早花兴洽林亭晚方还倒载车严维晦日宴游晦日湔裾俗春楼致酒时山公还已醉谢客旧能诗溪柳薰晴浅巖花待闺迟为邦久无事比屋自熙熙白居易新居早春静巷无来客深居不出门铺沙盖苔面扫雪拥松根渐暖宜闲步初晴爱小园见花都未有唯觉树枝繁曹松立春春日一杯酒便吟春日诗木梢寒未觉地脉暖先知鸟转星沉后山分雪薄时宁无翦花手赠与最芳枝宋吕夷简江南立春灰律何时应江春昨夜来细风先动柳残雪不藏梅余冷迷清管微和发冻醅闭门无客到樽俎为谁开宋伯仁岁旦居闲无贺客早起但如常桃版随人换梅花隔岁香春风回笑语云气卜丰穰柏酒何劳劝心康寿自长元赵孟頫早春谿上春无赖清晨坐水亭草芽随意绿柳眼向人青初日收浓雾微波乱小星谁歌採苹曲愁绝不堪听七言律诗增唐韦元旦奉和立春游苑迎春应制灞涘长安恒近日殷正腊月早迎新池鱼戏叶仍含冻宫女裁花已作春向苑云疑承翠幄入林风若起青苹年年斗柄东无限愿挹琼觞寿北辰马怀素奉和立春游苑迎春应制元籥飞灰出洞房青郊迎气肇初阳仙舆暂下宜春苑御醴行开荐寿觞映水轻苔犹隐绿缘隄弱柳未输黄惟有裁花饰簪鬓恒随圣藻狎年光杜甫立春春日春盘细生菜忽忆两京梅发时盘出高门行白玉菜传纤手送青丝巫崃寒江那对眼杜陵远客不胜悲此身未知归定处唿儿觅纸一题诗戴叔伦和汴州李相公勉人日喜春年来日日春光好今日春光好更新独献菜羹怜应节遍传金胜喜逢人烟添柳色看犹浅鸟踏梅花落已频东阁此时闻一曲翻令和者不胜春原韦庄立春青帝东来日驭迟暖烟轻逐晓风吹罽袍公子樽前觉锦帐佳人梦里知雪圃乍开红菜甲綵幡新翦绿杨丝殷勤为作宜春曲题向花牋贴绣楣增宋韩琦至和乙未元日立春元日难逢是立春普天谁不喜佳辰一年气候均诸节万卉芳菲实九旬柏叶始倾为寿酒土牛随示力耕人故阴尽草无余腊端朔阳来庆共新苏轼正月二十日往岐亭郡人潘古郭三人送予于女王城东禅庄院十日春寒不出门不知江柳已摇村稍闻决决流冰谷尽放青青没烧痕数亩荒园留我住半瓶浊酒待君温去年今日关山路细雨梅花正断魂范成大立春日郊行竹拥溪桥麦葢坡土牛行处亦笙歌麴尘欲暗垂垂柳醅面初明浅浅波日满县前春市合潮平浦口暮帆多春来不饮兼无句奈此金旛綵胜何陆游立春前一日作开年化日已舒长渐见风和鸟变吭冒土萱芽穿嫩绿拂桥柳色弄轻黄重温寿酒屠苏酽探借春盘饼饵香不入城门今几岁遥知车马正怱忙立春日日出风和宿醉醒山家乐事满余龄年丰腊雪经三白地暖春郊已遍青菜细簇花宜薄饼酒香浮螘泻长瓶湖村好景吟难尽乞与侯家作画屏朱淑贞立春停杯不饮待春来和气先春动六街生菜乍挑宜卷饼罗幡旋翦称联钗休论残腊千重恨管入新年百事谐从此对花并对景尽拘风月入诗怀元程鉅夫和王寅夫郎中元日立春马蹄尘里度芳辰带得阳和到七闽山翠倚天迎好客风光满地属吟身高情古柳仍青眼时态夭桃自绛脣从此不忧江海远春官袖有十分春杨维桢嬉春体今朝立春好天气况是太平朝野时走向南隣觅酒伴还从西墅买花枝陶令久辞彭泽县山公祇爱习家池宜春帖子题赠尔日日春游日日宜西子湖头春色浓望湖楼下水连空柳条千树僧眼碧桃花一株人面红天气浑如曲江节野人正是杜陵翁得钱沽酒勿复较如此好怀谁与同五言排律增康冷朝阳立春玉律传佳节青阳应北辰土牛呈岁稔綵燕表年春腊尽星廻次寒余月建寅风光行处好云物望中新流水初销冻潜鱼欲振鳞梅花将柳色偏思越乡人明吴兆元旦书事闽中风景丽元旦百花开有岸皆萦草无波不染苔树光摇粉蝶云彩照金罍浓黛新年点春衣隔岁裁夜炉藏宿火晓烛翦残灰袖里分余蕙钗边罥落梅松枝当户插淑气拂窓来正好随懽笑那知客思催五言绝句御制春盘小摘园中露新香糁作羹岁和欣有兆甘菜己春生增唐杜甫瀼西果园正月喧莺未兹辰放鹢初雪篱梅可折风树柳微舒李中早春一种和风至千花未散妍草心竝柳眼长是被恩先储嗣宗早春野树花初发空山独见时踟蹰历阳道乡思满南枝宋朱子立春前一日雪花寒送腊梅萼暖生春岁晚江村路云迷景更新七言绝句增唐元稹第三岁日咏春风凭杨员外寄长安柳三日春风已有情拂人头面稍怜轻殷勤为报长安柳莫惜枝条动软声杨巨源城东早春诗家清景在新春绿柳才黄半未匀若待上林花似锦出门俱是看花人韩滉晦日呈诸判官晦日新晴春自娇万家攀折渡长桥年年老向江城守不觉东风换柳条来鹏早春新历才将半纸开小庭犹聚爆竿灰偏憎杨柳难钤辖又惹东风意绪来宋黄庶探春雪里犹能醉落梅好营杯具待春来东风便试新刀尺万叶千花一手裁方岳立春綵燕双簪翡翠翘巧裁银胜试春韶东风已到阑干北看见娇黄上柳条真山民早春小桃枝上认年华随分红开一两花将谓春风只城市也吹春色到山家元刘诜元日晓街泥浅马蹄过元日虽阴地已和处处桃花如二月东风应比去年多刘因探春道边残雪护颓墙墙外柔丝露浅黄春色虽微已堪惜轻寒休近柳梢傍赵雍早春高卷珠帘日渐长梅花庭院雪飘香闲倚阑干看新柳不知谁为染鹅黄明李东阳正月十八日甘棠院上元才过又寻春红白山花粲粲新似喜使君初病起隔栏相向笑迎人原陈继儒早春春风无力柳条斜新草微分一抹沙欲向主人借锄插扫开残雪种梅花诗散句原唐杜甫元日到人日未有不阴时冰雪莺难至春寒花较迟增唐张谓北斗回新岁东园值早春竹风能醒酒花月觧留人赵璜正月今朝半阳台信未廻水芹寒不食山杏雨应开宋之问节晦蓂全落春迟柳暗催杜甫春城廻北斗郢树发南枝金李俊民梅从今夜落柑忆旧时传原唐杜甫樽前柏叶休随酒胜里金花巧耐寒方干正气才随灰律变残寒更被野梅欺罗隐一二三四五六七万物生芽是今日宋苏轼七种共挑人日菜千枝先翦上元灯刘克庄旋遗厨人挑荠菜虚劳座客颂椒花未将柏叶簪新岁且与梅花叙隔年陆游菊芽冒土如争出柳色摇村已渐匀增苏轼挑菜年年俗青蒿黄韭试春盘词御制立春调寄太平时淑景维新爆竹声手调羹词臣载笔赋琼英学西凉凤阁龙楼昼渐长物资生劝官勉力尽昇平竹马迎增宋苏轼减字木兰花春牛春杖无限春光来海上便与春工染得桃花似肉红春幡春胜一阵春风吹酒醒不似天涯卷起杨花似雪花原欧阳修蝶恋花帘幙东风寒料峭雪里梅香先报春来早红蜡枝头双燕小金刀翦綵呈纤巧旋暖金炉薰蕙藻酒入横波困不禁烦恼绣被五更春睡好罗帷不觉纱牕晓增辛弃疾蝶恋花谁向椒盘簪綵胜整整韶华争上春风鬓徃日不堪重记省为花常把新春恨春未来时先借问晚恨开迟早又飘零近今岁花期消息定只愁风雨无凭准原孙巨源传言玉女一夜东风不见柳梢残雪御楼烟暖对鳌山綵结箫鼓向晚凤辇初回宫阙千门灯火九逵风月绣阁人人乍嬉游困又歇艳妆初试把珠帘半揭娇羞向人手捻玉梅低说相逢长是上元时节丘洞仙歌江城梅柳惯得春先处催趁风光上歌舞见九衢车马流水如龙喧笑语罗绮香尘载路欢娱多暇日樽爼风流重见承平旧官府有多少佳丽事堕珥遗簪芳径里瑟瑟珠玑翠羽好借取韶华醉连宵更莫等收灯酒阑人去辛弃疾汉宫春春已归来看美人头上袅袅春幡无端风雨未收尽余寒年时燕子料今宵梦到西园浑未辨黄柑荐酒更传青韭堆盘笑东风从此便薰梅染柳更没些闲闲时又来镜里转变朱颜清愁不断问何人会觧连环生怕见花开花落朝来塞雁先还别录原占候占书云三日得甲为上岁四日中岁五日下岁月内有甲寅米贱得辛一日旱二日小收三四日主水麦半收五六日小旱七分收八日岁稔一云春旱不收一日麦收十分二日禾蚕收三日四日田蚕全收五日六日麻粟麦蚕半收七日八日旱禾麻麦粟少收丝贵通书云岁首甲子虫灾桑谷贵丙子旱戊子收壬子绵贵周益公日记云岁首甲寅谷畜贵丙寅油盐贵戊寅壬寅谷先贵后贱庚寅谷畜贵月内有三卯宜豆无则早种禾一云一日得卯十分收二日低田半收三四日大水五日六日半收七日八日春涝全收乙卯荆楚米贵丁卯周泰米贵已卯燕赵米贵辛卯韩魏米贵癸卯宋鲁豆贵得辰一日雨多二日风多先旱半熟低田全收七月雨多麻豆全收三日雨晴匀四日收七分五日岁稔六日大稔七日水损田荞麦收八日先旱后涝九日大麦收仲夏水灾十日旱禾半收十一日五谷不收冬大雪十二日冬大雪五谷收岁首得甲申五谷收丙申谷损虫食菜戊申六畜灾壬申涝得酉一日二日大丰三日四日民安五日至十日中岁民不安十一十二日岁大熟月内有三子叶少蚕多无三子则叶多蚕少有三卯则旱豆收无则少收有三亥主大水一云正月得三亥湖田变成海在正月节气内方准占书云一日鸡天晴人安国泰二日犬晴主大熟三日猪晴主君安四日羊晴主春暖臣顺五日马晴明四望无怨气六日牛晴明日月光明大熟七日人晴明民安君臣和八日谷夜晴五谷熟所值之日晴暖则安泰蕃息吕览云元旦值甲谷贱乙谷贵丙四月旱丁丝绵贵戊米麦贵己米贵蚕伤多风雨庚田熟辛米平麦麻贵壬绢布豆贵米麦平癸主禾伤多雨一曰元日值戊主春旱四十五日上元初日占百果中日占晚稻末日占早稻占谷旦至食为麦食至日昳为稷昳至餔为黍餔至下餔为菽下餔至日入为麻欲终日有雨有云有风有日日当其时者深而多实无云有风日当其时浅而多实有云风无日当其时深而少实有日无云风当其时者稼有败如食顷小败熟五斗米顷大败风复起有云其稼复起各以其时用云色占种其所冝其日雨雪苦寒岁恶占土牛头黄主熟又专主菜麦大熟青春多瘟赤春旱黑春水白春多风身主上乡蹄主下乡田家以此占颇騐元旦至十二日每日取水一瓶称之一日主正月二日主二月其日水重则其月雨多轻则少初一五鼓束高长草把烧之名照庭火伺烧将过看向何方倒所向之方其年必熟乃以大椽重举抛丢听其声则众和曰一跌田禾盛茂二跌五谷满仓三跌六畜成羣四跌人口和平如此随口说不拘几跌元日牛俱卧则苗难立半卧半起岁中平俱立则五谷熟臞仙神隐立春天阴无风民安蚕麦十倍东风吉人民安果谷盛种植大麦杏豌豆芋移栽棣棠栀子木香紫薇白薇玫瑰银杏樱桃锦带金雀木兰榆柏柳松槐贴接蜡梅黄蔷薇梅插压木樨杜鹃培壅石榴梨海棠浇灌桃瑞香杏李整顿烧荒田耕禾地烧苜蓿根理蔬畦垄瓜畦整农具修花圃粪田亩修树诸果树修去低小乱枝勿分木力则结子肥大元旦五鼓以斧斫诸果树则结子繁而不落辰日亦可李树石榴以石安ㄚ中堆根下则结子繁元旦鸡鸣时以火照诸树无虫此时虫尚未出凡聚叶腐枝皆虫所穴宜去之收採络石菊根田忌天火子地火戍粪忌未九焦辰荒芜巳二月惊蛰春分春社中和节花朝附见增礼记月令仲春之月日在奎昏弧中旦建星中註日月会于降娄而斗建卯之辰也始雨水桃始华是月也耕者少舍乃修阖扇寝庙毕备毋作大事以妨农之事梁元帝纂要是月曰仲春亦曰仲阳花月令是月也桃夭棣棠奋蔷薇登架海棠娇梨花溶木兰竞秀瓶史月表二月花盟主西府海棠玉兰绯桃花客卿绣球杏花花使令宝相花种田红木桃李花月季花翦春罗花历玉兰觧紫荆繁汇考增诗幽风四之日举趾同我妇子馌彼南亩田畯至喜四之日其蚤献羔祭韭夏小正二月徃耰黍禅传禅禅也荣堇采蘩传荣堇菜也采蘩蘩由胡由胡者繁母也皆豆实也荣芸时有见稊始收传有见稊而后始收是小正序也晋书乐志二月之管名为夹钟者夹佐也谓时物尚未尽出阴德佐阳而出物也淮南子二月官仓其树杏注二月兴农播谷故官仓也白虎通援神契曰仲春获禾报社祭稷以三牲何重功故也原说文卯冒也二月万物冒地而出象开门之形故二月为天门增羯鼓录玄宗尝遇二月初诘旦巾栉方毕时当宿雨初晴景色明丽小殿内庭柳杏将吐覩而叹曰对此景物岂得不与他判断之乎左右相目将命偹酒独高力士遣取羯鼓上旋命之临轩纵击一曲曲名春光好神思自得及顾柳杏皆已发拆上指而笑谓嫔御曰此一事不唤我作天公可乎嫔御侍官皆唿万岁梦溪笔谈二月物生根魁故曰天魁晁氏客话望杏而耕以杏花时为耕候也成都古今记二月有花市暇日记二月白苹水风土记浙风俗言春序正中百花竞放乃游赏之时宋制守土官于花朝日出郊劝农赏心乐事二月现乐堂瑞香玉照堂西湘梅南湖挑菜玉照堂红梅餐霞轩樱桃花杏花庄杏花绮互亭千叶茶花惊蛰增易觧卦天地觧而雷雨作雷雨作而百果草木皆甲拆前汉书五行志雷出地则长养华实发扬隐伏宣盛阳之德论衡雷二月出地百八十日雷出则万物出春分增淮南子天地之气莫大于和和者阴阳调日夜分而生物春分而生秋分而成生之与成必得和之精白虎通明庶风春分至王者正封疆修田畴农家谚二月昏参星夕杏花盛桑叶白荆楚岁时记春分日民竝种戒火草于屋上有鸟如乌先鸡而鸣架架格格民候此鸟则入田以为候风俗记鼓者春分之音以助万物发生王褒僮约二月春分被隄杜疆落桑披椶种瓜作瓠别茄披葱原集韵鶗鴂鸟名春分鸣则众芳生秋分鸣则众芳歇社原礼记月令择元日命民社注社后土也使民祀焉神其农业也增礼记祭法共工氏之霸九州也其子曰后土能平九州故祀以为社周礼疏春社以祈膏雨望五谷丰熟原北史李士谦传士谦宗族豪盛二社会宴饮醉喧哗至士谦所盛馔盈前先设黍曰孔子称黍为谷之长荀卿亦云食先黍稷宁可违乎少长肃然退相谓曰既见君子乃觉吾徒不德增臞仙神隐社日祭五谷之神提要录社翁祈雨不食旧水故社日必有雨谓之社翁雨陆龟蒙诗几点社翁雨一番花信风中和节增旧唐书德宗本纪诏曰四序嘉辰历代增置汉崇上巳晋纪重阳朕以春方发生候及仲月勾萌毕达天地和同俾其昭苏宜助畅茂自今宜以二月一日为中和节内外官司休假一日贞元六年二月百寮会宴曲江亭上赋中和节羣臣赐宴七韵是日进兆人本业三卷司农献黍粟各一斗新唐书李泌传帝以前世上巳九日皆大宴集而寒食多与上巳同时欲以三日名节自我为古若何而可泌请废正月晦以二月朔为中和节因赐大臣戚里尺谓之裁度民间以青囊盛百谷瓜果种相问遗号为献生子里闾酿宜春酒以祭勾芒神祈丰年百官进农书以示务本帝悦乃着令与上巳九日为三令节中外皆赐緍钱燕会花朝增提要录二月十五日为花朝萧墨记洛阳风俗以二月二日为花朝节士庶游玩又为挑菜节秦中岁时记二月二日曲江采菜士民游观极盛诚斋诗话东京二月十二日曰花朝为扑蝶会干淳岁时记二月二日宫中排办挑菜御宴先是预偹朱绿花斛下以罗帛作小卷书品目于上系以红丝上植生菜荠花诸品俟宴酧乐作自中殿以次各以金篦挑之后妃皇子贵主婕妤及都知等皆有赏无罚以次每斛十号五红字为赏五黑字为罚上赏则成号真珠玉盃金器北珠篦环珠翠领抹次亦铤银酒器冠鋜翠花叚帛龙涎御扇笔墨官窑定器之类罚则舞唱吟诗念佛饮冷水吃生姜之类用此以资戏笑王宫贵邸亦多傚之熙朝乐事二月二日士女皆带蓬叶谚云蓬开先百草戴了春不老二月十五为花朝节盖花朝月夕世俗恒言二八两月为春秋之中故以二月为花朝八月为月夕也原成都志二月十五为花朝为扑蝶会蜀人又以是日鬻蚕于市因作乐纵观谓之蚕市壶中赘录闽中以二月二日为踏青节蜀中以为踏草节宣府志宣府花朝节村民以五谷瓜果种相遗谓之献生城中妇女翦綵为花插之鬓髻以为应节集藻文赋散句增汉张衡归田赋仲春令月时和气清原隰郁茂百草滋荣魏曹植节游赋仲春之月百卉丛生萋萋蔼蔼翠叶朱茎竹林青葱珍果含荣感气运之和顺乐时泽之有成原梁昭明太子锦带书节应佳辰时登令月和风拂迥淑气浮空走野马于桃源飞少女于李径花明丽日光浮窦氏之机鸟弄芳园韵响王乔之管增唐侯喜中和节赋我后令节中和孔嘉冻已全觧桃乃欲华庆赏之多宴乐既均于九有播植之始教化爰贞于四遐四言古诗原隋牛弘春祈稷歌粒食兴教播厥有先尊神致洁报本惟虔瞻榆束耒望杏开田用凭戬谷式咏丰年五言古诗增唐德宗中和节日宴百寮赐诗韶华启仲序初吉谐良辰肇兹中和节式庆天地春欢酣朝野同生德区宇均云开洒膏露草疏芳河津岁华方载阳东作方肆勤惭非薰风唱曷用慰吾人东风变梅柳万汇生春光中和纪月令方与天地长耽乐岂予尚懿兹时景良庶遂亭育恩同致寰海康君臣永终始交泰符阴阳曲沼水新碧华林桃稍芳胜赏信多欢戒之在无荒五言律诗增唐王勃仲春郊外东园垂柳径西堰落花津物色连三月风光绝四邻鸟飞村觉曙鱼戏水知春初晴山院里何处染嚣尘白居易春村二月村园暖桑间戴胜飞农夫舂旧谷蚕妾擣新衣牛马因风远鸡豚过社稀黄昏林下路鼓笛赛神归宋徐铉春分日仲春初四日春色正中分绿野裴回月晴天断续云燕飞犹箇箇花落已纷纷思妇高楼晚歌声不可闻邵雍二月吟林下故无知唯知二月期酒尝新熟后花赏半开时只有醺酣趣殊无烂熳悲谁能将此景长贮在心脾张栻仲春过阳江亭子亭古危临岸林幽巧近城烟容随雨住花片着溪清春事已如许客怀谁与倾庭前几株树满意欲敷荣戴复古社日今朝当社日明日是花朝佳节惟宜饮东池适见招绿深杨柳重红透海棠娇自笑鬓边雪多年不肯消原柳州月泉东风生意闹农圃正宜勤稻种开包晒菊苗依谱分畴西晓耕雨舍北暮鉏云莫待荒三径归欤陶令君明张祥鸢天气近寒食村居远市朝翠低新柳弱红润穉花娇听鸟频移榻看云偶过桥隔村春社至会赴野人招七言律诗增唐李商隐二月二日二月二日江上行东风日暖闻吹笙花须柳眼各无赖紫蝶黄蜂俱有情万里忆归元亮井三年从事亚夫营新春莫悟游人意更作风檐夜雨声原宋李公麟千寻古栎笑声中此日春风属社公开眼已怜花压帽放怀聊喜酒治聋携刀割肉余风在卜瓦传神俚俗同闻说已栽桃李径隔溪遥认浅深红增元洪希文春半採花芳菲着雨便成苔问讯东君几日回闰月不曾花下去今朝偶到树边来几何间阔鸎偏老如此生疎蝶也猜流水时光容易过举头枝上已青梅方太古社日出游村村社鼓隔溪闻赛祀归来客半醺水缓山舒逢日暖花明柳暗貌春分平田白洫流新雨绝壁青枫挂断云策杖提壶随所适野夫何不可同羣明曹大章二月郊南柳色春淡云晴霭动芳辰霏霏花气偏随酒袅袅莺歌觧和人野舫醉乘明月渡芳洲情与白鸥驯武陵溪水深几许笑逐桃花欲问津七言绝句原唐韩愈赛神白布长衫紫领巾差科未动是闲人麦苗含穗桑生葚共向田头乐社神增白居易二月二日二月二日新雨晴草芽菜甲一时生轻衫细马春年少十字津头一字行原张籍吴楚歌词庭前春鸟啄林声红夹罗襦缝未成今朝社日停针线起向朱樱树下行张演社日村居鵞湖山下稻粱肥穽鸡栖对掩扉桑柘影斜春社散家家扶得醉人归宋王安石南浦南浦东冈二月时物华撩我有新诗含风鸭绿起弄日鵞黄袅袅垂黄庭坚观化竹笋才生黄犊角蕨芽初长小儿拳试寻野菜炊香饭便是江南二月天范成大春日田园杂兴社下烧钱鼓似雷日斜扶得醉翁廻青枝满地花狼籍知是儿孙鬪草来增范成大社日独坐海棠雨后沁臙脂杨柳风前捻绿丝香篆结云深院静去年今日燕来时方岳社日燕子今年掯社来翠瓶犹有去年梅丁宁莫管杏花俗付与春风一道开金完颜璹春半喜晴阴寒二月雪含云两日开晴淑景新借问海棠红几许杏花杨柳不曾春原明陆树声熙熙丽日开青野漠漠平畴散碧波山鸟一声催布谷绿杨阴里听农歌增王衡花朝晴烟膏露若为容踯躅香苞望晓红莫怨五更风色恶开花原是落花风原曹勋罗绮生香散隐霞春光不让五侯家东风二月苏隄路树树桃花间柳花诗散句增宋谢灵运山桃发红萼野蕨渐紫苞唐德宗东风变梅柳万汇生春光周庾信新年鸟声千种啭二月杨花满路飞原唐唐彦谦二月云烟迷柳色九衢风土带花香寒郊二月初离别独倚寒林嗅野梅增郑谷和暖又逢挑菜日寂寥未是探花人宋邵雍年年二月凭高处不见人家只见花陆游数点霏微社公雨两丛浓淡女郎花元赵孟頫二月江南鸎乱飞百花满树柳依依叶颙燕子不来春又半一帘花雨海棠时明吴稼证三春花事终难负二月风光半未过唐杜甫社雨报丰年释皎然二月湖南春草遍宋陈与义二月山城未见花别录原占候十二日晴则百果实十五日为劝农日晴主年丰又为花朝晴则百果实春分日风从震来谷熟麦贱人安年丰青云岁丰前后一日内有雷主岁稔原种植谷黍稷薥秫韭椒葱夏萝卜梨瓠子王瓜丝瓜菠菜苦荬苋山药莴苣稍瓜茼蒿生菜茄冬瓜紫苏四月芥西瓜香芋银杏十样锦落花生芝麻藕枸杞翦春罗黄精决明松萱草山丹蜀葵罂粟荼柏桑椹红花丽春黄葵金钱翦秋罗金凤络蔴老少年移栽萆麻映山红茄莴苣各色藤菜甘露雪梅堆栗百合苦荬薤石榴十姊妹慈菰木瓜茱萸甘菊松梧桐葡萄薄荷黄精牛蒡槐紫荆木槿芙蓉萱花凌霄杜鹃桑海棠山茶玉簪迎春玫瑰菊石竹望江南苎蔴芭蕉贴接桃李梨花红梅杏柑海棠丁香柿栗桑插压石榴芙蓉栀子梨葡萄瑞香木槿蔷薇壅培木樨灌溉樱桃芍药牡丹瑞香橙橘收採蒌蒿蕨芽板荞荞笔管菜白芨荠菜百合马兰头蚕豆苗甘遂薯蓣王不留行黄精榆皮人参枸杞蒲公英黄蘗云母薹菜白石英石苇叶白芷白蔹甘草紫石英狼毒根麝香猪苓地黄金银花麦门冬白朮当归知母天门冬苎根牛膝香附茯苓茯神黄连狗嵴藁本茅香根升麻黄芩紫苑萆薢金雀花前胡防己大黄巴戟天秦皮地榆天雄杜仲丁香柴胡楝实蓬蒿桂皮虎杖整顿去树里架葡萄田忌天火卯地火酉九焦丑粪忌戍荒芜酉御定佩文斋广羣芳谱卷二广羣芳谱御定佩文斋广羣芳谱卷三天时谱三月寒食清明上巳谷雨附见增礼记月令季春之月日在胃昏七星中旦牵牛中註日月会于大梁而斗建辰之辰也桐始华萍始生乃为麦祈实是月也生气方盛阳气发泄勾者毕出萌者尽达不可以内命野虞毋伐桑柘鸣鸠拂其羽戴胜降于桑註蚕将生之候也具曲植籧筐后妃斋戒亲东乡躬桑禁妇女毋观省妇使以劝蚕事梁元帝纂要三月曰季春亦曰暮春末春晚春原花月令是月也白桐荣荼条达牡丹始繁麦吐华楝花应候杨入大水为萍增瓶史月表三月花盟主牡丹滇茶兰花碧桃花客卿川鹃梨花木香紫荆花使令木笔蔷薇谢豹丁香七姊妹郁李长春花历三月木笔书空棣唐萼韡韡海棠睡绣毬落汇考增诗幽风蚕月条桑取彼斧斨以伐远扬周颂嗟嗟保介维暮之春亦又何求如何新于皇来牟将受厥明註暮春斗柄建辰夏正之三月也夏小正三月参则伏摄桑萎杨传摄桑摄而记之急桑也萎杨杨则花而后记之采识传识草也祈麦实传麦者五谷之先见者故急祈而记之也拂桐芭传拂也者桐芭之时也或曰言桐芭始生貌拂拂然也淮南子三月官乡其树李昏张中则务种谷汜胜之书三月榆荚舒四民月令三月杏花盛可菑白沙轻土之田风土记三月雨谓之迎梅初学记三月雨曰榆荚雨梦溪笔谈三月华叶从根而生故曰从魁赏心乐事三月花院月丹花院桃柳苍寒堂西绯碧桃满霜亭北棣棠碧宇观笋芳草亭观草鬭春堂牡丹芍药宜雨堂千叶海棠艳香馆林檎花院紫牡丹宜雨堂北黄蔷薇瀛峦胜处山花经寮鬭茶羣仙绘幅楼芍药闻见近录故事季春上池赐生花自上至从臣皆簪花而归演繁露三月花开时风名花信风初汎观则似谓此风来报花之消息耳按吕氏春秋曰春之得风风不信则其花不成乃知花信风者风应花期其来有信也寒食原四民月令齐人唿寒食为冷节寒食以面为蒸饼样团枣附之名曰枣餻邺中记并州俗冬至后百五日为介子推断火冷食三日荆楚岁时记去冬至一百五日即有疾风甚雨谓之寒食增王烛宝典寒食为大麦粥研杏仁为酪引饧沃之酉阳杂俎寒食赐近臣麦粥帖綵毬镂鸡子原零阳总记蜀人遇寒食用杨桐叶并细冬青叶染饭色青而有光食之资阳气道家谓之青精干食今俗以夹麦青草捣汁和糯米作青粉团乌桕叶染乌饭作糕是此遗意金门岁节洛阳人家寒食日装万花舆煮桃花粥增挥尘后录朱新仲少仕江宁在王彦昭幕中有代彦昭春日留客致语云寒食止数日间才晴又雨牡丹盖数种枝欲拆又芳皆鲁公帖与牡丹谱中全语也干淳岁时记清明前三日为寒食节都城人家皆插柳满檐虽小坊幽曲亦青青可爱大家则加枣于柳上然多取之湖堤有诗云莫把青青都折尽明朝更有出城人熙朝乐事清明前两日谓之寒食人家插柳满檐青蒨可爱男女亦咸戴之谚云清明不戴柳红颜成皓首清明原素问清明次五日牡丹华四民月令清明节令蚕妾理蚕室是月也杏花盛种百谷志林东坡在黄州梦参寥诵所作新诗觉而记两句云寒食清明都过了石泉槐火一时新梦中曰火固新矣泉何故新荅曰俗以清明日淘井春明退朝录周礼四时变火唐惟清明取榆柳火以赐近臣戚里宋朝惟赐大臣顺阳气也增提要录清明雨为杏花雨岁时杂记清明湖州进紫笋茶东京梦华录清明日都人出郊徃徃就芳树之下或园囿之间罗列杯盘互相劝酬抵暮而归各携名花异果山亭戏具谓之门外土仪轿子即以杨柳杂花装簇顶上四垂遮映缓入都门斜杨御柳醉归院落明月梨花最为盛景是月季春万花烂熳牡丹芍药棣棠木香种种上市卖花者歌叫之声清奇可听谷雨孝经纬清明后十五日斗指辰为谷雨言雨生百谷也牡丹谱洛阳以谷雨为牡丹开候而一百五者长至一百五日开最先温公文集註洛阳人谓谷雨为牡丹厄居家宜忌谷雨日採茶炒藏能治痰嗽及疗百病热疾上巳原后汉书礼仪志三月上巳日官民皆褉于东流水上宋书礼志魏以后但用三日不复用巳韩诗外传郑国之俗上巳于溙洧之上招魂续魄秉兰草袚除不祥荆楚岁时记上巳日取鼠麴汁蜜和粉谓之龙舌以厌时气千金月令三月三日上踏青履增洛阳图经上巳日妇女以荠花点油祝而洒之水上若成龙凤花卉之状则吉谓之油花卜酉阳杂俎唐中宗三月三日赐侍臣细柳圈言带之免虿毒原赏心乐事三月三日男女皆戴荠花谚云三春戴荠花桃李羞繁华五色线荆楚岁时记三月三日四民踏百草今人因有鬭百草之戏郑谷诗云何如鬭百草赌取凤凰钗集藻文赋散句原梁昭明太子锦带书景逼徂春时临变节啼莺出谷争传求友之音翔蘂飞林竞散佳人之靥晋张协洛褉赋夫何三春之令月嘉天气之氤氲和风穆以布畅百卉晔而敷芬阮瞻上巳赋临清川而嘉䜩聊假日以游娱荫朝云而为盖托茂树以为庐好修林之蓊郁乐草莽之扶疎列肆筵而设席祈吉祥于斯涂增简文帝晚春赋待余春于北合借高䜩于南陂水筛空而照底风入树而香枝嗟时序之廻干叹物候之推移望初篁之傍岭爱新荷之发池石凭波而倒植林隐日而横垂萧子范家园三日赋懽兹嘉月悦此时良庭散花蘂傍插筠篁洒玄醪于沼沚浮绛枣于泱泱观翠沦之出没戏青舸之低昂周庾信三日华林园马射赋于时玄鸟司历苍龙驭行羔献冰开桐华萍合皇帝幸于华林之园千乘雷动万骑云屯落花与芝盖同飞杨柳共春旗一色原唐王勃三月上巳袚褉序迟迟风景出没媚于郊原片片仙云远近生于林薄杂花争发非止桃蹊羣鸟乱飞有踰莺谷王孙春草处处争鲜仲阮芳园家家竝翠于是携旨酒列芳筵先袚褉于长洲却申交于促席王维暮春逍遥谷䜩集序巖谷先曙羲和不能信其时芳卉后春勾芒不能一其令桃径窈窕蘅臯超忽骖御延伫于丛薄珮玉升降于苍翠萧颖士蓬池褉饮序褉逸礼也郑风有之盖取诸勾萌发达阳景敷煦握芳兰临清川乘和蠲絜用徼介祉厥义存矣四言古诗增晋张华三月三日后园会暮春元日阳气清明祁祁甘雨膏泽流盈习习祥风启滞导生禽鸟翔逸卉木滋荣纤条被绿翠华合英五言古诗御制时巡近郊悯农事有作芳郊景物丽淑气扇暮春灵雨应良节光风薄佳辰省耕已届候夙驾方来巡前驱列式道羽卫罗钩陈时有田间子荷耒披车尘讥诃勿频数疾苦当咨询千耦幸终亩二鬴犹悬囷穮蔉尔勤动痌瘝予隐亲赒赐出泉府拊循属官臣行潦有挹器冽井无枯津所惠良未徧嗛嗛愧斯人增宋谢惠连三月三日曲水集四时着平分三春禀融烁迟迟和景婉夭夭园桃灼携朋适郊野昧爽辞廛郭斐云兴翠岭芳飊起华薄解辔偃崇丘借草遶廻壑际渚罗时簌託波汎轻爵宋鲍照三日气暄动心思柳青起春怀时艳怜花药服净俛登台提觞野中饮爱心烟未开露包染春草泉源洁氷苔泥泥濡露条袅袅承风栽凫雏掇苦荠黄鸟衔樱梅解衿欣景预临流竞覆杯美人竟何在浮心空自摧原梁简文帝三日侍宴林光殿曲水诗芳年多美色丽景复妍遥握兰惟是旦採艾亦今朝廻沙熘碧水曲岫散桃夭绮花非一种风丝乱百条云起相思观日照飞虹桥繁华絃姝色燕赵艳妍妖金鞍汗血马宝髻珊瑚翘兰馨起縠袖莲锦束琼腰相看隐绿树见人还自娇玉桂鸣罗荐渠枕泛廻潮洛滨非拾羽满握讵贻椒晚春紫兰叶初满黄莺咔不稀石蹲还似兽萝长更如衣水曲文鱼聚林暝雅鸟飞渚浦变新节巖桐长旧围风花落未已山斋开夜扉沈约三日率尔成篇丽日属元已年芳具在斯开花已匝树流莺复满枝洛阳繁华子长安轻薄儿东出千金堰西临鴈骛陂清晨戏伊水薄暮宿兰池宁忆春蚕起日暮桑欲萎增庾肩吾三日侍兰亭曲水宴策星依夜动銮驾总朝游旌门临苑树相风出凤楼春生露泥泥天覆云油油桃花舒玉涧柳叶暗金沟褉川分曲沼帐殿掩芳洲踊跃赪鱼出参差绛枣浮百戏俱临水千钟共逐流隋萧悫春晚春庭聊纵望楼台自相隐窓梅落晚花池竹开新笋泉鸣知水急云来觉山近不愁花不飞到畏花飞尽唐白居易寒食洛下宴游赠冯李二少尹丰年寒食节美景洛阳城三尹皆强健七日尽晴明东郊蹋青草南园攀紫荆风折海榴艳露坠木兰英假开春未老宴合日屡倾珠翠混花影管絃藏水声佳会不易得良辰亦难并听吟歌暂辍看舞杯徐行米价贱如土酒味浓于饧此时不尽醉但恐负平生殷勤二曹长各捧一银觥崔护郡斋三月下旬作春事日已歇池塘旷幽寻残红披独坠嫩绿间浅深偃仰卷芳褥顾步爱新阴谋春未及竟初夏遽见侵温庭筠寒食节日寄楚望芳兰无意绿弱柳何穷缕心断入淮山梦长穿楚雨繁花如二八好月当三五愁碧竟平臯韶红换幽圃流莺隐员树乳燕喧余哺旷望恋层台离忧集环堵当年不自遣晚得终何补郑谷有樵苏归来要腰斧宋欧阳修暮春幽忧无以销春日静愈长薰风入花骨花枝午低昂徃来採花蜂清蜜未满房春事已烂熳落英渐飘扬蛱蝶无所为飞飞助其忙啼鸟亦屡变新音巧调簧游丝最无事百尺拖晴光天工施造化万物感春阳陆游春晚书斋壁海棠已成雪桃李不足言纤纤麦被野郁郁桑连村穉蚕细如螘杜宇号朝昏展墓秫饵美坐社黍酒浑早笋渐上市青韭初出园老夫下箸喜尽屏鸡与豚幽居亦何乐且洗两耳喧唿儿烧柏子悠然坐东轩原明文征明妍英弄芳意丽色含春姿物华浩无涯骀荡东风吹东风日已熙草色日已滋青春万里道游子有所思浮云漏白日宿露朝已晞攀条惜婉丽忽得瑛琼枝芳踪未有托暮景已西驰菁华难复恃结蘤聊自怡七言古诗增唐宋之问寒食陆浑别业洛阳城里花如雪陆浑山中今始发旦别河桥杨柳风夕卧伊川桃李月伊川桃李正芳新寒食山中酒复春野老不知尧舜力酣歌一曲太平人王维寒食城东即事清谿一道穿桃李演漾绿蒲涵白芷谿上人家凡几家落花半落东流水蹴踘屡过飞鸟上秋千竞出垂杨里少年分日作遨游不用清明兼上巳李贺三月乐词东方风来满眼春花城柳暗愁杀人复宫深殿竹风起新翠舞衿净如水光风转蕙百余里暖雾驱云扑天地军装宫妓扫蛾浅摇摇锦城夹城暖曲水飘香去不归梨花落尽成秋苑宋邵雍三月吟满城尽日行春去言念行春还有数真宰何曾不发生游人其奈无凭据梨花着雨漫成啼柳絮因风争肯住一片清明好意多奈何意好难分付明杨基清明看花吉祥寺里千堆锦绿发仙人对花饮腰鼓金盘五色蓝醉归犹带花枝寝东风壬子几清明三百年来寺已倾沙河塘上痴儿女犹颂钱塘太守名看花我亦逢壬子况是清明非偶尔莫论南浦与西湖楚水吴山正相似青莲居士识前因金粟如来见后身总不能知尘外劫也须曾是会中人原何景明长安三月百花残满城飞絮何漫漫千门万户东风起陌上河边春色阑美人高楼锁深院白花蒙蒙落如霰晴窓窈窕朝日迟乱入帘栊趂双燕游丝相牵时袅袅委地飘廊不须扫君不见江头绿叶吹香绵随波化作浮萍草五言律诗御制春日内苑赐宴诗并序己未三月律应姑洗望日之吉赐内阁大臣及侍卫宴于内苑时乃玩花于绛雪玉树含风浮杯于西斋金池漾月饮酒乐甚因率题四韵以示羣臣春深内苑里珍席宴羣臣蝶向双檐舞花飞复阁新和羹期上佐调鼎协洪钧箫鼓欢无极芳年醉此辰增唐李益春晚赋得余花落留春春竟去春去花如此蝶舞遶应稀鸟惊飞讵已衰红辞故萼繁绿扶凋蘂自委不胜愁庭风那更起原柳中庸寒食春暮越江边春阴寒食天杏花香麦粥柳絮伴秋千酒是芳菲节人当桃李年不知何处恨已解入筝弦张又新三月五日泛长沙东湖上巳余风景芳辰集远垧湖光迷翡翠草色醉蜻蜓鸟弄桐花日鱼翻谷雨萍从今留胜会谁看画兰亭增项斯晚春花阴洞日光薄花开不及时当春无半树经烧足空枝踈与香风会细将泉影移此中人到少开尽几人知原唐彦谦上巳寄韩八上巳接寒食莺花寥落晨微微泼火雨草草踏青人凉似三秋景清无九陌尘与余同病者对此合伤神增宋余靖暮春草带全铺翠花房半坠红农家榆荚雨江国鲤鱼风堤柳绵争扑山樱火共烘长安少年客不信有衰翁苏轼雨晴散步雨过浮萍合蛙声满四邻海棠真一梦梅子欲尝新拄杖闲挑菜秋千不见人殷勤木芍药独自殿余春张九成晚春即事幽事晚山色幽斋春雨余乱红欹涧水浮绿涨郊墟北牖迸新笋西园生野蔬槿篱遶茅屋已分老樵渔范成大寒食郊行陇麦欣欣绿山桃寂寂红帆边鱼蕝浪木末酒旗风信步随芳草迷途问小童赏心添脚力唿渡过溪东陆游山家暮春遶屋清阴合缘堤绿草纤起蚕初放食新麦已磨鎌苦笋先调酱青梅小蘸盐佳时幸无事酒尽更须添戴昺次韵春事海棠红未了又近牡丹时送日多忙事酬春欠好诗暖风吹麦早晴晷转花迟不尽清游兴重为上巳期陈与义寒食草草随时事萧萧傍水门浓阴花照野寒食柳围村客袂空佳节莺声忽故园不知何处笛吹恨满清尊僧契嵩山亭晚春小庭晚来静林石自巉巉犬去吠人语花飞恣鸟衔晴烟熏茂草照日蔼高杉更喜团圆月清光下碧巖明李祯三月四日即景忽忽春将暮俄过三月三草谁怜益母花自媚宜男乍到寻巢燕初眠上箔蚕新茶与穉笋乡味忆江南七言律诗增唐皇甫冉三月三日义兴李明府后亭泛舟江南烟景复如何闻道新亭更可过处处艺兰春浦绿萋萋借草远山多壶觞须就陶彭泽风俗犹传晋永和更使轻桡徐转去微风落日水增波杜牧残春独来南亭因寄张祐暖云如粉草如茵独步长堤不见人一岭桃花红锦黦半溪山水碧罗新高枝百舌犹欺鸟带叶梨花独送春仲蔚欲知何处在苦吟林下拂诗尘温庭筠寒食日作红深绿暗迳相交抱暖含芳披紫袍綵索平时墙婉娩轻毬落处晚寥梢窓中草色妬鸡卵盘上芹泥憎燕巢自有玉楼芳意在不能骑马度烟郊原李山甫寒食柳带东风一向斜春阴淡淡蔽人家有时三点两点雨到处十枝五枝花万井楼台疑绣画九原珠翠似烟霞年年今日谁相问犹卧长安泣岁华来鹏清明日与友人游玉粒塘庄几度春山共陆郎清明时节好风光细穿绿荇船头滑碎踏残花屐齿香风急岭云飘迥野雨余田水落芳塘不堪吟罢东回首满耳蛙声正夕阳寒食山馆书情独把一杯山馆中每经时节恨飘蓬侵堦草色连朝雨满地梨花昨夜风蜀魄啼来春寂寞楚魂吟后月朦胧分明记得还家梦徐孺宅前湖水东增韩偓春尽日树头初日照西檐树底茑花夜雨霑外院池亭闻动锁后堂阑槛见垂帘柳腰入户风斜倚榆荚堆墙水半淹把酒送春惆怅在年年三月病厌厌原韦庄长安清明早是伤春暮雨天可怜芳草更芊芊内官初赐清明火上相闲分白打钱紫陌乱嘶红叱拨绿杨高映画秋千游人记得承平事暗喜风光似昔年增宋王禹偁寒食今年寒食在商山山里风光亦可怜稚子就花拈蛱蝶人家依树系秋千郊原晓绿初经雨巷陌春阴乍禁烟副使官闲莫惆怅酒钱犹有撰碑钱韩琦上巳琼林苑赐筵春光浓簇宝津楼楼下新波涨鸭头嘉节难逢真上巳赐筵荣入小瀛洲仙园雨过花遗靥御陌风长絮作毬褉饮不须辞巨白清明来日尚归休蔡襄上巳日杭州东园地上多于枝上花东楼凝望惜年华潮头正对伍员庙燕子争归百姓家粉箨渐高山径笋绿旗初展石巖茶流芳自与人兼老尊酒相逢莫重嗟原欧阳修清明赐新火鱼钥侵晨放九门天街一骑走红尘桐花应候催佳节榆火推恩忝侍臣多病正愁饧粥冷清香但爱蜡烟新自怜惯识金莲烛翰院曾经七见春曹组寒食辇下海棠时节又清明尘歛烟牧雨乍晴几处青帘沾酒市一竿红日卖花声綵毬时向梭门过绣毂遥随辇路行日暮人人醉归去熙熙春物见昇平范成大上巳日万岁池呈程咏之浓春酒暖绛烟霏涨水天平雪浪迟绿岸翻鸥如北渚红尘跃马似西池麦苗翦翦尝新麫梅子双双带折枝试比长安水边景祇无饥客为题诗陆游晚春雨足人家插稻秧蚕生隣女採桑黄万花扫迹春将暮百草吹香日正长闲觅啼莺穿北崦戏随飞蝶过东冈飘然且喜身强健不怪儿曹笑老彊杨万里寒食雨作双燕冲帘报禁烟唤惊昼梦耸诗肩晚寒正与花为地晓雨能令水作天桃李海棠联病眼清明寒食又经年老来不办雕新句报答风光且一篇三月十日才看桃李锦城围忽便园林绿作堆远草将人双眼去飞花引蝶过墙来簿书节里无多着怀抱朝来得好开已是七分春去了何须鸟语苦相催吴龙翰春晚郊行芒鞋竹杖出柴关简点园林脚不闲翠幄初张花作局锦棚成列笋为班烟波鸥鹭春风外桑柘牛羊夕照闲野兴不须邀客共芳樽浊酒对黄山许月卿三月三月春如年少时了知造化最儿嬉智行无事柳飞絮道发自然花满枝锦绣园林添富贵神仙院落鬭清奇老天长似春三月游戏人间不皱眉元王浑清明日锦隄行乐浪说兰亭褉事修年年春好锦隄游花翻舞袖惊歌板柳隔高城暗酒楼绿树恐应春事老金鞭重为使君留竹西路晚归时醉何处珠帘半上钩李孝光次晚春韵燕幕沉沉春昼永闲敲碁子小阑东拍天涨绿连朝雨满地残红昨夜风草际梦回诗有债柳边寒薄絮无功韶光暗换千年事莫遣闲愁着鬓中明杨基江村寒食预折杨柳插绕檐荳糜香软麦饧甜春衣未染新丝织午篆犹分旧火添小雨送春青见萼轻雷催笋碧抽尖不因人远伤离别那得春愁上短髯沈周上巳日漫作和风晴日正宜春碧柳红桃得得新老谢袚除何故事健追行乐有闲身邻翁採荠分家小游女揉花打路人不限长安水边好太平随地总尧民五言排律增唐白居易春末闲出乘轻屐徐行踏软沙观鱼傍湓浦看竹入杨家林迸穿篱笋藤飘落水花雨埋钓舟小风飏酒旗斜嫩剥青菱角浓煎白茗茶淹留不知夕城树欲栖鸦五言绝句御制途次逢寒食何处来春风淡荡开晴旭不见杏花红才逢柳梢绿增唐严维江南三月江南季春天莼菜细如弦湖边草作迳湖上叶如船原刘禹钖春晚思悠哉花叶自相催漠漠空中去何时天际来增崔道融春晚三月寒食时日色浓于酒落尽墙头花莺声隔原柳寒食夜满地梨花白风吹碎月明大家寒食夜独贮望乡情七言绝句御制清明巳日才从江岸行舟中还复度清明上林闻道花迟发留与归时听早莺清明登玉泉山寒食登高芳草青泉声映柳覆春亭心中怀得天然处对对沙鸥乐野汀原唐沈佺期上巳日袚褉渭滨应制宝马香车清渭滨红桃碧柳褉堂春皇情尚忆垂竿佐天祚先呈捧剑人增钱起暮春归故山草堂谷口残春黄鸟啼辛夷花尽杏花飞始怜幽竹山窓下不改清阴待我归原韩翃寒冷日即事春城无处不飞花寒食东风御柳斜日暮汉宫传蜡烛轻烟散入五侯家增窦巩襄阳寒食寄宇文籍烟水初消见万家东风吹柳万条斜大隄欲上谁相伴马踏春泥半是花武元衡陌上暮春青青南陌柳如丝柳色莺声晚日迟何处最伤游客思春风三月落花时韩愈晚春草树知春不久归百般红紫鬭芳菲杨花榆荚无才思惟解漫天作雪飞杜牧春晚题韦家亭子拥鼻侵襟花草香高台春去恨茫茫茑红半落平池晚曲渚飘成锦一张温庭筠三月十八日雪中作芍药蔷薇语早梅不知谁是艳阳才今朝领得东风意不复饶君雪里开方干寒食日百花香气傍行人花底垂鞭日易曛野父不知寒食节穿林转壑自烧云成彦雄暮春日晏溪亭寒食寻芳游不足溪亭还醉绿杨烟谁家花落临流树数片残红到槛前宋邵雍禁烟题锦屏山下二首寒食风烟锦屏下凭高把酒兴何如满川桃李风妍媚不忍重为风破除无涯桃李待清明经岁方能开得成不念化工曾着力狂风何故苦相陵秦观三月晦日节物相催各自新痴心儿女挽留春芳菲歇去何须恨夏木阴阴正可人张耒晚春睡足高檐春日斜碾声初破小龙茶楼边绿树飞红尽春色墙阴老荠花范成大三月四日骤暖日脚融晴晚气暄睡余初觉薄罗便如何柳絮沾泥处暖似槐阴转午天春晚客去钩窓咏小诗游丝撩乱柳花稀微风尽日吹芳草蝴蝶双双贴地飞夕阳槐影上帘钩一枕清风梦昔游梦见钱塘春尽处碧桃花谢水西流杨万里三月廿七日送春只余三日便清和尽放春归莫恨他落尽千花飞尽絮留春不住欲如何王镃深春夹泥花上旧巢边翠箔桑空蚕又眠天气乍晴风候别坐看盆藕出双钱燕子来时春又休暖风吹绿上枝头绣帘不隔荼月香影无人自入楼僧道潜春晚晓风池沼水澜翻春尽淮南麦秀寒院落无人日停午柳花如雪满阑干金高士谈寒食燕泥半落乌衣巷柳色全添绿绮窓且伴丁香过寒食弄晴蝴蝶一双双元宋褧春词娇春杨柳暗藏鸦掩映文窓一树花寒食清明都过了悄无车马问侬家诗散句增齐邢子才芳春时欲遽览物惜将移新萍已冒沼余花尚满枝唐王维年光三月里宫殿百花中李嘉祐清明桑叶小度雨杏花飞韦应物晴明寒食好春园百卉开原贾岛晴风吹柳絮新月起厨烟白居易三月草萋萋黄莺歇又啼增温庭筠晚风杨叶社寒食杏花村司空图人家寒食月花影午时天宋徐铉东风不好事吹落满庭花韩琦春寒芳意晚未见柳飞绵杨万里荔子园园花寒食日日雨原唐李白江边石上谁知处绿战红酣别是春杜甫落花游丝白日静鸣鸠乳燕青春深刘禹钖草色浅深围幄幕花枝上下逐秋千胡曾金铬马衔原上草玉钗人折路傍花崔鲁杏酪渐香隣舍粥榆烟欲变旧炉灰韩偓恻恻轻寒翦翦风杏花飘雪小桃红张泌青草浪高三月渡绿杨花扑一溪烟弱柳未胜寒食雨好花争奈夕阳天韦庄锦江风散霏霏雨花市香飘漠漠尘宋韩琦白杨花落眠蚕老红杏枝残笑靥圆兴庆池头三月三柳如拖绶草如衫晏殊夹道桃花新过雨马蹄无处避残红苏舜钦春阴垂野草青青时有幽花一树明欧阳修杯盘饧粥春风冷池馆榆钱夜雨新九门寒食多游骑三月春阴正养花王安石已着单衣犹禁火海棠花下怯黄昏萧萧三月闭柴荆绿叶阴阴忽满城苏轼北城寒食烟火微落花蝴蝶作团飞蓝尾忽惊新火后遨头要及浣花前谢逸点点花飞春事晚青肯芳草暮愁生增范成大桃杏满村春似锦踏歌椎鼓过清明石门柳绿清明市洞口桃花上巳山元龚绣今年石湖好清明每树梨花香雪晴周权杜宇青山三月暮桃花流水一溪云马臻泼火雨晴饧粥冷落花风暖笋舆轻原唐刘禹钖楚香寒食橘花时陆羽人买山茶先谷雨李商隐粥香饧白杏花天增宋徽宗茸母初生识禁烟邵雍三月初三花正开上巳观花花意浓原苏轼火冷饧稀杏粥稠词增宋谢懋忆少年池塘绿遍王孙芳草依依斜日游丝卷晴昼系东风无力蜨趁幽香蜂酿蜜秋千外卧红堆碧心情费消遣更梨花寒食刘克庄忆秦娥游人绝绿阴满野芳菲歇芳菲歇养蚕天气采茶时节枝头杜宇啼成血陌头杨柳吹成雪吹成雪淡烟疎雨江南三月赵长卿画堂春小亭烟柳水溶溶野花白白红红恼人池上晚来风吹损春容又是清明天气当年小院相逢凭栏幽思几千重残杏香中原贺铸柳梢青子规啼血可怜又是春归时节满院春风海棠铺绣梨花飞雪丁香露泣残枝悄未比愁肠寸结自是休文多情多感不干风月李清照怨王孙帝里春晚重门深院草绿堦前暮天鴈断楼上远信谁传恨绵绵多情自是多沾惹难拚舍又是寒食也秋千巷陌人静皎月初斜浸梨花明王世贞玉楼春是谁约勒东君去枝上晓声寒杜宇柔绿犹能抵死留妖红不解逡巡住灞陵一阵飘香雨宛转玉骢蹄下土记他含蘂拆苞时总有千金无赎处宋赵令畤蝶恋花欲减罗衣寒未去不卷珠帘人在深深处红杏枝头花几许啼痕止恨清明雨尽日水沉香一缕宿酒醒迟恼破春情绪飞燕又将归信误小屏风上西江路增赵善扛十拍子柳絮飞时绿暗荼开后春酣花外青帘迷酒思陌上晴光收翠岚佳辰三月三解佩人逢游女踏青草鬭宜男醉倚画栏栏槛北梦绕清江江水南飞鸾与共骖原明叶道卿凤凰阁遍园林绿暗浑如昨翠幄下无一片是花萼可恨狂风横雨忒煞情薄尽底把韶华送却杨花无奈是处穿帘透幕岂知人意正萧索春去也这般愁没处安着怎奈何黄昏院落王世贞青玉案鸭头波染浓于酎风起处红香青皱乳燕双双帘幙透梨花未雪绿杨犹絮蚕饱桑阴瘦无端酿出清明候忽忆城南乍分手十二阑干寒更陡踏青人远鬭茶时近滋味如中酒宋辛弃疾祝英台近宝钗分桃叶渡烟柳暗南浦陌上层楼十日九风雨断肠点点飞红都无人管倩谁唤流莺声住鬓边觑试把花卜归期才簪又重数罗帐灯昏哽咽梦中语是他春带愁来春归何处又不解带将愁去满江红家住江南又过了清明寒食花径里一番风雨一番狼籍红粉暗随流水去园林渐觉清阴密算年年落尽刺桐花寒无力庭院静空相忆无处说闲愁极怕流莺乳燕得知消息尺素如今何处也绿云依旧无踪迹谩教人羞去上层楼平芜碧增李琳六么令淡烟疎雨香迳渺啼鴂新晴画帘闲卷燕外寒尤力依约天涯芳草染得春风碧人间陈迹斜阳今古几缕游丝趁飞蝶谁向尊前起舞又觉春如客翠袖折取蔫红笑与簪华发回首青山一点檐外寒云叠梨花着雨柳花飞絮梦绕阑干满园雪施岳曲游春画鼓西冷路占柳阴花影芳意如织小楫冲波度曲尘扇底粉香帘隙岸转斜阳隔又过尽别船箫笛傍断桥翠绕红围相对半篙晴色顷刻千家暮碧向沽酒楼前犹系金勒乘月归来正梨花夜缟海棠烟幕院宇明寒食醉乍醒一庭春寂任满身露湿东风欲眠未得别录原占候三月有三卯宜豆无则麦不收月内有暴水谓之桃花水主多梅雨无则无清明有水而浑主高低田大熟雨水调朔日值清明草木茂值谷雨主年丰上巳听蛙声上昼叫上乡熟下昼叫下乡熟终日叫上下齐熟声哑低田熟声响低田涝种植谷黍芝蔴薏苡黑豆御麦棉花白扁豆蚕豆刀豆红豆葫芦茄豇豆落花生生菜菠菜菘菜茼蒿葱山药穄瓠子茭笋稍瓜香芋萝卜韭王瓜南瓜冬瓜菜瓜蘘荷茴香姜大豆银杏葡萄薤土瓜荸荠芋香菜樱桃枸杞椒紫苏白苏天茄望江南梨菊牛旁凤仙薄荷玫瑰十样锦藕栗百合鸡冠山丹红花紫草薇独帚萆麻子石竹罂粟商陆葵决明麻移植石榴地黄杨梅木瓜梧桐柑橘夜合冬青宝相桧桑海棠橙菱木槿丽春玉簪杉槐芙蓉蔷薇秋海棠芭蕉楮栀子木香醒头香紫萼贴接柑柚橙橘玉兰枣香橼柿接桃桐接栗杏接梅收採笔管菜藤花椿芽蒌蒿蒲公英槐芽菊芽金雀花荠菜黄栋芽牛膝蕨芽葵菜藜菜看麦娘黄连芽葛花灰苋薇菜斜蒿老鹳嘴蓬蒿芽水苔紫草车前叶牛舌科厚朴紫花王瓜钩藤天茄苗鴈儿肠狗嵴土瓜荆芥碎米荠天门冬芫花白附子泽兰川芎芽紫参根防葵谷精草艾紫葛根皮紫背浮萍夏枯草芜荑实白朮青葙茎叶泽漆茎叶羊踯躅白薇根玄参小水萍桑寄生黄芩防风芽射干根整顿开沟渠犁秧田理花棚浸稻出菖蒲锄蒜拔蓬制用千金月令三月三日採艾挂户风干以备医药四时纂要三月三日取桃花片至七月七日和乌鸡血涂面与身万花谷三月三日宜沐枸杞汤便民要纂三月採夏枯草煎汁熬膏治远年损伤田忌天火午地火申九焦戍荒芜丑粪忌辰御定佩文斋广群芳谱卷三广羣芳谱御定佩文斋广羣芳谱卷四天时谱夏增礼记乡饮酒义南方者夏夏之为言假也养之长之假之仁也尔雅夏为朱明註气赤而光明夏为长嬴尸子南方为夏夏兴也南任也万物莫不任兴蕃殖充盈也原梁元帝纂要夏曰朱夏炎夏三夏九夏天曰昊天风曰炎风节曰炎节草曰茂草杂草木曰蔚林茂林密树茂树汇考增礼记王制夏荐麦周礼秋官薙氏掌杀草春始生而萌之夏日至而夷之原晋书嵇康传康性绝巧而好鍜宅有一柳树甚茂乃激水环之夏月居其上以鍜山海经朱提郡堂狼山多毒草盛夏之月飞鸟过之亦不得去淮南子武王荫暍人于柳下而天下怀增淮南子夏取果蓏注有核曰果无核曰蓏荠麦夏死而人曰夏生生者众尚书考灵曜夏火星昏中可以种黍原括地图天毒国最热夏则草木皆干语林陆机在洛夏月忽思东头竹篠饮语刘宝曰吾思乡转深矣增叙闲录嵇昌蓄採星盆夏月渍果则倍冷原杜阳杂编李辅国夏月堂中设迎凉草其色碧似苦竹叶细于杉刺之牕户间举室皆凉增熙朝乐事西湖夏夜观荷最宜风露舒凉清香徐细傍花浅酌如对美人倩笑款语也清闲供夏时晨起芰荷为衣傍花枝吸露午后刳椰子杯浮瓜沉李捣莲花饮碧芳酒日晡浴罢掉小舟垂钓于古藤曲水边薄暮箨冠蒲扇立层冈看火云变现林下盟暑月晚凉浴罢杖履逍遥临池观月乘高取风採莲剥芡剖瓜雪藕白醪三杯取醉而适其为乐殆未可以一二数也集藻文赋散句增梁江淹四时赋炎云峯起芳树未移臯兰生坂朱荷出池忆上国之绮树想金陵之蕙枝唐王勃夏日登韩城门楼序惊花乱下戏鸟平飞荷叶滋而晓露繁竹院静而炎气息宋王炎夏日郊行赋麦穟穟而饼饵桑阴阴而茧丝麻旆旆而没人秧芃芃而布畦五言古诗增梁江总夏日还山庭独于幽栖地山庭暗女萝涧渍长低篠池开半卷荷野花朝暝落盘根岁月多停尊无赏慰狎鸟自经过梁简文帝纳凉斜日晚骎骎池塘生半阴避暑高梧侧轻风时入襟落花还就影惊蝉乍失林游鱼吹水沫神蔡上荷心翠竹垂秋采丹枣映疎碪无劳夜游曲寄此託微吟隋薛道衡梅夏应教长廊连紫殿细雨应黄梅浮云半空上清吹隔池来集凤桐花散腾龟莲叶开幸逢为善乐频降济时才唐韦应物园亭览物积雨时物变夏绿满园新残花已落实高笋半成筠守此幽栖地自是忘机人宋秦观田居入夏桑柘稠阴阴翳墟落新麦已登场余蚕犹占箔隆曦破层阴霁霭收远壑雌霓卧沦漪鲜飈泛丛薄林深鸟更鸣水漫鱼知乐赢老厌烦歊解衣屡磅礡荫树濯凉飔起行遗带索家妇饷初还丁男耘有託倒筒备青钱盐茗恐垂橐明日输绢租邻儿入城郭七言古诗增宋欧阳修归田乐南风原头吹百草草木丛丛茅舍小麦穗初齐稚子娇桑叶正肥蚕食饱老翁但喜岁年熟饷妇安知时节好野棠梨密啼晚莺海石榴红啭山鸟田家此乐知者谁我独知之归不早乞身当及强健时顾我蹉跎已衰老原梅尧臣夏热六龙衔火烧寰宇魏王氷井若汤煮松枝桂叶凝若痴喘杀溪头啸风虎北冥融却万丈氷千觔冻鼠忙如蒸我闻北土长飞雪此时日地皮裂仙芝瑶草不敢茁湘川竹蕉琅玕折西郊云好雨不垂堆青叠碧徒尔为增元萨都剌新夏曲红泣香枯怨流水夜放箨龙千尺尾风生宫树晓层层凉绿一帘收不起烟干宝鸭白昼清祝融缓辔行且停蔷薇花深雾冥冥碧牕睡起香满肱何中山中乐隄柳绿摇新罨画石榴红折娇裙衩莲荡风闲翡翠欹菱塘雨定鸳鸯下溪女浣纱朝出村行官饮水暮归舍瓦瓶手挈隔年醅石下坐围明月夜山中之乐谁得知我独知之来何为空里乌蟾飞影过桑麻课效胜书帷原郑奎妻夏月词芭蕉叶展青鸾尾萱草花含金凤嘴一双乳燕出雕梁数点新荷浮绿水困人天气日长时鍼线慵拈午漏迟起向石榴阴畔立戏将梅子打莺儿五言律诗增唐骆宾王夏日游目暂屏尘嚣累言寻物外情致逸心逾默神幽体自轻浦夏荷香满田秋麦气清讵假沧浪上将濯楚臣缨夏日游山家返照下层岑物外狎招寻兰径薰幽偑槐庭落暗金谷静风声彻山空月色深一遣樊笼累唯余松桂心杜审言夏日过郑七山斋共有樽中好言寻谷口来薜萝山径入荷芰水亭开日气含残雨云阴送晚雷洛阳钟鼓至车马系迟回韦应物夏花明夏条绿已密朱萼缀明鲜炎炎日正午灼灼火俱燃翻风适自乱照水复成妍归视窓间字荧煌满眼前许浑长兴里夏日南邻避暑侯家大道傍蝉噪树苍苍开鏁洞门远下帘宾馆凉栏围红药盛架引绿萝长永日一欹枕故山云水乡宋韩琦夏景即事槐耳笼前槛云峰透曲櫺凉风即崑阆烦思入沧溟荷弱翻青盖榴新倒绿缾晚来收骤雨一枕梦魂醒邵雍春尽后园闲步绿树成阴日黄莺对语时小渠初潋滟新竹正参差倚杖闲吟久携童引步迟好风知我意故故向人吹张耒夏日过雨芰荷乱繁阴竹树多雏声知鸟哺萍动见鱼过细径饶苔藓阴墻引薜萝角巾从倒侧踈懒欲如何蚓壤排晴圃蜗涎印雨阶花须娇带粉树角老封苔问字病多忘过邻慵却廻晚凉还盥栉对竹引清杯细径依原僻茅蓬四五家山田来雉兔溪雨熟桑麻竹笼晨收果茅菴夜守瓜颇知农事乐从此问生涯金庞铸喜夏小暑不足畏深居如退藏青奴初荐枕黄妳亦升堂鸟语竹阴密雨声荷叶香晚凉无一事步屧到西厢明仁宗池亭纳凉夏日多炎热临池憩午凉雨滋槐叶翠风过藕花香舞燕来青琐流莺出建章援琴弹野操民物乐时康七言律诗增唐钱起避暑纳凉木槿花开畏日长时摇轻扇倚绳牀初晴草蔓缘新笋频雨苔衣染旧墻十旬河朔应虚醉八柱天台好纳凉无事始知禅静胜深垂纱帐咏沧浪宋陆游逃暑小饮熟睡至暮桑落香浮槲叶杯甘瓜绿李亦佳哉虚堂顿解汗挥雨高枕俄成鼻殷雷静听风声生槛竹徐看日影转庭槐晚凉更动扁舟兴北渚红蕖已半开槐影桐阴欲满廊纶巾羽扇自生凉新篘玉瀣陈双榼平展风漪可一牀驰骑远分丹荔到大盆寒浸碧瓜香湖边谁谓幽居陋也爱迢迢夏日长原明王象晋夏日祝融司令继芳春四望郊原乐事均翠浪翻池荷盖绿黄云布垄麦痕新榴花焰焰红喷火葵叶翩翩影应辰偃仰茂林逃酷暑唿朋酌酒莫辞频五言排律增唐杨巨源夏日裴尹员外西斋看花笑向东来客看花枉在前始知清夏月更胜艳阳天露湿呈妆汗风吹畏火燃葱茏和叶盛烂熳压枝鲜红綵当铃阁清香到玉筵蝶栖惊曙色莺语滞晴烟得地殊堪赏过时倍觉妍芳菲迟最好唯是谢家怜五言绝句御制桥望郊原浮麦气池沼漾青苹夏日临桥望薰风处处新增金宇文虚中廻文翠密围窓竹青圆贴水荷睡多嫌昼永醒少得风和草径迷深绿莲池浴腻红早蝉呜树曲鲜鲤跃潭东七言绝句增唐皮日休药名离合夏日即事桂叶似茸含露紫葛花如绶蘸溪黄连云更入幽深地骨录闲携相蜡郎高骈山亭夏日绿树阴浓夏日长楼台倒影入池塘水精帘动微风起满架蔷薇一院香宋司马光夏日西斋书事榴花映叶未全开槐影沉沉雨势来小院地偏人不到满庭鸟迹印苍苔范成大夏日田园杂兴梅子金黄杏子肥麦花雪白菜花稀日长篱落无人过惟有蜻蜓蛱蝶飞五月吴江麦秀寒移秧披絮尚衣单稻根科斗行如块田水今年一尺宽二麦俱秋斗百钱田家唤作小丰年饼炉饭甑无饥色接到西风熟稻天昼出耘田夜绩麻村庄儿女各当家童孙未解供耕织也傍桑阴学种瓜槐叶初匀日气凉葱葱鼠耳翠成双三公只得三株看闲客清阴满北窓千顷芙蕖放棹嬉花深迷路晚忘归家人暗识船行处时有惊忙小鸭飞采菱辛苦废犁鉏血指流丹鬼质枯无力买田聊种水近来湖面亦收租杨万里夏日不但春妍夏亦佳随缘花草是生涯鹿葱解插纤长柄金凤仍开最小花戴昺夏昼小雨小牀蕲簟展琉璃窓外新篁一尺围正午云桥阵雨过冬青花上蜜蜂归元僧善住夏日中庭日午橘花开蜂蝶何知故故来一阵南薰生殿角乱飘香雪点苍苔原明吴宽夏日绿荫松萝暑气凉清泉泻入小池塘人间昼永无聊赖一朵荷花满院香增黄氏幼藻夏日深院尘消散午炎篆烟如梦昼淹淹轻风似与荷花约为送香来自卷帘诗散句增周庾信槐庭垂绿穗莲浦落红衣陈徐陵嫩竹犹含粉初荷未聚尘隋李德林椆枝覆玉槛荷叶满银塘唐杜甫公子调冰水佳人雪藕丝严维蕙风清水殿荷气杂天香张籍竹月泛凉影萱露澹幽丛原宋邵雍夏木无重数丛阴翠树低秦观新麦已登场余蚕犹占箔增唐方干树影兴赊侵枕簟荷香坐久着衣巾巖熘喷空晴似雨林萝碍日夏多寒宋陆游池塘潋潋荷浮叶门巷阴阴笋放梢元方夔楝花零落鱼初发梅子青黄雨不干早麦熟随芹菜饷晚茶香和树芽蒸原苏澹林塘乍迸翁孙竹篱落齐开姊妹花增晋谢朓夏木转成帷周庾信夏余花欲尽唐韩偓暑退松篁健李颙垂藤引夏凉李咸用云水沉沉夏亦寒宋陆游檐前桐影偏宜夏词原宋秦观如梦令门外绿阴千顷两两黄鹂相应睡起不胜情行到碧梧金井人静人静风弄一枝花影增明陈继儒摊破浣溪纱梓树花香月半明棹歌归去蟪蛄鸣曲曲柳湾茅屋矮挂鱼罾笑指吾庐何处是一池荷叶小桥横灯火纸窓修竹里读书声原宋苏庠临江仙猎猎风蒲初暑过潇然庭户秋清野航渡口带烟横晚山千万叠别鹤两三声秋水芙蓉聊荡桨一樽同破愁城蓼花滩上白鸥明暮云连极浦急雨暗长汀明文征明青玉案庭下石榴花乱吐满地绿阴亭午午睡觉来时自语悠扬魂梦黯然情绪蝴蝶过墻去骎骎娇眼开仍殢悄无人欲出还凝竚团扇不摇风自举盈盈翠竹纤纤白苎不受些儿暑别录原芸窓类记凡收藏书画于未梅雨前晒极燥顿匣柜中厚以纸煳门及小缝令不通风即不霉古人藏书多用芸香即今之七里香也匣柜须用楸梓杉桫之类忌油松内不用漆占候夏氷岁饥五谷不成制用夏月凡制一切果蔬俱用腊雪水最佳四月立夏小满附见增礼记月令孟夏之月日在毕昏翼中旦婺女中註日月会于实沈而斗建己之辰也王瓜生苦菜秀命野虞出行田原为天子劳农劝民毋或失时农乃登麦天子乃以彘尝麦先荐寝庙聚畜百药靡草死麦秋至原梁元帝纂要是月曰孟夏亦曰首夏增花月令是月也杜鹃翔木香升新篁敷粉罂粟满芍药相木笔书空瓶史月表花盟主芍药薝卜夜合花客卿石巖鸎粟玫瑰花使令刺牡丹粉团龙爪垂丝海棠虞美人楝花汇考原诗幽风四月秀葽增夏小正四月囿有见杏王萯莠取荼传荼也者以为君荐蒋也晋书乐志四月之管名为仲吕者吕助也谓阳气盛长阴助成功也四月之辰谓为巳巳者起也物至此时毕尽而起也四月官田其树桃孟夏之月以熟谷禾律受夹钟夹钟者种始荚也四民月令四月可种黍谓之上时礼斗威仪孟夏驱兽无害五谷秦中岁时记长安四月巳后自堂厨至百司厨通谓之樱笋厨高僧传摩歌利头四月八日浴佛以都梁香为青色水郁金香为赤色水丘隆香为白色水附子香为黄色水安息香为黑色水以灌佛顶也景龙文馆记四年四月上幸司农少卿王光辅庄驾还朝后中书侍郎南阳岑羲设茗饮葡萄浆与学士等讨论经史东坡诗註成都太守自正月十日至四月十九日浣花乃止水衡记麦黄水四月水名赏心乐事四月芳草亭鬭草芙蓉池新荷蕊珠洞荼满霜亭菊芽玉照堂青梅艳香馆长春花安闲堂紫笑羣仙绘幅楼前玫瑰餐霞轩樱桃诗禅堂盘子山丹花南湖杂花鸥渚亭五色鸎粟花清闲供四月十四菖蒲诞史纂马珏居华阳亭墻外有来禽一株枯已久矣师四月十四日汲水沃之曰纯阳来年是日生于此树之下帝京景物畧四月八日舍豆儿曰结缘十八日亦舍先是拈豆念佛一豆佛号一声有念豆至石者至日熟豆人徧舍之其人亦一念佛啖一豆也是月榆初钱面和糖蒸食之曰榆钱糕立夏增礼记月令是月也以立夏先立夏三日太史谒之天子曰某日立夏盛德在火天子乃斋立夏之日天子亲帅三公九卿大夫以迎夏于南郊三礼义宗四月立夏为节夏大也至此之时物已长大故以为名说林立夏日俗尚啖李时人语曰立夏得食李能令颜色美故是日妇女作李会取李汁和酒饮之谓之驻色酒一曰是日啖李令不疰夏熙朝乐事立夏之日人家各烹新茶配以诸色细果餽送亲戚比邻谓之七家茶富室竞侈果皆雕刻饰以金箔而香茶名目若茉莉林檎桂蕊蔷薇丁檀苏杏盛以哥汝瓷瓯仅供一啜而已嘉吴记俗于立夏日噉青梅云令人终岁神清不惛睡小满增孝经纬立夏后十五日斗指巳为小满物类相感志青梅过小满黄蜀葵过小满则长集藻文赋散句原晋傅玄述夏赋四月惟夏运臻正阳和气穆而扇物麦含露而飞芒清征泛于琴瑟朱鸟感于炎荒鹿角解于中野草木蔚其条长梁昭明太子锦带书节届朱明晷钟丹陆依依耸盖俱临帝女之桑郁郁丹城并挂陶潜之柳梅风拂户牖之内麦气拥宫阙之前唐许敬宗麦秋赋叶幄垂秀条帷泛光莺传枝而嬝娜蜂散蕊而芬芳对银縚而偶檖并金缕而分芒改炎炎之铄石若懔懔之怀霜五言古诗原晋陶潜读山海经孟夏草木长遶屋树扶踈众鸟欣有託吾亦爱吾庐既耕亦已种时还读我书穷巷隔深辙颇廻故人车欢言酌春酒摘我园中蔬微雨从东来好风与之俱泛览周王传流观山海图俯仰终宇宙不乐复何如增梁简文帝和湘东王首夏冷风杂细雨垂云助麦凉竹水俱葱翠花蝶两飞翔燕泥含复落鶗吟敛更扬卧石藤为缆山桥树作梁欲待华池上明月吐清光唐刘禹钖初夏曲时节过繁华阴阴千万家巢禽命子戏园果坠枝斜寂寞孤飞蝶窥丛觅晚花白居易首夏南池独酌春尽杂英歇夏初芳草深薰风自南至吹我池上林绿苹散还合頳鲤跳复沈新叶有佳色残莺犹好音依然谢家物池酌对风琴慙无康乐作秉笔思沈吟境胜才思劣诗成不称心宋梅尧臣孟夏二日通判太博惠庭花前日已春尽夏卉抽嫩青唯君所植花余红犹满庭常惜畏景逼赠未及飘零欲插为之醉但慙发星星七言古诗原唐李贺四月乐词晓凉暮凉树如盖千山浓绿生云外依微香雨青氛氲腻叶蟠花照曲门金塘闲水摇碧漪老景沈重无惊飞坠红残萼暗参差五言律诗御制夏日迎薰亭苑启时初夏亭阴午未阑雨过池藻碧日绽海榴丹水木含清景禽鱼得静观薰风能解愠试取玉琴弹夏日郊行节变春方去清和助麦秋蔚林乘早夏茂草接新流柳絮隄边起荷钱水上浮风光殊旧日此意未曾休初夏玉泉山二首别馆依丹麓疎帘映碧莎泉声当槛出花气入垣多路转溪桥接舟沿石窦过薰风能阜物藻景已清和山翠引鸣镳湖光漾画桡野云低隔寺沙柳暗藏桥百啭黄鹂近双飞白鹭遥今年农事早时雨足新苗增唐韦应物始夏南园思旧里夏首云物变雨余草木繁池荷初贴水林花已扫园萦丛蝶尚乱依阁鸟犹喧对此浅芳月忆在汉陵原白居易早夏游平泉廻夏早日初长南风草木香肩舆颇平稳涧路甚清凉紫蕨行看探青梅旋摘尝疗饥兼解渴一盏冷云浆宋司马光首夏呈诸邻首夏木阴薄清和自一时笋抽八九尺荷生三四枝新服裁蝉翼旧扇拂蛛丝莎径热未剧晨昏来徃宜陆游幽居初夏梅坞青黄子草陂红紫花双鵞朝戏浦羣鸭暮还家赤脚挑残笋苍头摘晚茶出门逢野老满意说桑麻元白珽余杭四月四月余杭道一晴生意繁朱樱青豆酒绿草白鵞村水满船头滑风轻袖影翻几家蚕事动寂寂昼门开明陈宪章四月四月阴晴里山花落渐稀雨声寒月桂日色煖酴醿病起初持酒春归尚掩扉午风吹蛱蝶低趁乳禽飞生意日无涯干坤自不知受风荷柄曲擎雨柏枝垂静坐观羣妙聊行觅小诗临阶爱新竹抽作碧参差七言律诗原唐皮日休四月十五日和陆龟蒙道室书事朝望斋戒是寻常静启金根第几章竹叶饮为甘露色莲花鲊作肉芝香松膏背日凝云磴丹粉经年染石牀剩欲与君终此志顽仙惟恐鬓成霜宋蔡襄四月池上风下平池水晕开池边露坐水风来草香苒苒生吟席云影飞飞度酒杯荷叶偶成双翠盖荔枝才似小青梅人闲物静两相得月色苍凉始肯廻陆游初夏闲居城上朱旗夏令初溪头绿水蘸菰蒲花贪结子无遗萼燕接飞虫正哺雏箫鼓赛蚕人尽醉陂塘移稻客相唿长安青盖金羁马也有农家此乐无戴昺四月即景茶歌才了又田歌节物真成一鸟过苍竹飐风凉意足碧梧留雨夜声多瓜缘茅屋抽长蔓藕过蔬畦出矮荷最喜白鸥相狎久对人自在浴清波真山民初夏一叶薰风带暑回雨天浓翠与庭槐不随春去莺犹在好竞时妆榴又开剪尺旋裁新白苎杯盘聊荐旧青梅箧中敝扇投闲久依旧团团入手来五言排律增唐太宗赋得夏首启节北阙三春晚南荣九夏初黄莺弄渐变翠林花落余瀑流还响谷猿啼自应虚早荷向心卷长杨就影舒此时欢不极调轸坐相于白居易春末夏初闲游江郭二首闲出乘轻屐徐行蹋软沙观鱼傍湓浦看竹入杨家林迸穿篱笋藤飘落水花雨埋钓舟小风飏酒旗斜嫩剥青菱角浓煎白茗茶淹留不知夕城树欲栖鸦柳影繁初合莺声涩渐稀早梅迎夏结残絮送春飞西日韶光尽南风暑气微展张新小簟熨帖旧生衣绿蚁杯香嫩红丝鲙缕肥故园无此味何必苦思归首夏犹清和联句记得谢家诗清和即此时余花数种在密叶几重垂芳谢人人惜阴成处处宜水萍争点缀梁燕共追随乱蝶怜踈蕋残莺恋好枝草香殊未歇云势渐多奇单服初宁体新篁已出篱与春为别近觉日转行迟绕树风光少侵阶苔藓滋唯思奉欢乐长得在西池七言绝句御制夏日闲坐云敛风微紫燕飞春光已去夏初归清襟赢得天然处暗觉花香到玉扉增宋司马光初夏首夏清和新雨晴绿莎细软不妨行园夫遮道白何事栀子花开班笋生王安石初夏即事石梁茅屋有弯碕流水溅溅度两陂晴日煖风生麦气绿阴幽草胜花时东陂荷叶初开笋渐抽东陂南荡正堪游无端陇上翛翛麦横起寒风占作秋陈造早夏安石榴花猩血鲜凉荷高叶碧田田鲥鱼入市河豚罢已是江南打麦天范成大初夏四首清晨出郭更登台不见余春只么回桑叶露枝蚕向老菜花成荚蝶犹来晴丝千尺挽韶光百舌无声燕子忙永日屋头槐影暗微风扇里麦花香东君不解惜芳菲料峭寒中一梦非翦尽牡丹梅子绽何须风雨送春归一帘芳树绿葱葱蝴蝶飞来觅绮丛雪白荼红宝相尚携春色见薰风陆游初夏纷纷红紫已成尘布谷声中夏令新夹路桑麻行不尽始知身是太平人槐柳成阴雨洗尘樱桃酪乳併尝新古来江左多佳句夏浅胜春最可人杨万里初夏麦黄秧碧百家衣已热犹寒四月时雨后觅春无一寸蔷薇花发酽燕脂手种琅玕劣十年今年新笋不胜繁不知明早添多少日暮闲来数一番戴敏游张园乳鸭池塘水浅深熟梅天气半晴阴东园载酒西园醉摘尽枇杷一树金诗散句增晋谢灵运首夏犹清和芳草亦未歇原谢朓麦候始清和凉雨消炎燠唐太宗一朝春夏改隔夜鸟花迁增张说庭柳余春驻宫樱早夏催原杜甫摘荷才首夏骢马尚余春钱起花萼败春多寂寞叶阴迎夏已清和宋谢伯初园林换叶梅初熟池馆无人燕学飞苏轼吴国晚蚕初断叶占城早稻欲移秧陆游采茶歌里春光老煮茧香中夏景长风和柳岸吹绵后雨足瓜畦引蔓时梅子生仁已带酸楝花堕地尚微寒词原明陈继儒摊破浣溪沙蜂欲分衙燕补巢清和天气绿阴娇一阵窓前风雨到打芭蕉惊起幽人初睡午茶烟缭绕出花稍有箇客来琴在背度红桥叶梦得黄金缕睡起流莺语掩苍苔房栊向晓乱红无数吹尽残花无人问惟有垂杨自舞渐煖霭初回轻暑宝扇重寻明月影暗尘侵尚有乘鸾女惊旧恨镇如许江南梦断衡臯渚看黏天蒲菰涨绿半空烟雨无限楼前沧波意谁採苹花寄取空惆怅兰舟容与万里云帆何时到送孤鸿目断千山阻谁为我唱金缕别录原占候月内有三卯宜麻无则麦不收月内寒主旱谚云黄梅寒井底干谚云有谷无谷且看四月十六立一丈竿量月影月当中时影过竿雨水多没田夏旱人饥长九尺主三时雨水八尺七尺主雨水六尺低田大熟高田半收五尺主夏旱四尺蝗三尺人饥增农政全书分龙之日农家于是日早以米筛盛灰借之纸至晚视之若有雨点迹则秋不熟谷价高人多闭粜谚云二麦不怕神共鬼只怕四月八日雨大抵立夏后雨多便损麦盖麦花夜吐雨多花损种植秋王瓜麦门冬芝麻萝卜扁豆粟紫苏菱苋小豆丝瓜枇杷葱瑞香芡移植石菖蒲樱桃茄秋海棠茉莉栀子秋牡丹枇杷葱翠云草菊芋压插玉绣毬木樨栀子锦葵玉蝴蝶木香荼芙蓉收採豨莶草白藓根菜子析冥子桃杏仁蚕豆柴胡笋干楮实黄葵花苍耳子红花蕤仁桑椹整顿防露伤麦翦菖蒲锄葱素馨斫楮皮埋蚕沙伐树络麻田忌天火酉九焦未地火未粪忌寅荒芜申五月芒种夏至端午附见增礼记月令仲夏之月日在东井昏亢中旦危中註日月会于鹑首而斗建午之辰也农乃登黍天子乃以雏尝黍羞以含桃先荐寝庙令民毋艾蓝以染半夏生木堇荣原梁元帝纂要五月曰仲夏亦曰暑月臯月花月令是月也葵赤紫薇葩薝卜始馨夜合交榴花照眼紫椹降于桑增瓶史月表五月花盟主石榴番萱夹竹桃花客卿蜀葵洛阳花午时红花使令川荔枝栀子花火石榴孩儿菊一丈红石竹花汇考增周礼秋官仲夏斩阴木註阴木秋冬生者若松柏之属夏小正五月乃衣瓜传者急瓜之辞也瓜者始食瓜也初昏大火中种黍菽糜煮梅蓄兰传大火者心也心中种黍菽糜时也煮梅为豆实也蓄兰为沐浴也晋书乐志五月之辰谓为午午者长也大也言物皆长大也五月之管名为蕤宾葳蕤垂下貌也宾敬也谓时阳气下降阴气始起相宾敬也风俗通五月落梅风江准以为信风风土记五月有霖霪号为梅雨霑衣皆败谓之送梅雨岁时杂记仲夏多大雨名濯枝雨水衡记五月瓜蔓水五月瓜延蔓故以名梦溪笔谈五月草木茂盛逾于初生故曰胜先赏心乐事五月听莺堂摘瓜重午节泛蒲烟波观碧芦南湖萱花绮互亭火笑花水北书院采苹鸥渚亭五色蜀葵清夏堂杨梅丛奎阁榴花艳香馆林檎摘星轩枇杷清闲供五月十三竹醉日芒种增嬾真子录陕州夏县士人乐举明远尝云二十四气其名皆可解独小满芒种说者不一仆因问之明远曰皆为麦也小满四月中谓麦之气至此方小满因未熟也芒种五月节种该数类之种谓种之有芒者麦也至是当熟矣仆因记周礼稻人泽草所生种之芒种註云泽草之所生其地可种芒种芒种稻麦也仆近为老农始知过五月节则稻不可种所谓芒种五月节者谓麦至是而始可收稻过是而不可种也古人名节之意所以告农候之早晚深哉夏至增周礼秋官柞氏掌攻草木及林麓夏日至令刊阳木而火之疏夏日至谓五月夏至之日为之也令刊阳木而火之谓先削以去其皮乃烧之管子夏至而麦熟天子祀太宗其盛以麦谷之始也荆楚岁时记夏至日食糭取菊为灰以止小麦橐按干宝变化论云朽稻为蚕朽麦为蛱蝶此其騐乎风土记夏至前芒种后雨为黄梅雨田家初插秧谓之发黄梅端午增玉烛宝典洛阳人家端午造朮羹艾酒以花丝作楼阁插鬓赠遗辟瘟扇荆楚岁时记五月五日四民并蹋百草又有鬭百草之戏採艾为人悬门户以禳毒气按宗则尝以五月五日鸡未鸣时採艾见似人处揽而取之用灸有騐是日竞渡採杂药风土记端午烹鹜进筒糭一名角黍以菰叶裹黏米栗枣以灰煮令熟盖取阴阳包裹未散之象千金月令端午以菖蒲或镂或屑以泛酒採兰杂志杜羔妻赵氏每岁端午午时取夜合花置枕中羔稍不乐辄取少许入酒令婢送饮羔即欢然当时妇人争效之酉阳杂俎五月进五时图五时花施帐之上岁时杂记端午刻菖艾为小人子或葫芦形带之辟邪吴中岁时记端午簪艾叶榴花以辟邪干淳岁时记端午禁中插食盘架设天师艾虎意思山子数十座五色蒲丝百草霜以大盒三层饰以珠翠葵榴艾花蜈蚣蛇蝎蜥蜴等谓之毒虫又以大金瓶数十遍插葵榴栀子花环绕殿阁及分赐后妃诸阁大珰近侍翠叶五色葵榴金丝翠扇真珠百索钗符经筒香囊软香龙涎佩带及紫练白葛红蕉之类大臣贵邸均被细葛香罗蒲丝艾朵彩团巧粽之赐而外邸节物大率效尤焉熙朝乐事端午为天中节家家买葵榴蒲艾植之堂中或採百草以治药品东京梦华录端午节物百索艾花银样鼓儿花花巧画扇香糖果子糭子白团紫苏菖蒲木瓜并皆葺切以香药相和用梅红匣子盛裹自五月一日及端午前一日卖桃柳蒲叶葵花佛道艾次日家家铺陈于门首与糭子五色水团茶酒供养又钉艾人于门上士庶迎相宴赏岁华纪丽谱五月五日宴大慈寺设厅医人鬻艾道人卖符朱索綵缕长命辟灾之物筒饭角黍莫不咸在辽志五月五日午时採艾叶与绵相和絮衣七事国主着之臣僚各赐艾衣三事国主及臣僚饮宴渤海厨子进艾糕各点大黄汤下北唿此时为讨赛离又以杂丝或绿结合欢索缠于臂膊妇人进长命缕宛转皆为人像带之集藻文散句原魏文帝与吴质书蕤宾纪时景风扇物天气和煖众果具繁梁昭明太子锦带书麦陇移秋桑律渐暮莲花泛水艳如越女之腮苹叶漂风影乱秦台之镜炎风以之扇户暑气于是盈楼冻雨洗梅树之中火云烧桂林之上五言古诗增周庾信奉和夏日应令朱帘卷丽日翠幕蔽重阳五月炎气蒸三时刻漏长麦随风里熟梅逐雨中黄开冰带井水和粉杂生香衫含蕉叶气扇动竹花凉早菱生软角初莲开细房愿陪仙鹤举洛浦听笙簧宋陆游时雨时雨及芒种四野皆插秧家家麦饭羹处处菱歌长老我成惰农永日付竹牀衰发短不栉爱此一雨凉庭木集奇声架藤发幽香鸎衣湿不去劝我持一觞即今幸无事海际皆农桑野老固不穷击壤歌虞唐七言古诗增宋陆游怡斋东湖仲夏草树荒屋古无人亭午凉萱房微呀不见日笋箨自解时吹香野藤蟠屋入窓罅湿菌扶踈生屋梁跨沟数椽最幽翳涨水及槛雨败墻静涵青苹舞藻荇闲立白鹭浮鸳鸯芙蕖虽瘦亦弥漫照眼翠盖遮红妆水纹珍簟欲卷却团团素扇嬾复将天风忽送塔铃语唤觉清梦游潇湘五言律诗御制午日令序当重午南台日正中玉阶鸣瀑水瑶轸奏薰风菖叶浮杯绿榴花照槛红临流看竞渡转忆济川功途次端午蕤宾逢夏律午日俯澄流黄鸟林中变新蒲岸外稠宫筵传綵糭仙酒泛丹榴遥忆蓬莱上垂杨荫御沟增宋陆游重五重五山村好榴花忽已繁糭包分两髻艾束着危冠旧俗方储药赢躯亦点丹日斜吾事毕一笑向杯盘七言律诗原唐李德裕岭南道中岭水争分路转迷桄榔椰叶暗蛮溪愁冲毒雾逢蛇草畏落沙虫避燕泥五月畬田收火米三更津吏报潮鸡不堪肠断思乡处红槿花中越鸟啼增元成廷珪夏日过万蓬菴爱汝东菴暑气薄解衣盘礡坐苺苔一林绿竹尽可数五月白莲犹未开捉尘谈禅知独徃买鱼沽酒待重来沧江日落山更好且放轻舟缓缓廻明虞堪午日访沈元圭席上次韵一帘葵锦烂晴霞五色丝虹映臂纱玄药自消头上雪绛榴谁插鬓边花茶烹石鼎从施禁诗写蛮笺学破邪不是西山黄石叟难逢东老地仙家原何景明午日五月五日天气鲜艾叶榴花对眼前乡土岁时殊不恶闾阎风俗自堪怜邻人角黍能相送野老蒲觞得共传回首十年车马地每逢佳节泪潸然文征明仲夏有怀五月江南樱笋残踈花吹尽绿漫漫雨来却及梅黄候春去犹余麦秀寒白日幽深苑屋静野情萧散苎袍宽美人何处经时别满耳新蝉独倚阑五言绝句增宋苏轼端午皇帝阁帖子词採秀撷羣芳争储百药良太医初荐艾庶草騐蕃昌皇太妃合端午帖子词雨细方梅夏风高已麦秋应怜百花尽绿叶暗红榴太皇太后合端午帖子词日永蚕收簇风高麦上场朝来借田令菰黍献时芳夫人合端午帖子词肃肃槐庭午沈沈玉漏稀皇恩乐佳节鬭草得珠玑六言绝句增宋鼌补之仲夏即事红葵有雨长穗青枣无风压枝湿础人霑汗际蒸林禅烈号时七言绝句增宋王安石五月与和叔同游齐安缫成白雪桑重绿割尽黄云稻正青他日玉堂挥翰手芳时同此赋林垧苏轼皇太后合端午帖子词秘殿扶踈夏木深雨余初有一蝉吟应将嬴女乘鸾扇更助南风长棘心上林珍木暗池台蜀产吴包万里来不独盘中见卢橘时于糭里得杨梅皇太妃合端午帖子词玉盆沈李滟清泉金鸭嘘空袅细烟自有梧楸障畏日仍欣麦黍报丰年陆游重午叶底榴花蹙绛缯街头初卖苑池冰世间各自有时节萧艾着冠称道陵原僧道潜临平道中春蒲猎猎弄轻柔欲立蜻蜓不自由五月临平山下路藕花无数满汀洲增金赵秉文夏至玉堂睡起苦思茶别院铜轮碾露芽红日转阶帘影薄一双蝴蝶上葵花马定国村居五月南风化蟪蛄野塘晚笋未成蒲柽花落尽红英细沙渚鸳鸯半引雏元廼贤月湖竹枝词五月荷花红满湖团团荷叶绿云扶女郎把钓水边立折得柳条穿白鱼诗散句原唐李白火火五月中景风从南来数枝石榴发一丈荷花开五月梅始黄蚕稠桑柘空山花异人间五月雪中白增宋李邦直艾叶成人后榴花结子初唐陈羽池上楼台五月凉百花开罢水芝香方干长潭五月来冰气孤桧中宵学雨声宋章得象五日看花怜并蔕今朝鬭草正宜男花阴转午清风细玉燕钗头艾虎轻陆游瓜蔓水生初抹岸梅黄雨细欲遮楼戴复古海榴花上雨萧萧自切菖蒲泛浊醪元周权人家绿艾端阳节天气黄梅雨细时顾瑛梧竹一庭凉欲雨池台五月气涵秋明唐顺之榴吐千花承雨盖蓂开五叶拂瑶墀唐韩翃寒水浮瓜五月时薛能槐柳阴阴五月天宋王珪瑶墀九御荐菖华秦观菡萏吹风五月秋章得象菖蒲泛酒尧樽绿元马士熙曲阑五月樱桃红词原宋苏轼阮郎归绿槐高柳咽新蝉薰风初入絃碧纱窓下水沈烟碁声惊昼眠微雨过小荷翻榴花开欲然玉盆纤手弄清泉琼珠碎又圆吴礼之喜迁莺梅霖初歇正绛色海榴争开佳节角黍包金香蒲切玉是处玳筵罗列鬭巧已输年少玉腕綵丝双结舣画舫见龙舟两两波心齐发奇绝难画处激起浪花翻作湖间雪画鼓轰雷红旗掣电夺罢锦标方彻望中水天日暮犹自珠帘高揭棹归晚载荷香十里一钩新月增刘克庄贺新郎思远楼前路望平隄十里湖光画船无数绿盖盈盈红粉面叶底荷花解语鬭巧结同心双缕尚有经年离别恨一丝丝总是相思处相见也又重午清江旧事传荆楚叹人情千载如新尚沈菰黍且尽樽前今日醉谁肯独醒弔古泛几盏菖蒲绿醑两两龙舟争竞渡奈珠帘暮卷西山雨看未足怎归去别录原占候博雅月内有三卯宜稻及大小豆无则宜早豆五月大种瓜不下五月小种秧必须早五月小瓜果吃不了田家五行志夏至在月初主雨水调谚云夏至端午前坐了种田年夏至在月中耽阁粜米翁夏至值甲寅丁卯粟贵朔日值芒种六畜灾值夏至冬米大贵十日得辰早禾半收十一日得辰五谷不收岁时记夏至在初二三主米麦贵初五米贵谚云夏至连端午家家卖儿女初七八米麦平二十大饥上旬米贱中旬大丰米大贱末旬大歉米大贵便民图纂五月暴热之时看窠草忽自枯死主有水种植晚大豆夏萝卜黑豆黄豆晚菘菜赤豆菉豆瓜移植枇杷月季荼蔷薇木香樱桃石榴锦带棠棣玉堂春西河柳橘瑞香宝香素馨剪春罗竹橙收採菖蒲蒜台麦诸菜子马齿苋青葙子卷柏藤花苋天茄苖白花菜大小蓟旋覆花红花萱花杜仲蛇牀子马兰子酸浆草黄柏槐花浮萍蒲公英益母草车前子金银花天麻艾水仙根豨莶草罂粟子蔴黄泽泻整顿割苎蔴斫桑枝粪桑採练葛制用金门岁节重午日午时有雨则急砍一竹竹节中必有神水沥取和獭肝为圆治心块腹聚等病田忌天火子地火酉荒芜巳九焦卯粪忌午六月伏附见增礼记月令季夏之月日在柳昏火中旦奎中註日月会于鹑火而斗建未之辰也温风始至命泽人纳材苇树木方盛命虞人入山行木毋有斩伐原花月令是月也萱宜男凤仙来仪菡萏百子凌宵登茉莉来宾玉簪搔头增瓶史月表六月花盟主莲花玉簪茉莉花客卿百合山丹山矾水木樨花使令锦葵锦灯笼长鸡冠仙人掌赪桐凤仙花汇考原诗幽风六月食郁及薁增夏小正六月煮桃传桃也者拖桃也拖桃也者山桃也煮以为豆实也晋书乐志六月之辰谓之未未者味也言时万物向成有滋味也六月之管名为林钟林者林茂也谓时物茂盛于野也云仙杂记房寿六月召客坐湘竹簟凭狐文几编香藤为俎刳椰子为杯捣莲花制碧芳酒调羊酪造含风酢皆凉物也内观日疏六月廿四日为观莲节鼌采与其夫各以莲子馈遗为欢梦溪笔谈六月万物小盛故曰小吉暇日记六月山矾水赏心乐事六月苍寒堂后碧莲碧宇竹林避暑芙蓉池赏荷花约斋夏菊清夏堂新荔枝霞川食桃吴郡记荷花荡在葑门之外每年六月廿四日游人最盛画舫云集露帏则千花竞笑举袂则乱云出崃挥扇则星流月映闻歌则雷辊涛趋苏人游冶之盛至是日而极矣伏原四民月令初伏荐麦瓜于祖祢东京梦华录都人最重三伏盖六月中别无时节徃风亭水榭峻宇高楼雪槛氷盘沈李浮瓜流杯曲沼苞鲊新荷远迩笙歌通夕始罢增清闲供六月初伏荐麦瓜中伏碧筒劝竹篠饮二十四日莲诞集藻文散句原梁昭明太子锦带书三伏渐终九夏将谢萤飞腐草光浮帐里之书蝉噪繁柯影入机中之鬓濯枝迁潦湓芳槿茂而发荣山土焦流金海水沸而漂烁五言古诗增宋鼌补之夏季夏季百果繁兔葵亦成实独有野石榴幽花时熠熠熠熠非独好芳荣赖午日翩翩彼白蜨髣髴麤采挹睡余起对此嘉兴亦萧瑟良非阡陌丽敢竞阳春出无言以成蹊上愧桃李质幸当饱霜余万颗富君室七言古诗增宋蔡襄甲辰初伏快雨凉风昼眠初觉庭前小栏花木各有意气效栢梁体闰夏天气热焰烘崇朝快雨随清风昼轩梦觉开前栊画栏花草意气雄侧枕遥闻数异同如此微物烦化工盍各言尔之所从繁葩富艳生朱红枯条大蕋千万重修榦点缀赤日中蠲去忧忿谁与功採摘烹煮袪烦胸秋霜巨实垂如瓮横柯远引交加丛叶抽绿剑端黄茸直立开披泉货通叠绕翠羽翻蚪龙误入畦町非余公助涤渴肺思匪躬物物自名词不穷愿当我意乃汝容负汝不饮慙衰翁欧阳修初伏日招王几道小饮北园数亩宫墻下嗟我官居如传舍滹沱北渡马踏氷西山病归花已谢落英不见空绕树细草初长犹可借空园一锁不复窥不觉芳蹊繁早夏隔墻时时闻好鸟如得嘉客听清话今朝试去绕园寻绿李横枝碍行马蒲萄忆见初引蔓翠叶阴阴还满架红榴最晚子已繁犹有残花藏叶罅人生有酒复何求官事无了须偷暇古云伏日当早归况今着令许休假能来解带相就饮为子埽月开风榭七言律诗原唐王维积雨辋川庄作积雨空林烟火迟蒸梨炊黍饷东菑漠漠水田飞白鹭阴阴夏木啭黄鹂山中习静观朝槿松下清斋折露葵野老与人争席罢海鸥何事更相疑增宋韩琦六月六日雨后过岳庙游从封寺观稼暑雨频经信宿休近郊方出释潜忧虽妨麦始二停获且见苗知一半收神岳怖民藏电雹老松凭寺偃蛟虬佳游况遇从丰谶好饰千仓待有秋七言绝句原宋苏轼西湖毕竟西湖六月中风光不与四时同接天莲叶无穷碧映日荷花别样红诗散句增宋苏轼遶郭荷花一千顷谁知六月下塘春元龚璛六月凉如冰熨齿枇杷移阴碧书几梁庾信六月蝉鸣稻词原明陈继儒浪淘沙风雨霎时晴荷叶青青双鬟捧着小红灯报道绿纱廊底下蕉月分明枕簟嫩凉生茉莉香清兰花新吐百余茎扑得流萤飞去也团扇多情别录原占候六月无蝇主米价平谚云六月无蝇新旧相登三伏宜热谚云六月不热五谷不结盖当藁稻之时又当下壅晴热则苗旺凉雨则苗没立秋在晦早稻迟种植秋赤豆秋菉豆豇豆萝卜胡萝卜素馨芥菜晚瓜蔓青小蒜壅培麦冬橙芋韭橘灌溉菊牡丹芍药茉莉收採花椒苎竹青箱子紫草槐花藕天仙子莲须莲花松香杜仲凤仙花茎菱科苜蓿莲房茅根干漆藿香白芷葛苋菜苇草菌郁李根野白荠地踏菜灯草旋覆花眼子菜泽泻整顿锄竹园沤麻耕麦地制用洽闻记日济国西南海上有三岛各相去数十里其岛出黄漆似中夏漆树彼土六月破树腹取汁以漆器物若黄金其光夺目田忌天火卯九焦子粪忌子地火巳荒芜辰御定佩文斋广群芳谱卷四广羣芳谱御定佩文斋广羣芳谱卷五天时谱秋增礼记乡饮酒义西方者秋秋之为言愁也尔雅秋为白藏注气白而收藏秋为收成尸子西方为秋秋肃也万物莫不礼肃也原梁元帝纂要秋曰三秋九秋素秋素商高商天曰旻天风曰商风素风凄风高风凉风激风悲风景曰朗景澄景清景时曰凄辰霜辰节曰素节商节草曰荒草木曰疎木衰林霜柯霜条汇考原易兑卦兑正秋也万物之所说也诗小雅秋日凄凄百卉具腓增管子秋至而禾熟天子用祀于大惢淮南子秋风下霜倒生挫伤注草木首地而生故曰倒生挫伤者凋落也秋畜疏食注菜蔬曰疏谷食曰食三统历说秋为阴中万物以成原羯鼓录明皇制秋风高曲每奏之则清风徐来夜叶交坠增清闲供秋时晌午用莲房洗砚理茶具拭梧竹午后戴白接篱着隐士衫望红树叶落得句题其上薄暮焚香壅菊集藻文赋散句原楚屈原九歌袅袅兮秋风洞庭波兮木叶下宋玉九辨悲哉秋之为气也萧瑟兮草木摇落而变衰憭慄兮若在远行登山临水兮送将归泬兮天高而气清寂寥兮收潦而水清皇天平分四时兮窃独悲此凛秋白露既下降百草兮奄离披此梧楸汉东方朔七谏秋草荣其将实兮微霜下而夜降商风肃而害生兮百草育而不长晋潘岳秋兴赋耕东臯之沃壤兮输黍稷之余税泉涌湍于石间兮菊扬芳乎崖涘湛方生秋夜赋悲九秋之为节物凋悴而无荣岭颓鲜而陨绿木倾柯而落英宋沈勃秋羁赋菊图缛于园沼橘倒饰于池侧草改貌而倾蕡林伐状而摇蔕潭敛气而威荷露危光而严蕙梁元帝秋兴赋洞庭之叶初下塞外之草前衰秋风摇落辞秋风起兮寒鴈归寒蝉鸣兮秋草腓萍青兮水澈叶落兮林稀翠为盖兮玳为席兰为室兮金作扉水周兮曲堂花交兮洞房树参差兮密稍紫荷纷披兮疏且黄唐王勃秋夜山亭宴集序红苹绿荇亘渚连翘玉带瑶华分栏间植池帘夕敞香牵十步之风岫幌宵搴气袭三危之露李白悲清秋赋荷花落兮江色秋风袅袅兮夜悠悠临穷溟以有羡思钓鳌于沧州刘禹钖秋声赋松竹含韵梧楸早脱惊绮疏之晚吹坠碧砌之凉月黄淊秋色赋踆乌减赫顾兔添明池上落红蕖之态烟中吟玉笛之声泰华峰高染莲花而翠活湘川树老换枫叶以丹生愈碧高山偏清汉水松柏风高兮岁寒出梧桐蝉急兮烟翠死五言古诗原晋江逌咏秋祝融解炎辔蓐收起凉驾高风催节变凝露督物化长林悲素秋茂草思朱夏鸣鴈薄云岭蟋蟀吟深榭寒蝉向夕号惊飇激中夜感物增人怀悽然无欣暇宋刘铄秋歌旻天清且高秋风发初凉白露下微津明月流素光凝烟汎城阙凄风入轩房朱华先零落绿草就芸黄纤罗还笥箧轻纨改衣裳鲍照咏秋秋兰徒晚绿流风渐不亲飙我垂罳幕惊此梁上尘沉阴安可久丰景将遂沦何由忽灵化暂见别离人增周庾信秋日苍茫望落景羁旅对穷秋赖有南园菊残花足解愁原庾信游昆明池秋光丽晚天鹢舸泛中川密菱障浴鸟高荷没钓船碎珠萦断菊残丝绕折莲落花摧十酒栖鸟送一絃唐太宗度秋夏律昨留灰秋箭今移晷峩嵋岫初出洞庭波渐起桂白发幽巖菊黄开灞涘运流方可叹含毫属微理增李白秋思春阳如昨日碧树呜黄鹂芜然蕙草暮飒尔凉风吹天秋木叶下月冷莎鸡悲坐愁羣芳歇白露凋华滋王昌龄秋兴日暮西北堂凉风洗修木着书在南牕门馆常肃肃苔草延古意视听转幽独或问余所营刈黍就寒谷白居易早秋曲江感怀离离暑云散袅袅凉风起池上秋又来荷花半成子朱颜易销歇白日无穷已人寿不如山年光急于水青芜与红蓼岁岁秋相似去岁此悲秋今我复来此新秋西风飘一叶庭前飒已凉风池明月水衰莲白露房具奈江南夜绵绵自此长温庭筠秋日爽气变昏旦神臯徧原隰烟华久荡摇石涧仍清急柳闇山犬吠蒲流水禽立菊花明欲迷枣叶光如湿天籁思林岭车压倦都邑诪张夙所违悔恡何由入芳草秋可借幽泉晓堪汲牧羊烧外呜林果雨中拾复此遂闲旷翛然脱羁絷田收鸟雀喧气肃龙蛇蛰佳节足丰穰良朋阻游集沉机日寂寥葆素常唿吸投迹倦攸徃放怀志所执良时有东菑吾将事蓑笠宋欧阳修秋晚凝翠亭黄叶落空城青山绕官廨风云凄已高岁月惊何迈陂田寒未收野水浅生派晴林紫榴折霜日红梨晒萧踈喜竹劲寂寞伤兰败丛菊如有情幽芳慰孤介嘉客日可携寒醅美新醡登临无厌频氷雪行即届司马光秋意三首槐花满庭除籍籍不可扫稍疎邵平瓜渐熟王阳枣失时团扇弃新进祫衣好日暮益愁思寒螀起幽草忽闻秋兴篇叹赏几绝倒端居倦烦暑园圃久不窥雨余秋气新红叶生紫梨形骸得萧散不知环堵卑何能效流俗把酒须菊枝登高已可醉四野青云垂弱植生川泽托根北堂后昔时青春姿扶疎映轩牖风霜日消落憔悴复何有蠹穿枯节断雨渍虚心朽幸不夭天年犹得胜凡柳陆游秋花叹秋花如义士荣悴相与同岂比轻薄花四散随春风黄菊抱残枝寂寞卧寒雨拒霜更可怜和蔕浮烟浦古来结交意正要共死生读我秋花诗可代丹鸡盟原明冯琦秋夜简敬承公亮秋色遽如许客心郁未安微微日影薄肃肃天宇宽高风下木叶零露被崇兰四气自斡运谁为衰盛端朱华曾几何素萼忽已残楚楚松柏姿凌风以自完愿言附高节与君同岁寒七言古诗原唐无名氏秋月色驱秋下穹昊梁间燕语辞巢蚤古苔凝紫贴瑶堦露槿啼红堕江草越客羁魂挂长道西风欲揭南山倒粉娥恨骨不胜衣映门楚碧蝉声老增宋邵雍秋日饮后晚归水竹园林秋更好忍把芳樽容易倒重阳已过菊方开多情不学年光老云阴不动柳条低风递轻寒梧叶藁无涯逸与不可收马蹄慢踏天街草元何中山中乐空山一夜生新雨凉起赏心千万绪扇团自守不依人桐叶知几寻脱路隔陇笑谈杂樵牧临流宾从惟鸥鹭旋庖芦菔美胜酥精淅新杭香满户山中之乐谁得知我独知之来何为青林红树人烟湿护得金橙密处垂五言律诗御制禁园秋霁树冷催蝉咽荷疎表影长深秋残暑气微爽待高阳户外远尘蹟园中多蕙香溶溶新雨霁吟乏愧成章增唐太宗秋日翠微宫秋光凝翠岭凉吹肃离宫荷疎一盖缺树冷半惟空侧阵移鸿影圆花钉菊丛摅怀俗尘外高眺白云中秋日二首菊散金风起荷疎玉露圆将秋数行鴈离夏几林蝉云凝愁半岭霞碎缬高天还似成都望直见峩睂前爽气澄兰沼秋风动桂林露凝千片玉菊散一丛金日岫高低影云空点缀阴蓬瀛不可望泉石且娱心王维山居秋暝空山新雨后天气晚来秋明月松间照清泉石上流竹喧归浣女莲动下渔舟随意春芳歇王孙自可留原李白秋登宣城谢朓北楼江城如画里山晓望晴空两水夹明镜双桥落彩虹人烟寒橘柚秋色老梧桐谁念北楼上临风怀谢公包佶秋日过徐氏园林回塘分越水古树积吴烟埽竹催铺席垂萝待系船鸟窥新罅栗龟上半欹莲屡入忘归地长嗟俗事牵增白居易荅刘戒之早秋别墅见寄凉风木槿篱暮雨槐花枝併起新秋思为得故人诗避地鸟择木入朝鱼在池城中与山下喧静闇相思许浑早秋遥夜泛清瑟西风生翠萝残萤委玉露早鴈拂金河高树晓还密远山晴更多淮南一叶下自觉老烟波雍陶和刘补阙秋园寓兴水木多阴冷池塘秋意多庭风吹故叶堦露净寒莎愁鴈窥灯语情人见月过砧声听已别虫响复相和闭门无事后此地即山中但觉鸟声异不知人境同晚花开为雨残果落因风独坐还吟酌诗成酒已空秋色庭芜上清朝见露华疎篁抽晚笋幽药吐寒芽引水新渠净登台小径斜人来多爱此萧爽似仙家禁掖朝廻后林园胜赏时野人来辨药庭鹤徃看碁晚日明丹枣朝霜润紫梨还因重风景犹自有秋诗郑谷郊野蓼水菊篱边新晴有乱蝉秋光终寂寞晚醉自留连野湿禾中露村闲社后天题诗满红叶何必浣花牋宋邵雍秋夜浮云一消散星斗粲长天碧藓坠丹果清香生白莲体凉犹衣葛耳静已无蝉坐久羣动息秋空唯寂然欧阳修秋郊晓行寒郊桑柘稀秋色晓依依野烧侵河断山鸦向日飞行歌採樵去荷锸刈田归秫酒家家熟相邀白竹扉陆游新秋秋气入清茄旗亭酒可赊长歌穿小市短帽插幽花溪女留新蟹园公饷晚瓜谁知闲老子解作醉生涯金赵沨秋郊晚望桃竹犹堪杖幽寻兴颇嘉池荷能几叶篱菊不多花地坼成龟兆林枯出犬牙村农庆丰岁社鼓已三挝师拓曲江秋望山远嶂重出野平天四围凉风芡实坼久雨藕花肥水濶渔舟小天长去鸟微紫蒲行处有采采莫盈衣元德明山中秋夕黄卷存余习青灯共晚凉只知书味永不觉鬓丝长老桧千年物幽兰一国香平生陶靖节此夕邈相望明仁宗江楼秋望远碧接天涯登临景自佳苹洲晴亦雪枫岸昼常霞落鴈过前浦浮鸥傍浅沙竹篱高晒网茅屋是渔家秋风玉律转清商金飇送晚凉轻飘梧叶坠暗度桂花香月下生林籁天边展鴈行吹嘘禾黍熟万顷似云黄原张祥鸢秋望快阁临飞鸟遥天入断峰白云山面面红叶树重重空翠当杯落晴光刺眼浓愿言随楚客木末採芙蓉七言律诗增唐温庭筠郊居秋日稻田凫鴈满晴沙钓渚归来一迳斜门带果林招邑吏井分蔬圃属邻家臯原寂历垂禾穗桑竹参差映豆花自笑谩怀经世策不将心事许烟霞原赵嘏长安秋夕云物凄凉拂曙流汉家宫阙动高秋残星几点鴈横塞长笛一声人倚楼紫艳半开篱菊静红衣落尽渚莲愁鲈鱼正美不归去空戴南冠学楚囚韦庄秋日早行上马萧萧襟袖凉路穿禾黍绕宫墙半山残月露华冷两岸野风莲萼香烟外驿楼红隐隐渚边云树暗苍苍行人自是心如火兔走鸟飞不觉长增元何中秋怀采采苹花可偑香依依橘柚未全黄人行塞北非征戍鴈过江南有稻粱短笛疎钟来别浦乱鸦飞鹜过斜阳西风扰扰知何似看见黄花满地霜明陆树声独怜秋色倍清幽花月娟娟夜气浮满院风飘香欲散一天云净影交流光摇皓魄庭如水寒染霜葩玉作毬把酒啜英夸二美赏心还以继前修五言排律增唐太宗秋日即事爽气浮舟阙秋光澹紫宫衣碎荷疎影花明菊点丛袍轻低草露盖侧舞松风散岫飘云叶迷路飞烟鸿砌冷兰凋佩闺寒树殒桐别鹤栖琴里离猿啼崃中野落飞星箭弦虚半月弓芳菲夕雾起暮色满房栊卢照邻山林休日田家归休乘暇日馌稼返秋场径草疏王篲巖枝落帝桑耕田虞讼寝凿井汉机忘戎葵朝委露齐枣夜含霜南涧泉初冽东篱菊正芳还思北牕下高卧偃羲皇五言绝句增唐王绩秋夜喜遇王处士北场芸藿罢东臯刈黍归相逢秋月满更值夜萤飞原李白绿水曲绿水明秋月南湖採白苹荷花娇欲语愁杀盪舟人钱珝江行万木已清霜江边村事忙故溪黄稻熟一夜梦中香七言绝句原唐吴融凉思松间小槛接波平月淡烟沉暑气清半夜水禽栖不定绿荷风动露珠倾增李商隐到秋扇风淅沥箪流离万里南云滞所思守到清秋还寂寞叶丹苔碧闭门时宋秦观秋辞二首云惹低空不更飞班班红叶欲辞枝秋光未老仍微暖恰似梅花结子时无数青莎绕玉堦夕阳红浅过墙来西风莫道无情思未放芙蓉取次开范成大秋日碧芦青柳不宜霜染作沧洲一带黄莫把江山夸北客冷云寒水更荒凉陆游秋怀园丁傍架摘黄瓜村女沿篱采碧花城市尚余三伏热秋光先到野人家金高士谈杨休烈村居篱落牵牛放晚花西风吹落满人家闭门久雨青苔滑时见鸳鸯下白沙柿叶经霜菊在溪天寒落日见鸡栖西家有客篘新酒红叶萧萧盖芋畦赵元秋日禾穗累累豆角稠崧前村落太平秋熙熙多少丰年意都在农家社案头元郭钰秋辞鹤认琪花欲下迟蓬莱仙客遣催诗情深写到相思处秋露芙蓉开满池明世宗秋日即事拂暑金风动衮裳满天商吹助新凉农家万宝收成后十里遥闻禾黍香陈继儒草绿苹香縠水纹秋山寂寂冷斜曛庭前双桂牕留影时宿寒鸦与断云秋老江濒漾夕空萧萧枫叶挂疎红那知三泖清秋思偏寄芦花一寺中诗散句增宋鲍照气交蓬门疎风数园草残梁简文帝池莲翻罢叶露篠生寒条萧悫芙蓉露下落杨柳月中疎周王褒苑寒梨树紫山秋菊叶黄庾信残秋欲屏扇余菊尚浮杯唐太宗露结林疎叶寒轻菊吐滋霜翦凉地蕙风捎幽渚荷卢照邻穷巷秋风叶空庭寒露枝李义府关树凋凉叶塞草落寒花张说汀葭变秋色津树入寒烟苏颋落晖隐桑柘秋原被花实李峤梧桐稍下叶山桂欲开花李白一为沧浪客十见红渠秋张均洲白芦花吐园红柿叶稀尹风秋树色杂苔古石文斑司空曙花酣莲报谢叶在柳呈疎韩翃兼葭露下晚菡萏水中秋风翦荷衣碎霜迎栗鏬开李商隐秋应为红叶雨不厌青苔桐槿日零落雨余方寂寥温庭筠江馆白苹夜水关红叶秋李咸用柳叶飘干翠枫枝撼碎红数花篱菊晚片叶井梧秋许浑苇花迷夕棹梧叶散秋砧方干细雨莲塘晚疎蝉橘岸秋徐锴雨久莓苔紫霜浓薜荔红宋邵雍红叶战西风黄花笑寒日陆游秋色满江干江枫已半丹元吴莱梧桐老叶恨芙蓉新蕊愁吴师道红惜芙蓉落青怜薜荔生明谢榛间庭秋一色满架豆花垂唐韩翃风吹山带遥知雨露湿荷花已报秋温庭筠三秋岸雪花初白一夜林霜叶尽红韩偓枫叶微红近有霜碧云秋色满吴乡稻垄蓼红沟水清荻园叶白秋日明宋秦观莫夸春色欺秋色未信桃花胜菊花陆游夕露正看沾草棘晨霜已见落楸槐杨万里秋风毕竟无多巧只把燕支滴蓼花金辛愿烟迷短草秋还绿露湿寒花晚更香元仇远山分秋色归红叶风约苹香入画船萧国宝丹枫叶落霜初肃白苇花开月倍明周权梧叶庭除秋渐老豆花篱落晚初晴明沈德符绕林行药挈军持小插秋花寄远思原文征明江空露下芙蓉叶月出风吹桂树枝陈继儒疎菊篱边如待酒芰荷池上可为衣王象晋禾黍满场堆玉粒橘橙弄色挂金罍增晋谢朓秋町郁蒙茸周庾信霜天林木燥陈徐陵江秋岸荻黄唐李白木落识岁秋秋风生桂枝清秋凋碧柳韩翃秋江落叶迟李咸用薄日朦胧秋李涛秋槐满地花于濆秋沼生荷芰杜甫清秋幕府井梧寒司空曙菊花枫叶向谁秋李益柿叶翻红霜景秋李商隐秋日掌堦柿叶阴郑谷红叶黄花秋景宽杜荀鹤秋水鹭飞红蓼晚宋苏轼枫叶芦花秋兴长秦观雨荷风蓼不胜秋元叶颙黄花有恨惊秋老赵孟頫露下碧梧秋满天张雨秋在梧桐疎处多明孙太初菰米莲房作好秋词原明刘基眼儿媚烟草凄凄小楼西云压雁声低两行疎柳一丝残照数点鸦栖春山碧树秋重绿人在武陵溪无情明月有情归梦同到幽闺增宋刘镇念奴娇嫩凉生晓怪今朝湖上秋风无迹古寺桂香山色外肠断幽丛金碧骤雨俄来苍烟不见苔径孤吟屐系船高柳晚蝉咽破愁寂且约携酒高歌与鸥相好分坐渔矶石算只藕花知我意犹把红芳留客楼阁空蒙管絃清润一水盈盈隔不如休去月悬良夜千尺别录原千金方秋宜食黍桃葱秋耕宜早恐霜后掩入阴气收五谷择吉日上仓先祭仓神收藏鲜果梨橘之类带枝插萝卜或芋中仍用纸或干穰草包护瓮勿通气七月立秋七夕附见增礼记月令孟秋之月日在翼昏建星中旦毕中註日月会于鹑尾而斗建申之辰也凉风至白露降是月也农乃登谷天子尝新先荐寝庙註黍稷之属于是始熟命百官始收歛註顺秋气收歛物原梁元帝纂要七月曰孟秋首秋初秋上秋肇秋兰秋又曰凉月花月令是月也桐报秋木槿荣紫薇映月蓼红菱实鸡冠报晚增瓶史月表七月花盟主紫薇蕙花花客卿秋海棠重台朱槿花使令波斯菊水木香矮鸡冠向日葵汇考原诗幽风七月食瓜七月烹葵及菽增夏小正七月莠雚苇传未莠则不为雚苇莠然后为雚苇故先言莠湟潦生苹爽死苹秀传湟潦生苹也者湟下处也有湟然后有潦潦而后有苹草也爽也者犹疏也苹也者马帚也初昏织女正东乡时有霖雨灌茶传灌聚也荼雚苇之莠也为蒋楮之也雚未莠为菼苇未莠为芦晋书乐志七月之辰谓为申申者身也言时万物身体皆成就也七月之管名为夷则夷平也则法也谓万物将成平均皆有法则也秦中岁时记进士下第当年七月复献新文求拔解故曰槐花黄举子忙水衡记荻苗水七月八月菼花故以名梦溪笔谈七月百谷成实自能任持故曰太乙赏心乐事七月餐霞轩五色凤仙花玉照堂玉簪西湖荷花南湖观鱼应铉堂东葡萄霞川水荭珍林剥枣洽闻记河中凤林关有灵巖寺七月十五日溪穴流圣柰出大如琖楚志水陆寺在沔江深不可测名莲花潭于初秋良夜有莲花艳出水面香浮袭人立秋增礼记月令是月也以立秋先立秋三日太史谒之天子曰某日立秋盛德在金天子乃斋立秋之日天子亲帅三公九卿诸侯大夫以迎秋于西郊要览列子御风常以立春归乎八荒立秋游乎风穴是风至草木皆生否则摇落谓之离合风东京梦华录立秋日满街卖楸叶妇女儿童辈皆翦成花样戴之是月瓜果梨枣方盛京师枣有数品灵枣牙枣青州枣亳州枣鸡头上市则梁门里李和家最盛中贵戚里取索供卖内中泛索金合络绎士庶买之一裹十文用小新荷叶包槮以麝香红小索儿系之卖者虽多不及李和一色拺银皮子嫩者货之熙朝乐事立秋之日男女咸戴楸叶以应时序或以石楠红叶翦刻花瓣插鬓边或以秋水吞赤小荳七粒七夕增荆楚岁时记七月七夕人家妇女结綵缕穿七孔鍼陈瓜果于庭中以乞巧有喜子网于瓜上则以为符应风土记或问董勋七日为良日饮食不同于古何也勋曰七月黍熟七曰阳数故曰珍糜今惟设汤饼不复有糜矣说林七月七日陈丰以青莲子十枚寄葛勃勃啖未竟坠一子于盆水中有喜鹊过恶污其上勃遂弃之明早有并蔕花开于水面如梅花大取置几头数日始谢房亦渐长剖之各得实五枚如丰来数自是乡人改双星节为双莲节原东京梦华录七月七夕以小板传土旋种粟令生苗置小茅屋花木作田舍家小人物皆村落之态谓之谷板又以瓜雕刻成花样谓之花瓜又以菉豆小豆小麦于磁器内以水浸之生芽数寸以红蓝綵缕束之谓之种生皆于街心设綵羃帐货卖前三五日车马盈市罗绮满街旋折未开荷花都人善做假双头莲取玩一时提携而归又小儿须买新荷叶执之盖效颦磨喝乐至初六日七日晚贵家多结綵楼于庭铺陈磨喝乐花瓜酒焚香列拜谓之乞巧五色线仙子云天宝六载侍辇骊山七夕夜张锦绘树瓜花陈饮食焚香于庭拜缕针絍线致虚阁杂俎薛瑶英于七月七日令诸婢共翦轻綵作连理花千余朵以阳起石染之当午散于亭中随风而上徧空中如五色云霞久之方没谓之渡河吉庆花借以乞巧七夕徐婕妤雕镂菱藕作奇花异鸟攒于水晶盘中以进上极其精巧上大称赏赐以珍宝无数上对之竟日喜不可言至定昏时上自散置宫中几上令宫人暗中摸取以多寡精麤为胜负谓之鬭巧以为欢笑诚斋杂记蔡州丁氏女精于女红每七夕祷以酒果忽见流星坠筵中明日瓜上有金梭自是巧思益进常氏日录七日将午时酒服菖蒲一二寸饮酒不醉集藻文赋散句增晋卢湛感运赋气潋潋而浸冷霜微微而日华翠叶纷以朝落朱华惨以夕捐原梁昭明太子锦带书桂吐花于小山之上梨翻叶于大谷之中唐王勃七夕赋玉绳湛色金汉斜光烟凄碧树露湿银塘视莲潭之变彩见松院之生凉引惊蝉于宝瑟宿兰燕于瑶筐宋田钖早秋赋桐叶潜零下玉栏兮金井桂花增丽鉴珠帘兮绮疏四言古诗原晋潘尼七月七日侍皇太子宴商风初授辰火微流朱明送夏少昊迎秋嘉禾茂园芳草被畴于时秋游以豫以休五言古诗原北周庾信奉和初秋落星初伏火秋霜正动钟北阁连横汉南宫应凿龙祥鸾栖竹实灵蔡上芙蓉自有南风曲还来吹九重唐李贺七月乐辞星依云渚冷露滴盘中圆好花生木末衰黄愁空园夜天如玉砌池叶极青钱仅厌舞衫薄稍知花簟寒晓风何拂拂北斗光阑干五言律诗御制早秋新霁卷幔过新雨披襟纳好风余霞明远岫倒景射晴虹稼穑丰年足干坤爽气同高天云断处历历见初鸿增唐太宗仪鸾殿早秋寒惊蓟门叶秋发小山枝松阴背日转竹影避风移提壶菊花岸高兴芙蓉池欲知凉气早巢空燕不窥宋邵雍和李文思早秋一雨洗觚稜三川气象清林风传颢气木叶送商声忽忽莲生菂看看菊吐英太平时里老何以报虚生池畔拖垂柳阑边笑晚霞败荷倾敝盖老桧露枯槎岁暮惊时态年高惜物华东陵风未替解忆故园瓜陆游初秋借草沾衣露沿溪掠面风桐凋无茂绿莲老有疎红小彴欹危度邻园曲折通新秋得强健一笑莫匆匆七言律诗御制立秋前一日晚同左右间坐进鲜果偶作初到金风天气晚微凉雨后画帘垂九重迥出白云远三殿高临北斗移珍果满盘新献节碧梧一叶报秋时漏深不寐题诗句月色辉煌照凤墀增唐韦庄早秋夜作翠簟初清暑半销撇帘松韵送轻飇莎庭露永琴书润山郭月明砧杵遥傍砌绿苔鸣蟋蟀绕帘红树织蟏蛸不须更作悲秋赋王粲辞家鬓已凋明景氏翩翩七夕楼前萧史忆吹箫鴈足西风倍寂寥望断支机应化石愁填乌鹊未成桥素毫月冷吟梧叶纨扇秋回识柳条姊妹东邻如乞巧莫教瓜果浪相招七言绝句增宋范成大七月十六日石湖路中书事白葛乌纱称老农溪南溪北水车风稻头的皪黏朝露步入明珠翠网中立秋后二日泛舟越来溪西风初入小溪帆旋织波纹绉浅蓝行入闹荷无水面红莲沉醉白莲酣元赵雍初秋夜坐夜深庭院寂无声明月流空万影横坐对荷花三两朵红衣落尽秋风生诗散句增唐郑江南孟秋天稻花白如白居易清风水苹叶白露木兰枝韦庄柿叶添红影槐柯减绿阴李商隐桂含爽气三秋首蓂吐中旬一叶新宋陆游风生细葛无三伏月上疎林正四更词原宋欧阳修渔家傲七月新秋风露早渚莲未折庭梧老是处瓜花时节好金樽倒人间綵缕争祈巧万叶敲声凉乍到百虫啼晚烟如埽漏箭初长天杳杳人语悄那堪夜雨催清晓别录占候有三卯田禾熟无则旱种麦种植萝卜白菜芜菁芥菜秋黄瓜甜菜莴苣芫荽水仙根苦荬晚红花牛膝葱乌菘腊梅子蜀葵韭浇灌桂树忌浇橙橘粪收採胡桃干姜蘑菇斑猫浮萍楮实瞿麦刈蓝卷柏海棠覆盆子使君子毕澄茄麻子藕蔓荆子蔴黄茎白蔷薇刈苎芋石硫黄马鞭草露蜂房石龙芮皮鼠尾草甜瓜蔕天门冬眼子菜旋覆花白蒺藜荷叶槐实蒮香五加皮菱芡石韦蒺藜漆整顿沤晚麻翻麦地伐木斫竹制用酱凤仙茎制瓜虀晒葫芦茄瓜干田忌天火午地火辰荒芜亥九焦酉粪忌酉八月秋分中秋附见增礼记月令仲秋之月日在角昏牵牛中旦觜觿中註日月会于寿星而斗建酉之辰也天子乃难以达秋气以犬尝麻先荐寝庙乃命有司趣民收敛务蓄菜多积聚乃劝种麦毋或失时其有失时行罪无疑原花月令是月也槐黄苹笑芝草奏功桂香秋葵高掇金钱及第增瓶史月表八月花盟主丹桂木樨芙蓉花客卿宝头鸡冠杨妃槿花使令水荭花翦秋罗牡丹花山茶花汇考原诗幽风八月萑苇八月其获八月断壶八月剥枣增夏小正八月剥瓜传剥瓜也者畜瓜之时也剥枣零传剥也者取也零也者降零而后取之故不言剥也晋书乐志八月之辰谓为酉酉者緧也谓时物皆緧缩也八月之管名为南吕南吕任也谓时物皆秀有怀任之象也续齐谐记邓绍八月旦入华山採药见一童子执五綵囊盛柏叶上露如珠满囊绍问用此何为荅曰赤松先生取以明眼言终便失所在荆楚岁时记八月十四日以锦綵为眼明囊递相饷遗註按述征记云八月一日作五明囊盛取百草头露洗眼令眼明也风土记里俗以八月雨为豆花雨梦溪笔谈八月枝条坚刚故曰天罡赏心乐事八月湖山寻桂现乐堂秋花众妙峰山木犀霞川野菊绮互亭千叶木犀桂隐攀桂杏花庄鸡冠黄葵成都古今记八月有桂市山家清事八月八日为竹醉曰种竹易活笋谱竹八月谓之小春热欲去寒欲来故曰小春秋分增宋书律志秋分而禾定定而禾熟律之数十二故十二而当一粟一粟而当一寸中秋增琐碎录中秋无月则兔不孕蚌不胎荞麦不实干淳岁时记中秋夕禁中赏月延桂通考八月十五为移花日禅林备览有梵僧从天竺鹫山飞来云八月十五日夜桂子落清闲供八月十五日牡丹诞集藻文赋散句原梁昭明太子锦带书黄花笑冷白羽悲秋既传苏子之书更泛陶公之酒增元王柏长啸山游记辛卯秋八月与客游于北山于时丹枫缬林香桂染袖金粟垂颍翠荚吐英芙蓉靓冶篱菊敷茂紫兰兮抗茎濯蕊于深幽香稻兮春玉珠于践蹂悬颗苞于枣栗粲青黄于橘柚日暄而不熇雨寒而不骤正一年之佳景候也五言古诗原晋孙绰秋日萧瑟中秋日鴈唳风云高山居感时变远客与长谣疎林积凉风虚岫结凝霄湛露洒庭树密叶乱萦条抚叶悲先落攀松羡后凋垂纶在林野交情远市朝澹然怀古心濠上岂伊遥增唐白居易南湖晚秋八月白露降湖中水方老旦夕秋风多衰荷半倾倒手攀青枫树足蹋黄芦草惨淡老容颜零落秋怀抱有兄在淮楚有弟在蜀道万里何时来烟波白浩浩七言古诗增宋徐积八月十四夜有人望月吟太虚半夜秋风吹碧芦碧芦风起吹老桂吟声入月惊蟾蜍明夜中秋更好吟兔肥蟾大桂成林桂兔之外有何物玉池水到中秋溢秋风刮水如霜滴五言律诗增唐廖凝中秋月九十日秋色今宵已平分孤光含列宿四面绝纤云众木排疎影寒流叠细纹遥遥望丹桂心绪正纷纷七言律诗原明蔡羽秋思清秋山色净帘栊八月芙蓉满镜中醉任岭云连海绿愁禁枫叶接天红养鱼好伴鸱子饮水如无桑苎翁江上美人期不到吹箫独自向虚空七言绝句原宋韩琦仲秋八日云台观羣花盛开春早凡花百种荣秋芳能得几多名仙家八月灵葩发不与寻常俗艳争别录原占候有三卯三庚低田麦稻吉三庚二卯麦宜高田无三卯不宜麦谚云三卯三庚麦出低坑三庚二卯麦出坳巧月大尽有水灾少菜月令通考秋分谚曰分社同一日低田尽叫屈秋分在社前斗米换斗钱秋分在社后斗米换斗豆朔日值白露果谷不实值秋分主物价贵十一日卜来年水旱侵晨或隔夜于水边无风浪处作一水则子至晚看之若没主水露主旱平主小水又主本年好种麦名曰横港增农政全书八月朔日风雨宜麦麻子贵十倍又云凡朔要晴惟此日要雨好种麦谚曰白露前是雨白露后是鬼其时之雨片云来便雨稻花见日吐出阴雨则收正吐之时暴雨忽来卒不能收遂致白飒之患若连朝雨反不为灾种植箭干菜豌豆蚕豆莴苣麦水晶葱箩卜芥菜蔓菁蒜春菜菠菜油菜白菜藠红花乌菘胡荽胡麻鸡头葱木瓜罂粟黄矮菜芍药菱移植樱桃橘李柚枇杷柑杏梅银杏桃栀子芍药枸杞木犀梧桐橙牡丹玫瑰丁香木笔石菊百合水仙山丹压插玫瑰蔷薇贴接牡丹绿萼梅海棠浇灌牡丹瑞香芍药并宜猪粪收採割谷着实根豇豆石楠实大枣狼毒牛膝韭花金毛狗嵴人参酸枣山药桔梗牡丹皮根薏苡草龙胆白敛当归白蒺藜升麻芍药根柴胡黄芩乌药根秦艽生地泽泻巴戟天白藓皮甘草白朮黄连萱草根香附子百合知母玄参天门冬山豆根地榆防己前胡茅香苗胡黄连萆薢桂皮茯神苎根蜀椒花椒甘松茯苓丁香猪苓雷丸王不留行根苖花子蓝种秦皮虎杖巴豆角蒿整顿修牡丹芟芍药菊加土放芋根锄竹园兰换盆刈苎忌浇橙橘田忌天火酉地火卯九焦午粪忌申荒芜卯九月九日附见增礼记月令季秋之月日在房昏虚中旦柳中註日月会于大火而斗建戍之辰也鞠有黄华命百官贵贱无不务内以会天地之藏无有宣出乃命冢宰农事备收举五谷之要是月也草木黄落乃伐薪为炭是月也天子以犬尝稻先荐寝庙原梁元帝纂要九月曰季秋亦曰暮秋末秋暮商季商杪商又曰玄月增花月令是月也菊有英巴竹笋芙蓉绽山乐乳橙橘登老荷化为衣瓶史月表九月花盟主菊花花客卿月桂花使令老来红叶下红汇考原诗幽风九月叔苴夏小正九月荣鞠树麦传荣鞠鞠草也鞠荣而树麦时之急也晋书乐志九月之辰谓之戍戍者灭也谓时物皆衰灭也九月之管名曰无射射者出也言时阳气上升万物收藏无复出也梦溪笔谈九月木可为枝干故曰太衡九日增西京杂记戚夫人待儿贾佩兰后出为扶风人叚儒妻说在宫内时九月九日佩茱萸食蓬饵饮菊花酒令人长寿菊花舒时并採茎叶杂黍米酿之至来年九月九日始熟就饮焉故谓之菊花酒玉烛宝典九日食蓬饵饮菊花酒者其时黍秫并收因以黏米嘉味触类尝新遂成积习太清记九月九日採菊花与茯苓松脂久服之令人不老原风土记九月九日律中无射而数九俗尚此日折茱萸房以插头言辟除恶气为御初寒汉俗九日饮菊花酒以袚除不祥续齐谐记汝南桓景随费长房游学累年长房谓曰九月九日汝家中当有灾宜急去令家人各作绛囊盛茱萸以系臂登高饮菊花酒此祸可除景如言举家登山夕还见鸡犬牛羊一时暴死长房闻之曰此可代也今世人九日登高饮酒妇人带茱萸囊盖始于此续晋阳秋陶潜九月九日无酒于宅边菊丛中摘盈把坐其侧望见白衣人乃王弘送酒即便就酌而后归增千金月令重阳之日必以肴酒登高眺远为时䜩之游赏以畅秋志酒必採茱萸甘菊以泛之既醉而还原岁时杂记二社重阳以枣为糕或加以栗以肉洛阳风土记九日以花糕法酒赐近臣增赏心乐事重九登城把萸把菊亭釆菊苏堤看芙蓉珍林尝时果景全亭金橘芙蓉池三色拒霜东京梦华录九月重阳都下贵菊有数种其黄白色蕊若莲房曰万龄菊粉红色曰桃花菊白而檀心曰木香菊黄色而圆者曰金铃菊纯白而大者曰喜容菊无处无之酒家皆以菊花缚成洞户都人出郊外登高宴聚前一二日各以粉面蒸糕遗送掺饤果实如石榴子栗黄银杏松子之类熙朝乐事重九日登高饮燕者必簪菊泛萸犹古人之遗俗也又以苏子微渍梅卤杂和蔗霜梨橙玉榴小颗名曰春兰秋菊集藻书原魏文帝与钟繇九日送菊书岁徃月来忽复九月九日九为阳数而日月并应俗嘉其名以为宜于长久故以宴享高会是月律中无射言羣木庶草无有射地而生惟芳菊纷然独荣非夫含干坤之纯和体芬芳之淑气孰能如此故屈平悲冉冉之将老思餐秋菊之落英辅体延年莫斯之贵谨奉一束以助彭祖之术文赋散句原宋傅亮九月九日登凌嚣馆赋何物而节哀又云悠而风厉悴绿繁于寒渚陨丰雚于荒澨翫中原之芬菊惜兰圃之凋蕙旌竹柏之劲心谢梧楸之零脆梁昭明太子锦带书重阳变序节景穷秋霜抱树而拥柯风拂林而下叶金堤翠柳带星釆而均调紫塞苍鸿追风光而结阵五言古诗原晋陶潜九日闲居世短意常多斯人乐久生日月依辰至举俗爱其名露凄暄风息气彻天象明徃燕无遗影来鴈有余声酒能袪百虑菊解制颓龄如何蓬庐士空视时运倾尘爵耻虚罍寒华徒自荣歛襟独闲谣缅焉起深情栖迟固多娱淹留岂无成乙酉岁九月九日靡靡秋已夕凄凄风露交蔓草不复荣园木空自凋清气澄余滓杳然天界高哀蝉无留响丛鴈鸣云霄万化相寻绎人生岂不劳从古皆有没念之中心焦何以称我情浊酒且自陶千载非所知聊以永今朝增梁庾肩吾九日侍宴辙迹光周颂游盛夏功钩陈万骑转阊阖九门通秋晖逐行漏朔气绕桐风献寿重阳节廻銮上苑中疏山开辇道间树出离宫玉醴吹巖菊银牀落井桐御梨寒更紫仙桃秋转红饮羽山西射浮云冀北骢尘飞金埒满叶破柳条空腾猿疑矫箭惊鴈避虚弓彫材滥梓花绶接鹓鸿愧乏天庭藻徒参文王雄陈江总于长安归还杨州九月九日行至薇山亭赋韵心逐南云逝形随北鴈来故乡篱下菊今日几花开唐太宗山阁晚秋山亭秋色满巖牖凉风度疎兰尚染烟残菊犹承露古石依新苔新巢封古树历览情无极咫尺轮光暮原宋梅尧臣九日永叔长文原甫景仁邻几持国过饮秋堂雨更静粲粲佳菊芳置酒延羣公掇英浮新黄心犹慕渊明归来醉柴桑莫问车马之去迹乱康庄苏轼九日闲居和陶诗九日独何日欣然惬平生四时靡不佳乐此古所名龙山忆孟子栗里怀渊明鲜鲜霜菊艳熘熘糟牀声闲居知令节乐事满余龄登高望云海醉觉三山倾长歌振履商起舞带索荣坎轲识天意淹留见人情但愿饱秔稌年年乐秋成五言律诗御制九日幸景山登高秋色净楼台登高紫禁隈千门鸣雁度万井霁烟开翠拂銮舆上云随豹尾来佳辰欣宴赏满泛菊花杯原唐中宗九月九日幸临渭亭登高九日正乘秋三杯兴已周汎桂迎樽满吹花向酒浮长房萸早熟彭泽菊初收何借龙沙上方得恣淹留增王绩九月九日野人迷节候端坐隔尘埃忽见黄花吐方知素节回映巖千叚发临浦万株开香气徒盈把无人送酒来崔善为荅王无功九日秋来菊花气深山客重寻露叶疑涵玉风花似散金摘来还泛酒独坐即徐斟王弘贪自醉无复觅杨林原沈佺期九日侍宴应制御气幸金方凭高荐羽觞魏文颁菊蕊汉武赐萸囊去鹤留笙吹归鸿识舞行年年重九庆日日奉天长杜甫九日旧日重阳日传杯不放杯即今蓬鬓改但媿菊花开北阙心长恋西江首独回茱萸赐朝士难得一枝来九日曲江缀席茱萸好浮舟菡萏衰季秋时欲半九日意兼悲江水清源曲荆门此路疑晚来高兴尽摇荡菊花期七言律诗原唐延长谔九日秋天林下不知春一种佳游事也均绛叶从朝飞着夜黄花开日未成旬将横陌树频惊马半醉归途数问人城远登高併九日茱萸凡作几年新杜甫九日蓝田崔氏庄老去悲秋强自宽兴来今日尽君欢羞将短发还吹帽笑倩傍人为整冠蓝水远从千涧落玉山高并两寒明年此会知谁健醉把茱萸仔细看严维九日登高诗家九日怜芳菊逐客高斋瞰浙江渔浦浪花摇素壁西陵树色入秋牕木奴向熟悬金实桑落新开泻玉缸四子醉时争讲德笑论黄霸屈为邦增宋韩琦壬子重九菊有黄花气候移重阳香萼已干枝金铃后坼孤芳在玉液轻浮一醉宜烟渚去来鸿自适霜丛飞遶蝶何知风前客帽从吹落且伴山翁倒接邵雍秋暮西轩遶栏种菊一齐芳户牖轩牕总是香得意不能无兴咏乐时况复遇丰穰深秋景物随宜好向老筋骸麤且康饮罢何妨更登眺烂霞堆里有斜阳杨万里九日即事呈尤延之昨日茱萸未苦香今朝篱菊顷然黄浮英泛蕊多多着旧酒新醅细细尝节里且追千载事髩边管得几茎霜正冠落帽多儿态自笑狂夫老不狂金姚孝钖重九天边今日又重阳陇树红飞鴈信霜且插茱萸慰衰鬓莫将诗句挠廻肠歌勤皓齿人俱醉舞恋晴晖蝶也忙来日预期扶宿酒未应篱菊减秋香五言排律原唐高宗九月九日端居临玉扆初律启金商凤阙澄秋色龙闱引夕凉野静山气歛林疎风露长砌兰窥半影巖桂发全香满盖荷凋翠圆花菊散黄挥鞭争电烈飞羽乱星光柳空穿石碎弦虚侧月张怯猿啼落岫惊鴈断分行斜轮低夕景归斾拥通庄沈佺期白莲花亭侍宴应制九日陪天仗三秋幸禁林霜威变绿树云气落青岑水殿黄花合山亭绛叶深朱旗夹小径宝马驻青浔花吏收寒果饔人膳野禽承欢不觉暝遥响素秋砧增王维奉和圣制重阳节宰臣及羣官上寿应制四海方无事三秋大有年百生逢此日万寿愿齐天芍药和金鼎茱萸插玳筵玉堂开右个天乐动宫悬御柳疎秋景城鸦拂曙烟无穷菊花节长奉柏梁篇五言绝句增唐王勃九日九日重阳节开门有菊花不知来送酒若箇是陶家原李白九日龙山饮九日龙山饮黄花笑逐臣醉看风落帽舞爱月留人九日十日即事昨日登高罢今朝更举觞菊花何太苦此两重阳杜甫复愁每恨陶彭泽无钱对菊花如今九日至自觉酒须賖增金宇文虚中回文诗短苇低残雨虚舟带晚潮断鸿归暗浦疎叶堕寒梢慼慼蛩吟苦茫茫水驿孤日衔山色暮霜带菊丛枯明马氏间卿暮秋野色满园中闲情立晚风菊花含雨艳枫叶醉霜红七言绝句原唐张谔九日宴秋叶风吹黄飒飒晴云日照白鳞鳞归来特问茱萸女今日登高醉几人增王维九月九日忆山东兄弟独在异乡为异客每逢佳节倍思亲遥知兄弟登高处遍插茱萸少一人宋韩琦重九会光化二园谁言秋色不如春及到重阳景自新随分笙歌行乐处菊花萸子更宜人王安石九日九日无欢可得追飘然随意历山陂蒋陵西曲风烟也有黄花一两枝陆游九月晦日作菊枝倾倒不成丛桐叶凋零已半空自是老来多感慨不须萧瑟为秋风炊烟漠漠衡门寂寒日昏昏倦易还数树丹枫映苍桧天工解作范宽山秋晚新筑场如镜面平家家欢喜贺秋成老来懒惰惭丁壮睡中闻打稻声秋晚杂兴汀树犹青未着霜壠间稗穗已先黄放翁皓首归民籍烂醉狂歌坐箦牀冷落秋风把酒杯半酣直欲挽春回今年菰菜尝新晚正与鲈鱼一味来金张本九日月中对菊花上清光花下阴素娥惜此万黄金一杯寒露三更后谁信幽人更苦心诗散句原齐王俭寥寥清景霭霭微霜草木摇落幽兰独芳梁沈约暮芝始绿年桂初丹上林叶下沧池水寒叶浮楚水草折梁园凄凉霜野惆怅晨鵾丘迟云物游飏光景高丽枯叶木落寒花委砌唐李白今日云景好水绿秋山明携壶酌流霞搴菊汎寒荣白居易黍香酒初熟菊暖花未开间听竹枝曲浅酌茱萸杯陈江总园菊把黄花庭榴割朱实原隋贺敳寒花低岸菊凉叶下庭梧增唐张钖菊彩扬尧日萸香遶舜风萧至忠宠极萸房遍恩深菊酎余樊忱插萸登鹫岭把菊坐蜂台赵彦伯簪挂丹萸蕊杯浮紫菊花原宋之问时菊芳仙酝秋兰动睿篇苏瓌菊气先薰酒萸香更袭衣孙佺应节萸房满初寒菊圃新高适绛叶拥虚砌黄花随浊醪阴先行山棠红叶下岸菊紫花开蒋山卿岁熟村多酿秋深菊始华韦庄水馆红兰合山城紫菊深白居易江南九月未摇落柳青蒲绿稻穟香司空图重阳未到已登临探得黄花且独斟增宋周必大遥知九日平山会笑插茱萸满鬓红陆游但忆社醅挼菊蕊敢布朝士赐萸枝金周昂犹赖多情数枝菊留金蕊待重阳原元耶律楚材鴈门九日西风高绵梨万树垂金绡增伯启荞花不识秋光老犹向桑阴密处开唐严维菊度重阳少殷璠重阳开满菊花金杜荀鹤重阳酒熟茱萸紫词原明陈继儒昭君怨记得东坡老叟莫负清明重九今日正重阳菊花黄花插满头归去落日前村枫树树里唱歌声钓渔人增金李俊民点绛唇秋树风高可怜憔悴门前柳白衣去后间却持杯手一笑相逢落帽年时友君知否南山如旧人比黄花瘦宋苏轼浣溪沙珠桧丝杉冷欲霜山城歌舞助凄凉且餐山色饮湖光共挽朱轓留半日强揉青蕊作重阳不知明日为谁黄黄机清平乐西风猎猎又是登高节一片情怀无处说秋满江头红叶谁怜鬓影凄凉新来更点吴霜辜负萸囊菊琖年年客里重阳原李易安醉花阴薄雾浓云愁永昼瑞脑喷香兽时节又重阳玉枕纱厨半夜凉初透东篱把酒黄昏后有暗香盈袖莫道不消魂帘卷西风人似黄花瘦黄庭坚鹧鸪天黄菊枝头破晓寒人生莫放酒杯干风前横笛斜吹雨醉里簪花倒着冠身健在且加飱舞裙歌板尽清欢黄花白雪相牵挽付与时人冷眼看苏轼南乡子霜降水痕收浅碧露远洲酒力渐消风力软飕飕破帽多情却恋头诗酒若为俦但把清樽断送秋万事到头都是梦休休明日黄花蝶也愁欧阳修渔家傲九日欢游何处好黄花万蕊雕栏遶通体清香无俗调天气好烟滋露结功多少日脚清寒高下照宝钉密缀圆斜小落叶西园风袅袅催秋老丛边莫厌金樽倒又九月霜秋秋已尽烘林败叶红相映惟有东篱黄菊盛遗金粉人家帘幕重阳近晓日阴阴晴未定授衣时节轻寒嫩新鴈一声风又劲云欲凝鴈来应有吾乡信别录原种植大小麦油菜碗豆水仙春菜芫荽莴苣白菜冬瓜蒜芥菜罂粟移植牡丹芍药萱草山茶腊梅丽春玫瑰竹诸果木收採五倍子五谷种菊花蔷薇子芝麻秆木瓜干姜兔丝子大豆杜仲白朮粟厚朴芎䓖橄榄茱萸栀子皂荚皂角茶子豆稭茄种松节抓抓儿整顿採菊花锄蓆草掘姜粪麦门冬刈紫草收子刈苕菷掘芋收苎麻子去荷叶缸水制用本草凡枣用九月採日干补中益气久服神仙以其月採太乙余粮久服耐寒暑不饥轻身可腌诸色菜及造茭白藕萝卜葫芦诸生鲊作香茄蒜茄蒜东瓜芥虀田忌天火子地火寅粪忌巳九焦寅荒芜未御定佩文斋广群芳谱卷五广羣芳谱御定佩文斋广羣芳谱卷六天时谱冬增礼记乡饮酒义北方者冬冬之为言中也中者藏也尔雅冬为玄英註气黑而清英冬为安宁蔡邕月令章句冬终也万物于是终也梁元帝纂要冬曰玄冬三冬九冬天曰上天风曰寒风劲风严风厉风哀风阴风景曰冬景寒景时曰寒辰节曰严节草曰寒卉黄草木曰寒木寒柯素木寒条汇考原诗风我有旨蓄亦以御冬增礼记王制冬荐稻原汉书鲁恭传易曰潜龙勿用言十一月十二月阳气潜藏未得用事育嘘万物养其根荄而犹盛阴在上地冻水氷阳气否隔闭而成冬晋书孝义传刘殷祖母王氏冬月思菫殷时年九岁乃于泽中恸哭声不绝者半日忽若有人云止止殷收泪视地有菫生焉因得斛余以供母增唐书五行志长庆二年冬少雪水不氷冻草木萌荑如正月管子北方曰月其时曰冬其气曰寒其德淳起温怒周密断刑致罚以符阴气大寒乃至五谷乃熟此谓月德韩非子周公曰冬日之闭冻也不固则春夏之长草木也不茂原鹖冠子斗柄指北而天下皆冬吕氏春秋冬之德寒寒不信其地不成刚地不成刚则冻闭不固增淮南子冬伐薪蒸註大曰薪小曰蒸尚书大传北方伏方也万物之方伏也冬中也物方藏于中也阳盛则吁荼万物而养之外阴盛则唿吸万物而藏之内故曰唿吸者阴阳之交接万物之始终新论冬木可折原魏略颜斐为京兆尹课民当输租时以车牛各致薪两束为冬月寒氷炙笔砚之用增拾遗记汉明帝霜林园皆植寒果积氷之节百果方盛俗谓之相陵霜林之声讹也神仙传葛玄冬日能为客设生瓜竹书帝舜四十七年冬陨霜不杀草木原杜阳杂编李辅国遇严寒置凤首木于堂和煦如二三月又别名常春草运行论注凝惨氷雪寒之化凛冽霜电寒之用柔耎之物遇寒则坚寒之致太虚澄净黑气浮空天色黯然高空之寒气也气如散麻本末皆黑川泽之寒气也太虚清白空明雪映遐迩一色山谷之寒气也太虚白昏大明不翳如雾雨气遐迩肃然北望色玄凝雰夜落此水气所生寒之化也太虚微黑白埃昏翳天地一色远视不分此寒温凝结雪之将至也地裂水氷河流干涸枯泽浮咸木歛土坚是土胜水水不得自清水所生寒之用也增岁华纪丽羽律才移干风更肃霜树尽摧于枯叶玉壶渐结于轻氷松秀寒姿桂荣贞质星斗旋临亥位金乌迭次房星北户墐扉之日东臯获稻之辰原清闲供冬时午后携笼向古松悬崖间敲氷煮建茗日晡布衣皮帽策蹇驴问寒梅消息薄暮围炉促膝煨芋魁说无上偈集藻文赋散句增楚屈原远游嘉南州之炎德兮丽桂树之冬荣晋陆机感时赋寒冽冽而感兴风谡谡而妄作呜枯条之泠泠飞落叶之漠漠唐赵自厉寒赋幽林风扫时物霜残柔条危劲奥室凄寒有美人兮心恍惚情憷悼而靡安伊鲜物之皆瘁独霜松之常青纵寒苦之飘激淬坚明而自宁五言古诗增晋毗咏冬绵邈冬夕永凛厉寒气升离叶向晨落长风振条兴夜静轻响起天清月辉澄寒氷盈渠结素霜竟凝今载忽已暮来纪奄复仍原梁简文帝玄圃冬夕洞门扉未掩金壶漏已催曛烟生涧曲暗色起林隈雪花无有蔕氷镜不安台阶杨始倒插浦桂半新栽陈根委落蕙细叶发香梅雁去衔芦止猿戏绕枝来七言古诗增宋陆游冬夜吟昨夜凝霜皎如月碧瓦鳞鳞冻将裂今夜明月却如霜竹影横窻更清绝造物有意娱诗人供与诗材次第新饥鸿病鹤自无寐山穷水绝谁为邻西村梅花消息动唧唧寒醅渐呜瓮尽将醉帽插幽香此生莫作长安梦元何中山中乐千花重作阳春节野杏山桃随处发莫思前度看花谁已见荒原芳草歇穆山山下数湾月华山山涯千丈雪幽人独在雪月中要与梅花成四绝山中之乐谁得知我独知之来何为除却山家新腊酝世间无事可相宜原郑奎妻冬月词山茶未开梅先吐风动帘旌雪花舞金盘冐冷塑狻猊绣幙围春护鹦鹉倩人呵笔画双眉脂水凝寒上脸迟妆罢扶头重照镜凤钗斜压瑞香枝五言律诗增唐太宗冬日临昆明池石鲸分玉熘劫烬隐平沙柳影氷无叶梅心冻有花寒野凝朝雾霜天散夕霞欢情犹未极落景遽西斜张蠙次韵和友人冬日书斋四季多花木穷冬亦不凋薄氷行处断残火睡来消象版签书帙蛮藤络酒瓢公卿有知己时得一相招宋张耒冬日杂兴水落桥痕在沙干岸草枯霜余槐老壮风际竹清疎啄木高逾响鹡鸰飞且唿二年亲友绝惟有对禽鱼空山身欲老徂岁腊还来愁怯年年柳伤心处处梅绿蔬挑甲短红蜡点花开氷雪如何有东风日夜回唐庚立冬后作蔗入佳境冬来幽兴长瘴乡得好语昨夜有飞霜篱下重阳在醅中小至香西邻蕉向熟时致一梳黄陆游冬日吴中寒气薄岁暮亦和风移树来村北寻僧渡港东露葵收半绿霜稻杵微红一饱无余念吾生正不穷朱子冬日萧条时序晚已复度高秋回涧白波起通川绛树稠晨风散清露嘉稻卷平畴独怀志士感岁事幸将休清霜染涧树萧索向严冬密雨有时集寒云无定容波明横濑出风急远林空一极窻间眺高旻矗乱峰七言律诗增唐韩偓冬日萧条古木衔斜日戚晴寒滞早梅愁处雪烟连野起静时风竹过墙来故人每忆心先见新酒偷尝手自开景状入诗兼入画言情不尽恨无才宋真山民初冬林叶新经数夜霜地炉独拥一山房尘书邀我共高阁浊酒劝人归醉乡费省家贫还似富身闲日短亦如长梅花苦欲催诗兴又破梢头半点香原明文征明烟锁凝尘四壁空青灯欲烬夜溶溶凉声度竹风如雨碎影摇窻月在松病枕萧条闻永漏草堂摇落已深冬不堪酒醒凄然地抚景怀人意万重王象晋蜡祭喧喧土鼓搓纷纷髦穉拥如波咏幽恍际周王世布令行宣青帝和氷筯迎阳辞碧瓦梅珠散彩耀繁柯春光积渐来茅舍对酒能忘鼓腹歌孟淑卿默坐深闺思有余霜威渐觉袭衣裾青绫被冷无鸳梦紫塞天寒断雁书竹叶舞风侵户响梅花和月上窻虚双蛾争似庭前柳腊尽春来忽又舒五言绝句增唐王勃冬郊行望桂密巖花白梨疎林叶红江臯寒望尽归念断征篷金宇文虚中回文鹘健唿风急乌啼促景残窟深宜兔蛰蒲折荫鱼寒七言绝句增唐元稹西归寒花带雪满山腰着柳氷珠满碧条天色渐明回一望玉尘随马度蓝桥元王恽兰道溪中豫樟蔽日无黄落竹笋经霜更碧鲜记取江南光景异暖烟晴日是冬天郭珏冬词疎林晴旭散啼鸦高阁朱帘窣地遮为问王孙归也未玉梅开到北枝花诗散句增唐刘孝孙冻柳含风落寒梅照日鲜郎士元高松残子落寒井冻痕生李频芸细书中气松疎雪后阴宋陆游藤疎不覆架桐落欲平沟唐张籍梅花蛮草连冬有行处无家不满园十月立冬小雪附见增礼记月令孟冬之月日在尾昏危中旦七星中註日月会于析水之津而斗建亥之辰也原梁元帝纂要冬曰孟冬亦曰上冬曰阳月花月令是月也芦传冬菜莳木叶避霜芳草歛汉宫秋老苎蔴护其根增瓶史月表十月花盟主白宝珠茶梅花客卿山茶花甘菊花花使令野菊寒菊芭蕉汇考增诗幽风十月获稻为此春酒以介眉寿十月纳禾稼黍稷重穋禾麻菽麦晋书乐志十月之辰谓为亥亥者也言时阴气杀万物也十月之管名为应钟应者和也谓岁功皆成应和阳功收而聚之也唐书西域传东女国巫者以十月诣山中布糟麦呪唿羣鸟俄有鸟来如鸡状剖视之有谷者丰岁名曰鸟卜淮南子孟冬之月招摇指亥爨松燧火荆楚岁时记十月朔日黍臛俗谓之秦岁首注未详黍臛之义今北人此日设麻羹豆饭当为其始熟尝新耳祢衡别传云十月朝黄祖在艨艟上会设黍臛是也原化记崔希真十月一日雪遇老父于门献松花酒老父曰此酒无味乃于怀中取丸药置酒中味极美后问天师师曰此真人葛洪第三子其药乃千岁松胶也梦溪笔谈十月万物登成可以会计故曰功曹赏心乐事十月满霜亭蜜橘赏小春花杏花庄挑荠东坡诗注岭南气候不常菊花开时即重阳凉天佳月即中秋十月九日菊始开乃与客作重阳立冬原礼记月令是月也以立冬先立冬三日太史谒之天子曰某日立冬盛德在水天子乃斋立冬之日天子亲率三公九卿大夫以迎冬于北郊三礼义宗十月立冬为节者冬终也立冬之时万物终成故为节名东京梦华录立冬前五日西御园进冬菜京师地寒冬月无蔬菜上至宫禁下及民间一时收藏以充一冬食用熙朝乐事立冬日以各色香草及菊花金银花煎汤沐浴谓之扫疥小雪增三礼义宗十月小雪为中者气序转寒雨变成雪故以小雪为中集藻谣增晋夏矦湛苦寒谣惟立冬之初夜天惨懔以降寒霜皑皑以被庭氷塘瀩于井榦草槭槭以疏叶木萧萧以零残松损叶于翠条竹摧柯于绿竿五言古诗原梁简文帝大同十年十月戊寅诗喧尘是时息静坐对重峦冬深柳条落雪后桂枝残星明露色尽天白雁行单云飞乍想阁氷结远疑纨晚橘隐重屏枯藤带回竿荻阴连水气山峰染月寒增唐白居易湓浦早冬浔阳孟冬月草木未全衰秪抵长安陌凉风八月时日西湓水曲独行吟旧诗蓼花始零落蒲叶稍离披但作城中想何异曲江池七言古诗增宋陆游初冬步至东村八月风吹粳稻香九月荞熟天始霜男耕女馌常满野宿麦覆块皆苍苍丰年比屋喜迎客花底何曾酒杯迮家人但覔浩歌声不在东阡在南陌五言律诗原唐杜甫孟冬殊俗还多事方冬变所为破柑霜落爪尝稻雪翻匙巫崃寒都薄乌蛮瘴远随终然减滩濑暂喜息蛟螭增元僧方润初冬作泬寥萧瑟后霁色却怡人霜已千林曙天犹十月春黄花蝶过晚白苇雁衔新野性自夷旷非关绝世尘七言律诗原唐陆龟蒙小雪后书事时侯频过小雪天江南寒色未全偏枫汀尚忆逢人别麦陇惟应欠雉眠更拟结茅临水次偶因行药到村前邻翁意绪相安慰多说明年是稔年增宋郑侠次孟坚初冬晴和见梨桃二花作十月南天尚暑襟幽花何怪动清吟半扉素蘂呈修径几朵夭红出茂林地借小春回暖气日匀疎影转轻阴惟应幕府多才俊不负行台醉客心陆游初冬鉏犁满野及冬耕时听儿童叱犊声逐客固宜安散地闲民何幸乐昇平雪花漫漫荞初熟绿叶离离荠可烹饭饱身闲书有课西窻来趂夕阳明志士逢秋已自伤老人况复惜年光正看溪碓舂粳滑又见山坡下麦忙桐落井牀多藁叶菊残衫袖尚余香读书有课真当勉贮明膏伴夜长七言绝句御制塞外初冬阴山南去雁行多渺渺沙原六御过报是初冬新律改依然霜晓气暄和增唐樊晃十月南中感怀南路蹉跎客未回常嗟物候暗相催四时不变江头草十月先开岭上梅张登小雪日戏题甲子徒推小雪天刺桐犹绿槿花然阳和长养无时歇却是炎洲雨露偏原宋苏轼初冬荷尽已无擎雨盖菊残犹有傲霜枝一年好景君须记正是橙黄橘绿时增郑思肖小春花天地无情正北风飞鸿哀咽乱云中此时纵使开千树不及东皇一点红元僧善住十月清霜欲重小春天杨柳萧踈带晓烟无奈东皇苦多事又传春信到梅边诗散句增唐杜甫汉源十月交天气凉如秋草木未黄落况闻山水幽栗亭名更佳下有良田畴充肠多薯蓣崖蜜亦易求密竹复冬笋清池可方舟虽伤旅寓远庶遂平生游词宋欧阳修渔家傲十月小春梅蘂绽红炉暖阁新妆遍锦帐美人贪睡暖羞起嬾玉壶一夜氷澌满楼上四垂帘不卷天寒山色偏宜远风急雁行吹字断红日晚江天雪意云撩乱别录原占候家塾事亲十月有三卯籴平无则谷贵立冬日先立一丈竿占影得一尺大疫大旱大暑大饥二尺赤地千里三尺大旱四尺五尺低田收六尺高低田熟七尺高田收八尺涝九尺大水一丈水入城郭朔日值立冬主灾异值小雪有东风春米贱西风春米贵其日用斗量米若缀在斗来春陡贵甚騐种艺豌豆油菜葵菜冬芥菜麦菠菜乌菘萱草冬白菜黄茋防风移植五味子黄精梅柑五加皮菊橙橘收採枸杞枳壳山茱萸芎䓖五加皮根栀子皂荚麦门冬苦参白荳蔻贝母牛膝女贞叶桑叶决明子陈皮地黄山药子槐实芙蓉花苎根冬瓜栝蒌根蕨根甘蔗山芋浇培橙橘诸果包裹诸畏寒花果墪诸畏寒花木根上土壅苎蔴壅茴香根整顿窖茉莉芙蓉兰菊菖蒲夹竹桃虎刺养萝卜种莙荙菜耘麦田忌天火卯地火丑粪忌亥九焦亥荒芜寅十一月冬至附见增礼记月令仲冬之月日在斗昏东辟中旦轸中注日月会于星纪而斗建子之辰也是月也日短至阴阳争诸生荡芸始生荔挺出原梁元帝纂要是月曰玄明天又曰广寒月花月令是月也芸生枫丹蕉红巖桂馥枇杷缀金松栢后凋增瓶史月表花盟主红梅花花客卿杨妃茶花花使令金盏花汇考增周礼地官仲冬斩阳木注郑司农云阳木春夏生者玄谓阳木生山南者原前汉书律历志十一月干之初九阳气伏于地下始着为一万物萌动钟于太阴增淮南子见一叶之落知岁之暮覩瓶中之氷知天下之寒原列仙传仙人马湘在刺史马植坐上仲冬月以酒杯盛土种瓜子须臾蔓引生实食其味甚美玉烛宝典月晦煮赤豆作糜以祭门禳疫也增荆楚岁时记仲冬之月采撷霜燕菁葵等杂菜干之并为咸葅赏心乐事十一月摘星轩枇杷花味空亭腊梅苍寒堂南天竺花院水仙成都古今记十一月有梅市一统志雷阳界稻十一月下种扬雪耕耘次年四月熟与他地逈异冬至原周礼秋官柞氏掌攻草木及林麓冬日至令剥阴木而水之增周礼秋官薙氏掌杀草冬日至而耜之汉书律历志候气之法为室三重户闭涂衅周密布缇幔室中以木为琯每律各如之内卑外高从其方位加律其上以葭莩灰抑其两端案历而候之气至者灰去魏相传冬至则八风之序立万物之性成吕氏春秋冬至后五旬十日菖蒲生菖者百卉之先生者也淮南子冬至日则阳乘阴是以万物仰而生原易通卦验十一月广漠风至则兰射干生增孝经纬斗指子为冬至至有三义一者阴极之至二者阳气始生三者日行南至故谓之至玉烛宝典十一月建子周之正月冬至日极南影长阴阳日月万物之始当黄钟律其管最长故有履长之贺原西域志天竺国以十月二十六日为冬至冬至则麦秀帝京景物略冬至日画素梅一枝为瓣八十有一日染一瓣瓣尽而九九毕则春深矣曰九九消寒图集藻五言古诗原晋傅亮冬至星昴殷仲冬短晷穷南陆柔荔迎时萋芳芸应节馥北齐萧悫冬至应教天宫初动磬缇室已飞灰暮风吹竹起阳云覆户来折氷开荔色除雪出兰栽惭无宋玉辩滥吹楚王台五言律诗原唐杜甫草堂即事荒村建子月独树老夫家雪里江船渡风前竹径斜寒鱼依密藻宿鹭起圆沙浊酒禁愁得无钱何处賖宋邵雍冬至冬至子之半天心无改移一阳初动处万物未生时玄酒味方淡太音声正希此言如不信更请问庖羲增范成大长至日与同舍游北山岁晚山同色湖平雾不收寒云低阁雪佳节静供愁竹栢森严立蒲荷索莫休瘦筇知脚力政尔耐清游七言律诗原唐杜甫小至天时人事日相催冬至阳生春又来刺绣五纹添弱线吹葭六管动飞灰岸容待腊将舒柳山意冲寒欲放梅云物不殊乡国异教儿且覆掌中杯韩偓冬至夜作中宵忽见动葭灰料得南枝有早梅四海便应枯草绿九重先觉冻云开阴氛莫向河源塞阳气今从地底回不道惨舒无定分却忧蚊响又成雷明李梦阳冬至感怀奉天门下玉栏桥此日催班侍早朝占史奏云懽万国大官传宴散层霄苑梅应律春先动宫柳迎风色欲摇一出忽惊今十载百年勋业有渔樵七言绝句御制途中长至关塞经时跸未回律逢葭琯暗飞灰遥知日晷添宫线暖阁前头放早梅原宋苏轼冬至日独游吉祥寺井底微阳回未回萧萧寒雨湿枯荄何人更似苏夫子不是花时独来冬至后十余日复至吉祥寺东君意浅着寒梅千朵深红未暇裁安得道人殷七七不论时节遣花开明董其昌长安冬至子月风光雪后看新阳一缕动长安禁钟乍应云门曲宝树先驱黍谷寒诗散句原宋杨万里禽翻竹叶霜初下人立梅花月正高僧洪惠夜久雪猿啼岳岭梦回清月上梅花词宋曾实轩小重山薄雪初销银月端疎疎浮竹影梅花梦事落孤山禁人处霜重鼓声寒留取晓来看斑帘低小阁烛花残一帆明月去苍湾空相忆雪浪月痕翻增李肩吾风入松霜风连夜做冬晴晓日千门香葭暖透黄钟管正玉台彩笔书云竹外南枝意早数花开对清樽香闺女伴笑轻盈倦绣停针花砖一线添红景看从今迤逦新春寒食相逢何处百单五箇黄昏别录原占候四时纂要冬至日数至元旦五十日者民食足若不满五十日者一日减一升有余日益一升最验至前米价长至后必贱落则反贵寒不降五月雷电朔日值冬至主年荒岁凶古占书以朔日冬至为令辰田家五行志得壬一日主旱二日小旱三日赤旱四日五谷大熟五日小水六日大水七日河决八日海翻九日大熟十日少收十一十二日五谷不成历法冬至日中八尺表其晷如度者其岁美人和不则岁恶人惑晷进则水晷退则旱进一尺则日食退一尺则月食历家推朔旦冬至夜半甲子谓之历元最难得禁忌千金方勿食经霜菜令人面无光泽增居家宜忌十一月勿食生菜发宿疾勿食生韭多涕唾原种艺松桧春菜箭榦菜茼蒿杉柏菠菜黄矮菜莴苣移植松腊梅桧壅培石榴牡丹椒瑞香麦冬芙蓉木香竹芍药收採冬葵子陈皮款冬花鬼箭整顿浇海棠芟蔷薇修荼芟木香锄油菜田忌天火午地火子粪忌丑九焦申荒芜午十二月小寒大寒腊日除夕附见增礼记月令季冬之月日在婺女昏娄中旦氐中注日月会于玄枵而斗建丑之辰也氷以入令告民出五种注氷既入而令田官出五种以明大寒气过农事将起也是月也日穷于次月穷于纪星回于天数将几终岁且更始专而农民毋有所使原梁元帝纂要季冬亦曰暮冬杪冬除月暮节暮岁穷稔穷纪花月令是月也梅蘂吐山茶丽水仙凌波茗有花瑞香郁烈山矾鬯发增瓶史月表十二月花盟主蜡梅独头兰花花客卿茗花漳茶花花使令枇杷花汇考增礼记王制冢宰制国用必于岁之杪五谷皆入然后制国用夏小正十有二月纳卵蒜传卵蒜也者本如卵者也韩非子鲁哀公问于仲尼曰冬十二月霣霜不杀菽何为记此对曰此言可以杀而不杀也宜杀而不杀梅李冬实天失道草木犹犯干之而况人君乎荆州记淮阳郡十二月一日种谷至明年三月新谷便登赏心乐事十二月绮互亭檀香蜡梅湖山探梅花院兰花玉照堂看早梅榕城随笔漳于八闽为极南得气最暖其人生不识霜雪之状隆冬不御裘絮桃李以腊月华大寒之候桂香袭人特为可爱小寒原孝经纬冬至后十五日斗指癸为小寒阳极阴生乃为寒今日初寒尚小也诗含神雾小寒为节者亦形于大寒故谓之小言时寒气犹未极也大寒增孝经纬小寒后十五日斗指丑为大寒至此栗烈极也诗含神雾大寒者上形于小寒故谓之大十一月一阳爻初起至此始彻阴气出地方尽寒气併在上寒气之逆极故谓大寒腊原礼记郊特牲天子大蜡八伊耆氏始为蜡蜡也者索也岁十二月合聚万物而索飨之也增郊特牲蜡之祭也主先啬而祭司啬也祭百种以报啬也原风俗通夏曰嘉平殷曰清祀周曰大蜡汉改曰腊腊者猎也因猎取兽以祭先祖或曰新故交接大祭以报功也增荆楚岁时记十二月八日为腊日谚语腊鼓呜春草生村人并击细腰鼓戴胡头及作金刚力士以逐疫原卓异记天授二年腊卿相诈称上苑花开请幸则天许之乃遣使宣诏曰明朝游上苑火急报春知花须连夜发莫待晓风吹于是明晨名花瑞草皆发羣臣咸服其异养生要论十二月腊夜令人持椒卧井旁无与人言纳椒井中可除瘟病杜氏通典蜡之义自伊耆氏之代而有其礼古之君子便之是报田之祭也其神农初为田事故以报也风土记东京作浴佛会以诸果品煮粥谓之腊八粥农政全书冬至后第三戍为腊腊前两三番雪谓之腊前三白大宜菜麦谚云若要麦见三白除夕增吴中风俗记吴中风俗除夜村落间以秃箒若蔴竹枝等燃火炬缚于长竿之梢以照田蚕烂然徧野以祈丝谷除夜宜焚辟瘟丹或苍朮皂角枫芸诸香以辟邪袪湿宣郁气助阳德即閟室虚堂亦无不到集藻文赋散句增晋傅玄大寒赋百川咽而不流兮氷冻合于四海扶木顦顇于旸谷若华零落于蒙汜陆云岁暮赋时凛冽其可悲兮气萧条以伤心悽风怆其鸣条兮落叶翻而洒林唐王勃守岁序槐火灭而寒气消芦灰用而春风起鱼鳞布叶烂五色而翻光凤脑吐花灿百枝而引照栢叶为铭影泛新年之酒椒花入颂先开献岁之词张九龄岁除登逍遥台序南土融合觉寒气之向尽东郊物暖爱春色之方来四言古诗原晋裴秀大蜡诗日躔星纪大吕司辰玄象改次庶众更新岁事告成八蜡报勤告成伊何年丰物阜丰禋孝祀介兹万枯报勤伊何农功是归穆穆我后务兹蒸黎宣力菑亩沾体暴肌饮飨清祀四方来绥充牣郊甸鳞集京师交错贸迁纷葩相追反袂成幕连袵成帷有肉如丘有酒如泉有殽如林有货如山和气来臻率土同欢祥风协顺降祉自天方隅清谧嘉祚日延与民优游享寿万年五言古诗原梁庾肩吾岁尽应令岁序已云殚春心不自安聊开栢叶酒试奠五辛盘金薄图神燕朱泥印鬼丸梅花应可折倩为雪中看五言律诗原唐太宗除夜暮景斜芳殿年华丽绮宫寒辞去冬雪暖带入春风阶馥舒梅素盘花卷烛红共欢新故岁迎送一宵中岁阴穷暮纪献节启新芳冬尽今宵促年开明日长氷消出镜水梅散入风香对此欢终宴倾壶待曙光沈佺期岁夜安乐公主满月侍宴应制除夜子星廻天孙满月杯咏歌鳞趾合箫管凤凰来岁炬常燃桂春盘预折梅圣皇千万寿垂晓御楼开史育除夜今岁今宵尽明年明日来寒随一夜去春逐五更回气色空中改容颜暗里催风光人不觉已着后园梅杜甫杜位宅守岁守岁阿戎家椒盘已颂花盍簪喧枥马烈炬散林鸦四十明朝过飞腾暮景斜谁能更拘束烂醉是生涯韦庄岁除对王秀才作我惜今夜促君愁玉漏频岂知新岁酒犹作异乡身雪向寅前冻花从子后春到明追此会俱是隔年人增宋陆游腊月今冬少霜雪腊月厌重裘渐动园林兴顿寛薪炭忧山陂泉脉活村市柳枝柔春饼吾何患嘉蔬日可求七言律诗御制赋得爆竹声中一岁除是日微雪爆竹连宵不夜城占年积素即丰盈维新四始全仁政修省三朝冀太平拂曙和风临上日通晨淑气拥华清愿将柏叶芳尊酒赐与臣邻共大羹增唐杜审言守岁侍宴季冬除夜接新年帝子王孙捧御筵宫阙星河低拂树殿前灯烛上薰天弹弦奏节梅风入对局探钩柏酒传欲向正元歌万寿暂留欢赏寄春前原杜甫腊日腊日常年暖尚遥今年腊日冻全消侵陵雪色还萱草漏洩春光有柳条纵酒欲谋良夜醉还家初散紫宸朝口脂面药随恩泽翠管银罂下九宵十二月初一日作今朝腊月春意动云安县前江可怜一声何处送书雁百丈谁家上濑船未将梅蘂惊愁眼更取椒花媚远天明光起草人所羡病废几时朝日边增宋宋郊十二月望日禁中作闰历先春破腊寒綵花金胜宠千官氷从太液池边动柳向灵和殿里看瑞气因风飘禁仗暖晖依日上仙盘须知圣运随生殖万国年年共此懽陆游岁未尽前数日偶题长句老向人间迹转孤参差烟火出菰蒲数畦绿菜寒犹茁一勺清泉手自谷贱窥篱无狗盗夜长暖足有狸奴岁阑更喜人强健小草书成郁垒符风号四野云如墨徂岁消磨不满旬瑞雪便应平地尺野梅又报一年春长河断渡氷将合古寺题诗手为皴僵卧闭门行路绝安知当代独无人原明文征明云霞骀荡晓光和手折梅花对酒歌暮齿不嫌来日短霜髭较似去年多东风渐属青阳候流水微生绿玉波鸟弄新音晴昼永相看不饮奈春何五言绝句原唐太宗太原召侍臣守岁四时运灰琯一夕变冬春送寒余雪尽迎岁早梅新七言绝句原宋韩绛新阳气候未全佳尚纵寒威压岁华赖有椒汤共卯酒不妨和雪看梅花增范成大除夕前二日夜雨雪不成花夜雨来陇头一洗定无埃小童却怕溪桥滑明日先生合探梅杨万里腊里立春嫩日催青出冻荄小风吹白落疎梅残冬未放春交割早有黄蜂紫蝶来诗散句增唐殷璠雪冷江空岁暮时竹阴梅影月参差宋韩琦一箭尚留终在腊万花潜发欲惊春杨万里腊月潮州见桃李元来不作好春看明王韦好记流年收栢叶乍消残雪见梅枝词增宋汪莘行香子野店残冬绿酒春浓念如今此意谁同溪光不尽山翠无穷有几枝梅几竿竹几株松篮舆乘兴薄暮疎钟望孤村斜日匆匆夜窻雪障晓枕云峰便拥渔蓑顶渔笠作渔翁别录原负暄杂录二十四日五更取井花水平旦第一汲者盛净器中量人口多少浸乳香至岁旦五更暖令温从小至大每人以乳香一小块饮水三吸一年不患时疾法天生意大寒冷早出噙真麻油则耐寒勿食经霜菜果减人颜色占候柳眼青来年夏秋米贱月内萌类不见六月五谷不实二十四日田夫牧候昏时争立竿燎火于野名曰照田蚕看火色占来年水旱白主水红主旱勐烈主丰衰微主歉东北风吉腊尽火光及烧籸盆爆竹看火色大率与田蚕火同种艺苘麻茼蒿菠菜栽桑移植山茶玉梅海棠柳压插石榴蔷薇月季木香十姊妹收採大戟根节款冬花木兰皮鬼箭谷树皮冬葵子蒲公英菖蒲忍冬藤壅培橘桑苎麻韭竹芍药整顿垦秧田烧荒修柳修桑浴蚕种伐竹木磨桑叶造农具挑沟塘干蒿砍谷树刈茅草葺园篱酵河泥贮雪水贮蔴油田忌天火酉地火子粪忌卯九焦巳荒芜戍御定佩文斋广群芳谱卷六广羣芳谱御定佩文斋广羣芳谱卷七谷谱麦增说文麦芒谷秋种厚埋故谓之麦麦属金金王而生火王而死原小麦一名来又作尔雅云小麦广雅云来小麦也本草云麦字从来从夊来象其实夊象其根苗生如韭成似稻高二三尺实居壳中芒生壳上生青熟黄秋种夏熟具四时中和之气兼寒热温凉之性继绝续乏为利甚普故为五谷之贵亦可春种至夏便收然不及秋种者性有南北之异北地燥冬多雪春少雨麦昼花薄皮多麫食之宜人南方卑湿冬无雪春多雨麦受卑湿之气又夜花食之生热腹痛难消亦地气使然也北麦固佳陈者更良增广志卥水麦税麦旋麦赤小麦山提小麦半夏小麦秃芒麦原大麦一名牟又作麰尔雅云大麦麰广雅云牟大麦也本草云麦之苗粒皆大于来故得大名牟亦大也或又作班固典引云玄秬黄之事是也茎叶与小麦相似但茎微麤叶微大色深青而外如白粉芒长壳与粒相黏未易脱小麦磨麫作饼饵食大麦止堪碾米作粥饭及喂马用此其所异也性平凉滑腻作饭宽中下气煑粥甚滑磨麫作酱甚甘美春秋皆可种他如穬麦赤麦青稞麦黑穬麦大抵与大麦一类而异种增广志麦本草麦大麦有黏者名麦可以酿酒汇考增诗鄘风爰釆麦矣沬之北矣原鄘风我行其野芃芃其麦增周颂贻我来牟帝命率育笺武王渡孟津白鱼跃入舟出涘以燎后五日火流为乌五至以谷俱来此谓贻我来牟疏谷葢牟麦也原周颂于皇来牟将受厥明明昭上帝迄用康年增礼记王制夏荐麦月令孟春之月雪霜大挚首种不入蔡邕章句太阴干阳雨雪而霜故大伤首种首种谓宿麦也麦以秋种故谓之首种季春之月天子乃为麦祈实註于含秀求其成也孟夏之月农乃登麦天子乃以彘尝麦先荐寝庙註麦之新气尤盛以彘食之散其热也麦秋至仲秋之月乃劝种麦无或失时註麦者接绝续乏之谷尤重之疏前年秋谷至夏绝尽后年秋谷夏时未登是其绝也夏时人民粮食阙短是其乏也麦乃夏时而熟是接其绝续其乏也内则麦食脯羹鸡羹疏谓以麦为饭析脯为羹又以鸡为羹三者味相宜也周礼天官雁宜麦疏雁宜麦者雁味甘平大麦味酸而温小麦味甘微寒气味相成故云雁宜麦原左传隐公三年夏四月郑祭足帅师取温之麦孟子今夫麰麦播种而耰之其地同树之时又同浡然而生至于日至之时皆熟矣家语宓子贱为单父宰齐攻鲁道由单父单父父老请曰麦已熟矣今齐寇至不及人人自收其麦请放民皆使出获麦可以益粮且不资寇三请而宓子贱不听俄而齐寇逮乎麦季孙闻之怒使人让曰民寒耕热芸曾不得食可不哀哉犹可有告而不听非所以也宓子贱蹵然曰今兹无麦明年可树若使不耕者得获是使民乐有寇也且单父得一岁之麦于鲁不加强丧之不加弱使民有自取之心其创必数世不息季孙闻之赧然媿曰地若可入吾岂忍见宓子哉增前汉书食货志董仲舒说上曰春秋他谷不书至于麦禾不成则书之以此见圣人于五谷最重麦与禾也今关中俗不好种麦是岁失春秋之所重而损生民之具也愿陛下幸诏大司农使关中民益种宿麦令毋后时註师古曰宿麦谓其苗经冬后汉书光武本纪诏曰久旱伤麦秋种未下朕甚忧之原后汉书冯异传光武至南宫大风雨引车入道傍空舍冯异抱薪邓禹爇火光武对灶燎衣异进麦饭逸民传高凤少为书生家以农亩为业专精诵读昼夜不息妻尝之田曝麦于庭令凤护鸡时天暴雨凤持竿诵经不觉潦水流麦妻还怪问凤方悟之后遂为名儒增晋书孝友传王裒家贫躬耕计口而田度身而蚕或有助之者不听诸生密为刈麦裒遂弃之庾衮母终服丧居于墓侧岁大饥藜羹不糁门人欲进饭者而衮每曰已食莫敢为设及麦熟获者已毕而採捃尚多衮乃引其羣子以退曰待其间及其捃也不曲行不旁掇跪而把之则亦大获魏书樊子鹄传子鹄除殷州刺史属岁旱俭子鹄恐民流亡乃勒有粟之家分贷贫者并遣人牛易力多种二麦州内以此获安释老志东莱人王道翼少有绝俗之志隐韩信山四十余年断粟食麦隋书隐逸传张文诩河东人也每以德化人乡党颇移风俗尝有人夜中窃刈其麦者见而避之盗因感悟弃麦而谢文诩慰谕之自誓不言因令持去经数年盗者向乡人说之始为远近所悉南史吴明彻传明彻有粟麦三千余斛而邻里饥馁乃白诸兄与乡里计口平分同其丰俭赖以存者甚众孝义传沈崇傃母卒葬后更行服三年久食麦屑不噉盐酢旧唐书高宗本纪仪凤三年五月幸九成宫秋七月宴近臣诸亲于咸亨殿上谓霍王元轨曰去冬无雪今春少雨自避暑此宫甘雨频降夏麦丰熟秋稼滋荣玄宗本纪上自于苑中种麦率皇太子已下躬自收获谓太子等曰此将荐宗庙是以躬亲亦欲令汝等知稼穑之难也因分赐侍臣谓曰比岁令人巡捡苗稼所对多不实故自种植以观其成且春秋书麦禾岂非古人所重也五代史回鹘传回鹘地宜白麦青麦麦宋史仁宗本纪天圣三年四月癸巳幸御庄观刈麦闻民舍机杼声赐织妇茶帛礼志太宗景祐三年礼官宗正请每岁夏孟月尝麦配以彘皇五年后苑宝政殿刈麦谓辅臣曰朕新作此殿不欲植花岁以种麦庶知穑事不易也自是幸观谷麦惟就后苑汲冢周书维四年孟夏王初祈祷于宗庙乃尝麦于太祖穆天子传天子西征至于赤乌之人献穄麦百载天子西征至于韩氏爰有乐野温和穄麦之所草黑水之阿爰有野麦师旷禽经泽雉啼而麦齐原庄子青青之麦生于陵陂增吕氏春秋今兹美莱来兹美麦孟夏之昔杀三叶而获大麦註昔终也三叶荠苨也葶苈也菥蓂也见三叶之死则大麦可获之候也淮南子济水通和而宜麦春秋佐助期麦神名福习春秋说题辞麦之为言殖也寝生触冻而不息精射刺直故麦含芒事且立也说文麰周所受来牟也一麦二牟象其芒刺之形天所来也独断老扈氏农正趣民收麦原曾暪传太祖尝出车行经麦中令士卒无败麦犯者死骑士皆下马付麦相持于时太祖马腾入麦中勅主簿议罪主簿对以春秋之义罸不加于尊太祖曰制法而自犯之何以帅下然孤为军帅不可杀请自刑因拔剑割发以置地诸葛恪别传孙权飨蜀使费祎祎停食饼索笔作麦赋恪亦请笔作磨赋咸称善焉增秦子孔文举为北海相有母病思食新麦家无乃盗邻熟麦而进之文举闻之特赏曰不必来谢但勿盗也盗而不罪者以为勤于母也博物志汉武帝时广阳县雨麦五土所宜黑坟宜麦黍玄晏春秋卫伦过予言及于味称魏故侍中刘子阳食饼知盐生精味之至也予曰师旷识劳薪易牙别淄渑子阳今之妙也定之何难伦因命仆取粮糗以进予曰麦也有杏李奈味三果之熟也不同子焉得兼之伦笑而不答退告人曰士安之识过刘氏吾将来家实多故杏时将发糅以杏汁李奈将发又糅以李奈汁故兼三味陈留耆旧传高式至孝永平中蝝蝗为灾独不食式麦西域诸国志天竺十一月六日为冬至则麦禾十二月十六日为腊则麦熟拾遗记乐浪之东有背明之国其国昬昬常暗宜种百谷名曰融泽方三千里五谷皆良食之后天而死有延精麦延寿益气有昆和麦调畅六府有轻心麦食者体轻有醇和麦为麴以酿酒一醉累月食之凌冬可袒有含露麦穟中有露味甘如饴张华为九酝酒以三薇渍曲蘖蘖出西羌麴出北方北方有指星麦四月火星出麦熟而获之蘖用水渍麦三夕而萌芽平旦鸡鸣而用之俗人唿为鸡鸣麦以之酿酒醇美久含令人齿动若大醉不叫笑摇荡令人肝肠消烂俗人谓为消肠酒晋中兴书符健洪第三子健阴图关中阳使其徒种麦示无西意水经注汶水入莱芜谷出谷有平丘面山傍水土人悉以种麦云此丘不宜植稷黍而宜麦齐人相承以植之国史补窦氏子言家方盛时有奴厚歛羣从数宅之资供白麦麫医云白麫性平由是恣食不疑凡数岁未尝生疾其后有奴告其谬妄所输麫乃常麦非白麦也羣从诸宅一时暴热皆发原杜阳杂编元和八年大轸国贡碧麦形大于中华之麦表里皆碧香气如稉米食之体轻可以御风增孔帖同昌公主出降赐金麦银米共数斛此皆条枝国献高昌土沃麦皆再熟东坡集江湖间有鸟呜于四五月其声若云麦熟即快今年二麦如云此鸟不妄言也原东坡诗註今大内当麦熟时以黄罗帕封赐百官其外题曰麨或云以蜜渍食尤佳增朱子诗註小说人有中麦毒者梦红裳娘子悲歌有一丸芦菔火吾宫之句空同子麦种之秋而焦于夏火尅金也麦穗直而芒有兵象焉涌幢小品洪武初一儒赴召太祖问曰习何经曰业农太祖曰汝知麦禾之节不同乎对曰禾三节麦四节禾播种于春至秋而获凡历三时故三节麦则历四时始成故四节太祖曰是能知稼穑者即擢某州知州木兰国有三寸之麦原梧浔杂佩南方四月雨后尚有余寒土人谓之麦秀寒按王勃採莲赋麦雨微凉又徐陵集亦有麦冷之语集藻传原宋苏轼温陶君传石中美字信美中牟人也本姓麦氏随母罗氏去其夫而适石因冐其姓始中美之生也其父太卜氏以连山筮之遇师䷒之爻是谓师之革䷰曰生乎土成乎水而变乎火坎以輮之坤以布之釡以熟之口以内之腹以藏之美在其中而畅于四支能者乐之以为大腹不能者伤之以为心病众所说也善莫大焉故因以名字之中美幼轻躁踈散与物不合得其乡人储子之意因使从滏水汤先生游既熟遂陶而成之为人白晳而长温厚柔忍在诸石中最有名储子因秦故司马错李斯子由赵高阎乐并荐于秦王得与甫田蔡甲肥乡羊奭内黄韩音子俱召见是时王方省览文书日昃未食见之甚喜曰卿等向者安在何相见之晚耶未见君子惄如调饥卿等之谓也自是皆得进见上心腹赐爵土更上食与御旦夕召对所献纳时或麤踈上未尝不尽善也秦王以缪毒事出文信侯而迁太后怒恚数日不食中美乘机进谏上说赐爵彻侯食温定陶二县号温陶君中美既被任用凡有造作自丞相以下莫不是之其为人柔和有以塞谗人之口故也他日秦王坐朝日旰意有所思亟召中美将虚以纳之中美不熟计以进其说颇刚鲠志不快之者累日有博士单轸说上曰为其所伤矣宜有以下之即无患因进其弟子已升元华于上上意稍平然自是遂踈中美不得为尚食矣中美曰吾为尚食日夕自谓不素餐者今吾与羊生辈皆不得进纵复有用者将诛辱乎昔也得心腹而今也遽不信是有不善我之心虽使时或思我彼将不尽矣遂称疾以侯就第其后子孙生郡郭者散居四方自号浑氏扈氏索氏石氏为四族云文赋散句原殷箕子麦秀歌麦秀渐渐兮彼黍离离汉枚乘七发麦秀兮雉朝飞增魏黄观疏今年麦苗虽好临熟多雨而悉复偃坏小麦畧尽惟穬麦大麦颇得半收耳原晋潘岳射雉赋麦渐渐以擢芒五言古诗增唐白居易观刈麦田家少闲月五月人倍忙夜来南风起小麦覆陇黄妇姑荷箪食童穉携壶浆相随饷田去丁壮在南冈足蒸暑土气背灼炎天光力尽不知热但惜夏日长复有贫妇人抱子在其傍右手秉遗穗左臂悬筐听其相顾言闻者为悲伤家田输税尽拾此饥肠今我何功德曾不事农桑吏禄三百石岁晏有余粮念此私自愧尽日不能忘宋苏辙迟往泉店杀麦罢民不耕获岂利有攸往古人为我言许此亦无妄一冬免锄犁二麦盈罋盎火老金尚伏雨过筑场壤隣家助伯亚苍耳割榛莽朝阳得终日经岁可无恙老夫终病慵长子幸可仗劬劳慎勿厌饵家共享秋田雨初足已作丰熟想归来报好音相对开腊酿七言古诗增宋苏轼鸦种麦行霜林老鸦闲无用畦东拾麦畦西种畦西种得青猗猗畦东已作牛尾稀明年麦熟芒攒槊农夫未食鸦先啄徐行俯仰若自矜鼓翅跳踉上牛角忆昔舜耕历山鸟为耘如今老鸦种麦更辛勤农夫罗拜鸦飞起劝农使者来行水五禽言去年麦不熟挟弹规我肉今年麦上场处处有残粟丰年无象何处寻听取林间快活吟苏辙逊往泉城获麦少年食稻不食粟老居颍川稻不足人言小麦胜西川雪花水磨煮成玉泠淘槐叶氷上齿汤饼羊羹火入腹五年随俗麤得饱晨朝稻米才供粥儿曹知我老且馋触热泉城正三伏田家有信唿即来亭午驱牛汗如浴吾儿生来读书史不惯田家争斗斛今年久旱麦粒细及半罢休饶老宿归来烂熳苍耳来岁未知还尔熟百口且留终岁储贫交强半仓无谷外孙文九伏中入村麦春田不雨忧无麦入囷得半犹足食伏中一不得缓旱田仓耳犹难得人言春旱夏当潦入伏未保天日好老农经事言不虚防风防雨如防盗外孙读书旧有功五言七字传祖风旋投诗笔到田舍知我老来馋且慵秋田正急车难起汗滴肩頳愧邻里磨声细转雪花飞举家百口磨牙齿食前方丈我所无蒸饼十家或有诸孙归何用慰勤苦烹鸡亦有蒸葫芦张舜民打麦打麦打麦彭彭魄魄声在山南应山北四月太阳出东北才离海峤麦尚青转到天心麦已熟鹖旦催人夜不眠打鸡唿雨云如墨大妇腰镰出小妇具筐逐上壠先捋青下壠已成束田家以苦乃为乐敢惮头枯面焦黑贵人荐庙已尝新酒醴雍容会所亲曲终厌饫劳僮仆岂信田家未入唇尽将精好输公赋次把升斗求市人麦秋正急又秧禾丰岁自少凶岁多田家辛苦可奈何将此打麦词兼作插禾歌范成大刈麦行梅花开时我种麦桃李花飞麦丛碧多病经旬不出门东坡已作黄云色腰镰刈熟趁晴归明朝雨来麦沾泥犁田待雨插晚稻朝来移秧夜食麨陆游屡雪二麦可望喜而作歌苦寒勿怨天雨雪雪来遗我明年麦三月翠浪舞东风四月黄云暗南陌坐看比屋腾欢声已觉有司寛吏责腰鎌丁壮倾闾里拾穗儿童动千百玉尘出磨飞屋梁银丝入釡须寛汤寒醅发剂炊裂新麻压油寒具香大妇下机废晨织小姑佐庖忘晚妆老翁饱食笑扪腹林下击壤歌时康张孝祥大麦半枯自浮沉小麦刺水铺绿针山边老农望麦熟出门见水放声哭去年泠泠七月雨秋苗不收一粒谷只今米价贵如玉併日举家才食粥小儿索饭门前啼大儿虽瘦把锄犁晴时种麦畊荒壠正好下秧无稻种戴复古刈麦行腰鎌上壠刈黄云东家西家麦满门前村寡妇拾滞穟饘粥有余炊饼饵我闻淮南麦最多麦田今岁屯干戈饱饭不知征战苦生长此方真乐土王炎麦苗已有生意掘乌者未止儿童饭犊女採桑水满东臯耕事忙稻秧半绿麦半黄天许食新饘粥香田父咨嗟仍笑语赤地一年今得雨紫蕨有根妻子喜免填沟壑弃闾里元王祯芟麦歌田家食力不食智麰麦年年勤种莳老农八十谙地利暑夏唿儿先暵地再耕再耨土华腻手把耧犁知已试土沃不妨投种穊今年已报春泽被覆壠苗深如栉比薰风长养见天意猎猎青旗催穉穗才结稃胞花雪坠赫赫曦轮炽钻燧尽着精华输至味粒饱芒森密如篲顿失前时浪翻翠岂知真宰调元气化作黄云表嘉瑞老农眼饱虽自慰旦夕却忧风雨至子妇犇忙事芟器钐绰翩翩转双臂曳笼腰间盈复弃急载牛箱夜无寐转首登场簇高积风翻日碾半犹未已向公门奉新餽麴材和籴凡几次年饷巡门仍语谇夏税有程今反易自余宿负如取寄指此有秋争蚁萃一得岂能偿百费终岁勤劳一歔欷昨日公堂宴宾贵樽俎横陈混淆胾檀板珠绳按歌吹万钱不值供一醉庖人搓揉出精粹尚喜食新夸饼饵物不天来皆力致饱食何人知所自春祈夏荐礼所记报本从来追古义但愿斯民不畏吏吏不扰民民自遂凡在牧民遵此治坐见两岐歌政异日富囷仓均被赐不使老农忧岁事明高启打麦词雉雏高飞夏云暖行割黄云随手断疎茎短若牛毛垂去冬无雪不相宜场头负归日色白穗落连枷声拍拍唿儿打晒当及晴雨来怕有飞蛾生卧驱鸟雀非爱惜明年好收供尔食五言律诗增宋苏辙杀麦二首麦幸十分熟雨过三日霪初晴尚未伏半夜卷重阴细筑场无隙轻推磨有音惊闻诸县水一直千金雨后麦多病庾中蛾欲飞不辞终日暑幸脱半年饥潦水来何暴秋田望已微农夫愚可念此报定谁非陆游种麦垦地播宿麦饭牛临野池未能贪佛日正恐失农时矻矻锄耰力勤勤祝史辞嘉平得三白吾饱岂无期七言律诗增宋朱子次韵秀野沧波馆刈麦贻牟夙昔但声歌今见郊园乐事多且喜瓯篓符善祷未须芦菔颦妖娥霞觞正自夸真一香钵何烦问毕罗我欲卖刀来学稼不知还许受廛么原明申时行麦浪芃芃秀色挺来牟片片黄云似水流风作跳波时隐见雨添新涨乍沉浮晴畦锦漾千层縠寒陇涛生四月秋却怪狂澜频起陆漫教文伟赋中收董其昌太庙荐麦閟宫朝启肃精禋御苑来牟及荐新九叶灵光开大历双岐瑞颖献昌辰风廻玉几馨先稷露裛金茎洁似苹一自寝园祈报后于皇清颂遍周民七言绝句御制见途中夏麦将熟志喜江浒淮壖道已周归看东省麦盈畴雨滋膏润苗多秀早庆今年大有秋清明麦秀清明前后麦花香遍野氤氲映骕骦须认秋成春雨密隔溪村落饮斜阳增宋王珪宫词六龙观稼奉宸游齐贺丰年荐麦秋后苑宴回卿相出内官金合送来麰王安石陂麦陂麦连云惨淡黄绿阴门巷不多凉更无一片桃花在借问春归有底忙范成大出东郊观麦苗去岁秋霖麦下迟腊残一雪润无泥相将饱喫滹沱饭来听林间快活啼刈麦麦头熟颗已如珠小阨惟忧积雨余我一晴天易耳十分终惠莫乘除田园杂兴高田二麦接山青傍水低田绿未耕桃杏满村春似锦踏歌椎鼓过清明杨万里江山道中麦熟黄云剖露几肩归紫玉炊香一饭肥却破麦田秧晚稻未教水牯卧斜晖麦无边绿锦织云机全幅青罗作地衣个是农家真富贵雪花消尽麦苗肥方岳农谣春雨初晴水拍堤村南村北鹁鸪啼含风宿麦青相接刺水柔秧绿未齐小麦青青大麦黄护田沙迳绕羊肠秧畦岸岸水初饱尘甑家家饭已香原谭知荣麦陇风来翠浪浮霏微小雨似深秋野庭终日卷帘坐清樾对啼黄栗留诗散句杜甫崆峒小麦熟增杜甫白屋花开里孤城麦秀边山田麦无陇春气晚更生韩愈南阳郭门外桑下麦青青白居易四月未全热麦凉江风秋元稹年年四五月实麦小秋原司空图绿树连村暗黄花入麦稀宋苏轼登城望牟麦绿浪风掀舞增陆游但见古河东壠麦如铺雪麦麻九畴野黄麦初割畦绿蔬才灌王元粹青青道边麦知是谁家田宋石介使麦长熟人不饥敢告吾君不须赦王安石无端陇上翛翛麦横起风寒占作秋范纯仁润催陇麦将黄节寒阻春蚕趁早眠唐庾睡外莫听泥活活想中已赌麦含含陆游京尘日念家山乐况值腰鎌割麦初雨畏禾头蒸耳出润忧麦粒化蛾飞已过西成赛庙期家家下麦不容迟压车麦穗黄云卷食叶蚕声白雨来山村处处晴收麦邻曲家家午晒丝杨万里红红白白花临水碧碧黄黄麦际天危祯麦风翻陇泼浓绿花露滴枝黏老红吴潜吴波亭下縏扁舟轻雨轻寒又麦秋卢赞元麦秋天气朝朝变蚕月人家处处忙宋谢朓麦候始清和齐王僧达麦壠多秀色邢邵风轻麦候初周庾信麦随风里熟陈江总麦气凉昬晓唐卢从愿蘅臯起麦凉张谓秋风麦穗黄萧颖士麦秋田野喧王维雉雊麦苗秀杜甫徼麦早向熟原杜甫细麦落轻花青荧陵陂麦凉州白麦枯增韩愈暖风抽宿麦孟郊麦风清冷吹李贺麦雨涨溪田张蠙甸麦深藏雉宋王安石麦涨一溪云苏轼夏旱臞麦人唐庚雀飞田有麦汪藻麦陇如人深范成大麦里绿丛高戴复古梯山畦麦秀黄公度晴添麦陇黄金吴激风雨麦秋寒元方夔山田麦苗肥袁桷土沃村村麦原唐李白荆州麦熟茧成蛾麦陇青青三月时增储光羲麦凉浮壠雉媒低柳宗元麦芒际天摇清波李贺野家麦畦上新壠朱庆余麦风吹雨正徘徊薛逢晚麦芒干风似秋薛能邻惊麦野闻雏雉杜荀鹤高下麦田新雨后分开野色收新麦宋石介麦宜过社犹催种原欧阳修四月田家麦穗稠王安石晴日暖风生麦气增苏轼麦熟旋供汤饼新王阮丽日借黄催麦壠范成大麦雨一犁随处绿青黄麦陇平平去陆游水面秧青麦半黄雪花漫漫麦将熟土膏动后麦苗长戴复古鍜磨呜时大麦黄黄公度乍寒乍煖麦秋天金王渥谷雨连朝没麦场宇文虚中弥壠连天麦浪寒麻九畴笋舆归路麦花香元好问一犁春雨麦青青灔灔苍波麦已匀元方回夏前十日尝新麦耶律楚材万顷青青麦浪平马祖常滋麦春膏覆壠齐谢应芳天假春晴养麦苗别录增尚书大传秋昬虚星中可以种麦原种麦农政全书八月白露节后逢上戊为上时中戊为中时下戊为下时种须简成实者棉子油拌过则无虫而耐旱大约杏多则不蛀宜肥地有雨佳谚云无雨莫种麦又云麦怕胎里旱又云要喫麫泥里纒春雨更宜谚云麦收三月雨春间锄一遍收子多若三春有雨入夏时有微风此大有之年也谚云麦秀风摇初种忌戍日谚云无灰不种麦雨经社日佳以灰粪拌种妙增杂阴阳书大麦生于杏二百日秀秀后五十日成麦生于亥壮于卯长于辰老于巳死于午恶于戍忌于子丑小麦生于桃二百一十日秀秀后六十日成忌与大麦同虫食杏者麦贵齐民要术崔寔曰凡种大小麦得白露节可种薄田秋分种中田后十日种美田唯穬早晚无常正月可种春麦豍豆尽二月止汜胜之书曰凡田有六道麦为首种种麦得时无不善夏至后七十日可种宿麦早种则虫而有节晚种则穗小而少实当种麦若天旱无雨泽则薄渍麦种以酢浆并蚕矢夜半渍向晨速投之令与白露俱下酢浆令麦耐旱蚕矢令麦忍寒麦生黄色伤于太稠稠者锄而稀之秋锄以棘柴耧之以壅麦根故谚云子欲富黄金覆黄金覆者谓秋锄麦曳柴壅麦根也至春冻解棘柴曳之突绝其干叶须麦生复锄之到榆荚时注雨止候土白背复锄如此则收必倍冬雨雪止以物辄蔺麦上掩其雪勿令从风飞去后雪复如此则麦耐旱多实春冻解耕如土种旋麦麦生根茂盛莽锄如宿麦区种麦区大小如中农夫区禾收区种凡种一亩用子二升覆土厚二寸以足践之令种土相亲麦生根成锄区间秋草缘以棘柴律土壅麦根秋旱则以桑落晓浇之秋雨泽适勿浇之麦冻解棘柴律之突绝去其枯叶区间草生锄之大男大女治十亩至五月收区一亩得百石以上十亩得千石以上大小麦皆须五月六月暵地不暵地而种者其收倍薄种大小麦先逐犁种者佳其山田及刚强之地则耧下之凡耧种者匪直土浅易生于锋锄亦便穬麦非良地则不须种八月中戊社前种者为上时下戊前为中时八月末九月初为下时八月上戊社前为上时中戊前为中时下戊前为下时正月二月劳而锄之三月四月锋而更锄小麦宜下种歌曰高田种小麦稴䅟不成穗吴下田家志种麦宜庚午辛未辛巳辛卯庚子庚戍种树书小麦不过冬大麦不过年麦最宜雪谚云冬无雪麦不结种麦之法土欲细沟欲深耙欲轻撒欲匀晒麦之法宜烈日之中乘熟而收仍用苍耳叶或麻叶碎杂其中则免化蛾腊日种麦及豆来年必熟麦苗盛时须使人纵牧于其间令稍实则其收倍多麦属阳故宜干原稻属阴故宜水泽士农必用相传农语云彭祖寿年八百不可忘了植蚕植麦又云社后种麦争回耧又云社前种麦争回牛言夺时之急如此之甚也原种塌麦法天生意六月初旬五更时乘露未干阳气在下耕地牛得其凉耕过稀种菉豆候七月间豆有花犁翻豆秧入地麦苗易茂护麦农桑撮要防露伤麦但有沙雾将苘麻散拴长绳上侵晨令两人对持其绳于麦上牵拽抹去沙雾则不伤麦刈麦农政全书凡农家所种宿麦早熟最宜早收故韩氏直说云五六月麦熟带青收一半合熟收一半若候齐熟恐被暴风急雨所摧必至抛费每日至晚即便载麦上场堆积用苫密覆以防雨作如搬载不及即于地内苫积天晴乘夜载上场即摊一二车薄则易干碾后一遍翻过又碾一遍起稭下场扬子收起虽未净直待所收麦都碾尽然后将未净稭稗再碾如此可一日一场比至麦收尽已碾讫三之一矣大抵农家之忙无似蚕麦古语云收麦如救火增齐民要术麦倒刈薄布顺风放火火既着即以扫帚扑灭仍打之如此者夏虫不生原贮麦太平御览麦之为蝶繇湿也万物之变皆有化也止麦之化区之以灰法于伏天晒极干乘熟覆以石灰则不生虫又以蚕沙和之辟蠧苍耳或艾曝干剉碎同收亦不蛀若稍湿必生虫增齐民要术立秋前治讫蒿艾箪盛之良以蒿艾闭窖埋之亦佳窖麦法必须日曝令干及热埋之多种久居供食者宜作劁清异录积麦以十辛良下子不得过三辛收泼不得过三辛上场入仓亦用辛日农家谚云行北好晒麦瑞麦原说文天降瑞麦一来二麰汇考原后汉书张堪传堪拜渔阳太守百姓歌曰桑无附枝麦秀两岐张公为政乐不可支增旧唐书玄宗本纪天宝三载三月武威郡上言番禾县天宝山有醴泉涌出岭石化为瑞麰远近贫乏者取以给食改番禾为天宝县宋书符瑞志晋武帝太康十年六月嘉麦生扶风郡一茎九穗是岁收三倍北齐书孟业传业迁东郡守以宽惠着其年麦一茎五穗其余三穗四穗共一茎合郡人以为政化所感宋史乐志端拱初诸州麦两穗三穗者连岁来上有司请以为瑞麦之曲荐于朝会用之五行志皇祐三年五月彭山县上瑞麦图凡一茎五穗者数本帝曰朕尝禁四方献瑞今得西川秀麦图可谓真瑞矣其赐田夫束帛以劝之辽史圣宗本纪统和二十年十二月南京平州麦秀两岐金史五行志宣宗兴定元年四月陈州商水县进瑞麦一茎四穗开封府进瑞麦一茎三穗二茎四穗原前凉录永嘉三年嘉麦一茎九穗生于姑臧增孔帖梁宋州节度使友谅进瑞麦一茎三穗太祖怒曰宋州大水何用此为原西安志宣德中嘉麦生茂陵一茎九穗新城志天启四年嘉麦生王氏田中一茎五穗集藻表增崔融为皇太子贺嘉麦表伏见雍州司马徐庆称所部有嘉麦一茎六穗纤芒濯露疑因黑壤之宜香稼摇风若吐黄金之色岂非灵心昭应睿德感通降之自天何必来牟之咏尝之于庙先符孟夏之时凡在含生相趋动色臣谬当居守肃奉宗桃一穗两岐徒说张君之咏十亩千石方轻汜氏之书仰天意而增欢顾人心而载跃无任喜忭之至状增宋秦观代蔡州进瑞麦图状勘会本州自春以来屡得雨泽已于某月日具状奏闻讫今来二麦并已成熟地无高下所收斗斛数倍当年及诸县节次申送致麦苗有一茎二穗或三穗其多有至五穗者甚多父老等皆云数十年无此丰熟亦未尝见有麦苗一茎至数穗者以此见临御以来功化日新利兴害去善气塞至此嘉应臣待罪郡守目睹其事不敢隐默谨画成图子一本随状上进以闻颂增明李东阳瑞麦颂并序瑞麦颂丰年也和气旁达嘉麦效祥颂声作焉以麦上德昭农事也维田有麦载被其陇既坚既实岐岐总总我场我陇其积如踊皇德斯播于勤于动维此瑞麦曰帝之宠维麦在田载耕载穮胝我手足劬我耜铫以夕以朝中心孔怊载抃而讴于岁之秋曰兹丰年维我民劳天监帝德亦念民阻嘘以和风渥以甘雨贻我嘉麦及我谷黍维年之祥祈不我拒以徧率土于天之下永荷皇嘏赋增唐任瑗瑞麦赋建极惟皇昭铄于光出豫考卜乘时省方西自酆镐东巡洛阳顺天游而有庆缅日晷之云长征贤宣室布政明堂风雨时序黎庶其康尽物称瑞穷灵委祥明含日月则阶蓂恒秀泽及草木而陇麦登芳于是辟离宫通禁苑覩兹瑞之所应实皇恩之烛远朝任得人时唯贤相九流分职三旗协亮称尧舜之允敷同益赞而为唱曰珍瑞麦生我皇国凌寒而秀彰圣之德愿载东观之书以歌南薰之则既而帝曰钦哉天符聿来俾予光于四表惟尔翼于中台念幽芳之遂性知棫朴之当材且夫麦之为瑞其德至矣居寒自生当暑荐美含实珠净耀芒锋起既标咏于诗人亦称奇于缣史当其芃芃于野渐渐其秀将嗣谷以登年岂凌霜而不茂在昔唐叔嘉禾伊育昭彼周王天人斯穆今惟圣帝此焉攸淑涵之如春也及昼而繁荣就之如日也来牟而纷郁则有小儒怡然鼓腹照水镜之光鑑参历选之题目未登高而赋成庶陈美于金竹者也高敭庭瑞麦赋圣人顺动文思钦明天地贞观品物咸亨去凭虚而就安处面周洛而背咸京云旗电发霜戟林行太阴用事其日在斗万国来庭百神奔走泉潜动而荄落水益壮而氷厚冠异气于缭垣吐嘉麰于寒薮不忌风雪全抽两穗逼日月之光华得云雨之攸利芒纤纤而擢陇叶青青而耸翠同黍谷之移暄类榆林之因地瑞纪增焕嘉禾异植出天苑之称奇访人寰而未识凌玉霜而表劲挺金茎而孤植顾耀颖于年和望生成于地力倬彼藩翰其代天工即汉庭之相国类晋室之清通拜殊祥而北首列图史于南宫纡粹容于有穆冠鸿业而无穷实颖实栗是崇是奉可以为瑚琏之资可以为穜稑之种伟长至之驭序同少阳之在候成粒贵于鸟衔覆苗期于雉劬夫瑞也百王之珍事其生也二仪之大德道泰则称物呈形政乖则群方皆忒伊小草之何幸逢大人之允塞愿均照于离明祈作祯于王国乐章增宋史朝会乐章芃芃嘉麦擢秀分岐甘露夕洒惠风晨吹良农告瑞循吏称奇归美英主折而贡之七言律诗增范成大次韵袁起巖瑞麦此麦两岐已黄熟其间又出一青枝亦已秀实传记所未载也民和神福固其宜况有仁先四者施吴稻即看收再熟周牟先已秀双岐蕙风半老黄金穗梅雨重春绿玉枝乐不可支聊发咏田间日日是芳时五言排律原唐郑畋咏麦穗两岐圣虑忧千亩嘉苗荐两岐如云方表盛成穗忽标奇瑞露纵横滴祥风左右吹讴歌连上苑化日遍平陂史册书堪重丹青画更宜愿依连理树俱作万年枝张聿咏瑞麦瑞麦生尧日芃芃雨露偏两岐分更合异亩颖仍连冀获明王庆宁惟太守贤仁风吹靡靡甘雨长芊芊圣德应多稔皇家配有年已闻天下泰谁为济西田诗散句增宋夏竦似法阴爻呈六穗或符阳数效三岐唐李峤瑞麦两岐秀白居易岐秀麦分花雀麦增尔雅蘥雀麦註即燕麦也本草雀麦一名杜姥草一名牛星草苏恭曰在处有之生故墟野林下苗叶似小麦而弱其实似穬麦而细周宪王曰燕麦穗极细每穗又分小叉十数个子亦细小汇考增唐书刘禹钖传禹钖由和州刺史入为主客郎中复作游玄都观诗且言始谪十年还京师道士植桃其盛若霞又十四年过之无复一存唯兔葵燕麦动摇春风耳以诋权近博物志食鷰麦令人骨节断解丹铅录范文正公安抚江淮进民间所食乌昧草乞宣示六宫传诸戚里以抑奢侈乌昧草即今之野燕麦淮南谓麦曰昧故史从音为文燕麦滇南霑益一路有之土人以为朝夕常食非虚名也荞麦原荞麦一名荍麦一名乌麦一名花荞南北皆有之立秋前后下种密种则实多稀则少八九月熟性最畏霜宜早种迟则少收苗高一二尺茎空而赤叶绿如乌臼树叶开小白花甚繁密花落结实三稜嫩青老则乌黑性甘寒无毒降气宽中气盛有湿热者宜之若脾胃虚弱者不宜多食难消煑熟日中曝开口舂取米可作饭磨为麫滑腻亚于麦麫北人作煎饼及饼饵日用以供常食农人以为御冬之具南人但作粉饵食和猪羊肉热食不过十余顿即患热风忌同黄鱼食汇考增宋史礼志太宗景祐三年礼官宗正请每岁秋季月尝豆尝荞麦后山谈丛颖谚曰黄口噤荞麦斗夏中候黄不呜则荞麦可广种也水南翰记荞麦韵书无之道藏有药石尔雅唐元和间梅彪所集诸药隐名以粟黍荞麦豆为五弟高昌行记高昌地产五谷惟无荞麦集藻七言古诗增宋陆游荞麦熟刈者满野喜而有作城南城北如铺雪原头家家种荞麦霜晴收敛少在家饼饵今冬不忧窄胡麻压油油更香油新饼美争先尝猎归炽火燎雉兔相唿置酒喜欲狂陌上行歌忘恶岁小妇红妆穗簪髻诏书寛大与天通逐熟淮南几误计诗散句增唐温庭筠日暮鸟飞散满山荞麦花宋戴敏颇动诗人兴满园荞麦花唐白居易独出门前望野田月明荞麦花如雪宋范成大落日青山都好在山间荞麦满芳洲陆游熟山僧分馎饦船来溪友饷薪樗唐白居易荞麦铺花白宋韩琦云铺荞麦花漫野陆游满村荞麦正离离暖日晖晖秀荞麦未收荞麦怯新霜金王良臣荞花冉冉蜜脾香元贡奎路转满川荞麦花别录增齐民要术凡荞麦五月耕经三十五日草烂得转井种耕三遍立秋前后皆十日内种之耕地三遍即三重着子下两重子黑上一重子白皆是白汁满饱如浓即须收刈之但对稍搭铺之其白者日渐尽变为黑如待上头总黑半已下黑子尽落矣附录苦荞麦原苦荞麦出南方春社前后种之茎青多枝叶似荞麦而尖花带绿色实亦似荞麦而稜角不峭味苦磨为粉蒸使气饀滴去黄汁乃可为糕饵色如猪肝谷之下品瞿麦增尔雅大菊蘧麦註一名麦句姜即瞿麦广雅茈萎麦句姜蘧麦本草瞿麦一名巨句麦一名大兰一名地麫陶弘景云今出近道一茎生细叶花红紫赤可爱子颇似麦故名瞿麦别录增齐民要术种瞿麦法以伏为时亩收十石浑蒸曝干舂去皮米全不碎炊作餐甚滑细磨下绢簁作饼亦滑美然为性多秽一种此物数年不绝耘锄之功更益劬劳御定佩文斋广群芳谱卷七广羣芳谱御定佩文斋广羣芳谱卷八谷谱稻原稻一名稌有稉有与同尔雅云稌稻註云今沛国唿稌疏云案说文云沛国谓稻为糯秔稻属也字林云黏稻也秔稻不黏者本草以粳米稻米为二物秔古稉字然秔甚相类黏不黏为异耳本草云黏者为不黏者为稉者懦也稉者硬也又云稻稌者秔之通称本草则专指糯以为稻也其性黏软故谓之堪作饭作粥南方以为常食北方以为佳品礼记祭宗庙之礼谓稻为嘉蔬周礼地官有稻人汉有稻田使者盖通稉糯而言也稉之熟也晚谓之晚稻稉之小者谓之籼籼熟早谓之早稻有早中晚三熟水旱二类南方土下泥涂多宜水稻北方地平惟泽土宜旱稻种类甚多增本草孟诜曰淮泗之间最多襄洛土稉米亦坚实而香南方多收火稻李时珍曰西南夷有烧山地为田种旱稻者谓之火米真腊有水稻高丈许随水而长原其谷之红白大小不同芒之有无长短不同米之坚松赤白紫乌不同味之香否软硬不同性之温凉寒热不同大要北粳凉南粳温北粳凉南粳温赤粳热白粳凉晚白粳寒新粳热陈粳凉叶与梗似小麦穗似大麦稃与实不相黏温中益气止烦渴和肠胃合芡实作粥益精强志聪耳明目其类为香小香稻雪里拣三穗子箭子臙脂赤盖下白麦争塲青芋稻木香秔虎掌稻赤穬稻蝉呜稻早白稻中秋稻一丈红胜红莲摆柳稻紫芒稻红莲三朝齐矮白摭稻金城种乌口稻他如黄稻黄陆稻豫章青赤芒青甲等稻未可枚举增本草籼稻一名占稻似稉而粒小各处有之品类亦多有赤白二色与稉大同小异理生玉镜自占城来作饭差硬宋氏使占城珍宝易之以给于民者六旬稻乌籼广志稉有乌稉黑穬青幽白夏之名齐民要术案今世有尾紫稻青杖稻飞青稻赤甲稻乌陵稻白地稻孤灰稻原糯稻一名秫稻苗叶茎穗与粳稻同增本草宋马志曰秫稻米即糯米也其粒大小似秔米宋寇宗奭曰今造酒糯米也其性温故可为酒明李时珍曰南方水田多种之其性黏谷壳有红白二色或有毛或无毛米亦有赤白二色原米可粆食可酿酒可熬汤可作粢可煮糕可蒸糕水稻赤色者酒多糟少一种粒白如霜长三四分性黏滞难化多食令人身软拥诸经络气发痈疽疮疖中痛合酒食醉难醒小儿及病人最忌孕妇杂肉食之令子不利小猫犬食之脚屈不能行马食之足重其类为芦黄糯金钗糯乌香糯籼糯小娘糯青秆糯矮糯朱砂糯羊脂糯虎皮糯铁梗糯马骔糯秋风糯齐民要术秫稻有九格秫雉木秫大黄秫常秫马身秫长江秫惠成秫黄满秫方满秫虎皮秫荟奈秫汇考原诗幽风十月获稻增周颂丰年多黍多稌传稌稻也礼记王制冬荐稻月令季秋之月天子乃以犬尝稻先荐寝庙周礼地官稻人掌稼下地以潴蓄水以防止水以沟荡水以遂均水以列舍水以浍泻水以涉扬其芟作田凡稼泽夏以水殄草而芟夷之泽草所生种之芒种旱暵共其雩敛註泽草之所生其地可种芒种芒种稻麦也稻人共雩敛稻急水者也疏以下田种稻麦故曰稼下地但水钟曰泽有水及咸卥皆不生草即不得芒种故曰草所生余官不言共雩敛于此官特言共者以稻是水谷急须水故旱时特使共雩之发敛也周礼夏官东南曰扬州其谷宜稻正南曰荆州其谷宜稻左传鄅人借稻註其君自出借稻盖履行之疏服虔云借耕种于借田也战国策东周欲为稻西周不下水东周患之苏子谓东周君曰臣请使西周下水可乎乃徃见西周之君曰君之谋过矣今不下水所以富东周也今其民皆种麦无他种矣君若欲害之不若一为下水以病其所种下水东周必复种稻种稻而复夺之若是则东周之民可令一仰西周而受命于君矣西周君曰善史记夏本纪令益与众庶稻可种卑湿后汉书郡国志广陵郡有长洲泽吴王濞太仓在此注县多麋博物记曰千百为羣掘食草根其处成泥名曰麋畯民人随此畯种稻不耕而获其收百倍张堪传堪拜渔阳太守开稻田八千余顷劝民耕种以致殷富魏志夏侯惇传惇复领陈留济阴太守时大旱蝗虫起惇乃断太寿水作陂身自负土率将士劝种稻民赖其利吴志钟离牧传牧少居永兴躬自垦田种稻二十余亩临熟县民有识认之牧曰本以田荒故垦之耳尔遂以稻与县人县长闻之召民系狱欲绳以法牧为之请长曰君慕承宫自行义事仆为民主当以法率下何得寝公宪而从君耶牧曰此是郡界缘君意顾故来蹔住今以少稻而杀此民何心复留遂出装还山阴长自往止之为释系民民慙惧率妻子舂取稻得六十斛米送还牧牧闭门不受民输置道旁莫有取者牧由此发名晋书陶侃传侃尝出游见人持一把未熟稻侃问用此何为人云行道所见聊取之尔侃大怒曰汝既不佃而戏贼人稻执而鞭之是以百姓劝于农殖家给人足原晋书孝友传孙晷吴国富春人年饥谷贵人有生刈其稻者晷见而避之须去而出既而自刈送与之隐逸传郭翻居贫无业欲垦荒田先立表题经年无主然后乃作稻将熟有认之者悉推与之县令闻而诘之以稻还翻翻遂不受增晋书艺术传幸灵者豫章建昌人父母常使守稻羣牛食之灵见而不驱待牛去乃往理其残乱者其父母见而怒之灵曰夫万物生天地之间各欲得食牛方食奈何驱之父愈怒曰即如汝言复用理坏者何为灵曰此稻又欲得终其性南齐书孔琇之传琇之补吴令有小儿年十岁偷刈邻家稻一束琇之付狱治罪或谏之琇之曰十岁便能为盗长大何所不为县中皆震肃南史范云传文惠太子尝幸东田观获稻云时从文惠顾云曰此刈甚快云曰三时之务亦甚勤劳愿殿下知稼穑之艰难无徇一朝之宴逸也陈伯之传伯之年十三四好着獭皮冠带刺刀候邻里稻熟辄偷刈之常为田主所见呵之曰楚子莫动伯之曰君稻幸多取一担何苦田主收执之因拔刀而进曰楚子定何如田主皆反走徐担稻而归南史隐逸传晋陶潜为彭泽令公田悉令种秫稻妻子固请种粳乃使二百五十亩种秫五十亩种粳顾欢家贫父使田中驱雀欢作黄雀赋而归雀食稻过半父怒欲挞之见赋乃止增新唐书郭元振传元振为凉州都督遣甘州刺史李汉通辟屯田尽水陆之利稻收丰衍于頔传頔为湖州刺史部有湖陂异时溉田三千顷久廞废頔行县命修复隄阏岁获秔稻蒲鱼无虑万计李百药传百药七岁能属文父友陆乂等共读徐陵文有刈琅邪之稻之语叹不得其事百药进曰春秋鄅子借稻杜预谓在琅邪客大惊号奇童南蛮传环王稻岁再熟牂牁无城郭土热多霖雨稻粟再熟堕婆登在环王南种稻月一熟宋史仁宗本纪庆历四年五月幸玉津园观种稻礼志绍兴七年七月张浚等言雨泽稍愆乞祷上曰朕患不知四方水旱之实宫中种稻两区其一地下其一地高高者其苗有藁意矣须精加祈祷以救旱暵景德四年十月二十九日诏皇太子宗室近臣诸帅赴玉宸殿翠芳亭观稻赐宴仍以稻分赐之食货志言者谓江北之民杂植诸谷江南专种秔稻虽土风各有所宜至于参植以防水旱亦古之制于是诏江南两浙荆湖岭南福建诸州长吏劝民益种诸谷江北诸州亦令就水广种秔稻并免其租江南两浙荆湖岭南福建土多秔稻须霜降成实自十月一日始收租大中祥符四年帝以江淮两淛稍旱即水田不登遣使就福建取占城稻三万斛分给三路为种择民田高仰者莳之盖旱稻也内出种法命转运使揭榜示民后又种于玉宸殿帝与近臣同观毕刈又遣内使持于朝堂示百官稻比中国者穗长而无芒粒差小不择地而生山海经箕尾之山其神状皆鸟身而龙首其祀之礼糈用稌米註稌稌稻也广漠之都后稷葬焉爰有膏稻註言味好滑如膏淮南子江水肥仁而宜稻稻生于水而不能生于湍濑之流伏虔古今注惠帝三年桂宫阳翟俱雨稻米春秋说题辞稻之为言借也稻冬含水盛其德也故稻太阴精含水渐洳乃能化也江旁多稻固其宜也原孝经援神契污田宜稻蔡邕月令十月耯稻人君尝其先熟故在季秋九月熟者谓之半夏稻增括地志自崑崙山以南多是平地而下湿土肥良多种稻岁四熟留役駞马米粒亦极大会稽典录夏香有盗刈稻者香助收之盗者慙送以还香香不受博物志下泉宜稻华阳国志江州县北有稻田出御米风土记稴稻之青穟米皆青白也原抱朴子南海晋安有九熟之稻增拾遗记乐浪之东有背明之国在扶桑之东见日出于西方其国昏昏常暗宜种百谷名曰融泽方三千里五谷皆良食之后天而老有浃日之稻种之十旬而熟有翻形稻言食者没而更生夭而有寿有明清稻食者延年也清肠稻食一粒历年不饥原异物志交趾稻夏熟农者一岁再种安成记安成郡毛亭田畴膏腴厥稻馨香饭若凝脂渊明别传渊明尝闻田水声倚杖久听叹曰秫稻已秀翠色染人时剖胸襟一洗荆棘此水过吾师丈人矣增世说简文见田稻不识问是何草左右荅是稻简文还三日不出云宁有赖其末而不识其本水经注九真太守任延始教耕犂俗化交土风行象林知耕以来六百余年火耕水耨法与华同名白田种白谷七月大作十月登熟名赤田种赤谷十二月作四月登熟所谓两熟之稻也述异记大禹时天雨稻古诗云安得天雨稻饲我天下民广雅稻穗谓之未稻已割而复抽曰稻孙原西域记天竺国土溽热稻岁四熟摩揭陀有异稻巨粒号供大人米增唐历开元十九年扬州奏稆生稻二百一十五顷再熟稻一千八百顷其粒与常稻无异酉阳杂俎酆都稻名重思其米如石榴子粒稍大味如菱杜琼作重思赋曰霏霏春暮翠矣重思云气交被嘉谷应时原伪越外纪稻一年再熟今浙江温州稻一岁两种广东又有三种田地气暖故也续仙传唐谢玄卿遇神仙设龙睛稻增东坡杂记黎子云言海南秫稻率三五岁一变顷岁儋人最重铁脚糯今岁乃变为马眼糯草木性理有不可知者中吴纪闻红莲早稻自古有之陆鲁望诗云遥为晓风吟白菊近炊早稻识红莲三柳轩杂识五谷以稻为贵古人各以其类配之如以杀鸡配为黍谓野人之餐也以啜菽配饮水谓贫者之孝也以蔬食对菜羹谓贬降之食也惟食稻则对衣锦又祭祀以稻为嘉蔬公享大夫则以为吉饎是五谷以稻为贵也椒宫旧事成穆贵妃孙氏参政孙英之妹尝与上登香云阁观后苑刈稻上命宫人取酒来为赏丰饮令妃诵诗侑酒妃为歌李绅悯农诗上大悦赐子有加戒菴漫笔稻花白而瓣少者米贱多而色黄则贵俗云银花贱金花贵也奎瀛胜览旧港土沃人稠地宜稼穑谚云一季种田三季收稻言收获广也海槎余录黎俗四五月必集众斫山木纵火烧尽土下尺余亦且热透徐徐锄转种旱稻曰山禾米粒大而香可食连收三四熟涌幢小品暹罗国稻其粒盈寸燕山丛录房山县有石窝稻色白味香美以为饭虽盛暑经数宿不餲原一统志雷阳界稻十一月下种扬雪耕耘次年四月熟与他地逈异稻花午开暮合开合皆于日中香甚有至七开七合者集藻启增梁庾肩吾荅湘东王稉米启窃以农夫力耕时逢俭岁疎贱时泽必取丰年椓斛泻珠嘉闻陶量翻庭委玉欣见马图又出梁国之租兼水陆之殊品伊尹说而不至石崇豪所未及遇处默之得宾同符朗之举箸长河可塞上德无酬又味重新城香踰涝水连舟入浦似彦伯之南归积地为山疑马援之西至不待候沙同新渝之再熟无劳拜石均辽仓之重满前恩未远次渥仍流墨翟假以故书裴楷慙其国赐谢东宫稉米启水鸣蝉香闻七里琼山合颖租归十县肩吾人慙振藻徒降人间之松职滥更繁空撤家承之俸成珠委地事重逢仙游玉为粮珍踰入楚虽复激水沧流不待监河之说春风扫地方诮文学之篇书增魏文帝与朝臣论秔稻书江表惟长沙名有好米何得比新城秔稻耶上风吹之五里闻香宋苏轼与弟子由弟书或为予言草木之长常在昧明间早起伺之乃见其拔起数寸竹笋尤甚夏秋之交稻方含秀黄昏月出露珠起于其根累累然忽自腾上若推之者或缀于茎心或缀于叶端稻乃秀实验之信然此二事与子由养生之说契故以此为寄赞增晋湛方生庭前植稻苗赞蒨蒨嘉苗离离阶侧弱叶繁蔚圆株疎植清流津根轻露濯色文赋散句增汉张衡南都赋若其厨膳则有华芗重秬臯香秔郑玄婚礼谒文秔稻馥芬婚礼之珍袁淮观殊俗河内青稉新成白稉晋左思吴都赋国税再熟之稻宋苏轼与李公择书轼见在东坡作陂种稻劳苦之中亦自有乐事五言古诗御制秋日出郊观稼秋气日寥回万象皆苍苍朝暾被渥露草木含晶光西成方届候农事将筑场于焉省歛获令典重百王轻轩屏前置夙驾无严装郊原一以眺烟树纷成行微风散深樾清流抱回塘土脉秀且沃篝车郁相望新镰粲如月刈此溪云黄捃拾复何幸遗秉满道旁鸟雀互翔集妇子咸悦康行将吹苇籥报尔千斯箱眷言三时勤艰难讵可忘茫茫视九壤岂尽歌丰穰二鬴苟不充子饥惄如伤幸兹乐有年时若雨与旸朂哉慎所丽田功庶无荒增晋陶潜庚戌岁九月中于西田获稻人生归有道衣食固其端孰是都不营而以求自安开春理常业岁功聊可观晨出肆微勤日入负禾还山中饶霜露风气亦先寒田家岂不苦弗获辞此难四体诚乃疲庶无异患于盥濯息檐下斗酒散襟颜遥遥沮溺心千载乃相关但愿长如此躬耕非所叹原杜甫行官张望补稻畦水归东屯大江北百顷平若桉六月青稻多千畦碧泉乱插秧适云已引熘加溉灌更仆徃方塘决渠当断岸公私各地着浸润无天旱主守问家臣分明见溪伴芊芊炯翠羽剡剡生银汉鸥鸟镜里来关山雪边看秋菰成黑米精凿传白粲玉粒足晨炊红鲜任霞散终然添旅食作苦期壮观遗穗及众多我仓戒滋蔓秋行官张望督促东渚刈稻向毕清晨遣女奴阿稽竖子阿叚徃问东渚雨今足伫闻稉稻香上天无偏颇蒲稗各自长人情见非类田家戒其荒功夫竞搰搰除草置岸傍谷者命之本客居安可忘青春具所务勤垦免乱常吴牛力容易并驱动莫当丰苗亦已穊云水照方塘有生固蔓延静一资隄防督领不无人提携颇在纲荆扬风土暖肃肃候微霜尚恐主守疎用心未甚臧清朝遣婢仆寄语踰崇冈西成聚必散不独陵我仓岂要仁里誉感此时世忙北风吹蒹葭蟋蟀近中堂荏苒百工休郁纡迟暮伤增李觏获稻朝阳过山来下田犹露湿饷妇念儿啼逢人不敢立青黄先后收断折伛偻拾鸟鼠盈官仓新租喜复入陆游稻陂白水满稻陂投种未三宿新秧出水面已作纤纤绿年来残俸绝所望在一熟见之喜欲舞不复忧半菽想当西成时载重压车轴病齿幸已劳往矣分社肉代乡邻作插秧歌浸种二月初插秧四月中小舟载秧把往来疾于鸿吴盐雪花白村酒粥面浓长歌相赠荅宛转含豳风日暮飞桨归小市鼓冬冬起居问尊老勤俭教儿童何人采此语为我告相公不必赐民租但愿年屡丰元赵孟頫题耕图正月田家重元日置酒会邻里小大易新衣相戒未明起老翁年已迈含笑弄孙子老妪惠且慈白发被两耳杯盘且罗列饮食致甘旨相唿团栾坐聊慰衰莫齿田硗借人力粪壤要锄理新岁不敢闲农事自兹始二月东风吹原野地冻亦已消早觉农事动荷锄过相招迟迟朝日上炊烟出林梢土膏脉既起良耜利若刀高低徧翻垦宿草不待烧幼妇颇能家井臼常自操散灰缘旧俗门迳环周遭所冀岁有成慇勤在今朝三月良农知土性肥瘠有不同时至万物生芽蘖由地中秉耒向畎亩忽徧西与东举家往于田劳瘁在尔农春雨及时降被野何蒙蒙乘兹各布种庶望西成功培根利秋实仰天望年丰但使阴阳和自然仓廪充四月孟夏土加润苗生无近远漫漫冐浅陂芃芃被长坂嘉谷虽已殖恶草亦滋蔓君子与小人并处必为患朝朝荷锄往薅耨忘疲倦旦随鸟雀起归与牛羊晚有妇念将饥过午可无饭一饱不易得念此独长叹五月仲夏苦雨干二麦先后熟南风吹陇亩惠气散清淑是为农夫庆所望实其腹酤酒醉比邻笑语声满屋纷然收获罢高廪起相属有周成王业后稷播百谷皇天贻来牟长世自兹卜愿言仍岁稔四海尽蒙福六月当暑耘水田农夫亦良苦赤日背欲裂白汗洒如雨匍匐行水中泥淖及腰膂新苗抽利剑割肤何痛楚夫耘妇当馌奔走及亭午无时暂休息不得避炎暑谁怜万民食粒粒非易取愿陈知稼穑无逸传自古七月大火既西流凉风日凄厉古人重稼穑力田在匪懈郊行省农事禾黍何斾斾碾以他山石玉粒使人爱大祀须粢盛一一稽古制是为五谷长异彼稊与稗炊之香且美可用享上帝岂惟足食人一饱有所待八月白露下百草茎叶日纷委是时禾黍登充积徧都鄙在郊既千庾入邑复万轨人言田家乐此乐谁可比租赋以输官所余足储峙不然风雪至冻馁及妻子优游茅檐下庶可以卒岁太平元有象治世乃如此九月大家饶米麪何啻百室盈纵复人力多舂磨常不停激水转大轮硙碾亦易成古人有机智用之可厚生朝出连百车莫入还满庭勾稽数多寡必假布算精小人好争利昼夜心营营君子贵知足知足万虑轻十月孟冬农事毕谷粟既已藏弥望四野空藳秸亦在场朝廷政方理庶事和阴阳所以频岁登不忧旱与蝗置酒燕乡里尊老列上行肴羞不厌多炰羔复烹羊纵酒穷日夕为乐殊未央祷天祝圣人万年长寿昌十一月农家值丰年乐事日熙熙黑黍可酿酒在牢羊豕肥东邻有一女西邻有一儿儿年十五六女大亦可笄财礼不求备多少取随宜冬前与冬后昏嫁利此时但愿子孙多门户可扶持女当力蚕桑男当力耘耔十二月一日不力作一日食不足惨淡岁云莫风雪入破屋老农气力衰伛偻腰背曲索绹民事急昼夜互相续饭牛欲牛肥茭藳亦预蓄蹇驴虽力弱挽车致百斛农家极劳苦岁岂恒稔熟能知稼穑艰天下自蒙福明高启看刈禾农工亦云劳此日始告成往获安可后相催及秋晴父子俱在田札札镰有声黄云渐收尽旷望空郊平日入负担归讴歌道中行鸟雀亦群喜下啄飞且鸣今年幸稍丰私廪各已盈如何有贫妇拾穗犹惸惸京师尝吴稉新秔粲如玉远漕来中吴初尝爱精凿想出官田租我本东臯民少年习耕锄霜天万穗熟恣啄从饥乌日暮刈获归妻孥共欢唿茅屋夜舂急风雨江村孤晨炊满家香荐以出网鲈如今幸蒙恩遨游在南都门前半区田别来想已芜长年盗寸廪补报一事无投匕忽叹息饱食慙农夫七言古诗增唐张籍江村行南塘水深芦笋齐下田种稻不作畦耕塲磷磷在水底短衣半染芦中泥田头刈莎结为屋归来系牛还独宿水淹手足尽为疮山绕衣飞扑扑桑村椹黑蚕再眠小姑採桑不饷田江南热旱天气毒雨中移秧颜色鲜一年耕种长苦辛田熟家家将赛神宋陆游农家秋晚戏咏鞭地如镜筑我塲破砻玉粒输官仓九月野空天欲霜甑中初喜新稉香舍边萧萧落叶多野蚕出茧飞黄蛾寒蔬种罢醉且歌只鸡短纸赛园婆杨万里插秧歌田夫抛秧田妇接小儿拔秧大儿插笠是兜鍪蓑是甲雨从头上湿到胛唤渠朝餐歇半霎低头折腰只不荅秧根未牢莳未匝照管鵞儿与雏鸭五言律诗御制观苗无意到潭柘咏时景昼永熏风至泉清决决长芳年添景色迟日换流光旧竹随隄发新花满涧香观苗不觉晚微雨点衣裳原唐杜甫茅堂检校收稻二首香稻三秋末平田百顷间喜无多屋宇幸不碍云山御裌侵寒气尝新破旅颜红鲜终日有玉粒未吾悭稻米炊能白秋葵煮复新谁云滑易饱老借软俱匀种幸房州熟苗同伊阙春无劳映渠盎自有色如银蹔往白帝复还东屯复作归田去犹残获稻功筑塲怜穴蚁拾穗许村童落杵光辉白除芒子粒红加餐可扶老仓庾慰飘蓬宋陆游统分稻晚归出裹一箪饭归收百把禾勤劳解堪忍余暇更吟哦岁恶增吾困家贫赖汝多村醪莫辞醉羹芋学岷峨明石沆观稻稻水千区暎村烟几处斜冷风低树起轻浪细浮花鸟雀深深圃凫鹥浅浅沙社歌声不绝于此见年华七言律诗御制入关见雨膏润泽禾苗茂遂喜而有作甘雨时霖为洗兵恰逢战胜武功成军容万队初凯旋妇子千村正馌耕天意要荒同职贡人欢闾井共昇平征途每忆民生事喜见桑麻惬此情唐唐彦谦西明寺威公盆池新稻为笑江南种稻时露蝉鸣后雨霏霏莲盆积润分畦小藻井垂阴擢秀稀得地又生金粟界结根仍对水田衣支公尚有三吴思更使幽人忆钓矶宋唐庚端孺籴米龙川得稉糯数十斛以归作诗调之倒拔孤舟入瘴烟归来百斛泻丰年炊香未数神江白酿滑偏宜佛迹泉饱去定知频梦与醉中何至便妨禅凭君为比长安米看直公车牍几千杨万里种秧田底泥中迹尚深折花和叶插畦心晚秧初捻金绒线先种输他绿玉鍼云垄雾畴俱水响丝风毛雨政春深莫听布谷相煎急且为提壶强劝斟朱子次秀野泛沧波馆至赤石观刈早稻韵绿云黄半武夷乡碧水萦纡一带长闻道放船飞皂盖定知行酒载红裳櫂讴如贺丰年信乐饮闲酬此日凉禾黍谁言不阳艳晚炊流咏有余香明顾清获稻用分秧韵负郭园池带宅田老晴天气太平年获来禾稻丛高廪散出牛羊满近川馈启甑山腾雾霭蚁香醅瓮起沦涟斜阳一枕西牕梦纵有丹青不与传五言排律增欧阳修和刘原父从幸后苑观稻呈讲筵诸公禁籞皇居接香畦镂槛边分渠自灵沼种稻满滮田六谷名居首三农政所先擢茎蒙德茂养实以时坚晓谒龙池罢行瞻凤盖翩粹容知喜色嘉瑞奏丰年衰病慙经学陪游与俊贤安知帝力及但乐岁功全拜赐秋风里分行黼座前自怜台笠叟来缀侍臣篇五言绝句增唐韩愈和虢州刘使君稻畦罫布畦堪数枝分水莫寻鱼肥知已秀鹤没觉初深宋梅尧臣稻畦浅浅碧水平青青稻苗长偏知楚客爱白鹭飞下上七言绝句御制题耕图浸种暄和节候肇农功自此勤劳处处同早辨东田穜稑种褰裳涉水浸筠笼耕土膏初动正春晴野老支筇早课耕辛苦田家惟穑事陇边时听叱牛声耙耨每当旰食念民依南亩三时愿不违已见深耕还易耨绿蓑青笠雨霏霏耖东阡西陌力潺湲扶耖泥涂未得闲为念饔飱由力作敢辞竭蹷向田间碌碡老农力穑虑偏周早夜扶犂未肯休更驾乌犍施碌碡好教春水满平畴布秧农家布种避春寒甲坼初萌最可观自昔虞书传播谷民间莫作等闲看初秧一年农事在春深无限田家望岁心最爱清和天气好绿畴千顷露秧鍼淤荫从来土沃借农勤丰歉皆由用力分薙草洒灰滋地利心期千亩稼如云拔秧青葱刺水满平川移植西畴更勃然节序惊心芒种迫分秧须及夏初天插秧千畦水泽正弥弥竞插新秧恐后时亚旅同心欣力作月明归去莫嫌迟一耘丰苗翼翼出清波荑稗丛生可若何非种自应芟薙尽莫教稂莠败嘉禾二耘曾为耘苗结队行更忧宿草去还生陇间餽馌频来往劳勚田家妇子情三耘盈畦日正长复勤穮蔉下方塘堪怜曝背炎蒸下惟冀青畴发紫芒灌溉塍田六月水泉微引熘通渠迅若飞转尽桔筋力瘁斜阳西下未言归收刈满目黄云晓露晞腰鎌获稻喜晴晖儿童处处收遗穗村舍家家荷担归登场年谷丰穰万宝成筑塲纳稼积如京廻思望杏瞻蒲日多少辛勤感倍生持穗南亩秋来庆阜成瞿瞿未释老农情霜天晓起唿邻里遍听村村打稻声舂碓秋林茆屋晚风吹杵臼相依近短篱比舍舂声如和荅家家篝火夜深时籭谩言嘉谷可登盘穅秕还忧欲去难粒粒皆从辛苦得农家真作雨珠看簸扬作苦三时用力深簸扬偏爱近风林须知白粲流匙滑费尽农夫百种心砻经营阡陌苦胼胝艰食由来念阻饥且喜稼成登石硙从兹鼓腹乐雍煕入仓仓箱顿满各欣然补葺牛牢雨雪天到盖藏休暇日从前拮据已经年祭神东畴举趾祝年丰喜见盈宁百室同粒我蒸民遗泽远吹幽击鼓报难穷畅春园观稻时七月十一日也七月紫芒五里香近园遗种祝祯祥炎方塞北皆称瑞稼穑天工乐岁穰增唐韦庄稻田绿波春浪满前陂极目连云肥更被鹭鸶千点雪破烟来入画屏飞宋滕白观稻稻穗登塲谷满车家家鸡犬更桑麻漫栽木槿成篱落已得清阴又得花週遭圩岸缭山城一眼圩田翠不分行到秋苗初熟处翠茸锦上织黄云范成大插秧种密移疎绿毯平行间清浅縠纹生谁知细细青青草中有丰年击壤声东门外观刈熟潮到灵桥绿绕船海边力穑屡丰年淡青山色深黄稻恰似胥门九月天陆游秋晚新筑塲如镜面平家家欢喜贺秋成老来懒惰慙丁壮美睡中闻打稻声夜闻邻家治稻二顷春芜废不耕半生名宦竟何成归来每羡邻家乐月下风传打稻声稻饭买得乌犍遇岁穰此身永免属官仓塘南塘北九千顷八月村村稻饭香刘诜秧老歌三月四月江南村村村插秧无朝昏红妆少妇荷出白头老人驱犊奔诗散句增汉茅山父老歌佳雨灌畦稻陆田亦复周唐李邕负郭喜秔稻安时歌吉祥杜甫荆扉临野碓半湿捣香秔云帆转辽海粳稻来东吴白居易稻饭红似花调沃新酪浆元稹年年十月暮珠稻欲垂新李贺昌谷五月稻细青满平水杜牧罢亚百顷稻西风吹半黄宋苏轼共看山下稻凉叶晚翻翻郭祥正选种随土宜播植与秔陆游获稻黄云卷舂稉玉粒新新蔬经雨绿晚稻得霜红白稻雨中熟黄鵶桑下鸣戴复古稻田秋后雀茅舍午时鸡张伯玉西成稻逍遥北海尊元李孝光日气常蒸稻天香喜酿花原唐杜甫东屯稻畦一百顷北有涧水通青苗稻米流脂粟米白公私仓廪俱丰实宋苏轼翠浪舞翻红白云穿破碧玲珑君家稻田冠西蜀擣玉扬珠三万斛增张耒裹饭送君吾岂敢黄云连东臯原毛滂百里饱看红一杯轻愧黑蜿蜒何扶良田膴膴无西东卧畦云满丛十里稻香新绿野一声歌断旧青楼增陆游未论莼羹与羊酪新秔要胜太仓红冰鱼可钓羹材足霜稻方登籴价平春雨乍晴霜吐叶秋风初冷稻吹花筑陂处处移新稻乘屋家家补破茆春粳入甑香炊玉压酒鸣槽滴碎珠万里秋风菰菜老一川明月稻花香泥融无块水初浑雨细有痕秧正绿僧惠洪想见龙城山下路一川秋色稻花风元李孝光梅月逢庚江雨歇稻花迎午水风凉梁庾肩吾青花出稻苗原周庾信六月蝉呜稻增唐王维郧国稻苗秀杜甫秔稻共比屋稻获空云水尝稻雪翻匙秔稻熟天风李颀白瓯贮香稉李嘉祐时雨稻秔齐柳宗元霜稻侵山平韩愈刈稻担肩頳张籍野气稻苗风孟郊种稻耕白水淅玉炊香稉白居易绿科秧早稻红粒绿浑稻鹿米麞牙稻朱庆余雨色稻苗深许浑霜沆野碓舂方干香稉倩水舂郑谷开怀江稻熟韦庄稻熟渚禽肥田深黍稻底钱珝晚晴贪获稻宋梅尧臣清风生稻花王安石黄焦下泽稻范成大稻穗黄欲卧陆游云碓舂秔白园丁刈霜稻露下稻花香金完颜璹未短新村墅元刘因脉脉稻分沟方夔移秧趁芒种李孝光城里鑑湖稻原唐杜甫香稻啄残鹦鹉粒增李嘉祐万畦新稻傍山村李贺荒畦九月稻乂芽李郢小田微雨稻苗香皮日休处处路傍千顷稻殷璠千里稻花应秀色韦庄稻花香泽水千畦南亩秋风白稻肥秋雨几家红稻熟满畦秋水稻苗平杜荀鹤稻苗平入水云间宋梅尧臣霜前稻熟舂红稃王安石畦稻新春滑欲流稻畦藏水绿秧齐苏轼乌程霜稻袭人香红稻白鱼饱儿女黄庭坚未舂玉粒送官仓王炎稻如马尾覆沟塍范成大江头一尺稻花雨陆游稻陂雨细丰年候压塍霜稻报丰年稻壠青秧漫漫平雨足人畦千顷稻杨万里早黄稻穗已长须元马祖常江田稻花露始零李孝光稻尽秋田孕更青词增宋曹文龙点绛唇霜落吴江万畦香稻来塲圃夜村舂处茅屋寒灯雨玉粒长腰沉水温温注相留住共抄云子更听歌声驻别录原田家五行雨水节烧干镬以糯稻爆之谓之孛娄花占稻色自早禾至晚稻皆爆一握各以器列比并分数断高下以番白多为胜卜人口亦如之种稻甲子戊辰己巳庚午辛未壬申癸酉甲戌丙子丁丑戊寅己卯癸未甲申戊子己丑庚寅辛卯甲午庚子辛丑壬寅甲辰丙午丁未戊申己酉壬子癸丑庚申辛酉壬戌癸亥成收开日忌平闭丑日犂田须犁耙三四遍青草或粪穰灰土厚铺于内烂打平方可撒种则肥而发旺浸种宜甲戌壬午壬辰成开日早稻清明节前浸晚稻谷雨前后浸用稻草包裹一斗或二三斗投于池塘水内缸内亦可昼浸夜收不用长流水难得生芽若未出用草之浸三四日微见白芽如鍼尖大取出于阴处阴干密撒田内候八九日秧青放水浸之糯稻出芽较迟浸八九日如前微见白芽方可种撒时必晴明则苗易亦须看潮候二三日复撒稻草灰于上易生根插秧庚午辛未癸酉丙子己卯壬午癸未甲申甲午己亥庚子癸卯甲辰丙午戊申己酉己未辛酉成收开日芒种前后插之早稻宜上旬拔秧时轻手拔出就水洗根去泥约八九十根作一小束却于犁熟水田内插栽每四五根为一丛约离六七寸插一丛脚不宜频那舒手只插六丛却那一遍再插六丛再那一遍逐渐插去务要整直摥稻稻初发时用扬耙于裸行中摥去稗草易耘搜松稻根则易旺耘稻摥稻后将灰粪或麻豆饼屑撒田内用水耘去草尽净近秋放水将田泥涂光谓之熇稻待土裂车水浸灌之谓之还水谷成熟方可去水或遇天少雨急锄一遍弗令开裂俟天兴云则浇肥粪待雨弗致缺水则稻发不遏水稻稻之名不一然非水则无以生种艺之法宜选上流出水便其性也种稻者蓄陂塘以潴之置隄闸以止之种时先放水十日后曳碌碡十遍地既熟净然后下种候苗生五六寸拔而秧之高七八寸则耘之耘毕放水熇之欲秀复用水浸之苗既长茂复薅拔以去莨莠农家收获尤当及时江南上雨下水收稻必用乔杆笎架乃不遗失旱稻宜用下田齐民要术曰凡下田停水处燥则坚湿则污泥难治而易荒墝埆而杀种春耕者杀种尤甚故宜五六月暵之以拟大麦如水涝不得种九月一转至春种稻万不失一凡种下田不问秋夏候水尽地白背时速耕耙耢频翻令熟二月半种稻为上时三月为中时四月初及半为下时渍种令开口耧耩掩种之即再遍耢苗长三寸耙耢而锄之锄欲速每经一雨辄耙耢苗高尺许冒雨薅之科大如穊者五六月中霖雨时拔而栽之入七月不复任栽今闽中有占城种即黄籼也性耐旱高仰处皆宜种谓之旱占其米粒大而且甘早种早熟六十日即可获为旱稻佳种北方水源颇少惟陆地霑湿处种稻其耕锄薅拔一如前法增齐民要术治旱稻赤米令饭白法莫问冬夏常以熟汤浸米一食久然后以手挼之汤令泻去即以冷水淘沃挼去白乃止饭色洁白无异清流之米又赤稻一臼米里着蒿叶一把白盐一把白之即绝白御定佩文斋广群芳谱卷八广羣芳谱御定佩文斋广羣芳谱卷九谷谱黍原黍一名秬一名秠有黄白黎三色米皆黄比粟微大北人唿为黄米属火南方之谷性温益气补中久食令人多热小儿忌食他如牛黍燕颔马革驴皮稻尾大黑黍秀成赤黍皆黍之异名也增广志有湿屯黄黍有田黍塸云莺鸽之名齐民要术今俗有莺黍半夏黍博雅黍穰谓之原苗穗与稷同宜肥地多收刈后乘湿即打则稃易脱迟则稃着粒上难脱汇考原诗王风彼黍离离曹风芃芃黍苗阴雨膏之小雅我黍与与大雅诞降嘉种维秬维秠恒之秬秠是获是亩周颂丰年多黍多稌增诗小序华黍时和岁丰宜黍稷也礼记曲礼黍曰芗合疏黍曰芗合者夫谷秫者曰黍秫既輭而相合气息又香故曰芗合也原王制秋荐黍月令仲夏之月农乃登黍天子乃以雏尝黍羞以含桃先荐寝庙注必以黍者黍火谷气之主也增周礼天官羊宜黍疏羊宜黍者羊味甘热黍味苦温甘苦相成故云羊宜黍左传其藏之也黑牡秬黍以享司寒国语黍而不黍不能蕃庶原史记封禅书管仲说威公曰古之封禅鄗上之黍北里之禾所以为盛增汉书律历志度者分寸尺丈引也所以度长短也本起黄钟之长以子谷秬黍中者一黍之广度之九十分黄钟之长注师古曰子谷犹言谷子秬即黑黍中者不大不小也言取黑黍谷子大小中者率为分寸也原宋书符瑞志黄帝时南夷乘白鹿来献秬鬯增隋书隐逸传李士谦字子约赵郡平棘人也李氏宗党豪盛每至春秋二社必高会极欢无不沉醉諠乱尝集士谦所盛馔盈前而先为设黍谓羣从曰孔子称黍五谷之长荀卿亦云食先黍稷古人所尚容可违乎少长肃然不敢弛惰退而相谓曰既见君子方觉吾徒之不德也唐书王绩传绩有奴婢数人种黍春秋酿酒养凫雁莳药草自供山海经广都之野后稷葬焉爰有膏黍膏稷註言味好滑如膏驩头之国维宜苣穋杨是食註苣黑黍今字从禾原家语孔子侍坐于鲁哀公设桃具黍公曰以黍雪桃也孔子对曰夫黍五谷之长也祭先王以为上盛果有六而桃为下祭先王不得入于庙丘闻之也君子以贱雪贵不闻以贵雪贱今以五谷之长雪瓜蓏之下是侵上忽下也增列子邹衍在燕有谷地美而寒不生五谷邹子吹律而温气至今传名曰黍谷原韩子吴起欲攻秦小亭置一石赤黍于东门外令人能徙于西门外者赐之上田宅人争徙之乃下令曰明日攻秦能先登者与之大夫赐之上田宅于是攻之一朝而拔增韩子韩昭侯之时黍种尝贵尠有昭侯令人覆廪廪吏果窃黍种而粜之淮南子渭水多力而宜黍焦氏易林中田高黍以享王母受福千亿所求大得下田种黍芳华当齿大雨淋集纷荣满壅春秋佐助期黍神名侜侫姓兰郝春秋说题辞精移火转生黍夏出秋改黍者缩也故其立字木入米为黍酒以扶老东观汉纪承宫字少子琅琊人尝将妻子入华盖蒙阴山谷耕种禾黍临熟人就认之宫便推与而去由是发名古今注和帝元兴元年黑黍穗一禾二实或三四实生任城得粟二斛八斗以荐宗庙博物志黑坟宜麦黍纪年书惠成王八年雨黍文中子艺黍登场岁不过数石以供祭祀宾客之酒也谈薮王元景大醉杨遵彦曰何大低昂元景曰黍熟头低麦熟头昂黍麦俱有所以低昂农桑通诀秬鬯一卣此言黍之为酒尚矣今有赤黍米黄而黏可蒸食白黍酿酒亚于糯秫又北地远处惟黍可生其茎穗低小可以酿酒又可作馔粥黏滑而甘凡祭祀以为上盛贵其色味之美也原成化元年天雨黑黍于襄阳集藻赋增晋嵇含孤黍赋余慎终屋之南荣有孤黍生焉因泥之湿遭土之润宿昔芽蘖滋茂甚速涂燥根浅忽然萎陨深感此黍不韬种以待时贪荣弃本寄身非所自取凋枯不亦宜乎文赋散句原汉张协七命大梁之黍琼山之禾唐稷播其根农帝尝其华增刘颖鲁都赋禾黍油油秔族垂芒残穗满握一颖盈箱魏王粲登楼赋华实蔽野禾黍盈畴四言古诗原晋束皙华黍黮黮重云习习和风黍华陵巅麦秀丘中靡田不播九谷斯丰奕奕玄霄蒙蒙甘霤黍发稠华亦挺其秀靡田不植九谷斯茂无高不播无下不植芒芒其稼参参其穑稸我王委充我民食玉烛阳明显猷翼翼诗散句增唐李白东臯春事起种黍早归田杜甫耕田秋雨足禾黍已映道赖知禾黍收已觉糟床注原耿湋古道无人行秋风动禾黍宋苏轼今年秋应熟过从饱鸡黍金赵元还思酿新黍瓮面挹秋江唐曹邺黑黍春来酿酒饮青禾刈了驱牛载增韦应物禾黍积东菑宋邵雍黄黍秋正熟陆游种黍蹋麴蘖唐白居易陶令有田唯种黍韦庄主人馈饷炊红黍宋王安石连山没云皆种黍陆游黍酒新成压小槽别录增齐民要术凡黍穄田新开荒为上大豆底为次谷底为下地必欲熟一亩用子四升三月上旬种者为上时四月上旬为中时五月上旬为下时夏种黍穄与稙谷同时非夏者大率以椹赤为候燥湿候黄塲种讫不曳挞常记十月十一月十二月冻树日种之万不失一苗生垄平即宜杷劳锄三遍乃止锋而不耩刈穄欲早刈黍欲晚皆即湿践之穄践讫即蒸而裛之黍宜晒之令燥凡黍黏者收薄穄味美者亦收薄难舂杂阴阳书曰黍生于榆六十日秀秀后四十日成黍生于巳壮于酉长于戌老于亥死于丑恶于丙午忌于丑寅卯穄忌于未寅孝经援神契云黑坟宜黍麦尚书考灵曜云夏火星昬中可以种黍菽汜胜之书曰种黍必待暑先夏至二十日此时有雨疆土可种黍一亩三升黍心未生雨灌其心心伤无实黍心初生畏露令人对持长索去其露日出乃止凡种黍覆土锄治皆如禾法欲疎于禾按疎黍虽科而米黄又多减及空令穊虽不科而米白且均熟不减更胜疎者汜氏云欲疎于禾其义未闻崔氏曰四月蚕入簇时雨降可种黍禾夏至先后各二日可种黍虫食李者黍贵也原制用三月三日取黍麫和菜作能避时气黍米性黏可酿酒可作饧可蒸煮为糕糜五月五日俗以菰叶裹成糭名角黍祭三闾大夫遗制也合葵菜食成痼疾合牛肉白酒食生寸白虫穰及根煑汁解苦瓠毒浴去浮肿醉卧黍穰令人生厉落眉发稷原稷一名穄一名粢关西谓之冀北谓之音牵去声广雅云穄也苗似芦茎高三四尺有毛结子成枝而疎散外有薄壳粒如粟而光滑色红黄米似粟米而稍大色黄鲜麦后先诸米熟炊饭疎爽香美故以供祭食之益气安中宜脾利胃凉血解暑压丹石毒属土脾之谷也脾病宜食多食发冷病增本草稷与黍一类二种也黏者为黍不黏者为稷稷可作饭黍可酿酒犹稻之有稉与糯也其色有赤白黄黑数种黑者禾稍高俗通唿为黍子不复唿为稷矣北边地寒种之有补河西出者颗粒尤硬广志穄有赤白黑青黄莺鸽凡五种破减稷逼麦稷此二者以四月熟齐民要术按今俗有驴皮穄博雅稷穰谓之汇考原诗王风彼稷之苗小雅我稷翼翼增礼记曲礼稷曰明粢疏稷曰明粢者稷粟也明白也言此祭祀明白粢也月令孟秋之月农乃登谷註谷谓稷也周礼天官豕宜稷疏豕宜稷者豭猪味酸牝猪味苦稷米味甘甘苦相成故曰豕宜稷隋书天文志稷五星稷农正也取乎百谷之长以为号也穆天子传天子西征至于赤乌之人献穄麦百载天子北征入于曹奴之人献穄米百车天子西征至于韩氏爰有乐野温和穄麦之所草天子东南翔行驰驱千里至于巨蒐之人奴献秋麦千车膜稷三十车原吕氏春秋饭之美者有阳山之穄增风俗通米之神为稷故以癸未日祠稷于西南水胜火为金相也孝经说稷者五谷之长五谷众多不可徧祭故立稷而祭之尚书考灵曜春鸟星昏中以种稷秋虚星昬中以收敛白虎通稷者得阴阳中和之气而用尤多故为长也独断稷神盖厉山氏之子柱也柱能植百谷帝颛顼之世举以为田正天下赖其功周弃亦播植百谷以稷五谷之长也因以稷名其神也齐民要术谷者总名非止为粟也然今人专以稷为谷俗名之耳尔雅翼稷者五谷之长以其中央之谷月令中央土食稷与牛五行土为尊故五谷稷为长兼明书或问曰稷既百谷之神不言谷而云稷者何也答曰稷属土而为诸谷之长故月令谓之首种首种者种最在前也诸谷不可徧举故举其长而为言之以等之也若直以谷言则为人所亵慢也别录增两钞摘腴毛诗传注先集维霰曰霰稷雪也或谓之米雪谓其粒若稷米然本草衍义穄米其香可爱故取以供祭祀然发故疾只堪作饭不黏其味淡原稷三月种耘四遍七月熟四五月亦可种但收少迟耳刈稷欲早八九月熟便刈少迟遇风即落忌与瓠子附子同食蜀黍原蜀黍一名蜀秫一名芦穄一名芦粟一名高粱一名木稷一名荻粱种宜卑下地春月早种得子多秋收茎麤高丈余状似芦荻而内实叶亦似芦穗大如帚粒大如椒红黑色米性坚实黄赤色熟时先刈其穗稭成束攒而立之方得干米有二种黏者可和糯秫酿酒作饵不黏者可作糕煮粥可济饥亦可养畜茎可织箔编席夹篱供爨梢可作筅帚壳浸水色红可以红酒有利于民者最博性温涩温中涩肠胃止泄泻汇考增博物志三年种蜀黍其后七年多虵别录增农政全书玄扈先生曰蜀秫在北方地不宜麦禾者乃种此尤宜下地立秋后五日虽水潦至一丈深不能坏之立秋前水至即坏故北土筑堤二三尺以御暴水附录玉蜀黍原玉蜀黍一名玉高粱一名戎菽一名御麦干叶类蜀黍而肥矮亦似薏苡苗高三四尺六七月开花成穗如秕麦状苗心别出一苞如椶鱼形苞上出须如红绒垂垂久则苞拆子出颗颗攒簇子粒如芡实大而莹白花开于顶实结于节粟原粟古作象穗在禾上之形说文云粟之为言续也续于谷也粱属也北方直名之曰谷脱壳则谓之小米增本草粟一名籼粟古以粟为黍稷粱秫之总称而今之粟在古但唿为粱后人乃专以粱之细者名粟大抵黏者为秫不黏者为粟故唿此为籼粟以别秫而配籼原秆高三四尺似蜀秫秆中空有节细而矮叶似芦小而有毛穗似蒲有毛颗粒成簇性咸淡养脾胃补虚损益丹田利小便解热毒陈者尤良北人日用不可缺者谚云谷三千一穗之实至三千颗言多也其名或因姓氏地里或因形似时令早则有赶麦黄百日粮六十日还仓之类中则有八月黄老军头之类晚则有鴈头青寒露粟铁鞭头之类又有粱谷滑谷白谷白谷黄米黄谷白米之类增广志有赤粟白茎有黑格雀粟有张公斑有含黄有苍背稷有雪白粟亦名白粟又有白蓝下竹头青白逯麦擢石精狗蹯之名种云齐民要术朱谷高居黄刘猪獬道愍黄聒谷黄雀懊黄续命黄百日粮有起妇黄辱稻粮奴子塲音加支谷焦金黄合履今一名麦争塲此十四种早熟耐旱免虫聒谷黄辱稻粮二种味美今堕车下马看白羣羊悬蛇赤尾龙虎黄雀民溙马洩缰刘猪赤李谷黄河摩粮东海黄石岁青茎青黑好黄陌南木隈隄黄宋痴指张黄兔胠青惠日黄写风赤一晛黄山鹾顿党黄此二十四种穗皆有毛耐风免雀暴宝珠黄俗得白张邻黄白鹾谷銁于黄张蚁白耿虎黄都奴赤茄芦黄薰猪赤魏爽黄白茎青竹根黄调母粱磊碨黄刘沙白憎延黄赤粱谷灵忽黄獭尾青续得黄得容青孙延黄猪矢青烟熏黄乐婢青平寿黄鹿橛白鹾折作黄䅟阿居黄赤巴粱鹿蹄黄狗苍可怜黄米谷鹿橛青阿返此三十八种中麤大谷白鹾谷调母粱二种味美择谷青阿居黄猪矢青有二种味恶黄䅟乐婢青二种易舂石柳阅竹叶青一名胡谷水黑谷忽泥青冲天棒雉子青鸱脚谷雁头青揽堆黄青子规此十种晚熟耐虫灾则尽矣汇考原左传襄公二十九年郑子展卒子皮即位于是郑饥而未及麦民病子皮以子展之命饩国人粟户一钟晋书孝友传刘殷梦人曰西篱下有粟寤而掘之果得粟十五钟铭曰七年粟赐孝子刘殷宋书符瑞志文帝元嘉二十二年醴湖屯生嘉粟一茎九穗增宋史食货志初农时太宗尝令取畿内青苗观之听政之次出示近臣是岁畿内菽粟苗皆长数尺帝顾谓左右曰朕每念耕稼之勤苟非兵食所资固当尽复其租税管子桓公观于野曰何物可比君子之德隰朋曰粟可比君子之德管仲曰苗始出生也眴眴乎似孺子安之则安不得则危命之曰禾可比君子桓公曰善原韩非子邹穆公有令食凫雁者必以秕无敢以粟凫雁无食而以一石粟易一石秕其费甚矣请以粟食之公曰非尔所知也夫百姓饷牛而耕曝背而耘勤而不敢惰者岂为鸟兽食哉粟米人之上食也奈何以养鸟汝知小计而不知大害矣淮南子昔者仓颉作书而天雨粟增风俗通燕太子丹仰天叹天为雨粟焦氏易林新田宜粟上农得谷君子怀德以千百福春秋说题辞粟助阳扶性粟之为言续也粟五变一变而以阳生为苗二变而秀为禾三变而祭然谓之粟四变入臼米出甲五变而蒸饭可食阳以一立为法故粟积大一分穗长一尺文以七列精以五六立故其字为粟西者金所立米者阳精故西字合米而为粟博物志雁食粟则翼重不能飞古今注武帝建元四年天雨粟宣帝地节三年长安雨黑粟元帝竟宁元年山都县雨粟色青黑味苦大者如小豆小者如麻子拾遗记乐浪之东有背明之国宜种百谷有摇枝粟其枝长而弱无风常摇食之益髓有凤冠粟似凤鸟之冠食者多力有游龙粟叶屈曲似游龙也有琼膏粟白如银食此二粟令人骨轻员峤山一名环丘上有方湖周廻千里多大鹊高一丈衔不周之粟粟穗高三丈粒皎如玉鹊衔粟飞于中国故世俗间往往有之其粟食之历月不饥故吕氏春秋云粟之美者有不周之粟焉述异记宋文帝即位而江表二千余里野粟生焉原唐纪宣宗大中二年福建进瑞粟十五茎茎五六穗增全唐诗话李绅初以古风求知于吕温温见齐煦诵悯农诗曰春种一粒粟秋收万颗子四海无闲田农夫犹饿死锄禾日当午汗滴禾下土谁知盘中飱粒粒皆辛苦曰此人必为卿相果如其言泉州志紫帽山有金粟洞宋李邴云唐时泉人客洛阳邂逅一羽衣寄书紫帽隐者既归授书遗以粟米半升还家视之金粟也宋宁宗御书金粟之洞四字刻于石集藻七言律诗增宋朱子次秀野种粟韵阿香一笑走丰隆雨徧平畴万顷中旧喜樊迟知学圃今看许子快论功遥怜郁郁翻秋陇预想垂垂弄晚风珍重诗翁且强健东阡南陌兴无穷诗散句增唐李白虽有数斗玉不如一盘粟韩愈囷仓谷粟满未有旦夕忧杜甫瘦地翻宜粟方干舂粟引高泉宋陆游云屿锄粟唐杜甫鸟雀苦肥秋粟菽粱增本草粱即粟也自汉以后始以大而毛长者为粱细而毛短者为粟今则通唿为粟而粱之名反隐矣今世俗称粟中之大穗长芒麤粒而有红毛白毛黄毛之品者即粱也苏恭曰黄粱白粱青粱广志有具粱解粱有辽东赤粱魏武帝常以作粥汇考增礼记曲礼粱曰芗萁疏粱曰芗萁者粱谓白粱黄粱也萁语助也周礼天官犬宜粱疏犬宜粱者犬味酸而温粱米味甘而微寒气味相成故云犬宜粱集藻五言律诗原唐杜甫佐还山后寄一首白露黄粱熟分张素有期已应舂得细颇觉寄来迟味岂同金菊香宜配绿葵老人他日爱正想滑流匙诗散句增唐杜甫新炊间黄粱别录原种谷地欲肥耕欲细欲深秋耕更佳种欲成实不秕用腊雪水浸过耐旱辟虫时欲仲春得雨为妙小雨欲接湿大雨须俟少干先耙后种种后旋以石砘砘令土坚则苗出旺相如遇天旱苗出土仍砘春种欲深夏种欲浅早禾晚禾欲兼种防岁有所宜一云闰月年宜晚田然大率宜早早田收多于晚早田净而易治晚者芜秽难治且早谷米实而多晚谷皮厚米少而虚行欲稀谚云稀谷大穗来年好麦锄谷锄以三遍四遍为度第一遍曰撮苗留苗欲密第二遍曰定科留其壮者去其密者弱者第三遍曰拥本锄欲深拥其土以护根则耐旱第四遍曰复垄俗名添米五谷惟小锄为良苗出垄则深锄锄不厌数周而复始勿以无草而怠功锄者非止去草盖地熟而实多糠薄而米美锄得十遍可得八米春锄起地夏锄除草春锄不用触湿六月以后虽湿亦无嫌刈谷食货志云力耕数耘收获如盗贼之至故熟速刈干速积刈早则伤鎌刈晚则折穗遇风则收减湿积则藁烂积晚则粒耗连雨则生耳所以收获不可缓也收获者农事之终务本者可怠焉而自弃其前功乎积谷周礼地官曰舍人掌粟入之藏註曰九谷俱藏以粟为主神农之教曰有石城十仞汤池百步带甲百万而无粟弗能守也北方水土深厚窖地而藏可数十年不坏秫增尔雅众秫注谓黏粟也疏与谷相似其茎秆似禾而麤大者是也本草秫一名糯秫一名糯粟一名黄糯苏恭曰凡黍稷粟秫稉糯三谷皆有籼糯也李时珍曰秫即粱米粟米之黏者有赤白黄三色皆可酿酒图经谓秫为黍之黏者说文谓秫为稷之黏者古今注谓秫为稻之黏者皆误也惟苏恭以粟秫分籼糯孙炎注尔雅谓秫为黏粟者得之广志有胡秫早熟及麦齐民要术按今世有黄粱谷秫桑根秫櫶天培秫也汇考增晋书孔羣传羣性嗜酒尝与亲友书云今年田得七百石秫米不足了麴蘖事燕翼贻谋录宋种放有别墅在终南山聚徒讲学性嗜酒种秫自酿林泉之景颇为幽胜真宗闻之欲幸其家而不果咸平六年遣使画图以进澄怀录种明逸嗜酒尝种秫自酿曰空山清寂聊以养和自号云溪醉侯闻奇录徐庭实巡官说干符中武义县有人入山掘地二尺忽陷丈余深数尺收得秫百斛莫知其由将酝酒其味浓厚诗散句增晋陶潜春秫作美酒酒熟吾自斟宋陆游供秫借留客元方夔种秫田多早带秋附录䅟子原䅟子一名龙爪粟一名鸭爪稗北地荒坡处种之苗叶似谷至顶抽茎有三棱开细花簇簇结穗如粟穗而分数岐如鹰爪之状内有细子如黍粒而细褐色味涩稃甚薄碾米煮粥炊饭磨麫蒸食皆宜可救荒附录稊稗增尔雅蕛苵注蕛似稗布地生秽草疏似稗之秽草也尔雅翼稊与稗二物也皆有米而细小本草稗乃禾之卑贱者也故字从卑陈藏器曰有二种一黄白色一紫黑色紫黑者似有毛北人唿为乌禾原稗野生苗叶似䅟子色深绿根下叶蔕紫色梢头出扁穗结子如黍粒茶褐色味微苦用与䅟子同食之益气宜脾故曹植有芳菰精稗之称苗根治金疮及伤损血出不已捣敷即止甚验每一斗得米三升稊苗似稗而穗如粟有紫毛即乌禾也可救荒又可杀虫煮以沃地蝼蚓皆死汇考增孟子五谷者种之美者也苟为不熟不如荑稗庄子道在稊稗原淮南子离先稻熟而农夫薅之不以小利伤大获也注离与稻相似增江表传吴五凤元年交趾稗草化为稻三崃考崃内隙地沙土宜黍稷菽麦独不宜秔秫耳又一种自滇中来者曰云南稗一曰雁爪稗以形似名亦播种畦植与五谷争价东南所无也集藻七言古诗增元方回种稗叹农田插秧秧绿时稻中有稗农未知稻苗欲秀稗先出拔稗饲牛惟恐迟今年淛西田没水却向淛东籴稗子一斗稗子价几何已值去年三斗米天灾使然膺胜真焉得世间无稗人别录增汜胜之书稗既堪水旱种无不熟之时又特滋茂良田亩得二三十斛魏武使典农种之顷收二千斛斛得米三四斗酿酒甚美酽炊食不减粟米可备荒稗秆一亩则当稻秆二亩宜择其秸长而粒大种之倘遇水旱便可多种亦救荒之一助附录稂增尔雅稂童粱注稂莠类也疏今人谓之宿田翁或谓之守田也说文稂禾秀之穗生而不成者谓之蕫蓢尔雅翼稂恶草与禾相杂本草一名狼尾草陈藏器曰生泽地似茅作穗广志云子可作黍食李时珍曰茎叶穗粒并如粟而穗色紫黄有毛荒年亦可采食汇考增诗曹风冽彼下泉浸彼苞稂小雅不稂不莠韩诗外传马不过稂莠附录菵草增尔雅皇守田注似燕麦子如雕胡米可食生废田中一名守气尔雅翼菵米可为饭生水田中苗子似小麦而小四月熟久食不饥尔雅所谓皇守田也附录蒯草增尔雅翼蒯草子堪食如秔米附录东廧增广志东廧色青黑粒如葵子似蓬草色青黑十一月熟出幽凉并乌丸地魏书乌丸地宜东廧似穄可作白酒本草东廧生河西河西人语云贷我东廧偿尔田粱附录粱禾增本草李时珍曰广志云粱禾蔓生其子如葵子其米粉白如麫可作饘粥六月种九月收牛食之尤肥此亦一谷似东廧者也附录蒒草增本草蒒草一名自然谷一名禹余粮言禹治水弃其余粮化而为此寇珣曰蒒实如毬子八月收之海上民常食中国未尝见也李时珍曰方孝孺有海米行亦蒒草之类也汇考增博物志扶海洲上有草名曰蒒其实如大麦从七月熟民歛获至冬乃讫名曰自然谷或曰禹余粮集藻七言古诗增明方孝孺海米行海边有草名海米大非蓬蒿小非荠妇女携篮昼作羣采摘聊于海中洗归来涤釜烧松枝煮米为饭充朝饥莫辞苦涩咽不下性命聊假须臾时附录感禾增齐民要术感禾扶疎生实似大麦附录杨禾增齐民要术杨禾似藋粒细左折右炊停则牙生附录火禾增齐民要术火禾高丈余子如小豆出粟特国附录木禾增山海经崑崙墟上有木禾长五寻大五围汇考增穆天子传天子东征至于重氏黑水之阿爰有野麦爰有荅堇西膜之所谓木禾重氏之所食附录嘉禾原瑞应图嘉禾五谷之长盛德之精也文者异本而同秀质者同本而异秀此夏殷时嘉禾也晋征祥说王者盛德则嘉禾生嘉禾者仁卉也其大盈箱一稃二米增孝经援神契德下至地则嘉禾生春秋运斗枢璇星明则嘉禾液春秋感应符日下沦于地则嘉禾兴春秋说题辞天文以七列星以五故嘉禾之滋茎长五尺五七三十五神盛故连茎三十五穗以成盛德禾之极也汇考原书大传成王时有苗异茎而生同为一穗人有上之者王召周公而问之公曰三苗为一穗抑天下其合为一乎史记鲁周公世家唐叔得禾异亩同颖献之成王成王命唐叔以餽周公于东土作餽禾周公既受命禾嘉天子命作嘉禾前汉书宣帝纪神爵元年诏曰嘉谷玄稷降于郡国郊祀志王莽使中郎平宪诱羌还云天下太平一禾长丈余故乞内属后汉书郑玄传玄年十六号神童民有献嘉禾者欲表府文辞鄙略玄为改作又着颂一篇侯相高其才而修冠礼焉南蛮传顺桓之世板楯数反太守蜀郡赵温恩信降服于是宕渠出九穗之禾吴志孙权传黄龙三年由拳野稻自生改为禾兴县南始平言嘉禾生改明年嘉禾元年赤乌七年秋宛陵言嘉禾生宋书符瑞志汉安帝延光二年六月嘉禾生九真百十六本七百六十八穗宋文帝元嘉十一年八月嘉禾一茎九穗生北汝阴二十二年六月嘉禾生籍田一茎九穗嘉禾生华林园百六十穗二十四年七月嘉禾旅生华林园及景阳山江夏王义恭献嘉禾甘露颂中领军吉阳县侯沈演之上嘉禾颂二十五年六月嘉禾旅生华林园十株七百穗孝武帝大明元年五月嘉禾一株五茎生清暑殿鸱尾中嘉禾生青州异根同穗南齐书祥瑞志永明元年正月新蔡郡获嘉禾一茎五穗八月新蔡县获嘉禾二茎九穗一茎七穗二年八月梁郡睢阳县界野田中获嘉禾一茎二十三穗魏书许谦传谦子洛阳为雁门太守家田三生嘉禾皆异壠合颖太祖善之进爵北地公加镇南将军隋书循吏传梁彦光为岐州刺史甚有惠政嘉禾连理出于州境开皇二年上幸岐州悦其能赐粟五百斛物三百叚御伞一枚南史梁宗室传始兴忠武王憺子暎为吴兴太守郡累不稔中大通三年野谷生武康凡二十二处自此丰穰暎制嘉谷颂以闻旧唐书五行志元和七年十一月龙州武安川会田中嘉禾生有麟食之复生麟之来一鹿引之羣鹿随之光华不可正视使画工图麟及嘉禾来献新唐书代宗本纪干元元年四月立为皇太子初太子生之岁豫州献嘉禾于是以为祥乃更名豫宋史理宗本纪景定元年建阳县嘉禾生一本十五穗诏改建阳为嘉禾县辽史道宗本纪太康三年九月玉田贡嘉禾金史世宗本纪大定二十四年正月辛卯真定进嘉禾二本六茎异亩同颖五行志宣宗兴定元年七月癸卯大社坛产嘉禾一茎十五穗十月丹州进嘉禾异亩同颖熙宗皇统四年正月乙丑陕西进嘉禾十二茎一本七颖山海经崑崙墟有禾末长五寻穆天子传山是唯天下之良山也宝玉之所在嘉谷生之草木硕美天子于是取嘉禾以归树于中国瑞应图舜时后稷播植天降秬秠故诗曰天降嘉种惟秬惟秠东观汉记光武以建平元年生于济阳县是岁有嘉禾生一茎九穗大于凡禾县界大熟因名上曰秀原古今注汉鲁恭拜中牟令嘉禾生恭庭中增会稽典录谢承迁吴郡督邮岁穰嘉禾六穗生于部属拾遗记炎帝始教民耒耜躬勤畎亩之事时有丹雀衔九穗禾其坠地者帝乃拾之以植于田食者老而不死周成王五年有因祗之国丈夫勤于耕稼一日锄十顷之地贡嘉禾一茎盈车故时俗四言诗曰力勤十顷能致嘉颖燕昭王时有白鸾孤翔衔千茎穟穟于空中自生花实落地则生根叶一岁百获一茎满车故曰盈车嘉穟崑崙山者西方曰须弥山上有九层第三层有禾穟一株满车续搜神记卢陵巴丘人文晃者世以田作为业秋收已过获刈都毕明旦至田禾复湛然如先即便获所获盈仓而巨富大业拾遗录七年九月太原郡有献禾一本三穗长八尺穗长三尺五寸大尺围芒穗皆紫色鲜明自禾以上三尺余亦紫色有老人年八十余以素木匣盛之赐物三十叚西域纪天竺国禾之长者没槖駞酉阳杂俎婚礼纳采有合驩嘉禾嘉禾分福也原唐纪代宗永泰元年秋京兆府上言鄠县嘉禾生穗长一尺余穗上粒重叠如连珠郭子仪上言宁朔县界荒地十五里有黑禾偶生徧地扫尽经宿复生其禾圆实味甘美增涌幢小品正德六年如臯县嘉禾一本有至百茎者其一本二十茎者尤多原平阳县志万历辛卯县民有田六亩同时插秧中三亩勃然奋发五日即结谷收成县以为嘉谷先登丰年大瑞增揭阳县志嘉靖十年龙溪士人庄守德田稻一茎五穗以为嘉禾献于府知府丘其仁藏诸库集藻表增唐张说为留守奏嘉禾表臣闻天听自人神和在德代非乏瑞罕遇开泰之期福不虚征必俟休明之主伏惟皇帝陛下仁覆万灵孝理四海政每先于帝籍役不紊于农时嘉气横游祥风纷洒腾文炜色九光连合于贞明逸辈殊伦百宝骈滋于动植臣今月日奉进旨告望凤台庆山醴泉之瑞其日于山陵东栢城内得嘉禾一本臣初见众苗亘垄香颖垂秋嘉玩繁滋欲观成粒左右无识折以呈臣异其绿叶绶舒葱芒璧秀熟视奇状乃知嘉祥下则异亩合茎上又同连双穗昔雍熙之代政理之君虽导出应时而生不择地未有託根神域彰孝德之能深吐秀寿宫助粢盛之丰洁此盖睿诚通感灵佑降祥中古以来未覩斯美臣籍庆宗枝久沐星潢之润躬持瑞颖预奉天保之符忭悦之诚倍兼恒品符载庐州进嘉禾表臣某言得庐州刺史裴靖状称巢县百姓唐海母丧庐墓手自耕植以备祠祭无何于粟田之中辄产嘉禾一本六穗一本五穗即时差录事参军朱宁丁宁考验事状明白臣闻感天地者存乎诚通神明者极乎孝蕴而为精粹发而为祯祥上玄与之献酬后土为之泄露故使腾芳高陇擢颖清秋冠九谷之英英增大田之蔼蔼此皆陛下圣德茂鸿化洽名教生人之内有淳孝灵瑞之下有嘉禾迈风烈于前王焕丹青于唐史不然何幽赞玄答其若是乎臣猥以钝劣祗守风土宣陛下之恩泽抚陛下之庶甿覩兹盛美光荣耳目不胜欢忭踊跃之至权德舆嘉禾合穗表伏见武俊所奏恒州鼓城县生嘉禾一本合穗又卢征奏华州郑县获嘉禾一穗者谨按孙氏瑞应图曰嘉禾者五谷之长王者德茂则生伏惟陛下德叶玄功仁育生类同颖擢秀殊祥并时昔周道既昌唐叔以献表天下和平之兆为阴阳䜣合之符五谷登成百嘉储祉发于厚载集是休征况岳镇之方表章继至感通昭晰莫甚于斯臣等忝列台司喜倍恒品柳宗元贺嘉禾表今月某日宰臣以幽州所进嘉禾图各一轴示百寮者伏以嘉谷顺成灵贶昭格天人合应遐迩同心伏惟皇帝陛下睿谋广运神化旁行植物知仁祥图应圣灵岳不愆于赞佑燕谷用遂于生成丰稔随均知朔南之被泽休嘉克叶见天地之同和六穗惭称于汉臣异亩耻书于周典自中形外均庆同欢臣谬职宪司获覩嘉瑞无任忭跃之至礼部贺嘉禾及芝草表伏见今月某日内出剑南所进嘉禾图及陕州所进紫芝草示百寮者珍图焕开瑞彩交映遐迩偕至福应攸同伏惟皇帝陛下缉熙至道保合太和天惟发祥地不爱宝嘉禾擢质灵草抽英献于王庭唐叔惭同颖之异荐诸郊庙班史谢连叶之奇既呈薿薿之祥更覩煌煌之秀丰年斯着圣寿用彰饮和之人欢忭无极臣等优游至化披翫殊姿庆忭之诚倍百恒品张仲素贺嘉禾表伏见郓州东平县官庄地内有禾异壠双本合成一穗画图奏进传示百寮者谨按瑞应图曰王者德茂而太平君臣和则嘉禾朱草以甲萌言不得中和之气即不生也伏惟陛下鼓和风茂休应泰阶平于上下大中建于人臣神明是若征见必报通彼殊壠总其双茎滋大泽以冥造成嘉穗而荐和合为一彰至化之会同坚而好表资生之丰实推物类以得天意观绘事而拟灵篇凡在班行咸同庆幸状增唐韩愈奏汴州得嘉禾嘉瓜状谨按符瑞图王者德至于地则嘉禾生伏惟皇帝陛下道合天地恩霑动植迩无不协远无不宾神人以和风雨咸若前件嘉禾等或两根并植一穗连房或延蔓敷荣异实共蔕既叶和同之庆又标丰稔之祥感自皇恩微茎何极于造化亲逢嘉瑞小巨喜遇于休明讴增魏曹植谷讴于穆圣皇仁畅惠渥辞献减膳以服鳏独和气致祥时雨洒沃野草萌芽变化嘉谷猗猗嘉禾惟谷之精其洪盈箱协穗殊茎昔生周朝今植魏廷献之朝堂以昭祖灵颂增宋刘义恭嘉禾颂并表臣闻居高听卑上帝之功天且弗违圣王之德故能影响二仪甄陶万有鉴观今古採验图纬未有道阙化亏而祯物着明者也自皇运受终辰曜交和是以卉木表灵山渊効宝伏惟陛下体干统极休符袭逮若乃凤仪西郊龙见东邑海酋献改缁之羽河祗开俟清之源三代象德不能过也有幽必阐无远弗届重译岁至休瑞日臻前者躬借南亩嘉谷仍植神明之应在斯尤盛四海既穆五民乐业思述汾阳经始灵囿兰林甫树嘉露频流板筑初就祥穟如积太平之符于是乎在臣以寡立承乏槐铉浴沐芳津预睹冥庆不胜抃舞之情谨上嘉禾甘露颂一篇不足称扬美烈追用悚汗颂曰二象攸分三灵乐主齐应合从在今犹古天道谁亲惟仁斯辅皇功帝绩理冠区宇四民均极我后体兹惟机惟神敬昭文思九族既睦万邦允釐德以位叙道致雍熙于穆不已显允东储生知夙叡岳茂渊虚因心则哲令问弘敷继徽下武俪景辰居轩制合宫汉兴未央矧伊圣朝九有已康率由旧典思烛前王乃造陵霄遂作景阳有蔼景阳天渊之涘清暑爽立云堂特起植类斯育动类斯止极望江波遍对岳峙化德惟达休瑞惟懋诞降嘉种呈祚初构甘露春凝祯穟秋秀于今匪烈嗣岁仍富昔在放勋历英数朝降及重华倚扇清庖铄矣皇庆比物竞昭伦彼典策被此风谣资臣六蔽任兼两司既恧仲衮又惭郑缁岂忘衡泌乐道明时敢述休祉愧阙令辞沈演之嘉禾颂焕炳祯图昭晰瑞典运倾方閟时亨始显绨状既章鸟文斯辨于皇圣辟承物纪远明两辰丽昌辉天衍理妙位崇事神业盛渊渥德泽虚寂道政恊化安心调乐移性玉衡从体瑶光得正臣星垂采景云立庆极仁所被罔幽不攘至和所感靡况弗彰鸳出丹穴鹦起西厢白鹿踰海素鸟越江结响穹阴仪形钟阳治人奉天迺勤迺格黛耜俶载高廪已积嘉禾重穋甘露流液擢秀辰畦扬颖角泽离穟合豪荣区荫斥盈箱征殷贯桑表周今我大宋灵贶绸缪帝终撝谦绎思勿休躬荐宗庙温恭率由降福以诚孝享虔羞颁祉推功登徽叡诏恩覃隐显赏延荒徼河溓海夷山华岳燿憬琛夐賮兼泽委效日表地外改服请教茂对盛时绥万屡丰厌厌归素秩秩大同上藏诸用下知所从仰式王度俯歌南风鸿名称首永保无穷赞增汉郑玄婚礼谒文赞嘉禾为谷班禄是宜吐秀五七乃名为嘉赋增唐潘炎嘉禾合穗赋并序景龙二年秋八月属县长子有嘉禾合穗瑞不虚月侯其伟而乃赋曰天祚明德兮降之嘉生案彼灵篇兮莫之与京脉震土膏且分苗于南亩驷临天汉爰合穗以西成当元后之历试表休征于太平不莠不稂实坚实早引薰风于和气承湛露于苍昊生非百里验管仲之虚辞出异崑山自我皇之所宝在瑞图之右为旷代之祥唐叔得之而合颖周成得之以充箱双米一稃称之表异孤茎六穗颂以非常今也尤盛居然允臧转风而屡腾佳气就日而交见祥光独天不生託厚载于富媪非圣不感効元符于我皇我皇得之炽而昌风之起兮云之扬嘉禾之瑞未可量天子亿载临万方张真祥嘉禾合颖赋南山之下兮无人之境力穑此中兮均夫躁静劳则不惮既寒耕而热耘庆有所归忽异亩而同颖茎骈惜芃芃之色秀合垂䔿䔿之影此焉观瑞亦祗以异比于木乃连理之祥在于人盖同心之义稃已闻于二米茎乃殊于九穗岂非德之能及实圣朝之所致爰考休征丰年是凭麦两岐而能匹茅三嵴而徒称固神仓之可贮期郊庙之以升欲荐尧阶且闻秷秷之获将登神膳遂入烰烰之烝天道玄默瑞以表德岂无沃土而光于我家岂无异方而祚此王国不有嘉生孰谓宾荣友朋之心因取兴于连茹兄弟之乐遂作戒于分荆伫闻唐叔之献颂我后之昇平赵蕃甸人献嘉禾赋圣上崇国本致时康动玄象之昭鉴产嘉禾而应祥甸人于是具畚锸修封疆启芳颖于修畛荐灵姿于我皇懿夫挺拔自分连拳相接始穰穰而齐实终矫矫而异叶殊其本均二气以发生同乎心表一德之和协不然者宁擢秀于坟衍载具美于图牒征其瑞质稽彼大同见芬敷而共贯信萦结以交通则知符乎帝道发自天功合穗之珍方将效祉于今日异亩之美岂独标奇于古风于是野老欢心田夫尽力宛移根于沃壤之际俄发耀于丹墀之侧祥烟近拂乍疑连理之形喜气傍临更辨合欢之色弥彰执契之道载助惟馨之德尔其天鉴非远神珍是呈始苕亭而间出终夭矫而曲成岂比躬稼之时尽化晋君之草挺生之岁克符汉帝之名向令质委离披孤生苯䔿安得临玉砌迩龙衮设穜稑之萌芽为理化之根本是知六府惟序万邦式孚茅三嵴而非偶兽共觝而自殊未若耀青芳于近甸垂嘉贶于灵图况复圣虑弥深皇猷思永梯山航海未足契其休光菲食卑宫将欲示其丰省斯所谓腾茂实于厚地故荐穗于重颖明沈鲤嘉禾赋惟帝籍之千亩接宸极之宫墙翕垓埏之瑞炜穆元辰于孟阳萃坤灵而厚载孕扶舆以发祥错龙鳞于原隰布镂刻于塍疆沁玉河之沃润浥金露之膏瀼拓周台之灵囿陋汉苑之朱堂感华胥于禁寓辟融泽于扶桑祷农祥于地后震瘅愤于天房盖圣朝之所以先稼穑备烝尝展一人之孝思而关社稷之灵长者也粤惟我皇践祚阐坤握干仁亶义濊圣思广渊契七月之精蕴领无逸之真诠振天明而育德躬丰服于明禋履桑林而简器望三素以祈年当东作之平秩举大典于籍田亲秉耒以三推御葱辖于青毡命后稷以播谷简伯禹以疏泉班保介而终亩劳百辟于肆筳布阳和于九有畅圣泽于八埏尔乃精忱上达协气旁通瑞祉迸臻灵贶云从沴氛神御宝露时融宜暑宜寒十雨五风将及我私先急我公我黍翼翼我稷芃芃既庭且硕实大以丰乃有嘉禾秀擢蒙茸或一本而多岐或数穗而同茎引瑶风以幻质濯玉瀣而凝精陆离离以缀蕾晔釆釆以含英溶丹椹之芳洁灿琼蘂之晶荧秉五七之恒德挺九穗之奇祯累连珠而合颖壹金玉而本生霈休符于甘雨衔滋液于璇星毓祥柯以五变耀泰运于九茎天施雨而匪瑞日沦地而有征譬礼义之多富猎龙凤之异名轶幽谷之兰掩玄圃之松苓彼紫麻绿苣岂嘉禾之与埒而碧麦灵苗讵并蔚而争荣若夫粟雨炎帝瑞发轩辕陶虞异穱鲁史书年成周合穗唐叔命篇字成雨于苍颉颖颂着于郑玄拳野产之而名邑赤乌因之以改元外此而朱蓂历于尧陛紫蕙茁于太原秀腾济阴之境旅生建武之年稻孙扬蕤于金斗祥麟集食于武川敬仲乃启封禅之所致汾阳极称天瑞之可传此皆帝不贵乎金玉而宝夫衣食之源故其政必调于函夏而时省歛于秋田之所致也乃有连丛合陇七穗五岐三苗四熟珍绮纷披或北里之称盛或玄山之让奇不周或呈其异种帝庭或献自外夷或光照九阿之谣或香闻五里之滋是以繁瓌侈称于前代而昌符踵应于来兹孰若圣世之休祯炳灵淑于神祗实皇衷之渊塞特示象于畴菑既登八极于安和仍跻万国于咸煕允阜泽之潜通羌宏化之宠绥于是田畯至喜穑夫载忻佥曰异哉世所希闻薄言釆之以献吾君于惟皇上勋华淑轨方且秉冲自下逊美弗居谓嘉谷之呈象岂凉德之克符实先圣之显烈膺上帝之瑶图也于是降明诏蠲吉辰征太师之九奏举宗伯之十伦饬豆登而并荐毖尊俎以俱陈信曾孙之有道企皇祖之居歆于是大礼告成亿兆欢忻东渐海隅西暨沙壖具瞻上瑞雷动风传凡在廷之臣工咸稽首以飏言谓圣王治天下以孝而五谷为王政之先兹者圣德广运格于重玄一人有庆兆民赖焉将使至治刑于万国嘉祥载于普天皇风皥皥王道平平端冕垂旒四海晏然明明天子寿考万年许国嘉禾赋勾吴文学蹑屩之燕会天子藻润太平四方瑞应日奏阙下既闻有献嘉禾者羣公毕贺迺盱衡濯虑而往观之遘狥华子与好古先生辨论金门之左揖而听其语狥华子曰吾闻太和之气酝酿堪舆蓄极而发奇珍乃摅祥风之所披拂膏露之所沾濡神不能阐其粹天不能表其符沕潏逢涌溢为嘉禾盖冥搜于玉筴兹快觌于皇都夫其陆海广轮神臯沃衍龙首通渠鱼鳞叠畹蔚封畛兮纵横倬阡陌兮宛转三推既倡兮九扈作劳黄茂聿滋兮玄功斯显则有玉山异种北里仙英济阳九穗崑崙五寻挹光华于日月凝沆瀣于太清卿云照烂以垂覆景星炜煜而流晶毓非常之元化挺秀质于金茎尔乃颖擢丹霞颗抱明月丰枝苯䔿玮干芳洁或珠联于异亩或琪映于同畷或两仪分于混沌或五气散于轇轕或参乎干画之精或象乎洛畴之列其生也后稷降灵厉山遗烈种美璧于蓝田萃商金于清樾其用也含哺万国芬芳九闼颐天颜于五位肇王基于七月猗寰中之上瑞羗阅世而昭揭昔苍姬之受命兮爰抽祕于唐叔逮白水之真人兮值虹流而载育曰悠悠其历劫兮嗟未闻乎芳躅匪至宝之不可恒兮何寂寥于图箓圣皇建极兮超赫胥而轶大庭黄舆献琛兮嘉禾乃登迩葳蕤兮千亩远璀璨兮八纮由顾命越于今兹兮果何方兮弗获亦何岁兮弗生保介纷纶而奏御奇祥杂沓于汗青盖千万年之希睹而鸿蒙剖判所未有之庥祯也谓宜陟岱岳告成功勒苍崕树穹窿跨蓂荚于尧除掩蟠桃于汉宫何为乎仅升太庙之几聊陈尚膳之饔蔑洪朗而弗耀抑崇峻以谦冲意者圣人之盛德兮虑非所以章明赐而承昊穹于是好古先生拂然色厉正襟谔谔而复之曰异乎子言所谓见一斑之文豹蔽丰蔀而测星躔者也吾闻之柔桑暮拱殷道以兴芝房协律汉业几倾苍鳞驷于羯乘黄龙炫于吴京谓变者未必为咎疑祥者未必为祯其休其否此焉足凭嗟大钧之寥阔兮二五交蒸神奇臭腐兮靡诡弗呈勘一抹一挤之荣亦造化之偶然兮夫何与于朝廷是故明王驭世不贵异物有兢兢而思慎曷颛颛于黼黻稽六府之重轻察三才之秒忽故以丰年为宝民食为天游神稼穑雅意甫田躬黛耜御绀辕廑穆清之宵旰祗求裕乎元元如其耕耘不扰疆理尽力多黍多稌时万时亿虽有嘉禾奚益世故今天子远览陶钧之上庶几归禾之旨视厥方贡让而弗处有事寝园荐馨而已盖俯狥乎百辟非则傚乎夸诩子大夫不究本原矜奇说异殊谬乎春秋之义语未卒勾吴文学摄齐而进曰长卿有言楚既失矣齐亦未为得也且皇天树后以长世岂漠然其无情有钖羡以纯佑或降威以宣惩伊灾祥之大致固在昔其明征然而天道远人道迩验善恶之几先视后德何如耳有禾芊芊明盛之年飞紫芒于尧陌垂金粟于舜田气缘感而后应治有开而必先以此为瑞瑞何疑焉若夫帝泽未流嘉禾聿穟摇盲飈以扶疎润怪雨而薆薱虽併穗之可观实阴阳之多戾出非其时是奚足贵名之曰妖又岂非类故夫麟一也游郊者轩以之光西狩者周以之亡凤一也岐山鸣而德茂颖川集而道荒彼四灵其毕尔岂兹禾之比方盖以瑞称之兮瑞未可必以妖视之兮妖亦非常亮神霄之有意非臧否其茫茫维观物而考德兮乃天人之并彰噫嘻为妖为瑞以昬以圣则大圣之握符必降康之綦盛方今巢燧当阳夔龙布令步玉斗悬金镜匹夫轸于宸衷三农重于八政春台若登寒暑皆应是以震声日景霅煜九玄贡华乔岳输英大川极薰蒸而旁魄乃茁畅于天田所谓以和召和兮洵神理之自然岂比夫赤乌与泰始空诧说于民间昔我高皇帝之绍天也虎旅戢而化成龙门献其嘉穗肆贲天章用歌敬畏不侈大以自矜爰贻谋而钖类诚天宠其德而灵承其瑞于今观之维上克配而先生不考于此一以为希覩一以为偶然弗原天而尽人得无立言之少偏伊欲照金简重瑶编表煕朝之鸿铄迈周烈于千年务昭明乎圣德乃论治之真诠文学语既从容而先生歛容唯唯诺诺顾谓徇华子曰此嘉禾之谠议也足劝贤而警虐庶几风人用备着作乐章增宋史朝会乐章彼美嘉禾一茎九穗农畴告祥史牒书瑞击壤欢歌如京委积留献春种昭钖善类嘉彼合颖致贡升平异标南亩瑞应西成德至于地皇祇效灵和同之象焕发祥经五言排律原唐孟简咏嘉禾合颖玉烛将成岁封人亦自歌八方霑圣泽异亩发嘉禾共秀芳何远连茎瑞且多颖低甘露滴影乱惠风过表稔由神化为祥识气和因知兴嗣岁王道旧无颇增无名氏嘉禾合颖天祚皇王德神呈瑞谷嘉感时苗自秀证道叶方华气转腾佳色云披映早霞薰风浮合颖湛露净祥花六穗垂兼倒孤茎袅复斜应同唐叔献称庆比周家诗散句增周庾信嘉禾双合颖稻熟再含胎唐张籍田有嘉谷陇异亩穗亦同宋夏竦眉山远地蜀山西九穗嘉禾忽效奇元王恽嘉禾岁芊芊御定佩文斋广群芳谱卷九广羣芳谱御定佩文斋广羣芳谱卷十谷谱大豆原豆者荚谷之总名也大者谓之菽增本草大豆有黑白黄褐青斑数色原黑豆处处有之苗高三四尺蔓生茎叶蔓延叶团有尖色青带黑上有小白毛秋开小白花成丛结荚长寸余多者五六粒亦有一二粒者经霜乃熟𦂳小者为雄豆入药良大者止堪食用作豉及喂牲畜味生则平炒则热煑则寒作豉主发散造酱及生黄卷平牛食之温马食之冷一体之中用之数变小儿以炒豆同猪肉食多壅气致死十岁以上则无妨服荜麻子及厚朴者并忌炒豆犯之胀满致死黄豆亦有小大二种种耘收获苗叶荚萁与黑豆无异惟叶之色稍淡结角比黑豆稍肥其豆可食可酱可豉可油可腐腐之滓可喂猪荒年人亦可充饥油之滓可粪地萁可然火叶名藿嫩时可为茹增广志有黄落豆有御豆有塲豆有青有黄者齐民要术今世大豆有白黑二种及长梢牛践之名又有黑高丽豆鷰豆大豆类也汇考增诗幽风七月亨葵及菽小雅中原有菽庶民采之采菽采菽筐之筥之传菽𠩄以笔太牢而待君子也笺采之者采其叶以为藿三牲牛羊豕芼以藿王飨宾客有生爼乃用铏羹故使采之原大雅蓺之荏菽荏菽斾斾增礼记檀弓啜菽饮水尽其欢月令孟夏之月天子食菽与鸡注菽实孚甲坚合属水鸡木畜时热食之亦以安性也原左传周子有兄而无慧不能辨菽麦注菽大豆也豆麦殊形易别故以为痴者之候增战国策张仪为秦连横说韩王曰韩地险恶山居五谷𠩄生非麦而豆民之所食大抵豆饭藿羹注藿菽之少者姚云史记后语作非菽而麦下文亦作菽古语只称菽汉以后方唿豆史记周后稷本记弃为儿时屹如巨人之志其游戏好种树麻菽麻菽美前汉书鲍宣传浆酒藿肉注师古曰藿豆叶也杨恽传恽报孙会宗书诗曰田彼南山芜秽不治种一顷豆落而为萁人生行乐耳须富贵何时后汉书冯异传王郎起光武自蓟东南驰晨夜草舍至饶阳芜蒌亭时天寒烈众皆饥疲异上豆粥明旦光武谓诸将曰昨得公孙豆粥饥寒俱觧后帝即位使中黄门赐以珍宝诏曰仓卒芜蒌亭豆粥滹沱河麦饭厚意久不报晋书良吏传吴隐之介立有清操虽日晏歠菽不飨非其粟隐逸传翟庄端居筚门歠菽饮水州府礼命及公车征并不就北齐书厍狄伏连传冬至之日亲表称贺其妻为设豆饼伏连问此豆因何而得妻对向于食马豆中分减充用伏连大怒典马掌食之人并加杖罚唐书韦贯之传贯之居贫噉豆糜自给扬子子有含菽缊絮而致滋美其亲将以求孝也列子周谚曰晨出夜入自以性之恒啜菽茹藿自以味之极吕氏春秋得时之豆长茎短足其荚二七为族多枝数节竞叶蕃实淮南子河水中浊而宜菽焦氏易林中原有菽以待饔食饮御诸友所求大得旦树菽豆暮成藿羹心之𠩄乐志快心欢孝经援神契赤土宜菽春秋佐助期豆神名灵殖姓乐长七尺大目通于时节原东观汉记刘平尝为饿贼𠩄刼叩头曰老母饥少气力待平为命愿得还饭食母驰来就死涕泣发于肝胆贼即遣去乃摭三斗豆以谢贼恩闵贡字仲叔太原人也与周党相友党每过仲叔共啜菽饮水无菜茹古今注宣帝元康四年南阳雨豆世说石崇为客作豆粥咄嗟便办恒冬天得韭萍虀王恺为搤腕乃密货崇帐下都督问𠩄以都督曰豆至难煑唯预作熟末客至作白粥以投之韭萍虀是捣韭根杂以麦苗尔增鹖冠子两叶蔽目不见泰山䨇豆塞耳不闻雷霆拾遗记乐浪之东有背明之国宜种百谷有绕明豆其茎弱自相萦纒有顷离豆言其豆见日叶垂覆地食者不老不疾益都耆旧传朱仓字卿云之蜀从处士张宁受春秋籴豆十斛屑之为粮闭户精诵宁矜之歛得米二十石仓不受一粒尔雅翼八月雨为豆花雨原䨇槐岁抄温陵人家中元前数日以水浸黑豆暴之及芽以糠皮寘盆内铺沙植豆用板压长则覆以桶晓则晒之欲其齐而不为风日损也中元则陈于祖宗之前越三日出之洗焯渍以油盐苦酒香料可为茹卷以麻饼尤佳色浅黄名鵞黄豆生弘治乙卯六月黟歙雨豆隆庆六年四月陕西西宁卫天降黑豆徧地人食之则气闭集藻赋增晋张华豆羹赋乃有孟秋嘉菽垂枝挺英是刈是获充箪盈箧香铄和调周疾赴急时御一杯下咽三叹时在下邑颇多艰难空匮之厄固不辍懽追念昔日啜菽永安颂增宋苏轼食豆粥颂道人亲煑豆粥大众齐念般若老夫试挑一口已觉西家作马五言古诗原魏曹植应诏作煮豆燃豆萁豆在釜中泣本是同根生相煎何太急晋陶潜归园田居种豆南山下草盛豆苗稀晨兴理荒秽带月荷锄归道狭草木长夕露沾我衣衣沾不足惜但使愿无违七言古诗增宋苏轼豆粥君不见滹沱流澌车折轴公孙仓皇奉豆粥湿薪破灶自燎衣饥寒顿解刘文叔又不见金谷敲氷草木春帐下烹煎皆美人萍虀豆粥不传法咄嗟而办石季伦干戈未解身如寄声色相缠心已醉身心颠倒自不知更识人间有真味岂如江头千顷雪色芦茅檐出没晨烟孤地碓舂秔光似玉沙瓶煮豆輭如酥我老此身无着处卖书来问东家住卧听鸡鸣粥熟时蓬头曳履君家去方岳豆苗江南之笋天下奇春风匆匆催上篱秦邮之姜肥胜肉远莫达之长负腹先生一钵同僧居别有方法供斋蔬山房扫地布豆粒不烦勤荷烟中锄手分瀑泉洒作雨覆以老瓦如穹庐平明发视玉髯磔一夜怒长堪冰菹自亲火候瀹鱼眼带生芼入晴云椀碧丝高压涎滑莼脆响平欺辛螫蔊晚菘早韭各一时非时不到诗人脾何如此隽咄嗟办庾郎处贫未为惯诗散句原唐杜甫相携行豆田秋花霭霏霏增宋杨万里道边篱落半遮眼白白红红徧豆花唐张九龄塲藿已成岁杜甫豆子雨已熟宋苏轼秋霖暗豆荚陆游宿雨饱豆荚豆荚雨中肥林景煕虫响豆花秋原唐杜甫南山豆苗早荒秽增许浑童子遥迎种豆归温庭筠桑竹参差映豆花宋陆游笾实傍篱收豆荚杨万里晚紫豆花初总角元李孝光豆遗晨壠茅齐白明高启白豆花开片雨余原孟淑卿豆花雨过晚生凉别录原种植槐无虫宜豆夏至前后下种上旬种则花密荚多宜甲子丙子戍寅壬午及六月三卯日忌西南风及申卯日肥地宜稀薄地宜密才出便锄草净为佳使叶蔽其根不畏旱获宜晚荚赤茎苍叶微黄方获增崔寔月令二月可种大豆又二月昏参夕杏花盛桑椹赤可种大豆谓之上时四月时雨降可种大小豆杂阴阳书大豆生于槐九十日秀秀后七十日熟豆生于申壮于子长于壬老于丑死于寅恶于甲乙忌于卯午丙丁齐民要术春大豆次稙谷之后二月中旬为上时三月上旬为中时四月上旬为下时岁宜晚者五六月亦得然稍晚稍加种子地不求熟收刈欲晚必须耧下锋耩各一锄不过再叶落尽然后刈刈讫则速耕种茭者用麦底一亩用子三升先漫散讫犁细浅㽟而劳之若泽多者先深耕讫逆垈掷豆然后劳之九月中候近地叶有黄落者速刈之汜胜之书曰大豆保岁易为宜古之𠩄以备凶年也谨计家口数种大豆率人五亩此田之本也三月榆荚时有雨高田可种大豆土和无块亩五升土不和则益之种大豆夏至后二十日尚可种戴甲而生不用深耕大豆须匀而稀豆花憎见日见日则黄烂而根焦也获豆之法荚黑而茎苍辄收无疑其实将落反失之故曰豆熟于塲于场获豆即青荚在上黑荚在下汜胜之区种大豆法坎方深各六寸相去二尺一亩得千六百八十坎其坎成取美粪一升合坎中土搅和以内坎中临种沃之坎三升水坎内豆三粒覆上土勿厚以掌抑之令种与土相亲一亩用种一升用粪十六石八斗豆生五六叶锄之旱者溉之坎三升水丁夫一人可治五亩至秋收一亩中十六石农政全书种大豆锄成行壠舂穴下种早者二月种四月可食名曰梅豆吴下田家志种豆宜甲子乙丑壬申丙子戊寅壬午壬寅原服食博物志人食豆三年则身重行动难左慈荒年法用大豆粒细调匀者生熟挼之令有光暖彻豆心内先日不食以冷水顿服讫一切鱼肉菜果不得复食渴饮冷水初小困十日后体力壮健不思食抱朴子相国张文蔚庄内有鼠狼穴养四子为蛇𠩄吞鼠狼雌雄情切乃于穴外坌土壅穴俟蛇出头度其回转不便当腰咬断而噼腹衔出四子尚有气寘于穴外衔豆叶嚼而敷之皆活后人以豆叶治蛇咬盖本于此延年秘录服大豆令人长肌肤益颜色填骨髓加气力补虚能食不过两剂大豆五升如作酱法取黄捣末以猪肪炼膏和丸梧子大每服五十丸至百丸温酒下神验秘方也肥人忌服辍耕录黄山谷煑豆帖云煮黑豆法确豆一升挼莎极净用贯众一斤细剉如骰子同豆斟酌水多少慢火煑豆香熟日干之翻覆令展尽余汁簛取黑豆去贯众空心日㗖五七粒食百草木枝叶皆有味可饱也荆湖近事陶华以盐煑黑豆常食之云能补肾盖豆乃肾之谷其形类肾黑色通肾引之以盐𠩄以妙也李守愚侵晨井华水吞黑豆五七粒谓之五脏谷到老视听不衰制用六月六日以洗净大黄豆煮熟取出候冷以麫为衣摊于席上以衣盖之又用青蒿㷈一七取出晒干搓去麫黄入缸煎紫苏盐汤候冷浸豆与水平每豆一斤用盐六两浸过一夜取出和食香拌匀装净罈内令日晒四五日从新搜过一次再晒再搜四五次用附录稆豆原稆豆一名䝁豆一名䝁菽一名治䝁一名鹿豆一名驴豆黑豆中最细者即黑小豆也野生今下地亦种之小科细粒叶如葛霜后熟可蒸食甘温无毒炒焦黑热投酒中治产后冷血赤小豆原赤小豆一名赤豆一名红豆处处种之夏至后下种苗高尺许叶本大末尖至秋开花淡银褐色有腐气荚长二三寸比绿豆荚稍大色微白带红三青二黄时即收之可煮可炒可粥饭可作麫食馅并良久服则津血渗洩令人肌瘦身重合鱼鲊食成消渴其稍大而鲜红淡红者止可食用色赤黯而粒紧小者入药甘酸平无毒心之谷也性下行能入阴分行津液利小便消胀除肿止吐治下痢肠澼解酒病除寒热排脓散血通乳汁下胞衣利产难水气脚气最为急需花名赤腐婢解酒毒明目下水治小儿丹毒叶去烦热煮食明目汇考原吴志赵达传达治九宫一算之术使人取小豆数升播之席上立处其数验覆果信晋书郭璞传璞至庐江爱主人婢无由而得乃取小豆三升绕主人舍散之主人晨见赤衣人数千围其家就视则灭甚恶之请璞为卦璞曰君家不宜畜此婢可于东南三十里卖之慎勿争价则此祟可除主人从之岁时杂记共工氏有不才子以冬至日死为疫鬼畏赤豆故是日作赤豆粥厌之田家五行十二月二十五日夜煑赤豆粥大小人口皆食之在外之人亦留分以俟其归谓之口数粥亦驱瘟鬼之意别录增齐民要术赤豆三月种六月旋摘迟者四月种亦可宜稀稠得𠩄太密不实绿豆原绿以圆小者佳大者名植豆功用颇同四月下种苗高尺许叶小而有毛至秋开小白花荚长二三寸比赤豆荚微小有二种粒麤而色鲜者为官绿又名明绿皮薄粉多粒小而色暗者为油绿又名灰绿皮厚粉少早种者名摘绿可频摘也迟种者名拔绿一拔而已其用甚广可作豆粥豆饭豆酒煼食炒食水泡磨为粉澄泸作饵蒸糕盪皮压索为食中要物亦可喂牲畜真济世良谷也性甘寒无毒肉平皮寒用宜连皮解金石砒霜草木一切诸毒生研新汲水服反榧子壳害人合鲤鱼鲊食久则令人肝黄成渴病花及芽解酒毒荚治赤痢汇考增湘山野录真宗深念稼穑闻占城稻耐旱西天菉豆子多而粒大各遣使以珍货求其种占城得种二十石至今在处播之西天中印土得菉豆种二石不知今之菉豆是否始植于后苑秋成日宣近臣尝之仍赐占稻及西天菉豆御诗孙公谈圃张文定尝苦脚疾无药可疗一日游相国寺有卖药者得菉豆两粒服之遂癒原唐公之夔号抱一西粤人也言其地无绿豆每承舍入京包中止带斗余多则至𣏼江輙遇风浪不能渡到彼中比于药物凡患时疾者用等秤买一家煑豆香味四达两邻对门患病人闻其气輙愈别录原种植绿豆宜刈了麻地上种之太早不生荚若其年李不蛀则豆有收忌卯日下种增种树书种菉豆地宜瘦四月种六月收子再种八月又收原制用豆虀先取湿沙纳甆器中以绿豆匀撒其上如种艺法深桶覆藏室中勿令见风日一次掬水洒透俟其苗长可尺许摘取蟹眼汤绰过以料虀供之赤豆亦可然不如绿豆之佳白豆原白豆一名饭豆小豆之白者也亦有土黄色者大如绿豆而差长粥饭皆可用四五月种苗叶似赤小豆而微尖嫩者可作菜亦可生食味甘平调中补五脏暖肠胃肾之谷也肾病宜食浙东一种味更胜作酱作腐极佳北方水白豆相似而不及增本草一种蔉豆叶如大豆亦其类也碗豆原豌豆一名胡豆一名戎菽一名毕豆一名青小豆一名青斑豆一名麻累一名回鹘一名淮豆一名国豆种出西戎北土甚多八九月下种亦有春种者蔓生有须叶似蒺藜叶两两相对嫩时可食三四月开小花如蛾形淡紫色结荚形圆长寸许子圆如药丸嫩时可煑食老则可炒食可作麫食饀磨粉麫甚白而细腻出西戎者大如杏仁百谷之中最为先熟又耐久藏宜多种可和酱作澡豆去䵟𪒟令面光泽亦可喂马性甘平无毒调营卫平气益中治消渴淡煑食之良煑食杀鬼毒心病下乳汁研末涂痈肿痘疮集藻状增唐陆贽请依京兆所请折纳事状京兆府先奏当管虫食豌豆全然不收请㨿数折纳大豆奉勅宜依度支续奏称据时估豌豆每斗七十价已上大豆每斗三十价已下京兆府𠩄请将大豆替豌豆望令各据估计钱数折纳则冀免损官司者求瘼救灾国之令典求瘼在知其𠩄患救灾在恤其𠩄无只如螟蜮为殃豌豆全损检覆若非虚谬地税固合免征直道而行大体斯在司府折纳充数已为尅下从权度支凖估计钱乃是幸灾规利𠩄得无几其伤实多伤风得财非谓理道且豌豆为物入用甚微旧例𠩄支唯充畜料凖数廻给大豆诸司谁曰不然计价剩征义将安在理无𠩄㨿事不可从望依前勅处分未审可否别录增农政全书玄扈先生曰碗豆与蚕豆各种蚕豆之利倍于豌十倍其耐陈则一也蚕豆原蚕豆一名胡豆南北皆有蜀中尤多八月下种冬生嫩苗可茹茎方而肥中空叶状如匙头圆而下尖面绿背白柔厚一枝三叶二月开花如蛾状紫白色结荚连缀蜀人收其子备荒性甘微辛平无毒快胃和脏腑解酒毒误吞金银等物者用之皆效集藻七言律诗增宋杨万里招陈益之李兼济二主管小酌益之指蚕豆云未有赋者戏作七言翠荚中排浅碧珠甘欺崖蜜輭欺酥沙瓶新熟西湖水漆櫑分尝晓露腴味与樱梅三益友名因蚕茧一丝絇老夫稼圃方䨇学谱入诗中当稼书别录增农桑通诀蚕豆百谷之中最为先登农政全书玄扈先生曰蚕豆种花田中冬天不拔花秸用以拒霜至清明后拔之蚕豆八月初种腊月宜厚壅之此种极救农家之急且蝗𠩄不食豇豆原豇豆一名䜶𧰤处处有之谷雨前后下种者六月子便可种一年可两收四月种者七八种收一种蔓长丈余一种蔓短悬架则蕃铺地则不甚旺宜灰壅其叶俱本大末尖嫩时可茹其花有红白二色荚有白红紫赤斑驳数色长者至二尺生必两两并垂有习坎之义子微曲如人肾形𠩄谓豆为肾谷者宜以此当之性甘咸无毒理中益气补肾健胃和五脏调营卫生精髓止消渴吐逆泄痢小便数与诸疾无禁但水肿忌补肾不宜多食此豆嫩时充菜老则收子可谷可果可菜取用最多豆中上品也别录原本草昔卢廉夫教人补肾气每日空心煑豇豆入少盐食之大有益袖珍方中鼠莽毒者以豇豆汁饮即解欲试者先刈鼠莽苗以汁泼之便根烂不生此则物理然也附录黎豆原黎豆一名狸豆一名黎沙一名猎沙其大者名虎豆亦名虎沙野生山中人亦有种之者三月下种生蔓叶如豇豆但文理偏斜六七月开花成簇紫色状如扁豆花一枝结荚十余长三四寸大如拇指有白茸毛老则黑而露筋宛如干熊指爪之状其子大如刀豆淡紫色有斑点如狸文煑去黑汁同猪鸡肉再煮食味乃佳附录马豆增古今注马豆一名马沙似虎豆而小实大如指亦可食也汇考增云仙散录品物类聚曰白马豆食之齿醉虢国夫人厨吏邓连以洗豆皮作灵沙臛供翠鸳堂藊豆原藊豆一名沿篱豆一名蛾眉豆二月种蔓生人家多种之篱边或以竹木架起每叉三枝一居顶二对生一枝三叶亦一居顶二对生叶大如杯圆而有尖花有紫白二色状如小蛾有翅尾形荚生花下花卸而荚现及老长寸余有青白二色形凡十余样或长或团或如龙爪虎爪或如猪耳刀镰种种不同皆累累成枝一枝十余荚成穗白露后实更繁衍子有黑白赤斑四色每荚子或一或二三一种荚硬不堪食惟豆子麤圆而色白者可入药微炒用气味甘微温无毒和中下气消暑暖脾胃除湿热止消渴解酒毒河豚鱼毒一切草木毒集藻增明王伯稠凉生豆花豆花初放晚凉凄碧叶阴中络纬嗁贪与邻翁棚底话不知新月照清溪别录原月令广义芒种前扁豆开花主水种植清明下种以草木灰盖之不用土覆芽长分栽搭棚引上增农政全书玄扈先生曰以口向上种之粒粒出若扁种十不出一盖豆瓣重顶土不起故烂刀豆原刀豆一名挟剑豆人家多种之蔓引一二丈叶如豇豆叶而稍长大五六七月开紫花结荚长者近尺微似皁荚扁而剑嵴三稜嫩青煑食酱腌蜜煎皆佳老则微黑子大如拇指顶淡红色同鸡猪肉煮食甚美气味甘平无毒温中下气利肠止䬣逆益肾补元别录原本草纲目一人病后䬣逆不止声闻邻家或令取刀豆烧存性白汤调服二钱即止此亦取其下气归元而逆自止也种植将地锄松深半尺熟粪拌匀清明时先用布湿微水润豆令胀将见芽锄前土作穴每穴一粒侧放入不可深此豆体重深则难出上用锯末拌土薄盖一层一云用草灰日日浇令湿俟生蔓竹木架起大灵豆增贵耳录大灵豆华山陈搏有灵豆服一粒四十九日不饥筋力如故颜色若婴儿世罕得服之者木豆增交州记木豆出徐僮间子美似乌头大叶似柳一年种数年採灵光豆增杜阳杂编大历中日林国献灵光豆大小类中国之菉豆其色红而光芒长数尺本国人唿为诘多珠和石上菖蒲叶煑之即大如鵞卵其中纯紫称之可重一斤已上啖之香美无比数日不复言饥渴佛豆增益部方物畧记佛豆粒甚大而坚农夫不甚种唯圃中莳以为利以盐渍食之小儿所嗜集藻赞增宋宋祁佛豆赞丰粒茂苗豆别一类秋种春敛农不常莳脂麻原脂麻一名油麻一名胡麻一名巨胜一名方茎一名狗虱一名藤弘一名交麻陶弘景曰胡麻八谷之中惟此为良李时珍曰脂麻有有早晚二种黑白赤三色茎皆方高者三四尺叶光泽有本团而末锐者有本团而末分三丫如鸭掌形者葛洪谓一叶两尖为巨胜盖不知乌麻白麻皆有二种叶也秋开白花似牵牛花而微小亦有带紫艶者节节生枝结角长者寸许四稜六稜者房小而子少七稜八稜者房大而子多皆随地肥瘠苏恭谓四稜为胡麻八稜为巨胜谓其房大胜诸麻也其枝四散者角繁子多一茎独上者角稀子少取油以白者为胜可以烹煎可以然点服食以黑者为良胡地者子肥大其纹鹊其色紫黑取油亦多尤妙其色黑入肾能润燥也赤者状如老茄子钱乙治痘疮变黑归肾用赤脂麻煎汤送百祥丸取其解毒耳汇考增拾遗记乐浪之东有背明之国宜种百谷有通明麻食者夜行不持烛是苣胜也食之延寿后天而老原神仙传鲁女生长乐人初饵胡麻及朮絶谷八十余年日少壮色如桃花日能行三百里走及麞鹿增鸡肋篇胡麻俗唿芝麻言其性有八抝谓雨旸时薄收大旱方大熟开花向下结子向上炒焦压榨才得生油膏车则滑钻鍼乃涩也本草俗传胡麻须夫妇同种则茂盛故本事诗云胡麻好种无人种合是归时底不归原天台志刘晨阮肇入天台採药失道食尽见桃实食之觉身轻行数里至溪浒持杯取水见一杯流出有胡麻饭溪边二女子笑曰刘阮二郎捉向𠩄失流杯来便迎归作食既出无复相识至家子孙已七世矣集藻赋增宋苏轼服胡麻赋并序始余尝服伏苓久之良有益也梦道士谓余伏苓燥当杂胡麻食之梦中问道士何者为胡麻道士言脂麻是也既而读本草云胡麻一名狗蝨一名方茎黑者为巨胜其油正可作食则胡麻之为脂麻信矣又云性与伏苓相宜于是始异斯梦方将以其说食之而子由赋伏苓以示余乃作服胡麻赋以答之世间人闻服脂麻以致神仙必大笑求胡麻而不可得则必求山苗野草之实以当之此古𠩄谓道在迩而求诸远者欤其词曰我梦羽人颀而长兮惠而告我药之良兮乔松千尺老不僵兮流膏入土龟蛇藏兮得而食之寿莫量兮于此有草众𠩄尝兮状如狗蝨其茎方兮夜炊昼曝久乃臧兮伏苓为君此其相兮我兴发书若合符兮乃瀹乃烝甘且腴兮补填骨髓流发肤兮是身如云我何居兮长生不死道之余兮神药如蓬生尔庐兮世人不信空自劬兮搜抉异物出怪迂兮藁死空山固其𠩄兮至阳赫赫发自坤兮至阴肃肃跻于干兮寂然反照珠在渊兮沃之不灭又不燔兮长虹流电光烛天兮嗟此区区何与于其间兮譬之膏油火之𠩄传而已耶元戴表元胡麻赋六月亢旱百稼藁干有物沃然秀于中田是为胡麻外白中玄嘻微心之良苦征日御而周旋朝舒翘以东向夕偃媚而西迁若饯迎之有节阅旦旦而不愆有一儒者睹而异之曰是物其有识可比义于戎葵惟太阳之委照畴一物之得遗彼芃然以自遂有得气而不知独输勤于畎畂致展转于遐晖迹其华粲粲以淡成干亭亭而直致阴回翔以盖属膏湛渟而珠媚疑本质之过清常凝温而抱粹庸遇暵以不伤表孤妍于众悴且其芘本近仁向明近智蹈约而不移近信在困而能恭近义故论胡麻者以为君子之道四宜乎以尔登良医之箧衍依飞仙之服饵也诗散句原唐王维御羹和石髓香饭进胡麻增宋梅尧臣傍枝延扶疎脩英繁槖韬胡麻养气血种以督儿曹原明冯琦居然在玄圃不必饭胡麻增唐曹唐白羊成队难收拾吃尽溪边巨胜花宋陆游胡麻刈罢下𪍷初引水家家灌晚蔬欲晒胡麻愁屡雨别录原种植须肥地荒地亦可但多加粪二三月为上时四月上旬为中时五月上旬为下时望前种实多而成望后种少子多粃每亩二升取沙土中拌和之则入地匀须多种宜甲子壬申丙子壬午及六月三卯日忌南风及辛亥寅未日收割锄三四徧逾多逾妙频锄草净简熟者先获束欲小大则难干五六束一攒斜倚之使风得入候口开以小杖微打令子出仍攒之三日一打四五徧乃净晒干收藏服食抱朴子云用上党胡麻三斗淘净甑蒸令气徧日干以水淘去沫再蒸如此九度以汤脱去皮簸净炒香为末白蜜枣膏丸弹子大每服温酒化下一丸日三忌毒鱼狗肉生菜服至百日除一切痼疾一年身面光泽不饥二年白发返黑三年齿落更生四年水火不能害五年行及奔马若欲下之饮葵菜汁孙真人云用胡麻三升去黄褐者蒸三十徧微炒香为末入白蜜三升杵三百下丸桐子大每旦服五十丸人过四十以上久服明目洞视肠柔如筋取用渍汁和麫至靭滑人身生肉丁者擦之即愈七月七日采乌麻花最上头者阴干为末乌麻油渍之眉毛不生者日涂之即生又生秃发稭入米仓内米不蛀烧灰入点痣及去恶肉方中用除夜撒之房卧内外云可避邪又生脂麻单条者名霸王鞭𥪡卧房前亦云可袪鬼叶汤浸良久涎出稠黄色妇人用梳头沐发去风家塾事亲油生笮者良有润燥解毒止痛消肿之功蒸炒者止可食用及然点不堪入药入药以乌麻油为上白麻油次之须自笮者可用市者恐伪腊月油久放不坏点灯照蚕辟虫熬膏药极效搽妇人头发黑光不臭不生虮虱麻饼笮去油麻滓也亦名麻籸可食荒岁人以救饥入盐作酱甚滑腻又可养鱼肥田周礼坚强用蕡亦此义也增好事集以胡麻麫啖犬则光黑而骏使猎必大获又可得三十岁物类相感志芝麻萁烧烟熏纸被不作声附录青蘘原青蘘一名梦神一名胡麻巨胜苗也一作叶服食家作菜用其法秋间取巨胜子种肥地畦中如种菜法苗出锄令无草干即灌水采食滑美如葵附录亚麻增本草亚麻一名鵶麻一名壁虱胡麻苏颂曰出兖州威胜军苗叶俱青花白色李时珍曰陕西人亦种之其实亦可榨油然灯气恶不堪食御定佩文斋广群芳谱卷十广羣芳谱御定佩文斋广羣芳谱卷十一桑麻谱桑原桑东方自然神木之名其字象形蚕𠩄食也皮裂干疎叶面深绿光泽多刻缺方书称桑之功最神在人资用尤衆其种类甚多不可徧举世𠩄名者荆与鲁也荆桑多椹叶薄而尖边有瓣凡枝干条叶坚劲者皆荆类也鲁桑少椹叶圆厚而多津凡枝干条叶丰腴者皆鲁类也荆类根固而心实能久宜为树鲁类根不固心虚不能久宜为地桑荆叶不如鲁之盛当以鲁接荆则久而又茂鲁为地桑有压条法传转无穷是亦可以久远者也荆桑饲蚕其丝坚韧中纱罗用鲁桑宜饲大蚕荆桑宜饲小蚕此外又有桋桑檿桑禹贡厥篚檿丝是也增本草李时珍曰桑有数种有白桑叶大如掌而厚鸡桑叶花而薄子桑先椹而后叶山桑叶尖而长以子种者不若压条而分者原桑生黄衣谓之金桑木将藁蚕食必病树下每年耕用粪则叶肥嫩构接则叶大桑白皮利小水肺中有水气及肺火有余者用之叶多积荒年可济饥亦可喂猪羊马蚕事毕令人採取晒干收贮备用汇考增易否卦系于苞桑疏苞本也凡物系于桑之苞本则牢固也又桑之为物其根衆也衆则牢固之义书禹贡桑土既蚕是降丘宅土传大水去民下丘居平土就桑蚕集传桑土宜桑之土既蚕者可以养蚕也蚕性恶湿故水退而后可蚕然九州皆赖其利而独于兖言之者兖地宜桑后世之濮上桑间犹可验也厥贡漆丝传地宜漆林又宜桑蚕厥篚檿丝传檿桑蚕丝中琴瑟絃疏檿丝是蚕食檿桑𠩄得丝韧中琴瑟弦也书传成王之时有三苗贯桑叶而生同为一穗其大盈车长几充箱民得而上诸成王诗鄘风降观于桑传地势宜蚕可以居民灵雨既零命彼倌人星言夙驾税于桑田集传言方春时雨既降而农桑之务作文公于是命主驾者晨起驾车急往而劳劝之卫风桑之未落其叶沃若传桑女功之𠩄起沃若犹沃沃然桑之落矣其黄而陨魏风彼汾一方言采其桑笺采桑亲蚕事也原唐风肃肃鸨行集于苞桑曹风鸤鸠在桑其子七兮增豳风女执懿筐遵彼微行爰求柔桑疏柔桑穉桑也蚕始生宜穉桑蚕月条桑取彼斧斨以伐远扬猗彼女桑传远枝远也扬条扬也角而束之曰猗女桑柔桑也疏条其桑而采之谓斩条于地就地采之也猗束彼女桑而采之谓柔穉之桑不枝落者以绳猗束而采之也小雅隰桑有阿其叶有难传阿然美貌难然盛貌有以利人也疏言隰中之桑枝条甚阿然而长美其叶则甚难然而茂盛其下可以庇荫人往息者得其凉也隰桑有阿其叶有沃传沃柔也隰桑有阿其叶有幽传幽黑也疏阿那是枝叶条垂之状故为美貌难为叶之茂沃言叶之柔幽是叶之色言桑叶茂盛而柔輭则其色纯黑故三章各言其一也樵彼桑薪卬烘于煁传卬我也烘燎也煁烓灶也桑薪宜以养人者也疏有人樵取于彼桑木之薪不以炊爨云我用之燎于煁灶炤物而已桑薪薪之善者也宜以炊爨而养人今不以炊爨反燎于煁灶失其𠩄也大雅菀彼桑柔其下侯旬传菀茂貌旬言阴均也笺桑之柔濡其叶菀然茂盛谓蚕始生时也人庇阴其下者均得其𠩄疏菀然而茂者彼桑也其叶稚而柔濡故菀然茂盛于此之时人息其下维均得荫皆无暑热之患礼记月令季春之月命野虞毋伐桑柘注爱蚕食也野虞谓主田及山林之官鸣鸠拂其羽戴胜降于桑蚕将生之候也戴胜织纴之鸟是时恒在桑具曲植蘧筐注时𠩄以养蚕器也曲簿也植槌也后妃斋戒亲东乡躬桑禁妇女毋观省妇使以劝蚕事注后妃亲採桑示帅先天下也东乡者乡时气也是明其不常留养蚕也留养者𠩄卜夫人与世妇妇谓世妇及诸臣之妻也内宰职曰仲春诏后帅内外命妇始蚕于北郊女外内子女也夏小正曰妾子始蚕执养宫事毋观去容饰也妇使缝线组紃之事蚕事既登分茧称丝效功以共郊庙之服毋有敢惰注登成也勅往蚕者蚕毕将课功以劝戒之季夏之月蚕事毕后妃献茧乃收茧税以桑为均贵贱长幼如一以给郊庙之服疏后妃献茧者谓后妃受内命妇之献茧乃收茧税者谓既受内命妇献茧及收外命妇茧之赋税以桑为均者言收税之时以受桑多少为赋之均齐桑多则赋多桑少则赋少贵贱长幼如一者贵谓公卿大夫之妻贱谓士之妻长幼谓妇老幼无问贵贱长少出之时齐同如一皆以近郊之税十而税一也𠩄税之物以供给天子郊庙之服内则射人以桑弧蓬矢六射天地四方疏桑衆木之本祭义古者天子诸侯必有公桑蚕室近川而为之筑宫仞有三尺棘墻而外闭之及大昕之朝君皮弁素积卜三宫之夫人世妇之吉者使入蚕于蚕室奉种浴于川桑于公桑风戾以食之疏公桑蚕室者谓官家之桑于处而筑养蚕之室近川而为之者取其浴蚕种便也风戾以食之者戾干也凌早采桑必带露而湿蚕性恶湿故干而食之左传宣子田于首山舍于翳桑注翳桑桑之多荫翳者原孟子五亩之宅树墻下以桑增战国策昔者尧见舜于草茅之中席陇亩而荫庇桑阴桑阴移而受天下史记殷本记帝太戊立伊陟为相亳有祥桑谷共生于朝一暮大拱帝太戊惧问伊陟伊陟曰臣闻妖不胜德帝之政其有阙欤帝其脩德太戊从之而祥桑枯死货殖传齐鲁千亩桑麻与千户侯等原汉书文帝记十三年春二月甲寅诏曰朕亲率天下农耕以供粢盛皇后亲桑以奉祭服其具礼仪注师古曰令立耕桑之礼制也景帝记二年夏四月诏曰朕亲耕后亲桑以奉宗庙粢盛祭服为天下先增汉书食货志还庐树桑元后传太后幸茧馆率皇后及列夫人桑后汉书礼仪志皇后帅公卿诸侯夫人蚕祠先蚕礼以少牢注汉旧仪曰春桑生而皇后亲桑于苑中蚕室养蚕千簿以上祠以中牢羊豕羣臣妾从桑还献于茧观皆赐从桑者乐襄楷传楷上书曰闻宫中立黄老浮屠之祠浮屠不三宿桑下不欲久生恩爱精之至也注言浮屠之人寄桑下者不经三宿便即移去示无爱恋之心也原后汉书张堪传张堪拜渔阳太守百姓歌之曰桑无附枝麦秀两岐张君为政乐不可支申屠蟠传蟠絶迹于梁𥓘之间因树为屋自同佣人注谢承书曰居蓬莱之室依桑树以为栋也增谢承后汉书汝南伊昆为阴县功曹令新到官问曰园中有桑以食蚕何如昆曰非初至𠩄当务原蜀志先主传先主舍东南角篱下有桑树生高五丈余遥望童童如小车盖往来者皆怪其非凡或谓当出贵人先主少时与宗中诸小儿戏于树下戏言吾必当乘此葆羽车盖增蜀志诸葛亮传亮自表后主曰成都有桑八百株薄田十五顷子弟衣食自有余饶庞统传颖川司马徽清雅有知人鉴庞统弱冠往见徽徽采桑于树上坐统在树下共语自昼至夜徽甚异之称统当为南州士人之冠冕由是渐显晋书礼志武帝太康六年使侍中成粲草定亲蚕仪先蚕坛高一丈方二丈为四出陛陛广五尺在皇后採桑坛东南帷宫外门之外而东南去帷宫十丈在蚕室西南桑林在其东取列侯妻六人为蚕母蚕将生择吉日皇后着十二笄步摇依汉魏故事衣青衣乘油画云母安车驾六騩马女尚书着貂蝉佩玺陪乘载筐钩公主三夫人九嫔世妇诸太妃太夫人及县乡君郡公侯特进夫人外世妇命妇皆步摇衣青各载筐钩从蚕先桑二日蚕宫生蚕着薄上桑日皇后未到太祝令质明以一太牢告祠谒者一人监祠祠毕彻馔班余胙于从桑及奉祠者皇后至西郊升坛公主以下陪列坛东皇后东面躬桑採三条诸妃公主各採五条县乡君以下各採九条悉以桑条授蚕母还蚕室艺术传淳于智有思义能易筮善厌胜之术上党鲍瑗家多丧病贫苦智为卦成谓瑗曰君安宅失宜故令君困君舍东北有大桑树君径至市入门数十步当有一人持荆马鞭者便就买以悬此树三年当暴得财瑗承言诣市果得马鞭悬之三年后井得钱数十万铜铁器复二十余万于是致赡疾者亦愈辰韩国传辰韩俗饶蚕桑善作缣布冯跋载记跋励意农桑勤心政事下书曰桑柘之益有生之本此土少桑人未见其利可令百姓人植桑一百根柘二十根原宋书礼志孝武立观后亲桑循晋礼也增南齐书祥瑞志永明二年护军府门外桑树一株并有蚕丝绵被枝茎史臣按汉光武时有野蚕成茧百姓得以成衣服今则浮波幕树其亦此之类乎原南齐书孝义传韩系伯襄阳人也襄阳土俗邻居种桑界上为志系伯以桑枝荫妨他地迁界上开数尺邻畔随复侵之系伯輙更改种久之邻人惭愧还𠩄侵地躬往谢之增魏书食货志诸初受田者男夫一人给田二十亩课莳余种桑五十树枣五株榆三根非桑之土一夫给一亩依法课莳榆枣奴各依良限三年种毕不毕夺其不毕之地于桑榆地分杂莳余果及多种桑榆者不禁诸应还之田不得种桑榆枣果种者以违令论原南史齐本纪高帝旧宅在武进宅南有一桑树擢本三丈横出四枝状似华盖帝年数岁好戏其下从兄敬宗曰此树为汝生也增南史罗研传研为信安令故事置观农谒者围桑度田劳扰百姓研请除其弊帝从之新罗国传新罗土地肥美多桑麻作缣布隋书礼仪志后齐皇后亲桑于桑坛备法驾服鞠衣乘重翟帅六宫升桑坛东陛即御座女尚书执筐女主衣执钩立坛下皇后降自东陛执筐者处右执钩者处左蚕母在后乃躬桑三条讫升坛即御座内命妇以次就桑鞠衣五条展衣七条褖衣九条以授蚕母还蚕室皇后采桑则服鳪衣皇后之车三曰翟辂以採桑命妇采桑斋及采桑还则黄衣食货志河清三年每丁给永业二十亩为桑田其中种桑五十根榆三根枣五根不在还受之限非此田者悉入还受之分唐书宪宗本纪元和七年四月诏民田畮树桑礼乐志皇后岁祀一季春吉巳享先蚕遂以亲桑贾循传循母将葬宅有枯桑一夕再生芝出北墉人以为瑞南蛮传永昌之西野桑生石上其材上屈两向而下植取以为弓不筋漆而利名曰瞑弓宋史礼志元祐八年宰臣奏积雨伤蚕上曰朕宫中自蚕一簿欲知农桑之候久雨叶湿岂不有损乃命往天竺祈晴食货志太祖建隆时诏𠩄在长吏谕民有能广植桑枣垦辟荒田者止输旧租民伐桑枣为薪者罪之熙宁元年中书议劝民栽桑帝曰农桑衣食之本民不敢自力者正以州县约以为赀升其户等耳宜申条禁于是司农寺请立法先行之开封视可行颁于天下民种桑柘毋得增赋安肃广信顺安军保州令民即其地植桑榆或𠩄宜木因可限阂戎马官计其活茂多寡得差减在户租数活不及数者罚责之补种金史食货志世宗大定十九年二月上如春水见民桑多为牧畜囓毁诏亲王公主及势要家牧畜有犯民桑者许𠩄属县官立加惩断山海经宣山上有桑大五十尺其枝四衢叶大尺赤理青华名之曰帝女之桑衡山多桑东北海外赤水在圆丘南有三桑木而无枝皆高百仞穆天子传甲寅天子作居范宫以观桑者乃饮于桑中天子命桑虞出桑者用禁暴民注不得令𠞊犯桑木尚书考灵曜桑木者箕星之精神木虫食叶为文章人食之老翁为小童原春秋孔演图孔子母征在游于大冢之陂睡梦黑帝使请往交语曰汝乳必于空桑觉则若有𠩄感后生孔子于空桑之中韩非子子产相郑开亩树桑郑人谤訾增吕氏春秋伊尹之母居伊水之上孕梦有神告之曰臼出水而东走无顾明日视臼出水其邻东走十里而顾其邑尽为水身因化为空桑有莘氏女子採桑得婴儿空桑之中献之于君君令乳之命曰伊尹淮南子螈蚕一岁再收非不利也然而王法禁之者为其残桑也括地图化民食桑三十七年化而自裹九年生翼十年而死神异经东方有桑树焉高八十丈敷张自辅其叶长一丈广六七尺其上自有蚕作茧长三尺缲一茧得丝一斤原汉旧仪皇后躬桑始捋一条执筐受桑捋三条女尚书跪曰可止执筐者以桑授蚕母以桑适金室增列女传鲁秋胡子纳妻五日而官于陈后归未至家见路傍有美妇方採桑秋胡悦之下车愿托桑阴下妇人採桑不顾胡曰力田不如逢年採桑不如见郎今吾有金愿与夫人而妇人不受胡乃归母唿其妇乃即採桑者也数胡之罪而自投于河齐宿瘤女东邻採桑女也项有大瘤闵王游至东都百姓尽观宿瘤女採桑不顾王怪问之对曰受父母教採桑不受教观王王曰此奇女悦而聘迎之陈辨女者陈国採桑之女也晋大夫解君甫使于宋过陈遇之止而戏之曰女为吾歌吾将舍女女乃歌曰墓门有棘斧以斯之夫也不良国人知之崔豹古今注邯郸有美女姓秦名罗敷为邑人王仁妻仁后为赵王家令罗敷出採桑于陌赵王登台见而悦之因饮酒欲夺焉罗敷善弹筝作陌上桑之歌以自明原神仙传麻姑语王方平云接侍以来已见东海三为桑田增搜神记有人远征家有一女马一匹女思父乃戏马曰尔能为我迎得父归吾将嫁汝马乃顿缰而去迎得父来后马见女輙怒父乃杀马曝皮于庭女之皮𠩄皮忽卷女而行父后于大桑树枝间得女及皮尽化为蚕绩树上其茧厚大异常邻妇取养之其收亦倍今世谓蚕为女儿古之遗语也拾遗记少昊以金德王母曰皇娥处璇宫而夜织或乘桴木而昼游经历穷桑沧茫之浦时有神童容色绝俗称为白帝之子即太白之精降乎水际与皇娥䜩戏奏㛹娟之乐游漾忘归穷桑者西海之滨有孤桑之树直上千寻叶红椹紫万岁一实食之后天而老帝子与皇娥并坐抚桐峰梓瑟皇娥倚瑟而清歌曰天清地旷浩茫茫万象廻薄化无方浛天荡荡望沧沧乘桴轻漾着日傍当其何所至穷桑心知和乐悦未央白帝子答歌四维八埏眇难极驱光逐影穷水域璇宫夜静当轩织桐峰文梓千寻直伐梓作器成琴瑟清歌流畅乐难极沧湄海浦来栖息及皇娥生少昊号曰穷桑氏亦曰桑丘氏至六国时桑邱子着阴阳书即其余裔也原后燕录辽初无桑慕容廆通于晋求种江南平川之桑悉繇吴来增述异记空桑生大野山中为琴瑟之最者空桑也桓沖为江州刺史遣人周行庐山冀覩灵异既陟崇巘有一湖周生桑树有败艑赤鳞鱼使者渴极欲往饮水赤鳞张鳍向之使者不敢饮稽神录庐州军吏蔡彦卿为拓臯镇将暑夜坐镇门外纳凉忽见道南桑林中有白衣妇人独舞就视即灭明夜彦卿扶杖先往伏草间久之妇人复出而舞即击之坠地乃白金一饼复掘地获银数千两遂致富裕云录异记李太尉德裕一旦有老叟谒门引五六軰舁巨木请谒焉阍者不能拒之公异而见之叟曰某家藏此桑宝三世矣某已耋矣感公之好奇搜异是以献尔木中有奇宝若能者斵之必有𠩄得洛邑有匠计其年齿且老或身已没子孙亦当得其旨诀非洛匠无能斵之者也公如其言访于洛下匠已殂矣其子应召而来睨而视之曰此可徐而斵之矣因解为二琵琶槽自然有白鸽羽翼爪足巨细毕备匠料之微失厚薄不中一鸽少其翼公以形羽全者进之自留其一今犹在民间洛阳伽蓝记昭仪寺佛堂前有桑树一株直上五尺枝条横遶柯叶傍布形如羽盖覆高五尺又叶凡为五重每重叶生椹各异京师道俗谓之神桑广异记南方赤帝女学道得仙居高阳崿山桑树上正月一日衔柴作巢至十五日成赤帝诱之不得以火焚之女即升天因名帝女桑邺郡名录杜胜宅以輭漆缠桑枝编为篱障雨一过黑光照四面时通甫爱之欲以铜官第取不应常新录裴休得桑木根曰若作沉香想之更无异相虽对沉水香反作桑根想终不闻香气诸相从心起通鑑外纪西陵氏之女嫘祖为黄帝元妃始教民蚕桑治丝茧以供衣服而天下无皴瘃之患后世祀为先蚕兼明书今三四月间採桑之时见有小鸟灰色眼下正白俗唿白鵊鸟是也以其採桑时来故谓之桑鳸俗唿小录湖州以桑叶二十斤为一箇涌幢小品湖州有章姓者豫占桑价占贱即畜至百余斤二十年无爽白手厚获生计遂饶鼓乐赛谢以为常一日赛毕有一妇人矮而肥求斋卧地下不去其家内外醉饱厌之叱使去妇人曰我与汝曾祖母有旧连岁为汝应卜助生计一斋何吝匍匐入门蹴之忽不见且骇且疑佛堂忽有声曾祖母牌已裂为二盖祖母每好善见裸虫必致暖处护其生俟生翼飞去乃已矮妇之祥或在于此以后卜吉而畜其价必相左家道耗云燕山丛录汉昭烈宅在涿州楼桑村昭烈在民间𠩄居有桑层荫如楼因曰楼桑今尚在其下留题甚多五杂俎涿州之涞水道中有大桑树高十余丈荫百亩云即昭烈舍前之桑也自汉及今千五百年矣而扶疎如故且其椹视常桑倍大土人珍之以相馈遗云集藻赞增晋郭璞帝女桑赞爰有洪桑生滨沦潭厥围五丈枝相交参园客是採帝女𠩄蚕原元王祯躬桑赞有星天驷象匹神龙惟蚕辰生厥精㝠通孕卵而出寓食桑中惟君立后毓德中宫既正母仪普师妇工建兹茧馆桑必以躬爰制祭祀郊庙是供赋增魏繁钦桑赋上似华盖紫极比形下象凤阙万桷一楹丛枝互出乃错乃并晔晔隆暑凉风自生微条纤绕随风浮沉阳蜩鸣其南枝寒蝉噪其北阴秋气忽其将来咸感节而悲吟玩庇荫之厚惠情眷眷而爱深晋陆机桑赋并序皇太子便坐盖本将军直庐也初世祖武皇帝为中垒将军植桑一株世更二代年渐三纪扶疎丰衍抑有瑰异焉赋曰夫何佳树之洪丽超托居乎紫庭罗万根以下洞矫千条而上征岂民黎之能植乃世武之𠩄营故其形瑰族类体艶衆木黄中爽理滋荣烦缛绿叶兴而盈尺崇条蔓而层寻希太极以延峙映承明而广临革飞鸮之流响想鸣鸟之遗音惟历数之有纪恒依物以表德岂神明之𠩄相将我皇之先识夸百世而勿翦超长年以永植傅咸桑树赋并序世祖昔为中垒将军于直庐种桑一株迄今三十余年甚茂盛不衰皇太子入朝以此庐为便坐赋曰伊兹树之侥倖蒙生生之渥惠降皇躬以斯植遂弘茂于圣世厥茂伊何其大连寻修柯远扬洪条梢槮布繁枝之沃若播密叶以垂阴荫华寓而作凉清隆暑之难任以厥树之巨伟登九日于朝阳且积小以高大生合抱于毫芒犹帝道之将升亦累德以弥光汤躬祷于斯林用获雨而兴商惟皇晋之基命爰于斯而发祥从皇储于斯馆物无改于平生心恻切以兴思思有感于圣明步徬徨以周览庶髣髴于仪刑潘尼桑树赋从明储以省膳憩便房以偃息观兹树之特玮感先皇之攸植蔚萧森以四射邈洪荣而端直尔乃徘佪周览俯仰逍遥俛睨灵根上眺修条洞芳泉于九壤含溢露于清霄倚增城之飞观拂绮𥦗之疏寮下迢逓以极望上扶疎而参差匪衆鸟之攸萃相凤鸾之羽仪理有微而至显道有隐而应期岂皇晋之祯瑞兆先见而启兹起寻抱于纤毫崇万篑于始基原王祯亲蚕赋惟蚕有功万世归美广物产之货赀作人生之衣被仲春之月天子诏后以躬桑大昕之朝内宰告期而命祀于是诣灵坛降宝殿翠障夹乎道周凤辇翔于畿甸顺春气于东方朝先蚕于北面具夫青缥之服侑以芳馨之荐当其叠承宠命适对韶光择世妇于卜吉受鞠衣于明堂崇开禁馆始入公桑援条有三听女尚书之劝止执筐不再受宫夫人之是将体之以坤仪之柔顺视之以母道之慈良破蚁以来庶养至于千簿献茧之后谅化被于多方五言古诗增汉乐府陌上桑日出东南隅照我秦氏楼秦氏有好女自名为罗敷罗敷善採桑採桑城南隅青丝为笼系桂枝为笼钩头上倭堕髻耳中明月珠缃绮为下帬紫绮为上襦行者见罗敷下担捋髭须少年见罗敷脱帽着帩头耕者忘其犁锄者忘其锄来归相怒怨但坐观罗敷使君从南来五马立踟蹰使君遣吏往问是谁家姝秦氏有好女自名为罗敷罗敷年几何二十尚不足十五颇有余使君谢罗敷宁可共载不罗敷前致辞使君一何愚使君自有妇罗敷自有夫东方千余骑夫壻居上头何用识夫壻白马从骊驹青丝系马尾黄金络马头腰中鹿卢劒可直千万余十五府小史二十朝大夫三十侍中郎四十专城居为人洁白皙鬑鬑颇有须盈盈公府步冉冉府中趋坐中数千人皆言夫壻殊晋乐府採桑度蚕生春三月春桑正含绿女儿採春桑歌吹当春曲系条採春桑採叶何纷纷採桑不装钩牵坏紫罗裙採桑盛阳月绿叶何翩翩攀条上树表牵坏紫罗𧟆陶潜拟古种桑长江边三年望当採枝条始欲茂忽值山河改柯叶自摧折根枝浮沧海春蚕既无食寒衣欲谁待本不植高原今日复何悔原陶潜归田园居野外罕人事穷巷寡轮鞅白日掩荆扉虚室绝尘想时复墟曲人披草共来往相见无杂言但道桑麻长桑麻日已长吾土日已广常恐霜霰至零落同草莽增宋谢灵运种桑诗人陈条柯亦有美攘剔前修为谁故后事资纺绩常佩知方诫愧微富教益浮阳骛嘉月艺桑迨间隙疎栏发近郛长行达广域圹流始毖泉湎途犹跬迹俾此将长成慰我海外役梁吴均採桑贱妾思不堪採桑渭城南带减连枝绣发乱凤凰篸花舞依长薄蛾飞爱绿潭无由报君信流涕向春蚕陌上桑袅袅陌上桑荫陌复垂塘长条映白日细叶隐鹂黄蚕饥妾复思拭泪且提筐故人宁知此离恨煎人肠刘邈万山见採桑人倡妾不胜愁结束下青楼逐伴西城路相携南陌头叶尽时移树枝高乍易钩丝绳挂且脱金笼写复收蚕饥日已暝讵为使君留王台卿陌上桑令月开和景处处动春心挂筐须叶满息倦重枝阴沈君攸採桑南陌落花移蚕妾畏桑萎逐便牵低叶争多避小枝摘驶笼行满攀高腕易疲看金怯举意求心自可知北周王褒陌上桑人传陌上桑未晓已含光重重相荫映輭弱自芬芳秋胡未住马罗敷未满筐春蚕朝已老安得久徬徨陈傅縡採桑罗敷试採桑出入城南傍绮裙映珠珥丝绳提玉筐度身攀叶聚耸腕及枝长空劳使君问自有侍中郎贺彻採桑蚕妾出房栊结伴类花丛度水春衫绿映日晚妆红钏声时动树衣香自入风钩长嫩枝曲叶尽细条空竞採须盈手争归欲满笼自怜公府步谁与少年同唐刘希夷採桑杨柳送人行青青西入秦谁家採桑女楼上不胜春盈盈灞水曲步步春芳绿红脸耀明珠绛唇含白玉回首渭桥东遥怜春色同青丝娇落日缃绮弄春风携笼长叹息逶迤恋春色看花若有情倚树疑无力薄暮思悠悠使君南陌头相逢不相识归去梦青楼原李白陌上桑美女渭桥东春还事蚕作五马如飞龙青丝结金络不知谁家子调笑来相谑妾本秦罗敷玉颜艶名都绿条映素手採桑向城隅使君且不顾况复论秋胡寒螀爱碧草鸣凤栖青梧託心自有处但怪旁人愚徒令白日暮高驾空踟蹰子夜吴歌秦地罗敷女採桑绿水边素手绿条上红妆白日鲜蚕饥妾欲去五马莫留连常建陌上桑翳翳陌上桑南枝交北堂美人金梯出素手自提筐非但畏蚕饥盈盈娇路傍增李彦远採桑採桑畏日高不待春眠足攀条有余愁那矜貌如玉千金岂不赠五马空踯躅何以变贞性幽篁雪中绿王建採桑鸟鸣桑叶间绿条复柔柔攀看去手近散作长长钩黄花盖野田白马少年游𠩄念岂廻顾良人在高楼刘驾桑妇墻下桑叶尽春蚕半未老城南路迢迢今日起更早四邻无去伴醉卧青楼晓妾颜不如谁𠩄贵守妇道一春常在树自觉身如鸟归来见小姑新妆弄百草于濆田翁叹桑手植千树桑文杏作中梁频年徭役重尽属富家郎富家田业广用此买金章昨日门前过轩车满垂杨归来说向家儿孙竟咨嗟不见千树桑一浦芙蓉花元赵孟頫题织图正月正月新献岁最先理农器女功并时兴蚕室临期治初阳力未胜早春尚寒气𥦗户当奥密勿使风雨至田畴耕耨动敢不脩耒耜经冬牛力弱相戒勤饭饲万事非预备仓卒恐不易田家亦良苦舍此复何计二月仲春冻初解阳气方满盈旭日照原野万物皆欣荣是时可种桑插地易抽萌列树徧阡陌东西各纵横岂惟篱落间採叶惮远行大哉皇元化四海无交兵种桑日已广弥望绿云平匪惟锦绮谋祇以厚民生三月三月蚕始生纤细如牛毛婉娈闺中女素手握金刀切叶以饲之拥纸散周遭庭树鸣黄鸟发声和且娇蚕饥当採桑何暇事游遨田时人力少丈夫方种苗相将挽长条盈筐不终朝数口望无寒敢辞终岁劳四月四月夏气清蚕大已属眠高首何昂昂蛾眉复娟娟不忧桑叶少徧野如绿烟相唿携筐去迢递立远阡梯空伐条枚叶上露未干蚕饥当早归秉心静以专饬躬修妇事僶勉当盛年救忙多女伴笑语方喧然五月五月夏以半谷鸎先弄晨老蚕成雪茧吐丝乱纷纭伐苇作簿曲束缚齐榛榛黄者黄如金白者白如银烂然满筐筥爱此颜色新欣欣举家喜稍慰经时勤有客过相问笑声闻四邻论功何𠩄归再拜谢蚕神六月釜下烧桑柴取茧投釜中纤纤女儿手抽丝疾如风田家五六月绿树阴相蒙但闻缲车响远接村西东旬日可经绢弗忧杼柚空妇人能蚕桑家道当不穷更望时雨足二麦亦稍丰酤酒田家饮醉倒妪与翁七月七月暑尚炽长日弄机杼头蓬不暇梳挥手汗如雨嘤嘤时鸟鸣灼灼红榴吐何心娱耳目往来忘伛偻织为机中素老幼要纫补青灯照夜梭蟋蟀𥦗外语辛勤亦何有身体衣几缕嫁为田家妇终岁服劳苦八月池水何洋洋沤麻水中央数日庶可取引过两手长织绢能几时织布已复忙依依小儿女岁晚叹无裳布襦不掩胫念之热中肠朝缉满一篮暮缉满一筐行看机中布计日渐可量我衣苟已成不忧天早霜九月季秋霜露降凛凛寒气生是月当授衣有布织未成天寒催刀尺机杼可无营教女学纺纑举足疾且轻舍南与舍北嘒嘒闻车声通都富豪家华屋贮娉婷被服杂罗绮五色相间明听说贫家女恻然当动情十月丰年禾黍登农心稍逸乐小儿渐长大终岁荷锄䦆目不识一字每念心作恶东邻方迎师收拾令上学后月日南至相贺因旧俗为女裁新衣脩短巧量度龟手事塞向庶御北风虐人生真可叹至老长力作十一月冬至阳来复草木潜滋萌君子重其然吾道自此亨父母坐堂上子孙列前荣再拜称上寿𠩄愿百福并人生属明时四海方太平民无札瘥者厚泽敷羣情衣食苟给足礼义自此生愿言兴学校庶几教化成十二月忽忽岁将尽人事可稍休寒风吹桑林日夕声飕飗墻南地不冻垦掘为坑沟斫桑埋其中明年芽早抽是月浴蚕种自古相传流蚕出易脱壳丝纩亦倍收及时不努力知有来岁不手冻不足惜冀免号寒忧明李东阳采桑玉堂阴二首答篁墩学士采桑玉堂阴分蚕长安郭一劳累百枚再分连数箔宁知富贵地此物能沃若平生𤱶亩忧黾勉怀力作嗟彼衣锦儿空言养蚕乐吴机咏濯濯周叶歌莫莫遗我通家人同心故相託爱之敢轻弃弱女方就学采桑玉堂阴阴浓树婆娑一采不满筐竟日能几何乃知富贵地不及穷山阿蚕成忽满眼𠩄得良亦多人言系家运或者阴阳和向非夙夜勤岂恃叶与柯衣多必思寒吾民本同科欲将分蚕意广被无偏颇七言古诗增陈徐伯阳赋得日出东南隅行朱城璧日启朱扉青楼含照本晖晖远映陌上春桑叶斜入秦家缃绮衣罗敷妆粉能佳丽镜前新梳倭堕髻圆笼袅袅挂青丝铁钩冉冉胜丹桂蚕饥日晚暂生愁忽逢使君南陌头五马停珂遣借问䨇脸含娇特好羞妾壻府中轻小吏即今来往专城里欲识东方千骑归蔼蔼日暮红尘起宋郑震採桑曲晴採桑雨採桑田头陌上家家忙去年养蚕十分熟蚕姑只着麻衣裳五言律诗增宋梅尧臣伤桑柔条初变绿春野忽飞霜田妇搔蓬首冰蚕绝茧肠名翚依麦雊戴胜绕枝翔不见罗敷骑金钩自挂墙五言绝句增唐郑谷採桑向晓携笼去桑村路隔淮何如鬭百草赌取凤凰钗刘驾秦娥秦娥十四五面白于指爪羞人夜採桑惊起戴胜鸟王周採桑女二首渡水採桑归蚕老催上机扎扎得盈尺轻素何人衣採桑知蚕饥投梭惜衣迟谁夸罗绮丛新画学月眉宋王安石採桑溪桥接桑畦钩笼晓羣过今蚤去何蚤向晚蚕恐卧明杨基陌上桑青青陌上桑叶叶带春雨已有催丝人咄咄桑下语六言绝句御制桑林乍绿蚕事方兴诗以嘉之弥望桑林吐叶垂枝嫩碧初匀竹舍正殷蚕务天工雨露维均七言绝句御制岸侧桑叶初碧夹岸青青遶御舟浓桑初茁满村讴省方徧问蚕家苦春雨连緜尽日忧题织图浴蚕豳风曾着授衣篇蚕事初兴谷雨天更考公桑传礼制先宜浴种向晴川二眠柔桑初翦绿参差陌上归来日正迟村舍家家帘幕静春蚕新长再眠时三眠红女勤劬日载阳鸣鸠拂羽恰条桑只因三卧蚕将老翦烛频看夜未央大起春深处处掩茆堂满架吴蚕妇子忙料得今年收茧倍冰丝雪缕可盈筐捉绩连宵食叶正纷纷风雨声喧隔户闻喜见新蚕莹似玉灯前检点最辛勤分箔爱逢晴日映疎帘新绿如云叶渐添天气晴和蚕事广移筐分箔徧茅檐採桑桑田雨足叶藩滋恰是春蚕大起时负筥携筐喧笑语戴鵀飞上最高枝上簇频执纤筐不厌疲久忘膏沐与调饥今朝士女欢颜色看我冰蚕作茧时灸箔蚕性由来苦畏寒深垂帘幕夜将阑罏头更爇松明火老媪殷勤日探看下簇自昔蚕缫重妇功曾闻献茧在深宫披图喜见累累满茆屋清光积雪同择茧冰茧方堪作素纨重绵亦借御深寒就中自有因材法拣取筐间次第观窖茧一年蚕事已成功历数从前属女红闻说及时还窖茧荷锄又向绿阴中练丝炊烟处处绕柴篱翠釜香生煮茧时无限经纶从此出盆头喜色动䨇眉蚕蛾蛾儿布子如金粟水际分飞任𠩄之莫令茧丝遗利尽来年留作授衣资祀谢劳劳拜簇祭神桑喜得丝成愿已偿自是西陵功德盛万年衣被泽无疆纬绿阴揜映野人家每到蚕时静不譁一自夏初成茧后篱边新听响缫车织从来蚕绩女功多当念勤劳惜绮罗织妇丝丝经手作夜寒犹自未停梭络纬无衣卒岁早关情寒气催人蟋蟀声茅屋疎篱秋夜永短檠相对络丝成经织纴精勤有季兰牵丝分理制罗纨鸣机来往桑阴里已作吴绡匹练看染色凝膏比洁络新丝传得仙方色陆离一代文明资贲饰须教五采备彰施攀花巧样争传濯锦纹堪怜织女最殷勤云章霞綵娱人意自着寻常缟布裙翦帛手把齐纨冰雪清秋衣欲制重含情逡巡莫漫施刀尺万缕千丝织得成成衣已成束帛又缝纫始得衣裳可庇身自昔宫庭多澣濯总怜蚕织重劳人增唐来鹏蚕妇晓夕採桑多苦辛好花时节不闲身若教觧爱繁华事冻杀黄金屋里人汪遵採桑妇为报踌蹰陌上郎蚕饥日晚妾心忙本来若爱黄金好不肯携笼更採桑宋杨修蚕室摘茧抽丝女在机茅檐苇箔旧堂扉年年桑柘如云绿翻织谁家锦地衣陆游示客桑柘成阴百草香缫车声里午风凉客来莫说人间事且共山林夏日长范成大科桑斧斤留得万枯株独速槎牙立暝途饱尽春蚕收罢茧更殚余力付樵苏杨万里桑畴夹㟁濒河种穉桑春风吹出万条长船行老眼浑多忘唤作西湖插拒霜方岳农谣雨过一村桑柘烟林梢日暮鸟声妍青裙老姥遥相语今岁春寒蚕未眠金刘瞻春郊桑芽粒粒破春青小叶迎风未展成寒食归宁红袖女外家纸上看蚕生原明陈继儒女桑新绿映宫槐三月春风戴胜来织就鸳鸯锦千疋金刀先取合欢裁增沈天孙採桑曲青溪女儿爱罗裙提筐陌上蹋春云蚕饥日暮思归去不敢回头看使君诗散句增魏曹植美女妖且闲采桑岐路间柔条纷冉冉落叶何翩翩出自蓟北门遥望湖池桑枝枝自相值叶叶自相当宋鲍照季春梅始落女工事蚕作采桑淇洧间还戏上宫阁梁简文帝寄语採桑伴讶今春日短枝高攀不及叶细笼难满原江淹但愿桑麻成蚕月得纺绩增唐储光羲碓喧春涧满梯倚绿桑斜李白吴地桑叶绿吴蚕已三眠燕草如碧丝秦桑低绿枝及此桑叶绿春蚕起中闺杜甫桑柘叶如雨飞藿共徘徊聂夷中劝尔毋伐桑减尔身上服宋梅尧臣二月起蚕事伐桑又阻饥王安石涧谷芳菲少春风着野桑唐杜牧深处会容高尚者水苗三顷百株桑韩偓万里清江万里天一村桑柘一村烟宋唐庚鱼陂旧种千头鲙桑径新窠十亩缯张舜民洲中未种千头橘宅畔先栽百本桑唐王维蚕眠桑叶稀李白日出明桑枝桑柘绿如云岑参桑叶隐村户张谓夏雨桑条绿孟郊野桑无直柯张籍桑柘罗平芜温庭筠沃田桑叶晚李嘉祐清明桑叶小于濆青春满桑柘宋苏轼万树桑柘美唐庚蚕罢野无桑金史肃平林半是桑唐上官仪叶密莺啼帝女桑杜甫舍西柔桑叶可拈李频桑林蚕后尽空条朱庆余桑柘成村百亩间曹唐桑叶扶疎闭日华宋司马光满川浓绿土宜桑王安石柔桑採尽绿阴稀陆游桑眼绽来蚕事兴霜清南陌课劙桑蚕饥冲雨采青桑金秦畧柔青初散壠头桑元好问童童翠葢桑初合明杨基黄梅雨晴桑重绿词原明王世贞浣溪沙一夜春波酿作蓝晓桑柔叶绿鬖鬖丫鬟十五太娇憨织作䨇鱼成比目偷将百草鬭宜男更无心绪餵春蚕增宋贺铸忆秦娥着春衫玉鞭鞭马南城南南城南柔桑嫩草留住金衔粉娥采叶供新蚕蚕饥畧许携纤纤携纤纤湔裙淇上更待初三锦缠道雨过园林触处落红凝绿正桑叶齐如沃娇羞只恐人偷看背立墻阴慢展纤纤玉听啼鸠几声耳边相促念蚕饥四眠初熟劝路傍立马莫踟躇是那里唱道秋胡曲别录增种树书畜蚕者常以三月三日雨卜桑叶之贵贱谚云雨打石头徧桑叶三钱片或曰四日尤甚杭州人云三日尚可四日杀我言四日雨尤贵午日不得锄桑园桑湿不可饲蚕雨中採至必拭令干恐有伤也涌幢小品湖州畜蚕者多自栽桑否则预租别姓之桑俗曰秒桑凡蚕一斤用叶百六十斤谚云仙人难断叶价故栽与秒为最稳否则谓之看空头蚕有天幸者往往趣之原桑叶灸熟可代茶嫩桑枝炒香煎饮久服不患偏风种植便民纂要取黑椹中叚子收贮勿令浥湿将种时先以柴灰淹揉次日淘净取沉水者晒令才去水气种乃易生宜肥地有草锄净冬月烧去苗至春去冗苗留旺者俟至指大移栽五步一株大约种子不如压条初芽时择指大枝条旺相肥泽者就马蹏处噼下润土内开沟尺许埋实自然生根布叶压后遇旱于傍开沟灌之但取水气到忌多着水农桑要旨云平原淤壤土地肥虚荆桑鲁桑俱可种若山地土脉赤硬止宜荆士民必用云种艺在审时又合地宜使不失其中春分前十日为上时当发生也十月小春木气长生也亦可压桑有三宜时宜和包宜固壅宜厚大抵天气晴明巳午时借其阳和如栽子已出忽变天气即以热汤调泥培之暑月必待晚凉仍预于园中稀种麻麦为荫惟十一月不生农桑撮要云十二月内掘坑深阔约二小尺却于坑畔取土粪和成泥浆桑根埋定粪土培壅与地平次日筑实切不可动摇其桑加倍荣旺胜如春栽又法将桑根浸粪水一宿掘坑栽之栽宜浅种以芽稀者为上谚云腊月栽桑桑不知增汜胜之书种桑法每亩以黍椹子各三升合种之黍桑当俱生锄之桑令稀疎调适黍熟获之桑生正与黍高平因以利镰摩地刈之曝令燥后有风调放火烧之常逆风起火桑至春生一亩食三箔蚕齐民要术桑柘熟时收黑鲁椹即日以水淘取子晒燥仍畦种常薅令净明年正月移而栽之率五尺一根其下常掘种小荳绿荳栽后二年慎勿採沐大如臂许正月中移之率十步一树行欲小犄角不用正相当须取栽者正月二月中以钩弋压下枝令着地条叶生高数寸仍以燥土壅之明年正月中截取而种之种树书谷树上接桑其叶肥大桑上接棃脆美而甘撒子种桑不若压条而分根茎淛间植桑斩其叶而植之谓之稼桑却以螺壳覆其顶恐梅雨侵损其皮故也二年即盛农政全书玄扈先生曰接桑莫如当年条为妙三年之说不然也且接时必待月暗自下弦至上弦皆可晦尤妙自上弦至下弦皆忌望尤险取葚与鸡鸭食之粪中淘出种者更不生葚本新书曰地桑本出鲁桑须以鲁桑萌条如法栽培拣肥旺者约留四五条锄治添粪条有定数叶不繁多衆叶脂膏聚于一叶其叶自大即是地桑王祯曰齐民要术栽取椹之黑者翦去两头惟取中间一截盖两头者其子差细种则成鸡桑花桑中间一截其子坚栗则枝干坚强而叶肥厚将种之时先以柴灰淹揉次日水淘去轻秕不实者晒令水脉才干种乃易生士农必用地桑之功惟在治之如法不致荒燥桑者易生之物除十一月不生活余月皆可仍须于园内稀种苘或麻黍为荫斫树法自移栽时便割去梢既不留中心其条自向外长科条法有四等一沥水条一刺身条一骈指条一冗脞条腊月为上正月次之博闻录白桑少子压枝种之若有子可便种须用地阴处其叶厚大得茧重实丝每倍常原採桑高者用梯摘庶不伤枝远出强枝当用阔刃锋利扁斧转腕回刃向上斫之枝查既顺津脉不出叶必复茂谚曰斧头自有一倍叶此善用斧之效也柔桑高枝不胜梯须置桑几如高櫈下列二桄作登级斯易摘叶又不伤树培桑凡耕桑田不用近树犁不着处斸地令起斫去浮根以蚕矢粪之根下埋龟甲则茂盛而不蛀生黄衣亦以此治之修桑削其小枝则叶茂去其枯枝则不荒蚕事毕将枝髠去但髠时不可留嘴角及夏至开掘根下用粪或蚕沙培壅则生意郁积来年嫩枝之叶更觉茂盛且皮可制纸枝可当柴兼有余利桑椹增说文葚桑实也本草桑子曰椹李时珍曰椹有乌白二种汇考增诗卫风吁嗟鸠兮无食桑葚传鸠鹘鸠也食桑葚过则醉而伤其性鲁颂翩彼飞鸮集于泮林食我桑黮怀我好音传黮桑实也尔雅桑㸤有葚栀注㸤半也疏桑树一半有葚半无葚为栀晋书张天钖传会稽王道子问西土𠩄出天钖应声曰桑葚甘香鸱鸮革响乳酪养性人无妒心隋书循吏传赵轨少好学有行检东邻有桑葚落其家轨遣人悉拾还其主诫其诸子曰吾非以此求名意者非机杼之物不愿侵人汝等宜以为诫北史崔逞传道武攻中山未克六军乏粮问计于逞逞曰飞鸮食葚而改音诗称其事可取以助粮帝乃听人以葚当租神异经东方有桑焉椹长三尺五寸围如长东观汉记蔡君仲汝南人至孝王莽乱人相食君仲取桑椹赤黑异器贼问仲仲答曰黑者供母赤者自食贼异之遗盐二斗汉武帝内传神仙上药有扶桑丹椹魏畧杨沛为新郑长兴平末人多饥穷沛课民益畜干椹收䝁豆阅其有余以补不足如此积得千余斛藏在小仓会太祖为兖州刺史西迎天子𠩄将千余人皆无粮过新郑沛谒见乃皆进干椹太祖甚喜后赐生口十人绢百疋以报干椹也魏书袁绍之在河北军人仰给桑椹神仙传班孟者不知何许人或云女子也人家有桑果数千株皆聚之成积如山如此十余日吹之各还本处异苑北方有白桑椹长数寸食之甘美汉兴平元年九月桑再椹时刘玄德军小沛年荒谷贵士衆皆饥仰以为粮晋武帝大元中太原王戎为郁林太守泊船新亭眠梦有人以七枚椹子与之着衣襟中既寤得椹如梦中发蒙记鸠以桑椹为酒谓饮之即醉也拾遗记员峤山有木名猗桑煎椹以为蜜原金楼子始皇闻鬼谷先生言故遣徐福入海求金菜玉蔬并一寸椹集藻表增唐李峤为凤阁侍郎李元素进冬椹表臣某言闻京兆万年县大宁坊有桑一株暮秋生子初冬椹熟今谨取得专輙进奉伏惟陛下惠覃区㝢仁洎草木故得神蚕之树发秀于寒露之辰帝女之林结实于繁霜之下出于万年之界彰一人万岁之符生自大宁之坊表羣生大安之庆鸱鸮已革见蛮貊之怀音丝茧行丰知府藏之逾实殊祯洊委绝贶仍臻凡在含生孰不忻庆无任忭跃之至赋增晋傅玄桑椹赋繁实离离含甘吐液翠朱三变或玄或白嘉味殊滋食之无斁七言绝句增宋陆游咏园中草木日高未办续晨炊一椀村醅且疗饥槃箸索然君勿笑桑间紫椹正累累诗散句增唐罗隐紫饱垂新椹宋司马光桑荫青青紫椹垂张耒桑间椹熟麦齐腰陆游郁郁林间桑椹紫桑林紫葚累累熟桑间椹紫蚕齐老别录增本草衍义本经言桑甚详然独遗乌椹桑之精英尽在于此采摘微研以布泸汁石器熬成稀膏入蜜熬稠贮瓷器中滚汤点服消热止渴其性微凉故也仙方日干为末蜜和为丸酒服亦良本草纲目杨氏产乳云孩子不得与桑椹食令儿心寒四时月令云四月宜饮桑椹酒能理百种风热其法用椹汁三斗重汤煮至一斗半入白蜜二合酥油一两生姜一合煮令得𠩄瓶收每服一合和酒饮之亦可以汁熬烧酒藏之经年味力愈佳史言魏武帝年乏食得干椹以济饥金末大荒民皆食椹获活者不可胜计则椹之干湿皆可救荒平时不可不收採也原收椹农桑撮要子熟时摘取以水淘过畧晒干便掘深坑种之或畦种之便生即时多收椹子以待来春种尤佳收贮勿近湿壁墻边则浥损不生学山蚕经五月也收桑椹而水淘少晒焉畦而种之至冬而焚其稍及明年而分种之桑寄生增本草别录曰桑上寄生生弘农川谷桑树上三月三日采茎叶阴干韩保昇曰诸树多有寄生茎叶并相似云是鸟食物子粪落树上感气而生叶如橘而厚輭茎如槐而肥脆处处虽有须桑土者佳非自采即难以别可断茎视之色深黄者为騐朱震亨曰桑寄生药之要品而人不谙其的近海州邑及海外之境其地暖而不蚕桑无採捋之苦气浓意厚自然生出也李时珍曰寄生高者二三尺其叶圆而微尖厚而柔面青而光泽背淡紫而有茸川蜀桑多时有生者他处鲜得须自采或连桑採者乃可用别录原梧浔杂佩桑寄生酒出梧州色白味颇清冽晋张华诗苍梧竹叶青陈张正见诗浮蚁擅苍梧皆谓此苐酿者必和以烧酒以气候炎蒸恐酒味易败故耳饮勿过多桑花增本草桑花一名桑藓一名桑钱生桑树上白藓如地钱花样不是桑椹花也能健脾涩肠止血柘增古今注柘实曰隹本草按陆佃埤雅云柘宜山石柘之从石取此义寇宗奭曰柘木里有纹亦可旋为器叶可饲蚕曰柘蚕然叶硬不及桑叶李时珍曰处处山中有之喜丛生干疎而直叶丰而厚团而有尖其叶饲蚕取丝作琴瑟絃清响胜常尔雅𠩄谓棘茧即此蚕也其实状如桑子而圆粒如椒其木染黄赤色谓之柘黄汇考增诗大雅攘之剔之其檿其柘疏攘去之剔翦之者其为檿木其为柘木之材也集传檿山桑也与柘皆美材可为弓干又可蚕也礼记投壶投壶矢以柘若棘毋去其皮注取其坚且重也考工记弓人为弓取干之道七柘为上唐书南蛮传自曲靖州至滇池食蚕以柘蚕生阅二旬而茧织锦缣精致新论楚柘质劲必资榜檠以成弴弓清异录张曲江里第之侧有古柘尝因狂风发其一根解为器具花纹甚奇人又以公之手笔冠世目之曰文章树羣碎录古史考曰柘树枝长而劲乌集之将飞柘树反起弹乌乌乃号唿此枝为弓快而有力因名乌号之弓博闻录柘叶丰而厚春蚕餐之其丝以冷水缲之谓之冷水丝别录增齐民要术种柘法耕地令熟耧耩作壠柘子熟时多收以水淘汰令净曝干散讫劳之草生拔却勿令荒没三年间劚去堪作浑心扶老杖十年中四破为杖任为马鞭胡床十五年任为弓材亦堪作屐裁截碎木中作锥刀靶二十年好作犊车材欲作鞍桥者生枝长三尺许以绳缚旁枝木橛钉着地中令曲如桥十年之后便是浑成柘桥欲作快弓材者宜于山石之间北阴种之奴柘增本草陈藏器云奴柘生江南山野似柘节有刺冬不凋李时珍曰此树似柘而小有刺叶亦如柞叶而小可饲蚕御定佩文斋广群芳谱卷十一广羣芳谱御定佩文斋广羣芳谱卷十二桑麻谱苎麻增广雅苎三稜也说文麻草也可以为绳本草苎麻作纻可以绩纻故谓之纻凡麻丝之细者为絟麤者为纻原苎绩麻也有二种一种紫麻一种白苎出荆扬闽蜀江浙今中州亦有之皮可绩布苗高七八尺叶如楮叶而无叉面或青或紫背白有短毛花青如白杨而长夏秋间着细穗一朶数千穗白色子熟茶褐色根黄白而轻虗一科数十茎宿根在土中到春自生不须栽种荆扬间每岁三刈每𤱔得麻三十斤少亦不下二十斤每斤三百文过常麻数倍又有一种山苎颇相似蚕最恶麻凡麻枲之属近蚕种则不生戒之本草李时珍曰苎家苎也又有山苎野苎也有紫苎叶面紫白苎叶面青其背皆白可刮洗煮食味甘美九月收子二月可种宿根六月生根叶气味甘寒无毒汇考原诗王风丘中有麻彼留子嗟增齐风蓺麻如之何衡从其亩陈风东门之池可以沤纻传纻麻属周礼地官凡宅不毛者有里布注谓不植桑麻也欲令宅植桑麻则无税赋以劝之不植桑麻之毛者则罚以二十五家之税布左传诗曰虽有丝麻无弃菅蒯后汉书崔寔传寔出为五原太守五原土宜麻枲而俗不知绩织民冬月无衣积细草而卧其中见吏则衣草而出寔至官斥卖储偫为作纺绩织纴綀缊之具以教之民得以免寒苦魏书食货志诸麻布之土男夫及课别给麻田十𤱔妇人五𤱔隋书食货志河清三年每丁给永业二十𤱔为桑田不宜桑者给麻田南史甄法崇传法崇孙彬尝以一束苎就长沙寺库质钱后赎苎还于苎束中得五两金送还寺库道人以金半仰酬往复十余彬坚然不受因谓曰五月披羊裘而负薪岂拾遗金者耶伏暅传暅徙新安太守在郡清恪郡多麻苎家人乃至无以为绳其励志如此唐书食货志丁随乡所出岁输绢二匹绫絁二丈布加五之一绵三两麻三斤非蚕乡则输银十四两谓之调越绝书麻林山勾践欲伐吴种麻以为弓絃故曰麻林墨子妇人夙兴夜寐纺绩织纴多治麻丝葛绪细布縿此其分事也荀子麻葛茧丝鸟兽之羽毛齿革也固有余足以衣人矣淮南子汾水蒙浊而宜麻风俗通蓬生麻中不扶自植庐陵记成芳隐麦林山剥苎织布为短襕宽袖之衣着以酤酒自称隐士衫集藻赞增晋郭璞麻赞草皮之良莫贵于麻用无不给服无不加至物在迩求之好遐诗散句原唐杜甫青青屋东麻散乱牀上书增刘禹钖煖分煨芋火明借缉麻灯晋谢灵运折麻心莫展宋戴复古蔽门麻菶菶别录原苎根味甘刮洗去皮切片浸去恶水煮极熟食之甜美穉头中有緜芼之和粉食可救荒移栽苎已盛时宜于周围掘取新科如法移栽则本科长茂新栽又多或如代园种竹法于四五年后将根科最盛者间一畦移栽一畦截根分栽或压条滋生此畦既盛又掘彼畦如此更代滋植无穷将欲移栽预选秋耕熟肥地更用细粪粪过来春移栽地气动为上时萌芽为中时苗长为下时周围离一尺五寸作区移栽拥土毕以水淹之若夏秋须趂雨后地湿连土于近地栽亦可苗高数寸即用大粪和半水浇之最忌猪粪或曰苎月月可栽但须地湿一云苎根忌见星月堂屋内收藏若露地须用苫盖使见星月即变野苎栽根用刀将根截作三四指长栽时四围各离一尺五寸作区每区卧二三根拥土毕方浇水三五日再浇苗高勤锄旱则浇之第二年方堪再刈至年久根科盘结不旺掘根分栽若欲致远须少带原土裹以蒲包外用蓆包掩合勿透风日数百里外亦可活种子三四月下种园圃有井及临河处俱可沙地为上两和地次之劚地一二遍作畦濶半步长四步再劚一遍用杴背浮按稍实再耙平隔宿用水饮畦明旦细齿耙浮耧起再耙平随用润土半升子一合匀撒一合子可种六七畦撒毕苕箒轻轻扫合用覆土则不出搭棚三尺高加细箔遮盖五六月炎热时箔上加苫重盖不则晒死未生芽或苗初出不可浇水用炊箒细洒水于棚上常令湿润每夜及天阴去箔以受露气苗出有草即拔去苗高三指不须用棚如地稍干用水轻浇约长三寸择稍壮地作畦移栽隔宿饮苗明旦将空畦浇过带土撅苗移栽相离四寸频锄三五日一浇二十日后十余日一浇十月后用牛马粪盖厚一尺庶不冻死二月后耙去粪令苗出以后岁岁如此若北土春月亦不必去粪即以作壅可也凡盖用粪壤诸杂草秽敝蓆旧荐俱可子种者三四年之后方堪一刈切忌太早刈麻每岁可割三镰头次见根旁小芽高五六分大麻即可割大麻即割小芽便盛即二次麻若小芽过高大麻不割不惟芽不旺又损大麻大约五月初割一镰六月半或七月初割二镰八月半或九月初割三镰谚曰头苎见秧二苎见糠三苎见霜唯二镰长疾麻亦最好割后即细粪壅之旋用水浇必以夜或阴天若日下浇则皮有绣痕剥麻刈倒时随用竹刀或铁刀从梢分开剥下皮即以刀刮其白瓤其浮上皴皮自脱得其里如筋者煮之剥麻春夏和暖时与常法同若冬月用温水润湿易为分噼首苎麤劲堪为麤布二苎稍柔细惟三苎甚佳堪为细布刮苎之刀煅铁为之长三寸许卷成小槽内插短柄两刃向上以绳为用仰置手中将所割苎皮横覆刃上以大指就按刮之苎肤即脱沤麻缚作小束搭房上夜露昼晒五七日自然洁白若值阴雨于屋底风道搭晾经雨即黑一云绩既成缠作缨子于水盆内浸一宿纺讫用桑柴灰淋水浸一宿捞出每纑五两用净水一盏细石灰拌匀停一宿至来日择去石灰却用黍稭灰淋水煮过自然白软晒干再用清水煮一度别用水摆极净晒干逗成缠铺经织造与常法同一云纺成纑用干石灰拌和夏三冬五春秋酌中抖去别用石灰煮熟待冷于清水中濯净然后用芦帘平铺水面摊纑于上半浸半晒遇夜收起沥干次日如前候纑极白方可织布此池沤之法须假水浴日曝而成善绩者麻皮一斤得绩一斤织布一疋次者斤半又次二斤三斤其布柔韧洁白比常布价高一二倍又曰沤麻者但如法沤讫方绩作纑经纬成布非先绩后沤也亦有用本色绩纑者夜露昼晒数日便绩成纑待成布后方练白若如治葛者刈后即蒸熟剥之不复练矣用此作布更柔而且韧收种收子作种须头苎者佳九月霜降后收子晒干以湿沙土拌匀盛筐内以草盖覆若冻损则不生二苎三苎子皆不成不堪作种种时以水试之取沈者用大麻原大麻一名火麻一名黄麻一名汉麻雄者名枲麻牡麻雌者名苴麻荸麻早春种为春麻晚春种为秋麻茎高五六尺枝叶扶疎叶狭而长状如益母草叶一枝七叶或九叶五六月开细黄花成穗随即结实似蘓子而大剥去皮作麻绩之可为布其稭白而有稜细者可为烛心花名麻勃子之连壳者名麻蕡汇考增书禹贡岱畎丝枲铅松怪石传岱山之谷出此五物皆贡之疏枲麻也诗陈风不绩其麻市也婆娑笺绩麻者妇人之事也疾其今不为东门之池可以沤麻传池城池也沤柔也笺于池中柔麻使可缉绩作衣服疏考工记㡛氏以涗水沤其丝注云沤渐也楚人曰沤齐人曰涹然则沤是渐渍之名此云沤柔者谓渐渍使之柔韧也豳风八月载绩传载绩丝事毕而麻事起矣疏绩缉麻之名八月丝事毕而麻事起故始绩也九月叔苴疏苴麻子也禾麻菽麦大雅麻麦幪幪传幪幪然盛茂也礼记月令仲秋之月天子食麻与犬以犬尝麻先荐寝庙注麻始熟也周礼天官笾人朝事之笾其实麷蕡注蕡枲实也郑司农云熬麦曰麷麻曰蕡疏注云蕡枲实也者案丧服云苴绖子夏传云苴麻之有蕡蕡是麻之子实也又案疏衰裳齐牡麻绖子夏传云牡麻者枲麻也则枲麻谓雄麻也若然枲麻无实而解蕡为枲实者举其类耳典枲掌布缌缕纻之麻草之物以待时颁功而授赍疏曰掌布缌缕纻之麻草之物者欲见布缌缕用麻之物纻用草之物布中可以兼用葛䔛之草为之及献功受苦功以其贾楬而藏之以待时颁注郑司农云苦功谓麻功布纻疏苦功谓麻功为盬麤之功原孟子麻缕丝絮轻重同则价相若增史记周本纪周后稷名弃弃为儿时屹如巨人之志其游戏好种树麻菽麻菽美隋书孝义传纽回字孝政性至孝父母丧庐于墓侧庐前生麻一株高丈许围之合拱枝叶郁茂冬夏恒青时人异之周武帝表其闾南史刘峻传峻好学寄人庑下自课读书常燎麻炬从夕达旦时或昏睡爇其须发及觉复读其精力如此列子昔人有美戎菽甘枲茎芹萍子者对乡豪称之乡豪取而尝之蜇于口糁于腹衆哂而怨之其人大惭注枲胡枲也原纪异录郑珏与李愚同为学士郑阁下一麻生李曰承旨入相矣霜降成实乃白麻也是夜制出拜相拜相用白麻崑山县志嘉祐中崑山海上有一船桅折风飘泊岸船中三十余人衣冠如唐人系红鞓角带着短皁衫见人恸哭语言书字皆不可晓行则相缀如鴈行久之自出一书示人乃唐天宝中屯罗岛首领陪戎副卫又有一书乃上高丽表亦称屯罗岛皆用汉字盖东夷之臣属高丽者时賛善大夫韩正彦为令召其人犒以酒食且使人为治桅教以起仆之法其人喜各捧首谢而去船中有麻子大如莲的土人求种之初岁亦如莲的次年渐小数年后与中国麻子无异集藻七言绝句增宋陆游闻邻村守麻乐事新年忆锦城城南麻市试春行如今老病茅檐底卧听儿童吓雀声诗散句增梁吴均麻生满城头麻叶落城沟麻茎左右披沟水东西流别录原种植取斑黑麻子种地须耕二徧一𤱔用子二升三月种者为上时四月初为中时五月初为下时大率二尺留一科密则不成锄须净荒则少实五谷地近道处种之六畜不犯豆地种则两损六月中可于空处种蔓菁子氾胜之书曰高一尺加蚕矢粪之树三升无蚕矢以熟粪粪之天旱以流水浇之树五升井水须少曝以杀其寒气雨泽适时勿浇浇不欲数霜后实成速斫种宜己亥辛巳壬申庚申戊申及正月三卯日忌寅未日辛亥日种骆麻地宜肥湿早者四月迟者六月繁密处芟去则长刈麻秆上生白腻时即刈摊宜薄束宜少沤宜清水生熟要相宜麻一斤可取皮四两齐民要术凡种麻用白麻子麻欲得良田不用故墟地薄者粪之耕不厌熟田欲岁易良田一𤱔用子三升薄田二升夏至前十日为上时至日为中时至后十日为下时泽多者先渍麻子令芽生待他白背耧耩漫掷子空曳劳泽少者暂浸即出不待芽生耧头中下之麻生数日中常驱雀布叶而锄勃如灰便刈束欲小缚欲薄一宿輙翻之获欲净沤欲清水生熟合宜汜胜之书曰种枲太早则刚坚厚皮多节晚则不坚宁失于早不失于晚获麻之法穗勃勃如灰拔之夏至后二十日沤枲枲和如丝苘麻原苘麻说文云枲属从𣏟不从林尔雅翼云苘或作䔛周礼典枲麻草注草葛䔛也增本草𦯶麻一名白麻原苗高四五尺或六七尺叶似苎而薄种与麻同法叶圆如盖花黄结子如橡斗而面平中有隔外各有尖子如大麻子而黑有微毛与黄麻子同时熟刈作小束池内沤之烂去青皮取其麻片洁白如雪耐水烂可织为毯被及作汲绠牛索或作牛衣雨衣草覆等具农家岁岁不可无者实味苦平无毒治痢疾及生眼翳瘀肉起倒睫拳毛疎麻增南越志疎麻大二围高数丈四时结实无衰落汇考增丹铅录楚辞采疎麻兮瑶华注以疎麻即麻也观南越志所载疎麻则自有此一种木也葛原葛一名黄斤一名鹿藿一名鸡齐处处有之江浙尤多有野生有家种春生苗引藤蔓长一二丈紫色取治可作絺绤其根外紫内白大如臂长者七八尺叶有三尖如枫叶而长面青背淡七月着花红紫色累累成穗晒干可煠食其荚如小黄豆荚有毛子绿色形扁如盐梅子核生嚼腥七八月採根味甘辛花实味甘平皆无毒增唐本草葛根入土五六寸以上者名葛脰脰者颈也服之令人吐以有微毒也本经葛谷即是其实也汇考增易困卦困于葛藟疏葛藟引蔓缠绕之草诗周南葛之覃兮施于中谷维叶萋萋传覃延也葛所以为絺绤女功之事烦缛者施移也中谷谷中也萋萋茂盛貌葛之覃兮施于中谷维叶莫莫是刈是濩为絺为绤服之无斁传莫莫成就貌濩煮之也精曰絺麤曰绤斁厌也南有樛木葛藟累之传南南土也木下曲曰樛南土之葛藟茂盛𨚍风旄丘之葛兮何诞之节兮笺土气缓则葛生濶节王风绵绵葛藟在河之浒传绵绵长不绝之貌水厓曰浒正义绵绵然枝叶长而不绝者乃是葛藟之草所以得然者由其在河之浒得河之润故也彼采葛兮一日不见如三月兮原唐风葛生蒙楚蔹蔓于野增周礼地官掌葛以时征絺绤之材于山农疏所以征絺绤于于山农者以其葛出于山也左传葛藟犹能庇其本根註葛之能藟蔓繁滋者以本枝廕庥之多汲冢周书砾石不可谷树之葛越绝书葛山者勾践种葛使越女织治葛布献于吴王夫差去县七里吴越春秋吴王得葛布之献乃复增越之封赐羽毛之饰几杖诸侯之服越国大悦采葛之妇伤越王用心之苦乃作苦之诗曰葛不连蔓𦯲台台我君心苦命更之尝胆不苦甘如饴令我采葛以作丝女工织兮不敢迟弱于罗兮轻霏霏号絺素兮将献之越王悦兮忘罪除吴王欢兮飞尺书增封益地赐羽奇几杖茵褥诸侯仪羣臣拜舞天颜舒我王何忧不能移淮南子于越生葛絺辍耕录临海章安镇有蔡木匠一夕手持斧斤自外归由东山殡葬处蔡沈醉寝棺上夜半天黑忽闻一人高叫棺中云某家女病损症盖其后园葛大哥淫之耳却请法师捉鬼我二人同行一观何如棺中云我有客至不可去蔡明日诣某家曰娘子之疾我能愈之因问屋后曾种葛否曰然乃掘地得一根甚巨斫之有血煮啖女子病即除集藻文散句原汉刘向九叹葛藟累于桂树兮鸱鸤集于木兰五言古诗增晋乐府前溪歌黄葛结蒙笼生在洛溪边花落逐水去何当顺流还还亦不复鲜原唐李白黄葛篇黄葛生洛溪黄花自绵幂青烟蔓长条缭绕几百尺闺人费素手採缉作絺绤缝为绝国衣远寄日南客苍梧大火落暑服莫轻掷此物虽过时是妾手中迹增明张时彻采葛篇种葛南山下春风吹葛长二月吹葛绿八月吹葛黄腰镰逝采掇织作君衣裳经以长相忆纬以思不忘出入君箧笥长得近辉光层氷布河水中夜皓凝霜吴罗五文采蜀锦双鸳鸯君㤙当断绝叹息摧中肠中肠日以摧葛叶日以衰愿留枯根株化作萱草枝七言古诗增唐鲍溶采葛行春溪几回葛花黄黄麝引子山山香蛮女不惜手足损钩刀一一率利长葛丝茸茸春雪体深涧择泉清处洗殷勤十指蚕吐丝当牕袅袅声高机织成一匹无一两供进天子五月衣五言律诗增唐戎昱和李尹种葛弱质人皆弃唯君手自栽藟含霜后竹香惹腊前梅拟托凌云势须凭接引材绿阴如可惜黄鸟定飞来七言绝句原唐曹唐小游仙诗方士飞轩驻碧霞酒香风冷月初斜不知谁唱春归曲落尽溪头白葛花诗散句增魏曹植种葛南山下葛藟自成阴唐孟郊葛花零落风项斯萤归葛叶垂韩翃葛花满把能消酒罗邺石井晴垂青葛叶别录原梁书任昉传昉素清贫卒后其子西华冬日着葛帔练裙道逢刘孝标孝标泫然矜之乃着广绝交论盖讥其旧交也增南史隐逸传吴苞濮阳鄄城人宋太始中过江聚徒教学冠黄葛巾竹麈尾蔬食二十余年原葛根端阳午时採破之晒干入药解酒毒治消渴伤寒壮热敷虫蛇伤杀百药毒压丹石发疮疹又可蒸及作粉食甚益人生者堕胎多食伤胃花同小豆花干为末酒服饮酒不醉金疮出血挼叶傅之烧蔓研水服治卒然喉痺採葛夏月葛成嫩而短者留之一丈上下者连根取谓之头葛如太长看近根有白点者不堪用无白点者可截七八尺谓之二葛练葛採后即挽成网𦂳火煮烂熟指甲剥看麻白不黏青即剥下长流水边捶洗净风干露一二宿尤白安阴处忌日色纺之以织洗葛衣清水揉梅叶洗经夏不脆或用梅叶捣碎泡汤入磁盆内洗之忌用木器则黑铁葛增本草拾遗铁葛生山南崃中叶似枸杞根如葛黑色味甘温无毒主一切风血气羸弱令人性健久服治风缓偏风木棉花增本草木棉一名古贝一名古终梵书谓之啖婆又曰迦罗婆劫李时珍曰木棉有草木二种交广木棉树大如抱其枝似桐叶大如胡桃叶入秋开花红如山茶花蘂花片极厚为房甚繁短侧相比结实大如拳实中白棉棉中有子今人谓之斑枝花讹为攀枝花南史所谓林邑国出古贝花中如鹅毳吴录所谓永昌木棉树高过屋皆指似木之木棉也江南淮北所种木棉四月下种茎弱如蔓高者四五尺叶有三尖如枫叶入秋开花黄色如葵花而小亦有红紫者结实大如桃中有白棉棉中有子大如梧子亦有紫棉者八月採谓之绵花南史所谓高昌国有草实如茧中丝为细纑名曰白叠南越志谓桂州出古终藤结实如鹅毳皆指似草之木棉也此种出南番宋末始入江南今徧及江北与中州矣原春月以子种稭似木叶绿似牡丹而小花黄如秋葵而叶单干不贵高长枝最喜繁茂结实三稜青皮尖顶累累如桃北人唿为花桃熟则桃裂而绒现其绒如鹅毳用以絮衣甚轻暖子如珠可以打油油之滓可以粪地秸甚坚堪烧叶堪饲牛其为利益甚溥种类甚多江花出楚中棉不甚重二十而得五性强𦂳北花出畿辅山东柔细中纺织绵稍轻二十而得四或得五浙花出余姚中纺织绵最重二十而得七吴下种大都类此更有数种稍异者一曰黄蔕穰蔕有黄色如粟米大棉重一曰青核核青细于他种棉重一曰黑核核亦细纯黑色棉重一曰宽大衣核白而穰浮棉重此四种皆二十而得九黄蔕稍强𦂳余皆柔细中纺织又一种紫花浮细而核大棉轻二十而得四其布制衣甚朴雅士绅多尚之又有深青色者亦奇种其传不广择种须用青核等为佳汇考增书禹贡岛夷卉服厥篚织贝集传卉草也葛及木绵之属今南夷木棉之精好者亦谓之吉贝海岛之夷以卉服来贡而吉贝之精者则入篚焉南史高昌国传有草实如茧中丝为细纑名曰白叠取以为帛甚软白林邑国传出古贝古贝者树名也其花成时如鹅毳抽其绪纺之以作布与纻布不殊亦染成五色织为斑布呵罗单国传都阇婆洲元嘉七年遣使献古贝叶波国古贝等物丹丹国传梁中大通二年遣使奉表献古贝杂香药唐书南蛮传婆利以古贝横一幅缭于腰古贝草也缉其花为布麤曰贝精曰𣱃吴录交阯安定县有木棉树高丈实如酒杯口有绵如蚕之绵也又可作布名曰白緤一名毛布南越志桂州出古终藤结实如鹅毳核如珠治出其核纺如丝绵染为斑布南州异物志木棉吉贝所生熟时如鹅毳细过丝绵中有核如珠珣用之则治出其核昔用辗轴今用揽车尤便其为布曰斑布繁缛多巧曰城次麤者曰文缛又次麤者曰乌驎诸番杂志木棉吉贝木所生占城阇婆诸国皆有之今已为中国珍货但不自本土所产不能足用演繁露唐环王传出古贝古贝草也缉其花为布麤曰贝精曰㲲按今吉贝亦缉花为之而古吉二字不同岂讹名耶抑两物也遯斋闲览闽岭以南多木棉土人竞植之有至数千株者采其花为布号吉贝布余后因读南史海南诸国传言林邑等国出吉贝木正此种也泊宅编闽广多种木棉纺绩为布名曰吉贝海南蛮人织为巾上出细字杂花卉尤工巧即古所谓白叠布李琮诗有腥味鱼中墨衣成木上绵之句原解醒语元至元间马八儿国入贡二十二年遣使至其国求奇宝得吉贝衣十袭吉贝树名其花成时如鹅毳抽其绪纺之以作布亦染成五色织为斑布增丹铅总录唐李商隐诗木棉花发鹧鸪飞又王叡诗纸钱飞出木棉花南中木棉树大如抱花红似山茶而蘂黄花片极厚非江南所艺者张勃吴录云交阯安定县有木棉树实如酒杯口有绵可作布按此即今之斑枝花云南阿迷州有之岭南尤多汪广洋有斑枝花曲闽部疏昔闻长老言广人种棉花高六七尺有四五年不易者余初未之信过泉州至同安龙溪间扶遥道傍状若榛荆迫而视之即棉花也时方清秋干已着黄花矣然不可唿为木棉木棉花者高树丹花若茶吐实蓬蓬吴中所谓攀枝花也杨用修具载丹铅以为异曰云南阿迷州有之闻岭广犹多不知惠安志已载此树名为攀桂花杨乃曰斑枝花与吴中攀枝花盖三名一物也原梧浔杂佩吾松以棉布衣被天下而棉花之来莫详其始相传为种出西番元时始入中国按通鑑梁武帝送木棉皁帐史炤释文云木棉江南多有之以春二三月下种既生须一月三薅至秋生黄花结实及熟时其皮四裂其中绽出如棉土人以铁鋋碾去其核取如棉者以竹为小弓长尺四五寸许牵弦以弹绵令其匀细卷为筒就车纺之自然抽绪如缲丝状织以为布按史绍所言即今之绵花无疑矣但今制弹绵之弓以木为之长六尺余则与古稍异耳谓起自元时非也苐史炤以此解木棉亦未为当木棉出交广其树盈抱其实如酒杯其口有绵可作布见张勃吴录即今之斑枝花杨用修辨之是矣木绵一名琼枝其高数丈树类梧桐叶类桃而稍大花色深红类山茶春夏花开满树望之烂然如缀锦花谢结子大如酒杯絮吐于口茸茸如细毳旧云海南蛮人织为布名曰吉贝今第以充裀褥取其软而温未有治以为布者浔梧间亦多有之但土人未尝採取随风飘坠而已农政全书玄扈先生曰吉贝之名独昉于南史相传至今不知其义意是海外方言也小说家所谓木棉其所为布曰城曰文缛曰乌驎曰斑布曰白㲲白緤曰屈珣者皆此故是草本而吴录称木棉者南中地煖一种后开花结实以数岁计颇似木芙蓉不若中土之岁一下种也故曰十余年不换明非木本矣吉贝之称木即禹贡之言卉取别于蚕绵耳闽广不称木棉者彼中称攀枝花为木棉也攀枝花中作裀褥虽柔滑而不韧绝不能牵引岂堪作布或疑木棉是此谓可为布而其法不传非也吴录所言木棉亦即是吉贝或疑其云树高丈当是攀枝不知攀枝高十数丈南方吉贝数年不凋其高丈许亦不足怪盖南史所谓林邑吉贝吴录所谓永昌木棉皆指草本之木棉可为布意即娑罗木然与斑枝花绝不类又中土所织棉布及西洋布精麤不等绝无光泽而余见曹溪释惠能所传衣曰屈珣布即白㲲布云是西域木棉心所织者其色泽如蚕丝岂即娑罗笼叚耶抑西土吉贝尚有他种邪又尝疑洋布之细非此中吉贝可作及见榜葛刺吉贝其核绝细绵亦绝软与中国种大不类乃知向来所传亦非其佳者集藻序增元王祯木棉图谱序中国自桑土既蚕之后惟以茧纩为务殊不知木棉之为用夫木棉产自海南诸种艺制作之法骎骎北来江淮川蜀既获其利至南北混一之后商贩于此服被渐广名曰吉布又曰绵布甚幅疋之制特为长濶茸密轻暖可抵缯帛又为毳服毯叚足代本物按裴渊广州记云蛮彝不蚕採木棉为絮又诸番杂志云木棉吉贝木所生占城阇婆诸国皆有之今已为中国珍货但不自本土所产不能足用且比之蚕桑无採养之劳有必收之效将之枲苎免绩缉之工得御寒之益可谓不麻而布不茧而絮虽曰南产言其通用则北方多寒或茧纩不足而裘褐之费此最省便列制造之具于此广远近滋习农务助桑麻之用华夏兼蛮彝之利将自此始矣明王象晋木棉谱序禹贡岛夷卉服厥篚织贝蔡氏谓棉之精好者为吉贝徐子先吉贝一疏载棉之利最详兴美利利前民用仁人之言夫今棉之利遍宇内且功力视苎葛甚省绩苎葛日以钱计纺绵四日而得一觔信其利远出麻枲上也今北土广树蓺而昧于织南土精织纴而寡于蓺若以北之棉学松之织利当更倍顾棉则方舟而鬻诸南布则方舟而鬻诸北此子先所为叹也予故撮其旨要俾务本者得览焉赋御制木棉赋并序木棉之为利于人溥矣衣被御寒实有赖焉夫既纺以为布复擘以为絖卒岁之谋出之陇亩功不在五谷下尝稽之载籍岛夷卉服註以为吉贝即其种也然止以充远方之贡而未尝遍植于中土故周礼妇功惟治蚕枲唐征庸调但及丝麻至木棉之种后世由外蕃始入于关陕闽粤今则远迩贵贱咸资其利而昔人篇什罕有及之者故为之赋曰攷吉贝之佳种披丘索以穷源道伽毗而远来由秦粤而衍蕃倣崖州之纺织制七襄而无痕傚宋人之洴澼比八绵而同温先麦秋而播种齐壸枣而登原宿黄云于万蘂堕白雪于千村落秋实于露晞轧机柚于星昏煖佐耆年之帛阳回寒女之门幸卒岁之可娱及民力之普存若应钟之司律正薄寒之中人月照牛衣之夜霜侵葛屦之辰家挟千箱之纩路绝百结之鹑曝茅檐而歌爱日赛田祖而洽比隣谢履丝之靡丽免于貉之艰辛故夫八口之家九土之氓无沍寒之肤裂罕疾风之条鸣时和年丰水耨火耕岁落三钟之棉塲登百𤱔之秔同彼妇子乐此太平奚羡纂组之巧与夫缟纻之轻慨风诗之未录省方问俗将以补幽什而续授衣之经五言古诗增宋谢枋得谢刘纯父惠木棉布嘉树种木棉天何厚八闽厥土不宜桑蚕事殊艰辛木棉收千株八口不忧贫江东易此种亦可致富殷柰何来瘴疠或者畏苍旻吾知饶信间蚕月如岐邠儿童皆衣帛岂但奉老亲妇女贱罗绮卖丝买金银角齿不兼与天道斯平均所以木棉利不𢌿江东人避秦衣木叶矧肯羞悬鹑天下有元德孔融愿卜隣绨袍望不及共裘志自仁赠我以两端物意皆可珍洁白如雪积丽密过锦纯羔缝不足贵狐腋难拟伦絺纩皆作贡此物不荐陈岂非神禹意隐匿遗小民诗多草木名笺疏欲谆谆国家无楚越欲识固无因翦裁为大裘穷冬胜三春诗散句原唐张借蜀客南行祭碧鸡木棉花发锦江西增宋刘克庄几树半天红似染居人云是木棉花杨万里却是南中春色别满城都是木棉花元方夔木棉白茸茸别录原种植种花之地以白沙土为上两和土次之喜高亢恶下湿拾花毕即刬去秸遍地上粪随深耕之令阳和之气掩入土内有力耕三遍随捞平不致风干如秋耕二遍正月地气透或时雨过再耕一遍大约粪多则先粪而后耕粪少则随种而用粪此其㮣也须用熟粪麻饼亦佳增农政全书花性忌燥燥则湿蒸而桃易脱落花忌苗并并则直起而无旁枝中下少桃种不宜晚晚则秋寒早则桃多不成实即成亦不甚大而花软无绒玄扈先生曰秋耕为良获稻后即用人耕又不宜耙细须大墢岸起令其凝沍来年冻释土脉细润正月初转耕二月初再转此二转必捞盖令细清明前作畦畛土欲绝细畦欲濶沟欲深既作畦便于白地上锄三四次雨后锄为良则土细而草除原棉田于清明前先下壅或粪或灰或豆饼或生泥多寡量田肥瘠剉豆饼勿委地仍分定畦畛均布之吾乡密种者不得过十饼以上粪不过十石以上惧大肥虚长不实实亦生虫若依古法苗间三尺不妨一再倍也有种晚棉用黄花苕饶草底壅者田拟种棉秋则种草来年刈草雍稻留草根田中转耕之若草不甚盛加别壅欲厚壅即并草掩覆之或种大麦蚕豆等并掩覆之皆草壅法也草壅之收有倍他壅者惟生泥棉所最急不论何物壅必须之择种农桑通诀云花种初收者未实近霜者不生惟中间收者为上老农云棉种必冬月碾取经日晒燥冬月生意敛藏晒曝不伤萌芽春间生意茁发不宜大晒总之陈者粃者油者湿蒸者经火焙者皆不堪作种将种时用水浥湿过半刻淘出其不堪者皆浮出水面而坚实不损者必沈取而种之苗必茂又一法浸用雪水能旱鳗鱼汁浸过不蛀下种种不宜蚤恐春霜伤苗又不宜晚恐秋霜伤桃大约在清明谷雨间此时霜止也种法有三漫撒者用种多更难耘耧耩者易锄而用种亦多惟穴种者用种颇少但多费人工法将耕过熟地仍用犁耕过就于沟内隔一尺作一穴浇水一二碗俟水入地下种四五粒熟粪一碗覆土一二指用脚踏实大约一人持种二人携粪若漫撒及耧耩者须用石砘砘实若虚浮则芽不能出出亦易萎耘苗锄棉者一去草秽二令浮土附苗根则根入地深三令土虚浮根苗得远行功须极细密锄必七遍以上又当在夏至前谚曰锄花要趂黄梅信锄头落地长三寸大抵苗宜稀锄宜密此要诀也初顶两叶止刬去草宜密留以备伤再锄宜稍密三锄则定苗科一穴止留麤旺者一株断不可两株并留并则直起而无旁枝桃少苗长后有干麤粗叶大众中特壮异者名曰雄花大而不结实然又不可无间留一二株多则去之地中不可种别物恐分地力又不宜密种如肥田密种即青酣不实又易生虫稀种则能肥肥则实繁而多收亢仓子曰立苗有行故速长强弱不相害故速大正其行通其中疏为冷风则有收而多功又云树肥无使扶疎树硗不欲专生而独居夫苗其弱也欲孤其长也欲相与俱其熟也欲相与扶扶疎且不可况逼迫耶若数寸一株长枝布叶株百余子𤱔二三百斤岂不力省而利倍哉打心苗高七八寸打去冲天心令四旁生枝旁枝半尺以上亦打去心勿令交枝相揉如此则花多实密叶叶不空大约打心当在伏中三伏各打一次不宜雨暗恐聋灌而多空条最宜晴明庶旺相而生旁枝如有未长大者又当随时打去不必例拘增农政全书打心视苗迟早早者大暑前后摘迟者立秋摘秋后势定勿摘矣摘亦不复生枝简别之法老农云一二次锄去大叶者此大核少棉种也三锄后去小叶者此秕不实种也或实而油浥病种也苐此为杂种言耳若纯用墨核等佳种精择之自无大核杂种即全去小者原拾花花既结桃待桃开绒露为熟旋熟旋摘摊放箔上日曝夜露待子粒既干方可收贮则绒不浥而子不腐纺绩花既曝干碾去种子弹使熟细便可纺线农桑通诀所载纺车容三繀若倣其制而效之尤易为力或曰北地风高细纺不易今肃宁之布几同松之中品闻其乡多穿地窖深数尺作屋其上檐高地二尺许作窻以通日光人居其中就湿地纺绩便得𦂳细与南土无异若阴雨蒸湿不妨移就平地而南人寓都下者多朝夕就露下纺日中阴雨亦纺则安在北地风高不便细纺也织布布之名不一曰城曰文缛曰乌驎曰屈珣曰白㲲白緤曰贝布班布总之皆棉布也海南所织上出细字杂花名吉贝布松布之巧者有折枝团凤碁局字样等制而一切桿弹纺织综线挈花法皆始于黄媪其布之丽密他方莫并焉南中用煳先将棉繀入纴车成纴次入煳盆度过竹木作架两端用繂急维竹帚痛刷候干上机谓之刷纱南布之佳者皆刷纱也北地则风尘易起若依肃宁作窖冒以修廊循檐作牕令可开阖以避就风日于中经刷织纴遇轻阴无风纤尘不起不妨移之平地成布当不减吴下矣御定佩文斋广群芳谱卷十二广羣芳谱御定佩文斋广羣芳谱卷十三蔬谱姜原姜御湿之菜也苗高二三尺叶似箭竹叶而长两两相对苗青根嫩白老黄无实处处有之汉温池州者良三月种五月生苗如初生嫩芦而叶稍濶叶亦辛香秋社前后新芽顿长如列指状采食无筋尖微紫名紫芽姜又名子姜秋分后者次之霜后则老性恶湿畏日秋热则无姜气味辛微温无毒通神明辟邪气益脾胃散风寒除壮热治胀满去胸中臭气解菌蕈诸毒生用发热熟用和中留皮则凉去皮则热八九月多食春多患眼孕妇忌食令儿盈积汇考原论语不撤姜食增史记货殖传千畦姜韭其人与千户侯等后汉书方术传左慈少有神道尝在司空曹操坐求铜盘贮水以竹竿饵钓于盘中引出鲈鱼操又谓曰既已得鱼恨无蜀中生姜耳慈曰亦可得也操恐其近即所取因曰吾前遣人到蜀买锦可过勅使者增市二端语顷即得姜还并获操使报命南齐书良政传孔琇之为临海太守在任清约罢郡还献干姜二十斤世祖嫌少及知琇之清乃叹息原南史周舍传舍占对辩捷尝居直庐语及嗜好裴子野言从来不尝食姜舍应声曰孔称不撤裴乃不尝一坐皆悦吕氏春秋和之美者蜀郡杨朴之姜春秋运斗枢璇星散为姜风土失得逆时则姜有翼辛而不臭神仙传介象垂纶塪水得鲻鱼使厨下切之吴主曰闻蜀使来得蜀姜作韲甚好恨尔时无此象曰蜀姜岂不易得愿差所使者可付值吴主指左右一人以钱五十付之象书一符以着青竹杖中使行人闭目骑杖杖止便买姜讫复闭目此人承其言骑杖须臾止已至成都不知是何处问人人言是蜀市中乃买姜于时吴使张温先在蜀既于市中相识甚惊便作书寄其家此人买姜毕捉书负姜骑杖闭目须臾已还吴厨下切脍适了酉阳杂俎山上有姜下有铜钖李先生传郎中乔翻于洋渚遇神人意欲啖姜而市无之神人以绢数疋并书一牒付信入市门南下任意所之须臾得姜数斗还以问神人神人曰问李先生当知我东坡杂记王介甫多思而喜凿时出一新说既而悟其非也则又出一言而解释之是以其学多说尝与刘贡父食辍箸而问曰孔子不撤姜食何也贡父曰本草生姜多食损智道非明民将以愚之孔子以道教人者也故不撤姜食将以愚之也介甫欣然而笑久之乃悟其戏己也贡父虽戏言然王氏之学实大类此庚辰二月十一日食姜粥甚美叹曰无怪吾愚吾食姜多矣因并贡父言记之以为后世君子一笑集藻赋散句增汉司马相如子虚赋茈姜蘘荷张衡南都赋苏蔱紫姜拂彻羶腥晋潘岳闲居赋青笋紫姜左思蜀都赋甘蔗卒姜阳蓲阴敷魏都赋姜芋充茂五言古诗原宋梅尧臣谢刘原父寄糟姜名园万家城千畦等封侯斸当燕去前腌芽费糟丘无筋偃王笑有味三闾羞寄入翰林席圣以不撤优又寄蓬门下作赋谁肯休惟我广文舍免为韲盐仇刘公汉家裔才学歆向俦胸中饱经史辨论出九州曾不奉权贵但与故人投赠辛非赠甘此意当自求五言絶句原宋刘子翚咏子姜新芽肌理细映日莹如空恰似匀妆指柔尖带浅红朱子子姜姜云能损心此谤谁与雪请论去秽功神明看朝彻诗散句增唐李商隐蜀姜供煮陆机莼宋苏轼先社姜芽肥胜肉故人兼致白芽姜别录增韩诗外传宋玉因其友见楚相楚相待之无以异让其友其友曰夫姜桂因地而生不因地而辛女因媒而嫁不因媒而亲原长编秦桧欲晏敦复附己使人谕之晏答曰为我谢秦公姜桂之性到老愈辣种植宜白沙地小与粪和种熟耕纵横七八徧佳清明后三日种濶一步作畦长短随地横作壠壠相去一尺深五六寸壠中安姜一尺一科带芽大三指盖土三寸覆以蚕沙无则用熟粪鸡粪尤妙芽出后有草即耘渐渐以土盖之已后壠中𨚫令高不得去土为其芽向上长也芽长后从旁揠去老姜耘锄不厌数五六月覆以柴棚或插芦蔽日不耐寒热八月收取九月置煖窖中寒甚作深窖以糠粃和埋煖处勿冻坏来年作种吴下田家志种姜宜甲子乙丑辛未壬申壬午制用生熟醋酱糟盐蜜煎皆宜早行山中含之不犯霜雾蒸湿及山岚之瘴气法制伏姜姜四斤刮去麤皮洗净晒干放磁盆入白糖一斤酱油二斤官桂大茴香陈皮紫苏叶各二两切细拌匀初伏晒起至三伏终收贮晒时用纱或夏布罩住勿令蝇虫飞入此姜神妙能治百病伏月以老姜切片秤一斤重为率晒干先用官桂茴香丁香川椒各一两为末浸镜面牵烧酒二斤俟药气化溶闭罐蒸待冷将晒干生姜浸酒内晒干又浸又晒以酒尽为度磁罐收贮如冬月大寒侵晨噙姜一片通身和暖蜜煎姜秋社前取嫩芽二斤洗净控干不用盐腌以沸汤沥干用白矾一两半汤泡化一宿澄清浸姜十余日方以蜜煎磁罐贮留经年须常换蜜脆姜以嫩者去皮甘草白芷零陵香少许同煮熟切片食法制姜煎沸汤八升入盐三斤打匀次早别取清水以白梅半斤搥碎和浸同前盐水和合贮顿逐日採牵牛花去白蔕投水中候水深浓去花取嫩姜十斤拭去红衣随意切片用白盐五两白矾五两沸汤五椀化开澄清浸姜微向日影中晒二日捞出晾干再入少盐拌匀晒烈日中待姜上白盐凝燥为度入器收贮醋姜嫩姜不拘多少炒盐腌一宿取出卤同米醋煮数沸候冷入姜及沙糖随多少箬扎泥封固糟姜嫩姜天晴时收阴干五日以麻布拭去红皮每一斤用盐二两糟三斤腌七日取出拭净别用盐二两法糟五斤拌匀入新磁罐先以核桃二枚搥碎安罐底则姜不辣然后入姜平糟面以小熟栗末掺上则姜无渣如常法泥封固如要色红入酽牛花拌糟糟姜取嫩姜用酒拌糟匀入磁罈上用沙糖一块箬扎口泥封七日可食醋姜炒盐腌一宿以原卤入酽醋同煎五味姜嫩姜一斤切薄片用白梅半斤打碎去仁入炒盐二两拌匀晒三日取出用甘草半两檀香二钱为末拌匀晒三日磁器收贮九月二十八日食姜损目增南方草木状冬叶乃姜叶也苞苴物交广皆用之南方地热物易腐败惟冬叶藏之乃可持久齐民要术生姜一斤净洗刮去皮笇子切不患长大如细漆箸以水二升煮令沸去沫与蜜二升煮复令沸更去沫椀子盛合汁减半奠用箸二人共无生姜用干姜法如前唯切欲极细蜜姜法用生姜净洗削治十月酒糟中藏之泥头十日熟出水洗内蜜中大者中解小者浑用竖奠四又云卒作削治蜜中煮之亦可用东坡杂记予昔监郡钱塘游净慈寺众中有僧号聪药王年八十余颜如渥丹目光炯然问其所能盖诊脉知吉凶如智缘者自言服生姜四十年故不老云姜能健脾温肾活血益气其法取生姜之无筋滓者然不用子姜错之并皮裂取汁贮器中久之澄去上黄而清者取其下白而浓者阴干刮取如麪谓之姜乳以蒸饼或飰搜和丸如梧子以酒或盐米汤吞数十粒或取末置酒食茶饮中食之皆可聪曰山僧孤贫无力治此正尔和皮嚼烂以温水嚥之耳初固辣稍久则否今但觉甘美而已椒原椒一名花椒一名大椒一名檓一名秦椒生秦岭泰山琅琊间今处处有之椒禀五行之精叶青皮红花黄膜白子黑气香最易蕃衍枝间有刺扁而大叶对生形尖有刺坚而滑泽蜀吴制作茶四月开细花五月结子生青熟红大于蜀椒其目亦不及蜀椒光黑出陇西天水粒细者善今成臯诸山有竹叶椒小毒热不堪入药东海诸山上亦有椒枝叶亦相似子长而不圆甚香味似橘皮椒闭口者杀人五月食损气伤心令人多忘中毒者凉水麻仁浆解之汇考原诗唐风椒聊之实蕃衍盈升彼其之子硕大无朋椒聊且远条且陈风贻我握椒周颂有椒其馨增史记礼书椒兰芬茝所以养鼻也晋书石崇传崇与贵戚王恺羊琇之徒以奢靡相尚崇涂屋以椒恺用赤石脂宋史地理志黎州贡红椒山海经景山其草多秦椒琴鼓之山其木多椒荀子民之亲我驩若父母其好我芬若椒兰淮南子申椒杜茝美人之所怀服也及渐之于𣺫则不能保其芳矣汉官仪皇后称椒房取其实蔓延盈升以椒涂室亦取其温暖春秋运斗枢玉衡星散为椒孝经援神契椒姜御湿菖蒲益聪原四民月令正月之旦进酒降神毕室家无大小次坐先祖之前子孙各上椒酒于其家长称举白增炖煌新录苏割剌荅鲁之右大浑中高百寻然无草木石皆赭色山产椒椒大如弹丸然之香闻数里每然椒则有鸟自云际蹁跹五色名赭尔鸟盖凤凰种也汉武帝遣将军赵破奴逐之得其椒不能解诏问东方朔朔曰此天仙椒也塞外千里有之能致凤武帝植之太液池至元帝时椒生果有异鸟翔集下黄私记钟繇嬖庶子会之母黜其夫人文帝命繇复之繇恚忿餐椒致噤帝乃止东坡诗注吴真君服椒法并歌曰其椒应五行其仁通五义服之半年内脚心汗如水瀛厓胜览苏门荅剌者即古须文达那国其地依山则种椒园蔓生如中国甜菜状花黄子白其实初青老则红半老则采之曝干每百斤直白金一两集藻铭增晋成公绥椒华铭嘉哉芳椒载繁其实厥味惟珍蠲除百疾肇惟岁始月正元日永介睂寿以祈初吉颂增晋刘臻妻元日献椒花颂美哉灵葩爰采爰献圣容映之永寿于万赞增晋郭璞椒赞椒之灌植实繁有伦薰林烈薄馞其芬辛服之不已洞见通神文赋散句增楚屈原离骚杂申椒与菌桂兮巫阳将夕降兮怀椒醑以要之九歌奠桂酒兮椒浆播芳椒兮盈堂九章惟佳人之独怀兮折芳椒以自处汉司马相如子虚赋椒桂木兰刘向九叹怀椒聊之蔎蔎兮魏曹植七启紫兰丹椒施和必节晋左思蜀都赋或蕃丹椒七言律诗增明僧宗林花椒欣欣笑口向西风喷出玄珠颗颗同采处倒含秋露白晒时娇映夕阳红调浆美着骚经上涂壁香凝汉殿中鼎餗也应加此味莫教姜桂独成功五言絶句原唐王维椒园桂尊迎帝子杜若赠佳人椒浆奠瑶席欲下云中君裴廸椒园丹刺𦊰人衣芳香留过客幸堪调鼎用愿君垂採摘诗散句原唐杜甫守岁阿戎家椒盘已颂花增白居易闻道云南有泸水椒花落时瘴烟起周庾信椒花逐颂来红椒艶复殊原唐杜甫椒实雨新红增孟浩然石上攒椒树李贺椒花坠红湿云间元马祖常椒花染紫风雨香别录增酉阳杂俎椒可以来水银椒气好下物类相感志用盐擂椒椒味好原养生要论十二月腊夜令人持椒卧井旁无与人言内椒井中除瘟病枝山前闻盛起东寅尝夜梦有人寄椒于家久矣忽欲椒遂私发而用之既觉深自咎曰岂吾平日义心不明以致此耶迄不能寐坐以待旦种植先将肥润地耕熟二月内取子种之以灰粪和细土覆盖则易生此物乃阳中之物不耐寒冬月草苫免致冻死来年分栽离七八尺用蔴籸灰粪和细土栽忌水浸根又宜焦土干粪壅培遇旱用水浇灌三年后换嫩枝方结实以发缠树根或种香白芷或种生菜皆辟蛇食椒收摘中伏后晴天带露收忌手捻阴一日晒三日则红而裂遇雨薄摊当风处频翻若㷈则黑不香若收作种用干土拌和埋于避雨水地内深一尺勿令水浸生芽制用去目及闭口者炒热隔纸铺地上以椀覆待冷碾红入药川椒增本草川椒一名巴椒一名蜀椒一名南椒一名蓎藙一名点椒一名含丸使者苏颂云木高四五尺似茱萸而小有鍼刺叶坚而滑可煮饮食四月结子无花但生于枝叶间颗如小豆而圆皮紫赤色李时珍曰蜀椒子光黑如人之瞳人故谓之椒目原川椒肉厚皮皱粒小子黑外红里白入药以此为良他椒不及也增四川志各州县俱出椒惟茂州出者最佳其殻一开一合者最妙崖椒增本草崖椒一名野椒不甚香子灰色不黑无光蔓椒增本草蔓椒一名猪椒一名豕椒一名彘椒一名豨椒一名狗椒一名金椒野生林箐间枝软如蔓子叶皆似椒山人亦食之地椒增本草地椒出上党郡其苗覆地蔓生茎叶甚细花作小朶色紫白因旧茎而生即蔓椒之小者集藻五言律诗增元许有壬地椒冻雨催花紫轻风散野香刺沙尖叶细敷地乱条长楚客收成裹奚童撷满筐行厨供草具调鼎尔非良胡椒增本草胡椒一名昧履支向阴生者名澄茄向阳生者名胡椒原酉阳杂俎胡椒生西戎摩伽陁国今南番诸国滇南海南交趾诸地皆有之其苗蔓生茎极柔弱叶长寸半有细条与叶齐条上结子两两对其叶晨开暮合合则裹其子于叶中子形似汉椒至芳辣六月採今作胡盘肉皆用之汇考增宋史地理志广州贡胡椒尚书故实元载家籍财货诸物得胡椒八百石瀛厓胜览阿枝国产胡椒往往种于圃四百斤直金钱百文银直五两珠以分论古俚国产胡椒亦以圃种十月熟别录原本草李时珍云自少嗜胡椒每岁病目后痛絶之目病亦愈后畧食一二目便昬涩盖辛走气热助火也病咽喉口齿者亦宜忌之番椒增草花谱番椒丛生白花子俨似秃笔头味辣色红甚可观子种茴香原茴香一名蘹香增本草茴香一名八月珠原宿根深冬生苗作丛肥茎绿叶五六月开花如蛇牀花而色黄子如麦粒轻而有细稜俗唿为大茴香近道人家园圃种者甚多以宁夏者为第一其他处小者名小茴香辛平无毒理气开胃夏月祛蝇辟臭煮臭肉下少许即不臭臭酱入末少许亦香故曰茴香别录原种植收时阴干宜向阳地以粪土和子种之仍种麻一窠以避日色十月斫去枯梢以粪土壅根下八角茴香原茴香自番舶来者实大如柏实裂成八瓣一瓣一核大如豆黄褐色有仁味更甜俗唿舶茴香又曰八角茴香广西左右江峒中亦有之形色与中国茴香迥别但气味同耳桂海果志八角茴香北人得之以荐酒少许咀嚼甚芳香莳萝增本草莳萝一名慈谋勅一名小茴香原莳萝初生佛誓国今岭南及近道皆有之三四月生苗开花其子簇生状如蛇牀子而短微黑芳辛不及茴香善滋食味多食无损健脾开胃下气利膈温肠杀鱼肉毒补水脏治肾气壮筋骨治小儿气胀霍乱呕逆腹冷不下食两肋痞满忌同阿魏食夺其味也韭原韭一名丰本一名起阳草一名草钟乳一名嬾人菜茎名韭白根名韭黄花名韭菁丛生丰本长叶青翠八月开小白花成丛腌作茹益人增尔雅藿山韭疏韭生山中者名藿本草山韭一名韱形性与家韭相类但根白叶如灯心苗山中往往有之汇考原诗豳风四之日其蚤献羔祭韭增礼记王制庶人春荐韭内则豚春用韭秋用蓼原周礼天官朝事之豆其实韭菹醓醢汉书循吏传龚遂为渤海太守劝民务农桑令口种一树榆百本䪥五十本葱一畦韭增晋书石崇传崇每冬得韭䓑韲王恺密货崇帐下问其所以答云韭䓑韲是捣韭根杂以麦苗耳原南齐书庾杲之传杲之清贫自业食惟有韭葅𤅢韭生韭杂菜或戏之曰谁谓庾郎贫食鲑常有二十七种言三九也周颙传颙清贫寡欲终日长蔬食虽有妻子独处山舍文惠太子问颙菜食何味最胜颙曰春初早韭秋末晚菘增宋史礼志太宗景祐三年礼官宗正请每岁春孟月荐蔬以韭以菘配以卵食货志男女十岁以上种韭一畦濶一步长十步乏井者邻伍为凿之易稽览图政道得则阴物变为阳注若葱变为韭是也山海经丹熏之山其草多韭薤视山其上多韭原夏小正正月囿有韭庄子徐无鬼见魏武侯武侯曰先生居山林食芧栗厌葱韭以宾寡人久矣今老耶其欲干酒食之味耶其寡人亦有社稷之福耶增说苑卫有五丈夫俱负缶而入井灌韭终日一区邓析过下车为教之曰为机重其后轻其前命曰桥终日溉韭百区不倦五丈夫曰吾师言曰有机智之巧必有机智之败我非不知不欲为也汉武内传西王母曰仙之次药有八阮赤韭典术圣王之世功济天下者尧也天星降精于庭为韭感而为菖蒲焉原郭林宗别传林宗有友人夜冒雨至翦韭作炊饼食之水经注从平乐山顺流五六里山甚高峻上合下空中有石林甚整顿旁生野韭人往乞者神许则风吹别分随偃而拔不得过越不偃而拔輙凶洛阳伽蓝记陈留侯李崇为尚书令仪同三司富倾天下而性多俭恡恶衣麤食常无肉味止有韭薤崇客李元祐语人云李令公一食十八种人问其故元祐曰二韭一十八闻者大笑增三国世畧北齐太上后宫无限衣皆珠玉一女岁费万金寒月尽皆食韭芽天台山记赤城山有洗肠井昔昙猷礼石桥应真怪其腹中有韭气猷出肠洗之至今韭尚丛生焉清异录杜颐食不可无韭人恶其噉候其仆市还潜取弃之怒骂曰奴狗奴狗安得去此一束金也张耒诗注俗言八月韭佛开口尔雅翼物久必变故老韭为苋五色线韭多补洩子甚温俗间唿草钟乳真诰云务光服韭煎以入清泠之渊也北征录北边云台戎地多野韭沙葱人皆采而食之集藻传原明王肃丰本传丰本盖古仙人一号久眎先生相传伊耆氏之世磵居学道得不死术后出仕于周其职为醢人属与昌氏菁氏茆氏共掌俎豆凡祭祀燕享王及后世子之内羞咸取给焉故周公天官书列其职戴氏礼记载其名豳七月诗亦歌其仲春荐庙事周亡不知所之或云隐畦町间与农圃者伍人多怪之或执而髠其首或戕其支体寻复生完衆始知先生为仙人也汉时与处士郭林宗友林宗馆于家客至輙命与同食晋卫尉石崇豪侈擅一世知先生贤咄嗟召之先生亦不拒往就然策崇必败曰不去将累我我固不忧为彼累也遽逸去南齐侍中庾杲之家贫好清士每延先生共饭人皆曰庾郎得丰本为不贫矣唐隐者卫宾与拾遗杜甫善甫尝过宾宿先生亦冒雨至相与酣饮甚适甫有诗美之载甫集中先生貌苍古绿发白趾常被翠羽衣所栖止人望之恒有气郁葱然即之咀嚼其言论有至味令人洒然忘俗寿莫知其几也今游会稽巖壑中时时过山人韩氏亭上吟翁鍊士多有见之者云赋散句增汉张衡南都赋秋韭冬菁梁元帝玄览赋金盐玉豉尧韭舜荣五言律诗增元许有壬韭花西风吹野韭花发满沙陀气较荤蔬𡡾功于肉食多浓香跨姜桂余味及瓜茄我欲收其实归山种涧阿五言絶句原宋刘子翚咏韭肉食嘲三九终怜气韵清一畦春雨足翠发翦还生增明高启韭芽抽冒余湿掩冉烟中缕几夜故人来寻畦翦春雨七言絶句增宋方岳种韭下秧已觉齿生津坐想堆盘夜雨春政恐厨人无变馔庾郎贫不似吾贫诗散句原宋张耒荒园秋露瘦韭叶色茂春菘甘胜蕨人言佛见为下筯芼炙烹羹更滋滑陆游舍东种早韭生计似庾郎苏轼渐觉东风料峭寒青蒿黄韭试春盘增方岳𨚫喜庾郎贫到骨韭畦时一摘烟苗蒋竹隐见说周颙夸早韭斸烟锄雨幸时分宋沈约时韭日离离原唐杜甫夜雨翦春韭增韩愈畦肥翦韭薤原白居易秋韭花初白宋苏轼辛盘得青韭增陆游雨足韭头白金元好问韭早春先绿元周权早韭绿且纤宋苏轼韭芽戴土拳如蕨别录原韭根多年交结则不茂秋月掘出去老根分栽壅以鸡猪粪亦可子种可生可熟可淹可久菜之最有益者是处有之叶高三寸便翦翦过粪土壅培之翦忌日中一年四五翦留子者止一翦子黑而扁九月熟收子风中阴干勿令浥鬰韭叶热根温功用同生则辛而散痰散血熟则甘而补中补肾除热下气益阳止泻子甘温暖腰膝春食香夏食臭多食昬神暗目不可与蜜及牛肉同食热病后十日食之即发冬月多食动宿饮吐水酒后尤忌宿韭忌食五月食韭损人北人冬月移根窖中养以火炕培以马粪叶长尺许不见风日色黄嫩谓之韭黄味甚美但不益人多食滞气发病收子一如收葱子法如市卖者以铜铛盛水于火上微煮须臾生芽者可种如不生是裛鬰者不堪作种种植土欲熟粪欲匀畦欲深二月七月种先将地掘作坎取椀覆土上从椀外落子以韭性向内生不向外生也常薅令净四时类要云收韭子种韭第一番割弃之主人勿食事类书云韭畦用鸡粪尤佳至五年根必满蟠纠而不长择高腴地分种之正月上辛日扫去畦中陈叶以铁杷搂起下水加熟粪高三寸便翦用凡近城郭有园圃者种三十余畦贸易足供家费秋后又可採韭花供蔬茹至冬养韭黄比常韭易利数倍或只就畦中覆以马粪北面𥪡篱障以御北风至春其芽早出长二三寸便可卖较之他菜为利甚溥增吴下田家志种韭宜甲子辛未己卯辛巳甲申辛卯原制用糟韭肥嫩者赤日曝至将干以瓮铺熟糟一层排韭一层相间如此压𦂳收用盐韭霜后肥韭净洗控干收磁钵内铺韭一层撒盐一层腌二三宿翻数次装入罐用元卤少加香油浸之腌韭花韭花半结子时收摘去𦷾梗一斤用盐三两同捣烂入礶中或就中腌小茄小黄瓜先别用盐腌去水晾三日入韭花中拌匀用铜钱三四文着瓶底𨚫入韭花妙孝文韭增本草孝文韭生塞北山谷状如韭人多食之云是魏孝文帝所种诸葛韭增本草诸葛韭诸葛亮所种韭更长彼人食之李时珍曰此亦山韭也但因人命名耳水韭增北户录水韭生于池塘中叶似韭得非龙爪韭乎字林云签水中野韭也原有二三尺者五六月堪食不荤而脆葱原葱一名芤一名菜伯一名和事草一名鹿胎初生曰葱鍼叶曰葱青衣曰葱袍茎曰葱白叶中泲曰葱苒叶温白与须平味辛无毒有数种一种冻葱即冬葱夏衰冬盛茎叶气味俱软美食用入药最善分茎栽莳而无子人称慈葱又称大官葱谓宜上供也一种汉葱春末开花成丛青白色冬即叶枯亦供食品胡葱生蜀郡山谷状似大蒜而小形圆皮赤叶似葱根似蒜味如薤不甚臭八月种五月收一名蒜葱又名回回葱茎叶麤硬茖葱山葱也生于山谷似葱而小细茎大叶生沙地者名沙葱又有一种楼葱亦冬葱之类江南人唿为龙角葱龙爪葱羊角葱皮赤茎上生根移下种之每茎上叶出岐如八角故名葱白辛叶温根须平主发散是处皆有生熟皆可食更宜冬月戒多食四月每朝空心服葱头酒调血气正月忌食令人面起游风生同蜜食作下利烧同蜜食壅气杀人生合枣食令人病合犬雉肉食多令人病血服地黄常山人忌用汇考增礼记曲礼葱渫处末注渫蒸葱也内则脍春用葱秋用芥脂用葱切葱若薤实诸醯以柔之原汉书循吏传大官园种冬生葱韭菜茹覆以屋庑昼夜㸐蕴火待温气乃生信臣以为此皆不时之物有伤于人不宜以奉供养后汉书逸民传井丹性清高未尝修刺候人建武末五王皆好宾客更遣请丹不能致信阳侯阴就以外戚贵盛乃诡说五王求钱千万约能致丹而别使人要劫之丹不得已既至就故为设麦饭葱叶之食丹推去之曰以君侯能供甘旨故来相过何其薄乎更置盛馔乃食增后汉书独行传陆续诣洛阳诏狱母至京师作馈食付门卒以进续对食悲泣不能自胜使者怪而问其故续曰母来不得相见故泣耳使者大怒以为狱门吏卒通传意气召将案之续曰因食饷羹识母所自调和故知来耳非人告也使者问何以知母所作乎续曰母常截肉未尝不方葱以寸为度是以知之晋书艺术传佛图澄诫石勒曰今年葱中有虫食必害人可令百姓无食葱也勒班告境内慎无食葱俄而石葱果走原梁书吕僧珍传僧珍去家久表求拜墓高祖欲荣之使为本州刺使从父兄子宏以贩葱为业僧珍既至乃弃业欲求州官僧珍曰吾荷国重恩无以报效汝等自有常分岂可妄求叨越但当速反葱肆耳增唐书屈突通传通莅官劲正有犯法者虽亲无所回纵其弟盖为长安令亦以方严显时为语曰宁食三斗艾不见屈突盖宁食三斗葱不逢屈突通西域传泥婆罗遣使入献波稜酢菜浑提葱山海经边春之山多葱葵韭北单之山无草木多葱韭管子齐桓公五年北征山戎出冬葱与戎菽布之天下庄子春月饮酒茹葱以通五脏淮南子君子之于善也犹采薪者见青葱则拔之列仙传阮丘蛆山上种葱百余年乃去汉武内传西王母曰仙人上药有玄都绮葱春秋元命苞天门山上有葱所种畦陇悉着行人拔取者悉絶若请神而求即不拔自出奇异辛香四民月令三月别小葱六月别大葱夏葱曰小冬葱曰大东观汉记孔奋字君鱼为姑臧长前长居官数月輙𦤺赀产奋在姑臧四岁财物不增唯老母极膳妻子但食葱菜或嘲奋曰置脂膏中不能自润晋令居洛阳内园菜欲以当课者听其引长流灌紫葱可各三亩广志休循国居葱岭东其山多大葱华阳国志曹公既与先主语失言会天震雷先主曰圣人言迅雷风烈必变良有以也曹公亦悔失言使人窥之见其拔葱公曰大耳公未觉也其夜先主急去西河旧事葱岭在炖煌西八十里其山高大上生葱故曰葱岭续搜神记新野赵真家园中所种葱未经抽拔忽一日尽缩入地后经岁余真之兄弟自相分散酉阳杂俎山上有葱下有银清异录盘盏葱赵魏间有之几如拄杖麤但盈尺耳集藻赋散句增宋谢灵运撰征赋寒葱摽倩以凌阴七言絶句原宋陆游葱瓦盆麦饭伴邻翁黄菌青蔬放筯空一事尚非贫贱分芼羹僭用大官葱诗散句增宋苏轼总角黎家三小童口吹葱叶送迎翁章淳井丹已厌尝葱叶庾亮何劳惜薤根唐曹唐陇上沙葱叶正齐原宋陈师道已办煮饼烧油葱增元耶律楚材匀和豌豆揉葱白别录原种植子味辛色黑作三瓣状有皱纹收取阴干若令浥湿则不生留春月调畦种良地三翦薄地再翦翦宜平旦避热宜与地平勿太深太高八月止不止则无袍而损白凡栽葱晒稍蔫将冗须去净疎行密排猪鸡鸭粪和麤糠壅之不拘时冬葱暑种则茂吴下田家志种葱宜甲子甲申己卯辛未辛巳辛卯千金月令冬至日取葫芦盛葱根茎汁埋于庭中夏至发开尽为水以渍金玉银石青各三分自消暴干如饴可休粮久服神仙名曰金液浆水葱增丹铅总录水葱生水中如葱而中空又名翠菅此草可为席集藻诗散句增唐王维水惊波兮翠菅靡蒜原蒜一名葫一名大蒜一名荤菜叶如兰茎如葱根如水仙味辛处处有之而北土以为常食八月分瓣种之当年便成独颗及熟每瓤五七瓣或十余瓣亦有独颗者苗嫩时可生食夏初食薹秋月食种干者可食至次年春尽花中有实亦作蒜瓣而小可食孙愐唐韵云张骞使西域始得大蒜初时中国止有小蒜一名茆蒜一名薍一名蒚一名泽蒜为其生于野泽也又名山蒜石蒜为其生于山或石边也吕忱字林云𠸖水中蒜然则蒜不特生于平原及山石而又生于水矣性辛温有小毒其气薰烈能通五脏达诸窍去寒湿辟邪恶消痈肿化症积肉食解暑毒岚瘴苐辛能散气热能助火伤肺损目伐性昬神有荏苒受之而不知者鍊形家以小蒜大蒜韭芸薹胡荽为五荤道家以韭薤蒜芸薹胡荽为五荤佛家以大蒜小蒜兴渠慈葱茖葱为五荤虽品各不同然皆辛薰之物生食增恚熟食发淫有损性灵故絶之云独颗者切片炙痈疽肿毒最效月令三月勿食蒜亦忌常食汇考原尔雅孙炎正义黄帝登蒚山遭莸芋草毒得蒜啮食乃解遂收植之能杀腥羶虫鱼之毒增夏小正戴氏传卵蒜也者本如卵者也南史张融传豫章王大会宾僚张融食炙始行毕行炙人便去融欲求盐蒜口终不言方摇食指半日乃息唐书宗楚客传楚客讽赵延禧陈符命以𡡾帝曰去六月九日内出瑞蒜也东观汉记李恂为兖州刺史所种园小麦胡蒜悉付从事无所留崔豹古今注蒜卵蒜也俗人谓之小蒜外国有蒜十许子共为一株箨幕裹之尤辛于小蒜俗人唿之为大蒜原高士传闵贡字仲叔世称节士虽周党之洁清自以弗及也党见仲叔食无菜遗以生蒜仲叔曰我欲省烦耳今更作烦耶受而不食增袁子正书袁子曰吾尝与陈子息于邺东门外见一老父方坐而食其子投之蒜食必有余欲弃则惜欲持去则暑遂尽食于是太辛螫其肠胃两目尽赤陈子笑之吾谓曰子之家中牛羊数千而不敢食天暑有暍死者而后食之病子之躯亦犹是也莲社高贤传昙翼入秦望山诵法华经十二年感普贤大士化女子身披采服携筠笼一白豕大蒜两根至师前託宿夜半唿腹疼告师摩按师辞以持戒不应手触乃布裹钖杖遥为按之翌日女以采服化祥云豕变白象蒜化䨇莲凌空而上谓师曰我普贤菩萨特来相试异苑越王余蒜生南海水中如竹算子长尺许白者似骨黑者如角古云越王曾于舟中作筹有余者弃之水中而生邺侯外传泌为儿童时身轻能于屏风上立薰笼上行道者云十五岁必白日昇天至其年八月十五日笙歌在室时有綵云挂于庭树李氏之亲爱乃多贮蒜韲至数斛伺其异音奇香之至潜令人登屋以巨杓飏浓蒜泼之香乐遂散自此更不复至清异录蒜五代宫中唿麝香草因话录裴晋公不喜服食每语人曰鸡猪鱼蒜遇着即食图经京口有蒜山多生大蒜集藻五言律诗增宋范成大顷在峤南其人好食槟榔合蛎灰蒌藤食之輙昬然已而醒快三物合和唾如脓血可厌今来蜀道又为食蒜者所薰戏题旅食谙殊俗堆盘骇异闻南餐灰荐蛎巴馔菜先荤幸脱蒌藤醉还遭胡蒜薰丝莼乡味好归梦水连云诗散句原明冯琦再刖谁明玉羣言竟破葫别录增颜氏家训三辅决录云前队大夫范仲公盐豉蒜果共一筩果当作魏颗之颗北士通唿物一由改为一颗蒜颗是俗间常语耳故陈思王鹞雀赋云头如颗蒜目似花椒江南但唿为蒜符不知谓为颗学士相承读为裹结之裹言盐与蒜共苞一裹内筩中耳正史削繁音义又音蒜颗为苦戈反皆失也原种植多能鄙事熟耕地一二次爬成沟二寸一窠种一瓣苗出高尺余频锄松根旁频以粪水浇之拔去薹则瓣肥大不则瘦小泽潞种蒜初出如翦韭二三次愈肥美一说九月初于菜畦中稠栽蒜瓣候来年春二月先将地熟锄数次每亩上粪数十担再锄耙匀持木㮶插一窍栽一株栽徧或无雨常以水浇至五月大如拳极佳四民月令布谷鸣收小蒜六月七月可种小蒜八月可种大蒜尔雅翼种蒜宜良软地三遍熟耕之五寸一株谚曰左右通锄一万余株收条中种者一年为独瓣二年者成大蒜科皆如拳今并州无大蒜朝歌取种一岁之后还成百子蒜其瓣麤细正与条中子同原吴下田家志种蒜宜戊辰辛未戊申丙子壬辰癸巳辛丑制用醋蒜净蒜瓣一斤用石灰汤焯过晾干用盐三钱腌一宿漉出再晾干用盐七钱炒干以头醋投入炒盐内煎一二沸候冷入罐泥封经年不坏糟蒜每一斤石灰汤煠过晾去水干盐两半糟一斤半拌匀入罐内泥封两月后可食干蒜薹盐腌三日晒干元卤煎滚煠过又晒干蒸熟磁罐盛之久留不坏九月勿食蒜伤神损寿魂魄不安增物类相感志食蒜令口中不臭用生姜枣子同食水晶葱原水晶葱叶似葱而实蒜不臭宜松土锄沟摆于内用牛马粪糠粃拌土葢之仍以芝麻稭葢于上八月种来年五七月收宜姜醋浸薤原薤一名蕌子一名莜子一名火葱一名菜芝一名鸿荟增酉阳杂俎蔬薤白华一名守宅一名家芝原本文作䪥韭类也叶中空似细葱叶而有稜气亦如葱体光华露难竚古人所以歌薤露也八月栽根正月分莳宜肥壤数枝一本则茂而根大二月开细花紫白色根如小蒜一本数颗相依而生五月叶青则掘之否则肉不满其根煑食芼酒糟藏醋浸皆宜故内则云切葱薤实诸醯以柔之增本草苏恭云有赤白二种白者补而美赤者苦而无味原味辛苦温滑无毒王祯农书云生则气辛熟则甘美种之不蠹食之有益故学道人资之老人宜之增尔雅葝山薤本草苏颂曰山薤茎叶与家薤相类而根差长叶差大仅若鹿葱体性亦与家薤同农书野薤俗名天薤生麦原中叶似薤而小味益辛亦可供食但不多有汇考增礼记内则膏用薤原少仪为君子择葱薤则絶其本末增后汉书庞参传参为汉阳太守郡人任棠者有奇节隐居教授参到先候之棠不与言但以薤一大本水一盂置户屏前自抱孙儿伏于户下主簿白以为倨参思其微意良久曰棠是欲晓太守也水者欲吾清也拔大本薤欲吾击强宗也抱儿当户欲吾开门恤孤也于是叹息而还晋书庾亮传亮噉薤因留白陶侃问曰安用此为亮曰故可以种侃于是尤相称叹云非惟风流兼有为政之实山海经崃山其草多薤韭列仙传务光服蒲薤根洞㝠记鸟哀国有龙爪薤长九尺色如玉煎之有膏以和紫桂为丸服一粒千岁不饥故语曰薤和膏自生毛魏畧李孚字子宪鉅鹿人也兴平中本郡人民饥困孚为诸生尝种薤欲以成计有从索者亦不与一茎亦不自食故时人谓能行意世说桓公座有参军掎蒸薤不时解共食者又不助而掎终不放举坐皆笑酉阳杂俎仙药有八天赤薤山上有薤下有金太平广记唐李生与客谒华阴令客能知人之饮食客曰明日必食椒薤酒果然尔雅翼务光翦薤以入清冷之渊今有薤叶篆传者以为务光所作集藻赋散句增宋谢灵运撰征赋白薤感时而负霜五言律诗原唐杜甫秋日阮隐居致薤三十束隐者柴门内畦蔬绕舍秋盈筐承露薤不待致书求束比青蒭色圆齐玉筯头衰年关鬲冷味煖并无忧诗散句原魏甄后莫以鱼肉贱捐弃葱与薤唐杜甫甚闻霜薤白重惠意如何增宋张耒轻身强骨榦𨚫老卫正气苏轼细思种薤五十本大胜取禾三百廛拔薤已观贤守政折蔬聊慰故人心唐于鹄浇薤亦同渠李商隐薤白罗朝馔罗隐科圆早薤齐姚合种薤栽莎斸古坡方干薤叶平铺合沓花宋杨万里薤本新痕割复齐别录增尔雅翼今人种薤皆以大蒜置硫黄其中久则种分为薤原安陆郭坦兄得天行病后遂能大餐每日食至一斛五年家贫行乞一日大饥至一园食薤一畦大蒜一畦便闷极卧地吐一物如笼渐缩小有人撮饭于上即消成水而病寻瘳此薤散结蒜消症之一验也蒝荽原蒝荽一名香荽一名胡荽一名胡菜处处种之茎青而柔叶细有花歧立夏后开细花成簇如芹菜花淡紫色五月收子如大麻子亦辛香子叶俱可用生熟俱可食甚有益于世者根软而白多须绥绥然故谓之荽张骞得种于西域故名胡荽后因石勒讳胡改作香荽又以茎叶布散唿为蒝荽味辛气温消谷止头痛治五脏补不足利大小肠通心脾窍及小腹气拔四肢热治肠风合诸菜食气香令人口爽辟飞尸鬼疰蛊毒冬春采之香美可食亦可作葅道家五荤之一伏石钟乳久食损精神令人多忘凡腋气口臭𧏾齿脚气金疮久病人不可食同斜蒿食令人汗臭难产服补药及药中有白朮牡丹皮者忌汇考增湘山录园荽即胡荽世传布种时口诵亵则滋茂故士大夫以秽谈为撒园荽集藻杂着增明屠本畯野菜笺相彼莞荽化胡携来臭如荤草脆比菘薹肉食者喜藿食者谐惟吾佛子致谨于斋或言西域兴渠别有种使我罢食而疑猜别录原种植宜肥湿地先将子捍开四五月晦日晚种以灰粪覆之水浇则易长六七月布种者可竟冬食春月挼子沃水生芽者小小供食而已都下火炕郁蒸者茎叶鹅黄色甚香美脆嫩苐非出自然恐不益人御定佩文斋广群芳谱卷十三广羣芳谱御定佩文斋广羣芳谱卷十四蔬谱苜蓿原苜蓿一名木粟一名怀风一名光风草一名连枝草增本草苜蓿一名牧宿一名塞鼻力迦原张骞自大宛带种归今处处有之苗高尺余细茎分叉而生叶似豌豆颇小每三叶攒生一处稍间开紫花结弯角角中有子黍米大状如腰子三晋为盛秦鲁次之燕赵又次之江南人不识也味苦平无毒安中利五脏洗脾胃间诸恶热毒汇考原史记大宛传宛左右以蒲萄为酒富人藏酒至万余石久者数十岁不败俗嗜酒马嗜苜蓿汉使取其实来于是天子始种苜蓿蒲萄肥饶地及天马多外国使来众则离宫别观傍尽种蒲萄苜蓿极望增汉书西域传罽宾地平温和有目宿杂草唐书百官志凡驿马给地四顷莳以苜蓿原元史食货志至元七年颁农桑之制令各社布种苜蓿以防饥年西京杂记乐游苑自生玫瑰树树下多苜蓿增述异记张骞苜蓿园今在洛中苜蓿本塞外菜也西使记纳商城草皆苜蓿藩篱以柏集藻五言古诗原唐薛令之自悼朝日上团团照见先生盘盘中何所有苜蓿长阑干饭涩匙难绾羹稀筯易宽无以谋朝夕何由保岁寒五言律诗增宋梅尧臣咏苜蓿苜蓿来西域蒲萄亦既随蕃人初未惜汉使始能持宛马当求日离宫旧种时黄花今自发撩乱牧牛陂诗散句增宋唐庚绛纱谅无有苜蓿聊可嚼原唐杜甫宛马总肥秦苜蓿将军只数汉嫖姚王维苜蓿随天马杜甫秋山苜蓿多宋司马光苜蓿花犹短陆游秋风枯苜蓿唐李白天马常衔苜蓿花宋王安石苜蓿阑干放晚花陆游苜蓿堆盘莫笑贫元郭钰沙苑晴烟苜蓿肥别录增妆楼记姑园戏作翦刀以苜蓿根粉养之裁衣则画成墨界不用人手而自行东坡诗注闽川长溪县薛令之登第开元中为东宫侍读官作苜蓿诗以自叹太宗至东宫见其诗举笔续之啄木嘴距长凤凰毛羽短苦嫌松桂寒任逐桑榆暖遂谢病归原种植夏月取子和荞麦种刈荞时苜蓿生根明年自生止可一刈三年后便盛每岁三刈欲留种者止一刈六七年后垦去根别用子种若傚两浙种竹法每一亩今年半去其根至第三年去另一半如此更换可得长生不烦更种若垦后次年种谷必倍收为数年积叶坏烂垦地复深故今三晋人刈草三年即垦作田亟欲肥地种谷也制用叶嫩时煠作菜可食亦可作羹忌同蜜食令人下利採其叶依蔷薇露法蒸取馏水甚芬香开花时刈取喂马牛易肥健食不尽者晒干冬月剉喂蔓菁原蔓菁一名芜菁一名葑一名须一名薞芜一名荛一名芥一名九英菘一名诸葛菜增本草蔓菁一名马王菜一名鸡毛菜苗名蘴根为沙吉木儿原根长而白形如胡萝卜霜后特软美蒸煮煨任用梢似芋魁含有膏润颇近谷气茎麤叶大而厚濶夏初起薹开黄花四出如芥结角亦如芥子匀圆似芥子紫赤色茎叶稍逊于根亦柔腻不类他菜人久食蔬菜无谷气即有菜色食蔓菁者独否蔓菁四时皆有四时皆可食春食苗初夏食心亦谓之薹秋食茎冬食根数口之家能莳数百本亦可终岁足蔬子可打油然灯甚明每亩根叶可得五十石每三石可当米一石是一亩可得米十五六石则三人卒岁之需也此菜北方甚多河东太原所出其根极大又出西番吐谷浑地气味苦温无毒常食通中下气利五脏止消渴去心腹冷痛解麫毒入丸药服令人肥健尤宜妇人汇考增书禹贡包匦菁茅注菁菜也可以为葅诗𨚍风采葑采菲无以下体注下体根也葑菲根茎皆可食而其根则有时而美恶鄘风爰采葑矣沬之东矣唐风采葑采葑首阳之东原后汉书桓帝纪永兴二年诏司隶校尉部刺史曰蝗灾为害水变仍至五谷不登人无宿储其令所伤郡国种芜菁以助人食北史孟信传信为赵平太守政尚宽和权豪无犯山中老人曾以㹠酒馈之信和颜接引慇勤劳问乃自出酒以铁铛温之素木盘盛芜菁葅惟此而已吕氏春秋菜之美者具区之菁增急就章老菁蘘荷冬日藏吴历曹公数遣亲近密觇诸将有宾客酒食者輙因事害之备时闭门将入种芜菁曹公使人闚门既去备谓张飞关羽曰吾岂种菜者乎曹公必有疑意不可复留南方草木状芜菁岭峤以南俱无之偶有士人因官携种就彼种之出地则变为芥亦橘种江北为枳之义也原刘宾客嘉话录公曰诸葛所止令兵士独种蔓菁者何绚曰莫不是取其才出甲者生啗一也叶舒可煮食二也久居随以滋长三也弃去不惜四也回则易寻而採之五也冬有根可斸食六也比诸蔬属其利不亦溥乎曰信矣三蜀之人亦唿蔓菁为诸葛菜江陵亦然增兼明书今人唿菘为蔓菁云北地生者为蔓菁江南生者为菘其大同而小异耳食疗本草所论亦然明曰此盖习俗之非也余少时亦谓菘为蔓菁常见医方用蔓菁子为辟谷药又为涂头油又用之消毒肿每讶菘子有此诸功殊不知其所谓近读齐民要术乃知蔓菁是萝卜苗平生之疑涣然冰释即医方所用蔓菁子皆萝菔苗也汉桓帝时年饥劝人种蔓菁以充饥诸葛亮征蛮令军人种萝菔则萝菔蔓菁为一物无所疑也然则北人唿菘为蔓菁与南人不同者亦有由也盖鼎峙之世文轨不同魏武之父讳嵩故北人唿蔓菁而江南不为之讳也亦犹吴主之女名二十而江南唿二十为念而北人不为之避也由此言之蔓菁本为萝菔苗亦已明矣或曰根苗一物何名之异乎答曰按地骨苗名枸杞芎穷苗名蘼芜藕苗名莲荷亦其类也斯例实繁不可胜纪何独蔓菁萝菔不可异名乎又曰今北人唿为蔓菁者其形状与江南菘菜不同何也答曰凡药草果实蔬菜踰境则形状小异而况江南北地乎尔雅翼今蔓菁园中无蜘蛛是其所畏也云南记巂州界缘山野间有菜大叶而麤茎其根若大萝菔土人蒸煮其根叶而食之可以疗饥名之为诸葛菜云武侯南征用此菜莳于山中以济军食亦犹广都县山栎木谓之诸葛木也原五台山深谷中居人每人岁种三百六十本日食一本不妨絶粒集藻五言古诗增唐韩愈感春黄黄芜菁花桃李事已退狂风簸枯榆狼籍九衢内春序一如此汝颜安足赖谁能驾飞车相从观海外宋苏轼狄韶州煮蔓菁芦菔羹我昔在田间寒庖有珍烹常支折脚鼎自煮花蔓菁中年失此味想像如隔生谁知南岳老解作东坡羹中有芦菔根尚含晓露清勿语贵公子从渠嗜羶腥七言古诗增宋张耒郭圃送芜菁感成长句芜菁至南皆变菘菘美在上根不食瑶簪玉笋不可见使我每食思故国西邻老翁知我意盈筐走送如雪白蒸烹气味元不改今晨一餐如南北孔明用蜀最艰窘百计捃拾无遗策当时此物助军行渭上襃中有遗植英雄临事究琐屑终服奇才屈强敌想见躬耕自灌畦当时有意谁能测七言絶句原宋陆游芜菁往日芜菁不到吴如今幽圃手亲锄凭谁为向曹瞒道彻底无能合种蔬诗散句增宋朱弁手摘诸葛菜自煮东坡羹原唐温庭筠刘公春尽芜菁色华厩愁深苜蓿花增韩偓厌闻趋竞喜闲居自种芜菁亦自锄宋唐庚兔葵燕麦浑闲事只有芜菁到处生杨万里花叶蔓菁非蔓菁喫来自是甜底冰金秦略一段芜菁浑着角叶间犹有几花黄原唐杜甫冬菁饭之半增宋张耒芜菁苗过茁韩琦黛抹蔓菁花满畦苏轼蔓菁宿根已生叶杨万里早觉蔓菁扑鼻香别录增荆楚岁时记仲冬采撷芜菁葵等杂菜干之并为咸葅有得其和者并作金钗色原酉阳杂俎婺州僧清简家园蔓菁忽变为莲梦溪笔谈菜品中芜菁菘芥之类遇旱其标多结成花或如莲花或作龙蛇之形此常性无足怪者熙宁中李宾客及之知润州园中菜花悉成荷花仍各有一佛坐于花中形如雕刻莫知其数暴干之其相依然或云李氏之家奉佛甚谨故有此异种植耕地欲熟七月初种一亩用子三升种法先薙草雨过即耕不雨先一日灌地使透次日熟耕作畦或耧种或漫撒覆土厚一指五六日内有雨不须灌无雨戽水灌沟中遥润之勿浇土令地实以沙土高者为上故墟坏墻尤佳宜厚壅之择子下种出甲后即耘出小者为茹若不欲移植取次耘出存其大者令相去尺许若欲移植俟苗长五七寸择其大者移之先耕熟地作畦深七八寸起土作垄艺苗其上垄土虚浮根大倍常一法子欲陈用鳗鲡汁浸之曝干种可无虫取子者当六七月种来年四月收若中春种亦即生薹与秋种者同熟但根小茎矮子少耳供食者正月至八月皆可种凡遇水旱他谷已晚但有隙地即可种此以济口食一法地方一尺五寸植一本一歩十六本一亩三千六百本每本子一合可得三石六斗比菜子可多三四倍利制用十月终犁出蔓菁根数晒过冬月蒸食甜而有味和羊肉煮食甚美春生薹苗亦菜中上品四月收子打油比脂麻易种收多临用熬动少掺脂麻炼熟与小油无异子九蒸九曝捣为粉可涂帛菜割讫寻手择而瓣之挂屋阴风凉处勿令烟熏使味苦燥则候天阴润苫之不候阴则碎折久不苫则涩作咸葅法择好菜捆作小束用极咸盐水洗过纳瓮中茎叶颠倒安置之勿用淡水洗易烂洗菜盐水澄清入瓮没菜即止不必调和色仍青用时水洗去醎汁煮为茹与生菜无异作汤葅法好菜择讫即入热汤中煠出冷水濯过盐醋中熬胡麻油香而且脆多作可留至春若菜已萎水洗漉出经宿生之然后煠干叶屑之和谷作粥食菲增尔雅菲芴注即土瓜也疏菲似葍茎麤叶厚而长有毛三月中蒸鬻为茹甘美可作羹幽州人谓之芴今河内人谓之蓿菜菲蒠菜注菲草生下湿地似芜菁华赤色可食同蒿增本草同蒿一名蓬蒿原同蒿茎肥叶绿有刻缺微似白蒿甘脆滑腻四月起薹高二尺余开花深黄色状如单瓣菊花一花结子近百成毬如地菘及苦荬子最易繁茂以佐日用最为佳品主安气养脾胃消水饮多食动风气熏心令气满别录原种植肥地治畦如种他菜法二月下种可为常食秋社前十日种可为秋菜如欲存种留春菜收子蒌蒿原蒌蒿一名白蒿一名蘩一名蔏一名由湖一名旁勃有水陆二种形状相似但水生者辛香而美生陂泽中二月发苗叶似嫩艾而岐细面青背白其叶或赤或白其根白脆采其根茎生熟葅曝皆可食盖嘉蔬也汇考原诗周南翘翘错薪言刈其蒌召南于以采蘩于沼于沚增豳风春日迟迟采蘩祁祁传采蘩所以生蚕也原左传苹蘩薀藻之菜可荐于鬼神可羞于王公增左传夫人执蘩菜以助祭神仙服食经十一月采旁勃勃白蒿也白兔食之寿八百岁集藻文散句增楚屈原大招吴酸蒿蒌不沾薄只诗散句增宋苏轼蒌蒿满地芦芽短正是河豚欲上时涧蔬煮蒿节碎点青蒿凉饼滑黄庭坚蒌蒿数节玉簪横蒌蒿芽甜草头辣方岳蒌蒿苗肥点寒绿元戴帅初水味野栽蒿白瘦耶律楚材细煎蒌蒿点韭黄别录原制用蒌蒿根茎白熟葅曝皆可食生挼醋腌为葅食之甚益人採蒌蒿茎微用盐腌曝干味甚美可以寄远嫩苗以沸汤瀹过浸于浆水则成虀如以清水或石灰水矾水拔之去其勐气晒干可留制食腌焙干极香美牡蒿增尔雅蔚牡菣注无子者疏一名马新蒿本草一名齐头蒿三四月生苗其叶扁而本狭末奓有秃岐嫩时可茹秋开细黄花结实大如车前实而内子微细不可见故人以为无子也汇考增诗小雅蓼蓼者莪匪莪伊蔚疏蔚牡蒿也藾蒿增尔雅苹藾萧注今藾蒿也初生亦可食疏叶青白色茎似箸而轻肥始生香可生食又可蒸食本草苹即陆生皤蒿俗唿艾蒿汇考增诗小雅呦呦鹿鸣食野之苹全唐诗话唐文宗听政暇博览羣书一日延英顾问宰相诗云呦呦鹿鸣食野之苹苹是何草宰相李珏杨嗣复陈夷行相顾未对珏曰臣按尔雅苹是藾萧上曰朕看毛诗疏叶圆而花白丛生野中似非藾萧邪蒿增本草邪蒿叶纹皆邪根茎似青蒿而细软色浅不臭三四月生苗根叶皆可茹汇考增北史儒林传邢峙以经入授皇太子厨宰进太子食菜有邪蒿峙令去之曰此菜有不正之名非殿下宜食文宣闻而嘉之赐以被褥缣纩𦾰蒿增尔雅莪萝注今莪蒿也亦曰𦾰蒿疏一名萝蒿生泽田渐洳之处叶似邪蒿而细科生三月中茎可生食又可蒸香美味颇似蒌蒿本草一名抱娘蒿似小蓟宿蒿先于百草汇考增诗小雅菁菁者莪注即莪蒿也白菜原白菜一名菘诸菜中最堪常食增本草最肥大者名牛肚菘菜谱有春菘有晚菘原有二种一种茎圆厚微青一种茎扁薄而白叶皆淡青白色子如芸薹子而灰黑八月种二月开黄花四瓣如芥花三月结角亦如芥燕赵辽阳淮扬所种者最肥大而厚一本有重十余斤者南方者畦内过冬北方多入窖内燕京圃人又以马粪入窖壅培不见风日长出苗叶皆嫩黄色脆美无滓谓之黄芽菜乃白菜别种茎叶皆扁味甘温无毒利肠胃除胸烦解酒渴利大小便和中止𠻳冬汁尤佳夏至前菘菜食发皮肤风痒动气发病又有春不老一名八斤菜叶似白菜而大甚脆嫩四时可种腌食甚美汇考原后汉书崔瑗传瑗爱士好宾客盛修餚膳殚极滋味不问余产居常蔬食菜羹而已晋书恒温传温性俭每䜩唯下匕奠柈菜果而已良吏传吴隐之为广州刺史清操踰励常食不过菜及干鱼增南齐书武陵昭王传尚书令王俭诣晔晔留俭设食柈中菘菜䱒鱼而已周颙传颙清贫寡欲终日长蔬食文惠太子问颙菜食何味最胜颙曰春初早韭秋末晚菘原南齐书孝义传江泌食菜不食心以其有生意也增南史隐逸传范元琰家贫唯以园蔬为业尝出行见人盗其菘元琰遽退走母问其故具以实答母问盗者为谁答曰向所以退畏其愧耻今启其名愿不洩也于是母子祕之吴录陆逊诸葛瑾攻襄阳逊遣亲人韩扁赍表奉报扁还遇抄瑾闻之欲急去逊方催人种荳菘与诸将围碁以示闲暇原艺文类聚范宣挑菜伤指大啼曰身体发肤不敢毁伤故啼增清异录江右多菘菜粥笋者恶之骂曰心子菜盖笋奴菌妾也原邵氏闻见录汪信民常言人常咬得菜根则百事可做胡康侯闻之击节叹赏增辍耕录扬州至正丙申丁酉间兵燹之余城中屋址徧生白菜大者重十五斤小者亦不下八九斤有膂力人所负才四五窠耳集藻启增梁简文帝谢勅赉大菘启吴愧千里之莼蜀惭七菜之赋是知泮宫採芹空入鲁诗流火烹葵徒传豳曲五言古诗增宋韩驹食煮菜简吕居仁晓谒吕公子解带浮屠宫留我具朝餐唤奴求晚菘洗箸点盐豉鸣刀芼姜葱俄顷香馥坐雨声传鼎中方观翠浪涌忽变黄云浓争贪歙钵暖不觉定盌空忆登金山顶僧饭与此同还家不能学空费烹调功硬恐动牙颊冷愁伤肺胸君独得其妙堪持饷衰翁异时闻豪气爱客行庖丰殷勤故煮菜知我林下风人生各有道旨蓄用御冬今我无所营枵腹何由充岂惟台无餽菜把尚不蒙念当勤致此亦足慰途穷七言古诗增元吴镇墨菜画卷菘根脱地翠毛湿雪花翻匙玉肪泣芜蒌金谷暗尘土美人壮士何颜色山人久刮龟毛氊囊空不贮揶揄钱屠门大嚼知流涎淡中滋味吾所便元脩元脩今几年一笑不直东坡前五言律诗增元许有壬白菜土膏新且嫩筐筥荐纷披可作青精饭仍携玉版师清风牙颊响真味士夫知南土称秋末投簪要及时五言絶句原唐高适同羣公题张处士菜园耕地桑柘间地肥菜常熟为问葵藿资何如庙堂肉七言絶句原宋范成大田园杂兴桑下春蔬绿满畦菘心青嫩芥薹肥溪头洗择店头卖日暮裹盐沽酒归拨雪挑来蹋地菘味如蜜藕更肥醲朱门肉食无风味只作寻常菜把供陆游菘雨送寒声满背蓬如今真是荷锄翁可怜遇事常迟钝九月区区种晚菘增方岳种菘老圃相传秋后菘砖炉石铫一年冬宁知迟种迟于我又见南薰上番风明李东阳画菜谁写西园数叶菘露华清晓湿蒙茸玉堂夜半苏郎渴此味无因献九重诗散句原宋刘子翚周郎爱晚菘对客素称赏今晨喜荐新小嚼氷霜响增苏轼白菘类羔豚冒土出熊蹯陆游身在有余真妙语杯羹何地欠秋菘唐杜甫奴肥为种菘罗隐叶长春菘濶金元好问菘肥秋未黄别录原制用糟菜法先将隔年压过酒糟未出小酒者罈封每一斤盐四两拌匀好肥箭榦白菜洗净去叶搭于阴处晾干水气每菜二斤糟一斤一层菜一层糟隔日一翻腾待熟挽定入罈上浇糟菜水汁取用味美晻菜法白菜拣肥者去心洗净一百斤用盐五斤一层菜一层盐石压两日可用又白菜一百斤晒干抖搜去土先用盐二斤腌三四日就卤内洗净每柯窝起纯用盐三斤入罈内可长久又法白菜削去根及黄老叶洗凈控干每菜十斤盐十两用甘草数茎放在洁净瓮盛将盐撒入菜丫内排顿瓮中入莳萝少许以手实捺至半瓮再入甘草数茎候满瓮用石压定三日后将菜倒过抝出卤水于干净器内另放忌生水𨚫将卤水浇菜内候七日依前法再倒用新汲水渰浸仍用砖石压之其菜味美香脆若至春间食不尽者于沸汤淖过晒干收贮夏间将菜温水浸过压水尽出香油匀拌以磁碗盛顿饭上蒸之其味尤佳美黑腌虀白菜如法腌透取出挂于桁上晒极干上甑蒸熟再晒干收之极耐久藏夏月以此虀和肉炒可以久留不臭甑不便者径以水煮虀晒干亦可但不如蒸者佳芥菜同干菜大科菘菜芥菜洗净畧晒沸汤内煠五六分熟晒干用盐酱莳萝茴香花椒陈皮砂糖同煮熟晒干再蒸少时菜虀大菘菜丛採十字噼裂莱菔取紧小者破作两半同向日中晒去水脚二件薄切作方片如钱眼子大入净罐中以马芹茴香杂酒醋水等令得所调净盐浇之随手举罐撼触五七十次密盖罐口置灶上温处仍日一次如前法撼触三日后可供菜色青白间错鲜洁可爱增齐民要术菘净洗徧体须长切方如算子长三寸许束菘根入沸汤小停出及热与盐酢细缕切橘皮和之料理半奠之作菘咸葅法水四斗盐三升搅之令杀菜又法菘一斤女麴间之芥原芥一名辣菜一名腊菜增本草芥葅一名水苏一名劳祖原性辛温无毒温中下气豁痰利膈处处有之种类不一有青芥紫芥白芥他如南芥刺芥旋芥马芥花芥石芥皱叶芥之类皆菜之美者芥极多心嫩者为芥蓝极脆李时珍曰芥性辛热而散久食耗真元昬眼目发疮痔刘恂岭南异物志云南土芥高五六尺子大如鸡子此又芥之尤异者也汇考增礼记内则脍秋用芥刘向别录尹都尉书有种芥葵蓼韭葱诸篇岭表录异广州地热种麦则苗而不实北人将蔓菁子就彼种者出土即变为芥酉阳杂俎掌中芥末多国出也取其子置掌中吹之一吹一长长三尺乃植于地金城记黎举常云欲以芥嫁笋但恨时不同耳集藻传原明沈周疏介夫传介夫姓疏名介介夫字也其先居赵魏之郊从树艺以生子孙甚繁衍至介始徙于宋久之由司城子罕荐以见宋王王问曰若居宋之土地几叶于兹矣久必有相赖者若赖宋乎宋赖若乎对曰介窃居王之土地覃及雨露欣荣不已顾有寸长敢不敷露于左右以求知也臣本一介之微视之甚草草然可以御国之馑岁可以资王之俭德可以励民之苦心王能味臣言享臣用则臣不为无利与宋王曰周人聚疏之财寡人何敢失之遂命从事于阳门兼修俎豆事王日昵有燕必偕居常服绿间钖之紫茸裘以旌其劳辛之功介为人貌直干濯秀可爱羣居秩然不紊有介然于世者因名但平生口剌剌抉人是非不少假借被其中者或至流泪出涕发汗众曰介有姜桂之性愈老愈辣其族有大小之异有曰芜菁曰幽者皆澹泊于世味雅与僧斋寒士交其后介子推又徙晋晋以其先人之闻纳之公子重耳出奔推从焉适遭絶食推将割股肉芼羹以进公子止曰亡人之在远也以有先生为御犹有旨蓄而弗知其冬也今先生轸之念亡人之口腹伤己以饱人亡人弗以为饱愿先生自爱毋易下体也推卒割之后公子归伯第赏有功而不及推推之客歌于宫门曰茅之拔兮茹亦及之吐其茹矣忘徃之饥公子悔追赏推推逃之绵山上曰吾非卖菜而求益也誓不出公子筮而求之得鼎曰木巽火烹饪之象且傅说以调伊尹以烹我将获贤者之辅遂火其山以脇之推就焚而死人谓其介有跨灶风五言古诗增明吴宽紫芥惟芥本菜类秋深掇而藏此种乃野生已向春初长紫花布满地叶嫩亦堪尝气味既不辛𨚫与芥同行北人无不食木枿与草芒入盘以油和齿颊流肥香五言律诗增唐钱起蓝上採石芥寄前李明府渊明遗爱处山芥绿芳初翫此春阴色犹滋夜雨余隔溪烟叶小覆石雪花舒采采还相赠瑶华信不如七言律诗增宋杨万里芥虀茈姜馨辣最佳蔬荪芥芳心不让渠蟹眼嫩汤微熟了鵞儿新酒未醒初枨香醋酽作三友露叶霜芽知几锄自笑枯肠成破瓮一生只解贮寒葅明吴宽紫芥满目斓斑布地来春风几见锦灰堆菜根作苦终嫌咬茗叶浮香为拨开何处兔葵嗟竞掇昨朝马蔺悔多栽传闻此种番邦致用向中华亦楚材五言絶句增宋朱子南芥黄龙记昔游园客有佳遗不谓洛生吟辍餐时拥鼻七言絶句增宋陆游以石芥送刘韶美礼部刘比酿酒劲甚因以为戏古人重改阳城驿吾辈欣闻石芥名风味可人终骨骾尊前真见鲁诸生长安官酒甜如蜜风月虽佳嬾举觞持送盘蔬还会否与公新酿鬭端方诗散句原宋苏轼芥蓝如菌蕈脆美牙齿响增刘子翚叶实挹芳草气烈消烦滞朱潜山蔚然苍石底有此紫玉钗僧北磵淡金生色染宫黄只作坡羹亦擅塲别录增左传季郈之鸡鬭季氏介其鸡郈氏为之金距注捣芥子播其羽也庄子覆杯水于㘭堂之上则芥为之舟置杯焉则胶神农本草经琥珀拾芥岭南异物志唐孟琯尝入岭表买芥菜置壁下忘食数日皆生四足有首尾能行走大如螳螂但腰细身长物类相感志收芥菜子宜隔年者则辣原种植地用粪耕亩用子一升秋月种者三月开黄花结荚一二寸子大如苏子色紫味辛收子者即不摘心白芥取子者二月乘雨后种性不耐寒经冬即死故须春种五月熟而收子苐地有南北寒暖异宜种植早晚又当随其俗也制用叶可生食又可腌以为葅可酿以为虀子研末泡为芥酱和菜侑肉辛香可啖根煮熟闭之罈罐中上盖以萝卜片一二日内食之甚美冬菜经春长心嫩汤微熟菜中佳品菜脯盐虀菜去梗用叶铺开如薄饼大用料物糁之料用陈皮杏仁砂仁甘草莳萝茴香川椒炒同为细末撒菜上更铺菜一重又撒物料如此铺撒五重以平石压之用甑蒸过切作小块调豆粉稠水蘸之入油煠熟冷定磁器收之秋间嫩春不老芥菜阴半干择去黄叶老梗将根噼为数瓣每斤用炒盐三两五钱将盐陆续揉入菜内每清晨即用盐揉一次先着力揉根次稍揉梗叶一次至日西又照上法揉一次至七日即中矣须要细揉用细盐每根用花椒茴香入中心窝起入罈内仍取原汁浇入用泥固封至立春即移房内架起芥菜虀九月十月取青紫白芥菜切细于沸汤内焯过带汤捞于盆内与生莴苣同熟油芥花或芝麻白盐约量拌匀按于瓮内三二日变黄可食至春不变味干虀菜大芥菜每一百斤用盐二十二两操捞得匀以盆或缸叠叠放定上用大石压腌数日出水浸过石捞起晒干后以本汁卤煮滚半熟再晒干收贮若复蒸过则黑而软置净干瓮中藏封任留数年不坏出路作菜极便六月伏天用炒过干肉复同虀菜炒放旬日不腐凡六月天热馔不堪留只以干虀同炒不要入汤水放冷再收起可放经旬不气息极妙若腌芥盐汁煮黄豆极干萝卜丁晒干收贮经年可食研芥子入细辛少许白蜜好醋一处研烂再以淡醋去滓极辣一法芥子同石龙芮子同研其辣异常菠菜原一名菠薐一名波斯草一名赤根菜一名鹦鹉菜出西域颇陵国今讹为菠薐盖颇陵之转声也茎柔脆中空叶绿腻柔厚直出一尖傍出两尖似鼓子花叶之状而稍长大根长数寸状如桔梗色赤味甘美四月起薹尺许开碎白花丛簇不显有雌雄雌者结实有刺状如蒺藜子叶与根味甘冷滑无毒利五脏通肠胃热开胸膈下气调中止渴润燥解酒毒服丹石人最宜麻油炒食甚美北人以为常食春月出薹嫩而且美春暮薹渐老沸汤晾过晒干备用甚佳可久食诚四时可用之菜也南人食鱼稻多食则冷大小肠忌与䱉鱼同食发霍乱汇考原唐会要太宗时尼波罗国献菠薐菜类红蓝实如蒺藜火熟之能益食味集藻五言絶句原宋刘子翚咏菠薐金簇因形制临畦发永叹时危思撷佩楚客莫纫兰诗散句原宋苏轼北方苦寒今未已雪底菠薐如铁甲岂知吾蜀富冬蔬霜叶露芽寒更茁别录原种植正二月内将子水浸一二日候胀捞出控干盆覆地上俟芽出择肥松地作畦于每月下旬下种勤浇灌可逐旋食用秋社后二十日种者至将霜时马粪培之以避霜雪十月内沃以水备冬蔬此菜必过月朔乃生即晦日下种与十余日前种者同出亦一异也春种多虫不如秋种者佳苋原苋凡五种赤苋白苋人苋紫苋五色苋诸苋皆三月种叶如蓝茎叶皆高大易见故名苋开细花成穗穗中细子扁而光黑与青葙子鸡冠子无别老则抽茎甚高六月以后不堪食子霜后始熟九月收五苋俱气味甘冷利无毒并利大小肠治初痢滑胎通窍明目除邪去寒热白苋补气除热赤苋主赤痢射工沙虱紫苋杀虫毒治气痢汇考增易夬卦苋陆夬夬疏董遇云苋人苋也南齐书王智深传智深家贫无人事尝饿五日不得食掘苋根食之南史蔡樽传樽在吴兴不饮郡井斋前自种白苋紫茄以为常饵诏褒其清询蒭录南人唿苋菜北人唿荇乃人苋音误也集藻七言律诗增宋方岳羹苋琉璃蒸乳压㹠膏未抵斋厨格调高脱粟饭香供野苋荷锄人饱捻霜毛断无文伯可相累比似何曾毋太豪见说能医射工毒人间此物正骚骚诗散句增唐杜甫苋也无所施何颜入筐篚宋王安石紫苋凌风怯金史肃迎风紫苋因循老别录增物类相感志红苋菜煮生麻布则色白如苎尔雅翼青泥杀鳖得苋复生学圃余疏苋有红白二种素食者便之肉食者忌与鳖共食原制用赤苋根茎可糟藏食之甚美味辛取鳖肉切豆大以苋菜裹置土中一宿即变小鳖试之屡验马齿苋原马齿苋一名马苋一名五行草一名五方草一名长命菜一名九头狮子草增本草马齿苋一名马齿龙牙原处处有之柔茎布地叶对生比并圆整如马齿故名六七月开细花结小尖实实中细子如葶苈子状苗煑熟晒干可为蔬有二种叶大者名㹠耳草不堪用小叶者又名鼠齿苋节叶间有水银每十觔可得八两或十两气味酸寒无毒散血消肿利肠滑胎解毒通淋治产后虚汗集藻诗散句原唐杜甫又如马齿盛气拥葵荏昏增杜甫马齿叶亦繁别录增颜氏家训月令云荔挺出郑玄注云荔挺马薤也说文云似蒲而小根可为刷广雅云马薤荔也通俗文亦云马蔺易统通卦验玄图云荔挺不出则国多火灾蔡邕月令章句云荔似挺高诱注吕氏春秋云荔草挺出也然则月令注荔挺为草名误矣河北平泽率生之江东颇有此物人或种于阶庭但唿为旱蒲故不识马薤议礼者乃以为马苋堪食亦名豚耳俗名马齿江陵尝有一僧面形上广下狭刘缓幼子民誉年始数岁俊悟善体物见此僧云面似马苋其伯父縚因唿为荔挺法师縚亲讲礼名儒尚误如此原李绛兵部手集唐武相元衡苦胫疮焮痒不可堪百医无效厅吏上一方马齿苋捣烂敷上两三遍即癒多年恶疮百方不瘥或痛焮不已并治水马齿增野菜谱水马齿生水中与旱马齿相类熟食葵增广雅蘬丘葵也农书葵阳草也齐民要术葵有紫茎白茎二种种别复有大小之殊又有鸭脚葵本草一名露葵一名滑菜一名卫足李时珍曰古人种为常食今种之者颇鲜其实大如指顶皮薄而扁实内子轻虚如榆荚仁六七月种者为秋葵八九月种者为冬葵正月复种者为春葵然宿根至春亦生农桑通诀葵为百菜之主备四时之馔本丰而耐旱味甘而无毒供食之余可为葅腊枯枿之遗可为榜簇咸无弃材诚蔬茹之上品也汇考原诗豳风七月烹葵及菽左传仲尼曰鲍庄子之智不如葵葵犹能卫其足南齐书周颙传颙清贫寡欲终日长蔬食卫将军王俭谓颙曰卿山中何所食颙曰赤米白盐绿葵紫蓼增北史卢观传观弟叔彪在朝通贵魏收常来诣之访以洛京旧事不待食而起云难为子费叔彪留之良久食至但有粟飱葵菜木椀盛之片脯而已所将仆从亦尽设食一与此同管子桓公北伐山戎出冬葵布之天下桓公忧北郭民贫管子请禁去市三百步者不得树葵菜此则亦有以相及也原列女传鲁漆室之女见鲁君老太子幼倚柱而叹隣妇问之曰昔有客马逸践园葵使吾终岁不饱葵吾闻河润九里渐濡三百里鲁国有患君臣父子被其辱妇女独安所避异苑苻坚欲南师梦葵生城南以问妇曰若军远出难为将列仙传丁次都为丁氏作奴丁氏常使求葵冬得生葵问从何得此云从日南来集藻赋增宋鲍照园葵赋风煖凌开土昌泉动游尘曝日鸣雉依陇主人拂黄冠拭藜杖布蔬种平圻壤通畔修直膏亩夷敞白茎紫蔕豚耳鸭掌沟东陌西行三畦两既区既鉏乃露乃映勾萌欲伸藂牙将放尔乃晨露夕阴霏云四委沈雷远震飞雨轻洒徐未及晞疾而不靡柔莩爰秀刚甲以解稚叶萍布弱阴竞抽萋萋翼翼沃沃油油下葳蕤而被迳上参差而覆畴承朝阳之丽景得倾柯之所投仕非鲁相有不拔之利宾非二仲无逸马之忧顾堇荼而莫偶岂苹藻之荐羞若乃邻老谈稼女妪归桑拂此苇席炊彼穄粱秋壶援醢曲瓢卷浆乃羹乃瀹堆鼎盈筐甘旨蒨脆柔滑芬芳消淋逐水润胃调肠于是既饫彻盘投筯回小人之腹为君子之虑近观物运远访师圣声数后彰律理前定乌非黔黑鹤岂浴净彼圆行而方止固得之于天性伊冬箑而夏裘无双功而并盛荡然任心乐道安命春风夕来秋日晨映独酌南轩拥琴孤听篇章间作以歌以咏鱼深沈而鸟高飞孰知美色之为正文赋散句原汉董仲舒贤良策公仪子相鲁食于舍而茹葵愠而拔其葵曰吾已食禄又夺园夫利乎魏曹植求通亲亲表若葵藿之倾叶太阳虽不为之𢌞光然终向之者诚也晋潘岳闲居赋绿葵含露白薤负霜五言古诗增晋陆机园葵诗二首种葵北园中葵生郁萋萋朝荣东北倾夕颕西南晞零露垂鲜泽朗月耀其煇时逝柔风戢岁暮商飈飞层云无温液严霜有凝威幸蒙高墉德玄景荫素蕤丰条并春盛落叶后秋衰庆彼晚彫福忘此孤生悲翩翩晚彫葵孤生寄北藩被蒙覆露惠微躯后时残庇足周一智生理各万端不若闻道易但伤知命难原唐白居易烹葵昨卧不夕食今起乃朝饥贫厨何所有炊稻烹秋葵红粒香复软绿英滑且肥饥来止于饱饱后复何思思忆荣遇日迨今穷退时今亦不冻馁昔亦无余资口既不减食身又不减衣抚心私自问何者是荣衰勿学常人意其间分是非五言絶句原唐李白题葵叶慙君能卫足叹我远游根白日如分照还归守故园七言絶句增宋杨万里都将葵叶葢亭中树似桄榔叶似㯶欲向天公觅微雪妆成急响打船篷篛笠端能直几钱骑奴不拟雨连天葢头旋折山葵菜擘破青青伞半边明徐𧶚答杨署令送菜隙地知君手自栽绀芽红甲雨中开闲居我亦清斋久肯折新葵为送来诗散句原古诗採葵莫伤根伤根葵不生晋陆机无以肉食资取笑葵与藿陶潜流目视西园晔晔荣紫葵增梁沈约青青园中葵凝露待日晞刘孝绰园葵亦何幸倾叶奉离光原唐杜甫刈葵莫放手放手伤葵根增白居易中园何所有满地青青葵原宋苏轼烂煑葵羹斟桂醑风流可惜在蛮村西崦人家应最乐煑葵烧笋饷春耕增唐张九龄园葵亦向阳卫足感葵阴李白园蔬烹露葵王维烹葵邀上客原杜甫秋露接园葵增杜甫香宜配碧葵葵荒欲自锄倾阳逐露葵白居易晨露园葵鲜宋陆游葵羹出鬴香唐王维松下清斋折露葵宋陆游雨悭葵叶未吐甲别录原博物志陈葵子微火炒令爆咤撒熟地遍蹋之朝种暮生迟不过经宿耳增博物志陈葵子秋种覆葢令经冬不死春有子也齐民要术世人作葵菹不好皆由葵太脆故也菹菘以社前二十日种之葵社前三十日种之使葵至藏皆欲生花乃佳耳葵经十朝苦霜乃采之秫米为饭令冷取葵着瓮中以向饭沃之欲令色黄煑小麦时时粣之崔寔曰九月作葵菹其岁温即待十月食经作葵葅法择燥葵五斛盐二斗水五斗大麦干饭四升合濑案葵一行盐饭一行清水浇满七日黄便成矣原制用食葵当乘其叶嫩时须用蒜无蒜勿食久病大便涩滞者宜食孕妇宜食易产作菜茹甚甘美但性太滑利不益人热食令人热闷三月食生葵动风气发宿疾饮食不消四月食之发风疾天行病后食之令人失明霜后生食动五种留饮吐水心有毒服药人忌食被犬咬者终身勿食食之即发黄背紫茎者勿食同鲤鱼黍米酢食害人同猪肉食令人无颜色葵甚易生地不论肥瘠宜于不堪作田之地多种以防荒年採瀹晒干收贮龙葵增本草一名苦葵一名苦菜一名天茄子一名水茄一名天泡草一名老鸦酸浆草一名老鸦眼睛草李时珍曰龙葵龙珠一类二种也皆处处有之四月生苗高二三尺茎大如筯似灯笼草而无毛叶似茄叶而小五月以后开小白花五出黄蕋结子正圆大如五味子上有小蔕数颗同缀其味酸中有细子亦如茄子之子但生青熟黑者为龙葵生青熟赤者为龙珠蔠葵增尔雅蔠葵繁露注承露也大茎小叶华紫黄色本草一名落葵一名藤葵一名天葵一名繁葵一名御菜一名臙脂菜蔓生叶似杏叶而肥厚软滑可茹八九月开细紫花累累结实如五味子熟则紫黑色揉取汁红如臙脂女人饰面点唇及染布物谓之胡臙脂亦曰染绛子但色易变耳其叶最能承露其子垂垂亦如缀露故得露名御定佩文斋广群芳谱卷十四广羣芳谱御定佩文斋广羣芳谱卷十五蔬谱生菜原生菜一名白苣一名石苣增陆机诗疏青州谓之芭原似莴苣而叶色白断之有白汁正二月下种四月开黄花如苦荬结子亦同八月十月可再种以粪水频浇则肥大谚云生菜不离园宜生食又生挼盐醋拌食故名生菜色紫者名紫苣一云紫苣和土作器火煅如铜集藻诗散句增唐杜甫脆添生菜美阴益食单凉别录原种植作畦下种如菠薐法先用水浸种一日于湿地上衬布置子以盆合之候芽出种畦中宜肥地苦菜原苦菜一名苦苣一名苦荬一名褊苣一名游冬一名天香菜增尔雅荼苦菜疏一名荼草一名选陆机诗疏生山田及泽中得霜甜脆而美本草春初生苗有赤茎白茎二种叶似花萝卜叶上叶抱茎梢菜似鹳嘴每叶分叉撺挺如穿叶状原叶狭而绿带碧茎空断之有白汁花黄如初绽野菊花春夏皆旋开一花结子一丛如同蒿子花罢则萼敛子上有白毛茸茸随风飘扬落处即生今处处有之但在北方者至冬而凋在南方者冬夏常青为少异耳味苦寒无毒夏天宜食能益心和血通气主治肠澼渴热中疾恶疮霍乱后胃气烦逆忌与蜜同食作肉痔脾胃虚寒人不可多食汇考原诗𨚍风谁谓荼苦其甘如荠唐风采苦采苦首阳之下大雅堇荼如饴礼记月令孟夏之月苦菜秀增礼记内则濡豚包苦实蓼疏言濡豚之时包裹豚肉以苦菜杀其恶气又实之以蓼水经注若城东得苦菜夏浦浦东有苦菜夏江迳其北故浦有苦菜之名焉颜氏家训诗云谁谓荼苦尔雅毛传并以荼苦菜也又礼云苦菜秀案易统通卦验玄图曰苦菜生于寒秋更冬历春得夏乃成今中原苦菜则如此也一名游冬叶似苦苣而细摘断有白汁花黄似菊江南别有苦菜叶似酸浆其花或紫或白子大如珠熟时或赤或黑此菜可以释劳案郭璞註尔雅此乃蘵黄蒢也今河北谓之龙葵梁世讲礼者以此当苦菜既无宿根至春子方生耳亦大误也又高诱注吕氏春秋曰荣而不实曰英苦菜当言英益知非龙葵也兼明书月令孟夏苦菜秀孔颖达曰菜似马薤而花白其味极苦明曰按夏小正四月王萯秀月令用小正为本改王萯为苦菜也诗豳风四月秀葽郑康成疑葽为王萯今验四月秀者野人唿为苦葽春初取煮去苦味和米粉作饼食之四月中茎如蓬艾花如牛蒡花四月秋气生故苦葽秀则一岁物成自苦葽殆月令所书皆应时之物其言苦菜即苦葽也颖达所见别是一物不可引以解此真珠船唐景龙二年郿县民王上宾家有苦荬菜高三尺余上广尺余厚二分集藻七言律诗原明黄正色但得菜根俱可啖况于苦荬亦奇逢初尝不解回甘味惯醉方知醒酒功茹素无缘荤未断禅宗有约障难空北窻入夏稀盘饾莫厌频频饷阿侬盘餐落落对瓜畦杜撰人间苦荬虀嫩绿浮羹莼让滑微酸入口舌应迷野人生计谁云薄藿食家风未是低为报青蝇莫相点欲随芹曝献金闺诗散句原唐杜甫苦苣刺如针菾菜原菾菜一名莙荙菜苗高三四尺茎若蒴𧃔有细稜夏润冬枯叶青白色似白菘菜叶而短茎亦相类但差小耳正二月下种宿根亦自生四月开细白花结实状如茱萸毬而轻虚土黄色内有细子根白色味甘苦大寒滑无毒开胃通心膈利五脏理脾气去头风补中下气宜妇人冷气人不可多食动气患腹冷人食之必破腹十月以后宜于暖处窖藏别录原制用醋浸揩面去粉滓润泽有光莙荙茎烧灰淋汁洗衣色如白玉蕹菜原蕹菜干柔如蔓中空叶似菠薐及錾头开白花堪茹南人编苇为筏作小孔浮水上种子于水中长成茎叶皆出苇孔中随水上下南方之奇蔬也陆种者宜湿地畏霜雪九月藏土窖中三四月取出壅以粪土节节生芽一本可成一畦生岭南今江夏金陵多莳之别录增南方草木状野葛有大毒以蕹菜汁滴其苗当时萎死世传魏武能噉野葛至一尺云先食此菜北户录蕹菜叶如柳三月生陈藏器云主解胡蔓草毒胡蔓草即野葛也原制用味短须猪肉同煮俟肉色紫乃堪食芸薹菜增本草芸薹菜一名寒菜一名胡菜一名薹菜一名薹芥一名油菜原单茎圆肥淡青色叶附茎上形如白菜嫩时可炒食既老茎端开花如萝卜花结角中有子增本草九月十月下种生叶冬春採薹心为茹三月则老不可食开小黄花四瓣子灰赤色炒过榨油黄色燃灯甚明原味温无毒主风游丹肿乳痈煮食主腰脚痺破症瘕结血多食损阳气发疮口齿痛又生腹中诸虫集藻七言絶句增宋范成大田家杂兴桑下春蔬绿满畦菘心青嫩芥薹肥溪头选择店头卖日暮裹盐沽酒归诗散句增宋杨万里薹菘正自有风味杯盘底用专腴丰别录原制用晒薹菜以春分后摘薹菜花不拘多少沸汤焯过控干少用盐拌匀良久晒干以纸袋收贮临用汤浸油盐姜醋拌食蔊菜增本草蔊菜一名𦹫菜一名辣米菜生南方田园小草也冬月布地丛生长二三寸柔梗细叶三月开细花黄色结细角长一二分角内有细子味极辛辣沙地生者尤伶仃汇考增山家清供考亭先生每饮后则以蔊莁供一出于盱江分于逢阳一生于严滩石上公所供盖建阳种集有蔊诗可考山谷县孙崿以沙卧蔊食其苗云集藻七言古诗增宋杨万里罗仲宪送蔊菜谢以长句学琴自有谱相鹤自有经蔬经我繙尽不见蔊菜名金华诗札初相识玉友尊前每相忆坐令芥荪姜子牙一见风流俱避席取士取名多失真向来许靖亦误人君不见郑花不得半山句却参鲁直称门生五言律诗增宋朱子次韵公济惠蔊灵草生何许风泉古涧旁褰裳勤采撷枝筯嚏芳香冷入玄根閟春归翠颖长遥知拈起处全体露真常五言絶句增宋朱子蔊菜小草有真性托根寒涧幽懦夫曾一嘬感愤不能休七言絶句增宋杨万里虀臼文辞粲受辛子牙为祖芥为孙劝君莫谒独醒客只谒高阳社里人巢菜增四川志巢菜州县俱出叶似槐而小其子如小豆夏时种以粪田其苗可食集藻五言古诗增宋苏轼元修菜并引菜之美者有吾乡之巢故人巢元修嗜之余亦嗜之元修云使孔北海见当复云吾家菜耶因谓之元修菜余去乡十有五年思而不可得元修适自蜀来见余于黄乃作是诗使归致其子而种之东坡之下云彼美君家菜铺田绿茸茸豆荚圆且小槐芽细而丰种之秋雨余擢秀繁霜中欲花而未萼一一如青虫是时青裙女採撷何匆匆烝之复湘之香色蔚其饛点酒下盐豉缕橙芼姜葱那知鸡与豚但恐放筯空春尽苗叶老耕翻烟雨丛润随甘泽化暖作青泥融始终不我负力与粪壤同我老忘家舍楚音变儿童此物独妩媚终年系余胸君归致其子囊盛勿函封张骞移苜蓿适用如葵菘马援载薏苡罗生等蒿蓬悬知东坡下塉卤化千钟长使齐安民指此说两翁七言絶句原宋陆游巢菜昏昏雾雨暗衡茅儿女随宜治酒殽便觉此身如在蜀一盘笼饼是豌巢巢菜竝序蜀蔬有两巢大巢豌豆之不实者小巢生稻畦中东坡所赋元修菜是也吴中絶多名漂摇草一名野蚕豆但人不知取食耳予小舟过梅市得之始以作羹风味宛然在醴泉蟇颐时也冷落无人佐客庖庾郎三九困饥嘲此行忽似蟇津路自候风炉煮小巢薇原薇一名野豌豆一名大巢菜增尔雅薇垂水註生于水边疏草生于水滨而枝叶垂于水者曰薇说文薇似藿陆玑诗疏薇山菜也今官园种之以供宗庙祭祀通志薇生水旁叶如萍原生麦田及原隰中本草云非水草也茎叶气味皆似豌豆其藿作蔬入羹皆宜汇考原诗召南陟彼南山言采其薇小雅采薇采薇薇亦作止山有蕨薇增史记伯夷传武王已平殷乱天下宗周而伯夷叔齐耻之义不食周粟隐于首阳山采薇而食之作歌曰登彼西山兮采其薇矣以暴易暴兮不知其非矣神农虞夏忽焉没兮我安适归矣于嗟徂兮命之衰矣三秦记夷齐食薇三年颜色不异武王诫之不食而死集藻文散句增楚屈原天问惊女采薇鹿何祐五言古诗原唐白居易续古诗朝采山上薇暮采山上薇岁晏薇亦尽饥来何所为坐饮白石水手把青松枝击节独长歌其声清且悲枥马非不肥所苦长絷维豢豕非不饱所忧竟为牺行行歌此曲以慰常苦饥诗散句原唐杜甫系书无浪语愁寂故山薇增李频家住东臯下好採旧山薇原明冯琦图南吾岂敢愿托北山薇增唐张九龄採薇南山岑杜甫山中疾採薇许浑白云空长越山薇蕨原蕨一名虌增齐民要术二月中高八九寸老有叶瀹为茹滑美如葵三月中其端散为三枝枝有数叶叶似青蒿长麄坚长不可食用原处处山中有之二三月生芽拳曲状如小儿拳长则展宽如凤尾高三四尺茎嫩时无叶採取以灰汤煮去涎滑晒干作蔬味甘滑肉煮甚美姜醋拌食亦佳荒年可救饥根紫色皮内有白粉捣烂洗澄取粉名蕨粉可蒸食亦可盪皮作线色淡紫味滑美陆玑谓可供祭祀故周诗采之增尔雅翼蕨紫色而肥野人今岁焚山则来岁蕨菜繁生其旧生蕨之处蕨叶老硬敷披人志之谓之蕨基原气味甘寒滑无毒去暴热利水道令人睡焙为末米饮下二钱治肠风热毒根烧灰油调傅蛇蟏伤汇考原诗召南陟彼南山言采其蕨增晋书文苑传张翰为大司马东曹掾谓同郡顾荣曰吾本山林间人无望于时子善以明防前以智虑后荣执其手怆然曰吾亦与子採南山蕨饮三江水耳洞冥记帝起俯月台眺月亦曰眺蟾台酌云菹酒菹以玄草黑蕨金蒲甜蓼搜神后记太尉郗鉴字道徽镇丹徒曾出猎时二月中蕨始生有一甲士折食一茎即觉欲吐因归乃成心腹疼痛经半年许忽大吐吐出一赤蛇长尺余尚活动摇乃挂着屋檐前汁稍稍出蛇渐焦小经一宿视之乃是一茎蕨犹昔之所食病遂除差清异志王鲸逢卖蕨姥黄衣破结有饥色悯之乃以千钱买蕨姥谢而去及归蒸于乌头甑尽成金钗盖姥非常人也穷幽记猿啼之地蕨乃多有每一声遽出万茎本草蕨根如紫草多生山间人作茹食之四皓食之而寿夷齐食之而夭固非良物集藻五言古诗增宋朱子次韵公济惠蕨西山採蕨人蓬首尚倾国怀哉远莫致引脰气已塞顷筐忽堕前此意岂易得良遇不可迟枯笻有余力七言律诗增宋朱松次韵李尧端见嘲食蕨真人官府未夤缘且向龙山作散仙春入烧痕催採蕨雨翻泥陇忆归田蔬肠我若枵蝉腹诗格君如击鹘拳筯下万钱谋更鄙诸公饱煞大官羶方岳采蕨野烧初肥紫玉圆枯松瀑布煮春烟偃王妙处原无骨钩弋生来已作拳早韭不甘同臭味秋莼虽滑带腥涎食经岂为儿曹设弱脚寒中恐未然诗散句增唐李白昔在南阳城唯飡独山蕨原杜甫食蕨不愿余茅茨眼中见增杜甫秋风吹几杖不厌北山蕨石间採蕨女鬻菜输官曹宋谢灵运野蕨渐紫苞唐张九龄採蕨南山岑李白初拳几枝蕨石壁老野蕨杜甫石暄蕨芽紫王维绕篱生野蕨采蕨轻轩冕白居易饥捉采蕨筐李贺紫蕨生石云郑谷山蕨止春饥宋梅尧臣蕨肥巖向日唐杜甫今日东湖採蕨薇白居易蕨芽已作小儿拳宋陆游山童新採蕨芽肥杨万里食蕨食臂莫食拳金元好问中林春雨蕨芽肥元郭钰紫芽初长粉如脂别录原制用嫩蕨沸汤煠熟晒干用时以滚汤浸软料物拌食任调荤素增齐民要术食经曰藏蕨法先洗蕨肥着器中蕨一行盐一行薄粥沃之一法以薄灰淹之一宿出蟹眼汤瀹之出熇内糟中可至蕨时迷蕨增尔雅藄月尔注即紫藄也似蕨可食本草李时珍曰紫藄似蕨有花而味苦谓之迷蕨初生亦可食三苍谓之紫蕨水蕨增本草水蕨似蕨生水中吕氏春秋云菜之美者有云梦之䔇即此菜也荠原荠一名护生草野生有大小数种小荠花叶茎扁味美最细者名沙荠大荠科叶皆大而味不及小荠茎硬有毛者名菥蓂味欠佳冬至后生苗二三月起茎五六寸开细白花结荚如小萍有三角荚内细子名蒫四月收师旷所谓岁欲丰甘草先生即此增野菜谱江荠倒灌荠蒿柴荠扫帚荠碎米荠汇考增诗𨚍风谁谓荼苦其甘如荠礼记月令孟夏之月靡草死注靡草荠葶苈之属周礼地官以土会之法辨五地之物生四曰坟衍其动物宜介物其植物宜荚物注荚物荠荚王棘之属淮南子荠夌冬生而夏死春秋繁露荠以美冬水气也荠甘味也乘于水气故美者甘胜寒也荠之言济所以济大水也抱朴子荠夌大蒜仲夏而枯明皇杂录高力士逐于巫山山谷多荠而人不之食因为诗寄意云两京作斤卖五溪无人採夷夏虽有殊气味终不改集藻尺牍原宋苏轼与徐十二今日食荠极美念君卧病麫酒醋皆不可近惟有天然之珍虽不甘于五味而有味外之美本草荠和肝气明目凡人夜则血归于肝肝为宿血之脏过三更不睡则朝旦面色黄燥意思荒浪以血不得归故也若肝气和则血脉通流津液畅润疮疥于何有君今患疮故宜食荠其法取荠一二升许净择入淘了米三合冷水三升生姜不去皮搥两指大同入釜中浇生油一蚬壳当于羹面上不得触触则生油气不可食不得入盐醋君若知此味则陆海八珍皆可鄙厌也天生此物以为幽人山居之禄輙以奉传不可忽也赋增晋夏侯湛荠赋寒冬之日余登乎城跬步乎北园覩众草之萎悴览林果之零残悲纤条之藁摧慜枯叶之飘殚见芳荠之时生被畦畴而独繁鑚重氷而挺茂蒙严霜以发鲜舍盛阳而弗萌在太阴而斯育永安性于勐寒差无宁乎暖燠齐精气于𣢸冬均贞固乎松竹文赋散句增楚屈原九章荼荠不同亩兮原齐卞伯玉荠赋终风扫于暮节霜露交于杪秋有凄凄之绿荠方滋繁于中畴四言古诗原明陈继儒十亩之郊菜叶荠花抱瓮灌之乐哉农家五言古诗原宋陆游食荠十韵舍东种早韭生计似庾郎舍西种小果戏学蚕丛乡惟荠天所赐青青被陵冈珍美屏盐酪耿介凌雪霜采撷无阙日烹餁有祕方候火地炉暖加糁沙钵香尚嫌杂笋蕨而况污膏粱炊秔及鬻䴵得此生辉光吾馋实易足扪腹喜欲狂一扫万钱食终老稽山旁五言律诗增宋徐似道萋萋墙根荠采掇盈一襜破白半浮糁杀青微下盐长贫叹亦苦积悟觉尤甘缅想拔葵老吾今已伤廉七言律诗增宋陆游食荠糁甚美盖蜀人所谓东坡羹也荠糁芳甘妙絶伦啜来恍若在峨岷莼羹下豉知难敌牛乳抨酥亦未珍异味颇思修净供祕方当惜授厨人午窓自抚膨脝腹好住烟村莫厌贫七言絶句原宋陆游食荠小着盐醯和滋味微加姜桂助精神风炉歙钵穷家活妙诀何曾𡧓授人日日思归饱蕨薇春来荠美忽忘归传夸真欲嫌荼苦自笑何时得瓠肥采采珍蔬不待畦中原正味压莼丝挑根择叶无虚日直到开花如雪时诗散句增唐白居易满庭田地湿荠叶生墙根宋陈与义薄饭不能羹墙阴老春荠程俱荠花虽未繁着地烂于缬金李献能晓雪没寒荠无物充朝饥宋司马光后檐数户地荒秽不翦欲令生荠花原苏轼时遶麦田求野荠强为僧舍煮山羹增刘克庄荠花满地无人见惟有山蜂度短墙唐孟郊食荠肠亦苦朱庆余迎寒荠叶稠宋王安石薰风洲渚荠花繁陆游寒荠绕墙甘若饴金段继昌冻陇苏来白荠添别录原制用清明日未出採荠茎候干夏作灯杖蚊蛾不敢近藜原藜一名莱一名红心灰藋一名臙脂菜一名鹤顶草一名落藜生不择地处处有之即灰藋之红心者茎叶稍大嫩时亦可食故昔人谓藜藿与膏粱不同老则茎可为杖气味甘平微毒杀虫煎汤洗虫疮潄齿䘌捣烂涂诸虫伤汇考增诗小雅北山有莱疏莱草名其叶可食今兖州人烝以为茹谓之莱烝晋书山涛传魏帝以涛母老赠藜杖一枚淮南子藜藿之生蝡蝡然日加数寸不可以为栌栋楩柟笠泽丛书读古圣人书每涵咀义味独坐日昃案上一杯藜藿如五鼎太牢馈于左右询蒭录古称藜即灰苋老可为杖盖藜杖也集藻文散句增汉司马迁自序粝粱之食藜藿之羹王褒圣主得贤臣颂羹藜含糗者不足与论太牢之滋味五言絶句增明李东阳咏藜藜新尚可蒸藜老亦堪煮明年幸强健拄杖看秋雨诗散句增晋陶潜敝襟不掩肘藜羹常乏斟原唐杜甫吾安藜不糁汝贵玉为琛试问甘藜藿未𡧓羡轻肥增韩愈藜羹尚如此肉食安可尝三年国子师肠肚集藜苋童穉频书札盘飡讵糁藜宋苏轼寄语故山友慎无厌藜羹陈克顾我从来贫到骨经营藜藿亦艰辛苏轼藜羹对书史陆游藜羹自美何待糁别录原制用嫩时採叶滚水煠熟香油拌为茹颇益人能涤肠胃加蒜亦可啖煠出晒干可备冬月之用其苗既老可束为帚直榦之麤而长者可为拄杖蔏藋增尔雅拜蔏藋注蔏藋亦似藜疏此亦似藜而叶大者名拜一名蔏藋灰藋原灰藋一名灰涤菜一名金锁天今讹为灰条菜处处原野有之四月生苗茎有紫红线稜叶尖有刻缺面青背白茎心嫩叶皆有细白灰如沙为蔬亦佳气味甘平无毒治恶疮虫咬面䵟等疾忌着肉作疮五月渐老高者数尺七八月开细白花结实成簇如毬中有细子蒸曝取仁可炊饭及磨粉食救荒本草云结子成穗者味甘散者味苦生墙下树下者忌用白者谓之蛇灰有毒莼原莼一名茆一名锦带一名水葵一名露葵一名马蹄草一名缺盆草增毛诗音义干宝云茆今之𪁗蹗草江东有之郑小同云或名水戾一云今之浮菜即猪莼也原生南方湖泽中最易生种以水浅深为候水深则茎肥而叶少水浅则茎瘦而叶多其性逐水而滑惟吴越人喜食之叶如荇菜而差圆形似马蹄茎紫色大如筯柔滑可羹夏月开黄花结实青紫色大如棠梨中有细子三四月嫩茎未叶细如钗股黄赤色名穉莼又名雉尾莼体软味甜五月叶稍舒长者名丝莼九月萌在泥中渐麤硬名瑰莼或作葵莼十月十一月名猪莼又名龟莼味苦体涩不堪食取汁作羹犹胜他菜味甘寒无毒治消渴热痺厚肠胃安下焦逐水解百药毒竝蛊气汇考原诗鲁颂思乐泮水薄采其茆增晋书陆机传机入洛尝诣侍中王济济指羊酪谓机曰卿吴中何以敌此答云千里莼羹未下盐豉时人称为名对原晋书文苑传张翰有清才善属文齐王冏辟为大司马东曹掾因见秋风起思吴中菰菜莼羹鲈鱼脍曰人生贵适志何能羁宦数千里外以要名爵乎遂命驾而归增南史沈顗传顗素不事家产逢齐末兵荒与家人并日而食或有馈其粱肉者闭门不受惟採莼荇根供食以樵採自资怡怡然恒不改其乐孝义传陶子锵母嗜莼母没后恒以供奠梁武义师初至此年冬营莼不得子锵痛恨恸哭遂长断莼味岳阳风土记岳阳虽水乡絶难得莼菜惟临湘东莼湖间有之颜氏家训梁世有蔡朗父讳纯既不涉学遂唿莼为露葵面墙之徒逓相倣傚承圣中遣一士大夫聘齐齐主客郎李恕问梁使曰江南有露葵否荅曰露葵是莼水乡所出卿今食者绿葵菜耳幽明录河东常有丑奴将一小儿湖边拔蒲暮宿空田舍中时日向暝见一少女子姿容极美乘小船载莼迳前投丑奴舍寄住因卧觉有臊气女已知人意便求出户变而为獭寓简齐高帝设莼脍崔祖思曰此味故为南北所推墨庄漫录杜子美祭房相国九月用茶藕莼鲫之奠莼生于春至秋则不可食不知何谓而晋张翰亦以秋风动而思菰菜莼羹鲈鲙鲈固秋物而莼不可晓也陆游诗注莼菜最宜盐豉所谓未下盐豉者言下盐豉则非羊酪可敌盖盛言莼羹之美耳因话录千里莼羹未下盐豉世多以淡煮莼羹未用盐与豉相调和非也盖末字悞书为未末下乃地名此二处产此物耳其地今属江干花史萧山湘湖产丝莼最美四川志绵竹县武都山上出白莼菜甚美集藻记增明袁宏道湘湖记萧山樱桃𩿤鸟莼菜皆知名而莼尤美莼採自西湖浸湘湖一宿然后佳若浸他湖便无味浸处亦无多地方圆仅得数十丈许其根如荇其叶微类初出水荷钱其枝丫如珊瑚而细又如鹿角菜其冻如冰如白胶附枝叶间清液泠泠欲滴其味香粹滑柔略如鱼髓蟹脂而清轻远胜半日而味变一日而味尽比之荔枝尤觉娇脆矣其品可以宠莲嬖藕无得当者惟花中之兰果中之杨梅可异类作配耳惜乎此物东不踰绍西不过钱塘江不能远去以故世无知者余往仕吴问吴人张翰莼作何状吴人无以对果若尔季鹰弃官不为折本矣然莼以春暮生入夏数日而尽秋风鲈鱼将无非是抑千里湖中别有一种莼耶杂着增明李流芳题西湖卧游册辛亥四月在西湖值莼菜方盛时以采撷作羹饱噉有莼羹歌长不能载大意谓西湖莼菜自吾友数人而外无能知其味者袁石公盛称湘湖莼羹不知湘湖无莼皆从西湖采去又谓非湘湖水浸不佳不知莼初摘时必浸之经宿乃愈肥凡泉水湖水皆可不必湘湖也然西湖人竟无知之者图中人舟纵横皆萧山卖菜翁也可与吾歌竝存以发好事者一笑原张七泽莼菜生松江华亭谷郡志载之甚详吾家步兵所为寄思于秋风者也然武林西湖亦有之袁中郎状其味之美云香脆滑柔略如鱼髓蟹脂而轻清远胜其品无得当者惟花中之兰果中之杨梅可以异类作配余谓花中之兰是矣果中杨梅岂堪敌莼何不以荔枝易之中郎又谓问吴人无知者盖莼惟出于吾郡所产既少又其味易变不能远致故耳五言律诗增明邹斯盛太湖采莼并引辛酉秋汎太湖见紫莼杂出苹荇间询诸旁人不识也衍棹求之得数里许太湖向无莼采自余始因赋诗纪之春暖氷芽茁秋深味更清有花开水底是叶贴湖平野客分云种山厨带露烹橘黄霜白后对酒奈何情风静绿生烟烟中荡小船香丝萦手滑清供得秋鲜荇叶分圆缺鲈鱼相后先谁云是千里采采自今年七言律诗增宋杨万里咏莼鲛人直下白龙潭割得龙公滑碧髯晓起相传蘂珠阙夜来失却水晶帘一杯淡煮宜醒酒千里何须下豉盐可是士衡杀风景却将羶腻比清纤徐似道莼羹堆盘缕缕又秋风客俎虀盐一洗空羹脍疑居舵楼底杯螯如堕酒船中莼羹本是诗人事尊俎那容俗子同不日挽君来快问请分一箸供涪翁五言絶句增明高启莼菜紫丝浮半滑波上老秋风忆共香菰荐吴江叶艇中七言絶句增宋张孝祥我梦扁舟震泽风莼羹晚筯落盘空那知岭表炎蒸地也有青丝满碧笼方岳莼羹烟雨中间几白鸥藕花菱叶小亭幽紫莼共煮香涎滑吐出新诗字字秋徐似道千里莼丝未下盐北游谁复话江南可怜一筯秋风味错被旁人舌本参明陆树声陆瑁湖边水慢流洛阳城外问渔舟鲈鱼正美莼丝熟不到秋风已倦游徐茂吴波心未吐心如结水叶初齐叶尚含脂自凝肤柔绕指转教风味忆江南鲛杼纷纷散作丝龙涎宛宛滑流匙诗人采茆元从水莫悞嘉蔬唤露葵平湖倒影南山绿中𣾀三潭灵怪潜荡桨忽惊云雾气骊龙颔下割龙髯谁握氷丝摘露丛水晶帘展玉璁珑鱼须细细龙油滑道是鲛人织锦宫兔丝自是难胜织试比莼丝总不任闻说西陵苏小小当年戏采结同心莼丝不似藕丝轻傍腕缠绵入手萦漫咏东人空杼轴西湖经纬自纵横沈明臣西湖采莼曲西湖莼菜胜东吴三月春波绿满湖新样越罗裁窄袖着来人说似罗敷诗散句原唐杜甫豉化莼丝熟刀鸣脍缕飞严维江南季春天莼菜细如弦增宋司马光莼羹紫丝滑鲈脍雪花肥陆游勿言莼菜老檥棹醉湘湖唐皮日休雨来莼菜流船滑春后鲈鱼坠钓肥宋陆游石帆山路频回首箭茁莼丝正满盘秋来便有欣然处新种莼丝已满塘文天祥赖有莼风堪斫脍便无花月亦飞觞元谢宗可氷縠冷缠青缕滑翠钿细缀玉丝香原唐杜甫君思千里莼丝繁煮细莼增杜甫羹煮秋莼滑白居易莼丝滑且柔贺知章镜湖莼菜乱如丝罗隐盘擎紫线莼初熟皮日休买得莼丝待陆机宋黄庭坚醉煮白鱼羹紫莼明陈继儒莼丝翠滴莼氷紫词增宋王易简摸鱼儿怪鲛宫水晶帘卷氷痕初断香缕柔波荡桨人难到三十六陂烟雨春又去伴点点荷钱隐约吴中路相思日暮恨洛浦娉婷芳钿翠翦奁影照凄楚功名梦消得西风一度高人今在何许鲈香菰冷斜阳里多少天涯意绪谁记取但枯豉红盐熘玉凝秋筯尊前起舞算惟有渊明黄花岁晚此兴共千古又遇湘臯碧龙惊起氷涎犹护髯影春洲未有菱歌伴独占暮烟千顷唿短艇试翦取纤条玉熘青丝莹樽前细认似水面新荷波心半卷点点翠钿净凄凉味酪乳那堪比竝吴盐一箸秋冷当时不为鲈鱼去聊尔动渠归兴还记省是几度西风几处吹愁醒鸥昏鹭暝谩换得霜痕萧萧两鬓羞与共秋镜唐珏摸鱼儿渐沧浪冻痕销尽琼丝初漾明镜鲛人夜翦龙涎滑织就水晶帘冷凫叶净最好似嫩荷半卷浮晴影玉流翠凝早枯豉融香红盐和雪醉齿嚼清莹功名梦曾被秋风唤醒故人应动高兴悠然世味浑如水千里旧怀谁省空对景奈回首姑苏台畔愁波暝烟寒夜静但只有芳洲苹花与老何日泛归艇别录增尔雅翼今吴人嗜莼菜鲈鱼盖鱼之美者复因水菜以芼之两物相宜独为珍味原制用内景经云四月食莼菜鲫鱼羹开胃禁忌鸡跖集莼入七八月不可食中有蜗虫故也至十月氷冻虫死虽老犹可食莼性虽冷热食及多食拥气损人胃及齿令人颜色恶损毛发和醋食令人骨痿发痔关节急嗜睡脚气论中冷人食此误人极深芹原芹古作蕲一名水英一名楚葵有水芹旱芹水芹生江湖陂泽之涯旱芹生平地有赤白二种二月生苗其叶对节而生似芎䓖其茎有节稜而中空其气芬芳五月开细白花如蛇床花苏恭云白芹取根赤芹茎叶竝堪作葅味甘无毒止血养精益气止烦去伏热杀药毒令人肥健置酒酱香美和醋食滋人但损齿又有一种马芹尔雅谓之茭又名牛蕲若野茴香叶细锐可食亦芹类也一种黄花者毛芹也有毒杀人汇考增诗小雅觱沸槛泉言采其芹笺芹菜也可以为葅亦所用待君子也我使采其水中芹者尚洁清也鲁颂思乐泮水薄采其芹周礼天官加豆之实芹菹兔醢原吕氏春秋菜之美者云梦之芹列子昔人有美戎菽甘枲茎芹萍子者对乡豪称之乡豪取而尝之蜇于口惨于腹众哂而怨之其人大惭四时宝镜东晋李鄂立春日命以芦菔芹菜为菜盘相餽贶增龙城录魏左相忠言谠论赞襄万机诚社稷臣有日退朝太宗笑谓侍臣曰此羊鼻公不知遗何好而能动其情侍臣曰魏征好嗜醋芹每食之欣然称快此见其真态也明日召赐食有醋芹三盃公见之欣喜翼然食未竟而芹已尽太宗笑曰卿谓无所好今朕见之矣公拜谢曰君无为故无所好臣执作从事独僻此收敛物太宗默而感之公退太宗仰睨而三叹之二老堂诗话蜀人缕鸠为脍配以芹菜或为诗云本欲将芹补那知弄巧成尔雅翼释菜以菜为挚即采水中三品之水草以荐之采菽诗次章采槛泉中之水芹微物也而古人不以微薄废礼犹愈于无礼也今释奠先圣犹用之昌平山水记芹城在州东三十里有桥桥下有水出芹山家清供芹二月三月作英时采之入汤取出以苦酒研子入盐与茴香渍之可作葅惟瀹而羹之既清而馨犹碧涧然故杜甫有香芹碧涧羹之句集藻四言古诗原明陈继儒春水渐宽青青者芹君且留此弹余素琴五言律诗增宋朱子次韵公济惠芹晚食宁论肉知君薄世荣琼田何日种玉本一时生白鹤今休误青泥旧得名收单还炙背北阙傥关情五言絶句增明高启芹饭煮忆青泥羹炊思碧涧无路献君门对案增三叹诗散句原唐杜甫献芹则小小荐藻明区区韩愈食芹虽云美献御固已痴杜甫风吹青井芹增白居易饭稻茹芹英元倪瓒香芹浑满涧原唐杜甫饭煮青泥坊底芹增杜甫美芹由来知野人盘剥白鸦乌觜芹温庭筠洁白芹芽入燕泥宋陆游盘蔬临水采芹芽词增宋高观国生查子野香春吐芽泥湿随飞燕碧涧一杯羹夜照无人翦玉钗和露香鵞管随香软野意重殷勤持以君王献别录原禁忌三月八月二时龙带精入芹菜中人误食之为病面青手青腹满如妊痛不可忍服硬饧三四升日三吐出蜥蜴便瘥一说亦虺蛇蜥蜴之毒耳非龙也春夏之交遗精于此且蛇喜食芹尤为可证紫芹增本草紫芹一名蜀芹亦名楚葵一名苔菜一名水萄菜原紫芹即赤芹生阴崖陂池近水石边状类赤芍药叶深绿背甚赤茎似荞麦花红可喜结实亦似粃荞麦味苦涩其汁可以煮雌制汞伏砂擒黄号起贫草他方颇少太行王屋诸山最多紫菜增魏王花木志吴郡边海诸山悉生紫菜吴都赋注紫菜生海水中正青附石生取干之则紫色临海常献之集藻增宋黄庭坚绿菜赞蔡蒙之下彼江一曲有茹生之可以为䔩蛙蠙之衣采采盈掬吉蠲洗泽不溷沙砾芼以辛咸宜酒宜餗在吴则紫在蜀则绿其臭味同远故不录谁其发之班我旨蓄维女博士史君炎玉龙须菜增盛京志龙须菜生于东南海边石上丛生状如柳根长者至尺余白色以醋浸食亦佳蔬也土人唿为麒麟菜出金州海边鹿角菜增南越志猴葵色赤生石上南越谓之鹿角盛京志鹿角菜生东南海中大如铁线分丫如鹿角紫黄色干之为海错水洗醋拌则如新味金州海边有之御定佩文斋广群芳谱卷十五广羣芳谱御定佩文斋广羣芳谱卷十六蔬谱山药原山药原名薯蓣一名山藷一名土藷一名玉延一名修脆增本草山药一名藷藇一名山芋一名藷薯一名儿草江闽人单唿为藷原处处有之南京者最大而美蜀道尤良入药以怀庆者为佳春间生苗蔓延茎紫叶青有三尖似白牵牛叶更厚而光泽五六月开细花成穟淡红色大类枣花秋生实于叶间青黄八月熟落根下外薄皮土黄色状似雷丸大小不一肉白色煮食甘滑与根同冬春採根皮亦土黄色薄而有毛其肉白色者为上青黑者不堪用南中一种生山中者根细如指极紧实刮磨入汤煮之作块味更佳食之尤益人江湖闽中一种根如姜芋而皮紫大者切数片去皮煎煮食俱美但性冷于北地者彼土人唿为藷入药以野生者为胜性甘温平无毒镇心神安魂魄止腰痛治虚羸健脾胃益肾气止洩痢化痰涎久服耳目聪明轻身不老汇考增山海经景山其草多藷藇升山其草多藷藇搜神记汉时有杜兰香者自称南康人氏以建业四年春数诣张硕硕年十七望见其车在门外婢通言阿母所生遣授配君可不敬从硕唿女前视可十六七说事邈然久远有婢子二人大者萱支小者松支钿车青牛上饮食皆备出薯蓣子三枚大如鸡子云食此令君不畏风波辟寒温硕食二枚欲留一不肯令硕食尽言本为君作妻情无旷远以年命未合且小乖太岁东方卯当还求君湘中记永和初有採药衡山者道迷粮尽过息巖下见一老公四五年少对执书告之以饥与其食物如薯蓣指教所去六日至家而不复饥异苑薯蓣入药又复可食野人谓之土藷若欲掘取嘿然而获唱名者便不可得人有植者随所种之物而像之也清异录蜀孟昶月旦必素飱性喜薯药左右因唿薯药为月一盘集藻颂增梁江淹薯蓣颂华不可炫叶不足怜微根傥饵弃剑为仙黄金共寿丹雘争年君谓无妄我验衡山赋原宋陈与义玉延赋吾闻阳公之田不恳不耕爰播盈斗可获连城资阴阳之淑气孕天地之至精蜿蜒赤埴之腴煌扈白虹之英惊山木之润发冒朝采之余荣逮百嘉之泽尽候此玉之丰成王公大人方以不贪为宝辞秦玉而陋楚珩虽三献其奚售乃举贽于老生老生囊中之法未试腹内之雷久鸣搴石鼎以自濯搘豕腹之彭亨春江浩其波涛远壑飒以松声俄白云之涨谷乱双眼于晦明擅人间之三絶色味胜而香清捧杯盂而笑领映户牖之新晴斥去懒残之芋尽弃接舆之菁收奇勋于景刻匕未落而体轻凌厉八仙扫除三彭见蓬莱之夷路接阊阖于初程彼狥华之大夫含三生之宿酲污以蜂蜜辱以羊羹合尝逸少之炙同传孝仪之鲭叹超然之至味乃陆沈于聋盲岂能于我乎遇亦或卿而或烹起援笔以三叫驰蛇蚓以纵横吾何与大夫之迷疾盖以慰此玉之不平也五言古诗增宋司马光荅昌言求薯蓣苗冬实散肥壤春苗动新叶雅意非遗人野情聊自惬何言好事者求访来相叠会种十亩余坐取诗盈箧陈与义同杨运干黄秀才村西买山药潦缩田路宽委蛇散腰脚胜日三枝杖村西买山药冈峦相吞吐远水互前却天阴野水明岁暮竹篱薄田翁领客意发筐堆磊落玉质缃色裘用世乃见缚屠门几许快夜语寻幽约石鼎看云翻门前北风恶七言古诗增宋文同子平寄惠希夷陈先生服唐福山药方因戏作杂言谢之蜀江之东山色尽如赭有道人云此是丹砂伏其下烟云光润若洗濯涧谷玲珑如刻画我闻神仙草药不在凡土生是中当有灵苗异卉之根茎果然人言所出山芋为第一西南诸郡有者皆虚名就中唐福众称赏肥实甘香天所养有时巖头倒垂三尺壮士臂忽然洞口直举一合仙人掌土人入冬农事闲千篝万锸来此山可怜所鬻不甚贵着价即售曾不悭往年子瞻为余说言君所部之内此物尤奇絶后复寄书劝我当饵之满纸亲提华岳先生诀予因购之不惜钱依方服饵将二年其功神圣久乃觉牙牢体溢支节坚自问丹霄几时上早生两翅教高飏尘世如帑不可居待看鸿蒙对云将元龚璛掘山药歌绿薜紫藤缃色子种玉绵延春透髓晴虹岁晚寒不起託命长鑱山谷里小隐墙东堑药阑斸土政得方槃槃服食相传养生诀茂陵刘郎和露啜五言律诗增明刘崧尝山药谁种山中玉修圆故自匀野人寻得惯带雨斸来新味益丹田暖香凝石髓春商芝亦何事空负白头人七言律诗增宋王安石次韵奉和蔡枢密南京种山药法区种抛来六七年春风条蔓想宛延难追老圃莓苔径空对珍盘玳瑁筵嘉种忽传河右壤灵苗更长阙西偏故畦穿斸知何日南望钟山一慨然原黄庭坚山蓣汤厨人清晓献琼糜正是相如酒渴时能解饥寒胜汤饼略无风味笑蹲鸱打窓急雨知然鼎乱眼晴云看上匙已觉尘生双井椀浊醪从此不须持朱子和秀野山药怪来朽壤耀琼英小斸顷筐可代耕豢豹于人尽无分蹲鸱从此不须生雪鑱但使身长健石鼎何妨手自烹欲赋玉延无好语羞论蜂蜜与羊羹诗散句增宋王珪凤池春晚绿生烟曾见高枝蔓玉延常伴兔丝留我箧几随竹叶泛君筵唐韩愈僧还相访来山药煮可掘宋张舜民如何山芋辈天下称朱魏唐杜甫充膓多薯蓣宋苏轼淇上白玉延词增宋张镃南柯子积雪迷松径围炉掩竹扉牀头一味有蹲鸱软火深闻香熟已多时自得陶朱法休教嬾瓒知浪传黄独正甘肥紫玉婴儿盈尺更新奇又种玉能延命居山易学仙青青一亩自鉏烟露孕云蒸肌骨更凝坚熟染蜂房蜜清添石鼎泉云香酥腻老来便煨芋炉深却笑祖师禅别录原种植春社日取宿根多毛有白瘤者竹刀截作二寸长块先将地开作二尺宽沟深三四尺长短任意先填乱粪柴一半上实以土将截断山药𥪡埋于中上仍以粪土覆与沟平时浇灌之苗生以竹或树枝架作楥高三四尺当年可食三四年者根大尤美夏月宜频浇最宜肥地每年易人而种宜牛粪麻籸忌人粪修治以布裹手竹刀刮去皮竹筛盛置檐风处不得见日至夕干五分候全干收或微火烘干亦可又法去皮以水浸之糁白矾末少许入水中经宿洗净则涎自去芋原芋一名土芝一名蹲鸱一名莒增说文大芋实根骇人故谓之芋广雅渠芋也其叶谓之𦵸葃尔雅翼芋之大者前汉谓之芋魁后汉书谓之芋渠种芋法吴郡所产大者谓之芋头嘉定名之博罗旁生小者谓之芋妳原在在有之蜀汉为最京洛者差圆小叶如荷长而不圆茎微紫干之亦中食根白亦有紫者南方之芋子大如斗旁生子甚多皮上有微毛如鳞次裹之拔之则连茹而起味甘蒸煮任意湿纸包火煨过熟乘热噉之则松而腻益气充饥亦可为羹臛若和皮水煮冷啖坚顽少味最不易消广志所载十数种君子芋淡善芋百果芋鸡子芋车毂芋鉅子芋旁巨芋青浥边芋四种皆多子可干腊亦可藏至夏皆种之美者长味芋九面芋青芋曹芋象芋皆不可食又有蔓芋博士芋百子芋增酉阳杂俎天芋雀芋益部方物畧记赤鹯芋蛮芋抟果芋本草芋种虽多有水旱二种旱芋山地可种水芋水田莳之叶皆相似但水芋味胜茎亦可食芋不开花时或七八月间有开者抽茎生花黄色旁有一长萼护之如半边莲花之状原芋味平除烦止渴可以疗饥可以备荒小儿戒食滞胃气难尅化有风疾服风药者最忌多致杀人备荒论曰蝗之所至凡草木叶无有遗者独不食芋桑与水中菱芡宜广种之汇考原史记货殖传蜀卓氏之先赵人也秦破赵迁卓氏曰吾闻岷山之下沃野下有蹲鸱至死不饥乃求远迁致之临卭汉书翟方进传初汝南有鸿隙陂郡以为饶翟方进为相奏罢之王莽时常枯旱郡中追怨方进童谣曰坏陂谁翟子威饭我豆食羹芋魁反乎覆陂当复谁云者两黄鹄增晋书李雄载记雄克成都军饥甚乃率众就谷于郪掘野芋而食之南史孝义传鲜于文宗渔阳人年七岁丧父父以种芋时亡至明年芋时对芋呜咽如此终身孝经援神契仲冬日昴星中收莒芋原列仙传酒客为梁丞使民益种芋三年当大饥众如其言后果大饥梁民得不死增汝南先贤传薛直归先人冢侧种稻芋稻以祭祀芋以充饥耽道说礼玄虗无为袁安除阴平长时年饥民皆菜食租入不毕安听使输芋曰百姓饥困长何得食谷先自引芋吏皆从之华阳国志何随字季业蜀郡郫人也除安汉令蜀亡去官时巴土饥荒所在无谷送吏行乏輙取道侧民芋随以緜系其处使足所取直民视芋见緜相语曰闻何安汉清廉行过从者无粮必能尔耳持緜追还之终不受因为语曰安汉吏取粮令为之偿原邺侯外传泌尝于衡岳寺读书嬾残所谓嬾残经音先悽怆而后喜悦必谪堕之人中夜潜往谒焉嬾残命坐发火出芋以啖之谓泌曰愼勿多言领取十年宰相增云仙杂记李华烧三城絶品炭以龙脑裹芋魁煨之击炉曰芋魁遭遇矣青棠集张九龄知萧炅不学故相调谑一日送芋书称蹲鸱萧荅曰损芋拜嘉惟蹲鸱未至然仆家多怪亦不愿见此恶鸟焉九龄以书示客满座大笑物类相感志今浙东生土芋状磊块自实若天雷频则多生若耕种欲取不得名之若唿芋字则逡巡不见矣玉堂闲话合皁山一寺僧甚专力种芋岁收极多杵之如泥造壍为墙后遇大饥独此寺四十余僧食芋壍以度凶岁尔雅翼唐开元中萧嵩奏请注文选东宫卫佐冯光进解蹲鸱云今之芋子即是着毛萝卜嵩闻大笑原影灯记洛阳人家上元各造芋郎君食之宜男女增澄怀录有人收得虞永兴与圆机书一纸翦开字字卖之房村二字得芋千头原闽清上有巖曰盘谷下有桥曰渡仙产奇花异果尝有二人入山适一叟后至袖中出芋数枚相啖忽不见但见木叶盈尺题诗其上曰偶与云水会不与云水通云散水流后杳然天地空集藻赞增宋宋祁芋赞芋种不一鹯芋则贵民储于田可用终岁文赋散句增汉东方朔七谏拔搴玄芝兮列树芋荷晋左思吴都赋徇蹲鸱之沃则以为世济阳九蜀都赋瓜畴芋区五言絶句增宋朱子芋魁沃野无凶年正得蹲鸱力区种万叶青深煨奉朝食七言絶句增宋韩琦中书东厅山芋随竹萦回翠蔓延土藷名异出前编会须霜晚餐珠实可挹浮丘作地仙原苏轼过子忽出新意以山芋作玉糁羹色香味皆奇絶天上酥𨠑则不可知人间决无此味也香似龙涎仍酽白味如牛乳更全清莫将南海金虀脍轻比东坡玉糁羹陆游芋陆生昼卧腹便便叹息何时食万钱莫诮蹲鸱少风味赖渠撑拄过凶年诗散句增宋孙觌蹲鸱劝加餐风味亦可人原刘子翚晓烦黏玉糁深椀啖糢煳增陆游风炉歙钵生涯在且试新寒芋糁羹葑火正红煨芋美不妨乘炬雪中归梁沈约绿芋郁参差周庾信白石香新芋唐王维巴人讼芋田新秋绿芋肥岑参叶叶藏山径原杜甫紫收岷岭芋增轩辕弥明冻芋强抽萌张籍沙田紫芋肥薛能野色生肥芋宋陆游美啜芋魁羹元李孝光芋熟骑童分王逢新霜芋长孙唐张籍水店晴看芋叶黄韦庄木甑朝蒸紫芋香宋苏轼土人顿顿食藷芋芋魁径尺谁能尽陆游芋肥一本可专车地炉枯叶夜煨芋元戴帅初山毛人摘芋红多马臻饱霜紫芋细凝酥别录增神仙传焦先常食白石以分与人熟煮如芋种芋法陶隐居曰生则有毒性滑尤为服饵家之所忌刘禹钖云十月后晒干收之冬月食他时月不可食久食则虚劳无力图经曰食之过多则有损伤唐本草云多食动宿冷原择种十月拣根圆长尖白者就屋南檐下掘坑以砻糠铺底将种放下稻草盖之勿使冻烂至三月间取出埋肥地待早苗发三四叶于五月间择近水肥地移栽其科行与种稻同或用河泥或用灰粪烂草壅培旱则浇之有草则去之若种旱芋亦宜肥地栽种正二月将耕过地先锄一徧以新黄土覆盖三月中择壬申壬午壬戌辛巳戊申庚子辛卯日将芋芽向上种候生三四叶高四五寸五月移栽大抵芋畏旱宜近水软沙地区深可三尺许行欲宽宽则过风本欲深深则根大春宜种夏种不生秋宜壅失壅则瘦锄宜频浇宜数霜降宜捩其叶锄开根边土上肥泥壅根使力回于根则愈大而愈肥汜胜之书云区方深各三尺下实豆萁尺有五寸以粪着萁上如萁厚一区种五本要匀再以粪土覆之芋成萁烂皆长三尺南方多水芋北方多旱芋总之地皆宜肥水芋二尺一科𤱔为科二千一百六十科收魁若子二斤𤱔为斤二千三百二十以备荒救饥已数倍于作田矣种芋之地众人往来眼目多见及闻刷锅声多不孳生锄芋宜晨露未干及雨后耘锄令根旁虗则芋大子多若日中耘大热则蔫以灰粪培则茂水芋不必耘但亦宜肥地七月乃塘法在芋四角掘土壅根则土暖结子圆大霜后起之芋荄繁宜剥取淖晒干煮食味极甘美制用芋馎饦煮熟去皮擂烂以细布纽去查和麪豆粉为𥹸捍切麤细任意初煮二十沸如铁至百沸软滑汁食之和鲫鱼鳢鱼作臛食良微糁以盐则煮不糢煳霜后芋子上芋白擘下以液浆煠过晒干冬月炒食味胜蒲笋闻山中人取大芋曝极干和土筑墙经久不坏荒年取用或去皮捣烂涂壁岁岁加之亦经久不坏苐芋多恶种无论野生即田园所植亦须择种厚壅不然有青色多斑驳者味最劣青芋多毒先以灰汁煮姜亦可次易水煮熟乃堪食博物志云野芋状小于家芋有大毒家芋种之三年不採成稆芋形叶俱相似根并杀人悞食者土浆及大豆汁粪汁灌之良煮芋汁洗腻衣洁白如玉增东坡杂记岷山之下凶年以蹲鸱为粮不复疫疠知此物之宜人也本草谓芋土芝云益气充饥惠州富此物然人食者不免瘴吴远游曰此非芋之罪也芋当去皮湿纸包煨之火过熟乃噉之则松而腻乃能益气充饥今惠人皆和皮水煮冷淡坚顽少味其发瘴固宜丙子除夜前两日夜饥甚远游煨芋两枚见啖美甚乃为书此帖蜀中人接花果皆用芋胶合其罅予少时颇能之尝与子由戏用苦楝木接李既实不可向口无复李味传云一薰一莸十年尚犹有臭非虗语也芋自是一种不甚堪食名接果梦溪笔谈处士刘汤隐居王屋山常于斋中见一大蜂𦊰于蛛网蛛缚之为蜂所螫坠地俄顷蛛鼓腹欲裂徐徐行入草啮芋梗微破以疮就啮处磨之良久腹渐消轻躁如故自后人有为蜂螫者挼芋梗傅之则愈香芋原香芋形如土豆而味甘美煮熟可下茶增种芋法香芋皮黄肉白茎叶如扁豆而细又有引蔓开花花落即生名之曰落花生皆嘉定有之甘露子增本草甘露子一名地蚕一名土蛹一名草石蚕一名滴露一名地爪儿荆湘江淮以南野中有之人亦栽莳二月生苗长者近尺方茎对节狭叶有齿并如鸡苏但叶皱有毛四月开小花成穗一如紫苏花穗结子如荆芥子其根联珠状如老蚕掘根蒸煮食之味如百合原二三月锄宜沃土宜沾湿凡种宜于园圃近阴处或树荫下疎种之至秋乃收生熟皆可食又可蜜煎可酱渍可作豉雨中以灰杂松土覆掩根锄草净则生繁至冬锄取一云叶上露滴地即滋𦙍是以有滴露之名集藻七言古诗增宋杨万里甘露子甘露子甘露子唤作地蚕亦良似不食柘叶不食桑何须走入地底藏不能作茧不上簇如何也蒙赐沐浴唿我果谓之果唿我䔩谓之䔩唐临鼌错莫逢他高阳酒徒咀尔不摇牙土芋原本草土芋一名土豆一名土卵一名黄独蔓生叶如豆根圆如卵肉白皮黄可灰汁煮食亦可蒸食解诸药毒生研水服吐出恶物甘藷原甘藷一名朱藷一名番藷大者名玉枕藷形圆而长本末皆锐肉紫皮白质理腻润气味甘平无毒补虚乏益气力健脾胃强肾阴与薯蓣同功久食益人与芋及薯蓣自是各种巨者如杯如拳亦有大如瓯者气香生时似桂花熟者似蔷薇露扑地傅生一茎蔓延至数十百茎节节生根一𤱔种数十石胜种谷二十倍闽广人以当米谷有谓性冷者非三二月及七八月俱可种但卵有大小耳卵八九月始生冬至乃止始生便可食若未须者勿顿掘令居土中日渐大到冬至须尽掘出不则败烂徐玄扈云昔人谓蔓菁有六利柿有七绝予谓甘藷有十二胜收入多一也色白味甘诸土种中特为敻絶二也益人与薯蓣同功三也徧地傅生翦茎作种今岁一茎次年便可种数十𤱔四也枝叶附地随节生根风雨不能侵损五也可当米谷凶年不能灾六也可充笾实七也可酿酒八也干久收藏屑之旋作饼饵胜用饧蜜九也生熟皆可食十也用地少易于灌溉十一也春夏种初冬收入枝叶极盛草秽不容但须壅土不用锄耘不妨农工十二也南方草木状甘藷盖薯蓣之类或曰芋之类根叶不如芋皮紫而肉白蒸鬻食之产珠崖之地海中之人皆不业耕稼惟掘地种甘藷秋熟收之蒸㬠切如米粒仓圌贮之以充粮糗是名藷粮大抵南人二毛者百无一二惟海中之人寿百余岁者由不食五谷食甘藷故耳异物志甘藷出交广南方民家以二月种十月收之其根似芋亦有巨魁大者如鵞卵小者如鸡鸭卵剥去紫皮肌肉正白如肪南人当米谷果食炙皆香美初时甚甜经久得风稍淡甘藷疏闽广藷有二种一名山藷彼中故有之一名番藷有人自海外得此种海外人亦禁不令出境此人取藷绞入汲水绳中因得渡海分种移植遂开闽广之境两种茎叶多相类但山藷植援附树乃生番藷蔓地生山藷形魁垒番藷形圆而长其味则番藷甚甘山藷为劣江南田圩下者不宜藷若高仰之地平时种蓝种豆者易以种藷有数倍之获大江以北土更高地更广即其利百倍不啻矣倘虑天旱则此种𤱔收数十石数口之家止种一𤱔纵灾甚而汲井灌溉一至成熟终岁足食又何不可集藻序原明徐玄扈甘藷疏序方舆之内山陬海澨丽土之毛足以活人者多矣或隐弗章即章矣近之人习用之以为泽居之鱼鳖山居之麋鹿也远之人逖闻之以为踰汶之貉踰淮之橘也坐是两者弗获相通焉余不佞独持迂论以为能相通者什九不者什一人人务相通即世可无聚不足民可无道殣或嗤笑之固陋之心终不能移每闻他方之产可以利济人者往往欲得而艺之同志者或不远千里而致耕获菑畬时时利赖其用以此持论颇益坚岁戊申江以南大无麦禾欲以树艺佐其急且备异日也有言闽越之利甘藷者客莆田徐生为予三致其种种之生且蕃畧无异彼土庶几哉橘逾淮弗为枳矣余不敢以麋鹿自封也欲徧布之恐不可户说輙以是疏先焉别录增物类相感志手植如手锄锹等物植随本物形状原种植种藷宜高地沙地起嵴尺余种在嵴上遇旱可汲井浇灌即遇涝年若水退在七月中气候既不及艺五谷即可翦藤种藷至于蝗蝻为害草木荡尽惟藷根在地荐食不及纵令茎叶皆尽尚能发生若蝗信到时急令人发土徧壅蝗去之后滋生更易是天灾物害皆不能为之损人家凡有隙地但只数尺仰天见日便可种得石许此救荒第一义也须岁前深耕以大粪壅之春分后下种若非沙土先用柴灰或牛马粪和土中使土脉散缓与沙土同庶可行根重耕起要极深将藷根每段截三四寸长覆土深半寸许每株相去纵七八尺横二三尺俟蔓生既盛苗长一丈留二尺作老根余翦三叶为一段插入土中每栽苗相去一尺大约二分入土一分在外即又生藷随长随翦随种随生蔓延与原种者不异凡栽须顺栽倒栽则不生节在土上即生枝在土下即生卵约各节生根即从其连缀处断之令各成根苗每节可得卵三五枚制用可生食可蒸食可煮食可煨食可切米晒干收作粥饭可晒干磨粉作饼饵其粉可作梗子炒煤子食取粉可作丸似珍珠沙谷米可造酒但忌与醋同用一造粳将糯米水浸五七日以米酸为度淘净晒干捣成细粉看晴天将糯米粉入生水和作团子如杯口大即将藷根拭去皮洗净沙石上徐徐磨作浆要极细勿搀水将糯团煮熟捞入瓶中用木杖尽力搅作糜候冷热得所大约以可入手为度将藷浆倾入每糯粉三斗入藷浆一斤搅极匀先将干小粉筛平板上次将糜置粉上又着干粉捍薄晒半干切如骰子样晒极干收藏用时慢火烧锅令热下二合许慢火炒少刻渐软渐发成圆毬子次下白糖芝蔴或更加香料炒匀候冷极浮脆每粳二升可炒一斗芋浆山药浆亦可作造粉取藷根麤布拭去皮水洗净和水磨细入水中淘去浮渣取澄下细粉晒干同豆粉洒水作丸与珍珠沙谷米无异造酒藷根不拘多少寸截断晒半干甑炊熟取出揉烂入甑中用酒药研细搜和按实中作小坎候浆到看老嫩如法下水用绢袋泸过或生或煮熟任用其入甑寒暖酒药分两下水升斗或用曲蘗或加药物悉与米酒同法若造烧酒即用藷酒入锅如法滴糟成头子烧酒或用藷糟造常用烧酒亦与酒糟造烧酒同藏种九月十月间掘藷卵拣近根先生者勿令损伤用软草包裹挂通风处阴干一法于八月中拣近根老藤翦七八寸长每七八根作一小束耕地作畦将藤束栽畦内如栽韭法过月余每条下生小卵如蒜头状冬月畏寒稍用草盖覆至来春分种若老条原卵在土中无不坏烂一法霜降前取近根卵稍坚实者阴干以软草各衬另以软草裹之置无风和暖不近霜雪不受氷冻处一法霜降前收取根藤曝令干于灶下掘窖约深一尺五六寸先下稻糠三四寸次置种其上更加稻糠三四寸以土盖之一法七八月取老藤种入木筩或磁瓦器中至霜降前置草篅中以稻糠衬置向阳近火处至春分后依前法种收蔓枝节已徧地不能容者即为游藤宜翦去之及掘根时卷去藤蔓俱可饲牛羊猪或晒干冬月喂皆能令肥腯用地凡藷二三月种者每株用地方二步有半而卵徧焉每官𤱔约用藷三十六株四五月种者地方二步而卵徧焉𤱔约六十株六月种者方一步有半而卵徧焉𤱔约一百六株有奇七月种者地方一步而卵徧焉𤱔约二百四十株八月种者地方三尺以内得卵细小矣𤱔约九百六十株种之疎密畧以此准之九月畦种生卵如箸如枣拟作种此松江法也北方早寒宜早一月算又在视天气寒暖临时斟酌耳萝卜原萝卜一名莱菔一名芦菔一名雹葖一名紫花菘一名温菘一名土酥一名荠根处处有之北土尤多其状有长圆二类根有红白二色茎高尺余苗稠则小随时取食令稀则根肥大叶大者如芜菁细者如花芥皆有细柔毛春末抽高薹开小花紫碧色夏初结英子大如麻子黄赤色圆而微扁生河朔者颇大而江南安州洪州信阳者尤大有重至五六斤者大抵生沙壤者脆而甘生瘠地者坚而辣根叶皆可生可熟可葅可虀可酱可豉可醋可糖可腊可饭乃蔬中之最有益者气味辛甘无毒下气消谷去痰癖止咳𠻳利膈宽中肥健人令肌肤细白同猪羊肉鲫鱼煮食更补益熟者多食滞膈中成溢饮服地黄何首乌者食之发白以萝卜多食渗血性相反也汇考增北史张威传威迁青州总管颇事产业遣家奴于人间鬻芦菔根其奴缘此侵扰百姓原清异录王奭善营度子弟不许仕宦每年止种火田玉乳萝卜壶城马面菘可致千缗增谈苑江东居民言种芋三十𤱔计省米三十斛种萝卜三十𤱔计益米三十斛尔雅翼昔有婆罗门僧东来见食麦面者曰此大热何以食之及见萝菔曰赖有此以解之耳自此相传食麫必食萝菔国老谈苑寇准年三十余太宗欲大用尚难其少准知之遂服地黄兼饵芦菔以反之未几髭发皓白原五色线王旻好劝人食芦菔根叶云冬食功多力甚养生之物也集藻传原明高应经罗伯英传先生姓罗名伯英字阳和上世出蔡仲之后周季国亡蔡之孙子自以王者后耻臣列国分布天下虽族类蕃芜然皆隐约原野与农圃老人结无情之交于势利泊如也春秋间齐鲁交恶犹以野无厥族卜其无恃为当时贵重尚如此汉初陈平欲荐士间楚竟不能致厥族之良惟以恶子弟进故用其谗卒以亡楚后平掠其功封侯恶子弟卒不显是以此族益务韬晦蜀诸葛武侯尝用其别子蔓青氏督饷道行伍中既策功当进爵以非其好故弗就也先生与蔓青同远祖生而孤特自殖克迈种德学有根本闲居自负其才曰吾进可以备鼎鼐退可以贲丘园进退不违乎时吾事毕矣豪贵之家闻先生风声争设大烹以享之先生心事洁白启口皆可咀嚼故贵人不甚相知平生惟与学士雅好尤笃凡亲嗜先生之久者天下事无不可做晚年所养既久中益充实虽杂处尘土间物竟莫得而湼自有一种幽人潜德风味上自宫府下至儿童走卒室妇少女莫不知有先生然欲用之者非强拔起之不能致终不效毛遂辈沾沾喜自荐也老辣之性与日俱盛尤以名为累叹其不得深根固蔕于下乃学逃名于漆园之徒游心物初委顺造化深欲祕本根以绪余启世之不知道者故尝着论曰天下无道则言有枝叶所恶于言者为其无用也吾言可无用也与哉世殆未知吾枝叶之正味矣一夕偶过白水真人舍坐客有诮之者附耳话言谓先生今日虽无食肉相虀酸气吾知免耳先生若罔闻知据炉危坐少焉清谈时出爽气袭人客不觉前席举手愿与余沥以沃渴怀先生倾倒肺腑粹然一出于正绝无世俗溷浊之味客与接谈者皆啧啧不容口如入太古室酌玄酒而啜太羹恨相知之晚也乃复相顾而叹曰先生盖有道之士也清不绝俗淡不累物吾侪久与至人处乃今则知之耳图所以易其名者遂私号曰清淡先生云五言律诗增元许有壬芦菔性质宜沙地栽培属夏畦熟登甘似芋生荐脆如棃老病消凝滞奇功直品题故园长尺许青叶更堪虀五言絶句原宋黄庭坚萝菔密壤深根蔕风霜已饱经如何纯白质近蔕染微青朱子萝卜纷敷翦翠丛津润擢玉本寂寞病文园吟余得深龈诗散句增宋苏轼中有芦菔根尚含晓露清原唐杜甫长安冬葅酸且绿金城土酥净如练宋苏轼秋来霜雪满东园芦菔生儿芥有孙杨万里雪白芦菔非芦菔喫来自是辣底玉增僧北磵安得脆琼芦菔子苹洲南畔种残云杨万里金城土酥玉雪容芦菔削氷寒脱齿方岳莱菔根松镂氷玉别录原种植头伏下种宜沙地地欲生则无虫耕地欲熟则草少治畦长一丈阔四尺每子一升可种二十畦子陈更佳先用熟粪匀布畦内水饮透次日用大粪拌子令匀撒畦内细土覆之苗出三四指便可食择其密者去之疏则根大尺地只可留三四窠厚壅频浇其利自倍月月可种月月可食欲收种子于九月十月择其良者去须带叶移栽之浇灌以时至春收子可备种莳锄不厌频忌带露锄恐生虫增种树书种萝卜宜沙壖地五月犂五六徧六月六日种锄不厌多稠即少种原制用香萝卜白萝卜坚实者切小块晾二日每一斤盐一两腌过布揉去水再晾又揉又晾又揉干湿得宜每一斤用白沙糖四两醋一椀小茴香花椒砂仁陈皮各一钱捣细拌匀磁礶收贮青瓜丁亦可照此法做萝卜虀萝卜切作薄片莴苣条或嫩蔓菁白菜切大小同各以盐腌良久沸汤煠过入新水中次煎酸浆泡之以椀盖覆入瓶中浸冷萝卜干以萝卜切作骰子大晒干收候腌芥菜卤水煮加川椒莳萝拌匀晒干收贮久留不坏味极美又法切过盐腌一宿日中晒干用水腌萝卜萝卜削去根须洗净以盐擦放瓮内五六日下水时复搅匀一月后可食加以一二鵞棃则香脆若食不尽者就以卤水煮萝卜透控干入酱或切细条晒干收临食时热汤泡透炒食听用增齐民要术萝卜菹法净洗通体细切长缕束为把大如十张纸卷暂经沸汤即出多与盐二升暖汤合把手按之又细缕切暂经沸汤与橘皮和及暖兴则黄坏料理满奠原洞微志齐州有人病狂云梦中见红裳少女引入宫殿中其小姑令歌遂歌云五灵楼阁晓玲珑天府由来是此中惆怅闷怀言不尽一丸萝卜火吾官一道士解之云少女心神小姑脾神火毁也医经言萝卜制麪毒故曰火吾宫此犯大麦毒也以药并萝卜治果愈清异录郑居易计部言其家自先世多留带茎萝卜悬之檐下有至十余年者每至夏秋有病痢者煮水服之即止愈久者愈妙增东坡杂记裕陵传王荆公偏头疼方云是禁中秘方用生萝卜汁一蚬壳注鼻中左痛注右右痛注左或两鼻皆注亦可虽数十年患皆一注而愈荆公与仆言之已愈数人矣原延寿书李师逃难入石窟中贼以烟薰之垂死摸得萝卜菜一束嚥其汁获甦张杲医说饶民李七病鼻衂甚危医以萝卜自然汁和无灰酒饮之即止盖血随气运气滞则血妄行萝卜下气故也有人好食豆腐中毒医治不效偶闻人云其妻误以萝卜汤入豆腐锅中遂不成其人遽饮萝卜汤遂愈范济畧代巡述中州一代巡病𠻳久不愈甚危征医各府归德仅一老医年七十余病𠻳亦剧府官不得已以之应命行至一村渴甚叩民家求饮其家以热水一盂饮之觉𠻳似少止再求一杯又觉少愈因询此何水其人荅曰村野无茶适煮萝卜干遂以奉用医曰吾生平最喜食此偶途中用尽敢求少许其家餽以数升医食数日𠻳全愈及见代巡病与己同诊脉后出一方因向代巡云药须医人自煎恐他人煎不得法药难取效及煎时潜以萝卜干加入数日代巡病愈大神其技给冠带作兴千金遂成富室水萝卜原形白而细长根叶俱淡脆无辛辣气可生食亦有大如臂长七八寸者则土地之异也出山东寿光市者尤松脆胡萝卜原有黄赤二种长五六寸宜伏内畦种肥地亦可漫种大者盈握冬初掘根生熟皆可啖可果可蔬茎高二三尺有白毛气如蒿不可生食贫人晒干冬月亦可拌腐充饥三伏内治地点种地肥则漫种频浇则肥大欲收种者留至次年开碎白花攒簇如伞子如蛇牀子稍长而有毛褐色又如莳萝子元时始自边塞中来故名甘辛无毒下气补中利胸膈安五脏令人健食有益无损子治久痢一种野胡萝卜根细小用亦同金幼孜北征录云交河北有沙萝卜根长二尺许大者径寸下支生小者如筯色黄白气味辛而微苦气似胡萝卜想亦胡萝卜之类但地利人力之不同耳别录原制用胡萝卜鲜者切片畧煠控干入葱丁莳萝茴香川椒红豆研烂并盐拌匀腌一时食野葡卜增野菜谱野葡卜叶似葡卜故名可熟食莴苣原本草一名莴菜一名千金菜叶似白苣而尖嫩多皱色稍青折之有白汁四月抽薹高三四尺剥皮生食味清脆糟食亦佳江东人盐晒压实以备方物谓之莴笋汇考增蓼花洲闲录五代时有僧某卓庵道边艺蔬丐钱一日昼寝梦一金色龙食所艺莴苣数畦僧寤惊且曰必有异人至已而见一伟丈夫于所梦之所取莴苣食之僧视其状貌凛然遂摄衣延之餽食甚勤顷刻告去僧嘱之曰富贵无相忘因以所梦告且曰公他日得志愿为老僧于此地建一大寺伟丈夫乃艺祖也既即位求其僧尚存遂命建寺赐名普安集藻五言古诗增唐杜甫种莴苣并序既雨已秋堂下理小畦隔种一两席许莴苣向二旬矣而苣不甲坼独野苋青青伤时君子或晚得微禄轗轲不进因作此诗阴阳一错乱骄蹇不复理枯旱于其中炎方惨如燬植物半蹉跎嘉生将已矣云雷歘奔命师伯集所使指挥赤白日澒洞青光起雨声先已风散足尽西靡山泉落沧江霹雳犹在耳终朝纡飒沓信宿罢潇洒堂下可以畦唿童对经始苣兮蔬之常随事艺其子破块数席间荷锄功易止两旬不甲坼空惜埋泥滓野苋迷汝来宗生实于此此辈岂无秋亦蒙寒露委翻然出地速滋蔓户庭毁因知邪干正掩抑至没齿贤良虽得禄守道不封己拥塞败兰芝众多盛荆𣏌中园陷萧艾老圃永为耻登于白玉盘借以如霞绮苋也无所施胡颜入筐篚别录增野䔩品莴苣菜采取去叶去皮寸切以滚汤泡之加姜油糖醋拌之学圃余疏莴苣盛于京口咸食脆美即旋摘烹之亦佳原本草彭乘云莴苣有毒百虫不敢近蛇虺触之则目瞑不见物人中其毒姜汁解之御定佩文斋广群芳谱卷十六广羣芳谱御定佩文斋广羣芳谱卷十七蔬谱菜瓜原菜瓜北方名苦瓜蔓叶俱如甜瓜生时色青质脆可生食间有苦者亦可作豉腌葅故名菜瓜熟亦微甜生秋月大小不一止可腌以备冬月之用汇考增诗豳风七月食瓜小雅疆场有瓜是剥是菹传剥瓜为葅也夏小正八月剥瓜注畜瓜之时也别录原制用十香菜黄豆一斗煮烂去汤捞起用麪四斤拌匀二寸厚用干芦席上蒲包盖密二七候冷取出晒干听用菜瓜出时用廿一斤切丁盐二斤腌一宿取出㫰干加姜丝二三斤陈皮丝半斤去皮杏仁三升每黄豉一升腌瓜水三椀加好酒一瓶拌匀再加花椒四两大小茴香各二两甘松三奈白芷莳萝各半两拌匀以净罈盛满箬扎口泥封外写东西南北四字每日晒一面三七后可用十香瓜切碁子块每斤用盐八钱诸料物同瓜拌匀缸腌一二日控干日晒晚复入卤如此三次勿令太干装罈酱瓜酱黄一斤盐四两先将青瓜剖开去子用石灰白矾不拘多少为末和取清水将瓜泡一日一夜取出洗净量用盐腌一日滚汤一掠晾干不可日晒每瓜一斤酱麪一斤盐四两拌入瓮中一月后酱透取瓜少带酱入罈收贮用甚青脆甘美其酱或食或再酱蔬菜糖醋瓜生菜瓜一片切小块盐一两五钱腌一宿捞起以汁煎滚候冷入瓜拌透又晒再用糖四两醋一椀磁器浸入小茴香砂仁花椒紫苏姜少许香瓜将瓜用盐卤浸一宿漉起用卤煎滚过晒干用好醋煎滚候冷调砂糖姜丝紫苏莳萝茴香拌匀用磁器贮用糟瓜菜瓜以石灰白矾煎滚冷浸一伏时用煮酒泡糟盐入铜钱百余文拌匀腌十日取出控干别用好糟入盐适中煮酒泡再拌入罈收贮箬扎口泥封瓜虀拣未熟瓜每斤随瓣切开去瓤不用就百沸汤焯过以盐五两匀擦翻转豆豉半斤酽醋半升麫酱斤半马芹川椒干姜陈皮甘草茴香各半两芜荑二两并为细末同瓜一处拌匀入磁瓮内腌压于冷处顿之经半月后则熟瓜色明透絶类琥珀味甚香美又取生瓜用竹签穿透每瓜十枚用盐四两腌一宿沥去瓜水令干用酱十两拌匀烈日晒翻转又晒干入新磁器内收用稍瓜增本草稍瓜一名越瓜一名菜瓜南北皆有二三月下种生苗就地生蔓青叶黄花并如冬瓜花叶而小夏秋之间结瓜有青白二色大如瓠子一种长者至二尺许俗唿羊角瓜子状如胡瓜子大如麦粒原稍瓜蔓生较黄瓜颇麤色绿而黑纵有白纹界之微凹体光而滑肤实而韧味甘寒利肠去烦热止渴利小便解酒热宣洩热气不益小儿不可与乳酥鲊同食宜忌大略与黄瓜同别录增倦游杂录韩龙图贽山东人乡里食味好以酱渍瓜啗谓之瓜虀韩为河北都漕廨宇在大名府府中诸军营多鬻此物韩尝曰某营者最佳某营者次之赵说叹曰欧阳永叔尝撰花谱蔡君谟亦着荔枝谱今须请韩龙图贽撰瓜虀谱矣原制用糖醋瓜稍瓜分二片又横切作薄片淡晒姜丝糖醋拌匀纳净罈内十数日即可用盘酱瓜细白麪不拘多少伏中新汲水和软硬得法用模踏坚实切二指厚片放蓆上排匀以黄蒿覆之三七后遍生黄衣取出晒极干入水略湿刷去黄衣净碾为细末名曰酱黄每酱黄一斤用瓜一斤炒盐四两七月间稍瓜熟时检嫩全者不须去瓤先将数内盐腌瓜一宿次日将盐与酱麪拌匀一层酱一层瓜盛瓮中每层瓜内间茄一个每日清晨盘一次日夕盘一次盘在盆内十数日即成收贮任内糟瓜稍瓜每五斤用盐七两和糟匀腌用古钱五十文逐层顿十余日取出去钱并旧糟换好糟依前腌之入瓮收贮待用增齐民要术食经藏越瓜法糟一斗盐三升腌瓜三宿出以布拭之复腌如此凡瓜欲得完慎勿伤伤便烂以布囊就取之佳豫章郡人晚种越瓜所以味亦异学圃余疏瓜之不堪生噉而堪酱食者曰菜瓜圆者如甜瓜长者如王瓜皆一类也以甜酱渍之为蔬中佳味黄瓜原黄瓜一名胡瓜蔓生叶如木芙蓉叶五尖而涩有细白刺如针芒茎五稜亦有细白刺开黄花结实青白二色质脆嫩多汁有长数寸者有长一二尺者遍体生刺如小粟粒多谎花其结瓜者即随花并出味清凉解烦止渴可生食种阳地暖则易生行阵宜整两行微相近用树枝棚起如人胸高附蔓于上两行外相远以通人行喜粪壅频锄勿令生草瓜生至初花锄三四次锄勿着根令瓜苦亦有随地蔓生者摘瓜时宜引手摘勿踏瓜蔓亦勿翻覆之此瓜可生食亦可腌以为菹性甘寒小儿不宜多食汇考增述异记南康樗都县西㳂江有石室名梦口穴尝有船人遇一人通身黄衣担两笼黄瓜求寄载过至岸下此人径下崖直入石穴中学圃余疏王瓜出燕京者最佳其地人种之火室中逼生花叶二月初即结小实中官取以上供唐人诗云二月中旬已进瓜不足为奇矣又一种秋生者亦佳吾土俱宜闽中二三月间食入夏枯矣集藻七言絶句原宋陆游白苣黄瓜上市稀盘中顿觉有光辉时清闾里俱安业殊胜周人咏采薇别录原种植下种宜甲子庚子壬寅辛巳黄道开成日二月上旬为上时三月上旬为中时四月上旬为下时至五六月止可种藏瓜耳藏瓜皮厚可收藏者预先将畦劚数遍以土熟为度加熟粪一层又翻转以耙耧平水饮足将子用软布包裹水湿生芽出天晴日中种子于内掩以浮土二指厚每晨以清粪水灌浇俟苗长茂带土移栽苗大发旺用竹刀开其根跗间纳大麦一粒结瓜硕大而久栽苗之畦修治与上同粪要熟而细一切草根须去尽收子取生数叶即结瓜者谓之本母子留至极熟摘下截去两头取中央者洗净晾干置干燥处勿令浥湿浥湿则难生卫瓜瓜生蚁用羊骨引至旁弃去瓜中黄甲小虫喜食瓜叶宜以緜兜𦊰去瓜忌香尤忌麝香一触之輙痿死一法瓜旁种葱蒜能辟麝藏瓜淋过灰晒干藏瓜茄至冬如新制用新摘瓜开作两片将子与瓤去净盐腌二三日晾干入卤酱掩十余日滚水候冷洗净晾干入好麪酱腌极嫩黄瓜整腌之尤肥美茄同此又法黄瓜茄不拘多少先用酱黄铺在缸内次以鲜瓜茄铺一层盐一层又下酱黄一层瓜茄一层盐一层如此层层相腌五七宿烈日晒之欲作干瓜取出曝之不必用水南瓜原南瓜附地蔓生茎麤而空有毛叶大而绿亦有毛开黄花结实形横圆而𥪡扁色黄有白纹界之微凹煮熟食味麪而腻亦可和肉作羹又有番南瓜实之纹如南瓜而色黑绿蔕颇尖形似葫芦二瓜皆不可生食增本草南瓜四月生苗引蔓甚繁一蔓可延十余丈节节有根近地即着叶状如蜀葵大如荷叶花如西瓜花结瓜正圆大如西瓜上有稜如甜瓜一本可结数十颗其色或绿或黄或红子如冬瓜子肉厚色黄农桑通诀浙中一种阴瓜宜阴地种之秋熟色黄如金皮肤稍厚可藏至春食之如新疑即南瓜也丝瓜原丝瓜一名蛮瓜一名布瓜一名天罗絮一名天丝瓜蔓生茎绿色有稜而光叶如黄瓜叶而大无刺深绿色宜高架喜背阳向阴开大黄花少以盐渍可点茶结实状如瓜有短而肥者有长而瘠者嫩者煮熟加姜醋食同鸡鸭猪肉炒食佳不可生食性冷解毒多食败阳九月将老者取子留作种瓢丝如网可涤器集藻七言絶句增宋杜北山咏丝瓜寂寥篱户入泉声不见山容亦自清数日雨晴秋草长丝瓜沿上瓦墙生赵梅隐咏丝瓜黄花褪束绿身长白结丝包困晓霜虚瘦得来成一捻刚偎人面染脂香冬瓜原冬瓜一名白瓜一名水芝一名地芝一名蔬𦶍在处莳之附地蔓生茎麤如指有毛中空叶大而青有白毛如刺开白花实生蔓下长者如枕圆者如斗皮厚有毛初生青绿经霜则青皮上白如涂粉肉及子亦白八月断其梢简实小者摘去止留大者五六枚经霜乃熟十月足收之味甘微寒性急善走除小腹水胀利小便止渴益气除满耐老去头面热鍊五脏有热病者宜食阴虚及患寒疾人久病人忌之霜降后方可食不然成反胃病增本草其瓤谓之瓜练白虚如絮可以浣练衣服其子谓之瓜犀在瓤中成列汇考增清异录果中子繁者惟夏瓜冬瓜石榴故嗜果者目瓜为百子瓮瀛厓胜览苏门荅刺国东瓜久留不败学圃余疏天下结实大者无若冬瓜味虽不甚佳而性温可食广东志崑𡶁山冬瓜延蔓苍藤径寸实长三四丈大踰围集藻七言絶句增宋郑安晓咏冬瓜翦翦黄花秋复春霜皮露叶护长身生来笼统君休笑腹里能容数百人别录原种植齐民要术种冬瓜法傍墻阴地作区围二尺深五寸以熟粪及土相和正月晦日种既生以柴木倚墙令其缘上旱则浇之冬瓜十月区种如区种瓜法冬则推雪着区上为堆润泽肥好乃胜春种收藏宜高燥处忌近盐醋及扫箒鸡犬触犯与芥子同安置可经年不坏收子瓜蔕湾曲贴肉者雌瓜也俟极老取子收高燥处勿浥湿留作种制用荆楚岁时记七月採瓜犀为面脂瓢亦可作澡豆齐民要术冬瓜削去皮子于芥子酱中或美豆酱中藏之佳增齐民要术瓜芥菹用冬瓜切长三寸广一寸厚二分芥子少与胡芹子合熟研去滓与好酢盐之下瓜唯久益佳也食经藏梅瓜法先取霜下老白冬瓜削去皮取肉方正薄切如手版细施灰罗瓜着上复以灰覆之煮𣑁皮乌皮梅汁器中细切瓜令方三分长二寸熟煠之以之投梅汁数月可食以醋石榴子着中并佳也物类相感志夏月衣蒸以冬瓜汁浸洗其迹自去原多能鄙事蜜煎经霜老冬瓜去皮及近瓤者用近皮肉切片沸汤焯过放冷以石灰汤浸一宿去灰水以蜜放银石器内熬熟下瓜片微煎漉出别用蜜煎候瓜色微黄倾出待冷以磁礶收炼蜜养之蒜冬瓜以老者去皮瓤切作一指濶白矾石灰煎汤焯过温水泡去灰气控干每斤用盐二两蒜瓣三两同擣碎拌冬瓜装入磁器添熬过好头醋浸之冬瓜仁七升绢袋盛投三沸汤中须臾取出曝干如此三度清苦酒渍一宿曝干为末日服方寸匕能令人肥悦明目延年不老又法取子三五升去皮为丸空心日服三十丸令人白净如玉又能补肝明目治男子五劳七伤悦泽面容白瓜仁五两桃花四两白杨皮二两为末食后白汤服方寸匕日三服欲白加瓜仁欲红加桃花三十日面白五十日手足俱白一方有橘皮无杨皮跌扑伤损用干冬瓜皮一两真牛皮胶一两剉入锅内炒存性研末每服五钱好酒热服仍饮酒一瓯厚盖取微汗其痛即止损伤腰痛冬瓜皮烧研酒服一钱壶卢增本草壶卢一名瓠瓜一名匏瓜原葫芦匏也一名𣋒姑蔓生茎长须架起则结实圆正亦有就地生者大小数种有大如盆盎者有小如拳者有柄长数尺者有中作亚腰者茎韧有丝如筋叶圆有小白毛面青背白开白花有甘苦二种甘者性冷无毒利水道止消渴苦者有毒不可食惟可佩以渡水陆农师曰项短大腹曰瓠细而合上曰匏似匏而肥圆者曰壶增本草李时珍曰长瓠悬瓠壶卢瓠瓜蒲卢名状不一其实一类各色也处处有之但有迟早之殊并以正月下种生苗引蔓延缘其叶似冬瓜叶而稍团有柔毛嫩时可食五六月开白花结实白色大小长短各有种色瓤中之子齿列而长谓之瓠犀汇考增诗𨚍风匏有苦叶疏匏叶少时可为羹今河南及扬州人恒食之八月中坚强不可食故云苦叶原豳风八月断壶小雅南有樛木甘瓠累之幡幡瓠叶采之亨之大雅酌之用匏增礼记月令仲冬行秋令则瓜瓠不成郊特牲器用陶匏以象天地之性也周礼地官场人掌国之场圃而树之果蓏珍异之物注蓏瓜瓠之属原论语吾岂匏瓜也哉焉能系而不食增晋书杜预传预初攻江陵吴人知预病瘿惮其智计以瓠系狗颈示之南齐书卞彬传彬性饮酒以瓠壶瓢勺杬皮为肴着帛冠十二年不改易以大瓠为火笼什物多诸诡异自称卞田居妇为傅蚕室梁书萧琛传始琛在宣城有北僧南度惟赍一葫芦中有汉书序传僧曰三辅旧老相传以为班固真本琛固求得之北齐书武成胡后传后母范阳卢道约女初怀孕有胡僧诣门曰此宅瓠卢中有月既而生后唐书柳玭传玭尝述家训以戒子孙曰余旧府高公先君兄弟三人俱居清列非速客不二羹胾夕食龁卜瓠而已皆保重名于世管子六畜育于家瓜瓠荤菜百果备具国之富也原庄子惠子谓庄子曰魏王贻我大瓠之种我树之成而实五石以盛水浆其坚不能自举也剖之以为瓢则瓠落无所容非不呺然大也吾为其无用而掊之庄子曰夫子固拙于用大矣子有五石之瓠何不虑以为大樽而浮乎江湖而忧其瓠落无所容则夫子犹有蓬之心也夫增韩非子齐有居士田仲者宋人屈谷见之曰谷闻先生之义不恃仰人而食今谷有树瓠之道坚如石厚而无窍愿献之仲曰夫瓠所贵者谓其可以盛也今厚而无窍则不可剖以盛物而任重如坚石则不可以剖而以斟吾无以瓠为也曰然谷将以欲弃之今田仲不恃仰人而食亦无益人之国亦坚瓠之类也鹖冠子贱生于无所用中河失船一壶千金淮南子百人抗浮不若一人挈而趋注浮瓠也新序魏文侯见箕季墙坏不治问其故曰不时又进瓠羹文侯曰墙坏不筑教我无夺民功贻我瓠羹教我无多歛百姓太康地记朱崖儋耳无水唯种大瓠藤断其汁用之亦足世说陆士衡初入洛咨张公所宜诣曰刘道真是其一既往刘尚在哀制中性嗜酒礼毕初无他言唯问东吴有长柄壶卢卿得种来否陆兄弟殊失望乃悔往记事珠王筠好弄葫芦每吟咏则注水于葫芦倾已复注若掷之于地则诗成矣酉阳杂俎儋崖种瓠成实率皆石余卢氏杂说郑余庆清俭有重德一日忽召亲朋官数人会食众皆惊朝僚以故相望重皆凌晨诣之至日高余庆方出闲话移时诸人皆枵然余庆唿左右曰处分厨家烂蒸去毛莫拗折项诸人相顾以为必蒸鵞鸭之类逡巡舁台盘出酱醋亦极香新良久就餐每人前下粟米饭一椀蒸葫芦一枚相国餐美诸人强进而罢清异录瓠少味无韵荤素俱不相宜俗唿净街槌埤雅瓠叶庶人之菜也菜无微于瓠叶原妇人归外家外舅姨皆以新葫芦儿赠之俗云宜长外甥集藻五言律诗原唐杜甫除架束薪已零落瓠叶转萧疎幸结白花了宁辞青蔓除秋虫声不去暮雀意何如寒事今牢落人生亦有初郑审酒席赋得匏瓢华阁与贤开仙瓢自远来幽林常伴许陋巷亦随回挂影怜红壁倾心向绿杯何曾斟酌处不使玉山颓增元范梈种瓠或言种瓠蔓长必剪其标乃实余斋所种因树为架蔓缘不已果多虗花欲去之虑伤其凌霄之意因赋五言为之解嘲云岂是阶庭物支离亦自奇已殊凡草蔓缀得好花枝带雨宁无实凌霄必有为啾啾羣鸟雀从汝踏多时秋后瓠果成一实轮囷可爱余嘉其晚成而不羣荅赋云嘉瓠吾所爱孤高更可人不虚种植意终系发生神有叶诚藏用无容岂识真明年应见汝衆子亦轮囷七言律诗增金麻九畴三弟手植瓢材且有诗予亦戏作为爱胡卢手自栽弱条柔蔓渐萦回素花飘后初成实碧荫浓时可数枚试问老禅藤缴去何如游子杖挑来早知瓠落终无用只合江湖养不才五言絶句增明高启摘瓠轮囷卧霜露秋晓摘初归自笑诗人骨何由似尔肥七言絶句增宋杨万里笑杀桑根甘瓠苗乱他桑叶上他条向人更逞廋藏巧却到桑梢挂一瓢诗散句增宋孝武帝匏浆调秋叶唐李白鲁叟悲匏瓜朱庆余荒蔓露青匏宋陆游家园瓜瓠渐轮囷元王逢篱落缘云瓠子肥明僧道衍嫩瓠肥白才燖豝别录增国语诸侯伐秦及泾莫济叔向见叔孙穆子穆子曰豹之业及匏有苦叶矣不知其他叔向退召舟虞与司马曰夫苦匏不材与人共济而已是行也鲁人以莒子先济诸侯从之蜀志张裔传裔为益州太守雍闿曰张府君如瓠壶外虽泽而内实麤唐书礼乐志有葫芦笙箫博物志庭州灞水以金银铁器盛之皆漏唯瓠叶不漏酉阳杂俎瓠牛践苗则子苦尔雅翼天之匏瓜星一名天鸡在河鼓东曹植洛神赋叹匏瓜之无匹兮咏牵牛之独处阮瑀止慾赋曰伤匏瓜之无偶悲织女之独勤则古称匏瓜皆谓星尔原种植葫芦冬瓜茄瓠瓠子黄瓜菜瓜俱宜天晴日下种每晨以清粪水浇之二月下旬栽则五月中旬结实若三月种则太迟矣种法正月预以粪和灰土实填作一坑候土发过热筛过以盆盛土种诸子常洒水日晒暖夜收暖处候生甲时分种于肥地常以清粪水浇灌上用低栅盖之待长带土移栽俟引蔓结子子外之条掐去之凡留子初生二三子不佳取第四五者留之每科留三枚即足余旋食之种大葫芦正月中掘地作坑深数尺或至一丈填实油蔴菉豆烂草叶一层粪土一层如此数重向上一尺余粪土填之坑方四五尺每坑只种十余颗二月下子待生长尺许拣择肥好者四茎每两茎相缚着一处仍以竹刀刮去半边以物缠住以牛粪黄泥封之一如接树法裹待生做一处只留一头取此两茎亦如前法四根合作一根长大只留一根待结葫芦只拣取两箇周正好大者余俱去之依此葫芦极大每箇可盛一石长颈葫芦如前法如欲将长头打结待葫芦生成趁嫩时将其根下土挖去一边却轻擘开根头挜入巴豆肉一粒在根里仍将土罨其根俟二三日通根藤叶俱輭敝欲死却任意将葫芦结成或绦环等式仍取去根中巴豆照旧培浇过数日复鲜如故俟老收之增物类相感志葫芦照水种自正原制用崔豹古今注匏瓠也壶卢瓠之无柄者也瓠有柄者悬瓠可以为笙曲沃者尤善秋乃可用之则漆其里瓢亦瓠也瓠其总瓢其别也增岭表录异胡卢笙交趾人多取无柄之瓠割而为笙上安十三簧吹之音韵清响雅合律吕记事珠唐世风俗贵重葫芦酱桃花醋逢原记李适之酒器有瓠子巵原埤雅匏苦瓠甘酌酒冬盛则暖夏盛则寒增埤雅壶性善浮要之可以渉水南人谓之要舟尔雅翼河汾之宝有曲沃之悬匏焉良工取以为笙瀛厓胜览古俚国以葫芦为乐器原王氏农书匏之为用甚广大者可煮作素羹可和肉煮作荤羹可蜜煎作果可削条作干小者可作盒盏长柄者可作喷壶亚腰者可盛药饵苦者可治病瓠之为物也累然而生食之无穷烹餁咸宜最为佳蔬种得其法则其实硕大小之为瓠杓大之为盆盎肤瓤可以喂猪犀瓣可以灌烛举无弃材济世之功大矣农桑撮要做葫芦茄干茄削片葫芦匏子削条晒干收依做干菜法千金月令冬至日取葫芦盛葱根茎汁埋于庭中夏至发开尽为水以渍金玉银石青各三分自消曝干如饴可休粮久服神仙名曰金液浆瓠子原瓠子江南名扁蒲就地蔓生处处有之苗叶花俱如葫芦结子长一二尺夏熟亦有短者麤如人肘中有瓤两头相似味淡可煮食不可生噉夏月为日用常食至秋则尽不堪久留性冷无毒除烦止渴治心热利水道调心肺治石淋吐蛔虫压丹石毒茄子原茄子一名落苏一名小菰一名崑崙瓜有紫青白三种老则黄如金来自暹罗紫者又名紫膨脝白茄又名银茄又一种白者名渤海茄形圆有蔕有蕚大者如瓯又一种白花青色稍扁一种白而扁谓之番茄此物宜水勤浇多粪则味鲜嫩自小至大生熟皆可食又可晒干冬月用如地瘠少水者生食之刺人喉一种水茄形稍长亦有紫青白三色根细末大甘而多津可止渴此种尤不可缺水与粪此数种在在有之味甘寒丹溪谓茄属土甘而降火茎麤如指紫黑有刺叶如蜀葵叶亦紫黑有刺开花时摘其叶布通衢规以灰令人物践踏之则子繁俗名嫁茄熟者食之厚肠胃火炙食之甚美北方以为常食南人不敢生食云动气发疮及痼痰患冷气人忌用秋后茄发眼疾增本草株高三四尺叶大如掌自夏至秋开紫花五瓣相连五稜如缕黄蘂绿蔕蔕包其茄茄中有瓤瓤中有子子如脂麻有团如栝楼者有长四五寸者汇考增南史蔡樽传樽为吴兴太守不饮郡井斋前自种白苋紫茄以为常饵诏褒其清岭表录异交岭茄树经冬不凋有二三年渐成大树者其实如瓜也拾遗记淇漳之鳢脯以青茄原水经注石头对西蔡浦长百里上有大荻浦下有茄子浦酉阳杂俎有新罗种色稍白形如鸡卵西明寺僧造玄院中有其种增酉阳杂俎茄子本莲茎名革遐反今唿茄未知所自成式因就节下食有茄子数蔕偶问张周封故事张云一名落苏事具本草岭南茄子宿根成树高五六尺姚向曾为南选使亲见之真腊风土记蔬菜有葱芥韭茄瓜西瓜王瓜瓜茄正月间即有之茄树有经数年不除者容斋随笔浙西常茄皆皮紫其白者为水茄江西常茄皆皮白其紫为水茄亦一异也集藻颂原宋张舜民茄子颂身累百赘颈附千疣採之不勤茹之颇柔五言律诗增明董其昌咏紫茄五首何物崑崙种曾经御苑题似葵能卫足非李亦成蹊落实寻常味攀条径寸低玉盘如可荐宁复怅云泥欲辨嘉蔬种应同藿食人累垂贪结子低矮巧藏身被壠千苞赤连畦万颗匀清斋频撷取老圃未生嗔纂纂称天茁芊芊见土毛知非丰岁宝聊佐腐儒饕落处宁为瓠投来颇似桃米家图矮树怪尔矗云高卑栖性所便尺五即为天每带胭脂色来登玳瑁筵江莼下豉美蒟酱点庖鲜能误青鞋客忙趋过邵田不敢怨无诗秋当咏菊时封关丸可弄覆餗印何累槐国分阴近僬侥假盖迟谁知谦吉意更好助观颐五言絶句增明吴宽题画茄种茄粪壤中地力亦易竭厥状虽不同难将味分别七言絶句原宋黄庭坚谢杨履道送银茄四首藜藿盘中生精神珍蔬长蔕色胜银朝来盐醯饱滋味已觉瓜瓠谩轮囷君家水茄白银色殊胜埧里紫彭亨蜀人生疎不下着君与北人俱眼明白金作颗非椎成中有万粟嚼轻氷戎州夏畦少蔬供感君来饭在家僧畦丁收尽垂露实叶底犹藏十二三待得银包已成谷更当乞种过江南增郑安晓青紫皮肤类宰官光圆头脑作僧看如何缁俗偏同嗜入口原来总一般元钱选题秋茄图忆昔毘山爱写生瓜茄任我笔纵横自怜老去翻成拙学圃今犹学不成明陈宪章荅送茄瓜两头肥绿压肩斜五月江园始送瓜童子近前与翁语小篮瓜底是新茄同将形色委人间窃比高松一鹤闲口腹累人都未免茄瓜篮里又诗还诗散句增梁沈约紫茄纷烂熳唐柳宗元珍蔬折五茄元方回茄藤宜硬地宋张耒映叶乳茄浓黛抹别录增白獭髓赵希仓倅绍兴日令庖人造燥子茄子欲书判食单问厅吏茄字吏曰草头下着加即援笔书草下用家字乃蒙字郡人目曰燥子蒙原种植二月下子须肥熟地常浇灌之俟四五叶带土移栽相离尺许根宜筑实虗则风入难活区土不宜有浮土恐雨溅泥污叶则萎而不茂宜天晴栽锄治培壅功不可缺王氏农书茄视他菜最耐久供膳之余糟盐豉醋无所不宜须广种之务本新书茄开花斟酌窠数削去枝叶再长晚茄老圃常谈种茄二十科粪壅得所可供一人食增种树书种茄子时初见根处擘开纳硫黄一星以泥培之结子倍多其大如盏味甘而益人茄着五叶因雨栽之原收种九月黄熟时摘取擘四瓣或六瓣晒极干悬之房内或向阳处勿浥湿临种时水泡取子淘净去其浮者制用糖醋茄新嫩茄切三角沸汤煠过麤布包压干盐醋腌一宿晒干姜陈皮莳萝茴香紫苏为末拌匀煎滚糖醋烧晒干收贮用时以汤泡过香油煠用糟茄天晴日停午摘嫩茄去蔕用沸汤焯过候冷以软帛拭干每十觔用盐二十两飞过白矾末秤一两酒糟十觔拌匀入罈泥封久而茄色愈黄透不黑食香茄切小块每觔用盐四两以食香同茄拌匀腌一二日控干日晒晚复入卤水如此三五次收贮酱茄九月间将好嫩茄去蔕酌量用盐腌五日去水别用市酱腌五七日其水尽去揩干晒一日方可入好酱内蒜茄深秋摘下茄去蔕揩净用常醋一椀水一椀合煎微沸将茄煠过控干捣蒜并盐和冷定醋水拌匀纳磁罈蝙蝠茄嫩茄切四瓣滚汤煮将熟搨好酱上俟稍咸取出加椒末麻油入笼蒸香笼内托以厚麪饼盛油芥末茄嫩茄切条不洗晒干多着油锅内加盐炒熟入磁盆中摊冷用干芥末拌和磁礶收烧茄干锅内每油三两摆去蔕茄十箇盆盖烧候软如泥入盐酱料物麻杏泥拌入蒜尤佳鹌鹑茄嫩者切细缕焯过控干用盐酱椒莳茴橘杏甘草红豆研细末拌晒蒸收用用时以汤泡蘸香油煠之茄大切三片小二片用河水浸半时捞入锅内加盐用水煮一滚取出晒至晚仍入原汤再煮一滚留锅内明早后煮一滚再晒至晚如前再煮以汤尽为度晒至极干入罈内收增物类相感志茄子以炉灰藏之可至四五月灵苑方肠风下血用经霜茄连蔕烧存性为末每日空心温酒服二钱图经本草腰脚风血积冷筋急拘挛疼痛者取茄子五十觔切洗以水五斗煮取浓汁泸去滓更入小铛中煎至一升以来即入生粟粉同煎令稀稠得所取出搜和更入麝香朱砂末同丸如梧子大每日用秫米酒送下三十丸近暮再服一月乃瘥苦茄增本草陈藏器曰苦茄野生岭南树小有刺子涂痈肿根亦可作汤浴主治瘴气缅茄原滇南杂记缅茄出缅甸大而色紫蔕圆整蜡色者佳今会城绝不可得多以小者于蔕上刻人物鸟兽之形殊杀风景过滇中者多市之而滇中人亦以此赠远集藻五言絶句增宋刘子翚缅甸实如瓜垂金粲秋色谁刻紫琼瑶玲珑投远客土菌增尔雅中馗菌注地蕈也似盖今江东名为土菌亦曰馗厨可啖本草李时珍曰中馗神名又槌名也此菌若繖其状如槌及中馗之帽故以名之土菌一名杜蕈一名地蕈一名菰子一名地鸡一名獐头气味甘寒陈藏器曰地生者为菌木生者为檽江东人唿为蕈凡菌从地中出者皆主疮疥牛粪上黑菌尤佳若烧灰地上经秋雨生菌重台者名仙人帽大主血病菌冬春无毒夏秋有毒有蛇虫从下过也夜中有光者欲烂无虫者煮之不熟者煮讫照人无影者上有毛下无纹者仰卷赤色者并有毒孟诜曰菌子槐树上者良野田中者有毒汪颕曰凡煮菌投以姜屑饭粒若色黑者杀人否则无毒又鬼盖丛生垣墙下旦生暮死一名地盖一名朝生即今鬼繖一名鬼屋地芩生腐木积草处大雨生盖黄白色四月采之鬼笔生粪秽处头如笔紫色名朝生暮落花陈仁玉菌谱合蕈稠膏蕈栗壳蕈松蕈竹蕈麦蕈玉蕈黄蕈紫蕈四季蕈鵞膏蕈潘之恒广菌谱杉菌皂角蕈香蕈天花蕈蔴菰蕈鸡㙡蕈雷蕈舵菜竹蓐菌汇考增庄子乐出虗蒸成菌列子朽壤之上有菌芝者生于朝死于晦吕氏春秋和之美者越骆之菌潜夫论中堂生负苞山野生兰芷负苞朽木菌也博物志江南诸山郡中大树断倒者经春夏生菌谓之椹食之有味而忽毒杀人云此物往往自有毒者或云蛇所着之枫树生者啖之令人笑而不止治之饮水浆即愈酉阳杂俎宋州莆田县破冈山武宗二年巨石上生菌大如合篑茎及盖黄白色其下浅红尽为过僧所食云美倍诸菌开成元年春成式修竹里私第书斋前有枯紫荆数枝蠹折因伐之余尺许至三年秋枯根上生一菌大如斗下布五足顶黄白两晕绿垂裙如鵞鞴高尺余至午色变黑而死焚之气如麻香成式尝置香炉于枿台每念经门生以为善征后览诸志怪南齐吴郡褚思庄素奉释氏眠于渠下短柱是柟木去地四尺余有节大明中忽有一物如芝生于节上黄色鲜明渐渐长数尺数日遂成千佛状面目爪指及光相衣服莫不完具如金鍱隐起摩之殊软常以春末生秋末落落时佛形如故但色褐耳至落时其家贮之箱中积五年思庄不复住其下亦无他显盛阖门寿考思庄父终九十七兄年七十健如壮年云仙杂记齐文宣帝凌虗宴取香菌以供品味有铜钉菌分丝菌清异录菌蕈有一种食之令人得干笑疾士人戏唿为笑矣乎茅亭夜话淳化中有民支氏于昭觉寺设斋寺僧市野葚有黑而斑者或黄白而赤者为斋食衆僧食讫悉皆吐泻亦有死者时有医人急告之曰但掘地作坑以新汲水投坑中搅之澄清名曰地浆每服一小盏不过再三其毒即解当时甚救得人夫蕇菌之物皆是草木变化生树者曰蕈生于地者曰菌皆湿气郁蒸而生又有生于腐骸毒蛇之上者大而光明人误以为灵芝食而速死故书之警其误墨客挥犀有菌生于朽木或粪壤上其形如瑞芝洁白可爱夜则有光可以鑑物内观日疏谢幼贞嗜菌庭中忽生一菌状如飞鸟沈子玉曰此谓禽芝以处女中单覆之则活煮而食之可数百岁谢入取中单有隣女乞火跨之翩然飞去谢但叹恨而已五台山记山尽豫章之材居僧苦其荒塞斧斤不力在在付之一炬树故名柴木得雨之后精气怒生菌如斗壮所云天花者也牧儿得一本輙易一缣居山杂志山中雨后多生菌其一名曰蕈凡有数种惟春末最多八月虽有而不时其小者可食山人餍之而城居不多得也樵童得者负以筠笼多售于枫桥市郭人争买之与珍异等以其非植而有故也荆溪疏竹茹蕈也小如钱赤如丹砂生以二月山中所在有之不独竹下风味极佳当为伊蒲第一集藻序增宋陈仁玉菌谱序芝菌皆气茁也灵华三秀称瑞尚矣朝菌晦朔庄生讪之至若俦其食品古则未闻自商山茹芝而五台天花亦甲羣汇仙居界台括丛山峻拔仙灵所宫爰产异菌林居巖栖者左右芼之固黎苋之至腴莼葵之上瑞比或以羞王公登玉食自有此山即有此菌未有此遇也遇不遇无与菌事繄欲尽菌性而究其用第其品作菌谱文赋散句增汉张衡思玄赋咀石菌之流英魏嵇康荅难养生论金丹石菌周庾信小园赋连珠细菌长柄寒匏七言古诗增宋杨万里蕈子空山一雨山熘急漂流桂子松花汁土膏松暖都渗入蒸出蕈花团戢戢戴穿落叶忽起立拨开落叶百数十蜡面黄紫光欲湿酥茎娇脆手轻拾色如鵞掌味如蜜滑似莼丝无点涩伞不如笠钉胜笠香留齿牙麝莫及菘羔楮鸡避席揖餐玉茹芝当却粒作羹不可疎一日作腊仍堪贮盈笈金朱弁谢崔致君饷天花三年北馔饱羶荤佳蔬颇忆南州味地菜方为九夏珍天花忽从五台至崔侯胸中散千卷金瓯名相传云裔爱山亦如谢康乐得此携归岂容易应怜使馆久寂寥分饷明明见深意堆盘初见瑶草瘦鸣齿稍觉琼枝脆树鸡湿烂惭叩门桑蛾青黄漫趋市赤城菌子立万钉今日因君不知贵乖龙耳仅免一割沙门业已通三世偃戈息民未有术虽复加餐祗增媿云山去此纵不远口腹何容更相累报君此诗永为好捧腹一笑万事置明史迁菌子诗追和杨廷秀韵松花冈头雷雨急坡陀流膏渍香汁新泥日蒸气深入穿苔破藓钉戢戢如盖如芝万玉立紫黄百余红间十燕支微匀滑更湿顷筐盛之行且拾天随杞菊漫苦涩采归芼之脱巾笠桑蛾楮鸡皆不及嫫菇天花当拱揖盐豉作羹炊玉粒先生饱饭踏晓日更遣樵青行负笈五言律诗增元许有壬沙菌牛羊膏润足物产借英华帐脚骈遮地钉头怒戴沙斋厨供玉食毳索出氊车莫作垂涎想家园有莫邪七言律诗增宋苏轼与参寥师行园中得黄耳蕈遣化何时取众香法筵斋钵久凄凉寒蔬病甲谁能采落叶空畦半已荒老楮忽生黄耳菌故人兼致白芽姜萧然放筯东南去又入春山笋蕨乡五言絶句增宋朱子紫蕈谁将紫芝苗种此槎上土便学商山翁风餐谢肥羜白蕈闻说阆风苑琼田产玉芝不收云表露烹瀹讵相宜七言絶句御制天花灵山过雨万松青朶朶缃云摘翠屏玉笈重缄敕飞骑先调六膳进慈宁增明杨慎沐五华送鸡㙡海上天风吹玉芝樵童睡熟不曾知仙人住近华阳洞分得琼英一两枝诗散句增宋汪藻戢戢寸玉嫩累累万钉繁中涵烟霞气外绝沙土痕下筯极隽永加餐亦平温程俱惊雷发蒸菌自可当夏鳖苏轼笋如玉筯葚如簪强饮且为山作主黄庭坚惊雷菌子出万钉白鵞折掌鳖解甲僧北磵香风薰陶紫芝秀陆地挺特荷钱圆唐王维顾乏钉头菌刘禹钖桥柱黏黄菌张籍扫窓秋菌落朱庆余深篱藏白菌皮日休颓檐倒菌黄宋范成大柳菌黏枝住唐元稹菌生香案正当衙韦庄几处篱悬白菌肥宋王安石湿湿岭云生竹菌陆游黄耳蕈生斋钵富方岳雷树生钉肥胜肉元马祖常九秋雷隐菌收钉别录增三余赘笔蕈生皆阴湿地风味殊美然间有毒食之往往杀人近传一法煮时和灯心草或以银簪淬之若灯心草与簪色黑即有毒弃之勿食野蔌品用朽桑木樟木楠木截成一尺长段腊月扫烂叶择肥阴地和木埋于深畦如种菜法春月用米泔水浇灌不时菌出逐日灌以三次即大如拳采同素菜炒食作脯俱美木上生者不伤人木耳增本草木耳一名木檽一名木菌一名木㙡一名树鸡一名木蛾生于朽木之上无枝叶乃湿热余气所生其良毒亦随木性今货者亦多杂木惟桑柳楮榆之耳为多桑耳槐耳榆耳柘耳杨栌耳集藻五言絶句增宋朱子木耳蔬肠久自安异味非所夸树耳黑垂𥅆登盘今亦乍诗散句增宋汪藻溪边卧枯柳雨余忽生耳别录增齐民要术作木耳菹法取枣桑榆柳树边生尤輭湿者煮五沸去腥汁出置冷水中净洮又着酢浆水中洗出细缕切讫胡荽葱白下豉汁浆清及酢调和适口下姜椒末甚滑美石耳增本草石耳一名灵芝生天台四明河南宣州黄山巴西边徼诸山石崖土远望如烟庐山亦有之状如地耳山僧采曝餽远洗去沙土作茹胜于木耳集藻七言古诗增宋黄庭坚荅永新宗令寄石耳饥欲食首阳薇渴欲饮颍川水嘉禾令尹清如氷寄我南山石上耳筠笼动浮烟雨姿瀹汤磨沙光陆离竹萌粉饵相发挥芥姜作辛和味宜公庭退食饱下筯杞菊避席遗萍虀鴈门天花不复忆况及桑鵞与楮鸡小人藜羹亦易足嘉蔬遣饷荷眷私吾闻石耳之生常在苍崖之绝壁苔衣石腴风日炙扪萝挽葛深万仞侧足委骨豺虎宅佩刀买犊劒买牛作民父母今得职闵仲叔不以口腹累安邑我其敢用鲑菜烦嘉禾愿公不复甘此鼎免使射利登嵯峩地耳增本草地耳一名地踏菰亦石耳之属生于地者状如木耳春夏生雨中雨后亟采之见日即不堪味甘寒无毒主明目益气野菜谱地踏菜一名地耳雨后采熟食见日则枯没化为水嘉树菜增吕氏春秋余瞀之南南极之崖有菜其名曰嘉树其色若碧鸡候菜增广州记生岭南似艾二月生苗宜鸡羹食之故名味辛温无毒温中益气优殿增南方草木状合浦有菜名优殿以豆酱汁茹食之甚香美可食葙增广志葙根以爲菹香辛买菜增吴志孙皓传天纪三年有买菜生工人吴平家高四尺厚三分如枇杷形上广尺八寸下茎广五寸两边生菜绿色东观按图名买菜作平虑草遂以平为平虑郎专蹄菜增吴书赵咨使魏魏人曰闻江东有专蹄菜作若为食咨曰当得仓鲦以作羹芸薇增拾遗记咸宁四年立芳蔬园于金墉城东多种异菜有菜名曰芸薇类有三种紫色者最繁味辛其根烂熳春夏叶密秋蘂冬馥其实若珠五色随时而盛一名芸芝其色紫为上蔬其味辛色黄为中蔬其味甘色青者为下蔬其味咸常以三蔬充御膳其叶可借饮食以供宗庙祭祀亦止人饥渴宫人採带其茎叶香气历日不歇冬风菜增广州记冬风菜陆生宜配肉作羹谷菜增字林谷菜生水中荶菜增齐民要术荶菜似蒜生水中菹菜增齐民要术菹菜紫色有藤䕦菜增齐民要术䕦菜叶似竹生水旁繤菜增齐民要术繤菜似蕨藒菜增齐民要术藒菜似蕨生水中葟菜增齐民要术葟菜似蒜生水边蓶菜增齐民要术蓶菜似乌韭而黄䓠菜增齐民要术䓠菜生水中大叶羞菜增异物志安南有羞菜蔓生水上甘美可食人过池中以手指曰尔羞否即时憔悴待其人去渐青如初佛土菜增唐书西域传贞观二十一年有健达王献佛土菜茎五叶赤华紫须孟娘菜增酉阳杂俎江淮有孟娘菜益肉食真珠菜增益部方物畧记真珠菜戎泸等州有之生水中石上翠缕纤蔓首贯珠蜀人以蜜熬食之或以醯煮可致数千里不坏也黄山志真珠菜藤本蔓生暮春发芽每芽端缀一二蘂圆白如珠叶脆绿如茶连蘂叶腊之香甘鲜滑他蔬让美集藻赞增宋宋祁真珠菜赞植根水中端若串珠皿而瀹之可以代蔬雪里蕻增野菜笺四明有菜名雪里蕻雪深诸菜冻损此菜独青白鼓钉增野菜谱白鼓钉一名蒲公英一名耩耨草一名金簪草一名黄花地丁四时皆有惟极寒天小而可用採之熟食翦刀股增野菜谱翦刀股春採生食兼可作虀猪殃殃增野菜谱猪殃殃猪食之则病故名春採熟食丝荞荞增野菜谱丝荞荞二三月採熟食四月结角不用牛塘利增野菜谱牛塘利二三月採熟食亦可作虀浮蔷增野菜谱浮蔷入夏生水中六七月採生熟皆可食水菜增野菜谱水菜秋生水田状类白菜熟食看麦娘增野菜谱看麦娘随麦生陇上因名春採可熟食狗脚迹增野菜谱狗脚迹生霜降时叶如狗印故名熟食破破衲增野菜谱破破衲腊月便生正二月採熟食三月老不堪用燕子不来香增野菜谱燕子不来香早春採可熟食燕来时则腥不堪食故名猢狲脚迹增野菜谱猢狲脚迹以形似名三月採之熟食眼子菜增野菜谱眼子菜六七月採生水泽中青叶背紫色茎柔滑而细长可数尺熟食猫耳朶增野菜谱猫耳朶正二月採捣烂和粉麪作饼蒸食籓篱头增野菜谱籓篱头腊月採熟食入春不宜用鴈肠子增野菜谱二月生如豆牙菜熟食之生亦可食野篱落增野菜谱野篱落正二月採头汤焯过可食羊耳秃增野菜谱羊耳秃二三月採熟食黄花菜增野菜谱黄花菜一名黄瓜菜正二月採熟食油灼灼增野菜谱油灼灼生水边叶光泽生熟皆可食又可作干菜灯蛾儿增野菜谱灯蛾儿二月採熟食芽儿拳增野菜谱芽儿拳正二月採熟食板荞荞增野菜谱板荞荞正二月和根採之炊食三四月结角不堪用天藕儿增野菜谱天藕儿根如藕而小熟食楷叶不可食老鹳筋增野菜谱老鹳筋二月採之熟食亦可作虀鵞观草增野菜谱鵞观草正二月如麦青炊食牛尾瘟增野菜谱牛尾瘟牛食之则病生深水中叶如发茎如藻冬月和鱼煮食夏秋亦可食之兔丝根增野菜谱兔丝根一名兔丝苗春採叶苗秋冬採根蒸食味甘多食令人眩晕草鞋片增野菜谱草鞋片二三月採熟食抓抓儿增野菜谱抓抓儿深秋採之日干和谷煮食如粉清香可爱雀舌草增野菜谱雀舌草以形似得名初生时採熟食罗汉菜增一统志罗汉菜出江西南昌府西山叶如豆苗因灵观尊者自西山持至故名湖广蕲州二角山亦有之旧传有异僧所种若杂荤物即无味根子菜增一统志根子菜根似蔓菁而大似萝卜俗唿根子菜他处皆无惟湖广安陆县有之龙芽菜增盛京志龙芽菜有二种树龙芽叶似椿而大採其初生者可食有地龙芽叶亦相似杏叶菜增盛京志杏叶菜叶似杏山蔬之可食者歪脖菜增盛京志歪脖菜似杏叶菜而大叶圆其梗至顶稍弯故名亦山蔬之美者龙巅菜增峩睂山志龙巅菜似椿树头有刺似白芥菜满山自生九老洞者尤佳高河菜增云南志高河菜出大理府点苍山高河中茎红叶绿味甚辛辣五六月採之若高声则云雾骤起风雨卒至盖高河乃龙湫也莲花菜增云南志莲花菜出大理府洱河东上沧湖相传蒙诏时观音大士化箭镞所成御定佩文斋广群芳谱卷十七广羣芳谱御定佩文斋广羣芳谱卷十八茶谱茶一原茶一名槚一名茗一名荈一名蔎树如瓜芦叶如栀子花如白蔷薇而黄心清香隐然实如栟榈蔕如丁香根如胡桃有高一尺者有二尺者有数丈者有两人合抱者出巴山崃川有建州大小龙团始于丁谓成于蔡君谟宋太平兴国二年始造龙凤茶咸平中丁为福建漕监造御茶进龙凤团庆厯中蔡端眀为漕始造小龙团茶欧阳永叔闻之曰君谟士人也何至作此事自后煕宁末有旨下建州制蜜云龙一品尤为奇絶蜀州雀舌鸟嘴麦颗盖嫩芽所造似之又有片甲者早春黄芽叶相抱如片甲也蝉翼叶輭薄如蝉翼也洪州鹤岭茶其味极妙蜀之雅州蒙山顶有露芽谷芽皆云火前者言採造于禁火之前也火后者次之一云雅州蒙顶茶其生最晚在春夏之交常有云雾覆其上若有神物护持之又有五花茶者其片作五出花云脚出袁州界桥其名甚着不若湖州之研膏紫笋烹之有绿脚垂下又紫笋者其色紫而似笋唐德宗每赐同昌公主馔其茶有绿花紫英之号草茶盛于两浙日注第一自景祐以来洪州双井白芽制作尤精远在日注之上遂为草茶第一宜兴㴩湖出含膏宣城县有丫山形如小方饼横铺茗芽产其上其山东为朝日所烛号曰阳坡其茶最胜太守荐之京洛人士题曰丫山阳坡横文茶一名瑞草魁又有建州北苑先春洪州西山白露安吉州顾渚紫笋常州宜兴紫笋阳羡春池阳凤岭睦州鸠坑劒南石花露鋑芽籛芽南康云居崃州小江园碧涧𦼔明月𦼔芳蘂𦼔茱萸𦼔东川神泉小团昌明兽目福州方山露芽夔州香山江陵楠木湖南衡蕲州蕲门团黄寿州霍山黄芽六安州小岘春皆茶之极品玉垒关外宝唐山有茶树产悬崖笋长三寸五寸方有一叶两叶太和山骞林茶初泡极苦涩至三四泡清香特异人以为茶宝涪州出三般茶最上宾化制于早春其次白马最下涪陵收茶在四月嫩则益人粗则损人真者用箬烟薰过气味尤佳增茶经茶之出山南以崃州上襄州荆州次衡州下金州梁州又下淮南以光州上义阳郡舒州次寿州下蕲州黄州又下浙西以湖州上常州次宣州杭州睦州歙州下润州苏州又下剑南以彭州上緜州蜀州次卬州次雅州泸州下睂州汉州又下浙东以越州上明州婺州次台州下黔中生恩州播州费州夷州江南生鄂州袁州吉州岭南生福州建州韶州象州茶谱卬州有火井思安建州有先春龙焙渠江有薄片巴东有真香福州有柏巖常之阳羡婺之举巖丫山之阳坡龙安之骑火黔阳之都濡泸州之纳溪梅岭之数者其名皆着大观茶论白茶自为一种与常茶不同其条敷阐其叶莹薄崖林之间偶然生出非人力所可致有者不过四五家生者不过一二株所造止于二三銙而已芽英不多尤难蒸焙汤火一失则已变而为常品须制造精微运度得宜则表里昭彻如玉之在璞它无与伦也东溪试茶录白叶茶柑叶茶早茶细叶茶稽茶晚茶丛茶宣和北苑贡茶录南唐采茶北苑初造研膏继造蜡面既又制其佳者号曰京铤太平兴国初特置龙凤模造团茶又一种茶丛生石崖枝叶尤茂至道初造之别号石乳又一号的乳又一种号白乳庆厯中蔡君谟创小龙团元丰间造密云龙绍圣间改为瑞云翔龙至大观初白茶遂为第一既又制三色细茶及试新銙贡新銙凡茶芽数品最上曰小芽如雀舌鹰爪号芽茶次曰拣芽一芽带一叶号一鎗一旗次曰中芽一芽带两叶号一鎗两旗宣和庚子始创银线水芽将已拣熟芽再剔去取其心一缕用珍器贮清泉渍之光明莹洁若银线以制方寸新銙有小龙蜿蜒其上号龙团胜雪白茶胜雪以次厥名实繁今列于左贡新銙试新銙白茶龙团胜雪御苑玉芽万寿龙芽上林第一乙夜清供承平雅玩龙凤英华玉除清赏启沃承恩雪英云叶蜀葵金钱玉华寸金无比寿芽万春银叶宜年寳玉玉清庆云无疆寿龙玉叶长春瑞云翔龙长寿玉圭兴国巖銙香口焙銙上品拣芽新收拣芽太平嘉瑞龙苑报春南山应瑞兴国巖拣芽兴国巖小龙兴国巖小凤拣芽小龙小凤大龙大凤又有琼林毓料浴雪呈祥壑源供季篚推先价倍南金旸谷先春寿巖𨚫胜延平石乳清白可鉴风韵甚高凡十色文献通考凡茶有二类曰片曰散片茶蒸造实桊模中串之惟建劒则既蒸而研编竹为格置焙室中最为精洁其名有龙凤石乳的乳白乳头金蜡面头骨次骨末骨麤骨山挺十二等余州片茶有进宝䨇胜宝山两府出兴国军仙芝嫩蘂福合禄合运合庆合指合出饶池州泥片出虔州绿英金片出袁州玉津出临江军灵川福州先春早春华英来泉胜金出歙州独行灵草绿芽片金金茗出潭州大拓枕出江陵大小巴陵开胜开卷小卷生黄翎毛出岳州双上绿芽大小方出岳辰澧州东首浅山薄侧出光州总二十六名散茶有太湖龙溪次号末号出淮南岳麓草子杨树雨前雨后出荆湖清口出归州茗子出江南总十一名茶笺天池青翠芳馨可称仙品阳羡俗名罗岕浙之长兴者佳荆溪稍下细者其价两倍天池六安品亦精入药最效龙井不过十数亩外此有茶皆不及天目为天池龙井之次地志云山中寒气早严茶之萌芽较晚原七修汇藁洪武二十四年诏天下产茶之地岁有定额以建宁为上茶名有四探春先春次春紫笋不得碾揉为大小龙团增茶谱通考南康之云居彭州之仙崖石花建安之青凤髓岳阳之含膏冷劒南之绿昌明品茶要录补婺州之举崖碧貌宣城之阳坡横纹涪州之宾化建安之石崖白茶事拾遗潭州有铁色夷陵有压砖研北杂志交趾茶如绿苔味辛名之曰登桐柏山志瀑布山一名紫凝山产大叶茶黄山志莲花菴旁就石缝养茶多轻香冷韵袭人龂腭谓之黄山云雾茶杭州府志宝云山产者名宝云茶下天竺香林洞者名香林茶上天竺白云峰者名白云茶云南志太华山在云南府西产茶色味俱似松萝名曰太华茶普洱山在车里军民宣慰司北其上产茶性温味香名曰普洱茶孟通山在湾甸州境产细茶味最胜名曰湾甸茶大理府志感通寺在点苍山圣应峰麓旧名荡山又名上山有三十六院皆产茶树高一丈性味不减阳羡名曰感通茶汇考增吴志韦曜传孙皓每飨宴无不竟日坐席无能否率以七升为限虽不悉入口皆浇灌取尽曜素饮酒不过二升皓初礼异时常为裁减或密赐茶荈以代酒唐书令狐楚传先是郑注奏建榷茶使王涯又议官自治园植茶人不便楚请废使如旧法从之郑注传帝问富人术注以榷茶对其法欲置茶官籍民圃而给其直工自撷暴则利悉之官帝始诏王涯为榷茶使李珏传盐铁使王播增茶税十之五以佐用度珏上疏谓榷率本济军兴而税茶自贞元以来有之方天下无事忽厚敛以伤国体一不可茗为人饮与盐粟同资若重税之售必高其㢢先及贫下二不可山泽之产无定数程斤论税以售多为利若价腾踊则市者稀其税几何三不可裴休传休领诸道盐铁转运使立税茶十二法人以为便刘建锋传高郁教马殷收茗算募高户置邸阁居茗号八牀主人原唐书隐逸传陆羽字鸿渐有文学嗜茶着茶经三篇言茶之原之法之具尤备天下益知饮茶矣常伯熊因羽论复广着茶之功御史大夫李季卿宣慰江南次临淮知伯熊善煮茶召之伯熊执器前季卿为再举杯至江南又有荐羽者召之羽衣野服挈具而入季卿不为礼羽愧之更着毁茶论陆龟蒙嗜茶置园顾渚山下岁取茶租自判品第不喜与流俗交虽造门不见升舟设蓬席赍束茶灶笔牀钓具徃来时谓江湖散人增宋史兵志熙宁三年熙河运司以岁计不足乞以官茶博籴每茶三觔易粟一斛其利甚溥朝廷谓茶马司本以博马不可以博籴于茶马司岁额外增买川茶两倍茶朝廷别出钱二百万给之令提刑司封桩又令茶马官程之邵兼转运使由是数岁边用粗足晏子春秋婴相齐景公时食脱粟之饭炙三戈五卵茗菜而已晋中兴书陆纳为吴兴太守时卫将军谢安常欲诣纳纳兄子俶怪纳无所备不敢问之乃私蓄数十人馔安既至所设惟茶果而已俶遂陈盛馔珍羞毕具及安去纳杖俶四十云汝既不能光益叔父奈何秽吾素业原世说晋王蒙好饮茶客至輙饮之士大夫甚以为苦每欲徃侯蒙者必云今日有水厄增世说任瞻字育长少时有令名自过江失志既下饮问人云此为荼为茗觉人有怪色乃自申明云向问饮为热为冷耳原广陵耆旧传晋元帝时有老姥每旦独提一器茗徃市鬻之市人竞买自旦至暮其器不减所得钱尽散路傍孤贫乞人人或异之州法曹絷之于狱至夜老姥执所鬻茗器从狱牖中飞出续搜神记桓宣武有一督将因病后虚热便能饮复茗必以一斛二斗乃饱后有客造之更进五升乃吐出一物如升大有口形质缩绉壮如牛䐗客乃令置盆中以斛二斗复茗浇之此物噏之都尽而腹中觉小胀又增进五升便悉混然从口中涌出既吐此物病遂瘥或问此何病答曰此病名茗瘕一名斛二瘕增续搜神记晋武帝时宣城人秦精常入武昌山採茗遇一毛人长丈余引精至山下示以丛茗而去俄而复还乃探怀中橘以遗精精怖负茗而归荆州记武陵七县通出茶最好原神异记余姚人虞洪入山採茗遇一道士牵三青牛引洪至瀑布山曰予丹丘子也闻子善具饮常思见惠山中有大茗可以相给子他日有瓯犠之余乞相遗也洪因设奠祀之后常令家人入山获大茗焉异苑剡县陈务妻少寡与二子同居好饮茶茗以宅中有古冢每饮輙先祀之二子患之曰古冢何知徒以劳意欲掘去之母苦禁而止其夜梦一人云吾止此冢三百余年卿二子恒欲见毁赖相保护又烹吾佳茗虽潜身朽壤岂忘翳桑之报及晓于庭中获钱十万似久埋者惟贯新耳增宋录新安王子鸾豫章王子尚诣昙济道人于八公山道人设荼茗子尚味之曰此甘露也何言荼茗洛阳伽蓝记王肃初入国不食羊肉及酪浆等常饭鲫鱼羹渴饮茗汁京师士子见肃一饮一斗号为漏巵经数年已后肃与高祖殿会食羊肉酪粥甚多高祖怪之谓肃曰羊肉何如鱼羹茗饮何如酪浆肃对曰羊者是陆产之最鱼者是水族之长所好不同并各称珍以味言之是有优劣羊比齐鲁大邦鱼比邾莒小国惟茗不中与酪作奴高祖大笑彭城王谓肃曰卿不重齐鲁大邦而爱邾莒小国肃对曰乡曲所美不得不好王重谓曰卿明日顾我为卿设邾莒之食亦有酪奴因此复号茗饮为酪奴时给事中刘镐慕肃之风专习茗饮彭城王谓镐曰卿不慕王侯八珍好苍头水厄海上有逐臭之夫里内有学颦之妇以卿言之即是也自是朝贵燕会虽设茗饮皆耻不复食后西丰侯萧正德归降时元乂欲为设茗先问卿于水厄多少正德不晓义意答曰下官虽生于水乡而立身以来未遭阳侯之难元乂与举坐之客皆大笑焉原权纾文隋文帝微时梦神人易其脑骨自尔脑痛忽遇一僧云山中有茗草煮而饮之当愈帝服之有効繇是人竞採掇乃为之赞其畧曰穷春秋演河图不如载茗一车增括地图临遂县东一百四十里有茶溪吴兴记乌程县西有温山出御荈夷陵图经黄牛荆门女观望州等山茶茗出焉永嘉图经永嘉县东三百里有白茶山淮阴图经山阳县南二十里有茶坡茶陵图经茶陵者所谓陵谷生茶茗焉坤元录辰州溆浦县西北三百五十里无射山多茶树记事珠建人谓鬭茶为茗战原唐新记唐右补阙綦母炅性不饮茶着伐茶饮序其畧曰释滞消壅一日之利暂佳瘠气耗精终身之害斯大获益则归功茶力贻患则不谓茶灾增开元天宝遗事逸人王休居太白山下日与僧道异人徃还每至冬时取溪氷敲其精莹者煮建茗共宾客饮之原蛮瓯志白乐天方斋刘禹钖正病酒禹钖乃馈菊苗虀芦菔酢换取乐天六斑茶二囊炙以醒酒觉林僧志崇收茶三等待客以惊雷荚自奉以荁草带供佛以紫茸香赴茶者以油囊盛余沥归增茶经鲍照妹令晖着香茗赋中朝故事李德裕有亲知授舒州牧李曰到郡日天柱峰茶可惠三四角其人輙献数觔李𨚫之明年罢郡用意精求获数角投之赞皇阅而受之曰此茶可消酒肉毒乃命烹一瓯沃于肉食以银合闭之诘旦开视其肉已化为水矣众服其广识国史补常鲁公使西蕃烹茶帐中赞普问曰此为何物鲁公曰涤烦疗渴所谓茶也赞普曰我此亦有遂命出之以指曰此寿州者此舒州者此顾渚者此蕲门者此昌明者此灉湖者巩县陶者多为瓮偶人号陆鸿渐买数十茶器得一鸿渐市人沽茗不利輙灌注之原南部新书胡生者以钉铰为业居近白苹洲傍有古坟每茶饮必奠酹之忽梦一人谓曰吾姓柳平生善为诗而嗜茶感子苦茗之惠无以为报欲教子以诗胡生辞以不能柳强之曰但率子意为之当有致矣生后遂工诗时人谓之钉铰诗增南部新书大中三年东都进一僧年一百三十岁宣宗问服何药致然对曰臣少也贱不知药性本好茶至处惟茶是求或饮百椀不厌因赐茶五十觔令居保寿寺义兴旧志南岳寺有真珠泉稠钖禅师尝饮之清甘可口曰得此泉烹桐庐茶不亦称乎未几有白蛇衔茶子坠寺前由此滋蔓茶味颇佳号曰蛇种原茶谱湖州长兴县啄木岭金沙泉即每岁造茶之所也湖常二郡接界于此厥土有境会亭每茶时二牧毕至此泉处沙中居常无水将造茶太守具仪注牺牲拜勅祭泉顷之发源水甚清溢造供御者毕水即微减供堂者毕水已半之太守造毕即涸矣太守或还斾稽期则示风雷之变或见鸷兽毒蛇水魅睗睒之类焉蜀之雅州有蒙山山上有五顶顶有茶园其中顶曰上清峰昔有僧病冷且久尝遇一老父谓曰蒙之中顶茶尝以春分之先后多搆人力俟雷之发声併手採摘以多为贵三日而止若获一两以本处水煎服即能祛宿疾二两当眼前无疾三两因以换骨四两即为地仙僧因之中顶筑室以候及期获一两余服未竟而疾瘥年至八十余气力不衰时到城市人观其容貌常若三十余睂发绀绿后入青城山不知所终今四顶茶园不废惟中顶草木繁茂重云积雾蔽亏日月鸷兽时出人迹罕到矣增纪异录有积师者嗜茶久非渐儿煎侍不乡口羽出游江湖师絶于茶味代宗召入供奉命宫人善茶者饷师一啜而罢访羽召入赐师斋俾羽煎茗一举而尽曰有若渐儿所为也于是出羽见之原金銮密记故例翰林当直学士每春晚人困则日赐成象殿茶清异录开宝中窦仪以新茶饮予味极美奁面标云龙陂仙子茶龙陂是顾渚山之别境伪闽甘露堂前两株茶鬰茂婆娑宫人唿为清人树每春初嫔嫱戏摘新芽堂中设倾筐会显德初大理徐恪见贻卿信铤子茶茶面印文曰玉蝉膏又一种曰清风使恪建人也孙樵送茶焦刑部书晚甘侯十五人遣侍斋阁此徒皆乘雷而摘拜水而和盖建阳丹山碧水之乡月涧云龛之品慎勿贱用之䨇林大士自徃蒙顶结茅种茶凡三年得絶佳者号圣杨花吉祥蘂共逾五觔持归供献增清异录和凝在朝率同列逓日以茶相饮味劣者有罚号为汤社有得建州茶膏取作耐重儿八枚胶以金缕献于闽王曦吴僧文了善烹茶游荆南高保勉洎子季兴延置紫云菴日试其艺保勉父子唿为汤神奏授华定水大师上人目曰乳妖符昭远不喜茶尝为御史同列会茶叹曰此物面目严冷了无和美之态可谓冷面草也饭余嚼佛眼芎以甘菊汤送之亦可爽神豹革为囊风神唿吸之具也煮茶啜之可以涤滞思而起清风每引此义称茶为水豹囊皮光业最躭茗事一日中表请尝新柑筵具殊丰簪绂丛集才至未顾尊罍而唿茶甚急径进一巨瓯题曰未见甘心氏先迎苦口师众噱曰此师固清高而难以疗饥也浪楼杂记天成四年度支奏朝臣乞假省觐者欲量赐茶药文班自左右常侍至侍郎宜各赐蜀茶三觔蜡面茶二觔武班官各有差谈苑建州陆羽茶经尚未知之但言福建等十二州未详徃徃得之其味极佳江左近日方有蜡面之号李氏别令取其乳作片或号曰京挺的乳及骨子等每岁不过五六万觔讫今岁出三十余万觔凡十品曰龙凤茶京挺的乳石乳白乳头金蜡面头骨次骨龙茶以供乘舆及赐执政亲王长主余皇族学士将帅皆得凤茶舍人近臣赐京挺的乳馆阁白乳龙凤石乳茶皆太宗令罢江左乃有研膏茶供御即龙茶之品也丁谓北苑茶录三卷备载造茶之法今行于世类苑世传陶谷买得党太尉故妓取雪水煎团茶谓妓曰党家应不识此妓曰彼粗人安得有此但能销金帐下浅斟低唱饮羊羔儿酒尔陶愧其言宛陵诗注扬州岁贡蜀冈茶似蒙顶茶能除疾延年嘉祐杂志苏才翁尝与蔡君谟鬭茶蔡用惠山泉苏茶小劣改用竹沥水煎遂能取胜梦溪笔谈茶芽古人谓之雀舌麦颗言其至嫩也今茶之美者其质素良而所植之木又美则新芽一发便长寸余其细如鍼唯芽长为上品以其质干土力皆有余故也如雀舌麦颗者极下材尔古人论茶唯言阳羡顾渚天柱蒙顶之类都未言建溪然唐人重串茶粘黑者则已近乎建饼矣建茶皆乔木吴蜀淮南唯丛茇而已品自居下建溪胜处曰郝源曾坑其间又岔根山顶二品尤胜李氏时号为北苑置使领之渑水燕谈建茶盛于江南近岁制作尤精龙凤团茶最为上品一觔八饼庆厯中蔡君谟为福州转运使始造小团以充岁贡一觔二十饼所谓上品龙茶者也原东坡集仆在黄州参寥自吴中来访馆之东坡一日梦见参寥所作诗觉而记其两句云寒食清明都过了石泉槐火一时新后七年仆出守钱塘而参寥始卜居西湖智果院院有泉出石缝间甘冷宜茶寒食之明日仆与客泛湖自孤山来谒参寥汲泉钻火烹黄蘗茶忽悟所梦诗兆于七年之前众客皆惊叹知传记所载非虚语也予去此十七年复与彭城张圣途丹阳陈辅之同来院僧梵英葺治堂宇比旧加严洁茗饮芳烈问此新茶耶英曰茶性新旧交则香味复予尝见知琴者言琴不百年则桐之生意不尽缓急清浊常与雨旸寒暑相应此理与茶相近故并记之增黔南行纪陆羽茶经纪黄牛崃茶可饮因令舟人求之有媪卖新茶一笼与草叶无异山中无好事者故尔初余在崃州问士大夫黄陵茶皆云觕涩不可饮试问小吏云唯僧茶味善试令求之得十饼价甚平也𢹂至黄牛崃置风炉清樾间身候汤手㧫得味既以享黄牛神且酌元明尧夫云不减江南茶味也乃知夷陵士大夫但以貌取之尔燕翼贻谋录国初沿江置务收茶名曰榷货务给卖客旅如盐货然人不以为便淳化四年二月癸亥诏废沿江八处应茶商并许于出茶处市之未几有司恐课额有亏复请于上六月戊戍诏复旧制六飞南渡后官不能运致茶货而榷货务只卖茶引矣姚氏残语绍兴进茶自范文虎始王氏谈录公言茶品高而年多者必稍陈遇有茶处春初取新芽轻炙杂而烹之气味自复在襄阳试作甚佳尝语君谟亦以为然甲申杂记仁宗朝春试进士集英殿后妃御太清楼观之慈圣光献出饼角子以赐进士出七宝茶以赐考试官初贡团茶及白羊酒惟见任两府方赐之仁宗朝及前宰臣岁赐茶一觔酒二壶后以为例随手杂录子瞻在杭时一日中使至密谓子瞻曰某出京师辞官家官家曰辞了娘娘来某辞太后殿复到官家处引某至一柜子旁出此一角密语曰赐与苏轼不得令人知遂出所赐乃茶一觔封题皆御笔子瞻具札子附进称谢潘中散适为处州守一日作醮其茶百二十盏皆乳华内一盏如墨诘之则酌酒人误酌茶盏中潘焚香再拜谢过即成乳华僚吏皆惊叹春渚纪闻东坡先生一日与鲁直文潜诸人会饭既食骨䭔儿血羹客有须薄茶者因就取所碾龙团徧啜坐人或曰使龙茶能言当须称屈先生抚掌久之曰是亦可为一题因援笔戏作律赋一首以俾荐血羹龙团称屈为韵山谷击节称咏不能已已无藏本闻关子开能诵今亡矣惜哉鸡肋编米芾作文狂怪尝作诗云饭白云留子茶甘露有兄人不省露兄故尝叩之乃曰只是甘露哥哥尔原因话录察院诸厅兵察常主院中茶茶必市蜀之佳者贮于陶器以防暑湿御史躬自缄启故谓之茶瓯厅苕溪诗话北苑官焙也漕司岁贡为上壑源私焙也土人亦以入贡为次二焙相去三四里间若沙溪外焙也与二焙絶远为下故黄鲁直诗莫遣沙溪来乱真是也官焙造茶常在惊蛰后增避暑录话裴晋公诗云饱食缓行初睡觉一瓯新茗侍儿煎脱巾斜倚绳牀坐风送水声来耳边公为此诗必自以为得志然吾山居七年享此多矣今岁新茶适佳夏初作小池导安乐泉注之得常熟破山重台白莲植其间叶已覆水虽无淙潺之声然亦澄澈可喜此晋公之所诵咏而吾得之可不为幸乎北苑茶正所产为曾坑谓之正焙非曾坑为沙溪谓之外焙二地相去不远而茶种悬絶沙溪色白过于曾坑但味短而微涩识茶者一啜如别泾渭也余始疑地气土宜不应顿异如此及来山中每开辟径路刳治巖窦有寻丈之间土色各殊肥瘠紧缓燥润亦从而不同并植两木于数步之间封培灌溉畧等而生死丰瘁如二物者然后知事不经见不可必信也草茶极品惟䨇井顾渚亦不过各有数亩䨇井在分宁县其地属黄氏鲁直家也元祐间鲁直力推赏于京师族人交致之然岁仅得一二觔尔顾渚在长兴县所谓吉祥寺也其半为今刘侍郎希范家所有两地所产岁亦止五六觔近岁寺僧求之者多不暇精择不及刘氏远甚余岁求于刘氏过半觔则不复佳盖茶味虽均其精者在嫩芽取其初萌如雀舌者谓之枪稍敷而为叶者谓之旗旗非所贵不得已取一枪一旗犹可过是则老矣此所以为难得也九华山录至化城寺谒金地藏塔僧祖瑛献土产茶味敌北苑名臣言行录张咏令崇阳民以茶为业公曰茶利厚官将榷之命拔茶而植桑民以为苦其后榷茶他县皆失业而崇阳之桑已成其为政知所先后如此卢溪诗注䨇井老人以青纱蜡纸裹细茶寄人不过二两岳阳风土记灉湖诸山旧出茶谓之灉湖茶李肇所谓岳州灉湖之含膏也唐人极重之见于篇什今人不甚种植唯白鹤僧园有千余本土地颇类北苑所出茶一岁不过一二十两土人谓之白鹤茶味极甘香非他处草茶可比并茶园地色亦相类但土人不甚植尔品茶要录茶即古荼字也周诗记荼苦春秋书齐荼汉志书荼陵至陆羽茶经玉川茶歌赵赞茶禁以后遂以茶易荼延福宫曲宴记宣和二年十二月癸巳召宰执亲王学士曲宴于延福宫命近侍取茶具亲手注汤击沸少顷白乳浮盏面如疎星淡月顾诸臣曰此自烹茶饮毕皆顿首谢谢氏诗源昔有客过茅君时当大暑茅君于手巾内觧茶叶人与一叶客饮之五内清凉茅君曰此蓬莱山穆陀树叶众仙食之以当食又有宝文之蘂服之不饥谢幼贞诗摘宝文之初蘂拾穆陀之坠叶蔡宽夫诗话湖州紫笋入贡每岁以清明日贡到先荐宗庙赐近臣紫笋生顾渚在湖常二州之间以其萌茁紫而似笋五色线龙安有骑火茶最上不在火前不在火后故也清明改火故曰骑火茶苕溪渔隐丛话欧公和刘原父扬州时会堂絶句云积雪犹封蒙顶树惊雷未发建溪春中州地暖萌芽早入贡宜先百物新注云时会堂造贡茶所也余以陆羽茶经考之不言扬州出茶惟毛文钖茶谱云扬州禅智寺隋之故宫寺傍蜀冈其茶甘香味如蒙顶焉苐不知入贡之因起于何时故不得而志之也唐义兴县重修茶舍记云义兴贡茶非旧也前此御史大夫李栖筠实典是邦山僧有献佳茗者会客尝之野人陆羽以为芬香甘辣冠于他境可荐于上栖筠从之始进万两厥后因之遂为任土之贡与常赋之邦侔矣故玉川子诗云天子须尝阳羡茶百草不敢先开花正谓此也干淳岁时记仲春上旬福建漕司进第一纲茶名北苑试新方寸小夸进御止百夸护以黄罗輭盝借以青篛裹以黄罗夹复臣封朱印外用朱漆小匣镀金锁又以细竹丝织笈贮之凡数重此乃雀舌水芽所造一夸之直四十万仅可供数瓯之啜尔或以一二赐外邸则以生线分觧转遗好事以为奇玩青琐诗话大丞相李公昉尝言当时目外镇为麤官有学士遗外镇官茶外镇有诗谢云麤官乞与真虚掷赖有诗情合得尝梦余录东坡以茶性寒故平生不饮惟饭后浓茶涤齿而已然大中三年东都进一僧百三十岁宣宗问服何药云性惟好茶饮至百椀少犹四五十椀以坡言律之必且损寿反得长年则又何也丹铅录密云龙茶名极为甘馨宋廖正一字明畧晚登苏门子瞻大奇之时黄秦张晁号苏门四学士子瞻待之甚厚每来必令侍妾朝云取密云龙家人以此知之一日又命取密云龙家人谓是四学士窥之乃明畧也山谷有矞云龙亦茶名快雪堂漫录李于鳞为吾浙按察副使徐子与以岕茶最精者饷之比看子与昭庆寺问及则已赏皁役矣盖岕茶叶大多梗于鳞北士不遇宜矣西吴枝乘湖人于茗不数顾渚而数罗岕然顾渚之佳者其风味已远出龙井下岕稍清隽然叶粗而作草气丁长孺尝以半角见饷且教余烹煎之法迨试之殊类羊公鹤此余有觧有未觧也余尝品茗以武夷虎丘第一淡而远也松萝龙井次之香而艶也天池又次之常而不厌也余子琐琐勿置齿喙茶事拾遗钱起字仲文与赵莒为茶宴又尝过长孙宅与朗上人作茶会蔡襄善别茶建安能仁院有茶生石缝间盖精品也僧採造得茶十饼号石巖白以四饼遗蔡以四饼密遣人走京师遗王内翰禹玉岁余蔡被召还阙访禹玉禹玉命子弟于茶筒中选精品碾以待蔡蔡捧瓯未尝輙曰此极似能仁寺石巖白公何以得之禹玉未信索帖騐之乃服张芸叟云有唐茶品以阳羡为上建溪北苑未着也贞元中常衮为建州刺史始蒸焙而研之谓之研膏茶无垢居士张九成子韶设心六度不为子孙计因取华严善知识日供其二回食以饭缁流尝供十六大天而诸位茶杯悉变为乳指月录有僧到赵州从谂禅师问新到曾到此间么曰曾到师曰喫茶去又问僧僧曰不曾到师曰喫茶去后院主问曰为甚么曾到也云喫茶去不曾到也云喫茶去师召院主主应喏师曰喫茶去天池记土人以茶为业𨻶地皆种茶滇行纪略城外石马井水无异惠泉感通寺茶不下天池伏龙特此中人不善焙制尔徽州松萝茶旧亦无闻偶虎丘有一僧徃松萝菴如虎丘法焙制遂见嗜于天下恨此泉不逢陆鸿渐此茶不逢虎丘僧也武夷杂记武夷茶赏自蔡君谟始谓其味过北苑龙团周右文极仰之盖缘山中不晓制焙法一味计多狥利之过也余试採少许制以松萝法汲虎啸巖下语儿泉烹之三德俱备带云石而复有甘輭气乃分数百叶寄右文令茶吐气复酹一杯报君谟于地下尔名胜志鵶山在文嵴山北产茶充贡茶经云味与蕲州同梅洵有茶煑鵶山雪满瓯之句枕谭古传注茶树初採为茶老为茗再老为荈今㮣称茗当是错用事也煑泉小品唐人以对花啜茶为杀风景故王介甫诗金谷千花莫漫煎其意在花非在茶也余则以为金谷花前信不宜矣若把一瓯对山花啜之当更助风景又何必羔儿酒也茶董周韶好蓄奇茗尝与蔡君谟鬭胜题品风味君谟屈焉朱桃椎尝织芒屩置道上见者为鬻米茗易之胡嵩飞龙涧饮茶诗沾牙旧姓余甘氏破睡当封不夜侯陶谷爱其新奇令犹子彝和之应声曰生凉好唤鸡苏佛回味宜称橄榄仙彝时年十二颜清臣作张志和传碑渔童捧钓收纶芦中鼓枻樵青苏兰薪桂竹里煎茶宣城何子华邀客于剖金堂酒半出嘉阳严峻画陆羽像子华因言前代惑骏逸者为马癖泥贯索者为钱癖爱子者有誉儿癖耽书者有左传癖若此叟溺于茗事何以名其癖杨粹仲曰茶虽珍未离草也宜追目陆氏为甘草癖西域僧金地藏所植名金地茶出烟霞云雾之中与地上产者其味敻絶黄鲁直以小团龙半铤题诗赠晁无咎曲几蒲团听煑汤煎成车声绕羊肠鸡苏胡麻留渴羌不应乱我官焙香东坡见之曰黄九恁地怎得不穷学林新编茶之佳者造在社前其次火前谓寒食前也其下则雨前谓谷雨前也唐僧齐己诗高人爱惜藏巖里白甀封题寄火前茶皆言火前盖未知社前之为佳也靳门团黄有一旗一鎗之号言一叶一芽也欧公诗共约试新茶旗鎗几时绿王荆公送元厚之诗新茗斋中试一旗世谓茶始生而嫩者为一鎗寖大而开为一旗宋蔡襄进龙茶二篇上篇论茶色茶香茶味炙茶碾茶罗茶候汤熁盏点茶下篇论茶焙茶笼砧椎茶铃茶碾茶罗茶盏茶匙汤瓶御定佩文斋广群芳谱卷十八广羣芳谱御定佩文斋广羣芳谱卷十九茶谱茶二集藻表增唐柳宗元为武中丞谢赐新茶表臣某言中使窦某至奉宣旨赐臣新茶一斤者天睠忽临时珍俯及捧戴惊抃以喜以惶臣以无能谬司邦宪大明首出得亲仰于云霄渥泽遂行忽先霑于草木况兹灵味成自遐方照临而甲拆惟新煦妪而芬芳可袭调六气而成美扶万寿以效珍岂可贱微膺此殊钖衔恩敢同于尝酒涤虑方切于饮冰抚事循涯陨越无地刘禹钖代武中丞谢新茶表臣某言中使某奉宣圣旨赐臣新茶一斤猥沐深恩再霑殊赐承旨庆抃省躬惭惶伏以贡自外方珍殊众品効参药石芳越椒兰出自仙厨俯颁私室义同推食空荷于曲成责在素餐实慙于虚受又臣某言中使窦国晏奉宣圣旨赐臣新茶一斤猥降王人光临私室恭承庆赐跪启缄封伏以方隅入贡採撷至珍自远奉来以新为贵捧而观妙饮以涤烦顾兰露而慙芳岂柘浆而齐味既荣凡口倍切丹心韩翃为田神玉谢茶表臣某言中使至伏奉手诏赐臣茶一千五百串令臣分给将士以下圣慈曲被戴荷无阶臣智谢理戎功慙盪寇前恩未报厚赐仍加念以炎蒸恤其暴露荣分紫笋宠降朱宫味足蠲邪助其正直香堪愈病沃以勤劳饮德相欢抚心是荷前朝飨士徃典犒军皆是循常非关特达顾惟何幸忽被殊私吴主礼贤方闻置茗晋臣爱客才有分茶岂如泽被三军仁加千乘以欣以忭感戴无阶宋丁谓进新茶表右件物产异金沙名非紫笋江边地暖方呈彼茁之形阙下春寒已发其甘之味有以少为贵者焉敢韫而藏诸见谓新茶盖遵旧例启增宋杨万里谢傅尚书惠茶启远饷新茗当自携大瓢走汲溪泉束涧底之散薪燃折脚之石鼎烹玉尘啜香乳以享天上故人之意媿无胸中之书传但一味搅破茶园耳序增唐吕温三月三日茶宴序三月三日上巳禊饮之日也诸子议以茶酌而代焉廼拨花砌爱庭阴清风逐人日色留兴卧借青霭坐攀香枝闲莺近席而未飞红蘂拂衣而不散廼命酌香沫浮素杯殷凝琥珀之色不令人醉微觉清思虽五云仙浆无复加也皮日休茶中杂咏序按周礼酒正之职辨四饮之物其三曰浆又浆人之职供王之六饮水浆醴凉医酏入于酒府郑司农云以水和酒也盖当时人率以酒醴为饮谓乎六浆酒之醨者也何得姬公制尔雅云槚苦荼即不撷而饮之岂圣人之纯于用乎亦草木之济人取舍有时也自周以降及于国朝茶事竟陵子陆季疵言之详矣然季疵以前称茗饮者必浑以烹之与夫瀹蔬而啜者无异也季疵始为经三卷由是分其源制其具教其造设其器命其煑饮之者除痟而去疠虽疾医之不若也其为利也于人岂小哉余始得季疵书以为备矣后又获其顾渚山记二篇其中多茶事后又太原温从云武威段𥖽之各补茶事十数节并存于方册茶之事由周至今竟无纤遗矣昔晋杜育有荈赋季疵有茶歌余缺然于怀者谓有其具而不形于诗亦季疵之余恨也遂为十咏寄天随子宋徽宗大观茶论序尝谓首地而倒生所以供人求者其类不一谷粟之于饥丝枲之于寒虽庸人孺子皆知常须而日用不以时岁之舒廹而可以废兴也至若茶之为物擅瓯闽之秀气钟山川之灵禀祛襟涤滞致清导和则非庸人孺子可得而知矣沖澹闲洁韵高致静则非皇遽之时可得而好尚矣本朝之兴岁修建溪之贡龙团凤饼名冠天下而壑源之品亦自此而盛延及于今百废俱举海内晏然垂拱密勿幸致无为缙绅之士韦布之流沐浴膏泽薰陶德化以雅尚相推从事茗饮故近岁以来采择之精制作之工品第之胜烹点之妙莫不咸造其极且物之兴废固自有时然亦系乎时之污隆时或皇遽人怀劳瘁则向所谓常须而日用犹且汲汲营求惟恐不获饮茶何暇议哉世既累洽人恬物熙则常须而日用者固久厌饫狼籍而天下之士励志清白竞为闲暇修索之玩莫不碎玉锵金啜英咀华较筐箧之精争鉴裁之别虽下士于此时不以蓄茶为羞可谓盛世之清尚也呜唿至治之世岂惟人得以尽其材而草木之灵者亦得以尽其用矣偶因暇日研究精微所得之妙后人有不自知为利害者叙本末列于二十篇号曰茶论蔡襄进茶录序臣前因奏事伏蒙陛下谕臣先任福建转运使日所进上品龙茶最为精好臣退念草木之微首辱陛下知鉴若处之得地则能尽其材昔陆羽茶经不第建安之品丁谓茶图独论採造之本至于烹试曾未闻有臣輙条数事简而易明勒成二篇名曰茶录伏惟清闲之晏或赐观採臣不胜惶惧荣幸之至谨序原欧阳修龙茶录后序茶为物之至精而小团又其精者录序所谓上品龙茶者是也盖自君谟始造而岁贡焉仁宗尤所珍惜虽辅相之臣未尝輙赐惟南郊大礼致斋之夕中书枢密院各四人共赐一饼宫人翦金为龙凤花草贴其上两府八家分割以归不敢辗试相家藏以为宝时有佳客出而传玩尔至嘉祐七年亲享明堂斋夕始人赐一饼余亦忝预至今藏之余自以谏官供奉仗内至登二府二十余年才一获赐因君谟着录輙附于后庶知小团自君谟始而可贵如此增朱子安东溪试茶录序隄首七闽山川特异峻极廻环势絶如瓯其阳多银铜其阴孕铅铁厥土赤坟厥植惟茶会建而上羣峰益秀迎抱相向草木丛条水多黄金茶生其间气味殊美岂非山川重复土地秀粹之气钟于是而物得以宜欤北苑西距建安之洄溪二十里而近东至东宫百里而遥过洄溪踰东宫则仅能成饼耳独北苑连属诸山者最胜北苑前枕溪流北涉数里茶皆气弇然色浊味尤薄恶况其远者乎亦犹橘过淮为枳也近蔡公作茶录亦云隔溪诸山虽及时加意制造色味皆重矣今北苑焙风气亦殊先春朝隮常雨霁则雾露昬蒸昼午犹寒故茶宜之茶宜高山之阴而喜日阳之早自北苑凤山南直苦竹园头东南属张坑头皆高远先阳处岁发常早芽极肥乳非民间所比次出壑源岭高土沃地茶味甲于诸焙丁谓亦云凤山高不百丈无危峰絶崦而岗阜环抱气势柔秀宜乎嘉植灵卉之所发也又以建安茶品甲于天下疑山川至灵之卉天地始和之气尽此茶矣又论石乳出壑岭断崖缺石之间盖草木之仙骨丁谓之记录建溪茶事详备矣至于品载止云北苑壑源岭及总记官私诸焙千三百三十六耳近蔡公亦云唯北苑凤凰山连属诸焙所产者味佳故四方以建茶为目皆曰北苑建人以近山所得故谓之壑源好者亦取壑源口南诸叶皆云弥珍絶传致之间识者以色味品第反以壑源为疑今书所异者从二公纪土地胜絶之目具疏园陇百名之异香味精粗之别庶知茶于草木为灵最矣去亩步之间别移其性又以佛岭叶源沙溪附见以质二焙之美故曰东溪试茶录自东宫西溪南焙北苑皆不足品第今略而不论黄儒品茶要录序说者常怪陆羽茶经不第建安之品盖前此茶事未甚兴灵芽真笋徃徃委翳消腐而人不知惜自国初已来士大夫沐浴膏泽咏歌升平之日久矣夫身世洒落神观沖淡惟兹茗饮为可喜园林亦相与摘英夸异制卷鬻新而趋时之好故殊异之品始得自出于蓁莽之间而其名遂冠天下借使陆羽复起阅其金饼味其云腴当爽然自失矣因念草木之材一有负瓌伟诡特者未尝不遇时而后兴况于人乎然士大夫间为珍藏精试之具非尚雅好真未尝輙出其好事者又常论其采制之出入器用之宜否较试之汤火图于缣素传玩于时独未有补于赏鉴之明耳盖园民射利膏油其面色品味易辨而难详予因阅收之暇为原采造之得失较试之低昂次为十说以中其病题曰品茶要录云叶清臣煮茶小品序夫渭黍汾麻泉源之异禀江橘淮枳土地之或迁诚物类之有宜亦臭味之相感也若乃撷华掇秀多识草木之名激浊扬清能辨淄渑之品斯固好事之嘉尚博识之精鉴自非笑傲尘表逍遥林下乐追王蒙之约不让陆纳之风其孰能与于此乎吴楚山谷间气清地灵草木颖挺多孕茶荈为人採拾大率右于武夷者为白乳甲于吴兴者为紫笋产禹穴者以天章显茂钱塘者以径山稀至于桐庐之巖云衡之麓鸦山着于无歙蒙顶传于岷蜀角立差胜毛举实繁然而天赋尤异性靡俗谙苟制非其妙烹失于术虽先雷而籯未雨而檐蒸焙以图造作以经而泉不香水不甘㸑之扬之若淤若滓予少得温氏所着茶说尝识其水泉之目有二十焉会西走巴崃经虾蟇窟憩芜城汲蜀冈井东游故郡经扬子江留丹阳酌观音泉过无钖𣂏慧山水粉枪牙旗苏兰薪桂且鼎且缶以饮以歠莫不瀹气涤虑蠲病析酲祛鄙恡之生心招神明而达观信乎物类之宜得臭味之所感幽人之佳尚前贤之精鉴不可及已噫紫华绿英均一水也皆忘情于庶汇或求伸于知己不然者丛薄之莽沟渎之流亦奚以异哉游鹿故宫依莲盛府一命受职再期服劳而虎丘之觱沸淞江之清泚复在封畛居然挹注是尝所得于鸿渐之目二十而七也昔郦元善于水经而未尝知茶王肃癖于茗饮而言不及水表是二美吾无愧焉凡泉二十列于右幅且使尽神方之四两遂成其功代酒限于七升无忘真赏云传原宋苏轼叶嘉传叶嘉闽人也其先处上谷曾祖茂先养高不仕好游名山至武夷悦之遂家焉尝曰吾植功种德不为时採然遗香后世吾子孙必盛于中土当饮其惠矣茂先葬郝源子孙遂为郝源民至嘉少植节操或劝之业武曰吾当为天下英武之精一枪一旗岂吾事哉因而游见陆先生先生奇之为着其行录传于世方汉帝嗜阅经史时建安人为谒者侍上上读其行录而善之曰吾独不得与此人同时哉曰臣邑人叶嘉风味恬淡清白可爱颇负其名有济世之才虽羽知犹未详也上惊勅建安太守召嘉给传遣诣京师郡守始令採访嘉所在命赍书示之嘉未就遣使臣督促郡守曰叶先生方闭门制作研味经史志图挺立必不屑进未可促之亲至山中为之劝驾始行登车遇相者揖之曰先生容质异常矫然有龙凤之姿后当大贵嘉以皁囊上封事天子见之曰吾久饫卿名但未知其实耳我其试哉因顾谓侍臣曰视嘉容貌如铁资质刚劲难以遽用必槌提顿挫之乃可遂以言恐嘉曰碪斧在前鼎镬在后将以烹子子视之如何嘉勃然吐气曰臣山薮猥士幸惟陛下採择至此可以利主虽粉身碎骨臣不辞也上笑命以名曹处之又加枢要之务焉因诫小黄门监之有顷报曰嘉之所为犹若粗疎然上曰吾知其才苐以独学未经师耳嘉为之屑屑就师顷刻就事已精熟矣上乃勅御史欧阳高金紫光禄大夫郑当时甘泉侯陈平三人与之同事欧阳嫉嘉初进有宠曰吾属且为之下矣计欲倾之会天子御延英促召四人欧但热中而已当时以足击嘉而平亦以口侵凌之嘉虽见侮为之起立颜色不变欧阳悔曰陛下以叶嘉见托吾辈亦不可忽之也因同见帝阳称嘉美而阴以轻浮訿之嘉亦诉于上上为责欧阳怜嘉视其颜色久之曰叶嘉真清白之士也其气飘然若浮云矣遂引而宴之少选间上鼓舌欣然曰始吾见嘉未甚好也久味之殊令人爱朕之精魄不觉洒然而醒书曰启乃心沃朕心嘉之谓也于是封嘉为鉅合侯位尚书曰尚书朕喉舌之任也由是宠爱日加朝廷宾客遇会宴享未始不推于嘉上日引对至于再三后因侍宴苑中上饮踰度嘉輙苦谏上不悦曰卿司朕喉舌而以苦辞逆我我岂堪哉遂唾之命左右仆于地嘉正色曰陛下必欲甘辞利口然后爱耶臣言虽苦久则有效陛下亦尝试之岂不知乎上顾左右曰始吾言嘉刚劲难用今果见矣因含容之然亦以是疎嘉嘉既不得志退去闽中既而曰吾末如之何也已矣上以不见嘉月余劳于万几神薾思困颇思嘉因命召至喜甚以手抚嘉曰吾渴见卿久也遂恩遇如故上方欲以兵革为事而大司农奏计国用不足上深患之以问嘉嘉为进三策其一曰榷天下之利山海之资一切籍于县官行之一年财用丰瞻上大悦兵兴有功而还上利其财故榷法不罢管山海之利自嘉始也居一年嘉告老上曰鉅合侯其忠可谓尽矣遂得爵其子又令郡守择其宗支之良者每岁贡焉嘉子二人长曰搏有父风袭爵次曰挺抱黄白之术比于搏其志尤淡泊也尝散其资拯乡闾之困人皆德之故乡人以春伐鼓大会山中求之以为常赞曰今叶氏散居天下皆不喜城邑惟乐山居氏于闽中者盖嘉之苗裔也天下叶氏虽伙然风味德馨为世所贵皆不及闽闽之居者又多而郝源之族为甲嘉以布衣遇天子爵彻侯位八座可谓荣矣然其正色苦谏竭力许国不为身计盖有以取之夫先王用于国有节取于民有制至于山林川泽之利一切与民嘉为策以榷之虽救一时之急非先王之举也君子讥之或云管山海之利始于盐铁丞孔仅桑弘羊之谋也嘉之策未行于时至唐赵赞始举而用之记增宋唐庚鬭茶记政和二年三月壬戌二三君子相与鬭茶于寄傲斋予为取龙塘水烹之而第其品以某为上某次之某闽人其所赍宜尤高而又次之然大较皆精絶盖尝以为天下之物有宜得而不得不宜得而得之者富贵有力之人或有所不能致而贫贱穷厄流离迁徙之中或偶然获焉所谓尺有所短寸有所长良不虚也唐相李卫公好饮惠山泉置驿传送不远数千里而近世欧阳少师作龙茶录序称嘉祐七年亲享明堂致斋之夕始以小团分赐二府人给一饼不敢碾试至今藏之时熙宁元年也吾闻茶不问团銙要之贵新水不问江井要之贵活千里致水真伪固不可知就令识真已非活水自嘉祐七年壬寅至熙宁元年戊申首尾七年更阅三朝而赐茶犹在此岂复有茶也哉今吾提瓶支龙塘无数十步此水宜茶昔人以为不减清远崃而海道趋建安不数日可至故每岁新茶不过三月至矣罪戾之余上宽不诛得与诸公从容谈笑于此汲泉煑茗取一时之适虽在田野孰与烹数千里之泉浇七年之赐茗也哉此非我君之力欤夫耕凿食息终日蒙福而不知为之者直愚民耳岂吾辈谓耶是宜有所纪述以无忘在上者之泽云元杨维桢煮茶梦记铁龙道人卧石牀移二更月微明及纸帐梅影亦及半窓鹤孤立不鸣命小芸童汲白莲泉燃藁湘竹授以凌霄芽为饮供道人乃游心太虚雍雍凉凉若鸿蒙若皇芒会天地之未生适阴阳之若亡恍兮不知入梦遂坐清真银晖之堂堂上香云帘拂地中着紫桂榻绿璚几看太初易一集集内悉星斗文焕晔爚熠金流玉错莫列爻画若烟云日月交丽乎中天歘玉露凉月冷如氷入齿者易刻因作太虚吟吟曰道无形兮兆无声妙无心兮一以贞百象斯融兮太虚以清歌已光飇起林末激华氛郁郁霏霏绚烂淫艶乃有扈绿衣若仙子者从容来谒云名淡香小字绿花乃捧太玄杯酌太清神明之醴以寿予侑以词曰心不行神不行无为而万化清寿毕纾徐而退复令小玉环侍笔牍遂书歌遗之曰道可受兮不可传天无形兮四时以言妙乎天兮天之先天天之先复何仙移间白云微消绿衣化烟月反明予内间予亦寤矣遂冥神合玄月光尚隐隐于梅花间小芸唿曰凌霄芽熟矣赋增晋杜育荈赋灵山维岳奇产所钟厥生荈草弥谷被岗承丰壤之滋润受甘霖之霄降月惟初秋农功少休结偶同旅是采是求水则氓方之注挹彼清流器泽陶简出自东隅酌之以匏取式公刘惟兹初成沫沈华浮焕如积雪晔若春敷唐顾况茶赋稽天地之不平兮兰何为兮早秀菊何为兮迟荣皇天既孕此灵物兮厚地复糅之而萌惜下国之偏多嗟上林之不志如罗玳筵展瑶席凝藻思开灵液赐名臣留上客谷莺啭宫女嚬泛浓华漱芳津出恒品先众珍君门九重圣寿万春此茶上达于天子也滋饭蔬之精素攻肉食之羶腻发当暑之清吟涤通宵之昬寐杏树桃花之深洞竹林草堂之古寺乘槎海上来飞钖云中至此茶下被于幽人也雅曰不知我者谓我何求可怜翠涧阴中有泉流舒铁如金之鼎越泥似玉之瓯轻烟细珠霭然浮爽气淡淡风雨秋梦里还钱怀中赠橘虽神秘而焉求宋吴淑茶赋夫其涤烦疗渴换骨轻身茶荈之利其功若神则有渠江薄片西山白露云垂绿脚香浮碧乳挹此霜华𨚫兹烦暑清文既传于杜育精思亦闻于陆羽若夫撷此臯卢烹兹苦荼桐君之录尤重仙人之掌难踰豫章之嘉甘露王肃之贪酪奴待枪旗而採摘对鼎䥶以吹嘘则有疗彼斛瘕困兹水厄擢彼阴林得于烂石先火而造乘雷以摘吴主之忧韦曜先沐殊恩陆纳之待谢安诚彰俭德别有产于玉垒造彼金沙三等为号五出成花早春之来賔化横纹之出阳坡复闻灉湖含膏之作龙安骑火之名柏巖兮鹤岭鸠阬兮凤亭嘉雀舌之纤嫩翫蝉翼之轻盈冬芽早秀麦颗先成或重西园之价或侔团月之形并明目而益思岂瘠气而侵精又有蜀冈牛岭洪雅乌程碧涧纪号紫笋为称陟仙厓而花坠服丹丘而翼生至于飞自狱中煎于竹里効在不眠功存悦志或言诗为报或以钱见遗复云叶如栀子花若蔷薇轻飈浮云之美霜笴竹箨之差唯芳茗之为用盖饮食之所资梅尧臣南有嘉茗赋南有山原兮不凿不营乃产嘉茗兮嚣此众氓土膏脉动兮雷始发声万木之气未通兮此已吐乎纤萌一之日雀舌露掇而制之以奉乎王庭二之日乌喙长撷而焙之以备乎公卿三之日枪旗耸搴而炕之将求乎利嬴四之日嫩茎茂团而范之来充乎赋征当此时也女废蚕织男废农耕夜不得息昼不得停取之由一叶而至一掬输之若百谷之赴巨溟华夷蛮貊固日饮而无厌富贵贫贱不时啜而不宁所以小民冒险而竞鬻孰谓峻法之与严刑呜唿古者圣人为之丝枲絺绤而民始衣播之禾麰菽粟而民不饥畜之牛羊犬豕而甘脆不遗调之辛酸咸苦而五味适宜造之酒醴而䜩飨之树之果蔬而荐羞之于兹可谓备矣何彼茗无一胜焉而竞进于今之时抑非近世之人体惰不勤饱食粱肉坐以生疾借以灵荈而消腑胃之宿陈若然则斯茗也不得不谓之无益于尔身无功于尔民也哉原黄庭坚煎茶赋汹汹乎如涧松之发清吹浩浩乎如春空之行白云宾主欲眠而同味水茗相投而不浑苦口利病觧胶涤昬未尝一日不放箸而策茗椀之勋者也予尝为嗣直瀹茗因录其涤烦破睡之功为之甲乙建谿如割䨇井如𨘈日铸如㔢其余苦则辛螫甘则底滞呕酸寒胃令人失睡亦未足与议或曰无甚高论敢问其次涪翁曰味江之罗山严道之蒙顶黔阳之都濡高洙泸川之纳溪梅岭夷陵之压砖临卭之火井不得已而去于三则六者亦可酌兔褐之瓯瀹鱼眼之鼎者也或者又曰寒中瘠气莫甚于茶或济之盐勾贼破家滑窍走水又况鸡苏之与胡麻涪翁于是酌歧雷之醪醴参伊圣之汤液斮附子如博投以𤎅葛仙之垩去藙而用盐去橘而用姜不夺茗味而佐以草石之良所以固太仓而坚作彊于是有胡桃松实菴摩鸭脚勃贺靡芜水苏甘蘜既加臭味亦厚宾客前四后四各用其一少则美多则恶发挥其精神又益于咀嚼盖大匠无可弃之材太平非一士之畧厥初贪味隽永速化汤饼乃至中夜不眠耿耿既作温剂殊可屡歃如以六经济三尺法虽有除治与人安乐宾至则煎去则就榻不游轩后之华胥则化庄周之蝴蝶四言古诗原明陈继儒试茶绮阴攒盖灵草试奇竹炉幽讨松火怒飞水交以淡茗战而肥绿香满路永日忘归五言古诗增唐李白答族姪僧中孚赠玉泉仙人掌茶并序余闻荆州玉泉寺近清溪诸山山洞徃徃有乳窟窟中多玉泉交流其中有白蝙蝠大如鸦按仙经蝙蝠一名仙鼠千岁之后体白如雪栖则倒悬盖饮乳水而长生也其水边处处有茗草罗生枝叶如碧玉唯玉泉真公常采而饮之年八十余岁颜色如桃花而此茗清香滑熟异于他者所以能还童振枯扶人寿也余游金陵见宗僧中孚示余茶数十片拳然重叠其状如手号为仙人掌茶盖新出乎玉泉之山旷古未觌因持之见遗兼赠诗要余答之遂有此作后有高僧大隐知仙人掌茶发乎中孚禅子及青莲居士李白也尝闻玉泉山山洞多乳窟仙鼠如白鸦倒悬清溪月茗生此中石玉泉流不歇根柯洒芳津採服润肌骨丛老卷绿叶枝枝相接连曝成仙人掌似拍洪厓肩举世未见之其名定谁传宗英乃禅伯投赠有佳篇清镜烛无盐顾慙西子妍朝坐有余兴长吟播诸天韦应物喜园中茶生洁性不可污为饮涤尘烦此物信灵味本自出山原聊因理郡余率尔植荒园喜随众草长得与幽人言柳宗元巽上人以竹间自採新茶见赠酬之以诗芳丛翳湘竹零露凝清华复见雪山客晨朝掇灵芽蒸烟俯石濑咫尺凌丹崖圆方丽奇色圭璧无纤瑕唿儿爨金鼎余馥延幽遐涤虑发真照还源荡昬邪犹同甘露饭佛事熏毗耶咄此蓬瀛侣无乃贵流霞孟郊凭周况先辈于朝贤乞茶道意勿乏味心绪病无悰蒙茗玉花尽越瓯荷叶空锦水有鲜色蜀山饶芳丛云根才翦绿印缝已霏红曾向贵人得最将诗叟同幸为乞寄来救此病劣躬刘言史与孟郊洛北野泉上煎茶粉细越笋芽野煎寒溪濵恐乖灵草性觞事皆手亲敲石取鲜火撇泉避腥鳞荧荧爨风铛拾得坠巢薪洁色既爽别浮氲亦殷勤以兹委曲静求得正味真宛如摘山时自啜指下春湘瓷泛轻花涤尽昬渴神此游惬醒趣可以话高人白居易睡后茶兴忆杨同州昨晚饮太多嵬峩连宵醉今朝餐又饱烂熳移时睡睡足摩挲眼眼前无一事信脚绕池行偶然得幽致婆娑绿阴树斑驳青苔地此处置绳床傍边洗茶器白瓷瓯甚洁红炉炭方炽沫下麹尘香花浮鱼眼沸盛来有佳色嚥罢余芳气不见杨慕巢谁人知此味李羣玉龙山人惠石廪茶客有衡岳隐遗予石廪茶自云凌烟露採掇春山芽珪璧相压叠积芳莫能加碾成黄金粉轻嫩如松花红炉爨霜枝越儿斟丹华滩声起鱼眼满鼎漂清霞凝澄坐晓灯痛眼如蒙纱一瓯拂昬寐襟鬲开烦拏顾渚与方山谁人留品差持瓯默吟咏摇膝空咨嗟皮日休茶坞闲寻尧氏山遂入深深坞种荈已成园栽葭宁计亩石洼泉似掬岩罅云如缕好是夏初时白花满烟雨茶人生于顾渚山老在漫石坞语气为茶荈衣香是烟雾庭从𣟓子遮果任獳师虏日晚相笑归腰间佩轻篓茶笋褎然三五寸生必依巖洞寒恐结红铅暖疑销紫汞圆如玉轴光脆似琼英冻每为遇之疎南山挂幽梦茶籝筤篣晓携去蓦箇山桑坞开时送紫茗负处沾清露歇把傍云泉归将挂烟树满此是生涯黄金何足数茶舍阳崖枕白屋几口嬉嬉活棚上汲红泉焙前蒸紫蕨乃翁研茗后中妇拍茶歇相向掩柴扉清香满山月茶灶南山茶事动灶起巖根傍水煮石发气薪然杉脂香青琼蒸后凝绿髓炊来光如何重辛苦一一输膏粱茶焙凿彼碧巖下恰应深二尺泥易带云根烧难碍石脉初能燥金饼渐见干琼液九里共杉林相望在山侧茶鼎龙舒有良匠铸此佳样成立作菌蠢势煎为潺湲声草堂暮云阴松窓残雪明此时勺复茗野语知逾清茶瓯邢客与越人皆能造兹器圆似月魂堕轻如云魄起枣花势旋眼苹沫香沾齿松下时一看支公亦如此煑茶香泉一合乳煎作连珠沸时看蟹目溅乍见鱼鳞起声疑松带雨饽恐烟生翠傥把沥中山必无千日醉陆龟蒙茶坞茗地曲隈回野行多缭绕向阳就中密背涧差还少遥盘云髻慢乱簇香篝小何处好幽期满巖春露晓茶人天赋识灵草自然钟野姿闲来北山下似与东风期雨后探芳去云间幽路危唯应报春鸟得共斯人知茶笋所孕和气深时抽玉笤短轻烟渐结华嫩蘂初成管寻来青霭曙欲去红云暖秀色自难逢倾筐不曾满茶籝金刀噼翠筠织似波纹斜制作自野老携持伴山娃昨日鬭烟粒今朝贮绿华争歌调笑曲日暮方还家茶舍旋取山上材驾为山下屋门因水势斜壁任巖隈曲朝随鸟俱散暮与云同宿不惮採掇劳祇忧官未足茶灶无突抱轻岚有烟映初旭盈锅玉泉沸满甑云芽熟奇香袭春桂嫩色凌秋菊炀者若吾徒年年看不足茶焙左右捣凝膏朝昬布烟缕方圆随样拍次第依层取山谣纵高下火候还文武见说焙前人时时炙花脯茶鼎新泉气味良古铁形状丑那堪风雪夜更值烟霞友曾过赪石下又住清溪口且共荐臯卢何劳倾斗酒茶瓯昔人谢塸埞徒为妍词饰岂如圭璧姿又有烟岚色光参筠席上韵雅金罍侧直使于阗君从来未尝识煑茶闲来松间坐看煑松上雪时于浪花里併下蓝英末倾余精爽健忽似氛埃灭不合别观书但宜窥玉札宋梅尧臣答建州沈屯田寄新茶春芽研白膏夜火焙紫饼价与黄金齐包开青篛整碾为玉色尘远及芦底井一啜同醉翁思君聊引领王仲仪寄鬭茶白乳叶家春铢两直钱万资之石泉味特以阳芽嫩宜言难购多串片大可寸谬为识别人予生固无恨答宣城张主簿遗鸦山茶次其韵昔观唐人诗茶韵雅山嘉雅衔茶子生遂同山名鸦重以初枪旗采之穿烟霞江南虽盛产处处无此茶纤嫩如雀舌煎烹比露芽竞收青篛焙不重漉酒纱顾渚亦颇近蒙顶来以遐䨇井鹰掇爪建溪春剥葩日铸㺯香美天目犹稻麻吴人与越人各各相鬭夸传买费金帛爱贪无夷华甘苦不一致精麤还有差至珍非贵多为赠勿言些如何烦县僚忽遗及我家雪贮䨇砂罂诗琢无玉瑕文字搜怪奇难于抱长虵明珠满纸上剩畜不为奢玩久手生胝窥久眼生花尝闻茗消肉应亦可破瘕饮啜气觉清赏重叹复嗟叹嗟既不足吟诵又岂加我今实强为君莫笑我耶李仲求寄建溪洪井茶七品云愈少愈佳未知尝何如耳因条而答之忽有西山使始遗七品茶末品无水晕六品无沈柤五品散云脚四品浮粟花三品若琼乳二品罕所加絶品不可议甘香焉等差一日尝一瓯六腑无昬邪夜枕不得寐月树闻嗁鸦忧来唯觉衰可验唯齿牙动摇有三四妨咀连左车发亦足惊竦疎疎点霜华乃思平生游但恨江路赊安得一见之煑泉相与夸吕晋叔遗新茶四叶及王游共家原坂岭岁摘建溪春争先取晴景大窠有壮液所发必奇颖一朝团焙成价与黄金逞吕侯得乡人分赠我已幸其赠几何多六色十五饼每饼包青篛红签缠素苘屑之云雪轻啜已神魂惺会待嘉客来侑谈当昼永蔡襄北苑苍山走千里斗落分两骑灵泉出地清嘉卉得天味入门脱世氛官曹真傲吏茶壠造化曾无私亦有意所嘉夜雨作春力朝云护日车千万碧玉枝戢戢抽灵芽採茶春衫逐红旗散入青林下阴崖喜先至新苗渐盈把竞携筠笼归更带山云泻造茶糜玉寸阴间抟金新范里规呈月正圆势动龙初起出焙香花全争夸火候是试茶兔毫紫瓯新蟹眼青泉煑雪冻作成花云闲未垂蘂愿尔池中波去作人间雨原苏轼种茶松间旅生茶已与松俱瘦茨棘尚未容蒙翳争交构天公所遗弃百岁仍稚幼紫笋虽不长孤根乃独寿移栽白鹤岭土輭春雨后弥旬得连阴似许晚遂茂能忘流转苦戢戢出鸟咮未任供臼磨且可资摘嗅千团输大官百饼衒私鬭何如此一啜有味出吾囿增苏轼游惠山敲火发山泉烹茶避林樾明窓倾紫盏色味两奇絶吾生眠食耳一饱万想灭颇笑玉川子饥弄三百月岂如山中人睡起山花发一瓯谁与共门外无来辙问大冶长老乞桃花茶栽东坡周诗记苦荼茗饮出近世初缘厌梁肉假此雪昬滞嗟我五亩园桑麦苦蒙翳不令寸地闲更乞茶子艺饥寒未知免已作太饱计庶将通有无农末不相戾春来冻地裂紫笋森已锐牛羊烦呵叱筐筥未敢睨江南老道人齿发日夜逝他年雪堂品空记桃花裔寄周安孺茶大哉天宇内植物知几族灵品独标奇迥超凡草木名从姬旦始渐播桐君录赋咏谁最先厥传惟杜育唐人未知好论着始于陆常李亦清流当年慕高躅遂使天下士嗜此偶于俗岂但中土珍兼之异邦鬻鹿门有佳士博览无不瞩邂逅天随翁篇章互赓续开园颐山下屏迹松江曲有兴即挥毫灿然存简牍伊余素寡爱嗜好本不笃粤自少年时低回客京毂虽非曳裾者庇荫或华屋颇见绮纨中齿牙厌粱肉小龙得屡试粪土视珠玉团凤与葵花碔砆杂鱼目贵人自矜惜捧玩且缄椟未数日注卑定知䨇井辱于兹自研讨至味识五六自尔入江湖寻僧访幽独高人固多暇探究亦颇熟闻道早春时携籯赴初旭惊雷未破蕾采采不盈掬旋洗玉泉蒸芳馨岂停宿须臾布轻缕火候谨盈缩不惮顷间劳经时废藏蓄髹筒净无染箬笼匀且复苦畏梅润侵暖须人气燠有如刚耿性不受纤芥触又若廉夫心难将微秽凟晴天敞虚府石碾破轻绿永日遇闲宾乳泉发新馥香浓夺兰露色嫩欺秋菊闽俗竞传夸丰腴面如粥自云叶家白颇胜中山醁好是一杯深午窓春睡足清风击两腋去欲凌鸿鹄嗟我乐何深水经亦屡读子咤中泠泉次乃康王谷䗫培顷曾尝瓶罂走僮仆如今老且懒细事百不欲美恶两俱忘谁能强追逐姜盐拌白土稍稍从吾蜀尚欲外形体安能狥心腹由来薄滋味日饭止脱粟外慕既已矣胡为此羇束昨日散幽步偶上天峰麓山圃正春风蒙茸万旗簇唿儿为佳客采制聊亦复地僻谁我从包藏置厨簏何尝较优劣但喜破睡速况此夏日长人间正炎毒幽人无一事午饭饱蔬菽困卧北窓风风微动窓竹乳瓯十分满人世真局促意爽飘欲仙头轻快如沐昔人固多癖我癖良可赎为问刘伯伦胡然枕糟麴秦观茶茶实嘉木英其香乃天育芳不愧杜蘅清堪揜椒菊上客集堂葵圆月探奁盝玉鼎注漫流金碾响丈竹侵寻发美鬯旖旎生乳粟经时不销歇衣袂带纷郁幸蒙巾笥藏苦厌龙兰续愿君斥异类使我全芬馥茶臼幽人躭茗饮刳木事擣撞巧制合臼形雅音伴柷椌虚室困亭午松然明鼎窓唿奴碎圆月搔首闻铮鏦茶仙赖君得睡魔资尔降所宜玉兔擣不必力士扛愿偕黄金碾自比百玉缸彼美制作妙俗物难与䨇晁补之次韵苏翰林五日扬州石塔寺烹茶唐来木兰寺遗迹今未灭僧钟嘲飰后语出饥客舌公今食方丈玉茗摅噫噎当今卧江湖不泣逐臣玦中和似此茗受水不易节轻尘散罗曲乱乳发瓯雪佳辰杂兰艾共弔楚累洁老谦三昧手心得非口诀谁知此间妙我欲希超絶持夸淮北士汤饼供朝啜孙觌饮修仁茶烟云吐长崖风雨暗古县竹舆頳两肩弛担息微倦茗饮初一尝老父有芹献幽姿絶𡡾妩着齿得瞑眩昬昬嗜睡翁唤起风洒面亦有不平心尽从毛孔散陆游夜汲井水煮茶病起罢观书袖手清夜永四邻悄无语灯火正凄冷山童亦睡熟汲水自煎茗锵然辘轳声百尺鸣古井肺腑凛清寒毛骨亦苏省归来月满廊惜蹋疎梅影明高启茶轩摘芳试新泉手涤林下器一榻鬓丝傍轻烟散遥吹不用醒吟魂幽人自无睡御定佩文斋广群芳谱卷十九广羣芳谱御定佩文斋广羣芳谱卷二十茶谱茶三集藻七言古诗增唐刘禹钖西山兰若试茶歌山僧后檐茶数丛春来映竹抽新茸宛然为客振衣起自傍芳丛摘鹰嘴斯须炒成满室香便酌砌下金沙水骤雨松声入鼎来白云满盌花徘徊悠扬喷鼻宿酲散清峭彻骨烦襟开阳崖阴岭各殊气未若竹下莓苔地炎帝虽尝未辨煎桐君有录那知味新芽连拳半未舒自摘至煎俄顷余木兰坠露香微似瑶草临波色不如僧言灵味宜幽寂采采翘英为嘉客不辞缄封寄郡斋甎井铜炉损标格何况蒙山顾渚春白泥赤印走风尘欲知花乳清泠味须是眠云跂石人原卢仝走笔谢孟谏议寄新茶日高丈五睡正浓军将打门惊周公口云谏议送书信白绢斜封三道印开缄宛见谏议面手阅月团三百片闻道新年入山里蛰虫惊动春风起天子须尝阳羡茶百草不敢先开花仁风暗结珠琲瓃先春抽出黄金芽摘鲜焙芳旋封裹至精至好且不奢至尊之余合王公何事便到山人家柴门反关无俗客纱帽笼头自煎喫碧云引风吹不断白花浮光凝碗面一碗喉吻润两碗破孤闷三碗搜枯肠惟有文字五千卷四碗发轻汗平生不平事尽向毛孔散五碗肌骨清六碗通仙灵七碗喫不得也唯觉两腋习习清风生增温庭筠西岭道士茶歌乳窦溅溅通石脉绿尘愁草春江色涧花入井水味香山月当人松影直仙翁白扇霜鸟翎拂坛夜读黄庭经疎香皓齿有余味更觉鹤心通杳冥李郢茶山贡焙歌使君爱客情无已客在金台价难比春风三月贡茶时尽逐红旌到山里焙中清晓朱门开筐箱渐见新芽来陵烟触露不停采官家赤印连帖催朝饥暮匐谁兴哀喧阗竞纳不盈掬一时一饷还成堆蒸之馥之香胜梅研膏架动轰如雷茶成拜表贡天子万人争噉春山摧驿骑鞭声砉流电半夜驱夫谁复见十日王程路四千到时须及清明宴吾君可谓纳谏君谏官不谏何由闻九重城里虽旰食天涯吏役长纷纷使君忧民惨容色就焙尝茶坐诸客几回到口重咨嗟嫩绿鲜芳出何力山中有酒亦有歌乐营房户皆仙家仙家十队酒百斛金丝宴馔随经过使君是日忧思多客亦无言征绮罗𣪞勤绕焙复长叹官府例成期如何吴民吴民莫憔悴使君作相期苏尔秦韬玉採茶歌天柱香芽露香发烂研瑟瑟穿荻篾太守怜才寄野人山童碾破团团月倚云便酌泉声煑兽炭潜然蚌珠吐看着晴天早日明鼎中飒飒筛风雨老翠香尘下才熟搅时绕筯秋云绿躭书病酒两多情坐对闽瓯睡先足洗我胸中幽思清鬼神应愁歌欲成李咸用谢僧寄茶空门少年初志坚摘芳为药除睡眠匡山茗树朝阳偏暖萌如爪拏飞鸢枝枝膏露凝滴圆参差失向兜罗绵倾筐短甑蒸新鲜白苎眼细匀于研甎排古砌春苔干殷勤寄我清明前金槽无声飞碧烟赤兽呵氷急铁喧林风夕和真珠泉半匙青粉搅潺湲绿云轻绾湘娥鬟尝来纵使重支枕蝴蝶寂寥空掩关僧皎然饮茶歌送郑容丹丘羽人轻玉食採茶饮之生羽翼名藏仙府世空知骨化云宫人不识云山童子调金铛楚人茶经虚得名霜天半夜芳草折烂熳缃华啜久生赏君茶味祛我疾使人胸中荡忧慄日上香炉情未毕醉蹋虎溪云高歌送君出宋欧阳修尝新茶呈圣俞建安三千里京师三月尝新茶人情好先务取胜百物贵早相矜夸年穷腊尽春欲动蛰雷未起驱龙蛇夜闻击鼓满山谷千人助呌声喊呀万木寒痴睡不醒唯有此树先萌芽乃知此为最灵物宜其独得天地之英华终朝採摘不盈掬通犀銙小圆复窊鄙哉谷雨枪与旗多不足贵如刈麻建安太守急寄我香篛包裹封题斜泉甘器洁天色好坐中拣择客亦嘉新香嫩色如始造不似来远从天涯停匙侧盏试水路拭目向空看乳花可怜俗夫把金锭勐火炙背如虾蟆由来真物有真赏坐逢诗老频咨嗟须臾共起索酒饮何异奏雅终淫哇次韵再作吾年向老世味薄所好未衰惟饮茶建溪苦远虽不到自少尝见闽人夸每嗤江浙凡茗草丛生狼籍惟藏蛇岂如含膏入香作金饼蜿蜒两龙戏以呀其余品第亦奇絶愈小愈精皆露芽泛之白花如粉乳乍见紫面生光华手持心爱不欲碾有类弄印几成窊论功可以疗百疾轻身久服胜胡麻我谓斯言颇过矣其实最能祛睡邪茶官贡余偶分寄地远物新来意嘉亲烹屡酌不知厌自谓此乐真无涯未言久食成手颤已觉疾饥生眼花客遭水厄疲捧碗口吻无异蚀月蟇僮奴傍视疑复笑嗜好乖僻诚堪嗟更蒙酬句怪可骇儿曹助噪声哇哇双井茶西江水清江石老石上生茶如凤爪穷腊不寒春气早䨇井茅生先百草白毛囊以红碧纱十觔茶养一两芽长安富贵五侯家一啜犹须三日夸宝云日注非不精争新弃旧世人情岂知君子有常德至宝不随时变易君不见建溪龙凤团不改旧时香味色送龙茶与许道人颍阳道士青霞客来似浮云去无蹟夜朝北斗太清坛不道姓名人不识我有龙团古苍璧九龙泉深一百尺凭君汲井试烹之不是人间香味色鬭茶歌年年春自东南来建溪先暖冰微开溪边奇茗冠天下武夷仙人从古栽新雷昨夜发何处家家嬉笑穿云去露芽错落一番荣缀玉含珠散嘉树终朝采掇未盈襜唯求精粹不敢贪研膏焙乳有谁制方中圭兮圆中蟾北苑将期献天子林下雄豪先鬭美鼎磨云外首山铜瓶携江上中𤃩水黄金碾畔绿尘飞碧玉瓯中翠涛起鬭茶味兮轻醍醐鬭茶香兮薄兰芷其间品第胡能欺十目视而十手指胜若登仙不可攀输同降将无穷耻吁嗟天产石上英论功不愧阶前蓂众人之浊我可清千日之醉我可醒屈原试与招魂魄刘伶𨚫得闻雷霆卢仝敢不歌陆羽须作经森然万象中焉知无茶星商山丈人休茹芝首阳先生休采薇长安酒价减千万成都药市无光辉不如仙山一啜好泠然便欲乘风飞君莫羡花间女郎只鬭草赢得珠玑满斗归梅尧臣次韵永叔尝新茶自从陆羽生人间人间相学事新茶当时採摘未甚盛或有高士烧竹煑泉为世夸入山乘露掇嫩嘴林下不畏虎与虵近年建安所出胜天下贵贱求呀呀东溪北苑供御余王家叶家长白芽造成小饼若带銙鬭浮鬭色矜夷华味久𢌞甘竟日在不比苦硬令舌窊此等莫与北俗道只觧白土和脂麻欧阳翰林最别识品第高下无欹斜晴明开轩碾雪末众客共赏皆称嘉建安太守置书角青篛包封来海涯清明才过已到此正是洛阳人寄花兔毛紫盏自相称清泉不必求虾蟇石缾煎汤银梗打粟粒铺面人惊嗟诗肠久饥不禁力一啜入腹鸣咿哇和次韵再作建溪茗株成大树颇殊楚越所种茶先春喊山搯白萼亦异鸟嘴蜀客夸烹新鬭硬要咬盏不同饮酒争画蛇从揉至碾用尽力只取胜负相笑呀谁传䨇井与日注终是品格称草芽欧阳翰林百事得精妙官职况已登清华昔得陇西大铜碾碾多岁久深且窊昨日寄来新脔片包以䕩篛缠以麻唯能䞉啜任腹冷幸免酩酊冠弁斜人言饮多头颤挑自欲清醒气味嘉此病虽得优醉者醉来颠踣祸莫涯不愿清风生两腋但愿对竹兼对花还思退之在南方尝说稍稍能啗蟇古之贤人尚若此我今贫陋休相嗟公不遗旧许频徃何必丝管喧咬哇黄庶家童来持䨇井芽数数饮之輙成诗以示同舍我疑醇醲千古味寂寞散在山茶枝䨇井名入天下耳建溪春色无光辉吾乡茶友若敌国粪土尺璧珍刀圭嗟予奔走车马迹尘埃荆棘生喉颐煮云为腴不可见青泉绿树应相𠷣长须前日千里至百芽包裹林巖姿开缄春风若满手喜气收拾人恐知江南阳和夜欲试小斋独与清风期汲得泉甘火亦得混沌不死诗书肥诗书坐对为主客一啜已见沆𤅈醨通宵安稳睡物外家梦欲遣不肯归不信试来与君饮洗出正性还肝脾苏轼试院煎茶蟹眼已过鱼眼生飕飕欲作松风鸣蒙茸出磨细珠落眩转遶瓯飞雪轻银瓶泻汤夸第二未识古人煎水意君不见昔时李生好客手自煎贵从活火发新泉又不见今时潞公煎茶学西蜀定州花瓷琢红玉我今贫病长苦饥分无玉盌捧蛾眉且学公家作茗饮塼炉石铫行相随不用撑肠拄腹文字五千卷但愿一瓯常及睡足日高时月兔茶环非环玦非玦中有迷离玉兔儿一似佳人帬上月月圆还缺缺还圆此月一缺圆何年君不见鬭茶公子不忍鬭小团上有双衔绶带䨇飞鸾和钱安道寄惠建茶我官于南今几时尝尽溪茶与山茗胸中似记故人面口不能言心自省为君细说我未暇试评其畧差可听建溪所产虽不同一一天与君子性森然可爱不可慢骨清肉腻和且正雪花雨脚何足道啜过始知真味永纵复苦硬终可录汲黯少戆宽饶勐草茶无赖空有名高者妖邪次顽懭体轻虽复强浮汎性滞偏工呕酸冷其间絶品岂不佳张禹纵贤非骨鲠葵花玉𩊓不易致道路幽险隔云岭谁知使者来自西开缄磊落收百饼嗅香嚼味本非别透纸自觉光炯炯粃糠团凤友小龙奴隶日注臣䨇井收藏爱惜待佳客不敢包裹钻权倖此诗有味君勿传空使时人怒生瘿和蒋夔寄茶我生百事常随缘四方水陆无不便扁舟渡江适吴越三年饮食穷芳鲜金𧅴玉脍饭炊雪海螯江柱初脱泉临风饱食甘寝罢一瓯花乳浮轻圆自从舍舟入东武沃野便到桑麻川翦毛胡羊大如马谁记鹿角腥槃筵厨中蒸粟埋饭罋大杓更取酸生涎柘罗铜碾弃不用脂麻白土须盆研故人犹作旧眼看谓我好尚如当年沙谿北苑强分别水脚一线争谁先清诗两幅寄千里紫金百饼费万钱吟哦烹噍两奇絶只恐偷乞烦封缠老妻稚子不知爱一半已入姜盐煎人生所遇无不可南北嗜好知谁贤死生祸福久不择更论甘苦争𡟎妍知君穷旅不自释因诗寄谢聊相镌鲁直以诗馈䨇井茶次其韵为谢江夏无䨇种奇茗汝阴六一夸新书磨成不敢付僮仆自看雪汤生玑珠列仙之儒瘠不腴只有病渴同相如明年我欲东南去画舫何妨宿太湖苏辙和子瞻煎茶年来病嬾百不堪未废饮食求芳甘煎茶旧法出西蜀水声火候犹能谙相传煎茶只煎水茶性仍存偏有味君不见闽中茶品天下高倾身事茶不知劳又不见北方茗饮无不有盐酪椒姜夸满口我今倦游思故乡不学南方与北方铜铛得火蚯蚓呌匙脚旋转秋萤光何时茅檐归去炙背读文字遣儿折取枯竹女煎汤陈襄古灵山试茶歌乳源浅浅交寒石松花堕粉愁无色明皇玉女跨神云鬭翦轻罗缕残碧我闻峦山二月春方归苦雾迷天新雪飞仙鼠潭边兰草齐露芽吸尽香龙脂辘轳绳细井花暖香尘散碧瑠璃椀玉川氷骨照人寒瑟瑟祥风满眼前紫屏冷落沈水烟山月堂轩金鸭眠麻姑痴煑丹井泉不识人间有上仙原黄庭坚以䨇井茶送子瞻人间风日不到处天上玉堂森宝书想见东坡旧居士挥毫百斛泻明珠我家江南摘云腴落硙霏霏雪不如为君唤起黄州梦独载扁舟向五湖增黄庭坚谢送碾赐壑源拣芽矞云从龙小苍璧元丰至今人未识壑源包贡第一春缃匳碾香供玉食睿思殿东金井栏甘露荐椀天开颜桥山事严庀百局补衮诸公省中宿中人传赐夜未央雨露恩光照宫烛左丞似是李元礼好事风流有泾渭肯怜天禄校书郎亲勅家庭遣分似春风饱识大官羊不惯腐儒汤饼肠搜搅十年灯火读令我胸中书传香已戒应门老马走客来问字莫载酒以小团龙及半挺赠无咎并诗用前韵为戏我持玄圭与苍璧以暗投人渠不识城南穷巷有佳人不索㯽榔常晏食赤铜茗椀雨斑斑银粟翻光解破颜上有龙文下棋局探囊赠君诺已宿此物已是元丰春先皇圣功调玉烛晁子胸中开典礼平生自期莘与渭故用浇君磊隗胸莫令鬓毛雪相似曲几蒲团听煑汤煎成车声绕羊肠鸡苏胡麻留渴羌不应乱我官焙香肥如瓠壶鼻雷吼幸君饮此勿饮酒以䨇井茶送孔常父校经同省并门居无日不闻公读书故持茗椀浇舌本要听六经如贯珠心知韵胜舌知腴何似宝云与真如汤饼作魔应午寝慰公渴梦吞江湖博士王扬休碾密云龙同事十三人饮之戏作矞云苍璧小盘龙贡包新样出元丰王郎坦腹饭牀东大官分物来妇翁棘围深锁武成宫谈天进士雕虚空鸣鸠欲雨唤雌雄南岭北岭宫征同午牕欲眠视蒙蒙喜君开包碾春风注汤官焙香出笼非君灌顶甘露椀几为谈天干舌本荅黄冕仲索煎䨇井并简扬休江夏无䨇乃吾宗同舍颇似王安丰能浇茗椀湔祓我风袂欲挹浮丘翁吾宗落笔赏幽事秋月下照澄江空家山鹰爪是小草敢与好赐云龙同不嫌水厄幸来辱寒泉汤鼎听松风夜堂朱墨小灯笼惜无纤纤来捧椀唯倚新诗可传本谢刘景文送团茶刘侯惠我大玄璧上有雌雄䨇凤迹鹅溪水练落春雪粟面一杯增目力刘侯惠我小玄璧自裁半璧煑琼糜收藏残月惜未碾直待匡衡来说诗绛囊团团余几璧因来送我公莫惜箇中渴羌饱汤饼鸡苏胡麻煑同喫晁补之次韵鲁直谢李左丞送茶都城米贵斗论璧长饥茗椀无从识道和何暇索㯽榔惭媿云龙羞肉食壑源万畮不作栏上春伐鼓惊山颜题封进御官有局夜行初不更驿宿氷融太液俱未知寒食新苞随赐烛建安一水去两水易较岂如泾与渭左丞分送天上余我试比方良有似月团清润珍豢羊葵花琐细胃与肠可怜赋罢羣玉晚宁忆睡余䨇井香大胜胶西苏太守茶汤不美夸薄酒鲁直复以诗送茶云愿君饮此勿饮酒次韵相茶真似石韫璧至精那可皮肤识溪芽不给万口须徃徃山毛俱入食云龙正用饷近班乞与麤官诚腼颜崇朝一椀坐官局申旦形清不成宿平生乐此臭味同故人贻我情相烛黄侯发轫日千里天育收驹自汧渭车声出鼎细九盘如此佳句谁能似遣试齐民蟹眼汤扶起醉头湔腐肠颇类它时玉川子破鼻竹林风送香吾侪幽事动不朽但读离骚可无酒晁沖之陆元钧宰寄日注茶我昔不知风雅颂草木独遗茶比讽陋哉徐铉说茶苦欲与淇园竹同种又疑禹漏税九州橘柚当年错包贡腐儒妄测圣人意远物劳民亦安用含桃熟荐当在盘荔子生来枉飞鞚羊葅异好亦何有蚶菜殊珍要非奉君家季疵真祸首毁论徒劳世仍重争新鬭试夸击拂风俗移人可深痛老夫病渴手自煎嗜好悠悠亦从众更烦小陆分日注密封细字蛮奴送枪旗却忆採撷初雪花似是云溪动更期遗我但敲门玉川无复周公梦简江子之求茶政和密云不作团小銙寸许苍龙蟠金花绛囊如截玉绿面彷彿松溪寒人间此品那可得三年闻有终未识老夫于此百不忙饱食但苦夏日长北牕无风睡不解齿颊苦涩思清凉故人新除协律郎交游多在白玉堂拣芽鬭銙皆饫尝幸为传声李太府烦渠折简买头纲杨万里澹菴坐上观显上人分茶分茶何似煎茶好煎茶不似分茶巧蒸水老禅弄泉手隆兴元春新玉爪二者相遭兔瓯面怪怪奇奇真善幻纷如擘絮行太空影落寒江能万变银瓶首下仍尻高注汤作字势嫖姚不须更师屋漏法只问此瓶当响荅紫微仙人乌角巾唤我起看清风生京尘满袖思一洗病眼生花得再明汉鼎难调要公理策勋茗椀非公事不如回施与寒儒归读茶经传衲子谢木韫之舍人送讲筵赐茶吴绫缝囊染菊水蛮砂涂印题进字淳熙钖贡新水芽天珍误落黄茅地故人鸾渚紫微郎金华讲彻花草香宣赐龙焙第一纲殿上走趋明月珰御前啜罢三危露满袖香烟怀璧去归来拈出两蜿蜒雷鸣晦冥惊破柱北苑龙芽内样新铜围银范铸琼尘九天宝月霏五云玉龙䨇舞黄金鳞老夫平生爱煑茗十年烧穿折脚鼎下山汲井得甘冷上山摘芽得苦梗何曾梦到龙游窠何曾梦喫龙芽茶故人分送玉川子春风来自玉皇家鍜圭椎璧调氷水烹龙炰凤搜肝髓石花紫笋可衙官赤印白泥牛走尔故人气味茶样清故人风骨茶样明开缄不但似见面叩之咳唾金玉声麴生劝人堕巾帻睡魔遣我抛书册老夫七椀病未能一啜犹堪坐秋夕葛长庚茶歌柳眼偷看梅花飞百花头上东风吹壑源春到不知时霹雳一声惊晓枝枝头未敢展枪旗吐玉缀金先献奇雀舌含春不解语只有晓露晨烟知带露和烟摘归去蒸来细捣几千杵揑作月团三百片火候调匀文与武碾边飞絮卷玉尘磨下落珠散金缕首山黄铜铸小铛活火新泉自烹煑蟹眼已没鱼眼浮𩘝𩘝松声送风雨定州红玉琢花甆瑞雪满瓯浮白乳绿云入口生香风满口兰芷香无穷两腋飕飕毛窍通洗尽枯肠万事空君不见孟谏议送茶惊起卢仝睡又不见白居易餽茶唤醒禹钖醉陆羽作茶经曹晖作茶铭文正范公对茶笑纱帽笼头煎石铫素虚见雨如丹砂点作满盏菖蒲花东坡深得煎水法酒阑徃徃觅一呷赵州梦里见南泉爱结焚香瀹茗缘吾侪烹茶有滋味华池神水先调试丹田一亩自栽培金翁姹女採归来天炉地鼎依时节炼作黄芽烹白雪味如甘露胜醍醐服之顿觉沉疴甦身轻便欲登天衢不知天上有茶无元洪希文煑土茶歌论茶自古称壑源品水无出中𤃩泉莆中苦茶出土产乡味自汲井水煎器新火活清味永且从平地休登仙王侯第宅鬭絶品揣分不到山翁前临风一啜心自省此意莫与他人传谢应芳阳羡茶南山茶树化刧灰白蛇无复衔子来频年雨露养遗植先春粟粒珠含胎待看茶焙春烟起篛笼封春贡天子谁能遗我小团月烟火肺肝令一洗明高启采茶词雷过溪山碧云暖幽丛半吐枪旗短银钗女儿相应歌筐中摘得谁最多归来清香犹在手高品先将呈太守竹炉新焙未得尝笼盛贩与湖南商山家不解种禾黍衣食年年在春雨原王世贞试虎丘茶洪都鹤岭太麓生北苑凤团先一鸣虎丘晩出谷雨候百草鬭品皆为轻慧水不肯甘第二拟借春芽冠春意陆郎为我手自煎松飇写出真珠泉君不见蒙顶空劳荐巴蜀定红输却宣甆玉氊根麦粉填调饥碧纱捧出䨇蛾眉搊筝炙管且未要隐囊筠榻须相随最宜纤指就一吸半醉倦读离骚时于若瀛龙井茶西湖之西开龙井烟霞近接南峰岭飞流蜜汨写幽壑石磴纡曲片云冷拄杖寻源到上方松枝半落澄潭静铜瓶试取烹新茶涛起龙团沸谷芽中顶无须忧兽迹湖州岂惧涸金沙漫道白芽䨇井嫩未必红泥方印嘉世人品茶未尝见但说天池与阳羡岂知新茗煑新泉团黄分洌浮瓯面二枪浪白附三篇一串应输钱五万五言律诗增唐皇甫冉送陆鸿渐栖霞寺採茶採茶非採菉远远上层崖布叶春风暖盈筐白日斜旧知山寺路时宿野人家借问王孙草何时泛椀花送陆鸿渐山人採茶千峰待逋客香茗复丛生採摘知深处烟霞羡独行幽期山寺远野饭石泉清寂寂燃灯夜相思一磬声钱起过长孙宅与郎上人茶会偶与息心侣忘归才子家玄谈兼藻思绿茗代榴花岸帻看云卷含毫任景斜松乔若逢此不复醉流霞宋梅尧臣颕公遗碧霄峰茗到山春已晚何更有新茶峰顶应多雨天寒始发芽採时林狖静蒸处石泉嘉持作衣囊秘分来五柳家苏轼怡然以垂云新茶见饷报以大龙团仍戏作小诗妙供来香积珍烹具大官拣芽分雀舌赐茗出龙团晓日云菴暖春风浴殿寒聊将试道眼莫作两般看黄庭坚寄新茶与南禅师筠焙熟香茶能医病眼花因甘野夫食聊寄法王家石钵收云液铜缾煑露华一瓯资舌本吾欲问三车曾几谢人送壑源絶品云九重所赐也三伏汗如雨终朝霑我裳谁分金掌露来作玉溪凉别甑软炊饭小炉深炷香曲生何等物不与汝同乡述姪饷日注茶宝銙自不乏山芽安可无子能来日注吾得具风炉夏木啭黄鸟僧牕行白驹谈多唤坐睡此味政时须陆游北巖採新茶用忘怀录中法煎饮槐火初钻燧松风自候汤携篮苔径远落爪雪芽长细啜襟灵爽微吟齿颊香归时更清絶竹影踏斜阳徐照谢徐玑惠茶建山惟上贡采撷极艰辛不拟分奇品遥将寄野人角开秋月满香入井泉新静室无来客碑黏陆羽真七言律诗增唐白居易谢李六郎中寄新蜀茶故情周匝向交亲新茗分张及病身红纸一封书后信绿芽十片火前春汤添勺水煎鱼眼末下刀圭搅麴尘不寄他人先寄我应缘我是别茶人李郢酬友人春暮寄枳花茶昨日东风吹枳花酒醒春晚一瓯茶如云正护幽人壍似雪才分野老家金饼拍成和雨露玉尘煎出照烟霞相如病渴今全校不羡生台白颈鸦薛能谢刘相公寄天柱茶两串春团敌夜光名题天柱印维扬偷嫌曼倩桃无味捣觉嫦娥药不香惜恐被分缘利市尽应难觅为供堂麤官寄与真抛𨚫赖有诗情合得尝原郑谷崃中尝茶簇簇新英摘露光小江园里火煎尝吴僧漫说鸦山好蜀叟休夸鸟嘴香入座半瓯轻泛绿开缄数片浅含黄鹿门病客不归去酒渴更知春味长增徐夤尚书惠蜡面茶武夷春暖月初圆採摘新芽献地仙飞鹊印成香蜡片啼猿溪走木兰船金槽和碾沉香末氷椀轻涵翠缕烟分赠恩深知最异晚铛宜煑北山泉刘兼从弟舍人惠茶曾求芳茗贡芜词果沐颁霑味甚奇龟背起纹轻炙处云头翻液乍烹时老丞倦闷偏宜矣旧客过从别有之珍重宗亲相寄惠水亭山阁自携持宋王禹偁龙凤茶样标龙凤号题新赐得还因作近臣烹处岂期商岭水碾时空想建溪春香于九畹芳兰气囿如三秋皓月轮爱惜不尝惟恐尽除将供养白头亲赵抃次谢许少卿寄卧龙山茶越芽远寄入都时酬唱珍夸互见诗紫玉丛中观雨脚翠峰顶上摘云旗啜多思爽都忘寐吟苦更长了不知想到明年公进用卧龙春色自迟迟欧阳修和梅公仪尝建茶溪山击鼓助雷惊逗晓灵芽发翠茎摘处两旗香可爱贡来䨇凤品尤精寒侵病骨惟思睡花落春愁未解酲喜共紫瓯吟且酌羡君潇洒有余清梅尧臣和杜相公谢蔡君谟寄茶天子岁尝龙焙茶茶官催摘雨前芽团香已入中都府鬭品争传太傅家小石冷泉留早味紫泥新品泛春华吴中内史才多少从此莼羹不足夸尝茶和公仪都篮携具上都堂碾破云团北焙香汤嫩水清花不散口甘神爽味偏长莫夸李白仙人掌且作卢仝走笔章亦欲清风生两腋从教吹去月轮傍蔡襄和孙之翰谢寄茶北苑灵芽天下精要须寒过入春生故人偏爱云腴白佳句遥传玉律清衰病万缘皆絶虑甘香一味未忘情封题尽是山家宝昼日虚堂试品程和杜相公谢寄茶破春龙焙走新茶尽是西溪近社芽才拆缄封思退傅为留甘旨减藏家鲜明香色凝云液清彻神情敌露华𨚫笑虚名陆鸿渐曾无贤相作诗夸苏轼新茶送签判程朝奉以馈其母有诗相谢次韵荅之缝衣送与溧阳尉舍肉怀归颍谷封闻道平反供一笑会须难老待千钟火前试焙分新銙雪里头纲辍赐龙从此升堂是兄弟一瓯林下记相逢次韵曹辅寄壑源试焙新芽仙山灵草湿行云洗遍香肌粉末匀明月来投玉川子清风吹破武林春要知玉雪心肠好不是膏油首面新戏作小诗君勿笑从来佳茗似佳人汲江煎茶活水还须活火煎自临钓石取深清大瓢贮月归春瓮小杓分江入夜缾雪乳已翻煎处脚松风忽作泻时声枯肠未易禁三椀坐听荒城长短更苏辙次韵李公择以惠泉荅章子厚新茶无钖铜瓶手自持新芽顾渚近相思故人赠荅无千里好事安排巧一时蟹眼煎成声未老兔毛倾看色尤宜枪旗携到齐西境更试城南金线奇新诗态度蔼春云肯把篇章枉与人性似好茶常自养交如泉水久弥亲睡浓正想罗声发食饱尤便粥面匀底处翰林长外补明年谁送霅溪春宋城宰韩秉文惠日铸茶君家日铸山前住冬后茶芽麦粒麤磨转春雷飞白雪瓯倾钖水散凝酥谿山去眼尘生面簿领埋头汗匝肤一啜更能分幕府定应知我俗人无次前韵龙鸾仅比闽团酽盐酪应嫌北俗麤採愧吴僧身似腊点须越女手如酥舌根遗味轻浮齿腋下清风稍袭肤七椀未容留客试瓶中数问有余无王令谢张和仲惠宝云茶故人有意真怜我灵荈封题寄荜门与疗文园消渴病还招楚客独醒魂烹来似带吴云脚摘处应无谷雨痕果肯同尝竹林下寒泉犹有惠山存秦观次韵谢李安上惠茶故人早岁佩飞霞故遣长须致茗芽寒橐遽收诸品玉午瓯初试一团花着书懒复追鸿渐辨水犹能效易牙从此道山春困少黄书剩校两三家朱松答卓民表送茶搅云飞雪一番新谁念幽人尚食陈髣髴三生玉川子破除千饼建溪春唤回窈窈清都梦洗尽蓬蓬渴肺尘便欲乘风度芹水却悲狡狯得君嗔周必大次韵王少府送蕉坑茶昏然午枕困漳濵醒以清风赖子真初似参禅逢硬语久如味谏得端人王程不趂清明宴野老先分浩荡春敢向柘罗评绿玉待君同碾试飞尘胡邦衡生日以诗送北苑八銙日注二瓶贺客称觞满冠霞悬知酒渴正思茶尚书八饼分闽焙主簿䨇瓶拣越芽妙手合调金鼎铉清风稳到玉皇家明年勅使宣台餽莫忘幽人赋叶嘉尚长道见和次韵钟山处士映高霞止酒惟亲睡起茶远向溪边寻活水闲于竹里试阳芽一瓯休问帝前席七椀且同僧在家所愧叔孙无五善若为重拜晋君嘉陆游试茶苍爪初惊鹰脱鞴得汤已见玉花浮睡魔何止避三舍欢伯直知输一筹日铸焙香怀旧隐谷帘试水忆西游银缾铜碾俱官样恨欠纤纤为捧瓯喜得建茶玉食何由到草莱重奁初喜坼封开雪霏庾岭红丝硙乳泛闽溪绿地材舌本常留甘尽日鼻端无复鼾如雷故应不负朋游意手挈风炉竹下来效蜀人煎茶戏作长句午枕初回梦蝶牀红丝小硙破旗枪正须山石龙头鼎一试风炉蟹眼汤巖电已能开倦眼春雪不许殷枯肠饭囊酒瓮纷纷是谁赏蒙山紫笋香杨万里以六一泉煑䨇井茶鹰爪新茶蟹眼汤松风鸣雪兔毫霜细参六一泉中味故有涪翁句子香日注建溪当近舍落霞秋水梦还乡何时归上滕王阁自看风炉自煑尝陈蹇叔郎中出闽漕别送新茶李圣俞郎中出手分似头纲别样建溪春小璧苍龙浪得名细泻谷帘珠颗露打成寒食杏花𩛿鹧鸪椀面云萦字兔褐瓯心雪作泓不待清风生两腋清风先向舌端生方岳赵龙学寄阳羡茶为汲蜀井对琼花烹之三印谁分阳羡茶自煎蜀井瀹琼花数间明月玉川屋两腋清风银汉槎团凤烹来奴仆等老龙毕竟当行家相思几梦山阴雪搜搅平生书五车释惠洪与客啜茶戏成道人要我煑温山似识相如病里颜金鼎浪翻螃蟹眼玉瓯绞刷鹧鸪斑津津白乳冲眉上拂拂清风产腋间唤起晴牕春昼梦絶怜佳味少人攀元刘秉忠尝云芝茶铁色皴皮带老霜含英咀美入诗肠舌根未得天真味鼻观先通圣妙香海上精华难品第江南草木属寻常待将肤凑浸微汗毛骨生风六月凉耶律楚材西域从王君玉乞茶因其韵七首积年不啜建溪茶心窍黄尘塞五车碧玉瓯中思雪浪黄金碾畔忆雷芽卢仝七椀诗难得谂老三瓯梦亦赊敢乞君侯分数饼暂教清兴绕烟霞厚意江洪絶品茶先生分出满轮车雪花灎灎浮金蘂玉屑纷纷碎白芽破梦一杯非易得搜肠三椀不能赊琼瓯啜罢酬平昔饱看西山插翠霞高人惠我岭南茶烂赏飞花雪没车玉屑三瓯烹嫩蘂青旗一叶碾新芽顿令衰叟诗魂爽便觉红尘客梦赊两腋清风生坐榻幽欢远胜泛流霞酒仙飘逸不知茶可笑流涎见麴车玉杵和云舂素月金刀带雨剪黄芽试将绮语求茶饮特胜春衫把酒赊啜罢神清淡无寐尘嚣身世便云霞长笑刘伶不识茶胡为买锸漫随车萧萧暮雨云千顷𥖵𥖵春雷玉一芽建郡深瓯吴地远金山佳水楚江赊红炉石鼎烹团月一椀和香吸碧霞枯肠搜尽数杯茶千卷胸中到几车汤响松风三昧手雪香雷震一枪芽满囊垂赐情何厚万里携来路更赊清兴无涯腾八表骑鲸踏破赤城霞啜罢江南一椀茶枯肠历历走雷车黄金小碾飞琼屑碧玉深瓯点雪芽笔阵陈兵诗思勇睡魔卷甲梦魂赊精神爽逸无余事卧看残阳补断霞谢宗可茶筅此君一节莹无瑕夜听松声漱玉华万缕引风归蟹眼半瓶飞雪起龙牙香凝翠发云生脚湿满苍髯浪卷花到手纤毫皆尽力多因不负玉川家谢应芳寄题无钖钱仲毅煑茗轩聚蚊金谷任荤羶煑茗留人也自贤三百小团阳羡月寻常新汲惠山泉星飞白石童敲火烟出青林鹤上天午梦觉来肠欲沸松风吹响竹炉边原明文征明煎茶嫩汤自候鱼生眼新茗还夸翠展旗谷雨江南佳节近惠山泉下小船归山人纱帽笼头处禅榻风花遶𩬆飞酒客不通尘梦醒卧看春日下松扉增徐渭某伯子惠虎丘茗谢之虎丘春茗妙烘蒸七椀何愁不上升青箬旧封题谷雨紫砂新礶买宜兴却从梅月横三弄细搅松风炧一灯合向吴侬彤管说好将书上玉壶氷潘允哲谢人惠茶长日燕台正忆家故人新惠故园茶茸分玉碾闻兰气火煖金铛见雪花漫道玉川阳羡蘂还如鸿渐建溪芽泠然一啜烦襟涤欲御天风弄紫霞陈继儒山中日日试新泉君合前身老玉川石枕月侵蕉叶梦竹炉风软落花烟点来直是窥三昧醒来翻能赋百篇却笑当年醉乡子一生虚掷杖头钱五言排律增唐姚合寄杨工部闻毗陵舍弟自罨溪入茶山采茶溪路好花影半浮沉画舸僧同上春山客共寻芳新生石际幽嫩在山阴色是春光染香惊日色侵试尝应酒醒封进定恩深芳贻千里外怡怡太府吟杜牧题宜兴茶山山实东吴秀茶称瑞草魁剖符虽俗吏修贡亦仙才溪尽停蛮棹旗张卓翠苔柳邨穿窈窕松涧渡喧豗等级云峰峻宽平洞府开拂天闻笑语特地见楼台泉嫩黄金涌牙香紫璧裁拜章期沃日轻骑疾奔雷舞袖岚侵润歌声谷荅𢌞磬音藏叶鸟雪艶照潭梅好是全家到兼为奉诏来树阴香作帐花迳落成堆景物残三月登临怆一杯重游难自尅俛首入尘埃原曹邺故人寄茶劒外九华英缄题下玉京开时微月上碾处乱泉声半夜招僧至孤吟对月烹碧沉霞脚碎香泛乳花轻六腑睡神去数朝诗思清用余不敢费留伴肘书行薛能蜀州郑使君寄鸟嘴茶鸟觜撷浑芽精灵胜镆铘烹尝方带酒滋味更无茶拒碾干声细撑封利颖斜衔芦齐劲实啄木聚菁华盐损添常诫姜宜着更夸得来抛道药携去就僧家旋觉前瓯浅还愁后信赊千慙故人意此惠敌丹砂增宋王禹偁茶园十二韵勤王修岁贡晚驾过郊原蔽芾余千本青葱共一园芽新撑老叶土软迸新根舌小侔黄雀毛狞摘绿猿出蒸香更别入焙火微温採近桐华节生无谷雨痕缄縢防远道进献趂头番待破华胥梦先经阊阖门汲泉鸣玉甃开宴压瑶罇茂育知天意甄收荷主恩沃心同直谏苦口类嘉言未复金銮召年年奉至尊丁谓北苑茶北苑龙茶着甘鲜的是珍四方惟数此万物更无新才吐微茫绿初沾少许春散寻萦树徧急採上山频宿叶寒犹在芳芽冷未伸茅茨溪上焙蓝笼雨中民长疾勾萌拆开齐分两匀带烟蒸雀舌和露叠龙鳞作贡胜诸道先尝祇一人缄封瞻阙下邮传渡江濵特旨留丹禁殊恩赐近臣啜将灵药助用与上尊亲投进英华尽初烹气味真细香胜却麝浅色过于筠顾渚慙投木宜都愧积薪年年号供御天产壮瓯闽七言排律增宋余靖和伯恭自造新茶郡庭无事即仙家野圃栽成紫笋茶疎雨半晴回暖气轻雷初过得新芽烘褫精谨松斋静採撷萦迂涧路斜江水薄煎萍髣髴越瓯新试雪交加一枪试焙春尤早三盏搜肠句更嘉多谢彩笺贻野贶想资诗笔思无涯五言絶句增唐张籍和韦开州盛山茶岭紫芽连白蘂初向岭头生自看家人摘寻常触露行白居易山泉煎茶有怀坐酌泠泠水看煎瑟瑟尘无由持一盌寄与爱茶人宋苏轼赠包安静先生皓色生瓯面堪称雪见羞东坡调诗腹今夜睡应休建茶三十片不审味如何奉赠包居士僧房战睡魔朱子茶坂携籯北岭西采撷供茗饮一啜夜牕寒跏趺谢衾枕七言絶句增唐钱起与赵莒茶宴竹下忘言对紫茶全胜羽客醉流霞尘心洗尽兴难尽一树蝉声片影斜卢纶新茶咏寄上西川相公二十三舅大夫二十舅三献蓬莱始一尝日调金鼎阅芳香贮之玉合寸半饼寄与阿连题数行刘禹钖尝茶生拍芳丛鹰嘴芽老郎封寄谪仙家今宵更有湘江月照出霏霏满盌花白居易萧员外寄新蜀茶蜀茶寄到但惊新渭水煎来始觉珍满瓯似乳堪持翫况是春深酒渴人施肩吾蜀茗词越椀初盛蜀茗新薄云轻处搅来匀山僧问我将何比欲道琼浆𨚫畏嗔姚合乞新茶嫩绿微黄碧涧春采时闻道断荤辛不将钱买将诗乞借问山翁有几人李羣玉荅友寄新茗满火芳香碾麴尘吴瓯湘水绿花新愧君千里分滋味寄与春风酒渴人陆希声茗坡二月山家谷雨天半坡芳茗露华鲜春酲酒病兼消渴惜取新芽旋摘煎成彦雄煎茶岳寺春深睡起时虎路泉畔思迟迟蜀茶倩箇云僧碾自拾枯松三四枝崔道融谢朱韦侍寄贶蜀茶瑟瑟香尘瑟瑟泉惊风骤雨起炉烟一瓯解却山中醉便觉身轻欲上天僧灵一与亢居士青山潭饮茶野泉烟火白云间坐饮香茶爱此山巖下维舟不忍去青溪流水暮潺潺宋林逋烹北苑茶有怀石碾轻飞瑟瑟尘乳花烹出建溪春人间絶品应难识闲对茶经忆故人欧阳修和原父杨州时会堂忆昔尝修守臣职先春自探两旗开谁知白首来辞禁得与金銮赐一杯梅尧臣七宝茶七物甘香杂蘂茶浮花泛绿乱于霞啜之始觉君恩重休作寻常一等夸曾巩闰正月十一日吕殿丞寄新茶偏得朝阳借力催千金一銙过溪来曾坑贡后春犹早海上先尝第一杯寄献新茶种处地灵偏得日摘时春早未闻雷京师万里争先到应得慈亲手自开蹇磻翁寄新茶二首龙焙尝茶第一人最怜溪岸两旗新肯分方銙醒衰思应恐慵眠过一春贡时天上䨇龙去鬭处人间一水争分得余甘慰憔悴碾尝终夜骨毛清尝新茶麦粒收来品絶伦葵花制出样争新一杯永日醒䨇眼草木英华信有神王安石寄茶与和甫綵绛缝囊海上舟月团苍润紫烟浮集英殿里春风晚分到并门想麦秋寄茶与平甫碧月团团堕九天封题寄与洛中仙石楼试水宜频啜金谷看花莫漫煎黄庭坚戏答荆州王克道烹茶二首茗椀难加酒椀醇暂时扶起借糟人何须忍垢不濯足苦学梁州阴子春龙焙东风鱼眼汤箇中即是白云乡更煎䨇井苍鹰爪始耐落花春日长谢公择旧分赐茶三首外家新赐苍龙璧北焙风烟天上来明日蓬山破寒月先甘和梦听春雷文书满案惟生睡梦里鸣鸠唤雨来乞与降魔大圆镜真成破柱作惊雷细题叶字包青箬割取丘郎春信来𢬵洗一春汤饼睡亦知清夜有蚊雷以潞公所惠拣芽送公择次旧韵庆云十六升龙样国老元年密赐来披拂龙文射牛斗外家英鉴似张雷奉同公择作拣芽咏赤囊岁上䨇龙璧曾见前朝盛事来想得天香随御所延春阁道啭轻雷今岁官茶极妙难为赏音者戏作两诗用前韵鸡酥狗蝨难同味怀取君恩归去来青蒻湖边寻顾陆白莲社里觅宗雷乳花翻椀正眉开时若渴羌冲热来知味者谁心已许维摩虽默语如雷奉同六舅尚书咏茶碾煎烹三首要及新香碾一杯不应传宝到云来碎身粉骨方余味莫厌声喧万壑雷风炉小鼎不须催鱼眼长随蟹眼来深注寒泉收第一亦防枵腹爆干雷乳粥琼糜露脚回色香味触映根来睡魔有耳不及掩直拂绳牀过疾雷谢人惠茶一规苍玉琢蜿蜒借有佳人锦叚鲜莫笑持归淮海去为君重试大明泉晁补之和荅曾敬之秘书见招能赋堂烹茶玉泉吟鼎月隳轮姑射风标两絶尘只欠何郎牕畔雪戎葵为我作余春一盌分来百越春玉溪小暑却宜人红尘他日同回首能赋堂中偶坐身次韵提刑毅甫送茶炰羔煑饼渐宜秦愁絶江南一味真健步远梅安用插鹧鸪金盏有余春孙觌李茂嘉寄茶蛮珍分到谪仙家断璧残璋裹绛纱拟把金钗候汤眼不将白玉伴脂麻周必大送陆务观赴七闽提举常平茶事暮年桑苎毁茶经应为征行不到闽今有云孙持使节好因贡焙祀茶人陆游同何元立蔡肩吾至东丁院汲泉煑茶云芽近自峩睂得不减红囊顾渚春旋置风炉清樾下他年奇事记三人饭罢碾茶戏书江风吹雨暗衡门手碾新茶破睡昏小饼龙团供玉食今年也到浣花村试茶北牕高卧鼾如雷谁遣香茶挽梦回绿地毫瓯雪花乳不妨也道入闽来昼卧闻碾茶小醉初消日未晡幽牕催破紫云腴玉川七椀何须尔铜碾声中睡已无戴昺尝茶自汲香泉带落花漫烧石鼎试新茶绿阴天气闲庭院卧听黄蜂报晚衙徐意一北苑茶词官焙春纲入贡时担头猎猎小黄旗甘香不羡尝阳羡密待天颜喜可知金刘着伯坚惠新茶建溪玉饼号无䨇䨇井为奴日铸降忽听松风翻蟹眼却疑春雪落寒江冯璧东坡海南烹茶图讲筵分赐密云龙春梦分明觉亦空地恶九钻黎洞火天游两腋玉川风明施渐赠欧道士卖茶静守黄庭不炼丹因贫却得一身闲自看火候蒸茶熟野鹿衔筐送下山陆容送茶僧江南风致说僧家石上清香竹里茶法藏名僧知更好香烟茶晕满袈裟原王德操谢人送茶谷雨年年僧送茶近来无复及贫家伏龙手制能分饷活火新泉试落霞御定佩文斋广群芳谱卷二十广羣芳谱御定佩文斋广羣芳谱卷二十一茶谱茶四集藻诗散句增宋沈辽新阳一日至东风方猎猎百草尚勾萌灵芽已先捷所採仅毛发厥工巧烹爕甘泉列盎釜炽炭浩旁叠修竹为之规黄金为之梜形摹各臻妙制作易妥帖至尊所虚伫守臣方惕慑其上为虬龙蜿蜒奋鳞鬛稍降乃交凤文翼相盘贴函封趋北道驿使互防挟四方老金玉议论谁敢輙徐玑腊余春未新素质蕴芳菲千夫喏登壠呌啸风雷随雪芽细若针一夕吐清奇天地发宝秘鬼神不敢知旧制尊御膳授职各有司分纲制品目簿尉监视之虽有领督官安敢专所为初纲七七銙次纲数弗差一以荐郊庙二以瀹宾夷天子且谦受他人奚可希唐郑遇嫩芽香且灵吾谓草中英夜月和烟擣寒炉对雪烹宋梅尧臣十片建溪春干云碾作尘天王初受贡楚客已烹新张商英壑源山势上连云全占南州第一春自有化工钟粹气特生灵叶奉严宸杨万里白锦秋鹰微露爪青瑶晓树未成芽松梢鼓吹涛翻鼎瓯面云烟乳作花郑清之一杯春露暂留客两腋清风几欲仙可但唤回槐国梦不妨更举赵州禅戴翼骚客醉眠肠正苦睡魔退听骨先寒未堪八饼供龙焙且遣一旗登虎坛增晋张载芳茶冠六情溢味播九区唐杜甫落日平台上春风啜茗时张籍药看辰日合茶过卯时煎原白居易留饧和冷粥出火煑新茶增于鹄鹿裘长酒气茅屋有茶烟温庭筠採茶溪树绿煑药石泉清许浑晒药竹斋暖擣茶松院深宋钱惟演春茶泛雪液晓饭荐兰蒸宋庠香浓烟穗直色嫩乳花圆宋祁瓯洁凝芳乳罗纤撼缥尘梅尧臣汤嫩乳花浮香新舌甘永欧阳修共约试新茶枪旗几时绿王安石酒醪犹美好茶荈正芳新原苏轼赤泥开方印紫饼截圆玉黄庭坚建溪有灵草能脱诗人骨增陆游兔瓯泛玉尘香雪两超胜张舜民玉尺锋稜耸银槽样度窊戴复古开瓮尝春酒租山摘早茶陈与义何以同岁暮共此晴云椀原明陆树声风鼎翻云液春芽熟乳花增唐李嘉祐幸有香茶留释子不堪秋草送王孙白居易闲吟工部新来句渴饮毘陵远到茶春风小榼三升酒寒食深炉一椀茶李渉山中朅来採新茗新花乱发前山顶崔珏银瓯贮浪水一掬松雨声来乳花熟宋宋祁初笋一枪知採候乱花三沸记烹时文彦博旧谱最称蒙顶味露芽云液胜醍醐余靖僧来便学尝茶诀白乳旗枪带露收梅尧臣拣芽几日始能就碾月一罂初霁来王珪云叠乱花争一水凤团双影贡先春黄夷简宿雨一畨蔬甲嫩春山几倍茗旗香苏轼独携天上小团月来试人间第二泉红焙浅瓯新活火龙团小碾鬭晴窗何须魏帝一丸药且尽卢仝七椀茶上人问我迟留意待赐头纲八饼茶张舜民官园老兵朝入城报道新芽已堪摘香如桃蕊色如曲蟹眼松声浮艾叶黄庭坚香苞解尽宝带銙墨面𥔤出明窗尘晁补之闾侯贡璧琢苍玉中有掉尾寒潭龙陈师道得诺向来轻季子打门何日走周公洪刍松鸣汤鼎茶初熟雪压炉灰水渐低王庭珪玉局偶然留妙语焦坑从此贵新茶周必大商岭烹来思旧漾洛泉煎处叹新芽陆游茶分正焙新开箬水浥中泠自候汤戴复古午枕不成春草梦落花风静煑茶香戴昺砖炉春煑兔毫玉石鼎月翻鱼眼汤元张翥茶香夜煑苓泉活琴思秋翻鹤帐清唐王维石脣安茶臼李嘉祐绿茗盖春山孟郊茗啜绿凈花于鹄擣茶书院静白居易阳丛抽茗芽笼暖焙茶烟茶香飘紫笋破睡见茶功朱庆余绿茗香酲酒许浑秋茶垂露细露茗山厨焙薛能茶美梦初惊皮日休𤋎茶拾野巢郑谷茶香紫笋露李中茶美睡心爽泉美茶香异僧修睦茶碾去年春宋林逋阁掩茶烟晚余靖茶圃一旗春王安石浮荈白云香水甘茶串香陆游村女卖秋茶怀茶就井煎元黄庚茶煎谷雨春李孝光茶香邻屋借郭钰红雨长茶芽唐白居易渴尝一椀绿昌明酒渴春深一椀茶李洞顾渚香浮瀹茗花张蠙笼开鹦鹉报煎茶韩偓一瓯香沫火前茶卢延让茶香时泼涧中泉宋杨亿茗粥露芽销昼梦林逋霏霏茶霭出松梢宋祁採忆春山露满旗苏轼细雨足时茶户喜晁补之破睡枪旗引兴长陆游日铸珍芽开小缶睡起何妨自硙茶北苑茶新带銙方长毫瓯小聚茶香戴复古入崃先租谷雨茶金王元节又将新火试新茶刘铎新诗吟罢自煎茶元袁桷侧岸採茶敲石火倪瓒人语烟中始焙茶春茶已放仙人掌山中茶焙隔林烟竹林烟幕煑茶香明王世贞隐囊匡坐自煎茶窗前竹色分茶盌何景明茗叶松花进晚餐徐渭䨇枣沉茶紫茧微词增金蔡伯坚好事近天上赐金奁不减壑源三月午椀春风纤手看一时如雪幽人只惯茂林前松风听清絶无奈十年黄卷向枯肠搜彻高士谈好事近谁扣玉川门白绢斜封团月晴日小窗活火响一壶春雪可怜桑苎一生颠文字更清絶真拟驾风归去把三山登彻宋黄庭坚阮郎归摘山初制小龙团色和香味全碾声初断夜将阑烹时鹤避烟消滞思解尘烦金瓯雪浪翻只愁啜罢月流天余清搅夜眠又烹茶留客驻雕鞍有人愁远山别郎容易见郎难月斜窗外山归去后忆前欢画屏金博山一杯春露莫留残与郎扶玉山又歌停檀板舞停鸾高阳饮兴阑兽烟喷尽玉壶干香分小凤团雪浪浅露花圆捧瓯春笋寒绛纱笼下跃金鞍归时人倚栏又黔中桃李可寻芳摘茶人自忙月团犀胯鬭圆方研膏入焙香青箬裹绛纱囊品高闻外江酒阑传盌舞红裳都濡春味长原谢逸武陵春画烛笼纱红影乱门外紫骝嘶分破云团月影亏雪浪皱清漪捧盌纤纤春笋瘦乳雾泛氷甆两腋清风拂袖飞归去酒醒时增苏轼西江月龙焙今年絶品谷帘自古珍泉雪芽䨇井散神仙苗裔来从北苑汤发云腴酽白盏浮花乳轻圆人间谁敢更争妍鬭取红窗白面黄庭坚西江月龙焙头纲春草谷帘第一泉香已醺浮蚁嫩鹅黄想见翻匙雪浪兔褐金丝宝盌松风蟹眼新汤无因更发次公狂甘露来从仙掌踏莎行画皷催春蛮歌走向火前一焙争春长低株摘尽到高株高株别是闽溪样碾破春风香凝午帐银瓶雪滚翻轻浪今宵无睡酒醒时摩围影在秋江上苏轼行香子绮席才终欢意犹浓酒阑时高兴无穷共夸君赐初拆臣封看分香饼黄金缕密云龙鬭赢一水功敌千钟觉凉生两腋清风暂留红袖少𨚫纱笼放笙歌散庭馆静畧从容黄庭坚品令凤舞团团饼恨分破教孤另金渠体净只轮慢碾玉尘光莹汤响松风早减了二分酒病味浓香永醉乡路成佳境恰如灯下故人万里归来对影口不能言心下快活自省党怀英青玉案红莎绿蒻春风饼趁梅驿来云岭紫柱崖空琼窦冷佳人𨚫恨等闲分破缥缈䨇鸾影一瓯月露心魂醒更送清歌助幽兴痛饮休辞今夕永与君洗尽满襟烦暑别作高寒境米芾满庭芳雅燕飞觞清谈挥尘使君高会羣贤密云䨇凤初破缕金团窗外炉烟自动开缾试二品香泉轻涛起香生玉尘雪溅紫瓯圆娇鬟宜美盻䨇擎翠袖稳步红莲坐中客翻愁酒醒歌阑点上纱笼画烛花骢弄月影当轩频相顾余欢未尽欲去且流连黄庭坚满庭芳北苑龙团江南鹰爪万里名动京关碾深罗细琼蕊暖生烟一种风流气味如甘露不染尘凡纤纤捧水甆莹玉金缕鹧鸪斑相如方病酒银瓶蟹眼波怒涛翻为扶起樽前醉玉颓山饮罢风生两腋醒魂到明月轮边归来晚文君未寝相对小窗前苏轼水调歌头已过几番雨前夜一声雷枪旗争战建溪春色占先魁採取枝头雀舌带露和烟擣碎结就紫云堆轻动黄金碾飞起绿尘埃老龙团真凤髓点将来兔毫盏里霎时滋味舌头回唤醒青州从事战退睡魔百万梦不到阳台两腋清风起我欲上蓬莱黄庭坚看花回夜永兰堂醺饮半倚颓玉烂漫坠钿堕履是醉时风景花暗残烛欢意未阑舞燕歌珠成断续催茗饮旋煑寒泉露井缾窦响飞瀑纤指缓连环动触渐泛起满瓯银粟香引春风在手似粤岭闽溪初采盈掬暗想当时探春连云寻篁竹怎归得鬓将老付与杯中绿别录原世说简文云刘尹茗柯有实理注谓如茗之枝柯虽小中有实理非外博而中虗也增顾渚山茶记顾渚山中有鸟如鸜鹆而色苍每至正二月作声曰春起也三四月云春去也採茶人唿为唤春鸟原东坡杂记茶欲其白常患其黑墨则反是然墨磨隔宿则色暗茶碾过日则香减颇相似也茶以新为贵墨以古为佳又相反矣茶可于口墨可于目蔡君谟老病不能饮则烹而玩之吕行甫好藏墨而不能书则时磨而小啜之此又可以发来者之一笑也温公与子瞻论茶墨云茶与墨二者正相反茶欲白墨欲黑茶欲重墨欲轻茶欲新墨欲陈子瞻云上茶妙墨俱香是其德同也皆坚是其操同也譬如贤人君子黔皙美恶之不同其德操一也温公以为然山谷集相茶瓢与相邛竹同法不欲肥而欲瘦但须饱风霜耳增演繁露东坡后集二从驾景灵宫诗云病贪赐茗浮铜叶按今御前赐茶皆不用建盏用大汤𤮕色正白但其制样似铜叶汤𤮕耳铜叶色黄褐色也资暇录始建中蜀相崔宁之女以茶杯无衬病其熨指取楪子承之既啜而杯倾乃以蜡环楪子之央其杯遂定即命匠以漆环代蜡进于蜀相蜀相奇之为制名而话于賔亲人人为便用于代是后传者更环其底愈新其制以至百状焉贞元初青郓油绘为荷叶形以衬茶椀别为一家之楪今人云杔子始此非也蜀相即今昇平崔家茶史刘晔字子仪尝与刘筠饮茶问左右汤滚也未众曰已滚筠曰佥曰鲧哉烨应声曰吾与点也原种植茶性恶水宜肥地斜坡阴地走水处用糠与焦土种之每一圈可用六七十粒覆土厚一寸出时勿耘草旱以米泔水浇常以小便粪水或蚕沙壅之水浸根必死三年后可採茶凡种相离二尺一丛增大观茶论植产之地崖必阳圃必阴盖石之性寒其叶抑以瘠其味疎以薄必资阳和以发之土之性敷其叶疏以暴其味强以肆必资阴荫以节之阴阳相济则茶之滋长得其宜茶解茶地南向为佳向阴者遂劣故一山之中美恶大相悬也茶固不宜加以恶木惟桂梅辛夷玉兰玫瑰苍松翠竹与之间植足以蔽覆霜雪掩映秋阳其下可植芳兰幽菊清芬之物最忌菜畦相逼不免渗漉滓厥清真原採造採茶以谷雨前者佳制茶择净微蒸候变色摊开扇去气揉做毕火气焙干以箬叶包之语曰善蒸不若善炒善晒不如善焙盖茶以炒而焙者佳耳增西溪丛语建州龙焙面北谓之北苑有一泉极清澹谓之御泉用其池水造茶即坏茶味唯龙团胜雪白茶二种谓之水芽先蒸后拣每一芽先去外两小叶谓之乌带又次取两嫩叶谓之白合留小心芽置于水中唿为水芽聚之稍多即研焙为二品即龙团胜雪白茶也大观茶论茶工作于惊蛰尤以得天时为急轻寒英华渐长条达而不廹茶工从容致力故其色味两全若或时旸鬰燠芽甲奋暴促工暴力随藁晷刻所廹有蒸而未及压压而未及研研而未及制茶黄留积其色味所失已半故焙人得茶天为庆撷茶以黎明见日则止用爪断芽不以指揉虑气污熏渍茶不鲜洁故茶工多以新汲水自随得芽则投诸水凡芽如雀舌谷粒者为鬭品一鎗一旗为拣芽二鎗二旗为次之余斯为下茶之始芽萌则有白合既撷则有乌带白合不去害茶味乌带不去害茶色茶之美恶尤系于蒸芽压黄之得失蒸太生则芽滑故色清而味烈过熟则芽烂故茶色赤而不胶压久则气竭味漓不及则色暗味澁蒸芽欲及熟而香压黄欲膏尽亟止如此则制造之功十已得七八矣涤芽惟洁濯器惟凈蒸压惟其宜研膏惟热焙火惟良饮而有少砂者涤濯之下精也文理燥赤者焙火之过熟也夫造茶先度日晷之短长均工力之众寡会采择之多少使一日造成恐茶过宿则害色味北苑别录采茶之法须是侵晨不可见日晨则露未晞茶芽肥润见日则为阳气所薄使芽之膏腴内耗至受水而不鲜明故每日常以五更挝鼓集羣夫于凤凰山监采官人给一牌入山至辰刻则复鸣锣以聚之恐其踰时贪多务得也茶录茶有真香而入贡者微以龙脑和膏欲助其香建安民间试茶皆不入香恐夺其真若烹点之际又杂珍菜香草其夺益甚正当不用茶味主于甘滑惟北苑凤凰山连属诸焙所产者味佳隔溪诸山虽及时加意制作色味皆重莫能及也又有水泉不甘能损茶味前世之论水品者以此煑泉小品茶之团者片者皆出于碾硙之末既损真味复加油垢即非佳品总不若今之芽茶也葢天然者自胜耳曾茶山日铸茶诗宝銙不自乏山芽安可无苏子瞻壑源试焙新茶诗要知玉雪心肠好不是膏油首面新是也且末茶瀹之有屑滞而不爽知味者当自辨之芽茶以火作者为次生晒者为上亦更近自然且断烟火气耳况作人手器不洁火候失宜皆能损其香色也生晒茶瀹之瓶中则枪旗舒畅清翠鲜明尤为可爱茶疏清明谷雨摘茶之候也清明太早立夏太迟谷雨前后其时适中若肎再迟一二日期待其气力完足香烈尤倍易于收藏虽稍长大故是嫩枝柔叶也生茶初摘香气未透必借火力以发其香然性不耐劳炒不宜久多取入铛则手力不匀久于铛中过熟而香散矣甚且枯焦何堪烹点炒茶之器最忌新铁铁腥一入不复有香尤忌脂腻害甚于铁须豫一取一铛耑用炊饭无得别作他用炒茶之薪仅可树枝不用干叶干则火力勐炽叶则易𦦨易灭铛必磨莹旋摘旋炒一铛之内仅容四两先用文火次用武火催之手加木指急急钞转以半熟为度微俟香发是其候矣岕茶不炒甑中蒸熟然后烘焙缘其摘迟枝叶微老炒亦不能使软徒枯碎耳亦有一种极细炒岕乃采之他山炒焙以欺好奇者彼中甚爱惜茶决不忍乘嫩摘採以伤树本𡵚茶笺採茶雨前则精神未足夏后则梗叶太麤然茶以细嫩为妙须当交夏时看风日晴和月露初收亲自监採人篮烈日之下又防篮内鬰蒸须伞葢至舍速倾净匾薄摊细拣枯枝病叶蛸丝青牛之类一一剔去方为精洁也蒸茶须看叶之老嫩定蒸之迟速以皮梗碎而色带赤为度若太熟则失鲜其锅内须频换水葢熟汤能夺茶味也茶焙每年一修修时杂以湿土便有土气先将干柴隔宿薰烧令焙内外干透先用麤茶入焙次日然后以上品焙之焙上之帘又不可用新竹恐惹竹气又须匀摊不可厚薄如焙中用炭有烟者急剔去又宜轻摇大扇使火气旋转竹帘上下更换若火太烈恐黏焦气太煖色泽不佳不易帘又恐干湿不匀须要看到茶叶梗骨处俱已干透方可并作一帘或两帘寘在焙中最高处过一夜仍将焙中炭留数茎于灰烬中微烘之至明早可收藏矣屠隆茶笺採茶不必太细细则芽初萌而味欠足不必太青青则茶已老而味欠嫩须在谷雨前后觅成梗带叶微绿色而团且厚者为上闻龙茶笺茶初摘时须拣去枝梗老叶惟取嫩叶又须去尖与柄恐其易焦此松萝法也炒时须一人从傍扇之以祛热气否则黄色香味俱减炒起出铛时置大磁盘中仍须急扇令热气稍退以手重揉之再散入铛文火炒干入焙葢揉则其津上浮点时香味易出田子艺以生晒不炒不揉者为佳亦未之试耳原贮茶茶之味清而性易移藏法喜温燥而恶冷湿喜清凉而恶蒸鬰喜清独而忌香臭藏用火焙不可晒入磁瓶密封口毋令湿气得侵又勿令洩气安顿须在坐卧之处逼近人气则常温不寒必在板房则燥土室则蒸又要透风勿置幽隐之处尤易蒸湿兼恐有失点检世人多用竹器贮茶虽复多用箬护然箬性峭劲不甚伏帖风湿易侵至于地炉中顿万万不可人有以竹器盛茶置被笼中用火即黄除火即润忌之忌之茶性畏纸纸成于水中受水气多也纸裹一夕随纸作气茶味尽矣虽火中焙出少顷即润日用所须贮小罂中箬包苎扎亦勿见风时用火焙不可晒宜置之案头勿近有气味物若茶多者藏宜用磁瓮大容一二十觔四围厚箬中贮茶须极燥极新专供此事久乃愈佳不必岁易茶须筑实仍用厚箬填紧瓮中加以箬以真皮纸包之苎麻𦂳扎压以大新砖勿令微风得入可以接新其阁𢇮之方宜砖底数层四围砖砌形若火炉愈大愈善勿近土墙顿瓮其上随时取灶下火灰候冷簇于瓮傍半尺以外仍随时取火灰簇之令裹灰常燥以避风湿𨚫忌火气入瓮则能黄茶增茶录藏茶宜蒻叶而畏香药喜温燥而忌湿冷故收藏之家以蒻叶封裹入焙中两三日一次用火常如人体温温则御湿润快雪堂漫录徐茂吴云藏茶法实茶大瓮底置箬封固倒放则过夏不黄以其气不外泄也子晋云当倒放有葢缸内缸宜砂底则不生水而常燥时常封固不宜见日见日则生翳损茶色矣藏又不宜热处新茶不宜骤用过黄梅其味始足茶笺藏茶新净磁罈週廻用干箬叶密砌将茶渐渐装进摇实不可用手掯上覆干箬数层又以火炙干炭铺罈口扎固近有以夹口钖器贮茶者更燥更密葢磁罈犹有微罅透风不如钖者坚固也原烹茶世人情性嗜好各殊而茶事则十人而九竹炉火候茗椀清缘煑引风之碧云倾浮花之雪乳非借汤勋何昭茶德略而言之其法有五一择水水泉不美茶味顿失山泉为上江水次之如用井水须多汲者佳若混浊咸苦切忌不可用二简器砂䂪煑水磁壶注汤白瓯供酌咸为上品然须点简净洁若近腥羶油腻等物则茶之真味俱败三曰忌混茶性最娇易惹诸味若以一切辛辣咸甜之物点茶则茶味㮣被混扰四曰慎烹煮李约性能辨茶尝曰茶须缓火炙活火煎活火谓炭之有焰者当使汤无妄沸庶可养茶始则鱼目散布微微有声中则四边泉涌累累连珠终则腾波皷浪水气全消谓之老汤取起待沸止汤清用以点茶冲美清快茶味始全三沸之法非活火不可若柴薪浓烟最损茶味顾况云文火细烟小鼎长泉苏子瞻云活水仍须活火烹自临钓石汲深清文衡山云瓦瓶新汲山泉水纱帽笼头手自煎又东坡煎茶歌蟹眼已过鱼眼生飕飕欲作松风鸣蒙茸出磨细珠落眩转遶瓯飞雪轻又谢宗论茶候蟾背之芳香观虾目之沸涌皆可谓深于茶者五辨色未点之先须以温汤洗茶去其尘土冷气壶瓯亦宜泡净拭干然后酌茶则碧绿清香色味俱全如茶洁净勿洗增茶经其火用炭次用劲薪其炭曾经燔炙为膻腻所及及膏木败器不用之古人有劳薪之味信哉其水用山水上江水中井水下其山水拣乳泉石池漫流者上其瀑涌湍潄勿食之久食令人有颈疾又多别流于山谷者澄浸不洩自火天至霜郊以前或潜龙蓄毒于其间饮者可决之以流其恶使新泉涓涓然酌之其江水取去人远者井取汲多者其沸如鱼目微有声为一沸缘边如涌泉连珠为二沸腾波皷浪为三沸已上水老不可食也初沸则水合量调之以盐味谓弃其啜余无廼𪉦𪊇而钟其一味乎第二沸出水一瓢以竹筴环激汤心则量未当中心而下有顷势若奔涛溅沫以所出水止之而育其华也凡酌置诸椀令沫饽匀沫饽汤之华也华之薄者曰沫厚者曰饽细轻者曰花如枣花漂漂然于环池之上又如廻潭曲渚青萍之始生又如晴天爽朗有浮云鳞然其沫者若绿钱浮于水湄又如菊英堕于樽俎之中饽者以滓煑之及沸则重华累沫皤皤然若积雪耳荈赋所谓焕如积雪晔若春敷有之第一煑水沸而弃其沫之上有水膜如黑云母饮之则其味不正其第一者为隽永或留熟以贮之以备育华救沸之用诸第一与第二第三盌次之第四第五盌外非渴甚莫之饮凡煑水一升酌分五盌乘热连饮之以重浊凝其下精英浮其上如冷则精英随气而竭饮啜不消亦然矣茶性俭不宜广则其味黯淡且如一满盌啜半而味寡况其广乎其色缩也其罄𣣑也其味甘槚也不甘而苦荈也啜苦咽甘茶也採茶录代宗朝李季卿刺湖州至维扬逢陆鸿渐抵杨子驿将食李曰陆君别茶闻扬子南𤃩水又殊絶今者二妙千载一遇命军士谨慎者深入南𤃩陆利器以俟俄而水至陆以杓扬水曰江则江矣非南𤃩似临岸者使者曰某棹舟深入见者累百敢有绐乎陆不言既而倾诸盆至半陆遽止之又以杓扬之曰自此南𤃩者矣使者蹶然驰白某自南𤃩赍至岸舟荡覆过半惧其尠挹岸水增之处士之鉴神鉴也某其敢隐焉原清异录沙门福全能注汤幻茶成诗一句并点四瓯泛乎汤表檀越日造门求观汤戏全自咏诗曰生成𥵃里水丹青巧画工夫学不成𨚫笑当年陆鸿渐煎茶赢得好名声增清异录茶至唐始盛近世有下汤运匕别施妙诀使茶纹水脉成物象者禽兽虫鱼花草之属纤巧如画但须臾即就散灭此茶之变也时人谓之茶百戏潘子真诗话叶涛诗极不工而喜赋咏尝有试茶诗云碾成天上龙兼凤煑出人间蟹与虾好事者戏云此非试茶乃碾玉匠人尝南食也澄怀录蔡君谟汤取嫩而不取老为团饼茶发耳今旗芽枪甲汤不足则茶神不透茶色不明故茗战之捷尤在五沸闻雁斋笔谈茶既就筐其性必发于日而遇知己于水然非煑之茶灶茶炉则亦不佳故曰饮茶富贵之事也赵长白自言吾生平无他幸但不曾饮井水耳此老于茶可谓能尽其性者今亦老矣甚穷大都不能如曩时犹摩挲万卷中作茶史故是天壤间多情人也茶笺茶壶以小为贵每一客壶一把任其自斟自饮方为得趣何也壶小则香不涣散味不躭阁况茶中香味不先不后只有一时太早则未足太迟则已过见得恰好一泻而尽化而裁之存乎其人茶解烹茶宜甘泉次梅水梅雨如膏万物赖以滋养其味独甘梅后便不堪饮罗𡵚茶记烹茶水之功居六无泉则用天水秋雨为上梅雨次之秋雨冽而白梅雨醇而白雪水五谷之精也色不能白茶说汤者茶之司命故候汤最难未熟则茶浮于上谓之婴儿汤而香则不能出过熟则茶沉于下谓之百寿汤而味则多滞善候汤者必活火急扇水面若乳珠其声如松涛此正汤候也器具精洁茶愈为之生色今时姑苏之钖注时大彬之沙壶汴梁之汤铫湘妃竹之茶灶宣成窰之茶盏高人词客贤士大夫莫不为之珍重即唐宋以来茶具之精未必有如斯之雅致原用茶神农食经茶茗久服令人有力悦志博物志饮真茶令人少眠华陀食论茶久服益意思壶居士食忌苦茶久食羽化与韮同食令人体重陶弘景杂录芳茶轻身换骨昔丹丘子黄山君服之东坡集除烦去腻世固不可以无茶然暗中损人殆谓不少增广雅荆巴间採叶作饼叶老者饼成以米膏出之欲煑茗饮先炙令赤色捣末置瓷器中以汤浇覆之用葱姜橘子芼之其饮醒酒原拌茶邺侯家传唐德宗好茶加酥椒之类李泌戏为诗旋沬翻成碧玉池添酥散作琉璃眼茶谱木樨茉莉玫瑰蔷薇蕙兰莲橘栀子木香梅花皆可作茶诸花开时摘其半含半放蕊之香气全者量其茶叶多少摘花为茶三停茶一停花用磁礶一层茶一层花相间至满纸箬絷固入锅重汤煑之取出待冷用纸封裹火上焙干收用增茶谱莲花茶于日未出时将半含莲花拨开放细茶一撮纳满蕊中以麻皮畧絷令其经宿次早摘花倾出茶叶用建纸包茶焙干再如前法又将茶叶入别蕊中如此者数次取出焙干收用不胜香美清异录漏影春法用镂纸贴盏糁茶而去纸伪为花身别以荔肉为叶松实鸭脚之类为蕊沸汤点搅原东坡杂记唐人煎茶用姜故薛能诗云盐损添常戒姜宜着更夸据此则又有用盐者矣近世有用此二物者輙大笑之然茶之中等者用姜煎信佳也盐则不可增干淳岁时记禁中大庆会用大镀金𤮕以五色果簇饤龙凤谓之绣茶云林遗事倪元镇素好饮茶在惠山中用核桃松子肉和真粉成小块如石状置茶中名曰清泉白石茶有赵行恕者宋宗室也慕元镇清致访之坐定童子供茶行恕连啖如常元镇艴然曰吾以子为王孙故出此品乃畧不知风味真俗物也自是交絶原鬭茶茶录建安鬭茶以水痕先没者为负耐久者为胜相去一水两水耳增茶录茶色贵白而饼茶多以珍膏油其面故有青黄紫黑之异善别茶者正如相工之眎人气色也隐然察之于内以肉理润者为上既已末之黄白者受水昬重青白者受水详明故建安人鬭试以青白胜黄白原收子寒露收茶子晒干以湿沙土拌匀盛筐内附见论水洞庭张山人云山顶泉清而轻山下泉清而重石中泉清而甘沙中泉清而冽土中泉清而厚流动者良于安静负阴者胜于向阳山削者泉寡山秀者有神真源无味真水无香惠山寺东为观泉亭堂曰漪澜泉在亭中二井石甃相去只尺方圆异形汲者多由圆井葢方动圆静静清而动浊也流过漪澜从石龙口中出下赴大池者有土气不可汲泉流冬夏不涸张又新品为天下第二泉食物本草梅雨时置大缸收水煎茶甚美经宿不变色易味贮瓶中可经久梅雨水洗癣疥灭瘢痕入酱令易熟沾衣便腐澣垢如灰汁有异它水孙真人云凡遇山水坞中出泉者不可久居常食作瘿病凡阴地冷水不可饮饮之必作疾疟欧阳修大明水记世传陆羽茶经其论水云山水上江水次井水下又云山水乳泉石池漫流者上瀑涌湍潄勿食食久令人有颈疾江水取去人远者井水取汲多者其说止于此而未尝品第天下之水味也至张又新为煎茶水记始云刘伯蒭谓水之宜茶者有七等又载羽为李季卿论水次第有二十种今考二说与羽茶经皆不合羽谓山水上而乳泉石池又上江水次而井水下伯蒭以扬子江为第一惠山石泉为第二虎邱石井为第三丹阳寺井为第四扬州大明寺井水为第五而松江第六淮水第七与羽说相反季卿所说二十水庐山康王谷水第一无钖惠山石泉第二蕲州兰谿石下水第三扇子崃虾𢋙口水第四虎邱寺井水第五庐山招贤寺下方桥潭水第六杨子江南零水第七洪州西山瀑布泉第八桐柏淮源第九庐州龙池山顶水第十丹阳寺井水第十一扬州大明寺井第十二汉江南零水第十三玉虚洞香谿水第十四武关西水第十五松江水第十六天台千丈瀑布水第十七柳州圆泉第十八严陵滩水第十九雪水第二十如蛤𢋙口水西山瀑布天台千丈瀑布皆羽戒人勿食食之生疾其余江水居山水上井水居江水上皆与茶经相反疑羽不当二说以自异使诚羽说何足信也得非又新妄附益之耶其述羽辩南零岸水特怪诞甚妄也水味有美恶而已欲举天下之水一一而次第之者妄说也故其为说前后不同如此羽之论水恶渟浸而喜泉源故井取多汲者江虽长流然衆水杂聚故次山水惟此说近物理云浮槎山水记浮槎山在慎县南三十五里或曰浮阇山或曰浮巢二山其事出于浮图老子之徒荒怪诞妄之说其上有泉自前世论水者皆弗道予尝读茶经爱陆羽善言水后得张又新水记载刘伯蒭李季卿所列次第以为得之于羽然以茶经考之皆不合又新狂妄险谲之士其言难信颇疑非羽之说及得浮槎山水然后益知羽为知水者浮槎与龙池山皆在庐州界中较其味不及浮槎远甚而又新所记以龙池为第十浮槎之水弃而不录以此知其所失多矣羽则不然其说曰山水上江次之井为下山水乳泉石池漫流者上其言虽简而于论水尽矣浮槎之水发自李侯嘉祐二年李侯以镇东军留后出守庐州因游金陵登蒋山饮其水又登浮槎至其山上有石池涓涓可爱葢羽所谓乳泉漫流者也饮之而甘乃考图记问故老得其事迹因以其水遗予于京师故予为志其事俾世知其泉发自李侯始也东坡集予顷自汴入淮泛江沂崃归蜀饮江淮水葢弥年既至觉井水腥涩百余日然后安之以此知江水之甘于井也审矣今来岭外自杨子始饮江水及至南康江益清驶水益甘则又知南江贤于北江也近度岭入清远崃水色如碧玉味益胜今游罗浮酌泰禅师钖杖泉则清远崃水又在其下矣岭外惟惠人喜鬭茶此水不虚出也附录茶花增草花谱茗花即食茶之花色月白而黄心清香隐然瓶之高斋可为清供佳品且蕊在枝条无不开遍集藻五言古诗增元朱德润题白茶花屏秋高银河泻碧宇净如洗飞仙自天来幻作白茶蕊清香不自𡡾迥出山谷底盈盈䨇玉环婉立庭户里风霜非故林雨露结新意七言律诗增宋苏辙茶花二首黄蘗春芽大麦麤倾山倒谷採无余只疑残枿阳和尽尚有幽花霰雪初耿耿清香崖菊淡依依秀色岭梅如经冬结子犹堪种一亩荒园试为鉏细嚼花须味亦长新芽一粟叶间藏稍经腊雪侵肌瘦旋得春雷发地狂开落空山谁比数烝烹来岁最先尝枝枯叶硬天真在踏遍牛羊未改香七言絶句增陈与义初识茶花伊轧篮舆不受催湖南秋色更佳哉青裙玉面初相识九月茶花满路开附录臯卢增本草臯卢一名瓜芦一名苦䔲弘景苦菜註曰南方有瓜芦亦似茗李珣曰按此木即臯卢也生南海诸山中叶似茗而大味苦涩出新平县南人取作茗饮极重之如蜀人饮茶也李时珍曰臯卢叶状如茗而大如手掌挼碎泡饮最苦而色浊风味比茶不及远矣汇考增广记西平县出臯卢茶之别名叶大而涩南人以为饮南越志龙州县有臯卢叶似茗土人谓之过罗或曰物罗皆夷语也御定佩文斋广群芳谱卷二十一广羣芳谱御定佩文斋广羣芳谱卷二十二花谱梅花一原梅先众木花花似杏甚香杏远不及老干如杏嫩条绿色叶似杏有长尖树最耐久性洁喜晒浇以塘水则茂忌肥水种类不一白者有绿萼梅重叶梅消梅玉蝶梅时梅冬梅异品有墨梅他如侯梅紫梅同心梅紫蒂梅尚多而重叶绿萼玉蝶尤今人所尚也增范成大梅谱江梅早梅官城梅百叶缃梅花镜照水梅品字梅丽枝梅九英梅台阁梅原贾思勰曰梅花早而白杏花晚而红乃知天下之美有不得兼者梅花优于香桃花优于色若荔枝无好花牡丹无美实亦其类也汇考增诗曹风鸤鸠在桑其子在梅小雅山有嘉卉侯栗侯梅宋史隐逸传林逋结庐西湖孤山不娶无子多植梅畜鹤因谓妻梅子鹤说苑越使执一枝梅遗梁王梁王之臣曰韩子顾左右曰恶有一枝梅乃遗列国之君乎山海经灵山有木多梅原西京杂记汉上林苑有侯梅紫花梅同心梅紫蒂梅丽友梅荆州记陆觊与范晔相善自江南寄梅花一枝诣长安与晔因赠以诗折梅逢驿使寄与陇头人江南无所有聊赠一枝春金陵志宋武帝女寿阳公主人日卧于含章殿檐下梅花落于额上成五出花拂之不去号梅花妆宫人皆效之增江陵记洪亭村下有梅廻村旧云是梅槐合生成树是以名之今音讹谓之梅廻原杜甫诗注何逊为扬州法曹廨舍有梅树一株时吟咏其下后居洛思梅请再徃从之抵扬花方盛开对花傍偟终日增梅妃传梅妃姓江氏名釆苹开元中侍明皇大见宠幸性喜梅所居栏槛悉植数株上榜曰梅亭梅开赋赏至夜分尚顾恋花下不能去上以其所好戏名曰梅妃妃有梅花赋云仙杂记李白游慈恩寺寺僧乞诗白为题讫僧献绿英梅檀香笔格兰缣袴紫琼霜原龙城录隋开皇中赵师雄迁罗浮一日天寒日暮于松林间酒肆傍舍见美人淡妆素服出迎时已昬黑残雪未消月色微明师雄与语言极清丽芳香袭人因与扣酒家门共饮少顷一绿衣童子笑歌戏舞师雄醉寐但觉风寒相袭久之东方已白起视大梅花树上有翠羽剌嘈相顾月落参横惆怅而已常朝录元稹为翰林承旨朝退行至廊下时初日映九英梅隙光射稹有气勃勃然百僚望之曰岂肠胃文章映日可见乎白帖大庾岭上梅花南枝已落北枝方开增倦游录大庾岭上有佛塔庙有妇人题云妾幼年侍父任英州司㓂既代归父以大庾本有梅岭之名而反无梅遂植三十株于道之右因题诗于壁今随夫之任端溪复至此寺前诗已汚漫矣因再书之云英江今日掌刑回上得梅山不见梅辍俸买将三十本清香留与雪中开好事者因以夹道植梅矣谈苑王曾布衣时以梅花诗献吕蒙正云而今未问和羹事且向百花头上开蒙正曰此生已安排状元宰相也程氏遗书早梅冬至已前发方一阳未生然则发生者何也其荣其枯此万物一个阴阳升降大节也然逐枝自有一个荣枯分限不齐此各有一干坤也各自有个消长只是个消息惟其消息此所以不穷至如松柏亦不是不凋只是后凋凋得不觉怎少得消息方夏生长时𨚫有夏枯者则冬寒之际有发生之物何足怪也谈撰卉木皆感春气而生独梅开以冬葢东方动以风风生木故曲直作酸则酸者木之性惟梅之味最酸乃得气之正北方水为之母以生之则易感故梅先众木而华邵氏闻见录吕文穆大隐庄梅葢早梅也香甚烈而大云从大庾岭移其本至此癸辛杂识梅花无仰开者葢亦自能巧避风雪耳騐之信然宜兴西地名石庭十余里皆古梅苔藓苍翠宛如虬龙皆数百年物也有小梅仅半寸许丛生苔间着花极晚祖秀华阳宫记政和初作艮岳于禁城之东凿池为溪涧因其余土积而为山曰飞来峰腰径百尺植梅万本曰梅岭原张镃梅品花宜称二十六条为淡云为晓日为薄寒为细雨为轻烟为佳月为夕阳为微雪为晚霞为珍禽为孤鹤为清溪为小桥为竹边为松下为明𥦗为疎篱为苍厓为绿苔为铜瓶为纸帐为林间吹笛为膝上横琴为石枰下碁为扫雪煎茶为美人澹妆𥮾戴增梅品花荣宠六条为烟尘不染为铃索护持为除地径净落瓣不缁为王公旦夕留盻为诗人阁笔评量为妙妓淡妆雅歌十二月燕游次序正月玉照堂赏梅湖山寻梅二月玉照堂西缃梅堂东红梅十二月湖山探梅玉照堂看早梅万花谷曾端伯以梅花为清友金城记黎举常云以梅聘海棠但恨时不同耳劒南诗注成都合江园葢故蜀别苑梅最盛自初开监官日报府报至开五分则府主来宴游人亦竞集曲洧旧闻许洛中有江梅椒萼梅绿萼梅千叶黄香梅四种原范成大梅谱古梅会稽最多四明吴兴亦间有之其枝樛曲万状苍藓鳞皴封满花身又有苔须垂于枝间或长数寸风至绿丝飘飘可翫初谓古木历久风日致然详考会稽所产虽小株亦有苔痕葢别是一种非必古木余尝从会稽移植十本一年后花虽盛发苔皆剥落殆尽其自湖之武康得者即不变移风土不相宜会稽隔一江湖蘓接壤故土宜或异同也凡古梅多苔者封固花叶之眼惟罅隙间始能发花花虽稀而气之所钟丰腴妙絶苔剥落者则花发仍多与常梅同去成都二十里有卧梅偃蹇十余丈相传唐物也谓之梅龙好事者载酒徃游清江酒家有大梅如数间屋傍枝四垂周遭可罗坐数十人任子严运使买得作凌风阁临之因遂筑大圃谓之盘园余生平所见梅之奇古者惟此两处为冠洛都卖花者争先为奇初冬折未开枝置浴室中薰蒸令坼强名早梅终琐碎无香余顷守桂林立春梅已过元夕则尝青子皆非风土之正杜子美诗云梅蕊腊前破梅花年后多惟冬春之交正是花时耳项里出古梅老干奇怪苔藓封枝疎花点缀夭娇如画殊令人爱翫不忍舍增诚斋江湖集诗註余既得麾临漳朝士饯余高会于西湖上钊寺满谷皆梅花一望无际絶顶有亭榜曰锦屏余独倚一株醉极摘梅花嚼之同舍张监簿蜀人名珖字君玉相顾曰清胜如许谓非谪仙可乎辍耕录绍兴行宫中有玉质亭梅绕之由绎已堂过锦臙廊百八十楹直通御前廊外即后苑梅花千树曰梅岗亭曰冰梅亭道士张雨字伯雨号句曲外史尝从王溪月真人入京初燕地未有梅花吴闲闲宗师全节新从江南移至护以穹庐匾曰潄芳亭伯雨偶造其所恍若与西湖故人遇徘徊既久不觉熟寝于中伯雨觉日已暮矣闲闲笑曰伯雨素有诗名宜作诗以赎过雨遂赋诗有风沙不惮五千里将身跳入仙人壶之句闲闲大喜送翰林集贤尝所徃来者袁学士伯长谢博士敬德马御史伯庸吴助教养浩虞修撰伯生俱和之广客谈龙广寒江湖异人也事母至孝六月一日其母寿旦方启北牖举寿觞忽梅花一枝入牖香色絶佳人遂以孝梅称之士大夫赠诗者甚多惟张存菊一絶最为人脍炙其诗曰南风吹南枝一白照万绿岁寒谁知心孟宗林下竹厥后孝梅年百有五岁犹童颜绿发人以为孝感所致韵府张景修以梅花为清客原玉壶冰王冕隐九里山树梅花千株桃柳居其半结茅庐三间自题为梅花屋学圃余疏京师许千户家见盆中一绿萼玉蝶梅梅之极品不知种在何处当询而觅之余薋园中一绿萼梅偃葢婆娑下可坐数十人今特作高楼赏之子孙当加意培壅增事词类奇水陆草木之花香而可爱者甚众梅独先天下而春故首及之潜确类书梅具四德初生蕊为元开花为亨结子为利成熟为贞梅有四贵贵稀不贵繁贵老不贵嫩贵瘦不贵肥贵含不贵开袁宏道吴郡诸山记光福一名邓尉与元墓铜坑诸山相连属山中梅最盛花时香雪三十里具区记梅花莫盛于洞庭山之后堡下镇东山之长圻丰圻舟舆壶觞累累不絶西湖志永兴寺庭前有绿萼二树古𠏉扶疎为河渚西溪之冠西溪居民数百家聚为村市姚安春日游西溪诗梅花引我入溪深半绕青松半翠林已耐岁寒成好友还将春色伴幽岑苍烟踏破鞋无迹明月挑来杖有心赢得清芬盈客袖莫愁归路暮云侵西湖志余淳熙五年二月初一日孝宗过德寿宫起居太上留坐冷泉堂至石桥亭子看古梅太上曰苔梅有二种一种出张公洞者苔藓甚厚花极香一种出越上苔如绿丝长尺余今岁二种同时着花留此少观复命内史宣史浩至赐坐用内人动乐进酒君臣皆沾醉而退淳熙八年正月二日孝宗遣太子恭迎二殿至南内初就凌虚阁排当三盏后至萼绿华堂看梅是日大雪太上大喜尽欢而罢孤山梅花以和靖着名然白乐天去郡有忆杭州梅花因叙旧寄萧协律诗三年闷闷在余杭曾与梅花醉几塲伍相庙边繁似雪孤山园里丽如妆云云则自唐时已赏鉴于名公矣原桂林志袁丰宅后有六株梅开时曾为邻屋烟气所烁乃团泥塞灶张幕蔽风久而又拆其屋曰氷姿玉骨世外佳人但恨无倾城笑耳花史唐梅仙祖师学道于白云山笃戒行夏月偶坐化于梅下数里闻梅花香经旬不息远近异之宋宪圣后每治生菜必于梅下取落花杂之宋赵必连刻苦读书开庆间以文荫当补官辞不就晚植梅数百株名其居曰梅花庄与弟若槸日吟咏其中铁脚道人常爱赤脚走雪中兴发则朗诵南华秋水篇嚼梅花满口和雪嚥之曰吾欲寒香沁入肺腑陈英隐居江南种梅千株花时落英缤纷恍如积雪广西桂林府满山皆梅开时作梅瘴易染人增花史嘉鱼人陈从龙少嗜学每夜读书至曙能诗环居栽梅倚树而卧孤山放鹤亭林逋隐此蓄二鹤每泛舟湖中客至童子纵鹤飞报即归后人题句云种梅花处伴林逋西湖志至元间儒学提举余谦复补植梅数百本于山构梅亭于其下湖州府志烟霞坞武康刘颕士别业谷口梅花十余里紫梅溪在归安县东北三十里上多生梅每岁或开紫花一枝故名开封府志梅花堂在许州治北苏轼建饶州府志余干县藏山上赵汝愚尝读书于此理宗为题梅巖二字黄州府志春风岭多梅花成都府志成都府东阁即杜甫招裴廸登东亭观梅处泉州府志南安县梅花山下多梅树建宁府志崇安县梅亭赵抃作令时手植梅于后圃因名兴化府志城东南谷城山旧有梅隐松隐竹隐三精舍南雄府志大庾岭即五岭之一汉武帝击南粤杨仆遣部将庾胜屯兵于此因名大庾其初险峻行者苦之自张九龄开凿始可通车马其上多植梅又名梅岭惠州府志梅花村罗浮飞云峰侧赵师雄遇美人即此平乐府志城东梅花园宋邹浩记罗浮山志沖虚观殿阶古梅传是葛洪手种芳烈异于凡梅铁干虬枝坚瘦如削真千余年物也岭南嘉树惟此与智药所植诃子树并传原长干之南七里许曰华严寺寺僧莳花为业而梅尤富白与红植相若惟绿萼玉蝶植倍之率以丝缚虬枝盘曲可爱桃本者三四年輙胶矣不善缚则抽条蔓引不如不缚者为佳以故收藏难每岁开时但取一二本落后则归之又灵谷之左偏曰梅花坞约五十余株万松在西香雪满林最为奇絶集藻序原宋杨万里和梅诗序梅肇于炎帝之经着于说命之书召南之诗然以滋不以象以寔不以华也岂古之人皆质而不尚其华欤然华如桃李颜如舜华不尚华哉而独遗梅之华何也至楚之骚人饮芳而食菲佩芳馨而食葩藻尽掇天下之香草嘉木以苾芬其四体而金玉其言语文章尽远取江篱杜若而近舍梅岂偶遗之欤抑梅之未遭欤南北诸子如阴铿何逊苏子卿诗人之风流至此极矣梅于是时始以花闻天下及唐之李杜本朝之苏黄崛起千载之下而躏借千载之上遂主风月花草之夏盟而于其间始出桃李兰蕙而居客之左葢梅之有遭未有盛于此时者然色弥章用弥晦花弥利实弥钝也梅之初服岂其端使之然哉前之遗今之遭信然欤余友洮湖陈晞颜盖造次必于梅顚沛必于梅者也嘉爱之不足而吟咏之吟咏之不足则尽取古人赋梅之作而赓和之寄一编以遗予曰从古此诗已八百篇矣不盈千篇吾未止也予读之而惊曰抑何丰耶丰而不奇则亦常耳抑何奇耶余尝爱阴铿诗云花舒雪尚飘照日不俱销苏子卿云祗言花是雪不悟有香来唐人崔道融诗云香中别有韵清极不知寒是三家者岂畏疎影暗香之句哉晞颜之诗同梅而清清在梅前同梅而馨馨在梅后其于三家所谓未闻以千里畏人者也增张镃梅品序梅花为天下神奇而诗人尤所酷好淳熙岁乙巳予得曹氏荒圃于南湖之濵有古梅数十爰辍地十亩移种成列增取西湖北山别圃红梅合三百余本筑堂数间以临之又夹以两室东植千叶缃梅西植红梅各一二十章前为轩楹如堂之数花时居宿其中环洁辉映夜如对月因名曰玉照复开涧环绕小舟徃来未始半月舍去自是客有游桂隐者必求观焉顷者太保周益公秉钧予尝造东阁坐定首顾予曰一棹径穿花十里满城无此好风光葢予旧诗尾句众客相与歆艳于是游玉照者又必求观焉值春凝寒又能留花过孟月始盛名人才士题咏层委亦可谓不负此花矣但花艳并秀非天时清美不宜又标韵孤特若三闾首阳二子宁藁山泽终不𡧓頫首屏气受世俗湔拂间有身亲貌悦而此心落落不相领会甚至于汚亵附近畧不自揆者花虽眷客然我辈胸中空洞几为花唿呌称寃不特三叹而足也因审其性情思所以为奖护之策凡数月乃得之今疏花宜称憎嫉荣宠屈辱四事总五十八条揭之堂上使来者有所警省且示人徒知梅花之贵而不能爱敬也使与予之言传布流诵亦将有愧色云范成大梅谱前序梅天下之尤物无问智愚贤不肖莫敢有异议学圃之士必先种梅且不厌多他花有无多少皆不系重轻余于石湖玉雪坡既有梅数百本比年又于舍南买王氏僦舍七十楹尽拆除之治为范村以其地三分之一与梅吴下栽梅特盛其品不一今始尽得之随所得为之谱以遗好事者梅谱后序梅以韵胜以格高故以斜横疎瘦与老枝怪奇者为贵其新接穉木一岁抽嫩枝直上或三四尺如酴醿蔷薇辈者吴下谓之气条此直宜取实规利无所谓韵与格矣又有一种于条上茁短横枝状如棘针花密缀之亦非高品近世始画墨梅江西有杨补之者尤有名其徒倣之者实繁观杨氏画大畧皆气条耳虽笔法奇峭去梅实远惟廉宣仲所作差有风致世鲜有评之者余故附之谱后云原明张鼐孤山种梅序夫人标物异物借人灵古徃而今自来风光无尽景迁而人不改兴会常新是知有补斯完无亏不满谁非造化转水光山色于眼前繄彼人功留雪月风花于本地维昔孤山逸老曾于嬴屿栽梅偃伏千枝淡荡寒岚之月崚嶒数树留连野水之烟自鹤去而人不还乃山空而种亦少庾岭之春久寂罗浮之梦不来虽走马征舆闹前堤之景色奈暗香踈影辜此夜之清光是以同社诸君子点缀冰花补苴玉树种不移于海外胜已集乎山中灌巖隙而长玉龙纷披偃仰礨涧湄而栖白凤布置横斜幽心扶瘦骨同妍冷趣植寒枝共远西冷桥畔重开玄圃印清波六一泉边载起琼楼邀皓月非惟借风霜之伴与岸花江柳鬭风光亦将留山泽之臞令溪饮巖居生气色倘高人扶笻扫石正堪读易说诗若韵士载酒飞觥亦足吟风弄月使千古胜塲不渝寂寞将六堤佳境尽入包罗岂独处士之功臣抑亦坡仙之胜友余薄游湖上缅想孤踪策月下之驴为问山中谁是主指云间之鹤来看亭畔几枝花爰快述其良图用同贻于好事云尔说原宋杨东山梅花说易曰干为天前辈论干与天异谓天者干之形体干者天之性情某因触类而思之不但干与天异而已事事物物莫不皆有形体性情林和靖咏梅疎影横斜水清浅二句此为梅写真之句也梅之形体也雪后园林才半树二句此为梅传神之句也梅之性情也写梅形体是谓写真传梅性情是为传神文原周之翰爇梅文寒勒铜瓶冻未开南枝春断不归来这回勿入梨云梦𨚫把芳心作死灰恭惟地垆中处士梅先生生自罗浮沠分庾岭形如枯木稜稜山泽之臞肤若凝脂凛凛氷霜之操春魁占百花头上岁寒居三友图中玉堂茆舍本无心金𪔂商羹期结果不料道人见挽便离有色之根夫何冰氏相凌遽返华胥之国玉骨拥炉烘不醒深魂剪纸竟难招纸帐夜长犹作寻香之梦筠𥦗月淡尚疑弄影之时虽宋广平铁石心肠忘情未得使华光老丹青手叚摸索未真𨚫怨零落一枝春好与茶毗三眛火惜花君子还道这一点香魂今在何处咦烱然不逐东风散只在孤山水月中传原元王冕梅华传先生姓梅名华字魁不知何许人或谓出炎帝其先有以滋味干商高宗乃召与语大悦曰若作和羹尔惟盐梅因食釆于梅赐以为氏梅之有姓自此始至纣时梅伯以直言谏妲己事被醢族遂隐迨周有摽有者始出仕其寔行着于诗垂三十余世当汉成帝时梅福以文学补南昌尉上书言朝廷事不纳亦隐去变姓名为吴市门卒云自是子孙散处不甚显汉末绿林盗起避地大林大将军曹操行师失道军士渴甚愿见梅氏梅聚族谋曰老瞒垂涎汉𪔂人不韪之吾家世清白慎勿与语竟匿不出厥后絫生叶叶生萼萼生蕊蕊生华是为先生先生为人修洁洒落秀外莹中玉立风尘之表飘飘然真神仙中人所居环堵竹篱茅舍洒如也行者过其处必徘徊指顾曰是梅先生居也勿翦勿伐谿山风月其与之俱先生雅与高人韵士游徂徕十八公山阴此君辈皆岁寒友何逊为扬州法曹掾虚东阁待先生先生遇之甚厚相对移日留数诗而归先生南北两支世传南煖北寒先生葢居于南者也先生诸子甚多长云寔操行坚固人谓其有廼父风味居南京犀浦者为黄氏其余别族具载石湖谱太史公曰梅先生翩翩浊世之高士也观其清标雅韵有古君子之风焉彼华腴绮丽乌能辱之哉以故天下人士景仰爱慕岂虚也耶明何乔新梅伯华传梅伯华字汝芳世居大江之南其先本若木氏之裔食釆于梅春秋时复属于楚秦始皇遣将军王翦灭楚遂移兵伐梅灭之子孙散处江南以国氏其家杭之西湖粤之大庾者宗枝尤蕃衍伯华自幼好修丰姿芳洁翛然埃𡏖之表好居山泽每与骚人处士徜徉泉石云壑之间终日忘返不识者疑为仙云性刚介士无贤不肖皆知敬重好事者或写其像于屏见者肃然起敬不觉鄙吝自消楚令尹子兰申公子椒以清修自负愿托交于伯华伯华曰若等无寔而外饰终将委厥美以从俗耳非吾友也凌波仙子洛迦樊生亦以雅素絶俗愿与伯华为异姓兄弟伯华笑曰若等得我一体非可与共度岁寒者也丞相广平宋公贞心劲质于人少许可独敬重伯华尝作赋以诵其美伯华览之不乐曰知人信不易哉吾尝以宋公铁石心肠顾乃轻吐绮语至以文君绿珠况我噫知德者鲜矣当阳春和煦时羣葩竞荣红香翠蔓灿如也而伯华恬然于荒寒之野或以后时诮之者曰大丈夫盍乘时取红紫自苦于寂寞谁复知之伯华曰荣悴命也然有性焉吾知安吾命尽吾性而已且子未睹其终耳狂飈振荡彼将飘泊何所戾耶言者惭而退石湖范公与伯华交莫逆买地于所居之范村招伯华聚族居之且为作谱辨其韵格之异而叹写真者不察也由是伯华益有闻于天下云洪璐白知春传白知春大庾人也初不详其得姓之由或曰太昊氏廷臣有貎晳而傅粉者帝唿为白郎遂以为姓至商高宗时有善调𪔂羹者同傅说为相大着勲业天下始重其名自后族类繁衍徧处海内汉末有族子居邓襄间最繁盛曹瞒师过渴甚获济归而勒其功于史后世称之西晋时曰华魁者为江南亭长遇陆正平于傅舍遂为通使长安故人为荐拜秘书省伴读二世至飞英落魄不拘专事放荡其友荐为上林内史得入宫禁为刘宋寿阳公主饰妆公主甚喜宫中争效慕之梁何逊官扬州与清江盛开者为僚宷日共赓吟情谊甚密唐宋璟未相时于从父东川官舍见郡人一本性姿素朴仪容古雅请为忘年交作文美之其后有名九英者与白乐天元稹杜甫辈相友善京师谓之连璧九英女琼姫居罗浮择壻名士赵师雄月夜遇之遂定婚媾世传为奇遇宋有奇男子同林和靖隐孤山甘淡泊忘势利和靖为诗美其行今载集中再传曰墨始策为吏除守衡州宣德泽及于民有甘棠之思卒绘其像民间多奉祀之白有远族因秦俗家贫子壮分赘杨氏厥类尤蕃生子虽状貎不类白而气味相似故亦见珍于世知春字儒华衡州十世孙生而骨格清癯丰神洒落虽边幅不修而天然标格自出风尘之表性慧善推步星数每岁天子将颁春历輙先以消息吐白人间世以其知春候故名之为人孤洁不交尘俗惟与蜀人叶恒盛卫人管若虚为耐久朋尝曰吾虽不见用于治朝亦当魁芳誉于天下一日恒盛若虚闻之曰吾闻智者不失时勇者不失势阳德方亨皆争怜角宠而子若不闻迨夫肃杀逞众芳谢子顾抗颜独出此何以故曰窃闻之有赫赫之誉者发必浅无彰彰之名者飬必深与其扬金石于郑卫交奏之时孰若援舜琴而独鸣播德馨于桃李暄妍之塲孰若藴兰芳而独写是故使避秦皆商山则孰为汉廷之萧曹不仕隋皆汾河则谁为唐室之房杜当时闻其名者多跨蹇踏雪寻访至有取其连枝令奚童肩负馆之华堂静室礼对阁笔平章不踰日则歛容而去知春惟林居简出谢絶纷华日以甘酸酝酿成就诸子之德寔思以宏先人调𪔂之业云记增明刘基友梅轩记臯亭之山有隐者焉以友梅字其轩环其居皆梅也或曰友者人伦之名也君子以友辅仁人求其友必于人焉可也梅卉木也人得而友之乎生于世为人焉舍斯人弗友而卉木乎取之斯人也不既怪矣乎刘子曰否彼固有所激而云也夫彼所谓隐者也不同乎人而隐彼固自絶于世之人而卉木之为徒也彼固以斯世为不足乎已而隐以为高彼固谓人不足与友而卉木良我友也彼诚有所激哉世之如管鲍者鲜矣刺于谷风嗟于桑柔膑于涓卖于寄累于灌夫蝇营狗苟于拜尘之人友之而不为损者鲜矣哉人不可以无友彼将何所取哉梅卉木也有岁寒之操焉取诸人弗得矣舍卉木何取哉且此物非徒取也凌霜雪而独秀守洁白而不汚人而象之亦可以为人矣原姚涞梅花记洪崖仙尉隐于大庾之峤长子孙者累数百祀跨蹑南北绵邈远近夏晔冬蒨日衍以蕃客有过之者始见之若聚焉继见之若邑焉滋茂弗已宋守赵孟藡氏见而称之曰若是其稠乎是可国也于是建国号曰梅奄一方而有之封域视古宋卫然其国与诸国异有父子兄弟而无君长有疆围山川而无城郭有荣瘁盛衰而无征伐有风雨霜露而无耕穰有大小短长纵横曲直而无妍𡟎其居结瑶而构琼其俗撷芳而嚅馥其服被缟而曳素徃徃搜㝠寄远埃𡏖之地弗处世慕其洁至假氷玉神仙以为喻国于南州而性独耐寒虽加以严霜暴霰不能虐也自肇国以来辄隶于职方岁遣子修贡于廷累代嘉之听梅氏自为治弗夺其土于是国益庶且大初梅氏以𪔂味荐于商商道赖以复兴周人得其名于谣以列于司乐者由是声重天下华寔既符今古同赏或谓其风韵独胜或谓其神形俱清或谓其标格秀雅或谓其节操凝固如宋广平杜少陵林和靖诸名贤皆与梅氏为方外友类形诸篇什以摹写情状然其所得不过一村一圃一林一木之胜而未有以国名者自梅氏有国而其散处于海内者咸列于附庸罔或先焉立国既久梅氏之英庾山之灵相与求其主刘先生挺生南服出而临之而国于是乎有主先生犹不敢当曰我梅花国人也或请于先生敢问宅是国何义也先生曰吾之所取于梅氏者有五善焉博于济物仁也不挠于时义也生不相陵礼也审于择友智也出不愆其期信也此吾之所以独乐于梅不徒臭味之合而已若夫桑梓之所诏鞶带之所佩朝夕之所玩几案之所味皆取足于是而梅也无役不供亦惟求吾适耳奚其主问者曰梅生数千年乃有国复数百年乃有主主是邦者非先生其谁天下不被梅之泽者久矣今世所赖于梅者微先生孰能尽其用乎幸矣先生之主斯国也且昔人有所谓乌衣槐安者徒托诸寓言皆齐谐之流非所以语于道也先生之国以寔不以名以道不以物吾益嘉先生之善为斯国主也先生笑而不答因书以为记增陈继儒梅花楼记王元美尝谓余市居之迹于喧也山居之迹于寂也唯园居在季孟间耳然王氏之弇山枕城中朝暾映门游屐麏集即主人亦徃徃支门谢客欲放而之于旷野无人之乡而不可得余然后知园之与众也宁独与其谋于市也宁谋于野吾友范象先有园在横涝野塘之南去城十里而近喧寂半之四面榆柳阴翳小池上梅花两树婆娑相对苍枝老骨纵横屈曲排檐而上其榦可抱其叶可䕃一亩其子可得五石范子谓吾见梅多矣未有如此君之老而奇者乃结高楼以临之独与一二老衲摊虎皮爇猊𪔂倚楼而歌之曰雪满山中高士卧月明林下美人来已复笑曰如季迪诗不过得花之幽韵闲淡而已吾家老梅政如碧眼西僧修睂露额又若毒龙怒虬纷挐搆鬭于广莫之野攫爪迸鳞鬼怪万状度他木讵足与此君争胜庶几钟贾山之嘉树四贤祠之紫藤差鼎足耳范子楼既成于是广莳霞桃芙蓉来禽之属以映带之池加辟竹加徙梅之为观日闲以敞而陈子适来陈子曰吾尝闻徃年探梅者过寿安寺中寺僧为游客所困至析而为薪而其次惟光福元墓之傍薄雪轻云漠漠数里一快平生然村人率以种梅为业不复有品题护持与梅花两相韵者古今梅花之知己仅得林逋君复三百年而有范子范子于此中块然野处白板赤栏朱帘碧幄依微独立于暗香踈影之外何异处士孤山所少者童子开门放鹤耳他日抱鹤上扁舟送之花下烟沙星渚短笛悠悠有巍然破轻浪而出者则陈先生至也子其报梅花吐一枝以候我颂增明刘基梅颂吴兴章仲文筑室花溪之上环植梅焉命之曰梅花之庄颂曰朱方之秀梅实硕兮含章而贞受命独兮扶踈萧森清以直兮元冰沍寒不挠其节兮玉之洁兮夷之特兮闭而发兮芳烈郁兮黄中绛跗美而完兮丽而不淫物莫能干兮冬荣夏实含阴阳兮青黄累离以和羹兮文质彬彬德之仪兮君子之象君子之宜兮赋原梁简文帝梅花赋层城之宫灵苑之中奇木万品庶草千丛光分影杂条繁榦通寒圭变节冬灰徙筩并皆枯悴色落摧风年归气新摇芸动尘梅花特早偏能识春或乘阳而发金乍杂雪而被银吐艶四照之林舒荣五衢之路既玉缀而珠离且冰悬而雹布叶嫩出而未成枝抽心而插故标半落而飞空香随风而远度挂靡靡之游丝杂霏霏之晨雾争楼上之落粉夺机中之织素乍开花而傍巘或含影而临池向玉堦而结釆拂网户而低枝于是重闺佳丽貌婉心娴怜早花之惊节讶春光之遣寒裌衣始薄罗袖初单折此芳华举兹轻袖或插鬓而问人或残枝而相授恨鬟前之太空嫌金钿之转旧顾影丹墀弄此娇姿洞开春牖四卷罗帷东风吹梅畏落尽贱妾为此歛蛾眉花色持相比恒愁恐失时唐宋璟梅花赋垂拱三年予春秋二十有五战艺再北从父之东川授馆官舍有梅一本敷𤾡于榛莽中喟然叹曰呜唿斯梅托根非其所出羣之姿何以别乎若其贞心不改是则可取也已感而成兴遂作赋曰高斋寥閴岁晏山深景翳翳以斜度风悄悄而乱吟坐穷檐以无朋进一觞而孤斟步前除以彳亍倚藜杖于墻阴蔚有寒梅谁其封植未绿叶而先葩抽青枝于宿枿光分影布冰玉一色胡杂沓乎众草又芜没乎丛棘匪王孙之见幻羌洁白其何极若夫琼英缀雪绛萼着霜俨如傅粉是谓何郎清香潜袭疎蕊暗齅又如窃香是谓韩寿冻雨晚湿宿露朝滋又如英皇泣于九嶷爱日烘晴明蟾照夜又如神人来从姑射烟晦晨昏阴霾昼闭又如通德掩袖拥髻狂颷卷沙飘素摧柔又如绿珠轻身坠楼半开半含非默非言温伯雪子目击道存或俯或仰匪笑匪怒东朝顺子正容物悟或憔悴若灵均或欹傲若曼倩或妩媚若文君或轻盈若飞燕口吻雌黄拟议殆徧彼其艺兰兮九畹釆蕙兮五柞缉之以芙蓉赠之以芍药玩小山之丛桂掇芳洲之杜若是皆物出于地产之奇名着于风人之托然而艶于春者望秋先悴盛于夏者未冬而萎或朝蕤而速谢或夕秀而遂衰曷若兹卉岁寒特妍氷凝涸沍擅美专权相彼百花孰敢争先鸎语方涩蜂房未喧独步早春自全其天至若措迹隐深寓形幽絶耻隣市廛甘遁巖穴江仆射之孤灯向壁不可悽迷陶彭泽之三径投闲曾无悁结贵不移于本性方有俪于君子之节聊染翰以寄怀用垂示于来哲从父见而朂之曰万木僵仆梅英载吐玉立冰姿不易厥素子善体物永保贞固增宋朱子梅花赋并序楚襄王游乎云梦之野观梅之始华者爱之徘徊而不能舍焉骖乘宋玉进曰美则美矣臣恨其生寂寞之濵而荣此岁寒之时也大王诚有意好之则何若移之渚宫之囿而终观其寔哉宋玉之意葢以屈原之放微悟王而王不能用于是退而献赋曰夫何嘉卉而信奇兮厉岁寒而方华洁清姱而不滛兮专精皎其无瑕既笑兰蕙而易诛兮复异乎松栢之不华屏山谷以自娱兮命冰雪而为家谓后皇赋予命兮生南国而不迁虽瘴疠非所托兮尚幽独之可愿岁序徂以峥嵘兮物皆舍故而就新披宿莽而横出兮廓独立而増妍玄雾滃而四起兮川谷沍而冰坚澹容与而不衒兮象姑射而无邻夕同云之缤纷兮林莽杂其葳蕤曾予质之无加兮専皎洁而未衰方酷烈而誾誾兮信横发而不可摧纷旖旎亦何好兮静窈窕而自持徂清夜之湛湛兮玉绳耿而未低方娉婷而自喜兮友明月以为仪歘浮云之来蔽兮四顾莽而无人怅寂寞其凄凉兮泣回风之无辞立何久乎山阿兮步何踌蹰于水濵忽举目而有见兮恍顾盻之足疑谓彼汉之广兮羌何为乎人间既奇服之眩耀兮又绰约而可观欲一听白云之歌兮叹扬音之不可闻将结轸乎瑶池兮惧佳期之非真愿借阳春之白日兮及芳菲之未亏与迟暮而零落兮曷若𠑽夫佩帏渚宫矧未有此兮纷草棘之纵横椒兰后乎霜雪兮亦何有乎芳馨俟桃李于载阳兮仓庚寂而未鸣私顾影而自怜兮淡愁思之不可更君性好而弗取兮亦吾命其何伤辞曰后皇贞树艶以姱兮洁诚谅清有嘉实兮江南之人羌无以异兮茕独处廓岂不可召兮层台累榭静而可乐兮王孙兮归来无使哀江南兮明徐渭梅赋孤禀矜竞妙英隽发肌理冰凝干肤曲屈留连野水之烟淡荡寒山之月蕊一攒而集霞葩五出而争雪侧披断碛委朔风其将吹忽上高空助冻云之欲结杪数英之半掬中万斛之一抟古干横肱玉龙游而张甲编条聚脑白凤戢以流翰珮玦缤纷何啻凌波之子肌肤绰约无言姑射之仙趣将幽而见取艳以冷而为妍缊香气于空表弄皎色于霄端瘦影横𥦗臞然山泽素魂丽壁忽尔婵娟托使将传寄江南之遐信随风暗度报塞北以春天羌笛一声韵全飘于纤指素琴三弄神屡托于冰絃乃有巖居之徒溪饮之老裋褐黄冠庞睂寿考跨蹇策笻𤍽浆烹藻望谷口以穷搜坐石头而拂扫亦有游心道德之儒含思风雅之伯读易说诗于其下咏骚作记当其处景得人而益增人因景而标致斯风格之雅幽而韵调之殊异亦足以快心畅神洗郁破滞又何羡乎罗浮之奇而东岳之丽五言古诗增梁简文帝雪里梅花絶讶梅花晚争来雪里窥下枝低可见高处远难知俱羞惜腕露相让到腰羸定须还剪綵学作两三枝梁元帝咏梅梅含今春树还临先日池人怀前岁意花发故年枝鲍泉咏梅花可惜阶下梅飘荡逐风𢌞度帘拂罗幌萦𥦗落梳台乍随纤手去还因插鬓来客心屡看此愁睂歛讵开王筠和孔中丞雪里梅花水泉犹未动庭树已先知翻光同雪舞落素混冰池今春竞时发犹是昔年枝惟有长顦顇对镜不能窥庾肩吾同萧左丞咏摘梅花𥦗梅朝始发庭雪晚初消折花牵短树幽丛入细条垂冰熘玉手含刺𦋀春腰远道终难寄馨香徒自饶周庾信咏梅花常年腊月半已觉梅花阑不信今春晚俱来雪里看树冻悬冰落枝高出手寒早知觅不见真悔着衣单陈阴铿咏雪里梅春近寒虽转梅舒雪尚飘因风还共落照日不俱销叶开随足影花多助重条今来渐异昨向晚判胜朝谢爕早梅迎春故早发独自不疑寒畏落众花后无人别意看徐陵梅花对户一株梅新花落故栽燕拾还莲井风吹上镜台倡家怨思妾楼上独裵徊啼看竹叶锦簪罢未能裁唐柳宗元早梅早梅发高树𢌞映楚天碧朔吹飘夜香繁霜滋晓白欲为万里赠杳杳山水隔寒英坐消落何用慰远客宋梅尧臣读吴正仲重台梅花诗楚梅何多叶缥蔕攒琼瑰常惜岁景尽每先春风开龙沙雪为友青女霜作媒託根迩庙堂结子助𪔂鼒吴侯本吴人笔力高崔嵬但咏同姓木予非梁栋材陆游古梅梅花吐幽香百卉皆可屏一朝见古梅梅亦堕凡境重叠碧藓晕夭矫苍虬枝谁吸古磵水养此尘外姿魏了翁西郊访梅荒烟散牛羊落日尙城市天寒万木脱岁晏羣动弭西郊有孤芳独唤春事起幽光耿参月清艳明野水欲开未开时似语不语意或疑春较迟的皪尚霜蕊谁知春风心浑在阿堵里洞霄逍遥公九陇花月使领客居上头蹇予亦婪尾颇怀去年游岁月如许驶悠悠竟何成总被物化使元程鉅夫家园见梅有怀畴昔同僚诸君子因成廿六韵奉寄徃时姑射仙夜堕江南村江南富嘉植梅花众中尊九地閟玄凝先天占春暄的皪冰雪姿不受风尘昬孤清惬幽意賸馥醒吟魂爱之玩不斁㝠契终无言罗浮本幻境前梦觉已谖蹇蹄滞京华倦翼栖淮垣后先青云士表里白玉温我形自觉秽交道久逾敦贞节保松栢芳心共兰荪信知岁寒友何异连枝昆独贤天所矜家山问鸡豚归来适仲冬平旦窥荒园依依故人面竟日对倾罇清池疎蕊影淡月新梢痕泠然絶埃𡏖恍若游崑崙忽忆如花人高谈霏露繁眼中不可见思纛风翩翻颇惭标致似远近殊託根洪钧转严令青皇𢌿新恩坐看佳实长适口塞众喧徧遗实中仁生意弥干坤平生识赏心皎洁明朝暾凌寒折一枝慇勤寄王孙又恐远莫致作诗当重论马祖常移梅植尔当庭隅岂复资𪔂味迁尔自谷中岂复相妩媚冽冽玄㝠候众植各浮脆高标自凌寒孤尚独冠岁么禽何处来飞下双羽翠幽屏逐鱼鸟沈迹俦隐沦所欣在林薮嘉植日以亲眷言江介品纷葩号南珍遇我好奇服移根得良因井井十亩园菁茆荫涧滨缟裳擢玉质宜此空山春傅若金题墨梅二首老树亚晴空疎花带寒野风流不自惜澹泊从人写岁晏孰能娱空山少来者孤花何婉娩玉立含幽素短短时出桥疎疎或临路生疑檐下月半照墻西树黄清老题竹外一枝梅花仙标何处来一枝倚寒玉晴𥦗见疎林座上春可掬山阴带残雪水影兼远绿珍重孤竹君岁寒伴幽独七言古诗增陈江总梅花落腊月正月早惊春众花未发梅花新可怜芬芳临玉台朝攀晚折还复开长安少年多轻薄两两常唱梅花落满酌金巵催玉柱落梅树下宜歌舞金谷万株连绮甍梅花密处藏娇莺桃李佳人欲相照摘叶牵花来并笑杨柳条青楼上轻梅花色白雪中明横笛短箫悽复咽谁知栢梁声不絶宋苏轼松风亭下梅花盛开春风岭上淮南村昔年梅花曾断魂岂知流落复相见蛮风蜑雨愁黄昬长条半落荔支浦卧树独秀桄榔园岂惟幽光留夜色直恐冷艶排冬温松风亭下荆棘里两株玉蕊明朝暾海南仙云娇堕砌月下缟衣来扣门酒醒梦觉起绕树妙意有在终无言先生独饮勿叹息幸有落月窥清樽再用前韵罗浮山下梅花村玉雪为骨冰为魂纷纷初疑月挂树耿耿独与参横昬先生索居江海上悄如病鹤栖荒园天香国艶𡧓相顾知我酒熟诗清温蓬莱宫中花鸟使绿衣倒挂扶桑暾抱丛窥我方醉卧故遣啄木先敲门麻姑过君急洒扫鸟能歌舞花能言酒醒人散山寂寂惟有落蕊粘空樽和秦太虚梅花西湖处士骨应藁只有此诗君压倒东坡先生心已灰为爱君诗被花恼多情立马待黄昏残雪消迟月出早江头千树春欲闇竹外一枝斜更好孤山山下醉眠处点缀裙腰纷不扫万里春随逐客来十年花送佳人老去年花开我已病今年对花还草草不如风雨卷春归收拾余香还𢌿昊再和潜师花工未议苏羣藁先向寒梅一倾倒江南无雪春瘴生为散冰花除热恼风清月落无人见洗妆自趁霜钟早惟有飞来双白鹭玉羽琼枝鬭清好吴山道人心似水眼净尘空无可扫故将妙语寄多情横机欲试东坡老东坡习气除未尽时复长篇书小草且撼长条餐落英忍饥未忍穷唿昊沈与求溪上见梅晴溪涨渌如阴苔晴山插影相潆洄画船叠鼓顺流下波光浩荡征帆开滩萦岸缭柁牙转水石互激如奔雷须臾已复过絶壁归路渐近严陵台山重溪复境弥迥暗香忽自空中来日斜正见丛棘外炯炯疎片飘寒梅槎牙一种独愁絶含情不语明巖隈凌波疑是水仙出缟衣素质行徘徊下窥深浅一笑粲半使凡卉俱尘埃山谷之儒已臞甚龟膓鹤骨世所咍相逢顿觉百忧释不嫁春风谁与媒舟行易远空回首角声吹梦心悠哉唐庚劒州道中见桃李盛开而梅花犹有存者桃花能红李能白春深无处无颜色不应尚有数枝梅可是东君苦留客向来开处当严冬李花未白桃未红即今已是丈人行勿与年少争春风朱子用东坡韵北风日日霾江村归梦政尔劳营魂忽闻梅蕊腊前破楚客不爱兰佩昬寻幽旧识此堂古曳杖偶集仙家园岚阴春物未全到邂逅只有南枝温冷光自照眼色界雪艶未怯扶桑暾遥知云台溪上路玉树千里藏山门自怜尘羁不得去坐想佳处知难言但对君诗慰岑寂已似共倒花前樽罗浮山下黄茅村苏仙仙去余诗魂梅花自入三叠曲至今不受蛮烟昬佳名一旦异凡木絶艶千古高名园𨚫怜冰质不自暖虽有步障难为温羞同桃李媚春色敢与葵藿争朝暾归来只有修竹伴寂历自掩疎篱门亦知真意还有在未觉浩气终难言一杯劝汝吾不浅要汝共保山林樽江梅欲破江南村无人觧与招芳魂朔云爲断蜂蝶信冻雨一洗烟尘昬天怜絶艶世无匹故遣寂寞依山园自吹羌笛娱夜永未要邹律回春温连娟窥水堕残月的皪泣露晞晨暾海山清游记上界衰病此日空柴门相逢不敢话畴昔能赋岂必皆成言雕镌肝肾竟何益况复制酒哦空樽次张彦辅赏梅韵朔风万里开云屏清霜夜坠朝景晴南枝浩荡正春色冻蘂的皪含空明花边偶对青铜镜藁项不堪冰雪映拥炉独坐只悲吟振策出游舒远兴暗香何处时一飘行行复值最长条倾头欲折渺谁赠满意相思那得邀极知异县淹行李心赏未甘轻付𢌿石雄赋罢不相闻秀墅书来因举似两翁句法争新奇画出疎影沉寒漪幽探自出尘境外胜概未许儿曹知祇今嚼蕊攀条处他日重来记前度风台月观悄无言玉笛冰滩索同赋嗟予衰懒倦将迎过眼纷纷无复情尚喜疎英窥水白更怜落片点苔青兴来乱插飞蓬首拟向君家醉君酒酒酣耳热莫狂歌布鼓雷门须缩手杨万里瓶中梅花长句幽人蚤作月满堦月随幽人登船斋推门欲开犹未开勐香排门扑我怀径从鼻孔上濯顶拂拂吹尽发底埃恍然堕我众香国欲问何祥无处觅㝠搜一室一物无瓶里一枝梅的皪平生为梅到断肠何曾知渠有许香夜来偶忘挂南𥦗贮此幽馥万斛强𨚫忆去年西湖上锦屏下瞰千青嶂谷深梅盛一万株十顷雪波浮欲涨是时雨后初开前日光烘花香作烟政如新火炷博山蒸出沉水和龙涎醉登絶顶撼疎影掇叶餐花照氷井蜀人老张同舍郎唤作谪仙侬笑领如今茅屋卧山村更无载酒来叩门一尊孤斟懒论文犹有梅花是故人梅花下遇小雨偶来花下聊散策落英满地珠为席绕花百匝不忍归生怕幽芳怨孤寂仰头欲折一枝斜自插白髩明乌纱傍人劝我不用许道我满头都是花初来也觉香破鼻顷之无香亦无味虚疑黄昬花欲睡不知被花薰得醉忽然细雨湿我头雨落未落花先愁三点两点亦不恶未要打空花片休郡泊燕堂庭中梅花林中梅花如隐士只多野气无尘气庭中梅花如贵人也无野气也无尘不疎不密随宜了旋落旋开无不好珠帘遣风细为吹画檐护霜寒更微诗翁绕堦未得句先送诗材与翁语有酒如渑谁伴翁玉雪对饮惟渠侬翁欲还家即明发更为梅兄留一月雨后晓起问讯梅花前日看梅风吹倒昨日看梅雨霑帽近梅一日或再来远梅隔年才一到夜来为梅愁雨声挑灯起坐至天明不知消息平安否早来问讯还疾走横枝雨后转清妍玉容洗妆晨更鲜絶似孤山半𡶶雪不羡玉井十丈莲十事八九不如意人生巧堕天公计簿书海底白人头孤负江南风月秋忆昔少年命同社月里传觞梅影下一片花飞落酒中十分便罚琉璃钟如今老病不饮酒梅花也合怜衰翁雪夜寻梅去年看梅南溪北月作主人梅作客今年看梅荆溪西玉为风骨雪为衣腊前欲雪竟未雪梅花不惯人间热横枝憔悴涴晴埃端令羞面不𡧓开缟裙夜诉玉皇殿乞得天花来作伴三更滕六驾海神先遣东风吹玉尘梅仙晓沐银浦水冰肤别放瑶林春诗人莫作雪前看雪后精神添一半金李俊民筹堂寻梅萧疎篱落谁家圃寻芳信逐游𧊵去眼前荆棘少人行马蹄直到香来处怕愁贪睡独开迟瘦损春寒鹤膝枝可是东君苦留客斜风细雨不堪诗元朱德润登道山亭观梅用东坡韵道山亭下梅花村坡仙作诗为招魂明姿照人隔寒水瘦影带月欺黄昬先生颇厌郡斋冷持书晚约窥山园松风吹香清人骨地炉烟消酒初温孤标已出羣卉上故遣雪意迷晴暾和羹结子时较晚先传春色来衡门天寒谷幽翠袖薄岂知青鸟能传言明晨看花重有约唿童扫石罗清樽刘诜竹外梅梢谁家修篁千万竿短墻流水朱阑干孤芳託根得春早一枝斜出行路看遥拟青林炯初霁一点两点雪未残小𥦗月落霜角动谁与伴此空山寒王冕题月下梅花平生爱梅颇成癖踏雪行穿一双屐六花散漫飞满空千里万里同一色冲寒不畏朔风吹乘兴来此江之湄繁花满树梅欲放彷彿罗浮曾见时南枝横斜北枝好北枝看过南枝老中有一枝致奇絶万蕊千葩弄天巧老夫见此喜欲颠载酒大酌梅花仙仙人怪我来何晚一别已是三千年醉来仰面卧深雪梦扶飞琼上天阙酒醒起视夜何其饥乌啼残半江月题墨梅图朔风吹寒冰作垒梅花枝上春如海清香散作天下春草木无名借光彩长林大谷月色新枝南枝北清无尘广平心事谁与论徒以铁石磨干坤岁晚燕山云渺渺居庸古北无人到白草黄沙羊马羣琼楼玉殿烟花绕凡桃俗李争芬芳只有老梅心自常贞姿灿灿眩冰玉正色凛凛欺风霜转身西泠隔烟雾欲问逋仙杳无所夜深湖上酒船归长啸一声双鹤舞梅花二首江南十月天雨霜人间草木不敢芳独有谿头老梅树面皮如铁生光芒朔风吹寒珠蕾裂千花万花开白雪髣髴蓬莱羣玉妃夜深下踏瑶台月银铛泠泠动清韵海烟不隔罗浮信相逄共说岁寒盟笑我飘流霜满鬓君家秋露白满缸放怀饮我千百觞兴酣脱帽恣盘薄拍手大呌梅花王五更𥦗前博山冷么凤飞鸣酒初醒起来笑抱石大人门外白云三万顷昔年曾踏西湖路巢居阁上春无数雪晴月白最精神玛瑙坡前第三树虬枝屈铁交碧苔疎花㬉迸珍珠胎初拟羣仙下寥廓琼珰玉佩行瑶台又疑幽人在空谷满面清霜鬓华绿迎风冷笑桃杏花红紫纷纷太麤俗今年来看秦淮水路隔西湖一千里草堂上是白云窝夜半松风唤予起青山隔世无游尘云根粉壁光如银长啸一声月入户孤山处士来相亲江南梅花自有主休问当年何水部山僧对我默无语栢子无风堕青雨明沈周竹堂寺探梅竹堂梅花一千树晴雪塞门无入处秋官黄门两诗客珂马西来为花驻老翁携酒亦偶同花不留人人自住满身毛骨沁冰影嚼蕊含香各搜句酒酣涂纸作横斜笔下珠花湿春露只愁此纸卷春去明日重来花在地原王世贞梅花瑶台仙姝畏桃妬化作君庭双玉树大庾万条看更俗陇头一阕吹不堕张果齯齿如编银要与此树争丰神飞觞三雅媚残月握笔片语开新春有子移根奉温室皎皎冰姿射霜日莫言子作书生酸要与君王调𪔂实于若瀛题画梅花钱君手出画梅卷零风点雪寒芳歛老干横生色如䥫空山月抹孤根远古今谁得傅梅神开卷琼英寒逼人漫夸范致能为谱长老华光差得真一幅一枝不为少逐毫乱落夺天巧影灭香消破碧虚含飈出雾何缥缈逋翁湖山诗思清扬州东阁最含情瘦花数点应难谢不受江南笛里声御定佩文斋广群芳谱卷二十二广羣芳谱梅花御定佩文斋广羣芳谱卷二十三花谱梅花二集藻五言律诗御制邓尉山邓尉知名久看梅及早春岂因躭胜赏本是重时巡野霭朝来散山容雨后新缤纷开万树相对惬佳辰增唐杨炯梅花落窓外一株梅寒花五出开影随朝日远香逐便风来泣对铜钩障愁看玉镜台行人断消息春恨几徘徊李峤咏梅大庾歛寒光南枝独早芳雪含朝暝色风引去来香妆面廻青镜歌尘起画梁若能逢止渴何假泛琼浆张九龄庭梅咏芳意何能早孤荣亦自危更怜花蔕弱不受岁寒移朔雪那相妬阴风已屡吹馨香虽尚尔飘荡复谁知孙逖咏后庭梅闻唱梅花落江南春意深更传千里外来入越人吟弱干红妆倚繁香翠羽寻庭中自公日歌舞向芳阴梅院重门掩遥遥歌吹边庭深人不见春至曲能传花落弹碁处香来荐枕前使君停五马行乐此中偏杜甫江梅梅蕊腊前破梅花年后多絶知春意早最奈客愁何雪树元同色江风亦自波故园不可见巫岫郁嵯峨钱起山路梅莫言山路僻还被好风催行客凄凉过村篱冷落开晚溪寒水照晴日数蜂来重忆江南酒何因把一杯朱庆余早梅天然根性异万物尽难陪自古承春早严冬鬭雪开艶寒宜雨露香冷隔尘埃堪把依松竹良途一处栽杜牧梅轻盈照溪水掩歛下瑶台妬雪聊相比欺春不逐来偶同佳客见似为冻醪开若在秦楼畔堪为弄玉媒许浑看早梅涧梅寒正发莫信笛中吹素艶雪凝树清香风满枝折惊山鸟散携任野蜂随今日从公醉何人倒接䍦郑谷江梅江梅且缓飞前辈有歌词莫惜黄金缕难忘白雪枝吟看归不得醉嗅立如痴和雨和烟折含情寄所思韦蟾梅高树临溪艶低枝隔竹繁何须是桃李然后欲忘言拟折魂先断须看眼更昏谁知南陌草𨚫解望王孙䆁齐己早梅万木冻欲折孤根暖独回前村深雪里昨夜一枝开风送幽香出禽窥素艶来明年如应律先发映春台宋王珪梅花冷香疑到骨琼艶几堪餐半醉临风折清吟拂晓观赠春无限意和雪不知寒桃李有惭色枯枝託并栏晁端友探得早梅岭梅何处早雪里看芳菲北陆寒犹在南枝春已归晓妆初见妬残角未成飞引我江头梦清香忆满衣文同梅寒梅引旧枝映竹复临池朶露深开处香闻瞥过时凌兢侵腊雪散漫入春诗赠我岁寒色怜君冰玉姿苏轼中隐堂二月惊梅晚幽香此地无依依慰远客皎皎似吴姝不恨故园隔空嗟芳岁徂春深桃李乱笑汝益羁孤次韵陈四雪中赏梅腊酒诗催熟寒梅雪鬭新杜陵休叹老韦曲已先春独秀惊凡目遗英卧逸民高歌对三白迟暮慰安仁杨时早梅楚国春归早寒梅处处开月和清艶宿天与靓妆来东阁诗怀动南枝岁律回萧然冰雪态无处不轻埃朱子早梅今日清江路寒梅第一枝不愁风袅袅正奈雪垂垂暖热惟须酒平章𨚫要诗他年千里梦谁与写相思杨万里和罗巨济山居园花皆手植梅蘂独禁寒色与香无价飞和雪作团数枝横翠竹一夜遶朱栏不惜吟边苦收将句里看陈亮梅花疎枝横玉瘦小蕚点珠光一朶忽先变百花皆后香欲传春信息不怕雪埋藏玉笛休三弄东君正主张戴昺探梅踏破登山屐来寻傍水丛眼明千树底春在数花中格瘦诗难写香寒酒易空狂歌归秉烛惊怪走儿童葛长庚梅窓南窓屋数楹一点阳和生枝上雪装瘦墻头风作清霜天酒自暖月夜梦难成何处人吹笛黄昏送几声原明申时行筑圃双林畔看花百卉先含春俱绰约缀雪暂清妍景弄孤山月香分庾岭天任教催白发索笑自年年增王穉登铜坑看梅人似梅花瘦舟如莲叶长青山十亩白流水一春香种密人难入开齐夜有光苔枝容我折野老不嗔狂桥外花开日分明雪作图不将他树襍未有一家无多处千青嶂香时过太湖浊醪原易得市远亦须沽原陈继儒潦倒鹿裘寒探梅草未干拈花先命酒钓雪戏投竿客去鸟声碎山高屐齿删不辞松底卧一任老袁安七言律诗原唐杜甫和裴迪登蜀州东亭送客逢早梅相忆见寄东阁官梅动诗兴还如何逊在扬州此时对雪遥相忆送客逢春可自由幸不折来伤岁暮若为看去乱乡愁江边一树垂垂发朝夕催人自白头增李商隐酬崔八早梅知访寒梅过野塘久留金勒为廻肠谢郎衣袖初翻雪荀令熏炉更换香何处拂胸资蜨粉几时涂额借蜂黄维摩一室虽多病亦要天花作道塲原罗隐梅吴王醉处十余里照夜拂衣今正繁经雨不随山鸟散倚风如共路人言愁怜粉艶飘歌席静爱寒香扑酒尊欲寄所思无好信为君惆怅又黄昏增崔鲁梅含情含态一枝枝斜压渔家短短篱惹袖尚怜香半日向人如诉雨多时初开偏称雕梁画未落先愁玉笛吹行客见来无去意解帆烟浦为题诗原宋林逋山园小梅众芳摇落独暄妍占尽风情向小园疎影横斜水清浅暗香浮动月黄昏霜禽欲下先偷眼粉蝶如知合断魂幸有微吟可相狎不须檀板共金樽增林逋山园小梅剪绡零碎点酥干向背稀稠画亦难日薄纵甘春至晚霜深应怯夜来寒澄鲜祗共邻僧惜冷落犹嫌俗客看忆着江南旧行路酒旗斜拂堕吟鞍又咏小梅数年闲作园林主未有新诗到小梅摘索又开三两朶团栾空遶百千廻荒邻独映山初静晚景相禁雪欲来寄语清香少愁结为君吟罢一衔杯梅花小园烟景正凄迷阵阵寒香压麝脐池水倒窥疎影动屋檐斜入一枝低画名空向闲时看诗客休征故事题慙媿黄鹂与蝴蝶袛知春色在桃溪孤根何事在柴荆村色仍将腊候并横隔片烟争向静半黏残雪不胜清等闲题咏谁为愧子细相看似有情搔首寿阳千载后可堪青草杂芳英赵抃素芳亭赏梅花素蕚清香并酒巵主人勤意嘱留诗为逢蜀国新开日𨚫忆江南旧赏时春早未通桃李信腊残都放雪霜姿先公旧植亭栏外肯构重来见本枝王安石梅花汉宫娇额半涂黄粉色凌寒透薄妆好借月魂来映烛恐随春梦去飞扬风亭把盏酬孤艶雪径回舆认暗香不为调羹应结子直须留此占年芳结子非贪鼎鼐尝偶先红杏占年芳从教腊雪埋藏骨𨚫怕春风漏泄香不御铅华知国色祗裁云缕想仙裳少陵为尔牵诗兴可是无心赋海棠浅浅池塘短短墻年年为尔惜流芳向人自有无言意倾国天教抵死香须袅黄金危欲堕蒂团红蜡巧能装婵娟一种如冰雪依倚春风笑野棠陈师道梅花百卉前头第一芳低临粉水浸寒光卷帘初认云犹冻逆鼻浑疑雪亦香鼎实自期终有待天真不假更匀装江南望断无来使且伴诗翁入醉乡刘子翚梅花玉骨绡裳韵太孤天教飞雪伴清癯林寒疎蕊半开落野廻暗香疑有无庾岭风光仍似旧汉宫铅粉莫相污惊心不必伤空树一白流空春便徂朱子前村玉立寒烟寂寞濵仙姿潇洒净无尘千林摇落今如许一树横斜独可人眞与雪霜娱晩景任从桃柳殿残春绿阴青子明年事衆口惊嗟鼎味新次韵早梅可爱红芳爱素芳多情珍重老刘郎疎英的皪尊中影微月黄昏句里香胸次自怜真玉雪人间何处有冰霜廵檐说尽心期事肯醉家人锦瑟傍原陆游梅花家是江南友是兰水边月底怯新寒画图省识惊春早玉笛孤吹怨夜残冷淡合教闲处着清癯难遣俗人看相逢剩作樽前恨索笑情怀老渐阑月地云堦暗断肠知心谁解赏孤芳相逢只怪影亦好归去始惊身染香渡口耐寒窥净绿桥边凝怨立昏黄与卿俱是江南客剩欲樽前说故乡增陆游十二月初一日得梅一枝絶奇戏作长句高标已压万花羣尚恐娇春习气存月兔擣霜供换骨湘娥鼓瑟为招魂孤城小驿初飞雪断角残钟半掩门尽意端相终有恨夜寒皴玉倩谁温浣花赏梅老子人间自在身插梅不惜损乌巾春回积雪层冰里香动荒山野水滨带月一枝低弄影背风千片远随人石家楼上贪吹笛肯放朝朝玉树新山亭观梅与梅岁岁有幽期忘𨚫如今两鬓丝乘淡月时和雪看斸苍苔地带花移先春瘦损应多恨静夜香来更一奇醉倒栏边君勿笑明朝红蕚缀空枝射的山观梅凌厉冰霜节愈坚人间乃有此癯仙坐收国士无双价独立东皇太乙前此去幽寻应尽日向来别恨动经年花中竟是谁流辈欲许芳兰恐未然杨万里普明寺见梅城中忙失探梅期初见僧窓一两枝犹喜相看那恨晚故应更好半开时今冬不雪何关事作伴孤芳𨚫欠伊月落山空正幽独慰存无酒且新诗梅花下小饮今年春在腊前回怪底空山早见梅数点有情吹面过一花无赖背人开为携竹叶浇琼树旋折冰葩浸玉盃近节雨晴谁料得明朝无兴也重来徐玑梅花是谁曾种白玻璃夐絶寒荒一点奇不厌陇头千万树最怜窓下两三枝幽深真是离骚句枯健犹如贾岛诗吟到月斜浑未已萧萧𩬆影有风吹梅坡浅水低坡几树苔冷光摇动玉尘埃横斜直似安排得古怪多应折损来洁白要从侵夜看飘零𨚫是被春催闲行立断清风影一片飞香落酒杯刘克庄落梅一片能教一断肠可堪平砌更堆墻飘如迁客来过岭坠似骚人去赴湘乱点莓苔多莫数偶粘衣袖久仍香东风谬掌花权柄𨚫忌孤高不主张昨夜尖风几阵寒心知清物久留难枝疎似被金刀剪片细疑经玉杵残痛叱山童持帚去苛留野客坐苔看月中徒倚凭空树也胜吴儿赏牡丹裘万顷次洪内相梅亭人间多是梅开后旋踵东篱事故常那得红帘卷朱户细看素质傲清霜一生寄兴云山外几度搔头江路傍咫尺名园身未到夜窓羞对返魂香次王成之韵咏梅谁遣冰魂照夕阳摇摇一任北风凉眼前共有几多蕊鼻观胡为如此香佳实会须归列鼎孤标已自压羣芳濡毫我欲从君赋未害平生铁石肠戴复古梅孤标粲粲压羣葩独占春风管岁华几树参差江上路数枝装点野人家冰池照眼何须月雪岸闻香不见花絶似林间隐君子自从幽处作生涯灵洲梅花穿林傍水几平章合有春风到草堂自入冬来多是暖无寻花处只闻香枝南枝北一轮月山后山前两屐霜直看过年开未了醉吟且放老夫狂林景熙渔舍观梅冷云漠漠护篱阴潇洒苔枝出竹林影落寒矶和雪钓香浮老瓮带春斟几凭水驿传芳信祗许沙鸥识素心回首西湖千树远扁舟寂寞梦中寻金刘着文季侍郎得绿蕚香梅子文待制有诗輙亦同赋一枝绿蕚冠羣芳潇洒犹疑楚岸傍香骨瘦来冰蕊细梦魂清处月波凉赓酬便合成千首醒醉宁须计百觞横玉呌云吹不尽只教今古洗离肠刘迎梅花谁道江梅驿信迟碧琅玕里见横枝为寻疎影暗香处独立嫩寒清晓时嚼蕊不妨浮白饮认桃休赋比红诗平生东阁风流在何逊而今鬓欲丝周昂和路宣叔梅月底明肌粲寿阳道人唿入竹西堂安排腊味千钟酒消破春风万斛香花鸟有情应见惜蛾眉倾国故难藏西湖骨朽东坡远又为君诗恼一场李献能上清宫梅压住卢家白玉堂琳宫潇洒占年芳光生琪树风霜古影占银潢月露凉物外根株本仙种世间红紫避严妆遨头词伯今何逊一笑诗成字字香范墀梅花春风也自惜流光只放寒梅一树芳玉粉更装前夜雪口脂犹注昔年香江湖昨梦同谁寄诗酒风流岂易忘东阁何郎未全老花枝休笑鬓丝长元仇远梅二首为怕缁尘着素衣冻痕封蕊放香迟月来忽送阑干影春到不分南北枝啼梦翠禽依树宿断魂玉笛隔花吹从他万片随风去须有青青叶底时梦想幽芳无处寻相逢依旧岁寒心要看月底玲珑玉休折枝头蓓蕾金清晓风霜和艶冷黄昏庭院觉香深扬州一树春多少殢得何郎瘦不禁刘清叟梅四首休说逋仙两句工冰瓯涤笔别形容清标骚客风前立素面仙姝月下逢山店霜寒香扑马溪桥水浅影如龙千枝尽是寒凝结金鼎无盐味更浓破荒玉雪粲烟村倚竹无言独断魂三弄直须琴对越一寒安用酒温存家风巢许堪同社心事夷齐可共论应出缤纷几红紫一枝开处自干坤除香除影赋梅花方许诗中擅作家怕俗似嫌羔作酒高人颇称雪煎茶参横屋角霜初下人倚阑干月欲斜夜冷玉肌愁入骨金壶移入伴窓纱天花夜半落溪傍傍有狞然为取将擎爪仰空呈洁白掀髯倒地觅昏黄修鳞月下霜同色败甲风前雪有香欲起补之图影看生愁飞入水中藏赵文咏梅白玉堂前野水濵何曾荣悴异精神当于香色外观韵可怪冰霜里有春天下无花堪伯仲江南惟尔不风尘欲将素玉相推戴老向山中作素臣刘秉忠江边梅树江边缭绕惜芳丛絶笔天真在眼中素艶乍开珠蓓蕾暗香微度玉玲珑一枝倒影斜斜月万树浮光细细风明日行经山下路几回特地驻青骢虞集谢书巢惠梅花巢翁远送梅花树正在东风四日前红蕚无言余旧雪白头相见又新年喜从嘉树来江雨忆共香秔上海船春夜不眠賔客醉只留孤鹤伴清妍萨都剌灯夕观梅翠禽偷梦出南园绰约冰姿傍绿尊水镜玉钗浮翠影风帘银烛照妆痕粉香微润无人见素质多寒借酒温不似海棠春睡去西楼月落已黄昏雅琥二月梅去年呵笔赋寒梅又见仙家二月开不是东君留客醉肯教神女逐春回棃花院落为云妒柳絮池塘作雪猜东阁如今清兴减罗浮谁与寄香来谢宗可梅魂枝南枝北路迢迢飞入孤山夜寂寥水月浮香应自返溪风弄影为谁招缟衣梦里和愁断玉笛声中逐恨消似欠灵均歌楚些逋仙坟冷草萧萧水中梅影澄澄寒碧映冰条云母屏开见阿娇春色一枝流不去雪痕千点浸难消临风倚槛云鬟湿带月凌波玉佩摇最是黄昏堪画处横斜清浅傍溪桥蟠梅萦春绊碧裂苍苔岁晏寒香宛转来蛟蛰冻云冰骨瘦龙眠夜月玉鳞开风霜气势从千折铁石心肠亦九廻祗为东君甘自屈不教枉占百花魁吴澄叠叶梅罗浮梦断杳无踪冰雪仙姿两两逢缟袂怯单寒后袭粉妆嫌薄晓来浓迎风一笑知颜厚临水相看见影重道眼只将平等视玉环飞燕总天容叶颙二月江城见梅二月江城第一枝怕寒故故着花迟不嫌艶杏夭桃俗甘受狂蜂妬蜨疑月落西湖惊旧梦雪消南国忆当时楼头亦有霜天角嬾对春风暖日吹僧明本梅花见非恍惚梦非神雪后霜前分外真疎影暗消三弄月半联凄断独吟人岁寒摇落孤根在江驿荒凉徃事尘碎嚼幽香清可挹玉奴无复更临春玉箫起处暗惊神曲缓瑶台逸韵真泉石几年云冷鹤关山万里月愁人香凝老树调风味影落寒窓枕隙尘檀板金樽久岑寂微吟不减昔时春白云堆里晓飞神道骨翛然一太真古岸埋香多是雪寒巖欺影四无人因风寄远愁应老坐雨辞根恨未尘賸欲廵檐赋归隐共君心事答闲春水中仙子镜中神夜夜相携入梦真陇鴈哀残埋玉地朔风吹老弄蟾人寒添灞上双眉冻愁压江南几屐尘雪里不嫌情味苦一枝占断九州春横影伶仃似有神半清浅处独呈真数枝沖澹晚唐句一种孤高东晋人上苑清房谁耐雪庐山玉崃肯蒙尘是中天趣那能识惜被东风漏洩春眼花落井眩双神雪步迢迢见欲真澹墨画图横玉影黄昏庭院倚阑人唾绒犹认窓间迹啼粉空余镜面尘消得黄金铸成屋年年雪里贮芳春忆昔君平勘卜神青衣应是日时真云开巫女多娇面浴出杨妃一丽人竹叶杯浮苔砌月豆荄灰暖纸窓尘惊春恐落羣芳后先到名园逐上春明高启梅花琼姿只合在瑶台谁向江南处处栽雪满山中高士卧月明林下美人来寒依疎影萧萧竹春掩残香漠漠苔自去何郎无好咏东风愁寂几回开缟袂相逢半是仙平生水竹有深缘将疎尚密微经雨似暗还明远在烟薄暝山家松树下嫩寒江店杏花前秦人若觧当时种不引渔郎入洞天翠羽惊飞别树头冷香狼借倩谁收骑驴客醉风吹帽放鹤人归雪满舟淡月微云皆似梦空山流水独成愁几看疎影低回处只道花神夜出游断魂祗有月明知无限春愁在一枝不共人言惟独笑忽疑君到正相思歌残别院烧灯夜妆罢深宫揽镜时旧梦已随流水远山窓聊复伴题诗李东阳梅涧地僻沙寒水更清老梅偏向涧边横风吹落瓣仍低陨石压傍枝𨚫倒生野鹤对人轻欲舞蹇驴冲雪瘦能行山翁只在山中老看尽春光不入城原申时行梅花庾岭春姿占早芳梁园夜色转辉光毰毸已见花如霰莹洁还疑玉有香积处寒侵姑射骨融来暗洗寿阳妆此时独对遥相忆吹笛关山总断肠张祥鸢水边梅花信风娇花事迟梅花春半未盈枝暗香稍稍能相𡡾冷蕊娟娟不自持影落清池摇水镜标凝残雪瘦琼姿细看疑是罗浮夜月淡参横恼梦思增邹之麟梅花满天飞雪少人行野寺东边鹤数声闲淡可参仁者静丰神已造圣之清尝称宫阁曾相见不道孤山浪有名欲折一枝供大士疎篱隔断水盈盈朱之蕃梅影斗帐香浮月欲斜纵横疎密徧窓纱恍疑姑射仙姬歩来访西湖处士家转盼含情仍逞态全欺琢玉更蒸霞溪藤点笔留芳韵书幌银缸不用遮老梅空巖曲折挂苍虬骨干崚嶒韵致幽闇淡输香宜纸帐森疎濯影向溪流嬾随艶冶荣千树独葆清真隐一丘自有松篁深结契江天春柳任轻柔东皇着意布三阳点缀疎枝弄早芳刻玉镂冰无俗韵钩帘汎座有余香卧游庾岭云横路梦到西湖雪映堂相对倾尊明月上行吟绕树不知忙李流芳梅花下次韵频年不到此花中喜见花枝压路通近坐繁香如殢酒当杯落瓣尚禁风朝光已逐轻阴变晚气遥随积霭空赢得闲身共欢赏莫将开谢比飘蓬出郊看梅门外春风应候来扁舟还拟去寻梅山僧每讶多年别游侣方欣久客回草阁一枝先破蕚村园数树已生苔只今步雪堪乘兴新酝还期待子开原连石器娇朱浅碧透烟光瘦倚疎篁出半墻雅有风情胜桃李巧含春思避冰霜融明醉脸笼轻晕歛掩仙裙蹙嫩黄日暮风英堕行袂依稀如着领巾香王凤雏由来王氏人多癖我爱梅花癖最深新构小楼偏有韵移来几树欲成阴村人近觧唿梅里胜客相将拟竹林莫讶莺啼犹未起纵然蝶化也相寻五言排律增唐韩愈春雪间早梅梅将雪共春彩艶不相因逐吹能争密排枝巧妬新谁令香满座独使净无尘芳意饶呈瑞寒光助照人玲珑开已徧点缀坐来频那是俱疑似须知两逼真荧煌初乱眼浩荡忽迷神未许琼华比从将玉树亲先期迎献岁更伴占兹辰愿得长辉映轻微敢自珍庾敬休赋得春雪映早梅清晨凝雪彩新候变庭梅树爱春荣徧窓惊曙色催寒光添素壁积润履青苔分明六出瑞隐映几枝开闻笛花疑落挥琴兴转来曲成非寡和长咏思悠哉郑述诚华林园早梅晓日东楼路林端见早梅独凌寒气发不逐众花开素彩风前艶韶光雪后催蕊香霑紫陌枝亚拂青苔止渴曾为用和羹旧有才含情欲攀折路望几徘徊元稹赋得春雪映早梅飞舞先春雪因依上早梅一枝方渐秀六出已同开积素光逾密真花节暗催抟风飘不散见晛忽偏摧郢曲琴空奏羌音笛自哀今朝两成咏翻挟昔人才宋梅尧臣依韵和正仲重台梅花芳梅何蒨蒨素叶吐层层近腊寒犹劲先春气已承冷香传去远静艶密还增有意常欺雪无功合镂冰早烟笼玉暖冻雨浴脂凝汉女新妆薄燕姬瘦骨稜压枝唯恐折簇蕚似难胜神物终来护江乡未觧矜独奇心岂欲寄远客何曾不见黄鹂度宁防粉蝶凌月光临更好溪水照偏能画轴开云雾宫刀剪綵缯都无笔可衒莫信巧堪凭丹杏尘多杂夭桃俗所称故林尝渴望大庾更愁登重和阳春曲声辞猥媿仍司马光和君贶张氏梅台京洛春何早凭高种岭梅纷披百株密烂漫一朝开青女共黏缀霜娥巧剪裁崑山雪满谷蓬渚浪成堆势拥樽前合香从席下来蜺旌羾天起练甲洗兵回不使光风散曾无夜色催人稠衣馥郁地狭舞徘徊民服召公化时推何逊才淹留文酒乐璧月上瑶台五言絶句御制咏盆中梅琼枝遗玉骨粉蕊趁冰姿香透芙蓉帐诗成度御墀增唐王适江濵梅忽见寒梅树开花汉水濵不知春色早疑是弄珠人张籍梅溪自爱新梅好行寻一径斜不教人埽石恐损落来花元稹赠熊士登平生本多思况复老逢春今日梅花下他乡值故人李商隐忆梅定定住天涯依依向物华寒梅最堪恨长作去年花韦处厚梅溪夹岸迎清素交枝漾浅沦味调方荐实腊近又先春李中梅花羣木方憎雪开花长在先流莺与舞蝶不见许因缘原宋王安石梅花墻角数枝梅凌寒独自开遥知不是雪为有暗香来增陈与义梅花客行满山雪香处是梅花丁宁明月夜记取影横斜陆游梅花山月皜中庭幽人酒初醒不是怯清寒愁蹋梅花影朱子咏梅独树临孤岸横枝放浅花不须烦驿使正耐雪斜斜梅岭梅花破蕚时瘴雨吹成雪驿使忽相逢无言似愁絶早梅霜风殊未高杖策荒园里仙子别经年相看共惊喜寒梅白玉堂前树风清月影残无情三弄笛遥夜不胜寒疎梅玉笛未黄昏冰滩已清浅疎影不胜妍愁心为谁远金李俊民咏梅未报江南信先开雪里村要看花上月立马待黄昏元杨维桢月梅天上清虚府人间香影家阿刚斫桂斧只合种梅花张昱邻墻梅花腊后春才到寒香袭素袍梅花如有意不在粉墻高问梅一种陇头树东风都合吹未应造物者偏在向南枝六言絶句增金元好问题曹得一扇头机中秦女仙去月夜梅花晚开只见一枝疎影不知何处香来元赵次诚早梅江南冬十二月溪上梅三两花载取小舟香影月明自棹回家杜本题梅点点苔枝缀玉疎疎檀蕊凝香还记当年月色箫声暗度宫墻明焦竑灵谷寺梅花坞山下几家茅屋村中千树梅花借草持壶燕坐隔林敲石煎茶薝卜林东短墻曾开宝地齐梁初春老树花发深磵无人自芳七言絶句御制懋勤殿古干梅宫梅先发上林枝淡白含芳窈窕姿若待春风吹律暖影随朝日乐雍熙原唐戎昱早梅一树寒梅白玉条迥临村路傍溪桥不知近水花先发疑是经春雪未销增白居易新栽梅池边新种七株梅欲到花时点检来莫怕长洲桃李妬今年好为使君开卢中初识梅花江北不如南地暖江南好断北人肠臙脂桃颊棃花粉共作寒梅一面妆刘言史竹里梅竹里梅花相并枝梅花正发竹枝垂风吹总向竹枝上直似王家雪下时王初春日咏梅花二首青帝来时值远芳残花残雪尚交光隔年拟待春消息得见春风已断肠应为阳春信未传故将青艶属残年东君欲待寻佳约剩寄衣香与粉緜来鹏梅花枝枝倚槛照池氷粉薄香残恨不胜占得早芳何所利与他霜雪助威稜韦庄春陌满街芳草卓香车仙子门前白日斜肠断东风各回首一枝春雪冻梅花罗隐梅花繁如瑞雪压枝开越岭吴溪免用栽𨚫是五侯家未识春风不放过江来崔道融梅谿上寒梅初发枝夜来霜月透芳菲清光寂寞思无尽应待琴尊与觧围对早梅寄友人忆得去年有遗恨花前未醉到无花清芳一夜月通白先脱寒衣送酒家宋范仲淹梅花萧条腊后复春前雪压霜欺未放妍昨日倚阑枝上看似留芳意入新年蔡襄十一月后庭梅花盛开二首迎腊梅花无数开旋看飞片点青苔幽香粉艶谁人见时有山禽入树来日暖香繁已盛开开时曾遶百千廻春风岂是多情思相伴花前去又来梅尧臣京师逢卖梅花五首此土只知看杏蕊大梁亦复卖梅花此心还似庾开府不惜金钱买取夸驿使前时走马廻北人初识越人梅清香莫把荼䕷比只欠溪头月下杯忆在鄱君旧国傍马穿脩竹忽闻香偶将眼趁蝴蝶去隔水深深几树芳曾见竹篱和树夹高枝斜引过柴扉对门独木危桥上少妇髻鬟犹戴归此去吾乡二千里不看素蕚两三年移根种子谁辛苦上苑偷来直几钱依韵和吴正仲屯田重台梅花诗桃花已满秦人洞杏树犹存董奉祠莫怪寒梅独多叶只缘乐府有新诗司马光梅花半开帝乡春色岭头梅高压年华犯雪开正与嘉賔思共醉不须芳物重相催王安石梅华发寻香始见梅一枝临路雪培堆凤城南陌他年忆杳杳难随驿使来苏轼梅春来幽谷水潺潺的皪梅花草棘间一夜东风吹石裂半随飞雪渡关山何人把酒慰深幽开自无聊落更愁幸有清溪三百曲不辞相送到黄州次韵杨公济奉议梅花梅梢春色弄微和作意南枝剪刻多月黑林间逢缟袂霸陵醉尉误谁何相逢月下是瑶台借草清樽连夜开明日酒醒应满地空令饥鹤啄莓苔绿发寻春湖畔回万松岭上一枝开而今纵老霜根在得见刘郎又独来月地云堦漫一樽玉奴终不负东昏临春结绮荒荆棘谁信幽香是返魂日出冰壶散水花野梅官柳渐欹斜西郊欲就诗人饮黄四娘东子美家君知早落坐先开莫着新诗句句催岭北霜枝最多思忍寒留待使君来冰盘未荐含酸子雪岭先看耐冻枝应笑春风木芍药丰肌弱骨要人医寒雀喧喧冻不飞遶林空啅未开枝多情好与风流伴不到双双燕语时鲛绡剪碎玉簪轻檀晕妆成雪月明肯伴老人春一醉悬知欲落更多情缟裙练帨玉川家肝胆清新冷不邪秾李争春犹办此更教踏雪看梅花再和杨公济梅花韵一枝风物便清和看尽千林未觉多结习已空从着袂不须天女问云何天教桃李作舆台故遣寒梅第一开凭仗幽人收艾纳国香和雨入青苔白发思家万里回小轩临木为花开故应剩作诗千首知是多情得得来人去残英满酒樽不堪细雨湿黄昏夜寒那得穿花蝶知是风流楚客魂春入西湖到处花裙腰芳草抱山斜盈盈觧佩临烟浦脉脉当垆傍酒家莫向霜晨怨未开白头朝夕自相催斩新一朶含风露恰似西厢待月来洗尽铅华见雪肌要将真色鬭生枝檀心已作龙涎吐玉颊何劳獭髓医湖面初惊片片飞樽前吹折最繁枝何人会得春风意怕见黄梅雨细时长恨漫天柳絮轻只将飞舞占清明寒梅似与春相避未解无私造物情北客南来岂是家醉看参月半横斜他年欲识吴姬面秉烛三更对此花曾巩忆越中梅浣纱亭北小山梅兰渚移来手自栽今日旧林冰雪地冷香幽艶向谁开陈与义水墨梅巧画无盐丑不除此花风韵更清殊从教变白能爲墨桃李依然是仆奴粲粲江南万玉妃别来几度见春归相逢京洛浑依旧惟恨缁尘染素衣自读西湖处士诗年年临水看幽姿晴窓画出横斜影絶胜前村夜雪时唐庚春日杂兴爱梅长恐着花迟日祷东风莫后期及得见梅还冷淡东风全在小桃枝孙觌梅花北风剪水玉花飞翠袖凌寒不自持脉脉含情无一语水边篱落立多时纤纤萝蔓牵茅屋细细苔花点石缸要断酒醒山月吐一枝疎影卧东窓范成大梅为雪所禁冻蕊粘枝瘦欲干新年犹未有春看雪花祗欲欺红紫不道梅花也怕寒雨后排岸司报梅开雨入南枝玉蕊皴合江云冷冻芳尘司花好事相邀勒不着笙歌不肯春原陆游梅花幽香淡淡影疎疎雪虐风饕只自如正是花中巢许辈人间富贵不关渠闻道梅花坼晓风雪堆徧满四山中何方可化身千亿一树梅前一放翁增陆游梅花乱篸桐帽花如雪斜挂驴鞍酒满壶安得丹青如顾陆凭渠画我夜归图江上寻梅小园风月不多宽一树梅花开未残剥啄敲门嫌特地缓拖藤杖隔篱看钟残小院欲消魂漠漠幽香伴月痕江上人家应胜此明朝更出小南门折梅花折得梅花媿满颜文书堆案正如山输君一觉翛然梦长在清泉白石间湖上梅花手自移小桥风月最相宜主人岁岁常为客莫怪幽香怨不知梅花当年走马锦城西曾为梅花醉似泥二十里中香不断青阳宫到浣花溪观梅春暖山中云作堆放翁艇子出寻梅不须问信道傍叟但觅梅花多处来雪后寻梅双鹊飞来噪午晴一枝梅影向窓横幽人宿醉闲欹枕不待闻香已觧酲竹篱曲曲水边村月淡霜清欲断魂商约前身是飞燕玉肌无粟立黄昏朱子墨梅梦里清江醉墨香蕊寒枝瘦凛冰霜如今白黑浑休问且作人间时世装梅花幽壑潺湲小水通茅茨烟雨竹篱空梅花乱发篱边树似倚寒枝恨朔风杨万里池亭双树梅花开尽梅花半欲残两枝晴雪作双寒团栾遶树元无见只合池亭隔水看南斋梅花朝来早起挂南窓要看梅花试晓妆两树相挨前后发老夫一月不烧香瓶里梅花胆样银瓶玉样梅北枝折得未全开为怜落莫空山里唤入诗人几案来雪冻霜封稍欲残殷勤折向坐中看绮窓深闭珠帘密不遣花梢半点寒探梅山间幽步不胜奇正是深寒浅暮时一树梅花开一朶恼人偏在最高枝西归见梅官路桐江西复西野梅千树压疎篱昨来都下筠篮底三百青钱买一枝梅影上有寒雀来徃梅花寒雀不须摹日影描窓作画图寒雀觧飞花解舞君看此画古今无昌英知县叔作岁坐上赋瓶里梅花时坐上九人销冰作水旋成家犹似江头竹外斜试问坐中还几客九人而已更梅花庆长叔招饮花下长廊尽处绕梅行过尽风声得雪声醉里不愁飘湿面自舒翠袖点琼英道傍梅花一行谁栽十里梅下临溪水恰齐开此行便是无官事只为梅花也合来吴龙翰久客买舟西还万里烟波兴渺然愁心系住灞桥边归装诗少不成载自折梅花凑满船水边早梅数花黯淡带寒烟漏洩春光矮屋边会被清池写疎影一枝分作两枝妍宋伯仁兀坐对坐清清一穗香悄无人语日偏长砚盘数点梅花片暗引游蜂度粉墻谢枋得武夷山中十年无梦得还家独立青峰野水涯天地寂寥山雨歇几生修得到梅花方逢辰题吴氏梅堂闻君家在雪边住靠尽阑干索尽诗只怕梅花应冷笑清香元不要人知元吉夜坐森森夜气落寒櫩闲把离骚酒正酣忽忆梅花不成语梦中风雪在江南赵信庵梅花夜深梅印横窓月纸帐魂清梦亦香莫谓道人无一事也随疎影伴寒光金刘仲尹窓外梅蕾细蕾初看柳麦肥春风得得遶窓扉道人方作玉溪梦石坞竹桥风雪飞墨梅生憎施粉与施朱换骨玄都亦自殊疎影冷香题不到梦惊烟雨暗西湖史学晚梅孤根春半恰春回刚逐夭桃艶杏开蝶子蜂儿应有语东风元不为渠来杨邦基墨梅粉蝶如知合断魂啼妆先自怨黄昏华光笔底春风老寂寞岭南烟雨痕李俊民梅朝来一雪羃晴沙行到前村始见花驿使便将春色去暗香今夜落谁家冯子振咏绿蕚蕊珠宫里小仙娃暂别椒房柳翠华底事尘缘犹未断谪来人世列名花段克己忆梅姑射仙人冰雪肤昔年伴我向西湖别来几度春风换标格而今似旧无梦梅天仙邀我醉瑶台春向飞琼笑里回为报棃花缘已断休将云雨下山来寻梅风流谁似李三郎不记仙姿委路傍天上人间无觅处风流罗羃只闻香探梅虢国夫人约素身不教脂粉涴天真一班曾向春前见颜色如今更可人乞梅寄语诗人林隐君水西千树要平分玉颜绛领堪娱老御史何劳觅紫云折梅白玉堂深夜色寒玉儿和月倚蓬山高情不似章台柳也许余人取次攀嗅梅手捻冰蕤步月华暗香先已透垂瓜寿阳毕竟无才思但卧含章拂落花浸梅玉骨浑将山麝薫冰肌得水更精神凌波微步东风软羞杀当年洛浦人浴梅脉脉晴天翠幕张玉环月底按霓裳𨚫嫌尘污香罗袜故着温泉为洗妆惜梅窈窕银屏掩画堂为嫌玉瘦怯昏黄落英犹可为香爇不学翾风老退房段成己乘兴杖屦山麓值梅始华徘徊久之因折数枝置几侧灯下漫成二首戏蝶游蜂总未知小窓低亚两三枝夜阑灯下横疎影浑似西湖月上时幽香不许俗人知才是东风第一枝误认文君新睡起读书窓下立多时忆梅初谒琼浆记昔年迎门一笑想嫣然夜来雪暗前村路恨满东风意不传梦梅神女尘缘久未忘飘然随月到高唐欢情未接还惊觉云雨阳台空断肠寻梅玉想形容霞想裾云英自与世姬殊几年来往蓝桥路捣尽玄霜得见无探梅未尝亲到谢家堂风韵何由识谢娘说与选花场上客须知林下胜闺房乞梅漏洩春光洛水傍紫云名字袭人香可能惠我黄昏伴休笑分司御史狂齅梅玉骨那堪瘴雾伤好将经卷伴南荒坡仙鼻孔清如水老觉朝云道气长浸梅洛浦飘飖信有神凌波忽覩一枝春摩挲老眼看微步旎旎香生罗袜尘浴梅洗尽铅华见玉环肌肤冰雪照人寒临风脉脉娇无力轻裛香罗半未干惜梅襟袂翛然风味酸北人谁识蔡姬贤可怜抛𨚫清伊月埋没边沙二十年元赵孟頫梅花潇洒江梅似玉人倚风无语澹生春曲中桃叶元非侣梦里棃花恐未真许桢月下观梅老树清溪映白沙可人竹外一枝斜黄昏信步前村去香到松林卖酒家虞集留宿上方观灯前自了读残经风入疎帘月入櫺坐到夜深谁是伴数枝梅蕚一铜瓶洪希文二月梅花夺得冰姿过岁华远离尘垢迥堪夸即今年少多脂粉只恐春光不称花黄镇成梅花吟徧萧疎霜后村江头千树欲黄昏等闲又被春风觉添得寒梢月一痕王冕墨梅我家洗砚池边树朶朶花开淡墨痕不要人夸好颜色只留清气满干坤梅花六首月明海底夜无烟恰似西湖雪后天清气逼人禁不得玉箫吹上大楼船海云初破月团团独鹤归来夜未阑一片笙歌湖水上玉妃无语倚阑干三月东风吹雪消湖南山色翠如浇一声羌管无人见无数梅花落野桥和靖门前雪作堆多年积得满身苔疎花箇箇团冰雪羌笛吹他不下来马迹山前万树梅千花万花如雪开满载扬州秋露白玉箫吹过太湖来断云流水孤山路看得春风几树花骑马归来城郭是月明箫管起谁家刘永之题墨梅二首茅屋苍苔野水濵岁寒冰雪久相亲江湖后夜扁舟梦犹记尊前对玉人仙馆曾逢玉带姿梦中要作晓寒词于今相对情如水唯有清霜绕鬓丝贡性之梅眼中谁识岁寒交只有梅花伴寂寥明月满天天似水酒醒听彻玉人箫丁鹤年题梅花池馆春深看牡丹五陵车马隘长安谁知凛凛冰霜际𨚫是梅花守岁寒顾瑛新安梅宝地生春玉气新苔烟如雾翠光匀山僧分得维摩供三素云中别有春僧明本评梅月旦花前岂乏人风霜齿颊带阳春江南野史余芳论絶世清如古逸民剪梅破玉并刀试手温香凝双股断芳魂花随燕尾轻分去不带春风爪甲痕苔梅古貌苍然鹤膝枝唾花生晕护春机玉堂试看青袍客莫忘江南有白衣月梅数枝姑射鬭婵娟疎影分明不夜天散𨚫广寒宫里桂春光长满玉堂前风梅花间少女翦春寒粲粲霓裳舞队仙月夜遥看环佩冷莫教吹落玉花钿烟梅梦隔棃云近晓天苔枝浮翠逗春寒不嫌玉质笼轻素留与诗人冷澹看疎梅依稀残雪浸寒波桃李漫山奈俗何潇洒最宜三二点好花清影不须多隔帘梅庭花映箔眩吟眸一片湘云锁莫愁风卷黄昏疎影动珊瑚枝上月如钩纸帐梅春融剡雪道人家素幅凝香四面遮明月满牀清梦觉白云堆里见疎花明卓敬栽梅风流东阁题诗客潇洒西湖处士家雪冷江深无梦到自锄明月种梅花李东阳泥金梅棃花如雪柳如金俗眼犹将较浅深争似能黄更能白两般颜色一般心原罗伦禁中梅花一段清香蔼禁闱几枝疎影照寒辉玉堂不让孤山趣雪骨冰肌对紫薇王世贞空庭一树影横斜玉瘦香寒领岁华觧道广平心似铁古来先已赋梅花张新腊破春从碧海回人人争爱说花魁如何费尽平章力不道人间有绿梅王菉猗不受尘埃半点侵竹篱茅舍自甘心只因误识林和靖惹得诗人说到今刘文光玉手纤纤捧玉杯仙郎南去几时回天涯到处生芳草须记凌寒雪里梅陈继儒梅村边杨柳已拖黄一路云深旧讲堂偶向梅花村里度芒鞵到处雪痕香诗散句增唐李白送君游梅湖应见梅花发有使寄我来无令红芳歇宋韩驹空山有美人寒林弄孤芳晓分天女白夜夺嫦娥光谢逸梅清不受尘日净本无垢微风更觧事排遣香入牖曾巩海边憔悴多情客想见一枝寒玉色愿君攀折赠余香勿使随风自狼籍周必大忽逢绿衣鬓如云歌舞醉人睡昏昏觉来但有风相袭梦断初无香返魂陆游冰崖雪谷木未芽造物破荒开此花神全形枯近有道意庄色正知无邪元僧明本荒溪独照山初静寒影相持雪亦尘每惜半檐风露重起披玉毳伴琼春梁元帝早烟笼玉暖冻雨浴时凝何逊衔霜当路发映雪拟寒开唐李商隐匝路亭亭艶非时裛裛香温庭皓雪繁鸎不识风袅蝶空廻宋司马光色如虚室白香似玉人清刘敞侠骨香经浴冰肤冷照邻晁沖之影寒垂积雪枝薄带春冰杨万里花明不是月夜静偶闻香雾质云为屋琼肤玉作囊元许有壬晚香传远树春雪避南枝廼贤夜深怜雪落香动觉春廻唐杜甫巡檐索共梅花笑冷蕊疎枝半不禁韩愈相思一夜梅花发忽到窓前疑是君韩偓风虽狂暴翻添思雪欲侵陵更助香崔鲁强半瘦因前夜雪数枝愁向晚来天宋王禹偁风月精神珠玉骨冰雪簪珥琼瑶珰邵雍角中飘去凄于骨笛里拈来妙入神司马光台前日暖分三色林下风清共一香原王安石额黄映日明飞燕肌粉含风冷太真增石延年月中欲与人争瘦雪后偷凭笛诉寒苏轼数枝残绿风吹尽一点芳心雀啅开舒亶短笛楼头三弄夜前村雪里一枝春张耒月娥服御无非素玉女精神不尚妆陈克愁眼不供千树雪醉头犹柰一枝春王十朋仙客风中飘素袂玉妃月下试新妆陆游浅寒篱落清霜后疎影池塘淡月中梅瘦有情横淡月云轻无力护清霜朱子美人邂逅一笑粲倒影的皪疎枝横故山风雪深寒夜只有梅花独自香杨万里寒入玉衣灯下薄春撩雪骨酒边香徐致中石畔长来枝易老竹间瘦得蕚全清戴复古蜂黄涂额半含蕊鹤膝翘空疎带花秦敏徐妃半面粉包蕚荀令一炉香袅枝赵正泓收回疎影月初坠约住寒香雪正深陆苍三写真妙絶横窓影傲骨清香透水枝刘翰小窓细嚼梅花蕊吐出新诗字字香䆁道潜一树轻明侵晚岸数枝清瘦映疎篱惠洪梢横波面月摇影花落樽前酒带香元谢宗可钟残角断愁多少月落参横梦有无杨维桢万花敢向雪中出一树独先天下春叶颙一径梅香云满地半窓花影月笼纱僧明本半牀素被铺寒玉一幅生绡画美人斜照𥦗纱斜照水半随风信半随尘梁简文帝风吹梅蕊香唐李白林香雨落梅杜甫雪片丛梅发元稹露梅飘暗香宋苏轼梅雪耿黄昏陈师道梅寒酿雪花陆游梅花无赖香疎梅画作屏毕仲游梅花万里春朱子梅疎𨚫耐寒元张伯淳冬深梅不寒黄庚梅瘦似诗人唐杜审言梅花落处疑残雪杜甫山意冲寒欲放梅宋陆游江北江南万树梅春近野梅香欲动穿帘细细野梅香断桥烟雨梅花瘦梅花忽报一枝春落梅黏袖上渔舟金冯子翼酿梅天气不多寒李俊民一枝潇洒陇头香元赵孟頫梅花庭院雪飘香陈樵春廻陇首梅先觉谢宗可高卧梅花月半牀御定佩文斋广群芳谱卷二十三广羣芳谱梅花御定佩文斋广羣芳谱卷二十四花谱梅花三集藻词增宋王十朋点绛唇雪迳深深北枝贪睡南枝醒暗香疎影孤压羣芳顶玉艶氷姿妆点园林景凴栏咏月明溪静忆昔林和靖王藻霜天晓角疎明瘦直不受东皇识留取伴春应肎万红里怎着得夜色何处笛晓寒无奈力若在寿阳宫殿一点点有人惜萧泰来霜天晓角千霜万雪受尽寒磨折赖是生来瘦硬浑不怕角吹彻清絶影也别知心惟有月元没春风情性如何共海棠说林逋霜天晓角氷清霜结昨夜梅花发甚处玉龙三弄声摇动枝头月梦絶金兽热晓寒兰烬㓕要卷珠帘清赏且莫扫阶前雪楼槃霜天晓角月淡风轻黄昏未是清吟到十分清处也不啻二三更晓钟天未明晓霜人未行只有城头残角说得尽我平生又翦雪裁氷有人嫌太清又有人嫌太瘦都不是我知音谁是我知音孤山人姓林一自西湖别后辜负我到如今苏轼菩萨蛮湿云不动溪桥冷嫩寒初透东风影桥下水声长一枝和月香人怜花似旧花比人应瘦莫凴小栏干夜深花正寒又回文雪花飞暖融香颊颊香融暖飞花雪欺雪任单衣衣单任雪欺别时梅子结结子梅时别归不恨开迟迟开恨不归贺铸减字木兰花簪花照镜客鬂萧萧都不凖拟倩东君化作尊前入梦云风香月影信是瑶台清夜永深闭重门牵绊刘郎别后魂周邦彦采桑子肌肤绰约真仙子来伴氷霜洗尽铅黄素面初无一点妆寻花不用持银烛暗里闻香零落池塘分付余妍与寿阳向子諲卜算子竹里一枝梅雨洗娟娟静疑是佳人日暮来绰约风前影新恨有谁知徃事那能省梦绕阳台寂寞囬沾袖余香冷朱雍好事近春色为谁来枝上半留残雪恰近小园香迳对霜林寒月危栏凄断笛声长吹到偏呜咽最好短亭归路有行人先折金李俊民谒金门金的皪犹𢃄枝头寒色休道北人浑未识自然梅有格初见花时摘索再见花时狼籍诗句眼前拈不出恼人楼上笛又频点捡依旧雪肌清减似恨海东花使滥不教么凤探休笑诗人冷淡道尽影疎香暗桃杏虽然无藻鑑承当应不敢又全不让占了百花头上没个知音人共赏陶潜无处望也有江湖酒量也有风骚诗将休道花前无伎俩疎狂些子放又偷造化秀出含章檐下为问花中谁可嫁海棠开已罢占了十分闲雅占了十分潇洒若使画工能此画九方臯相马又花谱内莫作等闲看待鬭草吴王无可对有他西子在好在一枝竹外影也教人堪爱未免世间儿女态折来头上戴又春一半留与大家同看觅个温柔林下伴北枝犹未暖纵有姮娥照管可惜罗浮梦短断岭不能遮望眼几时魂却返又多少恨不见旧时风韵浪蘂浮花都懒问江头春有信夸甚寿阳妆镜说甚扬州诗兴云去月来堪弄影世间无此景又随健步已过市桥江路费尽江湖多少句暗香留不住销得黄昏几度又是天寒日暮枕上吟魂无着处化为蝴蝶去宋张孝祥清平乐吹香嚼蕊独立东风里雪冻云娇天似水羞杀夭桃秾李如今见说阑干不禁月冷风寒岭上驿程人远城头戍角声干朱敦儒忆秦娥霜风急江南路上梅花白梅花白寒溪残月冷村深雪洛阳醉里曾同滴水西竹外常相忆常相忆宝钗双凤鬓边春色张孝祥忆秦娥梅花发寒梢挂在瑶台月瑶台月和羹心事履霜时节断桥流水声鸣咽行人立马空愁絶空愁絶为谁凝竚为谁攀折无名氏忆少年疎疎整整斜斜淡淡盈盈脉脉徒怜暗香句笑梨花颜色羁马萧萧行又急空回首水寒沙白天涯倦牢落忽一声羗笛苏轼阮郎归暗香浮动月黄昏堂前一树春东风何事入西邻儿家常闭门雪肌冷玉容真香腮粉未匀折花欲寄陇头人江南日欲曛陆游朝中措幽姿不入少年塲无语只凄凉一个飘零身世十分冷淡心肠江头月底新诗旧梦孤恨清香任是春风不管也曾先识东皇杨补之柳梢青傲雪凌霜爱他梅蘂搀借春光步绕西湖兴余东阁可奈诗肠娟娟月转廻廊悄无人处安排暗香一夜相思几枝疎影落在寒𥦗又雪艶烟痕又要春光来到芳尊忆昨年时月移清影人立黄昏一番幽思谁论但永夜空迷梦魂绕遍江南缭墻深院水郭山邨又月堕霜飞隔𥦗疎瘦微见横枝不道寒香解随羗管吹到帘帏个中风味谁知睡乍起乌云任欹嚼蕊唼英浅颦低笑须半醒时又月转墻东几枝寒影一点香风清不成眠醉凭诗兴起绕珍丛平生袛合情钟惭老矣无愁可供最是难忘倚楼人在横笛声中又玉骨氷肌为谁偏好特地相宜一段风微广平休赋和靖无诗绮𥦗睡起春迟困无力菱花笑窥嚼蕊吹香眉心点字鬓畔簪时又水曲山傍寒稍冷蕊隐映脩篁细细吹香疎疎沈影恼乱廻肠为谁驻马横塘漫立尽烟邨夕阳空袅吟鞭几多诗句不断思量苏轼西江月玉骨那愁瘴雾氷肌自有仙风海仙时遣探芳丛倒挂绿毛么凤素面常嫌粉涴洗妆不褪唇红高情已逐晓云空不与梨花同梦魏杞虞美人氷肤玉面孤山裔𡧓到人间世天然不与百花同却恨无情轻付与东风丽谯三弄江梅晓立马溪桥小只应明月最相思曾见幽香一点未开时黄庭坚虞美人天涯也有江南信梅破知春近夜阑风细得香迟不道晓来开遍向南枝玉台弄粉花应妬飘到眉心住平生个里饮杯深去国十年老尽少年心向子諲虞美人江头苦被梅花恼一夜霜鬓老谁将氷玉比精神除是凌风却月见天真情高意远仍多思只有人相似满城桃李不能春独向雪花深处露花身范成大玉楼春佳人无对甘幽独竹雨松风相澡浴山深翠袖自生寒夜久玉肌元不粟却寻千树烟江曲道骨仙风终絶俗绛裙缟袂各朝元只有散香名萼绿马庄父玉楼春南枝又觉芳心动愁我相思情味重陇头何处寄将书香发有时疑是梦谁家横笛成三弄吹倒幽香和梦送觉来知不是梅花落寞岁寒谁与共丘崈锦帐春翠竹如屏浅山如画小池面危桥一跨着㯶亭临水宛然郊野竹篱茅舍好是天寒倍添妍雅正雪意垂垂欲下更朦胧月影弄晴初夜梅花动也苏轼南乡子寒雀满疎篱争抱寒枝看玉蕤忽见客来花下坐惊飞踏散芳英落酒巵痛饮又能诗坐客无毡醉不知花谢酒阑春到也离离一点微酸已着枝辛弃疾临江仙老去惜花心已懒爱梅犹遶江村一枝先破玉溪春更无花态度全是雪精神胜向空山餐秀色为渠着句清新竹根流水带溪云醉来浑不记归去月黄昬刘光祖江城子一分雪意却成霜暮云黄月微茫只有梅花依旧吐幽芳还喜无边春信至疎影下觅浮香才情端是紫薇郎别鸳行忆宫墻夜半何为人与月交相君合召归吾老矣月随去照廻廊高观国金人捧露盘念瑶姬翻瑶佩下瑶池冷香梦吹上南枝罗浮路杳忆曾清晚见仙姿天寒翠袖可怜是倚竹依依溪痕浅云痕冻月痕淡粉痕微江头怨一笛休吹芳香待寄玉堂烟驿雨凄迷新愁万斛为春瘦却怕春知朱敦儒蓦山溪玉真姊妹只这梅花是乘醉下瑶台粉燕脂何曾梳洗氷姿素艶压羣芳独自笑有时愁一点心谁寄云添蕊佩霜护盈盈泪尘世悔重来梦凄凉玉楼十二教些香去说与惜花人云黯淡月朦胧今夕谁同睡辛弃疾最高楼花知否花一似何郎又似沈东阳瘦稜稜地天然白冷清清地许多香笑东君还又向北枝忙着一阵霎时间底雪更一个缺些儿底月山下路水边墻清香怕有人知处影儿守定竹傍厢且饶他桃李趁少年塲李之仪早梅芳雪初消顿觉寒将变已报梅稍暖日边霜外迤𨓦枝条自柔软嫩苞匀点缀绿萼轻裁翦隐深心未许清香散渐融和开欲遍密处疑无间天然标韵不与羣花鬭深浅夕阳波似动曲水风犹懒最销魂弄影无人见朱敦儒洞仙歌何人不爱是江梅初绽野雪寒空冻云晚看清溪绰约粉艶春风包绛萼姑射氷肌自暖上林花万品都借风流国色天香任歆羡共素娥青女一笑相逢人不见悄悄霜宫月殿想乘云长徃玉皇前粲蕊佩月珰侍清都宴金李俊民洞仙歌陇头潇洒辜负寻芳眼浪蘂浮花问名懒纵看看驿使带得春来祇恐怕绿叶成阴子满暗香无恙否月落参横惆怅罗浮梦短赖故人情重不减西湖花一月分我黄昬一半更选甚南枝与北枝是一种春风待争寒煖宋柳永江城梅花引年年江上探春梅为谁开暗香来疑是月宫仙子下瑶台冷艶一枝香在手故人远相思切寄与谁恨极怨极嗅香蕊念此情家万里暮霞散绮楚天碧数片轻飞为我多情特地点征衣花易飘零人易老正心碎那堪塞管吹元张雨雪狮儿含香弄粉便勾引游骑寻芳城南城北别有西邨断港氷凘微绿孤山路熟伴老鹤晚先寻宿怕冻损三花两蕊寒泉幽谷几番花影濯足记归来醉卧雪深平屋春梦无凭鬓底闹蛾争扑不如图画相对展官奴风竹烧黄烛自听瓶笙调曲宋刘克庄满江红赤日黄埃梦不到清溪翠麓空健羡君家别墅几株幽独骨冷肌清偏要月天寒日暮尤宜竹想主人杖履绕千回山南北宁委涧嫌金屋宁傲雪羞银烛笑出尘风韵背时妆束竞爱东隣姬傅粉谁怜空谷人如玉笑林逋何逊谩成诗无人读姜夔暗香旧时月色算几番照我梅边吹笛唤起玉人不管清寒与攀折何逊而今渐老都忘却春风词笔但怪得竹外疎花香冷入瑶席江国正寂寂叹寄与路遥夜雪初积翠尊易泣红萼无言耿想忆长记曾携手处千树压西湖寒碧又片片吹尽也几时见得赵彦端醉蓬莱向蓬莱云渺姑射山深有春长好香满枝南笑人间惊早试问寒柯镂氷裁玉费化工多少东阁诗成西湖梦觉几番清晓好是罗帏麝温屏暖却恨烟邨雨愁风恼一一清芬为东君倾倒待得明年绿阴青子荫凤凰池沼更把阳和从头付与繁花芳草赵以夫孤鸾江头春早问江上寒梅占春多少自照疎星冷祗许春风到幽香不知甚处但迢迢满河烟草回首谁家竹外有一枝斜好记当年曾共花前笑念玉雪襟期有谁知道唤起罗浮梦正参横月小凄凉更吹寒管谩相思鬓毛惊老待觅西湖半曲对霜天清晓朱子念奴娇临风一笑问羣芳谁是真香纯白独立无朋算来有姑射山头仙客絶艶谁怜真心自保邈与尘缘隔天然殊胜不关风露氷雪应笑俗李麤桃无言翻引狂蜂乱蝶争似黄昬闲弄影清浅一溪霜月画角初残瑶台梦断直下成休歇绿阴青子莫教容易摧折吴文英高阳台宫粉彫痕仙云堕影无人野水荒湾古石埋香金沙销骨连环南楼不恨吹横笛恨晓风千里关山半飘零庭上黄昬月冷阑干寿阳宫里愁鸾镜问谁调玉髓暗补香瘢细雨归鸿孤山无限春寒离魂难倩招清些梦缟衣解佩溪边最愁人啼鸟晴明叶底清圆元张翥东风第一枝老树浑苔横枝未叶青春𡧓误芳约背阴未返氷魂阳稍已含红萼佳人寒怯谁惊起晓来梳掠是月斜花外么禽霜冷竹间幽鹤云淡淡粉痕渐薄风细细冻香又落叩门喜伴金尊倚栏怕听画角依稀梦里记半面浅窥朱箔甚时得重写鸾笺去访旧游东阁宋吴文英解语花门横皱碧路入苍烟春近江南岸暮寒如翦临溪影一一半斜清浅飞英弄晚荡千里暗香平远端正看琼树三枝总似兰昌见酥映云容夜暖伴兰翘清瘦箫凤柔婉冷云荒翠幽栖久无语暗申春怨东风半面料凖拟何郎诗卷欢未阑烟雨青黄宜昼阴庭馆周邦彦花犯粉墻低梅花照眼依然旧风味露痕轻缀净洗铅华无限清丽去年胜赏曾孤倚氷盘同燕喜更可惜雪中高树香篝熏素被今年对花太匆匆相逢似有恨依依愁悴凝望中苍苔上旋看飞坠相将脆丸荐酒人正在空江烟浪里但梦想一枝潇洒黄昬斜照水元张翥木兰花慢爱西湖千树曾几度为携尊向柳外停桡苔边待鹤酒热诗温瀛洲旧时月色怅荒凉惟有数枝存天上梨花成梦江南桃叶移根如今憔悴客愁邨难返暗香魂甚岁晚春迟角寒笛晓雪暗云昬登临不堪寄目但青山隐隐月纷纷再约与君同醉从他啄木敲门宋朱敦儒壶中天见梅惊笑问经年何处收香藏白似语如愁还笑我何苦红尘久客观里栽桃仙家种杏到处成疎隔千林无伴淡然独傲霜雪且与管领春回孤标争𡧓逐雄蜂雌蝶岂是无情知他受了多少凄凉风月寄陇程遥和羮心在忍使芳尘歇东风寂寞可怜谁为攀折辛弃疾瑞鹤仙雁霜寒透幙正护月云轻嫩氷犹薄溪奁照梳掠想含章弄粉艶妆谁学玉肌瘦弱更重重龙绡衬着倚东风一笑嫣然转盻万花羞落寂寞家山何在雪后园林水边楼阁瑶池旧约鳞鸿更复谁託粉蝶儿只解寻花觅柳开遍南枝未觉但伤心冷落黄昬数声画角周密台城路东风又入江南岸年年汉宫春早宝屑无痕生香有韵消得何郎花恼孤山梦绕记路隔金沙那回曾到夜月相思翠尊谁共饮香醥天寒宫怨赠远水边凭为问春到多少竹外凝情墻阴照影谁见嫣然一笑冷香未了怕玉管西楼一声霜晓花自多情看花人自老晁端礼水龙吟夜来深雪前邨路应是早梅初绽故人赠我江头春信南枝向暖疎影横斜暗香浮动月明深浅向亭前驿畔行人立马频回首空肠断别有玉溪仙馆寿阳人初匀粉面天教占了百花头上和羹未晚最是关情处高楼上一声羗管仗何人说与东君留取倚阑干看刘焘花心动偏忆江梅有尘表丰仪世外标格低傍小桥斜出疎篱似向陇头曾识暗香孤韵氷霜里初不怕春寒要勒问桃李盈门怎生向前争得省共萧娘去摘玉纤映琼枝照人一色淡粉晕酥多少飞来到得寿阳宫额再三留待东君管都将那别花不惜但只恐高楼又三弄笛元黄子行西湖月初弦月挂林梢又一度西园探梅消息粉墻朱户苔枝露蘂淡匀轻饰玉儿应有恨为怅望东昬相记忆便解珮飞入云阶长伴此花倾国还嗟瘦损幽人记立马攀条倚栏横笛少年风味拈花弄蕊爱香怜色扬州何逊在试点染吟笺留醉墨漫赢得疎影寒窓夜深孤寂宋赵以夫角招晓风薄苔枝上翦成万点氷萼暗香无处着立马断魂晴雪篱落溪畧彴怅寄驿音书辽邈梦绕扬州东阁风流旧日何郎想依然林壑离索引杯自酌相看冷淡一笑人如削水云寒漠漠底处羣仙飞来霜鹤芳姿绰约正月满瑶台珠箔徙倚阑干寂寞尽分付许多愁城头角王沂孙望梅画栏人寂喜轻盈照水犯寒先坼袅数枝云缕鲛绡露浅浅涂黄汉宫娇额翦玉裁氷已占断江南春色恨风前素艶雪里暗香偶成抛掷如今眼穿故国待拈花弄蕊时话思忆想陇头依约飘零甚千里芳心杳无消息粉怯珠愁又只恐吹残羌笛正斜飞半窓晓月梦回陇驿一蕚红思飘飖拥仙姝独步明月照苍翘花候犹迟庭阴不扫门掩山意萧条抱芳恨佳人分薄似未许芳魄化春娇雨涩风悭雾轻波细湘梦迢迢谁伴碧尊雕俎唤琼姬皎皎绿发萧萧青凤啼空玉龙舞夜遥盼河汉光摇未须赋疎香淡影且同倚枯藓听吹箫听久余音欲絶寒透鲛绡张炎疎影黄昬片月似满地碎阴还更清絶枝北枝南疑有疑无几度背灯难折依稀倩女离魂处缓步出前邨时节看夜深竹外横斜应妬过云明灭窥镜蛾眉淡扫为容不在貌独抱孤洁莫是花光描取春痕不怕丽谯吹彻还惊海上燃犀去照水底珊瑚疑活做弄得酒醒天寒空对一庭香雪姜夔疎影苔枝缀玉有翠禽小小枝上同宿客里相逢篱角黄昬无言自倚修竹昭君不惯胡沙远但暗忆江南江北想珮环月下归来化作此花幽独犹记深宫旧事那人正睡里飞近蛾绿莫似春风不管盈盈早与安排金屋还教一片随波去又𨚫怨玉龙哀曲等恁时重觅幽香已入小窓横幅方岳沁园春有美人兮铁石心肠寄春一枝喜藓生龙甲那因雪瘦月横鹤膝不受寒欺云卧空山梦回孤驿生怕渠嗔未敢诗江头路问销魂几许索笑何时赋成字字明玑君莫倚家山旧解题叹水曹安在飘然欲去道山已矣其谁与归烟雨愁予江山老我毕竟岁寒然后知微酸在尽危谯斜倚残角孤吹高观国贺新郎月冷霜袍拥见一枝年华又晚粉愁香冻云隔溪桥人不度的皪春心未纵清影怕寒波摇动更没纤毫尘俗态倚高情预得春风宠沉冻蜨挂么凤一杯正要吴姬捧想见那柔酥弄白暗香偷送回首罗浮今在否寂寞烟迷翠壠又争奈桓伊三弄开遍西湖春意烂算羣花正作江山梦吟思怯暮云重刘克庄贺新郎鹊报千林喜还勐省谢家池馆早寒天气要与瑶姬叙离索草草杯盘借地怅减尽何郎才思不愿玉堂并金屋愿年年岁岁花间醉餐秀色挹高𦤺西园飞盖东山妓问何如半山雪里孤山烟外管甚夜深风露冷人与长瓶共睡任翠羽枝头多事老子平生无他过为梅花爱取风流罪簪向发莫教坠俞国宝贺新郎梦里骖鸾鹤觉三山不远依然被海风吹落浮到五湖烟水上刚被梅花醉着粲玉树轻明疎薄十万琼琚天女队捧氷壶玉液琉璃杓来伴我荐清酌恍然梦断殊非昨问溪边竹外新来为谁开𨚫无限氷壶招不得拟把离骚唤觉待抖擞红尘双脚万里瑶台终一到想玉奴不负东风约留此恨寄残角别录增东方朔外传朔门生三人俱行乃见一鸠一生曰今当有酒一生曰其酒必酸一生曰虽得酒不得饮也三生皆到须臾主人出酒即安樽于地而覆之讫不得饮朔乃问其故曰出门见鸠饮水故知得酒鸠飞集梅树故知酒酸鸠飞去所集枝折故知不得饮之桂阳先贤传苏耽后园梅树下种药可治百病二老堂诗话政和中庐陵太守程祁学有渊源尤工诗在郡六年郡人段子冲字谦叔学问过人自号潜叟郡以遗逸八行荐力辞与程唱酬梅花絶句展转千首识者已叹其博近岁有同年陈从古字希颜裒古梅花诗八百篇一一次韵其自序云在汉晋未之或闻自宋鲍照以下仅得十七人共二十一首唐诗人最盛杜少陵二首白乐天四首元微之韩退之柳子厚刘梦得杜牧之各一首自余不过一二如李翰林韦苏州孟东野皮日休诸人则又寂无一篇至本朝方盛行而予日积月累酬和千篇云许彦周诗话林和靖梅诗云疎影横斜水清浅暗香浮动月黄昬大为欧阳文忠公称赏大凡和靖集中梅诗最好梅花诗中此二句尤奇丽东坡和少游梅诗云西湖处士骨应藁只有此诗君压倒仆意东坡亦有微意也竹坡诗话林和靖赋梅花诗有疎影横斜水清浅暗香浮动月黄昬之语脍炙天下殆二百年东坡晚年在惠州作梅花诗云纷纷初疑月挂树耿耿独与参横昬此语一出和靖之气遂索然矣张文潜云调鼎当年终有实论花天下更无香此虽未及东坡高妙然犹可使和靖作衙官政和间余见胡份司业和曾公衮梅诗云絶艶更无花得似暗香惟有月明知亦自奇絶使醉翁见之未必专赏和靖也西湖志余马浩澜评梅诗林和靖疎影横斜水清浅暗香浮动月黄昬写梅之风韵高季廸雪满山中高士卧月明林下美人来状梅之精神杨廉夫万花敢向雪中出一树独先天下春道梅之气节林和靖疎影暗香之联欧阳文忠极赏之王晋卿顾谓此两句杏与桃李皆可用苏东坡云可则可但恐杏桃李不敢当耳黄鲁直则爱雪后园林才半树水边篱落忽横枝谓胜前句王直方则谓池水倒窥疎影动屋檐斜入一枝低可与前句伯仲余冬序录宣和中陈与义以赋墨梅诗受知徽宗遂登册府而序其集者遂有诗能达人之说山家清供梅花汤饼泉之紫帽山有高人常作此供初浸白梅檀香末水和面作馄饨皮每一叠用五出铁凿如梅花样者凿取之候煑熟乃过于鸡清汁内每客上二百余花一食亦不忘梅也蜜渍梅花杨诚斋诗云瓮澄雪水酿春寒蜜点梅花带露餐句里畧无烟火气更教独上少陵坛剥白肉少许浸雪水梅花温酿之露一宿取去蜜渍之可荐酒较之敲雪煎茶风味不殊汤绽梅十月后用竹刀取欲开梅蕊上蘸以蜡投尊缶中夏月以热汤就盏泡之花即绽香可爱也梅粥梅落英净洗用雪水煑候白粥熟同煑杨诚斋诗云才看腊后得春饶愁见风前作雪飘脱蕊收将熬粥吃落英仍好当香烧梅花脯山栗橄榄薄切同食有梅花风韵名梅花脯山家清事梅花纸帐用独床傍植四黑漆柱各挂钖瓶插梅数枝后设黑漆板约二尺自地及顶欲靠以清坐左右设横木亦可挂衣角安斑竹书贮藏书挂白麈上作大方目用细白楮作帐罩之中安小荷叶鼎燃紫藤香用布单楮衾菊枕蒲褥乃相称原多能鄙事梅将开时清旦摘半开花头𢃄蒂置瓶中每一两用炒盐一两洒之不可以手触坏以厚纸数重密封置阴处次年取时先置蜜于盏内然后取花二三朵滚汤一泡花头自开香美异常增梅樑述异记会稽山禹庙中有梅樑忽一春而生枝叶四明图经大梅山在鄞县东七十里盖汉梅子真旧隐也山顶有大梅木其上则伐为会稽禹庙之樑其下则为它山堰之梁禹庙之梁张僧繇画龙于其上夜或风雨飞入镜湖与龙鬭后人见梁上水淋漓而萍藻满焉始骇异之乃以铁索锁于柱具区志梅梁湖在夫椒山东吴时进梅梁至此舟沉失梁后每至春首则水面生花花史晋孝武太元三年仆射谢安作新宫太极殿欠一梁有梅木流至石头城下取用之画梅花于梁上表瑞因名梅梁殿梅杖元刘因东斋诸物有梅杖诗云铁石心肠氷玉姿掌中潜得岁寒枝天教一握藏春密风觅余香就手吹雪月吟怀随步履溪山高兴入支颐玉堂若要扶持用说与东君也不知又谢宗可梅杖诗江路策云香在手溪桥挑月影随人画梅癸辛杂识赵孟坚字子固善墨戏于水仙尤得意晚画梅自成一家尝作梅谱诗颇尽源委画梅谱华光道人方丈植梅数本每花放时辄移床其下吟咏终日莫知其意偶月夜未寝见窓间疎影横斜萧然可爱遂以笔规其状凌晨视之殊有月下之思因此好写得其三昧标名于世黄鲁直观之曰如嫩寒春晚行孤山水边篱落间但欠香耳有枯梅新梅繁梅山梅疎梅野梅宫梅江梅园梅盘梅其法不同不可无别诗曰十种梅花木须凭墨色分莫令无辨别写作一般春梅之有象由制气也花属阳而象天木属阴而象地而其故各有五𠩄以别奇偶而成变化蒂者花之𠩄自生象以太极故有一丁房者花之𠩄自彰象以三才故有三点萼者花之𠩄自出象以五行故有五叶须者花之𠩄自成象以七政故有七茎谢者花之𠩄自究复以极数故有九变此花之𠩄自皆阳而成数皆奇也根者梅之所自始象以二仪故有二体木者梅之所自放象以四时故有四向枝者梅之𠩄自成象以六爻故有六成稍者梅之𠩄自备象以八卦故有八结树者梅之𠩄自全象以足数故有十种此木之𠩄自皆阴而成数皆偶也若作临崖傍水枝怪花疎只欲半开若作梳风冼雨枝闲花茂只看离披烂漫若作披烟𢃄雾枝嫩花茂只要含笑盈枝若作临风𢃄雪干老枝疎只要墨拨淡荡花间若作停霜映日森空峭直只要花细香舒叶须圆而不类杏枝欲瘦而不类柳似竹之清如松之实斯成梅矣复斋日记会稽王冕元章有高才其墨梅冠絶古今断缣残楮人争宝之其画梅多自题有云我家洗砚池头树个个花开淡墨痕不用人夸好颜色只留清气满干坤乐平程楷初发棹北上赴会试是夕梦人有携扇面画梅枝一楷题云谁把枯枝纸上栽琼花错落𢃄晴开天公预报春消息占断江南第一魁觉而喜明年果中礼部第一杨允孚滦京杂咏试问窓间九九图余寒消尽暖回初梅花点遍无余白看到今朝是杏株註冬至后贴梅花一枝于窓间佳人晓妆时以臙脂日图一圈八十一圈既足变作杏花即暖回矣西湖志梅花泉在栢家园左平地出泉浮沤作梅花瓣每聚五为一若可掇拾桂海虞衡志石梅生海中一丛数枝横斜瘦硬形色真枯梅也虽巧工造作所不能及根𠩄附着如覆菌原花史太和山有榔梅相传真武折梅寄榔树上誓曰吾道若成开花结果竟如其言增一统志严州府梅花峰淳安望之若梅花五出贵州都匀府梅花洞白石齿齿远望若梅花瓶史浴梅宜隐士梅花以迎春瑞香山茶为婢原瓶插煑鲫鱼汤可插梅增瓶花谱梅花初折宜火烧折处固渗以泥冬间别无嘉卉仅有蜡梅梅花水仙数种此时极宜敞口古尊罍插贮须用钖作替管盛水可免破裂之患若用小磁器瓶必投以硫黄少许一法用淡肉汁去浮油入瓶插花则花悉开而瓶畧无损原眉公秘笈癸辛杂志云折梅花插盐中花开酷有肥态试之良然乙未正月十四日舟过钟贾山大雪探梅僧院僧出酒相饷因论前事僧言以腌豕滚汁热贮瓶梅𨚫能放叶结子余始知古人盐梅和羹故自同调接法春分后接用桃杏体杏更耐久移种去其枝梢大其根盘沃以沟泥即活衣物为梅雨所裛梅叶煎汤洗清水揉梅叶洗焦葛衣经夏不脆附录红梅增范成大梅谱红梅标格犹是梅而繁密则如杏香亦类杏有鹤顶梅千叶红梅花镜鸳鸯梅双头红梅单瓣红梅杏梅臙脂梅朱梅汇考增西京杂记汉初脩上林苑远方各献名果异树有朱梅臙脂梅石湖诗註新安絶少红梅唯倅厅特盛通判朝议召幕僚赏之坐皆有诗梅谱红梅与江梅同开红白相间园林初春絶景也石延年诗云认桃无绿叶辨杏有青枝当时以为着题东坡诗云诗老不知梅格在更看绿叶与青枝盖谓其不韵为红梅解嘲云承平时此花独盛于姑苏晏元献云始移梅西冈圃中一日贵游赂园吏得一枝分接由是都下有二本王琪君玉时守吴郡以诗遗公曰馆娃宫北发精神粉瘦琼寒露叶新园吏无端偷折去凤城从此有双身当时罕得如此比年展转移接殆不可胜数矣世传吴下红梅诗甚多惟方子通一篇絶唱有紫府与丹来换骨春风吹酒上凝脂之句埤雅天下之美有不得而兼者梅花优于香桃花优于色梅花早而白杏花晚而红总龟云红梅清艶两絶晏殊特珍赏之原杂志南唐苑中有红罗亭四面专植红梅摭遗蜀州有红梅数本郡侯建阁扃钥游人莫得见忽有两妇人高髻大袖凭栏语笑郡侯启钥间不见人唯东壁有诗曰南枝向暖北枝寒一种春风有两般凭仗高楼莫吹笛大家留取倚兰干学圃余疏南中梅都于腊月前便开吾地稍迟红梅最先发元日有开者此花故当首植性多虫易败宜时时去之闽中有深浅二种可致其浅者增事词类奇常州水田寺有红梅阁相传一禅师住寺中黄冠薛道光访之相约出神同徃广陵观伽蓝会见红梅甚开各执一枝归薛道光即从袖中取出禅师则不能盖师𠩄出者阴神道光𠩄出者阳神也后人遂以是名其阁云集藻五言古诗增宋梅尧臣吴正仲求红梅接头君家梅溪上但见梅花白我家梅树红求枝寄归客翦接如交情本末不相隔明年举酒时醉颊生微赤程致道红梅春风日浩荡醉色回氷肌所恨培雪根向来岁寒枝差池弄芳晚坐令颜色移颜色固妩媚清香无故时元刘诜元日赋红梅红梅本迟暮冬暖遂争先乱蕊额黄澹细蘤丹沙圆虽加点染工风致终自然怀哉生意具欲折还复怜物理且如此吾生宁怨天七言古诗增宋梅尧臣红梅篇昨夜轻雷起风雨芍药红牙竹栏土南庭梅花如杏花东家残朱涂颊䩉萼为裳衣蕊为组枝为高居干为户蛱蝶未生蜂未来赤身掩敛无金缕终然有心当助傅说羹落亦不学飞燕皇后廻风舞此意又笑麻姑与王母勾引何人擗麟脯是非方朔谩汉武只知此桃不知语树不着口数而今言之已莫补放我浑丹凤凰羽王十朋红梅似桃非桃杏非杏独与江梅相早晚天姿约畧𢃄春醒便觉花容太柔婉霞觞潋灔玉妃醉应悞刘郎来阆苑会须参作比红诗莫学墻头等闲见范成大红梅华灯收尽江梅落别有横枝照林薄天教阆苑染芳根小住山城慰萧索腾腾醉后酒红醺淡淡妆成笑靥新斟酌东君已倾倒为渠都费十分春别乘胸怀有风月催唤新尊洗愁絶花知主客得不凡一夜光风融绛雪楼头烟暝吹单于花梢挂星光有无归来境熟落春梦梦入锁香红绮疏岭上红梅雾雨臙脂照松竹江南春风一枝足满城桃李各嫣然寂寞倾城在空谷城中谁解惜娉婷游子路傍空复情花不能言客无语日暮清愁相对生元郝经赏红梅汴梁宫中绛绡梅移向汴河堤上栽青条团掿杏花颗琐细向阳才半开张公小队唿我饮风色偃髯寒气凛玉衔径踏黄河氷貂帽飒檐掀紫锦金鞍细马歌舞人雪压小桥不动尘入门下马簇花宴红莲旧府花正新玉川金波碧香酒折花遍插分素手春透寒梢未全绽风流正要臙脂瘦赏梅不用歌落梅缓歌𨚫着银笙催爱香细撷生霞蕊浮动云腴嚼一杯本是前邨冷澹花不称王侯将相家明朝更向明月底借雪冻吟疎影里谢应芳荐福寺红梅红梅阁下红梅树陵谷移时风拔去尧峯老禅归故山觅得孤根栽旧处年年春到花时节一枝五出臙脂雪春风笑面岁寒心光尘混融风韵别老禅道服忘妍丑品题假我扶犁手黄州定慧海棠花可与齐名传不朽月香水影象王宫杂花世界将无同几度拈花有人笑吾将请问瞿昙翁五言律诗增宋石延年红梅梅好惟伤白今红是絶奇认桃无绿叶辨杏有青枝烘笑从人赠酡颜任笛吹未应娇意急发赤怒春迟梅尧臣红梅家住寒溪曲梅先杂煖春学妆如小女聚笑发丹唇野杏堪同舍山樱莫与隣休吹江上笛留伴庾园人朱子和宋文韵红梅闻说寒梅尽寻芳去已迟冷香无宿蕊秾艶有繁枝正复非同调何妨读旧诗广平偏妩媚铁石误心期葛长庚红梅人赋红梅少予诗为补遗霞融姑射面酒沁寿阳肌太洁遭时妬独醒为众疑漫随春色媚自保岁寒姿七言律诗原宋苏轼红梅怕愁贪睡独开迟自恐氷容不入时故作小红桃杏色尚余孤瘦雪霜姿寒心未𡧓随春态酒晕无端上玉肌诗老不知梅格在更看绿叶与青枝雪里开花却是迟何如独占上春时也知造物含深意故与施朱发妙姿细雨裛残千颗泪轻寒瘦损一分肌不应便杂夭桃杏半点微酸已着枝增苏轼红梅幽人自恨探春迟不见檀心未吐时丹鼎夺贻那是宝玉人頩颊更多姿抱丛暗蕊初含子落盏浓香已透肌乞与徐熙画新样竹间璀璨出斜枝范成大次韵元夕赏倅厅红梅三首春入林梢一再风破寒匀染费天工虽然媚荡新妆别只与横斜旧格同午枕乍醒铅粉退晓奁初罢腊脂融后来颜色休论似夹路漫山取次红真色生香絶世逢烟光池面两溶溶楚隣不待施朱好虢国翻嫌傅粉浓晴日暧云春照耀温风霁月夜舂容酒阑且驻纱笼看慢破团团一壁龙司花一笑为谁开知道朱幡得得来疎影有情当洞户蔫香无语堕空杯风生翰墨留连看月入笙歌次第催来岁如今翻旧唱五云丛里望三台韩元吉红梅不随羣艶竞年芳独自施朱对雪霜越女谩夸天下白寿阳还作醉时妆半依修竹余真态错认夭桃有暗香月底瑶台清梦到霓裳新换舞衣长金段克己红梅用诚之弟韵梅花香里满蒲团万事人间总不干醉梦每怜春意浅诗魂长遶夜枝寒记曾上苑溪头见又向前村雪里看回首青蕤已如豆齿牙衰朽怯微酸小梅初破月团团戏蝶游蜂未敢干醉脸不禁经宿雨芳心似欲诉朝寒乍惊别后容华换更与尊前仔细看便好栽培近东阁免教风味一生酸段成己红梅谁点氷绡绛雪团黄昬和月倚阑干差随桃李争春意要伴松筠傲岁寒冷艶只宜寒处着浅妆难入俗人看天心固惜调羹便空抱枝头一点酸元元淮立春赏红梅昨夜东风转斗杓陌头杨柳雪才消晓来一树如繁杏开向孤邨隔小桥应是化工嫌粉瘦故将颜色助花娇青枝绿叶何须辨万卉丛中夺锦标谢宗可红梅梨云无梦倚黄昬薄倩朱铅蚀泪痕宿酒破寒薰玉骨仙丹偷暖返氷魂茜裙影露罗衣卷霞佩香封缟袂温回首孤山斜照外寻真误入杏花邨鸳鸯梅两两魁春簇锦机文衾梦觉月分辉枝头交颈栖香暖花底同心结子肥金殿锁烟妆粉额玉堂环水浴红衣有情一种随流去莫被风飘各自飞袁桷观红梅云阁香温睡觉迟不堪残角晓钟时玉妃琼屑难为从青女铅华敢弄姿可怪鲛绡能幻色谁将猩血解填肌团团似就廻文锦薄暮凝愁下翠枝杨载红梅玉人中酒殢芳华尽压东风百种花幞被冬深裁异锦篝灯夜永障轻纱纤蕤露沁蜂腰蜡密蕊云蒸鹤顶砂为问阆风何处在相期高举籋晨霞原明雷思霈红梅似是梨枝靠杏芽又飞柳絮裹桃花嵰山绀雪仙娥颊玉座丹砂道士家岂为秾香非素质故将氷蕊当铅华广平心事坚如铁作赋何妨妩媚奢五言絶句增宋王安石红梅春半花才发多应不耐寒北人初不识浑作杏花看范成大红梅酒力欺朝寒潮红上妆面桃李漫同时输了春风半元王冕红梅深院春无限香风吹绿漪玉妃清梦醒花雨落臙脂明黄肃红梅陇头人未来江南春几许惆怅玉箫声吹落臙脂雨七言絶句增宋苏轼谢送红梅栽年年芳信负红梅江畔垂垂又欲开珍重多情关令尹直和根拨送春来原毛滂红梅何处曾临阿母池深将绛雪点寒枝东墻羞颊逢人笑南国酡颜强自持增陆游红梅雪里溪头已占春小园又试晚妆新放翁老去风情在恼得梅花醉似人原杨平州谁将醉里春风面换𨚫平生玉雪身赖得月明留瘦影苦心氷骨见天真徐介轩寒香冷艶缀轻枝误认夭桃未放时盛饰霓裳陪越女不施粉黛抹臙脂轻盈弄月醉霞觞娇软酡颜褪晚妆缟素丛中红一点好花终是不寻常桂水集紫府移来诧早芳玉容寂寞试红妆花含晓雨臙脂湿枝绕春风绛雪凉增金麻九畴红梅一种氷魂物已尤朱唇点缀更风流岁寒未许东风管澹抹浓妆得自由元日能红梅天上红光白玉肌吴妆约畧更相宜认桃辨杏由君眼自有溪风山月知元王冕红梅四首彩凤穿花啄石苔玉窓琼户紫烟开山人不说罗浮梦𨚫忆玄都观里栽玉妃步月影毵毵宴罢瑶池酒正酣半夜不知香露冷春风吹梦过江南昭阳殿里醉春风香隔琼帘映浅红翠袖拥云扶不起玉箫吹过小楼东烂醉西湖处士家酒痕吹上水边花东风蛱蝶迷香梦一树珊瑚月影斜杨维桢红梅罗浮仙子宴璚宫海色生春醉靥红十二阑干明月夜九霞帐暖睡东风丁鹤年红梅姑射仙人鍊玉砂丹光晴贯洞中霞无端半夜东风起吹作江南第一花明李东阳题延平刘郎中廷信𠩄藏红梅三首美人家住越江城翠袖红颜最有情犹是江南无雪地雪中看得更分明莫种西湖浅水濵水清花艶各伤神春光不与花相妬花到开时𨚫妬春玄都寂寞花无主劒浦芳菲树亦香颜色似同风格异刘郎非是旧刘郎原王世贞小苑红梅刺眼新一枝分作崃江春长安驿骑知何限天上于今少故人谢文爵近水穿篱压众芳檀心一点漏春光世情多厌氷霜面故作东风冶艶妆增僧德辉题红梅三百年来处士家酒旗风里一枝斜段桥荒藓无人问颜色如今问杏花诗散句增元虞集醉来红袖近歌罢彩云消唐杜甫沙邨白雪仍含冻江院红梅已放春宋晏殊若使开迟二三月北人应作杏花看张舜民小园寂寞锁春风初见梅花一抹红王十朋梅花精神杏花色春入莲洲初破萼郑安晚坚白雅占南枝先浅红尤待北人识徐致中要知此花清絶处端如醉面读离骚释道潜月浸繁枝香冉冉露浮红萼晓团团元许谦梅花照眼送寒色酒晕着脸生春和词原宋苏轼菩萨蛮峤南江浅红梅小小梅红浅江南峤窥我向疎篱篱疎向我窥老人行即到到即行人老离别惜残枝枝残惜别离高观国留春令玉妃春醉夜寒吹堕江南风月一自情留馆娃宫在竹外尤清絶贪睡开迟风韵别向杏花休说角冷黄昬艶歌残拍惊落胭脂雪毛滂木兰花当日岭头相见处玉骨氷肌元淡素近来因甚要浓妆不管满城桃杏妬酒晕脸霞春态度认是东君偏管顾生罗衣褪为谁羞香冷薰炉都不觑真秀德蝶恋花两岸月桥花半吐红透肌香暗把游人误尽道武陵溪上路不知迷入江南去先自氷霜真态度何事枝头点点胭脂污莫是东君嫌澹素问花花又娇无语苏轼定风波好睡慵开莫厌迟自怜氷脸不时宜偶作小红桃杏色闲雅尚余孤瘦雪霜姿休把闲心随物态何事酒生微晕沁瑶肌诗老不知梅格在吟咏更看绿叶与青枝杜安世折红梅喜轻凘初绽微和渐入郊原时节春消息夜来陡觉红梅数枝争发玉溪珍馆不似个寻常标格化工别与一种风情似匀点胭脂染成香雪重吟细阅比繁杏夭桃品流终别可惜彩云易散冷落谢池风月凭谁向说三弄处龙吟休咽大家觅取时倚栏干闻有花堪折劝君须折别录增北户录岭南之梅小于江左居人採之杂以朱槿花和盐曝之梅为槿花𠩄染其色可爱东坡红梅诗註楚辞远游篇玉色頩以艶颜兮精神粹而始壮頩怒色玉人怒则颊红故以比红梅也事文类聚东坡云石曼卿红梅诗认桃无绿叶辨杏有青枝此邨学堂中语也原花史洪觉范用皂角胶画红梅于生绢扇上灯月下映之宛然疎影附录茶梅花原茶梅花开十一月中正诸花彫谢之候花如鹅眼钱而色粉红心黄开且耐久望之雅素无此则子月虚度矣增类林新罗国多海红即浅红山茶而差小自十二月开至二月与梅同时故名茶梅集藻七言絶句增刘仕亨咏茶梅花小院犹寒未暖时海红花发昼迟迟半深半浅东风里好似徐熙带雪枝御定佩文斋广群芳谱卷二十四广羣芳谱梅花御定佩文斋广羣芳谱卷二十五花谱杏花原杏树大花多根最浅以大石压根则花盛叶似梅差大色微红圆而有尖花二月开未开色纯红开时色白微𢃄红至落则纯白矣花五出其六出者必双仁有毒千叶者不结实增格物丛话杏有黄花者真絶品也汇考增山海经灵山之下其木多杏原庄子孔子游缁帷之林坐杏坛之上弟子读书孔子弦歌鼓琴典术杏者东方岁星之精西京杂记上林苑有蓬莱杏又有文杏谓其树有文彩也东海都尉于台献杏一株花杂五色六出云仙人𠩄食增晋宫阙记明光殿杏八株原洛阳宫殿簿干阳殿前杏六株含章殿前杏四株述异记赖乡老子祠前有缥杏天台山有杏花六出而五色号仙人杏摭言唐进士杏花园初会谓之探花宴择少俊二人为探花使徧游名园若他人先折得花二人皆受罚异景录裴晋公午桥庄有文杏百株其处立碎锦坊增东坡杂记仆在徐州王子立子敏皆馆于官舍而蜀人张师厚来过二生方年少吹洞箫饮酒杏花下明年余谪黄州对月独饮尝有诗云去年花落在徐州对月酣歌美清夜今日黄州见花发小院闭门风露下盖忆与二王饮时也全唐诗话段文昌客游成都韦南康与奏释褐为賔从后刘辟逐佐外邑高崇文收蜀召复旧职指其椅曰此犹不足与君坐文昌遽请归阙至兴元西鹄呜驿有僧倚巴山者有前识谓文昌曰去日既逢梅蕊绽来时应见杏花开至京屡升擢自相位拜劒南节度西至鹄呜杏花方盛原诗话徐州古丰县朱陈村有杏花一百二十里近有人为德庆户曹过此村花尚无恙增三柳轩杂识余尝评花以为杏有闺门之态花经杏四品六命宋濂游荆涂二山记禹庙前杏树一章大可蔽二牛二柏参差左右树东置小瓮杏柯之水时津津其中庙史云当晨雾四集水愈多其来如泉可代井沈守正游香山寺记自廻廊复东为来青轩羣山拱揖苍蒨刺人目下见陂陀高下杏树可十万株此香山之第一胜处也原学圃余疏杏花无奇多种成林则佳城中朱氏园中百株偃仰水傍予尝携榼赏之今当于广圃荒池别置一林增闽部疏闽地最饶花独杏花絶产亦一异也屠隆小辋川记池西有榭临涧涧前植杏树数十株颜曰文杏馆王衡游香山记卧佛寺面面皆杏花而一绯杏据西园上者大可盈抱且殊丽宿于灵光寺信步得一杏园可百余树屏以翠柏而山临之忆吾乡絶少杏花仅朱氏园有三十树较此直春荠尔而余每花期必提红酒一罂与二三子婆娑醉舞其下岂谓天壤间自有杏花谷哉花史五果为五谷之祥而杏华又候农时四民月令曰三月杏花盛可菑白沙轻土之田又曰三月昬参夕杏花盛桑椹赤可种大豆谓之上时原扬州府志太平园中有杏数十株每至烂开太守大张宴一株命一妓倚其傍立馆曰争春开元中宴罢或闻花有叹息之声池州府志铜陵杏山昔传葛仙翁尝留此种杏下有溪落英飞堰上名花堰增池州府志府城秀山门外杏花村杜牧诗牧童遥指杏花村即此集藻五言古诗原周庾信杏花春色方盈野枝枝绽翠英依稀映村坞烂漫开山城好折待賔客金盘衬红琼增宋王安石杏花石梁度空旷茅屋临清炯俯窥娇娆杏未觉身胜影嫣如景阳妃含笑堕宫井怊怅有微波残妆坏难整原苏轼三月二十日多叶杏开零露泫月蕊温风散晴葩天工了不睡连夜开此花芳心谁翦刻天质自清华恼客香有无弄妆影横斜中山古战国杀气浮高牙丛台余𣐙服易水杂悲笳自从此花开玉肌洗尘沙坐令游侠窟化作温柔家我老念江海不饮空咨嗟刘郎归何日红桃烁残霞明年花开时举酒望三巴增陆游江路见杏花我行浣花村红杏红于染数树照南陂一林藏北崦虽慙岭梅高繁丽岂易贬雨丝飞复止云叶低未敛似嫌风日紧护此臙脂点身闲得纵观无语吾𠩄歉元范梈二杏北邻杏一株身作龙盘拏直上青天中虚空高结花南邻杏更好枝干相交加三月二月时匝地堆红霞自我来京城寄居诸公家其地僻且阻茂树绕牕纱亦有桃与李盛节争豪奢虽富无可人纷纷乱如麻晚遇此二杏突兀超尘沙常时好客来立斾遥咨嗟欲去复顾恋徃徃至日斜我昔直词馆嬴马道路赊晨徃昬黑归无由领其嘉今我已投散终日犹枯查朝暮出见之百匝虚檐牙而我又将去何繇报繁葩誓将适南郡辟地江之涯种此一万树漫漫被荒遐花成实给食收拾岁盈车此事亦易集但恐君疑夸明袁凯杏坞窈窕石径深参差繁英满发采已云奇生香殊未断依依午桥路粲粲朱陈坂月色散疎影时时坐横管七言古诗原唐韩愈杏花居邻北郭古寺空杏花两株能白红曲江满园不可到看此宁避雨与风二年流窜出岭外𠩄见草木多异同冬寒不严地恒泄阳气发乱无全功浮花浪蕊镇常有才开还落瘴雾中山榴踯躅少意思照耀黄紫徒为丛鹧鸪钩辀猿呌歇香霭深谷攒青枫岂如此树一来翫若在京国情何穷今旦胡为忽惆怅万片飘泊随西东明年花发应更好道人莫忘邻家翁增宋欧阳修镇阳残杏镇阳二月春苦寒东风力弱氷雪顽北潭跬步病不到何暇骑马寻郊原鵰丘新晴暖已动砌下流水来潺潺但闻檐间鸟语变不觉桃杏开已阑人生一世浪自苦盛衰桃李开落间西亭昨日偶独到犹有一树当南轩残芳烂漫看更好皓若春雪团枝繁无风已恐自零落长条可爱不可攀犹堪携酒醉其下谁肯伴我颓巾冠原苏轼月夜与客饮酒杏花下杏花飞帘散余春明月入户寻幽人褰衣步月踏花影炯如流水涵青苹花间置酒清香发争挽长条落香雪山城薄酒不堪饮劝君且吸盃中月洞箫声断月明中惟忧月落酒杯空明朝卷地东风恶但见绿叶栖残红增金元好问荆棘中杏花墻东荒蹊抱村斜荆棘狼籍盘根芽何年丹杏此留种小红濈濈争春华野人惯见漫不省独有诗客来咨嗟天真不到铅粉笔富艶自是宫闱花曲池芳径非夙昔苍苔浊酒同天涯京师惜花如惜玉晓担卖彻东西家杏花看红不看白十日忙杀游春车谁家园亭有此树郑重已着重帏遮阿娇新宠贮金屋明妃远嫁愁清笳落花萦帘拂牀席亦有飘泊沾泥沙天公无心物自物得意未用相凌夸黄昬人归花不语惟有落月啼栖鸦纪子正杏园宴集纪翁种杏城西垠千株万株红𧰟新今年寒食好天色晓气郁郁含芳津天公自爱此花好朝薰暮染烦花神融霞晕雪一倾倒非烟非雾非卿云未开何𠩄似乳儿粉妆深绛唇能啼能笑痴复騃画出百子元非真半开何𠩄似里中处女东家邻阳和入骨春思动欲语不语时轻颦就中烂漫尤更好五家合队虢与秦曲江江头看车马十里罗绮争红尘阳平一邑多诗豪主人买酒邀众賔花时有成约恨少阳子张吾军落花着衣红缤纷四座惨淡伤精魂花开花落十日耳对花不饮花应嗔爱花常苦得花晚争教行乐无闲身芳苞一破不更合且看锦树烘残春元袁桷㶟阳张节妇瓶中杏枝着花因赋陶人妙合阴阳机冻壶顷刻廻芳菲盈盈绿房缀氷蕊玉蝶婀娜穿帷飞佳人蓬鬓不下堂手绣孤凤横匡牀宝刀翦缯试春色翠袖惨澹颜无光乌头可白珠九曲造物深知怜不足故应试此一枝春点缀扶疎惊众目五言律诗增唐温宪杏花团雪上晴梢红明映碧寥店香风起夜村白雨休朝静落频沾蔕繁开正蔽条澹然闲赏久无以破妖娆张籍古苑杏花废苑杏花在行人愁到时独开新堑底半露旧烧枝晚色连荒辙低阴覆折碑茫茫古陵下春尽又谁知原郑谷杏花不学梅欺雪轻红照碧池小桃新谢后双燕却来时香属登龙客烟笼宿蝶枝临轩须貌取风雨易离披增宋梅尧臣依韵和王几道途次杏花有感马上逢丹杏芳条拂眼过可怜芳径少不道故园多艶萼粘红蜡仙葩绉薄罗客心知易感路远奈愁何原明申时行咏适适圃杏垣坊开裴墅锦花发董林株望欲迷琼苑栽疑近白榆微风舒露脸小雨湿烟须春意枝头閙从教醉玉壶五言小律原唐吴融杏花春物竞相妒杏花应最娇红轻欲愁杀粉薄似啼消愿作南华梦翩翩绕此条七言律诗增唐温庭筠杏花红花初绽雪花繁重叠高低满小园正见盛时犹怅望岂堪开处已缤翻情为世累诗十首醉是吾乡酒一樽杳杳艶歌春日午出墻何处隔朱门吴融途中见杏花一枝红杏出墻头墻外人行正独愁长得看来犹有恨可堪逢处更难留林空色曙莺先到春浅香寒蝶未游更忆帝乡千万树淡烟笼日暗神州杏花粉薄红轻揜敛羞花中占断得风流软非因醉都无力凝不成歌亦自愁独照影时临水畔最含情处出墻头徘徊尽日难成别更待黄昬对酒楼罗隐杏花暖触衣襟漠漠香间梅遮柳不胜芳数枝艶拂文君酒半里红欹宋玉墻尽日无人疑怅望有时经雨乍凄凉旧山山下还如此回首东风一断肠原宋林逋杏花蓓蕾枝梢血点干粉红腮颊露春寒不禁烟雨轻欺着祗好亭台爱惜看偎柳傍桃斜欲坠等莺期蝶勐成团京城巷陌新晴后买得风流更一般韩琦次韵和崔公孺国博黄杏花颗颗装成药灶牙日边开处近彤霞真宜相阁栽培物更是仙人种植花高行出羣犹抑慕香名超格合洪夸诸贤继有寻芳会欲奉欢游决自差增司马光和道矩送客汾西村舍杏花盛开置酒其下田家繁杏压枝红远胜桃夭与李秾何事偏宜闲处植无端复向别时逢林间暂系黄金勒花下聊飞码碯钟会待重来醉嘉树只愁风雨不相容杨万里郡圃杏花二首小树嫣然一两枝晴薰雨醉总相宜才怜欲白仍红处政是微开半吐时得幸东风无忌对主张春色更还谁海棠秾丽梅花淡匹似渠侬别样奇迥出千花合受降不然受拜亦何妨行穿小树寻晴朵自挽芳条嗅暖香却恨来时差已晚不如清晓看新妆朗吟清露温风句恼杀诗翁只断肠金毛麾和思达兄杏花碎翦明霞役化工晓园香散暖烟中羞逢柳眼三眠白分得桃腮一笑红上苑繁华迷故国曲江顦顇老春风欲传此恨花无语强对芳时作醉翁元好问杏花二首芳树春融绛蜡凝春风寂寞掩柴荆画眉卢女娇无奈龋齿孙娘笑不成已怕宿妆添蝶粉更堪暖蕊鬭蜂声一般疏影黄昬月独爱寒梅恐未平一穗芦鞭一穗尘西园红艶眼中新帽檐分去家家喜酒面飞来片片春梅柳几曾同故事樱桃才得缀芳辰荒城此日肠堪断老𨚫探花筵上人杏花落后分韵得归字獭髓能医病颊肥鸾胶无那片红飞残阳澹澹不肯下流水溶溶何处归煮酒青林寒食过明妆高烛赏心违写生正有徐熙在汉苑招魂果是非张村杏花昨日樱桃绛蜡痕今朝红袖已迎门只应芳树知人意留着残妆伴酒尊秾李尚须羞粉艶寒梅空自怨黄昬诗家元白无今古从此张村即赵村元吴师道见杏花曲江二十年前会回首芳菲似梦中老去京华度寒食闲来野水看东风树头绛雪飞还白花外青天映更红闻说琳宫更佳絶明朝携酒访城东钱惟善杏花等莺期燕引游蜂知隔垂杨第几重坛近缁帷忘昼永宫催羯鼓助春浓绛烟轻润香须裛红雪干团粉泪镕寂寞曲江人不见贞元朝士忆时雍明杨基杏花当时庭馆醉春风客里相逢意转浓只恐臙脂吹渐白最怜春水照能红一枝争买珠帘外千树遥看小店中惆怅先生归去后江南烟雨又蒙蒙吴宽清明日园中见杏花初开疎花寂历似残红病眼摩挲望欲空已恨浥开无细雨𨚫愁吹落有狂风物华又报清明节人世真成白发翁为语天工须索性剩将春色慰人浓黄姬水息园赏杏花平津旧辟招贤馆乘兴来寻惬赏期南陌青旂蘸甲酒东风小苑断肠枝游丝日暖即横路舞燕泥香故掠池见说醉花宜及昼可能辜负艶阳时朱谋㬜杏花二月烧林发绛英六街初有卖花声黄鹂立亚高枝雨紫燕飞来小树晴村僻深藏沽酒斾楼高全露约帘旌年年开徧曲江寺香在马蹏归处生五言排律增唐李商隐杏花上国昔相值亭亭如欲言异乡今暂赏脉脉岂无恩楥少风多力墻高月有痕为含无限意遂对不胜繁仙子玉京路主人金谷园几时辞碧落谁伴过黄昬镜拂铅华腻炉藏桂烬温终应催竹叶先拟咏桃根莫学啼成血从教梦寄魂吴王採香径失路入烟村五言絶句原唐王维文杏馆文杏裁为梁香茅结为宇不知栋里云去作人间雨王涯杏花万树江边杏新开一夜风满园深浅色照在碧波中增司空图村西杏花薄腻力偏羸看看怆别时东风狂不惜西子病难医肌细分红脉香浓破紫苞无因留得翫争忍折来抛宋梅尧臣初见杏花不待春风徧烟林独早开浅红欺醉粉肯信有江梅王安石睡起折杏花数枝二首独卧南窓榻翛然五六旬已闻邻杏好故挽一枝春独卧无心起春风闭寂寥鸟声谁唤汝屋角故相撩范成大题徐熙杏花老枝当岁寒芳蘤春澹泞雾绡轻欲无嫣红恐飞去原杨万里杏花道白非真白言红不若红请君红白外别眼看天工增元宋无墻头杏花红杏西邻树过墻无数花相烦问春色端的属谁家七言絶句原唐白居易杏园花下赠刘郎中怪君把酒偏惆怅曾是贞元花下人自别花来多少事东风二十四回春增白居易题杏园花落花园欲去去应迟正是风吹狼籍时近西数树犹堪惜半落春风半在枝元稹杏花常年出入右银台每怪春风例早回惭愧杏园行在景同州园里也先开杜牧杏园夜来微雨洗芳尘公子骅骝步贴匀莫怪杏园顦顇去满城多少插花人薛能杏花活色生香第一流手中移得近青楼谁知艶性终相负乱向春风笑不休原高骈访隐者不遇落花流水认天台半醉闲吟独自来惆怅仙翁何处去满庭红杏碧桃开增司空图杏花诗家偏为此伤情品韵由来莫与争解笑亦应兼解语只应慵语倩莺声吴村看杏花潘郎爱说是诗家枉占河阳一县花千载几人搜警句补方金字爱晴霞郑谷曲江红杏遮莫江头柳色遮日浓莺睡一枝斜女郎折得殷勤看道是春风及第花罗隐咏杏花暖气潜催次第春梅花已谢杏花新半开半落闲园里何异荣枯世上人宋王禹偁杏花六首红芳紫萼怯春寒蓓蕾粘枝密作团记得观灯凤楼上百条银烛泪阑干暖映垂杨曲槛边一堆红雪罩春烟春来自得风流伴榆荚休抛买笑钱桃红梨白欲争春素态娇姿雨未匀日暮墻头试回首不施朱粉是东邻长愁风雨暗离披醉绕吟看得几时只有流莺偏趁意夜来偷宿最繁枝登龙曾入少年塲钖宴琼林醉御觞争戴满头红烂漫至今犹杂桂枝香陌上纷披枝上稀多情犹解扑人衣双成洒道迎王母十里蒙蒙绛雪飞邵雍瀍河上观杏花廻瀍河东看杏花开花外天津暮𨚫廻更把杏花头上插途人知道看花来王安石北陂杏花一陂春水绕花身花影妖娆各占春纵被春风吹作雪絶胜南陌碾成尘杏花垂杨一径紫苔封人语萧萧院落中独有杏花如唤客倚墻斜日数枝红次韵杏花三首只愁风雨刼春回怕见枝头烂漫开野鸟不知人意绪啄教零乱点苍苔心怜红蕊与移栽不惜年年粪壤培风雨无时谁会得欲教零乱强催开看时高艶先惊眼折处幽香易满怀野女强篸看亦丑少教憔悴逐荆钗苏轼徐熙杏花江左风流王谢家尽携书画到天涯𨚫因梅雨丹青暗洗出徐熙落墨花徐积杏花二首窓外花开红满枝董生正下读书帷东风到晚殊无定今夜清香属阿谁一点臙脂淡染腮十分颜色为谁开残灯欲烬书帷闭犹有清香半夜来原吕祖谦看杏花江梅已过杏花初尚怯春寒着蕊疎待得重来几枝在半随蝶翅半蜂须增范成大题张晞颜杏花图红粉团枝一万重当年独自费东风若为报答春无赖付与笙歌鼎沸中云露堂前杏花蜡红枝上粉红云日丽烟浓看不真浩荡光风无畔岸如何锁得杏园春原杨万里杏花五首白白红红一树春晴光耀眼看难真无端昨夜萧萧雨细锦全机𨚫作茵红蓝细细糁晴苞紫玉森森走腻条枯梗折枝无一寸併驱春色犇花梢不信东皇也有私如何偏宠杏花枝于中更出红千叶且道化工奇不奇曾见干条撼雪飞一暄爆出万余枝从今日日须来看看到红红白白时看花千树洛阳春白傅年年爱赵村月蕊晴葩风露格老夫移得在东园朱淑真杏花浅注臙脂翦绛绡独将娇艶冠花曹春心自得东皇意远胜玄都观里桃增金刘豫杏竹坞人家濒小溪数枝红杏出疎篱门前山色𢃄烟重幽鸟一声春日迟元好问杏花杂诗三首杏花墻外一枝横半面宫妆出晓晴看尽春风不回首宝儿元自太憨生露华浥浥汎晴光睡足东风倚绿窓试遣红妆映银烛湘桃争合伴仙郎红妆翠盖惜风流春动香生不自由莫向芸斋厌闲冷小诗供作锦缠头浑源望湖川见百叶杏花四月山泉冻未开东君才为挽春廻多情丹杏知人意留着双华待我来元元淮南圃杏花臙脂万点怯轻寒蓓蕾枝头绛雪干昨夜南园春雨过玉人晓起揭帘看安熙杏花始开连日大风不获一赏晨起徃观归而小酌得一絶句生红和露滴臙脂又到芳春寂寞时便拟提壶花下醉𨚫愁羞杀背阴枝郑氏允端徐熙杏花写生政自爱徐熙把卷摩挲眼欲迷曾记沉沉春雨后一枝斜透粉墻西明陈铎写杏花自题絶句晴园红粉护春烟髣髴江村二月天记得景卿回首处一枝斜拂酒楼前朱曰藩泾西杏花杂兴张村赵村与吴村千古空牵艶客魂墻东一树秾如锦莫怪先生独闭门原申时行题扇头杏花上林佳处午桥边半染赪霞半着烟记得曲江春日里一枝曾占百花先增文嘉杏花三月曲江微雨干东风一日徧长安围烟簇粉春如海总待新郎马上看原张新曲江池畔题诗处燕子飞时花正开报道状元归去也马头春色日边来诗散句原唐刘禹钖年年曲江望花发即经过未饮心先醉临风思倍多沈亚之𢃄云犹误雪映日欲欺霞紫陌传香远红泉落影斜宋孙何殷红鄙桃艶淡白笑棃花落处飘微霰繁时𤴁乱霞增元柳贯今晨访客出城东马上风来乱吹塕秾桃靓李杳然空山杏一梢红耸耸浮晖满树岂饶春丽色迎人太矜宠唐王维屋上春鸠鸣村边杏花白原杜甫盈盈当雪杏艶艶待香梅宋寇准孤村芳草远斜日杏花飞文同月淡斜分影池清暗写真唐李商隐粥香饧白杏花天省对流莺坐绮筵增李商隐日日山光鬭日光山城斜路杏花香原韦庄大道青楼御苑东玉栏仙杏压枝红增宋梅尧臣田家春作日日近丹杏破颣场圃头原苏轼我是朱陈旧使君劝农曾入杏花村增苏轼一色杏花三十里新郎君去马如飞沈与求杏火烧空泼眼明游人荡桨绿芜城陆游鸭头绿涨池平岸猩血红深杏出墻原施芸隐落梅香断无消息一树春风属杏花郑安晚客里不知春早晚失惊红雨到墻阴增金段继昌西崦山家篱落背杏梢初见一分红张万公今日檐间看风色一株红杏暗惊心元刘秉忠檐外杏花横素月恰如梅影在西窓唐白居易园杏红萼折孟郊碎缬红满杏原李贺烟湿杏花须红簇交枝杏增李嘉祐度雨杏花稀原姚合花开连锦帐增温庭筠春鬓杏花红薛能山热杏花村韦庄红障杏篱深原宋文同曾伴曲江春增元马祖常仙杏葩凝赤原唐杜甫种杏仙家近白榆白居易花园淡薄开花凤增白居易红蜡粘枝杏欲开项斯绿杏摇风占古春曹唐好风吹树杏花香薛能蕊杏含春欲鸟啼韩偓杏苞如脸半开香原郑谷柳丝牵水杏花红唐彦谦杏艶桃花夺晚霞增吴融杏花向日红匀脸高蟾日边红杏倚云栽张佖隔江红杏一枝明原韦庄霏微红雨杏花天增罗隐小杏妖娆弄色红宋梅尧臣丹杏梢头漏泄春王令杏萼春深翻浅缬张耒密装杏萼红如糁金张药晴日有心烘杏花王偓杏花联句香随马王元粹临风一树杏花开元马臻杏花一树开如锦陈深夕阳一树杏花明倪瓒风轩红杏散余霞杏花飞雪点春波词原宋赵鼎点绛唇烟冷金炉梦回鸳帐余香嫩更无人问一枕江南恨消瘦休文顿觉春衫褪清明近杏花吹尽薄暮东风紧曾觌春光好臙脂腻粉光轻正新晴枝上閙红无处着近清明仙娥进酒多情向花下相笑盈盈不惜十分倾玉斝惜彫零增张孝祥菩萨蛮东风约畧吹罗幕一帘细雨春阴薄试把杏花看湿红娇暮寒佳人双玉枕烘醉鸳鸯锦折得最繁枝暖香生翠帏康与之忆秦娥春寂寞长安古道东风恶东风恶臙脂满地杏花零落臂销不奈黄金约天寒尚怯春衫薄春衫薄不禁珠泪为君弹𨚫曾平丘清平乐艶苞初坼偏惜东风力上苑梨花烟雨湿新染臙脂颜色玉人小立帘栊轻匀媚脸妆红斜插一枝云髻看谁剩得春容金王庭筠清平乐今年春早到处花开了只有此枝春恰好月底轻颦浅笑风流全似梅花承当疎影横斜梦想溪南溪北竹篱茅舍人家原宋杜安世忆汉月红杏一枝遥见凝露粉愁香怨吹开吹谢任春风恨流莺不能拘管曲池连夜雨绿水上翠红千片直拟移来向深院任彫零不孤双眼增赵彦端千秋岁杏花风下独立春寒夜微雨度疎星挂晖晖浓艶出袅袅繁枝亚朱槛倚轻罗醉里添还卸寂寞情犹乍怅望骖鸾驾衣褪玉香欺麝一花拚一醉杯重凭谁把春去也重帘翠幕人如画原沈公述念奴娇杏花过雨渐残红零落臙脂颜色流水飘香人渐远难托春心脉脉恨别王孙墻阴目断手把青梅摘金鞍何处绿杨依旧南陌消散云雨须臾多情因甚有轻离轻拆燕语千般争解说些子伊家消息厚约深盟除非重见见了方端的而今无奈寸肠千恨堆积增晃端礼水龙吟小桃零落春将半双燕𨚫来池馆名园相倚初开繁杏一枝遥见竹外斜穿柳间深映粉愁春怨任红欹宋玉墻头千里漫牵惹人肠断常记山城斜路喷清香日迟风暖春阴挫后马前惆怅满枝妆浅深院帘垂雨愁人处碎红千片料明年更发多应更好约邻翁看别录增钗小志阮文姬插鬓用杏花陶溥公唿曰二花归田诗话陈简斋诗云客子光阴诗卷里杏花消息雨声中陆放翁诗云小楼一夜声春雨深巷明朝卖杏花皆佳句也惜全篇不称叶靖逸诗春色满园关不住一枝红杏出墻来戴石屏诗一冬天气如春暖昨日街头卖杏花句意亦佳可以追及之花事类编赵清献公帅蜀有妓𢃄杏花清献喜之戏曰头上杏花真有幸妓应声曰枝间梅子岂无媒原种杏与桃同取极熟者𢃄肉埋粪中至春芽出即移别地行宜稀宜近人家树大戒移栽移则不茂正月䦆树下地通阳气二月除树下草三月离树五步作畦以通水旱则浇灌遇有霜雪则烧烟树下以护花苞桃花一原桃西方之木也乃五木之精枝干扶疎处处有之叶狭而长二月开花有红白粉红深粉红之殊他如单瓣大红千瓣桃红之变也单瓣白桃千瓣白桃之变也烂漫芳菲其色甚媚花早易植木少则花盛种类颇多本草云绛桃绯桃千叶桃美人桃二色桃日月桃鸳鸯桃瑞仙桃又有寿星桃巨核桃十月桃油桃李桃王敬美有言桃花种最多其可供玩者莫如碧桃人面桃二种绯桃乏韵即不种亦可也汇考原诗周南桃之夭夭灼灼其华传桃有华之盛者夭夭其少壮也灼灼华之盛也召南何彼秾矣花如桃李礼记月令仲春之月桃始华史记李将军传赞谚云桃李不言下自成蹊增易通卦验惊蛰曰大壮初九桃不花仓库多火原春秋运斗枢玉衡星之精散为桃增管子五沃之土其木宜桃原荀子桃李倩粲于一时时至而杀至于松栢经隆冬而不凋蒙霜雪而不变可谓得其性矣增十洲记东海有山名度索山有大桃树屈盘数千里曰蟠桃拾遗记扶桑东五万里有磅磄山上有桃树百围其花色青黑万岁一实原神仙传樊夫人与夫刘刚俱学道术各自言胜中庭有两大桃树夫妻各咒其一桃便相鬭击良久刚𠩄咒者树走出篱外增晋宫阁名华林园桃七百三十八株白桃三株侯桃三株妬记武历阳女嫁阮宣武絶忌家有一桃树华叶灼燿宣叹美之即便大怒使婢取刀斫树摧折其华原史畧北齐卢士深妻崔林义之女有才学春日以桃花和雪靧儿面咒曰取红花取白雪与儿洗面作光悦取白雪取红花与儿洗面作研华取花红取雪白与儿洗面作光泽取雪白取花红与儿洗面作华容增景龙文馆记景龙四年春上宴于桃花园羣臣毕从学士李峤等各献桃花诗上令宫女歌之辞既清婉歌仍妙絶献诗者舞蹈称万岁上勅太常简二十篇入乐府号曰桃花行原开元天宝遗事御苑新有千叶桃花帝亲折一枝插于妃子宝冠上曰此箇花尤能助娇态也明皇禁苑中初有千叶桃盛开帝与贵妃日宴于树下帝曰不独萱草忘忧此花亦能销恨增北户录桑苎翁谓李复云天宝末有韦长史虗舟寓于卢山瀑布泉时夏月多雨见瀑布之中流出一桃叶𤄃五寸长一尺二寸原剧谈录武宗朝术士王琼妙于化物无𠩄不能方冬以药栽培桃杏数株一夕繁英尽发芳蕊浓艶月余方谢本事诗唐崔护举进士不第清明独游都城南得村居花木丛萃叩门久之有女子自门隙问对曰寻春独行酒渴求饮女子启关以盂水至独倚小桃柯伫立而属意殊厚崔辞起送至门如不胜情而入后絶不复至及来岁清明径徃寻之门庭如故而扃矣因题诗于左扉云去年今日此门中人面桃花相映红人面不知何处去桃花依旧笑春风后数日复徃闻其中哭声护叩门有老父出曰君非崔护耶曰然曰君杀我女吾女笄年未嫁自去年以来常恍惚如有𠩄失比日与之出归见左扉字入门遂病絶食数日而死崔大感恸请入哭之尚俨然在牀崔举女首枕以股大唿曰护在斯护在斯须臾开目半日复活老父大喜以女归之增清异录江南后主同气宜春王从谦尝春日与妃侍游宫中后圃妃侍覩桃花烂开意欲折而条高小黄门取綵梯献时从谦正乘骏马击毬乃引鞚至花底痛採芳菲顾谓嫔妾曰吾之绿耳梯何如外史梼杌蜀孟知祥僭位召百官宴芳林园赏红桃花其叶六出彦周诗话春时秾丽无过桃柳桃之夭夭杨柳依依诗人言之也老杜云颠狂柳絮随风舞轻薄桃花逐水流不知缘谁而波及桃花与杨柳矣原埤雅桃性早华又华于仲春故周南以兴女之年时俱富也鸡肋编范纯仁女孙病狂尝闭于室中窓外有大桃树一株花适盛开一夕断櫺登木食桃花几尽自是遂愈孙公谈圃石曼卿通判海州以山岭高峻人路不通畧无花卉点缀照映使人以泥裹桃核抛掷于山岭上不数年间花发满山烂如锦绣增老学庵笔记欧阳公梅宛陵王文恭集皆有小桃诗欧诗云雪里花开人未知摘来相顾共惊疑便须索酒花前醉初见今年第一枝初但谓桃花有一种早开者耳及游成都始识𠩄谓小桃者上元前后即着花状如垂丝海棠曾子固杂识云正月二十开天章阁赏小桃正谓此也全唐诗话刘禹钖元和十年自朗州召至京戏赠看花君子云紫陌红尘拂面来无人不道看花回玄都观里桃千树尽是刘郎去后栽再游玄都观絶句并序云余贞元二十一年为屯田郎时此观未有花是岁出牧连州贬朗州司马居十年召至京师人人皆言有道士手植仙桃满观如红霞遂有前篇以志一时之事旋又出牧今十有四年复为主客郎中重游玄都荡然无复一树惟兔葵燕麦动摇春风耳因再题二十八字以俟后游时太和二年三月也诗云百亩庭中半是苔桃花凈尽菜花开种桃道士归何处前度刘郎今又来郑志道刘阮洞记鸣玉涧之东有坞植桃数畦花光射目落英缤纷点缀芳草流红缥缈随水而下此昔人食桃轻举之地也遂名曰桃花坞六朝事迹桃花坞在蒋山宝公塔之西北旧有桃花甚盛今不复存霹雳沟在城东五里王荆公诗云霹雳沟西路柴荆四五家忆曾骑欵段随意入桃花花经碧桃千叶桃三品七命绯桃花五品五命王维桢游石城山记茅公尝与余游石城山中其时三月矣而桃尚未华茅公讶之而问故余谓草木期虽至犹须日曝之乃发耳今四面连峰云雾恒发其上见日最难桃华能乎故得日苟先梅常侵腊得日苟后桃乃失春斯未足讶也王叔承茅山记夜次毘陵桃花园桃花数十亩映月如朝霞忽忽身在华阳梦中也闻鴈斋笔谈桃之品无虑数十绛碧夭绯总堪极目然夭者故是正色耶至于人面桃则桃之变极矣莹白如雪光浮白外素者故艶不艶于此方之梅花则今古雅俗正复迥然借使敷蘤一时堪作梅嬖夭夭者云从可也香宇诗谈今花始开曰试花张司业新桃行植之三年余今夏初试花月令桃始华亦读如试王立程天台山记桃源洞即汉永平中刘晨阮肇遇仙处涧之东坞有桃数畦春时花光射目红雨点缀芳草如踏锦茵江郎山志山多绯桃华而不实黄山志桃花峰下有桃花源桃花溪处处皆桃花武𡗝杂记春山霁时满鼻皆新绿香访鼓楼坑十里桃花杖策独行随流折步春意尤闲西湖志包家山多桃花宋时有匾曰蒸霞二月游人最盛号小桃源董嗣杲诗绮霞蒸日透林梢一簇南山尚姓包冷水峪边苔色老冲云楼下树阴高园邻古道传耕籍台倚青城想拜郊欲趁桃花寻隐去关门无锁不须敲西湖栖霞岭以岭上桃花烂漫色如凝霞故名原玄中记宁波府城东旧传刘阮採药于此春月桃花万树俨若桃源花史茅山干元观道士姜麻子阎蓬头弟子也从扬州乞烂桃核数石空山月明中种之不避豺虎自茶庵至观中有桃花五里余志勤禅师在沩山因桃花悟道偈曰自从一见桃花后三十年来更不疑简州天水一碧放目无际春月桃花甚繁潘岳为河阳令栽桃李号河阳满县花刘公干居邺下一日桃李烂漫值诸公子延赏久之方去公干问仆曰损花乎仆曰无但爱赏而已公干曰珍重轻薄子不损折使老夫酒兴不空也遂饮花下钱伸仲于钖山𠩄居作芳美亭种桃数千百株蔡载作诗曰高人不惜地自种无边春莫随流水去恐污世间尘古田县黄蘗山多桃树下有桃坞桃湖桃洲春月不减武陵桃溪在黄蘗山下春风微和夭桃夹岸亦胜境也溆浦一名华盖山昔人尝种桃千树至今唿桃花圃增一统志平乐府仙巖富州口多桃花旁有碧潭游鱼可掬集藻记原晋陶潜桃花源记晋太元中武陵人捕鱼为业缘溪行忘路之远近忽逢桃花林夹岸数百步中无杂树芳草鲜美落英缤纷渔人甚异之复前行欲穷其林林尽水源便得一山山有小口髣髴若有光便舍船从口入初极狭才通人复行数十步豁然开朗土地平旷屋舍俨然有良田美池桑竹之属阡陌交通鸡犬相闻其中徃来种作男女衣着悉如外人黄发垂髻并怡然自乐见渔人乃大惊问𠩄从来具答之便要还家设酒杀鸡作食村中闻有此人咸来问讯自云先世避秦时乱率妻子邑人来此絶境不复出焉遂与外人间隔问今是何世乃不知有汉毋论魏晋此人一一为具言所闻皆叹惋余人各复延至其家皆出酒食停数日辞去此中人语云不足为外人道也既出得其船便扶向路处处志之及郡下诣太守说如此太守即遣人随其徃寻向𠩄志遂迷不复得路南阳刘子骥高尚士也闻之欣然规徃未果寻病终后遂无问津者增明王衡东门观桃花记盖今人多伪为雅而吾吴尤甚兰菊几家置一谱焉次则君竹而友松第而至桃花极矣廼余性独深爱桃花每春未尝不游游必徧今年二月之十七日余与汝增约使人徃探城四隅问花之𠩄止而之焉具报东门好则步出东门踏菜花行望见一邨居小有花柳可观则酒鎗与蒲席已次第设矣其居在小溪中桃花左右溪约有三四十株甚嫩美既又移至吴氏庄庄宅与池相遶畧同前而广五倍之花硕大且繁中一绯色据水上者特异长杨数章立池外如伟丈夫衣冠拱手而护少女于内桃花亦醉面垂垂傍水洗妆不轻见头额也饮树下留连久之顾日尚未晡廼复信步寻花其在水滨者墻角桥畔者菜花柳树丛中者輙洒水施茵曰与而延客或遇之矮檐下及坑堑灶突之间则含酒满舌噀之曰为汝浣衣席暖更移酒尽复买忘其去城之遂远也汝增曰夫桃价不堪与牡丹作奴人且以市娼辱之子何好之甚余笑曰子品花乎品价乎夫价则百十桃者有之然皆如口脂面粉不粘人意刻画綵缋人能盗天夫桃也远而睇之光浮浮然近而即之若有暖晕然盖颂桃德者夭夭近之灼灼则已下矣拟之于春殆巽女乎阳出震而得梅桃与梅其得气独完故于香味色中具有别韵即刻画綵缋者巧愈不似似愈不真子舍是而贵夫盆盎拳握之观何欤且夫天下之贵贱失𠩄久矣饾饤贵而梁肉贱土偶贵而人物贱品题贵而考课贱桃之贱于子无惑也汝增无以对遂以笔志其语颂增梁江淹桃颂惟园有桃惟山有丛丹葩擎露紫叶绕风引雾如电映烟成虹伊春之秀乃华之宗赋增陈张正见衰桃赋巖巖秀峰吐桂荣松独夭桃之灼灼轻擢采于寒踪尔乃万株成锦千林似翼苔画波文花然树色发秦源而逸气飘汉绶而流芳譬兰釭之夜炷似明镜之朝妆成蹊列径光崖𧰟氾间真定之苍棃杂房陵之缥李纷芳难歇照曜无俦舒若霞光欲起散似电采将收既而风落新枝霜飞故叶叹垂钓之妖童怨倾城之丽妾原唐皮日休桃花赋并序余尝慕宋广平之为相贞姿劲质刚态毅状疑其铁肠与石心不解吐婉媚辞然覩其文而有梅花赋清便富艶得南朝徐庾体殊不类其为人也后蘓相味道得而称之广平之名遂振呜唿夫广平之才未为是赋则苏公果暇知其人哉将广平困于穷阨于踬强为是文耶日休于文尚矣状花卉体风物非有𠩄讽輙抑而不发因感广平之𠩄作复为桃花赋其辞曰伊祁氏之作春也有𧰟外之𧰟华中之华众木不得融为桃花厥花伊何其美实多台隶众芳缘饰阳和开破嫩萼压低柔柯其色则不淡不深若素练轻茜玉颜半酡若夫美景妍时春含晓滋密如不干繁若无枝妦妦婉婉夭夭怡怡或俛者若想或闭者如痴或向者如步或倚者如疲或温黁而可薰或婑媠而莫持或幽柔而旁午或撦冶而倒披或翘矣如望或凝然若思或奕偞以作态或窈窕而骋姿日将明兮似喜天将惨兮若悲近榆钱兮妆翠靥映杨柳兮颦愁眉轻红拖裳动则袅香宛若郑袖初见楚王夜景皎洁閧然秀发又若嫦娥欲奔明月蝶散蜂寂当闺脉脉又若妲己未闻裂帛或开故楚𧰟𧰟春曙又若息妫含情不语或临金塘或交绮井又若西子浣纱见影玉露厌浥妖红坠湿又若骊姬将谮而泣或在水滨或临江浦又若神女见郑交甫或临广筵或当高会又若韩娥将歌敛态微动轻风婆娑暖红又若飞燕舞于掌中半霑斜吹或动或止又若文姬将赋而思丰茸旖旎互交逓倚又若丽华侍䜩初醉狂风勐雨一阵红去又若褒姒初随戎虏满地春色阶前砌侧又若戚姬死于鞫域花品之中此花最异以众为繁以多见鄙自是物情非关春意若氏族之斥素流品秩之卑寒士他目则目他耳则耳或以昵而称珍或以疎而见贵或有实而花乖或有花而实悴其花可以畅君之心目其实可以充君之口腹匪乎兹花他则碌碌我欲脩花品以此花为第一惧俗情之横议我曰不然为之则已我目吾目我耳吾耳妍𡟎决于心取舍断于志岂惟草木之品独然信为国兮如此御定佩文斋广群芳谱卷二十五广羣芳谱御定佩文斋广羣芳谱卷二十六花谱桃花二集藻五言古诗原晋陶潜桃花源诗嬴氏乱天纪贤者避其世黄绮之商山伊人亦云逝往迹𣹰复湮来径遂芜废相命肄农耕日入从所憩桑竹垂余荫菽稷随时艺春蚕取长丝秋熟靡王税荒路暧交通鸡犬互鸣吠俎豆犹古法衣裳无新制童孺纵行歌斑白欢游诣草荣识𥱳和木衰知风厉虽无纪历志四时自成岁怡然有余乐于何劳智慧奇踪隐五百一朝敞神界淳薄既异源旋复还幽蔽借问游方士焉测尘嚣外愿言蹑轻风高举寻吾契梁简文帝咏桃初桃丽新彩照地吐其芳枝间留紫燕叶底发轻香飞花入露井交干拂华堂若映窓前柳端疑红粉妆增沈约咏桃风来吹叶动风去畏花伤红英已照灼况复含日光歌童暗理曲游女夜缝裳讵减当春泪能断思人肠任昉咏池边桃已谢西王苑复揖绥山枝聊逢赏者爱栖趾傍莲池开红春灼灼结实夏离离隋萧悫奉和咏龙门桃花旧闻开露井今见植龙门树少知非塞花高异小园论时应未发故欲影归轩祇言经摘罢犹胜逐风翻唐孔绍安应诏咏夭桃结叶还临影飞香欲徧空不意余花落翻沉露井中原李白古风桃花开东园含笑夸白日偶蒙东风荣生此艶阳质岂无佳人色但恐花不实宛转龙火飞零落早相失讵知南山松独立自萧瑟寄东鲁二稚子吴地桑叶绿吴蚕已三眠我家寄东鲁谁种龟阴田春事已不及江行复茫然南风吹归心飞堕酒楼前楼东一株桃枝叶拂青烟此树我所种别来向三年桃今与楼齐我行尚未旋娇女字平阳折花倚桃边折花不见我泪下如流泉小儿名伯禽与姊亦齐肩双行桃树下抚背复谁怜念此失次第肝肠日忧煎裂素写远意因之汶阳川增张籍新桃桃生叶婆娑枝叶四面多高未出墻颠蒿苋相凌摩植之三年余今年初试花秋来未成实其阴良已嘉青蝉不来鸣安得迅羽过常恐牵丝虫蒙幂成网罗顾託戏童儿勿折吾柔柯明年结甘实磊磊充汝家白居易种桃歌食桃种其核一年核生芽二年长枝叶三年桃有花忆昨五六岁灼灼盛芬华迨兹八九载有减而无加去春已稀少今春渐无多明年后年后芳意当如何命酒树下饮停杯拾余葩因桃忽自感悲咤成狂歌宋梅尧臣通判桃花厅种桃西庭下有意延东风东风与雨至染出枝上红花底有小鸟其字曰桃虫既于桃得名为桃言女工剪罗作舞衣奉君欢莫穷举杯无愧者避世武陵翁苏轼次韵表兄程正辅江行见桃花曲士赋怀沙草木伤莽莽德人无荆棘坐失岭峤阻我兄瑚琏姿流落漳江浦凈眼见桃花纷纷堕红雨萧然振衣裓笑问散花女我观解语花粉色如黄土一言破千偈况尔初不语可怜一转话他日如何举故复此微吟聊和呕哑橹江边闲草木闲客当为主迩来子美瘦正坐作诗苦袖手焚笔研清篇真漫与愿君理北辕六辔去如组上林桃花开水煖鸿北翥元刘诜和罗昌逢千叶桃闰赢首增春朔霁久连望梅残不留玉桃盛忽成障异姿夺众妍姝萼同一状重绯杂禓袭叠綵迷下上泪明露借光影堕日分漾纷披竞年华翦刻费天匠先生被花恼书罢时亦访亭空昼无人山鸟立幽桁横波绕碧带老树入古像同游无前度得句有孤倡仙源谁与期微风起衣浪明仁宗桃园春晓曙光犹未分芳园露华炫碧桃千万树鲜妍如锦绚隔林莺语滑两两间关啭掖垣将启扉漏箭传声远花底候宫车更觉东风软袁凯桃谿繁花亦何言人至迹愈显因石自高下绿源屡回转莺啼阴久匝雨霁苔犹浅渔父欲问津烟中闻鸡犬七言古诗原唐王维桃花源行渔舟逐水爱山春两岸桃花夹去津坐看红树不知远行尽青溪不见人山口潜行始隈隩山开旷望旋平陆遥看一处攒云树近入千家散花竹樵客初传汉姓名居人未改秦衣服居人共住武陵源还从物外起田园月明松下房栊静日出云中鸡犬喧惊闻俗客争来集竞引还家问都邑平明闾巷扫花开薄暮渔樵乘水入初因避地去人间及至成仙遂不还崃里谁知有人事世中遥望空云山不疑灵境难闻见尘心未尽思乡县出洞无论隔山水辞家终拟长游衍自谓经过旧不迷安知峰壑今来变当时只记入山深青溪几曲到云林春来遍是桃花水不辨仙源何处寻李白寄远忆昨东园桃李红碧枝与君此时初别离金瓶落井无消息令人行叹复坐思坐思行叹成楚越春风玉颜畏销歇碧窓纷纷下落花青楼寂寂空明月两不见但相思空留锦字表心素至今缄愁不忍窥杜甫风雨看舟前落花戏为新句江上人家桃树枝春寒细雨入踈篱影遭碧水潜勾引风妬红花𨚫倒吹吹花困癫旁舟楫水光风力俱相怯赤憎轻薄遮人怀珍重分明不来接湿久飞迟半欲高萦沙惹草细于毛蜜蜂蝴蝶生情性偷眼蜻蜓避百劳韩愈桃源图神仙有无何渺茫桃源之说诚荒唐流水盘廻山百转生绡数幅垂中堂武陵太守好事者题缄远寄南宫下南宫先生欣得之波涛入笔驱文辞文工画妙各臻极异境恍忽移于斯架巖凿谷开宫室接屋连墻千万日嬴颠刘蹶了不闻地圻天分非所恤种桃处处惟开花川源远近蒸红霞初来犹自念乡邑岁久此地还成家渔舟之子来何所物色相猜更同语大蛇中断丧前王羣马南渡开新主听终词絶共凄然自说今经六百年当时万事皆眼见不知几许犹流传争持酒食来相馈礼数不同樽俎异月明半宿玉堂空骨冷魂清无梦寐夜半金鸡啁哳鸣火轮飞出客心惊人间有累不可住依然离别难为情船开棹进一廻顾万里苍苍烟水暮世俗宁知伪与真至今传者武陵人增元稹南家桃南家桃树深红色日照露光看不得树小花狂风易吹一夜风吹满墻北离人自有经时别眼前落花心叹息更待明年花满枝一年迢递空相忆李咸用绯桃花歌上帝春官思丽絶夭桃变态求新悦便是花中倾国容牡丹泫露长门月野树滴残鹃呌血曦车碾下朝霞屑惆怅东风未解狂争教此物芳菲歇宋欧阳修四月九日幽谷见绯桃盛开经年种花满幽谷花开不暇把一巵人生此事尚难必况欲功名书鼎彝深红浅紫看虽好颜色不耐东风吹绯桃一树独后发意若待我留芳菲清香嫩蕊含不吐日日怪我来何迟无情草木不解语向我有意偏依依羣芳落尽始烂漫荣枯不与众艶随念花意厚何以报唯有醉倒花东西盛开比落犹数日清樽尚可三四携王安石移桃花示俞秀老舍南舍北皆种桃东风一吹数尺高枝柯蔫绵花烂漫美锦千两敷亭臯晴沟涨春绿周遭俯视红影移渔舠山前邂逅武陵客水际髣髴秦人逃攀条弄芳畏晼晚已见黍雪盘中毛仙人爱杏令虎守百年终属樵苏手我衰此果复易朽虫来食根那得久瑶池绀絶谁见有更植花时且进酒君能酩酊相随否元吾丘衍桃花雨乐府一章寄翼之秦源春梦阳台晚风散惊红作秋苑闲阴碧树摇暖云茸苔罗水香氤氲蝶飞不湿烟绵路吴娥怨涩鸾阶步参差海羽双燕来依微石舞潇湘回明杨基千叶桃花江花先好还先落一月芳菲已萧索掖垣一树独开迟嫩叶茏苁抱香萼朝来小雨浥轻红春色千重与万重点注定知烦晓露剪裁宁不费春工春来到处寻桃李不道东阑花自美伤心世事总如花何用劳劳行万里忆左掖千叶桃花秾李积皓雪繁桃炫朝霞江边日日见春色尽是寻常儿女花东阑一树能倾国千瓣玲珑谁剪刻半吐疑红𨚫胜红全开似白元非白旁虽浅淡正复秾雅丽称月闲宜风阴时晴午各异态嗔喜笑颦无不工嗟我匆匆簿书急时复微吟对花立白苎犹沾夕露香青鞋不怕苍苔湿而今漂泊楚江滨想像丰仪一怆神惆怅当时看花客对花还说去年人写生碧桃花歌少年惯作看花客陌上桃花总相识春风似向此中偏一种花开百般色只爱深红更浅红君家此本更不同枝上白云吹不散堦前明月照疑空一纵一横根各别香上斜封愁欲折画筵红烛人半醉忽见此花惊是雪武陵秦人那得知河阳满县徒尔为当时东风千树锦未比君家璚树枝翠禽飞来嗟易见粉蝶栖时难可辨红妆美女娇如花着向花间应掩面花今正开莺乱啼酒醒拈笔为君题羡君兄弟如虹蜺豪饮不愁花下迷玉壶清酒金偏提秦筝琵琶羗管齐走觅桥西旧酒伴莫待风雨花成泥王弼戏题窓前小桃小桃甚小能芬芳乃在主人厅柱旁忽然见此婉清扬使我废书典衣裳去年柔弱风中狂樊姬痴小未解妆绿罗衫袂红锦裆一笑伴我窓风凉一春寂寞卧桁杨花气扑帘闻昼香水飘竹格小匡床主人乃是江左王小桃小桃弗尔伤坐看明年厅柱长原王世贞闽中乔木俱成林林家主人饶隐心时篘竹叶千斛酒来坐桃花万树阴澹日轻烟酿芳暝翠羽黄鹂唤妆醒开处疑蒸紫帽霞浇时欲涸栴檀井祝君度索三千春有子仍为金母珍汉帝方征上林植可容长作武陵人冯琦无棣城边春欲暮卧龙冈上花如雾年年醉彻武陵烟至今记得桃源路桃源遍地桃花水翠屏高傍层城起宁可余姿点绿芜𡧓将浮艶夸秾李始看一径盘空曲渐入千枝散朝旭满树残霞烂不收一天香雨飞红玉白云深锁扬子居青山自爱陶公庐平芜十里闲看鸟春水一竿不羡鱼大隐何须分出处赏心岂必长林莽桃李浓滋华省阴公门自是韶华主绥山一颗忆仙家絶胜河阳万树花岁岁愿公悬水镜长将秋实代春华赵福元神仙拥出蓬莱宫罗帏绣幙围香风云鬟绕绕梳翡翠頳颜滴滴匀猩红千娇百媚粲相逐烂醉芳春逞芬馥朝阳影里灿红琼晨霞香中咽寒玉承恩侍宴青帝前锦衣半脱酣昼眠莺莺燕燕扶不起巧唿苦唤殊可怜傍栏无力娇欲语花羣本是桃源女几年流水饭胡麻今在武陵溪上住五言律诗御制和唐太宗咏桃花即用原韵苑里韶华满春工试绮妆霞轻笼树影日暖散林光倚槛千丛锦开帘百和香东风自骀宕长护万年芳增唐太宗咏桃禁苑春晖丽花蹊绮树妆缀条深浅色点露参差光向日分千笑迎风共一香如何山岭侧独秀隐遥芳李峤咏桃独有成蹊处秾华发井傍山风凝笑脸朝露泫啼妆隐士颜应改仙人路渐长还欣上林苑千岁奉君王刘长卿晚桃四月深涧底桃花方欲然宁知地势下遂使春风偏此意颇堪惜无言谁为传过时君未赏空媚幽林前温庭筠敷水小桃盛开敷水小桥东娟娟照露丛所嗟非胜地堪恨是春风二月艶阳节一枝惆怅红定知留不住吹落路尘中李商隐桃园竟日小桃园休寒亦未暄坐莺当酒重送客出墻繁啼久艶粉薄舞多香雪翻犹怜未圆月先出照黄昏宋韩琦百井路山桃漫岭夭桃树无人亦自开云霞深隐洞锦绣远成堆生意惊樵斧芳情谢宴杯莫迷行客路不似武陵回明高启桃花春色东家出相窥似有心曲垣遮自短别院闭还深影动疑人折香摇妬蝶寻好风时解意吹片拂罗襟原申时行桃谿分得元都种依然玉洞春逶迤成曲径烂漫及芳辰锦叠溪边浪红销雨后尘武陵差可拟吾岂避秦人方九功一曲桃园树平沙十里春落花红胜锦借草绿如茵野兴邀诗伴村沽觅酒邻怕逢渔父问疑是避秦人陆卿子一覩倾城貌千山敛夕霏露桃差比艶汀月借生辉蹑蹬云迎袜凌波水溅衣余芳吹不散常绕渚烟飞七言律诗原唐杜甫题桃树小径升堂旧不斜五株桃树亦从遮高秋总餧贫人实来岁还舒满眼花帘户每宜通乳燕儿童莫信打慈鵶寡妻羣盗非今日天下车书正一家增白居易晚桃花一树红桃亚拂池竹遮松荫晚开时非因斜日无由见不是闲人岂得知寒地生材遗较易贫家养女嫁常迟春深欲落谁怜惜白侍郎来折一枝温庭筠反生桃花发因题病眼相逢四壁空夜来山雪破东风未知王母千年熟且共刘郎一笑同已落又开横晚翠似无如有带朝红僧䖍蜡炬高三尺莫惜连宵照露丛唐彦谦绯桃短墻荒圃四无邻烈火绯桃照地春坐久好风休掩袂夜来细雨已沾巾敢同俗态期青眼似有微辞动绛唇尽日更无乡井念此时何必见秦人李咸用绯桃花茫茫天意为谁留深染夭桃备胜游未醉已知醒后忆欲开先为落时愁痴蛾乱扑灯难灭跃鲤傍惊电不收何事梨花空似雪也称春色是悠悠李中咏桃花祗应红杏是知音灼灼偏宜间竹阴几树半开金谷晓一溪齐绽武陵深艶舒百叶时皆重子熟千年事莫寻谁𡵯宋墻明月下好香和影上衣襟韦庄咏庭前桃曾向桃源烂漫游也同渔父泛仙舟皆言洞里千株好未胜庭前一树幽带露似垂湘女泪无言如伴息妫愁五陵公子饶春恨莫引香风上酒楼宋梅尧臣和江邻几省中赏小桃年年二月卖花天唯有小桃偏占先初见嫩红无不喜终知俗艶几多妍邻翁已折郊园里贵客争夸粉署边可惜工夫吟向此会须重醉牡丹前次韵和王舍人忆省中小桃寄江学士浅绽臙脂紫蜡芳深斟吴酎白琼觞凤池人忆去年艶雉省客无今日狂髣髴物华先上苑依稀歌吹下昭阳平明社雨莫催促应翫移牀欲近傍蔡襄过杨乐道宅西桃花盛开城隈绕舍似山家舍下新桃已放花无限幽香风正好不胜狂艶日初斜自怜马上空愁望谁向樽前与醉夸京国难逢春气味莫随尘事度年华孔武仲馆中桃花蓬壶深絶锁芳菲初出仙桃第一枝天近自应风景别春长莫恨化工迟相从朱户人稀到半掩香苞蝶未知想像江南今盛发亦经频雨稍离披陆游连日至梅仙坞及花泾观桃花千载桃源信不通镜湖西坞擅春风舟行十里画屏上身在两山红雨中俗事挽人常故故夕阳归櫂莫匆匆豪华无复当年乐烂醉狂歌亦足雄桃花坞近钓鱼矶不比刘郎万里归水底红云迷醉眼樽前绛雪点春衣病依几杖犹能出老爱风光未忍违天借清游每穷日夜深炬火候柴扉原张虚菴笑披初服返林臯小筑精庐牓慕陶已买扁舟浮绿水更依疎柳插红桃春风荏苒来三径岁月侵寻入二毛𨚫笑文章缘业在箧书重简课儿曹增金王寂桃花应嗔国色朝酣酒赐与羽衣如太真道士厌看千树老令君别换一城新湘梅拂额更不俗栗玉削肌殊可人想得乞浆寻旧约春风不似去年春元杨载碧桃一枝如玉照芳春几度凭阑欲殢人翠被夜寒愁洒泪珠帘月冷怕伤神刘郎陌上栽仍旧王母池边赏又新不是梨花飘雪树望中清絶更无伦曹文晦桃源春晓数点残星挂绿萝看桃行入旧山阿洞门花雾红成阵沙麓巖前翠作涡天外曙光惊鹤梦水边啼鸟和渔歌刘郎去后无人到吟倚东风草色多马臻桃花浅碧繁红又满枝化工消息本无机艶滋晓露莺摇落香渍春泥燕掠归金谷园中芳草在玄都观里昔人非自从云隔天台路刘阮如今梦亦稀黄可玉碧桃洗尽娇红出翠帷玉人无语背斜晖绿华前度通仙谱天水何年染素衣宴罢瑶池春梦断影寒姑射夜深归禁烟时节多风雨莫遣繁英一片飞明杨基桃花深深翠竹映婵娟湘女梳妆立晓烟流水落花成怅望舞裙歌袖是因缘也无人折休相妬才有莺啼更可怜𨚫忆东阑碧千叶暖风香雨为谁妍陈鸿咏红白桃花双艶如从露井看妆分浓淡映雕栏玉肤中酒冰绡薄粉面窥人锦帐寒杏雨并随窓外度梨云同入帐中残胆瓶不是余香在定讶珊瑚间木难原申时行山中看桃花万山廻合似天台二月桃花已遍开映水𨚫疑乘浪煖缘崖故是倚云栽乱红飞雨沾衣袂碎锦分霞入酒杯谩道武陵仙路远探奇有客问津来方广德露井花时露未晞紫文丹萼鬭芳菲佳人南国还娇艶仙种西池定是非浥雨别含浓淡态笼烟怯逗浅深晖祇缘琼貌难为侣独傍房陵片玉飞曹大章竹径寥寥空碧苔双星忽漫照高台唾飞白玉风前落舄度青云江上来螭尾清班原帝侍虎头词客总仙才相逢莫问年来事惟有桃花似旧开增胡师闵粉红桃花温情腻质可怜生浥浥轻韶入粉匀新暖透肌红沁玉晓风吹酒淡生春窥墻有态如含笑对面无言故恼人莫作寻常轻薄看杨家姊妹是前身五言排律增唐章孝标玄都观栽桃十韵驱使鬼神功攒栽万树红薰香丹凤阙妆点紫琼宫宝帐重遮日妖金遍累空色燃烧药火影舞步虚风粉扑青牛过枝惊白鹤冲拜星春锦上服食晓霞中碁局阴长合箫声秘不通艶阳迷俗客幽邃失壶公根𣏚终盘石桑麻自转蓬求师饱灵药他日访辽东薛能桃花秀气自天钟千年岂易逢开齐全未落繁极欲相重冷湿朝如淡晴干午更浓风光新社燕时莭旧春鸿篱落欹临竹亭台尽间松乱缘堪羡蚁深入不如蜂有影宜暄煦无言自冶容洞连非俗世蹊静接仙踪子熟河应变根盘土已封西王潜爱惜东朔盗过从醉席眠英好题诗恋景慵芳菲聊一望何必在临邛五言絶句增唐李商隐嘲桃无赖夭桃面平明露井东春风为开了𨚫拟笑春风原郑谷感兴禾黍不阳艶竞栽桃李春翻令力耕者半作卖花人宋崔鷃残夜迷春晓夭桃怯夜寒何人未妆洗先傍玉栏干增苏轼和子由岐下桃花争开不待叶密缀欲无条傍沼人窥鑑惊鱼水溅桥原王十朋桃花在处飘红雨临窓照夕阳何时清禁里一醉伴仙郎增明陈道复题桃花春光何烂漫桃花发满谿武陵香万树宁不放人题杨基壶中二色桃花素颊映红腮西园共折来怜渠竟先落知是最先开李东阳桃花种树乘春雨开花待晓风一年还一树随意满园红七言絶句御制雨后见桃花新雨蒙蒙宜五沃蒸霞始放见钱江初春锦绣铺千树落日微吟坐北窓增唐李峤从宴桃花园咏桃花应制岁去无言忽憔悴时来含笑吐氛氲不能拥路迷仙客故欲开蹊待圣君赵彦伯从宴桃花园咏桃花应制红萼竞然春苑曙丰茸新色御筵开长年愿奉西王䜩近侍惭无东朔才苏颋从宴桃花园咏桃花应制桃花灼灼有光辉无数成蹊点更飞为见芳林含笑待遂同温树不言归李乂侍宴桃花园咏桃花应制绮萼成蹊遍籞芳红英扑地满庭香莫将秋宴传王母来比春华寿圣皇张说桃园马上应制林间艶色骄天马苑里秾华伴丽人愿逐南风飞帝席年年含笑舞青春原李白山中问荅问余何事栖碧山笑而不答心自闲桃花流水杳然去别有天地非人间杜甫江畔独𡵯寻花絶句黄师塔前江水东春光嬾困倚微风桃花一簇开无主可爱深红爱浅红漫典手种桃李非无主野老墻低还是家恰似春风相欺得夜来吹折数枝花萧八明府寔处觅桃栽奉乞桃栽一百根春前为送浣花村河阳县里虽无数濯锦江边未满园增顾况崦里桃花崦里桃花逢女冠林间杏叶落仙坛老人方授上清箓夜听步虚山月寒原刘禹钖竹枝词山桃红花满上头蜀江春水拍山流花红易衰似郎意水流无限似侬愁韩愈题百叶桃花百叶双桃晚更红临窓映竹见玲珑应知侍史归天上故伴仙郎宿禁中王建宫词树头树底觅残红一片西飞一片东自是桃花贪结子错教人恨五更风增白居易寄题忠州小楼桃花再游巫崃知何日总是秦人说向谁长忆小楼风月夜红栏干外两三枝夜惜禁中桃花因怀钱员外前日归时花正红今夜宿时枝半空坐惜残芳君不见风吹狼籍月明中大林寺桃花人间四月芳菲尽山寺桃花始盛开长恨春归无觅处不知转入此中来下邽庄南桃花邨南无限桃花发唯我多情独自来日暮风吹红满地无人解惜为谁开元稹亚枝红平阳池上亚枝红怅望山邮是事同还向万竿深竹里一枝浑卧碧流中南家桃树深红色日照霞光看不得树小花狂风易吹一夜风吹满墻北原元稹刘阮妻芙蓉脂肉绿云鬟罨画楼台青黛山千树桃花万年药不知何事忆人间白敏中桃花千朶秾芳倚树斜一枝枝缀乱云霞凭君莫厌临风看占断春光是此花增杜牧酬王秀才桃花园见寄桃满西园淑景催几多红艶浅深开此花不逐溪流出晋客无因入洞来原雍陶过旧宅看花山桃野杏两三栽树树繁花去后开今日主人相引看谁知曾是客移来来鹏惜花东风渐急夕阳斜一树夭桃数日花为惜红芳今夜里不知和月落谁家增曹唐题武陵洞五首此生终使此身闲不是春时且要还寄语桃花与流水莫辞相送到人间溪口回舟日已昏𨚫听鸡犬隔前邨殷勤重与秦人别莫使桃花闭洞门𨚫恐重来路不通殷勤回首谢春风白鸡黄犬不将去且寄桃花深洞中桃花夹岸香何之花满春山水去迟三宿武陵溪上月始知人世有春时渡水傍山寻絶壁白云飞处洞天开仙人来往无行迹石迳春风长绿苔周朴桃花桃花春色暖先开明媚谁人不看来可惜狂风吹落后殷红片片点莓苔司空图移桃栽独临官路易伤摧从遣春风恣意开禅客笑移山上看流莺直到槛前来郑谷小桃和烟和雨遮敷水映竹映邨连灞桥撩乱春风耐寒食到头赢得杏花娇吴融桃花满树如娇烂漫红万枝丹彩灼春融何当结作千年实将示人间造化工陆希声桃花谷君阳山下足春风满谷仙桃照水红何必武陵源上去涧边好过落花中桃蹊芳草霏霏遍地齐桃花脉脉自成蹊也知百舌多言语住向春风尽意啼无名氏桃花行源水丛花无数开丹跗红萼间青梅从今结子三千岁预喜仙游后摘来宋王禹偁看桃花野桃无主满山隈仙客携樽独自来尽月馨香留我醉每春颜色为谁开原种放桃花习习香薰薄薄烟杏迟梅早不同妍山斋尽日无莺蝶只与幽人伴醉眠增梅尧臣和邻几学士桃花深殿有春人到稀武陵虽说昧当时踌躇莫忆人间世恐至尘中悔𨚫迟欧阳修和江邻几学土桃花草上红多枝上稀芳条绿萼忆来时见桃着子始归后谁道仙花开落迟蔡襄后舍绯桃十年树底折香葩蔌蔌浮光弄晚霞只恨无情是风雨直将红片入西家南剑州芋阳舖见腊月桃花可笑夭桃耐雪风山客墻外见踈红为君持酒一相向生意虽殊寂寞同建溪桃花何物山桃不自羞欲乘风力占溪流仙源明有重来路莫下横枝碍客舟过南剑州芋阳舖见桃花七年相别复相逢墻外千枝依旧红只有苍颜日憔悴奈缘多感泣春风原刘敞小楼西望那人家出屋香梢几树花只恐东风能作恶乱红如雨堕窓纱邵雍二色桃施朱施粉色俱好倾国倾城艶不同疑是蕊宫双姊妹一时携手嫁东风增石延年咏小桃生色深红绶带长宫帘寒在井栏香谁家升上瑶池品先得春风一面妆范成大次韵周子𠑽正字馆中绯碧两桃花碧城香雾赤城霞染出刘郎未见花凭仗天风扶绛𥱳为招萼绿过羊家张恭甫正字折赠馆中碧桃因次子𠑽韵满枝晴雪照青霞旧识桃源晕碧花俯仰京尘隔年梦东风犹认故人家陆游泛舟观桃花花径二月桃花发霞照波心锦裹山说与东风直须惜莫吹一片落人间桃源只在镜湖中影落清波十里红自别西川海棠后初将烂醉荅春风种桃亦解比封君世故纷纷寂不闻九转金丹应已熟全家仙去隐红云湖南小山花更多不醉将如春色何钓得鲜鳞堪斫脍任教微雨湿渔蓑邻曲一生花里活邨翁疑是古遗民初来自被春留住枉道当时为避秦杨万里神堂舖前桃花北江二月正春寒初见桃花喜未残腊月潮州见桃李元来不作好春看吴儆雪中桃花夭桃先已醉春风青女犹争造化工应与骚人嫌太赤故将铅粉注深红粲粲乘鸾万玉妃𡧓将红艶鬭光辉只应侍宴瑶池罢犹带天边醉色归原曾季貍衣裁缃缬态纤秾犹在瑶池午醉中嫌近清明时节冷趁渠新火一番红赵信菴秋日桃花匼匝西园一径通几经霜尽野塘空桃花错认东风暖𨚫与芙蓉鬭小红陈月潭双桨春风𣢾𣢾移斜阳平半落芳池不妨暂向桥边驻更为桃花了一诗黄静斋雨后桃花作片飞风前柳絮点人衣春归不用怨风雨无雨无风春亦归萧冰崖桃源花发几番春闻说渔郎此问津秦帝漫劳方士遣神仙已是避秦人朱淑真窓西桃花盛开尽是刘郎手自栽刘郎去后几番开东君有意能相顾蛱蝶无情更不来增金高士谈二月十一日见桃花鸣鸠天色半阴晴竹屋松窓老寸心闭户不知春早晚桃花红浅柳青深元张弘范碧桃花应是玄都观里仙为嫌白淡厌红蔫故栽一种新颜色疑是飞仙坠翠钿王恽小桃梅粉飘零柳未𤇆一枝春色独当轩今年盼得红苞拆风雪禁持第几番郑氏允端桃花细雨春寒江上时小桃欹树出踈篱从教一簇开无主终不留题崔护诗明陈宪章潘岳爱桃潘郎本自爱桃花种向河阳几万家世有长官如孟子还除花地树桑麻桃花云锁千峯午未开桃花流水更天台刘郎莫记归时路只许刘郎一度来山中儿女不知秦无赖渔郎最恼人溪上桃花君莫种东风不贷武陵津鲁铎桃溪世路悠悠已倦游桃溪深处草堂幽东风自解幽人意不遣飞花逐水流王弼次韵匏菴先生共月菴赏桃花二絶句斜月枝头照返魂先生扶醉倚篱门花应欲识苍然面莫遣风前绛烛昏墻底芳樽岁合开杖藜岁约为花来醉翁惯作颓然醉先报东风扫绿苔王叔承看梅后从太湖出吴江归烂溪一路桃花盛开口占纪兴千巖古树几浮槎数尽寒英起暮霞百曲青溪归亦好五湖春水徧桃花陶望龄咏上苑桃花度索山头驻彩霞蓬莱宫阙即仙家共传西苑千秋实已着东风一树花董其昌上苑桃花二首宜春苑里占春多烂漫红霞发早柯𨚫忆禁林成径处云扶𡵯辇一经过灼灼宫桃湿露华人间万树失芳葩有时源上随流水尽日天边自雨花原孙慎行桃源只在市城边锦瑟明妆满画船莫怪道人回首处朝来暮去已年年孙齐之秋夜佳人歌木兰潇湘幅上水云寒谁教蕙帐留春色九月桃花镜里看张公举一年春事又成空拥鼻微吟半醉中夹道桃花三月暮马蹄无处避残红杜赞孔雀屏开春梦幽水晶帘卷篆烟浮深宫尽日浑无事闲看桃花落御沟邓志谟风扫桃花片片飞夜阑不寐倚屏围声声杜宇催归去不向郎啼向妾啼丘陵芳郊晴日草萋萋千树桃花一鸟啼无数落红随水去又分春色入城西徐臣不骋娇姿媚艶阳𨚫来冒雪并寒芳应嫌春色繁华态故学梅花浅淡妆张新绿浅红深醉眼浓殢人何处不迷踪飞时莫浪随流水自有春涛可化龙储氏夭桃灼灼倚窓前春色缤纷带紫烟昨夜雨声来枕上惜花人听不曾眠诗散句原宋韩驹桃花如美人服饰靓以丰徘徊顾香影似为悦己容数枝有余妍窈窕禁省中增林逋任应雨杏情无别最与烟篁分不疎比合并饶皮博士形相偏属薛尚书原王十朋欲留王母盘中核兼採秦人洞里薪此事渺茫花笑我不如联赏故园春陆壑采药人归闻朮气寻仙路远梦桃花买来山酿全如水易解昏昏到日斜增唐李白犬吠水声中桃花带雨浓原杜甫如行武陵暮欲问桃源宿小桃知客意春尽始开花桃红客若至定是昔人迷王昌龄桃花四面发桃叶一枝开储光羲江水带冰绿桃花随雨飞韩愈川原晓服鲜桃李晨妆靓王真白露香红玉树风绽碧蟠桃增元张翥野水碧于草桃花红照人唐独孤及欲识桃花最多处前程问取武陵儿丁仙芝桃花昨夜撩乱开当轩发色映楼台原郎士元重门深锁无人见惟有碧桃千树花增曹唐春风流水还无赖偷放桃花出洞门玉沙瑶草连溪碧流水桃花满涧香罗隐桃在仙翁旧苑傍暖烟晴霭扑人香韦庄文昌二十四仙曹尽倚红檐种露桃原宋种放绿萼红葩晓态新风流如阵战愁人增司马光铜驼陌上桃花红洛阳无处无春风原陶弼三月宫桃满上林一花千萼费春心一花五出尚可饮何况重重叠叠开王琪莫向东风恨开晚凤城犹有未归人王安石春风过柳如丝绿晴日蒸桃出小红增张舜民十月江南号小春新阳已放一枝新张耒双桃栽罢还惆怅忆昨淮阳旧种花陈与义自唱新诗与明月碧桃开尽雨声中陆游久客未归丹灶冷碧桃八十一番新杨万里两岸桃花总无力斜红相倚卧春风元李孝光云消新水鸭头绿沙暖小桃猩血红明徐贲风递浓香到水涯几株桃树映门斜梁简文帝桃含可怜紫窓桃落细跗周庾信村桃拂红粉流水桃花香王褒新桃缘径红唐苏味道桃舒春锦芳赵冬曦桃红卷欲舒原杜甫栽桃烂漫红红入桃花嫩刘长卿桃花色欲醉韩愈桃枝缀红糁杜牧红绕缃桃坞增李商隐桃散武陵霞宋苏轼夭桃弄春色元马祖常蟠桃萼翦绯王逢崇桃红雾敛梁刘孝威桃花水脉引行光原唐李白岸夹桃花锦浪生杜甫点注桃花舒小红桃花气㬉眼自醉不分桃花红胜锦红芳落尽井边桃高适百媚桃花如欲语桃花点地红斑斑白居易桃花乱落如红雨翦绡裁锦一重重增杜牧一岭桃花红锦黦李商隐露桃涂颊依苔井高骈博罗山下碧桃春宋司马光桃树连村一片红邵雍露桃红裛暖仍香王安石宿雨催红出小桃金张汝霖小桃无语半含娇元白珽桃花含笑夕阳中耶律楚材倚槛夭桃几点明赵孟頫临水红桃对镜开许有壬紫萧吹绽碧桃花张昱桃花吹尽雨前红倪瓒两岸桃花飞接人明杨基千叶红开并蒂花词御制前过江浙桃花已放今回銮至津门复见桃花盛开调寄点绛唇再见桃花津门红映依然好回銮才到疑似两春报锦缆仙舟星夜眄辰晓情飘渺艶阳时袅不是垂杨老增宋周紫芝点绛唇燕子风高小桃枝上花无数乱溪深处满地飞红雨唤得春来又送春归去浑无绪刘郎前度空记来时路原秦观点绛唇醉漾轻舟信流引到花深处尘缘相悞无计花间住烟水茫茫回首斜阳暮山无数乱红如雨不计来时路增王洪卜算子宿雨涨春流晓日红千树几度寻芳载酒来日与春相遇弱水与桃源有路从教去不见西湖柳万丝满地飞风絮刘圻父阮郎归长条袅袅串红绡无风时自摇十分妖艶更媌条殢春情态娇风影舞雾痕潮买来和蝶饶故园愁絶楚宫腰相逢恨怎消原秦观虞美人碧桃天上栽和露不是凡花数乱山深处水潆廻可惜一枝如画向谁开轻寒细雨情何限不道春难管为君沉醉一何妨只怕酒醒时候断人肠陈与义虞美人十年花底承朝露看到江南树洛阳城里又东风未必桃花得似旧时红臙脂睡起春才好应恨人空老心情虽只在吟诗白发刘郎孤负可怜枝聂大年临江仙记得武陵门外路雨余芳草蒙茸杏花深巷酒旗风紫骝嘶过处随意数残红有约玉人同载酒夕阳归路西东舞衫歌扇绣帘栊昔游成一梦试问卖花翁王道辅蝶恋花秾艶娇春春晼晚雨借风饶学得宫妆浅爱把绿眉都不展无言脉脉情何限花下当时红粉面凖拟新年都向花前见争奈武陵人易散丹青传得闺中怨增贺铸定风波墻上夭桃簇簇红巧随飞絮入帘栊自是芳心贪结子翻使惜花人恨五更风露萼鲜浓妆脸靓相映隔年情事此门中粉面不知何处在无奈武陵流水卷春空原郑履斋满江红柳带榆钱又还是清明寒食正满园罗绮满城箫笛花树得晴红欲染远山过雨青如滴问江南池馆有谁来江南客乌衣巷今犹昔乌衣事今难觅但年年燕子晚烟斜日抖擞一春尘土债悲凉万古英雄迹且芳樽随分趁芳时休虚掷增陶宗仪露华武陵夜寂记露影璇空一笑曾识素脸晕铅巧把黛螺轻羃莫是歌渡烟江浣𨚫旧家颜色还又讶深宫绀袖唾花犹湿问他阿母消息甚落寞梨云青鸟难觅不比绵红轻薄容易狼籍嫩绿护出溪头谁顾采香仙客春晚也频温玉笙是得王沂孙露华绀葩乍坼笑烂漫娇红不是春色换了素妆重把青螺轻拂旧歌共渡烟江𨚫占玉奴标格风霜峭瑶台种时付与仙骨闲门昼掩凄恻似淡月梨花重化清魄尚带唾痕香凝怎忍攀摘嫩绿渐暖溪阴簌簌粉云飞出芳艶冷刘郎未应认得原黄庭坚水调歌头瑶草一何碧春入武陵溪溪上夭桃无数花上有黄鹂我欲穿花寻路直入白云深处浩气展虹霓祇恐花深处红露湿人衣坐白石倚玉枕拂金徽谪仙何处无人伴我白螺杯我为灵芝仙草不为朱唇丹脸长啸亦何为醉舞下山去明月逐人归晁端礼水龙吟岭梅香雪飘零尽繁杏枝头犹未小桃一种夭娆偏占春工用意微喷丹砂半含朝露粉墻低倚是谁家小女娇痴怨别空凝睇东风里好是佳人半醉近横波一枝争媚玄都观里武陵溪上空随流水怅恨如红雨风不定五更天气念当年门里如今陌上洒离人泪增冯取洽摸鱼儿叹刘郎那回轻别霏霏三落红雨玄都观里应遗恨一抹淡烟残缕愁望处想雾暗云深忘𨚫来时路新花旧主把刻羽流商裁红翦翠山径日将暮空枝上时有幽禽对语声声如问来否人生行乐须闲健衰老念谁免此吾所与在溪上深深锦绣花千坞何时定去但对酒思君唿儿为我频唱小桃句别录增左传其出之也桃弧棘矢以除其灾疏服䖍云桃所以逃凶也前汉书沟洫志注师古曰桃方华时即有雨水川谷冰泮众流猥集波澜盛长故谓之桃花水耳唐书方技传明崇俨以奇技自名高宗召见甚悦试为窟室使宫人奏乐其中召崇俨问何祥耶为我止之崇俨书桃木为二符剚室上乐即止曰向见怪龙怖而止原战国策孟尝君将入秦苏秦往见孟尝君曰人事者吾已知之所未闻者鬼事耳秦曰臣之来固且以鬼事见君矣臣来过淄水上有土偶人焉与桃梗相与语桃梗谓土偶人曰子西岸之土也埏子以为人至岁八月降雨下淄水至则子残矣土偶人曰不然吾西岸之土残则复西岸耳子东园之桃梗也刻削子以为人降雨下淄水至流子而去则子漂漂者将如何今秦四塞之国譬如虎口而君入之则臣不知君所如矣孟尝君乃止庄子插桃枝于户连灰其下童子入而不畏而鬼畏之是鬼智不如童子也淮南毕万术孤桃枝之券令鸡夜鸣註取孤桃南北行枝长三尺折以为券涂以三岁雄鸡血安栖下则鸡夜鸣典术桃之精生在鬼门以制百鬼故今作桃梗人着门以厌邪增汉官仪二千石绶青地桃花缥三彩原风俗通按黄帝书上古之时有神荼郁垒昆弟二人性能执鬼度索山上桃树下简阅百鬼妄祸害则缚以苇索执以食虎于是县官常以腊除夕饰桃人垂苇索画虎于门皆追效前事以卫凶也神仙传高丘公服桃胶而得仙抱朴子桃胶用桑木灰渍过服之愈百病久服体有光能絶谷侯鲭录桃茢以除不祥今人以桃枝洒地辟恶神农本草经服桃花三树尽则面如桃花太清方三月三日採桃花酒浸服之除百病好颜色一云桃李花服之可𨚫老酉阳杂俎安期生以醉墨洒石上皆成桃花增物类相感志桃花饭做饭了以梅红纸盛之湿后去纸和匀则红白相间画史徐熙大小折枝吾家亦有士人家往往见之翎毛之伦非雅玩故不录桃一大枝谓之满堂春色在余家原东坡志林世人见古德有见桃花悟道者争颂桃花便将桃花作饭五十年转没交涉正如张长史见担夫与公主争路而得草书之气欲学长史书日就担夫求之岂可得哉增纪谈录陶渊明所记桃花源人谓桃花观即是其处不知公盖寓言也话腴桃杏双仁者必杀人其花本五出有六出必双仁而杀人矣反常故也彦周诗话荆公桃花诗云晴沟涨春绿周遭俯视红影移鱼舠皆观其影也其后云攀条弄芳畏晼晚已见黍雪盘中毛事见家语齐东野语天台营妓严蕊字幼芳色艺冠一时唐与正守台日酒边尝命赋红白桃花即成如梦令云道是梨花不是道是杏花不是白白与红红别是东风情味曾记曾记人在武陵微醉与正赏之双缣全唐诗话沈存中云唐人以诗主人物故虽小诗莫不极工而后已所谓旬鍜月鍊者信非虚言小说崔护题城南诗其始云去年今日此门中人面桃花相映红人面不知何处去桃花依旧笑春风后以其意未全语未工改第三句曰人面祗今何处去至今所传有此两本惟本事诗作祗今何处在唐人诗大都如此虽有两今字不恤也取语意为主耳后人以其有两今字故多行前篇梦书桃为守御辟不祥梦见桃者守御官纸笺谱杨炎在中书后阁用桃花纸煳窓原青州杂记桃花有一种盛开时垂丝一二尺者採之炼以松脂缠织成履甚轻金门岁节录河阳人家寒食食桃花粥增郎瑛颜洞记普安进山四十里有玲珑石树二株一则绿干红花之桃一则青干白花之李非若绘画于壁者也原花史天宝时宫中下红雨如桃花太真用染衣裙蔡君谟水晶枕中有桃一枝宛如新折会宁桃花山土石赤似桃花桃花洞产朱砂四季洞门若桃花色家塾事亲三月三日取桃花阴干为末收至七月七日取乌鸡血和涂面光白润色如玉三月三日取桃叶捣取汁七升以醋一升同煎至五六分服之虫俱下根亦可收东向桃枝于五月五日正午东向斫成三寸木人着衣带中能补心虚健忘令人耳目聪明又云戊子日取东引者二寸枕之兼用尤妙附录夹竹桃原夹竹桃花五瓣长筒瓣微尖淡红娇艶类桃花叶狭长类竹故名夹竹桃自春及秋逐旋继开妩媚堪赏何无咎云温台有丛生者一本至二百余干晨起扫落花盈斗最为奇品学圃余疏夹竹桃与五色佛桑俱是岭南北来货夹竹桃花不甚佳而堪久藏佛桑即谨护必无存者集藻五言古诗增宋李觏弋阳县学北堂见夹竹桃花有感而书暖碧覆晴殷依依近水栏异类偶相合劲节何能安同时尽妖艶无地容檀栾移根既不可洁心诚为难外貌任春色中心期岁寒正声尚可听谁是伶伦官五言律诗原明王世懋咏夹竹桃名花踰岭至婀娜自成阴不分芳春色犹余晚岁心绛分疎翠小青入嫩红深本识仙源种无妨共入林何来武陵色移植向深闺叶不迎秋堕花仍入夏齐菲菲能拂石冉冉更成蹊尚挟风霜气流莺未敢栖寂寞谁相问清斋隔市嚣忽遗芳树至应识雅情高布叶踈疑竹分花嫩似桃野人看不厌常此对村醪别录原种植性喜肥宜肥土盆栽肥水浇之则茂又恶湿而畏寒九月初宜置向阳处十月入窖忌见霜雪冬天亦不宜太燥和暖时微以水润之但不可多恐冻来年三月出窖五六月时可配白茉莉妇人簪髻娇袅可挹四月中以大竹管分两瓣合嫩枝实以肥泥朝夕灌水一月后便生白根两月后即可翦下另栽初时用竹帮扶恐摇动一二月后新根扎土便不须用此物极易变化附录金丝桃原金丝桃花如桃而心有黄须铺散花外若金丝然以根下噼开分种易活增金丝桃南中多有之塞外遍地丛生六七月花开尤为绚烂花五瓣如桃而长色鹅黄心微绿茎起处一苞有绿盘盘出五花开则五花俱开如黄金然御定佩文斋广群芳谱卷二十六广羣芳谱御定佩文斋广羣芳谱卷二十七花谱李花原李树大者高丈许树之枝干如桃叶绿而多花小而繁色白增格物丛话桃李二花同时竝开而李之淡泊纤秾香雅洁密兼可夜盼有非桃之所得而埒者汇考原诗召南何彼秾矣花如桃李增宋书符瑞志晋武帝太元十九年正月丁亥华林园延贤堂西北李树连理宋文帝元嘉十四年南郡江陵光祎之园甘李二连理南齐书祥瑞志永明四年二月秣陵县高天明园中李树连理生高三尺五寸两枝别生复高三尺合为一榦七年江宁县李树二株连理两根相去一丈五尺原东方朔外传东方朔与弟子俱行朔渴令弟子叩道傍人家门不知室主姓名唿之不应朔复往见博劳飞集其家李木上谓弟子曰主人当姓李名博汝唿当应室中人果有姓李名博者出与朔相见即入取饮与之枢要录伍贯卿居沅陵家有李花一株月夜奴婢遥见花作数团如飞仙状上天去花上露水倐然作雨数千点花亡矣叙闻录宪宗以凤李花酿换骨胶赐裴度承平旧纂萧瑀陈叔达于龙昌寺看李花相与论李有九标谓香雅细淡洁密宜月夜宜绿鬓宜白酒高隐外书元微之白乐天两不相下一日同咏李花微之先成苇绡之句乐天乃服盖苇绡白而轻一时所尚增耕桑偶记终南及庐岳出好李花两京贵侯富民以千金买种终庐有致富者三柳轩杂识余尝评花以为李如东郭贫女花经千叶李五品五命瓶花谱千叶李七品三命灌园史语云桃李不言下自成蹊予谓桃花如丽姝歌舞塲中定不可少李花如女道士烟霞泉石间独可无一乎集藻五言古诗增宋鸡鸣高树颠古词桃生露井上李树生桃傍虫来啮桃根李树代桃僵陈江总咏李嘉树春风早春风花落新但见成蹊处几得正冠人当知露井侧复与夭桃邻唐太宗赋得李玉衡流桂圃成蹊正可寻莺啼密叶外蝶戏脆花心丽景光朝彩轻烟散夕阴暂顾晖章侧还眺灵山林元刘诜闲居燕坐望城隅李花春晴满天地我独了一室得欣或暂时积念动弥日遥花洗宿润姝静耿独立日光照素服玉气起数尺纷纷看花人车马共朝夕幽意当谁言微风断城笛七言古诗原唐韩愈李花赠张十一署江陵城西二月尾花不见桃惟见李风揉雨练雪羞比波涛翻空杳无涘君知此处花何似白花倒烛天夜明羣鸡惊鸣官吏起金乌海底初飞来朱辉散射青霞开迷魂乱眼看不得照耀万树繁如堆念昔少年着游燕对花岂省曾辞杯自从流落忧感集欲去未到先思回祗今四十已如此后日更老谁论哉力携一樽独就醉不忍虚掷委黄埃李花二首平旦入西园梨花数株若矜夸旁有一株李颜色惨惨似含嗟问之不肯道所以独绕百匝至日斜忽忆前时经此树正见芳意初萌芽奈何趁酒不省录不见玉枝攒霜葩泫然为汝下雨泪无由返斾羲和车东风来吹不解颜苍茫夜气生相遮氷盘夏荐碧实脆斥去不御慙其花当春天地争奢华洛阳园苑尤纷拏谁将平地万堆雪翦刻作此连天花日光赤色照未好明月暂入都交加夜领张彻投卢仝乘云共至玉皇家长姬香御四罗列缟裙练帨无等差静濯明妆有所奉顾我未肯置齿牙清寒莹骨肝胆醒一生思虑无由邪宋欧阳修感李花昨日摘花初见桃今日摘花还见李晴风暖日苦相催春物𠩄余知有几中年多病壮心衰对酒思归未及归不及墙根花与草春来随处自芳菲五言律诗增唐李商隐李花李径独来数愁情相与悬自明无月夜强笑欲风天减粉与园箨分香沾渚莲徐妃久已嫁犹自玉为钿子直晋昌李花吴馆何时熨秦台几夜熏绡轻谁解卷香异自先闻月里谁无姊云中亦有君樽前见飘荡愁极客襟分原宋司马光李花嘉李繁相倚园林淡泊春齐纨翦衣薄吴纻下机新色与晴光乱香和露气匀望中皆玉树环堵不为贫范屏麓李花丽日风和暖漫山李正开盈林银缀簇满树雪成堆清馥胜秋菊芳姿比腊梅杖藜游侠子攀折晚归来七言律诗原宋陈与义望燕公楼下李花燕公楼下繁华树一日遥看一百回羽葢梦余当昼立缟衣风急过墻来洛阳路不容春到南国花应为客开今日岂堪簪短发感时伤旧意难裁增杨万里丙戍上元后和昌英叔李花春暖何缘雪压山香来初认李花繁露酣月蘂苍茫外梅与山矾伯仲间剩雨残风底无赖明朝后日不堪看泥深小忍春游脚犹遣青童去一攀明杨基李花忆与卢仝共看来花光月色两徘徊江村远处长相识风雨寒时已早开霁雪玲珑愁易湿春氷轻薄笑难裁江城二月城西路谁惜柔香满翠苔五言絶句原唐太宗探得李盘根直盈渚交干横倚天舒华光四海卷叶荫三川增宋苏轼和子由岐下李不及梨英輭应慙梅𦹛红西园有千叶澹伫更纤秾明李东阳咏李名果出吾家移栽自海涯要看花胜雪先放雨催花七言絶句增宋蔡襄玉台驿见晚李花有感玉京仙子爱春芳弄徧琼枝嗅尽香祗有此花知旧意又随风色过东墻原杨万里读退之李花诗并序桃李岁岁同时并开而退之有花不见桃惟见李之句殊不可解因晚登碧落堂望隔江桃皆暗而李独明乃悟其妙盖炫昼缟夜云近红暮看失臙脂远白宵明雪色奇花不见桃惟见李一生不晓退之诗李花山庄又报李花秾火急来看细雨中除却断膓千树雪别无春恨诉东风李花宜远更宜繁惟远惟繁更足看莫学江梅作踈影家风各自一般般刘克庄李花为爱桥边半树斜解衣贳酒隔桥家唐人苦死无标致只识玄都观里花诗散句原宋司马光碎锦不飞蒙树合素云欹本亚枝难增梅尧臣重门深鎻春风入先折桃花与李花唐张九龄成蹊谢李径李白託阴当树李原杜甫仙李盘根大元稹苇绡开万朶词原万俟雅言尉迟杯慢碎云薄向碧玉枝头缀万萼如将汞粉匀开疑似柏麝薰却雪魄未应若况天赋标艶仍绰约当暄风暖日佳处戏蝶游蜂粘着重重绣帟珠箔障浓艶霏霏异香漠漠见说徐妃当年嫁了信任玉钿零落无言自啼露萧索夜深待月上阑干角广寒宫要与姮娥素妆一夜相学别录增神仙传老子之母适至李树下而生老子生而能言指李树曰以此为我姓本草李根可治疮服其花令人好颜色棃花原梨树似杏高二三丈叶亦似杏微厚大而硬色青光腻有细齿老则斑点二月间开白花如雪六出增格物丛话春二三月百花开尽始见梨花靓艶寒香罕见赏识又一种千叶花赋姿迥别花木考梨花有二种瓣舒者佳汇考增宋书符瑞志文帝元嘉十四年二月宫内螽斯堂前梨树连理原唐书杜景佺传武后尝季秋出梨花示羣臣宰相皆贺景佺独曰阴阳不相夺伦凟则为灾故曰冬无愆阳夏无伏阴春无凄风秋无苦雨今草木黄落而梨复花凟阴阳也祥云志梁绪梨花时折花簪之压损帽檐至头不能举金銮密记九仙殿银井有梨二株枝叶交接宫中唿为雌雄树唐余录洛阳梨花时人多携酒其下曰为梨花洗妆或至买树增清异录司空图菩萨蛮谓梨花为瀛洲玉雨云斋广录汝阳侯穆清叔因寒食纵步郊外会数年少同饮梨花下各赋棃花诗清叔得愁字诗曰共饮棃花下梨花插满头清香来玉树白蚁泛金瓯妆靓青娥妒光凝粉蝶羞年年寒食夜吟绕不胜愁众客阁笔原花经棃花五品五命瓶花谱棃花四品六命蜀都杂抄黎州安抚司内小厅东有棃树一株高九丈围九尺州人取其枝以接果岂黎以梨名耶州人唿为三藏梨相传为唐僧西游植黎杖于此曰他日州治在此恐非实事古称黎杖黎即苜蓿养之历霜雪经一二岁木本修直生鬼面可杖取其径而坚非梨木也洞庭山记山阳树棃数十千华甚盛凭高一盼夫非白云乡耶惜相过晚耳滇云纪胜书棃花处处有之或拥山巅或列山脚或满人村望之如涛如雪仆自曲靖还省时有乍疑洱海涛初起忽忆苍山雪未消之句学圃余疏余性爱棃花而微恨其气不可嗅吾地酷少此种溶溶院落何可无此君终当致之增横山草堂记空藴庵庭植梨树一株春时弄色于细雨微烟恍玉人之初沐也集藻赞增宋孝武帝棃花赞沃瘠异壤舒惨殊时惟气在春具物含滋嘉树之生于彼山基开荣布采不离尘缁赋增唐卢照邻病棃树赋并序癸酉之岁余卧病于长安光德坊之官舍閴寂无人伏枕十旬闭门三月庭无众木惟有病梨一树围才数握高仅盈尺花实憔悴似不任乎岁寒枝叶零丁絶有意乎朝暮嗟乎同托根于膏壤俱禀气于太和而修短不均荣枯殊贯岂赋命之理得之自然将资生之化有𠩄偏及树犹如此人何以堪有感于怀赋之云尔天象平运方祇广植挺芳桂于月轮横扶桑于日域建木耸灵丘之上蟠桃生巨海之侧细枝叶连洪柯条直齐天地之一指任乌兔之栖息或垂阴万亩或结子千年何偏施之雨露何独厚之风烟愍兹珍木离离幽独飞茂实于河阳传芳名于金谷紫涧称其殊旨玄光表其仙族尔生何为零丁若斯无轮桷之可用无栋梁之可施进无违于斤斧退无竞于班倕无庭槐之生意有巖桐之死枝尔其高才数仞围仅盈尺修干罕双枯条每只叶病多紫花凋少白夕鸟怨其巢危秋蟾悲其翳窄怯冲飈之摇落忌炎景之临迫既而地歇蒸雾天收耀灵西秦明月东井流星顦顇孤影徘徊直形状金茎之的的疑石柱之亭亭若夫西海夸父之林南海蚩尤之树莫不摩霄拂日藏云吐雾别有桥边朽柱天上灵查年年岁岁无叶无花荣辱两齐吉凶同轨宁守雌以外丧不修襮而内否亦犹纵酒高贤佯狂君子为其脗合置其忧喜生非我生物谓之生死非我死谷神不死混彭殇于一观庶筌蹏于兹理宋陈藻棃花赋絪缊无涯孕精产荂九旬流华四月孔奢有匪浮夸花外之花尔其娟静闲暇以窈窕兮敷舒幽贞其清皦兮恬淡潇洒委蛇淳雅美不迩丽素不邻野若帝厌尔众芳之滛冶我宜钖其纯嘏者邪濯濯春雨皓皓华月彼质而静彼淡而悦或依于葛我𠩄执兮或俯于藻我𠩄拾兮祠庭閴寂树英繁密祁祁僮僮如出而入奚素绚以比容征彤管而名实夫大窍阖辟冶至灵甄无识盖有暌性而合质者邪于何后妃兮似欣欣乎晴光余将归宁兮眡涤濯乎衣裳流水之阳古公胥宇乃㩦乃姜不容不妆后脱簪珥露谏宣王烟之苍苍青障于张解围小郎三三两两寒牕之傍恍兮文德散帙于中宫左嫔摛思于椒房函如六龄之邓衰若大家之班或乃暴风滛雨赴死无惧生兮贞女殁兮烈妇于嗟牡丹彼美芍药胡为颜色可与娱乐丰丰褒似𧰟𧰟丽姬君以为妍人以为媸花百其试予兹懿哉乱曰匪冬而雪匪夜而月香山何人题我太真江之永兮不可泳思汉之广矣不可方思晁补之北京官舍后棃花赋梨于经无记而舍后棃人𠩄不赏故赋之其辞曰揽察草木本原𠩄起李梅纪于陨霜兮橘柚随乎织筐木瓜足赠而咏诗含桃可羞而记礼虽信微而有托兮亦不委夫厥美惟兹梨之俊茂兮𦍑独远而未扬含温润之秀质兮皎若和璧荣其光澹暗惬其无偶兮厯年岁之已长暮春者阳瘅愤盈羣木解肤似夸者似鬭者似辴者似頩者色非一色同妩殊嫮兹棃娟然独见其素繄过时兮不省滋脉脉兮后户亦何必耀荣华兮朝日顾恩私兮泣露然而中唐之樗枝大扶踈以其近人人以絷驹则磨则啮则折则泄孰与夫朽壤幽薄厥植维弱履屐不蹈根乃𥓯礡五言古诗御制咏画梨花最爱棃花白又惜同春老唯此画图中冬夏长美好不令风雨催且无蜂蝶绕靓妆伴月容尽在纸间造恶紫嫌夺朱素体物难搅三品运胸中六法生卉草增齐王融咏池上棃花翻阶没细草集水间踈萍芳春照流雪深夕映繁星刘绘和池上棃花露庭晚飜积风闺夜入多萦樷似乱蝶拂烛状联蛾梁沈约西地棃列茂河阳苑蓄紫滥觞隈翻黄秋沃若落素春徘徊原刘孝绰于座应令咏棃花玉垒称津润金谷咏芳菲讵匹龙楼下素蕊映华扉杂雨疑霰落因风似蝶飞岂不怜飘坠愿入九重闱增唐元稹遣兴始见棃花房坐对棃花白行看棃叶青已复梨叶赤严霜九月半危𦷾几时客况有高高原秋风四来迫原宋黄庭坚赏压沙寺棃花沙头十日春当年谁手种风飘香未改雪压枝自重看花思食实知味少人共霜降百工休把酒约𡩖纵增金高士谈棃花中原莭物正棃花配寒食黄昬一雨过满地嗟狼籍塞垣春已深花事犹寂寂朝来三月半初见一枝白烂漫雪有香珑松玉仍刻芳心点深紫嫩叶裁轻碧懒慢不出门双瓶贮春色𣪞勤遮老眼邂逅慰愁夕一樽对花饮况有风流客酒阑思故乡相顾空叹息元好问棃花棃花如静女寂寞出春暮春工惜天真玉颊洗风露素月淡相映萧然见风度恨无尘外人为续雪香句孤芳忌太洁莫遣凡卉妒元程鉅夫次韵肯堂学士冬日红棃花黄菊卧堦雨六花舞天风壁冻室生白手僵肉作红秀句忽堕前光恠侵帘栊主人宴坐处元气含冲融无情及枯株嫣然为修容坐令玉华君来从蘂珠宫丽妆凝祥云明眸转惊鸿岂非散花手试君情𠩄钟老我嗜好淡空诗亦雷同祗愿酌花时毋忘比邻翁虞集忆三十年前与元复初参政同赋秋日棃花元有句云朝食叶底棃暮看枝上花而忘其后句因续之云朝食叶底棃暮看枝上花花开食实后霜风振长柯远水良可鉴彩云亦易过念尔白于雪日暮当如何七言古诗增宋欧阳修千叶红棃花并序崃州署中旧有此花前无赏者知郡朱郎中始加阑槛命坐客赋之红棃千叶爱者谁白发郎官心好奇徘徊绕树不忍折一日千帀看无时夷陵寂寞千山里地远气偏时莭异愁烟苦雾少芳菲野卉蛮花鬭红紫可怜此树生此处高枝絶艶无人顾春风吹落复吹开山鸟飞来自飞去根盘树老几经春真赏今才遇使君风轻绛云樽前舞日暖繁香露下闻从来奇物产天涯安得移根植帝家犹胜张骞为汉使辛勤西域徙榴花元赵孟頫题钱舜举着色棃花东风吹日花冥冥繁枝压雪凌风尘素罗衣裳照青春眼中若有棃园人攀条弄芳畏日夕只今纸上空颜色颜色好愁转多与君酤酒花前歌明杨基北山棃花并序余卜居金川去北山无十里每清明时棃花盛开辄动洗粧之想邻友薛起宗邀余看者再俱以猥俗所系不能如约昨又期出郭风雨泥泞弗良于行起宗为折一枝相赠喜而赋此北山棃花千树栽年年清明花正开薛君好事两邀我骑马看花携酒来看花出郭我𠩄爱况是棃花最多态我牵尘俗不得赴花本无情花亦怪君今折花马上归索我细咏梨花诗氷肌玉骨未受饰敢以粉墨图西施东坡先生心似铁惆怅东阑一枝雪重门晚掩沉沉雨踈帘亱卷溶溶月月宜浅澹雨宜浓淡非浪白浓非红闺房秀丽林下趣富贵标格神仙风一枝寂寞开逾徧朶朶玲珑看应眩皓腕轻笼素练衣蛾眉淡扫春风面自须玉堂承露华何事种向山人家不愁占断天下白正恐压尽人间花江梅正好怜清楚桃杏纷纷何足数只有银镫照海棠海棠亦是娇儿女忆北山棃花去年清明花正发骑马晓出神策门千桃万李看未了小径更入棃花村低枝初开带宿雨高树烂日迷朝暾柔肤凝脂暖欲滴香髓入面春无痕青霞玲珑翠羽乱白云照耀琼瑶温折花对酒借草坐花气暗扑黄金尊薛君起舞为我寿劝我一曲招花魂须臾明月忽到树主人送客惟留髡罗巾欹斜乌帽落醉眼况复知清浑村中至今为故事笑我自是刘伶孙我惭不答窃自庆大抵此乐皆君恩今年清明坐西省雷雨两日如翻盆羣花削迹凈如扫众绿既暗不可扪岂无青钱换斗酒案牍杂沓穷晨昏伻来督责至诃詈面微发红气每吞未能抟摇跨鵰鹗讵免束缚同鸡豚人生屈辱乃淬砺百鍊正欲逢盘根自知力不举一羽强欲扛鼎追乌贲晚晴汲井试新火紫笋绿薤共盘飱归来饭饱对妻子万事反复何足论湘阴庙棃花平生厌看桃与李惟有梨花心独喜海雪楼前雪一株岁岁清明醉花底北山冈下花㝡盛千树𤫩珑围绿水前年骑马赏花处我与河东两人耳青苔满地芳草合只有黄鹂映花蘂当时美人三阁上宝髻慵梳初睡起镜里争先试一枝真态欲将春色比楼空燕去花自落细雨黄昬泪如洗踈篱萧萧茅屋破况复临春开结绮我自赏花仍弔古花亦粲然为露齿归来婆娑簪满帽十日罗衣香不止去年相忆豫章城咫尺春江如万里今年邂逅洞庭曲细蕚含愁照清泚人至魂销楚雨中花应肠断湘烟里三年胜游不再得百岁欢娱能有几吉祥牡丹非旧梦元都桃花亦如此更约明年载酒来莫笑花前人老矣五言律诗原唐温宪棃花绿阴寒食晚犹自满空园雨歇芳菲白蜂稀寂寞繁一枝横野路数树出江村怅望频回首何人共酒尊宋梅尧臣棃花处处棃花发看看燕子归园思前法部泪湿旧宫妃月白秋千地风吹蛱蝶衣强倾寒食酒渐老觉欢微增金庞铸棃花孤洁本无匹谁令先众芳花能红处白月共冷时香缟袂清无染氷姿淡不妆夜来清露底万颗玉毫光元张伯淳次韵安野内翰棃花玄景穷阴候春林早着花素妆临晓镜红粉涴轻纱胜赏怀京洛吟情轶永嘉泥中妨载酒咫尺路头赊马祖常崇真宫西棃花春日棃花下相逢把臂行香痕怜粉白酒晕惜红轻影动帘穿燕声来树度莺共当𢬵一醉莫待鬓华生七言律诗增唐羊士谔成都从事萧员外寄海棃花诗珠履行台拥附蝉外郎高步似神仙陈诗今见唐风盛从事遥瞻卫国贤掷地好辞凌彩笔浣花春水腻鱼笺东山芳意须同赏子着囊盛几日传宋韩琦会压沙寺观棃花同赏棃花过净坊压沙幽𨶑面平冈孤园不治黄金界醉笔徒夸白雪香风急几翻云影乱殿深全掩玉毫光朝来经雨低含泪竞写真妃寂寞妆赏棃花兴福棃珍号素封千株花发此欣逢风开笑脸轻桃艶雨带啼痕自玉容蝶舞只疑残靥坠月明惟觉异香浓寻春已恨来时晚莫厌频挥潋灔钟寒食西蓝赏素英白毫光里乱云腾庄严金地三千界颜色瑶台十二层后土琼花惭我寡唐昌玉蘂岂吾朋雪香预约为亭号修创终逢好事僧周必大重九竹园见棃花怀子中兄春花着雨即尘埃何似深秋耐久开菊尚无多饶瑞质霜如有意护香腮也知林下风光早不为山中厯日催望断行人思折寄却疑唿作岭头梅原朱淑真棃花朝来带雨一枝春薄薄香罗蹙叶匀冷艶未饶梅共色靓妆长与月为邻许同蝶梦还如蝶似替人愁𨚫笑人须到年年寒食夜情怀为尔倍伤神增金雷渊棃花雪作肌肤玉作容不将妖艶嫁东风梅魂何物三春在桃脸真成一笑空雨细无情添寂寞月明有意助丰融相如病渴妨文赋想像甘寒结小红原张建棃花蠹树枝高茁朶稠嫩苞开破雪搓毬碎粘粉紫须齐吐润卷丹黄叶半抽月影晓窓留好梦雨声深院锁清愁琼苞已实香犹在散入长安卖酒楼增元鲜于枢清明日宴集贤宋学士园时棃花盛开诸老属仆同赋琪树吹香荡夕晖华簪人对雪霏霏汉宫新火初传烛楚女行云乍湿衣一片花疑蝴蝶化满枝春想玉钗肥蛾眉不用梨园曲唱彻瑶台醉未归张养浩秋日棃花雪香吹尽树头春谁遣西风为返魂月影已非前日梦雨容独带旧时痕只知秋色千林老争信阳和一脉存莫讶𣪞韩太多事仙家元不计寒暄郑洪严希德请赏棃花命妓行酒潇洒东阑一树春雪肤氷骨月精神朝云着处迷诗梦暮雨来时想玉人华屋洗妆歌小小银缾推枕唤真真紫薇阁下繁华处芍药荼䕷总后尘明吴宽棃花名果先从张谷来纷纷碎雪欲成堆淡妆自把蛾眉扫巧笑谁将瓠齿开园子岂求他种接主人能使及时栽夭桃灼灼惊凡目缟素应甘自不才原文征明棃花翦水凝霜妒蝶羣曲阑风味玉清温粉痕浥露春含泪夜色笼烟月断魂十里香云迷短梦谁家细雨锁重门洗妆见说清明近旋典春衣置酒樽增程嘉燧周家清明植棃花六月盛开邀客赋诗清明院落夜溶溶笼柳娇黄让雪樷乱搅三眠飞絮白浪搀百子石榴红烧残高烛东风后掩却重门细雨中闻向花间歌法曲应怜江海白头翁五言絶句增唐王维左掖棃花闲洒阶边草轻随箔外风黄莺弄不足衔入未央宫丘为左掖棃花冷𧰟全欺雪余香乍入衣春风且莫定吹向玉阶飞原皇甫冉禁省棃花巧解迎人意还能乱蝶飞春风时入户几片落朝衣钱起棃花艶静如笼月香寒未逐风桃花徒照地终被笑妖红宋王十朋棃花淡客逢寒食烟村烂漫芳谪仙天上去白雪世间香增明杨基西园棃花春晚开一枝明日是清明孤花雪闘轻不须开满树春少更多情七言絶句原唐韩愈闻棃花发赠刘师命桃蹊惆怅不能过红艶纷纷落地多闻道郭西千树雪欲将君去醉如何棃花下赠刘师命洛阳城外清明节百花寥落棃花发今日相逢瘴海头共惊烂熳开正月元稹杂思诗寻常百种花齐发偏摘棃花与白人今日江头两三树可怜和叶度残春增白居易江岸梨梨花有思缘和叶一树江头恼煞君最似孀闺少年妇白妆素袖碧纱裙殷璠棃花云满衣裳月满身轻盈归歩过流尘五更无限留连意常恐风花又一春徐凝翫花一树棃花春向暮雪枝残处怨风来明朝渐校无多去看到黄昏不欲回原温庭筠鄠杜郊居槿篱芳援近樵家壠麦青青一径斜寂寞游人寒食后夜来风雨送棃花增宋韩琦棃花花下延賔启宴杯回头香雪即成堆主人自挈宜城酿不为青旗趁尔来司马光和道矩红梨花二首繁枝细叶互低昂香敌荼䕷艶海棠应为穷边太寥落併将春色付秾芳蜀江新锦濯朝阳楚国纤腰傅薄妆何事白花零落早同时不敢鬪芬芳王安石红梨红棃无叶庇花身黄菊芬香委路尘岁晚苍官才自保日高青女尚横陈原苏轼东栏梨花棃花淡白柳深青柳絮飞时花满城惆怅东栏一株雪人生看得几清明增晁补之和王拱辰观梨花二首海棠丰韵诧芬芳慙愧棃花冷似霜赖有乐天春雨句寂寥从此亦馨香压沙寺里万株芳一道清流照雪霜银阙森森广寒晓仙人玉仗有天香原张舜民梨花青女朝来冷透肌残春小雨更霏微流莺怪底争来往为掷金梭织玉衣谢逸梨花二首冷香销尽晚风吹脉脉无言对落晖旧日郊西千树雪今随蝴蝶作团飞翦翦轻风漠漠寒玉肌萧索粉香残一枝带雨𡓜头去不用行人着眼看陆游梨花开向春残不恨迟绿杨窣地最相宜征西幕府煎茶地一幅边鸾画折枝粉淡香清自一家未容桃李占年华常思南郑清明路醉袖迎风雪一杈嘉陵江色嫩如蓝凤集山光照马衔杨柳棃花迎客处至今时梦到城南赵福元梨花玉作精神雪作肤雨中娇韵越清癯若人会得嫣然态写作杨妃出浴图何菊潭二月春风杨柳青知郎系马在长亭相思情味如中酒折尽棃花嗅不醒增金史旭梨花少年携酒日寻花老去花前欲饮茶今日传觞似年少一枝香雪上乌纱原吕中孚梨花等待清明得得芳团枝晴雪暖生香洗妆自有风流态却笑红深映海棠段继昌梨花一林轻素媚春光透骨浓薰百和香消得太真吹玉笛小庭人散月如霜增元王恽题钱舜举画棃花掖西千树闹春华莫把芳容带雨夸看取一枝横絶处洗妆还是汉宫娃朱德润题梨花折枝玉压帽檐花底春惜无花下洗妆人阿娇一掬东风泪聊仗丹青为写真郯韶梨花渚宫花落雨霏霏春尽江南客未归多少东家蝴蝶梦相思并逐彩云飞原明文征明物华无赖酒初醒奕奕梨花照晚晴恠的山禽啼不歇十分春色近清明增张凤翼梨花重门寂寂锁香云雨滴空阶坐夜分老去微之风调在折来何处与双文原张新梨花粉翅还嫌蝶太轻雪衣偏喜燕多情宁王玉笛知何处寂寞黄昬伴月明诗散句原宋文同寒食北园春已深棃花满枝雪围徧青春每向风外得秀艶应难雪中见阮南溪𦆯纷紫雪浮须细冷淡清姿夺玉光刚笑何郎曾傅粉絶怜荀令爱薰香增唐白居易四邻棃花时二月伊水色独孤及尔来大谷梨白花再成雪宋梅尧臣前日是清明骤雨沾棃花苏轼红梨惊合抱映岛孤云馥原苏轼尚记棃花树依依闻暗香陈三屿棃花春二月杜宇月三更增唐刘方平寂寞空庭春欲晚棃花满地不开门李贺曲水飘香去不归梨花落尽成秋苑原吕温独卧郡斋寥落意隔帘微雨湿梨花杜牧闲吹玉殿昭华琯醉折梨园缥蔕花增宋曾几一片朝容粉面寒雨余仍带泪阑干范成大点检棃花成一梦蘸红新绿满枝头陆游梨花堆雪柳吹緜常记梁州古驿前金萧贡香惹梦魂云漠漠光摇溪馆月溶溶元王恽风檐数点催妆雨办与棃花作好春原顾瑛忽见棃花点缀开萧然冷浸姮娥影增唐王维棃花夕鸟藏原李白梨花白雪香增李白棃花千树雪原杜甫色好梨胜颊增韩愈露亦染梨腮原杜牧棃花独送春温庭筠棃花雪压枝周朴临风千点雪增韦庄棃花雪又催宋杨亿棃花飞白雪原黄庭坚月黑见棃花增陈思道倚墻棃颊红金元好问梨花淡丰容原唐白居易风寒露重棃花湿棃花一枝春带雨增白居易手把棃花寒食心曹唐棃花新折东风輭罗邺梨花满地东风急原宋刘筠乱飘棃雪晓来天增韩琦共借棃花作寒食孔方平砌下棃花一堆雪雨暗棃花春自光陆游溪口赤梨丹染腮金赵元梨叶霜如酒力浓张建玉棃花底月三更吕中孚半庭寒影在棃花元戴帅初粉墻风细欲梨花尹廷高落尽梨花春不多刘秉忠梨花乱舞白霓裳王恽已开棃蘂雪为团赵孟頫棃花淡白柳花香袁桷梨花的的疑蝴蝶梨花乱逐沙鸥起黄庚满堦香雪落梨花原宋旡棃花明白夜来风增周权香浮夜月棃飘雪陈高棃花沐雨带娇羞词原宋史达祖玉楼春玉容寂寞谁为主寒食心情愁几许前身清淡似梅妆遥夜依微留月住香迷蝴蝶飞时路雪在秋千来往处黄昏着了素衣裳深闭重门听夜雨王采蝶恋花镂雪成花檀作蘂爱伴秋千摇曳东风里翠袖年年寒食泪为伊牵惹愁无际幽艶偏宜春雨细红粉阑干有个人相似钿合金钗谁与寄丹青传得凄凉意曾觌蓦山溪减翠凋红正是青春杪深院袅香风看棃花一枝开早珑璁映面依约认娇颦天淡淡月溶溶春意知多少清明池馆芳信年年好更向五侯家把江梅风光占了休教寂寞辜负向人心檀板响宝杯倾潘鬓从他老增周邦彦水龙吟素肌应怯余寒艶阳占尽青芜地樊川照日灵关遮路残红歛避传火楼台妬花风雨长门深闭亚帘栊半湿一枝在手偏勾引黄昬泪别有风前月底布繁英满园歌吹朱铅退尽潘妃却酒昭君乍起雪浪翻空粉裳缟夜不成春思恨玉容不见琼英漫好与何人比楼扶水龙吟素娥洗尽繁妆夜深步月秋千地轻腮晕玉柔肌笼粉缁尘敛避霁雪留香晓云同梦昭阳空闭怅仙园路杳曲栏人寂踈雨湿盈盈泪未放游蜂叶底怕春归不禁狂吹象牀困倚氷魄微醒莺声唤起愁对黄昬恨催寒食满襟离思想千红过尽一枝独冷把梅花比元王恽水龙吟纤包淡贮幽香玲珑轻锁秋阳丽仙根借暖定应不待荆王翠被潇洒轻盈玉容浑是金茎露气甚西风宛转东栏暮雨空点缀真妃泪谁遣司花妙手又一番角奇争异使君高卧竹亭闲寂故来相慰燕几螺屏一枝披拂绣帘风细约洗妆快泻玉屏芳酒枕秋蟾醉别录原明皇杂录天宝中上命宫中女子数百人为棃园弟子白居易诗注杭俗酿酒趁梨花时熟号为梨花春增米芾画史范大珪有富公家折枝梨花古笔非江南蜀画御定佩文斋广群芳谱卷二十七广羣芳谱御定佩文斋广羣芳谱卷二十八花谱棠棃花原棠棃野棃也树如棃而小叶似苍朮亦有圆者三叉者边皆有锯齿色黪白二月开白花可煠食晒干磨面作烧饼可济饥叶味微苦嫩时煠熟水浸淘净油盐调食或蒸晒代茶汇考原诗召南蔽芾甘棠勿剪勿伐召伯𠩄茇唐风有杕之杜生于道左有杕之杜其叶湑湑增史记燕召公世家召公巡行乡邑有棠树决狱政事其下自侯伯至庶人各得其所无失职者召公卒而民人思召公之政怀棠树不敢伐歌咏之作甘棠之诗南齐书祥瑞志昇明二年四月昌国县徐万年门下棠树连理宋史五行志元丰十年十二月泌阳县甘棠木连理原韩诗外传召伯在朝有司请召民伯曰不劳一身而劳百姓非吾先君之志也于是舍于棠下听讼百姓大悦诗人歌焉增酉阳杂俎建中四年赵州宁晋县沙河北有大棠棃树百姓常祈祷忽有羣蛇数十自东南来渡北岸集棠棃树下为二积俄见三龟径寸绕行积傍积蛇尽死乃各登其积视蛇腹各有疮若矢𠩄中刺史康日知图甘棠奉三龟以献曲江县志县东九十里有棃溪岸多棠棃故名集藻七言古诗增元王冕棠棃白练图芙蓉香冷箫声杳月淡烟清楚宫晓仙禽不语雪衣轻相逢却恨秋风早土花翠浅霜露蒙山棃小结丹砂红玉人醉倒不知处梦回故苑朝云浓五言排律增唐吴融追咏棠棃花蜀地从来胜棠棃第一花更应无輭弱别自有妍华不贵绡为雾难降绮作霞移须归紫府驻合饵丹砂密映弹琴宅深藏卖酒家夜宜红蜡照春称锦筵遮连庙魂栖望飘江字绕巴未饶酥点薄兼妬雪飞斜旧赏三年断新期万树赊长安如种得谁定牡丹夸七言絶句增唐薛涛棠棃花和李太尉吴均蕙圃移嘉木正及东溪春雨时日晚莺啼何𠩄为浅深红腻压繁枝宋蔡襄正月十八日甘棠院三首上元才过去寻春红白山花粲粲新似喜使君初病起隔栏相向笑迎人天气和柔酒更醇缓歌花底正初春狂花有意怜狂客撩乱飞红满一身无奈闲情着物欢更愁花草便阑珊夭红嫩翠宜灯烛放散笙歌静里看原孟淑卿春归落尽棠棃水拍堤凄凄芳草望中迷无情最是枝头鸟不管人愁只管啼增明陆树声满树棠棃锦作团双栖啼鸟鬭争妍边徐生色依然好赢得东风岁岁看诗散句增唐白居易风吹棠棃花啼鸟时一声镜湖水远何由汎棠树枝高不易攀薛逢野花似雪落何处棠棃树下香风来李郢鸟声乱啼人未远野风吹散白棠棃白居易棠棃间叶黄元程文海霜晕棠棃脸宋司马光甘棠前后雨阴浓金辛愿棠棃妥雪霑新雨元倪瓉野棠花落过清明别录增丹铅杂录孝子传尹伯奇採楟花以为食注楟花山棃也今棠棃其花春开採之日干㵸可充蔬常棣花增尔雅常棣棣洛阳花木记白郁李千叶一名玉带原常棣花正白亦或赤花蕚上承下覆有亲爱之意故以喻兄弟周公所谓赋常棣也汇考原诗秦风山有苞棣增诗小雅常棣之华鄂不韡韡传常棣棣也鄂犹鄂鄂然言外发也韡韡光明也笺承华者曰鄂不当作拊拊鄂足也鄂足得华之光明则韡韡然盛兴者喻弟以敬事兄兄以荣覆弟恩荣之显亦韡韡然原小雅彼尔维何维常之华传常常棣也增宋景文笔记莒公言诗有常棣之华逸诗有唐棣之华世人多误以常棣为唐棣于兄弟用因唐误常且常棣棣也唐棣栘也栘开而反合者也此两物不相亲三柳轩杂识姚氏残语以常棣为俗客兄弟之义不可称俗今改为和客花经郁李七品三命集藻赋增唐陆龟蒙郁李花赋试问山翁得郁李之春丛移来砌下出自山中长霑涧雨迥洒巖风曾不得次玉堂而展低艶承画阁而逞微红虚在芳菲之数徒干造化之功弱植欹危繁梢襞积一枝上能万其肤蕚一蕚中自参其丹白且桃以夭而蕣以华芍药为赠兮芙蓉可嘉谁为翦缃绮碎明霞凤苞葱茏于水殿霓襟掩苒于云车静倚庭槛徐飘蘂气落幽闺怨别之梦写空谷遗荣之思初侍东陵圣母冶态嫣妍近辞北烛仙人愁容倭堕嗟其结莓苔之地抱林麓之姿蝶善舞而相掠莺能言而见欺香怜坠少蒂恋飘迟当杯者不顾守道者应知请看嵇康高士传莫信长安轻薄儿五言古诗增唐白居易惜栯李花树小花鲜妍香繁条輭弱高低二三尺重叠千万蕚朝艶蔼霏霏夕凋纷漠漠辞枝朱粉细覆地红绡薄由来好颜色常苦易销烁不见莨荡花狂风吹不落宋梅尧臣刘仲更于唐书局中种郁李冷局少风景买花栽作春前时樱桃过今日雀李新搦条红蓓蕾婀娜含雨匀旧来蔷薇丛饶借与近邻始移棣蕚密不惭车下榛日暮缀书罢暂赏举杯踆七言絶句增宋赵抃次韵郁李花花县逢春对晓晖朱朱白白缀繁枝梅先菊后何须较好似人生各有时诗散句增唐李白棣华傥不接甘与秋草同骆宾王棠晚落疎花白居易阴繁棠布叶别录增花史郁李花性喜向暖日和风浇用清水以性洁故也樱桃花原樱桃木多阴不甚高春初开白花繁英如雪香如蜜叶圆有尖及细齿增花镜樱桃花有千叶者其实少汇考原晋宫阁名式干殿前樱桃二株含章殿前樱桃一株华林园樱桃二百七十株增花经樱桃四品六命弇山园记小罨画溪之西种含桃含桃成岁得一解馋花亦足饱目其左方种如之俱曰含桃坞原花史张茂卿颇事声妓一日樱桃花开携酒其下曰红粉风流无踰此君悉屏妓妾一统志鄜州有樱桃山上多樱桃树集藻五言古诗增唐刘禹钖和乐天䜩李美周中丞宅赏樱桃花樱桃千万枝照耀如雪天王孙䜩其下隔水疑神仙宿露发清香初阳动暄妍妖姬满鬂插酒客折枝传同此赏芳月几人有华筵杯行勿遽辞好醉逸三年孟郊南阳公请东樱桃亭子春䜩万木皆未秀一林先含春此地独何力我公布深仁霜叶日舒卷风枝远埃尘初英濯紫霞飞雨流清津赏异出嚣杂折芳积欢忻文心兹焉重俗尚安能珍碧玉妆粉比飞琼秾艶均鸳鸯七十二花态併相新常恐遗秀志迨兹广䜩陈芳菲争胜引歌咏竟良辰方知戏马会永谢登龙宾白居易樱桃花下有感而作蔼蔼美周宅樱繁春日斜一为洛下客十见池上花烂漫岂无意为君占年华风光饶此树歌舞胜诸家失尽白头伴长成红粉娃停杯两相顾堪喜亦堪嗟七言古诗增唐白居易履信池樱桃岛上醉后走笔送别舒员外兼寄宗正李卿考功崔郎中樱桃岛前春去春花万枝忽忆与宗卿闲饮日又忆与考功狂醉时岁晚无花空有叶风吹满地干重叠蹋叶悲秋复忆春池边树下重殷勤今朝一酌临寒水此地三回别故人樱桃花来春千万朶来春共谁花下坐不论崔李上青云明日舒三亦抛我五言律诗增唐白居易同诸客携酒早看樱桃花晓报樱桃发春携酒客过绿饧粘盏杓红雪压枝柯天色晴明少人生事故多停杯替花语不醉拟如何原李德裕樱桃花皎日照芳菲鲜葩含素辉愁人惜春夜达晓想巖扉风静阴盈砌露浓香入衣恨无金谷妓为我奏思归增温庭筠二月十五日樱桃盛开晓觉笼烟重春深染雪轻静应留得蝶繁欲不胜莺影乱晨飈急香多夜雨晴似将千万恨西北为卿卿宋欧阳修春日独游上林院后亭见樱桃花奉寄希深圣俞昔日寻春地今来感岁华人行已荒径花发半枯槎高榭林端出残阳水外斜聊持一樽酒徒倚忆天涯明吴国伦樱桃花御苑含桃树花开作雪看谁移荒署里偏助早春寒逞素愁金谷垂珠迟玉盘不知萧颕士何意独相残七言律诗增宋梅尧臣和永叔同游上林院后亭见樱桃花悉已披谢去年君到见春迟今日寻芳是夙期祗道朱樱才弄蘂及来幽圃已残枝飘英尚有游蜂恋着子唯应谷鸟知把酒聊能慰余景乘欢不厌夕阳时七言絶句增唐张籍和裴仆射看樱桃花昨日南园新雨后樱桃花发旧枝柯天明不待人同看绕树重重履迹多白居易酬韩侍郎张博士雨后游曲江见寄小园新种红樱树闲绕花枝便当游何必更随鞍马队冲泥蹋雨曲江头题东楼前李使君所种樱桃花身入青云无见日手栽红树又逢春惟留花向楼前看故故抛愁与后人元稹折枝花赠行樱桃花下送君时一寸春心逐折枝别后相思最多处千株万片绕林垂刘言史山寺看樱桃花题僧壁楚寺春风腊尽时含桃先拆一千枝老僧不语傍边坐花发人来总不知李商隐樱桃花下流莺舞蝶两相欺不取花芳正结时他日未开今日谢嘉辰长短是参差李羣玉题樱桃春初携酒此花间几度临风倒玉山今日叶深黄满树再来惆怅不能攀吴融买带花樱桃粉红轻浅靓妆新和露和烟别近邻万一有情兼有恨一年荣落两家春陆希声含桃圃小圃初晴风露光含桃花发满山香看花对酒心无事倍觉春来白日长韦庄樱桃树记得花开雪满枝和蜂和蝶带花移如今花落游蜂去空作主人惆怅诗宋范成大樱桃花借暖冲寒不用媒匀朱匀粉最先来玉楼一见怜痴小教向傍边自在开原杨万里樱桃花樱桃花发满晴柯不赌娇娆祇赌多落尽江梅余半朶依然风韵合还他增元方回樱桃花浅浅花开料峭风苦无妖色画难工十分不肯精神露留与他时着子红诗散句原宋王僧达缃叶未开蕊红葩已发光宋文同嫩叶藏轻绿繁葩露浅红明于若瀛三月雨声细樱花疑杏花唐李白别来几岁未还家玉窗五见樱桃花李贺背人不语向何处下堦自折樱桃花增白居易樱桃厅院春偏好石井栏堂夜更幽慢牵欲傍樱桃泊借问谁家花最红殷璠昨日小楼微雨过樱桃花落晚风晴词原宋毛滂浣溪沙小圃春光不待邀蚤通消耗与含桃晚来芳意半含梢带笑不言春淡淡试妆未徧雨潇潇东君少女可怜娇陈继儒摊破浣溪沙晓来露井看樱桃罗袖迎风不柰飘转向碧窗还小立再吹箫箫咽春愁愁正剧自拈香在博山烧日暮阑干杨柳外落红敲石榴花原石榴一名丹若本出涂林安石国汉张骞使西域得其种以归故名安石榴今处处有之树不甚高大枝柯附干自地便生作丛孙枝甚多种极易息或以子种或折其条盘土中便生叶绿狭而长梗红五月开花有大红粉红黄白四色有海榴黄榴四季榴火石榴饼子榴番花榴燕中有千瓣白千瓣粉红千瓣黄千瓣大红单瓣者比别处不同中心花瓣如起楼台谓之重台石榴花头颇大而色更深红增花镜石榴有竝蒂花者又有红花白缘白花红缘者亦异品也汇考原宋史五行志绍兴间汉阳军有插榴枝于石罅秀茂成阴岁有华寔者初郡狱有诬服孝妇杀姑妇不能自明属行刑者插髻上华于石隙曰生则可以验吾𡨚行刑者如其言后果生增酉阳杂俎衡山祝融峰下法华寺有石榴花春秋皆发博异记天宝中处士崔元徽春夜遇女伴十余人有绿裳者前曰某姓杨又指一人曰李氏又指一人曰陶氏又指绯衣小女曰姓石名阿措又有封家十八姨来诸人命酒各歌以送之至十八姨持盏性颇轻佻翻酒污阿措衣阿措作色曰诸人即奉求吾不奉畏耳拂衣而起绯衣名阿措安石榴也封家姨乃风神也原方舆胜览闽县东山有榴花洞唐永泰中樵者蓝超遇白鹿逐之渡水入石门始极窄忽豁然有鸡犬人家主翁谓曰吾避秦人也留卿可乎超曰欲与亲旧诀乃来与榴花一枝而出恍然若梦中再徃竟不知所在增方舆胜览合肥浮槎山俗传自海上浮来梁武帝女为尼于此山建道林寺寺有榴花根干伟茂即帝女手植花经石榴五品五命瓶花谱各色千叶榴四品四命原王直方诗话王荆公作内相翰苑有石榴一丛枝叶繁茂只发一花时荆公有诗云万绿丛中红一点动人春色不须多予每以不见全篇为恨遯斋闲览以为唐人诗非也洪氏杂俎温汤七圣殿绕殿石榴皆太真𠩄植学圃余疏石榴本外国来者独京师为胜盆中有植干数十年高不盈二尺而垂实累累皮子之红白一随其花花而不实者曰饼子深红淡红二种皆山亭之珍也吾地不宜盆中移归不二年坏矣本地饼子红榴稍佳而树大非几案前物单叶有黄白浅深红四种存以标异可也增瓶史浴榴宜艶色婢石榴以紫薇大红千叶木槿为婢集藻颂增梁江淹石榴颂美木艶树谁望谁待缥叶翠蕚红华绛采炤烈泉石芬披山海奇丽不移霜雪空改赋增晋夏侯湛石榴赋览华圃之嘉树兮羡石榴之奇生滋玄根于𡗝壤兮擢繁干于兰庭霑灵液之粹色兮含渥雾以深荣若乃时雨新稀微风扇物蔼萋萋以鲜茂兮纷扶舆以蓊郁枝掺稔以环柔兮叶鳞次以周密纤条参差以窈窕兮洪柯流离以相拂于是乎青阳之末朱明之初翕微焕以摛采兮的窟㻧以扬敷接翠蕚于绿𦷾兮冒红牙以丹须赩然含蕤璀尔散珠若乃丛纨始裹聚葩方离潜辉蜿艶绿采未披照灼攒列荧荧玄垂雪酲解䬼怡神实气冠百品以奇仰迈众果而特贵傅玄石榴赋鸟宿中而纤条结龙辰升而丹华繁其在晨也灼若旭日栖扶桑其在昏也赩若烛龙吐潜光苞玄黄之烈辉绿炜晔而焜煌发朱荣于绿叶时从风而飘扬庾鯈石榴赋绿叶翠条纷乎葱青丹华照烂晔晔荧荧远而望之繁若摛缋被山阿迫而察之赫若龙烛耀绿波唐吕令问府庭双石榴赋公府洞豁羣木罗生历众芳而鲜妙得双榴之美名擢质森耸垂阴凄清扫危堦之数级荫闲庭之四平夹砌骈罗则东西表宾主之位与时消息则寒暑任荣枯之情故其异影同庇分芳对出夏景焯而开花秋气结而成实剖之则珠彩辉掌捧之则金光照日其生也虽杂居幽径之兰其用也亦间若雕盘之栗若乃当公务之总偶讼庭之要爰趋爰揖或长或少皆指而称曰彼石榴之所生何托根之至妙俯环廊之廻合拂危檐之窈窱类甘棠之勿翦人纵去而犹思若李树之无言蹊自成而不召是以固其根干美其华耀乍开轩而翠彩重合甫褰帷而红荣四照也或曰物恶近以招累事贵远而克全空遁幽以独美抱甘香而自捐岂比夫善生者托仁以远害能寿者辅道以延年是以象君子之惠渥故终保夫自然五言古诗原梁沈约咏山榴灵囿同嘉称幽山有奇质停采久弥鲜含华岂期实长愿微名隐无使孤株出增隋魏澹咏石榴分根金谷里移植广庭中新枝含浅绿晓蕚散轻红影入环阶水香随度隙风路远无由寄徒念春闺空唐宋之问翫郡斋海榴泽国韶气早开帘延霁天野禽宵未啭山蜚昼仍眠目兹海榴发列映巖楹前熠爚御风静葳蕤含景鲜清晨绿堪佩亭午丹欲然昔忝金闺籍尝见玉池莲未若宗族地更逢荣耀全南金虽自贵贺赏讵能迁抚躬万里绝岂染一朝妍徒缘滞遐郡常是惜流年越俗鄙章甫扪心空自怜原李白咏邻女东窗海石榴鲁女东窗下海榴世𠩄稀珊瑚映绿水未足比光辉清香随风发落日好鸟归愿为东南枝低举拂罗衣无由共攀折引领望金扉柳宗元新植海石榴弱植不盈尺远意驻蓬瀛月寒空堦曙幽梦綵云生粪壤擢珠树莓苔插琼英芳根閟颜色徂岁为谁荣增宋苏辙赋园中所有堂后病石榴及时亦开花身病花不齐火候渐已差芳心竟未已新蕚缀枯槎谁言石榴病乃久占年华邻家花最盛早发岂容遮残红已零落婀娜子如瓜原陈与义庭前石榴庭前安榴树花稀更可怜青旌拥绛节伴我作神仙迟日耿不暮微阴眩弥鲜一尊兼百虑心赏觉悠然刘克庄十月榴花炎州气序异十月榴始华是谁初植此石罅抽根斜绿阴蔽朝曦朱艶夺暮霞始犹一二枝俄已千百葩染人不能就画史无以加洛阳擅牡丹久矣埋尘沙蜀州夸海棠邈然隔夔巴安知篱壁间亦有尤物耶坐令农圃室化为金张家诗人好摹拟冻蕊并寒槎斯篇傥令见无乃讥吾奢增明吴宽榴花团团复亭亭园子巧相竞都下朝千盆花市此为盛我独解其缚高枝遂其性参差花更繁绯绿杂相映安石名已蒙休从谢公姓七言古诗增金元格榴花山茶赤黄桃绛白戎葵米囊不入格庭中忽见安石榴叹息花中有真色生红一撮掌中看模写虽工更觉难诗到黄州隔千里画家辛苦费铅丹明李东阳借榴一首赠方石桃溪老人爱花树家在万花溪上住白头重入紫薇垣官舍今无种花处买花不识城市途园中看花非我徒画图剪綵尽成幻空有爱花犹故吾吾家海榴四五株意欲借之如借书自言花借不在好仅取数尺青扶疎墻根老枝不盈掬欲借真惭少装束风披雨浥渐成阴纵遣无花看亦足城西官陌无尘埃唿童把送休迟回花根岁暮幸勿返还我诗逋十韵来五言律诗增唐孙逖咏楼前海石榴二首客自新亭郡朝来数物华传君妓楼好初落海榴花露色珠帘映香风粉壁遮更宜林下雨日晚逐行车海上移珍木楼前咏所思遥闻下车日正在落花时旧绿香行葢新红洒步綦从来寒不易终见久逾滋温庭筠海榴海榴开似火先解报春风叶乱裁牋绿花宜插髻红蜡珠攒作蒂缃綵翦成丛郑驿多归思相期一笑同七言律诗增唐白居易石榴树可怜颜色好阴凉叶翦红牋花扑霜伞葢低垂金翡翠薰笼乱搭绣衣裳春芽细炷千灯熖夏蕊浓焚百和香见说上林无此树只教桃李占年芳杜牧见穆三十中庭海榴花谢矜红掩素似多才不待樱桃不逐梅春到未曾逢宴赏雨余争解免低徊巧穷南国千般艶趂得春风二月开堪恨王孙浪游去落英狼籍始归来方干海石榴亭际夭妍日日看每朝颜色一般般满枝犹待春风力数朶先欺腊雪寒舞蝶自随歌拍转游人只怕酒杯干久长年少应难得忍不丛边到夜观原皮日休庭际海石榴花盛发有寄一夜春光绽绛囊碧油枝上昼煌煌风匀祇似调红露日暖惟忧化赤霜火齐满枝烧夜月金津含蕊滴朝阳不知桂树知情否无限同游阻陆郎增陆龟蒙和袭美海石榴花发见寄次韵紫府真人饷露囊猗兰灯烛未荧煌丹华乞曙先侵日金熖欺寒却照霜谁与佳名从海曲祇应芳裔出河阳那堪谢氏庭前见一段清香染郄郎宋欧阳修西园石榴盛开荒台野径共跻攀正见榴花出短垣绿叶晚莺啼处密红房初日照时繁最怜夏景铺珍簟尤爱晴香入睡轩乘兴便当携酒去不须旌骑拥车辕原方九功海榴花春花落尽海榴开奇种谁分宝地栽斜日卷帘深色映晚风隔座暗香来披襟更拟频烧烛把臂何妨数举杯最爱芳时看不去繁枝折向月中廻五言排律原唐元稹感石榴二十韵何年安石国万里贡榴花迢递河源道因依汉使槎酸辛犯葱岭憔悴涉龙沙初到标珍木多来比乱麻深抛故园里少种贵人家惟我荆州见怜君胡地赊从教当路长兼恣入檐斜绿叶裁烟翠红英动日华新帘裙透影疏牖烛笼纱委作金炉熖飘成玉砌瑕乍惊珠缀密终误绣帏奢琥珀烘梳碎燕支嬾颊搽风翻一树火电转五云车绛帐迎宵日芙蓉绽早牙浅深俱隐映前后各分葩宿露低莲脸朝光借绮霞暗虹徒缴绕濯锦莫周遮俗态能嫌旧芳姿尚可嘉非专爱颜色同恨阻幽遐满眼思乡泪相嗟亦自嗟宋陈师道和黄充实咏榴花春去花随尽红榴暖欲然后时何𠩄恨处独不祈怜叶叶自相偶重重久更鲜流珠沾暑雨改色淡朝烟着子专寒酒移根擅化权愧非无价手刻画竟难传五言絶句御制榴花未结千房实先开五月花红绡帘户下疑似汉时槎丹诚映白日艶色喜清幽嫩绿疎櫺外开时傍翠楼增唐孔绍安侍宴咏石榴可惜庭中树移根逐汉臣只为来时晚花开不及春皇甫冉同张侍御咏兴宁寺经藏院海石榴花嫩叶生初茂残花少更鲜结根龙藏侧故欲竞青莲宋苏轼石榴风流意不尽独自送残芳色作裙腰染名随酒盏狂朱子榴花窈窕安榴花乃是西邻树坠蕚可怜人风吹落幽户元杨维桢咏石榴花密幄千重碧疎巾一桚红花时随早晚不必嫁春风明高启榴花日炙态常醺香生若自焚夜来端午宴淡却美人裙李东阳榴花未摘霜前实先看雨后花名应出西海颜岂论东家七言絶句御制盆景榴花高有数寸开花一朶小树枝头一点红嫣然六月杂荷风攒青叶里珊瑚朶疑是移根金碧丛增唐李嘉𧙗题韦润州后亭海榴江上年年小雪迟年光独报海榴知寂寂山城风日暖谢公含笑向南枝权德舆韦使君亭海榴咏淮阳卧理有清风腊月榴花带雪红闭阁寂寥常对此江湖心在数枝中原韩愈咏张十一旅舍榴花五月榴花照眼明枝间时见子初成可怜此地无车马颠倒青苔落绛英柳宗元始见白发题所植海石榴几年封植爱芳丛韶艶朱颜竟不同从此休论上春事看成古木对衰翁增刘言史山寺看海榴花琉璃地上绀宫前泼翠凝红几十年夜久月明人去尽火光霞燄递相燃黄滔奉和文尧对庭前千叶石榴一朶千英绽晓枝綵霞堪与别为期移根若在芙蓉苑岂向当年有醒时宋欧阳修榴花絮乱丝繁不自持蜂黄燕紫蝶参差榴花自恨来时晚惆怅春期独后期梅尧臣石榴花春花开尽见深红夏叶始繁明浅绿祇知结子熟秋霖不识来时有笻竹原陈师道咏榴五月榴花忽见春白头还喜一番新可能畧不解春意只有寻枝问叶人陆游初见石榴花吴中四月尚余寒细雨霏霏怯倚阑老子真成兴不浅榴花折得一枝看杨万里咏榴待阙南风欲炷香东风折併住西堂石榴已着干红蕾却问春归为底忙蒨罗皱薄翦薰风已自开花蒂亦同不肯染时轻着色却将密绿护深红增元张弘范榴花猩血谁教染绛囊绿云堆里润生香游蜂错认枝头火忙驾薰风过短墻马祖常赵中丞折枝石榴乘槎使者海西来移得珊瑚汉苑栽只待绿阴芳树合蘂珠如火一时开明陈宪章宿倪麟所石榴花秋开老蟾半影秋如水曙角一声霜满街白发山人到城府石榴花下借眠来原魏鹏红锦拭镜照宫纱画就双眉八字斜莲步轻移何处去堦前笑折石榴花张新日向午临疑喷火雨从晨洗欲流脂酡颜賸照双眸醉珠腹还成百子奇王象晋翠袖参差瑞色新稜嶒老干拥祥云无边生意包涵厚满腹珠玑取次陈诗散句原宋宋祁都缘赋色浅遂不趁春繁司马光畏日助殷红过雨涤浓翠增苏轼可怜病石榴花如破红襟应怜百花尽绿叶暗红榴石榴有正色玉树真虚名陆游残榴重结蕊新燕续生雏原李迪日烘丽蕚红萦火雨过柔条绿喷烟刘敞薰风四月浓芳歇红玉烧枝拂露华苏轼安石榴花开最迟绛裙深树出幽扉许景樊瑶堦飞尽石榴花日转晶帘影欲斜增梁简文帝安榴拆晚红江总池红照海榴原唐张说榴开带酒红增白居易醉为海榴开原宋杨亿鲜葩猩血染增王安石榴花次第开陆游榴残续续红元方回榴靥竞红妆马祖常园红榴火鍊原唐李贺石榴花发满溪津增李洞官亭池碧海榴殷韦庄红榴初绽拂檐低宋晁以道映户丹榴故后开原谢迈臙脂新染薄罗裳戴复古短墻半露石榴红词增元刘铉乌夜啼垂杨影里残红甚匆匆只有榴花全不怨东风暮雨急晓霞湿绿玲珑比似茜裙初染一般同原无名氏阮郎归深庭邃馆锁清风榴花芳艶浓阳光染就欲烧空谁能窥化工观物外喻声中灵砂别有功若将一粒比花容金丹色又红南歌子紫陌寻春去红尘拂面来无人不道看花回惟见石榴新蕊一枝开冰簟堆云髻金樽灔玉醅绿阴青子莫相催留取红巾千点照池台增宋王沂孙庆清朝玉局歌残金陵句绝年年负却薰风西邻窈窕独怜入户飞红前度绿阴载酒枝头色比似裙同何须拟蜡珠作蒂缃彩成丛谁在旧家殿阁自太真仙去扫地春空朱旙护取如今应误花工颠倒绛英满径想无车马到山中西风后尚余数点还胜春浓原苏轼贺新郎乳燕飞华屋悄无人槐阴转午晚凉新浴手弄生绡白团扇扇手一时似玉渐困倚孤眠清熟帘外谁来推绣户枉教人梦断瑶台曲又却是风敲竹石榴半吐红巾蹙待浮花浪蕋都尽伴君幽独浓艶一枝细看取芳心千重似束又恐被西风惊绿若待得君来至此向花前对酒将花触共粉泪两簌簌别录原扦插三月初取指大嫩枝长尺有半八九枝共为一窠烧下头二寸勿使沈失先掘圆坑深尺七寸广径尺𥪡枝坑畔环布令匀置礓石枯骨于枝间一层土一层骨石筑实之令没枝头寸许以水浇之常令润泽既生之后复以骨石布其根下十月天寒以藁裹之一云叶生时折插肥土用水频浇自然生根又叶未生时从鹤膝处用脱果法候生根截下栽之开花结实与大树无异种子石榴熟时于树上留数枚记定上下南北霜降后摘下用稀布逐箇袋之照树上朝向悬通风阴处先于六七月间取土之松而美者敲细筛去瓦石摊净地上浇泼浓粪晒干再泼再晒如此五六次仍敲极细筛过收藏缸内勿经雨次年二月初取家用火盆以所制土铺盆内厚三寸许数寸按一浅潭取榴子去肉每潭种三四粒用土葢半寸许洒水令微湿置有风露向阳处每日洒水勿令干候长寸许每潭止留一大株日浇肥水候长分种极小盆内不宜深放有风露向阳处每日用肥水浇三四徧日午最要浇每一盆做一木葢破两片中剜一窍如树大中高四面低遇有雨葢盆面免致淋去肥味至七八月满树皆花甚大又明年换畧大盆依前法浇妙不可言或云盆根多则无花三四月间便上盆则根不长只须浸晒得法冬间霜下收回南檐土干畧将水润至春深气暖可放石上翦去嫩苗勿令高大盛夏日中晒屋上免近地气致令根长及为蚓蚁所穴每朝用米泔沉没花干浸约半时取出日晒如觉土干又复浸殆良法也浇灌性喜肥浓粪浇之无忌当午浇花更茂盛蚕沙壅之佳又鸡鸭毛浸水中加皮屑去毛以水浇之毛不肥故也增物类相感志石榴树以麻饼水浇则花多原修制凡使榴皮根叶弗犯铁器不计干湿皆以水浆浸一夜取出用之水如墨汁花阴干为末和铁丹服一年白发变黑千叶者治心热吐血研末吹鼻止衄血又傅金疮出血皮及根用酸者东行者止目泪下蚘虫止泻痢下血方舆胜览崖州妇人以安石榴花着釜中经旬即成酒其味香美增居家宜忌病目者以红绢盛榴花拭目弃之谓代其病御定佩文斋广群芳谱卷二十八广羣芳谱御定佩文斋广羣芳谱卷二十九花谱荷花一原荷为芙蕖花一名水芙蓉一名水芝一名水芸一名泽芝一名水旦一名水华增三余帖一名玉环原花已发为芙蕖未发为菡萏其茎茄其叶蕸其本蔤叶清明后生圆如盖色清翠五六月开花有数色惟红白二色为多花心有黄蕊长寸余大者花至百叶增本草花白者香红者艶千叶者不结实以莲子种者生迟藕芽种者最易发湖泽陂池皆有之而名亦异原花生池泽中最秀凡物先华而后实独此华实齐生百节疎通万窍玲珑亭亭物表出淤泥而不染花中之君子也有重台莲一花即开从莲房内又生花不结无子并头莲晋泰和间生于玄圃谓之嘉莲今所在有之最易生能伤别莲宜独种一品莲四面莲洒金莲金边莲衣钵莲千叶莲黄莲金莲分香莲分枝荷夜舒荷红莲睡莲四季莲他如佛座莲金镶玉印莲斗大紫莲碧莲锦边莲诸品尤为绝胜王敬美曰莲花种最多惟苏州府学前者叶如伞盖茎长丈许花大而红结房曰百子莲此最宜种大池中旧又见黄白二种黄名佳却微淡黄耳千叶白莲亦未为奇有一种碧台莲大佳花白而瓣上恒滴一翠点房之上复抽绿叶似花非花余尝种之摘取瓶中以为西方供近于南都李鸿胪所复得一种曰锦边莲蒂绿花白作蕊时绿苞已微界一线红矣开时千叶每叶俱似臙脂染边真奇种也余将以配碧台莲甃二池对种亦可置大缸中为几前之玩汇考原诗郑风隰有荷华陈风彼泽之陂有蒲与荷彼泽之陂有蒲菡萏史记龟策传龟千岁乃游莲叶之上晋书艺术传石勒召佛图澄试以智术澄即取钵盛水烧香咒之须臾钵中生青莲花光色曜日勒由此信之宋书符瑞志文帝元嘉中莲生建康頟檐湖一茎两花增宋书符瑞志元嘉十年七月华林天渊池芙蓉异花同蒂元嘉十七年十月寻阳弘农祐几湖芙蓉连理梁书武帝本纪天监十年五月乙酉嘉莲一茎三花生乐游苑原陈书孙玚传玚出镇郢州乃合十余船为大舫于中立亭池植荷芰每良辰美景宾僚并集泛长江而置酒亦一时之胜赏焉增魏书释老志明帝曾欲坏宫西佛图外国沙门乃金盘盛水置于殿前以佛舍利投之于水乃有五色光起于是帝叹曰自非灵异安得尔乎遂徙于道东为作周阁百间佛图故处凿为蒙汜池种芙蓉于中原南史晋安王子懋传子懋年七岁时母阮淑媛尝病危笃请僧行道有献莲花供佛者众僧以铜甖盛水渍其茎欲花不萎子懋流涕礼佛曰若使阿姨因此和胜愿诸佛令花竟斋不萎七日斋毕花更鲜红视甖中稍有根须当世称其孝感增南史徐勉传勉戒子崧书云渎中并饶荷䓈湖里殊富芰莲宋史五行志绍兴二十一年民家灶鼎生金色莲花万州虔州放生池生莲皆同蒂异萼二十三年六月汀州生莲同蒂异蕚者十有二乐志女弟子队舞六曰採莲队衣红罗生色绰子系晕裙戴云鬟髻乘綵船执莲花淮南子海闾生屈龙屈龙生容华注海闾浮草之先也屈龙游龙容华芙蓉草花三辅黄图汉昭帝琳池中植分枝荷宫人贵之每游燕出入必皆含嚼或剪以为衣或折以障日以为戏弄洞㝠记北及玄坂去崆峒十七万里日月不至其地自明有紫河万里流沫千丈中有寒荷霜下方香茂也枕中书玉京七宝山芝沼中莲花径度十丈鄱阳记弋阳岭上多密巗宋元嘉中有人见其巖内三铁镬镬各容百斛中生莲花他人往寻不知所在原关令尹喜内传关令尹喜生时其家陆地生莲花光色鲜盛拾遗记汉武时海中有人叉角面如玉色美髭髯腰蔽槲叶乘一叶红莲约长丈余偃卧其中手持一书自东海浮来俄为云雾所迷不知所之东方朔曰此太乙星也汉昭帝游柳池有芙蓉紫色大如斗花素叶甘香气袭人其实如珠增拾遗记周穆王三十六年王东巡大骑之谷指春宵宫集诸方士仙术之要有冰荷者出冰壑之中取此花以覆灯不欲使光明远也原莲社高贤传谢灵运一见远公肃然心服乃即寺筑台翻涅槃经凿池植白莲时远公诸贤同修净土之业因号白莲社元嘉起居注泰始二年八月嘉莲一双骈花并实合跗同茎生豫章鳢湖六年双莲一蒂生东宫元圃池增幽明录晋末黄祖至孝母病笃庭中稽颡俄顷天汉开明有一老翁以两丸药赐母服之众患顿消翁曰汝入三月可泛河而来依期行见门题曰善福门内有水曰湎源池有芙蕖如车轮洛阳伽篮记准财里内有开善寺入其后园见朱荷出池绿萍浮水飞梁跨树层阁出云咸皆啧啧三国典略齐主还邺高丽新罗并遣使来朝贡先是徐州产莲花一茎两蒂占云异木连枝远人入欵斯其应也万岁历齐太和二年乌程县阁下生莲花灵异记贞观二十年渝州相恩寺侧泉内忽出红莲花面广三尺旅游往来无不叹讶经月不灭原开元天宝遗事太液池千叶白莲开帝与妃子共赏指妃谓左右曰何如此解语花增平泉草木记水物之美者荷有苹洲之重台莲芙蓉湖之白莲金陵芙蓉池记金陵城西有白芙蓉素萼盈尺皎如霜雪江南梅雨麦秋后风景甚清漾舟绿潭不觉隆暑与嘉客泛玩终夕忘疲原酉阳杂俎历城北二里有莲子湖周环二十里湖中多莲花红绿间明乍疑濯锦又渔船掩映罟罾疏布远望之者若蛛网浮杯也历城北有使君林魏正始中郑公悫三伏之际每率宾僚避暑于此取大莲叶置砚格上盛酒二升以簪刺叶令与柄通屈茎上轮囷如象鼻传噏之名为碧筒杯历下学之言酒味杂莲气香冷胜于水霍光园中凿大池植五色睡莲养鸳鸯三十六对望之烂若披锦增慧山寺记梁大同中有青莲花育于此山因以古华山精舍为慧山寺尚书故实宣平太傅相国卢公应举时寄居寿州安丰县别墅尝出游芍陂见里人负薪者持碧莲花一朵已伤器刃矣云陂中得之卢公后从事浙西因使淮服话于太尉卫公公令搜访芍陂则无有矣又徧寻于江渚间亦终不能得乃知向者一朵盖神异焉原北梦琐言元和中苏昌远居吴中有女郎素衣红脸相与狎赠以玉环一日见槛前白莲花开花蕊中有物乃玉环也折之乃绝增稽神录婺源尉朱庆源罢任方还家在豫章之丰城庭中地甚爽垲忽生莲一枝其家骇惧多方以禳之莲生不已乃筑堤堰水以沼之遂成大池芡荷甚茂其年庆源授南丰令后三岁入为大理评事原字说藕藏于水其自处卑无所加焉其所与污洁白自若中有孔焉不偶不生若此可以偶物矣茄无附枝泥不能污水不能没挺出而立若此可以加物矣莲既有以自白又会而属焉若此可以连物矣𧂄䓿实若舀随昏昕阖辟焉蕸假根以立而不如藕之有所偶假茎以出而不如茄之有所加假华以生而不如莲之有所连䓿𧂄之有䓿也若此可谓遐矣夫䓿物者终必吐连物者终于散偶物者或析之加物亦不可谓常故遐在此不在彼也蔤退藏于无用而可用可见者本焉若此可以密矣合此众美则可以荷物可以为芙可以为蕖故曰荷芙蕖也荷以荷物为义故通于负荷之字缙绅脞说雍熙中张君房寓泊庐山开先寺望黄石崖瀑布水中一大红叶泛而下令僧行急取之乃红莲一叶长三尺濶一尺三寸尝观庐山记说沛水出双剑峯顶有池濶数百尺其深莫测又有清源池生莲花大如车轮今可信矣君房因分此花叶遗好事者磨汤饮之其莲香经宿不散增能改斋漫录政和癸巳大晟乐成蔡元长以次膺荐诏乘驿赴阙次膺至都会禁中嘉莲生遂属辞以进名并蒂芙蓉上览之称善除大晟府协律郎原避暑录话欧阳文忠公在扬州作平山堂壮丽为淮南第一堂据蜀冈下临江南数百里真润金陵三州隐隐若可见公每暑时輙凌晨携客往游遣人走邵伯取荷花千余朵以画盆分插百许盆与客相间遇酒行即遣妓取一花传客以次摘其叶尽处则饮酒往往侵夜载月而归余绍圣初始登第尝以六七月之间馆于此堂者几月寺有一僧年八十余及见公犹能道公时事甚详迩来几四十年念之犹在目今余小池植莲虽不多来岁花开当与山中一二客修此故事增彦周诗话世间花卉无踰莲花者盖诸花皆借暄风暖日独莲花得意于水月其香清凉虽荷叶无花时亦自香也梁江从简为採荷调云欲持荷作柱荷弱不胜梁欲持荷作镜荷暗本无光此语嘲何敬容而波及莲荷矣继古丛编韩昌黎古意诗太华峰头玉井莲开花十丈藕如船始意退之自为豪伟之辞后见真人关令尹喜传老子曰天涯之洲真人游时各坐莲花之上花辄径十丈有返香生莲逆水闻三千里又北齐修文御览有花生香一门专载此事诸家集注韩诗皆遗而不收特表出之花经莲三品七命演繁露洛阳无白莲花白乐天自吴中带种归乃始有之有白莲池泛舟诗曰白藕新花照水开红窗小舫信风𢌞谁教一片江南兴逐我殷勤万里来又种白莲诗曰吴中白藕洛中栽莫恋江南花嬾开万里携归尔知否红蕉朱槿不将来五色线河南志宝林禅院有云锦二溪溪上生双荷花色香异于常者吴兴园林记莲花庄在月河之西四面咸水荷花盛开时锦云百顷亦城中之所无也干淳起居注太上同上至飞来峰看放水帘时荷花盛开太上指池心云此种五花同干近伯圭自湖州进来前此未见也济南行记水西亭之下湖曰大明其源出于舜泉其大占城府三之一秋荷方盛红绿如绣令人渺然有吴儿舟渚之想绣江发源长白山下周围三四十里府参佐辈觞予绣江亭漾舟荷花中十余里剧谈豪饮抵暮乃罢原谈撰宋召宣用臣卓有干才元丰间掖庭水殿落成嘉致既备偶失种莲宋即购于都城得器缶所植者百余本连缶沉水底再夕视之则莲已开盈沼矣其干办可谓精敏增真腊风土记草花甚多且香而艶水中之花更有多品其中正月亦有荷花原辍耕录至正庚子秋七月九日饮松江泗滨夏氏清樾堂上酒半折正开荷花置小金巵于其中命歌姬捧以行酒客就姬取花左手执枝右手分开花瓣以口就饮其风致过碧筒远甚余因名为解语杯增辍耕录京师城外万柳堂亦一宴游处也野云廉公一日于中置酒招䟲斋卢公松雪赵公同饮时歌儿刘氏名解语花者左手执荷花右手执杯歌小圣乐云绿叶阴浓徧池亭水阁偏趁凉多海榴初绽朵朵蹙红罗乳燕雏莺弄语对高柳鸣蝉相和骤雨过似琼珠乱撒打遍新荷人生百年有几念良辰美景休放虚过富贵前定何用苦张罗命友邀宾宴赏饮芳醑浅酌低歌且酩酊从教二轮来往如梭既而行酒赵公喜即席赋诗曰万柳堂前数亩池平铺云锦盖涟漪主人自有沧洲趣游女仍歌白雪词手把荷花来劝酒步随芳草去寻诗谁知咫尺京城外便有无穷万里思此诗集中无小圣乐乃小石调曲元遗山先生所制而名姬多歌之俗以为骤雨打新荷者是也江郎山记江郎山在江山县南五十里山有池产碧莲金陵诸园记杞园傍一池有金边白莲花甚奇瓶史莲花以山矾玉簪为婢客越志西湖藕花云锦灿烂香气十里明月编莲花渡青叶田田花高于叶如红妆美人立翠盘中舞林水录肥水东侧有一湖三春九夏红荷覆水唐城西北隅有湖俗谓之唐池莲荷被水胜游多萃其上三余赘笔曾端伯以荷花为浮友张敏叔以莲为静客原花史宋元嘉六年贾道子行荆上见芙蓉方发取还家闻花有声寻得舍利白如真珠焰照梁栋宋太平兴国时内出玉津园瑞莲一盆示辅臣花与叶悉似合欢而生宋孝宗于池中种红白荷花万柄以瓦盆别种分列水底时易新者以为美观国初金箔张尝于腊月索干石莲子乱撒池中顷刻花开满池香艶可爱剪纸为舫置水中踏而登焉鼓棹放歌徃来花丛俄失所在自百里芳至平阳峙一百里皆荷花王羲之自南门登舟赏荷花即此地也华山志韩愈登华山莲华峰归谓僧曰峯顶有池菡萏盛开可爱其中又有破铁舟焉苏州府志府城西华山老子枕中记云此地可度难山半有池曰天池产千叶莲昔人尝服之羽化正统戊午吴县学池中莲一茎三花明年县学施公槃状元及第成化辛卯苏州府学池中莲一茎二花明年吴公宽状元及第增湖州府志芙蓉池在府城东白苹洲上其中多千叶莲花原处州府志仙都山在缙云县东二十三里一名缙云山一名丹峰山道书谓玄都洞天上有鼎湖产异莲贑州府志兴国县放生池上莲花弥望夹堤皆垂柳羣山环列有浮图突兀在云烟紫翠间记称江山之胜颇似西湖盘古山在会昌县东南一百二十里四面皆石壁有池广一亩产瑞莲增贑州府志瑞莲池在雩都县治西池产异莲其叶曰双卷剑嵴其花曰双头叉髻三蕚二十四叶其实曰覆钟金铤移之他处輙类常种俗传雩山倒影所致原黄州府志冯茂山在黄梅县东北三十里即五祖大满禅师道场山顶有池生白莲花又名莲峰云南志滇池在云南府城南周广五百余里产千叶莲集藻表增唐崔融为百官贺千叶瑞莲表伏奉恩旨垂示臣等千叶瑞莲观其绿里红葩缃茎素蕚露摇珠点霞坼金须百星交映羽盖张而一色万目齐明车轮合而千状谓鸾翔之欲舞若羣鹓之并飞峯形耸而半天石势蹲而临海冲气积其下惠风流其上服之可以登仙採之可以驻寿虽复释梵天王之国千影离娄善住天子之地双辉灿烂校之今日未可同年臣等谨按华严经云莲花世界是卢舍郍佛成道之国一莲花有百亿国无量清净经云无量清净佛七宝池中生莲花上夫莲花者出尘离染清净无瑕有以见如来之心有以察如来之法道之行也曾不徒然伏惟天册宝金轮圣神皇帝现此妙身当兹巨瑞符契㝠合影响不差非常之贶旷古未闻殊特之珍历代一见手舞足蹈倍百常情无任庆跃之至权德舆中书门下贺神龙寺渠中瑞莲表今日中书某至奉宣进止示臣等神龙寺殿前渠中瑞莲花图其花一茎两房者伏惟陛下仁圣感通弘被生植宥万方之暇必顺天心于九重之中别开佛剎絪缊降祉菡萏敷荣瑞兹灼灼之花迥出田田之叶吉祥殿外芳馥殊常功德池中光华交映扶疎发越并秀相鲜玄功嘉应超冠图牒彼芝称三秀麦有两歧虽验休祥岂阶妙法观双芙之挺茂荷一雨之均霑阴隲生成发辉严净臣等忝居枢近倍万欢心无任欣忭悦怿之至张仲素贺西内嘉莲表臣伏见今月九日中书门下宣示百官西内池中嘉莲图其莲一本两花者臣闻明圣有作天人合应既彰化本必降祥符即事而推昭昭可见伏惟陛下储精要道忧羣羣方致理大同犹惧不至所以恢弘圣教资福生灵玄造感通嘉瑞屡降况兹菡萏儒释同称经文但喻乎淤泥诗人特歌于彼泽岂比夫跃铜池焕灵沼传芳丹禁濯影清流特耸孤茎以表清净之源一致对敷双蕚是明内外之教齐兴天虽不言假物明意臣仰披图牒逖览古先岂无祯祥莫此昭着望云就日徒深抃跃之诚舞德歌功何报恩𥝠之重无任忭贺庆跃之至柳宗元为王京兆贺嘉莲表今日某时中使某奉宣圣旨出西内神龙寺前水渠内合欢莲花图一轴示百僚者祥图焕开异彩交映赞天地之合德表神人之同欢臣某诚欢诚庆稽首顿首伏惟皇帝陛下道协重华庆传种德调阴阳之粹美孕造化之精英吉庆每见于天心发祥必自于禁掖是使双华擢秀莲蒂垂芳香激大王之风影耀天泉之水焕开宫沼旁映给园灵贶应期天龙护圣宝历羣超于小劫神功允洽于大千臣某获覩昇平滥居荣宠闻瑞应而称庆仰缋事而增欢无任抃蹈喜跃之至说原宋周子爱莲说水陆草木之花可爱者甚蕃晋陶渊明爱菊自李唐以来世人甚爱牡丹予独爱莲出淤泥而不染濯涟漪而不妖中通外直不蔓不枝香远益清亭亭净植可远观而不可亵玩焉予谓菊花之隐逸者也牡丹花之富贵者也莲花之君子者也噫菊之爱陶后鲜有闻莲之爱同予者何人牡丹之爱宜乎众矣传原明叶受君子传君子讳莲或又谓讳菡萏字芙蓉相传为神仙家流世居太华山玉井中始祖有讳碧藕者寿千岁成周时因西王母进见穆天子陪宴瑶池上子孙散处其根泒世袭其名亦曰藕咸洁白聪明意气清虚自以仙流弗与生民伍隐遁不见于世苟可蔽身虽污泥重渊没齿不怨时人为之谣曰平生水云姿七星罗心胸岂无丝毫益上裨天子聪而不自荐达胡为乎泥中藕闻亦不介意世有好而访之者輙强与归竟不辞谢第求澡雪以徃任其指使或疗渴治病养老慈幼娱宾客供祭祀靡不顺承虽刳股脔体不惮藕生茄茄端楷离立屹然有出尘之志茄生荷荷为人圆浑能纫缉为衣与楚畹兰氏齐名见称于三闾大夫又尝为桮桊屈体轮囷如象鼻状授客吸酒号碧筒杯东坡见其遗制酌酒试之叹曰碧盌既作象鼻弯白酒犹带荷心苦艺绝当时后人无能效之者传十叶至君子君子质羸气盈心芳貎溢内视欿然不足外观佩服鲜整光晔可爱尽得羽化之术飘然有高世之志因辟谷于人间世无所好惟日引清涟以自娱濯古有东昏侯宠贵嫔爱君子姿色令与潘妃进履君子愀然侯范金肖像代焉唐明皇凿太液池与杨贵妃游宴其中近臣将相或不得时至君子侍从其间不少刻舍左右会禄山之乱遂引去释有金仙氏雅知君子斋洁留参侍世尊君子恶其异己不果留释剡木勒像遣之自是流落江湖甘同草芥不希荐达番禺程九龄遇诸巷望见惊喜亟拜曰吾先夫子从周先生游周先生友爱君子君子吾先夫子师友也敢不拜时薰风徐来君子欣然起舞笑媚相迎恨相见之晚九龄固请以归下榻贮壶汲清涟以奉顾诸子姓曰君子吾方外友也可善事之日钩帘去屏蔽洒扫左右惟恐失君子欢君子不时见每盛夏东日方兴振衣起立吟风洒露逍遥欣跃已而徘徊顾望移午敛体握固噤不露半唇数日卸服委其心而蜕去至时复来来去皆在壶中人莫能窥其迹九龄益奇之谓曰昔费长房遇壶公能答鬼使社今吾其为长房乎因自号小壶公神仙家自希夷之后不传世无能知者君子知之亦欲传世顾非其人虽传不解尝以其畧示九龄不尽解因俟其去而视其遗玉蛹累累私啖之琼液满嚥两脸骎骎君子之色君子归九龄有异人过而相曰何物老媪生此宁馨儿神清骨润徃来人世寿未可量也昔见其浴汉昭帝柳池中芳气袭人又见其在华山顶上人得其丹服之輙羽化今已数百年顾在此九龄闻之愈敬信服之不少怠颂增宋颜延之碧芙蓉颂泽芝芳艶擅奇水属练气红荷比符缥玉擢丽沧池飞映云屋实纪仙方名书灵躅赞增晋郭璞芙蓉赞芙蓉丽草一曰泽芝泛叶云布映波赮熙伯阳是食飨比灵期赋御制西苑芙蕖赋惟泽芝志于尔雅菡萏咏于风诗繄金塘之丽草允柳沼之朱仪夫其的烁轻莎翩跹清濑玉节蟠根翠羽襞葢缕黄作须跗紫成𦷾荫太液之涟漪荡昆明之雾霭尔乃幽房晨折芳葩夜舒前迎丹𣪵后匝瑶除高披宜道斜嬝周庐萋萋川碧淼淼天虚光留锦骛阴唼文鱼叶漾珠而错落影翻月而轩渠若夫黛罨如烟华浓似绮藻采横洲霱云披沚或雪沁琼英螺含碧蘤桃倩红𧀮菊分金蕊竞秀扬辉烂兮出水如仰如俯似低复昂亭亭交倚田田并将宛若瑶林之四映矫如朱鹭之载翔至于萍合桥痕蒲牵波縠溪静禽喧台高树复梅雨滴而浮馨麦飈扇而散馥氤氲于讲席之书郁烈乎侍臣之服间命沙棠之楫驾芙蓉之舟似搴华峰之种无待汾水之讴宴羣工于在镐聊悦豫以凝庥盖其濯素挺生拔泥不滓外直中通花荣实旨洁比高人清同君子是以卢山则渊明届焉濂溪则惇頣乐只余愿贤士之𥼶荷裳乃睠幽姿而不自已增汉闵鸿芙蓉赋乃有芙蓉灵草载育中川竦修干以凌波建绿叶之规圆灼若夜光之在玄岫赤若太阳之映朝云乃有阳文修嫮倾城之色杨桂枻而来游玩英华于水侧纳嘉賔兮倾筐珥红葩以为饰感夭桃而歌诗申关睢以自敕嗟留夷与兰芷听鶗鴂而不鸣嘉芙蓉之殊伟託皇居以发英魏曹植芙蓉赋览百卉之英茂无斯华之独灵结修根于重壤泛清流而擢茎其始荣也皦若夜光寻扶桑其扬晖也晃若九阳出旸谷芙蓉蹇产菡萏星属丝条垂珠丹荣吐绿焜焜韡韡烂若龙烛观者终朝情犹未足于是狡童媛女相与同游擢素手于罗袖接红葩于中流晋孙楚莲花赋有自然之丽草育灵沼之清濑结根系于重壤森蔓延以腾迈尔乃红花电发晖光晔晔仰曜朝霞俯照绿水潜缃房之奥密兮含珍藕之甘腴攒聚星列纤离相扶微若玄黎披幽夜粲若邓林飞鹓雏潘岳莲花赋伟玄泽之普衍嘉植物之并敷游莫美于春台华莫盛于芙蕖于是惠风动沖气和眄清池翫莲花舒绿叶挺纤柯结绿房列红葩仰含清液俯濯素波修柯婀娜柔茎苒弱流风徐转𢌞波微激其望之也晔若皦日烛崑山其即之也晃若盈尺映蓝田芙蓉赋荫兰池之丰沼育沃野之上腴课众荣而比观焕卓荦而独殊狎猎云布窋咤星罗光拟烛龙色夺朝霞丹煇挥红飞须垂的纷披赩赫散焕熠爚流芬赋采风靡云旋布濩磊落蔓衍夭闲发清阳而增媚润白玉而加鲜夏侯湛芙蓉赋临清池以游览观芙蓉之丽华潜灵藕于玄泉擢修茎乎清波焕然荫沼灼尔星罗若乃𢌞萦外散菡萏内离的出艶发叶恢花披绿房翠𦷾紫饰红敷黄螺圆出垂蕤散舒缨以金牙点以素珠固陂池之丽观尊终世之特殊尔乃採淳葩摘圆质析碧皮食素实味甘滋而清美同嘉异乎橙橘参嘉果以作珍长充御乎口实宋傅亮芙蓉赋考庶卉之珍丽实总美于芙蕖潜幽泉以育藕披翠莲而挺敷汎轻荷以冒沼列红葩而曜除徼旭露以滋采靡朝风而肆芳表丽观于中沚播郁烈于兰堂在龙见而萌秀于火中而结房岂呈芬于芷蕙将越味于沙棠咏三闾之被服美兰佩而荷裳伊玄匠之有瞻悦嘉卉于中渠既晖映于丹墀亦纳芳于绮疏原鲍照芙蓉赋感衣裳于楚赋咏忧思于陈诗访羣英之艶绝标高名于泽芝会春陂乎夕张搴芙蓉而水嬉抽我衿之桂兰点子吻之瑜辞选羣芳之徽号美斯花之郁烈抱兹性之清芬禀若华之惊绝单蓲阳之妙手测淲池之光洁烁彤辉之明媚粲雕霞之繁悦顾椒丘而非偶岂圆桃而能埒彪炳以蒨藻翠茎而红葩青房兮规接紫的兮圆罗树妖婬之弱干散菡萏之轻荷上星光而倒景下龙鳞而隐波戏锦鳞而夕映曜绣羽以晨过结游童之湘吹起榜妾之江歌备日月之温丽非盛明而谓何若乃当融风之暄盪承暑雨之平渥被瑶塘之周流绕金渠之屈曲排积雾而扬芳镜洞泉而含绿叶折水以为珠条集露而成玉润蓬山之琼膏辉葱河之银烛冠五华于仙草超四照于灵木杂众姿于开卷阅羣貌于昏明无长袖之容止信一笑之空城森紫叶以上擢纷缃蕊而不倾根虽割而琯彻柯既解而丝萦感盛衰之可怀质始终而常清故其为芳也绸缪其为媚也奔发对妆则色殊比兰则香越泛明彩于宵波飞澄华于晓月陋荆姬之朱颜笑夏女之光发恨狎世而贻贱徒爱存而赏没虽凌羣以擅奇终从岁而零歇增梁简文帝採莲赋望江南兮清且空对荷华兮丹复红卧莲叶而覆水乱高房而出丛楚王暇日之欢丽人妖艶之质且弃垂钓之鱼未论芳䓑之实唯欲回渡轻船共採新莲傍斜山而屡转乘横流而不前于是素腕举红袖长回巧笑堕鸣珰荷稠刺密亟牵衣而绾裳人喧水溅惜亏朱而坏妆物色虽晚徘徊未返畏风多而榜危惊舟移而花远謌曰尝闻蕖可爱採撷欲为裙叶滑不留綖心忙无暇薰千春谁与乐惟有妾随君元帝採莲赋紫茎兮文波红莲兮芰荷绿房兮翠盖紫实兮黄螺于时妖童媛女荡舟心许鹢首徐𢌞兼传羽杯棹将移而藻挂船欲动而萍开尔其纤腰束素迁延顾步夏始春余叶嫩花初恐沾裳而浅笑畏倾船而敛裾故以水溅兰桡芦侵罗𧟆菊泽未反梧台逈见荇湿霑衫菱长绕钏泛柏舟而容与歌採莲于江渚歌曰碧玉小家女来嫁汝南王莲花乱脸色荷叶杂衣香因持荐君子愿袭芙蓉裳昭明太子芙蓉赋色兼列彩体繁众号初荣夏芬晚花秋曜兴泽陂之徽章结江南之流调江淹莲花赋检水陆之具品阅山海之异名珍尔秀之不定乃天地之精英殖东国之流咏出西极而擅名方翠羽而结叶比碧玉而为茎蕊金光而赩色藕冰折而玉清载红莲以吐秀披绛叶以舒英故香氛感俗淑气参灵踯躅人世茵蒕祇冥青桂羞烈沉水惭馨于是生乎泽陂出乎江阴见彩霞之夕照觌雕云之昼临既翕赩于洲涨亦映暧于川浔夺夜月及荧光掩朝日与赩火出金沙而延曜被渌波而覃拖冠百草而绝羣出异类之众伙故仙圣传图英隐留记一为道珍二为世瑞发青莲于王宫验奇花于陆地若其江淡泽芬则照电烁日池光沼绿则明璧洞室曜长洲而琼文映青崖而火质或凴大渊之清峭或殖疏圃之蒙密故河北櫂歌之姝江南採菱之女春水厉兮楫潺湲秋风驶兮舟容与着缥芰兮出波擥湘莲兮映渚迎佳人兮北燕送上客兮南楚知荷华之将晏惜玉手之空伫廼为谣曰秋雁度兮芳草残琴柱急兮江上寒愿一见兮道我意千里远兮长路难若其花实各名根叶异辞既号芙蕖亦曰泽芝丽咏楚赋艶歌陈诗非独瑞草爰兼上药味灵丹砂气验青艧乃可剑弃海岫龙举云㟧画台殿兮霞蔚图缣缟兮炳烁永含灵于洲渚长不绝兮川壑原唐王勃採莲赋非登高可以赋者惟採莲而已矣况洞庭兮紫波复潇湘兮绿水或暑雨兮朝霁乍凉飈兮暮起黛叶青跗烟周五湖红葩绛蘤电烁千里尤见重于幽客信作谣于君子尔其珍族广茂淑类博传藻河渭之空曲被沮漳之沦涟烛澄湾而烂烂亘修涨之田田岂直水区泽国江漘海壖是以吴娃越艶郑婉秦妍感灵翘于上节悦瑞色于中年锦帆映浦罗衣塞川飞木兰之画楫驾芙蓉之绮船问子何去幽潭採莲已矣哉诚不知其所以然赏由物召兴以情迁故其游泳一致悲欣万绪至若金室丽妃璇宫佚女伤凤台之寂寞厌鸾扃之闲处侍饮南津陪欢北渚见矶岸之纡直觌旌旄之低举上苑神池芳林御陂楼阴架沚殿彩乘漪张拜洛之容卫备横汾之羽仪箫鼓发兮龙文动鳞羽喧兮鹢首移咸靓妆而丽服各分骛而并驰苹萦桨碍荇触船危视云霞之沃荡望林泉之蔽亏洪川泱泱兮菡萏积绿水湛湛兮芙蕖披惜岁时兮易晚伤君王兮未知折绀房与缃菂揽红葩及碧枝𢌞绡裙兮窃独叹步罗袜兮私自奇莫不惊香悼色畏别伤离复有濯宫年少期门公子翠发蛾眉頳唇皓齿傅粉兰堂之上偷香椒屋之里亦复衔恩激誓佩宠缄愁承好赐之珍席奉嬉游之彩斿绣栋曛兮翠羽帐瑶塘曙兮青翰舟搴条拾蕊沿波泝流池心宽而藻薄浦口窄而萍稠和桡姬之卫吹接榜女之齐讴去复去兮水色夕採复採兮荷叶秋愿承欢而卒岁长接席而寡仇于是蓟北无事关西始乐雾尽江垠气恬海寞消怪气于沅澧照荣光于河洛殊方异类舞咏相错王公卿士歌吹并作则有侯家琐第戚里芳园穿池灞岸之曲蓄水河阳之源隄防谷口岛屿轘辕嘉木毕植灵草具繁沉桂北之丹藕濯荆南之紫根鬰凄凄而雾合灿晔晔而霞翻洎乎气彻都鄙景华川陆麦雨微凉梅飈浅燠命妖侣于石城啸娱朋于金谷乃使绿珠捧棹青琴理舳樽芳醪借珍餗汎玉潭之弥漫遶金渠之隈隩石近水而苔浓岸连山而树复排芰末而争远託芦间而竞逐赴汨凌波飞袿振罗风低绿干水溅黄螺上客喧兮乐未已美人醉兮颜将酡畏莲色之如脸愿衣香兮胜荷徘徊郢调悽惨燕歌念穷欢于水涘誓毕赏于川阿结汉女邀湘娥北溪蕊尚密南汀花更多恨光景兮不驻指芳馨兮谓何若乃南楚义妻东吴信妇结褵整佩承筐奉帚忽君子兮有行复良人兮远征南讨九真百粤北戌鸡田雁城念去魂骇相视骨惊临春渚兮一送见秋潭兮四平与子之别烟波望绝念子之寒江山路难水淡淡兮莲叶紫风飒飒兮荷花丹翦瑶带而犹欷折琼英而不欢既而缘隈逗浦还栧归㯭睠芳草兮已残忆离居兮方苦延素颈于极涨攘皓腕于神浒惜佳期兮末由徒增思兮何补又若倡姬荡媵命侣招羣淇上洛表湘臯汝坟望洲草兮翡翠色动浦水兮骊龙文愿解佩以邀子思搴裳而从君悲时暮愁日曛鸣镮钏兮响窈窕艶珠翠兮光缤纷怜曙埜之绛气爱晴天之碧云棹巡汀而柳拂船向渚而菱分掇翠茎以翳景袭朱蕚以为裙梃楫凌乱风流雨散鸣榔络绎雾罢烟释状飞虬之蜿蜿若惊鸿之奕奕艇怯奔潮篙憎浅石丝着手而偏绕刺牵衣而屡襞乃有贵子王孙乘间纵观何平叔之符彩潘安仁之藻翰税龙马于金堤命凫舟于石岸锦缆翻洒银樯照烂日侧光沉风惊浪深纡北渚之新赠恣东溪之密寻鸳鸯绣彩之文履瑇瑁琼华之宝琴扣舷击榜吴歈越吟溱与洧兮叶覆水淮与济兮花冒浔值明月之夕出逢丹霞之夜临茱萸歌兮轸妾思芍药曲兮伤人心伊採莲之贱事信忘情之葢寡虽迹兆于水乡遂风行于天下感极哀乐声参郑雅是以缅察谷底穷览地维北尽丰镐涝潏南究巴沲越沂莫不候期应节沿涛汎湄薄言採之兴言服之发文扃之丽什动幽幌之情诗使人结眷令人相思宜其色震百草香夺九芝栖碧羽之神雀负青𦫉之宝龟紫秩流记丹经秘词岂徒加绣柱之光彩晔文井之华滋已矣哉向使时无其族代乏厥类独秀上清之境不生中国之地学鸾凤而时来与鹣鹣而间至必能使众瑞彩没羣贶色沮汤武斋戒伊臯延伫岂俾夫秦童赵仆倡姬艶女狎而玩之撷而採之乎时有东鄙幽人西园旧客常陪帝子之舆经侍天人之籍咏绿竹于风晓赋彤管于日夕暑徃寒来忽矣悠哉蓬飘梗逝天涯海际似还卬之寥廓同适越之淫滞萧索穷途飘飖一隅昔闻七泽今过五湖听菱歌兮几曲视莲房兮几株非邺地之宴语异睢苑之欢娱况复殊方别域重瀛复嶂虞翻则故乡寥落许靖则生涯惆怅感芳草之及时惧修名之或丧誓刬迹颍上栖影渭阳枕箕岫之孤石泛磻溪之小塘餐素实兮吸绛房荷为衣兮芰为裳永洁已于丘壑长寄心于君王且为歌曰芳华兮修名奇秀兮异植红光兮碧色禀天地之淑丽承雨露之霑饰莲有藕兮藕有枝才有用兮用有时何当婀娜华实移为君含香藻凤池宋之问秋莲赋并序天授元年勑学士杨炯与之问分日于洛城西入阁每鸡鸣后至羽林仗阍人奏名请龟契伫命拱立于御桥之西玉池清泠红蕖菡萏谬履扃闼自春徂秋见其生视其长覩其盛惜其衰得终天年而无夭折者良以隔碍仙禁人莫由见向若生于潇湘洞庭溱洧淇澳即有吴姬越客郑女卫童芳心未成採撷都尽今委以白露顺以凉风荣落有期秋分毕矣斐然愿歌其事久之乃为秋莲赋焉若夫西城秘掖北禁仙流见白露之先降悲红蕖之已秋昔之菡萏齐秀芬敷竞发君门閟兮九重兵卫俨兮千列绿叶青枝缘沟覆池映连旗兮摇艶挥长剑兮陆离疏𤁄兮裂谷交流兮相沃四绕兮丹禁三匝兮承明晓而望之若霓裳宛转朝玉京夕而察之若霞标灼烁散赤城既如秦女艶日兮凤鸣又似洛妃拾翠兮鸿惊足使瑶草罢色芳树无情复道兮诘曲离宫兮相属飞阁兮周庐金铺兮璧除君之驾兮旖旎莲之叶兮扶疎万乘顾兮驻綵骑六宫喜兮停罗裾仰仙游而德泽纵幽览而神虚岂与夫溪涧兮沼沚自生兮自死海泝兮江沱万里兮烟波泛汉女游湘娥佩鸣玉戏清波中流欲渡兮木兰楫幽泉一曲兮採莲歌江南兮岘北汀洲兮不极既有芳兮莎城长无艶兮水国岂知移植天泉香飘列仙娇紫台之月露含玉宇之风烟杂葩兮照烛众彩兮相宣鸟翡翠兮丹青翰树珊瑚兮林碧鲜夫其生也春风昼荡烁日相煎夭桃尽兮秾李灭出大堤兮艶欲燃夫其谢也秋灰度管金气腾天宫槐疎兮井桐变摇寒波兮风飒然归根息艶兮八九月乘化无穷兮千万年越人望兮已长久郑女採兮无由缘何深蒂之能固何秾香之独全别有待制扬雄悲秋宋玉夏之来兮翫早红秋之暮兮悲余绿礼盛燕台人非楚材云雾图兮兰为阁金银酒兮莲作杯落英兮徘徊风转兮哀哀入黄扉兮洒锦石萦白苹兮覆绿苔寒暑忙忙兮代谢故叶新花兮往来何秋日之可表托芙蓉以为媒增白居易荷珠赋迸水所集轻荷正敷引修茎而出叶凝玉液以成珠净绿田田神龟之巢处斯在虚明皎皎灵鹊之衔来岂殊既罗列其青葢又昭章于白榆乱点的烁分规青莹仰虚无以上出掩晶荧而外映洒之不着湛兮逾净时寄寓于倾欹每因依于平正可止则止必荷之中央在圆而圆得水之本性飃飈既息而常凝鱼鸟频冲而不定尔乃一气暗后初阳照前宿雨霁而犹在晓露裛而正鲜熠熠有光映空水而焕若累累无数遍池塘而炯然宛转而鱼目𢌞视冲融而蚌胎未坚因霑濡而大小随散合以亏全轻彩荡漾芳浓厌浥明玑而夜月争光丹粟而晨霞散入其息也与波俱停其动也与风皆急若转于掌乃是江妃之珠如凝于盘遂成泉客之泣冰壶捧玉而殊伦水镜沈精而莫及则知气有相假物有相资惟雨露之留处当芙蓉之茂时虽赋象而无准必成形而在兹喻于人则寄之生也拟于道则冲而用之自契玄珠之妙何求赤水之遗宋欧阳修荷花赋步兰塘以清暑兮飒苹风以中人撷杜若之春荣兮搴芙蓉于水滨嘉丹葩之耀质出绿水而含新荫曲池之清泚漾波纹之渊沦披红衣而耀彩寄清流而託根挺无华之浅艶靡竞丽乎先春抱生意以自得兮及薰时之嘉辰若夫夏畹兰衰梦池草密惨羣芳之已销独斯莲之迥出可以嗅清香而折酲可以玩芳华而自逸况其晚浦烟霞水亭风日投文竿而饵垂泳萍茎而波溢丝萦藕以全折杯卷荷而半侧坠紫菂以欹烟敛红芳而向夕可怜影兮相顾列金葩而返植清风遏以似起碧露合而乍失或两两以相扶渐亭亭而独出发臙脂于北土生异香于西域匪江妃之小腰即广陵之清骨尔乃曲沼微阳横塘细雨逐桥上之归鞍笑堤边之游女堕虹梁而窥影倚风台而欲舞覆翠被以薰香然犀灯而照浦双心并根千株泣露湛月白而风清杳池平而树古送艇子于西州闻棹讴于北渚迎桃根而待檝逢宓妃而未渡迫而视之靓若星妃临水而脉脉盈盈远而望之杳如崃女行云而朝朝暮暮其妖丽也其闲雅也香荃桡兮木兰舟澹容与兮怅夷犹东西随叶隐上下逐波浮已见双鱼能比目应笑鸳鸯会白头昔闻妃子贵东隣池上金花不染尘空留此日田田叶不见当时步步人明申时行瑞莲赋并序惟圣皇御历十有四年道化滂流和气翔洽于时崇慈宁之新构备尊养之上仪大孝潜孚灵贶昭答乃有嘉莲献异重台发祥万乘临观六宫燕喜信熙时之上瑞馨德之贞符爰付丹青用垂琬琰命臣等赋之臣谨拜手稽首而作赋曰若夫璇宫壮丽紫殿巍峩接蓬莱之仙苑环太液之恩波渟泓玄泽酝酿醇和欣嘉生之咸鬯纷灵瑞其何多宛彼芙蕖嫣然沼沚载以文罂陈之金戺覆碧叶兮田田漾清涟兮泚泚被茝纫兰抽黄曳紫既冉冉以流馨复重重而结绮尔其艶外生艶华中吐华剖碧房兮敷绛萼幻珠实兮成丹葩粲英英其叠起芬郁郁其交加乃若旭日方升卿云有烂初抱赤兮若倾忽飞丹兮若炼如盘如葢临金掌以曈昽非雾非烟照虹梁而璀璨又若桂轮乍满蕙露初零凝清辉兮湛湛漱芳润兮盈盈绀宇层楼接银潢而潋灔云鬟高髻开宝镜以晶荧又若凉雨才收薰风徐送濯云锦兮澄鲜舞霓裳兮飞动凌波绰约宛洛浦之惊鸿翙羽翩跹恍秦台之仪凤至于星敷电发雾变霞蒸触景而生态随物而赋形纵他卉之秾丽未若兹花之最灵观其托体慈闱敷荣秘殿映藻井以生妍傍绮疏而呈倩炜煌三秀之庭摇曳五明之扇载色载笑如承长乐之欢来游来观每荷重瞳之眷诧神物之有知信人寰之仅见岂比夫骈花并寔连理分枝望舒生于汉圃合欢产于唐池太华峰头徒咏如船之异麻姑坛上虚传变碧之奇斯盖重申之佑命特显象于昌期猗欤我皇德如虞圣时业业以忧勤日夔夔而祇敬承颜顺志极尊养之隆解愠阜财布宽仁之令故珍贶骈𩥚而奇祥叠应绳绳继继用彰累叶之休赫赫明明式表重华之盛尚增修于玄德庶永承乎天庆原申时行后瑞莲赋有韡者华婉如清扬菡萏为簪芙蓉为裳出五沃之上腴兮苞九疑之奇芳繄中通而外直兮洵䔍实而辉光德可比于君子兮又奚逊夫国香羌託种于灵沼兮载移根于长乐挺翠盖之团团兮冒朱华之灼灼枝承蕤以婀娜兮何扬翘之磊落揉珠菂以成葩兮焕重英之出蕚森濯颍于芝房兮俨敷荣于菌阁朝晞发于扶桑兮若葵赤之常倾夕弄影于望舒兮象桂轮之载盈峩星冠于绛阙兮散霞标于赤城凤羽矫其翩翩兮蜃楼起而峥嵘恣意态之横出兮纷可柄于丹青彼新宫之嶻嶪兮固神灵之所宅薰风扇其淳和兮甘雨滋其芗泽卿云助其烂漫兮膏露增其的皪夫惟孕粹而钟祥兮肆焜煌而舄奕乃其含芬桂掖流晔椒涂承恩辉于黼幄兮分绣采于翟褕映画堂之甲帐兮迎紫𦋺之金舆灿荣光于华渚兮鬰佳气于蓬壶宫伯忻忻而告瑞慈颜穆穆其欢愉何司花之特巧殆坤元之出符天子乃考祥图披灵契征素莲于王母遡石蕖于炎帝或一房而百子或一花而千岁兆多寿而多男允卜年而卜世于是羣臣効三唿之祝荐万岁之觞陈瓜瓞椒聊之什咏竹苞松茂之章曰文子与文孙兮俾炽而昌曰圣母及圣皇兮俾寿而康如重台之积累共干坤而久长臣拜手而作颂庸昭示于无疆颂曰瞻彼璇宫临紫极兮仙籞神池𣾀灵泽兮煜煜奇葩产禁掖兮绿叶朱华苞翠菂兮重英𤴁蕚何赩赫兮地符山川帝申钖兮百世本支兆蕃硕兮慈龄圣算齐箕翼兮小臣献颂扬休德兮福禄万年子孙千亿兮文散句增楚屈原离骚制芰荷以为衣兮雧芙蓉以为裳九歌搴芙蓉兮木末筑室兮水中葺之兮荷葢芷葺兮荷屋荷衣兮蕙带儵而来兮忽而逝宋玉九辩被荷裯之晏晏兮然潢洋而不可带招魂坐堂伏槛临曲池些芙蓉始发杂芰荷些汉王褒九怀抽蒲兮为坐援芙蕖兮为葢刘向九叹芙蓉葢而蔆华车兮紫贝阙而玉堂御定佩文斋广群芳谱卷二十九广羣芳谱御定佩文斋广羣芳谱卷三十花谱荷花二集藻四言古诗增晋傅玄芙蕖煌煌芙蕖从风芬葩照以皎日灌以清波阴结其实阳发其花金房绿叶素株翠柯五言古诗增汉乐府相和曲江南可採莲莲叶何田田鱼戏莲叶东鱼戏莲叶西鱼戏莲叶南鱼戏莲叶北晋张华咏荷荷生绿泉中碧叶齐如规𢌞荡流雾珠映水逐条垂照灼此金塘藻曜君王池不愁世尝绝但畏盛明移陆云芙蕖绿房含青实金条悬白璆俯仰随风倾炜晔照清流梁简文帝採莲曲晚日照空矶採莲承晚晖风起湖难度莲多摘未稀棹动芙蓉落船移白鹭飞荷丝傍绕腕菱角远牵衣同庾肩吾咏莲舟买荷度採莲前岸隈舟子屡徘徊荷披衣可识风踈香不来欲知船度处当看荷叶开咏芙蓉圆花一𦷾卷交叶半心开影前光照曜香里蝶徘徊欣随玉露点不逐秋风摧元帝赋得涉江採芙蓉江风当夜清桂檝逐流萦初疑京兆劒复似汉冠名荷香带风远莲影向根生叶卷珠难熘花舒红易倾日暮凫舟满归来度锦城昭明太子咏同心莲江南採莲处照灼本足观况等连枝树俱耀紫茎端同踰并根草双异独鸣鸾以兹代萱草必使愁人欢沈约咏芙蓉微风摇紫叶轻露拂朱房中池所以绿待我汎红光咏新荷应诏勿言草卉贱幸宅天地中微根才出浪短干未摇风宁知寸心里蓄紫复含红吴均採莲锦带杂花钿罗衣垂绿川问子今何去出採江南莲辽西三千里欲寄无因缘愿君早旋反及此荷花鲜刘孝威採莲曲金桨木兰船戏採江南莲莲香隔浦渡荷叶满江鲜房垂易入手柄曲自临盘露花时湿钏风茎乍拂钿刘缓咏江南可採莲春初北岸涸夏月南湖通卷荷舒欲倚芙蓉生即红檝小宜𢌞径船轻好入丛钗光逐影乱衣香随逆风江南少许地年年情不穷朱超咏同心芙蓉青山丽朝景玄峰朗夜光未及清池上红蕖并出房日分双𦷾影风合两花香鱼惊畏莲折龟上碍荷长云雨留轻润草木应嘉祥徒歌涉江曲谁见缉为裳江洪咏荷泽陂有微草能花复能实碧叶喜翻风红英宜照日移居玉池上託根庶非失如何霜露交应与飞蓬匹陈祖孙登咏城堑中荷白水丽金扉青荷承日晖叶似环城盖香乱上桥衣岸高知水落影合见菱稀犹疑涉江处空望採莲归赋得涉江採芙蓉浮照满川涨芙蓉承落光人来间花影衣度得荷香桂舟轻不定菱歌引更长采采嗟离别无暇缉为裳周庾信赋得荷秋衣行欲制风葢渐应欹若有千年蔡须巢但见随隋辛德源芙蓉花洛神挺凝素文君拂艶红丽质徒相比鲜彩两难同光临照波日香随出岸风涉江长自远託意在无穷原杜公瞻咏同心芙蓉灼灼荷花瑞亭亭出水中一茎孤引绿双影共分红色夺歌人脸香乱舞衣风名莲自可念况复两心同增宏执恭秋池一株莲秋至皆空落凌波独吐红託根方得所未肯即从风殷英童採莲曲荡舟无数伴解缆自相催汗粉无庸拭风裙随意开棹移浮荇乱船进倚荷来藕丝牵作缕莲叶捧成杯唐太宗採芙蓉结伴戏方塘携手上雕航船移分细浪风散动浮香游莺无定曲擎凫有乱行莲稀钏声断水广棹歌长栖鸟还密树泛流归建章郑愔採莲曲锦䋏沙棠舰罗带石榴裙绿潭采荷芰清江日稍曛鱼鸟争唼喋花叶相芬氲不觉芳洲暮棹歌处处闻原王昌龄越女越女作桂舟还将桂为楫湖上水渺漫清江不可涉摘取芙蓉花莫摘芙蓉叶将归问夫壻颜色何如妾李白折荷有赠涉江翫秋水爱此红蕖鲜攀荷弄其珠荡漾不成圆佳期綵云里欲赠隔远天相思无由见怅望凉风前古风碧荷生幽泉朝日艶且鲜秋花冒绿水密叶罗青烟秀色粉绝世馨香竟谁传坐看飞霜满凋此红芳年结根未得所愿託华池边感兴芙蓉娇绿波桃李夸白日偶蒙春风荣生此艶阳质岂无佳人色但恐花不实宛转龙火飞零落互相失讵知凌寒松千载长守一增李白子夜吴歌镜湖三百里菡萏发荷花五月西施採人看隘若耶回舟不待月归去越王家戎昱採莲曲虽听採莲曲讵识採莲心漾檝爱花远回船愁浪深烟生极浦色日落半江阴同侣怜波静看妆堕玉簪杨衡採莲凝鲜雾渚夕扬艶绿波风鱼游乍散藻露重稍欹红楚客伤暮节吴娃泣败丛促令芳本固宁望雪霜中李德裕重台芙蓉芙蓉含露时秀色波中溢玉女拢朱裳重重映皓质晨霞耀丹景片片明秋月兰泽多众芳妍姿不相匹白居易东林寺白莲东林北塘水湛湛见底清中生白芙蓉菡萏三百茎白日发光彩清飈散芳馨洩香银囊破泻露玉盘倾我慙尘垢眼见此琼瑶英乃知红莲花虚得清凈名夏蕚敷未歇秋房结才成夜深众僧寝独起绕池行欲收一颗子寄向长安城但恐出山去人间种不生京兆府新栽莲污沟贮浊水水上叶田田我来一长叹知是东溪莲下有青泥污馨香无复全上有红尘扑颜色不得鲜物性犹如此人事亦宜然託根非其所不如遭弃捐昔在溪中日花叶媚清涟今年不得地顦顇府门前姚合莲塘方塘菡萏高繁艶相照耀幽人夜眠起忽疑野中烧晓寻不知休白石岸亦峭宋范仲淹渚莲武陵谁家子波面双双渡空积心中丝未成机上素似共织女期秋宵苦霜露梅尧臣起居退闻宣三馆诸公观瑞莲来朝十二旒将出未央殿微闻嘉莲开独许侍臣见嘉莲其如何层楼拥霞片玉辇下天泉日昃不知倦恩鱼应亦喜跳沫珠欲溅谁怜与众归博士臣疏贱苏轼与王郎昆仲及儿子迈遶城观荷昨夜雨鸣渠晓来风袭月萧然欲秋意溪水清可啜环城三十里处处皆佳绝浦莲浩如海时见舟一叶此间真避世青蒻低白发相逢欲相问已逐惊鸥没苏辙盆池白莲白莲生淤泥清浊不相干道人无室家心迹两萧然我住西湖滨蒲莲若云屯幽居常闭户时听游人言色香世所共眼鼻我亦存邻父闵我独遗我数寸根潩水不入园庭有三尺盆儿童汲甘井日晏泥水温及秋尚百日花叶随风翻举目得秀色引息收清芬此心湛不起六尘空过门谁家白莲花不受风霜残千叶白莲莲花生淤泥净色比天女临池见千叶谪堕问何故空明世无匹银瓶送佛所清泉养芳洁为我三日住蔫然落宝牀应返梵天去秦观荷花方塘收雨脚落日半遥岑芙蕖凈娟娟丽服抚翠衾无言意自远欲渡秋水深缅怀平生人对此讵可寻弄芳惜晼晚酒至谁与斟天涯有归云聊寄相思心心开获清赏芙蕖一何绮美人艶新妆歛袂照秋水端如荡子妻顾自良家子黄金选燕赵摇落对江沚薄暮风雨来独立泪如洗望君君讵知倾宫定谁似范成大万州西山湖亭秋荷丛荟忽明眼山腰灔湖光列岫绕云锦深林护风香西山即太华玉井余新芳隔江招岑仙共擘双莲房杨万里玉井亭观荷蕖仙初出波照日穉犹怯密排碧罗盖低护红玉颊馆之水精宫环以琉璃堞珠明浮盘戏酒漾流杯晔青笔尖欲试绿牋皱还折老龟大于钱辛勤上团叶忽闻人履声入水一荷捷金萧贡古採莲曲洋洋长江水渺渺涨平湖田田青茄荷艶艶红芙蕖酣酣斜日外冉冉凉风余蒨蒨谁家子袅袅二八初两两并轻舟笑笑相招唿悠悠波上鸳泼泼蒲中鱼采采不盈手依依欲何如元龚璛饮府庠荷花池上又自韩园至邓觉非家饮观莲清樽如有期初凉意俱适肯来寂寞滨菡萏亦浮植陶然转乘兴径度一圃碧遥指城南家临水更展席酒狂易为仙风便香堪食空宇无能尘物我皆醉色谁言鬓已秋始得痛饮力愿将花上露为洗坐中客程鉅夫至洪王肯堂治书见示芙蓉诗次韵春风歇桃李秋雨深莓苔萧然公馆间得此奇种栽九天清露零一道红云开勾牵绿衣队酣宴瑶池杯秾妆月鑑悬丽服霜刀裁瑞莲涌平地妙色分五台蹔陪飞仙游偏称幽人怀终疑阆苑去嘉会何时谐此日眼双明临风首低徊长当歌楚骚招得花神来李孝光采莲曲采莲复采莲莲生隔江水不愁无舟楫但愁波浪起夏日荷亭即事辟暑何所适南亭俯中渚鸥鹭了不惊况复凉入髓水华露未晞香气纷旖旎美人美无度婵娟照江水氵翛氵翛玉雪姿何能畏袢暑南风从天来入我怀袖里高气行青云且置吾白羽迩来不饮酒煮药咽香蕊羣贤政自佳有作动盈纸但恐清兴阑遭此催诗雨胡天游观莲清池莹人心俯见荷叶背南塘非不佳无此青钱葢沈沈古镜凈濯濯明妆对凉风似留人幽赏心独会天公亦解事一雨不破块小唿巫阳云浣此倾国态高盘捧跳珠错落无小大恍疑逢二妃迎笑争解佩低昂巧簸弄明月聚还碎冯夷不相容转盼何所在人生总虚幻伫立增叹嘅聊将一饷间了我看花债濂翁不我待谁复同此爱长啸归去来余芳满襟带倪瓒池莲咏𢌞翔波间风的历叶上露清池结素彩华月映微步云阴花房歛雨歇芳气度欲去拾明珰踟蹰惜迟莫薛元曦次韵欧阳检阅濠池观荷行行濠池上亭亭见长荷琼葩耀初日碧芰卷轻波深蒲晓色乱微雨晚香多方舟时自移高轩或来过岂无河朔饮那复发商歌商歌一慷慨此物奈君何原明申时行晨起观荷花水榭临文漪晨㬢出旸谷宛彼芙蕖花嫣然媚初旭焕若丹霞敷晔如锦云簇秾艶复芬馡可以娱心目须臾日渐中歛华閟清馥匪乏倾阳姿将无避炎燠舒卷固有时昕晡递相续努力爱朝晖寸阴如尺玉七言古诗原唐王勃採莲曲採莲归绿水芙蓉衣秋风起浪凫雁飞桂棹兰桡下长浦罗裙玉腕轻摇橹叶屿花潭极望平江讴越吹相思苦相思苦佳期不可驻塞外征夫犹未还江南採莲今已暮採莲花渠今那必尽娼家官道城南把桑叶何如江上採莲花莲花复莲花花叶何稠叠叶翠本羞睂花红强似颊佳人不在兹怅望别离时牵花怜共𦷾折藕爱连丝故情无处所新物徒华滋不惜西津交珮解还羞北海鴈书迟采莲歌有节采莲夜未歇正逢浩荡江上风又值徘徊江上月徘徊莲浦夜相逢吴姬越女何丰茸共问寒江千里外征客关山路几重李白採莲曲若耶溪傍採莲女笑摘荷花共人语日照新妆水底明风飘香袂空中举岸上谁家游冶郎三三五五映垂杨紫骝嘶入落花去见此踟蹰空断肠增韩愈奉酬卢给事云夫四兄曲江荷花行见寄并呈上钱七兄阁老张十八助教曲江千顷秋波凈平铺红云盖明镜大明宫中给事归走马来看立不正遗我明珠九十六寒光映骨睡骊目我今官闲得婆娑问言何处芙蓉多撑舟昆明度云锦脚敲两舷叫吴歌太白山高三百里负雪嵬嵬插花里玉山前却不复来曲江汀滢水平杯我时相思不觉一回首天门九扇相当开上界真人足官府岂如散仙鞭笞鸾凤终日相追陪李商隐赠荷花世间花叶不相伦花入金盆叶作尘惟有绿荷红菡萏卷舒开合任天真此花此叶长相映翠减红衰愁杀人原温庭筠张静婉采莲曲兰膏坠发红玉春燕钗拖颈抛盘云城西杨柳向娇晚门前沟水波𥻘𥻘麒麟公子朝天客珂马珰珰度春陌掌中无力舞衣轻剪断鲛绡破春碧抱月飘烟一尺腰麝脐龙髓怜娇娆秋罗拂水碎光动露重花多香不销鸂鶒交交塘水满绿萍金粟莲茎短一夜西风送雨来粉痕零落愁红浅船头折藕丝暗牵藕根莲子相留连郎心似月月易缺十五十六清光圆增温庭筠莲浦谣鸣桡轧轧溪溶溶废绿平烟吴苑东水清莲媚两相向镜里见愁愁更红白马金鞭大堤上西江日夕多风浪荷心有露似骊珠不是真圆亦摇荡鲍溶採莲曲二首弄舟朅来南塘水莲叶映身摘莲子暑衣鲜凈鸳鸯喜作浪舞花惊不起殷勤护惜纤纤指水菱初熟多新刺採莲朅来水无风莲潭如镜松如龙夏衫短袖交斜红艶歌笑鬭新芙蓉戏鱼住听莲花东宋梅尧臣南轩盆植重台莲移种池彤云赤雾生绿房朝霞变蕊朱粉光白玉入泥不满盎羽盖裛露明月珰浊水一石乱鼁黾凿池五丈如斗方萍根科斗得自在荷芰明年出水央徐积芰荷歌孔雀团花翡翠钿青皇抛尽买花钱渌鱼飞胆大如拳琉璃瓦坠紫微天湘妃曲谱谁可传彩毫不动斜卷牋我家食客常三千杯盘一样青瑶圆麻姑下来寻水仙不见波澜只见烟昨夜秋风吹洞房起来先着碧霞裳半含笑面齐鬭妆家家院落绀为墙不道採花人在傍贪看飞来白纻郎亦有美人贞且良独在碧绡帏下藏秦观採莲若耶溪边天气秋採莲女儿溪岸头笑隔荷花共人语烟波渺渺荡轻舟数声水调红桥晚棹转舟回笑人远肠断谁家游冶郎尽日踟蹰临柳岸林景熙荷珠霞衣葱珮来珊珊水晶之宫绿玉盘谁与冯夷作戏剧贝阙驱入神瓢翻又疑罢织鲛人泣碧洼融作水银汁圆或为璧方为珪寒光滉漾不可拾古来欹器戒覆倾真宰之柄常恶盈季伦买笑轻百斛金谷转首迷荆榛纷纷鱼目争贵惜道眼独悬诸幻息须臾海霁山日高绿云万柄凈如拭元萨都剌芙蓉曲秋江渺渺芙蓉芳秋江女儿将断膓绛袍春浅护云暖翠袖日暮迎风凉鲤鱼吹浪江波白霜落洞庭飞木叶盪舟何处採莲人爱惜芙蓉好颜色许桢瑞莲歌太行山下溪名洹洹溪主人今得贤石渠分熘入方沼种出万柄红白莲就中一茄发挺特艶妆双出云髻鬈有如二女降沩汭翠裙红袖相牵连岐分骇目未信宿里巷传耳何喧阗波神有为献嘉瑞要竝太史书丰年主人谦德不敢有福善自是天行权亭亭植立万花表可人适在亭之前日酣欲语转娇婉风动似舞尤轻便一时图写溢纨素十日车马空市廛昔闻蓂荚曾表异乃因土堦与采椽景星凤鸟岂常有考信前史真宜传醴湖芜塞不复见而今乃濯圭塘泉祯祥奕叶定不断藕丝万缕相缠绵幽人到此自怡悦膏肓泉石尤难痊要须纪录入郡乘千年增重吾山川于石西湖荷花我昔扁舟泛湖去回望荷花浩无数谁家画舫倚红妆笑声回入花深处笙歌凄咽水云寒花色似嫌脂粉污夜深人静月明中方识荷花有真趣水天倒浸碧琉璃凈质芳姿澹相顾亭亭翠盖拥羣仙轻风微颤凌波步酒晕潮红浅渥唇肤如凝脂腰束素一捻香骨薄裁冰半破芳心娇泣露湖光花气满衣襟月落波寒浸香雾恍然人在蘂珠宫便欲移家临水住回首落日低黄尘十年不到湖山路花开花落几秋风湖上青山自如故张昱莲塘曲青苹风起柳塘水波声夜聒鸳鸯睡一点芳心不自持露荷又作璚珠碎藕丝织锦香满机裁成衣裳将遗谁只愁贱妾梦魂短不恨荡子归来迟花间鶗鴂依芳草等闲绿遍邯郸道还应忆念荡舟人满架芙蓉镜中老吾丘衍古採莲湿风吹花生冷香冯夷为舞冰丝裳霏霏粉金飘晚塘浮兰舟鼓桂楫歌采莲为君发迟迟归来弄明月明王彝徐两山寄莲花秋风吹皱银塘水小雨芙蓉不胜洗谁拣新船折得来不怕绿芒伤玉指烟丝有恨自悠扬相惹相牵短复长双头竝作幽修语一夜露痕黄粉香我有银瓶秋水满君心不似莲心短绿房结子为君收种向明年应未晚原任思庵荷花翠盖佳人临水立寂寞雨中相对泣温泉洗出玉肌寒檀粉不施香汗湿一阵风来碧浪翻珍珠零落难收拾五言律诗御制初秋幸西苑观荷命小船採莲命驾临西苑初秋向晚天芰荷池沼满鸥鹭夕阳边频使移轻舫时来献採莲离宫阑槛外风动碧翩翩增唐李峤咏荷新熘满澄陂圆荷影若规风来香气远日落葢阴移鱼戏排缃叶龟浮见绿池魏朝难接採楚服但同披李商隐荷花都无色可并不奈此香何瑶席乘凉设金羇落晚过𢌞衾灯照绮渡袜水沾罗预想前秋别离居梦櫂歌温庭筠芙蓉刺茎澹荡绿花片参差红吴歌秋水冷湘庙夜云空浓艶香露里美人清镜中南楼未归容一夕练塘东李羣玉新荷田田八九叶散点绿池初嫩碧才平水圆阴已蔽鱼浮萍遮不合弱荇绕犹踈半在春波底芳心卷未舒晚莲露冷芳意尽稀疎空碧荷残香随暮雨枯蕊堕寒波楚客罢奇服吴姬停櫂歌涉江无可寄幽恨竟如何韩偓荷花钿扇相欹绿香囊独立红浸淫因重露狂暴是秋风逸调无人唱秋塘每夜空何由见周昉移入画屏中王贞白宫池产瑞莲雨露及万物嘉祥有瑞莲香飘鸡树近荣占凤池先圣日临双丽恩波照并妍愿同指侫草生向帝尧前原宋丰稷荷花桃杏二三月此花泥滓中人心正畏暑水面独摇风凈剎如金涌嘉宾照幕红谁歌采菱曲舟在晚霞东增朱子奉酬圭父白莲之作忽传夔府句并送远公莲翠葢临风迥冰花浥露鲜舞衣清缟袂倒景烂珠躔想像芙蓉阙冥冥绝世缘岳珂荷花盛开以病旬余不至亭上偶成病襟慵策杖天镜恰开奁青盖迷前浦红妆间曲櫩藻窥知鹭下萍破识鱼潜会看吴公阵官蛙奏晓严林景熙荷钱盈盈新叠碧难借柳条穿铸景菰蒲外买邻鸥鹭边炎官初掌柄水国不书年渐长薰风价折筩供酒船元刘永之咏荷叶圆缄初出水规盖已迎风色迷青鸟度荫密戏鱼通裁衣偏觉爽酌酒乍如空向晓珠摇荡时泻玉盘中明高启荷叶楚服新裁得吴筩旧制成圆应间荇菜密欲翳莲茎声中乱雨至阴下一鱼行桂棹还思折江南日暮情新荷如盖复如钿初生雨后天叶低浮水上茎弱袅风前乍覆游鱼戏难藏宿鹭眠佳人休便折留荫採莲船杨基荷叶圆的破蓬苞孤茎上藕梢雨撑栖鹭屋风卷荫龟巢溪友裁巾帻墟人作饭包小娃曾已折新月里湖坳陈献章盆池栽莲至秋始花栽种已后时花发秋将迟虽无女伴采亦有山蜂知叶稀因地力香远是天资安得三闾手临轩赋楚词秋露开炎萼非时不遣夸盆中玉井水溪上舂陵家酒醒凉风发诗成缺月斜愿为若耶叟种水作生涯原张祥鸢莲花日气沉山紫荷花照水明香含风细细影浸月盈盈妃子华清浴神君洛浦行向人娇欲语解语恐倾城申时行莲花碧沼渟寒玉红蕖映绿波妆凝朝日丽香逐晚风多游戏金鳞出惊飞翠羽过纳凉依水榭还续採莲歌增薛蕙陈真人馆中赏荷花作别馆瀛洲丽新花菡萏香红衣迷日色翠盖写波光雨过金塘湿风生石槛凉客来脩竹下回首见潇湘原冯琦秋莲坐对芙蓉沼行歌棠棣吟相依香漠漠独立影沉沉人自怜芳艶谁当识苦心秋风渐萧索结子已如今七言律诗御制千叶莲池夜闻雨滴之声田田荷盖雨声齐楼蕊缤纷向晚迷树叶不愁点翠幄秧针岂忆灌青畦密林有意通霄响茂草无知徧地萋偶尔喜吟今岁好漫将诗句入新题千叶莲禁苑初秋玉殿凉绿荷经濑递清商千英水面重重艶几度风前柄柄香宫女移船摇绀叶近臣载笔咏红芳定心坐对西山静不管秾纤映夕阳原唐李绅重台莲绿荷舒卷凉风晓红萼开萦紫菂重双女汉臯争笑脸二妃湘浦竝愁容自含秋露贞姿洁不晓春妖艶态秾终恐玉京仙子识却持归种碧池中增白居易题白莲素房含露玉冠鲜绀叶摇风钿扇圆本是吴州供进藕今为伊水寄生莲移根到此三千里结子经今六七年不独池中花故旧兼乘旧日採花船包何阙下芙蓉一人理国致昇平万物呈祥助圣明天上河从阙下过江南花向殿前生庆云垂荫开难落湛露为珠满不倾更对乐悬张簨簴歌工欲奏採莲声原姚合咏南池嘉莲芙蓉池里叶田田一本双花照碧泉浓淡共妍香各散东西分艶𦷾相连自知政术无他异纵是祯祥亦偶然四野人闻知尽喜争来入郭看嘉莲增温庭筠和太常杜少卿东都脩行里有嘉莲春秋罢注直铜龙旧宅嘉莲照水红两处龟巢清露里一时鱼跃翠茎东同心表瑞荀池上半面分粧乐镜中应为临川多丽句故持重艶向西风吴融高侍御话及皮博士池中白莲因成一章寄博士兼呈侍御白玉花开绿锦池风流御史报人知看来应是云中堕偷去须从月下移已被乱蝉催晼晚更惊凉雨动䙰褷习家秋色堪图画只欠山公倒接䍦雍陶永乐殷尧藩明府县池嘉莲咏青苹白石匝莲塘水里莲开带瑞光露湿红芳双朶重风摇绿𦷾一枝长同心栀子徒夸艶合穗嘉禾岂解香不独丰祥先有应更宜花县对潘郎李建勋重台莲斜倚秋风绝比伦千英和露染难匀自为祥瑞生南国谁把丹青寄北人明月几宵同绿水牡丹无路出红尘怜伊不算多时立嬴得馨香暗上身刘兼莲塘霁望新秋菡萏发红英向晚风飘满郡馨万叠水纹罗乍展一双鸂鶒绣初成採莲女散吴歌阕拾翠人归楚雨晴远岸牧童吹短笛蓼花深处信牛行宋杨亿赋荷花翠幄飘香映绮襦钿盘清晓露成珠休啼为近鲛人室欲笑谁投玉女壶云气乍𢌞巫崃梦水嬉犹记曲池图金花却荐何人步枉遣凌波袜缕濡钱惟演赋荷花欲网珊瑚碧浪深横塘斜日带秋阴汉宫此地留金饼洛浦何人遗锦衾舞学西城回雅态歌传南国有余音韩凭恨魄如长在青骨香销亦见寻韩琦七夕会关亭观莲逃暑娱宾次水西满塘莲艶馥轩墀荷㘭似学伞飞去房曲如将盏倒垂肯把风流欺俭幕且凭歌调拟吴姬从来拙宦老难巧任过灵光醉不知荣归堂观莲戏成风卷莲香不断头田田荷影动清流红苞密障鱼鹰坐绿盖低容水马游时折嫩梢供玉箸更裁圆叶代金瓯何如满舰倾醇酎醉向花前打拍浮王安石钟山西菴白莲亭山亭新破一方苔白帝留花满四隈野艶轻明非傅粉秋光清浅不凭材乡穷自作幽人伴岁晚谁为静女媒可笑远公池上客却因松菊赋归来周必大次韵白莲汀沟浊水叶田田又见新栽京府莲玉井漫传青壁水雪肤如在射山前泛红入幕王家俗种白开池陆子贤不用若耶溪畔女兰桡夜採月娟娟次韵红白莲间生闲花不遣倚门墻独挹芙蕖冉冉香艶质施朱窥宋玉冰姿傅粉试何郎青茎翠盖原相映缟袂霞裾各自芳闻道金銮行豹直炬莲先已兆嘉祥范成大州宅堂前荷花凌波仙子静中芳也带酣红学醉妆有意十分开晓露无情一饷歛斜阳泥根玉雪元无染风叶青葱亦自香想得石湖花正好接天云锦画船凉杨万里西府直舍盆池种莲飞空天镜堕莓苔玉井移莲旋旋栽坐看一花随手长挨开半叶出头来稍添菱荇相萦𢃄便有龟鱼数徃回剩欲绕池三两匝数声排马苦相催西府寒泉汲十寻深浇浅洒碧森森高花已照红妆镜小莟新抽紫玉簪钿破尚余新雨恨繖疎才作半池阴西湖瘦得如盆大更伴诗人恐不禁岳珂新荷出水贴水初翻紫玉团忽惊矗立傍阑干瑶池七日来青鸟玉镜孤奁舞翠鸾晓露走盘珠颗莹晚风𩗺盖雪衣寒从今十丈开花面太华峰头更一看金赵沨盆池荷花一泓寒碧甃波光雨后妖红独自芳不许纤尘污秀质政须清吹发幽香洛神初试凌波袜妃子来从礜石汤休笑埋盆等儿戏要令引梦水云乡元刘因秋莲瘦影亭亭不自容淡香杳杳欲谁通不堪翠减红销际更在江清月冷中拟欲青房全晚节岂知白露已秋风盛衰老眼依然在莫放扁舟酒易空蒲道源觉和尚庵赏白莲冰雪肌肤出淤泥伶俜寒影照涟漪晓风浮冷梦初醒夜月婵娟清更宜未要露浓垂别泪先看水滑洗凝脂陶诗近体惊儿女大笑庐山远法师原萨都剌三益堂芙蓉斑帘十二卷轻碧秋水芙蓉隔画栏綵扇摇风霞透影锦袍弄月酒生寒湘魂翠袖留江浦仙掌红云湿露盘只恐淮南霜信早绛纱笼烛夜深看增宋无观沈氏盆开双头莲花一枝倾国又倾城笑竝香腮百媚生湘浦二妃窥宝镜星宫双女下银泓金波影俪婵娟巧玉露心分沆瀣清曾向鸳鸯屏上看野花空得合欢名谢宗可藕花风舞落红衣起未休水云乡里正飕飕五更清逼银塘露六月凉生玉井秋飐浪低翻霞影乱凌波轻弄锦香浮莫教吹醒鸳鸯梦好送真人一叶舟王士熙白莲昆吾纤刃刻芳菲玉女新抛织锦机无质易随清露滴有情应化素云飞青腰霜下蟾房冷皓首天边鸟使稀最忆齐州旧游处日斜双桨折花归胡天游双头莲一枝瑶柄倚风清两面红妆鬭日明张孔断魂埋玉井尹邢妖魄寄金茎双鸾俯镜东西照百子分房向背荣若使此花还解语好将兰臭与谁平陈基白芙蓉帝子西游太液池一杯秋露为君持空令越女羞容貌不与唐昌共本支娅姹最怜无语处风流全在半开时自移长信宫中去学得班娘淡画眉张雨碧筒饮採绿谁持作羽觞使君亭上晚尊凉玉茎沁露心微苦翠盖擎云手亦香饮水龟藏莲叶小吸川鲸恨藕丝长倾壶误展淋郎袖笑绝耶溪窈窕娘明邵亨贞泖滨见荷花每爱西湖六月凉水花风动画船香碧筒行酒从容醉红锦游帷次第张月殿承恩沾沆瀣星槎流影下陂塘江南秋冷红衣落独立西风旧恨长李东阳内阁五月莲花盛开和太子太保刘公韵二首十分芳气袭人清未羡兰蕤更菊英尽去秾华还古淡绝无言笑有风情根含瀛海波涛润色借天家雨露荣见说中通能外直此心端合与花盟天与灵姿绝代清看渠直作水中英云端别有栽培地江上空多採掇情总是丹青终属幻未经题品若为荣他年自许归来乐不结陶翁社里盟内阁五月莲花盛开奉和少傅徐公韵二首漫道西湖百亩宽新花尚怯晓波寒内园自合先芳意道眼从来是别观金掌溢时清露委水仙多处绿云攒人间不解真颜色却爱红妆舞翠盘两池风物许平分新赏从来是旧闻空翠欲沾衣上雨朶红犹识殿东云吟余綵笔诗难就宴出芳筩酒易醺红杏碧桃今在否试将消息问东君原徐阶次韵张龙湖吏部院中观莲曲径方池别馆东荷开殊胜昔年红虚瞻玉井青㝠上似覩金莲紫禁中佳实豫知深雨露苦心原自耐霜风亭亭独立烟波冷肯羡春华在汉宫沈周并𦷾莲花耶溪新绿露娇痴两面红妆倚一枝水月精魂同结愿风花情性合相思赵家阿妹春眠起杨氏诸姨晚浴时今日六郎顦顇尽为渠还赋断膓诗文征明秋莲九月江南花事休芙蓉宛转在中洲美人笑隔盈盈水落日还生渺渺愁露洗玉盘金殿冷风吹罗𢃄锦城秋相看未用伤迟暮别有池塘一种幽陆树声芙蕖芙蕖香霭水云多览胜新从学士过红艶晴薰霞作锦冰绡寒伴玉为河如翻堕珥依仙渚若浣明妆出素波欲采芳华劳远赠秋风其奈独看何祕省仙居别苑东池开新长芰荷红幽芳渺渺三湘外疎影亭亭一水中香湿琼衣迷晓雾尘销罗袜起秋风玉堂归后青藜照竞拟金莲出上宫黄佐莲花水殿盈盈万玉妃凌波长是步炎晖迢遥玉井峰头见缥缈瑶池月下归洛浦露繁珠作珮楚台风急翠成帏若教解语应愁绝闻道金笼锁雪衣张祥鸢莲花梅雨丝丝草阁凉匡牀玄坐漫㷊香四檐绿树繁阴合一卷黄庭白昼长细和禽言成乐府宽裁荷叶制衣裳笑看溪水明于玉新水朝添一尺长孙慎行芙蓉一天霞采正流虹出水芙蕖欲吐红纵是连宵困寒雨终然危干独凌风干坤尚鬰胚胎里身世都忘水玉中慎尔芳馨良自爱晴光早晚总天功王衡大内莲花西山青落影娥池仗外芙蓉入照时薄雨未消初日晕晓风欲语向人枝六宫香粉流红腻三殿浮凉湛绿漪的的夜舒人不见集灵台畔露华知张虚庵湖上赏莲湖上峰稠乱晚晴每逢佳处问山名偶因寺好频停舫贪为波澄不记觥斜抱连环千嶂合平分双镜六桥横更堪岁晏芙蓉冷水国西风日夜清姚子云芙蓉东山未许谢公闲别墅偏开荷叶湾郭外沙堤新旧筑马前云树有无间歌闻花底遥分韵影识池边近解颜濯魄冰壶谁得似擎杯坐听水潺潺增吴孔嘉咏并头红莲碧池双艶吐清风澹荡平分出露丛姿比汉臯联珮锦苞疑合浦两珠红同心映日香胎净并髻凌波色蕴空好待月明栖翡翠花房偕宿影蒙蒙程嘉燧张卿子汤穉含泛舟看荷花主客琅玕烂漫同快哉谁为乞天公低昂霞绮船头浪狼籍玻璃盌面风蠲暑可忘吹大小析酲聊复辨雌雄飞花度水来何处折尽西陂劝酒筒五言排律增唐姚合和李补阙曲江看莲花露荷迎曙发灼灼复田田乍见神应骇频来眼尚颠光凝珠有𦷾焰起火无烟粉腻黄丝蘂心重碧玉钱日浮秋转丽雨洒晓弥鲜醉艶酣千朶愁红思一川绿茎扶萼正翠菂满房圆淡晕还殊众繁英得自然高名犹不厌上客去争先景逸倾芳酒怀浓习綵牋海霞宁有态蜀锦不成妍客至应消病僧来欲破禅晚多临水立夜只傍堤眠金似明沙渚镫疑宿浦船风惊丛乍密鱼戏影微偏秾彩烧晴雾殷姿撷碧泉画工投粉笔宫女弃花钿鸟恋惊难起蜂偷困不前绕行香烂漫折赠意缠绵谁记江南曲风流合管絃陈至芙蓉出水菡萏迎秋吐妖娆映水滨剑芒开宝匣峰影写蒲津下照参差荇高辞苒弱苹自当巢翠甲非止戏赪鳞莫以时先后而言色故新芳香正堪翫谁报涉江人贾謩芙蓉出水的皪舒芳艶红姿映绿苹摇风开细浪出沼𡡾清晨翻影初迎日流香暗袭人独披千叶浅不竞百花春鱼戏参差动龟游次苐新涉江如可採从此免迷津宋刘筠荷花水国开良宴霞天湛晚晖凌波宓妃至盪桨莫愁归妆浅休啼脸香清愿袭衣即时闻鼓瑟他日问支机绣骑翩翩过珍禽两两飞牢收交甫珮莫遣此心违再赋荷花暮雨过湘渚微凉满楚宫溅裙无限水障袂几多风浪迹嫌萍实尘劳笑菊丛气清防麝损信密待鱼通游女歌争发骚人思未穷休传江北意月冷魏池空杨亿荷花绝岸疎烟合回塘夕照和水仙犹度曲川后自收波银汉桥横鹊蘅臯袜溅罗玉杯承露重钿扇起风多翠羽芳洲近青丝快骑过石城秋信断搔首奈愁何再赋荷花舒女清泉满黄姑别渚通巴天迷崃雨楚泽映江枫思逐鲛丝乱香愁翠被空洒从琼蘂露吹任石尤风怨泪连疎竹私书託过鸿双鱼应共戏休问叶西东钱惟演荷花水濶雨萧萧风微影自摇徐孃羞半面楚女妬纤腰别恨抛深浦遗香逐画桡华镫连雾夕钿合映霞朝泪有鲛人见魂须宋玉招凌波终未渡疑待鹊为桥丁谓荷花相倚秋风立兰言似有无未饶霜女俊不爱月娥孤力弱烟披素心危露泣珠翦裁随楚思幽怨寄吴歈半坼香囊解微倾醉弁扶涉江如可採百琲荅轻躯原王晔芙蓉菡萏初舒艶奇芬晕碧霄中洲欣邂逅南浦自招摇莹色涵香雾新袍坼绛绡娉婷自珍爱秾郁更清超照水临青镜偎苹倚彩翘骈枝疑贯宠并萼似争娇绰约霞初映披敷烟正销须蕤金粉嫩房闯玉冠乔月下仙人氅风前公子袍清虚云步湿沉浸瀣津饶濯濯灵脩质盈盈神女标孤贞无漫蔓雅则绝纤妖喜动文鸳舞光摇锦鲤跳琼根託绀洁翠盖障炎嚣静赏联瑶席芳搴集桂桡姚园多猥俗陶径亦萧条华井分流润天池引脉遥须移玄圃种莫向若耶漂木末兴幽诧濂溪结㝠招怀之思远道秋入鬓萧萧御定佩文斋广群芳谱卷三十广羣芳谱御定佩文斋广羣芳谱卷三十一花谱荷花三集藻五言絶句增唐卢照邻曲池荷浮香绕曲岸圆影覆华池常恐秋风早飘零君不知原王维临湖亭轻舸迎上客悠悠湖上来当轩对樽酒四面芙蓉开增王维题莲花坞日日採莲去洲长多暮归弄篙莫溅水畏湿红莲衣郭恭秋池一枝莲秋至皆零落凌波独吐红托根方得所未肯即随风原刘方平採莲歌落日晴江里荆歌艶楚腰採莲从小惯十五即乘潮增韩愈荷池风雨秋池上高荷盖水繁未谙鸣摵摵那似卷翻翻李羣玉莲叶根是泥中玉心承露下珠在君塘下种埋没任春蒲朱景玄望莲台秋台好登望菡萏发清池半似红颜醉凌波欲暮时陆龟蒙芙蓉闲吟鲍昭赋更起屈平愁莫引西风动红衣不耐秋宋杨亿白莲昨夜三更里嫦娥堕玉簪冯夷不敢受捧出碧波心梅尧臣莲塘不畏塘雨急钿叶自相遮文禽忽惊去冲落波上霞苏轼和子由岐下荷花田田抗朝阳节节卧春水平铺乱萍叶屡动报鱼子苏辙和文与可菡萏轩开花浊水中抱性一何洁朱槛月明时清香为谁发原曹修古荷叶罩芙蓉圜青映嫩红佳人南陌上翠盖立春风增元吴师道莲藕花叶图玉雪窍玲珑纷披绿映红生生无限意只在苦心中杨维桢采莲曲东湖採莲叶西湖採莲花一花与一叶持寄阿侯家郑氏允端咏莲本无尘土气自在水云乡楚楚凈如拭亭亭生妙香明陈献章题茂叔莲船入荷花内船冲荷叶开先生归去后谁坐此船来原常伦採莲曲棹发千花动风传一水香傍人持并𦷾含笑打鸳鸯屠隆与欢游池上荷生满绿池朱花似欢面素藕似欢肌增熊卓採莲曲採莲复採莲盈盈水中路鸳鸯触叶飞卸下团团露原于若瀛採莲曲入港采芙蓉芙蓉动㴸淰游鱼聚蜂房吹作波心锦七言絶句御制日讲毕同翰林张英高士奇励杜讷看荷千队芙蓉太液池迎薰初散讲筵时螭头绝胜金莲烛自有清香送晓飔夏燕新莲紫燕双双到案前天教霖雨足禾田临窓斜掠莲花影云与波光皆渺然七夕观千叶莲玉露初分水殿凉满地红白杂芬芳香飘随座皆秋色细月胧胧挂未央原唐王昌龄採莲曲荷叶罗裙一色裁芙蓉向脸两边开乱入池中看不见闻歌始觉有人来增陈去疾採莲曲粉光花色叶中开荷气衣香水上来棹响清潭见斜影双鸳何事亦相猜白居易看採莲小桃闲上採莲船半採红莲半白莲不似江南恶风浪芙蓉池在卧牀前阶下莲叶展影翻当砌月花开香散入帘风不如种在天池上犹胜生于野水中刘商咏双开莲花菡萏新花晓并开浓妆美笑面相偎西方采画嘉陵鸟早晚双飞池上来温庭筠莲花绿塘摇灔接星津轧轧兰桡入白苹应为洛神波上袜至今莲蘂有香尘皮日休重台莲花欹红婑媠力难任每叶头边半米金可得教他水妃见两重元是一重心白莲但恐醍醐难并洁祇应薝卜可齐香半垂金粉知何似静婉临溪照额黄原陆龟蒙白莲素蘤多蒙别艶欺此花真合在瑶池还应有恨无人觉月晓风清欲堕时增陆龟蒙重台莲花水国烟乡足芰荷就中芳瑞此难过风情为与吴王近红萼常教一倍多白芙蓉澹然相对却成劳月染风裁箇箇高似说玉皇亲谪堕至今犹着水霜袍原郑谷莲叶移舟水溅差差绿倚槛风摇柄柄香多谢浣溪人未折雨中留得盖鸳鸯增孙光宪採莲菡萏香莲十顷陂小姑贪戏採莲迟晚来弄水船头湿更脱红裙裹鸭儿宋杨亿荷花瑶水霓旌绮宴陈汉宫渠怨露华新谁然百炬金花烛波袜歌梁暗落尘钱惟演荷花唾露金销月似霜云屏玉辇剩秋光不知惟有高唐梦翠被华镫彻曙香丁谓荷花梦散高唐夜正遥楚天何处不无憀秋风似会荆王意露渚烟汀养细腰原杜衍荷花凿破苍苔涨作池芰荷分得绿参差晓开一朶烟波上似画真妃出浴时增杜衍红白莲芙蓉照水弄娇斜白白红红各一家近日新花出新巧一枝能着两般花雨中荷花翠盖佳人临水立檀粉不匀香汗湿一阵风来碧浪翻珍珠零落难收拾原韩琦柳溪嘲莲清香奇色匝芳洲只得公余一见休道是好花堪谑问几时曾上美人头欧阳修荷叶池面风来波灔灔陂间露下叶田田谁于水上张青盖罩却红妆唱採莲增蔡襄泉州北藏院见初荷花初花才过小荷身晓露霑红点点匀莫为愁心偏倚望清江元有未归人原邵雍并𦷾莲汉室婵娟双姊妹天台缥缈两神仙当时尽有风流过谪向人间作瑞莲增王安石芙蕖芙蕖耐夏复宜秋一种今年便满沟南荡东陂无此物但随深浅见游鯈荷花亭亭风露拥川坻天放娇娆岂自知一舸超然他日事故应将尔当西施原苏轼横湖贪看翠盖拥红妆不觉湖边一夜霜卷却天机云锦段从教疋练写秋光增苏轼和文与可洋州园池菡萏亭日日移牀趁下风清香不尽思何穷若为化作龟千岁巢向田田万叶中沈谏议召游湖不赴明日得双莲于北山下作一绝持献沈既见和又别作一首因用其韵湖上棠阴手自栽问公更得几回来水仙亦恐公归去故遣双莲一夜开诏书行捧缕金笺乐府应歌相府莲莫忘今年花发处西湖西畔北山前同景文咏莲塘塘上钩帘对晚香不知斜日已侵牀江妃自惜凌波袜长在高荷扇影凉苏辙梁山泊见荷花忆吴兴南国家家漾綵𦫊芙蕖远近日微明梁山泊里逢花发却忆吴兴十里行终日舟行花尚多清香无奈着人何更须月出波尤凈卧听渔家荡桨歌徐积白莲花水一重重玉一重更无妖色媚西风虽然物外能为素又恐人间只爱红原赵𪔂臣娇红娅姹不胜姿只许行人半面窥恰似姑苏明月夜水晶宫殿贮西施增范成大荷池方池留水胜埋盆露入莲腮沁粉痕铃索无声人不到小禽飞入閙荷根再赋郡沼双莲三绝馆娃魂散碧云沉化作双莲寄恨深千载不偿连理愿一枝空有合欢心池光栏槛倚斜晖把酒看花醉不归但许鸳鸯相对浴休惊翡翠一双飞两岐秀罢已蒿莱春意还从菡萏回不是使君和气胜此花应向别人开陆游荷花二首风露青㝠水面凉旋移野艇受清香犹嫌翠盖红妆句何况人言似六郎南浦清秋露冷时凋红片片已堪悲若教巨眼高人看风折霜枯似更奇暑中久不把酒盆池千叶白莲忽开一枝欣然小酌因赋绝句千叶芙蕖白玉肤一樽沆瀣碧琳腴极知俱出氛埃外我亦秋风山泽癯我读渊明止酒篇知渠未识玉池仙谁言见面无多子高压天魔万二千原杨万里红白莲红白莲花开共塘两般颜色一般香恰如汉殿三千女半是浓妆半淡妆司花手法我能知说破当知未大奇乱翦素罗装一树畧将数朶蘸臙脂增杨万里过临平莲荡人家星散水中央十里芹羹菰饭香想得薰风端午后荷花世界柳丝乡瓶中红白二莲红白莲花共玉瓶红莲韵绝白莲清空斋不是无秋暑暑被花销断不生拣得新开便折将忽然到晚歛花房只愁花歛香还减来早重开别是香白莲半莟未开时看作红莲更不疑到得欲开浑别了玉肤洗退淡臙脂晓坐荷桥四叶青苹照绿池千重翠盖护红衣蜻蜓空里原无见只见波间仰面飞朱子次吕季克东堂爱莲咏闻道移根玉井旁开花十丈是寻常月明露冷无人见独为先生引兴长原刘宰水边舟子竞招招陌上车尘晚更嚣只有幽人无个事藕花深处弄轻桡郑清之一样娉婷绝代无水宫鱼贯出琼铺缘何买得凌波女为有荷盘万斛珠增林景熙荷花凈根元不竞芳菲万柄亭亭出碧漪乘露醉肌浑欲洗无风清气自相吹孔山萱草轩窓处处幽酒中不着客中愁芭蕉叶上无多雨分与池荷一半秋原江万里结亭临水似舟中夜雨潇潇乱打蓬荷叶晓看元不湿却疑悞聴五更风吴菊潭吴姬一曲採莲歌回首秋风卷碧波翠盖不能擎雨露鸳鸯应怨夜寒多虞可斋晚来一棹鑑湖东队队峰峦入短蓬一色藕花三十里淡妆浓抹锦云红王月浦雨余无事倚阑干媚水荷花粉未干十万琼珠天不惜绿盘擎出与人看陈古涧扇飐宫罗衣浸牀湘妃晚浴试红妆阑干月满难成梦风露侵人彻首凉杨巽斋翠盖红幢耀日鲜西湖佳丽会羣仙波平十里铺云锦风度清香趁画船增朱淑贞新荷平波浮动洛妃钿翠色娇圆小更鲜荡漾湖光三十顷未知叶底是谁莲金赵沨荷花谁开玉鑑泻天光占断人间六月凉日落沙禽犹未散也知受用藕花香完颜璹池莲轻轻姿质淡娟娟点缀圆池亦可怜数点飞来荷叶雨暮香分得小江天段克己荷叶露仗下华清赐浴时温泉香腻洗凝脂团花翠壁琉璃滑狼籍珠玑醉不知段成己荷叶露泉客将归返故渊西风渺渺碧波寒主人情厚无他赠一把真珠泣翠盘元何中荷花曲沼芙蓉映竹嘉绿红相倚拥云霞生来不得东风力终作薰风第一花贡性之画莲吴王宫殿水流香步屧廊深暑气凉长日香风吹不断藕花多处浴鸳鸯顾瑛观荷值雨湖山堂上看荷花乱舞红妆万髻丫细雨霑衣凉似水画船五月客思家明陈献章茂叔爱莲不枝不蔓体本具外直中通用乃神我即莲花花即我如公方是爱莲人李东阳莲花不见峰头十丈红别将芳思写江风翠翘金钿明鸾镜疑是湘妃出水中原徐阶盆莲四面花开玉露滋晓风翻雨叶垂垂泉明酒思濂溪癖凭仗盆池借一枝申时行应制题黄台莲二首九疑山下分奇种百子房中吐瑞姿朶朶黄云团羽盖为迎金母下瑶池芙蓉为𢃄菊为裳高结重台散异香见说君王频问寝名花长映御袍黄于若瀛羣英的历点苍苔朶朶芙蓉并𦷾开只恐西风易零落殿芳故写岭头梅丘云霄轻云疎雨一时来忽见荷花并𦷾开睡起南薰情思嬾梦深遥过楚王台丁明登朝来急雨涌山泉洗出芙蓉意态妍嬝嬝数茎欹竹屿美人和露入淇园马德沣朶朶红莲映绿池微风吹动影参差深闺寂寞嫌长昼一点芳心只自知郑德明曲曲阑干水殿凉红绡扇底芰荷香按歌误触鸳鸯起宫漏今宵分外长沈明臣晚凉风度玉池香看尽归鸦入建章妾貌不如莲样好莫将明月比寒塘许成名藕花塘上雨霏霏无数莲房着水垂羞见鸳鸯交颈卧却将荷叶盖头归陶安绝艶莲花水面浮绿云香湿一沙鸥何时摘取池中叶驾作中流太乙舟诗散句增古诗涉江採芙蓉兰泽多芳草采之欲遗谁所思在远道唐上官仪密树风烟积𢌞塘荷芰新徐彦伯折藕丝能脆开花叶正圆张九龄荷叶生幽渚芳华信在兹原李白素手把芙蓉虚步蹑太清增杜甫全红开似镜半绿卷如杯城晚通云雾亭深到芰荷韩愈蜂蝉碎锦缬绿池披菡萏白居易僱人栽菡萏买石造潺湲冷碧新秋水残红半破莲元稹晚荷犹展卷早蝉遽萧嘹钱珝晚荷人不折留取作秋香杜荀鹤年年越溪上相忆採芙蓉宋杨亿急雨度前轩池荷相对翻梅尧臣嘉莲如笑迎照水呈丹顋高城浸湖光面面当红蕖原刘敞交阴分擢秀并叶烂齐芳乱香清宿醉浓艶破狂愁苏轼荷背风翻白莲腮雨褪红增金刘昂霄何物媚游人微风动池荷元李孝光树涌中流碧莲生隔浦香唐韩愈曲江荷花盖十里江湖生目思莫缄来鹏一夜绿荷霜翦破赚他秋雨不成珠韩偓卷荷忽被微风触泻下清香露一杯宋赵抃江渎荷花开似锦且同归去採莲舟文彦博为爱霜莹宽白简得随津阁看红莲秦观斜吹疎雨湿秋江霜风暗引芙蕖香高翥腻玉肌肤碧玉房累累波面衬红妆金元好问长白山前绣江水展放荷花三十里元张翥虹影连蜷山外雨荷香澹荡晚来风李孝光两行云树忽远近十里荷花能白红原明丁明登轻霜约水淡无痕竹里芙蓉意态新魏曹植朱华冒绿池增宋谢朓红莲摇弱荇梁庾肩吾绿荷生绮叶周庾信初莲开细房莲花类洗杯莲开长倒垂陈徐陵荷开水殿香隋薛道衡荷心宜露泫唐上官仪荷销裛露香赵冬曦夏近未舒莲王维红莲落故衣孟浩然荷风送香气原李白荷花娇欲语芙蓉老秋霜杜甫江莲摇白羽红腻小池莲荷凈纳凉时增杜甫霜倒半池莲李嘉祐向日荷新卷王湾盛香莲近拆原刘禹钖白莲方出水韦应物晓露洗红莲增柳宗元菡萏溢嘉色孟郊荷折碧圆倾白居易霜洁白莲香红芳照水荷荷新钿扇圆郑谷荷密连池绿露荷香自任方干新荷露压倾许浑荷香递雨声朱庆余秋水藕花明宋王安石荷气馥初潦苏轼秋风静芙蕖新荷弄晚凉原唐杜甫棹拂荷珠碎圆点溪荷叶叠青钱露冷莲房坠粉红并𦷾芙蓉本自双雨裛红蕖冉冉香青春波浪芙蓉园增白居易秋芳初结白芙蓉浪摇花影白莲池温庭筠皎镜方塘菡萏秋方干池塘月撼芙蕖浪陆龟蒙水国烟乡足芰荷吴融白波无际落红蕖杜荀鹤看引秋泉灌藕花韦庄一片野风莲萼香宋钱惟演水风犹猎败荷香韩琦浓妆照槛秋莲合梅尧臣西风满眼是秋蕖王安石荷叶相依万盖阴苏轼荷花夜开风露香陆游飐飐荷盘露欲倾原虞可斋芰荷风起动清秋增金蔡珪荷钿小小半溪香王磵日映荷花晚更红王元粹风动绿荷香满溪元马祖常绿爱荷盘夏翦衣郭钰湖水浸秋藕花白王逢水凉风搅一池荷顾瑛莲花池畔暑风凉词原宋李清照如梦令常记溪亭日暮沉醉不知归路兴尽欲回舟悞入藕花深处争渡争渡惊起一行鸥鹭张镃相见欢晓来闲立回塘一襟香玉飐云松风外数枝凉相并浑如私语恼人膓飞去方知白鹭在花傍增向子諲相见欢亭亭秋水芙蓉翠闱中又是一年风露笑相逢天机畔云锦乱思无穷路隔银河犹解诉西风秦观调笑柳岸水清浅笑折荷花唿女伴盈盈日照新妆面水调空传幽怨扁舟日暮笑声远对此令人膓断张镃昭君怨月在碧虚中住人向乱荷中去花气杂风凉满船香云被歌声摇动酒被诗情掇送醉里卧花心拥红衾苏轼浣溪沙四面垂杨十里荷问云何处最花多画楼南畔夕阳和天气乍凉人寂寞光阴须得酒消磨且来花里聴笙歌原陈与义菩萨蛮南轩面对芙蓉浦宜风宜月还宜雨红少绿多时帘前光景奇绳牀乌木几尽日繁香里睡起一篇新与花为主人增晏几道采桑子湘妃浦口莲开尽昨夜红稀懒过前溪闲舣扁舟看鴈飞去年谢女池边醉晚雨霏微记得归时旋折新荷盖舞衣元许有壬太常引幽人早起赴池亭初日照娉婷风盖露珠倾又胜似前时雨声水沉香里锦云深处双桧插天青一叶钓舟轻似野渡无人自横原宋叶梦得鹧鸪天晓日初开露未晞夕阳轻散雨还微暗摇锦雾游鯈戏斜映红云属玉飞情脉脉恨依依沙边空见棹船归何人解舞新声曲一试纤腰六尺围增金蔡松年鹧鸪天秀樾横塘十里香水光晚色静年芳燕支雪瘦薰沉水翡翠盘高走夜光山黛远月波长暮云秋影照潇湘醉魂应逐凌波梦分付西风此夜凉宋秦观虞美人行行信马横塘畔烟水秋平岸绿荷多少夕阳中知为阿谁凝恨背西风红妆艇子来何处荡桨偷相顾鸳鸯惊起不无愁柳外一双飞去却回头赵彦端鹊桥仙藕花亭上无尘无暑灔灔一池秋凈绿罗宝盖碧琼竿翠浪里重重月影一家姊妹两般装束浓淡施朱傅粉夜深风入觉微寒问谁在牙牀酒醒原贺铸踏莎行杨柳回塘鸳鸯别浦绿萍涨断莲舟路定无蜂蝶慕幽香红衣脱尽芳心苦返照迎潮行云𢃄雨依依似与骚人语当年不肯嫁春风无端却被秋风误增苏轼荷华媚霞苞霓荷碧天然地别是风流标格重重青盖下千娇照水好红红白白每怅望明月清风夜甚低迷不语妖邪无力终须放船儿去清香深处住看伊颜色原苏庠临江仙猎猎风蒲初暑过萧然庭户秋清野航渡口带烟横晚山千万叠别鹤两三声秋水芙蕖聊盪桨一樽同破愁城蓼花滩上白鸥明暮云连极浦急雨暗长汀宋祁蝶恋花雨过蒲桃新涨绿苍玉盘倾堕碎珠千斛姬㜮拥前红簇簇温泉初试真妃浴驿使南来丹荔熟故翦轻绡一色颁时服娇汗易晞凝醉玉清凉不用香绵扑晏几道蝶恋花妖艶秋莲生别浦红脸青腰旧识凌波女照影弄妆娇欲语西风岂是繁华主可恨良辰天不与才过斜阳又值黄昏雨朝落暮开空自许竟无人解知心苦蒋捷蝶恋花我爱荷花花最软锦拶云挨朶朶娇如颤一阵微风来自远红低欲蘸凉波浅莫是羊家张静婉抱月飘烟舞得腰肢倦偷把翠罗香被展无眠却又频翻转欧阳修蝶恋花一曲天香金粉腻莲子心中自有深深意薏密莲深秋正媚将花寄恨无人会桥上少年桥下水小棹归时不许牵红袂浪溅荷心圆又碎无端欲堕相思泪又水浸秋天风皱浪缥缈仙舟只似秋江上和露採莲愁一饷看花却是啼妆样折得莲茎丝未放莲断丝牵特地成惆怅归棹莫愁花荡漾江头有箇人相望又越女採莲秋水畔窄袖轻罗暗露双金钏照影摘花花似面芳心只共丝争乱鸂鶒滩头风浪晚雾重烟昏不见来时伴隐隐歌声归棹远离愁引着江南岸渔家傲荷叶田田青照水孤舟挽在花阴底昨夜萧踈微雨坠愁不寐朝来又觉西风起雨摆风摇金蘂碎合欢枝上香房翠莲子与人长厮类无好意年年苦在中心里又为爱莲房都一柄双苞双蘂双红影雨势不来风色定池水静仙郎綵女临鸾镜妾有容华君不省花今恩爱犹相并花却有情人薄倖心耿耿因花又染相思病又叶有清风花有露叶笼花罩鸳鸯侣白锦顶丝红锦羽莲女妬惊飞不许长相聚日脚沉红天色暮清凉伞上微微雨早是水寒无宿处须回步枉教雨里分飞去增欧阳修渔家傲妾本钱塘苏小妹芙蓉花共门相对昨日为逢青伞盖慵不採今朝斗觉凋零煞愁倚画楼无计奈乱红飘过秋塘外料得明年秋色在香可爱其如镜里花颜改又花底忽闻敲两桨逡巡女伴来寻访酒盏旋将荷叶当莲舟荡时时盏里生红浪花气酒香清厮酿花腮酒面红相向醉倚绿阴眠一饷惊起望船头阁在沙滩上又叶重如将青玉亚花轻疑是红绡挂颜色清新香脱洒堪长价牡丹怎得称王者雨笔露笺匀彩画日炉风炭熏兰麝天与多情丝一把谁厮惹千条万缕萦心下又粉蘂丹青描不得金鍼线线功难敌谁𠊓暗香轻採摘风淅淅船头触散双鸂鶒夜雨染成天水碧朝阳借出臙脂色欲落又开人共惜秋气逼盘中已见新荷菂又幽鹭漫来窥品格双鱼岂解传消息绿柄嫩香频採摘心似织条条不断谁牵役珠泪暗和清露滴罗衣染尽秋江色对面不言情脉脉烟水隔无人说似长相忆又楚国细腰元自瘦文君腻脸谁描就日夜鼓声催箭漏昏复昼红颜岂得长如旧醉折嫩房红蘂嗅夭丝不断清香透却𠊓小栏凝望久风满袖西池月上人归后高观国祝英台近拥红粧翻翠盖红影暗南浦波面澄霞兰艇採香去有人水溅湘裙相招晚醉正月上凉生风露两凝伫别后歌断云闲娇姿黯无语魂梦西风端的此心苦遥想芳脸轻颦凌波微步镇输与沙边鸥鹭原晁补之新荷叶雨过回塘圆荷嫩绿新抽越女轻盈画桡稳送兰舟波光艶粉红相间脉脉娇羞菱歌隐隐渐遥依约凝眸堤上郎心波间妆影迟留不觉归时暮天碧月如钩风蝉噪晚余霞映几点沙鸥渔歌不到有人独倚危楼增郑斗焕新荷叶乳鸭池塘晴波漾绿鳞鳞宿藕根香夏来生意还新蚨钱小钿花贴翠相间萍星一番雨过一番暗展圆青鱼戏龟游看来犹未胜情因忆年时垂钓曾约轻盈玉人何处关情是半卷芳心帘风一棹鸳鸯催起歌声金赵可蓦山溪云房西下天共沧波远走马记狂游正芙蕖平铺镜面浮空栏槛招我倒芳尊看花醉把花归扶路清香满水枫旧曲应逐歌尘散时节又新凉料开徧横湖清浅冰姿好在莫道总无情残月下晓风前有恨何人见原宋刘光祖洞仙歌晚风收暑小池塘荷凈独倚胡牀酒初醒起徘徊时有香气吹来云藻乱叶底游鱼动影空擎承露盖不见冰容惆怅明妆晓鸾镜后夜月凉时月淡花低幽梦觉欲凭谁省且应记临流凭栏干便遥想江南红酣千顷康与之洞仙歌若耶溪路别岸花无数欲饮娇红向人语与绿荷相倚恨回首西风波淼淼三十六陂烟雨新妆明照水汀渚生香不嫁东风被谁误遣踟蹰骚客意千里绵绵仙浪远何处凌波微步想南浦潮生画桡归正月晓风清断膓凝伫增姜夔惜红衣枕簟邀凉琴书换日睡余无力细洒冰泉并刀破甘碧墻头唤酒谁问讯城南诗客岑寂高树晚蝉说西风消息虹梁水陌鱼浪吹香红衣半狼籍维舟试望故国渺天北可惜渚边沙外不共美人游历问甚时同赋三十六陂秋色张炎红情无边香色记涉江自採锦亭云密翦翦红衣学舞波心旧曾识一见依然自语流水远几回空忆动倒影取次窥妆玉润露痕湿闲立翠屏侧爱向人弄芳背酣斜日料应太液三十六宫土花碧清兴凌风更爽正无数满汀如昔泛片叶烟波里卧横紫笛周密绿葢舞风轻玉立照新妆翠盖亭亭凌波步秋漪真色生香明珰摇淡月舞袖斜倚耿耿芳心奈千缕晴丝萦系恨开迟不嫁东风颦怨娇蘂花底谩卜幽期素手採珠房粉艶初洗雨湿铅腮碧云深暗聚软绡清泪访藕寻莲楚江远相思谁寄棹歌回衣露满身花气原姜夔念奴娇闹红一舸记年时长与鸳鸯为侣三十六陂人未到水佩风裳无数翠叶吹凉玉容销酒更洒菰蒲雨嫣然摇动冷香飞上诗句日暮青葢亭亭情人不见争忍凌波去只恐舞衣寒易落愁入西风南浦高柳垂阴老鱼吹浪留我花间住田田多少几𢌞沙际归路僧仲殊念奴娇水枫叶下乍湖光清浅凉生商素西帝宸游罗翠盖拥出三千宫女绛采娇春铅华掩昼占断鸳鸯浦歌声摇曳浣纱人在何处应笑桂蘂一枝广寒宫殿冷落栖愁苦雪艶冰肌羞淡泊偷把臙脂匀注媚脸笼霞芳心泣露不肯为云雨金波影里为谁长恁凝竚增赵以夫忆旧游望红蕖影里冉冉斜阳十里沙平唤起江湖梦向沙鸥住处细说前盟水乡六月无暑寒玉散青冰笑老去心情也将醉眼镇为花青亭亭步明镜似月浸华清人在秋庭照夜银河落想粉香湿露恩泽初承十洲缥缈何许风引綵舟行尚忆得西施余情袅袅烟水汀吕同老水龙吟冰肌不污天真晓来玉立瑶池里亭亭翠盖盈盈素靥时妆凈洗太液波翻霓裳舞罢断魂流水甚依然旧日浓香淡粉花不似人憔悴欲唤凌波仙子泛扁舟浩波千里只愁回首冰奁半掩明珰乱坠月影凄迷露华零落小栏谁倚共芳盟犹有双栖雪鹭夜寒惊起张炎水龙吟仙人掌上芙蓉涓涓犹滴金盘露轻妆照水纤裳玉立飘飖似舞几度消凝满湖烟月一汀鸥鹭记小舟夜悄波明香远浑不见花开处应是浣纱人妬褪红衣被谁轻误闲情雅澹冶姿清润凭娇待语隔浦相逢偶然倾盖似传心素怕湘臯珮解绿云十里卷西风去李居仁水龙吟蘂仙羣拥宸游素肌似怯波心冷霜裳缟夜冰壶凝露红尘洗尽弄玉轻盈飞琼绰约淡妆临镜更多情一片碧云不卷笼娇面回清影菱唱数声乍听载名娃藕丝萦艇雪鸥沙鹭夜来同梦晓风吹醒酒晕全消粉痕微渍色明香莹问此花曷贮瑶池应未许繁红并赵汝钠水龙吟露华洗尽凡妆玉妃来侍瑶池宴风裳水佩冰肌雪艶清凉不汗解语情多凌波步稳酒容消散想温泉浴罢天然真态浑疑是宫妆浅暗想凄愁别岸粉痕消香腮凝腕雪空水冷此情谁许鹭知鸥见羽扇微摇翠帷低拥清凉亭院待夜深月上阑干更邀取姮娥伴周密水龙吟素鸾飞下青㝠舞衣半惹凉云碎蓝田种玉绿房迎晓一奁秋意擎露盘深忆君凉夜暗倾铅水想鸳鸯正结梨云好梦西风冷还惊起应是飞琼仙会倚凉飈碧簪斜坠轻妆鬭白明珰照影红衣羞避霁月三更粉香千点静闻十里听湘絃奏彻冰绡偷翦聚相思泪练恕可水龙吟素姬初宴瑶池珮环误落云深处分香华井洗妆湘渚天姿淡泞碧盖吹凉玉冠迎晓盈盈笑语记当时乍识江明夜凈只愁被婵娟误几点沙边飞鹭旧盟寒远迷烟雨相思未尽纤罗曳水清铅泣露玉镜台空银瓶绠绝断魂何许待今宵试採中流一叶共凌波去王易简水龙吟翠裳微护冰肌夜深暗湿瑶台露芳容淡泞风神萧散凌波晚步西子残妆环儿初起未须匀注看明珰素袜相逢憔悴当应被薰风误十里云愁雪妬抱凄凉盼娇无语当时姊妹朱颜褪酒红衣按舞别浦重寻旧盟惟有一行鸥鹭伴玉颜月晓盈盈冷艶洗人间暑唐珏水龙吟淡妆人更婵娟晚奁凈洗铅华腻泠泠月色萧萧风度娇红欲避太液池空霓裳舞倦不堪重记叹冰魂犹在翠舆难驻玉簪为谁轻坠别有凌空一叶泛清寒素波千里珠房泪湿明珰恨远旧游梦里羽扇生秋琼楼不夜尚遗仙意柰香云易散绡衣半脱露凉如水无名氏绿意碧圆自洁向浅洲远浦亭亭清绝犹有遗簪不展秋心能卷几多炎热鸳鸯密语同倾盖且莫与浣纱人说怨歌忽断花风碎却翠云千叠回首当年汉舞怕飞去谩绉留仙裙褶恋恋青衫犹染枯香还笑鬓丝飘雪盘心清露如铅水又一夜西风听折喜凈看匹练秋光倒泻半湖明月刘辰翁沁园春浅碧芙蓉素艶亭亭前身阿娇记湘浦露冷酥容倍洁华清水滑酒晕全消瑶翦丰肌云翻碎萼白羽鲜明时自摇风流处是古香幽韵时度鲜飈琼枝璧月清标对千朶婵娟倾翠瓢况水晶台榭低迷凈渌冰霜词调隐约轻桡细认金房种奇朶秀已觉青衿横素腰西风晚看花开十丈玉井非遥元张翥摸鱼儿问西湖旧家儿女香魂还又连理多情欲赋双蕖怨闲却满奁秋意娇旖旎爱照影红妆一样新梳洗王孙正拟唤翠袖轻歌玉筝低按凉夜为花醉鸳鸯浦凄断凌波梦里空怜心苦丝脆吴娃小艇应偷採一道绿萍犹碎君试记还怕是西风吹作行云起阑干漫倚待载酒重来寻芳已晚余恨渺烟水别录增南史羊侃传侃性豪侈善音律自造採莲棹歌两曲甚有新致原庾杲之传庾杲之字景行王俭用为卫将军长史安陆侯萧缅与俭书曰盛府元僚实难其选庾景行汎渌水依芙蓉何其丽也时人以入俭府为莲花池增周书薛憕传魏文帝造一欹器为二荷同处一盘相去盈尺中有莲下垂器上以水注荷则出于莲而盈乎器为凫鴈蟾蜍以饰之谓之水芝欹器唐书令狐绹传绹为翰林承旨夜对禁中烛尽帝以乘舆金莲华炬送还院西京杂记卓文君脸际常若芙蓉拾遗记洹流如沙尘足践则陷其深难测大风吹沙如雾有石蕖青色坚而甚轻从风靡靡覆其波上一茎百叶千年一花荆州记衡山有三峰极秀一峰名芙蓉峰最为竦桀自非清霁素朝不可望见世说颜延之尝问鲍明远己诗与谢康乐优劣鲍曰谢五言如初发芙蓉自然可爱君诗若铺锦列绣亦雕绘满眼莲社高贤传释惠安患山中无刻漏乃于水上立十二叶芙蓉因波随转分定昼夜以为行道之节谓之莲花漏原搜神记王敦在武昌铃下仪仗生莲华五六日而落增九华山记青阳县有九子山高数千丈上九峰如莲花北山录徐陵浴佛以莲叶露清异录郭进家能作莲花饼馅有十五隔者每隔有一折枝莲花作十五色隋宦者刘继铨得芙蓉鸥二十四只以献毛色如芙蓉原成都记唐玄宗以芙蓉花汁调香粉作御墨曰龙香剂增画品菡萏图赵昌作昌善画花设色明润笔迹柔美有名于蜀士大夫旧云徐熙画花传花神赵昌画花写花形然比之徐熙则差劣其后镡宏王友之辈皆弗逮也荷花生泥污之中出于水而不着水昌此花标韵清远能识此意耳纬畧颜延之碧芙蓉颂曰泽芝芳艶擅奇水属水属二字全未见人用刘孝威谢藕启曰凡厥水羞莫敢相辈水羞二字亦新续骫骳说参寥子尝在临平道中作诗云风蒲猎猎弄轻柔欲立蜻蜓不自由五月临平山下路藕花无数乱汀洲东坡一见为写而刻诸石宗妇曹夫人善丹青作临平藕花图人争影写葢不独宝其画也陈辅之诗话唐人牡丹诗云红开西子妆楼晓翠揭麻姑水殿春改春作秋全是莲花诗老学庵笔记吴几先尝言参寥诗云五月临平山下路藕花无数满汀州五月非荷花盛时不当云无数满汀州廉宣仲云此但取句美若云六月临平山下路便不佳矣几先云只是君记得熟故以五月为胜不然止云六月亦岂不佳哉五色线刘交居若耶溪忽闻有人採莲喧笑声交以溪左右无人居甚讶之乃断柳枝蔽身视之忽见十余女子从一华林而出皆衣青绿年十六七入丛莲相对而歌交乃棹舟以逼之诸女皆化为龟入水致虚杂俎六月廿有四日谢文君独处无侣命沈君攸制采莲之曲以解其悲愁之思援笔便成曰平川映晚霞莲舟泛浪花衣香随岸远荷影向流斜度手牵长柄转楫避疎花还船不畏满归路讵嫌赊谢赞叹久之图绘宝鑑于青年毘陵人嘉定间专画荷花草虫世号于荷冯大有自号怡斋寓居吴门专画莲荷精巧入格僧希白善白描荷花丹铅杂录左传注楚有茄人城张楫音茄曰荷古乐府鹭何食食茄下西京赋𦷾倒茄于藻井披红葩之狎猎注茄藕茎也异林弘治乙卯苦荬菜开莲花七日而谢又岁丙辰三月叙州楠树生莲花五十余朶避暑漫抄有神降于郑绛家吟诗曰忽然湖上片云飞不觉舟中雨湿衣折得莲花浑忘却空将荷叶盖头归林泉随笔周子爱莲说一篇仅百余字形容莲之可爱宛然如在目前盖不必求太极于梅枝而全体呈露矣原钗小志欧公知颍州有官妓卢媚儿姿貌端秀口中常作芙蕖花香有蜀僧云此人前身为尼诵法华经二十年花史唐冀国夫人任氏女少奉释教一日有僧持衣求浣女欣然濯之溪边每一漂衣莲花应手而出惊异求僧不知所在因识其处为百花潭房寿六月召客捣莲花制碧芳酒贾似道在扬州时有道人求见问其所能曰善画莲秋壑馆之于小金山放鹤亭索绢四幅闭门不容观者逾五六日似道自徃观之仅画一叶倾露珠滴滴流下滴于石上复散滴于地秋壑见精妙令了之道人辞去约再来秋壑挂于壁上每风起则荷叶动露珠倾尽已而复然道人不可复索方知神仙也昇元阁梁朝故物高二百四十尺今名瓦棺寺西晋时地产青莲两朶闻之所司掘得瓦棺开见一老僧花从舌根顶颅出询及父老曰昔有僧诵法华经万余卷临卒遗言以瓦棺葬之此地法华山樵夫得青莲一枝掘地有石匣藏一童子舌根不坏花自舌出西湖志仙姥余杭人嫁于西湖农家能酿百花酒王方平常沽饮是后羣仙时降因授药一丸以偿酒价姥服化去后十余年有人见姥于洞庭仍卖百花酒云今杭州北山有仙姥墩王安石诗云绿漪堂前湖水绿归来正复有荷花花前若见余杭姥为道仙人忆酒家增黄山志云谷禅院因营造伐木登掷钵峰见半壁有龛牖间生石莲花一朶以斧截断视之色若琥珀红光耀目原贑州府志大龙山在信丰县南一百二十里层峦叠嶂遇夜或红光烛天产异花如白莲增泉州府志莲花峰在南安县西北其山耸峙上开八石若莲花然台州府志芙蓉山在府城东二百里出海口望之如红莲始开原栽种春分前栽则花出叶上先将好壮河泥干者少半瓮筑实隔以芦蓆上用河泥半尺筑平有雨盖之俟泥晒微裂方种盖藕根上行遇实始生花也次将藕壮大三节无损者顺铺在上大者一枝小者二枝头向南芽朝上用硫黄研碎纸捻簪柄粗缠藕节一二道再用翦碎猪毛少许安在藕节再用肥河泥次第填四寸厚藕芽勿露日中晒淤泥迸裂方可少加河水先加水止可四指深𠉀擎荷大发再加河水交夏水方可深如此种当年有花且茂盛管子曰五沃之土生莲故栽宜壮土然不可多加壮粪反至发热坏藕插瓶瓶注温汤盖以纸削尖花桿随手急插或去根少许封以蜡或乱发密缠折处仍以泥封固其窍先插瓶中后注水或将竹钉十字扦蘂使出白汁方插瓶如此则耐久制用常氏日录七月七日采莲花七分八月八日采藕根八分九月九日采莲实九分阴干捣细炼蜜为丸服之令人不老长生莲华服之镇心轻身驻颜附录山莲原百丈山有草花如莲花附录西番莲原西番莲花淡雅似菊之月下西施自春至秋相继不绝亦花中佳品春间将藤压地自生根隔年凿断分栽附录铁线莲原铁线莲花叶俱似西番花心黑如铁线附录朝日莲增益部方物畧记朝日莲花色或黄或白叶浮水上翠厚而泽形如菱花差大开则随日所在日入輙歛而自藏于叶下若葵藿倾太阳之比集藻赞增宋宋祁朝日莲赞素花碧叶浮秀波面日中则向日入还歛御定佩文斋广群芳谱卷三十一广羣芳谱御定佩文斋广羣芳谱卷三十二花谱牡丹一原牡丹一名鹿韭一名鼠姑一名百两金一名木芍药秦汉以前无考自谢康乐始言永嘉水际竹间多牡丹而刘賔客嘉话录谓北齐杨子华有画牡丹则此花之从来旧矣唐开元中天下太平牡丹始盛于长安逮宋惟洛阳之花为天下冠一时名人高士如邵康节范尧夫司马君实欧阳永叔诸公尤加崇尚往往见之咏歌洛阳之俗大都好花阅洛阳风土记可考镜也天彭号小西京以其好花有京洛之遗风焉大抵洛阳之花以姚魏为冠姚黄未出牛黄第一牛黄未出魏花第一魏花未出左花第一左花之前惟有苏家红贺家红林家红之类花皆单叶惟洛阳者千叶故名曰洛阳花自洛阳花盛而诸花诎矣嗣是岁益培接竞出新奇固不特前所称诸品已也性宜寒畏热喜燥恶湿得新土则根旺栽向阳则性舒阴晴相半谓之养花天栽接剔治谓之弄花最忌烈风炎日若阴晴燥湿得中栽接种植有法花可开至七百叶面可径尺善种花者须择种之佳者种之若事事合法时时着意则花必盛茂间变异品此则以人力夺天工者也增广雅白𦬸牡丹也本草李时珍曰牡丹以色丹者为上虽结子而根上生苗故谓之牡丹苏恭曰生汉中劒南苗似羊桃夏生白花秋实圆绿冬实赤色凌冬不凋根似芍药长安谓之吴牡丹苏颂曰今丹延青越滁和州山中皆有花有黄紫红白数色此是山牡丹二月于梗上生苗叶三月开花花叶与人家所种者相似但花瓣止五六叶五月结子黑色根黄白色长五七尺近世人多贵重欲其花之诡异皆秋冬移接培以壤土至春盛开其状百变原花有姚黄禁院黄庆云黄甘草黄牛黄玛瑙盘黄气毬御衣黄淡鵞黄太平楼阁魏花石榴红曹县状元红映日红王家大红大红西瓜瓤大红舞青猊七宝冠醉臙脂大叶桃红殿春芳美人红莲蕊红翠红妆陈州红朱砂红锦袍红皱叶桃红桃红西瓜瓤大红翦绒羊血红锦袍红石家红寿春红彩霞红海天霞小叶大红鹤翎红醉仙桃梅红平头西子红麤叶寿安红丹州延州红海云红桃红线桃红凤头献来红祥云红浅娇红娇红楼台轻罗红浅红娇花红绣毬花红平头银红毬醉娇红出茎红桃西子大红绣毬罂粟红寿安红鞓红胜鞓红鹤翎红莲花萼一尺红文公红迎日红彩霞梅红楼子娇红绍兴春金腰楼玉腰楼政和春疉罗胜疉罗瑞露蝉干花大千叶小千叶桃红西番头四面镜庆天香肉西水红毬合欢花观音面粉娥娇醉杨妃赤玉盘回回粉西醉西施西天香百叶仙人玉芙蓉素鸾娇绿边白玉重楼羊脂玉白舞青猊醉玉楼白剪绒玉盘盂莲香白粉西施玉楼春万卷书无瑕玉水晶毬庆天香玉天仙素鸾玉仙妆檀心玉凤玉绣毬青心白伏家白凤尾白金丝白平头白迟来白紫玉醉春容玉板白玉楼子刘师哥玉覆盆碧花玉盌白玉天香一百五海云红西紫即墨子丁香紫茄花紫紫姑仙淡藕丝左花紫舞青猊紫楼子瑞香紫平头紫徐家紫紫罗袍紫重楼紫红芳烟笼紫紫金荷鹿胎紫绣毬干道紫泼墨紫葛巾紫福严紫朝天紫三学士锦团绿包金紫多叶紫紫云芳蓬莱相公青心黄状元红金花状元红金丝大红臙脂楼倒晕檀心九蕊珍珠红添色红双头红鹿胎红潜溪绯一捻红富贵红桃红舞青猊玉兔天香蕚绿华叶底紫腰金紫驼褐裘蜜娇大凡红白者多香紫者香烈而欠清楼子高千叶多者其叶尖岐多而圆厚红者叶深绿紫者叶黑绿惟白花与淡红者畧同此花须殷勤照管酌量浇灌仔细培养花若开盛主人必有大喜忌栽宅内天井中增鄞江周氏洛阳牡丹记胜姚黄靳黄千心黄闵黄女真黄丝头黄御袍黄状元红胜魏都胜瑞云红岳山红间金金系腰九萼红刘师阁洗妆红蹙金毬探春毬二色红蹙金楼子碎金红越山红楼子彤云红紫丝旋心富贵红不晕红寿妆红玉盘妆双头红双头紫紫绣毬安胜紫大宋紫顺圣陈州紫袁家紫玉千叶玉蒸饼承露红玉楼红薛凤翔亳州牡丹史天香一品万花一品娇容三变赤朱衣觉红大黄小黄瓜瓤黄金玉交辉八艶妆万叠雪峰黄绒铺锦银红娇绣衣红软瓣银红碧纱笼新红娇艶宫锦花红绣毬银红绣毬杨纪绣毬妬娇红花红萃盘天机圆锦银红犯飞燕妆飞燕红妆海棠红海棠魂新银红毬碎瓣无瑕玉青心无瑕玉梅州红胜娇容醉玉环妬榴红榴花红花红叠萃秋水妆老银红毬杨妃深醉花红神品花红平头花红舞青猊花红魁万花魁西万花魁绛纱笼杜鹃红大素小素玉玲珑碧玉楼玉簪白鹦鹉白赛羊绒白鹤顶沈家白绿珠坠玉楼界破玉花膏红凤尾花红绉叶桃红太真晚妆平实红银红锦绣烟粉楼褰幕娇红花红翦绒花红缨络念奴娇汉宫春墨葵油红墨翦绒墨绣毬中秋月琉瓶灌朱藕丝平头桃花万卷书乔家西瓜瓤进宫袍娇红楼台倚新妆合欢娇转枝靧面娇观音现非霞醉西胜西施绣芙蓉添色喜容玉楼春雪臙脂界粉金精雪浪玉美人白莲花珊瑚楼蒨膏红大火珠火齐红太真冠倚栏娇大娇红五云楼玉楼观音现乔红洁白睡鹤仙脱紫留朱醉猩猩洒金桃红桃红楼子老僧帽臙脂红大红宝楼台殿春魁胜天香粉绣毬粉重楼腻粉红胜绯桃茄皮紫紫缨络白缨络出嘴白汴城白茄色楼藕色狮子头缕金衣花红独胜五陵春奇色映目闺艶金屋娇艶阳娇娇白无双楚素君白屋公卿连城玉黄白绣毬玉润白赛玉魁冰清白碧天一色瑶台玉露雪素王家大白藕丝霓裳三春魁银红妙品银红艶妆银红絶唱采霞绡珊瑚凤头汇考增宋史五行志雍煕二年八月刑部尚书宋琪家牡丹三华素问清明次五日田鼠化为鴽牡丹华海记隋帝辟地二百里为西苑诏天下进花卉易州进二十箱牡丹有頳红鞓红飞来红袁家红醉颜红云红天外红一拂黄软条黄延安黄先春红颤风娇等名原龙城录洛人宋单父字仲孺善吟诗亦能种艺术凡牡丹变易千种红白鬭色人不能知其术上皇召至骊山植花万本色样各不同赐金千余两内人皆唿为花师亦幻世之絶艺也开元天宝遗事初有木芍药植于沉香亭前其花一日忽开一枝两头朝则深红午则深碧暮则深黄夜则粉白昼夜之间香艶各异帝曰此花木之妖不足讶也明皇与贵妃幸华清宫因宿酒初醒凭妃子肩同看木芍药上亲折一枝与妃子逓嗅其艶曰不惟萱草忘忧此花香艶尤能醒酒上赐杨国忠木芍药数本植于家国忠以百宝装饰栏楯虽帝宫之内不能及也杨妃外传开元中禁中初重木芍药即今牡丹也得数本红紫浅红通白者上因移植于兴庆池东沉香亭前会花方繁开上乘照夜白妃以步辇从诏棃园弟子李龟年手捧檀板押众乐前将欲歌上曰赏名花对妃子焉用旧乐辞为遂命龟年持金花笺宣赐翰林学士李白进清平调辞三章白欣承诏旨犹苦宿酲未解援笔赋云云想衣裳花想容春风拂槛露华浓若非羣玉山头见会向瑶台月下逢一枝红艶露凝香云雨巫山枉断膓借问汉宫谁得似可怜飞燕倚新妆名花倾国两相欢长得君王𢃄笑看解释春风无限恨沉香亭北倚栏干龟年捧词进上命棃园弟子约畧词调抚丝竹遂促龟年以歌妃持颇黎七宝盃酌西凉州葡萄酒笑领歌意甚厚摭异记太和开成中有程修已者以善画得进谒会暮春内殿赏牡丹花上颇好诗因问修已曰今京邑传唱牡丹诗谁为首出修已对曰尝闻公卿间多吟赏中书舍人李正封诗曰国色朝酣酒天香夜染衣上闻之嗟赏移时笑谓贤妃曰汝妆镜台前饮一紫金盏酒则正封之诗可见矣增国史补长安贵游尚牡丹三十余年每春暮车马若狂以不就观为耻人种以求利一本有直数万者杜阳杂编穆宗皇帝殿前种千叶牡丹花始开香气袭人一朶千叶大而且红上每覩芳盛叹曰人间未有自是宫中每夜即有黄白蛱蝶数万飞集于花间辉光照耀达晓方去上令张罗于空中遂得数百于殿内纵𡣕御追捉以为娱乐迟明视之则皆金玉也其状工巧无以为比而内人争用绛缕绊其脚以为首饰夜则光起妆奁中其后开宝厨覩金钱玉屑之内有蠕蠕者有为蝶者宫中方觉焉文宗于内殿前看牡丹翘足凭栏忽吟舒元舆牡丹赋云俯者如愁仰者如语含者如咽吟罢方省元舆辞不觉叹息原酉阳杂俎东都尊贤坊田令宅中门内有紫牡丹成树发花千朶花盛时每月夜有小人五六长尺余游于花上如此七八年人将掩之輙失所在增酉阳杂俎捡隋朝种植法七十卷中初不记说牡丹则知隋朝花药所无也开元末裴士淹为郎官奉使幽冀回至汾州众香寺得白牡丹一窠植于长安私第天宝中为都下奇赏至德中马仆射又得红紫二色者移于城中元和初犹少今与戎葵角多少矣卫公言贞元中牡丹已贵柳浑诗言近来无奈牡丹何数十千钱买一颗今朝始得分明见也共戎葵较几多成式又尝见卫公园中有冯绍正鸡图当时已画牡丹矣韩愈侍郎有疎从子姪自江淮来年甚少韩为街西假僧院令读书经旬寺主纲诉其狂率韩遽令归且责曰市肆贱类营衣食尚有一长处汝所为如此竟作何物姪拜谢徐曰某有一艺恨叔不知因指堦前牡丹曰叔要此花青紫黄赤惟命也韩大奇之遂给所须试之乃竖箔曲尺遮牡丹丛不令人窥掘窠四面深及其根宽容人座唯赍紫鑛轻粉朱红旦暮治其根凡七日乃填坑白其叔曰恨校迟一月时冬初也牡丹本紫及花发色白红历绿每朶有一联诗字色分明乃是韩出关时诗一韵曰云横秦岭家何在雪拥蓝关马不前十四字韩大惊异姪且辞归江淮竟不愿仕兴唐寺有牡丹一窠元和中着花一千二百朶其色有正晕倒晕浅红浅紫深紫黄白檀等独无深红又有花叶中无抹心者重台花者其花面径七八寸兴善寺素师院牡丹色絶佳元和末一枝花合欢云溪友议白乐天初为杭州刺史令访牡丹花独开元寺僧惠澄近于京师得之始植于庭阑围甚密他处未之有也时春景方深惠澄设油幕覆牡丹自此东越分而种之矣会徐凝自富春来不知而先题诗云此花南地知难种惭愧僧闲用意栽海燕解怜频睥睨胡蜂未识更徘徊虚生芍药徒劳妬羞杀玫瑰不敢开惟有数苞红幞在含芳只待舍人来白寻到寺看花命酒同醉而归原剧谭录朔方节度使李进贤豪侈奉身雅好賔客有中朝宿德常话在名塲日失意边游进贤接纳甚至其后京华相遇时亦造其门属牡丹盛开因以赏花为名及期而往厅事备陈饮馔宴席之间已非寻常举杯数巡复引众賔入内室宇华丽楹柱皆设锦绣列筵甚广器用皆是黄金堦前有花数丛覆以锦幄妓妾俱服纨绮执丝簧善歌舞者至多客之左右皆有女仆双鬟者二人所须无不毕至承接之意常日指使者不如芳酒绮肴穷极水陆至于仆乘供给靡不丰盛自午迄于明晨不覩杯盘狼籍京国花卉之辰尤以牡丹为上至于佛宇道观游览者罕不经历慈恩浴堂院有花两丛每开及五六百朶繁艶芬馥近少伦比有僧思振常话会昌中朝士数人寻芳徧诣僧室时东廊院有白花可爱相与倾酒而坐因云牡丹之盛盖亦奇矣然世之所玩者但浅红深紫而已竟未识红之深者院主老僧微笑曰安得无之但诸贤未见尔于是从而诘之经宿不去云上人向来之言当是曾有所覩必希相引寓目春游之愿足矣僧但云曾于他处一逢盖非辇毂所见及旦求之不已僧方露言曰众君子好尚如此贫道又安得藏之今欲同看此花但未知不泄于人否朝士作礼而誓云终身不复言僧乃自开一房其间施设幡像有板壁遮以旧幕幕下启门而入至一院有小堂两间颇甚华洁轩庑栏楹皆是柏材有殷红牡丹一窠婆娑几及千朶初旭才照露华半晞浓姿半开炫燿心目朝士惊赏留恋及暮而去信宿有权要子弟与亲友数人同来入寺至有花僧院从容良久引僧至曲江闲步将出门令小仆寄安茶笈裹以黄帕于曲江岸借草而坐忽有弟子奔走而来云有数十人入院掘花禁之不止僧俛首无言唯自吁叹坐中皆相盼而笑既而𨚫归至寺门见以大畚盛花舁而去取花者谓僧曰窃知贵院旧有名花宅中咸欲一看不敢预告恐难于见舍适所寄笼子中有金三十两蜀茶二斤以为酬赠清异录南汉地狭力贫不自揣度有欺四方傲中国之志每见北人盛夸岭海之强世宗遣使入岭馆接者遗茉莉文其名曰小南强及鋹面缚到阙见洛阳牡丹大骇有缙绅谓曰此名大北胜诸葛颖精于数晋王广引为参军甚见亲重一日共坐王曰吾卧内牡丹盛开试为一筭颖布策度一二子曰开七十九朶王入掩户去左右数之政合其数有二蕊将开故倚栏看传记伺之不数十行二蕊大发乃出谓颖曰君算得无左乎颖再挑一二子曰过矣乃八十一朶也王告以实尽欢而退韩宏罢宣武节度归长安私第有牡丹杂花命劚去之曰吾岂效儿女辈耶当时为牡丹包羞洛阳大内临芳殿廼庄宗所建殿前有牡丹千余本如百药仙人月宫花小黄娇雪夫人粉奴香蓬莱相公卵心黄御衣红紫龙杯三云紫等增僧仲殊越中牡丹花品序越之好尚惟牡丹其絶丽者三十二种始乎郡斋豪家名族梵宇道宫池台水榭植之无间来赏花者不问亲疎谓之看花局泽国此月多有轻云微雨谓之养花天南部新书长安三月五日看牡丹奔走车马慈恩寺元果院白牡丹迟半月开故裴兵部璘题诗于佛殿壁上曰长安豪贵惜春残争赏先开紫牡丹别有玉杯承露冷无人肯向月中看太和中敬宗自夹城出芙蓉园因幸此寺见所题诗吟玩久之因令宫𡣕讽念及暮此诗满六宫矣洞微志中军都虞侯金治所居堂东植牡丹一本着花三百朶其色如血谓之金含稜每瓶子顶上有碎金丝如自然蛱蝶之状一城以为殊异原异人录唐高宗宴羣臣赏双头牡丹赋诗上官昭容云势如联璧友心似臭兰人张茂卿好事园有一楼四围列植奇花接牡丹于椿树之杪花盛开时延賔客推楼玩赏事物纪原武后诏游后苑百花俱开牡丹独迟遂贬于洛阳故洛阳牡丹冠天下是不特芳姿艶质足压羣葩而劲骨刚心尤高出万卉安得以富贵一语概之复斋漫录孟蜀时礼部尚书李昊每将牡丹花数枝分遗朋友以兴平酥同赠曰俟花凋谢即以酥煎食之无弃浓艶其风流贵重如此增王文正遗事上于后苑曲宴步于槛中自翦牡丹两朶召公亲戴有中贵人白公言此花昨日上选赐相公已于别丛择下花请相公躬进公乃取花因酌一巵同献上大喜引满以杯示公从臣皆荣焉盛事美谈晁文元公迥在翰林以文章德行为仁宗所优异曲宴宜春殿出牡丹百余盘千叶者才十余朶所赐止亲王宰臣真宗顾文元及钱文禧各赐一朶墨庄漫录两京牡丹闻于天下花盛时太守作万花会宴集之所以花为屏帐至梁栋柱栱悉以竹筒贮水簮花钉挂举目皆花也洛中花工宣和中以药壅培白牡丹如玉千叶一百五玉楼春等根下次年花作浅碧色号欧家碧岁贡禁府价在姚黄上原闻见录钱惟演为留守始置驿贡洛花识者鄙之李泰伯携酒赏牡丹乘醉取笔蘸酒图之明晨嗅枝上花皆作酒气富郑公留守西京府园牡丹盛开召文潞公司马端明邵康节先生诸人共赏客曰此花有数乎请先生筮之即毕曰凡若干朶使人数之如先生言及问此花几时开尽先生再揲筮良久曰此花尽来日午时坐客皆不答郑公因曰来日食后可会于此以验先生之言次日食毕花尚无恙洎烹茶之际忽羣马逸出与客马相踶啮奔花丛中既定花尽毁折于是洛中愈重先生增东坡集看牡丹法当在午前过午则离披矣成都记彭城牡丹在蜀为第一故有小洛阳之称天彭谓之花州牛心山下谓之花村原童蒙训王简卿尝赴张无功镃牡丹会云众賔既集一堂寂无所有俄问左右云香发未答曰已发命卷帘则异香自内出郁然满坐羣妓以酒肴丝竹次第而至别有名姬十辈皆衣白凡首饰衣领皆牡丹首戴照殿红一妓执板奏歌侑觞歌罢乐作乃退复垂帘谈论自如良久香起卷帘如前别十姬易服与花而出大抵簮白花则衣紫紫花则衣鵞黄黄花则衣红如是十杯衣与花凡十易所讴者皆前辈牡丹名词酒竟歌乐无虑数百十人列行送客烛光香雾歌吹杂作客皆恍然如仙游康节访赵郎中与章子厚同会子厚议论纵横因及洛中牡丹之盛赵曰邵先生洛人也知花甚详康节因言洛人以见根拨而知花之高下者上也见枝叶而知高下者次也见蓓蕾而知高下者下也如公所说乃知花之下也章默然增广客谈吴逸谿名性諠檇李人家贫力学明春秋尝中江浙延祐丁巳乡举先是所居城庐手植牡丹一本多年未花是岁前腊月忽作一花颜色鲜美无异暮春时士大夫相率来观者其门如市初亦未卜其休咎来秋八月吴公领乡荐邦人荣之以为此花之征贵耳集慈宁殿赏牡丹时椒房受册三殿极欢上洞达音律自制曲赐名舞杨花停觞命小臣赋词俾贵人歌以侑玉巵为寿左右皆唿万岁干淳起居注淳熙六年三月车驾过宫恭请太上太后幸聚景园遂至锦壁赏大花三面漫坡牡丹约千余丛各有牙牌金字上张碧油绢幕又别翦好色样一千朶安顿花架并是水晶玻瓈天青汝窑金瓶就中间沉香卓儿一只安顿白玉碾花商尊约高二尺径二尺三寸独插照殿红十五枝进酒三杯应随驾宫人内官并赐两面翠叶滴金牡丹一枝翠叶牡丹沉香柄金丝御书扇各一把辍耕录陈随应宋南渡行宫记云后苑植牡丹扁曰伊洛传芳原涌幢小品青城山有牡丹树高十丈花甲一週始一作花永乐中适当花开蜀献王遣使视之取花以回陆成之宅牡丹一株百余年矣朶朶茂盛颜色鲜明有李氏者欲得之既移其花朶朶皆面墙强之向人不能也未几凋残零落无复前观增吴宽诗注家有牡丹一株花后有二瓣稍张人名凤尾花木考宋高宗绍兴三十一年饶州鄱阳县民家篱竹间生重萼牡丹正统四年闰二月十六日天香圃牡丹一品变成绿色凡开三朶宪宗画其形色咏之以诗崑崙山元阳观后有牡丹花根株连抱问植者谁曰王仙所遗也原花史钖山安氏圃牡丹最盛天顺中老仆徐奎闻圃中叹声呝呝谛听之声出牡丹中云我等蒙主翁灌溉有年未获善已来日厄又至奈何羣花咸若哽咽奎叱之乃止翼日主翁邀客携酒诣圃奎以告客皆异之一恶少独嗔其妄竟阅姣且大者折以去增花史陈郡谢翺举进士能七字诗寓居长安昇道里庭中多植牡丹一日有美人年十六七色絶代乘金车来谓翺曰闻此地有名花故来与君一醉耳即设馔同翺食复请翺赋诗曰阳台后会已无期碧树烟深玉漏迟半夜香风满庭月花前竟发楚王悲美人亦和云相思无路莫相思风里花开只片时惆怅金闺𨚫归处晓莺啼断绿杨枝遂挥泪别去不复见帝京景物畧右安门外草桥其北土近泉居人以种花为业冬则温火暄之十月中旬牡丹已进御矣都城牡丹时无不往观惠安园者园在嘉兴观西二里堂前牡丹数百亩燕都游览志太傅惠安伯张公园牡丹花时主人制小竹𠅭以供游客行花塍中武清侯别业额曰清华园广十里园中牡丹多异种以绿蝴蝶为第一开时足称花海五杂俎朝廷进御常有不时之花然皆藏土窖中四周以火逼之故隆冬时即有牡丹花计其工力一本至数十金原如臯志宋淳煕三年春如臯县孝里庄园牡丹一本无种自生明年花盛开乃紫牡丹也杭州推官某见花甚爱欲移分一株掘土尺许见一石如劒长二尺题曰此花琼岛飞来种只许人间老眼看遂不敢移以是乡老诞日值花开时必往宴为寿李嵩三月八日生自八十看花至一百九岁集藻序原宋欧阳修洛阳牡丹花品序牡丹出丹州延州东出青州南亦出越州而出洛阳者今为天下第一𨿅阳所谓丹州花延州红青州红皆彼土之尤杰者然来洛阳才得备众花之一种列第不出三以下不能独立与洛花敌而越花以远罕识不见齿然虽越人亦不敢自誉以与洛阳争高下是洛阳者果天下之第一也洛阳亦有黄芍药绯桃瑞莲千叶李红郁李之类皆不减他出者而洛阳人不甚惜谓之果子花曰某花某花至牡丹则不名直曰花其意谓天下真花独牡丹其名之着不假曰牡丹而可知也其爱重之如此说者多言洛阳居三河间古善地昔周公以尺寸考日出没则知寒暑风雨乖与顺于此取正此盖天地之中草木之华得中和之气者多故独与他方异余甚以为不然夫洛阳于周所有之土四方入贡道里均乃九州之中在天地崑崙磅礴之间未必中也又况天地之和气宜徧被四方上下不宜限其中以自私夫中与和者有常之气其推于物也亦宜为有常之形物之常者不甚美亦不甚恶及元气之病也美恶隔并而不相和故物有极美与极恶者皆得于气之偏也花之钟其美与夫瘿木拥肿之钟其恶丑好虽异而得分气之偏病则均洛阳城围数十里而诸县之花莫及城中者出其境则不可植焉岂又偏气之美者独聚此数十里之地乎此又天地之大不可考也已凡物不常有而为害乎人者曰灾不常有而徒可怪骇不为害者曰妖语曰天反时为灾地反物为妖此亦草木之妖而万物之一怪也然比夫瘿木拥肿者窃独钟其美而见幸于人焉余在洛阳四见春天圣九年三月始至洛其至也晚见其晚者明年会与友人梅圣俞游嵩山少室缑氏岭石唐山紫云洞既还不及见又明年有悼亡之戚不暇见又明年以留守推官岁满解去只见其早者是未尝见其极盛时然目之所瞩已不胜其丽焉余居府中时尝谒钱思公于双桂楼下见一小屏立座后细书字满其上思公指之曰欲作花品此是牡丹名凡九十余种余时不暇读之然余所经见而今人多称者才三十许种不知思公何从而得之多也计其余虽有名而不着未必佳也故今所录但取其特着者而次第之增苏轼牡丹记序熙宁五年三月二十三日余从太守沈公观花于吉祥寺僧守璘之圃圃中花千本其品以百数酒酣乐作州人大集金槃綵篮以献于坐者五十有三人饮酒乐甚素不饮者皆醉自舆台皂隶皆插花以从观者数万人明日公出所集牡丹记十卷以示客凡牡丹之见于传记与栽植培养剥治之方古今咏歌诗赋下至怪奇小说皆在余既观花之极盛与州人共游之乐又得观此书之精究博备以为三者皆可纪而公又求余文以冠于篇盖此花见重于世三百余年穷妖极丽以擅天下之观美而近岁尤复变态百出务为新奇以追逐时好者不可胜纪此草木之智巧便侫者也今公自耆老重德而余又愚蠢迂濶举世莫与为比则其于此书无乃皆非其人乎然鹿门子尝怪宋广平之为人意其铁心石膓而为梅花赋则清便艶发得南朝徐庾体今以余观之凡託于椎陋以眩世者又岂足信哉余虽非其人强为公纪之公家书二万卷博览彊记遇事成书非独牡丹也陆游天彭牡丹花品序牡丹在中州洛阳为第一在蜀天彭为第一天彭之花皆不详其所自出土人云曩时永宁院有僧种花最盛俗谓之牡丹院春时赏花者多集于此其后花稍衰人亦不复至崇宁中州民宋氏张氏蔡氏宣和中石子滩杨氏皆尝买洛中新花以归自是洛花散于人间花户始盛皆以接花为业大家好事者皆竭其力以养花而天彭之花遂冠两川今惟三井李氏刘村毋氏城中苏氏城西李氏花特盛又有余力治亭馆以故最得名至花户连畛相望莫得而姓氏也天彭三邑皆有花惟城西沙桥上下花尤超絶由沙桥至堋口崇宁之间亦多佳品自城东抵蒙阳则絶少矣大抵花品近百种然着者不过四十而红花最多紫花黄花白花各不过数品碧花一二而已今自状元红至欧碧以类次第之所未详者姑列其名于后以待好事者传原明李佩姚黄传高阳国王讳黄字时重姓姚氏舜八十一代孙先世居诸冯之姚墟舜子商均出娥皇数传至中央而王于汉至晋子姓蕃衍富者贵者馨名上苑名园五传而黄生思本娥皇易皇为黄重出也黄为天下正色祖中央也黄美丰姿肌体腻润拔类絶伦游西京术者相之谓其有一万八千年富贵杨勉见而奇之曰此皇王之胄奇种也开元初荐为先春馆上賔上以黄先朝富贵勋旧不敢易之命同游沉香亭时晓日倚栏东风拂翠上与黄酣乐见其冶容浥露檀口唿风爱幸特至命李白赋诗美之所谓解释东风无限恨沉香亭北倚阑干盖实录云又召金台御史紫霞仙官洪状元佐饮于亭击羯鼓为乐黄每饮正色不迷得元吉风其醉而酣变幻万状向时如迎背时如诀忻时如语含时如咽时俯而愁如时仰而悦如时侧而跌如而曲之时则折如也凡作止动中规矩识者云岂独风流冠西洛只疑富贵是东皇金台御史连章上荐以为富贵为众所宗宜膺爵土遂受封为高阳郡公娶魏国公女紫英相传魏本丹朱后名紫者从朱也当时有姚黄魏紫奕叶重华之谶黄出入禁苑紫车翠葆高牙大纛并拟王者安禄山嫉之谓其为㛰同姓上章极论杨勉为表申解其畧曰舜尧同祖姚祁异姓此尧所以以二女观舜也况数百代以降圣人易姓遗教彰人耳目于婚奚尤上从勉言置不问寻命黄就封之郡久之众推戴日深尊为高阳国王传国甚远记增宋欧阳修风俗记洛阳之俗大抵好花春时城中无贵贱皆插花虽负担者亦然花开时士庶竞为游遨往往于古寺废宅有池台处为市井张幄帟笙歌之声相闻最盛于月陂堤张家园棠棣坊长寿寺东街与郭令宅至花落乃罢洛阳至东京六驿旧不进花自今徐州李相迪为留守时始进御岁遣牙校一员乘驿马一日一夕至京师所进不过姚黄魏花三数朶以菜叶实竹笼子借覆之使马上不动摇以蜡封花蒂乃数日不落大抵洛人家家有花而少大树者盖其不接则不佳春初时洛人于寿安山中斵小栽子卖城中谓之山箆子人家治地为畦塍种之至秋乃接接花工尤着者一人谓之门园子豪家无不邀之姚黄一接头直钱五千秋时立券买之至春见花乃归其直洛人甚惜此花不欲传有权贵求其接头者或以汤中蘸杀与之魏花初出时接头亦直钱五千今尚直一千接时须用社后重阳前过此不堪矣花之木去地五七寸许截之乃接以泥封裹用软土壅之以篛叶作庵子罩之不令见风日惟南向留一小户以达气至春乃去其覆此接花之法也种花必择善地尽去旧土以细土用白歛末一斤和之盖牡丹根甜多引虫食白歛能杀虫此种花之法也浇花亦自有时或日未出或日西时九月旬日一浇十月十一月三日二日一浇正月隔日一浇二月一日一浇此浇花之法也一本发数朶者择其小者去之只留一二朶谓之打剥惧分其脉也花才落便翦其枝勿令结子惧其易老也春初既去篛庵便以棘数枝置花丛上棘气暖可以辟霜不损花芽他大树亦然此养花之法也花开渐小于旧者盖有蠹虫损之必寻其穴以硫黄簮之其㫄又有小穴如鍼孔乃虫所藏处花工谓之气窓以大鍼点琉黄末鍼之虫乃死花复盛此医花之法也乌贼鱼骨用以鍼花树入其肤花輙死此花之忌也周氏洛阳花木记余少时闻洛阳花卉之盛甲于天下尝恨未能尽观其繁盛妍丽窃有憾焉熙宁中长兄倅绛因自东都谒告往省亲三月过洛始得游精蓝名圃赏及牡丹然后信向之所闻为不虚矣会迫于官期不得从容游览元丰四年余莅官于洛吏事之暇因得博求谱录得唐李卫公平泉花木记范尚书欧阳参政二谱按名寻讨十得见其七八焉然范公所述五十二品可考者才三十八欧之所录者二篇而已其叙钱思公双桂楼下小屏中所录九十余种但㮣言其畧耳至于花之名品则莫得而见焉因以余耳目之所闻见及近世所出新花参校三贤所录者凡百余品其亦殚于此乎李廌洛阳名园记洛阳花甚多种而独名牡丹曰花凡园皆植牡丹而独名此曰花园子盖无他池亭独有牡丹数十万本凡城中赖花以生者毕家于此至花时张幙幄列市肆管絃其中城中士女絶烟火游之过花时则复为丘墟破垣遗灶相望矣今牡丹岁益滋而姚黄魏紫一枝千钱姚黄无卖者原胡元质牡丹记大中祥符辛亥春府尹任公中正宴客大慈精舍州民王氏献一合欢牡丹公即命图之士庶创观阗咽终日蜀自李唐后未有此花凡图画者惟名洛阳伪蜀王氏号其苑曰宣华权相勋臣竞起第宅穷极奢丽皆无牡丹惟徐延琼闻秦州董成村僧院有牡丹一株遂厚以金帛历三千里取至蜀植于新宅至孟氏于宣华苑广加栽植名之曰牡丹苑广政五年牡丹双开者十黄者白者三红白相间者四后主宴苑中赏之花至盛矣有深红浅红深紫浅紫淡黄鏂黄洁白正晕倒晕金含稜银含稜傍枝副搏合欢重台至五十叶蜀平花散落民间小东门外有张百花李百花之号皆培子分根种以求利每一本或获数万钱宋景文公初帅蜀彭州守朱君绰始取彭州园花凡十品以献公在蜀四年每花时按其名往取彭州送花遂成故事公于十种花尤爱重锦被堆尝为之赋盖他园所无也牡丹之性不利燥湿彭州丘壤既得燥湿之中又土人种莳偏得法花开有至七百叶面可径尺以上今品类几五十种有一种色淡红枝头絶大者舍人程公厚倅是州目之为祥云其花结子可种余花多取单叶花本以千叶花接之千叶花来自洛京土人谓之京花单叶时号川花朱彭州牡丹诗有蹄金点鬓密璋玉缕跗红香惜持来远春应摘后空之句今西楼花数栏不甚多而彭州所供率下品钱公成大时以钱买之始得名花提刑程公沂预会叹曰自离洛阳今始见花尔程公故洛阳人也增张邦基陈州牡丹记洛阳牡丹之品见于花谱然未若陈州之盛且多也园户植花如种黍粟动以顷计政和壬辰春予侍亲在郡时园户牛氏家忽开一枝色如鵞雏而淡其面一尺三四寸高尺许柔葩重叠约千百叶其本姚黄也而于葩英之端有金粉一晕缕之其心紫蕊亦金粉缕之牛氏乃以缕金黄名之以籧篨作棚屋围幛复张青帟护之于门首遣人约止游人人输千钱乃得入观十日间其家数百千余亦获见之郡守闻之欲翦以进于内府众园户皆不可曰此花之变易者不可为常他时复来索此品何以应之又欲移其根亦以此为辞乃已明年花开果如旧品矣原陆游天彭风俗记天彭号小西京以其俗好花有京洛之遗风大家至千本花时自太守而下徃徃即花盛处张饮帟幕车马歌吹相属最盛于清明寒食时在寒食前者谓之火前花其开稍大火后花则易落最喜阴晴相半时谓之养花天栽接剔治各有其法谓之弄花其俗有弄花一年看花十日之语故大家例惜花可就观不敢轻翦盖翦花则次年花絶少惟花户则多植花以谋利双头红初出时一本花取直至三十千祥云初出亦直七八千今尚两千州家岁常以花饷诸台及㫄郡蜡蒂筠篮旁午于道余客成都六年岁常得饷然不能絶佳淳熙己酉岁成都帅以善价私售于花户得数百苞驰驿取之至成都露犹未晞其大径尺夜宴西楼下烛焰与花相映发影摇酒中繁丽动人嗟乎天彭之花要不可望洛中而其盛已如此使异时复两京王公将相筑园亭以相夸尚余幸得与观焉其动心盪目又宜何如也增明袁宏道张园看牡丹记四月初四日李长卿邀余及顾升伯汤嘉賔郑太初出平则门看牡丹主人为惠安伯张公元善皓发頳颜伺客甚谨时牡丹繁盛约开五千余平头紫大如盘者甚伙西瓜瓤舞青猊之类徧畦有之一种为芙蓉三变尤佳晓起白如珂雪已后作嫩黄色午间红晕一点如腮霞花之极妖异者主人自言经营四十余年精神筋力强半疲于此花每见人间花实即採而归种之二年芽始茁十五年始花久则变而为异种有单瓣而楼子者有始常而终冶丽者已老不复花则芟其枝时残红在海棠犹三千余本中设绯幕丝肉逓作自篱落以至门屏无非牡丹可谓极花之观最后一空亭甚敞亭周遭皆芍药密如韭畦墻外有隙地十余亩种亦如之约以开时复来廿六日偕升伯长卿及友人李本石龙君超丘长孺陶孝若胡仲修十弟寓庸时小修亦自密云至遂同往观红者已开残惟空亭周遭数十亩如积雪约十余万本是日来者多高户遂大醉而归杂着增明夏之臣评亳州牡丹吾亳牡丹年来浸盛娇容三变犹在季孟之间等此而上有天香一品妬榴红胜娇容宫袍红琉璃贯珠新红种类不一惟杂红最后出颇称难得又有大黄一种轻腻可爱不减三变初开拳曲结锈不甚舒展须大开时方到极妙处为一病耳至如佛头青为白花第一此时极多无难致大抵红色以花子红银红桃红为上如紫色或如木红则卑卑不足数矣吾亳土脉颇宜花毋论园丁地主但好事者皆能以子种或就根分移其捷径者惟取方寸之芽于下品牡丹全根上如法接之当年盛者长一尺余即着花一二朶二三年转盛如上三变之类皆以此法接之其种类异者其种子之忽变者也其种类繁者其栽接之捷径者也此其所以盛也他处好事者目击千叶大红即以为至宝不遑深辨而上色上品即吾亳好事之家惟有力者能得之予向于牡丹亦止浮慕近且精其伎俩园丁好事之家穷搜而厚遗之故所得名品颇多草堂数武之地种莳殆徧率以两色併作一丛红白异状错综其间又以平头紫庆天香先春红三色插入花丛间杂而成文章他时盛开烂然若锦点缀春光亦一奇也御定佩文斋广群芳谱卷三十二广羣芳谱牡丹御定佩文斋广羣芳谱卷三十三花谱牡丹二集藻赋增唐李德裕牡丹赋余观前贤之赋草木者多矣靡不言託植之幽深採斸之莫致风景之妍丽追赏之欢愉至于体物良有未尽惟牡丹未有赋者聊以状之曰青阳既暮鹖鴠已鸣念兰若之方歇叹桃李之阴成惟翠华之艶爚倾百卉之光英抽翠柯以布素粲红芳而发荣其始也碧海霄澄骊珠跃出深波晓霁丹梓吐实焕神龙之衔烛皎若木之并日其盛也若紫芝连叶鸳雏比翼夺珠树之鲜辉掩非烟之奇色倐忽摛锦纷葩似织其落也明艶未褫红衣如脱朱草柯折珊瑚枝碎霞既皪而转妍红欲消而犹綷尔乃独含芳意幽怨残春将独立而倾国虽不言兮似人观其露彩犹泫日华初照晔其晨葩情若微笑色虽美而自𧰟类河汾之窈窕逮乎的皪含景离披向风铅华春而思荡兰泽晚而光融情放纵以自得凝若焕之冶容既而华𧰟恍惚繁华遽毕惊宝雉之乍回想江妃而复出望献珰之玉俄以蔽光感怀珮之川怅然如失客顾余曰勿谓淑美难久徂芳不留彼妍华之阅世非人寿之可俦君不见龙骧闬宏池台御沟堂挹山林峯连翠楼有百岁之芳丛无昔日之通侯岂暇当飞藿之时始嗟零落且欲同树萱之意聊自忘忧原舒元舆牡丹赋并序古人言花者牡丹未尝与焉葢遁乎深山自幽而芳不为贵重所知花则何遇焉天后之乡西河也精舍下有牡丹其花特异天后叹上苑之有缺因命移植焉由此京国牡丹日月𡫏盛今则自禁闼洎官署外延士庶之家弥漫如四渎之流不知其止息之地每暮春之月遨游之士如狂焉亦上国繁华之一事也近代文士为歌诗以咏其形容未有能赋之者余独赋之以极其美曰圆玄瑞精有星而景有云而卿其光下垂遇物流形草木得之发为红英英之甚红钟乎牡丹拔类迈伦国香欺兰我研物情次第而观暮春气极绿苞如珠清露宵偃韶光晓驱动盪支节如解凝结百脉融畅气不可遏兀然盛怒如将愤洩淑日披开照耀酷烈美肤腻体万状皆絶赤者如日白者如月淡者如赭殷者如血向者如迎背者如诀忻者如语含者如咽俯者如愁仰者如悦袅者如舞侧者如跌亚者如醉曲者如折密者如织踈者如缺鲜者如濯惨者如别初胧胧而下上次鳞鳞而重叠锦衾相覆绣帐连接晴笼昼薰宿露宵裛或的的腾秀或亭亭露奇或飐然如招或俨然如思或带风如吟或泫露如悲或垂然如缒或烂然如披或迎日拥砌或照影临池或山鸡已驯或威凤将飞其态万万胡可立辨不窥天府孰得而见乍疑孙武来此教战其战谓何摇摇纤柯玉栏满风流霞成波历堦重台万朶千窠西子南威洛神湘娥或倚或扶朱颜色酡各衒红缸争颦翠蛾灼灼夭夭逶逶迤迤汉宫三千艶列星河我见其少孰云其多弄彩呈妍压景骈肩席发银烛炉升绛烟洞府真人会于羣仙晶莹徃来金缸列钱凝睇相看曾不晤言未及行雨先惊旱莲公室侯家列之如麻咳唾万金买此繁华遑恤终日以言相夸列幄庭中步障开霞曲庑重梁松篁交加如贮深闺似隔绛纱髣髴息妫依稀馆娃我来观之如乘仙槎脉脉不语迟迟日斜九衢游人骏马香车有酒如渑万坐笙歌一醉是竞莫知其他我按花品此花第一脱落羣类独占春日其大盈尺其香满室叶如翠羽拥抱栉比蕊如金屑妆饰淑质玫瑰羞死芍药自失夭桃敛迹秾李慙出踯躅宵溃木兰潜逸朱槿灰心紫薇屈膝皆让其先敢怀愤嫉焕乎美乎后土之产物也使其花如此而伟乎何前代寂寞而不闻今则昌然而大来岂草木之命亦有时而塞亦有时而开吾欲问汝曷为而生哉汝且不言徒留玩以徘徊增宋蔡襄季秋牡丹赋并序爽秋涉杪扶栏间有牡丹旧枿辄吐芳桋亭亭上擢发红葩一大可径咫扶栏当彩翠亭之右亭屹县圃之西北隅圃直县堂之背县介大江之南葢汉元朔中江都易王上封其子敢为丹阳侯邑于芜湖此其地欤今为太平州筦时河间凌公尹之行再期矣政休赋集又所濒江英游雅故受署赍代被召将命者憧憧然率道其疆故觞咏之娱相因无缺及此珍卉馨茂公有异时之贵趣张具高会于其侧所谓彩翠亭者酒三行济阳蔡某釂举而言曰公走文章声二纪于兹颠葆几华位不过禁省二丞官不过万户长吏而善御外物居颇休闲独以浩博记书称道圣明为事今是花也韬英和绪揭丽萧辰时虽后而且大盛意者公其日寖亨会才虑将有所售乎昔骚人取香草美人以媲忠洁之士牡丹者亦其类欤请为公赋之其词曰朔羽南翔建杓西宅霜天一清露草皆白悲哉转凉叶于亭臯兮怅秾华之閴寂均百草之不能秋兮何此花天姿之的的使人观之若披大暑兮临清湘剥层霾兮仰白日厥初藁壤潜春扶栏向夕芳枝举以融怡绛蕊局兮羃䍥宝雾宵笼鲜风晓坼丽或中人香可专国刻红炬以烘燄缀彤霞而荐色鬰茀谁语丰葺自持非倚瑟之神女抑善赋之文姬俯清都而时下簸晴阳以孤嬉霄灏瀚兮排金扉气砊砀兮张宝帷霓晔煜兮揭朱旗云曈昽兮披纁衣𩏶绿跗兮矉修眉姹鲜萼兮伸微辞沛怡愉兮新相知𦕈悽恻兮送将归桃有援兮溪之曲莲为媒兮泽之湄羗此物之善远亶夫君之后时君不闻佳丽皇州喧繁戚里清籞迢迢名园亹亹绮栊晓兮金镊声绣墻明兮雨苔紫严霰才归光风半起于是万蒂骈红交柯结翠密颜纡余斜袂轻绮文鸳羣飞鹤锦横被縓葢攀联缇裳积委则有姝姝玉人翩翩卿子宝鞯过兮飞电珠幰来兮流水拥翫佳辰笑语成市彼琼蕤美英缥叶新蘤羞不得借其余光矧标扬乎意气今何为兮江之干地之卑兮岁将阑荆芜比兮霜月寒望下苑兮思上兰嘉本擢兮灵根盘泊淮波兮鲜楚山是知元冶一陶昌生万育无左右先容者沦乎朽株当匠伯不顾者被之散木譬此花之赋命兮亦节暮而葩独然贵贱反衍祸福倚伏其暮也何遽不为贵其独也庸知不为福噫化工物情吾以此卜原明徐渭牡丹赋何名花之盛美称洛阳为无双东青州而南越曾不足以颉颃兹上代之无闻始絶盛乎皇唐尔其月陂堤上长寿街东张家园里汾阳宅中当春光之既和蔼亭榭之载营天宇旷霁兮丝游景物招人而事起彼公子兮王孙蹙游龙于流水遶兹葩而密坐借芳草而芊芊感盛年之若斯伤代谢之能几尔则粉承日华朱含雾雨羣蒂如翔交柯如拒凌晨併妆对客不语卫尉出婢子于罗帏鄂君拥翠被于江渚当其百蕊千芽照耀朱霞绿叶纷纭望之转赊若儒生之授学列女乐于绛纱迨夫背户迎窓上下甍檐二三作队矫矫愈鲜飞燕进女弟于远条夫人挟三国而朝天锦瓣重卷檀心飞屑柔须夜殷怒苞晓决宛妇姑之反唇似相稽而无说则有若盛时合沓诸娣从韩姞以同归飒颜凋衰汉主放宫人而憎别风荐小爽雨委微温楚姝舞歇于章台陈后泣罢于长门亦有细加巨上慎妃横逼座之势紫侍黄侧班姬抗同辇之尊或劲而昂婕妤当逸熊于上殿或翘而望处子窥宋玉于东垠既离以披亦竞而骈近不极态远不尽妍夫彷彿乎佳丽意所想而随存奚拔引之数姝可罄比而殚论五言古诗增唐白居易和钱学士白牡丹城中看花客旦暮去营营素华人不顾亦占牡丹名开在深寺中车马无来声惟有钱学士尽日绕丛行怜此皓然质无人自芳馨众嫌我独赏移植在中庭留景夜不暝迎晨曙先明对之心亦静虚白相向生唐昌玉蕊花攀玩众所争折来比颜色一种如瑶琼彼因稀见贵此以多为轻始知无正色爱𢙣随人情岂惟花独尔理与人事并君看入时者紫𧰟与红英秋题牡丹丛晚丛白露夕衰叶凉风朝红𧰟久已歇碧芳今亦销幽人坐相对心事共萧条原白居易西明寺牡丹花时忆元九前年题名处今日看花来一作芸香吏三见牡丹开岂独花堪惜方知老暗催何况寻花伴东都去未回讵知红芳侧春尽思悠哉买花帝城春欲暮喧喧车马度共道牡丹时相随买花去贵贱无常价酬值看花数灼灼百朶红戋戋五束素上张幄幕庇㫄织芭篱护水洒复泥封移来色如故家家习为俗人人迷不悟有一田舍翁偶来买花处低头独长叹此叹无人喻一丛深色花十户中人赋增元稹和白乐天秋题牡丹丛敝宅艶山卉别来长叹息吟君晚丛咏似见催隤色欲识别后容勤过晚丛侧永寿寺看牡丹晓入白莲宫琉璃花界净开敷多喻草凌乱被幽径压砌锦地铺当霞日轮映蝶舞香暂飘蜂牵蕊难正笼处彩云合露湛红珠莹结叶影自交摇风光不定繁华有时节安得保全盛色见尽浮荣希君了真性李端鲜于少府宅木芍药谢家能植药万簇相萦倚烂熳绿苔前婵娟青草里垂阑复照户暎竹仍临水骤雨发芳香回风舒锦绮孤光杂新故众色更重累散碧出踈荂分黄成细蕊游蜂高更下惊蝶坐还起玉貌对应慙霞标方不似春阴怜弱蔓夏日同短晷回落报衰荣交关鬭红紫花信可未阑诗情讵能止上客屡移仗幽僧劳凭几初命虽薄劣幸得陪君子致谢贤主人何庸树桃李原宋苏轼雨中看牡丹雾雨不成点暎空疑有无时于花上见的皪走明珠秀色洗红粉暗香生雪肤黄昏更萧索头重欲相扶明日雨当止晨光在松枝清香入花骨肃肃初自持午景发浓𧰟一笑当及时依然暮还敛每似惜幽姿幽姿不可惜后日东风起酒醒何所见含粉抱青子千花与百草共尽无妍鄙未忍污泥沙牛酥煎落蕊增张耒与潘仲达淮扬牡丹花盛不如京雒姚黄一枝开众𧰟气如削亭亭风尘里独立朝百萼谁知临老眼得到美葵藿明李东阳镜川先生宅赏白牡丹玉堂天上清玉版天下白幸从清切地见此纯正色露苞春始凝脂萼晓新坼檀深蔼薰心绛浅微近积终焉保贞素不涴脂与泽先生无物玩聊以物自适澹哉君子怀富贵安可易临轩抚流景爱此不忍摘我亦惜春心逢花作花客先生顾客笑偶此非宿昔客去花未阑嫣然共今夕七言古诗增唐权德舆慈恩寺清上人院牡丹歌澹荡韶光三月中牡丹偏自占春风时过宝地寻香径已见新花出故丛曲水亭西杏园北秾芳深院红霞色擢秀全胜珠树林结根幸在青莲域艶蕊鲜房次第开含烟洗露照苍苔庞眉倚杖禅僧起轻翅萦枝舞蝶来独坐南台时共美间行古刹情何已花开一曲奏阳春应为芬芳比君子原白居易牡丹芳牡丹芳牡丹芳黄金蕊绽红玉房千片赤英霞烂烂百枝绛点灯煌煌照地初开锦绣叚当风不结兰麝囊仙人琪树白无色王母蟠桃小不香宿露轻盈泛紫艶朝阳照耀生红光红紫二色间深浅向背万态随低昂暎叶多情隐羞面卧丛无力含醉妆低娇笑容疑掩口凝思怨人如断膓秾姿贵彩信奇絶杂卉乱花无比方石竹金钱何细碎芙蓉芍药苦寻常遂使王公与卿士游花冠葢日相望庳车软辇贵公主香衫细马豪家郎卫公宅静闭东院西明寺深开北廊戏蝶双舞看人久残莺一声春日长共愁日照芳难驻仍张帷幕垂阴凉花开花落二十日一城之人皆若狂三代以还文胜质人心重华不务实重华直至牡丹芳其来有渐非今日元和天子忧农桑䘏下动天天降祥去年嘉禾生九穗田中寂寞无人至今年瑞麦分两岐君心独喜无人知无人知可叹息我愿暂求造化力减却牡丹妖艶色少回卿士爱花心同似吾君忧稼穑增李贺牡丹种曲莲枝未长秦蘅老走马驼金劚春草水灌香泥却月盆一夜绿房迎白晓美人醉语园中𤇆晚华已散蝶又阑梁王老去罗衣在拂袖风吹蜀国絃归霞帔拖蜀帐昬嫣红落粉罢承恩檀郎谢女眠何处楼台月明燕夜语李咸用远公亭牡丹雁门禅客吟春亭牡丹独逞花中英双成腻脸偎云屏百般姿态因风生延年不敢歌倾城朝暮云雨愁娉婷蕊繁蚁脚粘不行蝶迷蜂醉飞无声卢山根脚含精灵发妍吐秀藂君庭湓江太守多闲情栏朱绕绛留轻盈潺潺醁醴当风倾平头奴子啾银笙红葩艶艶交童星左文右武怜君荣白铜堤上慙清明原宋欧阳修洛阳牡丹图洛阳地脉花最宜牡丹尤为天下奇我昔所记数十种于今十年半忘之开图若见故人面其间数种昔未窥客言近岁花特异徃徃变出呈新枝洛人惊夸立名字买种不复论家赀比新较旧难优劣争先擅价各一时当时絶品可数者魏红窈窕姚黄肥寿安细叶开尚少朱砂玉版人未知传闻千叶昔未有只从左紫名初驰四十年间花百变最后最好潜溪绯今花虽新我未识未信与旧谁妍𡟎当时所见已云絶岂有更好此可疑古称天下无正色似恐世好随时移鞓红鹤翎岂不美敛色如避新来姬何况远说蘓与贺有类后世夸嫱施造化无情疑一㮣偏此着意何其私又疑人心愈巧伪天欲鬭巧穷精微不然元化朴散久岂特近岁尤浇漓争新鬭丽若不已更后百载知何为但令新花日愈好惟有我老年年衰增欧阳修谢观文王尚书惠西京牡丹京师轻薄儿意气多豪侠争夸朱颜事年少肎慰白发将花插尚书好事与俗殊怜我霜毛苦萧飒赠以洛阳花满盘鬭丽争奇红紫杂两京相去五百里几日驰来足何捷紫檀金粉香未吐绿萼红苞露犹浥谓我尝为洛阳客颇向此花曾涉猎忆昔进士初登科始事相公沿吏牒河南官属尽贤俊洛城池籞相连接我时年才二十余每到花开如蛱蝶姚黄魏紫腰带鞓泼墨齐头藏绿叶鹤翎添色又其次此外虽妍犹婢妾尔来不觉三十年岁月才如熟羊胛无情草木不改色多难人生自摧拉见花了了虽旧识感物依依几抆睫念昔逢花必沽酒起坐驩唿屡倾榼而今得酒复何为爱花绕之空百匝心衰力懒难勉强与昔一何殊勇怯感公意厚不知报墨笔淋漓口徒嗫梅圣俞牡丹洛阳牡丹名品多自谓天下无能过及来江南花亦好绛紫浅红如舞蛾竹阴水照增颜色春服贴妥裁轻罗时结游朋去寻玩香吹酒面生红波粉英不忿付狂蝶白发强插成悲歌明年更开余已去风雨摧残可奈何韩钦圣问西洛牡丹之盛韩君问我洛阳花争新较旧无穷已今年夸好方絶伦明年好更还相比君疑造化特着意果乃区区可羞耻尝闻都邑有胜意既不钟人必钟此由是其中立品名红紫叶繁矜色美萌芽始见长蒿莱气焰旋看压桃李乃知得地偶增异遂出羣葩号奇伟亦如广陵多芍药闾井荒残无可齿淮山邃秀付草树不产髦英产佳卉人于天地亦一物固与万类同生死天意无私任自然损益推迁定有彼彼盛此衰皆一时岂关覆帱为偏委唿儿持纸书此说为我缄之报韩子原苏轼惜花吉祥寺中锦千堆前年买花真盛哉道人劝我清明来腰鼓百面如春雷打彻凉州花自开沙河塘上戴花回醉倒不觉吴儿咍岂知如今双鬓催城西古寺没蒿莱有僧闭门手自栽千枝万叶巧翦裁就中一丛何所似码碯盘盛金缕杯而我食菜方清斋对花不饮花应猜夜来雨雹如李梅红残绿暗吁可哀杨万里题周益公天香堂牡丹君不见沉香亭北专东风谪仙作颂天无功又不见君王殿后春第一领袖众芳捧尧日此花可春转化钧一风一雨万物春十分整顿春光了收黄拾紫归江表天香染就山龙裳余芬却染水云乡青原白鹭万松竹被渠染作天上香人间何曾识姚魏相公新移洛阳裔唿酒先招野客看不醉花前为谁醉增元张养浩毛良卿送牡丹三年野处云水俱逢春未始襟颜舒故人持赠木芍药慰我意重明月珠入门神彩射人倒荒邨争看倾城姝急唿瓶水浴红翠明窓净几相依于自言私第惟此本每开蹏毂穷朝晡树高丈许花数十紫云满院春扶踈栽培直讶天上种熏染不类人间株有时风荡香四出举国皆若兰为裾贫家蔀屋仅数椽照耀无异华堂居天葩如此忍轻负转首梦断巫山孤明当洒扫迟凫舄未审肎踵荒寒无余闻感德良勤劬久习懒散倦世途深藏非是德公傲索居莫哂仪曹愚禁厨一脔味已得类推固可知其余君持诗去为花诵蜂蝶应亦相欢娱宋褧朝元宫白牡丹瑶圃廓落崑崙高霓旌豹节凌旋飈东门偷种来尘嚣开云镂月百千瓣雪痕氷璺辞锼琱重台复榭玉版白湿露拥出青霞娇琼娥爱春受春足香腴酥腻愁风消人间洛阳红紫妖紫霞灔灔吹秦箫青鸾望极何当招原明桑悦白牡丹一春无计消繁华坐香傍色餐流霞妖桃秾李俱小器揩目晚看花大家素质盈盈美无度何年谪下瑶台路精神飞入银河篇体态都归洛神赋神乐观主容台卿空花压眼真无情吾侪放浪为无事东风斗酒消春晴曾闻二本归天上几度重瞳转相向内园点缀黄金屋禁苑安排紫丝帐朅来此种留人间託根洞府非尘寰随时穷达花不识天游何必乘青鸾万事到头俱琐琐大观万物皆无我半醉题诗谢主人名花可铸传千古沈周吴瑞卿染墨牡丹雨晴风晴日杲杲趂此看花花更好浇红要尽三百觞请客不须辞量小野僧栽花要客到急扫风轩破清晓知渠色相本来空未必真成被花恼吴生又与花传神纸上生涯春不老青春展卷无时无姚家魏家何足道唐顺之同院僚观阁中牡丹作西掖衡连翡翠城笼𤇆袅雾百花明祇谓紫薇方吐萼忽言红药已敷英红药葳蕤艶盛阳万年春色在文昌宁同邺下芙蓉苑讵比洛阳桃李场裁成异瓣千般锦缬就同心一样黄金阁披时浑是画绮楼凝处并疑妆濯枝故向凤池上裛露偏依仙掌傍仙掌嶙峋对凤池词郎侍直鹭鸳齐玲珑玉珮花间映飘曳罗衫叶下迷花间叶下情无极含笑含娇似相识羞将鸡舌鬭馨香欲取䴊冠并颜色翠幙分看态转新朱栏斜倚不胜春未採孙根助灵液聊持芳蕊赠佳人王世贞季园赏白牡丹三月一出游季园千奇万丽攒雕栏纷纷红紫尽辟易中有一株白牡丹初疑龙池晏罢舞双成盘又似洗头盆暂䣃天女冠姑射寒生雪肤粟鬰仪风细霓裳单河宗攻玉乍成斗鲛室泪珠丛作团优钵昙名亦浪语璚花么么何足观太真霞脸带醉色覩此亦学江妃酸举觞酬季郎化工在手汝不难得非扬州观头逢七七又何必善和坊里延端端即使宋人琢此瓣百岁那得兹花看老夫久寂寞为尔暂为欢再进金叵罗属客莫留残日落不落天阑干欲去不去心盘桓皎然秀色转可餐他年倘许蕊珠会别跨长螭胜紫鸾增陆师道昌公房看牡丹歌尝闻乐府牡丹芳春来一城人若狂我今日日被花恼毋乃花滛如洛阳吴中三月花如绮百品千名鬭奇靡名园徃徃平泉庄禅宫处处西明寺我今曳杖登武丘昌公精舍花枝柔动如迎笑静若醉颊白腮红名玉楼此花初移得春浅六寸圆开天女面对花一饮三百杯醉里题诗写花片沈家白花湼不缁三花相亚玉交枝何郎腻粉拭香汗虢国新妆淡扫眉主人开筵浮大白为花传神赠賔客轻绡飒飒欲飘香琪树盈盈转生色酣酒为言兴未已邀看石佛千头紫衣色相鲜绣佛前天芬似入祇林里初来一朶如倾杯坐久数花相次开花神好客向客笑不用临风羯鼓催三日看花花转靓未似潘园称最盛中庭一树丈五高碧瓦雕檐锦丛映西斋亦是玉楼春数之二百花色匀寿安红与细叶紫更有异种夸东隣越罗蜀锦看不足艶裹明妆贮金屋身如游蜂绕花戏月明还向花房宿也知天意自怜人但令到处花枝新况逢晴景与佳侣狂吟烂醉今经旬人生欢乐能几许百病千愁更风雨安得年年似此游作歌且纪千花谱五言律诗御制咏各种牡丹晨葩吐禁苑花莳就新晴玉版叅仙蕊金丝杂绿英色含泼墨发气逐彩云生莫讶清平调天香自有情原唐王建题所赁宅牡丹花赁宅得花饶初开恐是妖粉光深紫腻肉色退红娇且愿风留着惟愁日炙燋可怜零落蕊收取作香烧李商隐僧院牡丹叶薄风才倚枝轻雾不胜开先如避客色浅为依僧粉壁正荡水缃帏初卷灯倾城唯待笑要裂几多缯增温庭筠牡丹轻阴隔翠帏宿雨泣晴晖醉后佳期在歌余旧意非蝶繁轻粉住蜂重抱香归莫惜熏炉夜因风到舞衣韩琮咏牡丹未开者残花何处藏尽在牡丹房嫩蕊包金粉重葩结绣囊云疑巫崃梦帘闭景阳妆应恨年华促迟迟待日长李咸用牡丹少见南人识识来嗟复惊始知春有色不信尔无情恐是天地媚暂随云雨生缘何絶尤物更可比妍明王贞白白牡丹谷雨洗纤素裁为白牡丹异香开玉合轻粉泥银盘时贮露华湿宵倾月魄寒佳人淡妆罢无语倚朱栏裴说牡丹数朶欲倾城安同桃李荣未曾贫处见不似地中生此物疑无价当春独有名游蜂与蝴蝶来徃自多情原宋梅尧臣延羲阁牡丹花中第一品天上见应难近署多红药层城有射干生虽由地势开不许人看天子何时赏宫娥捧玉盘范镇牡丹自古成都胜开花不似今径围三尺大颜色几重深未放香喷雪仍藏蕊散金要知空相谕聊见主人心增韩绛次韵径尺千余朶矜夸古复今锦城春物异粉面瑞云深赏爱难忘酒珍奇不贵金应知空色理梦幻即惟心韩维次韵胜事常归蜀奇葩又騐今仙冠裁样巧彩笔费功深白岂容拖粉红须陋间金不嗟珍赏异千里见君心原范纯仁次韵牡丹开蜀国盈尺岂如今妍丽色殊众栽培功倍深矜夸传万里图写费千金难就朱阑赏徒摇远客心元王恽和仲常牡丹诗汉殿承恩早金盘荐露新色酣中省乐香重锦窠春尽殿羣芳后谁辞载酒频清如司马相也作插花人曹伯启陪马克修治书谒天游孙真人方丈堦前牡丹盛开巵酒同玩座中范提点索诗拉友寻佳致琳宫引兴长服膺思酒圣拭目待花王逝水年华急行云世态忙无因驻清景春色又斜阳原明桑悦牡丹尤物开何晚余香贮小亭繁华愁日暮富贵自天成花合隋时宠根疑宋末生拂衣寻古色屋角老松青申时行适适园牡丹亭洛中移小景亭北倚新妆题处皆名品开时正艶阳露凝酣酒色风度返魂香解道称姚魏繁华压众芳眭石咏牡丹绣幄拥花王秾姿鬭艶阳枝枝承日彩片片引天香托植依余地含清逐后行独怜春殿里歌舞侍瑶觞七言律诗增唐韩愈戏题牡丹幸自同开俱隐约何须相倚鬭轻盈凌晨并作新妆面对客偏含不语情双燕无机还拂掠游蜂多思正经营长年是事皆抛尽今日栏边暂眼明原李商隐牡丹锦帏初卷卫夫人绣被犹堆越鄂君垂手乱翻雕玉珮折腰争舞鬰金裙石家蜡烛何曾翦荀令香炉可待熏我是梦中传彩笔欲书花叶寄朝云增李商隐回中牡丹为雨所败二首下苑他年未可追西州今日忽相期水亭暮雨寒犹在罗荐春香暖不知舞蝶殷勤收落蕊佳人惆怅卧空帏章台街里芳菲伴且问宫腰损几枝浪笑榴花不及春先期零落更愁人玉盘迸泪伤心数锦瑟惊絃破梦频万里重阴非旧圃一年生意属流尘前溪舞罢君回顾并觉今朝粉态新温庭筠牡丹水漾晴红压叠波晓来金粉覆庭莎裁成艶思偏应巧分得春光最数多欲绽似含双靥笑正繁疑有一声歌华堂客散帘垂地想凭阑干敛翠蛾方干牡丹借问庭前早晚栽座中疑是画屏开花分浅浅臙脂脸叶堕𣪞𣪞腻粉腮红砌不须夸芍药白苹何用逞重台殷勤为报看花客莫学游蜂日日来不逢盛暑不冲寒种子成丛用法难醉眼莫为抛去得狂心更拟折来看凌霜烈火吹无熖裛露阴霞晒不干莫道娇红怕风雨经时犹自未凋残原韩琮牡丹桃时杏日不争浓叶帐阴成始放红晓艶远分金掌露暮香深惹玉堂风名遗兰杜千年后贵擅声歌百醉中如梦如仙忽零落暮霞何处绿屏空增李山甫牡丹邀勒春风不早开众芳飘后上楼台数苞仙艶火中出一片异香天上来晓露精神妖欲动暮𤇆情态恨成堆知君也解相轻薄斜凭阑干首重回薛能牡丹去年零落暮春时泪湿红笺怨别诗常恐便同巫崃散何因重有武陵期传情每向馨香得不语还应彼此知见欲阑边安枕席夜深闲共说相思牡丹愁为牡丹饥自惜多情欲瘦羸秾艶冷香初葢后好花甘雨正开时吟蜂徧坐无间蕊醉客曾偷有折枝京国别来谁占玩此花光景属吾诗秦韬玉牡丹折妖放艶有谁催疑就山中旋折来图把一春皆占断故留三月始教开压枝金蕊香如扑逐朶檀心巧胜裁好是酒阑丝竹罢倚风含笑向楼台唐彦谦牡丹真宰多情巧思新故将能事送残春为云为雨徒虚语倾国倾城不在人开日绮霞应失色落时青帝合伤神嫦娥婺女曾相送留下鸦黄作蕊尘吴融红白牡丹不必繁絃不必歌静中相对更情多𣪞鲜一半霞分绮洁澈傍边月飐波看久愿成庄叟梦惜留须倩鲁阳戈重来应共今来别风堕香残衬绿莎僧院白牡丹二首腻若裁云薄缀霜春残独自殿羣芳梅妆向日霏霏暖纨扇摇风闪闪光月魄照来空见影露华凝后更多香天生洁白宜清净何必𣪞红映洞房侯家万朶簇霞丹若并双林素艶难合影只应天际月分香多是畹中兰虽饶百卉争先发还在三春向后残想得惠休凭此槛𡧓将荣落意来看殷文圭赵侍郎宅看红白牡丹因寄杨状头赞图迟开都为让羣芳贵地栽成对玉堂红艶袅𤇆疑欲语素华映月祗闻香翦裁偏得东风意淡薄如矜西子妆雅称花中为首冠年年长占断春光李建勋晚春送牡丹携觞邀客绕朱栏膓断残春送牡丹风雨数来留不得𩀌披将谢忍重看氛氤兰麝香初减零落云霞色渐干借问少年能几许不须堆酒压杯盘残牡丹膓断题诗如执别芳茵愁更绕阑铺风飘金蕊看全落露滴檀英又暂蘓失意婕妤妆渐薄背身妃子病教扶回看池馆春归也又是迢迢看画图李中柴司徒宅牡丹暮春阑槛有佳期公子开颜乍拆时翠幄密笼莺未识好香难揜蝶先知愿陪妓女争调乐欲赏賔朋预课诗只恐却随云雨去隔年还是动相思张蠙观江南牡丹北地花开南地风寄根还与客心同羣芳尽怯千般态几醉能消一番红举世祗将华胜实真禅原喻色为空近年明主思王道不许移栽满六宫原罗隐牡丹似共东风别有因绛罗高卷不胜春若教觧语应倾国任是无情亦动人芍药与君为近侍芙蓉何处避芳尘可怜韩令功成后辜负秾华过此身增徐夤牡丹万万花中第一流残霞轻染嫩银瓯能狂紫陌千金子也惑朱门万户侯朝日照开携酒看暮风吹落绕阑收诗书满架尘埃扑尽日无人略举头尚书座上赋牡丹花其花自越中移植流蘓凝作瑞花精仙阁开时丽日晴霜月冷销银烛焰宝瓯圆印彩云英娇含嫩脸春妆薄红蘸香绡艶色轻早晚有人天上去寄他将赠董双成依韵和尚书再赠牡丹花烂银基地薄红妆羞杀千花百卉芳紫陌昔曾游寺看朱门今在绕阑望龙分夜雨资娇态天与春风发好香多着黄金何处买轻桡摇过镜湖光白牡丹蓓蕾抽开素练囊琼葩熏出白龙香裁分楚女朝云片翦破姮娥夜月光雪句岂须征柳絮粉腮应恨帖梅妆槛边几笑东篱菊冷折金风待降霜忆牡丹绿树多和雪霰栽长安一别十年来王孙买得价偏重桃李落残花始开宋玉邻边腮正嫩文君罏畔锦初裁沧洲春梦空肠断看尽犹将劝酒杯惜牡丹今日狂风揭锦筵预愁吹落夕阳天闲看红艶只须醉漫借黄金岂是贤南国好偷夸粉态汉宫宜摘赠神仙良时谁作莺花主白马王孙恰少年刘兼再看光福寺牡丹去年曾看牡丹花蛱蝶迎人傍彩霞今日再游光福寺春风吹我入仙家当筵芬馥歌唇动倚槛娇羞醉眼斜来岁未朝京阙去依前和露载归衙释归仁牡丹三春堪惜牡丹奇半倚朱阑欲绽时天下更无花胜此人间偏得贵相宜偷香墨蚁斜穿叶窥蝶黄莺倒挂枝除𨚫解禅心不动筭应狂杀五陵儿原鱼玄机卖残牡丹临风兴叹落花频芳意潜消又一春应为价高人不问𨚫缘香甚蝶难亲红英只称生宫里翠叶那堪染露尘及至移根上林苑王孙方恨买无因增宋寇准应制赋牡丹栽培终得近天家独有芳名出众花香逓暖风飘御座叶笼轻霭衬明霞纵吟冝把红牋擘留赏惟张翠幄遮深觉侍臣千载幸许随仙仗看秾华韩琦昼锦堂赏牡丹从来三月赏芳妍开晚今逢首夏天料得东君私此老且留西子久当筵柳丝偷学伤春绪榆荚争飞买笑钱我是至和亲植者雨中相见似潸然再赏牡丹锦堂重赏牡丹红不惜残英数日空嘉艶岂无来岁好清欢难得故人同谁言山下曾为雨只恐身轻去逐风且共对花开口笑莫持姚左较雌雄赵抃禁省牡丹校文春殿籥天关内籞千葩放牡丹风卷异香来幕帟日披浓艶出阑干芳菲喜向禁中见憔悴忆曾江外看翦赐从臣君意重数枝和露入金盘胡宿忆荐福寺牡丹十日春风隔翠岑祗应繁朶月成阴樽前可要人頺玉树底遥知地侧金花界三千春渺渺铜槃十二夜沉沉雕盘分篸何由得空作西州拥鼻吟蔡襄陪提刑郎中吉祥院看牡丹节候初临谷雨期满天风日助芳菲生来已占妙香国开处全烘直指衣揽照尽教乌帽重放歌须遣羽觞飞前驺不用传唿急待与游人一路归蘓轼常润道中有怀钱塘寄述古国色夭娆酒半酣去年同赏寄僧檐但云扑扑晴香软谁见森森晓态严谷雨共惊无几日蜜蜂未许辄先甜应须火急回征棹一片辞枝可得黏杭州牡丹开时周令作诗见寄次其韵羞归应为负花期已见成阴结子时与物寡情怜我老遣春无恨赖君诗玉台不见朝酣酒金缕犹歌空折枝从此年年定相见欲师老圃问樊迟朱长文淮南牡丹奇姿须赖接花工未必妖华限洛中应是春皇偏与色却教仙女媿乘风朱栏共约他年赏翠幙休嗟数日空谁就东吴为品第清晨仔细阅芳丛陆游牡丹吾国名花天下知园林尽日敞朱扉蝶穿密叶常相失蜂恋繁香不记归欲过每愁风荡漾半开𨚫要雨霏微良辰乐事真当勉莫遣匆匆一片飞原杨万里谢张公父送牡丹病眼看书痛不胜洛花千朶唤双明浅红醲紫各深样雪白鹤黄非旧名擡举精神微雨过留连消息嫩寒生蜡封水养松窓底未似雕栏倚半酲咏重台九心淡紫牡丹紫玉盘盛碎紫绡碎绡拥出九娇娆都将些子郁金粉乱点中央花片梢叶叶鲜明还互照亭亭丰韵不胜妖折来细雨轻寒里正是东风拆半苞增杨万里赋周益公平园白花青缘牡丹东皇封作万花王更赐珍华出上方白玉杯将青玉缘碧罗领衬翠罗裳古来洛口元无种今去天心别作香涂改欧家记文看此花未出说姚黄立春检牡丹牡丹又欲试春妆忙得闲人也作忙新旧年头将替换去留花眼费商量东风从我袖中出小蕾已含天上香只道开时恐膓断未开先自断人膓春半雨寒牡丹殊无消息今岁芳菲尽未忙去年二月牡丹香寒暄不定春光晚荣落尽迟花命长才一两朝晴炫野又三四阵雨鸣廊对江魏紫拳如蕨而况姚家进御黄金蔡珪和彦及牡丹时方北趋蓟门情见乎辞旧年京国赏春浓千朶曾开共一丛好事祗今归北圃知音谁与醉东风临觞笑我官程远赋物输君句法工𨚫笑燕城花更晚直应趁得马家红郝俣应制状元红仙苑奇葩别晓丛绯衣香拂御炉风巧移倾国无双艶应费司花第一功天上异恩深雨露世间凡卉谩铅红情知不逐春归去常在君王顾盻中刘仲尹西溪牡丹为云为雨定成虚醉脸笼娇试粉初举国春风避姚魏换胎天质到黄徐百年金谷凭阑袖三月扬州载酒车我欲襌居净余习湖滩枕石看游鱼党怀英应制粉红双头牡丹卿云分瑞两嫣然镜里妆成谷雨天晓日倚阑闲妬艶春风拾翠偶骈肩水南水北何曾见桃叶桃根本自仙梦想沉香亭北槛畧修花谱记芳妍春意应嫌芍药迟一枝分秀伴双蕤并肩翠袖初酣酒对镜红妆欲鬭奇上苑风𤇆工献巧中天雨露本无私更看散作人间瑞万里黄云麦两岐赵秉文五月牡丹应制好事天工养露芽阳和趁及六龙车天香护日迎朱辇国色留春待翠华谷雨曾霑青帝泽熏风又卷赤城霞金盘荐瑞休嗟晚犹是人间第一花元好问紫牡丹金粉轻黏蝶翅匀丹砂浓抹鹤翎新尽饶姚魏知名早未放徐黄下笔亲映日定应珠有泪凌波长恐袜生尘如何借得司花手偏与人间作好春天上真妃玉镜台醉中遗下紫霞杯已从香国偏薰染更怕花神巧翦裁微度麝熏时约畧惊移鸾影𨚫低回洗妆正要春风句寄谢诗人莫浪来元吴澄次韵杨司业牡丹谁是旧时姚魏家喜从官舍得奇葩风前月下妖娆态天上人间富贵花化魄他年锁子骨点唇何处箭头砂后庭玉树闻歌曲羞杀陈宫说丽华公诗态度霭祥云绮语天香一样新楮叶雕锼空费力杨花轻薄不胜春老成此日名园主俊乂同时上国賔乐事赏心涵造化拨根未逊洛中人袁桷单台牡丹暖风吹雨佐花开送我滦阳第四回内院赐曾传侧带江南画不数重台回黄抱紫传真诀媲白抽青陋小才自是妖红居第一他年折桂莫惊猜虞集谢吴宗师送牡丹轻风紫陌少尘沙忽见金盘送好花云气自随仙掌动天香不许世人夸青春有态当窓近白发多情插帽斜最爱尚书才思别觧吟蝴蝶出东家贡师泰吴景文居牡丹韶光天遣属君家犹是东京第一花金鼎夜寒团绛雪锦机春暖簇红霞倚风忽作缠头舞避日还将便面遮遮莫阑干同醉倚𨚫怜孤客𩬆先华李孝光牡丹富贵风流拔等伦百花低首拜芳尘画栏绣幄围红玉云锦霞裳蹋翠裀天上有香能葢世国中无色可为邻名花也自难培植合费天公万斛春胡天游牡丹相逢尽道看花归慙媿寻芳独后时北海已倾新酿酒东风犹鏁半开枝扫空红紫真无敌看到云仍未可知但愿倚阑人不老为公长赋谪仙诗吴志淳和李别驾赏牡丹绛罗密幄护风沙莫遣牛酥污落花蝶梦不知春已暮鹤翎还似暖生霞诗呈金字怀仙客手印红脂出内家独羡沉香李供奉清平一曲度韶华明钱洪赏牡丹国色天香映画堂荼䕷芍药避芬芳日熏绛幄春酣酒露洗金盘晓试妆三月繁华倾洛下千年红艶怨沉香看花判泥花神醉莫惹春愁点髩霜张淮牡丹绿云堆里露精神依约如羞认未真开落后天皆有数品题先汉𨚫无人金铃送响多惊鸟翠幄围娇不受尘何处托根偏得地年年独让魏家春一捻残脂暗有神至今猩血印来真莲清误得称君子梅瘦虚曾化美人六曲阑前凝倦态五纹茵上委芳尘若为得有韩湘术四序常逢富贵春纷纷画史笔通神谁与花王写得真临水似窥捐珮女倚风如画堕楼人芙蓉只合称凡品芍药端教接后尘兴庆池东谁更赏冷风凄雨不禁春深深着色浅浮神恍惚麻姑旧日真似尔衒娇宁有敌如侬钟爱恐无人条风吹破当三月谷雨过来又一尘如此名花如此景可容孤负玉缸春谁道元舆赋有神个中风味语难真半庭迟日情熏骨四座香风暖袭人枝弱不胜霞朶重叶疎难蔽露房尘浩歌日日宜欢赏积玉如山莫买春碧池光里巧传神上下相辉一样真黠蚁根头行识路狂蜂叶底去随人飘来不冷臙脂雪落尽犹香锦绣尘更把清平旧时调翻成一阙沁园春百味狂香三昧神就中谁解独知真开临玉女窥窓处赏许金貂换酒人鹤顶映来犹尙色马蹄踏去易为尘徧凭十二阑干曲一曲阑干一曲春司花未省是何神不合教渠尽领真方半吐时偏惬意到全开日便愁人红云冷惨枝间露绿雾香流叶底尘一曲山香莫轻舞临轩方欲赏长春回文华浮月夜静飞神妙出天工画夺真斜叶趁风摇翅蝶艶姿嫌酒病心人霞翻丽质晴烘日露浥微香暖涴尘家世古称应独魏花飘未尽占芳春吴宽吏部后园牡丹嫣然国色眼中来红玉分明簇一堆最爱倚栏如欲语缘知举酒特先开洛中旧谱头须接吴下新居手自栽若向花间求匹配扬州琼树是仙材东园送白牡丹故园两岁梦鞓红凤尾花新百种空锦幄未能如富室瓦盆亦足慰衰翁一枝争卖金钱满三朶齐开玉盏同独恨春深无暇赏暮归吹落又狂风王世贞佛头青百宝栏前百艶明虢家眉淡转轻盈狂蜂採去初疑叶么凤藏来袛辨声自是色香堪絶世不烦红粉也倾城江南新样夸天水调笑春风倍有情原申时行小园初植牡丹结亭垂就忽放一花时逼长至新除药圃结亭台倾国奇葩忽自开霜后着花还傲菊春前破萼𡧓输梅韶华岂为三冬借阳气真从九地回敢谓青皇私绿野名园桃李暗相猜增董其昌牡丹名园占领艶阳多未以沉㝠废啸歌坐竹兴仍修褉后看花愁奈送春何窓前散绮摇书带台畔凝香乱钵罗莫向花丛问姚魏年来蝶梦不曾过原马氏牡丹翠雾红云护短墻豪华端称作花王洛阳宫里杨妃醉吴国台前西子妆芳露淡匀腮粉腻暖风轻度口脂香开时亦自知珍重静镇东风白昼长御定佩文斋广群芳谱卷三十三广羣芳谱牡丹御定佩文斋广羣芳谱卷三十四花谱牡丹三集藻五言排律增唐王建牡丹此花名价别开艶益皇都香逼苓菱萎红烧踯躅枯软光笼细脉妖色暖鲜肤满蕊攒黄粉含稜镂绛蘓好和薰御扆堪画入宫图晚态愁新妇残妆望病夫教人知箇数留客赏斯须一夜轻风起千金买亦无同于汝钖赏白牡丹晓日花初吐春寒白未凝月光裁不得蘓合点难胜柔腻于云叶新鲜掩鹤膺统心黄倒晕侧茎紫重稜乍敛看如睡初开问欲譍并香幽蕙死比艶美人憎价数千金贵形相两眼疼自知颜色好愁被彩光凌白居易牡丹絶代祇西子众芳惟牡丹月中虗有桂天上漫夸兰夜濯金波满朝倾玉露残性应轻菡萏根本是琅玕夺目霞千片凌风绮一端稍宜经宿雨偏觉耐春寒见说开元岁初令植御栏贵妃娇欲比侍女妒羞看巧类鸳机织光攒麝月团暂移公子第还种杏花坛豪士倾囊买贫儒假乘观叶藏梧际凤枝动镜中鸾似笑賔初至如愁酒欲阑诗人忘芍药释子媿栴檀酷烈宜名寿姿容想姓潘素光翻鹭羽丹艶赩鸡冠燕拂惊还语蜂贪困未安倘令红脸笑兼解翠眉攒少长呈连萼骄矜寄合欢息肩移九轨无胫到千官日曜香房拆风披蕊粉干好酬青玉案称贮碧氷盘璧要连城与珠堪十斛判更思初甲坼那得异泥蟠骚咏应遗恨农经祇畧刊鲁班雕不得延寿笔将殚醉客同攀折佳人惜犯干始知来苑囿全胜在林峦泥滓常浇洒庭除又绰宽若将桃李并更觉效颦难姚合和王郎中召看牡丹葩𤴁萼相重烧栏复照空妍姿朝景里醉艶晚𤇆中乍怪霞临砌还疑烛出笼绕行惊地赤移坐觉衣红殷丽开繁朶香浓发几丛裁绡样岂似染茜色宁同嫩畏人看损鲜愁日炙融婵娟涵宿露烂熳抵春风纵赏襟情合闲呤景思通客来归尽懒莺恋语无穷万物珍那比千金买不充如今难更有纵有在仙宫薛能牡丹异色禀陶甄常疑主者偏众芳殊不类一笑独奢妍颗拆羞含嫩丛虚隐陷圆亚心堆胜被美色艶于莲品格如寒食精光似少年种堪收子子价合易贤贤回秀应无妒奇香称有仙深阴宜映幕富贵助开筵蜀水争能染巫山未可怜数难忘次第立困恋傍边逐日愁风雨和星祝夜天且从留尽赏𩀌此便归田万朶照初筵狂游忆少年晓光如曲水颜色似西川白向庚辛受朱从造化研众开成伴侣相笑极神仙见焰宁劳火闻香不带烟自高轻月桂非偶贱池莲影接雕盘动丛遭恶草偏招欢忧事阻就卧觉情牵四面宜绨锦当头称管絃泊来莺定忆纷扰蝶何颠蘓息承朝露滋荣仰霁天压阑多尽好敌国贵宜然未落须迷醉因兹任病缠人谁知极物空负感麟篇宋王禹偁牡丹艶絶百花慙花中合面南赋诗情莫倦中酒病先甘国色浑无对天香亦不堪遮须施锦帐戴好上瑶簪苞拆深擎露枝拖翠出蓝半倾留粉蝶微亚摘宜男邻妓临妆妒胡蜂得蕊贪忽行晴吹动浓睡晓𤇆含话别年经一相逢月又三遣谁挦白发为尔换新衫池馆邀賔看衙庭放吏参仙娥喧道院魔女逼禅庵乱拆窠难惜分题韵更探歌欢殊未厌零落痛曾谙谷雨供汤沐黄鹂助笑谈颜生如见此未免也醺酣蘓轼谢郡人田贺二生献花城里田员外城西贺秀才不愁家四壁自有锦千堆珍重尤奇品艰难最后开芳心困落日薄艶战轻雷老守仍多病壮怀先已灰𣪞勤此粲者攀折为谁哉玉腕揎红袖金樽泻白醅何当镊霜鬓强插满头回元贡奎赋牡丹曲槛春如锦晴开晓日妍树摇风影乱枝滴露光圆玉珮停湘女金盘拱汉仙翠填宫𩬆巧黄染御袍鲜力费青工造名随绮语传细翎层拥鹤弱翅独迎蝉倚竹成双立留华任众先久看心已倦欲折意还怜洛谱今存几吴园路忆千可应频载酒相与醉华年五言绝句原唐王维红牡丹绿艶闲且净红衣浅复深花心愁欲断春色岂知心刘禹钖唐郎中宅与诸公饮酒看牡丹今日花前饮甘心醉数杯但愁花有语不为老人开增刘禹钖浑侍中宅牡丹径尺千余朶人间有此花今朝见颜色更不问诸家元稹牡丹二首簇蕊风频坏裁红雨更新眼看吹落地便别一年春繁绿阴全合衰红展渐难风光一擡举犹得暂时看司空图牡丹得地牡丹盛晓添龙麝香主人犹自惜锦幕护春霜原无名氏倾国姿容别多开富贵家临轩一赏后轻薄万千花增蘓轼三萼牡丹风雨何年别留真向此邦至今遗恨在巧过不成双和子由岐下牡丹花好常患稀花多信佳否未有四十枝枝枝大如斗范成大题张希贤纸本牡丹洛花红肉姿蜀笔丹砂染生绡多俗格纸本有真艶杨万里牡丹排日上牙牌记花先后开看花不仔细过了𨚫重回六言绝句御制忆畅春园牡丹晓雨疎疎薄洒午风习习轻吹忽念畅春花事正当万朶开时增宋范成大单叶御衣黄舟前鵞羽映酒塞上駞酥截肪春工若与多叶应入姚家鴈行水晶毬缥缈醉魂梦物娇娆轻素轻红若非风细日薄直恐云消雪融寿安红丰肌弱骨自喜醉晕妆光縂宜独立风前雨里嫣然不要人持叠罗红襞积翦裁千叠深藏爱惜孤芳若要韶华展尽东风细细商量崇宁红匀染十分艶絶当年欲占春风晓起妆光沁粉晚来醉面潮红鞓红猩唇鹤顶太赤榴萼梅腮弄黄带眼一般官样祗愁瘦损东阳紫中贵沉沉色与露滴泥泥香随日烘满眼艶妆红袖紫绡终是仙风七言绝句御制畅春园众花盛开最为可观惟绿牡丹清雅迥常世所罕有赋七言絶以记之碧蕊青霞压众芳檀心逐朶韫真香花残又是一年事莫遣春光放日长原唐李益牡丹紫蕊丛开未到家𨚫教游客赏繁华始知年少求名处满眼空中别有花增陈标僧院牡丹琉璃地上开红艶碧落天头散晚霞应是向西无地种不然争肯重莲花令狐楚赴东都别牡丹十年不见小庭花紫萼临开又别家上马出门回首望何时更得到京华原刘禹钖和令狐相公别牡丹平章宅里一栏花临到开时不在家莫道两京非远别春明门外即天涯增刘禹钖赏牡丹二首庭前芍药妖无格池上芙蕖净少情惟有牡丹真国色花开时节动京城偶然相遇人间世合在层台阿姥家有此倾城好颜色天教晚发赛诸花原白居易白牡丹白花冷淡无人爱亦占芳名道牡丹应似东宫白赞善被人还唤作朝官增白居易看恽家牡丹戏赠李二十香胜烧兰红胜霞城中最数令公家人人散后君须看归到江南无此花移牡丹栽金钱买得牡丹栽何处辞丛别主来红芳堪惜还堪恨百处移将百处开惜牡丹花二首惆怅堦前红牡丹晚来惟有两枝残明朝风起应吹尽夜惜衰红把火看寂寞萎红低向雨𩀌披破艶散随风晴明落地犹惆怅何况飘零泥土中微之宅残牡丹残红零落无人赏雨打风摧花不全诸处见时犹怅望况当元九小庭前原元稹西明寺牡丹花向琉璃地上生光风炫转紫云英自从天女盘中见直至今朝眼更明增元稹酬胡三凭人问牡丹窃见胡三问牡丹为言依旧满西栏花时何处偏相忆寥落衰红雨后看赠李十二牡丹花片因以饯行莺涩余声絮堕风牡丹花尽叶成丛可怜颜色经年别收取朱栏一片红徐凝牡丹何人不爱牡丹花占断城中好物华疑是洛川神女作千娇万态破朝霞张祜杭州开元寺牡丹花秾艶初开小药栏人人惆怅出长安风流𨚫是钱塘寺不踏红尘见牡丹周贲题牡丹万叶红绡翦尽春丹青任写不如真风光九十无多日难惜樽前折赠人段成式牛尊师宅看牡丹洞里仙春日更长翠丛风翦紫霞芳若为萧史通家客情愿扛壶入醉乡温庭筠夜看牡丹高低深浅一栏红把火𣪞勤绕露丛希逸近来成懒病不能容易向春风周繇看牡丹赠段柯古金蕊霞英叠彩香初疑少女出兰房逡巡又是一年别寄语集仙唿索郎唐彦谦牡丹青帝于君事分偏秾堆浮艶倚朱门虽然占得笙歌地将甚酬他雨露恩吴融和僧咏牡丹万缘消尽本无心何事看花恨𨚫深都是支郎足情调堕香残蕊亦成吟韦庄白牡丹闺中莫妒新妆妇陌上须惭傅粉郎昨夜月明浑似水入门惟觉一庭香宋王禹偁山僧送牡丹数枝香带雨霏霏雨里㩗来叩竹扉拟戴𨚫休成惆望御园曾插满头归原韩琦咏锦被堆不管莺声向晓催锦衾春晚尚成堆香红若解知人意睡取东君不放回增石延年牡丹春风晴昼起浮光玉作氷肤罗作裳独步世无吴苑艶浑身天与汉宫香西园春色才桃李綘已成围雪作团更欲开花比京洛故将姚魏接山丹原欧阳修白牡丹蟾精雪魄孕云荄春入香腴一夜开宿露枝头藏玉块暖风庭面倒银杯增蔡襄李阁使新种洛花堂下朱栏小魏红一枝秾艶占春风新闻洛下传佳种未必开时胜旧丛司马光雨中闻姚黄开呈子骏尧夫小雨留春春未归好花虽有恐行稀劝君披取渔蓑去走看姚黄拚湿衣王珪宫词洛阳新进牡丹丛种在蓬莱第几峰压晓看花传驾入露苞方拆御袍红沈辽奉陪颕叔赋锁院牡丹昔年曾到洛城中玉椀金盘深浅红行上荆溪溪畔寺愧将白发对东风原邵雍谢君实端明惠牡丹霜台何处得奇葩分送天津小隐家初讶山妻忽惊走寻常只惯插葵花蘓轼雨中赏牡丹霏霏雨露作清妍烁烁明灯照欲然明日春阴花未老故应未忍着酥煎堂后白牡丹城西千叶岂不好笑舞春风醉脸丹何似后堂氷玉洁游蜂非意不相干和述古冬日牡丹一朶妖红翠欲流春光回照雪霜羞化工只欲呈新巧不放闲花得少休花开时节雨连风𨚫向霜余染烂红满地春光私一物此心未信出天工当时只道鹤林仙能遣春光发杜鹃谁信诗能回造化直教霜枿放春妍不分清霜入小园故将诗律变寒暄使君欲见蓝关咏更倩韩郎为染根增蘓轼吉祥寺花将落而陈述古期不至今岁东风巧剪裁含情只待使君来对花无语花应恨直恐明年花不开述古闻之明日即来坐上复用前韵仙衣不用翦刀裁国色初含卯酒来太守问花花有语为君零落为君开春光冉冉归何处更向樽前把一杯尽日问花花不语为谁零落为谁开游太平寺净土院看牡丹中有淡黄一朶特奇醉中眼缬自斓斑天雨曼陀照玉盘一朶官黄微拂掠鞓红魏紫不须看小槛徘徊日自斜只愁春尽委泥沙丹青欲写倾城色世上今无杨子华常州太平寺观牡丹武林千叶照观空别后湖山几信风自笑眼花红绿眩还将白首看鞓红黄庭坚效王仲玉少监咏姚花用其韵映日低风整复斜绿玉眉心黄袖遮大梁城里虽罕见心知不是牛家花九嶷山中萼绿华黄云承韈到羊家真诠虫蚀诗句断犹託余情开此花仙衣襞积驾黄鹄草木无光一笑开人间风日不可耐故待成阴叶下来汤沐氷肌照春色海牛押帘风不开直言红尘无路入犹傍蜂须蝶翅来原张耒移宛丘牡丹植圭窦斋前千里相逢如故人故栽庭下要相亲明年一笑东风里山杏江桃不当春增张商英落日賔朋醉帽斜笙歌一曲上云车颇知春色随轩去不见东庵满眼花范成大戏题牡丹主人细意惜芳春宝帐笼堦护紫云风日等闲犹不到外间蜂蝶莫纷纷蜀花以状元红为第一金陵东御园紫绣毬为最西楼第一红多叶东苑无双紫压枝梦里东风忙里过蒲团药鼎髩成丝题徐煕风牡丹蕊珠仙驭晓骖鸾道服朝元露未干天半罡风如激箭绿绡飘荡紫绡寒寒入仙裙粟玉肌舞余全不耐风吹从教旅拒春无力细看腰肢袅袅时简毕叔滋觅牡丹冷落韶光谷雨寒一年辜负倚阑干欲知春色偏浓处须向香风径里看再赋简养正南北梅枝噤雪寒玉棃皴雨泪阑干一年春色催残尽更觅姚黄魏紫看杨万里和彭仲庄对牡丹上酒病身无伴卧空山石友相从慰眼寒唿酒捻花谈旧事牡丹正似梦中看催看黄氏南园牡丹愁雨留花花已阑作晴犹喜两朝寒山城春事无多子可缓黄园看牡丹方岳次韵牡丹娇红深倚翠云团髣髴三生吴綵鸾诗眼顿惊春富贵雨侵衫袖不知寒原徐意一姚魏从来洛下夸千金不惜买繁华今年底事花能贱缘是宫中不赏花程沧洲春工殚巧万花丛晚见昭仪擅汉宫可惜芳时天不惜三更雨歇五更风朱淑真偶得牡丹数本移植牕外将有着花意二首玉种先从上苑分拥培围护怕因循快晴快雨随人意正为墻阴作好春香玉封春未着花露根烘晓见纤霞自非水月观音样不称维摩居士家增金章宗云龙川泰和殿五月牡丹洛阳谷雨红千叶岭外朱明玉一枝地力发生虽有异天公造物本无私庞铸未开牡丹国香半吐醉颜酡炫燿春工已自多爱惜不教催羯鼓更浇卯酒看如何元刘秉忠新开牡丹四月新来三月还一春光景镜中看东风也逐情浓处吹落桃花放牡丹马祖常送牡丹十五年前花发时仙翁邀赏醉瑶池如今头白无情思只见瑶池花满枝题折枝牡丹图洛阳春雨湿芳菲万斛臙脂染舞衣帐底金盘承蜜露东家蝴蝶不须飞叶颙牡丹绛色罗裳绿色襦沉香亭北理腰肢含风笑日娇无力恰似杨妃睡起时马臻春日杂兴花底飞觞酒浪翻才迎春至又春残日斜客散炉烟尽自洗窑瓶插牡丹明宁献王宫词霁天旭日敝金扉和气氤氲满禁闱宝殿昼长帘幙静牡丹花下蝶交飞周宪王元宫词上都四月衣金纱避暑随銮即是家衲钵北来天气冷只宜栽种牡丹花李东阳题画牡丹彩毫和露写名花紫艶分明出魏家应是洛阳归梦远缁尘红土半京华吴宽牡丹初开奭奂张幕以护春深喜见一样红翠幕高张日正中为语两郎须记取爱身当与爱花同储瓘岁寒亭前牡丹谢眼看春去减秾华倚槛依依影共斜开向省中犹不赏错将飘泊怨天涯文征明题画牡丹粉香云暖露华新晓日浓熏富贵春好似沉香亭上看东风依约可怜人原薛蕙锦园处处锁名花步障层层簇绛纱斟酌君恩似春色牡丹枝上独繁华陆树声白牡丹洛阳春色画图中幻出天然夺化工不泥繁华竞红紫一般清艶领东风冯琦牡丹百宝阑干护晓寒沉香亭畔若为看春来谁作韶华主总领羣芳是牡丹数朶红云静不飞含香含态醉春晖东皇雨露知多少昨夜风前已赐绯瑶华脉脉殿春残姑射仙人画里看月下敢矜容似玉年来真有臭如兰艶蕊连翩映彩霞独将倾国殿春华虚疑五色文通华散作平章万树花非烟非雾倚雕栏珍重天香雨后看愿以美人锦绣叚高张翠幕护春寒王衡二色牡丹宫云朶朶映朝霞百宝栏前鬭丽华卯酒未消红玉面薄施檀粉伴梅花洛阳女儿红颜饶血色罗裙宝抹腰借得霓裳半庭月居然管领百花朝诗散句原宋宋祁压枝高下锦攒蕊浅深霞叠彩晞阳媚鲜苞照露斜夏竦红芳争并萼缃叶竞骈枝彩凤双飞稳霞冠对舞歌蘓辙千毬紫绣檠熏炷万叶红云砌宝冠直把醉容欺玉斝满将春色上金盘增张耒拟王拟妃姚与魏岁岁年年千万叶若将颜色定高低绿珠虽美犹为妾穆修怨啼甄后土寒出贵妃汤原宋祁晚蕊仍晞日斜柯但倚烟濯水锦窠艶颓云仙髻繁夏竦向日檀心并承烟翠干孤梅尧臣红栖金谷妓黄值洛川妃蔡襄来如从月下去似逐云飞唐白居易雾重不胜琼液冷雨余惟见玉容低氷肌玉骨钟琼萼雪魄蟾魂孕秀根增司空图牡丹极用三春力开得方知不是花唐彦谦颜色无因饶锦绣馨香惟解掩兰荪宋王禹偁应是吴宫歌舞罢西施因醉未施朱宋祁金衣瑞羽迎风展琮栗仙盃压雾斜韩琦絶艶好将金作屋清香宜引玉飞钱梅尧臣叶底风吹紫锦囊宫炉应近更添香原蘓辙花从单叶成千叶家住汝南移洛南黄庭坚露晞春晚到春丛拂掠残妆可意红不夸西子锦为幄肯送太真云想衣𨚫嫌点污青春面自汲寒泉洗醉红浴泉秦虢流丹粉临渚娥英冷佩衣刘巨济初洗退红唇起绛半沾斜绿眼横波增周必大天香未染蜂犹懒日幄先笼蝶已知元朱德润深院朱栏覆锦茵百花开尽牡丹春原唐元稹牡丹经雨泣斜阳增温庭筠雨后牡丹春睡浓原宋韩琦一枝香折瑞云红张耒天女奇姿云锦裳增周必大顷刻常开七七花元刘秉忠牡丹香散一帘风词原宋吴潜如梦令一饷园林绿就柳色莺声远透轻暖与轻寒又是牡丹时候时候时候岁岁年年人瘦增王十朋点绛唇庭院深深异香一片来天上傲春迟放百卉皆推让忆昔西都姚魏声名旺堪惆怅醉翁何徃谁与花标榜李铨点绛唇十二红栏帝城谷雨初晴后粉拖香逗易惹春衫袖把酒题诗遐想欢如旧花知否故人消瘦长忆同携手唐孙光宪生查子清晓牡丹芳红艶疑金蕊乍占锦江春永认笙歌地感人心为物瑞烂漫烟花里戴上玉钗时逈与凡花异原明陈继儒摊破浣溪沙晏起还嗔中酒时玉牌分得牡丹枝花下自调新乐府写乌丝付与紫衣传别院夜来翻入管絃吹赚得老夫重醉也有情痴宋曾觌朝中措华堂栏槛占韶光端不负年芳依倚东风向晚数行淡浓仙妆停杯醉折多情多恨絶𧰟真香只恐去为云雨梦魂时恼襄王范成大玉楼春云横水绕芳尘陌一万重花春拍拍蓝桥仙路不崎岖醉舞狂歌容倦客真香解语人倾国知是紫云谁敢觅满蹊桃李不能言分付仙家君莫惜明李东阳浪淘沙春去有余春且付花神天香满地不沾尘报道夜来新雨过雨过还新芳意比佳人谁写花真碧云为葢草为茵刚道花王谁不信疑是前身宋贺铸鹧鸪天雪弄轻阴谷雨干半垂云幙护残寒化工着意呈新巧翦刻朝霞饤露盘辉锦绣掩芝兰开元天宝盛长安沉香亭子钩栏畔偏得三郎带笑看辛弃疾鹧鸪天翠葢牙签几百株杨家姊妹夜游初五花结队香如雾一朶倾城醉未蘓闲小立困相扶夜来风雨有情无愁红惨绿今宵看𨚫似吴宫教阵图浓翠深黄一画图中间更有玉盘盂先裁翡翠妆成葢更点臙脂染透蘓香潋滟锦糢煳主人长得醉工夫莫携弄玉栏边去羞得花枝一朶无占断雕栏只一株春工费尽几工夫天香夜染衣犹湿国色朝酣酒未蘓娇欲语巧相扶不妨老干自扶踈恰如翠幙高堂上来看红衫百子图增李廷忠鹧鸪天洛浦风光烂漫时千金开晏醉为期花方着雨犹含笑蝶不禁寒总是痴檀晕吐玉华滋不随桃李竞春菲东君自有回天力看把花枝带月归原张抡临江仙玉宇暖浮清禁晓丹葩色照晴空珊瑚敲碎玉玲珑人间无此种来自广寒宫雕玉阑干深院静嫣然频笑东风曲屏须占一枝红且图欹醉枕香到梦魂中王采蝶恋花燕子来时春未老红蜡团枝费尽东君巧烟雨弄晴芳意恼两余特地残妆好斜倚青楼临远道不管傍人密共东君笑都见娇多情不少丹青传得倾城貌增毛滂蝶恋花三叠阑干铺碧甃小雨新晴才过清明𠉀初见花王披衮绣娇云瑞日明春昼彩女朝真天质秀宝髻微偏风卷霞衣皱莫道东君情最厚韶华半在东堂手曾觌定风波上苑秾芳初雨晴香风袅袅泛轩楹犹记洛阳开小晏娇面粉光依约认倾城流落江南重此会相对金蕉蘸甲十分倾怕见人间春更好问道如今老去尚多情方岳江神子窓绡深掩护芳尘翠眉颦越精神几雨几晴做得这些春切莫近前轻着语题品错怕花嗔碧壶难贮玉粼粼碎苔𣪞晚风频吹得酒痕如洗一番新只恨谪仙浑懒事辜负𨚫倚栏人杨缵八六子怨残红夜来无赖雨催春去匆匆但暗水新流芳恨蝶凄蜂惨千林嫩绿迷空那知国色还逢柔弱华清扶倦轻盈洛浦临风细认得凝妆点脂匀粉露蝉耸翠蕊金团玉成丛几许愁随笑解一声歌转春融眼朦胧凭栏半醒醉中吴文英汉宫春花姥来时带天香国艶羞掩名姝日长半娇半困宿酒微苏沈香槛北比人间风异烟殊春恨重盘云队髻碧花番吐琼盂洛苑旧移仙谱向吴姝深馆曾奉清娱猩唇露红未洗客𩬆霜铺兰词沁壁过西园重载双壶休漫道花扶人醉醉花却要人扶晁补之夜合花百紫千红占春多少共推絶世花王西都万家俱好不为姚黄漫膓断巫阳对沉香亭北新妆记清平调词成进了一梦仙乡天葩秀出无双倚朝晖半如酣酒成狂无言自有檀心一点偷芳念徃事情伤又新艶曾说滁阳纵归来晚君王醒后别是风光王沂孙水龙吟晓寒慵揭珠帘牡丹院落花开未玉阑干畔柳丝一把和风半倚国色微酣天香乍染扶春不起自真妃舞罢谪仙赋后繁华梦如流水池馆家家芳事记当时买栽无地争如一朶幽人独对水边竹际把酒花前剩拚醉了醒来还醉怕洛中春色匆匆又入杜鹃声里紫姑瑞鹤仙覩娇红细捻是西子当日留心千叶西都竞栽接好园林台榭何妨日涉轻罗慢褶费多少阳和调爕向晓来露浥芳苞一点醉红潮颊双靥姚黄国艶魏紫天香倚风羞怯云鬟试插都引动狂蜂蝶况东君开宴赏心乐事莫惜献酬频叠看相将红药翻阶尚余媵妾赵以夫大酺正绿阴浓莺声嬾庭院寒轻烟薄天然花富贵逞妖红殷紫叠葩重萼醉艶酣春妍姿挹露翠羽轻明如削檀心鵞黄嫩似离情愁绪万丝交错更银烛交辉玉瓶微浸宛然京洛朝来风雨恶怕僝僽低张青油幕便好倩佳人插帽贵客传笺趁良辰赏心行乐四美难并也须拚醉莫辞盃酌被花恼情无着长笛何处一笑江头高阁极目水云漠漠原刘克庄六州歌头维摩病起兀坐等枯株清晨里谁来问是文殊遣名姝夺尽羣花色浴才出酲初觧千万态娇无力困相扶絶代佳人不入金张室𨚫访吾庐对茶铛禅榻笑杀此翁癯瑶砌金壶始消渠忆昇平日繁华事修成谱写成图奇絶甚欧公记蔡公书古来无一自京华隔问姚魏竟何如多应是彩云散劫灰余野鹿衔将花去休回首河洛丘墟漫伤春吊古梦绕汉唐都歌罢欷歔别录增云仙杂记宋旻语常带华藻李儒安曰时方三月坐间生无数牡丹花矣清异录吴越有一种玲珑牡丹鲊以鱼叶鬭成牡丹状既熟出盎中微红如初开牡丹画史徐煕风牡丹图叶几千余片花只三朶一在正面一在右一在众枝乱叶之背墨客挥犀欧公尝得一古画牡丹丛其下有一猫永叔未知其精妙丞相正肃吴公与欧公家相近一见曰此正午牡丹丛何以明之其花敷妍而色燥此日中时花猫眼黑晴如线此正午猫眼也有带露花则房敛而色泽猫眼早暮则睛圆正午则如一线耳此亦善求古人之意也渔隐丛话裴璘白牡丹诗时称絶唱以余观之语句凡近不若胡武平咏白牡丹诗云璧堂月冷难成寐翠幄风多不奈寒其语意清远过裴璘远矣如皮日休咏白莲诗云无情有恨何人见月冷风清欲堕时若移作白牡丹诗有何不可觉更清切耳升庵词品朝天紫本蜀牡丹花名其色正紫如金紫大夫之服色故名后人以为曲名今以紫作子非也花木考花石在慈和县武口寨石上有花如堆心牡丹枝叶缭绕虽精于画者不能及或以物击碎其花拂拭复见重叠非一花史唐末刘训者京师富人京师春游以牡丹为胜赏训邀客赏花乃系水牛累百于门人指曰此刘家黑牡丹也原移植移牡丹宜秋分后如天气尚热或遇阴雨九月亦可须全根宽掘以渐至近勿损细根将宿土洗净再用酒洗每窠用熟粪土一斗白蔹末一斤拌匀再下小麦数十粒于窠底然后植于窠中以细土覆满将牡丹提与地平使其根直易生土须与干上旧痕平不可太低太高勿筑实勿脚踏随以河水或雨水浇之窠满即止待土微干略添细土覆葢过三四日再浇封培根土宜成小堆以手拍实免风入吹坏花根每本约离三尺使叶相接而枝不相擦风通气透而日色不入乃佳不可太密防枝相磨致损花芽不可太稀恐日晒土热致伤嫩根小雪前后用草荐遮障勿使透风若欲远移将根用水洗凈取红淤土罗细末趁湿匀粘花根随用软棉花自细根尖缠至老根再用麻纰缠定以水洒之枝上红芽用香油纸或矾绵纸包札笼住不得损动即万里可致也或曰中秋为牡丹生日移栽必旺分花拣长成大颗茂盛者一丛七八枝或十数枝持作一把摔去土细视有根者噼开或一二枝或三四枝作一窠用轻粉加硫黄少许碾为末加黄土成泥将根上噼破处擦匀方置窠内栽如前法种花六月中看枝间角微开露见黑子收置向风处晒一日以湿土拌收瓦器中至秋分前后三五日择善地调畦土要极细畦中满浇水候干以水试子择其沉者用细土拌白蔹末种之隔五寸一枚下子毕上加细土一寸冬时葢以落叶来春二月内用水浇常令润湿三月生苗最宜爱护六月中以箔遮日勿致晒损夜则露之至次年八月移栽若待角干收子出者甚少即出亦不旺以子干而津脉少耳接花花不接不佳接花须秋社后重阳前过此不宜将单叶花本如指大者离地二三寸许斜削一半取千叶牡丹新嫩旺条亦用利刀斜削一半上留二三眼贴于小牡丹削处合如一株麻纰紧扎泥封严密两瓦合之壅以软土罩以蒻叶勿令见风日向南留一小户以达气至来春惊蛰后去瓦土随以草荐围之仍树棘数枝以御霜茂者当年有花是谓贴接或将小牡丹新苗旺盛者离地二三寸用利刀截断以尖刀劐一小口取上品牡丹枝上有一二芽者截二三寸长一叚两边斜削插于劐处比量吻合麻纰扎紧细湿土壅高一尺瓦盆葢顶待二七开视茂者其芽红白鲜丽长及一寸此极旺者若未发再培之三七开看活者即发否则腐毙活者仍用土培盆合至春分去土恐有烈风仍用盆葢时常检点至三月中方放开全见风日又恐茂者长高被风吹折仍以草罩罩之接头枝如及时截取者藏新篓润土十余日行数百里亦可接活立春若是子日茄根上接之不出一月花即烂熳二三月间取芍药根大如萝卜者削尖如马耳将牡丹枝噼开如燕尾插下缚紧以肥泥培之即活当年有花一二年牡丹生根割去芍药根成真牡丹矣又椿树接者高丈余可于楼上赏玩唐人所谓楼子牡丹也牡丹一接便活者逐年有花若初接不活削去再接只当年有花王敬美云牡丹本出中州江阴人能以芍药根接之今遂繁滋百种幻出余澹圃中絶盛遂冠一州其中如绿蝴蝶大红狮头舞青猊尺素最难得开南都牡丹让江阴独西瓜瓤为絶品余亦致之矣后当于中州购得黄楼子一生便无余憾人言牡丹性瘦不喜粪又言夏时宜频浇水亦殊不然余圃中亦用粪乃佳又中州土燥故宜浇水吾地湿安可频浇大都此物宜于沙土耳南都人言分牡丹种时须直其根屈之则死深其坑以竹虚插培土后拔去之此种法宜知浇花寻常浇灌或日未出或夜既静最要有常正月一次须天气和暖如冻未觧切不可浇二月三次三月五次四月花开不必浇浇则花开不齐如有雨任之亦不宜聚水于根旁花卸后宜养花一日一次十余日后暂止视该浇方浇六月暑中忌浇恐损其根须来春花不茂虽旱亦不浇七月后七八日一浇八月翦枯枝并叶上炕土五六日一浇九月三五日一浇浇频恐发秋叶来春不茂如天气寒则浇更宜稀此时枝上橐芽渐出可见浇灌之功也十月十一月一次或二次须天气和暖日上时方浇适可即止勿伤水或以宰猪汤连余垢候冷透浇一二次则肥壮宜花十二月地冻不可浇春间开冻时去炕土浇时缓缓为妙不可湿其干雨水河水为上甜水次之醎水不宜最忌犬粪养花凡打掐牡丹在花卸后五月间止留当顶一芽傍枝余朶摘去则花大欲存二枝留二红芽存三枝留三红芽其余尽用竹鍼挑去芽上二层叶枝为花棚芽下护枝名花牀养命护胎尤宜爱惜花自有红芽至开时正十箇月故曰花胎培养正在八九月时隔二年一次取角屑硫黄碾如面拌细土粉挑动花根壅入土一寸外用土培约高二三寸地气既暖入春渐有花蕾多则惧分其脉俟如弹子大时捻之不实者摘去止留中心大者二三朶气聚则花肥开时甚大色亦鲜艶开时必用高幕遮日则耐久花才落便翦其蒂恐结子则夺来春之气翦勿太长恐损花芽伏中仍要遮护花芽勿令晒损候日不甚炎方撤去八月望后翦去叶留梗寸许存其津脉不上溢以养橐芽其花棚花牀慎不可翦九月初培以细土使下另生芽冬至北面竖草荐以障风寒冬至日研钟乳粉和硫黄少许置根下土中不茂者亦茂每掐一枝须用泥封纸固否则久必成孔蜂入水灌连身皆枯慎之卫花牡丹根甜多引虫食栽时置白蔹末于根下虫不敢近花开渐小由蠹虫害之寻其穴鍼以硫黄末其旁枝叶有小孔乃虫所藏处或鍼入硫黄或以百部塞之则虫死而花复盛又有一种小蜂能蛀枝梗秋冬即藏枝梗中又有红色蠹虫能蛀木心寻其穴填硫黄末或杉木钉钉之花生白蚁以真麻油从有孔处浇之则蚁死而花愈茂又法于秋冬叶落时看有穴枯枝拆开捉尽其虫亦妙又五月五日用好明雄黄研细水调每根下浇一小钟不生虫桂及乌贼鱼骨刺入花梗必死又最忌麝香桐油生漆一着其气味即时萎落汴中种花者园旁种辟麝数株枝叶类冬青花时辟麝正发新叶气味臭辣能辟麝凡花为麝伤焚艾及雄黄末上风薰之能解其毒忌用热手摩抚摇撼忌栽木斛不耐久花旁勿令长草夺土脉不可踏实地气不升初开时勿令秽人僧尼及有体气者採折使花不茂变花周日用曰愚闻熟地栯生菜兰持硫黄末筛于其上盆覆之即时可待用以变白牡丹为五色皆以沃其根紫草汁则变紫红花汁则变红又根下放白朮末诸般颜色皆变腰金又白花初开用笔蘸白矾水描过待干以螣黄和粉调淡黄色描之即成黄牡丹恐为雨湿再描清矾水一次翦花花宜就观不可轻翦欲翦亦须短其枝庶不伤干又须急翦庶不伤根既翦旋以蜡封其枝翦下花先烧断处亦以蜡封其蒂置瓶中可供数日玩或养以蜂蜜芍药亦然如已萎者翦去下截烂处用竹架之水缸中尽浸枝梗一夕复鲜若欲寄远蜡封后每朶裹以菜叶安竹笼中勿致摇动马上急逓可致数百里煎花牡丹花煎法与玉兰同可食可蜜浸附录鱼儿牡丹集藻七言律诗增宋周必大咏鱼儿牡丹并序鱼儿牡丹得之湘中花红而蕊白状类双鱼累累相比枝不胜压而下垂若俯首然鼻目良可辨叶与牡丹无异亦以二月开因是得名其干则芍药也余命曰花嫔而赋是诗闻江东山谷间甚多天教姚魏主芳菲合有宫嫔次列妃玉颈圆瑳宜粉面霞裙深染学翚衣枝头窈窕鱼双贯风里蹁跹凤对飞莫把根苗方芍药留春不似送将归太守赵山甫示和篇次韵为谢阿娇金屋聚芳菲当御连环聚妾妃龙女坠天頩素颊鲛人出水织纁衣袖垂户外瞻双引燕在宫中第一飞不用虫鱼笺尔雅使君行合左符归李子权时中坐上示及和花妃诗即席次韵姚皇去后几菲菲湘水依然从二妃双泪一时红作鬣连枝千载绿为衣槛前斑竹应同伴波面文鸳欲共飞吟徧世间闲草木何如江月咏沂归杨廷秀秘监万花川谷中洛花甚富乃用野人韵为鱼儿牡丹赋诗光荣多矣𢙣语叙谢万花川谷第春菲也许湘灵媵伏妃翠叶迎风牵荇带红绡浴日湿宫衣共船不妬龙阳钓警乘犹疑洛渚飞谁把荒园一鱼目换将五十六珠归附录缠枝牡丹增本草缠枝牡丹一名旋葍一名筋根一名续筋根一名㹠肠草一名美草一名天敛草一名鼓子花保昇云所在川泽皆有蔓生叶似薯蓣而狭长花红色根无毛节李时珍曰秋开花如白牵牛花粉红色亦有千叶者色似粉红牡丹原花木谱柔枝倚附而生花有牡丹态度甚小缠缚小屏花开烂然亦有雅趣花史芒种时开芽萌长出方可分种附录秋牡丹原秋牡丹草本徧地蔓延叶似牡丹差小花似菊之紫鹤翎黄心秋色寂寥花间植数枝足壮秋容分种易活肥土为佳御定佩文斋广群芳谱卷三十四广羣芳谱牡丹御定佩文斋广羣芳谱卷三十五花谱海棠一增沈立海棠记海棠根色黄而盘劲木坚而多节外白而中赤其枝柔密而条畅其叶缥绿色小者浅紫色其香清酷不兰不麝原海棠有四种皆木本贴梗海棠垂丝海棠西府海棠木瓜海棠海棠盛于蜀而秦中次之其株翛然出尘俯视众芳有超羣絶类之势而其花甚丰其叶甚茂其枝甚柔望之绰约如处女非若他花冶容不正者比葢色之美者惟海棠视之如浅绛外英英数点如深臙脂此诗家所以难为状也以其有色无香故唐相贾耽着花谱以为花中神仙花木录曰南海海棠枝多屈曲有刺如杜梨花繁盛开稍早四季花灌生花红如臙脂无大木即贴梗又祝家桃花同西府𨁵微坚琐碎录曰一种黄者木性类海棠青叶微圆而色深光滑不相类花半开鵞黄色盛开渐浅红矣叶间或三或五蕊如金粟须如紫丝实如梨大如樱桃至秋熟可食其味甘而微酸增本草李时珍曰饮膳正要果类有海红不知出处此即海棠梨之实也状如木瓜而小二月开红花实至八月迺熟郑樵通志云海棠子名海红即尔雅赤棠也汇考增平泉草木记凡花木以海为名者悉从海外来如海棠之类是也原王禹偁诗话石崇见海棠叹曰汝若能香当以金屋贮汝增东坡杂记海棠似绢花原复斋漫录仁宗朝张冕学士赋蜀中海棠诗沈立取以载海棠记中云山木瓜开千颗颗水林檎发一攒攒注云大约木瓜林檎初开皆与海棠相类若冕言则江西人正谓棠梨花耳惟紫绵色者谓之海棠似木瓜林檎六出者非真海棠也晏元献云已定复摇春水色似红如白海棠花亦与张冕同意绀珠集徐俭乐道隐于药肆中家植海棠结巢其上引客登木而饮冷斋夜话少游在黄州饮于海棠桥老书生家海棠丛开少游醉卧宿于此明日题其柱曰唤起一声人悄衾暖梦寒窓晓瘴雨过海棠开春色又添多少社瓮酿成微笑半破癯瓢共𦥝觉健倒急投牀醉乡广大人间小东坡甚爱之范石湖每岁移家泛湖赏海棠阅耕余录宋淳熙间秦中有双株海棠其高数丈翛然在众花之上与江淮所产絶不类荆南官舍亦有两株略如之姿艶柔婉丰富之极昌州海棠独香其木合抱每树或二十余叶号海棠香国太守于郡前建香霏阁每至花时延客赋赏蜀嘉定州海棠有香独异他处增古今诗话东坡谪黄州居于定惠院之东杂花满山而独海棠一株土人不知贵东坡为作长篇平生喜为人写人间刻石者自有五六本云吾平生最得意诗也石林诗话韩持国虽刚果特立风节凛然而情致风流絶出时辈许昌崔象之侍郎旧第今为杜君章所有厅后小亭仅丈余旧有海棠二株持国每花开辄载酒日饮其下竟谢而去岁以为常至今故老犹能言之余尝于小亭柱间得公二絶句其一云濯锦江头千万枝当年未解惜芳菲而今得向君家见不怕春寒雨湿衣尙可想见当时气味韩忠宪尝帅蜀持国兄弟皆侍行尙少故前二句云尔其二云长条无风亦自动柔艶着雨更相宜漫其后句曾存之家池岛上亦有海棠十余株余为守时岁亦与王幼安诸人席地屡饮然此公胜处不能继也陈思海棠谱闽中曹宇修贡堂下海棠极盛三面共二十四丛长条修干顷所未见每春着花真锦绣叚其间有如紫绵揉色者亦有不如此者葢其种类不同不可一概论也至其花落则皆若宿妆淡粉矣余三春对此观之至熟大率富沙多此官舍人家徃徃皆种之并是帚子海棠正与蜀中者相类斯可贵耳今江浙间别有一种柔枝长蒂颜色浅红垂英向下如日蔫者谓之垂丝海棠全与此不相类葢强名耳金城记黎举尝曰欲以梅聘海棠但恨时不同耳牡丹荣辱志重叶海棠曰花命妇花经海棠六品四命垂丝海棠三品七命词话曾觌取友于十花海棠名友也三柳轩杂识海棠为蜀客原学圃余疏海棠品类甚多曰垂丝曰西府曰棠棃曰木瓜曰贴梗就中西府最佳而西府之名紫绵者尤佳以其色重而瓣多也此花特盛于南都余所见徐氏西园树皆参天花时至不见叶西园木瓜尤异定是土产所宜耳垂丝以樱桃木接开久甚可厌苐最先花与玉兰同时植之傍掩映不可废也贴梗草本郡城中种之极高大当访求种法以备一种紫绵宋苕溪渔隐丛话备载之增滇中记垂丝海棠高数丈每当春时鲜媚殊常真人间尤物自大理至永昌沿山歴涧徃徃而是瓶史浴海棠宜韵致客海棠以苹婆林檎丁香为婢原花木考钱塘县旧有吴越时罗江东隐手植海棠一本王黄州元之尝题诗云江东遗迹在钱塘手植庭花满院香若使当年居显位海棠今日是甘棠观此杭州海棠亦香不独昌州然也增徐渭游纪春日与友人携觞俎探禹穴就十峰山人马丈饮于小园林卉云繁索得海棠秧二本穿篱过别畦又掘竹母数根而去因纪一诗云春来擕酒醉春萝乞得春花一两窠不若取将松竹去成阴留待主人过燕都游览志回龙观旧多海棠旁有六角亭每岁花发时上临幸焉两堤桃柳议望湖亭前有西府海棠一株所谓汉宫三千赵姊第一良非虚语饶州志蜀锦亭在府治庆朔堂右宋范仲淹植海棠二株其后邹柯筑亭题曰蜀锦王十朋诗亭废名犹在春来花自芳犹余蜀中锦爱惜比甘棠南宁府志海棠桥在横州西桥南北皆植海棠有书生祝姓者居此宋秦观尝醉宿其家顺庆府志海棠川在西充县环绕县治上多海棠因名黎州志海棠池在城西北五里环池皆植海棠为郡守賔僚游宴之地保宁府志海棠溪在府治南因上多海棠故名原叙州府志长宁县有海棠洞昔郡人王氏环植海棠每春时郡守宴寮友于其下嘉定州志海棠山在州西山多海棠为郡守宴赏之地集藻序增宋沈立海棠记序蜀花称美者有海棠焉然记牒多所不录葢恐近代有之尝闻真宗皇帝御制后苑杂花十题以海棠为首章赐近臣唱和则知海棠足与牡丹抗衡而可独步于西州矣因搜择前志惟唐相贾元靖耽着百花谱以海棠为花中神仙诚不虚美耳近世名儒巨贤发于歌咏清辞丽句徃徃而得立庆歴中为县洪雅春多暇日地富海棠幸得为东道主惜其繁艶为一隅之滞卉为作海棠记叙其大概及编次诸公诗句于右复率芜拙作五言百韵诗一章四韵诗一章附于卷末好事者幸无诮焉陈思海棠谱序世之花卉种类不一或以色而艶或以香而妍是皆钟天地之秀为人所钦羡也梅花占于春前牡丹殿于春后骚人墨客特注意焉独海棠一种丰姿艶质固不在二花下自杜陵入蜀絶吟于是花世因以此薄之其后都官郑谷已为举似本朝列圣品题云章奎画烜燿千古此花始得显闻于时盛传于世矣今採取诸家杂录及彚次唐以来诸人诗句以为一编目曰海棠谱虽纂集未能详尽聊预诸谱之列云开庆改元长至日叙明宋濂春日看海棠花诗序春气和煦海棠名花竞放浦阳郑太常仲开宴觞客于众芳园时日已西没乃列烛花枝上花既娟好而烛光映之愈致其妍于是众咸悦衔杯咏诗亹亹不自休酒半酣金华宋濂乃扬言曰李格非书洛阳名园记谓园圃之兴废为天下盛衰之候今者衣冠雍容酬倡于俎豆间花虽不解言亦散影婆娑若相与为娱乐者不知何自而致之亦曰圣天子在上廓清四海化呻吟为讴歌所以有斯乐耳帝力所被如天开日明万物煕煕皆有春意世道之盛兆见于此苟不能诗则止能则乌可已也虽然经有之无已太康职思其居吾侪今夕无乃过于太康矣乎宜知好乐之无荒而为良士之瞿瞿可也所赋诗自太常君而下凡三十人其三则賔客余皆其昆弟子姓云赞增宋宋祁重叶海棠赞修柯柔蔓浓浅繁縂盛则重蘤不常厥种五言古诗增宋欧阳修折海棠戏赠圣俞二首摇摇墻头花笑笑弄颜色荒凉众草间露此红的皪草木本无情及时如自得青春不可恃白日忽已昃绕之重吟哦归坐成叹息人生浪自苦得酒且开释不见宛陵翁作诗头早白摇摇墻头花艶艶争青娥朝见开尚少暮看繁已多不惜花开繁所惜时节过昨日枝上红今日随流波物理固如此古来知奈何达人但饮酒壮士徒悲歌梅尧臣依韵答永叔海棠二首摇摇墻头花蒨蒨有好色高枝笑粲粲低枝明皪皪但与风相撩不与风相得风吹莫苦急游子叹日昃彭祖与颜回相去犹瞬息每观形影篇曷在神所释不可废我吟毕竟焉免白摇摇墻头花一一如舞蛾春风买艶逸艶逸此何多不为游蜂挠即为狂蝶过日光苦给给鲁叟白波波人生若朝菌不饮奈老何杨雄寂寞居岂若阮生歌刘子翚海棠洲煌煌海棠洲锦树临清湾常恨湾头风吹花走潺湲潺湲去不息花亦无由还朱子山馆观海棠景暄林气深雨罢寒塘绿置酒此佳晨寻幽慕前躅芳树丽烟华紫锦散清馥当由怀别恨寂寞向空谷陆游张园观海棠朝阳照城楼春容极明媚走马蜀锦园名花动人意严妆汉宫晓一笑初破睡定知夜宴欢酒入妖骨醉低鬟羞不语困顿娇欲闭虽艶无俗姿太息真富贵结束吾方归此别知几岁黄昏廉纤雨千点裛红泪海棠今日春已半风雨停出游瓶中海棠花数酌相献酬尚想锦官城花时乐事稠金鞭过南市红烛宴西楼千林夸盛丽一枝赏纤柔狂吟恨未工酩酊醉不休那知茅檐底白发见花愁花亦如病姝掩抑向客羞尤物终动人要非桃杏俦东风万里恨浩荡不可收金元好问海棠妍花红粉妆意态工媚妩窈窕春风前霞衣欲轻举金盘渺华屋国艶徒自许依依如有意脉脉不得语诗人太冷落愁絶残春雨元郝经仪真馆后园海棠两花于秋因为小酌赋诗二年海棠秋幽妍对寥索霜后辄着花枯株吐纤弱化工为诗人故令造物错木落出奇芬风度亦不恶尖黄簇短叶腻翠光欲铄蹙缩苞红粟殷浓入深萼稀踈生意怯静丽尤绰约飞丝照青虫蟏蛸共连络深闺养春娇霜华满珠箔赖得西风轻微薰小阴作盈盈出宫妆新寒翠绡薄空庭自颜色含恨谁附着息入楚无言意婉心不乐琵琶怨昭阳所遇非所托独有未归人相看慰孤酌𨚫似海南时坡仙政漂泊有酒仍有花世事且高阁后时亦何迟适遇今犹昨香雾沾新橙倾酒两螯嚼银烛更高烧秋花易零落七言古诗原宋苏轼寓居定惠院之东杂花满山有海棠一株土人不知贵也江城地瘴蕃草木只有名花苦幽独嫣然一笑竹篱间桃李满山总粗俗也知造物有深意故遣佳人在空谷自然富贵出天姿不待金盘荐华屋朱唇得酒晕生脸翠袖卷纱红映肉林深雾暗晓光迟日暖风轻春睡足雨中有泪亦悽怆月下无人更清淑先生食饱无一事散步逍遥自扪腹不问人家与僧舍挂杖敲门看修竹忽逢絶艶照衰朽叹息无言揩病目陋邦何处得此花无乃好事移西蜀寸根千里不易到衔子飞来定鸿鹄天涯流落俱可念为饮一樽歌此曲明朝酒醒还独来雪落纷纷那忍触增赵次公和东坡定惠院海棠化工妙手开羣木酷向海棠私意独殊姿艶艶杂花里端觉神仙在流俗睡起臙脂懒未匀天然腻理还丰肉繁华增丽态度远婀娜含娇风韵足岂惟婉娈彤管姝真同窈窕关雎淑未能奔徃白玉楼要当贮以黄金屋顾虽风暖欲黄昏脉脉难禁倚修竹可怜俗眼不知贵空把容光照山谷此花本出西南地李杜无诗恨遗蜀高才没世孰雕龙后辈补亡难刻鹄貂裘季子客齐安相逢忽慰羁人目当年甫白君可继为花重赋阳春曲把酒因浇礨磈胸搜句辄倾空洞腹多情恐作深云收儿童莫信来轻触原陆游海棠歌我初入蜀鬓未霜南充樊亭看海棠当时已谓目未睹岂知更有碧鸡坊碧鸡海棠天下絶枝枝似染猩猩血蜀姬艶妆肯让人花前顿觉无颜色扁舟东下八千里桃李真成奴仆尔若使海棠根可移扬州芍药应羞死风雨春残杜鹃哭夜夜寒衾梦还蜀何从乞得不死方更看千年未为足增陆游二月十六日赏海棠常年春半花事竟今年春半花始盛放翁不减少年狂走马直与飞蝶竞妍华有露洗愈明纤弱无风摇不定莫放飘零作红雨剩看倩笑临妆镜溪梅枯藁堕巖谷山杏轻浮真妾媵欲夸絶艶不胜说纵欠浓香何足病华橙银烛摇花光翠杓金船豪酒兴夜阑感事独凄然繁枝空折堪谁赠张园海棠洛阳春信久不通姚魏开落尘沙中扬州千叶昔曾见已叹造化无余功西来始见海棠盛成都第一推燕宫池台扫除凡木尽天地眩转花光红庆云堕空不飞去时有绛雪萦微风蜂蝶成团出无路我亦狂走迷西东此园低树犹三丈锦绣𨚫在青天上不须更着刀尺裁乞与齐奴开步障锦亭天公为我齿颊计遣饫黄柑与丹荔又怜狂眼老更狂令看广陵芍药蜀海棠周行万里逐所乐天公于我元不薄贵人不出长安城宝带华缨真汝缚乐哉今从石湖公大度不计聋丞聋夜宴新亭海棠底红云倒吸玻璃钟琵琶弦繁腰鼓急盘凤舞衫香雾湿春醪凸盏烛光摇素月中天花影立游人如云环玉帐诗未落纸先传唱此邦句律方一新凤阁舍人今有样驿舍见屏风画海棠有感厌烦只欲长面壁此心安得顽如石杜门复出叹习气止酒还开慙定力成都二月海棠开锦绣裹成迷巷陌燕宫最盛号花海霸国雄豪有遗迹猩红鹦绿极天巧叠萼重跗眩朝日繁华一梦忽吹散闭眼细思犹历历忧乐相寻岂易知故人应记醉中诗夜阑风雨嘉州驿愁向屏风见折枝杨万里海棠帝城二三月海棠可万株向来青女轻滕六戏与一撼即日枯东皇夜遣司花女手挼红蓝滴青露染成片片净练酥乱点稍稍酣日树蓬莱仙人约老翁寄笺招唤陆龟蒙为花一醉夜不息就中一事最奇特海棠两岸绣帷裳是间横着双胡床龟蒙踞牀忽倒卧乌纱自落非风堕花吹满面雪霏霏起来索笔手如飞卧去起来都是韵是醉是醒君莫问好箇海棠花下醉卧图如今画手谁姓吴薛季宣香海棠诗并序旧说海棠无香惟昌州海棠有香騐之蜀道信然以为不易之论药圃有棠三本其花亦香乃知非蜀棠独香香棠自有种耳世间原有无穷恨海外棠花宫锦烂烧炙东风春未半浓妆独立情撩乱博山炉冷沉烟断记语洛妃池侧畔袿衣透湿飘香汗舞罢霓裳高烛看吴苑散花滩彼岸亦有当初旧游观棠棃古迳霞光灿蔷薇露冷衣新盥卷袖臙脂红入腕喷人兰芷芳都贯天然种性真奇玩岭海诚知煎可㸑拟撷桑柯燃炽炭裛取缃巾永传玩他年留得重公案原潘从哲海棠江臯春早饶花木花品神仙此称独当年坡老一题诗到今标格超凡俗我来黄州亦再闰五见此花灿东谷孤根自结白莲社媚姿不贮黄金屋日华浓艶澹生唇雾縠繁红微映肉宛如初浴出华清讵是朝酣睡未足有时着雨更妖𡢃无力胜风转娇淑我欲题诗和坡老抽思未得还扪腹把酒徘徊倚啸台行吟绕徧西池竹苦无藻丽发巧心数傍花枝舒拙目问花何以拟甘棠缘同太守来西蜀花容诗句縂絶世高风渺渺翔鸿鹄岁岁年年花自开游人几和阳春曲悠悠不尽古人情啼莺语燕纷相触增元陈樵海棠东风吹堕缃云影别院春迟宫漏永绣帷宝带绾流蘓梦入瑶台唿不醒荧荧银烛花蕊多城头乌啼奈晓何刘诜赋欧园海棠和罗起初蜀州海棠锦成畦昌州海棠芳气菲名花自古恨不见东风吹在西家西美人压酒红珠落半笑新晴半含萼玉肤柔薄绛袖寒妆泪轻盈脂脸怍太真姣睡金屋春绿珠夜燕宫蜡薪一时羣花尽妾媵娉娉袅袅真仙人雨余繁枝深绿凈好及佳时入觞咏花容相对易新故人事无情有衰盛我昔曾同花下欢宝钗插映鸦发盘只今便能日日为花醉欲挽朱颜应已难袁士元海棠主人爱花如爱珠春风庭院如画图搴衣曲径步花影翩翩夜月飞长裾海棠睡起春正美花貌参差玉相似主人吟赏夜不眠直欲题诗压蘓子明杨基西省海棠并序山西陈则威以晋无梅花以管勾职初来江西即求识之省左掖东槛有海棠一小株则威尤钟爱之日数至花下风雨昬暮弗忍去也尝索余赋诗余时迫于案牍不暇舟行湘中棃杏桃李每得厌观独无海棠因赋诗以补其阙山西公子虬髯客到处寻梅认香白春风省掖海棠开暂去还来抛不得嗟我有癖常自笑不意逢君同此癖晓窓云暖风日妍数朶娉婷春半拆睡损红绡腻有痕舞酣金殿娇无力银灯不如微月照珠帘更着疎烟隔飞燕轻盈富贵姿玉环态度神仙格此日凝妆青琐外当时擅宠沉香北繁开似妬却冥冥半吐欲言终默默岂惟人爱亦自爱不独春惜当谁惜细雨重阴也看来莫对空枝漫相忆邀方员外看花金昌亭西万株花臙脂玉雪争纷拏春风擕酒看花去骑马径到山人家花深树密无径入下马徘徊映花立紫萼风微翠袖香红丝露重乌巾湿别来几负看花期客到匆匆见一枝白下桥边寒食后广陵城外绿阴时今年花最逢春早凖拟清樽对花倒人意方邀酒伴来花枝已向东风老花虽渐老仍堪折犹胜纷纷满溪雪且共芙蓉帐里人坐看海棠枝上月五言律诗增唐顾非熊斜谷邮亭玩海棠花忽识海棠花令人只叹嗟艶繁惟共笑香近试堪夸驻骑忘山险持杯任日斜何川是多处应绕羽人家温庭筠题磁岭海棠花幽态竟谁赏岁华空与期川回香尽处泉照艶浓时蜀彩澹摇曳吴妆低怨思王孙又谁恨惆怅下山迟宋真宗海棠诗二首春律行将半繁枝忽竞芳霏霏含宿雾灼灼艶朝阳戏蝶栖轻蕊游蜂逐远香物华留赋咏非独务雕章翠萼凌晨绽清香逐处飘高低临曲槛红白间纤条润比攒温玉繁如簇绛绡尽堪图画取名笔在僧繇郭震海棠西蜀传芳日东君着意时鲜葩猩荐血紫萼蜡融脂绛阙疑流落琼栏合护持无诗杜工部今有省郎知刘筠奉和真宗御制后苑海棠迟景烘初绽鲜风惜未飘蝶魂迷密径莺语近新条芳蕙薰宫锦丹浆晕海绡维时奉宸唱赓奉愧咎繇晏殊奉和真宗御制后苑海棠太液波才绿灵和絮未飘霞文光启旦珠琲密封条积润涵仙露浓阴夺海绡九阳资造化天意属乔繇海棠香霭何惊目鲜妍欲荡魂向人无限思当昼不胜繁浩露晴方浥游蜂暖更喧只应春有意留赠子山园和枢密侍郎因看海棠忆禁苑此花最盛青琐曾留𦕎珍丛宛未移幸分霖雨润犹见艶阳姿㟁帻来朱槛攀条忆绛蕤能令人爱树不独召南诗梅尧臣海棠二首江燕入朱阁海棠繁锦条醉生燕玉颊瘦聚楚宫腰曾不分香去尤宜着意描谁能共吹笛树下想前朝要识吴同蜀须看线海棠臙脂色欲滴紫蜡蒂何长夜雨偏宜着春风一任狂当时杜子美吟徧独相忘朱子山馆观海棠春草池塘绿忽惊花屿红乱英深浅色芳气有无中置酒賔朋集披襟赏咏同若非摹写得应逐彩云空沈立海棠占断香与色蜀花徒自开园林无即俗蜂蝶落仍来青帝若为意东风无限才古今吟不尽百韵愧空裁谢翺雨中海棠风吹帘网动对尔惜芳菲蜀雨何人在吴宫祇燕归烛消春粉尽泪湿野香微抱蘤残青子鸟衔随处飞原明张祥鸢海棠好鸟啼春昼晴云护草堂日高忘盥栉天暖减衣裳洗砚抄花谱钩帘看海棠阑干闲徒倚巢燕落泥香薛蕙海棠画扇西蜀繁花树春深乱蕊红还怜彩扇上宛似锦城中影转团团月香含细细风江淹才力减赋尔若为工王叔承雨中看垂丝海棠江花低拂座窈窕雨中枝湿翠浓芳树娇红袅碧丝骊山清祓处越水浣纱时可奈风前态逢春映酒巵七言律诗增唐李绅海棠海边佳树生奇彩知是仙山取得栽琼蕊籍中闻阆苑紫芝图上见蓬莱浅深芳萼通宵换委积红英报晚开寄语春园百花道莫争颜色泛金杯薛能海棠四海应无蜀海棠一时开处一城香晴来使府低临槛雨后人家散出墻闲地细飘浮净藓短亭深绽隔垂杨从来看尽诗谁苦不及懽游与画将原郑谷海棠春风用意匀颜色消得擕觞与赋诗浓丽最宜新着雨娇娆全在欲开时莫愁粉黛临窓懒梁广丹青点笔迟朝醉暮吟看不足羡他蝴蝶宿深枝增郑谷擢第后入蜀经罗利路见海棠盛开偶题上国休夸红杏艶沉溪自照绿苔矶一枝低带流莺睡数片狂和舞蝶飞堪恨路长移不得可无人与画将归手中已有新春桂多谢𤇆香更入衣刘兼海棠花淡淡微红色不深依依偏得似春心𤇆轻虢国颦歌黛露重长门敛泪襟低傍绣帘人易折密藏香蕊蝶难寻良宵更有多情处月下芬芳伴醉吟宋太宗海棠每至春园独有名天然与染半红深芳菲占得歌台地妖艶谁怜向日临莫道无情闲笑脸任从折戴上冠簮偏宜雨后看颜色几处金杯为尔斟晏殊海棠轻盈千结乱樱丛占得年芳近碧栊逐处间匀高下萼几番分破浅深红烟晴始觉香樱绽日极犹疑蜡蒂融数夕朱栏未飘落再三珍重石尤风宋祁和晏尚书海棠媚柯攒仄倚春晖封殖宁同北枳移台岭分霞争抱萼蜀宫裁锦鬭缠枝不忧轻露蒙时润正恨炎风猎处危把酒凭栏堪併赏莫容私恨为披离邵雍游海棠西山示赵彦成东风吹雨过溪门白白朱朱乱远村滩石已无回棹势㟁枫犹出系船痕时平不厌江山僻客好惟知笑语温莫上南岗看春色海棠花下却销魂范镇海棠不知真宰是谁专生得韶光此树偏吟笔偶遗工部意赋辞今职翰林权风翻翠暮晨香入霞照危墻夕影连移植上园如得地芳名应在紫薇先石扬休海棠花工裁翦用功专濯锦江头价最偏酷爱几思凭画手难题浑觉挫诗权艶凝绛缬深深染树认红绡密密连因想当年武平一枝枝眷赐侍臣先咏海棠开尽夭桃落尽棃浅荂深萼照华池都缘西蜀盘根远岂是东君属意迟𤇆惨别容曛宿酒露凝啼脸失臙脂须知贾相风流甚曾许神仙品格奇李定海棠青帝行春信自专精心知向海棠偏不霑工部风骚力犹占勾芒造化权倚槛半开红朶密遶池初应翠枝连谁人与㧞裁琼苑看与花王鬭后先和石着作海棠轻红如杏素遮棃直似佳人照碧池已是化工教艶絶莫嫌青帝与开迟𤇆滋绰约明双脸雨借妖饶入四肢西蜀有名须得地琼林高压百花奇郭稹海棠朱栏明媚照横塘芳树交加枕短墻传得东君深意态染成西蜀好风光破红枝上仍施粉繁翠阴中旋扑香应为无诗怨工部至今含露作啼妆程琳海棠海外移根灼灼奇风情间丽比应稀晶荧宝萼排珠琲旖旎芳丛簇绣帷繁极只愁随暮雨飘多何计驻春晖浣花溪上年年意露湿𤇆霞拂客衣高觌海棠次韵锦里花中色最奇妖娆天赋本来稀绮霞忽照迷红障縠露轻笼设翠帷繁朶有情装媚景纤枝无力带残晖好将绣向罗裙上永作香闺楚楚衣范纯仁西园海棠丹葩翠叶竞妖浓蜂蝶翻翻弄暖风濯雨正疑宫锦烂媚晴先夺晓霞红芬菲劒外从来胜欢赏天涯为尔同却想乡关足尘土只应能见画图中吴中复海棠靓妆浓淡蕊蒙茸高下池台细细风却恨韶华偏蜀土更无颜色似川红寻香只恐三春暮把酒欣逢一笑同子美诗才犹阁笔只今寂寞锦城中陈与义陪粹翁举酒君子亭亭下海棠方开世故驱人殊未央即随地主借绳牀春风浩浩吹游子暮雨霏霏湿海棠故国衣冠无态度隔帘花叶有辉光使君礼数能寛否酒味撩人我欲狂刘子翚海棠幽姿淑态弄春晴梅借风流柳借轻种处静宜临野水开时长是近清明几经夜雨香犹在染尽臙脂画不成诗老无心为题拂至今惆怅似含情吴芾和泽民求海棠君是诗中老作家笑将丽句换名花花因诗去情非浅诗为花来语更嘉须好栽培承雨露莫令顦顇困尘沙他年烂熳如西蜀我欲从君看绮霞见市上有卖海棠者怅然有感连年踪迹滞江乡长忆吾庐万海棠想得春来增絶丽无因归去赏芬芳偶然担上逢人卖犹记尊前为尔狂何日故园修旧好賸烧银烛照红妆陆游海棠谁道名花独故宫东城盛丽足争雄横陈锦幛阑干外尽吸红云酒盏中贪看不辞持夜烛倚狂直欲擅春风拾遗旧咏悲零落瘦损腰围拟未工夜宴赏海棠醉书便便痴腹本来宽不是天涯强作欢燕子归来新社雨海棠开后却春寒醉夸落纸诗千首歌费缠头锦百端深院不闻传夜漏忽惊蜡泪已堆盘怀成都海棠碧鸡坊里海棠时弥月兼旬醉不知马上难寻前梦境樽前谁记旧歌辞目穷落日横千嶂膓断春光把一枝说与故人应不信茶𤇆禅榻鬂成丝原杨万里垂丝海棠垂丝别得一风光谁道全输蜀海棠风搅玉皇红世界日烘青帝紫衣裳懒无气力仍春醉睡起精神欲晓妆举似老夫新句子看渠桃李敢承当增杨万里海棠二首小园不到负今晨晚唤娇红伴老身落日争明那肯暮艶妆一出更无春树间露坐看摇影酒底花光并入唇银烛不烧渠不睡梢头恰恰挂氷轮竞艶娇红最是他教人嫌少不嫌多初酣晓日红千滴晚笑东风澹一涡自是花中无国色非关格外占春窠开时悭与渠侬醉却恨飘零可若何徐俭海棠子美无诗到海棠酒边游戏畧平章日烘不睡却成睡风暖无香亦自香花事一番劳应接春光强半被分张速来窠上寻徐老同醉花前作楚狂方岳海棠盛开而雨闭门十日雨淋漓洗尽红香了未知才一霁晴齐睡去几何人见半开时世无解语玉条脱春欲负予金屈巵自是晦明天不定非干工部欠渠诗金蔡松年黄海棠清阴不叹晚晴芳缥缈缃云翠袖长萼绿江花输带叶醉红蜀艶恨无香南州气味连三月东晋风流共一觞老眼寒来易愁絶温柔乞与醉中乡梁持胜海棠野杏山桃委路尘芳菲都属锦城春只缘造物偏留意任使无香亦可人粉白漫夸宫様巧臙脂难染睡痕新沉香亭子勾栏畔消得君王比太真元牟巘和刘朔斋海棠人物当今第一流以花为屋玉为舟晓妆未许褰帷看夜醉何妨秉烛游锦里宣华思旧梦杭州定慧起新愁何如归伴徐公饮稳结一巢花上头王恽海棠桃李无光分落英海棠姿色占春荣云鬟绿拥妆初罢醉脸红匀睡未醒任使无香真可意故教千叶更多情光风流转都无几莫惜沙头倒玉瓶张昱邻园海棠自家池馆久荒凉𨚫过邻园看海棠日色未嫣红锦被露华犹溼紫罗囊掌中飞燕还能舞梦里朝云自有香银烛莫辞深夜照几多佳丽负春光顾瑛绛雪亭秋日海棠花怪底海棠能狡狯今年当暑着花鲜露黏粉蝶生珠汗日炙猩红上紫绵梦断马嵬春信远神游金谷晚妆妍独怜向岁题诗者不见烧灯花树前明杨基祁阳道中见海棠桂阳江口望祁阳疉疉𤇆云入渺茫高树绿阴千嶂湿野棠疎雨一篱香纵无春在犹回首况有鹃啼合断膓惆怅东湖堤上柳暖风轻絮正悠扬原吴国伦海棠仙署名花海国移半开风雨倍含姿红妆向客寒犹腻翠幔留春艶不支欹侧漫同妃子醉婆娑觧乞沈郎诗梁园多少青阳景妒煞君家赤玉枝张祥鸢海棠花朝曾与故人期夜敞柴关迟所思小阁忆君同倚处曲栏怜我独凭时望中落日青丝骑梦里东风琼树枝可是海棠如有待春分犹自着花迟御定佩文斋广群芳谱卷三十五广羣芳谱御定佩文斋广羣芳谱卷三十六花谱海棠二集藻五言排律增唐薛能海棠酷烈复离披元功莫我知青苔浮落处暮柳间开时醉带游人插连阴被叟移晨前清露湿宴后恶风吹香少传何计妍多画半遗岛苏涟水脉庭绽粒松枝偶泛因沉砚闲飘欲乱碁遶山生玉垒和郡徧坤维负赏慙休饮牵吟分失饥明年应不见留此赠巴儿宋王禹偁商山海棠锦里名虽盛商山艶更繁别疑天与态不类土生根浅着红兰染深于绛雪喷待开先酿酒怕落预唿魂香里无勍敌花中是至尊桂须辞月窟桃合避仙源浮动冠频侧霓裳袖忽翻望夫临水石窥客出墻垣赠别难饶柳忘忧肯让萱轻轻飞燕舞脉脉息妫言蕙陋虚侵径梨凡浪占园论心留蝶宿低面厌莺喧不忝神仙品何辜造化恩自期栽御苑谁使掷山村绮季荒祠畔仙娥古洞门烟愁思旧梦雨泣怨新㛰画恐明妃恨移同卓氏奔祇教三月见不得四时存绣被堆笼势臙脂浥泪痕贰车春未去应得伴芳樽石延年和枢密侍郎因看海棠忆禁苑此花最盛君看海棠格羣花品讵同娇娆情自富萧散艶非穷旧縠斑吴苑梅罗碎蜀宫锦窠杯里影绣叚隟前烘心乱香无数茎柔动满丛意分巫崃雨腰细汉台风盛若霞藏日鲜于血洒空高低千点赤深浅半开红妆指朱才布膏唇檀更融色焦无可压体瘦不成丰枝重轻浮外苞疎密閙中难胜蜂不定易入蝶能通宋祁蜀海棠蜀国天余煦珍葩地所宜浓芳不隐叶併艶欲燃枝襞影分羣萼均霞点万蕤回文锦成后夹煎燎烘时蜂蕊迎衔密莺梢向坐危浅深双絶态啼笑两妍姿绛节排烟竦丹釭落蒂垂童容障畏薄便面到忧迟𡡾日能徐照暄风肯遽吹惜欢当晼晚留恨付离披丽极都无比繁多仅自持损香饶麝柏照影欠瑶池画要精侔色歌须巧骋辞举樽频语客细摘玩芳期海棠西域流根远中都属赏偏初无可并色竟不许胜妍薄暝霞烘烂平明露濯鲜长衾绣作地密帐锦为天浅影才欹槛柯横欲照筵愁心随落处醉眼着繁边的的夸妆靓番番恃笑嘕何尝间兰𡡾要是掩樱然艶足非他誉香轻且近传所嗟名后出遗载楚臣篇杨谔和燕龙图海棠西汉欺卢橘东阳爱野棠许昌奇此遇子美欠先扬杜宇三春艶蚕丛一国香臙脂点乱雨生色丽斜阳富艶东君节暄妍白帝方锦楼祈水色玉垒换山光风格林檎细腰肢郁李长天生笑容质时样舞衣裳少吐深深染全开淡淡妆烟媒护绿蒂风阵损朱房旋失因临水闲飘弗过墻佩亡愁杀甫簪脱即连姜蝶舞菱花照莺啼罨画堂仙如弄玉少坠似绿珠常不见还成悔相思几欲狂春深濯锦水日晚浣纱方卧对移帘柙吟看近笔牀池清满园倒鸟起一枝昻紫燕衔泥急黄蜂趂蜜忙化工真用意销得与携觞沈立海棠百韵岷蜀地千里海棠花独妍万株佳丽国二月艶阳天丛萼匀如布脩蕤巧似编彤云轻点缀赤玉碎雕镌瑟瑟光输莹猩猩血借鲜浅深相向背疎密逓勾牵轻蒨重重染丹砂细细研蕊纤金粟拱须嫰紫丝拳红蜡随英滴明玑着颗穿初茎争袅娜翘𠏉共蹁蹮絶代知无价生香不减𥴈分灵应桂苑钟粹定星躔木帝经邦相花王入室贤祥飈如剪拂卿霭共陶甄真宰阴推毂勾芒与着鞭不须忧薄命好为惜流年赞翼施生柄扶持煦妪权主张韶令正调燮淑威宣和气高低洽芳心次第还金钗人十二珠履客三千云雨迷巫崃风波怨洛川姘婷宜住楚妖冶合居燕绣被通宵展华灯彻曙燃横披前槛外半出假山巅暗羡游蜂採偷输蚁穴沿瘦嫌蛛网织柔怯女萝缠蓄恨凭谁讯无言只自怜文君酒垆畔扬子草堂前品格生来别风流到老全繁中生怅望众里见喧阗暄暖精神出晴明意态便关关莺对语两两燕高鶱天上宜封殖人间偶竚延共樱围别馆与杏拥斜阡清暖帘争卷黄昬幕尚褰低笼金轣𨌠高映画秋千忽认梁园妓深疑阆苑仙怱怱来蕙圃远远别芝田羞隐暝蒙雾轻如淡荡烟乍逢开羽扇初喜下云骈髣髴向星靥依稀带翠钿五铢衣宛转七宝帐翩翾独立挨霓节成行列彩旃困宜欹虎枕步好衬金莲舞定休回袖妆浓不傅铅盖张松郁郁茵借草芊芊馥郁兰供梦扶苏柳伴眠躯轻弥绰约腰细更便嬛娅姹常颙若幽柔自洒然侍儿罗白芷婢子列芳荃口口浓檀注腮腮薄粉填解围施叶幄买笑有榆钱旖旎环瑶席婆娑匝玳筵娇依屏曲曲泣对露涓涓南陌轻埃蔽东郊夕照连几时休缥缈从此识婵娟是处遗簪珥谁家不管絃妬姬贪恐失戏稚惜何颠折闪搔头褪擎摐约腕揎戴遮鬟上凤装压鬓边蝉汲引新懽聚消磨宿忿蠲纵观须倒载命宴必加笾翻曲教歌媛更词送酒船乡心须暂觧病眼当时痊迢逓来油壁从容住锦韀雅宜交让比秾与棣华联不愤参朱槿宁甘混木棉酴醿潜失色踯躅敢差肩素柰思投迹夭桃耻备员梧桐愧金井芍药滥花砖併压辛夷俗潜排宝马蔫天恩无久恃人宠莫长专布影交三径敷荣徧一廛凝眸方晔晔回首旋翩翩可忍惊飈挫胡烦急景煎珊瑚随手碎绛雪绕枝旋拂汉霞初散当楼月自圆飘零随蠛蠓散乱逐漪涟灼灼龟城外亭亭锦水边抱愁应惨蹙有泪即潺湲午影迷蝴蝶朝寒怨杜鹃物情元倚伏人意莫拘挛擢秀高羣木称珍极八埏未开独脉脉忧落固悁悁别着新文纪重寻旧谱笺共知红艶好谁辨赤心坚实似陪朱李根宜灌醴泉栽须邻竹柏树莫绕乌鸢耻託膏腴茂当随富贵迁为多犹底滞因远尚迍邅客思易成乱心期未省愆画思摩诘笔吟称薛涛牋醉目休频送诗情岂易缘薛能夸丽句郑谷赏佳篇止感芳姿美那怜託地偏山经犹罕记方志未多传巧咏忧才竭冥搜得意诠遐陬寡真赏僻境忍轻捐抽秘惭非据探奇敢让先援毫叙名卉聊用放怀焉程敦厚和冬曦海棠花中名品异人重比甘棠苞嫩相思密红深琥珀光好风传馥郁凡卉愧芬芳烂熳云成瑞葳蕤女有嫱生来先蜀国开处始朝阳赏即笙歌地题称翰墨塲烟霞容易散蜂蝶等闲忙谁是多情侣栏边重举觞七言排律增宋张洎内署书阁前海棠花盛开率尔七言八韵寄长卿谏议去岁海棠花发日曾将诗句咏芳妍今来花发春依旧君已雄飞玉案前骤隔清尘枢要地独攀红蕊艶阳天疎枝高映银台月嫩叶低含绮阁烟花落花开怀胜赏春来春去感流年清辞早缀巴人唱妙翰犹缄蜀国笺共仰芳图方赫尔自嗟衰鬓转皤然因凭莺蝶传消息莫忘蓬莱有病仙张冕海棠海棠栽植徧尘寰未必成都欲咏难山木瓜开千颗颗水林檎发一攒攒初疑红豆争头缀忽觉臙脂众手丸西蜀僧家根拨小南荆官舍树枝宽高穿羣木无因蔽平倚危楼最好看十亩园林浑似火数方池面悉如丹锦袍万丈仍连袂珠被齐光更合欢风袅细腰妆正罢露晞铜雀泪新干晨㬢远借彤云暖秋魄微侵甲帐寒会䜩岂劳供幄幙採香应见费龙檀秾烧游女青丝发殷染妖姬白玉冠賔席半移隈茜绶使车多热簇雕鞍层层排朶萦飞蝶密密交柯宿翠翰诗客早慙矜镂管画工谁敢衒霜纨本期相伴千塲醉可忍轻邀百卉残川路尚移随迅濑蕃船犹折出长澜飘零绛雪深盈尺收拾晴霞散结团时去独应贤者识色空潜有达人观谱为仙子终须美实作寒梅况不酸五六年来离别恨春宵频梦石台盘元马祖常画海棠图石家五尺珊瑚树海国千房火齐珠风雨春寒围锦护艶阳天暖倚阑扶浣时应贮芙蓉水香处重熏翡翠炉红腻不随蜂觜蚀粉匀终为蝶身敷葳蕤綵缬盘仙绶襞积云罗落舞襦青帝化成非幻有杜陵吟老却知无催开每赖斟鹦鹉吹落还因唱鹧鸪曾见赤城花亚蕊丹铅此去不须图五言絶句增宋晏殊海棠濯锦江头树移根药砌中只应春有意偏与半妆红陈与义海棠花叶两分明春阴耿帘幕东风吹不断日暮臙脂薄洪适黄海棠汉宫娇半额雅澹称花仙天与温柔态妆成取次妍垂丝海棠脉脉似崔𡽪朝朝长着地谁能觧倒悬扶起云鬟坠杨万里海棠艶翠春铺骨妖红醉入肌花仙别无诀一味服臙脂七言絶句原唐贾岛海棠二首名园对植几经春露蕊烟梢画不真多谢许昌传雅什蜀都曾未遇诗人昔闻游客话芳菲濯锦江头几万枝纵使许昌持健笔可怜终古媿幽姿增郑谷蜀中赏海棠浓淡芳春满蜀乡半随风雨断莺肠浣花溪上空惆怅子美无心为发扬原吴融海棠雪绽霞铺锦水头占春颜色最风流若教更近天街种马上多逢醉五侯增宋光宗会僚属赏海棠偶有题咏浓淡名花产蜀乡半含风露浥新妆娇娆不减旧时态谁与丹青为发扬王禹偁别堂后海棠一堆红雪𡡾青春惜别须教泪满巾好在明年莫憔悴校书兼是爱花人郭震海棠又随桃李一时荣不逐东风处处生疑是四方嫌不种教于蜀地独垂名宋祁海棠万萼霞干照曙空向来心赏已多同未如此日家园乐数徧繁枝衮衮红赵抃答赣县钱顗着作移花令尹怜花意思勤海棠多种郡园新自从西蜀年年见今日栏边似故人韩维展江亭海棠四首占尽人间丽与华白头判得醉流霞谁将法锦翻新样红绿装成徧地花昔年曾到蜀江头絶艶牵心几十秋今日栏边见颜色梦魂不复过西州红糁装条袅袅长人间不合有天香千觞未足酬佳丽回首东风更断肠又避寒风与暖曦年年长此探花期如今太守尤珍爱只许官娥戴一枝王安石海棠绿娇隐约睂轻扫红嫩妖饶脸薄妆巧笔写传功未尽清才吟咏兴何长文同和何靖山人海棠为爱香苞照地红倚栏终日对芳丛夜深忽忆南枝好把酒更来明月中原苏轼海棠东风袅袅汎崇光香雾霏霏月转廊只恐夜深花睡去高烧银烛照红妆增赵次公和东坡海棠露气熹微带晓光枝边灿焕映𢌞廊细看素脸原无玉初点臙脂驻靓妆张舜民移岳州去房陵道中见海棠马息山头见海棠羣仙会处锦屏张天寒日晚行人絶自落自开还自香张耒晁二家海棠去岁花开唿杜卿家小娃歌舞花下今春花复开而杜已出守戏以诗调之颇疑蜂蝶过隣家知是东墻去岁花骏马无因迎小妾鸱夷何用强随车原崔鷃海棠浑是华清出浴初碧绡斜掩见红肤便教桃李能言语要比娇妍比得无增陈与义海棠三首海棠点点要诗催日暮紫绵无数开欲识此花奇絶处明朝有雨试重来红妆翠袖一番新久向园林作好春却笑华清夸睡足只今罗韈久无尘深院无人春日长游蜂来往燕飞忙海棠娇甚成羞涩凭仗东风催晓妆周必大次韵杨廷秀并序万花川谷主人为海棠赋二首妙絶古今断章有平生不带看花福不是愁中即病中之叹代花次韵江国羣芳自有余诗才酒兴不愁无却怜西蜀移根远醉向东风落笔初傅粉施朱淡复浓不辞沐雨更梳风岂知命似佳人薄不在吾公乐事中范成大垂丝海棠春工叶叶与丝丝怕日嫌风不自持晓镜为谁妆未办沁痕犹有泪臙脂赏海棠三絶芳春随分到贫家儿女多情惜岁华聊为海棠修故事去年灯烛去年花烛光花影两相宜占断风光二月时但得常如妃子醉何妨独欠少陵诗忆向宣华夜倚栏花光妍暖月光寒如今蹋飒嫌风露且只铜瓶满插看闻石湖海棠盛开亟携家过之东风花信十分开细意留连待我来开过十分风不动更无一片点苍苔家人扶上锦城头蜂蝶圑中烂熳游报答春光须小醉红云洞里按伊州低花妨帽小携笻深浅臙脂一万重不用高烧银烛照暖云烘日正春浓陆游海棠二首十里迢迢望碧鸡一城晴雨不曾齐今朝未得平安报便恐飞红已作泥蜀地名花擅古今一枝气可压千林讥弹更到无香处常恨人言太刻深杨万里张功父南湖海棠杖藜走笔看尽都城种海棠只将一径引教长约斋妙出春风手人在中央花四傍天公信手洒明霞若遣停匀未必佳却得数株多叶底殷勤衬出密边花垂丝海棠无波可照底须窥与柳争娇也学垂破晓骤晴天有意生红新晒一钩丝张栻所思亭海棠初开折赠两使者未须比拟红深浅更莫平章香有无过雨夕阳楼上看千花容有此肤腴东风着物本无私红入花梢特地奇想得霜台春思满一枝聊遣博新诗陈傅良海棠淡月看花似雾中遽唿灯烛倚花丛夜来月色明如昼却向庭芜数落红吴芾寄朝宗海棠已作十分妆细看妖娆更异常不得与君同胜赏空烧银烛照红光和陈子良海棠四首春来人物尽熙熙红紫无情亦满枝正引衰翁诗思动举头那更得君诗花开春色丽晴空恼我狂来只遶丛试问妖娆谁与比一株胜却万株红雨后花头顿觉肥细看还是旧风姿坐余自有香芬馥不许凡人取次知十年栽种满园花无似兹花艶丽多已是谱中推第一不须还更问如何海棠海棠元自有天香底事诗人故谤伤不信请来花下坐恼人鼻观不寻常王之道题苦竹寺海棠洞翠袖朱唇一笑开倚风无力竞相偎阳城岂是僧家物端恐齐奴步障来戴复古海棠十月园林不雨霜朝曦赫赫见秋阳夜来听得游人语不见梅花见海棠刘克庄海棠三首万红夹路笑相迎髣髴前身石曼卿若向花中论富贵芙蓉城劣海棠城几树繁红映碧湾苎罗山下见芳颜分明消得黄金屋却堕荒溪野径间色深乍擣守宫红片片俄随蛱蝶风到得离披无意绪精神全在半开中程敦厚惜海棠晚开今年春色可胜嗟二月山中未见花长忆去年今夜月海棠花影到𥦗纱雨中海棠玉脆红轻不耐寒无端风雨苦相干晓来试卷珠帘看𥰡𥰡飞香满画阑僧惠洪海棠酒入香腮笑未知小妆初罢醉儿痴一株柳外墻头见胜却千丛着雨时金蔡松年黄海棠轻如红豆排冰雪一拂新鵞色更奇不觉浓阴破明玉有情谁觧赏离披王世昌方城东寺海棠苦茝如鍼草有芒桃花轻薄絮颠狂少陵例有诗沾丐只枉无言到海棠元好问同儿辈赋未开海棠二首翠叶轻笼豆颗匀臙脂浓抹蜡痕新殷勤留着花梢露滴下生红可惜春枝间新绿一重重小蕾深藏数点红爱惜芳心莫轻吐且教桃李闹春风元黄庚海棠脸晕轻红酒力微真妃半醉夜深时杜鹃叫落花梢月独倚东风睡不知欧阳玄为浪溪题折枝海棠点缀春风只一枝此花犹是半开时更令老杜如今见便是无情也赋诗尹廷高腊月海棠尤物真能夺化工腊前偷泄数枝红霜花不上臙脂面强饰春妍嫁北风杨维桢折枝海棠金屋银釭照宿妆一枝分得锦云乡梅郎底事多余恨怪杀珊瑚不肯香马臻海棠殷红含露滳朝寒疑是春工画未干底事诗人吟不稳直须烧烛夜深看明高启西斋庭前海棠寂寥银烛与金盘睡足帘前怯晓寒不是诗人赏幽兴雨中深院有谁看杨慎兴教寺海棠两树繁花占上春多情谁是惜芳人京华一朶千金价肯信空山委路尘黄姬水天妃宫看西域海棠仙观台荒蔓草中海棠一树太憎红可怜亦是星槎物不学葡萄入汉宫董少玉海棠花小楼风定月初斜紫玉新枝绾落霞睡起不堪重秉烛春来愁煞海棠花原张新雨滋霞衬入朱颜月下疑从姑射还最是春工多巧思着将色在浅深间诗散句原宋杨万里不关残酒醉难醒不为春愁嬾散中自是新晴生睡思起来无力对东风斯菴宛转风前不自持妖娆微傅淡臙脂花如翦彩层层见枝似轻丝袅袅垂唐韩偓海棠花在否侧卧卷帘看增宋高惟几使梅休妬白仙杏已输红王十朋诗里称名友花中占上游唐张𧓍独倚阑干正惆怅海棠花里鹧鸪啼原韩偓鬰鬰苍髯真道友丝丝红萼是乡人海棠花下秋千畔背人撩𩬆道匆匆增宋王安石才经暖律移新岁旋见繁红满故枝苏轼骤暄不为海棠计长昼只添鹦鹉愁陈与义燕子不禁连夜雨海棠犹待老夫诗范成大迟日温风护海棠十分颜色醉春妆原陆游露章夜奏通明殿乞借春阴护海棠晓来强自试新妆倦整金莲看海棠杨万里故园今日海棠开梦入江西锦绣堆增王十朋杜陵应恨未曾识空向成都结草堂陈傅良未晓啼莺相唤语海棠飞尽一庭红严粲过了海棠人不省梦中姑自咏梅花原杜佺海棠正好东风恶狼籍残红衬马蹄增朱淑真桃羞艶冶应回首柳妬妖娆祇皱睂元潘伯修春寒玉帐花阴合夜照香篝药气浓䆁至仁月里精神今更好雨中颜色向来新宋戴复古红透海棠娇元黄庚锦棠红濯雨宋陈与义暮雨霏霏湿海棠陆游万枝猩血海棠红元刘秉忠海棠微露湿臙脂词增宋吴潜如梦令江上绿杨芳草想见故园春好一洞海棠花昨夜梦魂飞绕惊晓惊晓牕外一声啼鸟王十朋点绛唇丝蕊垂垂嫣然一笑新妆就锦亭前后燕子来时候谁恨无香试把花枝嗅风微透细熏锦袖不止嘉州有王安石菩萨蛮海棠乱发皆临水君知此处花何似凉月白纷纷香风隔岸闻啭枝黄鸟近隔岸声相应随意坐莓苔飘零酒一杯刘儗菩萨蛮东风去了秦楼畔一川烟草无人管芳树雨初晴黄鹂三两声海棠花已谢春事无多也只有牡丹时知他归不归叶梦得卜算子娇艶醉杨妃轻袅怜飞燕人在昭阳睡足时初试妆深浅一叚锦新裁万里来何远高烛休教照夜寒𡡾脸融春暖刘克庄卜算子片片蜨衣轻点点猩红小道是天工不惜花百种千般巧朝见树头繁暮见枝头少道是天工果惜花雨洗风吹了又尽是手栽成合得天饶借风雨于花有底讐着意相陵借做暖逼教开做冷催教谢不负明年花下人只负栽花者原晏殊诉衷情海棠枝缀一重重清晓近帘栊臙脂谁与匀染偏向脸边浓看叶嫩惜花红意无穷如花如叶岁岁年年共占春风增张孝祥锦园春醉痕潮玉爱柔英未吐露华如簇絶艶矜春分流芳金谷风梳雨沐耿空抱夜阑清淑杜老情疎黄州赋冷谁怜幽独李廌南乡子十月小春天红叶红花半雨烟点滴红酥真耐冷争先夺取梅魂鬭雪妍坐待晓莺迁织女机头蜀锦鲜枝上绿毛么凤子飞仙乞取双双作被眠原范成大醉落魄马蹄尘扑春风得意笙歌逐欵门不问谁家竹只拣红妆高处烧银烛碧鸡坊里花如屋燕王宫下花成谷不须悔唱关山曲只为海棠也合来西蜀增京松坡醉落魄芳尘休扑名花唤我相随逐浅妆不比梅欺竹深注朱唇妆面称红烛阿娇合贮黄金屋是谁却遣来空谷酡颜徧倚阑干曲一叚风流不枉到西蜀王道辅蝶恋花濯锦江头春欲暮枝上繁红着意留春住祗恐东君嫌面素新妆胜把臙脂傅晓梦惊寒初过雨寂寞珠帘问有余花否怅望草堂无一语丹青传得凝情处张材甫蝶恋花前日海棠犹未破点点臙脂染就真珠颗今日重来花下坐乱铺宫锦春无那胜摘繁枝簪几朶痛惜深怜只恐芳菲过醉倒何妨花底卧不须红袖来扶我明仁宗蝶恋花烟抹霜林秋欲困吹破臙脂便觉西风润翠袖怯寒愁一寸谁家庭院黄昬信明月修容生远恨旋摘余娇簪满佳人鬓醉倚小栏花影近不应先有春风分宋张奕殢人娇多少臙脂匀成点就千枝乱攒红堆绣花无长好更光阴去后对景忆良朋故应招手曾记年时花开把酒枉淋淋春衫湿透文园今病问速能来否却道有荼䕷牡丹时候张孝祥感皇恩常岁海棠时偷闲须到多病寻芳懒春老偶来恰值半谢妖饶犹好便唿诗酒伴同颠倒繁枝高荫疎枝低绕红底杯盘花影照多情一片怪我归来不早断肠销碎锦门前道陈济翁踏青游濯锦江头羞杀艶桃秾李纵赵昌丹青难比晕轻红留浅素千娇百𡡾照绿水恰如下临鸾镜妃子弄妆犹醉诗笔因循不晓少陵深意但满眼伤春珠泪燕来时莺啼处年年憔悴便除是秉烛凭栏吟赏莫教夜深花睡晁补之洞仙歌羣芳未尽是海棠时候雨过寒轻好晴昼最妖饶一树全是初开云鬟小涂粉施朱未就全开还自好骀宕春余百样宫罗鬭繁绣纵无语也应心恨我来迟恰柳絮将春归后醉犹倚柔枝恰黄昬一点愁须共花同瘦刘克庄满江红老子年来颇自许心肠铁石尚一点销磨未尽爱花成癖懊恼每嫌寒勒住丁宁莫被晴烘拆柰暄风烈日太无情如何得张画烛频频惜凭素手轻轻摘更几番雨过彩云无迹今日不来花下饮明朝空向枝头觅对残红满院杜鹃啼添愁寂刘处静烛影摇红蜀锦华堂宝筝频送花前酒妖娆全在半开时人试单衣后花前围春竞秀如红潮玉顋微透欲甦还睡浅酒扶头朦胧晴昼金屋名姝恨情空贮闲睂岫世间还有此娉婷拚尽珠量斗真艶可令消受倩莺催天香共袖冷烟庭院淡月梨花空教春瘦刘儗木兰花慢渐秋空向晚被风雨趱重阳正木落疎林海棠枝上忽见红妆料应妬他兰菊任年年独自占秋光故把春风娇面向人逞艶呈芳看来毕竟此花强祗是欠些香悄一似五陵公子却厌膏梁肯来水边竹下与幽人相对说凄凉只恐夜深花睡五更微有清霜谢薖念奴娇绿云影里把明霞织就千重文绣紫腻红娇扶不起好是未开时候半怯新寒半宜晴色养得臙脂透小亭人静嫩莺啼破清昼犹记携手芳阴一枝觧带娇艶波双秀小语轻怜花总见争得似花长久醉浅休归夜深同睡明月还相守免教春去断肠空叹诗瘦马庄父水龙吟东君直是多情好花一夜都开尽杏梢零落药栏迟暮不教宁静风度秋千日移帘幕翠红交映正太真浴罢西施浓抹都沉醉娇相称磨徧绿牕铜镜挽春衫不堪比并暮云空谷佳人何处碧苔侵径睡里相看酒边凝想许多风韵问因何却欠一些香味惹旁人恨方岳水龙吟昼长庭院深深春柔一枕流霞睡䑃胧欲醒娇羞还困锦屏围翠豆蔻初肥樱桃微绽玉栏同倚记华清欲起渭水流波暖红涨弃脂水燕子来时天气尽韶风与他为地芳丛雨歇露痕日酽英英仙意莫恨无香最怜有韵天然情致待问春能几五更犹是拼今宵醉王十朋二郎神深深庭院夜雨过帘栊高卷正满槛海棠开欲半仍朶朶红深红浅遥认三千宫女面匀点点臙脂未徧更微带春醪宿醉袅娜香肌娇嬾日暖芳心暗吐含羞轻颤笑繁杏夭桃争烂熳爱容易出墻临岸子美当年游蜀苑又岂是无心眷恋都只为天然体态难把诗工裁翦刘克庄摸鱼儿甚春来冷烟凄雨朝朝迟了芳信蓦然乍暖晴三日又觉万姝娇困霜点鬓潘令老年年不带看花分才情减尽怅玉局飞仙石湖絶笔孤负这春韵倾城色懊恨佳人薄命墻头岑寂谁问东风日暮无聊叹吹得臙脂成粉君试认花共酒古来二事天尤吝年光去迅谩绿叶成阴青苔徧地做取异时恨别录原王禹偁诗话杜子美避地蜀中未尝有一诗说着海棠以其生母名海棠也增韵语阳秋杜子美居蜀累年吟咏殆徧海棠奇艶而诗章独不及何耶郑谷诗云浣花溪上空惆怅子美无心为发扬是已本朝名士赋海棠甚多徃徃皆用此为实事如石延年云杜甫句作畧薛能诗未工钱易诗云子美无情甚都官着意频李定诗云不霑工部风骚力犹占勾芒造化权独王荆公用此作梅花诗最为有意所谓少陵为尔牵诗兴可是无心赋海棠也墨客挥犀李丹大夫客都下一年无差遣及授昌州倅议者以去家远乃改授鄂州彭渊材闻之吐饭大步往谒李曰谁为大夫谋昌佳郡也奈何去之李惊曰供给丰乎曰非也民讼简乎曰非也曰然则何以知其佳渊材曰海棠无香昌州海棠独香非佳郡乎闻者传以为笑原蜀梼杌潘炕有嬖妾觧愁姓赵氏其母梦吞海棠花蕊而生颇有国色善为新声冷斋夜话彭渊材曰平生所恨者五事人问其故渊材不言久之曰吾论不入时听恐汝曹轻易之问者力请乃答曰第一恨鲥鱼多骨二恨金橘太酸三恨莼菜性冷四恨海棠无香五恨曾子固不能诗闻者大笑渊材瞠目答曰诸子果轻易吾论也东坡海棠诗曰只恐夜深花睡去故烧银烛照红妆事见太真外传明皇登沉香亭召太真妃于时卯醉未醒命力士使侍儿扶掖而至妃子醉颜残妆𩬆乱钗横不能再拜明皇笑曰岂妃子醉直海棠睡未足耳增冷斋夜话前辈作花诗多用美女比其状如曰若教觧语应倾国任是无情也动人诚然哉山谷作酴醿诗曰露湿何郎试汤饼日烘荀令炷炉香乃用美丈夫比之特若出类而吾叔渊材作海棠诗又不然曰雨过温泉浴妃子露浓汤饼试何郎意尤工也诗话总龟东坡谪居齐安时以文笔游戏三昧齐安乐籍中李宜者色艺不下他妓他妓因䜩席中往往得诗宜独以语讷不能请及坡将移临汝于饮饯处宜奉觞再拜取领巾乞书公顾视久之令宜磨砚墨浓取笔大书东坡五岁黄州住何事无言及李宜即掷笔袖手与客笑谈坐客相谓语似凡易又不终篇何也至将彻具宜复拜请坡大笑曰几忘出场继书曰恰似西川杜工部海棠虽好不留诗一座撃节尽欢而散就印录张宝用鸭卵壳以金丝镂海棠花名鲛胎盏云蕉馆纪谈明昇在重庆取浮江青䗫石为茶磨令宫人以武隆雪锦茶碾之焙以大足县香霏亭海棠花味倍于常海棠无香独此地有香焙茶尤妙原栽接海棠性多类棃核生者十数年方有花都下接工多以嫩枝附棃而赘之则易茂种宜垆壤膏沃之地贴梗海棠腊月于根傍开小沟攀枝着地以肥土壅之自能生根来年十月截断二月移栽樱桃接贴梗则成垂丝棃树接贴梗则成西府又春月取根侧小本种之亦易活或云以西河柳接亦可海棠色红接以木瓜则色白亦可以枝插不花取已花之木纳于根跗间即花花谢结子翦去来年花盛而无叶浇灌琐碎录云海棠花欲鲜而盛于冬至日早以糟水浇根下或肥水浇或盦过麻屑粪土壅培根下使之厚密才到春暖则枝叶自然大发着花亦繁密矣一云此花无香而畏臭故不宜灌粪一云惟贴梗忌粪西府垂丝亦不甚忌止恶纯浓者耳插瓶薄荷包根或以薄荷水养之则花开耐久附录秋海棠原一名八月春草本花色粉红甚娇艶叶绿如翠羽此花有二种叶下红筋者为常品绿筋者开花更有雅趣汇考原採兰杂志昔有妇人怀人不见恒洒泪于北墻之下后洒处生草其花甚𡡾色如妇面其叶正绿反红秋开名曰断肠花即今秋海棠也于若瀛曰秋海棠喜阴生又宜卑湿茎岐处作浅绛色绿叶文似朱丝婉𡡾可人不独花也增学圃余疏秋海棠娇好宜于幽砌北牕下种之傍以古拙一峰菖蒲翠筠草皆其益友也荆溪疏善卷后洞秋时海棠千本并着花一壑皆丹瓶史秋海棠娇然有酸态郑康成崔秀才之侍儿也瓶花谱秋海棠四品六命集藻五言律诗原明王士骐题秋海棠是花偏灼灼开处几丛丛弱质不禁露幽怀欲诉风空庭聊取𡡾傍石若为容黄菊纷相应餐英未许同钟惺咏秋海棠墻壁固吾分烟霜亦是恩光轻偏到蒂命薄幸余根笑泣谁能喻荣衰不敢论年年秋色下幽独自相存七言絶句原明俞琬纶咏秋海棠薄罗初试怯风凄小样红妆着雨低一叚妖娆描不就非关子美不能诗春色先应到海棠独留此种占秋芳稀疎点缀猩红小堪佐黄花荐客觞别录原性好阴而恶日一见日即瘁喜净而恶粪宜盆栽寘南墻下时灌之枝上有种落地明年自生根夏便开花四围用碎瓦铺之则根不烂老根过冬者花更茂浸花水饮之害人御定佩文斋广群芳谱卷三十六广羣芳谱御定佩文斋广羣芳谱卷三十七花谱玉蘂原周必大玉蘂辨证条蔓如荼䕷冬凋春茂柘叶紫茎玉蘂花苞初甚微经月渐大暮春方八出须如氷丝上缀金粟花心复有碧筩状类胆瓶其中别抽一英出众须上散为十余蘂犹刻玉然增全芳备祖玉蘂枝条髣髴葡萄叶类柘叶之尖圆梅叶之厚薄花类梅而萼瓣缩小心微黄类小净瓶暮春初夏盛开叶独后凋其花白玉色其香殊异其高丈余是名玉蘂汇考原剧谈录上都安业坊唐昌观旧有玉蘂花甚繁每发若瑶林琼树元和中春物方盛车马寻玩者相继忽一日有女子年可十七八衣绣绿衣乘马峩髻双鬟无簪珥之饰容色婉约迥出于众从以二女冠三女仆仆者皆丱髻黄衫端丽无比既下马以白𤰄扇障面直造花所异香芬馥闻于数十步之外观者以为出自宫掖莫敢逼而视之伫立良久令小仆取花数枝而出将乘马𢌞谓黄冠者曰曩有玉峰之约自此可以行矣时观者如堵咸觉烟霏鹤唳景物辉焕举辔百步有轻风拥尘随之而去须臾尘灭望之已在半天方悟神仙之游余香不散者经月余日时严给事休复元相国刘宾客白醉吟俱有闻玉蘂院真人降诗增李德裕招隐山观玉蘂树诗注内署沈大夫所居阁前有此树每花落空中回旋久之方集庭际大夫草诏之夕皆邀予同玩原蔡宽夫诗话李卫公玉蘂花诗云玉蘂天中树金銮昔共窥注以为禁林有此木吴人不识自文饶赏玩始得名此为润州招隐山作也碑今裂为四叚在通判厅中而招隐无复有此花矣询之土人皆莫知为何物或云即今扬州后土祠琼花是已自王元之始易其名晏元献尝以李善文选注质之曰琼乃赤玉与此花不类也渔隐丛话沈传师奉酬浙西尙书九丈招隐山观玉蘂树戏书即事见怀之作丹徒令书其后云招隐玉蘂花以二公诗着名累经兵燬花偶存而刻本久失好事寻访每不满意住持置弗问者几人矣普觉来主法席求用治刻本礲石重镌游客玩花读诗顿还三百年旧观良足嘉美自晋宋招隐名甲京口古松脩竹清泉幽洞播在谈咏夸诩胜絶迩者採伐童頳寔不副名觉师培植扫剔立志弗倦加以年序苍翠环合景物増邃师与此寺此词同永其传尙勉之哉增高斋诗话唐人题唐昌观玉蘂诗云一树珑松玉刻成飘廊点地色轻轻女冠夜觅香来处惟有堦前碎月明今玚花即玉蘂花介甫以比玚谓当用此玚字盖玚玉名取其白耳鲁直又更其名为山矾谓可以染也庐陵叚谦叔多闻士也家藏异书古刻至多有杨汝士与叚二十二帖云唐昌玉蘂以少故见贵耳自来江南山山有之土人取以供染事不甚惜也则知玚花之为玉蘂断无疑矣傅子容见此帖乃作絶句云比玚更矾总未佳要须博物似张华因观异代前贤帖知是唐昌玉蘂花余放浪林泉之日久矣屡从樵夫野叟闻所谓郑花者指其木谓余曰此郑木也其叶如冻青高二三丈或有小者亦丈余暮春开花如冻青花虽香而甚烈全不旖旎但山谷云江南野中有一种小白花木高数尺春开极香与余所见全不类韵语阳秋江南野中有小白花木高数尺春间极香土人唿为玚花玚玉名取其白也鲁直云荆公欲作传而陋其名予谓名曰山矾野人㵨其叶以染黄不借矾而成色故以名尔尝有絶句云高节亭边竹已空山矾独自倚春风是也近见曾端伯高斋诗话云此花即唐昌玉蘂花也所谓一树珑松玉刻成飘廊点地色轻轻者以余观之恐未必然玉蘂佳名也此花自唐流传至今当以玉蘂得名不应舍玉蘂而唿玚鲁直亦不应舍玉蘂而唿山矾也岂端伯别有所据耶容斋随笔物以希见为珍不必异种也长安唐昌观玉蘂乃今玚花又名米囊黄鲁直易山矾者在江东弥山亘野殆与榛莽相似而唐昌所产至于神女下游折花而去以践玉峰之期不特俗士罕见虽神仙亦不识也玉蘂辨证唐人甚重玉蘂故唐昌观有之集贤院有之翰林院亦有之皆非凡境也予往因亲旧自镇江招隐来远致一本种之轩槛再岁始着花不久当成树花蘂犹刻玉然花名玉蘂乃在于此宋子京刘原父宋次道博洽无比不知何故疑为琼花王元之知杨州但言未详何木俗唿为琼花子京何故以诬元之蔡君又引晏同叔之言以为证甚无谓也刘梦得雪蘂琼丝之句最为中的何必拘李善赤玉为之注耶𣒅音阵南史刘杳传所谓𣒅酒者予尝得酝法芳烈异常山谷似不必以杳传为据循俗讹𣒅作郑而江南乡音又唿郑为玚复疑未安于是创山攀之名然二诗并序初未尝及玉蘂因好事者伪作唐人帖故曾端伯洪景卢皆信之其实诸公犹未见此花所谓信耳而不信目也以玉蘂为玚起于曾端伯予与叚叔之子元恺同里巷徃还至熟其父初无杨汝士帖小说难信类此原全芳备祖戴颙字仲若舍宅为招隐寺寺在京口放鹤门外古竹院相望数里孤处于万山荒凉之颠所由山径石卵累累不絶如线是名招隐寺有米元章隶碑以纪仲若之出处方丈有阁号招华梁昭明选文于中阁之左有亭名虎跑其泉清汎阁之右有亭名玉蘂巍扁其上亭之下有玉蘂二株对峙一架土人佥言此花自唐迄今天下只二株亦犹琼花之于维扬千余年间凡几遭兵燬幸存今唐长安白玉等观及御史所居阁前往往不可稽考而仅余此寺虽然李德裕沈传师诗句可以究其终始欲天下皆知此花非山矾非琼花其敻出鲜俦而自成一家也故详纪其本末云长安志安业坊唐昌观旧有玉蘂花乃唐昌公主所植集藻五言古诗原唐王琪玉蘂花玉蘂生禁林地崇姿亦贵散漫溪谷中蓬茨复何异清芬信幽远素彩非妖丽苍烟蔽山日琼瑶为之晦岁久自扶疎巖深愈幽邃请观唐相吟俗眼无轻视唐昌观中树曾降九天人銮驾久何许雪英如旧春岂无遗佩者来效捧以颦七言古诗增宋徐积玉玉女花二首并序部使者林公作玉蘂二诗同使赵公属和亦以见命因吟之为玉女焉杨花可与名玉妃楚花可与名玉女天上瑶台是本居人在月宫合同处一点难容赤水霞平生冷笑巫山雨此女持身色太严玉璧如盘求不许国艶虽殊情太少蛾睂不画双瞳了新就明河洗面来更佩明珠蹋瑶草不用朱鸾与紫霞玉麒麟驾白云车君看面上都无邪更看身上都无瑕越王国女金可邀卓王孙女琴可招更有秦王家弄玉嫁人只被爱吹箫原郑域维扬后土庙琼花安业唐昌宫玉蘂判然二物本不同唤作一般良未是琼花雪白轻压枝大率形模八仙耳山溪行路多见之樵夫摧残如狝薙比之玉蘂似实非金粟氷丝那有此花须中有碧胆瓶别出珑璁髙半指清馨静夜冲九天招引瑶台玉仙子乘风跃马汗漫游偷折繁香分月姊紫茎柘叶荼䕷条少到寻常人眼底翰林内苑集贤阁雨露承天近尺咫后人不识天上花又把山矾轻拟比叶酸而涩供染黄不着霜缣偏入纸江乡老少知此名郑𣒅玚音无正字方言土谚随舌讹鸟马成焉固应尔五言律诗原唐李德裕招隐山观玉蘂树戏书即事奉寄江西沈大夫阁老玉蘂天中树金闺昔共窥落英闲舞雪密叶乍低帷旧赏烟霄远前欢岁月移今来想颜色还似忆琼枝沈传师奉酬浙西尙书九丈招隐山观玉蘂树戏书即事见怀之作曾对金銮直同依玉树阴雪英飞舞近烟叶动摇深素萼年年密衰容日日侵劳君想华发近欲不胜簪增羊士谔故萧尚书瘿柏斋前玉蘂树与王起居吏部孟员外同赏柏寝闭何时瑶华自满枝天清凝积素风暖动芬丝留步苍苔暗停觞白日迟因吟茂陵草幽赏待妍词七言律诗增宋徐积瑶真诗二首有序淮南转运林公次中所居之府有花一株旧名玉蘂公改曰瑶真即琼花之别本也琼赤玉也名其花者盖误矣杨楚二花同为一物而楚花独得瑶名也真者天下之良贵也故因物而寓之则存乎其心者不问可知盖未尝不在乎其真也既名其花遂名其馆谓山阳学官曰子能赋之否乎于是得律诗二章其亦庶乎述而赋之也此花所在宜开馆彼玉维瑶合比君每到黄昬成淡月却临晓后作团云人间伪釆何如质物里孤芳自胜羣应笑马嵬坡下女太真为号繋黄裙不知记得瑶林否故国曾陪阆苑春色貎易分浑是正性情虽辨縂归真红尘世上无双物白雪宫中第几人若问谁何名玉女一般严静敌霜神原杨东山题玉蘂花才入平园便有声唐昌观里久知名已堆玉琖分金粟更插银花入翠罂萝蔓春风滕薜长山矾香气晋齐盟世间百卉应无限不遇王公枉一生增周必大去夏孙从之示玉蘂佳篇时过未敢赓和今年此花盛开輙次严韵并以新刻辨证为献食菜曾饕三百囷种花重看一番新洞仙旧赏沦无迹工部高吟必有神𤴁雪雅宜歌白雪送春仍欲买青春向来伪帖今氷䆁从此佳名编广轮次韵廷秀待制玉蘂姑射山前雪照人长安水畔态尤真步摇翘玉中心整璎珞涂金四面匀常笑荼䕷藏琅药独陪芍药殿余春自从唐氏来天女直到平园见后陈赵正则彦法司户沿檄而归玉蘂已过追赋车字韵诗奉答春深游客竞繁华宝马香轮带麴车不为来看招隐树有谁肯顾野人家飞飞粉蝶须相映皎皎银蟾色共夸今得审言诗胜画传神何必赵昌花五言絶句增唐郑谷中台题玉蘂唐昌树已荒天意眷文昌日晚微风起春时雪满墻七言絶句原唐严休复闻玉蘂院真人降二首味道斋心祷玉宸魂销冷眼未逢真不如满树琼瑶蘂笑对藏花洞里人羽车潜下玉龟山尘界何由覩蕣颜惟有无情枝上雪好风吹缀绿云鬟武元衡唐昌观玉蘂花琪树年年玉蘂新洞宫长闭彩霞春日暮落英铺地雪献花无复九天人张籍同严给事闻唐昌观玉蘂院近有仙过因成絶句二首千枝花里玉尘飞阿母宫中见亦稀应共诸仙鬭百草独来偷折一枝归五色云中紫凤车寻仙来到洞仙家飞轮回处无踪迹惟有斑斑落地花刘禹钖和严给事闻唐昌观玉蘂花下有游仙二首玉女来看玉树花异香先引七香车攀枝弄雪时回首惊怪人间日易斜雪蘂琼丝满院春羽衣轻步不生尘君平帘下徒相问长记吹箫别有人白居易酬严给事闻玉蘂花下有游仙嬴女偷乘凤下时洞中潜歇弄琼枝不缘嗁鸟春饶舌青琐仙郎可得知惜玉蘂花有怀集贤王校书起芳意将阑风又吹白云离叶雪辞枝集贤讐校无闲日落尽瑶华君不知增元稹酬严给事闻玉蘂花下有游仙弄玉潜过玉树时不教青鸟出花枝的应未有诸人觉只是严郎卜得知原杨巨源唐昌玉蘂花晴空素艶照霞新香洒天风不到尘持赠昔闻将白雪蘂珠宫上玉华春杨凝唐昌观玉蘂花瑶花玉蘂种何年萧史秦嬴向紫烟时控綵鸾过旧邸摘花持献玉皇前增宋徐铉和贾员外戬见赠玉蘂花栽琼瑶一簇带花来便劚苍苔手自栽喜见唐昌旧颜色为君判病酌金罍诗散句增宋杨万里团酥刻玉比未暇雅静居然不尘污须信掇之天上奇细吐冰丝说心愫刘允叔江南春晚经行地賸有唐昌玉蘂花露彩烟絺无限态氷清玉润白成葩刘克庄玉蘂春阴密琅玕晚暑清原唐刘禹钖凤池西畔图书府玉树玲珑景气闲宋赵清臣正是清灯深雨夜空传玉蘂发春情唐郑畋小阁凉添玉蘂风琼花增渑水燕谈扬州后土庙有琼花一株洁白可爱岁久木大而花繁俗目为琼花不知实何木也齐东野语扬州后土祠琼花天下无二本絶类聚八仙色微黄而有香仁宗庆历中尝分植禁苑明年輙枯遂复载还祠中敷荣如故淳熙中寿皇亦尝移植南内逾年憔悴无花仍送还之其后宦者陈源命园丁取孙枝移接聚八仙根上遂活然其香色则大减矣今后土之花已薪而人间所有者特当时接本髣髴似之耳汇考增闻见杂录扬州后土庙有琼花一株宋丞相郊构亭花侧榜曰无双谓天下无别株也广陵志后土庙琼花本大而花繁天下无之孙冕过维扬使人访之谓山中甚多伹岁苦樵斧野烧故木不能大而花不能盛遂不为人所贵复伤之以诗曰可怜遐僻地常化燎原灰其说盖误以聚八仙为此花耳聚八仙花虽类琼花而琼花之异者其香如莲花清馥可爱虽翦折之余韵亦不减此聚八仙之所无也韵语阳秋琼花惟扬州后土祠中有之其他皆聚八仙近似而非鲜于子骏诗云百蘤天下多琼花天上希结根托灵祠地着不可移八蔀冠羣芳一株攒万枝而宋次道春明退朝录云琼花一名玉蘂按唐朝唐昌观有玉蘂花王建诗所谓女冠夜觅香来处惟有阶前碎月明是也长安观亦有玉蘂花刘禹钖所谓玉女来看玉树花异香先引七香车是也唐内苑亦有玉蘂花李德裕与沈传师草诏之夕屡同玩赏故德裕诗云玉蘂天中树金闺昔共窥传师和云曾对金銮直同依玉树阴是也招隐山亦有玉蘂花李德裕所谓吴人初不识因余玩赏乃得此名是也由是论之则玉蘂花岂一处有哉其非琼花明也东坡瑞香词有后土祠中玉蘂花之句者非谓玉蘂花止谓琼花如玉蘂之白耳西溪丛语唐昌观玉蘂花今之散水花扬州琼花今之聚八仙但木老耳花经琼花二品八命聚八仙六品四命山房随笔扬州琼花天下祇一本士大夫爱重作亭花侧扁曰无双德祐乙亥北师至花遂不荣赵棠国炎有絶句弔曰名擅无双气色雄忍将一死报东风他年我若修花史合传琼妃烈女中代醉篇传记所载扬州琼花天下祇一本及观西吴里语复云宋时德清岳祠庑下有琼花一本春时盛放每告朔设会特开数朶时号月旦花则彼时此花已有二本矣花史景定间濠州曾主簿入广西宿某驿傍民舍主人邀坐丰仪甚雅庭有奇花数盆曾曰曾见广陵琼花否主人曰有即入折一枝以授曾持入驿回顾民舍无有矣视琼花茅也集藻辨增宋郑兴裔琼花辨琼花天下无双昨因北骑侵轶或谓所存非旧疑黄冠以聚八仙补种其处未知然否属自合肥易镇来此所覩郡圃中聚八仙若骤然过目大率相类及细观熟玩不同者有三琼花大而瓣厚其色淡黄聚八仙花小而瓣薄其色渐青不同者一也琼花叶柔而莹泽聚八仙叶麤而有芒不同者二也琼花蘂与花平不结子而香聚八仙蘂低于花结子而不香不同者三也余尚未敢自信尝取花杂示儿辈皆能识而别之始乃无疑适后土祠宇頽敝鸠工撤旧鼎为増建时当季夏非花放之日忽一枝敻然特开于其杪郡人竞观莫不嘉叹余生罕信奇诡倘非目撃则谓好事者夸诞今观此灵岂非司花之神鉴予之信心乎故为之辨以验来者明郎瑛琼花辨雍录辨栀子花即玉蘂花改之为山矾者王荆公以其花叶可以染黄不借矾而成色之故野客丛书又载扬州后土庙玉蘂花序文序文以玉蘂即琼花也改之为琼花者宋王元之之更也予意琼花在宋极名之胜今作诗与序者又皆宋人必不差矣使果一种则栀子江南到处有之胡为至贵而扬州者名传千古耶及考扬志谓琼花或云唐植今雍录亦以玉蘂唐惟长安一株元白等赋诗贵重又曰花白心黄三四月间开开时芬芳满野高可数丈意即今之栀子千叶者耶但花大树高如粉团耳不然何二书相符后世不传惜江南未能收护使高大也况生于陕移于扬汴在彼亦自为奇矣但齐东野语以色微黄似与雍录一树珑松玉刻成小有间也昨见宋画琼花真似野八仙但多一头九朶簇成者然亦未知孰是记增宋杜斿琼花记余自京口过扬州寻访旧事知世所传后土琼花在今城之蕃𨤲观亟往谒蕃𨤲观琼花犹在然余闻绍兴辛巳之交金人入扬州已揭其本而去何从复得此种也观壁上有诸公所记载直排世俗伪谓道士以聚八仙嗣其名聚八仙叶瓣色香皆不类余曾不及见二花开时类不类不得知独怪金人既揭其本复何从得此种也有老道士须发皓然自言生于崇宁间今八十有六载矣能叙今花本末余与对坐于花之亭西改容而问道士指花之根𠏉而言曰此某手所培护而至此者也指观之大门而言曰此向之殿庐处也指所坐之亭曰此向之无双亭处也花旧在无双亭下殿西之北自绍兴十五年向龙图子諲以殿庐面势狭小徙置转后则花当殿西之南更三十一年知郡事刘泽复命移花于殿之前即今之花处乃是岁八月十五日也初二十四年时直花之东南离三四尺许儵然一小根枝叶日茂其下大茎寸至其放时乡疎背密移之不敢易又十一月金人渡淮趋扬州直入观揭花本去其小者翦而诛之于时某方避乱奔走初亦不知也寇既退某始以十二月来旧地是时训练官成平领兵马依观屯寨其军人接某曰观主至耶琼花已坏卤手旁有一小根微见地面可识认非其种乎某心知之谓难以口舌定惟告以琼花若剔其根枝投之火则臭达于鼻于是剔其根枝投之火果臭达于鼻军人皆喜叹某即默祷后土移植之花处日往护之越明年二月既望夜中天大雷雨某诘朝起视两庑蚯蚓布地皆满往所植根旁则勃然三蘖从根出矣自是遂条达不已至于今三十年之久见其婆娑偃盖常不忘断根时也道士既言余爲之竦然曰盛衰感应之理岂可不知其故哉夫他日不生小根而儵然起于二十四年兆先见也去辛巳八年者以养穉也离离且三四尺许者不併揭也翦而复萌者终盛也天大雷雨蚯蚓布地而三蘖勃然者蚯蚓伏深壤阳气骤趣之则动植俱奋也以人事言之不知赵孤汉孤之不亡何以异是自微而存存而有力扶植成就以至后日则程婴丙吉之功道士宜获其报今之享上寿倘有相之者余恐道士亡后来者无以知今花本末而疑不觧也故序而书之其间岁月事故之叅错烦委有可附见者悉不敢畧以知其不诬若其他灵异甚多未暇及也道士姓唐名大宁余实金华杜斿绍兴二年记赋增宋张问琼花赋扬州后土祠琼花经兵火后枯而复生今岁尤盛邦人喜之以为和平之证也乃赋之赋曰伟赤社之会都滋黑壤之饶沃萃温润之秀气发英华于地轴是为琼花异于凡木香凝𡡾服之兰色莹光明之玉托根后土之祠擢𠏉蜀冈之麓曾不知其岁年亦弗纪于图录欲问司花之女但注诗人之目谓天下之一株冠羣葩之芬馥岂唐昌之余芳载后庭之遗曲者乎当其风入琳宫春归华屋萼拆青绡色凝寒绿枝珊瑚兮镂雪氷蘂珠玑兮烂金粟真庭静兮朝曦丽其纤秾仙籞深兮瑞露滋其芬郁瑶林瑰艶之葱蒨阆苑琪英之燿煜若盖而绣似璧而縠如黄琮瑚琏璀灿于禋坛而文珠珮环玲珑乎衣鞠桂娥竞爽借月影于冰蟾阿母来观下云軿于皓鹄俪靓容于茉莉抗素馨于薝卜笑玫瑰于尘凡鄙荼䕷于浅俗惟水仙可并其幽闲而江梅似同其清淑真絶代之无双久弥芬于幽谷若乃聚八仙之殊种玉蝴蝶之别族叶扶疎而韵不胜色近似而香不足犹瑾瑜琬琰之粹温岂碔砆坚珉之碌碌盖艶冶争妍者众之所同而蠲洁尙白者我之所独是以兵火不能焚边尘不能辱根常移而复还本已枯而再续疑神明之护持偏化工之茂育抑将荐瑞于太平而致祥于玉烛元郝经琼花赋并序中统二年春三月制使李公致琼花数枝是年冬十月而梦二客相邀至维扬之后土祠饮于花下啸歌为乐既醉而觉乃作赋焉辞曰江风吹云枕压霜月神不栖目轶思超越栩栩曳曳境与世别天宇辟凡踪絶历兰路开桂阙飘飘乎冯高御空不知身之几何而造乎虚白已而扶摇颉颃恍惚莫量疑在钧天亦如巫阳孤鹤飞来缟衣玄裳翩然负予背风翺翔下视淮海雉堞相望贝错珠莹接屋连墙绣帘琱栊绮疏绿房十里一市金纱煌煌混灏海之鱼龙骇飞埃而陆梁忽丹霄之二仙翥青鸟以相将指仙花以为言可釂月而飞觞是阆苑之仙根来瑞世而呈芳拆腻雪以摇碧刻春氷而带黄喷蘂蝶于花心引轻丝而不狂天风收其落英不委地而飘扬彼众卉则俗死漫红妖而绿倡玉阴婆娑徙倚徜徉清香忽来莫知其方乃诵明月之曲歌窈窕之章倚歌横箫锵凤鸣凰挹芳澜之浩渺倾坠露之淋浪卷琼瑶于杯盘吸霜露于肺肠欲折枝而不敢惧真宰之或伤且对花而举酒浇遯世之茫茫倐焉玉女隔花而语髣髴花神是为花主謪自瑶华以临后土翦氷绡以为裳染麝尘于金缕拂白霓而下征曳秋霞而轻举现仙姿于尘寰寓风神于月府且曰有妹其字飞琼适来瑶池善为新声与君佐酒以荐予诚遽作穿云振摇琼英说仙家之幽杳咏蓬壶与赤城阅花朝以逍遥驻芳姿以轻盈嗟胡为乎斯世而沉冥于此生也时予既醉二仙亦去花落尊空歌残玉树斗转参横脱兔惊寤余香冉冉月满牎户乃为记梦之歌歌曰玉宇春兮花始开与二仙兮飘然而来花亦喜兮摇摇乎琼瑰掇飞英兮汎酒杯飞仙为我兮歌以累累亦既醉兮胡不归花满袖兮香满帏谓予是梦兮余不疑嗟时之人兮孰非梦之为五言古诗增宋韩琦后土庙琼花维扬一株花四海无同类年年后土祠独此琼瑶贵中含散水芳外围蝴蝶戏酴醿不见香芍药暂多𡡾扶疎翠葢圆散乱真珠缀不从众格繁自守幽姿粹尝闻好事家欲移京毂地既违孤洁情终误栽培意洛阳红牡丹适时名转异新荣托旧枝万状呈妖丽天工借颜色深浅随人智三春爱赏时车马喧如市草木禀赋殊得失岂轻议我来首见花对花聊自醉七言古诗增宋徐积琼花歌春皇自厌花多红欲得花颜如玉容春皇青女深相得先教敛与秋霜色乃有雪月供光星榆献白㪷量银汉琉璃湿人间美玉捣作灰荆山崑山鬼神泣天上有人名玉女投壶之外能为素姑射神人解种花先须此物为根芽天罅地窍掬精粹蟾身骊颔偷光华其时正值天地交二气上下阴阳调此花孕育得其正其间邪气无纤毫所以其色为正色出乎其类拔乎萃一如君子有诸内睟然其色见于外三月将尽四月前百花开尽春萧然扬州日暖花开未春香不动花房闭仙掌秋高玉露浓鲛人泣下珠玑碎黄鹂本是花中客啼尽好声求不得春皇费尽养花心春风使尽开花力春归莺去花始开谁人放出深闺来唐家天子太平时太真浴罢华清池红裳绣袂厌君眼更作地仙披羽衣麻姑睡起蓬莱岛风吹玉面秋天晓洛川女子能长生水中肌骨成瑶琼褒姒不见诸侯兵尽日不笑如无情宋玉移家安在哉东邻不画臙脂腮卓文君去成都速锦衣金翠慵装束吹箫容貌果何如见说其人名弄玉若比此花俱不足淫妖恠艶文之累一如妇人有贤德不为邪色乱正色孀居之女能自持终身惟着大练衣又如正色立朝者不以柔𡡾为姦欺以此论之乃可重人之不正将胡为论德乃是花之杰论色乃是花之絶洛阳花名古云好看花须向扬州道君不见去年花下吹黑风霹雳闪电搜玉龙此时半夜花光中不觉屈曲蟠长虹又不闻天上琳琅树种在烟霞最深处白云枝叶白玉英此花莫是琳琅精此花爱圆不爱缺一树花开似明月襄王半夜指为云谢女黄昏吟作雪杏花俗艶梨花麤柳花细碎梅花疎桃花不正其容冶牡丹不谨其体舒如此之类无足奇此花之外更有谁世非红紫不入眼此花何用求人知诗人自与花相期长告年年乞一枝方岳非琼花旧传琼花无与双专奇擅美名此邦江南清梦入诗府安得一念令心降去年骑鹤扬州住斗酒屡眠云雾窓月寒雪冷花未吐正尔俗叶凡株椿心期妙处在真实不假羽节青霓幢今春访花吾第一自折繁枝盛翠缸横看倒睨掉头语前诗后赋何其哤真珠碎簇玉蝴蝶直与八仙同一腔闻名见面足笑莞强为花辨几愚蠢有如巨贤杂羣小望而可识为奇厖陈余张耳信相似一等人耳无纯尨忠耶佞耶岂难别祝鮀不类关龙逢试持此论讯后土谓予不信如长江再用韵酬朱行甫梦中翠凤飞来双驾言后土游名邦手持玉简判红紫敛衽欲以诗城降粹容喜动日月角揖我入对玲珑窓为言琼花返蓬阆下界久矣无根桩乃今存者赝本耳补亡以绐青油幢人间识真盖亦寡载酒嘉賔宁论缸黄冠诞谲谨勿信传讹听舛其言哤为花作辨谁氏子谬妄谱入黄钟腔耳庸目陋惑世俗其罪不能三赦惷朱云之孙亦奇士文有气骨丰而厖谓琼赤玉匪为白不比俗论纷茸尨诗筒往来捷于响夜发严鼓声逄逄咨尔岳为谢此老壮哉寸管飞涛江元赵文琼花上天歌朔风吹沙堆浪白二十四桥沈冷月颠风夜半撼芜城雪萼琼丝破空碧金缾岁岁献君王玉罂泛酒连花香明光殿暗沙漠远人自无情花断肠落蘂飞天识天路何如拔树飞昇去唐昌游女再归来城中只有琼花露江南俘客吟如呌想像裁辞不成调天宫夜半按霓裳玉女擎花紫皇笑谢应芳琼花行送盛克明教授归维扬扬州好花非不多奈尔絶品无双何水沈香渍素玉蘂琉璃滑叶青瑶柯东风二月花时节二十四桥香浸月小山丛桂避芳尘东阁官梅褪残雪向来名士多品题括香御史今亦知何日移春献天子不负此花天下奇七言律诗增宋刘敞无双亭观琼花赠圣民东方万木竞纷华天下无双独此花那有雪英凌暖日不为琪树隔流沙祠城寂寞春空老江雨㝠蒙日易斜仙品国香俱妙絶少倾高兴尽流霞方岳约黄成之观琼花予不及从以诗代简杜宇声中鬓欲华春风将绿又天涯欠随江夏无双士共看扬州第一花想像烟云人跨鹤淋漓诗句字栖鸦蹇驴不管唐衫湿醉兀归鞍暮雨斜王洋琼花爱奇造物翦琼瑰为镇灵祠特地栽事纪扬州千古胜名居天下万花魁何人斫却依然在甚处移将不肯开浪说八仙模样似八仙安得有香来郑良嗣和王洋琼花玉立祠庭久不衰俄经翦伐重能栽端知妙护有神力更喜当时歼厥魁种不他传焉得子年将丰稔輙多开天生异物初无伴只许翻阶近侍来徐意一谢琼花琼甤走送宝瓶花愧之诗情洊拜嘉一种清香来月殿十分雅态出仙家细看后土春氷薄未觉刘郎日影斜拟跨胎禽尘几隔珠帘十里自繁华贾似道琼花寂寂蕃𨤲观里花伊谁封殖得名嘉应知天下无他本惟有扬州是尔家种雪春温团影密攒冰香重压枝斜倚阑莫问荣枯事付与东风管物华王月浦琼花蕃𨤲观里琼花树天地中间第一花此种从何探原委东风无处着繁华千须簇蝶团清馥九萼联珠异众葩几见朱衣和露翦金瓶先进帝王家五言絶句增宋俞清老琼花因此琼花发维扬胜洛阳若无三月雨占断一春香七言絶句增宋王禹偁后土庙琼花诗二首并序扬州后土庙有花一株洁白可爱且其树大而花繁不知实何木也俗谓之琼花因赋诗以状其态云谁移琪树下仙乡二月轻冰八月霜若使寿阳公主在自当羞见落梅妆春冰薄薄压枝柯分与清香是月娥忽似暑天深涧底老松擎雪白婆娑刘敞移琼花诗并序自淮南迁东平移后土庙琼花植于濯缨亭此花天下只一株耳永叔为扬州作无双亭以赏之彼土人别号八仙花或云李卫公所赋玉蘂花即此种淮海无双玉蘂花异时来自八仙家鲁人未覩天中树乞与春风赏物华秦观琼花无双亭上传觞处最惜人归月上时相见异乡心欲絶可怜花与月应知吕本中谢人送琼花凝烟欲满读书窓忽有琼花树小缸更喜风流好名字百金一朶号无双断肠风味久难寻尚有名花寄此心折尽春枝春已晚只宜良月不宜阴赵师秀琼花香得坤灵秀气全蘂𤥄团外蝶翩翩亲曾后土祠中看不是人间聚八仙颜芝宿琼花后土祠中三月暮琼花放后有蜂来东君不怕春归去留待诗人一夜开元尹廷高琼花无双亭下万人看欲觅残英一片难夜静月明猿鹤唳误翻玉雪堕阑干舒頔蕃𨤲观天上奇花玉色浮祇留一种在扬州如今后土无根蒂蜂蝶纷纷各自愁杨维桢宫词后土璚仙属内家扬州从比絶名花君王题品容谁并萼绿宫中萼绿华诗散句增元宋无雪让玲珑巧冰销刻镂瑕人间惟独尔地上更何加万蘤殊寥落羣芳避艶邪玫瑰诚执御芍药等泥沙宋韩琦千点真珠擎素蘂一环明玉破香葩陈传良且将书寄南来雁为问琼花果是非唐曹唐云陇琼花满地香元郝经东风吹落琼花雨词增宋刘克庄昭君怨后土祠中标韵天上人间一本道号玉真妃字琼姬我与花曾半面流落花前重见莫把玉箫吹怕惊飞向子諲丑奴儿无双亭下琼花树玉骨云腴倾国称姝除却扬州是处无天教红药来骖乘桃李先驱总作花奴翠拥红遮到玉都又虞美人去年不到琼花底蝶梦空相倚今年特地趂花来却欲不教同醉过花开花知此恨年年有也伴人俱瘦一枝和泪寄东风应把旧愁新恨入睂峯又去年雪满长安树望断扬州路今年看雪在扬州人望蓬莱深处若为愁而今不恨伊相误自恨来何暮平山堂下旧嬉游只有舞春杨柳似风流晁补之下水船百紫千红翠惟有琼花特异便是当年唐昌观中玉蘂尚记得月里仙人来赏明日喧传都市甚时又分与扬州本一朶氷姿难比曾向无双亭下半酣独倚似梦觉晓出瑶台十里犹忆飞琼标致马庄父满庭芳共庆春时满庭芳思一枝玉蘂非常少年游冶何但折垂杨曾向瑶台月下逢解佩玉女翻香风光好真珠帘卷都胜早梅芳人间无比并蝴蝶树争敢相方既春归后此意难忘夜梦扬州万玉飞魂共紫燕归梁须行乐马家花圃不肯醉红妆郑觉斋扬州慢弄玉轻盈飞琼淡泞袜尘步下迷楼试新妆才了注沉水香毬记晓翦春冰驰送金瓶露湿缇绮新流甚中天月色被风吹梦南州樽前相见似羞人踪迹萍浮问弄雪飘枝无双亭上何日重游我欲缠腰骑鹤烟霄远旧事悠悠但凭阑无语烟花三月春愁赵以夫扬州慢十里春风二分明月蘂仙飞下琼楼看氷花翦翦拥砌玉成毬想长日云阶竚立太真肌骨飞燕风流敛羣芳清丽精神初付扬州雨窓数朶梦惊回天外香浮似阆苑花神怜人冷落骑鹤来游为问江淮风景长空淡烟水悠悠又黄昏羌笛孤城吹起新愁周密瑶花朱钿宝玦天上飞琼比人间春别江南江北曾未见谩拟梨云梅雪淮山春晚问谁识芳心高洁消几番花落花开老了玉关豪杰金壶翦送琼枝看一骑红尘香度瑶阙韶华正好应自喜初识长安蜂蝶杜郎老矣想旧事花须能说记少年一梦扬州二十四桥明月张翥喜迁莺东风吹尽但一片绿阴空留春恨后土祠荒飞琼谪久还喜玉容堪认二十四桥夜月二十四番花信便载酒怕芳菲易老阴晴难稳娇困羞起晚竚立画阑净洗闲脂粉沉水浓薰蜂黄淡染自有絶尘香韵也知世间无对肯许浮花相近凤箫远待数枝折与玉峰人问刘克庄贺新郎辜负东风约忆曾将淮南草木笔端笼络后土祠中明月夜忽有瑶姬跨鹤迥不比水仙低弱天上人间惟一本倒千钟琼露花前酌追往事怎忘却移根应费仙家药谩回头关山信断堡城笳作问讯而今平安否莫遣玉箫惊落但画卷依稀描着白发愧无渡江曲与君家子敬相酧酢新旧恨两交错马庄父贺新郎客里伤春浅问今年梅蘂因甚化工不管陌上芳尘行处满可计天涯近远见说道迷楼左畔一似江南先得煖向何郎庭下都寻徧辜负了看花眼古来好物难为伴只琼花一种传来仙苑独许扬州作珍产便胜了千千万万又却待东风吹绽自昔闻名今见面数归期屈指家山晚归去说也稀罕施芸隐摸鱼儿柳蒙茸暗凌波路烟霏𢡖澹平楚七香车驻猊璚掩遥认翠华云母芳景暮鸳甃悄铢衣来按飞琼舞凄凉洛浦渐玉漏沉沉清阴满地乘月步虚去销凝处谁说三生小杜翔螭声断箫鼓情知禁苑酥尘涴羞与倡红同谱春几度想依旧苔痕长印唐昌士风流千古人在小红楼珠帘半卷香注玉壶露山矾花原山矾一名𣒅花一名玚花一名春桂一名七里香黄庭坚易其名为山矾增学圃余疏山矾一名海桐树婆娑可观花碎白而香宋人灰其叶造黝紫色本草生江淮湖蜀野中树大者株高丈许其叶似巵子叶生不对节光泽坚强畧有齿凌冬不彫三月开花繁白如雪六出黄蘂甚芬芳结子大如椒青黑色熟则黄色可食其叶味濇人取以染黄及收豆腐或杂入茗中汇考增三柳轩杂识山矾为幽客缾花谱山矾四品六命瓶史山矾洁而逸有林下风鱼玄机之绿翘也原春风堂随笔辛丑南归访旧至南浦见堂下盆中有树婆娑鬰茂问之曰此海桐花即山矾也因忆山谷赋水仙花云山矾是弟梅是兄但白花尔却有岁寒之意四川志卭县出山矾花色白如雪香气极远集藻七言古诗增宋清非居士黄龙山中春事晚山谷道人上山坂鼻端山矾花气浓怪底经行众芳苑一种风姿极可人幽姿正色相鲜新素馨籍甚不足意黄淡羞涩终非真明许伯旅题林周民山矾图山矾入画古所少我昔见之倪瓒家问君何处得此本水屋十月来春花东风着树香满雪长须露滴金粟结一枝独立霜霰余已觉江梅是同列惜哉此物知者稀深林大谷多所遗牧竖樵童尔何苦翦伐每同荆棘归林君本是鳌头客高卧云间人莫识酒酣挥袖卷新图一笑西山眼中碧五言律诗增宋薛季宣𣑆花唐玉蘂花介甫谓之玚花鲁直谓之山矾武昌山中多有之其叶可供染事土人用之酿酒𣑆绿吐瑶琨冷然郭外村仙人来玉蘂文士立山矾芳泽留丝素风流付酒樽莫言玚酷似香处不胜繁五言絶句增宋赵汝鐩山矾七里香风远山矾满岭开野生人所贱移动却难栽七言絶句原宋黄庭坚题高节亭边山矾花并序江南野中有一种小白花本高数尺春开极香野人谓之郑花王荆公尝欲作诗而陋其名予请名曰山矾野人采郑花叶以染黄必借矾而成色故名山矾海岸孤絶处补陀山译者谓小白花山予疑即此花尔不然何以观音老人端坐不去耶高节亭边竹已空山矾独自倚春风二三名士开颜笑把断花光水不通北岭山矾取次开轻风正用此时来平生习气难料理爱着幽香未拟回增曾几山矾青云叶底雪花繁只与田家插鬓鬟不枉涪翁初着句能令大士久开颜谢𨗲山矾一树山矾宫样妆晓风微送雨中香鼻端空寂谁知许莫恠狂风取次狂方岳山矾只有江梅合是兄水仙终似虢夫人季方正尔难为弟每恨诗评未逼真原张季灵山矾漫山白蘂殿春华多贮清香野老家须向风前招蝶使秘通家籍省梅花邹艮山山矾折来随意插铜壶能白能香雪不如匹似梅花输一着枝肥叶密欠清癯祝穆山矾玲珑叶底雪花寒春尽香熏草木间移植小轩共燕坐恍疑身在普陀山诗散句原宋曾几可惜不当梅蘂破幽香合在弟兄间增杨万里玉花小朶是山矾香杀行人只欲颠原明孙蕡山矾花落春风起词原宋徐俯南柯子细叶黄金嫩繁花白雪香共谁连璧向河阳自是不须汤饼试何郎婀娜璁珑髻轻盈淡薄妆莫令韩寿在伊傍便逐游蜂惊蝶过东墙别录原种植此物最易生春月分而压之俟生根移种御定佩文斋广群芳谱卷三十七广羣芳谱玉蕊花琼花御定佩文斋广羣芳谱卷三十八花谱木兰原木兰一名木莲一名黄心一名林兰一名杜兰一名广心树似楠高五六丈枝叶扶疎叶似菌桂厚大无嵴有三道纵纹皮似板桂有纵横纹花似辛夷内白外紫四月初开二十日即谢不结实亦有四季开者又有红黄白数色其木肌理细腻梓人所重十一二月採皮阴干出蜀韶春州者各异汇考增述异记木兰洲在浔阳江中多木兰树昔吴王阖闾植木兰于此用构宫殿也七里洲中有鲁班刻木兰为舟舟至今在洲中诗家云木兰舟出于此酉阳杂俎东都敦化坊百姓家太和中有木兰一树色深红后桂州观察使李勃看宅人以五千买之宅在水北经年花紫色原太真外传上宴诸王于木兰殿时木兰花发皇情不悦妃醉中舞霓裳羽衣一曲天颜大悦续神仙传北海于君病癞见市有卖药姓公孙名帛者问之曰明日木兰树下当授卿明日于君往授素书二卷以之消灾治病无不愈者岚斋集张搏为苏州刺史植木兰花于堂前尝盛开燕客命即席赋之陆龟蒙后至张连酌浮之径醉强索笔题两句云洞庭波浪渺无津日日征帆送远人颓然醉倒客欲续之皆莫详其意既而龟蒙稍醒续曰几度木兰船上望不知元是此花身遂为絶唱增西溪丛语洞庭春水绿于云日日征帆送远人曾向木兰舟上过不知元是此花身一小説唐末馆阁数公泛舟以木兰为题忽一贫士登舟作此诸公览诗大惊物色之乃李义山之魄时义山下世久矣又岚斋集载此诗陆龟蒙于苏守张搏座上赋此木兰堂诗未知孰是全唐诗话王播少孤贫尝客扬州慧照寺木兰院随僧斋餐僧厌怠乃斋罢而后击钟后二纪播自重位出镇是邦因访旧游向之题者皆以碧纱幙其诗播继以二絶句二十年前此院游木兰花发院新修如今再到经行处树老无花僧白头又上堂已了各西东惭愧阇黎饭后钟二十年来尘扑面而今始得碧纱笼集藻赋原晋成公绥木兰赋并序许昌西园中木兰树余往观之遂为赋曰览众树之列植嘉木兰之殊观至于玄㝠授节勐寒严烈峩峩坚氷霏霏白雪木应霜而枯零草随风而摧折蓊青翠之茂叶繁旖旎之弱条谅抗节而矫时独滋茂而不凋增唐李华木兰赋并序华容石门山有木兰树乡人不识伐以为薪余一本方操柯未下县令李韶行春见之息马其阴喟然叹曰功列桐君之书名载骚人之词生于遐深委于薪燎天地之产珍物将焉用之爰戒虞衡禁其翦伐按本草木兰似桂而香去风热明耳目在木部上篇乃採斫而归理疾多验由是远近从而採之榦剖枝分殆枯藁矣士之生世出处语默难乎哉韶余从子也尝为余言感而为赋云沂长江以遐览爱楚山之寂寥山有嘉树兮名木兰鬰森森以苕苕当圣政之文明降元和于九霄祛祲沴之为虐贯冬夏而不凋白波润其根柢玄雪畅其枝条沐春雨之濯濯鸣秋风以萧萧素肤紫肌绿叶缃蔕疎密耸附高卑阴蔽华如霜雪实若星丽节劲松竹香浓兰桂宜不植于人间聊独立于天际徒翳荟兮为隣挺坚芳兮此身嘉名列于道书坠露饮乎骚人至若灵山雾歇蔼蔼林樾当楚泽之晨霞耿洞庭之夜月发清明于视听洗烦烛于心骨韵众壑之空峒潜微云之灭没露草白兮山凄凄鹤既唳兮猿复啼窅深林以㝠㝠覆百仞之玄谿彼逸人兮有所思恋芳阴兮步迟迟怅幽独兮人莫知怀馨香兮将为谁惋樵夫之无惠混众木而皆尽指画类而挥斤遇仁人之不忍方甘心而勦絶俄固抵于倾殒怜春华而搴芳顾落日而𢌞轸达者有言巧劳智忧养命蠲疾人胡不求枝残体剥泽尽枯留顦顇空山离披素秋鸟避弋而高翔鱼畏网而深游不材则终其天年能鸣则免于俎羞奚此木之不终独隐见而离忧自昔沦芳于朝市坠实于林丘徒鬰咽而无声可胜言而计筹者哉吾闻曰人助者信神听者直则臧仓譛言宣尼失职出处语默与时消息则子云投阁方回受殛故知天地无心死生同域纭纭品物物有其极至人者委性循于自然不任夫智之与力也虽贤愚各全其好草木不夭其生植已而已而繄不可得徐铉木兰赋有序顷岁铉左宦江陵官舍数亩委之而去庭树木兰因移植于宗兄之家及铉征还席不遑暖又窜于舒庸吾兄感春物之载华拟古诗而见寄吟翫感叹谨赋以和焉虽不足继体物之作庶几申骚客之情尔伊庭中之奇树有木兰之可悦外烂烂以凝紫英英而积雪芬芳兮谢客之囊旖旎兮仙童之节许蒲茸之窃比听兰芽之并列于是辞下土之卑湿历上京之繁华耻衒价于豪门乃托根于贫家资幽人之赏豫有好事之称嗟一旦逐客程远君门路赊削闺籍与印组岂独留乎此花噫人屡遐弃花犹得地分兔苑之余荫向藩房而吐𡡾授简多暇攀条属思持香草以予比效骚辞而我寄感此生之百忧何斯物之足贵悲夫客馆长吟山城夕阴想馨香之不改叹欢晏之难寻凭归梦于飞翼写商歌于素琴歌曰光景兮愁暮别离兮易久真宰兮无党贞心兮不朽诚知异日重滋田氏之荆但恐相逢共叹桓公之柳文赋散句增楚屈原离骚朝搴阰之木兰兮夕揽洲之宿莽九章擣木兰以矫蕙兮凿申椒以为粮汉司马相如子虚赋椒桂木兰七言古诗原宋刘儗木兰晓来随手抹新妆半额娥睂宫样黄铢衣洗就蔷薇露触处闻香不炷香君不见同时素馨与茉莉究竟带些脂粉气又不见钱塘欲语娇荷花麤枝大叶忒铅华何如个样隐君子色香不俗真有味根苗在处傲炎凉敢与松栢争雪霜椒桂荑莸君杂处小窓相对无相忘五言律诗增唐方干陈秀才亭际木兰昔见初栽日今逢成树时存思心更感遶看歩还迟蝶舞摇风蕊莺啼含露枝徘徊不忍去应与醉相宜五言排律增唐刘长卿题灵祐上人法华院木兰花庭种南中树年华几度新已依初地长独发旧园春映日成华葢摇风散锦茵色空荣落处香醉往来人菡蓞千灯遍芳菲一雨均高柯倘为楫渡海有良因原李商隐木兰二月二十二木兰开拆初初当新病酒复自久离居愁絶更倾国惊新闻远书紫丝何日障油壁几时车弄粉知伤重调红或有余波痕空映袜烟态不胜裾桂岭含芳远莲塘属意疎瑶姬与神女长短定何如七言絶句原唐白居易戏题木兰花紫房日照臙脂拆素艶风吹腻粉开怪得独饶脂粉态木兰曾作女郎来题令狐家木兰花腻如玉指涂朱粉光似金刀翦紫霞从此时时春梦里应添一树女郎花诗散句原宋郑獬未识春风面先闻乐府名洗妆侬出塞进艇客登瀛唐郑畋浴殿晴秋倘中谢残英犹可醉琼杯裴廷𥙿微风微雨寒食节半开半合木兰花徐殷木兰花谢可怜条远道音书转寂寥明王应凤庭草黄昬随意绿子规啼上木兰花辛夷原辛夷一名辛雉一名侯桃一名木笔一名迎春一名房木生汉中魏兴梁州川谷树似杜仲高丈余大连合抱叶似柿叶而微长花落始出正二月花开初出枝头苞长半寸而尖锐俨如笔头重重有青黄茸毛顺铺长半分许及开似莲花而小如盏紫苞红熖作莲及兰花香有桃红及紫二色又有鲜红似杜鹃俗称红石荞是也入药用紫者须未开收已开不佳用须去毛毛射人肺令人欬花落无实夏杪复着花如小笔宋掌禹钖云苑中有树高三四丈枝叶繁茂系兴元府进初仅三四尺有花无实经二十余年方结实葢年浅者不实非二种也至花开早晚各随方土节气苞治鼻渊鼻鼽鼻窒鼻疮及痘后鼻疮并研末入麝少许葱白蘸入数次甚良分根傍小株插肥湿地即活本可接玉兰汇考增唐书文艺传王维别墅在辋川有辛夷坞苕溪渔隐丛话木笔迎春自是两种木笔色紫丛生二月方开迎春白色高树立春已开花经辛夷四品六命集藻文赋散句增楚屈原九歌辛夷楣兮葯房辛夷车兮结桂旗汉东方朔七谏列新夷与椒桢王褒九怀辛夷兮挤臧杨雄甘泉赋列辛雉于林薄五言古诗原宋韩琦题辛夷花辛夷吐高花卫公曾手植根洗今已非不改旧时色平泉几易主况乃剌史宅七言古诗增唐韩愈感春辛夷花房忽全开将衰正盛须频来清晨辉辉烛霞日薄暮耿耿和烟埃朝明夕暗已足叹况乃满地成摧颓迎繁送谢别有意谁𡧓留念少环𢌞原元稹辛夷花问韩员外问君辛夷花君言已斑驳不畏辛夷不烂开顾我筋骸官束缚缚遣推囚名御史狼籍囚徒满田地明日不推缘国忌依然不得花前醉韩员外家好辛夷开时乞取三两枝折枝为赠君莫惜纵君不折风亦吹增明朱曰藩辛夷花曲昨日辛夷开今朝辛夷落辛夷花房高刺天却共芙蓉乱红萼小山桂树犹连卷五湖荷花空绰约连卷绰约宜秋日端居独养徴君疾高枝朶朶艶木莲密叶层层赛卢橘山鬼已见驾香车文人应是梦綵笔辛夷辛夷何离奇照水偏宜姑射姿萧晨东海霞光烂玄夜西园露气滋檀心倒卷情无限玉面低回力不支见说东都便露坐惟应御史殢风吹此花爱逐东风暖故人逸韵嵇中散山阳闻有合欢斋石湖亦筑辛夷馆袅袅巖栊碧树圆纷纷磵户香花满坞里王孙旧路长卷中裴迪新诗短新诗已旧不堪闻江南荒馆隔秋云多情不改年年色千古芳心持赠君五言律诗原唐李德𥙿忆平泉辛夷昔年将出谷几日对辛夷倚树怜芳意攀条惜岁滋清阴须暂憩秀色正堪思只待挥金日殷勤泛羽巵增宋朱长文辛夷楚客会留咏吴都独擅奇风霆存老干桃李避芳时名入文房梦功资妙手医紫薇颜色好先占凤凰池七言律诗增唐皮日休扬州看辛夷花腊前千朶亚芳丛细腻偏胜素柰功螓首不言披晓雪麝脐无主任春风一枝拂地成瑶圃数树参庭是蕊宫应为当时天女服至今犹未放全红陆龟蒙奉和皮袭美扬州看辛夷花次韵柳疎梅堕少春丛天遣花神别致功高处朶稀难避日动时枝弱易为风堪将乱蕊添云肆若得千株便雪宫不待羣芳应有意等闲桃杏即争红宋徐铉游蒋山题辛夷花寄陈奉礼今岁游山已恨迟山中独喜见辛夷簪缨且免全为累桃李犹堪别作期晴后日高偏照灼晚来风急渐离披山郎不作同行伴折得何由寄所思五言絶句增唐王维辛夷坞木末芙蓉花山中发红萼涧户寂无人纷纷开且落原裴迪辛夷坞绿堤春草合王孙自留翫况有辛夷花色与芙蓉乱增明陈淳题辛夷花东风日夜发桃李不禁吹检点浓华事辛夷落较迟原陈继儒辛夷春雨湿窓纱辛夷弄影斜曾窥江梦彩笔笔忽生花七言絶句原唐白居易题灵隐寺红辛夷花戏酬光上人紫粉笔含尖火𦦨红臙脂染小莲花芳情香思知多少恼得山僧悔出家增吴融木笔花嫩如新竹管初齐粉腻红轻样可携谁与诗人偎槛看好于牋墨併分题李羣玉二辛夷狂吟乱舞双白鹤霜翎玉羽纷纷落空庭向晚春雨微却敛寒香抱瑶萼原欧阳炯辛夷花含锋新吐嫩红芽势欲书空映早霞应是玉皇曾掷笔落来地上长成花增明李东阳木笔泚露和烟晓未干多情独自倚栏干春风为报真消息不是江郎梦里看原张新木笔花梦中曾见笔生花锦字还将气象夸谁信花中原有笔毫端方欲吐春霞冯文度木笔花木笔花名映碧栏词臣相对动毫端晓来似惹松烟湿拟向春风咏牡丹诗散句增宋陆游粲粲女郎花忽满庭前枝繁华虽少减高雅亦足奇金高士谈今年清明饮高花见辛夷原元宋无乙鸟归来社辛夷开过春唐杜甫辛夷始花亦已落况我与子非壮年钱起谷口春残黄鸟稀辛夷花发杏花飞增韩愈辛夷高花最先开青天露坐始此𢌞李商隐帘外辛夷定已开开时莫放艶阳𢌞宋王安石试问春风何处好辛夷如雪柘冈西元成廷珪山扉寂寂僧归晚落尽辛夷一树花原明王叔承梦散黄鹂满上林辛夷花下理瑶琴徐贲绣罢春衫出闼迟辛夷花下立多时增宋沈约阳隰採辛夷唐白居易晴催木笔花宋王安石辛夷屋角搏香雪陆游木笔凋零雾雨中木笔犹开第一花玉兰原玉兰花九瓣色白微碧香味似兰故名丛生一干一花皆着木末絶无柔条隆冬结蕾三月盛开浇以粪水则花大而香花落从蔕中抽叶特异他花亦有黄者最忌水浸寄枝用木笔体与木笔并植秋后接之汇考增缾花谱玉兰六品四命弇山园记弇山之阳旷朗为平台可以收全月左右各植玉兰五株花时交映如雪山琼岛原学圃余疏玉兰早于辛夷故宋人名以迎春今广中尙仍此名千干万蕊不叶而花当其甚时可称玉树树有极大者笼葢一庭然树大则花渐小不可不知增小辋川记聚远楼之东有庑庑南有台以朱栏植玉兰环之题曰木兰柴原一统志华容县观音寺一株轮囷盘郁高十余丈望之如玉山五代时南湖中建烟雨楼楼前玉兰花莹洁清丽与翠栢相掩映挺出楼外亦是奇观兰谿产玉兰下有杏溪即兰谿支流也集藻七言律诗原明文征明玉兰绰约新妆玉有辉素娥千队雪成围我知姑射真仙子天遣霓裳试羽衣影落空阶初月冷香生别院晚风微玉环飞燕元相敌笑比江梅不恨肥陆树声玉兰葱茏芳树雨初干樽酒花前洽笑欢日晃帘栊晴喷雪风𢌞斋阁气生兰参差玉珮排空出烂漫香鳞拥醉看自是东君苦留客莫教絃管易吹残张茂吴玉兰千花红紫艶阳看素质摇光独立难但有一枝堪比玉何须九畹始征兰唐昌的的春犹残汉掌亭亭露欲漙几曲后庭传乐府张星和月正阑干增方大冶黄山玉兰深谷名花何处移森森玉树𡡾清漪国真漫拟猗兰操香色还同氷雪姿山气凝寒开独后灵根穿石意偏奇与君採折𠑽琼佩独笑傍人应未知五言排律原明王世贞玉兰暂籍辛夷质仍分薝卜光微风催万舞好雨净千妆月向瑶台并春还锦障藏高枝凝汉掌艶蕊胜唐昌神女曾捐珮宫妃欲试香谁为后庭奏一曲按霓裳五言絶句增明王谷祥玉兰皎皎玉兰花不受缁尘垢莫漫比辛夷白贲谁能偶七言絶句御制玉兰琼姿本自江南种移向春光上苑栽试比羣芳真皎洁冰心一片晓风开增明沈周题玉兰翠条多力引风长点破银花玉雪香韵友自知人意好隔帘轻觧白霓裳陆师道玉兰渺渺微风约佩环楚江晴落研屏间玉人心远瑶琴歇一卷离骚对掩关原眭石玉兰霓裳片片晚妆新束素亭亭玉殿春已向丹霞生浅晕故将清露作芳尘增陈淳玉兰花开不是辛夷种自得凝香绕紫苞昨夜月明庭下看恍疑罗袖拂琼瑶别录原制用花瓣择洗净拖麫麻油煎食至美绣毬原绣毬木本皴体叶青色微带黑而涩春月开花五瓣百花成朶团圞如毬其毬满树花有红白二种直寄枝用八仙花体增巖栖幽事蜀有紫绣毬葯圃同春雪毬玉团俱在三月开雪毬色白喜阴常浇以腴鲜秀异常花大如斗近觉微香玉团即小雪毬喜腴宜阴极香汇考增玉堂杂记东阁窓下甃小池久无雨则涸傍植金沙月桂之属又有海棠郁李玉绣毬各一株西偏植金橘花开时香满院金陵诸园记杞园绣毬花一本可千朶集藻五言古诗原明于若瀛绣毬花春色变园姿虚亭袅烟雾绿萼间琼朶团团低入户一夜折繁枝凄凄风雨妬错落水晶毬苔痕杂委露凌晨发永叹踟蹰伤延伫七言律诗增元张昱绣毬花次兀颜廉使韵绣毬春晚欲生寒满树玲珑雪未干落过杨花浑不觉飞来蝴蝶忽成团钗头嬾戴应嫌重手里闲抛却好看天女夜凉乘月到羽轮偷驻碧栏干明陈鸿咏雪毬花盈盈初发几枝寒映户流苏百结团正恐东风先𩗺尽不愁迟日易消残淡姿向晓迷蝴蝶艶色争春笑牡丹惟有三郎儿戏甚还疑蹋踘绕丛看五言絶句增明陈淳绣毬东风吹琪树幻出冰雪姿虚亭落清影夜半月明时七言絶句原宋杨巽斋绣球纷纷红紫竞芳菲争似团酥越样奇料想花神闲戏击随风吹起坠繁枝琢玉英标不染尘光含月影愈清新青皇宴罢呈余技抛向东风展转频增朱长文玉蝶毬玉蝶交加翅羽柔八仙琼萼并含羞春残应恨无花採翠碧枝头戏作毬明谢榛绣毬花高枝带雨压雕阑一蔕千花白玉团怪杀芳心春历乱卷帘谁向月中看原张新绣毬散作千花簇作团玲珑如琢巧如攒风来似欲拟明月好与三郎醉后看楝花增尔雅翼叶可以练物故谓之楝子如小铃熟则黄色本草一名苦楝实名金铃子处处有之唐苏恭曰有雌雄两种雄者无子雌者有子宋苏颂曰木高丈余叶密如槐而长三四月开花红紫色芬香满庭实如弹丸生青熟黄李时珍云楝长甚速三五年即可作椽草花谱苦楝发花如海棠一蓓数朶满树可观汇考增淮南子七月官库其树楝注楝实凤凰所食风俗通獬豸食其叶陶弘景别录俗人五月五日取楝叶佩之云佩恶也岁时记蛟龙畏楝故端午以叶包糭投江中祭屈原二十四番花信风始梅花终楝花三柳轩杂识楝花为晚客集藻七言古诗增宋梅尧臣楝花紫丝晕粉缀鲜花绿罗布叶攒飞霞莺舌未调香萼醉柔风细吹铜梗斜金鞍结束果下马低枝不碍无阑遮长陵小市见阿姊浓熏馥郁升钿车莫轻贫贱出闾巷迎入汉宫人自夸五言律诗增唐温庭筠苦楝花院里莺歌歇墻头舞蝶孤天香薰羽葆宫紫晕流苏晻暧迷青琐氤氲向画图只应春惜别留与博山炉七言絶句增宋张蕴楝花绿树菲菲紫白香犹堪缠黍弔沉湘江南四月无风信青草前头蝶思狂诗散句增宋陈师道密叶已成阴高花初着枝王安石小雨轻风落楝花细红如雪点平沙陆游风度楝花香紫荆原紫荆一名满条红丛生春开紫花甚细碎数朶一簇无常处或生本身之上或附根上枝下直出花花罢叶出光𦂳微圆园圃庭院多植之花谢即结荚子甚扁味苦平无毒皮梗花气味功用并同能活血消肿利小便觧毒汇考增齐谐记京兆田真兄弟三人共议分财生赀皆平均惟堂前一株紫荆树共议欲破三片明日就截之其树即枯状如火然真往见之大惊谓诸弟曰树本同株闻将分斫所以顦顇是人不如木也因悲不自胜不复解树树应声荣茂兄弟相感合财宝遂为孝门真仕至大中大夫老学𤲅笔记僧行持明州人有高行而喜滑稽尝在余姚贫甚有颂曰大树大皮裹小树小皮缠庭前紫荆树无皮也过年天台山记寒巖下有通海池植铁色紫荆树集藻五言絶句增唐韦应物见紫荆花杂英粉已积含芳独暮春还如故园树忽忆故园人七言絶句增唐元稹红荆庭中栽得红荆树十月花开不待春直到孩提尽惊怪一家同是北来人诗散句增唐杜甫风吹紫荆树色与春庭暮晋陆机三荆欢同株别录原种植冬取其荚种肥地春即生又春初取其根傍小条栽之即活性喜肥恶水制用花未开时採之滚汤中焯过盐渍少时点茶颇佳或云花入鱼羹中食之杀人增广州志紫荆可以作床紫薇增涌幢小品紫微一名满堂红原紫薇一名百日红四五月始花开谢接续可至八九月故名一名怕痒花人以手爪其肤彻顶动摇故名一名猴刺脱树身光滑花六瓣色微红紫皱蔕长一二分每瓣又各一蔕长分许蜡跗茸萼赤茎叶对生一枝数颕一颕数花每微风至妖娇颤动舞燕惊鸿未足为喻唐时省中多植此花取其耐久且烂漫可爱也紫色之外又有红白二色其紫带蓝熖者名翠薇于若瀛曰花攒枝杪若翦轻縠盛开时烂熳如火干无皮愈大愈光莹枝叶亦柔媚可爱汇考原唐书百官志开元元年改中书省曰紫薇省中书令曰紫薇令增宋史五行志政和四年荆门军紫薇木连理酉阳杂俎紫薇北人唿为猴郎达树谓其无皮猿不能捷也北地其树絶大有环数夫臂者原东坡诗注虚白台前有紫薇两株俗传乐天所种增湘山野录咸平中翰林李昌武宗谔初知制诰至西掖追故事独无紫薇自别野移植闻今庭中者院老吏相传犹是昌武手植晏元献写赋于壁曰得自羊野来从召园有昔日之绛老无当时之仲文观茂悦以怀旧指蔽芾以思人三柳轩杂识紫薇为高调客花经紫薇六品四命原学圃余疏紫薇有四种红紫淡红白紫却是正色闽花独紫薇作淡红色最丑本野花种也白薇近来有之示异可耳殊无足贵集藻五言古诗增唐杨于陵郡斋有紫薇双本自朱明接于徂暑其花芳馥庭宇之内迥无其伦予嘉其美而能久因诗纪述晏朝受明命维夏走天衢逮兹三伏候息驾万里途省躬既跼蹐结思多烦纡簿领幸无事宴休谁与娱内斋有嘉树双植分庭隅绿叶下成幄紫花纷若铺摛霞晚舒艶凝露朝垂珠炎沴昼方铄幽姿闲且都夭桃固难匹芍药宁为徒懿此时节久讵同光景驱陶甄诚一致品汇乃散殊濯质非受彩无心那夺朱粤予负羁絷留赏益踟蹰通夕靡云倦西南山月孤刘禹钖奉和郴州杨侍郎二丈翫郡斋紫薇花十四韵几年丹霄上出入金华省暂别万年枝看花桂阳岭南方足奇树公府成佳境绿阴交广除明艶透萧屏雨余人吏散燕语帘栊静懿此含晚芳翛然忘簿领紫茸垂组绶金缕攒锋颖露溽暗传香风轻徐弄影苒弱多意思从容占时景得地在侯家移根近仙井开尊好凝睇倚瑟仍回颈游蜂驻綵冠舞鹤迷烟顶兴生红药后爱与甘棠并不学夭桃姿浮荣在俄顷宋欧阳修聚星堂前紫薇花亭亭紫薇花向我如有意高烟晚溟蒙清露晨点缀岂无阳春月所得时节异静女不争宠幽姿如自喜将期谁顾盻独伴我憔悴而我不彊饮繁英行亦坠相看两寂寞孤咏聊自慰程俱秋花无几尚有紫薇相对晚花如寒女不识时世妆幽然草间秀红紫相低昂荣木事已休重阴閟深苍尚有紫薇花亭亭表秋芳扶疎缀繁柔无复粉艶光空庭一飘委已觉巾裾凉手中蒲葵箑虽复未可忘仰视白日永凄其感冰霜七言古诗增明皇甫涍紫薇花行并序叔氏虞部贻余梧亭怀旧诗未遑报章秋日散步亭隅薇花烂目徘徊久之亭故余读书处也昔尝眷恋此花为之赋有曰清风时动明月微娟悠悠我心谁与晤言悲春华之不实绚紫阁而空传履闲庭以载叹时徙倚而屡迁垂贞嘉于余藻永封殖于兹轩后余屡游京台累践华省沦飘河魏返迹敝庐顾瞻此花宛焉如昨而余白发被鬓凄其改容春华之句永矣悼心贞嘉余藻竟何征耳因作紫薇花行以洩怀旧之思并以报叔氏云英菲窈窕绿窓前艶影扶疎翠戺连玉衡含照妍华夕金风弄彩泬寥天流风逝水惊离索十载幽栖对花萼无情羁宦却归来有客伤秋叹荣落兰宫桂殿凤凰楼帝台仙客恣攀游可堪残月鲈江梦不奈连云骑省秋言追渔父赋归欤寂寞蓬蒿掩敝庐旖旎繁英重入赋婆娑生意最愁余人情感物多惆怅白发红颜两相向东篱併就菊松姿北山岂孤猿鹤望青葱摛藻记甘泉潘陆春华此弃捐未忘温室琼瑶树虚拟湘源杜若篇五言律诗原唐刘禹钖和令狐相公郡斋对紫薇花明丽碧天霞丰茸紫绶花香闻荀令宅艶入孝王家几岁自荣落高情方叹嗟有人移上苑犹足占年华增明薛蕙紫薇紫薇开最久烂漫十旬期夏日逾秋序新花续故枝楚云轻掩冉蜀锦碎参差卧对山窓下犹堪比凤池原潘允哲紫薇种自金华省分来竹素堂蟠枝凝瑞露接叶逗清光不向仙郞伴还移野老傍三秋花烂漫相迟一飞觞七言律诗原唐白居易紫薇花紫薇花对紫薇翁名目虽同貌不同独占芳菲当夏景不将颜色托春风浔阳官舍双高树兴善僧庭一大丛何似苏州安置处花堂栏下月明中增李商隐临发崇让宅紫薇一树秾姿独看来秋庭暮雨类轻埃不先摇落应为有已欲别离休更开桃绶含情依露井柳绵相忆隔章台天涯地角同荣谢岂要移根上苑栽李太舍池上翫红薇花低池小水泙泙花落池心片片轻酩酊不能羞白鬓颠狂犹自睠红英乍为旅客颜常厚每见同人眼暂明京洛园林归未得天涯相顾一含情韩偓甲子岁夏五月自长沙抵醴陵入南小江村篱之次忽见紫薇花因思玉堂及西掖厅前皆植是花遂赋诗四韵聊寄知心职在内庭宫阙下厅前皆种紫微花眼明忽傍渔家见魂断方惊凤阙赊浅色晕成宫里锦浓香染着洞中霞此行若遇支机石又被君平騐海槎原宋梅尧臣阁后紫薇花盛开禁中五月紫薇树阁后近闻都着花薄薄嫩肤搔鸟爪离离碎叶翦晨霞凤凰浴去池波响鳷鹊阴来日影斜六十无名空执笔颠毛应笑映簪花增梅尧臣次韵和韩子华内翰于李右丞家移红薇子种学士院红薇花树小扶疎春种秋芳赏爱余丞相旧园移带土侍臣清署看临除薄肤痒不胜轻爪嫩干生宜近禁庐此地结根千万岁联华荣莫比茅茹蔡襄过真慧素上人院见红薇盛开因思西阁后轩数株遂成短章寄翰林原叔八丈禹玉阁长八月吴天觉早凉翠丛初折碎朱房繁枝欲卧不胜力落片将飞犹自香西阁二年临昼梦金刀一夕掩春芳栏边想像频回首渐觉星垣迥汉傍五言絶句原宋王十朋紫薇盛夏绿遮眼此花红满堂自渐终日对不是紫薇郎七言絶句原唐白居易紫薇花丝纶阁下文章静钟皷楼中刻漏长独坐黄昬谁是伴紫薇花对紫薇郎见紫薇花忆微之一丛闇淡将何比浅碧笼裙衬紫巾除却微之见应爱人间少有别花人杜牧紫薇花晓迎秋露一枝新不占园中最上春桃李无言又何在向风偏笑艶阳人宋苏轼次韵钱穆父紫薇二首虚白堂前合抱花秋风落日照横斜閲人此地知多少物化无涯生有涯折得芳蕤两眼花题诗相报字倾斜箧中尚有丝纶句坐觉天光照海涯陶弼紫薇人言清禁紫薇郎草诏紫薇花影傍山木不知官况别也随红日上东廊杨万里紫薇晴霞艶艶覆檐牙绛雪霏霏点砌沙莫管身非香案吏也移床对紫薇花增杨万里凝露堂前紫薇花两株每自五月盛开九月乃衰似痴如醉弱还佳露压风欺分外斜谁道花无红百日紫薇长放半年花陆游厅前紫薇花二本甚盛戏题絶句红药紫薇西省春从来惟惯对词臣问囚自是麤官分无奈名花觧笑人紫薇钟皷楼前官样花谁令流落到天涯少年妄想今除尽但爱清樽浸晚霞原刘克庄紫薇风标雅合对词臣映砌窥窓伴演纶忽发一枝深谷里似知茅屋有诗人诗散句增唐杜牧山鸟飞红带亭薇拆紫花明张祥鸢紫薇低覆砌冉冉露花团宋周必大归到玉堂清不寐月钩初上紫薇花洪平斋唱彻五更天未晓一池月浸紫薇花原唐白居易红薇花尙薰温庭筠浓阴似帐红薇晚宋王安石紫薇花点绿苔斑词原宋陈景泝点绛唇今古凡花词人尚作词称庆紫薇名盛似得花之圣为底时人一曲希流咏花端正花无节病似亦归之命祝穆贺新郎此木生林野自唐家丝纶置阁托根其下长伴词臣挥帝制因号紫薇堪诧常缥缈紫微仙驾料想紫薇躔降种紫薇郎况是名同者兼二美作佳话一株乃𡧓临茅舍肌肤薄长身挺立扶疎潇洒定怯麻姑爬痒爪只许素商陶冶擎绛雪柔枝低亚我意香山东坡老只小诗便为增声价后当有继风雅别录原栽种以二瓦或竹二片当叉处套其枝实以土俟生根分植又春月根傍分小本种之最易生此花易植易养可作耐久交巵子增本草巵子一名木丹格物总论一种花叶差大者谢灵运目为林兰原栀子一名越桃一名鲜支有两三种处处有之一种木高七八尺叶似兔耳厚而深绿春荣秋瘁入夏开小白花大如酒杯皆六出中有黄蕊甚芬芳结实如诃子状生青熟黄中仁深红可染缯帛入药用山栀子皮薄圆小如鹊脑房七稜至九稜者佳一种花小而重台者园圃中品一种𡽪州栀子小枝小叶小花高不盈尺可作盆景山谷诗话云染栀子花六出虽香不浓郁山栀子花八出一株可香一圃酉阳杂俎云相传即西域薝卜花或曰薝卜金色花小而香西方甚多非栀也此花喜肥宜粪浇然太多又生白虱宜酌之汇考原史记货殖传千亩巵茜其人与千户侯等晋宫阁名华林园栀子五株晋令诸宫有秩栀子守护者置吏一人艺文类聚汉有栀茜园游名山记楼石山多栀子地境图望气占人家黄气者栀子树也万花谷蜀孟昶十月宴芳林园赏红栀子花其花六出而红清香如梅增野人闲话蜀主昇平尝理园苑异花草毕集其间一日有青城山申天师入内进花两栽曰红栀子种贱臣知圣上理苑囿輙取名花两树以助佳趣赐与束帛皆至朝市散于贫人遂不知去处宣令内园子种之不觉成树两株其叶婆娑则栀子花矣其花斑花六出其香袭人蜀主甚爱重之或令图写于团扇或绣入于衣服或以绢素鹅毛做作首饰谓之红栀子花及结实成栀子则异于常者用染素则成赭红色甚妍翠其时大为贵重三柳轩杂识栀子为禅客三余赘笔曾端伯以栀子为禅友花经薝卜三品七命澄怀录韩熙载云对花焚香薝卜宜檀长物志薝卜清芬佛家所重古称禅友殆非虚言昔宰相杜悰建薝卜馆形亦六出器用之属皆象之四川志白上坪在铜梁县东北六十里地宜栀子家至万株望如积雪香闻十里集藻赋散句增宋谢灵运山居赋林兰近雪而扬猗五言古诗增齐谢朓咏墻北栀子有美当堦树霜露未能移金蕡发朱采映日以离离幸赖夕阳下余景及西枝还思照绿水君堦无曲池余荣未能已晚实犹见奇复留倾筐德君恩信未赀原梁简文帝咏栀子花素花偏可喜的的半临池疑为霜裹叶复类雪封枝日斜光隐见风还影合离增宋梅尧臣种栀子举世多植蘖而我学种栀颜色固不别良楉诚异宜团团绿堦下岂畏秋风吹同心谁可赠为咏昔人诗原曾肇栀子林兰擅孤芳性与凡木异不受霜霰侵自足中和气欲知清净身即此林兰是增明黄朝荐咏栀子花兰叶春以荣桂华秋露滋何如炎炎天挺此冰雪姿松栢有至性岂必岁寒时幽香无断续偏于静者私觧酲试新茗梦㢠理残碁宁肎𡡾晚凉清风匝地随五言律诗原唐杜甫栀子栀子比众木人间诚未多于身色有用与道气相和红取风霜实青看雨露柯无情移得汝贵在映江波增刘禹钖和令狐相公咏栀子花蜀国花已尽越桃今又开色疑琼树倚香似玉京来且赏同心处那忧别叶催佳人如拟咏何必待寒梅宋杨万里栀子花树恰人来短花将雪样看孤姿妍外净幽馥暑中寒有朶篸瓶子无风忽鼻端如何山谷老只为赋山矾五言絶句原宋王十朋栀子禅友何时到远从毘舍园妙香通鼻观应悟佛根源僧北涧咏栀子一花分六出十叶是重台玉洁浑无玷金黄漫夺胎增明陈淳栀子薝卜花开日园林香雾浓要从花里去雨后自扶笻薝卜含妙香来自天竺国笑杀葵与榴空斯好颜色王谷祥薝卜六出吐奇葩风清香自远树如天竺林人在瑶华馆七言絶句增宋朱子刘平甫分惠水栀小诗爲谢二首年来衰懒罢书滛偶向盆山寄此心何事凉阴老居士便分幽赏助清吟何处飞来薝卜林老枝樛屈更萧椮凄凉杜老江头句坐对行吟得自箴杨巽斋薝卜标名自宝坊薰风开遍一庭霜闲来扫地跏趺坐受用此花无尽香原蒋梅边清净法身如雪莹𡧓来林下现孤芳对花六月无炎暑省爇铜匜几炷香潘郑台未说司花刻玉工已知名与佛相同可怜结了薰风子依旧身归色界中朱淑真栀子一根曾寄小峯峦薝卜香清水影寒玉质自然无暑意更宜移就月中看增李东阳栀子花抽黄嫓白总称才谁遣山栀入画来似为诗家少知己杜陵吟罢不曾开沈周薝卜雪魄冰花凉气清曲阑深处艶精神一钩新月风牵影暗送娇香入画庭陈淳栀子竹篱新结度浓香香处盈盈雪色妆知是异方天竺种能来诗社搅新肠诗散句增宋颜彦濯雨时摛素当飈独含芬陆游落日桐阴转微风栀子香明沈周薰风吹结子白玉衔新花原唐杜甫桃蹊李径年虽古栀子红椒艶复殊宋苏轼六花薝卜林间佛增陆游清芬六出水栀子金蔡松年薝卜花中碧雾鬟原明于若瀛冷香乱堕水晶毬词原宋王十朋点绛唇毘舍遥遥异香一炷驰名久妙馨稀有鼻观深参透问讯东来知是谁先后称仙友十花为偶近有江西守张镃风入松芳丛簇簇水濵生勾引午风清六花大似天边雪又几时雪有三层明艶射回蜂翅凈香薰透蝉声晚檐人共月同行疎影动银屏指尖轻捻都如玉听画栏高啭流莺道是花枝比得不成花也多情马庄父最高楼花觧笑冷淡不求知长是殿众芳时鲜鲜秀颈磋圆玉洛阳翠珮翦琉璃向人前迎茉莉送荼䕷几欲把清香换春色费多少黄金酬不得梅雨妬麦风欺细腰空恋当时蕊同心犹结旧年枝谢家娘将远寄待凭谁别录原栽种带花移易活芒种时穿腐木板为穴涂以泥汚翦其枝插板穴中浮水面候根生破板密种之或梅雨时以沃壤一团插嫩枝其中置松畦内常灌粪水候生根移种亦可荼䕷素馨皆同千叶者用土压其傍小枝逾年自生根十月内选子淘净来春作畦种之覆以粪土如种茄法制用大朶重台者梅酱糖蜜制之可作羹果折枝搥碎其根实以白盐则花色久而不改可插瓶增野䔩品採花洗净水漂去腥用麪入糖盐作煳花拖油煠食採半开花矾水焯过入细葱丝大小茴香花椒红曲黄米饭研烂同盐拌匀腌压半日食之用矾焯过用蜜煎之其味亦美御定佩文斋广群芳谱卷三十八广羣芳谱御定佩文斋广羣芳谱卷三十九花谱杜鹃增本草杜鹃花一名红踯躅一名山石榴一名映山红一名山踯躅处处山谷有之高者四五尺低者一二尺春生苗叶浅绿色枝少而花繁一枝数萼二月始开花如羊踯躅而蔕如石榴花有红者紫者五出者千叶者小儿食其花味酸无毒涌幢小品杜鹃花以二三月杜鹃鸣时开有二种其一先敷叶后着花者色丹如血其一先着花后敷叶者色差淡人多结缚为盘盂翔凤之状嘉泰志云近时又谓先敷叶后着花者为石巖以别之然前人但谓之红踯躅不知石巖之名起于何时今江南在在皆称石巖学圃余疏花之红者曰杜鹃叶细花小色鲜瓣密者曰石巖草花谱杜鹃花出蜀中者佳谓之川鹃花内十数层色红甚出四明者花可二三层色淡云南志杜鹃有五色双瓣者永昌蒙化多至二十余种汇考增续仙传鹤林寺在润州有杜鹃花高丈余每至春月烂漫僧相传云贞元中有僧自天台移栽之其后有殷七七字文祥周宝旧识之及移镇浙西营饰其花院鎻闭时或窥见有二女子共游林下俗传花神也宝一日谓七七曰鹤林之花天下奇絶尝闻能作非时花今重九将近能开此花以副此日乎七七乃前一日往鹤林焉中夜女子来谓七七曰妾为上帝所命司此花今与道者开之然此花不久归阆苑矣于是女子瞥然不见及九日烂漫如春宝惊异游赏累日俄不见其后兵火焚寺树失根株信归阆苑矣平泉草木记己未岁得稽山之四时杜鹃容斋随笔物以希见者为珍不必异种也润州鹤林寺杜鹃乃今映山红又名红踯躅在江东弥山亘野殆与榛莽相似而鹤林之花至以为外国僧钵盂中所移上帝命玉女下司之已踰百年终归阆苑是不特土俗罕见虽神仙亦不识也王建宫词云大仪前日暖房来嘱向昭阳乞药栽勑赐一窠红踯躅谢恩未了奏花开其重如此则宫禁中亦鲜之三柳轩杂识杜鹃为仙客花经杜鹃八品二命踯躅七品三命闽部疏闽中大都气暖春花皆先时放方二月下旬已见踯躅越中杂记五泄多秾花异草红白青绿灿烂如锦映山红有高七八尺者与他山絶异草花谱映山红若生满山顶其年丰稔人竞採之黄山志云外峯上有杜鹃花绕峯而生集藻五言古诗增宋梅尧臣九月十八日山中见杜鹃花复开山中泉壑暖幽木寒更华春鸟各噤口游子未还家云谁未及还对此重兴嗟何必因啼血颜色胜曙霞七言古诗增唐元稹紫踯躅紫踯躅灭紫栊裙倚山腹文君新寡乍归来羞怨春风不能哭我从相识便相怜但是花丛不廻目去年春别湘水头今年夏见青山曲迢迢远在青山上山高水濶难容足愿为朝日早相暾愿作轻风暗相触紫踯躅我向通川尔幽独可怜今夜宿青山何年𨚫向青山宿山花渐暗月渐明月照空山满山绿山空月午夜无人何处知我颜如玉白居易山石榴寄元九山石榴一名山踯躅一名杜鹃花杜鹃啼时花扑扑九江三月杜鹃来一声催得一枝开江城上佐闲无事山下斸得厅前栽烂漫一栏十八树根株有数花无数千房万叶一时新嫩紫殷红鲜麴尘泪痕裛损臙脂脸剪刀裁破红绡巾谪仙初堕愁在世姹女新嫁娇泥春日射血珠将滴地风翻燄火欲烧人闲折两枝持在手细看不似人间有花中此物是西施芙蓉芍药皆嫫母奇芳絶艶别者谁通州迁客元拾遗拾遗初贬江陵去去时正值青春暮商山秦岭愁杀人山石榴花红夹路题诗报我何所云若云色似石榴裙当时丛畔唯思我今日栏前只忆君忆君不见坐销落日西风起红纷纷五言律诗增唐孟郊酬郑毗踯躅咏不似人手致岂关地势偏孤光袅余翠独影舞多妍迸火烧闲地红星堕远天忽惊物表物嘉客为留连方干杜鹃花未问移栽日先愁落地时疎中从间叶密处莫烧枝郢客教谁探胡蜂见自知周㢠两三步常有醉乡期成彦雄杜鹃花杜鹃花与鸟怨艶两何赊疑是口中血滴成枝上花一声寒食夜数朶野僧家谢豹出不出日迟迟又斜七言律诗增唐白居易喜山石榴花开忠州州里今日花庐山山头去年树已怜根损斩新栽还喜花开依旧数赤玉何人少琴轸红缬谁家合罗袴但知烂漫恣情开莫怕南賔桃李妬题山石榴花一丛千朶压栏干翦碎红绡𨚫作团风袅舞腰香不尽露消妆脸泪新干蔷薇带刺攀应懒菡蓞生泥翫亦难争及此花檐户下任人採弄尽人看玉泉寺南三里涧下多深红踯躅繁艶殊常感惜题诗以示游者玉泉南涧花奇怪不似花丛似火堆今日多情唯我到每年无故为谁开宁辞辛苦行三里更与留连饮两杯犹有一般辜负事不将歌舞管絃来李咸用题僧院杜鹃花若比众芳应有在难同上品是中春牡丹为性疎南国朱槿操心不满旬留得𨚫缘真达者见来宁作独醒人鹤林太盛今空地莫放枝条出四隣宋真山民杜鹃花愁锁巴云往事空只将遗恨寄芳丛归心千古终难白啼血万山都是红枝带翠烟深夜月魂飞锦水旧东风至今染出怀乡恨长挂行人望眼中七言小律增白居易题孤山寺山石榴花山榴花似结红巾容艶新妍占断春色相故关行道地香尘拟触坐禅人瞿昙弟子君知否恐是天魔女化身五言排律增白居易山石榴花晔晔复煌煌花中无比方艶夭宜小院条短称低廊本是山头物今为砌下芳千丛相向背万朶互低昂照灼连朱槛玲珑映粉墻风来添意态日出助晶光渐绽燕支萼犹含琴轸房离披乱翦綵斑驳未匀妆绛焰灯千炷红裙妓一行此时逢国色何处觅天香恐合栽金阙思将献玉皇好差青鸟使封作百花王五言絶句增唐曹松寒食日题杜鹃花一朶复一朶併开寒食时谁家不禁火总在此花枝七言絶句御制咏杜鹃花赐高士奇石巖如火本天台秀质丹心日月催移根禁苑清诗句朱夏山林惜茂才增唐李白宣城见杜鹃花蜀国曾闻子规鸟宣城还见杜鹃花一呌一㢠肠一断三春三月忆三巴张籍寄李渤五度溪头踯躅红嵩阳寺里讲时钟春山处处行应好一月看花到几峰白居易戏问山石榴小树山榴近砌栽半含红萼带花来争知司马夫人妬移到庭前便不开杜牧山石榴似火山榴映小山繁中能薄艶中闲一朶佳人玉钗上祗疑烧𨚫翠云鬟雍陶叹灵鹫寺山石榴水蝶巖蜂俱不知露桃凝艶数千枝山深春晚无人赏即是杜鹃催落时吴融送杜鹃花春红始谢又秋红息国亡来入楚宫应是蜀冤啼不尽更凭颜色诉西风韩偓净兴寺杜鹃花一园红艶醉坡陀自地连梢簇蒨罗蜀魄未归长滴血祗应偏滴此丛多宋刘敝杜鹃花嫩红轻紫仙姿贵合是山中寂寞开九陌风尘肯相顾可怜空使下山来苏轼赵昌踯躅枫林翠壁楚江边踯躅千层不忍看开卷便知归客路劒南樵叟为施丹杨万里杜鹃花二首泣露啼红作么生开时偏值杜鹃声杜鹃口血能多少恐是征人泪滴成何须名苑看春风一路山花不负侬日日锦江呈锦样清溪倒照映山红赵成徳白杜鹃花三首云树重重和泪冷故宫遗庙有知音秦吴万里皆芳草染到山花恨最深春山未有杜鹃啼花发杜鹃知不知寄语催归尽哀怨莫将啼血汚仙姿冰肌玉骨擅无双不与山花鬭艶妆欲染啼红𡨚杜宇争如傅粉伴何郎杨巽斋杜鹃花鲜红滴滴映霞明尽是𡨚禽血染成羁客有家归未得对花无语两含情易寓言杜鹃花轻翦梢头薄薄罗子规湔血恨难磨园林莫道香飞尽嫩绿枝头不用多僧北涧杜鹃花露凝丹脸粲芳肌不御铅华亦自奇强学海棠春睡足如何学得未醒时元郯韶李云山画杜鹃花金井西头萼绿仙霞裾风帔影翩翩陇西才子多清思漫把春云染杜鹃明张献翼杜鹃花花花叶叶正含芳丽景朝朝夜夜长何事江南春去尽子规声里驻年光诗散句增宋张俞夏园无杂英灼灼山榴开落日杜鹃苦花仍萎苍苔唐韩愈三月崧少歩踯躅红千层李白杜鹃花开春已阑归向陵阳钓鱼晚李绅涧底红花夺火然摇风有毒愁行客韩愈前年岭隅乡思发踯躅成山开不算山榴踯躅少意思照耀黄紫徒为丛司空图莫怪行人频怅望杜鹃不是故乡花宋苏轼当时只道鹤林仙能遣秋光放杜鹃南漪杜鹃天下无披香殿上红氍毹王十朋造物私我小园林此花大胜金腰带徐似道牧童出卷乌盐角越女归簪谢豹花陈锦山一声杜宇啼春风明朝绯挂千山丛吴仲孚梨花瘦尽东风嬾商畧平生到杜鹃唐白居易杜鹃花落杜鹃啼晚叶尚开红踯躅韦庄杜鹃花发鹧鸪啼宋寇凖杜鹃啼处花成血王安石踯躅江头挽醉红踯躅万树红相围词增宋高观国浪淘沙啼魄一天涯怨入芳华可怜零血染烟霞记得西风秋露冷曾凂司花明月满窓纱倦客思家故宫春事与愁赊冉冉断魂招不得翠冷红斜辛弃疾定风波百紫千红过了春杜鹃声苦不堪闻𨚫解啼教春小住风雨空山招得海棠魂一似蜀宫当日女无数猩猩血染赭罗巾毕竟花开谁作主记取大都花属惜花人别录增花镜杜鹃性最喜阴而恶肥每早以河水浇置之树阴之下则叶青翠可观亦有黄白二色者春鹃亦有长丈余者须种以山黄泥浇以羊粪水方茂若用映山红接者花不甚佳切忌粪水宜豆汁浇附录黄杜鹃增本草黄杜鹃一名黄踯躅一名老虎花一名惊羊花一名羊不食草一名玉枝一名羊踯躅一名闹羊花韩保昇曰小树高二尺叶似桃叶花黄似瓜花苏颂曰所在有之春生苗似鹿葱叶似红花茎高三四尺夏开花似凌霄花山石榴辈正黄色李时珍曰其花五出蕊瓣皆黄气味皆恶有毒附录山枇杷增李绅文集骆谷多山枇杷毒能杀人其花明艶与杜鹃花相似樵者识之集藻七言古诗原唐元稹山枇杷山枇杷花似牡丹殷泼血往年乘传过青山正值山花好时节压枝凝艶已全开映叶香苞才半裂𦂳搏红袖欲支颐慢解绛囊初破结金线丛飘繁蕊乱珊瑚朶重纤茎折因风旋落裙片飞带日斜看目精热亚水依巖半倾侧笼云隐雾多愁絶绿珠语尽身欲投汉武眼穿神渐灭秾姿秀色人皆爱怨媚羞容我偏别说向闲人人不听曾向乐天时一说昨来谷口先相问及到山前已消歇左降通州十日迟又与幽花一年别山枇杷尔託深山何太拙天高万里看不精帝在九重声不彻园中杏树良人醉陌上柳枝年少折因尔幽芳喻昔贤磻溪冷坐权门咽七言律诗增唐白居易山枇杷深山老去惜年华况对东谿野枇杷火树风来翻绛燄琼枝日出晒红纱回看桃李都无色映得芙蓉不是花争奈结根深石底无因移得到人家七言絶句增唐白居易山枇杷花二首万重青嶂蜀门口一树红花山顶头春尽忆家归未得低红如解替君愁叶如裙色碧绡浅花似芙蓉红粉轻若使此花兼解语推囚御史定违程木槿原木槿一名椵一名榇一名日及一名王蒸一名蕣一名朝菌一名朱槿一名赤槿一名朝开暮落花木如李高五六尺多岐枝色微白可种可揷叶繁密如桑叶光而厚末尖而有桠齿花小而艶有深红粉红白色单叶千叶之殊五月始开朝开暮落结实轻虚大如指顶秋深自裂其中子如榆荚马兜铃之仁嫩叶可茹作饮代茶味平滑无毒润燥活血除湿热小儿忌弄令病疟俗名疟子花增酉阳杂俎那提槿花紫色两重叶外重叶卷心心中抽茎高寸余叶端分五瓣如蔕瓣中紫蕊茎上黄叶汇考原诗郑风有女同车颜如舜华有女同行颜如舜英传英犹华也礼记月令仲夏之月木槿荣增宋书乐志雨水方降木槿荣庄子朝菌不知晦朔註朝菌亦名日及淮南子庄生贵支离悲木槿原抱朴子木槿杨柳断殖之更生倒之亦生横之亦生生之易者莫过斯木然埋之既浅又未得久乍刻乍剥或摇或拔虽壅以高壤浸以春泽犹不脱于枯瘁者以其根荄不固不暇吐其萌芽津液不得遂结其生气也增晋宫阁名华林园有木槿三株外国图君子之国多木槿之花人民食之去琅琊三万里原羯鼓录汝阳王琎宁王子也姿容妍美秀出藩邸尝戴砑绢帽打曲上自摘红槿花一朶置于帽上笡处二物皆极滑久之方安遂奏舞山香一曲而花不坠上大喜笑赐琎金器一厨因夸曰花奴资质明莹肌发光细非人间人必神仙谪堕也埤雅诗曰颜如舜华又曰颜如舜英颜如舜华则言不可与久也颜如舜英则愈不可与久矣葢荣而不实者谓之英增尔雅翼木槿仲夏夜阴而荣月令取之以为候诗云有女同车颜如舜华乃华之甚茂者又枝叶相当有同车之象花经木槿九品一命三柳轩杂识姚氏残语以木槿为时客今改为庄客集藻序原晋潘尼朝菌赋序朝菌者葢朝华而暮落世谓之木槿或谓之日及诗人以为舜华庄周以为朝菌其物向晨而结建明而布见阳而盛终日而殒不亦异乎何名之多也稽含朝生暮落树赋序草木春荣秋悴此树朝生暮落增苏彦舜华诗序其为花也色甚鲜丽迎晨而荣日中则衰至夕而零庄周载朝菌不知晦朔况此朝不及夕者乎苟映采于一朝燿颖于当时焉识夭寿之所在哉余既翫其葩而叹其荣不终日成公绥日及赋序日及者华甚鲜茂荣于仲夏讫于孟秋颂增宋颜延之赤槿颂日御北至夏德南宣玉蒸荣心气动上玄华缫间物受色朱天是谓珍树含艶丹间赋原晋卢谌朝华赋览庭隅之嘉木慕朝华之可玩俯浸润之泉壤仰晞影于云汉增羊𡽪木槿赋有木槿之初荣藻众林而间色在青春而资气逮中夏以呈饰挹宵露以舒采晖神景而吸赩夏侯湛朝华赋咨神树之修异实积阳之纯精蜿潜根以诞节据川壤以擢茎皎日升而朝华玄景逝而夕零逮明晨而繁沸若静夜之众星长茎攒起柔条列布擢灵柯于时雨滋逸采于丰露灼煌煌以炜炜独崇朝而达暮于是茂树苍苍纤枝翩翩潜光玉朗绿叶翠鲜傅咸舜华赋览中唐之奇树禀冲粹之至清应青春而敷櫱逮朱夏而诞英布夭夭之纤枝发灼灼之殊荣红葩紫蔕翠叶素茎含晖吐曜烂若列星朝阳照灼以舒晖逸藻采粲而光明罄天瓖而莫俪何菱华之足荣原陈江总南越木槿赋日及多名蕤賔肇生东方记乎夕死郭璞赞以朝荣潘文体其夏盛稽赋闵其秋零此则京华之丽木非干越之舜英南中羣草众花之宝雅什未名骚人失藻雨来翠润露歇红燥叠萼疑擎低茎若倒朝霞映日殊未妍珊瑚照水定非鲜千叶芙蓉讵相似百枝灯花复羞然暂欲寄根对沧海大愿移华厕绮钱井上桃虫难可杂庭中桂蠹岂见怜乃为歌曰啼眉梁冀妇红妆荡子家若持花并笑宜笑不胜花赵女垂金珥燕姬插宝珈谁知红槿艶无因寄狭邪徒令万里道攀折自咨嗟文散句增汉东方朔与公孙弘借车马书木槿夕死朝荣士亦不长贫也晋傅玄朝华赋序朝华丽木也五言古诗增唐李白咏槿一首园花笑芳年池草艶春色犹不如槿花婵娟玉阶侧芬荣何夭促零落在瞬息岂若琼树枝终岁长翕赩白居易秋槿风露飒已冷天色亦黄昬中庭有槿花荣落同一晨秋开已寂寞夕陨何纷纭正怜少颜色复叹不逡巡感此因念彼怀哉聊一陈男儿老富贵女子晚㛰姻头白始得志色衰方事人后时不获已安得如青春元刘诜白木槿数花出篱楥耿耿照夜阑月寒客独起恍若山雪残天风泠然来坐久身欲翰梦酌琼宫浆荐以雕玉盘羣妃霓裳冷天姣环青鸾世言朝暮落耐此十日看始知洁白姿颇胜施朱丹大钧纵万物尔本羞蕙兰同类偶自别亦复得赏叹勗哉励贞节相期在岁寒舒頔白槿花素质不自媚开花向秋前澹然超羣芳不与春争妍凉夜弄清影缟衣照婵娟佳人分寂寞零落祗自怜鲜鲜碧云树皎皎万玉悬朝开暮还落物理乃自然嗤彼拥肿木徒尔全天年木槿爱花朝朝开怜花暮即落颜色虽可人赋质无乃薄亭亭映清池风动亦绰约彷彿芙蓉花依稀木芍药炎天众芳彫而此独凌铄慰目聊娱情苍松在巖壑明吴宽槿南方徧短篱木槿每当路北地少为贵翻编短篱护要知一物耳贵贱以地故夏末蕊累累生意含晓露花开亦可观别种更相妬独怜一夕间颜色已非素蕊多固应尔此理真自悟不见萱草花开落只朝暮五言律诗原唐杨凌咏槿花羣玉开双槿丹荣对绛纱含烟疑出火隔雨怪舒霞向晚争辞蕊迎朝鬭发花非关后桃李为欲继年华增羊士谔玩槿花何乃诗人兴妍词属舜华风流感异代窈窕比同车凝艶垂清露惊秋隔绛纱蝉鸣复虫思惆怅竹阴斜李商隐槿花二首燕体伤风力鸡香积露文殷鲜一相杂啼笑两难分月里宁无姊云中亦有君三清与仙岛何事亦离羣珠馆熏然久玉房梳扫余烧兰才作烛襞锦不成书本以亭亭远翻嫌脉脉疎廻头问残照残照更空虚朱槿花莲后红何患梅先白莫夸才飞建章火又落赤城霞不卷锦步障未登油壁车日西相对罢休澣向天涯勇多侵露去恨有碍灯还嗅自微微白看成沓沓殷坐忘疑物外归去有帘间君问伤春句千词不可删宋杨亿槿花宿雾初披縠晨霞暂照梁千金轻换笑七驾未成章尘暗神妃袜衣残侍史香深情传宝瑟终古怨清湘钱惟演槿花绮霞初结处珠露未晞时宝树宁三尺华灯更九枝亭亭方自喜黯黯𨚫成悲欲作非烟散犹怜反照迟刘骘槿花虢国妆初罢高唐梦始廻霓裳犹未解绣被已成堆赤帝宫帘卷华阳洞户开神仙有良会清唱在瑶台谢翺槿树白犬吠行人西风杵臼新洗香澄宿水曝发向秋隣野草依沟尽宫花入帽频人家小门径怜尔独相亲七言律诗原宋杨万里木槿夹路疎篱锦作堆朝开暮落复朝开抽苞粔籹轻拖糁近蔕臙脂酽抹顋占破半年犹道少何曾一日不芳来花中𨚫是渠长命换旧添新底用催明陆深白木槿曾闻郑女咏同车更爱丰标澹有华欲傍莓苔横野渡似将铅粉鬭朝霞品题从此添高价物色仍烦筑短沙漫道春来李能白秋风一种玉无瑕五言絶句增唐刘庭琦咏木槿树题武进文明府厅物情良可见人事不胜悲莫恃朝荣好君看暮落时原杨凌槿花绿树竞扶疎红姿相照灼不学桃李花乱向春风落增崔道融槿花槿花不见夕一日一回新东风吹桃李须到明年春白居易和微之叹槿花朝荣殊可惜暮落实堪嗟若向花中比犹应胜眼花元刘诜白木槿洁比何郎白净如宝儿憨秋风竹篱迳日暮道人菴明张以宁木槿花朝昬看开落一笑小窓中别种蟠桃子千年一度红七言絶句增唐戎昱题槿花自用金钱买槿栽二年方始得花开怜红未许佳人见蝴蝶争知早到来红槿花花自深红叶麴尘不将桃李共争春今日惊秋自怜客折来持赠少年人原白居易白槿花秋蕣晚英无艶色何因栽种在人家使君自别罗敷面争解回头爱白花李商隐槿花风露凄凄秋景繁可怜荣落任朝昬未央宫里三千女但保红颜莫保恩宋张俞木槿朝菌一生迷晦朔灵蓂千岁换春秋如何槿艶无终日独倚阑干为尔羞张登甲子虽推小雪天刺桐犹绿槿花然阳和长养无时歇𨚫是炎州雨露偏陆壑野槿扶疎当缚篱山深不用掩山扉客来踏破松梢月鹤向主人头上飞僧绍隆朱槿朱槿移栽䆁梵中老僧非是爱花红朝开暮落关何事祗要人知色是空诗散句增宋杨万里晓艶欲开孙武阵晚风争坠绿珠楼来如急电无因驻去似惊鸿不可收唐杨炯绿琪千岁树黄槿四时花韩偓揷槿作藩篱丛生覆小池宋刘筠紫雾函灯檠彤霞逼绮寮原黄庭坚吾闻调羹槿异味及枌榆唐窦巩篱外涓涓涧水流槿花半照夕阳愁宋秦观槿篱护药红遮径竹笕通泉白徧邨增晋阮籍木槿耀采华唐上官仪槿散凌风缛凌敬日槿落青跗于鹄槿篱生白花原白居易萧条槿花风槿枝无宿花增杜牧槿堕初开艶皮日休篱疎从绿槿宋王安石薄槿臙脂染范成大槿花红未落槿心倾秾露元龚璛花绕槿篱秋唐王维山中习静观朝槿原白居易槿花一日自为荣增张籍红槿开当宴客亭蝉声满树槿花疎金张庭玉蝴蝶穿花木槿开别录原扦插二三月间新芽初发时截作叚长一二尺如揷木芙蓉法即活若欲揷篱须一连揷去若少住手便不相接取用湖南北多植为篱障花与枝两用皮及根甘平滑无毒作饮服令人能睡花作汤饮治风皮治疮癣川中者色红气厚力优尤效扶桑增本草扶桑一名佛桑一名朱槿一名赤槿一名日及原高四五尺产南方枝叶婆娑叶深绿色光而厚微濇如桑花有红黄白三色红者尤贵唿为朱槿叶及花性甘平无毒增稽含草木状扶桑出南凉郡花深红色五出大如蜀葵重敷柔泽有蕊一条长如花叶上缀金屑日光所烁疑若焰生一丛之上日开数百朶朝开暮落自五月始至中冬乃歇插树即活清漳志佛桑比朱槿颇耐久葢二种也临漳志花似槿四时常开妇人簪带之集藻七言律诗原宋蔡襄耕园驿佛桑花诗并序明道中予为漳州军事判官晚秋尝至州西耕园驿驿庭有佛桑数十株开花繁盛念其寒月穷山方自媚好乃作耕园驿佛桑花诗一首既而乘桴东下又作溪行一首庆厯七年予使本路明年夏四月自汀来漳复至是驿花尚仍旧追感昔游因纪前事併载旧篇龛于西壁云溪馆初寒似早春寒花相倚媚行人可怜万木凋零尽独见繁枝烂漫新清艶夜沾云表露幽香时过辙中尘名园不肯争颜色灼灼夭桃野水濵使轺迢递到天涯候馆迁延感岁华白发𨚫攀临砌树青条犹放过墻花悲来惟有金城柳醉后曾乘海客槎欲问昔游无处所晚烟生水日沉沙明桑悦咏佛桑南无丽卉鬭猩红净土门传到此中欲供如来嫌色重谓藏宣圣讶枝同叶深似有慈云拥蕊坼偏惊慧日烘赏玩何妨三宿恋只愁烧破太虚空诗散句原宋蔡襄野人家家熖烧红有扶桑苏轼熖熖烧空红佛桑增杨万里佛桑解吐四时艶别录增荔支谱荔支以盐梅卤浸佛桑花为红浆渍之曝干色红而甘酸合驩原合驩一名合昬一名夜合一名青棠增本草合驩一名萌葛一名乌赖树原处处有之枝甚柔弱叶纤密圆而绿似槐而小相对生至暮而合枝叶互相交结风来輙改不相牵缀五月开花色如醮晕线下半白上半肉红散垂如丝至秋而实作荚子极薄细花中异品也根侧分条艺之子亦可种主安和五脏利心志令人驩乐于若瀛曰夜合生宛朐及荆山花俯垂有姿须端紫点手拈之即脱才破萼香气袭人金陵盆植者无根而花花后不堪留即留亦无能再花汇考增崔豹古今注欲蠲人之忿则赠之青棠青棠一名合懽合懽则忘忿合欢树之阶庭使人不忿稽康种之舍前原晋宫阁名晋华林园有合欢四株女红余志杜羔妻赵氏每端午取夜合花置枕中羔稍不乐輙取少许入酒令婢送饮便觉欢然增藁简赘笔闲花野草亦随时轻重唐人诗中多言夜合石竹如辽阳春尽无消息夜合花前日又西山花揷宝髻石竹绣罗衣是也至今唐画宫殿池台多作二花自然有富贵气今人絶不知重矣花经夜合七品三命缾花谱夜合四品六命集藻文赋散句原晋嵇康养生论合欢蠲忿萱草忘忧宋陆倕刻漏铭合昬暮卷蓂荚朝开五言古诗原晋杨芳合欢诗南邻有奇树乘春挺素华丰翘被长条绿叶蔽朱柯因风吐𡽪音芳气入紫霞我心羡此木愿徙着余家夕得游其下朝得弄其葩尔根深且固余宅浅且洿移植良无期叹息将如何宋韩琦夜合俗人之爱花重色不重香吾今得真赏似矫时之常所爱夜合花清芬踰众芳叶叶自相对开敛随阴阳不慙厯草滋独擅尧阶祥得此合欢名忧忿诚可忘茸茸红白姿百和从风飏沉水燎庭槛薰陆纷缨裳弥月固未歇况兹夏景长凡目不我贵馥烈徒自将仲尼失灭明史迁疑子房以貌不以行举世同悲伤予欲先馨德羣艶孰可方直饶妖牡丹须逊花中王增元吴师道合欢木合欢爱嘉名矧复知昬旦淮土产特多葱茏荫沟岸离离青叶解冉冉红茸散静和宿露卷动与微风恋物意岂悦人和乐自堪玩蹇予寡所谐触事多忿悁亦拟学稽生植根向庭畔五言律诗原唐白居易对晚开夜合花赠皇甫郎中移晚校一月花迟过半年红开杪秋日翠合欲昬天白露滴未死凉风吹更鲜后时谁肯顾唯我与君怜元稹夜合绮树满朝阳融融有露光雨多疑濯锦风散似分妆叶密烟蒙火枝低绣拂墻更怜当暑见留咏日偏长增元稹感小株夜合纤𠏉未盈把高条才过眉不禁风苦动偏受露先萎不分秋同尽深嗟小便衰伤心落残叶犹识合昬期七言律诗增元袁桷题玉堂合欢花初开一树高花冠玉堂知时舒卷欲云翔马嘶不动游缨耸雉尾初开翠扇张旧渴未须餐玉屑嘉名端合纪青裳云窓雾冷文书静留取余清散远香五言小律增唐李颀题合欢开花复卷叶艶眼又惊心蝶遶西枝露风披东𠏉阴黄衫漂细蕊时拂女郎砧五言絶句原明于若瀛夜合花一茎两三花低垂泫朝露开帘弄幽色时有香风度七言絶句增唐白居易东墻夜合树去秋为风雨所摧今年花时怅然有感碧荑红缕今何在风雨飘将去不回惆怅去年墻下地今春惟有荠花开原宋韩琦中书东厅夜合合昬枝老拂檐牙红白开成蘸晕花最是清香合蠲忿累旬风送入窓纱增明李东阳夜合花二絶夜合枝头别有春坐含风露入清晨任他明月能相照敛尽芳心不向人袂掩芳尘欲避春羞将月夕换风晨向来花品看应熟不待开时已可人陆师道题夜合花夜合花开香满庭翠枝拂槛玉娉婷诗人賸有高阳兴相对冷然宿酒醒原王野远游消息断天涯燕子空能到妾家春色不知人独自庭前开遍合欢花陈继儒梅雨晴时处处蛙寻常家酿不须赊老亲醉后盘餐散瓶里初开夜合花诗散句原唐杜甫合欢尙知时鸳鸯不独宿增宋苏轼可怜夜合花青枝散红茸原明申时行隙地不栽无果树中庭那有合欢花王谊碧纱笼里银缸影照见深宫夜合花古诗消忿赠合欢增梁沈约合欢叶暮卷宋韩琦合欢香影拂西斋别录增诗话心胸填错取合欢掌大一枝水煑服之故后山诗云探囊一试合昬汤普济方发落不生合欢木灰二合墻衣五合鉄精一合水萍末二合生油调涂百一选方扑损折骨取合欢皮去粗皮炒黑色四两芥菜子炒一两为末每服二钱温酒卧时服以滓傅之接骨甚妙子母秘录小儿撮口夜合花枝浓煎汁拭口中并洗之附录有情树原花史逊顿国有树昼开夜合名曰夜合亦云有情树若各自种则无花木芙蓉原木芙蓉一名木莲一名华木一名拒霜花一名杹木一名地芙蓉有数种惟大红千瓣白千瓣半白半桃红千瓣醉芙蓉朝白午桃红晚大红者佳甚黄色者种贵难得又有四面花转观花红白相间八九月间次第开谢深浅敷荣最耐寒而不落不结子总之此花清姿雅质独殿众芳秋江寂寞不怨东风可称俟命之君子矣欲染别色以水调靛纸蘸花蕊上仍裹其尖开花碧色五色皆可染种池塘边暎水益妍气味辛平无毒清肺凉血散热解毒消肿毒恶疮排脓止痛有殊効俗传叶能烂獭毛汇考增平泉草木记己未岁得会稽之百叶木芙蓉又得钟陵之同心木芙蓉清异录钱俶以弟信镇湖州后圃芙蓉枝上穿一黄玉玦枝梢交杂不知从何而穿也信截𠏉取玦以献人谓真仙来游留此以惊世耳益部方物畧记添色拒霜花生彭汉蜀州花常多叶始开白色明日稍红又明日则若桃花然原归田录石曼卿去世后其故人有见之者云我今为仙主芙蓉城欲唿故人共游不诺忿然骑一素驴而去石林燕语庆𠪱中有朝士将晓赴朝见美女三十余人靓妆丽服两两并马而行观文丁度按辔于其后朝士惊曰丁素俭约何姬之众耶有一人最后行朝士问曰观文将宅眷何往曰非也诸女御迎芙蓉馆主耳俄闻丁卒增东坡集九月十日君猷置酒秋香亭有拒霜独向君猷开坐客喜笑以为非使君莫可当此故作诗词以记之原成都记孟后主于成都城上遍种芙蓉每至秋四十里如锦绣高下相照因名锦城以花染缯为帐名芙蓉帐增二老堂诗话唐人裒刘禹钖嘉话云进士陈标咏黄蜀葵诗云能共牡丹争几许得人憎处只缘多予尝语客花多固取轻于人何憎嫌之有因论木芙蓉全似芍药但患无两平字易牡丹字欲改此句作得人轻处只缘多众以为善且谓移芍药二字在句首则可矣予以失全句为疑或云本草芍药一名余容因缀一絶云花如人面映秋波拒傲清霜色更和能共余容争几许得人轻处只缘多白乐天和钱学士白牡丹诗云唐昌玉蕊花攀玩众所争折来比颜色一树如瑶琼彼因稀见贵此以多为轻固知轻字为胜吴兴园林记端肃和王家后临颜鲁公池依城曲折乱植拒霜号芙蓉城见闻后录李太白诗云昔作芙蓉花今为断肠草按陶弘景仙方注云断肠草不可食其花美好名芙蓉锦里新闻锦城因锦江之水濯锦而名人又谓蜀王衍命蜀城遍栽芙蓉花得名亦新花经芙蓉九品一命缾花谱芙蓉六品四命蜀都杂抄蜀城谓之芙蓉城传自孟氏今城上闻栽有数株两岁着花予适阅视见之皆浅红一色花亦凋瘵殊不若吴中之烂然数色也泉南杂志芙蓉有产于山者余廨后手揷一枝未半载扶疎出墻名曰木芙蓉花最繁盛不下数百大如瓯其色有朝红暮白者此则惟粉红一色耳弇山园记莲池东西可七丈许南北半之长夏醉而临池不茗而醒游客每徙倚其地輙诧谓予此何必减王卫军芙蓉池也余谢不敢当而会吾乡有从废圃下得一石刻曰芙蓉渚是开元古隶或云范石湖家物因树之池右池从南得小沟宛转与后溪合傍皆红白木芙蓉环之盖亦不偶云原学圃余疏芙蓉特宜水际种类不同先后开故当杂植之大红最贵最先开次浅红常种也白最后开有曰三醉者一日间凡三换色亦奇客言曽见有黄者芙蓉入江西俱成大树人从楼上观吾地如榛荆状故须三年一斫𨚫花史温州江心寺文丞相祠中有木芙蓉盛开其本高二丈干围四尺花几万余畅茂散漫芙蓉有二种出于水者谓之草芙蓉出于陆者谓之木芙蓉又名木莲乐天诗曰水莲开尽木莲开谓此邛州有弄色木芙蓉一日白二日浅红三日黄四日深红比落色紫人号为文官花许智老为长沙有木芙蓉二株可庇亩余一日盛开賔客盈溢坐中有王子怀者言花朶不踰万数若过之愿受罚智老许之子怀因指所携妓贾三英胡锦鼎文帔以酬直智老乃命厮仆羣採凡一万三千余朶子怀褫帔纳主人而遁集藻颂增梁江淹木莲颂迸采泉壑腾光渊丘缃丽碧巘红艶桂洲山人结侣灵俗共游时至不採为子淹留赞增宋宋祁添色拒霜花赞自浓而淡花之常态今顾反之亦不之怪五言古诗增唐柳宗元湘岸移木芙蓉植龙兴精舍有美不自蔽安能守孤根盈盈湘西岸秋至风露繁丽影别寒水秾芳委前轩芰荷谅难杂反此生高原巽公院芙蓉亭新亭俯朱槛嘉木开芙蓉清香晨风远缛彩寒露浓潇洒出人世低昂多异容尝闻色空喻造物谁为工流连秋月晏迢递来山钟原宋欧阳修拒霜花芳菲能几时颜色如自爱鲜鲜弄霜晓袅袅含风态蕙兰殒秋香桃李媚春醉时节虽不同盛衰终一致莫笑黄菊花篱根守憔悴增司马光未开木芙蓉木末采芙蓉骚人歌所无何言霜华艶不与水芝殊香苞麝脐结茂叶桐阴敷岂若龟巢类飘零老五湖苏轼王伯敭所藏赵昌芙蓉清飈已拂林积水渐收潦溪边野芙蓉花木相媚好坐看池莲尽独伴霜菊藁幽姿强一笑暮景迫摧倒凄凉似贫女嫁晚惊衰早谁写少年容樵人劒南老陈与义拒霜拒霜花已吐吾宇不凄凉天地虽肃杀草木有芬芳道人宴坐处侍女古时妆浓露湿丹脸西风吹绿裳范成大羔羊斋小池两涘木芙蓉盛开有怀故园洞户掩秋深画桥横晚静袅袅芙蓉风池光弄花影怀我白鸥边锦障缭千顷明湖拍岸平红绿染天镜钓船无畔岸收拾入簿领墙籓束院落寒窘令人瘿杨万里山寺观木芙蓉初约山寺游端为怪奇石𨚗知云水乡化作锦绣国入门径深深过眼秋寂寂隔竹小亭明稠红满疎碧山僧引幽践絶巘恣住陟三步绮为障十步霞作壁四围尽芙蓉山僧所手植秋英例臞淡此花独腴泽𨚫忆补外时朝士作祖席是间万株梅冷射千崖白旧游不可寻雪枝半榛棘金党怀英西湖芙蓉林飈振危柯野露委荒蔓孤芳为谁妍一笑聊自献明妆炫朝丽醉态羞晚困脉脉怀春情悄悄惊秋怨岂无桃李媒不嫁惜婵媛悠哉清霜暮共抱兰菊恨元朱德润题芙蓉花屏夹城遗芳栽摇落及千年芙蓉发靓妆絶艶秋江边临风拂罗帏红裳拥三千素抱拒霜质亭亭赤城仙曾携一枝去生绡记余妍五言律诗原唐韩愈木芙蓉新开寒露丛远比水间红艶色宁相妬嘉名偶自同採江官渡晚搴木古祠空须得勤来看无令便逐风增宋梅尧臣咏王宗说园黄木芙蓉水中兼木末相拟有嘉花玉蕊坼蒸粟金房落晚霞涉江从楚女采菊听陶家事与离骚异吾将搴以夸陶弼木芙蓉孤芳託寒木一晓一番新春色不为主天香勤动人丹枫见流落黄菊坐因循莫讶偏相爱衰迟似我身原明申时行芙蓉沜羣芳摇落后秋色在林塘艶态偏临水幽姿独拒霜汉臯霞作佩湘曲锦为裳白首沧江上相看醉夕阳七言律诗增唐刘兼咏木芙蓉素灵失律诈风流强把芳菲半载偷是叶葳蕤霜照夜此花烂漫火烧秋谢莲色淡争堪种陶菊香浓亦合羞谁道金风能肃物因何厚薄不相侔宋徐铉题殷舍人宅木芙蓉怜君庭下木芙蓉袅袅纤枝淡淡红晓吐芳心零宿露晚摇娇影媚清风似含情态悲秋雨暗减馨香借菊丛默饮数杯应未称不知歌管与谁同范成大携家石湖赏拒霜水上晴云綵蝀横许多蜂蝶趁船行渔樵引入新花坞儿女扶登小锦城艶粉发妆朝日丽湿红浮影晚波清谁知摇落霜林畔一叚韶光画不成原杨万里拒霜花木蕖何似水芙蕖同个声名各自都风露商量借膏沐臙脂深浅入肌肤唤回春色秋光里饶得红妆翠葢无字曰拒霜浑不恶𨚫愁霜重要人扶方岳木芙蓉绿裳丹脸水仙容不谓佳名偶自同一朶方酣初日色千枝应发去年丛莫惊坠露添新紫更待微霜晕浅红𨚫笑牡丹犹浅俗但将浓艶醉春风增元蒲道源红芙蓉丰肌弱骨与秋宜宿酒酣来不自持岂为严霜成藁质要凭初日发妍姿燕姬入画犹嫌陋蜀锦团窠未足奇独对芳丛寄幽兴子高真是遇仙时转观芙蓉露凉风冷见温柔谁挽春还九月秋午醉未醒全带艶晨妆初罢尚含羞未甘白纻居寒素也着绯衣入品流若信牡丹南面贵此花应自合封侯明袁凯浦上木芙蓉盛开约黄鹤山人共观江浦芙蓉色正深青霜点染更沉沉孤舟向日曾亲见短褐于今欲远寻已拟携尊同野客不妨展席对沙禽明年臂痛应全愈移遍东园野木阴原申时行小园看芙蓉西园试咏邺中词正及朱华冒绿池绰约偏多临水态逍遥独抱拒霜姿吴姫晓镜临妆早楚客霞裳集锦迟最爱秋江留晚色尽教白首醉琼巵五言絶句原宋宋祁木芙蓉皓露侵缃蕊尖风猎绛英繁霜不可拒切弗受空名江南江北树秋至仅成丛向晚谁争艶酡颜浅作红增梅尧臣拒霜木杪芙蓉花开非红艶早常畏晚霜寒朱华竞衰草原石延年木芙蓉深浅霜前后应同旧渚红羣芳坐衰歇聊自舞秋风朱子木芙蓉红芳晓露浓绿树秋风冷共喜巧回春不妨闲弄影杨万里木芙蓉染露金风里宜霜玉水濵莫嫌开最晚元自不争春七言絶句增唐李嘉佑秋朝木芙蓉水面芙蓉秋已衰繁条倒是着花时平明露滴垂红脸似有朝开暮落悲白居易木芙蓉下招客饮晚凉思饮两三杯召得江头酒客来莫怕秋无伴醉物水莲花尽木莲开黄滔木芙蓉三首黄鸟啼烟二月朝若教开即牡丹饶天嫌青帝恩光盛留与秋风雪寂寥𨚫假青腰女翦成绿罗囊绽綵霞呈谁怜不及黄花菊只遇陶潜便得名须到露寒方有态为经霜裛稍无香移根若在秦宫里多少佳人泣晓妆原欧阳修木芙蓉种处雪消春始动开时霜落雁初过谁栽金菊丛相近织出新番蜀锦窠增司马光和秉国芙蓉五章清晓霜华漫自浓独凭佳日养残红劝君秉烛须勤赏阊阖难禁一夜风北方稀见诚奇物笔界轻丝指捻红楚蜀可怜人不赏墙根屋角数无穷平昔低头避桃李英华今发岁云秋盛时已过浑如我醉舞狂歌插满头后时独立诚难事犹赖堦庭有菊丛绰约霜前弄姿态非如羣木万林红但见涉江求水际岂知缘木采霜中微红未肯全衰歇正似𨠑颜鹤发翁原王安石木芙蓉水边无数木芙蓉露染臙脂色未浓正似美人初醉着强擡青镜欲妆慵拒霜花落尽羣花独自芳红英浑欲拒严霜开元天子千秋节戚里人家承露囊增文同芙蓉蜀国芙蓉名二色重阳前后始盈枝画调粉笔分班处绣引金针闲剌时原苏轼和述古拒霜花千林扫作一番黄只有芙蓉独自芳唤作拒霜知未称细思𨚫是最宜霜增张耒芙蓉今年古寺摘芙蓉憔悴真成泽畔翁聊把一枝闲照水明年何处对霜红范成大窓前木芙蓉辛苦孤花破小寒花心应似客心酸更凭青女留连得未必愁红怨绿看题羔羊斋外木芙蓉慵妆酣酒夕阳浓洗尽霜痕看绮丛绿地团花红锦障不知庭院有西风陆游拒霜满庭黄叶舞西风天地方收肃杀功何事独蒙青女力墙头催放数苞红原刘珵木芙蓉翠幄临流结绛囊多情长伴菊花芳谁怜冷落清秋后能把柔姿独拒霜刘克庄芙蓉二絶湖上秋风起櫂歌万株映柳更依荷老来不作繁华梦一树池边已觉多池上秋开一两丛未妨冷淡伴诗翁而今纵有看花意不爱深红爱浅红增刘圻父木芙蓉晓妆如玉暮如霞浓淡分秋染此花终日独酲干底事晚知烂醉是生涯陈经国木芙蓉紫茸排萼露微红不比春花对日烘冷落半秋谁是侣可怜妖艶嫁西风原郑域木芙蓉妖红弄色绚池台不作匆匆一夜开若遇春时占春榜牡丹未必作花魁增元虞集木芙蓉九月襄王宴渚宫霓旍翠羽度云中满汀山雨衣裳湿宋玉愁多赋未工宋褧长安驿道中观芙蓉寄嘲伯循玉溪桥畔淡朝霞照景红妆泫露华说似分司才御史水边花胜驿中花卢琦题钱舜举木芙蓉红妆初映酒杯酣斜倚西风转不堪霜后池塘秋欲尽令人惆怅忆江南明徐贲雨后慰池上芙蓉池上新晴偶独过芙蓉寂寞照寒波相看莫厌秋情薄若在春风怨更多原谢迁芙蓉傍水施朱意自真幽栖非是避芳尘已唿晚菊为兄弟更为秋江作主人增吴孔嘉木芙蓉半临秋水照新妆澹静丰神冷艶裳堪与菊英称晚节爱他含雨拒清霜僧文湛题画芙蓉江边谁种木芙蓉寂寞芳姿照水红莫怪秋来更多怨年年不得见春风诗散句原宋欧阳修湖上野芙蓉含思秋脉脉娟娟如静女不肯傍阡陌诗人杳未来幽艶冷难宅李觏甚疑牡丹丛但病皮骨老不宜入水看只可隔水眺增唐韩愈四隅芙蓉树擢艶皆猗猗原宋宋祁麴尘轻抱蕊宫缬巧装丛梅尧臣託根地虽卑凌霜花亦茂增文同何人露秋缬不管着秋霜许棐霜树不知丑叶与花争红明沈周秋风吹冷艶晨露湿新妆原唐高蟾芙蓉生在秋江上不向东风怨未开增宋宋祁情知边地风霜恶不肯将花剩占秋文同落晚自怜窥露沼忍寒谁念倚霜篱秦观芙蓉露浓红压枝幽禽感秋花畔啼黄庭坚霜花留得红妆面酌尽斋中竹叶瓶客兴不辜春竹叶年华全属拒霜丛原韩驹旧时忆在延真馆玉作芙蓉院院明增杨万里乱翦素罗妆一树畧将败朶点臙脂徐似道一带拒霜三十里又催箫鼓作秋声张俞待教满地妖红落独与秋风作主人原戴复古就中一种芙蓉别只染鹅黄学道妆翁卷芙蓉不分秋萧索鬭拆繁红满树头词增叶梦得卜算子晓雨洗新妆艶艶惊衰眼不趁东风取次开待得清霜晚曲港照回流影乱微波浅作态低昂好自持江濶烟村远原范成大菩萨蛮冰明玉润天然色凄凉拚作西风客不肯嫁东风殷勤霜露中绿窓梳洗晚笑把玻璃盏斜日上妆台酒红和困来高观国菩萨蛮红云半压秋波急艶妆泣露娇啼色佳梦入仙城风流石曼卿宫袍唿醉醒休卷西风锦明日粉香残六桥烟水寒晏殊少年游霜华满树兰凋蕙惨秋艶入芙蓉臙脂嫩脸黄金轻蕊犹自怨春风前欢往事当歌对酒无限到心中更凭朱槛忆芳容肠断一枝红增苏轼定风波两两轻红半晕腮依依独为使君回若道使君无此意何为双花不向别人开但看低昂烟雨里不已劝君休诉十分杯更问尊前狂副使来岁花开时节与谁来别录原种植十月花谢后截老条长尺许卧置窖内无风处覆以干壤及土候来春有萌芽时先以硬棒打洞入粪及河泥浆水灌满然后揷入上露寸余遮以烂草即活当年即花若不先打洞伤其皮即死制用皮柔靭连条风戾之至春沤于池以纠绠索甚能胜水多种之岁可髠用御定佩文斋广群芳谱卷三十九广羣芳谱御定佩文斋广羣芳谱卷四十花谱巖桂原巖桂似箘桂而稍异叶有锯齿如枇杷叶而麤涩者有无锯齿如栀子叶而光洁者丛生巖岭间谓之巖桂俗唿为木犀其花有白者名银桂黄者名金桂红者名丹桂有秋花者春花者四季花者逐月花者花四出或重台径二三分瓣小而圆皮薄而不辣不堪入药花可入茶酒浸盐蜜作香茶及面药泽发之类天竺桂即今闽粤浙中山桂台州天竺最多生子如莲实或二或三离离下垂天竺僧称为月桂其花时常不絶枝头叶底依稀数点亦异种也𢑥考增晋书陆机传论兰植中涂必无经时之翠桂生幽壑终保弥年之丹原唐书五行志垂拱四年三月雨桂子于台州旬余乃止增唐书后妃传太宗贤妃徐惠八岁自晓属文父孝德尝试使拟离骚为小山篇曰仰幽巖而流盻抚桂枝以凝想将千龄兮此遇荃何为兮独往孝德大惊知不可掩于是所论着遂盛传太宗闻之召为才人山海经招摇之山其上多桂臯涂之山上多桂木吕氏春秋物之美者招摇之桂礼斗威仪君乘金而王其政讼平芳桂常生原天地运度经泰山北有桂树七十株天神青腰玉女三千人守之其实赤如橘人食之一年仙官迎之常有九色飞凤宝光珠雀呜集于此三辅黄图甘泉宫南有昆明池中有灵波殿以桂为柱风来自香洞㝠记有远飞鸡夕则还依人晓则絶飞四海尝衔桂实归于南土增西京杂记上林苑桂十株增拾遗记岱舆山北有玉梁十丈驾玄流之上傍有丹桂紫桂白桂皆直上百寻可为舟航谓之文桂之舟王母与燕昭王游于燧林之下说炎帝钻火之术取绿桂之膏燃以照夜忽有飞蛾衔火状如丹雀来拂于桂膏之上宣帝元凤二年于淋池之南起桂台以望远气东引太液之水有一连理桂树上枝跨于渠水下枝隔岸而南生与上枝同一株金楼子桂花不实玉巵不当原庐山记山有三石梁广不盈尺俯盻杳然无底吴勐将弟子过此梁见老翁坐桂树下以玉杯盛甘露与勐增平泉山居草木记有剡溪之红桂钟山之月桂曲阿之山桂永嘉之紫桂剡中之真红桂酉阳杂俎旧言月中有桂有蟾蜍故异书言月桂高五百丈下有一人常斫之树创随合人姓吴名刚西河人学仙有过谪令伐树释氏书言须弥山南面有阎扶树月过树影入月中或言月中蟾桂地影也空处水影也此语差近国史补南中有山洞一泉往往有桂叶流出好事者因目为流桂泉原本草拾遗江东诸处每至四五月后尝于衢路拾得桂子大如狸豆破之辛香故老相传是月中下也北方独无者非月路也增南部烟花记陈主为张丽华造桂宫于光昭殿后作圆门如月障以水晶后庭设素粉罘罳庭中空洞无他物惟植一株桂树树下置药杵臼使丽华恒驯一白兔时独步于中谓之月宫清异录韩恭叟离合巖桂二字为严山圭木南部新书杭州灵隐山多桂寺僧曰月中种也至今中秋夜往往子坠寺僧亦曾拾得招贤寺僧植桂香紫可爱郡守白公号紫阳花原东坡诗注天竺昔有梵僧云此山自天竺鹫山飞来八月十五夜尝有桂子落罗湖野录黄公鲁直馆黄龙山从晦堂和尚游晦堂因语次举孔子谓弟子以我为隐乎吾无隐乎尔请公诠释而至于再晦堂不然其说公怒形于色沈默久之时当暑退凉生秋香满院晦堂乃曰闻木犀香乎公曰闻晦堂曰吾无隐乎尔公欣然领解增彦周诗话先伯父熙宁九年四月二十七日夜梦至一处牓曰清香馆东边有别院东壁有诗牌云题冀公功德院山东李白其诗曰秋风吹桂子只在此山中待得春风起还应生桂丛桂丛日已满清香何时断只为爱清香故号清香馆伯父自作记梦一篇书之甚详老学庵笔记张子韶对策有桂子飘香之语赵明诚妻李氏嘲之曰露花倒影柳三变桂子飘香张九成原话腴明之象山士子史本有木犀忽变红色异香因接本献阙下高庙雅爱之画为扇面仍制诗以赐从臣云月官移向日官栽引得轻红入面来好向烟霄承雨露丹心一点为君开又云秋入幽巖桂影团香深粟粟照林丹应随王母瑶池宴染得朝霞下广寒自是四方争传其本岁接数百史氏由此昌焉一卉之微香色稍异能动至尊入品题且昌其主可以人而不如木乎增学斋呫哔花中惟巖桂四出余谓土之生物其数皆五故草木花皆五惟桂乃月中之木居西方地四乃西方金之成数故花四出而金色且开于秋云此桂之在离骚以喻君也先师魏鹤山巖桂诗云虎头点点开金粟犀首累累佩印章自注云顾虎头善画金粟佛公孙衍佩五国相印真善借喻而体物矣余亦尝赋巖桂云四出花中异三开格外芳名高评月品韵胜霸秋香或者颇许之以为弗可移赋他花木也澄怀录韩熙载云对花焚香木犀宜龙脑三余赘笔曾端伯以巖桂为仙友张敏叔以桂为仙客客座新闻衡祌祠其径绵亘四十余里夹道皆合抱松桂相间连云蔽日人行空翠中而秋来香闻十里计其数云一万七千株真神幻佳境弇山园记芙蓉池之西北度有小桥崇阜若马嵴皆植桂凡数十百树曰金粟岭原学圃余疏木犀吾地为盛天香无比然须种早黄毬子二种不惟早黄七月中开毬子花密为胜即香亦馥郁异常丹桂香减矣以色稍存之余皆勿植又有一种四季开花而结实者此真桂也闽中最多常以春中盛开吾地亦间有之宜植以备一种花之四季开者兰桂而外有月桂长春菊月桂闽种为佳增闽部疏延平多桂亦能多瘴福南四郡桂皆四季花而反盛于冬凡桂四季者有子唐诗所云桂子月中落此真桂也江南桂八九月盛开无子此木木犀也涌幢小品兰溪高子章先世封树之地两桂当庭取东坡何氏读书堂语扁曰香入云杜端父为之赋曰缘曾分月种故发入云香子章曰似矣请更散语端父再属长篇云山麓有庭存古意不种凡花惟种桂苔封藓剥迸鳞皴雪劲霜顽耸苍翠栽培岂解一日成爱惜至今尤不易来人不必问典刑对此俨然前辈是树前翁仲不可求树下子孙能几世子孙立竹满庭除前人于此见心事近年乔木几家存是中林壑何阴翳前人种树爱读书种时已喻书中义后人读书念前人对树类能歌蔽芾八月九月秋风高金丹变化乘飘飘朝元顾祖归寒殿仙香直入干云霄老兔痴蟾开鼻孔奏彻虚皇应得宠虚皇钖赉万琼瑶赏君爱护月中种绍定间舒岳祥读书馆中中秋月色皎然闻瓦上声如撒雹甚怪之其祖拙斋启门视之乃曰此月中桂子也我尝得之天台山中唿童子就西庭中拾得二升大如豫章子无皮色如白玉有纹如雀卵其中有仁嚼之作芝麻气味囊之杂菊花作枕清芬袭人其收拾不尽散落甎隙者旬輙出树子叶柔长经冬犹秀寻徙植盆中久之失其所在瓶史浴木犀宜清慧儿木犀以芙蓉为婢七曲山记文昌殿后为桂香殿丹粟秋飘一邑尽染弥月犹馥原杭州府志月桂峯在武林山宋僧遵式序云天圣辛卯秋八月十五夜月有浓华云无织翳天降灵实其繁如雨其大如豆其圆如珠其色有白者黄者黑者壳如芡实味辛识者曰此月中桂子好事者播种林下一种即活张君房为钱塘令夜宿月轮山寺僧报曰桂子下塔遽起望之纷如烟露回旋成穗散坠如牵牛子黄白相间咀之无味花史无瑕尝着素裳折桂明年开花洁白如玉女伴折取簪髻号无瑕玉花集藻骚原汉淮南小山招隐士桂树丛生兮山之幽偃蹇连蜷兮枝相缭山气巃嵸兮石嵯峨谿谷崭巖兮水层波猨狖羣啸兮虎豹嘷攀援桂枝兮聊淹留王孙游兮不归春草生兮萋萋岁暮兮不自聊蟪蛄鸣兮啾啾坱兮轧山曲𡶒心淹留兮洞荒忽罔兮沕憭兮栗虎豹岤丛薄深林兮人上慄𡼲崯碕礒兮碅磳磈硊树轮相糺兮林木茇骫青莎杂树兮薠草靃靡白鹿麏麚兮或腾或倚状貎崯崯兮峩峩凄凄兮漇漇狝猴兮熊罴慕类兮以悲攀援桂枝兮聊淹留虎豹鬭兮熊罴咆禽兽骇兮亡其曹王孙兮归来山中兮不可以久留赋增唐崔琪桂林一枝赋倬彼众木者其桂林一枝淮南擢秀月上标奇光雨露之新沐拂香风以徐吹故能使颢气凌空孤阴耀质心既丹而不二花又白而纯一凝霜陨而色鲜严景凋而叶密若然者固将与大椿而争长岂徒挺小山而间出至如孙弘已落郄诜未第沮尘色与灰心然粒玉而烬桂孰谓连卷衔半死之质特达承再生之惠淹留君之庭芳郁君之砌惜矣哉向使便辞仙客永弃幽林委根不用之境灭影空山之阴又焉能擅崑玉之高价吐岁寒之宿心彼徒见零落焦梧再斲恩深于既往殊不知摧残朽桂一枝重遇于当今赵蕃月中桂树赋圆月如霜有仙桂兮宛在中央映澄澈之素彩逗葳蕤之冷光杳杳低枝拂孤轮而挺秀依依密树侵满魄而含芳观其皓尔方凝翛然不改随升沉而自若贯盈缺而长在敻幂幂而临空杳萋萋而发彩同蟾蜍之片影似濯瑶池异珊瑚之幽丛徒生沧海埃初歇关山正秋空泬寥而逾净色冉弱而弥幽谓扇花薄如珪玷浮望玉露之初垂遥疑滴沥听金风之乍起远若飕飗皎皎孤悬亭亭相向才分杳霭之质微辨轮囷之状谅攀援而莫及宁欲淹留叹音尘之未期空劳旷望嘉其竦本无地分辉有余转低影于穹碧擢幽姿于颢初讶姮娥之绘成文逾靃靡并秦镜之照出势自萧疎斯所以亘云路委天衢弱质中植纤条外扶乱彩时摇起飞飞之惊鹊澄波靡隔掩历历之高榆是故邈彼轻霄呈兹永夕纷敷远莹偃蹇旁射夹余霞而暂丹经斜汉而弥白临紫极而天香不散指北斗而仙花可摘况其远象朣胧桂子㝠空惜迢递而遐想况婵娟而内融素色不彫自挺霜雪之外清阴㢠互频移霄汉之中何必咏招隐卧幽丛庶高枝兮可折愿逍遥于蟾宫杨真弘月中桂树赋月满于东桂芳其中因澄辉之皎洁见幽茂之玲珑炫凝冷于清夜写浓纤于碧空远莫致之讵攀折以盈手光可鉴也觉清明之在躬夫擢本阴灵流形永夕禀玉烛之和气润金泥之滋液枝徘徊而若垂叶靃靡以如积同作缋于团扇想孚尹于尺璧悠悠历历宜乎凛秋满虚轮而挺秀莹白晕以含幽天边无风孕香气而不散草上有露泛花光而若浮异夫高谢地灵妙融真宰笼玄兔以不动映素娥而如在太阳让美收若木之余晖列宿怀慙掩白榆而沉彩既寒暑无变亦古今不殊是知托其所终乃异颠而不扶二气初分谁见栽生之质三光不息斯无朽蠹之虞与燃薪而殊患同瑞草之共舒事相传于摭实势终类于凭虚楼上含华映网轩而列耀园中委照益嘉木之萧疎千里共瞻九霄之上冬春无清净之景朒脁阙婆娑之状及素秋之节信谓逢时当明德之年何忧掩望耻片玉以齐价笑三珠之可尚彼丛生因地森挺凌霜验植物之斯美杳神功之可量垂荫何方乃传天之下界结根何处宛在月之中央又安能较其小大齐其短长冀一枝兮可得敢骧首以观光宋杨万里木犀花赋秋气已末秋日已夕杨子觞客客醉欲出偶云物之净尽吐霁月之半𨐧杨子鼻观若有触焉澹空山之何有惊妙香之郁然急谓客曰是必有异吾与子盍小观之行而求之无物可即也舍而不求又不能自息也天风忽来其香浩荡杨子乃凝神而从之忽欣然而独往葢吾履未出于柴门之里吾身已超于广寒之上矣水国湛湛不足以为其空明而深靓也雪宫皑皑不足以为其高寒而迥映也玉阶之前有团其阴蔚乎瑠璃之叶槭乎琴瑟之音天葩芬敷匪玉匪金细不逾粟香满天地盖向者之所闻乃于兹其良是摩挲玉蟾蜍而问焉亦不知其名而字之曰桂吾甚爱之欲求其裔将刈其枝以修身之玉斧㵸其根于银河之秋水移之以归艺我庭砌羿妃頩然而不悦曰余将白之于帝杨子耸然而寤月尙未午客亦未去顾而见木犀之始花宛其若天上之所覩笑而问客曰吾之兹游梦邪醉邪惘然不知其处文赋散句原楚屈原九歌美要眇兮宜修沛吾乘兮桂舟桂櫂兮兰枻桂栋兮兰橑结桂枝兮延伫羌愈思兮愁人援北斗兮酌桂浆辛夷车兮结桂旗远游嘉南州之炎德兮丽桂树之冬荣大招茞兰桂树郁弥路只东方朔七谏登峦山而远望兮好桂树之冬荣饮箘若之朝露构桂木而为室增王褒九怀步骤桂林兮超骧卷阿刘向九叹结桂树之旖旎兮纫荃蕙与辛夷原王逸九思桂树列兮纷敷吐紫华兮布条增晋左思吴都赋丹桂灌丛五言古诗增梁庾肩吾咏桂新丛入望苑旧干别层城请视今移处何如月里生周王褒咏永定寺桂树岁余凋晚叶年至长新围月轮三五映乌生八九飞原唐王绩春桂问答二首问春桂桃李正芳华年光随处满何事独无花春桂答春花讵能久风霜摇落时独秀君知否增王绩古意桂树何苍苍秋光花更芳自言岁寒性不知露与霜幽人重其德徙植临前堂连拳八九树偃蹇二三行枝枝自相纠叶叶还相当去来双鸿鹄栖息两鸳鸯荣荫诚不厚斧斤亦勿伤赤心许君时此意那可忘原李白咏桂世人种桃李皆在金张门攀折争捷径及此春风暄一朝天霜下荣耀难久存安知南山桂绿叶垂芳根清阴亦可託何惜植君园增柳宗元自衡阳移桂十余本植零陵所住精舍谪官去南裔清湘绕灵岳晨登蒹葭岸霜景霁纷浊离披得幽桂芳木欣盈握火耕困烟烬薪採久摧剥道傍且不顾岑岭况悠邈倾筐拥故壤栖息期鸾鷟路远清凉宫一雨悟无学南人始珍重微我谁先觉芳意不可传丹心徒自渥李德裕红桂树昔闻红桂树独秀龙门侧越叟移数株周人未尝识平生爱此树攀翫无由得君子知我心因之为羽翼岂烦嘉客誉且就清阴息来自天姥岑长疑翠岚色芳芬世所絶偃蹇枝渐直琼叶润不凋珠英粲如织犹疑翡翠宿想待鹓鸾食宁止暂淹留终当更封殖白居易有木诗有木名丹桂四时香馥馥花团夜雪明叶翦春云绿风影清似水霜枝冷如玉独占小山幽不容凡鸟宿匠人爱芳直裁截为厦屋干细力未成用之君自速重任虽大过直心终不曲纵非梁栋材犹胜寻常木庐山桂偃蹇月中桂结根依青天天风绕月起吹子下人间飘零委何处乃落匡庐山生为石上桂叶如翦碧鲜枝干日长大根荄日牢坚不归天上月空老山中年庐山去咸阳道里三四千无人为移植得入上林园不及红花树长栽温室前皮日休咏公斋小桂一子落天上生此青璧枝欻从山之幽劚断云根移劲挺隐珪质盘珊缇油姿叶彩碧髓融花状白毫蕤稜层立翠节偃蹇樛青螭影澹雪霁后香汎风和时吾祖在月竁孤贞能见怡愿老君子地不敢辞喧卑陆龟蒙和袭美咏公斋小桂讽赋轻八植擅名方一枝才高不满意更自寒山移宛宛别云态苍苍出尘姿烟归助华杪雪点迎芳蕤青条坐可结白日如奔螭谅无𠠜翦忧即是萧森时洛浦虽有荫骚人聊自怡终为济川檝岂在论高卑宋梅尧臣和韩子华桂花莫以天下桂皆为月中物犹言月有兔野岂无狡窟空山桂花多艳色粲然发樵客不知贵奈何薪爨屈临轩桂山楹无恶木但有绿桂丛幽芳尚未歇飞鸟衔残红不见离骚人憔悴吟秋风奉和永叔得辛判官伊阳所寄山桂数本封殖之后遂成雅韵以见贶团团绿桂丛本自幽巖得惠好知不忘青葱宁改色香生莲幕间花白萱堂侧月露夜偏滋琼枝相翕赩原欧阳修谢人寄双桂树子有客赏芳丛移根在幽谷为怀山中趣爱此巖下绿晓露秋晖浮清阴药阑曲更待繁华白邀君弄芳馥曾肇咏桂团团桂丛孤枝叶寒更媚託根庭宇间自有幽人致何必问嫦娥青云借余地刘子翚木犀古风化工吝幽香斑斑被花木氤氲寒巖桂高韵葢羣馥无人尽日芳守志何幽独士介耻求知女贞惭自鬻凄凉楚山秋樛枝吐金粟浅水映轻明微飈发含蓄楼端静忽闻马上遥相逐踟蹰为延伫但见林峦绿瓶罂谁折赠清芬閟庐屋久处不自知乍至弥郁郁客悲芳岁暮梦遶寒溪曲长吟小山词古意恐难复增朱松月桂花窓前小桂丛着花无旷月月行晦朔周一再开复歇初如醉肌红忽作绛裙色谁人相料理耿耿自开落有如贫家女信美乏风格春风木芍药秾艳倾一国芳根维无恙岁晚但枯枿陆游寄题庐陵王晋辅先辈桂堂楚人记草木桂在椒兰中我懐小山句妙絶穷化工唐人作山水亦以桂配松丹葩间绿叶锦绣相叠重不知始何时巖桂开秋风楚人所称者委弃等蒿蓬鸣唿各有时士岂怨不逢我作桂堂诗广子云梦胸张孝祥桂花天心不重金富媪不复藏居然土同价散作草木芳英英园中葵一心倾太阳采采篱下菊令汝寿命康惟忐木中犀更贮万斛香雄姿傲霜雪鳞甲森青苍三贤鼎足立正色凛相望岂比桃李徒红紫纷披昌聊息贪者心未上君子堂岁晚从我游窴汝兄弟行金郦权木犀菊小未堪摘荒池悴芙蕖穷秋不慰眼幽独将焉如殷勤蕊宫子种桂庭之除乘闲美余花散落荒山隅从兹云月裔漂泊生江湖娟娟耐冻枝便与群芳殊琉璃翦芳葆蛾黄扸仙裾唾袖花点碧潄金粟生肤好风一拂披九里香萦纡兰蕙不敢友荃荪正僮奴妄意此尤物化工异吹嘘不然九天香安得独付渠託物寄深缊古今一三闾收揽名草木自比君子徒惟兹不挂口无乃圣不居抑夫古简编断絶秦火余君看齐鲁臣史笔逸其书惜哉不可晓临风为嗟吁尤怜元祐前不及附欧苏末路益可惜例进宣和初仙根岂易𦤶百死不一甦昔游汴离宫识此倾城姝摩挲三品石尙想狎客娱𨚫后十五年微霜半黏须一枝再经眼相对怜覊孤不知苦何事玉骨乃尔癯故人怜我老尺书远招唿要趁秋香浓共此碧玉壶遥知婵娟客与我一笑俱明陈宪章和陶饮酒木犀冷于菊更后十日开清风吹芳香芳香袭人怀千回嚥入腹五内无一乖虽靡鸾凤吟亦有鹪鹩栖昔者东篱饮百榼醉如泥那知此日花复与此酒谐一曲尽一杯酩酊花间迷赤脚步明月酒尽吾当回王宠饮钱二孔周宅桂花下嘉树荫团团团团露华白本自招摇山植君青霞宅不意凌寒姿占此瑶墀隙高枝挂珠网卑条敷绮席萋萋布叶阴茸茸吐花积风飘远近香月映盈亏魄既集佳丽人亦招隐沦客幸承金樽荐亲劳玉腕摘歌曲出玲珑舞袖随宽窄条繁每罥钗花落常点额戏羽必成双栖禽无单只及此芳菲时荷君千金惜不醉且淹留看朱已成碧七言古诗增唐陈陶殿前生桂树仙娥玉宫秋夜明桂枝拂槛参差琼香风下天漏丁丁牛渚翠梁横浅清羽帐不眠恨吹笙栖鸟暗惊仙子落步月鬃云堕金雀蕙楼凉簟翠波空银缕香寒凤凰薄东海即为郎斟酌绮疏长悬七星杓原宋毛滂桂花歌玉阶桂影秋绰约天空为卷浮云幕婵娟醉眠水晶殿老蟾不守余花落苍苔忽生霜月裔仙芬凄冷真珠萼娟娟石畔为谁妍香雾着人清入膜夜深醉月寒相就荼䕷𨚫作伤心瘦弄云仙女淡纻衣烟裙不着鸳鸯绣眼中寒香谁同惜冷吟径召梅花魄小蛮为洗玻瓈杯晚来秋瓮蒲桃碧增谢翺后桂花引脩月仙人饭玉屑瑶鸭腾腾何处热吴刚生愁树合创毫飘玉斧高枝折此时待罪扣帝庭素蛾骑蟾涕泪零月中落子如雨星至今收拾无六丁元顾瑛玉山亭馆分题得金粟影飞轩下瞰芙蓉渚槛外幽花月中吐天风寂寂吹古香清露冷冷溼秋圃云梯万丈手可攀居然梦落清虚府庭中擣药玉兔愁树下乘鸾素娥舞琼楼玉殿千娉婷中有癯仙淡眉宇问我西湖旧风月何似东华软尘土寒光倒落影娥池的皪明珠承翠羽但见山河影动摇独有清辉照今古觉来作诗思茫然金粟霏霏下如雨明杨基宜秋轩桂宜秋轩东一株桂香叶婆娑拥寒翠秋堂夜静风满帘时觉幽芳来拂鼻清晨曳履访幽独一径青苔双户闭离离嫩蕊罥虫丝蔌蔌轻花落深砌麸金泫露浓更密苞粟凝珠疎复细半粒能含万斛香一枝解夺千姝媚当年此地竞攀折月户云窓敞秋霁金尊滟泛绿色酒翠袖凉簪宝妆髻西风几度人迹絶独有幽花能点缀村荒地僻霜露繁摧折红兰凋紫蕙瞥然一见众忧失不意孤怀得佳丽更深月出拟再来明日纷纷嗟满篲陈宪章拟移木犀于上游黄云示民泽木犀金粟散天香在秋之季庐山阳湛生期我上游庄移根千丈黄云冈万丈黄云千丈山金粟花开不得闲金粟氤氲塞两间吁嗟乎金粟丈人与尔同岁阑五言律诗原唐李峤咏桂花未植蟾宫里宁移玉殿幽枝生无限月花满自然秋侠客条为马仙人叶作舟愿君期道术攀折可淹留增李德裕红桂树欲求尘外物此树是瑶林后素含余绚如丹见本心妍姿无点辱芳意托幽深愿以鲜葩色凌霜照碧浔月桂何年霜夜月桂子落寒山翠干生巖下金英在世间幽崖空自老清汉未知还惟有凉秋夜嫦娥来暂攀山桂吾爱山中树繁英满目鲜临风飘碎锦映日乱飞烟影入春潭底香凝月榭前岂知幽独客赖此当朱絃于武陵山中桂日暖上山路鸟啼知已春忽逢幽隐树如见独醒人石冷开常晚风多落亦频樵夫应不识岁久伐为薪宋曾几巖桂粟玉黏枝细青云翦叶齐团团巖下桂表表木中犀江树风萧瑟园花气惨凄浓薰不如此何以慰幽栖刘子翚巖桂凉飈振远村寂寞度清芬山路不知处月窓时夜闻孤根寒抱石落子半飘云袖手空延伫无才可赋君原朱子巖桂山中绿玉树萧洒向秋深小阁芬微度书帷气欲侵披怀清露晓遇赏夕岚阴珍重王孙意天涯泪满襟亭亭巖下桂岁晚独芬芳叶密千层绿花开万点黄天香生净想云影护仙妆谁识王孙意空吟招隐章增朱子咏巖桂露浥黄金蕊风生碧玉枝千株向摇落此树独华滋木末难同调篱边不并时攀援香满袖叹息共心期原方九功巖桂西墅絶喧嚣秋梧叶乱飘独怜青桂树金粟缀柔条泛洒香偏细入诗景更饶小山风可仰招隐此逍遥增元倪瓒桂花桂花留晚色帘影淡秋光靡靡风还落菲菲夜未央玉绳低缺月金鸭罢焚香忽起故园想泠然归梦长原明申时行咏适适圃桂林巖壑同栖处风霜独秀时暗飘灵隐粟高擢广寒枝露气侵衣袂天香扑酒巵桂丛吾自密不负小山期郭鲲溟咏桂西岭千年桂阴森入翠微琼枝云外绿金粟雨中肥影落浮杯酒香飘袭客衣当年和露折曽向广寒归七言律诗增唐刘禹钖酬令狐相公使宅别斋初栽桂树见怀之作清淮南岸家山树黑水东边第一栽影近画梁迎晓日香随绿酒入金杯根留本土依江润叶起寒稜映月开早晚阴成比梧竹九霄还放彩雏来原宋苏轼八月十七日天竺山送桂花分赠元素月缺霜浓细蕊干此花原属桂堂仙鹫峯子落惊前夜蟾窟枝空记昔年破裓山僧怜耿介练裙溪女鬭清妍愿公採撷纫幽佩莫遣孤芳老涧边增罗从彦和延年巖桂几树芬芳气欲沉枝枝若占郄家林风摇已认飘残菊日照浑疑缀散金仙窟移来成美景东堂分去结淸阴我今不愿蟾宫折待到秋宵把酒吟范成大次韵王浚明咏新居木犀月窟移来有贵名一帘金碧照东荣鼻端入妙睡魔醒眼底会真诗句生日气珑璁无奈醉露华凌乱不胜清君家倾国何时见淡扫蛾眉捻夕阴陆游嘉阳絶无木犀偶得一枝戏作久客红尘不自怜眼明初见广寒仙只饶篱菊同时出尚占红梅一着先重露湿香幽径晓斜阳烘蕊小窓妍何人更与蒸沉水金鸭华灯恼醉眠原杨万里巖桂尘世何曾识桂林花仙夜入广寒深移将天上众香国寄在梢头一粟金露下风高月当户梦回酒醒客闻砧诗情恼得浑无那不为龙涎与水沉增杨万里栽桂分得吴刚斫处林鹅儿酒色不须深系从犀首名千木泒列黄香字子金衣溅蔷薇兼水麝韵和月杵应霜砧余芬熏入旃檀骨从此人间有桂沉昨日访子上不遇裴回庭砌观木犀而归再以七言乞数枝昨携儿辈叩云关绕遍巖花恣意看苔砌落深金布地水沉蒸透粟堆盘寄诗北院赊秋色供我西窓当晚餐小朶出丛须折𨚫莫教冲破碧团圞吕声之桂花独占三秋压众芳何夸橘绿与橙黄自从分下月中种果若飘来天际香清影不嫌秋露白新丛偏带晚烟苍高枝已断郄生手万斛奇芬贮锦囊徐集孙重重帘幙护金猊小树花开逼麝脐寒色十分新轸粟春心一点暗通犀香延棋畔仙人斧影驻灯前太乙藜从此再周花甲子伴公长醉玉堂西原杨济翁翠围侍女拥红幢霞脸调朱笑额黄共醉东君千日酒更翻西母九霞觞人间天上高低影月下风前自在香输与广寒宫里客年年绿鬓赏秋光增金壬万钟元氏桂轩为敏之赋帘卷堂前桂子凉一轩灯火夜初长月中春好元无价天上风来别有香棠棣一家同映秀词林百世继余芳闲花野草空无数掩尽人间独擅塲元方夔木犀二首下土花中第一流移根自笑此生浮独依上界清虚府满贮青冥沆瀣秋稜叶风翻低散乱苍皮虫蚀老雕锼醉来迳向高寒处自驾青鸾拥玉虬苍苍珠树俯寒流析木津头戏拍浮褐凤抟风朝紫极砚蟾滴露泻清秋返魂香倩罗裳贮碍月枝凭玉斧锼夜景未阑清入骨潇潇鳞甲卧痴虬木犀花曾住仙山九折巖夜凉萝荔挂衣衫月窥尊里如相伴人立花边自不凡丛绿联环玱玉佩残黄琐骨现金菡枝空蟾窟今谁记犹道东陵系旧衔李孝光冬日见桂花北风吹倒碧琅玕金粟栖枝露未干翠气遥连仙掌晓天香微堕玉壶寒明蟾照影临丹阙青女销香着画栏可是天翁露消息小春先得一枝看原明申时行秋夜饮桂花下招隐曾缘桂树留追欢仍爱小山幽尊前露气浮青汉云里天香散碧秋老干已分蟾窟种良宵堪续兔园游灵椿晚岁能相傍花底何妨醉白头增吴孔嘉月下看桂西风吹绽一林黄玉露溥溥金粟香蟾冷不分天上影兔肥应恋月中光飘来少女明河净掇去仙郎秋苑长坐久衣裾淸夜湿小山疑种广寒傍五言排律增唐张乔华州试月中桂与月转洪蒙扶疎万古同根非生下土叶不堕秋风每以圆时足还疑缺处空影高羣木外香满一轮中未种丹霄日应虚玉兔宫何当因羽化细得问玄功顾封人月中桂芬馥天边桂扶疎在月中能齐大椿长不与小山同皎皎舒华色亭亭丽碧空亏盈宁委露摇落不关风岁晚花应发春余质讵丰无因遂攀折常欲望青䓤罗隐秋风生桂枝凉吹从何起中宵景象清漫随云叶动高傍桂枝生漠漠看无际萧萧别有声远吹斜汉转低拂白榆轻寥泬工夫大干坤岁序更因悲未归客长望一枝荣明陈献章月桂自白石移来金粟初分我花仙不吝人烟霞三亩宅草木百年身影入青霄旧香传白石新为谁工态度本自惜精神翠竹旁通径绯桃正隔津生忧儿女狎莫摘老夫嗔坐久风回席行迟露在巾当时尊玉茗平地隐冰轮收歛还真性生成荷大钧相逢山水地一笑武陵春五言絶句原唐卢僎题殿前桂叶桂树生南海芳香隔楚山今朝天上见疑是月中攀增宋朱子木犀乔木生夏凉芳蕤散秋馥未觉岁时寒扶疎方遶屋原杨万里巖桂不是人间种移从月里来广寒香一点吹得满山开增明李东阳月桂一月一花开花开应时节未须夸雨露慎与藏冰雪陈淳题桂花金粟花开日天香散玉墀嫦娥解人意折赠最高枝七言絶句增唐白居易东城桂二首子堕本从天竺寺根盘今在阖闾城当时应逐南风落落向人间取次生遥知天上桂花孤试问嫦娥更要无月宫幸有闲田地何不中央种两株厅前桂天台岭上凌霜树司马厅前委地丛一种不生明月里山中犹校胜尘中方干题黄山人庭前孤桂映窓孤桂非手植子落月明闻落时仙客此时头不白看来看去有枯枝皮日休天竺寺八月十五日夜桂子玉颗珊珊下月轮殿前拾得露华新至今不会天中事应是嫦娥掷与人曹邺寄阳朔友人桂林虽产千株桂未解当天影日开我到月中收得种为君移向故园栽陈陶双桂咏青冥结根易倾倒沃洲山中双树好琉璃宫殿无斧声石上萧萧伴僧老宋谢逸咏巖桂轻薄西风未办霜夜揉黄雪作秋光摧残六出犹余四正是天花更着香原韩驹木犀㵸雪凝酥点嫩黄蔷薇清露染衣裳西风扫尽狂蜂蝶独伴天边桂子香增陈与义微雨中赏月桂独酌人间跌宕简斋老天下风流月桂花一壶不觉丛边尽暮雨霏霏欲湿鸦郑仲熊天公怜我太岑寂每岁慇懃两度开收拾落英将底用博山香里荐清杯范成大次韵马少伊木犀月窟飞来露已凉断无尘格染蜂黄纤纤绿里排金粟何处能容九里香水尾山腰树影苍一天风露不供香谁家镜里能消得付与诗人古锦囊密密娇黄侍翠舆避风遮日小扶疎画阑想见悬秋晚无限宫香总不如探木犀秋半秋香花信迟攀枝擘叶看纤微昨朝尚作茶枪瘦今雨催成粟粒肥真瑞堂前丹桂血色凡花太俗生花工新意染秋英袍红太重鞓红浅画不能摹句写成官忙风月镇长闲开遍香红酒尚寒若要与花相领畧千巖随分有阑干寿栎堂前假山成移丹桂于马城自嘲堂前趣就小嶙峋未许蹒跚杖履亲更遣移花三百里世间真有大痴人巖桂二首越城芳径手亲栽红浅黄深次第开不用小山招隐赋身如强健日千𢌞一株萧索倚宣华东苑香风属内家丹碧屠苏银烛照平生奇絶象山花中秋后两日自上沙回闻千巖观下巖桂盛开复檥石湖留赏一日赋两絶金粟枝头一夜开故应全得小诗催篮舆缓缓随儿女引入天香洞里来千巖观下碧瑶林岁晚青青共此心隐士归兮花未老每年来把一杯深杨万里凝露堂木犀雪花四出翦鹅黄金粟千麸糁露囊看去看来能几大如何着得许多香梦骑白凤上青空径度银河入月宫身在广寒香世界觉来帘外木犀风原朱子次刘彦集木犀韵众芳摇落九秋期横出天香第一枝莫似寒梅太孤絶更教遥夜笛中吹仙衣才试郁金黄便觉秋风满院芳定观极知先透彻通心岂是故迎将秋到寒巖桂树丛小山吟罢思悲翁不妨更作淹留计占取人间十里风王十朋学仙深愧似吴郎赖有吾庐两字苍疑是广寒宫里种一秋三度送天香丹霄休叹路难通学取燕山种桂丛异日天香满庭院吾庐当似广寒宫方岳木犀谁遣秋风开此花天香来自玉皇家郁金裳邑蔷薇露知是仙人萼绿华邓志宏雨过西风作晚凉连云老翠入新黄清风一日来天阙世上龙涎不敢香增何菊潭露洗金虫一半开层层碧玉映楼台西风昨夜吹香过人在栏干待月来原朱贯之多应仙国山边种岂是姮娥月里香愿为儿孙积阴德东堂常占一时芳增朱贯之人间植物月中根碧树分敷散宝薰自是庄严等金粟不将妖艳比红裙徐介轩翠叶金花小胆瓶轻拈款齅不胜情从教失陷沉烟里蓦地薰心梦也清原朱淑真桂花弹压西风擅众芳十分秋色为伊忙一枝淡贮书窓下人与花心各自香月待圆时花正好花将残后月还亏须知天上人间物何禀清秋在一时增元张雨桂枝词桂树丛生枝婀娜糁粟黄云欲成朶薰醒秋衣嬾下床金蟾囓断烧香锁明史谨直房闻桂香松阴池馆昼偏凉何处飘来桂子香起傍雕栏看秋色广寒宫殿近昭阳沈周桂花高攀才子沾衣绿争插佳人压鬓黄谁向蟾宫分得种年来人月满庭芳丹桂迎风蓓蕾开摘来斜插竟相偎清香不与羣芳并仙种原从月里来文嘉木犀黄金官阙郁嵯峨万斛清芬散绮罗吴下高枝原有种天香莫怪属君多原张新金风飘处识天香清影分明载魄光莫向高枝轻易折须知红是状元郎诗散句增魏曹植桂之树桂之树桂生一何丽佳扬朱华而翠叶流芳布天涯上有栖鸾下有盘螭晋谢灵运南州实炎德桂树凌寒山唐崔翘独有幽庭桂年年空自芳姚崇桂含秋树晚波入夜池寒原李白相思在何处桂树青云端有喜留攀桂无劳问转蓬不采桂树枝反栖恶木根增李白桂枝日已绿拂雪披云端每年海树霜桂子落秋月原杜甫天开金粟藏人立广寒宫斫𨚫月中桂清光应更多转蓬行地远攀桂仰天高故园松桂发万里共清辉增王维山中有桂花莫待花如霰原王建桂熟常收子兰生不作畦增李德裕何年霜夜月桂子落寒山杜牧手把一枝物桂花香带雪许浑桂树绿层层风微烟露凝朱子文幽人起晤叹桂香发窓间林高隐近方薝卜黄远比茉莉小元何中西风一夜雨丹桂满林花唐李贺画栏桂树悬秋香三十六宫土花碧李商隐昨夜西池凉露满桂花吹断月中香月中桂树高多少试问西河斫树人宋秦观鱼鳞甃空排嫩碧桂露梢寒挂团璧原张舜民天将秋气蒸寒馥月借金波滴小黄增孙觌碧玉旋螺插暮烟遥看桂子落僧前原韩驹月中有客曽分种世上无花敢鬭香增陆游卖花醉叟剥红桂种药高僧寄玉芝原杨万里忆曾风露飘寒粟自领儿童拾薄金增杨万里夹路两行森翠葢西风半夜散麸金天开金粟如来藏人立广寒宫殿秋释道潜长抱秋蟾滋夜气偶摇风露坠阶除原晋嵇康仙籍桂香浮微风动桂华增谢灵运桂枝徒攀翻梁简文帝北荣下飞桂浦桂半新栽原沈约秋风生桂枝增周庾信桂白小山秋星桥视桂花唐玄宗小山秋桂馥王勃桂馥清溪里赵冬㬢秋风赭桂竦李峤桂香浮半月张九龄桂花秋皎洁原李白青桂隐遥月增李白幽桂有芳根原杜甫吾将守桂丛赏月延秋桂增杜甫丹桂风霜急柳宗元露密前山桂孟郊古香淸桂岑白居易桂露光参差姚合秋风长桂声许浑圆桂露㝠㝠于鹄桂花湿溟溟韦庄桂和秋露滴宋杨亿霜华袭桂丛原唐李白严霜五月摧桂枝增王涣桂花曽对月婵娟白居易山寺月中寻桂子秋月晚生丹桂实皮日休桂寒自落翻经案原李贺联翩桂花坠秋月增许浑露堕桂花棋局湿原李商隐兎寒蟾凉桂香白增曹唐露风淸宴桂花疎桂树三天云漠漠唐球桂冷香闻十里间罗隐巖畔早凉生紫桂韦庄仙桂年年折又生宋钱惟演月露暗从孤桂滴原苏轼江云漠漠桂花湿增苏轼林深野桂寒无子原陈与义淸露香浮黄玉枝增戴复古桂子吹香风露深朱子桂树无端一夜秋金元好问画栏桂树雨声寒桂树秋香月三五元郑元祐桂花霏雪綵鸾翔袁桷桂花浮魄满香轮倪瓒垂露成帷桂花发词增宋向子諲生查子我爱木中犀不是凡花数清似水沉香色染蔷薇露芗林月冷时玉笥云深处归梦托西风夜夜江头路毛珝浣溪沙绿玉枝头一粟黄碧纱帐里梦魂香晓风和月步新凉吟倚画栏怀李贺笑持玉斧恨吴刚素娥不嫁为谁妆原赵彦端亿秦娥香䔩䔩小山丛桂烘温玉烘温玉酒愁花暗沈腰如束烦君剩与阳春曲为君细拂罗衾馥罗衾馥一春幽梦与君相续增赵希𩇕霜天晓角姮娥戏剧手种长生粒宝𠏉婆娑千古飘芳吹满虚碧韵色檀露滴人间秋第一金粟如来境界谁移在小亭侧谢懋霜天晓月绿云翦叶低护黄金屑占断花中声誉香共韵两清洁胜絶君听说是他来处别试看金衣犹带金庭露玉阶月原刘敞清平乐小山业桂最有留人意拂叶攀花无限思雨湿浓香满袂别来过了秋光翠帘昨夜新霜多少月宫颜色嫦娥与借微芳增苏庠清平乐断岸流水香度青林底元配骚人兰与芷不数春风桃李淮南丛桂小山诗翁合得攀翻身到十洲三岛心游万壑千巖原陈与义清平乐黄衫相倚翠葆层层底八月江南风日美弄影山腰水尾楚人未识孤妍离骚遗恨千年无住庵中新事一枝唤起幽禅增朱敦儒清平乐人间花少菊小芙蓉老冷淡仙人偏得道买住西风一笑前身应是红梅黄如点破冰肌只道暗香犹在参横淸似南枝原辛弃疾清平乐少年痛饮忆向吴江醒明月团圆高树影十里蔷薇水冷大都一点宫黄人间直恁芬芳怕是秋天风露染教世界都香又月明秋晓翠葢团团好翦碎黄金教恁小都着叶儿遮了折来好似年时小窓能有高低无顿许多香处只消三两枝儿朱淑真菩萨蛮也无梅柳新标格也无桃李妖娆色一味恼人香羣花争敢当情知天上种飘落深巖洞不管月宫寒将枝比并看增赵与仁柳梢青露冷仙梯霓裳散舞记曲人归月度层霄雨连深夜谁管花飞金铺满地苔衣似一片斜阳未移生怕清香又随凉信吹过东篱原李易安鹧鸪天暗淡轻黄体性柔情疎迹远只香留何须浅碧深红色自是花中第一流梅定妒菊应羞诗书闲处冠中秋骚人可煞无情思何事当年不见收向子諲蝶恋花巖桂秋风南㻖路墻外行人十里香随步此是芗林游戏处谁知不向尘根住今日对花非浪语忆昨明光早荷君王顾生怕青蝇轻点污思鲈何似思花去张抡临江仙玉宇凉生清禁晓丹葩色照晴空珊瑚敲碎小玲珑人间无此种来自广寒宫雕玉栏干深院静嫣然凝笑西风曲屏须占一枝红且图欹醉枕香到梦魂中增郑域蓦山溪嫣然一笑风味人间没来自广寒宫直偷得天香入骨软金缕屑点缀碧琼枝花藏叶叶笼花刚被风吹拂道人衾帐不用沉烟熨插满枕屏山觉身在蓝桥仙窟一觞一咏消得九秋愁篱边菊畹中兰甘避芳尘不吴文英古香慢怨蛾坠柳离佩摇葓霜讯南浦谩掩桥扉倚竹袖寒日暮还问月中游梦飞过金风翠羽把残云胜木万顷暗薰冷麝凄苦渐浩渺凌山高处秋澹无光残照谁主露粟侵肌夜约羽林轻误翦碎惜秋心更肠断珠尘藓路怕重阳又催近满城风雨原向子諲满庭芳月窟盘根云巖分种絶知不是尘凡琉璃翦叶金粟缀花繁黄菊周旋避舍友兰蕙羞杀山矾清香远秋风十里鼻观已先参酒阑听我语平生半是江北江南经行处无穷绿水青山常被此花相恼思共老结屋中间不知尔芗林底事游戏到人寰增刘子翚满庭芳秋入微阴凉生平远小山愁絶天南似闻还断飞策徧千巖叶底轻黄纂纂恼人是微裂方缄倐然胜清真冷淡无艳寄尘凡澄潭欹两岸波光摇动碧影相参任西风十里吹度松杉我自寒灰藁木凝神处不觉醺酣归来晚飞花无迹明月满空涵元顾瑛水调歌头金粟缀仙树玉露浣人愁谁道买花载酒不似少年游最是宫黄一点散下天香万斛来自广寒秋蝴蜨逐人去双立凤钗头向樽前风满袖月盈钩缥缈羽衣天上遗响遏云流二十五声秋点三十六宫夜月横笛按伊州同蹑彩鸾背飞过小红楼宋僧仲殊金菊对芙蓉花则一名种分三色嫩红妖白娇黄正清秋佳景雨霁风凉郊墟十里飘兰麝潇洒处旖旎非常自然风韵开时不惹蝶乱蜂狂携酒独挹蟾光问花神何属离兑中央引骚人乘兴广赋诗章许多才子争攀折嫦娥道三种清香状元红是黄为榜眼白探花郎原陈亮桂枝香天高气肃正月色分明秋容新沐桂子初收三十六宫都足不辞散落人间去怕羣花自嫌嫌俗向他秋晚唤回春意几曾幽独是天上余香賸馥怪一树香风十里相续坐对花傍但见色浮金粟芙蓉只解添愁思况东篱凄凉黄菊入时太浅背时太远爱寻高躅增晁补之水龙吟智琼娇额涂黄为谁种作秋风蕊寒香半露绿帏深护犹闻十里山麝生脐水沉削蜡一时羞避向钱塘江上中秋月下有人暗寻遗子不奈书生习气对羣花领畧风味骚人已去欲纫幽佩重为湘酎天赋风流友梅兄蕙舆桃奴李向明窓棐几纤枝未老眼明如水别录原晋书郄诜传诜迁雍州刺史武帝于东堂会送问诜曰卿自以为何如诜对曰臣举贤良对策为天下第一犹桂林之一枝崑山之片玉帝笑增世说客有问陈季方足下家君太丘有何功德而荷天下重名季方曰吾家君譬如桂树生泰山之阿上有万仞之高下有不测之深上为甘露所霑下为渊泉所润当斯之时桂树焉知泰山之高渊泉之深不知有功德与无也原翰林杂事钞武帝谓东方朔孔颜之道德何胜方朔曰颜渊如桂馨一山孔子如春风至则万物生诗话窦禹钧有五子俱登科冯道赠之诗曰灵椿一株老丹桂五枝芳增率真笔记关关赠俞本明以青华酒杯酌酒輙有异香在内或有桂花或梅或兰视之宛然取之若影酒干亦不见矣俞宝之原石桂英似桂树而实石生巖穴中制用谈苑桂浆殆今之桂花酿酒法魏有频斯国人来朝壶中有浆如脂乃桂浆也饮之寿千岁便民图纂花开时择枝繁处带花删下连叶阴干收贮来年伏中将叶泡汤服温腹去暑桂花点茶香生一室菊英次之入茶为清供之最有甘菊种更宜茶二花相为先后可备四时之用增清供录天香汤白木犀盛开时清晨带露用杖打下花以布被盛之拣去蔕萼顿在净磁器内候聚积多然后用新砂盆擂烂如泥木犀一斤炒盐四两炙粉草二两拌匀置磁瓶中密封曝七日每用沸汤点服一名山桂汤一名木犀汤原移种花时移栽高阜半日半阴处腊雪高拥于根则来年不灌自发忌人粪宜猪粪冬月以挦猪汤浇一次妙又麻糁久浸候水清浇亦佳蚕沙壅根浇以清水来年愈盛北方地寒九月十月间将树以土培根高尺许外苫葢周密严涂以泥半腰向南留一小牖暖日开之以透太阳之气寒则塞之春分后去其塞清明后去其苫无有不活揷接种树书接宜冬青又春月攀枝着地土压之五月生根逾年截断含蕊移栽木犀接石榴花必红防患物类相感志木犀蛀者用芝麻梗带壳束悬树上御定佩文斋广群芳谱卷四十广羣芳谱御定佩文斋广羣芳谱卷四十一花谱山茶原山茶一名曼陀罗树高者丈余低者二三尺枝𠏉交加叶似木樨硬有稜稍厚中阔寸余两头尖长三寸许面深绿光滑背浅绿经冬不脱以叶类茶又可作饮故得茶名花有数种十月开至二月有鹤顶茶玛瑙茶宝珠茶杨妃茶焦萼白宝珠正宫粉赛宫粉石榴茶海榴茶菜榴茶踯躅茶真珠茶串珠茶又有云茶磬口茶茉莉茶一稔红照殿红千叶红千叶白之类不可胜数就中宝珠为佳蜀茶更胜虞衡志云广州有南山茶花大倍中州色微淡叶薄有毛结实如棃大如拳有数核如肥皂子大于若瀛云宝珠山茶千叶含苞历几月而放殷红若丹最可爱闻滇南有二三丈者开至千朶大于牡丹皆下垂称絶艶矣增云南志土产山茶花谢肇淛谓其品七十有二赵璧作谱近百种大抵以深红輭枝分心卷瓣者为上原红花为末入姜汁童便酒调服治吐血衂血下血可代郁金研末麻油调涂汤火伤灼汇考增劒南诗注成都海云寺山茶一树千苞特为繁丽海云寺山茶开故事宴集甚盛花经山茶七品三命瓶花谱黄白山茶二品八命蜀茶三品七命光福山记海云院有连理山茶原学圃余疏浔阳陶狄祠山茶一株𠏉大盈抱枝荫满庭二月三日祭时花特盛好事者分种之竟无一活绍兴曹娥庙亦有之止如拱把之半土人云千年外物也黄山茶白山茶红白茶梅皆九月开二山茶花大而多韵亦茶中之贵品杨妃山茶稍后与白菱同时开杨妃是淡红殊不为佳为是冬初花当具一种耳吾地山茶重宝珠有一种花大而心繁者以蜀茶称然其色类殷红尝闻人言滇中絶胜余官莆中见士大夫家皆种蜀茶花数千朶色鲜红作密瓣其大如杯云种自林中丞蜀中得来性特畏寒又不喜盆栽余得一株长七八尺舁归植澹园中作屋幕于隆冬春时拆去蘂多輙摘𨚫仅留二三花更大增闽部疏滇茶不宝珠而色鲜好娇于宝珠茶其大如盌瓣有重台交覆可当芍药莆人林大辂中丞宦彼带一株归今传种家有之开时千朶艶发绿叶掩映大是佳卉瓶史山茶鲜妍石氏之翾风羊家之静婉也黄白山茶韵胜其姿郭冠军之春风也淔中茶花记茶花最甲海内种类七十有二冬末春初盛开大于牡丹一望若火齐云锦烁日蒸霞南城邓直指有茶花百韵诗言茶有数絶一寿经三四百年尚如新植一枝干高竦四五丈大可合抱一肤纹苍润黯若古云气罇罍一枝条黝紏状如尘尾龙形一蟠根轮囷离奇可凭而几可借而枕一丰叶森沉如幄一性耐霜雪四时常青一次第开放历二三月一水养瓶中十余日颜色不变滇云纪胜书山茶花在会城者以沐氏西园为最西园有楼名簇锦茶花四面簇之凡数十树树可三丈花簇其上树以万计紫者朱者红者红白兼者映日如锦落英铺地如坐锦茵此一奇也仆尝以花时登簇锦赏之有十丈锦屏开绿野两行红粉拥朱楼之句及登太华则山茶数十树罗殿前树愈高花愈繁色色可念不数西园矣滇南太华山记两墀山茶树八本皆高二丈余枝叶团扶万花如锦集藻赋增宋黄庭坚白山茶赋并序姨母文城君作白山茶赋兴寄高远盖以自况类楚人之橘颂感之作后白山茶赋孔子曰岁寒然后知松栢之后凋也丽紫妖红争春而取宠然后知白山茶之韵胜也此木产于临川之崔嵬是为麻源第三谷仙圣所庐金堂琼榭故是花也禀金天之正气非木果之匹亚乃得骨于崑䦘非乞灵于施夏造物之手执丹青而无所用析薪之斤虽睥睨而幸见赦高洁皓白清修闲暇裴回冰雪之晨偃蹇霜月之夜彼细腰之子孙与庄生之物化方培户以思温故无得而陵跨盖将与日月争光何苦与洛阳争价惟是当时而见尊显处于瑶台玉墀之上是以闭藏而无闷淡然于干枫枯柳之下江北则上徐庾江南则数鲍谢盖不能刻画嫦娥藩饰姑射谅无地以寄言故莫传于脍炙况乎见素抱朴难乎郢人故徐熙赵昌舐笔和铅而不敢画或谓山丹之皓质足以争长而更霸知我如此不几乎骂虽琼华明后土之祠白莲秀远公之社皆声名籍甚俗态不舍挟脂粉之气而蕴兰麝与君周旋其避三舍五言古诗增宋梅尧臣山茶花树子赠李廷老南国有嘉树华若赤玉杯曾无冬春改常冒霰雪开客从天目来移比琼与瑰赠我居大梁蓬门方尘埃举武尚有碍何地可以栽每游平棘侯大第夹青槐朱栏植奇卉磨碧为壅台于此岂不宜亟致勿徘徊将看荣茂时莫嗤寒园梅和普公赋东园山茶红蘤胜朱槿越丹看更大腊月冒寒开楚梅犹不奈曾非中土有流落思江外苏轼王伯敭所藏赵昌山茶萧萧南山松黄叶陨劲风谁怜儿女花散火冰雪中能传岁寒姿古来惟丘翁赵叟得其妙一洗胶粉空掌中调丹砂染此鹤顶红何须夸落墨独赏江南工原徐致中山茶山茶本晚出旧不闻圃经花深嫌少态曾入苏公评迩来亦变怪纷然着名称黄香开最早与菊为軰朋粉红更妖娆玉环带春酲伟哉红百叶花重枝不胜尤爱南山茶花开一尺盈月丹又其亚不减红带鞓吐丝心抽须锯齿叶翦稜白茶亦数品玉磬尤晶明桃叶何处来沠别疑武陵愈出愈奇怪一见一叹惊增明释道衍茶轩为陈惟寅赋千苞凛冰雪一树当窓几晴旭晓微烘游蜂掠芳蘂澹香匀密露繁艶照烟水幽人赏咏迟每恨残红委七言古诗增宋曾巩山茶花山茶花开春未归春归正值花盛时苍然老树皆谁种照耀万朶红相围蜂藏鸟伏不得见东风用力先吹嘘追思前者叶葢地万木惨惨攒空枝寒梅数绽小颜色霰雪满眼常相迷岂如此花开此日绛艶独出凌朝曦为怜劲意似松柏欲攀更惜长依依山榴浅薄岂足比五月雾露空芳菲明苏伯衡中丞刘先生斋阁前山茶一枝并蔕因效柏梁体朔风翦冰雨雪雱万木萧条冻且僵青藜丈人铃阁傍山茶作花红锦妆中有一枝并蔕香符彩烂若双鸳鸯嫣然占尽三春光皇英来自云中央赤旗翠节两作行阿母笑执瑶池觞仙童双双吹凤凰綵女齐绾珊瑚珰丽色照耀青霞裳芳气氤氲满中堂大君尺劒空八荒牛归桃林马华阳百度既贞四维张礼乐谁云谦未遑制作直欲追虞唐大人今之杜与房主臣合德真明良朝夕左右扶维纲余子议论安敢当一朝嘉惠钖后皇乃是人文发祯祥玉局仙子喜欲狂更祝人文寿而康黼黻鸿猷焕天章嘉树呈瑞垂无疆五言律诗增宋朱长文次韵司封使君和练推官再咏山茶珍木何年种繁英满旧枝开从残雪里盛过牡丹时对日心全展凌风榦不欹药阶如赋咏欠此尚相思七言律诗增宋曾巩以白山茶寄吴仲庶山茶纯白是天真筠笼封题摘尚新秀色未饶三谷雪清香先得五峰春琼花散漫情终荡玉蘂萧条迹更尘远寄一枝随驿使欲分芬种更无因原苏轼和子由开元寺山茶旧无花今岁盛开长明灯下石阑干长共杉松鬭岁寒叶厚有稜犀甲健花深少态鹤头丹久陪方丈曼陀雨羞对先生苜蓿盘雪里盛开知有意明年归后更谁看增苏辙宛丘开元寺殿下山茶一株数年不开顷从子瞻游此每以为恨今二月中山茶开千余朶因作诗奉寄古殿山花丛百围故园曾见色依依凌寒强比松筠秀吐艶空惊岁月非冰雪纷纭真性在根株老大众缘希山中草木谁携种潦倒尘埃不复归谢𨗲玉茗花佳园昨夜变春容清晓惊开玉一丛素质定欺云液白浅妆羞退鹤翎红似闻金谷初无种欲画鹅溪恐未工底事余花避三舍孤高元有使君风骚人漫说麻源谷本在风流刺史家直与瑶林共高彻可须梅影鬭横斜芳尊莫待红妆赏幽艶长令烈士嗟凭仗边鸾折枝手应宜展障玉鸦乂范成大十二月十八日海云赏山茶追趁新晴管物华马蹏松快帽檐斜天南腊尽风晞雪冰下春来水漱沙已报主林催市柳仍从掌故问山茶丰年自是欢声沸更着牙前画鼓挝十一月十日海云赏山茶门巷欢唿十里村腊前风物已知春两年池上经行处万里天边未去人客鬓花身俱岁晚妆光酒色且时新海云桥下溪如镜休把冠巾照路尘原杨万里山茶树子团团映碧岑初看唤作木犀林谁将金粟银丝脍簇饤朱红菜椀心春早横招桃李妬岁寒不受雪霜侵题诗毕竟输坡老叶厚有稜花色深王十朋族兄文通赠山茶野性无端喜种花吾兄得得赠山茶莺声老后移虽晚鹤顶丹时看始佳雨叶鳞鳞成小葢春枝艶艶首羣葩自慙欲报无琼玖来往同看本一家刘克庄山茶青女行霜下晓空山茶独殿众花丛不知户外千林缟且看盆中一本红性晚每经寒始拆色深𨚫爱日微烘人言此树尤难养暮溉晨浇自课童增元郝经月丹小艇移来江涨桥盘盘矮矮格仍娇丹霞皱月琱红玉香雾凝春翦绛绡一种是花偏富贵三冬无物比妖娆广寒记忆曾攀折满殿光摇照紫霄五言絶句原明于若瀛山茶丹砂点雕蘂经月独含苞既足风前态还宜雪里娇增陈淳山茶丹葩间碧叶雪中自重叠山人倚醉时奈可映頳颊穷冬多雪霰柔脆已先摧不是丹砂质宁能醉后开七言絶句原宋陶弼山茶浅为玉茗深都胜大曰山茶小海红名誉漫多朋援少年年身在雪霜中江南池馆厌深红零落空山烟雨中𨚫是北人偏爱惜数枝和雪上屏风苏轼邵伯梵行寺山茶山茶相对阿谁栽细雨无人我独来说似与君君不会烂红如火雪中开赵昌山茶游蜂掠尽粉丝黄落蘂犹收蜜露香待得春风几枝在年来杀菽有飞霜增范成大玉茗花折得瑶华付与谁人间铅粉弄妆迟直须远寄骖鸾客鬓脚飘飘可一枝陆游山茶一树自冬至清明后着花不已东园三日雨兼风桃李飘零扫地空惟有小茶偏耐久绿丛又放数枝红山茶雪里开花到春晚世间耐久孰如君凭阑叹息无人会三十年前宴海云原俞国宝花近东溪居士家好携樽酒款携茶玉皇收拾还天上便恐筠阳无此花玉洁冰寒自一家地偏惊对此山茶归来不负西游眼曾识人间未见花增金叚克己山茶雪孃子宫中仪体新八姨羞把旧妆匀画罗瑞锦难相称故着龙香簇绛巾元马祖常赵中丞折枝山茶火齐珠红拂翠翘石家步障晓寒消千枝蜡炬烧春夜羯鼓催花打六么萨都剌阻风南露筋过罗汉寺看山茶野寺寻春酒未醒不知几日过清明小阑干外东风急一树山茶落晚晴明沈周白山茶犀甲凌寒碧叶重玉杯擎处露华浓何当借寿长生酒只恐茶仙未肯容红山茶老叶经寒壮岁华猩红点点雪中葩愿希葵藿倾忠胆岂是争妍富贵家原张新宝珠茶臙脂染就綘裾襕琥珀装成赤玉盘似共东风解相识一枝先已破春寒杨妃茶曾将倾国比名花别有轻红晕脸霞自是太真多异色品题兼得重山茶诗散句原宋张舜民叶硬经霜绿花肥映雪红增僧惠洪千朶鹤顶红染此丛间绿明沈周雪后无颜色凌寒见此花原宋王十朋道人赠我岁寒种不是寻常儿女花曾季貍惟有山茶殊耐久独能深月占春风无名氏劲节不摧岷岭雪芳姿偏受建溪风元郝经秦女怨离抛翡翠汉宫愁絶冷臙脂别录增葯圃同春蜀茶红白二色清而喜腴秋时用乌豆水灌之其花益妍原栽接春间腊月皆可移栽四季花寄枝宜用本体黄花香寄枝宜用茶体若用山茶体花仍红色白花寄枝同上一种玉茗如山茶而色白黄心绿萼磬口花鬯口花宜子种以单叶接千叶者则花盛树久以冬青接十不活一蜡梅增本草蜡梅一名黄梅花原蜡梅小树丛枝尖叶木身与叶类桃而濶大尖硬花亦五出色欠晶明以子种出经接过花疎虽盛开常半含名磬口梅次曰荷花又次曰九英又有开最先色深黄如紫檀花密香浓名檀香梅此品最佳此花多宿叶结实如垂铃尖长寸余子在其中汇考增王直方诗话蜡梅山谷初见之戏作二絶缘此盛于京师原梅谱蜡梅香极清香殆过于梅初不以形状贵也故难题咏山谷简斋但作五言小诗而已增賔朋宴话王直方父家多侍儿而小鬟素儿尤妍丽王尝以蜡梅花送晁无咎无咎以诗谢之有云芳菲意浅姿容淡忆得素儿如此梅竹坡诗话东南有蜡梅盖自近时始余童时犹未之见元祐间鲁直诸公方有诗前此未尝有赋此诗者政和间李端叔在姑溪元夕见之僧舍中尝作两絶其后篇云程氏园当尺五天千金争赏凭朱栏莫因今日家家有便作寻常两等看观端叔此诗可以知前日之未尝有也梅溪诗注东南腊梅叶落始开崃中地暖花开而叶不落三柳轩杂识姚氏残语以蜡梅为寒客今改为久客花经蜡梅一品九命瓶史浴蜡梅宜清瘦僧然寒花性不耐浴当以轻绡护之蜡梅以水仙为婢京口诸山记焦山观音阁蜡梅一株轻风翩反若传隐士神者集藻七言古诗原宋苏轼蜡梅一首赠赵景贶天工点酥作梅花此有蜡梅禅老家蜜蜂採花作黄蜡取蜡为花亦其物天工变化谁得知我亦儿嬉作小诗君不见万松岭上黄千叶玉蘂檀心两奇絶醉中不觉度千山夜闻梅香失醉眠归来𨚫梦寻花去梦里花仙觅奇句此间风物属诗人我老不饮当付君君行适吴我适越笑指西湖作衣钵陈师道和苏公蜡梅化人巧作缃样花何年落子空王家羽衣霓裳涴香蜡从此人间识尤物青琐朱郎𨚫未知天公下取仙翁诗乌丸鸡距写玉叶𨚫怪寒花未清絶北风驱雪度关山把烛看花夜不眠明朝诗成公亦去长使诗仙诵佳句湖山信美更须人已觉西湖属此君坐想明年吴与越行酒赋诗听击钵陈与义蜡梅智琼额黄且勿夸回眼视此风前葩家家融蜡作杏蔕岁岁逢梅是蜡花世间真伪非两法映日细看真是蜡我今嚼蜡已甘腴况此有韵蜡不如只愁繁香欺定力薰我欲醉须人扶不辞花前醉倒卧经月是酒是香君试别增周必大次韵王龟龄省中黄梅化工未约酴醿菊先放缃梅伴羣玉幽姿着意慕铅黄正色何心轻萼绿妆成自浅风味深对此宁辞食无肉可怜涪翁被渠恼中岁梅屏桮杓醁杨万里蜡梅次坡公韵梅花已自不是花冰魂谪堕玉皇家不餐烟火更餐蜡化作黄姑瞒造物后山未觉坡先知东坡勾引后山诗金花劝饮金荷叶两公醉吟许孤絶人间姚魏漫如山令人眼暗只欲眠此花寒香来又去恼损诗人难觅句月兼花影𨚫三人欠箇文同作墨君吾诗无复古清越万水千山一瓶钵刘诜和罗昌逢蜡梅梅兄不见今几时黄尘尽涴冰玉姿𨚫疑来从金仙国已觉颜貌俱近之水边林下恍如昨都非都似惊相嬉额黄万斛涂未了頩怒半落宫檐枝缥裾下压绀裾裼缃袖醉枕红肤脂天寒鹅儿冻凝酒日明蜂户光分脾暗香着人欲袭骨妙意未必和靖知小窓静昼胆瓶古长廊微雪珠帘垂一枝几案谁所置便觉春意生睫眉勿嫌吟诗苦不似酒觞更倒黄金巵五言律诗增宋尤袤蜡梅破腊惊春意凌寒试晓粧应嫌脂粉白故染麴尘黄缀树蜂悬室排筝鴈着行团酥与凝蜡难学是生香原杨万里蜡梅栗玉圆彫蕾金钟细着行来从真蜡国自号小黄香夕吹撩寒馥晨曦透暖光南枝本同姓唤我作他杨增朱子蜡梅风雪催残腊南枝一夜空谁知荒草里𨚫有暗香同姿莹轻黄外芳腾浅绛中不遭岑寂侣何以媚芳丛七言律诗增宋王安国黄梅花庾岭时开媚雪霜梁园春色占中央莫教莺过毛无色已觉蜂归蜡有香㺯月似浮金屑水飘风如舞曲尘场何人剩着栽培力太液池边想菊裳陆游荀秀才送蜡梅与梅同谱又同时我为评香似更奇痛饮便判千日醉清狂顿减十年衰色疑初割蜂脾蜜影欲平欺鹤膝枝插向宝壶犹未称合将金屋贮幽姿王十朋蜡梅天工着意点驼酥不与江梅鬭雪肤露滴蜂房酿崖蜜日烘龙脑喷金炉万松张葢黄尤好三崃藏春绿不枯题品倘非坡与谷世人应作小虫唿原楼钥咏蜡梅水仙二株巧笑出兰房玉质檀姿各自芳品格雅称仙子态精神疑着道家黄宓妃漫诧凌波步汉殿徒翻半额妆一味真香清且絶明窓相对古冠裳增金赵秉文古瓶蜡梅石冷铜腥苦未清瓦壶温水照轻明土花晕碧龙纹涩烛泪痕疎鴈字横未许功名归鼎鼐且收风月入瓶罂娇黄唤醒朝阳梦汉苑荒凉草棘生元耶律楚材蜡梅越岭仙姿迥异常洞庭春染六铢裳枝横碧玉天然瘦蕾破黄金分外香反笑素英浑淡抹𨚫嫌红艶太浓粧临风浥此蔷薇露醉墨淋漓寄渺茫五言絶句原宋黄庭坚咏蜡梅二首金蓓锁春寒恼人香未展虽无桃李颜风味极不浅体熏山麝脐色染蔷薇露披拂不满襟时有暗香度陈师道蜡梅异色深宜晚生香故触人不施千点白别作一家春增陈师道和豫章公黄梅寒里一枝春白间千点黄道人不好色行处若为香色轻花更艶体弱香自永玉质金作裳山明风㺯影旧鬓千丝白新梅百叶黄留花如有待迷国更烦香冉冉梢头绿婷婷花下人欲传千里信暗折一枝春黄里含真意春容带薄寒欲知谁称面偏插一枝看花里重重叶钗头点点黄祇应报春信故作着人香原陈与义蜡梅黄罗作广袂绛帐作中单人间谁敢着留得护春寒一花香十里更值满枝开承恩不在貌谁敢鬭香来增陈与义蜡梅朱朱与白白着意待春开那知洞房里已傍额黄来花房小如许铜砌黄金涂中有万斛香与君细细输来从底处所黄露满衣湿缘憨翻得怜亭亭倚风立奕奕金仙面排行立晓晴殷勤夜来雪小住作珠缨亭亭金步摇朝日明汉宫当时好光景一似此园中韵胜谁能舍色庄那得亲朝阳一映树到骨不留尘王十朋蜡梅蝶採花成蜡还将蜡染花一经坡谷眼名字压羣葩七言絶句原宋黄庭坚从张仲谋乞蜡梅闻君寺后野梅发香蜜染成官样黄不拟折来遮老眼欲知春色到池塘天工戏翦百花房夺尽人工更有香埋玉地中成故物折枝镜里忆新妆卧云庄上梅花发香似早梅开不迟浅色春衫弄风日遗来当为作新诗增晁补之谢王立之送蜡梅五首未教落素混冰池且看轻黄缀雪枝越使可因千里致春风元自未曾知恐是凝酥染得黄月中清露滴来香定知何逊牵诗兴借与穿帘一点光上林初就召羣臣紫蔕同心各自新谁见小园春雪里破春一萼更惊人诗报蜡梅开最先小奁分寄雪中妍水村映竹家家有天汉桥边絶可怜去年不见蜡梅开凖拟新年恰恰来芳菲意浅姿容淡忆得素儿知此梅晁沖之和王立之蜡梅茅檐竹坞两幽奇岸帻寻花醉亦知崖蜜已成蜂去尽夜寒惟有露房垂老去攀翻兴益奇招携风月作新知但令春酿常如此百罚深杯亦倒垂酴醿架倒花仍发薜荔墻摧石亦移此地与君凡几醉年年同赋蜡梅诗步屧穿花醉晚风翻枝摘叶兴何穷他年上苑求佳种越白江红扫地空原韩驹蜡梅路入君家百步香隔帘初试汉宫妆只疑梦到昭阳殿一簇轻红绕淡黄增张孝祥蜡梅满面宫妆淡淡黄绛纱封蜡贮幽香遥怜未识花消息乞与一枝收断肠周必大蜡梅茧黄织就费天机付与园林晚出枝诗老品题犹误在红梅未是独开迟范成大从巨济乞蜡梅寂寥人在晓鸡窓苦忆花前续断肠全树折来应不惜君家真色自生香次韵汉卿舅蜡梅垂垂瘦萼泫微霜翦翦纤英锁暗香金雀钗头金蛱蝶春风传得旧宫妆湘袂朝天紫锦裳光风微度绛霄香寿阳信美无仙骨空把心情学澹妆杨万里蜡梅江梅珍重雪衣裳薄相红梅学杏装渠独小参黄面老额间艶艶发金光蜜蜂底物是生涯花作糇粮蜡作家岁晚畧无花可採𨚫将香蜡吐成花天向梅梢别出奇国香未许世人知殷勤滴蜡缄封𨚫偷被霜风折一枝香蜜栽葩分外工疎枝数点缀雏蜂娇黄染就宫妆样香暖犹宜爱日烘王十朋蜡梅刘郎不独种桃花蜡蘂柔香更可佳臭味相同林下友从今花木亦通家谢翺蜡梅冷艶清香受雪知雨中谁把蜡为衣蜜房做就花枝色留得寒蜂宿不归吴永斋蜡梅若得西湖处士疑如何颜色到鹅儿清香全与江梅似只欠横斜照水枝原金赵伯成蜡梅二首冻蕾含香蜡点匀古来幽谷有佳人诗家只怨和羹晚不道红梅别是春冷艶疎香寂寞滨欲持何物向时人东风自是清狂手办作竹篱茅舍春增元耶律楚材谢王巨川惠蜡梅雪里冰枝破冷金前村篱落暗香侵令人多谢王公子分惠幽芳寄好音冯子振蜡梅洗𨚫铅膏扮道装檀心浅露紫香囊从今宫额翻新样变作眉间一点黄诗散句增宋曾肇紫蔕黄苞破腊寒清香旋逐角声残李荐底处娇黄蜡样梅幽香解向北寒开苏伯业花须酝蜜共称美蜜脾翦花喷沉水周必大东观奇童承诏后南昌故尉欲仙时词原宋王十点绛唇蜡换梅姿天然香韵初非俗蝶驰蜂逐蜜在花梢熟巖壑深藏几载甘幽独因坡谷一标题目高价掀兰菊李芸子卜算子蜜叶蜡蜂房花下频来往不知辛苦为谁甜山月梅花上玉质紫金衣香雪随风荡人间唤作返魂梅仍是蜂儿样韩元吉菩萨蛮江南雪里花如玉风流越样新装束恰恰缕金裳浓薰百和香分明篱菊艶𨚫作妆梅面无处奈君何一枝春已多赵彦端好事近一种岁前春谁辨额黄腮白风意只吟羣木与此花全别此花佳处似佳人高韵带诗格君子岁寒相许有芳心难结马庄父浪淘沙娇额尚涂黄不入时妆十分轻脆奈风霜几度细腰寻得蜜错认蜂房东阁久凄凉江路悠长休将颜色较芬芳无奈世间真若伪赖有幽香毛滂踏莎行粟玉玲珑瓮酥浮动芳跗染得臙脂重风前兰麝作香寒枝头烟雪和春冻蜂翅初开蜜房香㺯佳人寒睡愁如梦鹅黄衫子茜罗裙风流不与红梅共马庄父破阵子点缀莫窥天巧名称𨚫道人为香酝蜜脾分几点色映乌云倚一枝遥看倒透迟映水不嫌疎影娇春也自同时红树落残风乍暖塞管声长晓更催此花知不知叶梦得千秋岁晓烟溪畔曾记东风面化工与重裁翦头黄明艶粉不共妖红輭凝露脸多情正似当时见谁向沧波岸特地移闲馆情一缕愁千点烦君搜妙语为我催清燕须细看纷纷乱蘂空凡艶吴文英天香蝉叶粘霜蝇苞缀冻生香远带风峭岭上寒多溪头月冷枝北瘦枝南小玉奴有姊先占立墻阴春蚤初试宫黄淡泊偷分寿阳纤巧银烛泪珠未晓酒钟悭贮愁多少记得短亭归马暮衙蜂闹荳蔻钗头恨褭但怅望天涯岁华老远信难封吴云鴈杳增张翥水龙吟玉人栀貌堪怜晓妆一洗铅华尽此花应是菊分颜色梅分风韵萼点驼酥口攒金磬心凝檀粉甚女贞染就仙衣絶胜蜂儿重鹅儿嫩说与玉龙莫品怕宫波一般流恨故人堪寄折枝代取江南春信沉水全薰蘗丝密缀额黄深晕乍燕姬未识是花是蜡笑偎人问别录原取用物类相感志蜡梅树皮浸水磨墨发光彩本草花气味辛温解暑生津禁忌花史蜡梅人多爱其香但可远闻不可近嗅嗅之头痛屡试不爽种植子既成试沉水者种之秋间发萌放叶浇灌得宜四五年可见花一法取根旁自出者分栽易成树瑞香原瑞香一名露甲一名蓬莱紫一名风流树高者三四尺许枝榦婆娑柔条厚叶四时长青叶深绿色有杨梅叶枇杷叶荷叶挛枝冬春之交开花成簇长三四分如丁香状共数种有黄花紫花白花粉红花二色花梅子花串子花皆有香惟挛枝花紫者更香烈枇杷叶者结子其始出于庐山宋时人家种之始着名挛枝者其节挛曲如断折之状其根绵輭而香叶光润似橘叶边有黄色者名金边瑞香枝头甚繁体𠏉柔韧性畏寒冬月须收暖室或窖内夏月置之阴处勿见日此花名麝囊能损花宜另种汇考原清异录庐山瑞香花始缘一比丘昼寝磐石上梦中闻花香酷烈及觉求得之因名睡香四方奇之谓为花中祥瑞遂名瑞香增花经紫风流一品九命三余赘笔曾端伯以瑞香为殊友张敏叔以瑞香为佳客灌园史瑞香名始于庐山比丘则似前此未之有矣乃楚辞所载露甲或复以瑞香当之是时佛教未东岂得先有比丘耶意此花本名露甲至有庐山一事始易今名耳集藻序原宋吕大防瑞香图序瑞香芳草也其木高才数尺生山坡间花如丁香而有黄紫二种冬春之交其花始发植之庭槛则芳馨出于户外野人不以为贵宋景文亦阙而不载予今春城后二十年守成都公庭僧圃靡不有也予恐其没于草一日见知于时殆与人事无异感而图之因为之序五言古诗原宋苏轼次韵曹子方龙山真觉院瑞香花幽香结浅紫来自孤云岑骨香不自知色浅意殊深移栽青莲宇遂冠薝卜林纫为楚臣佩散落天女襟君持风霜节耳聆歌笑音一逢兰蕙质稍回铁石心置酒要妍暖养花须晏阴及此阴晴间恐致悭啬霖綵云知易散鷤䳏忧先吟明朝便陈迹试着丹青临增叶适新移瑞香旧曾作文忘之因今追忆云一株当三春名花不易得百年等寻丈不博千乘国野人三十本强卖青铜百应怜跗蘤具苦为薪米廹移栽向明阳妃媛俨行列土膏合根性功用成夙昔除香出浅紫泣露轻脉脉含愁欲谁诉折去情更惜方求蔽芾阴未受搔擢厄嗟余自羁旅何以慰新客殷勤深夜来少待山月白七言古诗增宋范成大瑞香花万粒丛芳破雪残曲房深院闭春寒紫紫青青云锦被百叠薰笼晚不翻酒恶休拈花蘂嗅花气醉人醲胜酒大将香供恼幽禅恰在兰枯梅落后明宣宗瑞香花瑞香花叶如织其叶非一状花开亦殊色或如玛瑙之殷红或如玉雪之姿容或含浅绛或深紫细蕤叠萼芬玲珑腊后春前花未放先春独占梅花上绕枝芳意露毰毸万卉千葩总相让曈昽旭日照堦墀淡荡香风拂面时初疑沉檀𤑔宝鼎亦似兰麝薰人衣瑞香花树高三尺强山桃野杏动踰丈得以幽丛约馥香五言律诗原宋杨万里咏瑞香外着明霞绮中裁淡玉纱森森千万笋旋旋两三花小霁迎风喜轻寒索幙遮香中真上瑞兰麝敢名家短短薰笼小团团锦帕围浮阳烘酒思沉水着人衣茉莉通家远椒花具体微春愁浑瘦尽别有瘦中肥增僧惠洪次韵真觉大师瑞香花浅色映华堂清寒熏夜香应持燕尾翦破此麝脐囊有恨成春睡无人见洗妆故山烟雨里寂寞为谁芳七言律诗原宋苏轼刁景纯赏瑞香花忆先朝侍宴次韵上苑夭桃自作行刘郎去后几回芳厌从年少追新赏闲对宫花识旧香欲赠佳人非汎洧好纫幽佩弔沉湘鹤林神女无消息为问何年返帝乡增周必大次韵杨廷秀待制瑞香花灞桥忍冻两相攒汉殿含春别一般粉面固宜垂紫袖锦裳何必着中禅禁庭侍史今同宿宫帽花枝故自栾咀嚼新诗怀旧直刺贪宁不愧河檀原杨万里瑞香花侵雪开花雪不浸开时色浅未开深碧团圞里笋成束紫蓓蕾中香满襟别派近傅庐阜顶孤芳元是洞庭心诗人自有薰笼锦不用衣篝炷水沉瑞香花盛开呈周益公二首近看丁香万粒攒远看𨚫与紫毬般谁将玉胆蔷薇水新濯琼肤锦绣禅净界薰修尔芬馥无人翦剔自檀栾下元前至上元后省得龙沉与麝兰鍼来大笋束仍攒作么开时色两般荀令金炉炷沉水昭容紫袖衬中禅同花异叶株株异一种栾枝节节栾雪里寒香得三友溪边梅与雪边兰增方岳种瑞香花自种幽香傍短櫺荷锄正用雨㝠㝠山家安得瑞龙脑春事不专红鹤翎持向东风论甲乙与遮西日费丁宁何年得似熏笼锦茗盌时时为乞灵原刘克庄谢太守送瑞香花一树婆娑整复斜使君辍赠到田家自慙瓮牖绳枢子不称香囊锦伞花小借暖风为破萼旋浇新水待抽芽丁宁儿子勤封植留与甘棠一样夸朱淑真咏瑞香玲珑巧蹙紫罗囊今得东君着意妆带露欲开宜暖日临风微困怯春霜发挥名字来庐阜弹压芳菲入醉乡最是午牕初睡醒熏笼赢得梦魂香增元郝经孟少保后园瑞香羽葆层层拥细花甲梅斜映隔山茶两三丛里氤氲气数百年来富贵家雕玉香浓团瑞雪翠翘春暖插轻霞主人一去无消息庭户萧疎落晚鸦明陈宪章次韵张廷实瑞香花开有懐三径归来辟草莱偶逢名士乞花栽莫愁冷艶无人爱正递寒香别圃开年光暗逐东流水春信才通半树梅必有比邻高二仲手扪花树共徘徊五言絶句增宋陈造瑞香花钩窓玩孤芳残月衣上明紫囊拆兰麝小风㺯初晴范成大瑞香三首小槛移秀色端来媚禅房道人不解饮醺然醉天香紫云蹙绣被团圞覆衣篝浓薰百和韵香极𨚫成愁一丛三百朵细细拆浓檀帘幕护花气不知窓外寒原王十朋瑞香花真是花中瑞本朝名始闻江南一梦后天下仰清芬增明陈淳题瑞香花秾香拆麝脐细蘂秀鹤顶东风故飘荡薰人醉不醒七言絶句原宋杨万里瑞香花织锦天孙矮作机紫茸翻了白花枝更将沉水浓薰𨚫月淡风微欲午时移瑞香花斛夜缀香窠沐露华画移翠斛馥牕纱将身扶起帘帷看生怕帘帷挨着花郑清之瑞香粉面芳心碧玉裳持来宛作故山香征途不觉春如许更问兰芽几寸长白氏集咏紫瑞香庐阜当年春睡浓花名从此擅春工紫葩四迸呈鲜粉如𤑔仙香透锦笼白瑞香繁花簇粉烘晴日蔼有浓香透暖风六曲阑干凝睇处锦笼争似玉为笼增元杨维桢瑞香花一团华葢翠亭亭万箇丁香露欲零日炙锦薰眠不得玉人扶起酒初醒诗散句增宋苏籀芳蕤何蒨绚尤物真旖旎五叶映雕阑三桠骈粉蘂妍分春月魂香彻肌骨髓原樵隐居士众妙与春竞纷纷持所长此花最幽远如以礼自将猗兰敢回步薝卜亦退藏韩驹着叶团青葢开花炷宝薰杨万里紫袖染难透琼肤晒转香曾肇风雨离披枝叶瘦可怜终不减清香张舜民槛中紫艶才盈握天上花香暗袭人陈克沉香殿里春风早红锦薰笼二月时沁枝清露濯幽葩醉质斓斑衬晓霞杨万里齐开忽作栾枝锦未拆犹疑紫素馨王十朋世人竞重薰笼锦子素何曾怯瑞香刘克庄便觉麝囊无远韵频挑蚁蠹有新芽陈古涧晓露染成鸡舌紫东风吹作麝脐香陶弼玉英金实碧琳枝词原宋赵彦端点绛唇护雨烘晴紫云缥缈来深院晚寒谁见红杏枝头怨絶代佳人万里沉香殿光风转梦余千片犹恨相逢浅王十朋点绛唇栏槛阴沉紫云呈瑞余寒凛卷帘欹枕香逼幽人寝入梦何年庐阜闻名稔风流甚阿谁题品唤作薰笼锦张孝祥浣溪沙腊后春前别一般梅花枯淡水仙寒翠云裘里紫霞冠妙品只今推第一宝香元不是人间为君更酌小龙团苏轼西江月公子眼花乱发老夫鼻观先通领巾飘下瑞香风惊起谪仙春梦后土祠中玉蘂蓬莱殿里鞓红此花清絶更纤秾把酒何人心动增张抡西江月翦就碧云鬭蘂刻成紫玉芳心浅春不怕峭寒侵暖彻薰笼瑞锦花里清芬独步尊前胜韵难禁飞香直到玉杯深消得厌厌夜饮原程垓瑞鹧鸪东风冷落旧梅台犹喜仙花拂面开绀色染衣春意静水沉薰骨晚风来柔条不学丁香结矮树仍参茉莉栽安得方盆载幽植道人随处作香材方岳水龙吟当年睡里闻香阿谁唤作花间瑞巾飘沉水笼薰古锦拥青绫被初日酣晴和风送暖十分清致掩牕纱待香凝酒醒尽消受这春思纵把万红排比想较伊更争些子诗仙老手春风妙笔要题教似十里扬州三生杜牧可曾知此趁紫脣微绽芳心半透与骚人醉增金蔡松年江城子慢紫云点枫叶巖树小婆娑岁寒节占高洁纤苞暖酿出梅魂兰魄照浓碧茗盌添春花气重芸牕晚蒙蒙浮霁月小眠鼻观先通庐山梦旧清絶萧闲平生淡泊独芳温一念犹未衰歇种种陈迹而今老但觅茶烟禅榻寄闲寂风外天花无梦也鸳鸯债从渠千万劫夜寒回施幽香与愁客别录原栽种梅雨时折其枝揷肥阴之地自能生根一云左手折下旋即扦插勿换手无不活者一云芒种时就老枝上翦其嫩枝破其根入大麦一粒纒以乱发揷土中即活一说带花揷于背日处或初秋揷于水稻侧俟生根移种之移时不得露根露根则不荣浇灌瑞香恶太湿又畏日晒以挦猪汤或宰鸡鹅毛水从根浇之甚肥蚯蚓喜食其根觉叶少萎以小便浇之令出即寻逐之须河水多浇之以解其醎以头垢拥根则叶绿大㮣香花怕粪瑞香为最尤忌人粪犯之輙死附录结香原结香𠏉叶如瑞香而枝甚柔韧可绾结花色鹅黄比瑞香稍长开与瑞香同时花落始生叶御定佩文斋广群芳谱卷四十一广羣芳谱御定佩文斋广羣芳谱卷四十二花谱迎春花原迎春花一名金腰𢃄人家园圃多种之丛生高数尺有一丈者方茎厚叶如初生小椒叶而无齿面青背淡对节生小枝一枝三叶春前有花如瑞香花黄色不结实叶苦涩平无毒虽草花最先点缀春色亦不可废花时移栽土肥则茂燖牲水灌之则花蕃二月中可分汇考增三柳轩杂识迎春花为僭客花经迎春花七品三命瓶花谱迎春花六品四命学圃余疏余一迎春花盆景结屈老干天然得之嘉定唐少谷人以为宝集藻七言絶句增唐白居易代迎春花招刘郎中幸与松筠相近栽不随桃李一时开杏园岂敢妨君去未有花时且看来翫迎春花赠杨郎中金英翠萼𢃄春寒黄色花中有几般凭君语向游人道莫作蔓菁花眼看宋韩琦中书东廰迎春覆阑纤弱绿条长带雪冲寒折嫩黄迎得春来非自足百花千卉共芬芳迎得新春入旧科独先嘉卉占阳和今年顿被寒摧折应为尖头送暖多刘敞阁前迎春花秾李繁桃刮眼明东风先入九重城黄花翠蔓无人顾浪得迎春世上名沉沉华省锁红尘忽地花枝觉岁新为问名园最深处不知迎得几多春华省当时绿鬓郎金樽美酒醉红芳今日对花不成饮春愁已与草俱长诗散句増宋晏殊浅艳侔莺羽纤条结兔丝偏凌早春发应诮众芳迟词原宋赵师侠清平乐纤秾娇小也解争春早占得中央颜色好粧点枝枝新巧东皇初到江城殷勤先去迎春乞与黄金腰𢃄压持红紫纷纷金雀花原金雀花丛生茎褐色高数尺有柔刺一簇数叶花生叶傍色黄形尖旁开两瓣势如飞雀甚可爱春初即开采之滚汤入少盐微焯可作茶品清供春间分栽最易繁衍集藻七言絶句原宋翁元广金雀花管领东风知几春也将俗态染香尘有人不具看花眼恼杀飘蓬老病身酴醿原酴醿一名独步春一名百宜枝杖一名琼绶带一名雪缨络一名沉香蜜友藤身灌生青茎多刺一颖三叶如品字形面光绿背翠色多缺刻花青跗红萼及开时变白带浅碧大朶千瓣香微而清盘作高架二三月间烂熳可观盛开时折置书册中冬取插鬓犹有余香本名荼䕷一种色黄似酒故加酉字增益部方物畧记蜀酴醿多白而黄者时时有之但香减于白花四川志成都县出酴醿花有三种曰白玉碗曰出炉银曰云南红色香俱美汇考增清异录酴醿木香事事称宜故卖插枝云百宜枝杖此洛社故事也花经酴醿一品九命澄怀录韩熙载云对花焚香酴醿宜沉水原诚斋杂记范蜀公居许下造大堂名以长啸前有酴醿架高广可容十客每春季花繁芜客其下约曰有飞花堕酒中者嚼一大白或笑语喧哗之际微风过之满座无遗时号飞英会增三余赘笔曾端伯以荼䕷为韵友张敏叔以荼䕷为雅客花木考酴醿色作浅红香气不足阅唐宋诗词多用粉面额黄香琼香雪等字心窃疑之及考此花本作荼䕷以酒号酴醿花色似之遂复从酉则花作白色似无可疑矣王敬美学圃杂疏乃疑酴醿为白木香不知陶学士谷云洛社故事卖酴醿木香插枝者均谓百宜枝杖二花并列岂能无别耶广东志酴醿海国所产为盛出大西洋国者花大如中国之牡丹蛮中遇天气凄寒零露凝结他草木乃冰澌叶萎殊无香韵惟酴醿花上琼瑶清莹芬芳袭人若甘露焉夷女以泽体腻发香经月不灭国人贮以铅瓶行贩他国集藻记增宋张耒咸平县丞廰酴醿记咸平五年诏以陈留之通许镇为咸平县先是章圣皇帝幸毫祠老子道通许筑宫以待幸既为县即以宫为令治所主簿居中书府而枢密府为尉舍煕宁某年始置丞于是迁县尉于外而丞居焉丞居之堂庭有酴醿问之邑之老人则其为枢密府时所种也既老而益蕃延蔓庇覆占庭之大半其花特大于其类邑之酴醿皆出其下盖当时筑室种植以待天子之所必有珍丽可喜之物而后敢陈是以独秀于一邑而莫能及也赞增宋宋祁酴醿赞人情尙奇贱白贵黄厥英畧同实寡于香五言古诗原宋苏轼杜沂游武昌以酴醿花见饷酴醿不争春寂寞开最晚青蛟走玉骨羽盖蒙珠幰不妆艳已絶无风香自远凄凉吴宫阙红粉埋故苑至今微月夜笙箫来翠巘余妍入此花千载尚清婉怪君唿不归定为花所挽昨宵雷雨恶花尽君应返增崔鷃酴醿依柏引蔓上冐其颠春风亦已老自厌丹采媚独留白雪花洒此千尺翠嵯峨珠笼冠缥缈冒佛髻幽香勿袭人恐为真色累但愿保明姿终日奉清对要之万物伙污洁自有类元贡奎荼䕷架西园检春事积雨断余红荼䕷压高架皎皎晚日烘翠蔓点残雪清香度微风幽人对之坐莹然此心同徘徊不忍去片月来高空宛如万玉娥素袖舞云中珠玑露颗缀翠珮烟光笼爱花不受折枝柔刺盈丛㩦酒醉其下慰此良夜终明吴宽酴醿酴醿发长条丛生类蓍草每记众花开此种开独早南方色多红黄色见者少但嫌易零落蜂蝶食不饱曲阑强遮护童子日必扫花落当复开岂似主人老往昔诗客来觅句步频绕载诵成感伤谁来慰幽抱七言古诗增宋司马光修酴醿架贫家不办构坚木缚竹立架擎酴醿风摇雨渍不耐久未及三载俱离披往来遂复废此径举头碍冠行挂衣唿奴改作岂得已抽新换故拆四篱来春席地还可饮日色不到香风吹苏辙次韵咏酴醿蜀中酴醿生如积开落春风山寂寂已怜正发香晻暧犹爱未开光的皪半垂野水弱如坠直上长松勇无敌风中娜娜应数丈月下煌煌真一色故园闻道开愈繁老人自恨归无日百花已过春欲暮燕坐绳牀空叹息朝来满把得幽香案头乱插铜瓶湿一番花蘂转头空谁能往问天台拾原杨万里和罗武冈荼䕷长句花飞十不啻五六青子团枝朱紫簇江南桃李总成阴不论少城与韦曲荼䕷珍重不浪开晚堆绿云点水玉体熏山麝非一脐水洗银河费千斛滴成小蓓密于糁乱走长条柔可束醉眸须及月下来破鼻试从风里触先生未必被花恼偶与门人暮春浴为怜压架十万枝小立旁边领新馥剩拚好语宠琼蕤更掇清英付𨤍醁先生何得便杜门霜鬓犹须玉堂宿增杨万里走笔谢张功父送酴醿西湖野僧夸藏冰半年化作真水精南湖诗人笑渠拙不知侬家解干雪藏冰窨子山之幽鑱透九地山鬼愁侬家藏雪有妙手分明晒在翡翠楼向来巽二拉滕六玉妃夜投玉川屋翦冰作花吹朔风揉云为粉散寒空醉挥两袖拂银汉梢头万斛冷不融琼田挈月拾翠羽砌成重楼天半许盘作青蛟吐绿雾乱飘六出熏沉炷人间雪脆那可藏天上雪落何曾香三月尽头四月首南湖香雪今谁有分似诚斋老诗叟碎挼玉花泛春酒一饮一石更五斗王十朋次韵程泰之酴醿青春果作堂堂去啼鸟唤春春不住明珠万颗玉为钱欲买风光嗟已暮蓬山地冷花木稀祇有寒梅已先吐谁遣虬枝上高架稍觉云阴覆行路雨余景物犹未佳叶底精神不多露鼻观疑闻班马香姿比何郎更风度平生惜春如惜别老眼待花如待哺幽芳相对止三人草草杯盘为花具元华幼武荼䕷歌丹葩醉染猩猩血素萼便娟比霜雪呈妖逞艳岂足贵含芳嗜洁夸清絶荼䕷饱浥春雨膏玲珑翦刻英琼瑶千金脑麝和淑质万箇玉蝶莹柔条坐看明月花梢上便应题作清虚牓醉眠花底不须归狼籍苔茵空抚掌先生爱花何太浓对花一饮挥千钟昔逢端伯称韵友我欲结好惭衰容莫教摇落西风后贾岛留题传不朽怜君为作荼䕷歌多情又酿荼䕷酒五言律诗增宋梅尧臣有折景福殿后酴醿花至者有鸟衔花出清香不畏风初从上林发来过未央中蔟蔟霜苞密层层玉叶同谁将作美酒醉看月生东原陈与义酴醿雨过无桃李唯余雪覆墻青天映妙质白日照繁香影动春微透花寒韵更长风流到尊酒犹足助诗狂明王象晋酴醿皓齿舞霓裳飘飘翠𢃄长何郎初傅粉荀令乍薰香玉蘂休夸白金沙敢并芳可怜蜂与蝶早晚引风狂七言律诗原宋黄庭坚观主簿家酴醿肌肤冰雪熏沉水百草千花莫比芳露湿何郎试汤饼日烘荀令炷炉香风流彻骨成春酒梦寐宜人入枕囊输与能诗王主簿瑶台影里据胡牀增晁补之次韵李秬酴醿天红琐碎竞春娇后出何妨便夺标云鹤嬉晴来万只玉龙惊震上千条蓐收晃荡风前仗萼绿飘翩月下绡曾向琼林亭畔见天涯相遇一魂销原刘子翚次韵张守酴醿荣华休羡黑头公且对芳晨赏丽丛十万青条寒挂雨三千粉面笑临风莫将拟雪才情赋盍与观梅况味同只恐春归有遗恨典刑犹在浊醪中增刘子翚酴醿颠风急雨退花晨翠叶银苞照眼新高架攀缘虽得地长条盘屈总由人横钗数朶开犹小扑酒余香韵絶伦唯有金沙颜色好年年相伴殿残春原刘克庄酴醿青蛟蜕骨万条长玉架盘云护晓窓外面看来些子叶中间着得许多香一枝缟色分明好百卉含羞不敢芳飞杀衔花双海燕被渠勾引一春忙朱淑真咏酴醿花神未许春归去故遣仙姿殿众芳白玉体轻蟾魄莹素纱囊薄麝脐香梦思洛浦婵娟态愁记瑶台淡净妆勾引诗人清絶处一枝和雨在东墻增金刘仲尹酴醿相看絶似好交友着眼江梅季孟中海窟笙箫来鹤背月林氷雪绕春风满前玉蘂名尤重特地棃花梦不同安得涪翁香一瓣种成聊供小南丰五言排律增宋苏辙次韵孔文仲酴醿苍虵冻不死轻素暖仍归落蘂时吹面繁香自扑帏光凝真照夜枝輭或牵衣似厌风霾苦应思雾雨霏开樽迎最盛扫地见初稀赖有清阴在金波肯发挥原黄庭坚见诸人倡和酴醿诗輙次韵戏咏梅残红药迟此物共春晖名字因壶酒风流付枕帏坠钿香径草飘雪净垣衣玉气晴虹发沉材锯屑霏直知多可厌何忍摘令稀常恨金沙学颦时正可挥五言絶句增宋和文与可洋州园池荼䕷洞猗猗翠蔓长蔼蔼繁香足绮席堕残英芳樽渍余馥朱子荼䕷结楥遂芳植覆墻拥深翠还当具春酒与客花下醉明李东阳荼䕷买种已经年贪看亦云久未惜雨沾衣应防刺伤手七言絶句原宋韩维酴醿平生为爱此香浓仰面常迎落架风每至春归有遗恨典刑犹在酒杯中增韩维酴醿细蓓繁英次第开攀条尽日未能回不如醉卧春风底时使清香拂面来惜荼䕷天意再三珍雅艶花中最后吐奇香狂风莫扫残英尽留与佳人贮绛囊原欧阳修酴醿清明时节散天香轻染鹅儿一抹黄最是风流堪赏处美人取作浥罗裳刘攽荼䕷明红暗紫竞芬菲送尽东风不自知占得余香慰愁眼百芳无得似荼䕷苏轼和文与可洋州园池酴醿洞长忆故山寒食夜野荼䕷发暗香来分无素手簪罗髻且折霜蕤浸玉醅苏辙和王晋卿都尉荼䕷后圃荼䕷手自栽清于芍药酽于梅旧来酒客今无几三嗅馨香懒举杯张舜民酴醿冰肌雪艳映残春燠日薰风入四邻任是主人能爱惜也拚一半与游人黄庭坚酴醿汉宫娇额半涂黄入骨浓薰贾女香日色渐迟风力细倚阑偷舞白霓裳张仲谋家堂前酴醿委地沉水衣笼白玉苗不蒙湔拂苦无聊烦君斫取西庄柳扶起春风十万条增秦观赏荼䕷有感春来百物不入眼惟见此花堪断肠借问断肠缘底事罗衣曾似此花香原王庭珪酴醿东皇收拾春归去独遣荼䕷殿后尘怜我寒牕赋愁寂时看玉面送残春增杨万里坡仙阁上观荼䕷仰架遥看时见些登楼下瞰脱然佳酴醿蝴蝶浑无辨飞去方知不是花酴醿约我早来看及至来看花已残动地寒风君莫怯乱吹香雪洒阑干陆游东阳观酴醿福州正月把离杯已见酴醿压架开吴地春寒花渐晚北归一路摘香来薛季宣酴醿花谢有感当初曾醉浣花春席地棠棃当锦茵今日酴醿飘似雪闲忙不比旧时人原卢祖臯酴醿雪榦云条一架春酒中风度梦中闻东风不是无颜色过了梅花便是君徐似道酴醿纷纷红紫落莓苔𢃄月和烟特地开疑是玉妃新浴出翠云梯上舞风台戴复古酴醿东风满架索春饶三月梁园雪未消賸馥何人炷兰麝柔枝无力𢃄琼瑶增方岳荼䕷山径阴阴雨未干春风已暖𨚫成寒不缘天气浑无准要护荼䕷继牡丹手揷春风十万条野香落架玉摇摇黄鹂莫悞看花眼等得南薰雪未消陈三屿布叶敷条翠作围自生芒刺护裳衣莫嫌野兴难拘束只伴春风亦见几原谢幼谦酴醿香雪支离半坠风柔条无奈不成丛阿蛮如许风流骨打困秋千细雨中任拙斋一年春事到荼䕷香雪纷纷又扑衣尽把檀心好看取与留春住莫教归周方泉荼䕷架倒无人架全似老夫狂醉时昨夜一番溪雨横又添苔藓到花枝湛道山雨后溪流半没沙粉墻卖酒是谁家客中不觉春深浅开了荼䕷一架花一春多雨少晴光眼底青春去意忙已恨点衣红作阵絶怜满架雪生香无名氏秾华先占早春芳色别仙容五様妆步屧东郊风力輭吹来只是一般香增金元好问荼䕷枕帏余韵最清真梦里犹来着莫人拟借浓阴作罗幕玉缨多处卧残春元叶颙酴醿一点檀心气味长向人无语舞霓裳千红万紫消磨尽犹有风吹不断香诗散句原宋谢尧仁下腾赤蛟身上抽碧龙头千枝蟠一盖一盖簪万球花要带月看香要和露收一点落衣袂经月气未休一摘入酿瓮经岁味尚留宋祁来自蚕丛国香传弱水神析酲疑破鼻併艳欲留春王十朋风枝张雨盖露脸汗何郎收拾归𨤍醁芳姿韵更香梅尧臣京师三月荼䕷开高架交垂自为洞素蘂层层紫蘂香酿归光禄春生瓮增石𢘅独淸合作诸兰佩深白未数杨花绵春风烂熳倚墻角一月不复烧龙涎原刘攽琼林殿侧玉钩栏雪覆新花四月阑密影可容千客坐柔条何处万龙蟠程敦厚独嫌朱脸花颜俗全学瑶台玉女妆素月共成中夜色好风分散四邻香增种放绿叶排圆翠青苞蓄异香原宋祁无华真国色有韵自天香晏殊玉女雕琼蘂仙禽借菊衣增蔡襄侧月光艶薄余芳香气微苏辙光凝真照夜枝輭或牵衣张舜民青春逐流水素质独轻微原曾肇国艳宁施粉天香自染衣增张耒临风难自持为舞白霓裳陆游桃李擅春事酴醿为之殿戴复古林塘飞翡翠篱落带酴醿原徐致中丛叶扶金蘂微风动弱枝增宋祁媚条无力倚风长架作圆阴覆坐凉原晏殊唤将梅蘂要同韵羞杀棃花不敢香刘攽强挽春风留一醉露香还可析朝酲增张耒风霜老枯蹙龙蛇中有青春白玉葩原王庭珪残春铃阁无公事来就酴醿放晚衙增范成大不用忙催银烛上酴醿如雪照黄昏快晴似为酴醿计急雨还妨燕子飞原杨万里走上松梢绕𨚫好为他满插一头花白玉梢头千点韵绿云堆里一枝斜张栻玉立春深雪不如生香透骨雪应无增刘克庄还将庐舍全身面换𨚫何郎粉色姿原吴潜可堪收拾归屏枕颇欲浮沉付酒杯徐致中青蛟暖霁拏云上白雪深春压架香郑子𣆀玉斧无人觧修月珠裙有意欲留仙卢元赞姑射真人玉骨香淡月微风惜良夜杨元素高唐神女兰供泽姑射仙人雪莹肌司马光酴醿雪拥檐春老酴醿香范成大酴醿乃天香元方回酴醿缒绿长宋张耒酴醿轻盈飞燕身周必大满架冰肌含碧云金张药酴醿架小纵横春词原宋无名氏如梦令今夜荼䕷风起须是玉消琼碎淡荡满城春恼破愁人春睡须醉须醉莫待黄梅雨细王十朋点绛唇羽盖垂垂玉英乱簇春光满韵淸香远暖日烘庭院露浥琼枝晕透何郎脸情何限古人不见谁与花评点又野态芳姿枝头占得春长久怕钩衣袖不放攀花手试问东山花似当时否还依旧谪仙去后风月今谁有向子諲浣溪沙翠羽衣裳白玉人不将朱粉汚天真清风为伴月为邻枕上觧随良夜梦壶中别是一家春同心少绾更尖新增朱子浣溪沙压架年来雪作堆珍丛也是近移栽肯令容易放春回𨚫恐阴晴无定度从教红白一时开多情蜂蝶早飞来原赵师侠柳梢青红紫凋零化工特地翦玉裁琼碧叶丛芳檀心点素香雪团英柔风唤起娉婷似无力斜欹翠屏细细吹香盈盈浥露花里倾城向子諲西江月红退小园桃杏绿生芳草池塘谁家芍药殿春光不似荼䕷宫样翠盖更蒙朱幰熏炉剩熨沉香娟娟风露满衣裳独歩瑶台月上少年游去年同醉荼䕷下健笔赋新词今年君去荼䕷欲破谁与醉为期旧曲重歌斟别酒风露泣花枝漳水能长湘水远流不尽两相思晁端礼鹧鸪天红紫飘零绿满城春风于此独留情谁将十幅红绫被扑向熏笼一夜明风不定雨初晴晓来苔上拾残英速教贮向鸳鸯枕犹有余香入梦清张元干临江仙莺唤屏山惊睡觉娇羞须倩郎扶荼䕷斗帐冷熏炉翠穿金落索香汎玉流苏长记枕痕消醉色日高犹倦妆梳一枝春瘦想如初梦迷芳草路望断素鳞书韩元吉临江仙不恨绿阴桃李过荼䕷正向人开一樽清夜月徘徊花如人意好月为此花来未信人间香有许𨚫疑同住瑶台纷纷残雪度深杯直教攀折尽犹胜酒醒回刘克庄最高楼司春有序排次到荼䕷预报在庭知蘂珠宫里晨妆罢披香殿下晓班齐探花正驱使问赏花期元不逊梅花浮月影也不妬棃花𢃄雨枝偏恨柳绿条垂与其向晚包团絮不如对酒折芳蕤谢东君收拾在牡丹时增元叚宏章洞仙歌一庭晴雪了东风孤注睡起浓香占窓户对翠蛟盘雨白凤迎风知谁见愁与飞红流处想飞英弄玉共驾苍烟欲向人间挽春住清泪满檀心如此江山都付与斜阳杜宇是曾约梅花𢃄春来又自趁棃花送春归去宋赵彦端满江红千种繁香香已去翩然无迹谁信道荼䕷枝上静中收得晓镜洗妆非粉白晚衣弄舞余衫碧粲宝钿珠珥不胜持浓阴夕金翦度还堪惜霜叶坠无从覔知多少好词清梦酿成冰骨天女散花无酒圣仙人种玉惭香德怅攀条记得鬓丝青东风客史可堂声声慢羞朱妬粉染雾裁云淡然苍佩仙裳半额蜂妆莫道梳洗家常碧罗乱萦小带翠虬寒一架清香春思苦倚晴娇无力如待韩郎密幄笼芳吟夜任露沾轻袖月转空梁弱骨柔姿偏觧勾引诗狂遗钿碎金满地恨无情风送韶光闲昼永看青青垂蔓过墻曹邍玲珑四犯一架幽芳自过了梅花犹占清絶露叶檀心香满万条晴雪肌素净冼铅华似弄玉乍离瑶阙看翠虬白凤飞舞不管暮烟啼鴂酒中风格天然别记唐宫赐尊芳冽玉蕤唤得余春住犹醉迷飞蝶天气乍雨乍晴长是伴牡丹时节夜散琼楼宴金铺深掩一庭春月卢祖臯水龙吟荡红流水无声暮烟细草粘天远低徊倦蝶徃来忙燕芳期顿懒绿雾迷墻翠虬腾架雪明香暖笑依依欲挽春风教住还疑是相逢晚不似梅妆瘦减占人间丰神萧散攀条弄蘂天涯犹记曲栏小院老去情怀酒边风味有时重见对枕帏空想东窓旧梦𢃄将离恨原刘克庄贺新郎曾与瑶姬约恍相逢翠裳摇曳珠璎联络风露青冥非人世揽结玉龙骖鹤怕不奈千条轻弱祷祝花神怜惜取到开时晴雨须斟酌枝上雪莫消𨚫恼人还似中狂药凭危栏烛光交映乐声遥作身上春衫香重透看到参横月落算茉莉犹低一着坐有缑山王郎子倚玉箫度曲难为酢君不顾铸成错又想赴瑶池约向东风名姬骏马翠鞯金络太液池边鹄羣下又似南楼唿鹤画不就浓纤娇弱罗帕封香来天上泻铜盘沆瀣供清酌春去也被留𨚫芳魂再返应无药似诗吟绿衣黄里感伤而作爱惜尚嫌蜂採去何况流莺蹙落且放下珠帘遮着除𨚫江南黄九外有何人敢与花酬酢君认取莫教错又浅把宫黄约细端相普陀巖里金身珠络萼绿华轻罗袜小飞下祥云彩鹤朶朶赛蜂腰纤弱已被色香撩病思尽鹅儿酒美无多酌看不足怕残却人间难得伤春药更枝头流莺唤起少年狂作留取姚家花相伴羞与万红同落未肯让蜡梅先着乐府今无黄绢手问斯人清唱何人酢休草草认题错刘过贺新郎院宇重重掩醉沉沉亭阴正午绣帘高卷金鸭香浓薰宝篆惊起雕梁语燕正架上荼䕷开徧嫩萼梢头舒素态似嫦娥初试宫籹浅风力嫩异香輭佳人无意拈鍼线遶朱栏徘徊六曲为他留恋试把花心轻轻数暗卜归期近远奈数了依然重怨把酒问春春不管枉教人只凭空肠断肠断处合消遣别录原景龙文馆记唐制召侍臣学士食樱桃饮酴醿酒盛以琉璃盘和以香酪增春渚纪闻蒋子有家藏东坡先生于吴牋上手书一词是为余杭通守时字云红杏了夭桃𥁞独自占春芳不比人间兰麝自然透骨生香对酒莫相忘似佳人兼合明光只忧长笛吹花落除是宁王既不知曲名常以问先生门下士及伯达与仲虎叔平诸孙皆云未之见也又不知兼合明光是何等事或云是酴醿也原舒雅作青纱连二枕满贮酴醿木犀瑞香散蘂甚益鼻根蜀人取酴醿造酒味甚芳烈附录金沙原金沙罗似酴醿花单瓣红艶夺目汇考增玉堂杂记东阁窓下甃小池傍植金沙月桂之属花经金沙花六品四命集藻五言律诗增宋梅尧臣金沙花金有披沙得花应不可多栽培由地力艶色与天和玉座君王赏朱栏将相罗称觞千万寿繁叶奈香何七言律诗增宋杨万里金沙花金沙道是殿羣芳不道荼䕷输一塲十里红妆蹋青出一张锦被洒晴香只须旧荫已无暑更走新条如许长若恨昨朝来草草夜来风雨更禁当五言絶句原宋王安石池上看金沙花数枝过酴醿架盛开故作酴醿架金沙祇谩栽似矜颜色好飞度雪前开七言絶句增宋王安石池上看金沙花午阴𡩖占一方苔映水前年坐看栽红蘂似嫌尘染汚青条飞上别枝开酴醿一架最先来夹水金沙次第栽浓绿扶疎云对起醉红撩乱雪争开海棠开后数金沙高架层层吐绛葩咫尺西城无力到不知谁赏魏家花黄庭坚以金沙酴醿送公寿天遣酴醿玉作花紫绵揉色染金沙凭君着意樽前看便与春工立等差周必大阁前金沙花满架冰肌合碧云翻堦碧袖助红裙玉堂只有金沙在伴直明年又属君杨万里金沙花独种荼䕷冷却伊金沙作伴暖相依荼䕷枯了来年补且看金沙也自奇双松树子碧团圞红锦缠头白锦冠尽放花枝过墻去不妨分与路人看蔷薇原蔷薇一名刺红一名山棘一名牛勒一名牛棘一名买笑藤身丛生茎青多刺𡔯肥但不可多花单而白者更香结子名营实堪入药其类有朱千蔷薇荷花蔷薇刺梅堆五色蔷薇黄蔷薇淡黄蔷薇鵞黄蔷薇白蔷薇又有紫者黑者肉红者粉红者四出者重瓣厚叠者长沙千叶者开时连春接夏清馥可人结屏甚佳别有野蔷薇号野客雪白粉红香更郁烈法于花䣃时摘去其蔕花发无已如生莠虫以鱼腥水浇之倾银炉灰撒之虫自死他如宝相金钵盂佛见笑七姊妹十姊妹体态相类种法亦同又有月桂一种花应月圆缺汇考原贾氏说林武帝与丽娟看花时蔷薇始开态若含笑帝曰此花絶胜佳人笑也丽娟戏曰笑可买乎帝曰可丽娟遂取黄金百斤作买笑钱奉帝为一日之欢蔷薇名买笑自丽娟始寰宇记梁元帝竹林堂中多种蔷薇康家四出蔷薇白马寺黑蔷薇长沙千叶蔷薇并以长格校其上花叶相连其下有十间花屋枝叶交映芬芳袭人增平泉草木记己未岁得会稽之百叶蔷薇又得嵇山之重台蔷薇益部方物记锦被堆花出彭州其色一似蔷薇有刺不可玩俗谓蔷薇为锦被堆花花经蔷薇七品三命三余赘笔张敏叔以蔷薇为野客原花史徐知诰会客令赋蔷薇诗先成者赐以锦袍陈濬先得之东平城南许司马后圃蔷薇花太繁欲分于别地栽插忽花根下掘得一石如鸡五色灿然遂唿蔷薇为玉鸡苗湖广志鸿轩在景陵县张耒谪居日建亭其侧植蔷薇临别题诗云他年若问鸿轩人堂下蔷薇应觧语增浙江志蔷薇洞在上虞县东山之半李白诗不到东山久蔷薇几度花白云他自散明月落谁家集藻赞增宋宋祁锦被堆赞花跗芬侈丛刺于根不可把玩艶以妍整赋增明俞允文黄蔷薇赋有序周于舜得斯卉一茎植于园亭迄今七载矣顾见两花始验其异意甚玩之遂作斯赋有中园之嘉卉兮体天质之纯清陋众芳之秾𧰟兮昭粹色之奇英羌移根而永託兮遂挺栽乎前庭含内美以俟时兮越七𧝀而始荣觧轻黄于绿苞兮乃夭矫乎朱明润琼膏于夕露兮潄金芽于朝阳缀雨丝之霏微兮澹浮霭而委倾送遥芬于柔飈兮歛绰态于弱茎枝袅长而施散兮叶鳞次而繁兴乍纚縰以钧带兮忽飘远其若惊合厚阴于阶墀兮育翠景于轩櫺匹芳篱而惭烈兮比崇兰而匪馨彼美人之採捋兮奚远涉乎江濆顾斯种之独珍兮宜象德而肖形岂絶处而遵晦兮阙故记于幽经肆予情而流咏兮庶蕲显夫修名五言古诗增宋谢朓咏蔷薇低枝讵胜叶轻香幸自通发萼初攒紫余采尚霏红新花对白日故蘂逐行风参差不俱曜谁肯盻微丛梁简文帝咏蔷薇燕来枝益輭风飘花转光氤氲不肯去还来阶上香原元帝看摘蔷薇倡女倦春闺迎风戏玉除近丛香影密隔树望钗疎横枝斜绾袖嫩叶下牵裾墻高攀不及花新摘未舒莫疑插鬓少分人犹有余柳恽咏蔷薇当户种蔷薇枝叶太葳蕤不摇香已乱无风花自飞春闺不能静开匣理明妃曲池浮采采斜岸列依依或闻好音度时见衔泥归且对清酤湛其余任是非刘缓看美人摘蔷薇新花临曲池佳丽复相随鲜红同映水轻香共逐吹绕架寻多处窥丛见好枝矜新犹恨少将故复嫌萎钗边烂熳插无处不相宜鲍泉咏蔷薇经植宜春馆靃靡上兰宫片舒犹带紫半卷未全红叶疎难蔽日花密易伤风佳丽新妆罢含笑折芳丛增唐孟郊邀人赏蔷薇蜀色庶可比楚丛亦应无醉红不自力狂艶如索扶丽蘂惜未扫宛枝长更纡何人是花侯诗老强相唿宋梅尧臣依韵和中道宝相花嘉卉得所託植君之寝阳开荣同此春淡艶自生光不为露益色不为风尽香节换叶已密尚可见余芳明顾璘蔷薇洞百丈蔷薇枝缭绕成洞房密叶翠幄重秾花红锦张对着玉局碁遣此朱夏长香云落衣袂一月留余芳七言古诗增唐储光羲蔷薇歌袅袅长数寻青青不作林一茎独秀当庭心数枝分作满庭阴春日迟迟欲将半庭影离离正堪玩枝上娇莺不畏人叶底飞蛾自相乱秦家女儿爱芳菲画睂相伴採葳蕤高处红须欲就手低边绿刺已牵衣葡萄架上朝光满杨柳园中暝鸟飞连袂蹋歌从此去风吹香气逐人归孟郊和蔷薇歌仙机札札织凤凰花开七十有二行天霞落地攒红光风枝袅袅时一飏飞散葩馥绕空王忽惊锦浪洗新色又似宫娃逞妆饰终当一使移花根还比葡萄天上植韩偓自抚州往南城县舟行见拂水蔷薇因有是作江中春雨波浪肥石上野花枝叶瘦枝低波高如有情浪去枝留如力鬭绿刺红房战褭时吴娃越艶醺酣后且将浊酒伴清吟酒逸吟狂轻宇宙原无名氏红蔷薇九天碎霞明泽国造化功夫潜翦刻浅碧睂长约细枝深红刺短钩春色晴日当楼晓香歇锦带盘空欲成结谢豹声催麦陇秋春风吹落猩猩血增宋梅尧臣宋次道家摘宝相花归清平里往岁见此花开迟手撷羣芳因醉嗅今来须约烂漫看及过风雨又已后主人为我特殷勤架底深深掇孤秀密枝阴蔓不争开薄红细叶尖相鬭先时已落已扫除最晚堪怜子所厚唿童归遗不可缓金盘付与急奔骤暮还已见雪映髻初拈尚觉香在袖官桥夜市正沽酒沽酒共赏莫待昼明杨基咏七姊妹花红罗鬭结同心小七蘂参差弄春晓尽是东风儿女魂蛾眉一样青螺扫三姊娉婷四妹娇绿窓虚度可怜宵八姨秦国休相妒肠断江东大小乔五言律诗原唐朱庆余题蔷薇花四面垂条密浮阴入夏清绿攒伤手刺红堕断肠英粉着蜂须腻光凝蝶翅明雨中看亦好况复值初晴增李羣玉临水蔷薇堪爱复堪伤无情不久长浪摇千脸泪风舞一丛芳似濯文君锦如啼汉女妆所思云雨外何处寄馨香李咸用僧院蔷薇客引擎茶看离披晒锦红不缘开净域争忍负春风小片当吟落清香入定空何人来此植应故恼休公原宋杨万里谢蔷薇及酒海外蔷薇水中州未得方旋偷金掌露浅染玉罗裳已换桃花骨何须贾氏香更烦曲生軰同访墨池杨增姜特立野蔷薇拟花无品格在野有光辉香薄当初夏浓阴蔽夕晖篱根堆素锦树杪挂明玑万物生天地时来无细微原高应冕美人芳树下笑语出蔷薇细草輭侵歩香风轻拂衣情随游蝶去意逐彩云飞无限伤春思花前未忍归七言律诗增唐白居易蔷薇正开春酒初熟因招刘十九张大夫崔二十四同饮瓮头竹叶经春熟阶底蔷薇入夏开似火浅深红压架如饧气味绿粘台试将诗句相招去倘有风情或可来明日早花应更好心期同醉卯时杯原方干朱秀才庭阶蔷薇绣难相似画难真明媚鲜妍絶比伦露压盘条方到地风吹艶色欲烧春断霞转影侵西壁浓麝分香入四邻看取后时归故里庭花应让锦衣新增陆龟蒙蔷薇倚墻当户自横陈致得贫家不似贫外布芳菲虽笑日中含芒刺欲伤人清香徃徃生遥吹狂蔓看看及四邻遇有客来堪玩处一端晴绮照烟新皮日休和蔷薇次韵谁绣连延满户陈暂应遮得陆郎贫红芳掩歛将迷蝶翠蔓飘飖欲挂人低拂地时如坠马高临墻处似窥邻祗应是董双成戏翦得神霞寸寸新李建勋蔷薇二首万蘂争开照槛光诗家何物可相方锦江风撼云霞碎仙子衣飘黼黻香裛露早英浓压架背人狂蔓暗穿墻彩牋蛮榼旬休日欲召亲賔看一塲拂檐拖地对前墀蝶影蜂声烂熳时万倍馨香胜玉蘂一生颜色笑西施忘归醉客临高架恃宠佳人索好枝将并舞腰谁得及惹衣伤手尽从伊宋徐积锦被堆春风萧索为谁张日暖仍熏百和香遮处好将罗作帐衬来堪用玉为牀风吹乱展文君宅月下还铺宋玉墻好向谢家池上种绿波深处盖鸳鸯原刘克庄蔷薇浥露含风匝树开唿童净扫架边苔湘红染就高张起蜀锦机成乍翦裁公子但贪桃夹道贵人自爱药翻阶宁知野老茅茨下亦有繁英送一杯明王韦李少卿宅蔷薇柔香弱蔓不胜寒十二围屏锦绣攒秦殿晓妆俱窈窕习家春事未阑珊怜将清奏愁中听竞折高枝醉后看好待诗成酬胜赏东风休遣露华干五言排律原唐刘禹钖蔷薇花联句似锦如霞色连春接夏开波红分影入风好带香来得地依东阁当阶奉上台浅深皆有态次第暗相催满地愁英落缘堤惜棹回芳浓濡雨露明丽隔尘埃似着臙脂染如经巧妇裁奈花无别计只有酒残杯增白居易裴常侍以题蔷薇架十八韵见示因广为三十韵以和之托质依高架攒华对小堂晚开春去后独秀院中央霁景朱明早芳时白昼长秾因天与色丽共日争光翦碧排千萼研朱染万房烟条涂石绿粉蘂扑雌黄根动彤云涌枝摇赤羽翔九微灯炫转七宝帐荧煌淑气熏行径清阴接步廊照梁迷藻棁耀壁变雕墻烂若丛然火殷于叶得霜臙脂含脸笑苏合裛衣香浃洽濡晨露玲珑漏夕阳合罗排勘缬醉晕浅深妆乍见疑廻面遥看误断肠风朝舞飞燕雨夜泣萧娘桃李惭无语芸兰让不芳山榴何细碎石竹苦寻常蕙惨偎栏避莲羞映浦藏怯教蕉叶战妬得柳花狂岂可轻嘲咏应须痛比方画幈风自展绣繖盖谁张翠锦挑成字丹砂印着行猩猩凝血点瑟瑟蹙金匡散乱萎红片尖纤嫩紫芒触僧飘毳褐留妓罥罗裳寡和阳春曲多情骑省郎缘夸美颜色引出好文章东顾辞仁里西归入帝乡假如君爱杀留着莫移将韩偓寒食日沙县雨中看蔷薇何处遇蔷薇殊乡冷节时雨声笼锦帐风势偃罗帷通体全无力酡颜不自持绿疎微露刺红密欲藏枝惬意凭栏久贪吟放醆迟傍人应见讶自醉自题诗宋徐铉依韵和蔷薇绿树成阴后羣芳稍歇时谁将新濯锦挂向最长枝卷箔香先入凭栏影任移赏频嫌酒渴吟苦怕霜髭架迥笼云幄庭虚展绣帷有情萦舞袖无力罥游丝嫩蘂莺偷采柔条柳伴垂荀池波自照梁苑客尝窥玉李寻皆谢金桃亦暗衰花中应独贵庭下故开迟委艶装苔砌分华借槿篱仰昂匀灼烁浓淡叠参差幸植王宫里仍逢宰府知芳心向谁许醉态不能支芍药天教避玫瑰众共嗤光明烘昼景润腻裛轻𩅰丽似期神女珍如重卫姬君王偏属咏七子尽搜奇七言排律增唐徐夤尚书会仙亭咏蔷薇结绿根株翡翠茎勾芒中夜刺猩猩景阳妆赴严钟出楚崃神教暮雨晴踯躅岂能同日语玫瑰方可一时呈风吹嫩带香苞展露洒啼腮泪点轻阿母蘂宫期索去昭君榆塞阙赍行丛高恐碍含光燕架隐宜栖报曙莺鬭日只忧烧密叶映堦疑欲让双旌含烟散缬佳人惜落地遗钿少妓争丹渥不因输绣叚钱圆谁把买花声海棠若要分流品秋菊春兰两恰平五言絶句增唐吴融蔷薇万卉春风度繁花夏景长馆娃人尽醉西子始新妆宋王十朋佛见笑学得酴醿白更能相继芳金仙粲然笑鼻观不多香明鲁铎饮蔷薇下独酌蔷薇下花阴乱午风有时残露滴刚着酒杯中七言絶句增唐白居易戏题新栽蔷薇移根易地莫憔悴野外庭前一种春少府无妻春寂寞花开将尔当夫人和王十八蔷薇涧花时有怀萧侍御兼见赠霄汉风尘俱是繋蔷薇花委故山深怜君独向涧中立一把红芳三处心戏题卢秘书新移蔷薇风动翠条腰袅娜露垂红萼泪阑干移他到此须为主不爱花人莫使看原张祜蔷薇花晓风抹尽臙脂颗夜雨催成蜀锦机当昼开时正明媚故乡疑是买臣归贾岛题兴化园亭破却千家作一池不栽桃李种蔷薇蔷薇花落秋风起荆棘满庭君始知杜牧蔷薇朶朶精神叶叶柔雨晴香拂醉人头石家锦障依然在闲倚狂风夜不收皮日休重题蔷薇浓似猩猩初染素轻于燕燕欲凌空可怜细丽难胜日照得深红作浅红陆龟蒙重题蔷薇秾华自古不得久况是倚春春已空更被夜来风雨恶满阶狼籍许多红裴说蔷薇一架长条万朶春深红嫩绿小窠匀只应根下千年土曾葬西川织锦人增牛峤红蔷薇晓啼珠露浑无力绣簇罗襦不着行若缀寿阳公主额六宫争肯学梅妆徐夤蔷薇朝露洒时如濯锦晚风飘处似遗钿重门剩着黄金锁莫被飞琼摘上天宋韩锜锦被堆碎翦红绡间绿丛风流疑在列仙宫朝真更欲薰香去争掷霓裳上宝笼不管莺声向晓催锦衾春晓尚成堆香红若觧知人意睡取东君不放回郑刚中蔷薇一架蔷薇四面垂花工不苦费臙脂淡红点染轻随粉浥徧幽香清露知范成大宝相花谁把柔条夹砌栽压枝万朶一时开为君也着诗收拾题作西楼锦被堆原杨万里野蔷薇红残绿暗已多时路上山花也则稀䖃苴余春还子细燕支浓抹野蔷薇增杨巽斋佛见笑芳葩丰美折轻红想是祗园秀气钟觧使金仙犹动色窥栏谁不觧愁容僧如璧蔷薇蔷薇作架高一丈凖拟春风如许长可怜条间一寸叶中有嫩色三月香原僧北涧蔷薇紫透红殷态度陈露葵生色惜芳新春风便是黄金屋羞杀黄金屋里人增元钱惟善粉团花下夜饮万花碎翦玉团团晴雪飞香夜不寒恰似玉人相对立酒尊移月近前看原明张新黄蔷薇并占东风一种香为嫌脂粉学姚黄饶他姊妹多相妒总是输君浅淡妆王象晋蔷薇满架青龙争鼓奋几行红粉竞辉光倐然一阵微飔起大地氤氲洒异香争爱浓香一抹红壅培缔架费人工何如吉贝东臯上冬底犹能御凛风诗散句原梁简文帝石榴珊瑚蘂木槿悬星葩岂如兹草丽逢春始发花廻风舒紫萼照日吐新芽增唐孟郊忽惊红琉璃千艶万艶开佛火不烧物净香空徘徊元刘因色染女真黄露凝天水碧明潘之恒浅红疑中酒微靥似窥人原宋王禹偁红萼似嫌尘点汚青枝飞上别林开夏竦攀折若无花底刺岂教桃李独成蹊刘敞觧向人间占五色风流不尽是荼䕷增王安石暗香一阵连风起知有蔷薇涧底花卢琦等闲点检春多少墻角蔷薇几树花陈水厓好把胆瓶收露水亦须南渡贬蔷薇张谷山可惜荼䕷都过了绕篱犹自有蔷薇赵蔗境蔷薇野性难拘束过了邻家屋上红唐沈佺期幽叶吐蔷薇李白石道生蔷薇烟窓引蔷薇徐晶蔷薇一架紫李商隐一丈红蔷拥翠筠碧鹦鹉对红蔷薇金吴激满池春水照蔷薇元方夔蔷薇几度老春风词原宋李廷忠生查子玉女翠帷薰香粉开妆面不是占春迟羞被羣花见纤手折柔条绛雪飞千片流入紫金巵未许停歌扇增周邦彦六丑正单衣试酒恨客里光阴虗掷愿春暂留春归如过翼一去无迹为问家何在夜来风雨葬楚宫倾国钗钿堕处遗香泽乱点桃蹊轻翻柳陌多情更谁追惜但蜂媒蝶使时叩𥦗䙐东园岑寂渐蒙笼暗碧静遶珍丛底成叹息长条故惹行客似牵衣待话别情无极残英小强簪巾帻终不似一朶钗头颤袅向人欹侧漂流处莫趁潮汐恐断鸿尚有相思字何由见得别录增妆楼记周显德五年昆明国献蔷薇水十五瓶云得自西域以洒衣衣敝而香不灭陈辅之诗话林和靖梅花诗云疎影横斜水清浅暗香浮动月黄昬近似野蔷薇也原蔷薇露出大食国占成国瓜哇国回回国番名阿剌吉洒衣经岁其香不歇能疗人心疾不独调粉为妇人面餙而已种植立春折当年枝连榾桗揷阴肥地筑实其傍勿伤皮外留寸许长则易瘁或云芒种及三八月皆可揷黄蔷薇春初将发芽时取长条卧寘土内两头各留三四寸即活须见天不见日处一云芒种日揷之亦活御定佩文斋广群芳谱卷四十二广羣芳谱御定佩文斋广羣芳谱卷四十三花谱玫瑰原玫瑰一名徘徊花灌生细叶多刺类蔷薇茎短花亦类蔷薇色淡紫青槖黄蘂瓣末白娇艳芬馥有香有色堪入茶入酒入蜜栽宜肥土常加浇灌性好洁最忌人溺溺浇即萎燕中有黄花者稍小于紫嵩山深处有碧色者增巖栖幽事天台有白玫瑰𢑥考增西京杂记乐游苑中有自生玫瑰树鼠璞玫瑰丛有似蔷薇而异其花叶稍大者时人谓之枚櫰实语讹强名也当唿为梅槐在灰部韵音回案江陵记云洪亭村下有梅槐树尝因梅与槐合生遂以名之今似蔷薇者得非分枝条而演𦙍哉至今叶形尚处梅槐之间取此为证不乃近乎且未见枚櫰之义也直使便为玫瑰字岂百花中独珍是耶取象于玫瑰耶瑰亦音回不音瓌其瑰字音瓌者是琼瑰音回者是玫瑰字书亦有证也花经玫瑰七品三命瓶花谱玫瑰五品五命原学圃余疏玫瑰非奇卉也然色媚而香甚旖旎可食可佩园林中宜多种南海谚云虵珠千枚不及玫瑰玫瑰美珠也今花中亦有玫瑰盖贵之因以为名集藻五言律诗原唐唐彦谦玫瑰麝炷腾清燎鲛纱覆绿蒙宫妆临晓日锦叚落东风无力春烟里多愁暮雨中不知何事意深浅两般红七言律诗增唐徐夤司直巡官无诸移到玫瑰花芳菲移自越王台最似蔷薇好并栽秾艶尽怜胜綵绘嘉名谁赠作玫瑰春成锦绣风吹折天染琼瑶日照开为报朱衣早邀客莫教零落委苍苔原宋杨万里红玫瑰非关月季姓名同不与蔷薇谱牒通接叶连枝千万绿一花两色浅深红风流各自臙脂格雨露何私造化功别有国香收不得诗人薰入水沉中五言絶句增明陈淳玫瑰色与香同赋江乡种亦稀邻家走儿女错认是蔷薇诗散句增宋宋祁寒光欲冲斗回秀难藏叶谁碎辟邪香氤氲飞作蝶明陈淳清香疑紫玉何必数蔷薇唐温庭筠玫瑰拂地红别录原种植株傍生小条不可久存即宜截断另植既得滋生又不妨旧丛不则大本必枯枯瘁夏间生嫩枝时有黑翅黄腹飞虫名镌花娘子以臀入枝生子三五日出小虫黑嘴青身伤枝食叶大则又变前虫蔷薇月季亦生此虫俱宜捉去制用採初开花去其槖蘂并白色者取纯紫花瓣捣成膏白梅水浸少时顺研细布绞去濇汁加白糖再研极匀磁器收贮任用最香甜亦可印作饼晒干收用全花白梅水浸去濇汁蜜煎亦可食刺䕷原刺䕷灌生茎多刺叶圆细而青花重叶状似玫瑰而大艳丽可爱惜无香耳春时分根旁小株种之亦易活学圃余疏有红黄刺䕷二种绝似玫瑰而无香黄者出京师集藻五言古诗增明吴宽刺䕷荼䕷有数种同名而异字花开欲折难锯钩如棘刺白者榦独长红者香更腻种之小径傍所恨罥衣袂插竹加编缚步障差可类石家金谷园恐乏此佳致月季花原月季花一名长春花一名月月红一名鬭雪红一名胜春一名瘦客灌生处处有人家多栽插之青茎长蔓叶小于蔷薇茎与叶俱有刺花有红白及淡红三色白者须植不见日处见日则变而红逐月一开四时不绝花千叶厚瓣亦蔷薇之类也性甘温无毒主活血消肿傅毒集藻赞增宋宋祁月季花赞花亘四时月一披秀寒暑不改似固常守五言古诗原宋宋祁月季花羣花各分荣此花冠时序聊披浅深艳不易冬春虑真宰竟何言予将造形悟苏轼次韵子由月季花再生幽芳本长春暂瘁如蚀月且当付造物未易料枯枿也知宿根深便作紫笋茁乘时出婉娩为我暖栗冽先生早贵重庙论推英拔而今城东瓜不记召南茇陋居有远寄小圃无濶蹑还为久处计坐待行年匝腊果缀梅枝春杯浮竹叶谁言一萌动已觉万木活聊将玉蘂新插向纶巾折苏辙所寓堂后月季再生客背有芳丛开花不遗月何人纵斤斧害意肯留枿偶乘秋雨滋冐土见微茁猗猗抽条颖颇欲傲寒冽势穷虽云病根大未容拔我行天涯远幸此城南茇小堂劣容卧幽阁粗可蹑中无一寻空外有四邻匝窥墻数柚实隔屋看椰叶葱蒨独此苗愍愍待其活及春见开敷三嗅何忍折五言律诗增明刘绘月季花绿刺含烟郁红苞逐月开朝华抽曲沼夕蘂压芳台能鬭霜前菊还迎雪里梅蹋歌春岸上几度醉金杯七言律诗增宋徐积长春花五首谁言造物无偏处独遣春光住此中叶里深藏云外碧枝头长借日边红曾陪桃李开时雨仍伴梧桐落后风费尽主人歌与酒不教闲𨚫卖花翁一从春色入花来便把春阳不放回雪圃木容梅独占霜篱初约菊同开长生洞里神仙种万岁楼前锦绣堆过尽白驹都不管绿杨红杏自相催一谢芳菲更不还谁何娇步独盘桓虽于物态为难有𨚫是时情总易阑日晒香肌难避暑雪濡粉面亦禁寒等闲莫使人知处长与诗家醉后看谁与猩猩血染红重重叠叠费春工应无暴物侵和气自有深根藏暖风每见灵芝三秀了回看凡艳一时空如环光景循将徧又到江南梅信通轻绡重锦迭为裳更分深浅两般色不作寻常一面妆𦲋有红华须鬭艳兰虽清节亦交香吟翁未畅先投笔为与东君咏海棠原杨万里月季花只道花无十日红此花无日不春风一尖已剥臙脂笔四破犹如翡翠茸别有香超桃李外更同梅鬭雪霜中折来喜作新年看忘𨚫今晨是季冬五言絶句增宋陈与义月季花月季花上雨春归一凭阑东西南北客更得几回看红襟映肉色薄暮无乃寒园中如许多独觉赋诗难范成大题长春花染根得灵药无时不春风倚阑与挂壁相伴岁寒中七言絶句原宋韩琦东厅月季牡丹殊绝委春风露菊萧疎怨晚丛何似此花荣艳足四时长放浅深红增朱淑真长春花一枝才谢一枝妍自是春工不与闲纵使牡丹称绝艳到头荣悴片时间原明张新月季花一番花信一番新半属东风半属尘惟有此花开不厌一年长占四时春诗散句增宋苏轼长春如穉女飘摇倚轻飔卯酒晕玉颜红绡卷生衣杨巽斋自有娇红间苍叶不随凡卉待春回原百氏集花落花开无间断春来春去不相关牡丹最贵惟春晚芍药虽繁只夏初张舜民四时花不絶百氏集人间不老春张耒月季只应天上物陈参政天下风流月季花百氏集春色四时常在目但看花开日日红词原宋王冠卿採桑子牡丹不好长春好有箇因依一两三枝但是风光总属伊当初只为嫦娥种月正明时教恁芳菲伴着团圆十二回增舒亶一落索叶底枝头红小天然窈窕后园桃李漫成蹊能占得春多少不管雪消霜晓朱颜长好年年若许醉花间待𢬵了花间老原赵坦庵朝中措开随律琯度芳辰鲜艳见天真不比浮花浪蘂天教月月常新蔷薇颜色玫瑰态度宝相精神休教岁时月季仙家栏槛长春别录原种植春前翦其枝培肥上中时时灌之俟生根移种辅以屏架花谢结子即摘去花恒不绝或云人家住宅内不宜种此花附录四季原四季花一名接骨草叶细花小色白自三月开至九月午开子落九月内剖根分种木香原木香灌生条长有刺如蔷薇有三种花开于四月惟紫心白花者为最香馥清远高架万条望若香雪他如黄花红花白细朶花白中朶花白大朶花皆不及集藻七言古诗增唐邵楚苌题马侍中燧木香亭春日迟迟木香阁窈窕佳人褰绣幕淋漓玉露滴紫蕤緜蛮黄鸟窥朱萼横汉碧云歌处断满地花钿舞时落树影参差斜入檐风动玲珑水晶箔七言律诗增宋晁咏之木香朱帘高槛俯幽芳露浥烟霏玉褪妆月冷素娥偏有态夜寒青女不禁香从教春事年年晚要使诗人日日狂替取秋兰纫佩好忍随风雨受凄凉七言絶句增宋刘敞木香粉刺丛丛鬭野芳春风摇曳不成行只因爱学宫妆样分得梅花一半香徐积咏慎郎中木香仙子霓裳曳绀霞琼姬仍坐碧云车谁知十日春归去独有春风在慎家张舜民木香庭前一架已离披莫折长枝折短枝要待明年春尽后临风三嗅寄相思广寒宫阙王楼台露里移根月里栽品格虽同香气俗如何𨚫共牡丹开元郝经梦游木香洞府月窓青锦麝尘寒梦遶烟条露蘂看但觉身轻似蝴蝶种香风物似槐安诗散句增宋张舜民青春逐流水素质独轻微晁咏之唤将梅蘂要同韵羞杀棃花不觧香王庭珪莫惜金钱买玉英檐前春老过清明别录原种植四月中扳条入土泥壅一叚俟月余根长自本生枝翦断移栽可活若翦条扦插多难活荼䕷等同此法棣棠原棣棠花若金黄一叶一蘂生甚延蔓春深与蔷薇同开可助一色有单叶者名金盌性喜水增花镜藤本丛生叶如荼䕷多尖而小边如锯齿三月开花圆如小毯繁而不香其枝比蔷薇更弱必延蔓屏树间集藻七言律诗原宋梅尧臣棣棠花更衣入侍宫中贵韡韡芸黄殿后花鬬色长宜日光近生辉尤喜树阴斜依稀服开风袂约畧仙盘裛露华不与艳桃偷结子漫天飞去作朝霞七言絶句增宋范成大道傍棣棠花乍晴芳草竞怀新谁种幽花隔路尘绿地缕金罗结带为谁开放可怜春宋宋祁佛轮千辐细公带万钉圆词增宋王采蝶恋花花为年年春易改待放柔条系取长常在宫样妆成还可爱鬓边斜作拖枝戴每到无情风雨大检点羣芳𨚫是深丛耐摇曳绿萝金缕带丹青传得妖娆态茉莉原茉莉一名抹厉一名没利一名末利一名末丽一名抹丽佛书名鬘华原出波斯移植南海丹铅录北土名奈晋书都人簪柰花是也则此花入中国久矣弱茎繁枝叶如茶而大绿色团尖夏秋开小白花花皆暮开其香清婉柔淑风味殊胜花有草本有木本者有重叶者惟宝珠小荷花最贵此花出自暖地性畏寒喜肥壅以鸡粪灌以燖猪汤或鸡鵞毛汤或米泔开花不绝六月六日以治鱼水一灌愈茂故曰清兰花浊茉莉勿安牀头恐引蜈蚣一种红色者甚艳但无香耳又有朱茉莉其色粉红有千叶者初开花时心如珠出自四川增广东志雷琼二州有绿茉莉本如茑萝有黄茉莉名黄馨原花气味辛热无毒蒸液作面脂头泽长发润燥香肌根气味热有毒𢑥考原南越行记南越之境五谷无味百花不香惟茉莉那悉茗二花特芳香不随水土而变与夫橘北为枳者异矣彼处女子用綵丝穿花心以为首饰增南方草木状末利花似蔷薇之白者香愈于那悉茗清异录南汉地狭力贫不自揣度有欺四方傲中国之志每见北人盛夸岭海之强世宗遣使入岭馆接者遗以茉莉文其名曰小南强东坡集东坡谪儋耳见黎女竞簪茉莉含槟榔戏书几间云暗麝着人簪茉莉红潮登颊醉槟榔花经茉莉二品八命三柳轩杂识茉莉花为狎客扪蝨新话南中花木有北地所无者茉莉花含笑花阇提花渠那异花之类以性皆畏寒故茉莉惟六月六日种者尤盛市中妇女喜簪茉莉东坡所谓暗麝着人者也制龙涎香者无素馨花多以茉莉代之原郑松窓诗注广州城西九里曰花田尽栽茉莉及素馨干淳岁时记禁中避暑多御复古选德等殿及翠寒堂纳凉置茉莉素馨等南花数百盆于广庭鼓以风轮清芬满殿增丹铅总录茉莉花见嵇含南方草木状称其芳香酷烈此花岭外海滨物自宣和中名着艮岳列芳草八此居一焉八芳者金蛾玉蝉虎耳凤毛素馨渠那茉莉含笑也泉南杂志余廨东所植茉莉其高及檐尝于暑夜设木榻坐其下清芬郁烈可沾眉发其地易生如吴中插槿也三余赘笔曾端伯以茉莉为雅友张敏叔以茉莉为远客集藻七言古诗原宋杨万里江梅去去木樨晚芝草石榴剌人眼茉莉独立更幽佳龙涎避香雪避花朝来无热夜凉甚急走山僮问花信一枝带雨折来归走送诗人觅好诗增楼钥次韵胡元甫茉莉花残暑未尽秋欲来玉刻万叶琼英开孤标雅韵一枝足江上紫翠空成堆素娥长与明月约青女细把轻绡裁主人好事趁时买买寘此地真宜哉墻间闲地方丈所几年累甓装层台春花秋卉方互发胡葵芍药参徘徊眼明忽见此奇绝弟畜素馨兄事梅夜深飞香性幽独未许蜂蝶来相陪糖甖封余有闽玉会须扫取添花栽吾闻闽山千万木人或视此齐蒿莱何如航海上天阙玉色照映琉璃杯新凉徙倚看不足坐见日影欹庭槐五言律诗原宋刘子翚茉莉花翠叶光如沃冰葩淡不妆一番秋早秀彻日坐旁香色照祇园静清回瘴海凉倘堪纫作佩老子欲浮湘朱子茉莉旷然尘虑尽为对夕花明密叶低层幄冰蕤乱玉英不因秋露湿讵识此香清预恐芳菲尽微吟绕砌行奉酬圭父茉莉之作玉蘂琅玕树天香知见薰露寒清透骨风定远含芬爽致销烦暑高情谢晓云遥怜河朔饮那得醉时闻七言律诗增宋郑刚中茉莉小锸移根带藓苔暑中相对亦佳哉素英吐处祇如玉清思牵人全似梅浅绿翦罗和叶看真香捣麝逐风来观君可与酴醿并高士宁容俗子陪罗愿奉简李叔勤见觅茉莉花栽郓令风流太史家早知茉莉有奇葩生嫌众色空尘滓偏阅余香见等差多谢珠玑来座右好将根叶到天涯蜀江红紫纷披后初看东南第一花五言絶句增明皇甫汸题茉莉二首萼密聊承叶藤轻易绕枝素华堪饰鬘争趁晚妆时香惯临风细花偏映日生若将人试拟小玉定齐名陈淳茉莉花浴起月到楹柔枝方可折薰风如有情吹帘散香雪七言絶句增宋王庭珪茉莉三绝句纤云卷尽日西流人在瑶台宴未休王母欲归香满路晓风吹下玉搔头火云烧野叶声干历眼谁知玉蘂寒疑是羣仙来下降夜深时听珮珊珊逆鼻清香小不分冰肌一洗瘴江昬岭头未负春消息恐是梅花欲返魂郑刚中茉莉真香入玉初无信香欲寻人玉始开不是满枝生绿叶端须认作岭头梅范成大谢袁起巖知府送茉莉二槛千里移根自海隅风帆破浪走天吴散花忽到毘邪室似欲横机试病夫燕寝香中暑气清更烦云鬓插琼英明妆暗麝俱倾国莫与矾仙品弟兄再赋二首薰蒸沉水意微茫全树飞来烂漫香休向寒鸦看日影祇今飞燕侍昭阳忆曾把酒泛湘漓茉莉毬边擘荔枝一笑相逢双玉树花香如梦鬓如丝原王十朋茉莉茉莉名佳花亦佳远从佛国到中华老来耻逐蝇头利故向禅房觅此花增方岳茉莉闽雨揉香摘未稀钩帘顿觉暑风微只应雪外梅花笑自与儿曹入枕帏原许棐茉莉荔枝乡里玲珑雪来助长安一夏凉情味于人最浓处梦回犹觉鬓边香叶廷珪茉莉露华洗出通身白沉水薰成换骨香近说根苗移上苑休惭系出本南荒郑域咏茉莉玉搓莲子作尖丸龙脑薰香簇满冠好是莹无红一点若教红却不堪看江奎茉莉灵种传闻出越棠何人提挈上蛮航他年我若修花史列作人间第一香虽无艳态惊羣目幸有清香压九秋应是仙娥宴归去醉来掉下玉搔头刘克庄茉莉一卉能薰一室香炎天犹觉玉肌凉野人不敢烦天女自折琼枝置枕傍增徐千里茉莉炎州绿女雪为肌十二朱栏月末移香逼簟纹眠不得为渠醒过打钟时原赵福元茉莉刻玉雕琼作小葩清姿原不受铅华西风偷得余香去分与秋城无限花杨巽斋脐麝龙涎韵不侔薰风移种自南州谁家浴罢临妆女爱把闲花插满头王右丞欹烟裛露暗香浓曾记瑶台月下逢万里春回人寂寞玉颜知复为谁容香严童子沉薰鼻姑射仙人雪作肤谁向天涯收落蘂发君颜色四时朱百氏集风流不肯逐春光削玉团酥素淡妆疑是化人天上至毗那一夜满城香明唐寅春困无端压黛眉梳成松鬓出帘迟手拈茉莉猩红朶欲插逢人问可宜增陈淳茉莉花茉莉开时香满枝钿花狼籍玉参差茗杯初歇香烟烬此味黄昬我独知明沈氏宜修茉莉花如许闲宵似广寒翠丛倒影浸冰团梅花宜冷君宜热一样香魂两样看诗散句原宋谢景初萼趺琲珠圆碎簇柔梢垂蔫然经月余艳色愈不衰始疑神功化火结丹砂为许仲启火令行南国彤云间丹霞之子方热中濯濯冰雪花植根郄月盆趣驾七香车郑域风韵传天竺随经入汉京香飘山麝馥露染雪衣轻增陶弼海客园林珠树木水仙宾从玉簪裳锦桃每作红丝缕蜂採须成白蜜房重译新离越裳国一枝都掩桂林香养成崖谷黄蜂蜜羞死江湖白藕房原许野雪自是天上冰雪种占尽人间富贵香不烦鼻观偷馥郁解使心地俱清凉蒋之奇佛香红茉莉番供碧玻璃王十朋西域名花孤洁东山芳友更清幽叶廷珪名字惟应佛书见根苗应逐贾胡来戴复古香薰茉莉毬郑域九里花田地王十朋日暮园人献宝珠增湛俞茉莉晓迷琼槛白原王右丞寻得天花伴众芳词增宋周密朝中措綵绳朱乘驾涛云亲见许飞琼多定梅魂才返香瘢半掐秋痕枕函钗缕薰篝芳焙儿女心情尚有第三花在不妨留待凉生原韩元吉南柯子五月炎州路千丛扑地开只疑标韵是江梅不道薰风庭院雪成堆宝髻琼瑶缀仙衣翡翠裁一枝长伴荔枝来甘与玉人和笑插鸾钗张孝祥鹊桥仙北窓凉透南窓月冷浴罢满怀风露不知何处有花来但怪底清香无数炎州珍产吴人未识天与人间独步冰肌玉骨岁寒时倩闲止堂中留住张镃蓦山溪抚莲吟就薝卜还曾赋相伴更无花倦炉熏日长难度柔桑叶里玉碾小芙蕖生竺国长闽山移向玉城住池亭竹院宴坐冰围处绿绕百千丛夜将阑争开迎露煞曾评论娇媚胜江梅香称月韵宜风消尽人间暑卢祖臯洞仙歌玉肌翠袖较似荼䕷瘦几度薰醒夜窓酒问炎洲何事得许清凉尘不到一叚冰壶翦就晚来庭户悄暗数流光细摘芳英黯回首念日暮江东偏为魂销人易老幽韵清标似旧正纹簟如波帐如烟更奈向月明露浓时候增施岳步月玉宇薰风宝堦明月翠丛万点晴雪冻霜不就散广寒霏屑采珠蓓绿萼露滋嗔银艳小莲冰洁花魂在纤指嫩痕素英重结枝头香未绝还是过中秋丹桂时节醉乡冷境怕翻成消歇玩芳味春焙旋薰贮秾韵水沉频𤑔堪怜处输与夜凉睡蝶别录原扦插梅雨时取新发𨫾枝从节折断将折处噼开入大麦一粒乱发缠之插肥土阴湿即活与扦瑞香法同收藏霜时移北房檐下见日不见霜大寒移入暖处围以草荐盆中任其自干至干极畧用河水盏许浇其根仅活其命枝叶上有白色小虫刮去不然即黄萎十月入窖中枝头入地尺许地上加柴柴上加土尺许封盖严密不透风气为佳春分后朝南开一孔通气立夏后方可出窖见春风早即枯藁出窖后叶落无妨先放檐下见日色处渐移之日中去上面及周围旧土一层再加新土培之二三年后取出全换旧土莫伤根换土后只浇清水不宜太肥至叶稍大方可浇肥翦去枯枝梅雨不绝移置檐下若南方冬月只于朝南屋内掘一浅坑将盆放下以篾笼罩花口傍以泥筑实无隙通风或用绵花子覆根五寸许亦以篾罩罩之用纸封罩五六日一次将花核取开用冷茶浇之仍以花核壅之立夏前方可去罩盆中周围去土一层以肥土填上用水浇之大约入夏后三日方可移出露天最怕春风清明前尤怕风芽发方可灌以粪次年和根居起换土栽过无不活者如此收藏多年可延于若瀛曰茉莉自首夏至秋杪皆花开必薄暮半放冉冉作奇香次晨则香减霜后犹生朶但渐小耳经大寒无不萎者向余得一本根下有铁少许盖鬻者利其必萎彼钻核者又何足异余去其铁易土而植之灌以腥汁开甚盛遇大寒藏之暖室历三岁犹花但南榦老花疎总之风气不宜也金陵易得每岁购二三本霜后輙弃之储土每日屋下扫聚尘土堆积于闲静空屋俟发热过筛细用制用每晚採花取井花水半杯用物架花其上离水一二分厚纸密封次日花既可簪以水点茶清香扑鼻甚妙花史云闻老人言饮之得肚腹虚饱之症香能散气老人气虚理或有之昔人有异香含异毒之语养老者慎之增香谱今多採茉莉蒸取其液以代蔷薇王右丞诗注茉莉花作末和面药甚奇经岁其香不歇清供录茉莉汤用蜜一两甘草一分生姜自然汁一滴同研令极匀调涂在椀中心抹匀不令洋流每于凌晨採摘茉莉花三十朶将放药椀盖其花取香气薰之午间乃可以点用快雪堂漫录用三白酒或雪酒色味佳者不满瓶上虚二三寸编竹为十字或井字障瓶口不令有余不足新摘茉莉数十朶线系其蔕悬竹下离酒一指许用纸封固旬日香透矣野䔩品茉莉花初发嫩叶采洗净同豆腐熝食绝品附录雪瓣原雪瓣一名狗牙似茉莉而瓣大其香清绝出海南附录紫茉莉增草花谱紫茉莉草本春间下子早开午收一名臙脂花可以点唇子有白粉可傅面亦有黄白二色者素馨原素馨一名那悉茗花一名野悉蜜花来自西域枝榦袅娜似茉莉而小叶纤而绿花四瓣细瘦有黄白二色须屏架扶起不然不克自竖雨中妩态亦自媚人南方草木状那悉茗花与茉莉花皆自西域移植南海南人爱其芳香竞植之𢑥考原龟山志昔刘王有侍女名素馨冢上生此花因以得名增升庵诗注陆贾南中行纪云南中游女以綵丝贯素馨为餙事载南方草木状贯花绕髻至今犹然瓶花谱素馨六品四命原学圃余疏素馨出闽黄者不甚香亦间携至吾地白者香胜于茉莉但彼中亦未之见增广州志城西九里曰花田弥望皆素馨花南征录云南海刘隐时有美人葬于此至今花香异于他处花田人以种素馨为业其神为南汉美人故采摘必以妇女而彼中妇女多不簪戴有咏者曰花田女儿不爱花萦丝结缕饷他家贫者穿花富者戴明珠十斛似泥沙花渡头在五羊门南岸花贩每日分载素馨至城从此上舟故名集藻说原明陈宪章素馨说草木之精气下发于上为英华率谓之花然水陆所产妍媸高下美恶之等盖万不齐焉而人于其中择而爱之凡欲其有益于事非爱之而溺焉者也产于此邦曰素馨者香清而体白郁郁盈盈可掬可佩贯四时而不凋供一赏而有余亦花之佳者也好事者致于予予既爱之遂益究其用取花之蓓蕾者与茗之佳者杂贮陶瓶中经宿以俟茗饮之入焉然则是花之用虽不若麻缕之与菽粟然盖亦不为无用也人之资于麻缕为其可以温也资于菽粟为其可以饱也得之则生不得则死今是花也吾取焉始以其能郁郁盈盈少裨于茗耳虽不汲汲可也不汲汲由用之可已也使是花之于人如麻缕之与菽粟然又安可以哉可已而已不可已而不已引而伸之触类而长之于道其庶几乎治国其庶几乎赋增明黎遂球素馨赋登羊城以西望见绿草之田田匪织雨而含珠乃浮香以如烟弔美人于黄土照明镜于青天惟斯花之可认感今昔而相怜尔乃向午如粟薄暮放蘂望通衢之凝雪列七门而成市得人气而转馥在晚妆之初洗围宝髻之盘盘贯玉屑而齿齿果并掷于车前香可分于袖底杂寒具而芬郁蘸琉璃之露水则有青楼姊妹乌衣儿郎缀流苏如夹缬挂斗帐之四方钩珊瑚之横枝枕琥珀而低昂如香稻之饲鹦鹉等竹实之供凤凰羡同心之可结羌觧佩而垂珰于是重五之昼双七之宵或张翠幄于龙舫或方兰𥫼为鹊桥昼则艾虎累累朱符飘飘飞八张如比翼驰千舸若联镳蹋歌珠寺燕客西壕买花齐唤余钱乱抛量三斛之苍玑疑乍泣乎老鲛与歌声兮同贯侵酒气兮如消宵则芳蕤作幄新月如钩海上载求仙之童女水际排乞巧之高楼灿明灯于重檐俨列冕之垂旒何玲珑之雕玉覆火齐而作舟总贯蘂之所为若镂冰而笼篝布经纬以如意象禽鱼之优游恒有香以避暑纵无声而知秋复有三五之夕月出朦胧巫坛礼斗神絃舞风白麟雪狮翠凤玉龙覆官街以列帐峙重台而罩栊咸当门以结綵联比户于帡幪被华鬘与缨络见琼岛之银宫齐观灯而连袂或驾桥而成虹譬游蜂之出房若舞蝶之钻丛聆梵吹于香国见闾巷皆花封乃若博雅高士道古名家知为那悉之茗用代阳羡之茶或云当与楞严同至或传载自博望之槎比石榴而有馨较菩提而擅花又乌能起艳质而问之夫是以赋芳草于天涯七言古诗增宋郑刚中或问茉莉素馨孰优予曰素馨与茉莉香比肩但素馨叶似蔷薇而碎枝似酴醿而短大率类草花比茉莉体质闲雅不及也茉莉天姿如丽人肌理细腻骨肉均众叶薿薿开绿云小蘂大花意淑贞素馨于时亦呈新蓄香便未甘后尘独恨雷五虽清洁珠玑绮縠终坐贫七言絶句增宋蔡襄寄南海李龙图求索素馨含笑花二草曾观岭外图开时尝与暑风俱使君已自怜清福分得新条过海无原陈与义素馨羞将姿媚随花谱爱伴孤高上月评独恨遇寒成弱植色香殊不避梅兄郑域素馨妙香真色自天然羞御铅华学女妍只向温柔乡里活怕寒不许上林传傅大谏素馨昔日云鬟锁翠屏只今烟冢伴荒城香销韵断无人问空有幽花独擅名明杨慎素馨花金碧佳人堕马妆鹧鸪林里鬭芬芳穿花贯缕盘香雪曾把风流恼陆郎诗散句原宋祝穆细花穿弱缕盘向绿云鬟明林鸿素馨花发暗香飘一朶斜簪近翠翘词原宋张镃菩萨蛮层层细翦冰花小新随荔子云帆到一露一番开玉人催买栽爱花心未已摘放冠儿里轻浸水晶凉一窝云影香增史达祖风入松素馨跗萼太寒生多翦春冰夜深绿雾侵凉月照晶晶花叶分明人卧碧纱幮净香吹雪练衣轻频伽衔得堕南薰不受纤尘若随荔子华清去定空埋身外芳名借重玉炉沉炷起予石鼎汤声原刘镇念奴娇调冰弄雪想花神清梦徘徊南土一夏天香收不起付与蘂仙无语秀入精神凉生肌骨销尽人间暑稼轩愁绝惜花还胜儿女长记歌酒阑珊开时向晚笑绝金茎露月浸阑干天似水谁伴秋孃窓户困殢云鬟醉欹风帽总是牵情处返魂何在玉川风味如许尹焕霓裳中序第一青颦粲素靥海国仙人偏耐热餐尽风香露屑便万里凌空肯凭莲叶盈盈步月悄似怜轻去瑶阙何人在忆渠痴小点点爱轻捷愁绝旧游轻别忍重看锁香金箧凄凉清夜簟茀怅杳杳诗魂真化风蝶冷香清到骨梦十里梅花霁雪归来也厌厌心事自共素娥说别录增广东新语珠江南岸有村曰庄头周里许悉种素馨亦曰花田率以昧爽往摘以天未明见花而不见叶其稍白者则是其日当开者也既摘覆以湿布毋使见日其已开者则置之花客涉江买以归一时穿灯者作串与璎珞者数百人城内外买者万家富者以斗斛贫者以升其量花若量珠然花宜夜乘夜乃开上人头髻乃开见月而益光艶得人气而益馥竟夕氤氲至晓萎犹有余味怀之辟暑吸之清肺气又宜作灯雕玉镂冰玲珑四照游冶者以导车马故杨用修云粤中素馨灯天下之至艶者也儿女以花蒸油取液为面脂头泽谓能长发润肌其为龙涎香饼香串者治以素馨则韵味愈远隆冬花少曰雪花摘经数日乃开夏月花多琼英狼籍入夜满城如雪触处皆香广中七月七日多为素馨花艇游泛海珠及西濠香浦秋冬作火清蘸则千门万户皆挂素馨灯结为鸾凤诸形或作流苏宝带葳蕤间以朱槿以供神或当宴会酒酣出素馨毬以献客客闻寒香而沉醉以醒以挂复斗帐中虽盛夏能除炎热枕簟为之生凉谚曰槟榔辟寒素馨辟暑故粤人以二物为贵献客者先以槟榔次以素馨含笑原本草含笑出海南有紫白二种遯斋闲览南方花木北地所无者大含笑小含笑其花常若菡萏之未敷者故有含笑之名草花谱含笑花开不满若含笑然扪蝨新话含笑有大小小含笑香尤酷烈有四时花惟夏中最盛又有紫含笑茉莉含笑皆以日西入稍阴则花开初开香尤扑鼻予山居无事每晚凉坐山亭中忽闻香风一阵满室郁然知是含笑开矣𢑥考增东坡广州蒲涧寺诗注山中多含笑花花经含笑花二品八命澄怀录韩熙载云对花焚香含笑宜麝集藻赋增宋李纲含笑花赋有序南方花木之美者莫若含笑绿叶素荣其香郁然是花也方蒙恩而入幸价重一时故感而为之赋其辞曰夫何嘉木之姝嫮兮蔼芬馥之芳容结孤根于暖地兮披素艳于幽丛炫丽景之迟迟兮浥零露之浓浓默凝情而不语兮独含笑于春空其笑伊何粲兮巧倩洞户初启曲栏乍见惊邻女之窥墙疑宠姬之教战鄙妖姿之龋齿谢啼妆之半面态有余情忽焉改观国香无敌秀色可餐抱贞洁之雅志舒婉娈之欢颜宁解颐而启齿方堕珥而欹冠苞温润以如玉吐芬芳其若兰俯者如羞仰者如喜向日嫣然临风莞尔岂褰帏而观跛将忘怀于射雉轻可买之千金重廻眸之百媚拔类迈伦孰与为比汎㶑酷烈绰约婵娟翠叶拥鬓绿萼承欢嗅之弥馨察之愈妍信色香之俱美何扈芷而握荃若夫萱草忘忧合欢蠲忿採杜若于洲中搴芙蓉于泽畔艺菊百畦滋蕙九畹挈长度美固不可一㮣而论也方将移自南国置之玉堂违霜雪之凄冷依日月之末光凭雕槛而凝彩度芝阁而飘香破颜一笑掩乎羣芳诚可以承天宠而植椒房者乎七言律诗增宋杨万里含笑花菖蒲节序芰荷时翠羽衣裳白玉肌暗折花房须日暮遥将香气报人知半开微吐长怀宝欲说还休竟俛眉树脆枝柔惟叶健不消更画只消诗许仲启含笑花一点瓜香破醉眠误他诗客枉流涎如何滴露牛心李化作垂头玉井莲初喜晓光将莞尔竟羞娇影不嫣然忽看吐下金樱核蔌蔌声干暮叶边五言絶句增宋徐致中含笑花瓜香浓欲烂莲莟碧初匀含笑如何处低头似愧人岁寒集薄薄沉薰骨英英玉炼烟恼人风味别斗帐梦中间七言絶句增宋杨万里含笑花二首秋来二笑再芬芳紫笑何如白笑强只有此花偷不得无人知处忽然香薰风破晓碧莲含密意犹低白玉颜一粲不曾容易发清香何自徧人间陆游闻傅氏庄紫笑花开急棹小舟观之日长无奈清愁处醉里来寻紫笑香漫道闲人无一事逢春也作蜜蜂忙刘克庄含笑花春风满面喜津津纵有痴拳不忍嗔窃恐意观安注脚笑他何事与何人许仲启含笑花献笑佳人绝可怜姿姿靥辅巧承颧一枝不用千金买雨洗风吹却粲然萧文仙含笑肥样雕成玉色仙碧瑶幢里粲婵娟道渠觧笑何曾笑只合更名小白莲金施宜生含笑花百步清香透玉肌满堂皓齿转明眉搴帷彼客相迎处射雉春风得意时诗散句增宋郑润甫自有嫣然态风前欲笑人涓涓朝泣露盎盎夜生春刘涛未尝逢露齿只恐欲倾城丁谓草觧忘忧忘底事花名含笑笑何人苏轼而今只有花含笑笑道秦皇欲学仙百氏集试问嫣然如可买会须一笑与千金深情厚意知多少尽在嫣然一笑中苏轼涓涓滴露紫含笑花非识面常含笑词增宋无名氏杨柳枝绿蜡芳趺雪一包绽琼梢清香却暑赏堂坳晚风飘笑靥含羞藏碧叶为谁娇长随茉莉展轻绡伴良宵指甲花增南方草木状指甲花其树高五六尺枝条柔弱叶如嫩榆与那悉茗末利花皆雪白而香不相上下亦自大秦国移植南海而此花极繁细才如半米粒许彼人多折置襟袖间盖资其芳馥尔一名散沫花北户录指甲花花细白绝芳香番人种之未详其名波斯移植中夏如金钱花也本出外国大同二年始来中土草花谱指甲花生杭之诸山中花小如蜜色而香甚用山土移归土盆中亦可供玩原指甲花夏月开香似木樨可染指甲过于凤仙花有黄白二种集藻七言絶句增宋郑刚中题异香花俗唿指甲花小比木犀无酝借轻黄碎蘂乱交加邦人不觧称谁说一地称为指甲花凌霄花原凌霄花一名紫葳一名陵苕一名女葳一名茇华一名武威一名瞿陵一名鬼目处处皆有多生山中人家园圃亦栽之野生者蔓才数尺得木而上即高数丈蔓间须如蝎虎足附树上甚坚牢久者藤大如杯春初生枝一枝数叶尖长有齿深青色开花一枝十余朶大如牵牛花头开五瓣赭黄色有数点夏中乃盈秋深更赤八月结荚如豆角长三寸许子轻薄如榆仁如马兜铃仁根长亦如兜铃根秋深采之阴干花及根甘酸微寒无毒治妇人产乳余疾崩中㿂瘕血闭寒热羸瘦茎叶苦平无毒主治热风身痒游风风疹瘀血喉痺热痛凉血生肌𢑥考增诗小雅苕之华芸其黄矣传苕陵苕也将落黄苕之华其叶青青传华落叶青青然老学庵笔记凌霄花未有不依木而能生者惟西京富郑公园中一株挺然独立高四丈围三尺余花大如杯旁无所附宣和初景华苑成移植于芳林殿前画图进御三柳轩杂识凌霄花为势客花经凌霄花六品四命原本事集西湖藏春坞门前有二古松各有凌霄花络其上诗僧清顺常昼卧其下子瞻为郡一日屏骑从过之松风搔然顺指落花觅句子瞻为作木兰花词增嵩山记初祖庵前有三花树盖凌霄藤附桧而生者也花正开深红可爱自达磨未至时有之原学圃余疏凌霄花缠奇石老树作花可观大都与春时紫藤皆园林中不可少者花史富郑公居洛其家圃中凌霄花无所因附而特起岁久遂成大树高数寻亭亭可爱朱弁曰是花岂非草木中豪杰乎所谓不待文王而犹者也集藻赋增宋梅尧臣凌霄花赋厥草惟夭厥木惟乔草有柔蔓木有繁条缘根兮附带布叶兮敷茵朱华粲兮下覆本干蔽兮不昭嗟兮此木几岁几年而至于合抱夫何此草一旦一夕而遂曰凌霄是使藜藿蒿艾慕高艳而仰翘翘也安知苹藻自洁蕙兰自芳芙容出污而自丽芝菌不根而自长或纫佩带或采顷筐或制裳于骚客或登歌于乐章故得为馨为荐为嘉为祥皆无附着亦以名扬奚必託危柯而后昌吾谓木老多枯风高必折当是时将恐摧为朽荄不复萌蘗岂得与百卉并列也邪五言古诗增唐白居易有木诗有木名凌霄擢秀非孤标偶依一株树遂抽百尺条託根附树身开花寄树梢自谓得其势无因有动摇一旦树摧倒独立暂飘飖疾风从东起吹折不终朝朝为拂云花暮为委地樵寄言立身者勿学柔弱苗原宋梅尧臣凌霄花草木不觧行随生自有理观此引蔓柔必凭高树起气类固有合萦缠岂由已仰见苍虬枝上发彤霞蘂层霄不易凌樵斧者谁子一日摧作薪此物当共萎曾肇凌霄花凌霄体纤柔枝叶工託丽青青乱松树直榦遭蒙蔽不有严霜威焉能辨坚脆增范浚凌霄花栽松待成阴种漆拟作器人皆笑艰拙往往得后利君看植凌霄百尺蔓柔翠新花郁煌煌照日吐妍媚风霜忽摇落大木亦凋瘁视尔託根生枯茎无残蔕先荣疾萧瑟物理固难恃凌霄亟芳华衰歇亦容易明高启瞻木轩并序道士李玄修所居庭有凌霄花依树而生近树伐而凌霄花独存因以名室求予赋诗凌霄託高树引蔓日已长缠緜共春荣幽花蔼敷芳高树忽见伐无依向风霜亭亭还自持柔姿喜能强君子贵独立倚附非端良览物成感叹为君赋新章七言古诗增宋陆游凌霄花庭中青松四无邻凌霄百尺依松身高花风堕赤玉盏老蔓烟湿苍龙鳞古来豪杰人少知昂霄耸壑宁自期抱才委地固多矣今我抚事心伤悲七言絶句增唐欧阳炯凌霄花凌霄多半绕棕榈深染栀黄色不如满树微风吹细叶一条龙甲飐清虚原宋杨绘凌霄花直饶枝榦凌霄去犹有根原与地平不道花依他树发强攀红日鬭妍明贾昌朝凌霄披云似有凌云志向日宁无捧日心珍重青松好依託直从平地起千寻增范成大寿栎堂前小山峰凌霄花盛开葱蒨如画因名之曰凌霄峰天风摇曳宝花垂花下仙人住翠微一夜新枝香焙暖旋薰金缕绿罗衣山容花意各翔空题作凌霄第一峰门外轮蹄尘扑地唿来借与一枝筇陆游游弥牟菩提院庭下有凌霄藤附古楠其高数丈花已零落满地绛英翠蔓亦佳哉零乱空庭码碯杯徧雨新花天有意定知闲客欲闲来原赵汝回凌霄花袅袅枯藤浅浅葩夤缘直上照残霞老僧不作因依想将谓青松自有花诗散句原宋曾巩固知臭味非相类其奈萦缠不自由蒋梅边引蔓闲花欲透云托身下倚老松根唐杜甫古苕生迮地词原宋苏轼减字木兰花双龙对起白甲苍髯烟雨里疎影微香下有幽人昼梦长湖风清輭双鹊飞来争噪晚翠飐红轻时堕凌霄百尺英别录原禁忌凌霄花用以蟠绣大石殊可观玩但鼻闻伤脑花上露入目令人蒙孕妇经花下能堕胎不可不慎御定佩文斋广群芳谱卷四十三广羣芳谱御定佩文斋广羣芳谱卷四十四花谱兰蕙增尔雅翼兰之叶如莎首春则茁其芽长五六寸其杪作一花花甚芬香大抵生深林之中微风过之其香霭然达于外故曰芝兰生于深林不以无人而不芳又曰株秽除兮兰芷覩以其生深林之下似慎独也故称幽兰江南兰只在春芳荆楚及闽中者秋复再芳兰与蕙甚相类其一𠏉一花而香有余者兰一𠏉五六花而香不足者蕙今人称兰为幽兰蕙为蕙兰蕙大抵似兰花亦春开兰先而蕙继之皆柔荑其端作花兰一荑一花蕙一荑五六花香次于兰本草寇宗奭曰兰叶濶且勒长及一二尺四时常青花黄绿色中间瓣上有细紫点春芳者为春兰色深秋芳者为秋兰色淡李时珍曰生近处者叶如麦门冬而春花生福建者叶如菅茅而秋花原兰幽香清远馥郁袭衣弥旬不歇常开于春初虽冰霜之后高深自如故江南以兰为香祖又云兰无偶称为第一香紫梗青花为上青梗青花次之紫梗紫花又次之余不入品赵时庚金漳兰谱云紫兰有陈梦良吴兰潘花赵师博金稜边白兰有济老灶山黄殿讲李通判叶大施惠知客马大同郑少举黄八兄周染夕阳红观堂主名弟弱脚鱼魫兰增王贵学兰谱陈梦良赵十使何兰大张青蒲统领陈八斜淳监粮许景初石门红萧仲红何首座林仲礼粉妆成茅兰郑白羊仙霞朱兰云峤林郡马青蒲独头兰碧兰原建兰杭兰其类有春兰夏兰秋兰素兰石兰竹兰凤尾兰玉梗兰春兰花生叶下素兰花生叶上至其绿叶紫茎则如今所见大抵林愈深而茎愈紫尔刘次庄乐府集云沅澧所产花在春则黄在秋则紫然春黄不如秋紫之芳馥也凡兰皆有一滴露珠在花蘂间谓之兰膏不啻沆瀣多取则损花𢑥考原易系辞同心之言其臭如兰礼记内则妇或赐之茞兰则受而献诸舅姑左传郑文公有贱妾曰燕姞梦天使与已兰曰余为伯鯈余而祖也以是为而子以兰有国香人服而媚之如是既而文公与之兰而御之辞曰妾不才幸而有子将不信敢征兰乎公曰诺生穆公名之曰兰增史记礼志椒兰芬茞所以养鼻也原晋书文苑传罗含字君章桂阳耒阳人也致任还家阶庭忽兰菊丛生人以为德行之感焉增易通卦验十一月广莫风至则兰射干生原家语孔子曰与善人处如入芝兰之室久而不闻其香则与之俱化芝兰生于深谷不以无人而不芳君子修道立德不为困穷而改节增列子荐以梁肉兰橘荀子民之好我芬若椒兰也原文子日月欲明浮云盖之丛兰欲发秋风败之增淮南子兰芝以芳未尝见霜原说苑十步之内必有芳兰风俗通汉尚书郎每进朝时怀香握兰口含鸡舌香增洛阳伽蓝记大觉寺广平王环舍宅林池飞阁比之景明至于春风动树则兰开紫叶秋霜降草则菊吐黄华採兰杂志兰待女子同种则香故名待女原汗漫录王摩诘贮兰用黄磁斗养以绮石累年弥盛曲江春宴录霍定与友生游曲江以千金募人窃贵侯亭榭中兰花插帽兼自持往罗绮丛中卖之士女争买抛掷金钱增清异录唐保大二年国主幸饮香亭赏新兰诏苑令取沪溪美土为馨烈侯拥培之具致虚阁杂爼晁采阁中兰花始发其姑命目之应声目曰隐于谷里显于澧浔贵比于白玉重匹于黄金既入燕姬之梦还呜宋玉之琴其慧敏如此卧龙行记寺有崇兰数百本秀发巖石间微风透香所至芬郁三余赘笔张敏叔以十二花为十二客兰为幽客花经兰一品九命蕙二品八命澄怀录韩熙载云对花焚香兰宜四绝佩楚轩客谈高疎仙玉峰山四畔皆幽兰日採数十花酌明水笺离骚自谓灵均有知当领吾意也鸡足山记静云庵僧寮盆兰敷华皓洁如雪泉南杂志九节兰花易植不若吴中所钦静宇中虽若棋列亦不甚香闽部疏兰以建名而福兴四郡尤甚民家无大小皆传种之然绝不生山间不知种所自来大都以玉魫为最四季开者为珍原学圃余疏建兰盛于五月畏风畏寒畏鼠畏蚓畏蚁其根甜为蚁所逐养者常以水奁隔不令得入予作一屋于竹林南外施两重草蓆坎地令稍深贮兰于其上无风有好日开门暴之所蓄二三十盆无不盛花者其种亦多玉魫为第一白干而花上出者是也次四季次金边名曰兰其实皆蕙也闽产为佳赣州兰花不长劲价常减半一茎一花者曰兰宜兴山中特多南京杭州俱有虽不足贵香自可爱宜多种盆中今日绝重建兰却只是蕙见古人画兰殊不尔虎邱戈生曾致一盆叶稀而长稍麤于兴兰出数蘂正春初开花特大于常兰香亦倍之经月不凋酷似马远所画戈云得之他方今尚活花时当广求此种以备春兰之绝品增荆溪疏兰出荆溪者叶柔花弱比闽浙产不同又易致龙池铜官之间弥坂盈谷山人杖挑藤束筐筥登市每岁正二月之交负而入郭者价贱于土人行市中衣袂皆馥珍珠船世称三友竹有节而啬花梅有花而啬叶松有叶而啬香唯兰独并有之花史宋罗畸元佑四年为滁州刺史明年治廨宇于堂前植兰数十本为之记曰予之于兰犹贤朋友朝袭其馨暮撷其英携书就观引酒对酌吴孺子藏兰百本静开一室良适幽情一统志浙江兰谿县兰阴山多兰蕙武义菊妃山多兰菊南昌府宁州内有石室北多兰茞福建志福安县白云山上有庵庵前两池产兰玉色向午开浮水面过时即沉人唿为午时兰四川志庆符县南石门山一名兰山其林薄中多兰原勾践种兰渚山王右军兰亭是也今会稽山甚盛余姚县西南并江有浦亦产兰其地曰兰墅洲自建兰盛行不复齿及移入吴越輙凋有善藏者售之輙得高价而香终少减蜂採百花俱置股间惟兰则拱背入房以献于王物亦知兰之贵如此集藻序原明王世贞续兰谱序闽多兰赵时庚王贵学氏皆闽人故后先能谱兰诸所以为兰之事尽矣而吾老友张应文氏顾又能为续兰谱其所以为兰之事又大出于二谱之外而又能为歌诗古今体几百篇以侈之若杲禅师悟后隽语百出而百不穷张君吾吴人也郦道元高阳注江南水经欧阳永叔庐陵谱洛中牡丹不是过也予不能从嵇含晓南中花木意亦不大好之顾独好兰而不甚晓其事与所以滋培之理友人有见贻者至冬輙萎败亦任之而已今从张君谱稍得其事与理而圜居力不能致今者似别得策第手靖节栗里谱与其诗各一编陆羽张又新水谱各一编蔡君谟茶绿一编以佐张君之二谱而日与之徜徉于峭蒨青葱之下闲歌陶诗渴则拈茶水谱随意读之觉此身如入阳羡吸巾泠已退徐翻张君所纂谱咏其得意句鼻观习习芬馥两腋风举作天际真人想又何必左拥陈良紫右侍鱼魫白而后快哉或曰兰之传自屈子骚始也子何以不骚而靖节之是援且不虞彼蘜忌哉曰不然兰君子也贵而大国贱而幽谷所为香不改也屈子才大于兰而志趣不一吾故取陶氏焉今之蘜丽矣非陶氏蘜也以故不能与兰偕兰亦不受妒不尔宁无东篱数枝以伴我九畹哉吾取兰而陶之取陶而兰之即屈子所不能妒而况蘜也张君善吾言识而弁于简端题跋增宋黄庭坚书幽芳亭士之才德盖一国则曰国士女之色盖一国则曰国色兰之香盖一国则曰国香自古人知贵兰不待楚之逐臣而后贵之也兰甚似乎君子生于深山丛簿之中不为无人而不芳雪霜凌厉而见杀来岁不改其性也是所谓遯世无闷不见是而无闷者也兰虽含香体洁平居与萧艾不殊清风过之其香蔼然在室满室在堂满堂所谓含章以时发者也然兰蕙之才德不同世罕能别之予放浪江湖之日久乃尽知其族盖兰似君子蕙似士夫大㮣山林中十蕙而一兰也离骚曰予既滋兰之九畹又树蕙之百亩招魂曰光风转蕙泛崇兰是以知楚人贱蕙而贵兰久矣兰蕙丛出莳以砂石则茂沃以汤茗则芳是所同也至其发华一干一华而香有余者兰一干五七华而香不足者蕙蕙虽不若兰其视椒樧则远矣世论以为国香矣乃曰当门不得不锄山林之士所以徃而不返者耶周必大跋杨无咎画秋兰乡人徐丙示予杨无咎手画香草题曰秋兰后有兵部侍郎章茂献国子博士汤君实跋语其说特未定也予老而学圃问诸园丁则曰春兰夏芷秋蕙冬荪叶茎花色徃徃多寡不同予异其说徧以古书考之屈原离骚经纫秋兰以爲佩张衡东京赋秋兰被涯又思玄赋幽兰可喻潘尼赠河阳诗流声秋兰之类言兰以秋而花也屈原九歌春兰秋菊陆机庭中奇树诗劝友兰时徃注春时也梁元帝诗春兰本无絶唐太宗诗春晖开紫苑淑气媚兰汤之类此言兰以春而花也宋玉招魂赋光风转蕙泛崇兰抱朴子春蕙秋兰陆机悲歌行春芳伤客心蕙草饶淑景是蕙亦可言春矣本草图经蕙七月中旬开花至香是蕙亦可言秋矣故骚经曰兰芷变而不芳荃蕙化而为芧盖合四者而言之湘君歌亦云薜荔拍兮蕙绸荪桡兮兰旌湘夫人则并言荃壁兰橑蕙櫋芷葺司马相如长门赋搏芬若以为枕席荃兰而茝香乃知四时香草同出异名叶常春而花随时自屈宋至汉唐皆于兰蕙互言春秋岂邵伯温见闻录证黄氏之误而已然则园丁之说未为无据所谓礼失求之野欤辨原宋朱子楚辞辨证兰蕙二物本草言之甚详刘次庄云今沅澧所生花在春则黄不若秋紫之芳馥又黄鲁直云一干一花而香有余者兰一干数花而香不足者蕙今按本草所言之兰虽未之识然而云似泽兰则今处处有之蕙则自为零陵香尤不难识其与人家所种叶类茅而花有两种如黄说者皆不相似大抵古之所谓香草必其花叶皆香而燥湿不变故可刈而为佩若今之所谓兰蕙则其花虽香而叶乃无气其香虽美而质弱易萎皆非可刈而佩者也明王象晋正譌兰之为世重尚矣今世重建兰北方尤为难致间得一本置之书屋爱惜郑重即拱璧不啻也及详阅载集如遯斋闲览楚辞辨证本草纲目草木疏诸书乃知今所崇尚皆非灵均九畹故物至有谓春花为兰秋花为蕙者其视纫秋兰爲佩之语不刺谬乎传原明方宇兰馨传友姓兰名馨字汝清号无知子始祖国香草姓也郑文公妾燕姞梦天与国香倚阑寤而生子公异之物色求香得之幽谷赐姓兰志倚阑也加草不忘本也香后独茂修德芬芳隐居深山虽困穷未尝改节仲尼称为善人君子又伤其老草莽遗琴操以彰其美识者亦曰使际风动时香名岂终泯乎自是子孙蕃衍布散诸国楚屈原延之九畹每饭不忘忠愤不平之气赖之以洩原感其德佩服终身晋有邻玉树者谢安处之庭堦视如子弟至今咏兰氏必曰谢庭历唐而宋曰猗曰皋猗受知韩愈亦困穷愈曰扬扬其香不採何伤盖美之也皋为朱元晦友后病归元晦思之有愿托孤根岁晏为期之句其冒姓者楚有枻汉有台晋有亭又有善酿者武帝饮之甘唿兰生而不名枻与桂櫂同舟事君有济川功台于章帝时游太学与崔骃私论武帝善恶事闻下有司台自讼获免拜令史亭好山水家有峻岭茂林曲水之景名贤王羲之庾蕴辈上巳日就亭觞咏畅叙幽情以姓为名者有马氏泽氏赛氏马泽俱精医善疗肿毒疼痛赛家广积珠如粟人有求之散而不惜又有茞芸蕙荪皆近族也馨始生异香满室人称香孩儿皆曰何物老妪生宁馨儿流芳百世必斯人也既长闻木徂徕梅华竹直同道相交徃师之三人曰子幽真雅淡和气袭人予辈友也敢曰师乎遂深相得号为四友时有严雪者攻申韩术草莽之士畏而靡者万计惟四友正色不动雪多方摧折之自如也明年春天子布阳和之德靡者皆起四友名益重后木为大夫梅居鼎鼐竹以笙簧才官翰林馨独潜修不出复与金利缔交同心相规时人语曰胶漆虽谓坚不如金与兰馨性刚鲠每秋风起怒发冲冠若闻鸡起舞状文华一吐芳馨远播人採其善不戴之首则佩之身奉以羞祀苾苾芬芬神明来格凡大夫处士闻其名无不爱慕思友里有莸生性恶使气人不之近疾馨异己面斥曰人生当使人畏子之得人亲媚无乃务为容悦乎馨笑而不答性恶污秽有拔茹者必净沙为地时进洁汤斯畅舒自遂不尔则形容就悴无他归洁其身也秘书省有蠹鱼为害上召馨拜掌书记害遂息因名其省曰兰省功成身退优游林泉或登高山或临深崖或扫青苔坐白石意泊如也闵子广于取邀馨语曰闻子香誉愿效同心分香吐怀惟子之需敢不构庄礼子期与俱化赋增陈周弘让山兰赋爰有奇特之草产于空崖之地仰鸟路而裁通眎行踪而莫至挺自然之高介岂衆情之服媚宁纫结之可求非延伫之能洎禀造化之均育与卉木而齐致入坦道而销声屏山幽而静异独见识于琴台窃逢知于绮季唐杨炯幽兰赋惟幽兰之芳草禀天地之纯精抱青紫之奇色挺龙虎之嘉名不起林而独秀必固本而丛生尔乃丰茸十步绵连九畹茎受露而将低香从风而自远当此之时丛兰正滋美庭帏之孝子循南陔而采之楚襄王兰台之宫零落无丛汉武帝猗兰之殿荒凉几变闻昔日之芳菲恨今人之不见至若桃花水上佩兰若而续魂竹箭山阴坐兰亭而开宴江南则兰泽为洲东海则兰陵为县隰有兰兮兰有枝赠远别兮交新知气如兰兮长不改心若兰兮终不移及夫东山月出西轩日晚受燕女于春闱𨹓陈王于秋坂乃有送客金谷林塘坐曛鹤琴未罢龙劒将分兰缸烛燿兰麝氛氲舞袖迥雪歌声遏云度清夜之未艾酌兰英以奉君若夫灵均放逐离羣散侣乱鄢郢之南都下潇湘之北渚步迟迟而适越心郁郁而怀楚徒眷恋于君王敛精神于帝女汀洲兮极目芳菲兮袭予思公子兮不言结芳兰兮延伫借如君章有德通神感灵悬车旧馆请老山庭白露下而鹤警秋风高而虬萦循阶除而下望见秋兰之青青重曰若有人兮山之阿纫秋兰兮岁月多思握之兮犹未得空佩之兮欲如何抽琴命操为幽兰之歌歌曰幽兰生矣于彼朝阳含雨露之津润吸日月之休光美人愁思兮采芙蓉于南浦公子忘忧兮树萱草于北堂虽处幽林与穷谷不以无人而不芳赵元淑闻而叹曰昔闻兰叶据龙图复道兰林引凤雏鸿归燕去紫茎歇露徃霜来绿叶枯悲秋风之一败与蒿草而为刍颜师古幽兰赋惟奇卉之灵德禀国香于自然洒嘉言而擅美拟贞操以称贤咏秀质于楚赋腾芳声于汉篇冠庶卉而超绝历终古而弥传若乃浮云卷岫明月澄天光风细转清露微悬紫茎膏润绿叶水鲜若翠羽之羣集譬彤霞之竞然感羁旅之招恨狎寓客之流连既不遇于擥採信无忧乎翦伐鱼始陟以先萌鶗虽鸣而未歇愿擢颕于金陛思结荫乎玉池泛旨酒之十酝耀华灯于百枝乔彝幽兰赋兰之生矣不以无人而不芳被广泽森回塘和寡调高未俪郢中之曲神符梦叶终传郑国之香赠灵修于南浦袭嘉庆于北堂于是芊眠茂苑靡迤秋坂纫而为佩骚人之意已深间以在衿楚客之情何远薄秋风而香盈十步泛皓露则花飞九畹岂众草之敢陵幸移根之未晚若乃昊露清兮天气新湘水碧兮枫岸春烟转绿蕙波摇白苹荣曲沼之初莲遗天涯之美人离别经时叹孤芳于秀质艳阳可惜怅独立于良辰复有映金砌罗玉户分竹宫疏蕙圃因风而起不随彼茁之蓬择地以生能殊有枤之杜宜其比同心于先哲冠美名于前古兰之在幽兮其芳满丛士守业兮其道未通入提携固在于高赏播酷烈当跋于下风宁使凋急景于散地迫严凝于岁终况复光阴惨烈冰霰凄切静而处顺不得近于阶墀长未当门独遣冒于霜雪艳歇红暗茎萎紫折惧鶗鴂之先鸣掩氛氲而顿绝于戏兰与艾兮异味薰与莸兮殊途一室之人虽当执我之契十年之臭尚可攘公之羭嚣然此道何有何无嗟乎兰无薰兮搴撷之所不及士无文兮声华之所不立倘一借于韶光庶余香之可袭陈有章幽兰赋翘翘嘉卉独成国香在深林以挺秀向无人而见芳幽之可居达萌芽于阴壑时不可失吐芬香于春阳所以紫翘十步名转九畹自下并高结根耸干布叶逾密重阳未晚开缃蘂而乍合擢丹颖而何远好遵正直生匪临于斜径不向崄巇质宁被于长坂独茂幽壑厌若错薪几霑雨露犹苦风尘采掇兮有日芳菲兮度春得临刈楚之地曷异修词之人燕妃梦中荣何名而不遂蜀琴曲里奏何声而不新况众英聚集传香气而相袭佳色葱茏带烟翠而攒丛固已叹夫贞洁期见赏于始终幽处斯久照临忽通喜会无私之日深系有力之风幽莫过于芳兰诚匪同诸草莽充佩而灵均不弃入握而仙都必取讵比夫山上蘼芜泥中蘅杜将虚名以共播竟无善而足数焉知夫光善才于左思能成赋于师古而已哉知我者谓我如硕儒不知我者谓我如生刍此幽人之未已亦何代而云无幸逢昭代得遇良哲虽偕薰莸固有分别勿以卉贱不顾幽芬勿以地寒不轸孤绝倘折英而入用庶有光于优劣者也韩伯庸幽兰赋阳和布气兮动植齐光惟彼幽兰兮偏含国香吐秀乔林之下盘根众草之旁虽无人而见赏且得地而含芳于是嫩叶旁开浮香外袭既生成而有分何掇採之莫及入握称美未遭时主之恩纳佩为华空载骚人之什光阴向晚岁月将终芬芳十步之内繁华九畹之中乱羣峰兮上下杂百卉兮横丛况荏苒于光阴将衰败于秋风岂不处地稍幽受气仍别萧艾之新苗渐长桃李之旧蹊将绝空牵戏蝶拂花蘂之翩翾未遇来人寻芳春而採折既生幽径且任荣枯幂轻烟而葱翠带淑气而纷敷冀雨露之溥及何见知之久无及夫日徃月来时占岁覩遇达人之回盼披荒榛而见取横琴写操夫子传之而至今入梦为征燕姞闻之于前古生虽失处用乃有因枝条嫩而既丽光色发而犹新虽见辞于下土幸因遇于仁人则知夫生理未衰採掇何晚幽名得而不朽佳气流而自远既征之而见寄愿移根于上苑仲子陵幽兰赋兰惟国香生彼幽荒贞正内积芬华外扬和气所资不择地而长精英自得不因人而芳况乃崖断坂折蹊分石裂山有木而转深径无人而自绝柔条独秀芳心潜结翡翠戏而相鲜蘼芜生而共悦然后众草之中迥为一丛卑以自牧和而不同扬翘布叶舒翠错红宵承结露晓汎光风倾于阳希所照无隐託其地知其道有终且求之昔人征以邃古宛成章于楚客爰命操于尼父佩之众匪兰不纫曲之多匪兰奚鼓夫以薰莸之喻臭味斯殊同之则十年犹有异之则一日而无乃清以为露滋而为畹比德者以之守真赠离者以之伤远宜其出幽谷之滨为阶除之珍罗堂未晚被径知春依瑶池而自庇与玉树之为邻杜若芳芷香辛白苹俱受生于大块独取象于同人是故兰也之采伊人所急篇章间起比兴俱入道之废可锄而去道之兴可俯而拾为君洒微芳于素衿希见宝于重袭李公进幽兰赋幽有寂兮兰有香香者取其服媚寂者契其韬光是以绿叶紫茎偶贞士而必佩深林绝壑挺奇质而独芳观其异彩特秀结根自远靡生于门宁滋于畹朝阳照而杂花不得间其荣光风转而众草无以齐其偃杳杳深处芬芬绝伦保贞操以擅美发英华以藻春叶凝露以珠缀花含烟而色新移于友也则断金之利树之庭也则如玉之珍岂比夫协梦呈祥表嘉名于郑国循陔见采流雅咏于诗人而已哉兰之幽兮芳可折幽无人兮芳不绝兰之生兮美自丰生得地兮美无终故虽败于凉飇谅有嘉于前古方比契于松筠讵齐名于蘅杜且夫丽白雪之绮靡被长坂之芬敷激余芳以孤映极幽致而自殊则在握者何居泽者何无兰处幽而转芳芳无远而不袭贤尚晦而必着着何道而不入伊哲人之素履盍征兰以自执苟馨香之发闻越江山而採拾原李农夫幽兰赋兰之漪漪窅窅其香遁世无闷抱道深藏不以无人而遂废其芳磅礴冰霜之际虚徐萧艾之塲揭之扬之于古有光不采而佩于兰无伤岂膏黍之为用也必焚必割珠犀之毕通也必剖必绝虽佩玉而垂绅亦吐哺而握发文赋散句原楚屈原离骚扈江篱与辟芷兮纫秋兰以为佩余既滋兰之九畹兮又树蕙之百畮时暧暧其将罢兮结幽兰而延伫户服艾以盈要兮谓幽兰其不可佩兰芷变而不芳兮荃蕙化而为茅余以兰为可恃兮羌无实而容长九歌蕙肴蒸兮兰借浴兰汤兮沐芳薜荔拍兮蕙绸承荪桡兮兰旌桂櫂兮兰枻沅有芷兮澧有兰桂栋兮兰橑擗蕙櫋兮既张疏石兰兮为芳秋兰兮蘼芜罗生兮堂下绿叶兮素枝芳菲菲兮袭予秋兰兮青青绿叶兮紫茎披石兰兮带杜蘅折芳馨兮遗所思春兰兮秋菊长无绝兮终古九章悲回风之摇蕙兮兰茞幽而独芳宋玉九辩窃悲夫蕙华之曾敷兮纷旖旎乎都房招魂光风转蕙汜崇兰些臯兰被径兮斯路渐景差大招茞兰桂树郁弥路只汉东方朔七谏联蕙芷以为佩兮过鲍肆而失香王褒九怀季春兮阳阳列草兮成行余悲兮兰生委积兮纵横株秽除兮兰芷覩刘向九叹怀兰蕙与蘅芷兮行中野而散之怀芬香而挟蕙兮佩江篱之菲菲游兰臯与蕙林兮睨玉石之㠁嵯怀兰芷之芬芳兮妒被离而折之王逸九思怀兰英兮把琼若四言古诗增汉张衡怨篇猗猗秋兰植彼中阿有馥其芳有黄其葩虽曰幽深厥美弥嘉之子云远我劳如何晋嵇康酒会诗猗猗兰蔼植彼中原绿叶幽茂丽蘂浓繁馥馥惠芳顺风而宣将御椒房吐薰龙轩瞻彼秋草怅矣惟骞五言古诗御制秋兰并序殿前盆卉芳兰独秀昔人称为王者香又以方之君子因题四韵猗猗秋兰色布叶何葱青爱此王者香着花秀中庭幽芬散缃帙静影依疎櫺岂必九畹多侈彼离骚经增梁武帝紫兰始萌种兰玉台下气暖兰始萌芬芳与时发婉转迎节生独使金翠娇偏动红绮情二游何足怀一顾非倾城羞将苓芝侣岂畏鶗鴂鸣元帝赋得兰泽多芳草春兰本无艳春泽最葳蕤燕姬得梦罢尚书奏事归临池影入浪从风香拂衣当门已芬馥入室更芳菲兰生不择径十步岂难稀宣帝咏兰折茎聊可佩入室自成芳开花不竞节含秀委微霜陈张正见赋新题得兰生野径披襟出兰畹命酌动幽心锄罢还开路歌喧自动琴华灯共影落芳杜杂花深莫言闲径里遂不断黄金原唐李白赠友兰生不当户别是闲庭草夙被霜雪欺红荣已先老谬接瑶华枝结根君王池顾无馨香美叨沐春风吹余芳若可佩卒岁长相随古风孤兰生幽园众草共芜没虽照阳春晖复悲高秋月飞霜早淅沥绿艳恐休歇若无清风吹香气爲谁发贺兰进明古意崇兰生涧底香气满幽林采采欲爲赠何人是同心日暮徒盈把徘徊忧思深慨然纫杂佩重奏丘中琴增温庭筠余昔自西滨得兰数本移艺于庭亦既逾岁而芃然蕃殖自余游者未始以芳草为遇矣因悲夫物有厌常而返不若混然者有之焉遂寄情于此寓赏本殊致意幽非我情吾常有疎浅外物无重轻各言艺幽深彼美香素茎岂为赏者设自保孤根生易地无赤株丽土亦同荣赏际林壑近泛余烟露清余怀既郁陶尔类徒纵横妍媸苟不信宠辱何为惊真隐谅无迹激时犹简名幽丛霭绿畹岂必怀归耕陈陶种兰种兰幽谷底四远闻馨香春风长养深枝叶趁人长智水润其根仁锄护其芳蒿藜不生地恶鸟弓已藏椒桂夹四隅茅茨居中央左邻桃花坞右接莲子塘一月薰手足两月薰衣裳三月薰肌骨四月薰心肠幽人饥如何採兰充糇粮幽人渴如何酝兰爲酒浆地无青苗租白日如羲皇不尝仙人药端坐红霞房日夕望美人佩花正煌煌美人久不来佩花徒生光刈获及葳蕤无令见雪霜清芬信神鬼一叶岂可忘举头愧青天鼓腹咏时康下有贤公卿上有圣明王无阶答风雨愿献兰一筐宋苏轼题杨次公春兰春兰如美人不採羞自献时闻风露香蓬艾深不见丹青写真色欲补离骚传对之如灵均冠佩不敢燕范成大次韵温伯种兰灵均堕荒寒采采纫兰手九畹不留客高丘一回首峥嵘路孔棘悽怆肘生柳逐令此粲者永与穷愁友不如汤子远情事只诗酒但知爱国香此外付乌有栽培带苔藓披拂护尘垢孤芳亦有遇洒濯居座右君看深林下埋没随藜莠陆游兰南巖路最近饭已时散策香来知有兰遽求乃弗获生世本幽谷岂愿为世娱无心托阶庭当门任君锄杨万里蕙花初开幽人非爱山出山将何之山居种兰蕙岁寒久当知初艺止百亩余地惜奚爲先生无广居千巖一茅茨四面祇艺蕙中间才置锥锐绿分宿丛脩紫擢幼枝孤榦八九花一花破初蕤西风淡无味微度成香吹灯梦得幽馥月写传静姿我欲掇芳英和露充晨炊眷然恻不忍环翫自忘饥岂无衆花草不愿秋不迟种时乱不择岁晚悔可追薛季宣种兰兰生林樾间清芬倍幽远野人坐官曹兹意极不浅西窓蔽斜日松钗架春晚墻阴莳花木顦顇根日损植此山国香坐与前事反扶疎可纫佩心绪端有本芽生仅盈坛高风成九畹羣芳颜色好祇自夸园苑何如淡嚼蜡草莽曾谁混对我静无言忘形如莽𥳰刈兰东畹刈真香静院篸瓶水高远不胜情时逐微风起和雨翦闲庭谁作骚人语记得旧家山香来无觅处朱子谢人送兰二首幽独尘事屏晼晚秋兰滋芬馨不自媚掩抑空相思晤对日方永披丛露未晞翛然发孤咏九畹陈悲诗淹留阅岁序契濶心怀忧独卧寄僧闾一室空山秋徘徊起顾望俯仰谁为俦伊人远赠问孤根亦绸缪芳馨不我遗三载娱清幽愧无琼琚报厚意竟莫酬瞻彼南陔诗使我心悠悠秋兰已悴以其根归学古秋至百草晦寂寞寒露滋兰臯一以悴芜秽不能治端居念离索无以遗所思愿言託孤根岁晏以为期原周竹坡艺兰当九畹兰生香满路纫君身上衣光明夺缣素孤芳一衰歇凋零湿秋露佩服得君子亦足慰迟暮增元岺安卿盆兰猗猗紫兰花素秉巖穴趣移栽碧盆中似为香所误吐舌终不言畏此尘垢污岂无高节士幽深共情素俛首若有思清风飒庭户明宋濂兰花篇阳和煦九畹晴芬溢青兰潜姿发玄麝幽蘤凝紫檀绿萝托芳邻白谷挹高寒玄圣未成调湘累久长叹菉葹虽外蔽贞洁终能完岂知生平心卒获君子观杂以青瑶芝承以白玉槃灵风晓方荐清露夜初溥此时不见知骈罗混荒菅春风桃杏华烂若霞绮攒徒媚夸毗子千金买歌欢弃之不彼即要使中心安愿结媺人佩把玩日忘餐七言古诗增元萨都剌兰臯曲溪水长涵幽草芳春溪露滴兰叶光美人日暮釆兰去风吹露湿芙蓉裳芙蓉为裳兰结佩玉立亭亭临水际天寒袖薄人不知疎雨兰苕鸣翡翠幽兰日日吹古香美人不来溪水长王冕明上人画兰图吴兴二赵俱已矣雪窓因以专其美不须百亩树芳菲霜毫扫𨔝光风起大花哆唇如笑人小花歛眉如羞春翠影飘飘舞轻浪正色不染湘江尘湘江雨冷暮烟寂欲问三闾杳无迹忾慷不忍读离骚目极飞云楚天碧明李东阳观画兰有感春风吹香出芳林丛兰开傍西巖阴几回欲釆意不适路转溪廻山更深虚堂披图对幽襟忽如揽衣度崎嵚杏坛尼父去已远湘江屈原空独沉我方挥絃坐微吟微吟未成日将晚冰霜欲来侵九畹兰兮兰兮竟谁管五言律诗御制云栖竹树甚茂幽兰满山山径纡徐合溪声到处闻竹深阴戞日木古势干云倚槛听嗁鸟攀崖採异芬韶华春已半万物各欣欣增唐太宗芳兰春晖开紫苑淑景媚兰塲映庭含浅色凝露泫浮光日丽参差影风传轻重香会须君子折佩里作芬芳李峤兰虚室重招寻忘言契断金英浮汉家酒雪洒楚王琴广殿轻风发高台远吹吟河汾应擢秀谁肯访山阴张九龄园中时蔬尽皆锄理唯秋兰数本委而不顾彼虽一物有足悲者遂赋二章场藿已成岁园葵亦向阳兰时独不偶露节渐无芳旨异菁爲蓄甘非蔗有浆人多利一饱谁复惜馨香幸得不锄去孤苗守旧根无心羡旨蓄岂欲近名园遇赏宁充佩爲生莫碍门幽林芳意在非是爲人论崔涂幽兰幽植众宁知芬芳只暗持自无君子佩未见国香衰白露沾长早春风到每迟不如当路草芳馥欲何为释无可咏兰兰色结春光氛氲掩众芳过门堦露叶寻泽径连香畹静风吹乱亭秋雨引长灵均曾採撷纫珮挂荷裳原宋苏轼题次公蕙蕙本兰之族依然臭味同曾为水仙佩相识楚辞中幻色虽非实真香亦竟空云何起微馥鼻观已先通朱子去岁蒙学古分惠兰花清赏既歇复以根丛归之故畹而学古预有今岁之约近闻颇已着花輙赋小诗以寻前约秋兰递初馥芳意满冲襟想子空斋里凄凉楚客心夕风生远思晨露洒中林颇忆孤根在幽期得重寻增王柏兰早受樵人贡春兰访旧盟谢庭夸瑞物楚泽撷芳名苍玉裁圭影紫檀含露英奚奴培护巧苔藓日菁菁七言古诗增宋苏辙种兰兰生幽谷无人识客种东轩遗我香知有清芬能觧秽更怜细叶巧凌霜根便密石秋芳早丛倚修筠午荫凉欲遣蘼芜共堂下眼前长见楚词章原杨万里兰花雪径偷开浅碧花冰根乱吐小红芽生无桃李春风面名在山林处士家政坐国香到朝市不容霜节老云霞江蓠圃蕙非吾耦付与骚人定等差刘克庄深林不语抱幽贞赖有微风递远馨开处何妨依藓砌折来未肯恋金瓶孤高可把供诗卷素淡堪移入卧屏莫笑门无佳子弟数枝濯濯映阶庭两盆去岁共移来一置雕阑一委苔我拙扶持令叶瘦君能调护遣花开隶人挑蠹巡千匝稚子浇泉走几回亦欲效颦耘小圃地荒终恐费栽培明文征明建兰灵根珍重自瓯东绀碧吹香玉两丛和露纫为湘水佩临风如到蘂珠宫谁言别有幽贞在我已相忘臭味中老去相如才思减临窓欲赋不能工五言排律增唐刘禹钖令孤相公见示新栽蕙兰二草之什兼命同作上国庭前草移来汉水浔朱门虽易地玉树有余阴艳彩凝还泛清香绝复寻光华童子佩柔輭美人心惜晚含远思赏幽空独吟寄言知音者一奏风中琴五言絶句增唐唐彦谦咏兰清风摇翠环凉露滴苍玉美人胡不纫幽香蔼空谷谢庭漫芳草楚畹多绿莎于焉忽相见岁晏将如何宋王安石朱朝议移法云兰幽兰有佳气千载閟山阿不出阿兰若岂遭干闼婆原杨万里咏兰健碧缤缤叶斑红浅浅芳幽香空自秘风肯秘幽香朱子咏蕙今花得古名旖旎香更好适意欲忘言尘编讵能老兰涧光风浮碧涧兰杜日猗猗竟岁无人採含薰只自知增元揭傒斯春兰深谷暖云飞重巖花发时非因釆樵者那得外人知秋蕙出丛不盈尺空谷为谁芳一径寒云色满林秋露香陈旅题画兰九畹光风转重巖坠露香紫宫祠太乙瑶席荐琼芳张羽咏兰花能白更兼黄无人亦自芳寸心原不大容得许多香咏兰叶泣露光偏乱含风影自斜俗人那觧此看叶胜看花郑氏允瑞咏兰并石疎花瘦临风细叶长灵均清梦远遗佩满沅湘七言絶句御制咏幽兰婀娜花姿碧叶长风来难隐谷中香不因纫取堪为佩纵使无人亦自芳增唐杜牧兰溪兰溪春尽碧泱泱映水兰花雨发香楚国大夫顦顇日应寻此路去潇湘宋梅尧臣兰楚泽多兰人未辩尽以清香为比拟萧茅杜若亦莫分唯取芳馨袭衣美苏辙幽兰花二首李径桃蹊次第开秾香百和袭人来春风欲擅秋风巧催出幽兰继落梅珍重幽兰开一枝清香耿耿听犹疑定应欲较香高下故取羣芳竞发时次韵答人幽兰幽花耿耿意羞春纫佩何人香满身一寸芳心须自保长松百尺有为薪答琳长老寄幽兰谷深不见兰生处追逐微风偶得之觧脱清香本无染更因一嗅识真如原宋朱子兰谩种秋兰四五茎疎帘底事太关情可能不作凉风计护得幽香到晚清增刘克庄咏兰萧艾荣枯各有时深藏芳洁欲奚为世间鼻孔无凭托且伴幽窓读楚词原赵以夫咏兰一朵俄生几案光尚如逸士气昂藏秋风试与平章看何事当时林下香增方岳买兰几人曾识离骚面说与兰花枉自开却是樵夫生鼻孔担头带得入城来元韩性题赵子固墨兰镂琼为佩翠为裳冷落游蜂试釆香烟雨馆寒春寂寂不知清梦到沅湘明陆治画了兰玉戟稜稜应节分枝枝柔玉纫香云凝妆拟待三更月露染生绡六幅裙文嘉兰花奕奕幽兰傍砌栽紫茎绿叶向春开晚晴庭院微风发忽送清香度竹来原余同麓咏兰手培兰蘂两三栽日暖风和次第开坐久不知香在室推窓时有蝶飞来百草千花日夜新此君竹下始知春虽无艳色如娇女自有幽香似德人何处幽香扑酒樽洲中杜若畹中荪纫来为佩裁为服不许薋葹挂荜门诗散句原宋僧道潜阳崖月窟得芳丛满握归来夸所逢净扫幽径植藓墀紫茎绿叶弄奇姿疎帘风暖日华薄芳馥满怀君自知增唐韩愈兰之猗猗扬扬其香不採而佩于兰何伤晋陶潜幽兰生前庭含薰待清风清风脱然至见别萧艾丛汉郦炎秋兰荣何晚严霜悴其柯原晋张华兰蕙缘清渠繁华荫绿渚增傅玄秋兰荫玉池池水清且芳郭璞兰生蓬苞间荣曜常幽翳唐太宗水光翻照树堤兰倒插波陈子昂兰若生春夏芊蔚何青青张九龄紫兰秀空蹊皓露夺幽色原李白寄君青兰花惠好庶不绝增钱起兰生霁后日花发夜来风宋陈与义苗分郑七穆香发谢诸郎元马臻细叶舒冷翠贞葩结青阳宋钱惟演红兰受露消晨渴绿蕙翻风析夜酲文彦博燕姞梦魂谁是见谢家庭户本来多刘敞深林幽寂秋雨晦丛兰猗猗无所佩原魏文帝秋兰被幽壑增曹植秋兰被长坂嵇康时下息兰池原阮籍清露被兰臯增晋潘尼添馥馨秋兰陶潜荣荣窓下兰宋谢灵运清露洒兰藻梁刘孝绰兰芽隐陈叶唐李峤兰气袭回风陈子昂朱蕤冒紫茎苏颋御杯兰荐叶张九龄兰叶春葳蕤兰林览余滋王丘兰露滋香泽原李白兰幽香风远原李白清风洒兰雪原杜甫猗兰奕叶光梦兰他日应增储光羲丛兰秋蝶多钱起种兰入山翠萌蕙暖初吐白居易扫径避兰芽韦应物紫兰含幽色孟郊兰叶露华浮张籍翦草出幽兰杜牧幽兰思楚泽郑谷兰洲晚泊香许浑露晓红兰重宋刘筠渚兰熏露夕邵雍红兰静自披孙觌搴秀纫春兰元陈旅雨暖兰抽笋原唐李白烟开兰叶香风暖增刘禹钖兰在幽林亦自芳原白居易春风新长紫兰芽李贺光风催兰吹小殿李商隐风声偏猎紫兰丛王建荒郊远处有芳兰增韦庄兰惹春风绿映袍原宋张耒更许光风为泛香增戴复古室有兰花不炷香词原宋向子諲浣溪沙绿玉丛中紫玉条幽花疎淡更香饶不将红粉污高标空谷佳人宜作伴贵作游公子不能招小窓相对诵离骚增释仲殊浣溪沙楚客才华为发扬深林着意不相忘梦成燕国正芬芳莫把品名闲拟议且看青凤羽毛长十分领取面前香又醉花阴轻红梦引丝多少翦青兰叶巧人向月中归留下星钿弹破真珠小管絃不管春知道着绣帘围绕只空被东风偷得余香付与闲花草别录原蜀志先主常衔张裕不逊下狱将诛之诸葛亮表请其罪先主答曰芳兰生门不得不锄晋书谢玄传安尝戒约子姪因曰子弟亦何预人事而正欲使其佳诸人莫有言者玄答曰譬如芝兰玉树欲使其生于庭阶耳增图绘宝鑑郑思肖字所南福州人工画墨兰尝自画兰卷长丈余高可五寸许天真烂漫超出物表题云纯是君子绝无小人原养兰口诀正月安排在坎方离明相对向阳光晨昏日晒都休管要使苍颜不改常二月栽培其实难须防叶作鹧鸪斑四围插竹防风折惜叶犹如惜玉环三月新条出旧丛花盆切忌向西风隄防湿处多生虱根下犹嫌太粪浓四月中庭日乍炎盆间泥土立时干新鲜井水休浇灌腻水时倾味最甜五月新芽满旧窠绿阴深处最平和此时叶退从他性翦了之时愈见多六月骄阳暑气加芬芳枝叶正生花凉庭水阁堪安顿或向檐前作架遮七月虽然暑渐消只宜三日一番浇最嫌蚯蚓伤根本苦皂煎汤尿汁调八月天时稍觉凉任他风日也无妨经年污水今须换却用鸡毛浸水浆九月时中有薄霜堦前檐下慎行藏若生蚁螘妨黄肿叶洒油茶庶不伤十月阳春暖气回年来花笋又胚胎幽根不露真奇法盆满尤须急换栽十一月天宜向阳夜间须要慎收藏常教土面微生湿干燥之时叶便黄腊月风寒雪又飞严收暖处保孙枝宜教冻觧春司令移向庭前对日晖种植性喜阴其茎叶柔细生幽谷竹林中者宿根移植腻土多不活即活亦不多开花茎叶肥大而翠劲可爱者率自闽广移来种法九月终将旧盆轻击碎缓缓挑起旧本删去老根勿伤细根取有窍新盆用麤椀覆窍以皮屑尿缸瓦片铺盆底仍用泥沙半填取三季者三箆作一盆互相枕借新蓖在外分种之糁土壅培勿用手捺实使根不舒畅长满复分大约以三岁为度盆须架起仍不可着泥地恐蚯蚓蝼蚁入孔伤根令风从孔进透气为佳十月时花已胎孕不可分若见霜雪大寒尤不可分否则必至损花分之次年不可发花恐洩其气则叶不长凡善于养花切须爱其叶叶耸则不虑花不茂也位置兰性好通风台不可太高高则冲阳亦不可太低低则隐风地不必旷旷则有日亦不可太狭狭则蔽气前宜南面后宜背北盖欲通南薰而障北吹也右宜近林左宜近野欲引东日而被西阳也夏遇炎热则荫之冬逢沍寒则曝之下沙欲疏疏则连雨不能滛上沙欲濡濡则酷日不能燥至于插引叶之架平护根之沙防蚯蚓之伤禁蝼蚁之穴去其莠草除其丝网助其新箆翦其败叶尤当一一留意者也修整花时若枝上蘂多留其壮大者去其瘦小若留之开尽则夺来年花信性畏寒暑尤忌尘埃叶上有尘即当涤去兰有四戒春不出夏不日秋不干冬不湿养兰者不可不知浇灌春三二月无霜雪时放盆在露天四面皆得浇水浇用雨水河水皮屑水鱼腥水鸡毛水浴汤夏用皂角水豆汁水秋用炉灰清水最忌井水须四面匀灌勿得洒下致令叶黄黄则清茶涤之日晒不妨逢十分大雨恐堕其叶用小绳束起如连雨三五日须移避雨通风处四月至七月须用疎密得所竹篮遮护置见日色通风处浇须五更或日未出一番黄昬一番又须看干湿湿则勿浇梅天忽逢大雨须移盆向背日处若雨过即晒盆内水热则荡叶伤根七八月时骄阳方炽失水则黄当以腥水或腐秽浇之以防秋风肃杀之患九月盆干用水浇湿则不浇十月至正月不浇不妨最怕雪霜更怕春雪一点着叶一叶即毙用密篮遮护安朝阳日照处南窓檐下须两三日一番旋转使日晒匀则四面皆花用肥之时当俟沙土干燥遇晚方始浇灌候晚以清水椀许浇之使肥腻之物得以下渍其根自无勾蔓逆上散乱盘盆之患更能预以瓮缸之属储蓄雨水积久色绿者间或灌之其叶浡然挺秀濯然争茂盈台簇槛列翠罗青纵无花开亦见雅洁收藏冬作草囤比兰高二三寸上编草盖寒时将兰顿在中覆以盖十余日河水微浇一次待春分后去囤只在屋内勿见风如上有枯叶翦去待大暖方可出外见风春寒时亦要进屋常以洗鲜鱼血水并积雨水或皮屑浸水苦茶灌之卫护忽然叶生白点谓之兰虱用竹鍼轻轻剔去如不尽用鱼腥水或煮蚌汤频洒之即灭或研蒜和水新羊毛笔蘸洗去珍珠兰法同盆须安顿树阴下如盆内有蚓用小便浇出移蚓他处旋以清水觧之如有蚁用腥骨或肉引而弃之酿土用泥不拘大要先于梅雨后取沟内肥泥曝干罗细备用或取山上有火烧处水冲浮泥再寻蕨菜待枯以前泥薄覆草上再铺草再加泥如此三四层以火烧之浇入粪干则再加再烧数次待干取用一云将山土用水和匀搏茶瓯大勐火煅红火煅者恐蚁蚓伤根也捶碎拌鸡粪待用如此蓄土何患花之不茂附录兰草增毛诗传蕳兰也埤雅兰香草也尔雅翼盖今之兰草都梁香也本草蕳一名水香一名香水兰一名燕尾香一名大泽兰一名兰泽草一名煎泽草一名省头草一名女兰一名孩儿菊一名千金草李时珍曰二月宿根生苗成丛紫茎素枝赤节绿叶叶对节生有细齿嫩时可挼而佩之八九月渐老高者三四尺开花成穗如鸡苏花中有细子𢑥考原诗郑风士与女方秉蕳兮增夏小正五月蓄兰为沐浴也新论兰可燔而不可灭其馨束晳补亡诗循彼南陔言釆其兰注以为佩也埤雅德芬芳者佩兰古之佩者各象其德尔雅翼其物可杀虫毒除不祥故郑人方春三月于溱洧之上女士相与秉蕳而祓除草木疏兰为王者香草其茎叶皆似泽兰广而长节节中赤高四五尺汉诸池苑及许昌宫中皆种之可着粉中藏衣着书中辟白鱼集藻五言古诗增明杨慎采兰引并序广通县东响水关产兰绿叶紫茎春华秋馥盖楚骚所称纫佩之兰也人家盆植如蒲萱者盖兰之别种曰荪与芷耳时川姜子见而釆之以赠予知九畹之受诬千载矣一旦而雪作采兰引秋风众草歇丛兰扬其香绿叶与紫茎猗猗山之阳结根不当户无人自芬芳密林交翳翳鸣泉何汤汤欲采徃无路跼步愁褰裳美人驰目成要予以昬黄山谷岁复晚修佩为谁长采芳者何人荪芷共升堂徒令楚老惜坐使宣尼伤感此兴中怀絃琴不成章附录蕙草原蕙草一名薰草一名香草一名燕草一名黄陵香即今零陵香也零陵地名旧治在今全州湘水发源出此草今人所谓广零陵香乃真薰草今镇江丹阳皆莳而刈之以酒洒制芬香更烈生下湿地方茎叶如麻相对生七月中旬开赤花甚香黑实江淮亦有但不及湖岭者更芬郁耳𢑥考增拾遗记须弥山第九层山形渐小狭下有芝田蕙圃羣仙种耨焉博雅天子祭以鬯诸侯以薰埤雅凡气薰则惠和暴则酷烈故于文惠草为蕙诗云南风之薰兮可以觧吾民之愠兮薰惠和也故可以觧民之愠庄子曰薰然慈仁谓之君子亦取诸此广雅蕙草绿叶紫花魏武帝以为香烧之桂海虞衡志零陵香融宜等州甚多土人以编席荐性暖宜人集藻五言古诗原汉樊钦咏蕙蕙草生山北託身失所依植根荫崖侧夙夜惧危颓寒泉浸我根凄风常徘徊三光照八极独不蒙余晖葩叶永彫瘁凝露不暇晞百卉皆含荣已独失时姿比我英芳发鶗鴃鸣已哀七言絶句增唐杜牧和令狐侍御赏蕙草寻常诗思巧如春又喜幽亭蕙草新本是馨香比君子绕阑今更为何人诗散句原晋赵壹被褐怀珠玉兰蕙化为刍增唐张九龄庭前揽芳蕙江上託微波原杨巨源清润潘郎玉不如中庭蕙草雪初消李白春蕙忽秋草蕙草留芳根杜甫蕙叶亦难留增李嘉𧙗白露沾蕙草杜牧鬬草怜香蕙密蕙媚幽圃罗隐风引蕙心斜杨亿蕙草吐青烟原杜甫宠光蕙叶与多碧增白居易闲从蕙草侵堦绿李维蕙草烟微度绮疏附录泽兰增广雅虎蕳泽兰也本草泽兰一名虎蒲一名龙枣一名风药根名地笋吴普云二月生苗赤节四叶相值支节间苏颂云根紫黑色如粟根二月生苗高二三尺茎干青紫色作四稜叶生相对如薄荷微香七月开花带紫白色萼通紫色亦似薄荷花此与兰草大抵相类但兰草生水旁叶光润根小紫五六月盛而泽兰生水泽中及下湿地叶微尖有毛不光润方茎紫节七八月初採此为异尔𢑥考原遯斋闲览楚辞所咏之兰或以为都梁香或以为泽兰或以为猗兰草今当以泽兰为正山中又有一种如大叶麦门冬春开花极香此则名幽兰非真兰也附录真珠兰原真珠兰一名鱼子兰色紫蓓虆如珠花开成穗其香甚浓四月内节边断二寸插之即活喜肥忌粪以鱼腥水浇之则茂十月半收无风处以盆覆土封之水浇勿令干来年愈茂花戴之髻香闻甚远以蒸牙香棒香名兰香非此不可广中甚盛叶能断肠附录伊兰原伊兰出蜀中名赛兰树如茉莉花小如金粟香特馥烈戴之香闻十步经日不散集藻赋增明杨慎伊兰赋并序江阳有花名赛兰香不足于艳而有余于香戴之𩭄紒经旬犹馨意古者纫佩之用颒浴之具必此物也西域有伊兰以为佛供即此汉书所谓伊蒲之供也从而为之赋曰英英有兰猗猗其美谥以伊兰实自卭始维兰之品粤繁有丛曰蕙曰荪错𨕣丰茸曰芷曰名殊物同形如蒲萱盆盝是荐谣俗攸珍乃兰之赝可佩可纫服之媚人昔号国香今兹曷湮宜汤宜浴陈除新沃昔闻其语今兹则𦓖先正𧦬兰谓识之艰山谷致疑晦翁屡叹懿若卉之挺生兮何珵美而琦绝既葳蕤以晞旸兮亦扆岑而带岊友射干而偕生兮朋荔挺而俱发潄玄英之朝泽兮应复至之阳月秉棻蒕之旉荣兮擅芳菲之酷烈开以景风之俶辰兮贯乎星回之火节潄沆瀣之芳润兮全朱明之炎德匪直十步之有芳兮曾譣经旬之未歇乃有娥媌掩嫮靡曼嫈昭步步移艳笑笑𩑭城子夫兴于鬒发昭仪宠于体馨曳步摇之馥郁映角犀之丰盈若兰机回文之锦季兰琴绿绮之声爰色授而魂与且目眩而心萦倭梁家之髻浮渲韦娘之缨咸纤指兮争掇并巧粲兮相迎都梁蟾蜍兮阏尔而减价虎蒲龙枣兮瞠乎甚亡菁超旃檀于雪域压迷迭于云清星芒当昼而弗隐金粟未秋而先成埒瑶华兮玉蘂叶绿叶兮紫茎堪纳凉于玄圃思御风兮蓬瀛讵数秋红之蔺子岂顾晚翠之长卿爰感子兮体物遂钖子以嘉名重为系曰肇允嘉卉兮昉自炎皇㜫人之佩兮王者之香深谷远迤兮无人自芳宣尼息鄹兮屈平累湘晨月秋风兮属国之堂洪波霜晚兮谪仙之乡纫遗佩捐兮庸亦何伤体物浏亮兮聊以相羊五言古诗增明陈宪章赛兰南有赛兰香名花人未识光风散微馨甘露洗新碧一月薰蒸来氤氲在肝膈乃知方寸根中禀天地塞谁为续骚手俯仰空悽恻窓户悄无人图书共昕夕七言絶句增明陈宪章赛兰花开晴光三日转花枝坐对微醺忽有诗涓滴未尝花上露南风莫只报人知曲栏砌下少人窥戏蝶游蜂忽满枝君欲寻花须早计只今犹是未开时微风巾袂细氤氲楚畹丛中别有春啜茗亦嫌风景杀明朝载酒是何人山花艳艳缀旒傍君爱深红爱浅黄楚客见之挥不去向人说是赛兰香附录风兰原风兰产温台山阴谷中悬根而生干短劲花黄白似兰而细不用土栽取大窠者盛以竹篮或束以妇人头髻铜铁丝头发衬之悬见天不见日处朝夕噀以冷茶清水或时取下水中浸湿又挂至春底自花即不开花而随风飘扬冬夏长青可称仙草亦奇品也最怕烟烬一云此兰能催生将产挂房中最妙附录朱兰原朱兰花开似兰色如渥丹叶濶而柔粤种也附录箬兰原箬兰叶似箬花紫形似兰而无香四月开与石榴红同时大都产海岛阴谷中羊山马迹诸山亦有性喜阴宜春雨时种附录马兰增本草马兰一名紫菊李时珍曰二月生苗赤茎白根长叶有刻齿状似泽兰但不香尔入夏高二三尺开紫花花罢有细子御定佩文斋广群芳谱卷四十四广羣芳谱兰花御定佩文斋广羣芳谱卷四十五花谱芍药原一名余容一名鋋一名犁食一名将离一名婪尾春一名黑牵夷本草曰芍药犹婥约也美好貌此草花容婥约故以为名处处有之扬州为上谓得风土之正犹牡丹以洛阳为最也白山蒋山茅山者俱好宿根在土十月生芽至春出土红鲜可爱丛生高一二尺茎上三枝五叶似牡丹而狭长夏初开花有红白紫数色世传以黄者为佳有千叶单叶楼子数种结子似牡丹子而小增本草一名白㭉一名觧仓白者名金芍药赤者名木芍药郑虔胡本草芍药一名没骨花原黄者有御衣黄黄楼子袁黄冠子崃石黄冠子鲍黄冠子道妆成妬鹅黄红者有冠群芳赛群芳尽天工点妆红积娇红醉西施湖缬黾池红素妆残浅妆匀醉娇红拟香英妬娇红缕金囊怨春红试浓妆簇红丝取次妆效殷妆合欢芳会三英拟绣韀紫者有宝妆成叠香英蘸金香宿妆殷聚香丝白者有杨花冠子掬香琼晓妆新试梅妆银含稜𢑥考诗郑风维士与女伊其相谑赠之以芍药增山海经条谷之草多芍药洞庭之上多芍药范子芍药出三辅韩诗外传芍药离草也原崔豹古今注芍药有二种有草芍药有木芍药木者花大而色深俗唿为牡丹非也牛亨问曰将离相赠以芍药何也董子答曰芍药一名可离将别故赠之亦犹相招赠之以文无故文无名当归增晋宫阁名晖章殿前芍药花六畦建康记建康出芍药极精好原清异录胡嵩诗曰瓶里数枝婪尾春时人莫喻桑维翰曰唐宋文人谓芍药为婪尾春者婪尾乃最后之杯芍药殿春故有是名刘攽芍药谱花有红叶黄腰者号金带围有时而出则城中当出宰相韩魏公守维扬日郡圃芍药盛开得金带围四公选客具乐以赏之时王珪为郡倅王安石为幕官皆在选中而缺其一花开已盛公谓今日有过客即使当之及暮报陈太傅升之来明日遂开宴折花插赏后四人皆为首相昔有猎于中条山见白犬入地中掘得一草根携归植之明年花开乃芍药也故谓芍药为白犬增通志畧芍药着于三代之际风雅所流咏也今人贵牡丹而贱芍药不知牡丹初无名依芍药得名故其初曰木芍药亦如木芙蓉之依芙蓉以为名也牡丹晚出唐始有闻贵游竞趋遂使芍药为落谱衰宗云符瑞志大中祥符四年四月江陵府刑部郎中袁炜家圃芍药双华并萼原渔隐丛话东坡云扬州芍药为天下冠蔡繁卿为守始作万花会用花千万余枝既残诸园又吏因缘为奸民大病之余始至问民疾苦以此为首遂罢之增埤雅芍药荣于仲春华于孟夏传曰惊蛰之节后二十有五日芍药荣是也华有至千叶者俗唿小牡丹东轩笔录四枝正紫重跗累萼中有金蕊遶之号腰金紫三柳轩杂识芍药为娇客中吴纪闻张敏叔以芍药为近客古琴疏帝相时条谷贡桐芍药帝命羿植桐于云和命武罗伯植芍药于后苑杨允孚滦京杂咏诗注内园芍药迷望亭亭直上数尺许花大如斗扬州芍药称第一终不及上京也吴宽诗註往时小南城梁氏芍药盛开号梁家园人多㩦酒赏之原学圃余疏余以牡丹天香国色而不能无綵云易散之恨因复刱一亭周遭悉种芍药名其亭曰续芳芍药本出扬州故南都极佳一种莲香白初淡红后纯白香如莲花故以名其性尤喜粪予课僮溉之其大反胜于南都即元驭所爱也其他如墨紫朱砂之类皆妙甚已致数种归开时客皆蚁集真堪续芳矣明宣宗幸文渊阁命于阁右筑石台植淡红芍药一本景泰初增植二本左纯白右深红后学士李贤命之曰醉仙颜淡红也曰玉带白纯白也曰宫锦红深红也与众赋诗名曰玉堂赏花集瓶史芍药花以鸎粟蜀葵为婢增花史文渊阁芍药三本天顺二年盛开八花李贤遂设燕邀吕原刘定之等八学士共赏惟黄谏以足疾不赴明日复开一花众谓谏足当之贤赋诗官僚咸和以为盛事析津日记芍药之盛旧数扬州刘贡父谱三十一品孔常父谱三十三品王通叟谱三十九品亦云瑰丽之观矣今扬州遗种绝少而京师丰台连畦接畛倚担市者日万余茎惜无好事者图而谱之集藻序原刘攽芍药谱序天下名花洛阳牡丹广陵芍药为相侔埒禹贡记扬州草木夭乔圣人之言然未见其为夭乔也广陵芍药有自他方移来种之者经岁则盛至有十倍其初而胜广陵所出远甚地气所宜信其为天乎然则医书本草所载虽小物方土所出山川原野气力不同或相倍蓗十百如此花矣不可不察也然芍药之盛衰环广陵四十五里之间为然外是则薄劣不及洛阳牡丹由人力接种故岁岁变更日新而芍药自以种传独得于天然非翦剔培壅灌溉以时亦不能全盛又有风雨寒暄气节不齐故其名花绝品有至十四五年得一见者其开不能成或变为他品此天地尤物不与凡品同待其地利人力天时参併具美然后一出意其造物亦自珍惜之尔芍药始开时可留七八日自广陵南至姑苏北入射阳东至通州海上西止滁和州数百里间人人厌观矣广陵至京师千五百里骏马疾走可六七日至也上不以耳目之玩勤远人而富商大贾逐利纤啬不顾又无好事有力者招致之故芍药不得至京师而洛阳牡丹独擅其名其移根北方者六年以往则不及初年自是岁加劣矣故北方之见芍药者皆其下者也然种芍药为生者犹得厚价重利云熙宁六年攽罢海宁至广陵正四月花时会友傅钦之孙莘老偕行相与历览人家园圃及佛舍所种凡三万余株芍药嫩好及虽好而不至者尽具矣扶风马玿府大尹给事公子也博物好奇为余道芍药本末及取广陵人所第名品示余出余按唐氏藩镇之盛扬州号为第一万商千贾珍货之所丛集百氏小说尚多记之而莫有言芍药之美者非天地生物无闻于古而特隆于今也殆时所好尚不齐而古人未必能知正色尔白乐天诗言牡丹取丛大花繁者为佳此最洛人所卑下者古人之不知芍药何疑然当时无记录故后世莫知其详今此复无传说使后胜今犹不足恨或人情好尚更变骎骎日久则名花奇品遂将冺默无传来者莫知有此不亦惜哉故因次序为谱三十一种皆使画工图写而示未尝见者使知之其尝见者固以吾言为信矣增孔武仲芍药谱序扬州芍药名于天下与洛阳牡丹俱贵于时四方之人尽皆𪗇携金帛市种以归者多矣吾见其一岁而小变三岁而大变卒与常花无异由此芍药之美益专推于扬州焉大抵麤者先开佳者后发高至尺余广至盈手其色以黄为最贵所谓绯红千叶乃其下者郑诗引芍药以明土风说者曰香草也司马长卿子虚赋曰芍药之和具而后御之说者曰芍药主和五藏又辟毒气也谢省中诗曰红药当堦翻说者曰草色红者也其义皆与今所谓芍药合俱未有专言扬州者唐之诗人最以摹写风物自喜如卢仝杜牧张𧙖之徒皆居扬日久亦未有一语及之是花品未有若今日之盛也余官于扬学讲习之暇常裁而定之盖可纪者三十有三种乃具列其名从而释之原王观扬州芍药谱序天地之功至大而神非人力所能窃胜惟圣人为能体法其神以成天下之化其功盖出其下而曾不少加以力不然天地固亦有间而可穷其用矣余尝论天下之物悉受天地之气以生其小大长短辛酸甘苦与夫颜色之异计非人力之可容致巧于其间也今洛阳之牡丹维扬之芍药受天地之气以生而小大浅深一随人力之工拙而移其天地所生之性故奇容异色间出于人间以人而盗天地之功而成之良可怪也然而天地之间事物纷纭出乎其前不得而晓者此其一也洛阳土风之详已见于欧阳公之记此不复论维扬大抵土壤肥腻于草木为宜禹贡曰厥草惟夭是也居人以治花相尚方九月十月时悉出其根涤以甘泉然后剥削老硬病腐之处揉调沙粪以培之易其故土凡花大约三年或二年一分不分则旧根老硬而侵蚀新芽故花不成就分之数则小而不舒不分与分之太数皆花之病也花颜色之深浅与叶蕊之繁盛皆出于培壅剥削之力花既萎落亟翦去其子屈盘枝条使不离散脉理不上行而皆归于根明年新花繁而色润杂花根窠多不能致远惟芍药及时取根尽去本土贮以竹席之器虽数千里之远一人可负数百本而不劳至于他州则壅以沙粪虽不及维扬之盛而颜色亦非他州所有者比也亦有踰年即变而不成者此亦系土地之宜不宜而人力之至不至也花品旧传龙兴寺山子罗汉观音弥陀之四院冠于此州其后民间稍稍厚赂以丐其本培壅治莳遂过于龙兴之四院今则有朱氏之园最为冠绝南北二圃所种几于五六万株意其自古种花之盛未之有也朱氏当其花之盛开饰亭宇以待来游者逾月不绝而朱氏未尝厌也扬之人与西洛不异无贵贱皆喜戴花故开明桥之间方春之月拂旦有花市焉州宅旧有芍药厅在都厅之后聚一州绝品于其中不下龙兴朱氏之盛往岁郡将召移新守未至监护不密悉为人盗去易以凡品自是芍药厅徒有其名尔今芍药有三十四品旧谱只取三十一种如绯单叶白单叶红单叶不入名品之内其花皆六出维扬之人甚贱之余自熙宁八年季冬守官江都所见与夫所闻莫不详熟又得八品焉非平日三十一品之比此皆世之所难得今悉列于左旧谱三十一品分上中下七等此前人所定今更不易增元岳榆芍药诗序至正庚子孟夏黄鹤山人岳榆与相台翟君文中自吴城拏舟至海虞复过崑山访顾君仲瑛草堂值春晖楼前芍药盛开仲瑛重置酒楼上是日雷雨新霁风日淡荡赵善长折金带围一朶插瓶中及以红白花擎绕攒簇朱伯盛督行酒同集者七人天基道士于方外暨伯盛善长先醉仲瑛谓人事惟艰天时自适友朋盍簪宁无一语以纪其行乐乎遂以红药当堦翻一句分韵赋诗者文中仲瑛子英并榆得药字诗成为序其首实四月十一日也论原宋王观芍药谱后论维扬东南一都会也自古号为繁盛唐末乱离羣雄据有数经战焚故遗基废迹往往芜没而不可见今天下一统井邑田野虽不及古之繁盛而人皆安生乐业不知有兵革之患民间及春之月惟以治花木饰亭榭以往来游乐为事其幸矣哉扬之芍药甲天下其盛不知起于何代观其今日之盛古想亦不减于此矣或者以谓自有唐若张祜杜牧卢仝崔涯章孝标李嵘王播皆一时名士而工于诗者也或官于此或游于此不为不久而畧无一言一句以及芍药意其古未有之始盛于今未为通论也海棠之盛莫甚于西蜀而杜子美诗名又重于张祜诸公在蜀日久其诗数千篇而未尝一言海棠之盛张祜辈诗之不及芍药不足疑也芍药三十一品及前人之所次余不敢辄易后八品乃得于民间而最佳者然花之名品时或变易又安知止此八品而已哉后将有出兹八品之外者余不得而知当俟来者以补之也题跋增宋周必大题杨谨仲芍药诗后淳熙甲午会同年杨谨仲周孟觉赏芍药尝樱桃谨仲有诗予次次韵今二十有三年彭君仲识携谨仲帖相过且索旧诗为之怅然此花最盛于太和而以红都胜黄楼子为冠如牡丹之姚魏也黄楼或得之都胜者邑中一二家有种惜不与人去年余答𨜮贡进士陈恂二小诗云芍药名先记郑风那因加木辨雌雄姚黄后出今王矣合把黄楼列上公六一先生旧帅扬分宁太史尹西昌只缘未识红都胜如杜诗中缺海棠盖许元寄欧阳公诗云芍药琼花应有恨维扬新什独无名公答云偶不题诗便怨人山谷宰太和诗篇咏甚多亦未尝及此花今谨仲云花出语与古事相类併录恶语于后颂增傅统妻芍药花颂晔晔芍药植此前庭晨润甘露昼晞阳灵五言古诗原齐谢朓直中书省紫殿肃阴阴彤庭赫弘敞风动万年枝日华承露掌玲珑结绮钱深沉映朱网红药当堦翻苍苔依砌上兹言翔凤池鸣珮多清响信美非吾室中园思偃仰朋情以郁陶春物方骀荡安得凌风翰聊恣山泉赏唐柳宗元题堦前芍药凡卉与时谢妍华丽兹晨欹红醉浓露窈窕留余春孤赏白日暮暄风动摇频夜窓蔼芳气幽卧知相亲愿致溱洧赠悠悠南国人增元稹红芍药芍药绽红绡笆篱织青琐繁丝蹙金蕊高焰当炉火翦刻彤云片开张赤霞裹烟轻琉璃叶风亚珊瑚朶受露色低迷向人娇婀娜酡颜醉后泣小女妆成坐艳艳锦不如夭夭桃未可晴霞畏欲散晚日愁将堕结根本为谁赏心期在我採之谅多思幽赠何由果宋梅尧臣杨乐道留饮席上客置黄红丝头芍药洛阳卖牡丹江都买芍药卖与富人欢买为游人乐万丝必同心千叶必同萼五色相浅深百金相厚薄栽培动经年风雨便成昨萧条洛阳城索寞江都郭赖有一春花能无十千酌朝看门拥车暮见门罗雀尝闻月底人欲把月桂斫要使清光多四海意开廓我亦爱明月常满不愿落上弦过杨侯乃值寒雨作共饮三四人不觉传鸣柝持葩金谷豪朱黄何灼烁还思溱洧上士与女相谑实此香草芳请我赋其畧酒阑为追咏思拙笔屡阁蔡襄和王学士芍药粲尔芳草叶孤根当砌植违春已自分薰风犹借力艳艳朝日光纷披照颜色持之遗佳人岁久香不息原苏轼送芍药与公择今日忽不乐折尽园中花园中亦何有芍药袅残葩久旱复遭雨纷披乱泥沙不折亦安用折去还可嗟弃掷谅未能送与谪仙家还将一枝春插向两髻丫增谢尧仁咏芍药花蓓大如拳花面或径尺紫者栖紫鸾黄者落黄鹄或似扶桑枝推上一轮赤或似玻瓈盆稍久擎无力又有似平叔爱矜素粉白又有似蜀人喜染天水碧或似包绿锦未放丹砂拆或似浴青囊未放沉麝发应须和露翦莫使见颜色庻使精神全免笑花无骨元顾瑛春晖楼赏芍药灵雨沐霁景初暾散朝暄林莺咔余春砌药开当轩泫妆露泥泥舞袂风翻翻流光不我迈久怀迟君论于以乐樽罍于焉倾笑言七言古诗增唐韩愈芍药歌丈人庭中开好花更无凡木争春华翠茎红蕊天力与此恩不属黄钟家温馨熟美鲜香起似笑无言习君子霜刀翦汝天女劳何事低头学桃李娇痴婢子无灵性竞挽春衫来此并欲将双颊一睎红绿窓磨徧青铜镜一樽春酒甘若饴丈人此乐无人知花前醉倒歌者谁楚狂小子韩退之宋韩琦和袁陟节推龙兴寺芍药广陵芍药真奇美名与洛花相上下洛花年来品格卑所在随人趁高价接头着处骋新妍轻去本根无顾借不论姚花与魏花只供俗目陪妖姹广陵之花性绝高得地不移归造化大豪大力或强迁费尽拥培无艳冶东君固是花之主千苞万萼从荣谢似矫东君汎爱心枉杀春风不肯嫁遂令天下走香名髣髴丹青竞夸诧以此扬花较洛花自合维扬推定霸其间绝色可麤陈天工着意诚堪讶仙家冠子镂红云金线妆治无匹亚旋心体弱不胜枝宝髻欹斜犹堕马冰雪肌肤一缬斑新试守宫明似赭双头两两最多情象物更呈鞍面窊楼子亭亭欠姿媚特有怪状堪图写见者方知画不真未见直疑传者诈前贤大欲巧赋咏片言未出心先怕天上人间少其比不似余芳资假借我来淮海涉三春三访龙兴旧僧舍问得龙兴好事僧每岁看承不敢暇后园栽植虽甚蕃及见花成由取舍出羣标致必惊人方徙矮坛临大厦客来只见轩楹前国艳天姿相照射因知灵种本自然须凭精识能陶冶君子果有育材心请视维扬种花者原陈与义微雨湿清晓老夫门未开煌煌玉仙子并拥翠蕤来臙脂洗尽不自惜为雨归来更无力老夫五十尚儿痴凭轩一赋会真诗增杨万里芍药何以筑花宅笔直松枝子何以盖花房雪白清江纸纸将碧油透松竹画栋峙铺纸便作瓦瓦色水晶似金鸭煖未焰银竹响无水汗容渍不湿晴态娇非醉尽将香世界关作闲天地风日几曾来蜂蝶独得至劝春入宅莫归休劝花住宅且少留昨日花开开一半今日花飞飞数片留花不住春迳归不如折插瓶中看元袁桷新安芍药歌洛阳花枝如美人点点不受尘土嗔轻朱深白铸颜色高亚绿树争精神那如新安红芍药透日千层红闪烁碧云迸出紫琉璃风动霓裳凝绰约我闻种花如种玉尽日阴晴看不足微云澹荡增宠光细雨轻蒙赐汤沐何人看花不解理香雪纷纷手中毁酒酣跌荡空低昂得意须臾竟如此翩翩骕骦云中君爱花直欲留青春青春如流欲归去明年看花君合住明徐贲次韵杨孟载观芍药作轻阴酿绿寒犹薄龟甲疏帘映朱阁美人偏有惜花心新水银瓶送红药当堦惟恐流尘污纤手笼春为花护一捻芳容饱弄娇臙脂细结玲珑露綵贴单屏衬碧绡微风才动见花摇香凝腻粉肌全湿影艳方诸脸半潮高枝开满低枝卷翠槛移来随步辇浓染如分织女机巧裁似出宫娥翦花情最重是何人应有鸳鸯帐里身不用传心题绮字踏歌当为唤真真陆粲赋内阁芍药金门柳色萦深绿上苑春余杂花扑夭桃已歇秾李衰红药翻堦正芬郁此花初种自宣皇百曲雕栏七宝妆融风窈窕昭阳殿暖日轻盈白玉堂玉堂学士看花早赋成芸阁留诗草卷幔频看碧雾流挥毫正耐红云绕忆昨宣皇居法宫太平乐事君臣同宸游每出濯龙里曲宴偏临翔凤中是时南苑飞霓旌烂熳仙葩绮绣明临风宛转如矜妬俯者如愁仰如诉半沾微雨妖红湿太真泣凭栏干立至尊一顾六宫回茜裙霞帔俱羞涩华萼楼头雨露偏芳容赢得美人怜君恩为与分春色诏许移来种阁前阁前复道连金谷翠辇经过几廻瞩内家敕进赏花词昭容传制黄门促沉吟此事六十载当日繁华宛然在绀幰金舆稀幸临黄扉紫禁留风采不羡扬州宝带围长安红紫竞芳菲五侯七贵同邀赏宝马香车疾若飞争似名花出天上雾阁云窓俨相向浪蝶游蜂未许窥酒徒词客空惆怅江南三月足豪华绣幙围香富贵家亦有幽姿在空谷风雨憔悴天之涯燕山游子江南客独对名花感今昔草木何知人自怜逢时亦复升沉隔世间荣辱偶然事不独此花何叹息五言律诗增唐张九龄紫薇庭芍药仙禁生红药微芳不自持幸因清切地还遇艳阳时名见桐君录香闻郑国诗孤根若可用非直爱华滋宋梅尧臣七里湾得朱表臣寄千叶楼子髻子芍药谁称为近侍宜与牡丹尊霞綷千千叶香撩黯黯魂红楼思侠少宝髻奉王孙賸插不堪照颜衰汴水浑原眭石春色今方满名花尔较迟含芳如有意呈彩亦当时调鼎需仙液挥毫待凤池天工知不浅一夜露华滋明蔡羽毛督经浣亭官舍芍药昼静绿阴匝微风满院芬红栏昨夜雨碧馆见朝云春杳鸟空怨暖多花易熏须烦紫丝帐遮护到斜曛七言律诗增唐张泌芍药香清粉淡怨残春蝶翅蜂须恋蕊尘闲倚晚风生怅望静留迟日学因循休将薜荔为青琐好与玫瑰作近隣零落若教随暮雨又应愁煞别离人宋王禹偁芍药诗并序芍药之义见之郑诗百花之中其名最古谢公直中书省诗云红药当堦翻自后词臣引为故事白少傅知制诰有草词毕咏芍药诗词采甚为该偹然自天后以来牡丹始盛而芍药之艳衰矣考其实牡丹初号木芍药盖本同而末异也牡丹落尽正凄凉红药开时醉一场羽客暗传尸解术仙家重爇返魂香蜂寻檀口论前事露湿红英试晓妆曾忝掖垣真旧物多情应认紫薇郎东君留着佔残春得得迟开亦有因曾与掖垣留故事又来淮海伴词臣日烧红艳排千朶风递清香满四隣更爱绿头弄金缕异时相对掌丝纶满院匀开似赤城帝乡齐点上元灯感伤纶阁多情客珍重维扬好事僧酌处酒杯深蘸甲折来花朶细含稜老郎为郡辜朝寄除却吟诗百不能韩琦北第同赏芍药芍药名高致亦难此观妖艳满雕栏酒酣谁欲张珠网金细偏宜间宝冠露裛更深云髻重蝶栖长苦玉楼寒郑诗已取相酬赠不见诸经载牡丹蔡襄和运使学士芍药篇密叶阴沉夏景新朱栏红药自为春香余兰芷偏饶艳画入缣绡未逼真已恨芳华难驻景可堪愁卧动经旬三年想爱须留恋不为江头酒味醇苏轼玉盘盂诗并序东武旧俗每岁四月大会于南禅资福两寺以芍药供佛而今岁最盛凡七千余朶皆重跗累萼繁丽丰硕中有白花正圆如覆盂其下十余叶稍大承之如槃姿格绝异独出于七千朶之上云得之于城北苏氏园中周宰相莒公之别业也而其名俚甚乃为易之杂花狼籍占春余芍药开时扫地无两寺妆成宝缨络一枝争看玉盘盂佳名会作新翻曲绝品难寻旧画图従此定知年谷熟姑山亲见雪肌肤花不能言意可知令君痛饮更无疑但持白酒劝嘉客直待琼舟覆玉彛负郭相君初择地看羊属国首吟诗吾家岂与花相厚更问残芳有几枝苏辙和子瞻玉盘盂二首千叶团团一尺余扬州绝品旧应无赏传莒国迁钟簴移忆胡僧置钵盂丛底留连倾凿落缾中捧拥照浮屠强将绛蜡封红萼憔悴无言损玉肤故相林亭父老知出羣草木尚何疑无多产业残花药几许功名旧鼎彛丰艳不知人世别佳名新换使君诗明年会看花尤好剥尽浮苞养一枝周必大彭孝求送芍药数种鄙句为谢占断春光及夏初琉璃翦叶朶珊瑚休论花品同而异且咏诗人乐且訏北地莫辞金凿落南禅争看玉盘盂彭宣微恙何妨醉自有娇痴婢子扶杨万里多稼堂前两槛芍药红白对开二百朶红红白白定谁先袅袅娉娉各自妍最是倚栏娇分外𨚫缘经雨意酲然晚春早夏浑无伴暖艳晴香正可怜好为花王作花相不应只遣侍甘泉旁招近侍自江都两岁何曾见国姝看尽满栏红芍药只消一朶玉盘盂水晶淡白非真色珠碧空明得似无欲比此花无可比且云冰骨玉肌肤芙蓉渡酒店前金沙芍药盛开山店春光也自妍芙容渡口数家村笋舆低过金沙架篱落疎圈芍药轩孤客倦游殊寂寞雨花着意与温存可怜经眼匆匆去不折红香到绿尊贾似道又是扬州芍药时花应笑我赋归迟满堂留客春如画对酒何妨鬓似丝玉立黄尘那可到锦幛红蜡最相宜买山若就当移种此际谁能杖履随温温玉立绿阴中不把芳菲逐万红折尽长淮多暇日簪联四坐足春风应如庆历梅花瑞况有昌黎属句工问得君王乞身去移根栽傍曲栏东上了甘泉三捷书长淮万里一尘无清和时节如春在红药精神与昔殊丛玉生香歌可谱围金有客瑞重图公堂且尽今朝醉已问君王乞鑑湖元郝经芍药夜来风雨洗残春芍药还开春又新入座忽惊持酒客举杯先酌送花人烟轻雪腻丰容质露重霞香婀娜身铁石肝肠总销铄都将软语说风神马祖常芍药莺粉分奁艳有光天工巧制殿春阳霞缯襞积云千叠宝盝凝脂蜜半香并蒂当堦盘绶带金苞向日剖珠囊诗人莫咏扬州紫便与花王可颉颃张昱陪宴相府得芍药花有感醉吐车茵愧不才马前蝴蝶趁花回玉瓶盛露扶春起锦帐围灯照夜开垂白敢思溱洧赠欹红还是庙廊栽扬州何逊空才思惟对高寒咏阁梅明李东阳内阁赏芍药一春风日几晴阴数种名花竞浅深禁苑栽培真得地化工雕刻本何心丛疑朋下留鸾宿香到人间许蝶寻台阁风流前辈远綵毫重和玉堂吟次第红芳又绿阴好花留向玉堂深多从雨过看生色不为春迟负赏心清露着衣香易湿綵云迷眼梦难寻杯余幸接韩公宴词罢先赓白传吟晓闻花底佩声归万叶枝头露未稀力尽丹青空藻绘眼看红紫漫芬菲裁云直傍瑶池起避日须将锦障围愿向人间分此种莫教春祇在彤扉春逐长安担上归此花真觉眼中稀新题翰苑图犹在旧事扬州草自菲索赏向人心已醉试开经日手频围欲知近侍承恩地长共西垣与北扉吴宽秦公邀赏芍药妙手何人簇绛纱平台惊见数枝斜梁家园里无遗种吏部庭前得好花量浅莫将深盏酌眼昬犹用密帘遮诗中近侍非公论谁说唐人是作家品高真自广陵来旧谱空怜壁角堆千叶连云如并拥两枝迎日忽齐开诗中相谑何须赠担上能赊也用栽记取今时才看起醉吟多借麴生材储巏赏红药三岁归来始一看卷帘深坐傍栏干数枝带雨开何晚此日怜春别更难封殖喜留佳种在低回如语旧盟寒裁诗为唤东君转酒盏花前正尔宽莫怪多情尽日看春残花谢总相干迟开已待花神入真赏能逢地主难翠幄微香吹渐远玉盘承露泻初寒三年拟试沉香笔却算行期为尔宽文征明禁中芍药仙姿绰约绛罗绅何日移根傍紫宸月露冷团金带重天风香泛玉堂春千年想见翻阶咏一笑羞称近侍臣不似人间易零落上方元自隔凡尘黄姬水石佛院看芍药山绕吴宫旧馆娃清江曲曲绿杨斜偶移画鹢同盃酒不道空门有艳花白日帘栊堪幕雾夕阳栏槛更添霞美人不见偏惆怅欲折琼枝感岁华息园赏芍药浅白深红鬭合欢丝丝香雨昼难干直须一日三百盏无那东风十二栏水上新传锦字艳楼头长怨玉箫寒可怜春色随花尽留兴还应带月看王涣昭庆寺看芍药一半春光过牡丹又开芍药遍禅关久辜往约违莲社今续清欢到宝栏垂露几团花面湿东风一阵燕泥寒酒边何味呈奇供绿笋朱樱正满盘七言小律原唐白居易感芍药花寄正一上人今日阶前红芍药几花欲老几花新开时不解比色相落后始知如幻身空门此去几多地欲把残花问主人五言排律原唐白居易草词毕遇芍药初开偶成十六韵罢草紫泥诏起吟红药诗词头封送后花口折开时坐对钩帘久行观步履迟两三丛烂熳十二叶参差背日房微歛当阶朶旋欹钗葶抽碧股粉蕊扑黄丝动盪情无限低斜力不支周廻看未足比谕语难为勾漏丹砂里僬侥火焰旗彤云賸根蒂绛帻欠缨緌况有晴风度仍兼宿露垂疑香熏罨画似泪着臙脂有意留连我无言怨思谁应愁明月落如恨隔年期菡萏泥连萼玫瑰刺绕枝等量无胜者惟眼与心知五言絶句增唐孟郊看花芍药谁为壻人人不敢来惟应待诗老日日殷勤开原宋王十朋芍药千叶扬州种春深霸众芳无言比君子窈窕有温香已过花王候才开近侍香来游禁酒地免作退之狂增金姚孝钖咏芍药绿萼披风瘦红苞浥露肥只愁春梦断化作彩云飞明李东阳芍药秀色春前发浓阴雨后看持盃贺花相先失得休官七言絶句原唐韩愈芍药浩态狂香昔未逢红灯烁烁绿盘龙觉来独对情惊恐身在仙宫第几重增宋蔡襄华严院西轩见芍药吉祥亭下万千枝看尽将开欲落时却是双红有深意故留春色缀人思烘帘微照自生光吹面轻风与送香谁把金刀收绝艳醉红深浅上钗梁的的名花对酒樽栏边沉醉月黄昬今朝关外寻兰若忽见孤芳欲断魂原邵雍白芍药阿姨天上舞霓裳姊妹庭前翦雪霜要与牡丹为近侍铅华不御学梅妆含露仙姿近玉堂翻阶美态醉红妆对花未免须酣舞到底昌黎是楚狂苏轼题赵昌芍药倚竹佳人翠袖长天寒犹着薄罗裳扬州近日红千叶自是风流时世妆增苏辙马上见卖芍药戏赠张厚之春风欲画无寻处尽向南园芍药中过尽此花真尽也此生应与此花同春来便有南园约过尽春风约尚赊绿叶成阴花结子便须携客到君家原黄庭坚广陵早春春风十里珠帘卷彷彿三生杜牧之红药梢头初茧栗扬州风物鬓成丝增陈师道谢赵生惠芍药从微至老走风尘喜见隣家第四春独舞东风醉对子政缘无语却宜人九十风光次第分天怜独得殿残春一枝剩欲簪双鬓未有人间第一人张栻一年春事雨声里十里扬州梦想边眼底花明烦折赠君家风物自嫣然元马祖常五月芍药红芍花开端午时江南游客苦相疑上京不是春光晚自是天家日景迟杨允孚滦京杂咏时雨初肥芍药苗脆肥香压酒肠消扬州帘卷春风里曾惜名花第一娇明僧德祥玉堦宜有此花开金鼎调香宰相才莫谓人间无綵笔写将浓艳入云台诗散句原唐孟郊月娥双双下楚艳枝枝浮洞里逢故人绰约清宵游宋李觏斜月正当楼香雾压城重起傍药栏行花亦方在梦刘敞跗萼晴相照芳香暖竞飘波翻蜀地锦霞萃赤城标唐陈良父凝脂新赐浴半面更啼红宋穆修油壁车中同载女菱花镜里并妆人韩琦丹砂缬妙深难染白玉冠巍莹绝瑕娇红闹密轻多叶醉粉欹斜奈软条粉妆瑞玉千丛密冠缕真金半尺围苏辙共惊春去已多日争看花开最后番原曾巩小碧栏干四月天露红烟紫不胜妍张舜民西掖堦前辞御伞琼林殿后㛭春衣陈傅良玉龙十二蓬山顶宝髻三千汉殿中密叶自成金罽饰乱英谁缉紫茸香半妆宫面迎风笑间色仙衣带露收杨东山不浓不淡匀脂粉非醉非醒媚雨风过眼一春春又夏开残芍药更无花赵师秀自洗铜瓶插欹侧要令书卷识奢华增元吴澄浅潮半醉流霞晕清印初昬淡月痕杨允孚若较内园红芍药洛阳输却牡丹花原唐杜甫傍砌看红药白居易夹砌红药栏增李商隐红药绽香苞宋戴复古翻堦芍药迟元方回芍药抽红锐唐李商隐栏药日高红髲𩭝元周伯琦一瓶芍药当荷花词原宋王十朋点绛唇闲日盈盈向人自笑还无语牡丹飘雨开作羣花主柔美温香翦染劳天女青春士花间歌舞学个狂韩愈韩元吉浪淘沙鶗鴂怨花残谁道春阑多情红药待君看浓淡晓妆新意态独占西园风叶万枝繁犹记平山五云楼映玉成盘二十四桥明月下谁凭朱阑张孝祥踏莎行洛下根株江南栽种天香国色千金重花边三阁建康春风前十里扬州梦油壁轻车青丝短鞚看花日日催宾从而今何许定王城一枝且为邻翁送陈从古蝶恋花日借轻黄珠缀露困倚东风无限娇春处看尽夭红浑谩语淡妆偏称泥金缕不共铅黄争胜负殿后开时故欲寻春去去似朝霞无定所那堪更着催花雨姜夔侧犯恨春易去甚春却向扬州住微雨正茧栗稍头弄诗句虹桥二十四总是行云处无语渐半脱宫衣笑相顾金荷细叶千朶围歌舞谁念我发成丝来此共樽俎后日西园绿阴无数寂寞刘郎自修花谱陈济翁蓦山溪薰风时候芍药披晴昼天上玉栏干展一枰天家锦绣汉宫唐殿嫔御逞妖娆飞燕女太真妃一样新妆就黄金捻线色与红芳鬭谁把绛绡衣误将他臙脂渍透晚风生处襟袖卷浓香持玉斝秉纱笼倚醉听更漏卢祖臯水龙吟杜鹃啼老春红翠阴满眼愁无奈飞来何处凤軿鸾驭霞琚云珮风槛娇凭露梢慵亸酒痕微退念洛阳人去香魂又返依然是风流在十年一觉扬州春梦离愁似海浩态难留暗香吹散几时重会向樽前笑折一枝红玉帽檐斜戴刘圻父醉蓬莱访莺花陈迹姚魏遗风绿阴成幄尚有余香付宝堦红药淮海维扬物华天产未觉输京洛时世新妆施朱傅粉依然相若束素腰纤捻红唇小鄣袖娇羞倚栏柔弱玉佩琼琚劝王孙行乐况是韶华为伊挽驻未放离情薄顾盼歌前留连醉里莫教零落曾觌念奴娇人生行乐算一春欢赏都来几日绿暗红稀春已去赢得星星鬓白醉里狂歌花前起舞拚罚金杯百淋漓宫锦忍辜妖艳姿色须信殿得韶光只愁花谢又作经年别嫩紫娇红邀客语应为主人留客月落乌啼酒阑烛暗离绪伤吴越竹西歌吹不堪老去重忆晁补之望海潮人间花老天涯春去扬州别是风光红药万株佳名十种天然浩态狂香尊贵中衣黄未便教西洛独占花王困倚东风汉宫谁敢鬭新妆年年高会维扬看家夸绝艳人诧奇芳结萼当屏联葩就幄红遮绿遶华堂花面映交相更秉蕳观洧幽意难忘罢酒风亭梦魂惊恐在仙乡方岳沁园春把酒问花茧栗稍头春今几何笑身居近侍翻堦万玉面匀菩萨髻拥千螺一一牙签英英碧字占定花间甲乙科归来也傍紫薇吟处揉作阳和祗今花事无多看几许风烟付与他待围将翡翠怕蜂粘粉织成云锦遣凤衔梭谁翦并刀赠之燕玉莫负双娥娇熘波花应道尽花强人面底用能歌刘克庄贺新郎一梦扬州事画堂深金瓶万朶元戎高会座上祥云层台起不减洛中姚魏叹别后关山迢递国色天香何处在想东风犹忆狂书记惊岁月一弹指数枝清晓烦驰骑向小窓依稀重见芜城妖丽料得花怜侬消瘦侬亦怜花憔悴谩怅望竹西歌吹老矣应无骑鹤日但春衫点点当时泪那更有旧情味别录增南史王筠传筠幼警悟七岁能属文年十六为芍药赋其词甚美图画见闻志李少保端愿有图一面画芍药五本其画皆无笔墨用五彩布成为徐崇嗣没骨图以其无笔墨骨气而名之梦溪笔谈元丰末秀州人家屋瓦上冰尽成花每瓦一枝正如画家所为折枝有大花如牡丹芍药者气象生动虽巧笔不能为之以墨搨之无异石刻原分植芍药大约三年或二年一分分花自八月至十二月甚津脉在根可移栽春月不宜谚云春分分芍药到老不开花以其津脉发散在外也栽向阳则根长枝荣发生繁盛相离约二三尺一如栽牡丹法不可太远太近穴欲深土欲肥根欲直将土鉏虚以壮河泥拌猪粪或牛羊粪栽深尺余尤妙不可少屈其根梢只以水注实勿踏筑覆以细土高旧土痕一指自惊蛰至清明逐日浇水则根深枝高花开大而且久不茂者亦茂矣以鸡矢和土培花丛下渥以黄酒淡红者悉成深红增种树书菜圃中种芍药最盛原修整春间止留正蕊去其小苞则花肥大新栽者止留一二蕊一二年后得地气可留四五然亦不可太多开时扶以竹则花不倾倒有雨遮以箔则耐久花既落亟翦其蒂盘屈枝条以线缚之使不离散则脉下归于根冬间频浇大粪明年花繁而色润处暑前后平土翦去来年必茂冬日宜护忌浇水服食安其生服鍊法云芍药有二种治病用金芍药色白多脂肉色紫者不用凡採得净洗去皮东流水煑百沸阴干三日木甑内上覆净黄土蒸之一日夜取出阴干擣末麦饭或酒服三钱匕日三服满三百日可登岭绝粒春採芽或花瓣以面煎之味脆美可以久留制食之毒莫良于芍药故独得药之名所谓芍药之和具而后食之者此也採制根入药味酸寒赤白视花色白者益脾能于木中泻木赤者散邪能行血中之滞气秋时採单叶者气味全浓用竹刀刮去皮并头上土蜜水拌蒸从巳至未晒干收贮中寒者酒炒女人血药醋炒御定佩文斋广群芳谱卷四十五广羣芳谱芍药御定佩文斋广羣芳谱卷四十六花谱金灯花增本草金灯花一名鬼灯檠一名朱姑一名鹿蹄草一名无义草根名山慈姑李时珍曰处处有之冬月生叶如水仙花之叶而狭二月中抽一茎如箭簳高尺许茎端开花白色亦有红色黄色者上有黑点众花簇成一朶如丝纽成三月结子有三稜四月初苗枯即掘取其根迟则苗腐难寻根苗与老鸦蒜极相类但有毛壳包裹为异耳𢑥考增园林草木疏金灯隰生花开累累明艳垂条不自支俗恶人家种之花经金灯七品三命荆溪游记善权洞秋晚徧壑皆金灯花绮错如绣集藻七言絶句增宋晏殊金灯花兰膏爇处光犹浅银烛烧时焰不馨好向书生窓下种免教辛苦更囊萤诗散句增宋晏殊煌煌五枝灯下有玉蟠螭杨巽斋如龙乍化青藜熖宁用窓前设短檠金盏花增宛陵集诗注金盏花一名醒酒花原金盏花一名长春花一名杏叶草高四五寸嫩时颇肥泽叶似柳叶厚而狭抱茎而生甚柔脆花大如指顶金黄色瓣狭长而顶圆开时团团状如盏子生茎端相续不絶结实在萼内色黑如小虫蟠屈之状味酸寒无毒𢑥考增学圃杂疏花之四季开者兰桂之外有长春菊即金盏花也集藻五言律诗增宋梅尧臣金盏子钟令昔醒酒豫章留此花黄金盏何小白玉椀无瑕始入何郎宅还归楚客家从兹不能醉只恐卖流霞附录侧金盏花增桂海虞衡志侧金盏花如小黄葵叶似槿岁暮开与梅同时翦春罗增花史翦春罗一名碎翦罗原翦春罗一名翦红罗蔓生二月生苗高尺余柔茎绿叶似冬青而小对生抱茎入夏开深红花如钱大凡六出周廻如翦成茸茸可爱结实大如豆内有细子人家多种之盆盎中每盆数株竖小竹苇缚作圆架如筒花附其上开如火树亦雅翫也味甘寒无毒集藻七言絶句原宋翁元广翦春罗谁把风刀翦薄罗极知造化着功多飘零易逐春光老公子樽前奈若何附录翦秋罗原翦秋罗一名汉宫秋色深红花瓣分数岐尖峭可爱八月间开春时待芽出土寸许分其根种之种子亦可喜阴地清水灌之用竹圈作架扶之可翫春夏秋冬以时名也附录翦罗花原翦罗花色红出南越性畏寒壅以鸡粪浇以燖猪汤退鸡鹅水则茂冬入窖中附录翦金罗原翦金罗金黄色花甚美艳附录翦红纱原翦红纱茎高三尺叶旋覆夏秋开花状如石竹花而稍大四围如翦瓣鲜红可爱结穗亦如石竹穗中有细子石竹原石竹草品纤细而青翠花有五色单叶千叶又有翦绒娇艳夺目㛹娟动人一云千瓣者名洛阳花草花中佳品也增洛阳花木记鹅毛石竹一名绣竹原王敬美曰石竹虽草花厚培之能作重台异态与夜落金钱凤仙花之类俱篱落间物𢑥考增酉阳杂俎卫公言蜀中石竹有碧花花经石竹九品一命集藻五言古诗增唐王绩石竹咏萋萋结绿枝煜煜垂朱英常恐零露降不得全其生叹息聊自思此生岂我情昔我未生时谁者令我萌弃置勿重陈委化何足惊原宋张耒石竹花真竹乃不花尔独艳暮春何妨儿女眼谓尔胜霜筠世无王子猷岂有知竹人粲粲好自持时来称此君五言律诗增唐独孤及荅李滁州题庭前石竹花见寄殷疑曙霞染巧类匣刀裁不怕南风热能迎小暑开游蜂怜色好思妇感年催览赠添离恨愁肠日几廻原司空曙云阳寺石竹花一自幽山别相逢此寺中高低俱出叶深浅不分丛野蝶难争白庭榴暗让红谁怜芳最久春露到秋风七言律诗增宋王安石石竹花退公诗酒乐华年欲取幽芳近绮筵种玉乱抽青节瘦刻缯轻点绛花圆风霜不放飘零早雨露应从爱惜偏已向美人衣上绣更留佳客赋婵娟元虞集赋石竹积雪初消萼绿华东风吹动绛绡霞龙嘘石气千年润鹤过林阴一径斜刻字欲寻金错落析旌如织翠交加绮窓坐对吹笙暖未觉人间岁月赊五言排律增唐李颀魏仓曹宅各赋一物得当轩石竹罗生殊众色独为表华滋虽杂兰蕙处无争桃李时同人趋府暇落日后庭期密叶散红点灵条惊紫蕤芳菲看不厌采摘愿来兹五言絶句增唐皇甫冉病中对石竹花散点空堦下闲凝细雨中那能久相伴嗟尔滞秋风宋文同石竹蜂啮红蕊烂虫啼碧丛短秋风掠地起只有苍苔管七言絶句增唐陆龟蒙石竹花咏曾看南朝画国娃古萝衣上碎明霞而今莫共金钱鬭买断春风是此花宋王安石石竹花春归幽谷始成丛地面芬敷浅浅红车马不临谁见赏可怜亦解度春风原杨监丞长夏幽居景不穷花开芳砌翠成丛窓南高卧追凉际时有微香逗晚风增元蒲道源赋石竹短篱新见出梢梢葱蒨都无尺许高茜色芳葩工点缀莫教容易混蓬蒿诗散句原宋林逋所重晚芳聊在目可关秋色易为花深枝苒苒装溪翠碎片英英翦海霞王安石麝香眠后露檀匀绣在罗衣色未真斜倚细丛如有恨冷摇数朶欲无春唐李白石竹绣罗衣杜甫麝香眠石竹增徐晶石竹数重青词原宋晏殊採桑子古萝衣上金针样绣出芳妍玉砌朱阑紫艳红英照日鲜佳人画阁新妆了对立丛边试摘婵娟贴向睂心学翠钿别录原花史石竹花须每年起根分种则茂但枝蔓柔弱易至散漫须用小竹扶之用细竹或小苇围缚则不摧折罂粟花原罂粟一名米囊花一名御米花一名米壳花增本草罂粟一名象谷原青茎高一二尺叶如茼蒿花有大红桃红红紫纯紫纯白一种而具数色又有千叶单叶一花而具二类艳丽可翫实如莲房其子囊数千粒大小如葶苈子增本草苏颂曰九月布子涉冬至春始生苗极繁茂李时珍曰三四月抽薹结青苞花开则苞脱大如仰盏罂在花中须蕊裹之花开三日即谢而罂在茎头长一二尺大如马兜铃上有盖下有蔕宛然如酒罂中有白米极细𢑥考增花经米囊七品三命原学圃杂疏芍药之后罂粟花最繁华其物能变加意灌植妍好千态曾有作黄色绿色者远视佳甚近颇不堪闻瓶史罂粟蜀葵妍于篱落司空图之鸾台也增闻雁斋笔谈罂粟花之无香韵者也朱宓侯种之盈亩万朶烂然亦足夺目鲍我生问余此堪作何比余昔过芦沟桥一庄院僧驱骡百许头纵食枥下其色相错如绣始知昔人云锦之比殆非虚妄今日所见颇为似之二生絶倒集藻四言古诗原宋苏辙种药苗诗筑室城西中有图书窓户之余松竹扶疎拔棘开畦以毓嘉蔬畦夫告予罂粟可储罂小如罂粟细如粟与麦皆种与穄皆熟苗堪春菜实比秋谷研作牛乳烹为佛粥老人气衰饮食无几食肉不消食菜寡味柳槌石钵煎以蜜水便口利喉调肺养胃三年杜门莫适往还幽人衲僧相对忘言饮之一杯失笑欣然我来颍川如游庐山七言律诗增明吴幼培罂粟花庭院深沉白昼长堦前仙卉吐羣芳含烟带雨呈娇态傅粉凝脂逞艳妆种自中秋须隔岁开于初夏伴倾阳更夸结子累累硕何必污邪满稻粱七言絶句原宋谢迈罂粟花铅膏细细点花梢道是春深雪未消一斛千囊苍玉粟东风吹作米长腰茶粒齐圜剖罂子作汤和蜜味尤宜中年强饭𨚫丹石安用咄嗟成淖糜杨万里米囊花鸟语蜂喧蝶亦忙争传天诏诏花王东君羽卫无供给探借春风十日粮诗散句原唐雍陶万里客愁今日散马前初见米囊花别录原种艺八月中秋夜或重阳月下子下毕以扫帚扫匀花乃千叶两手交换撒子则花重台或云以墨汁拌撒免蚁食须先粪地极肥松用冷饮汤并锅底灰和细干土拌匀下讫仍以土盖出后浇清粪删其繁以稀为贵长即以竹篱扶之若土瘦种迟则变为单叶然单叶者粟必满千叶者粟多空增本草罂中米可煑粥和饭食水研泸浆同菉豆粉作腐食亦可取油丽春原丽春罂粟别种也丛生柔干多叶有刺根苗止一类而具数色有红者白者紫者傅粉之红者间青之黄者而红复有数品有微红者半红者白肤降唇者丹衣而素纯者殷红如染茜者姿状葱秀色泽鲜明颇堪娱目草花中妙品也江浙皆有金陵更佳增游默斋花谱紫二品深者须青淡者须黄白亦二品叶大者微碧叶细者窃黄而窃黄尤奇素衣黄里芳秀茸茸若新鹅之毳窃红似芍药中粉红楼特差小视凡花之粉红十倍集藻五言古诗增唐杜甫丽春百草竞春华丽春应最胜少须好颜色多漫枝条剩纷纷桃李枝处处总能移如何贵重此𨚫怕有人知宋张先丽春蓬蒿眼已熟收拾到阿丽从分色红白未害格奴婢争妍知不足出刺以自卫上有寒梅枝春霜正憔悴五言律诗增宋潘柽丽春梁苑花销去黄台早自熏不同罂子粟别是石榴裙婀娜才胜掌参差莫梦云王郎寻水竹驻履几殷勤诗散句增宋徐致中照眼妆新就扶头酒半醒并肩罂粟多含态具体牡丹惟欠香虞美人增学圃余疏虞美人一名满园春千叶者佳原虞美人草独茎三叶叶如决明一叶在茎端两叶在茎之半相对而生人或近之抵掌讴曲叶动如舞故又名舞草出雅州增花镜江浙最多丛生花叶类罂粟而小一本有数十花茎细而有毛发蕊头朝下花开始直单瓣丛心五色俱备姿态葱秀因风飞舞俨如蝶翅扇动亦花中妙品𢑥考增益州草木记雅州名山县出虞美人草花叶两相对人或近之即向人而俯如为唱虞美人曲则此草相应而舞他曲则否贾氏谈录褒斜山谷中有虞美人草状如鸡冠大叶相对歌唱虞美人曲则两叶如人拊掌之状颇中节益部方物畧记蜀中传虞美人草予以虞作娱意其草柔纤为歌气所动故其叶至小者或动摇美人以为娱乐耳笔谈高邮桑景舒性知音旧闻虞美人草逢人作虞美人曲枝叶皆动他曲不然试之如所传详其曲皆吴音也他日取琴试用吴音制一曲对草鼓之枝叶皆动乃因曰虞美人操其声调与旧曲始末不相近而草辄应之者律法同管也东斋记事虞美人草唱他曲亦动传者误矣锦里新闻虞美人草父老云曾有人于和夷埧见此草偶歌之叶虞韵遂舞动如醉者然因是登之志碧鸡漫志虞美人脞说称起于项籍虞兮之歌余谓后世以此命名可也曲起于当时非也曾子宣夫人魏氏作虞美人草行有云芳魂寂寞寄寒枝旧曲闻来似歛睂又云当年遗事久成空慷慨尊前为谁舞亦有就曲志其事者世以为工其词云帐前草草军情变月下旌旗乱褫衣推枕怆离情远风吹下楚歌声月三更抚骓欲上重相顾艳态花无主手中莲锷凛秋霜九泉归去是仙乡恨茫茫黄载万追和之压倒前辈矣其词有云世间离恨何时了不为英雄少楚歌声起霸图休𨚫似一江春水向东流蔓葛荒葵城陇暮玉貌知何处至今芳草解婆娑只有当时魂魄未消磨按益州草木记贾氏谈录酉阳杂俎益州方物图赞笔谈吴东斋记事六家说各有异同方物图赞最穿凿无所稽据闻蜀中数处有此草予皆未之见恐种族不类则所感歌亦异然旧曲三其一属中吕调其一中吕宫近世转入黄钟宫此草应拍而舞应旧曲乎新曲乎桑氏吴音合旧曲乎新曲乎恨无可问者又不知吴草与蜀产有异同否耶四川志潼川西三十里紫葢山产虞美人草集藻赞增宋宋祁虞美人草赞翠茎纤柔穉叶相当逼而歌之或合或张五言古诗增宋姜夔赋虞美人草夜阑浩歌起玉帐生悲风江东可千里弃妾蓬蒿中化石那解语作草犹可舞陌上望骓来翻然不相顾七言古诗原宋魏夫人虞美人草行鸿门玉斗纷如雪十万降兵夜流血咸阳宫殿三月红霸业已随烟烬灭刚强必死仁义王阴陵失道非天亡英雄本学万人敌何用屑屑悲红妆三军败尽旌旗倒玉帐佳人坐中老香魂夜逐剑光飞清血化为原上草芳心寂寞寄寒枝旧曲闻来似歛睂哀怨徘徊愁不语恰如初听楚歌时滔滔逝水流今古楚汉兴亡两邱土当年遗事总成空慷慨尊前为谁舞增僧北磵咏虞美人草君恩似海海不深妾意如铁利断金舍生取义我所欲忍死织室羞同心春姿忽作秋莲委一寸刚明曾不死明年原上野花繁一枝自托华风起袅袅娉娉不成艳能度浅深生色染向人欲诉𨚫无言寂寞千年恨难掩芳郊游女宛转歌停车拍手看婆娑五言律诗增宋陈师道咏虞美人草幽草默通神旧题虞美人长言方度曲应节若翻身律吕声相召云龙气自亲无情犹感会不独在君臣七言律诗原明孙齐之咏虞美人草楚宫花态至今存倾国倾城总莫论夜帐一歌身易殒春风千载恨难吞臙脂脸上啼痕在粉黛光中血泪新谁道汉宫花似锦也随荒草任朝昬徐茂吴咏虞美人草楚宫人去霸图移賸有芳名寄一枝浥露晚妆余涕泪临风夜舞忆腰肢乍翻尚自疑红药欲刈终难混绿葵若使灵均当日见不将哀怨托江蓠红颜一日尽江𣾨芳草能传易代姿尚想施朱留片萼翻疑化碧有单枝迎风似逐歌声起宿雨那经舞袖垂微艳莫教轻委地徘徊犹似美人贻七言絶句增宋萧海藻咏虞美人草鲁公死后一坏荒谁与竿头荐一觞妾愿得生坟土上日翻舞袖向君王易幼学咏虞美人草霸业将衰汉业兴佳人玉帐醉难醒可怜血染原头草直至如今舞不停许野雪咏虞美人草合欢枝叶想腰身不共长安草木春若听楚歌能楚舞未央空有戚夫人五言排律原明孙齐之题虞美人草君王诚慷慨为妾总销魂伏剑酬君贶留花弔楚人风翻红袖舞露泫翠睂颦吴会依春树乌江伴渚苹浮云随代变芳草逐年新空使英雄泪感慨欲沾巾诗散句原明孙齐之夜月空悬汉宫镜幽姿犹带楚云妆词增宋辛弃疾浪淘沙不肎过江东玉帐匆匆至今草木忆英雄唱着虞兮当日曲便舞春风儿女此情同往事朦胧湘娥竹上泪痕浓舜目重瞳堪痛恨羽亦重瞳虞美人当年得意如芳草日日春风好拔山力尽忽悲歌饮罢虞兮从此奈君何人间不识精诚苦贪看青青舞蓦然歛袵𨚫无言怕是曲中犹带楚歌声无名氏虞美人歌唇乍启尘飞处翠叶轻轻举似呈舞态逞娇容嫩条纤丽玉玲珑怯秋风虞姬珠翠兵戈里莫认埋魂地只应遗恨寄芳丛露和清泪湿轻红古今同萱花原萱一名忘忧一名疗愁一名宜男增本草一名丹棘一名鹿剑一名妓女原苞生茎无附枝繁萼攒连叶四垂花初发如黄鹄嘴开则六出时有春花夏花秋花冬花四季色有黄白红紫麝香重叶单叶数种与鹿葱相似惟黄如蜜色者清香增格物丛话一种名凤头者尤佳学圃余疏一种小而絶黄者曰金台原春食苗夏食花其穉芽花跗皆可食性冷能下气不可多食𢑥考增博物志神农经曰中药养性谓合欢蠲忿萱草忘忧增清异录孟昶时每腊日内官各献罗体圏金花树子梁守珍献忘忧花缕金于花上曰独立仙花经忘忧四品六命三柳轩杂识萱草花为欢客西溪丛语毛诗伯兮篇云焉得谖草言树之背注云谖草令人忘忧背北堂也今人多用北堂萱堂于鳏居之人然伯之暂出未尝死也但其花未尝双开故有北堂之义说文藼萱蕿萲皆一字也令人忘忧通作谖据尔雅谖训忘也因其忘故古用谖草字嵇康养生论云合欢蠲忿萱草忘忧本草云利心志令人懽喜忘忧风土记云妇人有妊佩之生男子故谓之宜男草陆士衡诗云焉得忘归草言树背与襟忘归之义未详集藻颂原魏曹植宜男花颂草号宜男既煜且贞其贞伊何惟干之嘉其煜伊何绿叶丹华光采晃曜配彼朝日君子躭乐好和琴瑟固作螽斯惟物孔臧福齐太姒永世克昌赋原晋夏侯湛忘忧草赋淑大邦之奇草兮应则百之休祥禀至贞之灵气兮显嘉名以自彰冠众卉而挺生兮承木德于少阳体柔性刚蕙洁兰芳结纤根以立本兮嘘灵渥于青云顺阴阳以滋茂兮笑含章之有文远而望之烛若丹霞照青天近而观之晔若芙蓉鉴绿泉萋萋翠叶灼灼朱华炜若珠玉之树焕如景宿之罗𠑽后妃之盛饰兮登紫微之内庭回日月之晖光兮随天运以虚盈傅玄宜男花赋猗猗令草生于中方花曰宜男号应祯祥远而望之焕若三辰之丽天近而察之明若芙蓉之鉴泉于是姣童媛女以时来征结九秋之永思含春风以娱情增梁徐勉萱草花赋览诗人之比兴寄卉木以命辞惟平章之萱草欲忘忧而树之爰有幽忧庭闲志静高木列其阴兰芳糅其影翫丛蘤之争芬悦羣根之竞颖或开红而散紫或𦯀蒀于上春信兹华之独秀投金质于炎辰既耀色以祛痗亦含香而可均不待合欢之木无俟孙枝之筠同芰荷于阑暑及蝉露乎首旻其叶四垂其跗六出亦曰宜男加名斯吉华而不艳雅而不质随晦明而舒卷与风霜而荣悴笑杜蘅与揭车何众𢑥之能匹文散句原魏王朗与魏太子书惠书不遗慰沃奉读欢笑以籍饥渴虽萱草忘忧臯苏释劳无以加也增应玚报庞惠公书虽萱草在背臯苏在侧悒愤不逞祗以增毒梁元帝与刘智藏书鹄望还信以代萱苏何逊为衡山侯与妇书始知萋萋萱草忘忧之言不实团团轻扇合欢之用为虚五言古诗原梁元帝宜男草可爱宜男草垂采映倡家何时如此叶结实复含花增北齐阳休之咏萱草开跗幽涧底散采曲堂垂优柔清露湿微穆惠风吹朝朝含丽景夜夜对华池隋魏澹咏堦前萱草绿草正含芳靃靡映前堂带心花欲发依笼叶已长云度时无影风来乍有香横得忘忧号余忧遂不忘韦应物对萱草何人树萱草对此郡斋幽本是忘忧物今夕重生忧丛疎露始滴芳余蝶尚留还思杜陵圃离披风雨秋宋司马光萱草叶濯宿露翠花迎朝日黄昔谁封殖此俨列侍高堂达士隐于吏孰为行与藏逍遥玩永日自无忧可忘明高启萱草不见堂上亲空树堂下草夏来风雨繁离披数丛老日暮欲忘忧搴芳转伤抱五言律诗增唐陈子昂魏氏园亭人赋一物得秋亭萱草昔时幽径里荣耀杂春丛今来玉墀上销歇畏秋风细叶犹含绿鲜花未吐红忘忧谁见赏空此北堂中李峤萱草屣步寻芳草忘忧自结丛黄英开养性绿叶正依笼色湛仙人露香传少女风还依北堂下曹植动文雄李咸用萱草芳草比君子诗人情有由祗应怜雅态未必解忘忧积雨莎庭小微风藓砌幽莫言开太晚犹胜菊花秋原宋黄庭坚萱草从来占北堂雨露借恩光与菊乱佳色共葵倾太阳人生真苦相物理忌孤芳不及空庭草荣衰可两忘增金周昂萱草万里黄萱好风烟接路傍迹疎虽异域心密竟中央染练成初色移瓶得细香客愁无路遣始为看花忘七言律诗增明高启萱草幽华独殿众芳红临砌亭亭发几丛乱叶离披经宿雨纤茎窈窕擢薰风佳人作佩频朝採倦蝶寻香几处通最爱看来忧尽觧不须更酿酒多功五言絶句增唐白居易酬梦得比萱草见赠杜康能散闷萱草解忘忧借问萱逢杜何如白见刘原聂夷中游子吟萱草生堂堦游子行天涯慈亲倚堂门不见萱草花增宋朱子萱草春条拥深翠夏花明夕阴北堂罕悴物独尔澹冲襟西窓萱草丛昔是何人种移向北堂前诸孙时绕弄王十朋萱草有客看萱草终身悔远游向人空自绿无复解忘忧原徐似道题萱草莫讶萱枝小能施宫样妆只缘渲染足绝似杜兰香七言絶句增唐吴融忘忧花繁红落尽始凄凉直道忘忧也未忘数朶殷红似春在春愁特此系人肠宋梅尧臣萱草人心与草不相同安有树萱忧自释若言忧及此能忘乃是人心为物易明李东阳馈萱邃𤲅太宰侑以一诗雨后宜男色更深采来新自玉堂阴紫葵红药标题徧可忍黄花独苦心原黄省曾清萱到处碧鬖鬖兴庆宫前色倍含借问皇家何种此太平天子要宜男诗散句原宋宋祁脩茎无附叶繁萼攒莛首每欲问诗人定得忘忧否刘敞种萱不种兰自谓忧可忘绿叶何萋萋春愁更茫茫增苏轼萱草虽微花孤秀自能拔亭亭乱叶中一一芳心插汉李陵愿得萱草枝以解饥渴情宋谢惠连积愤成疚痗无萱将如何齐王融思君如萱草一见乃忘忧梁江淹消忧非萱草永怀寄梦寐唐李白忘忧或假草满院罗丛萱原孟郊萱草儿女花不解壮士忧宋宋祁腻蘤金英扑纤莛玉股抽晏殊若教花有语𨚫解使人愁增石延年移萱树之背丹霞间缥色苏辙萱草朝始开谺然黄鹄觜朱乔年秾花夫岂少爱此入风雅陆游根苏萱出土冰断水生纹程俱堂萱不吾负芽甲破春雪原唐于鹄胸前空带宜男草嫁得萧郎爱远游温庭筠宜男漫作后庭草不似樱桃结子红增宋陆游帘外微风斜燕影池边残照歛萱房唐张九龄萱草忧可树原李白忘忧当树萱温庭筠萱草含丹粉增李商隐忘忧碧叶齐杜牧睂点萱芽嫩元张昱染裙萱草才抽绿别录原种植雨中分勾萌种之初宜稀一年后自然稠密或云用根向上叶向下种之则出苗最盛夏萱固繁秋萱亦不可无葢秋色甚少此品亦庶几可壮秋色耳宋氏种树书萱有三种单瓣者可食千瓣者食之杀人惟色如蜜者香清叶嫩可𠑽高斋清供又可作蔬食不可不多种也制用採花作葅甚利胸膈採花入梅酱砂糖可作美菜鲜者积久成多可和鸡肉其味胜黄花菜彼则山萱故也增本草东人採其花跗干而货之名为黄花菜野菜笺盐三分糖霜一钱蔴油半盏和起作伴菜料头或加捣姜些少又是一制凡花菜採来洗净滚汤焯起速入水漂一时然后取起搾干拌料供食其色青翠不变如生且又脆嫩不烂更多风味家菜亦如此法他若炙煿作虀不在此制附录鹿葱原鹿葱色颇类萱但无香尔鹿喜食之故以命名然叶与花茎皆各自一种萱叶绿而尖长鹿葱叶团而翠绿萱叶与花同茂鹿葱叶枯死而后花萱一茎实心而花五六朶节开鹿葱一茎虚心而花五六朶并开于顶萱六瓣而光鹿葱七八瓣本草注萱云即今之鹿葱误集藻五言古诗增梁沈约咏鹿葱野马不任骑兎丝不任织既非中野花无堪麕䴥食附录水葱增南方草木状水葱花叶皆如鹿葱花色有红黄紫三种出始兴妇人怀妊佩其花生男者即此花非鹿葱也交广人佩之极有验然其土多男不厌女子故不常佩也蜀葵原蜀葵一名戎葵一名吴葵一名一丈红增本草处处人家植之春初种子冬月宿根苗嫩时亦可茹食叶似葵菜而大茎高五六尺其实大如指顶皮薄而扁内仁如马兜铃原肥地勤灌可变至五六十种色有深红浅红紫白墨紫深浅桃红茄子蓝数色形有千瓣五心重台重叶单叶翦绒锯口细瓣圆瓣重瓣数种五月繁华莫过于此庭中篱下无所不宜茎有紫白二种白者为胜增花木记洛阳有翦稜蜀葵九心蜀葵𢑥考增杜阳杂编处士伊祁元为上种六合葵于殿前色红而叶类于戎葵始生六茎其上合为一株共生十二叶内出二十四花花如桃花而一朶千叶一叶六影其成实如相思子上自采饵之颇觉神验铁围山丛谈王晋卿家旧宝徐处士碧槛蜀葵图但二幅晋卿每叹阙其半也𡽪庙一旦访得之乃从晋卿借半图晋卿惟命但谓端邸爱而欲得其祕尔𡽪庙命匠者𥛦轴成全图招晋卿以观因卷以赠一时盛传人人悚异厥后禁中谓之就日图者是也花经胡葵九品一命缾花谱千叶戎葵八品二命西墅杂记成化甲午倭人入贡见栏前蜀葵花不识因问之题诗云花如木槿花相似叶比芙蓉叶一般五尺栏杆遮不尽尚留一半与人看外国亦有此能诗者集藻赞增宋颜延之蜀葵赞井维降精岷络升灵物微气丽卉草之英渝艳众葩冠冕羣英类麻能直方葵不倾赋增梁王筠蜀葵花赋惟兹奇草迁花西道凌金坂之威夷跨玉津之浩浩值油云之广临属光风之长扫仰椒屋而敷荣值兰房而振藻迈众芳而秀出冠杂卉而当闱既扶疏而云蔓亦灼烁而星微布护交加蓊茸纷葩疎茎密叶翠萼丹华原陈虞繁蜀葵赋惟兹珍草怀芬吐荣挺河渭之膏壤吸昴井之玄精绕铜爵而疏植映昆明而罗生作妙观于神州扇令名于东京驰驿命而远致攒华林而丽庭申脩翘之冉冉播圆叶之青青五言古诗增唐岑参蜀葵花歌昨日一花开今日一花开今日花正好昨日花已老人生不得长少年莫惜床头沽酒钱请君有钱向酒家君不见蜀葵花原宋司马光蜀葵白若绘初断红如颜欲酡坐令仙驾严幢节纷骈罗物性有常妍人情轻所多菖蒲傥日秀弃掷不吾过明高启葵花艳发朱光里丛依绿荫边夕同山蕣落午并海榴燃幽馥流珍簟鲜辉照藻筵羣芳已谢赏孤植转成怜七言古诗增宋谢翺种葵葡萄下戎葵花种葡萄下年年叶长见花谢葡萄渐密花渐迟开时及见葡萄垂微风摇曳架上枝阴云凝碧行琉璃天人下饮葡萄露花神夜泣向天诉谢尔葡萄数尺阴不如寸草同此心五言律诗增唐武元衡宜阳所居白蜀葵荅咏柬诸公冉冉众芳歇亭亭虚室前敷荣时已背幽赏地宜偏红艳世方重素花徒可怜何当君子愿知不竞暄妍徐夤蜀葵劒门南面树移向会仙亭锦水饶花艳岷山带叶青文君惭婉娩神女让娉婷烂熳红兼紫飘香入绣扄原宋韩琦蜀葵炎天花尽歇锦绣独成林不入当时眼其如向日心宝钗知见弃幽蝶或来寻谁许清风下芳醪对一斟七言律诗增元许衡继人葵花韵戎葵花色耀深浓偏称脩丛映短丛绛脸有情争向日锦苞无语细含风舒开九夏天真秀压倒千年画史工但恨主人贫且窭不教相对舞衣红五言絶句增明高启白葵花素彩发庭阴凉滋玉露深谁怜白衣者亦有向阳心陆师道蜀葵向日层层折深红间浅红无心驻车马开落任薰风七言絶句增唐陈陶蜀葵咏绿衣宛地红倡倡薰风似舞诸女郎南隣荡子妇亡赖锦机春夜成文章陈标蜀葵眼前无奈蜀葵何浅紫深红数百窠能共牡丹争几许得人轻处只缘多原宋杨巽斋蜀葵红白青黄弄浅深旌分幢列自成阴但疑承露矜殊色谁识倾阳无二心增金祝简杂诗榴花娇欲鬭罗裙石竹开成碎缬文更有戎葵亦堪爱日烘红脸酒初醺明李东阳蜀葵羞学红妆媚晚霞祗将忠赤报天家纵教雨黑天阴夜不是南枝不放花别录原种植实大如指顶皮薄而扁子如芜荑仁轻虚易种收子以多为贵八九月间锄地下种冬有雪輙耢之勿令飞去使地保泽无虫灾至春初删其细小余留在地频浇水勿缺肥当有变异色者发生满庭花开最久至七月中尚藩大风雨后即宜扶起壅根少迟其头便曲不堪观矣寻千叶者四五种墻篱向阳处间色种之干长而直花艳而久胜种鸎粟十倍制用插缾用沸汤以纸塞口则不萎或以石灰蘸过令干方插花开至顶叶仍如旧凤仙芙蓉插法同葵花可收干入香炭堑内引火耐烧叶可收染纸色所谓葵笺是也锦葵原锦葵一名荍一名芘芣丛低叶微厚花如小钱文彩可观又名钱葵色深红浅红淡紫皆单叶开亦耐久诗陈风视尔如荍即此种同蜀葵天葵原天葵一名莃一名菟葵叶如钱而厚嫩面青背微紫本草一名雷丸草寇宗奭曰绿叶如黄蜀葵其花似拒霜其形至小如初开单叶蜀葵有檀心色如牡丹姚黄其叶则蜀葵也𢑥考增岣嵝神书紫背天葵出蜀中灵草也生于水际取自然汁煑汞则坚本草凡丹石之类得此而后能神雷公炮炙论云如要形坚岂忘紫背谓其能坚鈆也附录旌节花原旌节花高四五尺花小类茄花俗譌锦茄儿花节节对生红紫如锦增益部方物畧记脩脩华碧皆层层而擢正类使所持节然故以名见益州图经𢑥考增花史唐王处回家居有道士以花种贻之曰此仙家旌节花也后处回历二镇丹铅总录太平广记引黎州图经云黎州汉源县琉璃城有旌节花去地二三尺行行皆如旌节苏子由诗绿竹琅玕色红葵旌节花借喻葵形非谓旌节即葵也集藻赞增宋宋祁旌节花擢条亭亭层层紫丹状若使节方图实刋五言絶句增宋陆游旌节葵旌节庭下葵鼓吹池中蛙坐令灌园公忽作富贵家诗散句增宋洪谘夔枪旗漫摘社前雨旌节旋移春后花附录西番葵原西番葵茎如竹高丈余叶似蜀葵而大花托圆二三尺如莲房而扁花黄色子如萆蔴子而扁孕妇忌经其下能堕胎御定佩文斋广群芳谱卷四十六广羣芳谱御定佩文斋广羣芳谱卷四十七花谱百合花增本草百合一名𩐏一名强瞿一名蒜脑藷一名重箱一名中逢花一名重迈一名中庭原百合一名摩罗春生苗高二三尺干麤如箭叶生四面如鸡距又似柳叶青色近茎微紫茎端碧白四五月开花甚大有麝香珍珠二种根似蒜而大重叠生二三十瓣味甘平无毒主治邪气腹胀心痛喉痺补中益气定心志杀蛊毒疗痈肿止颠狂涕泪产后血病蒸煑食之擣粉作麫食最益人和肉更佳𢑥考增酉阳杂俎元和末海陵夏侯乙庭前生百合花大于常数倍异之因发其下得甓匣十三重各匣一镜第七者光不蚀照日光环一丈其余规铜而已原集异记兖州徂徕山寺曰光化客有习儒业者坚志栖焉夏日因阅画壁于廊序忽逢白衣美女年十五六姿貌绝异因诱至于室情款甚密及去以白玉指环遗之因上寺门楼隐身目送白衣行计百步许奄然不见乃识其处寻见百合苗一枝白花绝伟客因斸之根本如拱瑰异不类常者及归乃启其重跗百叠既尽白玉指环宛在其内增老学庵笔记蜀孟氏时苑中忽生百合花一本数百房皆并蔕图其状于圣寿寺门楼之东颊壁间谓之瑞花图至今尚存原都波国无稼穑以百合为粮集藻赋原唐王勔百合花赋荷春光之余煦託阳山之峻趾比蓂荚之能连引芝芳而自拟固其布叶相从潜根必重示不孤于日用欣有叶于时雍嗤五叶之非偶陋三花之未秾亦藐兮不可长辰兮不可逢恐鶗鴂吟兮众芳晚幸左右之先容五言古诗原梁宣帝百合接叶有多种开花无异色含露或低垂从风时偃抑宋王右丞百合少陵晚崎岖託命在黄独天随自寂寞疗饥惟杞菊古来沦放人余馨被草木我客汉东城邻曲见未熟不应恼鵞鸭更忍累口腹过从首三张伯仲肩二陆赪肤分子姜云茁馈萌竹冥搜到百合真使当重肉软温甚蹲鸱莹净岂鸿鹄食之傥有助盖昔先所服诗肠贮微润茗椀争余馥果堪止泪无欲从望乡目七言絶句增宋陆游窓前作小土山蓺兰及玉簪最后得香百合併种之戏作芳兰移取徧中林余地何妨种玉簪更乞两丛香百合老翁七十尚童心诗散句增明陈淳夜深香满屋疑是酒醒时别录原种植秋分节取其瓣分种之五寸一科宜鸡粪宜肥地频浇则花开烂熳清香满庭春分不可移二年一分不可枯死山丹原山丹一名红百合一名连珠一名川强瞿一名红花菜根似百合体小而瓣少茎亦短小叶狭长而尖颇似柳叶与百合迥别四月开红花六瓣不四垂亦结小子根气味甘平无毒一种高四五尺如萱花花大如椀红斑黑点瓣俱反卷一叶生一子名回头见子花又名番山丹根似百合不堪食一种高尺许花红如朱砂茂者一榦两三花花小于百合无香一名中庭花其性与百合同色可观根同百合可食味少苦集藻五言古诗增宋苏辙西轩种山丹淮阳千叶花到此三百里城中众名园栽接比桃李吾庐适新成西有数畦地乘秋种山丹得雨生可喜山丹非佳花老圃有深意宿根已得土绝品皆可寄明年春阳升盈尺烂如绮居然盗天功信矣斯人智根苗相因依非真亦非伪客来但一笑勿问所从致朱子山丹昔游岭海间几见蛮卉拆素英溥夕露朱葩烂晴日归来今几年晤对祇寒碧因君赋山丹怳复见颜色五言律诗增宋苏辙种花筑室力已尽种花功尚疎山丹得春雨艳色照庭除末品何曾数羣芳自不如今秋接千叶试取洛人余七言律诗增宋杨万里山丹花春去无芳可得寻山丹最晚出幽林柹红一色明罗袖金粉羣虫集宝簪花似鹿葱还耐久叶如芍药不多深香泥瓦斛移山蘤聊着书窓伴小吟诗散句增宋苏轼堂前种山丹错落玛瑙盘陈傅良山丹吹出青藜火金蝶窥丛何婀娜别录原种植一年一起春时分种取其大者供食小者用肥土如种蒜法以鸡粪壅之则茂增番山丹花须每年八九月分种方盛凤仙原凤仙一名海蒳一名旱珍珠一名小桃红一名染指甲草人家多种之极易生二月下子随时可再种即冬月严寒种之火坑亦生苗高二三尺茎有红白二色肥者大如拇指中空而脆叶长而尖似桃柳叶有锯齿故又有夹竹桃之名桠间开花头翅尾足俱翘然如凤状故又有金凤之名色红紫黄白碧及杂色善变易有洒金者白瓣上红色数点又变之异者自夏初至秋尽开卸相续结实累累大如樱桃形微长有尖色如毛桃生青熟黄触之即自裂皮卷如拳故又有急性子之名苞中有子似萝卜子而小褐色气味微苦温有小毒治产难积块噎膈下骨哽透骨通窍叶甘温滑无毒活血消积根苦甘辛有小毒散血通经软坚透骨治误吞铜铁此草不生虫蛊蜂蝶亦多不近恐不能无毒花卸即去其蔕不使结子则花益茂𢑥考增三柳轩杂识凤仙为𡡾客花经金凤七品三命平园诗注金凤木犀二花殆是的对原花史谢长裾见凤仙花命侍儿进叶公金膏以麈尾稍染膏洒之折一枝插倒影山侧明年此花金色不去至今有斑点大小不同若洒金名倒影花李玉英秋日採凤仙花染指甲后于月中调絃或比之落花流水凤仙五月开主水集藻五言古诗原宋刘圻父天霜彫九陵梧桐日枯藁凤德何其衰惊飞下幽草九苞空髣髴衆彩各自好黄中独含章见晚更倾倒託根幔亭峰弱质深自保便翾金翅短淡泊乃几道俗眼迷是非人间迹如扫七言古诗原宋文同金凤花花有金凤为小丛秋色已深方盛发英英秀质实具体文采烂然无少阙纤茎翩翩翠影动红白纷乱如点缬谁云脆弱易飘堕自卵至翼亦数月铺茸翦綵转难似只把长条恣穿结常疑一似小儿花性命所系不忍折君不见昨夜雨今朝风一队惊飞返丹穴五言絶句原宋徐致中金凤花鲜鲜金凤花得时亦自𡡾物生无贵贱罕见乃为贵增明王氏美君咏凤仙花凤鸟久不至花枝空复名何如学葵蘂开即向阳倾七言絶句增唐吴仁璧凤仙花香红嫩绿正开时冷蝶饥蜂两不知此际最宜何处看朝阳初上碧梧枝原宋晏殊金凤花九苞颜色春霞萃丹穴威仪秀气殚题品直须名最上昻昻骧首倚朱栏欧阳修金凤花忆绕朱栏手自栽绿丛高下几番开中庭雨过无人迹狼籍深红点绿苔杨万里金凤花细看金凤小花丛费尽司花染作工雪色白边袍色紫更饶深浅四般红增僧北涧金凤花小似钗头缕粟金不将红浅笑红深虚名冗利闲花草寂寞朝阳采羽瘖诗散句原宋刘敞绿叶纷映阶红芳烂盈眼辉辉丹穴禽矫矫翅翎展张耒金凤乃婢妾红紫徒相鲜增明刘基庭前金凤花向晚争妩𡡾原宋僧北涧飞花只合秦楼去莫与金钗压翠蝉元杨维桢夜捣守宫金凤蘂十尖尽换红鸦嘴明徐阶金凤花开色最鲜佳人染得指头丹金盘和露捣仙葩解使纤纤玉有暇词原明夏树芳女冠子秋花姝丽疑是虞庭集毳烂霞开不向丹山植还从蘂阙来飞来金屈戍添上玉搔头暗拨求凰操韵声幽增宋陈景沂水龙吟阶前砌下新凉嫩姿弱质婆娑小仙家甚处凤雏飞下化成窈窕尖叶参差柔枝袅娜体将玉造自川葵放后堂萱谢了是园苑无花草自恨西风太早逞芳容紫团绯绕管里低昻篦头约掠空成懊恼圆胎结就小铃垂下直开临凡间谪堕不知西帝曾关宸抱别录原制用采肥茎汋腌可为葅花酒浸一宿亦可食取红花捣烂煑犀杯色如蜡可充旧犀初煑出忌见风见风即裂庖人烹鱼肉难卒烂投子数粒同山查即易烂女人采红花同白矾捣烂先以蒜擦指甲以花傅上叶包裹次日红鲜可爱数月不退能损齿服者不可着牙多用亦戟人喉插瓶用沸水或石灰入汤可开半月增物类相感志枳实煑鱼则骨软或用凤仙花子野䔩品凤仙花梗採头芽汤淖少加盐晒干可留年余以芝麻拌供新者可入茶最宜炒麪觔食佳熝豆腐素菜无一不可金钱增酉阳杂俎金钱花一名毗尸沙原金钱花一名子午花一名夜落金钱花予改为金榜及第花花秋开黄色朶如钱绿叶柔枝㛹娟可爱园林草木疏云梁大同中进自外国今在处有之栽磁盆中副以小竹架亦书室中雅翫也又有银钱一种七月开以子种𢑥考原酉阳杂俎梁豫州掾属以双陆赌金钱钱尽以金钱花相足鱼弘谓得花胜得钱增花经金钱花七品三命原花史郑荣尝作金钱花诗未就梦一红裳女子掷钱与之曰为君润笔及觉探怀中得花数朶遂戏唿为润笔花集藻五言律诗增宋刘攽金钱花披沙百鍊贵济世五铢圜侔色都疑似颁形适自然萧萧秋意蚤采采露华鲜贫谢侏儒甚烦君慰眼前七言絶句增唐卢肇金钱花轮郭休夸四字书红窠写出对庭除时时买得佳人笑本色金钱𨚫不如原来鹏金钱花也无轮郭也无神露洗还同铸出新青帝若教花里用牡丹应是得钱人皮日休金钱花阴阳为炭地为炉铸出金钱不用模谩向人前逞颜色不知还解济贫无吴仁璧金钱花浅绛浓香几蘂匀日镕金铸万家新堪疑刘宠遗芳在不许山阴父老贫罗隐金钱花占得佳名绕树芳依依相伴向秋光若教此物堪收贮应被豪家尽劚将原宋石𢘅金钱花名贵已居三品上价高仍在五铢先春来买断深红色烧得人心似火燃章艺斋金钱花巧冶都由造化罏风磨雨洗好形模花神果有神通力买断春光用得无诗散句原宋百氏集能买三秋景难供九府输厚重圆殊秦半两轻飘薄似汉三分苏轼金钱色傍秋别录增酉阳杂俎卫公言金钱花损眼滴滴金原滴滴金一名夏菊一名艾菊一名旋覆花一名叠罗金本草旋覆一名盗庚一名戴椹花史一名金钱菊原茎青而香叶青而长尖而无桠高仅二三尺花色金黄千瓣最细凡二三层明黄色心乃深黄中有一点微绿者巧小如钱亦有大如折二钱者所产之地不同也自六月开至八月苗初生自陈根出既则徧地生苗繇花梢头露滴入土即生新根故名滴滴金尝斸地验其根果无联属集藻七言絶句原宋陶弼九秋瑞露滴成芽不是榆花即桂花星女月娥宫不锁天风吹落野人家增谢迈滴滴金满庭黄色抑何深一滴梅霖一滴金莫使贪夫来见此闻名亦起觊觎心原百花新咏秋来蔓草莫相侵露滴花梢满地金若入仙人丹灶里还如松柏岁寒心玉簪原玉簪一名白萼一名白鹤仙一名季女处处有之有宿根二月生苗成丛高尺余柔茎如白菘菜叶大如掌团而有尖面青背白纹如车前颇娇莹六七月丛中抽一茎茎上有细叶十余每叶出花一朶长二三寸本小末大未开时正如白玉搔头簪形开时微绽四出中吐黄蘂七须环列一须独长甚香而清朝开暮卷间有结子者圆如豌豆生青熟黑其根连生如鬼臼射干之类有须毛旧茎死则根有一臼新根生则旧根腐亦有紫花者叶微狭花小于白者叶上黄绿相间名间道花又有一种小紫五月开花小白叶石绿色此物损牙齿不可着牙根性甘辛寒有毒解毒涂肿下骨叶性同根解蛇虺毒𢑥考增春渚纪闻酒成碧后方堪饮花到白来原自香此赵丈德麟赋玉簪花诗也历数花品白而香者十花八九香也集藻赋增明田艺蘅玉簪花赋白花六出碧茎森森绿苞敷艳翠叶丛阴皜丝垂须黄檀缀心色美如玉形肖惟簪曰贵且重名比南金方其根萎严霜英抽湛露酷暑既徂凉飈初度拂拂翻荣亭亭挺素皓雪凝条明冰挂树山栀为之抱惭水仙见而生妒纵玉井之莲花亦同行而却步廼若微雨乍淋淡然晚妆洗尽铅华月映霓裳插瑶笄于绿鬓解琼𤧑于华堂独持雅洁以压羣芳鄙芙蓉之多态笑蕙兰其不香当百卉之摇落耸孤秀于清商故得列君阶除远彼尘坌舞媛致疑而反衔逸士欲投而长遯采下体而不遗入丽藻之粲论苟能刈蓍而不忘宁辞磨石而终钝感德辉于三秋媿草心之径寸幸朝东于华冠虽夕陨而何恨五言古诗增金元好问同白兄赋瓶中玉簪畏景众芳歇仙葩此夷犹冰姿出新沐娟娟倚清秋昨梦今见之风鬟玉搔头谁言闺房秀高情渺林丘碧筵古铜壶一室香四周怀人成独咏远思徒悠悠元刘因玉簪堂阴秋气集幽花独清新临风玉一簪含情待何人含情不自展未展情更真徘徊明月光泛泛如相亲因之欲有託风鬟渺冰轮七言律诗增元刘因玉簪花花中冰雪避秋阳月底阴阴锁暗香玉瘦每忧和露滴心清惟恨有丝长且留宛转围沈水莫遣联翩入粉囊只许幽人太相似苍苔疎雨北窓凉原方广德玉簪不信搔头花底重数茎秋濯露溶溶腰憎荆玉生前折影比崔娘月里逢摘去何人怜素腕插来是处映秋容薄愁莫减冰霜骨十二金钗好向从七言絶句原唐罗隐玉簪雪魄冰姿俗不侵阿谁移植小窓阴若非月姊黄金钏难买天孙白玉簪宋王安石玉簪瑶池仙子宴流霞醉里遗簪幻做花万斛浓香山麝馥随风吹落到君家黄庭坚玉簪宴罢瑶池阿母家嫩琼飞上紫云车玉簪堕地无人拾化作江南第一花郑修玉簪花玉色瓷盆绿柄深夜凉移向小窓阴儿童莫讶心难展未展心时正似簪吴震斋王簪花素娥昔日宴仙家醉里从他宝髻斜遗下玉簪无觅处如今化作一枝花增明李东阳玉簪昨夜花神出蘂宫绿云袅袅不禁风妆成试照池边影祇恐搔头落水中诗散句增金史肃玉簪香好在墻角几枝开原孙铎披拂西风如有待徘徊凉月更多情增刘龙山一瓶秋水玉簪香元赵雍淡然相对玉簪香明吴宽玉削簪头露濯开词增金黄庭筠谒金门秋萧索灯火新凉帘幕翠被不禁临晓薄南楼闻画角想见玉壶冰萼一夜西风开𨚫梦觉乌嗁残月落幽香无处着张雨满江红玉导纤长顿化作云英香荚风弄影绿鬟撩乱搔头斜插璞小还思钗燕并丛幽略比蕉心狭看柔须点缀半开时微烘蜡冰筯瘦琼林滑芳径底谁偷掐怕夜凉消得锦围红帀鵞管不禁仙露重蜜脾胜借清香发待使君绝妙好词成须弹压张翥露华瀛洲种玉总付与花神月底深斸琢就瑶笄光映鬓云斜矗几度借取搔头别试汉宫装束风露冷幽香半襟淡竚栏曲亭亭雪艳愁独爱粉沁冰䇶须捻金粟石上那回磨断争忍轻触一自楚客归来珠履旧游谁续秋梦起残妆半簪坠绿张雨东风第一枝清泪如铅绿房迎晓宝阶低拥云叶蜻蜓飞上搔头依前艳香未歇西窓暗雨怪帘底参差凉月正一丛深倚琅玕石上只愁磨折问瑶草应怜短发曾醉堕无声腻滑羞他金雀钿蝉高似水仙罗袜芳心断绝谁与赠江臯琼玦试折花掷作银桥看舞素鸾回雪别录原种植春初雨后分其勾萌种以肥土勤浇灌即活分时忌铁器花瓣拖麫香油煠过入少糖霜香清味淡可充清供取未开者装铅粉在内以线缚口久之妇女用以傅面经岁尚香增崆峒子骨鲠以玉簪花根汁滴之则化秋葵原秋葵一名侧金盏茎高六七尺叶如芙蓉深绿色开岐叉有五尖如人爪形狭而多缺六月放花大如椀鵞黄色紫心六瓣而侧雅淡堪玩朝开午收暮落随即结角大如拇指长二寸许本大末尖六稜有毛老则黑色其稜自绽内有六房子累累在房内状如莔麻子色黑秋尽收二月种以手高撒梗亦长大花子及根气味并甘寒滑无毒为催生妙药子宜浸油治疮涂汤火伤𢑥考原说文黄葵常倾叶向日不令照其根增彦周诗话写生之句取其形似故辞多迂弱赵昌画黄蜀葵东坡作诗云檀心紫成晕翠叶森有芒揣摸刻骨造语壮丽后世莫及花经葵花九品一命瓶花谱秋葵八品二命集藻赋增唐韩偓黄蜀葵赋色配中央心倾太阳布叶近临于玉砌移根远自于铜梁萼绿华未遇杨羲冠簪駊騀杜兰香喜逢张硕巾帔飘扬银汉之星机欲曙金台之漏箭初长动人妖艳馥鼻生香千里鹄鶵滥得名于太液三秋菊蘂虚长价于柴桑向日微困迎风欲翔周昉神疲吮笔而深惭思拙江淹色沮擘牋而所恨才荒蝶翅堪憎蜂须可妒几多之金粉遭窃一点之檀心被污何须逼视汉夫人之鸳寝多羞不待含情晋天子之羊车自驻激电寒暄跳丸乌兔得不淹留深劳顾慕懊恨张京兆唯将桂叶添睂怅望齐东昬𨚫把莲花衬步骚人易老绝色多愁曷忍在绮窓侧畔唯当居绣户前头日断犹驻魂消未收映叶而似擎歌扇偎栏而若堕妆楼感荀粲之殷勤誓无缄着怨谢鲲之强暴未近风流清旦莺嗁黄昬客散鹤颈兮长引猿肠兮屡断攀条立处林乌应笑于后栖欹枕看时梁燕或闻于长叹已而已而唯有醉眠于丛畔五言古诗增唐戴叔伦叹葵花今日见花落明日见花开花开能向日花落委苍苔自不同凡卉看时几日廻原宋苏轼题王伯敭所藏赵昌画黄葵弱质困夏永奇姿苏晚凉低昻黄金杯照耀初日光檀心自成晕翠叶森有芒古来写生人妙绝谁似昌晨妆与午醉真态含阴阳君看此花枝中有风露香增梁栋黄葵干坤有正气间色皆为臣名葩据中央红紫谁敢隣倾日不忘君卫足恐伤身㝠然无知识忠孝出本真林林天地间戴履而为人明灵秀万物孰不尊君亲嗟嗟叔季后利欲冺天伦邈哉望帝国产此瑞世珍九夏不趋炎三月不争春高秋风露冷孤标出清尘背时还独立揽芳泪沾巾七言古诗增金元好问甲辰秋洛阳得黄葵子种之南庵明年夏六月作花佛经所谓阎浮檀金明净柔软令人爱乐者此花可以当之因爲赋长韵芳蕤浥露娇黄湿五叠湘裙轻襞积晨妆午醉一日间白白红红总狼籍上阳宫女要头冠摹写虽工破的难看来明净复柔软花中乃有阎浮檀千里移根洛阳陌主人不饮谁看客乞与金杯自倾侧明年为渠当举白五言律诗增唐崔涯黄蜀葵野栏秋景晚疎散两三枝嫩蘂浅轻态幽香闲澹姿露倾金盏小风引道冠欹独立悄无语清愁人讵知七言律诗原唐韦庄使院黄葵花薄妆新着淡黄衣对捧金炉侍醮迟向月似矜倾国貌倚风如唱步虚词乍开檀炷疑闻语试与云和必解吹为报同人看来好不禁秋露即离披五言絶句增宋文同秋葵锦江何日别漆水今朝见清露绕颜色秋鵞一分浅范成大霜后纪园中草木种葵如种麦隔岁已下子仅成一榦花浪备四时气金姚孝钖黄蜀葵倾心知向日布叶解承阴空侧黄金盏谁人与对斟元赵孟頫黄葵词仙掌郁金衣朝阳风露晞可怜蜂与蝶祇解弄春晖明高启黄葵春晚独余芳风回带酒香美人偏爱看因似御衣裳王谷祥秋葵玉儿本来洁新妆不爱浓秋风罗袖薄飘飘若为容陈淳秋葵月上墻东阿秋光照庭户幽葩向人明泫似冷冷露素质倚秋风向人浑欲语春风莫相笑丹心自能许七言絶句原唐李涉黄葵此花莫遣俗人看新染鵞黄色未干好逐秋风天上去紫阳宫女要头冠增张祜黄蜀葵花名花八叶嫩黄金色照书窓透竹林无奈美人闲把嗅直疑檀口印中心薛能黄蜀葵娇黄新嫩欲题诗尽日含毫有所思记得玉人春病较道家装束厌禳时唐彦谦秋葵月瓣团圞剪赪罗长条排蘂缀鸣珂倾阳一点丹心在承得中天雨露多原宋刘攽黄葵白露清风催八月紫兰红药共凄凉黄花冷淡无人看独自倾心向太阳宋祁黄葵黄葵贵丽不夭饶一朶新晴松外高还似迩英临黼座曈昽晓日照天袍增陆游黄蜀葵开时闲淡歛时愁兰菊应容预胜流剩欲持杯相领略一庭风雨不禁秋原王立美黄葵昔年南国看黄葵云鬓金钗向后垂今日村家篱落下秋风寂寞两三枝增元袁易题画黄葵忆昔戎葵花下饮金杯春滟绿鬟欹祇今花似金杯侧独对西风咏折枝明李东阳不随红紫鬭芬华别有风流出画家谁解人间真正色秋来交付与黄花沈周秋葵谁道红葩夏日芳独留黄种吐秋光五尺竹栏关不住还将一半露宫妆陈师道秋葵炎艳秋来故改妆薄罗闲淡试鵞黄倾城别有檀心在依倚西风送夕阳陈淳秋葵长门秋晚露凄凄双袖轻翻旧赐衣自笑不如桃与李春风吹向上林飞诗散句增元马祖常紫晕成丹景黄敷缀绿幢郭钰蜡光腻粉花正开翠袖捧出黄金杯原宋陈司封秋来似学金丹术戏把硫黄制酒杯潘德久一树黄葵金盏侧劝人相对醉西风词原宋晏殊菩萨蛮秋花最是黄葵好天然嫩态迎春早染得道家衣淡妆梳洗时晓来清露滴一一金杯侧插向绿云鬟便随王母仙别录原制用晒黄葵须破其蘂则不腐花开尽带青收其稭勿令枯藁水中浸一二日取皮为缕可织布及作绳用增物类相感志纸被旧而毛起者将破用黄蜀葵梗五七根捶碎水浸刷之则如新曼陀罗花增本草曼陀罗花一名风茄儿一名山茄子生北土人家亦栽之春生夏长独茎直上高四五尺生不旁引绿茎碧叶叶如茄叶八月开白花凡六瓣状如牵牛花而大攒花中折骈叶外包而朝开夜合结实圆而有丁拐中有小子八月采花九月采实气味辛温有毒洛阳花木记有千叶曼陀罗花层台曼陀罗花集藻五言古诗增宋陈与义曼佗罗我圃殊不俗翠蕤敷玉房秋风不敢吹谓是天上香烟迷金钱梦露醉木蕖妆同时不同调晓月照低昻蓼花原蓼花其类甚多有青蓼香蓼叶小狭而薄紫蓼赤蓼叶相似而厚马蓼水蓼叶濶大上有黑点木蓼一名天蓼蔓生叶似柘六蓼花皆红白子皆大如胡麻赤黑而尖扁惟木蓼花黄白子皮生青熟黑人所堪食者三种一青蓼叶有圆有尖圆者胜一紫蓼相似而色紫一香蓼相似而香并不甚辛可食诸蓼春苗夏茂秋始花花开蓓虆而细长二寸枝枝下垂色粉红可观水边甚多故又名水荭花身高者丈余节生如竹秋间烂熳可爱一种丛生高仅二尺许细茎弱叶似柳其味香辣人名辣蓼并冬死唯香蓼宿根重生可为生菜青蓼可入药古人用蓼和羹后世饮食不复用人亦鲜种艺今但以平泽所生香青紫三蓼为良性辛温无毒实主明目温中耐风寒下水气去疬疡止霍乱去面浮肿疗小儿头疮苗叶除大小肠邪气利中益志𢑥考增诗郑风隰有游龙传龙红草也笺游龙犹放纵也正义此草直名龙耳而言游龙知谓枝叶放纵也周颂予又集于蓼疏蓼辛苦之菜其镈斯赵以薅荼蓼传赵刺也蓼水草也礼记内则蜗醢而苽食雉羹麦食脯羹鸡羹折稌犬羹兔羹和糁不蓼疏和糁不蓼者此等之羹宜以五味调和米屑为糁不需加蓼也濡豚包苦实蓼濡鸡醢酱实蓼濡鱼卵酱实蓼濡鼈醢酱实蓼疏凡言实蓼者皇氏云谓破开其腹实蓼于其腹中更缝而合之也脍秋用蓼鹑羹鸡羹鴽酿之蓼注酿谓切杂之也鲂鱮烝雏烧雉芗无蓼疏芗无蓼者芗谓苏荏之属言三者调和唯以苏荏之属无用蓼也战国策魏文子曰蓼虫在蓼则生在芥则死非蓼仁而芥贼也本不可失吴越春秋越王念吴欲复怨非一旦也苦思劳心夜以接日卧则攻之以蓼述异记长沙定王故宫有蓼园真定王故园也尔雅翼淮南言水草之始海闾生屈龙屈龙生容华容华生蔈蔈生萍藻萍藻生浮草凡浮生不根茇者生于藻屈龙岂亦此龙草耶歛为屈纵为游是或一道也楚辞芳草谱蓼生水泽楚辞曰蓼虫不知徙乎葵菜言蓼辛葵甘虫各安其故不知迁也集藻赋原汉孔臧蓼虫赋季夏既望暑往凉还逍遥讽诵遂居东园周旋览观憩乎南藩睹兹茂蓼纷葩吐荣猗那随风绿叶厉茎爰有蠕虫厥状似螟群聚其间食之以生于是寤物託事推况乎人幼长斯蓼莫或知辛膏梁之子岂曰不云苟非德义不以为家安逸无心如禽兽何五言古诗增元郝经甲子岁后园野蓼𥧹池莲蒲短久旱余浅淤墻隈积余埃玉凤秋不翥野蓼根茎坚幸得浸沮洳节叶瘦且赤蘼芜交翠箸细蘂亦鲜洁粉米糅丹素独窣袅轻穗离披滴清露水花淡晚色幽窅足真趣忽忆过梦泽千里渺烟树芦花与蓼花露锦荡雪絮深入芙蕖薮远映蒹葭渡举鞭问飞鸿驻马嚼佳句乃今四壁中浩渺隔烟雾日斜对幽丛聊以慰迟暮大似辛苦虫无复风标鹭来因援沉溺底事极幽锢屡上刳肠书无地沥血诉嗟嗟好花草焉用生此处祇因为诗人故故独不去尝胆如啖蔗食蓼犹饍御仰首但有天志节久愈着明袁凯蓼滩衍迤近横塘陂陀间幽渚轻穗含夕霏丛条偃秋雨纵横覆鱼队阒寂来鸥侣杖策时一临逍遥更延伫五言律诗原唐代郑谷蓼花簇簇复悠悠年年拂漫流差池伴黄菊冷淡过清秋晚带鸣虫急寒藏宿鹭愁故溪归不得凭仗系渔舟增宋梅尧臣水荭灼灼有芳艳本生江汉滨临风轻笑久隔浦淡妆新白鹭烟中客红蕖水上邻无香结珠穗秋露浥罗巾五言絶句增宋宋祁蓼花夏砌绿茎秀秋檐红穗繁终然体不𡡾无那对虞翻文同蓼花红芳宵露清翠节晚窓迎雨后晒残日秋容满槛亭苏辙和文与可蓼屿风高莲欲衰霜重蓼初发会使此池中秋芳未尝歇七言絶句增宋梅尧臣和石昌言学士官舍水荭江天淡淡江水平江岸有花红作穗今日特向都城开画时只合衔鱼翠苏轼和文与可蓼屿秋归南浦蟪蛄鸣霜落横湖沙水清卧雨幽花无限思抱丛寒蝶不胜情范成大道见蓼花秋风袅袅露华鲜去岁如今刺钓船歙县门西见红蓼此身曾在白鸥前刘克庄水荭分红间白汀洲晚拜雨揖风江汉秋看谁耐得清霜去却恐芦花先白头诗散句原宋张咏红穗已沾巫崃雨绿痕犹带锦江泥狂吟不觉惊鸥梦坐困翻疑在旧溪增唐柳宗元蓼花被隄岸陂水寒更绿钱珝难将垂岸蓼盈把当江蓠原宋石延年羣芳坐衰歇聊自舞秋风苏轼丛蓼虽可喜轻红随秋薄唐罗邺暮天新鴈起汀洲红蓼花开水国愁宋宋祁花穗迎秋结晚红园林清淡更西风林逋簇簇菰蒲映蓼花水痕天影蘸秋霞陆游老作渔翁犹喜事数枝红蓼醉清秋唐韩愈蓼杂芳菲畴许浑池连秋蓼红宋郑獬盐鼓荐芹蓼陆游雪晴蓼甲红唐白居易水蓼冷花红簇簇温庭筠雨湿蓼花千穗红词原宋王诜行香子金井先秋梧叶飘黄几回惊觉梦初长雨微烟淡疎柳池塘渐蓼花明菱花冷藕花凉幽人已惯衾单枕冷任商飙催换年光问谁相伴终日清狂有竹间风樽中酒水边牀增元张翥水龙吟芙蓉老去妆残露华滴尽珠盘泪水天潇洒秋容冷淡凭谁点缀瘦苇黄边疎萍白外满汀烟穟把余妍分与西风染就犹堪爱红芳𡡾几度临流送远向花前偏惊客意船窓雨后数枝低入香零粉碎不见当年秦淮花月竹西歌吹但此时此处丛丛满眼伴离人醉别录原制用春初以壶卢盛水浸蓼子高挂火上使暖生红芽以备五辛盘与大麦麫相宜御定佩文斋广群芳谱卷四十七广羣芳谱御定佩文斋广羣芳谱卷四十八花谱菊花一原菊一名治蘠一名日精一名节花一名傅公一名周盈一名延年一名更生一名阴成一名朱嬴一名帝女花增本草菊一名女节一名女茎一名金茎苏颂曰白菊颍人唿为回峯菊汝南名茶苦蒿上党及建安郡顺政郡并名羊欢草河内名地薇蒿原埤雅云菊本作蘜从鞠穷也花事至此而穷尽也宿根在土逐年生芽茎有稜嫩时柔老则硬高有至丈余者叶绿形如木槿而大尖长而香花有千叶单叶有心无心有子无子黄白红紫粉红间色浅深大小之殊味有甘苦之辨大要以黄为上白次之性喜阴恶水种须高地初秋烈日尤其所畏本草及千金方皆言菊有子将花之干者令近湿土不必埋入土明年自有萌芽则有子之验也味苦甘平无毒昔有谓其能除风热益肝补阴盖不知其得金水之精英能益金水二脏也补水所以制火益金所以平木木平则风息火降则热除用治诸风头目其旨深微黄者入金水阴分白者入金水阳分红者行妇人血分皆可入药久服令人长生明目治头风安肠胃去目翳除胸中烦热四肢游气久服轻身延年或用之而无效者不得真菊耳增本草陶弘景曰菊有两种一种紫茎黄色气香味甘为真菊一种青茎而大作蒿艾气味苦者名苦薏非真菊也叶正相似以甘苦别之又有白菊茎叶都相似惟花白五月取之吴瑞曰花大而香者为甘菊花小而黄者为黄菊花小而气恶者为野菊李时珍曰无子者谓之牡菊原其类有甘菊都胜御爱金芍药黄鹤翎木香菊大金黄小金黄胜金黄黄罗繖报君知金锁口银锁口鸳鸯锦御袍黄青梗御袍黄侧金盏状元黄翦金毬黄绣毬晚黄毬十采毬大金毬小金毬毬子金铃菊金万铃小金铃夏金铃秋金铃蜂铃大金铃千叶小金钱单叶小金钱小金钱大金钱金钱荔枝菊金荔枝荔枝红棣棠金䭔子九炼金黄二色橙菊小御袍黄黄万卷邓州黄金丝菊垂丝菊锦牡丹檀香毬麝香黄黄寒菊蔷薇鹅毛金孔雀黄五九菊九日黄殿秋黄小殿秋黄叠罗黄繖葢黄小金眼太真黄黄木香黄翦羢黄粉团黄蜡瓣锦雀舌金玲珑锦丝桃黄牡丹金纽丝锦西施黄西施玛瑙西施二色玛瑙锦褒姒鸳鸯菊波斯菊茉莉菊紫粉团锦麒麟莺羽黄楼子佛顶黄佛顶黄佛头佛头菊小黄佛顶兔色黄野菊九华菊喜容金杯玉盘粉团龙脑新罗玉毬出炉银白绣毬玉牡丹玉芙蓉银纽丝一搻雪玉宝相蜡瓣西施白叠罗一团雪玉玲珑玉铃白麝香莲花菊万铃菊月下白水晶毬芙蓉菊象牙毬噼破玉大笑菊徘徊菊玉楼春酴醿玉盆波斯菊白西施银盆木香菊银盘邓州白白菊金盏银台佛顶菊小白佛顶淮南菊茉莉菊玉盘菊粉蔷薇玉瓯菊白褒姒银杏菊银芍药白五九菊八仙菊蜡瓣粉西施白牡丹鹭鸶菊蘸金白琼玲珑碧蕊玲珑白绒毬白翦绒银荔枝碧桃菊艾叶菊白鹤顶白鹤翎粉蝴蝶白蜡瓣脑子菊楼子菊单心菊五月菊殿秋白寒菊状元紫顺圣浅紫紫牡丹碧江霞双飞燕孩儿菊紫茉莉朝天紫翦霞绡佛座莲瑞香紫紫丝桃墨菊夏万铃秋万铃荔枝紫紫褒姒赛西施紫芍药绣毬紫鹤翎紫玉莲玛瑙盘紫蔷薇紫罗繖紫绣毬紫翦绒金丝菊水红莲鸡冠紫福州紫状元红锦心绣口紫袍金带大红袍紫霞觞红罗繖庆云红海云红臙脂菊缕金妆出炉金火炼金木红毬紫骨朶醉杨妃太真红楼子红红万卷一捻红红翦绒锦绣毬鹤顶红鸡冠红猩猩红绣芙蓉锦荔枝红牡丹红茉莉芙蓉菊二色莲襄阳红宾州红土朱红红二色冬菊桃花菊粉鹤翎垂丝粉红粉蜡瓣粉西施合蝉菊洒金红红粉团楼子粉西施醉西施胜绯桃粉褒姒大杨妃赛杨妃粉玲珑八宝玛瑙紫芙蓉粉万卷粉绣毬夏月佛顶菊佛见笑红傅粉珠子菊丹菊十样锦满天星二色西施二色杨妃赤金盘锦丁香檀香菊梅花菊海棠菊蜜西施蜜鹤翎蜜绣毬紫绒毬僧衣褐刺猬菊增刘蒙泉菊谱银台范成大菊谱藤菊史正志菊谱密友沈兢菊谱诸州及禁苑品类有樝子菊泰州黄黄素馨白素馨蹙线菊铁脚黄铃黑叶儿团圆菊柳条菊枝亭菊碧蝉菊钹儿菊潜山朱新仲菊坡有玉盘盂枇杷菊舒州有蜂儿菊水晶菊潜江有铺茸菊临安有长沙菊满堂金寿安真珠孩儿白婺州有销金紫菊销银黄菊干红菊浙有荷菊金陵有松菊史铸越中菊谱凌风菊柑子菊杨妃裙蜡梅菊周师厚洛阳菊谱紫干子五色菊黄簇菊柿叶菊青心菊叶红菊黄窠廷子探白子红香菊钗头菊川金菊川翦金𢑥考原礼记月令季秋之月菊有黄华唐书李适传凡天子飨会游豫惟宰相及学士得从秋登慈恩寺浮图献菊花酒称寿增山海经女几之山其草多菊原列仙传文宾取妪数十年輙弃之后妪老年九十余复见宾年更壮拜泣至正月朝会乡亭西社中宾教令服菊花地肤桑上寄生松子以益气妪亦更壮复百余岁西京杂记戚夫人侍儿贾佩兰后出为扶风人段儒妻说在宫时九月九日佩茱萸食蓬饵饮菊花酒令人长寿菊华舒时并採茎叶杂黍米酿之至来年九月九日始熟就饮焉故谓之菊花酒神仙传康风子服甘菊花桐实后得仙神镜记荥阳郡西有灵源山巖有紫菊荆州记县北八里有菊水其源旁悉芳菊水极甘馨又中有三十家不复穿井即饮此水上寿百二十三十中寿百余七十者犹以为夭汉司空王畅太傅袁隗为南阳县令月送三十余石饮食澡浴悉用之太尉胡广久患风羸恒汲饮此水疾遂瘳此菊茎短葩大食之甘美异于余菊广又收其实种之京师遂处处传植之风土记日精治蘠皆菊之花茎别名也生依水边其花煌煌霜降之节惟此草盛茂九月律中无射俗尚九日候时之草也增拾遗记背明国有紫菊谓之日精一茎一蔓延及数亩味甘食者至老不饥渴原续晋阳秋陶潜九月九日无酒坐宅边菊丛中採摘盈把望见白衣人至乃王弘送酒即便就酌续齐谐记汝南桓景从费长房游学长房谓之曰九月九日汝南当有大灾厄急令家人缝绛囊盛茱萸系臂上登山饮菊花酒此祸可消景从其言举家登山夕还鸡犬俱暴死长房闻之曰此可代也名山记朱孺子吴末入玉笥山服菊花乘云升天增岁华纪丽露凝白玉菊散黄金註秋日诗露凝千片玉菊散一丛金又云菊散金风起荷疎玉露圆原辇下岁时记九月宫掖间争插菊花民俗尤甚增清异录懿宗赏花歌云长生白久视黄共拜金刚不坏王原九域志邓州南阳郡土贡白菊三十斤越州图经菊山在萧山县西三里多甘菊岁时杂记卢公范重阳日上五色糕菊花枝茱萸树茱萸为辟邪翁菊花为延寿客故九日假此二物以消阳九之厄东坡杂记菊黄中之色香味和正花叶根实皆长生药也北方随秋之早晚大畧至菊有黄华乃开独岭南不然至冬乃盛发岭南地暖百卉造作无时而菊独后开考其理菊性介烈不与百卉并盛衰须霜降乃发而岭南常以冬至微霜故也其天姿高洁如此宜其通仙灵也增东坡杂记夏小正以物为节如王瓜苦菜之类验之畧不差而菊有黄华尤不失毫釐近时都下菊品至多皆人以他草接成不复与时节相应始八月尽十月菊不绝于市亦可怪也李彦平杂录韩魏公在北门有诗云不羞老圃秋容淡且看黄花晚节香识者知其晚节之高原东京梦华录重九都下赏菊菊有数种有黄白色蕊若房曰万铃菊粉红色曰桃红菊白而檀心曰木香菊黄色而圆曰金铃菊纯白而大曰喜容菊无处无之酒家皆以菊花缚成洞户牧䜿闲谈蜀人多种菊以苗可入菜花可入药园圃悉植之郊野人多採野菊供药肆颇有大悞真菊延龄野菊泻人遯斋闲览南方花较北地常先一月独菊花开最迟菊性宜冷也东坡尝言岭南气候不常吾谓菊花开时即重阳故在海南艺菊九畹后至冬半始开迺以十一月望日与客泛酒作重九会云增西溪丛语楚辞云夕餐秋菊之落英王逸云英华也类篇云英草荣而无实者后汉冯衍赋云食玉芝之茂英言英华之英洪兴祖补註楚辞云秋花无自落者读如我落其实而取其材之落此言为是今秋花亦有落者但菊蕊不落耳若云黄菊飘零满地金即诗用楚辞之句且宋书符瑞志沈约云英叶也言食秋菊之叶据神农本草菊服之轻身耐老三月採叶玉函方王子乔变白增年方甘菊三月上寅採名玉英是英谓之叶晋许询诗云青松凝素体秋菊落芳英老学庵笔记菊花色虽多种黄者为正月令他卉皆曰始华于菊独曰菊有黄花正其验矣种法有九要一曰养胎二曰传种三曰扶植四曰修葺五曰培护六曰幻弄七曰土宜八曰浇灌九曰除害能如此法便堪为松菊主人不减渊明矣三余赘笔曾端伯以菊花为佳友张敏叔以菊为寿客花经菊四品六命干淳岁时记都人九月九日饮新酒汎萸簪菊且以菊糕为餽吴兴园林记赵氏菊坡园前面大溪为循堤画桥蓉柳夹岸数百株中岛植菊至百种为菊坡原沈竞菊谱临安西马城园每岁至重阳谓之鬬花各出奇异有八十余种东平府有溪堂为郡人游赏之地溪流石崖间至秋州人泛舟溪中採石崖之菊以饮每岁必得一二种新异花增澄怀录终南五老洞碑记墨菊其色如墨古用其汁以书字原学圃余疏菊至江阴上海吾州而变态极矣有长丈许者有大如盌者有作异色二色者而皆名麤种其最贵乃各色翦绒各色憧各色西施各色狼牙乃谓之细种种之最难须得地得人燥湿以时虫蠧日去花须少而大叶须密而鲜不尔便非上乘元驭阁老尤爱种菊京师有一种大红曰麻叶红相袍红元驭为翰林时特命囊之马首归今吾地尚有此种然开不能大佳想亦地气使然菊中有黄白报君知最先开甘菊可作汤寒菊可入冬皆贱种也而皆不可废又有一种五六月开亦异种也增悬笥琐探范文穆公至能作菊谱言月令以动植志气候如桃桐辈直云始华而菊独云菊有黄华岂以其正色独立不伍众草变词而言之欤予始甚疑之信如谱中所载其色已不胜其多而月令独云菊有黄华何也及来河南行熊耳锦屏弘农崤函诸山正秋草木俱衰谢尽山上下暨水厓篱落皆黄菊大如钱丛生粲然乃悟河南为中州得风气之正黄为正色而正秋时着花随地皆有此月令纪候所以独言之也然则如谱中所载诸品得无人智力变幻所致欤则其见述于月令宜矣瓶花谱各色细叶菊一品九命瓶史浴菊宜好古而奇者菊以黄白山茶秋海棠为婢原梧浔杂佩陆公平泉初入史馆偶与同馆诸公以事谒分宜众皆竞前呈身遂至喧挤公独逡巡却步时分宜庭中盛陈盆菊公徐谓曰诸君且从容莫挤坏陶渊明也闻者心媿花史王龟龄十朋取庄园卉目为十八香以菊为冷香吴致尧九疑考古云春陵旧无菊自元次山始植沈谱云次山作菊圃记云在药品为良药为蔬菜是佳蔬本草与千金方皆言菊花有子魏钟会菊花赋有方实离离之言马伯州菊谱有金箭头菊其花长而末锐枝叶可茹最愈头风谓之风药菊冬收而春种之据此二说则菊之为花果有结子者陶隐居与藏器皆言白菊疗疾有功本草图经言今服饵家多用白者抱朴子有言丹法用白菊汁紫菊之名见于孙真人种花法又见于诸谱中此品传植已久故唐宋诗人称述亦多萧颖士菊荣篇紫英黄萼照耀丹墀杜荀鹤诗雨匀紫菊藂藂色赵嘏诗紫艳半开篱菊静夏英公诗落尽西风紫菊花韩忠献公诗紫菊披香碎晓霞则紫花定是佳品屈原离骚经朝饮木兰之坠露兮夕餐秋菊之落英王逸註云言旦饮香木之坠露吸正阳之精液暮食芳菊之落华吞正阴之精蕊御定佩文斋广群芳谱卷四十八广羣芳谱菊花御定佩文斋广羣芳谱卷四十九花谱菊花二集藻序增唐骆宾王冒雨寻菊序白帝徂秋黄金胜友解尘成契冒雨相邀间凉燠则鸿鴈在天叙交游则芝兰满室砌花舒菊还同载酒之园岸叶低松直泛维舟之浦参差远岫断云将野鹤俱飞滴沥空庭竹响共雨声相乱仰折巾于书阁行阅飘麰揖雅步于琴台坐闻流水字中蝌斗竞落文河笔下蛟龙争投学海珠帘映水风生曳露之涛锦石封泥苔湿印龟之岸泛兰英于户牖座接鸡谈下木叶于中池厨烹野鴈坠白花于湿桂落紫蔕于疎藤虽物序足悲而人风可爱留姓名于金谷不谢季伦混心迹于玉山无惭叔夜云尔原宋刘蒙泉菊谱序草木之有花浮冶而易壊凡天下轻脆难久之物皆以花比之宜非正人达士之所好然予观屈原之为文香草龙鳯以比忠正而菊与菌桂荃蕙兰芷同为所取松者天下坚正之木也陶渊明乃以松配菊连语而称之夫屈原渊明实皆正人达士其于菊贵重之如此是菊虽以花为名固与浮冶易壊之物不可同年而语也且菊固有异于物者凡花皆以春盛而实皆以秋成菊独以秋花悦茂于风霜揺落之时此其得时者异也有叶者花未必可食而康风子乃以食菊仙此其花异也花可食者根叶未必可食而陆龟蒙云春苗恣肥得以採撷供左右杯按又本草云以正月取根此其根叶异也夫以一草之微自本至末有功于人如此加以色香态度纤妙闲雅可为丘壑燕静之娱然则古人取以比徳而配之以岁寒之松夫岂徒然而已哉洛阳风俗大抵好花菊品比他州为盛刘元孙伯绍者隐居伊洛广植诸菊朝夕啸咏其侧盖已有意谱之而未暇也崇宁甲申九月余为龙门之游得至君居顾而乐之相与订论因随其名品论序于左以列诸谱之次史正志菊谱前序菊草属也以黄为正所以概称黄花汉俗九日饮菊酒以祓除不祥盖九月律中无射而数九俗尚九日而用时之草也南阳郦县有菊潭饮其水者皆寿神仙传有康生服其花而成仙菊有黄花北方用以准节令大畧黄花开时节候不差江南地暖百卉造作无时而菊独不然考其理菊性介烈高洁不与百卉同其盛衰必待霜降草木黄落而花始开岭南冬至始有微霜故也本草一名日精一名周盈一名傅延年所宜贵者菊苗可以採花可以药囊可以枕酿可以饮所以高人隐士篱落畦圃之间不可一日无此花也陶渊明植于三径采于东篱裛露掇英汎以忘忧钟会赋以五美谓圆华高悬准天极也纯黄不杂后土色也早植晚发君子德也冒霜吐颖象劲直也杯中体轻神仙食也其为所重如此然品类有数十种而白菊一二年多有变黄者余在三水植白菊百余株次年尽变为黄花今以色之黄白及杂色品类可见于吴门者二十有七种大小颜色殊异而不同自昔好事者为牡丹芍药海棠竹笋作谱记者多矣独菊花未有为之谱者殆亦菊花之阙文也余始以所见为之若夫耳目之未接品类之未备更俟博雅君子与我同志者续之增史正志菊谱后序菊之开也既黄白浅深之不同而花有落者有不落者盖花瓣结密者不落盛开之后浅黄者转白而白色者渐转红枯于枝上花瓣扶疎者多落盛开之后渐觉离披遇风雨撼之则飘散满地矣王介甫武夷诗云黄昬风雨打园林残菊飘零满地金欧阳永叔见之戏介甫曰秋花不比春花落为报诗人子细吟介甫闻之笑曰欧阳九不学之过也岂不见楚辞云夕餐秋菊之落英东坡欧公门人也其诗亦有欲伴骚人赋落英与夫𨚫绕东篱嗅落英亦用楚辞语耳王彦宾言古人之言有不必尽循者如楚辞言秋菊落英之语余谓诗人所以多识草木之名盖为是也欧王二公文章擅一世而左右佩纫彼此相笑岂非于草木之名犹有未尽识之而不知有落有不落者耶王彦宾之徒又从而为之赘疣盖益远矣若夫可餐者乃菊之初开芳馨可爱耳若夫衰谢而后落岂复有可餐之味楚辞之过乃在于此或云诗之访落落训始也意落英之落盖谓始开之花耳然则介甫之引证殆亦未思欤或者之说不为无据余学为老圃而颇识草木者因併书于菊谱之后范成大范村菊谱序山林好事者或以菊比君子其说以为岁华晼晚草木变衰乃独煜然秀发傲睨风露此幽人逸士之操虽寂寥荒寒而味道之腴不改其乐者也神农书以菊为养生上药能轻身延年南阳人饮其潭水皆寿百岁使夫人者有为于当世医国惠民亦犹是而已菊于君子之道诚有臭味哉月令以动植志气候如桃桐华直云始华至菊独曰菊有黄华岂以正色独立不伍众草变词而言之欤故名胜之士未有不爱菊者至陶渊明尤甚爱之而菊名益重又其花时秋暑始退岁事既登天气高明人情舒闲骚人饮流亦以菊为时花移槛列斛辇致觞咏间谓之重九节物此非深知菊者要亦不可谓不爱菊也爱者既多种者日广吴下老圃伺春苗尺许时掇去其颠数日则歧出两枝又掇之每掇益岐至秋则一干所出数千百朶婆娑团植如车盖熏笼矣人力勤土又膏沃花亦为之屡变顷见东阳人家菊图多至七十种淳煕丙午范村所植止得三十六种悉为谱之明年将益访求他品为后谱云书增魏文帝与钟繇九日送菊书岁往月来忽逢九月九日九为阳数而日月并应俗嘉其名以为宜于长久故以享宴高会是月律中无射言群木百草无有射地而生惟芳菊纷然独荣非夫含干坤之纯和体芬芳之淑气孰能如此故屈平悲冉冉之将老思餐秋菊之落英辅体延年莫斯之贵谨奉一束以助彭祖之术传原元杨维桢黄华传先生姓黄字华其先有日精者初生莁之繇曰煜煜煌煌绿衣黄裳德与坤协数用九彰九九相仍俾尔寿昌佐用炎皇启于兑方世为中黄夫中五数也寄旺四时九九重阳数也兑秋方也虽寄旺四时而盛必于秋乎陶氏旺春刘氏旺夏陶刘氏谢而中黄氏其昌乎后日精以养生术佐农皇氏寿登一百二十余岁嘉其功封之雍州之土为寿乡公赐姓中黄氏后有治蘠者注姬公旦尔雅旦上其名缀衣荐服于帝帝服之喜特赐御爱黄至孙英其祚始落三湘与屈原同夕餐英子为华西入秦遇阳翟大贾衒金争价咸阳市华文备五色名次月令至今夏小正以华之善记节名为节华后入汉以服饵法干上出入宫禁后妃侍儿咸与之饮酒乞其祝辞曰长寿长寿宣帝时华以外国肥甘进上尝之喜曰金盏银柈真神仙食也吾不能效武帝食露盘矣华尝以气岸高自标置曰予圜冠准天纯色准地当赞天地开八荒寿域黄中通理独畅四支非予前闻人佐农皇志也时阳九厄矣遂入平盖山鍊九华大药时时与好事者出沽酒市中见者咸唿为九华先生彭泽令陶潜方弃官柴桑闻先生名特延致之后徙宅东潜不敢名惟以九华唿之潜当九月九日无酒与先生口讲服饵法语之曰南山朝来致有佳气耳少时江州刺史王弘送酒至潜以酒让先生饮先生憙曰吾得拍浮此足矣潜平日交惟两人先生与五鬛大夫也五鬛在先生上先生戏与五鬛较短长曰汝虽长遭斧创我虽短升中堂又以其能相殿最曰吾茹能使饥人辟粮汝能乎曰能吾饮能使癃残人康宁寿考汝能乎曰能曰吾一出能使时王知正气一灰迹能使诸蝈族吞其譟而不声汝能乎曰不能矣曰不能何以上吾也五鬛亦曰吾一出能栋天子明堂一灰迹能染历代之文章子能乎曰不能也曰此吾所以上子也潜闻而笑曰九华既失五鬛亦未为得也二三子黜德灭巧将太上从太上无名功故无穷于是二人者相与持酒懽甚潜頽然醉醉则遣客而二人者侍门下至蒙霜露不去先自谱其族凡一百六十三黜其冒姓名者曰滴金马兰童万钱覆等凡六种题曰九华寿谱藏于家云题跋增宋刘克庄题建阳马君菊谱菊之名着于周官咏于诗骚植物中可方兰桂人中惟灵均渊明似之后汉胡广贵寿偶然耳乃托菊水以自神粪土之评万古不磨呜唿非广之辱菊之辱也至忠献韩公始有晚香之句脍炙人口近时番禺崔公辞相印不拜自号菊坡俱为本朝佳话呜唿非二公之荣菊之荣也建阳马君谱菊得百种各为之咏其嗜好清绝可喜亦幸君未为人爵所縻林下趣专获与菊相周旋如此未知他日官达将为伯始乎抑为韩为崔乎将以荣是菊乎抑以辱是菊乎君其谨之勿使菊有遗憾明李东阳周原己席上题十月赏菊卷东篱扫径慨花事之将阑西社传书念瓜期之未晚百年易过九日重遭惟菊为隐逸之称而冬乃闭藏之令挺孤芳于独茂脱众屣于羣纷视蒲柳之望谁先比松柏之凋尤后神农尝药着灵品于方书屈子餐英播遗芬于辞苑物非远取类实羣分辟地成田八世守柴桑之业挥毫作赋一乡传甫里之风君惟有之是以似之我则知者不如乐者敢将幽意用託微馨怀彼隰之皇皇咏初筵之秩秩贮之以数仞之华屋得其所哉佩之以五色之锦囊永为好也念菲葑之无下愧糠粃之在前未揭齐眉先提蕳首杂着原宋刘蒙泉定品或问菊奚先曰色与香而后态色奚先曰黄者中之色土王季月而菊以九月花金土之应相生而相得者也其次莫若白西方金气之应菊以秋开则其气钟焉陈藏器云白菊生平泽花紫者白之变红者紫之变也此紫所以为白之次而红所以为紫之次云有色矣而又有香有香矣而复有态是花之尤者也或曰花以艶媚为悦而子以态为后欤曰吾尝闻于古人矣妍卉繁花为小人松竹兰菊为君子安有君子而以态为悦乎至于具香与色而又有态是君子而有威仪者也菊有名龙脑者具香与色而态不足者也有名都胜者具态与色而香不足者也菊之黄者未必皆胜而置于前者重其色也菊之白者未必皆劣而列于中者次其色也杂罗香毬玉铃之类皆以瓌异而升焉至于顺圣杨妃之类转红受色不正故虽有芬香态度不得与诸花争也然余独以龙脑为诸花之冠是故君子贵其质焉后之视此谱者触类而求之则意可见也说疑或谓菊与苦薏有两种而陶隠居日华子所记皆无千叶花疑今谱中或有非菊者然余尝读隐居之说谓茎紫色青作蒿艾气为苦薏今余所记菊中虽有茎青者然而气香味甘枝叶纤少或有味苦者而紫色细茎亦无蒿艾之气又今人间相传为菊其已久矣故未能轻取旧说而弃之也凡植物之见取于人者栽培灌溉不失其宜则枝叶华实无不猥大至其气之所聚乃有连理合颖双叶并蔕之瑞而况于花有变而为千叶者乎日华子曰花大者为甘菊花小而苦者为野菊若种园圃肥沃之处复同一体是小可变为甘也如是则单叶变为千叶亦有之矣牡丹芍药皆为药中所用隐居等但记花之红白亦不云有千叶者今二花生于山野类皆单叶小花至于园圃肥沃之地栽锄粪养皆为千叶大花变态百出奚独至于菊而疑之唐杜甫秋雨叹曰雨中百草秋烂死堦下决明颜色鲜着叶满枝翠羽盖花开无数黄金钱说者以为即本草决明子此物乃七月作花形如白匾豆叶极稀疎焉有翠羽盖与黄金钱也彼盖不知甘菊一名石决为其明目去翳与石决明同功故吴越间唿为石决子美所叹正此花耳而赵杜二公妄引本草以为决明子疎矣铭增晋王淑之兰菊铭兰既春敷菊又秋荣芳薰百草色艳羣英孰是芳质在幽愈馨嵇含菊花铭煌煌丹菊暮秋弥荣葳蕤圆秀翠叶紫茎诜诜神仙徒餐落英颂原晋成公绥菊颂先民有作咏兹秋菊绿叶黄华菲菲彧彧芳踰兰蕙茂过松柏其茎可玩其葩可服味之不已乔松等福傅统妻莘氏菊花颂英英丽草禀气灵和春茂翠叶秋曜金华布濩高原蔓衍陵阿扬芳吐馥载芬载葩爰採爰拾投之醇酒御于王公以介睂寿服之延年佩之黄耇文园宾客乃用不朽赞增晋郭璞菊赞菊名日精布华玄月仙客薄采何忧华发赋御制菊赋当金飈之萧摵正珠露之飘零睹百卉之具腓感菀枯之逓更畴晚序而挺节矫气化而敷荣爰有紫蔕含芳黄华逞茂擢苕颖于春初曜丰容于霜后先梅萼而吐芬继兰丛而擅秀既劲操之弥坚实寒香之可嗅尔其密叶蒙茸繁英历琭霞蔚云蒸烟披雨沐色征土德之纯气禀金行之肃舞灯影而纷披傍篱根而芳馥似幽人之相依岂世情之共逐是以丘园逸叟山泽癯儒植而供玩撷以当蔬存真味于淡泊协潜德以敷腴亦有餐霞御气乖云握符盘饤桐杞囊系茱萸或年寿之永延或灾患之潜袪斯其着效于仙灵之箓尤不可以耳目拘也至若赋餐英于楚客传送酒于晋贤泛甘馨于南郡准节令于浑天罔不贞操卓尔高韵悠然宜名流之竞羡亦谱借之长篇矧兹北阙秋深西山气爽余桕叶之参差剩枫林之莽苍蝶扬扬而𡡾秋鴈𡄸𡄸而流响寒漠漠而侵阶月溶溶而度幌尔乃横逸态以寡俦吐层蘤而直上种类间错名品纷罗映小山之丛桂覆潭水之澄波低昂兮如紫衣之垂袖璀璨兮如白贝之编珂禀黄中之通理知中美之孔多盖与松筠而共劲亦视桃李而殊科彼夫扬霜杰于诗人夸日精于本草借滋培于寒雨绽鲜华于清晓咸以孤洁方幽人之贞高逸拟君子之道苟其历岁寒而长存何恨乎挺生之不早增魏钟会菊花赋何秋菊之可奇兮独华茂乎凝霜挺葳蕤于苍春兮表壮观乎金商延蔓蓊郁缘坂被岗缥干绿叶青柯红芒芳实离离晖藻煌煌微风扇动照曜垂光于是季秋九月九日数并置酒华堂高会娱情百卉彫瘁芳菊始荣纷葩韡晔或黄或青乃有毛嫱西施荆姬秦嬴妍姿妖艳一顾倾城擢纤纤之素手雪皓腕而露形仰抚云髻俯弄芳荣晋孙楚菊花赋彼芳菊之为草兮禀自然之醇精当青春而潜翳兮迄素秋而敷荣于是和乐公子雍容无为翱翔华林骏足交驰薄言采之手折纤枝飞金英以浮旨酒拂翠叶以振羽仪伟兹物之珍丽兮超庶类而神奇潘岳秋菊赋垂采炜于芙蓉流芳越乎兰林游女望荣而巧笑鹓鶵遥集而弄音若乃真人採其实王母接其葩或充虚而养气或增妖而扬娥既延期以永寿又蠲疾而弭痾齐卞伯玉菊赋伫寒丘以弥望觌中霜之嫩菊肇三春而怀芬凌九秋以愈馥不履苦而沦操不在同而表淑伤众花之飘落嘉兹卉之能灵振劲翮以扬绿含凝露而吐英唐杨炯庭菊赋庭菊美贞芳也天子幸于东都皇储监守于武德之殿以门下内省为左春坊今庶子裴公所居即黄门侍郎之厅事也其庭有菊焉中令薛公昔拜琐闼此焉游处今兼左庶子止于东厅甍宇连接洞门相向每罢朝之后未尝不游于斯咏于斯览丛菊于斯叹其君子之德命学士为之赋是日也薛凯以亲贤为洗马田岩以幽贞为学士高元思张师德以至孝托后车颜强学沈尊行以博闻兼侍读周琮李宪王祖英曹叔文以儒术进崔融徐彦伯刘知柔石抱忠以文章显德行则许子丰耆旧则权无二骆縯则古训之前识张相则老庄之后英并承高命咸穷体物小子託于吹竽之末敢阙其词哉遂作赋云日之贞矣于彼重阳菊之荣矣于彼华坊含天地之精气吸日月之淳光云布雾合箕舒翼张郁兮蔓衍郁兮芬芳珉枝金萼翠叶红芒其在夕也言庭燎之皙皙其向晨也谓明星之煌煌尔其万里年华九州春色花的烁兮如锦草连绵兮似织当此时也和其光同其尘应春光而早殖及夫秋星下照金气上腾风萧萧兮瑟瑟霜刺刺兮稜稜当此时也弱其志强其骨独岁寒而晚登雨还风去天长地久纯黄象于后土故採桑而菊衣轻体御于神仙故登山而菊酒文宾採之而羽化康公服之而不朽东极于是长存南阳以之睂寿胡太尉之允诚光辅汉庭万机理三阶平及暮年华发垂肩秋菊长英蠲邪涤瘵于焉永贞钟太尉之声实彝伦魏室道合盐梅功成辅弼降文屋之命修彭祖之术保性和神此焉终吉君章请老岁久悬车秋风生兮北园夕白露湿兮前阶虚伫闲庭之旷邈对凉菊之扶疎人生行乐孰知其余渊明解印退归田野山郁律兮万里天苍莽兮四下凭南轩以长啸出东篱而盈把归去来兮夫何为者若夫窈窕重闱亘青琐兮接黄扉深沉大壮通肃成兮连博望乃有𨛬乡贵族薛县名家共汾河之鼎气同庶子之春华朝游夕处徘徊顾慕难摇落于三秋伟贞芳于十步伊纤茎之菲薄荷君子之恩遇不羡池水之芙蓉愿比瑶山之桂树岁如何其岁已秋丛菊芳兮庭之幽君子至止怅容与而淹留岁如何其岁将逝丛菊芳兮庭之际君子至止聊从容以卒岁原陆龟蒙杞菊赋天随生宅荒少墻屋多隙地着图书所前后皆树以杞菊春苗恣肥得以採撷供左右杯案及夏五月枝叶老硬气味苦涩旦暮犹责儿童辈掇拾不已人或叹曰千乘之邑非无好事之家日欲击鲜为具以饱君者多矣君独闭关不出率空肠贮古圣贤道德言语何自苦如此生笑曰我几年来忍饥诵经岂不知屠沽儿有酒食耶退而作杞菊赋以自广云惟杞惟菊偕寒互绿或颖或苕烟披雨沐我衣败绨我饭脱粟羞惭齿牙苟且粱肉蔓延骈罗其生实多尔杞未棘尔菊未莎其如予何其如予何增宋苏轼后杞菊赋并序天随生自言常食杞菊及夏五月枝叶老硬气味苦涩犹食不已因作赋以自广始余尝疑之以为士不遇穷约可也至于饥饿嚼囓草木则过矣而余仕宦十有九年家日益贫衣食之奉殆不如昔者及移守胶西意且一饱而斋厨索然不堪其忧日与通守刘君廷式循古城废圃求杞菊食之扪腹而笑然后知天随之言可信不缪作后杞菊赋以自嘲且解之云吁嗟先生谁使汝坐堂上称太守前宾客之造请后掾属之趋走朝衙达午夕坐过酉曾杯酒之不设揽草木以诳口对案颦蹙举箸噎呕昔阴将军设麦饭与葱叶井丹推去而不齅怪先生之眷眷岂故山之无有先生听然而笑曰人生一世如屈伸肘何者为贫何者为富何者为美何者为陋或糠覈而瓠肥或梁肉而墨瘦何侯方丈庾郎三九较丰约于梦寐卒同归于一朽吾方以杞为粮以菊为糗春食苗夏食叶秋食花实而冬食根庶几乎西河南阳之寿张栻续杞菊赋张子为江陵之数月时方中春草木敷荣经行郡圃意有所欣非花柳之是问眷杞菊之青青爰命采掇付之庖人汲清泉以细烹屏五味而不亲甘脆可口蔚其芬馨尽日为之加饭而他物几不足以前陈饭已扪腹得意讴吟客有问者曰异哉先生之嗜此也乎苏公之在胶西值党禁之方兴叹斋厨之萧条乃览乎草木之英今先生当无事之时据方伯之位校吏奔走颐指如意广厦延宾毬场享士清酒百壶鼎臑俎胾宰夫奏刀各献其技顾无求而弗获虽醉饱其何忌而乃乐从夫野人之餐岂亦下取乎葑菲不然得无近于矫激有同于脱粟布被者乎张子应之曰天壤之间孰为正味厚或腊毒淡乃其至猩唇豹胎旋取诡异山鲜海错纷纠莫计苟滋味之或偏在六府而成赘极口腹之欲初何出于一美惟杞与菊中和所萃谓劲不苦滑甘靡滞非若他蔬善呕走水既了目而安神复沃烦而涤秽验南阳于西河又颓龄之可制此其为功曷可殚纪况于膏粱之习贫贱则废隽永之求不得则恚兹随寓之必有虽约居而足恃殆将与之终身又可贻夫同志子独不见吾纳湖之阴乎雪销壤肥其茸葳蕤与子婆娑薄言掇之石铫瓦盌啜汁咀虀高论唐虞咏歌诗书嗟乎微斯物孰同先生之归于是相属而歌殆日晏以忘饥元郝经牡丹菊赋有序初入新馆客将宋日新致朱砂红牡丹菊一本祇三四花惨悴萎暗不以为奇遂植之穿廊西之隙地今岁忽茂达成丛高六七尺及秋而放数百花所未见也适王甫书状生朝而其花尤盛故作赋以寓感其辞曰西风悄兮幽扃木叶下兮空庭忽异卉之呈芳乃示予以不情郁霞腴之春姿敷玉瀣之秋英蹙绛绡于青苞翦翠罗于绿莛拆缃桃与紫微讶鞓红与鹤翎高层层以奕奕重袅袅以盈盈结腻黄以为心抺沉粉而含馨凝夜气以夸昼姹斜阳而亸晴仍牡丹之花王彊将菊以为名呜唿噫嘻时哉匪时造化则夺形色不移虽反常而似妖顾真宰岂予欺寓国色于羇孤谢凡品之芬菲掞金气于西陆吐霜葩于东篱鄙倾城之郑袖期佩兰之湘累独超出于羣伦不系累于等夷特以秋而为春乃奇花之出奇彼自为一时殆非后时也且持杯而浥露更嚼句以待月尽吴江之飞霜甚穷海之饕雪与后凋之姚魏共终全于晚节明何景明白菊赋有序甲子九月十四日冯侍御宴集出白菊咏赏属予赋之盖以奉宾主之欢洽耳岂有望于荣观哉辞曰繄季秋之将望予恤夫序次之易代既无暇于游览亦索处而寡类接芳邻之招引诚钦志于雅诲厪主人之投辖肃群俊而弭盖廼陈秋卉以侑觞冀逸兴之可贷咸式燕以延赏异过时而尚爱喜幽玩以怡情追佳节之莫待岂无得于物观实有感于斯会猥受简以抒思庶形状之具载尔其葳紫茎而上擢麃奇荄以孤植叶萋萋其微霭萼栗栗以寒色申纤缟以自贞羞组綵之外饰承危朶而不倾挺柔条而益力香冉冉而不繁艳娟娟而稍抑态屡觌而愈妍意凝想而弥极始严整而莫亵终温郁而可即华不露而已章思欲语而复默神超有而入无岂髣髴之遽得廼若闲馆重深高幕虚凉檐萧萧以下月庭霭霭而降霜灿灼烁以映夕纷委缀而明廊素娥兮联裙青女兮骈妆缥轻鬓以云须皎靓质而雪光骖连蜷兮鸾鹤服陆离兮珮珰信雕容之可赧嗤效颦之不量于是宾徙倚而久竚若耿耿其怀伤釭灭影兮续膏夜就深兮移牀驰留叹于永谢结华思于余芳允思美之所遇亦既隐而复扬乃岁律之甫迁慨金气之何速鸟栖栖而敛翮飇飒飒以惊木怳穷莽于广隰班纷薄于修陆众已谢于塲野独宛转于寒谷甘苦心于蝼蚁等末干于朴樕虽旷绝以自持胡偃蹇而下伏夕淹雨而泣素朝披烟而委绿羌守操以坚冰徒有容之若玉傥衣袖之是将亦絃琴而可录吾观夫怀达人之隐德抱贞女之幽衷讵婴情于丰华奚移志于始终桃早秀而先萎槿晨敷而暮空苟清白之为尚曷芊菲之足崇嗟予之不淑兮抚年运而兴悲覩兹植之所由惧修名之失时彼斯人之同志吾何俗之不随廼孑孑以矫激羡草木之所为伟夫君之超越幸方圆之有持矧诸公之奋奇俱发踪之可师顾会合之不偶常寡欢而多离指孤芳而缔好创游燕以为嬉诚后期之不忘或有征于微辞后白菊赋有序菊有白色者超越他品予尝赋之矣丙寅之秋京师桃李皆花予庭是种生意凄然久而不敷至十月始盛开色益鲜丽予感焉复作后赋大运荒乎何停阴阳奄以代谢究动植之所由嗟何物之弗化时维孟冬金虎兮屏舍白帝兮徂驾气厉厉兮始严景曶曶兮将下值抱疴以闲居循周除而荡思庭叶萎以陈翳阶藓秽而不治览庶草之先零抚兹根之独迟彼桃李之非令亦竞荣而呈姿晔丹华以郁郁冒绿林而萋萋胡众人之好侈班纷慕其芳菲朝丝吹兮填闉夕车马兮成蹊咎玄枢之舛讹谅人事之尤违矧天道之无远或省予而弗知繄予植之虽晚实鄙志之所欣贱群秾之溷浊耻杂敷之纠纷俱并进以取妍表孤花以见珍宁他卉之我先甘避迹而弗羣乃其蕴金气以内凝标皜质而外映蔓不踰垣繁不被径叶涂涂其自沃枝矫矫而独劲宛含意其孰语若钟情而未定女幽房而专情士穷巷而寡行服缟组以修容珮珩璜以昭令寄岑寂以怡心袭馨香以饰性无良朋以修好憾邪妁之干正又如下国之摈臣离宫之斥嫔心怦怦以濳恻怀耿耿而苦辛缅中宵以前席念昔日之下陈慨微欵之莫宣若有怨而弗伸分孤蹇以终毕羌孰予兮幸亲结柔条而三嗅重延伫而钦心寂阒馆以容与散尘营以涤襟鉴微月之暧暧步列星之森森天窈窈以条革疾风起而夕阴念冱寒之已逼惨独悲夫众林苟操性之殊轨岂华色之遽沉内惝悢以怀顾怳屏营以咨嗟覩日月之减毁恐霜雪之增加抱孤英以自明怅情亲之我遐虑寒香之终匮俾予身之蹉跎负大块以冯生岂惟是乎独嘉物何盛而弗衰亦何枯而弗华夫芝焚而柏薪皆菸颜而殒葩伊桃李之既零亦奚异乎泥沙委常运以流转复胡戚而胡夸诚予衷之不爽彼夸戚兮如何乱曰有美一人扬清芬兮缟袖合沓回素云兮被服文徽皓缤纷兮令仪襜襜敛玉手兮倾城独立世不有兮时无蹇修谁则觏兮谷逶迤兮雪霰来兮众芳萎兮嗟伊人兮秉志不回兮徐氏园菊赋晨步小园一望疎林白云缥缈黄叶纷纭风萧萧而异响寒凛凛而侵人惊天道已残秋觉霜气之稜稜鴈嘹呖而南还蛩啾唧而哀吟值时景之荒凉菊方华于后庭何其晚也是造物之无知乎善尔碧枝点翠嫩萼喷金无桃李之妖艳抱松柏之坚心虽素雅之非凡奈何生乎不辰寄寸根于尘世胡为乎不遇乎阳春及其华也不获宠而鲜妍兮怀凄楚于秋霜阴云惨淡以蔽天兮日色薄而无光日色既薄而苦短兮惜乎金英之徒芳遭风欺而雨妒兮独㷀㷀而不变其常吁嗟佳哉细观其高世出尘之姿幽默徘徊之态嬾随俗以富贵爱清冷而盘桓似有为而不见用于时者也似抱道而隐逸者也顺天而安分者也岂习俗之能知邪重曰聊植疎篱清且幽兮天运闭塞隐而潜兮隐而潜兮霜凄雨霏兮百草罢绿尔犹存兮困苦自持时穷见操兮行比幽人素位履贞兮文赋散句增晋傅玄菊花赋布濩河洛纵横齐秦掇以纤手承以轻巾操以玉英纳以朱脣服之者长寿食之者通神卢谌菊花赋绿叶云布黄橤星罗陶潜归去来辞三径就荒松菊犹存梁吴均与顾章书幸富菊花偏饶竹实山谷所资于斯已办四言古诗原唐萧颖士菊荣一篇五章采采者菊芬其荣斯紫英黄萼照灼丹墀恺悌君子佩服攸宜王国是维大君是毘贻尔子孙百禄萃之采采者菊于邑之城旧根新茎布叶垂英彼美淑人应家之祯有弦既鸣我政则平宜尔栋崇必复其庆采采者菊于邦之府阴槐翳柳迩楹近宇彼劳者子喧卑是处慨其莫知蕴结谁语企彼高人色斯遐举采采者菊于宾之馆既低其枝又弱其干有匪君子是焉披翫良辰旨酒宴饮无算怆其仳别终然永叹岁方晏矣霜露残促谁其荣斯有英者菊岂微春华懿此贞色人之侮我混于薪棘诗人有言好是正直五言古诗原晋袁山松咏菊灵菊植幽崖擢颖陵寒飈春露不染色秋霜不改条陶潜饮酒结庐在人境而无车马喧问君何能尔心远地自偏採菊东篱下悠然见南山山气日夕佳飞鸟相与还此中有真意欲辨已忘言秋菊有佳色裛露掇其英汎此忘忧物远我遗世情一觞虽独进杯尽壶自倾日入羣动息归鸟趋林鸣啸傲东轩下聊复得此生和郭主簿和泽周三春清凉素秋节露凝无游氛天高风景澈陵岑耸逸峰遥瞻皆奇绝芳菊开林耀青松冠巖列怀此贞秀姿卓为霜下杰衔觞念幽人千载抚尔诀检素不复展厌厌竟良月增梁王筠摘园菊赠谢仆射举灵茅挺三嵴神芝曜九明菊花偏可憙碧叶媚金英重九惟嘉节抱一应元贞泛酌宜长久聊荐野人诚唐韦应物效陶彭泽霜露悴百草时菊独妍华物性有如此寒暑其奈何掇英泛浊醪日入会田家尽醉茅檐下一生岂在多韩愈晚菊少年饮酒时踊跃见菊花今来不复饮每见恒咨嗟伫立摘满手行行把归家此时无与语弃置奈悲何白居易东园翫菊少年昨已去芳岁今又阑如何寂寞意复此荒凉园园中独立久日淡风露寒秋蔬尽芜没好树亦凋残唯有数丛菊新开篱落间携觞聊就酌为尔一留连忆我少小日易为兴所牵见酒无时节未饮已欣然近从年长来渐觉取乐难常恐更衰老强饮亦无欢顾谓尔菊花后时何独鲜诚知不为我借尔暂开颜和钱员外早冬翫禁中新菊禁署寒气迟孟冬菊初坼新黄间繁绿烂若金照碧仙郎卜隐日心似陶彭泽秋怜潭上看日惯篱边摘今来此地赏野意潜自适金马门内花玉山峰下客寒芳引清句吟翫烟景夕赐酒色偏宜握兰香不敌凄凄百卉死岁晚冰霜积唯有此花开殷勤助君惜席夔霜菊时令忽已变行看被霜菊可怜后时秀当此凛风肃淅沥翠枝翻凄清金蘂馥凝姿节堪重澄艳景非淑宁祛青女威愿盈君子掬持来汎樽酒永以照幽独宋苏舜钦和圣俞庭菊不谓花草稀实爱菊色好先时自封殖坐待秋气老类装翠羽枝已喜金靥小严霜发层英益见化匠巧摇疑光艳落折恐丛薄少一日三四吟一吟三四遶赏专情自迷美极语难肖得君所赋诗烂熳惬怀抱朗咏偿此心清尊为之倒梅尧臣舟上採菊泯泯平慢流行当季秋月演漾过汀洲汀洲芳杜歇白露夜正霏黄菊寒更发采以泛酒巵不独映华发和刘原甫省中新菊华省切星斗沉沉严燕房秋风茂陵孙种菊烂生光天晴蝴蝶飞上下舞双黄刘郎才笔豪移榻吟在傍日晚吏已散残景上粉墻有酒无饮伴掇英襟裾香还思陶渊明弃官归柴桑东篱独此物盈把恨无觞赖有白衣来好事遗壶浆适意各一时岂乏同舍郎谨和相国屋上菊丛屋上有丛菊结根深瓦缝既无地势美又乏土力拥乃因涂明生不因人所种亦能应节开焉取入公用公来步广庭闻鴈目始纵忽见粲然英降植合常从宾僚席其傍咏翫意已重物莫厌僻远会遇良可颂依韵和通判把菊有寄湖边草树多蠹叶已少色唯菊不畏霜淡艳如有德自与兰并生非因人所植爱贵曾未厌秋日短苦逼朋好各相望採持空叹息临杯不能饮对案不能食借问君何忧节物感人极欧阳修西斋手植菊花过节始开偶书奉呈圣俞秋风吹浮云寒雨洒清晓鲜鲜墻下菊颜色一何好好色岂能常得时仍不早文章损精神何用觑天巧四时悲代谢万物惜凋藁岂知寒鑑中两髩甚秋草东城彼诗翁学问同少小风尘世事多日月良会少我有一樽酒念君思共倒上浮黄金蘂送以清歌袅为君发朱颜可以𨚫君老原苏洵菊骚人足奇思香草比君子况此霜下杰清芬绝兰茝气禀金行秀德备黄中美古来鹤发翁餐英饮其水但恐蓬藋伤课童加料理增司马光秋原菊高原向摇落丛菊始滋荣草际浮金碧照人双目明何须天生理玉斝泛馀英王安石黄菊有至性团团城上日秋至少光辉积阴欲滔天况乃草木微黄菊有至性孤芳犯寒威采采霜露间亦足慰朝饥原苏轼咏甘菊越山春始寒霜菊晚愈好朝来出细粟稍觉芳岁老孤根荫长松独秀无众草晨光虽照耀秋雨半摧倒先生卧不出黄叶纷可扫无人送酒壶空腹嚼珠宝香风入牙颊楚些发天藻新荑蔚已满宿根寒不藁扬扬弄芳蝶生死何足道颇讶昌黎公恨尔生不早增苏轼赠朱逊之诗并引元祐六年九月与朱逊之会议于颖或言洛人善接花岁出新枝而菊品尤多逊之曰菊当以黄为正余可鄙也昔叔向闻鬷蔑一言知其为人予于逊之亦云黄花候秋节远自夏小正坤裳有正色鞠衣亦令名一从人伪胜遂与天力争易姓寓非族改颜随所令新奇既易售粹駮宜相倾疾恶逢伯厚识真似渊明君言我所印世论岂敢评愿君为霜风一扫紫与赪和子由记园中草木野菊生秋涧芳心空自知无人惊岁晚惟有暗蛩悲花开涧水上花落涧水湄菊衰蛩亦蛰与汝岁相期楚客方多感秋风咏江蓠落英不满掬何以慰朝饥陈与义菊黄花不负秋与秋作光辉夜霜犹作祟朝日为解围今晨岂重九节意入幽菲孤芳擅天地众卉亦已微殷勤黄金靥照耀白板扉沽酒欲寿花孔方与我违静坐绝省事未觉此计非夕英岂不腴骚人自难肥书怀示友萧萧十月菊耿耿照白草开窓逢一笑未觉徐娘老风霜要饱更独立晚更好韩公真躁人顾用忧怀抱范成大寄题向抚州采菊亭一叶起秋色众绿凋岁华耿耿霜露侧余此黄金葩西风满天地孤芳照尘沙殷勤开小筑花气日夕嘉落英楚累手东篱陶令家两穷偶寓意岂必真爱花不如亭中人一笑了天涯采采勿虚度门前欲高牙陆游陶渊明云三径就荒松菊犹存盖以菊配松也余读而感之因赋此诗菊花如端人独立凌冰霜名纪先秦书功标列仙方纷纷零落中见此数枝黄高情守幽贞大节凛介刚乃知渊明意不为汎酒觞折嗅三叹息岁晚弥芬芳小饭赏菊菊得霜乃荣性与凡草殊我病得霜健每𨚫稚子扶岂与菊同性故能老不枯今朝唤父老采菊陈酒壶举袖舞翩跹击缶歌呜呜秋晚遇佳日一醉讵可无晚菊蒲柳如懦夫望秋已凋黄菊花如志士过时有余香眷言东篱下数株弄秋光粲粲滋夕露英英傲晨霜高人寄幽情采以泛酒觞投分真耐久岁晚归枕囊陈篔窓咏菊花手种黄金花摩挲待其成朝来风雨过万𢑥秋竛竮起问花知否独立常亭亭尝于清霜下退然得此生南山与东篱我亦学渊明久落尘网中叫花花不应韩竹坡采菊撷我百结衣为君采东篱半日不盈掬明朝还满枝悠然何处是千古正如斯金党怀英西湖晚菊重湖滙城曲佳菊被水涯高寒逼素秋无人自芳菲鲜飈散幽馥晴露随余滋蹊荒绿苔合采采叹后时古瓶贮清泚芳樽湔尘霏远怀渊明贤独往谁与期徘徊东篱月岁晏有余悲元郝经野菊干坤入消数万物呈晚节秋晏菊始华荒丛翳林樾野迥幽姿清冈断寒艳接丝虫罥青苞啼螀抱枯叶瀼露积玉华层层拥金屑我欲摘以杯饮之濯中热霜栽郁高标胡与荒秽列嗟尔夷惠俦玉质难变灭不谓无人看便使幽香歇安得老瓦盆坐对浇古月何中菊二首我耕不半亩黄花列千丛萧条变衰时一夕万里风立孤不作难英英异风骨君看墙东客夜寒步霜月菊花如幽人梅花如烈士同居冰雪中标格不相似道路阻荒寒故人万里余菊枝傥可折持以寄远书吴景奎采菊爽气浮西山风烟澹原隰悠然出衡门佳节逢九日众草萋以青黄菊正秋色采之不盈把妙意良自得谓能制颓龄可泛忘忧物驩言命壶觞万事付酣适永怀东篱人俛仰已陈迹王翰题菊我忆故园时绕篱种佳菊交叶长青葱余英吐芳馥别来二十载粲粲抱幽独岂无桃李颜岁晚同草木及兹覩余芳使我泪盈掬离披已欲摧潇洒犹在目雨露岂所偏岁月不可复归去来南山餐英坐空谷戴良对菊联句翡翠翦秋叶金琼镂寒英骈枝竞戢戢植干纷亭亭逞芳固的皪鬭𡡾益晶荧幽姿匪人造逸态谅天成傍芽萌庶孽乳萼孕怀绷螫虎缩逗翳㾕蚝枯梮茎迟倩飇阵飒疾役雷辊輷挐楹互杂沓跂槛逓纷争秋荣恣𡜮婐春粲失嫈嫇莹夺鹅肪腻飞攘鸥毳轻韵冽帖疎穴迹祕慰羇伧魏书奉延辅郦水滋甘馨缔芳笑兰友论雅傲梅兄摵摵感余铩采采怜孤撑谱之已百品咏之复千名或繁若朝弁或洁若蓝瑛或密若飘霰或粲若罗星或赴若辐辏或屹若峩屏或散若㽅豆或聚若辎軿或润若璜佩或丽若金籯或鲜如鹭振或悴如鲂赪或斥如仆隶或积如云仍或翩如春蝶或熠如宵萤或偃如膂伛或昂如气盈或扬如袂举或侧如杯倾或盛喜若笑或哀忧若酲或即阶陛立或俱盆盎升或侪处士逸或俪节妇贞或翔疑孔翥或峙讶鸾停或诧天姥巧或觇地媪灵朝采有元亮夕餐有屈平用酬我嘉节来践尔佳盟饾容交错饤巵许逡巡行摘鲜盛棃栗倾浊饶醁醽起酬足蹂躏坐嚥腹膨脝陆味萃南品海腥极东烹已畅一朝乐复哦千古情句奇媲荦确韵古铿韶韺驰骤门接武格鬭掀鏖兵味辛姜桂性语险魅魈惊怯敌迹屡屏慑败眼频瞠籍湜走且踬郊岛弛复狞尊卑异川岳清浊分渭泾遐思时踸胃凝睇靡瞤睛顾惭驽骀力莫抗骐骥衡四美已云具二难亦既并愁去踰激矢欢来剧抽絣即此成放旷何用困拘儜永缉婀娜佩庶濯尘垢缨僧宗衍对菊有感百草竞春色惟菊有秋芳岂不涉寒暑本性自有常疾风吹高林木落天雨霜谁知篱落间弱质怀刚肠不怨岁月暝所悲迫新阳永歌归去来此意不能忘明胡翰维南有佳鞠维南有佳鞠风露发清妍离离碧玉树灿灿黄金钱色含坤裳美质抱日精圆蕴灵自女几滋布弥樊川既入神后品还充仙子餐中寿登百岁上寿延千年千年与百岁何异瞬息间独有幽贞节可比金石坚托以奉君子岁晏期弗谖王芾题秋菊轩九月霜露零秋气已云肃草木尽凋悴而有篱下菊灿灿如有情盈盈抱幽独我欲餐其英采之不盈掬唿儿具鸡黍白酒正可漉素心二三人于焉叙心曲陶然付一醉万事亦已足咏歌柴桑诗千载有余馥李东阳墨菊二首白霜被原隰黄菊秋始花余馨引遥袂采掇初还家秀色虽可玩玩久不复华入画清且古为诗正而葩幽怀託挥写庶用传无涯持此问真幻无言空自嗟画菊不画香香空讵堪掬画菊不画色色似花已俗都无色香在安用此为菊登堂见孤标入手宜可触自非识菊者但看桃李足古色今不知世人空有目王问泾上观菊泾上一老人爱菊如爱稼踏叶到林丘散襟茅茨下青歌吐芳音采采渐盈把睠言五色姿阳春似相假晚节良可亲予怀自舒写有物苟会心那辞在荒野岁晏不可留柴车夙云驾奕奕车马客谁解闲行者董其昌盆菊众芳岂不妍秋英自清绝意与幽人会标名霜下杰容以桃李颜艳彼茱萸节翩翩五陵子佳色纷相悦积紫照朱茵堆黄象金埒赏韵一以乖篱堵宁辞拙亭亭盆中菊偏承美人撷香分甘谷幽色借氷壶洁对此读离骚心魂坐莹澈悠然见西山孤峯正嵚櫱御定佩文斋广群芳谱卷四十九广羣芳谱菊花御定佩文斋广羣芳谱卷五十花谱菊花三集藻七言古诗增梁简文帝採菊篇日精丽草散秋株洛阳少妇絶妍姝相唿提筐採菊珠朝起露湿霑罗襦东方千骑从骊驹更不下山逢故夫原唐杜甫叹庭前甘菊花庭前甘菊移时晚青蘂重阳不堪摘明日萧条尽醉醒残花烂漫开何益篱边野外多众芳采撷细琐升中堂念兹空长大枝叶结根失所缠风霜增宋梅尧臣甘菊世言此解制颓龄便当园蔬春竞种到秋犹得泛其英烂醉莫辞官有俸和吴沖卿省中植菊园果已熟实未坠野卉已老叶未瘁菊丛是时方发荣潭上篱边俱有为一从潭岛辅长年一自篱根图暂醉今将移近省中兰壅培早与陶潜异黄土肥浓沃井泉朱栏屈曲侵堦地劲风不到何动摇清露能霑谁着意看看重九各登高金蘂满头无所忌及此频邀同舍欢向来莫羡钟繇赐我家蓬藋不足云强对嘉章颜起愧欧阳修希真堂东手种菊花十月始开当春种花唯恐迟我独种菊君勿诮春枝满园烂张锦风雨须臾落颠倒看多易厌情不专鬭紫夸红随俗好豁然高秋天地肃百物衰零谁暇弔君看金蘂正芬敷晓日浮霜相照耀后时宁与竹相荣𡡾世不争桃李笑煌煌正色秀可餐蔼蔼清香寒愈峭高人避喧守幽独淑女静容修窈窕方当摇落看转佳慰我寂寥何以报时携一樽相就饮如得贫交论久要我从多难壮心衰迹与世人争静躁种花勿种儿女花老大安能逐年少曾巩菊花菊花秋开只一种意远不随桃与梅游人有几爱孤淡零落野水空巖隈层层露萼间枝叶金靥万箇围苍苔直从陶令酷爱尚始有我见心眼开为怜清香与正色欲搴更惜常徘徊当携玉轸就花醉一饮不辞三百杯陆游山园草间菊数枝开席地独酌屋东菊畦蔓草荒瘦枝出草三尺长碎金狼籍不堪摘扫地为渠持一觞日斜大醉叫堕帻野花村酒何曾择君不见诗人跌宕例如此苍耳林中留太白杨万里买菊老夫山居花绕屋南斋杏花北斋菊青春二月杏花开抱瓶醉卧锦绣堆凉秋九月菊花发自折寒枝插华发湘累落英曾几何陶令东邻未是多吾家满山种秋色黄金为地香为国就中更有一丈黄霜葩月蘂耿出墻饮徒无酒寻不得寻得一身花露香如今小寓咸阳寺有口何曾问花事百钱担上买一株聊伴诗人发幽意病眼仇冤一束书客舍葭莩菊一株看来看去两相厌花意萧条恰似无清晓肩舆过花市陶家全圃移在此千株万株都不看一枝两枝谁复遗平地拔起金浮屠瑞光千尺照碧虚乃是结成菊花塔蜜蜂作僧僧作蝶菊花障子更玲珑翡翠六扇排屏风金钱装面密如积金钿满地无人识先生一见双眼开故山三径何独怀君不见内前四时有花卖和宁门里花如海林亦之奉题林稚春菊花枕子歌故人所说菊花枕似把冰丸月下饮秋水一双明炯炯数在青囊第一品狂风江上吹蒹葭往往得之嵇阮家闭门诵书二十载眼睛损尽生空花建阳小作箸头书残更灯火乱虫鱼石渠文字大如斗塲屋岁月又不偶𨚫来南山青草边东西尽为菊花田手提长筐向山曲一下收拾三百斛昨者昬迷才起来解把檐头小字读乃知妙物通群仙一切药囊应弃捐谢枋得菊渊明岂但隐逸人渊明素怀诸葛志清香不独占秋天菊潭一滴三千岁郑思肖菊花歌太极之髓日之精生出天地秋风身万木摇落百草死正色与秋争光明背时独立抱寂寞心香贞烈透寥廓至死不变英气多举头南山高嵯峨金宇文虚中白菊西风萧飒百草黄南斋白菊占秋芳主人好事不专飨撷送客馆分幽香幽香清艳两难得冰雪肌肤龙麝裛悄然坐我蘂珠宫玉斧瑶姬皆旧识仙家艺菊名日精我今号尔为月英月中风露秋夕好感此仙种来曾城凭君传与金天令月与霜姿驻清景重阳好伴白衣来五柳先生忆三径元范梈送菊卧病高秋留海浦明日重阳更风雨杜门不出长苍苔令我天涯心独苦篱角黄花亲手栽近节如何独未开含芳閟采亮有以使君昨暮征诗来凌晨试遣霜根送畚土虽微甚珍重极知无意竞秋光任作横窓岁寒供忆我初客天子都西垣植此常千株结花年年应吹帽始信南邦事尽殊愿得封培自今日何间朱厓万家室秋香端不负干坤但嗔箫管乱俦匹归去来兮虽得归念归政自莫轻违他日采英林下酌谁向清霜望翠微明吴宽过相城为沈陶庵和天全翁赏菊之作菊花开日是重阳坡翁妙语不可当我云但得花之趣何必秋来菊有黄神仙中人寿且康老年见客才下堂幅巾飘飘映华发导我直过东篱傍庵居春风定先到已见菊苗三寸长浩歌渊明饮酒章悠然依旧虞山苍素琴无絃旧有例当春赏菊嗟何妨封题一笑报苏子为我转致陶柴桑陈鸿买西园菊至招同社诸人花下小饮因和短歌几处菊花残西园余数亩买来竹窓下折简会宾友把酒坐花旁一齐衫袖香春天百卉𡡾不及此幽芳堦下凉风薄暮起枝枝低拂深杯里愿君尽醉宿我家明日更看西园花五言律诗增唐太宗赋得残菊阶兰凝曙霜岸菊照晨光露浓晞晓笑风劲浅残香细叶凋轻翠圆花飞碎黄还持今岁色复结后年芳骆宾王秋菊擢秀三秋晚开芳十步中分黄俱笑日含翠共摇风碎影涵流动浮香隔岸通金翘徒可泛玉斝竟谁同李峤咏菊玉律三秋暮金精九日开荣舒洛媛浦香泛野人杯靃靡寒潭侧丰茸晓岸隈黄花今日晚无复白衣来原李白感遇可叹东篱菊茎疎叶且微虽言异兰蕙亦自有芳菲未泛盈樽酒徒沾清露辉当荣君不採飘落欲何依增卢纶九日奉陪令公登白楼同咏菊琼樽犹有菊可以献留侯愿比三花秀非同百卉秋金英分药细玉露结房稠黄雀知恩在衔飞亦上楼朱湾秋夜宴王郎中宅赋得露中菊众芳春竞发寒菊露偏滋受气何曾异开花独自迟晚成犹有分欲採未过时忍弃东篱下看随秋草衰耿湋赋得寒蜂採菊蘂游飏下晴空寻芳到菊丛带声来蘂上连影在香中去住霑余雾高低顺过风终慙异蝴蝶不与梦魂通顾非熊万年厉员外宅赏残菊才过重阳后人心已为残近霜须苦惜带蝶更宜看色减频经雨香销恐渐寒今朝陶令宅不醉𨚫应难姚合病中辱朱谏议惠甘菊药苗因以诗赠萧萧一亩宫种菊十余丛採摘和芳露封题寄病翁熟宜茶鼎里餐称石瓯中香气将何比从来味不同李商隐菊暗暗淡淡紫融融冶冶黄陶令篱边色罗含宅里香几时禁重露实是怯残阳愿泛金鹦鹉升君白玉堂许棠白菊所尚雪霜姿非关落帽期香飘风外别影到月中疑发在林彫后繁当露冷时人间稀有此自古乃无诗李建勋採菊簇簇竞相鲜一枝开几番味甘资麹糵香好胜兰荪古道风摇远荒篱露压繁盈筐时採得服饵近知门萧彧赋得菊送德林郎中学士赴东府离情折杨柳此别异春哉含露东篱艳汎香南浦杯惜持行次赠留插醉中廻暮齿如能制玉山甘判颓张蠙白菊秋天木叶干犹有白花残举世稀栽得豪家𨚫画看片苔相应绿诸卉独宜寒几度携佳客登高欲折难原罗隐咏菊篱落岁云暮数枝聊自芳雪裁纤蘂密金拆小苞香千载白衣酒一生青女霜春丛莫轻薄彼此有行藏增僧无可咏菊东篱摇落后密艳被寒催夹雨惊新拆经霜忽尽开野香盈客袖禁蘂泛天杯不共春兰并悠扬远蝶来僧广宣九日菊花咏应诏可讶东篱菊能知节候芳细枝青玉润繁蘂碎金香爽气浮朝露浓滋带夜霜汎杯传寿酒应共乐时康宋韩琦菊万卉趁枯死香金鬭晚葩甘名应得露野色岂如家俗态惜迟暮芳情谁怨嗟重阳樽酒伴不见牡丹花菊觞九日陪嘉客金英泛酒船酦醅时上下浮蚁自周旋香逐榴花发甘嗤柏叶先坐中宜醉挹仙录载延年重九席上赋金铃菊黄金缀菊铃兖地独驰名细蘂浮杯雅香筩贮露清风休沉夜警雨碎入寒声自此传仙种秋芳冠玉京邵雍和张二少卿丈白菊清淡晓凝霜疎枝殿颢商自知能洁白谁念独芬芳岂为琼无艳还惊雪有香素英浮玉液一色混瑶觞司马光和李殿丞仓中对菊高士寄朝市迥然心迹殊秋风太仓里黄菊满庭隅陶令成诗后王公送酒无遥知压俗事未免强踌躇文案渐消散仓闲吏已稀庭空数蝶下夜静一萤飞爱赏忽成句淹留时忘归高情虽不系遇此独依依凉风正萧瑟好月复徘徊幽兴渺不尽芳樽时一开余英盖红叶坠露湿苍苔从此东篱下应忘归去来和江邻几金铃菊何处见佳菊秋风汶水阳酒浮金铎细露汎蜜房香不谓红尘地相逢君子堂依然故人意不减旧芬芳咏菊琐琐南阳菊秋潭岁自开孤根拥红叶落蘂𡡾苍苔正以参灵药因之植紫台愿兼金掌露同入柏梁杯野菊野菊未尝种秋花何处来羞随众草没故犯早霜开寒蝶舞不去夜蛩吟更哀幽人自移席小摘泛清杯孔平仲对菊有怀郎祖仁庭下金铃菊花开已十分多情能惠我对景独思君秀色三秋好清香一室闻扁舟今夜雨何处宿江云戴昺十日取野菊从酒野径菊仍好村垆酒亦嘉未应今日蘂便是背时花心在家千里身犹客九华官程难久驻风雨暮山斜金党怀英黄菊集句九月欲将尽鲜鲜金作堆遶篱残艳密拥鼻细香来五色中偏贵羣花落始开可怜陶靖节共此一倾杯元蒲道源九月十八日黄菊始开时且禁酿漫成示德衡弟苒苒秋事杪幽丛花始黄直须彫众卉才许见孤芳重露洗金质严风吹绿裳陶翁如有酒何日不重阳范梈九日诸生携酒至城东看菊楚楚临堦菊重阳特地开慰人良有意报汝愧无才巷杵闻鸡发邻觞送蟹来采英吾欲寄怅望倚江台明高启王公子宅五月菊秋英忽夏发宛在阿戎家细认惊初见高吟喜共夸不依寒竹雨欲映午榴霞我意甘迟暮樽前有此花何景明汝庆宅红菊红菊开时暮亭亭冠物华亦知颜色好不是艳阳花罗绮娇秋日楼台𡡾晚霞清香如不改常傍美人家八月二十八日子容过对菊近节逢花放开樽集异乡干坤共一笑风雨似重阳谁识暮蝉意独怜秋树芳他时益烂熳邀尔醉西堂汝济夜过同以行对菊花摇落相过地芳菲晚更亲酒醺留𡡾眼灯色笑生春风雨新晴夜江山未老身百年如不醉恐负此花神原李梦阳菊花不随羣草出能后百花荣气为凌秋健香缘饮露清细开宜避世独立每含情可道蓬蒿地东篱万代名增陈宪章前菊会荒村开紫菊细雨隔苍梧漂泊逢山鬼归来觅酒徒佳期宾不赴幽赏子何孤为罚南山老青钱买百壶后菊会余花留醉客缺月到疎梧我老真违世人生各有徒交游今日少宇宙此亭孤惯得趋时理千金买一壶后菊会再次李九渊韵黄花憎竞赏人事夺幽期长夜来寻醉微霜落满枝行藏深琖酒风月小囊诗长啸东轩下苍髯白接䍦留连杯酒下重叠菊花期熟犬知过客寒蜂亦恋枝溪山迥月色香影入梅诗地窄君休舞倾斜尔接䍦楚云台观民泽所栽菊寄民泽用昨九日韵时民泽还五羊未返当轩玉朶孤植竹翠茎扶香细风初动神清俗本无寒深溪井涸月出山瓢疎何处异乡客永怀歌茱萸野菊吟寄子长再次前韵野菊生何处寻香杖偶扶孤标犹讶絶佳色旧知无老弄真成独秋来不作疎金樽谁九日引满对茱萸吴明府送菊次韵答之黄菊有名花渊明无酒官酒多人自醉花好月同看老未厌人世天教共岁寒未应携不去高步蓬莱山原申时行菊畦诛茆疏野径种菊拟山家秀擢三秋干奇分五色葩凌霜留晚节殿岁夺春华为道餐英好东篱兴独赊唐文献西苑宸游地东篱菊已花当年夸野色此日艳天葩轻白凌寒露深红散晚霞秋英疑可茹无复楚人嗟七言律诗增唐白居易酬皇甫郎中对菊花见忆爱菊高人吟逸韵悲秋病客感衰怀黄花助兴方携酒红叶添愁正满堦居士荤腥今已断仙郎杯杓为谁排愧君相忆东篱下拟废重阳一日斋李商隐野菊苦竹园南椒坞边微香冉冉泪涓涓已悲节物同寒鴈忍委芳心与暮蝉细路独来当此夕清樽相伴省他年紫云新苑移花处不取霜栽近御筵和马郎中移白菊见示陶诗只採黄金实郢曲新传白雪英素色不同篱下发繁花疑自月中生浮杯小摘开云母带露旋移缀水精偏称含香五字客从兹得地始芳荣李山甫刘员外寄移菊秋来缘树复缘墻怕共平芜一例荒颜色不能随地变风流唯解逐人香烟含细叶交加碧露拆寒英次第黄深谢栽培与知赏但惭终岁待重阳皮日休和鲁望白菊已过重阳半月天琅华千点照寒烟蘂香亦似浮金靥花样还如镂玉钱玩影冯妃堪比艳鍊形萧史好争妍无由摘向牙箱里飞上方诸赠列仙陆龟蒙幽居有白菊一丛因而成咏呈知己还是延年一种材即将瑶朶冒霜开不如红艳临歌扇欲伴黄英入酒杯陶令接䍦堪岸着梁王高屋好欹来月中若有闲田地为劝姮娥作意栽重忆白菊我怜贞白重寒芳前后丛生夹小堂月朶暮开无絶艳风茎时动有奇香何慙谢雪清才咏不羡刘梅贵主妆更忆幽窓凝一梦夜来村落有微霜郑璧白菊白艳轻明带露痕始知佳色重难羣终朝疑笑梁王雪尽日慵飞蜀帝魂燕语似翻瑶渚浪鴈风疑卷玉绡纹琼妃若会宽裁翦堪作蟾宫夜舞裙司马都白菊耻共金英一例开素芳须待早霜催遶篱看见成瑶圃汎酒初迷傍玉杯映水好将苹作伴犯寒疑与雪为媒夫君每尚风流事应为徐妃致此栽张贲白菊雪采冰姿号女华寄身多是地仙家有时南国和霜立几处东篱伴月斜谢客琼枝空贮恨袁郎金钿不成夸自知终古清香在更出梅妆弄晚霞宋韩琦九日赏菊未开席上次韵答崔象之寺丞谁知九日接宾觞未放寒花拆露房早是生来悲晚节那堪开不在重阳满头且应良辰插一夜宁衰浅意香守待金铃披絶艳共君搴蘂醉余芳和崔象之紫菊紫菊披风碎晓霞年年霜晚赏奇葩嘉名自合开仙府丽色何妨夺锦砂两径萧疎凌藓晕露丛芬馥敌兰芽孤标只取当筵重不似寻常泛酒花八月十九日赏菊春英无不惜开迟秋菊常怀素景悲惯负晚霜甘索寞忽逢先闰促离披欲移庭槛嫌伤早拟泛宾罍未入时自是寒花当守分一违佳节速人嗤王安石和晚菊不得黄花九日吹空看野叶翠葳蕤渊明酩酊知何处子美萧条向此时委翳似甘终草莽栽培空欲傍藩篱可怜蜂蝶飘零后始有闲人把一枝苏辙戏题菊花春初种菊助槃蔬秋晚开花插满壶微物不多分地力终年乃尔任人须天随匕箸几时辍彭泽樽罍未遽无更拟食根花落后一依本草太伤渠徐积菊花为汝花中开最孤诗翁可惜屡提壶𨚫应有意酬青眼浑似倾心向白须击铜钵时吟更好掷金钱后醉相娱杨妃只有黄裙在且问风霜留得无刘子翚咏菊青丛馥郁早抽芽金蘂烂斑晚着花秋意祇应宜淡泊化工可是惜铅华轻烟细雨重阳节曲槛疎篱五柳家暮醉朝吟供採摘更怜寒蝶共生涯杨万里野菊未与骚人当糗粮况随流俗作重阳政缘在野有幽色肯为无人减妙香已晚相逢半山碧便忙也折一枝黄花应冷笑东篱族犹向陶翁觅宠光九日菊未花旧说黄杨厄闰年今年併厄菊花天但挼青蘂浮新酒何必黄金铸小钱半醉嚼香霜月底一枝𨚫老鬓丝边阿谁会得开迟意暗展重阳十月前九日郡中送白菊未应白菊减于黄金作钿心玉作裳一夜西风开瘦蕾两年南海伴重阳若言佳节如常日为底寒花分外香挼蘂浮杯莫多着一枝留插鬓边霜陈傅良和林宗易菊花韵一岁所余秋有几重阳偏与老相催每怜白发能长健虽爱黄花亦懒栽好景游从须好友新诗风味似新醅人生适意无过此恣听东篱早晏开潘紫巖香名不枉入骚坛最爱霜林耐岁寒切莫逢人叹迟暮何曾委地有飘残人如靖节本堪採世欠灵均少得餐甚矣吾衰闭门坐篱边自折一枝看原方九功露冷江苹鴈度时萧萧黄菊满疎篱寒枝带雨开仍艳晚节凌霜赏未迟移傍小檐承绮席纵观深夜倒金巵摘来冉冉香盈把共泛西风醉莫辞莫惜寒花开太晚孤怀深喜客来双疎枝最耐存霜圃晚节偏宜映月窓同调自应兰是籍浊醪何有玉为缸篱边无限陶潜兴倒着纶巾醉未降增金元好问野菊座主闲闲公命作柴桑人去已千年细菊斑斑也自圆共爱鲜明照秋色争教狼籍卧疎烟荒畦断垄新霜后瘦蝶寒螀晚景前只恐春丛笑迟暮题诗端为发幽妍晚景萧疎画不成晚花作意出繁英鲜明独向霜露见烂熳𨚫随蒿艾生南国骚人知有待西风蝴蝶更多情南山正在悠然处安得芳樽与细倾为鲜于彦鲁赋十月菊清霜淅淅散银沙惊见芳丛阅岁华借暖定谁留翠被鍊颜端自有丹砂秋香旧入骚人赋晚节今传好事家不是西风苦留客衰迟久已避梅花元王恽桃花菊泪洒明妃寄露葩换根非为贮丹砂黄轻白碎空多种碧烂红鲜自一家骚客赋诗怜晚节野人修谱是头花九秋霜露无情甚时约行云护彩霞马祖常双头菊金屈巵边醉袖垂秋云如幄贮仙姿寒生小靥廻鸾动香入流苏睡鸭移结绶巧承西颢曲落钿羞带月支睂青霜为我催顦顇银屋何人怨别离菊枕东篱采采数枝霜包裹西风入梦凉半夜归心三径远一囊秋色四屏香牀头未觉黄金尽镜底难教白发长几度醉来消不得卧收清气入诗肠明高启晚香轩不畏风霜向晚欺独开众卉已凋时地荒老圃苔三径节过重阳雨一篱秋色苍茫人醉少寒香落寞蝶先知山翁独念同衰晚坐对幽轩每赋诗原李东阳杨妃菊谁采繁花席上题偶将名姓託唐妃日烘花萼醺时面雨换华清浴后衣隔座似邀秦国语挥毫未放谪仙归欲从颜色窥生相已落诗家第二机增李东阳月下赏菊东邃庵太常先生不随春蝶梦滕王又送秋蝉过绿杨佳客到时非旧雨好花开处亦重阳为园恨少青山地插帽羞看绿鬓郎长对此花还此客纵教多病也身康十月赏菊体斋席上限韵寻芳何意到君家雨过高城少暮沙此夜幽欢还月下去年孤馆各天涯狂思晚节曾吹帽寿拟春期及进瓜不是老来诗骨健谁能白发对黄花后园种菊经月忽见数花用亨父韵并呈城东赏菊诸君幽花种得偶相忘步转南檐𨚫背堂但有芳心宁择地更无佳客亦宜觞登临忆负重阳雨採缀愁沾昨夜霜满袖余香试披拂晚来风力正悠扬九日盆菊盛开将出郭有作买得长安担上秋南山只在屋西头花开正好逢佳节身病那堪复远游昨夜月明空对酒晚来风急怕登楼多情重有灯前约为报花神作意留周原己席上赋十月菊布袍萧索不胜凉坐爱芳心共日光何用门前看五柳始知秋后有重阳故园栽处田应熟小市开时药正香自古交期须岁晚相过不敢避风霜冬月对菊用陈玉汝韵摇落霜空万木飞一枝无奈赏心微未成老圃应须学若在南山便合归人道秋香非昨夜天留晚色共斜晖陶翁可是忘机者犹自含情待白衣吴宽原已宅赏菊休从云外望天香谁似萧然林下妆嫩蘂渐成黄面老低枝犹比白衣长曾随枸杞添风味𨚫笑芙蓉住水乡诗社清忙今又动看花直拟过重阳次韵李士英刘道亨过园居看菊诗人浑不厌贫家闲就荒园看菊花倾倒腊醅瓶未罄品题秋色句争嘉残英抱节真霜杰本草言功有日华醉后𨚫劳归骑晚西风乌帽数枝斜陈宪章九日晚对菊次容处士韵是日县主曹侯二尹邵侯持酒过白沙李九渊容贯各馆乡中未归一年佳节到黄花霜在篱根月在沙今日县侯亲送酒几时诗客报还家疎枝向晚青如许老鬓逢秋白未涯更欲西良开酒𧣴胜游堪泛五更槎再用韵焉知老子非元亮请看黄花满白沙賸有香醪供采采何须蜡屐到家家屡经细雨开花面独立西风背水涯欲把一株种蟾阙恐惊天女笑乘槎次赵提学十月赏菊韵不论开早与开迟到处逢花把一枝清献插来纱帽重陶潜醉倒葛巾欹青藜不赴先生召白雪虚传幼妇词𨚫对药栏何意绪江门店酒独斟时答吴乐善送菊两茎何处萎霜根路入庐山不问村佳节总非前日月新香犹袅旧龙门气清天与金行秀色浅人知土德尊今日渊明不能领倒巾檐下弄诗魂何孟春送菊涯翁山径曾陪九日游数枝还为一尊留买从远市聊供节栽向名园合擅秋渐老有人怜客瘦乍寒无计替蜂愁多情不用防吹帽短发犹禁插满头熊卓汪司骥席上对菊锦席秋轩流客觞堦除迟菊恋年芳翠条苒苒初经雨青蘂娟娟欲候霜幸为分回供閴寂空然别去梦寒香小车如觅东溪路古屋疎篱是醉乡乔长史咏醉杨妃菊嬝娜娇姿不耐霜芳根移得在昭阳带将春色三分艳散作秋阴满院香倾日尚疑闻羯鼓临风犹似舞霓裳祇愁野鹿偷衔去寂寞棃园空断肠原王世贞贪看晚节傲霜飔淡色幽香冷不辞入坐叵罗争自引归来欵叚未须骑推敲月下犹孤语竞病风流彼一时若使东篱主人在攒睂那肯和新诗增申时行对菊独坐高斋汎羽觞且看丛菊𡡾重阳繁英乍吐丹霞色冷艳全分白雪香好共清幽矜晚节偏从摇落殿秋光疎花短发能相倚三径犹怜岁月长娄东荆石公饷菊赋谢一水能通贯月槎九秋偏赠傲霜花琼枝濯濯深含露紫艳丛丛细吐霞开傍松轩成晚节分来蓬岛是仙葩试论禁苑追陪日何似园林乐事賖茅亭看菊小结茅斋掩荜门翛然风物似山村一丘高卧身仍健三径新锄菊尚存丽色盈盈开锦障幽香冉冉注清尊谁知摇落风霜候偏荷栽培雨露恩原马德澄秋深菊圃吹寒风报道阿家花早丛莺羽半遮西子白鹤翎斜映太真红参差万朶霜天晓稠叠千枝烟雨空肯与山樵分秀色移栽不远过墻东吴执御水浸长天摇砌明亭亭珠玉绽秋英晚香冷秀经霜后淡意疎容与景迎篱下留连非借酒雨中寻觅最多情飞尘不到莎厅下爱尔幽香浸骨清五言排律原唐刘禹钖和令狐相公玩白菊家家菊尽黄梁国独如霜莹静真琪树分明对玉堂仙人披雪氅素女厌红妆粉蝶来难见麻衣拂更香向风摇羽扇含露滴琼浆高艳遮银井繁枝覆象牀桂丛慙并发梅蕊妬先芳一入瑶华咏从兹播乐章增刘禹钖和令狐相公九日对黄白二菊花见怀素萼迎寒秀金英带露香繁华照旄钺荣盛对银黄琮璧交辉映衣裳杂彩章晴云遥盖覆秋蝶近悠扬空想逢九日何由陪一觞满丛佳色在未肯委严霜许浑南海使院对菊怀丁卯别墅何处曾移菊溪桥鹤岭东篱疎还有艳园小亦无丛日晚秋烟里星繁晓露中影摇金涧水香染玉潭风罢酒慙陶令题诗答谢公朝来数花发身在尉佗宫薛能咏夹径菊夹径尽黄英不通人并行几曾相对绽元自两行生丛比高低等香连左右并畔摇风势断中夹日华明间隔蛩吟隔交横蝶乱横频应泛桑落摘处近前楹公乘亿赋得秋菊有佳色陶令篱边菊秋来色转佳翠攒千片叶金翦一枝花蘂逐蜂须乱英随蝶翅斜带香飘绿绮和酒上乌纱散漫摇霜彩娇妍漏日华芳菲彭泽见称更在谁家郑谷恩门小谏雨中乞菊栽握兰将满岁栽菊伴吟诗老去慵趋世朝廻独绕篱递香风细细浇绿水弥弥祇共山僧赏何当国士移孤根深有託微雨正相宜更待金英发凭君插一枝宋钱惟演枢密王左丞宅新菊贺燕翻飞地灵芳茂遂时阴连桃李径润接凤凰池夕照辉金葆轻风拂翠蕤露珠清自沍烟素引还披西颢霜虽劲南荣暖更滋撷芳多楚泽得地胜陶篱味可登兰籍香应夺桂旗愿公长𨚫老宴寝奉琼巵杨亿枢密王左丞宅新菊中枢多暇日小圃占秋光雕玉新成槛繁金乍泛觞陶篱侵柳色罗宅掩兰芳芝影连虚室萱丛接后堂傅巖犹借雨庾岭未飞霜温树偏分荫芸签亦鬭香交枝迷露井坠叶点横塘桐录知延寿千龄奉紫皇刘筠枢密王左丞宅新菊东阁留嘉客寒葩艳晚光秋风自萧瑟台座对荧煌丽夺双南价清含九畹香嵰山霜荐味太液鹄分裳已助蜂成蜜还随蚁泛觞俯临辉艾绶佩服间萸房节物传荆俗诗情掩谢塘更期松偃盖永奉太清方李继枢密王左丞宅新菊青规前席暇归沐兴何长北第秋将晚东篱菊正芳幽丛霏薄雾桂色艳轻霜已近黄金印兼临白玉堂甘疑掩萍实秀肯让芝房有佞还应指无忧可要忘蘂浮丞相酒气馥令君香好固松椿寿仙经识秘方元何中移菊仅得林间趣闲寻菊本移人家深竹里枫叶夕阳时汲井浇畦润将鉏下手迟护丛秋蘂损带土怕根知每被归樵问深怜冷蝶随寒香生径术幽事补湾碕斗柄西北落鴈声霜露垂裴回绕丛畔自笑可能痴五言絶句御制九日对菊不与繁花竞寒苞晚更香数茎偏挺秀嘉尔傲风霜增唐陈叔达咏菊霜间开紫蔕露下发金英但令逢採摘宁辞独晚荣原杜甫复愁每恨陶彭泽无钱对菊花如今九日至自觉酒须赊增李端和张尹忆东篱菊传书报刘尹何事忆陶家若为篱边菊山中有此花王建野菊晚艳出荒篱冷香着秋水忆向山中见伴蛩石壁里姚合咏新菊黄金色未足摘取且尝新若待重阳日何曾异众人原贾岛对菊九日不出门十日见黄菊灼灼尚繁英美人无消息增杜牧将赴湖州留题亭菊陶菊手自种楚兰心有期遥知渡江日正是撷芳时折菊篱东菊径深折得自孤吟雨中衣半湿拥鼻自知心钱珝江行无题丛菊生堤上此花长后时有人还採掇何必在春期晚菊绕江垒忽如开古屏莫言时节过白日有余馨浔阳江畔菊应似古来秋为问幽栖客吟时得酒不宋徐铉咏菊细丽披金彩氛氲散远馨汎杯频奉赐缘解制颓龄梅尧臣残菊零落黄金蘂虽枯不改香深丛隐孤秀犹得奉清觞司马光晚行后园见菊戏宜莆野菊荒无数斑斑初见花径须求一醉试遣问东家原杨万里菊味苦谁能爱香含只自珍长将潭底水普供世间人朱子菊青蘂冒珍丛幽姿含晓露政尔破荒寒讵免伤迟暮王十朋佳节逢吹帽黄金染菊丛渊明何处饮三径冷香中增金李俊民菊色笑秋光淡香嫌酒力悭东篱在何处客里见南山明高启菊蹊独行林下路望望南山暮无酒掇英尝寒香已零露陈宪章题渊明菊篱下花堪把先生有酒不遥看白衣者不复问江州对菊淅淅西风至为秋未有涯江边聊一醉信手得黄花春事归桃李西风响未休长官三径晚丞相一坡秋天地花无数寒花色乃佳古诗拈未出除是长官来原李梦阳白鴈独横秋黄花伴醉游眼看风物换愁杀仲宣楼增陈淳菊花清霜下篱落佳色散花枝载咏南山句幽怀不自持原于若瀛菊花冷艳吐金英疎香入玉斝偏宜处士居不种朱门下增王谷祥菊飒飒金风度嫣嫣秋色妍白衣还自至青女更相怜六言絶句增明陈宪章周镐送白菊乞诗陶令黄金遶舍君家白玉满园千古清风庐阜几丛细雨江门微醉不须酩酊半开莫待离披安得季芳与语相思欲寄一枝白菊偏宜素发青山只对苍颜嚥罢秋香满腹风吹不到长安御定佩文斋广群芳谱卷五十广羣芳谱菊花御定佩文斋广羣芳谱卷五十一花谱菊花四集藻七言絶句增唐白居易禁中九日对菊花酒忆元九赐酒盈杯谁共持宫花满把独相思相思只傍花边立尽日吟君咏菊诗重阳席上赋白菊满园花菊郁金黄中有孤丛色似霜还似今朝歌酒席白头翁入少年塲原元稹菊花秋丛遶舍似陶家遍绕篱边日渐斜不是花中偏爱菊此花开尽更无花增鲍溶暮秋与裴居晦宴因见採菊之作菊花低色过重阳似忆王孙白玉觞今日王孙好收採高天已下两回霜皮日休军事院霜菊盛开因书一絶寄崔谏议金华千点晓霜凝独对壶觞又不能已过重阳三十日至今犹自待王弘崔璞酬霜菊见赠之什菊花开晚过秋风闻道芳香正满丛争奈病夫难强饮应须速自召车公陆龟蒙和崔谏议先辈霜菊紫茎芳艳照西风祇怕霜华掠断丛虽伴应刘还强酒路人终要识山公忆白菊稚子书传白菊开西成相滞未容廻月明阶下窓纱薄多少清香透入来司空图华下对菊清香裛露对高斋泛酒偏能浣旅怀不似春风逞红艳镜前空坠玉人钗白菊莫惜西风又起来犹能婀娜傍池台不辞暂被霜寒挫舞袖招香即𨚫回为报繁霜且莫催穷秋须到自低垂横拖长袖招人别只待春风𨚫舞来登高可羡少年塲白菊堆边鬓似霜益算更希沾上药今朝第七十重阳原郑谷十日菊节去蜂愁蝶不知晓庭还遶折残枝自缘今日人心别未必秋香一夜衰增郑谷咏菊王孙莫把比荆蒿九日枝枝近鬓毛露湿秋香满池岸由来不羡瓦松高日日池边载酒行黄昬犹自绕黄英重阳过后频来此甚觉多情胜薄情韩偓和吴子华侍郎令狐昭化舍人叹白菊衰谢之绝正怜香雪披千片忽讶残霞覆一丛还似妖姬长年后酒酣双脸𨚫微红韦庄庭前菊为忆长安烂漫开我今移尔满庭栽红兰莫笑青青色曾向龙山泛酒来宋韩丕咏菊冷淡花枝寂寞阑只缘开晚少人看若教总似陶潜眼肯向芳春艳牡丹王禹偁池边菊缘池绕迳几千栽准拟登高泛酒杯未到重阳归阙去金英寂寞为谁开韩琦重九菊未盛开席上偶成重九开樽节未寒黄花初发叶皆单待看旬日金铃绽剩得东篱一醉懽阅古堂前植菊二本九月十八日花犹未开因以小诗嘲之只趁重阳选菊栽当栏殊不及时开风霜日紧犹何待甚得迎春见识来原欧阳修菊共坐栏边日欲斜更将金蕊泛流霞欲知𨚫老延龄药百草摧时始见花增王安石城东寺菊黄花漠漠弄秋晖无数蜜蜂花上飞不忍独醒孤尔去慇懃为折一枝归咏菊补落迦山传得种阎浮檀水染成花光明一室真金色复似毗耶长者家院落深深数菊丛缘花错莫两三峯密房岁晚能多少酒盏重阳自不供苏轼赵昌寒菊轻肌弱骨散幽葩真是青帬两髻丫便有佳名配黄菊应缘霜后苦无花苏彻五月园夫献红菊二絶句黄花九月傲清霜百草满园无此香红紫无端盗名字试寻本草细商量南阳白菊有奇功潭上居人多老翁叶似皤蒿茎似棘未宜放入酒杯中原黄庭坚谁将陶令黄金菊幻作酴醿白玉花小草真成有风味东园添我老生涯吕园未肯轻沽我且寄田家砌下栽他日秋光𡡾重九清香知是故人来韩驹九日东篱採菊英白衣遥见眼能明而今自有杯中物一叚风流可得成增吕本中谢送菊经旬霖雨足莓苔忽喜双盆送菊来已是风霜憔悴损主人云是待晴开范成大菊楼东篱秋色照疎芜挽结高花不用扶净洗西风尘土面来看金碧万浮图重阳不见菊二絶节物今年事事迟小春全未到东篱可怜短发空欹帽欠了黄花一两枝冷蕊萧疎蝶懒飞商量何日是花时重阳过后开无害只恐先生不赋诗重阳后菊花二首寂寞东篱湿露华依前金靥照泥沙世情儿女无高韵只看重阳一日花过了重阳菊又新酒徒诗客断知闻恰如退士悬车后势利交亲不到门陆游九月十二折菊黄菊芬芳絶世奇重阳错把配萸枝开迟愈见凌霜操堪笑儿童道过时新菊已过重阳十日期菊丛初破两三枝自怜短鬓萧萧白不似黄花驿里时枯菊翠羽金钱梦已阑空余残蕊抱枝干纷纷轻薄随流水莫与桃花一样看积雪严霜转眼空春回无处不春风欲知造物无穷妙但看萱根与菊丛严州多菊然率过重阳方开或举东坡先生菊花开时即重阳之语余谓此犹是未忘重阳者恐此花不肯也戏作一絶无人唤醒赋归翁满把清香谁与同但办对花频举酒莫横重九在胸中杨万里咏菊物性从来各一家谁贪寒瘦厌年华菊花自择风霜国不是春光外菊花黄菊莺样黄裳钱样栽冷霜凉露溅秋埃比他红紫开差晚时节来时毕竟开陈傅良沈仲一送菊自言封植之劳欲得诗为报为赋三絶东篱何在菊年年菊视陶诗竟孰贤未必缘诗花更好莫将诗与万人传霜螯风味小槽春新样宫衣试麴尘一段秋光谁领此芙蓉凡子桂陈人愁干手自搭连筒苦雨丁丁𣏾小蓬乞得花开急催客明朝恐已着霜红高翥菊花四首白白黄黄自岁寒诗翁但作菊花看牡丹茉莉非吾事自是时人被眼瞒亲向东篱手自栽夕阳小径重徘徊花应得似人乖角过了重阳烂漫开爱花千古说渊明肎把秋光不似春我重此花全晚节賸栽三径伴闲身新分菊本自鉏山手缚枯藤作矮栏比似着书空用力种花犹得一年看原刘克庄菊羞与春花艳冶同殷勤培溉待西风不须牵引渊明比随分篱边要几丛翁浩堂秋风两度身为客已见重阳未到家村酒不堪供节事祇将青眼看黄花赵信菴城荒落叶风飕飕淮水茫茫古渡头白首不堪行乐地黄花点点是离愁落托山园载酒来江梅含雪倚春台菊花无借秋光老犹自离披带雨开黄花照眼又经秋山自青青江自流多谢龙头鳌禁客年年把酒对江楼增朱淑贞黄花土花能白又能红晚节由能爱此工宁可抱香枝上老不随黄叶舞秋风金宋九嘉酴醿风味醺人醉着莫东篱爱酒翁一夜金英全换骨冷香晴雪满秋风段克己菊花霜风帘斜揭玉钩栏端正楼高烛影残宿酒困人梳洗嬾从教残粉涴金钿段成己菊花霜六宫试手学梅妆曾见飞英点额旁香粉嚼余浓不散唾花误染缕金裳李俊民野菊风露丛中取次芳愁边过𨚫几重阳秋光到处多无主不是闲花不肎香晚菊集句白露寒花自绕篱从他桃李笑开迟一年秋色吟中过门外重阳过不知元许有孚遶隄种菊酒熟同招隐士看饥来忍把落英餐春风无限闲桃李不似黄花耐岁寒明高启九月八日对菊预向篱边把一杯黄花多意已能开不忧风雨明朝阻懒逐时人鬭折来袁凯己未九日对菊大醉戏作老夫爱此黄金蕊儿子须将白酒赊直到残阳下天去更添灯火照欹斜李东阳菊花寒影萧萧照墨池西园晚色正相宜苍颜黑发秋风里应是陶翁半醉时题戴文进画菊黄花开满院前坡醉杀西江计汝和忽见钱塘着色画不知秋色较谁多陈宪章对菊餐香谁亦到湘滨西埯东篱滥一巾去岁金英曾照我今年玉蕊又惊人秋英如雪照沙滨扳折须防小待巾曲槛两头门尽掩先生原是惜花人日日狂歌菊涧滨花神应识玉台巾西风为扫繁华去不遣红芳近老人花舫谁撑绿渚滨道人醉脱碧方巾东篱不饮江州酒彭泽当年未尽人扁舟何处剡溪滨夜半归来雪满巾争似一瓢秋菊伴漆园风暖蝶疑人我貌不如苏颖滨秋风华发已盈巾有钱不买重阳醉篱下黄花也笑人谢九江惠菊谁将此菊种江滨物色当年漉酒巾若道渊明今我是清香还属隔江人紫菊移来紫水滨白头对着白纶巾花前酌酒笑未足酒后簪花笑杀人故根迢逓九江滨岁晚相看此道巾不用诗流强分别种花人是赏花人鹤袖披翻野水滨黄花簪破小乌巾腰间我有坡翁带解与西邻卖酒人次韵李子长寒菊四尺霜茎一寸葩幽香何只暗浮丫借令岁晚无人见不做人间九日花水北一丛含数葩梅梢寒月过篱丫茅茨可僦从人爱不卖庐山半亩花五月菊露饮霜餐不记秋黄花三昧室中求区区形色多相似争得先生为点头小变春红作淡装山亭初见一枝黄醉中忽眩东篱眼起视金钱着屐忙二顷南风秫正青督邮未到长官亭眼前虽有黄花在不与陶公管醉醒正月菊春到东篱花亦知红桃白李更当时东风自领芳菲去也为秋香作意吹庐阜高歌九日杯尽将秋意放花开谁教也向东风里点破千红万紫堆对菊因花催酒酒催诗诗酒平生两不亏秋到若无诗与酒菊花元似不曾知菊迳旁通水背村秋光荡漾短篱门与侬别样何装点笑插金英满鬓根映山映水两三丛移上山亭爱杀侬千古冷香吹不断长官头上帽檐风沈周菊秋满篱根始见花𨚫从冷淡遇繁华西风门迳含香在除𨚫陶家到我家魏时敏赏菊短篱疎雨正离披淡白深红朶朶宜自计老年才思减重阳过后不题诗原张本花上清光花下阴素娥惜此万黄金一杯寒露三更后谁信幽人更苦心靳贵盈盈宫额半涂黄不减花前旧样妆笑杀阿娇金屋贮香衾寒怯夜来霜越孃初试素罗裳爱向秋风学靓妆一夜不胜琼佩冷晚香亭馆有新霜戴君恩芳丛晔晔殿秋光娇倚西风学道妆一自义熙人去后冷烟疎雨几重阳申时行冷艳疎枝擢素秋结茅相对转清幽摘来自喜簪蓬髩只恐黄花笑白头于若瀛黄花应不插朱门自合移根老瓦盆露委烟斜看不足唿儿长夜倒芳尊陆氏澹云微雨暮秋天为爱黄花带晚烟闻说名园千百种愿分秋色到篱边诗散句增晋陶潜我屋南窓下今生几丛菊唐孟浩然谁采篱下菊应闲池上楼李白手持一枝菊调笑二千石时过菊潭上摘此黄金花因招白衣人笑酌黄花花携壶酌流觞搴菊汎寒荣原杜甫愁眼看霜露寒城菊自花羹煮秋莼滑杯迎露菊新增杜甫晚来高兴处摇荡菊花期庭前有白露暗满菊花团坐开桑落酒来把菊花枝寒花开已尽菊蕊独盈枝小驿香醪嫩重巖细菊斑是节东篱菊纷披为谁秀采采黄金花何由满衣袖韩愈野晴山簇簇霜晓菊鲜鲜霜风破佳菊嘉节迫吹帽鲜鲜霜中菊既晚何用好楥菊茂新芳迳兰消晚馤白居易篱菊黄金合窓筠绿玉稠僧皎然九日山僧院东篱菊也黄宋苏洵粲粲秋菊早卓为霜中英司马光菊蕊如排粟青青见叶心陆游英英篱下菊秀色独满枝原吴潜粲粲黄金裾亭亭白玉肤王潜斋轻霜临菊月细雨似梅天增金吴激忆看霜菊艳不放酒杯干明沈周千古陶彭泽篱边有此花何景明露蕊凄凄放风枝袅袅低原杜甫苦遭白发不相放羞见黄花无数新增杜甫篱边老𨚫陶潜菊江上徒逢袁绍杯韩愈墻根菊花好沽酒钱帛纵空衣可准白居易黄菊繁时好客到碧云合处佳人来杜牧别后东篱数枝菊不知闲醉与谁同宋梅尧臣黄金碎翦千万层小树婆娑嘉趣足周必大陶令思归未得归黄花想见绕东篱陆游荒庭落叶不可扫惟有丛菊争先开身闲亦未全无事检校黄花几树开杨万里菜子已抽蝴蝶翅菊花犹着郁金裳原徐似道牢裹乌纱莫吹𨚫免教白发见黄花增祝穆黄花自与渊明别不见闲人直到今徐集孙莫言满眼无知己耐久黄花是故人湛道山想得东篱黄已徧到家及取未凋零黄溪云白衣不到东篱伴吟得黄花满口香沈唯斋不因彭泽休官去未必黄花得许香吴荆谿问花何事人偏爱曾遇渊明把玩来原张芸窓犹作霓裳舞妖态零红堕粉湿秋痕王沧湾秋风为我语篱菊且耐寒香伴白云增金王良臣月过初三半梳玉菊迎重九满篱金路铎贞姿佳菊秋霜里真意南山夕鸟边元马臻东篱满地金钱菊多谢西风为翦裁原无名氏眼前景物年年别只有黄花似故人不许秋风常管束竞随春卉鬭芳菲似嫌九月清霜重亦对三春丽日开增晋张协寒花发黄采谢惠连白露滋园菊江淹时菊耀巖阿周明帝霜潭渍晚菊庾信菊寒花正合圆珠坠晚菊山枯菊转芳唐太宗岸菊初含蕊花生圆菊蕊原德宗芳菊舒金英郭元振延年菊花酒赵彦昭紫菊宜新寿增王绩山菊秋自香秋杯浸菊花王维陶潜菊盈把储光羲东篱摘芳菊原李白黄花催逸兴杜甫雨荒深院菊异方初艳菊轻露栖丛菊菊蕊凄疎放增白居易丛香近菊篱蕊折金英菊李嘉祐惊寒菊半黄姚合西风菊渐芳霜落菊满地许浑菊艳含秋水寒菊带霜甘朱庆余潭静菊花秋林宽微阳菊半畦薛逢持杯店菊黄韩偓山菊向阳花原鱼玄机嫩菊含新彩增宋王安石沾裳菊露浓苏轼金菊乱如沸孙觌种芳茹秋菊陆游买菊穿苔种菊花寒更香金高士谈寒菊过时花元好问菊潭秋花满元萧国宝霜菊间青黄袁桷僧分墨菊芽菊铸玉巑岏宋元紫菊染巾香黄庚菊残如倦客原汉武帝兰有馨兮菊有芳增唐严武篱外黄花菊对谁白居易遶篱新菊为谁黄露菊新花一半黄许浑秋摘黄花酿酒浓来鹏菊花村晚雁来天罗隐黄菊倚风催酒熟韦庄紫菊乱开连井合宋韩琦金铃千朶菊争开王安石鲜鲜细菊霜前蕊欧阳修野迳冷香黄菊秀苏轼菊残犹有霜枝孙觌行穿野菊布黄金戴昺一阵微风野菊香金蔡珪露华应到菊花团高士谈露蒙甘菊细茎紫祝简菊着黄花旋旋开史肃野性黄花无赖香赵元菊花雨似人情冷麻九畴一雨初晴菊瘁花元叶颙黄菊飘香蜨满枝嫩菊半开香未老西风细雨黄花瘦词增宋张镃如梦令野菊亭亭争秀闲伴露荷风柳浅碧小开花谁摘谁看谁嗅知否知否不入东篱杯酒刘克庄好事近秋色到东篱一种露红先占应念金英冷淡摘臙脂浓染依稀十月小桃花霜蕊破霞脸何事渊明风致𨚫十分娇艳朱翌朝中措玉台金盏对炎光全似去年香有意庄严端午不应忘𨚫重阳菖蒲九叶金英满把同泛瑶觞旧日东篱陶令北窓正卧羲皇方岳一落索瘦得黄花能小一帘香杳东篱云冷正愁予犹幸是西风少叶下亭臯渺渺秋何为者无钱持蟹对黄花又孤负重阳也原欧阳修少年游去年秋晚此园中携手玩芳丛拈花嗅蕊恼烟撩雾沉醉倚西风今年重对芳丛处追徃事又成空敲遍栏干向人无语惆怅满枝红张孝祥鹧鸪天一种浓华别样妆留连春色到秋光解将天上千年艳翻作人间九日黄凝薄雾傲繁霜东篱恰似武陵乡有时醉眼偷相顾错认陶潜作阮郎黄庭坚鹧鸪天黄菊枝头破晓寒人生莫放酒杯干风前横篴斜吹雨醉里簪花倒着冠身健在且加餐舞裙歌扇尽清欢黄花白发相牵挽付与傍人冷眼看南乡子黄菊满东篱与客携壶上翠微已是有花兼有酒良期不用登临怨落晖满酌不须辞莫待无花空折枝寂寞酒醒人散后堪悲节去花愁蝶不知卢祖臯鹊桥仙寒丛弄日宝钿承露篱落亭亭相倚当年彭泽未归来料独抱幽香一世疎风冷雨淡烟残照日日重阳天气帽檐已是半欹斜问瓮里新篘熟未晏几道破阵子忆得去年今日黄花正满东篱曾与主人临小槛共折香英泛酒巵长条插髩垂人貌不应迁换珍丛又睹芳菲重把一尊寻旧径可惜光阴去似飞风高露冷时增欧阳修渔家傲九日欢游何处好黄花万蕊雕遶绕通体清香无俗调天气好烟滋露结功多少日脚清寒高下照宝钉密缀圆斜小落叶西园风袅袅催秋老丛边莫厌金樽倒又青女霜前催得绽金钿乱散枝头遍落帽台高开绮宴芳尊满挼花吹在流霞面桃李三春虽可羡莺来蝶去芳心乱争似仙潭秋水岸香不断年年自作茱萸伴又露裛娇黄风摆翠人间晚秀非无意仙格淡妆天与丽谁可比女真装束真相似筵上佳人牵翠袂纤纤玉手挼新蕊美酒一杯花影腻邀客醉红琼共作熏熏𡡾僧仲殊蓦山溪年芳已远凉夏疎疎雨菊占此时开背佳期清秋何处滴成金豆弹破栗文圆临水槛倚风亭全胜东篱暮茱萸未结谁是多情侣菖叶与葵花也相饶也𣏬羞妬主人着意何必念登高浮酒面解烦襟消尽当筵暑原柳永受恩深雅致装庭宇黄花开淡伫细香明艳尽天助与秀色堪餐向晓自有真珠露刚被金钱妬拟买秋天容易独步粉蝶无情蜂已去要上金樽惟有诗人曾许待宴赏重阳恁时尽把芳心吐陶令经回顾免顦贑东篱冷烟疎雨陈亮秋兰香未老金茎些子正气东篱淡薄齐芳分头添样白同局几般黄向闲处须一一排行浅深饶间新妆那陶令漉他谁酒趁醒消详况是此花开后便蝶恋无花管甚蜂忙你从今采𨚫蜜成房秋英试商量多少为谁甜得清凉待说破长生真诀要饱风霜刘克庄念奴娇老夫白发尚儿戏废圃一番料理餐饮落英并坠露重把离骚拈起冷艳幽香深黄浅白占断西风里飞来双蝶绕丛欲去还止尝试诠次羣芳梅花差可伯仲之间耳佛说诸天金色界未必庄严如此尚友灵均定交元亮结好天随子篱边坡下一杯聊泛霜蕊别录增唐书韦绶传绶感心疾罢还第九月九日帝为黄花歌顾左右曰何可不示韦绶即遣使持往绶遽奉和附使进帝曰为文不已岂颐养耶敕曰自今勿复尔抱朴子刘生丹法用白菊汁连樗汁和丹蒸之服一年寿五百岁菊花与薏苡花相似直以甘苦别之耳菊甘而薏苦谚所谓苦如薏者也清异录广陵法曹宋龟造缕子脍其法用鲫鱼肉鲤鱼子以碧筒或菊苗为首老学庵笔记辽相李俨作黄菊赋献其主耶律洪基洪基作诗题其后以赐之云昨日得卿黄菊赋碎翦金英填作句袖中犹觉有余香冷落西风吹不去原夷坚志成都府学有神曰菊花仙相传为汉宫女诸生求名者往祈影响神必明告仙为汉宫女葢在汉宫饮菊花酒者或云成都府汉文翁石室壁间画一妇人手持菊花前对一猴号菊花娘子大比之岁士人多乞梦颇有灵异亳社吉祥僧剎有僧诵华严大典忽一紫兔自至驯伏不去随僧坐起听经坐禅惟餐菊花饮清泉僧唿菊道人制用仙经重五日採白菊茎常服令头不白九月九日取菊花末水服二钱治酒醉不醒临饮服方寸匕令人不醉王子乔变白增年方用甘菊三月上寅日采苗曰玉英六月上寅日采叶曰容成九月上寅日采花曰金精十二月上寅日采根茎曰长生并阴干百日取等分成日合捣千杵为末每酒服一钱匕蜜丸梧子大酒服七丸三百日身体轻润一年发白变黑二年齿落再生五年八十岁老人变为儿童乘露摘取甘菊去枝梗用净瓦礶下安白梅一二个放花朶至平口又加白梅将盐卤汁浇满浸过花朶以石子压之密封收藏至明年六七月取花一枝用净水洗去盐味同茶末入椀注热滚汤则茶味愈清而香譪絶胜伴茶收藏不若此法或用净花拌糖霜捣成膏饼食亦甚清雅或用甘菊晒干密封收藏间取一撮如烹茶法烹之谓之菊汤暑月大能消渴每煮酒一瓶入甘菊五六朶封严久愈香清花不可多多则味苦或旋採细看心内无虫者捻碎冲酒服亦妙圣惠方云九月九日取甘菊花晒干为末每糯米一斗蒸熟入花末五两加细麪麴搜拌如常造酒法候熟澄清收藏每服一二盏能治头风头旋眩晕医工或知忌野菊而并不识甘菊往往求盆盎中残朶而用之夫华盛者实衰开残者气散是尚可以为药乎甘菊香烈虽能燥湿袪风亦能助火泄气宜酌而用之变白年之说不可贪也以菊作枕者头痛至不可救德善谱有戒增花史千金方九月九日菊花末临饮服方寸匕令人不醉郑景龙续宋百家诗云本朝孙志举有访王主簿同泛菊茶诗云妍暖春风荡物华初回午梦颇思茶难寻北苑浮香雪且就东篱撷嫩芽洪景严遵和弟景卢迈月台诗云筑台结阁两争华便觉流涎过麴车户小难禁竹叶酒睡多须借菊苗茶唐释皎然有九日与陆处士羽饮茶诗云九日山僧院东篱菊也黄俗人多汎酒谁解助茶香陆放翁冬夜与溥菴主说川食诗何时一饱与子同更煎土茗浮甘菊或有以菊花磨细入于茶中啜之者文保雍菊谱中有小甘菊诗茎细花黄叶又纤清香浓烈味还甘祛风偏重山泉渍自古南阳有菊潭此诗得于陈元靓岁时广记然所谓保雍之谱恨未之识也治地种菊之处须在向阳高原宜阴宜日风雨可到之所四傍设篱遮护圃内开作几埂每埂置花几缸缸之相去一尺五六寸仅容一人往来浇灌捕虫缸下用砖石砌起以便走水傍设一小所以藏各色器具待花开移赏之后收根原藏此圃庶根苗不失而关防有地储种花谢后即翦去上簳止留近根三五寸每缸插筹记认名色或于缸边记号亦可翦处用泥封口移至向阳处晒之土白燥时将肥水浇一二次天将大雪用穰草覆之以避冻损宜桸葢不可过密密则苗黄又法以砻糠烧灰覆之可避寒气天日晴和用粪搪挜菊本四边勿着根春苗自旺交立春粪即少用有他处讨来名花根接者明年花开必变即以原花枝梗横埋肥地中每节自然出苗收起近中簳者则花本不变可得真种立春后天尚寒且不可轻动仍用草护其木则新秧早发壮大至二月内冰雪半消方可撤去覆草遇奇种宜于秋雨梅雨二时修下肥梗插在肥阴之地加意培养亦可传种种子秋菊枯后将枯花堆放腴土上令畧着土不必埋时以肥沃之明年春初自然出苗收种其花色多变或黄或白或红紫更变至有变出人所不识名者甚为奇絶分秧春分至谷雨节内看天气晴明地土滋润将旧收花本四围掘出总根轻轻击开勿损苗芽根须择肥苗单茎不拘根须多少如在原本上者须近原本有节处分以其节中生根方旺也秧根多须而土中之茎黄白色者谓之老须少而纯白者谓之嫩老可分嫩不可分有秃白根者亦可种活但要去其根上浮起白翳一层以干润土种之不可雨中分种令湿泥着根则花不茂土须鉏松不可甚肥肥则笼菊头而不发须令净去宿土恐有虫子之害其地比平地高尺许每尺余栽一株每穴加粪一杓搪挜如法方可搬秧植之四围余土锄爬壅根高如馒头样令易泻水菊根恶水水多必烂周围留深沟泄水但雨过不拘何月务将沟中水疎通流别处不分在地在盆即以酵熟干土壅根或用篾箍瓦作盆埋地令一半入土内使地气相接水不停积雨过便于上盆不伤根不泄元气大笑及佛顶御爱黄至谷雨时以其枝插于肥地即活至秋亦着花豫章菊多佳者问之园丁云每岁以上已前后数日分种失时则花少而叶多如不分置他处非惟丛不繁茂往往一根数干一干之花各自别样所以命名不同菊开过以茅草裹之得春气则其旧年柯叶复青渐长成树但次年不着花第二年则接续着花仍不畏霜登盆立夏时菊苗长盛将上盆先数日不可浇灌令其坚老上盆则耐日色每起根上多带土先将肥土倒松填二三分于盆加浓粪一杓后搬菊秧植之再将前土填满亦如馒头样种后必隔一日早用河水浇之又要搭棚遮避日色遇雨露揭去如久雨将盆移檐下长高尺许方可用肥仍以红油细竹插傍用细椶宽缚以防风雨摧折竹用油可避菊虎用椶耐风日凡要菊盛花大更无别法只是十一月大小雪中分盆边旺苗栽之如未发苗有青叶头白芽者种之遮霜雪要见日色开春花自盛浇灌初种时浇水后得大日色晒三四日候天色晴燥早晚用河荡水浇一次浇时须用盆缓缓浇透不透恐下边土热叶即发黄天雨不必浇既活长至六七寸长方将宿粪一杓水一桶和匀浇一次隔日又一次浇时须在雨过后一日若晴久土燥不可浇肥亦不可浇在花根边令根伤损先将缸内土四边掘壅根上如高阜样肥灌四周底处量看枝叶绿色深翠即止大约瘦者多浇肥者少浇否则令蕊笼闭青叶胜交芒种节后黄梅久极易伤根大雨时行尤为难看梅天但遇大雨一歇便浇须少冷粪以扶植之否则无故自瘁若厌浇粪用粪泥于根边週围堆壅半寸再雨湿泥功倍于粪且不坏叶六七月内不可用粪用则枝叶比皆蛀每晨用河水浇灌若有挦鸡鹅毛水停积作冷清或浸蚕沙清水时常浇之尤妙尤须蓄土以备封培其根复生其本益固自此以后不可浇肥芒种后如苗瘦者止用污泥水隔三五日一浇以天色晴雨为则六月大暑中每早上用河水浇此月天热粪燥用粪则伤菊此后至花蕊发如黄豆大方浇清淡粪水一二次花将放时又浇肥一次则花开丰艳可观此花大率恶水水多则有虫伤湿烂之患紫金铃一种忌肥喜阴又不可见水宜大树下阴处种之畧见日影常令肥润而已不可令中间头长脑头一起即搯一段根下乱头不可去待乱枝茂根瘦即花盛此种及蜜芍药金芍药银芍药不宜见粪惟沃以污泥稀水紫线盘不宜见肥金铃一种絶妙极难活但置阴处多见水不见肥东篱品𢑥云浇花以喷壶喷之最良惜花秋时有狂风骤雨每本再拣坚直篱竹绑定用莎草从根缚二三节勿令摇动伤残菊性畏热须傍高篱大树以避日色花开盛大不可置之日晒雨濯须放阴处以待夜露天寒有霜移置屋下根缚纸条就盏引水使根长润而不伤水则花久可观叶秀可爱黄梅雨久花根浸烂花叶将萎即拔起翦去烂须止留直根重插平湿土内如插花法既可留种亦可有花护叶养花易养叶难凡根有枯叶不可摘去去则气泄其叶自下而上逐渐黄矣根边用碎瓦或花葢密防雨溅泥污叶或砻糠螺壳亦可叶有泥以清水洗净各月皆然浇粪浇水慎勿令着叶一着叶随即黄落欲叶青茂时以韭汁浇根缸下用大砖垫高缸底以走积雨则叶不损如此护之则枝叶翠茂清晨叶带露甚脆一触则落一法以稻草翦作尺许分开缚在四围根上去根四五寸许周围分撤如蓑衣葢泥亦是护叶一法四五月大雨脚叶易坏须设棚遮葢芟蕊长高尺许芒种节中每枝逐叶上近干处生出眼一一搯去此眼不搯便生附枝搯时切须轻手左手双指拈梗右手指甲搯蕊勿勐摘勐放葢菊叶甚脆畧一触即堕矣至结蕊时每枝顶心上留一蕊余则剔去如蕊细用针挑其逐节间或先搯眼不尽至此时又结蕊亦尽去之随加土平缸庶一枝之力尽归一蕊开花尤大可径三四寸惟甘菊寒菊独梗而有千头不可去立秋后不论枝长短并不可损蕊至黄豆大隔二三日浇肥一次则花大色浓至霜降花大发矣中有早晚不同开早者先移赏玩后开者又作一番其间不开放并零落者存之作本如欲蕊多至春苗尺许时掇去其颠数日则岐出两枝又掇之每掇益岐至秋则一干所出数百千朶婆裟团圞如车葢熏笼人力勤土又膏沃花亦为之屡变菊之本性有易高者醉西施之类是也有原低者紫芍药之类是也欲其低摘正头欲其高摘傍头庶无过不及之患压插五月梅雨时将摘下肥壮小枝长三五寸者齐节边截取插入肥腴土内约半寸许以泥埋过节为止以其节能出根故耳移置阴处或用箔簟遮护令不见日频以水浇间用肥水待至盈尺畧见日影至中秋不必遮藏与种菊同开但花畧小耳可移盆中置几上清玩插大芋头内埋土中亦佳此根收起来年发苗更旺凡菊开花时有苗头近梗搯下以污泥猪粪酿肥下花苗头在内上葢松泥此苗即活冬间分得芽头须用猪粪酿泥种之凡壅花以头垢不生莠虫欲其净则浇壅舍肥粪而用河泥紫金铃及蜜芍药紫牡丹白牡丹秋牡丹金宝相银宝相紫宝相金边紫铃难栽宜多插栽接四月间梅雨时将贱菊本干肥大者截去苗头近根止留数寸将他色菊苗头截下以利刃披削如鸭嘴样将前去苗头本上以利刀噼开仅可容苗头削枝插落即用麻线缚定以污泥涂之再以纸箬包裹至活方去则一本可容三色且至深秋接头长完无痕可见酿土种菊土力最要埴壤黄壤赤壤为上沙壤碛壤黑壤次之俱在每岁秋冬择高阜肥地将土挑起泼以浓粪筛过杂以鸡鹅粪壤令肥用草荐葢之勿令泄气正二月内再酵数次候至分菊时仍以细筛筛过用蚌壳搬入盆内五六寸许栽菊遇雨过根露覆以肥土可收雨泽不使根烂菊喜新土大率每年换土分种若旧土恐力不厚花发瘦小初种土培十分之四至黄梅前三二日再培土三分雨后淋去再宜封培至蕊发如菉豆大搯后又培土二分以时消息又一法以肥松土用细筛筛入甑蒸二三沸取起倒出晒干入盆植菊能杀虫无侵蚀之患蓄水蓄水之法花傍四角设四缸一蓄粪水一蓄污肥水二蓄河水雨水浇花河水雨水为上洗鲜肉退鸡鹅毛水缫丝汤俱佳酿鸡鹅毛水法用缸盛贮投韭菜一把或枇杷核则毛尽烂一云先时以死蟹酿水浇花不生莠虫又能肥花用粪各有次序一次粪二水八越半旬第二次粪三水七再越半月第三次粪水相半又越半旬第四次粪七水三第五次全粪可也救花大肥用野芥菜子满缸下之以减其力腊月内掘地埋缸积浓粪上盖板填土密固至春渣滓融化止存清水名曰金汁五六月菊黄萎用此浇之足以回生且开花肥润捕虫初种时长至五六寸即有黑小地蚕啮根早晚宜看除之又生一种细虫穿叶惟见白头萦㢠可用针刺死之立夏至小满四五月中防麻雀折枝作窠雨过后或生青寸白虫食脑叶或生如虱黑莠虫以指弹梗去之时常须看芒种后四五月时有黑壳虫似萤火肚下黄色尾上二钳名曰菊牛又名菊虎或清晨或将暮或雨过晴时忽来伤叶可疾寻杀之此虫飞极快迟则不及若花头垂软即看钳处用指甲摘去过伤处一二寸免致伤此一本此虫一啮即生子梗上变作蛀虫从损处噼开中有小虫可捻杀之黄梅雨中湿热时候叶底生虫名象干虫青色如蚕食叶上半月在叶根之上干下半月在叶根之下干破干取之旋以纸捻缚住常以水润之花亦无恙至六七月雨过时又生细细青绵虫食头此虫极难寻见可先看叶下有虫粪如泥沙即虫生处觅去之高仅三尺许摘苗之后小暑至秋分时常要看节边蛀孔有虫在内用针或铁线插入孔上半月向上搜下半月向下搜虫死即好枝上生蠏虫用桐油围根上虫自死癃头者曰菊蚁以鳖甲置旁引出弃之瘠枝者曰黑蚰以麻裹筋头轻捋去之无故叶黄色憔悴土内必有蛴螬或蚯蚓食根可用铁钩抓开根下土泥寻虫杀之或以石灰水灌过以河水解之喜蛛侵脑当去其丝又防节眼内生虫亦以铁丝搜杀之蕊将发头或蕊脑已发上生黑青莠虫可用棕刷拂去间用茅灰掺虫或以鱼腥水洒之或将洗鲜鱼水或死蟹水洒之叶上或种韭薤葱蒜于菊根傍皆去虫法也常要除去蜒蚰则苗叶可免伤害菊无染色蓝墨二色传有染法须先多种一捧雪银芍药月下白三种花蕊将开用金墨研浓下油一二点或和以乳汁用牙刷溅墨剉入蕊心待露过夜次早又染凡三四遍则花墨色蓝用新收青绵夜至露中候湿次早绞绵色水滴蕊中心开时花作蓝色一法用磠砂一二釐入水用五色颜料俱可染花极易入瓣但花不耐久即便凋萎真赏者不取或于九月收霜贮瓶埋之土中菊有含蕊调色点之透变各色或取黄白二色各披半边用麻扎合所开花朶半白半黄如欲催花于大蕊时罩龙眼壳先于隔夜浇硫黄水次早去壳花即大开依法留之可至春初马粪酿水亦可花忌忌燥寒燥热天色忌大风大雨烈日忌四围高墻忌地势污下忌贪多助长如用礶口硫黄马勃催放药物之类忌孤高无傍枝忌四面一齐似灯笼样忌圈缚盘结忌麝脐触犯附录绣线菊增史铸菊谱绣线菊厌草花是也花头碎紫成簇而生心中吐出素缕如线之大自夏至秋有之俗唿为厌草花或云若人带此花赌则获其胜故名之古有厌胜法也附录蓝菊原蓝菊花单薄而小其萼黄附录双鸾菊原双鸾菊一名鸳鸯菊即乌啄苗花开甚多每朶头若僧帽拆此帽内露双鸾并首形似无二外分二翼一尾春分根种附录丈菊原丈菊一名西番菊一名迎阳花茎长丈余干坚麤如竹叶类蔴多直生虽有傍枝只生一花大如盘盂单瓣色黄心皆作窠如蜂房状至秋渐紫黑而坚取其子种之甚易生花有毒能堕胎附录七月菊原七月菊外夹瓣中镶瓣突起如紫薇花色如茄花径寸有半厚寸余其叶似五月翠菊六七月花一株不过数朶高慬一二尺附录翠菊原翠菊一名佛螺一名夏佛顶蓓蕾重附层叠似海石榴花其花外夹瓣翠而紫中铃萼而黄径寸有半开于四五月每雨后及晡时光丽如翠羽开最久叶青而泽似马兰香甚亚深茎毛而红株干肥劲高可二三尺八月种子御定佩文斋广群芳谱卷五十一广羣芳谱菊花御定佩文斋广羣芳谱卷五十二花谱鸡冠增花史鸡冠花俗名波罗奢花碧鸡漫志吴蜀鸡冠有一种小者高不过五六寸目曰后庭花原有扫帚鸡冠有扇面鸡冠有缨络鸡冠有深紫浅红纯白浅黄四色又有一朶而紫黄各半名鸳鸯鸡冠又有紫白粉红三色一朶者又有一种五色者最矮名寿星鸡冠扇面者以矮为佳帚样者以高为趣今处处有之三月生苗入夏高者五六尺矮者才数寸其叶青柔颇似白苋菜而窄𧣪有赤脉红者茎赤黄者白者茎青白或圆或扁有筋起六七月茎端开花穗圆长而尖者如青箱之穗扁卷而平者如雄鸡之冠花大有围一二尺者层层叠卷可爱穗有小筒子在其中黑细光滑与苋实无异花最耐久霜后始蔫苗花子气味俱同甘寒无毒主治疮痔及血病止肠风泻血赤白痢崩中带下分赤白用子入药须炒𢑥考原枫牕小牍鸡冠花汴京谓之洗手花中元节前儿童唱卖以供祖先增花经鸡冠八品二命花木考苏黄门咏鸡冠花诗后庭花草盛怜汝系兴亡世遂以鸡冠为玉树后庭花不知世说诸书有蒹葭倚玉树语杜少陵饮中八仙歌复有皎如玉树临风前之句玉树一种断非草本或又谓花经所载别有后庭岂花名后庭而以玉树嘉之耶且宋元以来或以为山矾或以为玚花杨用修王敬美复以为丁香栀子鸡冠之说何可尽信也原花史解缙尝侍上侧上命赋鸡冠花诗缙曰鸡冠本是臙脂染上忽从袖中出白鸡冠云是白者缙应声曰今日如何浅淡妆只为五更贪报晓至今戴𨚫满头霜集藻赋增明仲弘道鸡冠花赋并序百卉以雨露为生檐下则雨露减矣乃雨露减者霜霰亦减当草枯木落之时此花反得因檐下而晚盛呜唿啬于此者丰于彼造化生物之盈亏固如是其难料也奈何以目前之菀枯定将来之荣落邪因作赋以纪之聿观桃李艳春荷蕖吐夏秋桂霜迎冬梅雪迓梦草开晨睡莲闭夜候既至而芬芳蘂欲敷而莫假爰有一蘤在栏之下鸂𪄠为羣鸭凫作亚丹同鹤顶冠非鹖野状毰毸而不飞类翰音而实哑乃生长于阶除托根株于檐厦日光射兮无多雨露霏兮亦寡方其炎蒸甫歇金风乍飔羣株炫采烂焉盈枝尔乃瘦梗寒条较芙蓉而更寂疎根朗叶对篱菊其多思似班姬退处夫长门如苎萝幽闭乎西施迨夫青霜降兮木落白露瀼兮草萎众卉兮凋谢尔独映乎条枚凉飇凛凓兮摧之不能摧风霰飘零兮欺之不可欺尔于是强项独发傲骨生姿朱紫奋采黄白争奇瓣如扇而半叠子似缀而分披露盘擎兮五色仙掌摇兮九疑胡前者之偃蹇而后者之陆离余仰而思俯而惟识造物之有定理岂苦乐而无等夷然则前之偃蹇也如甯戚之扣角如百里奚之炊扅又如蘓武之吞氊卧雪王章之涕泣牛衣后之陆离也如唐且华颠而为秦相吕尚皓首而作周师更如张苍七十而称汉佐王祥六十八而遇晋知先者未必为幸后者不足云迟苦者乃所酿乐乐者适足增痴物有循环之数人无长盛之时兹一微卉兮且然岂荣枯祸福兮而造化乃有所私五言古诗原宋梅尧臣鸡冠神农记百卉五色异甘酸乃有秋花实全如鸡帻丹笼烟何耸耸泫露更团团取譬可无意得名殊足观逼真归造化任巧即彫剜赤玉书留魏丹砂句诵韩诚能因物比谁谓入时难有客驱辞颖临风运笔端尝嗟古吟阙每惜此芳残揣情苦精妙继音惭未安增孔平仲鸡冠我初种鸡冠其小乃毫芒曾未得几时忽已过我长根株既猥大枝叶亦开张吐花凌朝曦生意殊未央阴风自西来惨淡驱清霜一夜忽变故叶萎花已黄当此繁盛时为尔偿壶觞及今乃腐草好翫安可常唿童尽翦拔时恐践踏伤庭除稍旷濶耳目加清凉竹枝久蒙蔽迥立独苍苍原无名氏鸡冠秋至天地闭百芳变枯草爱尔得雄名宛然出陈宝未甘阶墀陋肯与时节老赤玉刻缜栗丹芝谢彫藁鲜鲜云叶卷粲粲凫翁好由来名实副何必荣华早君看先春花浮浪难自保增元郝经鸡冠夷则播新律卉木协秋候绾结流火余的皪金天宿峩峩列庭除摘摘俨雄秀炎帝朝火官绛帻轩宇宙植立竟不拜离披拥青袖奕叶初类苋吐心渐如豆脉络引丝起一片珊瑚瘦云芝茁红腴紫茵卷翠脰碎颗蹙丹砂肉绽殷血透怒割赤龙耳劲磔还乱糅麻叶薄且耸山字缺乃覆查牙欲成角拥肿下连咮生全余小穗展尽带残皱昂藏偃膺高突兀出羣骤还将早霞映欲向朝日雊月露终夜栖风雨几回鬭再砺复自止交退谁与救区区闲草花象物与接搆弭兵日观战亦是自贻咎垂帘且相忘高枕卧清昼七言律诗增宋欧阳澈和世弼鸡冠花芳名从古号鸡冠赭醒然𨚫一般不语宋牕何足卖难通函谷漫劳看倚风纵有如丹顶遇敌应无似锦翰空费栽培污庭砌到头不若植芝兰原明何栋如咏鸡冠花日下飞来孰可俦云中养就气偏柔懒施金距当雄敌为戴霞冠慕远游独立莓苔闲伴鹤卑栖苹藻静羣鸥何如化作幽人梦嗁破三湘万古愁五言絶句增宋范成大题张希贤画鸡冠号名极形似摹写与真逼聊以画滑稽慰我秋园寂七言絶句原唐罗邺鸡冠花一枝浓艳对秋光露滴风摇倚砌旁晓景乍看何处似谢家新染紫罗囊宋孔平仲种花口号幽居装景要多般带雨移花便得看禁奈久长颜色好绕堦更使种鸡冠王令白鸡冠如飞如舞对瑶台一顶春云若翦裁谁教移根蓂荚畔玉鸡知应太平来赵企咏鸡冠花秋光及物眼犹迷着叶婆娑拟碧鸡精采十分佯欲动五更只欠一声嗁杨万里鸡冠花出墻那得丈高鸡只露红冠隔锦衣𨚫是吴儿工料事会稽真箇不能嗁陈仓金碧夜双斜一只今栖纪渻家别有飞来矮人国化成玉树后庭花钱熙鸡冠花亭亭高出竹篱间露滴风吹血未干学得京城梳洗样旧罗包𨚫绿云鬟赵山台鸡冠花木鸡不与众鸡同曾逐旌阳上碧空学得仙家餐玉法至今木血不能红杨英斋鸡冠花擢擢高花血染猩𨚫怜金距起闲争宋家窓下宜栽此莫问临风不解鸣增元姚文奂题画鸡冠花何处一声天下白霜华晚拂绛云冠五陵鬭罢归来后独立秋亭血未干诗散句原宋百氏集雨余疑饮啄风动欲飞鸣对立如期鬭初开若欲飞增明沈周高冠红突兀独立似晨鸡原宋黄庭坚紫冠黄细网丝窠蝶绕蜂围奈晚何杨万里有时风动头相倚似向阶前欲鬭时郭应祥西风吹得一枝生昻首风前不飞去别录原种植清明下种喜肥地用簸箕扇子撒种则成大片高者宜以竹木架定庶遇风雨不摧折卷曲水仙增长物志水仙六朝人唿为雅蒜南阳诗注此花外白中黄茎干虚通如葱本生武当山谷间土人谓之天葱原水仙丛生下湿地根似蒜头外有薄赤皮冬生叶如萱草绿而厚春初于叶中抽一茎茎头开花数朶大如簪头色白圆如酒杯上有五尖中承黄心宛然盏样故有金盏银台之名其花莹韵其香清幽一种千叶者花片卷皱下轻黄上淡白不作杯状世人重之指为真水仙一云单瓣者名水仙千瓣者名玉玲珑亦有红花者此花不可缺水故名水仙根味苦微辛寒滑无毒治痈肿及鱼骨鲠花作香泽涂身理发去风气𢑥考增三余帖和气旁薄阴阳得理则配元荣于庭配元即今水仙花也一名俪兰一曰女星散为配元内观日疏姚姥住长离桥十一月夜半大寒梦观星坠于地化为水仙花一丛甚香美摘食之觉而产一女长而令淑有文固以名焉观星即女史在天柱下故迄今水仙花名女史花又名姚女花集异记薛䕩河东人幼时于窓櫺内窥见一女子素服珠履独步中庭叹曰良人游学艰于会面对此风景能无怅然于袖中出画兰卷子对之微笑复泪下吟诗其音细亮闻有人声遂隐于水仙花下忽一男子从丛兰中出曰娘子久离必应相念阻于跬步不啻万里亦歌诗二篇歌已仍入丛兰中䕩苦心强记惊讶久之自此文藻异常一时传诵谓二花为夫妇花原清冷传汤夷华阴人服水仙八石为水仙是名河伯增三柳轩杂识水仙为雅客学圃余疏水仙宜置瓶中前接蜡梅后接江梅真岁寒友也瓶史水仙神骨清絶织女之梁玉清也瓶花谱水仙一品九命原花史谢公梦一仙女𢌿水仙花一束明日生谢夫人长而聪慧能吟咏唐元宗赐虢国夫人红水仙十二盆盆皆金玉七宝所造宋杨仲囦自萧山致水仙一二百本极盛乃以两古铜洗萟之学洛神赋体作水仙花赋集藻赋增宋高似孙水仙花前赋有序水仙花非花也幽楚窈眇脱去埃滓全如近湘君湘夫人离骚大夫与宋玉诸人世无能道花之清明者輙见乎辞天以一而生神坎以习而成元渫沖奥以致润抱孤贞以成妍禹何知以能海羲何神而开干际壑炁之无畔壮英心之自仙悲莫悲乎巫咸之乡哀莫哀乎原胥之渊迅英挺以如濯肯徘徊而自怜至若鲛馆截绡而凝霜贝庭含玑而媚川苍茫乎三岛之接雾杳眇乎十洲之滙天云雨闲霁水空澄鲜一色如磨万波不颠亦有帝女兮泣竹湘君兮鼓絃神妃兮解佩冰夷兮扣舷是皆凝姿约素挺粹含娟以婉自将以淑相宣芳以气属妙以辞传指北渚以将下薄西津而骤旋或搴芳若或采佳荃有兰可餐有苹可搴于是乐极忘归尘空失蠲万虑俱泯余情独筌扣冰娥以勺尠访瑶母而洁挹水星以请命託神祇而垂甄已矣乎超万刼以自蜕丽一嶶而独涓怀琬琰以成洁抱雪霜以为坚参至道以不死秉至精而长年是盖苞水德之灵长合五行之自然者乎水仙花后赋有序余既作前水仙赋疑不足以渫余之情者乃依稀洛神赋为后辞尚庶几乎余从太史游览山川汎潇汨下澧沅摩嶷云息梧烟岁莫天寒仆痡车颠尔乃释镳乎茝涯进秣乎芝㕓周旋乎荆浒骋望乎湘渊于是神疑目骇心离意恻即之戃怳适焉髣髴覩一美人于水之侧乃拊从者而讯之曰汝有识于彼者乎彼何人者甚闲且洁也从者进曰仆闻兹水之灵曰湘夫人然则太史公之所遇其或是乎其形维何仆愿知之余告之曰其状也皓如鸥轻朗如鹄停莹浸玉洁秀含兰馨清明兮如阆风之翦雪皎净兮如瑶池之宿月其始来也炯然层冰出蛟壑其徐进也粲然清霜宿琼枝沈详弗矜燕婉中度不秾不纤非怨非诉美色含光轻姿约素瓌容雅态芳泽不污素质窈袅流晖㛹娟抱德贞亮吐心芳蠲婉婳幽静志泰神闲柔于修辞既丰且鲜饰躬被服稽图合章峨五采之英珥兮错九芝之明珰舞碧霓之修带兮妥英云之轻装颜有鍊而如灼体非薰而弥香沐姱容之练练乘清气之徜徉于是舒怀肆逸且娱且颦羽盖医映翠旄缤纷軃金摇之欲堕兮玩晴洲之青苹余衷耽其静娈兮黯淡荡而驰神媒不灵于缔欢兮託湘波以通勤畅中灵之胥悟兮捐余珰于水滨懿玉仪之静庄允约矩而应规轻瑶华而不御兮指二南而扬诗谓皎日之可鉴兮非暗室之自欺数解佩之夙遇兮风袅袅而凝思志贞介而言妙兮誓守礼以将之于是灵修竦然嬿婉徘徊拊孤影以欲翥心将飞而仍回褰荪帱之芳烈燕芷房之玫瑰感幽志之悽激兮喟扬音而弥哀尔乃众真缥渺并游啸侣或济西澨或临北渚或采幽蘅或茹芳杜约洛川之神妃会巫阴之奇女清莫清乎姮栖愁莫愁乎牛渚媠轻裾之裔裔泠清飇而云举体迅飞鸿俶若轻云流睇横波余芳氤氲其度有则不颠不危优柔靡忒必兢必祇温乎如玉晔分陆离精采相授羌余其悲于是川后歛飇冰夷𨚫涛龙伯献珠鲛人贡绡跃三虬以指涂蕤苍芝而夹御双螭帖其驯乘俨华斿之布濩鸳鸯啸而先驱翡翠翼而齐骛于是趋彭蠡过洞庭洗月毂飞星軿流清声而吐奇诵坤干之大经画三灵而不汨潜一意而长醒恍杨袂以如失雪微汍而霑缨拊佳期之不来日冉冉而西征敻微素之孰寄谁其将余英琼扬清波而微注指潜渊而自惊恍精采之相授迄难陈其余情于是游倦思归路异神留遗思杳眇寤寐好逑蹇悠悠而何之指寒川而薄憩兰菲菲而袭余睇碧云而摇曳信心会而神交岂绸缪之未契竦仆夫之儆余命速驾乎兰枻其母惑于所悦当陈古而为之制元任士林水仙花赋眇伊人之蝉蜕兮宅清泠以为扉越蓬隔弱窗不知其几千里兮跂余望之忽轩窓之翠碧兮见此绰约之芳姿曳青葱之华裾兮倚玉薤之披披逍遥清霜之夕徘徊明月之辰佩乞碧霞衣纫绿云金杯盥雨玉盘承津𣂏和注淳斟酌天均于时庭空人静万窍不作声沉𡵯虚之歌奏杳钧天之乐江妃具俎以进羞海若宾而酬酢持杜觯而未扬想堂中之欢乐余亦洗醆更酌接芳蕤而为客纵歌頽然不知天河之既落明姚绶水仙花赋伊昔涪翁夙罹谪逐行迈阻修浮水奔陆方归与以息驾乃燕坐于蔀屋惟是屋也依高山临大江影薄高云声飞怒泷敞宇衡门洞乎八窓式遣怀于吟啸忽有都乎神娏尔乃乍近乍遥水面微𡵯罗韤生尘绡裳沾露腰纤弱兰脣冶樊素匪扬桂旗匪蹋神鱼遽引遽𨚫或疾或除袖翩翻兮婉娩带缭绕兮纾舒怅数年之独往鄙良夜以鳏居矫望延伫掠盻踌躇汎若断梗浮犹冯虚乃若贴金莲于玉趾眷兹乐胥于焉迩止玛瑙坡荒仙王祠圯睇梅兄于岭头怀矾弟于涧溪涘进左右而谂之曰水上步月彼其仙邪惟炫素质不御铅华中有金蕤轻蒙臂纱冲斥暮雨挥霍朝霞尔或见之而岂吾之过夸邪左右屏息对曰彼之来斯诚类仙子馨香芬芳容光旖旎其绰约也俨藐姑之神其聫娟也齐洛川之子初虽瞻驰终莫摹拟是则主人之𠩄见仆辈之𠩄跂者也于是之时涪翁哑然而作声彼人泯然而无迹江风惟清江月自白伥伥何之翳翳寝息晨兴向明踯躅于庭忽幽花之托根依后土以降灵胡然生之大瘦岁晏流形宋玉招魂之赋庄周梦蝶之经翁遄作诗调同金石有顷比夕载验厥迹无被花之懊恼出门一笑而横大江之空碧五言古诗增宋陈与义咏水仙花五韵仙人缃色裘缟衣以裼之青幌纷委地独立东风时吹香洞庭暖㺯影清昼迟寂寂篱落阴亭亭与予期谁知园中客能赋会真诗朱子赋水仙花隆冬凋百卉江梅厉孤芳如何蓬艾底亦有春风香纷敷翠羽帔温靘白玉相黄冠表独立淡然水仙装弱植愧兰荪高标摧冰霜湘君谢遗褋汉水羞捐珰嗟彼世俗人欲火焚衷肠徒知慕佳冶讵识怀贞刚凄凉柏舟誓恻怆终风章卓哉有遗烈千载不可忘陈傅良水仙花江梅丈人行岁寒固天姿蜡梅微着色标致亦背时胡然此柔嘉支本仅自持廼以平地尺气与松篁夷粹然金玉相承以翠羽仪独立万藁中冰胶雪垂垂水仙谁强名相宜未相知刻画近脂粉而况山谷诗吾闻抱太和未易形似窥当其自英华造物且霁威平生恨刚褊未老齿发衰掇花置寘瓶吾今得吾师许仲企水仙花定州红花甆瑰石艺灵苗芳苞茁水仙厥名为玉霄适从闽越来绿绶拥翠条十花冒其颠一一振鹭翘粉蕤间黄白清香从风飘回首天台山更识胆瓶蕉七言古诗原宋黄庭坚王充道送水仙花五十枝凌波仙子生尘袜水上盈盈步微月是谁招此断肠魂种作寒花寄愁絶含香体素欲倾城山矾是弟梅是兄坐对真成被花恼出门一笑大江横五言律诗增元钱选水仙花图帝子不沉湘亭亭絶世妆晓烟横薄袂秋濑韵明珰洛浦应求友姚家合让王殷勤归水部雅意在分香七言律诗增宋韩维谢到水仙二本黄中秀外榦虚通乃喜嘉名近帝聪密叶暗传深夜露残花犹及早春风拒霜已失芙蓉艶出水难留菡萏红多谢使君怜寂寞许教绰约伴山翁杨万里咏千叶水仙花并序世以水仙为金盏银台盖单叶者其中有一酒盏深黄而金色至千叶水仙其中花片卷皱密蹙一片之中下轻黄而上淡白如染一截者与酒杯之状殊不相似安得以旧日俗名辱之要之单叶者当命以旧名而千叶者乃真水仙云薤叶葱根两不差重蕤风味独清嘉薄揉肪玉围金钿细染鵞黄剩素纱台琖原非千叶种丰容要是小莲花向来山谷相看日知是他家是当家水仙花生来弱体不禁风匹似苹花较小豊脑子醲熏衆香国江妃寒损水晶宫银台金盏谈何俗矾弟梅兄品未公寄语金华老仙伯凌波仙子更凌空原刘克庄水仙花岁华摇落物萧然一种清风絶可怜不许淤泥侵皓素全凭风露发幽妍骚䰟洒落沉湘客玉色依稀捉月仙𨚫笑浩翁太脂粉误将高雅匹婵娟增元仇远题赵子固水墨双钩水仙卷冰薄沙昬短草枯采香人远隔湘湖谁留夜月羣仙珮絶胜秋风九畹图白粲铜盘倾沆瀣青明宝玦碎珊瑚𨚫怜不得同兰蕙一识清醒楚大夫邓文原题赵子固水墨双钩水仙卷仙子凌波佩陆离文鱼先乘殿冯夷积冰斵雪扬灵夜鼓瑟吹竽会舞时海上瑶池春不断人间金盌事堪疑天寒日暮花无语清浅蓬莱当问谁原明屠隆咏水仙花娟娟湘洛净如罗幻出芳䰟俨素娥夜静有人来鼓瑟月明何处去凌波萧疎冷艳冰绡薄绰约风鬟露气多直是灵根堪度世妖容知不傍池荷梁辰鱼咏水仙花幽修开处月微茫秋水凝神黯淡妆绕砌雾浓空见影隔帘风细但闻香瑶坛夜静黄冠湿小洞秋深玉珮凉一叚凌波堪画处至今词赋忆陈王五言絶句增宋杨万里水仙花韵絶香仍絶花清月未清天仙不行地且借水为名开处谁为伴萧然不可邻雪宫孤弄影水殿四无人原明于若瀛咏水仙水花垂弱蔕袅袅绿云轻自足压羣卉谁言梅是兄增王谷祥水仙花仙卉发璚英娟娟不染尘月明江上望疑是弄珠人瑶环月下鸣翠带风中举胡然洛浦神胡然汉濵女陈淳水仙玉面婵娟小檀心馥郁多盈盈仙骨在端欲去凌波荒圃淑气回寒柯发光泽下有白玉花玲珑映深碧七言絶句御制见案头水仙花偶作二首翠帔缃冠白玉珈清姿终不污泥沙骚人空自吟芳芷未识凌波第一花冰雪为肌玉鍊颜亭亭如立藐姑山羣花只在轩窓外那得移来几案间增宋陈搏咏水仙花湘君遗恨付云来虽堕尘埃不染埃疑是汉家涵德殿金芝相伴玉芝开宋刘攽水仙花早于桃李晚于梅冰雪肌肤姑射来明月寒霜中夜静素娥青女共徘徊黄庭坚共郡送水仙花并二大本折送东园粟玉花併移香本到寒家何时持上玉宸殿乞与官梅定等差刘邦直送水仙花得水能仙天与奇寒香寂寞动冰肌仙风道骨今谁有淡扫蛾眉篸一枝钱塘昔闻水仙庙荆州今见水仙花暗香靓色撩诗句宜在林逋处士家次韵中玉水仙花二首借水开花自一奇水沉为骨玉为肌暗香已压荼䕷倒只此寒梅无好枝淤泥已作白莲藕粪壤能开黄玉花可惜国香天不管随缘流落野人家张耒赋水仙花宫样鵞黄绿带垂中州未省见仙姿只疑湘水绡机女来伴清秋宋玉悲范成大次韵龚养正送水仙花色界香尘付八还正观不起况邪观花前犹有诗情在还作凌波步月看杨万里水仙花江妃虚𨚫蘂珠宫银汉仙人谪此中偶趁月明波上戏一身冰雪舞东风额间拂煞御袍黄衣上偷将月姊香待倩春风作媒妁西湖嫁与水仙王张孝祥和人咏水仙花二首瘴土风烟那有此只疑姑射是前身仙风道骨难消得付与霜台衣绣人净色只应撩处士国香今不落民家江城望断春消息故遣诗人咏此花朱子用子服韵谢水仙花水中仙子来何处翠袖黄冠白玉英报道幽人被渠恼着诗送与老难兄姜特立水仙六出玉盘金屈巵青瑶丛里出花枝清香自信高羣品故与江梅相并时徐似道水仙花二首天然初不事铅华此是无尘有韵花翠带讵容萦俗客金杯只合劝诗家林下清风自一家稍亲梅竹近兰芽只缘羞与凡花伍移植名园不肯花游寒巖水仙花二首金玉其相一两花遐心空为尔兴嗟山矾不用来修敬只许江梅共一家黄琮白璧缀幽花珍重高人为叹嗟织女横河溪月堕杯盘狼籍水仙家来氏水仙花瑶池来宴老仙家醉倒风流萼绿华白玉断笄金晕顶幻成痴絶女儿花花盟平日不曾寒六月曝根高处安待得秋残亲手种万姬围绕雪中看元张伯淳题赵子固水仙图裙长带袅寒偏耐玉质金相密更奇见画如花花似画西兴渡口晚晴时陈旅题水仙花图莫信陈王赋洛神凌波那得更生尘水香露影空清处留得当年解珮人袁士元水仙醉栏月落金杯侧舞倦风翻翠袖长相对了无尘俗态麻姑曾约过浔阳姚文奂题虞瑞巖描水仙花离思如云赋洛神花容婀娜玉生春凌波袜冷香䰟远环珮珊珊月色新原倪瓒水仙花晓梦盈盈湘水春翠虬白凤照江濵香䰟莫逐冷风散拟学黄初赋洛神增丁鹤年水仙花二首湘云冉冉月依依翠袖霓裳作队归怪底香风吹不断水晶宫里宴江妃影娥池上晓凉多罗袜生尘水不波一夜碧云凝作梦醒来无奈月明何明李东阳题水仙澹墨轻和玉露香水中仙子素衣裳风鬟雾髩无缠束不是人间富贵妆原文征明水仙罗带无风翠自流晚寒微軃玉搔头九疑不见苍梧远怜取湘江一片愁增杜大中水仙二首玉貎盈盈翠带轻凌波微𡵯不生尘风流谁是陈思客想像当年洛水人灵雨蒙蒙幻态轻惊魂想像逝怀倾愿将玉珮遥相逐脱骨逍遥水上人张新水仙花玉质金相翠带围霜华月色共辉辉江妃方欲凌波去汉女初从解珮归孙齐之水仙花碧江香和楚云飞销尽冰心粉色微乍向月中看素影𨚫疑波上步灵妃钟惺暮春水仙花偶向残冬遇洛神孤情只道立先春今从九月过三月疑是前身与后身物值同时妒亦宜梅花今见子离离相逢洞口千红里素影当前君不知万花如燄柳如烟常𢙢冰绡畏不前曾在水边衣不湿可知入火不能然每笑梅花太畏喧一身自许历寒温春风特念冰霜后邀与春花共慰存诗散句原宋僧船窻如闻交佩解疑是洛妃来朔吹欺罗袖朝霜滋玉台徐致中薤叶秀且耸兰香细而幽林洪翠带拖云舞金巵照雪斟增郑清之玉昆相倚带仙风璧立春前万卉空钱勰碧玉簪长生洞府黄金杯重压银台僧北涧华裾冉冉低香绶柔玉稜稜衬嫩金原徐似道晓风洛浦凌波际夜月江臯解珮时词增宋赵溍长相思金璞明玉璞明小小杯柈翠袖擎满将春色盛仙佩鸣玉佩鸣雪月花中过洞庭此时人独清原卢祖臯卜算子珮解洛波遥弦冷湘江渺月底盈盈误不归独立风尘表窗绮护幽妍瓶玉扶轻袅到后知谁语素心寂寂山寒峭增谢薖菩萨蛮相思一夜庭花发窗前忽误生尘袜晓起艶寒妆雪肌生暗香佳人纤手摘手与花同色插鬓有谁宜除非潘玉儿原高观国菩萨蛮云娇雪妒羞相倚凌波共酌春风醉的皪玉壶寒肯教金琖单只疑双蝶梦翠袖和香拥香外有鸳鸯风流烟水乡增无名氏菩萨蛮人人尽道黄葵淡侬家解说黄葵艶可喜万般宜不劳朱粉施摘承金盏酒劝尔千春寿擎作女真冠试伊娇面看又高梧叶下秋光晚珍丛花出黄金盏还似去年时傍栏三两枝人情须耐久花面长依旧莫学蜜蜂儿等闲悠飏飞原曾惇朝中措幽芳独秀在山林不怕晓寒侵应笑钱塘蘓小语娇终带吴音乘槎归去云涛万顷谁是知心写向生绡屏上萧然伴我寒衾又绿华居处渺云深不受一尘侵细看宜州新句平生才是知音凌波一去平生梦断谁最关心惟有青天碧海知渠夜夜孤衾增无名氏偷声木兰花景阳楼上钟声晓半面嗁妆匀未了残月纷纷斜影幽香暗断䰟玉颜应在昭阳殿𨚫向前村深夜见冰雪肌肤还有斑斑雪点无南歌子翠袖熏龙脑乌云映玉台春葱一簇属金杯曾记西楼同醉角声催袅袅凌波浅深深𡵯月来隔纱微笑𢙢郎猜素艶浓香依旧去年开马庄父天仙子白玉为台金作盏香是江梅名阆苑年时把酒对君歌歌不断杯无算花月当楼人意满翘戴一枝蝉影乱乐事且随人意换西楼回首月明中花已绽人何远可惜国香天不管原高观国金人捧露盘梦湘云吟湘月弔湘灵有谁见罗袜尘生凌波深深𡵯稳背人羞整六铢轻娉娉袅袅晕娇黄玉色轻明香心静波心冷琴心怨客心惊怕珮解𨚫返瑶京杯擎清露醉春兰交与梅兄苍烟万顷断肠是雪冷江清增陈允平念奴娇汉江露冷是谁将瑶瑟弹向云中一曲清泠声渐杳月高人在珠宫晕额黄轻涂腮粉艶罗带织青葱天香吹散珮环犹自丁东回首杜若汀洲金钿玉镜何日得相逢独立飃飘烟浪远罗袜尘羞溅春红渺渺予怀迢迢良夜三十六陂风九疑何处断䰟飞度千峯周密花犯楚江湄湘娥乍见无言洒清泪淡然春意空独倚东风芳思谁记凌波路冷秋无际香云随𡵯起汉宫仙掌亭亭明月底冰弦写怨更多情骚人恨枉赋芳兰幽芷春思远国香风味相将共岁寒伴侣小窓净沉烟熏翠被幽梦觉涓涓清露一枝灯影里赵闻礼水龙吟几年埋玉蓝田绿云翠水烘春暖衣薰麝馥韈罗尘沁凌波𡵯浅钿碧搔头腻黄冰脑参差难翦乍声沉素瑟天风珮冷蹁跹舞霓裳徧湘浦盈盈月满抱相思夜寒肠断含香有恨招䰟无路瑶琴写怨幽韵凄凉暮江空渺数峯清远粲迎风一笑持花酹酒结南枝伴王沂孙庆宫春明玉擎金纤罗飘带为君起舞回雪柔影参差幽芳零乱翠围腰瘦一捻岁华相误记前度湘臯怨别哀絃重听都是凄凉未须弹彻国香到此谁怜烟冷沙昬顿成愁絶花恼难禁酒消欲尽门外冰澌初结试招仙怕今夜瑶簪冻折携盘独出空想咸阳故宫落月赵雪斋金盏子得水能仙向汉臯遗佩碧波涵月蓝玉暖生烟称缟袂黄冠素姿冰洁亭亭独立风前柰香多愁絶当时事琴心妙处虽传有谁堪说岁晚杳无人更短景繁云天欲雪潇湘烟水茫茫但万里相思寒江空濶殷勤折向梅边听玉龙吹彻丁宁道惟愿百年兄弟相看晚节原辛弃疾贺新郎云卧衣裳冷看萧然风前月下水边幽影罗袜尘生凌波𡵯汤沐烟波万顷爱一点娇黄成晕不记相逢曾解珮甚多情为我香成阵待和泪搵残粉灵均千古怀沙恨想当初悤悤忘把此花题品烟雨凄迷僝僽损翠袂遥遥谁整谩写入瑶琴幽愤絃断招䰟无人赋但金杯的皪银台润愁殢酒又还醒别录原种植五月初收根用小便浸一宿晒干拌湿土悬当火烟𠩄及处八月取出瓣瓣分开用猪粪拌土植之植后不可缺水起时种时若犯铁器永不开花诀云六月不在土七月不在房栽向东篱下寒花朶朶香又云和土晒半月方种以收阳气覆以肥土白酒糟和土浇之则茂于若瀛曰水仙江南处处有之惟吴中嘉定种为最花簇叶上他种则隐叶内耳蓄种囊以纱悬于梁间风之未播先以蔽草履寸断杂溲浡浸透俟有生意方入土以入土早晚为花先后金陵即善植者十丛不一二花余每岁向友人乞三四茎置斋头香可十日兹十日者纵非风雨亦不易出斋头也水仙花以精盆植之可供书室雅翫爱护霜重时即搭棚遮盖以避霜雪向南开一门天晴日暖则开之以承日色北方土寒凡牡丹贴梗海棠皆用此法不特水仙也又法初起叶时以砖压住不令即透则他日花出叶上杭州近江处园丁种之成林以土近咸卤故花茂瓶插插瓶用盐水与梅花同附录𧛮祇增酉阳杂俎𧛮祇出拂林国根大如鸡卵叶长三四尺似蒜中心抽条茎端开花六出红白色花心黄赤不结子冬生夏死取花压油涂身去风气附录水仙树原拘楼国有水仙树腹腹中有水谓之仙浆饮者七日醉御定佩文斋广群芳谱卷五十二广羣芳谱御定佩文斋广羣芳谱卷五十三花谱万年花增万年花草本小朶如盏一茎百朶其色粉红而有红丝虽经久干枯及沾泥污颜色鲜新不变御赐名曰万年花金莲增金莲花出山西五台山塞外尤多花色金黄七瓣两层花心亦黄色碎蘂平正有尖小长狭黄瓣环绕其心一茎数朶若莲而小六月盛开一望徧地金色烂然至秋花干而不落结子如粟米而黑其叶绿色瘦尖而长五尖或七尖𢑥考增辽史营卫志道宗每岁先幸黑山拜圣宗兴宗陵赏金莲乃幸子河避暑洛阳花木记金莲花出嵩山顶周伯琦上都纪行诗註上都草多异花有名金莲花者似荷而黄五台山志山有旱金莲如真金挺生绿地相传是文殊圣蹟集藻赋御制金莲花赋侔嘉名于华顶结异质于清凉冠方贡之三品赋正色于中央搴芙蓉而在陆丽菡蓞于崇冈顾柳池之非偶岂苹涧之可方焕彪炳而成文散栴檀而结炉烟横钵里之香妆沐江干之靓受范公输之规移芳彭泽之径田田与芰盖殊形矫矫并木兰比劲若夫当融风之拂树值暑雨之平池面镜潭而写色掩玉砌以横枝叶润陵晨之雾花含照夜之珠袭轻芬于衣縠映斜月于牕帷本托根于道岸曾何畏乎泥淄尔乃草铺微绿之区蝶舞轻黄之翅沾芳则土脉流膏落蘂则蜜脾分馈非桃李而成蹊与鞠衣而同制于是滴珠露以研黄挹金房而泻翠玉板润而脂融松腴蒸而云翳摘珍产于山经表奇芳于幽閟异红采于巖阿谢朱霞于水曲漏镌长乐之铜壶灯灿蓬山之银烛卑五华之仙葩超四照之灵木彼夫绿竹则称君子青松以儗大夫泽荷载于篇什猗兰纪于史书惟斯卉之挺秀拔众彚而标奇感无言于空谷久掩嫮于山陂移土碪于上苑沐日月之光曦化同被于偃草忱获效乎倾葵词御制岭外金莲盛放可爱寄调柳梢青万顷金莲平临难尽髙眺千般珠蹙移花翠翻带月无暑神仙俗人莫道轻寒悠雅处余香满山岭外磊落远方隐者谁似清闲茈碧花山海经罢谷之山洱水出焉而西流注于洛其中有茈碧云南志浪穹县西北五里有宁河一名茈碧湖水上有花曰茈碧形如蓬而差小有白者有浅红锦边者叶如荷叶花叶本皆长五六丈昼则上浮夜则拳曲入底微风荡之香气殊常采以为羮味美于莼集藻诗散句增明杨慎荒经海图有往证欲拾茈碧寻灵湫九花树增要览九花树生南岳虽经霜凝寒必开时人谓之应春花万连增崔豹古今注万连叶如鸟翅一名鸟羽一名凤翼花大者其色多红绿红者紫点绿者绀点俗唿为仙人花一名连缬花酉阳杂俎一名鸟蓬金䔲花增拾遗记晋武帝为抚军时府内后堂砌下忽生草三株茎黄叶绿若总金抽翠花条苒弱状似金䔲有羌人姚馥字世芬充廐养马妙解阴阳之术云此草以应金德之瑞后以府地赐张华犹有草在故茂先赋云擢九茎于汉庭美三株于兹馆贵表祥乎金德比名类乎相乱红绶花增述异记红绶花蔓生如绶一般有文采焉优钵昙花增梁书波斯国传国中有优钵昙花鲜华可爱迎辇花增拾遗录洛阳进合蒂迎辇花云得之嵩山坞中人不知名採者异而贡之会帝驾适至因以迎辇名之南部烟花记迎辇花外殷紫内素腻菲芳粉蕊心深红跗争两花枝榦烘翠类通草无刺叶圆长薄其香气秾芬馥或惹襟袖移日不散嗅之令人不多睡帝令袁宝儿持之号曰司花女金步摇海录碎事金步摇丛生其花四出皆偶对无风常摇盖榦弱而枝繁也灵寿花增酉阳杂俎韦绚云湖南有灵寿花数帯簇开视日如槿红色春秋皆发非作杖者都胜花增酉阳杂俎都胜花紫色两重心数叶卷上如芦朶蕊黄叶细无忧花增酉阳杂俎无忧树女人触之花方开瘴川花增酉阳杂俎瘴川花差类海榴五朶簇生叶狭长重沓承于花底色中第一蜀色不能及出黎州按辔岭那伽花增酉阳杂俎那伽花状如三春无叶花色白心黄六瓣出舶上提罗迦增酉阳杂俎提罗迦树花见日光即开拘尼陁增酉阳杂俎拘尼陁树花见月光即开系白象树花增酉阳杂俎干陀国头河岸有系白象树花叶似枣季冬方熟相传此树灭佛法亦灭簇蝶花增酉阳杂俎簇蝶花花为朶共簇一蕊蕊如莲房色如退红出温州俱郍卫增酉阳杂俎俱郍卫叶如竹三茎一层茎端分条如贞桐花小类木槲出桂州木莲增酉阳杂俎木莲花叶似辛夷花类莲花色相傍出忠州鸣玉溪卭州亦有益部方物畧记木莲花生峩睂山中诸谷状若芙蓉香亦类之木干花夏开枝条茂蔚不为园圃所莳云南志木莲花出大理府境树高大叶如枇杷花如莲有青黄红白四色𢑥考原四川志忠州白鹤山佛殿前唐时有木莲二株其高数丈其叶坚厚如桂仲夏作花每花圻时声如破竹增黄山志木莲花在华严堂前其本踰拱高二丈花如莲九瓣白色紫缕香如玉兰叶经霜不彫朱实含苞内苞开实出若珊瑚新琢止慈光寺一本点苍山记山有木莲踯躅花树并高数丈春日红白错杂被于谿谷集藻赞增宋宋祁木莲赞葩秀木颠状若芙渠不实而荣馥馥其敷赋增唐无名氏木莲赋蔽茅珍树森林绮堂庇根天壤擢秀春光虽违性于旧国终奉恩于此乡违性何苦主人有勿翦之怙奉恩何其主人有挈瓶之滋君既加我以惠好我亦报君以葳蕤弱其枝圆其叶乱阶前之蓂荚跗绿缛萼芊茸状中浦之芙蓉既因其理又怜其美怀香则十步必闻含笑则千金可市有实虽漏于贡纳有荫足延乎憩止此木也诚则不材必姑树其桃李七言絶句增唐白居易木莲诗并序木莲树生巴崃山谷间巴民亦唿为黄心树大者高五丈涉冬不凋身如青杨有白文叶如桂厚大无嵴花如莲香色艳腻皆同独房蕊有异四月初始开自开迨谢仅二十日忠州西北十里有鸣玉谿生者秾茂尤异惜其遐僻因题三絶句云如折芙蓉栽旱地似抛芍药挂高枝云埋水隔无人识唯有南賔太守知红似臙脂腻如粉伤心好物不须臾山中风起无时节明日重来得在无已愁花落荒巖底复恨根生乱石间几度欲移移不得天教抛掷在深山画木莲花图寄元郎中花房腻似红莲朶艳色鲜如紫牡丹唯有诗人能解爱丹青写出与君看诗散句增明吴廷简龙象天家钖瑶花佛地来池将空作水根以树为台宋濂枝悬缟带垂金弹瓣落苍苔坠玉杯石莲增黄山志石莲花畧同木莲但彼九出此五出为异花时弥漫山谷盈目皆香雪也集藻五言絶句增唐司空曙石莲花今逢石上生本自波中有红艳秋风里谁怜众芳后洛如花增云仙杂记吴兴山中有一树类竹而有实似荚状乡人见之以问陆澄澄曰名洛如花郡有文士则生太平瑞圣花增益部方物畧记瑞圣花出青城山中榦不条高者乃寻丈花率秋开四出与桃花类然数十跗共为一花繁密若缀先后相继新蕊开而旧未萎也蜀人号丰瑞花故程相之画图以闻更号瑞圣花然有数种其小者号宝仙浅红者为醉太平白者名玉真成都人竞移莳囿中以为尤玩云剑南诗注天圣中献至京师仁宗赐名太平瑞圣花集藻赞增宋宋祁瑞圣花赞众跗聚英烂若一房有守绘图厥名乃章繁而不艳是异众芳五言律诗增宋范成大太平瑞圣花雪外扪参岭烟中濯锦州密攒文杏蕊高结綵云毬百世嘉名重三登瑞气浮挽春同住夏看到火西流七言絶句增宋杨巽斋醉太平花紫芝奇树谩前闻未若此花叶气薰种向春台岂无象望中秀色似卿云七宝花增益部方物畧记七宝花条叶大抵玉蝉花类也其生丛蔚花叶甚茂集藻赞增宋宋祁七宝花赞擢颖挺挺盛夏则荣丹紫合英以宝见名鵞毛玉凤花增益部方物畧记鵞毛玉凤花本至卑纎蓬如钗股秋开不蘤而鬓状似禽故曰凤色白故曰玉以其分轻故曰毛集藻赞增宋宋祁鵞毛玉凤花赞华而无采状类翔凤么质毛轻翩欲飞动蝉花增益部方物畧记蝉花二川山林中皆有之如蝉之不蜕至秋则花其头长一二寸黄碧色西溪丛语本草蝉壳谓之蝉花今成都有草名蝉花今有干者视之乃蝉额裂面抽茎上有花也集藻赞增宋宋祁蝉花赞蝉不能蜕委于林下花生厥首兹谓物化石蝉花增益部方物畧记石蝉花始生其苕森擢长二三尺叶如菖蒲紫蕚五出与蝉甚类緑叶相侧蜀人因名之又白者号玉蝉花集藻赞增宋宋祁石蝉花赞有苕颖然有蕚敷然取其肖象莫类于蝉锦带花增杜诗注锦带花一名海仙花一名文官花此花出荆楚间有花如锦遂名锦带花花条如郁李春末方开红白二色益部方物畧记锦带花蜀山中处处有之长蔓柔纎花叶间侧如藻带然因象作名花开者形似飞鸟里人亦号鬓边娇万花谷贡士举院本故广勇技营有花初开白次绿次绯次紫故名为文官花石湖诗注东南甚珍此花崃中漫生山谷集藻五言古诗增宋范成大锦带花妍红棠棣粧弱绿蔷薇枝小风一再来飃䬙随舞衣吴下妩芳槛崃中满荒陂佳人堕空谷皎皎白驹诗七言律诗增宋杨万里锦带花天女风梭织锦机碧丝池上茜栾枝何曾系住春归脚只觧萦长客恨眉节节生花花点点茸茸晒日日遅遅后园初夏无题目小树微芳也得诗七言絶句增宋王禹偁海仙花诗并序海仙花者世谓之锦带维扬人传云初得于海州山谷间其枝长而花密若锦带然其花未开如海棠既开如木瓜而繁丽袅弱过之一朶满头冠不克荷惜其不香而无子但可钩压其条移植他所因以释草释木验之皆无有也近之好事者作花谱以海棠为花中神仙予谓此花不在海棠下宜以仙为号目为锦带俚孰甚焉又取始得之地命曰海仙且赋诗三章以存其名一堆绛雪压春丛袅袅长条弄晚风借问开时何𠩄似似将绣被覆熏笼春憎窈窕教无子天为妖娆不与香尽日含毫难比并花中应是卫庄姜何年移植在僧家一簇柔条缀彩霞锦带为名俚且俗为君唿作海仙花杨巽斋锦带花万钉簇锦若垂绅围住东风稳称身闻道沈腰易宽减何妨留与系青春鹄袍换绿契初心旋赐银绯与紫金堪念纷纷名利客对花应自叹侵寻青囊花增五代史胡峤自契丹亡归中国畧能道其𠩄见云渡黑水至汤城淀地气最温多异花一曰青囊如中国金灯而色类蓝可爱旱金花增五代史汤城淀地气最温多异花一曰旱金大如掌金色烁人上元红增桂海虞衡志上元红深红色絶似红木瓜花不结实以灯夕前后开故名泡花增桂海虞衡志泡花南人或名柚花春末开蕊圆白如大珠既折则似茶花气极清芳与茉莉素馨相逼番人采以蒸香风味超胜枸那花增桂海虞衡志枸那花叶瘦长畧似杨柳夏开淡红花一朶数十蕚至秋深犹有之水西花增桂海虞衡志水西花叶如萱草花黄夏开象蹄花增桂海虞衡志象蹄花如栀子而叶小夏开至秋深白鹤花增桂海虞衡志白鹤花形如白鹤立春开集藻七言絶句增元刘诜玉笥山中有白鹤花顶翅宛然类鹤王兰友作诗送至用韵二首缟衣元瓜立前除天上人间翦纸煳除𨚫青青三四叶月明满地𨚫全无千载苏仙上帝乡空余琪草似人长夜凉环珮不知处梦觉满山风露香望仙花增洛阳花木记望仙亦名篦春集藻七言絶句增宋无名氏望仙花风卷朱帘挂玉钩彩云开处望仙俦妍姿不逐东风去日照斜晖上小楼金茎花增仙史元藏几航海至一岛曰沧洲上有金茎花如蛱蝶微风至则摇荡如飞妇人採之以为首饰曰不带金茎花不得到仙家沧洲人研花如泥竹简彩绘与真金无异白菱花增学圃余疏白菱花纯白而雅且开久而繁人云来自闽中问之乃无此种始在豫章得之定是岭南花也花至季冬始尽性亦畏寒花后宜藏室中百日红增学圃余疏臭梧桐者吴地野生花色淡无植之者淮扬间成大树花微者缙绅家植之中庭或云后庭花也独闽中此花红鲜异常能开百日名百日红花作长须亦与吴地不同园林中植之灼灼出矮墙上至生深涧中与清泉白石相映斐然夺目永嘉人谓之丁香花山丹增学圃余疏初见闽人来卖一花云是红绣毬倭国中来者后至建宁见缙绅家庭中花簇红毬俨如翦綵名曰山丹乃闽卉也集藻七言律诗增宋刘克庄山丹偶然避雨过民舍一本山丹恰盛开种久树身樛似盖浇频花面大如杯怪疑朱草非时出惊问红云甚处来可惜书生无事力千金移入画栏栽七言絶句增宋陈傅良山丹轩窗一日粲三英尽室无尘眼倍明闽粤固尝矜絶美风骚犹未及知名郑域山丹团栾绛蕊发枝间铅鼎成丹七返还乞与幽人伴幽壑不妨相对两朱颜无名氏山丹亭下佳人锦绣衣满身缨络缀明玑晚来销歇无寻处花已飘零露已晞烟红露绿晓风香燕舞莺啼春日长谁道使君贫且老绣屏锦帐咽笙簧人间花木眼曾经未识斯花状与名丹𨚫青山暮春色续他红树坠时英金钵盂增草花谱金钵盂似娑罗而花小夹瓣如瓯红鲜可爱集藻七言絶句增宋杨巽斋金钵盂花恰匝枝头簇绛英朱髹梵器上天成槛边更插蛮姜叶依约如归佛手擎缫丝花增草花谱缫丝花花叶俨如玫瑰而色浅紫无香枝生刺针时至煮茧花尽开放故名种从根分笑靥花增草花谱笑靥花花细如豆一条千花望之若堆雪然无子可种根窠丛生茂者数十条以原根噼作数墩分种易活紫罗襕增草花谱紫罗襕草本色紫翠如鹿葱花秋深分本栽种四月发花可爱紫花儿增草花谱紫花儿遍地丛生花亦可爱柔枝嫩叶摘可作蔬春时子种红麦花增草花谱红麦花麦种花妙如翦子大于麦数倍色红可爱米筛花增葯圃同春碎米雪俗名米筛花蕾䔒花增葯圃同春蕾䔒有红黄白三色开于春月最可扳篱当植于径闷头花增东还记程渡滠水至黄浒舖陌上徧生紫花自根至颠纯花少叶色如江南诸葛菜桔梗花数百里内皆有之楚人唿为闷头花近之輙头闷不止相戒以为不可向迩吴人唿为老鼠花花干皆入药春月採而藏之蝎子花增东还记程黔省山谷中多蝎子花龙女花增云南志龙女花出大理府太和感通寺树叶全似山茶蘂大而香和山花增云南志和山花树高六七丈其质似桂其花白每朶十二瓣应十二月遇闰辄多一瓣俗以为仙人遗种在大理府上关和山之麓土人因以其地名之云南娑罗花增云南志娑罗花在会城土主庙其本类大理府和山花佛日盛开其色白微带黄意异香芳馥非同凡花臭味中出一蘂如稗穗垂出瓣中每朶十二瓣遇闰辄多一瓣相传高僧以二念珠入土一珠出此树云优昙花增云南志优昙花在安宁州西北十里曹溪寺右状如莲有十二瓣闰月则多一瓣色白气香种来西域亦娑罗花类也后因兵燹伐去遂无其种今忽一株从根旁发出已及拱矣金梅增大理府志金梅𠩄在丛生花似梅色黄与素馨相类金缕梅增黄山志金缕梅其色金瓣如缕翩翩媕娜有若翔舞春时盛开望去疑为蜡梅捻蜡增黄山志捻蜡似梅而黄一苞具四五朶大者浅碧小者微黄三月开春桂增黄山志春桂经冬不凋枝叶皆似桂惟花五出开以三月与桂不同旌节花增黄山志旌节花色黄榦似老藤一枝缀数十朶成串下垂行行如旌节故名璎珞花增黄山志璎珞花非黄非碧幽蒨澹冶光艳离合不定其形垂垂如柳丝其香澹泊而隽永紫云花增黄山志紫云花叶尖长花五出深紫色如云承日光故名紫云蕡桃增黄山志蕡桃枝叶花色与桃无异但趺先实耳海罽花增黄山志海罽花枝杪丛生十余朶其瓣如苞中抽绿心徧覆石崖上花不一色浅深相错如绣黄山故称云海至舖海时花光相映烂若云锦故有海罽之名蕊珠花增黄山志蕊珠花木末开花一朶五出又有细蕊缀其下素艳多姿畧有微香玉铃花增黄山志玉铃花高大茏葱五月开白花一枝十数朶排列下垂形如玉铃有同追琢香气馥烈异常琐琐花增黄山志琐琐花矮树叶尖有桠五月枝杪开细花成丛其香极幽仙都花增黄山志仙都花产仙都峯下古榦屈曲枝尽处始布叶叶长二寸许花出叶上一苞七八朶花七出而瓣不分色淡紫心抽绿丝数茎花谢即复孕三年一开开则叶下垂如相让然四照花增黄山志四照花树高大而叶沈碧盛夏作花四出而锐其末玉色微酣碧蕊绿跗浮叶上光彩照耀巖谷故名四照覆杯花增黄山志覆杯花空中垂下状如竹髹朱视之宛然一覆杯也查葡花增黄山志查葡花木有芒刺开小黄花如丁香结实红如丹砂紫铎花增黄山志紫铎花黄山有之花如悬铎色紫秋日秀出蔓草中傲云花增黄山志傲云花高榦参天花如菡萏三夏盛开涉秋仍馥实如莲菂叶亦饶香山钗花增黄山志山钗花形似钗一名碧股花取香山钗茎抽碧股之句开在夏中树最小而多致绛颕花增黄山志绛颕花树高叶尖盛夏开小紫花成丛山中谓之锦毬蜡瓣花增黄山志蜡瓣花叶大于掌花五出长二寸许枝枝下垂深黄滑泽如琢蜜蜡而成叠雪花增黄山志叠雪花一名鹤翎花缀枝头霏霏如雪中含一壶芦高出花外莹然如刻玉囊环花增黄山志囊环草花也大叶紫茎花形如玉环一双韬紫绮囊中美人菊增黄山志美人菊花似菊单瓣有紫白二色叶似虞美人柔曼旖旎最为可爱醉春花增黄山志醉春花瘦梗碧叶繁花缤纷类秋海棠而柔缕多姿态产黄山鵞羣花增黄山志鵞羣花藤属叶尖有桠花形类鵞清秋开时若羣鵞游于碧波间也海琼花增黄山志海琼花产于天海枝尽处大叶生焉花茎三五出叶中未开时垂朶如罂正开则如雕紫玉浮光艳与海云相映宝网花增黄山志宝网花细白丝萦绕之冬日贮瓶中不水而长艳紫霞杯增黄山志紫霞杯状如杯色紫无叶止一绿苞如瓢以承之黄花增黄花不知其名一朶四瓣合抱如金盏其色鵞黄出汗帖木儿岭以北每一茎只一朶翩然独秀众草经霜凋萎是花经霜颜色愈觉鲜明马蹄兰增马蹄兰生平地乱草间叶剑样如建兰坚韧不可断其花翠色可爱秋则结苞成子塞外尤多地椹花增地椹花青紫色花瓣如葵一花八九瓣径二寸许瓣落尽则花心结子成堆取之可以为浆鸾枝增鸾枝花木本枝榦俱似桃叶有刻缺似棣棠三月附枝开花或着树身最繁茂瓣多而圆似郁李而大深红色京师多有之长乐花集藻赋增晋傅元紫华赋并序紫华一名长乐生于蜀其东界特饶中国奇而种之余嘉其华纯耐久可历冬而服故与友生各为之赋有遐方之奇草禀二气之纯精仰紫微之景曜因令色以定名刚茎劲立纤条繁列从回风以摇动纷兰畅而蕙洁蔚青葱以增茂并含华而未发于是散绿叶秀紫荣蕴若芝草之始敷灼若百枝之在庭独参差以照燿何光丽之杂形涣涣昱昱而夺人目精下无物以借喻上取象于朝霞妙万物而比艳莫兹草之可嘉唐苏颋长乐花赋并序蜀太守庭际有紫华草秋早始繁英露洗冬早尚直本霜封芜杂大同于众卉盛衰小异于羣物予讶而未识吏或告余曰此长虞所赋蜀长乐花也故心赏焉因口授书吏遂墨而成作恨不见古人𠩄为得髣髴其旨尔夫长者以短长之形度其长则至美夫乐者以哀乐之类同其乐则至喜长也乐也吾安得而间之嘉纤植之并用伟令名兮在兹徒见其丰族苯䔿高标璀璨茎丹外而缟中叶缥分以红贯缀绿颖之重叠索紫蕤之烂熳迫而象之君子其常或微或章耸危冠兮缨若绶默退静其何望远以意之佳人欲翔炫炫煌煌重罗绮兮扑瑶翠蹇来思而未尝匪以幽兮自直匪以直兮自藏匪以晚兮自耀匪以耀兮自强文浊露之均洒庇清舒之泛光本无嫌于散地甘有寓于殊方然则太液初满上林新霁䒠茸灼烁万品千计摇瑞色而涵芝杂奇葩而转蕙孰与夫玉堂金阁之偏赏白日青春之特丽岁不与兮时向阑风萧萧兮夜漫漫賔远鸿于沙塞呌离鹤于江千君曾不见三月华矣尽林间之稿木千霜殒矣亦庭下之枯兰懿此常度凌于早寒假春期而不彩虽秋令而不残冲雨霰之飞薄任云山之险难芳弗珍于靃靡节恒慕于檀栾吾则知树背之奚托倾心之可安如后凋之可贵罔独立其谁观文学掾起而为乱曰白露瀼瀼何草不黄紫华灼灼生君之堂彼不伐兮秋自翳时或珍兮君是惠彤庭赫兮朱草骈交屈轶兮友賔连伊榛莽而荒此君曷为而赋旃优钵罗花集藻歌增唐岑参优钵罗花歌并序参尝读佛经闻有优钵罗花目𠩄未见天宝庚申岁参忝大理评事摄监察御史领伊西北庭度支副史自公多暇乃于府庭内栽树种药为山凿池婆娑乎其间足以寄傲交河小吏有献此花者云得之于天山之南其状异于众草势巃嵸如冠弁嶷然上耸生不傍引攒花中折骈叶外包异香腾风秀色媚景因赏而叹曰尔不生于中土僻在遐裔使牡丹价重芙蓉誉高惜哉夫天地无私阴阳无偏各遂其生自物厥性岂以偏地而不生乎岂以无人而不芳乎适此花不遭小吏终委诸山谷亦何异怀才之士未会明主𢷤于林薮耶因感而为歌歌曰白山南赤山北其间有花人不识绿茎碧叶好颜色叶六瓣花九房夜掩朝开多异香何不生彼中国兮生西方移根在庭媚我公堂耻与众艹之为伍何亭亭而独芳何不为人之所赏分㴱山穷谷委严霜吾窃悲阳关道路长曾不得献于君王戎王子集藻五言律诗增唐杜甫游何将军山林万里戎王子何年别月支异花开絶域滋蔓匝清池汉使徒空到神农竟不知露翻兼雨打开拆日离披冬瑰花集藻五言律诗增唐卢纶和李舍人昆季咏冬瑰花寄赠徐侍郎独鹤寄烟霜双鸾思晚芳旧阴依谢宅新艳出萧墙蝶散摇轻露莺衔入夕阳雨朝胜濯锦风夜剧焚香断日千层艳孤霞一片光密来惊叶少动处觉枝长布影期高赏留春为远方尝闻赠琼玖叨和愧升堂司空曙和李员外与舍人咏冬瑰花寄徐侍郎仙吏紫薇郎奇花共翫芳攒星排绿蔕照眼发红光暗妒翻堦叶遥连直曙香游枝蜂绕易碍刺鸟衔妨露湿凝衣粉风吹散蘂黄蒙笼珠树合焕烂锦屏张留客胜看竹思人比爱棠如传採苹咏远思满潇湘海红集藻五言律诗增唐刘长卿夏中崔中丞宅见海红摇落一花独开何事一花残闲庭百艹阑绿滋经雨发红艳隔林看竟日余香在过时独秀难共怜芳意晚秋露未须溥燕蓊花集藻七言絶句增唐李郢燕蓊花十二街中何限草燕蓊尽欲占残春黄花扑地无穷极愁杀江南去住人玉烛花集藻七言律诗增唐刘兼玉烛花袅袅香英三四枝亭亭红艳照堦墀正当晚槛初开处𨚫似春闱就试时少女不吹方熠爚东君偏惜未离披夜深斜倚朱栏外拟把邻光借与谁杏香花集藻五言絶句增宋邵雍杏香花客说何州事经营香味佳讶予独无语贪嗅杏香花万蝶花集藻七言絶句增宋苏辙万蝶花谁唱残春蝶恋花一团粉翅压枝斜美人欲向钗头插又𢙢惊飞鬓里鸦杨巽斋万蝶花粉翼纷纷簇几丛摇风欲趂卖花翁诗眸览倦方欹枕栩栩犹疑在梦中真珠花集藻七言絶句增宋张舜民真珠花风中的皪月中看觧作人间五月寒一似汉宫梳洗了玉珑葱压翠云冠千玑万琲照庭除细雨斜风拂座隅莫道长安贫似磬绿堦遶砌尽真珠杨巽斋咏真珠花累累花发映庭除柳带榆钱总不如一任春风吹满地幽人步履自虚徐鹰爪花集藻五言絶句增宋王十朋鹰爪花谁把名鹰爪天然状不殊无心事搏击中有鸟相唿阇提花集藻七言絶句增宋郑域阇提花此花移种自招提借佛为名识者希优钵曼陁果何似并参香色问因依御带花集藻七言絶句增宋翁元广御带花未放枝头嫩叶青先开绛蕊照春晴若无颜色宜宫院安得花间御带名玉手炉花集藻七言絶句增宋翁元广玉手炉花小院无人春意深凌风傲日出墙阴只因落在山僧手那得王孙为赏音无名氏玉手炉花习习东风二月余此花宜近玉庭除美人云鬓不宜插献与观音作手炉小黄蕖花集藻五言絶句增宋刘允叔小黄蕖花𥰡𥰡碎女英丝丝缕玉茎步摇钗朶见老眼为增明山矾纷似玉黄蘗碎如金二美传春晚同心契尔音茧漆花集藻七言絶句增宋刘允叔茧漆花清晨步上金鸡岭极目漫山茧漆花雪蕊琼丝亦堪赏樵童蚕妇带归家满堂春集藻七言絶句增宋杨巽斋满堂春花发园林昼锦如列仙行缀在蓬壶千金须撇豪家赏一笑春风无向隅御仙花集藻七言絶句增宋杨巽斋御仙花不逐凡花逞艳娇移根上苑独清高君王曾选装金带侈钖持荷耀紫袍寿春花集藻七言絶句增宋杨巽斋寿春花花开缀玉碧敷腴香挹南薰景又殊天赋芳姿长不老命名为寿定非诬散水花集藻七言絶句增宋无名氏散水花盈枝点缀雪花鲜环映清流分外妍应是东君归骑速不知坠下玉丝鞭孩儿花集藻七言絶句增宋无名氏孩儿花纤秾初见似娇痴鼓舞春风二月时何事自开还自落可怜造化亦儿嬉练春红集藻七言古诗增元袁桷谢王参议送练春红二枝玉堂老仙玩幽独闭户无人似初溽倚阑岸帻领孤芳蔌蔌轻红冠羣绿化工有意卑凡卉积李崇桃空眩目争先鬭巧等堪怜已向东风尽驱逐此花精妍净如洗收拾余春傲荣辱何郎汤饼徒试妆太真温泉空赐浴天然生色铸真态亭午低头睡初足谁言花后最奇絶我怪酪奴能汗触嫣然一笑奉清欢莫把金尊歌别鹄并刀妙翦骈头来珠露淋漓袖新蹙似嫌凡子多京尘𨚫恨高人付流俗微风澹荡新雨生强拭愁容吐残馥拟将色笔写清意绮语非工那忍凟裵回中庭月过半翠袖凌风注寒玉长十八集藻七言絶句增元廼贤塞上曲双鬟小女玉娟娟自卷氊帘出帐前忽见一枝长十八折来簪在帽檐边波罗花集藻词增宋毛滂清平乐云峯秀叠露冷琉璃叶北畔波罗花弄雪香度小桥淡月与君踏月寻花玉人双捧流霞吸尽杯中花月竹风相送还家叠罗花集藻词增金党怀英感皇恩碧玉捻条蓝袍裁叶明艳黄深软金叠道装仙子谪堕蕊珠宫为春闲管领花时节汉额妆浓楚腰舞怯襞积裙余旧宫褶东君着意留伴小庭风月任教鶗鴂唤羣芳歇蓝雀花增蓝雀花其花如雀有身有翼有尾有黄心如两目或云即茱萸花集藻五言絶句御制山菊蓝雀花雨过初凉至山花满野馨虽无红紫艳能使属车停翠蛾眉增翠蛾眉花翠色随日侧映鲜妍有致御定佩文斋广群芳谱卷五十三广羣芳谱御定佩文斋广羣芳谱卷五十四果谱梅原梅一名䕩实似杏大者如小儿拳小者如弹熟则黄微甘酸可啖生纯青酸甚多食泄津液生痰损筋蚀脾伤肾弱齿为脯含之口香造煎堪久子赤者材坚白者材脆种类不一白者有绿萼梅重叶梅消梅冠城梅时梅早梅冬梅红者有鹤顶梅鸳鸯梅双头梅杏梅异品有冰梅增范成大梅谱江梅具区志洞庭诸山佳种有吐花酸脆梅按原谱各果名目杂採诸书间有遗阙续录于后其已见者更不重出原贾思勰曰梅实小而酸核有韲文杏实大而甜核无文采梅任调食及韲杏则不任此用世人或不能辨言梅杏为一物失之远矣汇考原书说命若作和羹尔惟盐梅传盐咸梅醋羹须咸醋以和之诗周南摽有梅其实七兮传摽落也盛极则堕落者梅也尙在树者七摽有梅其实三兮传在者三也笺此夏乡晚梅之堕落者差多在者余三耳摽有梅顷筐暨之传暨取也笺谓夏已晚顷筐取之于地增礼记内则桃诸梅诸卵盐註人君燕𠩄食也疏桃诸梅诸卵盐者言食桃诸梅诸之时以卵盐和之王肃云诸菹也谓桃菹梅菹即今之藏桃也藏梅也欲藏之时必先稍干之故周礼谓之干䕩梅杏註人君燕食𠩄加庶羞也脍兽用梅集说兽用梅以梅和兽也食枣桃李梅弗致于核为恭敬也周礼天官馈食之笾其实干䕩注干䕩梅也夏小正五月煮梅为豆实左传晏子对齐侯曰和如羹焉水火醯醢盐梅以烹鱼肉燀之以薪宰夫和之齐之以味济其不及以洩其过君子食之以平其心吴志孙亮传註亮方食生梅使黄门至中藏取蜜渍梅蜜中有鼠矢召问藏吏藏吏叩头亮曰黄门从汝求蜜耶吏曰向求实不敢与黄门不服侍中刁元张邠启黄门藏吏辞语不同请付狱推尽亮曰此易知耳令破鼠矢矢里燥亮大笑谓元邠曰若矢先在蜜中中外当俱湿里燥必是黄门𠩄为黄门首服左右莫不惊悚南史柳恽传恽尝与瑯琊王瞻博射嫌其皮濶乃摘梅帖乌珠之上发必命中观者惊骇唐书萧倣传倣自集贤学士拜岭南节度使南方珍贿丛伙不以入门家人病取藁梅于厨以和剂倣知趋市还之原五代史赵匡凝传杨渥方宴食青梅匡凝顾渥曰弗多食发小儿热诸将以为嫚渥迁匡凝海陵增山海经云山之上其实干腊註腊干梅也淮南子百梅足以为百人酸一梅不足以为一人和世说魏武行役失汲道军皆渴乃令曰前有大梅林饶子甘酸可以解渴士卒闻之口皆出水乘此得及前源语林范汪能噉梅人尝致一斛奁留汪食之须臾尽述异记邯郸有故邯郸宫基存焉中有赵王果园梅李至冬而花春得而食笔谈吴人多谓梅子为曹公以尝望梅止渴也又谓鹅为右军有士人遗醋梅与燖鹅作书云醋浸曹公一瓮汤燖右军两只埤雅张协七命云酤以春梅正言春梅者春实尚青味酢故也六帖补前蜀王建判官冯涓好戏时凤翔遣张郎中通好来晨宴接王虑冯公先语而张子乘之或致失机乃令客将传达旦请缄嘿坐既定而宾主寂然无敢发其语端者冯乃取青梅铿然一嚼之四座流涎因成大笑峩眉山志山有梅子坡白云禅师道行偶渴索水不得望前坡有梅树拟此累累梅实可以回津至其地无一梅树而渴已止矣今建有茶菴后人援以名坡云集藻五言古诗增宋梅尧臣青梅梅叶未藏禽梅子青可摘江南小家女手弄门前剧齿软莫胜酸弃之曾不惜宁顾马上郎春风满行陌蔡襄和吴省副青梅梅花畏高寒独向江南发那知汴阳墅青颗摘春月持之矜𠩄无归思动楚越愿君侑清罇行恐新芳歇黄庭坚古风上苏子瞻江梅有佳实结根桃李场桃李终不言朝露借恩光孤芳已皎洁冰雪空自香古来和鼎实此物升庙廊岁月生成晚烟雨青已黄得升桃李盘以远初见尝终焉不可口掷置官道傍但使本根在弃捐何能伤七言古诗增宋鲍照梅花落中庭杂树多偏为梅咨嗟问君何独然念其霜中能作花露中能作实摇荡春风媚春日念尔零落逐寒风徒有霜花无霜质七言絶句增唐罗隐红梅天赐臙脂一抹腮盘中磊落笛中哀虽然未得和羹便曾与将军止渴来宋梅尧臣送红梅行之有诗依其韵和缀缀红梅肥似蜡蒙蒙飞雨洒如丝吴郎齿软食不得翻忆张公大谷梨黄庭坚戏答晁适道乞消梅青莎径里香未干黄鸟阴中实已圆蒸豆作乌盐作白属闻丹杏荐牙盘北客未尝眉自颦南人夸说齿生津磨钱和蜜谁能许去蔕供盐亦可人以梅餽晁深道戏赠二首带叶连枝摘未残依稀茶坞竹篱间相如病渴应须此莫与文君蹙远山渴梦吞江起解颜诗成有味齿牙间前身邺下刘公干今日江南庾子山杨万里梅熟小雨风从独树忽然来雨去山前远却回留许枝间慰愁眼儿童抵死打黄梅元张弘范梅雨轻云薄薄暗江干几阵纱窓送嫩寒浓醉唿童新摘得未黄梅子已微酸顾瑛谢静远惠蜜梅江南烟雨未全黄谁使青酸堕蜜房娬媚已能知魏证典刑时复见中郎马臻西湖即事园丁花木巧桮桊万紫千红簇绮筵折得青梅小如豆献来还索赏金钱诗散句增唐李白郎骑竹马来遶床弄青梅白居易黄鸟啼欲歇青梅结半成宋陆游青梅荐煮酒绿树变鸣禽原白居易食蘗不易食梅难蘗能苦兮梅能酸增宋黄庭坚要知春景深和浅试看青梅大几分杨万里峯头拣徧低阴处带叶青梅摘一枝元马臻午睡醒来春事晚枝头梅豆已生仁原明王世贞莫言子作书生酸要与君王调鼎实雷思霈不应便杂夭桃杏半点微酸已着枝增梁简文帝摘梅多绕树周庾信梅逐雨中黄唐杜甫红绽雨肥梅四月熟黄梅梅杏半传黄白居易早梅结青实许浑未腊梅先实韩偓齿软越梅酸宋苏轼金盘未荐含酸子朱松冰盘青子渴争尝元刘诜纨扇晴嬉堕脆梅词增宋孙舣菩萨蛮一声羗笛吹呜咽玉溪夜半梅翻雪江月正茫茫断肠流水香含章春欲暮落日千山雨一点着微酸吴姬先齿寒别录原神异经北方荒外有横公鱼夜化为人刺之不入煮之不死以乌梅二十七枚煮之即熟可已邪病增风俗通五月落梅风江淮以为信风风土记夏至霖霪至前为黄梅先时为迎梅雨及时为梅雨后时为送梅雨原抱朴子绮里丹法用铅百斤煮以雄黄皆成金金太刚猪膏煮之太柔梅煮之物类相感志青梅小满前嫩脆过后则易黄梅子与韶粉同食不酸不软梅叶尤佳本草梅核能明目益气不饥种树书桑上接梅则不酸田家五行梅实少秫亦少谚云树无梅手无杯制用居家必要取大青梅以盐渍之日晒夜渍十昼十夜便成白梅调鼎和虀𠩄在任用青梅篮盛突上薫黑即成乌梅用以入药不任调食以稻灰淋汁润湿蒸过则肥泽不蠹亦可糖藏蜜煎作果乌梅洗净捣烂水煮滚入红糖使酸甘得宜水内泡冷暑月饮甚妙或捣烂加蜜适中调汤微煮饮梅酱熟梅十斤烂蒸去核每肉一斤加盐三钱搅匀日中晒待红黑色收起用时加白荳蔻仁檀香些少饴糖调匀服凉水极解渴冰梅丸治喉闭五月五日合青梅二十个盐十二两先于初一日腌至初五日取梅汁拌白芷羗活防风桔梗各二两明矾三两猪牙皂角三十条俱为细末拌梅磁瓶收贮糖脆梅青梅每百个以刀划成路将熟冷醋浸一宿取出控干别用熟醋调沙糖一觔半浸没入新瓶内以箬扎口仍覆椀藏地深一二尺用泥上盖过白露节取出换糖浸增北户录岭南之梅小于江左居人采之杂以朱槿花和盐曝之梅为槿花𠩄染其色可爱又有选大梅刻镂瓶罐结带之类取棹汁渍之亦甚甘脆附录海梅增峨眉山志海梅高仅三尺冬月开小花结实如樱桃杏原杏一名甜梅树大实多形如弹丸有大如梨者生酢熟甜性热生痰及痈疽不宜多食小儿产妇尤忌增格物丛话杏实味香于梅而酸不及核与肉自相离其仁可入药原种类不一有金杏白杏沙杏梅杏柰杏金刚拳木杏山杏巴旦杏又有赤杏黄杏蓬莱杏增述异记句漏县有缥杏汇考原北周书孝义传张元性廉洁南邻有杏两树杏熟多落元园中元悉以还主增夏小正四月囿有见杏管子五沃之土其木宜杏原地理志范蠡宅在洞庭湖中有海杏大如拳也元晏春秋卫伦过予言及于味称魏故侍中刘子阳食饼知盐生精味之至也予曰师旷识劳薪易牙别淄渑子阳今之妙士也定之何难伦因命仆取粮糗以进予尝之曰麦也有杏李柰味三果之熟也不同时子焉得兼之伦笑而不言退告人曰士安之识过刘氏吾将来家实多故杏时将发糅以杏汁李柰将发又糅以李柰汁故兼三味祭法夏祠用杏增神仙传董奉居庐山不种田日为人治病亦不取钱病重愈者使栽杏五株轻者一株如此数年计得十万余株郁然成林乃使山中百禽羣兽游戏其下卒不生草常如芸治也后杏子大熟于林中作一草仓示时人曰欲买杏者不须报奉但将谷一器置仓中即自往取杏一器去常有人置谷来少而取杏去多者林中羣虎出吼逐之大怖急挈杏走路傍倾覆至家量杏一如谷多少或有人偷杏者虎逐之到家啮至死家人知其偷杏乃送还奉叩头谢过乃使却活奉每年货杏得谷旋以赈救贫乏供给行旅不逮者岁二万余斛浔阳记杏在北岭上有树百株今犹称董先生杏林原荆楚岁时记孙楚祭介之推云𩛿一盘醴酪二盂今寒食有杏酪麦粥即其类也南岳夫人传仙人有三玄紫杏冀州论魏郡好杏地产不为珍增嵩高山记嵩山东有牛山其山多杏至五月烂然黄茂百姓皆资此为命人人𠑽饱而杏不尽原朱超石与兄书光武坟边杏甚美今奉送其核增述异记杏园洲在南海中洲中多杏海上人云仙人种杏处汉时常有人舟行遇风泊此洲五六日食杏故免死又云洲中别有冬杏文昌杂录礼部王员外言昔见朝议大夫李冠卿说扬州𠩄居堂前杏一窠极大花多而不实适有一媒姥见如此笑谓家人曰来春与嫁了此杏冬深忽携酒一樽来云是婚家撞门酒索处子裙一腰系树上已而奠酒辞祝再三而去家人莫不笑之至来春此杏结子无数酉阳杂俎杜师仁常赁居庭有巨杏树邻居老人每担水至树侧必叹曰此树可惜杜诘之老人云某善知木病此树有疾某请治乃诊树一处曰树病醋心杜染指于蠹处尝之味若薄醋老人持小钩披蠹再三钩之得一白虫如蝠乃傅药于疮中复戒曰有实自青皮时必摽之十去八九则树活如其言树益茂盛矣又尝见栽植经三卷言木有病醋心者原桂苑丛谈马燧子鬯以第中大杏餽窦文玚文玚以进德宗德宗未尝见颇怪鬯令中使就封其树鬯惧进宅为奉诚园增文献通考杏多实不虫者来年秋禾善五木者五谷之先欲知五谷但视五木故五果分五行𠩄以表五谷也又按五果之义夏之果莫先于杏五时之首寝庙必有荐而此杏适丁夏之时故特取之杏之枝叶华果皆赤故古者钻燧夏取枣杏之火也学圃余疏杏花江南虽多实味大不如北其树易成实易结林中摘食甚佳兖州府志杏山在宁阳上多杏南阳府志杏山即抱朴子种杏处九江府志太乙宫在德化宋名祥符观即董奉杏林也集藻五言古诗增宋杨万里折杏子天暖酒易醺春暮花难觅意行到南园杏子半红碧轻风动高枝可望不可摘耸肩跂一足偶尔攀翻得攀条初亦喜折条还复惜小苦已自韵未酸正堪喫聊将插鬓归空樽有余沥七言律诗增唐羊士谔州民有献杏者瑰丽溢目因感花未几聊以成咏南郭东风赏杏坛几株芳树昨留欢却忆落花飘绮席忽惊如实满雕盘蛾眉半歛千金薄鷤鴂初鸣百草闲志士古来悲节换美人啼鸟亦长叹五言排律增唐钱起酬长孙绎蓝溪寄杏爱君蓝水上种杏近成田拂径清阴合临流彩实悬清香和宿雨佳色出晴烟懿此倾筐赠想知怀橘年芳馨来满袖琼玖愿酬篇把玩情何极云林若眼前五言絶句增宋梅尧臣咏双杏子其核亦然子核成双杏将寄同心人定栖鸳鸯魄为物岂无因苏轼和子由岐下杏开花送余寒结子及新火关中幸无梅汝强充鼎和元马祖常谢人送杏子诗杏子黄金色筠笼出蓟丘味甘醒午寝可是督诗邮七言絶句增唐白居易重寻杏园忽忆芳时频酩酊却寻醉处重徘徊杏花结子春深后谁解多情又独来元张弘范青杏落尽残红绿满枝青青如豆酿酸时佳人摘得新尝怯一点春愁锁画眉诗散句增宋欧阳修芳枝结青杏翠葆新奕奕黄庭坚买鱼斫脍须论网扑杏供盘不数枚唐王维董奉杏成林宋梅尧臣仙人爱杏令虎守苏轼花褪残红青杏小秦观董奉栽成杏子丹陈师道里中馈杏得新尝别录增野人闲话翰林辛夤孙顷年在青城山居其居则古先道院在一峯之顶内有塑像黄姑则六代元宗之子也一夕梦见召夤孙谓曰汝可食杏仁令汝聪利老而弥壮心力不倦亦资于年寿矣汝可有道性又不终在此须出山佐理当代夤孙梦中拜请其法则与怡神论中者同元宗孙申天师元有怡神论语卷下卷中有神仙秘方三十首则甘草为首右食杏仁法次之杏仁七个去皮尖早晨盥漱了内于口中久之则尽去其皮又于口中暖之逡巡烂嚼和津液如乳汁乃顿嚥但日日如法食之一年必换血令人轻健安泰夤孙遂日日食之至今老而轻健年踰从心犹多着述原制用清异录杏仁新水浸没生姜甘草丁香蜀椒缩砂白豆蔻盐花沈檀龙麝皆取末如面搅拌晒干候水尽味透更以香药铺糁名爽团宿酲未解一枚爽然农桑通诀杏熟时多取烂者盆中研之生布绞取浓汁涂盘中晒干取下可和水为浆又和麪用本草杏仁能使人血溢少误之必出血不已或至委顿故近世少有服者杏仁五月採破核去双仁者自朝蒸之至午便以慢火微烘之七日乃收贮每旦腹空时不拘多少任意噉之积久不止驻颜延年释名杏可以为油齐民要术杏子仁可以为粥种植桃树接杏结果红而且大又耐久不枯桃原桃实甘子繁故字从木从兆性酸甘热可食多食令人有热能发丹石毒生桃尤不宜多食有损无益性早实三年便结子五年即老结子便细十年即死以皮紧也若四年后用刀自树本竖划其皮至生枝处使胶尽出则多活数年种类颇多有崑崙桃扁桃新罗桃方桃饼子桃油桃巨核桃金桃银桃鸳鸯桃李桃十月桃毛桃水蜜桃雷震红他如红桃缃桃白桃乌桃皆以色名五月早桃秋桃霜桃皆以时名臙脂桃络丝桃皆以形名王敬美有言桃种最多金桃蜜桃灰桃之类多植园中取果寿星桃树矮而花能结大桃亦奇种可玩桃殊不堪食增西京杂记上林苑有秦桃缃核桃金城桃绮叶桃紫文桃客燕杂记京师中佳果有红桃白银桃小桃蟠桃合桃酒红桃霜下桃肃宁八月桃汇考增诗周南桃之夭夭有蕡其实传蕡实貌卫风投我以木桃报之以琼瑶魏风园有桃其实之殽礼记内则桃曰胆之疏桃多毛拭治去毛令色青滑如胆也或曰胆谓苦桃有苦如胆者择去之周礼馈食之笾其实桃旧唐书太宗纪贞观十一年唐国献金桃银桃诏令置于苑囿神农经玉桃服之长生不死若不得早服之临终日服之其尸毕天地不朽原夏小正六月煮桃传桃也者柂桃也柂桃也者山桃也煮以为豆实也增家语六果桃为下祭祀不用不登郊庙晏子春秋公孙捷田开疆古冶子事景公勇而无礼公患之晏子言于公请馈以二桃曰三子计功而食公孙曰吾再搏乳虎功可以食田曰吾仗兵而御三军者再功可以食古冶子曰吾尝济河鼋衔左骖冶潜行水底逆流百步从流九里得鼋头功可以食二子曰吾勇不若子功不逮子取桃不让是贪也然而不死无勇也刎颈而死冶曰二子死之冶独不逮亦刎颈而死原韩非子弥子瑕有宠于卫君与君游于果园食桃而甘以其半啖君君曰忠乎忘其口啖寡人及弥子色衰爱弛得罪于君君曰是固尝啖我以余桃孔子侍座于鲁哀公哀公赐之桃与黍孔子先饭黍而后噉桃公曰黍以雪桃也对曰丘知之矣夫黍五谷之长而桃为下君子以贱雪贵不闻以贵雪贱也吕氏春秋子产治郑桃枣之荫于街者莫援也增神异经东方有树高五十丈叶长八尺名曰桃其子径三尺二寸和核作羹食之令人益寿核中仁可以治嗽小桃温润咳嗽人食之即止原新序魏文侯见箕季从者食其园之桃箕季禁之文侯曰从者食园桃箕季禁之岂爱桃哉是教我下无侵上也增说苑树桃李者夏得休息秋得实焉武帝内则七月七日西王母降自设天厨真妙非常丰珍上果芳华百味紫芝萎蕤芬芳填樏清香之酒非地上𠩄有香气殊绝帝不能名也又命侍女更索桃果须臾以玉盘盛仙桃七颗大如鸭卵形圆青色以呈王母母以四颗与帝三颗自食桃味甘美口有盈味帝食輙收其核王母问帝帝曰欲种之母曰此桃三千年一生实中夏地薄种之不生帝乃止汉武故事东郡献短人帝唿东方朔朔至短人因指朔谓帝曰西王母种桃三千年一着子此儿不良已三过偷之矣原尹喜内传老子西游省太真王母共食碧桃紫梨钟离意别传秦吏赵凯以私恨告国民吴且生盗食宗庙御桃且生对曰民不敢食也王曰剖其腹出其桃史记恶而书之曰食桃之肉当有遗核王不知此而剖人腹以求桃非理也增博物志汉武帝时西王母遣使乘白鹿告帝当来乃供帐九华殿以待之七月七日夜漏七刻王母乘紫云车而至于殿西南面东向头上戴七种青气郁郁如云有三青鸟如乌大使侍母傍时设九微灯帝南面西向王母索七桃大如弹丸以五枚与帝母食二枚惟帝与母对坐其从者皆不得进时东方朔窃从殿南厢朱鸟牖中窥母母顾之谓帝曰此窥牖小儿尝三来盗吾桃帝乃大怪之由此世人知方朔神仙也原神仙传张道陵者沛国人也有赵昇者就陵受学陵将诸弟子登云台绝巖之上下有一桃树如人臂傍生石壁下临不测桃大有实陵谓诸弟子曰有人能得此桃实当告以道要于时伏而窥之者二百余人股战流汗无敢久临视之者莫不却退而还谢不能得一人乃昇曰神之𠩄护何险之有圣师在此终不使吾死于谷中耳师有教者必是此桃有可得之理故耳乃从上自掷投树上足不蹉跌取桃满怀而石壁峭峻无𠩄攀缘不能得返于是乃以桃一一掷上正得二百二颗陵得而分赐诸弟子各一陵自食一留一以待昇陵乃以手引昇众视之见陵臂长三二丈引昇昇忽然来还乃以向𠩄留桃与之增神仙传董子阳少知长生之道隐博落山中九十余年但食桃饮石泉拾遗记明帝时恒山献巨桃核巨桃霜下结花隆暑方熟云仙人𠩄食帝使植于霜林园原元中记木子之大者有积石山之桃实焉大如十斛笼增甄异录谯郡夏侯文规亡后见形经庭前桃树边过曰此桃吾昔𠩄种子乃美好其妇曰人言亡者畏桃君何不畏耶曰桃东南枝长二尺八寸向日者憎之我亦不畏也搜神记前周葛由蜀羗人也周成王时好刻木作羊卖之一旦乘木羊入蜀中蜀中王侯贵人追之上绥山绥山多桃在峩眉山西南高无极也随之者不复还皆得仙道故里谚曰得绥山一桃虽不能仙亦足以豪山下立祠数十处东阳记龙丘山峯际复有巖穴外如窓牖中有石林巖前有一桃树其实甚甘非山中自有莫知谁植广州记庐山有山桃大如槟榔形色黑而味甘酢人时登採拾只得于上饱噉或欲持下迷不得返原荆楚岁时记正月一日饮桃汤桃者五行之精厌伏邪气制百鬼也增新论知伯庖人亡炙一筪而即知之韩魏将反而不能知邯郸子阳园亡一桃而即觉之其自亡也而不能知斯皆锐情于小而亡大者也述异记磅磄山去扶桑五万里日𠩄不及其地甚寒有桃树千围万年一实一说日本国有金桃其实重一觔崑崙有玉桃光明润彻而坚莹须以玉井泉洗之便软可食武陵源在吴中山无他木尽生桃李俗唿为桃李源源上有石洞洞中有乳水世传秦末吴中人于此避难食桃李实皆得仙原幽明录汉明帝永平五年郯县刘晨阮肇共入天台山取谷皮迷路不得返经十余日粮尽饥馁殆死遥望山上有一桃大有子实而绝巖环涧永无登路板缘藤葛然后得上各啖数桃而不饥下山一大溪边有二女姿质妙绝因要还家勅婢云刘阮二郎向虽得琼实犹尚虚弊可速作食有胡麻山羊脯甚美遂留半载余二人怀土求归女曰宿福𠩄牵何复欲还因指示还路既出无复相识问得七世孙传闻上世入山迷不得归增世说桓元素轻桓崖崖在京下有好桃元就连求之遂不得佳者元与殷仲文书以为嗤笑曰德之休明肃慎贡其楛矢如其不尔篱壁间物亦不可得也洛阳伽蓝记华林园蓬莱山南有百果园果列作林林各有堂有仙人桃其色赤表里照彻得严霜乃熟云出崑崙山一曰王母桃也元和郡国志绵州彰明县云台山天柱崖下有一桃树高五丈余外皮似桃内心似松张道陵与王长赵昇试法于此四百余年桃迨今不朽有碑记之洽闻记吐谷浑有桃大如一石瓮原酉阳杂俎史论在齐州时出猎至一县界憩兰若中觉桃香异常访其僧僧不及隐言近有人施二桃因从经案下取出献论大如饭椀时饥尽食之核大如鸡卵论因诘其𠩄自僧笑向实谬言之此桃去此十余里道路危险贫道偶行脚见之觉异因掇数枚论曰今去骑从与和尚偕往僧不得已导论北去荒榛中经五里许抵一水僧曰恐中丞不能渡此论志决往乃依僧解衣戴之而浮登岸又经西北涉二小水上山越涧数里至一处奇泉怪石非人境也有桃数百株干扫地高二三尺其香破鼻论与僧各食一蔕腹果然矣论解衣将尽力苞之僧曰此或灵境不可多取贫道尝听长老说昔日有人亦尝至此怀五六枚迷不得出论亦疑僧非常取两个而返僧切戒论不得言论至州使招僧僧已逝矣王母桃洛阳华林园内有之十月始熟形如括蒌俗语曰王母甘桃食之解劳亦名西王母桃长白山相传古肃然山也岘南有钟鸣燕世桑门释惠霄者自广固至北岘听钟声稍前忽见一寺门宇炳焕遂求中食见一沙弥乃摘一桃与霄须臾又与一桃语霄曰至此已淹留可去矣霄出廻头顾失寺至广固见弟子言失和尚已二年矣霄始知二桃兆二年也仙桃出郴州苏耽仙坛有人至心祈之輙落坛上或至五六颗形似石块赤黄色破之如有核三重研饮之愈众疾尤治邪气增会昌解颐录邺华林苑有勾鼻桃子重三觔或二觔半亦有名梨者凡此众果气味甘美入口消汁又间有名果季龙作虾蟆车四厢广一丈深一丈合土在中植之则无不生也清异录邺中环桃特异后唐庄宗曰昔人以橘为千头木奴此不为余甘尉乎神仙感遇传咸通中赵僧怀一居云门寺遇一道流相与入山花木繁茂水石幽胜久之觉饥道流曰此有仙桃千岁一实可以疗饥以一桃授之大如二升器奇香珍味非世𠩄有怀一自此不食海录碎事洋州云台山生猕猴桃甚甘酸食之止渴唐贞观中康居国献黄桃大如鹅卵其色如金因唿为金桃用柿树接桃枝亦为金桃早熟者谓之络丝白晚熟者谓之过雁红东坡杂记李公择与客游天柱寺还过司命祠下道旁见一桃烂熟可爱当往来之冲而不为人之𠩄得疑其为真灵之瑞分食之则不足众以与公择公择不可时苏徐二客皆有老母七十余公择使二公分之归遗其母人人满意过于食桃此事不可不识也仇池笔记黄州岐亭有王翊者家富而好善𠩄居后有茂林果木一日有村妇林中见一桃过熟而绝大独在木杪乃取而食之翊适见大惊妇人食已弃其核翊取而剖之得雄黄一块如桃仁及研而吞之甚甘美自是断荤肉斋居一食不复杀生可谓异事也埤雅谚曰白头种桃又曰桃三李四梅子十二言桃生三岁便放花果早于梅李故首虽已白其花子之利可待也茅亭客话滕处士昌祐字胜华𠩄居园中有金桃深黄剖之至核红翠如金味美为桃之最白玉蟾集宁都金精山系第三十五福地汉初张芒女丽英入山获二桃得道长沙王吴芮聘焉至洞中见女乘紫云在半空谓芮曰吾为金星之精降治此山言讫升天而去原五色线咸通中许明奴家妪入山林採樵于南山见一人坐石上方食桃甚大问妪曰我许明奴之祖宣平与汝一桃食之不可将出妪食桃甚美其后增食日渐童颜入山不归行疾如飞金母降谢自然将桃一枝悬臂上有三十颗碧色大如椀云此犹是小者增长春真人本行碑真人征赴京师眷遇至渥遣中使赐上林桃师不食菜果者十余年矣至是取其一啗之重上赐也涌幢小品嘉靖乙卯上夜坐庭中御幄后忽获一桃左右视或见桃从空中坠上喜曰天赐也修迎恩大典五日明日复有一桃降藜床沈余戊辰冬杪偶至灵济宫遇道人授一桃特大曰与汝有缘故以相赠讶其非常受而啖之味甘美而核甚细杭州府志古记云昔人于天目捕猎沮雨于石城之外见林间有白桃一颗摘入手如冰忽又变红其热如汤遂採木叶包之藏于白囊下山扪之犹在及至家惟木叶存集藻表增唐李峤为纳言姚璹等贺瑞桃表伏见内出灵桃四实共同一蔕禁园芳果仙庭奇树名珍杏柰族茂樱胡鲜花发于上春嘉实成于早夏四而为一表四海之一君异而为同明异才之同贯汉宫留核曾𠩄未窥卫国报琼何能窃似殊祥灵应叠贶骈臻凡在见闻孰不欢跃臣等谬当枢近累觌休符喜忭之情实万恒品赋原晋傅元桃赋有东园之珍果兮承阴阳之灵和结柔根以列树兮艶长𤱔而骈罗夏日先熟初进庙堂辛氏践秋厥味益长花落实结与时刚柔既甘且脆入口消流亦有冬桃冷侔冰霜和神适意恣口𠩄尝华升御于内庭兮饰佳人之令颜实充虚而疗饥兮信功烈之难原嘉放牛于斯林兮悦万国之乂安望海岛而慷慨兮怀度索之灵山何兹树之独茂兮条枝纷而丽闲根龙虬而云结兮弥万里而屈盘御百鬼之妖慝兮列神荼以司姦辟凶邪而济正兮岂唯荣美之足言增宋伍缉之园桃赋嗟王母之奇果特华实兮兼副既陶煦以夏成又凌寒而冬就嗟异植兮难拔亦晚枯兮先茂农黄品其味汉帝惊其珍林休反耕之牛宅树司恶之神景毙勇于不足弥增罪于甘分虽无言兮成蹊叵充肴于魏君时令载始周南申章胆择有制药齐惟良鲁拂柩以悔荆楚供弧以事王唐独孤授蟠桃赋东海神木是曰蟠桃可得闻其广而未量其高葢苍龙之𠩄临据白日之𠩄先照结根于凌北之峯禀气乎衡星之耀其生植也与干坤始其蟠萦也至三千里上鸣天鸡下宅郁垒徒骇于说莫原其以配若木以相望冠扶桑而特起尔乃焕初阳之杲杲压巨海之漫漫太皥司方以流昐羲和策御而上千倾高柯而飞鸟罕及随巨叶而青云共蟠何帝休之名志岂姑繇而变观穷海陆以标奇抗蓬瀛而争耸疑蒸林之相合乃一木之𠩄拥照滇海则攀其若浮昇日轮则远视如捧霜雪莫能以凋换风涛庸得其震倾拂垂云之修翼荫吹潦之长鲸非有岁之可纪每先晨之效明拂青桂于阴魄掩白榆于太清信植物之神秀壮元化之曲成木无与俦其谁骋两鬭之术子不可获安有被三窃之名是知瑰异之说或处明而若晦区域之心多玩小以疑大天无𠩄不育地无𠩄不载莫出混茫之中咸居耳目之外伟蟠桃之遐绝宜列仙之游会安得探神物而驻韶颜涉沧海而登朔山骖素虬之夭矫驾綵凤之廻环庶因此以捧日愿修条而一攀原宋吴淑桃赋果实多品惟桃可佳夭夭其色灼灼其华或成仙而益寿或制鬼而祛邪或美后妃之德或报琼瑶之华惊蛰应气而斯盛农人为候而无差陟云台而临崖布绮游武陵而夹岸舒霞妬媢常闻于武女爱恶潜移于子瑕至若绥山刻木神荼索苇犯上既戒于文侯雪贱复闻于夫子神女尝食于二郎齐相亦杀乎三士崑崙以霜实称奇磅磄以寒英表异旄榹异状而同名侯白殊味而俱美别有绮叶金城之号紫文缃核之名虽云六果之下诚为五木之精高丘餐胶而轻举师门食葩而道成复有棓羿之事畏汉之情元冬霜林之茂朱夏豆实之英至于汉皇罢种方朔潜偷僵李伤嗟于见累土偶哀怜于载浮樊氏竞术于灵变蔡诞託诈于仙游亦有种列三名实盈十斛太清渍花而疗疾抱朴服胶而绝谷或呪之而颒面或出之而剖腹岂若飨碧实于西游标嘉名于仙箓五言古诗增宋孔平仲食桃翦彼十围木架此百尺梁十围不加大百尺不加长胡为被锦绣空尔饰文章根断肤已剥至朽不复昌食桃弃其核下与粪壤藏雨露之𠩄濡发生乃微芒回首枝干大冉冉出我墙开花又结子意态何煌煌梅尧臣将行与蔡仲谋饮分席上果得桃曾无千岁人安见千岁实聊效昔𠩄投琼瑶报非一七言絶句增唐蒋防元都观桃旧传天上千年熟今见人间五日香红软满枝须作意莫教方朔施偷将杨万里尝桃金桃两饤照银杯一是栽花一买来香味比尝无两样人情毕竟爱亲栽小桃着子可怜渠疎处全疎无处无併缀一梢三十颗缒枝欲折没人扶刘克庄桃岁岁春风花覆墻摘来红实亦甘香当时无种瑶池本却恐清河未得尝诗散句增梁任昉已谢西王苑复揖绥山枝聊逢赏者爱栖趾傍莲池开红春灼灼结实夏离离宋文同雨染烟蒸万实垂丹砂为首玉为衣客疑丽水新淘得人向琼池旧带归原唐温庭筠夏园桃已熟红脸点臙脂姚合桃花四散飞桃子压枝垂增殷璠迎春别赐瑶池宴捧进金盘五色桃曹唐千岁红桃香破鼻玉盘盛出与金妃宋宋祁要待花稀见秋实缥肌细肉荐盘珍元柳贯青鸟衔书昨夜来蟠桃如斗核如杯唐杜甫鹦鹉啄金桃白居易红润圆桃熟沈彬金桃烂熟没人偷宋秦观岁星偷得桃枝碧词增郑域壶中天蕊宫仙子爱痴儿不禁三偷家果弃核成根传汉苑依旧风烟难老养就丹砂长留红脸点透臙脂颗金盘盛处恍然天上新堕莫厌对此飞觞千年一熟异人间梨枣刘阮尘缘犹未断却向花间飞过争似莲枝摘来满把莺嘴平分破餐霞嚼露镇长歌醉蓬岛别录原南康记南康玉山有石桃故老云古有寒桃生于岭巅隐沦之士将大取其实因变成石焉增酉阳杂俎蜀后主有核桃两扇每扇着仁处约盛水五升良久水成酒味醉人更互贮水以供其宴却不知得自何处水部员外郎杜陟尝见江淮市人以桃核扇量米正容一升言于九嶷山溪中得北户录至德初徐正字凝于海盐县白塔沙渚之上得一桃核片可贮一升野人闲话蜀文谷好古之士也于中书舍人刘光祚处见桃核杯杯濶尺余纹綵灿然真蟠桃之实也刘自云少时游华岳见一道士以此核酌瀑泉盥潄观之惊骇道士以半片授之后蜀记事孟㫤二十年十二月中书舍人刘光祚进蟠桃核酒杯云得于华山陈搏赐帛五十疋墨庄漫录有人以桃核半枚献王黼者中容米三四斗王氏神仙传咸通中王㻌为王屋令遇东极真人王太虚授以𠩄注黄庭经复与桃核大如数斗器磨而服之身轻无疾宛委余编洪武乙卯出示元内库𠩄藏巨桃半核长五寸广四寸七分前刻西王母赐汉武桃及宣和殿十字涂以金中绘龟鹤云气之象后镌庚子甲申月丁酉日记命学士宋濂为赋原种桃凡种桃浅则出深则不生故其根浅不耐旱而易枯近得老圃𠩄传云于初结实次年斫去其树复生又斫又生但觉生虱即斫令复长则其根入地深而盘结固百年犹结实如初增种树书桃树接李枝则红而甘梅树接桃则脆桃树接杏则大桃熟时墻面暖处宽深为坑收湿牛粪纳坑中收好桃核十数枚尖头向上坑中粪土葢厚一尺深春芽生和土移种之原卫桃桃实太繁则多坠以刀横斫其干数下乃止又社日舂根下土持石压树枝则实不坠桃子蛀者以煮猪首汁冷浇之或以刀疎斫之则穰出而不蛀如生小虫如蚊俗名蚜虫虽桐油洒之不能尽除以多年竹灯檠挂悬树梢间则虫自落甚验附录羊桃增尔雅长楚铫芅註今羊桃也或曰鬼桃叶似桃华白子如小麦亦似桃疏陆机疏云叶长而狭花紫赤色其枝茎弱过一尺引蔓于草上郑氏曰藤生子赤状如鼠粪故亦名鼠矢儿童食之本草亦名羊肠一名御弋生山林川谷及田野蜀本图经子细如枣核苗长弱蔓生不能为树今唿为细子根似牡丹原羊桃福州产其花五瓣色青黄汇考增诗桧风隰有苌楚猗傩其枝笺铫弋之性始生正直及其长大则其枝猗傩而柔顺不妄寻蔓草木御定佩文斋广群芳谱卷五十四广羣芳谱果树御定佩文斋广羣芳谱卷五十五果谱李原李一名嘉庆子增本草梵书名居陵迦原李实有离核合核无核之异小时青熟则各色有红有紫有黄有绿又有外青内白外青内红者大者如杯如卵小者如弹如樱其味有甘酸苦涩之殊性耐久树可得三十年虽枝楛子亦不细种类颇多有麦李南居李季春李木李御黄李均亭李擘李餻李中植李赵李御李赤李冬李离核李皆李之特出者他如经李杏李黄扁李夏李名李缥青李建黄李青皮李赤陵李马肝李牛心李紫粉李小青李水李扁缝李金李鼠精李合枝李柰李晚李之类未可悉数建宁者甚甘今之李干皆从此出增西京杂记上林苑李有紫李绿李朱李黄李青绮李青房李同心李含枝李金枝李颜渊李羌李燕李蛮李侯李广志有车上李述异记杜陵有金李李大者谓之夏李尤小者谓之鼠李客燕杂记京师佳果有麝香李盘山李汇考增诗王风丘中有李彼留之子小雅北山有李大雅投我以桃报之以李原尔雅枣李曰疐之疏谓治枣李皆去其核核者柢也孟子井上有李增晋书王济传和峤性至俭家有好李帝求之不过数十济候其上直率少年诣园共啖毕伐树而去王戎传戎尝与羣儿戏于道侧见李树多实等辈竞趋之戎独不徃或问其故戎曰树在道边而多子必苦李也取之信然南史王僧孺传僧孺幼聪慧有餽其父冬李先以一与之僧孺不受曰大人未见不容先尝山海经边春之山岐山孟子之山灵山卑山其上多桃李原管子五沃之土其木宜梅李增春秋运斗枢玉衡星散为李黄帝内传王母遗帝上清玉文之李原盐铁论夫李梅实多者来岁为之衰洞冥记琳国去长安九万里生玉叶李色如碧玉数千岁一熟味酸昔韩众尝饵此李亦名韩众李汉武内传李少君谓帝云钟山之李大如瓶臣以食之遂生奇光增汉武内传仙药之上者有员丘红李风俗通汝南南顿张助于田中种禾见李核意欲持去顾见空桑中有土因殖种以余浆灌溉后人见桑中反复生李转相告语有病目痛者息阴下言李君令我目愈谢以一豚目痛小疾亦行自愈远近翕赫其下车骑常数千百酒肉滂沱间一岁余张助远出来还见之惊曰此有何神乃我𠩄种耳因就斮之抱朴子五原蔡诞入山而还欺其家人云到崑崙山有玉桃玉李形如世间者但光明洞彻而坚以玉井水洗之便輭而可食原神仙传老子之母适至李树下而生老子生而能言指李树曰以此为我姓增孝子传王祥后母庭中有李始结子使祥昼视鸟雀夜则趋鼠一夜风雨大至祥抱泣至晓母见之恻然搜神记袁绍在冀州有神出河东号度朔君百姓共为立庙兖州有一士姓苏母病往祷见一客来着白布单衣高冠冠似鱼头谓度朔君曰昔临庐山共食白李忆之未久已三千岁日月易得使人怅然去后谓士曰此南海君也荆州记房陵县有朱仲者家有好李代𠩄希有述异记濑乡老子祠有红缥李一李二色魏文帝安阳殿前天降朱李八枚啖一枚可数日不食今李种有安阳李大而又甘者即其种也晋晖章殿前有嘉李房陵定山有朱仲李园三十六𠩄潘岳闲居赋防陵朱仲之李李尤果赋云三十六园朱李是也中山有缥李大如拳者唿仙李李尤果赋云如拳之李陆士衡果赋云中山之缥李又云仙李缥而神李红原世说王戎有好李卖之恐人得其种恒钻其核语林和峤性至俭家有好李诸弟徃园中食李而皆计核责钱增颜氏家训齐武成帝子瑯琊王尝朝南殿见钩盾献早李还索不得遂大怒询曰至尊已有我何意无不知分齐率皆如此集真记西王母居龙月城城中产黄中李花开则三影结实则九影花实上皆有黄中二字王母惜之过于蟠桃与紫阳真官博戏则以一二百枚递分胜负原好事集王侍中家堂前有鼠从地出其穴即生李树花实俱好此鼠精李也增花木录北齐武帝改芳林园为仙都苑植名果有合欢杏同心李原零陵总记李直方常第果实若贡士以绿李为首云仙杂记崔奉国家有一种李肉厚而无核识者曰天罚乖龙必割其耳血堕地生此李增谈苑许州小窑出好李太常少卿刘蒙正有园在焉多植之每遣人负担归京师以遗贵要窃得尝之绝大而味佳𠩄谓曾知已也高僧传唐肃宗至德二年返辕指扶风令释元皎于凤翔开元寺置御药师场忽于法会内生一丛李树有四十九茎元皎等表贺帝喜曰此大瑞应答勅云瑞李繁滋国之兴兆生在伽蓝之内足知觉树之荣感此殊祥与师同庆西溪丛语许昌节度使小厅是故魏景福殿魏太祖挟令献帝自洛都许许州有小李子色黄大如樱桃谓之御李子即献帝𠩄植至今有焉武夷山记峰山有仙李如小鸟卵长而色赤味亦酸美异林弘治甲寅枫树生李实又岁丙辰李树生豆荚苕苕满枝学圃余疏李种亦殊多北土盘山麝香红妙甚江南绝无然亦有一种极大而红者味可亚之亦有玉黄青翠嘉庆子俱称佳品今吾圃中仅有粉李一种余当致之原花史嘉兴府城西南地产佳李因名檇李越绝书作就李又云吴王曾醉西施于此号醉李水晶李出天台闲闲真人曾致元帝集藻表增唐孙逖为宰相贺李树凌冬结实表臣等伏见刘麟奏南郡李树凌冬结实并图及李实者唯此珍树名应皇族玄元𠩄指用兴长发之祥明灵是凭故表非常之瑞已经夏实更发冬荣霜雪而翠叶不凋斯须而朱实皆就仁及草木既叶太平之期道贵生成仍呈久视之应恭惟圣感讵可名言𠩄以彰宝祚之灵长表天枝之硕茂远踰海峤来荐阙庭岂三秀之足称何两岐之敢喻殊祥洊至品物同欢况在臣等宁胜抃跃无任欣庆之至杂着原晋王羲之帖青李来禽樱桃日给藤子皆囊盛为佳函封多不生足下所疏云此果佳可为致子当种之此种彼胡桃亦生也吾䔍喜种果今在田里惟以此为事故远及足下致此子者大惠也赋增晋傅元李赋植中州之名果兮结修根于芳园嘉列树之蔚蔚兮美弱枝之爰爰既乃长条四布密叶重阴夕景回光傍阴兰林于是肃肃晨风飘飘落英潜实内结丰彩外盈翠质未变形随运成清角奏而微酸起大宫动而和甘生既变洽熟五色有章种别类分或朱或黄甘酸得适美逾蜜房浮彩点驳赤者如丹入口流溅逸味难原见之则心悦含之则神安乃有河沂黄建房陵缥青一树三色异味殊名乃上代之𠩄不睹兮咸升御乎紫庭周万国之口实兮充荐飨于神灵昔怪古人之感贶乃答之以宝琼翫斯味之奇玮兮然后知报之为轻五言古诗增梁王筠答元金紫饷朱李秾华春发彩结实下成蹊潘生咏金谷魏后沈寒溪逢君重妖丽移翫入崇闺慙无琼玖报徒用萃幽栖沈约麦李青玉冠西海碧石弥外区化为中园实其下成路衢在先良足贵因小邈难逾色润房陵缥味夺寒水朱摘持欲以献尚食且踟蹰陈江总咏李嘉树春风早春风花落新但见成蹊处几得正冠人当知露井侧复与夭桃邻七言絶句原唐白居易嘉庆李东都绿李万州栽君手封题我手开把得欲尝先怅望与渠同别故乡来宋王十朋咏李长念诗人咏子嗟团栾绕树日欹斜氷盘行荐炎天实不用东陵学种瓜诗散句原晋张华朱李生东苑甘瓜出西郊增唐于鹄仲夏梅霖发枝头玉实繁原宋宋祁会见繁英出缥墻更将朱实奉华堂增宋颜延年李下不整冠谢脁夏李沉朱实原唐杜甫朱李沉不冷故索苦李餐韩愈道傍多苦李氷盘夏荐碧实脆宋苏轼朱李扶疎禽自来紫李黄瓜村路香别录原移栽春月取近根小条栽之离大树远者不用待长移之别地性喜开爽宜稀栽南北成行率两步一株太密联阴则子小而味不佳树下勤去草而不可耕耕则树肥而无实嫁李正月一日或十五日以砖石着李树岐中则实繁又腊月中以杖微打树岐间正月晦日复打可令足子又法以煮寒食醴酪火㮇着树枝间亦良或曰桃树接李则生子甘红禁忌李多食腹胀苦涩者忌食服朮人不可食不沉水者不可食不可合雀肉食不可合蜜食不可临水食不可合浆水食制用盐曝法夏月李黄时摘取以盐挼去汁合盐晒萎去核复晒干用时以汤洗净荐酒甚佳嘉庆子取朱李蒸熟晒干又糖藏蜜煎皆可久留保生月录食李能除固热调中不可多食棃原棃一名果宗一名快果一名玉乳一名蜜父北地处处有之南方惟宣城为胜二月开花上巳日无风则结梨必佳有二种瓣圆而舒者果甘缺而皱者味酸果圆如榴顶微凹无尖瓣性甘寒无毒润肺凉心消痰降火解疮毒酒毒乳棃鵞棃二棃皆入药其余水棃赤棃茅棃御儿棃紫糜棃阳城夏棃秋棃种类非一他如紫梨香水梨张公夏梨广都棃鉅鹿豪梨鉅野梨新豊箭谷梨关西谷中梨味色香种种奇絶未可悉数增西京杂记上林苑有青棃芳棃大谷棃细叶棃缥叶棃金叶梨潮海梨东王梨紫条梨广志常山真定梨梁国睢阳梨齐都临淄梨洛阳花木记雨梨浊梨穰梨车宝梨红鵞梨敷鵞梨红消梨秦王掐消梨蜜指梨清沙烂本草紫花梨真定御梨含消棃青皮早谷半斤沙糜诸梨皆粗濇不堪止可蒸煮及切烘为脯原一种桑梨止堪同蜜煮食生食冷中不益人汇考增礼记内则柤梨曰攒之注攒之者钻治其螙处也原宋书王玄谟传玄谟营货利一疋布责人八百棃增南史扶桑国传扶桑国有赤梨经年不坏北史高聪传聪废于家断绝人事惟修营园果世称高聪棃以为珍异山海经洞庭之山其木多柤棃家语曾参后母遇之无恩供养不衰其妻以蒸棃不熟因出之人曰非七出也参曰蒸梨小物耳吾欲使熟而不用吾命况大事乎庄子三王五帝之礼义法度不同譬其犹樝棃橘柚邪其味相反而皆可于口韩非子夫树柤棃橘柚者食之则甘嗅之则香神异经东方有树焉高百丈敷张自辅叶长一丈广六尺其名曰棃如今之樝棃但树大耳其子径三尺剖之少瓤白如素和羮食之为地仙衣服不败辟谷可以入水火注一名木棃原洞冥记涂山之背有棃大如升或云如斗紫色千年一花谓之紫轻棃增尹喜内传老子西游省太真王母共食碧棃紫棃原汉武内传太上之药有玄光棃增三辅黄图三秦记云汉武帝御宿园出大棃如五升瓶落地则破其取梨先以布囊承之号曰含消云阳宫记曰云阳车箱坂下有棃园一顷棃数百株青翠繁密望之如车葢原魏文帝诏真定郡梨大若拳甘若蜜脆若菱可以解烦释悁魏书魏武为兖州牧上书曰山阳有美棃谨上三箱增曹瞒传王自汉中至洛阳起建始殿使工苏越徃徙美梨掘之根尽血出文士传孔融年四岁与诸兄食棃輙取其小者人问其故答曰我小儿法当取小者由此宗族奇之神仙传吴主征介象至武昌甚尊敬之称为介君后告言病帝遣左右姬侍以美梨一奁赐象象食之须臾便死乃埋葬之以日中时死晡时已至建业𠩄赐棃付苑吏种之吏后以表闻发棺视之惟一符耳晋令诸宫秩棃守护者吏一人凉州记吕光时炖煌太守宋歆献同心之棃南康记归山石城内有棃熟人食其实任意取足持归家人噉輙病或颠仆失径亡命味似秋梨永嘉郡记青田村人家多种棃树名曰官梨子大一围五寸恒以供献名为御梨吏司守视土人有未知味者实落至地即融䆁幽明录成彪兄丧昼哭夜泣兄提二升酒一盘梨就之引酌相劝原世说道安公尝集讲僧数百人习凿齿饷十梨公坐中手自剖分梨尽人徧都无偏颇桓南郡每见人不快輙嗔曰君得哀家棃当复不蒸食否注秣陵有哀家棃大如升甚美入口即消增述异记南方有三尺之棃人不得见或见而食之即为地仙洛阳伽蓝记报德寺高祖𠩄立在开阳门外三里周围有园珍果出焉有棃如承光寺三晋山险记山阳县北有谷通得驴马石勒昔在此啖梨生树今有棃园原广五行志宋废帝大始中江南盛传消棃先无此树自此百姓争植之既而后齐萧氏受禅邺侯外传肃宗尝夜坐召颍王等三弟同于地炉罽毯上坐时李泌绝粒上自烧二梨以赐之颍王恃恩固求上不与曰汝尝饱肉食先生绝粒何必争之赐以他果颍王曰先生恩渥如此臣等请联句以为他年故事上许之颍王曰先生年几许颜色若童儿信王曰夜抱九仙骨朝披一品衣益王曰不食千钟粟唯餐两颗棃既而三王请上成之上曰天生此间气助我化无为童子通神集房次律弟子金图十二岁时次律问以葛洪仙箓中事以水玉数珠手节之凡两徧三百事次律赏以转枝梨增酉阳杂俎洛阳报德寺梨重六斤曹州及扬州淮口出夏梨洽闻记融峰上有青坛方五丈有烧香行道处古形铜器数种有梨树高三十丈子如斗至摇落时但见其汁核无得味者耳目记武宗患心热青城山邢道士以肘后绿囊中青丹两粒取梨数枚绞汁进之帝疾寻愈从容问其丹为何物曰赤城山顶有青芝两株太白南溪有紫花梨一树臣游二山偶获两宝合鍊成丹邢辞去后帝诏示天下有紫花梨即时奏上时恒州节度太尉公王达尚寿春公主即会昌之女弟闻真定李令种梨数株其一紫花梨即遣寺人就加封检剪其旁树匝以朱栏宝惜纤枝有同月桂当花发之时防蜂蝶之窥耗每以轻绡纱縠远加笼罩焉洎及秋实公主必手选而进之比达帝庭十得其六七帝多食此梨虽不及邢氏者亦粗解其烦燥耳是时有李遵来侍御任恒州记室作进梨表云紫花开处擅美春林缥蔕悬时廻光秋浦离离玉润落落珠圆甘不待尝脆难胜口表达阙下公卿笑之曰常山公何用进残梨于天府也葢以其表有脆难胜口之句有县宰李尚尝以守树不谨曾风折一枝降为冀州典午零陵总记李直方尝第果实若贡士以楞梨为二原吴越备史李昇本徐氏湖州安吉人为安吉令先是其家有梨树云结一实大如升其父异之将献郡守有谓其父曰此果非常年𠩄有即上献来年见征安知复有此物不如勿献其父然之因会邻里将共食即席剖之有赤蛇在实中割者大惊投刃于地俄而赤蛇走其母榻下寻之了无𠩄见未几其母遂孕知诰增湘山野录李建勋丞相出镇豫章一日与宾僚游东山忽平田间一茅舍有儿童诵书声携策就之乃一老叟教数村童叟惊悚离席改容趋谢而翔雅有体气调潇洒丞相爱之遂觞于其庐置之客右叟亦不敢輙谈李以晚渴连食数梨宾僚有曰此不宜多食号为五脏刀斧叟窃笑丞相曰先生之哂必有异同叟谢曰小子愚贱偶尔失容于钧重然实无𠩄闻李坚质之仍胁以巨觥曰无说则沃之叟不得已问说者曰敢问刀斧之说有稽乎曰举世尽云必有𠩄稽叟曰见鹖冠子𠩄谓五脏刀斧者非所食之棃乃离别之离尔盖言人之别离戕伐胸怀甚若刀斧遂就架取一小册振拂以呈丞相乃鹖冠子也捡之如其说李特加重过庭录邵伯恭侍郎守长安既去久之以书抵亲识曰自去长安惟酥棃笋时复繋念其他漫然不复记忆可谓风流矣茅亭客话滕处士昌祐字胜华𠩄居园中有梨名车毂围一尺摘时先以布囊盛之落地即碎石湖集诗注良乡燕山属邑驿中供金粟梨内丘鵞梨为天下第一初熟收藏十一月出汗后方佳园户云棃至易种一接便生可支数十年吾家园者犹圣宗太平时𠩄接劒南集诗注村人谓小梨为梨头老学庵笔记绍圣中蔡京馆辽使李俨葢泛使者留馆颇久一日俨方饮忽持盘中杏曰来未花开如今多幸京即举梨谓之曰去虽叶落未可轻离原类编一士人状若有疾恹恹无聊徃谒杨吉老杨曰君热症已极气血销铄此去三年当以疽死士人不乐而去闻茅山有道士医术通神而不欲人知乃衣仆人衣诣山愿执薪水之役道士留置弟子中久之以实白道士诊之笑曰汝便下山日日喫好梨一颗如无生棃取干棃煮熟食滓饮汁疾自当平士人如其戒经一岁复见杨杨见其颜貌腴泽脉息和平惊曰君必遇异人不然岂有痊理士人告以故吉老具衣冠望茅山设拜自咎其学之未至增云蕉馆记谈广安出紫棃到口即化者为佳明昇取其汁和紫藤粉为糕名云液紫霜食之能却醉学圃余疏梨如哀家棃金华紫花棃不可见也今北之秋白梨南之宣州梨皆吾地所不能及也闻西洞庭有一种佳者将熟时以箬就树包之味不下宣州当觅此种植之亦一快也一统志棃洲山在宁波府奉化县西南六十里旧志孙兴公弟承公游此获仙棃食之成仙故名集藻颂增晋王赞梨树颂并序太康十一年梨树四枝与中枝合生于囿皇太子令侍中颂之嘉木时生瑞我皇祚修干外扬隆枝内附翼翼皇储克光其敬神启其和人隆其盛降自玄圃合体连性时惟令月躬亲北林乐在同人如兰如金木之期应乃同其心同心之生启自神明在心斯动于言斯形先民有则称诗表情惟永作歌以休厥灵启原宋谢脁谢隋王赐紫梨启味出灵关之阴旨介玉津之澨岂徒真定归美大谷滋慙将恐帝台妙棠安期灵枣不得孤擅玉盘独甘仙席虽秦君得器汉后推餐望古可俦于今何答梁庾肩吾谢赉梨启睢阳东苑子围三尺新丰箭谷枝悬六斤未有生因粉水产自铜丘影连邓橘林交苑柿远荐中厨爰颁下室事同灵枣有愿还年恐似仙桃无因留核文赋散句增魏何晏九州论真定好梨晋左思蜀都赋紫梨津润潘岳闲居赋张公大谷之梨傅巽七诲襄阳黄梨五言古诗增梁元帝咏梨大谷常流称南荒本足珍绿叶已承露紫实复含津沈约咏梨应诏大谷来既重岷山道又难摧折非𠩄恡但令入玉盘周庾信奉梨接枝秋转脆含消落更香擎置仙人掌应添瑞露浆宋梅尧臣玉汝赠永兴氷蜜梨十颗棃传真定间其甘曰如蜜君得咸阳中味兼氷作质遗之析朝酲亦以蠲烦疾吾儿勿多嗜不比盘中栗江邻几学士寄酥梨兴平烹琼乳咸阳摘氷枝秦女点山日张公开谷时刻破玉浆壶泛融金酒巵适从关中寄不见博士卑曾巩食梨今岁天旱甚百谷病已久山棃最大树属此亦干朽当春花盛时雪满山前后常期摘秋实穰穰落吾手忽惊氷玉败不与膏泽偶清朝起周览映叶才八九闲居问时物此说得溪叟贫斋分寂绝尘抱徒噎呕宁知萧条内把握忽先有食新恐非称分少觉已厚开苞日星动落刃氷雪剖烟浔择新汲远负盈素缶英华两相发光彩生户牖初尝蜜经齿久嚼泉垂口蠲烦慰诸亲愈渴忻众友肯视故畦瓜宁论浊泥藕岁晚迫风霜人饥乏藜糗真味虽暂御未许置樽酒杨道山乞梨张果出李园有实大如斗拟须青女熟不奈飞廉吼料因秋草间磊砢骊珠走磨刀垂馋涎伫立待一剖七言古诗增宋邵雍食梨愿君莫爱金花梨愿君须爱红消棃金花红消两般味一般颜色如臙脂红消食之甘如饴金花食之颦双眉似此悞人多少事未审之前宜辨之孔平仲食梨东方早寒雪霜挚新梨十月已满市削成黄蜡圆且长味甘骨冷体有香芳尊命友先众果百十磊砢升君堂赠君玉壶层氷之皎洁副以金茎皓露之清凉奈何拨火取煨栗梨虽至美或不尝颦睂三嚥手摩腹谓此发病为第一夺之儿口饧止哭君不记南方无此物五更酒渴唤水时思此千里莫致之及今乃以多见贱南方橘柚东方梨元耶律楚材和陈秀玉绵梨石门九月西风高绵梨万树金垂梢清溪千里携赠我藤篚乍发香盈包缥叶紫条生拔俗夜光安可同鱼目文园消渴正难禁齿嚼寒氷劚香玉五言律诗增唐李峤咏梨擅美玄光侧传芳瀚海中凤文踈象郡花影丽新丰色对瑶池紫甘依大谷红若令逢汉主还冀识张公宋梅尧臣王道损赠永兴氷蜜梨四颗名果出西州霜前竞以收老嫌氷熨齿渴爱蜜过喉色向瑶盘发甘应蚁酒投仙桃无此比不畏小儿偷程敦厚谢人送梨远意来佳惠秋筠起翠篮清香殊未散奇品互相参凤卵辞丹穴龙珠出古潭剖轻刀匕快嚼易齿牙甘七言律诗增宋徐铉赠陶使君求梨昨宵宴罢醉如泥惟忆张公大谷梨白玉花繁曾缀处黄金色嫩乍成时冷侵肺腑醒偏早香惹衣襟歇倍迟今旦中山方酒渴唯应此物最相宜杨亿咏梨繁花如雪早伤春千树封侯未是贫汉苑漫传卢橘赋骊山曾识荔支尘九秋青女霜添味五夜方诸月熘津楚客狂酲朝已解水风犹自猎江苹刘筠咏梨玄光仙树阻丹梯御宿嘉名近可齐真定早寒霜叶薄樊川初晓露枝低先时樱熟烦羊酪远信梅酸损瓠犀宋玉有情终未识蔗浆无奈楚魂迷钱惟演咏梨紫花青蔕压枝繁秋实离离出上阑东海圆珪无奈碧嵰山甜雪不胜寒已忧仙珮悬珠重更恐金刀切玉难自与相如解消渴何须琼蘂作朝餐丁谓咏梨摇摇繁实弄秋光曾伴青椑荐武皇元圃云腴滋绀质上林风驭猎清香寻芳尚忆琼为树蠲渴因知玉有浆多少好枝谁最见冒霜丹颊倚邻墻韩琦压沙寺梨压沙千亩敌侯封珍果诚非众品同自得嘉名过氷蜜谁知精别有雌雄尝滋沆瀣充肌脆不假臙脂上颊红四海举皆推美味任从潘赋纪张公刘子翚咏梨尚想飞花映绮疏离离秋实点尘芜丹腮晓露香犹薄玉齿寒氷嚼欲无旧有佳名传大谷谁分灵种下江都柘浆不用传金椀犹得相如病少苏杨东山咏梨想像含消与接枝英华集里脆香诗外飞翠羽中怀玉嚼出清泉上满池益齿应餐多正好堆盘尽饤老相宜炎蒸时节还能洗不是棃侯更有谁杨万里咏梨挂冠大谷肯干时饤坐风流特地奇骨里馨香衣不隔胸中氷雪齿先知卖浆碎捣琼为汁解甲方怜玉作肌老子醉来浑谢客见渠倒屣只嫌疑朱子食梨珍实浑疑露结成香葩况是雪储精乍惊磊落堆盘出旋剖轻盈照骨明卢橘谩劳夸夏熟柘浆未许析朝酲啖余更检桐君绿快果知非浪得名元刘因醉梨白雪春香洗未残元霜谁遣冻成团漆封圆果盘增滑蜜和浓浆齿避寒绿蚁从今忘病渴金花无地着余酸快人风味依然在莫作寻常软熟看五言排律增唐许浑蒙宾客李相国见示和宣武卢仆射以吏部高尚书自江南赴阙贶大梨白鷴因赠五言六韵攀和巨实珍吴果驯雏重越禽摘来鱼浦上𢹂在兔园阴霜合凝丹颊风披歛素襟刀分琼液散笼蔽雪华深虎帐斋中设龙楼洛下吟含消兼受彩应贵冢卿心五言絶句增宋苏轼和子由岐下咏梨霜降红梨熟柔柯已不胜未尝蠲夏渴长见助冬氷七言絶句增宋王安石耿天隲惠梨次韵故人家果独难忘秋实初成便得尝直使紫花形味胜岂能终日望咸阳淮浦新阴百亩凉分甘每得助秋尝张公大谷虽云美谁肯苞苴出晋阳甘滋南北共传夸栽接还如老圃家谁谓交梨非外奖因君浇灌已萌芽范成大内丘梨园汗后鵞梨爽似氷花身耐久老犹荣园翁指是还三叹曾共翁身见太平诗散句增梁宣帝绿叶已承露紫实复含津宋曾巩初尝蜜经齿久嚼泉垂口陶弼色鲜因晓日声脆得秋霜晏殊嘉名旧出新丰谷美实今邻御宿园欧阳修嗟余久苦相如渴却忆氷梨熨齿寒辛夤孙蒙君知重惠琼实薄起金刀钉玉深嚼处春氷敲齿冷嚥时雪液沃心寒宋谢脁环梨悬已紫梁沈约高梨有繁实庾肩吾梨红大谷晚周庾信脆梨裁数实唐太宗园棃始带红李白山盘荐霜梨杜甫山梨结小红红棃迥得霜张棃不外求柳宗元霜重梨枣熟于鹄蒸棃常共灶张籍梨晚渐红坠宋梅尧臣剖破玉壶浆苏轼高树红消棃陆游梨大围三寸氷梨赪似颊金高士谈北风熟柤梨宋钱惟演紫梨半熟连红树黄庭坚汉苑甘寒梨得霜陆游门前唤担买梨头金萧贡霜添老叶山梨紫别录增南史张敷传敷小名樝父邵小名梨文帝戏之曰樝如何梨答曰梨是百果之宗樝何敢比也原唐书崔远传远有文而风致整峻世慕其为目曰饤座棃言座𠩄珍也御史本草侍御史为脆梨渐入佳味輶轩绝代语燕代北鄙谓老曰梨言面色如冻棃也邵氏闻见后录钱昭度有食梨诗云西南片月充肠冷二八飞泉绕齿寒予读乐府解题井谜云二八三八飞泉仰流葢二八三八为五八五八四十也四十为井字韵府人劝刘净翁舍俗出家山谷颂曰掉却甜桃喫酸梨种梨梨熟时埋之经年至春生芽次年分栽溉以肥水至冬叶落附地刈之以炭火烧头二年即结子若橹生及种而不栽则结子迟每棃有十余子惟二子生棃余皆生杜栽梨春分前十日取旺棃笋如拐样截其两头火烧铁器烙定津脉卧栽于地即活接梨取棠杜如臂以上者大者接五枝小者二三枝梨叶微动为上时欲开莩为下时先作麻纫缠十数匝以小利锯截杜令去地五六寸将原干用利刃贴皮劙开尖竹签刺入皮木之际令深一寸许预取结梨旺嫩枝向阳者长五六寸削如马耳名曰棃贴用口含少时以借其气插入杜树孔中大小长短削与所刺等拔去竹签即插梨贴至所探处紧缚勿动摇以绵裹杜树顶封熟泥于上以土培覆令棃仅出头仍以土壅四畔当梨上沃水水尽以土覆之务令坚蜜梨枝甚脆培土时须谨慎若着掌则芽折梨贴须去黑皮勿伤青皮伤青皮则不活梨既生杜旁有叶即去之勿分其力月余自发长即生梨梨生用箬包裹勿为象鼻虫𠩄伤又云凡接梨园中用旁枝叶得四散庭前用中心取其枝干直上用根边小枝树形可喜五年方结子用鸠根老枝三年即结子但树丑若远道取贴根下烧三四寸可行数百里犹生种树书桑上接梨则脆而甘美藏棃初霜即收多经霜不能至夏于屋下掘深窨坑底无令润湿收梨在中不须覆葢便可经夏摘时须好接勿令损伤物类相感志梨与萝卜相间收或削梨蒂种于萝卜内藏之皆可经年不烂本草就树上以囊包裹过冬乃摘亦妙制用农桑通诀凡酸棃换水煮熟则甜美不损人西路产梨处取甜梨去皮切作厚片火焙干谓之梨花允为佳果可充贡增齐民要术梨菹法先作漤用小梨瓶中水渍泥头自秋至春至冬中须亦可用又云一月日可用将用去皮通体薄切奠之以梨漤汁投少蜜令甜酢以泥封之若卒切梨如上五梨半用苦酒二升汤二升合和之温令少热下盛一奠五六片汁沃上至半以篸置柸旁夏停不过五日附录檖增尔雅檖萝注今阳檖也实似梨而小酢可食陆玑诗疏檖一名赤萝一名山梨也今人谓之阳檖实如梨但小耳一名鹿梨一名鼠梨今人亦种之极有脆美者亦如梨之美者本草苏颂曰江宁府信州一种小梨名鹿梨叶如茶根如小拇头彼人取皮治疮八月採之近处亦有但采实作干不知入药也李时珍曰山棃野梨也处处有之梨大如杏可食其木文细密赤者文急白者文缓汇考增诗秦风隰有树檖附录樝原樝一名和圆子一名木桃处处有之孟州特多小于木瓜更酢涩色微黄蒂核皆粗核中之子小而圆味劣于梨与木瓜而入蜜煮汤则香美过之去𢙣心咽酸止酒痰黄水功与木瓜相近增风土记柤棃属内坚而香汇考增诗卫风投我以木桃报之以琼瑶礼记内则柤梨姜桂注柤梨之不臧者山海经铜山葛山贾超之山其木多柤甘樝列于崑崙中容之国甘柤𠩄生葢犹之山其上有甘樝枝干皆赤黄叶白华黑实有沃之国爰有甘柤神异经南方大荒之中有树焉名曰柤稼𣘗柤者柤梨也稼者株稼也𣘗亲暱也三千岁作华九千岁作实其华蘂紫色其实赤色其高百丈或千丈也敷张自辅东西南北枝各近五十丈叶长七尺广五尺色如绿青木皮如梓树理如甘草味饴实长九尺围如其长而无瓤核以竹刀剖之如凝蜜得实复见实即灭矣言复见后实熟者寿一万二千岁宋景文笔记郑元注礼记谓柤梨之臧者今樝与梨绝不类恐元所指非今樝也集藻诗散句增周庾信甘查惟一株原唐杜甫樝梨且缀碧别录增续世说张敷从彭城还傅亮下船与别张不起授手着舫户外傅遂不执手熟视张面云查故是梨中不臧者便去附录榲桲原榲桲出关陕沙苑者更佳似樝子而小气香辟衣鱼树如林檎花白绿色味甘食之宜净洗去毛恐损肺不宜多食同车螯食发疝气汇考增述异记江淮南人至北见榲桲以为樝子集藻五言古诗增宋无名氏咏榲桲秦中物专灵榲桲为佳果南枝种府署高树立婀娜秋来收新实照日垂万颗中滋味醴酿外饰素苴裹彦思摘晨露满合持赠我七言絶句增宋梅尧臣得沙苑榲桲戏酬蒺藜已枯天马归嫩蜡笼黄霜冒干不比江南楂柚酸橐駞载与吴人看棠棃原棠棃实如小楝子霜后可食其树接棃甚佳处处有之有甘酢赤白二种陆机诗疏云白棠甘棠也子多酸美而滑赤棠子涩而酢木理亦赤可作弓材汇考增诗小雅有杕之杜有晥其实十六国春秋慕容隽观兵近郊见甘棠于道周从者不识隽曰此诗𠩄谓甘棠甘者味之主也木者春之行也五德属仁五行属土春以施生味以养物色又赤者将有赫赫之庆于中土吾谓国家之盛此其征也传曰升高能赋可以为大夫羣司亦各书其志吾将览焉于是内外臣僚并上甘棠颂纪异记陕州崃石县山中有棠一株甚伟古老传云凤止棠贞观初有凤止此木其后结实犹如合掌状团团婉转有赤黄之色其馨香脆美乃诸果之王职贡之珍也刺史韦坚为铭刻石集藻赋增晋孙楚杕杜赋并序家弟以虞氏梨赋见示余谓岂以梨有用之为贵杜无用之为贱故无用获全𠩄以为贵有用获残𠩄以为贱故赋云尔惟有杕之为杜齐万物而并生其质菲薄既不施于器用华叶疎悴靡休阴之茂荣昔在召伯听讼述职甘棠作颂垂之罔极文散句增汉刘向九叹甘棠枯于丰草兮五言古诗增宋王安石甘棠梨甘棠诗𠩄歌自足夸众果爱其凌秋霜万玉悬磊砢园夫盛採摘市贾争包裹车输动盈箱舟载輙连舵朝分不知数暮在知几颗但使甘有余何伤小而椭主人捐千金饤饾留四坐柑椑与橙栗在口亦云可都城纷华地内热易生火问客当此时蠲烦孰如我别录增齐民要术棠熟时收种之否则春月移栽八月初天晴时摘叶薄布晒令干可以染绛成树之后岁收绢一疋附录沙棠增山海经崑崙之丘有木焉其状如棠华黄赤实其味如李而无核名曰沙棠可以御水食之使人不溺本草今岭外宁乡泷水罗浮山中皆有之汇考增吕氏春秋果之美者沙棠之实拾遗记岱舆山有沙棠豫章之木其长千寻细枝为舟犹长十丈西京杂记上林苑有沙棠青棠述异记汉成帝常与赵飞燕游太液池以沙棠木为舟其木出崑崙山人食其实入水不溺诗曰安得沙棠木刳以为舟船集藻赞增晋郭璞沙棠赞安得沙棠制为龙舟泛彼沧海眇然遐游聊以逍遥任彼去留棣原棣一名郁李一名郁李一名爵李一名车下李一名郁梅一名爵梅山野处处有之花及子并似木李惟子小如樱桃熟赤色五月熟可食又可入药增陆玑诗疏许慎曰鬰白棣树也如李而小正白又有赤棣树亦似白棣叶如刺榆而嫩圆子正赤原性洁喜暖日和风浇宜清水忌肥核仁气味甘苦酸平而润无毒治大腹水肿面目四肢浮肿利小便通水道消宿食下结气宣大肠气滞燥濇不通汇考增诗豳风六月食鬰与薁别录原本草按宋史钱乙传云一乳妇因悸而病既愈目张不得瞑乙令煮郁李酒饮之使醉即愈𠩄以然者目系内连肝胆恐则气结胆横不下郁李能去结随酒入胆结去胆下则目能瞑矣此真得肯綮之妙者也御定佩文斋广群芳谱卷五十五广羣芳谱御定佩文斋广羣芳谱卷五十六果谱樱桃原樱桃一名楔一名荆桃一名牛桃一名英桃一名鸎桃一名含桃一名朱樱西京杂记列樱桃含桃为二种处处有之洛中者最胜一枝数十颗圆如珊瑚埤雅云其颗大者如弹丸小者如珠玑生时青及熟色鲜莹红者为朱樱紫色皮内有细黄点者为紫樱味最珍重又有正黄明者谓之蜡樱小而红者谓之樱珠味皆不及极大者有若弹丸核细而肉厚尤难得增广志樱桃有大者有长八分者有白色多肌者凡三种膳夫录大而殷者曰吴樱桃黄而白者曰樱桃小而赤者曰水樱桃原味甘无毒调中益气美志止洩精水谷痢令人好颜色多食令人吐有暗风及喘嗽湿热病人忌食小儿尤忌汇考增礼记月令羞以含桃先荐寝庙疏案月令诸月无荐果之文此独羞含桃者以此果先成异于余物故特记之原史记叔孙通列传孝惠帝曾春出游离宫叔孙生曰古者有春尝果方今樱桃熟可献愿陛下出因取樱桃献宗庙上廼许之诸果献由此兴增旧唐书文宗本纪帝性仁孝尝内园进樱桃所司启曰别赐三宫太后帝曰太后宫送物焉得为赐遽取笔改赐为奉中宗本纪上游樱桃园引中书门下五品以上诸司长官学士等入芳林园尝樱桃便令马上口摘置酒为乐原新唐书李适传夏宴蒲萄园赐朱樱萧颕士传颕士召为集贤校理宰相李林甫怒其不下己调广陵参军事颕士急中不能堪作伐樱桃赋曰擢无庸之琐质蒙本枝以自庇虽先寝而或荐非和羹之正味以讥林甫东观汉记明帝月夜宴羣臣于照园大官进樱桃以赤瑛为盘赐羣臣月下视之盘与桃一色羣臣皆笑云是空盘晋宫阁名承干殿前樱桃二株含章殿前一株华林园二百七十株增洛阳宫殿簿显阳殿前樱桃六株徽音殿前干元殿前并二株原景龙文馆记四年夏四月上幸两仪殿特命侍臣升殿食樱桃并盛以琉璃和以杏酪饮酴醿酒上与侍臣树下摘樱桃恣其食末后大陈宴席奏官乐至暝人赐朱樱两笼增隋唐嘉话太宗将致樱桃于酅公称奉则以尊言赐又以卑乃问之虞监曰昔梁帝遗齐巴陵王称饷遂从之窦烈女传李希烈死其子欲尽诛老将有献含桃者桂娘为蜡帛书以朱染帛丸如含桃遗陈仙奇妻仙奇乃率部兵斩希烈妻子异闻录天宝初有范阳卢子在东都春暮游僧舍僧方开讲卢诣之有青衣擕樱桃一笼因与同餐遂随之行即梦为御史为相经三十年又逢青衣复到僧舍下马忽然昏醉讲僧云何久不起乃见身着白衫服饰如故问其仆曰日已午矣酉阳杂俎卫公言滑州樱桃十二枚长一尺道流陈景思说勅使齐日昇养樱桃至五月皮皱如鸿柿不落其味数倍人不测其法韩约能作樱桃餫饠其色不变成式姑壻裴元裕言羣从中有悦邻女者梦女遗二樱桃食之及觉核坠枕侧原零陵总记李直方第诸果以樱桃为第三增翰林集诗注每岁初进樱桃先宣赐学士摭言唐时新进士尤重樱桃宴干符四年刘邺第二子覃及第时状头已下方议醵率覃潜遣人预购数十树独置是宴大会公卿时京国樱桃初出虽贵达未适口而覃山积铺席复和以糖酪者人享蛮画一小盎亦不啻数升以至参御辈靡不霑足续世说严绶为左仆射司空尝预百寮堂中食上令中使马江朝赐樱桃绶为两班之首旧职江朝叙语次不觉屈膝而拜江朝答拜御史大夫高郢亦从而拜为御史𠩄劾绶出镇荆南江朝降一官鼠璞东坡橄榄诗云待得微甘回齿颊已输崖蜜十分甜注引杜诗崖蜜松花落本草崖蜜蜂黑色作房于巖崖高峻处然坡诗与橄榄对说非真蜜也鬼谷子曰崖蜜樱桃也他无经见予读南海志崖蜜子小而黄壳薄味甘增城惠阳山间有之虽不知与樱桃为一物与否要其类也注坡诗者引小说橄榄与枣争枣曰待尔回味我已甜特坡公换崖蜜作对耳山谷咏橄榄云想共余甘有瓜葛苦中真味晚方回坡公取其味相反山谷取其味相投李义山诗红壁寂寥崖蜜尽此但作蜜用非是诚斋集诗注予旧在奉常孟夏太庙荐樱桃礼官各分赐四盘金城记黎举尝云欲以枨子臣樱桃但恨不同时耳因树屋书影白樱桃生京师西山中微酸不及朱樱之甘硕也原花史鄜州有樱桃山上多樱桃树帝京景物畧䨇林寺后一土山山前一塔傍多朱樱集藻表增唐柳宗元为武中丞谢赐樱桃表臣某言中使某乙至奉宣圣旨赐臣樱桃若干者天睠特深时珍洊降宠惊里巷恩溢圆方臣某诚喜诚惧顿首顿首伏以含桃之羞时令攸贵况今採因御苑分自天厨使发九霄集繁星而积耀味调六气承湛露而不晞盈眦而外被恩光适口而中含渥泽顾惭素食弥切自公岂图君子所先遂厌小人之腹无任感恩欣跃之至启原庾肩吾谢𧶘朱樱启成丛殿侧犹连制赋之条结实西园非复粘蝉之树异合浦之归来疑藏珠实同秦人之逐弹似得金丸赋增梁宣帝樱桃赋惟樱桃之为树先百果而含荣既离离而春就乍苒苒而冬迎异群龙之旡首殊大器之晚成鸟才食而便堕雨薄洒而皆零未覩红颜之实空有荐庙之名等橘柚于檐户匹诸荐乎中庭异梧桐之栖凤愧绿竹之恒贞岂复论其美恶且耸干乎前櫺叶繁抽而掩日枝长弱而风生且得蔽乎曦赫实当暑之凄清唐张莒紫宸殿前樱桃树赋殿紫宸兮足丽木朱樱兮可嘉扶踈柔弱晕艶芬葩晚移阴于丹楹朝延影于翠华美其固本宸居献名清庙蔼绿含彩攒红吐耀晴旸斜映将藻井以相辉初月旁临与璧珰而共照于是玄律方变青阳始萌日近易暖天临早荣通条液润附节茸生秦文信之着令汉稷嗣之从行莫不勤其时献旌此嘉名将画栱以斜界与金华而对明玉辇行低云旗杂处迎华桂而摇露向朱明而清暑荣得其时摘得其𠩄于芳也可尚取类也无匹净拂璇题远当温室旧株昔移于汉囿蜜干今逢于尧日及夫春宿微雨秋含翠烟冬条雪染夏实珠骈垂一枝于万叶託沃土以延年翫芳诚百花之首充荐乃众果之先代帷房之锦帐夺首饰于金钿济济多士锵锵拜阙拂露华以晨趋染香花而夕谒始凌寒而惊换才及暖而前发自承恩于攀赏固无忧于翦伐伴秾李以表年笑阶蓂之记月元程从龙樱桃赋并序元至正庚辰馆寓石洑斋舍后蔬圃其中有樱桃啖而美之遂为小赋以寓意云繄勾芒之作春何穷奢而极侈既袤野以施翠复因林而设绮一旦代序成功者去卷红紫以回辕系繁珠于佳树但见的砾兮霰集璀璨兮星聚蝶欲聚而辟易莺欲啄而惊惧俨翠幄之重重韬至珍于茹圃爰有诗人此焉游遨感园丁之摘献俾侑进乎芳醪覩珠颗之匀圆始知其为樱桃也于是摭火齐于银盘啖红香之琼液玩其精华服其风味爽可以愈沉痾腴可以美意气羗理内而益脾信蠲烦而清臆终并功乎丹鼎岂擅誉乎崖蜜唐以之昭宠于新科汉以之均恩于百职庙羞荐天子之忱宠赠旌野人之德忆金銮之殊遇压珠盘之佳色何显赫之不常乃失身于幽侧每被销于凡齿叹九重之悬隔在物理而尚然宜人情之通塞感斯果之擅称聊寄怀于翰墨明钱文荐樱桃赋并序汉明帝月夜燕羣臣于沼时大官进樱桃盛桃以盘厥名赤瑛桃盘同色四照空明臣观谐喜觞酌纵横坐中献赋异代长卿赋曰何华林之名品兮乃殊异乎恒族先百果而珍奇兮历九春而成熟钖字肇夫月令兮和中纪于药录因荐羞其礼隆兮缘颁𧶘以惠足念朱明之来早兮悲青阳之去速向芳榭而流丹兮入文窗而映绿枝袅袅以低亚兮实累累其相续料素娥之未攀兮愁黄鸟之先啄幸未伤于风雨兮知有待乎晴旭遥而望之烂若霞彩缀琼枝迫而就之恍如珊瑚碎金谷既称名乎乐府亦註谱于仙都姿辉映以拟玉质圆转而方珠揣火枣之同类恐萍实之不如带露痕而觉有眩灯晕而疑无尔其寝庙驾返御园旨宣纷纭驰骑络绎飞笺聊开祕阁别整华筵就中窈窕沾恩最先乍入脣而脂掩忽笼袖而火然神脉脉以无定步珊珊其不前亮衷情之有托岂絃管之能传借嘉物以相比发清歌而自怜歌曰朱实兮离离玉肤兮绛衣备百和兮含五滋粲皓齿兮色怡朱实兮盈盈玉壶兮红氷敛䨇眸兮对孤灯堕清泪兮血凝歌罢月轮斜度天河倒泻徙倚阑边殷勤露下张乐易歇留情难舍亟起为乱仍归于雅乱曰谷梨消烦尚带寒兮壶甘释悁犹含酸兮未若朱实堆玉盘兮食之美好使人欢兮常恐节移倏彫残兮安得九转如金丹兮文赋散句增晋左思蜀都赋朱樱春就潘岳朱实赋焕若随珠皎如列星闲居赋三桃表樱胡之别宋刘义恭谢赐樱桃启为树则多阴百果则先熟原唐萧颕士伐樱桃树赋缀繁英兮霰集骈朱实以星罗故当小鸟之𠩄啄食妖姬之𠩄攀玩五言古诗增梁简文帝奉答南平王康𧶘朱樱倒流映碧丛点露擎朱实花茂蝶争飞枝浓鸟相失已丽金钗瓜仍美玉盘橘宁异梅似丸不羡萍如日永植平台垂长与云桂密徒然奉推甘终以愧操笔唐太宗赋得樱桃华林满芳景洛阳徧阳春朱颜含远日翠色影长津乔柯啭娇鸟低枝映美人昔作园中实今来席上珍白居易有木诗有木名樱桃得地早滋茂叶密独承日花繁偏受露迎风闇摇动引鸟潜来去鸟啄子难成风来枝莫住低软易攀翫佳人屡廻顾色求桃李饶心向松筠妬好是映墻花本非当轩树𠩄以姓萧人曾为伐樱赋宋杨万里樱桃含桃丹更圆轻质触必碎外有千粒珠中藏半泓水何人弄好手万颗扬虚脆印成花钿薄染作氷澌紫此果非不多此味良独美七言古诗增宋文同朱樱歌金衣珍禽弄深樾禁蘂朱樱斑若缬上幸离宫促荐新藤篮宝笼貂珰发凝霞作丸珠若软油露成津蜜初割君王日午坐猗兰翡翠一盘红靺鞨五言律诗增唐李商隐深树见一颗樱桃尚在高桃留晚实寻得小庭南矮堕绿云髻欹危红玉篸惜堪充凤食痛已被莺含越鸟夸香荔齐名亦未甘宋杨亿樱桃团于火色贝灿极月光珠西海瑶池苑曾城宝树区凤帻生犹嫩龙睛脱未枯彤标与霞彩紫府閟云腴梅尧臣朱樱明珠摘本末红露贮金盘始见侍臣赐已为黄鸟残味兼羊酪美食厌楚梅酸苑囿东周盛累累映叶丹併日得朱表臣酪及樱桃昨日酪将熟今朝樱可餐紫莼休定价黄鸟未新残甘滑已相美齿牙仍尚完应知消客热远赠盎盈盘戴复古樱桃绿树带朱实驱禽费弹丸独先诸果熟堪奉五侯餐猩血和琼液蠙珠走玉盘同时得同赏芍药满雕栏明高启樱桃密绿映圆红枝头的的同熟迎梅实雨落值柳花风美女名偏称流莺啄未空忆曾春荐后捧赐出深宫王叔承荆溪游樱桃园珠林光万点红乱野园芳艳夺桃花彩甘骄荔子浆女翻䨇腕白莺熘一衣黄问是谁家胜江东顾辟疆七言律诗增唐王维勅赐百官樱桃芙蓉阙下会千官紫禁朱樱出上阑才是寝园春荐后非关御苑鸟衔残归鞍竞带青丝笼中使频倾赤玉盘饱食不须愁内热大官还有蔗浆寒崔兴宗和王维勅赐百官樱桃未央朝谒正逶迤天上樱桃钖此时朱实初传九华殿繁花旧杂万年枝未胜晏子江南橘莫比潘家大谷梨闻道令人好颜色神农本草自应知原杜甫野人送朱樱西蜀樱桃也自红野人相赠满筠笼数廻细写愁仍破万颗匀圆讶许同忆昨赐霑门下省退朝擎出大明宫金盘玉筯无消息此日尝新任转蓬韩愈和水部张员外宣政衙赐百官樱桃汉家旧种明光殿炎帝还书本草经岂似满朝承雨露共看传赐出青㝠香随翠笼擎初重色照银盘泻未停食罢自知无𠩄报空然慙汗仰皇扃增张籍朝日赐樱桃仙果人间都未有今朝忽见下天门捧盘小吏初宣勅当殿羣臣共拜恩日色遥分廊下坐露香才出禁中园每年从此长先熟愿得千春奉至尊白居易吴樱桃含桃最说出东吴香色鲜秾气味殊洽恰举头千万颗婆娑拂面两三株鸟偷飞处衔将火人摘争时蹋破珠可惜风吹兼雨打明朝后日即应无温庭筠自有扈至京师已后朱樱之期露圆霞赤数千枝银笼谁家寄𠩄思秦苑飞禽谙熟早杜陵游客恨来迟空看翠幄成阴日不见红珠满树时尽日徘徊浓影下祇应重作钓鱼期原韩偓湖南绝少含桃偶人以新摘者见惠感事伤怀因成四韵时节虽同气候殊未知堪荐寝园无合充凤食留三岛不许莺偷过五湖苦笋恐难同象匕酪浆无复莹蠙珠金盘岁岁长宣赐忍泪看天忆帝都卢延让谢杨尚书惠樱桃满合虚红怕动摇尚书知重赐樱桃揉蓝尚带新鲜叶泼血犹残旧折条万颗真珠轻触破一团甘露软含消春来老病尤珍荷併食中肠似火烧增宋梅尧臣夜梦蔡紫微君谟同在阁下食樱桃蔡云与君及此再食矣梦中感而有赋觉而录之朱樱再食䨇盘日紫禁重颁四月时滉朗天开云雾阁依稀身在凤凰池味兼羊酪何由敌豉下莼羹不足宜原庙荐来应已久黄莺犹在最深枝杨万里樱桃樱桃一雨半凋零更与黄鹂翠羽争计会小风留紫脆殷勤落日弄红明摘来珠颗光如湿走下金盘不待倾天上荐新旧分赐儿童犹解忆寅清原陈师道谢人送樱桃开门先得故人书稍喜提携起覆盂得句有谁知我在尝新此日赖吾徒倾篮的皪霑朝露出袖荧煌得宝珠会荐瑛盘惊一坐苋肠藜口未良图增元牟巘七儿应复与客饮樱桃园摘新归以遗亲用其诗韵识所感尚记当年荐寝园百官分赐荷恩宽带青丝笼空余梦搔白头人苦不欢诗老夸称作崖蜜墅翁惊看泻银盘南山见说红千树鸟雀儿童任入阑明袁凯江上樱桃正盛而予寓𠩄无有忽苏城友人惠一大盒故赋此野店荒蹊红满枝暖烟微雨共离披忽思西蜀匀圆颗正值东吴远送时老子细看方自讶儿童惊喜欲成痴拾遗门下曾沾赐此日飘蓬也赋诗原黄正色樱桃塞外含桃五月红一尊相对晚来风高情不在羲皇下清梦常牵江水东荐庙久虚支子位承恩敢望大明宫诘朝又值蒲觞会须信人间似转蓬王士骐樱桃小鸟枝头啄欲残美人珍惜卷帘看霞烘的的珊瑚碎露洗垂垂琥珀寒素面相逢浑似醉朱唇半吐欲成丹若教纤手和烟折也胜官家赤玉盘陈继儒樱桃药栏春尽少花开叶底朱樱若个猜熟后雨弹红玉破生前烟捧绿珠来唇脂清浅疑无骨风味温柔别有胎鹦鹉莫教轻啄碎掷他年少满车回五言排律增唐孙逖和韵廨署有樱桃上林天禁里芳树有红樱江国今来见君门春意生香从花绶转色绕佩珠明海鸟啣初实吴姬扫落英切将稀取贵羞与众同荣为此堪攀折芳蹊处处成原白居易与沈杨二舍人阁老同食勑赐樱桃翫物感恩因成十四韵清晓趋丹禁红樱降紫宸驱禽养得熟和叶摘来新圆转盘倾玉鲜明笼透银内园题两字西掖赐三臣荧惑晶华赤醍醐气味真如珠未穿孔似火不烧人杏俗难为对桃顽讵可伦肉嫌卢橘厚皮笑荔枝皴琼液酸甜足金丸大小匀偷须防曼倩惜莫掷安仁手擘才离核匙抄半是津甘为舌上露暖作腹中春已惧长尸禄仍惊数食珍最惭恩未报饱餵不才身增杜牧和裴杰秀才新樱桃新果真琼液人应宴紫兰圆疑窃龙颔色已夺鸡冠远火微微辨繁星历历看茂先知味好曼倩恨偷难忍用烹骍酪从将翫玉盘流年如可驻何必九华丹宋刘筠樱桃赤水分珠树薰风送麦秋蜀都春气早汉苑夏阴稠庙荐清和候恩颁侍从流楚昭萍已剖韩嫣弹争投沆瀣滋芳液醍醐助品羞玉盘光宛转会拟付歌喉杨亿樱桃离宫时荐罢乐府艳歌新石髓凝秦洞珠胎剖汉津三桃聊并列百果独先春清籞来君赐彫盘助席珍甘余应受和圆极岂能神楚客便羊酪归期负紫莼梅尧臣闻学士院试含桃荐寝庙诗拟作交交鸣谷鸟粲粲熟荆桃寝庙此先荐离宫将以遨既同羞俎实且异献溪毛露颗明朝日朱光逼赪袍戴经传自久汉令着方高天子从兹食羣臣赐亦叨五言絶句增唐李商隐嘲樱桃朱实鸟含尽春楼人未归南园无限树独自叶如帏百果嘲樱桃珠实虽先熟琼莩纵早开流莺犹故在争得讳含来樱桃答众果莫相诮天生名品高何因古乐府惟有郑樱桃宋苏轼和子由岐下咏樱桃独绕樱桃树酒醒喉肺干莫愁枝上露从向口中漙原范成大题樱桃火齐宝缨络垂于绿茧丝幽禽都未觉和露折新枝增金张建山中林樱堕红珠打着琴上絃山人时一笑爱此声琅然七言絶句御制樱桃禁籞朱樱晓露匀不须驿骑拂红尘芙蓉未赐千官会寝庙春残早荐新初夏含桃味早全西山结实弱枝连赤瑛充荐休言过丹色浓浓众果先原唐李白白樱桃红罗袖里分明见白玉盘中看却无疑是老僧休念诵腕前推下水晶珠顾况樱桃曲百舌犹来上苑花游人独自忆京华遥知寝庙尝新后勅赐樱桃向几家增柳宗元摘樱桃赠元居士时在望仙亭南楼与朱道士同处海上朱樱赠所思楼居况是望仙时蓬莱羽客如相访不是偷桃一小儿张祜樱桃石榴未拆梅犹小爱此山花四五株斜日庭前风袅袅碧油千片漏红珠韦庄白樱桃王母堦前种几株水晶帘外看如无只应汉武金盘上泻得珊瑚白露珠陈与义樱桃四月江南黄鸟肥樱桃满市灿朝晖赤瑛盘里虽殊遇何似筠笼相发挥诗散句增唐韩偓未许莺偷出汉宫上林初进半金笼蔗浆自透银杯冷朱实相辉玉椀红原杜甫赤墀樱桃枝隐映银丝笼增宋王禹偁鸟衔红映觜猿饱滑流唇宋祁林长景星密枝重串珠繁赏鲜流火动浆熟醉霞温原刘敞磊落火齐珠参差珊瑚丛已惊变浓绿忽更垂繁红增张俞南国绕春实繁如踯躅然陈师道并蔕随宜好连心着意红唐王建白玉窓前起草臣樱桃初赤赐尝新元稹心源一种闲如水同醉樱桃林下春宋苏辙盘中宛转明珠滑舌上逡廵绛雪消张俞红实离离压彩枝荧煌珠琲粲葳蕤花蕊夫人三月樱桃乍熟时内人相引看红枝唐白居易残樱落红珠温庭筠樱桃千子红韦庄樱红鸟竞鹐宋谢希孟谷雨樱桃落戴昺樱熟鸟先窥原唐杜甫朱樱此日垂朱实增王建分朋闲坐赌樱桃白居易樱桃子缀小红珠温庭筠红垂果蔕樱桃重韩偓红晕樱桃粉未干韦庄西园夜雨红樱熟红垂野岸樱还熟宋刘筠内苑朱樱兼酪赐陆游蜡樱桃子酪同时苏轼樱桃烂熟滴阶红词增宋晁补之浣溪沙雨后园亭绿暗时樱桃红颗压枝低绿兼红好眼中迷荔子天教生处远风流一种阿谁知最红深处有黄鹂辛弃疾菩萨蛮香浮乳酩玻瓈椀年年醉里尝新惯何物比春风歌唇一点红江湖清梦断翠笼明光殿万颗泻轻匀低头愧野人李洪浪淘沙上苑又春残樱颗如丹明光宫里水晶盘想得退朝花底散宣赐千官往事记金銮荔子难攀多情更有酪浆寒蜀客筠笼相赠处愁忆长安王沂孙三姝媚红缨悬翠葆渐金铃枝深瑶堦花少万颗燕支赠旧情争奈弄珠人老扇底清歌还记得樊姬娇小几度相思红豆都消碧丝空袅芳意荼䕷开早正夜色瑛盘素蟾低照荐笋同时叹故园春事已无多了贮满筠笼偏暗触天涯怀抱漫想青衣初见花阴梦好别录增丹铅总录唐令狐楚有进金花银樱桃笼状云首夏清和含桃香熟每闻捧撷须有提携以其鲜红宜此洁白原山家清供结实时须张网以惊鸟雀置苇箔以护风雨若经雨则虫自内生人莫之见用水浸良久则虫皆出乃可食增本草樱桃盐藏蜜煎皆可或同蜜擣作糕食唐人以酪荐食之原种植二三月间分有根枝栽土中粪浇即活仍记阴阳否则不生即生亦不结实附录山樱桃增本草山樱桃一名朱桃一名麦樱一名英豆一名李桃树如朱婴但叶长尖不团子小而尖生青熟黄赤亦不光泽而味恶不堪食味辛平无毒杨梅原杨梅一名朹子生江南岭南山谷间会稽产者为天下冠吴中杨梅种类甚多名大叶者最早熟味甚佳次则卞山本出苕溪移植光福山中尤胜又次为青蔕白蔕及大小松子此外味皆不及树若荔枝叶细青如龙眼及紫瑞香本草云杨梅树叶冬月不彫二月开花结实形如楮实子肉在核上无皮壳五月熟生白熟则有白红紫三色红胜于白紫胜于红凡杨梅颗大核细为上盐藏蜜渍糖制火酒浸皆佳可致远多食令人伤热食核中仁可解味酸甘微热涤肠胃除烦溃恶气久食损齿及筋发疮致痰增北户录播州有白色者甜而绝大越郡志会稽杨梅为天下之奇颗大核细其色紫建安亦有之汇考增南史任昉传昉为新安太守郡有蜜岭多杨梅旧为太守𠩄採昉以冒险多物故即时停绝吏人咸以为百余年未之有也原孝义传王虚之庭中杨梅树隆冬三实人谓孝感所致林邑记邑有杨梅其大如杯椀青时极酸熟则如蜜用以酿酒号为梅香酎博物志地瘴处多生杨梅广州记卢山顶有湖杨梅山桃绕其际海人时登採拾止得于山饱食不得持下世说梁国杨氏子九岁甚聪慧孔君平诣其父父不在乃唿儿出为设果果有杨梅孔指以示儿曰此是君家果儿应声曰未闻孔雀是夫子家禽增云仙杂记陆展郎中见杨梅叹曰此果恐是日精然若无蜂儿採香谁胜难和之味即以竹丝篮贮千枚并茶花蜜送衡山道士原东坡集客有言闽广荔枝何物可对者或对西凉葡萄予以为未若吴越杨梅平可正诗云五月杨梅已满林初疑一颗价千金味方河朔葡萄重色比泸南荔子深则古人亦有举而方之者矣增东坡诗註杭州人唿白杨梅为圣僧南越志熙安县多杨梅挥麈录王嶷字丰父守会稽童贯时方用事贯苦脚气或云杨梅仁可疗是疾丰父裒五十石以献之西湖古迹事实杭州杨梅隖在南山近瑞峰石隖内有一老妪姓金其家杨梅甚盛俗称杨梅隖𠩄谓金婆杨梅是也吴兴记故章县北有石椁山上生杨梅常以贡御吴兴园林记叶氏石林在卞山之阳一径产杨梅盛夏之际十余里间朱实离离不减闽中荔枝也贵耳集闽士赴科吴人赴调各以乡产自夸闽曰荔枝吴曰杨梅有题壁曰闽乡玉女含氷雪吴郡星郎驾火云劒南诗註太白梁园吟云玉盘杨梅为君设吴盐如花皎白雪不知杨梅酸者乃荐以盐佳品未尝用也项里乡俗谓杨梅止曰梅谓选择杨梅曰作梅原诗话总龟宋时梵天寺有月廊数百间庭前多杨梅卢橘子瞻诗曰梦绕吴山却月廊杨梅卢橘觉犹香增西吴枝乘果实芰藕菱芡皆佳而杨梅殊绝出太子湾者大几如卵甘不胜口弁山记弁山下杨梅树以数万计青翠满林不减闽之荔枝福建志尤溪县九仙山有石碁局乡人林五入樵山中见二人奕从旁观之二白鹤啄杨梅堕一颗于地奕者令拾之因俛拾以食遽失奕者𠩄在抵家遂辟谷不火食集藻颂增梁江淹杨梅颂宝跨荔枝芳轶木兰怀蕊挺实涵黄糅丹镜日绣壑照霞绮峦为我羽翼委君玉盘七言古诗增宋周必大次韵阎刑部才元杨梅炎官伞照涛江红五月献果明光宫越人一枝古𠩄重蜀无他杨谱则同玄珠更将赤水浴流火呈祥复王屋下伴长安黑弹丸杀吏惊人寒起粟新诗字字含芳鲜大书遗我敦同年请君速访天竺老食白追继仇池仙明杨循吉初食杨梅杨梅本是我家果归来相对叹先作往来南北数十年久不餐汝几忘却忆从年少在吴中食以成伤难疗药年年端午即有之街头卖折先附郭初间生酸带青色次见熟从枝上落吴侬好奇不论钱一味才逢倾倒橐生时熏蒸喜烈日𠩄怕狂风阴雨虐有红有白紫者佳大如弹丸圆可握生芒刺口易破碎到牙甘露先流腭黄船奉贡昼夜走数枚出赐惟台阁其余官小𨚗得预说着江南怀颇恶吴人盐蜜百计收不知本味终枯涸肉存液去但有名夺以酸甜无可嚼我今到家又遇夏正是高林雨方濯满盘新摘恣狂啖十指染丹如茜着细思口实亦小事其来乃以微官博使余不有故山归安得香鲜列惟错人生百年有适意忍口劳劳何所乐五言律诗增宋岳珂杨梅渰历三家市梅垂万颗酸云池看火树嵝室试金丹风露盈篮重氷霜透齿寒他杨应不类留与子云看七言律诗原宋平可正杨梅五月杨梅已满林初疑一颗价千金味方河朔葡萄重色比泸南荔子深飞艇似闻新入贡登盘不见旧供吟诗成欲寄山中友恐起头陀爱渴心增陆游六峯项里看采杨梅绿阴翳翳连山市丹实累累照路隅未爱满盘堆火齐先惊探颔得骊珠斜簪宝髻看游舫细织筠笼入上都醉里自矜豪气在欲乘风露摘千株方岳咏杨梅五月梅晴暑正袢杨家亦有果堪攀雪融火齐骊珠冷粟起丹砂鹤顶殷併与文园消午渴不禁越女蹙春山畧如荔子仍同姓直恐前身是阿环原杨万里谢绍兴帅丘宗卿惠杨梅越绝诸杨盛一时与侬瓜葛不曾知一夫自叹吾衰矣此客何从梦见之也解过江寻德祖政缘作尹是丘迟渠伊不是南村派未分先驱事荔枝梅出稽山世少䨇情知风味胜他杨玉肌半醉生红粟墨晕微深染紫囊火齐堆盘珠径寸醴泉浸齿蔗为浆故人解寄吾家果未变蓬莱阁下香增明李东阳赐杨梅官河催载满船氷五月杨梅入帝京沁齿不知红露湿到诗偏助玉堂清名从傅鼎遥分派价比隋珠亦称情再拜文华门外地讲筵恩重若为荣五言絶句增宋郭祥正杨梅红实缀青枝烂漫照前坞不及杏繁时林间有仙果颗颗龙睛湿深深映石门自怜非荔子不得荐尧阍陈景沂杨梅止渴还相似和羹谅亦同不思五和里均擅一调功明吴宽杨梅五月果初熟枝头鹤顶丹欲知甘冷好千颗荐氷盘七言絶句增宋苏轼参寥惠杨梅新居未换一根椽只有杨梅不直钱莫共金家鬭甘苦参寥不是老婆禅陶弼杨梅岭北土寒无荔子人言形味似杨梅翠条丹实休相学不愿红尘一骑来陆游项里观杨梅山前五月杨梅市溪上千年项羽祠小繖轻舆不辞远年年来及贡梅时隔岁租园不计钱杨梅海里过年年痴人只竞闲名利那信三山是地仙山中户户作梅忙火齐骊珠入帝乡细织筠笼相映发华清虚说荔枝筐徐似道火齐无光荔实圆未尝先说齿流涎唤回天竺三年梦参透披云一味禅方岳杨梅筠笼带雨摘初残粟粟生寒鹤顶殷众口但便甜似蜜宁知奇处是微酸诗散句增宋苏轼南村诸杨北村卢白花青叶冬不枯垂红缀紫烟雨里特与荔枝为先驱原明徐阶三春叶底青丸小五月枝头赪弹圆折来鹤顶红犹湿剜破龙睛血未干增宋张舜民姑射团肌雪祝融留眼睛正愁春酒尽且喜火丹成苏轼罗浮山下四时春卢橘杨梅次第新陆游今年项里杨梅熟绿李来禽不足言唐孟浩然稚子摘杨梅张泌高林带雨杨梅熟宋苏轼时于㯶里得杨梅王安石㝠㝠江雨熟杨梅陆游火齐杨梅已再尝杨梅线紫开园晚词增宋陈舜翁南柯子德祖家珍熟钱塘五月中碧梧桐翠盖筠笼倾向水晶盘内鬭尝空绛粟成团小清甜笑蜜浓微酸犹解惨人容最是玉纤捻处染轻红王观浪淘沙素手水晶盘叠起仙丸红绡碾碎却成团安得密排金粟徧何似鸡冠味胜玉浆寒只怕宜酸莫将荔子一般看色淡香消僝僽损才到长安元张雨燕山亭鹤顶珠圆猬肌粟聚宝叶揉蓝初洗亲剪翠柯远赠筠笼脉脉红泉流齿骨换丹砂笑尚带儒酸风味谁记曾问谱西冷绿阴青子君家几度樽前摘天上繁星伴人同醉纤手素盘历乱殷红浮沈半壶脂水珍果同时惟醉写来禽青李争似为越女吴姬染指别录原种植性宜山地核投粪池中浸六月取出收润土中二月锄地种之待长尺许次年移栽三四年后以生子枝接之次年仍移栽山地多留宿土腊月内离根四五尺于高处开沟灰粪壅之不宜着根每遇雨肥水渗下则结子大而肥物类相感志云桑树接杨梅则不酸树上生癞以甘草钉之则去增墨客挥犀杨梅有雌雄雄者不实凿木干作方寸穴取雌木填之乃实学圃余疏杨梅须山土吾地沙土非宜种之亦能生但小耳树极婆娑可爱今当种澹圃高冈上与山矾相覆荫原制用糖杨梅以梅三斤为率用盐一两腌半日沸汤浸一夜控干入糖二斤薄荷叶一大把轻手拌匀日暴汁干收增齐民要术藏杨梅法择佳完者一石以盐一斗腌之盐入肉中仍出曝令干熇取杬皮二斤煮取汁渍之不加蜜渍梅色如初美好可堪数岁清供录杨梅渴水杨梅不计多少掬搦自然汁泸至十分净入砂石器内慢火熬浓滴入水不散为度若熬不到则生白醭贮以净器用时每一斤梅汁入蜜三斤脑麝少许冷热任用如无蜜毬糖四斤入水熬过亦可枇杷原枇杷树高丈余易种肥枝长叶微似栗大如驴耳背有黄毛形似琵琶故名阴密婆娑可爱四时不凋冬开白花三四月成实簇结有毛大者如鸡子小者如龙眼味甜而酢白者为上黄者次之皮肉薄核大如茅栗相传枇杷秋萌冬花春实夏熟备四时之气他物无与类者清异录云建业野人种枇杷者夸其色曰䗶兄襄汉吴蜀淮扬闽岭江西湖南北皆有广志云无核者名焦子出广州味甘酸平无毒止渴下气利肺气止吐逆润五脏主上焦热可充果实多食发痰热伤脾同炙肉及热麪食患热黄疾花治头风鼻流清涕木白皮止吐逆不下食叶治肺胃病取其下气气下则火降痰顺而逆呕欬渴皆愈汇考增周礼地官场人掌国之场圃而树之果蓏珍异之物註珍异葡萄枇杷之属唐书德宗本纪大厯十四年五月癸亥即位闰月戊寅罢山南贡枇杷江南甘橘非供宗庙者西京杂记上林苑枇杷十株晋宫阁名华林园枇杷四株广州记枇杷若榴参乎京都华山记华山讲堂西头有枇杷园冷斋夜话东坡诗曰客来茶罢空无有卢橘微黄尚带酸张嘉甫曰卢橘何种果类答曰枇杷是矣又问何以验之答曰事见相如赋嘉甫曰卢橘夏熟黄甘橙楱枇杷捻柿亭奈厚朴卢橘果枇杷则赋不应四句重用应劭注曰伊尹书曰箕山之东青鸟之𠩄有卢橘常夏熟不据依之何也东坡笑曰意不欲耳三柳轩记枇杷为麤客居山杂志巖下有枇杷一树已及百年翠叶扶疎可爱集藻赋增宋周祗枇杷赋并序昔鲁季孙有嘉树韩宣子赋誉之屈原离骚亦着橘赋至枇杷树寒暑无变负雪扬华余植庭圃遂赋之云名同音器质贞松竹四序一采素华冬馥霏雪润其绿蕤商风理其劲条望之㝠蒙即之疎寥谢瞻安成郡庭枇杷树赋伊南国之嘉木伟邦庭而延树禀金秋之清条抱东阳之和煦肇寒葩于结霜承炎果乎纤露高临甍首傍拂阶路五言古诗原唐羊士谔枇杷花珍树寒始花氤氲九秋月佳期若有待芳意常无绝袅袅碧海风蒙蒙绿枝雪急景有余妍春禽自流悦宋宋祁枇杷有果产西蜀作花凌早寒树繁碧玉叶柯叠黄金丸上都不可寄味咀独长叹增范成大手植枇杷枇杷昔𠩄嗜不问甘与酸黄泥裹余核散掷篱落间春风拆勾萌朴樕如榛菅一株独成长苍然齐屋山去年小试花壠珑犯氷寒化成黄金弹同登桃李盘大钧播羣物斡旋不作难树老人何堪挽镜觅朱颜领髭尔许长大笑欹巾冠五言律诗原唐司空署卫明府寄枇杷叶倾筐呈绿叶重叠色何鲜讵是秋风里犹如晓露传仙方当见重消疾未应便全胜甘蕉叶空披谢氏篇增宋司马光枇杷洲周官歛珍味汉苑结芳根何意荒洲上犹余嘉树存犯寒花已发迎暑实尤繁愿逐葡萄使离宫奉至尊苏轼真觉院赏枇杷绿暗初迎夏红残不及春魏花非老伴卢橘是乡人井落依山尽巖崖发兴新岁寒君记取松雪看苍鳞原杨万里咏枇杷大叶耸长耳一梢堪满盘荔支多与核金橘却无酸雨压低枝重浆流氷齿寒长卿今在否莫遣作园官七言律诗增宋陆游山园屡种杨梅皆不成枇杷一株独结实戏作长句杨梅空有树团团却是枇杷解满盘难学权门堆火齐且从公子拾金丸枝头不怕风摇落地上惟忧鸟啄残清晓唿僮乘露摘任教半熟杂甘酸明李东阳赐枇杷尚方珍果赐新尝分得江南百颗黄远道不妨经月暑冷枝疑带隔年霜龙笺帖罢名初散翠笼开时手亦香归领君恩荐家庙不禁清泪满衣裳吴宽纪赐枇杷吴船入贡泝江涛分赐儒臣幸此遭卧病谩思新橘柚退朝休赋旧樱桃珍奇未惜初加惠浅薄无能莫效劳箬笼晓来倾泻处金丸错落骇儿曹于慎行纪赐鲜枇杷嘉名汉苑旧标奇北客由来自不知绿蕚经春开笼日黄金满树入筐时江南谩道珍卢橘西蜀休称荐荔枝千里梯航来不易怀将余核志恩私五言絶句增宋梅尧臣隐净遗枇杷五月枇杷实青青味尚酸狝猴定撩乱欲待熟时难七言絶句增宋梅尧臣依韵和行之枇杷时予送红梅与之五月枇杷黄似橘谁思荔枝同此时嘉名已着上林赋却恨红梅未有诗明高启东丘兰若见枇杷落叶空林忽有香疎花吹雪过东墻居僧记取南风后留箇金丸待我尝沈周枇杷谁铸黄金三百丸弹胎微湿露漙漙从今抵鹊何消玉更有饧浆沁齿寒诗散句增宋周必大昭阳睡起人如玉妆台对罢双蛾绿琉璃叶底黄金簇纤手拈来嗅清馥可人风味少人知把尽春风夏作熟宋张舜民似梅嫌足核如蜜少加酸明沈周数颗黄金弹枝头骇鸟飞原唐白居易淮山侧畔楚江阴五月枇杷正满林宋刘子翚万颗金丸缀树稠遗根汉苑识风流唐杜甫枇杷树树香增柳宗元夏首荐枇杷元成廷珪枇杷雪洗青宋赵抃红嚼山杷口似馋陆游无核枇杷接亦生原元顾瑛枇杷花开如雪白别录增物类相感志枇杷不宜粪学圃余疏枇杷出东洞庭者大自种者小然却有风味独核者佳葢他果须接乃生独此果直种之亦能生也原田家五行枇杷五月开结主水御定佩文斋广群芳谱卷五十六广羣芳谱御定佩文斋广羣芳谱卷五十七果谱柰原柰一名频婆与林檎一类而二种江南虽有西土最丰树与叶皆似林檎而实稍大味酸微带涩可栽可压白者为素柰赤者为丹柰亦曰朱柰青者为绿柰皆夏熟增本草凉州有冬柰冬熟子带碧色原性寒多食令人肺寒膨胀病人尤甚汇考增宋书符瑞志晋武帝太始二年六月嘉柰一蔕十实生酒泉北史杨愔传愔一门四世同居家甚隆盛昆季就学者三十余人学庭前有柰树实落地羣儿咸争之愔颓然独坐其季父暐适入学馆见之大用嗟异顾谓宾客曰此儿恬裕有我家风汉武内传仙药之次者有员丘紫柰出永昌汉武故事上握兰园之金精摘圆丘之紫柰原洞㝠记有紫柰大如斗甜如蜜核紫花青研之有汁如漆可染衣其汁着衣不可湔浣亦名闇衣柰增拾遗记须弥山有柰冬生如碧色以玉井水洗食之骨轻柔能腾虚也洛阳伽蓝记报德寺多果木柰味甚美冠于京师白马寺浮图前柰林实重七斤味殊美冠于中京帝至熟时常诣取之或复赐宫人宫人得之转饷亲戚以为奇味得者不敢輙食乃历数家河间王琛造迎风馆于后园窓户之上列钱青琐玉凤衔铃金龙吐珮素柰朱李枝条入檐伎女楼上坐而摘食述异记汉末杨氏家园中产神柰三株晋宫阁簿秋有白柰真诰夏禹诣钟山啖紫柰洞仙传展上公学道于伏龙地乃植柰弥满所住之上常白诸仙人云昔在华阳下食白柰美忆之未久忽已三千岁矣郭四朝后来住其处又种五果上公云此地善可种柰所谓福乡之柰可以除灾疠原南岳夫人传夫人姓魏名华存性乐神仙季冬夜半有四真人降夫人静室因设玄室紫柰夫人还王屋山王子乔等并降时夫人与真人为宾主设三玄紫柰增朝野佥载贞观中顿丘有人于黄河渚上拾菜得一树栽子大如指持归莳之三年乃结子五颗味如柰又似林檎多汁异常酸美送县县上州以其奇味乃进之后树长成渐至三百颗每年进之号曰朱柰至今犹存德贝博等州取其枝接所在丰足人以为从西域浮来碍渚而住矣洽闻记河州凤林关有灵巖寺每七月十五日溪穴流出圣柰大如盏以为常原酉阳杂俎白柰出凉州野猪泽大如兔头续仙传谢玄卿遇神仙设玄洲白柰虎邱山疏虎邱山下三面有春秋二柰燕都韦园记去园里许有柰子古树婆娑数亩春时花盛开望之如雪三夏叶特繁密列坐其下微雨烈日俱不到被荫若夏屋公安袁宏道尝谓戒坛老松显灵宫栢城南柰子可称卉木中三绝云集藻诏增魏明帝诏此柰从凉州来道里既远又东来转暖故中变色不佳耳表增魏曹植谢赐柰表即夕殿中虎贲宣诏赐臣等冬柰一奁诏赐使温啖夜非食时而赐见及柰以夏熟今则冬至物以非时为珍恩以绝口为厚非臣等所宜荷之启增梁刘潜谢始兴王赐柰启酒泉之实称于王赋瓜州之味记自张文亦有太冲嗟其夏成子建畅其寒熟潘园曜白孙井浮朱并见重于昔时而霑恩于兹日赋散句增汉王逸荔支赋酒泉白柰晋左思蜀都赋素柰夏成潘岳闲居赋二柰曜丹白之色五言古诗原梁褚澐咏柰成都贵素质酒泉称白丽红紫夺夏藻芬芳掩春蕙映日照新芳丛林抽晚蔕谁谓重三珠终焉竞八桂不让圜丘中粲洁华庭际谢𤦹和萧国子咏柰花俱荣上节初独秀高秋晚吐绿变衰园舒红摇落苑不逐奇幻生宁从吹律㬉幸同瑶华折为君聊赠远增宋梅尧臣深夏忽见柰树上犹存一颗实累累后堂柰落尽风雨枝行药偶散步倚杖聊纵窥林叶隐孤实山鸟曾未知物亦以晦存悟兹身世为诗散句原唐杜甫宿阴繁素柰过雨乱红渠增宋梅尧臣岂无山石榴独见庭柰喜明袁宏道终日惜柰花一身苦牵羁唐杜甫轻笼熟柰香增姚合素柰花开西子面别录增制用䆁名柰油捣柰实和以涂缯上燥取而发之形如油也柰脯切柰曝干之如脯也广志西方多柰家家收切曝干作脯十百斛以为蓄积谓之频婆粮又取熟柰纳瓮中勿令蝇入六七日待烂以酒腌搅如粥下水再搅泸去皮子良久去清汁倾布上以灰在下引汁尽日干为末调食物甘酸可食本草今关西人以赤柰楸子取汁涂器中曝干名果单味甘酸可以馈远林檎原一名来禽一名蜜果一名文林郎果一名冷金丹增元氏长庆集林檎花一名月临花学圃余疏花红即古林檎原生渤海间以柰树搏接二月开粉红花子如柰小而差圆六七月熟色淡红可爱有甜酸二种有金红水蜜黑五色甜者早熟而味脆美酸者熟差晚须烂方可食黑者色如紫柰有冬月再实者性甘温下气消渴多食胀满或云食多觉膨胀并嚼其核即消一云食其子令人心烦生者食多生疮疖汇考增宋书符瑞志文帝元嘉十五年二月太子家令刘征园中林檎树连理宋史礼志太宗景祐三年礼官宗正请每岁夏仲月荐果以瓜以来禽西京杂记初修上林苑羣臣远方各献名果异树有林檎十株原王右军帖青李来禽子皆囊盛为佳函封多不生增京口记南国多林檎洽闻记永徽中魏郡人王方言拾得树果以献刺史纪王慎王贡于高宗以为朱柰又名五色林檎或谓之联珠果上重赐王方言文林郎亦号此果为文林郎酉阳杂俎郓州阚司仓者家在荆州其女乳母钮氏有一子妻爱之与其子均焉忽一日偶得林檎一蔕戏与己子乳母乃怒曰小娘子成长忘我矣常有物与我子停今何容偏乃啮吻攘臂再三反覆主人之子一家惊怖逐夺之其子状貌长短正与乳母儿不下也妻知其怪谢之钮氏复手𥳽主人之子始如旧矣桂苑丛谈王梵志卫州黎阳人也黎阳城东十五里有王德祖者当隋之时家有林檎树生瘿大如斗经三年其瘿朽烂德祖见之乃撤其皮遂见一孩儿抱胎而出因收养之至七岁能语问曰谁人育我及问姓名德祖具以实告因林木而生曰梵天后改曰志我家长育可姓王也作诗讽人甚有义旨葢菩萨示化也稽神录光州检日官蒋舜卿行山中见一人方採林檎以二枚与之食因而不饥家人以为不得食不治将病求医甚切而不能愈后闻寿春有人善医令往访之始行一日宿一所村店有老父问以𠩄患具告之父曰吾能救之无烦远行也出药方寸匕使服之吐二林檎如新父收之去舜卿之食如常既归他日访之店与老父俱不见矣原东坡集儿子迈幼时尝作林檎诗云熟颗无风时自脱半腮迎日鬭先红于等辈中亦号有思致者增三柳轩杂识来禽为靓客花经林檎四品六命赏心乐事禁中五月于艶香馆赏林檎史纂马珏居华阳亭墻外有林檎一株枯已久矣师四月十四日汲水沃之曰纯阳来年是日生于此树之下瓶史林檎频婆姿媚可人潘生之解愁也集藻启增梁刘孝威谢𧶘林檎启勇闻齐国止钖二桃远至仙方裁蒙数枣岂如恩丰汉箧赐广魏奁姹女数而仅通算郎计而方得生于玉井之侧出自金膏之地上灵所贵下土希逢庾肩吾谢𧶘林檎启丹徒故苑岁绵长而不见岷山旧植路重阻而来难未有徙核圆丘移根阆坂仙厨始摘犹堆青玉之盘下贱爰颁遂入抽蒲之座赋散句增晋左思蜀都赋其园则有林檎枇杷五言古诗增唐元稹月临花凌风飏飏花透影胧胧月巫崃隔波云姑峯漏霞雪镜匀娇面粉灯泛高笼缬夜久清露多啼珠坠还结宋梅尧臣宣城宰郭仲文遗林檎右军好佳果墨帖求林檎君今忽持赠知有逸少心密枝传应远朱颊映已深不愁炎暑剧幸同玉浆斟七言古诗原宋陈与义来禽花来禽花高不受折满意清明好时节人间风日不贷春昨夜臙脂今日雪舍东芜菁满眼黄蝴蝶飞去专斜阳妍媸都无十日事付与梧桐一夏凉五言律诗增唐郑谷水林檎花一露一朝新帘栊晓景分艶和蜂蝶动香带管絃闻笑拟春无力妆浓酒渐醺直疑风起夜飞去替行云宋梅尧臣八月三日咏原甫庭前林檎花秋蠹无完叶疎丛有瘁茎偶来庭树下重看露葩荣众自守常理独开偏见情从今数霜月结子尚能成七言絶句御制咏林檎野果初来上苑东紫红鲜品进离宫虽然不及羣珍味也有微诚在此中增宋王庭珪国材姪送林檎嫩红轻拂女儿脸浅绿深堆玛瑙盘草木若能成好事年年早寄一枝看原刘子翚林檎花粲粲来禽已着花芳根谁徙向天涯好将青李相遮映风味应同逸少家增明杨慎以来禽果饷煚庵佳果东来濯锦江楚谣萍实亦堪䨇王家珍重来禽帖青李樱桃总受降诗散句原宋苏轼东坡先生未归时自种来禽与青李刘子翚东风也作清明意开遍来禽一树花增陆游来禽颜色不禁雨杨万里来禽浓抹日半脸词原宋史达祖留春令秀肌丰靥韵多香足绿匀红注翦取东风入金盘断不买临卭赋宫锦机中春富裕劝玉环休妒等得明朝酒消时是闲淡雍容处增丘崈洞仙歌丰肌腻体淡雅仍矜贵不与羣芳竞姝丽向琼林珠殿独占春风仙仗里曾奉三宫称燕喜低徊如有恨失意含羞乐事繁华竟谁记应怜我老去无句酬伊吟未就不觉东风又起镇独自黄昏怯轻寒这情绪年年共花憔悴别录增物类相感志林檎树生毛虫埋蚕蛾于下或以洗鱼水浇之即止贵耳集思陵偶持一扇迺祐陵御笔画林檎花上一鸜鹆原制用清异录林檎百枚蜂蜜浸十日更易蜂蜜五斤细丹砂末二两搅拌封固一月出之阴干饭后酒时食一两枚名冷金丹齐民要术作林檎麨法林檎赤熟时擘破去子心蔕日晒令干或磨或擣下细绢筛麤者再磨擣以细尽为限以方寸匕投于椀中即成美浆不去蔕则太苦合子则不度夏留心则太酸若干噉者以林檎麨一升和米麪二升味正适调增南村辍耕录句曲山房熟水法削沉香钉数个插入林檎中置瓶内沃以沸汤密封瓶口久之乃饮其妙莫量清供录林檎渴水林檎微生者不计多少擂碎以滚汤就竹器放定擂碎林檎冲淋下汁滓无味为度以文武火熬常搅勿令煿了熬至滴入水不散然后加脑麝少许檀香末尤佳熟时脯干研末点汤服甚美原收藏家塾事亲林檎每百颗取二十颗搥碎入水同煎候冷纳净瓮中浸之密封其口以浸着为度可久留便民图纂枇杷林檎杨梅等果用腊水同薄荷一握明矾少许入瓮内投果于中颜色不变味更凉爽苹果原苹果出北地燕赵者尤佳接用林檎体树身耸直叶青似林檎而大果如梨而圆滑生青熟则半红半白或全红光洁可爱玩香闻数步味甘松未熟者食如棉絮过熟又沙烂不堪食惟八九分熟者最美汇考增採兰杂志燕地有频婆味虽平淡夜置枕边微有香气即佛书𠩄谓频婆华言相思也昔袁上方时以此致张子由此观之则当时未必不以为相思也学圃余疏北土之苹婆果即花红一种之变也吴地素无近亦有移植之者载北土以来亦能花能果形味俱减然犹是奇物集藻七言律诗增明曾棨频婆果异果曾因释老知喜看嘉实出京师芳腴绝胜仙林杏甘脆全过大谷梨炎帝遗书慙未录长卿多病独相宜由来南土无人识那得灵根此处移别录原收藏取畧熟者收氷窖中至夏月味尤甘美秋月切片晒干过岁食亦佳橄㰖原橄㰖一名青果一名谏果一名忠果增陵川诗註南人谓之格覧原生岭南闽广诸郡及沿海浦屿间皆有之树似木槵而高大数围端直可爱枝皆高耸叶似榉柳二月开花八月结子状如长枣色青两头皆尖先生者居下后生者渐高深秋方熟核亦两头尖而有稜核内有三窍窍内中有仁可食其类有绿㰖乌㰖又有一种波斯橄㰖一种方㰖野生者树峻而子繁蜜渍盐腌皆可藏久用之致远作佳果生嚼味苦涩微酸良久乃甘美生食煮汁饮并生津止渴开胃下气治喉痛消酒毒住泄泻解一切鱼鳖毒及骨鲠闽中尤重其味云咀之口香胜鸡舌香汇考增三辅黄图汉武帝元鼎六年破南越起扶荔宫以植𠩄得奇草异木有橄㰖百余本南方草木状橄㰖吴时岁贡以赐近侍本朝自泰康后亦如之广志橄㰖大如鸡子交州以饮酒金楼子有树名独根分为二枝其东向一枝是木威树南向一枝是橄㰖树归叟诗话记得小说南人夸橄㰖于河东人云此有回味东人云不若我枣比得你回味我已甜久矣学斋呫哔东坡橄㰖诗云纷纷青子落红盐葢凡果之生也必青其熟也必变色如梅杏半傅黄朱果烂枝繁是也惟有橄㰖虽熟亦青故谓之青子不可他用也齐东野语涪翁在戎州日过蔡次律家小轩外植余甘子乞名于翁因名之曰味谏轩其后王宣子予以橄㰖送翁翁赋云方怀味谏轩中果忽见金盘橄㰖来想与余甘有瓜葛苦中真味晚方回然则二物可名之为谏果也闽部疏橄㰖在芋原上八十里间沿麓树之苍郁可爱集藻跋增宋魏了翁跋胡文靖公晋臣橄㰖诗真蹟无味之味至味也乃五行之太极也咸苦酸辛甘则五行之所作也皆五味之一也然其间所谓甘者在天为湿在地为土在色为黄在音为宫则甘于四者犹得为味之中也故荼不如荠也菫不如饴也毒药不如嘉谷也苦节不如甘节也龙逢比干不如咎夔稷契也然则橄㰖之以苦见取何也谓其变之正者也崔嵬谏臣心忧主无一伪世固有持是而不见录者多矣三复是诗而有感焉五言古诗原宋王禹偁橄㰖江东多果实橄㰖称珍奇北人将荐酒食之先颦睂皮肉苦且涩历口复弃遗良久有回味始觉甘如饴我今何𠩄喻喻彼忠臣辞直道逆君耳斥逐投天涯世乱思其言噬脐焉能追寄语採诗者无轻橄㰖诗增梅尧臣玉汝遗橄㰖南国青青果渉冬知始摘虽咀涩难任竟当甘莫敌来从万里外或以苦口掷𠩄投同木瓜欲报无琼璧原欧阳修橄㰖五行居四时维火盛南讹炎焦凌木气橄㰖得之多酸苦不相入初争久方和霜苞入中州万里来江波幸登君子席得与众果罗中州众果佳珠圆玉光瑳媿兹微陋质以远不见诃饧饴儿女甜遗味久则那良药不甘口厥功见沉痾忠言初厌之事至悔若何世已无採诗诗成为君哦刘攽橄㰖南珍富奇异畴昔颇穷𢱯夷荒无书传从古陋铅椠苞封走中土天序异离坎有香已变衰有色多黯谫今君此堂上珍物惟橄㰖青肤镂琼莹翠颗森菡蓞苦为幽人贞久见君子淡甘怀彼包羞日新此刚敢清泉荐芳茗臭味独潜感澡雪清烦酲涤除莹玄览灵均採时菊西伯嗜昌歜庙鼎实调梅壮士仍尝胆由来超俗好诸绝不言惨慇勤谢凡口薤白空三噉增元郝经咏橄㰖南果足韵胜北人罕为奇银盘献青子爱玩惊见之莲房饱出蛹枣滑生下枝翠粉苔𡋯新清烈凝松脂齿牙喷艰涩苦硬不可持气韵久始来灵根瀹天池洒然凌清飈甘露濡仙芝有如宿瘤妻苦节真可期亦如相韩休朕瘠天下肥危辞遽逆耳终自为良规先难阻欲速后得卒莫违默默心语口此乐夫谁知始觉众果俗橘奴复梨儿海岭瘴天黑异味翻荼饴雨露存天真飓雾不可滋岛屿出乳泉造化亦若兹元气舌本甜酸苦归涕洟本来甘受和众味相假移居然复其源伪妄焉能欺何当谢世网兀坐忘奔追深山石室空煮石疗调饥破鼎煮春芽嚼此吟湘累翛然沃肺腑看山坐支颐物表有真味载歌采薇诗洪希文尝新橄㰖橄㰖如佳士外圆内实刚为味苦且涩其气清以芳侑酒解酒毒投茶助茶香得盐即回味消食尤奇方宫商舌底发星宿胸中藏虽云白露降气味更老苍山林假岁月颜色饶风霜以兹调众口谁敢轻颉颃作此橄㰖诗远继葑菲章大器当晚成斯言君勿忘七言律诗原明马德澄谢送橄㰖美人抱瑟自姑苏佳果盈笼赠客需味淡冰桃清较胜色侔玉枣脆偏逾入唇香嫩含鸡舌启齿甘回吐凤酥更为高歌声沸耳相从啜茗启醍醐七言絶句原宋苏轼橄㰖纷纷青子落红盐正味森森苦且严待得微甘回齿颊已输崖蜜十分甜增元郝经橄㰖半青来子味难夸宜着山僧点蜡茶若是党家金帐底只将金橘送流霞诗散句增唐白居易浆酸橄㰖新宋孙觌红盐着树落青子词增宋吴礼之浣溪沙南国风流是故乡红盐落子不因霜于中小底最珍藏荐酒荐茶些子涩透心透顶十分香可人回味越思量黄庭坚好事近潇洒荐冰盘满坐暗惊香集久后一般风味问几人知得画堂饮散已归来清润转更惜留取酒醒时候助茗瓯春色别录原採摘岭表录异橄㰖树有野生者树峻不可梯缘但刻其根下方寸许内盐于其中一夕子皆自落增种树书橄㰖将熟以竹钉钉之其实尽落隣几杂志橄㰖木并花如樗将採其实剥其皮以姜汁涂之则尽落原制用橄㰖仁甘平无毒唇吻燥痛研烂傅之橄㰖核甘涩温无毒治鱼积鱼鲠又治痘疮倒黡烧研服治下血橄㰖枝上状如黑胶者土人採取爇之甚清烈谓之榄香杂以牛皮胶者即不佳物类相感志栗子与橄㰖同食作梅花香橄㰖与盐同食则无苦味延寿书凡食橄㰖必去两头其性热也过白露摘食庶不病痁增岭表录异树枝节上生脂膏如桃胶南人採之和其皮叶煎之调和黑饴谓之橄㰖糖用濯船损干后牢于胶漆着水益干坚耳名医录吴江一富人食鳜鱼骨鲠胸中不可下有渔人教以食橄㰖时无此果以核为末水调服之而瘳渔者曰橄㰖木作取鱼棹箆鱼触之即浮出是以知鱼畏橄㰖也附录木威增本草拾遗生岭南山谷树高丈余叶似楝子如橄㰖而坚亦似枣削去皮可为粽食余甘子原余甘子一名菴摩勒二广诸郡闽之泉州及西川戎泸蛮界山谷皆有之增南方草木状花黄实似李青黄色核圆作六七稜食之先苦后甘异物志其树叶如槐叶其枝如柘其子圆大如弹丸有文理如定陶瓜本草木高一二丈枝条甚软叶青细密朝开暮歛如夜合而微小春生冬凋三月有花着条而生如粟粒随即结实作莛每条三两子至冬而熟连核作五六瓣干即并核皆裂俗作果子噉之泉州山中亦有状如川楝子形圆味类橄榄亦可蜜渍盐藏其木可制器物集藻赞增宋宋祁余甘子赞黄葩翠叶圆实而泽咀久还甘或号庵勒赋散句晋左思吴都赋其果则丹橘余甘五言古诗原宋刘子翚咏余甘炎方橄榄佳余甘岂苗裔风姿虽小殊气韵乃酷似醉颜涩吻余髣髴清香至侯门收寸长粉骨成珍剂犹闻杂蜜草少转森严味奇材用不专虽用何殊弃端知効苦言逆耳多嫌忌弃果事何伤违言德之累悦口易逢知感兹发长喟七言絶句增宋张孝祥余甘子甘言误我三折臂良药为洗五年肠欲知苦过味方永请试君家肘后方此老才堪上谏坡南州留滞意如何还将苦口劘英主医国悬知药笼多苦愁人意未相谙卒以初尝废后甘王氏有诗旌橄榄可怜遗味在巴南词增宋黄庭坚更漏子菴摩勒西土果霜后明珠颗颗凭玉兔捣香尘称为席上珍号余甘争奈苦临上马时分付管回味却思量忠言君试尝山樝原山樝一名棠梂子一名羊梂一名山里果一名茅樝一名猴樝一名鼠樝一名朹子一名檕梅一名赤瓜子其类有二种皆生山中一种小者树高数尺多枝柯叶有五尖色青背白桠间有刺三月开小白花五出实有赤黄二色九月熟其核状如牵牛子色微白映红甚坚一种大者树高丈余花叶皆同但实稍大而色黄绿皮涩肉虚初甚酸涩经霜乃红可食出滁州青州者佳为消滞要药语云山樝有烂肉之功小者为棠朹子茅樝猴樝堪入药肥大者为羊朹子可作果食别录原制用取熟者蒸烂去皮核及内白筋白肉捣烂加入白糖以不酸为度微加白矾末则色更鲜妍入笼蒸至凝定收之作果甚美兼能消食又蒸烂熟去皮核用蜜浸之频加蜜以不酸为度食之亦佳闻有以此果切作四瓣加姜盐拌蒸食又一法也入药者切四瓣去核晒干收用山樝酒山樝熟时择擘去虫洗净控干捣半碎每缸用三斗随添黍米少许亦可以甑蒸半熟取出摊冷入大曲半块烧酒一斤拌如常法其味甘淡不醉人极消食积枳椇增古今注枳椇子一名树蜜一名木饧一名白石一名白实一名木石一名木实本草枳椇一名蜜𣖌𣕌一名蜜屈律一名木蜜一名木珊瑚一名鸡距子一名鸡爪子木名金钩木一名枅栱一名交加枝木高三四丈叶圆大如桑柘夏月开花枝头结实如鸡爪形长寸许纽曲开作两三岐俨若鸡之足距嫩时青色经霜乃黄嚼之味甘如蜜每开岐尽处结一二小子状如蔓荆子内有扁核赤色如酸枣仁形汇考增诗小雅南山有枸陆玑疏枸树一名枸骨今官园种之谓之木蜜古语曰枳枸来巢言其味甘故飞鸟慕而巢之本从南方来能令酒味薄若以为屋柱则一屋之酒皆薄礼记曲礼妇人之贽椇榛枣脯尔雅翼古者人君燕食所加庶羞凡三十一物椇其一也又为妇人之贽荆楚之俗亦盐藏荷裹以为冬储今不以为重贱者食之而已葡萄原葡萄一名赐紫樱桃生陇西五原炖煌山谷今河东及江北皆有之而平阳尤盛苗作藤蔓而极长大盛者一二本绵被山谷间三月开小花成穗黄白色旋着实七八月熟水晶葡萄马乳葡萄紫葡萄绿葡萄琐琐葡萄云南出者大如枣味尤长唐史波斯国𠩄出大如鸡卵也增今塞外有十种葡萄伏地公领孙哈密公领孙哈密红葡萄哈密绿葡萄哈密白葡萄哈密黑葡萄哈密琐琐葡萄马乳葡萄伏地黑葡萄伏地玛瑙葡萄原可生食可酿酒最难干不干不可收今太原平阳皆制干货之四方西北人食之无恙东南食之多病热其根茎中空相通暮溉其根至朝而水浸其中故俗唿其苗为水通浇以米泔水最良以麝入其皮则葡萄尽作香气以甘草作针针其根则立死三元延寿书云葡萄架下不可饮酒恐虫屎伤人汇考增周礼地官场人掌国之场圃而树之果蓏珍异之物以时歛而藏之注珍异枇杷葡萄之属原史记大宛传宛左右以葡萄为酒富人藏酒至万余石久者数十岁不败俗嗜酒马嗜苜蓿汉使取其实来于是天子始种苜蓿葡萄肥饶地及天马多外国使来众则离宫别馆旁尽种葡萄苜蓿极望增汉书西域传且末国难兜国罽宾国有蒲陶诸果武帝发使十余軰抵宛西诸国求奇物汉使采蒲陶苜蓿种归后汉书西域传栗弋国出葡萄众果其土水美故葡萄酒特有名焉梁书扶桑国传地多蒲陶高昌国传大同中遣使贡蒲陶等物北齐书李元忠传元忠曾贡世宗葡萄酒一盘世宗报以百练缣遗其书曰仪同位亚台铉识怀贞素出藩入侍备经要重而犹家无担石室如悬磬岂轻财重义奉时爱己故也久相嘉尚嗟咏无极恒思标赏有意无由忽辱蒲桃良深佩戴聊用绢百匹以酬清德也南史夷貊传高昌国出蒲桃酒梁大同中遣使献蒲桃氍㲣原唐书陈叔达传尝赐食得葡萄不举帝问之对曰臣母病渴求不能致愿归奉之帝流涕曰卿有母遗乎因赐之又𧶘物百叚西域传大食国岁献贵人葡萄大者如鸡卵增秦州记秦野多葡萄晋宫阁名华林园葡萄百七十八株原后凉录龟兹国人奢侈家有至千斛葡萄增炖煌张氏家传扶风孟侘以葡萄酒一升遗张让即擢凉州刺史洛阳伽蓝记白马寺浮图前葡萄枝叶繁衍实伟于枣味殊美冠于中京帝至熟时常诣取之或复赐宫人宫人得之转饷亲戚以为奇味得者不敢輙食乃历数家金楼子大月氏国善为葡萄花叶酒或以根及汁酝之其花似丁香而绿荣碧须夏春之时万须竞发如鸾翼八月中风至吹叶上伤裂有似绫纨故人唿为蒲萄风亦名为裂叶风景龙文馆记四月上巳日上幸司农卿王光辅庄驾还顿后中书侍郎南阳岑羲设茗饮葡萄与学士等讨论经史原西域记焉耆国土宜葡萄笯赤建国多葡萄增宣室志晋阳西有童子寺在郊牧之外贞元中有邓珪者寓居于寺秋夜与朋友数軰会宿忽见一手自牖间入色黄而瘦甚珪开其牖闻有唫啸之声讯之曰汝为谁对曰吾隐居山谷有年矣今夕纵风月之游闻先生在此故来奉谒愿得坐牖下听先生与客谈珪许之既坐与客谈笑极欢久之告去明夕再来又以手出于牖间珪以缗系其臂牢不可解遂引缗而去明日珪与客穷其迹至寺北百余步有蒲桃一株甚蕃茂而缗系其枝有叶类人手果牖间𠩄见遂掘其根而焚之原酉阳杂俎贝丘之南有葡萄谷谷中葡萄可就其所食之或有取归者即失道世言王母葡萄也天宝中沙门昙霄因游诸岳至此谷得葡萄食之又见枯蔓堪为杖大如指五尺余持还本寺植之遂活长高数仞荫地幅员十丈仰观若帷葢焉其房实磊落紫莹如坠时人号为草龙珠帐增酉阳杂俎庾信谓魏使尉瑾曰我在邺遂大得葡萄奇有滋味陈昭曰作何形状徐君房曰有类软枣信曰君殊不体物可得言似生荔支魏肇师曰魏武有言末夏涉秋尚有余暑酒醉宿酲掩露而食甘而不饴酸而不酢道之固以流涎称奇况亲食之者瑾曰此物实出于大宛张骞𠩄致有黄白黑三种成熟之时子实逼侧星编珠聚西域多酿以为酒每来岁贡在汉西京似亦不少杜陵田五十亩中有葡萄百树今在京兆非直止禁林也信曰乃园种户植接荫连架昭曰其味何如橘柚信曰津液奇胜芬芳减之瑾曰金衣素里见苞作贡向齿自消良应不及零陵总记李直方常第果实若贡士以葡萄为五河东备录杨炎食葡萄曰汝若不涩当以太原尹相授清异录河东葡萄有极大者惟土人得啖之其至京师者百二子紫粉头而已原南部新书太宗破高昌收马乳葡萄种于苑中併得酒法仍自损益造酒成绿色芳香酷烈味若醍醐增蒙泉杂言酉阳杂俎与六帖皆载葡萄由张骞自大宛移植汉宫按本草已具神农九种当涂熄火去骞未远而魏文之诏实称中国名果不言西来是唐以前无此论予尝以为大宛之种必与中国者异故博望取之叚白𠩄载必有所据但失实耳比戍酒泉屡尝取干之名曰琐琐比中国者差小形圆而色正赤其味甘美非中国者可敌则予𠩄见庶或得之今此种处处有之独蒲坂者胜土人干之以资贸易江南重之称蕃葡萄曰蕃云者岂承袭琐琐之干与姑识之以俟知者甲申杂记湖南提刑唐秷云其父諲为湖北漕有一道人间与唐漕饮取千里外物不移刻一日唐欲河东葡萄又思崃中新荔子酒数巡则令人就其卧屏间取之皆美新若方折枝者集藻诏原魏文帝诏中国珍果甚多且复为说葡萄当其末夏涉秋尚有余暑醉酒宿酲掩露而食甘而不䬼脆而不酸冷而不寒味长汁多除烦解渴又酿以为酒甘于麴蘖善醉而易醒道之固以流涎咽唾况亲食之耶他方之果宁有匹者赞增宋宋祁绿葡萄赞西南所宜柔蔓纷衍缥穗绿实其甘可荐赋增魏钟会蒲桃赋并序余植蒲桃于堂前嘉而赋之美干道之广覆兮佳阳泽之至淳览遐方之殊伟兮无斯果之独珍托灵根于玄圃植崑山之高垠绿叶翁郁暧若重阴翳羲和秀房陆离焜若紫英乘素波仰承甘液之灵露下歙丰润于醴泉总众和之淑美体至气于自然珍味允备与物无俦清浊外畅甘旨内遒滋泽膏润入口散流宋宋祁右史院蒲桃赋癸酉之仲夏予受诏修书寓于右史院䌷绎多暇裴回堂除有蒲桃一本延蔓疎瘠垂实甚寡予且玩且咀以为省户凝切禁廷敞闲人不夭摧禽不栖啄与平原藁壤有间匪灌丛宿莽𠩄干而条悴叶芸不为时珍何耶得非地以𠩄宜为安根以屡徙为危封植浸灌信美非愿因为小赋代其臆对云昔炎汉之遣使道西域而始通得蒲桃之异种偕苜蓿以来东矜𠩄从以至远遂徧植乎离宫去葱雪之寒乡託崤函之福地并万宝以均载历千古而舒粹玩之可使蠲烦食之足以平志不由甘而取坏迺因少而获贵鄙柚苞之轻侻贱蔗境之尘滓粤何人斯植我于兹托深严之祕署切轇轕之文榱培孤茎以藁壤引柔蔓乎标枝泉石渠以蒙浸露金茎而并滋布凉影于月宫猎重葩于禁飔蔽风庐之岑寂隐肃唱而逶迟彼得地而逢辰宜欣欣以茂遂奚敷华而委质反惨惨而兹瘁乏磊砢于当年让纷华于此世是必野荄非曾掖之玩菲实异大官之味因枳橘之屡迁叹匏瓜之徒系亦犹鬰柳有性不愿桮桊之华海鸟取容非荣觞酒之馈胡不放之巖际归之壠阴上敷荣于樛木外结庇于缁林蒙烟沭雾跨野弥岑丰茸大德之谷栖息无檎之禽保深根以庇本诫繁实之披心穷天年以善育奚斧斤之可寻乱曰堦药衒华堂萱争丽枝以万年为名木以五衢称瑞是皆托中涓以进熟荷钩盾之为地结赏心以自如非孤生之所冀文赋散句增魏荀勗葡萄赋灵运宣流休祥允淑懿彼秋方干元是畜有葡萄之珍奇应淳和而延育晋左思蜀都赋葡萄乱溃魏都赋葡萄结阴潘岳闲居赋石榴蒲桃之珍磊落蔓衍乎其侧五言古诗原唐刘禹钖葡萄歌野田生葡萄缠绕一枝蒿移来碧墀下长苗日日高分岐浩繁缛修蔓盘诘曲扬翘向庭柯意思如有属为之立长架布濩当轩绿米液溉其根理疎看渗漉繁葩组绶结悬实珠玑蹙马乳带轻霜龙鳞曜初旭有客汾阴至临堂瞪䨇目自言我晋人种此如种玉酿之成美酒令人饮不足为君持一斗往取凉州牧增宋梅尧臣范景仁席中赋葡萄朱盘何累累紫乳封霜厚今为马谷繁昔酿凉州酒乃知西土珍汉使传应久苏辙赋园中𠩄有葡萄不禁冬盘屈似无气春来乘盛阳覆架青绫被龙髯乱无数马乳垂至地初如早梅酸晚作醲酪味谁能酿为酒为尔架前醉满斗不与人凉州几时至元郝经甲子岁后园葡萄深院荒草长短蔓裂塼缝葡萄本西果南国谁与种插芦为扶持灌溉甚珍重瘦骨紫节舒龙头青线控蟠蟠上疎篱蒨蒨将远纵遭遇虽后时取实望秋仲摘露添俎豆庶闲馆人供谁知六月旱卉木焦死众断秧余几花勉强着土拥竟作缠结枯日绕空悼痛肺渴口重干望梅心欲烘忽忆河陇秋满地无歇空支离半空架丰茸十里洞拇乳积成岸澒癑接梁栋一派码碯浆倾注百千瓮徃岁见沙陀回鹘正来贡诏赐琥珀心雪盛瓶尽冻查牙饮流澌气压黑马湩一旦离魏阙五载犹在宋见此复何时鸟道目迎送七言古诗增唐唐彦谦咏葡萄西园晚霁浮嫩凉开尊漫摘葡萄尝满架高撑紫络索一枝斜亸金琅珰天风飕飕叶栩栩蝴蝶声干作晴雨神蛟清夜蛰寒潭万片湿云飞不起石家美人金谷游罗帏翠幕珊瑚钩玉盘新荐入华屋珠帐高悬夜不收胜游记得当年景清气逼人毛骨冷笑唿明镜上遥天醉倚银牀弄秋影宋杨万里初食太原生葡萄时十二月二日淮南葡萄八月酸只可生吃不可干淮北葡萄十月熟纵可作羓也无肉老夫腊里来都梁饤坐那得马乳香分明犹带龙须在径寸玄珠肥十倍太原清霜熬绛饧甘露冻作紫水精隆冬压架无人摘雪打冰封不曾拆风吹日炙不曾腊玉盘一朶直万钱与渠倾葢真忘年君不见道逢麴车口流涎元杨载题温日观葡萄老禅嗜酒醉不醒强坐虚櫩写清影兴来掷笔意茫然落叶满庭秋月冷醉中捉笔两眼花倚檐架子欹复斜翠藤盘屈那可辨但见满纸生龙蛇明王九思画葡萄引汉武唯知贵异物博望常劳使西域大夏康居产富饶胡桐柽柳非奇特独取葡萄入汉宫遂遣天王亲外国当时肉味压侯王今日霜根徧西北吾家十亩后园里长条几架南山侧龙须时袅水风斜马乳尽垂秋雨色故园一别惊风雨画图相对思乡土青钱已办雇河舟白首行看住草楼但愿千缸酿春酒未须一斗博凉州僧守仁题温日观葡萄次韵龙扃失钥十二重骊珠迸落鲛人宫镔刀剪断紫璎珞累累马乳垂金风树根吹火照残墨冷雨松棚秋鬼哭蔗丸嚼碎流沙氷鸭酒唿来汉江绿铁削虬藤劒三尺雷梭怒穴陶家璧昙胡醉起面秋巖一索摩尼挂空壁七言律诗增宋黄庭坚景珍太博见示旧唱和葡萄诗因而次韵映日圆光万颗余如观宝藏隔虾须夜愁风起飘星去晓喜天晴缀露珠宫女拣枝模锦绣论师持味比醍醐欲收百斛供春酿放出声名压酪奴原杨万里葡萄才喜盘藤卷叶生又惊压架暗阴成夏褰凉润青油幕秋摘甘寒黑水晶近竹犹争一尺许抛须先𦊰两三茎今年乞种江南去长使茅斋怯晚晴增元洪希文葡萄走架龙须弱不支炎天待月立多时醍醐纵美输清滑璎珞虽圆让陆离珍异曾夸太冲赋累垂已入退之诗当年若得传方法博取凉州亦一奇原明冯琦葡萄架晻暧繁阴覆绿苔藤枝萝蔓共萦回自随博望仙槎后诏许甘泉别殿栽的的紫房含雨润疎疎翠幄向风开词臣病渴沾新酿不羡金茎露一杯一架扶疎碧水浔午凉不散绿云深芳香未让醍醐美秀色全滋薜荔阴紫玉含风秋液冷玄珠入夜月华侵莫言西域传来晚犹及相如赋上林五言排律增唐刘禹钖和令狐相公谢太原李侍中寄蒲桃珍果出西域移根到北方昔年随汉使今日寄梁王上相芳缄至行台绮席张鱼鳞含宿润马乳带残霜染指铅粉腻满㗋甘露香酝成千日酒味敌五云浆咀嚼停金盏称嗟响画堂惭非末至客不得一枝尝五言絶句增唐唐彦谦葡萄金谷风露凉绿珠醉初醒珠帐夜不收月明堕清影宋王十朋咏葡萄珠帐临檐挂龙须满架抽也知堪酿酒不要博凉州元刘诜葡萄枯叶展大蝶低枝屈长虬露寒压成酒无梦到凉州七言絶句原唐韩愈题张十一旅舍葡萄新茎未徧半犹枯高架支离倒复扶若欲满盘堆马乳莫辞添竹引龙须增宋张栻题葡萄架君家小圃占春光眼看龙须百尺长移向楼边并春井明年垂实更阴凉王十朋咏葡萄水晶马乳荐新秋青紫酸甘孰味优只可堆盐饷韩子不宜酿酒博凉州原杨万里葡萄干凉州博酒不胜痴银海乘槎领得归玉骨瘦将无一把向来马乳太轻肥增元傅若金题松菴上人墨葡萄二首汉苑寻常露下时月明高架影参差上林近日无来使肠断江南见一枝露颗含香近客衣蜜蜂蝴蝶绕藤飞夜来应值骊龙睡探得明珠月下归贡性之墨葡萄酒醒西楼月欲斜满窓晴影走秋蛇狂夫賸有相如渴一滴凉州未许赊题肃万邦葡萄忆骑官马过滦阳马乳累累压架香酿就琼浆三百斛胡姬当道唤人尝郑氏允端葡萄满筐圆实骊珠滑入口甘香氷玉寒若使文园知此渴露华应不乞金盘明李东阳葡萄次韵二首采采西林白露团一时清赏故人欢萧条四十年前事又向谁家卷里看西土葡萄别样团谪居聊此写清欢荔支香水谁高下且与诗人一例看原李梦阳葡萄万里西风过鴈时绿云玄玉影参差酒酣试取氷丸嚼不说天南有荔枝增沈周葡萄秋棚昨夜黑风唿鬼泪滢滢泣不枯明日担夫晓街上一筐新味赏明珠诗散句增宋梅尧臣南庭葡萄架万乳累将磓张九成葡萄得凉州𠩄求辄复効唐李颀长安春物旧相宜小苑葡萄花满枝宋张耒葡萄盘屈如秋蛇春来蛰起纡横斜唐王维葡萄逐汉臣原李白葡萄出汉宫增李白葡萄开景风杜甫一县葡萄熟姚合筐封紫葡萄张谔昨夜葡萄初上架宋陆游烂紫葡萄重垂架原元顾阿瑛葡萄玉盏酌西凉词增宋张镃眼儿媚玄霜凉夜铸瑶丹飘落翠藤间西风万颗明珠巧缀零露漙沾时人那识风流品马乳喜堆盘玉纤旋摘银罂分酿莫负清懽鹧鸪天阴阴一架绀云凉袅袅千丝翠蔓长紫玉乳圆秋结穗水晶珠莹露凝浆相并熟试新尝累累轻翦粉痕香小槽压就西凉酒风月无边是醉乡别录增记事珠小儿发初生为小髻十数其父母为儿女相胜之辞曰葡萄髻十穗胜五穗图绘宝鑑戴进字文进喜作葡萄配以钩勒竹蟹爪草奇甚胡大年僧菴庵皆工葡萄徐柱字梦节东吴人善写葡萄农田余话古人无画葡萄者吴僧温日观夜于月中视葡萄影有悟出新意似飞白书体为之酒酣兴发以手泼墨然后挥写迅于行草收拾散落顷刻而就如神甚奇特也其弟子沈仲华湖州人传其法亦佳世多见之原种植取肥枝如拇指大者从有孔盆底穿过盘一尺于盆内实以土放原架下时浇之候秋间生根从盆底外截断另成一架浇用冷肉汁或米泔水增种树书葡萄欲其肉实当栽于枣树之旁于春钻枣树上作窍子引葡萄枝入窍中透出至二三年其枝既长大塞满树窍便可斫去葡萄根託枣根以生便得肉实如枣北地皆如此种法制用清供录葡萄渴水生葡萄不计多少擂碎泸去滓令净以慢火熬以稠浓为度取出收贮净磁器中熬时弗犯铜铁器葡萄熟者不可用止可造酒临时斟酌入炼过熟蜜及檀香末脑麝少许原收藏北方天寒初冬须以草裹埋地中尺余俟春分后取出卧置地数日然后架起子生时去其繁叶使霑风露则结子肥大附录野葡萄原野葡萄一名燕薁一名蘡薁一名婴舌一名山葡萄藤名木龙蔓生苗叶花实与葡萄相似但实小而圆色不甚紫亦堪为酒增草花谱野葡萄生诸山中子细如小豆色紫蓓虆而生状若葡萄蟠之高树悬挂可观汇考增诗豳风六月食鬰及薁集藻赋散句增汉司马相如上林赋隐夫薁棣附录蔓胡桃增酉阳杂俎蔓胡桃出南诏大如扁螺两隔味如胡桃或言蛮中藤子也园林草木疏一作蔓葡萄子甘滑如乳霜风下溃御定佩文斋广群芳谱卷五十七广羣芳谱御定佩文斋广羣芳谱卷五十八果谱枣原枣一名木蜜皮麤叶小面深绿色背微白发芽迟五月开小花淡黄色花落即结实生青不堪食渐大渐白至微见红丝即堪生啖熟则纯红味甚甘甜王祯农书云南北皆有然南枣坚燥不如北枣肥美生于青齐晋绛者尤佳齐民要术云旱涝之地不任稼穑者种枣则任矣种类甚多有壶枣鹿卢枣白枣杨彻齐枣羊枣大枣蹶洩枣无实枣还味枣蹙咨枣谷城紫枣西王母枣夏白枣墟枣信都大枣梁国夫人枣三星枣骈白枣灌枣狗牙枣鸡心枣牛头枣狝猴枣夕枣崎廉枣棠枣玉门枣乐氏枣羊角枣御枣窑坊枣无核枣氐枣木枣丹枣鹤珠枣增尔雅煮填枣西京杂记上林苑有弱枝枣青华枣赤心枣广志单父枣玄枣图经水菱枣酉阳杂俎仙人枣本草衍义御枣牙枣二枣皆可噉不堪收曝清异录鸡冠枣醍醐枣元柳贯打枣谱棣枣红枣紫纹枣香枣圆爱枣火枣三寸枣金槌枣凤眼枣冻枣沙枣𡸰嵻枣凡枣𪷆海枣细核枣天蒸枣騩山枣胶枣南枣团枣美枣匾枣良枣卧枣盐官枣菟枣七尺枣密云枣牙枣金城枣青州枣赤枣万岁枣山枣客燕杂记京师佳果有缨络枣赛棃枣合儿枣原能开胃健脾可久留生熟皆可食多食生热令人齿黄病龋齿汇考原诗豳风八月剥枣礼记曲礼妇人之挚椇榛脯脩枣栗增内则枣栗饴蜜以甘之枣曰新之疏枣易有尘埃恒治拭之使新食枣桃李弗致于核原周礼天官馈食之笾其实枣栗增左传女贽不过榛栗枣脩以告虔也疏枣取其早起也孟子曾晳嗜羊枣曾子不忍食羊枣战国策苏秦说燕文侯曰北有枣栗之利民虽不由田作枣栗之实足食于民原史记封禅书李少君曰臣尝游海上见安期生食巨枣大如瓜货殖传安邑千树枣其人与千户侯等增汉书王吉传始吉少时学问居长安东家有大枣树垂吉庭中吉妇取枣以啖吉吉后知之乃去妇东家闻而欲伐其树邻里共止之因固请吉令还妇里中为之语曰东家有树王阳妇去东家枣完去妇复还原南史萧琛传琛尝侍宴醉伏上以枣投琛琛乃取栗掷上中面帝动色曰此中有人不得如此岂有说耶琛曰陛下投臣以赤心臣敢不报以战栗增魏书奚康生传徐玄明以城内附诏遣康生迎接赐细御银缠槊一张并枣奈果面勅曰果者果如朕心枣者早遂朕意南史王泰传泰幼敏悟年数岁时祖母集诸孙姪散枣栗于牀羣儿竞之泰独不取问其故对曰不取自当得赐由是中表异之北史艺术传綦母怀文云昔在晋阳为监馆馆中有一蠕蠕客同馆胡沙门指语怀文云此人别有异算术仍指庭中一枣树云令其布算子即知其实数乃试之并辩若干纯赤若干赤白相半于是剥数之惟少一子算者曰必不少但更撼之果落一实宋史礼志太宗景祐三年礼官宗正请每岁秋孟月尝果尝穄配以鸡果以枣以棃原晏子春秋齐景公谓晏子曰东海之中有水而赤其中有枣华而不实何也晏子曰昔者秦穆公乘龙理天下以黄布裹蒸枣至海而投其布故水赤蒸枣故华而不实公曰吾佯问子耳对曰婴闻之佯问者亦佯对增晏子春秋楚庄王爱马噉枣脯邹子燧人氏夏取枣杏之火原韩非子秦饥应侯谓王曰五苑之枣栗请发与之淮南子桃枣荫于街者莫有援也增神异经北方荒中有枣林其高五十丈敷张枝条数里余疾风不能偃雷霆不能摧其子长六七寸围过其长熟赤如朱干之不缩气味润泽殊于常枣食之可以安躯益于气力故方书称之赤松子云北方大枣味有殊既可益气又安躯武帝内传列玉门之枣酌蒲萄之醴原尹喜内传尹喜与老子西游省太真王母共食玉文之枣其实如瓶东方朔外传武帝时上林献枣上以杖击未央殿前槛唿朔曰叱来叱来先生知此箧中何物朔曰上林之枣四十九枚上曰何以知之朔曰唿朔者上也以杖击槛两木林也来来者枣也叱叱者四十九也上大笑赐帛十疋增马明生别传安期生仙人见神女设厨膳安期曰昔与女郎游息于西海之际食枣异美此间枣小不及之忆此枣未久已二千年矣神女云吾昔与君共食一枚乃不尽此间小枣𨚗可相比耶原洞㝠记武帝元鼎元年起招仙阁进𡸰嵻细枣出𡸰嵻山山临碧海万年一熟如今之软枣咋之有膏膏可燃灯风俗通鲍焦耕田而食凿井而饮在山中惟食枣或曰此枣子所植耶遂强吐之枯立而死蔡邕奏事程莫年十四叔父病故莫抱尸悲哀舅哀其羸劣嚼枣肉餔之莫见食歔欷不能吞咽增魏文帝诏南方有龙眼荔枝宁比西国蒲葡石蜜乎酢且不如中国凡枣味之美者莫若安邑御枣也原英雄记孔文举东莱贼所攻城欲破治中左承祖请以官枣赋与战士增南方草木状海枣树身无闲枝直耸三四十丈树顶四面共生十余枝叶如栟榈五年一实实甚大如杯盌核两头不尖䨇卷而圆其味极甘美安邑御枣无以加也泰康五年林邑献百枚祭法春祠用枣原冀州论安平好枣地产不为无珍增神仙传吴郡沈义为仙人所迎上天云天上见老君赐义枣二枚大如鸡子晋宫阁名华林园枣六十二株王母枣十四株广志周文王时有弱枝之枣甚美禁之不令人取置树苑中原拾遗记北极有枝峯之阴多枣树高百寻枝茎皆空实长一尺核细而柔百年一熟增异苑太元中南郡江陵县有枣树一年忽生桃李枣三种花子幽明录太原王仲德年少时遭乱绝粒二日忽有人扶其头唿云可起㗖枣瞥见一小儿长四尺即隐乃有一囊干枣在前噉之小有气力便起世说王敦尚武帝舞阳公主如厕见漆箱中盛枣本以塞鼻敦谓厕上下果遂啖之羣婢皆笑述异记北方有七尺之枣凡人不得见或见而食之即为地仙魏世河内冬雨枣洛阳伽蓝记华林园蓬莱山南有百果园果列作林林各有堂有仙人枣长五寸把之两头俱出核细如针霜降乃熟食之甚美俗传云出崑崙山一曰西王母枣原邺中记石虎苑中有西王母枣冬夏有叶九月生花十二月乃成三子一尺又有羊角枣亦生三子一尺增贾氏说林昔有人得安期大枣在大河之南煮三日始熟香闻十里死者生病者起其人食之白日上昇故地名煮枣奚囊橘柚糜钦枣出真陵之山食一枚大醉经年不醒东方朔尝游其地以一斛归进上上和诸香作丸大若芥子每集羣臣取一丸入水一石顷刻成酒味逾醇醪谓之糜钦酒又谓之真陵酒又谓之仙芗酒饮者香经月不歇大业拾遗记信都献仲思枣四百枚枣长四五寸正紫色细文文绉小核味甘胜于青州枣北齐时有仙人仲思得此枣种之因以为名一名仙枣时海内惟有数株宣室志河中永乐县道净院居蒲中之胜境蒲中多大枣天下人传岁中不过一二无核者侯道华比三年輙得啖之后仙去杜阳杂编处士元藏机大业元年为海使判官遇风浪坏船独为破木所载忽达于洲岛洲人曰此乃沧洲有碧枣丹栗皆大如梨北梦琐言河中永乐县出枣世传得枣无核者食之可度世里有苏氏女获而食之不食五谷年五十嫁颜如处子原杜氏新语杜畿为江东守平虏将军刘勋为太祖所亲贵震朝廷常从畿求大枣拒以他故后勋伏法太祖得其书叹曰杜畿可谓不𡡾灶也清异录百益一损者枣故医氏目为百益红或谓枣是圣花儿增寰宇记宣帝时幽州刺史李宣尚范阳公主忆长安于易州筑一城象长安城中有枣树花而不结皆向西南而引俗谓思乡枣原东坡集朱明洞在冲虚观后云是蓬莱第七洞天唐永乐道士侯道华以食邓天师枣仙去永乐有无核枣人不可得道华得之予在岐下亦得食一枚云增梦溪笔谈枣与棘相聚皆有刺枣独生高而少横枝棘列生卑而成林以此为别其文皆从朿音刺木芒刺也朿而相戴立生者枣也朿而相比横生者棘也画墁录宁州之南二十里枣社以狄梁公两为宁州刺史民立祠植枣取两朿之义乐府集古咄唶歌曰枣下何纂纂荣华各有时枣初欲赤时人从四边来枣适今日赐谁当仰视之潘安仁笙赋云咏园桃之夭夭歌枣下之纂纂歌曰枣下纂纂朱实离离宛其死矣化为枯枝纂纂枣花也枣之纂纂盛貌实之离离将衰言荣谢之各有时也括异志邢州城东十余里周世宗之祖庄也门侧有井上有大枣二株世宗时柯叶茂盛垂荫一亩恭帝既禅枣遂枯明道中枯枿复生一枝长一丈余蔚然可爱井水中如覆锦绣明年诏求五代帝王之后柴氏自邢蔡虢等州诸族被甄叙入官者三十余人井枣之祥亦非空应尔雅翼晋人好食枣其人寘之怀袖食无时久之齿皆黄故嵇康养生论云齿居晋而黄谓枣故也原东阳记信安县有悬室坂晋时有民王质伐木至石室中见童子四人弹琴而歌因倚歌而听之童子以一物如枣与质含之便不复饥增云林集袁员外年八十有二颜貌筋力如四五十许人为言甫弱冠遭逢盛明初宰当涂过九华山道逢神人与枣食之后数见梦寐间若冥感玄遇者千佛山记济南千佛山多枣树累累如垂珠异林张剌达宋时为华州掾尝从太守入华山谒陈抟先生一道人至蓝袍葛巾探袖出枣三枚颜色各异以白者授先生赤者自食青者投太守太守不悦持以奉掾掾遂啖之道人出太守曰是何道者先生曰此纯阳真人也太守悔恨追不能及张公自后得道国初时往往游人间每显灵异原花史吕仙亭前枣树未尝实一岁忽有实如瓜太守命小吏採而进小吏私啖之遂仙去集藻启增陈周弘正谢梁元帝𧶘玉门枣启安期旧美安息高名臣金马之荣未获趋奉方朔之赐遽降洪恩赞增晋郭璞赞因材制义赤心鲠直蔼蔼卿士亮此衮职建国辨方外朝九棘赋增晋傅玄枣赋有蓬莱之嘉树植神州之膏壤擢刚茎以排虚诞幽根以滋长北荫塞门南临三江或布燕赵或广河东既乃繁枝四合丰茂蓊郁斐斐素华离离朱实脆若嚼雪甘如含蜜脆者宜新当夏之珍坚者宜干荐羞天人有枣若瓜出自海滨全生益气服之如神陈后主枣赋芳园列榦森梢繁罗蘂余茎少叶暗枝多复有奇树风间临夜影来未若丹心美实绛质嘉枝重鍼共暗枝瓠同瑰羞金盘于氷水荐玉案于深杯此欢心之未已方梦肠而屡廻文散句增晋潘岳闲居赋周文弱枝之枣五言古诗原后秦赵整讽谏诗北园有枣树布叶垂重阴外虽多棘刺内实有赤心梁简文帝枣浮华齐水丽垂彩郑都奇白英纷靡靡紫实标离离风摇羊角树日映鸡心枝谷城踰石蜜蓬岳表仙仪已闻安邑美永茂玉门垂增简文帝枣下何纂纂垂花临碧涧结翠依丹巘非直入游宫兼期植灵苑落日芳春暮游人歌吹晚弱刺引罗衣朱实凌还幰且欢洛浦词无羡安期远唐白居易杏园枣树人言百果中惟枣凡且鄙皮皱似龟手叶小如鼠耳胡为不自知生花此园里岂宜遇攀玩幸免遭伤毁二月曲江头杂英红旖旎枣亦在其间如嫫对西子东风不择木吹煦长未已眼看欲合抱得尽生生理寄言游春客乞君一廻视君爱绕指柔从君怜柳杞君求悦目艳不敢争桃李君若作大车轮轴材须此宋梅尧臣亳州李密学寄御枣一箧沛谯有鉅枣味甘蜜相差其赤如君心其大如王瓜尝贡趋国门岂及贫儒家今见待士意下异卢仝茶食之无厌饫咏德曾未涯原王安石赋枣种桃昔所传种枣予所欲在实为美果论材又良木余甘入邻家尚得馋妇逐况予秋盘中快噉取餍足风苞堕朱缯日颗皱红玉贽享古已然豳诗自宜录缅怀青齐间万树荫平陆谁云食之昏匿知乃成俗广庭觞圣寿以此参肴𫂙愿此赤心投皇明倘予烛增明吴宽枣荒园乏佳果枣树八九株纂纂争结实大率如琲珠此种味甘脆南方之所无日炙色渐赤儿童已窥觎剥击盈数斗邻舍或求须早知实可食何须种柽榆此木颇耐旱地宜土不濡所以齐鲁间斩伐充薪蒭近复得异种挛拳类人痀曲木未可恶惟天付形躯良材却矫揉不见笏与弧七言古诗增宋梅尧臣乌啄枣树头阳乌饥啄枣破红遶地青蝇老青蝇雨湿惊不飞残枣入泥人不扫西风落尽鸟亦归晋客齿黄空懊恼七言律诗增宋欧阳修寄枣人行书赠子履学士秋来红枣压枝繁堆向君家白玉盘甘辛楚国赤萍实磊落韩嫣金弹丸聊效诗人投木李敢期佳句报琅玕嗟予久苦相如渴却忆氷梨熨齿寒明李东阳若虚夜餽送瓶枣异代神仙事不赊如瓶丹枣胜如瓜多情馈客诗兼远急脚携筐步半斜内苑不劳方朔射西邻还有少陵家白头正有分甘兴先向高堂一荐茶原王象晋咏枣蓐收司契物华新累累丹苞日可亲汉帝殿前曾郑重吕仙亭下诧奇珍味逾石蜜甜偏永红迈朱樱色莫伦怪道仲思名姓着好同玉李供枫宸五言排律增宋郭祥正咏枣彼美祗园果珍同玉井船后期千岁熟今日万珠圆地濶仍依水栏深自带烟结花虽最晚藏核莫如坚大食移根远番禺托蒂连旧名稽药录新实着诗篇甜出诸饧上香居百果前黑腰虚羡尔红皱岂为然邂逅为公寿婆娑与世延暮钟催酒散嘶马引旂旋今作中州瑞元从异国传何当广栽植欲以慰饥年五言絶句增宋苏轼和子由岐下咏枣居人几番老枣树未成槎汝长才堪轴吾归已及瓜诗散句增唐李白亲见安期公食枣大如瓜宋赵抃枣熟房栊暝花妍院落明金郦权夹道悬新枣荒畦卧晚瓜原唐杜甫庭前八月梨枣熟一日上树能千廻增曹唐等闲相别三千岁长忆水边分枣时宋苏辙久闻牛尾何曾识窃比鸡头意未安黄庭坚日颗曝干红玉软风枝牵动绿罗鲜唐杜甫枣熟从人打韩愈红皱晒檐瓦宋张耒眩日枣装林金高士谈犹青枣未霜唐杜甫堂前扑枣任西邻李贺出篱火枣垂红浅薛能枣枝秋赤近高天宋欧阳修红枣林繁欣岁熟黄庭坚䔩䔩衣巾落枣花别录增发蒙记甘枣令人不惑酉阳杂俎单雄信幼时学堂前植一枣树至年十八伐为枪长丈七尺拱围不合刃重七十斤号为寒骨白原分栽选味佳者留作栽候叶始生取大枣傍条二三尺高者移种枣性硬其生晚芽未出移恐难出三步一行行欲相当如本年芽未出弗遽删除谚云枣树三年不算死亦有久而后生者修树每元旦日未出时反斧斑驳椎之谓之嫁枣不椎则花而不实斫之则子萎而落候大蚕入簇以仗击其枝间振去狂花则结实多收枣枣全赤即收撼而落之为上半赤而收者肉未充满干则色黄而皮皱将赤味亦不佳全赤久不收则皮硬复有鸟雀之患一法将才熟枣乘清晨连上枝叶摘下弗损伤通风处晾去露气简新缸无油酒气者清水刷净火烘干待冷取净秆草晒干候冷一层草一层枣入缸中封固可至来岁犹鲜晒枣先治地令净有草则令枣臭架箔椽上以无齿木朳聚而散之日二十度乃佳夜不必聚得霜露气速成如有雨则聚而苫之五六日选其红软者上高厨暴之胮烂者去之否则恐坏余枣其未干者晒曝如法作干枣新菰蒋露于庭以草铺上厚三寸覆以新蒋凡三日撤覆露之毕日曝取干纳房中每一石以酒一升潄着器中密泥之可以经数年不坏枣油取红软枣入釜以水仅淹平煮沸漉出研细生布绞取汁涂盘上晒干其形如油刮下每一匙投汤中即成美浆枣脯切枣曝干如脯枣米枣煮熟烂将谷微碾去糠和枣匀作一处晒七八分干石碾碾过再晒极干收贮听用临时石磨磨细可作粥作点心任用纯谷黍稷蜀秫麦麪之类俱可作制用十月内取大枣中破之去皮核文武火反覆炙香煮汤饮健脾开胃甚宜人五月五日熨斗烧枣一枚置牀下辟狗蝨附录天枣原天枣在萧县天门寺春时吐华结实如酸枣可食每四月七日其实皆熟次日遂空附录糯枣原糯枣叶如柳实似杏而小味亦甘美附录酸枣原酸枣一名樲增说文橪酸枣也原酸枣小而圆如芡无大树实生青熟红皮薄核大仁堪入药生用令人不眠䨇仁者勿用取红软者箔上晒干纳釜中水仅掩枣煮一沸即漉出入盆研布绞取浓汁涂器上日曝使干取为末一碗投方寸远行用以和米炒其味酸甜解饥渴最妙汇考增孟子养其樲棘淮南子伐橪枣以为矜述异记耆旧说周秦时河南雨酸枣遂生野枣今酸枣县是也附录波斯枣增酉阳杂俎波斯枣出波斯国波斯国唿为窟莽树长三四丈围五六尺叶如土藤不凋二月生花状如蕉花有两甲渐渐开罅中有十余房子长二寸黄白色有核熟则紫黑状类干枣味甘如饧可食附录千年枣增一统志千年枣出拂菻国附录万岁枣增一统志万岁枣生大食诸番及三佛齐国𣐈原𣐈赤实果也树高大枝繁叶大圆而光泽四月开小花黄白色结实青绿色八九月乃熟红𣐈黄𣐈朱𣐈着盖𣐈牛心𣐈蒸饼𣐈八稜𣐈塔𣐈增学圃余疏海门𣐈罐𣐈戒菴漫笔𣐈类大小形状极多有火盆𣐈方𣐈火珠原种类甚多大者如楪其次如拳小者如鹿心鸭子鸡子生者涩不堪食其核形扁状如木鳖子而坚根甚固谓之𣐈盘世传𣐈有七絶一多寿二多阴三无鸟巢四无虫蠧五霜叶可玩六佳实可啖七落叶肥大可以临书多食引痰日干者多食动风同蟹食腹痛作泻食𣐈饮热酒令人易醉或心痛欲絶汇考增东观汉记韦顺为东平相赏罚必信有𣐈树生屋上徙庭中遂茂顺至孝行人以为感于天地而生晋宫阁名华林园𣐈六十七株晖章殿前𣐈一株义熙起居注吴令顾修期言西乡有𣐈树殊本合条依旧集贺诏停述异记番禺有酸𣐈甜梅李乂果赋云梅甜𣐈酸酉阳杂俎慈恩寺中𣐈树是法力上人手植尔雅翼𣐈于经罕见惟内则所加庶修三十一物中有之在田录高皇微时过剩柴村已经二日不食矣行渐伶仃至一所乃人家故园垣缺树凋上悲叹久之缓步周视东北隅有一树霜𣐈正熟上取食之食十枚便饱又惆怅久之而去乙未夏上拔采石取太平道经于此树犹在上指树以前事语左右因下马以赤袍加之曰封尔为凌霜长者或曰凌霜侯集藻启增梁简文帝谢东宫赐𣐈启悬霜照采凌冬挺润甘清玉露味重金液虽复安邑秋献灵关晚实无以匹此嘉名方兹擅美文散句增梁昭明太子七启鸿𣐈若瓜五言古诗增宋孔平仲咏无核红𣐈林中有丹果压枝一何稠为𣐈已软美嗟尔骨亦柔风霜变颜色雨露如膏油大哉造化心于尔何绸缪荆筐载趋市价贱良易求剖心无所有入口颇相投为栗外屈强老者所不收为枣中亦刚饲儿戟其喉众言咀嚼快惟尔无所忧排罗置前列圆熟当高秋且以悦一时长久岂暇谋咄哉溃烂速弃掷将谁尤七言古诗原唐韩愈游青龙寺呈崔大补阙秋灰初吹季月管日出卯南晖景短友生招我佛寺行正值万株红叶满光华闪壁见神鬼赫赫炎官张火伞然云烧树大实骈金乌下啄赪虬卵魂翻眼倒忘处所赤气冲融无间断有如流传上古时九轮照烛干坤旱二三道士席其间灵液屡进玻璃盌忽惊颜色变韶稚却信灵仙非怪诞桃源迷路竟茫茫枣下悲歌徒纂纂前年岭隅乡思发踯躅成山开不算去岁羇帆湘水明霜枫千里随归伴猿唿鼯啸鹧鸪啼侧耳酸肠难濯澣思君携手安能得今日相从敢辞嬾由来钝騃寡参寻况是儒官饱闲散惟君与我同怀抱锄去陵谷置平坦年少得途未要忙时清谏疏尤宜罕何人有酒身无事谁家多竹门可款须知节候即风寒幸及亭午犹妍暖南山逼冬转清瘦刻画圭角出崖窾当忧复被氷雪埋汲汲来窥戒迟缓五言律诗增宋张蕴朱𣐈慈恩分种远骈实渥如丹垂野华星大然云火树寒蟹螯征有忌猩血讶难抟七绝虽堪赏无劳把核钻原杨万里谢人惠𣐈红叶曾题字乌椑昔擅塲冻干千颗蜜尚带一林霜核有都无底吾衰喜细尝暂无琼玖句报惠不相当五言絶句增唐刘禹钖咏红𣐈子晓连星影出晚带日光悬本因遗採掇翻自保天年诗散句增梁庾仲容发叶临层槛翻英糅花药风生树影移露重新枝弱苑朱正葱翠梁乌未销铄原古诗色胜金衣美甘逾玉液清增唐韩愈霜天熟𣐈栗收拾不可迟白居易𣐈树绿阴合王家庭院宽张籍园红𣐈叶稀郑谷𣐈繁和叶红元成廷珪𣐈因风落早唐皮日休客省萧条𣐈叶红宋苏轼𣐈叶满庭红颗秋词原宋僧仲殊西江月味过华林芳蔕色兼阳井沉朱轻匀绛蜡裹团酥不比人间甘露神鼎十分火枣龙盘二寸红珠清含氷蜜洗云腴只恐身轻飞去别录增尚书故实郑广文学书而病无纸知慈恩寺有𣐈叶数间屋遂借僧房居止日取红叶学书岁久殆遍后自写所制诗并画同为一卷封进玄宗御笔书其尾曰郑虔三絶原传灯录沩山禅师与仰山游行鸟衔红𣐈叶坠前仰山洗净与沩山分半增东坡集韩退之青龙寺诗终篇言赤色莫识其故尝见小说郑虔寓青龙寺乏纸取𣐈叶书之九月𣐈叶赤色退之诗乃谓此也梦溪笔谈木中有文多是𣐈木治平初杭州南新县民家析𣐈木中有上天大国四字予亲见之书法絶类颜真卿极有笔力国字中间或字仍挑起作尖口全是颜笔知其非伪者其横画即是横理斜画即是斜理其木直剖偶当天字中分而天字不破上下两画并一脚皆横挺出半指许如木中之节以两木合之如合契焉春渚纪闻晋江尤氏其邻朱氏圃中有𣐈木高出屋上一夕雷震中裂木身若以浓墨书尤家二字连属而上不知其数至于木枝细者破视亦随枝之大小成字尤氏乞得其木作数百段分遗好事字体带草劲健如王会稽书朱氏后以其圃归尤氏云种树书𣐈树接桃枝则为金桃𣐈子接及三次则全无核原制用烘𣐈用生𣐈置器中自然红熟涩味尽去其甘如蜜如火烘成非以火烘也醂𣐈置𣐈于水中数日即熟但性冷亦有盐藏者有毒又有用灰汁澡三四度去汁着器中十余日即可食但不宜治病乌𣐈火薫干者𣐈糕用糯米一斗干𣐈五十同捣成粉如干煮枣泥和拌之蒸食佳𣐈饼大𣐈去皮捻扁日晒夜露至干纳瓮中待生霜取出一名白𣐈又名𣐈花𣐈霜即𣐈饼所出霜也乃𣐈中精液入肺病上焦药尤佳附录椑𣐈原椑𣐈一名漆𣐈一名绿𣐈一名青椑一名乌椑一名花椑一名赤棠𣐈乃𣐈之小而卑者生江淮宣歙荆襄闽广诸州虽熟亦深绿色大如杏味甘可生啖服丹石人宜之而人弗之贵捣碎浸汁谓之𣐈漆可染罾扇诸物汇考增广志梁侯园有乌椑八稜大如酒盏西京杂记上林苑有青椑赤叶椑乌椑宜都出大椑集藻赋散句增晋潘岳闲居赋梁侯乌椑之𣐈宋谢灵运山居赋椑𣐈被实于长浦七言絶句原宋刘子翚秋林黄叶晚霜严熟蔕甘香未得兼火伞虬珠浪褒拂风标却似色中黔附录软𣐈原软𣐈一名㮕枣一名梬枣一名牛奶𣐈一名君迁子一名丁香𣐈一名红蓝枣本草云生海南树高丈余子中有汁如乳汁甜美其木类𣐈而叶长但结实小而长干熟则紫黑色一种小圆如指头大者味尤美其树接𣐈甚佳汇考增西京杂记上林苑有梬枣北梦琐言晋朝赵令公莹家有㮕枣婆娑异常四远俱见望气者曰此家有登宰辅者不在其身在其子孙后令公由太原大拜附录蕃𣐈原蕃𣐈一名六月𣐈茎似蒿高四五尺叶似艾花似榴一枝结五实或三四实一树二三十实缚作架最堪观火伞火珠未足为喻草本也来自西蕃故名木瓜原木瓜一名楙一名铁脚梨树如柰丛生枝叶花俱如铁脚海棠可种可接可以条压叶光而厚春末开花红色微带白作房实如小瓜或似梨稍长皮光色黄上微白如着粉津润不木者为木瓜香而甘酸不涩食之益人醋浸一日方可食生不堪噉处处有之山阴兰亭尤多而宣城者为佳本州以充土贡故有宣州花木瓜之称西洛木瓜味和美至熟青白色入药绝有功胜宣州者味淡性酸温无毒去湿和胃强筋骨治脚气霍乱大吐下转筋不止枝叶根皮煮汁饮并止霍乱吐下转筋疗脚气枝作杖利筋脉核治霍乱烦燥气急花治面黑粉滓汇考原诗卫风投我以木瓜报之以琼琚增孔丛子孔子曰吾于木瓜见苞苴之礼行晋宫阁名华林园木瓜五株广志木瓜子可藏枝可为数号一尺百二十节水经注鱼复县多木瓜树大者如甒三国典畧齐孝昭北伐库莫奚至天池以木瓜灰毒鱼明皇杂记元献皇后思食酸味明皇以告张说因进经袖出木瓜以献妆楼记木瓜粉诗曰良人为渍木瓜粉遮却红腮交午痕清异录段文昌既贵竭财奉身晚年尤甚以木瓜益脚膝银稜木瓜胡样桶濯足盖用木瓜树解合为桶也唐语林崔涓守杭州湖上饮饯客有献木瓜者有中使袖归曰禁中未尝有此宜进于上顷之解舟而去守惧得罪欲辍饮官妓作酒紏者白守某度木瓜经宿必委中流也会送者还云果溃烂弃之矣守异其言召问之曰此物芳脆易损必不能入献守取香锦𧶘之埤雅谚曰梨百损一益楙百益一损投人之道宜有以益之而报人则欲坚久故诗曰投我以木瓜报之以琼琚图经本草宣人种莳木瓜徧满山谷始实成则簇纸花黏于上夜露日烘渐变红色其文如生故有宣州花木瓜之称花经木瓜七品三命缾花谱木瓜九品一命方舆胜览天台石桥梁既峭危下临绝涧过者心悸石罅有木瓜华时有蛇盘紏至实落供大士乃去号为护圣瓜陵阳集诗注木瓜园入折山数里供进后方敢卖土人取瓜埋其半于沙中以纸镂花贴上以溪水洒之日晒乃红集藻赋增宋何承天木瓜赋美中州之佳树表闲冶之丽姿结灵根以诞秀倾朝日以扬辉擢丛柯之冉冉布翠叶而葳蕤惟兹木之在林亦超类而独劭方朝华而繁实比沙棠而有耀当大夏之方隆愧微干之纤挠岂隐朴以幸全固呈才而不效离众用而获宁永端己以励操愿佳人之予投思同归以托好顾卫风之攸珍虽琼琚而匪报五言古诗增宋梅尧臣次韵和王尚书荅赠宣城花木瓜十韵百果各甘酸或由人所植木瓜闻卫诗赠好非玉色投此琼玖报盖重车马饰贵贱今既殊凌纸字翕赩一一如明珠自得见安格复何备国风庶亦见王泽捧之为重赐诵已乃忘食幸资药品用少助宣调力南土加文章中州异肥瘠公将和鼎餗微意愿寻绎张舜民木瓜商州楚地户宛在江汉偏草木已渐苞果实尤可怜木瓜大如甒橙橘家家悬隔崖有宿叶黄紫凝霜烟高秋万嶂出一望通郧川都邑虽僻陋来者多名贤七言古诗增宋陆游或遗木瓜有䨇实者香甚戏作宣城绣瓜有奇香偶得并蔕置枕傍六根互用亦何常我以鼻嗅代舌尝五言律诗增唐刘禹钖令狐相公见示题洋州崔侍郎宅䨇木瓜花顷接侍郎同舍陪宴树下吟玩来什輙成和章金牛蜀路远玉树帝城春荣耀登华馆逢迎欠主人帘前疑小雪墙外丽行尘来去皆回首情深是德邻七言律诗增明丘濬谢送木瓜经霜着雨玉枝疎除却宣城总不如久入神农为药品曾从孔子见苞苴味涵玉液酸仍涩囊蹙金砂实不虚深感故人相赠与此情何以报琼琚五言絶句增宋范成大木瓜沉沉黛色浓糁糁金沙绚却笑宣州房竞作红妆面题赵昌木瓜花秋风魏瓠实春雨臙脂花綵笔不可写滴露匀朝霞七言絶句增唐刘言史看山木瓜花柔枝湿艳亚朱阑暂作庭芳便欲残深藏数片将归去红缕金针绣取看裛露凝氛紫艳新千般婉娜不胜春年年此树花开日出尽丹阳郭里人权德舆木瓜花昼漏沉沉倦锁闱西园东观阅芳菲繁花满树似留客应为主人休澣归宋张舜民木瓜古言疾疠由卑湿木实能医见药书有力与人消患难无心望尔报琼琚木瓜花簇簇红葩间绿荄阳和闲暇不须催天教尔艶足奇绝不与夭桃次第开元牟巘四安道中所见木瓜已过折山来黄帕封林未敢开想见白沙红照里绣纹磊落见奇瑰诗散句增唐李白客心自酸楚况对木瓜山宋梅尧臣大实木瓜熟压枝常畏风杨万里天下宣州花木瓜日华沾液绣成花词增宋王采蝶恋花晕绿抽芽新叶鬭掩映娇红脉脉羣芳后京兆画眉樊素口风姿别是闺房秀新篆题诗霜实就挟得琼琚心事偏长久应是春来初觉有丹青传得厌厌瘦别录原种法秋社前后分其条移栽次年便结子胜春栽者制用木瓜性脆可蜜渍为果去子蒸烂捣泥入蜜与姜作煎冬饮尤佳木瓜最疗转筋如病此但唿其名及土上作木瓜字即愈凡使木瓜勿犯铁器铜刀削去硬皮并子切片晒干黄牛乳拌蒸从巳至未待如膏乃晒用会典中宣州贡乌烂虫蛀木瓜入御药局取其陈久无木气也木瓜不宜多食损齿及骨木桃木李俱可煎可糕罗天益宝鑑云刘太保日食蜜煎木瓜三五枚同伴数人皆病淋疾以问天益天益曰此食酸所致也但不食则已木瓜酱木瓜十两去皮细切以汤淋浸加姜片一两甘草二两紫苏四两盐一两每用些少泡汤沉井中俟极冷饮之增齐民要术欲啖者截着热灰中令萎蔫洗净以苦酒头汁蜜之可案酒食蜜封藏百日乃食之甚美先切去皮煮令熟着水中车轮切百瓜用三升盐蜜一斗渍之昼曝夜内汁中取令干以余汁蜜藏之亦同浓秔汁也清供录木瓜渴水木瓜不计多少去皮穰核取净肉一斤为率切作方寸大薄片先用蜜三斤或四五斤于砂石银器内慢火熬开泸过次入木瓜片同前如滚起汎沬旋旋掠去煎两三箇时辰尝味如酸入蜜须要甜酸得中用匙挑出放冷器内候冷再挑起其蜜稠硬入丝不断者为度本草衍义木瓜得木之正人以铅霜或胡粉涂之则失酢味且无渣盖受金之制也附录𣙣樝原𣙣樝一名蛮樝一名瘙樝一名木李一名木梨木叶花酷类木瓜但比木瓜大而色黄李时珍曰乃木瓜之无重蒂者也汇考增诗卫风投我以木李报之以琼玖尔雅翼齐武帝幸丹阳羣臣宴饮王敬则执𣙣樝以刀子削之别录增尔雅翼宛陵人植木瓜者亦就樝木上接之得樝之余气则涩而不美御定佩文斋广群芳谱卷五十八广羣芳谱御定佩文斋广羣芳谱卷五十九果谱安石榴原安石榴一名若榴一名金罂一名金庬一名天浆有甜酸苦三种单叶者旋开花旋结实花杔即榴不结者杔尖小千叶者不结实甜者甘温涩无毒可食润燥制三尸虫理乳石毒但性滞恋膈多食生痰损肺黑齿服食家忌之酸者性温涩无毒兼收歛之气只堪入药陈久更良榴实圆如毬顶有尖瓣大者如杯皮赤色有黑斑点皮中如蜂窠有黄膜隔之子如人齿白者似雪淡红者似水红宝石红者如朱砂淡红洁白者味甘红者味酸秋后经霜则实自裂有富阳榴海榴黄榴河阴榴增酉阳杂俎南诏石榴本草水晶榴苦石榴山石榴汇考原宋书符瑞志晋安帝隆安三年武陵临沅献安石榴一蔕六实增宋书张畅传孝武镇彭城畅为安北长史魏太武遣使求甘蔗安石榴畅曰石榴出自邺下当非彼所乏北史魏收传安德王延宗纳赵郡李祖收女为妃后帝幸李宅宴而妃母宋氏荐二石榴于帝前问诸人莫知其意帝投之收曰石榴房中多子王新婚妃母欲子孙众多帝大喜诏收卿还将来仍赐收美锦二疋西京新记上林苑有安石榴十株原祭仪秋尝果以棃枣柰安石榴增拾遗记吴主以潘夫人游昭宣台志意幸惬既尽酣醉唾于玉壶中使侍婢泻于台下得火齐指环即挂石榴枝上因其处起台名曰环榴台述异记濑乡老子祠有紫石榴原洛阳伽蓝记白马寺在西阳门外三里京师语曰白马甜榴一实直牛邺中记石虎苑中有安石榴子大如盂碗其味不酸增酉阳杂俎梁大同中东州后堂石榴皆生䨇子大食勿斯离国石榴重五六斤剧谈录武宗朝术士金陵许元长善变幻武宗谓之曰先朝明崇俨取罗浮山甘子万里往来止于旬日东都当进石榴时已熟矣卿今日当致十颗元长奉诏而出及旦寝殿始开金盘贮石榴致于御榻俄有使奉进亦以所失之数上闻灵验变通皆如此类北户录郑虔云石榴堪作胭脂睿宗女代国公主常为之弃其实于禁中丛生成林海录碎事邵武郡庭有石榴一株士人视所实之数以为登科之信熙宁庚戌岁有䨇实于木末者又有附枝而䨇实者是岁叶祖洽上官均名在一二何与京兄弟同榜祖洽有诗曰已分桂叶争云路不负榴花结露枝盖谓此也本草安石榴有酸淡两种道家谓之三尸酒云三尸得此果则醉澄怀录郭文在山间有石榴杨梅为樵牧所伤文卖簪沽酒以浇花树人问之曰为二子洗疮止痛学圃余疏安石榴无如京师致之南方多不活即活多化为丛状不若求富阳种种之实大子绽即不甘亦足供玩原花史石崇园有石榴名石崇榴集藻赋增晋潘尼安石榴赋并序安石榴者天下之奇树九州之名果是以属文之士或叙而赋之盖感时而骋思覩物而兴辞余迁旧宇爰造新居前临旷泽却背清渠实有斯树植于堂隅华实并丽滋味亦殊可以乐志可以充虚朱芳赫弈红萼参差含英吐秀乍含乍披遥而望之焕若隋珠耀重川详而察之灼若列宿出云间湘涯二后汉川游女携类命俦逍遥避暑託斯树以栖迟溯祥风而容与尔乃擢纤手兮舒皓腕罗袖靡兮流芳散披绿叶兮修条缀朱华兮弱干岂金翠之足珍实兹葩之可玩商秋授气收华敛实千房同蔕十子如一缤纷磊落垂光曜质滋味浸液馨香流溢张载安石榴赋有若榴之奇树肇结根于西海仰青春以启萌晞朱夏以发采挥光垂绿擢榦曜鲜熻若羣翡俱栖烂若百枝并燃焕乎郁郁焜乎煌煌仰映青霄俯烛兰堂似西极之若木譬东谷之扶桑于是天廻节移龙火西夕流风晨激行露朝白紫房既熟赪肤自坼剖之则珠散含之则氷释张协安石榴赋攷草木于方志览华实于园畴穷陆产于包贡嗟英奇于若榴耀灵葩于三春缀霜滋于九秋尔乃飞龙启节扬飇扇埃含和泽以滋生郁敷萌以挺栽倾柯远擢沉根下盘繁茎篠密丰榦林攒挥长枝以扬绿披翠叶以吐丹流晖俯散廻葩仰照烂若百枝并燃爀如烽燧俱燎曒如朝日晃若笼烛晞绛綵于扶桑接朱光于若木尔乃赪萼挺蔕金牙承蕤荫佳人之玄髻发窈窕之素姿游女一顾倾城无盐化为南威于是天汉西流辰角南倾芳实磊落月满亏盈爰採爰收乃剖乃拆内怜幽以含紫外滴沥以霞赤柔肤氷洁凝光玉莹璀如氷碎泫若珠迸含清冷之温润信和神以理性应贞安石榴赋并序余往日职在中书时直庐前有安石榴树枝叶既盛华实甚茂为之作赋挹微露以鲜采承轻风而动葩南拂阴檐北扇阳阿其旁则有大厦崇房重廊高庑皇籍帝典图书之府时移节变大火西旋丹葩结秀朱实星悬肤坼理阻烂若珠骈潘岳河阳庭前安石榴赋仰天路而高睇顾邻国以相望位莫微于宰邑馆莫陋于河阳虽小县陋馆聊可以游实有嘉木曰安石榴修条外畅荣榦内樛扶疎偃蹇冉弱纷柔于是暮春告谢孟夏戒初新茎擢润膏叶垂腴曾华晔以先越含荣𪄚其方敷丹晖缀于朱房缃菂点乎红须煌煌炜炜熠烁委累似琉璃之栖邓林若珊瑚之暎绿水光明燐烂含丹耀紫味滋芳神色丽琼蘂遥而望之焕若随珠耀重渊详而察之灼若列星出云间十房同膜千子如一御渴疗饥解酲止疾既乃攒乎狭庭载阨载褊土阶无等肩墙惟浅壁衣苍苔瓦被驳藓处悴而荣在幽弥显其华可翫其实可珍羞于王公荐于鬼神岂伊仄陋用渝厥真果犹如之而况于人宋梅尧臣矮石榴树子赋并序襄城县庭下生矮石榴往来者异之予为作赋写其状因以自励云有矮石榴其高倍尺中讼庭俪戒石访诸走胥云非封植忽此生荣三传岁历密叶如盖繁条如织萎蕤下垂疲软无力缃苞贮露累累仄仄下人俯视顚本可识雀愧卑栖而不肯集兮故啾唧以矫翼偃偃盘盘若屈若郁纫纫结结非曲非直榦不足攀阴不足息夫何挺质之可惑耶意为异与为妖与人以为异我不知其异曰殊众人之类类人以为妖我不知其妖曰乖众木之翘翘然而不生樊圃台榭游观之所产兹堂下其有以警而有以覩因形取义庶将自补当革蔓衍之多枝无若软柔之不举勿俾苞苴之流行勿使吏氓之轻侮勿淟涊以自抑勿犹豫而失处勿阘茸以接卑勿上下之不抚夫如是则异也妖也固弗取维戒惧斯主五言古诗增梁元帝咏石榴涂林未应发春暮转相催燃灯疑夜火连珠胜早梅西域移根至南方酿酒来叶翠如新翦花红似故栽还忆河阳县映水珊瑚开王筠摘安石榴赠刘孝威中庭有奇树当户发华滋素茎表朱实绿叶厕红蕤既标太冲赋复见安仁诗宗生仁寿殿族代河阳𣾨有美清淮北如玉又如龟退书写虫篆进对多好辞我家新置侧可求不难识相望阻盈盈相思满胸臆高枝为君採请寄西飞翼原宋梅尧臣咏石榴榴枝苦多雨过熟拆已半秋雷石罂破晓日丹砂烂任从雕俎荐岂待霜刀判张骞西使时蒟酱同归汉增梅尧臣阳武王安之寄石榴安榴若拳石中蕴丹砂粒剖之珠落盘不待鲛人泣旧友大河滨作宰实畿邑严霜百果熟为赠忽我及始时童稚娇争取猴猿集老夫所食微何暇更收拾聊荅君意勤作诗恨短涩元朱德润题石榴雨余鸣蜩歇众绿郁阴翳绡囊蹙红巾光焰当林丽映日萼先皱临风叶如缀秋深荐红实颗裂排皓齿秪应乘槎客天上得先味七言古诗增唐皮日休石榴歌蝉噪秋枝槐叶黄石榴香老愁寒霜流霞包染紫鹦粟黄蜡纸裹红刳房玉刻氷壶含露湿斓斑似带湘娥泣萧娘初嫁嗜甘酸嚼破水精千万粒庄布石榴歌玳瑁壳皴枝婀娜马牙硝骨绵敷裹霜风击破锦香囊鹦鹉啄残红豆颗美人擎在金盘腹错认海螺斑碌碌满口含尝琼液甘一堂齿冷敲寒玉金元格从赵敷道觅石榴仙人囊中五色露得种昔与蒲桃俱猩猩染花开五月已觉秋实悬庭除张园一酸齿欲裂君家两株蜜不如竹马儿童厌棃栗绿囊聊为剥红珠五言律诗增宋郑獬石榴高枝重欲折霜老拆丹肤试剖紫金椀满堆红玉珠根虽传大夏种必近仙都题作江南信人应贱橘奴七言律诗增宋杨万里石榴深着红蓝染暑裳啄成纹玳敌秋霜半含笑里清氷齿忽绽吟边古锦囊雾縠作房珠作骨水晶为粒玉为浆刘郎不为文园渴何苦星槎远取将原方广德石榴涂林疎树自离离入眼红肤总不遗若为连珠过沈约何来新筑伴潘尼金房半坼珠骈落霜叶平翻玉并欹还记葡萄槎上种折来那不称同时五言絶句增宋晏殊石榴开从百花后占断羣芳色更作琴轸房轻盈琐牕侧苏轼和子由岐下石榴风流意不尽独自送残芳色作裙腰染名随酒琖狂范成大题石榴日烘古锦囊露浥红玛瑙玉池嚥清肥三彭迹如扫明王谷祥题石榴榴房拆锦囊珊瑚何齿齿试展画图看凭将颂多子陈淳石榴未摘霜前实先看雨后花名应出西海颜岂论东家蜡蔕团赪玉文英簇绛绡秋来结佳果珍味不须调七言絶句增唐李商隐石榴榴枝婀娜榴实繁榴膜轻明榴子鲜可羡瑶池碧桃树碧桃红颊一千年原宋刘子翚石榴庭榴结实垫芳丛一夜飞霜染茜容万子同苞无异质金房玉隔谩重重增陆游山店卖石榴取以荐酒山色苍寒云酿雪旗亭据榻兴悠哉曲生正欲相料理唤取风流醋醋来明沈周石榴张骞带得西来种中祕千珍及万珍一箇臭囊藏不尽又从身外覆精神诗散句增宋宋祁不竞灼灼花只效离离实明沈周累累枝上实满腹饱珠玑陈淳结果多佳子甘酸合鼎调宋宋祁烟滋黛叶千条困露裂星房百子均石延年尽日携樽芳树下何须佳酝得涂林张舜民人拾鸟衔真可惜皮开子落不论钱陆游半吐山榴看着子新来梁燕见将雏宋谢朓珠榴拆且红陈江总庭榴剖朱实唐王维夕雨红榴拆韩愈味美蔗为浆潜苞绛实拆宋邵雍久雨榴自罅欧阳修晴林紫榴拆黄鲁直红榴罅玉房原唐元稹海榴红绽锦窠匀增唐韦庄谁家树压红榴拆宋钱惟演蜜房初满若榴红陆游露重榴房初拆罅风拆安榴子满房别录增梁书海南传顿逊国有酒树似安石榴取汁停瓮中数日成美酒记事珠李汉碎胡玛瑙盘盛送王莒曰安石榴莒见之不疑既食乃觉东坡集回先生过湖州东林沈氏饮醉以石榴皮书其家东老菴之壁云西邻已富忧不足东老虽贫乐有余白酒酿来因好客黄金散尽为收书坡闻而次其韵凄凉雨露三年后髣髴尘埃数字余至用榴皮缘底事中书君岂不中书志雅堂杂抄凡碾工描玉用石榴皮汁则见水不脱涌幢小品金荆榴树色如真金密致而文采盘蹙如美锦细腻而香隋时朱宽征南得数十片作枕及案面沉檀所不及嫁榴石榴不结子者以石块或枯骨安树叉间或根下则结子不落原藏榴选大者连枝摘下安新瓦缸内以纸十余重密封盖之栗增本草栗木高二三丈极类栎四月开花青黄色长条似胡桃花实有房汇大者若拳小者若桃李原栗苞生外壳刺如猬毛其中着实或单或䨇或三四少者实大多者实小实有壳紫黑色壳内膜甚薄色微红黑外毛内光膜内肉外黄内白八九月熟则苞自裂而实坠宣州及北地所产小者为胜陆玑诗疏曰栗五方皆有周秦吴扬特饶惟渔阳及范阳生者甜美味长他方不及本草图经云兖州宣州最胜燕山栗小而味最甘蜀本图经云板栗锥栗茅栗衍义云湖北有一种旋栗增西京杂记上林苑栗四有侯栗榛栗瑰栗峄阳栗唐本草桂阳有莘栗又有奥栗客燕杂记京师佳果栗三霜前栗盘古栗鹰爪栗原栗之为果种类颇多总之味咸气温无毒主益气厚肠胃补肾气治腰脚无力破痃癖理血当中一子名栗楔治血更效生则动气熟则滞气唯曝干或火煨汗出食之良百菓中最有益者小儿不宜多食难尅化患风水病者忌以味咸也汇考原诗鄘风树之榛栗增郑风东门之栗原秦风隰有栗增小雅山有嘉卉侯栗侯梅礼记内则栗曰撰之疏栗虫好食数数布陈撰省视之仪礼士冠礼再醮两笾栗脯聘礼夫人使下大夫劳以二竹簠方玄被纁里有盖其实枣蒸栗择兼执之以进賔受枣大夫二手授栗原论语周人以栗疏凡建邦立社各以其土所宜之木周都丰镐宜栗增史记苏秦传苏秦说燕文侯曰南有碣石雁门之饶北有枣栗之利民虽不佃作而足于枣栗矣此所谓天府也货殖传燕秦千树栗其人与千户侯等原后汉书马韩国传马韩出大栗如梨宋书刘秀之传秀之大明元年征为右卫将军明年迁丹阳尹先是秀之从叔穆之为丹阳尹与子弟于厅事上饮宴秀之亦与焉厅事有一穴穆之谓子弟及秀之曰汝等试以栗遥掷此柱若能入穴后必得此郡诸子并不能中唯秀之独入焉梁书沈约传约尝侍䜩豫州献栗径寸半帝奇之问曰栗事多少与约各疏所忆约少帝三事出谓人曰此公护前不让即羞死帝以其言不让欲抵其罪徐勉固谏乃止王泰传泰幼敏悟年数岁时祖母集诸孙姪散枣栗于牀羣儿皆竞之泰独不取问其故对曰不取自当得赐由是中表异之增南史萧琛传琛经预御筵醉伏上以枣投琛琛乃取栗掷上正中面时御史中丞在坐帝动色曰此中有人不得如此岂有说耶琛即荅曰陛下投臣以赤心臣敢不报以战栗宋史礼志仁宗景祐三年礼官宗正请每岁冬孟月羞以兔果以栗蔬以藷藇原宋史孝义传易延庆奉母至孝母存日喜食栗乃种二栗树于墓前经年其树连理三年合抱生栗盈枝人以为孝感所致增辽史萧韩家奴传韩家奴先为右通进典南京栗园后迁天成军节度使徙彰愍宫使帝与语才之命为诗友尝从容问曰卿居外有异闻乎韩家奴对曰臣惟知炒栗小者熟则大者必生大者熟则小者必焦使大小均熟始为尽美不知其他帝大笑山海经铜山葛山贾超之山其木多栗夏小正八月栗零传零也者降也降而后取之也尙书逸篇西社惟栗原范子栗出三辅庄子庄周游乎雕陵之樊覩一异雀自南方来感周之颡而集于栗林吕氏春秋果之美者有箕山之栗增神异经东方荒中有木名曰栗其壳径三尺三寸壳刺长丈余实径三尺壳亦黄其味甜又东北荒中有木高四十丈叶长五尺广三尺名曰栗其实径三尺二寸其壳赤其肉黄白味甜食之令人短气而渴原说苑田饶曰果园棃栗后宫妇人摭以相摘而士曾不得一尝增东方朔传朔曰王公啖儿以丹栗霞浆儿食之既多饱闷几绝乃饮玄天黄露半合即醒原三辅黄图三秦记云御宿园出栗十五枚一升会稽先贤传光武诏严遵诣行在蜀郡献栗橘上使公卿各以手所及取之遵独不取上问故遵曰君赐臣以礼臣奉君以恭今赐无主臣是以不敢取增卢谌祭法春秋冬祠皆用栗晋宫阁名华林园中栗一株侯栗六株广志栗有关中侯栗大如鸡子梁州献栗径寸半越中栗大如拳邺中记邺中产巨栗脱其壳可以为杯原豫章古今记宋度拜定陵令县人杜伯夷清高不仕度与谈论设枣栗而已增水经注汝水湾中有地数顷上有栗园栗小殊不并固安之实也然岁贡三百石以充天府水渚即栗州也树木高茂望若屯云积气矣林中有栗堂射埻甚闲敞牧宰及英彦多所游薄括地志汉武帝果园栗味甘而小不如三秦记所云固安之栗天下称之为御栗因有栗园地理记诸暨产如拳之栗华山记西山麓中有栗林艺植以来萧森繁茂酉阳杂俎李卫公一夕甘子园会客盘中有猴栗无味陈坚处士云虔州南有渐栗形如素核杜阳杂编沧浪洲有碧枣丹栗皆大如拳原续仙传道人殷七七名文祥能造逡巡酒开顷刻花尝一官僚召饮取栗散于官妓皆闻异香唯笑七七者栗缀于鼻不可脱但闻臭须臾狂舞粉黛狼籍共为陈谢始坠谢玄卿遇神仙设凤冠栗增清异录晋王尝穷追汴师粮运不继蒸栗以食军中遂唿栗为河东饭西溪丛语杜甫诗云尝果栗皱开或作雏字殊不可解集韵皱侧尤切革纹蹙也汉上题襟周繇诗云开栗弋之紫皱贯休云新蝉避栗皱又云栗不和皱落即栗蓬也青箱杂记王文正公旦与杨文公亿为空门友杨公谪汝州公适当轴每音问不及他事唯谈论真谛而已余尝见杨公亲笔与公云山栗一秤聊表村信盖汝惟产栗而亿与王公忘形交以一秤栗遗之斯亦昔人鸡黍缟纻之意乎老学菴笔记故都李和煼栗名闻四方他人百计效之终不可及绍兴中陈福公及钱上合出使至燕山忽有两人持煼栗各十裹来献三节人亦人得一裹自赞曰李和儿也五色线王可交棹渔舟入江遇一彩舫有道士七人玉冠霞帔侍从十余人鬃角云鬟面前各有青玉盘酒器唿可交上舫命与酒喫侍者泻酒于尊酒再三不出道士曰酒灵物若得入口当换其骨泻之不出亦命也一人曰与栗出俄取二栗与之其栗青赤光如枣长二寸许囓之有皮非人间之栗肉脆而甘可交食栗之后绝谷𨔝静若有神助柝津日记辽于南京置栗园司萧韩家奴为右通进典南京栗园是也元昌平县亦有栗园彻里传战于昌平栗园是也苏秦谓燕民虽不耕作而足于枣栗唐时范阳以为土贡今燕京市肆及秋则以饧拌杂石子爆之栗比南中差小而味颇甘以御栗名正不以大为贵也集藻赋增汉蔡邕伤故栗赋并序人有折蔡氏祠前栗者故作斯赋树遐方之嘉木兮于灵宇之前庭通二门以征行兮夹阶除而列生弥霜雪而不凋兮当春夏而滋荣因本心以诞节兮凝育蘖之绿英形猗猗以艶茂兮似翠玉之清明何根茎之丰美兮将蕃炽以悠长适祸贼之灾人兮嗟夭折以摧伤陈陆琼栗赋四时逸盛百果玄芳绿梅春馥红桃夏香何羣品之浮脆惟此质之久长外刺同夫拱棘内洁甚于氷霜伏南安而来清列御宿而悬房荐羞则椇榛并列加笾则菱芡同行金盘兮丽色玉俎兮鲜光周人以之战惧大官称于栢梁启增梁庾肩吾谢东宫栗启查或火成钻以为屑柰称煎用曝而成糗未若北燕巨实用夺荣枯南国脯山翻成齿决承恩踊跃对闻喜之河念报屏营问知来之鸟杂言增陈陆玢赋得杂言咏栗货见珍于有汉木取贵于隆周英肇萌于朱夏实方落于素秋委玉盘杂椒糈将象席糅珍羞文赋散句增汉王褒僮约南安拾栗採橘王逸荔枝赋北燕荐朔滨之巨栗晋左思蜀都赋榛栗罅发魏都赋固安之栗卢毓冀州论中山好栗地产不为无珍梁昭明太子七召汶垂苍栗七契北燕之栗五言古诗增宋梅尧臣尹阳尉耿传惠新栗金行气已劲霜实繁林梢尺素走下隶一奁来远郊中黄比玉质外刺同芡苞野人寒斋会山炉夜火炮棃惭小儿嗜茗忆麤官抛此焉真可贶遽尔及衡茅文同天师携此种至自上饶远当时十七树高榦寄孤巘苍蓬蒺藜大紫壳槟榔软蜀都名果中推之为上选七言律诗增宋苏辙次韵王适食茅栗相从万里试南餐对案长思苜蓿盘山栗满篮兼白黑村醪入口半甜酸久闻牛尾何曾试窃比鸡头意未安故国霜蓬如盌大夜来弹劒似冯驩朱子栗熟树杂椅桐继国风莫教林下长蒿蓬共期秋实充肠饱不羡春花转眼空病起数升传药录晨兴三咽学仙翁樱桃浪得银丝荐一笑才堪发面红元张雨新栗寄云林朅来常熟尝新栗黄玉穰分紫壳开果园坊中无买处顶山寺里为求来囊盛稍共来禽帖酒荐深宜蘸甲杯首奉云林三百颗也胜酸橘寄书回七言絶句增宋石介栗园游困归来访栗园栗园老树再生孙莫惊头上见发白拾栗儿童长几番原苏辙栗老去自添腰脚病山翁服栗旧传方客来为说晨兴晚三咽徐收白玉浆陆游夜食炒栗有感齿根浮动叹吾衰山栗炮燔疗夜饥唤起少年京辇梦和宁门外早朝时诗散句原唐韩愈霜天熟柿栗收拾不妨迟杜甫羞逐长安社中儿赤鸡白狗赌棃栗增宋孙觌绨囊丹果什袭包爆栗飞烬石火敲范成大紫烂山棃红皱枣总输易栗十分甜陆游猬刺坼蓬新栗熟鹅雏弄色冻醅浓周庾信家童扫栗跗秋林栗更肥原唐杜甫穰多栗过拳山家蒸栗暖韦应物採栗玄猿窟增韩翃霜迎栗罅开张籍秋猿守栗林李洞云深猿拾栗宋张耒园栗炮还美陆游霜栗大如拳元方回擘黄新栗嫩原唐杜甫盘剥白鵶谷口栗增皮日休野猿偷栗重窥户宋苏辙山栗似拳应自饱别录增相玉书黄侔蒸栗种树书採栗时要得披残明年其枝叶益茂物类相感志栗得橄榄香原收藏藏生栗法霜后取生栗投水中去浮者余漉出布拭干晒少时令无水脉为度先将沙炒干放冷取无油酒器新罈罐装入一层栗一层沙约八九分满用箬叶扎紧扫一净地将器倒覆其上畧以黄土封之弗近酒器可至来春不坏又法栗子一石盐二斤水泡开浸栗一二宿漉出晒干同芝麻二石拌匀盛荆囤中永远不坏食之软美藏干栗法霜后取沉水栗一斗用盐一斤调水浸栗令没经宿漉起㫰干用竹篮或麤麻布袋挂背日少通风处日摇动一二次至来春不损不蛀不坏种艺齐民要术云栗种而不栽栽虽活寻死栗初熟离苞即于屋内埋湿土中埋须深弗令冻路远者以革囊盛之停三日以上及见风日则不可作种至二月芽生出而种之芽向上乃生根既生数年不用掌近三年内每到十月常须草裹至二月渐解不裹则易至冻死仍用篱围之其实方而匾者他日结子丰满树高四五尺取生子树枝接之制用以两栗蘸油两栗蘸水置锅中周围更排四十七个湿纸搭盖慢火烧候有爆声即熟大栗每个壳底以刀十字画开底向下逐旋排锅中以盐一撮绕锅撒下盖定发火候熟取用选底平可作对者二枚一枚香油涂湿底一枚白水涂湿底合作一对置锅底当中取栗逐旋盖上多亦不妨将锅盖严烧一饭顷取出俱酥熟且不黏壳又法入油纸捻一条炒不用铁锅尤妙栗炒熟捣烂晒干磨细每六升新糯米粉四升白沙糖半斤蜜水溲之筛置甑中随画开蒸粉熟为度火炙为糕栗木作门关可以远盗增物类相感志喫栗子于生芽处咬破些吹气一口剥之皮自脱竹叶与栗同食无柤附录石栗增南方草木状石栗树与栗同但生于山石罅闲花开三年方结实其壳厚而肉少其味似胡桃仁熟或为羣鹦鹉至啄食畧尽故彼人多珍贵之出日南附录天师栗增益部方物畧记天师栗生青城山中他处无有也似栗味美惟独房为异久食已风挛集藻赞增宋宋祁天师栗赞栗类尤众此特殊味专蓬若橡託神以贵榧原榧一名柀子一名赤果一名玉榧一名玉山果生永昌以信州玉山者为佳本地人唿为野杉木大者连抱高数仞其木有雄雌雄者花而雌者实其木形如栢木理似松细软堪为器用叶似杉冬月开黄圆花结实如枣核大如橄榄无稜而壳薄黄白色其仁肉白外有一层黑麤衣小而心实者尤佳一树可下数十斛增尔雅翼柀实去皮壳可生食亦𤏛而收之可以经久本草会编有一种麤榧其木与榧相似但理麤色赤其子稍肥大顶圆不尖新安志休宁县产榧子出黄山者尤佳云南志榧子出劒川州者良原味甘平涩无毒治五痔去三虫轻身明目煮素羹味更甜美同甘蔗食其滓自软猪脂炒榧黑皮自脱性热同鹅肉食令人上壅生断节风同菉豆食杀人忌火气集藻五言古诗原宋苏轼送郑户曹赋席上果得榧子彼美玉山果粲为金槃实瘴雾脱蛮溪清尊奉佳客客行何以赠一语当加璧祝君如此果德膏以自泽驱禳三彭仇已我心腹疾愿君如此木凛凛傲霜雪斲为君倚几滑净不容刮物微兴不浅此赠毋轻掷七言古诗增宋刘子翚荅人寄榧老坡文中吼阚声凛凛常如对英峙琅然讽咏兴凌云瞠若追攀颡流泚玉山妙唱久寂寥可与言诗有我子裁笺远饷风露新坐我千尺黄山底初挼玄壳出氷霜小嚼清香泛牕几已轻魏帝昵蒲萄肯许唐贤魁绿李极知入口无正味苦淡酸甘各矜美不经真识为品题此物初焉几不齿青青有用拔蒿莱白粲无酬腐糠粃士怀瓌瑞勿自神邂逅飞沉同一理子才超然会晔然外泽中贞期是似味果固已驱烦邪味道更须沦骨髓叶适蜂儿榧歌平林常榧啖俚蛮玉山之产升金盘其中一树断崖立石乳荫根多岁寒形嫌蜂儿尚麤率味嫌蜂儿少标律昔日取急欲高比今我细论翻下匹世间异物难并兼百年不许赢栽添余甘何为满地涩荔子正复漫天甜浮云变化嗟俯仰灵芝醴泉成独往后来空向玉山求坐对蜂儿还想像诗散句增宋梅尧臣榧树移皆活风霜不变青晁补之博士独能名玉榧别录原收藏以盛茶旧磁瓮收之经久不坏欲种以二月下子榛原榛生辽东山谷树高丈余子如小栗李时珍曰榛树低小如荆丛生冬末开花如栎花成条下垂长二三寸二月生叶如初生樱桃叶多皱文而有细齿及尖其实作苞三五相粘一苞一实实如栎实上壮下锐生青熟褐壳厚而坚仁白而圆大如杏仁亦有皮尖然多空者谚曰十榛九空陆玑诗疏云榛有两种一种大小枝叶皮树皆如栗而子小形如橡子味亦如栗枝茎可以为烛诗所谓树之榛栗者也一种高丈余枝叶如水蓼子作胡桃味辽代上党甚多久留亦易油坏种法与栗同味甘平无毒益气力实肠胃调中不饥健行甚验辽东榛军行食之当粮榛之为利亦大矣汇考增诗𨚍风山有榛鄘风树之榛栗曹风鸤鸠在桑其子在榛小雅营营青蝇止于榛大雅瞻彼旱麓榛楛济济礼记曲礼妇人之贽椇榛脯脩枣栗註榛实似栗而小关中鄜坊正多山海经上申之山灌题之山潘侯之山下多榛楛埤雅诗曰营营青蝇止于樊止于棘止于榛者言圃有樊园有棘山有榛明欲远而止之弥远也又曰鸤鸠在桑其子在梅其子在棘其子在榛者盖先实者梅后实者棘先实者棘后实者榛故其序如此亦其榛卑小于棘棘卑小于梅诗以刺之故每况愈下也尔雅翼说者以榛可为贽为文事楛可为矢为武事是盖不然夫榛楛皆用之武事说文榛木也一曰菆也菆盖矢之善者春秋传所谓致师者左射以菆是也女贽用榛者取榛有臻至之义黄花镇记黄花镇有礼鼠色如鼦而毛浅冬时聚榛实为粮于穴中作岐穴贮之若仓囷然多至三斗其榛实皆美好价倍于人所收者山氓多掘取之昌平州志榛出北山黄花镇者良集藻七言絶句增明吴宽谢屠公送新榛七月辽阳已降霜簪头落地野榛香三年不到燕山下又喜频将玉颗尝附录胡榛子增本草一名阿月浑子一名无名子生西国诸番汇考酉阳杂俎阿月生西国蕃人言与胡榛子同树一年榛子二年阿月南州记无名木生岭南山谷其实状如榛子波斯唿为阿月浑子松子增本草松实状如猪心叠成鳞砌秋老则子长鳞裂惟辽海及云南者谓之海松子马志曰海松子状如小栗三角其中仁香美当果食之亦代麻腐食之与中国松子不同苏颂曰松岁久则实繁中原虽有小而不及塞上者佳好也吴瑞曰松子有南松北松华阴松形小壳薄有香新罗者肉甚香美时珍曰海松子其树与中国松树同惟五叶一丛者毬内结子大如巴豆而有三稜一头尖尔马志谓似小栗殊失本体广志千岁老松子色黄白味似栗可食新罗国记松树大连抱有五粒子形如桃仁而稍小皮硬有人取而食之味如胡桃浸酒疗风汇考增神仙传赵瞿得癞病重家人送置山中忽见三神人以松子松栢脂各五升赐之告瞿曰此不但愈病当长生耳服半可愈愈即弗废瞿服之未尽病愈身体强健乃归家更服之二年颜色转少肌肤光泽走如飞鸟在人间三百余年常如童子颜色入山不知所之搜神记偓佺者槐山採药父也好食松实形体生毛长七寸两目尽方能飞行逐走马以松子遗尧尧不暇服松者简松也时受服者皆三百岁异苑汉末宫人小黄门上墓树上避兵食松栢实遂不复饥举体生毛长尺许魏武闻而收养还食谷齿落头白酉阳杂俎成式修竹里私第大堂前有五鬣松两根大财如椀甲子年结实味与新罗南诏者不别清异录新罗使者每来多鬻松子有数等玉角香重堂卷御家长龙牙子惟玉角香最奇使者亦自珍之集藻七言絶句增金雷思食松子千嵓玉粒尽长松半夜珠玑落雪风休道东游无所得岁寒梁栋满胸中诗散句增唐杜甫风落收松子薛能坐石落松子宋林逋秋阶响松子司马光饭炊松粒细林逋雨敲松子落琴牀别录增物类相感志凡杂色羊肉入松子则无毒松子仁带皮则不油东坡杂记十月以后冬至以前松实结熟而未落折取并萼收之竹器中悬之风道未熟则不生过熟则随风飞去至春初敲取其实以大铁鎚入荒茅地中数寸置数粒其中得春雨自生自採实至种皆以不犯手气为佳松性至坚悍然始生至脆弱多畏日与牛羊故须荒茅地以茅阴障日若白地当杂大麦数十粒种之赖麦阴乃活须护以棘日使人行视三五年乃成五年之后乃可洗其下枝使高七年之后乃可去其细密者使大大畧如此核桃原核桃一名胡桃一名羌桃本草胡桃梵书名播师罗酉阳杂俎胡桃仁曰虾蟇树高丈许春初生叶长三寸两两相对三月开花如栗花穗苍黄色结实如青桃九月熟时沤烂皮肉取核内仁为果北方多种之以壳薄仁肥者为佳广志陈仓胡桃薄皮多肌阴平胡桃大而皮脆急促则碎增味甘气热皮濇仁润治痰气喘嗽醋心及疠风诸病今往往以之下酒则昔人所云食多动风动痰令人恶心脱须睂及同酒多食咯血者妄也或素有痰火积热者不宜多食耳大抵留皮则消滞去皮则养血润血微和盐食更佳能通命门利三焦益气养血与破故纸为补下焦肾命之要药汇考增外国志大秦国有枣榛胡桃莲藕杂果西京杂记上林苑有胡桃出西域晋宫阁名华林园胡桃八十四株荀氏春秋祠制常设用胡桃广五行记后蜀李雄玉衡十二年扶风人韩豹为太史令雄卒子期立以豹为太傅尝言于期曰臣今老志在田园欲植胡桃愿赐其种期不悟俄而李寿自涪率众南向袭克成都废期自立尚书故实王内史书帖中有与蜀郡守朱书求樱桃来禽日结藤子又曰胡桃种已成矣学圃余疏核桃北果而宜山种吾地绝少然亦可种文赋散句增汉孔融与诸卿书多惠胡桃深知笃意原晋纽滔母答吴国夫人书胡桃本生西羌外刚朴内柔甘质似古贤欲以奉贡增潘岳闲居赋三桃表樱胡之别七言律诗原宋杨万里谢送胡桃三韩万里半天松方丈蓬莱东复东珠玉鏁成千岁实氷霜吹落九秋风酒边腷膊牙车响座上须臾漆櫑空新果新尝正新暑绣衣使者念山翁别录原本草宋洪迈有痰疾因晚对上遣使谕令以胡桃肉三颗生姜三片卧时嚼服即少饮汤又再嚼如前数即静卧如旨服之旦而痰消𠻳止溧阳洪辑幼子病喘医以危告其妻夜梦大士令服人参胡桃汤试之喘即定明日去胡桃皮用之喘复作仍连皮用信宿而愈盖人参定喘连皮胡桃能敛肺也增素园石谱孙汉阳平生好石秋夕梦一冠盖士送三石其一深碧色纹理如核桃原种植选平日实佳者留树上弗摘俟其自落青皮自裂又拣壳光纹浅体重者作种掘地二三寸入粪一碗铺片瓦种一枚覆土踏实水浇之冬月冻裂壳来春自生下用瓦者使无入地直根异日好移栽也收藏便民图要以麤布袋盛挂风面处则不腻收松子亦用此法增物类相感志收胡桃不可焙焙则油了胡桃能碎钱附录山胡桃原岭表录山胡桃底平如槟榔皮厚而坚多肉少仁内壳甚厚须椎之方破此南方出者殊不见佳附录蔓胡桃增酉阳杂俎蔓胡桃出南诏大如扁螺两隔味如胡桃或言蛮中藤子也银杏原银杏一名白果一名鸭脚子处处皆有以宣城为盛树高二三丈或至连抱可作栋梁叶薄纵理俨如鸭掌面绿背淡二月开花成簇青白色二更开旋即卸落人罕见之一枝结子百十状如小杏经霜乃熟色黄而气臭烂去肉取核为果其核两头尖中圆大而扁三稜为雄二稜为雌其仁嫩时绿色久则黄其树耐久肌理白腻术家取刻符印云能召使鬼神气味甘微苦平涩无毒生食解酒降痰消毒杀虫熟食温肺益气定喘𠻳捣汁浣衣去油腻食多壅气胪胀昏顿三元延寿书言白果食满千颗杀人昔有岁饥以白果代饭食饱者次日皆死小儿食多昏霍发惊引疳同鳗鲡食患软风汇考增卢氏杂记唐郑光䜩饮把酒曰某改令身上取果子名云膍脐薛保逊还令云脚杏满座大笑原诗话总龟京师旧无鸭脚驸马都尉李文和自南方来移植于私第因而着子自后稍稍蕃多不复以南方为贵增春渚纪闻元丰间禁中有果名鸭脚子者四大树皆合抱其三在翠芳亭之北岁收实至数斛而托地阴翳无可临玩之所其一在太清楼之东得地显旷可以就赏而未尝着一实裕陵尝指而加叹以谓事有不能适人意者如此戒圃者善视之而已明年一木遂花而得实数斛裕陵大悦命宴太清以赏之仍分颁侍从墨客挥犀银杏叶如鸭脚独窠者不实偶生及丛生者乃实原涌幢小品浦城县村中有白果一树世传以为仙人掷树枝于上其枝垂生每年果熟时不生于枝节惟于树身肿成大块破之可得二三斗多至石余实视凡果差小味则同增京口记胜果寺禅堂前银杏一株巨甚僧云宋植也半塘小志银杏树在天王殿前可泉上人房之侧本大五抱藤绕修条鳞次鬣张俨如龙甲而体无枯瘁当夏有秾阴可庇十乘余题曰龙树友人太仓王伯翊读书寺中爱其婆娑芟除芜秽而置栏楯焉泰山记五庙前银杏大者围三仞火空其中独一面不枯其上枝叶蔽芾如新植学圃余疏银杏树有大合抱而不实人言树有雌雄闻亦有法治之则生树长大秋冬叶纯黄间枫林中相错如绣此植圃中冈上即不实可也原崑山县志龚猗汴人殿中侍御史扈从高宗南渡道经崑山贞义里折银杏一株插地祝曰若此枝得活吾于是居其枝长茂后成大树繁枝樛屈臃肿如瘿如乳者凡七十余颗相传为其子孙嗣世之数集藻文散句原元王祯农书绛囊贡御玉椀荐酒其初名价岂减于葡萄安石榴哉五言古诗原宋梅尧臣永叔遗李太愽家新生鸭脚子北人见鸭脚南人见胡桃识内不识外疑若橡栗韬鸭脚类绿李其名因叶高吾乡宣城郡每以此为劳种树三十年结子防山猱剥核手无肤特置宫省曹今喜生都下荐酒压葡萄初闻帝苑夸又复主第褒累累谁採掇玉椀上金鳌金鳌文章宗分赠我已叨岂无异乡感感此微物遭一世走尘土鬓颠得霜毛增梅尧臣鸭脚子魏帝迷远图于吴求鬭鸭乃为吴人料重玩志已匧江南有嘉树修耸入天插叶如栏边迹子剥杏中甲持之奉汉宫百果不相压非甘复非酸淡苦众所狎千里竞赍贡何异贵争啑依韵酬永叔谢予银杏去年我何有鸭脚远赠人人将比鹅毛贵多不贵珍虽少未为贵亦以知我贫至交不变旧佳果幸及新穷坑我易满分饷犹奉亲计料失广大琐屑且沉沦何用报珠玉千里来殷勤原欧阳修和圣俞李侯家鸭脚子鸭脚生江南名实未相浮绛囊因入贡银杏贵中州致远有余力好奇自贤侯因令江上根结实夷门陬始摘才三四金奁献凝旒公卿不及识天子百金酬岁久子渐多累累枝上稠主人名好客赠我比珠投博望昔所徙葡萄安石榴想其初来时厥价与此侔今已徧中国篱根及墙头物性久虽在人情逐时流谁当记其始后世知来由是亦史官法岂徒续君讴增欧阳修梅圣俞寄银杏鹅毛赠千里所重以其人鸭脚虽百箇得之诚可珍予问得之谁诗老远且贫霜野摘林实京师寄时新封包虽甚微採掇皆躬亲物贱以人贵人贤弃而沦开缄重嗟惜诗以报殷勤五言律诗增宋梅尧臣鸭脚子高林似吴鸭满树蹼金铺结子繁黄李炮仁莹翠珠神农本草阙夏禹贡书无遂压葡萄贵秋来徧上都七言律诗增明吴宽谢济之送银杏错落朱提数百枚洞庭秋色满盘堆霜余乱摘连柑子雪里同煨有芋魁不用盛囊书后写料非钻核意无猜却愁佳惠终难继乞与山中几树栽七言絶句原宋杨万里银杏深灰浅火畧相遭小苦微甘韵最高未必鸡头如鸭脚不妨银杏伴金桃诗散句增宋梅尧臣百岁蟠根地䨇阴净梵居凌云枝已密似蹼叶非疎张商英鸭脚半熟色犹青纱囊驰寄江陵城城中朱门翰林宅清风六月吹帘旌玉纤雪腕白相照烂银壳破玻璃明张舜民何人栽银杏青条数尺间原晁补之宣城此物常充贡别录增物类相感志用芦菔梗同煮银杏不苦原种植须雌雄同种其树相望乃结实或雌树临水照影亦可或于雌树凿一孔纳雄树木一块以泥之亦结子移栽春分前后先掘深坑水搅成稀泥然后下栽子掘时连土绳缚牢不令散碎则易活採摘熟时以竹篾箍树本击篾则银杏自落御定佩文斋广群芳谱卷五十九广羣芳谱御制序御制佩文斋广羣芳谱序粤自神农氏尝草辨谷民始知树艺医药伊耆氏命羲和推步定历以授时民始知耕获之不愆而百工积熙伟哉开物成务启牖来兹圣帝之功与天地并矣朕听政之暇披阅典借留意农桑绘耕织之图制永言之什时巡所至亲历田间其稼穑之艰难作劳之辛苦既周知而洞悉矣每思究百昌生殖之理极万变消长之情着为成编以佑吾民尝谓尔雅具其名物而郭璞陆佃孙炎之流疏注埤翼又加详焉其明备者莫如本草自本经以迄陶弘景苏颂而下数十种凡採治之法无不该校他如齐民要术月令广义诸书其莳植之宜为更晰矣遐稽往牍撷其英华归于简括良匪易也比见近人所纂羣芳谱蒐辑众长义类可取但惜尚多踈漏因命儒臣即秘府藏帙攟摭荟萃删其支冗补其阙遗上原六经旁据子史洎夫稗官野乘之言才士之所歌吟田夫之所传述皆着于篇而奇花瑞草之产于名山贡自远徼绝塞为前代所未见闻者亦咸列焉复允廷臣之请益以朕所赋咏依类分载总一百卷命名曰佩文斋广羣芳谱冠以天时尊岁令也次谷次桑麻崇民事也次蔬茶果木花卉资厚生溥利用也终以药物重民命也其诸天时蚤晚之候人事种溉之方地力彼此之殊物性良楛之异罔弗条举缕析灿然可观焉是书也揽品汇之蕃滋想群生之率育一展卷间化机洋溢于兹毕呈固不惟矜淹洽侈藻丽也以是刊布天下垂之久远使吾民优游于农圃之中家室盈宁乐其业而不惮其勤而大夫士以及民之秀者因以区别物宜审其淑慝凛嗜好之常慎莭宣之度于以跻仁寿而享泰平亦不为无所裨助也哉康熙四十七年五月初十日进表御定佩文斋广羣芳谱刊成进呈表原任掌河南道事河南道监察御史加七级刘恭承勅旨校刊佩文斋广羣芳谱今已成书谨奉表上进者灏诚惶诚恐稽首顿首上言伏以三才并建资参赞以成能庶物芸生赖神灵而利用神农首出先尝草木之滋后稷诞生即识方苞之种盖将开物以成物必先辨类而知名是以东作西成人时敬授荔生葽秀月令必书考比兴于风诗方名悉载溯权舆于释诂尔雅兼综史列农家者流术是齐民之要降而本草代有专家异产奇名各征风土含华落实别着春秋言以人人而殊物亦生生而广更有场师田老家传种树之方墨客诗人藻结风花之思见闻各异篇帙纷纶自非刊录为一书谁识源流于万类钦惟皇帝陛下德茂生成休征蕃庑光昭千古普同若木之华化鼓八方直被扶桑之国聪明卓绝格物靡遗稼穑艰难居心无逸田畴景物尽归耕织之图车辙巡行徧省桑麻之务乃有道旁异草徼外奇花郭璞未详孙炎不识一经圣览便悉嘉名仰窥莫测所自来博学尽惊为天授品题所及远过笺疏睹记不忘何须载籍乃犹时勤荟萃下逮刍荛特命编修汪灏张逸少汪漋黄龙睂仰遵指授敬事编摩繙内府之藏书广群芳之旧谱农书花历药品茶经指掌可求分条并载一编在手疑四序之皆春百物罗前如万方之并贡至若一花一木曾被宸章若赋若诗久登御集莫不转鸿钧于一气扬藻采于千秋分冠简端尤光册府笔如垂露洒五色于芳菲文似庆云映三光于碧落既成篇帙更钖序文天语辉皇融六经之津液奎文焜燿彻十袭之缥缃灏涧谷庸材山林小草早蒙收採便得敷荣窃负栽培自贻倾覆叨弘恩于使过不弃菲葑效末技以校书日亲棃枣身是久枯之木忽讶春回心如已折之葵犹承日照剞劂告竣少竭力于涓埃豕亥传讹犹惊心于诖误乃蒙口勅许列头衔对玉简以悚惶瞻彤墀而踊跃伏愿光辉炳照化育遐宣泽及臣邻收杞梓楩柟之用功施田野成布帛菽粟之风则龙木凤芝呈祥于连理之树一茎双穗献瑞于大有之年矣谨按天时谱六卷谷谱四卷桑麻谱二卷蔬谱五卷茶谱四卷花谱三十二卷果谱十四卷木谱十四卷竹谱五卷卉谱六卷药谱八卷校刊告成灏无任瞻天仰圣激切屏营之至谨奉表随进以闻康熙四十七年六月初一日原任掌河南道事河南道监察御史加七级刘灏谨上表羣芳谱原叙附录羣芳谱原叙尼父有言吾不如老农不如老圃世之耳食者遂譁然曰农与圃小人事也大人者当剂调二气冶铸万有乌用是龊龊者为果尔则陈幽风者不必圣爱菊爱莲者不必贤税桑田树榛栗者不必称塞渊侈咏歌哉予性喜种植斗室傍罗盆草数事瓦钵内蓄文鱼数头薄田百畮足供饘粥郭门外有园一区题以涉趣中为亭颜以二如杂艺蔬茹数十色树松竹枣杏数十株植杂草野花数十器种不必奇异第取其生意郁勃可觇化机美实陆离可充口食较晴雨时浇灌可助天工培根核屏菑翳可验人事暇则抽架上农经花史手录一二则以补咨询之所未备每花明柳媚日丽风和携斗酒摘畦蔬偕一二老友话十余年前陈事醉则偃仰于花茵莎榻浅红浓绿间听松涛醻鸟语一切升沉宠辱直付之花开花落因取平日所涉历咨询者类而着之于编而又冠以天时岁令以便从事历十余寒暑始克就绪题之曰二如亭羣芳谱与同志者共焉相与怡情相与育物相与阜财用而厚民生即不敢谓调二气冶万有其于天地之大生广生未必无小补云因思尼父所言盖恐石隐者流果于忘世而非厌薄农圃以为琐事不足为也请以质诸世之所谓大人者凡例一羣芳谱原本大抵託兴众芳寄情花木可为风雅之助然或摭拾旧闻或独摅己见採择未遍不免登载疎漏今将谷桑麻蔬茶花果木竹卉药诸谱皆搜罗羣编依类增补俾读者咸知重农贵谷为率育羣生之本下及庶草繁殖弘茂对之化机药果资生豋人民于寿域是书所辟举世共赖一原本以羣芳命名而冠以天谱岁谱今改岁谱为天时记四时长养之理万汇荣枯之候冠于诸谱之前若天谱中历数灾祥及泛言日月风云星辰雨露等类并岁谱中泛言节序者俱与羣芳不甚贴切不复录一原本各谱中分题名目条款不一今每一物详释名状列于其首次征据事实统标曰汇考传记序辨题跋杂着骚赋诗词统标曰集藻其制用移植等目统标曰别录庶分条简要编次画一至若原本首简总论杂说中有可採者并行附载泛者略之一原本花木卉药诸谱按之经史传记方书地志文集及今耳目所见阙漏者颇多若金莲花夜亮木及塞外诸奇花海内诸名山所产山花前人不经见者今皆採补以广后人见闻一原本梅杏桃李之类俱载入花中今分见于花果两处更使开卷了然一葛木棉以类相从附入桑麻谱他如香附莎草卉药各见芸香山矾别为二物蔺蕳泽兰析作数种俱各註明本条之下以便观览一原本中药谱仅五十有四种为数甚少今照本草纲目广採补入凡见于诗经尔雅楚辞及唐宋历代诗文者增註其下一原本诸谱中多有疗治一条今按医疗自有专书如本草纲目证治准绳之类可备详考纂入谱内反多阙略且恐参究未精泥方贻悞宁阙之以致慎一原本终以鹤鱼一谱今按禽鱼既与羣芳命名不符且类族众多禽中不得专举一鹤鱼中不得专举金鱼复于本类不备不复存一原本所载事实或阙书名赋咏或阙人名又或书官书号书地书爵书谥今于其可考证者悉为标明余仍其旧以示存疑编校官御定佩文斋广羣芳谱编校官翰林院编修汪灏翰林院编修张逸少翰林院编修汪漋翰林院编修黄龙睂校录人员举人李同声举人胡期恒贡生张育徽监生潘葆光监生胡宸基监生周监生周旋监生吴从龙生员钱阿瑛生员张宏敏生员张位生员方觐生员赵侗斆生员许懋德生员邱起元总目御定佩文斋广羣芳谱总目天时谱六卷谷谱四卷桑麻谱二卷蔬谱五卷茶谱四卷花谱三十二卷果谱十四卷木谱十四卷竹谱五卷卉谱六卷药谱八卷等谨案御定广羣芳谱一百卷康熙四十七年圣祖仁皇帝御定葢因明王象晋羣芳谱而广之也凡改正其门目者三以天谱岁谱併为天时记惟述物候荣枯而天谱之杂述灾祥岁谱之泛陈节序者俱删不录其鹤鱼一谱无关种植亦无关民用则竟全删改正其体例者四原本分条标目前后参差今每物先释其名状次征据事实统标曰汇考诗文题咏统标曰集藻制用移植诸法统标曰别录其疗治一条恐参校未精泥方贻悞亦竟刊除至象晋生于明季不及见太平王会之盛今则流沙蟠木尽入版图航海梯山咸通职贡凡殊方绝域之产古所未闻者俱一一详载以昭圣朝之隆轨又象晋以田居闲适偶尔着述不能窥天禄石渠之秘考证颇踈其所载者又多稗贩于花镜圃史诸书或迷其出处或舛其姓名讹漏不可殚数今则䌷东观之藏开西崑之府并溯委穷源详为补正以成博物之鸿编赐名广羣芳谱特圣人褒纤介之善不没创始之功耳实则新辑者十之八九象晋旧文仅存十之一二也干隆四十七年二月恭校上总纂官纪盷陆钖熊孙士毅总校官陆费墀广羣芳谱四月初四日李长卿邀余及顾升伯汤嘉賔郑太初出平则门看牡丹主人为惠安伯张公元善皓发頳颜伺客甚谨时牡丹繁盛约开五千余平头紫大如盘者甚伙西瓜瓤舞青猊之类徧畦有之一种为芙蓉三变尤佳晓起白如珂雪已后作嫩黄色午间红晕一点如腮霞花之极妖异者主人自言经营四十余年精神筋力强半疲于此花每见人间花实即採而归种之二年芽始茁十五年始花久则变而为异种有单瓣而楼子者有始常而终冶丽者已老不复花则芟其枝时残红在海棠犹三千余本中设绯幕丝肉逓作自篱落以至门屏无非牡丹可谓极花之观最后一空亭甚敞亭周遭皆芍药密如韭畦墻外有隙地十余亩种亦如之约以开时复来廿六日偕升伯长卿及友人李本石龙君超丘长孺陶孝若胡仲修十弟寓庸时小修亦自密云至遂同往观红者已开残惟空亭周遭数十亩如积雪约十余万本是日来者多高户遂大醉而归有韡者华婉如清扬菡萏为簪芙蓉为裳出五沃之上腴兮苞九疑之奇芳繄中通而外直兮洵䔍实而辉光德可比于君子兮又奚逊夫国香羌託种于灵沼兮载移根于长乐挺翠盖之团团兮冒朱华之灼灼枝承蕤以婀娜兮何扬翘之磊落揉珠菂以成葩兮焕重英之出蕚森濯颍于芝房兮俨敷荣于菌阁朝晞发于扶桑兮若葵赤之常倾夕弄影于望舒兮象桂轮之载盈峩星冠于绛阙兮散霞标于赤城凤羽矫其翩翩兮蜃楼起而峥嵘恣意态之横出兮纷可柄于丹青彼新宫之嶻嶪兮固神灵之所宅薰风扇其淳和兮甘雨滋其芗泽卿云助其烂漫兮膏露增其的皪夫惟孕粹而钟祥兮肆焜煌而舄奕乃其含芬桂掖流晔椒涂承恩辉于黼幄兮分绣采于翟褕映画堂之甲帐兮迎紫𦋺之金舆灿荣光于华渚兮鬰佳气于蓬壶宫伯忻忻而告瑞慈颜穆穆其欢愉何司花之特巧殆坤元之出符天子乃考祥图披灵契征素莲于王母遡石蕖于炎帝或一房而百子或一花而千岁兆多寿而多男允卜年而卜世于是羣臣効三唿之祝荐万岁之觞陈瓜瓞椒聊之什咏竹苞松茂之章曰文子与文孙兮俾炽而昌曰圣母及圣皇兮俾寿而康如重台之积累共干坤而久长臣拜手而作颂庸昭示于无疆颂曰瞻彼璇宫临紫极兮仙籞神池𣾀灵泽兮煜煜奇葩产禁掖兮绿叶朱华苞翠菂兮重英𤴁蕚何赩赫兮地符山川帝申钖兮百世本支兆蕃硕兮慈龄圣算齐箕翼兮小臣献颂扬休德兮福禄万年子孙千亿兮淑大邦之奇草兮应则百之休祥禀至贞之灵气兮显嘉名以自彰冠众卉而挺生兮承木德于少阳体柔性刚蕙洁兰芳结纤根以立本兮嘘灵渥于青云顺阴阳以滋茂兮笑含章之有文远而望之烛若丹霞照青天近而观之晔若芙蓉鉴绿泉萋萋翠叶灼灼朱华炜若珠玉之树焕如景宿之罗𠑽后妃之盛饰兮登紫微之内庭回日月之晖光兮随天运以虚盈士之才德盖一国则曰国士女之色盖一国则曰国色兰之香盖一国则曰国香自古人知贵兰不待楚之逐臣而后贵之也兰甚似乎君子生于深山丛簿之中不为无人而不芳雪霜凌厉而见杀来岁不改其性也是所谓遯世无闷不见是而无闷者也兰虽含香体洁平居与萧艾不殊清风过之其香蔼然在室满室在堂满堂所谓含章以时发者也然兰蕙之才德不同世罕能别之予放浪江湖之日久乃尽知其族盖兰似君子蕙似士夫大㮣山林中十蕙而一兰也离骚曰予既滋兰之九畹又树蕙之百亩招魂曰光风转蕙泛崇兰是以知楚人贱蕙而贵兰久矣兰蕙丛出莳以砂石则茂沃以汤茗则芳是所同也至其发华一干一华而香有余者兰一干五七华而香不足者蕙蕙虽不若兰其视椒樧则远矣世论以为国香矣乃曰当门不得不锄山林之士所以徃而不返者耶秋气已末秋日已夕杨子觞客客醉欲出偶云物之净尽吐霁月之半𨐧杨子鼻观若有触焉澹空山之何有惊妙香之郁然急谓客曰是必有异吾与子盍小观之行而求之无物可即也舍而不求又不能自息也天风忽来其香浩荡杨子乃凝神而从之忽欣然而独往葢吾履未出于柴门之里吾身已超于广寒之上矣水国湛湛不足以为其空明而深靓也雪宫皑皑不足以为其高寒而迥映也玉阶之前有团其阴蔚乎瑠璃之叶槭乎琴瑟之音天葩芬敷匪玉匪金细不逾粟香满天地盖向者之所闻乃于兹其良是摩挲玉蟾蜍而问焉亦不知其名而字之曰桂吾甚爱之欲求其裔将刈其枝以修身之玉斧㵸其根于银河之秋水移之以归艺我庭砌羿妃頩然而不悦曰余将白之于帝杨子耸然而寤月尙未午客亦未去顾而见木犀之始花宛其若天上之所覩笑而问客曰吾之兹游梦邪醉邪惘然不知其处美中州之佳树表闲冶之丽姿结灵根以诞秀倾朝日以扬辉擢丛柯之冉冉布翠叶而葳蕤惟兹木之在林亦超类而独劭方朝华而繁实比沙棠而有耀当大夏之方隆愧微干之纤挠岂隐朴以幸全固呈才而不效离众用而获宁永端己以励操愿佳人之予投思同归以托好顾卫风之攸珍虽琼琚而匪报许昌西园中木兰树余往观之遂为赋曰览众树之列植嘉木兰之殊观至于玄㝠授节勐寒严烈峩峩坚氷霏霏白雪木应霜而枯零草随风而摧折蓊青翠之茂叶繁旖旎之弱条谅抗节而矫时独滋茂而不凋华容石门山有木兰树乡人不识伐以为薪余一本方操柯未下县令李韶行春见之息马其阴喟然叹曰功列桐君之书名载骚人之词生于遐深委于薪燎天地之产珍物将焉用之爰戒虞衡禁其翦伐按本草木兰似桂而香去风热明耳目在木部上篇乃採斫而归理疾多验由是远近从而採之榦剖枝分殆枯藁矣士之生世出处语默难乎哉韶余从子也尝为余言感而为赋云沂长江以遐览爱楚山之寂寥山有嘉树兮名木兰鬰森森以苕苕当圣政之文明降元和于九霄祛祲沴之为虐贯冬夏而不凋白波润其根柢玄雪畅其枝条沐春雨之濯濯鸣秋风以萧萧素肤紫肌绿叶缃蔕疎密耸附高卑阴蔽华如霜雪实若星丽节劲松竹香浓兰桂宜不植于人间聊独立于天际徒翳荟兮为隣挺坚芳兮此身嘉名列于道书坠露饮乎骚人至若灵山雾歇蔼蔼林樾当楚泽之晨霞耿洞庭之夜月发清明于视听洗烦烛于心骨韵众壑之空峒潜微云之灭没露草白兮山凄凄鹤既唳兮猿复啼窅深林以㝠㝠覆百仞之玄谿彼逸人兮有所思恋芳阴兮步迟迟怅幽独兮人莫知怀馨香兮将为谁惋樵夫之无惠混众木而皆尽指画类而挥斤遇仁人之不忍方甘心而勦絶俄固抵于倾殒怜春华而搴芳顾落日而𢌞轸达者有言巧劳智忧养命蠲疾人胡不求枝残体剥泽尽枯留顦顇空山离披素秋鸟避弋而高翔鱼畏网而深游不材则终其天年能鸣则免于俎羞奚此木之不终独隐见而离忧自昔沦芳于朝市坠实于林丘徒鬰咽而无声可胜言而计筹者哉吾闻曰人助者信神听者直则臧仓譛言宣尼失职出处语默与时消息则子云投阁方回受殛故知天地无心死生同域纭纭品物物有其极至人者委性循于自然不任夫智之与力也虽贤愚各全其好草木不夭其生植已而已而繄不可得植中州之名果兮结修根于芳园嘉列树之蔚蔚兮美弱枝之爰爰既乃长条四布密叶重阴夕景回光傍阴兰林于是肃肃晨风飘飘落英潜实内结丰彩外盈翠质未变形随运成清角奏而微酸起大宫动而和甘生既变洽熟五色有章种别类分或朱或黄甘酸得适美逾蜜房浮彩点驳赤者如丹入口流溅逸味难原见之则心悦含之则神安乃有河沂黄建房陵缥青一树三色异味殊名乃上代之𠩄不睹兮咸升御乎紫庭周万国之口实兮充荐飨于神灵昔怪古人之感贶乃答之以宝琼翫斯味之奇玮兮然后知报之为轻家弟以虞氏梨赋见示余谓岂以梨有用之为贵杜无用之为贱故无用获全𠩄以为贵有用获残𠩄以为贱故赋云尔惟有杕之为杜齐万物而并生其质菲薄既不施于器用华叶疎悴靡休阴之茂荣昔在召伯听讼述职甘棠作颂垂之罔极隄首七闽山川特异峻极廻环势絶如瓯其阳多银铜其阴孕铅铁厥土赤坟厥植惟茶会建而上羣峰益秀迎抱相向草木丛条水多黄金茶生其间气味殊美岂非山川重复土地秀粹之气钟于是而物得以宜欤北苑西距建安之洄溪二十里而近东至东宫百里而遥过洄溪踰东宫则仅能成饼耳独北苑连属诸山者最胜北苑前枕溪流北涉数里茶皆气弇然色浊味尤薄恶况其远者乎亦犹橘过淮为枳也近蔡公作茶录亦云隔溪诸山虽及时加意制造色味皆重矣今北苑焙风气亦殊先春朝隮常雨霁则雾露昬蒸昼午犹寒故茶宜之茶宜高山之阴而喜日阳之早自北苑凤山南直苦竹园头东南属张坑头皆高远先阳处岁发常早芽极肥乳非民间所比次出壑源岭高土沃地茶味甲于诸焙丁谓亦云凤山高不百丈无危峰絶崦而岗阜环抱气势柔秀宜乎嘉植灵卉之所发也又以建安茶品甲于天下疑山川至灵之卉天地始和之气尽此茶矣又论石乳出壑岭断崖缺石之间盖草木之仙骨丁谓之记录建溪茶事详备矣至于品载止云北苑壑源岭及总记官私诸焙千三百三十六耳近蔡公亦云唯北苑凤凰山连属诸焙所产者味佳故四方以建茶为目皆曰北苑建人以近山所得故谓之壑源好者亦取壑源口南诸叶皆云弥珍絶传致之间识者以色味品第反以壑源为疑今书所异者从二公纪土地胜絶之目具疏园陇百名之异香味精粗之别庶知茶于草木为灵最矣去亩步之间别移其性又以佛岭叶源沙溪附见以质二焙之美故曰东溪试茶录自东宫西溪南焙北苑皆不足品第今略而不论盖今人多伪为雅而吾吴尤甚兰菊几家置一谱焉次则君竹而友松第而至桃花极矣廼余性独深爱桃花每春未尝不游游必徧今年二月之十七日余与汝增约使人徃探城四隅问花之止而之焉具报东门好则步出东门踏菜花行望见一邨居小有花柳可观则酒鎗与蒲蓆已次第设矣其居在小溪中桃花左右溪约有三四十株甚嫩美既又移至吴氏庄庄宅与池相遶畧同前而广五倍之花硕大且繁中一绯色据水上者特异长杨数章立池外如伟丈夫衣冠拱手而护少女于内桃花亦醉面垂垂傍水洗妆不轻见头额也饮树下留连久之顾日尚未晡廼复信步寻花其在水滨者墻角桥畔者菜花柳树丛中者輙洒水施茵曰与而延客或遇之矮檐下及坑堑灶突之间则含酒满舌噀之曰为汝浣衣席暖更移酒尽复买忘其去城之遂远也汝增曰夫桃价不堪与牡丹作奴人且以市娼辱之子何好之甚余笑曰子品花乎品价乎夫价则百十桃者有之然皆如口脂面粉不粘人意刻画綵缋人能盗天夫桃也远而睇之光浮浮然近而即之若有暖晕然盖颂桃德者夭夭近之灼灼则已下矣拟之于春殆巽女乎阳出震而得梅桃与梅其得气独完故于香味色中具有别韵即刻画綵缋者巧愈不似似愈不真子舍是而贵夫盆盎拳握之观何欤且夫天下之贵贱失久矣饾饤贵而梁肉贱土偶贵而人物贱品题贵而考课贱桃之贱于子无惑也汝增无以对遂以笔志其语有东园之珍果兮承阴阳之灵和结柔根以列树兮艶长𤱔而骈罗夏日先熟初进庙堂辛氏践秋厥味益长花落实结与时刚柔既甘且脆入口消流亦有冬桃冷侔冰霜和神适意恣口𠩄尝华升御于内庭兮饰佳人之令颜实充虚而疗饥兮信功烈之难原嘉放牛于斯林兮悦万国之乂安望海岛而慷慨兮怀度索之灵山何兹树之独茂兮条枝纷而丽闲根龙虬而云结兮弥万里而屈盘御百鬼之妖慝兮列神荼以司姦辟凶邪而济正兮岂唯荣美之足言果实多品惟桃可佳夭夭其色灼灼其华或成仙而益寿或制鬼而祛邪或美后妃之德或报琼瑶之华惊蛰应气而斯盛农人为候而无差陟云台而临崖布绮游武陵而夹岸舒霞妬媢常闻于武女爱恶潜移于子瑕至若绥山刻木神荼索苇犯上既戒于文侯雪贱复闻于夫子神女尝食于二郎齐相亦杀乎三士崑崙以霜实称奇磅磄以寒英表异旄榹异状而同名侯白殊味而俱美别有绮叶金城之号紫文缃核之名虽云六果之下诚为五木之精高丘餐胶而轻举师门食葩而道成复有棓羿之事畏汉之情元冬霜林之茂朱夏豆实之英至于汉皇罢种方朔潜偷僵李伤嗟于见累土偶哀怜于载浮樊氏竞术于灵变蔡诞託诈于仙游亦有种列三名实盈十斛太清渍花而疗疾抱朴服胶而绝谷或呪之而颒面或出之而剖腹岂若飨碧实于西游标嘉名于仙箓梅伯华字汝芳世居大江之南其先本若木氏之裔食釆于梅春秋时复属于楚秦始皇遣将军王翦灭楚遂移兵伐梅灭之子孙散处江南以国氏其家杭之西湖粤之大庾者宗枝尤蕃衍伯华自幼好修丰姿芳洁翛然埃𡏖之表好居山泽每与骚人处士徜徉泉石云壑之间终日忘返不识者疑为仙云性刚介士无贤不肖皆知敬重好事者或写其像于屏见者肃然起敬不觉鄙吝自消楚令尹子兰申公子椒以清修自负愿託交于伯华伯华曰若等无寔而外饰终将委厥美以从俗耳非吾友也凌波仙子洛迦樊生亦以雅素絶俗愿与伯华为异姓兄弟伯华笑曰若等得我一体非可与共度岁寒者也丞相广平宋公贞心劲质于人少许可独敬重伯华尝作赋以诵其美伯华览之不乐曰知人信不易哉吾尝以宋公铁石心肠顾乃轻吐绮语至以文君绿珠况我噫知德者鲜矣当阳春和煦时羣葩竞荣红香翠蔓灿如也而伯华恬然于荒寒之野或以后时诮之者曰大丈夫盍乘时取红紫自苦于寂寞谁复知之伯华曰荣悴命也然有性焉吾知安吾命尽吾性而已且子未睹其终耳狂飈振荡彼将飘泊何所戾耶言者惭而退石湖范公与伯华交莫逆买地于所居之范村招伯华聚族居之且为作谱辨其韵格之异而叹写真者不察也由是伯华益有闻于天下云王元美尝谓余市居之迹于喧也山居之迹于寂也唯园居在季孟间耳然王氏之弇山枕城中朝暾映门游屐麏集即主人亦徃徃支门谢客欲放而之于旷野无人之乡而不可得余然后知园之与众也宁独与其谋于市也宁谋于野吾友范象先有园在横涝野塘之南去城十里而近喧寂半之四面榆柳阴翳小池上梅花两树婆娑相对苍枝老骨纵横屈曲排檐而上其榦可抱其叶可䕃一亩其子可得五石范子谓吾见梅多矣未有如此君之老而奇者乃结高楼以临之独与一二老衲摊虎皮爇猊𪔂倚楼而歌之曰雪满山中高士卧月明林下美人来已复笑曰如季迪诗不过得花之幽韵闲淡而已吾家老梅政如碧眼西僧修睂露额又若毒龙怒虬纷挐搆鬭于广莫之野攫爪迸鳞鬼怪万状度他木讵足与此君争胜庶几钟贾山之嘉树四贤祠之紫藤差鼎足耳范子楼既成于是广莳霞桃芙蓉来禽之属以映带之池加辟竹加徙梅之为观日闲以敞而陈子适来陈子曰吾尝闻徃年探梅者过寿安寺中寺僧为游客所困至析而为薪而其次惟光福元墓之傍薄雪轻云漠漠数里一快平生然村人率以种梅为业不复有品题护持与梅花两相韵者古今梅花之知己仅得林逋君复三百年而有范子范子于此中块然野处白板赤栏朱帘碧幄依微独立于暗香踈影之外何异处士孤山所少者童子开门放鹤耳他日抱鹤上扁舟送之花下烟沙星渚短笛悠悠有巍然破轻浪而出者则陈先生至也子其报梅花吐一枝以候我洪崖仙尉隐于大庾之峤长子孙者累数百祀跨蹑南北绵邈远近夏晔冬蒨日衍以蕃客有过之者始见之若聚焉继见之若邑焉滋茂弗已宋守赵孟藡氏见而称之曰若是其稠乎是可国也于是建国号曰梅奄一方而有之封域视古宋卫然其国与诸国异有父子兄弟而无君长有疆围山川而无城郭有荣瘁盛衰而无征伐有风雨霜露而无耕穰有大小短长纵横曲直而无妍𡟎其居结瑶而构琼其俗撷芳而嚅馥其服被缟而曳素徃徃搜㝠寄远埃𡏖之地弗处世慕其洁至假氷玉神仙以为喻国于南州而性独耐寒虽加以严霜暴霰不能虐也自肇国以来辄隶于职方岁遣子修贡于廷累代嘉之听梅氏自为治弗夺其土于是国益庶且大初梅氏以𪔂味荐于商商道赖以复兴周人得其名于谣以列于司乐者由是声重天下华寔既符今古同赏或谓其风韵独胜或谓其神形俱清或谓其标格秀雅或谓其节操凝固如宋广平杜少陵林和靖诸名贤皆与梅氏为方外友类形诸篇什以摹写情状然其所得不过一村一圃一林一木之胜而未有以国名者自梅氏有国而其散处于海内者咸列于附庸罔或先焉立国既久梅氏之英庾山之灵相与求其主刘先生挺生南服出而临之而国于是乎有主先生犹不敢当曰我梅花国人也或请于先生敢问宅是国何义也先生曰吾之所取于梅氏者有五善焉博于济物仁也不挠于时义也生不相陵礼也审于择友智也出不愆其期信也此吾之所以独乐于梅不徒臭味之合而已若夫桑梓之所诏鞶带之所佩朝夕之所玩几案之所味皆取足于是而梅也无役不供亦惟求吾适耳奚其主问者曰梅生数千年乃有国复数百年乃有主主是邦者非先生其谁天下不被梅之泽者久矣今世所赖于梅者微先生孰能尽其用乎幸矣先生之主斯国也且昔人有所谓乌衣槐安者徒托诸寓言皆齐谐之流非所以语于道也先生之国以寔不以名以道不以物吾益嘉先生之善为斯国主也先生笑而不答因书以为记楚襄王游乎云梦之野观梅之始华者爱之徘徊而不能舍焉骖乘宋玉进曰美则美矣臣恨其生寂寞之濵而荣此岁寒之时也大王诚有意好之则何若移之渚宫之囿而终观其寔哉宋玉之意葢以屈原之放微悟王而王不能用于是退而献赋曰夫何嘉卉而信奇兮厉岁寒而方华洁清姱而不滛兮专精皎其无瑕既笑兰蕙而易诛兮复异乎松栢之不华屏山谷以自娱兮命冰雪而为家谓后皇赋予命兮生南国而不迁虽瘴疠非所託兮尚幽独之可愿岁序徂以峥嵘兮物皆舍故而就新披宿莽而横出兮廓独立而増妍玄雾滃而四起兮川谷沍而冰坚澹容与而不衒兮象姑射而无邻夕同云之缤纷兮林莽杂其葳蕤曾予质之无加兮専皎洁而未衰方酷烈而誾誾兮信横发而不可摧纷旖旎亦何好兮静窈窕而自持徂清夜之湛湛兮玉绳耿而未低方娉婷而自喜兮友明月以为仪歘浮云之来蔽兮四顾莽而无人怅寂寞其凄凉兮泣回风之无辞立何久乎山阿兮步何踌蹰于水濵忽举目而有见兮恍顾盻之足疑谓彼汉之广兮羌何为乎人间既奇服之眩耀兮又绰约而可观欲一听白云之歌兮叹扬音之不可闻将结轸乎瑶池兮惧佳期之非真愿借阳春之白日兮及芳菲之未亏与迟暮而零落兮曷若𠑽夫佩帏渚宫矧未有此兮纷草棘之纵横椒兰后乎霜雪兮亦何有乎芳馨俟桃李于载阳兮仓庚寂而未鸣私顾影而自怜兮淡愁思之不可更君性好而弗取兮亦吾命其何伤辞曰后皇贞树艶以姱兮洁诚谅清有嘉实兮江南之人羌无以异兮茕独处廓岂不可召兮层台累榭静而可乐兮王孙兮归来无使哀江南兮层城之宫灵苑之中奇木万品庶草千丛光分影杂条繁干通寒圭变节冬灰徙筒并皆枯悴色落摧风年归气新摇云动尘梅花特早偏能识春或承阳而发金乍杂雪而被银吐艳四照之林舒荣五衢之路既玉缀而珠离且冰悬而雹布叶嫩出而未成枝抽心而插故摽半落而飞空香随风而远度挂靡靡之游丝杂霏霏之晨雾争楼上之落粉夺机中之织素乍开花而傍巘或含影而临池向玉阶而结彩拂网户而低枝七言表柏梁之咏三军传魏武之奇于是重闺佳丽貌婉心娴怜早花之惊节讶春光之遣寒夹衣始薄罗袖初单折此芳花举兹轻袖或插鬓而问人或残枝而相授恨鬟前之大空嫌金钿之转旧顾影丹墀弄此娇姿洞开春牖四卷罗帷春风吹梅长落尽贱妾为此敛娥眉花色持相比恒愁恐失时先生姓梅名华字魁不知何许人或谓出炎帝其先有以滋味干商高宗乃召与语大悦曰若作和羹尔惟盐梅因食釆于梅赐以为氏梅之有姓自此始至纣时梅伯以直言谏妲己事被醢族遂隐迨周有摽有者始出仕其寔行着于诗垂三十余世当汉成帝时梅福以文学补南昌尉上书言朝廷事不纳亦隐去变姓名为吴市门卒云自是子孙散处不甚显汉末绿林盗起避地大林大将军曹操行师失道军士渴甚愿见梅氏梅聚族谋曰老瞒垂涎汉𪔂人不韪之吾家世清白慎勿与语竟匿不出厥后絫生叶叶生萼萼生蕊蕊生华是为先生先生为人修洁洒落秀外莹中玉立风尘之表飘飘然真神仙中人所居环堵竹篱茅舍洒如也行者过其处必徘徊指顾曰是梅先生居也勿翦勿伐谿山风月其与之俱先生雅与高人韵士游徂徕十八公山阴此君辈皆岁寒友何逊为扬州法曹掾虚东阁待先生先生遇之甚厚相对移日留数诗而归先生南北两支世传南煖北寒先生葢居于南者也先生诸子甚多长云寔操行坚固人谓其有廼父风味居南京犀浦者为黄氏其余别族具载石湖谱太史公曰梅先生翩翩浊世之高士也观其清标雅韵有古君子之风焉彼华腴绮丽乌能辱之哉以故天下人士景仰爱慕岂虚也耶孤禀矜竞妙英隽发肌理冰凝干肤曲屈留连野水之烟淡荡寒山之月蕊一攒而集霞葩五出而争雪侧披断碛委朔风其将吹忽上高空助冻云之欲结杪数英之半掬中万斛之一抟古干横肱玉龙游而张甲编条聚脑白凤戢以流翰珮玦缤纷何啻凌波之子肌肤绰约无言姑射之仙趣将幽而见取艳以冷而为妍缊香气于空表弄皎色于霄端瘦影横𥦗臞然山泽素魂丽壁忽尔婵娟托使将传寄江南之遐信随风暗度报塞北以春天羌笛一声韵全飘于纤指素琴三弄神屡托于冰絃乃有巖居之徒溪饮之老裋褐黄冠庞睂寿考跨蹇策笻𤍽浆烹藻望谷口以穷搜坐石头而拂扫亦有游心道德之儒含思风雅之伯读易说诗于其下咏骚作记当其处景得人而益增人因景而标致斯风格之雅幽而韵调之殊异亦足以快心畅神洗郁破滞又何羡乎罗浮之奇而东岳之丽梨树四枝与中枝合生于囿皇太子令侍中颂之嘉木时生瑞我皇祚修干外扬隆枝内附翼翼皇储克光其敬神启其和人隆其盛降自玄圃合体连性时惟令月躬亲北林乐在同人如兰如金木之期应乃同其心同心之生启自神明在心斯动于言斯形先民有则称诗表情惟永作歌以休厥灵絪缊无涯孕精产荂九旬流华四月孔奢有匪浮夸花外之花尔其娟静闲暇以窈窕兮敷舒幽贞其清皦兮恬淡潇洒委蛇淳雅美不迩丽素不邻野若帝厌尔众芳之滛冶我宜钖其纯嘏者邪濯濯春雨皓皓华月彼质而静彼淡而悦或依于葛我执兮或俯于藻我拾兮祠庭閴寂树英繁密祁祁僮僮如出而入奚素绚以比容征彤管而名实夫大窍阖辟冶至灵甄无识盖有暌性而合质者邪于何后妃兮似欣欣乎晴光余将归宁兮眡涤濯乎衣裳流水之阳古公胥宇乃㩦乃姜不容不妆后脱簪珥露谏宣王烟之苍苍青障于张解围小郎三三两两寒牕之傍恍兮文德散帙于中宫左嫔摛思于椒房函如六龄之邓衰若大家之班或乃暴风滛雨赴死无惧生兮贞女殁兮烈妇于嗟牡丹彼美芍药胡为颜色可与娱乐丰丰褒似丽姬君以为妍人以为媸花百其试予兹懿哉乱曰匪冬而雪匪夜而月香山何人题我太真江之永兮不可泳思汉之广矣不可方思有蓬莱之嘉树植神州之膏壤擢刚茎以排虚诞幽根以滋长北荫塞门南临三江或布燕赵或广河东既乃繁枝四合丰茂蓊郁斐斐素华离离朱实脆若嚼雪甘如含蜜脆者宜新当夏之珍坚者宜干荐羞天人有枣若瓜出自海滨全生益气服之如神芳园列榦森梢繁罗蘂余茎少叶暗枝多复有奇树风间临阙二字夜影来未若丹心美实绛质嘉枝重鍼共暗枝瓠同瑰羞金盘于氷水荐玉案于深杯此欢心之未已方梦肠而屡廻惟樱桃之为树先百果而含荣既离离而春就乍苒苒而冬迎异群龙之旡首殊大器之晚成鸟才食而便堕雨薄洒而皆零未覩红颜之实空有荐庙之名等橘柚于檐户匹诸荐乎中庭异梧桐之栖凤愧绿竹之恆贞岂复论其美恶且耸干乎前櫺叶繁抽而掩日枝长弱而风生且得蔽乎曦赫实当暑之凄清元馆寓石洑斋舍后蔬圃其中有樱桃啖而美之遂为小赋以寓意云繄勾芒之作春何穷奢而极侈既袤野以施翠复因林而设绮一旦代序成功者去卷红紫以回辕系繁珠于佳树但见的砾兮霰集璀璨兮星聚蝶欲聚而辟易莺欲啄而惊惧俨翠幄之重重韬至珍于茹圃爰有诗人此焉游遨感园丁之摘献俾侑进乎芳醪覩珠颗之匀圆始知其为樱桃也于是摭火齐于银盘啖红香之琼液玩其精华服其风味爽可以愈沉痾腴可以美意气羗理内而益脾信蠲烦而清臆终并功乎丹鼎岂擅誉乎崖蜜唐以之昭宠于新科汉以之均恩于百职庙羞荐天子之忱宠赠旌野人之德忆金銮之殊遇压珠盘之佳色何显赫之不常乃失身于幽侧每被销于凡齿叹九重之悬隔在物理而尚然宜人情之通塞感斯果之擅称聊寄怀于翰墨汉明帝月夜燕羣臣于沼时大官进樱桃盛桃以盘厥名赤瑛桃盘同色四照空明臣观谐喜觞酌纵横坐中献赋异代长卿赋曰何华林之名品兮乃殊异乎恆族先百果而珍奇兮历九春而成熟钖字肇夫月令兮和中纪于药录因荐羞其礼隆兮缘颁𧶘以惠足念朱明之来早兮悲青阳之去速向芳榭而流丹兮入文窗而映绿枝袅袅以低亚兮实累累其相续料素娥之未攀兮愁黄鸟之先啄幸未伤于风雨兮知有待乎晴旭遥而望之烂若霞彩缀琼枝迫而就之恍如珊瑚碎金谷既称名乎乐府亦註谱于仙都姿辉映以拟玉质圆转而方珠揣火枣之同类恐萍实之不如带露痕而觉有眩灯晕而疑无尔其寝庙驾返御园旨宣纷纭驰骑络绎飞笺聊开祕阁别整华筵就中窈窕沾恩最先乍入脣而脂掩忽笼袖而火然神脉脉以无定步珊珊其不前亮衷情之有托岂絃管之能传借嘉物以相比发清歌而自怜歌曰朱实兮离离玉肤兮绛衣备百和兮含五滋粲皓齿兮色怡朱实兮盈盈玉壶兮红氷敛䨇眸兮对孤灯堕清泪兮血凝歌罢月轮斜度天河倒泻徙倚阑边殷勤露下张乐易歇留情难舍亟起为乱仍归于雅乱曰谷梨消烦尚带寒兮壶甘释悁犹含酸兮未若朱实堆玉盘兮食之美好使人欢兮常恐节移倏彫残兮安得九转如金丹兮眇伊人之蝉蜕兮宅清泠以为扉越蓬隔弱窗不知其几千里兮跂余望之忽轩窓之翠碧兮见此绰约之芳姿曳青葱之华裾兮倚玉薤之披披逍遥清霜之夕徘徊明月之辰佩乞碧霞衣纫绿云金杯盥雨玉盘承津𣂏和注淳斟酌天均于时庭空人静万窍不作声沉𡵯虚之歌奏杳钧天之乐江妃具俎以进羞海若充宾而酬酢持杜觯而未扬想堂中之欢乐余亦洗醆更酌接芳蕤而为客纵歌頽然不知天河之既落伊昔涪翁夙罹谪逐行迈阻修浮水奔陆方归与以息驾乃燕坐于蔀屋惟是屋也依高山临大江影薄高云声飞怒泷敞宇衡门洞乎八窓式遣怀于吟啸忽有都乎神娏尔乃乍近乍遥水面微𡵯罗韤生尘绡裳沾露腰纤弱兰脣冶樊素匪扬桂旗匪蹋神鱼遽引遽𨚫或疾或除袖翩翻兮婉娩带缭绕兮纾舒怅数年之独往鄙良夜以鳏居矫望延伫掠盻踌躇汎若断梗浮犹冯虚乃若贴金莲于玉趾眷兹乐胥于焉迩止玛瑙坡荒仙王祠圯睇梅兄于岭头怀矾弟于涧溪涘进左右而谂之曰水上步月彼其仙邪惟炫素质不御铅华中有金蕤轻蒙臂纱冲斥暮雨挥霍朝霞尔或见之而岂吾之过夸邪左右屏息对曰彼之来斯诚类仙子馨香芬芳容光旖旎其绰约也俨藐姑之神其聫娟也齐洛川之子初虽瞻驰终莫摹拟是则主人之𠩄见仆辈之𠩄跂者也于是之时涪翁哑然而作声彼人泯然而无迹江风惟清江月自白伥伥何之翳翳寝息晨兴向明踯躅于庭忽幽花之託根依后土以降灵胡然生之大瘦岁晏流形宋玉招魂之赋庄周梦蝶之经翁遄作诗调同金石有顷比夕载验厥迹无被花之懊恼出门一笑而横大江之空碧汹汹乎如涧松之发清吹浩浩乎如春空之行白云宾主欲眠而同味水茗相投而不浑苦口利病觧胶涤昬未尝一日不放箸而策茗椀之勋者也予尝为嗣直瀹茗因录其涤烦破睡之功为之甲乙建谿如割䨇井如𨘈日铸如㔢其余苦则辛螫甘则底滞呕酸寒胃令人失睡亦未足与议或曰无甚高论敢问其次涪翁曰味江之罗山严道之蒙顶黔阳之都濡高洙泸川之纳溪梅岭夷陵之压砖临卭之火井不得已而去于三则六者亦可酌兔褐之瓯瀹鱼眼之鼎者也或者又曰寒中瘠气莫甚于茶或济之盐勾贼破家滑窍走水又况鸡苏之与胡麻涪翁于是酌歧雷之醪醴参伊圣之汤液斮附子如博投以𤎅葛仙之垩去藙而用盐去橘而用姜不夺茗味而佐以草石之良所以固太仓而坚作彊于是有胡桃松实菴摩鸭脚勃贺靡芜水苏甘蘜既加臭味亦厚宾客前四后四各用其一少则美多则恶发挥其精神又益于咀嚼盖大匠无可弃之材太平非一士之畧厥初贪味隽永速化汤饼乃至中夜不眠耿耿既作温剂殊可屡歃如以六经济三尺法虽有除治与人安乐宾至则煎去则就榻不游轩后之华胥则化庄周之蝴蝶铁龙道人卧石林移二更月微明及纸帐梅影亦及半窗鹤孤立不鸣命小芸童汲白莲泉燃藁湘竹授以凌霄芽为饮供道人乃游心太虚雍雍凉凉若鸿蒙若皇芒会天地之未生适阴阳之若亡恍兮不知入梦遂坐清真银晖之堂堂上香云帘拂地中着紫桂榻绿璚几看太初易一集集内悉星斗文焕煜爚熠金流玉错莫别爻画若烟云日月交丽乎中天玉露凉月冷如冰入齿者易刻因作太虚吟吟曰道无形兮兆无声妙无心兮一以贞百象斯融兮太虚以清歌已光飙起林末激华氛郁郁霏霏绚烂淫艳乃有扈绿衣若仙子者徒容来谒云名淡香小字绿花乃捧太元杯酌太清神明之醴以寿予侑以词曰心不行神不行无而为万化清寿毕纾徐而退复令小玉环侍笔牍遂书歌遗之曰道可受兮不可传天无形兮四时以言妙乎天兮天天之先天天之先复何仙移间白云微消绿衣化烟月反明予内间予亦悟矣遂冥神合元月光尚隐隐于梅花间小芸唿曰凌霄芽熟矣夫渭黍汾麻泉源之异禀江橘淮枳土地之或迁诚物类之有宜亦臭味之相感也若乃撷华掇秀多识草木之名激浊扬清能辨淄渑之品斯固好事之嘉尚博识之精鉴自非笑傲尘表逍遥林下乐追王蒙之约不让陆纳之风其孰能与于此乎吴楚山谷间气清地灵草木颖挺多孕茶荈为人採拾大率右于武夷者为白乳甲于吴兴者为紫笋产禹穴者以天章显茂钱塘者以径山稀至于桐庐之巖云衡之麓鸦山着于无歙蒙顶传于岷蜀角立差胜毛举实繁然而天赋尤异性靡俗谙苟制非其妙烹失于术虽先雷而籯未雨而檐蒸焙以图造作以经而泉不香水不甘㸑之扬之若淤若滓予少得温氏所着茶说尝识其水泉之目有二十焉会西走巴崃经虾蟇窟憩芜城汲蜀冈井东游故郡经扬子江留丹阳酌观音泉过无钖𣂏慧山水粉枪牙旗苏兰薪桂且鼎且缶以饮以歠莫不瀹气涤虑蠲病析酲祛鄙恡之生心招神明而达观信乎物类之宜得臭味之所感幽人之佳尚前贤之精鉴不可及已噫紫华绿英均一水也皆忘情于庶汇或求伸于知己不然者丛薄之莽沟渎之流亦奚以异哉游鹿故宫依莲盛府一命受职再期服劳而虎丘之觱沸淞江之清泚复在封畛居然挹注是尝所得于鸿渐之目二十而七也昔郦元善于水经而未尝知茶王肃癖于茗饮而言不及水表是二美吾无愧焉凡泉二十列于右幅且使尽神方之四两遂成其功代酒限于七升无忘真赏云初入新馆客将宋日新致朱砂红牡丹菊一本祇三四花惨悴萎暗不以为奇遂植之穿廊西之隙地今岁忽茂达成丛高六七尺及秋而放数百花所未见也适王甫书状生朝而其花尤盛故作赋以寓感其辞曰西风悄兮幽扃木叶下兮空庭忽异卉之呈芳乃示予以不情郁霞腴之春姿敷玉瀣之秋英蹙绛绡于青苞翦翠罗于绿莛拆缃桃与紫微讶鞓红与鹤翎高层层以奕奕重袅袅以盈盈结腻黄以为心抺沉粉而含馨凝夜气以夸昼奼斜阳而亸晴仍牡丹之花王彊将菊以为名呜唿噫嘻时哉匪时造化则夺形色不移虽反常而似妖顾真宰岂予欺寓国色于羇孤谢凡品之芬菲掞金气于西陆吐霜葩于东篱鄙倾城之郑袖期佩兰之湘累独超出于羣伦不系累于等夷特以秋而为春乃奇花之出奇彼自为一时殆非后时也且持杯而浥露更嚼句以待月尽吴江之飞霜甚穷海之饕雪与后凋之姚魏共终全于晚节春府尹任公中正宴客大慈精舍州民王氏献一合欢牡丹公即命图之士庶创观阗咽终日蜀自李唐后未有此花凡图画者惟名洛阳伪蜀王氏号其苑曰宣华权相勋臣竞起第宅穷极奢丽皆无牡丹惟徐延琼闻秦州董成村僧院有牡丹一株遂厚以金帛历三千里取至蜀植于新宅至孟氏于宣华苑广加栽植名之曰牡丹苑牡丹双开者十黄者白者三红白相间者四后主宴苑中赏之花至盛矣有深红浅红深紫浅紫淡黄鏂黄洁白正晕倒晕金含稜银含稜傍枝副搏合欢重台至五十叶蜀平花散落民间小东门外有张百花李百花之号皆培子分根种以求利每一本或获数万钱宋景文公初帅蜀彭州守朱君绰始取彭州园花凡十品以献公在蜀四年每花时按其名往取彭州送花遂成故事公于十种花尤爱重锦被堆尝为之赋盖他园所无也牡丹之性不利燥湿彭州丘壤既得燥湿之中又土人种莳偏得法花开有至七百叶面可径尺以上今品类几五十种有一种色淡红枝头絶大者舍人程公厚倅是州目之为祥云其花结子可种余花多取单叶花本以千叶花接之千叶花来自洛京土人谓之京花单叶时号川花朱彭州牡丹诗有蹄金点鬓密璋玉缕跗红香惜持来远春应摘后空之句今西楼花数栏不甚多而彭州所供率下品钱公成大时以钱买之始得名花提刑程公沂预会叹曰自离洛阳今始见花尔程公故洛阳人也何名花之盛美称洛阳为无双东青州而南越曾不足以颉颃兹上代之无闻始絶盛乎皇唐尔其月陂堤上长寿街东张家园里汾阳宅中当春光之既和蔼亭榭之载营天宇旷霁兮丝游景物招人而事起彼公子兮王孙蹙游龙于流水遶兹葩而密坐借芳草而芊芊感盛年之若斯伤代谢之能几尔则粉承日华朱含雾雨羣蒂如翔交柯如拒凌晨併妆对客不语卫尉出婢子于罗帏鄂君拥翠被于江渚当其百蕊千芽照耀朱霞绿叶纷纭望之转赊若儒生之授学列女乐于绛纱迨夫背户迎窓上下甍檐二三作队矫矫愈鲜飞燕进女弟于远条夫人挟三国而朝天锦瓣重卷檀心飞屑柔须夜殷怒苞晓决宛妇姑之反唇似相稽而无说则有若盛时合沓诸娣从韩姞以同归飒颜凋衰汉主放宫人而憎别风荐小爽雨委微温楚姝舞歇于章台陈后泣罢于长门亦有细加巨上慎妃横逼座之势紫侍黄侧班姬抗同辇之尊或劲而昂婕妤当逸熊于上殿或翘而望处子窥宋玉于东垠既离以披亦竞而骈近不极态远不尽妍夫彷彿乎佳丽意所想而随存奚拔引之数姝可罄比而殚论吾闻阳公之田不恳不耕爰播盈斗可获连城资阴阳之淑气孕天地之至精蜿蜒赤埴之腴煌扈白虹之英惊山木之润发冒朝采之余荣逮百嘉之泽尽候此玉之丰成王公大人方以不贪为宝辞秦玉而陋楚珩虽三献其奚售乃举贽于老生老生囊中之法未试腹内之雷久鸣搴石鼎以自濯搘豕腹之彭亨春江浩其波涛远壑飒以松声俄白云之涨谷乱双眼于晦明擅人间之三絶色味胜而香清捧杯盂而笑领映户牖之新晴斥去懒残之芋尽弃接舆之菁收奇勋于景刻匕未落而体轻凌厉八仙扫除三彭见蓬莱之夷路接阊阖于初程彼狥华之大夫含三生之宿酲污以蜂蜜辱以羊羹合尝逸少之炙同传孝仪之鲭叹超然之至味乃陆沈于聋盲岂能于我乎遇亦或卿而或烹起援笔以三叫驰蛇蚓以纵横吾何与大夫之迷疾盖以慰此玉之不平也白花六出碧茎森森绿苞敷艳翠叶丛阴皜丝垂须黄檀缀心色美如玉形肖惟簪曰贵且重名比南金方其根萎严霜英抽湛露酷暑既徂凉飈初度拂拂翻荣亭亭挺素皓雪凝条明冰挂树山栀为之抱惭水仙见而生妒纵玉井之莲花亦同行而却步廼若微雨乍淋淡然晚妆洗尽铅华月映霓裳插瑶笄于绿鬓解琼𤧑于华堂独持雅洁以压羣芳鄙芙蓉之多态笑蕙兰其不香当百卉之摇落耸孤秀于清商故得列君阶除远彼尘坌舞媛致疑而反衔逸士欲投而长遯採下体而不遗入丽藻之粲论苟能刈蓍而不忘宁辞磨石而终钝感德辉于三秋媿草心之径寸幸朝东于华冠虽夕陨而何恨惟圣皇御历十有四年道化滂流和气翔洽于时崇慈宁之新构备尊养之上仪大孝潜孚灵贶昭答乃有嘉莲献异重台发祥万乘临观六宫燕喜信熙时之上瑞馨德之贞符爰付丹青用垂琬琰命臣等赋之臣谨拜手稽首而作赋曰若夫璇宫壮丽紫殿巍峩接蓬莱之仙苑环太液之恩波渟泓玄泽酝酿醇和欣嘉生之咸鬯纷灵瑞其何多宛彼芙蕖嫣然沼沚载以文罂陈之金戺覆碧叶兮田田漾清涟兮泚泚被茝纫兰抽黄曳紫既冉冉以流馨复重重而结绮尔其艶外生艶华中吐华剖碧房兮敷绛萼幻珠实兮成丹葩粲英英其叠起芬郁郁其交加乃若旭日方升卿云有烂初抱赤兮若倾忽飞丹兮若炼如盘如葢临金掌以曈昽非雾非烟照虹梁而璀璨又若桂轮乍满蕙露初零凝清辉兮湛湛漱芳润兮盈盈绀宇层楼接银潢而潋灔云鬟高髻开宝镜以晶荧又若凉雨才收薰风徐送濯云锦兮澄鲜舞霓裳兮飞动凌波绰约宛洛浦之惊鸿翙羽翩跹恍秦台之仪凤至于星敷电发雾变霞蒸触景而生态随物而赋形纵他卉之秾丽未若兹花之最灵观其托体慈闱敷荣秘殿映藻井以生妍傍绮疏而呈倩炜煌三秀之庭摇曳五明之扇载色载笑如承长乐之欢来游来观每荷重瞳之眷诧神物之有知信人寰之仅见岂比夫骈花并寔连理分枝望舒生于汉圃合欢产于唐池太华峰头徒咏如船之异麻姑坛上虚传变碧之奇斯盖重申之佑命特显象于昌期猗欤我皇德如虞圣时业业以忧勤日夔夔而祇敬承颜顺志极尊养之隆解愠阜财布宽仁之令故珍贶骈𩥚而奇祥叠应绳绳继继用彰累叶之休赫赫明明式表重华之盛尚增修于玄德庶永承乎天庆方舆之内山陬海澨丽土之毛足以活人者多矣或隐弗章即章矣近之人习用之以为泽居之鱼鳖山居之麋鹿也远之人逖闻之以为踰汶之貉踰淮之橘也坐是两者弗获相通焉余不佞独持迂论以为能相通者什九不者什一人人务相通即世可无聚不足民可无道殣或嗤笑之固陋之心终不能移每闻他方之产可以利济人者往往欲得而艺之同志者或不远千里而致耕获菑畬时时利赖其用以此持论颇益坚岁戊申江以南大无麦禾欲以树艺佐其急且备异日也有言闽越之利甘藷者客莆田徐生为予三致其种种之生且蕃畧无异彼土庶几哉橘逾淮弗为枳矣余不敢以麋鹿自封也欲徧布之恐不可户说輙以是疏先焉介夫姓疏名介介夫字也其先居赵魏之郊从树艺以生子孙甚繁衍至介始徙于宋久之由司城子罕荐以见宋王王问曰若居宋之土地几叶于兹矣久必有相赖者若赖宋乎宋赖若乎对曰介窃居王之土地覃及雨露欣荣不已顾有寸长敢不敷露于左右以求知也臣本一介之微视之甚草草然可以御国之馑岁可以资王之俭德可以励民之苦心王能味臣言享臣用则臣不为无利与宋王曰周人聚疏之财寡人何敢失之遂命从事于阳门兼修俎豆事王日昵有燕必偕居常服绿间钖之紫茸裘以旌其劳辛之功介为人貌直干濯秀可爱羣居秩然不紊有介然于世者因名但平生口剌剌抉人是非不少假借被其中者或至流泪出涕发汗众曰介有姜桂之性愈老愈辣其族有大小之异有曰芜菁曰幽者皆澹泊于世味雅与僧斋寒士交其后介子推又徙晋晋以其先人之闻纳之公子重耳出奔推从焉适遭絶食推将割股肉芼羹以进公子止曰亡人之在远也以有先生为御犹有旨蓄而弗知其冬也今先生轸之念亡人之口腹伤己以饱人亡人弗以为饱愿先生自爱毋易下体也推卒割之后公子归伯第赏有功而不及推推之客歌于宫门曰茅之拔兮茹亦及之吐其茹矣忘徃之饥公子悔追赏推推逃之绵山上曰吾非卖菜而求益也誓不出公子筮而求之得鼎曰木巽火烹饪之象且傅说以调伊尹以烹我将获贤者之辅遂火其山以脇之推就焚而死人谓其介有跨灶风姨母文城君作白山茶赋兴寄高远盖以自况类楚人之橘颂感之作后白山茶赋孔子曰岁寒然后知松栢之后凋也丽紫妖红争春而取宠然后知白山茶之韵胜也此木产于临川之崔嵬是为麻源第三谷仙圣所庐金堂琼榭故是花也禀金天之正气非木果之匹亚乃得骨于崑䦘非乞灵于施夏造物之手执丹青而无所用析薪之斤虽睥睨而幸见赦高洁皓白清修闲暇裴回冰雪之晨偃蹇霜月之夜彼细腰之子孙与庄生之物化方培户以思温故无得而陵跨盖将与日月争光何苦与洛阳争价惟是当时而见尊显处于瑶台玉墀之上是以闭藏而无闷淡然于干枫枯柳之下江北则上徐庾江南则数鲍谢盖不能刻画嫦娥藩饰姑射谅无地以寄言故莫传于脍炙况乎见素抱朴难乎郢人故徐熙赵昌舐笔和铅而不敢画或谓山丹之皓质足以争长而更霸知我如此不几乎骂虽琼华明后土之祠白莲秀远公之社皆声名籍甚俗态不舍挟脂粉之气而蕴兰麝与君周旋其避三舍白知春大庾人也初不详其得姓之由或曰太昊氏廷臣有貎晳而傅粉者帝唿为白郎遂以为姓至商高宗时有善调𪔂羹者同傅说为相大着勲业天下始重其名自后族类繁衍徧处海内汉末有族子居邓襄间最繁盛曹瞒师过渴甚获济归而勒其功于史后世称之西晋时曰华魁者为江南亭长遇陆正平于傅舍遂为通使长安故人为荐拜秘书省伴读二世至飞英落魄不拘专事放荡其友荐为上林内史得入宫禁为刘宋寿阳公主饰妆公主甚喜宫中争效慕之梁何逊官扬州与清江盛开者为僚宷日共赓吟情谊甚密唐宋璟未相时于从父东川官舍见郡人一本性姿素朴仪容古雅请为忘年交作文美之其后有名九英者与白乐天元稹杜甫辈相友善京师谓之连璧九英女琼姫居罗浮择壻名士赵师雄月夜遇之遂定婚媾世传为奇遇宋有奇男子同林和靖隐孤山甘淡泊忘势利和靖为诗美其行今载集中再传曰墨始策为吏除守衡州宣德泽及于民有甘棠之思卒绘其像民间多奉祀之白有远族因秦俗家贫子壮分赘杨氏厥类尤蕃生子虽状貎不类白而气味相似故亦见珍于世知春字儒华衡州十世孙生而骨格清癯丰神洒落虽边幅不修而天然标格自出风尘之表性慧善推步星数每岁天子将颁春历輙先以消息吐白人间世以其知春候故名之为人孤洁不交尘俗惟与蜀人叶恆盛卫人管若虚为耐久朋尝曰吾虽不见用于治朝亦当魁芳誉于天下一日恆盛若虚闻之曰吾闻智者不失时勇者不失势阳德方亨皆争怜角宠而子若不闻迨夫肃杀逞众芳谢子顾抗颜独出此何以故曰窃闻之有赫赫之誉者发必浅无彰彰之名者飬必深与其扬金石于郑卫交奏之时孰若援舜琴而独鸣播德馨于桃李暄妍之塲孰若藴兰芳而独写是故使避秦皆商山则孰为汉廷之萧曹不仕隋皆汾河则谁为唐室之房杜当时闻其名者多跨蹇踏雪寻访至有取其连枝令奚童肩负馆之华堂静室礼对阁笔平章不踰日则歛容而去知春惟林居简出谢絶纷华日以甘酸酝酿成就诸子之德寔思以宏先人调𪔂之业云甲子九月十四日冯侍御宴集出白菊咏赏属予赋之盖以奉宾主之欢洽耳岂有望于荣观哉辞曰繄季秋之将望予恤夫序次之易代既无暇于游览亦索处而寡类接芳邻之招引诚钦志于雅诲厪主人之投辖肃群俊而弭盖廼陈秋卉以侑觞冀逸兴之可贷咸式燕以延赏异过时而尚爱喜幽玩以怡情追佳节之莫待岂无得于物观实有感于斯会猥受简以抒思庶形状之具载尔其葳紫茎而上擢麃奇荄以孤植叶萋萋其微霭萼慄慄以寒色申纤缟以自贞羞组綵之外饰承危朶而不倾挺柔条而益力香冉冉而不繁艳娟娟而稍抑态屡觌而愈妍意凝想而弥极始严整而莫亵终温郁而可即华不露而已章思欲语而复默神超有而入无岂髣髴之遽得廼若闲馆重深高幕虚凉檐萧萧以下月庭霭霭而降霜灿灼烁以映夕纷委缀而明廊素娥兮联裙青女兮骈妆缥轻鬓以云须皎靓质而雪光骖连蜷兮鸾鹤服陆离兮珮珰信雕容之可赧嗤效颦之不量于是宾徙倚而久竚若耿耿其怀伤釭灭影兮续膏夜就深兮移牀驰留叹于永谢结华思于余芳允思美之所遇亦既隐而复扬乃岁律之甫迁慨金气之何速鸟栖栖而敛翮飇飒飒以惊木怳穷莽于广隰班纷薄于修陆众已谢于塲野独宛转于寒谷甘苦心于蝼蚁等末干于朴樕虽旷绝以自持胡偃蹇而下伏夕淹雨而泣素朝披烟而委绿羌守操以坚冰徒有容之若玉傥衣袖之是将亦絃琴而可录吾观夫怀达人之隐德抱贞女之幽衷讵婴情于丰华奚移志于始终桃早秀而先萎槿晨敷而暮空苟清白之为尚曷芊菲之足崇嗟予之不淑兮抚年运而兴悲覩兹植之所由惧修名之失时彼斯人之同志吾何俗之不随廼孑孑以矫激羡草木之所为伟夫君之超越幸方圆之有持矧诸公之奋奇俱发踪之可师顾会合之不偶常寡欢而多离指孤芳而缔好创游燕以为嬉诚后期之不忘或有征于微辞鸟宿中而纤条结龙辰升而丹华繁其在晨也灼若旭日栖扶桑其在昏也赩若烛龙吐潜光苞玄黄之烈辉绿炜晔而焜煌发朱荣于绿叶时从风而飘扬览华圃之嘉树兮羡石榴之奇生滋玄根于𡗝壤兮擢繁干于兰庭霑灵液之粹色兮含渥雾以深荣若乃时雨新稀微风扇物蔼萋萋以鲜茂兮纷扶舆以蓊郁枝掺稔以环柔兮叶鳞次以周密纤条参差以窈窕兮洪柯流离以相拂于是乎青阳之末朱明之初翕微焕以摛采兮的窟㻧以扬敷接翠蕚于绿𦷾兮冒红牙以丹须赩然含蕤璀尔散珠若乃丛纨始裹聚葩方离潜辉蜿艶绿采未披照灼攒列荧荧玄垂雪酲解䬼怡神实气冠百品以奇仰迈众果而特贵绿叶翠条纷乎葱青丹华照烂晔晔荧荧远而望之繁若摛缋被山阿迫而察之赫若龙烛耀绿波紫华一名长乐生于蜀其东界特饶中国奇而种之余嘉其华纯耐久可历冬而服故与友生各为之赋有遐方之奇草禀二气之纯精仰紫微之景曜因令色以定名刚茎劲立纤条繁列从回风以摇动纷兰畅而蕙洁蔚青葱以增茂并含华而未发于是散绿叶秀紫荣蕴若芝草之始敷灼若百枝之在庭独参差以照燿何光丽之杂形涣涣昱昱而夺人目精下无物以借喻上取象于朝霞妙万物而比艳莫兹草之可嘉闽多兰赵时庚王贵学氏皆闽人故后先能谱兰诸所以为兰之事尽矣而吾老友张应文氏顾又能为续兰谱其所以为兰之事又大出于二谱之外而又能为歌诗古今体几百篇以侈之若杲禅师悟后隽语百出而百不穷张君吾吴人也郦道元高阳注江南水经欧阳永叔庐陵谱洛中牡丹不是过也予不能从嵇含晓南中花木意亦不大好之顾独好兰而不甚晓其事与所以滋培之理友人有见贻者至冬輙萎败亦任之而已今从张君谱稍得其事与理而圜居力不能致今者似别得策第手靖节栗里谱与其诗各一编陆羽张又新水谱各一编蔡君谟茶绿一编以佐张君之二谱而日与之徜徉于峭蒨青葱之下闲歌陶诗渴则拈茶水谱随意读之觉此身如入阳羡吸巾泠已退徐翻张君所纂谱咏其得意句鼻观习习芬馥两腋风举作天际真人想又何必左拥陈良紫右侍鱼魫白而后快哉或曰兰之传自屈子骚始也子何以不骚而靖节之是援且不虞彼蘜忌哉曰不然兰君子也贵而大国贱而幽谷所为香不改也屈子才大于兰而志趣不一吾故取陶氏焉今之蘜丽矣非陶氏蘜也以故不能与兰偕兰亦不受妒不尔宁无东篱数枝以伴我九畹哉吾取兰而陶之取陶而兰之即屈子所不能妒而况蘜也张君善吾言识而弁于简端先生姓罗名伯英字阳和上世出蔡仲之后周季国亡蔡之孙子自以王者后耻臣列国分佈天下虽族类蕃芜然皆隐约原野与农圃老人结无情之交于势利泊如也春秋间齐鲁交恶犹以野无厥族卜其无恃为当时贵重尚如此汉初陈平欲荐士间楚竟不能致厥族之良惟以恶子弟进故用其谗卒以亡楚后平掠其功封侯恶子弟卒不显是以此族益务韬晦蜀诸葛武侯尝用其别子蔓青氏督饷道行伍中既策功当进爵以非其好故弗就也先生与蔓青同远祖生而孤特自殖克迈种德学有根本闲居自负其才曰吾进可以备鼎鼐退可以贲丘园进退不违乎时吾事毕矣豪贵之家闻先生风声争设大烹以享之先生心事洁白启口皆可咀嚼故贵人不甚相知平生惟与学士雅好尤笃凡亲嗜先生之久者天下事无不可做晚年所养既久中益充实虽杂处尘土间物竟莫得而湼自有一种幽人潜德风味上自宫府下至儿童走卒室妇少女莫不知有先生然欲用之者非强拔起之不能致终不效毛遂辈沾沾喜自荐也老辣之性与日俱盛尤以名为累叹其不得深根固蔕于下乃学逃名于漆园之徒游心物初委顺造化深欲祕本根以绪余启世之不知道者故尝着论曰天下无道则言有枝叶所恶于言者为其无用也吾言可无用也与哉世殆未知吾枝叶之正味矣一夕偶过白水真人舍坐客有诮之者附耳话言谓先生今日虽无食肉相虀酸气吾知免耳先生若罔闻知据炉危坐少焉清谈时出爽气袭人客不觉前席举手愿与余沥以沃渴怀先生倾倒肺腑粹然一出于正绝无世俗溷浊之味客与接谈者皆啧啧不容口如入太古室酌玄酒而啜太羹恨相知之晚也乃复相顾而叹曰先生盖有道之士也清不绝俗淡不累物吾侪久与至人处乃今则知之耳图所以易其名者遂私号曰清淡先生云考庶卉之珍丽实总美于芙蕖潜幽泉以育藕披翠莲而挺敷汎轻荷以冒沼列红葩而曜除徼旭露以滋采靡朝风而肆芳表丽观于中沚播郁烈于兰堂在龙见而萌秀于火中而结房岂呈芬于芷蕙将越味于沙棠咏三闾之被服美兰佩而荷裳伊玄匠之有瞻悦嘉卉于中渠既晖映于丹墀亦纳芳于绮疏临清池以游览观芙蓉之丽华潜灵藕于玄泉擢修茎乎清波焕然荫沼灼尔星罗若乃𢌞萦外散菡萏内离的出艶发叶恢花披绿房翠𦷾紫饰红敷黄螺圆出垂蕤散舒缨以金牙点以素珠固陂池之丽观尊终世之特殊尔乃採淳葩摘圆质析碧皮食素实味甘滋而清美同嘉异乎橙橘参嘉果以作珍长充御乎口实乃有芙蓉灵草载育中川竦修干以凌波建绿叶之规圆灼若夜光之在玄岫赤若太阳之映朝云乃有阳文修嫮倾城之色杨桂枻而来游玩英华于水侧纳嘉賔兮倾筐珥红葩以为饰感夭桃而歌诗申关睢以自敕嗟留夷与兰芷听鶗鴂而不鸣嘉芙蓉之殊伟託皇居以发英按周礼酒正之职辨四饮之物其三曰浆又浆人之职供王之六饮水浆醴凉医酏入于酒府郑司农云以水和酒也盖当时人率以酒醴为饮谓乎六浆酒之醨者也何得姬公制尔雅云槚苦荼即不撷而饮之岂圣人之纯于用乎亦草木之济人取舍有时也自周以降及于国朝茶事竟陵子陆季疵言之详矣然季疵以前称茗饮者必浑以烹之与夫瀹蔬而啜者无异也季疵始为经三卷由是分其源制其具教其造设其器命其煑饮之者除痟而去疠虽疾医之不若也其为利也于人岂小哉余始得季疵书以为备矣后又获其顾渚山记二篇其中多茶事后又太原温从云武威段𥖽之各补茶事十数节并存于方册茶之事由周至今竟无纤遗矣昔晋杜育有荈赋季疵有茶歌余缺然于怀者谓有其具而不形于诗亦季疵之余恨也遂为十咏寄天随子夫其涤烦疗渴换骨轻身茶荈之利其功若神则有渠江薄片西山白露云垂绿脚香浮碧乳挹此霜华𨚫兹烦暑清文既传于杜育精思亦闻于陆羽若夫撷此臯卢烹兹苦荼桐君之录尤重仙人之掌难踰豫章之嘉甘露王肃之贪酪奴待枪旗而採摘对鼎䥶以吹嘘则有疗彼斛瘕困兹水厄擢彼阴林得于烂石先火而造乘雷以摘吴主之忧韦曜先沐殊恩陆纳之待谢安诚彰俭德别有产于玉垒造彼金沙三等为号五出成花早春之来賔化横纹之出阳坡复闻灉湖含膏之作龙安骑火之名柏巖兮鹤岭鸠阬兮凤亭嘉雀舌之纤嫩翫蝉翼之轻盈冬芽早秀麦颗先成或重西园之价或侔团月之形并明目而益思岂瘠气而侵精又有蜀冈牛岭洪雅乌程碧涧纪号紫笋为称陟仙厓而花坠服丹丘而翼生至于飞自狱中煎于竹里効在不眠功存悦志或言诗为报或以钱见遗复云叶如栀子花若蔷薇轻飈浮云之美霜笴竹箨之差唯芳茗之为用盖饮食之所资灵山惟岳奇产所钟厥生荈草弥谷被岗承丰壤之滋润受甘霖之霄降月惟初秋农功少休结偶同旅是采是求水则岷方之注挹彼清流器择陶简出自东隅酌之以匏取式公刘惟兹初成沫成华浮焕如积雪晔若春敷茶彼芳菊之为草兮禀自然之醇精当青春而潜翳兮迄素秋而敷荣于是和乐公子雍容无为翱翔华林骏足交驰薄言采之手纤枝飞金英以浮旨酒拂翠叶以振羽仪伟兹物之珍丽兮超庶类而神奇伫寒丘以弥望觌中霜之嫩菊肇三春而怀芬凌九秋以愈馥不履苦而沦操不在同而表淑伤众花之飘落嘉兹卉之能灵振劲翮以扬绿含凝露而吐英览诗人之比兴寄卉木以命辞惟平章之萱草欲忘忧而树之爰有幽忧庭闲志静高木列其阴兰芳糅其影翫丛蘤之争芬悦羣根之竞颖或开红而散紫或𦯀蒀于上春信兹华之独秀投金质于炎辰既耀色以祛痗亦含香而可均不待合欢之木无俟孙枝之筠同芰荷于阑暑及蝉露乎首旻其叶四垂其跗六出亦曰宜男加名斯吉华而不艳雅而不质随晦明而舒卷与风霜而荣悴笑杜蘅与揭车何众𢑥之能匹余植蒲桃于堂前嘉而赋之美干道之广覆兮佳阳泽之至淳览遐方之殊伟兮无斯果之独珍托灵根于玄圃植崑山之高垠绿叶翁郁暧若重阴翳羲和秀房陆离焜若紫英乘素波仰承甘液之灵露下歙丰润于醴泉总众和之淑美体至气于自然珍味允备与物无俦清浊外畅甘旨内遒滋泽膏润入口散流有自然之丽草育灵沼之清濑结根于重壤森蔓延以腾迈尔乃红花电发晖光仰曜朝霞俯照绿水潜缃房之奥密兮含珍藕之甘腴攒聚星列纤离相扶微若玄黎披幽夜粲若邓林飞鹓雏检水陆之具品阅山海之异名珍尔秀之不定乃天地之精英殖东国之流咏出西极而擅名方翠羽而结叶比碧玉而为茎蕊金光而赩色藕冰折而玉清载红莲以吐秀披绛叶以舒英故香氛感俗淑气参灵踯躅人世茵蒕祇冥青桂羞烈沉水惭馨于是生乎泽陂出乎江阴见彩霞之夕照觌雕云之昼临既翕赩于洲涨亦映暧于川浔夺夜月及荧光掩朝日与赩火出金沙而延曜被渌波而覃拖冠百草而绝羣出异类之众伙故仙圣传图英隐留记一为道珍二为世瑞发青莲于王宫验奇花于陆地若其江淡泽芬则照电烁日池光沼绿则明璧洞室曜长洲而琼文映青崖而火质或凴大渊之清峭或殖疏圃之蒙密故河北櫂歌之姝江南採菱之女春水厉兮楫潺湲秋风驶兮舟容与着缥芰兮出波擥湘莲兮映渚迎佳人兮北燕送上客兮南楚知荷华之将晏惜玉手之空伫廼为谣曰秋雁度兮芳草残琴柱急兮江上寒愿一见兮道我意千里远兮长路难若其花实各名根叶异辞既号芙蕖亦曰泽芝丽咏楚赋艶歌陈诗非独瑞草爰兼上药味灵丹砂气验青艧乃可剑弃海岫龙举云㟧画台殿兮霞蔚图缣缟兮炳烁永含灵于洲渚长不绝兮川壑友姓兰名馨字汝清号无知子始祖国香草姓也郑文公妾燕姞梦天与国香倚阑寤而生子公异之物色求香得之幽谷赐姓兰志倚阑也加草不忘本也香后独茂修德芬芳隐居深山虽困穷未尝改节仲尼称为善人君子又伤其老草莽遗琴操以彰其美识者亦曰使际风动时香名岂终泯乎自是子孙蕃衍布散诸国楚屈原延之九畹每饭不忘忠愤不平之气赖之以洩原感其德佩服终身晋有邻玉树者谢安处之庭堦视如子弟至今咏兰氏必曰谢庭历唐而宋曰猗曰皋猗受知韩愈亦困穷愈曰扬扬其香不採何伤盖美之也皋为朱元晦友后病归元晦思之有愿託孤根岁晏为期之句其冒姓者楚有枻汉有台晋有亭又有善酿者武帝饮之甘唿兰生而不名枻与桂櫂同舟事君有济川功台于章帝时游太学与崔骃私论武帝善恶事闻下有司台自讼获免拜令史亭好山水家有峻岭茂林曲水之景名贤王羲之庾蕴辈上巳日就亭觞咏畅叙幽情以姓为名者有马氏泽氏赛氏马泽俱精医善疗肿毒疼痛赛家广积珠如粟人有求之散而不惜又有茞芸蕙荪皆近族也馨始生异香满室人称香孩儿皆曰何物老妪生宁馨儿流芳百世必斯人也既长闻木徂徕梅华竹直同道相交徃师之三人曰子幽真雅淡和气袭人予辈友也敢曰师乎遂深相得号为四友时有严雪者攻申韩术草莽之士畏而靡者万计惟四友正色不动雪多方摧折之自如也明年春天子布阳和之德靡者皆起四友名益重后木为大夫梅居鼎鼐竹以笙簧才官翰林馨独潜修不出复与金利缔交同心相规时人语曰胶漆虽谓坚不如金与兰馨性刚鲠每秋风起怒发冲冠若闻鸡起舞状文华一吐芳馨远播人採其善不戴之首则佩之身奉以羞祀苾苾芬芬神明来格凡大夫处士闻其名无不爱慕思友里有莸生性恶使气人不之近疾馨异己面斥曰人生当使人畏子之得人亲媚无乃务为容悦乎馨笑而不答性恶污秽有拔茹者必净沙为地时进洁汤斯畅舒自遂不尔则形容就悴无他归洁其身也秘书省有蠹鱼为害上召馨拜掌书记害遂息因名其省曰兰省功成身退优游林泉或登高山或临深崖或扫青苔坐白石意泊如也闵子广于取邀馨语曰闻子香誉愿效同心分香吐怀惟子之需敢不构庄礼子期与俱化巖巖秀峰吐桂荣松独夭桃之灼灼轻擢采于寒踪尔乃万株成锦千林似翼苔画波文花然树色发秦源而逸气飘汉绶而流芳譬兰釭之夜炷似明镜之朝妆成蹊列径光崖氾间真定之苍棃杂房陵之缥李纷芳难歇照曜无俦舒若霞光欲起散似电采将收既而风落新枝霜飞故叶叹垂钓之妖童怨倾城之丽妾吾亳牡丹年来浸盛娇容三变犹在季孟之间等此而上有天香一品妬榴红胜娇容宫袍红琉璃贯珠新红种类不一惟杂红最后出颇称难得又有大黄一种轻腻可爱不减三变初开拳曲结锈不甚舒展须大开时方到极妙处为一病耳至如佛头青为白花第一此时极多无难致大抵红色以花子红银红桃红为上如紫色或如木红则卑卑不足数矣吾亳土脉颇宜花毋论园丁地主但好事者皆能以子种或就根分移其捷径者惟取方寸之芽于下品牡丹全根上如法接之当年盛者长一尺余即着花一二朶二三年转盛如上三变之类皆以此法接之其种类异者其种子之忽变者也其种类繁者其栽接之捷径者也此其所以盛也他处好事者目击千叶大红即以为至宝不遑深辨而上色上品即吾亳好事之家惟有力者能得之予向于牡丹亦止浮慕近且精其伎俩园丁好事之家穷搜而厚遗之故所得名品颇多草堂数武之地种莳殆徧率以两色併作一丛红白异状错综其间又以平头紫庆天香先春红三色插入花丛间杂而成文章他时盛开烂然若锦点缀春光亦一奇也远饷新茗当自携大瓢走汲溪泉束涧底之散薪燃折脚之石鼎烹玉尘啜香乳以享天上故人之意媿无胸中之书传但一味搅破茶园耳睢阳东苑子围三尺新丰箭谷枝悬六斤未有生因粉水产自铜丘影连邓橘林交苑柿远荐中厨爰颁下室事同灵枣有愿还年恐似仙桃无因留核味出灵关之阴旨介玉津之澨岂徒真定归美大谷滋慙将恐帝台妙棠安期灵枣不得孤擅玉盘独甘仙席虽秦君得器汉后推餐望古可俦于今何答成丛殿侧犹连制赋之条结实西园非复粘蝉之树异合浦之归来疑藏珠实同秦人之逐弹似得金丸厥草惟夭厥木惟乔草有柔蔓木有繁条缘根兮附带布叶兮敷茵朱华粲兮下覆本干蔽兮不昭嗟兮此木几岁几年而至于合抱夫何此草一旦一夕而遂曰凌霄是使藜藿蒿艾慕高艳而仰翘翘也安知苹藻自洁蕙兰自芳芙容出污而自丽芝菌不根而自长或纫佩带或采顷筐或制裳于骚客或登歌于乐章故得为馨为荐为嘉为祥皆无附着亦以名扬奚必託危柯而后昌吾谓木老多枯风高必折当是时将恐摧为朽荄不复萌蘗岂得与百卉并列也邪无味之味至味也乃五行之太极也咸苦酸辛甘则五行之所作也皆五味之一也然其间所谓甘者在天为湿在地为土在色为黄在音为宫则甘于四者犹得为味之中也故荼不如荠也菫不如饴也毒药不如嘉谷也苦节不如甘节也龙逢比干不如咎夔稷契也然则橄㰖之以苦见取何也谓其变之正者也崔嵬谏臣心忧主无一伪世固有持是而不见录者多矣三复是诗而有感焉右件物产异金沙名非紫笋江边地暖方呈彼茁之形阙下春寒已发其甘之味有以少为贵者焉敢韫而藏诸见谓新茶盖遵旧例广通县东响水关产兰绿叶紫茎春华秋馥盖楚骚所称纫佩之兰也人家盆植如蒲萱者盖兰之别种曰荪与芷耳时川姜子见而釆之以赠予知九畹之受诬千载矣一旦而雪作采兰引秋风众草歇丛兰扬其香绿叶与紫茎猗猗山之阳结根不当户无人自芬芳密林交翳翳鸣泉何汤汤欲采徃无路跼步愁褰裳美人驰目成要予以昬黄山谷岁复晚修佩为谁长采芳者何人荪芷共升堂徒令楚老惜坐使宣尼伤感此兴中怀絃琴不成章百卉以雨露为生檐下则雨露减矣乃雨露减者霜霰亦减当草枯木落之时此花反得因檐下而晚盛呜唿啬于此者丰于彼造化生物之盈亏固如是其难料也奈何以目前之菀枯定将来之荣落邪因作赋以纪之聿观桃李艳春荷蕖吐夏秋桂霜迎冬梅雪迓梦草开晨睡莲闭夜候既至而芬芳蘂欲敷而莫假爰有一蘤在栏之下鸂𪄠为羣鸭凫作亚丹同鹤顶冠非鹖野状毰毸而不飞类翰音而实哑乃生长于阶除托根株于檐厦日光射兮无多雨露霏兮亦寡方其炎蒸甫歇金风乍飔羣株炫采烂焉盈枝尔乃瘦梗寒条较芙蓉而更寂疎根朗叶对篱菊其多思似班姬退处夫长门如薴萝幽闭乎西施迨夫青霜降兮木落白露瀼兮草萎众卉兮凋谢尔独映乎条枚凉飇凛凓兮摧之不能摧风霰飘零兮欺之不可欺尔于是强项独发傲骨生姿朱紫奋采黄白争奇瓣如扇而半叠子似缀而分披露盘擎兮五色仙掌摇兮九疑胡前者之偃蹇而后者之陆离余仰而思俯而惟识造物之有定理岂苦乐而无等夷然则前之偃蹇也如甯戚之扣角如百里奚之炊扅又如蘓武之吞氊卧雪王章之涕泣牛衣后之陆离也如唐且华颠而为秦相吕尚皓首而作周师更如张苍七十而称汉佐王祥六十八而遇晋知先者未必为幸后者不足云迟苦者乃所酿乐乐者适足增痴物有循环之数人无长盛之时兹一微卉兮且然岂荣枯祸福兮而造化乃有所私菊之名着于周官咏于诗骚植物中可方兰桂人中惟灵均渊明似之后汉胡广贵寿偶然耳乃托菊水以自神粪土之评万古不磨呜唿非广之辱菊之辱也至忠献韩公始有晚香之句脍炙人口近时番禺崔公辞相印不拜自号菊坡俱为本朝佳话呜唿非二公之荣菊之荣也建阳马君谱菊得百种各为之咏其嗜好清绝可喜亦幸君未为人爵所縻林下趣专获与菊相周旋如此未知他日官达将为伯始乎抑为韩为崔乎将以荣是菊乎抑以辱是菊乎君其谨之勿使菊有遗憾三月壬戌二三君子相与鬭茶于寄傲斋予为取龙塘水烹之而第其品以某为上某次之某闽人其所赍宜尤高而又次之然大较皆精絶盖尝以为天下之物有宜得而不得不宜得而得之者富贵有力之人或有所不能致而贫贱穷厄流离迁徙之中或偶然获焉所谓尺有所短寸有所长良不虚也唐相李卫公好饮惠山泉置驿传送不远数千里而近世欧阳少师作龙茶录序称亲享明堂致斋之夕始以小团分赐二府人给一饼不敢碾试至今藏之时也吾闻茶不问团銙要之贵新水不问江井要之贵活千里致水真伪固不可知就令识真已非活水自壬寅至戊申首尾七年更阅三朝而赐茶犹在此岂复有茶也哉今吾提瓶支龙塘无数十步此水宜茶昔人以为不减清远崃而海道趋建安不数日可至故每岁新茶不过三月至矣罪戾之余上宽不诛得与诸公从容谈笑于此汲泉煑茗取一时之适虽在田野孰与烹数千里之泉浇七年之赐茗也哉此非我君之力欤夫耕凿食息终日蒙福而不知为之者直愚民耳岂吾辈谓耶是宜有所纪述以无忘在上者之泽云先生姓黄字华其先有日精者初生莁之繇曰煜煜煌煌绿衣黄裳德与坤协数用九彰九九相仍俾尔寿昌佐用炎皇启于兑方世为中黄夫中五数也寄旺四时九九重阳数也兑秋方也虽寄旺四时而盛必于秋乎陶氏旺春刘氏旺夏陶刘氏谢而中黄氏其昌乎后日精以养生术佐农皇氏寿登一百二十余岁嘉其功封之雍州之土为寿乡公赐姓中黄氏后有治蘠者注姬公旦尔雅旦上其名缀衣荐服于帝帝服之喜特赐御爱黄至孙英其祚始落三湘与屈原同夕餐英子为华西入秦遇阳翟大贾衒金争价咸阳市华文备五色名次月令至今夏小正以华之善记节名为节华后入汉以服饵法干上出入宫禁后妃侍儿咸与之饮酒乞其祝辞曰长寿长寿宣帝时华以外国肥甘进上尝之喜曰金盏银柈真神仙食也吾不能效武帝食露盘矣华尝以气岸高自标置曰予圜冠准天纯色准地当赞天地开八荒寿域黄中通理独畅四支非予前闻人佐农皇志也时阳九厄矣遂入平盖山鍊九华大药时时与好事者出沽酒市中见者咸唿为九华先生彭泽令陶潜方弃官柴桑闻先生名特延致之后徙宅东潜不敢名惟以九华唿之潜当九月九日无酒与先生口讲服饵法语之曰南山朝来致有佳气耳少时江州刺史王弘送酒至潜以酒让先生饮先生憙曰吾得拍浮此足矣潜平日交惟两人先生与五鬛大夫也五鬛在先生上先生戏与五鬛较短长曰汝虽长遭斧创我虽短升中堂又以其能相殿最曰吾茹能使饥人辟粮汝能乎曰能吾饮能使癃残人康宁寿考汝能乎曰能曰吾一出能使时王知正气一灰迹能使诸蝈族吞其譟而不声汝能乎曰不能矣曰不能何以上吾也五鬛亦曰吾一出能栋天子明堂一灰迹能染历代之文章子能乎曰不能也曰此吾所以上子也潜闻而笑曰九华既失五鬛亦未为得也二三子黜德灭巧将太上从太上无名功故无穷于是二人者相与持酒懽甚潜頽然醉醉则遣客而二人者侍门下至蒙霜露不去先自谱其族凡一百六十三黜其冒姓名者曰滴金马兰童万钱覆等凡六种题曰九华寿谱藏于家云周于舜得斯卉一茎植于园亭迄今七载矣顾见两花始验其异意甚玩之遂作斯赋有中园之嘉卉兮体天质之纯清陋众芳之秾𧰟兮昭粹色之奇英羌移根而永託兮遂挺栽乎前庭含内美以俟时兮越七𧝀而始荣觧轻黄于绿苞兮乃夭矫乎朱明润琼膏于夕露兮潄金芽于朝阳缀雨丝之霏微兮澹浮霭而委倾送遥芬于柔飈兮歛绰态于弱茎枝袅长而施散兮叶鳞次而繁兴乍纚縰以钧带兮忽飘远其若惊合厚阴于阶墀兮育翠景于轩櫺匹芳篱而惭烈兮比崇兰而匪馨彼美人之採捋兮奚远涉乎江濆顾斯种之独珍兮宜象德而肖形岂絶处而遵晦兮阙故记于幽经肆予情而流咏兮庶蕲显夫修名