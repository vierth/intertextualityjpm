词综提要钦定四库全书集部十词综词曲类二提要等谨案词综三十巻国朝秀水朱彞尊编其同时増定者则桐乡汪森也所採唐宋金元词通五百余家于専集诸选本之外凡稗官野纪中有片词足録者辄为採掇故多他选未见之作其调名句读为他选所淆舛及姓氏爵里之误皆详考而订正之其去取亦具有鉴别葢彞尊本工于填词平日尝以姜䕫为词家正宗而张辑卢祖臯史达祖吴文英蒋捷王沂孙张炎周密为之羽翼谓自此以后得其门者或寡又谓小令当法汴京以前慢词则取诸南渡又谓论词必出于雅正故曽慥録雅词鲖阳居士辑复雅又盛称絶妙好词甄録之当其立説大抵精确故其所选能简择不茍如此以视花间草堂诸编胜之逺矣干隆四十五年九月恭校上总纂官纪昀陆钖熊孙士毅总校官陆费墀发凡词综发凡朱彝尊篹唐宋以来作者长短句每别为一编不入集中以是散佚最易常熟呉氏讷彚有宋元百家词抄传絶少未见全书近日毛氏晋刻有汲古阁六十家宋词颇有裨于学者是编所录半属抄本白门则借之周上舍雪客黄徴士俞邰京师则借之宋员外牧仲成进士容若呉下则借之徐太史健菴里门则借之曹侍郎秋岳余则汪子晋贤购诸呉兴藏书家互为参定其已经选辑者南唐二主词集一巻冯延巳阳春录一巻潘阆逍遥词一巻林逋和靖先生集词晏殊珠玉词一巻欧阳修六一居士词三巻王安石半山老人词一巻晏几道小山词二巻张先子野词一巻栁永乐章集九巻苏轼东坡居士词二巻黄庭坚琴趣外篇二巻秦观淮海词三巻晁补之词一巻陈师道后山长短句二巻李之仪姑溪集词二巻贺铸东山寓声乐府三巻毛滂东堂词二巻杜安世词一巻黄裳演山集词二巻葛胜仲丹阳词一巻周紫芝竹坡居士乐府三巻谢逸溪堂词一巻谢薖竹友词一巻葛郯信斋词一巻廖行之省斋诗余周邦彦清真集三巻晁端礼闲斋琴趣外篇一巻徐伸青山乐府一巻吕渭老词一巻徐积节孝集附词陈瓘了斋词一巻王安中初寮集词一巻向子諲酒边集四巻蔡伸友古词一巻王庭珪卢溪词二巻叶梦得石林词一巻王之道相山居士词二巻向镐乐斋词二巻沈瀛竹斋词一巻刘弇云龙集词一巻汪藻浮溪文粹附词赵师侠坦菴长短句一巻陈与义无住词一巻刘一止苕溪词一巻赵长卿惜香乐府十巻王灼頥堂词一巻张纲华阳老人长短句岳珂金陀粹编家集附词张元干芦川词一巻邓肃栟榈集词一巻刘子翚屏山集附词张抡莲社词一巻朱敦儒樵歌三巻曽觌海野词一巻杨无咎逃禅词三巻侯寘孏窟词一巻曽惇词一巻朱雍梅词一巻辛弃疾稼轩乐府十二巻范成大石湖词一巻黄公度知稼翁词一巻葛立方归愚词一巻张孝祥于湖词一巻程垓书舟雅词二巻韩元吉焦尾集词一巻周必大近体乐府一巻倪偁绮川词一巻姚述尧箫台公余词一巻京镗松坡居士乐府一巻朱熹晦庵词一巻洪适盘洲集词二巻呉儆竹洲词一巻杨万里诚斋乐府一巻李处全晦庵词一巻丘崈文定公词一巻罗愿鄂州小集附词刘克庄后村别调一巻赵彦端介庵词四巻管鑑养拙堂词一巻张镃玉照堂词一巻刘拟招山集乐章程泌铭水集词一巻王千秋审斋词一巻姜䕫白石词一巻陆游渭南集词二巻陈亮龙川集词二巻刘过龙洲词一巻杨炎西樵语业一巻张辑东泽绮语债一巻谢懋静寄居士乐章二巻黄机竹斋诗余一巻刘镇随如百咏呉礼之顺受老人词五巻许棐梅屋诗余一巻戴复古石屏词一巻毛幵樵隠词一巻洪咨䕫平斋词一巻郭应祥笑笑词一巻卢祖臯蒲江词一巻髙观国竹屋痴语一巻史达祖梅溪词二巻汪莘方壶存稿词二巻呉潜履斋诗余三巻李昴英文溪词一巻赵以夫虚斋乐府二巻陈经国龟峰词一巻方岳秋厓先生小稿词四巻张榘芸窓词一巻洪瑹空同词一巻方千里和清真词一巻杨泽民续和清真词一巻卢炳哄堂词一巻沈端节克斋词一巻黄昇散花庵词一巻严羽沧浪集附词王以宁词一巻呉文英梦牕甲乙丙丁稿四巻蒋㨗竹山词一巻陈允平日湖渔唱二巻周密草窓词二巻王沂孙碧山乐府二巻张炎玉田词二巻石孝友金谷遗音一巻林正大风雅遗音四巻张矩梅渊词陈徳武白雪遗音一巻文天祥文山集词一巻王鼎翁遗集附词何梦桂潜斋词一巻惠洪石门文字禅附词葛长庚海璚词二巻李清照漱玉集一巻朱淑真断肠集一巻韩玉东浦词一巻段克巳遯斋乐府一巻段成已菊轩乐府一巻元好问遗山乐府二巻许衡鲁斋集附词程鉅夫雪楼集词一巻王恽秋涧集词四巻赵孟頫松雪词一巻刘因樵庵词一巻汪宗臣紫岩集附词呉澄草庐词一巻虞集道园学古录词一巻宋褧燕石集词一巻刘诜桂隠集附词曹伯启汉泉漫稿词一巻许有壬圭塘小藁词一巻萨都拉雁门集词一巻张翥蜕岩词二巻袁易静春词一巻沈禧竹窓词一巻洪希文续轩渠集词一巻张可乆小山乐府二巻乔吉惺惺老人乐府一巻张埜古山乐府一巻倪瓉清閟阁词一巻顾瑛玉山璞附词陶宗仪南村集附词邵亨贞蛾术词选四巻凌云翰柘溪集词一巻王行半轩集词一巻张雨贞居词一巻凡百六十余家虽已览观未入选者杨杰无为集徐经孙文惠集徐鹿卿清正集魏了翁鹤山词王义山稼轩类稿又顺斋乐府虚靖真君词洞𤣥珠玉集凡八家藏书家编目录词集多不见収惟莆田陈氏书录解题论其大畧鄱阳马氏采入通考志中所载晁冲之具茨集王观冠栁集赵令畤聊复集蘓庠后湖集万俟雅言大声集陈克赤城词康与之顺菴乐府赵鼎得全居士集刘光祖鹤林词左誉筠菴长短句姚寛西溪居士乐府苏泂泠然阁集严仁清江款乃词孙惟信花翁词魏子敬词王武子词李洪兄弟花萼集呉激东山集蔡松年萧闲公集旧本散失未经寓目或诗集虽在而词则阙如仅于选本中录其一二至于汪元量水云词蔡柟浩歌集黄人杰可轩曲林黄定鳯城词曺冠燕喜集马宁祖退圃词呉镒敬斋词袁去华词侯延庆退斋词黄谈涧壑词林淳定斋诗余邓元漫堂集王大受近情集张孝忠野适堂词刘徳秀黙轩词钟将之岫云词徐得之西园鼓吹李叔猷东老词方信儒好菴游戏陈从古洮湖词韩子耕萧闲词只字未见此外轶者尚多海内収藏之家或有存本倘许借观愿仿曽氏雅词之例别为拾遗附于巻末世人言词必称北宋然词至南宋始极其工至宋季而始极其变姜尧章氏最为杰出惜乎白石乐府五巻今仅存二十余阕也东泽绮语传亦寥寥至施乘之孙季蕃盛以词鸣沈伯时乐府指迷亦为矜誉今求其集不可复覩周公谨陈君衡王圣与集虽抄传公谨赋西湖十景当日属和者甚衆而今集无之花草粹编载有君衡二词陆辅之词㫖载有圣与霜天晓角等调中语均今集所无至张叔夏词集晋贤所购合之牧仲员外雪客上舍所抄暨常熟呉氏百家词本较对无异以为完书顷呉门钱进士宫声相遇都亭谓家有藏本乃陶南村手书多至三百阕则予所见犹未及半漏万之讥殆不免矣古词选本若家宴集谪仙集兰畹集复雅歌辞类分乐章羣公诗余后编五十大曲万曲类编及草牕周氏选皆轶不传独草堂诗余所収最下最传三百年来学者守为兔园册无惑乎词之不振也是集兼采赵𢎞基花间集黄昇花庵絶妙词中兴以来絶妙词陈景沂全芳备祖乐府元好问中州乐府彭致中鸣鹤余音鳯林书院元词乐府补题许有孚圭塘款乃集顾梧芳尊前集杨慎词林万选陈耀文花草粹编沈际飞草堂诗余广集茅映词的卓人月词统诸书务去陈言归于正始至如曽慥乐府雅词天机余锦采入花草粹编赵粹夫阳春白雪集见李开先小山乐府后序则诸书嘉隆间犹未散轶而天机碎锦片玉珠玑二集闻江都藏书家有之又如百一选曲太平乐府诗酒余音仙音妙选乐府新声乐府羣珠乐府羣玉曲海之内定有词章可采惜俱未之见也向客太原见晋祠石刻多北宋人唱和词而平遥县治西古寺庑下有金人所作小令勒石嵌壁令工人搨回经十余年简之故簏则已为䑕啮尽是集成未克採入深以为恨计海内名山苔龛石壁宋元人留题长短句尚多好事君子惠我片楮无异双金也词有当时盛传乆而翻逸者遗珠片玉往往见于稗官载纪是编自百川学海古今小説唐宋丛书曽氏类説呉氏能改斋漫录阮氏诗话总龟胡氏苕溪渔隠丛话陶氏説郛啇氏裨海陆氏説海陈氏秘笈外繙閲小説又不下数十家片词足采辄事笔疏故多他选未见之作庶几一开生面佐予讨论编纂者汪子而外则安丘曹舍人升六无钖严徴士荪友江都汪舍人季甪宜兴陈徴士其年华亭钱舍人葆馚呉江俞处士无殊休宁汪上舍周士季青钱塘龚主事天石同郡俞处士右吉沈上舍融谷缪处士天自沈布衣覃九叶舍人元礼李徴士武曽布衣分虎沈秀才山子柯孝廉翰周浦布衣傅功暨门人周灊岳也镂版未竟而钱叶二君相继奄逝可为泫然词人姓氏爵里选家书法不一先系爵后书名者花间集中州乐府体也书字于官爵下者絶妙词选体也书名者全芳备祖体也书字者草堂体也冠别字于姓名之前者鳯林书院体也至杨氏词林万选陈氏花草粹编或书名或书字或书别字或书官或书集览者茫然莫究其世次甚有别本以朱三十五樵歌为秋娘作者良可大噱是集考之正史参以地志传纪小説以集归人以字归名得十之八九论世之功柯子寓匏有焉周布衣青士隠于㕓市于书无所不闚辨证古今字句音韵之譌辄极精当是集借其校雠如史梅溪绮罗香后阕还被春潮晩急原系六字为句草堂坊本脱去晩字诸本因之周晴川十六字令眠月影穿窓白玉钱原系眠字为句选本譌作明字遂以明月影为句欧阳永叔越溪春结语沈麝不烧金鸭玲珑月照梨花并系六字句坊本譌玲为冷珑为笼遂以七字五字为句徳祐太学生祝英台近那人何处怎知道愁来不去譌不为又一字之乖全㫖皆失今悉为改正他如苏子瞻念奴娇则从容斋随笔汪彦章㸃绛唇则从能改斋漫录王晋卿烛影揺红则从漫录去其前阕李后主临江仙则从耆旧续闻补其结语其余纠定难更仆数坊间虽有图谱倚声者宜攷质焉四声二十八调各有其伦栁屯田乐章集有同一曲名字数长短不齐分入各调者姜石帚湘月词注云此念奴娇之鬲指声也则曲同字数同而湘月念奴娇调实不同合之为一非矣词固有一曲而各异其名者是选悉依集本不敢更易审音者度无勿知似不必比而同之也张子野弔林君复诗烟雨词亾草更青蔡君谟寄李良定诗多丽新词到海边一篇之工见之吟咏山抹微云秦学士露华倒影栁屯田晓风残月栁三变滴粉搓酥左与言一句之工形诸口号当日风尚所存甄藻自尔不爽故是集多缀宋元人评语有明用修元美诸家品骘容有未当或置不录焉宣政而后士大夫争为献寿之词聨篇累牍殊无意味至魏华父则非此不作矣是集于千百之中止存一二虽华甫亦置不录也元人小曲如干荷叶天净沙凭栏人平湖乐等调平上去三声并用往往编入词集然按之宋词如戚氏西江月换巢鸾鳯少年心惜分钗渔家傲诸阕巳为曲韵滥觞矣是集间有采录葢倣杨氏词林万选之例览者幸勿以词曲混一为讪言情之作易流于秽此宋人选词多以雅为目法秀道人语涪翁曰作艶词当堕犂舌地狱正指涪翁一等体制而言耳填词最雅无过石帚草堂诗余不登其只字见胡浩立春吉席之作蜜殊咏桂之章亟収巻中可谓无目者也甚而易静兵要寓声于望江南张用成悟真篇按调为西江月词至此亦不幸极矣是集于黄九之作去取特严不敢曲徇后山之説宋人编集歌词长者曰慢短者曰令初无中调长调之目自顾从敬编草堂词以臆见分之后遂相沿殊属牵率嵗在癸丑舍舘京师宣武门右与葆馚舍人户庭相望予辑是书葆馚辑词田耎辨晰体制以字数多寡为先后最为精密计一千调编为三十巻比年闻更増益予所见鸣鸩余音洞𤣥金玉集及他抄本曲调异同词田耎未经采入者约又百余惜未遑邮寄今葆馚逝矣遗书在笥雕刻无期诚倚声家之阙事也花间体制调即是题如女冠子则咏女道士河渎神则为送迎神曲虞美人则咏虞姬是也宋人词集大约无题自花庵草堂増入闺情闺思四时景等题深为可憎今俱准集本删去明初作手若杨孟载高季廸刘伯温辈皆温雅芊丽咀宫含啇李昌祺王达善瞿宗吉之流亦能接武至钱唐马浩澜以词名东南陈言秽语俗气薫入骨髓殆不可医周白川夏公谨诸老间有硬语杨用修王元美则强作解事均与乐章未谐然三百年中岂无合作当遍搜文集发其幽光编为二集继是编之后古今词话一书博访未得词人琐事散见各家诗话及传记小説中捃拾需时是集未能附缀将仿孟棨本事诗计敏夫唐诗纪事别为一集以资谈柄近呉江徐徴士电发着词苑丛谭一书可云先获我心当让其单行矣词综发凡词综卷一钦定四库全书词综巻一翰林院检讨朱彜尊编唐词六十八首昭宗皇帝李白张志和韦应物戴叔伦王建韩翃白居易刘禹钖温庭筠皇甫松郑符段成式司空图韩偓张曙吕嵓栁氏王丽真无名氏昭宗皇帝巫山一段云蜨舞梨园雪莺啼栁带烟小池残日艶阳天苎萝山又山青鸟不来愁絶忍看鸳鸯双结春风一等少年心闲情恨不禁菩萨蛮登楼遥望秦宫殿茫茫只见双飞燕渭水一条流千山与万丘逺烟笼碧树陌上行人去安得有英雄迎归大内中李白菩萨蛮平林漠漠烟如织寒山一带伤心碧暝色入髙楼有人楼上愁玉阶空竚立宿鸟归飞急何处是归程长亭更短亭忆秦娥箫声咽秦娥梦断秦楼月秦楼月年年栁色灞陵伤别乐游原上清秋节咸阳古道音尘絶音尘絶西风残照汉家陵阙清平乐令禁闱秋夜月探金忩罅玉帐鸳鸯喷兰麝时落银灯香灺女伴莫话孤眠六宫罗绮三千一笑皆生百媚宸游教在谁边桂殿秋仙女下董双成汉殿夜凉吹玉笙曲终却从仙官去万戸千门惟月明又河汉女玉錬颜云軿往往在人间九霄有路去无迹袅袅香风生珮环张志和渔歌子西塞山前白鹭飞桃花流水鳜鱼肥青蒻笠绿蓑衣斜风细雨不须归又松江蟹舍主人欢菰饭尊羮亦共餐枫叶落荻花干醉宿渔舟不觉寒韦应物调笑河汉河汉晓挂秋城漫漫愁人起望相思塞北江南别离离别离别河汉虽同路絶戴叔伦转应词边草邉草边草尽来兵老山南山北雪晴千里万里月明明月明月胡笳一声愁絶王建调笑团扇团扇美人竝来遮面玉颜憔悴三年谁复商量管絃絃管絃管春草昭阳路断又蝴蜨蝴蜨飞上金枝玉叶君前对舞春风百叶桃花树红红树红树燕语莺啼日暮韩翃章台栁章台栁章台栁往日依依今在否纵使长条似旧垂也应攀折他人手白居易花非花花非花雾非雾夜半来天明去来如春梦不多时去似朝云无覔处忆江南江南好风景旧曽谙日出江花红胜火春来江水绿如蓝能不忆江南又江南忆最忆是杭州山寺月中寻桂子郡亭枕上看潮头何日更重游又江南忆其次忆呉宫呉酒一杯春竹叶呉娃双舞醉芙蓉早晩得相逢长相思㴱画眉浅画眉蝉鬓鬅鬙云满衣阳台行雨回巫山髙巫山低暮雨潇潇郎不归空房独守时刘禹钖春去也春去也多谢洛城人弱栁从风疑举袂丛兰裛露似沾巾独坐亦含嚬潇湘神斑竹枝斑竹枝泪痕㸃㸃寄相思楚客欲聴瑶瑟怨潇湘㴱夜月明时温庭筠菩萨蛮小山重叠金明灭鬓云欲度香顋雪嬾起画娥眉弄妆梳洗迟照花前后镜花面交相映新帖绣罗襦双双金鹧鸪又水精帘里颇黎枕暖香惹梦鸳鸯锦江上栁如烟鴈飞残月天藕丝秋色浅人胜参差剪双鬓隔香红玉钗头上风又玉楼明月长相忆栁丝袅娜春无力门外草萋萋送君闻马嘶画罗金翡翠香烛销成泪花落子规啼绿窓残梦迷又牡丹花谢莺声歇绿杨满院中庭月相忆梦难成背窓灯半明翠钿金压脸寂寞香闺掩人逺泪阑干燕飞春又残又满宫明月梨花白故人万里闗山隔金鴈一双飞泪痕沾绣衣小园芳草绿家住越溪曲杨栁色依依燕归君不归又寳函钿雀金鸂鶒沈香阁上呉山碧杨栁又如丝驿桥春雨时画楼音信断芳草江南岸鸾镜与花枝此情谁得知又竹风轻动庭除冷珠帘月上玲珑影山枕隠浓妆绿檀金鳯凰两蛾愁黛浅故国呉宫逺春恨正闗情画楼残㸃声更漏子栁丝长春雨细花外漏声迢逓惊塞鴈起城乌画屏金鹧鸪香雾薄透帘幕惆怅谢家池阁红烛背绣帘垂梦长君不知又星斗稀钟鼓歇帘外晓莺残月兰露重栁风斜满庭堆落花虚阁上倚䦨望还似去年惆怅春欲暮思无穷旧欢如梦中又玉炉香红蜡泪偏照画堂秋思眉翠薄鬓云残夜长衾枕寒梧桐树三更雨不道离情正苦一叶叶一声声空阶滴到明归国遥香玉翠鳯寳钗垂钿筐交胜金粟越罗春水绿画堂照帘残烛梦余更漏促谢娘无限心曲晓屏山断续又双脸小鳯战箆金飐艶舞衣无力风敛藕丝秋色染锦帐绣帏斜掩露珠清晓簟粉心黄蘂花靥黛眉山两㸃酒泉子楚女不归楼枕小河春水月孤明风又起杏花稀玉钗斜篸云鬟重裙上镂金双鳯八行书千里梦鴈南飞南歌子手里金鹦鹉胸前绣鳯凰偷眼暗形相不如从嫁与作鸳鸯又似带如丝栁团酥握雪花帘巻玉钩斜九衢尘欲暮逐香车又倭堕低梳髻连娟细扫眉终日两相思为君憔悴尽百花时又转盼如波眼娉婷似栁腰花里暗相招忆君肠欲断恨春宵又懒拂鸳鸯枕休缝翡翠裙罗帐罢炉薫近来心更切为思君河渎神河上望丛祠庙前春雨来时楚山无限鸟飞迟兰棹空伤别离何处杜鹃啼不歇艳红开尽如血蝉鬓美人愁絶百花芳草佳节又孤庙对寒潮西陵风雨潇潇谢娘惆怅倚兰桡泪流玉筯千条暮天愁聴思归乐早梅香满山郭回首两情萧索离魂何处飘泊女冠子含娇含笑宿翠残红窈窕鬓如蝉寒玉簪秋水轻纱巻碧烟雪胸鸾镜里琪树鳯楼前寄语青娥伴早求仙玉蝴蝶秋风凄切伤离行客未归时塞外草先衰江南鴈到迟芙蓉凋嫩脸杨栁堕新眉摇落使人悲断肠谁得知清平乐洛阳愁絶杨栁花飘雪终日行人争攀折桥下水流呜咽上马争劝离觞南浦莺声断肠愁杀平原年少回首挥泪千行遐方怨凭绣槛解罗帏未得君书肠断潇湘春雁飞不知征马几时归海棠花谢也雨霏霏诉衷情莺语花舞春昼午雨霏微金带枕宫锦鳯凰帷栁弱燕交飞依依辽阳音信稀梦中归思帝乡花花满枝红似霞罗袖画帘肠断卓香车回面共人闲语战箆金鳯斜惟有阮郎春尽不归家梦江南梳洗罢独倚望江楼过尽千㠶皆不是斜晖脉脉水悠悠肠断白苹洲河传江畔相唤晓妆鲜仙景箇女采莲请君莫向那岸邉少年好花新满船红袖摇曳逐风软垂玉腕肠向栁丝断浦南归浦北归莫知晩来人巳稀又湖上闲望雨潇潇烟浦花桥路遥谢娘翠蛾愁不销终朝梦魂迷晩潮荡子天涯归棹逺春已晩莺语空肠断若耶溪溪水西栁堤不闻郎马嘶蕃女怨万枝香雪开已遍细雨双燕钿蝉筝金雀扇画梁相见雁门消息不归来又飞廻又碛南沙上惊雁起飞雪千里玉连环金镞箭年年征战画楼离恨锦屏空杏花红荷叶杯镜水夜来秋月如雪采莲时小娘红粉对寒浪惆怅正思惟又楚女欲归南浦朝雨湿愁红小船摇漾入花里波起隔西风皇甫松天仙子晴野鹭鹚飞一只水葓花发秋江碧刘郎此日别天仙登绮席泪珠滴十二晩峯青歴歴又踯躅花开红照水鹧鸪飞遶青山觜行人经嵗始归来千万里错相倚懊恼天仙应有以摘得新酌一巵须教玉笛吹锦筵红蜡烛莫来迟繁红一夜经风雨是空枝梦江南兰烬落屏上暗红蕉闲梦江南梅熟日夜船吹笛雨潇潇人语驿边桥又楼上寝残月下帘旌梦见秣陵惆怅事桃花栁絮满江城双髻坐吹笙郑符闲中好闲中好尽日松为侣此趣人不知轻风度僧语段成式闲中好闲中好尘务不萦心坐对当窓朩看移三面隂司空图酒泉子买得杏花十载归来方始坼假山西畔药栏东满枝红旋开旋落旋成空白发多情人更惜黄昬把酒祝东风且从容韩偓生查子侍女动妆奁故故惊人睡那知本未眠背面偷垂泪嬾卸鳯凰钗羞入鸳鸯被时复见残灯和烟坠金穗张曙浣溪沙枕障薰炉隔绣帷二年终日两相思杏花明月始应知天上人间何处去旧欢新梦觉来时黄昏微雨画帘垂吕嵓梧桐影落日斜秋风冷今夜故人来不来教人立尽梧桐影桞氏杨栁枝杨栁枝芳菲节可恨年年赠离别一叶随风忽报秋纵使君来岂堪折王丽真女郎字字双牀头锦衾斑复斑架上朱衣殷复殷空庭明月闲复闲夜长路逺山复山无名氏后庭宴千里故乡十年华屋乱魂飞过屏山簇眼重眉褪不胜春菱花知我销香玉双双燕子归来应解笑人幽独断歌零舞遗恨清江曲万树绿低迷一庭红扑䔩词综巻一词综卷二钦定四库全书词综巻二翰林院检讨朱彜尊编五代十国词七十二首后唐庄宗蜀主王衍蜀主孟㫤南唐中宗李景南唐后主李煜和凝韦庄薛昭藴牛峤毛文钖牛希济欧阳烱后唐庄宗皇帝一叶落一叶落褰朱箔此时景物正萧索画楼月影寒西风吹罗幕吹罗幕往事思量着忆仙姿曽宴桃源深洞一曲舞鸾歌鳯长记别伊时和泪出门相送如梦如梦残月落花烟重蜀主王衍醉妆词者边走那边走只是寻花栁那边走者边走莫厌金杯酒蜀主孟昶玉楼春氷肌玉骨清无汗水殿风来暗香满绣帘一㸃月窥人欹枕钗横云鬓乱起来琼戸启无声时见疎星渡河汉屈指西风几时来只恐流年暗中换南唐中宗李景山花子菡萏香销翠叶残西风愁起绿波间还与韶光共憔悴不堪看细雨梦回鸡塞逺小楼吹彻玉笙寒多少泪珠何限恨倚䦨干又手巻真珠上玉钩依前春恨锁重楼风里落花谁是主思悠悠青鸟不传云外信丁香空结雨中愁回首渌波三峡暮接天流后主李煜相见欢林花谢了春红太匆匆无奈朝来寒雨晩来风胭脂泪相留醉几时重自是人生长恨水长东又无言独上西楼月如钩寂寞梧桐深院锁清秋剪不断理还乱是离愁别是一般滋味在心头清平乐别来春半触目愁肠断砌下落梅如雪乱拂了一身还满雁来音信无凭路遥归梦难成离恨恰如春草更行更逺还生浪淘沙帘外雨潺潺春意阑珊罗衾不暖五更寒梦里不知身是客一晌贪欢独自暮凭栏无限江山别时容易见时难流水落花归去也天上人间又往事只堪哀对景难排秋风庭院藓侵阶一行珠帘闲不巻终日谁来金劒已沈埋壮气蒿莱晩凉天静月华开想得玉楼瑶殿影空照秦淮玉楼春晩妆初了明肌雪春殿嫔娥鱼贯列鳯箫声断水云闲重按霓裳歌遍彻临风谁更飘香屑醉拍䦨干情未切归时休放烛花红待踏马蹄清夜月子夜花明月暗笼轻雾今宵好向郎边去刬袜步香阶手提金缕鞋画堂南畔见一晌偎人颤好为出来难教君恣意怜又人生愁恨何能免消魂独我情何限故国梦重归觉来双泪垂髙楼谁与上长记秋晴望往事已成空还如一梦中虞美人风廻小院庭芜绿栁眼春相续凭栏半日独无言依旧竹声新月似当年笙歌未散樽罍在池面氷初解烛眀香暗画楼深满鬓清霜残雪思难禁又春花秋月何时了往事知多少小楼昨夜又东风故国不堪回首月明中雕栏玉砌应犹在只是朱颜改问君能有几多愁恰似一江春水向东流临江仙樱桃落尽春归去蜨翻轻粉双飞子规啼月小楼西玉钩罗幕惆怅暮烟垂别巷寂寥人散后望残烟草低迷炉香闲袅鳯凰儿空持罗带回首恨依依和凝春光好苹叶软杏花明画船轻双浴鸳鸯出绿汀棹歌声春水无风无浪春天半雨半晴红粉相随南浦晩几含情采桑子蝤蛴领上诃梨子绣带双垂椒戸闲时竞学樗蒲赌荔枝丛头鞋子红编细裙窣金丝无事嚬眉春思翻教阿母疑河满子写得鱼牋无限其如花锁春辉目断巫山云雨空敎残梦依依却爱薫香小鸭羡他长在屏帏渔父白芷汀寒立鹭鹚苹风轻剪浪花时烟羃羃日迟迟香引芙蓉惹钓丝韦庄菩萨蛮红楼别夜堪惆怅香灯半卷流苏帐残月出门时美人和泪辞琵琶金翠羽絃上黄莺语劝我早归家绿窓人似花又人人尽説江南好游人只合江南老春水碧于天画船聴雨眠罏边人似月皓腕凝霜雪未老莫还乡还乡须断肠又如今却忆江南乐当时年少春衫薄骑马倚斜桥满楼红袖招翠屏金屈曲醉入花丛宿此度见花枝白头誓不归又洛阳城里春光好洛阳才子他乡老栁暗魏王堤此时心转迷桃花春水渌水上鸳鸯浴凝恨对斜晖忆君君不知归国遥金翡翠为我南飞传我意罨画桥边春水几年花下醉别后只知相愧泪珠难逺寄罗幙绣帏鸳被旧欢如梦里应天长绿槐隂里黄鹂语深院无人春昼午画帘垂金鳯舞寂寞绣屏香一炷碧天云无定处空有梦魂来去夜夜绿窓风雨断肠君信否又别来半嵗音书絶一寸离肠千万结难相见易相别又是玉楼花似雪暗相思无处説惆怅夜来烟月想得此时情切泪沾红袖黦荷叶杯絶代佳人难得倾国花下见无期一双愁黛逺山眉不忍更思惟闲掩翠屏金鳯残梦罗幕画堂空碧天无路信难通惆怅旧房栊又记得那年花下深夜初识谢娘时水堂西面画帘垂携手暗相期惆怅晓莺残月相别从此隔音尘如今俱是异乡人相见更无因清平乐野花芳草寂寞闗山道栁吐金丝莺语早惆怅香闺暗老罗带悔结同心独凭朱栏思深梦觉半牀斜月小窓风触鸣琴又莺啼残月绣阁香灯灭门外马嘶郎欲别正是落花时节妆成不画蛾眉含愁独倚金扉去路香尘莫扫扫即郎去归迟河传何处烟雨隋堤春暮栁色葱茏画桡金缕翠旗髙飐香风水光融青娥殿脚春妆媚轻云里绰约司花妓江都宫阙清淮月映迷楼古今愁又春晩风暖锦城花满狂杀游人玉鞭金勒寻胜驰骤轻尘惜良晨翠蛾争劝临卭酒纤纤手拂面垂丝栁归时烟里钟鼓正是黄昏暗销魂又锦浦春女绣衣金缕雾薄云轻花深栁暗时节正是清明雨初晴玉鞭魂断烟霞路莺莺语一望巫山雨香尘隐映遥望翠槛红楼黛眉愁诉衷情烛烬香残帘半巻梦初惊花欲谢深夜月笼明何处按歌声轻轻舞衣尘暗生负春情又碧沼红芳烟雨浄倚兰桡垂玉珮交带袅纤腰鸳梦隔星桥迢迢越罗香暗销坠花翘上行盃芳草灞陵春岸栁烟深满楼絃管一曲离声肠寸断今日送君千万红镂玉盘金镂盏须劝珍重意莫辞满女冠子四月十七正是去年今日别君时忍泪佯低面含羞半敛眉不知魂巳断空有梦相随除却天边月没人知更漏子钟鼓寒楼阁暝月照古桐金井深院闭小庭空落花香露红烟栁重春雾薄灯背水窓髙阁闲倚户暗沾衣待郎郎不归薛昭藴浣溪沙粉上依稀有泪痕郡庭花落欲黄昏逺情深恨与谁论记得去年寒食日延秋门外卓金轮日斜人散暗销魂相见欢罗襦绣袂香红画堂中细草平沙蕃马小屏风巻罗幕凭妆阁思无穷暮雨轻烟魂断隔帘栊女冠子求仙去也翠钿金箆尽舍入巖峦雾巻黄罗帔云彫白玉冠野烟溪洞冷林月石桥寒静夜松风下礼天坛谒金门春满院叠损罗衣金线睡觉水精帘未巻帘前双语燕斜掩金铺一扇满地落花千片早是相思肠欲断忍敎频梦见牛峤女冠子锦江烟水卓女烧春浓美小檀霞绣带芙蓉帐金钗芍药花额黄侵腻发臂钏透红纱栁暗莺啼处认郎家感恩多两条红粉泪多少香闺意强攀桃李枝敛愁眉陌上莺啼蜨舞栁花飞栁花飞愿得郎心忆家还早归望江怨东风急惜别花时手频执罗帏愁复入马嘶残雨春芜湿倚马立寄语薄情郎粉香和泪泣菩萨蛮舞裙香暖金泥鳯画梁语燕惊残梦门外栁花飞玉郎犹未归愁匀红粉泪眉剪春山翠何处是辽阳锦屏春昼长又绿云鬓上飞金雀愁眉敛翠春烟薄香阁掩芙蓉画屏山几重窓寒天欲曙犹结同心苣啼粉涴罗衣问郎何日归西溪子捍拨双盘金鳯蝉鬓玉钗揺动画堂前人不语絃解语弹到昭君怨处翠蛾愁不擡头江城子䴔䴖飞起郡城东碧江空半滩风越王宫殿苹叶藕花中帘卷水楼鱼浪起千片雪雨蒙蒙毛文钖虞美人鸳鸯对浴银塘暖水面蒲梢短垂杨低拂麴尘波蛛丝结网露珠多滴圆荷遥思桃叶呉江碧便是天涯隔锦鳞红鬛影沈沈相思空有梦相寻意难任又寳檀金缕鸳鸯枕绶带盘宫锦夕阳低映小窓明南园绿树语莺莺梦难成玉炉香暖频添炷满地飘轻絮珠帘不卷度沈烟庭前闲立画秋千艶阳天更漏子春夜阑春恨切花外子规啼月人不见梦难凭红纱一㸃灯偏怨别是芳节庭下丁香千结宵雾散晓霞辉梁间双燕飞纱窓恨新春燕子还来至一双飞垒巢泥湿时时坠涴人衣后园里看百花发香风拂绣户金扉月照纱窓恨依依又双双蜨翅涂铅粉咂花心绮窓绣户飞来稳画堂隂二三月爱随飘絮伴落花来拂衣襟更剪轻罗片傅黄金醉花间休相问怕相问相问还添恨春水满塘生鸂鶒还相趂昨夜雨霏霏临明寒一阵偏忆戍楼人乆絶边庭信又深相忆莫相忆相忆情难极银汉是红墙一带遥相隔金盘珠露滴两岸榆花白风摇玉珮清今夕为何夕巫山一段云雨霁巫山上云轻映碧天逺风吹散又相连十二晩峯前暗湿啼猿树髙笼过客船朝朝暮暮楚江边几度降神仙牛希济生查子春山烟欲収天澹稀星少残月脸边眀别泪临清晓语巳多情未了回首犹重道记得绿罗裙处处怜芳草又新月曲如眉未有团圞意红豆不堪看满眼相思泪终日噼桃穰人在心儿里两朶隔墙花早晩成连理欧阳烱三字令春欲尽日迟迟牡丹时罗幌巻翠帘垂彩笺书红粉泪两心知人不在燕空归负佳期香烬落枕函敧月分明花淡薄惹相思南乡子嫰草如烟石榴花发海南天日暮江亭春影绿鸳鸯浴水逺山长看不足又画舸停桡槿花篱外竹横桥水上游人沙上女廻顾笑指芭蕉林里住又岸逺沙平日斜归路晩霞明孔雀自怜金翠尾临水认得行人惊不起又洞口谁家木兰船系朩兰花红袖女郎相引去南浦笑倚春风相对语又路入南中桄榔叶暗蓼花红两岸人家微雨后収红豆树底纤纤擡素手又袖敛鲛绡采香深洞笑相邀藤杖枝头芦酒滴铺葵席豆蔲花间趖晩日贺圣朝忆昔花间初识面红袖半遮妆脸轻转石榴裙带故将纤纤玉指偷捻双鳯金线碧梧桐锁深深院谁料得两情何日敎缱绻羡春来双燕飞到玉楼朝暮相见江城子晓日金陵岸草平落霞明水无情六代繁华暗逐逝波声空有姑苏台上月如西子镜照江城鳯楼春鳯髻绿云丛深掩房栊锦书通梦中相见觉来慵匀面泪脸珠融因想玉郎何处去对淑景谁同小楼中春思无穷倚䦨凝望闇牵愁绪栁花飞趂东风斜日照帘栊罗幌香冷粉屏空海棠零落莺语残红清平乐春来街砌春雨如丝细春径满飘红杏蔕春燕舞随风势春幡细缕春缯春闺一㸃春灯自是春心撩乱非闗春梦无凭词综巻二词综卷三钦定四库全书词综巻三翰林院检讨朱彜尊编五代十国词七十六首顾夐鹿虔扆阎选魏承班尹鹗毛熈震李珣孙光宪张泌冯延巳成㓜文耿玉真顾夐河传燕飏晴景小窓屏暖鸳鸯交颈菱花掩却翠鬟敧慵整海棠帘外影绣帏香断金鸂鶒无消息心事空相忆倚东风春正浓愁红泪痕衣上重又棹举舟去波光渺渺不知何处岸花汀草共依依雨微鹧鸪相逐飞天涯离恨江声咽啼猿切此意向谁説倚兰桡独无憀魂销小鑪香欲焦醉公子漠漠秋云澹红藕香侵槛枕倚小山屏金铺向晩扄睡起横波慢独望情何限衰栁数声蝉魂销似去年又岸栁垂金线雨晴莺百啭家住绿杨边往来多少年马嘶芳草逺髙楼帘半卷敛袖翠蛾攅相逢尔许难玉楼春月照玉楼春漏促飒飒风摇庭砌竹梦惊鸳被觉来时何处管絃声断续惆怅少年游冶去枕上两蛾攅细绿晓莺帘外语花枝背帐犹残红蜡烛诉衷情香灭帘垂春漏永整鸳衾罗带重双鳯缕黄金窓外月光临沈沈断肠无处寻负春心又永夜抛人何处去絶来音香阁掩眉敛月将沈争忍不相寻怨孤衾换我心为你心始知相忆深临江仙碧染长空池似镜倚楼闲望凝情满衣红藕细香清象牀珍簟山障掩玉琴横暗想昔年欢笑事如今赢得愁生博山炉暖澹烟轻蝉吟人静残日傍小窓明杨栁枝秋夜香闺思寂寥漏迢迢鸳帏罗幌麝烟销烛光摇正忆玉郎游荡去无寻处更闻帘外雨潇潇滴芭蕉鹿虔扆临江仙金锁重门荒苑静绮窓愁对秋空翠华一去寂无踪玉楼歌吹声断巳随风烟月不知人事改夜阑还照深宫藕花相向野塘中暗伤亡国清露泣香红阎选浣溪沙寂寞流苏冷绣茵倚屏山枕惹香尘小庭花露泣浓春刘阮信非仙洞客嫦娥终是月中人此生无路访东邻河传秋雨秋雨无昼无夜滴滴霏霏暗灯凉簟怨分离妖姬不胜悲西风稍急喧窓竹停又续腻脸悬双玉几回邀约雁来时违期雁归人不归魏承班玉楼春寂寂画堂梁上燕髙巻翠帘横数扇一庭春色恼人来满地落花红几片愁倚锦屏低雪面泪滴绣罗金缕线好天凉月尽伤心为是玉郎长不见生查子烟雨晩晴天零落花无语难话此时心梁燕双来去琴韵对薰风有恨和情抚肠断断絃频泪滴黄金缕尹鹗临江仙深秋寒夜银河静月明深院中庭西窓幽梦等闲成逡巡觉后特地恨难平红烛半条残焰短依稀暗背银屏枕前何事最伤情梧桐叶上㸃㸃露珠零菩萨蛮陇云暗合秋天白俯窓独坐窥烟陌楼际角重吹黄昏方醉归荒唐难共语眀日还应去上马出门时金鞭莫与伊毛熙震临江仙幽闺欲曙闻莺啭红窓月影微明好风频谢落花声隔帏残烛犹照绮屏筝绣被锦茵眠玉暖炷香斜袅烟轻淡蛾羞敛不胜情暗思闲梦何处逐云行清平乐春光欲暮寂寞闲庭戸粉蝶双双穿槛舞帘巻晩天疎雨含愁独倚闺帏玉炉烟断香㣲正是销魂时节东风满树花飞南歌子逺山愁黛碧横波慢脸明腻香红玉茜罗轻深院晚堂人静理银筝鬓动行云影裙遮㸃屐声娇羞爱问曲中名杨栁杏花时节几多情后庭花越罗小袖新香蒨薄笼金钏倚阑无语摇轻扇半遮匀面春残日煖莺娇嬾满庭花片争不敎人长相见画堂深院河满子寂寞芳菲暗度嵗华如箭堪惊缅想旧欢多少事转添春思难平曲槛丝垂金栁小窓絃断银筝深院空闻燕语满园闲落花轻一片相思休不得忍敎长日愁生谁见夕阳孤梦觉来无限伤情李珣巫山一段云古庙依青嶂行宫枕碧流水声山色锁妆楼往事思悠悠云雨朝还暮烟花春复秋啼猿何必近孤舟行客自多愁南乡子烟漠漠雨凄凄岸花零落鹧鸪啼逺客扁舟临野渡思乡处潮退水平春色暮又兰桡举水纹开竞携藤笼采莲来廻塘深处遥相见邀同宴渌酒一巵红上面又归路近扣舷歌采真珠处水风多曲岸小桥山月过烟深锁荳蔻花垂千万朶又乘綵舫过莲塘棹歌惊起睡鸳鸯带香游女偎人笑争窈窕竞折团荷遮晩照又倾绿蚁泛红螺闲邀女伴簇笙歌避暑信船轻浪里闲游戏夹岸荔支红蘸水又渔市散渡船稀越南云树望中微行客待潮天欲暮迷春浦愁聴猩猩啼瘴雨又相见处晩晴天刺桐花下越台前暗里回眸深属意遗䨇翠骑象背人先过水又携笼去采菱归碧波风起雨霏霏趂岸小船齐棹急罗衣湿出向桄榔树下立又登画舸泛清波采莲时唱采莲歌拦棹声齐罗袖敛池光飐惊起沙鸥八九㸃又双髻坠小眉湾笑随女伴下春山玉纤遥指花深处争廻顾孔雀双双迎日舞菩萨蛮廻塘风起波纹细刺桐花里门斜闭残日照平芜双双飞鹧鸪征㠶何处客相见还相隔不语欲魂销望中烟水遥又隔帘微雨双飞燕砌花零落红深浅捻得寳筝调心随征棹遥楚天云外路动便经年去香断画屏深旧欢何处寻西溪子金镂翠钿浮动妆罢小窓圆梦日髙时春巳老人未到满地落花慵扫无语倚屏风泣残红河传去去何处迢迢巴楚山水相连朝云暮雨依旧十二峯前猿声到客船愁肠岂异丁香结因离别故国音书絶想佳人花下对明月春风恨应同孙光宪河渎神汾水碧依依黄云落叶初飞翠娥一去不言归庙门空掩斜晖四壁隂森排古画依旧琼轮羽驾小殿沈沈清夜银灯飘落香灺又江上草芊芊春晩湘妃庙前一方卵色楚南天数行斜雁聫翩独倚朱䦨情不极魂断终朝相忆两桨不知消息逺汀时起鸂鶒后庭花石城依旧空江国故宫春色七尺青丝芳草碧絶世难得玉英落尽何人识野棠如织只是敎人添怨忆怅望无极清平乐愁肠欲断正是青春半连理分枝鸾失伴又是一塲离散掩镜无语眉低思随芳草萋萋凭仗东风吹梦与郎终日东西女冠子淡花瘦玉依约神仙妆束佩琼文瑞露通宵贮幽香尽日焚碧纱笼绛节黄藕冠浓云勿以吹箫伴不同羣风流子楼倚长堤欲暮瞥见神仙伴侣微傅粉拢梳头隠映画帘开处无语无绪慢曳罗裙归去又金络玉衔嘶马系向绿杨隂下朱户掩绣帘垂曲院水流花谢欢罢归也犹在九衢深夜思帝乡如何遣情情更多永日水晶帘下敛羞蛾六幅罗裙窣地微行曳碧波看尽满池疎雨打团荷上行盃离棹逡巡欲动临极浦故人相送去住心情知不共金船满捧绮罗愁丝管咽廻别㠶影灭江浪如雪浣溪沙蓼岸风多橘柚香江边一望楚天长片㠶烟际闪孤光目送征鸿飞杳杳思随流水去茫茫兰红波碧忆潇湘谒金门留不得留得也应无益白纻春衫如雪色扬州初去日轻别离甘抛掷江上满㠶风疾却羡綵鸳三十六孤鸾还一只思越人古台平芳草逺舘娃宫外春深翠黛空留千载恨敎人何处相寻绮罗无复当时事露花㸃滴香泪惆怅遥天横渌水鸳鸯对对飞起又渚莲枯宫树老长洲废苑萧条想像玉人空处所月明独上溪桥经春初败秋风起红兰绿蕙愁死一片风流伤心地魂销目断西子张泌酒泉子紫陌青门三十六宫春色御沟辇路暗相通杏园风咸阳沽酒寳钗空笑指未央归去插花走马落残红月明中南歌子栁色遮楼暗桐花落砌香画堂开处逺风凉髙巻水精帘额衬斜阳江城子碧䦨干外小中庭雨初晴晓莺声飞絮落花时节近清明睡起巻帘无一事匀面了没心情又浣花溪上见卿卿脸波明黛眉轻髙绾绿云金簇小蜻蜓好是问他来得么和笑道莫多情浣溪沙钿毂香车过栁堤桦烟分处马频嘶为他沈醉不成泥花满驿亭香露细杜鹃声断玉蟾低含情无语倚楼西冯延已罗敷艳歌马嘶人语春风岸芳草绵绵杨栁桥边落日髙楼酒斾悬旧愁新恨知多少目断遥天独立花前更聴笙歌满画船又小堂深静无人到满院春风惆怅墙东一树樱桃带雨红愁心似醉兼如病欲语还慵日暮疎钟双燕归来画阁中清平乐雨晴烟晩绿水新池满双燕飞来垂栁院小阁画帘髙卷黄昏独倚朱栏西南初月眉湾砌下落花风起罗衣特地春寒又春愁南陌故国音书隔细雨霏霏梨花白燕拂画帘金额尽日相望王孙尘满罗衣泪痕谁向桥边吹笛驻马西望销魂芳草渡梧桐落蓼花秋烟初冷雨才収萧条风物正堪愁人去后多少恨在心头燕鸿逺羗笛怨渺渺澄波一片山如黛月如钩笙歌散魂梦断倚髙楼归国谣江水碧江上何人吹玉笛扁舟逺送潇湘客芦花千里霜月白伤行色明朝便是闗山隔蝶恋花六曲阑干偎碧树杨栁风轻展尽黄金缕谁把钿筝移玉柱穿帘燕子双飞去满眼游丝兼落絮红杏开时一霎清明雨浓睡觉来莺乱语惊残好梦无寻处又谁道闲情抛弃乆每到春来惆怅还依旧日日花前常病酒不辞镜里朱颜瘦河畔青芜堤上栁为问新愁何事年年有独立小桥风满袖平林新月人归后又几日行云何处去忘却归来不道春将暮百草千花寒食路香车系在谁家树泪眼倚楼频独语双燕来时陌上相逢否掩乱春愁如栁絮依依梦里无寻处又庭院深深深几许杨栁堆烟帘幙无重数玉勒雕鞍游冶处楼髙不见章台路雨横风狂三月暮门掩黄昏无计留春住泪眼问花花不语乱红飞过秋千去南乡子细雨湿秋风金鳯花残满地红闲蹙黛眉慵不语情绪寂寞相思知几许玉枕拥孤衾抱恨还同岁月深帘巻曲房谁共醉憔悴惆怅秦楼弹粉泪喜迁莺宿莺啼乡梦断春树晓朦胧残灯和烬闭朱栊人语隔屏风香已寒灯已絶忽忆去年离别石城花雨倚江楼波上木兰舟虞美人玉钩鸾柱调鹦鹉宛转留春语云屏冷落画堂空薄晚春寒无奈落花风搴帘燕子低飞去拂镜尘鸾舞不知今夜月眉弯谁佩同心双结倚阑干抛毬乐梅落新春入后庭眼前风物可无情曲池波晩氷还合芳草迎船绿未成且上髙楼望相共凭栏看月生又霜积秋山万树红倚巖楼上挂朱栊白云天逺重重恨黄叶烟深淅淅风髣髴梁州曲吹在谁家玉笛中菩萨蛮敧鬟堕髻摇双桨采莲晩出清江上顾影约流萍楚歌娇未成相逢颦翠黛笑把珠珰解家住栁隂中画桥东复东三台令春色春色依旧青山紫陌日斜栁暗花蔫醉卧春风少年年少年少行乐直须及早又南浦南浦翠鬟离人何处当时携手髙楼依旧楼前水流流水流水中有伤心双泪浣溪沙马上凝情忆旧游照花掩竹小溪流钿筝罗幕玉搔头早是出门长带月可堪分袂又经秋晩风斜日不胜愁应天长一钩初月临妆镜蝉鬓鳯钗慵不整重帘静层楼逈惆怅落花风不定绿烟低栁迳何处辘轳金井昨夜更䦨酒醒春愁过却病成㓜文谒金门风乍起吹皱一池春水闲引鸳鸯香径里手挼红杏蘂鬬鸭䦨干遍倚碧玉搔头斜坠终日望君君不至举头闻鹊喜耿玉真女郎菩萨蛮玉京人去秋萧索画檐鹊起梧桐落敧枕悄无言月和清梦圆背灯惟暗泣何处砧声急眉黛逺山攒芭蕉生暮寒词综巻三词综卷四钦定四库全书词综巻四翰林院检讨朱彞尊编宋词六十七首徽宗皇帝髙宗皇帝徐昌图潘阆夏竦寇准王禹偁钱惟演晏殊贾昌朝王琪林逋李遵朂叶清臣聂冠卿李师中韩琦范仲淹宋祁郑獬韩缜张昇谢绛欧阳脩梅尧臣石延年司马光王安石范纯仁徽宗皇帝探春令帘旌微动悄寒天气龙池氷泮杏花笑吐香犹浅又还是春将半清歌妙舞从头按等芳时开宴记去年对着东风曾许不负莺花愿燕山亭裁剪氷绡轻叠数重泠淡臙脂匀注新様靓妆艶溢香融羞杀蘂珠宫女易得凋零更多少无情风雨愁苦问院落凄凉几番春暮凭寄离恨重重这双燕何曾曾人言语天遥地远万水千山知他故宫何处怎不思量除梦里有时曾去无据和梦也有时不做髙宗皇帝渔父词水涵微雨湛虚明小笠轻蓑未要晴明镜里縠纹生白鹭飞来空外声徐昌图临江仙饮散离亭西去浮生长恨飘蓬回头烟柳渐重重淡云孤鴈远寒日暮天红今夜畵船何处潮平淮月朦胧酒醒人静奈愁浓残灯孤枕梦轻浪五更风潘阆酒泉子长忆孤山山在湖心如黛簇僧房四面向湖开轻棹去还来芰荷香细连云阁阁上清声檐下铎别来尘土汚人衣空役梦魂飞又长忆西湖灵隐寺前天竺后冷泉亭上几曾游三伏似清秋白猿时见攀髙树长啸一声何处去别来几向畵图看终是欠峯峦又长忆西湖湖水上尽日凭栏楼上望三三两两钓鱼舟岛屿正清秋笛声依约芦花里白鸟成行忽惊起别来闲想整纶竿思入水云寒夏竦喜迁莺令霞散绮月垂钩帘巻未央楼夜凉银汉截天流宫阙锁清秋瑶台树金茎露凤髓香盘烟雾三千珠翠拥宸游水殿按凉州寇准点绛脣小陌轻寒社公雨足东风慢定巢新燕溼雨穿花转象尺薰炉拂晓停针线愁蛾浅飞红零乱侧卧珠帘卷江南春波渺渺柳依依孤村芳草远斜日杏花飞江南春尽离肠断苹满汀洲人未归阳闗引塞草烟光濶渭水波声咽春朝雨霁轻尘敛征鞍发指青青杨柳又是轻攀折动黯然知有后会甚时节更尽一杯酒歌一阕叹人生里难欢聚易离别且莫辞沉醉听取阳闗彻念故人千里自此共明月王禹偁点绛脣雨恨云愁江南依旧称佳丽水村渔市一缕孤烟细天际征鸿遥认行如缀平生事此时凝睇谁会凭栏意钱惟演玉楼春城上风光莺语乱城下烟波春拍岸绿杨芳草几时休泪眼愁肠先已断情怀渐变成衰晩鸾镜朱颜惊暗换昔年多病厌芳樽今日芳樽惟恐浅晏殊破阵子燕子来时新社梨花落后清明池上碧苔三四点叶底黄鹂一两声日长飞絮轻巧笑东邻女伴采桑径里逢迎疑怪昨宵春梦好元是今朝鬬草赢笑从双脸生清平乐金风细细叶叶梧桐坠绿酒初尝人易醉一枕小窓浓睡紫薇朱槿初残斜阳却照阑干双燕欲归时节银屏昨夜微寒又红牋小字説尽平生意鸿鴈在云鱼在水惆怅此情难寄斜阳独倚西楼遥山恰对帘钩人面不知何处绿波依旧东流踏莎行碧海无波瑶台有路思量便合双飞去当时轻别意中人山长水远知何处绮席凝尘香闺掩雾红笺小字凭谁附髙楼目尽欲黄昏梧桐叶上萧萧雨又小径红稀芳郊绿遍髙台树色阴阴见春风不解禁杨花蒙蒙乱扑行人面翠叶藏莺珠帘隔燕炉香静逐游丝转一场愁梦酒醒时斜阳却照深深院蝶恋花槛菊愁烟兰泣露罗幙轻寒燕子双飞去明月不谙离别苦斜光到晓穿朱戸昨夜西风凋碧树独上髙楼望尽天涯路欲寄彩鸾无尺素山长水濶知何处清商怨闗河愁思望处满渐素秋向晚鴈过南云行人回泪眼双鸾衾裯悔展夜又永枕孤人远梦未成归梅花闻塞管相思儿令昨日探春消息湖上绿波平无奈遶堤芳草还向旧痕生有酒且醉瑶觥更何妨檀板新声谁教杨柳千丝就中牵系人情贾昌朝木兰花令都城水渌嬉游处仙棹往来人笑语红随远浪泛桃花雪散平堤飞柳絮东君欲其春归去一阵狂风和骤雨碧油红斾锦障泥斜日畵桥芳草路王琪望江南江南雨风送满长川碧瓦烟昏沉柳岸红绡香润入梅天飘洒正潇然朝与暮长在楚峯前寒夜愁欹金带枕春江深闭木兰船烟渚远相连又江南岸云树半晴阴帆去帆来天亦老潮生潮落日空沉南北别离心兴废事千古一沾襟山下孤烟渔市远柳边疎雨酒家㴱行客莫登临林逋霜天晓角氷清霜洁昨夜梅花发甚处玉龙三弄声摇动枝头月梦絶金兽热晓寒兰烬灭要卷帘珠清赏且莫扫堦前雪点绛脣金谷年年乱生春色谁为主余花落处满地和烟雨又是离歌一阕长亭暮王孙去萋萋无数南北东西路李遵勗滴滴金帝城五夜宴游歇残灯外看残月都来犹在醉乡中听更漏初彻行乐已成闲话説如春梦觉时节大家同约探春行问甚花先发叶清臣贺圣朝满斟绿醑留君住莫匆匆归去三分春色二分愁更一分风雨花开花谢都来几许且髙歌休诉不知来岁牡丹时再相逢何处聂冠卿多丽想人生美景良辰堪惜向其间赏心乐事古来难是并得况东城凤台沁苑泛晴波浅照金碧露洗华桐烟霏丝柳绿阴摇曳荡春一色画堂廻玉簮琼佩髙会尽词客清欢久重燃绛蜡别就瑶席有飘若惊鸿体态暮为行雨标格逞朱脣缓歌妖丽似听流莺乱花隔慢舞萦回娇鬟低軃腰肢纤细困无力忍分散彩云归后何处更寻觅休辞醉明月好花莫谩轻掷李师中菩萨蛮子规啼破城楼月画船晓载笙歌发两岸荔支红万家烟雨中佳人相对泣泪下罗衣溼从此信音稀岭南无鴈飞韩琦点绛脣病起恹恹庭前花影添憔悴乱红飘砌滴尽真珠泪惆怅前春谁向花前醉愁无际武陵凝睇人远波空翠范仲淹苏幕遮碧云天红叶地秋色连波波上寒烟翠山映斜阳天接水芳草无情更在斜阳外黯乡魂追旅意夜夜徐非好梦留人睡明月楼髙休独倚酒入愁肠化作相思泪御街行纷纷坠叶飘香砌夜寂静寒声碎真珠帘卷玉楼空天澹银河垂地年年今夜月华如练长是人千里愁肠已断无由醉酒未到先成泪残灯明灭枕头欹谙尽孤眠滋味都来此事眉间心上无计相回避渔家傲塞下秋来风景异衡阳鴈去无留意四面边声连角起千嶂里长烟落日孤城闭浊酒一杯家万里燕然未勒归无计羌管悠悠霜满地人不寐将军白发征夫泪宋祁好事近睡起玉屏风吹去乱红犹落天气骤生轻暖衬沉香帷箔珠帘约住海棠风愁拖两眉角昨夜一庭明月冷秋千红索浪淘沙少年不管流光如箭因循不觉韶华换到如今始惜月满花满酒满扁舟欲解垂杨岸尚同欢宴日斜歌阕将分散倚兰桡望水远天远人远郑獬好事近江上探春囘正值早梅时节两行小槽双凤按凉州初彻谢娘扶下绣鞍来红靴踏残雪归去不须银烛有山头明月韩缜芳草锁离愁连绵无际来时陌上初熏绣帏人念远暗垂珠露泣送征轮长行长在眼更重重远水孤云但望极楼髙尽日目断王孙消魂池塘别后曾行处绿妒轻裙恁时携素手乱花飞絮里缓步香茵朱颜空自改向年年芳意长新遍绿野嬉游醉眼莫负青春张昇离亭燕一带江山如画风物向秋潇洒水浸碧天何处断霁色冷光相射蓼屿荻花洲掩映竹篱茅舍云际客帆髙挂烟外酒旗低亚多少六朝兴废事尽入渔樵闲话怅望倚层楼寒日无言西下谢绛夜行船昨夜佳期初其鬓云低翠翘金凤尊前和笑不成歌意偷传眼波微送草草不容成楚梦渐寒深翠帘霜重相看送到断肠时月西斜画楼钟动欧阳修摸鱼儿巻绣帘梧桐院落一霎雨添新绿小池闲立残妆浅向晚水纹如瀫凝远目恨人去寂寥凤枕孤难宿倚栏不足看燕拂风檐蜨翻露草两两镇相逐双眉蹙可惜年华婉娩西风初弄庭菊况伊家年少多情未已难拘束那堪更趂凉景追寻甚处垂杨曲佳期过尽但不説归来多应忘了云屏去时祝采桑子轻舟短棹西湖好渌水逶迤芳草长堤隐隐笙歌处处随无风水面琉璃滑不觉船移微动涟漪惊起沙禽掠岸飞又羣芳过后西湖好狼籍残红飞絮蒙蒙垂柳阑干尽日风笙歌散尽游人去始觉春空垂下帘栊双燕归来细雨中踏莎行候馆梅残溪桥柳细草熏风暖摇征辔离愁渐远渐无穷迢迢不断如春水寸寸柔肠盈盈粉泪楼高莫近危栏倚平芜尽处是春山行人更在春山外蝶恋花越女採莲秋水畔窄袖轻罗暗露双金钏照影摘花花似面芳心只共丝争乱鸂鶒滩头风浪晚雾重烟轻不见来时伴隐隐歌声归棹远离愁引着江南岸又小院深深门掩乍寂寞珠帘画阁重重下欲近禁烟微雨罢绿杨深处秋千挂傅粉狂游犹未舍不念芳时眉黛无人画薄倖未归春去也杏花零落红香谢玉楼春春山敛黛低歌扇暂解吴钩登祖宴画楼钟动已魂销何况马嘶芳草岸青门柳色随人远望未断时肠已断洛阳春色待君来莫到落花飞似霰又湖边柳外楼髙处望断云山多少路䦨干倚遍使人愁又是天涯初日暮轻无管系狂无数水畔飞花风里絮算伊浑似薄情郎去便不来来便去又西湖南北烟波濶风里丝簧声韵咽舞余裙带绿双垂酒入香腮红一抹杯深不觉琉璃滑贪看六么花十八明朝车马各东西惆怅画桥风与月虞美人影莺愁燕苦春归去寂寂花飘红雨碧草绿杨岐路况是长亭暮少年作客情难诉泣对东风无语目断两三烟树翠隔江淹浦浪淘沙把酒祝东风且共从容垂杨紫陌洛城东总是当时携手处游遍芳丛聚散苦匆匆此恨无穷今年花胜去年红可惜明年花更好知与谁同又今日北池游漾漾轻舟波光潋灔柳条柔如此春来春又去白了人头好妓好歌喉不醉难休劝君满满酌金瓯总使花时常病酒也是风流浣溪沙堤上游人逐画船拍堤春水四垂天绿杨楼外出秋千白发戴花君莫笑六么催拍盏频传人生何处似尊前又红粉佳人白玉盃木兰船穏棹歌催绿荷风里笑声来细雨轻烟笼草树斜桥曲水遶楼台夕阳髙处画屏开越溪春三月十三寒食日春色遍天涯越溪阆苑繁华地傍禁垣珠翠烟霞红粉墙头秋千影里临水人家归来晩驻香车银箭透窓纱有时三点两点雨霁朱门柳细风斜沉麝不烧金鸭玲珑月照梨花夜行船满眼东风飞絮催行色短亭春暮落花流水草连云看看是断肠南浦檀板未终人去去扁舟在绿杨深处手把金樽难为别更那听乱莺疎雨少年游阑干十二独凭春晴碧远连云千里万里二月三月行色苦愁人谢家池上江淹浦畔吟魄与离魂那堪疎雨滴黄昏更特地忆王孙南歌子凤髻金泥带龙纹玉掌梳去来窓下笑相扶爱道画眉深浅入时无弄笔偎人久描花试手初等闲妨了绣工夫笑问双鸳鸯字怎生书临江仙柳外轻雷池上雨雨声滴碎荷声小楼西角断虹明阑千倚处待得月华生燕子飞来窥画栋玉钩垂下帘旌凉波不动簟纹平水精双枕傍有堕钗横又记得金銮同唱第春风上国繁华如今薄宦老天涯十年岐路空负曲江花闻説阆山通阆苑楼髙不见君家孤城寒日等闲斜离愁难尽红树远连霞青玉案一年春事都来几早过了三之二绿暗红嫣浑可事垂杨庭院暖风帘幙有箇人憔悴买花载酒长安市又争似家山见桃李不住东风吹客泪相思难表梦魂无据惟有归来是梅尧臣苏幕遮露隄平烟墅杳乱碧萋萋雨后江天晓独有庾郎年最少窣地春袍嫰色宜相照接长亭迷远道堪怨王孙不记归期早落尽梨花春又了满地残阳翠色和烟老石延年燕归梁芳草年年惹恨幽想前事悠悠伤春伤别几时休算从古为风流春山总把深匀翠黛千叠在眉头不知供得几多愁更斜日凭危楼司马光阮郎归渔舟容易入深山仙家日日闲绮窓纱幌映朱颜相逢醉梦间松露冷海霞殷匆匆整棹还落花寂寂水潺潺重寻此路难王安石桂枝香登临送目正故国晚秋天气初肃千里澄江似练翠峰如簇征帆去棹残阳里背西风酒旗斜矗綵舟云淡星河鹭起图画难足念自昔豪华竞逐叹门外楼头悲恨相续千古凭髙对此谩嗟荣辱六朝旧事随流水但寒烟衰草凝绿至今商女时时犹唱后庭遗曲伤春怨雨打江南树一夜花开无数绿叶渐成阴下有游人归路与君相逢处不道春将暮把酒祝东风且莫恁匆匆去范纯仁鹧鸪天腊后春前暖律催日和风暖欲开梅公方结客寻佳景我亦忘形趂酒杯添管籥续尊罍更阑秉烛未能囘清欢莫待相期约乘兴来时便可来词综巻四词综卷五钦定四库全书词综巻五翰林院检讨朱彛尊编宋词七十首晏几道张先柳永晏几道临江仙梦后楼台髙锁酒醒帘幕低埀去年春恨却来时落花人独立微雨燕双飞记得小苹初见两重心字罗衣琵琶絃上説相思当时明月在曾照綵云归清商怨庭花香信尚浅最玉楼先暖梦觉香衾江南依旧远回文锦字暗剪谩寄与也应归晚要问相思天涯犹自短点绛脣明日征鞭又将南陌垂杨折自怜轻别擛得音尘絶杏子枝边倚徧阑干月依前缺去年时节旧事无人説又妆席相逢旋匀红泪歌金缕意中曾许欲共吹花去长爱荷香柳色殷桥路留人住淡烟微雨好箇双栖处虞美人闲敲玉镫隋堤路一笑开朱戸素云凝澹月婵娟门外鸭头春水木兰船吹花拾蘂嬉游惯天与相逢晚一声长笛倚楼时应恨不题红叶寄相思生查子金鞍美少年去跃青骢马萦系玉楼人绣被春寒夜消息未归来寒食梨花谢无处説相思背面秋千下採桑子秋千散后朦胧月满院人间几处雕栏一夜风吹杏粉残昭阳殿里春衣就金缕初干莫信朝寒明日花前试舞看六么令绿阴春尽飞絮遶香阁晚来翠眉宫样巧把远山学一寸狂心未説已向横波觉画帘遮匝新翻曲妙暗许闲人带偷掐前度书多隐语意浅愁难答昨夜诗有囘文韵险还慵押都待笙歌散了记取留时霎不消红蜡闲云归后月在庭花旧栏角又雪残风信悠飏春消息天涯倚楼新恨杨柳几丝碧还是南云雁少锦字无端的宝钗瑶席彩絃声里作尊前未归客遥想疎梅此际月底香英坼别后谁绕前溪手拣繁枝摘莫道伤髙恨远付与临风笛尽堪愁寂花时往事更有多情箇人忆清平乐留人不住醉解兰舟去一棹碧涛春水路过尽晓莺啼处渡头杨柳青青枝枝叶叶离情此后锦书休寄画楼云雨无凭又春云绿处又见归鸿去侧㡌风前花满路冶叶倡条情绪红楼桂酒初开曾携翠袖同来醉弄影蛾池水短箫吹落残梅又波纹碧皱曲水清明后折得疎梅香满袖暗喜春红依旧归来紫陌东头金钗换酒销愁柳影深深细路花梢小小层楼又么絃写意意密絃声碎书得凤笺无限事犹恨春心难寄卧听疎雨梧桐雨余淡月朦胧一夜梦魂何处那囘杨叶楼中玉楼春秋千院落重帘暮彩笔闲来题绣戸墙头丹杏雨余花门外绿杨风后絮朝云信断知何处应作襄王春梦去紫骝认得旧游踪嘶过画楼东畔路又採莲时候慵歌舞永日闲从花里度暗随苹末晓风来直待柳梢斜月去停桡共説江头路临水楼台苏小住细思巫崃梦囘时不减秦源肠断处浪淘沙小绿间长红露蘂烟丛花开花落昔年同惟恨花前携手处往事成空山远水重重一笑难逢已拚长在别离中霜鬓知他从此去几度春风碧牡丹翠袖疎纨扇凉叶催归燕一夜西风几处伤髙怀远细菊枝头开嫰香还徧月痕依旧庭院事何限怅望秋意晚离人鬓华将换静忆天涯路比此情还短试约鸾笺传素期良愿南云应有新鴈蝶恋花碧玉髙楼临水住红杏开时花底曾相遇一曲阳春春已暮晓莺声断朝云去远水来从楼下度过尽流波未得鱼中素月细风尖垂柳渡梦魂长在分襟处又喜鹊桥成催凤驾天为欢时乞与初凉夜乞巧双蛾加意画玉钩斜傍西南挂分钿擘钗凉叶下香袖凭肩谁记当时话路隔银河犹可借世间离恨何年罢又醉别西楼醒不记春梦秋云聚散真容易斜月半窓还少睡画屏间展吴山翠衣上酒痕诗里字点点行行总是凄凉意红烛自怜无好计夜寒空替人垂泪又庭院碧苔红叶遍金菊开时已近登髙宴日日露荷凋绿扇粉塘烟水澄如练试倚凉风醒酒面鴈字来时恰向层楼见几点护霜云影转谁家芦管吹秋怨破阵子柳下笙歌庭院花间妹妹秋千记得青楼当日事写向红窓夜月前凭伊寄小莲绛蜡等闲陪泪吴蚕到了纒绵绿鬓能供多少恨未肯无情比断絃今年老去年张先清平乐屏山斜展帐巻红绡半泥浅曲池飞海燕风度杨花满院云愁雨恨空深觉来一枕春阴陇上梅花落尽江南消息沉沉卜算子慢溪山别意烟树去程日落采苹春晚欲上征鞅更掩翠帘囘面相盼惜弯弯浅黛长长眼柰画阁欢游也学狂花乱絮轻散水影横池馆对静夜无人月髙云远一饷凝思两眼泪痕还满难遣恨私书又逐东风断纵梦泽层楼万尺望湖城那见木兰花西湖杨柳风流絶满缕青春看赠别墙头簌簌暗飞花山外阴阴初落月秦姬秾丽云梳发持酒听歌留晚发骊驹应亦解人情欲出重城嘶不歇又青铜贴水萍无数临晓西湖春涨雨泥新轻燕面前飞风慢落花衣上住红裙空解烟蛾聚云月却能随马去明朝何处上髙台囘认玉峯山下路又去年春入芳菲国青蘂如梅终忍摘栏边徒欲説相思绿蜡密缄朱粉饰归来故苑重寻觅花满旧枝心更惜鸳鸯从小自相双若不多情头不白又龙头舴艋吴儿竞笋柱秋千游女并芳洲拾翠暮忘归秀野踏青来不定行云去后遥山暝已放笙歌池院静中庭月色正清明无数杨花过无影忆秦娥参差竹吹断相思曲情不足西北有楼穷远目忆苕溪寒影透清玉秋鴈南飞速菰草绿应下溪头沙上宿庆春泽飞阁危桥相倚人独立东风满衣轻絮还记忆江南如今天气正白苹花遶堤涨流水寒梅落尽谁寄方春意无穷青空千里愁草树依依闗城初闭对月黄昏角声傍烟起山亭宴宴堂永昼喧箫鼓倚青空画栏红柱玉莹紫微人蔼和气春融日煦故宫池馆更楼台约风月今宵何处湖水动鲜衣竞拾翠湖边路落花荡漾怨空树晓山静数声杜宇天意送芳菲正黯淡疎烟短雨新欢宁似旧欢长此会散几时还聚试为挹飞云问解相思否剪牡丹野绿连空天青埀水素色溶漾都净柔柳摇摇坠轻絮无影汀洲日落人归脩巾薄袂撷香拾翠相竞如解凌波泊渚烟春暝綵縚朱索新整宿绣屛画船风定金凤响双槽弹出今古幽思谁省玉盘大小乱珠迸酒上妆面花艶媚相并重听尽汉妃一曲江空月静好事近月色透横枝短叶小葩无力北客一声长笛怨江南先得谁教强半腊前开多情为春忆留取大家须醉幸雨休风息画堂春外湖莲子长参差霁山青处鸥飞水天溶漾画桡迟人影鑑中移桃叶浅声双唱杏红㴱色轻衣小荷障面避斜晖分得翠阴归踏莎行衾凤犹温笼鹦尚睡宿妆稀淡眉成字映花避月上回廊珠裙折折轻垂地翠幙成波新荷贴水纷纷烟絮低还起重墙遶院更重门春风无路通㴱意于飞乐宝奁开菱鑑净一掬清蟾新妆脸旋学花添蜀红衫双绣蜨裙缕鹣鹣寻思前事小屏风仍画江南怎空教草解宜男柔桑暗又过春蚕正阴晴天气更暝色相兼幽期消息曲房西碎月筛帘惜琼花汀苹白苕水碧每逢花驻乐随处欢席别时携手看春色萤火而今飞破秋夕河流如带窄任轻似叶何计归得断云孤鹜青山极楼上徘徊无尽相忆河满子溪女送花随处沙鸥避乐分行游舸已如图障里小屏犹画潇湘人面新生酒艶日痕更欲春长衣上交枝鬬色钗头比翼相双片叚落霞明水底风纹时动粧光賔从夜归无月千灯万火湖塘醉垂鞭酒面灔金鱼吴娃唱呉潮上玉殿白麻书待君归后除勾留风月好平湖晓翠峯孤此景出闗无西州空画图又双蜨绣罗裙东池宴初相见朱粉不深匀闲花淡淡春细看诸处好人人道柳腰身昨日乱山昏来时衣上云谢池春慢缭墙重院间有流莺到绣被掩余寒画阁明新晓朱槛连空濶飞絮无多少径莎平池水渺日长风静花影闲相照尘香拂马逢谢女城南道秀艶过施粉多媚生轻笑鬬色鲜衣薄碾玉双蝉小欢难偶春过了琵琶流怨都入相思调减字木兰花垂螺近额走上红裀初趂拍只恐惊飞拟倩游丝惹住伊文鸳绣履去似风流尘不起舞彻梁州头上宫花颤未休醉落魄云轻柳弱内家髻子新梳椋生香真色人难学横管孤吹月淡天垂幕朱脣浅破樱桃萼倚楼人在阑干角夜寒指冷罗衣薄声入霜林簌簌惊梅落师师令香钿宝珥拂菱花如水学妆皆道称时宜粉色有天然春意蜀綵衣长胜未起纵乱霞垂地都城池苑夸桃李问东风何似不须囘扇障清歌脣一点小于朱蘂正值残英和月坠寄此情千里系裙腰惜霜澹照夜云天朦胧影画勾阑人情纵似长情月算一年年又能得几番圆欲寄西江题叶字流不到五亭前东池始有荷新绿尚小如钱问何日藕几时莲渔家傲巴子城头青草暮巴山重叠相逢处燕子占巢花脱树杯且举瞿塘水濶舟难渡天外吴门清霅路君家正在吴门住赠我柳枝情几许春满缕为君将入江南去碧牡丹歩障摇红绮晓月堕沉烟砌缓板香檀唱彻伊家新制怨入眉头敛黛峯横翠芭蕉寒雨声碎镜华翳闲照孤鸾戏思量去时容易钿合瑶钗至今冷落轻弃望极蓝桥但暮云千里几重山几重水青门引乍煖还轻冷风雨晩来方定庭轩寂寞近清明残花中酒又是去年病楼头画角风吹醒入夜重门静那堪更被明月隔墙送过秋千影生查子含羞整翠鬟得意频相顾雁柱十三絃一一春莺语娇云容易飞梦断知何处㴱院锁黄昏阵阵芭蕉雨柳永鬬百花煦色韶光明媚轻霭低笼芳树池塘浅蘸烟芜帘幙闲垂风絮春困厌厌抛掷鬬草工夫冷落踏青心绪终日扄朱戸远恨绵绵淑景迟迟难度年少傅粉依前醉眠何处㴱院无人黄昏乍拆秋千空锁满庭花雨女冠子断烟残雨洒微凉生轩戸动清籁萧萧庭树银河浓淡华星明灭轻云时度莎阶寂静无覩幽蛩切切秋吟苦疎篁一径流萤几点飞来又去对月临风空恁无眠耿耿暗想旧日牵情处绮罗丛里有人人那囘饮散略略曾谐鸳侣因循忍便暌阻相思不得长相聚好天良夜无端惹起千愁万绪雨霖铃寒蝉凄切对长亭晩骤雨初歇都门帐饮无绪方留恋处兰舟催发执手相看泪眼竟无语凝咽念去去千里烟波暮霭沉沉楚天濶多情自古伤离别更那堪冷落清秋节今宵酒醒何处杨柳岸晓风残月此去经年应是良辰好景虚设便总有千种风情更与何人説倾盃乐木落霜洲鴈横烟渚分明画出秋色暮雨乍歇小楫夜泊宿苇村山驿何人月下临风处起一声羌笛离绪万端闻岸草切切蛩吟如织为忆芳容别后水遥山远何计凭鳞翼想绣阁深沉争知憔悴损天涯行客楚崃云归髙阳人散寂寞狂踪迹望京国空目断远峰凝碧卜算子慢江枫渐老汀蕙半凋满目败红衰翠楚客登临正是暮秋天气引疎碪断续残阳里对晩景伤怀念远新愁旧恨相继脉脉人千里念两处风情万重烟水雨歇天髙望断翠峯十二尽无言谁会凭髙意纵写得离肠万种柰归鸿谁寄少年游参差烟树霸陵桥风物尽前朝衰杨古柳几经攀折憔悴楚宫腰夕阳闲淡秋光老离思满蘅臯一曲阳闗断肠声尽独自上兰桡夜半乐冻云黯淡天气扁舟一叶乗兴离江渚渡万壑千巖越溪深处怒涛渐息樵风乍起更闻商旅相唿片帆髙举泛画鹢翩翩过南浦望中酒斾闪闪一簇烟村数行霜树残日下渔人鸣榔归去败荷零落衰杨掩映岸边两两三三浣纱游女避行客含羞相笑语到此因念绣阁轻抛浪萍难驻叹后约丁宁竟何据惨离怀空恨嵗晚归期阻凝泪眼杳杳神京路断鸿声逺长天暮玉蝴蝶望处雨收云断凭栏悄悄目送秋光晚景萧疎堪动宋玉悲凉水风轻苹花渐老月露冷梧叶飘黄遣情伤故人何在烟水茫茫难忘文期酒㑹几辜风月屡变星霜海濶天遥未知何处是潇湘念双燕难凭逺信指暮天空识归航黯相望断鸿声里立尽斜阳望逺行长空降瑞寒风剪淅淅瑶华初下乱飘僧舍密洒歌楼迤逦渐迷鸳瓦好是渔人披得一蓑归去江上晚来堪画满长安髙却旗亭酒价幽雅乗兴最宜访戴泛小棹越溪潇洒皓鹤夺鲜白鷴失素千里广铺寒野须信幽兰歌断同云收尽别有琼台瑶榭放一轮明月交光清夜八声甘州对萧萧暮雨洒江天一番洗清秋渐霜风凄紧闗河冷落残照当楼是处红衰绿减苒苒物华休惟有长江水无语东流不忍登髙临远望故乡渺邈归思难收叹年来踪迹何事苦淹留想佳人妆楼长望误几囘天际识归舟争知我倚阑干处正恁凝愁安公子远岸收残雨雨残稍觉江天暮拾翠汀洲人寂静立双双鸥鹭望几点渔灯掩映蒹葭浦停画桡两两舟人语道去程今夜遥指前村烟树游宦成羇旅短樯吟倚闲凝竚万水千山迷远近想乡闗何处自别后风亭月榭孤欢聚刚断肠惹得离情苦听杜宇声声劝人不如归去雪梅香景萧索危楼独立面晴空动悲秋情绪当时宋玉应同渔市孤烟袅寒碧水村残叶舞愁红楚天濶浪浸斜阳千里溶溶临风想佳丽别后愁颜镇歛睂峯可惜当年顿乖雨迹云踪雅态妍姿正欢洽落花流水忽西东无憀恨相思意尽分付征鸿婆罗门令昨宵里恁和衣睡今宵里又恁和衣睡小饮归来初更过醺醺醉中夜后何事还惊起霜天冷风细细触疎窓闪闪灯摇曳空牀展转重追想云雨梦任欹枕难继寸心万绪咫尺千里好景良天彼此空有相怜意未有相怜计西平乐尽日凭髙寓目脉脉春情绪嘉景清明渐近时节轻寒乍暖天气才晴又雨烟光澹荡装㸃平芜远树黯凝竚台榭好莺燕语正是和风丽日几许繁红嫰绿雅称嬉游去柰阻隔寻芳伴侣秦楼凤吹楚台云约空怅望在何处寂寞韶光暗度可堪向晚村落声声杜宇阳台路楚天晩坠冷风败叶疎红零乱冒征尘匹马区区愁见水遥山远追念年时正恁凤帏倚香偎煖嬉游惯又岂知前欢云雨分散此际空劳囘首望帝里难收泪眼暮烟衰草算暗锁路岐无限今宵又依前寄宿甚处苇村山馆寒灯畔夜厌厌凭何消遣二郎神炎光初谢过暮雨芳尘轻洒乍露冷风清庭戸爽天知水玉钩遥挂应是星娥嗟久阻叙旧约飈轮欲驾极目处微云暗度耿耿银河髙泻闲雅须知此景古今无价运巧思穿鍼楼上女擡粉面云鬟相亚钿合金钗私语处算谁在囘廊影下愿天上人间占得欢娱年年今夜诉衷情近雨晴气爽竚立江楼望处澄明远水生光重叠暮山耸翠遥想断桥幽径隐隐渔村向晩孤烟起残阳里脉脉朱栏静倚黯然情绪未饮先如醉愁无际暮云过了秋风老尽故人千里竟日空凝睇竹马子登孤垒荒凉危亭旷望静临烟渚对雌霓挂雨雄风拂槛微收烦暑渐觉一叶惊秋残蝉噪晚素啇时序览景想前欢指神京非雾非烟㴱处向此成追感新愁易积故人难聚凭髙尽日凝竚赢得销魂无语极目霁霭霏微断鸦零乱萧索江城暮南楼画角又逐残阳去玉山枕骤雨新齐荡原野清如洗断霞散彩残阳倒影天外云峯数朶相倚露莎烟芰满池塘见次第几番红翠当是时河朔飞觞避炎蒸想风流堪继晩来髙树清风起动帘幙生秋气画楼昼寂兰堂夜静舞艶歌姝渐任罗绮讼闲时泰足风情便争柰雅欢都废省教成几阕新歌尽新声好尊前重理河传淮岸渐晚圆荷向背芙蓉㴱浅仙娥画舸露影红芳交乱难分花与面采多乍觉轻舸满唿归伴急桨烟村远隐隐棹歌渐被蒹葭遮断曲终人不见木兰花慢坼桐花烂熳乍疎雨洗清明正艶杏烧林缃桃绣野芳景如屏倾城尽寻胜赏骤雕鞍绀幰出郊垧风暖繁絃脆管万家竞奏新声盈盈鬬草踏青人艶冶逓逢迎向路傍往往遗簪坠珥珠翠纵横欢情对佳丽地任金罍罄竭玉山倾拚却明朝永日画堂一枕春酲词综巻五词综卷六钦定四库全书词综巻六翰林院检讨朱彛尊编宋词六十四首苏轼黄庭坚秦观晁补之张耒陈师道李豸李之仪苏轼醉翁操琅然清圜谁弹响空山无言惟翁醉中和其天月明风露娟娟人未眠荷蒉过山前曰有心也哉此贤醉翁笑咏声和流泉醉翁去后空有朝吟夜怨山有时而童巅水有时而囘川思翁无嵗年翁今为飞仙此意在人间试听徽外三两絃行香子携手江村梅雪飘裙情何限处处消魂故人不见旧曲重闻向望湖楼孤山寺涌金门寻常行处题诗千首绣罗衫与拂轻尘别来相忆知有何人有湖中月江边栁陇头云哨遍睡起画堂银蒜押帘珠幕云垂地初雨歇洗出碧罗天正溶溶养花天气一霎晴风回芳草荣光浮动巻皱银塘水方杏靥匀酥花须吐绣园林翠红排比见乳燕梢蜨过繁枝忽一线炉香惹游丝画永人闲独立斜阳晚来情味便携将佳丽乗兴深入芳菲里拨胡琴语轻拢慢捻总伶俐看紧约罗裙急趣檀板霓裳入破惊鸿起颦月临眉醉霞横脸歌声悠飏云际任满头红雨落花飞渐鳷鹊楼西玉蟾低尚徘徊未尽欢意君看今古悠悠浮幻人间世这些百嵗光隂几日三万六千而已醉乡路穏不妨行但人生要适情耳贺新凉乳燕飞华屋悄无人槐隂转午晩凉新浴手弄生绡白团扇扇手一时似玉渐困倚孤眠清熟帘外谁来推绣户枉教人梦断瑶台曲又却是风敲竹石榴半吐红巾蹙待浮花浪蘂都尽伴君幽独秾艶一枝细看取芳意千重似束又恐被秋风惊绿若待得君来向此花前对酒不忍触共粉泪两簌簌水龙吟似花还似非花也无人惜从教坠抛家傍路思量却似无情有思萦损柔肠困酣娇眼欲开还闭梦随风万里寻郎去处又还被莺唿起不恨此花飞尽恨西园落红难缀晓来雨过遗踪何在一池萍碎春色三分二分尘土一分流水细看来不是杨花㸃㸃是离人泪又小舟横截春江卧看翠壁红楼起云间笑语使君高㑹佳人半醉危柱哀絃艶歌余响遏云萦水念故人老大风流未减独回首烟波里推枕惘然不见但空江月明千里五湖闻道扁舟归去仍携西子云梦南州武昌南岸昔游应记料多情梦里端来见我也参差是浣溪沙山下兰芽短浸溪松间沙路净无泥潇潇暮雨子规啼谁道人生难再少君看流水尚能西休将白髪唱黄鸡卜算子缺月挂疎桐漏断人初定时见幽人独往来缥缈孤鸿影惊起却回头有恨无人省㨂尽寒枝不肻栖寂寞沙洲冷江城子天涯流落思无穷既相逢却匆匆携手佳人和泪折残红为问东风余几许春纵在与谁同隋堤三月水溶溶背归鸿去呉中回望彭城清泗与淮通寄我相思千㸃泪流不到楚江东念奴娇大江东去浪声沈千古风流人物故垒西边人道是三国孙呉赤壁乱石崩云惊涛掠岸卷起千堆雪江山如画一时多少豪杰遥想公瑾当年小乔初嫁了雄姿英发羽扇纶巾谈笑间樯橹灰飞烟灭故国神游多情应是笑我生华髪人间如寄一尊还酹江月蝶恋花春事阑珊芳草歇客里风光又过清明节小院黄昏人忆别落花处处闻啼鴂咫尺江山分楚越目断魂消应是音尘絶破梦五更心欲折角声吹落梅花月如梦令为向东坡传语人在画堂深处别后有谁来雪压小桥无路归去归去江上一犁春雨昭君怨谁作桓伊三弄惊破绿窓幽梦新月与愁烟满江天欲去又还不去明日落花飞絮飞絮送行舟水东流㸃绛脣不用悲秋今年身健还高宴江村海甸总作空花观尚想潢汾兰菊纷相半楼船逺白云飞乱空有年年鴈採桑子多情多感仍多病多景楼中樽酒相逢乐事囘头一笑空停杯且听琵琶语细捻轻拢醉脸春融斜照江天一抹红黄庭坚减字朩兰花中秋无雨醉送月衔西岭去笑口须开几度中秋见月来前年江外儿女传杯兄弟㑹此夜登楼小谢清吟慰白头丑奴儿令樱桃着子如红豆不管春归闻道开时蜂惹香须蜨惹衣楼台灯火明珠翠酒恋歌迷醉玉东西少箇人人暖被携念奴娇断虹霁雨净秋空山染脩眉新绿桂影扶疎谁便道今夕清辉不足万里清天姮娥何处驾此一轮玉寒光零乱为谁偏照醁年少从我追游晩城幽径遶张园森朩共倒金荷家万里难得樽前相属老子平生江南江北最爱临风曲孙郎微笑坐来声歕霜竹虞美人天涯也有江南信梅破知春近夜阑风细得香迟不道晓来开遍向南枝玉台弄粉花应妬飘到眉心住平生箇里愿盃深去国十年老尽少年心秦观满庭芳山抹微云天粘衰草画角声断谯门暂停征棹聊共引离尊多少蓬莱旧事空回首烟霭纷纷斜阳外寒鸦数㸃流水遶孤村消魂当此际香囊暗解罗带轻分谩赢得青楼薄倖名存此去何时见也襟袖上空染啼㾗伤情处高城望断灯火已黄昏又晩色云开春随人意骤雨方过还晴高台芳树飞燕蹴红英舞困榆钱自落秋千外绿水桥平东风里朱门映栁低按小秦筝多情行乐处珠钿翠葢玉辔红缨渐酒空金榼花困蓬豆蔲梢头旧恨十年梦屈指堪惊凭栏久疎烟淡日寂寞下芜城望海潮梅英疎淡氷澌溶洩东风暗换年华金谷俊游铜驼巷陌新晴细履平沙长记误随车正絮翻蜨舞芳思交加栁下桃蹊乱分春色到人家西园夜饮鸣笳有华灯碍月飞葢妨花兰苑未空行人渐老重来事事堪嗟烟暝酒旗斜但倚楼极目时见栖鸦无奈归心暗随流水到天涯如梦令遥夜月明如水风紧驿亭深闭梦破鼠窥灯霜送晓寒侵被无寐无寐门外马嘶人起生查子眉黛逺山长新栁开青眼楼阁断霞明罗幙春寒浅盃嫌玉漏迟烛厌金刀剪月色忽飞来花影和帘巻浣溪沙漠漠轻寒上小楼晓隂无赖似穷秋淡烟流水画屏幽自在飞花轻似夣无边丝雨细如愁宝帘闲挂小银钩减字木兰花天涯旧恨独自凄凉人不问欲见回肠断续薰炉小篆香黛蛾长敛任是东风吹不展困倚危楼过尽飞鸿字字愁忆秦蛾暮云碧佳人不见愁如织愁如织两行征鴈数声羌笛锦书难寄西飞翼无言只是空相忆空相忆纱窓月淡影双人只阮郎归满天风雨破寒初灯残庭院虚丽谯吹彻小单于迢迢清夜徂乡梦断旅情孤峥嵘嵗又除衡阳犹有雁传书郴阳和鴈无好事近春路雨添花花动一山春色行到小桥深处有黄鹂千百飞云当面化龙蛇夭娇转空碧醉卧古藤隂下了不知南北画堂春东风吹栁日初长雨余芳草斜阳杏花零乱燕泥香睡损红籹宝篆烟消龙凤画屏云锁潇湘暮寒初透薄罗裳无限思量鹊桥仙纎云弄巧飞星传恨银汉迢迢暗度金风玉露一相逢便胜却人间无数柔情似水佳期如梦忍顾鹊桥归路两情若是久长时又岂在朝朝暮暮虞美人高城望断尘如雾不见连骖处夕阳村外小湾头只有栁花无数送归舟琼枝玉树频相见只恨离人逺欲将幽恨寄青楼争奈无情江水不西流踏莎行雾失楼台月迷津渡桃源望断无寻处可堪孤馆闭春寒杜鹃声里斜阳暮驿寄梅花鱼传尺素砌成此恨无重数郴江幸自遶郴山为谁流下潇湘去江城子西城杨栁弄春柔动离忧泪难收犹记多情曽为系归舟碧野朱桥当日事人不见水空流韶华不为少年留恨悠悠几时休飞絮落花时候一登楼便做春江都是泪流不尽许多愁八六子倚危亭恨如芳草萋萋刬尽还生念栁外青骢别后水边红袂分时怆然暗惊无端天与娉婷夜月一帘幽梦春风十里柔情怎奈何欢娯渐随流水素絃声断翠绡香减那堪片片飞花弄晚蒙蒙残雨笼晴正销凝黄鹂又啼数声金明池琼苑金池青门紫陌似雪杨花满路云日淡天低昼永过三㸃两㸃细雨好花枝半出墙头似怅望芳草王孙何处更水遶人家桥当门巷燕燕莺莺飞舞怎得东君长为主把绿鬓朱颜一时留住佳人唱金衣莫惜才子倒玉山休诉况春来倍觉伤心念故国情多新年愁苦纵宝马嘶风红尘拂面也只寻芳归去水龙吟小楼连苑横空下窥绣毂雕鞍骤疎帘半卷单衣初试清明时候破暖轻风弄晴微雨欲无还有卖花声过尽垂杨院落红成阵飞鸳甃玉珮丁东别后怅佳期参差难又名缰利锁天还知道和天也瘦花下重门栁边深巷不堪回首念多情但有当时皓月照人依旧南柯子玉漏迢迢尽银潢淡淡横梦回宿酒未全醒已被邻鸡催起怕天明臂上妆犹在襟间泪尚盈水边灯火渐人行天外一钩残月照三星晁补之满江红东武城南新堤固涟漪初溢隠隠遍长陵高阜卧红堆碧枝上残花吹尽也与君试向江边觅问向前犹有几多春三之一官里事何时毕风雨外无多日相将泛曲水满城争出不见兰亭修褉事当时座上皆豪逸到如今修竹满山隂空陈迹临江仙谪宦江城无屋买残僧野寺相依松间药臼竹间衣水穷行到处云起坐看时一箇幽禽缘底事苦来醉耳边啼月斜西院愈声悲青山无限好犹道不如归又绿暗汀洲三月暮落花风静帆收垂杨低映朩兰舟半篙春水滑一段夕阳愁灞水桥东回首处美人新上帘钩青鸾无计入红楼行云归楚崃飞梦到扬州永遇乐松菊堂深芰荷池小长夏清暑燕引雏还鸠唿妇往人静郊原趣麦天已过薄衣轻扇试起遶园徐步听衡宇欣欣童稚共説夜来初雨苍苔径里紫葳枝上数㸃幽花垂露东里催锄西邻助饷相戒清晨去斜川归兴翛然满目回首帝乡何处只愁恐轻鞍犯夜灞陵旧路摸鱼儿买陂塘旋栽杨栁依稀淮岸湘浦东臯雨足轻㾗涨沙觜鹭来鸥聚堪爱处最好是一川夜月光流渚无人自舞任翠幕张天柔茵借地酒尽未能去青绫被休忆金闺故步儒冠曽把身误弓刀千骑成何事荒了邵平𤓰圃君试覻满青镜星星鬓影今如许功名浪语便做得班超封侯万里归计恐迟暮忆少年无穷宫栁无情画舸无根行客南山尚相送只高城人隔罨画园林溪绀碧算重来尽成陈迹刘郎鬓如此况桃花颜色下水船上客骊驹系惊唤银瓶睡起困倚妆台盈盈正解罗髻凤钗坠缭绕金盘玉指巫山一段云委半窥镜向我横秋水斜领花枝交镜里淡拂铅华匆匆自整罗绮敛眉翠惟有愔愔密意空作江边解珮满庭芳鸥起苹中鱼惊荷底画船天上来时翠湾红渚宛似武陵迷更晚青山更好孤云带逺雨丝垂清歌里金尊未掩谁使动分携竹林高晋阮阿咸潇散犹愧风期便弃官终隠钓叟苔矶纵是㝠鸿云外应念我垂翼低飞新词好他年认取天际片帆归迷神引黯黯青山红日暮浩浩大江东注余霞散绮回向烟波路使人愁长安逺在何处几㸃渔灯小迷近坞一片客帆低傍前浦暗想平生自悔儒冠误觉阮途穷归心阻断魂萦目一千里伤平楚怪竹枝歌声声怨为谁苦猿鸟一时啼惊岛屿烛暗不成眠听津鼓古阳闗衰草蛩吟咽暗栁萤飞灭空庭雨过西风紧飘黄叶巻书帷寂静对此伤离别重感叹中秋数日又圆月沙觜樯竿上淮水濶有飞凫客词珠玉气氷雪且莫教皓月照影惊华髪问几时清樽夜景共佳节好事近丝管閙南湖湖上醉游时晩独看山桥官栁泪无言偷满坐中谁唱解愁词红妆劝金盏物是奈人非是负东风心眼水龙吟去年暑雨钩盘夜阑睡起同征辔今年芳草齐河古岸扁舟同舣萍梗孤踪梦魂浮世别离常是念当时绿鬓狂歌痛饮今憔悴东风里此去济南为説道愁肠不醒犹醉多情北渚两行烟栁一湖春水还唱新声后人重到应悲桃李待归时揽取庭前皓月也应堪寄惜奴娇歌阕琼筵暗失金貂侣説𠂻肠丁宁嘱付棹举帆开黯行色秋将暮欲去待却回高城已暮渔火烟村但触目伤离绪此情向阿谁分诉那里思量争知我思量苦最苦睡不着西风夜雨鬬百花小小盈盈珠翠忆得眉长眼细曽共映花低语已解伤春情意重向溪堂临风看舞梁州依旧照人秋水转更添姿媚与问阶上簸钱时节记微笑但把纎腰向人娇倚不见还休谁教见了厌厌还是向来情味调笑肠断越江岸越女江头纱自浣天然玉貌铅红浅自弄芙蓉日晩紫骝嘶去犹回眄笑入荷花不见张耒风流子亭臯朩叶下重阳近又是捣衣秋奈愁入庾肠老侵潘鬓谩簮黄菊花也应羞楚天晩白苹烟尽处红蓼水边头芳草有情夕阳无语雁横南浦人倚西楼玉容知安否香笺共锦字两处悠悠空恨碧云离合青鸟沈浮向风前懊恼芳心一㸃寸眉两叶禁甚闲愁情到不堪言处分付东流少年游含羞倚醉不成歌纎手掩香罗偎花映烛偷传深意酒思入横波看朱成碧心迷乱翻脉脉敛双蛾相见时稀隔别多又春尽奈愁何秋蘂香帘幙疎疎风透一线香飘金兽朱栏倚遍黄昏后廊上月华如昼别离滋味浓如酒着人瘦此情不及墙东栁春色年年依旧陈师道菩萨蛮哀筝一弄湘江曲声声写尽湘波绿纎指十三絃细将幽恨传当筵秋水慢玉柱斜飞鴈弹到断肠时春山眉黛低减字朩兰花娉娉袅袅芍药枝头红様小舞袖低回心到郎边客已知金尊玉酒劝我花前千万寿莫莫休休白髪簮花我自羞李廌清平乐落梅呜咽黯澹城头月吹满江天惊梦蜨唤起画楼伤别帘风轻触银钩梧桐玉露新秋底事琐窓深夜素娥长伴人愁虞美人玉阑干外清江浦渺渺天涯雨好风如扇雨如帘时见岸花汀草涨痕添青林枕上闗山路卧想乗鸾处碧芜千里思悠悠惟有霎时凉梦到南州李之仪卜算子我住长江头君住长江尾日日思君不见君共饮长江水此水几时休此恨何时已只愿君心似我心定不负相思意如梦令回首芜城旧苑还是翠深红浅春意已无多斜日满帘飞燕不见不见门掩落花庭院清平乐萧萧风叶似与更声接欲寄明珰非为怯梦断兰舟桂楫学书但写鸳鸯却应无那愁肠安得一双飞去春风芳草池塘好事近春到雨初晴正在小楼时节栁眼向人微笑傍阑干堪折暮山浓淡锁烟霏梅杏半明灭玉斚莫辞沈醉判归时斜月词综巻六词综卷七钦定四库全书词综巻七翰林院检讨朱彛尊编宋词六十三首贺铸毛滂王仲杜安世李元膺孙洙朱服章楶舒亶李清臣王诜赵令畤王安礼王安国曾肇晁冲之秦觏王观贺铸薄倖淡妆多态更滴滴频回盼睐便认得琴心先许欲绾合欢双带记画堂风月逢迎轻颦浅笑娇无奈待翡翠屏开芙蓉帐掩羞把香罗暗解自过了烧灯都不是踏青挑菜几回慿双燕丁宁深意往来却恨重帘碍约何时再正春浓酒困人闲昼永无聊赖厌厌睡起犹有花梢日在青玉案凌波不过横塘路但目送芳尘去锦瑟年华谁与度月台花榭琐窗朱户惟有春知处碧云冉冉蘅臯暮綵笔新题断肠句试问闲愁都几许一川烟草满城风絮梅子黄时雨栁色黄薄雨催寒斜照弄晴春意空濶长亭栁色才黄逺客一枝先折烟横水际映带几㸃归鸦东风消尽龙沙雪还记出门时恰而今时节将发画楼芳酒红泪清歌顿成轻别巳是经年杳杳音尘都絶欲知方寸共有几许清愁芭蕉不展丁香结枉望断天涯两厌厌风月清平乐小桃初谢双燕还来也记得年时寒食下紫陌青门游冶楚城满目春华可堪游子思家惟有夜来归梦不知身在天涯望湘人厌莺声到枕花气动帘醉魂愁梦相半被惜余熏带惊剩眼几许伤春春晩泪竹痕鲜佩兰香老湘天浓暖记小江风月佳时屡约非烟游伴须信鸾絃易断奈云和再鼓曲终人逺认罗袜无踪旧处弄波清浅青翰棹舣白苹洲畔尽目临皋飞观不解寄一字相思幸有归来双燕踏莎行急雨收春斜风约水浮红涨绿鱼文起年年游子惜余春春归不解招游子留恨城隅闗情纸尾阑干长对西曛倚鸳鸯俱是白头时江南渭北三千里忆秦娥晓朦胧前溪百鸟啼匆匆啼匆匆凌波人去拜月楼空旧年今日东门东鲜妆辉映桃花红桃花红吹开吹落一任东风又着春衫玉鞭鞭马南城南南城南柔桑细草留住金衔粉蛾采叶供亲蚕蚕饥畧许携繊纎携纎纎湔裙淇上更待初三感皇恩兰芷满汀洲游丝横路罗袜尘生步回顾整鬟颦黛脉脉多情难诉细风吹栁絮人南渡回首旧游山无重数花底深朱戸何处半黄梅子向晩一帘疎雨断魂分付与春归去毛滂浣溪沙烟栁风蒲冉冉斜小牕不用着帘遮载将山影转湾沙畧彴断时分岸色蜻蜓立处过汀花此情此水共天涯又小雨初收蜨做团和风轻拂燕泥干秋千院落落花寒莫对清尊追往事更催新火续余欢一春心绪倚阑干又银字笙箫小小童梁州吹过栁桥风阿谁劝我玉杯空小醉径须眠锦瑟夜归不用照纱笼画船帘巻月明中惜分飞泪湿䦨干花着露愁到眉峰碧聚此恨平分取更无言语空相覻断雨残云无意绪寂寞朝朝暮暮今夜山深处断魂分付潮回去踏莎行堦影红迟柳苞黄遍纎云弄日阴晴半重帘不巻篆香横小花初破春丛浅鳯绣犹重鸭炉长暖屏山翠入江南逺醉轻梦短枕闲欹绿窗窈窕风光转蝶恋花红杏梢头寒食雨燕子泥香不住飞来去行傍栁阴闻好语莺儿穿过黄金缕桑落酒寒杯懒举总被多情做得无情绪春过二分能几许银台新火重帘暮蓦山溪雪堂氊径扑扑怜飞絮柔弱不胜春任东风吹来吹去墙阴花外一半落谁家叶依依烟欝欝依旧如张绪那人拈得吹向钗头住不定却飞扬满眼前搅人情愫蜂儿蜨子教得越轻狂隔斜阳㸃芳草断送青春暮烛影摇红一亩清阴半天小雨松窻午牀头秋色小屏山碧帐垂烟缕枕畔风揺绿户唤人醒不教梦去可怜恰到痩石寒泉冷云生处粉蝶儿雪徧梅花素光都共奇絶到窓前认君时节下重帏香篆冷兰膏明灭梦悠扬空遶断云残月沈郎带寛同心放开重结褪罗衣楚腰一捻正春风新着摸花花叶叶粉蜨儿这回共花同活最高楼㣲雨过深院芰荷中香冉冉绣重重玉人共倚阑干角月华犹在小池东入人怀吹鬓影可怜风分散去轻如云与叶剩下了许多风与月侵枕簟冷帘栊刚能小睡还惊觉略成轻醉早惺忪仗行云将此恨到眉峰玊楼春长安回首空云雾春梦觉来无覔处冷烟寒雨又黄昬数尽一堤杨栁树楚山照眼青无数淮口潮生催晓渡西风吹面立苍茫欲寄此情无鴈去青玉案芙蕖花上蒙蒙雨又冷落池塘暮何处风来摇碧户卷帘凝望淡烟疎栁翡翠穿花去玉京人去无由驻忍独在凭栏处试问绿窓秋到否可人今夜新凉一枕无计相分付七娘子山屏雾帐玲珑碧更绮窓临水新凉入雨短烟长栁桥萧瑟这畨一日凉一日离多绿鬓年时白这离情不似而今惜云外长安斜晖脉脉西风吹梦来无迹西江月烟雨半蔵杨栁风光初着桃花玉人细细酌流霞醉里将春留下栁外鸳鸯作伴花边蝴蜨为家醉翁醉也且由他月在栁桥花榭夜行船弄水余英溪畔绮罗香日迟风慢桃花春浸一篙深画桥东栁低烟逺涨绿流红空满眼倚兰桡旧愁无限莫把鸳鸯惊飞去要歌时少低檀板忆秦娥夜夜夜了花朝也连忙指㸃银瓶索酒尝明朝花落知多少莫把残红埽愁人一片花飞减却春散余霞墙头花口寒犹噤放绣帘昼静帘外时有蜂儿趂杨花不定阑干又还独凭念翠低眉晕春梦枉恼人肠更厌厌酒病调笑无力倚瑶瑟罢舞霓裳今几日楼空雨小春寒逼钿晕罗衫烟色帘前归燕看人立却趂落花飞入又何处长安路不记墙东花拂树瑶琴理罢霓裳谱依旧月窻风户薄情年少如飞絮梦逐玉环西去又芳草恨春老自是寻春来不早落花风起红多少记得一枝春小绿阴青子空相恼此恨平生怀抱感皇恩绿水小河亭朱栏碧甃江月娟娟上高栁画楼缥缈尽挂窗纱帘绣月明知我意来相就银字吹笙金貂取酒小小微风弄襟袖宝熏浓炷人共博山烟瘦露凉钗燕冷更深后王仲烛影摇红烟雨江城望中绿暗花枝少惜春长待醉东风却恨春归早纵有幽欢会巧奈如今风情渐老鳯楼何处画栏愁倚天涯芳草杜安世折红梅喜轻澌初绽微和渐入郊原时节春消息夜来陡觉红梅数枝争发玉溪仙馆不似箇寻常标格化工别与一种风情似匀点胭脂染成香雪重吟细閲比繁杏夭桃品流终别只愁共綵云易散冷落谢池风月凭谁向説三弄处龙吟休咽大家留取时倚阑干闻有花堪折劝君须折鹤沖天清明天气永日愁如醉台榭绿阴浓薰风细燕子巢方就盆池小新荷蔽恰是逍遥际单夹衣裳半笼软玉肌体石榴美艳一撮红绡比窓外数脩篁寒相倚有箇闗心处难相见空凝睇行坐深闺里懒更妆梳自知新来憔悴卜算子樽前一曲歌歌里千重意才欲歌时泪已流恨更多于泪试问缘何事不语浑如醉我亦情多不忍闻怕和我成憔悴李元膺洞仙歌雪云散尽放晓晴庭院杨栁于人便青眼更风流多处一点梅心相映逺约畧颦轻笑浅一年春好处不在浓芳小艳疎香最娇软到清明时候百紫千红花正乱已失春风一半早占取韶光共追游但莫管春寒醉红自暖又廉纎细雨殢东风如困萦断千丝为谁恨向楚宫一梦多少悲凉无处问愁到而今未尽分明都是涙泣栁沾花长与骚人伴孤闷记当年得意处酒力方酣怯轻寒玉炉香润又岂识情怀苦难禁对点滴檐声夜寒灯晕茶瓶儿去年相逢深院宇海棠下曾歌金缕歌罢花如雨翠罗衫上点点红无数今嵗重寻携手处空物是人非春暮回首青门路乱英飞絮相逐东风去思佳客寂寞秋千两画旗日长花影转阶迟燕惊午梦週遮语蜨困春游落拓飞思往事入颦眉栁梢阴重又当时薄情风絮难拘束吹过东墙不肯归孙洙菩萨鬘楼头尚有三通鼓何须扺死催人去上马苦匆匆琵琶曲未终回头凝望处那更廉纎雨谩道玉为堂玉堂今夜长朱服渔家傲小雨纎纎风细细万家杨栁青烟里恋树湿花飞不起愁无际和春付与东流水九十光阴能有㡬金龟解尽留无计寄语东阳沽酒市拚一醉而今乐事他年涙章楶水龙吟燕忙莺懒芳残正堤上栁花飘坠轻飞乱舞点画青林全无才思闲趂游丝静临深院日长门闭傍珠帘散漫埀埀欲下依前被风扶起兰帐玉人睡觉怪春衣雪沾琼缀绣牀渐满香毬无数才圆却碎时见蜂儿仰粘轻粉鱼吞池水望章台路杳金鞍游荡有盈盈涙舒亶菩萨蛮画船挝鼔催君去髙楼把酒留君住去住若为情江头潮欲平江潮容易得却是人南北今日此尊空知君何日同散天花云断长空落叶秋寒江烟浪尽日随舟西风偏解送离愁声声南去鴈下汀洲无奈多情去复留骊歌齐唱罢涙争流悠悠别恨几时休不堪残酒醒凭危楼李清臣谒金门杨花落燕子横穿朱阁苦恨春醪如水薄闲愁无处着绿野带红山落角桃杏参差残萼厯厯危桥沙外泊东风晚来恶王诜忆故人烛影摇红向夜阑乍酒醒心情懒尊前谁为唱阳闗离恨天涯逺无奈云沉雨散凭阑干东风泪眼海棠开后燕子来时黄昬庭院撼庭竹绰略青梅弄春色真艳态堪惜经年费尽东君力有情先到探春客无语泣寒香时暗度瑶席月下风前空怅望思携手同摘画栏倚遍无消息佳辰乐事再难得还是夕阳天空暮云凝碧赵令畤蝶恋花欲减罗衣寒未去不巻珠帘人在深深处残杏枝头花几许啼红止恨清明雨尽日水沉香一缕宿酒醒迟恼破春情绪飞燕又将归信误小屏风上西江路乌夜啼楼上萦帘弱絮墙头碍月低花年年春事闗心事肠断欲栖鸦舞镜鸾衾翠减啼珠鳯蜡红斜重门不锁相思梦依旧绕天涯王安礼点绛唇秋气㣲凉梦回明月穿罗幕井梧萧索正遶南枝鹊宝瑟尘生金鴈空零落情无托鬓云慵掠不似君恩薄王安国清平乐留春不住费尽莺儿语满地残红宫锦汚昨夜南园风雨小怜初上琵琶晓来思遶天涯不肯画堂朱户春风自在杨花减字木兰花画桥流水雨湿落红飞不起月破黄昬帘里余香马上闻徘徊不语今夜梦魂何处去不似垂杨犹解飞花入洞房曾肇好事近嵗晩鳯山阴看尽楚天氷雪不待牡丹时候又使人轻别如今归去老江南扁舟载风月不似画梁双燕有重来时节晁冲之感皇恩蝴蜨满西园啼莺无数水阁桥南路凝竚两行烟栁吹落一池风絮秋千斜挂起人何处把酒劝君闲愁莫诉留取笙歌住休去几多春色怎禁许多风雨海棠花谢也君知否又寒食不多时牡丹初卖小院重帘燕飞碍昨宵风雨尚有一分春在今朝犹自得阴晴快熟睡起来宿酲微带不惜罗襟搵眉黛日长梳洗看看花影移改笑拈双杏子连枝戴临江仙忆昔西池池上饮年年多少欢娱别来不寄一行书寻常相见了犹道不如初安稳锦屏今夜梦月明好渡江湖相思休问定何如情知春去后管得落花无上林春慢帽落宫花衣惹御香鳯辇晩来初过鹤降诏飞龙衔烛戏端门万枝灯火满城车马对明月有谁闲坐任狂游更许傍禁街不扄金锁玉楼人暗中掷果珠帘下笑着春衫袅娜素蛾遶钗轻蝉扑鬓埀埀栁丝梅朶夜䦨饮散但赢得翠翘双軃醉归来又重向晓窓梳裹传言玉女一夜东风吹散栁梢残雪御楼烟暖对鳌山綵结箫鼓向晩鳯辇初回宫阙千门灯火九衢风月绣阁人人乍嬉游困又歇艳妆初试把珠帘半掲娇波熘人手捻玉梅低説相逢长是上元时节秦觏黄金缕妾本钱塘江上住花落花开不管流年度燕子衔将春色去纱窓㡬阵黄梅雨斜插犀梳云半吐檀板轻敲唱彻黄金缕梦断綵云无覔处夜凉明月生南浦王观清平乐黄金殿里烛影双龙戏劝得官家真箇醉进酒犹唿万嵗折旋舞彻伊州君恩与整搔头一夜御前宣住六宫多少人愁庆清朝慢调雨为酥催氷作水东君分付春还何人便将轻暖点破残寒结伴踏青去好平头鞋子小双鸾烟郊外望中秀色如有无间晴则箇阴则箇饾饤得天气有许多般须教撩花拨栁争要先看不道吴绫绣袜香泥斜沁几行斑东风巧尽收翠绿吹上眉山菩萨鬘单于吹落山头月漫漫江上沙如雪谁唱缕金衣水寒船舫稀芦花枫叶浦忆抱琵琶语身未发长沙梦魂先到家生查子闗山魂梦长塞鴈音书少两鬓可怜青一夜相思老归傍碧纱窓説与人人道真箇别离难不似相逢好临江仙别浦相逢何草草扁舟两岸埀杨绣屏珠箔绮香囊酒深歌拍缓愁入翠眉长燕子归来人去也此时无奈昬黄桃花应似我柔肠不禁㣲雨流泪湿红妆词综巻七词综卷八钦定四库全书词综巻八翰林院检讨朱彛尊编宋词六十首孔平仲米芾滕宗谅郑仅黄裳张景脩孙舣程过解昉陈亚张舜民王雱蔡挺汪辅之赵鼎臣苏庠刘泾潘元质苏过秦湛许庭葛胜仲李冠张表臣查荎周紫芝谢逸谢薖葛郯廖行之孔平仲千秋嵗春风湖外红杏花初退孤馆静愁肠碎泪余痕在枕别乆香销带新睡起小园戏蜨飞成对惆怅人谁会随处聊倾葢情暂遣心何在锦书消息断玉漏花阴改迟日暮仙山杳杳空云海米芾满庭芳雅燕飞觞清谈挥麈使君髙㑹羣贤密云双鳯初破缕金团窓外炉烟自动开缾试二品香泉轻涛起香生玉麈雪溅紫瓯圆娇鬟宜美盼双擎翠袖稳步红莲坐中客翻愁酒醒歌阑㸃上纱笼画烛花骢弄月影当轩频相顾余欢未尽欲去且留连滕宗谅临江仙湖水连天天连水秋来分外澄清君山自是小蓬瀛气蒸云梦泽波撼岳阳城帝子有灵能鼓瑟凄然依旧伤情㣲闻兰芷动芳馨曲终人不见江上数峯青郑仅调笑烟暖武陵晩洞里春长花烂熳红英满地溪流浅渐聴云中鸡犬刘郎迷路香风逺误到蓬莱仙馆又声切恨难説千里潮平春浪濶梅风不解相思结忍送落花飞雪多才一去芳音絶更对珠帘新月黄裳雨淋铃天南游客甚而今却送君南国西风万里无限吟蝉暗续离情如织秣马脂车去即去多少人惜望百里烟惨云山送两城愁作行色飞帆过浙西封域到秋深且舣荷花泽就船买得鲈鳜新谷破雪堆香粒此兴谁同须记东秦有客相忆愿聴了一阕歌声醉倒拚今日张景脩选冠子嫩水挼蓝遥堤影翠半雨半烟桥畔鸣禽弄石梦草萦心偏称谢家池馆红粉墙头步摇金缕纎柔舞腰低软被和风搭在阑干终日画帘髙卷春易老细叶舒眉轻花吐絮渐觉绿阴成幔章台系马灞水维舟谁念鳯城人逺惆怅故国阳闗盃酒飘零惹人肠断恨青青客舍江头风笛乱云空晚孙舣菩萨鬘一声羌管吹呜咽玉溪夜半梅翻雪江月正茫茫断桥流水香含章春欲暮落日千山雨一㸃着枝酸吴姬先齿寒程过满江红春欲来时长是与江梅有约还又向竹林疎处一枝开却对酒渐惊身老大看花应念人离索但十分沉醉祝东君长如昨芳草渡孤舟泊山敛黛天埀幙黯销魂无奈暮云残角便好折来和雪戴莫教酒醒随风落待殷勤留此寄相思谁堪託谒金门江上路依约数家烟树一枕归心村店暮更乱山深处梦过江南芳草渡晓色又催人去愁似游丝千万缕倩东风约住解昉永遇乐风暖莺娇露浓花重天气和煦院落烟收埀杨舞困无奈堆金缕谁家巧纵青楼絃管惹起梦云情绪忆当时文衾粲枕未尝暂孤鸳侣芳菲易老故人难聚到此翻成轻误阆苑仙遥蛮笺纵冩何计传深诉青山渌水古今长在惟有旧欢何处空赢得斜阳暮草淡烟细雨陈亚生查子相思意已深白纸书难足字字苦参商故要檀郎读记得约当归逺至樱桃熟何事菊花时犹未回乡曲张舜民卖花声木叶下君山空水漫漫十分斟酒敛芳颜不是渭城西去客休唱阳闗醉袖抚危栏天淡云闲何人此路得生还回首夕阳红尽处应是长安王雱眼儿媚杨栁丝丝弄轻柔烟缕织成愁海棠未雨梨花先雪一半春休而今徃事难重省归梦遶秦楼相思只在丁香枝上豆蔻梢头蔡挺喜迁莺霜天秋晓正紫塞故垒黄云衰草汉马嘶风边鸿呌月陇上铁衣寒早劒歌骑曲悲壮尽道君恩须报塞垣乐尽櫜鞬锦领山西年少谈笑刁斗静烽火一把时送平安耗圣主忧边威懐遐逺骄胡尚寛天讨嵗华向晚愁思谁念玉闗人老太平也且欢娱莫惜金樽频倒汪辅之行香子晩绿寒红芳意匆匆惜年华今与谁同碧云零落数字宾鸿看渚莲凋宫扇旧怨秋风流波坠叶佳期何在想天教离恨无穷试将前事闲倚梧桐有销魂处明月夜锦屏空赵鼎臣念奴娇旧游何处记金汤形胜蓬瀛佳丽绿水芙蓉元帅与宾僚风流济济万栁亭边雅歌堂上醉倒春风里十年一梦觉来烟水千里惆怅送子重游南楼依旧否朱栏谁倚要识当时惟是有明月曾陪珠履量减杯中雪添头上甚矣吾衰矣酒徒相问为言憔悴如此苏庠菩萨鬘园林寂寂春归去蒙蒙栁下飘香絮野水接云横绿烟啼晓莺江南鶗鴂梦山色朝来重小艇小湾头苹花苹叶洲朩兰花令江云叠叠遮鸳浦江水无情流薄暮归帆初张苇边风客梦不禁篷背雨渚花不解留人住只作深愁无尽处白沙烟树有无中鴈落沧洲何处所临江仙猎猎风蒲初暑过萧然庭户秋清野航渡口带烟横晩山千万叠别鹤两三声秋水芙蕖聊荡桨一樽同破愁城蓼花滩上白鸥明暮云连极浦急雨暗长汀刘泾清平乐深沉院宇枕簟清无暑睡起花阴初转午一霎飞云过雨雨余隠隠残雷夕阳却照庭槐莫把珠帘垂下妨他双燕归来潘元质倦寻芳兽镮半掩鸳甃无尘庭院潇洒树色沉沉春尽燕娇莺姹梦草池塘青渐满海棠轩槛红相亚聴箫声记秦楼夜约彩鸾齐跨渐迤逦更催银箭何处贪欢犹系骢马旋剪灯花两点翠眉谁画香灭羞回空帐里月高犹在重帘下恨疎狂待归来碎揉花打丑奴儿慢愁春未醒还是清和天气对浓绿阴中庭院燕语莺啼数㸃新荷翠钿轻泛水平池一帘风絮才晴又雨梅子黄时忍记那回玉人娇困初试单衣共携手红窓描绣画扇题诗怎有而今半牀明月两天涯章台何处多应为我蹙损双眉苏过㸃绛脣髙栁蝉嘶采菱歌断秋风起晩云如髻湖上山横翠帘巻西楼过雨凉生袂天如水画栏十二少箇人同倚秦湛谒金门鸳鸯浦春涨一江花雨隔岸数声初过橹晩风生碧树舟子相唿相语载取暮愁归去寒食江村芳草路愁来无着处许庭临江仙不见灞陵原上栁往来过尽蹄轮朝离南楚暮西秦不成名利赢得鬓毛新莫怪枝条憔悴损一生惟苦征尘两三烟树倚孤村夕阳影里愁杀宦游人葛胜仲点绛脣秋晩寒斋藜牀香篆横轻雾闲愁几许梦逐芭蕉雨云外哀鸿似替幽人语归不去乱山无数斜日荒城鼓鹧鸪天玉琯还飞换嵗灰定山新棹酒船回年时梁燕双双在肯为人愁便不来衰意绪病情懐玉山今夜为谁頽年时梅蘂垂垂破肯为人愁便不开李冠蝶恋花遥夜亭臯闲信步才过清明渐觉伤春暮数点雨声风约住朦胧淡月云来去桃杏依稀香暗度谁在秋千笑里轻轻语一寸相思千万绪人间没箇安排处张表臣蓦山溪楼横北固尽日恹恹雨欵乃数声歌但渺漠江山烟树寂寥风物三五过元宵寻栁眼觅花须春色知何处落梅呜咽吹彻江城暮脉脉数飞鸿杳归期东风凝竚长安不见烽起夕阳间魂欲断酒初醒独下危梯去查荎透碧霄舣兰舟十分端是载离愁练波送逺屏山遮断此去难留相从争奈心期乆要屡变霜秋叹人生杳似萍浮又翻成轻别都将深恨付与东流想斜阳影里寒烟明处双桨去悠悠爱渚梅幽香动须采掇倩纎柔艳歌粲发谁传余韵来説仙游念故人留此遐州但春风老后秋月圆时独倚江楼周紫芝鹧鸪天一点残红欲尽时乍凉秋气满屏帏梧桐叶上三更雨叶叶声声是别离调宝瑟拨金猊那时同唱鹧鸪词如今风雨西楼夜不聴清歌也泪垂醉落魄江天云薄江头雪似杨花落寒灯不管人离索照得人来真箇睡不着归期已负梅花约又还春动空飘泊晓寒谁看伊梳掠云满西楼人在阑干角生查子金鞍欲别时芳草溪边渡不忍上西楼怕看来时路帘幙巻东风燕子双双语薄倖不归来冷落春情绪又春寒入翠帷月淡云来去院落半晴天风撼梨花树人醉掩金铺闲倚秋千柱满眼是相思无説相思处又青丝结晓鬟临镜心情懒知为晓愁浓画得双蛾浅栁困玉楼空花落红窓暖相对语春愁只有春闺燕谒金门春雨细开尽一番桃李栁暗曲栏花满地日高人睡起绿浸小池春水沙暖鸳鸯双戏薄倖更无书一纸画楼愁独倚朝中措雨余庭院冷萧萧帘幙度㣲飈鸟语唤回残梦春寒勒住花梢无聊睡起新愁黯黯归路迢迢又是夕阳时候一鑪沉水烟销又黄昬楼阁乱栖鸦天末淡微霞风里一池杨栁月边满树梨花阳台路逺鱼沉尺素人在天涯想得小窓遥夜哀絃拨断琵琶宴桃源林外野塘烟腻衣上落梅香细瘦马步凌兢人在乱山丛里憔悴憔悴回望小楼千里品令霜蓬零乱笑绿鬓光阴晩紫萸时节小楼长醉一川平逺休説龙山佳会此情不浅黄花香满记白苎吴歌软如今却向乱山丛里一枝重看对着西风搔首为谁肠断清平乐烟鬟敛翠栁下门初闭门外一川风细细沙上暝禽飞起今宵水畔楼边风光宛似当年月到旧时明处共谁同倚阑干点绛脣燕子风髙小桃枝上花无数乱溪深处满地飞红雨唤得春来又送春归去浑无绪刘郎前度空记来时路一翦梅无限江山无限愁两岸斜阳人上扁舟阑干吹浪不多时酒在离樽情满沧洲早是霜华两鬓秋目送飞鸿那更难留问君尺素几时来莫道长江不解西流江城子夕阳低尽柳如烟澹平川断肠天今夜十分霜月更娟娟怎得人如天上月虽暂缺有时圆断云飞雨又经年思凄然涙涓涓且做如今要见也无缘因甚江头来去鴈飞不到小楼边谢逸花心动风里杨花轻薄性银烛髙烧心热香饵悬钩鱼不轻呑辜负钓儿虚设桑蚕到老丝长绊鍼刺眼涙流成血思量起粘枝花朶果儿难结海様情深忍撇似梦里相逢不胜欢恱出水双莲摘取一枝可惜并头分折勐期月满会姮娥谁知是初生新月折翼鸟甚日于飞时节蝶恋花豆蔻梢头春色浅新试纱衣拂袖东风软红日三竿帘幙卷画楼影里双飞燕拢鬓步摇青玉碾缺様花枝叶叶蜂儿颤独倚阑干凝望逺一川烟草平如翦如梦令花落莺啼春暮陌上绿杨飞絮金鸭晩香寒人在洞房深处无语无语叶上数声秋雨柳梢青香肩轻拍樽前忍聴一声将息昨夜浓欢今朝别酒明日行客后回来则须来便去也如何去得无限离情无穷江水无边山色燕归梁六曲阑干翠幙垂香烬冷金猊日高花外啭黄鹂春睡觉酒醒时草青南浦云横西塞锦字杳无期东风只送柳绵飞全不管寄相思南歌子雨洗溪光净风掀栁带斜画楼朱户玉人家帘外一眉新月浸梨花金鸭香凝袖铜荷烛映纱鳯盘宫锦小屏遮夜静寒生春笋理琵琶江神子一江秋水碧湾湾绕青山玉连环帘幙低垂人在画图间闲抱琵琶寻旧曲弹未了意阑珊飞鸿数㸃拂云端倚栏看楚天寒拟倩东风吹梦到长安恰似梨花春带雨愁满眼涙䦨干青玉案芦花飘雪迷洲渚送秋水连天去一叶小舟横别浦数声鸿鴈两行鸥鹭天淡潇湘暮蓬窓醉梦惊箫鼓回首青楼在何处栁岸风轻吹残暑菊开青蘂叶飞红树江上潇潇雨清平乐花边栁际已渐知春意归信不知何日是旧恨欲拚无计故人零落西东题诗待倩归鸿惟有多情芳草年年处处相逢谢薖醉蓬莱望晴峯染黛暮霭澄空碧天无汉圆镜髙飞又一年秋半皓色谁同归心暗折聴唳云孤鴈问月停杯锦袍何处一樽无伴好在南邻诗盟酒社刻烛争成引觞愁缓今夕楼中继阿连清玩饮剧狂歌歌终起舞醉冷光零乱乐事难穷疎星易晓又成浩叹蝶恋花一水盈盈牛女渡目送经年脉脉无由语后夜鹊桥知暗度持杯乞与闲情绪君似庾郎愁几许万斛愁生更作征人去留定征鞍君且住人间岂有无愁处葛郯念奴娇冯夷微怒披鲛人水府织成绡縠何处飞来双白鹭点破一溪寒玉岸栁烟迷海棠酒困赢得春眠足凭栏搔首为谁消遣愁目遥想居士牀头竹渠新雨熘瓮中春醁不惜千钟为客寿倒卧南山新绿晩月催归春风留住费尽纱笼烛恍疑仙洞梦游天柱林屋洞仙歌璚楼十二无限神仙侣紫绂丹麾彩鸾驭步虚声杳霭碧落天髙㣲云淡点破瑶阶白露暗香来水阁氷簟纱㡡一枕风轻自无暑更上水晶帘斗挂阑干银河浅天孙将渡终不如归去在苕川看千顷菰蒲乱鸣秋雨廖行之青玉案家山去此无多路乆没个音书去一别而今佳节度黄花开未白衣到否篱落荒凉处峥嵘嵗月还秋暮空腹便便无好句菊意愆期开未许那堪惹恨年来此日长是萧萧雨点绛脣音信西来匆匆思作东归计别怀萦系为箇人留滞樽酒团圞莫惜通宵醉还来未满期君至只在初三是词综巻八词综卷九钦定四库全书词综巻九翰林院检讨朱彛尊编宋词五十六首周邦彦晁端礼田不伐曹组万俟雅言徐伸周邦彦瑞龙吟章台路还是褪粉梅梢试华桃树愔愔坊陌人家定巢燕子归来旧处黯凝竚因记箇人痴小乍窥门户侵晨浅约宫黄障风映袖盈盈笑语前度刘郎重到访邻寻里同时歌舞唯有旧来秋娘声价如故吟笺赋笔犹记燕台句知谁伴名园露饮东城闲歩事与孤鸿去探春尽是伤离绪官栁低金缕归骑晩纤纤池塘飞雨断肠院落一帘风絮兰陵王柳隂直烟里丝丝弄碧隋堤上曾见㡬番拂水飘緜送行色登临望故国谁识京华倦客长亭路年去嵗来应折柔条过千尺闲寻旧踪迹又酒趂哀絃灯照离席梨花榆火催寒食愁一箭风快半篙波暖回头迢逓便数驿望人在天北悽恻恨堆积渐别浦萦回津堠岑寂斜阳冉冉春无极念月榭携手露桥闻笛沉思前事似梦里泪暗滴销窗寒暗栁啼鸦单衣竚立小帘朱户桐花半亩静锁一庭愁雨洒空堦更阑未休故人剪烛西窗语似楚江暝宿风灯零乱少年覉旅迟暮嬉逰处正店舍无烟禁城百五旗亭唤酒付与髙阳俦侣想东园桃李自春小脣秀靥今在否到归时定有残英待客携樽俎侧犯暮霞霁雨小莲出水红妆靓风定看歩韈江妃照明镜飞萤度暗草秉烛逰花径人静携艶质追凉就槐影金环皓腕雪藕清泉莹谁省满身香犹是旧荀令见说胡姬酒垆寂静烟锁漠漠藻池苔井齐天乐绿芜彫尽台城路殊乡又逄秋晩暮雨生寒鸣蛩劝织深阁时闻裁剪云窗静掩叹重拂罗裀顿疎花簟尚有练囊露萤清夜照书巻荆江留滞最乆故人相望处离思何限渭水西风长安乱叶空忆诗情宛转凭髙眺逺正玊液新篘蟹螯初荐醉倒山翁但愁斜照敛苏幕遮燎沉香消溽暑鸟雀唿晴侵晓窥檐语叶上初阳干宿雨水面清圆一一风荷举故乡遥何日去家住呉门乆作长安旅五月渔郎相忆否小楫轻舟梦入芙蓉浦六丑正单衣试酒怅客里光阴虚掷愿春暂留春归如过翼一去无迹为问家何在夜来风雨𦵏楚宫倾国钗钿堕处遗香泽乱㸃桃蹊轻翻柳陌多情更谁追惜但蜂媒蜨使时叩窗槅东园岑寂渐蒙笼暗碧静遶珍丛底成叹息长条故惹行客似牵衣待话别情无极残英小强簮巾帻终不似一朶钗头颤袅向人欹侧漂流处莫趂潮汐恐断鸿尚有相思字何由见得大酺对宿烟收春禽静飞雨时鸣髙屋墙头青玊斾洗铅霜都尽嫩梢相触润逼琴丝寒侵枕障虫网吹粘帘竹邮亭无人处聴檐声不断困眠初熟奈愁极频惊梦轻难记自怜幽独行人归意速最先念流潦妨车毂怎奈向兰成顦顇卫玠清羸等闲时易伤心目未怪平阳客双泪落笛中哀曲况萧索青芜国红糁铺地门外荆桃如菽夜逰共谁秉烛法曲献仙音蝉咽凉柯燕飞尘幙漏阁签声时度倦脱纶巾困便湘竹桐阴半侵朱户向抱影凝情处时闻打窗雨耿无语叹文园近来多病情绪嬾樽酒易成间阻缥缈玉京人想依然京兆眉妩翠幙深中对徽容空在纨素待花前月下见了不教归去满庭芳风老莺雏雨肥梅子午隂嘉树清圆地卑山近衣润费炉烟人静乌鸢自乐小桥外新绿溅溅凭栏乆黄芦苦竹拟泛九江船年年如社燕飘流瀚海来寄脩椽且莫思身外长近樽前憔悴江南倦客不堪聴急管繁絃歌筵畔先安枕簟容我醉时眠应天长慢条风布暖霏雾弄晴池台徧满春色正是夜堂无月沉沉暗寒食梁间燕前社客似笑我闭门愁寂乱花过隔苑芸香满地狼籍长记那回时邂逅相逄郊外驻油壁又见汉宫传烛飞烟五侯宅青青草迷路陌强载酒细寻前迹市桥逺柳下人家犹自相识玉楼春桃溪不作从容住秋藕絶来无续处当时相候赤栏桥今日独寻黄叶路烟中列岫青无数鴈背夕阳红欲暮人如风后入江云情似雨余黏地絮少年逰并刀如水呉盐胜雪纤指破新橙锦幄初温兽香不断相对坐调笙低声问向谁行宿城上巳三更马滑霜浓不如休去直是少人行拜星月慢夜色催更清尘收露小曲幽坊月暗竹槛灯窗识秋娘庭院笑相遇似觉琼枝玉树暖日明霞光烂水盼兰情总平生稀见画图中旧识春风面谁知道自到瑶台畔眷恋雨润云温苦惊风吹㪚念荒寒寄宿无人馆重门闭败壁秋虫叹怎奈何一缕相思隔溪山不断尉迟盃隋堤路渐日晩密霭生深树阴阴淡月笼沙还宿何桥深处无情画舸都不管烟波隔前浦等行人醉拥重衾载将离恨归去因思旧客京华长偎傍疎林小槛欢聚冶叶倡条俱相识仍惯见珠歌翠舞如今向渔村水驿夜如嵗焚香独自语有何人念我无聊梦魂凝想鸳侣西河佳丽地南朝盛事谁记山围故国绕清江髻鬟对起怒涛寂寞打孤城风樯遥度天际断崖树犹倒倚莫愁艇子曾系空余旧迹欝苍苍雾沉半垒夜深月过女墙来伤心东望淮水酒旗戏鼓甚处市想依稀王谢邻里燕子不知何世入寻常巷陌人家相对如说兴亡斜阳里点綘脣辽鹤归来故乡多少伤心地短书不寄鱼浪空千里凭仗桃根说与相思意愁无际旧时衣袂犹有东风泪又征骑初停酒行莫放离歌举栁汀莲浦看尽江南路苦恨斜阳冉冉催人去空回顾淡烟横素不见扬鞭处一落索杜宇催归声苦和春催去倚栏一霎酒旗风任扑面桃花雨目断陇云江树难逢尺索落霞隠隠日平西料想是分携处荔枝香近照水残红零乱风掀去尽日恻恻轻寒帘底吹香雾黄昏客枕无聊细响当窗雨看两两相依燕新乳楼下水渐绿遍行舟浦暮往朝来心逐片帆轻举何日迎门小槛朱笼报鹦鹉共剪西窗蜜炬又向夜寒侵酒席露微泫舄履初会香泽方董无端暗雨催人但怪灯偏帘巻回顾始觉惊鸿去逺大都世间最苦惟聚散到得春残看即是开离宴细思别后栁眼花须更谁剪此懐何处消遣霜叶飞露迷衰草疎星挂凉蟾低下林表素娥青女鬬婵娟正倍添悽悄渐飒飒丹枫撼晓横天云浪鱼鳞小见皓月相看又透入清辉半晌特地留照迢逓望极闗山波穿千里度日如嵗难到凤楼今夜聴西风奈五更愁抱想玊匣哀絃闭了无心重理相思调念故人牵离恨屏掩孤颦泪流多少伤情怨枝头风信渐小看暮鵶飞了又是黄昏闭门收返照江南人去路杳信未通愁巳先到怕见孤灯霜寒催睡早秋蘂香乳鸭池塘水暖风紧栁花迎面午妆粉指印窗眼曲里长眉翠浅闻知社日停鍼线探新燕寳钗落枕梦魂逺帘影参差满院菩萨蛮银河宛转三千曲浴凫飞鹭澄波绿何处望归舟夕阳江上楼天憎梅浪发故下封枝雪深院卷帘看应怜江上寒南柯子桂魄分余晕檀槽破紫心晓妆初试鬓云侵每被兰膏香染色深沉指印纤纤粉钗横隠隠金有时云雨凤帏深长是枕前不见殢人寻闗河令秋隂时作渐向暝变一庭凄冷伫聴寒声云深无鴈影更深人去寂静但照壁孤灯相映酒巳都醒如何消夜永过秦楼水浴清蟾叶喧凉吹巷陌马声初断闲依露井笑扑流萤惹破画罗轻扇人静夜乆凭栏愁不归眠立残更箭叹年华一瞬人今千里梦沉书逺空见说鬓怯琼梳容销金镜渐懒趂时匀染梅风地溽梧雨苔滋一架舞红都变谁信无聊为伊才减江掩情伤荀倩但明河影下还看稀星数点六么令快风收雨亭馆清残燠池光静横秋影岸栁如新沐闻道宜城酒美昨日新醅熟轻镳相逐冲泥策马来折东篱半开菊华堂花艳对列一一惊郎目歌韵巧共泉声间杂琮琤玉惆怅周郎巳老莫唱当时曲幽欢难卜明年谁健更把茱萸再三嘱氏州第一波落寒汀村渡向晚遥看数点帆小乱叶翻鸦惊风破鴈天角孤云缥缈官栁萧疎甚尚挂微微残照景物闗情川途换目顿来催老渐解狂朋欢意少奈犹被思牵情遶座上琴心机中锦字觉最萦懐抱也知人悬望乆蔷薇谢归来一笑欲梦髙唐未成眠霜空巳晓瑞鹤仙悄郊原带郭行路永客去车尘漠漠斜阳映山落敛余红犹恋孤城栏角凌波步弱过短亭何用素约有流莺劝我重解绣鞍缓引春酌不记归时早暮上马谁扶醒眠朱阁惊飈动幙扶残醉遶红药叹西园巳是花深无地东风何事又恶任流光过却犹喜洞天自乐望江南歌席上无赖是横波宝髻玲珑欹玉燕绣巾柔腻掩香罗人好自宜多无箇事因甚敛双蛾浅淡梳妆疑见画惺忪言语胜闻歌何况会婆娑花犯粉墙低梅花照眼依然旧风味露痕轻缀疑净洗铅华无限清丽去年胜赏曾孤倚氷盘共宴喜更可惜雪中髙士香篝薰素被今年对花太匆匆相逢似有恨依依憔悴凝望久青苔上旋看飞坠相将见脆圆荐酒人正在空江烟浪里但梦想一枝潇洒黄昏斜照水浪淘沙慢晓阴重霜凋岸草雾隠城堞南陌脂车待发东门帐饮乍阕正拂面垂杨堪揽结掩红泪玉手亲折念汉浦离鸿去何许经时信音絶情切望中地逺天濶向露冷风清无人处耿耿寒漏咽嗟万事难忘唯是轻别翠樽未竭凭断云留取西楼残月罗带光销纹衾叠连环解旧香顿歇怨歌永琼壶敲尽缺恨春去不与人期弄夜色空余满地梨花雪夜飞鹊河桥送人处良夜何其斜月逺堕余辉铜盘烛涙巳流尽霏霏凉露沾衣相将散离㑹处探风前津鼔树杪参旗花骢会意纵扬鞭亦自行迟迢逓路回清野人语渐无闻空带愁归何意重经前地遗钿不见斜径都迷兔葵燕麦向斜阳影与人齐但徘徊班草欷歔酹酒极望天西解语花风销熖蜡露浥烘炉花市光相射桂花流瓦纤云散耿耿素娥欲下衣裳淡雅看楚女纤腰一把箫鼓喧人影参差满路飘香麝因念帝城放夜望千门如昼嬉笑游冶钿车罗帕相逢处自有暗尘随马年光是也惟只见旧情衰谢清漏移飞葢归来从舞休歌罢垂丝钓缕金翠羽妆成才见眉妩倦倚绣帘看舞风絮愁㡬许寄凤丝鴈柱春将暮向层城苑路钿车似水时时花径相遇旧逰伴侣还到曾来处门掩风和雨梁间燕语问那人在否晁端礼水龙吟倦游京洛风尘夜来病酒无人问九衢雪少千门月淡元宵灯近香散梅梢冻消池面一番春信记南楼醉里西城宴阕都不管人春困屈指流年未㡬早惊人潘郎双鬓当时体态而今情绪多应痩捐马上墙头纵教瞥见也难相认恁阑干但有盈盈泪眼把罗襟揾又小桃零落春将半双燕却来池馆名园相倚初开繁杏一枝遥见竹外斜穿柳间深映粉愁春怨任红欹宋玉墙头十里曾牵惹人肠断常记山城斜路喷清香日迟风暖春阴挫后马前惆怅满枝妆浅深院帘垂雨愁人处碎红千片料明年更发多应更好约邻翁看宴桃源又是青春将暮望极桃溪归路洞户悄无人空锁一庭红雨凝竚凝竚人面不知何处满庭芳绿遶羣峯红揺千柄夜来暑雨初収共君乗兴轻舫信悠悠且尽一樽别酒荷香里满酌轻讴明朝去征帆夜落何处好汀洲风流吾小阮朝辞东观夕向南州况圣时争教贾傅淹留若过浔阳亭上琵琶泪莫洒清秋堤邉柳从今爱惜留待系归舟田不伐南柯子梦怕愁时断春从醉里囘凄凉懐抱向谁开些子清明时候被莺催柳外都成絮栏边半是苔多情帘燕独徘徊依旧满身花雨又归来又团玉梅梢重香罗芰扇低帘风不动蜨交飞一様绿阴庭院锁斜晖对月懐歌扇因风念舞衣何须惆怅惜芳菲拚却一年憔悴待春归曹组青玉案碧山锦树明秋霁路转陡疑无地忽有人家临曲水竹篱茅舍酒旗沙岸一簇渔樵市凄凉只恐乡心起凤楼逺回头谩凝睇何处今宵孤馆里一声征鴈半窗斜月总是离人涙蓦山溪䕶霜云际逺日明芳树竹外一枝斜想佳人天寒日暮黄昏小院无处着清香风细细雪垂垂何况江头路月边疎影梦到消魂处结子欲黄时又须作亷纤细雨孤芳一世供断有情愁消瘦损东阳也试问花知否又草薰风暖楼阁笼轻雾墙短出花梢映谁家绿杨朱户寻芳拾翠绮陌自青春江南逺踏青时谁念方覉旅昔游如梦空忆横塘路罗袖舞台风想桃花依然旧树一懐离恨满眼欲归心山连水水连云怅望人何处点绛脣云透斜阳半楼红影明窗户暮山无数归鴈愁边去十里平芜花逺重重树空凝竚故人何处可惜春将暮好事近茅舍竹篱边雀噪晩枝时节一阵暗香飘处巳不胜愁絶江南得地故先开不待有飞雪肠断㡬回山路恨无人攀折忆少年年时酒伴年时去处年时春色清明又近也却天涯为客念过眼光阴难再得想前欢尽成陈迹登临恨无语把阑千暗拍望月婆罗门引涨云暮巻漏声不到小帘栊银河淡扫澄空皓月当轩髙挂秋入广寒宫正金波不动桂影朦胧佳人未逢叹此夕与谁同望逺伤懐对影霜满秋红南楼何处想人在长笛一声中凝涙眼立尽西风万俟雅言春草碧又随芳渚坐看翠连霁空愁遍征路东风里谁望断西塞恨迷南浦天涯地角意不尽消沉万古曾是送别长亭下细绿暗烟雨何处乱红铺绣茵有醉眠荡子拾翠游女王孙逺栁外共残照断云无语池塘梦生谢公后还能继否独上画楼春山暝鴈飞去三台见梨花初带夜月海棠半含朝雨内苑春不禁过青门御沟涨潜通南浦东风静细栁垂金缕望凤阙非烟非雾好时代朝朝多欢徧九陌太平箫鼓乍莺儿百啭断续燕子飞来飞去近绿水台榭映秋千鬭草聚双双游女饧香更酒冷踏青路会暗识夭桃朱户向晩骤宝马雕鞍醉襟惹乱花飞絮正轻寒轻煖漏永半阴半晴云暮禁火天巳是试新妆嵗华到三分佳处清明看汉宫传蜡炬散翠飞烟入槐府敛兵衞阊阖门开住传宣又还休务卓牌儿东风绿杨天如画出清明院宇玉艳淡泊梨花带月胭脂零落海棠经雨单衣怯黄昏人正在珠帘笑语相并戏蹴秋千共携手同倚阑干暗香时度翠窗绣户路缭绕潜通幽处断魂凝竚嗟不似飞絮闲闷闲愁难消遣此日年年意绪无据奈酒醒春去忆秦娥天如洗金波冷浸氷壶里氷壶里一年得似此宵能㡬等闲莫把䦨干倚马蹄去便三千里三千里㡬重云岫㡬重烟水昭君怨春到南楼雪尽惊动灯期花信小雨一番寒倚䦨干莫把阑干频倚一望㡬重烟水何处是京华暮云遮徐伸二郎神闷来弹鹊又搅碎一帘花影谩试着春衫还思纤手熏彻金猊烬冷动是愁端如何向但怪得新来多病嗟旧日沈腰而今潘鬓怎堪临镜重省别时涙渍罗襟犹凝料为我厌厌日高慵起长托春酲未醒鴈足不来马蹄难去门掩一庭芳景空竚立尽日阑干倚遍画长人静词综巻九词综卷十钦定四库全书词综巻十翰林院检讨朱彛尊编宋词六十一首陈克李祁吕渭老赵企李持正王采韩驹徐积何籕蒋子云宋齐愈李甲夏倪沈㑹宗廖世美林少瞻何大圭沈公述鲁逸仲何㮚陈瓘王安中杨适方乔李玉波子山谢克家陈克菩萨鬘赤栏桥尽香街直笼街细柳娇无力金碧上晴空花晴帘影红黄衫飞白马日日青楼下醉眼不逢人午香吹暗尘又绿芜墙遶靑苔院中庭日淡芭蕉巻蝴蜨上阶飞风帘自在埀玉钩双语燕宝甃杨花转几处簸钱声绿忩春梦轻谒金门愁脉脉目断江南江北烟树重重芳信隔小楼山几尺细草孤云斜日一晌弄晴天色帘外落花飞不得东风无气力又花满院飞去飞来双燕红雨入帘寒不巻晓屏山六扇翠袖玉笙悽断脉脉两蛾愁浅消息不知郎近逺一春长梦见又柳丝碧柳下人家寒食莺语匆匆花寂寂玉阶春藓湿闲凭薰笼无力心事有谁知得檀炷绕忩灯背壁画檐残雨滴临江仙四海十年兵不解朔尘直到江城岁华消尽客心惊疎髯浑似雪衰涕欲生氷送老虀盐何处是我缘应在吴兴故人相望若为情别愁㴱夜雨孤影小忩灯李祁点绛脣楼下清歌水流歌断春风暮梦云烟树依约江南路碧水黄沙梦到寻梅处花无数问花无语明月随人去朝中措郎官湖上探春回初见照江梅过尽竹溪流水无人知道花开佳人何处江南梦逺殊未归来唤取小丛教看隔江烟雨楼台风蝶令袅袅秋风起萧萧败叶声岳阳楼上听哀筝楼下凄凉江月为谁明雾雨沉云梦烟波渺洞庭可怜无处问湘灵只有无情江水遶孤城吕渭老薄倖青楼春晩画寂寂梳匀又懒乍听得鸦啼莺弄惹起新愁无限记年时偷掷春心花间隔雾遥相见便角枕题诗寳钗贳酒共醉青苔㴱院怎忘得回廊下携手处花明月满如今但暮雨蜂愁蜨恨小忩闲对芭蕉展却谁拘管尽无言闲品秦筝泪满参差鴈腰肢渐小心与杨花共逺选冠子雨溼花房风斜燕子池阁昼长春晚檀盘战象寳局铺碁筹画未分还嬾谁念少年齿怯梅酸病疎霞盏正青钱遮路绿丝明水倦寻歌扇空记得小阁题名红笺青制灯火夜㴱裁剪明眸似水妙语如絃不觉晓霜鸡唤闻道近来筝谱慵看金铺长掩瘦一枝梅影回首江南路逺念奴娇暮云收尽霁霞明高拥一轮寒玉帘影横斜房户静小立啼红簌簌素鲤频传蕉心微展双蘂明红烛开门疑是故人敲撼忩竹长记那里西楼小寒忩静尽掩风筝鸣屋泪眼灯光情未尽尽觉语长更促短短霞杯温温罗帊妙语书裙幅五湖何日小舟同泛春绿情久长氷梁跨水沉沉霁色遮千里怎向我小舟孤棹天外飘坠夜寒侵短发睡不稳忩外寒风渐起嵗华暮蟾光射雪碧瓦飘霜尘不动寒无际鸡咽荒郊梦也无归计拥绣枕断魂残魄清吟无味想伊睡起又念远楼阁横枝对倚待归去西忩剪烛小阁凝香㴱翠幙饶春睡满路花西风晴日短小雨菊花寒断云低古木暗江天星娥尺五佳约悞当年小语慿肩处犹记西园画桥斜月阑干鸟蹄花落春信遣谁传尚容清夜梦小留连青楼何处寳镜注婵娟应念红笺事微晕春山背牕愁枕孤眠浣溪沙烟柳蒙蒙鹊做巢青青弱草带斜桥莺声多在杏花梢逐伴不知春路逺见人时着小词招阿谁有分伴吹箫南歌子䇿杖穿花圃登临啸晚风无穷秋色蔽晴空遥见夕阳江上卷飞蓬鴈过菰蒲逺山遥梦寐通一林枫叶堕愁红归去暮烟深处听疎钟祝英台近寳蟾明朱阁静新燕近帘语还记元宵灯火小桥路逢迎春笋柔微凌波纤稳悄不顾斗斜三鼓甚无据谁信一霎春愁莺声留不住柳色苔㾗风雨暗花圃细看罗带银钩绡巾香泪算不枉那时分付江城子晓参垂户宿酲醒坐南亭对疎星点点萤光偏向竹梢明望断长空何处是云叶乱彩霞横西楼依旧抱重城小银屏此时情鸦阵翻丛枯柳两三声欹枕欲寻初夜梦鸡唱逺晓蟾倾小重山半夜灯残䑕上檠小忩风动竹月微明梦魂偏寄水西亭琅玕碧花影弄蜻蜓千里暮云平南楼催上烛晩来晴酒阑人散斗西倾天如水团扇朴流萤减字朩兰花雨帘高卷芳树隂隂连别馆凉气侵楼蕉叶荷枝各自秋前溪夜舞化作惊鸿留不住愁损腰肢一桁香消旧舞衣江城子慢新枝媚斜日花径霁晩碧泛红滴近寒食蜂蜨乱㸃检一城春色倦游客门外昏鸦啼梦破春心似游丝飞逺碧燕子又语斜檐行云自没消息当时乌丝夜语约桃花时候同醉瑶瑟甚端的看看是榆角杨花飞掷怎忘得斜倚红楼回泪眼天如水沉沉连翠壁想伊不整啼妆影帘侧百宜娇隙月埀箆乱蛬催织秋晩嫩凉房户燕拂帘旌䑕窥忩网寂寂飞萤来去金铺鎭掩谩记得花时南浦约重阳萸糁菊英小楼遥夜歌舞银烛暗佳期细数帘幙渐西风半忩秋雨叶底翻红水靣皴碧灯火裁缝砧杵登堂望极正雾锁官槐归路定须相将寳马钿车访吹箫侣梦玉人引上危梯望画阁逈绣帘埀曲水飘香小园莺唤春归舞袖弓弯正满城烟草凄迷结伴踏青趂蝴蜨双飞赏心欢计从别后无意到西池自检罗囊要寻红叶留诗懒约无慿据莺花都不知怕人问强开怀细酌荼蘼倾盃令隔座藏钩分曹射覆烛燄渐催三鼓筝按教坊新谱楼外月生春浦徘徊争忍忙归去怕明朝无情风雨珍花美酒团坐且作樽前笑侣一落索蝉带残声移别树晩凉房户秋风有意染黄花下几点凄凉雨渺渺双鸿飞去乱云㴱处一山红叶为谁愁供不尽相思句西江月慢春风淡淡清画永落英千尺桃杏散平郊晴蜂来往妙香飘掷傍画桥煑酒靑帘绿杨风外数声长笛记去年紫陌朱门花下旧相识向寳帕裁书慿燕翼望翠阁烟林似织闻道春衣犹未整过禁烟寒食但记取角枕题情东忩休悞这些端的更莫待靑子绿隂春事寂赵企感皇恩骑马踏红尘长安重到人面依然似花好旧欢才展又被新愁分了未成云雨梦巫山晓千里断肠关山古道回首高城似天杳满懐离恨付与落花啼鸟故人何处也青春老李持正明月逐人来星河明澹春来㴱浅红莲正满城开遍禁街行乐暗尘香拂面皓月随人近逺天半鳌山光动凤楼西观东风静珠帘不卷玉辇待归云外闻絃管认得宫花影转王采玉楼春秋闺思入江南远帘幙低埀闲不卷玉珂声断晓屏空好梦惊回还起嬾风轻只觉香烟短隂重不知天色晩隔忩人语退朝归旋整宿妆匀睡眼蝶恋花缕雪成花檀作蘂爱伴秋千摇曳东风里翠袖年年寒食泪为伊牵惹愁无际幽艶偏宜春雨细红粉阑干有箇人相似钿合金钗谁与寄丹青传得凄凉意韩驹昭君怨昨日樵村渔浦今日琼川银渚山色卷帘看老峯峦锦帐美人贪睡不觉天孙剪水惊问是杨花是芦花徐积渔父乐水曲山隈四五家夕阳烟火隔芦花渔唱歇醉眠斜纶竿蓑笠是生涯何籀宴清都细草沿阶软迟日薄惠风轻霭微暖春工靳惜桃英尚小柳芽犹短罗帏绣幙高卷早巳是歌慵笑懒凭画楼那更天逺山远水逺人逺堪怨傅粉疎狂窃香俊雅无计拘管青丝绊马红巾寄羽甚处迷恋无言泪珠零乱翠䄂尽重重渍遍故要得别后思量归时覻见蒋子云好事近叶暗乳鸦啼风定乱红犹落蝴蜨不随春去入薰风池阁休歌金缕劝金巵酒病煞如昨帘卷日长人静任杨花飘泊宋齐愈眼儿媚霏霏疎影转征鸿人语暗香中小桥斜渡曲屏㴱院水月蒙蒙人间不是藏春处玉笛晓霜空江南处处黄埀密雨绿涨薰风李甲帝台春芳草碧色萋萋遍南陌暖絮乱红也知人春愁无力忆得盈盈拾翠侣共携赏鳯城寒食到今来海角逢春天涯倦客愁旋释还似织泪暗拭又偷滴漫倚遍危栏尽黄昏也只是暮云凝碧拚则而今已拚了忘则怎生便忘得又还问鳞鸿试重寻消息望云涯引秋容江上岸花老苹洲白露溼蒹葭浦屿渐増寒色闲渔唱晚鹜鴈惊飞处映远碛数㸃轻帆送天际归客鳯台人散漫回首沉消息素鲤无慿楼上暮云凝碧时向西风下认远笛宋玉悲怀未信金樽消得八寳妆门掩黄昏画堂人寂暮雨乍收残暑帘巻疎星庭户悄隠隠严城钟鼓空街烟暝半开斜月朦胧银河澄淡风凄楚还是鳯楼人逺桃源无路惆怅夜久星繁碧云望断玉箫声在何处念谁伴茜裙翠袖共携手瑶台归去对脩竹森森院宇曲屏香暖凝沉炷问对酒当歌情怀记得刘郎否过秦楼卖酒垆边寻芳原上乱花飞絮悠悠已蜨稀莺散便拟把长绳系日无由谩道草忘忧也徒将酒解闲愁正江南春尽行人千里苹满汀洲有翠红径里盈盈侣簇芳茵褉饮时笑时讴当暖风迟景任相将永日烂熳狂游谁信盛狂中有离情忽到心头向尊前拟问双燕来时曽过秦楼夏倪减字朩兰花江涵晓日荡漾波光摇桨入笑指浯溪漫叟雄文销翠微休嗟不偶归到中州何处有独立风烟湘水浯台总接天沈㑹宗小重山花过园林清䕃浓琅玕新脱笋绿成丛语声只在小楼东闲欹枕敌面芰荷风长日蔽帘陇轻尘飞不到画堂空一樽今夜与谁同人如玉相对月明中菩萨鬘落花迤逦层隂少青梅竞弄枝头小江色雨和烟行人江那边好花都过了满地空芳草落日醉醒间一春无此寒蓦山溪想伊不住船在蓝桥路别语未甘听更忍问而今是去门前杨柳几日转西风将行色欲留心忽忽城头鼔一番幽会只觉添愁绪邂逅却相逢又还有此时欢否临岐把酒莫惜十分斟尊前月月中人明夜知何处清商怨城上鸦啼斗转渐玉壶氷满月淡寒梅清香来小院谁遣鸾笺写怨翻锦字叠叠和愁巻梦破胡笳江南烟树逺廖世美好事近落日水镕金天淡暮烟凝碧楼上谁家红袖倚阑干无力鸳鸯相对浴红衣短棹弄长笛惊起一双飞去听波声拍拍烛影摇红霭霭春空画楼森耸凌云渚紫薇登览最关情絶妙夸能赋惆怅相思迟暮记当日朱栏共语塞鸿难问岸柳何穷别愁纷絮催促年光旧来流水知何处断肠何必更残阳极目伤平楚晩霁波声带雨悄无人舟横野渡数峯江上芳草天涯参差烟树林少瞻眼儿媚霁霞散晓月犹明疎朩挂残星山迳人稀翠萝㴱处啼鸟两三声霜华重逼云裘冷心共马蹄轻十里青山一溪流水都做许多情何大圭小重山绿树莺啼春正浓钗头青杏小绿成丛玉船风动酒鳞红歌声咽相见几时重车马去匆匆路随芳草逺恨无穷相思只在梦魂中今宵月偏照小楼东沈公述念奴娇杏花过雨渐残红零落胭脂颜色流水飘香人渐逺难託春心脉脉恨别王孙墙隂目断手把青梅摘金鞍何处绿杨依旧南陌消散云雨须臾多情因甚有轻离轻拆燕子千般争解説些子伊家消息厚约㴱盟除非重见见了方端的而今无奈寸肠千恨堆积鲁逸仲南浦风悲画角听单于三弄落谯门投宿骎骎征骑飞雪满孤村酒市渐阑灯火正敲忩乱叶舞纷纷送数声惊鴈乍离烟水嘹唳度寒云好在半胧淡月到如今无处不销魂故国梅花归梦愁损绿罗裙为问暗香闲艶也相思万㸃付啼㾗算翠屏应是两眉余恨倚黄昏何㮚虞美人分香帕子揉蓝腻欲去殷勤惠重来约在牡丹时只恐花枝相妒故开迟别来看尽闲桃李日日阑干倚催花无计问东风梦作一双蝴蜨遶芳丛陈瓘满庭芳淮叶缤纷江烟浓淡别尊同倒寒碑未逢春信霜露惹征衣往事元无是处何须待回首知非春鹃语从来劝我长道不如归家山何处近江楼帘栋夕卷朝飞问西江笋蕨何似鲈肥且署华胥旧梦忘言处千古同时君知我平生心事相契古来希王安中玉楼春秋鸿只向秦筝住终寄青楼书不去手因春梦有携时眼到花开无着处泥金小字回文句翠袖红裙今在否欲寻巫崃旧时云问取高唐台畔路一落索塞栁未传春信霜花侵鬓送君西去指秦关看日近长安近玉帐同时英俊合离无定路逢新鴈北飞来寄一字燕山问清平乐花时微雨未减春分数占取帘疎花密处把酒听歌金缕斜风轻度浓香闲情正与春长向晩红灯入坐尝新青杏随觞洞仙歌㴱庭夜寂但凉蟾如昼鹊起高槐露华透听曲楼玉管吹彻伊州金钏响轧轧朱扉暗叩迎人巧笑道好箇今宵怎不相寻暂携手见淡净晩妆残对月偏宜多情更越饶纤瘦早促分飞霎时休便恰似阳台梦云归后杨适南柯子怨草迷南浦愁花傍短亭有情歌酒莫催行看取无情花草也关情旧日临岐曲而今忍泪听淮山何在暮云平待倩春风吹梦过江城方乔生查子晨莺不住啼故唤愁人起无力晓妆慵闲弄荷钱水欲唿女伴来鬬草花隂里娇极不成狂更向屏山倚李玉贺新郎篆缕消金鼎醉沉沉庭隂转午画堂人静芳草王孙知何处惟有杨花糁径渐玉枕腾腾春醒帘外残红春已透鎭无聊殢酒厌厌病云鬓乱未忺整江南旧事休重省遍天涯寻消问息断鸿难倩月满西楼凭栏久依旧归期未定又只恐瓶沉金井嘶骑不来银烛暗枉教人立尽梧桐影谁伴我对鸾镜波子山剔银灯一夜隋河风劲霜混水天如镜古柳堤长寒烟不起波上月无流影那堪懒听疎星外离鸿相应须信情多是病酒到愁肠还醒数叠罗衾余香未减甚时枕鸳重并教伊须更将兰约见时先定谢克家忆君王依依宫柳拂宫墙楼殿无人春昼长燕子归来依旧忙忆君王月照黄昏人断肠词综巻十词综卷十一钦定四库全书词综巻十一翰林院检讨朱彛尊编宋词六十四首向子諲蔡伸王庭珪叶梦得王之道向镐沈瀛李邴刘弇汪藻曾纡徐俯赵师侠陈与义刘一止赵长卿王灼张纲王十朋陈济翁向子諲如梦令午夜凉生翠幔帘外行云撩乱可恨白苹风欲雨又还吹散肠断肠断楚梦惊残一半生查子近似月当懐逺似花藏雾好是月明时同醉花㴱处看花不自持对月空相顾愿学月频圆莫作花飞去又娟娟月入眉整整云归鬓镜里弄妆迟帘外风移影斜窥秋水长软语春莺近无计奈情何只有相思分鹧鸪天説着分飞百种猜泥人细数几时回风流可惯长孤冷怀抱如何得好开垂玉筯下香堦并肩小语更兜鞵再三莫遣归期误第一频教入梦来梅花引花如颊梅如叶小时笑弄堦前月最盈盈最惺惺闲愁未识无计说深情一年空省春风面花落花开不相见要相逢得相逢须信灵犀中自有心通同杯杓同斟酌千愁一醉都㤀却花隂边柳隂边几回拟待偷怜不成怜伤春玉瘦慵梳掠抛掷琵琶闲处着莫猜疑莫嫌迟鸳鸯翡翠终是一双飞虞美人去年雪满长安树望断扬州路今年看雪在扬州人在蓬莱深处若为愁而今不恨伊相误自恨来何暮平山堂下旧嬉游只有舞春杨栁自风流殢人娇白似雪花柔于栁絮蝴蜨儿鎭长一处春风骀荡蓦然吹去争得倩游丝半空惹住波上精神掌中态度分明是彩云团做当年飞燕从今不数只恐是高唐梦中神女南歌子柳眼风前动梅心雪后寒年华浑似雾中看报答风光无处可为欢一曲聊收泪三杯强自寛新愁不耐上眉端怕见长安归路懒凭栏又碧落飞明镜晴烟羃逺山扁舟夜下广陵滩照我白苹红蓼一盃残初望同盟饮如何两处看遥知香雾湿云鬟凭㬉琼楼十二曲阑干蔡伸水调歌头醉击玉壶缺恨写缘琴哀悠悠往事谁问离思渺难裁绿野堂前桃李燕子楼中歌吹那忍首重回唯有旧时月远远逐人来小庭空清夜永独徘徊伴人幽怨一枝潇洒陇头梅心断云帆西去目送烟波东注千里接长淮为我将双泪好过楚王台满庭芳烟锁长堤云横孤屿断桥流水溶溶凭栏凝望远目送征鸿桃叶蹊边旧事如春梦回首无踪难忘处蔷薇花下清夜一樽同城东携手地寻芳选胜赏徧珍丛念紫箫声阕燕子楼空好是卢郎未老佳期在端有相逢重重恨聊慿红叶和泪寄西风苏武慢鴈落平沙烟笼寒水古垒鸣笳声断青山隠隠败叶箫萧天际暝鸦零乱楼上黄昏片帆千里归程年华将晩望碧云空暮佳人何处梦魂俱远忆旧游邃馆朱扉小园香径尚想桃花人面书盈锦轴恨满金徽难写寸心幽怨两地离愁一樽芳酒凄凉危栏倚遍尽迟留慿仗西风吹干泪眼飞雪满羣山氷结金壶寒生罗幙夜阑霜月侵门翠筠敲韵疎梅弄影数声鴈过南云酒醒欹粲枕怆然犹有残妆泪㾗绣被孤拥余香未减犹是那时薰长记得扁舟寻旧约听小忩风雨灯火黄昏锦茵才展琼签报曙寳钗又是轻分黯然携手处倚朱箔愁凝黛颦梦回云散山遥水远空断魂虞美人瑶琴一弄清商怨楼外桐隂转月华淡淡露华浓寂寞小池烟水冷芙蓉攀花撷翠当时事绿叶同心字有情还解忆人无过尽寒沙新鴈甚无书南乡子木落鴈南翔锦鲤殷勤为渡江泪墨银钩相忆字成行滴损云笺小鳯凰陈事费思量回首烟波卷夕阳尽道慿书聊破恨难忘及至书来更断肠洞仙歌莺莺燕燕本是于飞伴风月佳时阻幽愿但人心坚固后天也怜人相逢处依旧桃花人面绿忩携手乍帘幙重重烛影摇红夜将半对樽前如梦欲语魂惊语未竟已觉衣襟泪满我只为相思特特来这度更休推后回相见七娘子天涯触目伤离绪登临况値秋光暮手捻黄花凭谁分付雝雝鴈落蒹葭浦凭高目断桃溪路屏山楼外青无数绿水红桥锁忩朱户如今总是销魂处侍香金童寳马行春缓辔随油壁念一瞬韶光堪重惜还是去年同醉日客里情懐倍添凄恻记南城锦径名园曾遍厯更柳下人家似织此际凭栏愁脉脉满目江山暮云空碧苍梧谣天休使圆蟾照客眠人何在桂影自婵娟㸃绛脣水绕孤城乱山深锁横江路帆归别浦冉冉兰臯暮人在天涯鴈背南云去空凝竚鳯楼何处烟霭迷津渡又人面桃花去年今日津亭见瑶琴锦荐一弄清商怨今日重来不见如花面空肠断乱红千片流水天涯远王庭珪㸃绛脣花外红楼当时青鬓颜如玉淡烟残烛醉入花间宿白发相逢犹唱当时曲当时曲断絃难续且尽杯中醁又玉漏春迟铁关金锁星桥夜暗尘随马明月应无价天半朱楼银汉星光射更深也翠蛾如画犹在凉蟾下感皇恩一叶下西风寒生南浦椎鼔鸣桡送君去长亭把酒却倩阿谁留住樽前人似玉能留否醉中暂听离歌几许听不能终泪如雨无情江水断送扁舟何处归时烟浪卷朱帘暮叶梦得贺新郎睡起啼莺语掩苍苔房陇向晩乱红无数吹尽残花无人见惟有埀杨自舞渐㬉霭初回轻暑寳扇重寻明月影暗尘侵上有乘鸾女惊旧恨遽如许江南梦断横江渚浪黏天葡萄涨绿半空烟雨无限楼前沧波意谁採苹花寄取但怅望兰舟容与万里云颿何时到送孤鸿目断千山阻谁为我唱金缕菩萨蛮平波不尽蒹葭远清霜半落沙㾗浅烟树晩微茫孤鸿下夕阳梅花消息近试向南枝问记得水边春江南别后人水调歌头霜降碧天静秋事促西风寒声隠地初听中夜入梧桐起瞰高城四顾寥落关河千里一醉与君同叠鼔閙清晓飞骑引雕弓岁将晩客争笑问衰翁平生豪气安在走马为谁雄何似当筵虎士挥手弦声响处双鴈落遥空老矣眞堪惜回首望云中王之道如梦令一晌凝情无语手捻梅花何处倚竹不胜愁暗想江头归路东去东去短艇淡烟疎雨向镐南歌子路尽湘江水人行瘴雾间昏昏西日度严关天外一簮初见岭南山北鴈连书断新霜㸃鬓班此行休问几时还凖拟桂林佳处过春残如梦令梦断绿忩莺语消遣客愁无处小槛俯青郊恨满楚江南路归去归去花落一川烟雨又楼上千峯翠巘楼下一湾清浅寳簟酒醒时枕上月华如练留恋留恋明日水村烟岸沈瀛念奴娇郊原浩荡正夺目花光动人春色白下长干佳丽最寒食嬉游人物露巻香轮风嘶寳骑云表歌声遏归来灯火不知斗柄西掲六代当日繁华幕天席地醉拍江流窄游女人人争唱道缓缓踏青阡陌乐事何穷赏心无限可惜年光迫须臾聚散人生眞信如客李邴洞仙歌一团孅软是将春揉做撩乱随风到何处自长亭人去后烟草萋迷归未定装㸃离愁无数飘扬无箇事刚被萦牵长是黄昏怕微雨记那回㴱院静帘幕低垂花隂下霎时留住又只恐伊家忒疎狂更蓦地和春带将归去汉宫春潇洒江梅向竹梢疎处横两三枝东风也不爱惜雪压霜欺无情燕子怕春寒轻失花期惟是有南来塞鴈年年长见开时清浅小溪如练问玉堂何似茅舎疎篱伤心故人去后冷落新诗微云淡月对孤芳分付他谁空自倚清香未减风流不在人知玉楼春沉吟不语晴忩畔小字银钩题欲遍云情㪚乱未成篇花骨敧斜终带软重重説尽情和怨珍重提携常在眼暂时得近玉孅纤翻羡镂金红象管刘弇惜双双令风外橘花香暗度飞絮绾残春归去醖造黄梅雨冷烟晓占横塘路翠屏人在天低处惊梦断行云无据此恨凭谁诉恁时却倩危絃语清平乐东风依旧着意隋堤栁搓得鵞儿黄欲就天气清明时候去年紫陌青门今朝雨魄云魂断送一生憔悴能消几箇黄昏汪藻小重山月下潮生红蓼汀残霞都歛尽四山青栁梢风急堕流萤随波去㸃㸃乱寒星别语寄丁宁如今能间隔几长亭夜来秋气入银屏梧桐雨还恨不同听㸃绛脣永夜厌厌画檐低月山衔斗起来搔首梅影横忩瘦好箇霜天闲却传杯手君知否晓鸦啼后归梦浓于酒曾纡菩萨鬘山光冷浸清溪底溪光直到柴门里卧对白苹洲攲眠数钓舟溪山无限好恨不相逢早老病独醒多如斯良夜何徐俯卜算子天生百种愁挂在斜阳树绿叶隂隂占得春草满莺啼处不见凌波歩空忆如簧语栁外重重叠叠山遮不断愁来路赵师侠谒金门沙畔路记得旧时行处蔼蔼疎烟迷远树野航横不渡竹里疎花梅吐照眼一川鸥鹭家在清江江上住水流愁不去陈与义虞美人张帆欲去仍搔首更醉君家酒吟诗日日待春风及至桃花开后却匆匆歌声频为行人咽记着樽前雪明朝酒醒大江流满载一船离恨向衡州临江仙忆昔午桥桥上饮坐中都是豪英长沟流月去无声杏花疎影里吹笛到天明二十余年成一梦此身虽在堪惊闲登小阁眺新晴古今多少事渔唱起三更刘一止洞仙歌细风轻雾锁山城清晓冷蘂疎枝为谁好对斜桥孤驿流水溅溅无限意清影徘徊自照何郎空立马恼乱余香绮思凭花更娟妙肠断处天涯路远音稀行人怨角声吹老叹客里经春又三年向月地云堦负伊多少夜行船十顷疎梅开半就折芳条嫩香满袖今度何郎樽前疑怪花共人俱瘦测测轻寒吹散酒高城近怕听更漏可惜溪桥月明风露长是人归后清平乐相望吴楚远信无慿据欲倩春风吹泪去化作愁云恨雨春应已到三吴楚江日夜东徂唯有泝流鱼上不知尺素来无靑玉案小山遮断蓝桥路恨短梦难飞去长记脩眉萦曲度约花开槛映风招袖总是怜渠处追欢我巳伤迟暮犹有多情旧时句极目高楼千尺许竹枝三唱为君凄断东日西边雨梦横塘浪㾗经雨鬓影吹寒晚来无限萧瑟野色分桥剪不断前溪风物船系朱藤路迷烟寺远鸥浮没听疎钟断鼔似近还遥惊心事伤羇客新醅旋压鵞黄拚清愁在眼酒病萦骨绣阁娇慵争解説短封传忆念谁伴涂妆绾髻嚼蘂吹花弄秋色恨对南云此时凄断有何人知得喜迁莺晓光催角听宿鸟未惊邻鸡先觉迤逦烟村马嘶人起残月尚穿林薄泪㾗带霜微凝酒力冲寒犹弱叹倦客悄不禁重染风尘京洛追念人别后心事万重难觅孤鸿託翠幌娇深曲屏香暖争念岁寒飘泊怨月恨花须不是不曾经着这情味望一成消减新来还恶赵长卿临江仙春事犹余十日吴蚕早巳三眠多情忍对落花前酴醿飘㬉雪荷叶媚晴天香淡无心浸酒绿浮可意邀船时光堪恨也堪怜单衣三月暮歌扇一番圆又过尽征鸿来尽鴈故园消息茫然一春憔悴有谁怜懐家寒食夜中酒落花天见説江头春浪𣺌殷勤欲送归船别来此处最萦牵短蓬南浦雨疎栁断桥烟更漏子烛消红忩送白冷落一衾寒色鸦唤起马䭾行月来衣上明酒香脣妆印臂忆共箇人春睡魂蝶乱梦鸾孤知他睡也无浪淘沙绿树啭鸣禽已是春深杨花庭院日隂隂帘外飞来双语燕不寄归音旧事嬾追寻空惹芳心天涯消息远沉沉记得年时中酒后直至而今卜算子春水满江南三月多芳草幽鸟衔将远恨来一一都啼了不学鸳鸯老回首临平道人道长眉似远山山不似长眉好虞美人雨声破晓催行桨拍拍谿流长绿杨遶岸水㾗斜恰似画桥西畔那人家人家楼阁临江渚应是停歌舞珠帘整日不开钩目断征帆犹未识归舟画堂春小亭烟栁水溶溶野花白白红红恼人池上晚来风吹损春容又是清明天气当年小院相逢慿栏幽思几千重残杏香中菩萨蛮隔江一带春山好平林新绿春光老休去倚阑干飞红不忍看东流何处去便是归舟路芳草外斜阳行人更断肠朝中措乱山叠叠水泠泠南北短长亭客路如天杳杳归心特地宁宁春光荏苒花期冷落酒伴飘零栁影黄边渐绿烧㾗黑处重青王灼长相思来匆匆去匆匆短梦无慿春又空难随郎马踪山重重水重重飞絮流云西复东音书何处通清平乐坠红飘絮收拾春归去长恨春归无觅处心事欲谁分付卢家小苑回塘于飞多少鸳鸯纵使东墙隔断莫愁应念王昌张纲好事近梅栁约东风迎腊暗传消息粉面翠眉偷笑似欣逢佳客晩来歌管破余寒沉烟袅轻碧老去不禁巵酒奈樽前春色王十朋㸃绛脣野态芳姿枝头占得春长久怕钩衣袖不放攀花手试问东风花似当时否还依旧谪仙去后风月今谁有陈济翁蓦山溪去年今日从驾游西苑彩伏压金坡看水戏鱼龙曼衍寳津南殿宴坐近天颜金杯酒君王劝头上官花颤六军锦绣万骑穿杨箭日暮翠华归拥钧天笙歌一片如今关外千里未归人前山雨西楼晩望断思君眼词综巻十一词综卷十二钦定四库全书词综巻十二翰林院检讨朱彛尊编宋词六十三首赵鼎岳飞李弥逊朱翌张元干洪皓吕本中邓肃刘子翚张抡朱敦儒康与之吴亿曾觌阎苍舒左誉陆凝之杨无咎阮阅侯寘曾慥曾惇朱雍姚进道刘之翰江纬赵鼎蝶恋花尽日东风吹绿树向晚轻寒数㸃催花雨年少凄凉天付与更堪春思萦离绪临水高楼携酒处曾倚哀絃歌断黄金缕楼下水流何处去凭栏目送苍烟暮㸃绛脣香冷金炉梦回鸳帐余香嫰更无人问一枕江南恨消瘦休文顿觉春衫褪清明近杏花吹尽薄暮东风紧又惜别伤离此生此念无重数故人何处还送春归去美酒一杯谁解歌金缕无情绪淡烟疎雨花落空庭暮满江红惨结秋隂西风送丝丝雨湿凝望眼征鸿几字暮投沙碛欲问乡关何处是水云浩荡连南北但脩眉一抺有无中遥山色江上路天涯客肠巳断头应白空搔首兴叹暮年离隔欲待忘忧除是酒奈酒行有尽愁无极便挽将江水入尊罍浇胸臆岳飞小重山昨夜寒蛩不住鸣惊回千里梦已三更起来独自遶阶行人悄悄帘外月胧明白首为功名旧山松竹老阻归程欲将心事付瑶琴知音少絃断有谁听李弥逊菩萨鬘江城烽火连三月不堪对酒长亭别休作断肠声老来无泪倾风高帆影疾目送舟㾗碧锦字几时来薰风无鴈回朱翌㸃绛脣流水泠泠断桥横路梅枝亚雪花飞下浑似江南画白璧靑钱欲买春无价归来也风吹平野一㸃香随马张元干贺新郎梦绕神州路怅秋风连营画角故宫离黍底事崑崙倾砥柱九地黄流乱注聚万落千村狐兎天意从来高难问况人情易老悲难诉更南浦送君去凉生岸栁摧残暑耿斜河疎星淡月断云微度万里江山知何处回首对牀夜语鴈不到书成谁与目尽青天懐今古肯儿曹恩怨相尔汝举大白听金缕石州慢寒水依㾗春意渐回沙际烟濶溪梅晴照生香冷蕊数枝争发天涯旧恨试看几许消魂长亭门外山重叠不尽眼中青是愁来时节情切画楼㴱闭想见东风暗消肌雪辜负枕前云雨樽前花月心期切处更有多少凄凉殷勤留与归时説到得再相逢恰经年离别栁梢靑海山浮碧细雨丝风新愁如织慵试春衫不禁宿酒天涯寒食归期莫数芳辰误几度回廊夜色入户飞花隔帘双燕有谁知得㸃绛脣山暗秋云暝鸦接翅啼榕树故人何处一夜溪亭雨梦入新凉只道消残暑还知否燕将雏去又是流年度又春晓轻雷采苹洲上清明雨乱云遮树黯澹江村路今夜归舟绿润红香处遥山暮画楼何许唤取潮回去又清夜沉沉暗蛩啼处檐花落乍凉帘幕香绕屏山角堪恨归鸿情似秋云薄书难託尽教寂寞忘了前时约怨王孙霁雨天逈平林烟暝灯闪江沙水生钓艇楼外暗栁谁家乱昏鸦相思怪得今番甚寒食近小砚鱼笺信屏山半掩微醉独倚阑干恨春寒清平乐明珠翠羽小绾同心缕好去吴淞江上路寄与双鱼尺素兰桡飞取归来愁眉待得伊开相见嫣然一笑眼波先入郎懐洪皓江梅引天涯除馆忆江梅几枝开使南来还带余杭春信到燕台准拟寒英聊慰远隔山水应销落赴愬谁空恁遐想笑摘蘂断回肠思故里谩弹绿绮引三弄不觉魂飞更听胡笳哀怨泪沾衣乱插繁华须异日待孤讽怕东风一夜吹吕本中南歌子驿路侵斜月溪桥度晓霜短篱残菊一枝黄正是乱山㴱处过重阳旅枕原无梦寒更每自长只言江左好风光不道中原归思转凄凉减字木兰花去年今夜同醉月明花树下今夜江邉月暗长隄栁暗船故人何处带我离愁江外去来嵗花前还似今年忆去年清平乐栁塘新涨艇子操双浆闲倚曲楼成怅望是处春愁一样傍人几㸃飞花夕阳又送栖鸦试问画楼西畔暮云恐近天涯邓肃南歌子云绕风前鬓春开镜里妆鳯屏清昼袅龙香浅画蛾睂新様远山长比翼曾同梦双鱼隔异乡玉楼依旧暗垂杨楼下落花流水自斜阳长相思一重溪两重溪溪转山回路欲迷朱栏出翠微梅花飞雪花飞醉卧幽亭不掩扉冷香寻梦归生查子执手两澘然情极都无语去马更匆匆一息迷回顾孤馆得村醪一醉空离绪酒醒却无人帘外三更雨刘子翚蓦山溪浮烟冷雨此日还重九秋去又秋来但黄花年年依旧平台戏马无处问南徐茅舎小竹篱疎兀坐空搔首客来何有草草三杯酒一醉万缘空休贪他金印如斗病翁老矣谁共赋归欤芟陇麦网溪鱼未落他人后张抡霜天晓角晓风摇幕攲枕闻残角霜月到忩寒影金猊泠翠衾薄旧恨无处着新愁还又作夜夜单于声里灯花共珠泪落朱敦儒念奴娇别离情绪奈一番好景一番悲戚燕语莺啼人乍远还是他乡寒食桃李无言不堪攀折总是风流客东君也自怪人冷淡踪迹花艶草草春工酒随花意薄疎狂何益除却清风并皓月脉脉此情谁识料得文君重帘不巻且等闲消息不如归去受他眞个怜惜朝中措当年挟弹五陵间行处万人看雪猎星飞羽剪春游花簇雕鞍飘零到此天涯倦客海上苍颜多谢江南苏小尊前怪我青衫十二时连云衰草连天晩照连山红叶西风正摇落更前溪呜咽燕去鸿归音信絶问黄花又共谁折征人最愁处送寒衣时节好事近春雨细如尘楼外栁丝黄湿风约绣帘斜去透忩纱寒碧美人慵剪上元灯弹泪倚瑶瑟却卜紫姑香火问辽东消息又摇首出红尘醒醉更无时节生计绿蓑青笠惯披霜冲雪晩来风定钓丝闲上下是新月千里水天一色看孤鸿明灭又渔父长身来只共钓竿相识随意转船回櫂似飞空无迹芦花开落任浮生长醉是良䇿昨夜一江风雨都不曾听得又拨转钓鱼船江海尽为吾宅恰向洞庭沽酒却钱塘横笛醉颜禁冷更添红潮落下前碛经过子陵滩畔得梅花消息又短棹钓船轻江上晩烟笼碧塞鴈海鸥分路占江天秋色锦鳞拨剌满篮鱼取酒价相敌风顺片帆归去有何入留得又失却故山云索手指空为客莼菜鲈鱼留我住鸳鸯湖侧偶然添酒旧葫芦小醉度朝夕吹笛月波楼下有何人相识点绛脣客梦初回卧听吴语开帆索护霜云薄淡淡芙蓉落画舫无情人去天涯角思量着翠蝉金雀别后新梳掠双鸂鶒拂破秋江烟碧一对双飞鸂鶒应是远来无力稍下相偎沙碛小管谁吹横笛惊起不知消息悔不当时描得如今何处寻觅相见欢金陵城上西楼倚清秋万里夕阳埀地大江流中原乱簮缨㪚几时收试倩悲风吹泪过扬州栁枝江南岸栁枝江北岸栁枝折送行人无尽时恨分离栁枝酒一杯栁枝泪双埀栁枝君到长安百事违几时归栁枝康与之洞仙歌令若耶溪路别岸花无数欲敛娇红向人语与绿荷相倚恨回首西风波淼淼三十六陂烟雨新妆明照水汀渚生香不嫁东风被谁误遣踌蹰骚客意千里緜緜仙浪远何庭凌波微歩想南浦潮生画桡归正月晓风清断肠凝竚应天长管絃绣陌灯火画桥尘香旧时归路肠断萧娘旧日风帘映朱户莺能舞花解语念后约顿成轻负缓雕辔独自归来凭栏情绪楚岫在何处香梦悠悠花月更谁主惆怅后期空有鳞鸿寄纨素枕前泪忩外雨翠幕冷夜凉虚度未应信此度相思寸肠千缕喜迁莺秋寒初劲看云路鴈来碧天如镜湘浦烟深衡阳沙远风外几行斜阵回首塞门何处故国关河重省汉使老认上林欲下徘徊清影江南烟水暝声过小楼烛暗金猊冷送目鸣琴裁诗挑锦此恨此情无尽梦想洞庭飞下散入云涛千顷过尽也奈杜陵人远玉关无信诉衷情令阿房废址汉荒坵狐兔又羣逰豪华尽成春梦留下古今愁君莫上古原头泪难收夕阳西下塞鴈南来渭水东流玉楼春青牋后约无慿据误我碧桃花下语谁将消息问刘郎怅望玉溪溪上路春来无限伤情绪拟欲题诗都付与东风吹落一庭花手把新愁无写处吴亿南乡子江上雪初消暖日晴烟弄栁条认得裙腰芳草绿魂消曾折梅花过断桥蝉鬓为谁凋长恨含娇那处娇遥想晚妆呵手罢无聊更傍朱脣暖玉箫曽觌金人捧露盘记神京繁华地旧游踪正御沟春水溶溶平康巷陌绣鞍金勒跃青骢解衣沽酒醉絃管栁绿花红到如今余霜鬓嗟前事梦魂中但寒烟满目飞蓬雕栏玉砌空余三十六离宫塞笳惊起暮天鴈寂寞东风忆秦娥风萧瑟邯郸古道伤行客伤行客繁华一瞬不堪思忆丛台歌舞无消息金樽玉管空陈迹空陈迹连天草树暮云凝碧菩萨鬘杏花寒食佳期近一帘烟雨琴书润砌下水潺潺玉笙吹暮寒阳台云易㪚徃事寻思嬾花底醉相扶当时人在无阎苍舒水龙吟少年闻説京华上元景色烘晴昼朱输画毂雕鞍玉勒金衢争骤春满鳌山夜沉陆海一天星斗正红毬过了鸣鞘声断回鸾驭钧天奏谁料此生亲到五十年都城如旧而今但有伤心烟雾萦愁杨栁寳箓宫前绛霄楼下不堪回首愿黄图早复端门灯火照人还又左誉眼儿媚楼上黄昏杏花寒斜月小阑干一双燕子两行征鴈画角声残绮忩人在东风里洒泪对春闲也应似旧盈盈秋水淡淡春山陆凝之念奴娇远山一带遡晴空极目天涯浮白枫落鸦翻谈笑处不觉云涛横席酒病方苏睡魔犹殢一扫无留迹吴㠶越棹恍然飞上空碧长记草赋梁园凌云笔势倒三江秋色对此惊心空怅望老作红尘闲客别浦烟平小楼人散回首千波寂西风扫露为君重喷霜笛杨无咎南歌子小雨疎疎过长江滚滚流落霞残照晚明楼又是一番重午身寄南州罗绮纷香陌鱼龙漾彩舟不堪回首鳯池头谁道于今霜鬓犹是淹留生查子秋来愁更深黛拂双蛾浅翠袖怯天寒脩竹萧萧晚此意有谁知恨与孤鸿远小立背西风又是重门掩甘草子秋暮永夜西楼冷月明忩户梦破橹声中忆在松江路攲枕试寻曾游处记歴歴风光堪数谁与浮家五湖去尽醉眠秋雨明月棹孤舟寳髻双埀烟缕缕年纪小未周三五压衆精神出羣标格偏向衆中翘楚记得谯门初见处禁不定乱红飞去掌託鞋儿肩拖裙子悔不做闲男女于中好墙头艶杏花初试遶珍丛细挼红蕋欲知占尽春明媚悄无意看桃李持杯准拟花前醉早一叶两叶飞坠晩来旋旋深无地更听得东风起阮阅洞仙歌赵家姊妹合在昭阳殿因甚人间有飞燕见伊底尽道独歩江南便江北也何曽惯见惜伊情性好不解嗔人长带桃花笑时脸向尊前酒底见了须归似恁地能得几回细看待不眨眼儿覻着伊将眨眼工夫看伊几遍侯寘朝中措年来玉帐罢兵筹灯市小迟留花外香随金勒酒边人倚红楼沙堤此去传柑侍宴天上风流还记月华小队春风十里潭州风入松少年心醉杜韦娘曾格外疎狂锦笺预约西湖上共幽深竹院松庄愁夜黛眉颦翠惜归罗帕分香重来一梦绕湖塘空烟水微茫同心眼底无苏小记旧游凝竚凄凉入扇栁风残酒㸃衣花雨斜阳曾慥调笑清友羣芳右万缟纷披兹独秀天寒月薄黄昏后缟袂亭亭招手故山千树连云岫借问如今安否曾惇㸃绛脣九日传杯要携佳客栖霞去满城风雨记得潘郎句紫菊红萸何意留侬住愁如许暮烟一缕正在归时路朱雍好事近春色为谁来枝上半留残雪恰近小园香径对霜林寒月危栏凄断笛声长吹到偏呜咽最好短亭归路有行人先折姚进道青玉案三年枕上吴中路遣黄耳随君去若到松江唿小渡莫惊鸥鹭四桥尽是老子经行处辋川图上看春暮常记高人左丞句作箇归期天已许春衫犹是小蛮鍼线曾湿西湖雨刘之翰水调歌头凉露洗金井一叶下梧桐谪仙浪游何处华发作诗翁乌㡌萧萧一幅坐对清泉白石矫首抚长松独鹤归来晩声在碧霄中神仙宅留玉节驻金狨黔南一道十万貔虎控雕弓笑折碧荷倒影自唱采莲新曲词句满秋风劒佩八千嵗长入大明宫江纬向湖边退处乡关幽栖林薮舍宇第须茅葢翠巘清泉启轩忩遥对遇等闲邻里过从亲朋临顾草草便成欢㑹䇿杖携壶向湖边栁外旋买溪鱼便斫银丝鲙谁复欲痛饮如长鲸呑海共惜醺酣恐欢娱难再矧清风明月非钱买休追念金马玉堂心胆碎且鬬尊前有阿谁身在词综巻十二词综卷十三钦定四库全书词综巻十三翰林院检讨朱彛尊编宋词六十八首辛弃疾范成大黄公度葛立方张孝祥姚寛程垓辛弃疾青玉案东风夜放花千树更吹陨星如雨宝马雕车香满路鳯箫声动玉壶光转一夜鱼龙舞蛾儿雪栁黄金缕笑语盈盈暗香去衆里寻他千百度蓦然囘首那人却在灯火䦨珊处踏莎行夜月楼台秋香院宇笑吟吟地人来去是谁秋到便凄凉当年宋玉悲如许随分盃盘等闲歌舞问他有甚堪悲处思量却也有悲时重阳节近多风雨又吾道悠悠忧心悄悄最无聊处秋先到西风林外有啼鸦夕阳山下多衰草长忆商山当年四老尘埃也走咸阳道为谁书到便憣然至今此意无人晓念奴娇野塘花落又匆匆过了清明时节刬地东风欺客夣一枕云屏寒怯曲岸持觞垂杨系马此地曽经别楼空人去旧游飞燕能説闻道绮陌东头行人曽见帘底纎纎月旧恨春江流不尽新恨云山千叠料得明朝尊前重见镜里花难折也应惊问近来多少华髪破阵子醉里挑灯看劒梦囘吹角连营八百里分麾下䏑五十絃翻塞外声沙场秋㸃兵马作的卢飞快弓如霹雳弦惊了却君王天下事赢得生前身后名可怜白髪生祝英台近宝钗分桃叶渡烟栁暗南浦怕上层楼十日九风雨断肠㸃㸃飞红都无人管更谁劝流莺声住鬓边覻试把花卜归期才簮又重数罗帐灯昏哽咽梦中语是他春带愁来春归何处却不解带将愁去沁园春三径初成鹤怨猿惊稼轩未来甚云山自许平生意气衣冠人笑抵死尘埃意倦须还身闲贵早岂为莼羮鲈鲙哉秋江上看惊絃鴈避骇浪船囘东岗更葺茅斋好都把轩忩临水开要小舟行钓先应种栁疎篱䕶竹莫碍观梅秋菊堪餐春兰可佩留待先生手自栽沉吟久怕君恩未许此意徘徊满江红家住江南又过了清明寒食花径里一番风雨一番狼籍红粉暗随流水去园林渐觉清隂密算年年落尽刺桐花寒无力庭院静空相忆无处説闲愁极怕流莺乳燕得知消息尺素如今何处也緑云依旧无踪迹谩教人羞去上层楼平芜碧又敲碎离愁纱忩外风揺翠竹人去后吹箫声断倚楼人独满眼不堪三月暮举头已觉千山緑但试把一纸寄来书从头读相思字空盈幅相思意何时足滴罗襟㸃㸃泪珠盈掬芳草不迷行客路垂杨只碍离人目最苦是立尽月黄昏䦨干曲又蜀道登天一盃送绣衣行客还自叹中年多病不堪离别东北看誊诸葛表西南更草相如檄把功名収拾付君侯如椽笔儿女泪君休滴荆楚迹吾能识要新诗凖备庐山山色赤壁矶头千古浪铜鞮陌上三更月正梅花万里雪深时须相忆又过眼溪山怪都是旧时曽识还记得梦中行遍江南江北佳处径须携杖去能消几两平生屐笑尘劳三十九年非长为客呉楚地东南坼英雄事曹刘敌被西风吹尽了无尘迹楼观甫成人已去旌旗未巻头先白叹人生哀乐转相寻今犹昔水调歌头落日塞尘起边马猎清秋汉家组练十万列槛耸层楼谁道投鞭飞渡忆昔镝鸣血汚风雨佛貍愁季子正年少匹马黒貂裘今老矣搔白首过扬州倦游欲去江上手种橘千头二客东南名胜万巻诗书事业尝试与君谋莫射南山虎直覔富平侯又四坐且勿语听我醉中吟池塘春草未歇髙树变鸣禽鸿鴈初飞江上蟋蟀还来牀下时序百年心谁要卿料理山水有清音欢多少歌长短酒浅深而今已不如昔后定不如今闲处直须行乐良夜更教秉烛髙㑹惜分隂白髪短如许黄菊倩谁簮又长恨复长恨裁作短歌行何人为我楚舞听我楚狂声余既滋兰九畹又树蕙之百畆秋菊更餐英门外沧浪水可以濯吾缨一盃酒问何似身后名人间万事毫髪常重泰山轻悲莫悲生离别乐莫乐新相识儿女古今情富贵非吾事归与白鸥盟又带湖吾甚爱千丈翠奁开先生杖履无事一日走千囘凡我同盟鸥鹭今日既盟之后来徃莫相猜白鹤恁何处尝试与偕来破青萍排翠藻立苍苔窥鱼笑汝痴计不解举吾杯废沼荒丘畴昔明月清风此夜人世几欢哀东岸緑隂少杨栁更须栽贺新郎緑树听鶗鴂更那堪杜鹃声住鹧鸪声切啼到春归无啼处苦恨芳菲都歇算未抵人间离别马上琵琶闗塞黒更长门翠辇辞金阙看燕燕送归妾将军百战身名裂向河梁囘头万里故人长絶易水萧萧西风冷满座衣冠似雪正壮士悲歌未彻啼鸟还知如许恨料不啼清泪长啼血谁伴我醉明月又鳯尾龙香拨自开元霓裳曲罢几番风月最苦浔阳江头客画舸亭亭待发记出塞黄云堆雪马上离愁三万里望昭阳宫殿孤鸿没絃解语恨难説辽阳驿使音尘絶𤨏忩寒轻拢慢捻泪珠盈睫推手含情还却手一抹梁州哀彻千古事云飞烟灭贺老定塲无消息想沉香亭北繁华歇弹到此为呜咽木兰花慢老去情味减对别酒怯流年况屈指中秋十分好月不照人圆无情水都不管共西风只管送归船秋晚莼鲈江上夜深儿女灯前征衫便好去朝天玉殿正思贤想夜半承明留教视草却遣筹边长安故人问我道愁肠殢酒只依然目断秋霄落鴈醉来时响空絃摸鱼儿更能消几番风雨匆匆春又归去惜春长怕花开早何况落红无数春且住见説道天涯芳草无归路怨春不语算只有殷勤画檐蛛网尽日惹飞絮长门事凖拟佳期又误蛾眉曽有人妒千金纵买相如赋脉脉此情谁诉君莫舞君不见玉环飞燕皆尘土闲愁最苦休去倚危栏斜阳正在烟栁断肠处太常引一轮秋影转金波飞镜又重磨把酒问姮娥被白髪欺人奈何乗风好去长安万里直下看山河斫去桂婆娑人道是清光更多水龙吟举头西北浮云倚天万里须长劒人言此地夜深长见斗牛光熖我觉山髙潭空水冷月明星淡待燃犀下看凭栏却怕风雷怒鱼龙惨崃束苍江对起过危楼欲飞还歛元龙老矣不妨髙卧氷壶凉簟千古兴亡百年悲笑一时登览问何人又缷片帆沙岸系斜阳缆又楚天千里清秋水随天去秋无际遥岑逺目献愁供恨玉簮螺髻落日楼头断鸿声里江南游子把呉钩看了䦨千拍遍无人㑹登临意休説鲈鱼堪脍尽西风季鹰归未求田问舎怕应羞见刘郎才气可惜流年忧愁风雨树犹如此倩何人唤取红巾翠袖揾英雄泪鹧鸪天枕簟溪堂冷欲秋断云依水晚来収红莲相倚深如怨白鸟无言定是愁书咄咄且休休一丘一壑也风流不知筋力衰多少但觉新来嬾上楼西河西江水道是西江人泪无情却解送行人月明千里从今日日倚髙楼伤心烟树如荠㑹君难别君易草草不知人意十年着破绣衣茸种成桃李问君可是厌承明东方鼓吹千骑对梅花更消一醉看明年调鼎风味老病自怜憔悴过吾庐定有幽人相问嵗晚渊明归来未永遇乐千古江山英雄无觅孙仲谋处舞榭歌台风流总被雨打风吹去斜阳草树寻常巷陌人道寄奴曽住想当年金戈铁马气呑万里如虎元嘉草草封狼居胥意赢得仓皇北顾四十三年望中犹记灯火扬州路可堪囘首佛狸祠下一片神鸦社鼓慿谁问亷颇老矣尚能饭否汉宫春春已归来看美人头上袅袅春幡无端风雨未肯収尽余寒年时燕子料今宵梦到西园浑未办黄柑荐酒更传青韭堆盘却笑东风从此便薫梅染栁更没些闲闲时又来镜里转变朱颜清愁不断问何人㑹解连环生怕见花开花落朝来塞鴈先还又亭上秋风记去年袅袅曽到吾庐山河举目虽异风景非殊功成者去觉团扇便与人疎吹不断斜阳依旧茫茫禹迹都无千古茂林犹在甚风流章句解拟相如只今朩落江冷𣺌𣺌愁余故人书报莫因循忘却莼鲈谁念我新凉灯火一编太史公书新荷叶人已归来杜鹃欲劝谁归緑树如云等闲付与莺飞兔葵燕麦问刘郎几度沾衣翠屏幽梦觉来水绕山围有酒重携小园随意芳菲往日繁华而今物是人非春风半面记当年初识崔徽南云鴈少锦书无箇因依南乡子何处望神州满眼风光北固楼千古兴亡多少事悠悠不尽长江滚滚流年少万兠鍪坐断东南战未休天下英雄谁敌手曹刘生子当如孙仲谋蝶恋花谁向椒盘簮綵胜整整韶华争上春风鬓往日不堪重记省为花常抱新春恨春未来时先借问晚恨开迟早又飘零近今嵗花期消息定只愁风雨无凭凖清平乐遶牀饥䑕蝙蝠翻灯舞屋上松风吹急雨破纸忩闲自语平生塞北江南归来华髪苍颜布被秋宵梦觉眼前万里江山菩萨蛮欝孤台下清江水中间多少行人泪西北是长安可怜无数山青山遮不住毕竟东流去江晚正愁余山深闻鹧鸪生查子去年燕子来绣戸深深处花径得泥归都把琴书汚今年燕子来谁听呢喃语不见卷帘人一阵黄昏雨浪淘沙身世酒盃中万事皆空古来三五箇英雄雨打风吹何处是汉殿秦宫梦入少年丛歌舞匆匆老僧夜半误鸣钟惊起西忩眠不得卷地西风定风波少日春懐似酒浓插花走马醉千钟老去逢春如病酒唯有茶瓯香篆小薫笼巻尽残花风未定休恨花开原自要春风试问春归谁得见飞燕来时相遇夕阳中范成大眼儿媚酣酣日脚紫烟浮妍暖破轻裘困人天气醉人花气午梦扶头春慵恰似春塘水一片縠纹愁溶溶曵曵东风无力欲皱还休菩萨蛮客行忽到湘东驿明朝真似潇湘客晴碧万重云几时逢故人江南如塞北别后书难得先自鴈来稀那堪春半时谒金门塘水碧仍带麴尘颜色泥泥縠纹无气力东风如爱惜恰似越来溪侧也有一双鸂鶒只欠栁丝千百尺系船春弄笛秦楼月湘江碧故人同作湘中客湘中客东风囘鴈杏花寒食温温月到蓝桥侧醒心絃里春无极春无极明朝残梦马嘶南陌霜天晓角晚晴风歇一夜春堪折脉脉花疎天淡云来去数枝月胜絶愁更絶此情谁与説惟有两行低鴈知人倚䦨干雪黄公度好事近湖上送残春已负别时归约好在故园桃李为谁开谁落还家应是荔支天浮蚁要人酌莫把舞裙歌扇便等闲抛却卜算子薄宦各东西往事随风雨先自离歌不忍闻又何况春将暮愁共落花多人逐征鸿去君向潇湘我向秦后㑹知何处青玉案邻鸡不管离懐苦又还是催人去囘首髙城音信阻霜桥月舘水村烟市总是思君处裛残别袖燕支雨谩留得愁千缕欲倩归鸿分付与鸿飞不住倚栏无语独立长天暮葛立方卜算子袅袅水芝红脉脉蒹葭浦淅淅西风澹澹烟几㸃疎疎雨草草展杯觞对此盈盈女叶叶红衣当酒船细细流霞举张孝祥满江红斗帐髙眠寒忩静潇潇雨意南楼近更移三鼓漏传一水㸃㸃不离杨栁外声声只在芭蕉里也不管滴破故乡心愁人耳无似有游丝细聚复散真珠碎天应分付与别离滋味破我一牀蝴蜨梦输他双枕鸳鸯睡向此际别有好思量人千里念奴娇星沙初下望重湖逺水长云漠漠一叶扁舟谁念我今日天涯飘泊平楚南来大江东去处处风波恶呉中何地满懐俱是离索长记送我行时緑波亭上泣透青罗薄樯燕低飞人去后依旧湘城帘幕不尽山川无穷烟浪辜负秦楼约渔歌声断为君双泪倾落鹧鸪天日日青楼醉梦中不知楼外已春浓杏花未湿疎疎雨杨栁初揺短短风扶画鹢跃花骢涌金门外小桥东行行又入笙歌里人在珠帘第几重西江月问讯湖边春色重来又是三年东风吹我过湖船杨栁丝丝拂面世路如今已惯此心到处悠然寒光亭下水连天飞起沙鸥一片六州歌头长淮望断闗塞莾然平征尘暗霜风劲悄边声黯销凝追想当年事殆天数非人力洙泗上絃歌地亦羶腥隔水氊乡落日牛羊下区脱纵横看名王宵猎骑火一川明笳鼓悲鸣遣人惊念腰间箭匣中劒空埃蠧竟何成时易失心徒壮嵗将零𣺌神京干羽方懐逺静烽燧且休兵冠葢使纷驰骛若为情闻道中原遗老常南望翠葆霓旌使行人到此忠愤气填膺有泪如倾姚寛忆王孙耗毵杨栁緑初低澹澹梨花开未齐楼上情人听马嘶忆郎归细雨春风湿酒旗生查子郎如陌上尘妾似隄边絮相见两悠扬踪迹无寻处酒面扑春风泪眼零秋雨过了别离时还解相思否踏莎行苹叶烟深荷花露湿碧芦红蓼秋风急采菱渡口日将沉飞鸿楼上人空立彩鳯难双红绡暗泣囘纹未剪呉刀涩梦魂归处不留踪厌厌一夜凉蟾入程垓酷相思月挂霜林寒欲坠正门外催人起奈离别如今真箇是欲住也留无计欲去也来无计马上离魂衣上泪各自箇供憔悴问江路梅花开也未春到也须频寄人别也须频寄小桃红不恨残花軃不恨残春破只恨流光一年一度又催新火纵青天白日系长绳也留春得么花院从教鎻春事从教过烧笋园林尝梅台榭有何不可已安排珍簟小胡牀待日长闲坐芭蕉雨雨过凉生藕叶晚庭消尽暑浑无热枕簟不胜香滑争奈宝帐情生金尊意惬玉人何处梦蜨思一见氷雪须冩个帖儿叮咛説试问道肯来么今夜小院无人重楼有月摸鱼儿掩凄凉黄昏庭院角声何处呜咽矮忩曲屋风灯冷还是苦寒时节凝竚切念翠被薫笼夜夜成虚设倚忩愁絶听鳯竹声中犀帏影外簌簌醸寒雪伤心处却忆当年轻别梅花满院初发吹香弄蘂无人见惟有暮云千叠情未彻又谁料而今好梦分呉越不堪重説还记得当初重门鎻处犹有夜深月念奴娇秋风秋雨正黄昏供断一忩愁絶带减衣寛谁念我难忍重城离别转枕褰帷挑灯整被总是相思切知他别后负人多少风月不是怨极愁浓只愁重见了相思难説料得新来魂梦里不管飞来蝴蜨排闷人间寄愁天上终有归时节如今无奈乱云依旧千叠南浦金鸭嬾薫香向晚来春酲一枕无绪浓緑涨瑶忩东风外吹尽乱红飞絮无言竚立断肠惟有流莺语碧云欲暮空惆怅韶华一时虚度追思旧日心情记题叶西楼吹花南浦老去觉欢疎伤春恨多付断云残雨黄昏院落问谁犹在凭栏处可堪杜宇但只解声声催他春去满庭芳南月惊乌西风破鴈又是秋满平湖採莲人静寒色战菰蒲旧信江南好景一万里轻觅莼鲈谁知道呉侬未识蜀客已情孤凭髙増怅望湘云尽处都是平芜问故乡何日重见吾庐纵有荷纫美制终不似菊短篱疎归情逺三更雨梦依旧绕庭梧渔家傲独木小舟烟雨湿燕儿乱㸃春江碧江上青山随意觅人寂寂落花芳草催寒食昨夜青楼今日客吹愁不得东风力细拾残红书怨泣流水急不知那个传消息南乡子几日诉离尊歌尽阳闗不忍分此度天涯真箇去消魂相送黄花落叶村斜日又黄昏萧寺无人半掩门今夜粉香明日泪休论只要罗巾记旧痕忆秦娥青门深海棠开尽春隂隂春隂隂万重云水一寸归心玉楼深鎻烟消沉知他何日同登临同登临待収红泪细説如今谒金门春夜雨催润栁塘花坞小院重门深几许画帘香一缕独立晚庭凝竚细把花枝闲数燕子不来天欲暮説愁无处所卜算子独自上层楼楼外青山逺望到斜阳欲尽时不见西飞燕独自下层楼楼下蛩声怨待到黄昏月上时依旧柔肠断菩萨鬘画桥拍拍春江緑行人正在春江曲花润接平川有人花底眠东风元自好只怕催花老安得万垂杨系教春日长愁倚栏令春犹浅栁初芽杏初花杨栁杏花交映处有人家玉忩明煖烘霞小屏上水逺山斜昨夜酒多春睡重莫惊他水龙吟夜来风雨匆匆故园定是花无几愁多怨极等闲孤负一年芳意栁困桃慵杏青梅小对人容易算好春长在好花长见元只是人憔悴囘首池南旧事恨星星不堪重记如今但有看花老眼伤时清泪不怕逢花痩只愁怕老来风味待繁红乱处留云借月也须拚醉洞庭春色锦字亲裁泪巾偷裛细説旧时记笑桃门巷妆窥宝靥弄花庭榭香湿罗衣几度相随游冶去任月细风尖犹未归多少事有垂杨眼见红烛心知如今事都过也但赢得双鬓成丝叹半妆红豆相思有分两分青镜重合难期惆怅一春飞絮梦恁悠飏教人分付谁销魂处又梨花雨暗半掩重扉词综巻十三词综卷十四钦定四库全书词综巻十四翰林院检讨朱彛尊编宋词六十八首韩元吉周必大京镗尤袤仲并朱熹真徳秀赵汝愚洪适呉儆杨万里李处全张震罗愿崔与之刘克庄楼锷呉琚赵彦端管鑑魏子敬甄龙友俞国宝卫元卿李石张镃杜旟刘儗岳珂程珌王千秋程先苏泂刘圻父韩元吉六州歌头东风着意先上小桃枝红粉腻娇如醉倚朱扉记年时隐映新妆面临水岸春将半云日煖斜阳转夹城西草软沙平骤马垂杨渡玉勒争嘶认蛾眉凝笑脸薄拂胭脂绣戸曽窥恨依依昔携手处香如雾红随歩怨春迟消痩损慿谁问只花知泪空垂旧日堂前燕和烟雨又双飞人自老春长好梦佳期前度刘郎几许风流地也自应悲但茫茫暮霭目断武陵溪往事难追薄倖送君南浦对烟栁青青万缕更满眼残红吹尽叶底黄鹂自语甚动人多少离情楼头水濶山无数记竹里题诗花边载酒魂断江干春暮都莫问功名事白发星星如许任鸡鸣起舞乡闗何在凭髙目尽孤鸿去漫留君住趂酴醿香煖持杯且醉瑶台路相思记取愁絶西忩夜雨谒金门春尚浅谁把玉英裁剪尽道梅梢开未遍巻帘花满院楼上酒融歌煖楼下水平烟逺却似涌金门外见絮飞波影乱霜天晓角倚天絶壁直下江千尺天际两蛾横黛愁与恨几时极暮潮风正急酒䦨闻塞笛试问谪仙何处青山外逺烟碧水龙吟雨余叠巘浮空望中秀色仙都是洞天未鎻人间春好玉妃曽坠锦瑟繁絃鳯笙清响九霄歌吹问分香旧事刘郎去后知谁伴风前醉囘首暝烟千里但纷纷落红如泪多情易老青鸾何许诗成谁寄斗转参横半帘花影一溪寒水怅飞凫路杳行云梦断有三峰翠周必大㸃绛脣秋夜乗槎客星容到天孙渚眼波微注将谓牵牛渡见了还非重理霓裳舞虽无误几年一遇莫讶周郎顾京镗雨中花玉局祠前铜壶阁畔锦城药市争竒正紫萸缀席黄菊浮巵巷陌连镳并辔楼台吹竹弹丝登髙逺望一年好景九日佳期自怜行客犹对佳賔留连岂是贪痴谁㑹得心驰北阙兴寄东篱惜别未催鹢首追欢且醉蛾眉明年此㑹他乡今日总是相思尤袤瑞鹧鸪清溪西畔小桥东落月纷纷水映空五夜客愁花片里一年春事角声中歌残玉树人何在舞破山香曲未终却忆孤山醉归路马蹄香雪衬东风仲并水调歌头静练平千顷华栋俯中流凌晨画㦸来看宿雨断虹収八九胸中云梦三千笔端风月无处快凝眸笑咏一堂上挥麈气横秋俯危栏红日下暮云収无穷伟观祇应天意为君谋容我时醒时醉独泛微烟微雨浩荡逐轻鸥不羡岳阳胜丹碧耸层楼念奴娇练江风静卧氷奁百尺朱栏飞入江逺浮天天在水水满半天云湿白鸟明边青山断处眼冷江头立月明潮上苇间渔唱声急几度吹老苹花野香无数欲寄应难及天借诗人供醉眼尊爼一时収拾竹里行厨花间歩障风雨生唿吸酒䦨歌罢钓船先具蓑笠朱熹水调歌头江水浸云影鸿鴈欲南飞携壶结客何处空翠𣺌烟霏尘世难逢一笑况有紫萸黄菊堪插满头归风景今朝是身世昔人非酬佳节须酩酊莫相违人生如寄何事辛苦怨斜晖无尽今来古往多少春花秋月那更有危机与问牛山客何必泪沾衣真徳秀蝶恋花两岸月桥花半吐红透肌香暗把游人误尽道武陵溪上路不知迷入江南去先自氷霜真态度何事枝头㸃㸃胭脂汚莫是东君嫌淡素问花花又娇无语赵汝愚栁梢青水月光中烟霞影里涌出楼台空外笙箫人间笑语身在蓬莱天香暗逐风囘正十里荷花尽开买箇轻舟山南游遍山北归来洪适好事近栁岸碧漪深底事催人行色无计相留情话只别愁如织小蛮樊素两倾城几度醉狂客明日扁舟西去听歌声不得生查子桃疎蜨惜香栁困莺衔絮日影过帘旌多少闲愁绪红绽武陵溪緑暗章台路春色似行人无意花间住浣溪沙整顿春衫欲跨鞍一杯相属少开颜愁蛾不似旧时弯未见两星添栁宿忍教三叠唱阳闗相思空望㑹稽山虞美人芭蕉滴滴忩前雨望断江南路乱云重叠几多山不似倦飞鸥鸟便知还角声更听谯门弄夜夜思归梦鄱江楼下水含漪姑负钩滩烟艇緑蓑衣呉儆满庭芳草满池塘莺啼杨栁燕忙知为泥融飘花流水竹外小桥通又是一春憔悴摘残英遍遶芳丛长安逺平芜尽处叠叠但云峰西湖行乐处牙墙漾鹢锦帐翻虹想年时桃李应已成空欲冩相思寄与云天濶难觅征鸿空凝想时时残梦依约上阳钟浣溪沙十里青山泝碧流夕阳沙晚片帆収重重烟树出层楼人去人归芳草渡鸥飞鸥没白苹洲碧桐翠竹记曽游又画楯朱栏绕碧山平湖徙倚水云寛人家杨栁带汀湾目力已随飞鸟尽机心还逐白鸥闲萧萧微雨晚来寒减字木兰花碧梧秋老满地琅玕纷不扫门掩黄昏惟有年时月照人凄凉满眼肯作六年灯火伴莫説凄凉来嵗如今又一方杨万里好事近月未到诚斋先到万花川谷不是诚斋无月隔一庭脩竹如今才是十三夜月色巳如玉未是秋光竒絶看十五十六李处全水调歌头上马趣携酒送客古朱方秋风斜日山际低草见牛羊酩酊不知更漏但见横江白露清映月如霜平睨广寒殿谁説路岐长醉还醒时起舞念吾乡江山尔尔囘首千载几兴亡一笑书生事业谁笑管城居士不换碧油幢好在中冷水击节奏伊凉菩萨鬘杜鹃只管催归去知渠教我归何处故国泪生痕那堪枕上闻严装吾已具泛宅呉中路弭楫唤东邻江东日暮云张震蓦山溪青梅如豆断送春归去小緑间长红看几处云歌栁舞偎花识面对月共论心携素手采香游踏遍西池路水边朱戸曽记销魂处小立背秋千空怅望娉婷韵度杨花扑面香糁一帘风情脉脉酒厌厌囘首斜阳暮蝶恋花梅子初青春已暮芳草连云緑遍西池路小院绣帘才半举衔泥紫燕双飞去人在赤栏桥畔住不解伤心还解相思否清梦欲寻犹间阻纱忩一夜萧萧雨罗愿水调歌头秋宇浄如水月镜不安台欝孤髙处张乐语笑脱尘埃檐外白毫千丈坐上银河万斛心境两佳哉俯仰共清絶底处着风雷问天公邀月姉媿凡才婆娑人世羞见蓬鬓漾金罍来嵗公归何处照耀彩衣簮槖禁直且休催一曲庾江上千古继韶陔崔与之水调歌头万里云间戍立马劒门关乱山极目无际直北是长安人苦百年涂炭鬼哭三边锋镝天道久应还手冩留屯奏炯炯寸心丹对青灯搔白髪漏声残老来勲业未就妨却一身闲梅岭緑隂青子蒲涧清泉白石怪我旧盟寒烽火平安夜归梦到家山刘克庄忆秦娥游人絶緑隂满野芳菲歇芳菲歇养蠺天气采茶时节枝头杜宇啼成血陌头杨栁吹成雪吹成雪淡烟疎雨江南三月玉楼春年年跃马长安市客里似家家似寄青钱唤酒日无何红烛唿卢宵不寐易桃锦妇机中字难得玉人心下事男儿西北有神州莫洒水西桥畔泪贺新郎思逺楼前路望平隄十里湖光画船无数緑葢盈盈红粉面叶底荷花解语鬬巧结同心双缕尚有经年离别恨一丝丝总是相思处相见也又重午清江旧事传荆楚叹人情千载如新尚沉菰黍且尽樽前今日醉谁肯独醒弔古汎几盏菖蒲緑醑两两龙舟争竞渡奈珠帘暮卷西山雨看未足怎归去又溪上収残雨倚危栏薄绵乍脱日隂亭午閙市不知春色处散在荒园废墅渐小白长红无数客子虽非河阳令也随縁暂作莺花主那可负瓮中醑碧云四合千巖暮恨匆匆余方有事子姑归去趂取羣芳未揺落暇日提鱼就煑叹激电光隂如许囘首明年何处在问桃花尚记刘郎否公莫笑醉中语满江红落日登楼谁管领倦游在客待唤起沧浪渔父隔江吹笛看水看山身尚健忧晴忧雨头先白对暮云不见美人来遥天碧山中鹤应相忆沙上鹭浑相识想石田茒屋草深三尺空有鬓如潘骑省断无面见陶彭泽便倒倾海水浣衣尘难湔涤清平乐宫腰束素只怕能轻举好筑避风台䕶取莫遣惊鸿飞去一团香玉温柔笑颦俱有风流贪与萧郎眉语不知舞错伊州摸鱼儿怪新来倚楼看镜清狂浑不如旧暮云千里伤心处那更乱蝉疎栁凝望久怆故国百年陵阙谁囘首功名大谬叹采药名山读书精舎此计几时就封侯事久矣输人妙手沧洲聊作渔叟髙冠长劒都闲物世上切身惟酒千载后君试看㧞山扛鼎俱乌有英雄骨朽问顾曲周郎而今还解来听小词否长相思朝有时暮有时潮水犹知日两囘人生长别离来有时去有时燕子犹知社后归君行无定期楼锷浣溪沙夏半阳乌景最长小池不断藕花香电影雷声催急雨十分凉芡剥明珠随意嚼𤓰分琼玉趂时尝双桧堂深新醸好且传觞呉琚酹江月玉虹遥挂望青山隐隐有如一抹忽觉天风吹海立好似春霆初发白马凌空琼鳌驾水日夜朝天阙飞龙舞鳯欝葱环拱呉越此景天下应无东南形胜伟观真竒絶好是呉儿飞彩帜蹴起一江秋雪黄屋天临水犀云拥看击中流楫晚来波静海门飞上明月赵彦端千秋嵗杏花风下独立春寒夜微雨度疎星挂辉辉浓艶出袅袅繁枝亚朱槛倚轻罗醉里添还缷寂寞情犹乍怅望骖鸾驾衣褪玉香欺麝一花拚一醉杯重凭谁把春去也重帘翠幕人如画谒金门休相忆明日逺如今日楼外緑烟村羃羃花飞如许急栁外晚来船集波底夕阳红湿送尽去云成独立酒醒愁又入青玉案当年万里龙沙路载多少离愁去冷压层帘云不度芙蓉双带垂杨娇髻絃索初调处花凝玉立东风暮曽记江边丽人句异县相逢能几许多情谁料琵琶洲畔同醉清明雨沙塞子春水緑波南浦渐理棹行人欲去黯销魂栁际轻烟花梢微雨长亭放无计住但芳草迷人去路忍囘头断云残日长安何处清平乐桃根桃叶一树芳相接春到江南三二月迷损东家蝴蜨殷勤踏取青阳风前花正低昻与我同心支子报君百结丁香㸃绛脣顦顇天涯故人相遇情如故别离何遽忍唱阳闗句我是行人更送行人去愁无据寒蝉鸣处囘首斜阳暮虞美人断蝉髙栁斜阳处池阁丝丝雨緑檀珍簟巻新红屈曲杏花蝴蝶小屏风春山叠叠秋波漫収拾残鍼线又成娇困倚檀郎无事更抛莲子打鸳鸯豆叶黄粉墙丹槛栁丝中帘箔轻明花影重午醉醒来一面风緑葱葱几颗樱桃叶底红管鑑生查子天教百媚生赋得多情怨背整玉搔头寛了黄金钏情随歌意深故故囘娇盼不是不相知只为难相见魏子敬生查子愁盈镜里山心叠琴中恨露湿玉兰秋香伴金屏冷云归月正圆鴈到人无信孤损鳯凰钗立尽梧桐影甄龙友霜天晓角峨眉仙客四海文章伯来向东坡游戏人间世着不得去国谁爱惜在天何处觅但见樽前人唱前赤壁后赤壁俞国宝风入松一春长费买花钱日日醉湖边玉骢惯识西湖路骄嘶过沽酒楼前红杏香中歌舞緑杨影里秋千暖风十里丽人天花压云鬓偏画船载得春归去余情付湖水湖烟明日重扶残醉来寻陌上花钿卫元卿谒金门花过雨又是一番红素燕子归来愁不语故巢无觅处谁在玉楼歌舞谁在玉闗辛苦若使边尘吹得去东风侯万户李石临江仙烟栁疎疎人悄悄画楼风外吹笙倚栏闻唤小红声薫香临欲睡玉漏已三更坐待不来来又去一方明月中庭粉墙东畔小桥横起来花影下扇子扑流萤渔家傲西去征鸿东去水几重别恨千山里梦绕緑忩书半纸何处是桃花溪畔人千里痩玉倚香愁黛翠劝人须要人先醉问道明朝行也未犹自记灯前背立偷垂泪张镃鹊桥仙连汀接溆萦蒲带藻万镜香浮光满湿烟吹霁木兰轻照波底红娇翠婉玉纎採来银笼携去一曲山长水逺綵鸳双惯贴人飞恨南浦离多梦短兰陵王蓼汀侧朝霭依依弄色知何许湘女淡妆羽节飞来带秋碧轻裙素绡织谁与明珰竞饰无言处相倚遡洄应有柔情正堆积当年驻香鹢记草媚罗裙波映文席斜阳返照暮雨湿爱天际凉入愁寂念畴昔谩太华峰头幽梦寻觅而今两鬓如花白但一线才思半星心力新词竒句便做有怎道得满庭芳月洗髙梧露漙幽草宝钗楼外秋深上花沿翠萤火坠墙隂静听寒声断续微韵转凄咽悲沉争求侣殷勤劝织促破晓机心儿时曽记得唿灯灌穴歛歩随音任满身花影犹自追寻携向画堂试鬭亭台小笼巧装金今休説从渠牀下凉夜听孤吟杜旟酹江月江山如此是天开万古东南王气一自髯孙横短䇿坐使英雄鹊起玉树声销金莲影散多少伤心事千年辽鹤併疑城郭非是当日万驷云屯潮生潮落处石头孤峙人笑褚渊今齿冷只有袁公不死斜日荒烟神州何在欲堕新亭泪元龙老矣世间何限余子摸鱼儿放扁舟万山环处平铺碧浪千顷仙人怜我征尘久借与梦游清枕风乍静望两岸羣峰倒浸玻璃影楼台相映更日薄烟轻荷花似醉飞鸟堕寒镜中都内罗绮千街万井天教此地幽胜仇池仙伯今何在隄栁几眠还醒君试问问此意只今更有何人领功名未竟待学取鸱夷仍携西子来动五湖兴蓦山溪春风如客可似繁华主红紫未全开早緑遍江南千树一番新火多少倦游人纎腰栁不知愁犹作风前舞小䦨干外两两幽禽语问我不归家有佳人天寒日暮老来心事惟只有春知江头路带春来更带春归去刘儗菩萨蛮东风去了秦楼畔一川烟草无人管芳树雨初晴黄鹂三两声海裳花已谢春事无多也只有牡丹时知他归不归念奴娇艅艎东下望西江千里苍茫烟水试问襄州何处是雉堞连云天际叔子残碑卧龙陈迹遗恨斜阳里后来人物如君瓌伟能几其肯为我来耶河阳下士正是强人意勿谓时平无事也便以言兵为讳眼底山河楼头鼓角都是英雄泪功名机㑹要许闲暇先备又西风何事为行人扫荡烦襟如洗熏涨蒸澜都卷尽一片潇湘清泚酒病惊秋诗愁入鬓对影人千里楚宫故事一时分付流水江上买取扁舟排云涌浪直过金沙尾归去江南丘壑处不用重寻月姉风露杯深芙蓉裳冷笑傲烟霞里草庐如旧卧龙知为谁起诉𠂻情征衣薄薄不禁风长日雨丝中又是一年春事花信到梧桐云漠漠水溶溶去匆匆客懐今夜家在江西身在江东岳珂祝英台近淡烟横层雾歛胜槩分雄占月下鸣榔风急怒涛飐闗河无限清愁不堪临鑑正双鬓秋风尘染谩登览极目万里沙塲事业频看劒古往今来南北限天堑倚楼休弄新声重城门掩歴歴数西州更㸃程珌念奴娇归来一笑尚看看趂得人间寒食阿寿牵衣仍问我双鬓新来添白忍见庭前去年芳草依旧青青色西湖雨后緑波两岸平拍天教断送流年三之一矣又是成疎隔燕子春寒浑未到谁説江南消息玉树熏香氷桃翻浪好箇真消息这囘归去松风深处横笛王千秋贺新郎弔古城头去正髙秋霜晴木落路通洲渚欲问紫髯分鼎事只有荒祠烟树巫觋去久无箫鼓霸业荒凉遗堞坠但苍崖日閲征帆渡兴与废几今古夕阳细草空凝竚试追思当时子敬用心良误要约刘郎铜雀醉底事遽争荆楚遂但见蜀呉烽举致使五官伸脚睡唤诸儿画取长陵土遗此恨欲谁语程先鎻忩寒雨洗红尘云迷翠麓小车难去凄凉感慨未有今年春暮想曲江水边丽人影沉香歇谁为主但兔葵燕麦风前揺荡径花成土空被多情苦叹嘉会难逢少年几许纷纷沸鼎负了青阳百五待何时重覩太平典衣贳酒相尔汝算兰亭有此欢娯又却悲今古苏泂雨中花十载尊前放歌起舞人间酒戸诗流尽期君凌厉羽翮髙秋世事几如人意儒冠还负身谋叹天生李广才气无双不得封侯榆闗万里一去飘然片云甚处神州应怅望家人父子重见无由陇水寂寥传恨淮山宛转供愁这囘休也燕鸿南北长隔英游刘圻父花发沁园春换谱伊凉选歌燕赵一番乐事重起花新笑靥栁软纎腰济楚衆芳围里年年佳㑹长是傍清明天气正魏紫衣染天香蜀红妆破春睡一簇猩罗鳯翠遍东园西城检㸃芳事铨斋吏散昼馆人稀几阕管絃清脆人生适意流转共风光游戏到遇景取次成欢怎教良夜休醉词综巻十四词综卷十五钦定四库全书词综巻十五翰林院检讨朱彛尊编宋词六十六首姜䕫陆游陈亮刘过杨炎张辑姜䕫探春慢衰草愁烟乱鸦送目飞沙廻旋平野拂雪金鞭欺寒茸㡌还记章台走马谁念漂零久谩赢得幽懐难冩故人青盼相逢小忩闲共情话长恨离多㑹少重访问竹西珠泪盈把鴈碛沙平渔汀人散老去不堪游冶无奈苕溪月又唤我扁舟东下甚日归来梅花零乱春夜一萼红古城隂有官梅几许红萼未宜簮池面氷胶墙腰雪老云意还又沉沉翠藤共闲穿径竹渐笑语惊起卧沙禽野老林泉故王台榭唿唤登临南去北来何事荡湘云楚水目极伤心朱戸黏鸡金盘簇燕空叹时序侵寻曽记共西楼雅集想垂栁还袅万丝金待得归鞍到时只怕春深扬州慢淮左名都竹西佳处解鞍少驻初程过春风十里尽荠麦青青自戎马窥江去后废池乔木犹厌言兵渐黄昏清角吹寒都在空城杜郎俊赏算如今重到须惊纵荳䓻词工青楼梦好难赋深情二十四桥仍在波心荡冷月无声念桥边红药年年知为谁生㸃绛脣燕鴈无心太湖西畔随云去数峰清苦商畧黄昏雨第四桥边拟共天随住今何许凭栏懐古残栁参差舞暗香旧时月色算几番照我梅边吹笛唤起玉人不管清寒与攀摘何逊而今渐老都忘却春风词笔但怪得竹外疎花香冷入瑶席江国正寂寂叹寄与路遥夜雪初积翠尊易泣红萼无言耿相忆长记曽携手处千树压西湖寒碧又片片吹尽也几时见得疎影苔枝缀玉有翠禽小小枝上同宿客里相逢篱角黄昏无言自倚修竹昭君不惯边沙逺但暗忆江南江北想佩环月下归来化作此花幽独犹记深宫旧事那人正睡里飞近蛾緑莫似春风不管盈盈早与安排金屋还教一片随波去又却怨玉龙哀曲等恁时重觅幽香已入小忩横幅长亭怨慢渐吹尽枝头香絮是处人家緑深门戸逺浦萦廻暮帆零乱向何许閲人多矣谁得似长亭树树若有情时不㑹得青青如此日暮望髙城不见只见乱山无数韦郎去也怎忘得玉环分付第一是早早归来怕红萼无人为主算只有并刀难剪离愁千缕齐天乐庾郎先自吟愁赋凄凄更闻私语露湿铜铺苔侵石井都是曽听伊处哀音似诉正思妇无眠起寻机杼曲曲屏山夜凉独自甚情绪西忩又吹暗雨为谁频断续相和砧杵候馆吟秋离宫弔月别有伤心无数豳诗谩与笑篱落唿灯世间儿女写入琴丝一声声更苦念奴娇閙红一舸记年时常与鸳鸯为侣三十六陂人未到水佩风裳无数翠叶吹凉玉容消酒更洒菰蒲雨嫣然揺动冷香飞上诗句日暮青葢亭亭情人不见争忍凌波去只恐舞衣寒易落愁入西风南浦髙栁垂隂老鱼吹浪留我花间住田田多少几回沙际归路湘月五湖旧约问经年底事长负清景暝入西山渐唤我一叶夷犹乗兴倦网都収归禽时度月上汀洲冷中流容与画桡不㸃清镜谁解唤起湘灵烟鬟雾鬓理哀絃鸿阵玉麈谈𤣥叹坐客多少风流名胜暗栁萧萧飞星冉冉夜久知秋信鲈鱼应好旧家乐事谁省淡黄栁空城晓角吹入垂杨陌马上单衣寒侧侧看尽鵞黄嫩緑都是江南旧相识正岑寂明朝又寒食强携酒小桥宅怕棃花落尽成秋色燕燕飞来问春何在唯有池塘自碧侧犯恨春易去甚春却向扬州住微雨正茧栗梢头弄诗句红桥二十四总是行云处无语渐半脱宫衣笑相顾金壶细叶千朶围歌舞谁念我鬓成丝来此共樽俎后日西园緑隂无数寂寞刘郎自修花谱惜红衣枕簟邀凉琴书换日睡余无力细洒氷泉并刀破甘碧墙头唤酒谁问讯城南诗客岑寂髙树晚蝉説西风消息虹梁水陌鱼浪吹香红衣半狼籍维舟试望故国𣺌天北可惜渚边沙外不共美人游歴问甚时同赋三十六陂秋色琵琶仙双桨来时有人似旧曲桃根桃叶歌扇轻约飞花蛾眉正竒絶春渐逺汀洲自緑更添了几声啼鴂十里扬州三生杜牧前事休説又还是宫烛分烟奈愁里匆匆换时节都把一襟芳思与空阶榆荚千万缕藏鸦细栁为玉尊起舞廻雪想见西出阳闗故人初别凄凉犯緑杨巷陌西风起边城一片离索马嘶渐逺人归甚处戍楼吹角情懐正恶更衰草寒烟淡薄似当时将军部曲迤逦度沙漠追念西湖上小舫携歌晚花行乐旧游在否想如今翠凋红落谩冩羊裙等新鴈来时系着怕匆匆不肯寄与悞后约翠楼吟月冷龙沙尘清虎落今年汉酺初赐新翻朱鹭曲听氊幕元戎歌吹层楼髙峙看槛曲萦红檐牙飞翠人姝丽粉香吹下夜寒风细此地宜有神仙拥素云黄鹤与君游戏玉梯凝望久叹芳草凄凄千里天涯情咏仗酒祓清愁花消英气西山外晚来还卷一帘秋霁法曲献仙音虚阁笼寒小帘通月暮色偏宜髙处树隔离宫水平驰道湖山尽入樽俎奈楚客淹留久砧声带愁去屡囘顾过秋风未成归计谁念我重见冷枫红舞唤起淡妆人问逋仙今在何许象笔鸾笺甚而今不道秀句怕平生幽恨化作沙边烟雨眉妩看垂杨连苑杜若吹沙愁损未归眼信马青楼去重帘下娉婷人妙飞燕翠尊共款听艶歌郎意先感便携手月地云堦里爱良夜微煖无限风流疎散有暗藏弓履偷寄香翰明月闻津鼓湘江上催人还解春䌫乱红万㸃怅断魂烟水遥逺又争似相携乗一舸镇长见石湖仙松江烟浦是千古三髙游衍佳处须信石湖仙似鸱夷翩然引去浮云安在我自爱緑香红妩容与看世间几度今古卢沟旧曽驻马为黄花闲吟秀句见説当时并学纶巾欹羽玉友金蕉玉人金缕缓移筝桂闻好语明年定在槐府解连环玉鞍重倚却沉吟未上又萦离思为大乔能拨春风小乔妙携筝鴈啼秋水栁怯雪松更何必十分梳洗道郎携羽扇那日隔帘半面曽记西忩夜凉雨霁叹幽欢未足何事轻弃问后约空指蔷薇算如此溪山甚时重至水驿灯昏又见在曲屏近底念惟有夜来皓月照伊自睡八归芳莲坠粉疎桐吹緑庭院暗雨乍歇无端抱影销魂处还见篠墙萤暗藓堦蛩切送客重寻西去路问水面琵琶谁拨最可惜一片江山总付与啼鴂长恨相从未款而今何事又对西风离别渚寒烟淡棹移人逺缥缈行舟如叶想文君望久倚竹愁生歩罗袜归来后翠尊双饮下了珠帘玲珑闲看月玲珑四犯叠鼓夜寒垂灯春浅匆匆时事如许倦游欢意少俛仰悲今古江淹又吟恨赋记当时送君南浦万里干坤百年身世惟有此情苦扬州栁垂官路有轻盈换马端正窥戸酒醒明月下梦逐潮声去文章信美知何用谩赢得天涯覉旅教説与春来要寻花伴侣陆游南乡子归梦寄呉樯水驿江程去路长想见芳洲初系䌫斜阳烟树参差认武昌愁鬓㸃新霜曽是朝衣惹御香重到故乡交旧少凄凉却恐他乡胜故乡好事近湓口放船归薄暮散花洲宿两岸白苹红蓼映一蓑新緑有沽酒处便为家菱芡四时足明日又乗风去任江南江北朝中措怕歌愁舞懒逢迎妆晚託春酲总是向人深处当时枉道无情闗心近日啼红宻诉剪緑深盟杏馆花隂恨浅画堂银烛嫌明又冬冬傩鼓饯流年烛熖动金船綵燕难寻前梦酥花空㸃春妍文园谢病兰成久旅囘首凄然明月梅山笛夜和风禹庙莺天水龙吟摩诃池上追游路红緑参差春晩韶光妍媚海棠如醉桃花欲暖挑菜初闲禁烟将近一城丝管看金鞍争道香车飞盖争先占新亭馆惆怅年华暗换黯销魂雨收云散镜奁掩月钗梁拆凤秦筝斜鴈身在天涯乱山孤垒危楼飞观叹春来只有杨花和恨向东风满采桑子寳钗楼上妆梳晚嬾上秋千闲拨沈烟金缕衣寛睡髻偏鳞鸿不寄辽东信又是经年弹泪花前愁入春风十四絃渔家傲东望山隂何处是往来一万三千里冩得家书空满纸流清泪书囘已是明年事寄语红桥桥下水扁舟何日寻兄弟行徧天涯真老矣愁无寐鬓丝㡬缕茶烟里极相思江头疎雨轻烟寒食落花天翻红坠素残霞暗锦一段凄然惆怅东君堪恨处也不念冷落樽前那堪更看漫空相趂柳絮榆钱双头莲华髪星星惊壮志成虚此身如寄萧条病骥向暗里消尽当年豪气梦断故国山川隔重重烟水身万里旧社凋零青门俊游谁记尽道锦里繁华叹官闲昼永柴荆添睡清愁自醉念此际付与何人心事纵有楚柁吴樯知何时东逝空怅望鲙美菰香秋风又起鹊桥仙华灯纵博雕鞍驰射谁记当年豪举酒徒一半取封侯独去作江边渔父轻舟八尺低篷三扇占断苹洲烟雨境湖元自属闲人又何必官家赐与又茅檐人静蓬忩灯暗春晩连江风雨林莺巢燕总无声但月夜常啼杜宇催成清泪惊残孤梦又拣深枝飞去故山犹自不堪听况半世飘然覉旅感皇恩小阁倚秋空下临江渚漠漠孤云未成雨数声新鴈囘首杜陵何处壮心空万里人谁许黄阁紫枢筑坛开府莫怕功名欠人做如今熟计只有故乡归路石帆山脚下菱三畆沁园春粉破梅梢緑动萱丛春意已深渐珠帘低卷笻枝微歩水开跃鲤林暖鸣禽荔子扶疎竹枝哀怨浊酒一尊和泪斟凭栏久叹山川冉冉嵗月骎骎当时岂料如今谩一事无成霜鬓侵看故人强半沙堤黄阁鱼悬带玉貂映蝉金许国虽坚朝天无路万里凄凉谁寄音东风里有㶚桥烟栁知我归心又一别秦楼转眼新春又近放灯忆盈盈倩笑纎纎柔握雪香花语玉暖酥凝念逺愁肠伤春病思自怪平生殊未曽君知否渐香消蜀锦泪渍呉绫难求系日长绳况倦客飘零少旧朋但江郊鴈起渔村笛逺寒缸委烬孤砚生氷水绕山围烟昏云惨纵有髙台常怯登消魂处是鱼笺不到兰梦无凭真珠帘山村水馆参差路感覊游正似残春风絮掠地穿帘知是竟归何处镜里新霜空自悯问几时鸾台鳌署迟暮谩凭髙懐逺书空独语自古儒冠多误悔当年早不扁舟归去醉下白苹洲看夕阳鸥鹭菰菜鲈鱼都弃了只换得青衫尘土休顾早収身江上一蓑烟雨陈亮水龙吟閙花深处层楼画帘半卷东风软春归翠陌平莎茸嫩垂杨金浅迟日催花淡云阁雨轻寒轻暖恨芳菲世界游人未赏都付与莺和燕寂寞凭髙念逺向南楼一声归鴈金钗鬬草青丝勒马风流云散罗绶分香翠绡封泪几多幽怨正销魂又是疎烟淡月子规声断洞仙歌𤨏忩秋暮梦髙唐人困独立西风万千恨又檐花落处滴碎空堦芙蓉怨无限秋容老尽枯荷催欲折多少离声𤨏断天涯诉幽闷似蓬山去后方士来时挥粉泪㸃㸃梨花香润断送得人间夜霖铃更落叶梧桐孤灯成晕虞美人东风荡飏轻云缕时送潇潇雨水边台榭燕新归一㸃香泥湿带落花飞海棠糁径铺香绣依旧成春痩黄昏庭院栁啼鸦记得那人和月折梨花刘过贺新郎多病刘郎痩最伤心天寒嵗晚客他乡久大舸翩翩何许至元是髙阳旧友便一笑相欢携手与问武昌城下月又何如杨子江头栁追往事两眉皱烛花自剪明如昼唤青娥小红楼上殷勤劝酒昵昵琵琶恩怨语春笋轻笼翠袖看舞彻金钗微熘若见故乡吾父老道长安市上强如旧重㑹面几时又又老去相如倦向文君説似而今怎生消遣衣袂京尘曽染处空有香红尚软料彼此魂销肠断一枕新凉眠客舎听梧桐疎雨秋风颤灯晕冷记初见楼低不放珠帘卷晚粧残翠蛾狼籍泪痕流脸人道愁来须殢酒无奈愁深酒浅但託意焦琴纨扇莫鼓琵琶江上曲怕荻花枫叶俱凄怨云万叠寸心逺又睡觉啼莺晓醉西湖两峰日日买花簮帽去尽酒徒无人问惟有玉山自倒任拍手儿童争笑一舸乗风翩然去避鱼龙不见波声悄歌韵逺唤苏小神仙路逺蓬莱岛紫云深参差禁树有烟花遶人世红尘西障日百计不如归好付乐事与他年少费尽栁金梨雪句问沉香亭北何时召心未惬鬓先老清平乐新来塞北传到真消息赤地居民无一粒更五单于争立维师尚父鹰扬熊罴百万堂堂看取黄金假钺归来异姓真王唐多令芦叶满汀洲寒沙带浅流二十年重过南楼栁下系船犹未稳能几日又中秋黄鹤断矶头故人曽到否旧江山浑是新愁欲买桂花同载酒终不似少年游又解䌫蓼花湾好风吹去帆二十年重过新滩洛浦凌波人去后空梦绕翠屏间飞雾湿征衫苍苍烟树寒望星河低处长安绮陌红楼应笑我为花事过江南沁园春洛浦凌波为谁微歩轻生暗尘记踏花芳径乱红不损歩苔幽砌嫰緑无痕衬玉罗悭销金様窄载不起盈盈一段春嬉游倦笑教人款捻微褪些跟有时自度歌匀悄不觉微尖㸃拍频忆金莲移换文鸳得侣绣茵催衮舞鳯轻分懊恨深遮牵情半露出没风前烟缕裙知何似似一钩新月浅碧笼云又销薄春氷碾轻寒玉渐长渐弯见鳯鞋泥汚偎人强剔龙涎香断拨火轻翻学抚瑶琴时时欲剪更掬水鱼鳞波底寒纎柔处试摘花香满镂枣成斑时将粉泪偷弹记绾玉曽教栁傅看算恩情相着搔便玉体归期暗诉划遍䦨干毎到相思沉吟静处斜倚朱脣皓齿间风流甚把仙郎暗搯莫放春闲行香子佛寺云边茅舎山前树隂中酒斾低悬峰峦空翠溪水清涟只欠桃花欠沙鸟欠渔船无限风烟景趣天然最宜他隐者盘旋何人村墅若箇林泉恰似歌湖似方口似斜川杨炎鹊桥仙思归时节乍寒天气总是离人愁绪夜来无奈被西风更吹做一帘秋雨征衫拂泪䦨干倚醉羞对黄花无语寄书除是鴈来时又只恐书成鴈去蝶恋花离恨做成春夜雨添得春江刬地东流去弱栁系船都不住为君愁絶听鸣艣君到南徐芳草渡想得寻春依旧当年路后夜独怜囘首处乱山遮莫无重数又㸃检笙歌多酿酒不放东风独自迷杨栁院院翠隂停永昼曲栏随处堪垂手昨日解酲今夕又消得情懐长被春僝僽门外马嘶人去后乱红不管花消瘦秦楼月东风寂垂杨舞困春无力春无力落红不管杏花狼籍断肠芳草萋萋碧新来怪底相思极相思极冷烟池馆又将寒食水调歌头把酒对斜日无语问西风胭脂何事都做颜色染芙蓉放眼暮江千顷中有离愁万斛无处落征鸿天在䦨干角人倚醉醒中千万里江南北浙西东吾生如寄尚想三径菊花丛谁是中州豪杰借我五湖舟楫去作钓鱼翁故国且囘首此意莫匆匆满江红笔染相思暗题尽朱门白壁动离思春生逺岸烟销残日杨栁结成罗带恨海棠染就胭脂色想深情幽怨绣屏间双鸂鶒春水緑春山碧花有恨人无力对一奁愁思十分孤寂寸寸锦肠浑欲断盈盈玉泪应偷滴倩东风吹鴈过江南传消息张辑疎帘淡月梧桐雨细渐滴做秋声被风惊碎润逼衣篝线袅蕙炉沉水悠悠嵗月天涯醉一分秋一分憔悴紫箫吹断素笺恨切夜寒鸿起又何苦凄凉客里负草堂春緑竹溪空翠落叶西风吹老几番尘世从前谙尽江湖味听商歌归兴千里露侵宿酒疎帘淡月照人无寐如此江山西风扬子江头路扁舟雨晴唿渡岸隔𤓰洲津横蒜石揺尽波声千古诗人一去但对峙金焦断矶青树欲下斜阳长淮𣺌𣺌正愁予中流笑与客语把貂裘为浣半生尘土品水烹茶看碑忆鹤恍似旧曽游处聊凭陆谞问八极神游肯重来否如此江山更苍烟白鹭钓船笛载酒岳阳楼秋入洞庭深碧极目水天无际正白苹风急月明不见宿鸥惊醉把玉栏拍谁谓百年心事恰钓船横笛月当忩看朱成碧曽醉梅花侧相遇匆匆相别又争似不相识南北千里隔几时重见得最苦子规啼处一片月当忩白山渐青山无情水无情杨栁飞花春雨晴征衫长短亭拟行行重行行行到江南第几程江南山渐青碧云深风凄凄井栏络纬惊秋啼惊秋啼凉侵好梦月正楼西巻帘望月知心谁闗河空隔长相思长相思碧云暮合有美人兮南浦月来剪莼丝江头一阵鸣蓑雨孤篷归路吹得苹风暮短髪萧萧笑与沙鸥语休归去玉龙嘶处邀月过南浦沙头雨带醉归时月华犹在吹箫处晓愁情绪忘却匆匆语客里风霜诗鬓空如许江南去岸花迎橹遥隔沙头雨花自落春寂寞帘底薫炉烟薄听尽归鸿书怎託相思天一角象笔鸾笺闲却秀句与谁商畧睡起愁懐何处着无风花自落垂杨碧花半湿睡起一忩晴色千里江南真咫尺醉中归梦直前度兰舟送客双鲤沉沉消息楼外垂杨如此碧问春来几日䦨干万里心小楼栁色未春深湘月牵情入苦吟翠袖风前冷不禁怕登临几曲䦨干万里心词综巻十五词综卷十六钦定四库全书词综巻十六翰林院检讨朱彛尊编宋词六十一首谢懋黄机刘鎭危稹吴礼之刘光祖闾丘次杲马庄父李洪李泳李漳李浙郑域戴复古黄铢严仁易祓赵善扛毛幵王壄曹豳洪咨夔赵汝迕章颖郭应祥陆淞谢懋石州引日脚斜明秋色半隂人意凄楚飞云特地凝愁做弄晚来微雨谁家别院舞困几业霜红西风送客闻砧杵鞭马出都门正潮平洲渚无语匆匆短棹满载离愁片帆髙举京洛红尘因念几年羇旅浅颦轻笑当时风月逄迎别来谁画䨇眉妩回首一销凝望归鸿容与洞仙歌愁边雨细漠漠天如醉揺飏游丝晚风外酿轻寒和暝色花柳难胜春自老谁管啼红敛翠闗情潜入夜斜湿帘栊几处挑灯耿无寐念阳䑓当日事好伴云来因箇甚不入襄王梦里便添起寒潮卷长江又恐是离人断肠清泪念奴娇霁天湛碧正新凉风露氷壶清彻河汉无声光练练涌出银蟾孤絶岩桂香飘井梧影转冷浸宫袍洁西厢往事一帘轻梦悽切肠断楚崃云归尊前无绪知有愁如髪此夕姮娥应也恨冷落琼楼金阙禁漏迢迢边鸿杳杳幽意凭谁决阑干星斗落梅三弄初阕忆少年池塘绿遍王孙芳草依依斜日游丝卷晴昼系东风无力蜨趂幽香蜂酿蜜秋千外卧红堆碧心情费消遣更梨花寒食黄机乳燕飞击碎珊瑚树为留春怕春欲去驶如风雨春不留兮君休问付与流莺自语但莫赋绿波南浦世上功名花梢露政何如一笑翻金缕系白日莫教暮苍头引马城西路趂池亭荻芽尚短梅心未苦小雨欲晴晴不定漠漠雪飞轻絮算行乐春来几度鞭影不揺鞍小据过横塘试把前山数䨇白鹭忽飞去摸鱼儿惜春归送春惟有乱红扑簌如雨乱红也怨春狼籍揾得涙痕无数肠断处更唤起羣鸦催发长亭路征鞍难驻但脉脉含颦嗔人底事刚爱逐春去䦨干凭芳草斜阳凝竚愁连满眼烟树松不理金钗熘鸾镜一奁香雾花谁主怅玉容寂寞春知否单衣嬾䣃任门外东风流莺声里尽日搅飞絮喜迁莺平湖百亩种满湖莲叶绕堤杨柳冉冉波光辉辉烟影空翠湿霑襟袖静惬邻鸡啼午㬉逼沙鸥眼昼西园路更红尘不断蜨酣蜂瘦知否堪画处野荠芜菁罥地铺茵绣桃李隂边桑麻丛里斜矗酒帘夸酒竹寺小依山趾茅店平窥津口春又晚正香风有客倚栏搔首水龙吟晴江滚滚东流为谁流得新愁去新愁都在长亭望际扁舟行处歌罢翻香梦回呵酒别来无据恨荼蘼吹尽樱桃过了便只恁成孤负须信情钟易感数良辰佳期应误才髙自叹彩云空咏凌波谩赋团扇尘生吟笺泪渍一觞慵举但叮咛䨇燕明年还解寄平安否鹊桥仙一番雨过江头绿涨催唤扁舟解去重来言语纵堪凭怎得似而今且住阳闗声断同心未绾簌簌泪珠无数秋鸿春燕往还时莫忘了锦笺分付酹江月春愁几许似春云蔼蔼连空无数隠约眉尖偏易得没箇因由分付杨柳烟浓海棠花暗绿涨墙头路小楼应是有人和泪凝竚长记寳轴妆成鸳鸯绣嬾轻笑歌金缕香雪精神依旧否风月谁怜虚度带减衣寛十分顦顇两下平分取黄昏可更子规声碎烟坞传言玉女日薄风柔池面欲平还皱纹楸玉子磔磔敲春昼绣衾半卷花气浓熏香兽小团初试辘轳银甃梦断阳台甚情懐似病酒氷奁羞对比年时更瘦双燕乍归寄与绿笺红豆那堪又是牡丹时候清平乐西园啼鸟留得春多少客里情懐无日好愁损连天芳草博山灰冷香残微风吹满银笺卓午花隂不动一双蝴蜨团圞又西风猎猎又是登髙节一片情懐无处说秋满江头红叶谁怜鬓影凄凉新来更㸃吴霜孤负萸囊菊琖年年客里重阳忆秦娥秋萧索梧桐落尽西风恶西风恶数声新鴈数声残角离愁不管人飘泊年年孤负黄花约黄花约几重庭院几重帘幕蝶恋花碧树凉飔惊画扇窓戸齐开秋意参差满先自离愁裁不断蛩螀更作声声怨山遶千重溪百转隔了溪山梦也无由见归计凭谁占近远银缸昨夜花如糁丑奴儿绮忩拨断琵琶索一一相思一一相思无限柔情说似谁银钩欲写囘文曲泪满乌丝泪满乌丝薄倖知他知不知刘鎭汉宫春日软风柔望暖红连岛晴绿平川寻芳拾蘂胜伴陌上鲜妍玉骢归路记青门曽堕呤鞭人去后庭花弄影一帘香月娟娟追念旧游何在叹佳期虚度锦瑟华年博山夜来烬冷谁换沉烟屏帏半掩奈梦云不到愁边春易老相思无据闲情分付鱼笺水龙吟弄晴台馆收烟候时有燕泥香坠宿酲未解单衣初试腾腾春思前度桃花去年人面重门深闭记彩鸾别后青骢归去长亭路芳尘起十二屏山遍倚任苍苔㸃红如缀黄昏人静暖香吹月一帘花碎芳意婆娑绿隂风雨画桥烟水笑多情司马留春无计湿青衫泪浣溪沙帘幕收灯断续红歌台人散彩云空夜寒归路噤鱼龙宿醉未消花市月芳心已逐柳塘风丁宁莺燕莫匆匆清平乐柳隂庭院帘约风前燕着雨荷花红半敛消得盈盈绿扇竹光野色生寒玉纤雪藕氷盘长记酒醒人静暗香吹月阑干危稹渔家傲老去诸余情味浅诗情不上闲钗钏宝幌有人红两靥帘间见紫云元在㴱㴱院十四条絃音调远柳丝不隔芙蓉面秋入西忩风露晚归去懒酒酣一任乌巾岸吴礼之蝶恋花满地落红初过雨绿树成隂紫燕风前舞烟草低迷萦小路昼长人静扄朱戸沉水香销新剪苎欹枕朦胧花底闻莺语春梦又还随栁絮等闲飞过东墙去霜天晓角西风又急细雨黄花湿楼枕一篙烟水兰舟漾画桥侧念昔空泪滴故人何处觅魂断菱歌凄怨疎帘外暮山碧又连环易阙难觧同心结痴騃佳人才子情缘重怕离别意切人路絶共沉烟水濶汤漾香魂何处长桥月短桥月刘光祖醉落魄春风开者一时还共春风谢柳条送我今槐夏不饮香醪孤负人生也曲塘泉细幽琴写胡牀滑簟应无价日迟睡起疎帘挂何不归欤花竹秀而野洞仙歌晩风收暑小池塘荷净独倚胡牀酒初醒起徘徊时有香气吹来云藻乱叶底游鱼动影空擎承露葢不见氷容惆怅明妆晓鸾镜后夜月凉时月淡花低幽梦觉欲凭谁省且应记临流凭䦨干便遥想江南红酣千顷昭君怨人在醉乡居住记得旧曽来去疎雨聼芭蕉梦魂遥惆怅柳烟何处目送落霞江浦明夜月当楼照人愁闾丘次杲朝中措横江一抺是平沙沙上几千家到得人家尽处依然水接天涯危栏送目翩翩去鹢㸃㸃归鸦渔唱不知何处多应只在芦花马庄父二郎神日髙睡起又恰见柳梢飞絮倩说与年年相挽却又因他相误南北东西何时定看碧沼青浮无数念蜀郡风流金陵年少那寻张绪应许雪花比并扑帘堆戸更羽缀游丝氊铺小径肠断鹁鸠唤雨舞态顚狂恨腰轻怯散了几回重聚空暗想昔日长亭别酒杜鹃催去朝中措龙孙脱颖破苔纹英气欲凌云深处未须留客春风自掩柴门蒲团宴坐轻敲茶臼细扑炉熏弹到琴心三叠鹧鸪啼傍黄昏孤鸾沙堤香软正宿雨初收落梅飘满可奈东风暗逐马蹄轻卷湖波又还涨绿粉墙隂日融烟暖蓦地刺桐枝上有一声春唤任酒帘飞动畵楼晩便指数烧灯时节非逺陌上呌声好是卖花行院玉梅对妆雪柳闹蛾儿象生娇颤归去争先戴取倚寳钗双燕李洪浪淘沙上苑又春残樱颗如丹明光宫里水晶盘想得退朝花底散宣赐千官往事记金銮荔子难攀多情更有酪浆寒蜀客筠笼相赠处愁忆长安李泳贺新郎门掩长安道卷重帘垂杨散暑嫰凉生早午梦惊回庭隂翠蝶舞莺吟未了正露冷笑蓉池沼金鴈尘昏么絃断理余音尚想腰肢袅欢渐远思还绕临臯望极沧江渺晩潮平湘烟万顷断虹残照彩舫凌波分飞后别浦菱花自老问锦鲤何时重到楼逈层城看不见对潇潇暮雨怜芳草幽恨濶楚天杳水调歌头危楼云雨上其下水扶天羣山四合飞动寒翠落檐前尽是清秋䦨槛一笑波翻涛怒雪阵巻苍烟炎暑去无迹清驶久翩翩夜将阑人欲静月初圆素娥弄影光射空际渺婵娟不用濯缨垂钓唤取龙宫仙驾耕此万琼田横笛望中起吾意已超然李漳多丽好人人去来欲见无因记当时窃香倚煖岂期蜨散鹣分到而今漫劳梦想叹后㑹惨啼痕绣阁银屏知他何处一重山尽一重云暮天杳挭踪萍迹还是寄孤村寂寥月今宵为谁虚照黄昏细追思深诚密意黯然一饷销魂仗游鱼谩传尺素望塞鸿空忆回纹帐衾寒香销尘满博山沉水更谁熏断肠也无聊情味唯是清芳樽沉吟久移灯向壁掩上重门李浙踏莎行红药香残绿筠粉嫰春归何处寻春信绣鞍初上马蹄轻举头便觉长安近别酒无情啼妆有恨山城向晚斜阳褪清江极目带寒烟锦鳞去后凭谁问郑域念奴娇嗟来咄去被天公把做小儿调戯蹀雪龙庭归未久还促炎州行李不半年间北边南越一万三千里征衫着破着衫人可知矣休问海角天涯黄蕉丹荔白髪供甘㫖泛绿依红无箇事时舞斑衣而已救蚁藤桥养鱼盆沼是亦经纶耳伊周安在且须学老莱子戴复古清平乐今朝欲去忽有留人处说与江头杨柳树系我扁舟且住十分酒兴诗肠难禁冷落秋光借取春风一笑狂夫到老犹狂黄铢江神子秋风袅袅夕阳红晚烟浓暮云重万叠青山山外呌归鸿独上髙楼三百尺凭玉楯睇层空人间日月去匆匆碧梧桐又西风北去南来消尽几英雄掷下玉尊天外去多少事不言中渔家傲永日离忧千万绪雪舟逺汎清漳浦珍重故人寒夜语挥玉麈沉沉畵阁凝香雾风砌落花留不住红蜂翠蜨闲飞舞明日柳隂江上路云起处苍山万叠人归去严仁玉楼春春风只在园西畔荠菜花繁蝴蝶乱氷池晴绿照还空香径落红吹已断意长翻恨游丝短尽日相思罗带缓寳奁如月不欺人明日归来君试看好事近晓色未分明敲动月边鼍鼓卯酒一杯径醉又别君南浦春江如席照晴空大舶夹双橹肠断斜阳渡口正落红如雨一落索清晓莺啼红树又一双飞去日髙花气扑人来独自个伤春无绪别后暗寛金缕倩谁传语一春不忍上髙楼为怕见分携处鹧鸪天一曲危絃断客肠津桥捩柁转牙樯江心云带蒲帆重楼上风吹粉泪香瑶草碧柳芽黄载将离恨过潇湘请君看取东流水方识人间别意长又行尽春山春事空别愁离恨满江东三更鼓润官楼雨五夜灯残客舍风寒淡淡晓胧胧黄鸡催断丑时钟紫骝嚼勒金衔响冲破飞花一道红易祓蓦山溪海棠枝上留得娇莺语双燕几时来并飞入东风院宇梦回芳草绿遍旧池塘梨花雪桃花雨毕竟春谁主东郊拾翠襟袖霑飞絮寳马趂雕轮乱红中香尘满路十千斗酒相与买春闲吴姬唱秦娥舞拚醉青楼暮赵善扛重叠金玉关芳草粘天碧春风万里思行客娇马向风嘶道归犹未归南云新有鴈望眼愁边断膏沐为谁容倚楼烟雨中十拍子柳絮飞时绿暗荼蘼开后春酣花外青帘迷酒思陌上晴光收翠岚佳辰三月三觧珮人逄游女踏青草鬬宜男醉倚畵栏栏槛北梦遶清江江水南飞鸾与共骖宴清都疎柳无情绪都不管渡头行客欲去犹依赖得玉光万顷为人留住相从歳月如骛叹回首离歌又赋更举目斜照沉沉西风剪剪秋墅君行定忆南池歌筵舞地花晨月午八甎歩日三雍奏乐送君云路别情未抵遗爱试聼取湖山共语便可能无意同倾一尊露醑贺新郎昼永重帘卷乍池塘一番过雨芰荷初展竹引新梢半舍粉绿䕃扶疎满院过花絮蜨稀蜂懒忩戸沉沉人不到伴清幽时有流莺啭凝思久意何限玉钗坠枕风鬟颤湛虚堂壶氷莹彻簟波零乱自是仙姿清无暑月影空随素扇破午睡香销余篆一枕湖山千里梦正白苹烟棹归来晚云弄碧楚天逺毛幵满庭芳世事难穷人生无定偶然蓬转萍浮为谁教我徙宦到东州还似翩翩海燕舞春至归及凉秋回头笑浑家数口又泛五湖舟悠悠当此去黄童白叟莫谩相留但谿山好处深负重游珍重诸公送我临岐泪欲语先流应须记从今风月相忆在南楼满红红泼火初收秋千外轻烟漠漠春渐逺绿杨芳草燕飞池阁已着单衣寒食后夜来还是东风恶对空山寂寂杜鹃啼梨花落伤别恨闲情作十载事惊如昨向花前月下共谁行乐飞葢低迷南苑路湔裙怅望东城约但老来顦顇惜春心年年觉谒金门春已半芳草池塘绿遍山北山南花烂熳日长蜂蝶乱闲掩屏山六扇梦好强教惊断愁对画梁双语燕故人心不见画堂春华灯收尽雪初残踏青还尔游盘落梅强半已飞翻刬地春寒多病故人日逺几时双燕来还可怜楼上一凭栏不见长安王壄西河天下事问天怎忍如此陵图谁把献君王结愁未已少豪气槩总成尘空余白骨黄苇千古恨吾老矣东游曽弔淮水绣春台上一回登一回揾泪醉归抚劎倚西风江涛犹壮人意只今袖手野色里望长淮犹二千里纵有英心谁寄近新来又报烽烟起绝域张骞归来未曹豳西河今日事何人弄得如此漫漫白骨蔽川原恨何日已闗河万里寂无烟月明空照芦苇谩哀痛无及矣无情莫问江水西风落日惨新亭几人堕泪战和何者是良筹扶危但看天意只今寂寞薮泽里岂无人髙卧闾里试问安危谁寄定相将有诏催公起须信前书言犹未洪咨䕫眼儿媚平沙芳草渡头村緑遍去年痕游丝下上流莺来往无限销魂绮忩深静人归晩金鸭水沉温海棠影下子规声里立尽黄昏赵汝迕清平乐初莺细雨杨柳低愁缕烟浦花桥如梦里犹记倚楼别语小屏依旧围香恨抛薄醉残妆判却寸心双泪为他花月凄凉章颖小重山柳暗花明春事深小栏红芍药已抽簮雨余风软碎鸣琴迟迟日犹带一分隂把酒莫沉吟身闲无箇事且登临旧游何处不堪寻无寻处惟有少年心郭应祥玉楼春匆匆相遇匆匆去恰似当初元未遇生憎黄土岭头尘强学章台街里絮雨荒三径云迷路总是离人堪恨处从今对酒与当歌空惹离情千万绪陆淞瑞鹤仙脸霞红印枕睡起来冠儿犹是不整屏间麝煤冷但眉山压翠泪珠弹粉堂深昼永燕交飞风帘露井怅无人与说相思近日带围寛尽重省残灯朱愰淡月疎忩那时风景阳台路逈云雨梦便无凖待归来先指花梢教看却把心期细问问因循过了青春怎生意稳词综巻十六词综卷十七钦定四库全书词综巻十七翰林院检讨朱彛尊编宋词六十首卢祖臯髙观国史逹祖卢祖臯倦寻芳香泥垒燕密叶巢莺春晴寒浅花径风柔着地舞䄄红软鬭草烟欺罗袂薄秋千影落春游倦醉归来记宝帐歌慵锦屏香暖别来帐光隂容易还又荼蘼牡丹开遍妒恨疎狂那更柳花迎面鸿羽难凭芳信短长安犹近归期逺倚危楼但鎭日绣帘髙卷西江月燕掠晴丝袅袅鱼吹水叶粼粼禁街微雨洒芳尘寒食清明相近谩着宫罗试煖闲唿社酒酬春晩风帘幕悄无人二十四番花信清平乐柳边深院燕语明如剪消息无凭聼又懒隔断畵屏双扇宝盃金缕红牙醉魂几度儿家何处一春游荡梦中犹恨杨花乌夜啼段段寒沙浅水萧萧暮雨孤篷香罗不共征衫逺砧杵客愁中别恨慵看杨栁归期暗数芙蓉碧梧声到纱窓晓昨夜已秋风又漾煖纹波飐飐吹晴丝雨蒙蒙轻衫短㡌西湖路花气扑春骢鬬草褰衣湿翠秋千瞥眼飞红日长不放春醪困立尽海棠风谒金门兰棹举相趂落红飞去一隙轻帘凝睇处柳丝牵不住昨日翠蛾金缕今夜碧波烟渚好梦无凭忩又雨天涯知几许又闲院宇独自行来行去花片无声帘外雨峭寒生碧树做弄清明时序料理春酲情绪忆得归时停棹处畵桥看落絮水龙吟㑹昌湖上扁舟几年不醉西山路流光又是宫衣初试安榴半吐千里江山满川烟草薫风淮楚念离骚恨远独醒人去䦨干外谁懐古亦有鱼龙戏舞艶晴川绮罗歌鼓乡情节意樽前同是天涯羇旅涨绿池塘翠隂庭院归期无据问明年此夜一眉新月照人何处又荡红流水无声暮烟细草粘天逺低徊倦蝶往来忙燕芳期顿懒绿雾迷墙翠虬腾架雪明香暖笑依依欲挽春风教住还疑是相逄晩不似梅妆瘦减占人间丰神萧散攀条弄蘂天涯犹记曲栏小院老去情懐酒边风味有时重见对枕帏空想东忩旧梦带将离恨洞仙歌玉肌翠袖较似荼蘼瘦几度熏醒夜忩酒问炎州何事得许清凉尘不到一段氷壶剪就晚来庭戸悄暗数流光细拾芳英黯回首念日暮江东偏为魂销人易老幽韵清标似旧正纹簟如波帐如烟更奈向月明露浓时候鹧鸪天庭绿初圆结䕃浓香沟收拾树梢红池塘少歇鸣蛙雨帘幕轻廻舞燕风春又老笑谁同澹烟斜日小楼东相思一曲临风笛吹过云山第几重鱼游春水离愁禁不去好梦别来无觅处风翻征袂触目年芳如许软红尘里鸣鞭镫拾翠丛中勾伴侣都负歳时暗闗情绪昨夜山隂杜宇似把归期惊倦旅遥知楼倚东风凝颦暗数宝香拂拂遗鸳锦心事悠悠寻燕语芳草暮寒乱花微雨贺新郞挽住风前柳问鸱夷当日扁舟近曽来否月落潮生无限事零落茶烟未久谩留得莼鲈依旧可是功名从来误抚荒祠谁继风流后今古恨一搔首江涵鴈影梅花瘦四无尘雪飞云冻夜忩如昼万里干坤清绝处付与渔翁钓叟又恰是题诗时候勐拍阑干唿鸥鹭道他年我亦埀纶手飞过我共樽湭沁园春几叶凋枫半篙寒日傍桥系船爱洞门深锁人间福地双溪分占天上星躔破帽欹寒短鞭敲月此地经行知几年空赢得似沈郞消瘦还欠诗篇沙鸥伴我愁眠向水驿风亭红蓼边有村醪可饮且须同醉溪鱼堪鲙切莫论钱笠泽陂头埀虹亭上橙蟹肥时霜满天相随否算江南江北惟有君闲髙观国兰陵王洒尘阁羃羃天埀似幕春寒峭吹断万丝湿影和烟暗帘箔清愁晓来觉佳景愔愔过却芳郊外莺恨燕愁不管秋千冷红索行云楚台约念今古凝情朝暮如昨啼红湿翠春情簿谩一犁江上半篙堤外勾引轻隂趂畵角正孤绪寂寞斑驳止还作聼㸃㸃檐声沉沉春酌只愁入夜东风恶怕催教花放䟎将花落溟蒙烟草梦正逺恨怎託御街行藤筠巧织花纹细称稳歩如流水踏青陌上雨初晴嫌怕湿文鸳双履要人送上逄花须住才过处香风起裙儿挂在帘儿里更不把忩儿闭红红白白簇花枝恰称得寻春芳意归来时晩纱笼引道扶下人微醉又香波半窣深深院正日上花隂浅青丝不动玉钩闲看翠额轻笼葱蒨莺声似隔篆烟微度爱横影参差满那回低挂朱拦畔念闷损无人卷窥春偷倚不胜情彷彿见如花娇面纤柔缓掲瞥然飞去不似春风燕玲珑四犯水外轻隂做弄得飞云吹断晴絮驻马桥西还系旧时芳树不见翠陌寻春漫问着小桃无语恨燕莺不识闲情却隔乱红飞去少年曽失春风意到如今怨恨难诉魂惊苒苒江南逺烟草唤愁如许此意待冩翠笺奈断肠都无新句问甚时舞鳯歌鸾花底再看仙侣菩萨蛮春风吹绿湖边草春光依旧湖边道玉勒锦障泥少年游冶时烟明花似绣且醉旗亭酒斜日照花西归鸦花外啼解连环露条烟叶惹长亭旧恨几番风月爱细缕先窣轻黄渐拂水藏鸦翠隂相接纤软风流眉黛浅三眠初歇奈年华又晩萦绊游蜂絮飞晴雪依依㶚桥怨别正千丝万绪难禁愁絶怅歳久应长新条念曽系花骢屡停兰楫弄影揺晴恨闲损春风时节隔邮亭故人望断舞腰瘦怯烛影揺红别浦湖平逺村帆落烟江冷征鸿相唤着行飞不耐霜风紧雪意埀埀未定正惨惨云横疎影酒醒情绪日晩登临凄凉谁问行乐京华软红不断香尘喷试将心事卜归期终是无凭凖寥落年华将尽误玉人髙楼凝恨第一休负西子湖边江梅春信喜迁莺凉云归去再约着晩来西楼风雨水静帘隂鸥闲菰影秋到露汀烟浦试省唤回幽恨尽是愁边新句倦登眺动悲凉还在残蝉吟处凄楚空见诉香锁雾扃心似秋莲苦宝瑟弹氷玉台窥月浅黛可怜偷聚几时翠沟题叶无复绣帘吹絮鬓华晩念庾郞情在风流谁与霜天晓角春云粉色春水和烟湿试问西湖杨柳东风外几丝碧望极连翠陌兰桡双桨急欲访莫愁何处旗亭在畵桥侧卜算子屈指数春来弹指惊春去檐外蛛丝网落花也要留春住几日喜春晴几夜愁春雨十二雕忩六曲屏题徧伤春句少年游春风吹碧春云映绿梦晓入芳茵软衬飞花逺连流水一望隔香尘萋萋多少江南旧恨翻忆翠罗裙冷落闲门凄迷古道烟雨正愁人齐天乐碧云阙处无多雨愁与去帆俱逺倒苇沙闲枯兰砌冷寥落寒江秋晚楼隂纵览正魂怯清吟病多消黯怕揖西风袖罗香自去年减风流江左久客旧游得意处朱帘曽巻载酒春情吹箫夜约犹忆玉娇香软尘楼故苑叹璧月空檐梦云飞观送絶征鸿楚峰烟数㸃又晩云知有闗山念澄霄巻开清霁素景中分氷盘正溢何啻婵娟千里危栏静倚正玉管吹凉翠觞留醉记约清吟锦袍初唤醉魂起孤光天地共影浩歌谁与舞凄凉风味古驿烟寒幽垣梦冷应念秦楼十二归心对此想斗插天南鴈横辽水试问姮娥有愁能为寄玉楼春春烟淡淡生春水曽记芳洲兰棹舣岸花香到舞衣边汀草色分歌扇底棹沉云去情千里愁压双鸳飞不起十年春事十年心怕说溅裙当日意永遇乐浅晕脩蛾脆痕红粉犹记窥戸香断奁空尘生砌冷谁唤青鸾舞春风花信秋宵月约歴歴此心曽许衔芳恨千年怨结玉骨未应成土朩兰艇子莫愁何在谩系寒江烟树事逐云沉情随珮冷短梦分今古一抔遥夜孤光难晓多少碎人肠处空凄黯西风细雨尽吹泪去金人捧露盘楚宫闲金成屋玉为栏断云梦容易惊残骊歌几叠至今愁思怯阳闗清音恨阻抱哀筝知为谁弹年华晩月华冷霜华重鬓华斑也须念闲揖雕鞍斜缄小字锦江三十六鳞寒此情天濶正梅信笛里闗山鳯栖梧云唤隂来鸠唤雨谢了江梅可踏江头路拚却一番花信阻不成日日春寒去见说东风桃叶渡岸隔青山依旧横眉妩归鴈不如筝上柱一行常见相思苦贺新郎月冷霜袍拥见一枝年华又晩粉愁香冻云隔溪桥人不度的皪春心未纵清影怕寒波揺动更没纤毫尘俗态倚髙情预得春风宠沉冻蜨挂么鳯一杯正要吴姬捧想见那柔酥弄白暗香偷送回首罗浮今在否寂寞烟迷翠壠又争奈桓伊三弄开遍西湖春意烂算羣花正作江山梦吟思怯暮云重祝英台近拥红妆翻翠葢花影暗南浦波面澄霞兰艇採香去有人水溅湘裙相招晩醉正月上凉生风露两凝伫别后歌断云闲娇姿黯无语魂梦西风端的此心苦遥想芳脸轻颦凌波微歩鎭输与沙边鸥鹭清平乐春芜雨湿燕子低飞急云压前山羣翠失烟水满湖轻碧小莲相见湾头清寒不到青楼请上琵琶絃索今朝破得春愁史逹祖绮罗香做冷欺花将烟困柳千里偷催春暮尽日冥迷愁里欲飞还住惊粉重蜨宿西园喜泥润燕归南浦最妨他佳约风流钿车不到杜陵路沉沉江上望极还被春潮晩急难寻官渡隐约遥峰和泪谢娘眉妩临断岸新绿生时是落红带愁流处记当日门掩梨花剪灯深夜语双双燕过春社了度帘幕中间去年尘冷差池欲住试入旧巢相并还相雕梁藻井又软语商量不定飘然快拂花梢翠尾分开红影芳径芹泥雨润爱贴地争飞竞夸轻俊红楼归晚看足柳昏花暝应自栖香正稳便忘了天涯芳信愁损翠黛双蛾日日畵栏独凭玉楼春玉容寂寞谁为主寒食心情愁几许前身清淡似梅妆遥夜依微留月住香迷蝴蜨飞时路雪在秋千来徃处黄昏着了素衣裳深闭重门聼夜雨万年欢两袖梅风谢桥边岸痕犹带隂雪过了匆匆灯市草根青发燕子春愁未醒悞几处芳音辽絶烟溪上采菉人归定应愁沁花骨非干厚情易歇奈燕台句老难道离别小径吹衣曽记故里风物多少惊心旧事第一是侵堦罗袜如今但柳髪晞春夜来和露梳月寿楼春裁春衫寻芳记金刀素手同在晴忩几度因风残絮照花斜阳谁念我今无裳自少年消磨疎狂但聼雨挑灯欹牀病酒多梦睡时妆飞花去良宵长有丝䦨旧曲金谱新腔最恨湘云人散楚兰魂伤身是客愁为乡算玉箫犹逄韦郎近寒食人家相思未忘苹藻香祝英台近落花深芳草暗春到断肠处金勒骄风欲过大堤去翠楼葛岭西边恰如旧约畵栏映一枝琼树正凝伫芳意欺月矜春浑欲便偷去多少莺声不敢寄愁与谢郎日日西湖如今归后几时见倚帘吹絮西江月西月澹窥楼角东风暗落檐牙一灯初见影忩纱又是重帘不下幽思屡随芳草闲愁又似杨花杨花芳草遍天涯绣被春寒夜夜夜行船不剪春衫愁意态过收灯有些寒在小雨空帘无人深巷已早杏花先卖白髪潘郎寛沈带怕看山忆他眉黛草色拖裙烟光染鬓长记故园挑菜蝶恋花二月东风吹客袂苏小门前杨柳如腰细胡蝶识人游冶地旧曽来处花开未几夜湖山生梦寐萍泊寻芳只怕春寒里今歳清明逄上已相思先到溅裙水临江仙草脚青回细腻柳梢緑转苖条旧游重到合魂消棹横春水渡人凭赤栏桥归梦有时曽见新愁未肯相饶酒香红被夜迢迢莫教无用月来照可怜宵又倦客如今老矣旧游可奈春何几曽湖上不经过看花南陌醉驻马翠楼歌逺眼愁随芳草湘裙忆着春罗枉教装得旧时多向来箫鼓地曾见柳婆娑八归秋江带雨寒沙萦水人瞰畵楼愁独烟蓑散响惊诗思还被乱鸥飞去秀句难续冷眼尽归图畵上认隔岸微茫云屋想半属渔市樵村欲暮竞燃竹须信风流未老凭持酒慰此凄凉心目一鞭南陌数篙官渡赖有歌眉舒绿只匆匆逺朓早觉闲愁挂乔朩应难禁故人天际望彻淮山相思无鴈足过龙门醉月小红楼锦瑟箜篌夜来风雨晓来收几㸃落花饶柳絮同为春愁寄信问晴鸥谁在芳洲绿波宁处有兰舟独对旧时携手地情思悠悠秋霁江水苍苍望倦柳愁荷共感秋色废阁先凉古帘空暮鴈程最嫌风力故园信息爱渠入眼南山碧念上国谁是脍鲈江汉未归客还又歳晩瘦骨临风夜闻秋声吹动岑寂露蛩鸣清灯冷屋翻书愁上鬓毛白年少俊游浑断得但可怜处无奈苒苒惊魂採香南浦剪梅烟驿惜黄花涵秋寒渚染霜丹树尚依稀是来时梦中行路时节正思家逺道仍懐古更对着满城风雨黄花无数碧云欲暮美人兮美人兮未知何处独自卷帘栊谁为开尊俎恨不得御风归去齐天乐犀纹隐隐莺黄嫰篱落翠深偷见细雨重移新霜试摘佳处一年秋晩荆江未远想橘友荒凉木奴嗟怨就说风流草泥来趂蟹螯健并刀寒映素手醉魂沉夜饮曽倩排遣沆瀣含酸金罂里玉簌簌吴盐轻㸃瑶姬齿软待惜取团圆莫教分散入手温存怕罗香自满又秋风早入潘郞鬓斑斑遽惊如许暖雪侵梳晴丝拂领裁满愁城深处瑶簮谩妒便羞插宫花自怜衰暮尚想春情旧吟凄断茂陵女人间公道惟此叹朱颜也恁容易隳去涅了重缁搔来更短方悔风流相误郞潜几缕渐疎了铜驼俊游俦侣纵有黟黟奈何诗思苦又鸳鸯拂破苹花影低低趂凉飞去畵里移舟诗边就梦叶叶碧云分雨芳游自许过柳影闲波水花平渚见说西风为人吹恨上瑶树阑千斜照未满杏墙应望断春翠偷聚浅约挼香深盟捣月谁是忩间青羽孤筝几柱问甚参差暂成离阻夜色空庭待归聼俊语夜合花柳锁莺魂花翻蜨梦自知愁染潘郎轻衫未揽犹将泪㸃偷藏念前事怯流光早春窥酥雨池塘向销凝里梅开半面情满徐妆风丝一寸柔肠曾在歌边惹恨烛底萦香芳机瑞锦如何未织鸳鸯人扶醉月依墙是当初谁敢疎狂把闲言语花房夜久各自思量东风第一枝巧沁兰心偷粘草甲东风欲障新暖谩疑碧瓦难留信知暮寒较浅行天入镜做弄出轻松纤软料故园不卷重帘悞了乍来双燕青未了柳回白眼红欲断杏开素面旧游忆着山隂后盟遂妨上苑熏炉重熨便放慢春衫鍼线怕鳯靴挑菜归来万一㶚桥相见又草脚愁回花心梦醒鞭香拂散牛土旧歌空忆珠帘彩笔倦题绣戸粘鸡贴燕想占断东风来处暗惹起一掬相思乱藏翠盘红缕今夜觅梦池秀句明日动探花芳绪寄声沽酒人家款约嬉游伴侣怜他梅柳怎忍后天街酥雨待过了一月灯期日日醉扶归去风流子红楼横落日萧郎去几度碧云飞记忩眼逓香玉台妆罢马蹄敲月沙路人归如今但一莺通信息双燕说相思入耳旧歌怕聼金缕断肠新句羞染乌丝相逄南溪上桃花嫰娇样浅淡罗衣恰是怨深腮赤愁重声迟怅东风巷陌草迷春恨软尘庭戸花悞幽期多少寄来芳字都待还伊三姝媚烟光揺缥瓦望晴帘风袅柳花如洒锦瑟横牀想泪痕尘影鳯絃长下倦出犀帷频梦见王孙骄马讳道相思偷理绡裙自惊腰衩惆怅南楼遥夜记翠箔张灯枕肩歌罢又入铜驼遍旧家门巷首询声价可惜东风将恨与闲花俱谢记取崔徽模样归来暗写喜迁莺月波凝滴望玉壶天近了无尘隔翠眼圈花氷丝织练黄道宝光相直自怜诗酒瘦难应接许多春色最无赖是随香趂烛曽伴狂客踪迹谩记忆老了杜郎忍聼东风笛柳院灯疎梅㕔雪在谁与细倾春碧旧情拘未定犹自学当年游厯怕万一误玉人夜寒忩际帘隙湘江静暮草堆青云浸浦记匆匆倦篙曽驻渔榔四起沙鸥未落怕愁沾诗句碧袖一声歌石城怨西风随去沧波荡晚菰蒲弄秋还重到断魂处酒易醒思正苦想空山桂香悬树三年梦冷孤吟意短屡烟钟津鼓屐齿厌登临移橙后几番凉雨潘郎渐老风流顿减闲居未赋阳春杏花烟梨花月谁与晕开春色坊巷晓愔愔东风断旧火销处近寒食少年踪迹愁暗隔水南山北还是宝络雕鞍被莺声唤来香陌记飞葢西园寒犹凝惊醉耳谁家夜笛灯前重帘不挂殢华裾粉泪曽拭如今故里信息赖海燕年时相识奈芳草正锁江南梦春衫怨碧词综巻十七词综卷十八钦定四库全书词综巻十八翰林院检讨朱彛尊编宋词六十一首汪莘呉潜李昂英史嶲之章谦亨赵以夫陈经国方岳张榘洪瑹方千里汪晫尹焕冯取洽陈以庄卢炳沈端节潘牥冯艾子黄昇文及翁李芸子严羽李廷忠王以宁汪莘杏花天美人家在江南住毎惆怅江南日暮白苹洲畔花无数还忆潇湘风度幸自是断肠无处怎强作莺声燕语东风占断秦筝柱也逐落花归去好事近夹岸隘桃花花下苍苔如积蓦地轻寒一阵上桃花颜色东邻西舍絶经过新月是相识白玉阑干斜倚作蓬山春夕谒金门檐漏滴都是春归消息带雨牡丹无气力黄鹂愁雨湿争看洛阳春色忘却连天草碧南浦绿波双桨急沙头人伫立玉楼春一片江南春色晩牡丹花谢莺声懒问君离恨几多长芳草连天犹觉短昨夜溪头新熘满樽前自起喷龙管明朝飞棹下钱塘心共白苹香不断忆秦娥村南北夜来陡觉霜风急霜风急征途情緖塞垣消息佳人独抱琵琶泣一江明月空相忆空相忆寒衣未絮荻花狼借乱燕飞去郢频回首正横江荪桡容与兰旌悠久怅望龙门都不见似把长楸辜负念往日佳人为偶独向芳洲相思处采苹花杜若空盈手乗赤豹谁来后云中眼界穷髙厚览山川冀州还在陶唐何有朩叶纷纷秋风晩缥缈潇湘左右见帝子氷魂相守应记挥絃相对日酹一杯太乙东皇酒问此意君知否八声甘州惜余春蛱蜨引春来杜鹃趣春归算何如桃李浑无言说开落忘机多谢黄鹂旧友相逐落花飞芳草连天远愁杀斜晖谁向西湖南畔问亭台在否花朩应非看孤山山下惟说隐君庐想钱塘春游依旧到梨花寒食隘舟车寻常事不须惆怅暮雨沾衣吴潜满江红万里西风吹我上滕王髙阁正槛外楚山云涨楚江涛作何处征帆林杪去有时野鸟沙边落近帘钩暮雨掩空来今犹昨秋渐紧添离索天正远伤漂泊叹十年心事休休莫莫歳月无多人易老干坤虽大愁难着向黄昏断送客魂销城头角酹江月红尘飞骑报元戎小队踏青南陌雪浪堆边唿晓度吴楚半江分坼歳月惊心风埃眯目相对头俱白杨花撩乱可怜如此春色谁道燕燕莺莺多情犹自认得年时客重唱江南肠断句为我满倾云液畵鼓舟移金鞍人远一晌烟波隔斜阳冉冉依然无限悽恻二郎神小楼向晩正柳锁一城烟雨计十里呉山绣帘朱戸曽学宫词内舞浪逐东风无人管但脉脉歳移年度嗟往事未尘新愁还织怎堪重诉凝竚问春何事飞红飘絮纵杜曲秦川旧家都在谁寄音书说与野草凄迷暮云沉黯浑自替人无绪珠泪滴应把寸肠万结夜帷深处鹊桥仙扁舟乍泊危亭孤啸目断闲云千里前山急雨过溪来尽洗却人间暑气暮鸦木末落凫天际都是一番秋意痴儿騃女贺新凉也不道西风又起青玉案十年三过苏台路还又是匆匆去迅景流光容易度鹭洲鸥渚苇汀芦岸总是消魂处苍烟欲合斜阳暮付与愁人砌愁句为问新愁愁底许酒边成醉醉边成梦梦断前山雨李昴英兰陵王燕穿幕春在深深院落单衣试龙沬旋熏又怕东风晓寒薄别来情绪恶瘦得腰围柳弱清明近正似海棠怯雨芳踪任飘泊钗留去年约恨易老娇莺多误灵鹊碧云杳缈天涯各望不断芳草又迷香絮廻文强写字屡错泪欲注还阁孤酌驻春脚更彩局谁忺寳轸慵学阶除拾取飞花嚼是多少春恨等闲呑却䦨干勐拍叹命薄悔旧诺史嶲之望海潮危岑孤秀飞轩爽豁空江泱漭黄流吴札故丘春申旧国西风吹换清秋沧海浪初收共登髙临眺尊俎绸缪鳯集髙冈驹留空谷接英游八忩尽控琼钩送帆樯杳杳潮汐悠悠今古兴懐闗河极目愁边灭没轻鸥淮岸隔重洲认澹霞天末一缕青浮未许英雄老去西北是神州章谦亨念奴娇垂杨得地在楼台侧畔无人攀折不似津亭舟系处只伴客愁离别丝过揺金带铺新翠雅称莺调舌芳筵相映最宜斜挂残月却得连日春寒未教轻滚一片庭前雪应恨张郎今老去难比风流时节醉眼浑醒愁眉都展舞困腰肢怯有时微笑把伊绾箇双结赵以夫孤鸾江头春早问江上寒梅占春多少自照疎星冷秪许春风到幽香不知甚处但迢迢满河烟草回首谁家竹外有一枝斜好记当年曽共花前笑念玉雪襟期有谁知道唤起罗浮梦正参横月小凄凉更吹寒管谩相思鬓毛惊老待觅西湖半曲对霜天清晓龙山㑹九日无风雨一笑凭髙浩气横秋宇羣峯青可数寒城小一水萦廻如缕西北最闗情谩遥指东徐南楚黯消魂斜阳冉冉鴈声悲苦今朝寒菊依然重上南楼草草成欢聚诗朋休浪赋旧题处俛仰已随尘土莫放酒行疎清漏短凉蟾当午也全胜白衣未至独醒凝竚角招晓寒薄苔枝上剪成万㸃氷萼暗香无处着立马断魂晴雪篱落溪略彴恨寄驿音书辽邈梦遶扬州东阁风流旧日何郞想依然林壑离索引杯自酌相看冷淡一笑人如削水云寒漠漠底处羣仙飞来霜鹤芳姿绰约正月满瑶台珠箔徙倚阑干寂寞尽分付许多愁城头角徴招玉壶冻裂琅玕折骎骎逼人衣袂暖絮涨空飞失前山横翠欲低还又起似妆㸃满园春意记忆当时剡中情味一溪云水天际绝人行髙吟处依稀㶚桥邻里更剪剪梅花落云阶月砌化工眞解事强勾引老来诗思楚天暮驿使不来怅曲栏独倚二郞神野塘暗碧渐㸃㸃翠钿明镜想昼永珠帘人间金屋时倚妆台照影睡起阑干凝思处漫数尽归鸦栖暝知月下莺黄云边蛾緑为谁重整曽倩鴈传鹊报心期罕定奈柳絮浮云桃花流水长是参差不并莫怨春归莫愁柘老蚕已三眠将醒肠断句枉费丹青漠漠水遥烟迥双瑞莲千机云锦里看并蔕新房骈头芳蘂清标艶态两两翠裳霞袂似是商量心事倚绿葢无言相对天蘸水彩舟过处鸳鸯惊起缥缈漾影揺香想刘阮风流双仙姝丽闲情未断犹恋人间欢会莫待西风吹老荐玉醴碧筒拚醉清露底月照一襟归思永遇乐云鴈将秋露萤照夜凉透忩戸星网珠疎月奁金小清絶无㸃暑天孙河鼓东西相望隐隐光流华渚妆楼上青瓜玉果多少騃儿痴女金鍼暗度蛛丝密结便有系人心处经歳离思霎时欢爱愁绪空万缕人间天上一般情味枉了锦笺嘱付又何似吹笙仙子跨黄鹤去鹊桥仙翠铺心事红楼欢宴深夜沉沉无暑竹边荷外再相逄又还逐浮云飞去锦笺尚湿珠香未歇空惹闲愁千缕寻思不似鹊桥人犹自得一年一度陈经国沁园春谁使神州百年陆沉青氊未还怅晨星残月北州豪杰西风斜日东帝江山刘表坐谈深源轻进机㑹失之弹指间伤心事是年年氷合在在风寒说和说战都难算未必江沱堪宴安叹封侯心在鳣鲸失水平戎䇿就虎豹当闗渠自无谋事犹可做更剔残灯抽劎看麒麟阁岂中兴人物不尽儒冠又过了梅花纵有春风不如早还正燕泥日煖草绵别路莺朝烟淡柳拂征鞍黎岭天髙建溪雷吼归好不知行路难龟山下渐杨梅初熟卢橘犹酸名场老我间闗分歳晩诛茅湖上山叹龙舒君去尚留破砚鱼轩人老长把连环镜影霜侵衣㾗尘暗赢得狂名传世间君归日见家林旧竹爲报平安方岳台城路孤蓬夜傍低丛宿萧萧雨声悲切一岸霜痕半山烟色愁到沙头枯叶淡云没灭黯西风吹老满汀新雪天岂无情离骚㸃㸃送归客归去来兮怎得尽鹭翘鸥倚乍寒时节秋晚山川夕阳浦溆赢得别肠千结涛翻浪叠那得似西来一笻横絶搔首江南鴈衔千里月满江红且问黄花陶令后几番重九应觧笑秋厓人老不堪诗酒宇宙一舟吾倦矣山河两戒君知否倚西风无奈劎花寒虬龙吼江欲釂谈天口秋何负持螯手尽石麟芜没断烟衰柳故国山围青玉案何人印佩黄金斗倘只消江左管夷吾终须有水调歌头秋雨一何碧山色倚晴空江南江北愁思分付酒螺红芦叶篷舟千里菰菜莼羮一梦无语寄归鸿醉眼渺河洛遗恨夕阳中苹洲外山欲暝敛眉峯人间俯仰陈迹叹息两仙翁不见当时杨柳只是从前烟雨磨灭几英雄天地一孤啸匹马又西风又醉我一壶玉了此十分秋江涛还比当日击楫渡中流问讯重阳烟雨俯仰人间今古此意渺沧洲天地几今夕举白与君浮旧黄花新白髪笑重游满船明月犹在何日大刀头谁跨扬州鹤去已怨故山猿老借箸欲前筹莫倚阑干北天际是神州蝶恋花鴈落寒沙秋恻恻明月芦花共是江南客骑鹤楼髙边羽急柔情不尽淮山碧世路只催双鬓白菰菜莼羮正自令人忆归梦不知江水隔烟帆飞过平如席张榘青玉案西风乱叶溪桥树秋在黄花羞涩处满袖尘埃推不去马蹄浓露鸡声淡月寂历荒村路身名多被儒冠误十载重来慢如许且尽清樽公莫舞六朝旧事一江流水万感天涯暮洪瑹蓦山溪潮平风稳行色催津鼓回首望重城但满眼红云紫雾分香觧佩空记小楼东银烛暗绣帘垂昵昵凭肩语闗山千里垂柳河桥路燕子又归来但惹得满身花雨彩笺不寄兰梦更无凭灯影下月明中魂断金钗股踏莎行满满金盃垂垂玉筯离歌不放行人去醉中扶上朩兰船醒来忘却桃源路带绾同心钗分一股断魂空草髙唐赋秋山万叠水云深茫茫无着相思处永遇乐歌雪徘徊梦云溶曳欲劝春住薄倖杨花无端杜宇抵死催敎人参差烟岫千回百匝不解禁春归路病恹恹那堪更聼小楼一夜风雨金钗鬭草玉盘行菜往事了无凭据合数松儿分香栢子总是牵情处小桃朱戸题诗在否尚忆去年崔䕶緑隂中莺莺燕燕也应觧语瑞鹤仙聼梅花吹动凉夜何其明星有烂相看泪如霰问而今去也何时㑹面匆匆聚散便作秋鸿社燕最伤心夜来枕上断云零雨何限因念人生万事回首悲凉都成梦幻芳心缱绻空惆怅巫阳馆况船头一转三千余里隐隐髙城不见恨无情春水连天片帆如箭齐天乐辘轳声破银牀冻霜寒又侵鸳被皓月疎钟悲风断漏惊起畵楼人睡银屏十二叹尘满丝簧暗消金翠可恨风流故人迢逓隔千里相思情绪最苦旧欢无续处魂梦空费断鴈无情离鸾有恨空想吴山越水花憔玉悴但翠黛愁横红铅泪洗待剪江梅倩谁传此意方千里齐天乐碧纱忩外黄鹂语声声似愁春晩岸柳飘绵庭花堕雪惟有平芜如剪重门向掩看风动疎帘浪铺湘簟暗想前欢旧游心事寄诗巻鳞鸿音信未覩梦魂寻访后闗山又隔无限客馆愁思天涯倦迹几许良宵展转闲情意远记密阁深闺绣衾罗荐睡起无人料应眉黛敛塞垣春四远天垂野向晚景雕鞍䣃吴蓝滴草塞绵藏柳风物堪畵对雨收雾霁初晴也正陌上烟光洒聼黄鹂啼红树短长音如写懐抱几多愁年时趂欢㑹幽雅尽日足相思奈春昼难夜念征尘满堆襟袖那堪更独游花隂下一别鬓毛减镜中霜满把丑奴儿凌波台畔花如剪几㸃呉霜烟淡云黄东阁何人见晩妆江南春近书千里谁寄清香别墅横塘鼓角声中又夕阳迎春乐红深緑暗春无迹芳心荡冶游客记揺鞭䟦马铜驼陌凝睇认珠帘侧絮满愁城风巻白逓多少相思消息何处约欢期芳草外髙楼北汪晫蝶恋花午夜凉生风小住银汉无声云约疎星度佳客欲眠知未去对牀只欠萧萧雨素月四更山外吐酒醒衾寒消尽沉烟缕料想玉楼人倚处归帆日竚烟中浦尹焕霓裳中序第一青颦粲素靥海国仙人偏耐热飱尽风香露屑便万里凌空肯凭莲叶盈盈歩月悄似怜轻去瑶阙人何在忆渠痴小㸃㸃爱清绝愁绝旧游轻别忍重看琐香金箧凄凉清夜簟茀杳杳诗魂眞化风蝶冷香清到骨梦十里梅花霁雪归来也恹恹心事自共素娥说唐多令苹末转清商溪声供夕凉缓传杯催唤红妆斜绾乌云新浴罢裙拂地水沉香歌短旧情长重来惊鬓霜怅绿隂青子成双説着前欢佯不记飏莲子打鸳鸯冯取洽蝶恋花秋到双溪溪上树叶叶凉声未省来何许尽拓溪楼忩与戸倚栏清夜窥河鼓那得吟朋同此住独对秋芳欲寄花无处杖屦相从曽有语未来先自愁君去摸鱼儿叹刘郞那回轻别霏霏正落红雨𤣥都观里应遗恨一抹淡烟残缕愁望处想雾暗云深忘却来时路新花旧主记刻羽流商裁红剪翠山径日将暮空枝上时有幽禽对语声声如问来否人生行乐须闻健衰老念谁免此吾所与在溪上深深锦绣花千坞何时定去但对酒思君唿儿为我频唱小桃句陈以庄水龙吟晩来江濶潮平越船呉榜催人去稽山滴翠胥涛溅恨一襟离绪访柳章台问桃仙浦物华如故向秋娘渡口秦娘桥畔依稀是相逄处窈窕青门紫曲蒨罗新衣翻金缕旧音恍记轻拢慢捻哀絃危柱金屋难成阿娇已远不堪春暮聼一声杜宇红殷绿老雨花风絮卢炳谒金门春寂寂节物又催寒食楼上卷帘双燕入断魂愁似织门外雨余风急满地落英红湿好梦惊回无处觅天涯芳草碧又春事寂苦笱鲥鱼初食风卷绣帘飞絮入柳丝萦似织迅速韶光去急雨过绿隂犹湿回首旧游何处觅逺山空伫碧㸃绛脣过眼溪山向来都是经行处骖鸾人去冷落吹箫侣小立江亭愁对蒹葭浦无情绪酒杯慵举闲看江枫舞踏莎行秋色人家夕阳洲渚西风催过黄华渡江烟引素忽飞来水禽破暝双双去奔走红尘栖迟羇旅断肠犹忆江南句白云低处鴈回峯明朝便踏潇湘路沈端节虞美人去年寒食初相见花上双飞燕今年寒食又花开垂下重帘不许燕归来隔帘聼燕呢喃语似説相思苦东君都不管闲愁一任落花飞燕两悠悠潘牥羽仙歌雕檐绮户倚晴空如画曾是呉王旧台榭自浣纱人去后落日平芜行云断几见花开花谢凄凉阑槛外一簇青山多少图王共争覇莫闲愁金杯㶑滟对酒当歌欢娱地梦中兴亡休话渐倚遍西风晩潮生明月里鹭鸶背人飞下冯艾子春风嬝娜被梁间双燕话尽春愁朝粉谢午花柔倚红栏故与蜨围蜂遶柳绵无数飞上搔头鳯管声圆蚕房香煖笑挽罗衫须少留隔院兰馨趂风逺邻墙桃影伴烟收些子风情未减眉头眼尾万千事欲说还休蔷薇露牡丹毬慇懃记省前度绸缪梦里飞红觉来无觅望中新绿别后空稠相思难偶叹无情明月今年已是三度如钩黄昇月照棃花昼景方永重帘花影好梦犹酣莺声唤醒门外风絮交飞送春归脩蛾画了无人问几多别恨泪洗残妆粉不知嘶马何处烟草萋迷鹧鸪啼酹江月玉林何有有一弯莲沼数间茅宇断堑疎篱聊补葺那得粉墙朱戸禾黍西风鸡豚晓日活脱田家趣客来茶罢自挑野菜同煑多少甲第连云十眉环座人醉黄金坞回首邯郸春梦破零落珠歌翠舞得似衰翁萧然陋巷长作溪山主紫芝可採更寻岩谷深处又西风解事为人间洗尽三庚烦暑一枕新凉宜客梦飞入藕花深处氷雪襟懐琉璃世界夜气清如许划然长啸起来秋满庭戸应笑楚客才髙兰成愁悴遗恨传千古作赋吟诗空自好不直一盃秋露淡月䦨干微云河汉耿耿天催曙此情谁㑹梧桐叶上疎雨鹊桥仙青林雨歇珠帘风细人在緑隂庭院夜来能有几多寒已瘦了梨花一半宝钗无据玉琴难托合造一襟幽怨云忩雾阁事茫茫试与问杏梁双燕文及翁贺新凉一勺西湖水渡江来百年歌舞百年酣醉回首洛阳花石尽烟渺黍离之地更不复新亭堕泪簇乐红妆揺畵舫问中流击楫何人是千古恨几时洗余生自负澄清志更有谁磻溪未遇傅巖未起国事如今谁倚仗衣带一江而已便都道江神堪恃借问孤山林处士但掉头笑指梅花蘂天下事可知矣李芸子朩兰花慢占西风早处一番雨一番秋记故国斜阳去年今日落叶林幽悲歌几回激烈寄疎狂酒令与诗筹遗恨清商易改多情紫燕难留嗟休触绪茧丝抽旧事续何由奈予懐渺渺羇愁欝欝归梦悠悠生平不如老杜便如他飘泊也风流寄语庭柯径菊甚时得棹孤舟严羽满江红月近觚稜秋渐满蓬莱双阙正钱塘江上潮头如雪把酒送君天上去琼琚玉佩鹓鸿列丈夫儿富贵等浮云看名节天上事吾能说今老矣空凝絶对西风慷慨唾壶歌缺不洒世间儿女泪难堪亲友中年别问相思他日镜中看萧萧髪李廷忠生查子玊女翠帷薫香粉开妆面不是占春迟羞被羣花见纤手织柔条绛雪飞千片流入紫金巵未许停歌扇王以宁水调歌头歳歳橘洲上老叶舞愁红西山光翠依旧影落酒盃中人在子亭髙处下望长沙城郭猎猎酒帘风逺水湛寒碧独钓绿蓑翁懐往事追昨梦转头空孙郞前日豪健頥指五都雄起拥竒才劎客十万银戈赤㥽歌鼓壮军容何似裴相国谈道老圭峯词综巻十八词综卷十九钦定四库全书词综巻十九翰林院检讨朱彞尊编宋词六十六首呉文英蒋捷呉文英倦寻芳暮帆挂雨氷岸飞梅春思零乱送客将归偏是故宫离苑醉酒曽同凉月舞寻芳还隔红尘面去难留怅芙蓉路窄緑杨天逺便系马莺边清晓烟草晴花沙润香软烂锦年华谁念故人游倦寒食相思堤上路行云应在孤山畔寄新吟莫空囘五湖春鴈又坠瓶恨井尘镜迷楼空闲孤燕寄别崔徽清瘦画图春面不约舟移杨栁系有縁人映桃花见叙分携悔香瘢谩爇緑鬟轻剪听细语琵琶幽怨客鬓苍华衫袖湿徧渐老芙蓉犹自带霜重看一缕情深朱户掩两痕愁起青山逺被西风又惊吹梦云分散又海霞倒影空雾飞香天市催晩暮靥宫梅相对画楼帘卷罗袜轻尘花笑语宝钗争掩春心眼乱箫声正风柔栁弱舞肩交燕念窈窕东邻深巷灯外歌沉月上花浅惊梦离云㸃㸃漏壶清怨珠络香消空念往纱忩人老羞相见渐铜壶闭春隂晓寒人倦烛影揺红飞盖西园晩秋恰胜春天气霜花开尽锦屏空红叶新装缀时放清杯泛水暗凄凉东风旧事夜吟不就松影䦨干月笼寒翠莫唱阳关但凭彩袖歌千岁秋星入梦隔明朝十载呉宫㑹一棹囘潮渡苇正西忩灯花报喜栁蛮樱素试酒争怜不教不醉法曲献仙音落叶霞翻败忩风咽暮色凄凉深院瘦不关秋泪縁生别情销鬓霜千㸃怅翠冷搔头燕那能语恩怨紫箫逺记桃枝向随春渡愁未洗铅水又将恨染粉缟涩离箱忍重拈灯夜裁剪望极蓝桥彩云飞罗扇歌断料鹦笼玉锁梦里隔花时见忆旧游送人犹未苦苦送春随人去天涯片红都飞尽隂隂润绿暗里啼鸦赋情顿雪双鬓飞梦逐尘沙叹病渇凄凉分香瘦减两地看花西湖断桥路想系马垂杨依旧欹斜葵麦迷烟处问离巢孤燕飞过谁家故人为写深怨空壁扫秋蛇但醉上呉台残阳草色归思賖㸃绛脣明月茫茫夜来应照南桥路梦游熟处一枕啼秋雨可惜人生不向呉城住心期误鴈将秋去天逺青山暮又卷尽愁云素娥临夜新梳洗暗尘不起酥润凌波地辇路重来彷彿灯前事情如水小楼薰被春梦笙歌里又推枕南忩栋花寒入单纱浅雨帘不卷空碍调雏燕一握柔葱香染榴巾汗音尘断画罗闲扇山色天涯逺又时霎清明载花不过西园路嫩隂緑树正是春留处燕子重来往事东流去征衫贮旧寒一缕泪湿风帘絮西子妆流水麴尘艳阳酪酒画舸游情如雾笑拈芳草不知名乍凌波断桥西堍垂杨谩舞总不解将春系住燕归来问綵绳纤手如今何许欢盟误一箭流光又趂寒食去不堪衰鬓着飞花傍绿隂冷烟深树𤣥都秀句记前度刘郎曽赋最伤心一片孤山细雨唐多令何处合成愁离人心上秋纵芭蕉不雨也飕飕都道晚凉天气好有明月怕登楼年事梦中休花空烟水流燕辞归客尚淹留垂栁不萦裙带住谩长是系行舟玉漏迟鴈边风讯小飞琼望杳碧云先晩露冷阑干定怯藕丝氷腕净洗浮云片玉胜花影春灯相乱秦镜满素娥未肯分秋一半每圆处即良宵甚此夕偏饶对歌临怨万里婵娟几许雾屏云幔孤兎凄凉照水晓风起银河西转摩泪眼瑶台梦囘人逺祝英台近剪红情裁绿意花信上钗股残曰东风不放岁华去有人添烛西窓不眠侵晓笑声转新年莺语旧樽俎玉纤曽擘黄柑柔香系幽素归梦湖边还迷镜中路可怜千㸃呉霜寒销不尽又相对落梅如雨又采幽香巡古苑竹冷翠微路鬬草溪根沙印小莲步自怜两鬓清霜一年寒食又身在云山深处昼闲度因甚天也悭春轻隂便成雨绿暗长亭归梦趂风絮有情花影䦨干莺声门径解留我霎时凝竚又晩云开朝雪霁时节又灯市夜约遗香南陌少年事笙箫一片红云飞来海上绣帘卷缃桃春起旧游地素娥城阙年年新妆趂罗绮玉练氷轮无尘涴流水晓霞红处啼鸦良宵一梦画堂正日长人睡霜花腴翠微路窄醉晩风凭谁为整欹冠霜饱花腴烛销人瘦秋光做也都难病怀强寛恨鴈声偏落歌前记年时旧宿凄凉暮烟秋雨野桥寒妆压鬓英争艳度清商一曲暗坠金蝉芳节多隂兰情稀㑹晴晖称拂吟笺更移画船引珮环邀下婵娟算明朝未了重阳紫萸应耐看喜迁莺凡尘流水正春在绛阙瑶堦十二暖日明霞天香盘锦低映晓光梳洗故苑浣花沉恨化作夭红斜紫困无力倚阑干还倩东风扶起公子留意处罗葢牙签一一花名字小扇翻歌密围留客云叶翠温罗绮滟潋紫金盃重人倚妆台微醉夜和露剪残枝㸃㸃花心清泪又江亭年暮趂飞鴈又聼数声柔橹蓝尾杯单胶牙饧淡重省旧时羇旅雪舞野梅篱落寒拥渔家门户晩风峭做初番花信春还知否何处围艳冶红烛画堂博簺良宵午谁念行人愁先芳草轻送年华如羽自剔短檠不睡空索彩桃新句便归好料鵞黄巳染西池千缕声声慢檀栾金碧婀娜蓬莱游云不蘸芳洲露栁霜莲十分㸃缀残秋新弯画眉未稳似含羞低度墙头愁送逺驻西台车马共惜临流知道池亭多宴掩庭花长是惊落秦讴腻粉阑干犹闻凭袖香留输他翠涟拍甃瞰新妆终日凝眸帘半卷带黄花人在小楼又旋移轻鹢浅傍垂虹还因送客迟留泪雨横波遥山眉上新愁行人倚栏心事问谁知只有沙鸥念聚散几枫丹霜渚莼绿春洲渐近香菰炊黍想红丝织字未逺青楼寂寞渔乡争如连醉温柔西忩夜深剪烛梦频生不放云收共怅望认孤烟起处呉舟髙阳台宫粉彫痕仙云堕影无人野水荒湾古石埋香金沙锁骨连环南楼不恨吹横笛恨晓风千里关山半飘零庭上黄昏月冷阑干寿阳宫里愁鸾镜问谁调玉髓暗补香瘢细雨归鸿孤山无限春寒离魂难倩招清些梦缟衣解珮溪边最愁人啼鸟晴明叶底清圆又修竹凝妆垂杨驻马凭栏浅画成图山色谁题楼前有鴈斜书东风𦂳送斜阳下弄旧寒晩酒醒余自消凝能几花前顿老相如伤春不在髙楼上在灯前欹枕雨外熏炉怕舣游船临流可奈清癯飞红若到西湖底搅翠澜总是愁鱼莫重来吹尽香绵泪满平芜满江红云气楼台分一派沧浪翠蓬开小景玉盆寒浸巧石盘松风送流花时过岸浪揺晴练欲飞空算鲛宫祇隔一红尘无路通神女惊凌晓风明月低响丁东对两蛾犹锁怨绿烟中秋色未教飞尽鴈夕阳长是坠疎钟又一声款乃过前岩移钓篷遶佛阁暗尘四敛楼观逈出髙映孤馆清漏将短厌闻夜久签声动书幔桂花又满闲步露草偏爱幽逺花气清婉望中迤逦城隂度河岸倦客最萧索醉倚斜阳穿栁线还似汴隄虹梁横水面看浪飏春灯舟下如箭此行重见叹故友难逢羇思空乱两眉愁向谁舒展解语花门横皱碧路入苍烟春近江南岸暮寒如剪临溪影一一半斜清浅飞霙㺯晩荡千里暗香平逺端正看琼树三枝总似兰昌见酥莹云容夜暖伴兰翘清瘦萧鳯柔婉冷云荒翠幽栖久无语暗申春怨东风半面料准拟何郎诗巻欢未阑烟雨青黄宜昼隂庭馆荔支香近轻睡时闻晚鹊噪庭树又説今夕天津西畔重欢遇蛛丝暗锁红楼燕子穿帘处天上侣比人间更情苦秋鬓改妒月妺长眉妩过雨西风数叶井梧秋舞梦入蓝桥几㸃疎星映朱户泪湿沙邉凝竚尉迟杯垂杨迳洞钥启时遣流莺迎涓涓暗谷流红应有缃桃千顷临池笑靥春色满铜华弄妆影记年时试酒湖隂褪花曽采新杏珠忩绣网𤣥经才石研开奁雨润云凝小小蓬莱香一掬愁不到朱娇翠靓清樽伴人间日永断琴和棋声竹露冷笑从前醉卧红尘不知仙在人境霜叶飞断烟离绪关心事斜阳红隐霜树半壶秋水荐黄花香噀西风雨纵玉勒轻飞迅羽凄凉谁弔荒台古记醉踏南屏彩扇咽寒蝉倦梦不知蛮素聊对旧节传杯尘笺蠧管断阕经嵗慵赋小蟾斜影转东篱夜冷残蛩语早白髪缘愁万缕惊飈从卷乌纱去谩细将茱萸看但约明年翠微髙处瑞鹤仙泪荷抛碎璧正漏云筛雨斜捎忩隙林声怨秋色对小山不迭寸眉愁碧凉欺岸帻暮砧催银屏剪尺最无聊燕去堂空旧幕暗尘罗额行客西园有分断栁凄花似曽相识西风破屐林下路水边石念寒蛩残梦归鸿心事那聼江村夜笛看雪飞苹底芦梢未如鬓白又彩云栖翡翠聼鳯笙吹下飞軿天际晴霞剪轻袂澹春姿雪态寒梅清泚东皇有意旋安排阑干十二早不知为云为雨尽日建章门闭堪比红绡纤素紫燕轻盈内家标致游仙旧事星斗下夜香里少华峯头有纸屏横幅春色长供午睡更醉乘玉井秋风采花弄水齐天乐新烟初试花如梦疑收楚峯残雨茂苑人归秦楼燕宿同惜天涯为旅游情最苦早柔绿迷津乱莎荒圃数树梨花晚风吹堕半汀鹭流红江上去逺翠樽曽共醉云外别墅淡月秋千幽香巷陌愁结伤春深处聼歌看舞驻不得当时栁蛮樱素睡起恹恹洞箫谁院宇又烟波桃叶西陵路十年断魂潮尾古栁重攀轻鸥骤别陈迹危亭独倚凉飔乍起𣺌烟碛飞帆暮山横翠但有江花共临秋镜照憔悴华堂烛暗送客眼波囘盼处芳艳流水素骨凝氷柔葱蘸雪犹忆分瓜深意清樽未洗梦不湿行云谩沾残泪可惜秋宵乱蛩疎雨里扫花游水园沁碧骤夜雨飘红竟空林岛艳春过了有尘香坠钿尚遗芳草步绕新隂渐觉交枝迳小醉深窈爱绿叶翠圆胜看花好芳架雪未扫怪翠被佳人困迷清晓栁丝系棹问阊门自古送春多少倦蜨慵飞故扑簮花破帽酹残照掩重城暮钟不到瑞龙吟大溪面遥望绣羽冲烟锦梭飞练桃花三十六陂鲛宫睡起娇雷乍转去如箭催趂戏旗游鼓素澜雪溅东风冷湿鲛腥淡隂送画轻霏弄晩洲上青苹生处鬬春不管怀沙人逺残日半开一川花影零乱山屏醉缬连掉东西岸阑千倒千红妆靥铅香不断傍暝疎帘卷翠涟皱净笙歌未散算栁娇桃嬾犹自有玉龙黄昏吹怨重云暗阁春霖一片解蹀躞醉云又兼醒雨楚梦时来往倦蜂刚着梨花惹游荡还做一段相思冷波叶舞愁红送人双桨暗凝想情共天涯秋黯朱桥锁深巷㑹稀投得轻分顿惆怅此去幽曲谁来可怜残照西风半妆楼上玉楼春茸茸貍帽遮梅额金蝉罗剪胡衫窄乘肩争看小腰身倦态强随闲鼓笛问称家住城东陌欲买千金应不惜归来困顿殢春眠犹梦婆娑斜趂拍澡兰香盘丝系腕巧篆垂簮玉隠绀纱睡觉银瓶露井彩箑云忩往事少年依约为当时曽写榴裙伤心红绡褪萼黍梦光隂渐老汀洲烟蒻莫唱江南古调怨抑难招楚江沉魄薰风燕乳暗雨梅黄午镜澡兰帘幕念秦楼也拟人归应剪菖蒲自酌但怅望一缕新蟾随人天角惜红衣鹭老秋丝苹愁暮雪鬓那不白倒栁移栽如今暗溪碧乌衣细语伤伴惹茸红曽约南陌前度刘郎寻流花踪迹朱楼水侧云面波光汀莲沁颜色当时醉近绣箔夜吟寂三十六矶重到清梦冷云南北买钓舟溪上应有烟蓑相识风入松聴风聴雨过清明愁草瘗花铭楼前绿暗分擕路一丝栁一寸柔情料峭春寒中酒交加晓梦啼莺西园日日扫林亭依旧赏新晴黄蜂频扑秋千索有当时纤手香凝惆怅双鸳不到幽阶一夜苔生莺啼序残寒正欺病酒掩沉香绣户燕来晩飞入西城似説春事迟暮画船载清明过却晴烟冉冉呉宫树念羇情游荡随风化为轻絮十载西湖傍栁系马趂娇尘輭雾遡红渐招入仙溪锦儿偷寄幽素倚银屏春寛梦窄断红湿歌纨金缕暝堤空轻把斜阳总还鸥鹭幽兰旋老杜若还生水乡尚寄旅别后访六桥无信事往花萎瘗玉埋香几番风雨长波妒眄遥山羞黛渔灯分影春江宿记当时短楫桃根渡青楼彷彿临分败壁题诗泪墨惨淡尘土危亭望极草色天涯叹鬓侵半苎暗㸃检离痕欢唾尚染鲛绡亸鳯迷归破鸾慵舞殷勤待冩书中长恨蓝霞辽海沈过鴈谩相思弹入哀筝柱伤心千里江南怨曲重招断魂在否玉漏迟絮花寒食路晴丝罥日绿隂吹雾客帽欺风愁满画船烟浦綵挂秋千散后怅尘锁燕帘莺户从间阻梦云无准鬓霜如许夜久绣阁藏娇记掩扇传歌剪灯留语月约星期细把花须频数弹指一襟怨恨谩空倩啼鹃声诉深院宇黄昏杏花㣲雨金盏子赏月梧园恨广寒宫树晩风揺落莓砌扫蛛尘空肠断薰炉烬消残萼殿秋尚有余花锁烟忩云幄新鴈又无端送人江上短亭初泊篱角梦依约人一笑惺忪翠袖薄悠然醉魂唤醒幽丛畔凄香雾雨漠漠晩吹乍颤秋声早屏空金雀明朝想犹有数㸃蜂黄伴我斟酌绛都春春来鴈渚弄艳冶又入垂杨如许困舞瘦腰啼湿宫黄池塘雨碧沿苍藓云根路尚追想凌波微步小楼重上凭谁为唱旧时金缕凝竚烟萝翠竹欠罗袖为倚天寒日暮强醉梅边招得花奴来樽俎东风须惹春云住更莫把飞琼吹去便教擕取熏笼夜温绣户十二郎素天际水浪拍碎冻云不凝记晓叶题霜秋灯吟雨曽系长桥过艇又是宾鸿重来后勐赋得归期才定嗟绣鸭解言香鲈堪钓尚庐人境幽兴争如共载月娥妆镜念倦客依前貂裘茸帽重向淞江照影酹酒苍茫倚歌平逺亭上玉虹腰冷迎醉面暮雪飞花㡬㸃黛愁山暝蒋㨗贺新郎𣺌𣺌啼鸦了亘鱼天寒生峭屿五湖秋晓竹几一镫人做梦嘶马谁行古道起搔首窥星多少月有微黄篱无影挂牵牛数朶青花小秋太淡添红枣愁痕倚赖西风扫被西风翻催鬓鬒与秋俱老旧院隔霜帘不卷金粉屏边醉倒计无此中年怀抱万里江南吹箫恨恨参差白鴈横天杪烟未敛楚山杳又鴈屿晴岚薄倚层屏千树髙低粉纤红弱云隘东风藏不尽吹艳生香万壑又散入汀蘅洲葯扰扰匆匆尘上面看歌莺舞燕逢春乐人共物知谁错宝钗楼上围帘幕小婵娟双调弹筝半霄鸾鹤我軰中人无此分琴思诗情当却也胜似愁横眉角芳景三分才过二便绿隂门巷杨花落沽斗酒且同酌又梦冷黄金屋叹秦筝斜鸿阵里素絃尘扑化作娇莺飞归去犹认忩纱旧绿正过雨荆桃如菽此恨难平君知否似琼台涌起弹碁局消瘦影嫌明烛鸳楼碎泻东西玉问芳踪何时再展翠钗难卜侍把宫眉横云様描上生绡画幅怕不是新来妆束綵扇红牙今都在恨无人解聴开元曲空掩袖倚寒竹洞仙歌世间何处最难忘杯酒惟是停云想亲友此时无一盏千种离愁西风外长伴枯荷衰栁去年深夜语倾倒书忩忩烛心悬小红豆记得到门时雨正萧萧嗟今雨此情非旧待与子相期采黄花又未卜重阳果能晴否又枝枝叶叶受东风调弄便是莺穿也㣲动自鵞黄千缕数到飞绵闲无事谁管将春迎送轻柔心性在教得游人酒舞花吟恣狂纵更谁家鸾镜里贪学纤蛾移来傍妆楼新种总不道江头锁清愁正雨渺烟茫翠隂如梦瑞鹤仙绀烟迷鴈迹渐碎鼓零钟街喧初息风檠背寒壁放氷蜍飞到蛛丝帘隙琼魂暗泣念乡关霜芜似织谩将身化鹤归来忘却旧游端的欢极蓬壶集浸花院梨溶醉连春夕柯云罢奕樱桃在梦难觅劝清光乍可幽忩相伴休照红楼夜笛怕人间换谱伊凉素娥未识白苎正春晴又春冷云低欲落琼苞未剖早是东风作恶旋安排一双银蒜镇罗幕幽壑水生漪皱嫩緑潜鳞初跃愔愔门巷桃树红才约畧知甚时霁华烘破青青萼忆昨引蜨花边近来重见身学垂杨瘦削问小翠眉山为谁攒却斜阳院宇任蛛丝罥徧玉筝絃索户外惟闻放剪刀声深在妆阁料想裁缝白苎春衫薄女冠子蕙花香也雪晴池馆如画春风飞到宝钗楼上一片笙箫琉璃光射而今灯谩挂不是暗尘明月那时元夜况年来心嬾意怯羞与蛾儿争耍江城人悄初更打问繁华谁解再向天公借剔残红炧但梦里隐隐钿车罗帕呉笺银粉砑待把旧家风景写成闲话笑绿鬟邻女倚忩犹唱夕阳西下永遇乐清逼池亭润侵山阁云气凝聚未有蝉前已无蜨后花事随逝水西园支径今朝重到半碍醉笻吟袂除非是莺身瘦小暗中引雏穿去梅檐滴熘风来吹断放得斜阳一缕玉子敲枰香绡落剪声度深㡬许层层离恨凄迷如此㸃破谩烦轻絮应难认争春旧馆倚红杏处髙阳台燕卷晴丝蜂黏落絮天教绾住闲愁闲里清明匆匆粉涩红羞灯揺缥晕茸忩冷语未阑娥影分收好伤情春也难留人也难留芳尘满目悠悠为问萦云珮响还绕谁楼别酒才斟从前心事都休飞莺纵有风吹转奈旧家苑已成秋莫思量杨栁湾西且櫂吟舟绛都春春愁怎画正莺背带绿酴醿花谢细雨院深淡月廊斜重帘挂归时记约烧灯夜早折尽千秋红架纵然归近风光又是翠隂初夏姹娅嚬青泫白恨玉珮罢舞芳尘凝榭㡬拟倩人付与香兰秋罗帕知他堕策斜拢马在底处垂杨楼下无言暗拥娇鬟鳯钗熘也声声慢黄花深巷红叶低忩凄凉一片秋声豆雨声来中间夹带风声疎疎二十五㸃丽谯门不锁更声故人逺问谁揺玉佩檐底铃声彩角声吹月堕渐连营马动四起笳声闪烁邻灯灯前尚有砧声知他诉愁到晓碎哝哝多少蛩声诉未了把一半分与鴈声金盏子练月萦忩梦乍醒黄花翠竹庭馆心字夜香消人孤另双鹣被他羞看拟待告诉天公减秋声一半无情鴈正用恁时飞来呌云寻伴犹记杏栊煖银烛下纤影卸佩款春涡晕红豆小莺衣嫰珠痕澹印芳汗自从信误青鸾想笼鹦停唤风刀快但剪画檐梧桐怎剪愁断梅花引白鸥问我泊孤舟是身留是心留心若留时何事锁眉头风拍小帘灯晕舞对闲影冷清清忆旧游旧游旧游今在否花外楼栁下舟梦也梦也梦不到寒水空流漠漠黄云湿透木棉裘都道无人愁似我今夜雪有梅花似我愁解珮令春晴也好春隂也好着些儿春雨越好春雨如丝绣出花枝红袅怎禁他孟婆合早梅花风悄杏花风小海棠风蓦地寒峭岁岁春光被二十四风吹老栋花风尔且慢到虞美人少年聴雨歌楼上红烛昏罗帐壮年聴雨客舟中江濶云低断鴈呌西风而今聴雨僧庐下鬓已星星也悲欢离合总无情一任阶前㸃滴到天明又丝丝杨栁丝丝雨春在㝠蒙处楼儿忒小不藏愁㡬度和云飞去觅归舟天怜客子乡关逺借与花消遣海棠红近绿阑干才卷朱帘却又晩风寒祝英台近栁边楼花下馆低巻绣帘半帘外天丝扰扰似情乱知他蛾绿纤眉鵞黄小袖在何处闲游闲翫最堪叹筝面一寸尘深玉柱网斜鴈谱字红蔫剪烛记同看㡬囘传语东风将愁吹去怎奈向东风不管行香子红了樱桃绿了芭蕉送春归客尚蓬飘昨宵谷水今夜兰臯奈云溶溶风淡淡雨潇潇银字笙调心字香烧料芳踪乍整还凋待将春恨都付春潮过窈娘堤秋娘渡秦娘桥栁梢青学唱新腔秋千梁上钗股敲双栁雨花风翠松裙褶红腻鞋帮归来门掩银缸淡月里疎钟渐撞娇欲人扶醉嫌人间斜倚楼忩霜天晓角人影忩纱是谁来折花折则从他折去知折去向谁家檐牙枝最佳折时髙折些説与折花人道须揷向鬓边斜词综巻十九词综卷二十钦定四库全书词综巻二十翰林院检讨朱彝尊编宋词七十六首陈允平周密陈允平摸鱼儿倚东风画栏十二芳隂帘幕低䕶玉屏翠冷梨花瘦寂寞小楼烟雨肠断处怅折栁柔情旧别长亭路年华似羽任锦瑟声寒琼箫梦逺羞对綵鸾舞文园赋重忆河桥眉妩啼痕犹溅纨素丁香共结相思恨空记绣罗金缕春已暮纵燕约莺盟无计留春住伤春倦旅趂暗绿稀红扁舟短棹载酒送春去绛都春秋千倦倚正海棠半坼不耐春寒殢雨弄晴飞梭庭院绣帘闲梅妆欲试芳情懒翠颦愁入眉弯雾蝉香冷霞绡泪揾恨袭湘兰悄悄池台步晩任红曛杏靥碧沁苔痕燕子未来东风无语又黄昏琴心不度春云逺断肠难託啼鹃夜深犹倚垂杨二十四栏酹江月汉江露冷是谁将瑶瑟弹向云中一曲清冷声渐杳月髙人在珠宫晕额黄轻涂腮粉艳罗带织青葱天香吹散珮环犹自丁东囘首杜若汀洲金钿玉镜何日得相逢独立飘飘烟浪逺罗袜羞溅春红渺渺予怀迢迢良夜三十六陂风九疑何处断魂飞度千峯又霁空虹雨傍啼螀莎草宿鹭汀洲隔岸人家砧杵急微寒先到帘钩步幄尘髙征衫酒润谁煖玉香篝风灯㣲暗夜长频换更筹应是鴈柱调筝鸳梭织锦付与两眉愁不似樽前今夜月几度同上南楼红叶无情黄花有恨辜负十分秋归心如醉梦魂飞趂东流清平乐鳯城春浅寒压花梢颤有约不来梁上燕十二绣帘空卷去年共倚秋千今年独倚䦨干误了海棠时候不成直待花残永遇乐玉腕笼寒翠栏凭晓莺调新簧暗水穿苔游丝度栁人静芳昼长云南归鴈楼西飞燕去来惯认炎凉王孙逺青青草色㡬囘望断柔肠蔷薇旧约樽前一笑等闲辜负年光鬭草庭空抛梭架冷帘外风絮香伤春情绪惜花时候日斜尚未成妆闻嬉笑谁家女伴又还採桑八宝妆望逺秋平初过雨微茫水满烟汀乱葓疎栁犹带数㸃残萤待月重楼谁共倚信鸿断续两三声夜如何顿凉骤觉纨扇无情还思骖鸾素约念鳯箫鴈瑟取次尘生旧日潘郎双鬓半巳星星琴心锦意暗懒又争奈西风吹恨醒屏山冷怕梦魂飞度蓝桥不成绮罗香鴈宇苍寒蛩疏翠冷又是凄凉时候小掲珠帘衣润唾花罗绉洗晓鹭独立衰荷遡归燕尚栖残栁想黄华羞澁东篱断无新句到重九孤檠清梦易觉肠断唐宫旧曲声迷官漏滴入愁心秋似玉楼人瘦烟槛外催落梧桐带西风乱捎鸳甃记画帘灯影沉沉共裁春夜韭探春上苑鸟啼中洲鹭起疎钟才度云窈篆冷香篝灯㣲尘幌残梦犹吟芳草搔首卷帘看认何处六桥烟栁翠桡才舣西泠趂取过湖人少掠水风花缭绕还暗忆年时旗亭歌酒隐约春声钿车宝勒次第鳯城开了惟有踏青心纵早起不嫌寒峭画栏闲立东风旧红谁扫秋霁千顷玻璃送逺目斜阳渐下林閴题叶人归採菱舟散望中水天一色碾空桂魄玉绳低转云无迹有素鸥闲伴夜深唿棹过环碧相思万里顿隔婵媛㡬囘瑶台同驻鸾翼对西风凭谁问取人间那得有今夕应笑广寒宫殿窄露冷烟澹还看数㸃残星两行新鴈倚楼横笛百字令凝云沍晓正䕷花才积荻絮初残华表翩跹何处鹤爱吟人在孤山冻解苔铺水融莎甃谁凭玉勾阑茸衫氊㡌冷香吹上吟鞭将次栁际琼消梅边粉瘦添做十分寒闲踏轻澌来荐菊半潭新涨㣲澜水北峰峦城隂楼观留向月中看巘云深处好风飞下晴湍扫花游数峯蘸碧记载酒绀园栁塘花坞最堪避暑爱莲香送晩翠娇红妩款乃菱歌乍起兰桡竞举日斜处望孤鹜断霞初下芳杜遥想山寺古看倒影金轮遡光朱户暝烟带树有投林鹭宿凭楼僧语可惜流年付与朝钟暮鼓谩凝竚歩长桥月明归去蓦山溪春波浮渌小隐桃溪路烟雨正林塘翠不碍锦鳞来去芹香藻腻偏爱鲤花肥檐影下栁隂中逐浪吹萍絮宫沟泉滑怕有题红句钓饵巳㤀机都付与人间儿女濠梁兴在鸥鹭笑人痴三湘梦五湖心云水苍茫处齐天乐赤栏桥畔斜阳外临江暮山凝紫戏鼓才停渔榔乍歇一片芙蓉秋水余霞散绮正银钥停关画桡催舣鱼板敲残数声初入万松里坡翁诗梦未老翠㣲楼上月曽共谁倚御苑烟花宫斜露草㡬度西风弹指黄昏尽也有眠月闲僧醉香游子鹫岭猿啼唤人吟思起明月引雨余芳草碧萧萧暗春潮荡双桡紫鳯青鸾旧梦带文箫绰约珮环风不定云欲堕六铢香天外飘相思为谁兰恨销渺湘魂无处招素纨犹在真真意还倩谁描无镜空悬羞对月明宵镜里心心里月君去矣旧东风新画桥唐多令何处是秋风月明霜露中算凄凉未到梧桐曽向垂虹桥上看有㡬树水边枫客路怕相逢酒浓愁更浓数归期犹是初冬欲寄相思无好句聊折赠鴈来红又休去採芙蓉秋江烟水空带斜阳一片征鸿欲顿闲愁无顿处都着在两眉峰心事寄题红画桥流水东断肠人无奈秋浓囘首层楼归去孄早新月挂梧桐恋绣衾缃桃红浅栁褪黄燕初来宫漏渐长任日转花梢也倚兰屏犹未试妆秦鸾旧曲无心理忆年时相傍採桑聴绿树娇莺啭一声声都是断肠又银鸳金鳯画暗销晓帘栊新翠渐交算多少相思恨被东风吹上栁梢罗忩夜夜梨花瘦奈月明香梦易遥便拟倩题红句趂落花流过谢桥小重山岸栁黄深绿渐饶林塘初雨过涨蒲萄秋千亭榭彩旗交莺声里春在杏花梢慵整翠云翘眉尖愁两㸃倩谁描斜阳芳草暗魂销东风逺犹凭赤栏桥庆春宫斜日明霞残虹分雨软风浅掠苹波声冷瑶笙情疎宝扇酒醒无奈秋何彩云轻散漫敲缺铜壶浩歌眉痕留怨依约遥峯学敛双蛾银牀露洗凉柯屏掩香销忍埽裀罗楚驿梅边呉江枫畔庾郎从此愁多草蛩喧砌料催织囘文鳯梭相思辽逺帘巻翠楼月冷星河垂杨银屏梦觉渐浅黄嫰绿一声莺小细雨轻尘建章初闭东风悄依然千树长安道翠云锁玉忩深窈断桥人空倚斜阳带旧愁多少还是清明过了任烟缕露条碧纤青袅恨隔天涯㡬囘惆怅苏堤晓飞花满地谁为扫甚薄倖随波缥缈啼鹃不唤春归人自老周密大圣乐娇绿迷云倦红颦晓嫰晴芳树渐午隂帘影移香燕语梦囘千㸃碧桃吹雨冷落锦衾归后记前度兰桡停翠浦凭栏久谩凝竚鳯翘慵聴金缕留春问谁最苦奈花自无言莺自语对画楼残照东风吹逺天涯何许怕折露条愁轻别更烟暝长亭啼杜宇垂杨晩但罗袖晴沾飞絮花犯楚江湄湘娥乍见无言洒清泪淡然春意空独倚东风芳思谁记凌波路冷秋无际香云随步起谩记汉宫仙掌亭亭明月底氷絃写怨更多情骚人恨枉赋芳兰幽芷春思逺谁赏国香风味相将共岁寒伴侣小忩净沉烟熏翠被幽梦觉涓涓清露一枝灯影里探春綵胜宜春翠盘消夜客里暗惊时候剪燕心情唿卢音语景物总成怀旧愁鬓妒垂杨早穉眼渐浓如豆尽教寛尽春衫毕竟为谁消瘦梅浪半空如绣便管领芳菲忍辜诗酒映竹占花临忩卜镜还念岁寒宫袖箫鼓动春城竞㸃缀玉梅金栁厮勾元宵灯前共谁擕手瑶花朱钿宝玦天上飞琼比人间春别江南江北曽未见谩拟梨云梅雪淮山春晩问谁识芳心髙洁消㡬番花落花开老了玉关豪杰金壶剪送琼枝看一骑红尘香度瑶阙韶华正好应自喜初识长安蜂蜨杜郎老矣想旧事花须能説记少年一梦扬州二十四桥明月玉京秋烟水濶髙林弄残照晚蜩凄切碧砧度韵银牀飘叶衣湿桐隂露冷採凉花时赋秋雪难轻别一襟幽事砌蛩能説客思吟商还怯怨歌长琼壶暗缺翠扇疎红衣香褪翻成销歇玉骨西风恨最恨闲却新凉时节楚箫咽谁倚西楼淡月解语花晴丝罥蜨煖蜜酣蜂重帘卷春寂寂雨萼烟梢压䦨干花雨染衣红湿金鞍误约空极目天涯草色䦘苑玉箫人去后惟有莺知得余寒犹掩翠户梁燕乍归芳信未端的浅薄东风莫因循轻把杏钿狼籍尘侵锦瑟残日红忩春梦窄睡起折枝无意绪斜倚秋千立曲游春禁苑东风外飏煖丝晴絮春思如织燕约莺期恼芳情偏在翠深红隙漠漠香尘隔沸十里乱丝丛笛看画船尽入西泠闲却半湖春色栁陌新烟凝碧映帘底宫眉堤上游勒轻暝笼烟怕梨云梦冷杏香愁羃歌管酬寒食奈蜨怨良宵岑寂正恁醉月揺花怎生去得秋霁重到西泠记芳园载酒画舸横笛水曲芙蓉渚边鸥鹭依依似旧相识年华易失段桥㡬换垂杨色谩自惜愁损庾郎双鬓㸃华白残蛩露草怨蜨飞花转眼西风又陈迹叹如今才消量减樽前辜负醉吟笔欲寄逺情秋水隔旧游空在凭髙望极斜阳乱山浮紫暮云凝碧台城路宫檐融暖晨妆懒轻霞未匀酥脸倚竹娇颦临溪瘦影依约樽前重见盈盈笑靥映珠络玲珑翠绡葱蒨梦入罗浮满衣清露暗香染东风千树易老怕红颜旋减芳意偷变赠逺天寒吟香夜永多少江南新怨琼梳静掩任剪雪裁云竞夸轻艳画角黄昏梦随春去逺又东风又入江南岸年年汉宫春早宝屑无痕生香有韵消得何郎花恼孤山梦绕记路隔金沙那囘曽到夜月相思翠樽谁共饮香醥天寒宫怨赠逺水边凭为问春到多少竹外凝情墙隂照影谁见嫣然一笑冷香未了怕玉管西楼一声霜晓花自多情看花人自老又清溪数㸃芙蓉雨苹飈凉泛吟鹢洗玉空明浮珠沆瀣人静籁沉波息仙潢咫尺想翠羽琼楼有人相忆天上人间未知今夕是何夕此生此夜此景自仙翁去后清致谁识散发吟商簪花弄水谁伴空江横笛流年暗惜怕一度西风井梧吹碧底事闻愁醉歌浮大白又曲屏遮断行云路西楼怕聴疎雨砚冻凝华香寒散雾呵笔慵题诗句长安倦旅叹衣染尘痕镜添秋缕过尽飞鸿锦笺谁与寄愁去箫台应是怨别晓寒梳洗懒依旧眉妩酒滴炉香花围坐暖闲却珠鞴钿柱芳心谩语恨栁外游韀系情何许暗卜归期细将梅蘂数又槐隂忽送清商怨依稀正闻还歇写怨声长危絃调苦前梦蜕痕枯叶伤情惜别是㡬度斜阳㡬囘残月转眼西风一襟幽恨向谁説轻鬟犹记动影翠蛾应妒我双鬓如雪枝冷频移叶疎犹抱肯负好秋时节凄凄切切渐迤逦黄昏砌蛩相接露洗余悲暮烟声更咽一枝春淡碧春姿栁眠醒似怯朝来疎雨芳程乍数唤起探花情绪东风尚浅甚先有翠娇红妩应自把罗绮围春占得画屏春聚留连绣丛深处爱歌云袅袅低随香缕琼忩夜暖试与细评新谱妆眉媚粉料无奈弄颦佯妒还只怕帘外笼莺笑人醉语又帘影移隂杏芗寒乍湿西园丝雨芳期暗数又是去年心绪金花谩剪倩谁画旧时眉妩空自伤杨栁风流泪滴软绡红聚罗忩那囘歌处叹庭花倦舞香销氷缕楼空燕冷碎锦懒寻底谱么絃谩赋曽记是倚娇成妒深院悄门掩梨花倩莺寄语绿葢舞风轻玉立照新妆翠葢亭亭凌波步秋漪真色生香明珰揺淡月舞袖斜倚耿耿芳心奈千缕晴丝萦系恨开迟不嫁东风颦怨娇蕋花底谩卜幽期素手採珠房粉艳初洗雨湿铅腮碧云深暗聚软绡清泪访藕寻莲楚江逺相思谁寄棹歌囘衣露满身花气玲珑四犯波暖尘香正嫰日轻隂揺荡清昼㡬日新晴初展绮忩纹绣年少忍负才华尽占断艳歌芳酒奈翠帘蜨舞蜂喧催趂禁烟时候杏腮红透梅钿皱燕归时海棠厮勾寻芳较晩东风约还约刘郎归后凭问栁陌情人比似垂杨谁瘦倚画栏无语春恨逺频囘首拜星月腻叶隂清孤花香冷迤逦芳洲春换薄酒孤吟怅相如游倦想人在絮幕香帘凝望误认㡬许烟樯风幔芳草天涯负华堂双燕记箫声淡月梨花院砑笺红谩写东风怨一夜花落鹃啼唤四桥吟伴荡归心巳过江南岸清宵梦逺逐飞花乱㡬千万丝缕垂杨系春愁不断长亭怨慢记千竹万荷深处绿净池台翠凉亭宇醉墨题香闲箫横玉昼吟趣胜流星聚知㡬诵燕台句零落碧云空叹转眼岁华如许凝伫望涓涓一水梦到隔花忩户十年旧事尽消得庾郎愁赋燕楼鹤表半飘零算惟有盟鸥堪语慢倚遍河桥一片凉云吹雨宴清都老去闲情懒东风外霏霏花絮零乱轻鸥涨绿啼鹃暗碧一春过半寻芳已是来迟怕迤逦年华暗换还应恨白雪歌空秋霜鬓冷难管凭栏自笑清狂事随花谢愁与春缓持盃顾曲登楼赋笔杜郎才减前欢巳隔前溪但耿耿临髙望眼遡轻红一棹归时半蟾弄晩霓裳中序第一湘屏展翠叠恨入宫沟流怨叶缸冷金花暗结又鴈影带霜蛩音凄月珠寛腕雪叹锦笺芳字盈箧人何在玉箫旧约忍对素娥説愁絶衣砧幽咽任帐底沉烟渐灭红兰谁採赠别怅洛浦分绡汉臯遗玦舞鸾光半缺最怕聴离絃乍阕凭栏久一庭香露桂影弄凄蜨惜余春慢绀玉波寛碧云亭小冉冉水花香细鱼牵翠带燕掠红衣雨忩万荷喧睡临槛自採瑶房铅粉沾襟雪丝萦指喜嘶蝉树逺盟鸥乡近镜奁光里帘户悄竹色侵棋槐隂移漏书永簟花铺水清眠乍足晩浴初慵瘦约楚裙尺二曲砌虚庭夜深月透龟纱凉生蝉翅看银潢泻露金井鸦啼渐起祝英台近倚玲珑寻窈窕瑶草四时碧小小蓬莱花气透帘隙㡬囘翠水荷初苍崖梅小绮寮掩玉壶春色栁屏窄芳槛日日东风㡬阵吹吟笔曲折花房莺燕似曽识最怜灯影才收歌尘初静画楼外一声秋笛又殢余酲寻旧雨愁与病相半绿意隂隂丝竹静深院絶怜事逐春移泪随花落似剪断蛟房珠串喜重见为谁倦酒慵持筩屏掩双扇白发潘郎羞见看花伴可堪好梦残时新愁生处烟月冷子规声断徴招江蓠揺落江枫冷霜空鴈程初到万景正悲秋奈曲终人杳登临嗟老矣问古今清愁多少一梦东园十年心事恍然惊觉肠断紫霞深知音逺寂寂怨琴凄调短髪已无多怕西风吹帽黄花空自好问谁识对花怀抱楚山逺九辨难招更晚烟残照声声慢燕泥沾粉鱼浪吹香芳堤十里新晴静惹游丝花边袅袅扶春多怜漂泊记章台曽挽青青堪爱处是扑帘娇嫰随马轻盈长是河桥三月做一番晴雪恼乱诗魂带雨沾衣罗襟㸃㸃离痕休缀潘郎鬓影怕绿忩年少人惊巻春去剪东风千缕碎云又琼壶敲月白髪簮花十年一梦扬州恨入琵琶小怜重见湾头樽前漫题金缕奈芳情巳逐东流还送逺甚长安乱叶都是闲愁次第重阳近也看黄花绿酒只合迟留脆栁无情不堪重系行舟百年正消㡬别对西风休赋登楼怎去得怕凄凉时节团扇悲秋醉落魄寒侵径叶鴈风撃碎珊瑚屑砚凉闲试霜晴帖颂菊骚兰秋事正奇絶故人又作江西别书楼虚度中秋节碧栏倚遍谁人説愁是新愁月是旧时月水龙吟燕翎谁寄愁笺天涯极望王孙草新烟换栁光风浮蕙余寒尚峭倚杖看云剪灯聴雨㡬番诗酒叹长安倦客江南旧恨飞花乱清明后堤上斜阳风骤散香绵轻沾吟袖曲尘两岸纹波十里暖蒸香透海濶云深水流春逺梦魂难勾问莺边按谱花前觅句解相思否又舞红轻带愁飞宝韀暗忆章台路吟香醉雨吹箫门巷飘梭院宇立尽残阳眼迷晴树梦随风絮叹江潭冷落依依旧恨人空老栁如许锦瑟年华暗度赋行云空题短句晴丝系燕么絃弹鳯文君更苦烟水流红暮云凝紫是春归处怅江南望逺苹花自採寄将愁与又素鸾飞下青㝠舞衣半惹凉云碎蓝田种玉绿房迎晓一奁秋意擎露盘深忆君凉夜暗倾铅水想鸳鸯正结梨云好梦西风冷还惊起应是飞琼仙㑹倚凉飈碧簮斜坠轻妆鬭白明珰照影红衣羞避霁月三更粉香千㸃静闻十里聴湘絃奏彻氷绡偷剪聚相思泪天香碧脑浮氷红薇染露骊宫玉唾谁捣麝月双心鳯云百和宝钏佩环争巧浓熏残炷疑醉度千花春晓金饼着衣余润银叶透帘微袅素被琼篝夜悄酒初醒翠屏深窅一缕旧情空趂断烟飞绕罗袖余馨渐少怅东阁凄凉梦难到谁念韩郎清愁渐老珍珠帘宝堦斜转春宵翳云屏敞霞巻东风新霁光照万里寒曳冷云垂地暗忆连昌游冶事照炫转荧煌珠翠难比是鲛人织就氷绡清泪犹记梦入瑶台正玲珑透月琼扉十二细缕逗浓香接翠蓬云气缟夜梨花生煖白浸潋灔一池春水乘醉怳归时人在明河影里疎影氷条冻叶又横斜照水一花初发素璧秋屏招得芳魂彷彿玉容明灭疎疎满地珊瑚冷全误却扑花幽蝶甚美人忽到忩前镜里好春难折闲想孤山旧事浸清漪倒映千树残雪暗里东风可惯无情搅碎一帘香月轻妆谁写崔徽面认隐约烟绡重叠记梦囘纸帐残灯瘦倚数枝清絶玉漏迟老来欢意少锦鳞去紫箫声杳怕展金奁依旧故人怀抱犹想乌丝醉墨惊醉语香红围绕闲自笑与君共是承平年少雨忩短梦难凭是㡬调宫商㡬番吟啸泪眼东风囘首四桥烟草载酒倦游处巳换却花间啼鸟春恨悄天涯暮云残照南楼令开了朩芙蓉一年秋已空送新愁千里孤鸿揺落江蓠多少恨吟不尽楚云峯往事夕阳红故人江水东翠衾寒㡬夜霜浓梦隔屏山飞不去随夜鹊绕疎桐西江月波影暖浮玉甃栁阴深锁金铺湘桃花褪燕调雏又是一番春暮碧柱情深鳯怨云屏梦浅莺唿绣忩人倦冷熏炉帘影揺揺亭午又花气半侵云阁栁阴近隔春城画栏明月按瑶筝醉倚满身花影翠格素虬晴雪锦笼紫鳯香云东风吹玉满闲亭二十四帘春静鹧鸪天燕子时时度翠帘栁寒犹未透香绵落花门巷家家雨新火楼台处处烟情黙黙恨恹恹东风吹动画秋千刺桐开尽声声鸟无奈春风祗醉眠又相傍清明晴更悭闭门空自惜花残海棠半拆难禁雨燕子初归不奈寒金鸭冷锦鸳闲银缸空照小屏山翠罗袖薄东风悄独倚西楼第㡬栏夜行舡寒菊凄风栖小蜨帘栊静半规凉月梦不分明恨无凭据肠断锦笺盈箧哀角初霜寒正怯倚瑶筝暗愁难説宝兽频添玉虫暗剪长记旧家时节杏花天瑞云盘翠侵宫额眉栁嫰不禁愁积返魂谁染东风笔写出郢中春色人去后垂杨自碧歌舞梦欲寻无迹愁随两桨江南北日暮石城风急又汉宫乍出慵梳掠关月冷玉沙飞幕龙香拨指春风弱一曲哀絃谩託君恩薄空怜命薄青塜逺㡬番花落丹青自是难描摸不是当时画错又金池琼苑曽经醉是多少红情绿意东风一枕游仙睡换却莺花人世渐暮色鹃声四起正愁满香沟御水一色栁烟三十里为问春归那里浪淘沙芳草碧茸茸染恨无穷一春心事雨声中窄素宫罗寒尚峭闲倚熏笼犹记粉墙东同醉香丛金鞍何处骤花骢袅袅绿忩残梦断红杏东风㸃绛脣午梦初囘巻帘尽放春愁去昼长无侣自对黄鹂语絮影苹香春在无人处移舟去未成新句一砚梨花雨谒金门花不定燕尾剪开红影㡬㸃落英蜂翅趂日迟帘幕静试把翠蛾轻晕愁薄宝台鸾镜屈指一春将次尽归期犹未穏又天水碧染就一江秋色鳌戴雪山龙起蛰快风吹海立数㸃烟鬟青滴一杼霞绡红湿白鸟明边帆影直隔江闻夜笛又芳事晚数㸃杏钿香浅恻恻轻寒风剪剪锦屏春梦逺穉栁拖烟娇软花影暗藏深院初试轻衫并画扇牡丹红未展清平乐晓莺娇咽庭户溶溶月一树湘桃飞茜雪红豆相思渐结看看芳草平沙游韀犹未归家自是萧郎漂泊错教人恨杨花鳯栖梧竹杳花深连别墅曲曲囘廊小小闲庭宇忽地香来无觅处杖藜闲趂游蜂去老桂凝秋森玉树涧底孤芳苒苒吹诗句一掬幽情知㡬许钩帘半亩藤花雨少年游帘销宝篆卷宫罗蜂蜨扑飞梭一样春风燕梁莺户那处得春多晓妆日日随春辇多在牡丹坡花深深处栁隂隂处一片笙歌甘州渐凄凄芳草绿江南轻晖弄春容记少年游处箫声巷陌灯影帘栊月暖烘鑪戏鼓十里步香红欹枕聴新雨往事䑃胧还是春江梦晓怕等闲愁见鴈影西东喜故人好在水驿寄诗筒数芳程渐催花信送归帆知第㡬番风空吟想梅花千树人在其中一萼红步深幽正云黄天淡雪意未全休鑑曲寒沙茂林烟草俛仰今古悠悠岁华晩飘零渐逺谁念我同载五湖舟磴古松斜厓隂苔老一片清愁囘首天涯归梦㡬魂飞西浦泪洒东州故国山川故园心眼还似王粲登楼最负他秦鬟妆镜好江山何事此时游为唤狂吟老监共赋销忧词综巻二十词综卷二十一钦定四库全书词综巻二十一翰林院检讨朱彞尊编宋词七十首王沂孙张炎王沂孙天香孤峤蟠烟层涛蜕月骊宫夜採铅水讯逺槎风梦深薇露化作断魂心字红甆候火还乍识氷环玉指一缕萦帘翠影依稀海天云气㡬囘殢娇半醉剪春灯夜寒花碎更好故溪飞雪小忩深闭荀令如今顿老总㤀却樽前旧风味谩惜余熏空篝素被南浦栁下碧粼粼认麴尘乍生色嫰如染清熘满银塘东风细参差縠纹初遍别君南浦翠眉曽照波痕浅再来涨绿迷旧处添却残红㡬片蒲萄过雨新痕正拍拍轻鸥翩翩小燕帘影蘸楼阴芳流去应有泪珠千㸃沧浪一舸断魂重唱苹花怨采香幽径鸳鸯睡谁道湔裙人逺又栁外碧连天漾翠纹渐平低蘸云影应是雪初消巴山路蛾眉乍窥清镜绿痕无际㡬番飘荡江南恨弄波素韈知甚处空把落红流尽何时橘里莼芗泛一舸翩然东风归兴孤梦遶沧浪苹花漠漠雨昏烟暝连筒接缕故溪深掩柴门静只愁双燕衔春去拂破蓝光千顷花犯古婵娟苍鬟素靥盈盈瞰流水断魂十里叹绀缕飘零难系离思故山岁晚谁堪寄琅玕聊自倚谩记我绿蓑冲雪孤舟寒浪里三花两蕊破䝉茸依依似有恨明珠轻委云卧稳蓝衣正䕶春顦顇罗浮梦半蟾挂晓么鳯冷山中人乍起又唤起玉奴归去余香空翠被露华绀葩乍坼笑烂熳娇红不是春色换了素妆重把青螺轻拂旧歌共渡烟江却占玉奴标格风霜峭瑶台种时付与仙骨闲门昼掩凄恻似淡月梨花重化清魄尚带唾痕香凝怎忍攀摘嫰绿渐暖溪隂簌簌粉云飞出芳艳冷刘郎未应认得无闷隂积龙荒寒度鴈门西北髙楼独倚怅短景无多乱山如此欲唤飞琼起舞怕搅碎纷纷银河水冻云一片藏花䕶玉未教轻坠清致悄无似有照水南枝已搀春意误㡬度凭栏莫愁凝睇应是梨花梦好未肯放东风来人世待翠管吹破苍茫看取玉壶天地眉妩渐新痕悬栁澹彩穿花依约破初暝便有团圆意深深拜相逢谁在香迳画眉未稳料素蛾犹带离恨最堪爱一曲银钩小宝帘挂秋冷千古盈亏休问叹谩磨玉斧难补金镜太液池犹在凄凉处何人重赋清景故山夜永试待他窥户端正看云外山河还老桂花旧影水龙吟晓寒慵掲珠帘牡丹院落花开未玉䦨干畔栁丝一把和风半倚国色㣲酣天香乍染扶春不起自真妃舞罢谪仙赋后繁华梦如流水池馆家家芳事记当时买栽无地争如一朶幽人独对水边竹际把酒花前剰拚醉了醒来还醉怕洛中春色匆匆又入杜鹃声里又世间无此俜停玉环未破东风睡将开半敛似红还白余花怎比偏占年华禁烟才过夹衣初试叹黄州一梦燕宫絶笔无人解看花意犹记花隂同醉小阑干月髙人起千枝媚色一庭芳景清寒似水银烛延娇绿房留艳夜深花底怕明朝小雨蒙蒙便化作燕支泪又晓霜初着青林望中故国凄凉早萧萧渐积纷纷犹坠门荒迳悄渭水风生洞庭波起㡬番秋杪想重崖半没千峯尽出山中路无人到前度题红杳杳遡宫沟暗流空遶啼螀未歇飞鸿欲过此时怀抱乱影翻忩碎声敲砌愁人多少望吾庐甚处只应今夜满庭谁扫绮罗香屋角疎星庭隂暗水犹记藏鸦新树试折梨花行入小栏深处聴粉片簌簌飘堦有人在夜忩无语料如今门掩孤灯画屏尘满断肠句佳期浑似流水还见梧桐㡬叶轻敲朱户一片秋声应做两边愁绪江路逺归鴈无凭写绣笺倩谁将去谩无聊犹掩芳樽醉聴深夜雨齐天乐碧痕初化池塘草荧荧野光相趂扇薄星流盘明露滴零落秋原飞燐练裳暗近记穿栁生凉度荷分暝误我残编翠囊空叹梦无准楼隂时过数㸃倚栏人未睡曽赋幽恨汉苑飘苔秦陵坠叶千古凄凉不尽何人为省但隔水余辉傍林残影已觉萧疎更堪秋夜永又绿槐千树西忩悄恹恹昼眠惊睡饮露身轻吟风翅薄半剪氷笺谁寄凄凉倦耳谩重拂琴丝怕寻冠珥短梦深宫向人犹自诉憔悴残红收尽过雨晚来频断续都是秋意病叶难留纤柯易老空忆斜阳身世忩明月碎甚巳絶余音尚遗枯蜕鬓影参差断魂清镜里又一襟余恨宫魂断年年翠隂庭树乍咽凉柯还移暗叶重把离愁深诉西忩过雨怪瑶珮流空玉筝调柱镜暗妆残为谁娇鬓尚如许铜仙铅泪似洗叹移盘去逺难贮零露病翼惊秋枯形閲世消得斜阳㡬度余音更苦甚独抱清商顿成凄楚谩想薰风栁丝千万缕又冷烟残水山隂道家家拥门黄叶故里鱼肥初寒鴈落孤艇将归时节江南恨切问还与何人共歌新阕换尽秋芳想渠西子更愁絶当年无限旧事叹繁华似梦如今休説短褐临流幽怀倚石山色重逢都别江云冻结算只有梅花尚堪攀折寄取相思一枝和夜雪三姝媚兰缸花半绽正西忩凄凄断萤新鴈别久逢稀谩相看华髪共成销黯总是飘零更休赋梨花秋苑何况如今离思难禁俊才都减今夜山髙江浅又月落帆空酒醒人逺彩袖乌丝解愁人惟有断歌幽婉一信东风再约看红腮青眼只恐扁舟西去苹花弄晚又红樱悬翠葆渐金铃枝深瑶堦花少万颗燕支赠旧情争奈弄珠人老扇底清歌还记得樊姬娇小㡬度相思红豆都销碧丝空袅芳意荼蘼开早正夜色瑛盘素蟾低照荐笋同时叹故园春事巳无多了贮满筠笼偏暗触天涯怀抱谩想青衣初见花隂梦好庆清朝玉局歌残金陵句絶年年负却薰风西邻窈窕独怜入户飞红前度绿隂载酒枝头色比似裙同何须拟蜡珠作蔕湘彩成丛谁在旧家殿阁自太真仙去扫地春空朱旛䕶取如今应误花工颠倒绛英满迳想无车马到山中西风后尚余数㸃还胜春浓髙阳台浅萼梅酸新沟水绿初晴节序暄妍独立雕栏谁怜枉度华年朝朝准拟清明近料燕翎须寄银笺又争知一字相思不到吟边双蛾不拂青鸾冷任花隂寂寂掩户闲眠屡卜佳期无凭却恨金钱何人寄与天涯信趂东风急整归鞭纵飘零满院杨花犹是春前又驼褐轻装狨鞯小队氷河夜渡流澌朔雪平沙飞花乱拂蛾眉琵琶巳是凄凉调更赋情不比当时想如今人在龙庭初劝金巵一枝芳信应难寄向山边水际独抱相思江鴈孤囘天涯人自归迟归来依旧秦淮碧问此愁还有谁知对东风空似垂杨零乱千丝又残雪庭隂轻寒帘影霏霏玉管春葭小帖金泥不知春是谁家相思一夜忩前梦奈个人水隔天遮但凄然满树幽香满地横斜江南自是离愁苦况游骢古道归鴈平沙怎得银笺殷勤与説年华如今处处生芳草纵凭髙不见天涯更消他㡬度东风㡬度飞花扫花游商飈乍发渐淅淅初闻萧萧还住顿惊倦旅背青灯弔影起吟愁赋断续无凭试立荒庭聴取在何许但落叶满堦惟有髙树迢逓归梦阻正老耳难禁病怀凄楚故山院宇想边鸿孤唳砌蛩私语数㸃相和更着芭蕉细雨避无处这闲愁夜深尤苦又小庭䕃碧遇骤雨疎风剩红如扫翠交径小问攀条弄蘂有谁重到谩説青青比似花时更好怎知道一别汉南遗恨多少清昼人悄悄任密䕶帘寒暗迷忩晓旧盟误了又新枝嫰子总随春老渐隔相思极目长亭路杳搅怀抱听蒙茸数声啼鸟又卷帘翠湿过㡬阵残寒㡬番风雨问春住否但匆匆暗里换将花去乱碧迷人总是江南旧树谩凝竚念昔日采香人更何许芳径携酒处又䕃得青青嫰苔无数故林晩歩想参差渐满野塘山路倦枕间牀正好㣲曛院宇送凄楚怕凉声又催秋暮又满庭嫰碧渐密叶迷忩乱枝交路断红任处但匆匆换得翠痕无数暗影沉沉静锁清和院宇试凝伫怕一㸃旧香犹在幽树浓隂知㡬许且拂簟清眠引笻闲歩杜郎老去算寻芳较晩倦怀难赋纵胜花时到了愁风怨雨短亭暮谩青青怎遮春去琐忩寒趂酒梨花催诗栁絮一忩春怨疎疎过雨洗尽满堦芳片数东风二十四番㡬番误了西园宴认小帘朱户不如飞去旧巢双燕曽见双蛾浅自别后多应黛痕不展扑蜨花隂怕看题诗团扇试凭他流水寄情遡红不到春更逺但无聊病酒厌厌夜月荼蘼院又料峭东风亷纤细雨落梅飞尽单衣恻恻再整金猊香烬误千红试妆较迟故园不似清明近但满庭栁色柔丝羞舞淡黄犹凝芳景还重省向薄晩窥帘嫰隂欹枕桐花渐老巳做一番风信又看看绿遍西湖早催塞北归鴈影等归时为带春归併带江南恨应天长疎帘蜨粉幽径燕泥花间小雨初足又是禁城寒食轻舟泛晴渌寻芳地来去熟尚彷彿大堤南北望杨栁一片隂隂揺曳新绿重访艳歌人聴取春声犹是杜郎曲荡漾去年春色深深杏花屋东风曽共宿记小刻近忩新竹旧游逺沉醉归来满院银烛摸鱼儿洗芳林夜来风雨匆匆还送春去方才送得春归了那又送君南浦君聴取怕此际春归也过呉中路君行到处便快折河边千条翠栁为我系春住春还住休索吟春伴侣残花今已尘土姑苏台下烟波逺西子近来何许能唤否又只恐残春到了无凭据烦君妙语更为我且将春连花带栁冩入翠笺句声声慢啼螀门静落叶堦深秋声又入吾庐一枕新凉西忩晩雨疎疎旧香旧色换却但满川残栁荒蒲茂陵逺任嵗华苒苒老尽相如昨夜西风初起想莼边唿櫂橘后思书短景凄然残歌空扣铜壶当时送行共约鴈归时人赋归欤鴈归也问人归如鴈也无望梅画栏人寂喜轻盈照水犯寒先坼袅数枝云缕鲛绡露浅浅涂黄汉宫娇额剪玉裁氷巳占断江南春色恨风前素艳雪里暗香偶成抛掷如今眼穿故国待拈花弄蘂时话思忆想陇头依约飘零甚千里芳心杳无消息粉怯珠愁又只恐吹残羌笛正斜飞半忩晓月梦囘陇驿张炎南浦波暖绿粼粼燕飞来好是苏堤才晓鱼没浪痕圆流红去翻唤东风难扫荒桥断浦栁隂撑出扁舟小囘首池塘青欲遍絶似梦中芳草和云流出空山甚年年净洗花香不了新绿乍生时孤村路犹忆那囘曽到余情渺渺茂林觞咏如今悄前度刘郎从去后溪上碧桃多少水龙吟仙人掌上芙蓉涓涓犹滴金盘露轻妆照水纤裳玉立飘飖似舞㡬度消凝满湖烟月一汀鸥鹭记小舟夜悄波明香逺浑不见花开处应是浣纱人妒褪红衣被谁轻误闲情雅澹冶姿清润凭娇待语隔浦相逢偶然倾葢似传心素怕湘臯珮解绿云十里巻西风去解连环楚江空晚怅离羣万里恍然惊散自顾影欲下寒塘正沙净草枯水平天逺写不成书只寄得相思一㸃叹因循误了残氊拥雪故人心眼谁怜旅愁荏苒谩长门夜悄锦筝弹怨想伴侣犹宿芦花也曽念春前去程应转暮雨相唿怕蓦地玉关重见未羞他双燕归来画帘半卷探春银浦流云绿房迎晓一抺墙腰月淡暖玉生香悬氷解冻碎滴瑶阶如霰才放些晴意早瘦了梅花一半也知不作花香东风何事吹散揺落似成秋苑甚酿得春来怕教春见野渡舟回前村门掩应是不胜清怨次第寻芳去灞桥外蕙香波暖犹聴檐声看灯人在深院又列屋烘炉深门响竹催残客里时序投老情怀薄游滋味消得㡬囘凄楚聴鴈聴风雨更聴过数声柔橹暗将一㸃归心试託乡书分付试问西楼在否休忘了盈盈端正窥户帘卸蟾氷栁萦蛾雪次第满城箫鼓闲见谁家月浑不记旧游何处伴我㣲吟恰有梅花一树髙阳台接叶巢莺平波巻絮断桥斜日归船能㡬番游看花又是明年东风且伴蔷薇住到蔷薇春巳堪怜更凄然万绿西泠一抹荒烟当年燕子知何处但苔深韦曲草暗斜川见説新愁如今也到鸥边无心再续笙歌梦掩重门浅醉闲眠莫开帘怕见飞花怕聴啼鹃扫花游嫰寒禁暖正草色侵衣野光如洗去城数里遶长堤是栁钧船初舣小立斜阳试数花风第㡬问春意待留取断红心事难寄芳信成然指甚逺客他乡老怀如此醉余梦里尚分明认得旧时罗绮可惜空帘误却归来燕子胜游地想依然断桥流水又烟霞万壑记曲径寻幽霁痕初晓绿忩窈窕看随花甃石就泉通沼㡬日不来一片苍云未扫自长啸恨乔木荒凉都是残照碧天秋浩渺聴虚籁泠泠飞下孤峭山空翠老步仙风怕有采芝人到野色闲门芳草不除更好境深悄比斜川又清多少渡江云山空天入海倚楼望极风急暮潮初一帘鸠外雨㡬处闲田隔水动春鉏新烟禁栁想如今绿到西湖犹记得当年深隐门掩两三株愁余荒洲古溆断梗疎萍更漂流何处空自觉围羞带减影怯灯孤长疑即见桃花面甚近来翻致无书书纵逺如何梦也都无又锦香缭绕地深灯挂壁帘影浪花斜酒船归去后转首河桥那处认纹纱重盟镜约还记得前度秦嘉惟只有叶题堪寄流不到天涯惊嗟十年心事㡬曲䦨干想萧娘声价闲过了黄昏时候疎栁啼鸦浦潮夜涌平沙净问断鸿知落谁家书又逺空江片月芦花绮罗香万里飞霜千山落朩寒艳不招春妒枫冷呉江独客又吟愁句正船舣流水孤村似花绕斜阳芳树甚荒沟一片凄凉载情不去载愁去长安谁问倦旅羞见衰颜借酒飘零如许谩倚新妆不入洛阳花谱为囘风起舞樽前尽化作断霞千缕记隂隂绿遍江南夜忩聴暗雨清平乐候蛩凄断人语西风岸月落沙平江似练望尽芦花无鴈暗教愁损兰成可怜夜夜闲情只有一枝梧叶不知多少秋声疎影黄昏片月似满地碎隂还更清絶枝北枝南疑有疑无㡬度背灯难折依稀倩女离魂处缓步出前村时节看夜深竹外横斜应妒过云明灭窥镜娥眉淡扫为容不在貌独抱孤洁莫是花光描取春痕不怕丽谯吹彻还惊海上燃犀去照水底珊瑚疑活做弄得酒醒天寒空对一庭香雪迈陂塘爱吾庐傍湖千顷苍茫一片清润晴岚暖翠融融处花影倒窥天镜沙浦逈看野水涵波隔栁横孤艇眠鸥未醒甚占得莼乡都无人见斜照起春暝休重省莫问山中秦晋桃源今度难认林间却是长生路一笑元非捷径深更静待散髪吹箫鹤背天风冷凭髙露饮正碧落尘空光揺半壁月在万松顶甘州记玉关踏雪事清游寒气敝貂裘傍枯林古道长河饮马此意悠悠短梦依然江表老泪洒西州一字无题处落叶都愁载取白云归去问谁留楚珮弄影中洲折芦花赠逺零落一身秋向寻常野桥流水待招来不是旧沙鸥空怀感有斜阳处最怕登楼月下笛万里孤云清游渐逺故人何处寒忩里曽记经行旧时路连昌约畧无多栁第一是难聴夜雨谩惊囘悽悄相看烛影拥衾谁语张绪归何暮伴冷落依依短桥鸥鹭天涯倦旅此时心事良苦只愁重洒西州泪问杜曲人家在否恐翠袖正天寒犹倚梅花那树台城路朗吟未了西湖酒惊心又歌南浦折栁官桥唿船野渡还聴垂虹风雨漂流最苦况如此江山恁时情绪怕有鸱夷笑人何事载诗去荒台祇今在否再休登望逺都是愁处暗草埋沙明波洗月谁念天涯羇旅荷隂未暑快料理归程再盟鸥鹭只有空山近来无杜宇又薛涛笺上相思字重开又还重折太白秋声东瀛栁色一缕轻痕轻折虚沙动月叹千里悲歌唾壶敲缺记得巴山此时怀抱那时説寒香深处话别病来浑瘦损懒赋清切笑里移春吟边慨古多少英游消歇回潮似咽送一㸃愁心故人天末江影沉沉夜凉鸥梦濶又春云不暖垂杨栁吹却絮云多少燕子人家夕阳巷陌行入野畦深窈筹花鬬草记小艇寻芳断桥初晓那日心情㡬人同向近来老消忧何处最好夜游频秉烛犹是迟了南浦歌䦨东林社冷赢得如今怀抱吟悰暗恼待醉也慵聴劝归啼鸟怕搅离愁乱红休去扫又十年旧事翻疑梦重逢可怜俱老水国春空山城嵗晩无语相看一笑荷衣换了任京洛尘沙冷凝风帽见説吟情近来不到谢池草欢游曽步翠窈乱红迷紫曲芳意今少舞扇招香歌桡唤玉犹忆钱塘苏小无端暗恼又㡬度流连燕昏莺晓囘首妆楼甚时重去好又扁舟忽过芦花浦闲情便随鸥去水国吹箫虹桥问月西子如今何许危栏慢拊正独立苍茫半空飞露倒影虚明洞庭波映广寒府鱼龙吹浪自舞渺然凌万顷如聴风雨夜气浮山晴晖荡目无寻秋处惊凫自语尚记得当时散人来否胜景平分此心游太古真珠帘云深别有深庭宇小帘栊占取芳菲多处花暗曲房春润㡬番酥雨见説苏堤晴未稳便好趂踏青人去休去且料理琴书夷犹今古谁见静里闲心纵荷衣未葺雪巢堪赋醒醉一干坤任此情如许茂树石牀同坐久又却被春风留住欲住奈帘影妆楼剪灯人语三姝媚苍潭枯海树正雪窦髙寒水声东去古意萧闲问结庐人逺白云谁侣贺监犹存还散迹千岩风露抱瑟空游都是凄凉此愁谁语莫趂江湖鸥鹭怕太乙炉烟暗销铅虎投老心情判归来何事共成覉旅布袜青鞋休悞入桃源深处待得重逢却説巴山夜雨忆旧游记开帘送酒隔水悬灯款语梅边未了清游兴又飘然独去何处山川淡风暗收榆筴吹下沈郎钱叹客里光隂消磨艳冶都在尊前留连住人处是鑑曲窥莺兰沼围泉醉拂珊瑚树写百年幽恨分付吟笺故旧㡬囘飞梦江雨夜凉船纵忘却归期千山未必无杜鹃探芳信坐清昼正冶思萦花余酲倦酒甚探芳人老芳心尚如旧消魂忍説铜驼事不是因春瘦向西园竹扫颓垣蔓罗荒甃风雨夜来骤叹歌冷莺帘恨凝蛾岫愁到今年都似去年否赋情懒聴山阳笛目极空搔首我何堪老却江潭汉栁梅子黄时雨流水孤村爱尘事顿消来访深隐向醉里谁扶满身花影鸥鹭相看如瘦近来不是伤春病嗟流景竹外野桥犹系烟艇谁引斜川归兴便啼鹃纵少无奈时聴待棹击空明鱼波千顷弹断琵琶留不住最愁人是黄昏近江风𦂳一行栁丝吹暝琐忩寒乱雨敲春深烟带晩水忩慵凭空帘谩巻数日更无花影怕依然旧时归燕定知未识江南冷最怜他树底蔫红不语背人吹尽清涧通幽径谩移灯剪韭试温香鼎分吟醉里过了㡬番风信想竹间髙阁半开小车未来犹自等傍新晴隔栁唿船待教潮信稳又断碧分山空帘剩月故人天外香留酒滞蝴蜨一生花里想如今愁魂正逺夜台梦语秋声碎自中仙去后词笺赋笔便无清致都是凄凉意怅玉笥埋云锦衣归去形容憔悴料应也孤吟山鬼那知人是弹折素琴黄金铸出相思泪但栁枝门掩清隂候蛩愁暗苇法曲献仙音云隐山晖树分溪影未放妆台帘巻篝密笼香镜圆窥粉花深自然寒浅正人在银屏底琵琶半遮面语声软且休弹玉关愁怨怕唤起西湖那时春感杨栁古湾头记小怜隔水曽见聴到无声谩赢得情绪难剪把一襟心事散入落梅千㸃西河花最盛西湖曽泛烟艇閙红深处小秦筝断桥夜饮鸳鸯水宿不知寒如今翻被惊醒那时事都倦省䦨干来此闲凭是谁分得半机云恍疑昼锦想当年飞燕皱裙时舞盘㣲堕珠粉软波不剪素练静碧盈盈移下秋影醉里玉书难认且脱巾露髪飘然乗兴一叶浮香天风冷长亭怨记横篴玉关髙处万叠沙寒雪深无路敝却貂裘逺游归后共谁语故人何许浑㤀了江南旧雨不拟重逢应笑我飘零如羽同去钓珊瑚海树底事便成行旅烟迷断浦更㡬㸃恋人飞絮如今又京国寻春定应被薇花留住且莫把孤愁説与当时歌舞又望花外小桥流水门巷愔愔玉箫声絶鹤去台空珮环何处弄明月十年前事愁千折心情顿别露粉风香谁为主都成消歇凄咽晓忩分袂处同把带鹓亲结江空嵗晩肯忘了尊前曽説恨西风不庇寒蝉便扫尽一林残叶谢杨栁多情还有绿隂时节西子妆白浪揺天清隂涨地一片野情幽意杨花㸃㸃是春心替风前万花吹泪遥琴寸碧有谁看朝来清气自沉吟甚流光轻把繁华如此斜阳外隐约孤村隔坞闲门闭渔舟何似莫归来想桃源路通人世危栏静倚千年事都消一醉谩依依愁落鹃声万里风入松小忩晴绿占闲波昼影舞飞梭惜春犹问花多少栁隂中春巳无多乍试泥金巧扇初裁水碧轻罗园林未肯爱清和人醉牡丹坡笑歌且醉平生事问东风毕竟如何燕子寻常巷陌酒边莫唱西河瑶台聚八仙秋月娟娟人正逺鱼鴈待拂吟笺也知游事多在第二桥边花底鸳鸯深处睡栁隂淡隔里湖船路绵绵梦吹旧曲如此山川平生㡬两谢屐便放歌自得直上风烟峭壁谁家长啸竟落松前十年孤劔万里又何似畦分抱瓮泉中山酒且醉飡石髓白眼青天南楼令风雨客殊乡梧桐傍小忩甚秋声今夜偏长暗忆旧时歌舞地谁得似牧之狂茉莉拥钗梁窝云一枕香醉瞢腾多少思量明月半牀人睡觉聴説道夜深凉南歌子叶密春声聚花多瘦影重只留一路过东风围得生香不断锦薰笼月地连金屋云楼瞰翠蓬惺松语笑隔帘栊知是谁调鹦鹉栁隂中浪淘沙香雾湿云鬟蕋珮珊珊酒醒㣲步晩波寒金鼎尚存丹巳化雪冷虚坛游冶未知还鹤怨空山潇湘无梦绕丛兰碧海茫茫归不去却在人间词综巻二十一词综卷二十二钦定四库全书词综巻二十二翰林院检讨朱彛尊编宋词五十二首石孝友孙惟信刘褒张槃潘希白汤恢张矩赵耆孙翁元龙李肩吾毛翊康仲伯覃怀髙赵旭楼扶杨彦龄李珏方有闻陈徳武汪公泽周格非陈袭善丁羲叟吕直夫王武子赵君举王文甫施芸隐郑觉斋王月山房舜卿林正大薛梦桂曾揆黄孝迈江开石孝友㸃绛脣霁景澄秋晩风吹尽朝来雨夕阳烟树万里山光暮一带长川自在流今古人何处月波横素泠浸蒹葭浦又醉倚危樯望中归思生天际山腰渚尾几簇渔樵市帆落西风一段芦花水八千里锦书欲寄新鴈曾来未西地锦回望玉楼金阙正水遮山隔风儿又起雨儿又煞好愁人天色两岸荻花枫叶争舞红吹白中秋过也重阳近也作天涯孤客好事近㣲雨洒芳尘醖造可人春色闻道梦云楼外正小桃花发殷勤留取最繁枝樽前待闲折准拟乱红深处化一双蝴蜨清平乐天涯重九独对黄花酒醉捻黄花和泪嗅忆得去年携手去年同醉流霞醉中折尽黄花还是黄花时候去年人在天涯谒金门云树直雨歇半空犹湿山影挿尖髙几尺依依衔落日逺岸双飞鸂鶒一水无情自碧飒飒白苹风正急断肠人独立临江仙醉袖吟鞭行色里㡌檐低处风斜晩山一半被云遮残阳明逺水古木集栖鸦暮去朝来縁底事不如早早还家曲屏深幌小忩纱翠沾眉上柳红揾脸边花又长记梦云楼上住残灯影里迟留依稀緑惨更红羞露痕双脸泪山様两眉愁一㸃轻帆天际去云涛烟浪悠悠今宵独宿古江头水腥鱼菜市风碎荻花洲南歌子乱絮飘晴雪残花绣地衣西园歌舞骤然稀只有多情蝴蜨作团飞旧事深琴怨新愁减带围倚楼凝望更依依怕见一天风雨卷春归又春浅梅红小山寒岚翠薄斜风吹雨入帘幕梦觉南楼呜咽数声角歌酒工夫嬾别离情绪恶舞衫寛尽不堪着若比那回相见更消削鹧鸪天别后应怜信息疎西风几度到庭梧夜来纵有鸳鸯梦春去空余蛱蝶图烟树逺塞鸿孤垂垂天影带平芜慿谁写此相思曲寄与冯川郑小奴眼儿媚愁云淡淡雨潇潇暮暮复朝朝别来应是眉峯翠减腕玉香销小轩独坐相思处情绪好无聊一丛萱草数竿修竹几叶芭蕉减字木兰花新荷小小比目鱼儿翻翠藻小小新荷㸃破清光景趣多青青半卷一寸芳心浑未展待得圆时罩定鸳鸯一对儿孙惟信风流子三叠古阳闗轻寒沁清月满征鞍记玉笋揽衣翠囊亲赠绣巾拭泪金柳初攀自回首燕台云掩冉凤阁雨阑珊天有尽头水无西注鬓难留黒带易成寛啼妆东风悄菱花在拟倩锦鸟封还应任恨蛾凝黛慵髻堆鬟奈情逐事迁心随春老梦和香冷欢与花残闲杀烟茸窓阁十二屏山刘褒满庭芳柳袅金丝梨铺香雪一年春事方中烛前乍见花艳觉羞红枕臂香痕未落舟横岸作计匆匆明朝去暮天平水双桨碧云东隔篱歌一阕琵琶声断燕子楼空叹阳台梦杳行雨无踪后㑹芙蕖未老从今去日望归鸿愁如织断肠啼鴂多事诉春风张槃绮罗香浦月窥檐松泉漱枕屏里呉山何处暗粉疎红依旧为谁匀注都负了燕约莺期更闲却柳烟花雨纵十分春到邮亭赋怀应是断膓句青青原上荠麦还被东风无赖翻成离绪望极天西惟有陇云江树斜照带一缕新愁尽分付暮潮归去步闲阶时卜心期落花空细数潘希白大有戏马台前采花篱下问嵗华还是重九恰归来南山翠色依旧帘栊昨夜聴风雨都不似登临时候一片宋玉情怀十分卫郎清瘦红萸佩空对酒砧杵动㣲寒暗欺罗袖秋色无多早是败荷衰柳强整㡌檐欹侧曾经向天涯搔首几回忆故国莼鲈霜前鴈后汤恢二郎神琐窓睡起闲竚立海棠花影记翠楫银塘红牙金缕杯泛梨花冷燕子衔来相思字道玉瘦不禁春病应蜨粉半销鸦云斜坠暗尘侵镜还省香痕碧唾春衫都凝悄一似酴醿玉肌翠帔消得东风唤醒青杏单衣杨花小扇闲却晩春风景最苦是蝴蜨盈盈弄晩一帘风静张矩应天长换桥渡舫添柳䕶堤坡仙旧迹今续四面水窓如染香波酿春曲田田处成暗緑正万羽背风斜矗乱鸥去不信双鸳午睡犹熟还记涌金楼共抚雕栏低度浣沙曲自与故人轻别荣枯换凉燠亭亭影惊艳目忍到手又成轻触悄无语独捻花须心事曾卜又翠屏对晩乌榜占隄钟声又敛春色几度半空敲月山南应山北欢娯地空浪迹谩记省五更闻得洞天晓夹柳桥疎稳纵香勒前度涌金楼啸傲东风鸥鹭半相识暗数院僧归尽长虹卧深碧花间恨犹记忆正素手暗裁轻拆夜深后不道人来灯细窓隙赵耆孙逺朝归金谷先春见乍开江梅玉腻珠帘院落人静雨疎烟细横斜带月别是一般风味金尊里任遗英乱㸃残粉低坠惆怅秦陇当年念水逺天长故人难寄山城倦眼无绪更看桃李当时醉魄算依旧徘徊花底斜阳外谩回首画楼十二毛翊踏莎行顾曲多情寻芳未老一庭风日知音少梦随蜨去恨墙髙醉聴莺语嫌笼小红烛唿卢黄金买笑弹丝跕躧长安道彩笺拈起锦囊花緑窓留得罗裙草翁元龙瑞龙吟清明近还是逓趱东风做成花讯芳时一刻千金半晴半雨酹春未准鴈横阵数字向人慵写暗云难认西园勐忆逢迎翠纨障面花间笑隐曲径池莲平砌绛裠曾与濯香湔粉无奈燕幕莺帘轻负娇俊青榆巷陌蹋马红成寸十年梦秋千弔影韈罗尘褪事往凭谁问昼长病酒添新恨烟冷斜阳暝山黛逺曲曲阑干凭损柳丝万尺半堤风紧李肩吾清平乐梦魂寻遍忽向尊前见好似乌衣春社燕软语东风庭院丁宁记取儿家碧云隐约红霞直下小桥流水门前一树桃花康仲伯忆真妃匆匆一望闗河聴离歌艇子急催双桨下清波淋浪醉阑干泪奈情何明日画桥西畔暮云多覃怀髙水调歌头翠蕤挿云表初意隔仙凡临风据案一见邂逅似开颜几欲拏舟九曲便拟扪参絶顶直下俯尘寰聊此税吾驾赢得片时闲问仙人縁底事去不还长风浩浩何许清梦杳难攀只有苍烟古木好在清湍白石依旧画图间回首武夷路窈霭没云鬟赵旭曲入㝠握管泪盈眸欲写还休人间情是阿谁留千丈游丝不落地风外悠悠烟雨晩山稠人在西楼几行候鴈下汀洲一箇思乡寒夜客万种离愁楼扶菩萨蛮丝丝杨柳莺声近晩风吹过秋千影寒色一帘轻灯残梦不成耳边消息在笑指花梢待又是不归来满庭花自开杨彦龄浣溪沙倦客东归得自由西风江上泛扁舟夜寒霜月素光流想得故人千里外醉吟应上谢家楼不多天气近中秋李珏击梧桐枫叶浓于染秋正老江上征衫寒浅又是塞鸿过霁烟外写出离愁几㸃年来嵗去朝生暮落人似呉潮展转怕聴阳闗曲奈短笛唤起天涯情逺双屐行春扁舟啸晩忆着鸥湖莺苑小小梅花屋雪月后记把山屝牢掩惆怅明朝何处故人相望但碧云半敛定苏堤重来时候芳草如剪方有闻㸃绛脣七里滩边江光漠漠山如㦸渔舟一叶径入寒烟碧笑我尘劳羞对双台石身如织年年行役鱼鸟浑相识陈徳武浣溪沙月落桐梢杜宇啼云埋芳树鹧鸪飞夜䦨分作送春诗山上安山经几嵗口中添口又何时相思一曲诉伊谁汪存步蟾宫玉京此去春犹浅正雪絮马头零乱姮娥剪就緑云裳待来步蟾宫与换明年二月桃花岸双桨浪平烟煖扬州十里小红楼尽巻上珠帘一半周格非多丽陇头泉未到陇下轻分一声声凄凉呜咽岂堪侧耳重闻细思量那时携手画楼髙帘幕黄昏月不长圆云多轻散天应偏妬有情人自别后小窓幽院无处不消魂罗衣上残妆未减犹带啼痕自一从瓶沈簮折要知欲见无因也浑疑事如春梦又只恐人是朝云破镜分来朱絃断后不堪独自对芳樽试与问多才谁更匹配得文君须知道东阳瘦损不为伤春陈袭善渔家傲鹫岭峯前栏独倚愁眉蹙损愁肠碎红粉佳人伤别袂情何已登山临水年年是长记同来今独至孤舟晩漾湖光里衰草斜阳无限意谁与寄西湖水是相思泪丁羲叟渔家傲十里寒塘初过雨采莲舟上谁家女秋水接云迷逺树天光暮船头忘了回来路却系兰舟深处住歌声惊散鸳鸯侣波上清风花上露无计去月明肠断双栖羽吕直夫洞仙歌征鞍带月浓露沾襟袖马上轻衫峭寒透望翠峯深浅忆着眉儿腰肢袅忍看风前细柳别时频嘱付早寄书来能及清明到家否这言语便梦里也在心头重相见不知伊瘦侬瘦纵百卉千花已离披须趂得酴醿牡丹时候王武子玉楼春红楼十二春寒侧楼角何人吹玉笛天津桥上旧曾聴三十六宫秋草碧昭华人去无消息江上青山空晩色一声落尽短亭花无数行人归未得赵君举眼儿媚晓山日薄半春隂烟煖柳拖金满眼新晴歌声楼影悠荡碧波心闲亭客散人归去疎雨湿罗襟楼阁蒙蒙断虹明处十里暮云深王文甫虞美人黄金嫰柳揺丝软永日堂空掩巻帘飞燕未归来客去醉眠攲枕殢残杯眉山浅拂青螺黛整整垂双带水沈香熨窄衫轻莹玉碧溪春熘眼波横施芸隐摸鱼儿柳䝉茸暗凌波路烟飞惨澹平楚香车深驻猊镮掩遥认翠华云母芳景暮鸳甃悄铢衣来按飞琼舞凄凉洛浦渐玉漏沈沈清隂满地乘月步虚去销凝处谁説三生小杜翔螭声断箫鼓情知禁苑酥尘涴羞与倡红同谱春几度想依旧苔痕长印唐昌土风流千古人在小红楼珠帘半卷香注玉壶露郑觉斋扬州慢弄玉轻盈飞琼淡竚袜尘步下迷楼试新妆才了炷沈水香毬记晓剪春冰驰送金茎露湿缇骑星流甚天中月色被风吹梦南州樽前相见似羞人踪迹萍浮问弄雪飘枝无双亭上何日重游我欲纒腰骑鹤烟霄逺旧事悠悠但凭栏无语烟花三月春愁王月山台城路夜来疎雨鸣金井一叶舞风红浅莲渚生香兰臯浮爽凉思顿欺班扇秋光冉冉任老却芦花西风不管清兴难磨几回有句到诗巻长安故人别后料征鸿声里画栏凭遍横竹吹商疎砧㸃月好梦又随云逺闲情似线共系损柔肠不堪裁剪聴着寒蛩一声声是怨房舜卿秦楼月与君别相思一夜梅花发梅花发凄凉南浦断桥斜月盈盈㣲步凌波袜东风笑倚天涯濶天涯濶一声羗管暮云愁絶林正大满江红为忆当时沉醉里青楼弄月闲想像绣帏珠箔魂飞心折羞向姮娥谈旧事几经三五盈还缺望翠眉蝉鬓一天涯伤离别寻昨梦巫云结流别泪湘江咽对花深两岸忽添悲切试与含愁弹緑绮知音不遇絃空絶忽窓前一夜寄相思梅花发薛梦桂醉落魄单衣乍着滞寒更傍东风作珠帘压定银钩索雨弄新晴轻旋玉尘落花脣巧借妆红约娇羞才放三分萼尊前不用多评泊春浅春深都向杏梢觉三姝媚蔷薇花谢去更无情连夜送春风雨燕子呢喃似念人憔悴往来朱户涨緑烟深早零落㸃池萍絮暗忆年华罗帐分钗又惊春暮芳草凄迷征路待去也还将画轮留住纵使重来怕粉容消腻却羞郎覻细数盟言犹在怅青楼何处绾尽垂杨争似相思寸缕曾揆西江月檐雨轻敲夜夜墙云低度朝朝日长天气已无聊何况洞房人悄睂共新荷不展心随垂柳频揺午眠髣髴见金翘惊觉数声啼鸟黄孝迈湘春夜月近清明翠禽枝上消魂可惜一片清歌都付与黄昏欲共柳花低诉怕柳花轻薄不解伤春念楚乡旅宿柔情别绪谁与温存空樽夜泣青山不语残月当门翠玉楼前惟是有一波湘水揺荡湘云天长梦短问甚时重见桃根这次第算人间没箇并刀剪断心上愁痕水龙吟闲情小院沉吟草深柳密帘空翠风檐夜响残灯慵剔寒衾怯睡店舍无烟闗山有月棃花满地二十年好梦不曾圆合而今老都休矣谁共题诗秉烛两厌厌天涯别袂柔情一寸七分是恨三分是泪芳信不来玉箫尘染粉衣香退待问春怎把千红换得一池緑水江开浣溪沙手捻花枝忆小苹緑窓空锁旧时春满楼飞絮一筝尘素约未传双燕语新愁还入卖花声十分春事倩行云杏花天谢娘庭院通芳径四无人花梢转影几番心事无凭准等得青春过尽秋千下佳期又近算毕竟沉吟未稳不成又是教人恨待倩杨花去问词综巻二十二词综卷二十三钦定四库全书词综巻二十三翰林院检讨朱彛尊编宋词五十九首文天祥邓剡王鼎翁何梦桂李南金莫崙徐一初刘辰翁黄公绍李莱老李彭老王易简冯应瑞唐艺孙吕同老练恕可赵汝钠唐珏李居仁王梦应谭宣子陈逢辰楼采奚㵄赵闻礼文天祥大江东去水天空濶恨东风不借世间英物蜀鸟呉花残照里忍见荒城頽壁铜雀春情金人秋泪此恨凭谁雪堂堂劒气斗牛空认竒杰那信江海余生南行万里送扁舟齐发正为鸥盟留醉眼细看涛生云灭睨柱吞嬴回旗走懿千古冲冠髪伴人无寐秦淮应是孤月邓剡卖花声疎雨洗天清枕簟凉生井梧一叶做秋声谁念客身轻似叶千里飘零梦断古台城月澹潮平便须携酒访新亭不见当时王谢宅烟草青青南楼令雨过水明霞潮回岸带沙叶声寒飞透窓纱懊恨西风催世换更随我落天涯寂寞古豪华乌衣日又斜説兴亡燕入谁家只有南来无数鴈和明月宿芦花王鼎翁沁园春又是年时杏红欲吐柳緑初芽奈寻春步逺马嘶湖曲卖花声过人唱窓纱暖日晴烟轻衣罗扇看遍王孙七寳车谁知道十年魂梦风雨天涯休休何必伤嗟谩赢得青青两鬓华且不知门外桃花何代不知江左燕子谁家世事无情天公有意嵗嵗东风嵗嵗花拚一笑且醒来杯酒醉后杯茶何梦桂摸鱼儿记年时人人何处长亭曾共杯酒酒阑归去行人逺折不尽长亭柳渐白首待把酒送君恰又清明后青条似旧问江北江南离愁如我还更有人否留不住强把蔬盘瀹韭行舟又报潮候风急岸花飞尽也一曲啼红满袖春波皱青草外人间此恨年年有留连握手叹人世相逢百年欢笑能得几回又喜迁莺留春不住又早是清明杨花飞絮杜宇声声黄昏庭院那更半帘风雨劝春且休归去芳草天涯无路悄无语待阑干立尽落红无数谁愬长门事记得当年曾趂梨园舞霓羽香销梁州声歇昨梦转头今古金屋玉楼何在尚有花钿尘土君不顾怕伤心休上危楼髙处李南金贺新郎流落今如许我亦三生杜牧为秋娘着句先自多愁多感慨更值江南春暮君看取落花飞絮也有吹来穿绣幌有因风飘堕随尘土人世事总无据佳人命薄君休诉若説与英雄心事一生更苦且尽樽前今日意休记緑窓眉妩但春到儿家庭戸幽恨一帘烟月晓恐明朝鴈亦无寻处浑欲倩莺留住莫崙摸鱼儿聴春教燕颦莺诉朝朝花困风雨六桥忘却清明后碧尽柳丝千缕蜂蜨侣正闲覔闲花闲草闲歌舞最怜西子尚薄薄云情盈盈波泪㸃㸃旧眉妩流红记空泛秋宫怨句才人何处娇妬落红无限随风絮诗恨有谁曾遇堪恨处恨二十四番花信催花去东君暗苦更多嘱多情多愁杜宇多诉断肠语徐一初摸鱼儿对茱萸一年一度龙山今在何处参军莫道无勲业消得从容樽俎君看取便破㡌飘零也得传千古当年幕府知多少时流等闲收拾有箇客如许追往事满目山河晋土征鸿又过边羽登临莫上髙层望怕见故宫禾黍觞緑醑浇万斛牢愁泪阁新亭雨黄花无语毕竟是西风披拂犹识旧时主刘辰翁寳鼎现红妆春骑踏月花影千旗穿市望不尽璚楼歌舞习习香尘莲步底箫声断约彩鸾归去未怕金吾呵醉甚辇路喧阗且止聴得念奴歌起父老犹记宣和事抱铜仙清泪如水还转聁沙河多丽滉漾明光连邸第帘影冻散红光成绮月浸蒲桃十里看往来神仙才子肯把菱花扑碎肠断竹马儿童空见説三千乐指等多时春不归来到春时欲睡又説向灯前拥髻暗滴鲛珠坠便当日亲见霓裳天上人间梦里大酺任琐窓深重帘闭春寒知有人处当年笑花信问东风情性是娇是妬氷柳成须吹桃欲削知更海棠堪否相将燕归又看香泥半雪欲归还误谩低回芳草依稀寒食朱门封絮少年惯羇旅乱山断敧树唤船渡正暗思鸡声落月梅影孤屏更梦衾千里似雾相如倦游去掩四壁凄其春暮休回首都门路几番行晓个个阿娇深贮而今断烟细雨兰陵王送春去春去人间无路秋千外芳草连天谁遣风沙暗南浦依依甚意绪谩忆海门飞絮乱鸦过斗转城荒不见来时试灯处春去最谁苦但箭鴈沈边梁燕无主杜鹃声里长门暮想玉树凋土泪盘如露咸阳送客屡回顾斜日未能渡春去尚来否正江令恨别庾信愁赋苏堤尽日风和雨叹神游故国花记前度人生流落顾孺子共夜语黄公绍青玉案年年社日停针线争忍见双飞燕今日江城春已半一身犹在乱山深处寂寞溪桥畔征衫着破谁针线㸃㸃行行泪痕满落日解鞍芳草岸花无人戴酒无人劝醉也无人管李莱老清平乐日寒风细庭馆浮花气白髪潘郎吟欲醉緑暗蘼芜千里西园南浦东城一春多少闲情日暮采苹歌逺梦回唤得愁醒李彭老天香捣麝成尘薰薇注露风酣百和花气品重云头叶翻蕉様共説内家新制波浮海沫谁唤觉鲛人春睡清润俱饶片脑芬馡半是沉水相逢酒边雨外火初温翠炉烟细不佀寳珠金缕领巾红坠荀令如今憔悴消未尽当时爱香意烬暖灯寒秋声素被摸鱼儿过垂虹四桥飞雨沙痕初涨春水腥波十里呉歈逺緑蔓半萦船尾连复碎爱滑巻青箫香袅氷丝细山人隽味笑杜老无情香羮碧涧空祇赋芹美归期早谁似季鹰髙致鲈鱼相伴菰米红尘如海丘园梦一叶又秋风起湘湖外看采撷芳条际晓随鱼市旧游谩记但望极江南秦鬟贺镜渺渺隔烟翠桂枝香松江岸侧正乱叶坠红残浪收碧犹记灯寒暗聚簖疎轻入休嫌郭索尊前笑且开颜共倾芳液翠橙丝雾玉葱涴雪嫰黄初擘与那日新诗换得又几度相逢落潮秋色常是篱边早菊慰渠岑寂如今谩有江山兴更谁怜草泥踪迹但将身世浮沉醉乡旧游休忆浣溪沙玉雪庭心夜色空移花小槛鬭春红轻衫短㡌醉歌重彩扇旧题烟雨外玉箫新谱燕莺中阑干到处是春风清平乐緑窓初晓枕上闻啼鸟不恨王孙归不早只恨天涯芳草锦书红泪千行一春无限思量折得垂杨寄与丝丝都是愁肠一萼红过蔷薇正风暄云澹春去未多时古岸停桡单衣试酒满眼芳草斜晖故人老经年赋别灯晕里相对夜何其泛剡清愁买花芳事一巻新诗流水孤航渐逺想家山猿鹤喜见重归北阜寻幽青津问钓多情杨柳依依最难忘吟边旧语数菖蒲老是来期几夕相思梦蜨飞遶苹溪王易简天香烟峤收痕云沙拥沬孤槎万里春聚蜡杵氷尘水研花片带得海山风露纎痕透晓银镂小初浮一缕重剪纱窓暗烛深垂绣帘㣲雨余馨恼人最苦染罗衣少年情绪谩省珮珠曾解蕙羞兰妬好是芳钿翠妩限素被浓熏梦无据待剪秋云殷勤寄与水龙吟翠裳㣲䕶氷肌夜深暗泣瑶台露芳容淡泞风神萧散凌波晩步西子残妆环儿初起未须匀注看明珰素袜相逢憔悴当应被薰风误十里云愁雪妬抱凄凉盼娇无语当时娣妹朱颜褪酒红衣按舞别浦重寻旧盟惟有一行鸥鹭伴玉颜月晓盈盈冷艳洗人间暑摸鱼儿怪鲛宫水晶帘卷氷痕初断香缕柔波荡桨人难到三十六陂烟雨春又去伴㸃㸃荷钱隐约呉中路相思日暮恨洛浦娉婷芳钿翠剪奁影照凄楚功名梦消得西风一度髙人今在何许鲈香菰冷斜阳里多少天涯意绪谁记取但枯豉红盐熘玉凝秋筯樽前起舞算惟有渊明黄花嵗晩此兴共千古又过湘臯碧龙惊起氷涎犹䕶髯影春洲未有菱歌伴独占暮烟千顷唿短艇试剪取纎条玉熘青丝莹樽前细认似水面新荷波心半巻㸃㸃翠钿净凄凉味酪乳那堪比并呉盐一箸秋冷当时不为鲈鱼去聊尔勤渠归兴还记省是几度西风几处吹愁醒鸥昏鹭暝谩换得霜痕萧萧两鬓羞与共秋镜齐天乐碧云深锁齐姬恨纎柯暗翻氷羽锦瑟重调绡衣乍着聊饮人间风露相逢甚处记槐影初凉柳隂新雨聴尽残声为谁惊起又飞去商量秋信最早晩来吟未彻都是凄楚断韵还连余悲似咽欲和愁边佳句幽期与语怕寒叶凋零蜕痕尘土古木斜晖向人怀抱苦冯应瑞天香枯石流痕残沙拥沬骊宫夜蛰惊起海市收时鲛人分处误入衆芳丛里春霖未就都化作凄凉云气惟有清寒一㸃消磨小窓残醉当年翠篝素被拂余熏倦怀如水谩惜舞红犹在为谁重试几片金昏字古向故箧聊将伴憔悴唐艺孙天香螺甲磨星犀株捣月蕤英嫰压拖水海蜃楼髙仙娥钿小缥缈结成心字麝煤候暖载一朶轻云未起银叶初生薄晕金猊旋翻纎指芳盃恼人渐醉碾㣲馨凤团闲试满架舞红都换懒收珠珮几片菱花镜里更摘索双环伴秋睡早是新凉重熏翠被齐天乐柳风㣲扇闲池阁深林翠隂人静渐理琴丝谁调金奏凄咽流空清韵虹明雨润正乍集庭柯凭栏新聴午梦惊回有人娇困酒初醒西轩晩凉又嫰向枝头占得银露千顷蜕剪花轻翼翻纸薄老去易惊秋信残声送暝恨秦树斜阳暗催光景淡月疎桐半窓留鬓影桂枝香收帆渡口认逺岸夜篝松炬如昼还见沙痕雪外水纹霜后秦宫梦到无肠断望明河月残疎柳琐窓相对茶边犹记眼波频熘渐嫰菊初篘緑酒叹风味尊前潇洒如旧几度金橙香雾玉盘纎手清愁小醉凄凉里拚今生容易消瘦草心春浅年年相忆看灯时候吕同老水龙吟氷肌不汚天真晓来玉立瑶池里亭亭翠盖盈盈素靥时妆净洗太液波翻霓裳舞罢断魂流水甚依然旧日浓香淡粉花不似人憔悴欲唤凌波仙子泛扁舟浩波千里只愁回首氷奁半掩明珰乱坠月影凄迷露华零落小栏谁倚共芳盟犹有双栖雪鹭夜寒惊起齐天乐緑隂初蔽林塘路凄凄乍留清韵倦咽髙槐惊嘶别柳还忆当时曾聴西窓梦醒叹絃絶重调珥空难整绰约氷绡夜深谁念露华冷不知身世易老一声声断续频报秋信坠叶山明疎枝月小惆怅齐姬薄倖余音未尽早枯翼飞仙暗嗟残景见洗氷奁怕翻双翠鬓天香氷片镕肌水沉换骨蜿蜒梦断瀛岛剪碎腥云杵匀枯沫妙手制成翻巧金篝候火无似有㣲熏初好帘影垂风不动屏深䕶春宜小残梅舞红褪了珮珠寒满怀清峭几度酒余重省旧愁多少荀令风流未减怎奈向飘零赋情老待寄相思仙山路杳练恕可水龙吟素姬初宴瑶池珮环误落云深处分香华井洗妆湘渚天姿淡泞碧盖吹凉玉冠迎晓盈盈笑语记当时乍识江明夜净只愁被婵娟误几㸃沙边飞鹭旧盟寒逺迷烟雨相思未尽纎罗曳水清铅泣露玉镜台空银瓶绠絶断魂何许待今宵试採中流一叶共凌波去齐天乐碧柯揺曳声何许隂隂晩凉庭院露湿身轻风生翅薄昨夜绡衣初剪琴丝宛转弄几曲新声几番凄惋过雨髙槐为渠一洗故宫怨清虚襟度谩与向人低诉处幽思无限败叶枯形残阳絶响消得西风肠断尘情巳倦任翻鬓云寒缀貂金浅蜕羽难留顿惊仙梦逺又蜕仙飞珮流空逺珊珊数声林杪薄暑眠轻浓隂聴久勾引凄凉多少长吟未了想犹怯髙寒又移深窈与整绡衣满身风露正清晓㣲熏庭院昼永那回曾记得如诉幽抱断响难寻余悲独省叶底还惊秋早齐宫路杳叹事往魂消夜闲人悄谩想轻盈粉奁双鬓好桂枝香西风故国记乍脱内黄归梦溪曲还是秦星夜映楚霜秋足无肠枉抱东流恨任年年褪筐㣲緑草汀篝火芦州纬箔早寒渔屋叙旧别芳篘荐玉正香擘新橙清泛佳菊依约行沙乱雪误惊窓竹江湖嵗晩相思逺对孤灯谩怀幽独嫰汤浮眼枯形蜕殻断魂重续赵汝钠水龙吟露华洗尽凡妆玉妃来侍瑶池宴风裳水珮氷肌雪艳清凉不汗解语情多凌波步稳酒容消散想温泉浴罢天然真态浑疑是宫妆浅暗想凄愁别岸粉痕消香腮凝腕雪空水冷此情谁许鹭知鸥见羽扇㣲揺翠帷低拥清凉亭院待夜深月上阑干更邀取姮娥伴唐珏摸鱼儿渐沧浪冻痕销尽琼丝初漾明镜鲛人夜剪龙髯滑织就水晶帘冷凫叶净最好似嫰荷半卷净晴影玉流翠凝早枯豉融香红盐和雪醉齿嚼清莹功名梦曾被秋风唤醒故人应动髙兴悠然世味浑如水千里旧怀谁省空对景奈回首姑苏台畔愁波暝烟寒夜静但只有芳洲苹花与老何日泛归艇桂枝香松江舍北正水落晩汀霜老枯荻还见青筐似绣绀螯如㦸西风有恨无肠断怅东流几番潮汐夜灯争聚㣲光挂影误投帘隙更喜荐新篘玉液正半殻含黄一醉秋色纎手香橙风味有人相忆江湖嵗晩聴飞雪但沙痕空记行迹至今茶鼎时时犹记眼波愁碧台城路蜕痕初染仙茎露新声又移凉影珮玉流空绡衣剪雾几度槐昏柳暝幽窓睡醒奈欲断还连不堪重聴怨结齐姬故宫烟树翠隂冷当时旧情在否晩妆清镜里犹记娇鬓乱咽频惊余悲渐杳揺曳风枝未定秋期话尽又抱叶凄凄暮寒山静付与孤蛩苦吟清夜永水龙吟淡妆人更婵娟晩奁净洗铅华腻泠泠月色萧萧风度娇红欲避太液池空霓裳舞倦不堪重记叹氷魂犹在翠舆难驻玉簮为谁轻坠别有凌空一叶泛清寒素波千里珠房泪湿明珰恨逺旧游梦里羽扇生秋琼楼不夜尚遗仙意奈香云易散绡衣半脱露凉如水李居仁水龙吟蘂仙羣拥宸游素肌似怯波心冷霜裳缟夜氷壶凝露红尘洗尽弄玉轻盈飞琼绰约淡妆临镜更多情一片碧云不卷笼娇面回清影菱唱数声乍聴载名娃藕丝萦艇雪鸥沙鹭夜来同梦晓风吹醒酒晕全消粉痕㣲渍色明香莹问此花曷贮瑶池应未许繁红并王梦应念奴娇欲霜更雨记青黄篱落东风前此帘外秋容人共老鴈与愁飞千里水郭烟明竹陂波小万叶寒声起凭髙那更九嶷吹尽云气婉娩空复多情年年归梦花与柴桑似谁解魂消风日晩短笛孤舟秋水江蟹笼新露黄斟浅浇得乡闗思平芜天逺一痕黄抹秋霁谭宣子谒金门人病酒生怕日髙催绣昨夜新番花様瘦旋描双蜨凑闲凭绣牀呵手却説春愁还又门外东风吹绽柳海棠花厮勾江城子嫰黄初染緑初描倚春娇索春饶燕外莺边想见万丝揺便作无情终软美天赋与眼睂腰短长亭外短长桥驻金镳系兰桡可爱风流年纪可怜宵办得重来攀折后烟雨暗不辤遥陈逢辰乌夜啼月痕未到朱扉送郎时暗里一注儿泪没人知揾不住收不聚被风吹吹作一天愁雨损花枝楼采瑞鹤仙冻痕消梦草又招得春归旧家池沼园扉掩寒峭倩谁将花信徧传湥窈追游趁早便裁却轻衫短㡌任残梅飞满溪桥和月醉眠清晓年少青丝纎手綵胜娇鬟赋情谁表南楼信杳江云重雁归少记冲香嘶马流红回岸几度緑杨残照想暗黄依旧东风霸陵古道法曲献仙音花匣幺絃象奁双陆旧日留欢情意梦到银屏恨裁兰烛香篝夜阑鸳被料燕子重来地桐隂鎻窓绮倦梳洗晕芳钿自羞鸾镜罗袖冷烟柳画栏半倚浅雨压酴醿指东风芳事余几院落黄昏怕春莺惊笑憔悴倩柔红约定唤取玉箫同醉二郎神露牀转玉唤睡醒緑云梳晓正倦立银屏新寛衣带生怯轻寒料峭闷絶相思无人问但怨入墙隂啼鸟嗟露屋锁春晴风暄昼柳轻梅小人悄日长谩忆秋千嬉笑怅烬冷炉薰花深莺静帘箔㣲红醉袅带结留诗粉痕销帕情逺窃香年少凝恨极尽日凭髙目断淡烟芳草奚㵄华胥引澄空无际一幅轻绡素秋弄色剪剪天风飞飞万里吹净碧遥想玉杵芒寒聴佩环无迹圎缺何心有心偏照歌席多少情怀甚年年共怜今夕蘂宫珠殿还吟飘香秀笔隐约霓裳声度认紫霞楼笛独鹤归来更无清梦成覔赵闻礼水龙吟几年埋玉蓝田緑云翠水烘春煖衣熏麝馥韈罗尘沁凌波步浅钿碧搔头腻黄氷脑参差难剪乍声沉素瑟天风珮冷翩跹舞霓裳徧湘波盈盈月满抱相思夜寒肠断含香有恨招魂无路瑶琴写怨幽韵凄凉暮江空渺数峯清逺粲迎风笑持花酹酒结南枝伴词综巻二十三词综卷二十四钦定四库全书词综巻二十四翰林院检讨朱彛尊编宋词七十首寇寺丞陈参政杜郎中徳祐太学生无名氏裴湘僧挥祖可惠洪上清蔡真人于真人葛长庚乩仙寇寺丞㸃绛脣春睡瞢腾觉时鸳被堆香煖起来犹懒独自情何限深院日斜人静花隂转柔肠断凭髙不见芳草连天逺陈参政木兰花慢北归人未老喜依旧着南冠正雪暗滹沱云迷芒砀梦落邯郸乡心促日行万里幸此身生入玉门闗多少秦烟陇雾西湖净洗征衫燕山望不见呉山回首一征鞍慨故宫离黍故家乔木那忍重看钧天紫㣲何处问瑶池八骏几时还谁在天津桥上杜鹃声里阑干杜郎中玉楼春风解池氷蝉翅薄庭树枯枝翻翠萼背寒就暖起偏慵半卷珠帘凭画阁晴景融融烟漠漠天际行人乖信约病身先是怕春来长到恁时添瘦削徳祐太学生百字令半堤花雨对芳辰消遣无奈情绪春色尚堪描画在万紫千红尘土鹃促归期莺收佞舌燕作留人语遶栏红药韶华留此孤主真个恨杀东风几番过了不似今番苦乐事赏心磨灭尽忽见飞书传羽湖水湖烟峯南峯北总是堪伤处新塘杨柳小腰犹自歌舞祝英台近倚危栏斜日暮蓦蓦甚情绪穉柳娇黄全未禁风雨春江万里云涛扁舟飞渡那更聴塞鸿无数叹离阻有恨流落天涯谁念泣孤旅满目风尘冉冉如飞雾是何人惹愁来那人何处怎知道愁来不去无名氏鱼游春水秦楼东风里燕子还来寻旧垒余寒犹峭红日薄侵罗绮嫰草方抽碧玉茵媚柳轻窣黄金缕莺啭上林鱼游春水几曲阑干遍倚又是一番新桃李佳人应怪归迟梅妆泪洗凤箫声絶沉孤鴈望断清波无双鲤云山万重寸心千里眉峯碧蹙破眉峯碧纎手还重执镇日相看未足时忍便使鸳鸯只薄暮投村驿风雨愁通夕窓外芭蕉窓里人分叶上心头滴扑蝴蝶烟条雨叶緑遍江南岸思归倦客寻芳来较晩岫边红日初斜陌上花飞正满凄凉数声羗管怨春短玉人应在明月楼中画眉嬾蛮笺锦字多时鱼鴈断恨随去水东流事与行云共逺罗衾旧香犹暖踏莎行碧藓回廊緑杨深院花期夜入帘犹卷照人无奈月华明潜身却恨花隂浅密约难凭幽欢未展看看滴尽铜壶箭阑干敲遍不应人分明烛下闻刀剪玉珑璁城南路桥南树玉钩帘巻香横雾新相识旧相识浅颦低笑嫰红轻碧惜惜惜刘郎去阮郎住为云为雨朝还暮心相忆空相忆露荷心性柳花踪迹得得得九张机一张机采桑陌上试春衣风晴日暖慵无力桃花枝上啼莺言语不肯放人归又四张机鸳鸯织就欲双飞可怜未老头先白春波碧草晓寒深处相对浴红衣又五张机横纹织就沈郎诗中心一句无人会不言愁恨不言憔悴只恁寄相思又七张机春蚕吐尽一生丝莫教容易裁罗绮无端剪破仙鸾彩凤分作两边衣又九张机双花双叶又双枝薄情自古多离别从头到底将心萦系穿过一条丝又轻丝象牀玉手出新竒千花万草光凝碧裁缝衣着春天歌舞飞蝶语黄鹂又春衣素丝染就已堪悲尘昏汗汚无颜色应同秋扇从兹永弃无复奉君时玉楼春东风杨柳门前路毕竟雕鞍留不住柔情胜似岭头云别泪多于花上雨青楼画幕无重数聴得楼边车马去若将眉黛染情深直到丹青难画处踏青游识箇人人恰止二年欢会似赌赛六只浑四向巫山重重去如鱼水两情美同倚画楼十二倚了又还重倚两日不来时时在人心里拟问卜常占归计拚三八清斋望永同鸳被到梦里蓦然被人惊觉梦也有头无尾调笑相误桃源路万里苍苍烟水暮留君不住君须去秋月春风闲度桃花零乱如红雨人面不知何处祝英台近海棠开花影下忆得旧游戏恰似骖鸾同在彩云里梦回雨散云收匆匆归去一枕乍惊残春睡甚情味人去花也飘零余香半憔悴㸃㸃飞红都是去时泪可堪泠落黄昏潇潇㣲雨断魂处朱栏独倚又剪酴醿移芍药深院教鹦鹉消遣宿酲敧枕熏沉炷自从载酒西湖探梅南浦久不见雪儿歌舞恨无据因甚不展眉头凝愁过百五双燕无情难寄断肠句可怜涙湿青绡怨题红叶落花乱一帘风雨水调歌头平生太湖上短棹几经过如今重到何事愁与水云多拟把匣中长劒换取扁舟一叶归去老渔蓑银艾非吾事丘壑已蹉跎脍新鲈斟美酒起悲歌太平生长岂谓今日识干戈欲泻三江雪浪净洗边尘千里不为挽天河回首望霄汉双泪堕清波杨柳枝簌簌花飞一雨残乍衣单屏风数幅画江山水云闲别易㑹难无计那泪澘澘夕阳楼上凭阑干望长安浣溪沙剪碎香罗裛泪痕鹧鸪声断不堪闻马嘶人去近黄昏整整斜斜杨柳陌疎疎密密杏花村一番风月更消魂鹧鸪天宣徳楼前雪未融贺正人见彩山红九衢照影纷纷月万井吹香细细风复道逺暗相通平阳主第五王宫凤箫声里春寒浅不到珠帘第二重緑意碧圆自洁向浅洲逺浦亭亭清絶犹有遗簮不展秋心能巻几多炎热鸳鸯密语同倾盖且莫与浣沙人説怨歌忽断花风碎却翠云千叠回首当年汉舞怕飞去谩绉留仙裙褶恋恋青衫犹染枯香还笑鬓丝飘雪盘心清露如铅水又一夜西风聴折喜净看匹练秋光倒泻半湖明月撷芳词风揺动雨蒙茸翠条柔弱花头重春衫窄香肌湿记得年时共伊曾摘都如梦何曾共可怜孤似钗头凤闗山隔晩云碧燕儿来也乂无消息御街行霜风渐紧寒侵袂聴孤鴈声嘹唳一声声送一声悲云淡碧天如水披衣告语鴈儿畧住聴我些儿事塔儿南畔城儿里第三箇桥儿外濒河西岸小红楼门外梧桐雕砌请教且与低声飞过那里有人人无寐应天长雕鞍成谩驻望断也不归院深天暮倚遍旧日曾共凭肩门户踏青何处所想醉拍春衫歌舞征斾举一步红尘一步回顾行行愁独语想媚容今宵怨郎不住来为相思却又空将愁去人生无定据叹后会不知何处愁万缕凭仗东风和泪吹与念奴娇炎精中否叹人材委靡都无英物铁马长驱三犯阙谁作长城坚壁万里奔腾两宫幽䧟此恨如何雪草庐三顾岂无髙卧英杰天意建我中兴吾君神武卜曾孙周发海岳封疆俱效职堠火会看消灭翠羽南巡叩阍无路徒有冲冠髪孤忠耿耿劒铓泠浸秋月又鲍鱼腥断楚将军鞭虎驱龙而起空费咸阳三月火铸就金刀神器垓下兵稀隂陵道狭月暗云如垒楚歌喧唱山川都姓刘矣悲泣唤醒虞姬为伊死别血刃飞花碎覇业销沉骓不逝气尽乌江江水古庙頽垣斜阳红树遗恨鸦声里兴亡休问髙陵秋草空翠㸃绛脣燕子依依晓来总为谁归去淡云生处已觉宾鸿度浅笑低颦便面机中素乘鸾女琐窓琼宇会有明年暑乌夜啼都无一㸃残红夜来风底事东君归去太匆匆桃花醉梨花泪总成空断送一年春在緑隂中又一弯月挂危楼似藏钩醉里不知黄叶报新秋征鸿断归云乱逺峯愁愁见緑杨凝恨在江头秦楼月烟漠漠海天揺荡蓬莱阁蓬莱阁朱甍碧瓦半侵寥廓三山谩有长生药茫茫云海风涛恶风涛恶仙槎不见暮沙潮落又秋寂寂碧纱窓外人横笛人横笛天津桥上旧曾聴得宫妆玉指无人识龙吟水底声初息声初息月明江岸数峯凝碧西江月记得洛阳话别十年社燕秋鸿今朝相遇暮云东对坐旗亭説梦破㡌手遮斜日练衣袖巻寒风芦花江上两衰翁消得几番相送尉迟杯嵗云暮叹光隂冉冉能几许江梅尚怯余寒长安信音犹阻东风无据凭栏久欲去还凝竚忆溪边月底徘徊暗香疎影庭户朝来冻解霜消南枝上香英数㸃㣲露把酒看花无言有泪还是那时情绪花依旧晨妆何处谩赢得花前愁千缕尽髙楼画角频吹任教纷纷飞素洞仙歌断云疎雨冷落空山道匹马骎骎又重到望孤村三两茅屋疎篱溪水畔一簇芦花晩照寻思行乐地事去无痕回首湘波与天杳叹人生几度能醉金钗青镜里赢得朱颜未老又一㸃枝头破黄昏问客路春风为谁开早万年欢天气严凝乍寒梅数枝岭上开坼傅粉凝脂疑是素娥妆拭先报阳和信息更雪月交光一色因追念往日欢游共君携手同摘别来又经嵗隔奈髙楼梦断无计寻觅泠艳寒容啼雨恨烟愁湿似向人前泪滴怎不使伊家思忆还只恐寂寞空枝又随昨夜羗笛鞓红粉香尤嫰霜寒可惯怎奈向春心巳转玉容别是一般闲婉悄不管桃红杏浅月影帘栊金隄波面渐细细香风满院一枝折寄故人虽逺莫辄使江南信断忆少年疎疎整整斜斜淡淡盈盈脉脉徒怜暗香句笑梨花颜色覊马萧萧行又急空回首水寒沙白天涯倦牢落忽一声羗笛琴调相思引胆样瓶儿几㸃春剪来犹带水云痕且移孤冷相伴最深樽每为惜花无晓夜教人甚处不销魂为君惆怅何独是黄昏眼儿媚萧萧江上荻花秋做弄许多愁半竿落日两行新鴈一叶扁舟惜分长怕君先去直待醉时休今宵眼底明朝心上后日眉头步蟾宫东风揑就腰肢细系六幅裙儿不起看来只惯掌中行怎教在烛花影里更阑应是铅华退暗蹙损眉峯双翠夜深着两小鞋儿斜靠着屏风立地捣练子林下路水边亭凉吹水曲散余酲小藤牀随意横犹记得旧时经翠荷閙雨做秋声恁时节不堪聴谒金门山无数遮断故人何处见説兰舟独系住溪边红叶树忆着前时欢遇惹起今番愁绪怎得西风吹泪去阳台为暮雨风光好柳隂隂水沉沉风约双凫立不禁碧波心孤村桥断人迷路舟横渡旋买村醪浅浅斟更㣲吟天香瀛峤浮烟沧波挂月潜虬睡起清晓万里楂程一番花信付与露薇氷脑纎云渐暖凝翠席氤氲不了银叶重调火活珠帘日垂风悄螺屏酒醒梦好绣罗帱依旧痕少几度试拈心字暗惊芳抱隐约仙州路杳谩珮影玲珑䕶娇小素手金篝春情未老裴湘浪淘沙鴈塞説并门郡枕西汾山形髙下逺相吞古寺楼台依碧嶂烟景遥分晋庙锁溪云箫鼓仍存牛羊斜日自归村惟有故城禾黍地前事消魂僧挥南柯子十里青山逺潮平路带沙数声啼鸟怨年华又是凄凉时候在天涯白露收残月清风散晓霞緑杨堤畔閙荷花记得年时沽酒那人家玉楼春飞香漠漠帘帷暖一线水沉烟未断红楼西畔小䦨干尽日倚栏人已逺黄梅雨过芭蕉晩凤尾翠揺双叶短旧年颜色旧年心留到如今春不管柳梢青岸草平沙呉王故苑柳袅烟斜雨后寒轻风前香软春在梨花行人一棹天涯酒醒处残阳乱鸦门外秋千墙头红粉深院谁家僧祖可小沖山谁向江头遣恨浓碧波流不断楚山重柳烟和雨隔疎钟黄昏后罗幕更朦胧桃李小园空阿谁犹笑语拾残红珠帘巻尽夜来风人不见春在緑芜中菩萨蛮西风簌簌低红叶梧桐影里银河匝梦破画帘垂月明乌鹊飞新愁知几许欲似丝千缕鴈巳不堪闻砧声何处村又谁能画取沙边雨和烟澹扫蒹葭渚别岸却斜晖采莲人未归鸳鸯如解语对浴红衣去去了更回头教侬特地愁释惠洪青玉案緑槐烟柳长亭路恨取次分离去日永如年愁难度髙城回首暮云遮尽目断知何处解鞍旅舍天将暮暗忆丁宁千万句一寸柔肠情几许薄衾孤枕梦回人静彻晓潇潇雨上清蔡真人法驾𨗳引阑干曲阑干曲红飏绣帘旌花嫰不禁纎手捻被风吹去意还惊眉恨蹙山青于真人凤栖梧緑暗红稀春已暮燕子衔泥飞入垂杨处柳絮欲停风不住杜鹃声里山无数竹杖芒鞋无定据穿过溪南独木横桥路樵子渔师来又去一川风月谁为主行香子阆苑瀛洲金谷重楼总不如茅舍清幽野花铺地算也风流却也宜春也宜夏也宜秋酒熟堪篘客至须留更无荣无辱无忧退闲一歩着甚来由但倦时眠渴时饮醉时讴葛长庚酹江月汉江北泻下长淮洗尽胸中今古楼橹横波征鴈逺谁见鱼龙夜舞鹦鹉洲云凤凰池月付与沙头鹭功名何处年年惟见春絮非不豪似周瑜壮如黄祖亦逐秋风度野草闲花无限数渺在西山南浦黄鹤楼人赤乌年事江汉亭前路浮萍无据水天几度朝暮水龙吟云屏谩锁空山寒猿啼断松枝翠芝英安在术苖已老徒劳屐齿应记洞中凤箫锦瑟镇常歌吹怅苍苔路杳石门信断无人问溪头事回首暝烟无际但纷纷落花如泪多情易老青鸾何处书成难寄欲问双蛾翠蝉金凤向谁娇媚想分香旧恨刘郎去后一溪流水水调歌头江上春山逺山下暮云长相留相送时见双燕语风樯满目飞花万㸃回首故人千里把酒沃愁肠回鴈峯前路烟树正苍苍漏声残灯熖短马蹄香浮云飞絮一身将影向潇湘多少风前月下迤逦天涯海角魂梦亦凄凉又是春将暮无语对斜阳摸鱼儿问沧江旧盟鸥鹭年来景物谁主悠悠客鬓知何事吹满西风尘土浑未悟谩自许功名谈笑侯千户春衫戏舞怕三径都荒一犂未把猿鹤笑君误君且住未必心期尽负江山秋事如许月明风静萍花路敧枕试聴鸣橹还又去道唤取陶泓要早归来赋相思最苦是野水连天渔榔四起蓑笠占烟雨霜天晓角五羊安在城市何曾改十万人家阛阓东亦海西亦海嵗嵗蒲涧会地接蓬莱界老树知他一劒千山外万山外贺新郎且尽杯中酒问平生湖海心期更如君否渭树江云多少恨离合古今非偶更风雨十常八九长铗歌弹明月堕对萧萧客鬓闲携手还怕折渡头栁小楼夜久㣲凉透倚危栏一池倒影半空星斗此㑹明年知何处苹末秋风未久谩输与鹭朋鸥友已办扁舟松江去与鲈鱼莼菜论交旧应念此重回首又倐又西风起这一年光景早过三分之二燕去鸿来何日了多少世间心事待则甚功成名遂枫叶荻花动凉思又寻思江上琵琶泪还感慨劳梦寐愁来长是朝朝醉刬地成宋玉伤感三闾憔悴况是凄凉寸心碎目断水苍山翠更送客长亭分袂合皁山前梧桐雨起风樯露舶无穷意君此去趂秋霁又谓是无情者又如何临岐欲别泪珠如洒此去兰舟双桨急两岸秋山似画况已是芙蓉开也小立西风杨柳岸觉衣单略説些些话重把我袖儿把小词做了和愁写送将归要相思处月明今夜客里不堪仍送客平昔交游亦寡况惨惨苍梧之野未可凄凉休哽咽更明朝后日才方卸情黙黙斜阳下乩仙忆少年凄凉天气凄凉院落凄凉时候孤鸿呌斜月伴寒灯残漏落尽梧桐秋影瘦菱鑑古画眉难就重阳又近也对黄花依旧词综巻二十四词综卷二十五钦定四库全书词综巻二十五翰林院检讨朱彞尊编宋词五十首卢氏舒氏一魏夫人延安夫人李清照阮逸女幼卿吴淑姬朱淑真蒋兴祖女郑意娘慕容嵓卿妻孙道绚郑文妻陆游妾美奴王清恵徐君寳妻金徳淑琴操盼盼聂胜琼蜀中妓玉英吴城小龙女赤城韩夫人卫芳华紫姑卢氏蝶恋花蜀道青天烟雾翳帝里繁华迢逓何时至囘望锦川挥粉泪凤钗斜亸乌云腻缓带双垂金缕细玉珮珠珰露滴寒如水从此鸾牀添逺意画眉学得遥山翠舒氏㸃绛脣独自临池闷来强把阑干凭旧愁新恨耗却年时兴鹭散鱼潜烟敛风初定波心静照人如镜少箇年时影魏夫人菩萨鬘溪山掩映斜阳里楼台影动鸳鸯起隔岸两三家出墙红杏花緑杨堤下路早晩溪边去三见柳绵飞离人犹未归好事近雨后晓寒轻花外晓莺啼歇愁聴隔溪残漏正一声凄咽不堪西望去程賖离肠万回结不似海棠花下按凉州时节㸃绛脣波上清风画船明月人归后渐消残酒独自凭栏久聚散匆匆此恨年年有重囘首淡烟疎柳隐隐芜城漏延安夫人更漏子小阑干深院宇依旧当时别处朱户锁玉楼空一帘霜日红弄珠江何处是望断碧云无际凝泪眼出重城隔溪羌笛声李清照凤凰台上忆吹箫香冷金猊被翻红浪起来慵自梳头任寳奁尘满日上帘钩生怕离怀别苦多少事欲説还休新来痩非干病酒不是愁秋休休这回去也千万遍阳关也则难留念武陵人逺烟锁秦楼惟有楼前流水应念我终日凝眸凝眸处从今又添一段新愁壶中天慢萧条庭院又斜风细雨重门须闭宠柳娇花寒食近种种恼人天气险韵诗成扶头酒醒别是闲滋味征鸿过尽万千心事难寄楼上㡬日春寒帘垂四面玉阑干慵倚被冷香消新梦觉不许愁人不起清露晨流新桐初引多少游春意日髙烟敛更看今日晴未一剪梅红藕香残玉簟秋轻解罗裳独上兰舟云中谁寄锦书来鴈字囘时月满西楼花自飘零水自流一种相思两处闲愁此情无计可消除才下眉头却上心头醉花隂薄雾浓云愁永昼瑞脑销金兽佳节又重阳玉枕纱厨半夜凉初透东篱把酒黄昏后有暗香盈袖莫道不销魂帘巻西风人似黄花痩怨王孙帝里春晚重门深院草緑阶前暮天鴈断楼上逺信谁传恨绵绵多情自是多沾惹难拚舍又是寒食也秋千巷陌人静皎月初斜浸棃花浣溪沙楼上晴天碧四垂楼前芳草接天涯劝君莫上最髙梯新笋已成堂下竹落花都入燕巢泥忍聴林表杜䳌啼又髻子伤春懒更梳晩风庭院落梅初淡云来往月疎疎玉鸭薰炉闲瑞脑朱樱斗帐掩流苏通犀还解辟寒无武陵春风住尘香花已尽日晚倦梳头物是人非事事休欲语泪先流闻説双溪春尚好也拟汎轻舟只恐双溪舴艋舟载不动许多愁㸃绛脣寂寞深闺柔肠一寸愁千缕惜春春去㡬㸃催花雨倚遍䦨干祇是无情绪人何处连天芳树望断归来路卖花声帘外五更风吹梦无踪画楼重上与谁同记得玉钗斜拨火寳篆成空囘首紫金峯雨润烟浓一江春浪醉醒中留得罗襟前日泪弹与征鸿声声慢㝷㝷觅觅泠冷清淸悽悽惨惨戚戚乍煖还寒时候最难将息三杯雨盏淡酒怎敌他晓来风急鴈过也正伤心却是旧时相识满地黄花堆积憔悴损如今有谁堪摘守着窓儿独自怎生得黑梧桐更兼细雨到黄昏㸃㸃滴滴这次第怎一箇愁字了得阮逸女花心动仙苑春浓小桃开枝枝已堪攀折乍雨乍晴轻暖轻寒渐近赏花时节柳摇台榭东风软帘栊静幽禽调舌断魂逺闲寻翠径顿成愁结此恨无人共説还立尽黄昏寸心空切强整绣衾独掩朱扉簟枕为谁铺设夜长更漏传声逺纱窓映银缸明灭梦回处梅梢半笼淡月幼卿卖花声极目楚天空云雨无踪谩留遗恨锁眉峯自是荷花开较晩孤负东风客馆叹飘蓬聚散匆匆扬鞭那忍骤花骢望断斜阳人不见满袖啼红吴淑姬惜分飞岸柳依依拖金缕是我朝来别处惟有多情絮故来衣上留人住两眼啼红空弹与未见桃花又去一片征帆举断肠遥指苕溪路祝英台近粉痕消芳信断好梦总无据病酒无聊欹枕聴残雨断肠曲曲屏山温温沈水都是旧看承人处久离阻应念一㸃芳心闲愁知㡬许偷照菱花清痩自羞覻可堪梅子酸时杨花飞絮乱莺又催将春去朱淑真蝶恋花楼外垂杨千万缕欲系青春少住春还去犹自风前飘柳絮随春且看归何处满目山川闻杜宇便做无情莫也愁人意把酒送春春不语黄昏却下潇潇雨眼儿媚风日迟迟弄轻柔花径暗香流清明过了不堪囘首云锁朱楼午窓睡起莺声巧何处唤春愁緑杨影里海棠枝畔红杏梢头谒金门春已半触目此情无限十二阑干闲倚遍愁来天不管好是风和日暖输与莺莺燕燕满院落花帘不巻断肠芳草逺生查子去年元夜时花市灯如昼月上柳梢头人约黄昏后今年元夜时月与灯依旧不见去年人泪湿春衫袖又年年玉镜台梅蕋宫妆困今歳未还家怕见江南信酒从别后疎泪向愁中尽遥想楚云深人逺天涯近蒋兴祖女减字木兰花朝云横度辘辘车声如水去白草黄沙月照孤村三两家飞鸿过也百结愁肠无昼夜渐近燕山囘首乡关归路难郑意娘好事近往事与谁论无语暗弹清血何处最堪肠断是黄昏时节倚楼凝望又徘徊谁解此情切何计可同归鴈趂江南春色慕容嵓卿妻浣溪沙满目江山忆旧游汀花汀草弄春柔长亭舣住木兰舟好梦易随流水去芳心犹逐晓云愁行人莫上望京楼孙道绚如梦令翠擘红蕉影乱月上朱栏一半风自碧空来吹落歌珠一串不见不见人被绣帘遮断忆少年雨晴云敛烟花淡荡遥山凝碧驱车问征路赏春风南陌正雨后梨花幽艳白悔匆匆过了寒食归家渐春暮探酴醿消息秦楼月秋寂寞秋风夜雨伤离索伤离索老懐无奈泪珠零落故人一去无期约尺书忽寄西飞鹤西飞鹤故人何在水村山郭郑文妻孙氏忆秦娥花深深一钩罗韈行花隂行花隂闲将柳带试结同心日边消息空沈沈画眉楼上愁登临愁登临海棠开后望到如今烛影摇红乳燕穿帘乱莺啼树清明近隔帘时度栁花飞犹觉寒成阵长记眉峯偷隐脸桃红犹藏酒晕背人微笑半亸鸾钗轻笼蝉鬓别久啼多眼应不似当时俊满园珠翠逞春娇没箇他风韵若见宾鸿试问待相将綵笺寄恨㡬时见得鬭草归来双鸳微润陆游妾生查子只知眉上愁不识愁来路忩外有芭蕉阵阵黄花雨晓起理残妆整顿教愁去不合画春山依旧留愁住美奴如梦令日暮马嘶人去船逐清波东注后夜最髙楼还肻思量人否无绪无绪生怕黄昏疎雨卜算子送我出东门乍别长安道两岸垂杨锁暮烟正是秋光老一曲古阳关莫惜金尊倒君向潇湘我向秦鱼鴈何时到王清恵满江红太液芙蓉浑不是旧时颜色曾记得承恩雨露玉楼金阙名播兰簪妃后里晕潮莲脸君王侧忽一朝鼙鼓掲天来繁华歇龙虎散风云灭千古恨凭谁説对山河百二泪沾襟血驿馆夜惊尘土梦宫车晓碾关山月愿嫦娥相顾肻从容随圆缺徐君寳妻满庭芳汉上繁华江南人物尚遗宣政风流緑窓朱户十里烂银钩一旦刀兵齐举旌旗拥百万貔貅长驱入歌楼舞榭风卷落花愁清平三百载典章人物扫地都休幸此身未北犹客南州破鑑徐郎何在空惆怅相见无由从今后断魂千里夜夜岳阳楼金徳淑望江南春睡起积雪满燕山万里长城横缟带六街灯火已阑珊人在玊楼间琴操满庭芳山抹微云天连衰草画角声断斜阳暂停征辔聊共饮离觞多少蓬莱旧侣频囘首烟霭茫茫孤村里寒鸦万㸃流水遶红墙魂伤当此际轻分罗带暗解香囊谩赢得秦楼薄倖名狂此去何时见也襟袖上空有余香伤心处长城望断灯火已昏黄盼盼惜春容少年看花双鬓緑走马章台絃管逐而今老更惜花深终日看花看不足坐中美女颜如玉为我同歌金缕曲归时压得㡌檐欹头上春风红簌簌聂胜琼鹧鸪天玉惨花愁出凤城莲花楼下柳青青尊前一唱阳闗曲别箇人人第五程寻好梦梦难成有谁知我此时情枕前泪共阶前雨隔箇窓儿滴到明蜀中妓市桥柳欲寄意浑无所有折尽市桥官柳看君着上春衫又相将放船楚江口后会不知何日又是男儿休要镇长相守茍富贵无相忘若相忘有如此酒玉英浪淘沙塞上早春时煖律犹微柳舒金线水囘隄料得江乡应更好开尽梅蹊昼漏渐迟迟愁损香肌㡬囘无语敛双眉凭遍阑干十二曲日下楼西吴城小龙女江亭怨帘巻曲栏独倚山展暮天无际泪眼不曾晴家在吴头楚尾数㸃雪花乱委扑漉沙鸥惊起诗句欲成时没入苍烟丛里赤城韩夫人法驾导引东风起东风起海上百花摇十八风鬟云半动飞花和雨着轻绡归路碧迢迢又烟漠漠烟漠漠天淡一帘秋自洗玉舟斟白醴月华微映是空舟歌罢海西流卫芳华木兰花慢记前朝旧事曾此地会神仙向月地云阶重携翠袖来拾花钿繁华总随流水叹一场春梦杳难圆废港芙蓉滴露断堤杨柳垂烟两峯南北只依然辇路草芊芊恨别馆离宫烟销凤盖波没龙船平生玉屏金屋对漆灯无焰夜如年落日牛羊壠上西风燕雀林边紫姑瑞鹤仙覩娇红细捻是西子当日留心千叶西都竞裁接好园林台榭何妨日涉轻罗慢褶费多少阳和调燮向晓来露浥芳苞一㸃醉红潮颊双靥姚黄国艳魏紫天香倚风羞怯云鬟试插引动狂蜂蜨况东君开宴赏心乐事莫惜献酬频叠看相将红药翻堦尚余媵妾词综巻二十五词综卷二十六钦定四库全书词综巻二十六翰林院检讨朱彞尊编金词六十二首完颜璹蔡松年呉激刘仲尹高士谈王庭筠赵可刘迎王特起韩玉赵秉文髙宪党怀英王渥景覃王磵赵摅折元礼刘着李献能李晏高永段克已段成已元好问王予可邓千江完颜璹青玉案冻云封却驼冈路有谁访溪梅去梦里疎香风暗度觉来惟见一忩凉月瘦影无寻处明朝画笔江天暮定向渔蓑得奇句试问帘前深㡬许儿童笑道黄昏时候犹是亷纤雨蔡松年尉迟杯紫云暖恨翠雏珠树双栖晚小花静院相逢的的风流心眼红潮照玉盌午香重草緑宫罗淡喜银屏小语私分麝月春心一㸃华年共有好愿何时定妆鬟暮雨零乱梦似花飞人归月冷一夜小山新怨刘郎兴寻常不浅况不似桃花春溪逺觉情随晓马东风病酒余香相半吴激风流子书劒忆游梁当时事底处不堪伤望兰楫嫰漪向吴南浦杏花微雨窥宋东墙凤城外燕随青步障丝惹紫游缰曲水古今禁烟前后暮云楼阁芳草池塘囘首断人肠流年去如电双鬓如霜欲遣从来遗恨频近清觞听出塞琵琶风沙淅沥寄书鸿鴈烟月微茫不似海门潮信犹到浔阳春从天上来海角飘零叹汉苑秦宫坠露飞萤梦囘天上金屋银屏歌吹竞举青㝠问当时遗谱有絶艺鼓瑟湘灵促哀弹似林莺呖呖山熘泠泠梨园太平乐府醉㡬度春风鬓发星星舞彻中原尘飞沧海风雪万里龙庭写胡笳幽怨人憔悴不似丹青酒微醒对一轩凉月灯火青荧人月圆南朝千古伤心地还唱后庭花旧时王谢堂前燕子飞入人家恍然在遇天姿胜雪宫鬓堆鸦江州司马青衫泪湿同是天涯刘仲尹浣溪沙绣馆人人倦踏青粉垣深处簸钱声卖花门外緑隂清帘幕风柔飞燕燕池塘花暖语莺莺有谁知道一春情琴调相思引蚕欲眠时日已曛柔桑叶大緑团云罗敷犹小陌上看行人翠实低条梅弄色轻花吹壠麦初匀鸣鸠声里过尽太平村髙士谈减字木兰花西湖睡起飞絮游丝春老矣涨緑涵空十顷玻瓈四面风平时事少天与湖山供坐啸他日西州却怕羊昙感旧游王庭筠诉衷情夜凉清露滴梧桐庭树又西风薰笼旧香犹在晓帐暖芙蓉云淡薄月䑃胧小帘栊江湖残梦半在南楼画角声中蝶恋花衰柳疎疎苔满地十二阑干故国三千里南去北来人老矣短亭依旧残阳里紫蟹黄柑真解事似倩西风劝我归欤未王粲登临寥落际鴈飞不断天连水百字令山堂晩色满疎篱寒雀烟横髙树小雪轻盈如解舞故故穿帘入户扫地烧香团圞一笑不道因风絮冰凘生砚问谁先得佳句有梦不到长安此心安稳只有归耕去试问雪溪无恙否十里淇园佳处修竹林边寒梅树底准拟全家住柴门新月小桥谁扫归路赵可望海潮云垂余发霞拖广袂人间自有飞琼三馆俊游百街髙选翩翩老阮才名银汉㑹双星尚相看脉脉似隔盈盈醉玉添春梦云同夜惜卿卿离觞草草同倾记灵犀旧曲晓枕余酲海外九州邮事一别此生未卜他生江上数峯青怅断云残雨不见髙城二月辽阳芳草千里路傍情刘迎乌夜啼离恨逺萦杨柳梦魂长遶梨花青衫记得章台月归路玉鞭斜翠镜啼痕印袖红墙醉墨笼纱相逢不尽平生事春思入琵琶又菱鑑玉篦秋月蕙炉银叶朝云宿酲人困屏山梦烟树小江村翠甲未消兰恨粉香不断梅魂离愁分付残春雨花外泣黄昏王特起喜迁莺东楼欢宴记遗簪绮席题诗纨扇月枕双欹云忩同梦相伴小花深院旧欢顿成陈迹翻作一畨新怨素秋晩听阳闗三叠一尊相饯留恋情缱绻红泪洗妆雨湿梨花面鴈底闗河马头星月西去一程程逺但愿此心如旧天也不违人愿再相见把生涯分付药炉经巻又登山临水正桂岭瘴开苹洲风起𤣥鹤髙翔苍鹰逺击白鹭欲飞还止江上层波似练沙际行人如蚁目断处见遥峯簇翠残霞浮绮千里闗塞逺鴈阵不来犹把阑干倚数叠悲笳一行征斾城郭㡬番成毁白塔前朝陵寝青嶂故都营垒念往事但寒烟满目愁蝉盈耳又汀洲苹满记翠笼采采相将邻媛苍渚烟生金支光烂人在雾绡鲛馆小鬟顿成云散罗袜凌波不见翠鸾逺但清溪如镜野花留靥情睠惊变现身后神功丝满吴蚕茧汉女菱歌湘妃瑶瑟香动倚云层殿彤车载花一色醉尽碧桃清䜩故山晩叹流年一笑人间飞电梅花引山之麓河之曲一湾秀色盘虚谷水溶溶雨蒙蒙有人行李萧萧落叶中人家篱落炊烟湿天外云峯迷淡碧野云昏失前村溪桥路滑平沙没旧痕韩玉感皇恩逺柳緑含烟土膏才透云海微茫露晴岫故乡何在梦寐草堂溪友旧时游赏处谁携手尘世利名于身何有老去生涯殢樽酒小桥流水一树雪香寒瘦故人今夜月相思否减字木兰花香檀素手缓理新词来伴酒音调凄凉便是无情也断肠莫歌杨柳记得渭城朝雨后客路茫茫㡬度东风蕙草长贺新郎柳外莺声碎晚晴天东风力软嫩寒初退花底觅春春已去时见乱红飞坠又闲傍阑干十二栏外青山烟缥缈逺连空愁与眉峯对凝望处两叠翠鸳鸯结带灵犀佩绮屏深香罗帐小寳檠灯背谁谓彩云和梦断青翼阻寻后会待都把相思情缀便做锦书难写恨奈菱花都见人憔悴那更有枕函泪赵秉文青杏儿风雨替花愁风雨罢花也应休劝君莫惜花前醉今年花谢明年花谢白了人头乘兴两三瓯拣溪山好处追游但教有酒身无事有花也好无花也好选甚春秋髙宪贫也乐城下路凄风露今人犁田昔人墓岸头沙带蒹葭漫漫昔时流水今人家黄埃赤日长安道倦客无浆马无草开函闗闭函闗千古如何不见一人闲党怀英感皇恩一叶下梧桐新凉风露喜鹊桥成渺云步旧家机杼巧织紫绢如雾新愁还织就无重数天上何年人间朝暮囘首星津又空渡盈盈双泪散作半空疎雨离魂都付与秋将去月上海棠傲霜枝袅团珠蕾冷香霏烟雨晩秋意萧散绕东篱尚彷彿见山清气西风外梦到斜川栗里断霞鱼尾明秋水带三两飞鸿㸃烟际疎林飒秋声似知人倦游无味家何处落日西山紫翠王渥水龙吟短衣匹马清秋惯曾射虎南山下西风白水石鲸鳞甲山川图画千古神州一时胜事賔僚儒雅快长堤万弩平冈千骑波涛巻鱼龙夜落日孤城鼓角笑归来长围初罢风云惨淡貔貅得意旌旗闲暇万里天河更须一洗中原兵马看鞬櫜呜咽咸阳道左拜西还驾景覃天香市逺人稀林深犬吠山连水村幽寂田里安闲东邻西舍准拟醉时欢适社祈雨祷有箫鼓喧天吹击宿雨新晴壠头闲看露桑风麦无端短亭暮驿恨连年此时行役何似临流萧散缓衣轻帻炊黍烹鸡自劳有脆緑甘红荐芳液梦里春泉糟牀夜滴又百岁中分流年过半尘劳系人无尽桑柘週围菅茅低架且喜水亲山近倦飞髙鸟算也有闲枝栖稳纸帐练衾日髙睡起懒梳蓬鬓闲堦土花碧润缓芒鞵恐伤蜗蚓侧掩衡门空解草𤣥谁信俗驾轻云易散赖独有莲峯破孤闷世事悠悠从教莫问凤栖梧倦客情悰纷似缕小院无人卧聴秋虫语归意已搀新鴈去晩凉更作潇潇雨架上秋衣蝇㸃素冷菊残妆尚被春花妒别有溪山容杖屦等闲不许人知处王磵浣溪沙林樾人家急暮砧夕阳人影入江深倚栏疎快北风襟雨自北山明处黑云从白鸟去边隂㡬多秋思乱乡心赵摅南歌子涧草萋萋緑林莺恰恰啼汀沙过雨便无泥换得芒鞵随意到前溪浦溆浑堪画云烟总是题江湖老伴一蓑衣眞箇斜风细雨不须归折元礼望海潮地雄河岳疆分韩晋潼闗髙压秦头山倚断霞江吞絶壁野烟萦带沧洲虎斾拥貔貅看阵云截岸霜气横秋千雉严城五更残角月如钩西风晓入貂裘恨儒冠误我却羡兜牟六郡少年三闗老将贺兰烽火新收天外岳莲楼想断云横晓谁识归舟剩着黄金换酒羯鼓醉凉州刘着鹧鸪天雪照山城玉指寒一声羌管怨楼间江南㡬度梅花发人在天涯鬓已斑星㸃㸃月团团倒流河汉入杯盘翰林风月三千首寄与吴姬忍泪看李献能春草碧紫箫吹破黄昏月簌簌小梅花飘香雪寂寞花底风鬟颜色如花命如叶千里涴凝尘凌波袜心事鑑影鸾孤筝絃鴈絶旧时雪堂人今华髪肠断金缕新声杯深不觉琉璃滑醉梦遶南云花上蜨李晏虞美人佳人酒晕潮生颊艳艳霞千叠雨余红泪湿黄昏误认当年人面倚朱门飘零又送青春暮怅望刘郎去教人不恨五更风只恨马蹄无处避残红髙永大江西上曲闲登髙阁叹兴亡满目风烟尘土画栋珠帘当日事不见朝云暮雨秋水长天落霞孤鹜千载名如故长空澹澹去鸿嘹唳谁数遥忆才子当年如椽健笔坐上题佳句物换星移知㡬度遗恨西山南浦往事无凭昔人安在漫向寻歌舞长江东注为谁流尽今古段克已渔家傲龙尾沟边飞柳絮虎头山下花无数花底醉眠留杖屦花上露随风散漫飘香雾老去逢春能㡬度不妨且作风流主明日不知风共雨囘首处夕阳又下西山去又诗句一春浑漫赋纷纷红紫俱尘土楼外垂杨千万缕风落絮阑干倚遍空无语毕竟春归何处所树头树底无寻处惟有闲愁将不去依旧住伴人直到黄昏雨段成已大江东去西风湓浦鴈初飞秋来渺茫无际有底忙时来复去汎若虚舟不系篱菊将开村醪初熟且住为佳耳笑言相答个中吏隐无愧岁月不贷闲人君颜非少我髪白如此好把金杯休去手万事惟消沈醉日转山腰马嘶柳外歌阕行人起凭髙西望相思目断烟水元好问水调歌头空蒙玉华晓潇洒石淙秋嵩髙大有佳处元在玉溪头翠壁丹崖千丈古木寒藤两岸村落带林丘今日好风色可以放吾舟百年来算惟有此翁游山川邂逅佳客猿鸟亦相留父老鸡豚乡社儿女篮舆竹几来往亦风流万事已华髪吾道付沧州木兰花幔渺涨江东下流不尽古今情记海上三山云中双阙当日南城黄鹤㡬年飞去淡春隂平野草青青冰井犹残石甃露盘已失金茎风流千古短歌行慷慨缺壶声想酾酒临江赋诗按马词气纵横飘零旧家王粲似南飞鸟鹊月三更笑杀西园赋客壮怀无复平生最髙楼商于路山逺客来稀鸡犬尽柴扉东家劝饮姜芽脆西家留宿芋魁肥觉重来猿与鹤总忘机问华屋髙资谁不恋问美食大官谁不羡风浪里竟安归云山既不求吾是林泉又不责吾非任年年藜藿饭芰荷衣玉漏迟浙江归路杳西南却羡投林髙鸟升斗微官世累苦相萦绕不如麒麟画里又不与巢由同调时自笑虚名负我半生吟啸扰扰马足车尘被岁月无情暗消年少钟鼎山林一事㡬时曾了四壁秋虫夜雨更一㸃残灯斜照清镜晓白发又添多少满江红一枕余酲厌厌共相思无力人语定小忩风雨暮寒岑寂绣被留欢香未减锦书封泪红犹湿问寸肠能着㡬多愁朝还夕春草逺春江碧云黯淡花狼籍更柳绵闲飏柳丝难织入梦终疑神女赋写情除有文通笔恨伯劳东去燕西飞空相忆石州慢击筑行歌按马赋诗年少豪举从渠里社浮沈枉笑人间儿女生平王粲而今憔悴登楼江山信美非吾土天地一飞鸿渺翩翩何许羇旅山中父老相逢应念此行良苦㡬为虚名误却东家鸡黍漫漫长路萧萧两鬓黄尘骑驴漫与行人语诗句欲成时满西山风雨洞仙歌黄尘鬓髪六月长安道羞向清溪照枯藁似山中逺志谩出山来成箇甚只是人间小草昇平十二䇿丞相封侯説与髙人应笑倒对清风明月展放眉头长恁地大醉髙歌也好待都把功名付时流只求箇天公放教空老江神子河山亭上酒如川玉堂仙重留连犹恨春风桃李负芳年燕语莺啼花落处歌扇后舞衫前旧游风月梦相牵路三千去无縁灭没飞鸿一线入秋烟白髪故人今健否西北望一澘然又旗亭谁唱渭城诗酒盈巵两相思万古垂杨都是折残枝旧见青山青似染縁底事淡无姿情縁不到木肠儿鬓成丝更须辞只恨芙蓉秋露冷胭脂为问世间离别泪何日是滴休时临江仙今古北邙山下路黄尘老尽英雄人生长恨水长东幽怀谁共语逺目送归鸿盖世功名将底用从前错怨天公浩歌一曲酒千钟男儿行处是未要论穷通又自笑此身无定在北州又复南州买田何日逐归休向来凡落落此去亦悠悠赤日黄尘三百里嵩丘㡬度登楼故人多在玉溪头清泉明月晓髙树乱蝉秋又夏馆秋林山水窟家家林影湖光三年闲为一官忙簿书愁里过笋蕨梦中香父老书来招我隐临流已盖茅堂白头兄弟共论量山田寻二顷他日作桐乡鹊桥仙梨花春暮垂杨秋晩归袖无人重挽浮云流水十年间算只有青山在眼风台月榭朱脣檀板多病全疎酒盏刘郎争得似当时比前度心情又减鹧鸪天临锦堂前春水波兰臯亭下落梅多三山宫阙空银海万里风埃暗绮罗云子酒雪儿歌留连风月共娑婆人间更有伤心处奈得刘伶醉后何又华表归来老令威头皮留在姓名非旧时逆旅黄粱饭今日田家白板扉沽酒市钓鱼矶爱闲直与世相违墓头不要征西字原是中原一布衣太常引十年流水共行云相见重情亲沧海内扬尘便疑是前身后身风台月榭舞裙歌扇乐事㡬囘新莫话洛阳春更谁似金銮故人清平乐悲欢聚散世事天谁管梳去梳来双鬓短镜里看看雪满燕南十月霜寒孤身去住都难何日西忩灯火眼前儿女团圞又离肠宛转瘦觉妆痕浅飞去飞来双乳燕消息知郎近逺楼前小雨珊珊海棠帘幕轻寒杜宇一声春去树头无数青山迈陂塘问世间情是何物直教生死相许天南地北双飞客老翅㡬囘寒暑欢乐趣离别苦就中更有痴儿女君应有语渺万里层云千山暮雪只影向谁去横汾路寂寞当年箫鼓荒烟依旧平楚招魂楚些何嗟及山鬼暗啼风雨天也妒未信与莺儿燕子俱黄土千秋万古为留待骚人狂歌痛饮来访鴈丘处㸃绛脣醉里春归緑忩犹唱留春住问春何处花落莺无语渺渺予怀漠漠烟中树西楼暮一帘疎雨梦里寻春去江月晃重山塞上秋风鼓角城头落日旌旗少年鞍马适相宜从军乐莫问所从谁候骑才通冀北先声已动辽西归期犹及柳依依春闺月红袖不须啼王予可生查子夜色静明河风好来千里水殿谪仙人皓齿清歌起前声金斚中后调银河底一夜岭头云遶遍楼前水邓千江望海潮云雷天堑金汤地险名藩自古臯兰营屯绣错山形米聚襟喉百二秦闗鏖战血犹殷见阵云冷落时有雕盘静塞楼头晓月依旧玉弓弯看看定逺西还有元戎阃令上将斋坛区脱昼空兜铃夕解甘泉又报平安吹笛虎牙间且宴陪珠履歌按云鬟招取英灵毅魄长绕贺兰山词综巻二十六词综卷二十七钦定四库全书词综巻二十七翰林院检讨朱彞尊编元词五十三首许衡张𢎞范刘秉忠燕公楠程鉅夫卢摰刘敏中杨果仇逺李冶王恽赵孟頫刘因梁曽陈孚汪宗臣姚云文詹正吴澄彭元逊罗志仁韦居安许衡满江红河上徘徊未分袂孤懐先怯中年后此般憔悴怎禁离别泪苦滴成襟畔湿愁多拥就心头结倚东风搔首谩无聊情难説黄巻在消白日青镜里増华发念嵗寒交友故山烟月虚负人生归去好谁知美事难双得计从今佳㑹几何时长相忆张𢎞范临江仙千古武陵溪上路桃源流水潺潺可怜仙侣剰浓欢黄鹂惊梦破青鸟唤春还回首旧游浑不见苍烟一片荒山玉人何处倚阑干紫箫明月底翠袖暮云寒刘秉忠干荷叶干荷叶色苍苍老柄风摇荡减清香越添黄都因昨夜一畨霜寂寞秋江上燕公楠摸鱼儿又浮生平头六十登楼怅望荆楚出山小草成何事闲却竹烟松雨空自许早摇落江潭一似琅琊树苍苍天路谩伏枥心长衔圗志短嵗晏欲谁与梅花赋飞堕高寒玉宇鐡肠还觧情语英雄操与君侯耳过眼羣儿谁数霜鬓缕祇梦聴枝头翡翠催归去清觞飞羽且细酌盱泉酣歌郢雪风致美无度程鉅夫摸鱼儿记江梅向来轻别相逢今又平楚东风小试南枝煖早已千林烟雨春几许向五老仙家移下琼瑶树溪桥驿路更月晓堤沙霜秋野水疎影自容与平生事几度含章殿宇隔花么鳯能语苔枝夭矫苍龙痩谁把冰须细数千万缕簇一㸃芳心待与和羮去移宫换羽且度曲传觞主人花下今日庆初度又问疎斋湘中朱鳯何如江上鹦鹉波寒木落人千里客里与谁同住茅屋趣吾自爱吾亭更爱参天树劳君为赋渺雪鴈南飞云涛东下嵗晏欲何处疎斋老意气经文纬武平生握手相许江南江北寻芳路共看碧云来去黄鹄举记我度秦淮君正临清句歌声缓与怕径竹能醒庭花起舞惊散夜来雨㸃綘唇绿鬓青云王郎故是乗骢侣阿龙风度想在乌衣住带得春来又共春归去江头路美人何处官栁吹风絮清平乐新来酒户想胜看花处带得春行平壤路同笑同歌同住滦阳却近山家芒鞋夜夜丹霞流水落花归思苍烟白石生涯卢摰摸鱼儿为君歌嵗寒亭子无烦洲畔鹦鹉江山胜㮣风霜地要近鲁东家住丘壑趣应素爱昻霄老柏孤松树登髙作赋想白雪阳春碧云日暮别有倚楼处金闺彦尚忆西清接武年来乔木如许团茅时复羲皇上我醉欲眠卿去歌欲举还自悟君家琢就琼瑶句疎斋试与倩倚竹佳人湘絃赴节凉满北忩雨刘敏中㸃绛唇短梦惊回北忩一阵芭蕉雨雨声还住斜日明髙树起望云行送雨前山去山如雾断虹犹怒直入山深处杨果摸鱼儿怅年年鴈飞汾水秋风依旧兰渚网罗惊破双栖梦孤影乱翻波素还碎羽算古往今来只有相思苦朝朝暮暮想塞北风沙江南烟月争忍自来去埋恨处依约并门旧路一丘寂寞寒雨世间多少风流事天也有心相妒休説与还却怕有情多被无情误一杯㑹举待细读悲歌满倾清涙为尔酹黄土仇逺八犯玉交枝沧岛云连绿瀛秋入暮景却沉洲渚无浪无风天地白聴得潮生人语擎空孤柱翠倚髙阁凭虚中流苍碧迷烟雾惟见广寒门外青无重数不知是水是山不知是树漫漫知是何处倩谁问凌波轻步谩凝睇乗鸾秦女想庭曲霓裳正舞莫须长笛吹愁去怕唤起鱼龙三更喷作前山雨齐天乐夕阳门巷荒城曲清音早鸣秋树薄剪绡衣凉生鬓影独饮天边风露朝朝暮暮奈一度凄吟一畨凄楚尚有残声蓦然飞过别枝去齐宫往事谩省行人犹与说当时齐女雨歇空山月笼古栁彷彿旧曽聴处离情正苦甚懒拂冰笺倦拈琴谱满地霜红浅莎寻蜕羽李冶迈陂塘鴈双双正分汾水回头生死殊路天长地久相思债何似眼前俱去摧劲羽倘万一幽冥却有重逢处诗翁感遇把江北江南风嘹月唳并付一丘土仍为汝小草幽兰丽句声声字字酸楚拍江秋影今何在宰朩欲迷隄树霜魂苦算犹胜王嫱青冢真娘墓凭谁説与对鸟道长空龙艘古渡马耳泪如雨又为多情和天也老不应情遽如许请君试聴双蕖怨方见此情真处谁㸃注香潋滟银塘对抹胭脂露藕丝几缕绊玉骨春心金沙晓泪漠漠瑞红吐连理树一様骊山懐古古今朝暮云雨六郎夫妇三生梦幽恨从来艰阻须念取共鸳鸯翡翠照影长相聚秋风不住怅寂寞芳魂轻烟北渚凉月又南浦鹧鸪天太乙沧波下酒星露醽祕诀出仙扃情知天上莲花白压尽人间竹叶青迷晚色散秋馨兵厨晓熘玊泠泠楚江云锦三千顷笑杀灵均语独醒王恽春从天上来罗绮深宫记紫袖双垂当日昭容锦封香重彤管春融帝座一㸃云红正台门事简更捷奏清昼相同聴钧天侍瀛池内宴长乐歌钟回头五云双阙恍天上繁华玉殿珠栊白发归来昆明灰冷十年一梦无踪写杜娘哀怨和泪㸃弹与孤鸿淡长空看五陵何似无树秋风㸃绛唇杨栁青青玉门闗外三千里秦山渭水未是消魂地坦卧东牀恐减风云气功名际愿君着意莫揾春闺泪水龙吟纎苞淡贮幽香玲珑轻锁秋阳丽仙根借煖定应不待荆王翠帔潇洒轻盈玉容浑是金茎露气甚西风宛转东栏暮雨空㸃缀真妃泪谁遣司花妙手又一畨角竒争异使君髙卧竹亭闲寂故来相慰燕几螺屏一枝披拂绣帘风细约洗妆快泻玉屏芳酒枕秋蟾醉平湖乐採莲人语隔秋烟波静如横练入手风光莫流转共留连画船一笑春风面江山信美终非吾土问何日是归年又秋风湖上水増波水底云隂过憔悴湘累莫轻和且髙歌凌波幽梦谁惊破佳人望断碧云暮合道别后意如何又安仁双鬓己惊秋更甚眉头皱一笑相逢且开口玉为舟新词淡似鵞黄酒醉归扶路竹西歌吹人道似扬州又秋风袅袅白云飞人在平湖醉云影湖光淡无际锦屏围故人逺在千山外百年心事一樽浊酒长使此心违后庭花破子绿树逺连洲青山压树头落日髙城望烟霏翠满楼木兰舟彼汾一曲春风佳可游赵孟頫后庭花破子清溪一叶舟芙蓉两岸秋採菱谁家女歌声起暮鸥乱云愁满头风雨带荷叶归去休蝶恋花侬是江南游冶子乌帽青鞋行乐东风里落尽杨花春满地萋萋芳草愁千里扶上兰舟人欲醉日暮青山相映双蛾翠万顷湖光歌扇底一声吹下相思泪虞美人潮生潮落何时了断送行人老消沉万古意无穷尽在长空澹澹鸟飞中海门几㸃青山小望极烟波渺何当驾我以长风便欲乗桴浮到日华东浣溪沙满捧金巵低唱词樽前再拜索新诗老夫惭愧鬓成丝罗袖染将修竹翠粉香须上小梅枝相逢不似少年时浪淘沙今古几齐州华屋山丘杖藜徐步立芳洲无主桃花开又落空使人愁沙上往来舟万事悠悠春风曽见昔人游惟有石桥桥下水依旧东流刘因木兰花未开常探花开未又恐才开风雨至花开风雨不相妨为甚不来花下醉今年休作明年计明日已非今日事春风欲劝坐中人一片落红当眼坠鹊桥仙纥干生处几时飞去欲去被天留住野人得饱更无求满意看一犂春雨田家作苦浊醪酿黍准备嵗时歌舞不妨分我一豚蹄更试聴清秋社鼓梁曽木兰花慢问花花不语为谁落为谁开算春色三分半随流水半入尘埃人生能几欢笑但相逢尊酒莫相推千古幕天席地一春翠绕珠围彩云回首暗髙台烟树渺吟懐拚一醉留春留春不住醉里春归西楼半帘斜日怪衔泥燕子却飞来一枕青楼好梦又教风雨惊回陈孚太常引綵丝堂上簇兰翘记生母在今朝无地捧金蕉奈烟水龙沙路遥碧天迢逓白云何处风急雨潇潇万里梦魂消待飞逐钱唐夜潮又短衣孤剑客干坤奈无䇿报亲恩三载隔晨昏更疎雨寒灯断魂赤城霞外西风鹤髪犹想倚柴门蒲醑谩盈尊倩谁冩青衫泪痕汪宗臣蝶恋花年去年来来去早怪底不来庭院春光老知向谁家翻别调家家望断飞踪杳千里潇湘烟𣺌渺不记雕梁旧日恩多少逼近清明才一到故巢犹在朱檐晓姚云文摸鱼儿渺人间蓬瀛何许一朝飞入梁苑辋川梯洞层崖出犹带鬼愁龙怨穷游宴谈笑里金风吹折桃花扇翠华天逺怅莎沼萤粘锦屏烟合草露泫苍藓东华梦好在牙樯琱辇画图厯厯曽见落红万㸃孤臣泪斜日牛羊春晚摩双眼看尘世鳌宫乂报鲸波浅吟鞭拍断便乞与娲皇化成精卫填不尽遗憾紫茰香慢近重阳偏多风雨絶怜此日暄明问秋香浓未待携客出西城正自羇懐多感怕荒台髙处更不胜情向樽前又忆漉酒插花人只坐上己无老兵凄清浅醉还醒愁不肯与诗平记长楸走马雕弓栁前事休评紫茰一枝传赐梦谁到汉家陵尽乌纱便随风去要天知道华发如此星星歌罢涕零玲珑玉开嵗春迟早赢得一白潇潇风忩淅簌梦惊锦帐春娇是处貂裘透暖任尊前回舞红倦柔腰今朝亏陶家茶鼎寂寥料得东皇戏剧怕蛾儿街栁先鬭元宵宇宙低迷倩谁分浅亚深凹休嗟空花无据便真箇琼雕玉琢总是虚飘且沉醉趂楼头零片未消齐天乐栁花引过横塘路萦回曲蹊通圃插槿编篱挨梅砌石次第海棠成坞吟笻独拄待寻访斜桥水边窥户已约青山云深不碍客来处繁华閲人无数问旧日平原君还知否啼鸟忩幽昼隂人寂慵困不如飞絮匆匆燕语似迎得春来且留春住惜取名花一枝堪寄与詹正霓裳中序第一一规古蟾魄瞥过宣和几春色知那箇栁松花怯曽搓玉团香涂云抹月龙章鳯刻是如何儿女消得便孤了翠鸾何限人更在天北磨灭古今离别幸相从蓟门仙客萧然林下秋叶对云淡星疎眉青影白佳人己倾国谩赢得痴铜旧画兴亡事道人知否见了也华发三姝媚一篷儿别苦是谁家花天月地儿女紫曲藏娇惯锦窠金翠玉璈钟吕绮席传宣笑声里龙楼三鼓歌扇题诗舞袖笼香几曽尘土因甚留春不住怎知道人间匆匆今古金屋银屏被西风吹换蓼汀苹渚如此江山应悔却西湖歌舞载取断云何处江南烟雨齐天乐相逢唤醒京华梦吴尘暗斑吟发倚担评花认旗沽酒厯厯行歌竒迹吹香弄碧有坡栁风情逋梅月色画鼓红船满湖春水断桥客当时何限俊侣甚花天月地人被云隔却载苍烟更招白鹭一醉修江又别今回记得再折栁穿鱼赏花催雪如此湖山忍教人更説清平乐醉红宿翠髻亸乌云坠管是夜来浑不睡那更今朝早起东风满搦腰肢阶前小立多时却恨一畨新雨想应湿透鞋儿吴澄渡江云名园花正好娇红殢白百态竞春妆笑痕添酒晕丰脸凝脂谁与试铅霜诗朋酒伴趂此日流转风光尽夜游不妨秉烛未觉是疎狂茫茫一年一度烂熳离披似长江去浪但要教啼莺语燕不怨卢郎问春春道何曽去任蜂蜨飞过东墙君看取年年潘令河阳彭元逊汉宫春十日春风又一畨调弄怕暖愁隂夜来风两摇得杨栁黄深薫篝未断梦旧寒残醉同衾便是闻灯见月看花对酒惊心携手满身花影香霏冉冉露湿罗襟笙歌行人归去回首沉沉人间此夜误春光一刻千金明日问红巾青鸟苍苔自拾遗簪玉女迎春慢才入新年逢人日拂拂淡烟无雨叶底妖禽自语小啄幽香还吐东风辛苦便怕有踏青人误清明寒食消得渡江黄翠千缕看临小帖宜春填轻晕湿碧花生雾为説钗头袅袅系着轻盈不住问郎留否似昨夜教成鹦鹉走马章台忆得画眉归去子夜歌视春衫箧中半在浥浥酒痕花露恨桃李随风吹尽梦里故人如雾临颖美人秦川公子却共何人语对谁家花草池台回首故园咫尺未成归去昨宵聴危絃急管酒醒不知何处漂泊情多衰迟感易无限堪怜许似尊前眼底红颜消几寒暑年少风流未谙春事追与东风赋待他年君老巴山共君聴雨觧珮环江空不渡恨蘼芜杜若零落无数逺道荒寒婉娩流年望望美人迟暮风烟雨雪隂晴晚更何须春风千树尽孤城落木萧萧日夜江声流去日宴山深闻笛恐他年流落与子同赋事濶心违交淡媒劳蔓草沾衣多露汀洲窈窕余酲寐遗珮浮沉澧浦有白鸥淡月㣲波寄语逍遥容与罗志仁霓裳中序第一来鸿又去燕看罢江潮収画扇谩湖曲雕栏倦倚正船过西陵快篙如箭凌波不见但陌花遗曲凄怨孤山路晩蒲病栁淡绿锁深院离恨五云宫殿记旧日曽逰翠辇青红如写便面怅下鹄池荒放鹤人逺粉墙随岸转漏壁瓦残阳一线蓬莱梦人间那信坐看海涛浅风流子歌咽翠眉低湖船客尊酒谩重携正断续斋钟髙峯南北飘零野褐太乙东西凄凉处翠连松九里胡马溅障泥葛岭楼台梦随烟散吴山宫阙恨与云齐灵峯飞来久飞不去有落日断猿啼无限风荷废港露栁荒畦叹岳公英骨麒麟旧塜坡仙吟魄莺燕长堤欲弔梅花无句素壁慵题金人捧露盘湿苔青妖血碧壊垣红怕精灵来往相逢荒烟瓦砾宝钗零乱隐鸾龙吴峯越巘翠颦锁若为谁容浮屠换朝阳殿僧磬改景阳钟兴亡事泪老金铜骊山废尽更无宫女説𤣥宗海涛落月鱼声起满眼秋风虞美人君王曽惜如花面往事多恩怨霓裳和泪换袈裟又送鸾舆北去聴琵琶当年未削青螺髻知是归期未天花交室万縁空结绮临春何处泪痕中韦居安摸鱼儿绕苕城水平波渺双湖遥睇无际就中惟有渔湾好占得西闗佳致杨栁外羡汎宅浮家当曰𤣥真子溪山信美叹陈迹犹存前贤已往谁会景中意萧闲甚筑室三间近水汀洲香汎兰芷清风明月知多少肻滞软红尘里垂钓饵趂春水生时賸有桃花鳜烦襟净洗待办取轻蓑来分半席相对弄清泚词综巻二十七词综卷二十八钦定四库全书词综巻二十八翰林院检讨朱彛尊编元词五十四首李琳赵文宋远周景刘将孙萧列司马昂父应法孙王学文彭芳远危复之颜子俞刘景翔呉元可刘铉萧允之黄子行彭履道李裕翁叚𢎞章刘天迪周伯阳尹公远曾允元李天骥刘应几周孚先尹济翁王从叔萧汉杰彭泰翁赵功可戴山隐姜个翁李琳六么令淡烟疎雨香迳渺啼鴂新晴画帘闲巻燕外寒尤力依约天涯芳草染得春风碧人间陈迹斜阳今古几缕游丝趂飞蜨谁向尊前起舞又觉春如客翠袖折取蔫红笑与簮华髪囘首青山一㸃檐外寒云叠梨花着雨柳花飞絮梦绕阑干满园雪木兰花慢蘂珠仙驭远横羽葆簇蜺旌甚鸾月流辉鳯云布彩翠绕蓬瀛舞衣怯环珮冷问梨园几度沸歌声梦里芝田八骏禁中花漏三更繁华一瞬化飞尘辇路劫灰平怅碧灭烟绡红凋露粉寂寞秋城兴亡事空陈迹只青山淡淡夕阳晴未向沙鸥说得柳风吹上旗亭赵文八声甘州是去年春草又萋萋尘生缕金衣怅朱颜为土白杨堪柱燕子谁依谩说漫漫六合无地着相思辽鹤归来后城亦全非更有延平一劎向风雷半夜何处寻伊怪天天何物堪作玉弹棋到今年无肠堪断向清明独自掩荆扉何况又禽声杜宇花事酴醿瑞鹤仙绿杨深似雨西湖上旧日愁丝恨缕风流似张绪羡春风依旧年年眉妩宫腰楚楚倚画栏曾鬬妙舞想如今似我零落天涯却悔相妒痛絶长秋别后杨白花飞旧腔谁谱年光暗度凄凉孰诉记菩提寺路叚家桥水何时重到梦处况柔条老去争奈系春不住塞翁吟坐对梅花笑还记初度年时名利事总成非谩老矣何为呉山夜月闽山雾囘首鬓影如丝懒更问斗牛箕强凭醉成诗闲思嗟漂泊浮云飞絮曾跌荡春风柘枝便万里金台筑就巳长分采药龎公誓墓羲之百年政尔一笑樽前儿女牵衣宋远意难忘鸡犬云中笑种桃道士虚费春风山城㸔过鴈春水梦为龙云上下燕西东久别各相逢向夜深江声浦树灯影渔篷旧游新恨重重便十分谈笑一様飘蓬𤣥经摧意气丹鼎赚英雄年易老世无穷春事苦匆匆更与谁题诗药市沽酒新丰周景水龙吟人生能几相逢百年四海为兄弟旧时青眼今番白髪年华陨涕春更无情抛人先去杨花无蒂况江程渐短别期渐紧须重把兰舟系幸自清江如砥指黄垆流莺声细沧波如许平芜何处明朝迢递何预兴亡不如休去墙隂挑荠且相期共㸔蓬莱清浅更三千岁刘将孙忆旧游正落花时节憔悴东风绿满愁痕悄客梦惊唿伴侣断鸿有约回泊归云江空共道惆怅夜雨隔篷闻尽世外纵横人间恩怨细酌休论叹他乡异县渺旧雨新知歴落情眞匆匆那忍别料当君思我我亦思君人生自非麋鹿无计久同羣此去重消魂黄昏细雨人闭门萧列八声甘州可恰生飘零到荼蘼依然旧销魂残春几许风风雨雨客里又黄昏无奈一江烟雾腥浪卷河豚身世忽如叶那自清浑莫厌悲歌笑语奈天涯有梦白髪无根怕相思别后无字写回文更月明洲渚杜鹃声里立向临分三生石情缘千里风月柴门司马昂父最高楼花信紧二十四番愁风雨五更头侵堦苔藓回罗袜逗衣梅润试香篝绿窓闲人梦觉鸟声幽按秦筝学弄相思调写幽情恨杀知音少向何处説风流一丝杨柳千丝恨三分春色二分休落花时流水里两悠悠应法孙霓裳中序第一愁云翠万叠露柳残蝉空抱叶帘巻流苏宝结乍庭戸嫰凉阑干微月玉纎胜雪委素纨尘锁香箧思前事莺期燕约寂寞向谁説悲切漏籖声咽渐寒灺兰缸未灭良宵长是间别恨酒凝红绡粉涴瑶玦镜盟鸾影缺吹怨笛西风数阕无言久和衣成梦睡损缕金蝶王学文摸鱼儿记当年舞衫零乱淋铃忍按新阕杜鹃枝上东风晩㸃㸃泪痕凝血芳信歇念初试琵琶曾识关山月悲絃易絶奈笑罢颦生曲终愁在谁解寸肠结浮云事又作南柯梦彻一簪聊寄华髪干坤桑海无穷事才歴昆明初刼谁共説都付与焦桐写入梅花叠黄花送别休更问湘魂独醒何在沉醉浩歌发绮寮怨忽忽东风又老冷云吹晩隂疎帘下茶鼎孤烟断桥外梅豆千林江南庾郎憔悴睡未醒病酒愁怎禁倚阑干一扇凉风㸔平地落花如雪深千曲囊中古琴平泉金谷不堪旧事重寻当日登临都化作梦销沉元龙邱坟无恙谁唤起共论心哀歌怨吟问何似啼鸟枝上音柳梢青客里凄凉桐花满地杜宇深山幸自君来谁教君去剪剪轻寒愁怀无语相㸔谩写入徽絃自弹小院黄昏前村风雨莫倚阑干彭芳远满江红愁满关山又吹得芦花雪深西楼外天低水涌龙挟泓吟回首人间无此曲数峯江上落余音似断云飞絮两悠悠何处寻江南路晴又隂声韵改泪盈襟自中郎去处羽泛商沉牛背斜阳添别恨鸾胶秋月续琴心待醉骑黄鹤度苍寒霜满林危复之永遇乐早叶初莺晩风孤蜨幽思何限檐角萦云阶痕积雨一夜苔生徧玉窓闲掩瑶琴慵理寂寞水沉烟断悄无言春归无觅巻帘见双飞燕风亭泉石烟林薇蕨梦绕旧时曾见江上闲鸥心盟犹在分得眠沙畔引觞浮月飞谈巻雾莫管愁深欢浅起来倚䦨干拾得残红一片颜子俞清平乐留君少住且待晴时去水鹤夜深云外语明日棠梨花雨尊前不尽余情都上鸣絃细声二十四番风后绿隂芳草长亭刘景翔如梦令独立荷汀烟暮一霎锦云香雨似为我无情惊起鸳鸯飞去飞去飞去却在绿杨深处呉元可鳯凰台上忆吹箫更不成愁何曾是醉豆花雨后轻隂似此心情自可多了闲吟秋在西楼西畔秋较浅不似情深夜来月为谁瘦小尘镜羞临弹筝旧家伴侣记鴈啼秋水下指成音听未稳当时自误又况如今那是柔肠易断人间事独此难禁雕笼近数声别似春禽采桑子江南二月春深浅芳草青时燕子来迟剪剪轻寒不满衣清宵欲寐还无寐顾影颦眉整带心思一样东风两样吹刘铉乌夜啼垂杨影里残红甚匆匆只有榴花全不怨东风暮雨急晓霞湿绿玲珑比似茜裙初染一般同萧允之蝶恋花十幅归帆风力满记得来时买酒朱桥畔远树平芜空目断乱山惟见斜阳半谁把新声翻玉筦吹过沧浪多少伤春怨巳是客怀如絮乱画楼人更回头㸔虞美人朱楼曾记回娇眄满座春风转红潮生面酒微醺一曲清歌畱住半牕云大都咫尺无消息望断青鸾翼夜长香短烛花红多少思量只在雨声中㸃绛脣花径相逢眼期心诺情如昨怕人疑着佯弄秋千索知有而今何似当初莫愁难託雨铃风铎梦㫁灯花落琐忩寒细雨收尘轻隂弄日柳丝掠道桃边杏处犹记玉骢曾到对东风回首旧游香消艶歇无音耗怅佳人有约难来绿遍满庭芳草愁抱沉吟久问翠珥金钿为何人好回文细字尘暗当年纎缟倚䦨干斜阳又西欢期易失春易老待何时再觅珍丛共把清尊倒黄子行西湖月湖光冷浸玻瓈荡一饷薫风小舟如叶藕花十丈云梳雾洗翠娇红怯壶觞围坐处正酒醁吹波潮晕颊尚记得玉臂生凉不放汗香轻浃殢人小摘墙榴为碎搯猩红细认裙褶旧游如梦新愁似织泪珠盈睫秋娘风味在怎得对银缸生笑靥消瘦沈约诗腰彷彿堪捻又初弦月挂林梢又一度西园探梅消息粉墙朱戸苔枝露蘂淡匀轻饰玉儿应有恨为怅望东昏相记忆便解珮飞入云阶长伴此花倾国还嗟瘦损幽人记立马攀条倚栏横笛少年风味拈花弄蘂爱香怜色扬州何逊在试㸃染吟笺畱醉墨谩赢得疎影寒牕夜深孤寂满江红津鼓匆匆犹记得故人相送春江上鸟啼花影马嘶香鞚情逐阳关金缕断泪和杨柳春丝重算别来几度月明时相思梦山万叠秋眉耸春一㸃归心动问风俦月侣有谁游从百里家山明日到一尊芳酒今宵共任楼头吹尽五更风梅花弄花心动谁倚青楼把谪仙长笛数声吹裂一片乍零千㸃还飞正是雨晴时节水晶帘外东风起巻不尽满庭春雪画栏小斜铺乱飐翠苔成缬袅袅余香未歇空怅望音尘两眉愁切翠袖泪干粉额妆寒此恨有谁同説江南春信无痕迹余情在冷烟残月梦魂远兰灯伴人易灭小重山一㸃斜阳红欲滴白鸥飞不尽楚天碧渔歌声断晩风急揽芦花飞雪满林湿孤馆百忧集家山千里远梦难觅江湖风月好收拾故溪云深处着蓑笠彭履道兰陵王章台路西出重城几歩秦楼晓花气分明一霎空蒙洗高树行人半倚戸飞去黄鹂自语秋千小不系柳条惟有轻隂约飞絮钿车暗相遇早拂拭红巾初放鹦鹉闻歌犹是淋铃处唤鸣筝掩面倚垆唿酒东风重记旧眉妩报伊共歌舞西去屡回顾渐客舍荒凉嘶马先驻玉关万里知何许但倦拥荒泽瓜洲难渡将军垂老望故国夜梦苦李裕翁摸鱼儿讶江南许多风景繁华只在晴昼些儿淡沲冲融意到处拈花着柳疎雨后更艶艶绵绵泼眼浓如酒飞浮宇宙但借日浮香随风着物巧笔画难就惆怅处曾记苏堤携手十年惊觉回首苍埃霁景成隂晦湖水湖烟依旧凝望久问燕燕莺莺识此年华否长门别有脉脉断肠人柔情荡漾长是为伊瘦段宏章洞仙歌一庭晴雪了东风孤注睡起浓香占牕戸对翠蛟盘雨白鳯迎风知谁见愁与飞红流处想飞琼弄玉共驾苍烟欲向人间挽春住清泪满檀心如此江山都付与斜阳杜宇是曽约梅花带春来又自趂梨花送春归去刘天迪齐天乐瑞麟香软飞瑶席吟仙笑陪欢宴桐影吹香梅隂弄碧一味晩凉堪荐停杯缓劝记罗帕求诗琵琶遮面十载扬州梦回前事楚云远人生总是逆旅但相逢一笑如此何限采石宫袍沉香醉笔何似轻衫小扇流年暗换甚新雨情怀故园心眼明日西江斜阳帆影转一萼红拥孤衾正朔风凄紧氊帐夜惊寒春梦无凭秋期又误迢递烟水云山断肠处黄茅瘴雨恨骢马憔悴只空还揉翠盟孤啼红怨切暗老朱颜堪叹扬州十载甚倡条冶叶不省春残蔡琰悲笳昭君怨曲何预当日悲欢谩赢得西邻倦客空惆怅今古上眉端梦破梅花角声又报更䦨虞美人子规解劝春归去春亦无心住江南风景正堪怜到得而今不去待何年无端往事萦心曲两鬓先惊绿蔷薇花发望春归谢了蔷薇又见楝花飞周伯阳摸鱼儿又匆匆月鞭露镫梅花江上归路海图破碎来时线何似彩衣低舞风雪暮正望断青山一髪云横处浩歌独举便想见迎门牵衣儿女总是旧眉妩阳关曲挥洒紫薇花露妙音清远高驻经寒杨柳休轻折摇动一溪霜雾邯郸歩笑布袜青鞋去住知何许汀鸥沙鹭若问我重来明年有约今日是前度尹公远尉迟盃氷絃语在竹树院落深深处当年野草闲花何许浮云飞絮征鸿止止纵汗漫游人远回顾迟琼楼五色帘开唤醒𤣥鹤飞舞何事梦断湖山尚九里松声八月潮怒三十年余台池泪应不为花奴羯鼓想天上羣仙老矣甚比似人间更愁苦倩画栏畱住西风莫教吹入云去曾允元月下笛吹老杨花浮萍㸃一溪春色闲寻旧迹认溪头浣沙碛柔条折尽成轻别向空外瑶簪一掷算无情更苦莺巢暗叶啼破幽寂凝立䦨干侧记露饮东园聨镳西陌容销鬓减相逢应是难识东风吹得愁似海谩㸃染空堦自碧独归晩解説心中事月下短笛谒金门山衔日泪洒西风独立一叶扁舟流水急转头无处觅去则而今巳去忆则如何不忆明日到家应记得寄书回鴈翼点绛脣一夜东风枕边吹散愁多少数声啼鸟梦转纱窓晓来是春初去是春将老长亭道一般芳草只有归时好水龙吟日高深院无人杨花扑帐春云暖回文未就停鍼不语绣牀倚遍翠被笼香绿鬟堕腻伤春成倦尽云山烟水柔情一缕又暗逐金鞍远鸾珮相逢甚处似当年刘郎仙苑凭肩后约画眉新巧从来未惯枕落钗声帘开燕语风流云散甚依稀难记人间天上有缘重见齐天乐碧梧枝上占秋信微闻雨声还惬虹影分晴云光透晩残日依依团箑䦨干一霎又长笛归舟乱鸦荒堞两鬓西风有人心事到红叶娇莲相对欲语奈莲茎有刺愁不成折天上欢期人间巧意今夜明河如雪新寛带结想宝篆频温翠奁低掲雾湿云鬟浅妆深拜月李天骥摸鱼儿又何须向明还灭寒花㸃缀孤影玉龙度海吹鱼浪烟淡宝钗横鬓斜又整是虫滴骊珠两两相交颈夜长人静恁玉果低抛金钱暗卜此意有谁领欢娯事料想凭伊先应帕绡新泪犹凝银箆未忍轻挑去只恐暗风吹烬重记省怕莫是明朝有箇青鸾信怎知无定算只解窥人人孤影只成瘦又成病刘应几忆旧游记铜驼载酒翠陌吹箫曾听相唿不尽离离意搅柔肠如剪立马踟蹰人生似此苍鬓堪得几声疎想怨入秋深愁随天远满目平芜音书未曾寄正人在燕台忘却回车奈菰蒲旧地山空朩落霜老泉枯月明仙掌何处转首失栖乌待説与云间潇湘近日风卷湖周孚先朩兰花慢访梅江路远喜春在劒川湄正鴈碛云深鱼村笛晩茸㡌斜欹旧游不堪回首更文园多病减腰围惟有秋娘声价风流仍似前时依稀壁粉旧曾题烟草半凄迷叹单父台荒黄公垆寂难觅佳期谁家歌楼催雪遣夜来风雨紧些儿醉后唾壶敲缺龙光摇动晴漪蝶恋花舟舣津亭何处树晓起珑璁回首迷烟树江上离人来又去飘零只似风前絮倦倚蓬牕谁共语野草闲花一一伤离绪明日重来须记取绿杨门巷深深处尹济翁一萼红玉搔头是何人敲折应为节秦讴棐几朱絃剪灯雪藕几回数尽更筹草草又一番春梦梦觉了风雨楚江秋却恨闲身不如鸿鴈飞过妆楼又是水枯山瘦叹回肠难贮万斛新愁懒复能歌那堪对酒物华冉冉都休江上柳千丝万缕恼乱人更忍凝眸犹怕月来弄影莫上帘钩王从叔秋蘂香薄薄罗衣乍暖红入酒痕潮面絮花舞倦带娇眼昨夜平堤水浅故人信断风筝线误归燕梦魂不怕山路远无奈碁声隔院萧汉杰卖花声湿逗晩香残春浅春寒洒牕塡戸着幽栏惨惨悽悽仍滴滴做出多般和霰撒珠盘枕上更阑芭蕉怨曲带愁弹绿遍堦前苔一片晓起谁㸔彭泰翁拜星月慢雾滑觚稜尘侵团扇恨满哀弹倦理控雨笼云共闲情孤倚歛蛾黛怕似流莺歴歴惹得玉销琼碎可惜阑干但苔花沉穗算天音不入人间耳何人谩裛损青衫泪不是旧谱都忘厌新腔娇脆多生不得丹青意重来又花锁重门闭到夜永笙鹤归时月明天似水赵功可曲游春千树笼芳草正蒲风微过梅雨新霁客里幽窓算无春可到和愁都闭万种人生计应不似午天闲睡起来时踏碎松隂萧萧欲动疑水借问归舟归未望柳色烟光何处明媚抖擞人间除离情别恨干坤余几一笑晴凫起酒醒后䦨干独倚时见双燕飞来斜阳满地戴山隐满江红醉倚江楼长空外行云遥驻甚凄凉孤吹含商引羽薄夜冷侵沙浦鴈老龙吟彻寒潭雨蓦凉飈一阵卷潮来惊飞去重欲听知何处谁为我胡牀据谩寻寻觅觅凝情如许旧日山阳犹有恨向生长往今谁赋恐凭栏人有爱梅心空愁竚姜个翁霓裳中序第一园林罢组织树树东风翠云滴草满地间行迹听得声声晓莺如觅愁红半湿煞憔悴墙根堪惜可念我飘零如此一地送岑寂龟石当年第一也似老人间风日余葩选甚颜色羞捻江南断肠词笔留春浑未得翻些入啼鹃夜泣清江晩绿杨归思隔岸数峯出词综巻二十八词综卷二十九钦定四库全书词综巻二十九翰林院检讨朱彛尊编元词五十二首虞集鲜于枢宋褧刘诜曹伯启许有壬许有孚马熈许桢萨都拉张翥袁易沈禧洪希文杨立斋虞集苏武慢放棹沧浪落霞残照聊倚岸回山转乘鴈双凫断芦漂苇身在画图秋晩雨送滩声风摇烛影深夜尚披吟巻算离情何必天涯咫尺路遥人远空自笑洛下书生襄阳耆旧梦底几时曾见老矣浮丘赋诗明月千仞碧天长劒雪霁琼楼春生瑶席客我故山高宴待鸡鸣日出罗浮飞度海波清浅又忆昔东坡夜游赤壁孤鹤掠舟西过英雄消尽身世茫然月小水寒星大何似渔翁不知今古醉傍蓼花燃火梦相逢羽服翩未必此时非我谁解道岁晩江空风帆目力横槊赋诗江左清露衣裳晩风洲渚多少短歌长些玉宇高寒故人何处𣺌𣺌予怀无那叹乘桴浮海飘然从我未知谁可风入松画堂红袖倚清酣华髪不胜簪几回晩直金鸾殿东风软花里停骖书诏许传宫烛轻罗初试朝衫御沟氷泮水挼蓝飞燕语呢喃重重帘幕寒犹在凭谁寄银字泥椷报道先生归也杏花春雨江南鲜于枢念奴娇长溪西注似延平双劎千年初合溪上千峯明紫翠放出羣龙头角潇洒云林微茫烟草极目春洲濶城高楼逈恍然身在寥廓我来隂雨兼旬滩声怒起日日东风恶须待青天明月夜一试严维佳作风景不殊溪山信美处处堪行乐休文何事年年病如削宋褧浣溪沙落日呉江驻画桡招提佳处暂逍遥海风吹面酒全消曲沼芙蓉秋的的小山丛桂晩萧萧几时容我夜吹箫刘诜谒金门春睡倦自拣花枝行遍昨日新红今日变细挼将袖染翠扇迎风扑面飞去晴丝还转帘外杨花帘里燕相逢如未见曹伯启南乡子蜀道古来难数日驱驰兴已阑石栈天梯三百尺危栏应被傍人画里㸔两握不曾干俯瞰飞流过石滩到晩才知身是我平安孤馆青灯夜更寒许有壬摸鱼子买陂塘旋栽杨柳归来此是先务他乡故里都休较旧雨不如今雨鸿在渚笑尔尚南飞吾已安孤屿黄花解语道人老宜秋身安耐酒此正有眞趣銮坡路大手深惭燕许超腾又悖钟吕但求闲澹如元亮不恨诗无竒句倾绿醑底须按乐天池上霓裳谱休论往古有三日重阳约君同醉老子筑西圃太常引幽人早起赴池亭初日照娉婷风葢露珠倾又胜似前时雨声水沉香里锦云深处双桧挿天青一叶钓舟轻似野渡无人自横又四隄杨柳接松筠香破水芝新罗袜不生尘笑画里凌波未眞红衣缥缈清风萧瑟半醉岸乌巾不是葛天民也做得江湖散人沁园春草木无情不问寒暄开时便开只黄花多事偏怜隐逸白头何补且避贤才老友相逢清谈絶倒休校刘郎去后栽尊中物胜他年千里谩寄寒梅神仙合住蓬莱奈老去思儿忍不回任景庄槐老谁为痴梦杜家酒美且浣幽怀渭北江东暮云春树何日扁舟更此来公知否便连朝觞咏能几徘徊许有孚摸鱼子买陂塘旋栽杨柳不妨三月农务溪翁走报新痕涨昨夜西山雷雨将没渚有复径双洲缭绕通孤屿黄鹂对语正春色暄妍物华明媚好在浴沂趣天涯路芳草茫茫如许蛮笺难写心吕碧云冉冉春波绿都是相思情句花共醑似梅与山矾臭味曽同谱堤隂树古要乱絮漫空柔条蘸水愼勿折樊圃马熈摸鱼子买陂塘旋栽杨柳梦中还理家务十年不到衡山麓辜负楚云湘雨苹映渚渺杜若江蓠香接烟霞屿口心相语为蝇骥东西云龙上下误却钓游趣平生志欲识平舆二许煌煌岳降申吕菲词聊为先生寿博得月章星句母我醑只小草幽兰心醉离骚谱松存径古待游遍西园荷锄归去吾亦爱吾圃太常引园中风物水中亭消得两娉婷浊酒巻荷倾早洗尽筝声笛声四隄晴柳一天花气付与晩山青飞絮挟云轻任膝上瑶琴自横许桢摸鱼子买陂塘旋栽杨柳求田专理农务扁舟来往烟波里青篛绿蓑风雨时泛渚把远岫遥岑收拾来孤屿霜花笑语道鳯阁鸾台黄尘乌㡌争似醉乡趣洹溪上道士而今谁许非熊梦断姜吕水声山色相萦绕涌出笔端新句斟桂醑听万籁笙竽一派仙家谱休论往古向种菊篱边观鱼轩外晩节有秋圃太常引池亭荷净纳凉时四面柳依稀棹得酒船回㸔风里纱巾半欹残霞照水夕阳明树天付画中诗应不负归期更谁㸔桃花面皮萨都拉满江红六代豪华春去也更无消息空怅望山川形胜已非畴昔王谢堂前双燕子乌衣巷口曾相识听夜深寂寞打孤城春潮急思往事愁如织怀故国空陈迹但荒烟衰草乱鸦斜日玉树歌残秋露冷胭脂井坏寒螀泣到如今只有蒋山青秦淮碧小䦨去年人在鳯凰池银烛夜弹丝沉水香消棃云梦暖深院绣帘垂今年冷落江南夜心事有谁知杨柳风柔海棠月澹独自倚栏时百字令石头城上望天低呉楚眼空无物指点六朝形胜地惟有青山如壁蔽日旌旗连云樯艣白骨纷如雪一江南北消磨多少豪杰寂寞避暑离宫东风辇路芳草年年发落日无人松迳里鬼火高低明灭歌舞尊前繁华镜里暗换青青髪伤心千古秦淮一片明月朩兰花慢古徐州形胜消磨尽几英雄想铁甲重瞳乌骓汗血玉帐连空楚歌八千兵散料梦魂应不到江东空有黄河如带乱山回合云龙汉家陵阙起秋风禾黍满关中更戏马台荒画眉人远燕子楼空人生百年寄耳且开怀一饮尽千钟回首荒城斜日倚栏目送飞鸿张翥瑞龙吟鳌溪路潇洒翠壁丹崖古藤高树林间猿鸟欣然故人隐在溪山胜处久延竚浑似种桃源里白云窓戸灯前素瑟清樽开怀正好连牀夜语应是山灵畱客雪飞风起长松掀舞谁道倦途相逢倾葢如故阳春一曲总是关心句何妨共矶头把钓梅边徐歩只恐匆匆去故园梦里长牵别绪寂寞闲鍼缕还念我飘零江湖烟雨断肠岁晩客衣谁絮多丽晩山青一川云树冥冥正参差烟凝紫翠斜阳画出南屏馆娃归呉台游鹿铜仙去汉苑飞萤怀古情多凭高望极且将尊酒慰飘零自湖上爱梅仙远鹤梦几时醒空畱得六桥疎柳孤屿危亭待苏堤歌声散尽更须携妓西泠藕花深雨凉翡翠菰蒲软风弄蜻蜓澄碧生秋閙红驻景採菱新唱最堪听一片水天无际渔火两三星多情月为人畱照未过前汀摸鱼儿正匆匆楚乡秋晩孤鸿飞过南浦同来桃叶堪惆怅一舸载春先去愁絶处问那曲䦨干曾听人低语今宵最苦向枫树溪桥芦花野馆剪烛卧听雨呉霜鬓破帽西风怎䕶丝丝多是离绪旧情顿冷新愁重总付坠鞭词谱君记取待雪夜相思乘兴柴冈路唱予和汝要款叚随车轻盈唤酒重为国香赋又涨西湖半篙新雨麴尘波外风软兰舟同上鸳鸯浦天气嫰寒轻暖帘半卷度一缕歌云不碍桃花扇莺娇燕婉任狂客无肠王孙有恨莫放酒杯浅埀杨岸何处红亭翠馆如今游兴全懒山容水态依然好惟有绮罗云散君不见歌舞地青芜满目成秋苑斜阳又晩正落絮飞花将春欲去目送水天远又问西湖旧家儿女香魂还又连理多情欲赋双蕖怨闲却满奁秋意娇旖旎爱照影红妆一样新梳洗王孙正拟唤翠袖轻歌玉筝低按凉夜为花醉鸳鸯浦凄断凌波梦里空怜心苦丝脆呉娃小艇应偷採一道绿萍犹碎君试记还怕是西风吹作行云起䦨干谩倚待载酒重来寻芳已晩余恨渺烟水又记西湖水边曾见查牙老树如此氷痕冷沁苔枝雪的歴数花才试天也似爱玉质清高不入闲红紫孤山处士谩赋得招魂烟荒水暗寂寞抱香死春风笔休忆深宫旧事添人多恨多思黑池雪岭三生梦唤起缟衣仙子仍独自伴痩影黄昏和月窥窓纸声声字字写不尽江南闲愁万斛诉与绿衣使又记兰台旧时风景西楼灯火如画严城月色依然好无复绮罗游冶欢意谢向客里相逢还有思陶写金樽翠斚把锦字新声红牙小拍分付倦司马繁华梦唤起燕娇莺姹肯教孤负元夜楚芳玉润呉兰媚一曲夕阳西下沉醉罢君试问人生谁是无情者先生归也但畱意江南杏花春雨和泪在罗帕疎影山隂赋客怪几番睡起窓影生白缥缈仙姝飞下瑶台淡竚东风颜色微霜却䕶朦胧月更漠漠暝烟低隔恨翠禽啼处惊残一夜梦云无迹惟有龙煤解染数枝入画里如印溪碧老树枯苔玉晕氷围满幅寒香狼借墨池雪岭春长好悄不管小楼横笛怕有人误认寒花欲点晓来妆额解连环夜来风色叹青灯素被早寒欺客想寂寞人在帘栊望塞鴈欲来又催刀尺秋满关河更谁倚夕阳横笛记题花赋月此地与君几度游歴江头楚枫渐赤对愁樽饮泪难问消息趂一舸千里东归渺天末乱山水边孤驿晼晩年华怅囘首雨南云北算今古此情此恨甚时尽得绮罗香雨燕子梁深秋千院冷半湿垂杨烟缕怯试春衫长恨踏青期阻梅子后余润畱寒藕花外嫰凉销暑渐惊他秋老梧桐萧萧金井断蛩暮薰篝须待被暖催雪新词未稳重寻笙谱水阁云窓总是惯曾经处曾信有客里关河又怎禁夜深风雨一声声滴在疎篷做成情味苦喜迁莺东风吹尽但一片绿隂空畱春恨后土祠荒飞琼谪久还喜玉容堪认二十四桥夜月二十四番花信便载酒怕芳菲易老隂晴难稳娇困羞起晩竚立画栏净洗闲脂粉沉水浓薰蜂黄淡染自有絶尘香韵也知世间无对肯许浮花相近鳯箫远待数枝折与玉峯人问水龙吟芙蓉老少妆残露华滴尽珠盘泪水天潇洒秋容冷淡凭谁㸃缀痩苇黄边疎苹白外满汀烟穟把余妍分与西风染就犹堪爱红芳媚几度临流送远向花前偏惊客意船窓雨后数枝低入香零粉碎不见当年秦淮花月竹西歌吹但此时此处丛丛满眼伴离人醉又玉人栀貌堪怜晓妆一洗铅华尽此花应是菊分颜色梅分风韵萼㸃驼酥口攅金磬心凝檀粉甚女贞染就仙衣絶胜蜂儿重鵞儿嫰説与玉龙莫品怕宫波一般流恨故人堪寄折枝代取江南春信沉水全薰蘖丝密缀额黄深晕乍燕姬未识是花是蜡笑偎人问摘红英莺声寂鸠声急栁烟一片梨云湿惊人困教人恨待到平明海棠应尽青无力红无迹残香賸粉那禁得天难准晴难稳晩风又起倚栏争忍齐天乐红霜一树凄凉叶惊乌夜深啼落客里相逢尊前细数几度雨飘风泊微吟缓酌渐月影斜欹画栏东角只怕梅花无人㸔管痩如削江湖容易岁晩想多情念我归信曾约尘土狂纵山林旧隐梦寄草堂猿鹤离怀最恶是酒醒香残烛寒花薄一叚销凝觉来无处着朩兰花慢爱西湖千树曾几度为携樽向栁外停桡苔边待鹤酒热诗温瀛洲旧时月色怅荒凉惟有数枝存天上梨花成梦江南桃叶移根如今憔悴客愁村难返暗香魂甚岁晩春迟角寒笛晓雪暗云昏登临不堪寄目但青山隐隐月纷纷再约与君同醉从他啄木敲门眞珠帘银蟾半露婵娟影西风早次第中秋天气凉透小帘栊乍夜长迟睡见説灵巖山色好甚也不浓如归意归未趂西泠载酒南园寻桂还是客里生朝把金尊绿酒与谁同醉烟雨隔埀虹望美人秋水桃叶妆楼团扇曲但小草鸾笺相寄传示送白苹一剪碧云千里东风第一枝老树浑苔横枝未叶青春肯误芳约背隂未返氷魂阳稍已含红萼佳人寒怯谁惊起晓来梳掠是月斜花外幺禽霜冷竹间幽鹤云淡淡粉痕渐薄风细细冻香又落叩门喜伴金樽倚栏怕听画角依稀梦里记半面浅窥朱箔甚时得重写鸾笺去访旧游东阁陌上花关山梦里归来还又岁华催晩马影鸡声谙尽倦邮荒馆绿笺密记多情事一㸔一回肠断待殷勤寄与旧游莺燕水流云散满罗衫是酒香痕凝处唾碧啼红相半只恐梅花痩倚夜寒谁暖不成便没相逢日重整钗鸾筝鴈但何郎纵有春风词笔病怀浑懒定风波恨行云特地高寒牢笼好梦不定婉晩年华凄凉客况泥酒浑成病画栏深碧窓静一树瑶花可怜影低映怕明月照见青禽相并素衾正冷又寒香枕上薰愁醒甚银牀霜冻山童未起谁汲墙隂井玉笙残锦书逈应是多情道薄倖争肯等闲孤负西湖春兴八声甘州向芙蓉湖上驻兰舟凄凉胜游稀但西泠桥外北山堤畔残栁依依追忆莺花旧梦回首冷烟霏惟有盟鸥好时傍人飞听取红颜象板尽歌回彩扇舞换仙衣正白苹风急吹雨暗斜晖空惆怅离怀未展更酒边忍又送将归江南客此生心事只在渔矶满江红前度刘郎重来访𤣥都燕麦回首地暗香销尽暮云低碧啼鸟犹知人怅望东风不管花狼借又凄凄红雨夕阳中空相忆繁华梦浑无迹丹青笔还畱得恍一枝长见故园春色尘世事多吾欲避武陵路远谁能觅但有山可隐便须归栽桃客风入松东风巷陌暮寒骄灯火閙河桥胜游忆徧钱唐夜青鸾远信断难招蕙草情随雪尽梨花梦与云销客怀先自病无聊绿酒负金蕉下帷独拥香篝睡春城外玉漏声遥可惜满街明月更无人为吹箫踏莎行芳草平沙斜阳远树无情桃叶江头渡醉来扶上朩兰舟将愁不去将人去薄劣东风夭斜落絮明朝重觅吹笙路碧云红雨小楼空春光已到销魂处露华瀛洲种玉总付与花神月底深斸琢就瑶笄光映鬓云斜矗几度借取搔头别试汉宫妆束风露冷幽香半襟淡竚栏曲亭亭雪艶愁独爱粉沁氷筩须捻金粟石上那回磨断争忍轻触一自楚客归来珠履旧游谁续秋梦起残妆半簮坠绿谒金门溪水漫岸口小桥冲断沽酒人家门巷短栁隂旗一半细雨鸣鸠相唤曲港落花流满两两睡红鸂鶒暖恼人春不管唐多令花下钿箜篌尊前白雪讴记怀中朱李曾投镜约钗盟心已许诗写在小红楼忍泪上云兜断魂随綵舟等闲间惹得离愁欲寄长河鱼信去流不到白苹洲袁易台城路落红塡径东风恶贪飞燕雏归晩听雨楼低畱春地窄谁念闲情消减天涯流览正鸥渚波寛栁汀云黯赖有遥峯数尖遮断送愁眼年年春草又绿㸔花人自老遗恨天远鴈柱凝尘鲛绡暗墨青鬓呉霜轻㸃风流渐懒但诗恼东阳病添中散院落无人绣帘和絮卷烛影摇红日日春隂瑞香亭畔寒成阵鳯鞾频误踏青期寂寞墙隂冷翠被堆牀未整睡初酣风篁唤醒几多心绪鹊语难凭灯花无准得酒浇愁旧愁不去添新病呉绫题满断肠词歌罢何人听宝篆香消画永袅余烟萧萧鬓影出门长啸白鹭双飞清江千顷沈禧踏莎行杂组香绒错综纹理倚牀脉脉如春醉沉吟暗想玉京人雕鞍何处鸣珂里无限离愁谁知就里滔滔比似西江水无情日夜向东流一缄好寄相思泪洪希文浣溪沙丈室萧条似病禅打窓风雨罢吟笺归心一㸃落灯前犹有十三楼上酒可无三百杖头钱一年心老一年年杨立斋鹧鸪天烟栁风花锦簇筵霜芽露叶玉装船谁知皓齿纎腰㑹只在轻衫短㡌边啼粉靥咽氷絃旧游一去更无传词人彩笔佳人口再唤春风到眼前词综巻二十九词综卷三十钦定四库全书词综巻三十翰林院检讨朱彛尊编元词五十八首张埜呉鎭倪瓒顾德辉陶宗仪汪斌邵亨贞沈景高罗庆唐桂芳凌云翰王行杨樵云周晴川张半湖萧东父黄水村傅安扎尔无名氏张雨滕宾刘燕哥陈鳯仪张埜水龙吟落花天气初晴随风几缕来何处飘飘冉冉悠悠飏飏欲畱还去雪茧新抽青虫暗坠檐蛛轻度㸔垂虹百尺萦回不下似欲系春光住凭仗何人收取付天孙云绡机杼浮踪浪迹忍教长伴章台飞絮惹起闲愁织成离恨万端千绪望天涯尽日柔情不断又闲庭暮又重阳何处登临玉骢惯识南山路秋空絶顶西风两鬓白云双屦浙浦寒潮苏堤画舸呉宫烟树不一尊琼露数声金缕将此景成虚负试觅旧题诗句早斓斑雨苔无数琼泉宝瑟不堪重记泛觞流羽笑捻黄花闲寻红叶故人何处倚危栏北望燕云晻霭又征鸿暮石州慢红雨西园香雪东风还又春暮当时双桨悠悠送客绿波南浦阳关一阕至今隐隐余音眼前浑是分携处此恨有谁知倚栏无语凝竚天涯几许离情化作暮云千缕过尽征鸿依旧归期无据京尘染袂故人应念飘零岂知翻被功名误无处着羇愁满春城烟雨念奴娇水风清暑记平湖十里寒生纨素罗袜尘轻云冉冉髣髴凌波仙女雪艶明秋琼肌沁露香满西陵浦兰舟一叶月明曾到深处谁念玉珮飘零翠房凄澹几度相思苦异地相㸔浑是梦忍把荷觞深注碧藕多丝霜茎有刺脉脉愁烟雨江云撩乱倚栏终日凝竚夺锦标凉月横舟银潢浸练万里秋容如拭冉冉鸾骖鹤驭桥倚高寒鹊飞空碧问欢情几许早收拾新愁重织恨人间会少离多万古千秋今夕谁念文园病客夜色沉沉独抱一天岑寂忍记穿鍼亭榭金鸭香寒玉徽尘积凭新凉半枕又依稀行云消息听窓前泪雨浪浪梦里檐声犹滴呉鎭渔父词红叶村西日影余黄芦滩畔月痕初轻拨棹且归与挂起渔竿不钓鱼倪瓒人月圆伤心莫问前朝事重上越王台鹧鸪啼处东风草绿残照花开怅然孤啸青山故国乔朩苍苔当时明月依依素影何处飞来又惊回一枕当年梦渔唱起南津画屏云嶂池塘春草无限消魂旧家应在梧桐覆井杨栁藏门闲身空老孤篷听雨灯火江村栁梢青楼上玉笙吹彻白露冷飞璚珮玦黛浅含颦香残栖梦子规啼月扬州往事荒凉有多少愁萦思结燕语空津鸥盟寒渚画栏飘雪江城子窓前翠影湿芭蕉雨潇潇思无聊梦入乡园山水碧迢迢依旧当年行乐地香径杳绿苔饶沉香火底坐吹箫忆娇娆想风标同歩芙蓉花畔赤栏桥渔唱一声惊梦断无处觅不堪招小桃红一江秋水淡寒烟水影明如练眼底离愁数行鴈雪晴天绿苹红蓼参差见呉歌荡桨一声哀怨惊起白鸥眠顾德辉蝶恋花春江暖涨桃花水画舫珠帘载酒东风里四面青山青似洗白云不断山中起过眼韶华浑有几玉手佳人笑把琵琶理枉杀云台标外史断肠只合江州死青玉案春寒恻恻春隂薄整半月春萧索晴日朝来升屋角树头幽乌对调新语语罢双飞却红入花腮青入萼尽不爽花期约可恨狂风空自恶晓来一阵晩来一阵难道都吹落清平乐鳯箫声度十二瑶台暮开遍琼花千万树才入谢家诗句仙人酌我流霞梦中知在谁家酒醒休扶上马为君一洗琵琶陶宗仪念奴娇黄花白髪又匆匆佳节感今怀昔雨覆云翻无限态故国寒烟榛棘杜老漂零沈郎痩损此意天应识划然长啸不知身是孤客唿酒谩拨清愁玉奴频劝两脸添春色眼底生平空四海倦拂红尘风帻戏马台荒登龙人老往事休追惜山林无恙也须容我高屐南浦如此好溪山羡云屏九叠波影涵素暖翠隔红尘空明里着我扁舟容与高歌鼓枻鸥边长是寻盟去头白江南㸔不了何况几番风雨画图依约天开荡清晖别有越中眞趣孤啸拓篷窓幽情远都在酒瓢茶具水葓摇晩月明一笛潮生浦欲问渔郎无恙否回首武陵何许汪斌蝶恋花芳草天涯犹未歇暗绿稀红栁絮才飘雪有意送春还惜别杜鹃争奈催归切绣阁无人帘半掲苦忆边城十载音书絶惟有东风无异说年年来趂梅花月邵亨贞浣溪沙西子湖头三月天半篙新涨栁如烟十年不上断桥船百媚燕姬红锦瑟五花宛马紫丝鞭年年春色暗相牵后庭花铜壶更漏残红妆春梦䦨江上花无语天涯人未还倚楼闲月明千里隔江何处山又刺船鹦鹉洲题诗黄鹤楼金谷铜驼梦湘云楚水愁少年游好怀依旧故人还在不凭栏人谁写江南一叚秋妆㸃钱塘苏小楼楼中多少愁楚山无尽头扫花游栁花巷陌悄不见铜驼采香芳侣画楼在否几东风怨笛凭栏日暮一片闲情尚绕斜阳锦树黯无语记花外马嘶曾送人去风景长暗度奈好梦微茫艶怀清苦后期巳误剪烛花未卜故人来处水驿相逢待説当年恨赋寄愁与鳯城东旧时行旅祝英台近普天云深夜雨幽兴到何许风拍疎帘灯影逗窓戸自从暝宿河桥露听江笛久不记旧游湘楚正无绪可奈满目清商萧萧五陵树斜掩屏山肠断庾郎赋几回思遶苹花梦寻兰棹怕惊起故溪鸥鹭沁园春巧鬬弯环纎凝妩媚明妆未收似江亭晓望遥山拂翠宫帘暮卷新月横钩扫黛嫌浓涂铅讶浅能画张郎不自由伤春倦为皱多无力翻做娇羞塡来不满横秋料着得人间多少愁记鱼笺缄启背人偷敛鴈钿交併运指轻柔有喜先占长颦难效栁叶轻黄今在不双尖锁试临鸾一展依旧风流又漆㸃塡眶鳯梢侵鬓天然俊生记隔花瞥见疎星烱烱倚栏凝注止水盈盈端正窥帘瞢腾并枕睥睨檀郎长是青端相久待嫣然一笑密意将成困酣曾被莺惊强临镜挼挱犹未醒忆帐中亲见似嫌罗密尊前相顾翻怕灯明醉后㸔承歌䦨鬬弄几度孜孜频送情难忘处是鲛绡揾透别泪双零兰陵王暮天碧长是登临望极松江上云冷鴈稀立尽斜阳耿相忆凭栏起叹息人隔呉王故国年华晩烟水正深难折梅花寄寒驿东风旧游歴记草暗书帘苔满吟屐无情征斾催离席嗟月堕寒影夜移清漏依稀曾向梦里识恍疑见颜色空惜鬓毛白恨莫趂金鞍犹误尘迹何时弭棹苏台侧共漉酒纱帽故歌瑶瑟春来双燕定到否旧巷陌摸鱼子鴈来时晩寒初劲青灯摇动窓戸商声暗起邻墙树触景乱愁还聚秋又暮奈合造凄凉无处无笳鼓狂吟醉舞记满帽簪花分筹借草骑马忘归路怀人远有恨凭谁寄语虚名长是相误天涯节序浑非旧畱得满城风雨心万缕谩自喜孤高不惹沾泥絮羇怀倦诉好分付儿曹耘鉏三径早晩赋归去又记年时满城风雨姑苏台下重九客楼已办登临屐曾为好山回首延竚久望翠壁嶙峋闲却题诗手相逢野叟强笑折黄花乱簪乌帽来与共尊酒流光去肯为闲人宿畱惊心节序依旧西风只管吹蓬鬓病骨尚堪驰骤官渡口便拟唤扁舟往问江潭栁明年健否纵世故无情未应迟暮姑负此时候齐天乐离歌一曲江南暮依稀㶚桥回首立马东风送人南浦认得当年杨栁梨花过后悄不见邻墙弄梅纎手绮陌东头箇人还似旧时否相如近来病久纵腰围暗减犹未全瘦宿酒昏灯重门夜雨寒食清明依旧新愁谩有第一是伤心粉销红熘待约明朝问舟官渡口沈景高沁园春新脱鱼鳞平分鵞管爱勒眉弯记搯恨香蕉愁悰细説划情嫰竹怨曲新翻才贴梅钿旋挑铅粉绣领重交犹道寒娇无奈笑轻拈杏带浅掲湘斑宫棋也学偷弹时绾就同心羞自㸔解传杯频赌藏罗袖归鞭重数刻印䦨干暗解绡囊倦调瑶瑟餵蕊莺儿绣阁间凝情处把瓜犀谩剥消遣春闲罗庆水调歌头雨晴山泼翠溪净水拖蓝闲来共陪杖屦邂逅已成三齿齿清泉白石歩歩碧桃翠竹是处輙幽探行到钓台下怪树䕃空潭踏芳洲寻别馆履巉巖壶天日月长在云气满东南沽得一尊浊酒唤取山花谿鸟听我醉中谈异日再过此端为解征骖唐桂芳水调歌头武夷最佳处晴气碧于蓝远瞻崖壑溪曲六六与三三莫问尘生沧海休叹鹤归华表好景且容探铁笛破龙睡黑雨满深潭笑神仙畱蜕骨閲空巖几人蹭蹬不遇太史滞周南最好擅塲老子笔底文章如许何必事清谈暂憩桃花下白马税飞骖凌云翰蝶恋花过雨春波浮鸭绿草阁三间人在清溪曲旧种小桃多映竹乱红遮断松边屋有客抱琴穿翠麓隔水唿舟应是怜幽独歴歴武陵如在目几时同借仙源宿王行如梦令满眼落花飞絮回首琼林玉树驴背是何人得了㶚桥诗句归去归去春到故园深处虞美人黄花翠竹临溪处正是幽人住不嫌拄杖破苍苔便道有时隂雨也须来隔帘尘土纷纷起久厌襄阳市若能招我作西邻从此一溪春水两家分又白云红树秋山下一片江南画门前流水带晴沙更是绕篱寒菊正开花如何眼底逢佳处偏许幽人住也须来此结茅茨莫待有人相寄草堂资杨樵云满庭芳只道空烟又疑流水依依却是行云了然相对又是梦纷纭半面春风图画黄金在难铸昭君溪桥断梅花晴雪端的白三分眞眞难唤醒三年抽藕织得橊裠甚徘徊窥镜交翼鸾文一片飞花来去并刀快剪取晴纹无情处分明着眼强半滞春醺水龙吟多情不在分明绣窓日日花隂午依依云絮溶溶香雪覻他寻路一滴东风怎生消得翠苞红栩被疎钟敲断流莺唤起但长记弓弯舞定是相思入骨到如今月痕同醉教人枉了若还眞箇匆匆如此全未惺松缬纹生眼胡牀犹据算从前总是无凭待説与如何寄小楼连苑一枝斜堕墙腰向人颤袅如相媚是谁剪取断云零玉轻轻妆缀不是幽人如何能到水边沙际又匆匆过了春风半面尽长把重门闭只管相思成梦道无情又关乡意苍苔半亩如今已是鹿胎田地甚欲追陪却嫌花下翠环解语待何时月转幽房醉了不教归去周晴川十六字令眠月影穿窓白玉钱无人弄移过枕函边张半湖扫花游栁丝曵绿正荳雨初晴水天清夏石榴绽也㸔猩红万㸃倚亭欹榭𤨏闼深中料想酒䦨歌罢日将下是那处藕花香胜沉麝窓外风竹打似戛玉敲金送声潇洒共观古画唤石鼎烹茶细商幽话宝鸭烟消天外新蟾低挂凉无价又丁东数声檐马萧东父齐天乐扇鸾收影惊秋晩梧桐又鸣疎雨翠箔凉多绣囊香减陡觉簟氷如许温存谁与更禁得荒苔露蛩相诉恨结愁萦风刀难剪几千缕闲思前事易远怅旧欢无据月堕湘浦软玉分裯腻云侵枕犹忆吹兰低语如今最苦甚怕见灯昏梦游间阻怨杀娇痴绿窓还嚏否黄水村解连环鳯楼倚倦正海棠睡足锦香衾软似不似雾阁云牕拥絶妙轻盈霎时曾见屏里呉山又依约兽环半掩乍教人覻了疑假疑眞一种凄怨游丝落花满院料当时错怪杏梁归燕谩记得栩栩多情似蝴蝶飞来扑翻轻扇偷眼帘帷早不见画眉人面但凝思红生半脸枕痕一线博安扎尔鸭头绿静中㸔记昔日淮山隐隐宛若虎踞龙盘下樊襄指挥湘汉鞭云骑围绕江干势不成三时当混一过唐之数不为难陈桥驿孤儿寡妇久假当还挂征帆龙舟催发紫宸初巻朝班禁庭空土花晕碧辇路悄呵喝声干纵余得西湖风景花栁亦凋残去国三千游仙一梦依然天淡夕阳间昨宵也一轮明月还照临安马致远天净沙枯藤老树昏鸦小桥流水平沙古道凄风痩马夕阳西下断肠人在天涯又平沙细草斑斑曲溪流水潺潺塞上清秋早寒一声新鴈黄云红叶青山又西风塞上胡笳月明马上琵琶那抵昭君怨多李陵台下淡烟衰草黄沙张雨燕山亭鹤顶珠圆猬肌粟聚宝叶揉蓝初洗亲剪翠柯远赠筠笼脉脉红泉流齿骨换丹砂笑尚带儒酸风味谁记曾问谱西泠绿隂青子君家几度樽前摘天上繁星伴人同醉纎手素盘歴乱殷红浮沉半壶脂水珍果同时惟醉写来禽青李争似为越女呉姬染指满江红玉导纎长顿化作云英香荚风弄影绿鬟撩乱搔头斜插璞小还思钗燕并丛幽畧比蕉心狭㸔柔须㸃缀半开时微烘蜡氷筯瘦琼林滑芳径底谁偷掐怕夜凉消得锦围红匝鵞管不禁仙露重蜜脾胜借清香发待使君絶妙好词成须弹压雪狮儿含香弄粉便勾引游骑寻芳城南城北别有西村断港氷澌微绿孤山路熟伴老鹤晩先寻宿怕冻损三花两蕊寒泉幽谷几番花影濯足记归来醉卧雪深平屋春梦无凭鬓底閙蛾争扑不如图画相对展官奴风竹烧黄烛自听瓶笙调曲蝶恋花谁道鵞儿黄似酒对酒新鵞得似垂丝栁铅粉泥金初染就年年春雪消时候一缕柔情能断否雨重烟轻无力萦窓牖试㸔溪南隂十亩落花都聚红云帚早春怨眄得春来春寒春困陡顿无聊半剔残缸片时春梦过了元宵空山暮暮朝朝到此际无魂可消却倚东风水如衣带草似裙腰朝中措草堂移住古城隈堂后水平阶要结柴桑邻里不须鸥鹭惊猜行㕑竹里园官菜把野老山杯説与定巢新燕杏花开了重来太常引莫将西子比西湖千古一陶朱生怕在楼居也用着风帆短蒲银瓶索酒并刀斫鲙船背锦糢煳堤上早传唿是那箇烟波钓徒滕宾鹊桥仙斜阳一抹青山数㸃万里澄江如练萧风吹落橹声遥又唤起寒云片片残鸦古渡瘦驴村店渐觉楼头人远桃花流水小桥东是那箇柴门半掩齐天乐片帆唿度西山曲匆匆载将春去路入翠寒浪翻红暖一枕欹眠烟雨酒朋诗侣尽醉舞狂歌气吞呉楚一样风流依然犹是晋风度人生如此良遇问碧翁何意萍蓬教聚句落瑶台香霏珠唾惊倒世间儿女渭川云树怅后夜相思玉蟾明处怕有新诗鴈来频寄与刘燕哥太常引故人别我出阳关无计锁雕鞍今古别离难兀谁画蛾眉远山一樽别酒一声杜宇寂寞又春残明月小楼间第一夜相思泪弹陈鳯仪一络索蜀江春色浓如雾拥双旌归去海棠也似别君难一㸃㸃啼红雨此去马蹄何处向沙堤新路禁林赐宴赏花时还忆着西楼否词综巻三十