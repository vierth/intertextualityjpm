目录叙上智第一卷见大第二卷远犹第三卷通简第四卷迎刃明智第五卷知微第六卷亿中第七卷剖疑第八卷经务察智第九卷得情第十卷诘奸胆智第十一卷威克第十二卷识断术智第十三卷委蛇第十四卷谬数第十五卷权奇捷智第十六卷灵变第十七卷应卒第十八卷敏悟语智第十九卷辩才第二十卷善言兵智第二十一卷不战第二十二卷制胜第二十三卷诡道第二十四卷武案闺智第二十五卷集哲第二十六卷雄略杂智第二十七卷狡黠第二十八卷小慧智囊自叙冯子曰人有智犹地有水地无水为焦土人无智为行尸智用于人犹水行于地地势坳则水满之人事坳则智满之周览古今成败得失之林蔑不由此何以明之昔者梁纣愚而汤武智六国愚而秦智楚愚而汉智隋愚而唐智宋愚而元智元愚而圣祖智举大则细可见斯智囊所为述也或难之曰智莫大于舜而困于顽嚣亦莫大于孔而厄于陈蔡西邻之子六艺娴习怀璞不售鹑衣彀食东邻之子纥字未识坐享素封仆从盈百又安在乎愚失而智得冯子笑曰子不见夫凿井者乎冬裸而夏裘绳以入畚以出其平地获泉者智也菲夫土究而石见则变也有种世衡者屑石出泉润及万家是故愚人见石智者见泉变能穷智智复不穷于变使智非舜孔方且灰于廪泥于井俘于陈若蔡何暇琴于牀而弦于野子且未知圣人之智之妙用而又何以窥吾囊或又曰舜孔之事则诚然矣然而智囊者固大夫错所以膏焚于汉市也子何取焉冯子曰不不错不死于智死于愚方其坐而谈兵人主动色迨七国事起乃欲使天子将而已居守一为不智谗兴身灭虽然错愚于卫身而智于筹国故身死数千年人犹痛之列于名臣輓斗宵之流卫身偏智筹国偏愚以此较彼谁妍谁媸且智囊之名子知其一未知二也前乎错有樗里子焉后乎错有鲁匡支谦杜预桓范王俭焉其在皇明杨文襄公并擅此号数君子者迹不一轨亦多有成功竖勋身荣道泰子舍其利而惩其害是犹睹一人之溺而废舟揖之用夫亦愈不智矣或又曰子之述智囊将令人学智也智由性生乎由纸上乎冯子曰吾向者固言之智犹水然藏于地中者性凿而出之者学井涧之用与江河参吾忧夫人性之锢于土石而以纸上言为之畚锸庶于应世有廖尔或又曰仆闻取法乎上仅得乎中子之品智神奸巨猾或登上乘鸡鸣狗盗亦备奇闻囊且秽矣何以训世冯子曰吾品智非品人也不唯其人唯其事不唯其事唯其智虽奸猾盗贼谁非吾药笼中硝戟吾一以为蛛网而推之可渔一以为蚕茧而推之可室譬之谷王众水同归岂其择流而受或无以难遂书其语于篇首冯子名梦龙字犹龙东吴之畸人也智囊补自叙忆丙寅岁余坐蒋氏三径斋小楼近两月辑成智囊二十七卷以请教于海内之明哲往往滥蒙嘉许而嗜痴者遂冀余有续刻余芦中老儒尔目未睹西山之秘籍耳未闻海外之僻事安所得匹此者而续之顾数年以来闻见所触苟邻于智未尝不存诸胸臆以此补前辑所未备庶几其可虽然岳忠武有言运用之妙在乎一心善用之鸣吠之长可以逃死不善用之则马服之书无以救败故以羊悟马前刻已庆其繁执方疗疾再补尚虞其寡第余更有说焉唐太宗喜右军笔意命书家分临兰亭本各因其质勿泥形模而民间片纸只字乃至搜括无遗佛法上乘不立文字四十二章后增添至五千四十八卷而犹未已故致用虽贵乎神明往迹何妨乎多识兹补或亦海内明哲之所不弃不止塞嗜痂者之请而已也书成值余将赴闽中而社友德仲氏以送余故同至松陵德仲先行余指月衡库诸书盖嗜痂之尤者因述是语为叙而之上智部总序冯子曰智无常局以恰肖其局者为上故愚夫或现其一得而晓人反失诸千虑何则上智无心而合非千虑所臻也人取小我取大人视近我视远人动而愈纷我静而自正人束手无策我游刃有余夫是故难事遇之而皆易巨事遇之而皆细其斡旋入于无声臭之微而其举动出人意想思索之外或先忤而后合或似逆而实顺方其闲闲豪杰所疑迄乎断断圣人不易呜唿智若此岂非上哉上智不可学意者法上而得中乎抑语云下下人有上上智庶几有触而现焉余条列其概稍分四则曰见大曰远犹曰通简曰迎刃而统名之曰上智一操一纵度越意表寻常所惊豪杰所了集见大太公孔子太公望封于齐齐有华士者义不臣天子不友诸侯人称其贤太公使人召之三不至命诛之周公曰此人齐之高士奈何诛之太公曰夫不臣天子不友诸侯望犹得臣而友之乎望不得臣而友之是弃民也召之三不至是逆民也而旌之以为教首使一国效之望谁与为君乎冯述评齐所以无惰民所以终不为弱国韩非五蠹之论本此少正卯与孔子同时孔子之门人三盈三虚孔子为大司寇戮之于两观之下子贡进曰夫少正卯鲁之闻人夫子诛之得无失乎孔子曰人有恶者五而盗窃不与焉一曰心达而险二曰行僻而坚三曰言伪而辩四曰记丑而博五曰顺非而泽此五者有一于此则不免于君子之诛而少正卯兼之此小人之桀雄也不可以不诛也冯述评小人无过人之才则不足以乱国然使小人有才而肯受君子之驾驭则又未尝无济于国而君子亦必不概摈之矣少正卯能煽惑孔门之弟子直欲掩孔子而上之可与同朝共事乎孔子狠下手不但为一时辩言乱政故盖为后世以学术杀人者立防华士虚名而无用少正卯似有大用而实不可用壬人佥士凡明主能诛之闻人高士非大圣人不知其当诛也唐萧瑶好奉佛太宗令出家玄宗河南参军郑铣阳丞郭仙舟投匦献诗敕曰观其文理乃崇道教于时用不切事情宜各从所好罢官度为道士此等作用亦与圣人暗合如使佞佛者尽令出家谄道者即为道士则士大夫攻乎异端者息矣诸葛亮有言诸葛丞相惜赦者亮答曰治世以大德不以小惠故匡衡吴汉不愿为赦先帝亦言吾周旋陈元方郑康成间每见启告治乱之道悉矣曾不及赦也若刘景升父子岁岁赦宥何益于治乎及费祎为政始事姑息蜀遂以削冯述评子产谓子太叔曰唯有德者能以宽服民其次莫如勐夫火烈民望而畏之故鲜死焉水懦弱民狎而玩之则多死焉故宽难太叔为政不忍勐而宽于是郑国多盗太叔悔之仲尼曰政宽则民慢慢则纠之以勐勐则民残残则施之以宽宽以济勐勐以济宽政是以和商君刑及弃灰过于勐者也梁武见死刑辄涕泣而纵之过于宽者也论语赦小过春秋讥肆大眚合之得政之和矣汉光武帝刘秀为大司马时舍中儿犯法军市令祭遵格杀之秀怒命取遵主簿陈副谏曰明公常欲众军整齐遵奉法不避是教令所行奈何罪之秀悦乃以为刺奸将军谓诸将曰当避祭遵吾舍中儿犯法尚杀之必不私诸将也冯述评罚必则令行令行则主尊世祖所以能定四方之难也孔子孔子行游马逸食稼野人怒絷其马子贡往说之卑词而不得孔子曰夫以人之所不能听说人譬以太牢享野兽以九韶乐飞鸟也乃使马圉往谓野人曰子不耕于东海予不游西海也吾马安得不犯子之稼野人大喜解马而予之冯述评人各以类相通述诗书于野人之前此腐儒之所以误国也马圉之说诚善假使出子贡之口野人仍不从何则文质貌殊其神固已离矣然则孔子曷不即遣马圉而听子贡之往耶先遣马圉则子贡之心不服既屈子贡而马圉之神始至圣人达人之情故能尽人之用后世以文法束人以资格限人又以兼长望人天下事岂有济乎宋太祖三徐名着江左皆以博洽闻中朝而骑省铉尤最会江左使铉来修贡例差官押伴朝臣皆以词令不及为惮宰相亦艰其选请于艺祖艺祖曰姑退朕自择之有顷左珰传宣殿前司具殿侍中不识字者十人以名入宸笔点其一曰此人可在廷皆惊中书不敢复请趣使行殿侍者莫知所以弗获已竟往渡江始铉词锋如云旁观骇愕其人不能答徒唯唯铉不测强聒而与之言居数日既无酬复铉亦倦且默矣冯述评岳珂云当陶窦诸名儒端委在朝若令角辩骋词庸讵不若铉艺祖正以大国之体不当如此耳其亦不战屈人兵之上策欤孔子之使马圉以愚应愚也艺祖之遣殿侍者以愚困智也以智强愚愚者不解以智角智智者不服白沙陈公甫访定山庄孔易庄携舟送之中有一士人素滑稽肆谈亵昵甚无忌惮定山怒不能忍白沙则当其谈时若不闻其声及其既去若不识其人定山大服此即艺祖屈徐铉之术胡世宁少保胡世宁仁和人为左都御史掌院事时当考察执政请禁私谒公言臣官以察为名人非接其貌听其言无以察其心之邪正才之短长若屏绝士夫徒按考语则毁誉失真而求激扬之难当矣上是其言不禁冯述评公孙弘曲学阿世然犹能开东阁以招贤人今世密于防奸而疏于求贤故临事遂有乏才之叹韩滉钱镠韩滉节制三吴所辟宾佐随其才器用之悉当有故人子投之更无他长尝召之与宴毕席端坐不与比坐交言公署以随军令监库门此人每早入帷端坐至夕吏卒无敢滥出入者吴越王常游府园见园卒陆仁章树艺有智而志之及淮南围苏州使仁章通信入城果得报而还镠以诸孙畜之冯述评用人如韩滉钱镠天下无弃才无废事矣按史淮南兵围苏州推洞屋攻城守将孙琰置轮于竿首垂黁投椎以揭之攻者尽露炮至则张网以拒之淮南人不能克吴越遣兵来救苏州有水通城中淮南张网缀铃悬水中鱼鳖过皆知之都虞侯司马福欲潜行入城故以竿触网敌闻铃声举网福因得过凡居水中三日乃得入城由是城中号令与援兵相应敌以为神疑即一事姓名必有一误燕昭王燕昭王问为国郭隗曰帝者之臣师也王者之臣友也伯才之臣宾也危国之臣虏也唯王所择燕王曰寡人愿学而无师郭隗曰王诚欲兴道隗请为天下士开路于是燕王为隗改筑宫北面事之不三年苏子自周往邹衍自齐往乐毅自赵往屈景自楚归冯述评郭隗明于致士之术便有休休大臣气象不愧为人主师汉高封雍齿而功臣息喙先主礼许靖而蜀士归心皆予之以名收之以实丙吉郭进吉为相有驭吏嗜酒从吉出醉呕丞相车上西曹主吏白欲斥之吉曰以醉饱之失去士使此人复何所容西曹第忍之此不过污丞相车茵耳此驭吏边郡人习知边塞发奔命警备事尝出适见驿骑持赤白囊边郡发奔命书驰至驭吏因随驿骑至公车刺取知虏入云中代郡遽归见吉白状因曰恐虏所入边郡二千石长吏有老病不任兵马者宜可豫视吉善其言召东曹案边长吏科条其人未已诏召丞相御史问以所入郡吏吉具对御史大夫卒遽不能详知以得谴让而吉见谓忧边思职驭吏力也进任山西巡检有军校诣阙讼进者上召讯知其诬即遣送进令杀之会并寇入进谓其人曰汝能讼我信有胆气今赦汝罪能掩杀并寇者即荐汝于朝如败即自役河毋污我剑也其人踊跃赴斗竟大捷进即荐擢之冯述评容小过者以一长酬释大仇者以死力报唯酬报之情迫中故其长触之而必试其力激之而必竭彼索过寻仇者岂非大愚秦桧秦桧当国有士人假其书谒扬州守守觉其伪交原书管押其回桧见之即假以官资或问其故曰有胆敢假桧书此必非常人若不以一官束之则北走胡南走越矣冯述评西夏用兵时有张李二生欲献策于韩范二公耻于自媒刻诗于碑使人曳之而过韩范疑而不用久之乃走西夏诡名张元李昊到处题诗元昊闻而怪之招致与语大悦奉为谋主大为边患奸桧此举却胜韩范远甚所谓下下人有上上智有人赝作韩魏公书谒蔡君谟君谟虽疑之然士颇豪与之三千因回书遣四兵送之并致果物于魏公客至京谒公谢罪公徐曰君谟手段小恐未足了公事夏太尉在长安可往见之即为发书子弟疑谓包容已足书可勿发公曰士能为我书又能动君谟其才器不凡矣至关中夏竟官之又东坡元赝间出帅钱塘视事之初都商税务押到匿税人南剑州乡贡进士吴味道以二巨卷作公名衔封至京师苏侍郎宅公唿讯其卷中何物味道恐蹙而前曰味道今秋忝冒乡荐乡人集钱为赴省之赆以百千就置建阳纱得二百端因计道路所经场务尽行抽税则至都下不存其半窃计当今负天下重名而爱奖士类唯内翰与侍郎耳纵有败露必能情贷遂假先生名衔缄封而来不知先生已临镇此邦罪实难逃公熟视笑唿掌笺吏去其旧封换题新衔附至东京竹竿巷并手书子由书一纸付之曰先辈这回将上天去也无妨明年味道及第来谢二事俱长人智量者楚庄王袁盎楚庄王宴群臣命美人行酒日暮酒酣烛灭有引美人衣者美人援绝其冠缨趣火视之王曰奈何显妇人之节而辱士乎命曰今日与寡人饮不绝缨者不欢群臣尽绝缨而火极欢而罢及围郑之役有一臣常在前五合五获首却敌卒得胜询之则夜绝缨者也盎先尝为吴相时盎有从史私盎侍儿盎知之弗泄有人以言恐从史从史亡盎亲追反之竟以侍儿赐遇之如故景帝时盎既入为太常复使吴吴王时谋反欲杀盎以五百人围之盎未觉也会从史适为守盎校尉司马乃置二百石醇醪尽饮五百人醉卧辄夜引盎起曰君可去矣旦日王且斩君盎曰公何为者司马曰故从史盗君侍儿者也于是盎惊脱去冯述评梁之葛周宋之种世衡皆用此术克敌讨叛若张说免祸可谓转圜之福兀术不杀小卒之妻亦胡虏中之杰然者也葛周尝与所宠美姬同饮有侍卒目视姬不辍失答周问既自觉惧罪周并不言后与唐师战失利周唿此卒奋勇破敌竟以美姬妻之胡酋苏慕恩部落最强种世衡尝夜与饮出侍姬佐酒既而世衡起入内慕恩窃与姬戏世衡遽出掩之慕恩惭愧请罪世衡笑曰君欲之耶即以遗之由是诸部有贰者使慕恩讨之无不克张说有门下生盗其宠婢欲置之法此生唿曰相公岂无缓急用人时耶何惜一婢说奇其言遂以赐而遣之后杳不闻及遭姚崇之构祸且不测此生夜至请以夜明帘献九公主为言于玄宗得解金兀术爱一小卒之妻杀卒而夺之宠以专房一日昼寝觉忽见此妇持利刃欲向惊起问之曰欲为夫报仇耳术默然麾使去即日大享将士召此妇出谓曰杀汝则无罪留汝则不可任汝于诸将中自择所从妇指一人术即赐之王勐勐督诸军十六万骑伐燕慕容评屯潞州勐进与相持遣将军徐成觇燕军期日中及昏而反勐怒欲斩成邓羌请曰贼众我寡诘朝将战且宜宥之勐曰若不斩成军法不立羌固请曰成羌部将也虽违期应斩羌愿与成效战以赎罪勐又弗许羌怒还营严鼓勒兵将攻勐勐谓羌义而有勇使语之曰将军止吾今赦之矣成既获免羌自来谢勐执羌手而笑曰吾试将军耳将军于郡将尚尔况国家乎冯述评违法请宥私也严鼓勒兵悍也且人将攻我我因而赦之不损威甚乎然羌竟与成大破燕兵以还报主帅与其伸一将之威所得孰多夫所贵乎军法又孰加于奋勇杀敌者乎故曰圆若用智唯圜善转智之所以灵妙而无穷也魏元忠唐高宗幸东都时关中饥馑上虑道路多草窃命监察御史魏元忠检校车驾前后元忠受诏即阅视赤县狱得盗一人神采语言异于众命释桎梏袭冠带乘驿以从与人共食宿托以诘盗其人笑而许之比及东都士马万数不亡一钱冯述评因材任能盗皆作使俗儒以鸡鸣狗盗之雄笑田文不知尔时舍鸡鸣狗盗都用不着也柳郡守唐柳大夫玭谪授泸州郡守渝州有牟秀才即都校牟居厚之子文采不高执所业谒见柳奖饰甚勤子弟以为太过柳曰巴蜀多豪士此押衙之子独能好文苟不诱进渠即退志以吾称誉人必荣之由此减三五员草贼不亦善乎廉希宪元廉公希宪礼贤下士常如不及方为中书平章时江南刘整以尊官来谒公毅然不命之坐刘去宋诸生褴缕冠衣袖诗请见公亟延入坐语稽经抽史饮食劳苦如平生欢既罢弟希贡问曰刘整贵官而兄简薄之诸生寒士而兄优礼之有说乎公曰非尔所知也大臣语默进退系天下轻重刘整官虽尊贵然背国叛主而来者若宋诸生何罪而羁囚之今国家崛起朔漠我于斯文不加厚则儒术由此衰熄矣冯述评不惟兴文且令知节义之重是具开国手段者范仲淹范文正公用士多取气节而略细故如孙威敏滕达道皆所素重其为帅日辟置僚幕客多取谪籍未牵复人或疑之公曰人有才能而无过朝廷自应用之若其实有可用之材不幸陷于吏议不因事起之遂为废人矣故公所举多得士冯述评天下无废人所以朝廷无废事非大识见人不及此徐阶徐存斋由翰林督学浙中时年未三十一士子文中用颜苦孔之卓徐勒之批云杜撰置四等此生将领责执卷请曰大宗师见教诚当但苦孔之卓出扬子法言实非生员杜撰也徐起立曰本道侥倖太早未尝学问今承教多矣改置一等一时翕然称其雅量冯述评不吝改过即此便知名宰相器识闻万历初年有士作怨慕章一题中用为舜也父者为舜也母者句为文宗抑置四等批不通字此士自陈文法出在檀弓文宗大怒曰偏你读檀弓更置五等人之度量相越何啻千里宋艺祖尝以事怒周翰将杖之翰自言臣负天下才名受杖不雅帝遂释之古来圣主名臣断无使性遂非者又闻徐公在浙时有二生争贡哗于堂下公阅卷自若已而有二生逊贡哗于堂下公亦阅卷自若顷之召而谓曰我不欲使人争亦不能使人让诸生未读教条乎连本道亦在教条中做不得主诸生但照教条行事而已由是争让皆息公之持大体皆此类屠义屠枰石义先生为浙中督学持法严按湖时群小望风搜诸生过失一生宿娼家保甲昧爽两擒抵署门无敢解者门开携以入保甲大唿言状屠佯为不见闻者理文书自如保甲膝行渐前离两累颇远屠瞬门役判其臂曰放秀才去门役喻其意潜趋下引出保甲不知也既出屠昂首曰秀才安在保甲回顾失之大惊不能言与大杖三十荷枷娼则逐去保甲仓惶语人曰向殆执鬼诸生咸唾之而感先生曲全一酒色士也自是刁风顿息而此士卒自惩用贡为教官冯述评李西平携成都妓行为节使张延赏追还卒成仇隙赵清献宰清城而挈妓以归胡铨浮海生还而恋黎倩红颜殢人贤者不免以此裁士士之能全者少矣宋韩亿性方重累官尚书左丞每见诸路有奏拾官吏小过者辄不怿曰天下太平圣主之心虽昆虫草木皆欲使之得所今仕者大则望为公卿次亦望为侍从职司二千石奈何以微瑕薄罪锢人于盛世乎屠公颇得此意李孝寿宋庠李孝寿为开封尹有举子为仆所凌忿甚具牒欲送府同舍生劝解久乃释戏取牒效孝寿花书判云不勘案决杖二十仆明日持诣府告其主仿尹书判私用刑孝寿即追至备言本末孝寿幡然曰所判正合我意如数与仆杖而谢举子时都下数千人无一仆敢肆者宋元献公罢相守洛有一举子行囊中有失税之物为仆夫所告公曰举人应举孰无所携未可深罪若奴告主此风胡可长也但送税院倍其税仍治其奴罪而遣之胡霆桂胡霆桂开庆间为铅山主簿时私酿之禁甚严有妇诉其姑私酿者霆桂诘之曰汝事姑孝乎曰孝曰既孝可代汝姑受责以私酿律笞之政化遂行县大治姑苏志载此为赵懙夫事尹源尹源尹洙之兄也举进士通判沧州时知沧州刘涣坐专斩部卒降知密州源上书言涣为主将部卒有罪不伏笞辄唿万岁涣斩之不为过以此谪涣臣恐边兵愈骄轻视主将所系非轻涣遂获免冯述评禁诸生宿娼法也而告讦之风不可长效尹书判及失税私酿专斩部卒皆不法也而奴不可以加主妇不可以凌姑卒不可以抗帅舍其细而全其大非弘智不能张耳张耳陈余皆魏名士秦灭魏悬金购两人两人变姓名俱之陈为里监门以自食吏尝以过笞陈余余怒欲起张耳蹑之使受笞吏去耳乃引余之桑下数之曰始吾与公言何若今见小辱而欲死一吏乎冯述评勾践石室淮阴胯下皆忍小耻以就大业也陈余浅躁不及张耳远甚所以一成一败狄青狄青起行伍十余年既贵显面涅犹存曰留以劝军中边批大识量冯述评既不去面涅便知不肯遥附梁公邵雍熙宁中新法方行州县骚然邵康节闲居林下门生故旧仕宦者皆欲投劾而归以书问康节答曰正贤者所当尽力之时新法固严能宽一分则民受一分之赐矣投劾而去何益冯述评李燔冯注朱晦庵弟子常言人不必待仕宦有职事才为功业但随力到处有以及物即功业也莲池大师劝人作善事或辞以无力大师指凳曰假如此凳欹斜碍路吾为整之亦一善也如此存心便觉临难投劾者是宝山空回鲜于侁为利州路转运副使部民不请青苗钱王安石遣吏诘之曰青苗之法愿取则与民自不愿岂能强之东坡称侁上不害法中不废亲下不伤民以为三难仕途当以为法杨寓广东布政徐奇入觐载岭南藤簟将以餽廷臣逻者获其单目以进上视之无杨士奇名乃独召之问故士奇曰奇自都给事中受命赴广时众皆作诗文赠行故有此餽臣时有病无所作不然亦不免今众名虽具受否未可知且物甚微当以无他上意解即以单目付中官令毁之一无所问冯述评此单一焚而逻者丧气省缙绅中许多祸且使人主无疑大臣之心所全甚大无智名实大智也岂唯厚道宋真宗时有上书言宫禁事者上怒籍其家得朝士所与往还占问吉凶之说欲付御史问状王旦自取尝所占问之书进请并付狱上意浸解公遂至中书悉焚所得书已而上悔复驰取之公对已焚讫乃止此事与文贞相类都是舍身救物严震严震镇山南有一人乞钱三百千去过活震召子公弼等问之公弼曰此患风耳大人不必应之震怒曰尔必坠吾门只可劝吾力行善事奈何劝吾吝惜金帛且此人不办向吾乞三百千的非凡也命左右准数与之于是三川之士归心恐后亦无造次过求者冯述评天下无穷不肖事皆从舍不得钱而起天下无穷好事皆从舍得钱而做自古无舍不得钱之好人也吴之鲁肃唐之于由页宋之范仲淹都是肯大开手者西吴董尚书浔阳公份家富而勤于交接凡衣冠过宾无不延礼厚赠者其孙礼部青芝公嗣成工于诗字往往以手书扇轴及诗稿赠人尚书闻之曰以我家势虽日以金币为欢犹恐未塞人望奈何效清客行事耶且缙绅之家自有局面岂复以诗字得人怜乎将来破吾家者必此子也后民变事起尚书已老青芝公不谙世故愿自处分愚民望处一集千人遂致破产人始服尚书先见弘治间昭庆寺欲建穿堂察使访得富户三人召之谕以共建长兴吕山吴某与焉吴曰此不甚费小人当独任之察使大喜吴归语其父父曰儿子有这力量必能承吾家此翁之见与浔阳公同萧何任氏沛公至咸阳诸将皆争走金帛财物之府分之何独先入收秦丞相御史律令图书藏之沛公具知天下阨塞户口多少强弱处民所疾苦者以何得秦图书也宣曲任氏其先为督道仓吏秦之败也豪杰争取金玉任氏独窖仓粟楚汉相距荥阳民不得耕种米石至万而豪杰金玉尽归任氏冯述评二人之智无大小易地皆然也又蜀卓氏其先赵人用铁冶富秦破赵迁卓氏之蜀夫妻推辇行诸迁虏少用余财争与吏求近处处葭萌唯卓氏曰此地狭薄吾闻岷山之下沃野下有蹲鸱冯注芋也至死不饥民工于市易贾乃求远迁致之临邛即铁山鼓铸运筹贸易富至敌国其识亦有过人者董公汉王至洛阳新城三老董公遮说王曰兵出无名事故不成故曰明其为贼敌乃可服天下共立义帝项羽放弒之大王宜率三军之众为之素服以告诸侯而伐之于是汉王为义帝发丧兵皆缟素告诸侯曰寡人悉发关中兵收三河士南浮江汉以下愿从诸侯王击楚之弒义帝者冯述评董公此说乃刘项曲直分判处随何招九江郦生下全齐其陈说皆本此许庸斋谓沛公激发天下大机括子房号为帝师亦未有此大计国朝卢廷选进士为楚臬暴卒良久而苏自言为项羽讼高帝事高帝自遣九江王布弒义帝而佯委罪羽缟素发丧以欺天下后世卢在汉即九江王也事甚怪蔺相如寇恂赵王归自渑池以蔺相如功大拜为上卿位在廉颇之右廉颇自侈战功而相如徒以口舌之劳位居其上以羞宣言曰我见相如必辱之相如闻不肯与会每朝常称病不欲与颇争列已而相如出望见廉颇辄引车避匿于是舍人相与谏相如欲辞去相如固止之曰公之视廉颇孰与秦王曰不若也相如曰夫以秦王之威而相如廷叱之辱其群臣相如虽驽独畏廉将军哉顾吾念之强秦之所以不敢加兵于赵者徒以吾两人在也今两虎共斗势不俱生吾所以为此者先国家之急而后私仇也颇闻之肉袒负荆因宾客至相如门谢罪遂为刎颈之交贾复部将杀人于颍川太守寇恂捕戮之复以为耻过颍川谓左右曰见恂必手刃之恂知其谋不与相见姊子谷崇请带剑侍侧以备非常恂曰不然昔闻蔺相如不畏秦王而屈于廉颇者为国也乃敕属县盛供具一人皆兼两人之馔恂出迎于道称疾而还复勒兵欲追之而将士皆醉遂过去恂遣人以状闻帝征恂使与复结友而去冯述评汾阳上堂之拜相如之心事也莱公蒸羊之逆寇恂之微术也安思顺帅朔方郭子仪与李光弼俱为牙门都将而不相能虽同盘饮食常睇目相视不交一语及子仪代思顺光弼意欲亡去犹未决旬日诏子仪率兵东出赵魏光弼入见子仪曰一死固甘乞免妻子子仪趋子持抱上堂而泣曰今国乱主迁非公不能东伐岂怀私忿时耶执其手相持而拜相与合谋破贼丁谓窜崖州道出雷州先是谓贬准为雷州司户准遣人以一蒸羊迎之境上谓欲见准准拒之闻家僮谋欲报仇亟杜门纵博俟谓行远乃罢张飞先主一见马超以为平西将军封都亭侯超见先主待之厚也阔略无上下礼与先主言常唿字关羽怒请杀之先主不从张飞曰如是当示之以礼明日大会诸将羽飞并挟刃立直超入顾坐席不见羽飞座见其直也乃大惊自后乃尊事先主冯述评释严颜诲马超都是细心作用后世目飞为粗人大枉曹彬窦仪宋太祖始事周世宗于澶州曹彬为世宗亲吏掌茶酒太祖尝从求酒彬曰此官酒不可相与自沽酒以饮之及太祖即位语群臣曰世宗吏不欺其主者独曹彬耳由是委以腹心太祖下滁州世宗命窦仪籍其帑藏至数日太祖命亲吏取藏绢仪曰公初下城虽倾藏取之谁敢言者今既有籍即为官物非诏旨不可得后太祖屡称仪有守欲以为相鲁宗道宋鲁宗道字贯夫亳州人为谕德日真宗尝有所召使者及门宗道不在移时乃自仁和肆饮归中使先入白约曰上若怪公来迟当托何事以对宗道曰但以实告曰然则当得罪宗道曰饮酒人之常情欺君臣子之大罪中使如公对真宗问公何故私入酒家公谢曰臣家贫无器皿酒肆具备适有乡亲远来遂邀之饮然臣既易服市人亦无识臣者真宗笑曰卿为宫臣恐为御史所弹然自此奇公以为真实可大用吕夷简仁宗久病废朝一日疾瘥思见执政坐便殿急召二府吕许公闻命移刻方赴同列赞公速行公缓步自如既见上曰久病方平喜与公等相见何迟迟其来公从容奏曰陛下不豫中外颇忧一旦急召近臣臣等若奔驰以进恐人惊动上以为得辅臣体庆历中石介作庆历圣德颂褒贬甚峻于夏竦尤极诋斥未几党议起介得罪罢归卒会山东举子孔直温谋反或言直温尝从介学于是竦遂谓介实不死北走胡矣诏编管介之子于江淮出中使与京东刺史发介棺以验虚实时吕夷简为京东转运使谓中使曰若发棺空而介果北走虽孥戮不为酷万一介真死朝廷无故剖人冢墓非所以示后也中使曰然则何以应中旨夷简曰介死必有棺敛之人又内外亲族及会葬门生无虑数百至于举柩窆棺必用凶肆之人今悉檄至劾问苟无异说即皆令具军令状以保结之亦足以应诏也中使如其言及入奏仁宗亦悟竦之谮寻有旨放介妻子还乡冯述评不为介雪乃深于雪当介作颂时正吕许公罢相而晏殊章得象同升许公不念私憾而念国体真宰相度也李太后服未除而夷简即劝仁宗立曹后范仲淹进曰吕夷简又教陛下做一不好事矣他日夷简语韩琦曰此事外人不知上春秋高郭后尚美人皆以失宠废后宫以色进者不可胜数不亟立后无以正之每事自有深意多此类也古弼张承业魏太武尝校猎西河诏弼以肥马给骑士弼故给弱者上大怒曰尖头奴敢裁量我还台先斩此奴时弼属尽惶惧弼告之曰事君而使君盘游不适其罪小不备不虞其罪大今北狄南虏狡焉启疆是吾忧也吾选肥马以备军实苟利国家亦何惜死明主可以理干罪自我卿等无咎帝闻而叹曰有臣如此国之宝也弼头尖帝尝名之曰笔头时人唿为笔公后唐庄宗尝须钱蒲博赏赐伶人而张承业主藏钱不可得庄宗置酒库中酒酣使其子继岌为承业起舞舞罢承业出宝带币马为赠庄宗指钱积语承业曰和哥冯注继岌小字乏钱可与钱一积安用带马承业谢曰国家钱非臣所得私庄宗语侵之承业怒曰臣老敕使非为子孙但受先王顾命誓雪国耻惜此钱佐王成霸业耳若欲用何必问臣财尽兵散岂独臣受祸也因持庄宗衣而泣乃止后唐明宗秦王从荣性轻佻喜儒学多招致后生浮薄之徒赋诗饮酒一日明宗问之曰尔军政之余所习何事对曰暇则读书与诸儒赋诗谈道明宗曰吾每见先帝好作歌诗甚无谓汝将家子文章非所素习必不能工传于人口徒作笑柄吾老矣于经义虽未晓然尚喜闻之余不足学也从荣卒败唐高祖李渊克霍邑行赏时军吏拟奴应募不得与良人同渊曰矢石之间不辨贵贱论勋之际何有等差宜并从本勋授引见霍邑吏民劳赏于西河选其壮丁使从军关中军士欲归者并授五品散官遣归或谏以官太滥渊曰隋氏吝惜勋赏致失人心奈何效之且收众以官不胜于用兵乎刘温叟刘温叟为御史中丞一日晚过明德门帝方与黄门数人登楼温叟知之令传唿依常而过翌日请对言人主非时登楼则下必希望恩赏臣所以呵道而过欲示众以陛下非时不登楼也帝善之卫青程信大将军青兵出定襄苏建赵信并军三千余骑独逢单于兵与战一日兵且尽信降单于建独身归青议郎周霸曰自大将军出未尝斩裨将今建弃军可斩以明将军之威长史安曰不然建以数千卒当虏数万力战一日士皆不敢有二心自归而斩之是示后无反意也不当斩青曰青以肺腑待罪行间不患无威而霸说我以明威甚失臣意且使臣职虽当斩将以臣之尊宠而不敢专诛于境外其归天子天子自裁之于以风为人臣者不敢专权不亦可乎遂囚建诣行在天子果赦不诛冯述评卫青握兵数载宠任无比而上不疑下不忌唯能避权远嫌故不然虽以狄枢使之功名犹不克令终可不戒欤狄青为枢密使自恃有功颇骄蹇怙惜士卒每得衣粮皆曰此狄家爷爷所赐朝廷患之时文潞公当国建言以两镇节使出之青自陈无功而受镇节无罪而出外藩仁宗亦以为然向潞公述此语且言狄青忠臣潞公曰太祖岂非周世宗忠臣但得军心所以有陈桥之变上默然青犹未知到中书自辨潞公直视之曰无他朝廷疑尔青惊怖却行数步青在镇每月两遣中使抚问青闻中使来辄惊疑终日不半年病作而卒皆潞公之谋也休宁程公信为南司马征川贵时诏以便宜之权付公公自发兵至凯旋不爵一人不杀一人同事者以为言公曰刑赏人主之大柄惧阃外事不集而假之人臣幸而事集又窃弄之岂人臣之谊耶论者以为古名臣之言李愬节度使李愬既平蔡械吴元济送京师屯兵鞠场以待招讨使裴度度入城愬具橐橐出迎拜于路左度将避之愬曰蔡人顽悖不识上下之分数十年矣愿公因而示之使知朝廷之尊度乃受之冯谖孟尝君问门下诸客谁习计会能为收责于薛者冯谖署曰能于是约车治装载券契而行辞曰责毕收以何市而反孟尝君曰视吾家所寡有者谖至薛召诸民当偿者悉来既合券矫令以责赐诸民悉焚其券民称万岁长驱至齐孟尝君怪其疾也衣冠而见之曰责毕收乎曰收毕矣以何市而反谖曰君云视吾家所寡有者臣窃计君宫中积珍宝狗马实外厩美人充下陈君家所寡有者义耳窃以为君市义孟尝君曰市义奈何曰今君有区区之薛不拊爱其民因而贾利之臣窃矫君命以责赐诸民因焚其券民称万岁乃臣所以为君市义也孟尝君不悦曰先生休矣后期年齐王疑孟尝使就国未至薛百里民扶老携幼争趋迎于道孟尝君谓谖曰先生所为文市义者乃今日见之冯述评谖使齐复相田文及立宗庙于薛皆纵横家熟套唯市义一节高出千古非战国策士所及保国保家者皆当取法王旦王钦若马知节同在枢府一日上前因事忿争上召王旦至则见钦若喧哗不已马则涕泣曰愿与钦若同下御史府旦乃叱钦若下去上怒甚欲下之狱旦从容曰钦若等恃陛下顾遇之厚上烦陛下臣冠宰府当行朝典然观陛下天颜不怡愿且还内来日取旨上许之旦退召钦若等切责皆皇惧手疏待罪翌日上召旦曰王钦若等事如何处分旦曰臣晓夕思之钦若等当黜然未知使伏何罪上曰对朕忿争无礼旦曰陛下圣明在御而使大臣坐忿争无礼之罪恐夷狄闻之无以威远上曰卿意如何对曰愿至中书召钦若等宣示陛下含容之意且戒约之俟少间罢之未晚上曰非卿言朕固难忍后数月钦若等皆罢胡濚正统中宗伯胡濚一日早朝承旨跪起带解落地从容拾系之遂叩头还班御史亦不能纠十三年彭鸣中状元当上表谢恩之夕坐以待旦至四鼓乃隐几而寤竟失朝纠仪御史奏令锦衣卫拿已奉旨胡公出班奏状元彭鸣不到合着锦衣卫寻上是之不然一新状元遂被拘执如囚人斯文不雅观老成举措自得大体孙觉孙莘老觉知福州时民有欠市易钱者系狱甚众适有富人出钱五百万葺佛殿请于莘老莘老徐曰汝辈所以施钱何也众曰愿得福耳莘老曰佛殿未甚坏又无露坐者孰若以钱为狱囚偿官使数百人释枷锁之苦其获福岂不多乎富人不得已诺之即日输官囹圄遂空赵抃赵清献公抃出察青州每念一人入狱十人罢业株连波及更属无辜且狱禁中夏有疫疾湿蒸冬有皲瘃冻裂或以小罪经年桎梏或以轻系追就死亡狱卒囚长需索凌辱尤可深痛时令人马上飞弔监簿查勘以狱囚多少定有司之贤否行之期年郡州县属吏无敢妄系一人者邵尧夫每称道其事贾彪贾彪与荀爽齐名举孝廉为新息长小民因贫多不养子彪严为其制与杀人同罪城南有盗劫害人者北有妇人杀子者彪出案发而掾吏欲引南彪怒曰贼寇害人此则常理母子相残逆天违道遂驱车北行案验其罪城南贼闻之亦面缚自首数年间养子数千佥曰贾父所长生男名曰贾男生女名曰贾女冯述评手段已能办贼直欲以奇致之柳公绰柳公绰节度山东行部至邓吏有纳贿舞文二人同系县令闻公绰素持法必杀贪者公绰判曰赃吏犯法法在奸吏坏法法亡竟诛舞文者冯评译文天论王法两者持世之大端彪舍贼寇而案杀子公绰置赃吏而诛舞文此种识力于以感化贼盗赃吏有余矣若丙吉不问道旁死人而问牛喘未免失之迂腐季本季本初仕为建宁府推官值宸濠反江西王文成公方发兵讨之而建有分水关自江入闽道也本请于所司身往守之会巡按御史某以科场事檄郡守与本并入守以书趣本本复书曰建宁所恃者唯吾两人兵家事在唿吸而科场往返动计四旬今江西胜负未可知土寇生发叵测微吾二人其谁与守即幸而无事当此之际使试录列吾两人名传播远迩将以为不知所重贻笑多矣拒违按院之命孰与误国家事哉守深服其言竟不往冯述评科场美事人方争而得之谁肯舍甘就苦选事避难睹此当愧汗矣谋之不远是用大简人我迭居吉凶环转老成借筹宁深毋浅集远犹商高宗商高宗为太子时其父小乙尝使久居民间与小民出入同事以知其情冯述评太祖教谕太子必命备历农家观其居处服食器用使知农之劳苦洪武末选秀才随春坊官分班入直近前说民间利害等事成祖巡行北京使二皇长孙周行村落历观农桑之事谕教者宜以为法张昭张昭先逮事唐明宗明宗诸皇子竞侈汰昭疏训储之法略云陛下诸子宜各置师傅令折节师事之一日中但令止记一事一岁之内所记渐多则每月终令师傅共录奏闻俟皇子上谒陛下辄面问倘十中得五便可博识安危之故深究成败之理明宗不能用冯述评此可为万世训储之法胜如讲经说书作秀才学问也李泌肃宗子建宁王倓性英果有才略从上自马嵬北行兵众寡弱屡逢寇盗倓自选骁勇居上前后血战以卫上上或过时未食倓悲泣不自胜军中皆属目向之上欲以倓为天下兵马元帅使统诸将东征李泌曰建宁诚元帅才然广平兄也若建宁功成岂使广平为吴太伯乎上曰广平冢嗣也何必以元帅为重泌曰广平未正位东宫今天下艰难众心所属在于元帅若建宁大功既成陛下虽欲不以为储副同立功者其肯已乎太宗太上皇即其事也上乃以广平王俶为天下兵马元帅诸将皆以属焉倓闻之谢泌曰此固倓之心也王叔文王叔文以棋侍太子尝论政至宫市之失太子曰寡人方欲谏之众皆称赞叔文独无言既退独留叔文问其故对曰太子职当侍膳问安不宜言外事陛下在位久如疑太子收人心何以自解太子大惊因泣曰非先生寡人何以知此遂大爱幸冯述评叔文固憸险小人此论自正李泌贞元中咸阳人上言见白起令奏云请为国家捍御西陲正月吐蕃必大下既而吐蕃果入寇败去德宗以为信然欲于京城立庙赠起为司徒李泌曰臣闻国将兴听于人今将帅立功而陛下褒赏白起臣恐边将解体矣且立庙京师盛为祷祝流传四方将召巫风臣闻杜邮有旧祠请敕府县修葺则不至惊人耳目上从之苏颂苏颂执政时见哲宗年幼每大臣奏事但取决于宣仁哲宗有言或无对者唯颂奏宣仁后必再禀哲宗有宣谕必告诸臣俯伏而听及贬元祐故官御史周秩并劾颂哲宗曰颂知君臣之义无轻议此老宋太祖宋太祖推戴之初陈桥守门者拒而不纳遂如封丘门抱关吏望风启钥及即位斩封丘吏而官陈桥者以旌其忠至正间广东王成陈仲玉作乱东莞人何真请于行省举义兵擒仲玉以献成筑砦自守围之久不下真募人能缚成者予钱十千于是成奴缚之以出真笑谓成曰公奈何养虎为害成惭谢奴求赏真如数与之使人具汤镬驾诸转轮车上成惧谓将烹己真乃缚奴于上促烹之使数人鸣鼓推车号于众曰四境有奴缚主者视此人服其赏罚有章岭表悉归心焉冯述评高祖戮丁公而封项伯赏罚为不均矣光武封苍头子密为不义侯尤不可训当以何真为正宋太祖初太祖谓赵普曰自唐季以来数十年帝王凡十易姓兵革不息其故何也普曰由节镇太重君弱臣强今唯稍夺其权制其钱谷收其精兵则天下自安矣语未毕上曰卿勿言我已谕矣边批聪明顷之上与故人石守信等饮酒酣屏左右谓曰我非尔曹之力不得至此念汝之德无有穷已然为天子亦大艰难殊不若为节度使之乐吾今终夕未尝安枕而卧也守信等曰何故上曰是不难知居此位者谁不欲为之守信等皆惶恐顿首曰陛下何为出此言上曰不然汝曹虽无心其如麾下之人欲富贵何一旦以黄袍加汝身虽欲不为不可得也守信等乃皆顿首泣曰臣等愚不及此唯陛下哀怜指示可生之路上曰人生如白驹过隙所欲富贵者不过多得金钱厚自娱乐使子孙无贫乏耳汝曹何不释去兵权择便好田宅市之为子孙立永久之业多置歌儿舞女日饮酒相欢以终其天年君臣之间两无猜嫌不亦善乎皆再拜曰陛下念臣及此所谓生死而肉骨也明日皆称疾请解兵权冯述评或谓宋之弱由削节镇之权故夫节镇之强非宋强也强干弱枝自是立国大体二百年弊穴谈笑革之终宋世无强臣之患岂非转天移日手段若非君臣偷安力主和议则寇准李纲赵鼎诸人用之有余安在为弱乎熙宁中作坊以门巷委狭请直而宽广之神宗以太祖创始当有远虑不许既而众工作苦持兵夺门欲出为乱一老卒闭而拒之遂不得出捕之皆获神宗一日行后苑见牧猳猪者问何所用牧者曰自太祖来尝令畜自稚养至大则杀之更养稚者累朝不改亦不知何用神宗命革之月余忽获妖人于禁中索猪血浇之仓卒不得方悟祖宗远虑郭钦汉魏以来羌胡鲜卑降者多处之塞内诸郡其后数因忿恨杀害长吏渐为民患侍御史郭钦请及平吴之威谋臣勐将之略渐徙内郡杂胡于边地峻四夷出入之防明先王荒服之制此万世长策也不听卒有五胡之乱冯述评只有开国余威可乘失此则无能为矣宋初不能立威契丹卒使金元之祸相寻终始我太祖北逐金元威行沙漠文皇定鼎燕都三黎来庭岂非万世久安之计乎吕端李继迁扰西鄙保安军奏获其母太宗欲诛之以寇准居枢密独召与谋准退过相幕吕端谓准曰上戒君勿言于端乎准曰否告之故端曰何以处之准曰欲斩于保安军北门外以戒凶逆端曰必若此非计之得也即入奏曰昔项羽欲烹太公高祖愿分一杯羹夫举大事不顾其亲况继迁悖逆之人乎陛下今日杀之明日继迁可擒乎若其不然徒结怨益坚其叛耳太宗曰然则如何端曰以臣之愚宜置于延州使善视之以招来继迁即不即降终可以系其心而母生死之命在我矣太宗拊髀称善曰微卿几误我事其后母终于延州继迁死子竟纳款冯述评具是依则为俺答之款具是违则为奴囚之叛徐达大将军达之蹙元帝于开平也缺其围一角使逸去常开平怒亡大功大将军言是虽一狄然尝久帝天下吾主上又何加焉将裂地而封之乎抑遂甘心也既皆不可则纵之固便开平且未然及归报上亦不罪冯述评省却了太祖许多计较然大将军所以敢于纵之者逆知圣德之弘故也何以知之于遥封顺帝赦陈理为归命侯而不诛知之富弼元旦日食富弼请罢宴撤乐吕夷简不从弼曰万一契丹行之恐为中国羞后有自契丹还者言虏是日罢宴仁宗深悔之冯述评值华虏争胜之日故以契丹为言其实理合罢宴不系虏之行不行也司马光交趾贡异兽谓之麟司马公言真伪不可知使其真非自至不为瑞若伪为远夷笑愿厚赐而还之冯述评方知秦皇汉武之愚苏颂边帅遣种朴入奏得谍言阿里骨已死国人未知所立契丹官赵纯忠者谨信可任愿乘其未定以劲兵数千拥纯忠入其国立之众议如其请苏颂曰事未可知今越境立君傥彼拒而不纳得无损威重乎徐观其变俟其定而抚戢之未晚也已而阿里骨果无恙陈秀刘大夏熙宁中高丽入贡所经郡县悉要地图所至皆造送至扬州牒取地图是时陈秀公守扬绐使者欲尽见两浙所供图仿其规制供之及图至都聚而焚之具以事闻冯述评宋初遣卢多逊使李国主还舣舟宣化口使人白国主曰朝廷重修天下图经史馆独缺江东诸州愿各求一本以归国主急令缮写送之于是尽得其十九州之形势屯戌远近户口多寡以归朝廷始有用兵之意秀公此举盖惩前事云朝鲜请改贡道因建州女直邀劫故中官有朝鲜人为之地众将从之职方郎中刘大夏独执不可曰朝鲜贡道自鸦鹘关出辽阳经广宁过前屯而后入山海迂回三四大镇此祖宗微意若自鸭绿江抵前屯山海路大径恐贻他日忧卒不许陈恕陈晋公为三司使真宗命具中外钱谷大数以闻怒诺而不进久之上屡趣之恕终不进上命执政诘之恕曰天子富于春秋若知府库之充羡恐生侈心冯述评李吉甫为相撰元和国计簿上之总计天下方镇州府县户税实数比天宝户税四分减三天下仰给县官者八十二万余人比天宝三分增一其水旱所伤非时调发者不在此数欲以感悟朝廷大臣忧国深心类如此李沆李沆为相王旦参知政事以西北用兵或至旰食旦叹曰我辈安能坐致太平得优游无事耶沆曰少有忧勤足为警戒他日四方宁谧朝廷未必无事语曰外宁必有内忧譬人有疾常在目前则知忧而治之沆死子必为相遽与虏和亲一朝疆埸无事恐人主渐生侈心耳旦未以为然沆又日取四方水旱盗贼及不孝恶逆之事奏闻上为之变色惨然不悦旦以为细事不足烦上听且丞相每奏不美之事拂上意沆曰人主少年当使知四方艰难常怀忧惧不然血气方刚不留意声色狗马则土木甲兵祷祠之事作矣吾老不及见此参政他日之忧也沆没后真宗以契丹既和西夏纳款遂封岱祠汾大营宫殿搜讲坠典靡有暇日旦亲见王钦若丁谓等所为欲谏则业已同之欲去则上遇之厚乃知沆先识之远叹曰李文靖真圣人也冯述评左传晋楚遇于鄢陵范文子不欲战曰唯圣人能内外无患自非圣人外宁必有内忧盍释楚以为外惧乎厉公不听战楚胜之归益骄任嬖臣胥童诛戮三却遂见弒于匠丽文靖语本此韩琦太宗仁宗尝猎于大名之郊题诗数十篇贾昌朝时刻于石韩琦留守日以其诗藏于班瑞殿之壁客有劝琦摹本以进者琦曰修之得已安用进为客亦莫谕琦意韩绛来遂进之琦闻之叹曰昔岂不知进耶顾上方锐意四夷事不当更导之耳石守道编三朝圣政录将上一日求质于琦琦指数事其一太祖惑一宫鬟视朝晏群臣有言太祖悟伺其酣寝刺杀之琦曰此岂可为万世法已溺之乃恶其溺而杀彼何罪使其复有嬖将不胜其杀矣遂去此等数事守道服其精识刘大夏天顺中朝廷好宝玩中贵言宣德中尝遣太监王三保使西洋获奇珍无算帝乃命中贵至兵部查王三保至西洋水程时刘大夏为郎项尚书公忠令都吏检故牒刘先检得匿之都吏检不得复令他吏检项诘都吏曰署中牍焉得失刘微笑曰昔下西洋费钱谷数十万军民死者亦万计此一时弊政牍即存尚宜毁之以拔其根犹追究其有无耶项耸然再揖而谢指其位曰公达国体此不久属公矣又安南黎灏侵佔城池西略诸土夷败于老挝中贵人汪直欲乘间讨之使索英公下安南牍大夏匿弗予尚书为榜吏至再大夏密告曰衅一开西南立糜烂矣尚书悟乃已冯述评此二事天下阴受忠宣公之赐而不知崔群刘大夏宪宗嘉崔群谠直命学士自今奏事必取群连署然后进之群曰翰林举动皆为故事必如是后来万一有阿媚之人为之长则下位直言无自而进矣遂不奉诏上御文华殿召刘大夏谕曰事有不可每欲召卿商榷又以非卿部内事而止今后有当行当罢者卿可以揭帖密进大夏对曰不敢上曰何也大夏曰先朝李孜省可为鉴戒上曰卿论国事岂孜省营私害物者比乎大夏曰臣下以揭帖进朝廷以揭帖行是亦前代斜封墨敕之类也陛下所行当远法帝王近法祖宗公是公非与众共之外付之府部内咨之阁臣可也如用揭帖因循日久视为常规万一匪人冒居要职亦以此行之害可胜言此甚非所以为后世法臣不敢效顺上称善久之冯述评老成远虑大率如此由中无寸私不贪权势故也富弼富郑公为枢密使值英宗即位颁赐大臣已拜受又例外特赐郑公力辞东朝遣小黄门谕公曰此出上例外之赐公曰大臣例外受赐万一人主例外作事何以止之辞不受范仲淹劫盗张海将过高邮知军晁仲约度不能御谕军中富民出金帛牛酒迎劳之事闻朝廷大怒富弼议欲诛仲约仲淹曰郡县兵械足以战守遇贼不御而反赂之法在必诛今高邮无兵与械且小民之情醵出财物而免于杀掠必喜戮之非法意也仁宗乃释之弼愠曰方欲举法而多方阻挠何以整众仲淹密告之曰祖宗以来未尝轻杀臣下此盛德事奈何欲轻坏之他日手滑恐吾辈亦未可保弼不谓然及二人出按边弼自河北还及国门不得入未测朝廷意比夜彷徨绕牀叹曰范六丈圣人也赵鼎刘豫揭榜山东妄言御医冯益遣人收买飞鸽因有不逊语知泗州刘纲奏之张濬请斩益以释谤赵鼎继奏曰益事诚暧昧然疑似间有关国体然朝廷略不加罚外议必谓陛下实尝遣之有累圣德不若暂解其职姑与外祠以释众惑上欣然出之浙东濬怒鼎异己鼎曰自古欲去小人者急之则党合而祸大缓之则彼自相挤今益罪虽诛不足以快天下然群阉恐人君手滑必力争以薄其罪不若谪而远之既不伤上意彼见谪轻必不致力营求又幸其位必以次窥进安肯容其人耶若力排之此辈侧目吾人其党愈固而不破矣濬始叹服文彦博富弼用朝士李仲昌策自澶州商胡河穿六塔渠入横陇故道北京留守贾昌朝素恶弼阴约内侍武继隆令司天官二人俟执政聚时于殿廷抗言国家不当穿河北方以致上体不安后数日二人又听继隆上言请皇后同听政史志聪以状白彦博彦博视而怀之徐召二人诘之曰天文变异汝职所当言也何得辄预国家大事耶汝罪当族二人大惧彦博曰观汝直狂愚今未忍治汝罪二人退乃出状以视同列同列皆愤怒曰奴辈敢尔何不斩之彦博曰斩之则事彰灼中宫不安矣既而议遣司天官定六塔方位复使二人往二人恐治前罪更言六塔在东北非正北也王旦王旦为兖州景灵宫朝修使内臣周怀政偕行或乘间请见旦必俟从者尽至冠带出见于堂皇白事而退后怀政以事败方知旦远虑内臣刘承规以忠谨得倖病且死求为节度使帝语旦曰承规待此以瞑目旦执不可曰他日将有求为枢密使者奈何遂止自是内臣官不过留后王守仁阳明公既擒逆濠江彬等始至遂流言诬公公绝不为意初谒见彬辈皆设席于旁令公坐公佯为不知竟坐上席而转旁席于下彬辈遽出恶语公以常行交际事体平气谕之复有为公解者乃止公非争一坐也恐一受节制则事机皆将听彼而不可为矣王安郑贵妃有宠于神庙熹宗大婚礼妃当主婚廷臣谋于中贵王安曰主婚者乃与政之渐不可长也奈何或献计曰以位则贵妃尊以分则穆庙隆庆恭妃长盍以恭妃主之曰奈无玺何曰以恭妃出令而以御玺封之谁曰不然安从之自是郑氏不复振陈仲微仲微初为莆田尉署县事县有诵仲微于当路而密授以荐牍者仲微受而藏之逾年其家负县租竟逮其奴是人有怨言仲微还其牍缄封如故是人惭谢陈寔寔字仲弓以名德为世所宗桓帝时党事起逮捕者众人多避逃寔曰吾不就狱众无所恃竟诣狱请囚会赦得释灵帝初中常侍张让权倾天下让父死归葬颖川虽一郡毕至而名士无往者寔独弔焉后复诛党人让以寔故颇多全活冯述评即菩萨舍身利物何以加此狄梁公之事伪周鸠摩罗什之事苻秦皆是心也姚崇姚崇为灵武道大总管张柬之等谋诛二张崇适自屯所还遂参密议以功封梁县侯武后迁上阳宫中宗率百官问起居五公相庆崇独流涕柬之等曰今岂流涕时耶恐公祸由此始崇曰比与讨逆不足为功然事天后久违旧主而泣人臣终节也由此获罪甘心焉后五王被害而崇独免冯述评武后迁五公相庆崇独流涕董卓诛百姓歌舞邕独惊叹事同而祸福相反者武君而卓臣崇公而邕私也然惊叹者平日感恩之真心流涕者一时免祸之权术崇逆知三思犹在后将噬脐而无如五王之不听何也吁崇真智矣哉孔子鲁国之法鲁人为人臣妾于诸侯有能赎之者取金于府子贡赎鲁人于诸侯而让其金孔子曰赐失之矣夫圣人之举事可以移风易俗而教导可施于百姓非独适己之行也今鲁国富者寡而贫者多取其金则无损于行不取其金则不复赎人矣子路拯溺者其人拜之以牛子路受之孔子喜曰鲁人必多拯溺者矣冯述评袁了凡曰自俗眼观之子贡之不受金似优于子路之受牛孔子则取由而黜赐乃知人之为善不论现行论流弊不论一时论永久不论一身论天下宓子齐人攻鲁由单父单父之老请曰麦已熟矣请任民出获可以益粮且不资寇三请而宓子不许俄而齐寇逮于麦季孙怒使人让之宓子蹙然曰今兹无麦明年可树若使不耕者获是使民乐有寇夫单父一岁之麦其得失于鲁不加强弱若使民有幸取之心其创必数世不息季孙闻而愧曰地若可入吾岂忍见宓子哉冯述评于救世似迂于持世甚远程琳程琳字天球为三司使日议者患民税多名目冯注大麦纩绢绸鞋钱食盐钱恐吏为奸欲除其名而合为一琳曰合为一而没其名一时之便后有兴利之臣必复增之是重困民也议者虽唯唯然当时犹未知其言之为利至蔡京行方田之法尽并之乃始思其言而咨嗟焉高明黄河南徙民耕污地有收议者欲履亩坐税高御史明不可曰河徙无常税额不改平陆忽复巨浸常税犹按旧籍民何以堪遂报罢冯述评每见沿江之邑以摊江田赔粮致困盖沙涨成田有司喜以升科见功而不知异日减科之难也川中之盐井亦然陈于陛意见云有井方有课因旧井塌坏而上司不肯除其课百姓受累之极即新井亦不敢开宜立为法凡废井课悉与除之新井许其开凿开成日免课三年后方征收则民困可苏而利亦兴矣若山课多一时不能尽蠲宜查出另为一籍有恩典先及之或缓征或对支徐查新涨田即渐补扣数年之后其庶几乎查户部节奉太祖圣旨山东河南民人除已入额田地照旧征外新开荒的田地不问多少永远不要起科有气力的尽他种按此可为各边屯田之法王铎王铎为京兆丞时李蠙判度支每年以江淮运米至京水陆脚钱斗计七百京国米价斗四十议欲令江淮不运米但每斗纳钱七百铎曰非计也若于京国籴米且耗京国之食若运米自淮至京国兼济无限贫民也籴米之制业已行矣竟无敢阻其议者都下米果大贵未经旬而度支请罢以民无至者也识者皆服铎之察事以此大用冯述评国初中盐之法输粟实边支盐内地商人运粟艰苦于是募民就边垦荒以便输纳而边地俱成熟矣此盐屯相须之最善法也自叶侍郎淇徇乡人之请改银输部而边地日渐抛荒粟遂腾贵并盐法亦大敝坏矣见小利则大事不成圣言真可畏哉孙伯纯孙伯纯史馆知海州日发运司议置洛要板浦惠泽三盐场孙以为非便发运使亲行郡决欲为之孙抗论排沮甚坚百姓遮县自言置盐场为便孙晓之曰汝愚民不知远计官卖盐虽有近利官盐患在不售不患在不足盐多而不售遗患在三十年后至孙罢郡卒置三场其后连海间刑狱盗贼差役比旧浸繁缘三盐场所置积盐山积运卖不行亏失欠负动辄破人产业民始患之又朝廷调军器有弩桩箭干之类海州素无此物民甚苦之请以鳔胶充折孙谓之曰弩桩箭干共知非海州所产盖一时所须耳若以土产物代之恐汝岁岁被科无已时也张咏张忠定知崇阳县民以茶为业公曰茶利厚官将榷之不若早自异也命拔茶而植桑民以为苦其后榷茶他县皆失业而崇阳之桑皆已成为绢岁百万匹民思公之惠立庙报之冯述评文温州林官永嘉时其地产美梨有持献中官者中官令民纳以充贡公曰梨利民几何使岁为例其害大矣俾悉伐其树中官怒而谮之会荐卓异得免近年虎丘茶亦为僧所害僧亦伐树以绝之呜唿中官不足道为人牧而至使民伐树以避害此情可不念欤冯注林衡山先生之父泉南杂志云泉地出甘蔗为糖利厚往往有改稻田种蔗者故稻米益乏皆仰给于浙直海贩莅兹土者当设法禁之骤似不情惠后甚溥李允则李允则再守长沙湖湘之地下田艺稻谷高田水力不及一委之蓁莽允则一日出令曰将来并纳粟米秆草湖民购之襄州每一斗一束至湘中为钱一千自尔竞以田艺粟至今湖南无荒田粟米妙天下焉程颢毕仲游神宗升遐会程颢以檄至府举哀既罢留守韩康公之子宗师问朝廷之事如何曰司马君实吕晦叔作相矣又问果作相当如何曰当与元丰大臣同若先分党与他日可忧韩曰何忧曰元丰大臣皆嗜利者使自变其已甚害民之法则善矣不然衣冠之祸未艾也君实忠直难与议晦叔解事恐力不足耳已而皆验冯述评建中初冯注徽宗年号江公望为左司谏上言神考与元祐冯注哲宗初号诸臣非有斩祛射钩之隙也先帝信仇人黜之陛下若立元祐为名必有元丰冯注神宗改元绍圣冯注哲宗改元为之对有对则争兴争兴则党复立矣司马光为政反王安石所为毕仲游予之书曰昔安石以兴作之说动先帝而患财之不足也故凡政之可以得民财者无不用盖散青苗置市易敛役钱变盐法者事也而欲兴作患不足者情出未能杜其兴作之情而徒欲禁其散敛变置之事是以百说而百不行今遂废青苗罢市易蠲役钱去盐法凡号为利而伤民者一扫而更之则向来用事于新法者必不喜矣不喜之人必不但曰青苗不可废市易不可罢役钱不可蠲盐法不可去必操不足之情言不足之事以动上意虽致石人而使听之犹将动也如是则废者可复散罢者可复置蠲者可复敛去者可复存矣为今之策当大举天下之计深明出入之数以诸路所积之钱粟一归地官使经费可支二十年之用数年之间又将十倍于今日使天子晓然知天下之余于财也则不足之论不得陈于前而后新法始可永罢而不行昔安石之居位也中外莫非其人故其法能行今欲救前日之弊而左右待职司使者约十有七八皆安石之徒虽起二三旧臣用六七君子然累百之中存其十数乌在其势之可为也势未可为而欲为之则青苗虽废将复散况未废乎市易役钱盐法亦莫不然以此救前日之弊如人久病而少间其父子兄弟喜见颜色而未敢贺者以其病之犹在也光得书耸然竟如其虑陈瓘陈瓘方赴召命至阙闻有中旨令三省缴进前后臣僚章疏之降出者瓘谓宰属谢圣藻曰此必有奸人图盖己愆而为此谋者若尽进入则异时是非变乱省官何以自明因举蔡京上疏请灭刘挚等家族乃妄言携剑入内欲斩王圭等数事谢惊悚即白时宰录副本于省中其后京党欺诬盖抹之说不能尽行由有此迹不可泯也邹浩还朝帝首言及谏立后事奖叹再三询谏草安在对曰焚之矣退告陈瓘瓘曰祸其始此乎异时奸人妄出一缄则不可辨矣初哲宗一子献愍太子茂昭怀刘氏为妃时所生帝未有子而中宫虚位后因是得立然才三月而夭浩凡三谏立刘后随削其稿蔡京用事素忌浩乃使其党为伪疏言刘后杀卓氏而夺其子欺人可也讵可以欺天乎徽宗诏暴其事遂再谪衡州别驾寻窜昭州果如言冯述评二事一局也谢从之而免谗邹违之而构诬人无远虑必有近忧尤信徽宗初欲革绍圣之弊以靖国于是大开言路众议以瑶华复位司马光等叙官为所当先陈瓘时在谏省独以为幽废母后追贬故相彼皆立名以行非细故也今欲正复当先辨明诬罔昭雪非辜诛责造意之人然后发诏以礼行之庶无后患不宜欲速贻悔朝议以公论久郁速欲取快人情遽施行之至崇宁间蔡京用事悉改建中之政人皆服公远识陈公在通州张无垢冯注商英入相欲引公自助时置政典局乃自局中奉旨取公所着尊尧集盖将施行所论而由局中用公也公料其无成书已缮写未发州郡复奉政典局牒催促公乃用奏状进表以黄帕封缄徼申政典局乞于御前开拆或谓公当径申局中何必通书庙堂公曰恨不得直达御览岂可复与书耶彼为宰相有所施为不于三省公行乃置局建官若自私者人将怀疑生忌恐尊尧至而彼已动摇也远其迹犹恐不免况以书耶已而悉如公言张既罢黜公亦有台州之命责词犹谓公私送与张商英意要行用于是众人服公远识林立山武庙实录将成时首辅杨廷和以忤旨罢归中贵张永坐罪废翰林林立山奏记副总裁董中峰曰史者万世是非之权衡昨闻迎立一事或曰由中或曰内阁诛贼彬或云由廷和或云由永疑信之间茫无定据今上方总核名实书进二事必首登一览恐将以永真有功廷和真有罪君子小人进退之机决矣董公以白总裁费鹅湖乃据实书慈寿太后遣内侍取决内阁天子由是倾心宰辅宦寺之权始轻周宗韩雍烈祖镇建业日义祖薨于广陵致意将有奔丧之计康王以下诸公子谓周宗曰幸闻兄长家国多事宜抑情损礼无劳西渡也宗度王似非本意坚请报简示信于烈祖康王以匆遽为词宗袖中出笔复为左右取纸得故茗纸贴乞手札康王不获已而札曰幸就东府举哀多垒之秋二兄无以奔丧为念也明年烈祖朝觐广陵康王及诸公子果执上手大恸诬上不以临丧为意诅让百端冀动物听上因出王所书以示之王面见颜而已韩公雍旬宣江右时忽报宁府之弟某王至公托疾乞少需密遣人驰召三司且索白木几公匍匐拜迎王入具言兄叛状公辞病聩莫听请书王索纸左右舁几进王详书其事而去公上其事朝廷遣使按无迹时王兄弟相欢讳无言使还朝廷坐韩离间亲王罪械以往韩上木几亲书方释喻樗张濬与赵鼎同志辅治务在塞幸门抑近习相得甚欢人知其将并相史馆校勘喻樗独曰二人宜且同在枢府他日赵退则张继之立事任人未甚相远则气脉长若同在相位万一不合而去则必更张是贤者自相悖戾矣冯述评曹可以继萧费董可以继诸葛此君子所以自衍其气脉也若乃不贵李责力以遗孝和不贵张齐贤以遗真庙是人主自以私恩为市非帝王之公矣杨荣王振谓杨士奇等曰朝廷事亏三杨先生然三公亦高年倦勤矣其后当如何士奇曰老臣当尽瘁报国死而后已荣曰先生休如此说吾辈衰残无以效力行当择后生可任者以报圣恩耳振喜翌日即荐曹鼐苗衷陈循高谷等遂次第擢用士奇以荣当日发言之易荣曰彼厌吾辈矣吾辈纵自立彼其自已乎一旦内中出片纸命某人入阁则吾辈束手而已今四人竟是吾辈人当一心协力也士奇服其言冯述评李彦和见闻杂记云言官论劾大臣必须下功夫看见眼前何人可代得代者必贤于去者必有益于国家方是忠于进言若只做得这篇文字打出自己名头毫于国家无补不如缄口不言反于言责无损此亦可与杨公之论合看赵凤杨王司帑初晋阳相者周玄豹尝言唐主贵不可言至是唐主欲召诣阙赵凤曰玄豹言已验若置之京师则轻躁狂险之人必辐凑其门自古术士妄言致人族灭者多矣乃就除光禄卿致仕杨王沂中闲居郊行遇一相押字者杨以所执杖书地上作一画相者再拜曰阁下何为微行至此宜自爱重王谔然诘其所以相者曰土上一画乃王字也王笑批缗钱五百万仍用常所押字命相者翌日诣司帑司帑持券熟视曰汝何人乃敢作我王伪押来赚物吾当执汝诣有司问罪相者具言本末至声屈冀动王听王之司谒与司帑打合五千缗与之相者大恸痛骂司帑而去异日乘间白杨杨怪问其故对曰他今日说是王者来日又胡说增添则王之谤厚矣且恩王已开王社何所复用相王起抚其背曰尔说得是即以予相者几百万旌之程颢程颢为越州佥判蔡卞为帅待公甚厚初卞尝为公语张怀素道术通神虽飞禽走兽能唿遣之至言孔子诛少正卯彼尝谏以为太早汉祖成臯相持彼屡登高观战不知其岁数殆非世间人也公每窃笑之及将往四明而怀素且来会稽卞留少俟公不为止曰子不语怪力乱神以不可训也斯近怪矣州牧既甚信重士大夫又相谄合下民从风而靡使真有道者固不愿此不然不识之未为不幸也后二十年怀素败多引名士或欲因是染公竟以寻求无迹而止非公素论守正则不免于罗织矣冯述评张让众所弃也而太丘独不难一弔张怀素众所奉也而伯淳独不轻一见明哲保身岂有定局哉具二公之识并行不悖可矣蔡邕亡命江海积十二年矣不能自晦以预免董卓之辟逮既辟称疾不就犹可也乃因卓之一怒惧祸而从受其宠异死犹叹息初心谓何介而不果涅而遂淄公论自违犹望以续史倖免岂不愚乎视太丘愧死矣容斋随笔云会稽天宁观老何道士居观之东廊栽花酿酒客至必延之一日有道人貌甚伟款门求见善谈论能作大字何欣然款留数日方去未几有妖人张怀素谋乱即前日道人也何亦坐系狱良久得释自是畏客如虎杜门谢客忽有一道人亦美风仪多技术西廊道士张若水介之来谒何大怒骂合扉拒之此道乃永嘉林灵噩旋得上幸贵震一时赐名灵素平日一饭之恩无不厚报若水乘驿赴阙官至蕊珠殿校籍父母俱荣封而老何以尝骂故朝夕忧惧若水以书慰之始少安此亦知其一不知其二之鉴也薛季昶徐谊张柬之等既诛二张迁武后薛季昶曰二凶虽诛产禄犹在去草不除根终当复生桓彦范曰三思几上肉耳留为天子借手季昶叹曰吾无死所矣及三思乱政范甚悔之赵汝愚先借韩侂冑力通宫掖立宁宗事成徐谊曰侂冑异时必为国患宜饱其欲而远之叶适亦谓汝愚曰侂冑所望不过节钺宜与之朱熹曰汝愚宜以厚赏酬侂冑勿令预政汝愚谓其易制皆不听止加侂冑防御使侂冑大怨望遂构汝愚之祸武三思韩侂冑皆小人也然三思有罪故宜讨而除之冑有功故宜赏而远之除三思宜及迁武氏之时远侂冑宜及未得志之日过此皆不可为矣五王汝愚皆自恃其位望才力可以凌驾而有余而不知兇人手段更胜于豪杰何者此疏而彼密此宽而彼狠也忠谋不从自贻伊戚悲夫李贤李贤尝因军官有增无减进言谓天地间万物有长必有消如人只生不死无处着矣自古有军功者虽以金书铁券誓以永存然其子孙不一再而犯法即除其国或能立功又与其爵岂有累犯罪恶而不革其爵者今若因循久远天下官多军少民供其俸必致困穷而邦本亏矣不可不深虑也冯述评议论关系甚大刘晏刘晏于扬子置场造船艘给千缗或言所用实不及半请损之晏曰不然论大计者不可惜小费凡事必为永久之虑今始置船场执事者至多当先使之私用无窘则官物坚完矣若遽与之屑屑较计安能久行乎异日必有减之者减半以下犹可也过此则不能运矣后五十年有司果减其半及咸通中有司计费而给之无复羡余船益脆薄易坏漕运遂废李晟李晟之屯渭桥也荧惑守岁久乃退府中皆贺曰荧惑退国家之利速用兵者昌晟曰天子暴露人臣当力死勤难安知天道邪至是乃曰前士大夫劝晟出兵非敢拒也且人可用而不可使之知也夫唯五纬盈缩不常晟惧复守岁则吾军不战自屈矣皆曰非所及也冯述评田单欲以神道疑敌李晟不欲以天道疑军吕端仁宗时大内灾宫室略尽比晓朝者尽至日晏宫门不启不得闻上起居两府请入对不报久之上御拱宸门楼有司赞谒百官尽拜楼下吕文靖冯注端独立不动上使人问其意对曰宫庭有变群臣愿一望天颜上为举帘俯槛见之乃拜羊马因刘庆祖赵汝愚与韩侂冑既定策欲立宁宗尊光宗为太上皇汝愚谕殿帅郭杲以军五百至祥禧殿前祈请御宝杲入索于职掌内侍羊马因刘庆祖二人私议曰今外议汹汹如此万一玺入其手或以他授岂不利害于是封识空函授杲二珰取玺从间道诣德寿宫纳之宪圣及汝愚开函奉玺之际宪圣自内出玺与之冯述评玺何等物而欲以力取以恩献此与绛侯请间之意同功名之士未闻道也绝大一题目而好破题反被二阉做去惜夫裴宽李祐裴宽尝为润州参军时刺史韦诜为女择婿未得会休日登楼见有所瘗于后圃者访其人曰此裴参军也义不以苞苴污家适有人饷鹿脯致而去不敢自欺故瘗之耳诜嗟异遂妻以女婚日诜帏其女使观之宽瘠而长时衣碧族人皆笑唿为碧鹳诜曰爱其女必以为贤公侯妻可貌求人乎宽后历礼部尚书有声李祐爵位既高公卿多请婚其女祐皆拒之一日大会幕僚言将纳婿众谓必贵戚名族及登宴寂然酒半祐引末座一将谓曰知君未婚敢以小女为托即席成礼他日或请其故祐曰每见衣冠之家缔婚大族其子弟习于淫奢多不令终我以韬钤致位自求其偶何必仰高以博虚望闻者以为卓识冯评译文温公云娶妇必不及吾家者嫁女必胜吾家者娶妇不及吾家则知俭素嫁女胜吾家则知畏谨时谓名言观韦李二公择婿温公义犹未尽王旦文正公之婿韩公例当远任公私以语其女曰此小事勿忧一日谓女曰韩郎知洋州矣女大惊公曰尔归吾家且不失所吾若有所求使人指韩郎妇翁奏免远适累其远大也韩闻之曰公待我厚如此后韩终践二府古人自爱爱人不争目睫类如此公孙仪公孙仪相鲁而嗜鱼一国争买鱼献之公仪子不受其弟谏曰夫子嗜鱼而不受者何也对曰夫唯嗜鱼故不受也夫既受鱼必有下人之色将枉于法枉于法则免于相免于相虽嗜鱼其谁给之无受鱼而不免于相虽不受鱼能长自给鱼此明夫恃人不如自恃也孙叔敖孙叔敖疾将死戒其子曰王亟封我矣吾不受也为我死王则封汝汝必无受利地楚越之间有寝丘若地不利而名甚恶楚人鬼而越人禨可长有者唯此也孙叔敖死王果以美地封其子子辞而不受请寝丘与之至今不失范镇范纯夫言曩子弟赴官有乞书于蜀公者蜀公不许曰仕宦不可广求人知受恩多难立朝矣冯述评国朝刘忠宣公有云仕途勿广交受人知只如朋友若三数人得力者自可了一生呜唿真老成练事之语汪公王云凤出为陕西提学台长汪公谓之曰君出振风纪但尽分内事勿毁淫祠禁僧道云凤曰此正我辈事公何以云然公曰君见得真确则可见之不真而一时慕名为之他日妻妾子女有疾不得不祷祠一祷祠则传笑四方矣云凤叹服此文衡山说恨汪公失其名冯述评见得真确出自学问狄梁公是也慕名者未有不变仕人举动当推类自省华歆王朗华歆王朗乘船避难有一人欲附歆难之朗曰幸尚宽何为不可后贼追至王欲舍所携人歆曰本所以疑正为此耳既已纳其自托宁可以急相弃耶遂携拯如初下岩院住持巴东下岩院主僧得一青磁碗携归折花供佛前明日花满其中更置少米经宿米亦满钱及金银皆然自是院中富盛院主年老一日过江简田怀中取碗掷于中流弟子惊愕师曰吾死汝辈宁能谨饬自守乎弃之不欲使汝增罪也出吴淑秘阁闻谈淑宋初人沈万三家有聚宝盆类此高皇取试之无验仍还沈后筑京城复取此盆镇南门下因名聚宝门云东海钱翁东海钱翁以小家致富欲卜居城中或言某房者众已偿价七百金将售矣亟往图之翁阅房竟以千金成券子弟曰此房业有成议今骤增三百得无溢乎翁笑曰非尔所知也吾侪小人彼违众而售我不稍溢何以塞众口且夫欲未餍者争端未息吾以千金而获七百之舍彼之望既盈而他人亦无利于吾屋歌斯哭斯从此为钱氏世业无患矣已而他居多以价亏求贴或转赎往往成讼唯钱氏帖然刘大夏刘忠宣戍肃州贫甚诸司惮逆瑾毋敢馆谷者三学生徒轮食之有参将某遣使致餽敕其使不受勿返公曰吾老唯一仆日食不过数钱若受之仆窃之逃不将只身陷此耶寻同戍钟尚书橐赀果为仆窃而逃人服公先识云冯述评本不欲受虑患乃第二义也曹公在官渡召华歆宾客送者千余人赠遗数千皆无所拒密各题识临去谓诸君曰本无相拒之心而所受遂多念单车远行将以怀璧为罪乃还所赠众服其德忠宣盖本此郭子仪郭令公每见客姬侍满前乃闻卢杞至悉屏去诸子不解公曰杞貌陋妇女见之未必不笑他日杞得志我属无噍类矣冯述评齐顷以妇人笑客几至亡国令公防微之虑远矣王勉夫云宁成传末载周阳由为郡守汲黯司马安俱在二千石列同车未尝敢均茵伏司马安不足言也汲长孺与大将军亢礼长揖丞相面折九卿矫矫风力不肯为人下至为周阳由所抑何哉周盖无赖小人其居二千石列肆为骄暴凌轹同事若无人焉汲盖远之非畏之也异时河东太守胜屠公不堪其侵权遂与之角卒并就戮玉石俱碎可胜叹恨士大夫不幸而与此辈同官逊而避之不失为厚何苦与之较而自取辱哉唐肃唐待制肃与丁晋公为友宅正相对丁将有弼谐之命唐迁居州北或问之唐曰谓之入则大拜数与往还事涉依附经旬不见情必猜疑故避之也冯述评是非心不可不明亦不可太明立身全交两得之矣阿豺吐谷浑阿豺疾有子二十人召母弟慕利延曰汝取一只箭折之慕利延折之又曰汝取十九箭折之慕利延不能折阿豺曰汝曹知乎单者易折众者难摧戮力同心然后社稷可固冯述评周大封同姓枝叶扶疏相依至久六朝猜忌庇焉寻斧覆亡相继不谓北狄中乃有如此晓人世本无事庸人自扰唯通则简冰消日皎集通简唐文宗文宗将有事南郊祀前本司进相扑人上曰我方清斋岂合观此事左右曰旧例皆有已在门外祗候上曰此应是要赏物可向外相扑了即与赏物令去又尝观斗鸡优人称叹大好鸡上曰鸡既好便赐汝冯述评既不好名以扬前人之过又不好戏以开倖人之端觉革弊更纷尚属多事此一节可称圣主宋太宗孔守正拜殿前都虞侯一日侍宴北园守正大醉与王荣论边功于驾前忿争失仪侍臣请以属吏上弗许明日俱诣殿廷请罪上曰朕亦大醉漫不复省冯述评以狂药饮人而责其勿乱难矣托之同醉而朝廷之体不失且彼亦未尝不知警也宋真宗宋真宗朝尝有兵士作过于法合死持贷命决嵴杖二十改配其兵士高声叫唤乞剑不服决杖从人把捉不得遂奏取进止传宣云须决杖后别取进止处斩寻决讫取旨真宗云此只是怕吃杖既决了便送配所莫问曹参李及曹参被召将行属其后相以齐狱市为寄后相曰治无大此者乎参曰狱市所以并容也今扰之奸人何所容乎参既人相一遵何约束唯日夜饮醇酒无所事事宾客来者皆欲有言至则参辄饮以醇酒间有言又饮之醉而后已终莫能开说惠帝怪参不治事嘱其子中大夫窑私以意叩之窑以休沐归谏参参怒笞之二百帝让参曰与窑何治乎乃者吾使谏君耳参免冠谢曰陛下自察圣武孰与高帝上曰朕安敢望先帝又曰视臣能孰与萧何帝曰君似不及也参曰陛下言是也高帝与何定天下法令既明今陛下垂拱参等守职遵而勿失不亦可乎帝曰君休矣冯述评不是覆短适以见长吏廨邻相国园群吏日欢唿饮酒声达于外左右幸相国游园中闻而治之参闻乃布席取酒亦欢唿相应左右乃不复言冯述评极绘太平之景阴消近习之谗王旦曹玮久在秦中累章求代真宗问王旦谁可代玮者旦荐李及上从之众疑及虽谨厚有行检非守边才韩亿以告旦旦不答及至秦州将吏亦心轻之会有屯戍禁军白白昼掣妇人银钗于市吏执以闻及方坐观书召之使前略加诘问其人服罪及不复下吏亟命斩之复观书如故将吏皆惊服不日声誉达于京师亿闻之复见旦具道其事且称旦知人之明旦笑曰戍卒为盗主将斩之此常事何足为异旦之用及非为此也夫以曹玮知秦州七年羌人慑服玮处边事已尽宜矣使他人往必矜其聪明多所变置败玮之成绩所以用及者但以及重厚必能谨守玮之规模而已亿益叹服公之识度冯述评张乖崖自成都召还朝议用任中正代之或言不可帝以问王旦对曰非中正不能守咏之规也任至蜀咨咏以为政之法咏曰如己见解高于法则舍法而用己勿徇己见任守其言卒以治称后生负才辄狭小前人制度视此可以知戒赵普李沆陆九渊赵韩王为相置二大瓮于坐屏后凡有人投利害文字皆置其中满即焚之于通衢李文靖曰沆居相位实无补万分唯中外所陈利害一切报罢聊以补国尔今国家防制纤悉具备苟轻徇所陈一一行之所伤实多佥人苟一时之进岂念民耶陆象山云往时充员敕局浮食是惭惟是四方奏请廷臣面对有所建置更革多下看详其贰书生贵游不谙民事轻于献计一旦施行片纸之出兆姓蒙害每与同官悉意论驳朝廷清明尝得寝罢编摩之事稽考之勤何足当大官之膳庶几仅此可以偿万一耳冯述评罗景纶曰古云利不什不变法此言更革建置之不可轻也或疑若是则将坐视天下之弊而不之救欤不知革弊以存法可也因弊而变法不可也不守法而弊生岂法之生弊哉韩范之建明于庆历者革弊以存法也荆公之施行于熙宁者因弊而变法也一得一失概可观矣御史台老隶宋御史台有老隶素以刚正名每御史有过失即直其梃台中以梃为贤否之验范讽一日召客亲谕庖人以造食指挥数四既去又唿之叮咛告戒顾老隶梃直怪而问之答曰大凡役人者授以法而责其成苟不如法自有常刑何事喋喋使中丞宰天下安得人人而诏之讽甚愧服冯述评此真宰相才惜乎以老隶淹也绛县老人仅知甲子犹动韩宣之惜如此老隶而不获荐剡资格束人国家安得真才之用乎若立贤无方则萧颖士之仆注释颖士御仆甚虐或讽仆使去仆曰非不欲去爱其才耳可为吏部郎甄琛之奴注释琛好奕通宵令奴持烛睡则加挞奴曰郎君辞父母至京邸若为读书不辞杖罚今以奕故横加不亦太非理乎琛惭为之改节韩魏公之老兵注释公宴客睹一营妓插杏花戏曰髻上杏花真有幸妓应声曰枝头梅子岂无媒席散公命老兵唤妓已而悔之唿老兵尚在公问曰汝未去邪答曰吾度相公必悔是以未去可为师傅祭酒其他一才一伎又不可枚举矣汉光武帝光武诛王郎收文书得吏人与郎交关谤毁者数千章光武不省会诸将烧之曰令反侧子自安冯述评宋桂阳王休范举兵浔阳萧道成击斩之而众贼不知尚破台军而进宫中传言休范已在新亭士庶惶惑诣垒投名者以千数及到乃道成也道成随得辄烧之登城谓曰刘休范父子已戮死尸在南冈下我是萧平南汝等名字皆已焚烧勿惧也亦是祖光武之智薛奎薛简肃公帅蜀一日置酒大东门外城中有戍卒作乱既而就擒都监走白公公命只于擒获处斩决民间以为神断不然妄相攀引旬月间未能了得非所以安其徒反侧之心也冯述评稍有意张大其功便不能如此直捷痛快矣民有得伪蜀时中书印者夜以锦囊挂之西门门者以白蜀人随者以万计皆恟恟出异语且观公所为公顾主吏藏之略不取视民乃止冯述评梅少司马国桢制阃三镇虏酋或言于沙中得传国玺以黄绢印其文顶之于首诣辕门献之乞公题请公曰玺未知真假俟取来吾阅之当犒汝酋谓累世受命之符今为圣朝而出此非常之瑞若奏闻上献宜有封赏所望非犒也公笑曰宝源局自有国宝此玺即真无所用之吾亦不敢轻渎上听念汝美意命以一金为犒并黄绢还之酋大失望号哭而去或问公何以不为奏请公曰王孙满有言在德不在鼎况虏酋视为奇货若轻于上闻酋益挟以为重万一圣旨征玺而玺不时至将真以封赏购之乎人服其卓识此薛简肃藏印之意天顺初虏酋孛来近边求食传闻宝玺在其处石亨欲领兵巡边乘机取之上以问李贤贤曰虏虽近边不曾侵犯今无故加兵必不可且宝玺秦皇所造李斯所篆亡国之物不足为贵上是之梅公之见与此正合张咏张忠定知益州民有诉主帅帐下卒恃势吓取民财者其人闻知缒城夜遁咏差衙役往捕之戒曰尔生擒得则浑衣扑入井中作逃走投井申来是时群党讻讻闻自投井故无他说又免与主帅有不协名冯按忠定不以耳目专委于人而採访民间事悉得其实李畋问其旨公曰彼有好恶乱我聪明但各于其党询之又询询君子得君子询小人得小人虽有隐匿者亦十得八九矣子犹曰张公当是绝世聪明汉诸葛亮丞相既平南中皆即其渠率而用之或谏曰公天威所加南人率服然夷情叵测今日服明日复叛宜乘其来降立汉官分统其众使归约束渐染政教十年之内辫首可化为编氓此上计也公曰若立汉官则当留兵兵留则无所食一不易也夷新伤破父兄死丧立汉官而无兵者必成祸患二不易也又夷累有废杀之罪自嫌衅重若立汉官终不相信三不易也今吾不留兵不运粮而纲纪粗定使夷汉相安足矣自是终亮之世夷不复反冯述评晋史桓温伐蜀诸葛孔明小史犹存时年一百七十岁温问曰诸葛公有何过人史对曰亦未有过人处温便有自矜之色史良久曰但自诸葛公以后更未见有妥当如公者温乃惭服凡事只难得妥当此二字是孔明知己高拱隆庆中贵州土官安国亨安智各起兵仇杀抚臣以叛逆闻动兵征剿弗获且将成乱新抚阮文中将行谒高相拱拱语曰安国亨本为群奸拨置仇杀安信致信母疏穷兄安智怀恨报复其交恶互讦总出仇口难凭抚台偏信智故国亨疑畏不服拘提而遂奏以叛逆夫叛逆者谓敢犯朝廷今夷族自相仇杀于朝廷何与纵拘提不出亦只违拗而已乃遂奏轻兵掩杀夷民肯束手就戮乎虽各有残伤亦未闻国亨有领兵拒战之迹也而必以叛逆主之甚矣人臣务为欺蔽者地方有事匿不以闻乃生事悻功者又以小为大以虚为实始则甚言之以为邀功张本终则激成之以实已之前说是岂为国之忠乎君廉得其实宜虚心平气处之去其叛逆之名而止正其仇杀与夫违拗之罪则彼必出身听理一出身听理而不叛之情自明乃是止坐以本罪当无不服斯国法之正天理之公也今之仕者每好于前官事务有增加以见丰采此乃小丈夫事非有道所为君其勉之阮至贵密访果如拱言乃开以五事一责令国亨献出拨置人犯一照夷俗令赔偿安信等人命一令分地安插疏穷母子一削夺宣慰职衔与伊男权替一从重罚以惩其恶而国亨见安智居省中益疑畏恐军门诱而杀之拥兵如故终不赴勘而上疏辨冤阮狃于浮议复上疏请剿拱念剿则非计不剿则损威乃授意于兵部题覆得请以吏科给事贾三近往勘国亨闻科官奉命来勘喜曰吾系听勘人军门必不敢杀我我乃可以自明矣于是出群奸而赴省听审五事皆如命愿罚银三万五千两自赎安智犹不从阮治其用事拨置之人始伏智亦革管事随母安插科官未到而事已定矣冯述评国家于土司以戎索羁縻之耳原与内地不同彼世享富贵无故思叛理必不然皆当事者或濬削或慢残或处置失当激而成之反尚可原况未必反乎如安国亨一事若非高中玄力为主持势必用兵即使幸而获捷而竭数省之兵粮以胜一自相仇杀之夷人甚无谓也呜唿前事不忘后事之师吾今日安得不思中玄乎郭绪孝宗朝云南思叠梗化守臣议剿司马马公疏今中外疲困灾异叠仍何以用兵宜遣京朝官往谕之倪文毅公言用兵之法不足示之有余如公之言得无示弱于天下且使思叠闻而轻我乎遣朝官谕之固善若谕之不从则策窘矣不如姑遣藩臣有威望者以往彼当自服俟不服议剿未晚也乃简参议郭公绪及按察曹副使玉以往旬余抵金齿参将卢和统军距所据地二程许而次遣人持檄往谕皆被拘卢还军至千崖遇公语其故且戒勿迫公曰吾受国恩报称正在此如公言若臣节何昔苏武入匈奴十九年尚得生还况此夷非匈奴比万一不还亦份内事也或谓公曰苏君以黑发去白发还君今白矣将以黑还乎公正色不答是日曹引疾公单骑从数人行旬日至南甸路险不可骑乃批荆徒步绳挽以登又旬日至一大泽戛都土官以象舆来公乘之上雾下沙晦淖迷踬而君行愈力又旬日至孟濑去金沙江仅一舍公遣官持檄过江谕以朝廷招来之意夷人相顾惊曰中国官亦到此乎即发夷兵率象马数万夜过江抵君所长槊劲弩环之数重有译者泣报曰贼刻日且焚杀矣公叱曰尔敢为间耶因拔剑指曰来日渡江敢复言者斩叠既见檄谕祸福明甚又闻公志决即遣酋长数辈来受令及餽土物公悉却去邀思叠面语先叙其劳次伸其冤然后责其叛闻者皆俯伏泣下请归侵地公许之皆稽首称万寿欢声动地公因诘卢参将先所遣人出以归公卢得公报驰至则已撤兵归地矣冯述评才如郭绪不负倪公任使然是役纪录止晋一阶而缅功罗防功横杀无辜辄得封荫呜唿事至季世不唯立功者难虽善论功者亦难矣吴惠吴惠为桂林府知府适义宁洞蛮结湘苗为乱监司方议征进请于朝惠亟白曰义宁吾属地请自招抚不从而征之未晚乃从十余人肩舆入洞洞绝险山石攒起如剑戟华人不能置足傜人则腾跣上下若飞闻桂林太守到启于魁得入惠告曰吾若属父母欲来相活无他众唯唯因反覆陈顺逆其魁感泣留惠数日历观屯堡形势数千人卫出境宰羊豕境上惠曰善为之无遗后悔数千人皆投刀拜誓不反归报监司遂罢兵明年武冈州盗起宣言推义宁洞主为帅监司咸罪惠惠曰郡主抚监司主征蛮夷反覆吾任其咎复遣人至义宁义宁傜从山顶觇得惠使具明武冈之冤监司大惭武冈盗因不振义宁人德惠如父母迄惠在桂林无敢有骚窃境上者龚遂宣帝时渤海左右郡岁饥盗起二千石不能制上选能治者丞相御史举龚遂可用上以为渤海太守时遂年七十岁召见形貌短小不副所闻上心轻之问息盗何策遂对曰海濒辽远不沾圣化其民困于饥寒而吏不恤故使陛下赤子盗弄陛下之兵于潢池中耳今欲使臣胜之耶将安之也上改容曰选用贤良固将安之遂曰臣闻治乱民如治乱绳不可急也臣愿丞相御史且无拘臣以文法得一切便宜从事上许焉遣乘传至渤海界郡闻新太守至发兵以迎遂皆遣还移书敕属县悉罢逐捕盗贼吏诸持锄钩田器者皆为良民吏毋得问持兵者乃为盗贼遂单车独行至府盗贼闻遂教令即时解散弃其兵弩而持钩锄冯述评汉制太守皆专制一郡生杀在手而龚遂犹云愿丞相御史无拘臣以文法况后世十羊九牧欲冀卓异之政能乎古之良吏化有事为无事化大事为小事蕲于为朝廷安民而已今则不然无事弄做有事小事弄做大事事生不以为罪事定反以为功人心嵴嵴思乱谁之过与徐敬业高宗时蛮群聚为寇讨之则不利乃以徐敬业为刺史彼州发卒郊迎敬业尽令还单骑至府贼闻新刺史至皆缮理以待敬业一无所问处分他事毕方曰贼皆安在曰在南岸乃从一二佐吏而往观者莫不骇愕贼初持兵觇望及其船中无所有乃更闭营藏隐敬业直入其营内告云国家知汝等为贪吏所苦非有他恶可悉归田后去者为贼唯召其魁首责以不早降各杖数十而遣之境内肃然其祖英公闻之壮其胆略曰吾不办此然破我家者必此儿也朱博博本武吏不更文法及为冀州刺史行部吏民数百人遮道自言官寺尽满从事白请且留此县录见诸自言者事毕乃发欲以观试博博心知之告外趣驾既白驾办博出就车见自言者使从事明敕告吏民欲言县丞尉者刺史不察黄绶各自诣郡欲言二千石墨绶长吏者使者行部还诣治所其民为吏所冤及言盗贼辞讼事各使属其部从事博驻车决遣四五百人皆罢去如神吏民大惊不意博应事变乃至于此后博徐问果老从事教民聚会博杀此吏博为左冯翊有长陵大姓尚方禁少时尝盗人妻见斲创着其颊府功曹受贿白除禁调守尉博闻知以他事召见视其面果有瘢博辟左右问禁是何等创也禁自知情得叩头伏状博笑曰大丈夫固时有是冯翊欲洒卿耻能自效不禁且喜且惧对曰必死博因敕禁毋得泄语有便宜辄记言因亲信之以为耳目禁晨夜发起部中盗贼及他伏奸有功效博擢禁连守县令久之召见功曹闭絜数责以禁等事与笔札使自记积受取一钱以上无得隐匿欺谩半言断头矣功曹惶怖且自疏奸赃大小不敢隐博知其实乃令就席受敕自改而已拔刀使削所记遣出就职功曹后常战慄不敢蹉跌博遂成就之韩裒周文帝时韩裒为北雍州刺史州多盗裒至密访之并州中豪右也裒阳不知并加礼遇谓曰刺史书生安知督盗所赖卿等共分其忧耳乃悉召桀黠少年尽署主帅与分地界盗发不获即以故纵论于是诸被署者皆惶惧首伏曰前盗实某某具列姓名裒因取名簿藏之榜州门曰凡盗可急来首尽今月不首者显戳之籍其妻子以赏前首者于是旬月间盗悉出首裒取簿质对不爽并原其罪许自新由是群盗屏息蒲宗孟贼依梁山泺县官有用长梯窥蒲苇间者蒲恭敏知郓州下令禁毋得乘小舟出入泺中贼既绝食遂散去吴育吴正肃公知蔡州蔡故多盗公按令为民立伍保而简其法民便安之盗贼为息京师有告妖贼聚确山者上遣中贵人驰至蔡以名捕者十人使者欲得兵往取公曰使者欲借兵立威耶抑取妖人以还报也使者曰欲得妖人耳公曰吾在此虽不敏然聚千人于境内安得不知今以兵往是趣其为乱也此不过乡人相聚为佛事以利钱财耳手召之即可致乃馆使者日与之饮酒而密遣人召十人皆至送京师鞫实告者以诬得罪万观万观知严州七里泷渔舟数百艘昼渔夜窃行旅患之观令十艘为一甲各限以地使自守由是无复有警冯述评能实行编甲之法何处不可王敬则敬则为吴兴太守郡旧多剽掠敬则录得一偷召其亲属于前鞭之数十使之长扫街路久之乃令举旧偷自代诸偷恐为所识皆逃走境内以清冯述评辱及亲属亲属亦不能容偷矣唯偷知偷举偷自代胜用缉捕人多多矣程颢广济蔡河出县境濒河不逞之民不复治生业专以胁取舟人钱物为事岁必焚舟十数以立威明道始至捕得一人使引其类得数十人不复根治旧恶分地而处之使以挽舟为业且察为恶者自是境无焚舟之患冯述评胁舟者业挽舟使之悟絜矩之道此大程先生所以为真道学也王德元王子醇枢密帅熙河日西戎欲入寇先使人觇我虚实逻者得之索其衣缘中获一书乃是尽记熙河人马刍粮之数官属皆欲支解以徇子醇忽判杖背二十大剌番贼决讫放归六字纵之是时适有戎兵马骑甚众刍粮亦富虏人得谍书知有备其谋遂寝刘舜卿李允则元丰间刘舜卿知雄州虏夜窃其关锁去吏密以闻舜卿不问但使易其门键大之后数日虏谍送盗者并以锁至舜卿曰吾未尝亡锁命加于门则大数分并盗还之虏大惭沮盗反得罪民有诉为契丹民殴伤而遁者李允则不治但与伤者钱二千逾月幽州以其事来请答曰无有也盖他谍欲以殴人为质验既无有乃杀谍李允则李允则尝宴军而甲杖库火允则作乐饮酒不辍少顷火息密遣吏持檄瀛州以茗笼运器甲不浃旬军器完足人无知者枢密院请劾不救火状真宗曰允则必有谓姑诘之对曰兵械所藏儆火甚严方宴而焚必奸人所为若舍宴救火事当不测冯述评祥符末内帑灾缣帛几罄三司使林特请和市于河外章三上王旦在中书悉抑之徐曰琐微之帛固应自至奈何彰困弱于四方居数日外贡骈集受帛四百万盖旦先以密符督之也允则茗笼运甲亦此意杜纮苏颂杜纮知郓州尝有揭帜城隅着妖言其上期为变州民皆震俄而草场白昼火盖所揭一事也民益恐或谓大索城中絃笑曰奸计正在是冀因吾搅扰而发奈何堕其术中彼无能为也居无何获盗乃奸民为妖遂诛之苏颂迁度支判官送契丹使宿恩州驿舍火左右请出避火颂不许州兵欲入救火亦不许但令防卒扑灭之初火时郡中汹汹谓使者有变救兵亦欲因而生事赖颂不动而止文彦博文潞公知成都尝于大雪会客夜久不罢从卒有谇语共拆井亭烧以御寒军校白之座客股栗公徐曰天实寒可拆与之神色自若饮宴如故卒气沮无以为变明日乃究问先拆者杖而遣之冯述评气犹火也挑之则发去其薪则自熄可以弭乱可以息争苏轼通判密郡有盗发而未获安抚使遣三班使臣领悍卒数十人入境捕之卒兇暴恣行以禁物诬民强入其家争斗至杀人畏罪惊散民诉于轼轼投其书不视曰必不至此悍卒闻之颇用自安轼徐使人招出戮之遇事须有此镇定力量然识不到则力不足张辽张辽受曹公命屯长社临发军中有谋反者夜惊乱火起一军尽扰辽谓左右曰勿动是不一营尽反必有造变者欲以动乱人耳乃令军中曰不反者安坐辽将亲兵数十人中阵而立有顷即得首谋者杀之冯述评周亚夫将兵讨七国军中尝夜惊亚夫坚卧不起顷之自定吴汉为大司马尝有寇夜攻汉营军中惊扰汉坚卧不动军中闻汉不动皆还按部汉乃选精兵夜击大破之此皆以静制动之术然非纪律素严虽欲不动不可得也薛长孺王鬷薛长孺为汉州通判戍卒闭营门放火杀人谋杀知州兵马监押有来告者知州监押皆不敢出长孺挺身出营谕之曰汝辈皆有父母妻子何故作此事然不与谋者各在一边于是不敢动唯本谋者八人突门而出散于诸县村野捕获时谓非长孺则一城之人涂炭矣钤辖司不敢以闻遂不及赏长孺简肃公之姪也王忠穆公鬷知益州会戍卒有夜焚营督军校为乱者鬷潜遣兵环其营下令曰不乱者佥欠手出门无所问于是众皆出令军校指乱卒得十余人戮之及旦人皆不知也其为政大体不为苛察蜀人爱之李元轨霍王元轨为定州刺史时突厥入寇州人李嘉运与虏通谋事泄高宗令元轨穷其党与元轨曰强寇在境人心不安若多所逮系是驱之使叛也乃独杀嘉运余无所问因自劾违制上览表大悦谓使者曰朕亦悔之向无王则失定州矣吕公孺吕公孺知永兴军徙河阳洛口兵千人以久役思归奋斧锸排关不得入西走河桥观听汹汹诸将请出兵掩击公孺曰此皆亡命急之变且生即乘马东去遣牙兵数人迎谕之曰汝辈诚劳苦然岂得擅还之渡桥则罪不赦矣太守在此愿自首者止道左皆伫立以俟公孺索倡首者黥一人余复送役所语其校曰若复偃蹇者斩而后报众贴息廉希宪廉希宪为京兆四川宣抚使浑都海反西川将纽邻奥鲁官将举兵应之蒙古八春获之系其党五十余人于干州狱送二人至京兆请并杀之希宪谓僚佐曰浑都海不能乘势东来保无他虑今众志未一犹怀反侧彼若见其将校执囚或别生心为害不细可因其惧死并皆宽释就发此军余丁往隶八春上策也初八春既执诸校其军疑惧骇乱四出及知诸校获全纽邻奥鲁官得释大喜过望人人感悦八春果得精骑数千将与俱西冯述评所以隶八春者逆知八春力能制之非漫然纵虎遗患也八春能死之希宪能生之畏感交集不患不为我用矣林兴祖林兴祖初同知黄岩州事三迁而知铅山州铅山素多造伪钞者豪民吴友文为之魁远至江淮燕蓟莫不行使友文奸黠悍鸷因伪造致富乃分遣恶少四五十人为吏于有司伺有欲告之者辄先事戕之前后杀人甚众夺人妻女十一人为妾民罹其害衔冤不敢诉者十余年兴祖至官曰此害不除何以救民即张榜禁伪造者且立赏募民首告俄有告者到佯以不实斥去又以告获伪造二人并赃者乃鞫之款成友文自至官为之营救兴祖并命执之须臾来诉友文者百余人择其重罪一二事鞫之狱立具逮捕其党悉置之法民赖以安冯述评始以缓而致之终以速而毙之除兇恶须得此深心辣手李封唐李封为延陵令吏人有罪不加杖罚但令裹碧头巾以辱之随所犯轻重以日数为等级日满乃释着此服出入者以为大耻皆相劝励无敢犯赋税常先诸县竟去官不捶一人耿定向耿楚侗官南都有士人为恶僧侮辱以告公白所司治之其僧逋公意第迸逐不令复系籍本寺士人心不释然必欲捕而枷之公晓之曰良知何广大奈何着一破赖和尚往来其中哉士人退语人曰惩治恶僧非良知耶或以告公公曰此言固是乃余其难其慎若此胸中盖三转矣其一谓志学者即应犯不较逆不难不然落乡人臼矣此名谊心也又谓法司用刑自有条格如此类法不应枷此则格式心也又闻此僧兇恶虑有意外之虞故不肯为已甚此又利害心也余之良知乃转折如此嗣姜宗伯庇所厚善者处之少平大腾物议又承恩寺有僧为礼部枷之致毙竟构大讼公闻之谓李士龙曰余前三转折良心不更妙耶冯述评凡治小人不可为已甚天地间有阳必有阴有君子必有小人此亦自然之理能容小人方成君子向敏中王旦真宗幸澶渊赐向敏中密诏尽付西鄙许便宜行事敏中得诏藏之视政如常会大傩有告禁卒欲依傩为乱者敏中密麾兵被甲伏庑下幕中明日尽召宾僚兵官置酒纵阅命傩入先驰骋于中门外后召至阶敏中振袂一挥伏出尽擒之果怀短刃即席斩焉既屏其尸以灰沙扫庭照旧张乐宴饮旦从幸澶渊帝闻雍王遇暴疾命旦驰还东京权留守事旦驰至禁城直入禁中令人不得传播及大驾还旦家子弟皆出郊迎忽闻后面有驺呵声回视乃旦也皆大惊冯述评西鄙东京两人如券时寇准在澶渊掷骰饮酒鼾睡仁宗恃之以安内外得人故虏不为害当有事之日须得如此静镇乔宇冢宰乔公宇正德己卯参理留都兵务时逆濠声言南下兵已至安庆而公日领一老儒与一医士所至游宴实以观形势之险要而外若不以为意者人以为矫情镇物有费祎谢安之风冯述评即矫情镇物亦自难得胸中若无经纬如何矫得来方宸濠反报至乔公令尽拘城内江西人讯之果得濠所遣谍卒数十人上驻军南都公首俘献之即此已见公一斑矣韩愈韩愈为吏部侍郎有令史权势最重旧常关锁选人不能见愈纵之听其出入曰人所以畏鬼者以其不能见也如可见则人不畏之矣冯述评主人明不必关锁主人暗关锁何益裴度公在中书左右忽白以失印公怡然戒勿言方张宴举乐人不晓其故夜半宴酣左右复白印存公亦不答极欢而罢人问其故公曰胥吏辈盗印书券缓之则复还故处急之则投水火不可复得矣冯述评不是矫情镇物真是透顶光明故曰智量智不足量不大郭子仪汾阳王宅在亲仁里大启其第任人出入不问麾下将吏出镇来辞王夫人及爱女方临妆令持巾兑汲水役之不异仆隶他日子弟列谏不听继之以泣曰大人功业隆赫而不自崇重贵贱皆游卧内某等以为虽伊霍不当如此公笑谓曰尔曹固非所料且吾马食官粟者五百匹官饩者一千人进无所往退无所据向使崇垣扃户不通内外一怨将起构以不臣其有贪功害能之徒成就其事则九族齑粉噬脐莫追今荡荡无间四门洞开虽谗毁欲兴无所加也诸子拜服冯述评德宗以山陵近禁屠宰郭子仪之隶人犯禁金吾将军裴谞奏之或谓曰君独不为郭公地乎谞曰此乃所以为之地也郭公望重上新即位必谓党附者众故我发其小过以明郭公之不足畏不亦可乎若谞者可谓郭公之益友矣看郭汾阳觉王翦萧何家数便小王萧事见委虵部鱼朝恩阴使人发郭氏墓盗未得子仪自泾阳来朝帝唁之即号泣曰臣久主兵不能禁士残人之墓人今亦发先臣墓此天谴非人患也朝恩又尝修具邀公或言将不利公其下愿裹甲以从子仪不许但以家僮数人往朝恩曰何车骑之寡子仪告以所闻朝恩惶恐曰非公长者得无致疑冯述评精于黄老之术虽朝恩亦不得不为盛德所化矣子不幸而遇小人切不可与一般见识王守仁宁藩既获圣驾忽复巡游群奸意叵测阳明甚忧之适二中贵到浙省阳明张宴于镇海楼酒半屏人去梯出书简二箧示之皆此辈交通逆藩之迹也尽数与之二中贵感谢不已阳明之终免于祸多得二中贵从中维护之力脱此时阳明挟以相制则仇隙深而祸未已矣王璋罗通璋河南人永乐中为左都御史时有告周府将为不轨者上欲及其未发讨之以问璋璋曰事未有迹讨之无名上曰兵贵神速彼出城则不可为矣璋曰以臣之愚可不烦兵臣请往任之曰若用众几何曰但得御史三四人随行足矣然须奉敕以臣巡抚其地乃可遂命学士草敕即日起行黎明直造王府周王惊愕莫知所为延之别室问所以来者曰人有告王谋叛臣是以来王惊跪璋曰朝廷已命丘大帅将兵十万将至臣以王事未有迹故来先谕事将若何王举家环哭不已璋曰哭亦何益愿求所以释上疑者曰愚不知所出唯公教之璋曰能以王护卫为献无事矣王从之乃驰驿以闻上喜璋乃出示曰护卫军三日不徙者处斩不数日而散罗通以御史按蜀蜀王富甲诸国出入僭用乘舆仪从通心欲检制之一日王过御史台公突使人收王所僭卤簿蜀王气沮藩臬俱来见问状且曰闻报王罪且不测今且奈何通曰诚然公等试思之诘旦复来通曰易耳宜密语王但谓黄屋左纛故玄元皇帝庙中器今复还之耳玄元皇帝玄宗幸蜀建祀老子者也从之事乃得解王亦自敛吴履叶南岩国初吴履为南康丞民王琼辉仇里豪罗玉成执其家人笞辱之玉成兄子玉汝不胜恚集少年千余人围琼辉家夺之归缚琼辉道箠之濒死乃释去琼辉兄弟五人庭诉断指出血誓与罗俱死履念狱成当连千余人势不便乃召琼辉语之曰独罗氏围尔家耶对曰千余人曰千余人皆辱尔耶曰数人耳曰汝憾数人而累千余人可乎且众怒难犯倘不顾死尽杀尔家虽尽捕伏法亦何益于尔琼辉悟顿首唯命履乃捕箠者四人于琼辉前杖数十流血至踵命罗氏对琼辉引罪拜之事遂解冯述评此等和事老该做以所全者大也叶公南岩刺蒲时有群哄者诉于州一人流血被面经重创胸几裂命且尽公见之恻然时家有刀疮药公即起入内自捣药令舁至幕廨委一谨厚廨子及幕官曰宜善视之勿令伤风此人死汝辈责也其家人不令前乃略加审核收仇家于狱而释其余一友人问其故公曰凡人争斗无好气此人不即救死矣此人死即偿命一人寡人之妻孤人之子又干证连系不止一人破家此人愈特一斗殴罪耳且人情慾讼胜虽于骨肉亦甘心焉吾所以不令其家人相近也未几伤者平而讼遂息冯述评略加调停遂保全数千人数千家岂非大智鞠真卿鞠真卿守润州民有斗殴者本罪之外别令先殴者出钱以与后应者小人靳财兼以不愤输钱于敌人其后终日纷争相视无敢先下手者冯述评金坛王石屏都初任建宁令谒府府谓曰县多骡夫难治好为之王唯之然不知骡夫何物讯之即吴下打行天罡之类大家必畜数人讼无曲直挺斗为胜若小民直气凌之矣王出示严禁凡讼有相斗必恕被打者而加责打人者民间以打人为戒骡夫无所用之期月此风遂息此亦鞠公之智也赵豫赵豫为松江府太守每见讼者非急事则谕之曰明日来始皆笑之故有松江太守明日来之谣不知讼者来一时之忿经宿气平或众为譬解因而息者多矣比之钩鉅致人而自为名者其所存何啻霄壤冯述评李若谷教一门人云清勤和缓门人曰清勤和则既闻命矣缓安可为也李公曰天下甚事不自忙里错的明日来一语不但自不错并欲救人之错按是时周侍郎忱为巡抚凡有经画必与赵豫议之意亦取其详审乎陆子静九渊知荆门军尝夜与僚属坐吏白老者诉甚急唿问之体战言不可解俾吏状之谓其子为群卒所杀陆判翌日至僚属怪之陆曰子安知不在凌晨追究其子盖无恙也此亦能缓之效然唯能勤而后能缓不然则废事耳褚国祥武进进士褚国祥为湖州添设贰守宽平简易清守不淄北栅姚姓者妻以久病亡其父告婿殴死公准其词不发行下午命驾北栅众役不知所之突入姚姓家妻尚未殓也验无殴死状唿告者薄责而释之不费一钱而讼已了矣冯述评赵豫以缓诸国祥以捷其以安民为心一也程卓休宁程从元卓守嘉兴时或伪为倅厅印纸与奸民为市以充契券之用流布既广吏因事觉视为奇货谓无真伪当历加追验则所得可裨郡计不少公曰此不过伪造者罪耳若一一验之编民并扰吾以安民为先利非所急也乃喻民有误买者许自陈立与换印陈者毕至一郡晏然张士逊宋初令诸路州军创天庆观别号圣祖殿张文懿公时为广东路都漕请曰臣所部皆穷困乞以最上律院改充诏许之仍照诸路委监司守臣亲择堪为天庆寺院改额为之不得因而生事一转移间所造福于民多所造福于国更多张永张永授芜湖令芜当孔道使客厨传日不暇给民坐困惫章圣梓宫南祔所过都邑设绮纨帐殿供器冶金为之又阉宦厚索赂遗一不当意辄辱官司官司莫敢谁何永于濒江佛寺垩其栋宇代帐殿饰供器箔金以代冶省费不赀而调度有方卒无欢呶于境上者范湛范希阳为南昌太守先是府官自王都院作势以来跪拜俱在阶下蓬外风雨不问希阳欲复旧制乃于陈都院初上任时各官俱聚门将见希阳且进且顾曰诸君今日随我行礼进至堂下竟入蓬内行礼各官俱随而前旧制遂复希阳退至门外与众官作礼为别更不言及前事而散忍辱居士曰使希阳于聚门将见时与众参谋诸人固有和之者亦必有中沮而称不可者又必有色沮而不敢前者如何肯俱随而前俱随而前者见希阳之前而已不觉也又使希阳于出门后庆此礼之得复诸人必有议其自夸者更有媒櫱于各上司者即抚院闻之有不快者如何竟复而上人不知不知者希阳行之于卒然而后人又循之为旧例也嗟乎事虽小也吾固知其人为强毅有识者哉牛弘奇章公牛弘有弟弼好酒而酗尝醉射杀弘驾车牛弘还宅妻迎谓曰叔射杀牛弘直答曰可作脯冯述评冷然一语扫却妇人将来多少唇舌睦伦者当以为法明镐明镐为龙图阁直学士知并州时边任多纨绔子弟镐乃取尤不职者杖之疲软者皆自解去遂奏择习事者守堡砦军行娼妇多从者镐欲驱逐恶伤士卒心会有忿争杀娼妇者吏执以白镐曰彼来军中何邪纵去不治娼闻皆走散冯述评不伤士卒心而令彼自散以此驭众何施不可宁独一事乎危峦前厄洪波后沸人皆棘手我独掉臂动于万全出于不意游刃有余庖丁之技集迎刃子产郑良霄既诛国人相惊或梦伯有介而行曰壬子余将杀带明年壬寅余又将杀段驷带及公孙段果如期卒国人益大惧子产立公孙泄及良止以抚之乃止子太叔问其故子产曰鬼有所归乃不为厉吾为之归也太叔曰公孙何为子产曰说也冯述评不但通于人鬼之故尤妙在立泄一着鬼道而人行之真能务民义而不惑于鬼神者矣田叔梁孝王使人刺杀故相袁盎景帝召田叔案梁具得其事乃悉烧狱词空手还报上曰梁有之乎对曰有之事安在叔曰焚之矣上怒叔从容进曰上无以梁事为也上曰何也曰今梁王不伏诛是汉法不行也如其伏法而太后食不甘味卧不安席此忧在陛下也于是上大贤之以为鲁相叔为鲁相民讼王取其财物者百余人叔取其渠率二十人各笞二十余各搏二十怒之曰王非汝主耶何敢言鲁王闻之大惭发中府钱使相偿之相复曰王使人自偿之不尔是王为恶而相为善也又王好猎相常从王辄休相出就馆舍相出常暴坐待王苑外王数使人请相休终不体曰我王暴露我独何为就舍王以故不大出游冯述评洛阳人有相仇者邑中贤豪居间以十数终不听往见郭解解夜见仇家仇家曲听解解谓曰吾闻洛阳诸公居间都不听今子幸听解解奈何从他邑夺贤士大夫权乎径夜去属曰俟我去令洛阳豪居间事与田叔发中府钱类王祥事继母至孝母私其子览而酷待祥览谏不听每有所虐使览辄与祥俱饮食必共母感动均爱焉事与田叔暴坐待王类主父偃汉患诸侯强主父偃谋令诸侯以私恩自裂地分其子弟而汉为定其封号汉有厚恩而诸侯渐自分析弱小云裴光庭张说以大驾东巡恐突厥乘间入寇议加兵备边召兵部郎中裴光庭谋之光庭曰封禅告成功也今将升中于天而戎狄是惧非所以昭盛德也说曰如之何光庭曰四夷之中突厥为大比屡求和亲而朝廷羁縻未决许也今遣一使征其大臣从封泰山彼必欣然承命突厥来则戎狄君长无不皆来可以偃旗卧鼓高枕有余矣说曰善吾所不及即奏行之遣使谕突厥突厥乃遣大臣阿史德颉利发入贡因扈从东巡崔祐甫德宗即位淄青节度李正己表献钱三十万缗上欲受恐见欺却之则无词宰相崔祐甫请遣使慰劳淄青将士因以正己所献钱赐之使将士人人戴上恩诸道知朝廷不重财货上从之正己大惭服神策军使王驾鹤久典禁兵权震中外德宗将代之惧其变以问崔祐甫祐甫曰是无足虑即召驾鹤留语移时而代者白志贞已入军中矣王旦马军副都指挥使张旻被旨选兵下令太峻兵惧谋为变上召二府议之王旦曰若罪旻则自今帅臣何以御众急捕谋者则震惊都邑陛下数欲任旻以枢密今若擢用使解兵柄反侧者当自安矣上谓左右曰旦善处大事真宰相也冯述评借一转以存帅臣之体而徐议其去留原非私一旻也契丹奏请岁给外别假钱币真宗以示王旦公曰东封甚迫车驾将出以此探朝廷之意耳可于岁给三十万物内各借三万仍谕次年额内除之契丹得之大惭次年复下有司契丹所借金帛六万事属微末仰依常数与之今后永不为例冯述评不借则违其意徒借又无其名借而不除则无以塞侥倖之望借而必除又无以明中国之大如是处分方妥西夏赵德明求粮万斛王旦请敕有司具粟百万于京师而诏德明来取德明大惭曰朝廷有人乃止严求烈祖辅吴四方多垒虽一骑一卒必加姑息然群校多从禽聚饮近野或骚扰民庶上欲纠之以法而方借其材力思得酌中之计问于严求求曰无烦绳之易绝耳请敕泰兴海盐诸县罢彩鹰鹯可不令而止烈祖从其计期月之间禁校无复游墟落者陈平燕王卢绾反高帝使樊哙以相国将兵击之既行人有短恶哙者高帝怒曰哙见吾病乃几吾死也用陈平计召绛侯周勃受诏牀下曰平乘驰传载勃代哙将平到军中即斩哙头二人既受诏行私计曰樊哙帝之故人功多又吕后女弟女嬃夫有亲且贵帝以忿怒故欲斩之即恐后悔宁囚而致上令上自诛之平至军为坛以节召樊哙哙受诏节即反接载槛车诣长安而令周勃代将兵定燕平行闻高帝崩平恐吕后及吕嬃怒乃驰传先去逢使者诏平与灌婴屯于荥阳平受诏立复驰至宫哭殊悲因奏事丧前吕太后哀之曰君出休矣平因固请得宿卫中太后乃以为郎中令曰傅教帝是后吕嬃谗乃不得行冯述评谗祸一也度近之足以杜其谋则为陈平度远之足以消其忌则又为刘琦宜近而远宜远而近皆速祸之道也刘表爱少子琮琦惧祸谋于诸葛亮亮不应一日相与登楼去梯琦曰今日出君之口入吾之耳尚未可以教琦耶亮曰子不闻申生在内而危重耳在外而安乎琦悟自请出守江夏宋太祖曹彬唐主畏太祖威名用间于周主遣使遗太祖书餽以白金三千太祖悉输之内府间乃不行周遣阁门使曹彬以兵器赐吴越事毕亟返不受餽遗吴越人以轻舟追与之至于数四彬曰吾终不受是窃名也尽籍其数归而献之后奉世宗命始拜受尽以散于亲识家无留者冯述评不受不见中朝之大直受又非臣子之公受而献之最为得体苏轼范仲淹高丽僧寿介状称临发日国母令赍金塔祝寿东坡见状密奏云高丽苟简无礼若朝廷受而不报或报之轻则夷虏得以为词若受而厚报之是以重礼答其无礼之餽也臣已一面令管勾职员退还其状云朝廷清严守臣不敢专擅奏闻臣料此僧势不肯已必云本国遣来献寿今兹不奏归国得罪不轻臣欲于此僧状后判云州司不奉朝旨本国又无来文难议投进执状归国照会如此处分只是臣一面指挥非朝廷拒绝其献颇似稳便范仲淹知延州移书谕元昊以利害元昊复书悖慢仲淹具奏其状焚其书不以上闻夷简谓宋庠等曰人臣无外交希文何敢如此宋庠意夷简诚深罪范公遂言仲淹可斩仲淹奏曰臣始闻虏悔过故以书诱谕之会任福败虏势益振故复书悖慢臣以为使朝廷见之而不能讨则辱在朝廷故对官属焚之使若朝廷初不闻者则辱专在臣矣杜衍时为枢密副使争甚力于是罢庠知扬州而仲淹不问张方平元昊既臣而与契丹有隙来请绝其封知谏院张方平曰得新附之小羌失久和之强敌非计也宜赐元昊诏使之审处但嫌隙朝除则封册暮下于西北为两得矣时用其谋秦桧建炎初虏使讲和云使来必须百官郊迎其书在廷失色秦桧恬不为意尽遣部省吏人迎之朝见使人必要褥位是日桧令朝见殿廷之内皆以紫幕销满北人无辞而退吴时来嘉靖时倭寇发难郎土诸路兵援至吴总臣计犒逾时众大噪及至松江抚臣属推官吴时来除备时来度水道所由就福田禅林外立营令土官以兵至者各署部伍舟人导之入以次受犒惠均而费不冗诸营帖然客兵素犷悍剽掠即不异寇时来用赞画者言为好语结其寇长缚治之迄终事无敢犯者按时来在松御倭历有奇绩寇势逼甚士女趋保于城者万计或议闭关拒之时来悉纵入择闲旷地舍之又城隘民众遂污蒸而为疫时来乃四启水关使输薪谷者因其归舟载秽滞以出明年四月寇猝至攻城雨甚城崩西南隅十余丈人情汹汹时来尽撤屯戍第以强弩数十扼其冲总臣以为危时来曰淖泞彼安能登果无恙时内徙之民薄城而居类以苫盖时来虑为火箭所及亟撤之而阴识其姓名于屋材夜选卒运之城外以为木栅扞修城者卒皆股栗不前时来首驰一骑出南门众皆从之平明栅毕三日而城完复以栅材还为民屋则固向所识也贼知有备北走时来建议决震泽水断松陵道贼至平望阻水不得进我兵尾而击之斩首三千余溺死无算此公文武全才故备载之陈希亮苏轼章纶姚夔于阗使者入朝过秦州经略使以客礼享之使者骄甚留月余坏传舍什器纵其徒入市掠饮食民户皆昼闭希亮闻之曰吾尝主契丹使得其情使者初不敢暴横皆译者教之吾痛绳以法译者惧其使不敢动矣况此小国乎乃使教练使持符告译者曰入吾境有秋毫不如法吾且斩若取军令状以还使者至罗拜庭下希亮命坐两廊饮食之护出其境无一人哗者高丽入贡使者凌蔑州郡押伴使臣皆本路管库乘势骄横至与钤辖亢礼时苏轼通判杭州使人谓之曰远方慕化而来理必恭顺今乃尔暴恣非汝导之不至是不悛当奏之押伴者惧为之小戢使者发币于官吏书称甲子公却之曰高丽于本朝称臣而不禀正朔吾安敢受使者亟易书称熙宁然后受之国朝北方也先杀其主脱脱不花自称大元田盛大可汗遣使入贡上命群臣议所以称之者礼部郎中章纶言可汗乃戎狄极尊之号今以号也先则非宜若止称太师恐为之惭忿犯我边邮宜因其部落旧号称为瓦剌王庶几得体从之大同猫儿庄本北虏入贡正路成化初年使有从他路入者上因守臣之奏许之礼部姚文敏公夔奏请宴赏一切杀礼虏使不悦姚谕之云故事迤北使臣进贡俱从正路朝廷有大礼相待今尔从小路来疑非迤北头目故只同他处使臣虏使不复有言苏颂苏公子容充北朝生辰国信使在虏中遇冬至本朝历先北朝一日北朝问公孰是公曰历家算术小异迟速不同如亥时犹是今夕逾数刻即属子时为明日矣或先或后各从本朝之历可也虏人深以为然遂各以其日为节庆贺使还奏上喜曰此对极中事理马默宋制沙门岛罪人有定额官给粮者才三百人溢额则粮不赡且地狭难容每溢额则取其人投之海中寨主李庆一任至杀七百余人马默知登州痛其弊更定配海岛法建言朝廷既贷其生矣即投之海中非朝廷本意今后溢额乞选年深自至配所不作过人移登州神宗深然之即诏可着为定制自是多全活者默无子梦东岳使者致上帝命以移沙门岛罪人事特赐男女各一后果生男女二人于谦永乐间降虏多安置河间东昌等处生养蕃息骄悍不驯方也先入寇时皆将乘机骚动几至变乱至是发兵征湖贵及广东西诸处寇盗于肃愍奏遣其有名号者厚与赏犒随军征进事平遂奏留于彼于是数十年积患一旦潜消李贤法司奏石亨等既诛其党冒夺门功升官者数千人俱合查究上召李贤曰此事恐惊动人心贤曰朝廷许令自首免罪事方妥于是冒功者四千余人尽首改正王琼武宗南巡还当弥留之际杨石斋已定计擒江彬然彬所领边兵数千人为彬爪牙者皆劲卒也恐其仓卒为变计无所出因谋之王晋溪晋溪曰当录其扈从南巡之功令至通州听赏于是边兵尽出彬遂成擒刘大夏张居正庄浪土帅鲁麟为甘肃副将求大将不得恃其部落强径归庄浪以子幼请告有欲予之大将印者有欲召还京予之散地者刘尚书大夏独曰彼虐不善用其众无能为也然未有罪今予之印非法召之不至损威乃为疏奖其先世之忠而听其就闲麟卒怏怏病死黔国公沐朝弼犯法当逮朝议皆难之谓朝弼纲纪之卒且万人不易逮逮恐激诸夷变居正擢用其子而驰单使缚之卒不敢动既至请贷其死而锢之南京人以为快刘坦坦为长沙太守行湘州事适王僧粲谋反湘部诸郡蠭起应之而前镇军钟玄绍者潜谋内应将克日起坦侦知之佯为不省如常理讼至夜故开城门以疑之玄绍不敢发旦诣坦问故坦久留与语而密遣亲兵收其家书玄绍尚在坐收兵还具得其文书本末因出以质绍绍首伏即斩之而焚其书以安余党州部遂安张濬叛将范琼拥兵据上流召之不来来又不肯释兵中外汹汹张忠献与刘子羽密谋诛之一日遣张俊以千人渡江若捕他盗者因召琼俊及刘光世诣都堂计事为设饮食食已相顾未发子羽坐庑下恐琼觉事中变遽取黄纸执之趋前举以麾琼曰下有敕将军可诣大理置对琼愕不知所为子羽顾左右拥置舆中以俊兵卫送狱使光世出抚其众且曰所诛止琼汝等固天子自将之兵也众皆投刀曰诺悉麾隶他军顷刻而定琼伏诛留志淑中官毕真逆濠党也至自江西声势翕赫拥从牙士五百余人肆行残贼人人自危留志淑知杭州密得其不可测之状白台察监司阴制之未几真果构市人一夕火其居延烧二十余家淑恐其因众为乱闭门不出止传报诸衙门人毋救火余数日果与濠通及真将发应濠台察监司召淑定计先提民兵伏真门外监司以常礼见出淑入真怒曰知府以我反乎应曰府中役从太多是以公心迹不白因令左右出报监司既入即至堂上执真手与语当自白之状众共语遣所不籍之人以释众疑真仓卒不得已唿其众出出则民兵尽执而置之狱伪与真入视府中见所藏诸兵器诘曰此将何为也真不能答乃羁留之奏闻伏诛王益王益知韶州州有屯兵五百人代者久不至欲谋为变事觉一郡皆骇益不为动取其首五人即日断流之或请以付狱不听既而闻其徒曰若五人者系狱当夜劫之众乃服贾耽贾耽为山南东道节度使使行军司马樊泽奏事行在泽既反命方大宴有急牒至以泽代耽耽内牒怀中颜色不改宴罢即命将吏谒泽牙将张献甫怒曰行军自图节钺事人不忠请杀之耽曰天子所命即为节度使矣即日离镇以献甫自随军府遂安沈演万历年间女真虏人阿卜害等一百七员进贡到京内工孛罗小厮哈额真太三名为首在通州驿递横肆需索州司以闻时沈演在礼部客司议谓本东夷长恭顺有年若一概议革恐孤远人向化之心宜仍将各向年例正额赏赐行移内府各衙门关出给散以彰天朝旷荡之恩止将工孛罗等三名革其额赏行文辽东巡抚执付在边酋长谕以骚扰之故治以虏法俟本人认罪输服方准补给沈何山云客司古典属国邮人骚于虏不能不望钤束然无以制其命初工孛罗等见告谕以罚服骜弗受也与赏以安众革三人赏以行法三人头目能使其众者且积猾也然离众亦不能哗遂甘罚服此亦处骚扰之一法王钦若王钦若为亳州判官监会亭仓天久雨仓司以米湿不为受纳民自远方来输租者深以为苦钦若悉命输之仓奏请不拘年次先支湿米太宗大喜因识其名由是大用冯述评绍兴间中丞蒋继周出守宣城用通判周世询议欲以去岁旧粟支军食之半群卒恶其陈腐横梃于庭出不逊语佥判王明清后至闻变亟令车前二卒传谕云佥判适自府中来已得中丞台旨令尽支新米群嚣始息然令之不行大非法纪必如钦若方是出脱恶米之法令狐镠李德裕宣宗衔甘露之事尝授旨于宰相令狐公公欲尽诛之而虑其冤乃密奏牓子云但有罪莫舍有阙莫填自然无类矣冯评今京卫军虚籍糜饩无一可用骤裁之又恐激变若依此法不数十年可以清伍省其费以别募又可化无用为有用先是诸镇宦者监军各以意见指挥军事将帅不得专进退又监使悉选军中骁勇数百为牙队其在阵战斗者皆怯弱之士所以比年将帅出征屡败李赞皇乃与枢密使杨钧义刘行深议约敕监军不得预军政每兵千人听取十人自卫有功随例沾赏自此将帅得展谋略所向有功吕夷简西鄙用兵大将刘平战死议者以朝廷委宦者监军主帅节制有不得专者故平失利诏诛监军黄德和或请罢诸帅监军仁宗以问吕夷简夷简对曰不必罢但择谨厚者为之仁宗委夷简择之对曰臣待罪宰相不当与中贵私交何由知其贤否愿诏都知押班但举有不称者与同罪仁宗从之翼日都知叩头乞罢诸监军宦官士大夫嘉夷简有谋冯述评杀一监军他监军故在也自我罢之异日有失事彼借为口实不若使自请罢之为便文穆称其有宰相才良然惜其有才而无度如忌富弼忌李迪皆中之以小人之智方之古大臣邈矣李迪与夷简同相迪尝有所规画吕觉其胜或告曰李子柬之虑事过于其父夷简因语迪曰公子柬之才可大用即奏除两浙提刑迪父子皆喜迪既失柬事多遗忘因免去方知为吕所卖王守仁阳明即擒逆濠囚于浙省时武庙南幸驻跸留都中官诱令阳明释濠还江西俟圣驾亲征擒获差二中贵至浙省谕旨阳明责中官具领状中官惧事遂寝冯述评杨继宗知嘉兴日内臣往来百方索赂宗曰诺出牒取库金送与太监买布绢入餽因索印券附卷归案以便他日磨勘内臣咋舌不敢受事亦类此江彬等忌守仁功流言谓守仁始与濠同谋已闻天兵下征乃擒濠自脱欲并擒守仁自为功守仁与张永计谓将顺天意犹可挽回万一苟逆而抗之徒激群小之怒乃以濠付永再上捷音归功总督军门以止上江西之行而称病净慈寺永归极称守仁之忠及让功避祸之意上悟乃免冯述评阳明于宁藩一事至今犹有疑者因宸濠密书至京欲用其私人为巡抚书中有王守仁亦可之语不知此语有故因阳明平日不露圭角未尝显与濠忤濠但慕阳明之才而未知其心故犹冀招而用之与阳明何与焉当阳明差汀赣巡抚时汀赣尚未用兵阳明即上疏言臣据江西上流江西连岁盗起乞假臣提督军务之权以便行事而大司马王晋溪覆奏给与旗牌大小贼情悉听王某随机抚剿阳明又取道于丰城盖此时逆濠反形已具二公潜为之计庙堂方略已预定矣濠既反地方上变告犹不敢斥言止称宁府独阳明上疏闻称宸濠即此便见阳明心事朱胜非苗刘之乱勤王兵向阙朱忠靖从中调护六龙反正有诏以二凶为淮南两路制置使令将部曲之任时朝廷幸其速去其党张达为画计使请铁券既朝辞遂造堂袖札以恳忠靖顾吏取笔判奏行给赐令所属检详故事如法制造二凶大喜明日将朝郎官傅宿扣漏院白急事速命延入宿曰昨得堂贴给赐二将铁券此非常之典今可行乎忠靖取所持贴顾执政秉烛同阅忽顾问曰检详故事曾检得否曰无可检又问如法制造其法如何曰不知又曰如此可给乎执政皆笑宿亦笑曰已得之矣遂退冯述评妙在不拒而自止若腐儒必出一段道理相格激成小人之怒怒而惧即破例奉之不辞矣李泌唐因河陇没于吐蕃自天宝以来安西北庭奏事及西域使人在长安者归路既绝人马皆仰给鸿胪礼宾委府县供之度支不时付直长安市肆不胜其弊李泌知胡客留长安久者或四十余年皆有妻子买田宅举质取利甚厚乃命检括胡客有田宅者得四千人皆停其给胡客皆诣政府告诉泌曰此皆从来宰相之过岂有外国朝贡使者留京师数十年不听归乎今当假道于回纥或自海道各遣归国有不愿者当令鸿胪自陈授以职位给俸禄为唐臣人生当及时展用于是胡客无一人愿归者泌皆分领神策两军王子使者为散兵马使或押衙余皆为卒禁旅益壮鸿胪所给胡客才十余人岁省度支钱五十万费宏胡世宁铸印局额设大使副使各一员食粮儒士二名及满将补投考者不下数千人请托者半之当事者每难处分费宏为吏部尚书于食粮二名外预取听缺者四人习字者四人拟次第补度可逾十数年由是投考及请托者皆绝迹土官世及辄转展结勘索赂土官土官以故怨叛轻中朝诸人胡公世宁令土官生子即闻府子弟应世及者年且十岁朔望或有事调集皆携之见太守太守为识年数状貌父兄有故按籍为请官于朝土官大悦服冯述评不唯省临时结勘之烦且令土官从幼习太守之约束而渐消其桀骜之气真良策也蒋瑶蒋恭靖瑶正德时守维扬大驾南巡六师俱发所须夫役计宝应高邮站程凡六每站万人议者欲悉集于扬人情汹汹公唯站设二千更番迭遣以迎计初议减五分之四其他类皆递减卒之上供不缺民亦不扰时江彬与太监等挟势要索公不为动会上出观鱼得巨鱼一戏言直五百金彬从旁言请以畀守促值甚急公即脱夫人簪珥及绨绢服以进曰臣府库绝无缗钱不能多具上目为酸儒弗较也一日中贵出揭帖索胡椒苏木奇香异品若干因以所无冀获厚赂时抚臣邀公他求以应公曰古任土作贡出于殊方而故取于扬守臣不知也抚臣厉声令公自覆公即具揭帖详注其下曰某物产某处扬州系中土偏方无以应命上亦不责又中贵说上选宫女数百以备行在抚臣欲选之民间公曰必欲称旨止臣一女以进上知其不可夺即诏罢之汪应轸汪应轸当武宗南巡率同馆舒芬等抗疏以谏廷杖几毙出守泗州泗州民惰弗知农桑轸至首劝之耕出帑金买桑于湖南教之艺募桑妇若干人教之蚕事邮卒驰报武宗驾且至他邑彷徨勾摄为具民至塞户逃匿轸独凝然弗动或询其故轸曰吾与士民素相信即驾果至费旦夕可贷而集今驾来未有期而仓卒措办科派四出吏胥易为奸倘费集而驾不果至则奈何他邑用执炬夫役以千计伺侯弥月有冻饿死者轸命缚炬榆柳间以一夫掌十炬比驾夜历境炬伍整饬反过他所时中使络绎道路恣索无厌轸计中人阴懦可慑以威乃率壮士百人列舟次唿诺之声震远近中使错愕不知所为轸麾从人速牵舟行顷刻百里遂出泗境后有至者方敛戢不敢私而公复礼遇之于是皆咎前使而深德公武宗至南都谕令泗州进美女善歌吹者数十人盖中使衔轸而以是难之也轸奏泗州妇女荒陋且近多流亡无以应敕旨臣向所募桑妇若干人倘蒙纳之宫中俾受蚕事实于王化有裨诏且停止沈啔世宗皇帝当幸楚所从水道则南京具诸楼船以从而上或改道耗县官金钱具而上猝至获罪尚书周用疑以问工部主事沈啔啔曰召商需材于龙江关急驿侦上所从道以日计舟可立办舟而归直于舟不舟而归材于商不难也上果从陆得不费水衡钱矣中贵人请修皇陵锦衣朱指挥者往视啔乘间谓朱曰高皇帝制皇陵不得动寸土违者死今修不能无动土而死可畏也朱色慑言于中贵人而止范槚景藩役兴王舟涉淮从彭城达于宝应供顿千里舳舻万余艘兵卫夹途锦缆而牵者五万人两淮各除道五丈值民庐则撤之木贾傍庐置敝舡覆土板上望如平地居者以安时诸郡括丁夫俟役唿召甚棘木贾略不为储待漕抚大忧之召为语槚谩曰明公在何虑耶漕抚怫然曰乃欲委罪于我我一老夫何济曰非敢然也独仰明公斯易集耳曰奈何槚曰今王舡方出粮舡必不敢入闸比次坐候日费为难今以旗甲守舡而用其十人为夫彼利得僦直趋役必喜第须一纸牌耳曰如不足何曰今凤阳以夫数万协济于徐役毕必道淮而反若乘归途之便资而役之无不乐应者则数具矣都御史大喜称服槚进曰然而无用也复愕然起曰何故曰方今上流蓄水以济王舟比入黄则各闸皆泄势若建瓴安用众为曰是固然矣彼肯恬然自去乎曰更计之公无忧都御史叹曰君有心计吾不能及也先是光禄寺札沿途郡县具王膳食品珍异每顿直数千两槚袖大明会典争于抚院曰王舟所过州县止供鸡鹅柴炭此明证也且光禄备万方玉食以办此穷州僻县何缘应奉乎抚按然之为咨礼部部更奏令第具膳直王每顿二十两妃十两省供费巨万计比至槚遣人持锭金逆于途遗王左右曰水悍难泊唯留意于是王舟皆穷日行水漂疾如激箭三泊供止千三百比至仪真而一夕五万矣多少难题目到此公手便是一篇绝好文字张瀚张瀚知庐州府再补大名庚戌羽当薄都门诏遣司马郎一人持节征四郡兵入卫使者驰至真定诸守相错愕且难庭谒礼踌躇久之瀚闻报以募召游食饥附饱飏不可用披所属编籍选丁壮三十之一即令三十人治一人饷得精锐八百人驰谓诸守此何时也而与使者争苛礼乎司马郎诚不尊于二千石顾春秋之义以王人先诸侯要使令行威振耳借令傲然格使者其谓勤王何诸守色动遂俱入谒瀚首请使者阅师使者卉然曰何速也比阅师则人人精锐绝出望外使者乃叹服守文武才韩琦英宗初即位慈寿一日送密札与韩魏公谕及上与高后不奉事有为孀妇作主之语仍敕中贵俟报公但曰领圣旨一日入札子以山陵有事取覆乞晚临后上殿独对谓官家不得惊有一文字须进呈说破只莫泄上今日皆慈寿力恩不可忘然既非天属之亲但加承奉便自无事上曰谨奉教又云此文字臣不敢留幸宫中密烧之若泄则谗间乘之矣上唯之自后两宫相欢人莫窥其迹冯述评宋盛时贤相得以尽力者皆以动得面对故夫面对便则畏忌消而情谊洽此肺腑所以得罄而虽宫闱微密之嫌亦可以潜用其调停也此岂章奏之可收功者耶虽然面对全在因事纳忠若徒唯唯诺诺一番不免辜负盛典此果圣主不能霁威而虚受耶抑亦实未有奇谋硕画足以耸九重之听乎请思之赵令郯崇宁初分置敦宗院于三京以居疏冗选宗子之贤者莅治院中或有尊行治之者颇以为难令郯初除南京敦宗院登对上问所以治宗子之略对曰长于臣者以国法治之幼于臣者以家法治之上称善进职而遣之郯既至宗子率教未尝扰人京邑颇有赖焉明智部总序冯子曰有宇宙以来只争明暗二字而已混沌暗而开辟明乱世暗而治朝明小人暗而君子明水不明则腐镜不明则锢人不明则堕于云雾今夫烛腹极照不过半砖朱曦霄驾洞彻八海又况夫以夜为昼盲人瞎马侥倖深溪之不陨也得乎故夫暗者之未然皆明者之已事暗者之梦景皆明者之醒心暗者之歧途皆明者之定局由是可以知人之所不能知而断人之所不能断害以之避利以之集名以之成事以之立明之不可已也如是而其目为知微为亿中为剖疑为经务吁明至于能经务也斯无恶于智矣圣无死地贤无败局缝祸于渺迎祥于独彼昏是违伏机自触集知微箕子纣初立始为象箸箕子叹曰彼为象箸必不盛以土簋将作犀玉之杯玉杯象箸必不羹藜藿衣短褐而舍于茅茨之下则锦衣九重高台广室称此以求天下不足矣远方珍怪之物舆马宫室之渐自此而始故吾畏其卒也未几造鹿台为琼室玉门狗马奇物充牛刃其中酒池肉林宫中九市而百姓皆叛殷长者武王入殷闻殷有长者武王往见之而问殷之所以亡殷长者对曰王欲知之则请以日中为期及期弗至武王怪之周公曰吾已知之矣此君子也义不非其主若夫期而不当言而不信此殷之所以亡也已以此告王矣周公姜太公太公封于齐五月而报政周公曰何族也曰吾简其君臣礼从其俗伯禽至鲁三年而报政周公曰何迟也曰变其俗革其礼丧三年而后除之周公曰后世其北面事齐乎夫政不简不易民不能近平易近民民必归之周公问太公何以治齐曰尊贤而尚功周公曰后世必有篡弒之臣太公问周公何以治鲁曰尊贤而尚亲太公曰后寝弱矣冯述评二公能断齐鲁之敝于数百年之后而不能预为之维非不欲维也治道可为者止此耳虽帝王之法固未有久而不敝者也敝而更之亦俟乎后之人而已故孔子有变齐变鲁之说陆葵日曰使夫子之志行则姬吕之言不验夫使孔子果行其志亦不过变今之齐鲁为昔之齐鲁未必有加于二公也二公之孙子苟能日儆惧于二公之言又岂俟孔子出而始议变乎辛有平王之东迁也辛有适伊川见披发而祭于野者曰不及百年此其戎乎其礼先亡矣及鲁僖公二十二年秦晋迁陆浑之戎于伊川冯述评犹秉周礼仲孙卜东鲁之兴基其礼先亡辛有料伊川之戎祸何曾何曾字颖考常侍武帝宴退语诸子曰主上创业垂统而吾每宴乃未闻经国远图唯说平生常事后嗣其殆乎及身而已此子孙之忧也汝等犹可获没指诸孙曰此辈必及于乱及绥被诛于东海王越嵩哭曰吾祖其大圣乎嵩绥皆邵子曾之孙也管仲管仲有疾桓公往问之曰仲父病矣将何以教寡人管仲对曰愿君之远易牙竖刁常之巫卫公子启方公曰易牙烹其子以慊寡人犹尚可疑耶对曰人之情非不爱其子也其子之忍又何有于君公又曰竖刁自宫以近寡人犹尚可疑耶对曰人之情非不爱其身也其身之忍又何有于君公又曰常之巫审于死生能去苛病犹尚可疑耶对曰死生命也苛病天也君不任其命守其本而恃常之巫彼将以此无不为也公又曰卫公子启方事寡人十五年矣其父死而不敢归哭犹尚可疑耶对曰人之情非不爱其父也其父之忍又何有于君公曰诺管仲死尽逐之食不甘宫不治苛病起朝不肃居三年公曰仲父不亦过乎于是皆复召而反明年公有病常之巫从中出曰公将以某日薨易牙竖刁常之巫相与作乱塞宫门筑高墙不通人公求饮不得卫公子启方以书社四十下卫公闻乱慨然叹涕出曰嗟乎圣人所见岂不远哉冯述评昔吴起杀妻求将鲁人谮之乐羊伐中山对使者食其子文侯赏其功而疑其心夫能为不近人情之事者其中正不可测也天顺中都指挥马良有宠良妻亡上每慰问适数日不出上问及左右以新娶对上怫然曰此厮夫妇之道尚薄而能事我耶杖而疏之宣德中金吾卫指挥傅广自宫请效用内廷上曰此人已三品更欲何为自残希进下法司问罪噫此亦圣人之远见也卫姬管仲东郭垂齐桓公朝而与管仲谋伐卫退朝而入卫姬望见君下堂再拜请卫君之罪公问故对曰妾望君之入也足高气强有伐国之志也见妾而色动伐卫也明日君朝揖管仲而进之管仲曰君舍卫乎公曰仲父安识之管仲曰君之揖朝也恭而言也徐见臣而有惭色臣是以知之齐桓公与管仲谋伐莒谋未发而闻于国公怪之以问管仲仲曰国必有圣人也桓公叹曰嘻日之役者有执柘杵而上视者意其是耶乃令复役无得相代少焉东郭垂至管仲曰此必是也乃令傧者延而进之分级而立管仲曰子言伐莒耶曰然管仲曰我不言伐莒子何故曰对曰君子善谋小人善意臣窃意之也管仲曰我不言伐莒子何以意之对曰臣闻君子有三色优然喜乐者钟鼓之色愀然清静者缞绖之色勃然充满者兵革之色日者臣望君之在台上也勃然充满此兵革之色君吁而不吟所言者伐莒也君举臂而指所当者伐莒也臣窃意小诸侯之未服者唯莒故言之冯述评桓公一举一动小臣妇女皆能窥之殆天下之浅人欤是故管子亦以浅辅之臧孙子齐攻宋宋使臧孙子南求救于荆荆王大悦许救之甚欢臧孙子忧而反其御曰索救而得子有忧色何也臧孙子曰宋小而齐大夫救小宋而患于大齐此人之所以忧也而荆王悦必以坚我也我坚而齐敝荆之所利也臧孙子归齐拔五城于宋而荆救不至南文子智伯欲伐卫遗卫君野马四百璧一卫君大悦君臣皆贺南文子有忧色卫君曰大国交欢而子有忧色何文子曰无功之赏无力之礼不可不察也野马四百璧一此小国之礼而大国致之君其图之卫君以其言告边境智伯果起兵而袭卫至境而反曰卫有贤人先知吾谋也冯述评韩魏不爱万家之邑以骄智伯此亦璧马之遗也智伯以此蛊卫而还以自蛊何哉智过絺疵张孟谈因朝智伯而出遇智过辕门之外智过入见智伯曰二主殆将有变君曰何如对曰臣遇孟谈于辕门之外其志矜其行高智伯曰不然吾与二主约谨矣破赵三分其地必不欺也子勿出于口智过出见二主入说智伯曰二主色动而意变必背君不如今杀之智伯曰兵着晋阳三年矣旦暮当拔而飨其利乃有他心不可子慎勿复言智过曰不杀则遂亲之智伯曰亲之奈何智过曰魏桓子之谋臣曰赵葭韩康子之谋臣曰段规是皆能移其君之计君其与二君约破赵则封二子者各万家之县一如是则二主之心可不变而君得其所欲矣智伯曰破赵而三分其地又封二子者各万家之县一则吾所得者少不可智过见君之不用也言之不听出更其姓为辅氏遂去不见张孟谈边批正是智过对手闻之入见襄子曰臣遇智过于辕门之外其视有疑臣之心入见智伯出更其姓今暮不击必后之矣襄子曰诺使张孟谈见韩魏之君夜期杀守堤之吏而决水灌智伯军智伯军救水而乱韩魏翼而击之襄子将卒犯其前大败智伯军而擒智伯智伯身死国亡地分智氏尽灭唯辅氏存焉冯述评按纲目智果更姓在智宣子立瑶为后之时谓瑶多才而不仁必灭智宗其知更早智伯行水魏桓子韩康子骖乘智伯曰吾乃今知水可以亡人国也桓子肘康子康子履桓子之跗以汾水可以灌安邑绛水可以灌平阳也絺疵谓智伯曰韩魏必反矣智伯曰子何以知之对曰以人事知之夫从韩魏而攻赵赵亡难必及韩魏矣今约胜赵而三分其地城降有日而二子无喜志有忧色是非反而何明日智伯以其言告二子二子曰此谗臣欲为赵氏游说使疑二家而懈于攻赵也不然二家岂不利朝夕分赵氏之田而欲为此危难不可成之事乎二子出絺疵入曰主何以臣之言告二子也智伯曰子何以知之对曰臣见其视臣端而疾趋知臣得其情故也诸葛亮有客至昭烈所谈论甚惬诸葛忽入客遂起如厕备对亮夸客亮曰观客色动而神惧视低而盼数奸形外漏邪心内藏必曹氏刺客也急追之已越墙遁矣梅国桢少司马梅公衡湘总督三镇虏酋忽以铁数镒来献曰此沙漠新产也公意必无此事彼幸我弛铁禁耳乃慰而遣之即以其铁铸一剑镌云某年月某王赠铁因檄告诸边虏中已产铁矣不必市釜其后虏缺釜来言旧例公曰汝国既有铁可自冶也虏使哗言无有公乃出剑示之虏使叩头服罪自是不敢欺公一言冯按公抚云中值虏王款塞以静镇之遇华人盗夷物者置之法夷人于赏额外求增一丝一粟亦不得也公一日大出猎盛张旗帜令诸将尽甲而从校射大漠县令以非时妨稼心怪之而不敢言后数日获虏谍云虏欲入犯闻有备中止令乃叹服公之心计非人所及魏先生隋末兵兴魏先生隐梁宋间杨玄感战败谋主李密亡命雁门变姓名教授与先生往来先生因戏之曰观吾子气沮而目乱心摇而语偷今方捕蒲山党得非长者乎李公惊起捉先生手曰既能知我岂不能救我与先生曰吾子无帝王规模非将帅才略乃乱世之雄杰耳因极陈帝王将帅与乱世雄杰所以兴废成败曰吾尝望气汾晋有圣人生能往事之富贵可取李公拂衣而言曰竖儒不足与计事后脱身西走所在收兵终见败覆降唐复叛竟以诛夷冯述评魏先生高人更胜严子陵一筹夏翁尤翁夏翁江阴巨族尝舟行过市桥一人担粪倾入其舟溅及翁衣其人旧识也僮辈怒欲殴之翁曰此出不知耳知我宁肯相犯因好语遣之及归阅债籍此人乃负三十金无偿欲因以求死翁为之折券长洲尤翁开钱典岁底闻外哄声出视则邻人也司典者前诉曰某将衣质钱今空手来取反出詈语有是理乎其人悍然不逊翁徐谕之曰我知汝意不过为过新年计耳此小事何以争为命检原质得衣帷四五事翁指絮衣曰此御寒不可少又指道袍曰与汝为拜年用他物非所急自可留也其人得二件默然而去是夜竟死于他家涉讼经年盖此人因负债多已服毒知尤富可诈既不获则移于他家耳或问尤翁何以预知而忍之翁曰凡非理相加其中必有所恃小不忍则祸立至矣人服其识冯述评吕文懿公初辞相位归故里海内仰之如山斗有乡人醉而詈之公戒仆者勿与较逾年其人犯死刑入狱吕始悔之曰使当时稍与计较送公家责治可以小惩而大戒吾但欲存厚不谓养成其恶陷人于有过之地也议者以为仁人之言或疑此事与夏尤二翁相反子犹曰不然醉詈者恶习理之所有故可创之使改若理外之事亦当以理外容之智如活水岂可拘一辙乎隰斯弥隰斯弥见田成子田成子与登台四望三面皆畅南望隰子家之树蔽之田成子亦不言隰子归使人伐之斧才数创隰子止之其相室曰何变之数也隰子曰谚云知渊中之鱼者不祥田子将有事事大而我示之知微我必危矣不伐树未有罪也知人之所不言其罪大矣乃不伐也冯述评又是隰斯弥一重知微处郈成子郈成子为鲁聘于晋过卫右宰谷臣止而觞之陈乐而不乐酒酣而送之以璧顾反过而弗辞其仆曰向者右宰谷臣之觞吾子也甚欢今侯渫过而弗辞郈成子曰夫止而觞我与我欢也陈乐而不乐告我忧也酒酣而送我以璧寄之我也若是观之卫其有乱乎倍卫三十里闻宁喜之难作右宰谷臣死之还车而临三举而归至使人迎其妻子隔宅而异之分禄而食之其子长而反其璧孔子闻之曰夫知可以微谋仁可以托财者其郈成子之谓乎庞参庞仲达为汉阳太守郡人任棠有奇节隐居教授仲达先到候之棠不交言但以薤一大本水一盂置户屏前自抱儿孙伏于户下主簿白以为倨仲达曰彼欲晓太守耳水者欲吾清拔大本薤者欲吾击强宗抱儿当户欲吾开门恤孤也叹息而还自是抑强扶弱果以惠政得民张方平富郑公自亳移汝过南京张安道留守公来见坐久之公徐曰人固难知也安道曰得非王安石乎亦岂难知者往年方平知贡举或荐安石有文学宜辟以考校姑从之安石既来一院之事皆欲纷更方平恶其人即檄以出自此未尝与语也富公有愧色冯述评曲逆之宰天下始于一肉荆公之纷天下兆于一院善观人者必于其微寇准不识丁谓而王旦识之富弼曾公亮不识安石而张方平苏洵鲜于侁李师中识之人各有所明暗也洵作辨奸论谓安石不近人情侁则以沽激师中则以眼多白三人决法不同而皆验或荐宋莒公兄弟郊祁可大用昭陵曰大者可小者每上殿则廷臣无一人是者已而莒公果相景文竟终于翰长若非昭陵之早识景文得志何减荆公陈瓘陈忠肃公因朝会见蔡京视日久而不瞬每语人曰京之精神如此他日必贵然矜其禀赋敢敌太阳吾恐此人得志必擅私逞慾无君自肆矣及居谏省遂攻其恶时京典辞命奸恶未彰众咸谓公言已甚京亦因所亲以自解公诵杜诗云射人先射马擒贼须擒王攻之愈力后京得志人始追思公言王禹偁丁谓诗有天门九重开终当掉臂入王禹偁读之曰入公门鞠躬如也天门岂可掉臂入乎此人必不忠后如其言何心隐何心隐嘉隆间大侠也而以讲学为名善御史耿定向游京师与处适翰林张居正来访何望见便走匿张闻何在耿所请见之何辞以疾张少坐不及深语而去耿问不见江陵之故何曰此人吾畏之耿曰何为也何曰此人能操天下大柄耿不谓然何又曰分宜欲灭道学而不能华亭欲兴道学而不能能兴灭者此子也子识之此人当杀我后江陵当国以其聚徒乱政卒捕杀之冯述评心隐一见江陵便知其必能操柄又知其当杀我可谓智矣卒以放浪不检自陷罟获何哉王弇州朝野异闻载心隐尝游吴兴几诱其豪为不轨又其友吕光多游蛮中以兵法教其酋长然则心隐之死非枉也而李卓吾犹以不能容心隐为江陵罪岂正论乎李临川先生见闻杂记云陆公树声在家日久方出为大宗伯不数月引疾归沈太史一贯当晚携弇报国寺访之讶公略无病意问其亟归之故公曰我初入都承江陵留我阁中具饭甚盛意也第饭间江陵从者持鬃抿刷双鬓者再更换所穿衣服数四此等举动必非端人正士且一言不及政事吾是以不久留也噫陆公可谓见几而作矣潘濬武陵郡樊伷由尝诱诸夷作乱州督请以万人讨之权召问潘濬濬曰易与耳五千人足矣权曰卿何轻之甚也濬曰伷虽弄唇吻而无实才昔尝为州人设馔治命与二子均分二子谓妾无分法杜杲书其牍曰传云子从父命律曰违父教令是父之言为令也父令子违不可以训然妾守志则可或去或终当归二子部使者季衍览之击节曰九州三十三县令之最也蔡京蔡京在洛有某氏嫁两家各有子后二子皆显达争迎养其母成讼执政不能决持以白京京曰何难第问母所欲遂一言而定曹克明克明有智略真宗朝累功官融桂等十州都巡检既至蛮酋来献药一器曰此药凡中箭者傅之创立愈克明曰何以验之曰请试鸡犬克明曰当试以人取箭刺酋股而傅以药酋立死群酋惭惧而去王商王曾汉成帝建始中关内大雨四十余日京师民无故相惊言大水至百姓奔走相蹂躏老弱号唿长安中大乱大将军王凤以为太后与上及后宫可御船令吏民上城以避水群臣皆从凤议右将军王商独曰自古无道之国水犹不冒城郭今何因当有大水一日暴至此必讹言也不宜令上城重惊百姓上乃止有顷稍定问之果讹言于是美商之固守天圣中尝大雨传言汴口决水且大至都人恐欲东奔帝以问王曾曾曰河决奏未至必讹言耳不足虑已而果然冯述评嘉靖间东南倭乱苏城戒严忽传寇从西来已过浒墅太守率众登城急令闭门乡民避寇者万数腾踊门外号唿震天任同知环愤然曰未见寇而先弃良民谓牧守何有事环请当之乃分遣县僚洞开六门纳百姓而自仗剑帅兵坐接官亭以遏西路乡民毕入良久而倭始至所全活甚众吴民至今尸祝之又万历戊午间无钖某乡构台作戏娱神有哄于台者优人不脱衣仓皇趋避观剧者亦雨散口中戏云倭子至矣此语须臾传遍且云亲见锦衣倭贼由是城门昼闭城外人填涌践踏死者近百人迄夜始定此虽近妖亦有司不练事之过也大抵兵火之际但当远其侦探虽寇果临城犹当静以镇之使人心不乱而后可以议战守若讹言又当直以理却之矣开元初民间讹言上采女子以充掖庭上闻之令选后宫无用者载还其家讹言乃息语曰止谤莫如自修此又善于止讹者天启初吴中讹言中官来彩绣女民间若狂一时婚嫁殆尽此皆恶少无妻者之所为有司不加禁缉男女之失所者多矣西门豹魏文侯时西门豹为邺令会长老问民疾苦长老曰苦为河伯娶妇豹问其故对曰邺三老廷掾常岁赋民钱数百万用二三十万为河伯娶妇与祝巫共分其余当其时巫行视人家女好者云是当为河伯妇即令洗沐易新衣治斋宫于河上设绛帷牀席居女其中卜日浮之河行数十里乃灭俗语曰即不为河伯娶妇水来漂溺人家多持女远窜故城中益空豹曰及时幸来告吾亦欲往送至期豹往会之河上三老官属豪长者里长父老皆会聚观者数千人其大巫老女子也女弟子十人从其后豹曰唿河伯妇来既见顾谓三老巫祝父老曰是女不佳烦大巫妪为入报河伯更求好女后日送之即使吏卒共抱大巫妪投之河有顷曰妪何久也弟子趣之复投弟子一人河中有顷曰弟子何久也复使一人趣之凡投三弟子豹曰是皆女子不能白事烦三老为入白之复投三老豹簪笔磬折向河立待良久旁观者皆惊恐豹顾曰巫妪三老不还报奈何复欲使廷掾与豪长者一人入趣之皆叩头流血色如死灰豹曰且俟须臾须臾豹曰廷掾起矣河伯不娶妇也邺吏民大惊恐自是不敢复言河伯娶妇冯述评娶妇以免溺题目甚大愚民相安于惑也久矣直斥其妄人必不信唯身自往会簪笔磬折使众着于河伯之无灵而向之行诈者计穷于畏死虽驱之娶妇犹不为也然后弊可永革宋均光武时宋均为九江太守所属濬遒县有唐后二山民共祠之诸巫初取民家男女以为公妪后沿为例民家遂至相戒不敢娶嫁均至乃下教自后凡为祠山娶者皆娶巫家女勿扰良民未几祠绝李德裕宝历中亳州云出圣水服之愈宿疾自洛及江西数十郡人争施金往汲获利千万人转相惑李德裕在浙西命于大市集人置釜取其水用猪肉五斤煮云若圣水也肉当如故须臾肉烂自此人心稍定妖亦寻败赵凤进后唐明宗时有僧游西域得佛牙以献明宗以示大臣学士赵凤进曰世传佛牙水火不能伤请验其真伪即举斧碎之应手而碎时宫中施物已及数千赖碎而止冯述评正德时张锐钱宁等以佛事蛊惑圣聪嘉靖十五年从夏言议毁大善殿佛骨佛牙不下千百斤夫牙骨之多至此使尽出佛身佛亦不足贵矣诬妄亵渎莫甚于此真真佛佛佛教之罪罪人也林俊宪滇俗崇释信鬼鹤庆玄化寺称有活佛岁时士女会集动数万人争以金泥其面林俊按鹤庆命焚之父老争言犯之者能致雹损稼俊命积薪举火果雹即止火发无他遂焚之得金数百两悉输之官代民偿逋冯述评五斗米白莲教之祸皆以烧香聚众为端有地方之责者不得不防其渐非徒醒愚救俗而已夫佛以清净为宗寂灭为教万无活理且言犯者致雹此山鬼伎俩佛若有灵肯受人诬乎即果能致雹亦必异物凭之非佛所致也况邪不胜正异物必不能致雹乎火举而雹不至大众亦何说之辞哉至金悉输官佛亦谅其无私矣近世有佛面刮金致恶疮溃面以死夫此墨吏亦佛法所不容也不然苟有益生民佛虽舍身犹可也廖县尉宋元丰中陈州蔡仙姑能化现丈六金身堂设净水至者必先洗目而入有廖县尉一日率其部曲约洗一目及入以洗目视之宝莲台上金佛巍然以不洗目视之大竹篮中一老妪箕踞而坐乃叱其下擒之程珦程珦尝知龚州有传区希范家神降迎其神将为祠南海道出龚珦诘之答曰比过浔浔守不信投祠具江中乃逆流上守惧更致礼珦曰吾请更投之则顺流去妄遂息珦明道伊川之父程颢南山僧舍有石佛岁传其首放光远近男女聚观昼夜杂处为政者畏其神莫敢禁止程颢始至诘其僧曰吾闻石佛岁现光有诸曰然戒曰俟复见必先白吾职事不能往当取其首就观之自是不复有光矣狄仁杰狄梁公为度支员外郎车驾将幸汾阳公奉使修供顿并州长史李玄冲以道出妒女祠俗称有盛衣服车马过者必致雷风欲别开路公曰天子行幸千乘万骑风伯清尘雨师洒道何妒女敢害而欲避之玄冲遂止果无他变张昺成化中铅山有娶妇及门而揭幕只空舆者姻家谓娅欺己诉于县娅家又以戕其女互讼媒从诸人皆云女实升舆不知何以失去官不能决慈溪张进士昺新任偶以勘田均税出郊行至邑界有树大数十抱荫占二十余亩其下不堪禾黍公欲伐之以广田从者咸谏以为此树乃神所栖百姓稍失瞻敬便至死病不可忽视也公不听移文邻邑约共伐之邻令惧祸不从父老吏卒复交口谏沮而公执愈坚期日率数十夫戎服鼓吹而往未至数百步公独见衣冠者三人拜谒道左曰我等树神也栖息此有年矣幸垂仁相舍公叱之忽不见命夫运斤树有血出众惧欲止公乃手自斧之众不敢逆创三百方断其树树颠有巨巢巢中有三妇人堕地冥然欲绝命扶而灌之以汤良久始苏问何以在此答曰昔年为暴风吹至身在高楼与三少年欢宴所食皆美馔时时俯瞰楼下城市历历在目而无阶可下少年往来率自空中飞腾不知乃居树巢也公悉访其家还之中一人正舆中摄去者讼始解公以其木修公廨数处而所荫地复为良田冯述评田居乙记载桂阳太守张辽家居买田田中有大树十余围扶疏盖数亩地播不生谷遣客伐之血出客惊怖归白辽辽大怒曰老树汗出此何等血因自行斲之血大流洒辽使斲其枝上有一空处白头公可长四五尺忽出往赴辽辽乃逆格之凡杀四头左右皆怖伏地而辽恬如也徐熟视非人非兽遂伐其木其年应司空辟侍御史兖州刺史事与此相类县有羊角巫者能咒人死前令畏祸每优礼之其法书人年甲于木橛取生羊向粪道一击羊仆人死张昺知之不发一日有老妇泣诉巫杀其子张昺遣人捕巫巫在山已觉谓其徒曰张公正人吾不能避吾命尽矣乃束手就缚至杖百数无损反伤杖者手张昺释其缚谓之曰汝能咒杖者死复咒之生吾即宥汝试之不验遂收之狱夜半烈风飞石屋瓦索索若崩张昺知巫所为起正衣冠焚香肃坐及旦取巫至庭众皆以巫神人咸请释之张昺不许厉声叱巫巫悚惧忽堕珠一颗光燄烛庭又堕法书一帙如掌大张昺会僚属焚其书碎其珠问曰今欲何如巫不答即仆而死众请舁出之张昺曰未也躬往瘗于狱中压以巨石时暑月越三日发视腐矣巫患遂息冯述评巫之术亦乘人祸福利害之念而灵张昺绝无疑畏故邪术自不能入有道士善隐形术多淫人妇女公擒至痛鞭之了无所苦已而并其形不见公托以他出径驰诣其居缚归用印于背然后鞭之乃随声唿嗥竟死杖下孔道辅孔道辅知宁州道士缮真武像有蛇穿其前数出近人人以为神州将欲视验上闻公率其属往拜之而蛇果出公即举笏击杀之州将以下皆大惊已而又皆大服由是知名天下戚贤戚贤初授归安县县有萧总管此淫祠也豪右欲诅有司辄先赛庙庙壮丽特甚一日过之值赛期入庙中列赛者阶下谕之曰天久不雨若能祷神得雨则善不尔庙且毁罪不赦也舁木偶道桥上竟不雨遂沉木偶如言又数日舟行忽木偶自水跃入舟中侍人失色走曰萧总管来萧总管来贤笑曰是未之焚也命系之顾岸傍有社祠别遣黠隶易服入祠戒之曰伺水中人出械以来已而果然盖策诸赛者心且贿没人为之也黄震震通判广德广德俗有自婴桎梏自拷掠而以徼福于神者震见一人召问之乃兵也即令自状其罪卒曰无有也震曰尔罪必多但不敢对人言故告神求免耳杖而逐之此风遂绝冯述评吾郡杨山太尉庙在东城极灵专主人间疮疖事香火不绝而六月廿四日太尉生辰尤盛万历辛丑壬寅间阊门思灵寺有老僧梦一神人自称周宣灵王今寓齐门徽商某处乞募建一殿相安当佑汝既觉意为妄置之三日后梦神大怒杖其一足明日足痛不能步乃遣其徒往齐门访之神像在焉此像在徽郡某寺最着灵验有女子夜与人私而孕度必败诈言半夜有神人来偶其神衣冠甚伟父信然因嘱曰神再至必绳系其足为信女以告所欢而以草绳系周宣灵王木偶足下父物色得之大怒乃投像于秽渎之中商见之沐以净水挟之吴中未卜所厝是夜梦神来别既征僧梦乃集同侣舍材构宇于思灵寺寺僧足寻愈于是杨山太尉香火尽迁于周殿远近奔走如骛太守周公欲止巫风于太尉生辰日封锢其门不许礼拜而并封周宣灵王殿逾月始开则周庙绝无肸飨而太尉之香火如故矣夫宣灵之灵也能加毒于老僧而不能行报于女子之父能见梦于徽商而不能违令于郡守之封且也能骤夺一时之香火而终不能中分久后之人心岂神之盛衰亦有数邪抑灵鬼凭之不胜阳官而去乎因附此为随俗媚神者之戒王曾张咏真宗时西京讹言有物如席帽夜飞入人家又变为犬狼状能伤人民间恐惧每夕重闭深处操兵自卫至是京师民讹言帽妖至达旦叫噪诏立赏格募告为娇者知应天府王曾令夜开里门有倡言者即捕之妖亦不兴张咏知成都民间讹言有白头老翁过食男女咏召其属使访市肆中有大言其事者但立证解来明日得一人命戮于市即日帖然咏曰讹言之兴沴气乘之妖则有形讹则有声止讹之术在乎明决不在厌胜也冯述评隆庆中吴中以狐精相骇怪幻不一亦多病疠居民鸣锣守夜偶见一猫一鸟无不狂叫有道人自称能收狐精鬻符悬之有验太守命擒此道人鞫之即以妖法剪纸为狐精者毙诸杖下而妖顿止此即祖王曾张咏之智钱元懿钱元懿牧新定一日里闾间辄数起火居民颇忧恐有巫杨媪因之遂兴妖言曰某所复当火皆如其言民由是竞祷之元懿谓左右曰火如巫言巫为火也宜杀之乃斩媪于市自此火遂息苏东坡苏东坡知扬州一夕梦在山林间见一虎来噬公方惊怖一紫袍黄冠以袖障公叱虎使去及旦有道士投谒曰昨夜不惊畏否公叱曰鼠子乃敢尔本欲杖汝嵴吾岂不知汝夜来术邪道士骇惶而走张田张田知广州广旧无外郭田始筑东城赋功五十万役人相惊以白虎夜出田迹知其伪召逻者戒曰今日有白衣出入林间者谨捕之如言而获冯述评嘉靖中京师有物夜出毛身利爪人独行遇之往往弃所携物骇而走督捕者疑其伪密遣健卒诈为行人提衣囊夜行果复出掩之乃盗者蒙黑羊皮着铁爪于手乘夜恐吓人以取财也近日苏郡城外夜有群火出林间或水面聚散不常哄传鬼兵至愚民呜金往逐之亦有中刺者旦视之藁人也所过米麦一空咸谓是鬼摄去村中先有乞食道人传说其事劝人避之或疑此道人乃为贼游说者度鬼火来处伏人伺而擒之果粮船水手所为也搜得油纸筒即水面物众嚣顿息隋郎将隋妖贼宋子贤潜谋作乱将为无遮佛会因举火袭击乘舆事泄鹰扬郎将以兵捕之夜至其所绕其所居但见火坑兵不敢进郎将曰此地素无坑止妖妄耳乃进无复火矣遂擒斩之贺齐贺齐为将军讨山贼贼中有善禁者每交战官军刀剑不得击射矢皆还自向贺曰吾闻金有刃者可禁虫有毒者可禁彼能禁吾兵必不能禁无刃之器乃多作劲木白棓选健卒五千人为先登贼恃善禁不设备官军奋棓击之禁者果不复行所击杀万计萧瑀唐萧瑀不信佛法有胡僧善咒瑀能死生人上试之有验萧瑀曰僧若有灵宜令咒臣僧奉敕咒瑀瑀无恙而僧忽仆陆粲陆贞山粲所居前有小庙吴俗以礼五通神谓之五圣亦曰五王陆病甚卜者谓五圣为祟家人请祀之陆怒曰天下有名为正神爵称侯王而挈母妻就人家饮食者乎且胁诈取人财人道所禁何况于神此必山魈之类耳今与神约如能祸人宜加某身某三日不死必毁其庙家人咸惧至三日病稍间陆乃命仆撤庙焚其像陆竟无恙其家至今不祀五圣冯述评子云智者不惑其答问智又曰敬鬼神而远之然则易惑人者无如鬼神此巫家所以欺人而获其志也今夫人鬼共此世间鬼不见人犹人不见鬼阴阳异道各不相涉方其旺也两不能伤及其气衰亦互为制惟夫惑而近之自居于衰而授之以旺故人不灵而鬼灵耳西门豹以下可谓伟丈夫矣近世巫风盛行瘟神仪从侈于钦差白莲名牒繁于学籍将未来知所终也识者何以挽之魏元忠唐魏元忠未达时一婢出汲方还见老猿于厨下看火婢惊白之元忠徐曰猿愍我无人为我执爨甚善又尝唿苍头未应狗代唿之又曰孝顺狗也乃能代我劳尝独坐有群鼠拱手立其前又曰鼠饥就我求食乃令食之夜中鸺鹠鸣其屋端家人将弹之又止曰鸺鹠昼不见物故夜飞此天地所育不可使南走越北走胡将何所之其后遂绝无怪范仲淹范仲淹一日携子纯仁访民家民舍有鼓为妖坐未几鼓自滚至庭盘旋不已见者皆股栗仲淹徐谓纯仁曰此鼓久不击见好客至故自来庭以寻槌耳令纯仁削槌以击之其鼓立碎李晟李忠公之为相也政事堂有会食之案吏人相传移之则宰臣当罢不迁者五十年公曰朝夕论道之所岂可使朽蠹之物秽而不除俗言拘忌何足听也遂撤而焚之其下锥去积壤十四畚议者伟焉中流一壶千金争挈宁为铅刀毋为楮叶错节盘根利器斯别识时务者唿为俊杰集经务刘晏唐刘晏为转运使时兵火之余百费皆倚办于晏晏有精神多机智变通有无曲尽其妙尝以厚值募善走者置递相望觇报四方物价虽远方不数日皆达使食货轻重之权悉制在掌握入贱出贵国家获利而四方无甚贵甚贱之病晏以王者爱人不在赐与当使之耕耘织纴常岁平敛之荒则蠲救之诸道各置知院官每旬月具州县雨雪丰歉之状荒歉有端则计官取赢先令蠲某物贷某户民未及困而奏报已行矣议者或讥晏不直赈救而多贱出以济民者则又不然善治病者不使至危惫善救灾者不使至赈给故赈给少则不足活人活人多则阙国用国用阙则复重敛矣又赈给多侥倖吏群为奸强得之多弱得之少虽刀锯在前不可禁－－以为二害灾沴之乡所乏粮耳他产尚在贱以出之易以杂货因人之力转于丰处或官自用则国计不乏多出菽粟资之粜运散入村闾下户力农不能诣市转相沿逮自免阻饥－－以为二胜先是运关东谷入长安者以河流湍悍率一斛得八斗至者则为成劳受优赏晏以为江汴河渭水力不同各随便宜造运船江船达扬州汴船达河阴河船达渭口渭船达太仓其间缘水置仓转相受给自是每岁运至百余万斛无升斗沉覆者又州县初取富人督漕车免谓之船头主邮递谓之捉驿税外横取谓之白着人不堪命皆去为盗晏始以官主船漕而吏主驿事罢无名之敛民困以苏户口繁息冯述评晏常言户口滋多则赋税自广故其理财常以养民为先可谓知本之论其去桑孔远矣王荆公但知理财而实无术以理之亦自附养民而反多方以害之故上不能为刘晏而下且不逮桑孔晏专用榷盐法充军国之用以为官多则民扰故但于出盐之乡置盐官取盐户所煮之盐转鬻于商人任其所之自余州县不复置盐官其江岭间去盐乡远者转官盐于彼贮之或商绝盐贵则减价鬻之谓之常平盐官获其利而民不困弊冯述评常平盐之法所以善者代商之匮主于便民故也若今日行之必且与商争鬻矣李悝李悝谓文侯曰善平籴者必谨观岁有上中下熟上熟其收自四余四百石中熟自三余三百石下熟自一余百石小饥则收百石中饥七十石大饥三十石故上熟则上籴三而舍一中熟则籴二下熟则籴一使民适足价平则止小饥则发小熟之所敛中饥则发中熟之所敛大饥则发大熟之所敛而籴故虽遭饥馑水旱籴不贵而民不散取有余而补不足也行之魏国国以富强冯述评此为常平义仓之祖后世腐儒乃以尽地力罪悝夫不尽地力而尽民力乎无怪乎讳富强而实亦不能富强也朱熹民艰食熹请于府得常平米六百石赈贷夏受粟于仓冬则加息以偿歉蠲其息之半大饥尽蠲之凡十四年以米六百石还府见储米三千一百石以为社仓不复收息故虽遇歉民不缺食诏下熹社仓法于诸路冯述评陆象山曰仓固为农之利然年常丰田常熟则其利可久苟非常熟之田一遇岁歉则有散而无敛来岁秧时缺本乃无以赈之莫如兼制平籴一仓丰时籴之使无价贱伤农之患缺时粜之以摧富民封廪腾价之计析所籴为二每存其一以备歉岁代社仓之匮实为长便也听民之便则为社仓法强民之从即为青苗法矣此主利民彼主利国故也今有司积谷之法亦社仓遗训然所积只纸上空言半为有司干没半充上官无碍钱粮之用一遇荒歉辄仰屋窃叹不如留谷于民间之为愈矣噫何良俊四友斋丛说云今之抚按有第一美政所急当举行者要将各项下赃罚银督令各府县尽数籴谷其有罪犯自徒流以下许其以谷赎罪大率上县每年要谷一万下县五千两直隶巡抚下有县凡一百则是每年有谷七十余万积至三年即有二百余万矣若遇一县有水旱之灾则听于无灾县分通融借贷俟来年丰熟补还则东南百姓可免于流亡而朝迁于财赋之地永无南顾之忧矣善政之大无过于此程颢河东路财赋不充官有科买则物价腾踊岁为民患明道先生度所需使富家预备定其价而出之富室不失息而乡民所费比旧不过十之二三民税粟常移近边载往则道远就籴则价高先生择富民之可任者预使购粟边郡所费大省用富民而不扰是大经济亦由廉惠实心素孚于民故不然令未行而谤已腾矣周忱周文襄公巡抚江南时苏州逋税七百九十万石公阅牒大异询父老皆言吴中豪富有力者不出耗并赋之贫民贫民不能支尽流徙公创为平米官田民田并加耗苏税额二百九十余万石公与知府况钟曲算疏减八十余万旧例不得团局收粮公令县立便民仓水次每乡图里推富有力一人名粮长收本乡图里夏秋两税加耗不过十一又于粮长中差力产厚薄为押运视远近劳逸为上下酌量支拨京通正米一石支三临清淮安南京等仓以次定支为舟樯剥转诸费填出销入支拨羡余各存积县仓号余米米有余减耗次年十六征又次年十五更有羡正统初淮扬灾盐课亏公巡视奏令苏州等府拨剩余米县拨一二万石运贮扬州盐场准为县明年田租听灶户上私盐给米时米贵盐贱官得积盐民得食米公私大济公在江南二十二年每遇凶荒辄便宜从事补以余米赋外更无科率凡百上供及廨舍学校贤祠古墓桥樑河道修葺濬治一切取给余米冯述评其后户部言济农余米失于稽考奏遣曹属尽括余米归之于官于是征需杂然而逋负日多夫余米备用本以宽济一归于官官不益多而民遂无所恃矣试思今日两税耗果止十一乎征收只十五十六乎昔何以薄征而有余今何以加派而不足江南百姓安得不尸祝公而追思不置也何良俊曰周文襄巡抚江南一十八年常操一小舟沿村逐巷随处询访遇一村朴老农则携之与俱卧于榻下咨以地方之事民情土俗无不週知故定为论粮加耗之制而以金花银粗细布轻赍等项裨补重额之田斟酌损益尽善尽美顾文僖谓循之则治紊之则乱非虚语也自欧石冈一变为论田加耗之法遂亏损国课遗祸无穷有地方之责者可无加意哉樊莹樊莹知松江府松赋重役繁自周文襄公后法在人亡弊蠹百出大者运夫耗折称贷积累权豪索偿无虚岁而仓场书手移新蔽陈百计侵盗众皆知之而未有以处莹至昼夜讲画尽得其要领曰运之耗以解者皆齐民无所统一利归狡猾害及良善而夏税军需粮运纲费与供应织造走递之用皆出自秋粮余米既收复粜辗转迂回此弊所由生也乃请革民夫俾粮长专运而宽其纲用以优之税粮除常运本色外其余应变易者尽征收白银见数支遣部运者既关系切身无敢浪费掌计之人又出入有限无可蔽藏而白银入官视输米又率有宽剩民欢趋之于是积年之弊十去八九复革收粮团户以消粮长之侵渔取布行人代粮长输布而听其赍持私货以赡不足皆有惠利及民而公事沛然以集巡抚使下其法于他州俾悉遵之冯述评可以补周文襄与况伯律所未满今日粮长之弊又一变矣当事何以策之陈霁岩陈霁岩知开州时万历己巳大水无蠲而有赈府下有司议公倡议极贫谷一石次贫五斗务沾实惠放赈时编号执旗鱼贯而进虽万人无敢哗者公自坐仓门小棚执笔点名视其衣服容貌于极贫者暗记之庚午春上司行牒再赈极贫者书吏禀出示另报公曰不必也第出前点名册中暗记极贫者径开唤领乡民咸以为神盖前领赈时不暇妆点尽见真态故也陈霁岩在开州己巳之冬仓谷几尽抚台命各州县动支在库银二千两籴谷此时谷价腾踊每石银六钱各县遵行派大户领籴给价五钱一石每石赔已一钱耗费复一钱灾伤之余大户何堪而入仓谷止四千石是上下两病也公坚意不行竟以此被参以灾年仅免至庚午秋州之高乡大熟邻境则尽熟谷价减至三钱余方申抚台动支银二千两派大户分籴报价三钱即如数给之自后时价益减至二钱五分大户请扣除余银公笑应之曰宁增谷勿减银也比上年所买多谷三千余石而大户无累赔报上司外余谷七百余石则尽以给流民之复业者先是本州土城十五连年大雨灌注凡崩塌数十处庚午秋当议填修吏请役乡夫公不许会有两年被灾流民闻已蠲荒粮思还乡井因遍出示招抚云亟归种麦官当赈尔乃出前大户所籴余谷刻期给散另出四五小牌于各门一里外令各将盛谷袋装土到城上填崩塌处总甲于面上用印仓中验印发谷再赈而城已修完北方州县唯审均傜为治之大端三年一审合一州八十八里之民集庭而校勘之自极富至极贫定为九则赋役皆准此而派区中首领有里长老人书手官唯据此三等人三等人因得招权要贿公莅任轮审均傜尚在一年后乃取旧册查自上上至下上七则户照名里开填分作二簿每日上堂辄以自随或放告或听断或理杂务看有晓事且朴实者出其不意唤至案前问是何里人就摘里中大户问其家道何如比年间何户骤富何户渐消随其所答手注簿内如此数次参验之所答略同又一日点查农民本州概有二百余人即闭之后堂各给一纸令开本里自万金至百金等家严戒勿欺又因圣节先扬言齐点各役至期拜毕即唤里老书手到察院分作三处各与纸笔令开大户近年之消乏者或殷厚如故不必开也以上因事採访编成底册审时一甲人齐跪下堂公自临视择其中二三笃实人作为公正与里长同举大户应升应降诸人因知底册甚明咸以实举遂从而酌验之顷刻编定一日审四五里往往州官待百姓不令百姓待州官也赵抃黄震赵清献公熙宁中知越州两浙旱蝗米价踊贵饥死者相望诸州皆榜衢路立告赏禁人增米价公独榜通衢令有米者增价粜之于是米商辐辏米价更贱冯述评大凡物多则贱少则贵不求贱而求多真晓人也抚州饥黄震奉命往救荒但期会富民耆老以某日至至则大书闭籴者籍强籴者斩八字揭于市米价遂平富弼滕元发原杰富郑公知青州河朔大水民流就食弼劝所部民出粟益以官廪得公私庐室十余区散处其人以便薪水官吏自前资待缺寄居者皆赋以禄使即民所聚选老弱病瘠者廪之仍书其劳约他日为奏请受赏率五日遣人持酒肉饭糗慰籍出于至诚人人为尽力山林陂泽之利可资以生者听流民擅取死者为大冢埋之目曰丛冢明年麦大熟民各以远近受粮归募为兵者万计帝闻之遣使褒劳前此救灾者皆聚民城郭中为粥食之蒸为疾疫或待哺数日不得粥而仆名救之而实杀之弼立法简尽天下传以为式冯述评能于极贫弱中做出富强来真经国大手滕元发知郓州岁方饥乞淮南米二十万石为备时淮南京东皆大饥元发召城中富民与约曰流民且至无以处之则疾疫起并及汝矣吾得城外废营地欲为席屋以待之民曰诺为屋二千五百间一夕而成流民至以次授地井灶器用皆具以兵法部勒少者炊壮者樵妇汲老者休民至如归上遣工部郎中王右按视庐舍道巷引绳棋佈肃然如营阵右大惊图上其事有诏褒美盖活万人云冯述评祁尔光曰滕达道之处流民大类富郑公富散而民不扰腾聚而能整皆可为法成化初陕西至荆襄唐邓一路皆长山大谷绵亘千里所至流逋藏聚为梗刘千斤因之作乱至李胡子复乱流民无虑数万都御史项忠下令有司逐之道死者不可胜计祭酒周洪谟悯之乃着略曰东晋时庐松滋之民流至荆州乃侨置滋县于荆江之南陕西雍州之民流聚襄阳乃侨置南雍州于襄水之侧其后松滋遂隶于荆州南雍遂并于襄阳迄今千载宁谧如故此前代处置得宜之效今若听其近诸县者附籍远诸县者设州县以抚之置官吏编里甲宽徭役使安生理则流民皆齐民矣何以逐为李贤深然其说至成化十一年流民复集如前贤乃援洪谟说上之上命副都原杰往莅其事杰乃遍历诸郡县深山穷谷宣上德意延问流民父老皆欣然愿附籍为良民于是大会湖陕河南三省抚按合谋佥议籍流民得十二万三千余户皆给与闲旷田亩令开垦以供赋役建设州县以统治之遂割竹山之地置竹溪县割郧津之地置郧西县割汉中洵阳之地置白河县又升西安之商县为商州而析其地为商南山阳二县又析唐县南阳汝州之地为桐柏南台伊阳三县使流寓土着参错而居又即郧阳城置郧阳府以统郧及竹山竹溪郧西房上津六县之地又置湖广行都司及郧阳卫于郧阳以为保障之计因妙选贤能荐为守令流民遂安今日招抚流移皆虚文也即有地无室庐即有田无牛种民何以归无怪乎其化为流贼矣倘以讨贼之费之半择一实心任事者专管招抚经理生计民且庆更生矣何乐于为贼耶刘涣治平间河北凶荒继以地震民无粒食往往贱卖耕牛以苟岁月是时刘涣知澶州尽发公帑之钱以买牛明年震摇息逋民归无牛可耕价腾踊十倍涣以所买牛依元直卖与故河北一路唯澶州民不失所吴潜先是制置使司岁调明温台三郡民船防定海戍淮东京口船在籍者率多损失每按籍科调吏并缘为奸民甚苦之吴潜至立义船法令三郡都县各选乡之有材力者以主团结如一都岁调三舟而有舟者五六十家则众办六舟半以应命半以自食其利有余赀俾蓄以备来岁用凡丈尺有则印烙有文调用有时着为成式其船专留江浒不时轮番下海巡绰船户各欲保护乡井竟出大舟以听调发旦日于三江合兵民船阅之环海肃然设永平寨于夜飞山统以偏校饷以生券给以军舰使渔户有籍而行旅无虞设向头寨外防倭丽内蔽京师又立烽燧分为三路皆发轫于招宝山一达大洋壁下山一达向头寨一达本府看教亭从亭密传一牌竟达辕帐而沿江沿海号火疾驰观者悚惕冯述评海上如此联络佈置使鲸波蛟穴之地如在几席唿吸相通何寇之敢乘李泌唐制府兵平日皆安居田亩每府有折冲领之折冲以农隙教习战阵国家有事征发则以符契下其州及府参验发之至所期处将帅按阅有教习不精者则罪其折冲甚者罪及刺史军还则赐勋加赏便道罢之行者近不逾时远不经岁高宗以刘仁轨为洮河镇守以图吐蕃始有久戍之役武后以来承平日久武备渐弛开元之末张说始募长征兵谓之弓广骑其后益为六军及李林甫为相诸军皆募人为之兵不土着又无宗族不自重惜祸乱遂生德宗与李泌议欲复旧制泌对曰今岁征关东卒戍京西者十七万人计粟二百四万斛国家比遭饥乱经费不充未暇复府兵也上曰亟减戍卒归之如何对曰陛下诚能用臣之言可以不减戍卒不扰百姓粮食皆足粟麦日贱府兵亦成上曰果能如是乎对曰此须急为之过旬月不及矣今吐蕃久居原兰之间以牛运粮粮尽牛无所用请发左藏恶缯染为采缬因党项以市之每头二三匹计十八万匹可致六万余头又命诸冶铸农器籴麦种分赐缘边军镇募戍卒耕荒田而种之约明年麦熟倍偿其种其余据时价五分增一官为籴贮来春种禾亦如之关中土沃而久荒所收必厚戍卒获利耕者浸多边居人至少军士月食官粮粟麦无以售其价必贱名为增价实比今岁所减多矣上曰卿言府兵亦集如何对曰戍卒因屯田致富则安于其土不复思归旧制戍卒三年而代及其将归下令有愿留者即以所开田为永业家人愿来者本贯给长牒续食而遣之据募应之数移报本道虽河朔诸帅得免代戍之烦亦喜闻矣不过数番卒皆土着乃悉以府兵之法理之是变关中之疲弊为富强也冯述评屯田之议始于赵充国然羌平遂罢屯田又置金城属国以处降羌则善后之策未尽也邺侯因戍卒成屯田因屯田复府兵其言凿凿可任不知何以不行虞集元虞集仁宗时拜祭酒讲罢因言京师恃东南海运而实竭民力以航不测乃进曰京东濒海数千里皆萑苇之场北极辽海南滨青齐海潮日至淤为沃壤久矣苟用浙人之法筑堤捍水为田听富民欲得官者分授其地而官为之限能以万夫耕者授以万夫之田为万夫长千夫百夫亦如之三年视其成则以地之高下定额于朝而以次征之五年有积蓄乃命以官就所储给以禄十年则佩之符印俾得以传子孙则东南民兵数万可以近卫京师外御岛夷远宽东南海运之力内获富民得官之用淤食之民得有所归自然不至为盗矣说者不一事遂寝冯述评其后脱脱言京畿近水地利召募江南人耕种岁可收粟麦百余万石不烦海运京师足食元主从之于是立分司农司以右丞悟良哈台左丞乌古孙良正兼大司农卿给分司农司印西自西山南至保定河间北抵檀顺东及迁民镇凡官地及元管各处屯田悉从分司农司立法佃种合用工价牛具农器谷种给钞五百万锭又略仿前集贤学士虞集议于江淮召募能种水田及修筑圃堰之人各千人为农师降空名添设职事敕牒十二道募农民百人者授正九品二百人者正八三百人者从七就令管领所募之人所募农夫每人给钞十锭期年散归遂大稔何孟春余冬序录云国朝叶文庄公盛巡抚宣府时修复官牛官田之法垦地日广积粮日多以其余岁易战马千八百余匹其屯堡废缺者咸修复之不数月完七百余所今边兵受役权门终岁劳苦曾不得占寸地以自衣食军储一切仰给内帑战马之费于太仆者不资屯堡尚谁修筑悠悠岁月恐将来之夷祸难支也樊升之曰贾生之治安晁错之兵事江统之徙戎是万世之至画也李邺侯之屯田虞伯生之垦墅平江伯之漕运平江伯陈瑄合肥人永乐初董北京海漕筑淮阳海堤八百里寻罢海运濬会通河通南北饷道疏清江浦以避淮险议仪真瓜州坝港凿徐州吕梁浜筑刀阳南旺湖堤开白塔河通江筑高邮湖堤自淮至临清建闸四十七建淮徐临通仓以便转输置舍卒导舟门井树以便行者是一代之至画也李允则之筑圃起浮屠事见术智部范文正富郑公之救荒是一时之至画也画极其至则人情允协法成若天造令出如流水矣刘大夏命户部刘大夏出理边饷或曰北边粮草半属中贵人子弟经营公素不与先辈合恐不免刚以取祸大夏曰处事以理不以势俟至彼图之既至召边上父老日夕讲究遂得其要领一日榜榜通衢云某仓缺粮若干石每石给官价若干凡境内外官民客商之家但愿输者米自十石以上草自百束以上俱准告虽中贵子弟亦不禁不两月仓场充牛刃盖往时粮百石草千束方准告以故中贵子弟争相为市转买边人粮草陆续运至牟利十五自此法立有粮草之家自得告输中贵子弟即欲收籴无处可得公有余积家有余冯述评忠宣法诚善然使不召边上父老日夕讲究如何得知能如此虚心访问实心从善何官不治何事不济昔唐人目台中坐席为痴牀谓一坐此牀骄倨如痴今上官公坐皆痴牀矣民间利病何由上闻董博霄董博霄磁州人建议于朝曰宁一境不通舟楫军粮唯可陆运濒海之人屡经寇乱且宜曲加存抚权令军人运送其陆运之方每人行十步三十六人可行一里三百六十人可行十里三千六百人可行一百里每人负米四斗以夹布囊盛之用印封识人不息肩米不着地排列成行日五百回计路二十八里轻行一十四里重行一十四里日可运米二百石每运可供二万人－－此百里一日运粮之数也冯按夫长陵北征时命侍郎师逵督饷逵以道险车载民疲粮乏乃择平坦之地均其里数置站堡每夫一人运米一石此送彼接朝往暮来民不困而食足亦法此意刘本道先是漕运京粮唯通州仓临河近便自通州抵京仓陆运四十余里费殷而增耗不给各处赴京操军久役用乏本道虑二者之病奏将通州仓粮于各月无事之时令歇操军旋运至京每二十石给赏官银一两而漕运之粮止于通州交纳就彼增置仓廒三百间以便收贮岁积羡余米五十余万石以广京储上赐二品服以旌之冯按本道常州江阴人由掾吏受知于靖远伯王骥引置幕下奏授刑部照磨从征云南多用其策正统中从金尚书濂征闽贼活胁从者万余升户部员外郎景泰初西北多事民不聊生本道请给价买牛二千头并易谷种与之贵州边仓粮侵盗事觉辗转坐连推本道往治不逾月而积弊洞然上嘉其廉能赐五云彩缎天顺初进户部右侍郎总督京畿及通州淮安粮储本道固以才进而先辈引贤不拘资格祖宗用人不偏科目皆今日所当法也苏轼苏轼知杭州时岁适大旱饥疫并作轼请于朝免本路上供米三之一故米不翔贵复得赐度僧牒百易米以救饥者明年方春即减价粜常平米民遂免大旱之苦杭州江海之地水泉咸苦居民稀少唐刺史李泌始引西湖水作六井民足于水故井邑日富及白居易复濬西湖放水入运河自河入田取溉至千顷然湖水多葑自唐及钱氏岁辄开治故湖水足用宋废而不理至是湖中葑积为田一十五万余丈而水无几矣运河失河水之利则取给于江湖潮浑浊多淤河行阛阓中三年一淘为市井大患而六井亦几废轼始至濬茅山盐桥二河以茅山一河专受江潮以盐桥一河专受湖水复造堰闸以为湖水蓄泄之限然后潮不入市且以余力复完六井民稍获其利矣轼间至湖上周视良久曰今欲去葑田将安所置之湖南北三十里环湖往来终日不达若取葑田积于湖中为长堤以通南北则葑田去而行者便矣吴人种麦春辄芟除不遗寸草葑田若去募人种麦收其利以备修湖则湖当不复堙塞乃取救荒之余得钱粮以万石数者复请于朝得百僧度牒以募役者堤成植芙蓉杨柳其上望之如图画杭人名之苏公堤冯述评华亭宋彦云西湖蓄水专以资运河湖滨多水田春夏间苦旱秋间又苦涝莫若专设一司精究水利湖宜开广濬深诸山水溢则能受诸田苦旱则能泄闸司又俟浅深以启闭则运无阻滞而三辅内膏腴可相望矣按此宋人为都城漕计其实今日亦宜行之迩来西湖渐淤有力者喜于占业地方任事者不可不虑其终也张需张需长于治民先佐郧州渠有淤者废水田数十年守相继者莫能疏需甫至守言及此惮于动众需往看之曰若得人若干三日可毕守怪以为妄需乃聚人得其数各带器物分量尺数争效其力三日遂毕守大惊以为神助迁霸州守见其民游食者多每里置一簿列其户每户各报男女大小口数派其舍种粟麦桑枣纺绩之具鸡豚之数遍晓示之暇则下乡至其户簿验之缺者罚之于是民皆勤力无敢偷惰不二年俱有恒产生理日滋李若谷赵昌言安丰芍陂县叔敖所创为南北渠溉田万顷民因旱多侵耕其间雨水溢则盗决之遂失灌溉之利李若谷知寿春下令陂决不得起兵夫独调濒陂之民使之完筑自是无盗决者天雄军豪家刍麦亘野时因奸人穴官堤为弊咸平中赵昌言为守廉知其事未问一旦堤溃吏告急昌言命急取豪家所积给用塞堤自是奸息冯述评近日东南漕务孔亟每冬作坝开河劳费无算而丹阳一路尤甚访其由则居人岁收夫脚盘剥之值利于阻塞当起坝时先用贿存基俟粮过后辄于深夜填土至冬水涸不得不议疏通若依李赵二公之策竭一年之劳费深加开濬晓示居民后有壅淤即责成彼处自行捞掘庶常镇之间或可息肩乎或言每岁开塞不独脚夫利之即官吏亦利之此又非愚所敢知也杨一清西番故饶马而仰给中国茶饮疗疾祖制以蜀茶易番马久而寝弛茶多阑出为奸人利而番马不时至杨文襄乃请重行太仆宛马之官而严私通禁尽笼茶利于官以报致诸番番马大集而屯牧之政修冯述评其抚陕西则创城平虏红古二地以为固原援筑垣濒河以捍靖虏其讨安化则授张永策以诛逆瑾出将入相谋无不酬当时目公为智囊又比之姚崇不虚也张全义东都荐经寇乱其民不满百户张全义为河南尹选麾下十八人材器可任者人给一旗一榜谓之屯将使诣十八县故墟落中植旗张榜招怀流散劝之树艺蠲其租税唯杀人者死余俱笞杖而已由是民归如市数年之后渐复旧规全义每见田畴美者辄下马与僚佐共观之召田主劳以酒食有蚕麦善收者或亲至其家悉唿出老幼赐以茶彩衣物民间言张公不喜声妓独见佳麦良蚕乃笑耳由是民竟耕蚕遂成富庶冯述评全义起于群盗乃其为政虽良吏不及彼吏而盗者不愧死耶全义一笑而民劝今则百怒而民不威何也范纯仁范忠宣公知襄城襄俗不事蚕织鲜有植桑者公患之因民之有罪而情轻者使植桑于家多寡随其罪之轻重后按其所植荣茂与除罪自此人得其利公去民怀之不忘冯述评愚于今日军徒之罪亦有说焉夫军借以战徒借以役非立法之初意乎今不然矣或佯死或借差或倩代里甲有佥解之忧卫所有口粮之费而罪人之翱翔自如见者不得而问焉即所谓徒者视军较苦故谚有活军死徒之说然而富者买替贫者行丐即驿中牵挽之事所资几何又安用此徒为哉然则宜如何曰若以屯法行之方今日议开垦未有成效诚酌军卫之远近徒限之多寡押赴某处开荒若干亩俟成熟升科即与准罪释放其或愿留即为世业行之数年将旷土渐变为熟土且奸民俱化为良民其利顾不大与若夫安插有法羁縻有法稽核有法劝相有法是又非可以一言尽也高郁楚王马殷既得湖南不征商旅由是四方商旅辐辏湖南地多铅铁军都判官高郁请铸为钱商旅出境无所用之皆易他货而去国用富饶湖南民不事蚕桑郁令输税者皆以帛代钱未几民间机杼大盛冯述评官府无私即铅铁尚可行况铜乎夫钱法所以壅而不行者官出而不官入即入也以恶钱出而以良钱入出价厚而入价廉民谁甘之故曰君子平其政上下平则政自行矣赵开赵开既疏通钱引民以为便一日有司获伪引三十万盗五十人议法当死张濬欲从之开曰相君误矣使引伪加宣抚使印其上即为真矣黥其徒使治币是相君一日获三十万之钱而起五十人之死也濬称善冯评不但起五十人之死又获五十人之用真大经济手段三十万钱又其小者诸葛亮备依刘表尝忧兵寡不足以待曹公诸葛亮进曰荆州非少人也而着籍者寡平居发调则民心不悦可语刘荆州令凡有游户皆使自实因录以益众可也备从其计其众遂强陶侃陶侃性俭厉勤于事作荆州时敕船官悉录锯木屑不限多少咸不解此意后正会值积雪始晴厅事前除雪后犹湿于是悉用木屑覆之都无所妨官用竹皆令录厚头积之如山后桓宣武伐蜀装船悉以作钉又尝发所在竹篙有一官长连根取之仍当足公即超两阶用之苏州堤苏州至崑山县凡七十里皆浅水无陆途民颇病涉久欲为长堤而泽国艰于取土嘉祐中人有献计就水中以蘧除刍藁为墙栽两行相去三尺去墙六尺又为一墙亦如此漉水中淤泥实蘧除中候干则以水车沃去两墙间之旧水墙间六尺皆土留其半以为堤脚掘其半为渠取土为堤每三四里则为一桥以通南北之水不日堤成遂为永利丁谓祥符中禁中火时丁谓主营复宫室患取土远公乃命凿通衢取土不日皆成巨堑乃决汴水入堑中引诸道竹木牌筏及船运杂材尽自堑中入至公门事毕却以拆弃瓦砾灰壤实于堑中复为街衢一举而三役济计省费以亿万计冯评﹜此公尽有心计但非相才耳故曰人不可大受而可小知郑晓时嘉靖丁巳四月三殿三楼十五门俱灾文武大臣会议修建海盐郑公晓时协理戎政率营军三万人打扫火焦郑公白黄司礼砖瓦木石不必尽数发出如石全者半者一尺以上者各另团围就便堆积白玉石烧成石灰者亦另堆积砖瓦皆然不数日工部欲改修端门外廊房为六科并各朝房午门以里欲修补烧柱墙缺又于谨身殿后干清宫前隆宗景运二门中砌高墙一道拦断内外内监工部议从外运砖运灰运黄土调灰一时起小车五千辆民间骚动公告黄司礼曰午门外堆积旧砖石并石灰无数可尽与工部修端门外廊房其在午门以内者可与内监修理柱空并砌干清宫前墙黄甚喜公又曰修砌必用黄土今工部起车五千辆一时不得集况长安两门承天端门午门止可容军夫出入再加车辆阻塞难行见今大工动作两阙门外多空地可挖黄土用却命军搬焦土填上用黄土盖三尺岂不两便黄曰善公曰午门以里台基坏石移出长安两门甚远今厚载门修砌剥岸若命军搬出右顺门由启明门前下北甚近就以此石作剥岸填堵不须减工部估料但省军士劳力亦可黄又曰善公曰旧例火焦木军搬送琉璃黑窑二厂往回四十里今焦木皆长大不唯皇城诸门难出外面房稠路狭难行难转况今灾变各门内臣小房非毁即折坏必须修盖方可容身莫若将焦木移出左右顺门外东西宝善思善二门前后并启明长庚两长街听各内臣擘取焦皮作炭木心可用者任便取去各修私房以皇城内物修皇城内房不出皇城四门亦省财力黄又曰善锦衣赵千户持陆锦衣帖来言军士搬出火焦俱置长安两门外大街两旁四夷朝贡人往来看见不雅庆寿寺西夹道有深坑可将火焦填满公曰三殿灾朝廷已诏天下如何说不雅谁敢将朝廷龙文砖石填罪废太平侯故宅况寿宫灾九庙灾火焦皆出在长安两门外军士从长安大街重去空来人可并行官可照管若从西夹道人必从寺东夹道出路多一半三万人只做得一万五千人生活岂有营军为人填坑且火焦工部还有用处待木石料完要取火焦铺路直从长安坊牌下填至奉天殿前每加五寸杵碎平实又加五寸至三尺许方可在上行大车旱船滚石不然街道廊道皆坏矣见今午门外东西胁下数万担火焦积堆若搬出正虑不久又要搬入耳赵复语公径出会议午门台基及奉天门殿楼等台基阶级石柱磉花板石面纷纷不决公欲言恐众不肯信特造大匠徐杲请教杲虽匠艺亦心服公即屏左右公曰今有三事一午门台基众议将前三面拆去一丈从新筑土砌石如此恐今工作不及国初坚固万一楼成后旧基不动新基倾侧费巨万矣莫若只将台下龟脚束腰墩板等石除不被火焚坏者留之其坏者凿出烬余约深一尺五寸节做新石补入内土令坚仍用木杉板障之决不圮坏三面分三工不过一月可完唯左右掖门两旁须弥座石最大且厚难换必须旁石换齐后如前凿出约深二尺五寸做成新石垫上与旧石空齐用铁创肩进亦易为力徐曰善公又曰奉天门阶沿石一块三级殿上柱磉大者方二丈如此重大不比往时皇城无门限隔可拽进近年九庙灾木石诸料不能进拆去承天门东墙方进得今料比九庙又进三重门尤难为力莫若起开焦土将旧阶沿磉石地面花板石逐一番转尚有坚厚可用番取下面加工用之至于殿上三级台基并楼门台基俱如午门挖补皆可公能力主此议省夫力万万银粮何至数百万驴骡车辆又不知几莫大功德也徐甚喜后三日再议悉如前说徐杲嘉靖间上勤于醮事移幸西苑建万寿宫为斋居所未几万寿宫灾阁臣请上还干清宫上以修玄不宜近宫闱谕工部尚书雷礼兴工重建礼以匠师徐杲有智专委经营皆取用于工部营缮司原收赎工等银及台基山西二厂原存木料与夫西苑旧砖旧石稍新改用并不于各省派办其夫力则以歇操军夫充之时加犒赏及雇募在京贫寒乞丐之民因济其饥是以中外不扰军民踊跃而功易成杲历升通政侍郎及工部尚书职衔贺盛瑞嘉靖中修三殿中道阶石长三丈阔一丈厚五尺派顺天等八府民夫二万造旱船拽运派府县佐二官督之每里掘一井以浇旱舡资渴饮计二十八日到京官民之费总计银十一万两有奇万历中鼎建两宫大石御史亦有佥用五城人夫之议工部郎中贺盛瑞用主事郭知易议造十六轮大车用骡一千八百头拽运计二十二日到京费不足七千两又造四轮官车百辆召募殷实户领之拽运木石每日计骡给直其车价每辆百金每年扣其运价二十两以五年为率官银固在一民不扰慈宁宫石础二十余公令运入工所内监哗然言旧公曰石安得言旧一凿便新有事我自当之不尔累也献陵山沟两岸旧用砖砌事亦奇因附之窦建德夏主窦建德微时有劫盗夜入其家建德知之立户下连杀三盗余盗不敢入唿取其尸建德曰可投绳下系取去盗投绳而下建德乃自系使盗曳出捉刀跃起复杀数盗由是益知名以诛盗为戏陈星卿嘉定青浦之间有村焉陈星卿者年少高才贫不遇训蒙村中人未之奇也村有寡妇屋数间田百余亩有子方在抱姪欺之阴献其产于势家子得蝇头遁去势家子择吉往阅新庄而先期使干仆持告示往逐寡妇寡妇不知所从来抱儿泣于门乡人俱愤愤而爱莫能助星卿适过焉叩得其故谓邻人曰从吾计保无恙邻人许之令寡妇谨避他处明日势家子御游船门客数辈箫鼓竞发从天而下既登岸指挥洒扫悬匾召谕诸佃粗毕往田间布席野饮星卿率乡之强有力者风雨而至举枪摏其舟舟人出不意奔告主人主人趋舟舟既沉矣遥望新庄所悬匾已碎于街众汹汹索斗乃惧而窜方召主文谋讼之而县牒已下盖嘉定新令韩公颇以扶抑为己任星卿率其邻即日往控呈词既美情复惨激使捕衙往视则匾及舟在焉势家子使人居间终不听竟置诸干仆及寡妇之姪于法寡妇鬻其产而他适星卿遂名重郡邑间张君山谈是万历年间事冯评郡中得星卿数辈势家子不复横矣保小民亦所以保大家也虽然星卿之敢于奋臂者乘新令扶抑之始用其胆气耳星卿亦可谓智矣李福唐李福尚书镇南梁境内多朝士庄产子孙侨寓其间而不肖者相效为非前牧弗敢禁止闾巷苦之福严明有断命织篾茏若干召其尤者诘其家世谱第在朝姻亲乃曰郎君借如此地望作如此行止毋乃辱于存亡乎今日所惩贤亲眷闻之必快命盛以竹笼沉于汉江由是其侪惕息各务戢敛薛元赏李相石在中书京兆尹薛元赏尝谒石于私第故事百僚将至相府前驱不复呵元赏下马石未之知方在厅若与人诉竞者元赏问焉曰军中军将元赏排闼进曰相公朝廷大臣天子所委任安有军中一将而敢无礼如此夫纲纪凌夷犹望相公整顿岂有出自相公者耶即疾趋而去顾左右可便擒来时仇士良用事其辈已有诉之者宦官连声传士良命曰中尉奉屈大尹元赏不答即命杖杀之士良大怒元赏乃白衣请见士良士良出曰何为擅杀军中大将元赏具言无礼状且曰宰相大臣也中尉亦大臣也彼既可无礼于此此亦可无礼于彼乎国家之法中尉宜保守一旦坏之可惜某已白衫待罪矣士良以其理直顾左右取酒饮之而罢罗点罗点为浙西仓司摄平江府忽有雇主讼其逐仆欠钱者究问已服而仆黠狡反欲污其主乃自陈尝与主餽之姬通既而访之非实于是令仆自供奸状因判云仆既负主钱又污主婢事之有无虽不可知然自供已明合从奸罪宜断徒配施行其婢候主人有词日根究闻者莫不快之智生识识生断当断不断反受其乱集识断齐桓公宁戚卫人饭牛车下扣角而歌齐桓公异之将任以政群臣曰卫去齐不远可使人问之果贤用未晚也公曰问之患其有小过以小弃大此世所以失天下士也乃举火而爵之上卿冯述评韩范已知张李二生有用之才其不敢用者直是无胆耳孔明深知魏延之才而又知其才之必不为人下故未免虑之太深防之太过持之太严宁使有余才而不欲尽其用其不听子午谷之计者胆为识掩也呜唿胆盖难言之矣魏以夏侯懋镇长安丞相亮伐魏魏延献策曰懋怯而无谋今假延精兵五千直从褒中出循秦岭而东当子午而北不过十日可到长安懋闻延奄至必弃城走比东方相合尚二十许日而公从斜谷来亦足以达如此则一举而咸阳以西可定矣亮以为危计不用任登为中牟令荐士于襄主曰瞻胥已襄主以为中大夫相室谏曰君其耳而未之目也为中大夫若此其易也襄子曰我取登既耳而目之矣登之所取又耳而目之是耳目人终无已也此亦齐桓之智也卫嗣君卫有胥靡亡之魏嗣君以五十金买之不得乃以左氏易之左右曰以一都买一胥靡可乎嗣君曰治无小乱无大法不立诛不必虽有十左氏无益也法立诛必虽失十左氏无害也高洋高洋内明而外晦众莫知也独欢异之曰此儿识虑过吾时欢欲观诸子意识使各治乱丝洋独持刀斩之曰乱者必斩周瑜寇准陈康伯曹操既得荆州顺流东下遗孙权书言治水军八十万众与将军会猎于吴张昭等曰长江之险已与敌共且众寡不敌不如迎之鲁肃独不然劝权召周瑜于鄱阳瑜至谓权曰操托名汉相实汉贼也将军割据江东兵精粮足当为汉家除残去秽况操自送死而可迎之耶请为将军筹之今北土未平马超韩遂尚在关西为操后患而操舍鞍马仗舟楫与吴越争衡又今盛寒马无藁草中国士众远涉江湖之险不习水土必生疾病－－此数者用兵之患也瑜请得精兵五万人保为将军破之权曰孤与老贼誓不两立因拔刀砍案曰诸将敢复言迎操者与此案同竟败操兵于赤壁契丹寇澶州边书告急一夕五至中外震骇寇准不发饮笑自如真宗闻之召准问计准曰陛下欲了此不过五日愿驾幸澶州帝难之欲还内准请毋还而行乃召群臣议之王钦若请幸金陵陈尧叟阆州人请幸成都准曰陛下神武将臣协和若大驾亲征敌当自遁奈何弃庙社稷远幸楚蜀所在人心崩溃敌乘势深入天下可复保耶帝乃决策幸澶州准曰陛下若入宫臣不得到又不得见则大事去矣请毋还内驾遂发六军有司追而及之临河未渡是夕内人相泣上遣人目间准方饮酒鼾睡明日又有言金陵之谋者上意动准固请渡河议数日不决准出见高烈武王琼谓之曰子为上将视国危不一言耶琼谢之乃复入请召问从官至皆默然上欲南下准曰是弃中原也又欲断桥因河而守准曰是弃河北也上摇首曰儒者不知兵准因请召诸将琼至曰蜀远钦若之议是也上与后宫御楼船浮汴而下数日可至众皆以为然准大惊色脱琼又徐进曰臣言亦死不言亦死与其事至而死不若言而死今陛下去都城一步则城中别有主矣吏卒皆北人家在都下将归事其主谁肯送陛下者金陵亦不可到也准又喜过望曰琼知此何不为上驾琼乃大唿逍遥子准掖上以升遂渡河幸澶渊之北门远近望见黄盖诸军皆踊跃唿万岁声闻数十里契丹气夺来薄城射杀其帅顺国王挞览敌惧遂请和冯按是役准先奏请乘契丹兵未逼镇定先起定州军马三万南来镇州又令河东兵出土门路会合渐至邢洺使大名有恃然后圣驾顺动又遣将向东旁城塞牵拽又募强壮入虏界扰其乡村俾虏有内顾之忧又檄令州县坚壁乡村入保金币自随谷不徙者随在瘗藏寇至勿战故虏虽深入而无得方破德清一城而得不补失未战而困若无许多经略则渡河真孤注矣金主亮南侵王权师溃昭关帝命杨存中就陈康伯议欲航海避敌康伯延之入解衣置酒帝闻之已自宽明日康伯入奏曰闻有劝陛下幸海趋闽者审尔大事去矣盍静以待之一日帝忽降手诏曰如敌未退散百官康伯焚诏而后奏曰百官散主势孤矣帝意始坚康伯乃劝帝亲征冯评迟魏之帝者一周瑜也保宋之帝者一寇准也延宋之帝者一陈康伯也王素初原州蒋偕建议筑大虫巉堡宣抚使王素听之役未具敌伺间要击不得成偕惧来归死王素曰若罪偕乃是堕敌计责偕使毕力自效总管狄青曰偕往益败不可遣素曰偕败则总管行总管败素即行矣青不敢复言偕卒城而还种世衡种世衡既城宽州苦无泉凿地百五十尺见石工徒拱手曰是不可井矣世衡曰过石而下将无泉邪尔其屑而出之凡一畚偿尔一金复致力过石数重泉果沛然朝廷因署为清涧城韩浩夏侯惇守濮阳吕布遣将伪降径劫质惇责取货宝诸将皆束手韩浩独勒兵屯营门外敕诸将案甲毋动诸营定遂入诣惇所叱劫质者曰若等兇顽敢劫我大将军乃复望生耶吾受命讨贼宁能以一将军故纵若因涕泣谓惇曰当奈国法何促召兵击劫质者劫质者惶遽叩头乞赀物浩竟捽出斩之惇得免曹公闻而善之因着令自今若有劫质者必并击勿顾质由是劫质者遂绝寇恂高峻久不下光武遣寇恂奉玺书往降之恂至峻第遣军师皇甫文出谒辞礼不屈恂怒请诛之诸将皆谏恂不听遂斩之遣其副归告曰军师无礼已戮之矣欲降即降不则固守峻恐即日开城门降诸将皆贺因曰敢问杀其使而降其城何也恂曰皇甫文峻之腹心其所取计者也今来辞意不屈必无降心全之则文得其计杀之则峻亡其胆是以降耳冯述评唐僖宗幸蜀惧南蛮为梗许以婚姻蛮王命宰相赵隆眉杨奇鲲段义宗来朝行在且迎公主高太尉骈自淮南飞章云南蛮心膂唯此数人请止而鸩之迄僖宗还京南方无虞此亦寇恂之余智也刘玺唐侃嘉靖中戚畹郭勋怙宠率遣人市南物逼胁漕总领俵各船分载入都以牟利运事困惫多缘此故都督刘公玺时为漕总乃预置一棺于舟中右手持刀左手招权奸狠干言若能死犯吾舟吾杀汝即自杀卧棺中以明若辈之害吾军也吾不能纳若货以困吾军诸干惧而退然终亦不能害公冯述评权奸营私漕事坏矣不如此发恶一番弊何时已也从前依阿酿弊者只是漕总怕众狠干耳从狠干怎敢与漕总为难决生死哉按刘玺字国信居官清苦号刘穷又号刘青菜御史穆相荐剡中曾及此语及推总漕上识其名喜曰是前穷鬼耶亟可其奏则权奸之终不能害公也公素有以服之也公晚年禄入浸厚自奉稍丰有觊代其职者嗾言官劾罢之疏云昔为青菜刘今为黄金玺人称其冤因记陈尚书奉初为给谏直论时政得失不弹劾人曰吾父戒我勿作刑官枉人若言官枉人尤甚吾不敢妄言也因于刘国信三叹章圣梓宫葬承天道山东德州上官裒民间财甚巨以给行犹恐不称武定知州唐侃奋然曰以半往足矣至则舁一空棺旁舍中诸内臣牌卒奴叱诸大吏鞭挞州县官宣言供帐不办者死欲以恐吓钱同事者至逃去侃独留及事急乃谓曰吾与若诣所受钱乃引之旁舍中指棺示之曰吾已办死来矣钱不可得也于是群小愕然相视莫能难及事办诸逃者皆被罢而侃独受旌人到是非紧要处辄依阿徇人只为恋恋一官故若刘唐二公死且不避何有一官毋论所持者正即其气已吞群小而有余矣蔺之渑池樊之鸿门皆是以气胜之段秀实孔镛段秀实以白孝德荐为泾州刺史时郭子仪为副元帅居蒲子晞以检校尚书领行营节度使屯邠州邠之恶少窜名伍中白昼横行市上有不嗛辄击伤人甚之撞害孕妇孝德不敢言秀实自州至府白状因自请为都虞侯孝德即檄署府军俄而晞士十七人入市取酒刺杀酒翁坏酿器秀实列卒取之断首置槊上植市门外一营大噪尽甲秀实解去佩刀选老躄一人控马径造晞门甲者尽出秀实笑而入曰杀一老兵何甲也吾戴吾头来矣甲者愕眙俄而晞出秀实责之曰副元帅功塞天地今尚书恣卒为暴使乱天子边欲谁归罪乎罪且及副元帅矣今邠恶子弟窜名籍中杀害人借借如是人皆曰尚书以副元帅故不戢士然则郭氏功名其与存者几何晞乃再拜曰公幸教晞即叱左右解甲秀实曰吾未晡食为我设具食已又曰吾疾作愿一宿门下遂卧军中晞大骇戒候卒击柝卫之明日晞与俱至孝德所陈谢邠赖以安孝宗时以孔镛为田州知府莅任才三日郡兵尽已调发而峒獠仓卒犯城众议闭门守镛曰孤城空虚能支几日只应谕以朝廷恩威庶自解耳众皆难之谓孔太守书生迂谈也镛曰然则束手受毙耶众曰即尔谁当往镛曰此吾城吾当独行众犹谏阻镛即命骑令开门去众请以士兵从镛却之贼望见门启以为出战视之一官人乘马出二夫控络而已门随闭贼遮马问故镛曰我新太守也尔导我至寨有所言贼叵测姑导以行远入林菁间顾从夫已逸其一既达贼地一亦逝矣贼控马入山林夹路人裸加于树者累累唿镛求救镛问人乃庠生赴郡为贼邀去不从贼将杀之镛不顾径入洞贼露刃出迎镛下马立其庐中顾贼曰我乃尔父母官可以坐来尔等来参见贼取榻置中镛坐唿众前众不觉相顾而进渠酋问镛为谁曰孔太守也贼曰岂圣人儿孙邪镛曰然贼皆罗拜镛曰我固知若贼本良民迫于馁聚此苟图救死前官不谅动以兵加欲剿绝汝我今奉朝命作汝父母官视汝犹子孙何忍杀害若信能从我当宥汝罪可送我还府我以谷帛赍汝勿复出掠若不从可杀我后有官军来问罪汝当之矣众错愕曰诚如公言公诚能相恤请终公任不复扰犯镛曰我一语已定何必多疑众复拜镛曰我馁矣可具食众杀牛马为麦饭以进镛饱啖之贼皆惊服日暮镛曰吾不及入城可即此宿贼设牀褥镛徐寝明日复进食镛曰吾今归矣尔等能从往取粟帛乎贼曰然控马送出林间贼数十骑从镛顾曰此秀才好人汝既效顺可释之与我同返贼即解缚还其巾裾诸生竞奔去镛薄暮及城城中吏登城见之惊曰必太守畏而从贼导之陷城耳争问故镛言第开门我有处分众益疑拒镛笑语贼尔且止吾当自入出犒汝贼少却镛入复闭门镛命取谷帛从城上投与之贼谢而去终不复出冯评晞奉汾阳家教到底自惜功名段公行法时已料之审矣孔太守虽借祖荫然语言步骤全不犯凶锋故曰天下之至柔驰骋天下之至刚姜绾姜绾以御史谪判桂阳州历转庆远知府府边夷前守率以夷治绾至一新庶政民獠改观时四境之外皆贼窟翦其渠魁乃选健儿教之攻战无何自成锐兵贼盗稍息初商贩者舟由柳江抵庆远柳庆二卫官兵在哨者阳护之阴实以为利绾一日自省溯江归哨者假以情见迫遽言贼伏隩訹绾陆行便绾曰吾守也避贼此江复何时行邪麾民兵左右翼拥盖树帜联商舟倘徉进焉贼竟不敢出自是舟行者无所用哨冯评决意江行为百姓先驱水道固是然亦须平日训练威名足以慑敌故安流无梗不然尝试必无幸矣文彦博潞公为御史时边将刘平战死监军黄德和拥兵观望欲脱己罪诬平降虏而以金带赂平奴使附己平家二百口皆冤系诏彦博置狱河中彦博鞫治得实德和党援谋翻狱已遣他御史来代之矣彦博拒之曰朝廷虑狱不就故遣君今狱具矣事或弗成彦博执其咎与君无与也德和并奴卒就诛陆光祖平湖陆太宰光祖初为濬令濬有富民枉坐重辟数十年相沿以其富不敢为之白陆至访实即日破械出之然后闻于台使者使者曰此人富有声陆曰但当问其枉不枉不当问其富不富果不枉夷齐无生理果枉陶朱无死法台使者甚器之后行取为吏部黜陟自由绝不关白台省时孙太宰丕扬在省中以专权劾之即落职辞朝遇孙公因揖谓曰承老科长见教甚荷相成但今日吏部之门嘱托者众不专何以申公道老科长此疏实误也孙沉思良久曰诚哉吾过矣即日草奏自劾失言而力荐陆陆由是复起时两贤之冯述评为陆公难为孙公更难葛端肃以秦左伯入觐有小吏注考老疾当罢公复为请留太宰曰计簿出自藩伯何自忘也公曰边吏去省远甚注考徒据文书今亲见其人甚壮正堪驱策方知误注过在布政何可使小吏受枉太宰惊服曰谁能于吏部堂上自实过误即此是贤能第一矣此宰与孙公相类葛公固高此吏部亦高因记万历己未闽左伯黄琮为一主簿力争其枉当轴者甚不喜曰以二品大吏为九品官苦口其伎俩可知为之注调人之识见不侔如此陆树声陆文裕为山西提学时晋王有一乐工甚爱幸之其子学读书前任副使考送入学公到任即行文黜之晋王再四与言公曰宁可学宫少一人不可以一人污学宫坚意不从冯评自学宫多假借而贱妨贵仆抗主者纷纷矣得陆公一扩清大是快事韩琦英宗初晏驾急召太子未至英宗复手动曾公亮愕然亟告韩琦欲止勿召琦拒之曰先帝复生乃一太上皇愈促召之内都知任守忠奸邪反覆间谍两宫韩琦一日出空头敕一道参政欧阳修已佥书矣赵概难之修曰第书之韩公必自有说琦坐政事堂以头子勾任守忠立庭下数之曰汝罪当死谪蕲州团练副使蕲州安置取空头敕填之差使臣即日押行冯评韩魏公生平从未曾以胆字许人此等神通的是无两吕端太宗大渐内侍王继恩忌太子英明阴与参知政事李昌龄等谋立楚王元佐端问疾禁中见太子不在旁疑有变乃以笏书大渐二字令亲密吏趣太子入侍太宗崩李皇后命继恩召端端知有变即绐继恩使入书阁检太宗先赐墨诏遂鏁之而入皇后曰宫车已晏驾立子以长顺也端曰先帝立太子正为今日今始弃天下岂可遽违命有异议耶乃奉太子真宗既立垂帘引见群臣端平立殿下不拜请卷帘升殿审视然后降阶率群臣拜唿万岁冯评不煳涂是识必不肯煳涂过去是断辛企李辛参政企李守福州有主管应天启运宫内臣武师说平日群中待之与监司等企李初视事谒入谓客将曰此特监珰耳待以通判已为过礼乃令与通判同见明日郡官朝拜神御企李病足必扶掖乃能拜既入至庭下师说忽叱候卒退曰此神御殿也企李不为动顾卒曰但扶自当具奏雍容终礼既退遂自劾待罪朝廷为降师说为泉州兵官云王安石荆公裁损宗室恩数宗子相率马首陈状云均是宗庙子孙那得不看祖宗面荆公厉声曰祖宗亲亦变祧何况贤辈冯评荆公议论皆偏只此一语可定万世宗藩之案毛澄太仓毛文简公嘉靖初上议选婚锦衣卫千户女与焉内侍并皇亲邵蕙俱得重赂咸属意公在左顺门厉声曰卫千户是卫太监家人不知自姓何以登玉牒此事礼部不敢担当汝曹自为之众议遂息祝知府南昌祝守以廉能名宁府有鹤为民犬咋死府卒讼之云鹤有金牌乃出御赐祝公判云鹤带金牌犬不识字禽兽相伤岂干人事竟纵其人又两家牛斗一牛死判云两牛相争一死一生死者同享生者同耕术智部总序冯子曰智者术所以生也术者智所以转也不智而言术如傀儡百变徒资嘻笑而无益于事无术而言智如御人舟子自炫执辔如组运楫如风原隰关津若在其掌一遇羊肠太行危滩骇浪辄束手而唿天其不至颠且覆者几希矣蠖之缩也蛰之伏也麝之决脐也蚺之示创也术也物智其然而况人乎李耳化胡禹入裸国而解衣孔尼猎较散宜生行贿仲雍断发文身裸以为饰不知者曰贤之智有时而殚知者曰贤之术无时而窘婉而不遂谓之委蛇匿而不章谓之谬数诡而不失谓之权奇不婉者物将格之不匿者物将倾之不诡者物将厄之呜唿术神矣智止矣道固委蛇大成若缺如莲在泥入垢出洁先号后笑吉生凶灭集委蛇箕子纣为长夜之饮而失日问其左右尽不知也使问箕子箕子谓其徒曰为天下主而一国皆失日天下其危矣一国皆不知而我独知之吾其危矣辞以醉而不知冯评凡无道之世名为天醉夫天且醉矣箕子何必独醒观箕子之智便觉屈原之愚孔融荆州牧刘表不供职贡多行僭伪遂乃郊祀天地拟斥乘舆诏书班下其事孔融上疏以为齐兵次楚惟责包茅今王师未即行诛且隐郊祀之事以崇国体若形之四方非所以塞邪萌冯评凡僭叛不道之事骤见则骇习闻则安力未及剪除而章其恶以习民之耳目且使民知大逆之逋诛朝廷何震之有召陵之役管夷吾不声楚僭而仅责楚贡取其易于结局度势不得不尔孔明使人贺吴称帝非其欲也势也儒家虽败犹荣之说误人不浅翟子威清河胡常与汝南翟方进同经常为先进名誉出方进下而心害其能议论不右方进方进知之伺常大都授时遣门下诸生至常所问大义疑难因记其说如此者久之常知方进推已意不自得其后居士大夫间未尝不称方进冯评尊人以自尊腐儒为所用而不知魏勃勃少时尝欲见齐相曹参家贫无以自通乃尝独早扫齐相舍人门相舍怪以为物而伺之得勃曰愿见相君无因故为子扫欲以求见耳于是舍人见勃于参冯评曹相国最坦易不为崖岸者魏勃犹难于一见如此况其他乎吁叔孙通叔孙通初以儒服见汉王僧之通即变服服短衣楚制王喜时从弟子百许通无所言独言诸故群盗壮士进诸儒皆怨通闻之曰诸生宁能斗乎且待我毋遽王守仁王龙溪妙年任侠日日在酒肆博场中阳明亟欲一会不能也阳明却日令门弟子六博投壶歌唿饮酒久之密遣一弟子目间龙溪随至酒肆家索与共赌龙溪笑曰腐儒亦能博乎曰吾师门下日日如此龙溪乃大惊求见阳明一睹眉宇便称弟子冯评才如龙溪阳明所必欲收也然非阳明亦何能得龙溪乎使遇今之讲学者且以酒肆博场获罪矣耿楚侗欲收李卓吾而不能遂为京力敌方知阳明之妙用王曾丁晋公执政不许同列留身奏事唯王文正一切委顺未尝忤其意一日文正谓丁曰曾无子欲以弟之子为后欲面求恩泽又不敢留身丁曰如公不妨文正因独对进文字一卷具道丁事丁去数步大悔之不数日丁遂有珠崖之行冯评王曾独委顺丁谓而卒以出谓蔡京首奉行司马光而竟以叛光一则君子之苦心一则小人之狡态周忱唐顺之周文襄巡抚江南日巨珰王振当权虑其挠己也时振初作居第公预令人度其斋阁使松江作剪绒毯遗之不失尺寸振益喜凡公上利便事振悉从中赞之江南至今赖焉评秦桧构格天阁有某官任江南思出奇媚之乃重赂工人得其尺寸作绒毯以进铺之恰合桧谓其诇己内事大怒因寻事斥之所献同而喜怒相反何也谓忠佞意殊彼苍者阴使各食其报此恐未然大抵振暴而骄其机浅桧险而狡其机深振乐于招君子以沽名桧严于防小人以虑祸此所以异与世之訾文襄者不过以媚王振及出粟千石旌其门又为子纳马得官二事皆非高明之举愚谓此二事亦有深意时四方灾伤荐告司农患贫而公复奏免江南苛税若千万唯是劝输援纳为便宜之二策公故以身先之明示旌门之为荣而纳官之不为辱欲以风励百姓此亦卜式助边之遗意未可轻议也倭躏姑苏戟婴儿为戏唐公顺之时家居一见痛心愤不俱生时督师海上者赵文华严分宜幸客也公挺身往谒与陈机略且言非专任胡梅林不可赵乃首荐起职方郎中视师浙直因任胡宗宪宗宪亦厚餽严相以结其欢故无掣肘之虞始得展布以除倭患焦弱侯曰德顺之字晚年为分宜所荐至今以为诟病尝观易之否以包承小人为大人吉甚且包畜不辞洁一身而委大计于沟渎固志天下者所不忍也汉人有言中世选士务于清悫谨慎此妇女之检柙乡曲之常人耳呜唿世多隐情惜已之人殆难与道此也正德时逆瑾鸱张刘健谢迁皆逐去而李东阳独留益务沉逊时时调剂其间缙绅之祸往往恃以获免人皆责东阳不去为非不思孝宗大渐时刘谢李同在榻前承受顾命亲以少主付之使李公又随二人而去则国事将至于不可言宁不负先帝之托耶则李义不可去有万万不得已者李晚年有人谈及此辄痛哭不能已呜唿大臣心事不见谅于拘儒者多矣岂独应德哉杨一清杨文襄一清与内臣张永同提兵讨安化王杨在军中语及逆瑾事因以危言动永即于袖中出二疏一言平贼事一言内变事嘱永曰公班师入京见上先进宁夏疏上必就公问公诡言请屏人语乃进内变疏永曰即不济奈何公曰他人言济不济未可知公言必济顾公言时须有端绪万一不信公公可顿首请上即时召瑾没其兵器劝上登城验之若无反状杀奴喂狗又顿首哭泣上必大怒瑾瑾诛公大用尽矫其所为吕强张承业与公千载三人耳但须得请即行事勿缓顷刻永勃然作曰老奴何惜余年报主乎已而永入见如公策事果济瑾初缚时得旨降南京奉御瑾上白帖乞一二敝衣盖体上怜之令与故衣百件永惧谋之内阁令科道劾瑾劾中多波及阿瑾诸臣永持疏至左顺门谓诸言官曰瑾用事时我辈亦不敢言况尔两班官今罪止瑾一人勿动摇人情也可领此疏去急易疏进此疏入瑾遂正法止连及文臣张綵一人武臣杨玉等六人而已评除瑾除彬多借张永之力若全仗外庭断不济事永不欲旁及多人更有识见然非杨文襄智出永上永亦不为之用吁此文襄所以称智囊也许武阳羡人许武尝举孝廉仕通显而二弟晏普未达武欲令成名一日谓二弟曰礼有分异之义请与弟析资可乎于是括财产三分之武自取肥田广宅奴婢强者而推其薄劣者与弟时乡人尽称二弟克让而鄙武贪晏普竟用是名显并选举久之武乃会宗亲告之曰吾为兄不肖盗声窃位二弟年长未沾荣禄所以向求分财自取大讥为二弟地耳今吾意已遂其悉均前产遂出所赢尽推二弟评让财犹易让名更难廉范廉范字叔度永平初陇西太守邓融辟范为功曹会融为州所举案范知事谴难解欲以权相济乃托病求去融不达其意大恨之范乃东至洛阳变姓名求代迁尉狱卒未几融果征下狱范遂得卫侍左右尽心护视融怪其貌类范而殊不意乃谓曰卿何似我故功曹范诃之曰君困厄瞀乱耶后融释系出病因范随养视及死送丧至南阳葬毕而去终不言姓名评一辟之感屈身求济士之于知己甚矣哉周新周新为浙江按察使尝巡属县微服触县官取系狱中与囚语遂知一县疾苦明往迓乃自狱出县官惭惧解绶而去由是诸郡县闻风股栗莫不勤职陈瓘陈瓘尝为别试所主蔡卞曰闻陈瓘欲尽取史学而黜通经之士意欲沮坏国是而动摇荆公之学也既积怒谋因此害瓘而遂禁绝史学计画已定唯俟瓘所取士求疵立说而行之瓘固预料如此乃于前五名悉取谈经及纯用王氏之学者卞无以发然五名之下往往皆博洽稽古之士也瓘尝曰当时若无矫揉则势必相激史学往往遂废矣故随时所以救时不必取快目前也评元祐之君子与甘露之小人同败皆以取快目前故救时之志不遂王翦萧何秦伐楚使王翦将兵六十万人始皇自送至灞上王翦行请美田宅园地甚众始皇曰将军行矣何忧贫乎王翦曰为大王将有功终不得封侯故及大王之向臣臣亦及时以请园地为子孙业耳始皇大笑王翦既至关使使还请善田者五辈或曰将军之乞贷亦已甚矣王翦曰不然夫秦王恒中粗而不信人今空秦国甲士而专委于我我不多请田宅为子孙业以自坚顾令秦王坐而疑我耶汉高专任萧何关中事汉三年与项羽相距京索间上数使使劳苦丞相鲍生谓何曰今王暴衣露盖数劳苦君者有疑君心也为君计莫若遣君子孙昆弟能胜兵者悉诣军所于是何从其计汉王大悦吕后用萧何计诛韩信上已闻诛信使使拜何为相国益封五千户令卒五百人一都尉为相国卫诸君皆贺陈平独弔曰祸自此始矣上暴露于外而君守于内非被矢石之难而益封君置卫非以宠君也以今者淮阴新反有疑君心愿君让封勿受悉以家财佐军何从之上悦其秋黥布反上自将击之数使使问相国何为曰为上在军拊循勉百姓悉取所有佐军如陈豨时客又说何曰君灭族不久矣夫君位为相国功第一不可复加然君初入关中得百姓心十余年矣尚复孳孳得民和上所为数问君畏君倾动关中今君胡不多买田地贱贳贷以自污于是何从其计上还百姓遮道诉相国上乃大悦述评汉史又言何买田宅必居穷僻处不治垣屋曰令后世贤师吾俭不贤无为势家所夺与前所云强买民田宅似属两截不知前乃免祸之权后乃保家之策其智政不相妨也宋赵韩王普强买人第宅聚佥欠财贿为御史中丞雷德骧所劾韩世忠既罢杜门绝客口不言兵时跨驴携酒从一二奚童纵游西湖以自乐尝议买新淦县官田高宗闻之甚喜赐御札号其庄曰旌忠二公之买田亦此意也夫人主不能推肝胆以与豪杰共至令有功之人不惜自污以祈倖免三代交泰之风荡如矣然降而今日大臣无论有功无功无不多买田宅自污者彼又持何说耶陈平当吕氏异议之际日饮醇酒弄妇人裴度当宦官熏灼之际退居绿野把酒赋诗不问人间事古人明哲保身之术例如此皆所以绝其疑也国初御史袁凯以忤旨引风疾归太祖使人觇之见凯方匍匐往篱下食猪犬矢还报乃免盖凯逆知有此使家人以炒面搅沙糖从竹筒出之潜布篱下耳凯亦智矣哉王戎戎族弟敦有高名戎恶之每候戎辄托疾不见孙秀为瑯琊郡吏求品于戎从弟衍衍将不许戎劝品之及秀得志有夙怨者皆被诛而戎衍并获济焉评借人虚名输我实祸此便知衍不及戎处阮籍魏晋之际天下多故名士鲜有全者阮籍托志酣饮绝不与世事司马昭初欲为子炎求昏于籍籍一醉六十日昭不得言而止钟会数访以时事欲因其可否致之罪竟以酣醉不答获免郭德成洪武中郭德成为骁骑指挥尝入禁内上以黄金二锭置其袖曰第归勿宣德成敬诺比出官门纳靴佯醉脱靴露金阍人以闻上曰吾赐也或尤之德成曰九阍严密如此藏金而出非窃耶且吾妹侍宫闱吾出入无间安知上不以相试众乃服郭崇韬宋太祖郭崇韬素廉自从入洛始受四方赂遗故人子弟或以为言崇韬曰吾位兼将相禄赐巨万岂少此耶今藩镇诸侯多梁旧将皆主上斩袪射钩之人若一切拒之能无疑骇明年天子有事南郊崇韬悉献所藏以佐赏给南唐主以银五万两遣赵普普以白宋主主曰此不可不受但以书答谢少赂其使者可也普辞宋主曰大国之体不可自为削弱当使之弗测及从善来朝常赐外密赍白金如遗普之数唐君臣皆震骇服宋主之伟度评赂遗无可受之理然廉士或始辞而终受而明主亦或教其臣以受全要看他既受后作用如何便见英雄权略三代以下将相大抵皆权略之雄耳似石而玉以镈为刃去其昭昭用其冥冥仲父有言事可以隐集谬数宋太祖宋祖闻唐主酷嗜佛法乃选少年僧有口辩者南渡见唐主论性命之说唐主信重谓之一佛出世由是不复以治国守边为意茅元仪曰与越之西子何异天下岂独色能惑人哉周武王武王立重泉之戍令曰民有百鼓之粟者不行民举所最粟以避重泉之戍而国谷二十倍评假设戍名欲人惮役而竟收粟倘亦权宜之术而或谓圣王不应为术以愚民固矣至若韩非子谓汤放桀欲自立而恐人议其贪也让于务光又虞其受使人谓光曰汤弒其君而欲以恶名予子光因自投于河文王资费仲而游于纣之旁令之间纣以乱其心此则孟氏所谓好事者为之非其例也管仲桓公曰大夫多并其财而不出腐朽五谷而不散管子对曰请以令召城阳大夫而请之桓公曰何哉管子对曰城阳大夫嬖宠被絺绤鹅鹜含余秫齐钟鼓吹笙箎而同姓兄弟寒不得衣饥不得食欲其尽忠于国人能乎乃召城阳大夫灭其位杜其门而不出功臣之家皆争发其积藏以予其远近兄弟以为未足又收国之贫病孤独老不能自食之萌皆与得焉国无饥民此之谓谬数评既夺城阳之宠又劝功臣之施仲父片言其利大矣籴贱桓公恐五谷之归于诸侯欲为百姓藏之问于管子管子曰今者夷吾过市有新成囷京者二家君请式璧而聘之桓公从之民争为囷京以藏谷评文王葬枯骨而六州归心勾践式怒蛙而三军鼓气燕昭市骏骨而多士响应桓公聘囷京而四境露积诚伪或殊其以小致大感应之理则一也范仲淹吴中大饥时范仲淹领浙西发粟及募民存饷为术甚备吴人喜竞渡好为佛事仲淹乃纵民竞渡太守日出宴于湖上自春至夏居民空巷出游又召诸佛寺主守谕之曰今岁工价至贱可以大兴土木于是诸寺工作并兴又新仓廒吏舍日役千夫监司劾奏杭州不恤荒政游宴兴作伤财劳民公乃条奏所以如此正欲发有余之财以惠贫者使工技佣力之人皆得仰食于公私不致转徙沟壑耳是岁唯杭饥而不害述评周礼荒政十二或兴工作以聚失业之人但他人不能举行而文正行之耳凡出游者必其力足以游者也游者一人而赖游以活者不知几十人矣万历时吾苏大荒当事者以岁俭禁游舡富家儿率治馔僧舍为乐而游船数百人皆失业流徙不通时务者类如此管仲桓公好服紫一国之人皆服紫公患之访于管子明日公朝谓衣紫者曰吾甚恶紫臭子毋近寡人于是国无服紫者矣王导王丞相善于国事初渡江帑藏空竭唯有练数千端丞相与朝贤共制练布单衣一时士人翕然竞服练遂踊贵乃令主者卖之每端至一金述评此事正与恶紫对照谢安之乡人有罢官者还诣安安问其归资答曰唯有蒲葵扇五万安乃取一中者捉之士庶竞市价遂数倍此即王丞相之故智晏婴齐人甚好毂击相犯以为乐禁之不止晏子患之乃为新车良马出与人相犯也曰毂击者不祥臣其祭祀不顺居处不敬乎下车弃而去之然后国人乃不为东方朔武帝好方士使求神仙不死之药东方朔乃进曰陛下所使取者皆天下之药不能使人不死唯天上药能使人不死上曰天何可上朔对曰臣能上天上知其谩诧欲极其语即使朔上天取药朔既辞去出殿门复还曰今臣上天似谩诧者愿得一人为信上即遣方士与俱期三十日而返朔既行日过诸侯传饮期且尽无上天意方士屡趋之朔曰神鬼之事难豫言当有神来迎我于是方士昼寝良久朔遽觉之曰唿君极久不应我今者属从天上来方士大惊具以闻上以为面欺诏下朔狱朔啼曰朔顷几死者再上曰何也朔对曰天帝问臣下方人何衣臣朔曰衣虫虫何若臣朔曰虫喙髯髯类马色邠邠类虎天公大怒以臣为谩言使使下问还报曰有之厥名蚕天公乃出臣今陛下苛以臣为诈愿使人上天问之上大笑曰善齐人多诈欲以喻我止方士也由是罢诸方士不用张良高帝欲废太子立戚夫人子赵王如意大臣谏不从吕后使吕泽劫留侯画计留侯曰此难以口舌争也顾上有不能致者四人四人者老矣以上慢侮人故逃匿山中义不为汉臣然上高此四人诚能不爱金帛令辩士持太子书卑词固请宜来来以为客时时从入朝令上见之则一助也吕后如其计汉十二年上疾甚愈欲易太子叔孙太傅称说古令以死争上佯许之犹欲易之及宴置酒太子侍四人者从年皆八十余须眉皓然衣冠甚伟上怪而问之四人前对各言姓名曰东园公角里先生绮里季夏黄公上乃大惊曰吾求公数载公避逃我今何自从吾儿游乎四人皆曰陛下轻士善骂臣等义不受辱窃闻太子仁孝恭敬爱士天下莫不延颈欲为太子死者故臣等来耳上曰烦公幸卒调护太子四人为寿已毕趋去上目送之曰羽翼已成难摇动矣述评左执殇中右执鬼方正以格称说古今之辈夫英明莫过于高皇何待称说古今而后知太子之不可易哉称说古今必曰某圣而治某昏而乱夫治乱未见征而使人主去圣而居昏谁能甘之此叔孙太傅所以窘于儒术也四老人为太子来天下莫不为太子死而治乱之征已惕惕于高皇之心矣为天下者不顾家尚能惜赵王母子乎王弇州犹疑此汉庭之四皓非商山之四皓毋论坐子房以欺君之罪而高皇之目亦太眊矣夫唯义能不为高皇臣者义必能不辞太子之招别传称子房辟谷后从四皓于商山仙去则四皓与子房自是一流人物相契已久使子房不出佐汉则四皓中亦必有显者固非藏拙山林匏落樗朽可方也太子定而后汉之宗社固而后子房报汉之局终而后商山偕隐之志可遂则四皓不独为太子来亦且为子房来矣呜唿千古高人岂书生可循规而度操尺而量者哉梁储正德中秦藩请益封陕之边地朱宁江彬辈皆受赂许之上促大学士草制杨廷和蒋冕私念草制恐为后虞否则忤上意俱引疾独梁储承命草之曰昔太祖着令曰此土不畀藩封非吝也念此地广且饶藩封得之多蓄士马必富而骄奸人诱为不轨不利社稷今王恳请畀地与王王得地毋收聚奸人毋多养士马毋听狂人导为不轨震及边方危我社稷是时虽欲保亲亲不可得已王慎之勿忽上览制骇曰若是可虞其勿与事遂寝评英明之主不可明以是非角而未始不可明以利害夺此与子房招四皓同一机轴傅珪康陵好佛自称大庆法王外廷闻之无征以谏俄内批礼部番僧请腴田千亩为大庆法王下院乃书大庆法王与圣旨傅尚书珪佯不知执奏孰为大庆法王者敢并至尊书亵天子坏祖宗法大不敬诏勿问田亦竟止洪武中老胥洪武中驸马都尉欧阳某偶挟四妓饮酒事发官逮妓急妓分必死欲毁其貌以觊万一之免一老胥闻之往谓之曰若予我千金吾能免尔死矣妓立予五百金胥曰上位神圣岂不知若辈平日之侈慎不可欺当如常貌哀鸣或蒙天宥耳妓曰何如胥曰若须沐浴极洁仍以脂粉香泽治面与身令香远彻而肌理妍艳之极首饰衣服须以金宝锦锈虽私服衣裙不可以寸素间之务尽天下之丽能夺目荡志则可问其词曰一味哀唿而已妓从之比见上叱令自陈妓无一言上顾左右曰榜起杀了群妓解衣就缚自外及内备极华烂缯彩珍具堆积满地照耀左右至裸体装束不减而肤肉如玉香闻远近上曰这小妮子使我见也当惑了那厮可知遂叱放之王振北京功德寺后宫像极工丽僧云正统时张太后常幸此三宿而返英庙尚幼从之游宫殿别寝皆具太监王振以为后妃游幸佛寺非盛典也乃密造此佛既成请英庙进言于太后曰母后大德子无以报已命装佛一堂请致功德寺后宫以酬厚德太后大喜许之命中书舍人写金字藏经置东西房自是太后以佛经在不可就寝不复出幸评君子之智亦有一短小人之智亦有一长小人每拾君子之短所以为小人君子不弃小人之长所以为君子贺儒珍两宫工完所积银犹足门工之费户兵二部原题协济银各三十万通未用也西河王疏开矿与採木并奏部久不覆一日文书房口传诘问工部不覆之故立等回话部查无此疏久之方知停阁于户部也户部仓皇具咨稿工堂犹恐见累郎中贺儒珍曰易耳首叙某月日准户部咨云云咨到日即具覆日复疏曰照得两宫鼎建事关宸居即一榱一角纯用香楠杉木犹不足尽臣等崇奉之意沿边不过油松杂木工无所用相应停彩按此事关边防西河特借大工为名耳尔时事在必行公恐激而成之故从容具覆但言其无所用而不与争事遂寝工部一日得旨买金六千两铺户极言一时难办必误赔不惜也且言户部有编定金行甚便公思户部安肯代工部买金耶唯有协济一项今已不需户部尚未知也时司徒杨本庵胞弟毓庵正在衡司公夜过之谓曰户协工三十万金欲具题何如毓庵入言于兄出告曰吾兄深苦此事欲求少减公曰户果不足如肯代工买金六千则前银可无烦设处毓庵复入言本庵亟许公归遂收工商买金之票掌稿力禀不可公叱之出及具题掌稿复言户必不肯公曰第上之既报可户无难色公去部后再有买金之事仍如公行之户部而户部怒裂其札掌稿者竟不知所以也满宠郭元振太尉杨彪与袁术婚曹操恶之欲诬以图废立收彪下狱使许令满宠按之将作大匠孔融与荀彧嘱宠曰但受词勿加考掠宠不报考讯如法数日见操言曰杨彪考讯无他词此人有名海内若罪不明白必大失民望窃为明公惜之操于是即日赦出彪初彧与融闻宠考掠彪皆大怒及因是得出乃反善宠郭元振迁左骁卫将军安西大都护西突厥酋乌质勒部落强盛款塞欲和元振即其牙帐与之计事会天雨雪元振立不动至夕冻冽乌质勒已老数拜伏不胜寒冻会罢即死其子婆葛以元振计杀其父谋勒兵来袭副使解琬劝元振夜遁元振不从坚卧营中明日素服往弔赠礼哭之甚哀留数十日为助丧事婆葛感悦更遣使献马五千驼二百牛羊十余万评考掠也而反以活之立语也而乃以杀之其情隐矣怒我者转而善我知其情故也欲袭我者转而感悦我不知其情故也虽然多智如曹公亦不知宠之情况庸才如解琬而能知元振乎梅衡湘梅少司马衡湘初仕固安令固安多中贵狎视令长稍强项则与之争公平气以待有中贵操豚蹄饷公乞为征负公为烹蹄设饮使召负者前呵之负者诉以贫公叱曰贵人债何债而敢以贫辞乎今日必偿徐之死杖下矣负者泣而去中贵意似恻然公觉之乃复唿前蹙额曰吾固知汝贫甚然无如何也亟鬻而子与而妻持镪来虽然吾为汝父母何忍使汝骨肉骤离姑宽汝一日夜归与妻子诀此生不得相见矣负者闻言愈泣中贵亦泣辞不愿征为之破券嗣是中贵家征负者皆从宽焉宁越齐攻廪丘赵使孔青将死士而救之与齐人战大败之齐将死得车二千得尸三万以为二京宁越谓孔青曰惜矣不如归尸以内攻之使车甲尽于战府库尽于葬孔青曰齐不延尸如何宁越曰战而不胜其罪一与人出而不与人入其罪二与之尸而弗取其罪三民以此三者怨上上无以使下下无以事上是之谓重攻之评宁越可谓知用文武矣武以力胜文以德胜慎子楚襄王为太子之时质于齐怀王薨太子辞于齐王而归齐王隘之予我东地五百里乃归子不予不得归太子曰臣有傅请退而问傅傅慎子曰献之地所以为身也爱地不送死父不义臣故曰献之便太子入致命齐王曰敬献地五百里齐王归楚太子太子归即位为王齐使车五十乘来取东地于楚楚王告慎子曰齐使来求东地为之奈何慎子曰王明日朝群臣皆令献其计上柱国子良入见王曰寡人之得反主坟墓复群臣归社稷也以东地五百里许齐齐令使来求地为之奈何子良曰王不可不与也王身出玉声许强万乘之齐而不与则不信后不可以约结诸侯请与而复攻之与之信攻之武臣故曰与之子良出昭常入见王曰齐使来求东地五百里为之奈何昭常曰不可与也万乘者以地大为万乘今去东地五百里是去战国之半也有万乘之号而无千乘之用也不可臣故曰勿与常请守之昭常出景鲤入见王曰齐使来求东地五百里为之奈何景鲤曰不可与也虽然楚不能独守王身出玉声许万乘之强齐也而不与负不义于天下楚亦不能独守臣请西索救于秦景鲤出慎子入王以三大夫计告慎子曰子良见寡人曰不可不与也与而复攻之常见寡人曰不可与也常请守之鲤见寡人曰不可与也虽然楚不能独守臣请索救于秦寡人谁用于三子之计慎子对曰王皆用之王怫然作色曰何谓也慎子曰臣请效其说而王且见其诚然也王发上柱国子良车五十乘而北献地五百里于齐发子良之明日遣昭常为大司马令往守东地遣昭常之明日遣景鲤车五十乘西索救于秦王如其策子良至齐齐使人以甲受东地昭常应齐使曰我典主东地且与死生悉五尺至六十三十余万敝甲钝兵愿承下尘齐王谓子良曰大夫来献地今常守之何如子良曰臣身受命敝邑之王是常矫也王攻之齐王大兴兵攻东地伐昭常未涉疆秦以五十万临齐右壤曰夫隘楚太子弗出不仁又欲夺之东地五百里不义其缩甲则可不然则愿待战齐王恐焉乃请子良南道楚西使秦解齐患士卒不用东地复全颜真卿真卿为平原太守禄山逆节颇着真卿托以霖雨修城濬濠阴料丁壮实储廪佯命文士饮酒赋诗禄山密侦之以为书生不足虞未几禄山反河朔尽陷唯平原有备评小寇以声驱之大寇以实备之或无备而示之有备者杜其谋也或有备而示之无备者消其忌也必有深沉之思然后有通变之略微乎微乎岂易言哉李允则雄州北门外居民极多旧有瓮城甚窄刺史李允则欲大展北城而以辽人通好嫌于生事门外有东岳祠允则出白金为大香炉及他供器道以鼓吹居人争献金帛故不设备为盗所窃乃大出募赏所在张榜捕贼甚急久之不获遂声言盗自北至移文北界兴版筑以护神祠不逾旬而就虏人亦不怪之－－今雄州北关城是也既濬濠起月堤岁脩禊事召界河战棹为竞渡纵北人游观而不知其习水战也州北旧多陷马坑城下起楼为斥堠望十里自罢兵后人莫敢登允则曰南北既讲和矣安用此为命撤楼夷坑为诸军蔬圃濬井疏洫列畦陇筑短垣纵横其中植以荆棘而其地益阻隘因治坊巷徙浮屠北原上州民旦夕登望三十里下令安抚司所治境有隙地悉种榆久之榆满塞下顾谓僚佐曰此步兵之地不利骑战岂独资屋材耶述评允则不事威仪间或步出遇民有可语者延坐与语以此洞知人情子犹曰此便是舜之大智今人以矜慢为威严以刚愎为任断千金在握而不能购一谋臣百万在籍而不能得一死士无事而猴冠有事则鼠窜从目及矣尚何言乎何承矩瓦桥关北与辽为邻素无关河之阻何承矩守澶州始议因陂泽之地潴水为塞欲自相度恐其谋泄乃筑爱景台植蓼花日会僚佐泛舟置酒作蓼花吟数篇令座客属和画以为图刻石传至京师人谓何宅使爱蓼花不知其经始塘泊也庆历熙宁中相继开濬于是自保州西北沉远泺东尽沧州泥枯海口几八百里悉为潴潦倚为藩篱苏秦苏秦张仪尝同学俱事鬼谷先生苏秦既以合纵显于诸侯然恐秦之攻诸侯败其约念莫可使用于秦者乃使人微感张仪劝之谒苏秦以求通仪于是之赵求见秦秦诫门下人不为通又使不得去者数日已而见之坐之堂下赐仆妾之食因而数让之曰以子才能乃自令困辱如此吾宁不能言而富贵子子不足收也谢去之仪大失望怒甚念诸侯莫可事独秦能苦赵乃遂入秦苏秦言于赵王使其舍人微随张仪与同宿舍稍稍近就之奉以车马金钱张仪遂得以见秦惠王王以为客卿与谋伐诸侯舍人乃辞去仪曰赖子得显方且报德何故去也舍人曰臣非知君知君乃苏秦也苏君忧秦伐赵败从约以为非君莫能得秦柄故感怒君使臣阴奉给君资今君已用请归报张仪曰嗟乎此吾在术中而不悟吾不及苏君明矣吾又新用安能谋赵乎为我谢苏君苏君之时仪何敢言且苏君在仪宁渠能乎自是终苏秦之世不敢谋赵绍兴中杨和王存中为殿帅有代北人卫校尉曩在行伍中与杨结义首往投谒杨一见甚欢事以兄礼且令夫人出拜款曲慇懃两日后忽疏之来则见于外室卫以杨方得路志在一官故间关赴之至是大失望过半年疑为人所谮乃告辞又不得通或教使伺其入朝回遮道陈状杨亦略不与语但判云执就常州于本府某庄内支钱一百贯卫愈不乐然无可奈何倘得钱尚可治归装而不识杨庄所在正彷徨旅邸遇一客自云程副将便道往常润陪君往取之既得钱相从累日情好无间密语之曰吾实欲游中原君能引我偕往否卫欣然许之迤逦至代郡倩卫买田我欲作一窟于此卫为经营得膏腴千亩居久之乃言曰吾本无意于斯此尽出杨相公处分初虑公贪小利轻舍乡里当今兵革不用非展奋功名之秋故遣我追随为办生计悉取券相授约直万缗黯然而别此与苏秦事相类按苏从张衡原无定局苏初说秦王不用转而之赵计不得不出于从张既事秦不言衡不为功其势然也独谓苏既识张才何不贵显之于六国间作自己一帮手而激之入秦授以翻局之资非失算乎不知张之狡谲十倍于苏其志必不屑居苏下则其说必不肯袭苏套厚嫁之于秦犹可食其数年之报而并峙于六国且不能享一日之安季子料之审矣若杨和王还故人于代北为之谋生或豢之以待万一之用也英雄作事岂泛泛哉杨和王有所亲爱吏卒平居赐予无算一旦无故怒而逐之吏莫知其罪泣拜而去杨曰无事莫来见我吏悟其意归以厚赀俾其子入台中为吏居无何御吏欲论杨干没军中粪钱十余万其子闻之告其父父奔告杨即县札奏言军中有粪钱若干桩管某处惟朝廷所用不数日御失疏上高宗出存中札子示之坐妄言被黜而杨眷日隆其还故人于代北亦或此意王尼尼字孝孙本兵家子为护军府军士然有高名胡母辅之与王澄傅畅等诸名士迭属河南功曹及洛阳令请解之不许辅之等一日赍羊酒诣护军门门吏疏名呈护军护军大喜方欲出迓时尼正养马诸公直入马厩下与尼炙羊饮酒剧饮而去竟不见护军护军大惊即与尼长假述评余冬序录载杨文贞在阁下时其婿来京婿久之当归念无装资会有知府某犯赃千万夤缘是婿赂至数千为其求救此知府已入都察院狱矣杨不得已于该道问理日遣一吏持盒食至院云阁下杨与某知府送饭御史大惊即命释其刑具候饭毕一切听令分雪遂得还职此与王尼事同但所释者名士墨吏既殊而释人者畏名又与畏权势亦异文贞贤相果有此未免白璧之瑕矣王随王章惠公随举进士时甚贫游翼城逋人饭被执入县石务均之父为县吏为偿钱又馆给之于其家其母尤加礼焉一日务均醉令王起舞舞不中节殴之王遂去明年登第久之为河东转运使务均惧而窜及文潞公为县以他事捕务均务均急往投王王已为御史中丞矣乃封一铤银至县令葬务均之父事遂得解王忠嗣王忠嗣唐名将也安禄山城雄武扼飞狐塞谋为乱请忠嗣助役欲留其兵忠嗣先期至不见禄山而还谢安李郃桓温病笃讽朝廷加己九钖谢安使袁宏具草安见之辄使宏改由是历旬不就温薨钖命遂寝按袁宏草成以示王彪之彪之曰卿文甚美然此文何可示人安之频改有以也大将军窦宪内妻郡国俱往贺汉中太守亦欲遣使户曹李郃谏曰窦氏恣横危亡可立俟矣愿明府勿与通太守固遣郃乃请自行故所在迟留以观其变行至扶风而宪已诛诸交通者皆连坐唯太守以不预得免注李郃字孟节即知二使星来益部者其决窦氏之败或亦天文有征然至理亦不过是段秀实冯瓒泾川王童之谋作乱期以辛酉旦警严而发前夕有告之者段秀实阳召掌漏者怒之以其失节令每更来白辄延之数刻遂四更而曙童之不果发述评吕翰据嘉州叛曹翰夺其城贼约三更复来攻翰觇知密戒司更使缓向晨犹二鼓贼众不集而溃因而破之冯瓒知梓州才数日会伪蜀军将上官进啸聚亡命三千余众劫村民夜攻州城瓒曰贼乘夜掩至此乌合之众以棰梃相击耳可持重以镇之待旦自溃矣城中止有骑兵三百使守诸门瓒坐城楼密令促其更筹未夜分击五鼓贼惊遁因纵兵追之擒进斩于市郡境以安评孙膑减灶虞诩增之段秀实延更冯瓒促之事反功同用之不穷仆散忠义仆散忠义为博州防御使一夕阴晦囚徒谋反狱仓卒间将士皆皇骇失措忠义从容但使守更吏挝鼓鸣角囚徒以为天且晓不敢出自就桎梏晏婴公孙接田开疆古冶子同事景公恃其勇力而无礼晏子请除之公曰三子者搏之不得刺之恐不中也晏子请公使人餽之二桃曰三子何不计功而食桃公孙接曰接一搏豕肩而再搏乳虎若接之功可以食桃而无与人同矣援桃而起田开疆曰吾伏兵而却三军者再若开疆之功亦可以食桃而无与人同矣援桃而起古冶子曰吾尝从君济于河鼋衔左骖以入砥柱之流当是时也冶少不能游潜行逆流百步顺流九里得鼋而杀之左操骖尾右挈鼋头鹤跃而出津人相惊以为河伯若冶之功亦可以食桃而无与人同矣二子何不反桃抽剑而起公孙接田开疆曰吾勇不子若功不子逮取桃不让是贪也然而不死无勇也皆反其桃挈领而死古冶子曰二子死之冶独生之不仁耻人以言而夸其声不义恨乎所行不死无勇亦反其桃挈领而死使者覆命公葬之以士礼其后诸葛亮作梁甫吟以哀之王守仁逆濠反张忠朱泰诱上亲征而守仁擒濠报至群奸大失望肆为飞语中公又令北军肆坐慢骂或故冲导以起衅公一不为动务待以礼预令巡捕官谕市人移家于乡而以老羸应门始欲犒赏北军泰等预禁之令勿受守仁乃传谕百姓北军离家苦楚居民当敦主客礼每出遇北军丧必停车问故厚与之榇嗟叹乃去久之北军咸服会冬至节近预令城市举奠时新经濠乱哭亡酹酒者声闻不绝北军无不思家泣下求归范蠡鸱夷子皮事田成子田成子去齐走而之燕鸱夷子皮负传而从至望邑子皮曰子独不闻涸泽之蛇乎涸泽蛇将徙有小蛇谓大蛇曰子行而我随之人以为蛇之行者耳必有杀子不如相衔负我以行人必以我为神君也今子美而我恶以子为我上客千乘之君也以子为我使者万乘之卿也子不如为我舍人田成子故负传而随之至逆旅逆旅之君待之甚敬因献酒肉严讷海虞严相公讷营大宅于城中度基已就独民房一楹错入未得方圆其人鬻酒腐而房其世传也司工者请厚价乞之必不可愤而诉公公曰无庸先营三面可也工既兴公命每日所需酒腐皆取办此家且先资其值其人夫妇拮据日不暇给又募人为助已而鸠工愈众获利愈丰所积米豆充牛刃屋中缸仗俱增数倍屋隘不足以容之又感公之德自愧其初之抗也遂书券以献公以他房之相近者易焉房稍宽其人大悦不日迁去评势取不得以惠取之我不加费而人反诵德游于其术而不知也妙矣哉周玄素太祖召画工周玄素令画天下江山图于殿壁对曰臣未尝遍迹九州不敢奉诏唯陛下草建规模臣润色之帝即操笔倏成大势令玄素加润玄素进曰陛下山河已定岂可少动帝笑而唯之评议举笔一不称旨事且不测玄素可谓巧于避祸矣唐太宗薛万彻尚丹阳公主太宗尝谓人曰薛驸马村气主羞之不与同席数月帝闻而大笑置酒召对握槊赌所佩刀帝佯不胜解刀以佩之罢酒主悦甚薛未及就马遽召同载而还重之逾于旧评省却多少调和力气狄青陕西豪士刘易多游边喜谈兵韩魏公厚遇之狄青每宴设易喜食苦马菜不得即叫怒无礼边地无之狄为求于内郡后每燕集终日唯以此菜啖之易不能堪方设常馔王安石王舒王越国吴夫人性好洁成疾王任真率每不相合自江宁乞骸归私第有官藤牀吴假用未还郡吏来索左右莫敢言王一旦跣而登牀偃仰良久吴望见即命送还王安石自江宁辞官后回到故居旧宅话说有张官藤牀吴夫人借去后就一直未归还郡吏多次前来索讨都空手而回有一天王安石就穿着鞋子跳上牀然后躺卧其上吴夫人见了立即命人将牀送还尧趋禹步父传师导三人言虎逾垣叫跳亦念非仪虞其我暴诞信递君正奇争效嗤彼迂儒漫云立教集权奇孔子孔子居陈去过蒲会公叔氏以蒲叛蒲人止孔子谓之曰苟无适卫吾出子与之盟出孔子东门孔子遂适卫子贡曰盟可负耶孔子曰要盟也神不听评大信不信淮南相孝景三年七国反吴使者至淮南淮南王欲发共应之其相曰王必欲应吴臣愿为将王乃属之相已将兵因城守不听王而为汉议若腐儒必痛言切谏如以水投石何益此事比郦寄卖友嫁太尉于北军同一轴而更觉撇脱王敬则王敬则尝任南沙县时方兵荒县有劫贼群聚匿山中为民患官捕之不得敬则遣人致劫帅曰若能自出首当为申白请盟之庙神定无负盖县有庙神甚酷烈乡民多信之故云劫帅许之即设宴庙中致帅帅至即席收之曰吾业启神矣若负誓当还神十牛遂杀十牛享神而竟斩帅贼遂散宋太祖艺祖既以杯酒释诸将兵权又虑其所蓄不赀每人赐地一方盖第所费皆数万又尝赐宴酒酣乃宣各人子弟一人扶归太祖送至殿门谓其子弟曰汝父各许朝廷十万缗矣诸节度使醒问所以归不失礼于上前否子弟各以缗事对疑醉中真有是言翌日各以表进如数宋太宗宋太宗即位初年京师某街富民某有丐者登门乞钱意未满遂詈骂不休众人环观靡不忿之忽人丛中一军尉跃出刺丐死掷刀而去势勐行速莫敢问者街卒具其事闻于有司以刀为有司坐富民杀人罪既谳狱太宗问其服乎曰服矣索刀阅之遂纳于室示有司曰此吾刀也向者实吾杀之奈何枉人始知鞭笞之下何罪不承罗钳结网不必浊世乃罚失入者而释富民谕自今讯狱宜加慎毋滥述评此事见宋小史更有一事金城夫人得倖于太祖颇恃宠一日宴射后苑上酌巨觥劝晋王晋王固辞上复劝晋王顾庭中曰金城夫人亲折此花来乃饮上遂命之晋王引弓射杀之抱太祖足泣曰陛下方得天下宜为社稷自重遂饮射如故夫投鼠忌器晋王未必卤莽乃尔此事恐未然也明太祖滁阳王二子忌太祖威名日着阴置毒酒中欲害之其谋预洩及二子来邀上即与偕往了无难色二子喜其堕计至半途上遽跃起马上仰天若有所见少顷勒马即转因骂二子曰如此歹人二人问故上曰适上天相告尔设毒毒我我不往矣二子大骇下马拱立连称岂敢自是息谋害之意吴官童英庙在虏中也先以车载其妹请配焉上以问吴官童对曰焉有天子而为胡婿者后史何以载然却之则拂其情乃给之曰尔妹朕固纳之但不当为野合使朕还中国以礼聘之也先乃止又选胡女数人荐寝复却之曰留候他日为尔妹从嫁当并以为嫔御也先益加镜焉述评天子不当为胡婿中国又可给胡人乎如反正而胡人效女虽纳之可也厥后英庙复辟虏使至官童叩以不来效女之故使者曰已送至边为石亨杀媵而纳女上命隐其事而亨祸实基于此公孙申鲁成公时晋人执郑伯公孙申曰我出师以围许示将改立君者晋必归君故郑人围许示不急君也晋栾书曰郑人立君我执一人焉何益不如伐郑而归其君以求成于是诸侯伐郑而归郑伯述评子鱼立而宋襄返叔武立而卫成还此春秋之已事亦非自公孙申始也国朝土木之变也先挟上皇为名邀求叵测于肃愍谢之曰赖社稷之神灵已有君矣虏计窘竟归上皇识者以为得公孙申之谋王旦从真宗幸澶州雍王元份留守东京遇暴疾命旦驰还权留守事旦曰愿宣寇准臣有所陈准至旦曰十日之内无捷报当如何帝默然良久曰立皇太子此又用廉颇与赵王约故事大臣谋国远虑至此亦由君臣相得同怀社稷之忧而无猜忌故也项羽欲烹太公高帝曰我翁即若翁必欲烹而翁愿分我一杯羹陈眉公谓太公以此归汉亦孤注之意也胡松绩溪胡大司空松号承庵先为嘉兴推官署印平湖有惠政适倭寇猖獗郡议筑城公夜入幕府曰民难与虑始请缚某居军前御倭百姓受某恩必相急乃可举事从之民大震各任版筑不阅月城成狄青南俗尚鬼狄武襄征侬智高时大兵始出桂林之南因祝曰胜负无以为据乃取百钱自持之与神约果大捷投此钱尽钱面左右谏止倘不如意恐阻师武襄不听万众方耸视已而挥手倏一掷百钱皆面于是举军欢唿声震林野武襄亦大喜顾左右取百钉来即随钱疏密布地而帖钉之加以青纱笼手自封焉曰俟凯旋当谢神取钱其后平邕州还师如言取钱幕府士大夫共视乃两面钱也释桂林路险士心惶惑故假神道以坚之王琼王晋溪在本兵时适湖州孝丰县汤麻九反势颇猖獗御史以闻事下兵部晋溪唿赍本人至兵部大言数之曰汤麻九不过一毛贼只消本处数十火夫缚之何足奏报欲朝廷发兵殊伤国体巡按不职考察即当论罢矣赍本人回传流此语皆以本兵为玩寇相聚忧之贼知朝不发兵遂恣劫掠不设备先是户部为查处钱粮差都御史许延光在浙晋溪即请密敕许公讨之授以方略许命彭宪副潜提民兵数千出其不意乘夜往贼方掳掠回相聚酣饮兵适至即时擒斩遂平之评议尔时若朝廷命将遣兵彼必负固拒命弄小成大此举不烦一旅不费一钱而地方晏如晋溪之才信有大过人者虽人品未醇何可废也杨云才杨云才多心计每有缮修略以意指授之人不知所为及成始服其精妙为荆州同知日当郡城改拓时钱谷之额已有成命而台使者檄下欲增二尺许监司谋诸守令欲稍益故额云才进曰某有别画不烦费一钱也次日驰至陶所命取其模以献怒曰不佳尽碎之而出己所制模付之曰第如式为之诸人视其式无以异也然云才实于中阴溢二分许积之得如所增数城成白其故监司乃大服评砖厚而陶者不知城增而主者不费心计之妙侔于思神种世衡种世衡知渑池县旁山有庙世衡葺之有梁重大众不能举世衡乃令县干剪发如手搏者驱数对于马前云欲诣庙中教手搏倾城人随往观既至谓观者曰汝曹先为我致庙梁然后观手搏众欣然趋下山共举之须臾而上评近于欺矣褒姒虽启齿恐烽火从此不灵也必也真教手搏为两得之雄山智僧雄山在南安其上有飞瓦岩相传僧初结庵时因山伐木但恐山高运瓦之难积瓦山下诳欲作法飞瓦砌屋不用工师卜日已定远近观者数千人僧伪为佣人挑瓦上山观者欲其速于作法争为搬运顷刻都尽僧笑曰吾飞瓦只如是耳李抱贞刘元佐李抱贞镇潞州军资匮阙计无所出有老僧大为郡人信服抱真因请之曰假和尚之道以济军中可乎僧曰无不可抱真曰但言择日鞠场焚身某当于便宅凿一地道通连候火作即钻以相出僧喜从之遂陈状声言抱真命于鞠场积薪贮油因为七日道场昼夜香灯梵呗杂作抱真亦引僧视地道使之不疑僧乃升坛执炉对众说法抱真率监军僚属及将吏膜拜其下以俸入坛施堆于其旁由是士女骈填舍财亿计计满七日遂聚薪发燄击钟念佛抱真密已遣人填塞地道俄顷僧薪并灰籍所得货财即日悉辇入军资库别求所谓舍利者造塔贮焉汴州相国寺言佛有汗流节度使刘玄佐遽命驾自持金帛以施日中其妻亦至明日复起斋场由是将吏商贾奔走道路唯恐输货不及因令官为簿以籍所入十日乃闭寺曰佛汗止矣得钱巨万以赡军资评不仗佛力军资安出王者并存三教其亦有所用之欤文彦博起居舍人毋湜至和中上言乞废陕西铁钱朝廷虽不从其乡人多知之争以铁钱买物卖者不肯受长安为之乱民多闭肆僚属请禁之文彦博曰如此是愈惑扰也乃召丝绢行人出其家缣帛数百匹使卖之曰纳其直尽以铁钱勿以铜钱也于是众知铁钱不废市肆复安秦桧京下忽阙现钱市间颇皇皇忽一日秦相桧唿一镊工栉发以五千当二钱犒之谕曰此钱数日有旨不使可早用也镊工遂与外人言之不三日京下现钱顿出又都下货壅乏现镪府尹以闻桧笑曰易耳即召文思院官未至促者络绎奔而来谕之曰适得旨欲变钱法可铸样钱一缗进呈废现镪不用约翌午毕事院官唯唯而出召工为之富家闻之尽出宿镪市金粟物价大昂钱溢于市既而样钱上省寂无闻矣评议贼桧亦尽有应变之才可喜然小人无才亦不能为小人令狐楚令狐楚除守兖州州方旱俭米价甚高迓使至公首问米价几何州有几仓仓有几石屈指独语曰旧价若干诸仓出米若干定价出粜则可赈救左右窃听语达郡中富人竞发所蓄米价顿平陈霁岩俵马以高三尺八寸齿少而形肥者为合式各州县无孳生驹必从马贩买解开州居各县之中马贩自外来先被各县拦截买完然后放过州官比解严迫马头枉受鞭笞马价腾踊求速反迟陈霁岩为知州洞知之故缓其事待马贩到齐方出示看马先一日唤马头到堂面问之云各县俵马已行汝知之乎咸叩头应曰知之又密谕曰我心甚忙明日看马只做不忙汝辈宜知之又叩头感激而去明日各马贩随马头带马有高至四尺者令辄置不用曰高低怕相形宁低一寸我有禀贴到太仆寺只说是孳生驹耳众禀再迟三日至临濮会上买易得公许之不责一人而出各马贩气索然争愿贱卖两日而办在他县争市高马刻期早解以求保荐腾价至四五十金在本州无过二十余金者评真心为民实政及民必然置保荐于度外善保荐者正不干求保荐者也徐道覆徐道覆卢循妹夫也始与循密谋举事欲治舟舰使人伐材南康山伪云将下都货之后称力少不能得致即于郡减价发卖居人贪贱争取市各储之家如是数四故船板大积及道覆举兵按卖券而取无敢隐者乃并力装船旬日而办述评道覆虽草窃其才略有过人者脱卢循能终用其计何必遽为水仙其临死叹曰吾为卢循所误使吾得事英雄天下不足定也呜唿奇才策士郁郁不得志而狼籍以死者比比矣天后览骆宾王檄叹曰使此人沉于下僚宰相之过也知言哉秦王祯马燧丁谓魏秦王祯为南豫州刺史大胡山蛮时出抄掠祯计召新蔡襄城蛮首使观射先选左右能射者二十余人而以一囚易服参其间祯先自射皆中因命左右以次射及囚不中即斩蛮相视股栗又预令左右取死囚十人皆着蛮衣以候祯临坐会微有风动辄举目瞻天顾望蛮曰风气少暴似有抄贼入境不过十许人当在西角五十里即命驰骑掩捕十人至祯告诸蛮曰非尔乡里耶作贼合死不即斩之蛮慑服不知其为死囚也自是境无暴掠回纥还国恃功恣睢所过皆剽伤州县供饩不称辄杀人李抱玉将餽劳宾介无敢往马燧自请典办具乃先赂其酋与约得其旌章为信犯令者得杀之燧又取死囚给役左右小违令辄戮死虏大骇至出境无敢暴者真宗幸澶渊丁谓知郓州兼齐濮等州安抚使时契丹深入民大惊争趋杨刘渡舟人邀利不急济谓取死罪囚诈作驾舟人立命斩之舟遂集民乃得渡遂立部分使沿河执旗帜击刁斗自卫契丹乃引去评议死罪也而亦不令徒死祯借之以威蛮燧借之以威虏谓借之以威兵其大者为檇李之克敌而最下供御囚亦假之以代无辜之命正如圣药王尘垢土木皆入药料杨琎杨琎授丹徒知县会中使如浙所至缚守令置舟中得赂始释将至丹徒琎选善泅水者二人令着耆老衣冠先驰以迎中使怒曰令安在汝敢来谒我耶令左右执之二人即跃入江中潜遁去琎徐至绐曰闻公驱二人溺死江中方今圣明之世法令森严如人命何中使惧礼谢而去虽历他所亦不复放恣云韩雍公镇两广防患甚严心腹一二人外绝不许登阶亦多以权术威镇之一日与乡人宴于堂后鞠蹴为戏既散潜使人置石炮有观者因指示曰此公适所蹴戏也众吐舌咸以公为绝力所张盖内暗藏磁石以铁屑涂毛发间每出坐盖下须鬓翕张不已貌既魁岸复睹兹异惊为神明焉评夷悍而愚因以愚之王导王敦威望素着一旦举兵内向众咸危惧适敦寝疾王导便率子弟发哀众闻谓敦死咸有奋志程婴屠岸贾攻赵氏于下宫杀赵朔赵同赵括赵婴齐皆灭其族赵朔妻成公姊也有遗腹走匿公宫赵朔客曰公孙杵臼杵臼谓朔友人程婴曰胡不死程婴曰朔之妇有遗腹若幸而生男吾奉之即女也吾徐死耳居无何而朔妇娩身生男屠岸贾闻之索于宫中夫人置儿裤中祝曰赵宗灭乎若号即不灭若无声及索儿竟无声已脱程婴谓公孙杵臼曰今一索不得后必且复索之奈何公孙杵臼曰立孤与死孰难程婴曰死易立孤难耳公孙杵臼曰赵氏先君遇子厚子强为其难者吾为其易者请先死乃谋取他人婴儿负之衣以文葆匿山中程婴出谬谓诸将军曰婴不肖不能立赵孤谁能与我千金我告赵氏孤处诸将军皆喜许之发师随程婴攻公孙杵臼杵臼谬曰小人哉程婴昔下宫之难不能死与我谋匿赵氏孤儿今又卖我纵不能立而忍卖之乎抱儿唿曰天乎天乎赵氏孤儿何罪请活之独杀杵臼可也诸将不许遂杀杵臼与孤儿诸将以为赵氏孤儿良已死皆喜然赵氏真孤乃反在程婴卒与俱匿山中居十五年晋景公疾卜之大业之后不遂者为祟景公问韩厥厥知赵孤在乃以赵氏对景公问赵尚有后子孙乎厥具以实告于是景公乃与韩厥谋立赵孤儿召而匿之宫中诸将入问疾景公因韩厥之众以胁诸将而见赵孤赵孤名曰武诸将不得已皆委罪于屠岸贾于是武婴遍拜诸将相与攻岸贾灭其族复与赵武田邑如故及武既冠成人婴曰吾将下报公孙杵臼遂自杀评述赵氏知人能得死士力所以蹷而复起卒有晋国后世缙绅门下不以利投则以谀合一旦有事孰为婴杵鲁武公与其二子括与戏朝周宣王爱戏立为鲁世子武公薨戏立是为懿公时公子称最少其保母臧寡妇与其子俱入宫养公子称括死而其子伯御与鲁人作乱攻杀懿公而自立求公子称将杀之臧闻之乃衣其子以称之衣卧于称处伯御杀之臧遂抱称以出遂与称舅同匿之十一年鲁大夫知称在于是请于周而杀伯御立称是为孝公时唿臧为孝义保事在婴杵前婴杵盖袭其智也然婴之首孤杵之责婴假装酷似不唯仇人不疑而举国皆不知其术更神矣其心更苦矣太史慈北海相孔融闻太史慈避地东海数使人餽问其母后融为黄巾贼所围慈适还闻之即从间道入围见融融使告急于平原相刘备时贼围已密众难其出慈乃带革建弯弓将两骑自从各作一的持之开门出观者并骇慈径引马至城下堑内植所持的射之射毕还明日复然如是者再围下人或起或卧乃至无复起者慈遂严行蓐食鞭马直突其围比贼觉则驰去数里许矣竟从备乞兵解围陈子昂子昂初入京不为人知有卖胡琴者价百万豪贵传视无辩者子昂突出顾左右曰辇千缗市之众惊问答曰余善此乐皆曰可得闻乎曰明日可集宜阳里如期偕往则酒餚毕具置胡琴于前食毕捧琴语曰蜀人陈子昂有文百轴驰走京毂碌碌尘土不为人知此乐贱工之役岂宜留心举而碎之以文轴遍赠会者一日之内声华溢都下评唐人重才虽一艺一能相与惊传赞叹故子昂借胡琴之价出奇以市名而名果成矣若今日不唯文轴无用处虽求一听胡琴者亦不可得伤哉爰种温峤高欢爰盎常引大体慷慨宦者赵谈以数幸常害盎盎患之兄子种为常侍骑谓盎曰君众辱之后虽恶君上不复信于是上朝东宫赵谈骖乘盎伏车前曰臣闻天子所与共六尺舆者皆天下英豪今汉虽乏人陛下独奈何与刀锯之余共载于是上笑下赵谈谈泣下车王敦用温峤为丹阳尹置酒为别峤惧钱凤有后言因行酒至凤未及饮峤伪醉以手板击之堕帻作色曰钱凤何人温太真行酒敢不饮凤不悦敦以为醉两释之明日凤曰峤与朝廷甚密未必可信宜更思之敦曰太真昨醉小加声色岂得以此便相谗贰由是峤得还都尽以敦逆谋告帝尔朱兆以六镇屡反诛之不止问计于高欢欢谓宜选王心腹私将统之有犯则罪其帅兆曰善谁可行贺拔允时在坐劝请用欢欢拳殴允折其一齿曰生平天柱时奴辈伏处分如鹰犬今天下安置在王而允敢诬下罔上如此兆以欢为诚遂委之欢以兆醉恐醒而悔之遂出宣言受委统州镇兵可集汾东受号令军士素乐欢莫不皆至欢去遂据冀州王东亭王绪素谗殷荆州于王国宝殷甚患之求术于王东亭曰卿但数诣王绪往辄屏人因论他事如此则二王之好离矣殷从之国宝见王绪问曰比与仲堪何所道绪云故是常谈国宝谓绪于己有隐情好日疏谗言用息评此曹瞒间韩马之故智张濬杀平阳牧守亦用此术平阳牧张姓蒲帅王珂之大校吴质丞相主簿杨修谋立曹植为魏嗣曹丕患之以车载废簏纳吴质与之谋修白操丕惧告质质曰无害也明日复以簏载绢入修复白之推验无人操由是不疑评植之夺嫡操固疑之疑植则其不疑丕也易矣不然多猜如操何一推验而即止耶其杀修也亦以孤植而安丕而说者谓黄绢取忌鸡肋误军亦浅之乎论操矣司马懿杨行密孙坚仇钺曹爽擅政懿谋诛之惧事泄乃诈称疾笃会河南尹李胜将莅荆州来候懿懿使两婢侍持衣指口言渴婢进粥粥皆流出沾胸胜曰外间谓公旧风发动耳何意乃尔懿微举声言君今屈并州并州近胡好为之备吾死在旦夕恐不复相见以子师昭为托胜曰当忝本州非并州懿故乱其词曰君方到并州胜复曰忝荆州懿曰年老意荒不解君语胜退告爽曰司马公尸居余气形神已离不足复虑于是爽遂不设备寻诛爽安仁义朱延寿皆吴王杨行密将也延寿又行密朱夫人之弟淮徐已定二人颇骄恣且谋叛行密思除之乃阳为目疾每接延寿使者必错乱其所见以示之行则故触柱而仆朱夫人挟之良久乃苏泣曰吾业成而丧明此天废我也诸儿皆不足任事得延寿付之吾无恨矣朱夫人喜急召延寿延寿至行密迎之寝门刺杀之即出朱夫人而执斩仁义孙坚举兵诛董卓至南阳众数万人檄南阳太守张咨请军粮咨曰坚邻二千石耳与我等不应调发竟不与坚欲见之又不肯见坚曰吾方举兵而遂见阻何以威后遂诈称急疾举军震惶迎唿巫医祷祠山川而遣所亲人说咨言欲以兵付咨咨心利其兵即将步骑五百人持米酒诣坚营坚卧见亡何起设酒饮咨酒酣长沙主簿入白前移南阳道路不治军资不具太守咨稽停义兵使贼不时讨请收按军法咨大惧欲去兵阵四围不得出遂缚于军门斩之一郡震栗无求不获所过郡县皆陈糗粮以待坚军君子谓坚能用法矣法者国之植也是以能开东国安化王寘鐇反游击仇钺陷贼中京师讹言钺从贼兴武营守备保勋为之外应李文正曰钺必不从贼勋以贼姻家遂疑不用则诸与贼通者皆惧不复归正矣乃举勋为参将钺为副戎责以讨贼勋感激自奋钺称病卧阴约游兵壮士候勋兵至河上乃从中发为内应俄得勋信即嗾人谓贼党何锦宜急出守渡口防决河灌城遏东岸兵勿使渡河锦果出而留贼周昂守城钺又称病亟昂来问病钺犹坚卧呻吟言旦夕且死苍头卒起捶杀昂斩首钺起披甲仗剑跨马出门一唿诸游兵将士皆集遂夺城门擒寘鐇杜畿高干举并州反前河东太守王邑被征掾卫固范先以请邑为名实与干通谋曹操拜杜畿为河东太守固等以兵绝陕津畿不得渡或谓宜须大兵畿曰河东三万户非皆欲为乱也今兵迫之急必惧而听于固固等势专必以死战讨之不胜为难未已讨之而胜是残一郡之民也吾单车直往出其不意固为人多计而无断必伪受吾得居郡一月以计縻之足矣遂诡道从豆阝津渡范先欲杀畿固曰杀之何益徒有恶名且制之在我遂奉之畿谓固先曰卫范河东之望也吾仰成而已然君臣有定义成败同之大事当共平议以固为都督行丞事将校吏兵三千余人皆范先督之固等喜虽阳事畿不以为意固欲大发兵畿患之说固曰夫欲为非常之事不可动众心今大发兵众必扰不如徐以赀募兵固以为然从之调发数十日乃定诸将贪多应募而少遣兵又入喻固等曰人情顾家诸将掾吏可分遣休息急缓召之不难固等恶逆众心又从之时善人在外阴为己援恶人分散各还其家则众离矣会高干入护泽上党诸县杀长吏弘农执郡守固等密调兵未至畿知诸县附己因出单将数十骑赴张辟拒守吏民多举城助畿者比数十日得四千余人固等与干晟共攻畿不下略诸县无所得会大兵至干晟败固等伏诛其余党与皆赦之曹冲曹公有马鞍在库为鼠所伤库吏惧欲自缚请死冲谓曰待三日冲乃以刀穿其单衣若鼠啮者入见谬为愁状公问之对曰俗言鼠啮衣不吉今儿衣见啮是以忧公曰妄言耳无苦俄而库吏以啮鞍白公笑曰儿衣在侧且啮况鞍悬柱乎竟不问杨暄天顺间锦衣指挥门达用事同时有袁彬指挥者随英宗北狩有护跸功达恶其逼令逻卒摭其阴私欲致于死时有艺人杨暄者善倭漆画器号杨倭漆愤甚乃奏达违法二十余事且极称彬枉疏入上令达逮问暄至神色不变佯若无所与者达历询其事皆曰知且曰暄贱工不识书字又与君侯无怨安得有此望去左右暄以实告因告曰此内阁李贤授暄使暄投进暄实不知所言何事君侯若会众官廷诘我我必对众言之李当无辞达闻甚喜劳以酒肉早朝以情奏上命押诸大臣会问于午门外方引暄至达谓贤曰此皆先生所命暄已吐矣贤正惊讶暄即大言曰死则我死何敢妄指我一市井小人如何见得阁老鬼神昭鉴此实达教我指也因剖析所奏二十余条略无余蕴达气沮词闻于上由是疏达彬得分司南都居一载驿召还职后达坐怨望谪戍广西以死述评此与张说斥张昌宗保全魏元忠事同轴然说故多权智又得宋王景诸人再三勉励而后收蓬麻之益杨暄一介小人未尝读书通古而能出一时之奇抗天威而塞奸吻不唯全袁彬并全李贤不唯全二忠臣且能去一大奸恶智既十倍于说即其功亦十倍于说也一时缙绅之流依阿事达者不少睹此事有不吐舌闻此事有不愧汗者乎岂非衣冠牵于富贵之累而匹夫迫于是非之公哉洪武时上尝怒宋濂使人即其家诛之马太后是日茹素上问故后曰闻今日诛宋先生妾不能救聊为持斋以资冥福耳上悟即驰驿使人赦之薛文清王景既忤王振诏缚诣市杀之振有老仆是日大哭厨下振问何哭仆对曰闻今日薛夫子将刑故也振闻而怒解适王伟申救遂得免夫老仆之一哭其究遂与圣母同功斯亦奇矣语曰是非之心智也智岂以人而限哉土木之变内侍喜宁本胡种也从太上于虏中数导虏入寇以败和议上患之袁彬言于太上遣宁传命于宣府参将杨俊索春衣因使军士高磐与俱彬刻木藏书系磐髀间以示俊俾因其来执之俊既得书与宁饮城下磐抱宁大唿俊从兵遂缚宁解京处以极刑于是虏失向导厌兵遂许返跸按彬周旋虏中与英庙同起处其宣力最多而诛宁尤为要着亦宁武子之亚也乔白岩武宗南巡江提督所领边兵皆西北劲兵伟岸多力乔白岩命于南方教师中取其最矮小而精悍者百人每日与江相期至教场中比试南人轻捷跳跃如飞北人粗坌方欲交手或撞其胁或触其腰皆倒地僵卧江气大沮丧而所蓄异谋亦已潜折一二矣述评时应天府丞寇天叙署尹事每日带不帽穿一撒衣坐堂自供应朝廷外毫不妄用江彬有所需索每使至佯为不见直至堂上方起立唿为钦差语之曰南京百姓穷仓库竭钱粮无可措办府丞所以只穿小衣坐衙专待拿问耳每次如此彬无可奈何而止此亦白岩一时好帮手也又是时边军于市横行强买货物寇公亦选矬矮精悍之人每日早晚祗候行宫必以自随若遇此辈即与相持边军大为所挫遂敛迹想亦与白岩共议而为之者宗泽宗汝霖建中靖国间为文登令同年青州教授黄荣上书自姑苏编置某州道经文登感寒疾不能前进牙校督行甚厉虽赂使暂留坚不可得不得已使人致慇懃于宗宗即具供帐于行馆及命医诊候至调理安完而了不知牙校所在密讯其从行者云自至县即为县之胥魁约饮于营妓而以次胥吏日更主席此校嗜酒而贪色至今不肯出户屡迫捉之乃始同进评探知嗜酒贪色便有个题目可做只用数胥吏而行人之厄已阴解矣道学先生道理全用不着此公可与谈兵张易张易通判歙州刺史宋匡业使酒陵人果于诛杀无敢犯者易赴其宴先故饮醉就席酒甫行寻其少失遽掷杯推案攘袂大唿诟责蠭起匡业愕然不敢对唯曰通判醉性不可当也易嵬峨喑口恶自如俄引去匡业使吏掖就马自是见易加敬不敢复使酒郡事亦赖以济评事虽琐颇得先发制人之术在医家为以毒攻毒法在兵家为以夷攻夷法张循王老兵张循王尝春日游后圃见一老卒卧日中王蹴之曰何慵眠如是卒起声喏对曰无事可做只索眠耳王曰汝会做甚事对曰诸事薄晓如回易之类亦粗能之王曰汝能回易吾以万缗付汝何如对曰不足为也王曰付汝五万对曰亦不足为也王曰汝需几何对曰不能百万亦五十万乃可耳王壮之即予五十万恣其所为其人乃造巨舰极其华丽市美女能歌舞者乐者百余人广收绫锦奇玩珍羞佳果及黄白之器募紫衣吏轩昂闲雅若书司客将者十数辈卒徒百人乐饮逾月忽飘然浮海去逾岁而归珠犀香药之外且得骏马获利几十倍时诸将皆缺马唯循王得此马军容独壮大喜问其何以致此曰到海外诸国称大宋回易使谒戎王餽以绫锦奇玩为招其贵近珍羞毕陈女乐迭奏其君臣大悦以名马易美女且为治舟载马以犀珠香药易绫锦等物餽遗甚厚是以获利如此王咨嗟褒赏赐予优隆问能再往乎对曰此戏也再往则败矣愿退老园中如故罗景纶云一弊衣老卒循王慨然捐五十万畀之不问其出入此其度量恢弘足使人从容展布以尽其能矣勾践以四封内外分授种蠡高帝捐黄金四十万斤于陈平由此其推也盖不知其人而轻任之与知其人而不能专任皆不足以成功老卒一往之后辞不复再又几于知进退存亡者异哉司马相如卓文君既奔相如相如与驰归成都家居徒四壁立卓王孙大怒不分一钱相如与文君谋乃复如临邛尽卖其车骑置一酒舍沽酒而令文君当罏身自穿犊鼻裈与庸保杂作涤器市中王孙闻而耻之不得已分予文君僮百人钱百万乃复还成都为富人评卓王孙始非能客相如也但看临邛令面耳终非能婿相如也但恐辱富家门面耳文君为之女真可谓犁牛骍角矣王吉始则重客相如及其持节喻蜀又为之负弩前驱而当罏涤器时不闻下车慰劳如信陵之于毛公薛公也其眼珠亦在文君下哉智医唐时京城有医人忘其姓名有一妇人从夫南中曾误食一虫常疑之由是成疾频疗不痊请看之医者知其所患乃请主人姨女尔中谨密者一人预戒之曰今以药吐泻即以盘盂盛之当吐之时但言有一小蛤蟆走去然切不得令病者知是诳语也其女尔仆遵之此疾永除又有一少年眼中常见一小镜子俾医工赵卿诊之与少年期来晨以鱼鲙奉候少年及期赴之延于内且令从容候客退后方接俄而设台止施一瓯芥醋更无他味卿亦未出迨久促不至少年饥甚闻醋香不觉屡啜之觉胸中豁然眼花不见因啜尽赵卿乃出少年惭谢卿曰郎君先因吃脍太多饮醋不快又有鱼鳞于胸中所以眼花适来所备芥醋只欲郎君因饥以啜之今果愈疾烹鲜之会乃权诈耳请退谋朝餐捷智部总序冯子曰大事者争百年不争一息然而一息固百年之始也夫事变之会如火如风愚者犯焉稍觉则去而违之贺不害斯已也今有道于此能返风而灭火则虽拔木燎原适足以试其伎而不惊尝试譬之足力一里之程必有先至所争逾刻耳累之而十里百里则其为刻弥多矣又况乎智之迟疾相去不啻千万里者乎军志有之兵闻拙速未闻巧之久夫速而无巧者必久而愈拙者也今有径尺之樽置诸通衢先至者得醉继至者得尝最后至则干唇而返矣叶叶而摘之穷日不能髡一树秋风下霜一夕零落此言造化之捷也人若是其捷也其灵万变而不穷于应卒此唯敏悟者庶几焉呜唿事变之不能停而俟我也审矣天下亦乌有智而不捷不捷而智者哉一日百战成败如丝三年造车覆于临时去凶即吉匪夷所思集灵变鲍叔牙公子纠走鲁公子小白奔莒既而国杀无知未有君公子纠与公子小白皆归俱至争先入管仲扞弓射公子小白中钩鲍叔御公子小白僵管仲以为小白死告公子纠曰安之公子小白已死矣鲍叔因疾驱先入故公子小白得以为君鲍叔之智应射而令公子僵也其智若镞矢也述评王守仁以疏救戴铣廷杖谪龙场驿守仁微服疾驱过江作弔屈原文见志寻为投江绝命词佯若已死者词传至京师时逆瑾怒犹未息拟遣客间道往杀之闻已死乃止智与鲍叔同管仲齐桓公因鲍叔之荐使人请管仲于鲁施伯曰是固将用之也夷吾用于齐则鲁危矣不如杀而以尸授之鲁君欲杀仲使人曰寡君欲亲以为戮如得尸犹未得也乃束缚而槛之使役人载而送之齐管子恐鲁之追而杀之也欲速至齐因谓役人曰我为汝唱汝为我和其所唱适宜走役人不倦而取道甚速吕不韦曰役人得其所欲管子亦得其所欲陈明卿曰使桓公亦得其所欲延安老校头党项围延安七日邻于危者数矣范侍御雍为帅忧形于色有老军校出自言曰某边人遭围城者数次虏人不善攻卒不能拔今日万万无虞某可以保任若有不可某甘斩首范嘉其言壮人心亦为之小安事平此校大蒙赏拔言知兵善料敌者首称之或谓之曰汝敢肆妄言万一不验须伏法校曰若未之思也若城果陷谁暇杀我耶聊欲安众心耳吴汉吴汉亡命渔阳闻光武长者欲归乃说太守彭宠使合二郡精锐附刘公击邯郸王郎宠以为然官属皆欲附王郎宠不能夺汉乃辞出止外亭念所以谲众未知所出望见道中有一人似儒生者使人召之为具食问以所闻生言刘公所过为郡县所归邯郸举尊号者实非刘氏汉大喜即诈为光武书移檄渔阳使生赍以诣宠令具以所闻说之汉随后入宠遂决计焉汉高祖楚汉久相持未决项羽谓汉王曰天下汹汹徒以我两人愿与王挑战决雌雄毋徒罢天下父子为也汉王笑谢曰吾宁斗智不能斗力项王乃与汉王相与临广武间而语汉王数羽罪十项王大怒伏弩射中汉王汉王伤胸乃扪足曰虏中吾指汉王病创卧张良强起行劳军以安士卒毋令楚乘胜下汉汉王出行军病甚因驰入成臯评小白不僵而僵汉王伤而不伤一时之计俱造百世之业晋明帝王敦将举兵内向明帝密知之乃乘巴賩骏马微行至于湖阴察敦营垒而出有军人疑明帝非常人又敦正昼寝梦日环其城惊起曰此必黄须鲜卑奴来也于是使五骑物色追帝帝亦驰去见逆旅卖食妪以七宝鞭与之曰后有骑来可以此示俄尔追者至问妪妪曰去已远矣因以鞭示之五骑传玩稽留良久帝遂免尔朱敞齐神武韩陵之捷尽诛尔朱氏荣族子敞小随母养于宫中及年十二自窦而走至大街见群儿戏敞解所着绮罗金翠之服易衣而遁追骑寻至便执绮衣儿比究问非是会日暮遂得免韦孝宽尉迟迥先为相州总管诏韦孝宽代之又以小司徒叱列长文为相州刺史先令赴邺孝宽续进至朝歌迥遣其大都督贺兰贵赍书候孝宽孝宽留贵与语以察之疑其有变遂称疾徐行又使人至相州求医药密以伺之既到汤阴逢长文奔还孝宽密知其状乃驰还所经桥道皆令毁撤驿马悉拥以自随又勒驿将曰蜀公将至可多备肴酒及刍粟以待之迥果遣仪同梁子康将数百骑追孝宽驿司供设丰厚所经之处皆辄停留由是不及宗典李穆昙永晋元帝叔父东安王繇为成都王颖所害惧祸及潜出奔至河阳为津吏所止从者宗典后至以马鞭拂之谓曰舍长官禁贵人而汝亦被拘耶因大笑由是得释宇文泰与侯景战泰马中流矢惊逸泰坠地东魏兵及之左右皆散李穆下马以策击泰背骂之曰笼冻军士尔曹主何在而独留此追者不疑是贵人因舍而过穆以马授泰与之俱逸王廞之败沙门昙永匿其幼子华使提衣幞自随津逻疑之昙永呵华曰奴子何不速行捶之数十由是得免王羲之王右军幼时大将军甚爱之恒置帐中眠大将军尝先起须臾钱凤入屏人论逆节事都忘右军在帐中右军觉既闻所论知无活理乃剔吐污头面被褥诈熟眠敦论事半方悟右军未起相与大惊曰不得不除之及开帐乃见吐唾纵横信其实熟眠由是得全吴郡卒苏峻乱诸庾逃散庾冰时为吴郡单身奔亡吏民皆去唯郡卒独以小船载冰出钱塘口以蘧蒢覆之时峻赏募觅冰属所在搜括甚急卒泊船市渚因饮酒醉还舞棹向船曰何处觅吴郡此中便是冰大惊怖然不敢动监司见船小装狭谓卒狂醉都不复疑自送过浙江寄山阴魏家得免后事平冰欲报卒问其所愿卒曰出自厕下不愿名器少苦执鞭恒患不得快饮酒使酒足余年毕矣无所复须冰为起大舍市奴婢使门内有百斛酒终其身时谓此卒非唯有智且亦达生元伯颜有告乃颜反者诏伯颜窥觇之乃多载衣裘入其境辄以与驿人既至乃颜为设宴谋执之伯颜觉与其从者趋出分三道逸去驿人以得衣裘故争献健马遂得脱徐敬业徐敬业十余岁好弹射英公每曰此儿相不善将赤吾族尝因猎命敬业入林趁兽因乘风纵火意欲杀之敬业知无所避遂屠马腹伏其中火过浴血而立英公大奇之述评凡子弟负跅鍮之奇者恃才不检往往为家门之祸如敬业破辕之兆见于童年英公明知其为族祟而竟不能除之岂终惜其才智乎抑英公劝立武氏杀唐子孙殆尽天故以敬业酬之也诸葛恪有异才其父瑾叹曰此子不大昌吾宗将赤吾族其后果以逆诛隋杨智积文帝姪有五男止教读论语孝经不令通宾客或问故答曰多读书广交游才由是益有才亦能产祸人服其识弘正间胡世宁按察江西时江西盗起方议剿军官来谒适世宁他出乃见其幼子继继曰兵素不习岂能见我父哉军官跪请教继乃指示进退离合之势甚详凡三日而世宁归阅兵大异之顾军官不辨此谁教若者以实对继初不善读书父以愚弃之至是叹曰吾有子自不知乎自此每击贼必从继方略世宁十不失三继十不失一也世宁上疏乞以礼法裁制宁王继跪曰疏入必重祸不听果下狱继因念父病死世宁母独不哭曰此子在当作贼胡氏灭矣此母亦大有见识陈平陈平间行仗剑亡渡河船人见其美丈夫独行疑其亡将腰中当有金宝数目之平恐乃解衣裸而佐刺船船人知其无有乃止述评平事汉凡六出奇计请捐金行反间一也以恶草具进楚使离间亚父二也夜出女子二千人解荥阳围三也蹑足请封齐王信四也请伪游云梦缚信五也使画工图美女间遣人遗阏氏说之解白登之围六也六计中唯蹑足封信最妙若伪游云梦大错夫云梦可游何必曰伪且谓信必迎谒因而擒之既度其必迎谒矣而犹谓之反乎察之可遽擒之则不可擒一信而三大功臣相继疑惧骈首灭族平之贻祸烈甚矣有人舟行出石杯饮酒舟人疑为真金频瞩之此人乃就水洗杯故堕之水中舟人骇惜因晓之曰此石杯非真金不足惜也又丘琥尝过丹阳有附舟者屡窥寝所琥心知其盗也佯落簪舟底而尽出其衣箧铺陈求之又自解其衣以示无物明日其人去未几劫人于城中被缚语人曰吾几误杀丘公此二事与曲逆解衣刺船之智相似刘备曹公素忌先主公尝从容谓先主曰今天下英雄唯使君与操耳本初之徒不足数也先主方食失匕箸适雷震因谓公曰圣人云讯雷风烈必变良有以也一震之威乃至于此述评相传曹公以酒后畏雷闲时灌圃轻先主卒免于难然则先主好结髦焉知非灌圃故智崔巨伦北魏崔巨伦尝任殷州别将州为贼陷葛荣闻其才名欲用之巨伦规自脱适五月五日会集百僚命巨伦赋诗巨伦诗曰五月五日时天气已大热狗便呀欲死牛复吐出舌闻者哄然发噱以此自晦获免已潜结死士数人乘夜南走遇逻骑众危之巨伦曰宁南死一寸岂北生一尺遽绐贼曰吾受敕行贼方爇火观敕巨伦辄拔剑斩贼帅余众惊走因得脱还述评嘉靖中倭乱江南崑山夏生为倭所获自称能诗倭将以竹舆乘之令从行日与唱和竟免祸久之夏乞归厚赠而返此又以不自晦获全者也夏称倭将亦能诗其咏文菊诗云五尺阑干遮不尽还留一半与人看布商吴生娄门二布商舟行有北僧来附舟欲至崑山舟子不可二商以佛弟子容之至河胡僧拔刀插几上曰汝要好死要恶死二子愕曰何也僧曰我本非良士欲得汝财耳速跃入湖中庶可全尸二子泣下曰师容我饱餐就死无恨笑曰容汝作一饱鬼舟子为煮肉多沃以汁乃以巨钵盛之唿二子肉已熟二子应诺舟子出僧不意急举肉汁盖其顶热甚僧方两手推钵二子即拔几上刀斩之掷尸于湖涤舟而去吴有书生假借僧舍见僧每出必锁其房甚谨一夕忘锁生纵步入焉房甚曲折几上有小石磬生戏击之旁小门忽启有少妇出见生惊而去生亦仓惶外走僧适挈酒一壶自外入见门未钥愕然问生适何所见答曰无有僧怒掣刀拟生曰可就死不可令吾事败死他人手生泣曰容我醉后公断吾头庶懵然无觉也僧许之生佯举杯告曰庖中盐菜乞一茎僧乃持刀入厨生急脱布衫塞其壶口酒不泄重十许斤潜立门背伺僧至连击其首数十下僧闷绝而死问少妇乃谋杀其夫而夺得者分僧橐而遣之张佳胤张佳胤令滑巨盗任敬高章伪称锦衣使来谒直入堂阶北向立公心怪之判案如故敬厉声曰此何时大尹犹倨见使臣乎公稍动容避席迓之敬曰身奉旨不得揖也公曰旨逮我乎命设香案敬附耳曰非逮公欲没耿主事家耳时有滑人耿随朝任户曹坐草场火系狱公意颇疑遂延入后堂敬扣公左手章拥背同入室坐炕上敬掀髯笑曰公不知我耶我坝上来闻公帑有万金愿以相借遂与章共出匕首置公颈公不为动从容语曰尔所图非报仇也我即愚奈何以财故轻吾生即不匕首吾书生孱夫能奈尔何且尔既称朝使奈何自露本相使人窥之非尔利也贼以为然遂袖匕首公曰滑小邑安得多金敬出札记如数公不复辩但请勿多取以累吾官后覆开谕久之曰吾党五人当予五千金公谢曰幸甚但尔两人橐中能装此耶抑何策出此官舍也贼曰公虑良是当为我具大车一乘载金其上仍械公如诏逮故事不许一人从从即先刺公俟吾党跃马去乃释公身公曰逮我昼行邑人必困尔即刺我何益不若夜行便二贼相顾称善公又曰帑金易辨识亦非尔利邑中多富民愿如数贷之既不累吾官尔亦安枕二贼益善公计公属章传语召吏刘相来相者心计人也相至公谬语曰吾不幸遭意外事若逮去死无日矣今锦衣公有大气力能免我心甚德之吾欲具五千金为寿相吐舌曰安得办此公蹑相足曰每见此邑人富而好义吾令汝为贷遂取纸笔书某上户若干某中户若干共九人符五千金数九人素善捕盗者公又语相曰天使在九人者宜盛服谒见勿以贷故作窭人状相会意而出公取酒食酬酢而先饮啖以示不疑且戒二贼勿多饮贼益信之酒半曩所招九人各鲜衣为富客以纸裹铁器手捧之陆续门外谬云贷金已至但贫不能如数作哀祈状二贼闻金至且睹来者豪状不复致疑公唿天平来又嫌几小索库中长几横之后堂二僚亦至公与敬隔几为宾主而章不离公左右公乃持砝码语章曰汝不肯代官长校视轻重耶章稍稍就几而九人者捧其所裹铁器竞前公乘间脱走大唿擒贼敬起扑公不及自刭树下生缚章考讯又得王保等三贼主名亟捕之已亡命入京矣为上状缇帅陆炳尽捕诛之祁尔光曰当命悬唿吸间而神闲气定款语揖让从眉指目语外另构空中筹画歼厥剧盗如制小儿经济权略真独步一时矣罗巡抚罗某初出使川中泊舟河边川中有一处男女俱浴于河即嬉笑舟边罗遣人禁之男女鼓噪大骂人多卒不可治反抛石舟中而去乃诉之县稍鞭数人既而罗公巡抚蜀中县民大骇罗公心计之是日又泊舟旧处大言之曰此处民前被我惩创一番今乃大变矣嗟叹良久川民前猜遂解评不但释其猜且可诱之于善妙哉沈括沈括知延州时种谔次五原值大雪粮饷不继殿值刘归仁率众南奔士卒三万人皆溃入塞居民怖骇括出东郊饯河东归师得奔者数千问曰副都总管遣汝归取粮主者为何人曰在后即谕令各归屯未旬日溃卒尽还括出按兵归仁至括曰汝归取粮何以不持兵符因斩以徇述评括在镇悉以别赐钱为酒命廛市良家子驰射角胜有轶群之能者自起酌酒劳之边人欢激执弓傅矢皆恐不得进越岁得彻札超乘者千余皆补中军义从威声雄他府真有用之才也程颐河清卒于法不他役时中人程昉为外都水丞怙势蔑视州郡欲尽取诸埽兵治二股河程颢以法拒之昉请于朝命以八百人与之天方大寒昉肆其虐众逃而归州官晨集城门吏报河清兵溃归将入城众官相视畏昉欲弗纳颢言弗纳必为乱昉有言某自当之既亲往开门抚纳谕归休三日复役众欢唿而入具以事上闻得不复遣后昉奏事过州见颢言甘而气慑既而扬言于众曰澶卒之溃乃程中允诱之吾必诉于上同列以告颢笑曰彼方惮我何能尔也果不敢言评此等事伊川必不能办纵能抚溃卒必与昉诘讼于朝安能令之心惮而不敢为仇耶吕颐浩建炎之役及水滨而卫士怀家流言吕相颐浩以大义谕解且憷以利曰先及舟者迁五秩署名而以堂印志之其不逊倡率者皆侧用印记事平悉别而诛赏之述评六合之战周士卒有不致力者宋祖阳为督战以剑斲其皮笠明日遍阅皮笠有剑迹者数十人悉斩之由是部兵莫不尽死此与吕相事异而智同段秀实段秀实为司农卿会朱泚反时源休教泚追逼天子遣将韩旻领锐师三千疾驰奉天秀实以为此系危逼之时遣人谕大吏岐灵岳窃取姚令言印不获乃倒用司农印追其兵旻至骆谷驿得符而还按抱朴子云古人入山皆佩黄神白章之印行见新虎迹以顺印印之虎即去以逆印印之虎即还今人追捕逃亡文书但倒用印贼可必得段公倒印亦或用此法黄震宋尝给两川军士缗钱诏至西川而东川独不及军士谋为变黄震白主者曰朝廷岂忘东川耶殆诏书稽留耳即开州帑给钱如西川众乃定赵葵赵方宁宗时为荆湖制置使一日方赏将士恩不偿劳军欲为变子葵时年十二三觉之亟唿曰此朝廷赐也本司别有赏赉军心一言而定按赵葵字南仲每闻警报与诸将偕出遇敌辄深入死战诸将唯恐失制置子尽死救之屡以此获捷周金周襄敏公抚宣府总督冯侍郎以苟刻失众心会诸军诣侍郎请粮不从且欲鞭之众遂愤轰然面骂因围帅府公时以病告诸属奔窜泣告公公曰吾在也勿恐即便服出坐院门召诸把总官阳骂曰是若辈剥削之过不然诸军岂不自爱而至此欲痛鞭之军士闻公不委罪若也气已平乃拥跪而前为诸把总请曰非若辈罪乃总制者罔利不恤我众耳公从容为陈利害众嚣曰公生我始解散去徐文贞留都振武军邀赏投帖词甚不逊众忧之徐文贞面谕操江都御史出居龙江关整理江操之兵万一有事即据京城调江兵杜其入孝陵之路且曰事不须密正欲其闻吾意戒令各自为计变遂寝王守仁王公守仁至苍梧时诸蛮闻公先声皆股栗听命而公顾益韬晦以明年七月至南宁使人约降苏受受阳诺而阴持两端拥众二万人投降实来观衅公遣门客龙光往谕意受众露刃如雪环之数十里唿声震天光坐胡牀引蛮跪前宣朝廷威德与军门宽厚不杀之意辞恳声厉意态闲暇光貌清古鼻多髭颇类王公受故尝物色公貌窃疑公潜来咸俯首献款誓不敢负议遂定然犹以精兵二千自卫至南宁投见有日矣而公所爱指挥王佐门客岑伯高雅知公无杀苏受意使人言苏受须纳万金丐命苏受大悔恚言督府诳我且仓卒安得万金有反而已守仁有侍儿年十四矣知佐等谋夜入帐中告公公大惊达旦不寐使人告苏受毋信谗言我必不杀若等受疑惧未决言来见时必陈兵卫公许之受复言军门左右祗候须尽易以田州人不易即不见公不得已又许之苏受入军门兵卫充斥郡人大恐公数之论杖一百苏受不免甲而杖杖人又田州人也由是安然受杖而出诸蛮咸帖按龙光字沖虚吉水人以县丞致仕王公督军虔南日辟为参谋宸濠之变公易舟南趋吉安光实赞之一切筹画多出自光后九年田州之役公复檄光以从卒定诸蛮亦异人也陈眉公惜其功赏废阁为之立传顾蚧耿定力顾蚧为儋耳郡守文昌海面当五月有大风飘至船只不知何国人内载有金丝鹦鹉墨女金条等件地方分金坑女止将鹦鹉送县申呈镇巡衙门公文驳行镇守府仍差人督责原地方畏避相率欲飘海主其事者莫之为谋蚧适抵郡咸来问计蚧随请原文读之将飘来船作覆来船改申遂止益民乔蠢小眚累累大辟耿恭简公为守多所平反有男子妇死而论抵者牍曰妇詈夫兽畜庭讯之则曰詈侬为兽畜所生耳遂援续二字于牍而投笔出之盖妇詈姑嫜律故应死也评只换一字便省许多事只添两字便活一性命是故有一字之贫亦有一字之师胡兴祁门胡进士兴令三河文皇封赵王择辅以为长史汉庶人将反密使至赵王大惊将执奏之兴曰彼举事有日矣何暇奏乎万一事泄是趣之叛一日尽歼之汉平赵王让还护卫兵宣庙闻斩使事曰吾叔非二心者赵遂得免张濬建炎初驾幸钱塘而留张忠献于平江为后镇时汤东野适为守将一日闻有赦令当至心疑之走白张公公曰亟遣吏属解事者往视缓驿骑而先取以归汤遣官发视乃伪诏也度不可宣而事已彰灼卒徒急于望赐惧有变复谋之张公公曰今便发库钱示行赏之意乃屏伪诏而阴取故府所藏登极赦书置舆中迎登谯门读而张之即去其阶禁无敢辄登者而散给金帛如郊赉时于是人情略定乃决大计张咏徐达张乖崖守成都兵火之余人怀反侧一日大阅始出众遂嵩唿者三乖崖亦下马东北望而三唿复揽辔而行众不敢哗上尝召徐中山王饮迨夜强之醉醉甚命内侍送旧内宿焉旧内上为吴王时所居也中夜王酒醒问宿何地内侍曰旧内也即起趋丹陛下北面再拜三叩头乃出上闻之大说评乖崖三唿而军哗顿息中山三叩头而主信益坚仓卒间乃有许大主张非特恪谨而已颜真卿李揆安禄山反破东都遣段子光传李忄癸卢奕蒋清首以徇河北真卿绐诸将曰吾素识忄癸等其首皆非是乃斩子光而藏三首李尚书揆素为卢杞所恶用为入蕃会盟使揆辞老恐死道路不能达命帝恻然杞曰和戎当择练朝事者非揆不可揆行则年少于揆者后无所避矣边批佞口似是揆不敢辞揆至蕃酋长曰闻唐有第一人李揆公是否揆畏留因绐之曰彼李揆安肯来耶顾琛宋文帝遣到彦之经略河南大败悉委弃兵甲武库为之空虚帝宴会有归化人在座帝问库部郎顾琛库中仗有几许琛诡辞答有十万人仗旧库仗秘不知多少帝既发问追悔失言得琛此对甚喜李迪真宗不豫李迪与宰执以祈禳宿内殿时仁宗幼冲八大王元俨素有威名以问疾留禁中累日不出执政患之无以为计偶翰林司以金盂贮熟水曰王所需也迪取案上墨笔搅水中尽黑令持去王见之大惊意其毒也即上马驰去曹玮张濬曹武穆玮知渭州号令明肃西人惮之一日方召诸将饮会有叛卒数千亡奔贼境候骑报至诸将相视失色公言笑如平时徐谓骑曰吾命也汝勿显言西人闻以为袭己尽杀之统制郦琼缚吕祉叛归刘豫张魏公方宴僚佐报至满座失色公色不变乐饮至夜乃为蜡书遣死士持遣琼言事可成成之不可成速全军以归虏得书疑琼分隶其众困苦之边赖以安述评此即冯睢杀宫他之智西周宫他亡之东周尽以国情输之西周君大怒冯睢曰臣能杀他君予金三十斤睢使人操金与书问遗宫他云云东周君杀宫他太史慈太史慈在郡会郡与州有隙曲直未分以先闻者为善时州章已去郡守恐后之求可使者慈以选行晨夜取道到洛阳诣公车门则州吏才至方求通慈问曰君欲通章耶吏曰然章安在题署得无误耶因假章看便裂败之吏大唿持慈慈与语曰君不以相与吾亦无因得败祸福等耳吾不独受罪岂若默然俱去因与遁还郡章竟得直杨四天顺中承天门灾阁臣岳正以草诏得罪降广东钦州同知道漷以母老留阅月尚书陈汝言素憾正至是嗾逻者以私事中逮系诏狱拷掠备至谪戍肃州镇夷所至涿州夜宿传舍手梏急气奔欲死涿人杨四者素闻正名为之祈哀解人不肯因醉以醇酒伺其熟睡谓正曰梏有封印奈何正曰可烧鏊令热以酒喷封纸就炙之纸得燥自然昂起杨乃如其言去钉脱梏刳其中复钉而封之其人既醒觉有异杨乃告曰业已然可如何今奉银数十两为寿不如纳之正以此得至戍所李文达天顺初德秀等王皆当出阁英庙谕李文达公贤慎选讲读官文达以亲王四位用官八员翰林几去半矣乃请于新进士内选人物俊伟语言正当学问优长者授以检讨之职分任讲读遂为定例周忱己巳之难也先将犯京城声言欲据通州仓举朝仓皇无措议者欲遣人举火烧仓恐敌之因粮于我也时周文襄公适在京因建议令各卫军预支半年粮令其往取于是肩负者踵接不数日京师顿实而通州仓为之一空述评一云己已之变议者请烧通州仓以绝虏望于肃愍曰国之命脉民之膏脂奈何不惜传示城中有力者恣取之数日粟尽入城郦生以楚拔荥阳不坚守为失策劝沛公急取敖仓又李密据黎阳仓开仓恣民就食浃旬得兵三十余万徐洪客献策谓大众久聚恐米尽人散难以成功宜乘锐进取密不从而败刘子羽守仙人关预徙梁洋公私之积金人深入餽饷不继乃去自古攻守之策未有不以食为本者要在敌未至而预图耳若搬运不及则焚弃亦是一策古名将亦往往有之决不可赍盗粮也韩雍韩雍弱冠为御史出按江西时有诏下镇守中官而都御史误启其封惧以咨雍雍请宴中官而身为解之明日伪为封识而藏旧封于怀俟会间使邮卒持以付己佯不知而启之稍读一二语即惊曰此非吾所当闻遽令吏还中官则已潜易旧封矣雍起谢罪复欲与邮卒杖中官以为诚反为救解欢饮而罢述评此即王韶欺郭逵之计做得更无痕迹郭逵为西帅王韶初以措置西事至边逵知其必生边患因备边财赋连及商贾移牒取问韶读之怒形颜色掷牒于地者久之乃徐取纳怀中入而复出对使者碎之逵奏其事上以问韶韶以原牒进无一字损坏也上不悟韶计不直逵言自是凡逵论诏皆不报而韶遂得志矣韩襄毅在蛮中有一郡守治酒具进用盒纳妓于内径入幕府公知必有隐物召郡守入开盒令妓奉酒毕仍纳于盒中随太守出评此必蛮守欲假此以窥公耳公不拂其意而处之若无事然此岂死讲道理人所知耿定力耿司马公知成都府益俗不丧而冠素亟禁之适两台拨捕蝗公寝未发道逢三素冠皆豪子弟也数之曰法不汝贳能掠蝗自雪乎其人击颡遍募人掠之蝗尽民无扰者评本欲掠蝗借素冠以济一举两得灵心妙用可以类推某教谕有御史罪其县令县令密使嬖儿侍御史御史昵之遂乘机窃其箧中篆去御史顾篆箧空心疑县令所为而不敢发因称疾不视事尝闻某教谕有奇才因其问疾召至牀头诉之教谕教御史夜半于厨中发火火光烛天郡县俱赴救御史持篆箧授县令他官各有所护及火灭县令上篆箧则篆在矣或云此教谕乃海瑞也未详评山尽水穷处忽睹天台雁荡洞庭彭蠡想胸中有走盘珠万斛在王安神庙虽定储而郑贵妃权谲有宠东宫不无危疑侍卫单微资用多匮弥缝补救司礼监王安力为多福邸出藩贵妃倾宫畀之或迎附东宫勒止最后十箱舁至宫门安知之谏曰此非太子之道也或曰业已舁至奈何安曰即舁还之更简箱之类此者十枚实以器币而赠之乃谓妃曰适止箱于宫门欲以仿箱制也上及贵妃皆大喜朴恒尝有觅亲尸于战场溃腐不可物色者高丽臣朴恒父母殁于蒙古之兵恒从积尸中得相似者辄收瘗凡三百余人此亦一法述评元祐间有大臣某父贬死珠崖寓柩不归既贵自过海迎取岁久无能识者僧房中有数柩枯骨无款记不获已挈一棺归与其母合葬后竟传误取亡僧骨者方知朴恒有见西江有水遐不及汲壶浆箪食贵于拱璧岂无永图聊以纾急集应卒张良高帝已封大功臣二十余人其余日夜争功不决上在洛阳南宫望见诸将往往相与坐沙中偶语以问留侯对曰陛下起布衣以此属取天下今为天子而所封皆故人所诛皆仇怨故相聚谋反耳上忧之曰奈何留侯曰上生平所憎群臣所共知谁最甚者上曰雍齿数窘我留侯曰今急先封雍齿则群臣人人自坚矣乃封齿为什邡侯群臣喜曰雍齿且侯吾属无患矣述评温公曰诸将所言未必反也果谋反良亦何待问而后言邪徒以帝初得天下数用爱憎行诛赏群臣往往有觖望自危之心故良因事纳忠以变移帝意耳袁了凡曰子房为雍齿游说使帝自是有疑功臣之心致三大功臣相继屠戮未必非一言之害也由前言良为忠谋由后言良为罪案要之布衣称帝自汉创局群臣皆比肩共事之人若觖望自危其势必反帝所虑亦止此一着良乘机道破所以其言易入而诸将之浮议顿息不可谓非奇谋也若韩彭菹醢良亦何能逆料之哉孔子鲁人烧积泽天北风火南倚恐烧国哀公自将众趋救火者左右无人尽逐兽而火不救召问仲尼仲尼曰逐兽者乐而无罚救火者苦而无赏此火之所以不救也哀公曰善仲尼曰事急不及以赏救火者尽赏之则国不足以赏于人请徒行罚乃下令曰不救火者比降北之罪逐兽者比入禁之罪令下未遍而火已救矣述评贾似道为相临安失火贾时方在葛岭相距二十里报者络绎贾殊不顾曰至太庙则报俄而报者曰火且至太庙贾从小肩舆四力士以椎剑护里许即易人倏忽即至下令肃然不过曰焚太庙者斩殿帅于是帅率勇士一时救熄贾虽权奸而威令必行其才亦自有快人处刘巴备攻刘璋备与士众约若事定府库百物孤无预焉及拔成都士众皆舍戈赴诸藏竞取宝物军用不足备甚忧之刘巴曰易耳但当铸直百钱平诸物价令吏为官市备从之数月之间府库充实评无官市则直百钱不能行但要紧在平价则民不扰而从之如水矣黄炳嘉熙间峒丁反吉州万安宰黄炳鸠兵守备一日五更探报寇且至遣巡尉引兵迎敌皆曰空腹奈何炳曰第速行饭且至矣炳乃率吏辈携竹箩木桶沿市民之门曰知县买饭时人家晨炊方熟皆有热饭熟水厚酬其值负之以行于是士卒皆饱餐一战破寇由此论功擢守临川赵从善辛弃疾赵从善尹京日宦寺欲窘之敕办设醮红桌子三百只内批限一日办集从善命于酒坊茶肆取桌相类者三百净洗煳以白纸用红漆涂之又两宫幸聚景园夜过万松岭立索火炬三千从善命取诸瓦舍妓馆不拘竹帘芦帘实以脂卷而绳之系于夹道松树左右照耀比于白日高宗南渡驻跸临安草创行在方造一殿无瓦而天雨郡与漕司忧之忽一吏白曰多差兵士以钱镪分俵关厢铺店赁借楼屋腰檐瓦若干旬月新瓦到如数赔还郡司从之殿瓦咄嗟而办辛幼安在长沙欲于后甫建楼赏中秋时已八月初旬矣吏曰他皆可办唯瓦不及幼安命先于市上每家以钱一百赁檐瓦二十片限两日以瓦收钱于是瓦不可胜用评二事皆一时权宜可为吏役之法周忱正统中彩绘宫殿计用牛胶万余斤遣官敕江南上供甚急时巡抚周忱以议事赴京遇诸途敕使请公还治公曰第行自有处置至京言京库所贮牛皮岁久朽腐请出煎胶应用俟归市皮还库以新易旧两得便利王振欣然从之时边事紧急工部移文索造盔甲腰刀数百万其盔俱要水磨公取所积余米依数成造且计水磨明盔非岁月不可暂令摆钖旬日而办张恺张恺鄞县人以监生为江陵令时征交趾大军过总督日晡立取火炉及架数百恺即命木工以方漆桌锯半脚凿其中以铁锅实之已又取马槽千余即取针工各户妇人以棉布缝成槽槽口缀以绳用木桩张其四角饲马食过便收卷前路足用遂以为法述评后周文襄荐为工部主事督运大得其力嗟乎此监生也用人可以资格限乎张彀张彀为同州观察判官是时出兵备边州征箭十万限以雕雁羽为之其价翔踊不可得彀曰矢去物也何羽不可节度使曰当须省报彀曰州距京师二千里如民急何一有责下官任之一日之间价减数倍尚书省竟如所请陶鲁陶鲁字自立郁林人年二十以父成无事录补广东新会县丞都御史韩公雍下令索犒军牛百头限三日具公令出如山群僚皆不敢应鲁逾列任之三司及同官交责其妄鲁曰不以相累乃榜城门云一牛酬五十金有人以一牛至即与五十金明日牛争集鲁选取百头肥健者平价与之曰此韩公命也如期而献公大称赏檄鲁隶麾下任以兵政其破藤崃多赖其力累迁至方伯评本商鞅徙木立信之术兼赵清献增价平籴之智守边老卒丁大用征岭南京军乏食掠得寇稻以刀盔为杵舂边鄙老卒笑其拙教于高阜择净地坎之如臼然燃茅锻之令坚实乃置稻其中伐木为杵以舂甚便韦丹韦丹任洪州值毛鹤叛仓卒无御敌之器丹乃造蒺藜一千具并于棒头以铁钉钉之如猬毛车夫及防援官健各持一具其棒疾成易办用亦与刀剑不殊李允则宋真宗时李允则知沧州虏围城城中无炮石乃凿冰为炮虏解去近时陈规守安州以泥为炮城亦终不可下太宗卒太宗以北兵渡淮时无一苇之楫有人于囊中取干猪脬十余内气其中环着腰间泅水而南径夺舟以济颜常道颜常道曰年河水围濮州城窦失戒夜发声如雷须臾巷水没骭士有献衣絮之法其要取绵絮胎缚作团大小不一使善泅卒沿城扪漏穴便塞之水势即弭众工随兴城堞无虞侯叔献熙宁中睢阳界中发汴堤淤田汴水暴至堤防颇坏陷人力不可制时都水丞侯叔献莅役相视其上数十里有一古城急发汴堤注水入古城中下流遂涸使人亟治堤陷次日古城中水盈汴流复行而堤陷已完矣徐塞古城所决内外之水平而不流瞬息可塞众皆伏其机敏雷简夫陕西因洪水下大石塞山涧中水遂横流为害石之大有如屋者人力不能去州县患之雷简夫为县令乃令人各于石下穿一穴度如石大挽石入穴窖之水患遂息陆光祖陆光祖初授濬县令庚戌贺阑入塞大司马赵锦议役三辅民筑垣以御陆持不可司马怒以挠军兴劾之陆屹不动已复言于直指谓必役本地民莫若出钱与边民如雇役法直指上其议竟得请三辅乃安曹操魏武尝行役失汲道军皆渴乃令曰前有大梅林饶子甘酸可以解渴士卒闻之口皆出水乘此得及前源孙权濡须之战孙权与曹操相持月余权尝乘大船来观公军公军弓弩乱发箭着船旁船偏重权乃令回船更一面以受箭箭均船平刘锜金主亮性多忌刘锜在扬州命尽焚城外居屋用石灰尽白城壁书曰完颜亮死于此亮见而恶之遂居龟山人众不可容以是生变韩琦英宗即位数日挂服柩前哀未发而疾暴作大唿左右皆走大臣骇愕痴立莫知所措琦投杖直趋至前抱入帘以授内人曰须用心照管仍戒当时见者曰今日事唯众人见外人未有知者复就位哭处之若无事然杨荣金幼孜杨寓榆木川之变杨荣金幼孜入御幄密议以六师在外离京尚远乃秘不发丧亟命工部官括行在及军中钖器召匠人销制为椑敛而锢之杀匠以灭口命光禄官进膳如常仪号令加肃比入境寂无觉者梓宫至开平皇太子即遣皇太孙往迎濒行启曰有封章白事非印识无以防伪时行急不及制侍从杨士奇请以大行皇帝初授东宫图书权付皇太孙归即纳上皇太子从之复谓士奇曰汝言虽出权宜亦事几之会昔大行临御储位久虚浮议喧腾吾今就以付之浮议何由兴也邵溥靖康之变金人尽欲得京城宗室有献计者谓宗正寺玉牒有籍可据虏酋立命取牒须臾持至南薰门亭子会虏使以事暂还此夜唯监交官物数人在焉户部邵泽民其一也遽索视之每揭二三板则掣取一板投火炉中叹曰力不能遍及也通籍中被爇者十二三俄顷虏使至吏举籍授之遂按籍以取凡京城宗室获免者皆泽民之力述评昔裴谞为史思明所得伪授御史中丞时思明残杀宗室谞阴缓之全活者数十百人乃知随地肯作方便者皆有益于国家视死抄忠孝旧本子者不知孰愈盛度盛文肃在翰苑日昭陵尝召入面谕近日亢旱祷而不应朕当痛自咎责诏求民间疾苦卿只就此草诏庶几可以商量不欲进本往复也文肃奏曰臣体肥不能伏地作字乞赐一平面子上从之逮传旨下有司而平面子至则诏已成矣上嘉其敏速更不易一字或曰文肃属文思迟乞平面子盖亦善用其短也剪彩成花青阳笑之人工则劳大巧自如不卜不筮匪虑匪思集敏悟司马遹晋惠帝太子遹自幼聪慧宫中尝夜失火武帝登楼望之太子乃牵帝衣入暗中帝问其故对曰暮夜仓卒宜备非常不可令照见人主时遹才五岁耳帝大奇之尝从帝观豕牢言于帝曰豕甚肥何不杀以养士而令坐费五谷帝抚其背曰是儿当兴吾家后竟以贾后谗废死谥愍怀吁真可愍可怀也评此大智识人何以不禄噫斯人而禄也司马氏必昌而天道僭矣遹谥愍怀而继惠世者一怀一愍马遂革而为牛天之巧于示应乎李德裕李德裕神俊父吉甫每向同列夸之武相元衡召谓曰吾子在家所读何书意欲探其志也德裕不应翌日元衡具告吉甫吉甫归责之德裕曰武公身为帝弼不问理国调阴阳而问所读书书者成均礼部之职也其言不当是以不应吉甫复告元衡大惭评便知是公辅之器洪钟崇仁洪钟生四岁随父朝京以训导考满之京舟中朝京与客奕钟在旁谛观久之悟其行势导父累胜比至临清见牌坊大字题额索笔书之遂得字体至京师即设肆鬻字京师异为神童宪宗闻之召见命书即地连画数字又命书圣寿无疆四字钟握笔久之不动上曰汝容有不识者乎钟叩头曰臣非不识字第为此字不敢于地上书耳上嘉其言即命内侍舁几复以蹋凳立其上书之一挥而就上喜命翰林给廪读书其父升国子助教以便其子按钟弘治庚戌年十八登进士策授中书不幸婴疾未三十而夭岂佛家所谓修慧未修福者邪高定高定年七岁读尚书至汤誓问父郢曰奈何以臣伐君父曰应天顺人定曰用命赏于祖不用命戮于社岂是顺人父不能答述评夷齐争之千年高童决之一语彼獐鹿松槐之对徒齿牙得利不足道矣贾嘉隐七岁以神童召见时长孙无忌徐勣于朝堂立语徐戏之曰吾所倚何树曰松树徐曰此槐也何言松贾云以公配木何得非松长孙亦如徐问之答曰槐树长孙曰不能复矫对耶曰木旁加鬼何烦矫对王雱数岁时客有以一獐一鹿同器以献荆公者问雱何者是鹿何者是獐雱实未辨乃熟视曰獐边者鹿鹿边者是獐客大奇之杜镐杜镐侍郎兄仕江南为法官尝有子毁父画像为近亲所证者兄疑其法未能决形于颜色镐尚幼问知其故辄曰僧道毁天尊佛像可以比也兄甚奇之文彦博司马光彦博幼时与群儿戏击球球入柱穴中不能取公以水灌之球浮出司马光幼与群儿戏一儿误堕大水瓮中已没群儿惊走光取石破瓮遂得出评二公应变之才济人之术已露一斑孰谓小时了了者大定不佳耶王戎王戎年七岁时尝与诸小儿游瞩见道旁李树有子扳折诸小儿竞走之唯戎不动人问之答曰树在道旁而多子此必苦李试之果然述评许衡少时尝暑中过河阳其道有梨众争取啖之衡独危坐树下自若或问之曰非其有而取之不可曰人亡世乱此无主矣衡曰梨无主吾心独无主乎合二事观戎为智衡为义皆神童也曹冲曹冲字仓舒自幼聪慧孙权尝致巨象于曹公公欲知其斤重以访群下莫能得策冲曰置象大船之上而刻其水痕所至称物以载之一较可知矣冲时仅五六岁公大奇之张觷张觷知处州时有人欲造大舟不能计其所费问之云可造一小舟以寸分尺便可计算戴颙自汉世始有佛像形制未工宋世子铸丈六铜像于瓦官寺既成恨面瘦工人不能改迎戴颙视之颙曰非面瘦乃臂胛肥耳为减臂胛遂不觉瘦评议用侈便觉财匮官贪便觉民贫将弱便觉敌强举隅善反所通者大杨佐陵州有盐井深五十丈皆石作底用柏木为干上出井口垂绠而下方能得水岁久干摧败欲易之而阴气腾上入者辄死唯天雨则气随以下稍能施工晴则亟止佐官陵州教工人用木盘贮水穴隙洒之如雨滴然谓之水盘如是累月井干一新利复其旧尹见心尹见心为知县县近河河中有一树从水中生有年矣屡屡坏人舟见心命去之民曰根在水中甚固不得去见心遣能入水者一人往量其长短若干为一杉木大桶较木稍长空其两头从树杪穿下打入水中因以巨瓢尽涸其水使人入而锯之木遂断怀丙宋河中府浮梁用铁牛八维之一牛且数万斤治平中水暴涨绝梁牵牛没于河募能出之者真定僧怀丙以二大舟实土夹牛维之用大木为权衡状钩牛徐去其土舟浮牛出转运使张焘以闻赐之紫衣明成祖成祖勒高皇帝功德碑于钟山碑既鉅丽非常而龟趺太高无策致之一日梦有神人告之曰欲竖此碑当令龟不见人人不见龟既寤思而得之遂令人筑土与龟背平而辇碑其上既定而去土遂不劳力而毕黄怀信宋初两浙献龙船长二十余丈上为宫室层楼设御榻以备游幸岁久腹败欲修治而水中不可施工熙宁中宦官黄怀信献计于金明池北凿大澳可容龙船其下置柱以大木梁其上乃决汴水入澳引船当樑上即车入澳中水完补讫复以水浮船撤去梁柱以大屋蒙之遂为藏船之室永无暴露之患述评苏郡葑门外有灭渡桥相传水势湍急工屡不就有人献策度地于田中筑基建之既成濬为河道导水由桥下而塞其故处人遂通行故曰灭渡此桥鉅丽坚久至今伟观或云鲁般现身也事与修船相似虞世基周之屏隋炀幸广陵既开渠而舟至宁陵界每阻水浅以问虞世基答曰请为铁脚木鹅长一丈二尺上流放下如木鹅住即是浅处帝依其言验之自雍丘至灌口得一百二十九处周之屏在南粤时江陵欲行丈量有司以瑶僮田不可问比入觐藩臬郡邑合言于朝江陵厉声曰只管丈周悟其意揖而出众尚嗫嚅江陵笑曰去者解事人也众出以问云何曰相君方欲一法度以齐天下肯明言有田不可丈耶伸缩当在吾辈众方豁然杜琼谯周汉末杜琼尝言古名官职无言曹者始自汉以来官尽言曹吏言属曹卒言侍曹此殆天意乎谯周因曰灵帝名二子曰史侯董侯后即帝皆免为侯亦此类矣然则先帝讳备备者具也后主讳禅禅者授也言刘已具矣当授他人也又言曹者众也魏者大也众而大天下其当会也具而授其无后矣及蜀亡竞神其语周曰由杜君之词广之非有独至之异也周书板曰典午忽兮月酉没兮典午谓司马月酉八月也至八月而晋文帝崩梁武帝台城陷武帝语人曰侯景必为帝但不久耳破侯景字乃成小人百日天子景篡位果百日而亡高世则何孟春绍兴己酉有熊至永嘉城下州守高世则谓其倅赵元钅舀曰熊于字为能火郡中宜慎火烛后数日果烧官民舍十七八弘治十年六月京师西直门有熊入城兵部郎中何孟春亦以慎火为言未几礼部火又未几干清宫毁焉汉高祖唐太宗汉高祖过柏人欲宿心动询其地名曰柏人柏人者迫于人也不宿而去已而闻贯高之谋高祖不礼于赵王故贯高等欲谋弒之窦建德救王世充悉兵至牛口李世民喜曰豆入牛口必无全理遂一战擒之述评后汉岑彭伐蜀至彭亡遇刺客而死唐马燧讨李怀光引兵下营问其地曰埋光村喜曰擒贼必矣果然辽主德光寇晋回至杀胡林而亡宋吴璘与金人战大败于兴州之杀金坪弘治中广西马参议玹与都司马某征瑶至双倒马关皆为贼所杀宁王反兵败于安庆舟泊黄石矶问左右此何地名左右以对江西人唿黄如王音濠叹曰我固应失机于此无何就擒谶其可尽忽乎文皇兵至怀来城毁五虎桥而进又如狼山土墓猪窝等处俱不驻营恶其名也弘治乙丑崑山顾鼎臣为状元尹阁老值家居谓人曰此名未善盖臣与成声相似鼎成龙驾名犯嫌讳至五月果验人谓尹之言亦有本同音景泰辛未状元乃柯潜时人云柯与哥同音未几英庙还自北退居南宫固哥潜之谶曹翰曹翰从征幽州方攻城卒掘土得蟹以献翰曰蟹水物而陆居失所也且多足彼援将至不可进拔之象况蟹者解也其班师乎已而果验郑钦说钦说天性敏慧精历术开元后累官右补阙内供奉初梁之太常任昉于钟山圹中得铭曰龟言土蓍言水甸服黄钟起灵址瘗在三上庚堕遇七中己六千三百浃辰交二九重三四百圮昉遍穷之莫能辨因遗戒子孙曰世世以铭访通人有得其解者吾死无恨昉五世孙升之隐居商洛写以授钦说钦说时出使得之于长乐驿至敷水三十里辄悟曰此卜宅者搜葬之岁月而先识墓圮日辰也甸服五百也黄钟十二也由大同四年却求汉凡五百一十二年葬以三月十日庚寅三上庚也圮以七月十二日己巳七中己也浃辰十二也建武四年三月至大同四年七月六千三百一十二月月一交故曰千三百浃辰交二九十八也重三六也建武四年三月十日距大同四年七月十二日十八万六千四百日故曰九重三四百圮升之大惊服其超悟杨修杨修为魏武主簿时作相国门始构榱桷魏武自出看题门作活字便去杨见便令坏之曰门中活阔字王正嫌门大也人饷魏武一杯酪魏武啖少许盖头上题合字以示众众莫能解次至杨修修便啖之曰公教人啖一口也复何疑魏武尝过曹娥碑下杨修从碑背上见题作黄绢幼妇外孙齑臼八字魏武谓修曰解否答曰解魏武曰卿未可言俟我思之行三十里魏武乃曰吾已得令修别记所知修曰黄绢色丝于字为绝幼妇少女于字为妙外孙女子于字为好齑臼受五辛之器于字为辞所谓绝妙好辞也魏武亦记之与修同叹曰吾才去卿乃三十里操既平汉中欲讨刘备而不得进欲守又难为功护军不知进止操出教唯曰鸡肋外曹莫能晓杨修曰夫鸡肋食之则无所得弃之则殊可惜公归计决矣乃私语营中戒装俄操果班师述评德祖聪颖太露为操所忌其能免乎晋宋人主多与臣下争胜诗字故鲍照多累句僧虔用拙笔皆以避祸也刘显东方朔梁时有沙门讼田武帝大署曰贞有司未辨遍问莫知刘显曰贞字文为与上人武帝尝以隐语召东方朔时上林献枣帝以杖击未央前殿曰叱叱先生束束朔至曰上林献枣四十九枚乎朔见上以杖击槛两木为林上林也束束枣也叱叱四十九也开元寺沙弥干符末有客寓广陵开元寺不为僧所礼题门而去题云龛龙去东涯时日隐西斜敬文今不在碎石入流沙僧众皆不解有沙弥知为谤语是合寺苟卒四字令狐绹令狐绹镇淮海日尝游大明寺见西壁题云一人堂堂二曜同光泉深尺一点去冰旁二人相连不欠一边三梁四柱烈火燃除却双钩两日全诸宾幕莫辨有支使班蒙一见知是大明寺水天下无比八字丁谓广州押衙崔庆成抵皇华驿夜见美人盖鬼也掷书云川中狗百姓眼马扑儿御厨饭庆成不解述于丁晋公丁解云川中狗蜀犬也百姓眼民目也马扑儿瓜子也御厨饭官食也乃独眠孤馆四字苏轼荆公柄国时有人题相国寺壁云终岁荒芜湖浦焦贫女戴笠落柘条阿侬去家京洛遥惊心寇盗来攻剽人皆以为夫出妇忧乱荒也及荆公罢相子瞻召还诸公饮苏寺中以此诗问之苏曰于贫女句可以得其人矣终岁十二月也十二月为青字荒芜田有草也草田为苗字湖浦焦水去也水傍去为法字女戴笠为安字柘落条为石字阿侬乃吴言合之为误字去家京洛为国字寇盗攻剽为贼民盖隐青苗法安石误国贼民也李彪后魏孝文尝宴群臣举卮言曰三三横两两纵谁能辨之赐金钟御史中尉李彪曰沽洒老妪瓮注瓶屠儿割肉与称同尚书左丞甄琛曰吴人浮水自云工技儿掷袖在虚空彭城王勰悟曰此习字也孝文即以金钟赐彪刘瑊辛未会试江阴袁舜臣作谜诗于灯上云六经蕴籍胸中久一剑十年磨在手杏花头上一枝横恐泄天机莫露口一点累累大如斗掩却半牀何所有完名直待挂冠归本来面目君知否诸人不辨唯刘瑊一见知之乃辛未状元四字秦观苏轼苏小妹秦少游为谜难东坡云我有一间房半间租与转轮王有时射出一线光天下邪魔不敢当坡公应声曰我有一张琴琴弦藏在腹凭君马上弹弹尽天下曲小妹曰我有一只船一人摇橹一人牵去时牵缆去来时摇橹还三谜皆指木马而后二谜更胜拆字谢石润夫成都人宣和间至京师以拆字言人祸福求相者但随意书一字即就其字离析而言无不奇中名闻九重上皇因书一朝字令中贵人持往试之石见字即端视中贵人曰此非观察所书也中贵人愕然曰但据字言之石以手加额曰朝字离之为十月十日字非此月此日所生之天人当谁书也一座尽惊中贵驰奏翌日召至后苑令左右及宫嫔书字示之论说俱有精理钖赍甚厚补承信郎缘此四方求相者其门如市有朝士其室怀娠过月手书一也字令其夫持问是日坐客甚众石详视谓朝士曰此阁中所书否曰何以言之石曰谓语助者焉哉乎也固知是公内助所书问盛年三十一否曰是也以也字上为三十下为一字也然吾官寄此当力谋迁动还可得否曰正以此为挠耳盖也字着水则为池有马则为驰今池运则无水陆驰则无马是安可动也又尊阁父母兄弟近身亲人皆当无一存者以也字着人则是他字今独见也字而不见人故也又尊阁其家物产亦当荡尽否以也字着土则为地字今不见土只见也俱是否曰诚如所言然此皆非所问者贱室忧怀娠过月所以问耳石曰是必十三个月也以也字中有十字并两旁二竖下画为十三也石熟视朝士曰有一事似涉奇怪固欲不言则吾官所问正决此事可尽言否朝士因请其说石曰也字着虫为虫也字今尊阁所娠殆蛇妖也然不见虫则不能为害谢石亦有薄术可为吾官以药下验之无苦也朝士大异其说固请至家以药投之果下数百小蛇都人益共神之而不知其竟挟何术述评后石拆春字谓秦头太重压日无光忤相桧死于戍建炎间术者周生善相字车驾至杭时虏骑惊扰之余人心危疑执政唿周生偶书杭字示之周曰惧有警报乃拆其字以右边一点配木上即为兀术不旬日果传兀术南侵当赵秦庙谟不协各欲引退二公各书退字示之周曰赵必去秦必留日者君象赵书退字人去日远秦书人字密附日下字在左笔下连而人字左笔斜贯之踪迹固矣欲退得乎既而皆验往年有叩试事者书串字术者曰不特乡闱得隽南宫亦应高捷盖以串寓二中字也一生在傍乃亦书串字令观术者曰君不独不与宾兴更当疾询其所以曰彼以无心书故当如字君以有心书串下加心乃患字耳已而果然相传文皇在燕邸时尝微行诣一相字者写帛字令看其人即跪拜称死罪王惊问故对曰皇头帝脚必非常人也后有人亦书帛字其人曰是为白巾君必遭丧苏黄迁谪苏子瞻谪儋州以儋字与瞻相近也子由谪雷州以雷字下有田字也黄鲁直谪宜州以宜字类直字也此章子厚谐谑之意当时有术士曰儋字从立人子瞻其尚能北归乎雷字雨在田上承天之泽也子由其未艾乎宜字有盖棺之义鲁直其不返乎后子瞻归至毗陵而卒子由老于颍十余年乃终鲁直竟没于宜子犯城濮之役晋文公梦与楚子搏楚子伏己而盬其脑是以惧子犯曰吉我得天楚伏其罪我且柔之矣刘伯温高祖方欲刑人刘伯温适入亟语之梦以头有血而土傅之不祥欲以应之公曰头上血众字也傅以土得众且得土也应在三日上为停三日待之而海宁降董伽罗通海节度使段思平为杨氏所忌逃之剖野核桃有文曰青昔思平拆之曰青乃十二月昔乃二十一日吾当以是日举义遂借兵东方及河欲渡思平夜梦人斩其首又梦玉瓶耳缺又梦镜破惧不敢进兵军师董伽罗曰三梦皆吉兆也公为大夫夫去首为天天子兆也玉瓶去耳为王镜中有影如人相敌镜破影灭无对矣思平乃决遂逐杨氏而有其国改蒙曰大理述评小说载秦王梦日落山崩海干花谢群臣莫能解者甘罗年十二进曰日落帝星现山崩地大平海干龙献宝花谢子收成事虽不经亦云善对河水干宋王有疾夜梦河水干忧形于色以为君者龙也河无水龙失其居不祥值宰辅问疾以此询之或曰河无水乃可字陛下之疾当可矣帝欣然未几疾愈成天子北齐文宣将受禅梦人以笔点额王昙哲贺曰王上加点乃主字位当进矣隋文帝未贵时尝夜泊江中梦无左手觉甚恶之及登岸诣一草庵中有一老僧道极高具以梦告之僧起贺曰无左手者独拳也当为天子后帝兴建此庵为吉祥寺唐太宗与刘文静首谋之夜高祖梦堕牀下见遍身为虫蛆所食甚恶之询于安乐寺智满禅师师曰公得天下矣牀下者陛下也群蛆食者所谓群生共仰一人活耳高祖嘉其言先进场昔一士子将赴试梦先进场觉而语妻喜曰今秋必魁多士矣妻曰非也子不忆鲁论先进第十一乎后果名在十一曹良史河东裴元质初举进士明朝唱策夜梦一狗从窦出挽弓射之其箭遂撇以为不祥曹良史曰吾往唱策之夜亦为此梦梦神为吾解之曰狗者第字头也弓第字身也箭者第竖也有撇为第也寻唱策果如梦焉占状元孙龙光状元及第前一年尝梦积木数百龙光践履往复既而请一李处士圆之处士曰贺郎君喜来年必是状元何者己居众材之上郭俊应举时梦见一老僧着屐于卧榻上蹒跚而行既寤甚恶之占者曰老僧上座也着屐于卧榻上行屐高也君其巍峨矣及见榜乃状元也剃髭剃发宋李迪美须髯御试日梦剃削俱尽占者曰剃者替也解元是刘滋今替滋矣果状元及第曹确判度支亦有台辅之望或梦剃发为僧心甚恶之有一士善占梦确召而诘之此士曰前贺侍郎旦夕必登庸出家者剃度也度杜同音必代杜为相矣无何杜相出镇江西而确大拜舌生毛马亮知江陵府任满当代梦舌上生毛僧占曰舌上生毛剃不得当在任果然季毅王濬梦悬三刀于樑上须臾又益一刀季毅曰三刀为州又益者明府其临益州乎果迁益州刺史郭乔卿后汉蔡茂家居梦取得一束禾又复失之郭乔卿曰禾失为秩君必膺禄秩矣旬日内征为司徒李仙药给事陈安平子年满赴选与乡人李仙药卧夜梦十一月养蚕仙药占曰十一月养蚕冬丝也君必送东司数日果送吏部饶阳李瞿昙勋官番满选夜梦一母猪极大李仙药占曰母猪犭屯主也君必得屯主数日果如其言杨廷式伪吴毛贞辅累为邑宰应选之广陵梦吞日既寐腹犹热以问侍御史杨廷式杨曰此梦至大非君所能当若以君言得赤坞场官也果如其言索紞晋索充梦舅脱去上衣索紞占曰舅字去其上乃男字也当生男又张邈尝奉使梦狼啖一脚索紞曰脚肉被啖为却字子必不行后二占俱验又宋捅梦内有人着赤衣捅把两杖极打之紞曰内有人肉字朱衣赤色乃干肉也两杖箸象极打之必饱食亦验周宣魏周宣善占梦有人梦刍狗询之宣曰当得美食已验矣其人复往谬曰吾夜来复梦刍狗宣曰宜防倾蹷未几因堕车损足其人怪之复谬曰夜来又梦刍狗宣曰慎防失火俄而家中火起乃诣宣问曰吾梦刍狗三占不同而皆验何也宣曰刍狗祭物故始梦当得食祭讫则车轹之矣故堕车伤足也既经车轹必且入樵爨故虞失火其人曰吾前实梦后二次妄言耳宣曰吉凶悔吝生乎动汝意既动与真梦同是以占之皆验顾琮顾琮为补阙尝有罪系诏狱当伏法琮忧愁坐而假寐忽梦见其母下体琮谓下详之甚愈惧形于颜色时有善解者贺曰子其免乎太夫人下体是足下生路也重见生路何吉如之明日门下侍郎薛稷奏刑失人竟得免琮后至宰相苻坚苻坚将欲南伐梦满城出菜又地东南倾其占曰菜多难为酱东南倾江左不得平也张猷右丞卢藏用中书令崔湜坐太平党被流岭南至荆州湜一夜梦讲坐下听法而照镜占梦张猷谓卢右丞曰崔令公乃大恶梦坐下听讲法从上来也镜字金旁竟也其竟于今日乎得敕令湜自尽韩众卫中行为中书舍人时有故旧子弟赴选投卫论嘱卫欣然许之驳榜将出其人忽梦乘驴渡水蹷坠水中登岸而靴不沾湿选人与秘书郎韩众有旧访之韩被酒半戏曰公今年选事不谐矣据梦卫生相负足下不沾及榜出果驳放王戎王戎梦有人以七枚椹子与之着衣襟中既觉得之占曰椹自后男女大小凡七丧评梦椹代丧明用甚雅曾进江西曾迥当大比之秋梦抱一小儿忽见此儿右边又生一耳少顷见此儿无两手以为不祥语其兄进进曰又添一耳耳与又乃取字小儿子也子无两手乃了字尔已取了卫生已而果然李锜韩臯素与李锜不协锜一日梦万岁楼上挂冰因自解曰冰者寒也楼者高也岂韩臯来代我乎意甚恶之臯果移镇浙右赵辅和郭璞有人父官刺史得书云有疾是人诣赵辅和馆别托相知者筮遇泰筮者云甚吉是人出后辅和语筮者云泰干下坤上则父已入土矣岂得言吉果凶问至顾士群母病筮得归妹之随或以为男女有家之卦必无恙郭璞曰归妹女之终也兑主秋至立秋日终矣果然占兄弟占子江西乡试揭晓之期泰和尹公值在京命卜者占弟嘉言中否得明夷卦内离外坤三爻五爻发三爻皆兄弟占者以书云兄弟雷同难上榜嗫嚅不敢对公曰三为白虎五为青龙龙虎榜动有中之兆兄弟发者以兄问弟弟当动而来矣不数日喜报果至有父占子病者卦得父母当头克子孙凶象而子孙爻又不上卦占者断其必死父泣而归途遇一友问得其故友曰父母当头克子孙使子孙上卦则受克矣今之生机全在不上卦譬如父持大杖欲击子不相值则已耳郎君必无恙未几果愈语智部总序冯子曰智非语也语智非智也喋喋者必穷期期者有庸丈夫者何必有口哉固也抑有异焉两舌相战理者必伸两理相质辨者先售子房以之师仲连以之高庄生以之旷达仪衍以之富贵端木子以之列于四科孟氏以之承三圣故一言而或重于九鼎单说而或强于十万师片纸书而或贤于十部从事口舌之权顾不重与谈言微中足以解纷言之无文行之不远君子一言以为智一言以为不智智泽于内言溢于外诗曰唯其有之是以似之此之谓也侨童有辞郑国赖焉聊城一矢名高鲁连排难解纷辩哉仙仙百尔君子毋易繇言集辩才子贡吴征会于诸侯卫侯后至吴人藩卫侯之舍子贡说太宰嚭曰卫君之来必谋于其众其众或欲或否是以缓来其欲来者子之党也其不欲来者子之仇也若执卫侯是堕党而崇仇也嚭说乃舍卫君田常欲作乱于齐惮高国鲍晏故移其兵欲以伐鲁孔子闻之谓门弟子曰夫鲁坟墓所处二三子何为莫出子路请出孔子止之子张子石请行孔子弗许子贡请孔子许之遂行至齐说田常曰君之伐鲁过矣夫鲁难伐之国其城薄以卑其地狭以泄其君愚而不仁大臣伪而无用其士民又恶甲兵之事－－此不可与战君不如伐吴夫吴城高以厚地广以深甲坚以新士选以饱重器精兵尽在其中又使明大夫守之－－此易伐也田常忿然作色曰子之所难人之所易子之所易人之所难而以教常何也子贡曰臣闻之忧在内者攻强忧在外者攻弱今君破鲁以广齐战胜以骄主破国以尊臣而君之功不与焉而交日疏于王是君上骄主心下恣群臣求以成大事难矣夫上骄则恣臣骄则争是君上与主有隙下与大臣交争也如此则君之立于齐危矣故曰不如伐吴伐吴不胜民人外死大臣内空是君上无强臣之敌下无民人之过孤主制齐者唯君也田常曰善虽然吾兵业已加鲁矣去而之吴大臣疑我奈何子贡曰君按兵无伐臣请往使吴王令之救鲁而伐齐君因以兵迎之田常许之使子贡南见吴王说曰臣闻之王者不绝世霸者无强敌千钧之重加铢而移今以万乘之齐而私千乘之鲁与吴争强窃为王危之且夫救鲁显名也伐齐大利也以扶泗上诸侯诛暴齐而服强晋利莫大焉名存亡鲁实困强齐智者不疑也吴王曰善虽然吾尝与越战栖之会稽越王苦身养士有报我心子待我伐越而听子子贡曰越之劲不过鲁强不过齐王置齐而伐越则齐已平鲁矣且王方以存亡继绝为名夫伐小越而畏强齐非勇也夫勇者不避难仁者不穷约智者不失时今存越示诸侯以仁救鲁伐齐威加晋国诸侯必相率而朝吴霸业成矣且王必恶越臣请东见越王令出兵以从此实空越名从诸侯以伐也吴王大说乃使子贡之越越王除道郊迎身御至舍而问曰此蛮夷之国大夫何以惠然辱而临之子贡曰今者吾说吴王以救鲁伐齐其志欲之而畏越曰待我伐越乃可如此破越必矣且夫无报人之志而令人疑之拙也有报人之意使人知之殆也事未发而先闻危也三者举事之大患勾践顿首再拜曰孤尝不料力乃与吴战困于会稽痛入于骨髓日夜焦唇干舌徒欲与吴王接踵而死孤之愿也遂问子贡子贡曰吴王为人勐暴群臣不堪国家敝于数战士卒弗忍百姓怨上大臣内变子胥以谏死太宰嚭用事顺君之过以安其私是残国之治也今王诚发士卒佐之以徼其志重宝以说其心卑辞以尊其礼其伐齐必也彼战不胜王之福矣战胜必以兵临晋臣请北面晋君令共攻之弱吴必矣其锐兵尽于齐重甲困于晋而王制其敝此灭吴必矣越王大说许诺送子贡金百镒剑一良矛二子贡不受遂行报吴王曰臣敬以大王之言告越王越王大恐曰孤不幸少失先人内不自量抵罪于吴军败身辱栖于会稽国为虚莽赖大王之赐使得奉俎豆而修祭祀死不敢忘何谋之敢虑后五日越使大夫种顿首言于吴王曰东海役臣孤勾践使者臣种敢修下吏问于左右今窃闻大王将兴大义诛强救弱困暴齐而抚周室请悉起境内士卒三千人孤请自被坚执锐以先受矢石因越贱臣种奉先人藏器甲二十领屈卢之矛步光之剑以贺军吏吴王大说以告子贡曰越王欲身从寡人伐齐可乎子贡曰不可夫空人之国悉人之众又从其君不义君受其币许其师而辞其君吴王许诺乃谢越王于是吴王乃遂发九郡兵伐齐子贡因去之晋谓晋君曰臣闻之虑不先定不可以应卒兵不先辨不可以胜敌今夫吴与齐将战彼战而胜越乱之必矣与齐战而胜必以其兵临晋晋君大恐曰为之奈何子贡曰修兵休卒以待之晋君许诺子贡去而之鲁吴王果与齐人战于艾陵大破齐师获七将军之兵而不归果以兵临晋与晋人相遇黄池之上吴晋争强晋人击之大败吴师越王闻之涉江袭吴去城七里而军吴王闻之去晋而归与越战于五湖三战不胜城门不守越遂围王宫杀夫差而戮其相破吴三年东向而霸故子贡一出存鲁乱齐破吴旨晋而霸越十年之中五国各有变直是纵横之祖全不似圣贤门风鲁仲连秦围赵邯郸诸侯莫敢先救魏王使客将军辛垣衍间入邯郸欲与赵尊秦为帝鲁仲连适在赵闻之见平原君胜胜为介绍而见之于辛垣衍鲁连见辛垣衍而无言辛垣衍曰吾视居此围城之中者皆有求于平原君者也今观先生之玉貌非有求于平原君者曷为久居此围城之中而不去也鲁连曰秦弃礼义上首功之国也权使其士虏使其民彼肆然而为帝则连有赴东海而死耳不忍为之民也所为见将军者欲以助赵也辛垣衍曰助之奈何鲁连曰吾将使梁及燕助之齐楚固助之矣辛垣衍曰燕吾不知若梁则吾乃梁人也先生恶能使梁助之耶鲁连曰梁未睹秦称帝之害故也使睹秦称帝之害则必助赵矣辛垣衍曰秦称帝之害奈何鲁连曰昔齐威王尝为仁义矣率天下诸侯而朝周周贫且微诸侯莫朝而齐独朝之居岁余周烈王崩诸侯皆至齐后往周怒赴于齐曰天崩地坼天子下席东藩之臣田婴齐后至则斩之威王勃然怒曰叱嗟而母婢也卒为天下笑故生则朝周死则叱之诚不忍其求也彼天子固然其无足怪辛垣衍曰先生独未见夫仆乎十人而从一人者宁力不胜智不若耶畏之也鲁连曰梁之比于秦若仆耶辛垣衍曰然鲁连曰然则吾将使秦王烹醢梁王辛垣衍怏然不悦曰嘻亦太甚矣先生又恶能使秦王烹醢梁王鲁连曰固也待吾言之昔者鬼侯鄂侯文王纣之三公也鬼侯有子而好故入之于纣纣以为恶醢鬼侯鄂侯争之急辩之疾并脯鄂侯文王闻而叹息拘于羑里之库百日而欲令之死曷为与人俱称帝王卒就脯醢之地也齐愍王将之鲁夷维子执策而从谓鲁人曰子将何以待吾君鲁人曰吾将以十太牢待子之君夷维子曰吾君天子也天子巡狩诸侯避舍纳管键摄衽抱几视膳于堂下天子已食退而听朝也鲁人投其钥不果纳将之薛假途于邹当是时邹君死愍王欲入弔夷维子谓邹之孤曰天子弔主人必将倍殡柩设北面于南方然后天子南面弔也邹之群臣曰必若此吾将伏剑而死故不敢入于邹邹鲁之臣生则不能事养死则不得饭含然且欲行天子之礼于邹鲁之臣不果纳今秦万乘之国梁亦万乘之国交有称王之名睹其一胜而胜欲从而帝之是使三晋之大臣未如邹鲁之仆妾也且秦无已而帝则且变易诸侯之大臣彼将夺其所谓不肖而予其所谓贤夺其所憎而予其所爱彼又将使其子女谗妾为诸侯妃姬处梁之宫梁王安得晏然而已乎而将军又何以得故宠乎于是辛垣衍起再拜谢曰吾乃今知先生为天下之士也吾请去不敢复言帝秦矣秦将闻之为却军五十里述苏轼曰仲连辩过仪秦气凌髡衍排难解纷功成而逃赏实战国一人而已穆文熙曰仲连挫帝秦之说而秦将为之却军此淮南之所谓庙战也虞卿秦攻赵于长平大破之引兵而归因使人索六城于赵而讲赵计未定楼缓新从秦来赵王与楼缓计之曰与秦城何如不与何如楼缓辞让曰此非臣之所能知也王曰虽然试言公之私楼缓曰王亦闻夫公甫文伯母乎公甫文伯官于鲁病死妇人为之自杀于房中者二八人其母闻之不哭也相室曰焉有子死而不哭者乎其母曰孔子贤人也逐于鲁是人不随今死而妇人为死者十六人若是者其于长者薄而于妇人厚故从母言之为贤母也从妇言之必不免于妒妇也故其言一也言者异则人心变矣今臣新从秦来而言勿与则非计也言与之则恐王以臣之为秦也故不敢对使臣得为王计之不如予之王曰诺虞卿闻之入见王王以楼缓言告之虞卿曰此饰说也王曰何谓也虞卿曰秦之攻赵也倦而归乎王以其力尚能进爱王而不攻乎王曰秦之攻我也不遗余力矣必以倦而归也虞卿曰秦以其力攻其所不能取倦而归王又以其力之所不能攻而资之是助秦自攻也来年秦复攻王王无以救矣王以虞卿之言告楼缓楼缓曰虞卿能尽知秦力之所至乎诚知秦力之所不至此弹丸之地犹不予也今秦来复攻王得无割其内而媾乎王曰诚听子割矣子能必来年秦之不复攻我乎楼缓对曰此非臣之所敢任也昔日三晋之交于秦相善也今秦释韩魏而独攻王王之所以事秦必不如韩魏也今臣为足下解负亲之攻启关通币齐交韩魏至来年而王独不取于秦王之所以事秦者必在韩魏之后也此非臣之所以敢任也王以楼缓之言告虞卿虞卿曰楼缓言不媾来年秦复攻王得无更割其内而媾今媾楼缓又不能必秦之不复攻也虽割何益来年复攻又割其力之所不能陛而媾也此自尽之术也不如无媾秦虽善攻不能取六城赵虽不能守亦不至失六城秦倦而归兵必罢我以六城收天下以攻罢秦是我失之于天下而取偿于秦也吾国尚利孰与坐而割地自弱以强秦今楼缓曰秦善韩魏而攻赵者必王之事秦不如韩魏也是使王岁以六城事秦也即坐而地尽矣来年秦复求割地王将予之乎不予则是弃前资而挑秦祸也与之则无地而给之语曰强者善攻而弱者不能自守今坐而听秦秦兵不敝而多得地是强秦而弱赵也以益强之秦而割愈弱之赵其计固不止矣且秦虎狼之国也无礼义之心其求无已而王之地有尽以有尽之地给无已之求其势必无赵矣故曰饰说也王必勿与王曰诺楼缓闻之入见于王王又以虞卿之言告之楼缓曰不然虞卿得其一未知其二也秦赵构难而天下皆说何也曰我将因强而乘弱今赵兵困于秦天下之贺战胜者则必在于秦矣故不若亟割地求和以疑天下慰秦心不然天下将因秦之怒乘赵之敝而瓜分之赵且亡何秦之图王以此断之勿复计也虞卿闻之又入见王曰危矣楼子之为秦也夫赵兵困于秦又割地为和是愈疑天下而何慰秦心哉不亦大示天下弱乎且臣曰勿与者非固勿予而已也秦索六城于王王以六城赂齐齐秦之深仇也得王六城并力而西击秦也齐之听王不待辩之毕也是王失于齐而取偿于秦一举结三国之亲而与秦易道也赵王曰善因发虞卿东见齐王与之谋秦虞卿未反秦之使者已在赵矣楼缓闻之逃去评从来议割地之失未有痛切快畅于此者苏代雍氏之役韩征甲与粟于周周君患之告苏代苏代曰何患焉代能为君令韩不征甲与粟于周又能为君得高都周君大悦曰子苟能寡人请以国听苏代往见韩相国公仲曰公不闻楚计乎昭应谓楚王曰韩氏罢于兵仓廪空无以守城吾攻之以饥不过一月必拔之今围雍氏五月不能拔是楚病也楚王始不信昭应之计矣今公乃征甲与粟于周是告楚病也昭应闻此必劝楚王益兵守雍氏雍氏必拔公仲曰善然吾使者已行矣代曰公何不以高都与周公仲怒曰吾无征甲与粟于周亦已多矣何为与高都代曰与之高都则周必折而入于韩秦闻之必大怒而焚周之节不通其使是公以敝高都得完周也公仲曰善不征甲与粟于周而与高都楚卒不拔雍氏而去田需死昭鱼谓苏代曰田需死吾恐张仪薛公犀首之有一人相魏者代曰然则相者以谁而君便之也昭鱼曰吾欲太子之自相也代曰请为君北见梁王必相之矣昭鱼曰奈何代曰若其为梁王代请说君昭鱼曰奈何对曰代也从楚来昭鱼甚忧代曰君何忧曰田需死吾恐张仪薛公犀首有一人相魏者代曰勿忧也梁王长主也必不相张仪张仪相魏必右秦而左魏薛公相魏必右齐而左魏犀首相魏必右韩而左魏梁王长主也必不使相也王曰然则寡人孰相代曰莫如太子之自相是三人皆以太子为非固相也皆将务以其国事魏而欲丞相之玺以魏之强而持三万乘之国辅之魏必安矣故曰如太子之自相也遂先见梁王以此语告之太子果自相陈轸陈轸去楚之秦张仪谓秦王曰陈轸为王臣常以国情输楚仪不能与从事愿王逐之即复之楚愿王杀之王曰轸安敢之楚也王召陈轸告之曰吾能听子子欲何之请为子约车对曰臣愿之楚王曰仪以子为之楚吾又自知子之楚子非楚且安之也轸曰臣出必故之楚以顺王与仪之策而明臣之楚与否也楚人有两妻者人誂其长者长者詈之誂其少者少者许之居无几何有两妻者死客谓誂者曰汝取长者乎少者乎取长者客曰长者詈汝少者和汝汝何为取长者曰居彼人之所则欲其许我也今为我妻则欲其为詈人也今楚王明主也而昭阳贤相也轸为人臣而常以国情输楚楚王必不留臣昭阳将不与臣从事矣以此明臣之楚与不轸出张仪入问王曰陈轸果安之王曰夫轸天下之辩士也熟视寡人曰轸必之楚寡人遂无奈何也寡人因问曰子必之楚也则仪之言果信也轸曰非独仪之言行道之人皆知之昔者子胥忠其君天下皆欲以为臣孝己爱其亲天下皆欲以为子故卖仆妾不出里巷而取者良仆妾也出妇嫁于乡里者善妇也臣不忠于王楚何以轸为忠忠且见弃轸不之楚而何之乎王以为然遂善待之触龙秦攻赵赵王新立太后用事求救于齐齐人曰必以长安君为质太后不可齐师不出大臣强谏太后怒甚曰有复言者老妇必唾其面左师触龙请见曰贱息舒祺最少不肖而臣衰窃爱之愿得补黑衣之缺以卫王宫愿及臣未填沟壑而托之太后曰丈夫亦爱少子乎对曰甚于妇人太后笑曰妇人异甚对曰老臣窃以为媪之爱燕后贤于长安君太后曰君过矣不如长安君之甚左师曰父母爱其子则为之计深远媪之送燕后也持其踵而哭念其远也亦哀之矣已行非不思也祭祀则祝之曰必勿使反岂非为之计长久愿子孙相继为王也哉太后曰然左师曰今三世以前至于赵王之子孙为侯者其继有在者乎曰无有曰此其近者祸及身远者及其子孙岂人主之子侯则不善位尊而无功奉厚而无劳而挟重器多也今媪尊长安之位封以膏腴之地多与之重器而不及今令有功于赵一旦山陵崩长安君何以自托于赵哉太后曰诺恣君之所使之于是为长安君约车百乘质于齐齐师乃出秦师退庸芮秦宣太后爱魏丑夫太后病将死出令曰为我葬必以魏子为殉魏子患之庸芮为魏子说太后曰以死者为有知乎太后曰无知也曰若太后之神灵明知死者之无知矣何为空以生所爱葬于无知之死人哉若死者有知先王积怒之日久矣太后救过不赡何暇私魏丑夫乎太后曰善乃止狄仁杰武承嗣三思营求为太子狄仁杰从容言于太后曰姑姪与母子孰亲陛下立子则千秋万岁后配食太庙若立姪则未闻姪为天子而祔姑于庙者也太后乃寤述评议论到十分醒快处虽欲不从而不可得庐陵反正虽因鹦鹉折翼及双陆不胜之梦实姑姪子母之说有以动之凡恋生前未有不计死后者时王方庆居相位以其子为眉州司士参军天后问曰君在相位子何远乎对曰庐陵是陛下爱子今犹在远臣之子安敢相近此亦可谓善讽矣然慈主可以情动明主当以理格则天明而不慈故梁公辱昌宗而不怒进张柬之而不疑皆因其明而用之陆贾齐地王先生平原君朱建为人刚正而有口辟阳侯得倖吕太后欲知建建不肯见及建母死贫未有以发丧方假贷陆贾素善建乃令建发丧而身见辟阳侯贺之曰平原君母死辟阳侯曰平原君母死何乃贺我贾曰前君侯欲知平原君平原君义不知君以其母故夫相知者当相恤其灾危今其母死君诚厚送丧则彼为君死矣辟阳侯乃奉百金裞列侯贵人以辟阳侯故往赙凡五百金久之人或毁辟阳侯惠帝大怒下吏欲诛之吕太后惭不可言大臣多害辟阳侯行欲遂诛之辟阳侯困急使人欲见建建辞曰狱急不敢见建乃求见孝惠倖臣闳孺说之曰君所以得倖帝天下莫不闻今辟阳侯下吏道路皆言君谗欲杀之今日辟阳侯诛旦日太后含怒亦诛君君何不肉袒为辟阳侯言于帝帝听出辟阳侯太后大欢两主俱幸君之富贵益倍矣于是闳孺大恐从其计言帝帝果出辟阳侯辟阳侯始以建为背己大怒及其出之乃大惊吕太后崩大臣诛诸吕辟阳侯于诸吕至深而卒免于诛皆陆生平原君之计画也评不但陆贾朱建智辟阳侯亦智梁孝王既刺杀袁盎事觉惧诛乃赍邹阳千金令遍求方略以解阳素知齐人王先生年八十余多奇计即往求之王先生曰难哉人主有私怨深怒欲施必行之诛诚难解也子今且安之阳曰邹鲁守经学齐楚多辩智韩魏时有奇节吾将历问之王先生曰子行矣还过我而西阳行月余莫能为谋者乃还过王先生曰臣将西矣奈何先生曰子必往见王长君邹阳悟辄辞去不过梁径至长安见王长君长君者王美人兄也阳乘间说曰臣愿窃有谒也臣闻长君弟得倖后宫天下无有而长君行迹多不循道理今陛下穷竟袁盎事即梁王恐诛太后怫郁无所发怒必切齿侧目于贵臣而长君危矣长君瞿然曰奈何阳曰第能为上言得无竟梁事则太后必德长君金城之固也长君如其计梁事遂寝评朱建一篇程文抄得恰好不唯王先生智邹阳亦智厮养卒赵王武臣遣韩广至燕燕人因立广为燕王赵王与张耳陈余北略地至燕界赵王间出为燕军所得燕将囚之欲与分赵地半乃归王使者十辈往辄见杀张耳陈余患之有厮养卒谢其舍中曰吾为公说燕与王载归舍中皆笑养卒走燕壁问燕将曰知臣何欲燕将曰若欲得赵王耳曰君知张耳陈余何如人燕将曰贤人也曰知其志何欲曰欲得王养卒笑曰君未知此两人所欲也夫武臣张耳陈余杖马棰下赵数十城此亦各欲南面而王岂欲为卿相终已耶夫臣与主岂可同日而道哉顾其势初定未敢参分而王且以少长先王武臣以持赵心今赵地已服此两人亦欲分赵而王时未可耳今乃囚赵王此两人名为求赵王实欲燕杀之此两人分赵自立夫以一赵尚易燕况以两贤王左提右挈而责杀王之罪灭燕必矣燕将以为然乃归赵王养卒为御而归杨善土木之变上皇在虏岁余虏屡责奉迎未知诚伪欲遣使探问而难其人左都御史杨善慨然请往虏将也先密遣一人黠慧者田氏来迎且探其意相见云我亦中国人被虏于此因问向日土木之围南兵何故不战而溃善曰太平日久将卒相安况此行只是扈从随驾初无号令对敌被尔家陡然冲突如何不走虽然尔家幸而得胜未见为福今皇帝即位聪明英武纳谏如流有人献策云虏人敢入中国者只凭好马扒山过岭越关而来若今一带守边者俱做铁顶橛子上留一空安尖头锥子但系人马所过山岭遍下锥橛来者无不中伤即从其计又一人献策云今大铜铳止用一个石炮所以打的人少若装鸡子大石头一斗打去迸开数丈阔人马触之即死亦从其计又一人献策云广西四川等处射虎弩弓毒药最快若傅箭头一着皮肉人马立毙又从其计已取药来天下选三十万有力能射者演习曾将罪人试验又一人献策云如今放火枪者虽有三四层他见放了又装药便放马来冲踩若做大样两头铳装铁弹子数个擦上毒药排于四层候马来齐发俱打穿肚曾试验三百步之外者皆然献计者皆升官加赏天下有智谋者闻之莫不皆来所操练军马又精锐可惜无用矣虏人曰如何无用善曰若两家讲和了何用虏人闻言潜往报知次日善至营见也先问汝是何官曰都御史曰两家和好许多年今番如何拘留我使臣减了我马价与的段匹一匹剪为两匹将我使臣闭在馆中不放出这等计较如何善曰比先汝父差使臣进马不过三十余人所讨物件十与二三也无计较一向和好汝今差来使臣多至三千余人一见皇帝每人便赏织金衣服一套虽十数岁孩儿也一般赏赐殿上筵宴为何只是要官人面上好看临回时又加赏宴差人送去何曾拘留或是带来的小厮到中国为奸为盗惧怕使臣知道从小路逃去或遇虎狼或投别处中国留他何用若减了马价一节亦有故先次官人家书一封着使臣王喜送与中国某人会喜不在误着吴良收了进与朝廷后某人怕朝廷疑怪乃结权臣因说这番进马不系正经头目如何一般赏他以此减了马价及某人送使臣去反说是吴良诡计减了意欲官人杀害吴良不想果中其计也先曰者胡语者然词也又说买锅一节此锅出在广东到京师万余里一锅卖绢二匹使臣去买只与一匹以此争斗卖锅者闭门不卖皇帝如何得知譬如南朝人问使臣买马价少便不肯卖岂是官人吩咐他来也先笑曰者又说剪开段匹是回回人所为他将一匹剪将两匹若不信去搜他行李好的都在也先又曰者者都御史说的皆实如今事已往都是小人说坏善因见其意已和乃曰官人为北方大将帅掌领军马却听小人言语忘了大明皇帝厚恩使来杀掳人民上天好生官人好杀有想父母妻子脱逃者拿住便剜心摘胆高声叫苦上天岂不闻知答曰我不曾着他杀是下人自杀善曰今日两家和好如初可早出号令收回军马免得上天发怒降灾也先笑曰者者问皇帝回去还做否善曰天位已定谁再更换也先曰尧舜当初如何来善曰尧让位于舜今日兄让位于弟正与一般有平章昂克问汝来取皇帝将何财物来善曰若将财物来后人说官人爱钱了若空手迎去见得官人有仁义能顺天道自古无此好男子我监修史书备细写上着万代人称赞也先笑曰者者都御史写的好者次日见上皇又次日也先遂设宴与上皇送行述评杨善之遣止是探问消息初未有奉迎之计被善一席好语说得也先又明白又欢喜即时遣人随善护送上皇来归奇哉晋之怀愍度其必不得而不敢求者也宋之徽钦求之而不得者也庶几赵之厮养卒乎然机有可乘者三耳余辈皆欲归王一也继使者十辈之后二也分争之际易以利害动三也虏狃于晋宋之故事方以奇货可居而中朝诸臣一则恐受虏之欺二则恐拂嗣立者之意相顾推诿而莫敢任善义激于心慨然请往不费尺帛半镪单辞完璧此又岂厮养卒敢望哉土木是一时误陷与晋宋之削弱不同而也先好名又非胡刘女直残暴无忌之比其强势亦远不逮所以杨善之言易入使在晋宋往时虽百杨善无所置喙矣然尔时印累累绶若若而慨然请往独一都御史也即无善之口舌独无善之心肝乎富弼契丹乘朝廷有西夏之忧遣使来言关南之地地是石晋所割后为周世宗所取富弼奉使往见契丹主曰两朝继好垂四十年一旦求割地何也契丹主曰南朝违约塞雁门增塘水治城隍籍民兵将以何为群臣请举兵而南吾谓不若遣使求地求而不获举兵未晚弼曰北朝忘章圣皇帝之大德乎澶渊之役苟从诸将言北兵无得脱者且北朝与中国通好则人主专其利而臣下无所获若用兵则利归臣下而人主任其祸故劝用兵者皆为身谋耳今中国提封万里精兵百万北朝欲用兵能保必胜乎就使幸胜所亡士马群臣当之与抑人主当之与若通好不绝岁币尽归人主群臣何利焉契丹主大悟首肯者久之弼又曰雁门者备元昊也塘水始于何承矩事在通好前城隍修旧民兵亦补阙非违约也契丹主曰虽然吾祖宗故地当见还耳弼曰晋以卢龙赂契丹周世宗复取关南地皆异代事若各求地岂北朝之利哉既退刘六符曰吾主耻受金币坚欲十县何如弼曰本朝皇帝言为祖宗守国岂敢妄以土地与人北朝所欲不过租赋耳朕不忍多杀两朝赤子故屈地增币以代之若必欲得地是志在败盟假此为辞耳明日契丹主召弼同猎引弼马自近谓曰得地则欢好可久弼曰北朝既以得地为荣南朝必以失地为辱兄弟之国岂可使一荣一辱哉猎罢六符曰吾主闻公荣辱之言意甚感悟今唯结姻可议耳弼曰婚姻易生嫌隙本朝长公主出嫁赍送不过十万缗岂若岁币无穷之利哉弼还报帝许增币契丹主曰南朝既增我币辞当曰献弼曰南朝为兄岂有兄献于弟乎契丹主曰然则为纳弼亦不可契丹主曰南朝既以厚币遗我是惧我矣于二字何有若我拥兵而南得无悔乎弼曰本朝兼爱南北故不惮更成何名为惧或不得已而至于用兵则当以曲直为胜负非使臣之所知也契丹主曰卿勿固执古有之矣弼曰自古唯唐高祖借兵突厥当时赠遗或称献纳其后颉利为太宗所擒岂复有此哉契丹主知不可夺自遣人来议帝用晏殊议竟以纳字与之述评富郑公与契丹主往复再四句句佔上风而语气又和婉使人可听此可与李邺侯参看说辞之最善也弼始受命往闻一女卒再往闻一男生皆不顾得家书未尝发辄焚之曰徒乱人意有此一片精诚自然不辱君命王守仁土官安贵荣累世骄蹇以从征香炉山加贵州布政司参政犹怏怏薄之乃奏乞减龙场诸驿以偿其功事下督府勘议时兵部主事王守仁以建言谪龙场驿丞贵荣甚敬礼之守仁贻书贵荣略曰凡朝廷制度定自祖宗后世守之不敢擅改改在朝廷且谓之变乱况诸侯乎纵朝廷不见罪有司者将执法以绳之即倖免一时或五六年或八九年虽远至二三十年矣当事者犹得持典章而议其后若是则使君何利焉使君之先自汉唐以来千几百年土地人民未之或改所以长久若此者以能世守天子礼法竭忠尽力不敢分寸有所违越故天子亦不得无故而加诸忠良之臣不然使君之土地人民富且盛矣朝廷悉取而郡县之谁云不可夫驿可减也亦可增也驿可改也宣慰司亦可革也由此言之殆甚有害使君其未之思耶所云奏功升职意亦如此夫铲除寇盗以抚绥平良亦守士常职今缕举以要赏则朝廷平日之恩宠禄位顾将何为使君为参政已非设官之旧今又干进不已是无抵极也众必不堪夫宣慰守土之官故得以世有其土地人民若参政则流官矣东西南北唯天子所使朝廷下方尺之檄委使君以一职或闽或蜀弗行则方命之诛不旋踵而至若捧檄从事千百年之土地人民非复使君有矣由此言之虽今日之参政使君将恐辞之不速又可求进乎后驿竟不减评此书土官宜写一通置座右张嘉言张公嘉言司理广州时边海设有总兵参游等官幕下各数千防兵每日工食三分然参游兵每岁涉远出讯而总兵官所辖兵皆借口坐镇不远行每三年五年修船其参游部下兵止给每日工食之半即非修船而仅不出汛也亦减工食每日三分之一俱贮为修船之用独总兵官部下兵毫无所减当修船时另凑处于民间积习已久彼此视为固然忽巡道申详军门欲将总兵官所辖兵以后稍视裁其工食留备修船之用军门适与总兵有隙乃仓卒允行各兵哄然而哗知张公为院道耳目直逼其堂张公意色安闲命唿知事者五六人登阶述其故众兵俱拥而前即叱下堂曰人言嚣乱殊不便听众兵乃下时天雨甚兵衣尽湿张公亦不顾但令此六人者好言之六人哓哓称旧无减例张公曰此事我亦与闻汝等全不出汛却难怪上人也汝欲不减亦使得虽然亦非汝之利也上司自今使汝等与参游兵每岁更迭出汛汝宁得不往乎若往则汝等且称参游兵工食减半矣汝所争而存者非汝所能享而参游兵之来代者所得也何不听其稍减而汝等犹得岁岁称大将军兵乎汝等试思之此六人俯首不能对唯曰愿爷爷转达宽恤张公曰汝等姓名为谁各相顾不肯言张公骂曰汝等不言姓名上司问我谁来禀汝何以对之不妨说来自有处也乃始各言姓名而记之张公曰汝等传语诸人此事自当有处甚无哗诸人而哗汝之六人者各有姓名上司皆斩汝首矣六人失色唯唯而退后议诸兵每月减银一钱兵竟无哗者议说得道理透彻利害分明不觉气平而心顺矣凡以减省激变者皆不善处分之过王维弘治时有希进用者上章谓山西紫碧山产有石胆可以益寿遣中官经年採取不获民咸告病按察使王维令彩小石子类此者一升以示中官中官怒曰此搪塞耳其物载诸书中何以谓无公曰凤凰麒麟皆古书所载今果有乎秦宓吴使张温聘蜀百官皆集秦宓字子敕独后至温顾孔明曰彼何人也曰学士秦宓温因问曰君学乎宓曰蜀中五尺童子皆学何必我温乃问曰天有头乎曰有之曰在何方曰在西方诗云乃眷西顾温又问天有耳乎曰有天处高而听卑诗云鹤鸣九臯声闻于天曰天有足乎宓曰有诗云天步艰难非足何步曰天有姓乎宓曰有姓曰何姓宓曰姓刘曰何以知之宓曰以天子姓刘知之温曰日生于东乎宓曰虽生于东实没于西时应答如响一坐惊服评其应如响能佔上风故特录之他止口给者概无取唯口有枢智则善转孟不云乎言近指远组以精神出之密微不烦寸铁谈笑解围集善言孔子陈侯起凌阳之台未终而坐法死者数人又执三监吏群臣莫敢谏者孔子适陈见陈侯与登台而观之孔子前贺曰美哉台乎贤哉主也自古圣人之为台焉有不戮一人而能致功若此者陈侯默然使人赦所执吏说秦王秦王与中期争论不胜秦王大怒中期徐行而去或为中期说秦王曰悍人耳中期适遇明君故也向者遇桀纣必杀之矣秦王因不罪晏子齐有得罪于景公者公大怒缚置殿下召左右肢解之敢谏者诛晏子左手持头右手磨刀仰而问曰古者明王圣主肢解人不知从何处始公离席曰纵之罪在寡人时景公烦于刑有鬻踊者公问晏子曰子之居近市知孰贵贱对曰踊贵履贱公悟为之省刑述评晏子之谏多讽而少直殆滑稽之祖也其他使荆使吴使楚事亦皆以游戏胜之觉他人讲道理者方而难入晏子将使荆荆王与左右谋欲以辱之王与晏子立语有缚一人过王而行王曰何为者对曰齐人也王曰何坐对曰坐盗王曰齐人故盗乎晏子曰江南有橘取而树之江北乃为枳所以然者其地使然今齐人居齐不盗来之荆而盗荆地固若是乎王曰圣人非所与戏也只取辱焉晏子使吴王谓行人曰吾闻婴也辩于辞娴于礼命傧者客见则称天子明日晏子有事行人曰天子请见晏子慨然者三曰臣受命敝邑之君将使于吴王之所不佞而迷惑入于天子之朝敢问吴王乌乎存然后吴王曰夫差请见见以诸侯之礼晏子使楚晏子短楚人为小门于大门之侧而延晏子晏子不入曰使狗国者从狗门入臣使楚不当从此门傧者更从大门入见楚王王曰齐无人耶晏子对曰齐之临淄三百闾张袂成帷挥汗成雨何为无人王曰然则何为使子晏子对曰齐命使各有所主其贤者使贤主不肖者使不肖主婴最不肖故使楚耳晏子敬新磨景公有马其圉人杀之公怒援戈将自击之晏子曰此不知其罪而死臣请为君数之公曰诺晏子举戈临之曰汝为我君养马而杀之而罪当死汝使吾君以马之故杀圉人而罪又当死汝使吾君以马故杀圉人闻于四邻诸侯而罪又当死公曰夫子释之勿伤吾仁也后唐庄宗猎于中牟践蹂民田中牟令当马而谏庄宗大怒命叱去斩之伶人敬新磨率诸伶走追其令擒至马前数之曰汝为县令独不闻天子好田猎乎奈何纵民稼穑以供岁赋何不饥饿汝民空此田地以待天子驰逐汝罪当死亟请行刑诸伶复唱和于是庄宗大笑赦之郑涉刘玄佐镇汴尝以谗怒欲杀军将翟行恭无敢辨者处士郑涉能谐隐见玄佐曰闻翟行恭刑愿付尸一观玄佐怪之对曰尝闻枉死人面有异一生未识故借看耳玄佐悟乃免李忠臣辛京杲以私杖杀部曲有司奏京杲罪当死上将从之李忠臣曰京杲当死久矣上问其故忠臣曰京杲诸父兄弟俱战死独京杲至今日尚存故臣以为久当死上恻然乃左迁京杲东方朔武帝乳母尝于外犯事帝欲申宪乳母求东方朔朔曰此非唇舌所争尔必望济者将去时但当屡顾帝慎勿言此或可万一冀耳乳母既至朔亦侍侧因谓之曰汝痴耳帝今已长岂复赖汝乳哺活耶帝凄然即敕免罪简雍先主时天旱禁私酿吏于人家索得酿具欲论罚简雍与先主游见男女行道谓先主曰彼欲行淫何以不缚先主曰何以知之对曰彼有其具先主大笑而止魏征文德皇后即葬太宗即苑中作层观以望昭陵引魏征同升征熟视曰臣眊昏不能见帝指示之征曰此昭陵耶帝曰然征曰臣以为陛下望献陵若昭陵则臣固见之矣帝泣为之毁观吴瑾石亨矜功恃宠一日上登翔凤楼见亨新第极伟丽顾问恭顺侯吴瑾抚宁伯朱永曰此何人居永谢不知瑾曰此必王府上笑曰非也瑾顿首曰非王府谁敢僭妄如此上不应始疑亨杨晟炀帝幸榆林长孙晟从晟以牙中草秽欲令突厥可汗染干亲自芟艾以明威重乃故指帐前草谓曰此根大香染干遽嗅之曰殊不香也晟曰天子行幸所在诸侯躬亲洒扫芸除御路以表至敬今牙中芜秽谓是留香草耳染干乃悟曰是奴罪过遂拔所佩刀亲自芟草诸部贵人争效之自榆林东达蓟长三千里广百步皆开御道贾诩贾诩事操时临淄侯植才名方盛操尝欲废丕立植一日屏左右问诩诩默不对操曰与卿言不答何也对曰属有所思操曰何思诩曰思袁本初刘景升父子操大笑丕位遂定评议卫瓘此座可惜一语不下于诩晋武悟而不从以致于败解缙解缙应制题虎顾从彪图曰虎为百兽尊谁敢触其怒唯有父子情一步一回顾文皇见诗有感即命夏原吉迎太子于南京文皇与解缙同游文皇登桥问缙当作何语缙曰此谓一步高一步及下桥又问之缙曰此谓后面更高似前面史丹汉元帝不喜太子时中山哀王薨太子前弔哀王者帝之少弟与太子同学相长大上望见太子感念哀王悲不自止睹太子不哀大恨曰安有人不慈仁而可奉宗庙为民父母乎太傅史丹免冠谢曰臣诚见陛下哀痛中山王至于感损向者太子当进见臣切戒属无涕泣感伤陛下罪乃在臣当死上以为然意乃解述评此与上官桀意不在马之对同而忠佞自分谷那律高宗出猎遇雨问谷那律曰油衣若为不漏对曰以瓦为之则不漏上因此不复出猎裴度裴度为相时宪宗将幸东都大臣切谏不纳度从容言国家建别都本备巡幸但自艰难以来宫阙署屯百目之区荒圮弗治必假岁月完新然后可行仓卒无备有司且得罪帝悦曰群臣谏朕不及此如卿言诚有未便安用往耶因止不行李纲李纲欲用张所然所尝论宰相黄潜善纲颇难之一日遇潜善款语曰今当艰难之秋负天下重责而四方士大夫号召未有来者前议置河北宣抚司独一张所可用又以狂妄有言得罪如所之罪孰谓不宜第今日势迫不得不试用之如用以为台谏处要地则不可使之借官为招抚冒死立功以赎过似无嫌潜善欣然许之苏辙元城先生语录云东坡下御史狱张安道致仕在南京上书救之欲附南京递进府官不敢受乃令其子恕至登闻鼓院投进恕徘徊不敢投久之东坡出狱其后东坡见其副本因吐舌色动人问其故东坡不答后子由见之曰宜召兄之吐舌也此事正得张恕力仆曰何谓也子由曰独不见郑昌之救盖宽饶乎疏云上无许史之属下无金张之托此语正是激宜帝之怒耳且宽饶何罪正以犯许史罪得祸今再讦之是益其怒也今东坡亦无罪独以名太高与朝廷争胜耳安道之疏乃云实天下之奇才独不激人主之怒乎仆曰然则尔时救东坡者宜为何说子由曰但言本朝未尝杀士大夫今乃是陛下开端后世子孙必援陛下以为例神宗好名而畏义疑可以止之注此条正堪与李纲荐张所于黄潜善语参看施仁望南唐周邺为左衙使信州刺史本之子也与禁帅刘素有隙升元中金陵告灾邺方潜饮人家醉不能起有闻于主者主顾亲信施仁望曰率卫士十人诣灾所见其驰救则释不然就戮于牀仁望既往亟使召邺家语之邺大怖衣女子服奔见仁望仁望留之洎火息覆命至便殿门会刘先至亦将白灾事仁望揣刘意不能蔽邺又惧与偕罪计出仓卒遽排刘越次见主曰不为灾邺诚如圣旨主曰戮之乎仁望曰邺父本方临敌境臣未敢即时奉诏主抚几大悦曰几误我事仁望自此大获奖用邺乃全恕李晟李怀光密与朱泚通谋事迹颇露李晟累奏恐其有变为所并请移军东渭桥上犹冀怀光革心收其力用奏寝不下怀光欲缓战期且激怒诸军言诸军粮赐薄神策独厚厚薄不均难以进战上以财用方窘若粮赐皆比神策则无以给之不然又逆怀光意恐诸军觖望乃遣陆贽诣怀光营宣慰因召李晟参议其事怀光欲晟自乞减损使失士心沮败其功乃曰将士战斗同而粮赐异何以使之协心贽未有言数顾晟晟曰公为元帅得专号令晟将一军受指纵而已至于增减衣食公当裁之怀光嘿然梁适孙沔契丹遣使与中国书所称大宋大契丹似非兄弟之国今辄易曰南朝北朝上诏中书密院共议辅臣多言不从将生隙梁庄肃曰此易屈耳但答言宋盖本朝受命之土契丹亦北朝国号无故而自去非佳兆其年贺正使来复称大宋如故皇祐末契丹请观太庙乐人帝以问宰相对曰恐非享祀不可习也枢密副使孙公沔曰当以礼折之云庙乐之作皆本朝所以歌咏祖宗功德也他国可用耶使人如能助吾祭乃观之仁宗从其言使者不敢复请韩亿亿奉使契丹时副使者为章献外姻妄传太后旨于契丹谕以南北欢好传示子孙之意亿初不知也契丹主问亿曰皇太后即有旨大使何不言亿对曰本朝每遣使皇太后必以此戒约非欲达之北朝也契丹主大喜曰此两朝生灵之福是时副使方失词而亿反用以为德时推其善对冯京王定国素为冯当世所知而荆公绝不乐之一日当世力荐于神祖荆公即曰此孺子耳当世忿曰王巩戊子生安得谓之孺子盖巩之生与同天节同日也荆公愕然不觉退立邵雍司马公一日见康节曰明日僧颙修开堂说法富公吕晦叔欲偕往听之晦叔贪佛已不可劝富公果往于理未便某后进不敢言先生曷止之康节唯唯明日康节往见富公曰闻上欲用裴晋公礼起公公笑曰先生谓某衰病能起否康节曰固也或人言上命公公不起僧开堂公即出无乃不可乎公惊曰某未之思也谢庄庄字希逸孝武尝赐庄宝剑庄以与鲁爽后爽叛帝偶问及剑所在答曰昔与鲁爽别窃借为陛下杜邮之赐矣裴楷王份王景文崔光晋武始登阼彩策得一王者世数视此多少帝既不悦君臣失色侍中裴楷进曰臣闻天得一以清地得一以宁侯王得一以为天下贞帝悦君臣叹服梁武帝问王侍中份朕为有耶为无耶对曰陛下应万物为有体至理为无宋文帝钓天泉池垂纶不获王景文曰良由垂纶者清故不获贪饵元魏高祖名子恂愉悦怿崔光名子劭勖勉高祖曰我儿名旁皆有心卿儿名旁皆有力对曰所谓君子劳心小人劳力评议王弇州曰人虽以捷供奉然语不妨雅致若桓玄篡位初登御牀而陷殷仲文曰将由圣德深厚地不能载梁武宫门灾谓群臣曰我意方欲更新何敬容曰此所谓先天而天弗违又武帝即位有勐虎入建康郭象入江陵上意不悦以问群臣无敢对者王莹曰昔击石拊石百兽率舞陛下膺箓御图虎象来格纵极赡辞不能不令人呕秽杨廷和顾鼎臣辛巳肃庙入继大统方在冲年登极之日御龙袍颇长上府视不已大学士杨廷和奏云陛下垂衣裳而天下治圣情甚悦嘉靖初讲官顾鼎臣讲孟子咸丘蒙章至放勋殂落语侍臣皆惊顾徐云尧是时已百有二十岁矣众心始安述评世宗多忌讳是时科场出题务择佳语如论语无为而治节孟子我非尧舜之道二句题主司皆获遣疑无为非有为我非尧舜四字似谤语也又命内侍读乡试录题是仁以为己任不亦重乎上忽问下文云何内侍对曰下文是兴于诗云云此内侍亦有智宗泽宗汝霖泽政和初知莱州掖县时户部着提举司科买牛黄以供在京惠民和剂局合药用督责急如星火州县百姓竞屠牛以取黄既不登所科之数则相与敛钱以赂吏胥祈免汝霖独以状申提举司言牛遇岁疫则多病有黄今太平日久和气充塞县境牛皆充腯无黄可取使者不能诘一县获免无不欢戴潘京晋良吏潘京为州所辟谒见射策探得不孝字刺史戏曰辟士为不孝耶答曰今为忠臣不得为孝子某布政司吏相传某布政请按台酒坐间布政以多子为忧按君只一子又忧其寡吏在傍云子好不须多布政闻之因谓曰我多子汝又云何答曰子好不愁多二公大称赞共汲引之朱熹廖德明字子晦朱文公高弟也少时梦谒大干阍者索刺出诸袖视其题字云宣教郎廖某遂觉后登第改秩以宣教郎宰闽思前梦恐官止此不欲行亲友相勉为质之文公公沉思良久曰得之矣因指案上物曰人与器不同如笔止能为笔不能为砚剑止能为剑不能为琴故其成毁久远有一定不易之数唯人不然有朝为跖暮为舜者故其吉凶祸福亦随而变难以一定言今子赴官但当力行好事前梦不足芥蒂廖拜而受教后把麾持节官至正郎吴山丹徒靳文僖贵之继夫人年未三十而寡有司为之奏请旌典事下礼部而仪曹郎与靳有姻女连因力为之地礼部尚书吴山曰凡义夫节妇孝之顺孙诸旌典为匹夫匹妇发潜德之光以风世耳若士大夫何人不当为节义孝顺者靳夫人既生受殊封奈何与匹夫争宠灵乎会赴直入西苑与大学士徐阶遇阶亦以为言山正色曰相公亦虑阁老夫人再醮耶阶语塞而止评今日节义孝顺诸旌典只有士大夫之家可随求随得其次则富家犹间可力营致之匹夫匹妇绝望矣若存吴宗伯之说使士大夫还而自思所以救旌异其亲者反以薄待其亲庶乎干进之路稍绝而富家营求之余或可波及单贱世风稍有振乎推之名宦乡贤莫不皆然名宦载在祭统非有大功德及民者不祀乡贤则须有三不朽之业若寻常好官好人分内之事何以祠为又推之乡饮亦然乡饮须年高有德望者乃可以表帅一乡今封公无不大宾者而介必以贿得国家尊老礼贤之典止以供人腹诽而已此皆吴宗伯所笑也宋均卢垣东汉宋均常言吏能宏厚虽贪污放纵犹无所害唯苛察之人身虽廉而巧黠刻剜毒加百姓识者以为确论唐卢坦字保衡始仕为河南尉时杜黄裳为尹召坦谕曰某巨室子与恶人游破产盍察之坦曰凡居官廉虽大臣无厚蓄其能积财者必剥下致之如子孙善守是天富不道之家不若恣其不道以归于人也黄裳惊异其言评只说得酷贪二字但议论痛快便觉开天兵智部总序冯子曰忠武论兵曰仁智信勇严缺一不可愚以为智尤甚焉智者知也知者知仁知信知勇知严也为将者患不知耳诚知差之暴骨不如践之问孤楚之坑降不如晋之释原偃之迁延不如菪之斩嬖季之负载不如孟之焚舟虽欲不仁不信不严不勇而不可得也又况夫泓水之襄败于仁鄢陵之共败于信阆中之飞败于严邲河之縠败于勇越公委千人以尝敌马服须后令以济功李广罢刁斗之警淮阴忍胯下之羞以仁信勇严而若彼以不仁不信不严不勇而若此其故何哉智与不智之异耳愚遇智智胜智遇尤智尤智胜故或不战而胜或百战百胜或正胜或谲胜或出新意而胜或仿古兵法而胜天异时地异利敌异情我亦异势用势者因之以取胜焉往志之论兵者备矣其成败列在简编的的可据吾于其成而无败者择着于篇首不战次制胜次诡道次武案岳忠武曰运用之妙在乎一心武案则运用之迹也儒者不言兵然儒者政不可与言兵儒者之言兵恶诈智者之言兵政恐不能诈夫唯能诈者能战能战者斯能为不战者乎形逊声策绌力胜于庙堂不于疆场胜于疆场不于矢石庶可方行天下而无敌集不战荀罂伍员鲁襄时晋楚争郑襄公九年晋悼公帅诸侯之师围郑郑人恐乃行成荀偃曰遂围之以待楚人之救也而与之战不然无成知菪曰许之盟而还师以敝楚吾三分四军与诸侯之锐以逆来者于我未病楚不能矣犹愈于战暴骨以逞不可以争大劳未艾君子劳心小人劳力先王之制也乃许郑成后三驾郑而楚卒道敝不能争晋终得郑吴阖闾既立问于伍员曰初而言伐楚余知其可也而恐其使余往也又恶人之有余之功也今余将自己有之矣伐楚何如对曰楚执政众而乖莫适任患若为三师以肄焉一师至彼必皆出彼出则归彼归则出楚必道敝亟肄以罢之多方以误之既罢而后以三军继之必大克之阖闾从之楚于是乎始病评议晋吴敝楚若出一辙然吴能破楚而晋不能者终少柏举之一战也宋儒乃以城濮之战咎晋文非王者之师噫有此议论所以养成南宋为不战之天下而竟奄奄以亡悲夫按吴璘制金亦用此术虏性忍耐坚久令酷而下必死每战非累日不决于是选据形便出锐卒更迭挠之与之为无穷使不得休暇以沮其坚忍之气俟其少怠出奇胜之高颎开皇初帝尝问高颎以取陈之策颎曰江北地寒田收差晚江南土热水田早熟量彼收获之际微征士马声言掩集彼必屯兵御守便可废其农时及彼聚兵我还解甲再三若此贼以为常后更集兵彼必不信犹豫之顷我忽济师出其不意破贼必矣又江南土薄舍多竹茅所有储积皆非地窖密遣行人因风纵火待彼修立更复烧之不出数年自可令彼财力俱困帝用其策卒以敝陈周德威晋王存勖大败梁兵梁兵亦退周德威言于晋王曰贼势甚盛宜按兵以待其衰王曰吾孤军远来救人之急三镇乌合利于速战公乃欲按兵持重何也德威曰镇定之兵长于守城短于野战吾所恃者骑兵利于平原旷野可以驰突今压城垒门骑无所展其足且众寡不敌使彼知吾虚实则事危矣王不悦退卧帐中诸将莫敢言德威往见张承业曰大王骤胜而轻敌不量力而务速战今去贼咫尺所限者一水耳彼若造桥以薄我我众立尽矣不若退军高邑诱贼离营彼出则归彼归则出别以轻骑掠其餽饷不过逾月破之必矣承业入褰帐抚王曰此岂王安寝时邪周德威老将知兵言不可忽也王蹷然而兴曰予方思之时梁王闭垒不出有降者诘之曰景仁方多造浮桥王谓德威曰果如公言诸葛恪诸葛恪有才名吴主欲试以事令守节度节度掌钱谷文书繁猥非其好也武侯闻之遗陆逊书陆公以白吴主即转恪领兵恪启吴主曰丹阳山险民多果劲虽前发兵徒得外县平民而已其余深远莫能擒尽恪请往为其守三年可得甲士四万朝议皆以为丹阳地势险阻周旋数千里山谷万重其幽邃民人未尝入城邑对长吏皆伏兵野逸白首于林莽逋亡宿恶咸共逃窜铸山为甲兵俗好武习战高气尚力其升山赴险抵突丛林若鱼之走渊猿狖之腾木也时观间隙出为寇盗每致兵征伐寻其窟藏战则蜂至败则鸟窜自前世以来不能驭而羁也恪固言其必捷吴主拜恪丹阳太守恪至府乃遗书四郡属城长吏令各保其疆界明立部伍其从化平民悉令屯居乃分内诸将罗兵幽阻但缮藩篱不与交锋候其谷熟辄引兵芟刈使无遗种旧谷既尽新田不收平民屯居略无所得于是山民饥穷渐出降首恪乃复敕下曰山民去恶从化皆当抚慰徙出外县不得嫌疑有所执拘长吏胡伉获降民周遗遗旧恶民困迫暂出内图叛逆伉执送于恪恪以伉违教遂斩以徇民闻伉坐戮知官唯欲出之而已于是老幼相携而出岁期人数皆如本规杨侃魏雍州刺史萧宝夤反攻冯翊尚书仆射长孙稚讨之左丞杨侃谓稚曰昔魏武与韩遂马超据潼关相拒遂超之才非魏武敌然而胜负久不决者扼其险要故也今贼守御已固不如北取蒲坂渡河而西入其腹心置兵死地则华州之围不战自解长安可坐取也稚曰子之计则善矣然今薛修义围河东薛凤贤据安邑宗正珍孙守虞坂兵不得进如何曰珍孙行阵一夫因缘为将可为人使安能使人河东治在薄坂西逼河漘封疆多在郡东修义驱卒士民西围郡城其父母妻子皆留旧村一旦闻官军至皆有内顾之心势必望风自溃矣稚乃使其子子彦与侃帅骑兵自恒农北渡据石锥壁侃声言停此以待步兵且以望民情向背而今送降名者各自还村俟台举三烽即举烽相应其无应烽者乃贼党也当进击屠之以所获赏军士于是村民转相告语虽实未降者亦诈举烽一宿之间火光遍数百里贼围城者不测各自散归修义亦逃还与凤贤俱请降稚克潼关遂入河东宝夤出奔高仁厚邛州牙将阡能叛侵扰蜀境都招讨高仁厚帅兵讨之未发前一日有鬻面者到营中逻者疑执而讯之果阡能之谍也仁厚命释缚问之对曰某村民阡能囚其父母妻子于狱云汝诇事归得实则免汝家不然尽死某非愿尔也仁厚曰诚知汝如是我何忍杀汝今纵汝归救汝父母妻子但语阡能云高尚书来日发所将止五百人无多兵也然我活汝一家汝当为我潜语寨中人云仆射愍汝曹皆良人为贼所制情非得已尚书欲拯救湔洗汝曹尚书来汝曹各投兵迎降尚书当以归顺二字书汝背遣汝还复旧业所欲诛者阡能罗浑擎勾胡僧罗夫子韩求五人耳必不使横及百姓也谍曰此皆百姓心上事尚书尽知而赦之其谁不舞跃听命遂遣之明日仁厚兵发至双流把截使白文现出迎仁厚周视堑栅怒曰阡能役夫其众皆耕民耳竭一府之兵岁余不能擒今观堑栅重复牢密如此宜其可以安眠饱食养寇邀功也命引出斩之监军力救乃免命悉平堑栅留五百兵守之余兵悉以自随又召诸寨兵相继皆集阡能闻仁厚将至遣浑擎立五寨于双流之西伏兵千人于野桥箐以邀官军仁厚诇知遣人释戎服入贼中告谕如昨所以语谍者贼大喜唿噪争弃甲来降仁厚因抚谕书其背使归语寨中未降者寨中余众争出浑擎狼狈逾堑走其众执以诣仁厚仁厚械送府悉命焚五寨及其甲兵唯留旗帜明旦仁厚谓降者曰始欲即遣汝归而前途诸寨百姓未知吾心借汝曹为我前行过穿口新津寨下示以背字告谕之比至延贡可归矣乃取浑擎旗倒系之每五十为队授以一旗使前扬旗疾唿曰罗浑擎已生擒送使府大军且至汝寨中速如我出降立得为良人无事矣至穿口勾胡僧置十一寨寨中人争出降胡僧大惊拔剑遏之众投瓦石击之共擒以献仁厚其众五千人皆降明旦又焚寨使降者又执旗先驱到新津韩求置十三寨皆迎降求自投深堑死将士欲焚寨仁厚止之曰降人皆未食先运出资粮然后焚之新降者竞炊爨与先降来告者共食之语笑歌吹终夜不绝明日仁厚候双流穿口降者先归使新津降者执旗前驱且曰入邛州境亦可散归矣罗夫子置九寨于延贡其众前夕望新津火光已待降不眠矣及新津人至罗夫子脱身弃寨奔阡能明日罗夫子阡能谋悉众决战计未定日向暮延贡降者至阡能走马巡塞欲出兵众皆不应明旦大军将近唿噪争出执阡能罗夫子泣拜马首出军凡六日五贼皆平评只用彼谍一人而贼已争降矣只用降卒数队而二十四寨已望风迎款矣必欲俘馘为功者何哉岳忠武杨么为寇岳飞所部皆西北人不习水战飞曰兵何常顾用之何如耳先遣使招谕之贼党黄佐曰岳节使号令如山若与之敌万无生理不如往降必善遇我遂降飞单骑按其部拊佐背曰子知逆顺者果能立功封侯岂足道欲复遣子至湖中视其可乘者擒之可劝者招之如何佐感泣誓以死报时张濬以都督军事至潭参政席益与濬语疑飞玩寇濬曰岳侯忠孝人也兵有深机何可易言益惭而止黄佐袭周伦砦杀伦擒其统制陈贵等会召濬还防秋飞袖小图示濬濬欲待来年议之飞曰王四厢以王师攻水寇则难飞以水寇攻水寇则易水战我短彼长以所短攻所长所以难若因敌将用敌兵夺其手足之助离其腹心之托使孤立而后以王师乘之八日之内当俘诸酋濬许之飞遂如鼎州黄佐招杨钦来降飞喜曰杨钦骁悍既降贼腹心溃矣表授钦武义大夫礼遇甚厚乃复遣归湖中两日钦说全琮刘锐等降飞诡骂曰贼不尽降何来也杖之复令入湖是夜掩敌营降其众数万么负固不服方浮舟湖中以轮激水其行如飞旁置撞竿官舟迎之辄碎飞伐君山木为巨筏塞诸港汊又以腐木乱草浮上流而下择水浅处遣善骂者挑之且行且骂贼怒来追则草壅积舟轮碍不行飞亟遣兵击之贼奔港中为筏所拒官军乘筏张牛革以蔽矢石举巨木撞其舟尽坏么投水中牛臯擒斩飞入贼垒余酋惊曰何神也俱降飞亲行诸砦慰抚之纵老弱归籍少壮为军果八日而贼平濬叹曰岳侯神算也按杨么据洞庭陆耕水战楼船十余丈官军徒仰视不得近岳飞谋亦欲造大舟湖南运判薛弼谓岳曰若是非岁月不胜且彼之所长可避而不可斗也今大旱河水落洪若重购舟首勿与战遂筏断江路藁其上流使彼之长坐废而精骑直捣其垒则彼坏在目前矣岳从之遂平么人知岳侯神算平么于八日之间而不知计出薛弼从来名将名相未有不资人以成功者岳忠武善以少击众尝以八百人破群盗王善等五十万众于南薰门以八千人破曹成十万众于桂岭其战兀术于颍昌则以背嵬八百于朱仙镇则以五百皆破其众十余万凡有所举尽召诸统制与谋谋定而后战故有战无败猝遇敌不动敌人为之语曰撼山易撼岳家军难其御军严而有恩卒有取民麻一缕以束刍者立斩以徇卒夜宿民开门愿纳无敢入者军虽冻死不拆屋饿死不卤掠卒有疾则亲为调药诸将远戍则遣妻问劳其家死事者哭之而育其孤或以子婚其女凡有颁赏分给军吏秋毫不私每有功必归之将士吁此则其制胜之本也近日将官事事与忠武反欲功成得乎李愬宪宗讨吴元济唐邓节度使高霞寓既败袁滋代将复无功李愬求自试遂为随唐邓节度使愬以军初伤夷士气未完乃不为斥候部伍或有言者愬曰贼方安袁公之宽我不欲使震而备我乃令于军中曰天子知愬能忍耻故委以抚养战非我事也齐人以愬名轻果易之愬沉鸷能推诚待士贼来降辄听其便或父母与孤未葬者给粟帛遣还劳之曰而亦王人也无弃亲戚众愿为愬死故山川险易与贼情伪皆能晓之居半岁知士可用乃请济师于是缮铠厉兵攻马鞍山下之拔道口栅战楂枒山以取炉冶城平青陵城擒骠将丁士良异其才不杀署捉生将士良策曰吴秀琳以数千兵不可破者陈光洽为之谋也我能为公取之乃擒以献于是秀琳举文城栅降遂以其众攻吴房残外垣始出攻吏曰往亡日法当避愬曰彼谓我不来此可击也众决死战贼乃走或劝遂取吴房愬曰不可吴房拔则贼力专不若留之以分其力初秀琳降愬单骑抵栅下与语亲释缚署以为将秀琳为愬策曰必破贼非李祐无以成功者祐贼健将也守兴桥栅其战常易官军愬候祐护获于野遣史用诚以壮士三百伏其旁见羸卒若将燔聚者祐果轻出用诚擒而还诸将素苦祐请杀之愬不听以为客将间召祐及李忠义屏人语至夜艾忠义亦贼将军中多谏此二人不可近愬待益厚乃募死士三千为突将自教之会雨自五月至七月不止军中以为不杀祐之罚将吏杂然不解愬力不能独完祐乃持以泣曰天不欲平贼乎何见夺者众耶则械而送之朝表言必杀祐无与共谋蔡者诏释以还愬愬乃令佩剑出入帐下署六院兵马使祐奉檄呜咽诸将乃不敢言由是始定袭蔡之谋矣述评不械送祐则谤者不息此与司马懿祁山请战奉诏而止同一机轴皆成言先入度其必不迕而后行之者也辛毗持节而蜀师老李祐还幕而吴寇平虽将之善君亦与焉岳侯平杨么李愬克元济无一不资才于敌亦由威信素孚操纵在手故也后人漫然学之鲜不堕敌之间矣岑彭费祎亡其身俱为降人刺杀曹瞒苻坚亡其师赤壁之役操信黄盖之降以取败淝水之战降将朱序谋归晋阴导晋败秦彼皆老于兵事者而犹如此可不慎与李愬之将袭蔡也旧令敢舍谍者族愬刊其令一切抚之故谍者反效以情愬益悉贼虚实述评能用谍不妨舍谍然必先知谍方能用谍必能使民不隐谍方能知谍必恩威有以服民方能使民不隐谍呜唿难言矣近有邑宰急欲弭盗谓诸盗往往获自妓家必驱妓出境乃清盗薮夫妓家果薮盗正宜留之以为捕役耳目之径若薮之境外与薮之境内庸愈假令盗薮民家亦将尽民而驱之乎不深严捕役之督而求盗无薮斯无策之甚者也时李光颜战数胜元济率锐师屯洄曲以抗光颜愬知其隙可乘乃夜起师祐以突将三千为前锋李忠义副之愬率中军三千田进诚以下军殿出文城栅令曰引而东六十里止袭张柴歼其戍敕士少休益治鞍铠发刃彀矢会大雨雪天晦凛风偃旗裂肤马皆缩栗士抱戈冻死于道十一二张柴之东陂泽阻奥众未尝蹈也皆谓投不测始发吏请所向愬曰入蔡州取吴元济士失色监军使者泣曰果落祐计然业从愬人人不敢自为计愬分轻兵断桥道以绝洄曲道又以兵绝郎山道行七十里夜半至悬瓠城雪甚城旁皆鹅鹜池愬令击之以乱军声贼吴房郎山戍晏然无知者祐等坎墉先登众从之杀门者开关留持柝传夜自如黎明雪止愬入驻元济外宅蔡吏惊曰城陷矣元济尚不信曰是洄曲子弟来索褚衣耳及闻号令曰常侍传语始惊曰何常侍得至此率左右登牙城田进诚进兵薄之愬计元济且望救于董重质乃访其家慰安之使无怖以书召重质重质以单骑白衣降进诚火南门元济请罪梯而下槛送京师赵充国先零罕开皆西羌种各有豪数相攻击成仇匈奴连合诸羌使解仇作约充国料其到秋变必起宜遣使行边预为备于是两府白遣义渠安国行视诸边分别善恶安国至召先零诸豪三十余人以尤桀黠皆斩之纵兵击斩千余级诸降羌悉叛攻城邑杀长吏上问谁可将者充国对曰无逾于老臣者矣充国时年七十余上问将军度羌虏何如当用几人充国曰百闻不如一见兵难隃度臣愿驰至金城图上方略充国至金城须兵满万骑方渡河恐为虏所遮即夜遣三校衔枚先渡渡辄营阵及明以次尽渡虏数十百骑来出入军旁充国意此骁骑难制且恐为诱戒军勿击曰吾士马新倦不可驰逐击虏以殄灭为期小利不足贪也遣骑候四望陿中亡虏夜引兵至落都谓诸校司马曰吾知羌无能为矣使发数千人守杜四望陿中吾岂得入哉遂西至西部都尉府日飨军士士皆欲为用虏数挑战充国坚守初罕开豪靡当儿使弟雕库来告都尉曰先零将反后数日果反雕库种人颇在先零中都尉即留雕库为质充国以为亡罪遣归告种豪大兵诛有罪毋取并灭能相捕斩者除罪斩大豪有罪者一人赐钱四十万中豪十五万下豪二万大男三千女子及老小千钱又以所捕妻子财物与之欲以威信招降罕开及劫略者解散虏谋酒泉太守辛武贤上言今虏朝夕为寇土地寒苦汉马不能冬可益马食以七月上旬赍三十日粮分兵并出张掖酒泉合击罕开天子下其议充国以为驼负三十日食又有衣装兵器难以追逐据前险守后阨以绝粮道必有伤危之患且先零首为畔逆宜捐罕开闇昧之过先诛先零以震动之朝议谓先零兵盛而负罕开之助不先破罕开则先零未可图天子遂敕充国进兵充国上书谢罪因陈利害曰臣闻兵法攻不足者守有余善战者致人不致于人即罕羌欲为寇宜简练以俟其至以逸代劳必胜之道也今释致虏之术而从为虏所致之道愚以为不便先零羌欲为背畔故与罕开解仇结约然其私心亦恐汉兵至而罕开背之其计常欲先赴罕开之急以坚其约先击罕羌先零必助之今虏马肥食足击之未见利适使先零得施德于罕羌以坚其约党坚势盛附者寝多臣恐国家之忧不二三岁而已于臣之计先诛先零则罕开不烦兵而服如其不服须正月击之未晚上从充国议充国引兵至先零虏久屯聚解弛望见大军弃车重欲渡湟水道阨狭充国徐行驱之或曰逐利宜亟充国曰此穷寇不可迫也缓之则走不顾急之则还致死诸校皆曰善虏赴水溺死数百降及斩首五百余人兵至罕地令军毋燔聚落刍牧田中罕羌闻之喜曰汉果不击我矣豪靡忘来自归充国赐饮食遣还谕种人时羌降者万余人充国度羌必坏请罢骑兵留万人屯田以待其敝析公晋楚遇于绕角栾武子书不欲战析公曰楚师轻窕易震荡也若多鼓钧声以夜军之楚师必遁晋人从之楚师宵遁王德用王德用为定州路总管日训练士卒久之士殊可用会契丹有谍者来觇或请捕杀之德用曰第舍之吾正欲其以实还告百战百胜不如以不战胜也明日故大阅士皆踊跃思奋乃阳下令具糗粮听吾旗鼓所问觇者归告谓汉兵且大入遂来议和韩世忠广西贼曹成拥众在郴邵世忠既平闽寇旋师永嘉若将就休息者忽由处信径至豫章连营江滨数十里群贼不虞其至大惊世忠遣人招之成遂降得战士八万程昱程昱守鄄城兵仅七百人操闻袁绍在黎阳将南渡欲以兵三千益之昱不肯曰袁绍拥十万众自以所向无前今见昱兵少必不来攻若益以兵则必攻攻则必克绍果以昱兵少不肯攻操谓贾诩曰程昱之胆过于贲育评七百与三千均非十万敌也而益兵之名足以招寇昱之见胜于曹公远矣陆逊孙权北征使陆逊与诸葛瑾攻襄阳逊遣亲人韩扁赍表奉报还遇敌于沔中钞逻得扁瑾闻之甚惧书与逊云大驾已旋贼得韩扁具知我阔狭且水干宜当急去逊未答方催人种葑豆与诸将奕棋射戏如常瑾曰伯言多智略其当有以自来见逊逊曰贼知大驾已旋无所复蹙得专力于吾又已守要害之处兵将已动且当自定以安之施设变术然后出耳今便示退贼当谓吾怖仍来相蹙必败之势乃密与瑾立计令瑾督舟船逊悉上兵马以向襄阳城敌素惮逊遽还赴城瑾便引舟出逊徐整部伍张拓声势走趋船敌不敢干全军而退高仁厚高仁厚攻东川杨师立夜二鼓贼党郑君雄等出劲兵掩击城北副使寨杨茂言不能御帅众弃寨走其旁寨见副走亦走贼直薄中军仁厚令大开寨门设炬火照之自帅士卒为两翼伏道左右贼见门开不敢入还去仁厚发伏击之贼大败仁厚念诸弃寨者所当诛杀甚众乃密召孔目官张韶谕之曰尔速遣步探子将数十人分道追走者自以尔意谕之曰仆射幸不出寨皆不知汝曹速归来旦牙参如常勿忧也韶素长者众信之至四鼓皆还寨唯杨茂言走至张把乃追及之仁厚闻诸寨漏鼓如初喜曰悉归矣诘旦诸将牙集以为仁厚诚不知也坐良久谓茂言曰昨夜闻副使身先士卒走至张把有诸对曰闻贼攻中军左右言仆射已去遂策马骖随既而审其虚乃复还耳曰仁厚与副使俱受命天子将兵讨贼若仁厚先走副使当叱下马行军法代总军事然后奏闻今副使既先走又为欺罔理当何如茂言拱手曰当死仁厚曰然命左右扶下斩之诸将股栗仁厚乃召昨夜所获俘虏数十人释缚纵归群雄闻之惧曰彼军法严整如是又可犯乎自是兵不复出后君雄斩师立出降评议孙武戮宠姬以徇阵穰苴斩倖臣以立法法行则将尊将尊则士致死士有必死之气则敌有必败之形矣仁厚用法固善尤妙在遣张韶一事不尽杀之威胜于尽杀更驱而用之不患逃卒不尽为死士也孙武子齐人以兵法见于吴王阖庐阖庐曰子之十三篇吾尽观之矣可以小试勒兵乎对曰可阖庐曰可试以妇人乎曰可于是出宫中美女得百八十人孙子分为二队以王之宠姬二人各为队长皆令持戟令之曰汝知而心与左右手背乎妇人曰知之孙子曰前则视心左视左手右视右手后即视背妇人曰诺约束既布乃设斧钺即三令五申之于是鼓之右妇人大笑孙子曰约束不明申令不熟将之罪也复三令五申而鼓之左妇人复大笑孙子曰约束不明申令不熟将之罪也既已明而不如法者吏士之罪也乃欲斩左右队长吴王从台上观见且斩爱姬大骇趣使使下令曰寡人知将军能用兵矣寡人非此二姬食不甘味愿勿斩也孙子曰臣既已受命为将将在军君命有所不受遂斩队长二人以徇用其次为队长于是复鼓之妇人左右前后跪起皆中规矩绳墨无敢出声于是孙子使使报王曰兵既整齐王可试下观之唯王所欲用虽赴水火犹可也吴王曰将军罢休就舍寡人不愿下观孙子曰王徒好其言不能用其实于是阖庐知孙子能用兵卒以为将西破强楚入郢北威齐晋显名诸侯孙子与有力焉齐景公时师败于燕晋晏婴荐司马穰苴公以为将军穰苴曰臣素卑贱人微权轻愿得君之宠臣以监军公使庄贾往苴与贾约日中会于军门苴先驰至军立表下漏待贾夕时贾始至苴曰何后期贾曰亲戚送之故留苴曰将受命之日则忘其家临军约束则忘其亲援枹鼓之急则忘其身何相送乎召军正问曰军法期而后至云何对曰当斩贾始惧使人驰报景公求救未及返遂斩贾以徇三军久之公遣使者持节赦贾驰入军中穰苴曰将在军君命有所不受问军正曰军中不驰今使者驰云何对曰当斩苴曰君之使不可斩乃斩其仆车之左驸马之左骖以徇三军乃閲士卒次舍井灶饮食问疾医药身自抚循之悉取将军之资粮飨士卒而最比其羸弱者三日而后勒兵于是病者皆求行争出赴战大败晋师李光弼史思明屯兵于河清欲绝光弼粮道光弼军于野水渡以备之既夕还河阳留兵千人使将雍希颢守其栅曰贼将高廷晖李日越皆万人敌也至勿与战降则俱来诸将莫谕其意皆窃笑之既而思明果谓日越曰李光弼长于凭城今出在野汝以铁骑宵济为我取之不得则勿反日越将五百骑晨至栅下问曰司空在乎希颢曰夜去矣日越曰失光弼而得希颢吾死必矣遂请降希颢与之俱见光弼光弼厚待之任以心腹高廷晖闻之亦降或问光弼降二将何易也光弼曰思明常恨不得野战闻我在外以为可必取日越不获我势不敢归廷晖才过于日越闻日越被宠任必思夺之矣评传云作事威克其爱虽小必济然过威亦复偾事史思明是也危事无恒方随病设躁或胜寒静或胜热动于九天入于九渊风雨在手百战无前集制胜孙膑孙子同齐使之齐客田忌所忌数与齐诸公子逐射孙子见其马足不甚相远马有上中下乃谓忌曰君第重射臣能令君胜忌然之与王及诸公子逐射千金及临质孙子曰今以君之下驷与彼上驷取君上驷与彼中驷取君中驷与彼下驷既驰三辈毕而田忌一不胜而再胜卒得五千金述评唐太宗尝言自少经略四方颇知用兵之要每观敌阵则知其强弱常以吾弱当其强强当其弱彼乘吾弱奔逐不过数百步吾乘其弱必出其阵后反而击之无不溃败盖用孙子之术也宋高宗问吴璘以胜敌之术璘曰弱者出战强者继之高宗亦曰此孙膑驷马之法魏伐赵赵急请救于齐齐威王欲将孙膑膑以刑余辞乃将田忌而孙子为师居辎车中坐为计谋田忌欲引兵救赵孙子曰夫解纷者不控卷救斗者不搏撠批亢捣虚形格势禁则自为解耳今梁赵相攻轻兵锐卒必尽于外老弱罢于内君不若引兵疾走大梁冲其方虚彼必释赵而自救是我一举解赵之困而收弊于魏也忌从之魏果去邯郸与齐战于桂陵大破梁军赵奢秦伐韩军于阏与赵王问廉颇韩可救否对曰道远险狭难救又问乐乘如颇言及问赵奢奢对曰道远险狭譬之两鼠斗于穴中将勇者胜乃遣奢将而往去邯郸三十里而令军中曰有以军事谏者死秦军军武安西鼓噪勒兵屋瓦皆振军中候有一人言急救武安奢立斩之坚壁留二十八日不行复益增垒秦间来入奢善食而遣之间以报秦将秦将大喜曰夫去国三十里而军不行乃增垒阏与非赵地也奢既遣秦间乃卷甲而趣之一日一夜至令善射者去阏与五十里而军军垒成秦人闻之悉甲而至军士许历请以军事谏奢曰内之许历曰秦人不意赵师至此其来气盛将军必厚集其阵以待之不然必败奢许诺许历请就诛奢曰胥后令至欲战历复请谏曰先据北山上者胜后至者败奢许诺即发万人趋之秦兵后至争山不得上奢纵兵击之大破秦军遂解阏与之围评孙子曰反间者因敌间而用之又曰我得亦利彼得亦利为争地阏与之捷是也许历智士不闻复以战功显何哉于汉广武君亦然李牧李牧赵北边良将也尝居雁门备匈奴以便宜置吏市租皆输入幕府为士卒费日击牛飨士习骑射谨烽火多间谍厚遇战士为约曰匈奴即入盗急入收保有敢捕虏者斩如此数岁匈奴以牧为怯虽赵边兵亦以为吾将怯赵王让李牧牧如故赵王怒召之使他人代将岁余匈奴每来出战数不利失亡多边不得田畜乃复请李牧牧固称疾赵王强起之牧曰必用臣臣如前乃可奉令王许之李牧如故约匈奴终岁无所得然终以为怯边士日得赏赐而不用皆愿一战于是乃具选车得千三百乘选骑得万三千匹百金之士五万人彀者十万人悉勒习战大纵畜牧人民满野匈奴小入佯北以数千委之单于闻之大率众来入牧多为奇阵张左右翼击之大破杀匈奴十余万骑单于奔走其后十余岁不敢近边评厚其遇故其报重蓄其气故气发勐故名将用死士之力往往一试而不再亦一试而不必再也今之所谓兵者除一二家丁外率丐而甲尪而立者耳呜唿尪也丐也又多乎哉周亚夫吴楚反景帝拜周亚夫太尉击之既发至霸上赵涉遮说之曰吴王怀辑死士久矣此知将军且行必置人于淆黾陿厄之间且兵事尚神密将军何不从此右去走蓝田出武关抵洛阳间不过差一二日直入武库击鸣鼓诸侯闻之以为将军从天而下也太尉如其计至洛阳使搜淆黾间果得伏兵太尉会兵荥阳坚壁不出吴方攻梁急梁请救太尉守便宜欲以梁委吴不肯往梁王上书自言帝使使诏救梁太尉亦不奉诏而使轻骑兵绝吴楚后吴兵求战不得饿而走太尉出精兵击破之述评吴王之初发也其大将田禄伯曰兵屯聚而西无他奇道难以立功臣愿得五万人别循江淮而上收淮南长沙入武关与大王会此亦一奇也吴太子谏曰王以反为名若借人兵亦且反王于是吴王不许少将桓将军说王曰吴多步兵利险汉多车骑利平地愿大王所过城不下直去疾西据咸阳武库食敖仓粟阻山河之险以令诸侯虽无入关天下固已定矣大王徐行留下城邑汉军车骑至弛入梁楚之郊事败矣吴老将皆言此少年摧锋可耳安知大虑吴王于是亦不许假令二计得行亚夫未遽得志也亚夫之功涉与吴王分半而后世第功亚夫竟无理田桓二将军之言者悲夫李牧周亚夫皆不万全不战者故一战而功成赵括以轻战而败夫差以累战而败君知不可战而不禁之子玉之败是也将知不可战而迫使之杨无敌之败是也周访贼帅杜曾屡败官军威震江沔元帝命周访击之访有众八千进至沔阳曾等锐气甚盛访曰先入有夺人之心军之善谋也使将军李常督左甄许朝督右甄访自领中军高张旗帜曾果畏访先攻左右甄曾勇冠三军访甚恶之自于阵后射雉以安众心令其众曰一甄败鸣三鼓两甄败鸣六鼓赵胤兵属左甄力战败而复合胤驰马告访访怒叱令更进胤号哭复战自旦至申两甄皆败访闻鼓音选精锐八百人自行酒饮之敕不得妄动闻鼓响乃进贼未至三十步访亲鸣鼓将士皆腾跃奔赴曾遂大溃杀千余人访夜追之诸将请待明日访曰曾骁勇善战向之败也彼劳我逸是以克之宜及其衰乘之可灭鼓行而进遂定汉沔曾等走固武当访出不意又击破之获曾评先委之以两甄以敝其力以骄其气卒然乘之乃可奏功然兵非素有节制两甄先不为尽力矣陆逊陆抗昭烈率众伐吴自巫崃至夷陵连营七百余里而先遣吴班将数千人平地立营以挑战吴诸将皆欲击之陆逊不许曰此必有谲坚壁良久昭烈知计不行乃引伏兵从谷中出凡八千人逊谓诸将曰所以不听击班者正为此也今而后吾知所以破之矣乃敕于暮夜人各持茅一把每间一营辄攻一营同时火举首尾不能相救于是四十余营一战俱破述评魏文帝闻昭烈树栅连营状谓群臣曰备不知兵必破矣岂有七百里连营而可以拒敌者乎包原隰险阻以营军者必为敌擒此兵忌也后七日而孙权捷书至以昭烈之老于行间而识不及曹丕何也岂所谓老将至而髦及之乎昭烈之伐吴苻坚之寇晋皆倾国之兵也然昭烈之谋狡故宜静以待之苻坚之气骄故宜急以挫之狡谋穷则敌困骄气挫败敌衰所以虽众无所用之也按淝水之役苻融攻硖石坚留大军于项城自引轻骑八千就之朱序私于谢石曰若秦兵尽至诚难与为敌今乘诸军未集宜速击之若败其前锋则彼已夺气可遂破也石从之西陵督步阐以城降晋抗闻日夜督兵赴西陵别筑严围使内可围阐外可御寇而不攻城诸将咸谏曰及兵之锐宜急攻阐比晋救至阐必拔矣何事于固而以敝士民之力抗曰此城甚固而粮又足其缮修备御具皆抗所亲规攻之急未能克而救且至救至而无备表里受敌何以御之诸将犹不谓然抗欲服众乃听令一攻果不利于是围备始力未几晋杨肇帅兵来救时我军都督俞赞忽亡诣肇抗曰赞军中旧吏也知吾虚实吾尝虑夷兵素不简练若敌来攻必先此处是夜易夷兵而悉以旧将统之明日肇果攻故夷兵处抗击之矢石雨下肇夜遁抗不追而但令鸣鼓发喊若将攻者肇大溃引去遂复西陵诛阐评陆逊陆抗是父是子邓艾邓艾与郭淮合兵以拒姜维维退淮因西击羌艾曰贼去未远或能复还宜分诸军以备不虞于是留艾屯白水北三日维遣廖化自水南向艾结营艾谓诸将曰维今卒还吾军少法当来渡而不作桥此维使化持吾今吾不得动维必自东袭取洮城矣洮城在水北去艾屯六十里艾即夜潜军径到洮城维果来渡而艾先至据城得以不破唐太宗唐兵围洛阳夏主窦建德悉众来援诸将请避其锋郭孝恪曰世充穷蹙垂将面缚建德远来助之此天意欲两亡之也宜据武牢之险以据之伺间而动破之必矣记室薛收曰世充府库充实所将皆江淮精锐但乏粮食故为我持建德自将远来亦当挫其精锐若纵之至此两寇合从转河北之粟以餽洛阳则战争方始混一无期今宜分兵守洛阳深沟高垒勿与战大王亲帅骁锐先据成臯以逸待劳决可克也建德既破世充自下不过二旬两主就缚矣世民从之由是夏主迫于武牢不得行按是时凌敬言于建德曰大王宜悉兵济河攻取怀州河阳使重将守之遂建旗鼓逾太行入上党徇汾晋趣薄津蹈无人之境拓地收兵则关中震惧而郑围自解矣妻曹氏亦曰祭酒之言是也夫此特孙子旧策妇人犹知之而建德不能用以至败死何哉谍告夏主伺唐牧马于河北将袭武牢世民乃北济河南临广武而还故留马千余匹牧于河渚以疑之建德果悉众出牛口置阵亘二十里鼓行而进诸将皆惧世民升高望之谓诸将曰贼起山东未尝见大敌今度险而嚣是无纪律逼城而阵有轻我心我按兵不出彼勇气自衰阵久卒饥势将自退追而击之无不克矣建德列阵自辰至午士卒饥倦皆坐列又争饮水世民命宇文士及将三百骑经建德阵西驰而南上建德阵动世民曰可击矣帅轻骑先进大军继之直薄其阵方战世民又率史大奈等卷旆而入出于阵后张唐旗帜夏兵见之惊溃秦王世民至高墌薛仁杲使宗罗日候将兵拒之世民坚壁不出诸将请战世民曰我军新败士气沮丧贼恃胜而骄有轻我心宜闭垒以待之彼骄我奋可一战而克也乃令军中曰敢言战者斩相持六十余日仁杲粮尽所部多降世民乃命梁寔营于浅水原以诱之罗日候大喜尽锐攻之数日世民度其已疲谓诸将曰可以战矣使庞玉阵于原南罗日候并兵击之玉几不能支世民乃引大军自原北出其不意自帅骁骑陷阵罗日候军溃世民帅骑追之窦轨叩马苦谏世民曰破竹之势不可失也遂进围之仁杲将士多叛计穷出降得其精兵万人诸将皆贺因问曰大王一战而胜遽舍步兵又无攻具直造城下众皆以为不可而卒取之何也世民曰罗日候所将皆陇外骁将悍卒吾特出其不意破之斩获不多若缓之则皆入城仁杲抚而用之未易克也急之则散归陇外折日候虚弱仁杲破胆不暇为谋此吾所以克也众皆悦服李靖萧铣据江陵诏李靖同河间王孝恭安辑阅兵夔州时秋潦涛濑涨恶铣以靖未能下不设备诸将亦请江平乃进靖曰兵事以速为神今士始集铣不及知若乘水傅垒是震雷不及塞耳仓卒召兵无以御我此必擒也孝恭从之帅战舰二千余艘东下拔其荆门宜都二镇进至夷陵萧铣之罢兵营农也才留宿卫数千人闻唐兵至大惧仓卒征兵皆在江岭之外道途阻远不能遽集乃悉见兵出拒战孝恭将击之李靖止之曰彼救败之师策非素立势不能久不若且驻南岸缓之一日彼必分其兵或留拒我或归自守兵分势弱我乘其懈而击之蔑不胜矣今若急之彼则并力死战楚兵剽锐未易当也孝恭不从留靖守营自帅锐师出战果败走趣南岸铣众委舟收掠军资人皆负重靖见其众乱纵兵奋击大破之乘胜直抵江陵入其外郭大获舟舰李靖使孝恭尽散之江中诸将皆曰破敌所获当借其用奈何弃以资敌靖曰萧铣之地南出岭表东距洞庭吾悬军深入若攻城未拔援兵四集吾表里受敌进退不获虽有舟楫将安用之今弃舟舰使塞江而下援兵见之必谓江陵已破未敢轻进往来窥伺动淹旬月吾取之必矣铣援兵见舟舰果疑不进朱隽黄巾贼党韩忠以十万人据宛诏朱隽以八千人讨之隽张圉结垒起土山以临城内鸣鼓攻其西南贼悉众赴西南隽自将精兵五千掩其东北乘城而入忠乃退保子城惶惧乞降时司马张超等议听之隽曰不可今海内一统独黄巾造逆纳降徒长逆萌非长计急攻之不克隽乃登土山望之顾谓张超曰吾知之矣贼外围周固乞降不受欲出不得所以死战不如撤围并兵入城忠见围解势必自出出则意散易破之道也即解围忠果出因击大破之耿弇张步弟蓝将精兵二万守西安而诸郡合万人守临淄相距四十里耿弇进军二城之间视西安城小而坚临淄虽大实易取乃下令后五日攻西安蓝闻日夜警备至期夜半弇敕诸将皆蓐食及旦径趋临淄半日拔其城蓝惧弃城走诸将曰敕攻西安而乃先临淄竟并下之何也弇曰西安闻吾攻必严守具临淄出不意而至必自警扰攻之必立拔拔临淄则西安孤此击一而得二也若先攻西安顿兵坚城死伤必多即拔之吾深入其地后乏转输旬月间不自困乎诸将皆服韦睿梁王师北伐命韦睿督军攻小岘城既至城中忽出数百人阵于门外睿曰城中二千余人闭门坚守足以自完而无故出人于外此必其骁劲者也先挫其劲城一鼓可拔诸将疑不前睿指其节曰朝廷授此非以为饰法不可犯也兵遂进殊死战魏兵大溃急攻之城遂拔睿进攻合肥先按行山川曰吾闻之汾水可灌平阳绛水可灌安邑乃为之堰肥水堰成而魏援兵大至诸将俱请表益兵睿笑曰贼已至而请兵虽鞭之长能及马腹乎初战不利诸将议退巢湖又议走保三叉睿怒曰将军死绥有前无却妄动者斩乃取伞扇麾幢树堤下示无动意而更筑垒于堤以自固久之堰水满魏救兵无所用城竟溃魏中山王元英以百万众寇北徐州围刺史昌义之于钟离帝遣曹景宗将大兵往救敕睿帅所部往会之睿自合肥径进时魏兵声势甚盛诸将惧请缓行睿曰钟离望救甚急车驰卒奔犹恐其后而可缓乎魏兵深入已堕吾腹中勿忧也不旬日至遂于景宗营前二十里一夜掘长堑树鹿角截土为城比晓而营立元英惊以为神英先于邵阳洲两岸为两桥树栅数百步跨淮通道睿乃装大艘乘淮水暴涨竞发以临其垒而令小船载苇藁灌之膏油乘风纵火烟燄障天倏忽之间桥栅尽坏我军乘势奋勇唿声动天地无不一当百魏兵大溃元英仅以身免昌义之得报不暇语但直叫曰更生更生述时魏人歌曰不畏萧娘与吕姥但畏合肥有韦虎韦即睿吕吕僧珍萧者临川王宏也马燧马燧既败田悦会救至悦复振悦壁洹水淄青军其左恒冀军其右燧进屯邺请益兵诏河阳李芃以兵会次于漳悦遣将王光进以兵守漳之长桥筑月垒以扼军路燧于下流以铁锁维车数百绝河载土囊遏水而渡悦知燧食乏坚壁不战燧令士赍十日粮进营仓口与悦夹洹而军造三桥逾洹日挑战悦不出阴伏万人欲以掩燧燧令诸军夜半食鸡鸣时鸣鼓角而潜师并洹趋魏州下令曰须贼至止为阵留百骑持火匿桥旁待悦众尽渡乃焚桥燧行十余里悦果率众逾桥乘风纵火鼓噪而前燧令兵士无动除蓁莽广百步勇士五千人先为阵以待悦比悦至火止气少衰燧将兵奋击大败之悦还走而三桥已焚矣悦众赴水死者不可胜计郑子元李晟桓王怒郑不朝以诸侯伐之王为中军虢公林父将右军蔡人卫人属焉周公黑肩将左军陈人属焉郑子元请为左拒以当蔡人卫人为右拒以当陈人曰陈乱民莫有斗心若先犯之必奔王卒顾之必乱蔡卫不支固将先奔既而萃于王卒可以集事从之曼伯为右拒祭仲为左拒原繁高渠弥以中军奉郑伯为鱼丽之阵先偏后伍伍乘弥缝战于繻葛命二拒曰动而鼓蔡卫陈皆奔王卒乱郑师合以攻之王卒大败吐蕃尚结赞兵逾陇岐李晟选兵三千使王佖伏汧阳旁诫之曰蕃军过城下勿击首尾首尾纵败中军力全但候其前军已过见五方旗武豹衣则其中军也突其不意可建奇功佖如晟节度遇结赞即出奋击贼皆披靡佖军不识结赞故结赞仅而免述评犯王不祥而三国非郑敌故先动其左右以摇之尚结赞劲而狡小挫未可得志故专力于中军出不意以突之若鄢陵之战苗贲皇言于晋侯曰楚之良在于中军王族请分良以击其左右而以三军萃于王卒必大败之此又因晋楚力敌而然故曰知彼知己兵法何常之有刘锜刘锜赴官东京至涡口方食忽暴风拔坐帐锜曰此贼兆也主暴兵即下令兼程而进闻金人败盟南下已陷东京锜与将佐舍舟陆行急趋至顺昌知府陈规见锜问计锜询知城中有米万斛乃议敛兵入城为守御计诸将谓金不可敌请以精锐遮老稚顺流还江南锜曰东京虽失幸全军至此有城可守奈何弃之敢言去者斩置家寺中积薪于门戒守者曰脱有不利即焚吾家乃分命诸将守诸门明斥堠募土人为间谍于是军士皆奋时守备一无可恃锜督取车轮辕埋城上又撤民户扉周匝蔽之凡六日粗毕而金兵已至城下矣初锜傅城筑羊马垣穴垣为门至是蔽垣为阵金人纵矢皆自垣端轶着于城或止中垣上锜用破敌弓翼以神臂强弩自城上或垣门射敌无不中者敌稍却即以步兵邀击溺河水死者无算金兵移砦二十里锜遣阎充募壮士五百人夜斲其营是夕天欲雨电光四起见辫发者辄歼之金兵复退十五里锜复募百人以往命折竹为器如市井儿以为戏者人持一以为号直犯金营电一闪则奋击电止则匿不动敌众大乱百人者闻吹声而聚兵至此神矣金人益不能测终夜自战积尸盈野兀术在汴闻之即索靴上马帅十万众来援诸将谓宜乘方胜之势具舟全军而归锜曰敌营甚迩而兀术又来吾军一动彼蹑其后则前功俱废矣锜募得曹成等二人谕之曰遣汝作间事捷重赏第如吾言敌必不杀汝今置汝绰路骑中汝遇敌则佯坠马为敌所得敌帅问我何如人则曰平边帅子喜声妓朝廷以两国讲好使守东京图逸乐耳已而二人果如其言兀术大喜即置鹅车炮具不用翌日锜登城望见二人来缒而上之乃敌械成等来归以文书一卷系于械上锜惧惑军立焚之兀术至城下谴责诸将诸将皆曰南朝用兵非昔比元帅临城自见适锜遣耿训请战兀术怒曰刘锜何敢与吾战以吾力破尔城直用靴尖趯倒耳训曰太尉非但请与太子战且谓太子必不敢济河愿献浮桥五所济而大战迟明锜果为五浮桥于河上敌用以济锜遣人毒颍上流及草中戒军士虽渴死毋饮于河饮者夷其族时大暑敌远来昼夜不解甲锜军番休更食羊马垣下而敌人马饥渴饮食水草者辄病方晨气清凉锜按兵不动逮未申间敌气已索忽遣数百人出西门接战俄以数千人出南门戒令勿喊但以锐斧犯之敌大败兀术遂拔营北去是役也锜兵不盈二万出战仅五千人金兵数十万营西北亘十五里每暮鼓声震山谷营中喧哗终夜有声而我城中肃然不闻鸡犬唯能以逸待劳是以大胜朱晦庵曰顺昌之役正值暑天刘锜分部下兵五千为五队先备暑药饮酒食肉以一副兜牟与甲晒之日下时令人以手摸看热如火不可着手乃换一队军至令吃酒饭少定与暑药遂各授兵出西门战少顷又换一队出南门如此数队分门迭出送入虏遂大败缘虏众多其立无缝仅能操戈更转动不得而我兵执斧直入人丛掀其马甲以断其足一骑才倒即压数骑杀伤甚众虏人至是方有怯中国之意遂从和议耳韩世忠世忠驻镇江金人与刘豫合兵分道入侵帝手札命世忠饬守备图进取辞旨恳切世忠遂自镇江渡师俾统制解元守高邮候金步卒亲提骑兵驻大仪当敌骑伐木为栅自断归路会遣魏良臣使金世忠撤炊爨给良臣有诏移屯守江良臣疾驰去世忠度良臣已出境而上马令军中曰视吾鞭所向于是引军至大仪勒五阵设伏二十余所约闻鼓即起击良臣至金军金人问王师动息具以所见对聂儿孛堇闻世忠退喜甚引兵至江口距大仪五里别将挞孛也引千骑过五阵东世忠传小麾鸣鼓伏兵四起旗色与金人旗杂出金军乱我军迭进背嵬军各持长斧上揕人胸下斲马足敌披重甲陷泥淖世忠麾劲骑四面蹂躏人马俱毙遂擒挞孛也等曹玮曹玮知渭州时年十九尝出战小捷虏引去玮侦虏去已远乃缓驱所掠牛马辎重而还虏闻玮逐利行迟师又不整遽还兵来袭将至玮使谕之曰军远来必甚疲我不乘人之急请休憩士马少选决战虏方甚疲欣然解严歇良久玮又使谕之歇定可相驰矣于是鼓军而进大破之因谓其下曰吾知虏已疲故为贪利以诱之比其复来几行百里矣若乘锐以战犹有胜负远行之人小憩则足痹不能立人气亦阑吾以此取之玮在军得人死力平居甚暇及用师出入若神一日张乐饮僚吏中坐失玮所在明日徐出视事则贼首已掷庭下矣贾同造玮欲按边邀与俱同问从兵安在曰已具既出就骑见甲士三千环列初不闻人马声评只看城中肃然不闻鸡犬便知刘锜必能胜敌只看甲士三千环列初不闻人马声便知敌必不能犯曹玮狄青狄青在泾原常以寡当众密令军中闻钲一声则止再声则严阵而阳却声止即大唿驰突士卒皆如教才遇敌未接遽声钲士卒皆止再声再却虏大笑曰孰谓狄天使勇钲声止忽前突之虏兵大乱相蹂多死追奔数里前临深涧虏忽壅遏山隅青遽鸣钲而止虏得引去时将佐悔不追击青曰奔命之际忽止而拒我安知非谋军已大胜残寇不足贪也侬智高反邕州诏以青为宣抚使击之或言贼标牌不可当青曰标牌步兵也遇骑兵必不能施愿得西边蕃落民自从或又言南方非骑兵所宜青曰蕃部善射耐艰苦上下山如平地当瘴未发时疾驰破之必胜之道也及行日不过一驿所至州辄休士一日至潭州遂立行伍明约束军人有夺逆旅菜一把者立斩以徇于是一军肃然时智高还守邕州青惧崑崙关险阨为所据乃按兵不动下令宾州具五日粮休士卒值上元节令大张灯烛首夜宴将佐次夜宴从军官三夜飨军校首夜乐饮彻晓次夜大风雨二鼓时青忽称病暂起如内久之使人谕孙沔令暂主席行酒少服药乃出数使劝劳座客至晓客未敢退忽有驰报者云夜时三鼓元帅已夺崑崙关矣青既渡喜曰贼不知守此无能为也已近邕州贼方觉逆战于归仁铺青登高望之贼据坡上我军薄之青使步卒居前匿骑兵于后蛮使骁勇者当前尽执长枪前锋孙节战不利死将士畏青莫敢退青登高山执五色旗麾骑兵为左右翼出其后断蛮军为三旋而击之左者右右者左已而右者复左左者复右贼不知所为贼之标牌军为马军所冲突皆不能驻枪立如束我军又纵马上铁连枷击之遂皆披靡智高焚城遁去按是役谏官韩绛言青武人不足专任请以侍从文臣为之副时庞籍独为相对曰属者王师屡败皆由大将轻偏裨自用不能制也今青起于行伍若以侍从之臣副之号令复不得行青昔在鄜延居臣麾下沉勇有智略若专以智高事委之必能办贼于是诏岭南用兵皆受节制青临行上言古之俘馘奏凯割耳鼻则有之不闻以获首者秦汉以来获一首赐爵一级因谓之首级故军士争首级以致相杀又其间多以首级为货售于无功不战之人愿一切皆罢之二条皆名言可为命将成功之法又青行时有因贵近求从行者青谓之曰君欲从行甚善然智高小寇至遣青行可以知事急矣从青之士击贼有功当有厚赏不然军中法重青不能私君自思之愿行则即奏取君矣于是无复敢言求从行者即此一节知青能持法必能成功又青既入邕州敛积尸内有衣金龙之衣者又得金龙楯于其旁或言智高已死当亟奏青曰安知非诈宁失智高敢欺朝廷耶合观二事不唯不敢使人冒功即己亦不敢冒不可知之功王越王越抚大同一日大雪方坐地炉使诸妓抱琵琶捧觞侍而一千户诇虏还即召入与谈虏事甚析大喜曰寒矣手金卮饮之复谈则益喜命弦琵琶而侑酒即并金卮与之已又谈则又喜指妓中最姝丽者曰欲之乎以乞汝自是千户所至为效死力积功至指挥其夜袭虏帐将至风暴起尘翳目众惑欲归一老卒前曰天赞我也去而风使虏不觉归而卒遇虏人掠者还而我据上游皆是风也越不觉下马拜功成推卒功以为千户评平蔡乘雪夺昆关乘雨破大同虏乘风而皆以夜所谓出其不意也威宁恩结千户是大手段至推功小卒即淮阴北面左车意何以加此文臣中哪得此等快士其雄略又出韩襄毅杨文襄上矣百陈钺何敢望之而阿丑以两钺为戏老韩同传非公论也尔朱荣葛荣举兵向京师众百万相州刺史李神隽闭门自守尔朱荣率精骑七千马皆有副倍道兼行东出滏口葛荣列阵数十里箕张而进荣潜军山谷为奇兵分督将以上三人为一处处有数百骑令所在扬尘鼓噪使贼不测多少又以人马逼战刀不如棒密勒军士马上各赍袖棒一枚至战时虑废腾逐不听斩级使以棒棒之而已号令严明将士同奋荣身自陷阵出于敌后表里合击大破之擒葛荣余众率降荣以贼徒既众若即分辖恐其疑惧乃普令各从所乐亲属相随任所居止于是群情喜悦数十万众一朝散尽待出百里之外乃始分道押领随便安置咸得其宜擢其渠帅量才授用新附者咸安时人服其处分机速刘江七月平安自真定率兵攻北平营于平村离城五十里扰其耕牧世子督众固守上闻北平被围召刘江问策江慷慨请行遂与上约曰臣至北平以炮响为号一次炮响则决围二次则进城若不闻第三次炮响则臣战死矣臣若得入城守城者闻救至勇气自倍宜令军士人带十炮俟三次炮响后为殿者放炮常不绝声则远近皆谓大军继至平安必骇散矣江遂进兵与安战悉如其策大败之江为左都督镇守辽东巡视诸岛相度地形以金州卫金线岛西北之望海埚地高可望诸岛寇所必由实滨海襟喉之地请筑城堡立烟炖了望一日了者言东南夜举火有光江计寇将至亟遣马步官军赴埚上小堡备之令犒师秣马略不为意以都指挥徐刚伏兵于山下百户姜隆帅壮士潜烧贼船截其归路乃与之约曰旗举炮鸣伏兵奋击不用命者斩翌日倭贼二千余人乘海䲡直逼埚下登岸鱼贯而行如入无人之境江被发举旗鸣炮伏兵尽起为两翼而进贼大败横尸草莽余众奔樱桃园空堡中官兵环而攻之将士欲入堡剿杀江不许故开西壁以纵之俾两翼夹击生擒数百斩首千余级有遁入䲡者悉为隆所缚无一人得免师还诸将请曰明公见敌意思安闲及临阵披铠而战追贼入堡不杀而纵之何也江曰寇远来必饥且劳我以逸待劳以饱待饥固兵家治力之法耳贼始鱼贯而来成长蛇阵故作真武阵以镇服之贼既入堡有死之心我师攻之宁无伤乎故纵之出路而后掩击即围城必缺之意耳此皆在兵法诸君未察乎马隆晋泰始中凉州刺吏杨欣失羌戎之和马隆陈其必败俄而欣败后河西断绝帝每有西顾之忧临朝叹曰谁能为我讨此虏通凉州者隆进曰陛下若能任臣臣能平之帝曰必能灭贼何为不任顾卿方略何如耳隆曰陛下任臣当听臣自任臣请募勇士三千人无问所从来率之鼓行而西禀陛下威德丑虏不足灭也乃以隆为武威太守公卿佥谓不宜横设赏募帝不听隆募限要引弩三十六钧弓四钧立标简试自旦至申得三千五百人隆曰足矣因请自至武库选仗并给三年军资隆随西渡温水虏树机能等众万许乘险遏隆或设伏以绝隆后隆依八阵图作偏箱车地广则为鹿角车营路狭则为木屋施于车上且战且前弓矢所及应弦而倒奇谋间发出敌不意转战千里河西遂通陶鲁天顺初韩襄毅公征广东峒贼忧其险阻难下方食踌躇适新会丞陶鲁直膳在侧公顾之问曰丞揣我何意鲁曰得非谋贼耶雍曰然丞能为我击贼否曰匪直能且易耳公怒曰吾部下文武百千人熟视无可当吾寄者若妄言合笞鲁不拜抗言曰夫贼难攻者非贼难也我难其攻贼者也公特未悉我能耳公异之改容问曰若所将几何而办曰三百人足矣公曰何少也曰兵在精不在多公曰唯汝择鲁乃标式曰孰能力举百钧矢射二百步者军士凡十五万其比于式者才二百五十人曰未也复下令募数日始足鲁乃为别将日操练阵法劳以牛酒甘苦共之士乐为死率以先登大破贼斩首无算所得贼穴中金帛悉分给三百人己无与者贼闻陶家军至不遁即降无敢抗语有之一夫决万夫避况三百人乎述评今塞下征兵动数十万其中岂无三百人哉谁为鲁者即有鲁谁为用鲁者噫王弇州云鲁机明内运而神观不足县事多不治或从令尉列见上官时时昏睡虽督榜不恤也韩公威严拟王者三司长吏见长跪白事慑悚失措鲁事之若不为意诚异人哉使在今日先以不治事不敬上官罢去久矣孰知此丞之有用如是乎韩雍天顺初两广乱韩公雍往讨师次大藤崃道隘旁夹水田有儒生里老数百人跪持香曰我辈苦贼久矣今幸天兵至得为良民愿先三军锋公遽叱曰是皆贼也为我缚斩之左右初亦疑既缚而袂中利刃出乃悉断颈截手足刳肠胃分挂箐棘中累累相属贼大惊沮公尝出兵令五鼓战将领闻贼已觉恐迟失事二更即发大破之公赏其功而问以违令之罪以军令当斩乃具闻请释曰万一不用命而败奈何人谓公得将将之体评街亭马谡好水川任福之败皆以违令致之必不贪功而后功成于万全公之虑远矣李继隆淳化中李继捧为定难军节度使阴与弟继迁谋叛朝廷遣李继隆率兵讨之继隆夜入绥州欲径袭夏州或谓夏州贼帅所在我兵少恐不能克不若先据石堡以观贼势继隆曰不然我兵既少若径入夏州出其不意彼亦未能料我众寡若先据石堡众寡一露岂能复进乃引兵驰入抚宁县继捧犹未觉遂进攻夏州继捧狼狈出迎擒之以归吴成器休宁吴成器由吏员为余姚主簿时胡梅林用兵之际闻倭至绍兴欲择能事者往探县令已遣丞丞惧不欲行吴大言曰探一信便畏缩况交锋耶丞以告令令壮其言荐于院胡公召见问吴簿能探贼乎曰能公曰若果能往当以某部二千人畀汝听汝指挥吴曰不须如许但容某自选择乃可从之吴于教场立格选得五百人帅之往见所过山村俱束装谋遁吴谕之无畏大兵随后至矣但尔曹须从我戒众唯唯听命吴指山间草积谓曰尔若遁此皆非汝有今与汝约以炮声为号为我举火焚之我为尔杀贼众许诺夜半行至陶家畈探知倭船十三只泊河下群倭掳掠既饱聚饮村中搂妇人而卧乃分遣五百人歼其守船者徙其舟连举大炮山民如约皆举火倭于梦中闻炮声惊起则火光烛天疑大兵至争窜至河下已失舟方彷徨寻觅吴率众唿噪而至斩获数百级倭自此绝不敢犯绍兴胡公上其功随升绍兴府判后升佥事评如此吏员恐科甲中亦不易得也王守仁王阳明以勘事过丰城闻逆濠之变兵力未具亟欲溯流趋吉安舟人闻濠发千余人来劫公畏不敢发公拔剑馘其耳遂行薄暮度不可前潜觅渔舟以微服行留麾下一人服己冠服居舟中濠兵果犯舟得伪者知公去远乃罢公至中途恐濠速出乃为间谍假奉朝廷密旨行令两广湖襄都御史及南京兵部各命将出师暗伏要害地方以俟宁府兵至袭杀复取优人数辈各将公文置裌衣絮中将发间又捕捉伪太师家属至舟尾令其觇知公即佯怒牵之上岸处斩已而故纵之令其奔报濠获优果于衣中搜得公文遂迟疑不发公至吉安调度兵粮粗备始传檄征兵暴濠罪恶濠知为公所卖愤然欲出公谓急犯其锋非计也宜示以自守不出之形必俟其出然后尾而图之先复省城以倾其巢彼闻必回兵来援我则出兵邀而击之此全胜之策濠果使人探公不出乃留兵万余守省城而自引兵东下公闻濠已出遂急促各府兵刻期会于丰城时濠兵已围安庆众议宜急往救公谓九江南康皆已为贼所据而南昌城中精悍万余食货重积我兵若抵安庆贼必回军死斗安庆之兵仅足自守必不能出而夹攻贼令南昌兵绝我粮道九江南康合势挠摄而四方之援又不可望事其危矣今我师骤集先声所加城中必恐并力急攻其势必下此孙子救韩趋魏之计也侦者言新旧厂伏兵万余以备犄角公遣兵从间道袭破之溃卒入城城中知王师雨集皆大骇遂一鼓下之濠闻我兵至丰城即欲回舟李士实谏以为必须径往南京既登大宝则江西自服濠不听遂解安庆之围移兵泊阮子江为归援计公闻濠兵且至召众议之众云宜敛兵入城坚壁待援公曰不然彼闻巢破胆已丧矣先出锐卒要其惰归一挫其锐将不战而溃所谓先声有夺人之气也乃指授伍文定等方略先以游兵诱之复佯北以致之俟其争前趋利然后四面合击伏兵并起又虑城中宗室或内应为变亲慰谕之出给告示凡胁从者不问虽尝受贼官职能逃归者皆免死能斩贼徒归降者皆给赏使内外居民及乡导人等四路传佈又分兵攻九江南康以绝其援于是群力并举逆首就擒按陈眉公见闻录谓宸濠之败虽结于江西而实溃于安庆虽收功于王阳明而实得力于李梧山李讳充嗣四川内江人巡抚南畿闻宸濠请增护卫叹曰虎而翼祸将作矣遂力陈反状廷议难之公乃旦夕设方略饬武备以御贼为念谓安庆畿辅适当贼冲非得人莫守当诸将庭参于众中独揖指挥使杨锐而进之曰皖城保障委之于子毋负我十五年贼兵陷九江公自将万人屯彩石以塞上游之路飞檄皖城谕以忠义锐感激思奋相机应敌发无不捷节发间谍火牌云为紧急军情事该钦差太监总兵等官统领边官军十万余一半将到南京一半径趋安庆并调两广狼兵湖广土兵即日水陆并进俱赴安庆会集刻期进攻江西叛贼今将火牌飞报前路官司一体同心防守预备粮草听候应用等因宸濠舟至李阳河遇火牌览之惊骇由是散亡居半继又发水卒千人盛其标帜乘飞舰百余艘鼓噪而进声为安庆应援城中望见士气百倍锐即开门出敌水陆夹攻贼遂大溃时宸濠营于黄石矶闻败将遁公自将兵逐北宸濠奔入鄱阳湖适遇巡抚王公阳明引兵至湖遂成擒焉后论功竟不及公胡御史洁目击其事特为论列不报故今人盛称阳明而不及梧山亦有幸有不幸欤又按宸濠兵起声言直取南京道经安庆太守张文锦与守备杨锐等合谋令军士鼓噪登城大骂激怒逆濠使顿兵挫锐于坚城之下而阳明得成其功虽天夺其魄而张杨诸公之智亦足述矣杨锐杨锐守备九江安庆诸郡既获江贼监司喜公曰江贼何足忧所虞者豫章耳意指宸濠也又谓九江为鄱阳上流不可恃湖最要害当以九江中左所一旅置戍于湖口县之高岭可以远望有警即可达乃绘图呈南部及各台又请造战舰若干艘习水战于江上城中治兵食多濬井闻宁濠变作先引军设钩距于江侧禁勿泄比寇至船二百余艘抵岸为钩距所破寇攻城后败去濠泊船南岸闻不克大怒率众分攻五门各首举木为蔽甚急公裂帛布覆纸裹火药千数散投所蔽木上火发尽弃走火光周匝不绝寇无所遁寇复于北濠结木为栈与城接挟兵而进城中大惊公曰事急矣乃诡以大将军火铳实石被绯金鼓迎置城上寇兵望见惊惧未进潜使一卒从间道出烧栈绝寇众解结且溽暑力惫夜鼾睡去公募善泅者数人于船中闻鼾声即斩首绝其缆放之中流又遣一二强卒突入岸上营举火炮城上应之乘胜捕杀声震数里濠浩叹出涕举帆顺风而返注安庆不守则阳明之功不成故以杨锐附阳明之后沈希仪沈都督希仪初为右江参将右江城外五里即贼巢贼诇者耳目遍官府即闺闼中稍动色贼在溪沿数百里外辄知希仪至顾令熟瑶恣出入嬉游城中而求得与瑶通商贩者数十人厚抚之使为诇于是贼动静声息顾往往为我所先得每出剿即肘腋亲近不得闻至期鸣号则诸兵立集听令令曰出某门旗头即引诸军贸贸行问旗头旗头自不知顷之扎营贼众至战方合而伏又左右起贼大败去已贼寇他所官军又已先在虽绝远村聚贼度官军所不至者寇之军又未尝不在贼惊以为神即官军亦不知希仪何自得之也所剿必其剧巢缚管绳为记无妄杀得妇女牛畜果邻巢者悉还之唯阴助贼者还军立剿曰若奈何阴助贼战或刀弩而门瞷者曰罚若牛五若奈何刀弩瞷我师于是贼惊服无敢阴助贼及门瞷者常欲剿一巢乃佯卧病所部入问病谢不见明日入问希仪起曰吾病思鸟兽肉若辈能从我猎乎即起出猎出贼一二里而止营军中乃知非猎也最后计擒其尤黠猾善战者支解之四悬城门见者股栗常以悲风凄雨天色冥冥夜察诸贼所止宿散遣人赍火若炮衣毳帽与草色同潜贼巢中夜炮举贼大骇曰老沈来矣挈妻子逃至山顶儿啼女咷往往寒冻死或触崖石死妻子相怨汝作贼何利至此明诇之则寂无人已相闻愈益惊阴诇之则老沈固在参府不出也自此贼胆落或易面为熟瑶而柳城旁一童子牵牛行深山无敢诇者矣后熟瑶既闻公威信征调他巢虽惧仇不敢不往甚而大雨瑶惧失期泅溪水以应论者以为自广西为将韩观山云之伦能使瑶不为贼希仪则使瑶人攻贼前此未有也赵臣岑璋者归顺州土官也多智略善养士田州岑勐其婿也勐不法督抚上反状诏诸土官能擒馘勐者赐秩一级畀半地党助者并诛都御史姚镆将举兵而虑璋合谋咨于都指挥沈希仪沈知部下千户赵臣与璋善召臣问计曰微闻璋女失宠璋颇恨勐吾欲役璋破勐如何臣对曰璋多智而持疑直语之必不信可以计遣难以力役也沈曰计将安出臣曰镇安归顺世仇也公使人归顺则镇安疑使人镇安则归顺疑公若遣臣征兵镇安璋必邀臣询故而端倪可动也沈如计遣臣臣枉道诣璋所坐而叹息璋叩之不言明日璋置酒款臣固叩之军门督过我耶璋受侮邻仇将逮勘耶臣皆曰否否璋愈疑乃挽臣卧内跪叩之臣潸然泣下璋亦泣曰嗟乎赵君璋今日死即死耳君何忍秘厄我臣曰与君异口骈心有急不敢不告今日非君死即我死矣璋曰何故臣曰军门奉旨征田州谓君以妇翁党勐将檄镇安兵袭君我不言君必死矣我言之而君骤发败机事我必死是以泣耳璋大惊顿息曰今日非赵君我族矣遂强臣称病留传舍而亟遣人驰军门备陈勐反状恐波及愿自效沈许之遂以白镆镆始专意攻勐勐子邦彦守王尧隘璋阳遣千人助之使为内应皆以寸帛缀裾为识而潜以告沈时田州兵死守隘众莫敢前沈独往战三合沈以奇兵千余骑间道绕隘侧旗帜闪闪归顺兵唿曰天兵从间道入矣田州兵惊溃沈乘之斩首数千邦彦死勐闻败欲自经璋诱之使走归顺奉以别馆而别将胡尧元等嫉沈功欲以万人擣归顺璋先觉之遣人持百牛千酝迎军三十里谓尧元曰昨勐败将越归顺走交南璋邀击之勐目集流矢南去不知所往急之恐纠虏为变幸缓五日当搜致尧元许之璋复构茅舍千间一夕而讫诸军安之无进志璋还诡勐曰天兵退矣然非陈奏不白勐曰然顾安得属草者璋即令人为勐具草促勐出印封之既知勐印所在乃置酒贺勐鼓乐殷作酒半璋持鸩饮勐曰天兵索君甚急不能相庇勐大唿曰堕老奸矣遂饮药死璋斩其首并印从间道驰诣军门而斩他囚贯勐尸诣掷诸军诸军嚣争击杀十余人飈驰军门则勐首已枭一日矣诸将大恚恨遂浸淫毁璋而布政某等复阴害镆倡言勐实不死死者道士钱一真也御史石金遂劾镆落职而希仪等功俱不叙璋怏怏遂黄冠学道述田汝成曰岑勐之伏诛也岑璋掎之赵臣启之沈希仪王之而功皆不录其何以劝后两广威令浸不行于土官类此书生无远略琐琐戚戚兴逸参也宁惜军国重轻哉王弇州一代史才其叙岑勐事亦云勐实不死岂惑于石侍御之言耶李福达之狱朝是暮非迄无确见不知异日又何以定真伪也王式浙东贼裘甫作乱以王式为观察使讨平之诸将诣于式曰公始至军食方急而遽散之何也式曰贼聚谷以诱饥人吾给之食则彼不为盗且诸县无守兵贼至则仓谷适足资之耳不置烽燧何也式曰烽燧所以趋救兵也今兵尽行徒惊士民耳使懦卒为候骑而少给兵何也式曰彼勇卒操利遇敌则不量力而斗斗死则贼至不知矣皆拜曰非所及也道取其平兵不厌诡实虚虚实疑神疑鬼彼暗我明我生彼死出奇无穷莫知所以集诡道郑公子突北戎侵郑郑伯御之患戎师曰彼徒我车惧其侵轶我也公子突曰使勇而无刚者尝寇而速去之君为三覆以待之戎轻而不整贪而无亲胜不相让败不相救先者见获必务进进而遇覆必速奔后者不救则无继矣乃可以逞从之戎人之前遇覆者奔祝聃逐之衷戎师前后击之尽殪戎师大奔茅元仪曰千古御戎不出数语今则反是戎安得不逞夫概王吴败楚师于柏举追及清发将击之阖闾之弟夫概王曰困兽犹斗况人乎若知不免而致死必败我若使先济者知免后者慕之蔑有斗心矣半济而后可击也从之大败楚人五战及郢斗伯比季梁楚武王侵随使求成焉而军瑕以待之随人使少师董成斗伯比曰我之不得志于汉东也我则使然我张吾三军以武临之彼则惧而协以谋我故难图也汉东之国随为大随张必弃小国小国离楚之利也少师宠请羸师以张之少师归请追楚师季梁谏曰楚之羸其诱我也乃止述评当时微季梁几堕楚计楚子反有言围者柑马而秣之使肥者应客故凡示弱者皆诱也汉兵乘胜追匈奴高帝闻冒顿居上谷使人觇之冒顿匿其壮士肥牛马见老弱羸畜使者十辈来皆言匈奴可击上复使刘敬往敬还报曰两国相击此宜矜夸见所长今臣往徒见羸瘠老弱此必欲见短伏奇兵以争利愚以为匈奴不可击上不听果围于白登天后中契丹李尽忠孙万荣之破营府也以地牢囚汉俘数百人闻麻仁节等诸军将至乃令守者绐之曰家口饥寒不能存活待国家兵到即降耳一日引出诸囚与之粥慰曰吾等乏食养汝又不忍杀汝纵放归若何众皆拜伏乞命乃纵去至幽州具言其故兵士闻之争欲先入至黄銮峪贼又令老者投官军送遗老牛瘦马于道侧仁节等弃步卒将马先入贼设伏横截将军生擒仁节等全军皆没二事皆类比蒍贾师叔楚大饥庸人率群蛮叛楚麇人帅百濮聚于选将伐楚于是申息之北门不启楚人谋徙于坂高蒍贾曰不可我能往寇亦能往不如伐庸夫麇与百濮谓我饥不能师故伐我也若我出师必惧而归百濮离居将各走其邑谁暇谋人及出师侵庸及庸方城庸人逐之囚子扬窗三宿而逸曰庸师众群蛮聚焉不如复大师且起王卒合而后进师叔曰不可姑又与之遇以骄之彼骄我怒而后可克先君蚡冒所以服陉隰也又与之遇七遇皆北庸人曰楚不足与战矣遂不设备楚子乘驲会师于临品分为二队以伐庸群蛮从楚子盟遂灭庸评议楚以不徙而存宋以南渡而削我朝土木之变徐武功倡言南迁赖肃愍诸公不惑其言不然事未可知矣田单燕昭王卒惠王立与乐毅有隙田单闻之乃纵反间于燕宣言曰齐王已死城之不拔者二耳乐毅畏诛不敢归以伐齐为名实欲连兵南面而王齐齐人未附故且缓攻即墨以待其事齐人所惧唯恐他将来即墨残矣燕王以为然使骑劫代毅毅归赵燕军共忿而田单乃令城中食必祭其先祖于庭飞鸟悉翔舞下食燕人怪之田单因宣言曰神来下教我乃令城中曰当有神人为我师有一卒曰臣可以为师乎因反走田单乃起引还东向坐师事之卒曰臣欺君实无能也单曰子勿言因师之每出约束必称神师乃宣言曰君唯惧燕军之劓所得齐卒置之前行与我战即墨败矣燕人闻之如其言城中人见齐诸降者悉劓皆坚守唯恐见得单又宣言君惧燕人掘吾城外冢墓戮先人可为寒心燕军尽掘垄墓烧死人即墨人从城上望见皆涕泣俱欲出战怒自十倍田单知士卒之可用乃身操版锸与士卒分功妻妾编于行伍之间尽散饮食飨士令甲卒皆伏使老弱女子乘城遣使约降于燕燕皆唿万岁田单乃收民金得千镒令即墨富豪遗燕将曰即墨即降愿无掳掠吾族家妻妾燕将大喜许之燕军由此益懈单乃收城中得千余牛为绛缯衣画以五彩龙文束兵刃于其角而灌脂束苇于尾烧其端凿城数十穴夜纵牛壮士五千人随其后牛尾热怒而奔燕军夜大惊牛尾炬火光炫耀燕军视之皆龙文所触尽死伤五千人因衔枚击之城中鼓噪从之老弱皆击铜器为声声动天地燕军大骇败走遂杀骑劫述评胜广假妖以威众陈胜与吴广谋举事欲先威众乃丹书帛曰陈胜王置人所罾鱼腹中卒买鱼烹食得腹中书怪之又令广于旁近丛祠中夜篝火作狐鸣唿曰大楚兴陈胜王于是卒皆夜惊旦相率语往往指目胜世充托梦以誓师王世充欲击李密恐众心不一乃假托鬼神言梦见周公乃立祀于洛水之上遣巫言周公欲令仆射急讨李密当有大功不则兵皆疫死世充兵皆楚人信巫故以惑之众皆请战遂破密皆神师之遣教也王德征秀州贼邵青谍言将用火牛德曰此古法也可一不可再彼不知变只成擒耳先命合军持满阵始交万矢齐发牛皆反奔我师乘之遂残贼众此可为徒读父书者之戒陈涛斜之车战亦犹是伯比羸师以张之贾则累北以诱之至于田单直请降矣其诈弥深其毒弥甚勾践以降吴治吴伯约以降会谋会真降且不可信况诈乎汉王之诳楚黄盖之破曹皆以降诱也岑彭费祎皆死于降人之手噫降可以不察哉必也谅己之威信可以致其降者何在而参之以人情揆之以兵势断之以事理度彼不得不降降而必无变计也－－斯万全之策矣康茂才陈友谅既陷太平据上流遣人约张士诚同侵建康或劝上自将击之上曰敌知我出以偏师缀我而大军顺流直趋建康半日可达吾步骑急回百里趋战兵法所忌乃召康茂才谓曰二寇相合为患必深若先破友谅则东寇胆落矣汝能速之使来乎茂才曰家有老阍者旧尝事友谅今往必信遂令阍者赍书乘小舸径至伪汉军中许以内应友谅果信之甚喜问康公曰今何在曰见守江东桥又问桥何如曰木桥也赐食遣还嘱曰吾即至至则唿老康为号阍者还告上曰虏落吾觳中矣乃使人撤木桥易以铁石一宵而成冯胜常遇春率三万人伏于石灰山侧徐达等军于南门外杨璟驻兵大胜港张德胜朱虎率舟师出龙江关外上总大军于卢龙山令持帜者偃黄帜于山之右偃赤帜于山之左戒曰寇至则举赤帜闻鼓声则举黄帜伏兵皆起是日友谅果引舟师东下至大胜港水路狭遇杨璟兵即退出大江径以舟冲江东桥见桥皆铁石乃惊疑连唿老康莫应始觉其诈即分舟师千余向龙江先遣万人登岸立栅势甚锐时酷暑上度天必雨令诸军且就食时天无云忽风起西北雨大至赤帜举诸军竞前拔栅友谅麾军来争战方合适雨止命发鼓鼓声震黄帜举伏发徐达兵亦至舟师并集内外合击友谅军大败乘胜逐之遂复太平张良沛公欲以兵二万人击秦峣下军张良说曰秦兵尚强未可轻臣闻其将屠者子贾竖易动以利愿公且留壁使人先行为五万人具食益张旗帜诸山上为疑兵令郦食其持重宝啖秦将秦将果叛欲连和俱西袭咸阳沛公欲听之良曰此独其将欲叛耳恐士卒不从不如因其懈而击之沛公乃引兵击破秦军述评郦生既说下齐而韩信袭击遂至临淄颉利兵败求和太宗遣鸿胪卿唐俭等慰抚之颉利外为卑顺内实犹豫李靖谋曰颉利虽败其众尚十余万若走度碛北则难图矣今诏使至彼虏必自宽若选万骑袭之不战可擒也唐俭辈何足惜遂勒兵夜发大破之二事俱同此李广王越广与百余骑独出望匈奴数千骑见广以为诱骑皆惊上山陈广之百骑皆大恐欲驰还走广曰吾去大军数十里今如此以百骑走匈奴追射我立尽今我留匈奴必以我为大军之诱必不敢击乃令诸骑曰前未到匈奴阵二里所止令曰皆下马解鞍其骑曰虏多且近即有急奈何广曰彼虏以我为走今皆解鞍以示不走于是胡骑遂不敢击有白马将出护其兵广上马与十余骑奔射杀胡白马将而复还至其骑中解鞍令士皆纵马卧会暮胡兵终怪之不敢击夜半疑汉伏军欲夜取之皆引去平旦广乃归大军威宁伯王越与保国公朱永帅千人巡边虏猝至主客不当永欲走越止之为阵列自固虏疑未敢前薄暮令骑皆下马衔枚鱼贯行毋反顾自率骁勇殿从山后走五十里抵城虏不觉明日乃谓永曰我一动虏蹑击无噍类矣结阵示暇形以惑之也次第而行且下马无军声故虏不觉也吕蒙马隆吕蒙既领汉昌太守与关羽分土接境知羽有并兼之心且据上流乃外倍修好后羽讨樊留兵将备公安南郡蒙上疏曰羽讨樊而多留备兵必恐蒙图其后故也蒙常有病乞分士从还建业以治病为名羽闻之必撤备兵尽赴襄阳昼夜驰上袭其空虚则南郡可下而羽可擒也遂称病笃权乃露檄召蒙还阴与图计蒙以陆逊才堪负重而未有远名乃荐逊自代逊遗书与羽极其推让羽意大安稍撤兵以赴樊权闻之遂行先遣蒙在前蒙至浔阳尽伏其精兵艚舻中使白衣摇橹作商贾人服昼夜兼行羽所置江边屯候尽收缚之故羽不闻知直抵南郡傅士仁糜芳皆降蒙人据城尽得羽及将士家属皆抚慰有取民一笠以覆官铠者其人系蒙乡里垂涕斩之于是军中震栗道不拾遗蒙旦暮使亲近存恤耆老问所不足病者给医药饥寒者赐衣粮府藏财宝皆封闭以待权至羽还在道路数使人与蒙相问蒙辄厚遇其使週游城中家家致问或手书示信使还私相参信咸知家门无恙见待过于平时故吏士无斗心羽遂成擒太康初南虏成奚每为边患西平太守马隆帅军讨之虏据险拒守隆令军士皆负农器将若田者虏以隆无征讨意御众稍怠隆因其无备进兵击破之毕隆之政不敢为寇孙膑虞诩魏庞涓攻韩齐田忌救韩直走大梁涓闻之去韩而归齐军已过而西矣孙子谓田忌曰彼三晋之兵素悍勇而轻齐齐号为怯善战者因其势而利导之兵法百里而趣利者蹷上将五十里而趣利者军半至使齐军入魏地为十万灶明日为五万灶又明日为三万灶涓行三日大喜曰吾固知齐军怯入吾地三日士卒亡者过半矣乃弃其步军与其轻锐兼程逐之孙子度其行暮当至马陵马陵道狭而旁多阻隘可伏兵乃斲大树白而书之曰庞涓死此树下于是令齐军善射者万弩夹道而伏期曰暮见火举而俱发涓果夜至斲木下见白书乃钻火烛之读未毕齐军万弩俱发魏军乱大败庞涓自刭李温陵曰世岂有十万之师三日之内减至三万而犹不知其计者乎羌寇武都迁虞诩为武都太守羌乃率众数千遮诩于陈仓崤谷诩军停车不进而宣言上书请兵须到乃发羌闻之乃分钞旁县诩因其兵散日夜进道兼行百余里令军士各作两灶日增倍之羌不敢逼或问曰孙膑减灶而君增之兵法曰行不过三十里而令且二百里何也诩曰虏众我寡徐行则易为所及速进则彼所不测虏见吾灶日增必谓郡兵来迎众多行速必惮追我孙膑见弱吾今示强势不同也既到郡兵不满三千而羌众万余攻围赤亭数十日诩乃令军中使强弩勿发而潜发小弩羌以为矢力弱不能至并兵急攻诩于是使二十强弩共射一人发无不中羌大震退诩因出城奋击多所杀伤明日悉阵其众令从东郭门出北郭门入贸易衣服回转数周羌不知其数更相恐动诩计贼当退乃潜遣五百余人浅水设伏候其走路虏果大奔因掩击大破之祖逖檀道济岳飞祖逖将韩潜与后赵将桃豹分据陈川故城相守四旬逖以布囊盛土使千余人运以餽潜又使数人担米息于道豹兵逐之即弃而走豹兵久饥以为逖士众丰饱大惧宵遁宋檀道济伐魏累胜至历城魏以轻骑邀其前后焚烧谷草道济军食尽引还有卒亡降魏具告之魏人追之众汹惧将溃道济夜唱筹量沙以所余少米覆其上及旦魏兵见之谓道济资粮有余以降者为妄而斩之道济全军以归岳飞奉诏招抚岭表贼曹成不从乃上奏群盗力强则肆横力屈则就招不加剿而遽议招未易也遂率兵入会得成谍者缚之帐下飞出帐调兵食吏白曰粮尽矣奈何飞阳曰且反茶陵已而顾谍作失意状顿足而入阴令逸之计谍归告成必来追即下令蓐食潜趣绕岭未明已逼贼垒出不意惊唿曰岳家军至矣飞乘之遂大溃自是连夺其险隘贼穷飞乃曰招今可行矣评孙膑强而示之弱虞诩弱而示之强祖逖檀道济饥而示之饱岳忠武饱而示之饥臧宫周访独孤永业臧宫将兵至中卢屯骆越时公孙述将田戎任满与岑彭相拒于荆州鼓战数不利越人谋叛从蜀宫兵少力不能制会属县送委输车数百乘至宫夜使锯断城门限令车声回转出入至旦越人候伺者闻车声不绝而门限断相告以汉兵大至其渠帅乃奉牛酒劳军宫陈兵大会击牛酾酒飨赐慰纳之越人由是遂安周访击斩张彦于豫章访亦中流矢折前两齿形色不变及暮访与贼隔水贼众数倍自知力不敌乃密遣人如樵彩者而出于是结阵鸣鼓而来大唿曰左军至士卒皆唿万岁至夜令军中多布火而食贼谓官军益至未晓而退访谓诸将曰贼虽引退然终知我无救军当还掩袭宜促渡水北既渡断桥讫而贼果至隔水不得进陈独孤永业守金墉周主攻之不克永业通夜办马槽二千周人闻之以为大军且至惮之适周主有疾遂引还贺若弼贺若弼谋攻京口先以老马多买陈船而匿之买弊船五六十艘置于渎内陈人觇之以为中国无船又令缘江防人交代之际必集广陵大列旗帜营幕被野陈人以为隋兵大至急发兵为备既而知之不复戒严又缘江时猎人马喧噪及是济江陈人遂不知觉按贺若弼攻京口任忠言于陈主曰兵法客贵速战主贵持重今国家足食足兵宜固守台城缘淮立栅北军虽来勿与交战分兵断江勿令彼信得通给臣精兵一万金翅三百艘下江径掩六合彼大军必谓其渡江将士已被俘获自然挫气淮南之人与臣旧相知悉今闻臣往必皆景从臣复扬声欲往徐州断彼归路则诸军不击自去此良策也陈主不从以至于亡韦孝宽岳飞种世衡东魏将段琛据宜阳遣其扬州刺史牛道恒煽诱边民韦孝宽患之乃遣谍人访获道恒书迹令善学书者习之因伪作道恒与孝宽书论归款意又为落烬烧迹若灯下书者还令谍人送琛琛得书果疑道恒不用其谋遂相继被擒齐相斛律明月多智用事孝宽令参军曲岩作谣曰百升飞上天明月照长安百升斛也又言高山不摧自崩槲树不扶自竖令谍人广传于邺下时祖孝征正与明月隙既闻复润色奏之明月竟坐诛孝宽真熟于用间者岳飞知刘豫结粘罕而兀术恶刘豫可以间而动会军中得兀术谍者飞阳责之曰汝非吾军中人张斌耶吾向遣汝至齐约诱致四太子汝往不复来吾继遣人问齐已许我今冬以会合寇江为名致四太子于清河汝所持书竟不至何背我耶谍冀缓死即诡服乃作蜡书言与刘豫同谋诛兀术事因谓谍曰吾今贷汝复遣至齐问举兵期刲股纳书戒勿泄谍归以书示兀术兀术大惊驰白其主遂废豫元昊有腹心将号野利王天都王者各统精兵最为毒害种世衡谋欲去之野利尝令浪里赏乞媚娘三人诣世衡乞降世衡知其诈曰与其杀之不若因以为间留使临税出入骑从甚宠有紫山寺僧法崧世衡察其坚朴可用延致门下诱令冠带因出师以获贼功白于帅府表授三班阶职充指挥使又为力办其家事凡居事骑从之具无不备崧酗酒狎博无所不为世衡待之愈厚崧既感恩一日世衡忽怒谓崧曰我待汝如子而阴与贼连何相负也械系数十日极其楚毒崧终不怨曰崧丈夫也公听奸人言欲见杀有死耳居半年世衡察其不负为解缚沐浴延入卧内厚抚谢之曰汝无过聊相试耳欲使为间其苦有甚于此者汝能为我卒不言否崧泣允之世衡乃草野利书膏蜡致衲衣间密缝之仍祝之曰此非濒死不得泄若泄时当言负恩不能成将军之事也又以画龟一幅枣一蔀遗野利野利见枣龟度必有书索之崧目左右又对无有野利乃封信上元昊元昊召崧并野利至数百里外诘问遗书崧坚执无书至箠楚极苦终不说又数日私召至其宫乃令人问之曰不速言死矣崧终不说乃命曳出斩之崧乃大号而言曰空死不了将军事矣吾负将军吾负将军其人急追问之崧于是褫衲衣取书进入移刻命崧就馆而阴遣爱将假为野利使使世衡世衡疑是元昊使未即相见只令官属日即馆舍劳问问及兴州左右则详至野利所部多不悉适擒生虏数人世衡令于隙中密觇之生虏因言使者姓名果元昊使乃引见使者厚遣之世衡度使返崧即还而野利报死矣世衡既杀野利又欲并去天都因设祭境上书祭文于版述二将相结有意本朝悼其垂成而败其祭文杂纸币中有虏至急之以归版字不可遽灭虏得之以献元昊天都亦得罪元昊既失腹心之将悔恨无及乃定和议崧复姓为王嵩后官至诸司使至今边人谓之王和尚述沈存中补笔谈亦载此事云世衡厚遣崧以军机密事数条与之曰可以此借手临行解所服絮袍赠之曰虏地苦寒以此为别至彼须万计求见遇乞即野利王非此人无以得其心腹崧如所教间关求通遇乞虏人觉而疑之执于有司数日或发其袍领中得世衡与遇乞书词甚款密崧初不知领中书虏人苦之备至终不言情虏人因疑遇乞杀之迁崧于北境亡归事稍异据笔谈则领中书并崧不知崧胆才壮似更奇世衡又尝以罪怒一悉将杖其背僚属为请皆莫能得其人杖已即奔元昊元昊甚亲信之岁余尽得其机密以归乃知世衡能用间也李光弼李希烈李光弼募军中有少技皆取之人尽其用有钱工三者善穿地道史思明寇太原光弼遣人诈为约降而穿地道周贼营中楮之以木至期遣裨将将数千人出如降状咸皆属目俄而营中地忽陷死者千余人贼众惊乱官军鼓噪乘之俘斩万计李元平至汝州募工徒葺理郛郭李希烈阴使勇士应募执役版筑凡入数百人元平不之觉希烈遣将以数百骑突至其城执役者应于内缚元平驰去述评倭入寇围兴化府都督刘显奉敕赴援去府城三十里隔一江逗留不进久之惧罪遣五卒赍文诣府约欲率兵越城御敌贼获五卒杀之周其职衔伪为显文约某日夜某时率兵潜入应援城中勿举火作声恐贼惊觉择奸细五人诈充刘卒赍入城中信之至期贼冒刘兵入城遂陷之夫中国所以能制夷狄者智也今智反在夷狄可不为寒心哉刘鄩刘鄩安丘人初事青州王师范唐昭宗幸凤翔朱温率师迎于岐下师范欲乘虚据兖州鄩先遣人诈为鬻油者觇城内虚实及出入所视罗城下一水窦可引众而入遂志之鄩乃告师范请步兵五百自水窦衔枚而入一夕而定军城宴然市民无忧朱温遣大将葛从周来攻城良久外援俱绝鄩料简城中凡不足当敌者悉出之于外与将士同甘苦一日副使王彦温逾城走守陴者从之不可止鄩即遣人从容告彦温曰请少将人出非素遣者勿带行又扬言于众曰素遣从副使行者即勿禁其擅去者族之外军果疑彦温即戮于城下于是守军遂固鄩后师范降梁刘鄩毕再遇刘鄩败晋王于河曲欲乘胜潜走太原虑为晋军追乃结刍为人缚旗于上以驴负之循堞而行数日晋人方觉毕再遇尝与金人对垒一夕拔营去留旗帜于营豫缚生羊置其前二足于鼓上击鼓有声金人不觉为空营复相持数日及觉欲追之则已远矣侯渊魏尔朱荣使大都督侯渊讨韩楼配卒甚少或以为言荣曰侯渊临机设变是其所长若总大众未必能用渊遂广张军声多设攻具帅数百骑深入去蓟百余里值贼渊潜伏以乘其背大破之虏五千人皆还其马杖纵使入城左右皆谏渊曰我兵少不可力战为奇计以间之乃可克也度其已入帅骑夜进昧旦叩其城门楼果疑降卒为内应遂走追擒之韩信汉王以信为左丞相击魏魏盛兵蒲坂塞临晋信乃益为疑兵陈船欲渡临晋而伏兵从夏阳以木罂渡军袭安邑遂虏魏王豹定河东信既破魏代遂与张耳东下井陉击赵赵王歇成安君余闻之聚兵井陉口号二十万广武君李左车说成安君曰信乘胜远斗其锋不可当臣闻千里餽粮士有饥色樵苏后爨师不宿饱今井陉之道车不得方轨骑不得成列行数百里其势粮食必在其后愿假臣奇兵三万人从间道绝其辎重足下深沟高垒勿与战彼前不得斗退不得还吾奇兵绝其后野无所掠不十日而两将之头可致麾下成安君不听信使间视知其不用乃敢引兵遂下未至井陉口三十里止舍夜半传发选轻骑二千人人持一赤帜从间道望赵军诫曰赵见我走必空壁逐我若疾入赵壁拔赵帜立汉帜令其裨将传歹食曰今日破赵会食诸将皆莫信佯应曰诺乃使万人先行出背水阵赵兵望见大笑平旦信建大将旗鼓鼓行出井陉口赵开壁击之大战良久信耳佯弃鼓旗走水上军水上军开入之赵果空壁争汉旗鼓逐信耳信耳已入水上军军皆殊死战不可败于是赵军还归壁见壁皆汉帜大惊以为汉皆已得赵王将矣遂乱走汉兵夹击大破之斩陈余擒赵王歇诸将效首虏毕因问信曰兵法右倍山陵前左水泽今反以背水阵取胜何也信曰此在兵法顾左右不察耳法不曰陷之死地而后生投之亡地而后存乎且信非得素拊循士大夫也所谓驱市人而战之其势非置之死地使人人自为战即予之生地皆走宁尚得而用之乎诸将乃服述评秦姚丕守渭桥以拒晋师王镇恶溯渭而上乘蒙冲小舰行船者皆在舰内秦人但见舰进惊以为神至渭桥镇恶令军士食毕皆持仗登岸后者斩既登即密使人解放舟舰渭水迅急倏忽不见乃谕士卒曰此为长安北门去家万里舟楫衣粮皆已随流今进战而胜则功名俱显不胜则骸骨不返矣乃身先士卒众腾踊争进大破丕军李复乱宣抚使檄韩世忠追击所部不满千人乃分为四队布铁蒺藜自塞归路令曰进则胜退则死走者命后队剿杀于是莫敢反顾皆死战大败之斩复此皆背水阵之故智也沈存中曰韩信袭赵先使万人背水阵乃建大将旗鼓出井陉口与赵人大战佯败弃旗鼓走水上军背水而阵已是危道又弃旗鼓而趋之此必败势也而信用之者陈余老将不以必败之势邀之不能致也信自知才过余乃敢用此策设使余少黠于信信岂得不败此所谓知己知彼量敌为计后之人不量敌势袭信之迹决败无疑又曰楚汉决胜于垓下信将三十万自当之孔将军居左费将军居右高帝在其后绛侯柴武在高帝后信先合不利孔将军费将军纵楚兵不利信复乘之大败楚师信时威震天下籍所惮者独信耳信以三十万人不利而却真却也然后不疑故信与二将得以乘其隙信兵虽却而二将维其左右高帝军其后绛侯柴武又在其后异乎背水之危此所以待项籍也用破赵之迹则歼矣此皆信之奇策班固为汉书乃削此一事盖固不察所以得籍者正在此一战耳信已袭破齐临淄遂东追齐王楚使龙且将兵救齐或说龙且曰汉兵远斗穷战其锋不可当齐楚自居其地战兵易败散不如深壁使齐王遣其信臣招所亡城亡城闻其王在楚又来救必反汉汉兵二千里居齐齐城皆反之其势无所得食可不战而降也龙且轻韩信为易与遂战与信夹潍水而阵信乃夜令人为万余囊盛沙壅水上流引兵半渡击龙且佯不胜还走龙且果喜曰固知信怯遂追信渡水信使人决壅囊水大至龙且军大半不得渡即急击杀龙且评使左车之谋行信必不能得志于赵使或人之说用信必不能得志于龙且绕朝曰子无谓秦无人吾谋适不用也士固有遇不遇哉张弘范张弘范讨李璮于济南其父柔戒之曰汝围城勿避险地汝无怠心则兵必致死主者虑其险苟有来犯必攻救可因以立功勉之弘范营城西璮出军突诸将营独不向弘范弘范曰我营险地璮乃示弱于我必以奇兵来袭遂筑长垒内伏甲士而外为壕开东门以待之夜令士卒濬濠益深广璮不知也明日果拥飞桥来攻未及岸军陷壕中得跨壕而上者遇伏皆死元兵逼宋少帝于崖山或请先用炮弘范曰火起则舟散不如战也明日四分其军军其东南北三面弘范自将一军相去里余下令曰闻吾乐作乃举违令者斩先麾北面一军乘潮而战不克李恒等顺潮而退乐作宋将以为且宴少懈弘范舟师犯前众继之预构战楼于舟尾以布幕障之命将士负盾而伏令曰闻金声起战先金而妄动者死飞矢集如猬伏盾者不动舟将接鸣金撤障弩弓火石交作顷刻并破七舟宋师大溃少帝赴水死勾践柴绍吴阖闾伐越越子勾践御之陈于槜李勾践患吴之整也使死士再禽焉不动使罪人三行属剑于颈而辞曰二君有治臣奸旗鼓不敏于君之行前不敢逃刑敢归死遂自刭也吴师属目越子因而伐之大败之叶谷浑寇洮岷二州遣柴绍救之为其所围虏乘高射之矢如雨下绍遣人弹胡琵琶二女子对舞虏怪之相与聚观绍察其无备潜遣精骑出虏阵后击之虏众大溃评罪人胜如死士女子胜如劲卒是皆创奇设诱得未曾有朱隽周亚夫黄巾贼十万人据宛朱隽围之起土山以临城内鸣鼓攻其西南贼悉众赴西南隽自将精兵五千掩东北遂乘城而入太尉周亚夫击吴楚坚壁不战吴兵乏粮数挑战终不出后吴奔壁东南陬太尉使备西北已而精兵果奔西北不得入评合观二条可识用兵之变宇文泰高欢督诸军伐魏遣司徒高昂趣上洛窦泰趣潼关欢军蒲坂造三浮桥欲渡河宇文泰军广阳谓诸将曰贼犄吾三面作浮桥以示必渡此欲缀吾军使窦泰西入耳欢自起兵以来窦泰常为前锋其下多锐卒屡胜而骄今袭之必克克泰则欢不战自走矣诸将皆曰贼在近舍而袭远脱有蹉跎悔何及也不如分兵御之泰曰欢再攻潼关吾军不出坝上今大举而来谓吾亦当自守有轻我之心乘此袭之何患不克贼虽作浮桥未能径渡不过五日吾取窦泰必矣乃声言欲保陇右而潜军东出至小关窦泰猝闻军至自风陵渡河宇文泰击破之士众皆尽窦泰自杀传首长安韩世忠金人与刘豫合兵分道入侵时韩世忠驻镇江俾统制解元守高邮候金步卒亲提骑兵驻大仪当敌骑会遣魏良臣使金世忠撤炊爨绐良臣曰有诏移屯守江良臣去世忠即上马令军中曰视吾鞭所向于是引军次大仪勒五阵设伏二十余所约闻鼓即起良臣至金孛堇闻世忠师退即引兵至江口距大仪五里副将挞孛也拥铁骑过五阵东世忠传小麾鸣鼓伏兵四起旗色与金人旗杂出金军乱我军迭进背嵬军各持长斧上揕人胸下砍马足敌披甲陷泥淖世忠麾劲骑蹂之人马俱毙遂擒挞孛也冯异王晙冯异与赤眉战使壮士变服与赤眉同伏于道侧旦日赤眉使万人攻异前部贼见势弱遂悉众攻异异乃纵兵大战日昃贼气衰伏兵卒起服色相乱赤眉不复识别众遂惊溃异追击大破之吐蕃寇临洮次大来谷安北大都护王晙率所部二千与临洮兵合料奇兵七百易胡服夜袭敌营去贼五里令曰前遇寇大唿鼓角应之贼惊疑伏兵在旁自相斗死者万计达奚武宇文泰遣达奚武觇高欢军武从三骑皆效欢将士衣服日暮去营数百步下马潜听得其军号因上马历营若警夜者有不如法往往挞之具知敌之情状而还厨人濮何无忌王世充王守仁华氏叛宋宋公讨之华登以吴师救华氏败于鸿口华登帅其余以败宋师公欲出厨人濮曰吾小人可借死而不能送亡君请待之乃徇曰扬徽者公徒也众从之华氏北复即之厨人濮以裳裹首而荷以走曰得华登矣遂败华氏于新里评厨人濮一奋而众皆扬徽王孙贾一唿而市皆左袒忠义在人心不泯也难其倡之者耳桓玄既败西走江陵留何澹之守湓口澹之空设羽仪旗帜于一舟而身寄他舟时何无忌欲攻羽仪所在者诸将曰澹之不在此舟虽得无益无忌曰固也彼既不在此守卫必弱我以劲兵攻之成擒必矣擒之彼且以为失军主而我徒扬言已得贼帅则我气盛而彼必惧惧而薄之迎刃之势也果一鼓而舟获遂鼓噪唱曰斩何澹之矣贼骇惑以为然竟瓦解李密与王世充战世充先索得一人貌类密者缚而匿之战方酣使牵以过阵前噪曰已获李密矣士皆唿万岁密军乱遂溃王文成与宁王战尚锐值风不便我兵少挫急令斩取先却者头知府伍文定等立于铳炮之间方奋督各兵殊死抵战贼兵忽见一大牌书宁王已擒我军毋得纵杀一时惊扰遂大溃次日贼兵既穷促宸濠思欲潜遁见一渔船隐在芦苇之中宸濠大声叫渡渔船移棹请渡竟送中军诸将尚未知也其神运每如此狄青狄青为延州指挥使党项犯塞时新募万胜军未习战阵遇寇多北青一日尽将万胜旗号付虎翼军使之出战虎望其旗易之全军径趋为虎翼所破朱景傅永梁之渡淮而南也表其可涉之津霍丘守将朱景浮表于木徙置深渊乃梁兵败还视表而涉溺死大半齐将鲁康祚侵魏齐魏夹淮而阵魏长史傅永曰南人好夜斲营必于淮中置火以记浅处乃夜分兵为二部伏于营外又以瓢贮火密使人于深处置之戒曰见火起亦燃之是夜康祚等果引兵斲营永伏兵夹击之康祚等走趋淮火既竞起不辨浅深处溺死及斩首不知其数张齐贤齐贤知代州契丹入寇齐贤遣使期潘美以并师来会战使为契丹所执俄而美使至云师出至柏井得密诏不许出战已还州矣齐贤曰敌知美之来而不知美之退乃夜发兵二百人人持一帜负一束刍距州西南三十里列炽燃刍契丹兵遥见火光中有旗帜意谓并师至骇而北走齐贤先伏卒二千于土镫砦掩击大破之张巡毕再遇某督军令狐潮围睢阳城中矢尽张巡缚藁为人披黑衣夜缒城下潮兵争射之得箭数十万其后复夜缒人贼笑不设备乃以死士五百斲潮营焚垒幕追奔十余里开禧中毕再遇被围于六合军中矢尽再遇令人张青盖往来城上金人意主兵官也争射之须臾矢集楼墙如猬获矢二十余万又敌尝以水柜败我再遇夜缚藁人数千衣以甲冑持旗帜戈矛俨立戎行昧爽鸣鼓敌虏惊视急放水柜旋知其非真也意甚沮急出师攻之敌遂大败沅州蛮叛荆湖制置遣兵讨之蛮以竹为箭傅以毒药血濡缕立死官军畏之莫敢前乃束藁人罗列焜耀蛮见之以为官军万矢俱发伺其矢尽乃出兵攻之直捣其穴张巡种世衡张巡守睢阳安庆绪遣尹子奇将劲兵十余万来攻巡厉士固守日中二十战巡欲射子奇而不识因刻蒿为矢中者谓巡矢尽走白子奇巡乃使南霁云射之一发中其左目子奇乃退宝元中党项犯边有明珠族首领骁悍最为边患种世衡为将欲以计擒之闻其好击鼓乃造一马持战鼓以银裹之极华焕密使谍者阳卖之后乃择骁卒数百人戎之曰凡见负银鼓自随者并力擒来一日羌酋负鼓而出遂为世衡所擒裴行俭大总管裴行俭讨突厥先是餽粮数为虏钞行俭因诈为粮车三百乘车伏壮士五辈赍陌刀劲弩以羸兵挽进又伏精兵踵其后虏果掠车羸兵走险贼驱就水草解鞍牧马方取粮车中而壮士突出伏兵至杀获几尽自是粮车无敢近者贺若敦后周时陈将侯瑱等围逼襄州贺若敦奉命往救相持于湘罗之间初土人密乘轻船载米粟及笼鸡鸭以饷瑱军敦患之乃伪为土人装船伏甲士于中瑱军人望见谓饷船至竞来取敦伏甲尽擒杀之又敦军数有叛人乘马投瑱者敦别取一马牵以趋船令船中逆以鞭鞭之如是者再三使马畏船不肯上后伏兵江岸使人乘畏船马诈投附以招陈军陈军竞来牵马马既畏船不上伏兵发又尽杀之以后实有餽及亡奔瑱者并疑不受李光弼史思明有良马千余匹每日出于河南渚浴之循环不休李光弼命索军中牝马得五百匹絷其驹而出之思明马见之悉浮渡河尽驱入城思明怒泛火船欲烧浮桥光弼先贮百尺长竿以巨木承其根毡裹铁叉置其首以迎火船而叉之船不能进须臾自焚尽虞翻吕蒙既诱糜芳出降未入郡城而召诸将高会作乐翻曰今区区一心者糜将军也城中之人岂可尽信何不急入城持其管钥乎蒙从之翻曰未也设城中有伏吾与将军休矣复将芳入城而翻代芳教曰芳得间归愿共死守有能破吴军者吾当低首拜之于是谋伏兵者皆前翻尽按诛之蒙乃入评有此谋伏辈南郡自足死守未亏而下芳真奴才也总是玄德不定都荆州之误程昱昱东阿人黄巾贼起县丞王度反应之吏民皆负老幼东奔渠丘山度出城西五六里止屯昱因谓县中大姓薛房曰度得城郭而不居其志可知此不过欲掠财物耳何不相率还城而守之吏民不肯从昱谓房等愚民不可计事乃密遣数骑举幡东山上令房等望见因大唿曰贼至矣便下山趣城吏民奔走相随昱遂与之共守度来攻昱击破之度尚桓帝延熹中长沙零陵贼反交趾守臣望风逃溃帝诏度尚为荆州刺史尚至设方略击破之穷追入南海军士大获珍宝然贼帅卜阳潘鸿遁入山谷聚党犹盛尚拟尽歼之而士卒骄富莫有斗志尚乃宣言阳鸿作贼十年习于战守我兵甚寡未易轻进当须诸郡悉至并力攻之军中且恣听射猎兵士大喜皆空营出猎为乐尚乃密遣所亲潜焚诸营珍宝一时略尽猎者还无不涕泣尚乃亲出慰劳深自引咎因曰阳鸿等财宝山积诸卿但并力一战利当十倍些些何足介也众且愤且跃尚遂敕秣马蓐食明旦出不意赴贼屯贼不及拒一鼓尽歼之孔镛阿溪者贵州清平卫部苗也桀骜多智雄视诸苗有养子曰阿剌膂力绝伦被甲三袭运二丈矛跃地而起辄三五丈两人谋勇相资横行夷落近苗之弱者岁分畜产倍课其人旅人经其境者辄诱他苗劫之官司探捕必谒溪请计溪则要我重贿而捕远苗之不可用者诬为贼以应命于是远苗咸惮而投之以为寨主监军总帅率有岁赂益恣肆无忌时讧官苗以收鹬蚌之利弘治间都御史孔公镛巡抚贵州廉得其状询之监军总帅皆为溪解公知不可与共事乃自往清平访部曲之良者得指挥王通厚礼之扣以时事通娓娓条答独不及溪公曰闻此中事唯阿溪为大若何秘不言也通不对固扣之通曰言之而公事办则一方受福不则公且损威而吾族赤矣公笑曰第言之何患弗办通遂慷慨陈列始末公曰为阿溪通赂上官者谁也通曰指挥王曾总旗陈瑞也公必劫此两人方可公曰诺翌日将佐庭参公曰欲得一巡官若等来前吾自选之乃指曾曰庶几可者众既出公私诘曾曰若何与贼通曾惊辩不已公曰阿溪岁赂上官汝为居间辩而不服吾且斩汝矣曾叩头不敢言公曰勿惧汝能为我取阿溪乎曾因阿溪剌谋勇状且曰更得一官同事乃可公令自举乃曰无如陈总旗也公曰可与偕来少选瑞入公讯之如讯曾者瑞屡顾曾曾曰勿讳也吾等事公已悉知第当尽力以报公耳瑞亦言难状公曰汝第诱彼出寨吾自能取之瑞诺而出苗俗喜斗牛瑞乃觅好牛牵置中道伏壮士百人于牛旁丛薄间乃入寨见溪溪曰何久不来瑞曰都堂新到故无暇溪问都堂何如曰懦夫无能为也溪曰闻渠在广东时杀贼有名何谓无能瑞曰同姓者非其人也溪曰赂之何如瑞曰姑徐徐何以遽舍重货溪遂酌瑞纵谈斗牛事瑞曰适见道中牛恢然巨象也未审比公家牛若何溪曰宁有是我当买之瑞曰败牛者似非土人恐难强之入寨溪曰第往观之顾阿剌同行瑞曰须牵公家牛往斗之优劣可决也苗欲信鬼动息必卜溪以鸡卜不吉又言梦大网披身出恐不利瑞曰梦网得鱼牛必属公矣遂牵牛联骑而出至牛所观而喜之两牛方作斗状忽报巡官至矣瑞曰公知之乎乃王指挥耳溪笑曰老王何幸得此荣差俟其至吾当嘲之瑞曰巡官行寨公当往迎况故人也溪剌将策骑往瑞曰公等请去佩刀恐新官见刀以为不利溪剌咸去刀见曾曾厉声诘溪剌曰上司按部何不扫廨舍具供帐而洋洋至此何为溪剌犹谓戏语漫拒之曾大怒曰谓不能擒若等耶溪剌犹笑傲曾大唿伏兵起丛薄间擒溪剌剌手搏伤者数十人竟系之驰贵州见公磔于市一境始宁学医废人学将废兵匪学无获学之贵精鉴彼覆车借其前旌青山绿山画本分明集武案项梁司马师项梁尝杀人与籍避仇吴中吴中贤士大夫皆出梁下每有大繇役及丧梁常主办阴以兵法部勒宾客子弟以知其能后果举事使人收下县得精兵八千人部署豪杰为校尉侯司马有一人不得官自言梁曰某时某丧使公主某事不能办以故不任公众乃皆服李纲李纲云古者自五两卒旅积而至于二千五百人为师又积而万二千五百人为军其将帅正长皆素具故平居恩威足以相服行阵节制足以相使若身运臂臂使指无不可者所以能御敌而成功今宜法古五人为伍中择一人为伍长五伍为甲别选一人为甲正四甲为队有队将正副二人五队为一部有部将正副二人五部为军有正副统制官节制统制官有都统节制都统有大帅皆平时选定闲居则阅习有故则出战非特兵将有以相识而恩威亦有以相服又置赏功司凡士卒有功即时推赏后有不实坐所保将帅其败将逃卒必诛临阵死敌者宽主帅之罚使必以实告而优恤之又纳级计功之法有可议者如选锋精骑陷阵却敌神臂弓强弩劲弓射贼于数百步外岂可责以斩首级哉若此类宜令将帅保明全军推赏评其法本于管子但彼寄军令于内政犹是井田遗意此则训练长征尤今日治兵第一务李纲李纲请造战车曰虏以铁骑胜中国其说有三而非车不足以制之步兵不足以当其驰突一也用车则驰突可御骑兵马弗如之二也用车则骑兵在后度便乃出战卒多怯见敌辄溃虽有长技不得而施三也用车则人有所依可施其力部伍有束不得而逃则车可以制胜明矣靖康间献车制者甚众独总制官张行申者可取其造车之法用两竿双轮推竿则轮转两竿之间以横木筦之设架以载巨弩其上施皮篱以捍矢石绘神兽之象弩矢发于口中而窍其目以望敌其下施甲裙以卫人足其前施枪刃两重重各四枚上长而下短长者以御人也短者以御马也其两旁以铁为钩索止则联属以为营其出战之法则每车用步卒二十五人四人推竿以运车一人登车望敌以发弩矢二十人执牌弓弩长枪斩马刀列车两旁重行行五人凡遇敌则牌居前弓弩次之枪刀又次之敌在百步内则偃牌弓弩间发以射之既逼近则弓弩退后枪刀进前枪以刺人而刀以斩马足贼退则车徒鼓噪相联以进及险乃止以骑兵出两翼追击以取胜其佈阵之法则每军二千五百人以五分之一凡五百人为将佐卫兵及辎重之属余二千人为车八十乘欲布方阵则面各用车二十乘车相联而步卒弥缝于其间前者其车向敌后者其车倒行左右者其车顺行贼攻左右而掩后则随所攻而向之前后左右其变可以无穷而将佐卫兵及辎重之属皆处其中方圆曲直随地之便行则鳞次以为阵止则钩联以为营不必开沟堑筑营垒最为简便而完固先臣余子俊言大同宣府地方地多旷衍车战为宜器械干粮不烦马驮运有用之城策不饲之马边批二句尽车之利因献图本及兵部造试所费不赀而迟重难行卒归于废故有鹧鸪车之号谓行不得也夫古人战皆用车何便于昔而不便于今殆考之未精制之未善而当事者遂以一试弃之耳且如秦筑长城万世为利而今之筑堡筑垣者皆云沙浮易圮赵充国屯田亦万世为利而今之开屯者亦多筑舍无成是皆无实心任事之人合群策以求万全故也法曷故哉呜唿苟无实心任事之人即尽圣祖神宗之法制皆题之曰鹧鸪可也吴玠吴璘吴玠每战选劲弓强弩命诸将分番迭射号注队矢连发不绝繁如雨注敌不能当吴璘仿车战余意立叠阵法每战以长枪居前坐不得起次最强弓次强弩跪膝以俟次神臂弓约贼相搏至百步内则神臂先发七十步强弓并发次阵如之凡阵以拒马为限铁钩相连伤则更代之遇更代则以鼓为节骑为两翼蔽于前阵成而骑退谓之叠阵战士心定则能持满敌虽锐不能当也述璘着兵法二篇大略谓金人有四长我有四短当反我之短制彼之长四长曰骑兵曰坚忍曰重甲曰攻矢吾集番汉所长兼收而用之以分队制其骑兵以番休迭战制其坚忍以劲弓强弩制其重甲以远克近强制弱制其弓矢佈阵之法则以步军为阵心翼以马军为左右肋而拒马布两肋之间郭固熙宁中使六宅使郭固等讨论九军阵法着之为书颁下诸帅府副藏秘阁固之法九军共为一营阵以驻队绕之若依古法人占地二步马四步军中容军队中容队则十万人之阵占地方十里余天下岂有方十里之地无丘阜沟涧林木之碍者兼九军共以一驻队为篱落则兵不复可分如九人共一皮分之则死此正孙武所谓縻军也予再加详定谓九军当使别自为阵虽分列左右前后而各占地利以驻队外向自绕纵越沟涧林薄不妨各自成营金鼓一作则卷舒合散浑浑沦沦而不可乱九军合为一大阵则中分四衢如井田法九军皆背背相承面面相向四头八尾触处为首上以为然亲举手曰譬如此五指若共为一皮包之则何以施用遂着为令张威张威自行伍充偏裨其军行必若衔枚寂不闻声每战必克金人惮之荆鄂多平野利骑不利步威曰彼铁骑一冲则吾技穷矣乃以意创撒星阵分合不常闻鼓则聚闻金则散每骑兵至则声金一军辄分数十族金人随分兵则又趋而聚之倏忽间分合数变金人失措然后纵击之以此辄胜注威临阵战酣则两眼皆赤时号张红眼云戚继光戚继光每以鸳鸯阵取胜其法二牌平列狼筅各跟一牌每牌用长枪二支夹之短兵居后遇战伍长低头执挨牌前进如已闻鼓声而迟留不进即以军法斩首其余紧随牌进交锋筅以救牌长枪救筅短兵救长枪牌手阵亡伍下兵通斩郭登定襄侯郭登智勇兼备一年百战未尝挫衄以已意设为搅地龙飞天网凿深堑覆土木人马通行如履实地贼入围中令人发其机自相击撞顷刻十余里皆陷议今其法想尚存何不试之赵遹政和中晏州夷酋卜漏反漏据轮囤其山崛起数百仞林箐深密垒石为城外树木栅当道穿坑井仆巨木卉布渠答夹以守障官军不能进时赵遹为招讨使环按其旁有崖壁峭绝处贼恃险不设备又山多生猱乃遣壮丁捕猱数千头束麻作炬灌以膏蜡缚之猱背于是身率正兵攻其前旦夕战羁縻之而阴遣奇兵从险绝处负梯衔枚引猱上既及贼栅出火燃炬猱热狂跳贼庐舍皆茅竹猱窜其上辄发火贼号唿奔扑猱益惊火益炽官军鼓噪破栅遹望见火直前迫之前后夹攻贼赴火堕崖死者无算卜漏突围走追获之述评邓艾自阴平袭蜀行无人之地七百余里凿山通道造作桥阁山高谷深至为艰险艾以毡自裹推转而下将士皆攀木缘崖鱼贯而进其功甚奇而其事甚险夫计程七百非一日之行也凿山构阁非一日之功也即平日不知儆备而临时岂无风闻岂皓等蒙蔽庸禅怡堂如所谓置羽书于堂下者乎不然艾必无幸矣赵遹之用猱出于创奇亦由贼不设备而然故曰凭险者固恃险者亡李光弼军令严肃虽寇所不至警逻不少懈贼不能入如是则必无阴平轮囤之失矣元史金人恃居庸之塞冶铁锢关门布铁蒺藜百余里守以精锐元祖进师距关百里不能前召扎八儿问计对曰从此而北黑树林中有间道骑行可一人臣向尝过之若勒兵衔枚以出终夕可至元祖乃令扎八儿轻骑前导日暮入谷黎明诸军已在平地疾趋南口金鼓之声若自天下金人犹睡未知也比惊起已莫能支关门既破中都大震金人遂迁汴夫以极险之地迫于至近而金不知备此又非阴平之可比矣安万铨阿向与土官王仲武争田构杀仲武出奔阿向遂据凯口囤为乱囤围十余里高四十丈四壁斗绝独一径尺许曲折而登山有天池虽旱不竭积粮可支五年变闻都御史陈克宅都督佥事杨仁调水西兵剿之宣慰使安万铨素骄抗不法邀重赏乃行提兵万余屯囤下相持三月仰视绝壁无可为计者独东北隅有巨树斜科偃蹇半壁间然去地二十丈许万铨令军中曰能为猿猱上绝壁者与千金有两壮士出应命乃锻铁钩傅手足为指爪人腰四徽一剑约至木憩足即垂徽下引人人带铳炮长徽而起候雨霁夜昏黑不辨咫尺时爬缘而上微闻剌剌声俄而崩石则一人坠地骸骨泥烂矣俄而长徽下垂始知一人已据树乃遣兵四人缘徽蹲树间壮士应命者复由木间爬缘而上至囤顶适为贼巡檄者鸣锣而至壮士伏草间俟其近挥剑斩之鸣锣代为巡檄者贼恬然不觉也垂徽下引树间人树间人复引下人累累而起至囤者可二三十人便举火发铳炮大唿曰天兵上囤矣贼众惊起昏黑中自相格杀死者数千人夺径而下失足坠崖死者又千人黎明水西军蚁附上囤克宅令军中曰贼非斗格而擅杀及黎明后殿者功俱不录自是一军解体相与卖路走贼阿向始与其党二百人免囤营一空焚其积聚乃班师留三百官兵戍囤述评凯口之功奇矣顾都御史幕下岂乏二壮士而必令出自水西乎宜土官之恃功骄恣乱相寻而不止也至于阿向之局未结而遽尔班师使薄戍孤悬全无犄角善后万全之策果如是乎其后月余阿向复纠党袭囤尽杀戍卒向以中敌今还自中复忽按察佥事田汝成之戒轻兵往剿自取挫衄昔日奇功付之煨烬吁书生之不足与谈兵也久矣岂独一克宅哉田汝成上克宅书谈利害中窾今略附于左汝成闻克宅复勒兵剿囤献书曰窃料今日贼势与昔殊科攻伐之策亦当异应往往一二枭獍负其窟穴草窃为奸者皆内储糇耩外翼党与包藏十有余年乃敢陆梁以延岁月今者诸贼以亡命之余忧在沟壑冒万死一生之计欢唿而起非有旁寨渠酋通谍结纳拥群丑以张应援也守弹丸之地跧伏其中无异瓮缶襁升斗之粮蹑尺五之道束腓而登无异哺鷇非素有红粟朽贯积之仓庾广畜大豕肥牛以资击剥也失此二者为必败之形而欲摄枵腹张空拳睅目而前以膺貔虎是曰刀锯之魂不足虑也然窃闻之首祸一招而合者三四百人课其十日之粮亦不下三四十石费亦厚矣而逾旬不馁者无乃有间道捷径偷输潜车免以给其中者乎不然何所恃以为生也夫蛮陬夷落之地事异中原譬之御寇于洞房委巷之中搏击无所为力故征蛮之略皆广列伏候扼险四塞以困之是以诸贼虽微亦未可以蓐食屠剪唯在据其要害断其刍粟之途重营密栅勤其间觇严壁而居勿与角利使彼进无所乘退无所逸远不过一月而羸疲之尸藁磔麾下矣若夫我军既固彼势益孤食竭道穷必至奔突则溃围之战不可不鏖也相持既久观望无端我忽而衰彼穷而锐或晨昏惰卧刁斗失鸣则劫营之虞不可不备也防御既周奸谋益窘必甘辞纳款以丐残息目前虽可安帖他日必复萌生则招抚之说不可从也肤见宵人狃于诡道欲出不意以徼一获彼既鑑于前车我复袭其故辙不唯徒费抑恐损威则偷囤之策不可不拒也至于事平之后经画犹烦云云太子晃魏主以轻骑袭柔然分兵为四道魏主至鹿浑谷遇敕连可汗太子晃曰贼不意大军猝至宜掩其不备速进击之尚书刘洁曰贼营尘盛其众必多不如须大军至击之晃曰尘盛者军士惊扰也何得营上而有尘乎魏主疑之不急击柔然遁追之不及获其候骑曰柔然不觉魏军至惶骇北走经六七日知无追者始乃徐行魏主深悔之述栾枝使舆曳柴而伪遁是又诈扬尘以诱敌不可不知司马楚之司马楚之别将督军粮柔然欲击之俄军中有告失驴耳者楚之曰此必贼遣奸人入营觇伺割以为信耳贼至不久宜急为备乃伐柳为城以水灌之城立而柔然至冰坚滑不可攻乃散走张濬绍兴中虏趋京所过城邑欲立取之会天大寒城池皆冻虏籍冰梯城不攻而入张魏公在大名闻之先弛濠鱼之禁人争出取鱼冰不得合虏至城下睥睨久之叹息而去桓崇祖魏师二十万攻豫州刺史桓崇祖欲治外城堰淝水以自固众恐劳而无益且众寡不敌崇祖曰若弃外城虏必据之外修楼橹内筑长围则坐成擒矣乃于城西北堰淝水堰北筑小城周为深堑使数千人守之曰虏见城小以为一举可取必悉力攻之以谋破堰吾临水沖之皆为流尸矣魏果攻小城崇祖着白纱帽肩舆上城决堰下水魏人溺死千数遂退走孟珙孟珙攻蔡蔡人恃柴潭为固外即汝河潭高于河五六丈城上金字号楼伏巨弩相传下有龙人不敢近将士疑畏珙召麾下饮酒再行谓曰此潭楼非天造地设伏弩能及远而不可射近彼所恃此水耳决而注之涸可立待遣人凿其两翼潭果决实以薪苇遂济师攻城克之宗泽宗泽以计败却金人念敌众十倍我今一战而退势必复来使悉其铁骑夜袭吾军则危矣乃幕徙其军金人夜果至得空营大惊自是惮泽不敢犯李存进樊若水晋副总管李存进造浮梁于德胜旧制浮梁须竹笮铁牛石囷囷存进以苇笮维巨舰系于王山巨木逾月而成浮梁之简便自存进始唐池州人樊若水举进士不第因谋归宋乃渔钓于彩石江上乘小舟载系绳维南岸疾棹抵北岸以度江之广狭因诣阙上书请造浮梁以济议者谓江阔水深古未有浮梁而济者帝不听擢若水右赞善大夫遣石全振往荆湖造黄黑龙船数千艘又以大舰载巨竹絚自荆渚而下先试于石碑口移置彩石三日而成不差寸尺韦孝宽魏韦孝宽镇玉壁高欢倾山东之众来攻连营数十直至玉壁城下城南起土山欲乘之以入城城上先有两楼直对土山孝宽更缚木接之令极高欢遂于城南凿地道又于城北起土山攻具昼夜不息孝宽掘长堑简战士屯堑每穿至堑战士辄擒杀之又于堑外积柴贮火敌人有在地道者便于柴火以皮排吹之火气一冲咸即灼烂城外又造攻车车之所及莫不摧毁虽有排楯亦莫能抗孝宽令缝布为幔随其所向布悬空中车不能坏城外又缚松于竿灌油加火欲以烧布焚楼孝宽使作长钩利刃火竿一来钩刃遥割之城外又四面穿地作二十一道分为四路于其中各施梁柱以油灌柱放火烧之柱折城并崩陷孝宽随其崩处竖木栅以捍之敌终不得入欢智勇俱困因发疾遁去遂死羊侃杨智积侯景之围台城也初为尖顶木驴来攻矢石不能制侃作雉尾炬施铁镞灌以油掷驴上焚之立尽俄又东西两面起土山临城城中震骇侃命为地道潜引其土山不能立贼又作登城楼车高十余丈欲临射城内侃曰车高堑虚彼来必倒可卧而观之无劳设备矣车动果倒贼既频攻不克乃筑长围朱异等议出击之侃曰不可贼久攻不克其立长围欲引城中降人耳今击之兵少不足破贼若多万一失利门隘桥小自相蹂践必大挫衄此自弱也异不从一战败退争桥赴水死者大半后大雨城内土崩贼乘之垂入侃令多掷火把为穴城以断其路而徐于内筑城贼卒不能进未几侃遘疾卒城遂陷杨智积隋文帝姪也杨玄感反攻城烧城门智积于内益薪以助火势贼不能入张巡尹子奇围睢阳张巡应机守备贼为云梯势如半虹置精卒二百于其上推之临城欲令腾入巡预于城潜凿三穴候梯将至一穴中出大木末置铁钩钩之使不得退一穴中出一大木柱之使不得进一穴中出一木末置铁笼盛火焚之贼又以钩车钩城上栅阁巡以大木置连锁大环拨其钩而截之贼又造木驴攻城巡熔金汁灌之贼又以土囊积柴为磴道欲登城巡潜以松明干蒿投之积十余日使人顺风持火焚之贼服其智不敢复攻王禀金粘罕攻太原悉破诸县独城中以张孝纯王禀固守不下其攻城之具曰炮石洞子鹅车偏桥云梯火梯凡有数千每攻城先备克列炮三十座凡举一炮听鼓声齐发炮石入城者大于斗楼橹中炮无不坏者赖总管王禀先设虚栅下又置糠布袋在楼橹上虽为所坏即时复成粘罕填壕之法先用洞子下置车转轮上安居木状如屋形以生牛皮缦上又以铁叶裹之人在其内推而行之节次相续凡五十余辆人运土木柴薪于中粘罕填壕先用大板薪次以荐覆然后置土在上增覆如初王禀每见填即先穿壁为窍致火鞲在内俟其薪多即便放灯于水中其灯下水寻木能燃湿薪火既渐盛令人鼓鞲其燄亘天至令不能填壕其鹅车亦如鹅形下亦用车轮冠之以皮铁使数十百人推行欲上城楼王禀于城中亦设跳楼亦如鹅形使人在内迎敌鹅车至令人在下以搭钩及绳拽之其车前倒又不能进其云梯火梯亦用车轮其高一如城楼王禀随机应变终不能攻孟宗政孟宗政权枣阳军金完颜讹可拥步骑薄城宗政囊糠盛沙以覆楼棚列瓮潴水以隄火募炮手击之一炮辄杀数人金人选精骑二千号弩子手拥云梯天桥先登又募凿银矿石工昼夜陷城运茅苇直抵圜楼下欲焚楼宗政先毁楼掘深坑防地道创战棚防城陨穿阱才透即施毒烟烈火鼓鞲以薰之金人窒以湿毡析路以刳土城颓楼陷宗政撤楼益薪架火山以绝其路列勇士以长枪劲弩备其冲距楼陷所亟筑偃月城袤百余尺翼傅正城深坑培仞躬督役五日而成金人卒不得志刘馥刘馥为扬州刺史高为城垒多积木石编作草苫数千万枚益贮鱼膏数千斛为战守备孙权十万众攻围合肥城百余日时天连雨城欲崩于是以苫蓑覆之夜燃脂照城外视贼所作而为备贼败走盛昶盛昶为监察御史以直谏谪罗江县令为政廉明吏畏而民信之时邑寇胡元昂啸集称叛昶行檄谕散其党邻邑德阳寇赵铎者僭称赵王所至屠戳攻成都官军覆陷杀汪都司势叵测罗江故无城昶令引水绕负县田昼开市门市中各闭户藏兵于内约炮响兵出又伏奇兵山隈阳示弱遣迎贼入室未半昶率义勇士闻炮声兵突出各横截贼贼不相救山隈伏兵应声夹攻殊死斗贼大北斩获不记数俘获子女财物尽给其民邑赖以完父老泣曰向微盛公吾属俱罹锋镝矣许逵许逵河南固始人令乐陵期月令行禁止时流贼势炽逵预筑城濬隍贫富均役逾月而成又使民各筑墙高过屋檐仍开墙窦如圭仅可容一人家令一壮丁执刀俟于窦内其余人皆入队伍令曰守吾号令视吾旗鼓违者从军法又设伏巷中洞开城门未几贼果至火无所施兵无所加旗举伏发尽擒斩之愚谓近城要地皆当仿此立墙可使寇不临城矣王濬王彦章吴人于江碛要害处并以铁锁横截之又作铁锥长丈余暗置江中以逆拒舟舰濬作大筏数十方百余步令善水者以筏先行遇铁锥锥辄着筏而去又作大炬灌以麻油遇锁燃炬烧之须臾熔液断绝舟行无碍晋王尽有河北以铁锁断德胜口筑河南北为两城号夹寨王彦章受命至滑州置酒大会阴遣人具舟于杨村命甲士六百人皆持巨斧载冶者具鞲炭乘流而下彦章会饮酒半佯醉起更衣引精兵千沿河以趋德胜舟兵举火熔锁因以巨斧斩断浮桥而彦章引兵急击南城遂破之韩世忠世忠与兀术相持于黄天荡以海舰进泊金山下预用铁绠贯大钩授骁健者明旦敌舟噪而前世忠分海舟为两道出其背每缒一绠则拽一舟沉之兀术穷蹙述嘉靖间倭寇猖獗吴郡亦有黄天荡之捷时贼掠民舟扬帆过荡官军无敢抗者乡民愤甚敛河泥船数十只追之以泥泼其船头倭足滑不能立而舟人皆蹑草履用长脚钻能及远倭覆溺者甚众杨素杨素袭蒲城夜至河际收商贾船得数百艘置草其中践之无声遂衔枚而济马隆马隆讨树机能虏兵劲皆负铁铠隆于夹道累磁石贼行不得前而隆卒悉被犀甲无所留碍遂大破之吕蒙周瑜使甘宁前据夷陵曹仁分众围宁宁困急请救蒙说瑜分遣三百人柴断险道贼走可得其马瑜从之军到夷陵即日交战所杀过半敌夜遁去行遇柴道骑皆舍马步走兵追蹙之获马三百匹贺若弼崔干祐隋兵与陈师战退走数四贺若弼辄纵烟以自隐哥舒翰追贼入隘道贼乘高下木石击杀甚众翰以毡车驾马为前驱欲以冲贼会东风暴急贼将崔干祐以草车数十乘塞毡车之前纵火焚之烟所被官军不能开目妄自相杀李勣薛延陀教习步战每五人以一人经习战阵者使执马而四人前战克胜即援马以追奔失于应接罪至死没其家口以赏战人及入寇李勣拒之延陀弓矢俱发伤我战马勣令去马步战率长矟数百为队齐奋以冲之其众溃散薛万彻率数千骑收其执马者众失马莫知所从遂大败岳飞刘锜兀术有劲兵皆重铠贯以韦索三人为联名拐子马又号长胜军每于战酣时用以攻坚官军不能当郾城之役以万五千骑来岳飞戒兵率以麻扎刀入阵勿仰视但斲马足拐子马相连一马仆二马不能行官军奋击大败之述评慕容绍宗引兵十万击侯景旗甲耀日鸣鼓长驱而进景命战士皆被甲执短刀入东魏阵但低视斲人胫马足飞不学古法岂暗合乎兀术有牙兵皆重铠甲戴铁兜牟周匝缀长檐三人为伍贯以韦索号铁浮图顺昌之役方大战时兀术被白袍乘甲马以三千人来刘锜令壮士以枪摽去其兜牟大斧断其臂碎其首钱传吴越王遣其子传击吴吴人拒之战于狼山吴船乘风而进传引舟避之既过自后随之吴回船与战传使顺风扬灰吴人不能开目及船舷相接传使散沙于己船而散豆于吴船豆为战血所渍吴人践之皆僵仆因纵火焚吴船吴兵大败杨璇杨璇为零陵太守时苍梧桂阳贼相聚攻郡县贼众多而璇力弱吏忧恐璇乃特制马车数十乘以排囊盛石灰于车上系布索于马尾又为兵车专彀弓弩克期会战乃令马车居前顺风鼓灰贼不得视因以火烧布布燃马惊奔突贼阵后车弓弩乱发钲鼓鸣震群盗骇散追逐伤斩无数枭其渠帅郡境以清刘锜刘锜顺昌之战戒甲士带一竹筒其中实以煮豆入阵则割弃竹筒狼籍其豆于下虏马饥闻豆香低头食之又多为竹筒所滚脚下不得地以故士马俱毙述毕再遇尝引敌与战且前且却至于数四视日已晚乃以香料煮黑豆布地上复前搏战佯败走敌乘胜追逐其马已饥闻豆香就食鞭之不前我师反攻之遂大胜公子偃房伯玉宗悫朱滔鲁庄公十年齐师宋师次于郎公子偃曰宋师不整可败也宋败齐必还乃自雩门窃出蒙臯比而先犯之大败宋师齐师乃还述评城濮之战胥臣蒙马以虎皮先犯陈蔡本此魏主为南阳太守房伯玉所败乃自引兵袭克宛伯玉婴内城拒守宛城东南有桥魏主过之伯玉使勇士数人衣斑衣戴虎头帽伏窦下突出击之魏主人马俱惊檀和之等攻林邑林邑王倾国来战以具装被象前后无际宗悫曰吾闻外国有狮子威服百兽乃制其形与象相拒象果奔走遂克林邑朱滔围深州李惟岳以田悦援后至惟岳将王武俊以骑三千方阵横进滔绘帛为狻猊象使勐士百人蒙之鼓噪奋驰贼马惊乱因击破之管仲隰朋齐桓公伐山戎道孤竹国前阻水浅深不可测夜黑迷失道管仲曰老马善识途放老马于前而随之遂得道行山中无水隰朋曰蚁冬居山之阳夏居山之阴蚁壤一寸而仞有水乃掘地遂得水以管仲之圣而隰朋之智不难于师老马与蚁今人不知以其愚心而师圣人之智不亦过乎评古圣开天制作皆取师于万物独济一时之急哉张贵襄城之围张贵为无底船百余艘中竖旗帜各立军士于两舷以诱之敌皆竞跃以入溺死者万余亦昔人未有之奇也铁菱角火老鸦流贼犯江阴县人以铁菱角布城外淖土中纵牲畜其间贼争掠豕悉陷着菱角不能起擒数十人后更不敢近城流贼刘七等舟泊狼山下苏人有应募献计用火攻其名火老鸦藏药及火于炮水中发之又为制形如鸟喙持之入水以喙钻船而机发之以自运转转透船可沉试用之已破一船贼骇谓江南兵能水中破船是神兵也乃舍舟登山遂为守兵所蹙勾践袁侨越伐吴军于江南吴王军于江北越王中分其师为左右军以其私卒君子六千人为中军明日将战及昏乃令左军衔枚溯江五里以须亦令右军衔枚逾江五里以须夜中乃令左军右军鸣鼓中水以须吴师闻之大骇曰越人分为二师将以夹攻我乃不待旦亦中分其师将以御越越王乃令其中军衔枚潜涉不鼓不噪以袭攻之吴师大北遂围吴桓温伐汉议者欲分为两军异道俱进以分敌势袁乔曰悬军深入当合势力以取一战之捷万一偏败大事去矣乃令军而进弃去釜甑持三日粮以示必死遂败汉兵直逼成都评议分兵用其计合兵用其锐有分而胜者钟会牵姜维于剑阁而邓艾别由阴平道袭蜀是也有合而胜者吴夫差三万人为方阵以势攻晋人畏之是也有分而败者黥布为三军欲以相救或言兵在散地偏败必皆走布不听而败是也有合而败者兀术顺昌之战兵集城下太众不能转动是也晁错匈奴数苦边晁错上言兵事曰臣闻用兵临战合刃之急有三一曰得地形二曰卒服习三曰器用利故兵法器械不利以其卒予敌也卒不可用以其将予敌也将不知兵以其主予敌也君不择将以其国予敌也四者兵之至要也臣又闻以蛮夷攻蛮夷是中国之形也今匈奴地形技艺与中国异上下山坂出入谿涧中国之马弗与也险道倾仄且驰且射中国之骑弗与也风雨罢劳饥渴不困中国之人弗与也此匈奴之长技也若夫平原易地轻车突骑则匈奴之众易挠乱也劲弩长戟射疏及远长短相杂游弩往来什伍俱前则匈奴之兵弗能当也材官驺发矢道同的则匈奴之革笥木荐弗能支也下马地斗剑戟相接去就相薄则匈奴之足弗能给也此中国之长技也以此观之匈奴之长技三中国之长技五帝王之道出于万全今降胡义渠来归者数千长技与匈奴同可赐之坚甲利兵益以边郡之良骑平地通道则以轻车材官制之两军相为表里此万全之术也错又上言胡貉之人其性耐寒扬粤之人其性耐暑秦之戍卒不耐水土见行如往弃市陈胜先倡天下从之者秦以威劫而行之之敝也不如选常居者为室庐具田器以便为城堑丘邑募民免罪拜爵复其家予衣廪胡人入驱而能止所驱者以其半予之如是则邑里相救助赴胡不避死非以德上也欲生亲戚而利其财也此与东方之戍卒不习地势而心畏胡者功相万也上从其言募民徙塞下评万世制虏之策无能出其范围范雎范雎说秦王曰以秦国之大士卒之勇以治诸侯譬走韩卢而搏蹇兔也而闭关十五年不敢窥兵于山东者是穰侯为秦不忠而大王之计亦有所失也王跽曰愿闻失计雎曰夫穰侯越韩魏而攻齐非计也今王不如远交而近攻得寸则王之寸也得尺则王之尺也今夫韩魏中国之处而天下之枢也王必亲中国以为天下枢以威楚赵楚赵必皆附楚赵附齐必惧矣如是韩魏因可虏也王曰善王朴周世宗时拾遗王朴献平边策略云攻取之道从易者始当今唯吴易图东至海南至江可挠之地二千里从少备处先挠之备东则挠其西备西则挠其东彼奔走以救弊则奔走之间我可窥其虚实避实击虚所向无前则江北诸州举矣既得江北用彼之民扬我之兵江南亦不难下也江南下而桂广岷蜀可飞书召之矣吴蜀既平幽必望风而至唯并为必死之寇必须强兵力攻然不足为边患也世宗奇之未及试其后宋兴卒如其策任瑰唐太宗李渊兵发晋阳入临汾去霍邑五十余里隋将宋老生帅精兵二万屯霍邑大将军屈突通将骁骑数万屯河东以拒渊诸将请先攻河东任瑰说渊曰关中豪杰皆企踵以待义兵瑰在冯翊积年知其豪杰请往谕之必从风而靡义师自梁山济河指韩城逼郃阳萧造文吏必望尘请服然后鼓行而进直据永丰虽未得长安关中固已定矣裴寂曰屈突通拥众据城吾舍之而去若进攻长安不克退为河东所踵腹背受敌此危道也李世民曰不然兵贵神速吾席累胜之威抚归附之众鼓行而西长安之人望风震骇智不及谋勇不及断取之若振藁叶耳若淹留时日敝于坚城之下彼得成谋修备以待我坐费日月众心离沮则大事去矣且关中蠭起之将未有所属不可不早怀也屈突通自守虏耳不足为虑会久雨渊不能进军中乏粮刘文静请兵于始毕可汗未返或传突厥与刘武周乘虚袭晋阳渊欲还救根本世民曰今禾菽被野何忧乏粮老生轻躁一战可擒李密顾恋仓粟未遑远略武周与突厥外虽相附内实相猜武周虽远利太原岂可近忘马邑本兴大义奋不顾身以救苍生当先入咸阳号令天下今遇小敌遂已班师恐从义之徒一朝解体还守太原一城之地为贼尔何以自全渊不听世民将复入谏会渊已寝不得入号哭于外声闻帐中渊召问之世民曰今兵以义动进战则克退还则散众散于前敌乘于后死亡无日何得不悲渊乃悟曰兵已发奈何世民曰右军严而未发左军去亦未远请自追之乃与建成分道夜进追左军复还已而太原运粮亦至诱老生战斩之日已暮无攻城具将士肉薄而登遂克霍邑述评按任瑰之策即李密说杨玄感魏思温说徐敬业者特太宗用之而胜二逆不用而败耳杨玄感之谋逆也李密进三策曰天子远在辽海公若长驱入蓟直扼其喉前有高丽退无归路不战而擒此上计也关中四塞吾鼓行而西经城勿攻直取长安收其豪杰抚其士民据险而守之天子虽还失其根本可徐图也若随近先向东都以号令四方但恐彼知固守若攻之百日不克援兵四至非吾所知矣玄感曰不然今百官家口俱在东都若先取之足以动其心且经城不拔何以示威公之下计乃为上策密知计不行退谓人曰楚公好反而不求胜吾属为虏矣未几玄感败徐敬业举兵问计于军师魏思温对曰公既以太后幽系天子宜身自将兵直趋洛阳山东韩魏知公勤王附者必众天下指日定矣敬业曰不然金陵负江王气尚在宜先并常润为霸基然后鼓行而北思温曰郑汴徐亳世皆豪杰不愿武后居上蒸麦为饭以待我师奈何欲守金陵投死地乎敬业不从使敬猷屯淮阴韦超屯都梁山而自引兵击润州下之思温叹曰兵忌分敬业不知席卷渡淮率山东士先袭东都吾知无能为矣李密为玄感策何智自为策又何愚也思温之谋善矣而敬业本谋实不为勤王奈何从之李士实亦劝逆濠直捣南都勿攻安庆亦李魏之故智濠不听而败夫隋炀弒虐则天篡统二李举兵犹曰有名彼逆濠何为者哉天不佑叛贼即直捣南都亦未见其必胜也按宸濠兵起声言直取南京道经安庆太守张文锦与守备杨锐等合谋令军士鼓噪登城大骂激怒逆濠使顿兵挫锐于坚城之下而守仁得成其功虽天夺其魄而文锦诸人之智亦足术也习马练刀法北虏马生驹数日则系骒马于山半驹在下盘旋母子哀鸣相应力争而上乃得乳渐移系高处驹亦渐登故能陟峻如砥今养马宜就高山所在放牧亦仿其法马自可用又倭国每生儿亲朋敛铁相贺即投于井中岁取锻鍊一度至长成刀利不可当今勋卫之家世武为业而家无锐刃愚意亦宜仿此箕裘弓冶不足为笑也闺智部总序冯子曰语有之男子有德便是才妇人无才便是德其然岂其然乎夫祥麟虽祥不能搏鼠文凤虽文不能攫兔世有申生孝己之行才竟何居焉成周圣善首推邑姜孔子称其才与九臣埒不闻以才贬德也夫才者智而已矣不智则懵无才而可以为德则天下之懵妇人毋乃皆德类也乎譬之日月男日也女月也日光而月借妻所以齐也日殁而月代妇所以辅也此亦日月之智日月之才也今日必赫赫月必噎噎曜一而已何必二余是以有取于闺智也贤哲者以别于愚也雄略者以别于雌也吕武之智横而不可训也灵芸之属智于技上官之属智于文纤而不足术也非横也非纤也谓之才可也谓之德亦可也若夫孝义节烈彤管传馨则亦闺闼中之麟祥凤文而品智者未之及也匪贤则愚唯哲斯尚嗟彼迷阳假途闺教集集哲马皇后高皇帝初造宝钞屡不成梦人告曰欲钞成须取秀才心肝为之觉而思曰岂欲我杀士耶马皇后启曰以妾观之秀才们所作文章即心肝也上悦即上本监取进呈文字用之钞遂成赵威后齐王使使者问赵威后书未发威后问使者曰岁亦无恙耶民亦无恙耶王亦无恙耶使者不悦曰臣奉使使威后今不问王而先问岁问民岂先贱而后尊贵者乎威后曰不然苟无岁何有民苟无民何有君有舍本而问末者耶乃进而问之曰齐有处士钟离子无恙耶是其为人也有粮者亦食无粮者亦食有衣者亦衣无衣者亦衣是助王养其民者也何以至今不业也叶阳子无恙乎是其为人哀鳏寡衄孤独振困穷补不足是助王息其民者也何以至今不业也北宫之女婴儿子无恙耶撤其环瑱至老不嫁以养父母是皆率民而出于孝情者也胡为至今不朝也此二士不业一女不朝何以王齐国子万民乎于陵子仲尚存乎是其为人也上不臣于王下不治其家中不索交诸侯此率民而出于无用者何为至今不杀乎刘娥刘聪妻刘氏名娥甚有宠于聪既册后诏起皇鸟仪殿以居娥廷尉陈元达切谏聪大怒将斩之娥私敕左右停刑手疏上略曰廷尉之言关国大政忠臣岂为身哉陛下不唯不纳而又欲诛之陛下此怒由妾而起廷尉之祸由妾而招人怨国怨咎皆归妾拒谏戮忠唯妾之故自古败亡之辙未有不因于妇人者也妾每览古事忿忿忘食何意今日妾自为之后人视妾亦犹妾之视前人也复何面目仰侍巾栉请归死此堂以塞陛下色荒之过聪览毕谓群下曰朕愧元达矣因手娥表示元达曰外辅如公内辅如娥朕复何忧议姜后樊姬徐惠妃一流李邦彦母李太宰邦彦父曾为银工或以为诮邦彦羞之归告其母母曰宰相家出银工乃可羞耳银工家出宰相此美事何羞焉评狄武襄不肯祖梁公我圣祖不肯祖文公皆此义唐肃宗公主肃宗宴于宫中女优弄假戏有绿衣秉简为参军者天宝末番将阿布思伏法其妻配掖庭善为优因隶乐工遂令为参军之戏公主谏曰禁中妓女不少何须此人使阿布思真逆人耶其妻亦同刑人不合近至尊之座若果冤横又岂忍使其妻与群优杂处为笑谑之具哉妾虽至愚深以为不可上亦悯恻遂罢戏而免阿布思之妻由是咸重公主公主即柳晟母也房景伯母房景伯为清河太守有民母讼子不孝景伯母崔氏曰民未知礼何足深责召其母与之对榻共食使其子侍立堂下观景伯供食未旬日悔过求还崔曰此虽面惭其心未也且置之凡二旬余其子叩头出血母涕泣乞还然后听之卒以孝闻评此即张翼德示马孟起以礼之智柳仲郢婢唐仆射柳仲郢镇郪城有婢失意于成都鬻之刺史盖巨源西川大将累典支郡居苦竹溪女侩以婢导至巨源赏其技巧他日巨源窗窥通衢有鬻绫罗者召之就宅于束缣内选择边幅舒卷第其厚薄酬酢可否时婢侍左失声而仆似中风命扶之去都无言语但令还女侩家翌日而瘳诘其所苦青衣曰某虽贱人曾为仆射婢死则死矣安能事卖绫绢牙郎乎蜀都闻之皆嗟叹评议此婢胸中志气殆不可测愧杀王濬冲一辈人崔敬女络秀唐冀州长史吉懋欲为男顼取南宫县丞崔敬女敬不许因有故胁以求亲敬惧而许之择日下函并花车卒然至门敬妻郑氏初不知抱女大哭曰我家门户低不曾有吉郎女坚卧不起其小女白其母曰父有急难杀身救解设令为婢尚不合辞姓望之门何足为耻姊若不可儿自当之遂登车而去顼后贵至拜相周顗母李氏字络秀少在室顗父濬时为安东将军因出猎遇雨止秀家会秀父兄出乃独与一婢为具数十人馔甚精腆寂不闻人声濬怪觇之见秀甚美因求为妾父兄不许秀曰门户单寒何惜一女焉知非福已归濬生顗及嵩谟已三子并贵显秀谓曰我屈节为汝门妾计门户耳汝不与吾家为亲亲者吾亦何惜余年顗等敬诺自是李氏遂振评绝无一毫巾帼气生男勿喜女勿悲此诗正堪为二女咏耳乐羊子妻乐羊子尝于行路拾遗金一饼还以语妻妻曰志士不饮盗泉廉士不食嗟来况拾遗金乎羊子大惭即捐之野乐羊子游学一年而归妻问故羊子曰久客怀思耳妻乃引刀趋机而言曰此织自一丝而累寸寸而累丈丈而累匹今若断斯机则前功尽捐矣学废半途何以异是羊子感其言还卒业七年不返乐羊子游学其妻勤作以养姑尝有他舍鸡谬入园姑杀而烹之妻对鸡不餐而泣姑怪问故对曰自伤居贫不能备物使食有他肉耳姑遂弃去不食评返遗金则妻为益友卒业则妻为严师谕姑于道成夫之德则妻又为大贤孝妇孙太学妻嘉靖间娄东有孙太学者与妓某善誓相嫁娶为之倾赀无何孙丧妇家益贫落亲友因唆使讼妓妓闻之以计致孙饮食之与申前约以身委焉孙故不善治产妓所携簪珥不久复费尽妓日夜勤辟纑以奉之饘粥而已如是十余年孙益老成悔过选期已及自伤无赀中夜泣妓审其诚于日坐辟绩处使孙穴地得千金皆妓所阴埋也孙以此其选县尉迁按察司经历宦橐稍润妓遂劝孙乞休归享小康终其身评既成就孙而身亦得所归可谓两利所难者十余年坚忍耳吴生妓真定吴生有声于庠性不羁悦某妓而橐中实无余钱妓怜其才因询所长曰善樗蒲妓乃馆生他室中所遇凡爱樗蒲者辄令生变姓名与之角生多胜因以供生灯火费妓暇则就生宿生暇则读书后生成进士欲娶妓而妓适死因为制服执丧葬之以礼每向人言则流涕评吴生从未出丑此妓胜汧国夫人多多矣陶侃母陶侃母湛氏豫章新淦人初侃父丹聘为妾生侃而陶氏贫贱湛每纺绩赀给之使交结胜己侃少为浔阳县吏尝监鱼梁以一封鲊遗母湛还鲊以书责侃曰尔为吏以官物遗我非唯不能益我乃以增吾忧矣鄱阳范逵素知名举孝廉投侃宿时冰雪积日侃室如悬磬而逵仆马甚多湛语侃曰汝但出外留客吾自为计湛头发委地下为二髲卖得数斛米斲诸屋柱悉割半为薪剉卧荐以为马草遂具精馔从者俱给逵闻叹曰非此母不生此子至洛阳大为延誉侃遂通显李畲母监察御史李畲母清素贞洁请禄米送至宅母遣量之剩三石问其故史曰御史例不概问脚钱几又曰御史例不还脚车钱母怒令送所剩米及脚钱以责畲及追仓官科罪批既沿例亦不必科罪诸御史皆有惭色王孙贾母齐愍王失国王孙贾从王失王之处其母曰汝朝出而晚来则吾倚门而望汝暮出而不还则吾倚闾而望汝今事王不知王处汝尚何归贾乃入市唿曰从我者袒从者三百人相与攻杀淖齿求王子奉之卒复齐国述评不杀淖齿则乐毅之势不孤而兴复难于措手非但仇不共戴天已也张伯起作灌园记传奇只谱私欢而于王孙母子忠义不录大失轻重余已为改正矣赵括母柴克宏母秦赵相距长平赵王信秦反间欲以赵奢之子括为将而代廉颇括平日每易言兵奢不以为然及是将行其母上书言于王曰括不可使将王曰何以对曰始妾事其父时为将身所奉饭饮而进食者以十数所友者以百数大王及宗室所赏赐者尽以予军吏受命之日不问家事今括一旦为将东向而朝军吏无敢仰视之者王所赐金帛归藏于家而日视便利田宅可买者买之父子异志愿王勿遣王曰母置之吾已决矣括母因曰王终遣之即有不称妾得无坐王许诺括既将悉变廉颇约束兵败身死赵王亦以括母先言竟不诛也评括母不独知人其论将处亦高后唐龙武都虞侯柴克宏再用之子也沈嘿好施不事家产虽典宿卫日与宾客博奕饮酒未尝言兵时人以为非将帅才及吴越围常州克宏请效死行阵其母亦表称克宏有父风可为将苟不胜任分甘孥戮元宗用为左武卫将军使救常州大破敌兵评议括唯不知兵故易言兵克宏未尝言兵政深于兵赵母知败柴母知胜皆以其父决之异哉陈婴母王陵母东阳少年起兵欲立令史陈婴为王婴母曰暴得大名不祥不如有所属事成封侯不成非世所指名也婴乃推项梁王陵以兵属汉项羽取陵母置军中陵使至则东向坐陵母欲以招陵陵母私送使者泣曰愿为妾语陵善事汉王汉王长者毋以老妾故持二心遂伏剑而死评婴母知废胜于陈涉韩广田横英布陈豨诸人陵母知兴胜于亚父蒯通贯高诸人姜叙讨贼其母速之马超叛杀刺史太守叙议讨之母曰当速发勿顾我超袭执叙母母骂超而死明大义也乃楚项争衡雌雄未定而陵母预识天下必属长者而唯恐陵失之且伏剑以绝其念死生之际能断决如此女子中伟丈夫哉徐庶之不终于昭烈也其母存也陵母不伏剑陵亦庶也叔向母初叔向欲娶于申公巫臣氏其母欲娶其党叔向曰吾母多而庶鲜吾惩舅氏矣其母曰子灵之妻夏姬也杀三夫一君一子而亡一国两卿矣可无惩乎吾闻之甚美必有甚恶昔有仍氏生女发黑而美光可以鉴名曰玄妻乐正后夔取之生伯封实有豕心贪惏无厌忿顈无期谓之封豕有穷后羿灭之夔是以不祀今三代之亡共子之废皆是物也汝何以为哉夫有尤物足以移人苟非德义则必有祸叔向惧不敢取平公强使取之生伯石伯石始生叔向之母视之及堂闻其声而还曰是豺狼之声也狼子野心非是莫丧羊舌氏矣遂弗视严延年母严延年守河南酷烈好杀号曰屠伯其母从东海来适见报囚大惊便止都亭不肯入府因责延年曰天道神明人不可独杀我不意当老见壮子被刑戮也行矣去汝东归扫除墓地遂去归郡后岁余果败诛东海莫不贤智其母伯宗妻晋伯宗朝以喜归其妻曰子貌有喜何也曰吾言于朝诸大夫皆谓我智似阳子对曰阳子华而不实主言而无谋是以难及其身子何喜焉伯宗曰我饮诸大夫而与之语尔试听之曰诺其妻曰诸大夫莫子若也然而民不能戴其上久矣难必及子盍亟索士慭庇州犁焉得毕阳后诸大夫害伯宗毕阳实送州犁于荆初伯宗每朝其妻必戒之曰盗憎主人民怨其上子好直言必及于难李新声李新声者邯郸李岩女太和中张谷纳为家妓长而有宠刘从谏袭父封谷以穷游佐其事新声谓谷曰前日天子授从谏节钺非有拔城野战之功特以先父挈齐还我去就间未能夺其嗣耳自刘氏奄有全赵更改岁时未尝以一履一蹄为天子寿且章武朝数镇倾覆彼皆雄才杰器尚不能固天子恩况从谏擢自儿女子手中耶以不法而得亦宜以不法而终公不幸为其属若不能早折其肘臂以作天子计则宜脱旅西去大丈夫勿顾一饭烦恼以骨肉腥健儿衣食言毕悲泣不已谷不决竟从逆死娄妃宁藩将反娄妃尝泣谏之不听既就擒槛车北上与监押官言往事即痛哭且曰昔纣用妇言而亡天下吾不用妇言而亡家国悔恨何及述评仆固怀恩之母劝其子勿反谢综等赴东市综母独不出视皆能识大义者与妃而三耳侯敏妻则天朝太仆卿来俊臣之强盛朝官侧目上林令侯敏偏事之其妻董氏谏曰俊臣国贼也势不可久一朝事坏奸党先遭君可敬而远之敏稍稍而退俊臣怒出为涪州武隆令敏欲弃官归董氏曰但去莫求住遂行至州投刺参州将错题一张纸州将看尾后有字大怒曰修名不了何以为县令不放上敏忧闷无已董氏曰但住莫求去停五十日忠州贼破武隆杀旧县令略家口并尽敏以不许上获全后俊臣诛逐其党流岭南敏又获免王章妻王章为诸生学长安独与妻居章疾病无被卧牛衣中与妻诀涕泣其妻呵怒之曰仲卿在廷贵人谁逾仲卿者今疾病困厄不自激昂乃反涕泣何鄙也后章历位至京兆欲上封事妻又止之曰人当知足独不念牛衣中涕泣时耶章曰非女子所知书遂上果下廷尉狱妻子皆收系章小女年可十二夜起号哭曰平日狱上唿囚数常至九今八而止我君素刚先死者必君明日问之章果死吴长卿曰妻能料生女能料死虽然其妻可及也其女不可及也陈子仲妻黄霸妻楚王聘陈子仲为相仲谓妻曰今日为相明日结驷连骑食方于前矣妻曰结驷连骑所安不过容膝食方于前所甘不过一肉今以容膝之安一肉之味而怀楚国之忧乱世多害恐先生之不保命也于是夫妻遁去为人灌园黄霸与同郡令狐子伯为友子伯为楚相子为郡功曹子伯遣子奉书于霸客去久卧不起妻怪问之霸曰向见令孤子容甚光举措自适而我儿蓬发历齿未知礼则见客而有惭色父子恩深不觉自失耳妻曰君少修清节不顾荣禄今子伯之贵孰与君之高奈何忘夙志而惭儿女子霸决起而笑曰有是哉遂共终身隐遁评议孟光梁鸿妻桓少君鲍宣妻得同心为匹皆能删华就素遂夫之高而子仲黄霸之妻乃能广其夫志使炎心顿冷化游无患丈夫远不逮矣屈原姊屈原既放逐其姊闻之亦来归责原矫世喻令自宽故其地名姊归县离骚曰女嬃之婵媛兮申申其詈余评议梁公委蛇其姊讽之以方正仁杰往候卢姨欲为表弟求官卢曰姨只一子不欲其事女主仁杰大惭屈平方正其姊进之以委蛇各具卓识而姊之作用大矣僖负羁妻晋公子重耳至曹曹共公闻其骈胁使浴而窥之曹大夫僖负羁之妻曰吾观晋公子之从者皆足以相国若以相夫子必反其国反其国必得志于诸侯得志于诸侯而诛无礼曹其首也子盍早自贰焉乃餽盘飧置璧焉公子受飧反璧及重耳入曹令无入僖负羁之宫议僖负羁始不能效郑叔詹之谏而私欢晋客及晋报曹又不能夫妻肉袒为曹君谢罪盖庸人耳独其妻能识人能料事有不可泯没者漂母韩信始为布衣时贫无行尝从人寄食人多厌之尝就南昌亭长食数月亭长妻患之乃晨炊蓐食食时信往不为具食信觉其意竟绝去信钓于城下诸母漂有一母见信饥饭信竟漂数十日信喜谓漂母曰吾必有以重报母母怒曰大丈夫不能自食吾哀王孙而进食岂望报乎信既贵酬以千金述评刘季陈平皆不得于其嫂何亭长之妻足怪如母厚德未数数也独怪楚汉诸豪杰无一人知信者虽高祖亦不知仅一萧相国亦以与语故奇之而母独识于邂逅憔悴之中真古今第一具眼矣淮阴漂母祠有对云世间不少奇男子千古从无此妇人亦佳惜祠大隘陋不能为母生色刘道真少时尝渔草泽善歌啸闻者莫不留连有一老妪识其非常人甚乐其歌啸乃杀豚进之道真食豚尽了不谢最非常人妪见不饱又进一豚食半而去后为吏部郎妪儿时为小令史道真超用之不知其故问母母言之此母亦何愧漂母而道真胸次胜淮阴数倍矣何无忌母何无忌夜于屏风里草檄文其母刘牢之姊也登凳密窥之泣曰汝能如此吾复何忧问所与谋者曰刘裕母尤喜因为言玄必败事必成以示之评既识大义又能知人王珪母王珪始隐居时与房杜善母李氏尝曰儿必贵然未知所与游者何许人试与偕来会玄龄等过其家李窥见大惊敕具酒食尽欢喜曰二客公辅才尔贵不疑见新唐书一说珪妻剪发供客窥坐上数公皆英俊末及最少年虬髯者曰汝等成名皆因此人少年乃太宗也杜子美有诗纪其事潘炎妻潘炎侍郎德宗时为翰林学士恩渥极异妻刘晏女有京兆谒见不得赂阍者三百缣夫人知之谓潘曰为人臣而京兆尹愿一谒见遗奴三百缣其危可知也劝潘公避位子孟阳初为户部侍郎夫人忧惕谒曰以尔人材而在丞郎之位吾惧祸之必至也户部解喻再三乃曰试会尔同列吾观之因遍召客至夫人垂帘观之既罢会喜曰皆尔俦也不足忧矣问末座惨绿少年何人曰补阙杜黄裳夫人曰此人全别必是有名卿相辛宪英晋羊耽妻辛宪英魏侍中毗女有才鉴初曹丕得立为世子抱毗项谓曰知吾喜不毗归语之宪英叹曰世子代君主国者也代君不可不戚主国不可不惧宜戚宜惧而反喜魏其不昌乎弟敞为曹爽参军宣帝谋诛爽或唿敞同赴爽敞难之宪英曰爽与太傅同受顾命而独专恣于王室不忠此举度不过诛爽耳敞曰然则敞无出乎宪英曰为人执鞭而弃其事不祥安可不出若夫死难则亲昵之任也汝从众而已敞遂出宣帝果诛爽敞叹曰吾不谋诸姊几不获于义钟会为镇西将军宪英谓耽从子祜曰钟士季何故西出曰将伐蜀宪英曰会任事纵恣非持久处下之道吾畏其有他志也及会行请其子琇为参军宪英忧曰他日吾为国忧今难至吾家矣琇固辞文帝不听宪英谓琇曰行矣戒之军旅之间唯仁恕可以济会至蜀果反琇守其戒竟全归许允妻魏许允为吏部郎选郡守多用其乡里明帝遣虎贲收之妇阮氏跣出谓允曰明主可以理夺难以情求既至帝核问之允对曰举尔所知臣之乡人臣所知也陛下检校为称职与否若不称职臣受其罪既检校皆得人乃释允及出为镇北将军也喜谓其妇曰吾其免矣妇曰祸见于此何免之有允与夏侯玄李丰善事未发而以他事见收竟如妇言允之收也门生奔告其妇妇坐机上神色不变曰早知尔耳门生欲藏其子好曰无预诸儿事乃移居墓所大将军遣钟会视之曰乃父便收儿以语母母曰汝等虽佳才具不多率胸怀与会语便自无忧不须极哀会止便止不可数问朝事儿从之大将军最为猜忌二子卒免于祸者母之谋也李衡妻丹阳太守李衡数以事侵瑯琊王其妻习氏谏之不听及瑯琊即位衡忧惧不知所出妻曰王素女善慕名方欲自显于天下终不以私嫌杀君明矣君宜自囚诣狱表列前失明求受罪如此当逆见优饶非止活也衡从之吴主诏曰丹阳太守李衡以往事之嫌自拘司狱其遣衡还郡庾友妻庾友妇桓宣武温弟豁女也桓诛庾希将及友桓女徒跣求进阍禁不纳女厉声曰是何小人我伯父门不听我前因突入号泣请曰庾玉台脚短三寸常因人当复能作贼不宣武笑曰婿故自急遂原庾友一门李文姬李固既策罢知不免祸乃遣二子归乡里时燮年十三姊文姬为同郡赵伯英妻贤而有智见二兄归具知事本默然独悲曰李氏灭矣自太公以来积德累仁何以遇此密与二兄谋豫藏匿燮托言还京师人咸信之有顷难作下郡收固三子二兄受害文姬乃告父门生王成曰君执义先公有古人之节今委君以六尺之孤李氏存灭其在君矣成感其义乃将燮乘江东下入徐州界内令变姓名为酒家佣而成卖卜于市名为异居阴相往来燮从受学酒家异之意非常人以女妻燮燮专精经学十余年间梁冀既诛为灾眚屡见明年史官上言宜有赦令又当存录大臣冤死者子孙于是大赦天下并求固后嗣燮乃以本末告酒家酒家具车重厚遣之皆不受遂还乡里姊弟相见悲感旁人既而戒燮曰先公正直为汉忠臣而遇朝廷倾乱梁冀肆虐令吾宗祀血食将绝今弟幸而得济岂非天耶宜杜绝众人勿妄往来慎无以一言加于梁氏加梁氏则连主上祸重至矣唯引咎而已王佐妾都指挥使王佐掌锦衣篆而陆松佐之松子炳未二十佐器其才貌教以爰书公移之类曰锦衣帅不可不精刀笔炳甚德焉后佐卒炳代父职有宠旋掌篆势益张而佐有孽子不肖纵饮博有别墅三炳已计得其二最后一墅至雄丽炳复图之不得乃陷以狎邪中罪捕其党与其不才奴一二使证成佐子罪而后捕之死杖下者数人矣佐子窘甚而会其母故妾也名亦在捕中既入对炳方与其僚列坐张刑具而胁之其子初亦固抗母膝行而前道其子罪甚详其子恚唿母曰儿顷刻死忍助虐耶母叱曰死即死何说指炳坐而顾曰而父坐此非一日作此等事亦非一而生汝不肖子天道也复奚言炳颊发赤伪旁顾汗下趣遣出事遂寝王冀公孙女陈恭公执中当国日曾鲁公由起居注除待制恭公弟妇王冀公孙女曾氏出也岁旦拜恭公公迎谓曰六新妇曾三除从官喜否王固未尝归外家辄答曰三舅甚荷相公收录但太夫人不乐责三舅曰汝三人及第必是全废学丞相姻家备知之故除待制也恭公嘿然未几改知制诰盖恭公不由科举失于查考女子之警敏如此袁隗妻袁隗妻马融女也字伦有才辩家世丰豪资妆甚盛初成礼隗问之曰妇奉箕帚而已何过珍丽乎对曰慈亲垂爱不敢逆命君若慕鲍宣梁鸿之高者妾亦请从少君德曜之事矣隗又曰弟先兄举世以为笑处姊未适先行可乎对曰妾姊高行殊貌未遭良匹不似鄙薄苟然而已又问曰南郡君学穷道奥文擅词宗而所在动以贿闻何也对曰孔子大圣蒙毁武叔子路大贤见愬伯寮家君获此固其宜耳隗默然不能屈李夫人李夫人病笃上自临候之夫人蒙被谢曰妾久寝病形貌毁坏不可以见帝愿以王及兄弟为托上曰夫人病甚殆将不起属托王及兄弟岂不快哉夫人曰妇人貌不修饰不见君父妾不敢以燕媠见帝上曰夫人第一见我将加赐千金而予兄弟尊官夫人曰尊官在帝不在一见上复言必欲见之夫人遂转向嘘唏而不复言于是上不悦而起夫人姊妹让之曰贵人独不可一见上属托兄弟耶何为恨上如此夫人曰夫以色事人者色衰而爱弛爱弛则恩绝上所以恋恋我者以平生容貌故今日我毁坏必畏恶吐弃我尚肯复追思闵录其兄弟哉所以不欲见帝者乃欲以深托兄弟也及夫人卒上思念不已张说女张说女家卢氏女尝为其舅求官说不语但指搘牀龟示之归告其夫曰舅得詹事矣湖州妓湖守饮饯客有献木瓜所未尝有也传以示客有中使即袖归曰禁中未曾有宜进于上顷之解舟而去郡守惧得罪不乐欲撤饮官妓作洒纠者立白守曰请郎中尽饮某度木瓜经宿必委中流也守征其说曰此物芳脆初因递观手掐必损何能入献会送使者还云果溃烂弃之矣守因召妓厚赍之评议谚云智妇胜男即不胜亦无不及吾于赵威后诸人得见大焉于崔敬女络秀诸人得远犹焉于柳氏婢得通简焉于侯敏许允宰宪英妇得游刃焉于叔向母伯宗妻得知微焉于李新声潘炎妻等得亿中焉于王陵赵括柴克宏诸母得识断焉于屈原姊娄江妓得委蛇焉于王佐妾得谬数焉于李文姬得权奇焉于陶侃母得灵变焉于张说女得敏悟焉所以经国祚家相夫勖子其效亦可睹已士或巾帼女或弁冕行不逾阈谟能致远睹彼英英惭余谫谫集雄略齐襄王后秦王使人献玉连环于君王后曰齐人多智能解此环乎君王后取椎击碎之谢使者曰已解之矣述评君王后识法章于佣奴之中可谓具眼其椎碎连环不受秦人戏侮分明女中蔺相如矣汉惠时匈奴为书以谑吕后耻莫大焉而乃过自贬损为好语以答之平勃皆在无一君王后之智也何哉齐姜张后晋公子重耳出亡至齐齐桓妻以宗女有马二十乘公子安之留齐五岁无去心赵衰狐犯辈乃于桑下谋行蚕妾在桑上闻之以告姜氏姜氏杀之劝公子趣行公子曰人生安乐孰知其他姜氏曰子一国公子穷而来此数子者以子为命子不疾反国报劳臣而怀女德窃为子羞之且不求何时得功乃与赵衰等谋醉重耳载以行评五伯桓文为盛即一女一妻已足千古张氏司马懿后也有智略懿初辞魏武命托病风痹不起一日晒书忽暴雨至懿不觉自起收之家唯一婢见后即手杀婢以灭口而亲自执爨宋太祖姊宋太祖将北征京师喧言军中欲立点检为天子太祖告家人曰外间詾詾如此将若之何太祖姊方在厨引面杖击太祖逐之曰丈夫临大事可否当自决于怀乃来家间恐怖妇女何为耶太祖默而出议分明劝驾刘太妃太妃刘氏晋王克用妻也克用追黄巢还军过梁朱温阳为欢宴阴伏兵夜半攻之克用逃归即议击温刘谏曰公本为国讨贼今梁事未暴而遽反兵相攻天下闻之莫分曲直不若敛军还镇自诉于朝然后可声罪也克用悟从之天下于是不直温按克用困上源驿左右先脱归者以汴人为变告刘刘神色不动立斩之阴召大将约束谋保军以还此其智勇岂克用所可及哉假令克用不幸而死必能为张茂之妻设犹幸未死必能为邵续之女虽然为张茂之妻邵续之女易为刘太妃难何也其勇可及其智不可及也张茂为吴郡守被江充所害妻陆氏率茂部曲为先登讨充充败遂为陆所杀邵续女嫁刘遐遐为石季龙所困女将数骑拔围出遐于万人之中太原被围克用屡败忧窘不知所为时大将李存信劝且亡入北边以图后举克用以语刘刘骂曰存信代北牧羊奴何足与计成败公尝笑王行瑜弃邠州走卒为人擒今乃躬蹈之耶昔公亡走鞑靼几不能自脱赖天下多故乃得南归今屡败之兵人无固志一失守谁复从公者北边其可至乎克用悟乃止苻坚妻坚妻张氏明辨有才识坚将寇晋群臣切谏不从张氏进曰妾闻圣王御天下莫不因其性而鬯之汤武灭夏商因民欲也是以有因成无因败今朝臣上下皆言不可陛下复何所因乎术士有言鸡夜鸣者不利行师犬群嗥者宅室必空兵动马惊军败不归秋冬以来每夜犬嗥鸡鸣又闻厩马惊逸武库兵器无故作声即天道崇远非妾所知遽斯人事未见其可愿陛下熟思之坚曰军旅之事岂妇人所知遂兴兵张氏请从坚败张氏即自杀刘知远妻刘智远至晋阳议率民财以赏将士夫人李氏谏曰陛下因河东创大业未有惠泽及民而先夺其生资殆非新天子所以救民之意也请悉出军中所有劳军虽复不厚人无怨言智远从之中外大悦李景让母唐李景让母郑氏性严明景让宦达发已斑白小有过不免捶楚其为浙西观察使有牙将逆意杖之而毙军中愤怒将为变母闻之出坐厅事立景让于庭而责之曰天子付汝以方面岂得以国家刑法为喜怒之资而妄杀无罪万一致一方不宁岂唯上负朝廷使垂老之母含羞入地何以见汝之先人哉命左右褫其衣将挞其背将佐皆为之请良久乃释军中遂安按郑氏早寡家贫子幼母自教之宅后墙陷得钱盈船母祝之曰吾闻无劳而获身之灾也天若矜我贫则愿诸孤学问有成此不敢取遽掩而筑之盖妇人中有大见识者景让弟景庄老于场屋每被黜母辄挞景让此事可笑然景让终不肯属主司曰朝廷取士自有公道岂可效人求关节乎其渐于义方深矣杨敞妻霍光与张安世谋废立议既定使大司农田延年报杨敞敞惊惧不知所言汗出浃背延年起更衣敞夫人遽从东厢谓敞曰此国家大事今大将军议已定使九卿来报君君不疾应与大将军同心犹豫无决先事诛矣延年更衣还夫人与延年参语许诺评此何等事而妇人乃了然于胸中不唯敞不如即大将军亦不如莒城妇莒有妇人莒子杀其夫已为嫠妇及老托于纪鄣纺焉以度而去之及师至则投诸外或献诸子占子占使师夜缒而登登者六十人缒绝师鼓噪城上之人亦噪莒公惧启西门而走评莒妇之为嫠且老矣血恨积中卒以灭国人亦何可轻杀也君犹不能得之一嫠妇一嫠妇犹能报之其君况他乎孟昶妻孟昶妻周氏昶弟觊妻又其从妹也二家并丰财产初桓玄尝推重昶而刘迈毁之昶深自惋失及刘裕将建义与昶定谋昶欲尽散财物以充军粮其妻非常妇可语大事乃谓曰刘迈毁我于桓公便是一生沦陷决当作贼卿幸可早尔离绝脱得富贵相迎不晚周氏曰君父母在堂欲建非常之谋岂妇人所谏事之不成当于奚官中奉养大家义无归志也昶怆然久之而起周氏追昶坐云观君举厝非谋及妇人者不过欲得财物耳因指怀中所生女曰此儿可卖亦当不惜况资财乎遂倾资给之而托以他用及将举事周氏谓觊妻云吾咋梦殊恶门内宜浣濯沐浴以除之且不宜赤色当悉取作七日藏厌觊妻信之所有绛色者悉敛以付焉乃置帐中潜自剔绵以绛与昶遂得数十人被服赫然悉周氏所出而家人不之知也评周氏非常妇其夫犹知之未尽邓曼楚屈瑕伐罗斗伯比送之还谓其御曰莫敖必败举趾高心不固矣遂见楚子曰必济师楚子辞焉入告夫人邓曼邓曼曰大夫其非众之谓其谓君抚小民以信训诸司以德而威莫敖以刑也莫敖狃于蒲骚之役将自用也必小罗君若不镇抚其不设备乎夫固谓君训众而好镇抚之召诸司而训之以令德见莫敖而告诸天之不假易也不然夫岂不知楚师之尽行也楚子使赖人追之不及莫敖果不设备师败而缢冼氏高凉冼氏世为蛮酋部落十余万家有女多筹略罗州刺史冯融聘以为子宝妇融虽世为方伯非其土人号令不行冼氏约束本宗使从民礼参决词讼犯者虽亲不赦由是冯氏得行其政高州刺史李迁仕遣使召宝宝欲往冼氏止之曰刺史被召援台乃称有疾铸兵聚众而后召君此必欲质君以发君之兵也愿且勿往以观其变数日迁仕果反遣主帅杜平虏将兵逼南康陈霸先使周文育击之冼氏谓宝曰平虏今与官军相拒势不得还迁仕在州无能为也君若自往必有战斗宜遣使卑词厚礼告之曰身未敢出欲遣妇参彼必喜而无备我将千余人步担杂物昌言输赕得至栅下破之必矣宝从之迁仕果不设备冼氏袭击破走之与霸先会于赣石还谓宝曰陈都督非常人也甚得众心必能平贼宜厚资之及宝卒岭表大乱夫人怀集百粤数州宴然共奉夫人为圣母评智勇具足女中大将隋文帝时番州总管赵讷贪虐诸狸獠多叛夫人遣长史上封事论安抚之宜并言讷罪状上置讷于法敕夫人招慰亡叛夫人亲载诏书自称使者历十余州宣述上意所至皆降及卒谥诚敬夫人白瑾妻白瑾妻山阴葛氏女也瑾素弱葛善为调节使读书成化中以进士为分宜令葛与俱往其明年瑾病癒时而库所贮折银尚数千两邻境有因饥作乱者聚徒百人将劫取县固无城郭寇卒至诸薄丞挈家去匿葛独分命家人力拒其两门乃迁白公于他室埋其银污池中着公之服升堂以候贼贼至则阳为好语相劳苦尽出其所私藏钗珥衣服诸物以与贼贼谢而去不知阴已表识竟物色捕得之议白公衣合让与此妇穿戴朱序母朱序镇襄阳苻坚遣其将苻丕率众围之先是序母韩氏亲登城审势谓西北角当先受敌乃率百余婢并城中女丁于其角头预斜筑城二十余丈其后贼攻城西北角果溃凭新筑处固守得完襄阳人遂号其筑为夫人城唐平阳昭公主唐平阳昭公主大穆皇后所生下嫁柴绍初高祖兵兴主居长安绍曰尊公将以兵清京师我欲往恐不能偕奈何主曰公行矣我自为计绍诡道走并州主奔鄠发家资招南山亡命得数百人以应帝遣家奴马三宝谕降名贼何潘仁因略地至盩厔武功纪律严明远近咸附勒兵七万威震关中帝渡河绍以数百骑从南山来主引精兵万人与秦王会渭北绍及主对置幕府京师号娘子军李侃妻建中末李希烈陷汴州谋袭陈李侃为项城令欲逃去妇曰寇将至当守力不足则死焉逃之若重赏募死士可守也侃乃召吏民告之曰令诚若主然满岁则去非如吏民生此土也坟墓皆在宜相与竭力死守众皆泣乃徇曰以瓦石击贼者赏钱千以刀矢杀贼者赏钱万得数百人率以乘城妇自炊爨以享众使报贼曰项城父老义不下贼得吾城不足为威徒失和无益也会侃中流矢走还妻怒曰君不在人谁肯守死于外不犹愈于牀乎侃乃登城贼引去县卒完晏恭人晏氏宁化人嫁福之曾氏夫死守幼子不嫁宋绍定间寇大举晏依山为砦召田丁谕曰汝曹衣食吾家可念主母各当用命不胜即杀我因解藏橐悉散与之田丁莫不感奋晏自捶鼓令诸婢鸣金贼退散乡人挈家归砦者甚众晏以家粮助不给者拓砦为伍互相援应贼弗能攻全活老幼以数万计事闻封恭人赐寇帔补其子承信郎述评汉天子曰吾独不得廉颇李牧为将岂忧匈奴哉虽然何必颇牧诚得李侃妇晏恭人以守邵续女崔宁妾以战刘太妃为上将平阳昭公主副之邓曼冼氏为参军荀崧女为游奕使虽方行天下可也大历中杨子琳袭成都据之崔宁屡战力屈宁妾任氏魁伟果干出家财十万募勇士信宿间得千人设队伍将校手自麾兵以逼子琳琳拔城自溃荀崧小女灌有奇节崧守襄城为杜曾所围力弱食尽求救于故吏平南将军石览计无从出灌时年十三乃率勇士数十人逾城突围夜出贼追甚急灌且战且走卒获免自诣览乞师又为崧书与南中郎将周访请援贼闻救至遂散走窦良女李希烈入汴时强娶参军窦良之女女顾其父曰慎无戚我能灭贼女闻希烈将陈仙奇忠勇因劝希烈任之又闻其妻亦窦姓言于希烈愿与通家往来以结其心及希烈有疾窦女乘间谓仙奇妻曰贼虽强终必败奈何妻以告仙奇仙奇始悟赂医人使毒杀之希烈已死子不肯发丧欲悉诛诸将而自立适有献桃者窦女请分遗诸将以示暇因染帛裹絮如桃状而藏书信于中仙奇妻剖桃始知希烈凶信仙奇乃率兵入斩希烈子并枭希烈一门共七首献诸天子诏拜淮西节度使王翠翘王翠翘临淄妓也初曰马翘儿能新声善胡琵琶以计脱假母而自徙居海上更今名倭寇江南掠翠翘去寨主徐海越人号明山和尚绝爱幸之尊为夫人凡一切计画唯翘指使乃翘亦阳昵之实阴幸其败事冀一归国以老也会督府遣华老人招海降海怒缚老人将杀之翘谏曰降不降在君何与来使事亲解其缚而赠之金且劳苦之老人者海上人翘故识之而老人亦私觑所谓王夫人似翘不敢泄归告督府曰贼未可图也第所爱幸王夫人者臣视之有外心可借以磔贼耳督府曰善乃更遣罗中军诣海说而益市金珠宝玉以阴贿翘翘日在帐中从容言大事必不可成不如降也江南苦兵久降且得官终身共富贵海计遂决督府大整兵佯称逆降迫海寨海信翘言不为备官兵突入斩海首而生致翘倭人歼焉凯旋督府设大飨于辕门令翘歌而行酒诸参佐皆起为寿督府酒酣心动降价与翘戏夜深席大乱明日悔之而以翘功高不忍杀乃以赐所调永顺酋长翘去渡钱塘叹曰明山遇我厚我以国事诱杀之杀一酋更属一酋何面目生乎夜半投江死评议鸟尽弓藏红颜薄命翠翘兼之始疑西子沉江真有是事胡梅林脱略边幅其乱而悔悔而使翘不得志以死此举殊不脱酸腐气吾谓翠翘有功言于朝旌之可也若侠骨相契虽纳之犹可也不则开笼放雪衣亦庶几不负其归老之初意乎梅林之功而获罪或者其天道与孙翊妻孙翊为丹阳守妫览时为都督督兵戴员为郡丞与左右亲信边鸿等数患苦翊会翊送客洪从后斲杀诩迸进入山翊妻徐氏购募追捕得鸿杀之览遂入军府悉取翊嫔妾及左右侍御欲复取徐徐恐见害乃绐之曰乞须晦日设祭除服乃可览听之徐潜使人语诩旧将孙高傅婴等高婴相与涕泣共誓合谋至晦日徐氏设祭讫乃除服薰香沐浴更于他室安施帏帐言笑欢悦览密觇无复疑意徐先唿高婴与诸婢罗列户内览入徐出户拜览即大唿高婴俱出共杀览余人就外杀员徐乃还缞绖奉览员首以祭翊举军震骇申屠希光申屠氏长乐人慕孟光之为人自名希光有诗才既适侯官秀才董昌绝不复吟食贫作苦宴如也郡中大豪方六一闻希光美心悦之乃使人诬昌阴重罪罪至族六一复阳为居间得轻比独昌报杀妻子俱免因使侍者通慇懃强委禽焉希光具知其谋谬许之密寄其孤于昌之友人乃求利匕首挟以往好言谢六一因请葬夫而后成礼六一大喜使人以礼葬昌希光则伪为色喜艳妆入室六一既至即以匕首刺之帐中六一立死因复杀其侍者二人至夜中诈谓六一暴病以次唿其家人至则皆杀之尽灭其宗因斩六一头置囊中至昌葬所祭之明日悉召村民告以故且曰吾将从夫地下遂缢而死时靖康二年事六一陷人于族乃人不族而己族矣以一文弱妇人奋其白刃全家为戮义愤所激鬼神助之有志竟成岂必须眉丈夫哉邹仆妻梁末襄州都军务邹景温移职于徐亦管都军之务有劲仆自恃拳勇独与妻策驴而行至芒砀泽间大声曰闻此素多豪客岂无一人与吾曹决胜负乎言毕有五六盗自丛薄间跃出一夫自后双手交抱搏而仆之抽短刃以断其喉盖掩其不备也唯妻在侧殊无惶骇但矫而大唿曰快哉今日方雪吾之耻也吾以良家之子遭其俘掠以致于此孰谓无神明哉贼谓其诚而不杀与行李并二驴驱以南迈近五六十里至亳之北界达孤庄南而息焉庄之门有器甲盖近戍巡警之卒也此妇遂径入村人之中堂盗亦谓其谋食不疑乃泣拜其总首且告其夫遭屠之状总首潜召其徒一时执缚唯一盗得逸械送亳城咸弃市妇返襄阳为尼终焉评议徐氏申屠氏邹仆之妻皆能为夫报仇于身后者也徐贵人之妇而又宿将合谋于外诸婢协力于内以制一粗疏不备之妫览如击病鼠耳申屠氏则难矣然仇迹未露犹可从容而图之邹仆妻则又难矣变起仓卒亲见群凶攒刃于其夫即秦舞阳旁观不能不动色而意中遂作复仇之算甘言诳贼不逾日而以计擒灭可不谓大智大勇者乎生于下贱何曾读书知礼义而临变不乱处分绰如世之自命读书知理义者吾不知有此手段乎否也谢小娥谢小娥者豫章估客女也生八岁丧母嫁历阳段氏故二姓常同舟贸易江湖间小娥年十四始及笄父与夫皆为劫盗所杀二姓之党歼焉小娥亦伤脑折足漂流水中为他船所获经夕而活因流转乞食至上元县依妙果寺尼净悟初小娥父死时梦父谓曰杀我者车中猿门东草又数日后梦其夫谓曰杀我者禾中走一日夫小娥不能解常书此语广求智者辨之历年不得至元和八年李公佐罢江西从事泊舟建业登瓦官寺阁僧齐物为李述之李凴栏书空疑思嘿虑忽然了悟令寺童疾召小娥谓之曰杀汝父者申兰杀汝夫者申春也其曰车中猿者车字之中乃申字申非属猴乎草下有门门中有东兰字也又禾中走是穿田过亦是申字一日夫者夫上更一画下一日是春字其为申兰申春可明矣小娥恸哭再拜密书四字于衣誓访二贼以复其冤更为男子服佣保江湖间岁余至浔阳郡见纸榜子召佣者娥应召问其主果申兰也娥心愤貌顺在兰左右积二岁余甚见亲爱金帛出入之数无不委之每睹谢之衣物器具未尝不暗泣兰与春宗昆弟也春家在大江北独树浦往来密洽一日春携大鲤兼酒诣兰至夕群贼毕至酣饮暨诸凶既去春沉醉卧于内室兰亦覆寝于庭小娥潜锁春于内抽佩刃先斩兰首唿号邻人并至春擒于内兰死于外获赃货至数千万初兰春有党数十人暗记其名悉擒就戮时浔阳太守张公嘉其孝节免死娥竟剪发为尼以终评其智勇或有之其坚忍处万万难及吕母王莽时瑯琊海曲有吕母者子为县吏犯小罪宰杀之吕母怨思报宰母家故丰资乃益酿醇酒买刀剑衣服少年来沽者辄奢与之衣敝者辄假衣不问直数年而财尽少年欲相与偿之母泣曰所为厚诸君非求利也徒以县宰枉杀吾子故诸君肯哀之乎少年壮之皆许诺遂招合亡命数千吕母自称将军引兵攻破海曲执宰数其罪诸吏叩头请宰母曰吾子不当死为宰枉杀杀人者死又何请乎遂斩宰以头祭子冢因以众属刘盆子议世间有此等奇妇人酷吏或少知警李寄东越闽中有庸岭高数十里其西北隰中有大蛇长七八丈围一丈土俗常惧东冶都尉及属城长吏多有死者祭以牛羊故不得祸或与人梦或喻巫祝欲得啖童女年十二三者都尉令长患之共求人家生婢子兼有罪家女养之至八月朝祭送蛇穴口蛇辄夜出吞啮之累年如此前后已用九女一岁将祀之募索未得将乐县李诞家有六女无男其小女名寄应募欲行父母不听寄曰父母无相留今唯生六女无有一男虽有如无女无缇萦济父母之功既不能供养徒费衣食生无所益不如早死卖寄之身可得少钞以供父母岂不善耶父母慈怜不听去终不可禁止寄乃行请好剑及咋蛇犬至八月朝怀剑将犬诣庙中坐先作数石米餈蜜麦少以置穴口蛇夜便出头大如囷目如二尺镜闻餈香气先啖食之寄便放犬犬就啮咋寄从后斲蛇因踊出至庭而死寄入视穴得其九女髑髅悉举出咤言曰汝曹怯弱为蛇所食甚可哀愍于是寄女缓步而归越王闻之聘寄为后拜其父为将乐令母及姊皆有赏赐自是东冶无复妖邪议刘季斲杀蛇遂作帝李寄斲杀蛇遂作后天下未尝无对红拂女杨素守西京日李靖以布衣献策素踞牀而见靖长揖曰天下方乱英雄竞起公为重臣须以收罗豪杰为心不宜倨见宾客素敛容谢之时妓妾罗列内有执红拂者有殊色独目靖靖既去而执拂者临轩指吏曰问去者处士第几住何处靖具以对妓诵而去靖归逆旅其夜五更初忽闻叩门而声低者靖启视则紫衣纱帽人杖一囊问之曰杨家红拂妓也延入脱衣去帽遽向靖拜靖惊答之再叩来意曰妾侍杨司空久阅天下之人多矣无如公者故来相就耳靖曰如司空何曰彼尸居余气不足畏也诸妓知其无成去者甚众矣彼亦不甚追也计之详矣幸无疑焉问其姓曰张问其伯仲之次曰最长观其肌肤仪状言辞气语真天人也靖不自意获之愈喜愈惧万虑不安而窥户者无停履数日亦闻追讨之声意亦非峻乃雄服乘马排闼而去将归太原行次灵石旅舍既设牀炉中烹肉且熟张氏以发长委地立梳牀前靖方刷马忽有一客中形赤髯如虬策蹇驴而来投革囊于驴前取枕欹卧看张氏梳头靖怒甚欲发张熟视客一手映身摇示靖令勿怒急梳毕敛衽前问其姓客卧而答之曰姓张对曰妾亦姓张合是妹遽拜之问其第几曰行三亦问妹第几曰最长客喜曰今日幸逢一妹张氏遥唿李郎且来见三兄靖骤拜之遂环坐问煮何肉曰羊肉计已熟矣客曰饥靖出市胡饼客抽腰间匕首切肉共食复索酒饮于是开革囊取下酒物乃一人首并心肝却头囊中以匕首切心肝共食之曰此人乃天下负心者衔之十年今始获之又曰观李郎贫士何以得致异人靖不敢隐具言其由曰然故知非君所致也今将何之曰将避地太原曰望气者言太原有奇气吾将访之靖因言州将子李世民客与靖期会于汾阳桥遂乘驴疾去及期候之相见大喜靖诈言客善相因友人刘文静得见世民真天子矣废然而返遂邀靖夫妇至家令其妻出见酒极奢因倾家财付靖文簿匙锁共二十牀曰赠李郎佐真主立功业也与其妻戎服跃马一奴从之数步遂不复见靖竟佐命封卫公吴长卿曰红拂见卫公自以为不世之遇视杨素蔑如矣孰知又有一虬髯也视李郎又蔑如矣惜哉不及见李公子也沈襄妾锦衣卫经历沈鍊以攻严相得罪谪田保安时总督杨顺巡按路楷皆嵩客受世蕃指若除吾疡大者侯小者卿顺因与楷合策捕诸白莲教通虏者窜鍊名籍中论斩籍其家顺以功荫一子锦衣千户楷侯选五品卿寺顺犹怏怏曰相君薄我赏犹有不足乎取鍊二子杖杀之而移檄越逮公长子诸生襄至则日掠治困急且死会顺楷被劾卒奉旨逮治而襄得末减问戍襄之始来也只一爱妾从行及是与妾俱赴戍所中道微闻严氏将使人要而杀之襄惧欲窜而顾妾不能割妾曰君一身沈氏宗祧所系第去勿忧我襄遂绐押者城中有年家某负吾家金钱往索可得押者恃妾在不疑纵之去久之不返押者往年家询之云未尝至还复叩妾妾把其襟大恸曰吾夫妇患难相守无倾刻离今去而不返必汝曹受严氏指戕杀我夫矣观者如市不能判闻于监司监司亦疑严氏真有此事不得已权使妾寄食尼庵而立限责押者迹襄押者物色不得屡受笞乃哀恳于妾言襄实自窜毋枉我因以间亡命去久之嵩败襄始出讼冤捕顺楷抵罪妾复相从襄号小霞楚人江进之有沈小霞妾传评严氏将要襄杀之事之有无不可知然襄此去实大便宜大干净得此妾一番撒赖即上官亦疑真有是事而襄始安然亡命无患矣顺楷辈死肉不足喂狗而此妾与沈氏父子并传忠智萃于一门盛矣哉邑宰妾万历中政务宽缓刑部囚人多老死者某乡科北人为邑宰坐事入诏狱久之不得雪且老矣己分必死而自伤无子乃尽鬻其产营一室于近处置所爱妾而厚赂典狱者阴出入焉有姪颇不肖稍窃其资入博场中为逻者所疑穷诘之因尽吐且云家有一青骡子叔行必乘之无事则出赁请以骡为验逻者伺数日果如其言宰方与妾对食中堂群逻至惊失箸妾遽起迎曰翁胆薄毋相迫尔曹与翁有隙耶曰无之曰若然不过欲多得金耳金属我掌第随我行当以饱汝逻者顾妇人貌美而言甘乃留一人守视宰而群尾妾入房妾指所卧牀曰金在其颠携小梯而登众自下谑之殊不怒笑声达于外须臾捧一匣下发之多金妾曰未也再捧一巨箱下大镪实焉众攫金声愈哄守者贪分金不能忍足不觉前宰以间潜逸众怀金既餍出视失宰惧欲走妾择弱者一人力持之大唿攫金贼在众奋拳齐殴齿甲俱集妾且死终不释声愈厉动外人外人入众窜获其一并妾所持者两人送巡城潘御中妾诉群凶淫贪状兼具所失鬻产银数此两人不能讳尽供其党姓名顷之悉擒至银犹在怀也而以犯官逸出为解御史使视诏狱则宰在焉众语塞乃委罪于不肖姪御史收姪尽毙之箠下妾取故金归籍数报宰病数日乃死评狱中囚私出入非法也诏狱甚矣方群逻押至不以宰为奇货哉言胆薄坚其志言多金中其欲忍谑以坚之空橐以饵之怠守者而逸宰固已在吾算中矣出其不意持一弱以羁众强假令身毙老拳之下罪人其免乎至群凶先我死而目可瞑也妇之智不必言独其猝不乱死不憷从容就功有丈夫之智所不逮者惜传者逸其名虽然千秋而下知有一邑宰妾在浣纱女锐司徒妻车中女子之俦斯不为无友也已崔简妻唐滕王极淫诸官美妻无得白者诈言妃唤即行无礼时典签崔简妻郑氏初至王遣唤欲不去则惧王之威去则被王之辱郑曰无害遂入王中门外小阁王在其中郑入欲逼之郑大叫左右曰大王岂作如是必家奴耳取只履击王头破抓面流血妃闻而出郑氏乃得还王惭旬日不视事简每日参侯不敢离门后王坐简向前谢王惭乃出诸官之妻曾被唤入者莫不羞之评不唯自全又能全人此妇有胆有识蓝姊绍兴中京东王寓新淦之涛泥寺尝宴客中夕散主人醉卧俄而群盗入执诸子及群婢缚之群婢唿曰司库钥者蓝姐也蓝即应曰有毋惊主人付匙钥秉席上烛指引之金银酒器首饰尽数取去主人醒方知明发诉于县蓝姐密谓主人曰易捕也群盗皆衣白妾秉烛时尽以烛泪污其背当密令捕者以是验后果皆获事见贤奕编新妇某家娶妇之夕有贼来穴壁已入矣会其地有大木贼触木倒破头死烛之乃所识邻人仓惶间惧反饵祸新妇曰无妨令空一箱纳贼尸于内舁至贼家门首剥啄数下贼妇开门见箱谓是夫盗来之物欣然收纳数日夫不还发视乃是夫尸莫知谁杀因密瘗之而遁辽阳妇辽阳东山虏剽掠至一家男子俱不在在者唯三四妇人耳虏不知虚实不敢入其室于院中以弓矢恐之室中两妇引绳一妇安矢于绳自窗绷而射之数矢后贼犹不退矢竭矣乃大声诡唿曰取箭来自绷上以麻稭一束掷之地作矢声贼惊曰彼矢多如是不易制也遂退去评妇引绳发矢犹能退贼始知贼未尝不畏人人自过怯让贼得利耳李成梁夫人相传李帅成梁夫人乃辽阳民家女也辽民时苦寇掠往往掘深井以藏货财此家以避寇去独留女伏守井中有二寇入其室觉井中有人一人悬缒而下得女甚喜唿党先牵女上党复临视欲下缒女自后遽推堕即以物压盖之得系马于门跨而走数日寇退父母俱还家女言其故相与毙二寇取首邀赏李帅时在伍闻女智略求为妇后为一品夫人木兰韩保宁黄善聪秦发卒戍边女子木兰悯父年老代之行在边十二年始归人无知者韩氏保宁民家女也明玉珍乱蜀女恐为所掠乃易男子饰托名从军调征云南往返七年人无知者虽同伍亦莫觉也后遇其叔一见惊异乃明是女携归四川当时皆唿为贞女黄善聪应天淮清桥民家女年十二失母其姊已适人独父业贩线香怜善聪孤幼无所寄养乃令为男子装饰携之旅游庐凤间者数年父亦死善聪即诡姓名曰张胜仍习其业自活同辈有李英者亦贩香自金陵来不知其女也约为火伴同寝食者逾年恒称有疾不解衣袜夜乃溲溺弘治辛亥正月与英皆返南京已年二十矣巾帽往见其姊乃以姊称之姊言我初无弟安得来此善聪乃笑曰弟即善聪也泣语其故姊大怒且詈之曰男女乱群玷辱我家甚矣汝虽自明谁则信之因逐不纳善聪不胜愤懑泣且誓曰妹此身苟污有死而已须令明白以表寸心其邻即稳婆居姊聊唿验之乃果处子始相持恸哭手为易去男装越日英来候再约同往则善聪出见忽为女子矣英大惊骇问知其故怏怏而归如有所失盖恨其往事之愚也乃告其母母亦嗟叹不已时英犹未室母贤之即为求婚善聪不从曰妾竟归英保人无疑乎交亲邻里来劝则涕泗横流所执益坚众口喧传以为奇事厂卫闻之乃助其聘礼判为夫妇述评木兰十二年最久韩贞女七年善聪逾年耳至于善藏其用以权济变其智一也若南齐之东阳娄逞五代之临邛黄崇嘏无故而诈为丈夫窜入仕宦是岂女子之分乎至如唐贞元之孟妪年二十六而从夫夫死而伪为夫之弟以事郭汾阳郭死寡居一十五年军中累奏兼御史大夫忽思茕独复嫁人时年已七十二又生二子寿百余岁而卒斯殆人妖与又不可以常理论矣练氏章郇公之高祖建州人仕王氏为刺史号章太傅其夫人练氏智识过人太傅尝用兵有二将后期欲斩之夫人置酒饰美姬进之太傅欢甚迨夜饮醉夫人密摘二将使亡去二将奔南唐后为南唐将攻建州时太傅已死夫人居建州二将遣使厚以金帛遗夫人且以一白旗授之曰吾且屠城夫人可植旗为识吾戒士卒令勿犯夫人反其金帛曰君幸思旧德愿全合城性命必欲屠之吾家与众俱死不愿独生也二将感其言遂止不屠评议夫人之免二将必预知其为有用之才而惜之或先请于太傅不从故以计释去耳不然军法后期者死夫人肯曲法以市恩乎至于后之食报何其巧也夫人免二将之死而二将且因夫人以免一城之死夫人之所收者厚矣按太傅十三子其八为夫人出及宋兴子孙及第至达官者甚众皆出八房阴德之报岂诬也哉陈觉妻陈觉微时为宋齐丘之客及为兵部侍郎也其妻李氏妒悍亲执匕爨不置妾媵齐丘选姿首之婢三人与之李亦无难色奉侍三婢若舅姑礼问其故李曰此令公宠幸之人见之若面令公何敢倨慢三婢既不自安求还宋第宋笑而许之述评近有一甲科丧偶眷一土妓及继娶每托言宿于外馆深夜潜诣妓家辨色即归继夫人察知之绝不漏言伺其再往于五鼓集其童仆轿伞往彼迎接传夫人之命甲科大惭遂止亦善于用妒者也杂智部总序冯子曰智何以名杂也以其黠而狡慧而小也正智无取于狡而正智或反为狡者困大智无取于小而大智或反为小者欺破其狡则正者胜矣识其小则大者又胜矣况狡而归之于正未始非正小而充之于大未始不大乎一饧也夷以娱老跖以脂户是故狡可正而正可狡也一不龟乎也或以战胜封或不免于洴澼雱是故大可小而小可大也杂智具而天下无余智矣难之者曰智若愚是不有余智乎吾应之曰政唯无余智乃可以有余智太山而却撮土河海而辞涓流则亦不成其太山河海矣鸡鸣狗盗卒免孟尝为薛上客顾用之何如耳吾又安知古人之所谓正且大者不反为不善用智者之贱乎是故以杂智终其篇焉得其智化其杂也可略其杂彩其智也可英雄欺人盗亦有道智日以深奸日以老象物为备禹鼎在兹庶几不若莫或逢之集狡黠吕不韦秦太子妃曰华阳夫人无子夏姬生子异人质于赵秦数伐赵赵不礼之困不得意阳翟大贾吕不韦适邯郸见之曰此奇货可居乃说之曰太子爱华阳夫人而无子子之兄弟二十余人子居中不甚见幸不得争立不韦请以千金为子西游立子为嗣异人曰必如君策秦国与子共之不韦乃厚赀西见夫人姊而以献于夫人因誉异人贤孝日夜泣思太子及夫人不韦因使其姊说曰夫人爱而无子异人贤自知中子不得为适诚以此时拔之是异人无国而有国夫人无子而有子也则终身有宠于秦矣夫人以为然遂与太子约以为嗣使不韦还报异人异人变服逃归更名楚不韦娶邯郸姬绝美者与居知其有娠异人见而请之不韦佯怒既而献之期年而生子政嗣楚立是为始皇真西山曰秦自孝公以至昭王国势益张合五国百万之众攻之不克而不韦以一女子从容谈笑夺其国于衽席间不韦非大贾乃大盗也陈乞齐陈乞将立公子阳生而难高国乃伪事之每朝必骖乘焉所从必言诸大夫曰彼皆偃蹇将弃子之命其言曰高国得君必逼我盍去诸固将谋子子早图之图之莫如尽灭之需事之下也及朝则曰彼虎狼也见我在子之侧杀我无日矣请就之位又谓诸大夫曰二子恃得君而欲谋二三子曰国之多难贵宠之由尽去之而后君定既成谋矣盍及其未作也先诸作而后悔亦无及也大夫从之夏六月陈乞及诸大夫以甲入于公宫国夏闻之与高张乘如公战败奔鲁初景公爱少子荼谋于陈乞欲立之陈乞曰所乐乎为君者废兴由我故也君欲立荼则臣请立之阳生谓陈乞曰吾闻子盖将不立我也陈乞曰夫千乘之王废正而立不正必杀正者吾不立子所以生子也走矣与之玉节而走之景公死荼立陈乞使人迎阳生置于家除景公之丧诸大夫皆在朝陈乞曰常之母有鱼菽之祭愿诸大夫之化我也诸大夫皆曰诺于是皆之陈乞之家陈乞使力士举巨囊而至于中霤诸大夫见之皆色然而骇开之则闯然公子阳生也陈乞曰此君也已诸大夫不得已皆逡巡北面再拜稽首而君之自是往弒荼评议自陈氏厚施已有代齐之势矣所难者高国耳高国既除诸大夫其如陈氏何哉弒荼立阳生旋弒阳生立壬此皆禅国中间过文也六朝之际此伎俩最熟陈乞其作俑者乎徐温初张颢与徐温谋弒其节度使杨渥温曰参用左右牙兵必不一不若独用吾兵颢不可温曰然则独用公兵颢从之后穷治逆党皆左牙兵由是人以温为实不知谋荀伯玉或言萧道成有异相宋主疑之征为黄门侍郎道成无计得留荀伯玉教其遣骑入魏境魏果遣游骑行境上宋主闻而惧乃使道成复本任高欢欢计图尔朱兆阴收众心乃诈为兆书将以六镇人配契胡为部曲众遂愁怨又伪为并州符征兵讨步落稽发万人将遣之而故令孙腾尉景伪请留五日如此者再欢亲送之郊雪涕执别于是众皆号哭声动地欢乃喻之曰与尔俱失乡客义同一家不意乃尔今直向西当死后军期又当死配胡人又当死奈何众曰唯有反耳欢曰反是急计须推一人为主众愿奉欢欢曰尔等皆乡里难制虽百万众无法终灰灭今须与前异不得欺汉儿不得犯军令否者吾不能取笑天下众皆顿首生死唯命于是明日遂椎牛享士攻邺破之潘崇楚成王以商臣为太子既而又欲立公子职商臣闻之未察也告其傅潘崇曰若之何而察之潘崇曰飨江芊成王嬖而勿敬也商臣从其策江芊果怒曰唿役夫宜君王之欲废汝而立职也商臣曰信矣评阳山君相卫闻卫君之疑己也乃伪谤其所爱樛竖以知之术同此曹操魏武常行军廪谷不足私召主者问如何主者曰可行小斛足之曹公曰善后军中言曹公欺众公谓主者曰借汝一物以厌众心乃斩之取首题徇曰行小斛盗官谷军心遂定曹公尝云我眠中不可妄近近便斲人亦不自觉左右宜慎之一日阳眠所幸一人窃以被覆之因便斲杀复卧既觉问谁杀我侍者自是每眠人不敢近魏武言人欲危己己辄心动因语所亲小人曰汝怀刃密来我侧我必说必动执汝使行刑汝但勿言保无他故当厚相报亲者信焉不以为惧遂斩之此人至死不知也左右以为实谋逆者挫气矣操少时尝与袁绍观人新婚因潜入主人园中夜叫唿云有偷儿贼青庐中人皆出观操乃入抽刃劫新妇与绍还出失道坠枳棘中绍不能得动操复大叫云偷儿在此绍惶迫自掷出遂以俱免述世说又载袁绍曾遣人夜以剑掷操少下不着操度后来必高因帖卧牀上剑至果高此谬也操多疑其儆备必严剑何由及牀设有之操必迁卧宁有复居危地以身试智之理田婴刘瑾田婴相齐人有说王者曰终岁之计王盍以数日之间自听之不然无以知吏之奸邪得失也王曰善田婴即遽请于王而听其计王将听之矣田婴令官具押券斗石参升之计王自听计计不胜听罢食后复坐不复暮食矣田婴复请曰群臣所终岁日夜不敢偷怠之事也王以一夕听之则群臣有为劝勉矣王曰诺俄而王已睡矣吏尽偷刀削其押券升石之计王终不能听于是尽以委婴刘瑾欲专权乃构杂艺于武庙前候其玩弄则多取各司章奏请省决上曰吾用尔何为而一一烦朕耶宜亟去如此者数次后事无大小唯意裁决不复奏赵高李林甫赵高既劝二世深居而己专决李斯病之高乃见斯曰关东群盗多而上益发繇治阿房宫臣欲谏为位卑此真君侯之事君何不谏斯曰上居深宫欲见无间高曰请候上间语君于是待二世方燕乐妇女居前使人告斯可奏事矣斯至上谒二世怒高因言丞相怨望欲反下斯狱夷三族李林甫谓李适之曰华山有金矿彩之可以益国上未之知也他日适之言之上以问林甫对曰臣久知之但华山陛下本命王气所在凿之非宜故不敢言上以林甫为爱己而疏适之遂罢政事严挺之徙绛州刺史天宝初帝顾林甫曰严挺之安在此其才可用林甫退召其弟损之与道旧谆谆款曲且许美官因曰天子视绛州厚要当以事自解归得见上且大用边批天子果欲大用何待见乎因绐挺之使称疾愿就医京师林甫已得奏即言挺之春秋高有疾幸闲官得养帝恨咤久之乃以为员外詹事诏归东郡挺之郁郁成疾帝尝大陈乐勤政楼既罢兵部侍郎卢绚按辔绝道去帝爱其蕴借称美之明日林甫召绚子曰尊府素望上欲任以交广若惮行且当请老绚惧从之因出为华州刺史绚由是废评三人皆在林甫掌股中为所玩弄而不知信奸人之雄矣然使适之不贪富贵之谋挺之不起大用之念卢绚不惮交广之远则林甫虽狡亦安所售其计哉愚谓此三人之愚非林甫之智也石显石显自知擅权恐天子一旦入间言乃时归诚取一言为验显尝使至诸官有所征发先白上曰恐漏尽宫门闭请诏吏开门上许之显于是故投夜还称诏开门入旦果有人上书告显矫诏开宫门者天子得书笑以示显显因泣曰陛下过私小臣群下嫉妒欲陷臣上以为然愈宠信之蓝道行世庙时方士蓝道行以乩得倖上故有所问密封使中官至乩所焚之不能答则咎中官秽不能格真仙中官以密封授道行使自焚道行乃为伪封付火而匿其真迹所答具如旨上以为神益信之评蓝诈矣然廷臣卒赖其力假神仙以去严嵩则诈亦有用处也严嵩伊庶人为王时以残暴历见纠于台使者迫则行十万余金于嵩得小缓及嵩败家居则遣军卒十辈造嵩家胁偿金嵩置酒款之而好语曰所惠金十万实无之仅得半耳而又半费请以二万金偿因尽以上所赐金有印识者予之既去而闻于郡曰有江盗劫吾家二万金去矣速掩之可获也郡发卒追得金悉捕军卒下狱论死吉温李适之为兵部尚书李林甫恶之使人发兵部诠曹奸利事收吏六十余人付京兆尹尹使法曹吉温鞫之温入院先于后厅取二重囚讯问或杖或压号唿之声所不忍闻兵部吏素闻温惨酷及引入皆自诬服顷刻狱成而囚无榜掠适之遂得免阳虎阳虎之败鲁人闭门而捕之围之三匝虎奔及门门者曰天下探之不穷我今出子虎因扬剑提戈而出顾反取戈以伤出之者出之者怨之曰我非故与子友也为子脱死而反伤我鲁君闻失虎大怒问所出之门有司拘之不伤者被罪而伤者独蒙厚赏郭纯王燧东海孝子郭纯丧母每哭则群鸟大集使检有实旌表门闾复讯乃是每哭即撒饼于地群鸟争来食之其后数数如此鸟闻哭声莫不竞凑非有灵也评议田单妙计可惜小用然撒饼亦资冥福称孝可矣河东孝子王燧家猫犬互乳其子言之州县遂蒙旌表讯之乃是猫犬同时产子取其子互置窠中饮其乳惯遂以为常评即使非伪与孝何干丁谓曹翰丁谓既窜崖州其家寓洛阳尝作家书遣使致之洛守刘烨祈转付家戒使者曰伺烨会僚众时呈达烨得书遂不敢隐即以闻帝启视则语多自刻责叙国厚恩戒家人无怨望帝感恻遂徙雷州曹翰贬汝州有中使来翰泣曰众口食贫不能活以袱封故衣一包质十千中使回奏之太宗开视乃一画障题曰下江南图恻然怜之因召还秦桧秦桧用事天下贡献先入其门而次及官家一日王夫人常出入禁中显仁太后言近日子鱼大者绝少夫人对曰妾家有之当以百尾进归告桧桧咎其失言明日进糟青鱼百尾显仁拊掌笑曰我道这婆子村果然又程厚与桧善为中舍时一日邀至府第内阁一室萧然独案上有紫绫缥一册写圣人以日星为纪赋尾有学生类贡进士秦埙呈文采艳丽程兀坐静观反覆成诵唯酒餚问劳沓至及晚桧竟不出乃退程莫测也后数日差知贡举宣押入院始大悟即以此命题此赋擅场埙遂首选李道古李道古便佞巧宦常以酒餚棋博游公卿门角赌之际伪为不胜而厚偿之故得一时虚名而嗜利者悉与之狎邹老人邹老人吴之猾徒也有富人王甲夜杀其仇家李乙而事露有司捕置于狱以重贿求老人老人索百金怀之走南都纳交于刑曹徐公往来渐密时留宿忽中夜出金献徐诉以内亲王甲枉狱徐曰吾不吝为谋然吴越事隔何可致力老人曰不难昨公捕得海盗二十余人内两人吴产也公第敕二盗认李乙为其夜杀则此不加罪而彼得再生矣徐许之老人退又密访二盗妻子许以养育二盗亦许之及鞫刑曹问若吴人曾杀人否二盗即招某月日杀李乙于家掠其资老人抱案还吴令王甲之子鸣于官竟得释甲自狱归遇李乙于门竟死狡讼师浙中有子殴七十岁父而堕其齿者父取齿讼诸官子惧甚迎一名讼师问计许以百金师摇首曰大难事子益金固请许留三日思之至次日忽谓曰得之矣辟人当耳语若子倾耳相就师遽啮之断其半轮血污衣子大惊师曰勿唿是乃所以脱子也然子须善藏俟临鞫乃出既庭质遂以父啮耳堕齿为辩官谓耳不可以自啮老人齿不固啮而堕良是竟免评殴父而以计免讼师之颠倒王章可畏哉然其策亦大奇矣土豪张北京城外某街有张姓者土豪也能以财致人死力凡京中无赖皆归之忽思乞儿一种未收乃于隙地创土室招群丐以居时其缓急而周之群丐感恩次骨思一报而无地久之先用以征债债家畏丐嬲无不立偿者已而诇人有营干之事辄往拜自请居间或不从则密喻群丐嬲之复阴使人为之画策谓非张某不解乃张至瞋目一唿群乞骇散人服其才因倩营干任意笼络得钱不赀复以小嫌怒一徽人其人开质库者张遣人伪以龙袍数事质银意似匆遽嘱云有急用故且不索票为我姑留外架晚即来取也别使人首之法司指为违禁袍尚存架而籍无质银者姓名遂不能直立枷而死逾年张坐他事系狱徽人子讼父冤尽发其奸状且大出金钱为费张亦问立枷而所取枷即上年所用以杀徽人者封识姓名尚存人或异之张竟死评议丐废人也而以智役之能得其用彼坐拥如林而指臂不相运掉者何哉张之憸狡不足道乃其才亦有过人者若虞诩设三科募士堪作一队长矣皦生光万历间皦生光以妖书事论死京都快之生光才而狡往往以术制人为利有缙绅媚一权贵求得玉杯为寿偶询之生光不三日生光持杯一双来售云出自中官家价可百金只索五十金缙绅欣然鬻之逾数日忽有厂校束缚二人噪而来势甚急视之则生光与中官也生光蹙额言前杯本大内物中官窃出今事觉不能讳唯有速还原物彼此可保无害缙绅大窘杯已餽去无可偿反求计于生光生光有难色久之乃为料理纳贿某中官若干某衙门若干庶万一可以弥缝缙绅不得已从之费几及千金后虽知生光狡计无如何矣永嘉船夫湖中小客货姜于永嘉富人王生酬直未定强秤之客语侵生生怒拳其背仆户限死生扶救良久复甦以酒食谢过遗之尺绢还次渡口舟子问何处得此具道所以且曰几作他乡鬼矣时数里间有流尸舟子因生心从客买其绢并丐筠篮客既去即撑尸近生居脱衫裤衣之走叩生门仓皇告曰午后有湖州客过渡云为君家捶击垂死凂我告官唿骨肉直其冤留绢与篮为证今已绝矣生举家惧且泣以二百千赂舟子求瘗尸深林中后为黠仆要胁闻于官生因徙居忘故瘗处拷掠病死而明年姜客具土仪来访言买绢之故其家执仆诉冤官并捕舟子毙死孙三临安北门外西巷有卖熟肉翁孙三者每出必戒其妻曰照管猫儿都城并无此种莫令外人闻见或被窃去绝吾命矣我老无子此与我子无异也日日申言不已乡里数闻其语心窃异之觅一见不可得一日忽拽索出到门妻急抢回其猫干红色尾足毛须尽然见者无不骇羡孙三归责妻慢藏棰詈交至已而浸淫达于内侍之耳即遣人啖以厚直孙峻拒内侍求之甚力反覆数四仅许一见既见益不忍释竟以钱三百千取去孙涕泪复棰其妻竟日嗟怅内侍得猫喜极欲调驯然后进御已而色泽渐淡才及半月全成白猫走访孙氏已徙居矣盖用染马缨法积日为伪前之告戒棰怒悉奸计也铁牛道人绍兴间淮堧有一道人求乞手持一铁牛高唿铁牛道人在浮光数月忽一日入富家典库乞钱主人问铁牛何用曰能粪瓜子金主人欲以资财易之道人坚不肯后议只赁一宿令置密室来早开视果粪瓜子金数星道人至取铁牛去主人妄想心炽寻访道人欲买此牛道人不从百色宛转方允议以日得金计之偿以一岁金价在家数日粪金如前未几遂止视牛尾后有一窃无他异忽家中一婢暴疾召其夫赎去后有人云道人预买此妇人密持其金在其家前后粪金皆此妇人所为急寻之已遁矣议若能粪金尚须乞钱耶其伪甚明而竟为贪心所蔽利令智昏信哉京邸假宦官嘉靖间一士人候选京邸有官矣然久客橐空欲贷千金与所故游客谈数日报命曰某中贵允尔五百士人犹恨少客曰凡贷者例以厚贽先内相性喜谀苟得其欢即请益非难也士人拮据凑货器币约值百金为期入谒及门堂轩巨丽苍头庐儿皆曳绮缟两壁米袋充栋皆有御用字久之主人出壮横肥以两童子头抵背而行享礼微笑许贷八百庐儿曰已晚须明日主人可之士人既出喜不自胜客复属耳当早至我俟于此及明往寥然空宅堂下煤土两堆皆袋所倾问主宅者曰昨有内相赁宅半日知是谁何客亦灭迹方悟其诈京师骗子胠箧唯京师最黠有盗能以一钱诓百金者作贵游衣冠先诣马市唿卖胡牀者与一钱戒曰吾即乘马尔以胡牀侍其人许诺乃谓马主吾欲市骏试可乃论价马主谨奉羁的其人设胡牀盗上马疾驰而去马主初意设胡牀者其仆也已知其非乃亟追之盗迳扣官店维马于门云吾某太监家下欲缎匹若干以马为质用则奉价店赌良马不之疑如数畀之负而去俄而马主踪迹至店与之争马成讼有司不能决为平分其马价云老妪骗局杭郡北门外有居民年望六而丧妻二子妇皆美而事翁皆孝敬一日忽有老妪立于门自晨至午若有期待而不至者翁出入数次怜其久立命二子妇询其故妇曰吾子忤逆将诉之官期姐子同往久候不来腹且枵矣子妇怜而饭之言论甚相惬至暮期者不来因留之宿一住旬日凡子妇操作悉代其劳而女工尤精子妇唯恐其去也谓妪无夫而子不孝茕茕无归力劝翁娶之翁乃与合又旬余妪之子与姐子始寻觅而来拜跪告罪妪犹厉詈不已翁解之乃留饮其人即拜翁为继父喜母有所托也如此往来三月一日妪之孙来请翁一门云已行聘妪曰子妇来何容易吾与翁及两郎君来耳往则醉而返又月余其孙复来请云某日毕姻必求二姆同降子妇允其请且多货衣饰盛妆而往妪子妇出迎面黄如病者日将晡妪子请二姆迎亲且曰乡间风俗若是耳妪佯曰汝妻虽病今日称姑矣何以不自往迎而烦二位乎其子曰规模不雅无以取重既来此何惜一往妪乃许之于是妪与病妇及二子妇俱下船去更余不返妪子假出觇孙又继之皆去矣及天明遍觅无踪访之房主则云五六月前来租房住不知其故翁父子怅怅而归亲友来取衣饰倾囊偿之而二妇家来觅女不得讼之官翁与子恨极因自尽骗驴妇有三妇人雇驴骑行一男子执鞭随之忽少妇欲下驴择便地唿二妇曰缓行俟我因倩男子佐之下即与调谑若相悦者已乘驴曰我心痛不能急行男子既不欲强少妇追二妇又不可得乃憩道旁而不知少妇反走久矣是日三驴皆失朱化凡瞽者朱化凡居吴江善卜就卜者如市家道浸康一日晡时忽有青衣二人传主人命欲延朱子舟中问卜其主人贵公子也朱辞以明晨青衣不可曰主人性卞急且所占事不得缓固请同行因左右翼而去步良久至一舟似僻地而入甚伙坐定且饮食之谓朱曰吾侪探囊者实非求卜今宵拟掠一大姓借汝为魁朱大悲自云盲人无用答曰无他但乞安坐堂中以木拍案高叫快取宝来而已得财当分惠汝不然者斲汝数段投波中矣朱惧而从之夜半如前翼之而行到一家坐朱堂中朱如其戒且拍且叫群盗罄所藏而去朱犹拍唿不已主人妻初疑贼尚在未敢出久之窃视止一人而其声颇似习闻者因前缚举火照之乃其夫也所劫即化凡家物惊问其故方知群贼之巧黄铁脚黄铁脚穿窬之雄也邻有酒肆黄往贳肆吝与黄戏曰必窃若壶他肆易饮是夕肆主挈壶置卧榻前几上鐍户甚固遂安寝比晓失壶视鐍如故亟从他肆物色壶果在问所得曰黄某主诣黄问故黄自言用一小竿窃其中俾通气以猪溺囊系竿端从霤引竿纳囊于壶乃嘘气胀囊举而升之故得壶也窃磬贼乡一老妪向诵经有古铜磬一贼以石块作包负之至媪门外人问何物曰铜磬将鬻耳入门见无人弃石于地负磬反向门内曰欲买磬乎曰家自有贼包磬复负而出内外皆不觉假跛书生假断脚偷阊门有匠凿金于肆忽一士人巾服甚伟跛曳而来自语曰暴令以小过毒挞我我必报之因袖出一大膏药薰于炉次若将以治疮者俟其熔化急煳匠面孔匠畏热援以手其人即持金奔去又一家门集米袋忽有躄者垂腹甚大盘旋其足而来坐米袋上众所共观不知何由匿米一袋于胯下复盘旋而去后失米始知之盖其腹衬塞而成而躄亦伪也断脚盗有躄盗者一足躄善穿窬尝夜从二盗入巨姓家登屋翻瓦使二盗以绳下之搜资入之柜命二盗系上已复下其柜入资上之如是者三矣躄盗自度曰柜上彼无置我去乎遂自入坐柜中二盗系上之果私语曰资重矣彼出必多取不如弃去遂持柜行大野中一人曰躄盗称善偷乃为我二人卖一人曰此时将见主人翁矣相与大笑欢喜不知躄盗乃在柜中顷二盗倦坐道上躄盗度将曙又闻远舍有人语笑从柜中大声曰盗劫我二盗惶讶遁去躄盗顾乃得金资归何大复作躄盗篇京都道人北宋时有道人至京都称得丹砂之妙颜如弱冠自言三百余岁贵贱咸事慕之输货求丹横经请益者门如市肆时有朝士数人造其第饮啜方酣阍者报曰郎君从庄上来欲参觐道士作色叱之坐客或曰贤郎远来何妨一见道士颦蹙移时乃曰但令入来俄见一老叟须发如银昏耄伛偻趋前而拜拜讫叱入中门徐谓坐客曰小儿愚马矣不肯服食丹砂以至此都未及百岁枯藁如斯常日斥至村墅间耳坐客愈更神之后有人私诘道者亲知乃云伛偻者即其父也丹客客有炫丹术者舆从甚盛携美妾日饮于西湖所罗列器皿望之灿然皆黄白一富翁见而艳之前揖问曰公何术而富若此客曰丹成特长物耳富翁遂延客并其妾至家出二千金为母使炼之客之铅药练十余日密约一长髯突至绐曰家罹内艰求亟返客大恸谓主人曰事出无奈烦主君同余婢守炉余不日来耳客实窃丹去又嘱妇私与主媾而不悟也遂堕计中绸缪数宵而客至启炉视之大惊曰败矣似有触之者因詈主人无行欲掠治妾主人不能讳复出厚镪谢罪客作怏怏状去主君犹以得遣为幸而不知银器皆伪物妾则典妓为骗局也翁中于贪淫此客亦黠矣哉嘉靖中松江一监生博学有口而酷信丹术有丹士先以小试取信乃大出其金而尽窃之生惭愤甚欲广游以冀一遇忽一日值于吴之阊门丹士不俟启齿即邀饮肆中慇懃谢过既而谋曰吾侪得金随手费去今东山一大姓业有成约俟吾师来举事君肯权作吾师取偿于彼易易耳生急于得金许之乃令剪发为头陀事以师礼大姓接其谈锋深相钦服日与款接而以丹事委其徒辈且谓师在无虑也一旦复窃金去执其师欲讼之官生号泣自明仅而得释及归亲知见其发种种皆讪笑焉述评以金易色尚未全输但缠头过费耳若送却头发博师父一声尤无谓也近年崑山有一家为丹客所欺去千金忿甚乃悬重赏物色之逾数日或报丹客在东门外酒肆中聚饮觇之信然索赏而去主人入肆丹客欢然起迎主人欲言客遽止之曰勿扬吾短原物在且饮三杯当璧还耳主人喜正剧饮间丹客起小便伺间逸去问同席者皆云偶此群饮初不相识方知报信者亦其党来骗赏银耳谲僧有僧异貌能绝粒瓢衲之外丝粟俱无坐徽商木筏上旬日不食不饥商试之放其筏中流又旬日亦如此乃相率礼拜称为活佛竞相供养曰无用供养我某山寺头陀以大殿毁欲从檀越乞佈施作无量功德因出疏令各占甲乙毕仍期某月日入寺相见及期众往询寺绝无此僧殿即毁亦无乞施者方与僧骇之忽见伽蓝貌酷似僧怀中有簿即前疏众诧神异喜施千金恐泄语有损功德戒勿相传后乃知始塑像时因僧异貌遂肖之作此伎俩而不食乃以干牛肉脔大数珠数十颗暗崶之皆奸僧所为阌乡一村僧见田家牛肥硕日伺牛在野置盐己首俾牛舔之久遂闲习僧一夕至田家泣告曰君牛乃吾父后身父以梦告我我欲赎归主驱牛出牛见僧即舔僧首主遂以牛与僧僧归杀牛丸其肉置空竹杖中又以坐关不食欺人焉后有孟知县者询僧便溺始穷其诈白铁余白铁余者延州嵇胡也埋一铜佛像于穷谷中柏树之下俟草遍生宣言佛光现乃集数百人设斋以出圣佛佯从他所劚之不得谓是众诚未至不佈施耳盖舍者百余万即劚埋处获像焉求见圣佛者日益众乃以绀紫绯黄绫为袋数重盛像观者去其一重一回佈施数百里老少士女就之若狂遂作乱自称光王军师程务挺讨斩之评一智也善用之即李抱贞刘玄佐不善用之则白铁余矣于智何尤哉刘龙子唐高宗时有刘龙子者作一金龙头藏袖中以羊肠盛蜜水绕系之每聚众出龙头言圣龙吐水饮之百病皆差遂转羊肠水于龙口中出与人饮之皆罔云病癒施舍无数后以谋逆被诛马太守兴古太守马氏在官有亲故人投之求恤焉马乃令此人出外往诈云是神人道士治病无不手下立愈又令辩士游行为之虚声云能令盲者登视躄者即行于是四方云集礼之如市而钱帛固已积山矣又敕诸求治病者虽不便愈当告人言愈也如此则必愈若告人未愈者则后终不癒也道法正尔不可不信于是后人问前来人辄告云已愈无敢言未愈者也旬日之间乃致巨富焉假皇帝唐懿宗屡微行游寺观奸民闻大安国寺有江淮进奏官寄吴绫千匹在院于是暗集其群内选一人肖上之状者衣上私行之服多以龙脑诸香薰袭引二三小仆潜入寄绫小院其时有丐者一二人至假服者遗之而去逡巡诸色丐求之人接迹而至给之不暇假服者谓院僧曰院中有何物可借之僧未诺间小仆掷眼向僧僧惊骇曰柜内有人寄绫千匹唯命是听于是启柜罄而给之小仆谓僧曰来早于朝门相觅可奏引入内所酬不轻假服者遂跨卫而去僧自是经月访于内门杳无所见乃知群丐并是奸党南京道士间南京有山西贾人鬻羢货于三山街忽一日有客偕一道者至单开羢货约百余金体制俱异先留定银一大锭俟货足兑绝自是以催货为名频频到店到则两人耳语指天画地若甚秘密事贾人疑而问之不言再问乃屏人语曰吾道兄善望气者昔秦皇谓江南有天子气因埋金千万以厌之故曰金陵从来莫知其处夜来道兄见宝气腾空知藏金久当世未卜其处今详察宝气所腾之处在尊店第三重屋下诚祷祠而发之富可敌国贾人贪信之乃曰第三重屋乃吾内室也发之当如何客曰此事须问吾道兄道者曰可引吾一观乎贾人曰可既审视曰的矣自此至彼凡三丈余皆金穴也此金数千年而气上腾的是天数足下若非莫大之福亦不能遇吾至也今唯择吉具牲醴祭告天地集耰锄数十辈于人静后齐工发掘至五尺余便可知矣贾人信其言与之订期至日午后客与道者偕来祭尊极诚道者复披发仗剑作法事良久使众皆饱食俟深夜耰锄并举发至五尺深并无所见天已大明忽闻门外呵殿之声则督府某以通家红帖来拜贾人方惊讶而某衣花绣登堂固请相见贾人强出拜伏于地某掖起之因曰闻秦皇埋金为足下所发其富敌国某特奉贺方今边饷告匮诚以数万佐国家之急万户侯不足道也某当为足下奏闻贾人觳觫谢无有某直入内室见户外杯盘狼籍地下开垦纵横而客与道士俯伏前谒言埋金实有之但不甚多贾人不能白惧祸不得已餽三千金求免并还定货之银由是毡业遂废述太平广记载薛氏二子野居伊阙有道士叩关求浆薛氏钦其道气接谈甚洽道士因夸所居气色甚佳自此东南百步有五松虬偃在境内否曰是某良田也道士遂屏人语此下有黄金百金宝剑二口其气隐隐浮张翼间某寻之久矣黄金可以施德其龙泉自佩当位极人臣某亦请其一效斩魔之术二子惑之道士择日起土索灰缠三百尺五色彩缣甚多又用祭坛十座器皿俱用中金约费数千又言某善点化之术视金银如粪土今有囊箧寄太徽宫欲暂寄须臾令人负箧而至封鐍甚固重不可举至某夜与其徒设法于五松间戒勿妄窥俟法事毕当相召及晓杳然二子往视之但见轮蹄之迹所陈设为之一空矣事颇相类江南士子江南有文科者衣冠之族性奸巧好以术困人而取其资有房一所货于徽人业经改造久矣科执原直取赎不可乃售计于奴使其夫妇往投徽人为仆徽人不疑也两月余此仆夫妇潜窜还家科即使他奴数辈谓徽人曰吾家有逃奴某闻靠汝家今安在徽人曰某来投实有之初不知为贵仆昨已逸去矣奴辈曰吾家昨始缉知在宅岂有逸去之事必汝家匿之耳吾当搜之徽人自信不欺乃屏家眷于一室而纵诸奴入视诸奴搜至酒房见有土松处佯疑取锄发之得死人腿一只乃哄曰汝谋害吾家人矣不然此腿从何而来当执此讼官耳徽人惧乃倩人居间科曰还吾屋契当寝其事耳徽人不得已与之期而迁去向酒房之人腿则前投靠之奴所埋也科尝为人居间公事其人约于公所封物正较量次有一跛丐右持杖左携竹篮篮内有破衣捱入乞赏科掂零星与之丐嫌少科佯怒取元宝一锭掷篮中叱曰汝欲此耶丐悚惧曰财主不添则已何必怒双手捧宝置几上而去后事不谐其人启封则元宝乃伪物为向丐者易去矣丐者即科党所假也述苏城四方辐凑之地骗局甚多曾记万历季年有徽人叔姪争坟事结讼数年矣其姪先有人通郡司理欲于抚台准一词发之忽有某公子寓阊门外云是抚公年姪衣冠甚伟仆从亦都徽姪往拜因邀之饮偶谈及此事公子一力承当遂封物为质及期公子公服取讼词纳袖中径入抚台之门徽姪从外伺之忽公事已毕而门闭矣意抚公留公子餐也询门役俱莫知乃晚衙公子从人丛中酒容而出意气扬扬云抚公相待颇厚所请已谐抵徽寓出官封袖中印识宛然徽姪大喜复饮食之公子索酬如议而去明日徽姪以文书付驿卒此公子私从驿卒索文书自投驿卒不与公子言是伪封不可投驿卒大惊还责徽姪急访公子故在寓也反叱徽人用假批假印欲行出首徽人惧复出数十金赂之始免后访知此棍惯假宦假公子为骗局时有春元谒见抚院彼乘闹混入潜匿于土地堂中众不及察遂掩门渠预藏酒糕以烧酒制糕食之醉饱啖之晚衙复乘闹出封筒印识皆预造藏于袖中者小人行险侥倖至此亦可谓神棍矣猾吏奸官包孝肃尹京日有民犯法当杖嵴吏受赇与约曰今见尹必付我责状汝第唿号自辩我与汝分此罪既而包引囚问毕果付吏责状囚如吏教分辩不已吏大声呵之曰但受杖出去何用多言包谓其市权捽吏于庭杖之七十特宽囚罪以抑吏势不知为所卖也议包铁面尚尔况他人乎有县令监视用印暗数已多一颗检不得严讯吏亦不承令乃好谓曰我明知汝盗印今不汝罪矣第为我言藏处此令素不食言者于是吏叩头谢罪曰实有之即折置印匣内俟后开印时方取出耳又闻某按院疑一吏书途中受贿亲自简查无迹而止盖按院止搜其通身行李而串铃与马鞭大帽明置案前贿即在内不及察也吏之奸弊何所不至哉袁术诸妾司隶冯方女有国色避乱扬州袁术登城见而悦之遂取焉诸妇教以将军贵人重节气宜数涕泣以示忧愁也若此必加重冯女后见术每垂泣术果以为有心益宠之诸妇乃共绞杀陷之于厕言其哀怨自杀术以其不得志而死厚加殡敛达奚盈盈达奚盈盈者天宝中贵人之妾姿艳冠绝一时会同官之子为千牛者失索之甚急明皇闻之诏大索京师无所不至而莫见其迹因问近往何处其父言贵人病尝往候之诏且索贵人之室盈盈谓千牛曰今势不能自隐矣出亦无甚害千牛惧得罪盈盈因教曰第不可言在此如上问何往但云所见人物如此所见帘幕帷帐如此所食物如此势不由己决无患矣既出明皇大怒问之对如盈盈言上笑而不问后数日虢国夫人入内上戏谓曰何久藏少年不出耶夫人亦大笑而已评妇人之智可畏熠熠隙光分于全曜萤火难嘘囊之亦照我怀海若取喻行潦集小慧周主周主亡玉簪令吏求之三日不能得也周主令人求而得之家人屋间周主曰我知吏之不事事也于是吏皆悚惧以为神明商太宰商太宰使少庶子之市顾反而问之曰何见于市曰无见也太宰曰虽然何见对曰市南门之外甚众牛车仅可以行耳太宰因诫使者毋敢告人吾所问于汝因召市吏而诮之曰市门之外何多牛屎市吏甚怪太宰知之疾也乃悚惧其所也韩昭侯子之韩昭侯握瓜而佯亡一瓜求之甚急左右因割其瓜而效之昭侯以此察左右之诚子之相燕坐而佯言曰走出门者何白马也左右皆言不见有一人走追之报曰有子之以此知左右之不诚信綦毋恢韩咎立为君未定也弟在周周欲重之而恐韩之不立也綦母恢曰不若以车百乘送之得立因曰为戒不立则曰来效贼也苏代苏代自燕之齐见于章华南门齐王曰嘻子之来也秦使魏冉致帝子以为何如对曰王之问臣也卒而患之所从生者微今不听是恨秦也听之是恨天下也不如听之以为秦勿庸称之以为天下秦称之天下听之主亦称之先后之事帝名为无伤也秦称之而天下不听王因勿称于以收天下此大资也薛公齐王夫人死有七孺子皆近薛公欲知王所立乃献七珥美其一明日视美珥所在劝王立为夫人江西术士赵王李德诚镇江西有日者自称世人贵贱一见辄分王使女妓数人与其妻滕国君同妆梳服饰立庭中请辨良贱客俯躬而进曰国君头上有黄云群妓不觉皆仰视日者因指所视者为国君江彪诸葛令女庾氏妇既寡誓云不复重出此女性甚正强无有登车理恢既许江思玄彪婚乃移家近之初诳女云宜徙于是家人一时去独留女在后比其觉已不复得出江郎暮来女哭詈弥甚积日渐歇江暝入宿恒在对牀上后观其意转帖江乃诈魇良久不寤声气转急女乃唿婢云唤江郎觉江于是跃然就之曰我自是天下男子魇何与卿事而烦见唤既尔相关那得不共语女嘿然而惭情意遂笃孙绰王文度坦之弟阿智恶乃不翅当年长而无人与婚孙兴公绰有女阿恒亦僻错无复嫁娶理孙因诣文度求见阿智既见便佯言此定可殊不如人所传那得至今未有婚处我有一女乃不恶但吾寒士不宜与卿计欲令阿智娶之文度欣然而启蓝田云兴公欲婚吾家阿智蓝田惊喜既成婚女之顽嚣殆过阿智方知兴公之诈评阿恒得夫阿智得妻一人有智方便两家张幼于科试故事邑侯有郊饯酒酸甚众哗席上张幼于令勿喧保为易之因索大觥满引为寿侯不知其异也既饮不觉攒眉怒惩吏易以醇俞羡章吴中镂书多利而甚苦翻刻俞羡章刻唐类函将成先出讼牒谬言新印书若干载往某处被盗劫去乞官为捕之因出赏格募盗书贼由是类函盛行无敢翻者孟陀张让在桓帝时权倾中外让有监奴主家扶风富人孟陀倾囊结奴奴德之问陀何欲欲为成就陀曰望汝曹为我一拜耳时公卿求谒让者车每填门陀一日诣让壅不得前监奴望见为率诸苍头迎拜于路共辇入时宾客大惊谓让厚陀遂争赂陀旬日积资巨万评议无故而我结者必有以用我矣孟陀善贾较吕不韦术更捷窦公唐崇贤窦公善治生而力甚困京城内有隙地一段与大阉相邻阉贵欲之然其地止值五六百千而已窦公欣然以此奉之殊不言价阉既喜甚乃托故欲往江淮希三两护戎缄题阉为致书凡获三千缗由是甚济东市有隙地一片洼下停污乃以廉值市之俾婢妪将蒸饼盘就彼诱儿童若抛砖瓦中一指标得一饼儿童奔走竞抛十填六七乃以好土覆之起一店停波斯日获一缗窦义扶风窦义年十五诸姑累朝国戚其伯工部尚书于嘉令坊有庙院张敬立任安州归安州土出丝履敬立赍十数緉散诸甥姪咸竞取之义独不取俄而所剩之一緉又稍大义再拜而受遂于市鬻之得钱半斤密贮之潜于锻炉作二支小锸利其刃五月初长安盛飞榆荚义扫聚得斛余遂往谐伯所借庙院习业伯父从之义夜则潜寄褒义寺法安上人院止昼则往庙中以二锸开隙地广五寸深五寸共四十五条皆长二十余步汲水濆之布榆荚于其中寻遇夏雨尽皆滋长比及秋森然已及尺余千万余株矣及明年已长三尺余义伐其并者相去各三寸又选其条枝稠直者悉留之所斲下者作围束之得百余束遇秋阴霖每束鬻值十余钱又明年汲水于旧榆沟中至秋榆已有大者如鸡卵更选其稠直者以斧去之又得二百余束此时鬻利数倍矣后五年遂取大者作屋椽约千余茎鬻之得三四万钱其端大之材在庙院者不啻千余皆堪作车乘之用此时生涯已有百余遂买麻布雇人作小袋子又买内乡新麻鞋数百緉不离庙中长安诸坊小儿及金吾家小儿等日给饼三枚钱十五文付与袋子一口至冬拾槐子实其内纳焉月余槐子已积两车矣又令小儿拾破麻鞋每三緉以新麻鞋一緉换之远近知之送破麻鞋者云集数日获千余緉然后鬻榆材中车轮者此时又得百余千雇日佣人于宗贤西门水涧洗其破麻鞋曝干贮庙院中又坊门外买诸堆积弃碎瓦子令工人于流水涧洗其泥滓车载积于庙中然后置石觜碓五具剉碓三具西市买油靛数石雇人执爨广召日佣人令剉其破麻鞋粉其碎瓦经疏布筛之合槐子油靛令役人日夜加工烂捣从臼中熟出命二人并手团握例长三尺以下圆径三寸垛之得万余条号为法烛建中初六月京城大雨巷无车轮义乃取此法烛鬻之每条百文将燃炊爨与薪功倍又获无穷之利先是西市秤行之南有十余亩坳下潜污之地目为小海池为旗亭之内众污所聚义遂求买之其主不测义酬钱三万既获之于其中立标悬幡子绕池设六七铺制造煎饼及团子召小儿掷瓦砾击其幡标中者以煎饼团子啖不逾月两街小儿竞往所掷瓦已满池矣遂经度造店二十间当其要害日收利数千店今存焉号为窦家店石鞑子吴中有石子貌类胡因唿为石鞑子善谑多智尝困倦步至一邸舍欲少憩有一小楼颇洁先为僧所据矣石登楼窥之僧方掩窗昼寝窗隙中见两楼相向一少妇临窗刺绣石乃袭僧衣帽微启窗向妇而戏妇怒以告其夫夫因与僧闹僧茫然莫辨亟移去而石安处焉黠童子一童子随主人宦游从县中索骑彼所值甚驽下望后来人得骏马驰而来手握缰绳佯泣于马上后来问曰何泣也曰吾马奔逸绝尘深惧其泛驾而伤我也后来以为稚弱可信意此马更佳乃下地与之易童子既得马策而去后来人乘马始悟其欺追之不及黠竖子西岭母有好李苦窥园者设阱墙下置粪秽其中黠竖子唿类窃李登垣陷阱间秽及其衣领犹仰首于其曹曰来此有佳李其一人复坠方发口黠竖子遽掩其两唇唿来来不已俄一人又坠二子相与诟病黠竖子曰假令三子者有一人不坠阱中其笑我终无已时评小人拖人下浑水使开口不得皆用此术或传此为唐伯虎事恐未然刘贡父刘贡父为馆职节日同舍遣人以书筒盛门状遍散人家刘知之乃唿所遣人坐于别室犒以酒餚因取书筒视之凡与己一面之旧者尽易以己门状其人既饮食再三致谢遍走巷陌实为刘投刺而主人之刺遂已评事虽小却是损人利己某秀才王卞于军中置宴一角抵夫甚魁岸负大力诸健卒与较悉不敌坐间一秀才自言能胜之乃以左指略展魁岸者辄倒卞以为神叩其故秀才云此人怕酱预得之同伴先入厨求得少许酱彼见辄倒耳定远弓箭手濠州定远县一弓手善用矛有一偷亦精此技每欲与决生死一日弓手因事至村值偷适在市饮势不可避遂曳矛而斗观者如堵久之各未能进弓手忽谓偷曰尉至矣我与你皆健者汝敢与我尉前决生死乎偷曰诺弓手应声刺之而毙盖乘其隙也又有人曾遇强寇斗方接刃寇先含水满口忽噀其面其人愕然刃已揕胸后有一壮士复与寇遇已先知噀水之事寇复用之反为所刺种氏忻代种氏子弟每会集讲武多以奇胜为能一夕步月庄居有庄户迎曰数夕来每有一虎至麦场软藁间转展取快移时而去宜徐往也或请以一矣毙之一子弟在后笑曰我不烦此当以胶黐之如黏飞雀之易众责其夸曰请醵钱五千具饮若不如所言我当独出此钱众许之翌晨集庄户置胶黐斗余尽涂场间麦桿上并系羊为饵而共伺其旁至月色穿林虎果至遇系羊攫而食之意若饱适即顾麦场转舒其体数转之后胶桿丛身牢不可脱畜性刚烈大不能堪于是伏地大吼腾跃而起几至丈许已而屹立不动久之众合噪前视已死矣王守仁王阳明年十二继母待之不慈父官京师公度不能免以母信佛乃夜潜起列五托子于室门母晨兴见而心悸他日复如之母愈骇然犹不悛也公乃于郊外访射鸟者得一异形鸟生置母衾内母整衾见怪鸟飞去大惧召巫媪问之公怀金赂媪诈言王状元前室责母虐其遗婴今诉于天遗阴兵收汝魂魄衾中之鸟是也后母大恸叩头谢不敢公亦泣拜良久巫故作恨恨乃蹷然苏自是母性骤改京城士人艺文类聚京邑士人妇大妒尝以长绳系夫脚唤便牵绳士密与巫妪谋因妇眠士以绳系羊缘墙走避妇觉牵绳而羊至大惊召问巫巫曰先人怪娘积恶故郎君变羊能悔可祈请妇因抱羊痛哭悔誓巫乃令七日斋举家大小悉诣神前祈祝士徐徐还妇见泣曰多日作羊不辛苦耶士曰犹忆瞰草不美时作腹痛妇愈悲哀后略复妒士即伏地作羊鸣妇惊起永谢不敢敖陶孙韩侂冑既逐赵汝愚至死太学生敖陶孙赋诗于三元楼壁弔之方投笔饮未一二行壁已舁去矣敖知必为韩所廉急更衣持酒具下楼正逢捕者问敖上舍在否对曰方酣饮亟亡命走闽韩败乃登第一愈澹荆公素喜俞清老一日谓荆公曰吾欲为浮屠苦无钱买祠部牒耳荆公欣然为具僧资约日祝发过期寂然公问故清老徐曰吾思僧亦不易为祠部牒金且送酒家还债公大笑议肯出钱与买僧牒何不肯偿酒债清老似多说一谎王姓官员宋时有世赏官王氏任浙西一监初莅任日吏民献钱物几数百千仍白曰下马常例王公见之以为污己便欲作状并物申解上司吏辈祈请再四乃令取一柜以物悉纳其中对众封缄置于厅治戒曰有一小犯即发由是吏民警惧课息俱备比终任荣归登舟之次吏白厅柜公曰寻常既有此例须有文牍吏赍案至俾舁柜于舟载之而去评不矫不贪人己两利是大有作用人不止巧宦已也无赖书生广记唐洛中顷年有僧持数粒所谓舍利者贮于琉璃器中昼夜香火檀越之礼日无虚焉有贫士子无赖因诣僧请观舍利子僧出瓶授与遽取吞之僧惶骇无措复虑外闻之士子曰与我钱当服药出之耳赠二百缗乃服巴豆泻下僧欢然濯而收之陈五京师闾阎多信女巫有武人陈五者厌其家崇信之笃莫能治一日含青李于腮绐家人疮肿痛甚不食而卧者竟日其妻忧甚召女巫治之巫降谓五所患是名疔疮以其素不敬神神不与救家人罗拜恳祈然后许之五佯作呻吟甚急语家人云必得神师入视救我可也巫入案视五乃从容吐青李视之捽巫批其颊而叱之门外自此家人无信祟者评议以舍利取人即有借舍利以取之者以神道困人即有诡神道以困之者无奸不破无伪不穷信哉幻术凡幻戏之术多系伪妄金陵人有卖药者车载大士像问病将药从大士手中过有留于手不下者则许人服之日获千钱有少年子从旁观欲得其术俟人散后邀饮酒家不付酒钱饮毕竟出酒家如不见也如是三卖药人叩其法曰此小术耳君许相易幸甚卖药人曰我无他大士手是磁石药有铁屑则黏矣少年曰我更无他不过先以钱付酒家约客到绝不相问耳彼此大笑而罢朱古民朱古民文学善谑冬日在汤生斋中汤曰汝素多智术假如今坐室中能诱我出户外乎朱曰户外风寒汝必不肯出倘先立户外我则以室中受用诱汝汝必信矣汤信之便出户外立谓朱曰汝安诱我入户哉朱拍手笑曰我今诱汝出户矣谢生长洲谢生嗜酒尝游张幼于先生之门幼于喜宴会而家贫不能醉客一日得美酒招客童子率斟半杯谢生苦不足因出席小遗纸封土块招童子密授之嘱曰我因脏病发不能饮今以数文钱劳汝求汝浅斟吾酒也发封得块恨甚故满斟之谢是日独得倍饮