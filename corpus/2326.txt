温国文正公文集温国文正司马公文集序温国文正司马公文集序孔门以颜回爲德行之首于其问仁则曰天下归仁焉于其问爲邦则告以虞夏啇周之政何哉以其德行举而错之事业则所谓言语政事文学皆其所优爲者孔子所以称其贤则其心固以王佐许之矣若余子未免夫货殖者昼寝者无所取材者难与并爲仁者恶可与颜氏子同年语哉其源躬仁义礼乐之实以沃其膏酌圣贤出处之正以厉其操通古今因革之变以博其施非徒载之空言也是文也君天下者得之足以鉴兴衰通治体公卿大夫得之足以劝忠嘉尽臣节士庶人得之足以检身厉行爲君子之归以至山㒹水涯幽人放客得之则浩歌流咏斟酌厌饫随取随足夫丹青可渝而公之文不可朽也金石可磨而公之文不可磷也山可摧泽可涸而公之文愈乆愈新垂丗而亡穷也公又甞着资治通鑑备论前丗君臣善否之蹟与其理乱兴亡之证别爲一书公非有意于立文者然将以鼓吹六经羽翼名敎则肆笔爲言不约而成章古语曰木有文而水有波虽欲更之无柰之何韩愈曰仁义之人其言蔼如也昔颜渊死孔子曰噫天丧予悯王道之无传也公立朝大节辅相勲庸凛凛在人耳目公虽云亡斯文未丧学者传诵非独得其言得其书而巳文集凢八十卷爲二十八门其间诗赋章奏制诏表启杂文书传无所不备实得于叅知政事汝南谢公谢公语峤曰艰虞以来文籍散亡子曽大父杂端公熈宁二年坐诋时政及再缴诏敕还中书谪守九江一斥不复司马公时营救甚力章䟽具载国史天下所共知之且趣峤叙其首镂行于丗峤虽浅陋未学然服膺此书旧矣矧复丗笃忠义之契頋何敢以不敏辞绍兴二年歳在壬子九月旦左朝请郎直徽猷阁权发遣福建路提点刑狱公事呉兴刘峤谨序温国文正司马公文集目録温国文正司马公文集目録第一卷古赋进交趾献竒兽赋表交趾献竒兽赋稷下赋灵物赋第二卷古诗春猎八月十五日夜寄友人戏下歌乌栖曲二首海仙歌宫漏謌华州祗役往冯翊留别楚正叔孟甞君歌缑山引洛阳少年行将军行何秀才郊园夏日过陈秀才园林陪同年吴冲卿登宿州北楼望梁楚之郊访古作是诗充燕歌台楚宫行塞上柳枝词十三首奉和经略庞龙图延州南城八咏迎薫亭供兵硙柳湖飞盖园翠漪亭延利渠縁云轩禊堂天马歌河上督役怀噐之寄呈公明叔度时噐之鞫狱沧州华星篇宿石堰夜闻牧马者歌杨白华都下秋怀呈聂之美陪张龙图南湖暑饮道傍田家送李汝臣同年谪官导江主簿春日书寄东郡诸同舎和邵不疑校理蒲州十诗饮亭涌泉石翠楼碧楼静斋槐轩凉芙蕖轩惜花亭竹轩秋日寄山中友人和之美舟行杂诗八首舟中夜坐舩行遇风野花水鸭鱼鹰鱼者都门路吴冲卿直舎阎士安画墨竹歌和之美河洲四诗又和夜雨宿村舎送伊阙王大夫歌送韩太祝维归许昌和兴宗夜直听雨和之美讽古和之美二贫诗送薯蓣苗与兴宗荅昌言求薯蓣苗送冷金牋与兴宗谢兴宗惠草虫扇和昌言官舎十题石榴花薏苡石兰萱草蜀葵畦𬞞水红甘菊兰病竹送文慧师归眉山风林石歌兴宗南园草盛不翦仆过而爱之爲诗赠主人古诗赠兴宗出都日涂中成重经车辋谷送巢县崔尉酬次道初登朝呈同舎第三卷古诗奉同景仁次道太常致斋韩廷评维见过阍人不时纳韩去乃知爲诗谢之送守哲归庐山清明后二日同邻几景仁次道中道兴宗元明秉国如晦公踈饮赵道士东轩和端式十题春塘冰烟际钟汀洲苹渔洲火寒谿石幽谷泉秋原菊垂崖鞭古木隂天外峯晋康陈生庸家丗以孝悌闻有异木连理生其庭郡欲旌表其门不果王鲁王爲之求诗于朝之士大夫以纪之送兴宗之丹阳瘿盆送张兵部知遂州同舎㑹饮金明沼上书事和圣俞咏昌言五物括苍石屏淡树石屏白鹘图怀素书缚虎图新迁书斋颇爲清旷偶书呈全董二秀才并示姪良冨奉同济川迎吏未至秋暑方剧呈同舎十二韵和聂之美鸡泽官舎诗七首西斋题㕔壁县楼苇柳向城路怀翠亭晚食菊羮和冲卿崇文宿直睹壁上题名见寄并寄不疑昔别赠宋复古张景淳苦寒行初见白发慨然感怀谢胡文学九龄惠水牛图二卷王书记以近诗三篇相示光各摭其意以诗赓之感遇投梅圣俞呈范景仁酬胡侍讲先生见寄君倚日本刀歌同圣民过杨之美听琵琶女奴弹啄木曲观诸公所赠歌明日投此爲谢晚归书室呈君倚偶成同君倚过圣俞圣俞惠诗复以二章爲谢和君倚藤牀十二韵旬虑十七韵呈同舎夜坐二月中旬虑问过景灵宫门始见花卉呈君倚和始平公梦中有怀归之念作诗始得两句而寤因足成章和邻几六月十一日省宿书事和仲通苦暑思长安幕中望终南秋雪呈邻几和仲通追赋陪资玫侍郎吴公临虚亭燕集寄呈陜府择之学士秋意呈邻几吴充次韵和又对前韵偏眠舩舷边后牖有朽柳聂着作三舅谪官长沙作耐辱亭书来索诗走索不疑㕔薜茘及竹和公逹过潘楼观七夕市酬邻几问不饮栽菊次韵和不疑假书邻几知方酣寝爲诗通意八月十七日夜省直纪事呈同舎送雷太简和王介甫明妃曲和不疑送虏使还道中闻邻几圣俞长逝作诗哭之虞帝悯狱謡和冲卿三哀诗穷兎謡二首和介甫烘虱第四卷古诗和胜之雪霁借马入局偶书齐山诗呈王学士吹箫和始平公见寄八韵又和并寄杨乐道十二韵朝鸡赠乐道谢始平公以近诗一卷赐示早春戯作诗呈景仁进诗表瞻彼南山诗夏夜和景仁西圻野老诗种竹介甫作巫山髙命光属和勉率成篇眞不知量昔余甞宰韦城今重过之二十五年矣慨然有怀秋怀呈景仁又和秋怀赠道士陈景元酒景仁召饮东园呈花庵诗寄邵尧夫康定中余过洛桥南得诗两句于今三十二年矣再过其处足成一章寳鑑贻开叔谢王道济惠古诗古石噐寿安杂诗十首喷玉泉神林谷游神林谷寄邵尧夫灵山寺流泉且游永济渡灵山寺藏珠石君贶垂示嵩山祈雪诗十章合爲一篇以酬之酬仲庶终南山诗酬永乐刘祕校四洞诗枤柏寄传钦之独乐园七题读书堂钓鱼庵采药圃见山台弄水轩种竹斋浇花亭第五卷古诗和利州鲜于转运公居八咏桐轩竹轩柏轩巽堂山斋间燕亭㑹景亭寳峯亭题太原通判杨郎中新买水北园首夏二章呈诸邻酬安之谢药㘽二章雨中过王安之所居不谒以诗寄之送药㘽与安之张明叔兄弟雨中见过弄水轩投壷赌酒薄暮而散诘朝以诗谢之小雨园中书事二絶送刘仲通知泾州和复古大雨南园杂诗六首见山台昼卧偶成修酴架萤明叔家瑞莲莲房不寐苦雨八月十五日夜宿南园怀君贶八月十六日过天街怀景仁宿南园九月十一日夜雨宿南园韩秉国寄酒兼见招以诗谢之子厚先生哀辞古坟酬赵少卿药园见赠登封庞国愽年三十八自云欲弃官隐嵩山作吏隐庵于县寺俾光赋诗勉率塞命暮春同刘伯寿史诚之饮宋叔逹园用前韵再呈示道人谢君贶中秋见招不及赴久雨効乐天体闻景仁迁居许昌爲诗寄之送张伯常同年移居郢州南园饮罢留宿诘朝呈鲜于子骏范尧夫彞叟巳弟自用前韵不寐招子骏尧夫和家兄喜晴用安之韵病中子骏见招不往兼呈正叔尧夫和子骏秋意龙门坐中呈子骏尧夫六言园樱伤老也和景仁缓安则后见寄求决乐议虽用其韵而不依次盖景仁才力髙逸歩骤絶群非驽拙所能追故也和秉国招景仁不至云方作书与光论乐同子骏题和乐亭第六卷律诗一夏日西斋书事过故洛阳城华清宫初春登兴国寺塔虎牢关和李殿丞仓中对菊送何万下第归蜀执酒河桥春别荅陈进士谓之忆江东旧游见赠又赠谓之重九日忆菊客思前年春与楚正叔同游陟屺寺今兹巳复周歳窅然思之晓霁观江上人壁许道宁画寒林自都往余杭怀聂之美梦与之美爲寒食之游梧桐秋日登观信亭湖上村家别聂之美松江潮水双竹并序旅宿睢阳南湖南湖西谿公䜩西湖金山寺出塞古松闻龚伯建下第故绛城题陈秀才鳯园林九日登麻蔺坂逰延安宿马太愽东舘塞上送何济川爲庞公使庆阳席上探得冬字延安道中作鄜州怀聂之羙和张推官同年师奭春隂无绪偶成归田诗春晓咏史秋夜望月汉宫词读汉武帝纪鹭鸶待诏观僧室画山水咏寒士赠外兄吴之才九日怀聂之美饮吴之才家晚秋洛中思归东园普明寺荷塘上置酒送孟仲习冝君令野庙吕禄庙雪霁登普贤阁上郡南三十里有相思亭在太山之麓二水所交平皇之上往来者徒习其名莫详其义庆暦甲申歳余适延安过于其下于时夏虏梗边征戍未息窃感东山采薇之义叙其情而愍其劳因作五诗庶几不违周公之指且以释亭之名尔梅花友人楚孟德过余纵言及神仙余谓之无孟德谓之有伊人也非诞妄者盖有以知之矣然余俗士终疑之故作游仙曲五章以佐戯笑云云际亭和孙器之清风楼龙女祠后塘自生荷花数枝与史诚之更相酬和赠楚法曹叔度楷先春亭寄扬州侯都监仲伦沉隂欲雪与同列㑹饮南斋感怀之羙举进士寓京师此诗寄之风雪数日不见叔度晚约公明共诣之赠吴之才寒食许昌逰中寄幕府诸君和叔度独登天台水亭五哀诗屈平李牧晁大夫马伏波斛律丞相留别东郡诸僚友遣兴阍史追和张学士从沂公游广固城去歳与东郡幕府诸君同游河亭望太行雪饮酒赋诗今冬罢归京邑怅然有怀哭马承之山家风送王殿丞知眉山县送朱校理知潍州贡院中戯从元礼求酒黄甘寒食南官夜饮送孟着作知济隂同次道陪䜩琼林送冯状元归鄂州送吴耿先生送髙陟归金陵子髙有徐浩诗碑昌言借摹其文甫及数本石有微衅惧而归之子髙荅简有碎珊瑚之戯昌言以诗赠子髙同舎皆和送僧聦归蜀送史馆任祠部河东转运使送沖卿通判河中府故翰林彭学士挽歌景福东厢诗夜意即日柏寒御沟赐酒菊同景仁寄修书诸同㑹赐果赐书怪石未开木芙蓉读武士䇿观试骑射喜景仁直秘阁第七卷律诗二兴宗许菊乆之未得得菊井诗送史馆唐祠部江南西路转运使送张寺丞觐知冨顺监寄题李舎人蒲中新斋赠太子太传康靖李公挽歌词二首送二同年使北右吕济叔右李公素昌言有咏石发诗三章模冩精措殆难复加仆虽未睹兹物而巳苦识之乆者輙复强爲三诗以継其后非敢庶几差肩适足爲歬诗之舆台耳送沈寺丞绅知南昌县酬不疑雪中书怀见寄荅师道对雪见寄送王校理守琅琊哭尚颕故侍读学士张公哀辞二首钱子髙挽歌二首题杨中正供奉洗心堂送龚章判官之卫州新及第送王瓘同年河南府司録送王彦臣同年通判亳州正月二十四日夜雪和道粹雪夜直宿和次道大庆殿上元迎驾送茹屯田知无爲单田横墓登平陆北山回瞰陜城奉寄李八丈学士使君二十二韵贠村坂太行石昌言学士宰中牟日爲诗见寄乆未之荅今冬罢武成幕来京师此诗谢之昌言见督诗债戏呈絶句静夜春送导江李主簿君俞送崃州陈廉祕丞三首武成致斋奉酬吴冲卿寺丞太学宿直见寄二首雪中㝷友人不遇河边晚望早春寄东郡旧同僚边将渔父早春又山中早春赠学仙者留别友生二月六日𥘉见待漏房前栁色微緑欣然成咏垂㧕闲居中秋陪张龙图䜩射堂𥘉夕隂云酒行顿解喜而成咏贻宋四行简迪自嘲醉雪寒取酒虞部刘贠外约游金明光以贱事失期刘惠诗见嘲以诗四首谢之孙噐之奉使淮浙至江爲书见寄以诗谢之五首和国子夏主簿李花送聂之羙摄尉韦城送吴辨叔大名司户送杨太祝忱知长洲县和邵兴宗秋夜学舎宿直和吴沖卿病中偶书呈诸同舎光时亦卧疾月下小饮又絶句马病入塞喜孙噐之来自共城送韩大祝知钱唐和聂之羙鴈又和讽古送王太祝豫知伊阙庆暦七年祀南郊礼毕贺赦送张太博肃知岳州和之羙河西列岫亭书事钓鱼有感又田家和人苇花送赵书记之官华州又寄题陟屺寺寄郑县史令千之送华亭沈主簿闰三月十三日夜监直对月怀诸同舎一首归鴈忆庞之道送郑推官赴邠州兴宗约游㑹灵乆不闻问以诗趣之清明日兴宗饮赵道士东轩上巳日与太学诸同舎饮王都尉园寄题洪州慈济师西轩山头春色三月十五日宿魏云夫山荘又七言留别逄吉陜城桃李零落巳尽硖石山中今方盛开马上口占自渑至洛循㝅水行百余里送不疑知常州送聂之羙任鸡泽令送张秘丞知分寕馆宿遇两怀诸问舎送韩直讲郓州寕亲宣徽使河东经略使郑文肃公挽歌又代孙检讨作二首送丁秘丞知雍丘若雨酬师道雪夜见寄代叔礼作使北诗又击毬送计先辈尉宋城送赵殿丞归成都送张都官仁南东路提刑第八卷律诗三送杨祕丞通判杨州送光禄王卿致仕归荆南赠清衍和道粹春寒趋舘马上口占同次道元日宿尚书省听誓戒寄常州邵不疑和子渊除夜春祠致斋寄呈景仁次道双井茶寄赠景仁送王殿丞西京签判和子渊元夕送谢都官知光化军送仲更归泽州二月二日太常致斋晨起呈景仁次道二同舎送刘观察知洺州寒食御筵口号二首致政杨侍郎挽歌二首送晁校理知怀州席上赋得榛二月三十日与同舎宴李氏园晚归马上赋诗送师道知长溪因归觐省双竹诗和次道奉慈斋宫见寄送次道通判西京送刘仪先辈大名尉送皇甫寺丞知蓝田县酬次道板桥晚望见寄送祁峤颕阳主簿送李尉以监丞致仕归闽中和伯镇再入馆和同舎对菊无酒文太师挽歌三首送李祠部知滑州和道粹垂拱军朝王范二直阁班列在前戯成小诗荅刘邍父贺庞公惠炭送田校理知晋州正月三日与广渊同出南董门分趍斋宫涂中有作寄题常州东山亭送人爲闽宰送才元知广安军归成都觐省送上雒王推官送瀛州签判苏秘丞和次道西都元日怀不疑并见寄王金吾北园二月二十四日馆宿兴宗舎后桃花盛开偶书牖上送周寺丞知洛南送齐学士知荆南送王待制知陜府送张景淳知邵武军送章伯镇知湖州送王伯𥘉通判婺州送张少卿学士知洪州送昭逺兄归陕寄清逸魏处士送云卿知卫州送昌言知宿州送济川知汉州哭公素送程端明知成都丁尚书挽词二首奉和济川代书三十韵寄诸同舎和始平公贻一二賔僚留客和始平公长句寄汉州何学士济川有书见贻云以亲老湏守逺郡以便禄养不得如光在主人幕下因以诗荅阏逢敦牂二月十一日与一二僚友游叔礼园亭以诗戯呈十四日小园置茶招宗圣应之皆辤以酔爲诗赠之同僚有独游东园者小诗寄之三首小诗招僚友晚游后园二首小园晚饮李花东䆫奉和始平公酬大资政吴侍郎晚行后园见菊戯冝甫野兴第九卷律诗四秋夜再呈冝甫冝甫家有金铃菊客未之识因代菊赠宜甫深夜奉和始平公喜闻昌言修注秋雨霁倐闻宗圣案伎应之饮酒诗呈冝甫冝甫东楼晚饮送魏寺丞广赴辟秦州判官昌言谪官符离有病鹤折翼舟载以行及还修注始平公以诗问之命光同赋二首和聂之美重游东郡大热夷齐清风台伫月亭药圃竹坞射堋玉徽亭书楼朔㑹堂浮醳亭清燕亭流芳桥晓景亭假山探花桥乐轩坐舩枇杷洲寓居郑圃寄献昌言舎人奉和始平公忆东平和运使舎人北园饯别行憩三交僧舎冒雪宿百井开见寄又和留题定襄驿又寄献自嘲晋阳三月未有春色栁溪对雪酪羮奉同道矩谢始平公惠砚陪始平公燕栁谿送王都官官满还都到井州巳复数月率尔成诗和道矩送客汾西村舎杏花盛开置酒其下北轩老杏其大十围春色向晚止开一花余悯其樵悴作诗嘲之杏解嘲寄陜西提刑江学士从始平公城西大阅陪诸君北园乐饮和道矩红梨花二首和懋贤闻道矩小园置酒助以酒果副之以诗数日不至后圃今晚偶来芳物都尽率然成诗和乐道自河外南辕过冝芳雨晴气和景物可爱马上偊成夏日晨发故关寄逢吉中秋夕始平公命与考校诸君置酒赋诗病酒呈晋川李八丈和李八丈小雪同㑹有怀邻几三月晦日登丰州故城送张学士两浙提点刑狱寄聂之羙又寄送昌言舎人得告还蜀三首祁国正献公挽歌三首侍读王文公挽歌二首相国广平文简程公挽歌二首送王书记之官永兴和钱学士呈邵兴宗晓思送朱职方提举江淮运盐送次道知太平州送苏屯田知单州君倚示诗有归吴之兴爲诗三十二韵以赠喜圣民得登州诗寄云夫处士老兄兼呈知府待制八丈和任屯田感旧叙怀送李学士使北送薛水部十丈通判井州送祖择之守陜奉和邻几六月七日文德殿观文武百官等上尊号十五韵和始平公郡齐偶书二首感兴寄聂之羙八月七日夜省直若雨三首次韵和邻几秋雨十六韵紫微石舎人挽歌二首次韵和沖卿中秋胧月次韵和邻几九月五夜省直吴正肃公挽歌辞三首和邻几金铃菊送贤良陈着作签书寿州判官第十卷律诗五致政邵少卿挽辞之美访及不获展奉以诗爲谢送聂秘丞宰桐城二首送蒲中舎致政归蜀苏门先生和沖卿喜雨偶成寄赠致仕刘都官和宋郎中孟秋省直八月五夜省直送王着作西京签判梦稺子梅圣俞挽歌二首次韵和王胜之十二月十五日朝退马上作又和雪送裴中舎赴大原幕府和吴省副梅花半开招凭由张司封饮郭氏园送仲通出刺捸州赏花钓鱼二首御制后苑赏花钓鱼七言四韵诗一首奉圣旨次韵秦人送致仕朱郎中令孙依韵和仲庻省壁画山水大博同年叶兄纾以诗及建茶爲贶家有蜀牋二轴辄敢系诗二章献于左右亦投桃报李之意也送宋郎中知鳯翔府秋夕不寝呈谏长乐道龙图始平公以光得免使北赐之以诗谨依韵酬和孟尝喜李侍郎得西京留台始平公新作双樗庵命光爲诗忝职諌垣日负忧畏𬗟思云夫处十老兄萧然物外何乐如之因成浮槎诗寄献以杼鄙怀迩英合读毕后汉书蒙恩赐御筵诗送李侍郎西京留台送元待制出牧福唐送吴驾部知真州和赵子舆龙州吏隠堂寄题钱君倚明州重修衆乐亭张元常挽歌二首冬夜奉和御制龙图等阁观三圣御书诗和景仁夜读试卷又和雪霁又和二月五日夜风雪仁宗皇帝挽歌词二首故相国颕公挽歌辝三首第十一卷律诗六读颕公清风集寄题兴州晁都官东沼沼上唐郑都官有诗刻石送问宻学真定安抚使赠秋节推送丁正臣知蔡州感春不寐鸡光皇祐二年谒告归郷里至治平二年方得再来怆然感怀诗以纪事辞坟谒三门禹祠又游三门开化寺送僧归呉次韵和韩子华寒食休沐与诸公同㑹赵令园暮归马上偶成送晁祕丞通判雄州光顷爲诸生甞受经于钱丈学赋于张文今迺又忝同爲侍臣蒙钱丈赐酒张丈赐诗不胜愧悚之深言志爲谢宋相国挽辞二首英宗皇帝挽歌辞三首送燕諌议知潭州送李益之侍郎致政归庐山资善堂宴钱应诏胡太传宿字武平挽歌二首送惠思归钱唐郑侍郎挽歌辝和呉仲庻寄吴瑛比部安道之子壮年致政归隐蕲春送呉仲庻知江宁苏才翁子羙有赠扶沟白鸖观黄道士诗纪于屋壁岁乆漫灭令县宰周同年得完本于民间扺子求诗长垣道中作再使河北河北道中作夜发长垣送丁正臣通判复州致政王侍郎挽歌二首景仁召游东园马上口占依前韵奉送才元和甫使北哭刘仲送向防御经知陈州春帖子词皇帝合六首太皇太后合六首皇太后合六首皇后合五首夫人合四首和景仁琼林席上偶成早朝书事奉和早朝书事范镇登长安见山楼长安送李尭夫同年别长安𥘉到洛中书怀和景仁题崇福宫又寄题传饮之济源别业游李衞公平泉庄赠河中通判朱郎中寄题李水部浐水别业泉水诗送呉都官分司归和州第十二卷律诗七游上刘氏园题致仕李太传园亭早行送罗郎中管句玉局观酬终南阎諌议见寄寄成都呉龙圗同年花庵独坐秋夜花庵二首和杨卿中秋月乐和邵尭夫秋霁登石阁和河阳王宣徽九日平嵩阁宴集和任开叔观福严院旧题名柏梯寺平日游园常策笻杖秋来发箧复出貂褥二物皆景仁所贶暏物思人斐然成诗云闲来赠邵尧夫花庵多牵牛清晨始开日出巳㾕花虽甚美而不堪留赏送刘仲通赴京师送稻醴与子才重过华下和李君钖惠书及诗勉以早归和君钖雪后招棎春送祖择之和宋子才致仕后岁旦见赠上元书怀喜才元过洛小诗招饮仲庶同年兄自成都移长安以诗寄贺西台诗二十四韵和邵尧夫年老逢春和范景仁谢寄西游行记又独歩至洛濵又送酒与范尭夫再和尭夫年老逢春又和来韵邵尭夫许来石阁乆待不至石阁春望和邵尭夫安乐中职事吟闻蝉镇和光宿憩鹤寺镇和光游喷玉潭光镇和镇光游山呈景仁光寿安镇和光喷玉潭光和镇叠石溪二首光和镇叠石溪镇和光应天院朝拜回呈景仁光明日相陪送客米北始次元韵奉呈君实镇卜居许下虽素有涯先作五十六言奉寄子华相公持国端明待制和景仁卜居许下光喜雨三首呈景仁侍郎兼献大尹宣徽和镇亨𣏌下第作诗示之景仁思归雨未克行以诗留之送景仁至丁正臣园寄主人和君贶老君庙姚黄牡丹又和董氏东园桧屏石牀第十三卷律诗八奉同运使陈殿丞惜洛阳牡丹爲霜风所损又和惜春謡还陈殿丞原人论和王秀才以光始自陜右游山归复登少室爲诗见寄西湖泛舟輙用前韵寄呈君实镇奉和新买叠右溪庄再用前韵招景仁和镇戯书宋子才止足堂寄题宇文中允所居贻夸者春游和潞公游天章楚諌议园宅还张景昱景昌秀才兄弟诗卷寄题张着作善颂堂和宇文公南涂中见寄酬张二十五秀才南园遣意酬张三十秀才见赠八月十五夜陪留守宣徽登西楼值雨待月乆不见秋雨新霁游水北马上偶成运使虞部按行洛西诸县因由所过名山有诗百余首合爲一编蒙赐宠示俾之継作一首吕宣徽挽歌二首和君贶暮秋四日登石家寺阁晚泛洛舟又和六日四老㑹和王少卿十日与留台国子监祟福宫诸官赴王尹赏菊之㑹和白都官见赠和白都官归长安送雷章秘丞知芮城酬邵尧夫见示安乐窝中打乗吟和邠守宋度支迪来卜居与南园爲邻和张文𥙿𥘉寒十首寄题刀景纯藏春坞和君贶少林寺又和岳祠谢雪题岳寺平法华庵望日示康广宏和君贶题潞公东庄和君贶任少师园赏梅别韵一首又和开叔和公喜雪和史诚之谢送张明叔梅台三种梅花早春寄景仁和君贶宴张氏梅台看花四絶句和君贶清明与上巳同日泛舟洛川十韵和君贶寄河阳侍中牡丹又和安国寺及诸园赏牡丹送酒与邵尭夫因戯之酬仲通初提举崇福宫见寄魏忠献公挽歌辞三首酬君贶和景仁对酒见寄三首野轩汗亭药轩晚晖亭第十四卷律诗九喜雨八韵呈明叔六月十八日夜大暑闲中有冨贵寄唐州吴辨叔二兄自题冩真和安之乆雨和复古小园书事复古诗首句云独歩复静坐輙継二章右独歩右静坐光诗首句云饱食复闲眠又成二章右饱食右闲眠寄题济源李少卿园亭和明叔九日邵尭夫先生哀辞二首闲居呈复和明叔游白龙溪和景仁七十一偶成六十寄景仁去春与景仁同至河阳谒晦叔馆于府之后园旣去晦叔名其馆曰礼贤梦得作诗以纪其事光虽愧其名亦作诗以継之与乐道约㑹超化寺比至乐道以疾先归途中有诗见寄和乐道再以诗见寄晚春病起呈择之治臣次韵和复古春日五絶句酬宋叔逹卜居洛城见寄和王安之题独乐园和呉辨叔知鳯翔见寄和安之今春于郑国相公及光处得缀珠莲各一本植之一盆仲夏始见一花喜而成咏未句云未知先合谢谁家君贶环溪瞑目独乐园二首放鹦鹉二首呈乐道太皇太后挽歌词二首和刘伯寿陪潞公禊饮南园雨霁景物粗佳有怀正叔安之和潞公与昌言正叔游独乐园徘徊乆之主人不至潞公游龙门光以室家病不获叅陪献诗土韵𥘉夏独游南园二首和景仁荅才元寄示花圗或谓光嗤景仁谈禅而自谈又因用前韵爲景仁解禅题传灯録后奉和大夫同年张兄㑹南园诗荅张伯常之郢州涂中见寄独乐园新春和潞公真率㑹诗景仁书云去冬因酒病耳病牙遂不入洛以诗寄呈又云新铸鬴斛与今太府寺尺及权衡若合符契复次前韵三月二十五日安之以诗二絶见招作真率㑹光以无从者不及赴依韵和呈又用安之韵招君从安之正叔不疑二十六日南园爲真率㑹二十六日作真率㑹伯康与君从七十八岁安之七十七岁正叔七十四岁不疑七十三岁叔逹七十岁光六十五岁合五百一十五岁口号成诗用安之前韵别用韵其夕宿独乐园诘朝将归赋诗二十七日邀子骏尧夫赏西街诸花呈张子贱二十八日㑹不疑家席上纪实三月三十日微雨偶成诗二十四韵书怀献留守相公太尉兼呈真率诸公其日雨中闻姚黄开戯成诗二章呈子骏尭夫四月十三日立夏呈安之和子骏洛中书事安之令子河阳官舎作蛙乐轩安之有诗寄题輙敢継和和安之喜雨逍遥四章呈钦之尧夫第十五卷律诗十感物送伯淳监汝州酒酬安之谢光兄弟见过酬王安之闻罢真率㑹和潞公伏日䜩府园示坐客和子骏新荷司徒开府韩国冨公挽辞四首臧郎中挽歌二首和子华游君贶园又和上元日游南园赏梅花又和游赵中令园又和游吴氏园二首和子骏约游一二园亭看花遇雨而止又即事二章上呈明日雨止复招子骏尧夫游南园戏呈尭夫闻正叔与客过赵园欢饮戯成小诗和子华应天院行香㱕过洛川寒食游南园独饮次前韵二首观孙儿戯感怀陪子华燕醮听酒半过赵令园和秉国寄子骏尧夫二留台和伯常自郢州见寄和潞公行及白马寺得留守相公书云名园例惜好花以俟同赏诗二章和子华喜潞公入觐归置酒游诸园赏牡丹陪致政开府大师留守相公致政内翰燕集輙歌盛美爲三公寿皆用公字爲韵景仁将归颕昌輙爲诗二十韵纪赠复用三公燕集韵酬子骏尧夫和呉朝议同年谢光与景仁同年见过伏蒙留守相公赐示陪太师潞公东田宴集诗輙敢属和効赵学士体成口号十章上献开府太师和潞公招尭夫不至和子华招潞公暑饮再和伯常见寄再和秉国约游石淙送尧夫知河中府二首席君从于洛城种金橘今秋始结六实以其四献开府大师招三客以赏之留守相公赋诗以纪竒事光窃不自揆輙依髙韵継成五章和留守相公九月八日与潞公宴赵令园有怀去年与景仁秉国游赏和留守相公寄酒与景仁和秉国芙蓉五章安之朝议哀辞二首和尧夫见寄华严真师以诗见贶聊成二章纪其趣尚和子华过王帅家见梅花盛开呈君实子骏兼简尧天和张伯常贺迁资政又书一绝戯呈又和南园真率㑹见赠春日思景仁神宗皇帝挽辝五首北京留守王太师挽歌词二首第十六卷章奏一论两浙不冝添置弓手状爲孙大博乞免广南转运判官状论麦允言给卤簿状乞印行荀子杨子法言状申夲寺乞奏修筑皇地祇坛状论刘平招䰟葬状奏乞移髙禖坛状论张尧佐除宣徽使状论夏令公谥状论夏令公谥第二状论周琰事乞不坐冯浩状请建储副或进用宗室第一状第十七卷章奏二第三状论屈野河西修堡状二道乞号州三状辞修注五状第十八卷章奏三日食遇隂云不见乞不称贺状三德御臣拣兵论赦及踈决状荐郑杨庭荐刘廱进五规状保业惜时第十九卷章奏四逺谋重㣲务实论举选状论张叔詹知蔡州状十二等分职任差遣札子乞省览制䇿札子第二十卷章奏五论制䇿等第状免北使第一状免北使第二状与乐道论燕饮状论两府迁官状建储札子荒政札子论夜开宫门状论上殿屏人状建储劝农札子乞矝恤陈洙遗孤状论环州事冝状论苏安静状论张方平守边轻易状论均税官吏乞随功过量行惩劝状论张方平第二状第二十一卷章奏六论公主宅内臣状论皇城司巡察亲事官札子论复置丰州札子论上元游幸札子论以公使酒食遗人刑名状论诸科试官状论上元令妇人相扑状正家札子优老札子论湖南提刑张田状论张田第二状论张方平第三状论李玮知衞州状辞知制诰第一状第二状第二十二卷章奏七第三状第四状第五状第六状第七状第八状第九状除待制举官自代状上殿谢官札子谨习䟽第二十三卷章奏八论因差遣例除监司札子论财利䟽第二十四卷章奏九上殿札子二道论覃恩札子仪鸾失火札子请早令皇子入内札子直讲乞不限年及出身剳子奏乞复夏倚差遣剳子奏乞推恩老臣札子论董淑妃谥议䇿礼札子论寺额札子贾尹札子王逵札子论赦札子寿星观札子再论王逵札子赵滋札子陈烈札子第二十五卷章奏十后妃封赠札子乞以假日入问圣体札子告哀使札子上皇太后䟽遗留物札子申堂状遗留物第二札子上皇帝䟽山陵择地札子第二十六卷章奏十一论御药寄资札子乞令皇子伴读提举左右人札子祔庙议上两宫䟽夏国入吊札子论进贺表恩泽札子上殿札子二道医官札子西路旱札子趐滋札子福宁殿前尼女札子遣莫札子后殿起居札子皇地祇札子虞祭札子第二十七卷章奏十二医官第二札子张茂则札子放宫人札子上皇太后䟽上皇帝䟽讲筵札子程宣徽札子二道后宫等级札子配天议乞延访群臣札子第二十八卷章奏十三奉养札子上殿札子二道求昭陵寺札子贡院定夺科埸不用诗赋状乞车驾早出祈雨札子民有犯恶逆乞不令长官自劾状二先札子延访群臣第二札子第二十九卷章奏十四取索札子后族乞不推恩札子上皇太后䟽两府迁官札子又札子感慈塔札子上殿札子二道贡院奏系官亲人许鏁应状第三十卷章奏十五贡院乞逐路取人状上殿札子择帅札子延访群臣第四札子任守忠札子第二札子第三札子奉飬札子内侍差遣札子第三十一卷章奏十六讲筵札子乞讲尚书札子除盗札子备边札子蓄积札子阶级札子义勇第一札子举官札子义勇第二札子义勇第三札子第三十二卷章奏十七义勇第四札子义勇第五札子义勇第六札子求降黜第一状第五状札子陈述古札子皮公弼札子王广渊札子皮公弼第二札子王广渊第二札子第三十三卷章奏十八招军札子钱粮札子西边札子论修造札子濮安懿王合行典礼议翰林学士王珪等状孙长卿札子第二札子北边札子第三十四卷章奏十九上皇帝䟽节用札子乞转对札子尊号札子濮王札子乞改郊礼札子辤直学士第一状第二状第三状第三十五卷章奏二十乞经筵访问札子选人试经义札子论安懿皇札子留吕诲等札子留传尧俞等札子乞与传尧俞同责降札子居家奏状第三札子请不受尊号札子议祧迁状辤翰林学士第一状王陶乞除旧职札子第三十六卷章奏二十一留吴奎札子作中丞初上殿札子乞罢详定押班札子留韩吕札子御殿札子宰臣押班第二札子乞访四方雨水札子乞简御史条约札子听断书乞不更责降王陶札子王广渊札子髙居简札子王广渊第二札子赈赡流民札子第三十七卷章奏二十二王广渊第三札子髙居简第二札子第三札子封事札子髙居简第四札子郭昭选札子帖黄髙居简第五札子王中正第一札子辤赐金第一札子纳赐金札子王中正第二札子王中正第三札子石椁札子第三十八卷章奏二十三衙前札子横山札子横山䟽横山上殿札子论不得言赦前事札子张方平第一札子张方平第二札子受侍读乞先上殿札子乞免翰林学士札子辞免馆伴札子议谋杀巳伤案问欲举自首状第三十九卷章奏二十四辞免裁减国用札子请不受尊号札子手诏批荅乞听宰臣等辞免郊赐札子举諌官状八月十一日迩英对问河北灾变议学校贡举状第四十卷章奏二十五论召陜西边臣札子体要䟽第四十一卷章奏二十六论责降刘述等札子再举諌官札子请优赏宋昌言札子再乞资䕃人试经义札子乞不㨂退军置淮南札子辞枢宻副使第一札子辞枢宻副使第二札子辞枢宻副使第三札子乞罢条例司常平使䟽第四十二卷章奏二十七辞枢宻副使第四札子辞枢宻副使第五札子贴黄二道辞枢宻副使第六札子乞免永兴军路青苗助役钱札子乞不令陜西义勇戍边及刺充正兵札子乞留诸州屯兵札子宗室袭封札子第四十三卷章奏二十八请自择䑓諌论李定札子贴黄諌西征䟽乞罢修腹内城壁楼橹及器械状乞不添屯军马第四十四卷章奏二十九申宣抚权住制造干粮皱饭状奏乞所欠青苗钱许重叠倚阁状奏爲乞不将米折青苗钱状奏乞兵官与赵瑜同训练驻泊兵士状第四十五卷章奏三十应诏言朝政阙失事论风俗札子荐范梦得状再乞西京留䑓状乞奔丧状乞以除拜先后立班札子第二札子第四十六卷章奏三十一谢宣谕表乞开言路札子进修心治国之要札子状乞去新法之病民伤国者䟽乞罢保甲状第四十七卷章奏三十二乞罢免役状乞罢将官状乞开言路状谢御前札子催赴阙状请更张新法札子乞改求諌诏书札子辞门下侍郎第一札子第二札子第四十八卷章奏三十三乞申明求諌诏书札子看阅吕公着所陈札子乞罢保甲札子宻院札子札子批语乞降臣民奏状札审前札乞降封事签贴札子乞不贷强盗札子乞不贷故闘杀札子乞省覧农民封事札子第四十九卷章奏三十四与晦叔同举程頥乞裁断政事札子议可札子大辟贷配法草进孝经指解札子辞特转官第一札子辞官第二札子革弊札子辞转官第三札子辞官第四札子辞官第五札子乞罢免役钱依旧差役札子辞免医官札子第五十卷章奏三十五辞不正谢札子内批依近降指挥审取指挥札子辞放正谢第三札子论西夏札子辞攷正谢第四札子乞未禁私市先赦西人札子又札子乞坚守罢役钱勑不改更札子第五十一卷章奏三十六乞罢提举宫札子论钱谷冝归一札子随求退表第一札子三月二十八日内降乞申敕州县依前勑差役札子辞位第二札子奏爲病未任入谢札子辞左仆射第一札子乞留仆射制书在合门札子第三札子奏乞黄庭坚同校资治通鑑札子乞令校定资治通鑑所冩稽古録札子第五十二卷章奏三十七起请科埸札子赈济札子乞抚纳西人札子诏意乞先行经明行修科札子辞接续支俸札子请罢将官札子第五十三卷章奏三十八举张舜民等充馆阁札子辞三日一至都堂札子内降付中书省许肩舆至内东门扶掖入对小殿辞入对小殿札子辞康章服札子乞进呈文字札子中使徐湜封还传宣乞与诸位往来商量公事札子再乞进呈文字札子乞进呈文字第三札子论西人请地乞不拒絶札子申明役法札子乞进呈文字第四札子乞延和殿常起居札子乞官刘恕一子札子乞以十科举士札子第五十四卷章奏三十九谢免北使朝见日起居状所举孙凖有罪自劾札子后殿常起居乞拜札子辞大礼使札子上官圴奏乞尚书省事类分轻重某事关尚书某事閞二丞某事开仆射进呈白札子乞趂时収籴常平斛㪷白札子约束州县抑配青苗钱白札子乞罢散青苗白札子荐王大临札子乞官陈洙一子札子乞令六曹删减条贯札子乞罢保甲招置长名弓手札子第五十五卷章奏四十论监司守资格任举主札子举孙凖自劾第二札子辤明堂宿卫札子辞提举修实録札子乞合两省爲一札子乞令六曹长官专逹札子乞令三省诸司无条方用例白札子乞令监司州县各举桉所部吏白札子乞不帖例贷配札子再申明役法李文恭谥议钱宣靖谥议赵僖质公谥议侍卫亲军副都指挥使威塞军节度使赠太尉冯守信谥议第五十六卷制诏中书试制诏三道殿前都指挥使节度使加宣徽南院使制翰林学士礼部侍郎除三司使制诫励贡举人敦修行检诏赐宰臣韩琦乞退第一表不允批荅赐新除知枢宻院事陈升之辞免恩命不允断来章诏赐资政殿大学士户部侍郎知青州呉奎乞就差知兖州不允诏赐文武百寮曽公亮巳下上第三表乞上尊号不允断来请批荅赐新除知枢宻院事陈升之上第一表辞恩命不允断来章批荅赐宰臣曽公亮不允批荅赐观文殿学士新除兵部尚书知青州欧阳脩诏除文彦博除皇弟頵除皇伯祖承显除郝质赐文武百寮宰臣傅弼巳下上第五表乞皇帝御正殿复常膳听乐允批荅西京应天禅院及㑹圣宫奉安仁宗英宗皇帝御容了毕德音赐枢宻使守司空检校太师兼侍中文彦博乞退不允手诏赐枢宻使守司空兼侍中文彦博不允手诏除皇伯宗谔赐参知政事王安石乞退不允批荅赐南平王李日尊示谕敕书赐参知政事王安石不允断来章批荅赐参知政事右諌议大夫赵抃乞退第一表不允批荅赐殿前都指挥使安武军节度使郝质不允诏祈国长公主特进封卫国长公主制赐新除参知政事韩绛辞恩命不允断来章批荅赐新除宣徽南院使特进检校太保判太原府欧阳脩辞免恩命不允诏赐守司徒兼侍中判大名府韩琦不允诏赐新除枢宻副使右諌议大夫冯京辞恩命不允断来章批荅除董氊制赐新除河阳三城莭度使守司空检校太师兼侍中充集禧观使曽公亮辞免恩命不允诏赐新除守司空检校太师兼侍中充河阳三城节度使集禧观使曽公亮辞免恩命第一表不允批荅赐新除叅知政事冯京辞免恩命不允断来章批荅赐新除枢宻副使右諌议大夫呉充辞恩命不允断来章批荅赐观文殿学士户部尚书知陈州张方平乞南京留台不允诏赐文彦博辞恩命第一表不允批荅赐殿前都指挥使郝质辞恩命不允批荅赐殿前都指挥使郝质辞恩命不允断来章批荅赐皇伯祖昭化军节度使检校工部尚书康国公承显辞㤙命第一表不允批荅赐文彦愽辞恩命不允断来章批荅赐皇弟髙宻郡王頵辞恩命第一表不允批荅赐皇弟髙宻郡王頵辞恩命第二表不允断来章批荅赐皇伯祖昭化军节度使承显辞恩命第二表不允断来章批荅赐宰臣冨弼等上表贺云隂日食不及分数批荅赐宰臣曽公亮已下贺寿星出见批荅赐枢宻使文彦愽等贺寿星出见批荅第五十七卷表爲庞公譲明堂加恩第一表第二表爲庞相谢明堂礼成加光禄大夫行尚书户部侍郎依前枢宻使检校太傅表谢生日赐羊酒米笏记夫人谢功德䟽文皇帝皇后贵妃爲文相公谢神道碑文表爲文相公求退第二表爲庞相公让官表爲庞相公再让宰相表爲庞相公谢官表爲文相公许州谢上表贺皇子昕建节表谢中冬衣袄表贺皇子降生表贺章献章㦤皇后祔庙表进古文孝经指解表进通志表谢赐资治通鑑序表谢奖谕勑书井带马表永兴谢上表遗表贺立皇太子表谢起居减拜表第五十八卷书启一上许州呉给事书荅胙城郭太丞书与薛子立秀才书上庞副枢论贝州事宜书谢校勘启授校勘谢庞叅政启谢検讨启上宋侍读书回状元第二第三先軰启荅薛虢州谢石砚屏书荅谢公仪启荅闻喜马寺丞与范景仁书与李子仪书别刘孝叔杂端手启与范尧夫经略龙图书第二书第五十九卷书启二与东阿张主簿书与范景仁书再与范景仁书荅明端太祝书荅陈充秘校书与夏秘丞书别𥿄与魏云夫书荅徳顺军刘太博书上始平公述不受知制诰启荅刘蒙书第六十卷书启三荅楚州粮料胡寺丞宗愈荅周源同年书荅孔文仲司户书与王介甫书第二书第三书荅河阳李夷白祕校书荅齐州司法张祕校正彦书第六十一卷书启四荅张砥先生书荅陈师仲监簿书荅李大卿孝基书与吴相书荅蒋中舎书荅郭纯长官书荅陈师仲司法书问景仁以正书所疑书第六十二卷书启五荅孙察长官书荅福昌张尉耒书与王乐道书荅新知磁州陈大夫游古书荅范景仁论养生及乐书与范景仁书荅范景仁书荅两浙提举赵宣德书荅怀州许奉丗秀才书荅武功石令飞卿启与刘道原书第六十三卷书启六荅范景仁书荅景仁书韩秉国书秉国书荅韩秉国书荅秉国第二书三省咨目宻院咨目与三省宻院论西事简与吕晦叔简二荅彭寂朝议书第六十四卷序一送同年郎兄景微归㑹稽荣觐序颜太初杂文序名苑序送李揆之推官序诸兄子字序送李子仪序越州张推官字序冯亚诗集序送孟翶宰宜君序送丁浦四序古文孝经指解序王内翰赠商雒庞主簿诗后序并州学规后序送胡完夫序送通山郝令序叙清河郡君第六十五卷序二送李公明序投壷新格序吕献可章奏集序刘道原十国纪年叙洛阳耆英㑹序序赙礼河南志序故相国庞公清风集略后序百官表緫序故枢宻直学士薛公诗集序赵朝议文藁序第六十六卷记一秀州真如院法堂记闻喜县重修至圣文宣王庙记题绛州皷堆祠记諌院题名记先公遗文记仁宗赐张公御书记记暦年图后陈氏四令祠堂记独乐园记竚聸堂记第六十七卷记二北京韩魏公祠堂记范景仁传圉人传张行婆传猫虪传第六十八卷铭箴颂原说述铭铁界方铭劒铭槃水铭四言铭箴勇箴逸箴友箴颂颜乐亭颂原原命说说玄述述国语四言铭系述第六十九卷赠谕训乐词赠书心经后赠绍鍳谕谕若讷训训俭示康乐词枢宻院开启圣节道埸排当散念作语御筵送李宣徽口号庆文中公八十㑹口号第七十卷论一十哲论龚君賔论邴吉论贾生论四豪论廉蔺论才德论知人论第七十一卷论二功名论机权论朋党论三勤论管仲小噐论荀息论致知在格物论葬论中和论第七十二卷议辨策问不以卑临尊议情辨善恶混辨贤良策策问五道第一道第二道第三道第四道第五道䇿问十首学士院试李清臣等䇿目第七十三卷史賛评议河间献王賛范雎评秦阬赵军项羽诛韩生贯髙戾太子败立钩弋子爲太子赵广汉诛魏孝武帝西迁应侯罢武安君兵溤道爲四代相汉髙祖斩丁公评甘罗张汤有后髙顺贾捐之魏孝武𥘉立京房对汉元帝读张中丞传烹郦生子哙疑孟伯夷隘栁下惠不恭陈仲子避兄离母孟子将朝王孟子谓蚔鼃沈同问伐燕公孙丑曰君子之不教子何也孟子曰父子之间不责善责善则离离则不祥莫大焉告子曰性犹湍水也亦由是也告子曰生之谓性犹人之性乎齐宣王问卿孟子曰有贵戚之卿有异姓之卿反覆之而不听则去陈子曰古之君子何如则仕孟子曰所就三所去三孟子曰尧舜性之也桃应问曰舜爲天子臯陶爲士瞽瞍杀人则如之何︻第七十四卷史剡史剡序虞舜又夏禹夏桀周文王由余萧何未央宫孔子又季布迃书迃书序释迃辨庸士则言戒齿虿衣饭车拾樵知非天人无怪理怪事亲事神寛勐回心无益学要治心文害道大毋我道同絶四论求用负恩羡厌释老凿龙门辨无爲賛贻邢和叔圣穷讳有斥庄辨杨无党兼容指过难能三欺官失天人第七十五卷碑志一处州缙云县尉张君墓志铭玉城县君杨氏墓志铭右骐骥副使苏君墓碣府州军事判官杜君墓志铭石昌言哀辞渠州邻水县令吴君墓志铭进士吴君墓志铭彭城县君刘氏墓志铭赠都官郎中司马君行状都官郎中司马君墓志铭第七十六卷碑志二太子太保庞公墓志铭庞之道墓志铭苏主簿夫人墓志铭第七十七卷碑志三太常少卿司马府君墓志铭清逸处士魏君墓志铭郓州处士王君墓志铭礼部尚书张公墓志铭右諌议大夫吕府君墓志铭第七十八卷碑志四皇从兄华隂侯墓志铭皇姪右屯卫大将军令邦墓志铭皇从姪蓬州刺史夫人仁和县君潘氏墓志皇从姪右屯衞大将军士虬墓记右班殿直传君墓志铭虞部郎中李君墓志铭比部郎中司马君墓表龙圗阁直学士李公墓志铭户部侍郎周公神道碑第七十九卷碑志五殿中丞知啇州薛君墓志铭衞尉少卿司马府君墓表尚书驾部贠外郎司马府君墓志铭书孙之翰墓志后书孙之翰唐史记后文潞公家庙碑书田諌议碑隂第八十卷祭文豢龙庙祈雨文齐国献穆大长公主文爲文相作改葬先令公启殡文令公祖奠文令公到墓文令公掩圹文贠外启殡文贠外掩圹文颕川郡夫人楚黄祭文启殡祭文祖奠祭文祭郎侍读文祭范尚书文祭观文丁尚书文诸庙祈雪文祭黄石公文爲治平公祭刘大卿文诸庙祈雨祝文谢雨文爲治平公祭晋祠文又祭晋祠文雨止谢晋祠文祭雷道矩文祭江邻几文三司祭张元常文初除待制祭先公文祭颕公文告题祭版文祭张尚书文祭献可文张尚书葬祭文祭钱君倚文祭董少卿文祭张宻学文祭陈彦升文奠李夫人文温正公文集目録温国文正司马公文集表进司马温公文集表臣峤言准尚书省札子备奉十月二十九日圣旨因祕书省有请以臣近刋司马光文集许令投进者断编参订深虞三豕之传疑睿旨聿颁忽覩六丁之下取前贤増重晚学与荣臣峤诚惶诚惧顿首顿首窃以先正若司马光大用于元祐际奋身许国掲万代之规模张胆极言切一时之利病资治体则已详于通鑑举事要则咸备于历书至其翰墨之余犹尽天人之奥言言霜日之可畏炳炳丹青之不渝繄仁庙之末年建明是頼曁英皇之当宁献替居多维𥙿陵眷注之最深而权臣诋排之尤力与其位髙而言废曷若身退而道尊逮宣仁复辟之初属时相蔽贤之日扬雄殁而是非乃定九龄罢而治乱遂分兹遇公朝载加赠典爰讨论乎旧政且捜访其遗文国论交欣儒林动色恭惟皇帝陛下缉熈奥学纉绍丕基景运中兴方遵养于时晦圣谟博採常讲论于夜分臣得善本于近臣之家冠芜词于成书之首写诸琬琰羽翼鲁堂之六经信若蓍龟粃糠唐室之三鑑覧获尘于间燕荣实贲于幽原缅怀间丗之鉅公曽是先臣之知巳叩合而救张说岂独见于空辞掠麻而沮延龄尚想闻于正色匪徒勲业焕在简编期有补于将来庶永垂于不朽斯文未泯仅存石室之藏旧德益彰重上茂陵之藁所有司马光文集八十卷计十有七册谨随表上温国文正公文集温国文正司马公文集卷第一温国文正公文集卷第一古赋进交趾献竒赋表交趾献竒兽赋稷下赋灵物赋进交趾献竒兽赋表臣光言今月二十五日有诏诣崇政殿观交州所献异兽曰麒麟者臣愚不学不足以识异物窃以麟瑞兽也旷世而不可觌其于经有名而无形传记有形而去圣乆远衆说纷揉自非圣人莫能识其真况承学之臣固不能决其是非也臣光窃以王者道盛徳至格于神明则有仁兽不召而自至不羁而自驯此其所以爲瑞也今是兽也生于遐荒拘之槛椟载之方舟舆曳万里致于阙庭形质诡异不应经传眞伪之间未易究测傥其眞也则非自然而来设其伪也徒爲逺夷所笑殆非所以发扬圣朝之光辉补益治平之实效也旅曰不作无益害有益功乃成不贵异物贱用物民乃足犬马非其土性不畜珎禽竒兽不育于国不寳逺物则逺人格所寳惟贤则迩人安臣窃以爲宜延见使者赉之金帛赐以诏书嘉答其意归其麒麟使复故壤然后登俊杰之才修政治之实使家给人足礼兴乐行四夷宾服天瑞自至以遵旅熬之意不亦盛乎臣不胜愤悱谨述交趾献竒兽赋一篇奉表投进以闻交趾献竒兽赋皇帝御天下三十有六载化洽于人徳通于神迩无不协逺无不臻粤有交趾来献麒麟其爲状也熊颈而鸟噣豨首而牛身犀则无角象而有鳞其力甚武其心则驯盖遐方异气之产故图谍靡得而询于是降轺车之使发旁县之民除涂于林岭之隘引舟扵江淮之滨旷时月而万里然后得入觐于中宸与夫雕题卉服之士南金象齿之珎𣢾紫闼而坌入充彤庭而并陈于是羣公卿士百僚庶尹俨然垂绅荐笏旅进而称曰陛下功冠邃古化侔仪极恭承神祇严奉宗稷纯孝烝烝小心翼翼出入起居不忘于训典进退周旋必资于轨则体文王之卑服遵大禹之菲食宫室观台无砻刻之华舆马噐用无珠玉之饰逰必备扵法驾燕不废于朝夕此皆帝王所不能爲而陛下行之尚不忘于憷惕是以方内乂宁黎民滋殖垂髫之童耳皆习于诗礼戴白之叟目不睹夫金革至扵根着浮流䟦行喙息无不鞠舞太和涵濡茂泽此殊俗所以向臻灵兽所以来格虽汉室之初黑鷴贡于絶徼周家之隆白雉通扵重译殆不足方也臣等谓宜命协律播之声歌䛇太史编之简策以发挥不世之鸿休张大无伦之丕绩不亦伟乎皇帝乃穆然深思愀然不怡曰吾闻古圣人之治天下也正心以爲本修身以爲基闺门睦而四海率服朝衆和而羣生恱随故务其近不务其逺急其大不急其微今邦虽康未能复汉唐之宇俗虽阜未能追尧舜之时况物尚疵疠而民犹怨咨朕何敢以未治而忘乱未安而忘危享四方之献当三灵之釐且是兽也生岭峤之外出沮泽之湄得其来吾徳不爲之大纵其去吾徳不爲之亏奈何贪其琛賮之美恱其鳞介之竒容其欺绐之语聴其謟䛕之辞以惑逺近之望以爲蛮夷之嗤不若以迎兽之劳爲迎士之用飬兽之费爲养贤之资使功烈烜赫声明葳㽔废耳目一日之玩爲子孙万世之规岂不美欤于是群臣拜手稽首咸曰此盛徳之事臣等愚戆所不及陛下诚有意于此臣等敢不同心竭力对扬而行之皇帝于是御棫朴之篇观大畜之繇延黄髪之儒显巖穴之秀善有可旌无间于幽逺言有可采不弃于微陋位匪徳而不升官无能而不授使稷契居左皐䕫立右伊吕在前周召待后相与讲经艺之渊源览皇王之步骤求大化之所未孚访惠泽之所未究兴民之利若夫饥渇除民之害若忧夫疾疚赐予简而功无所遗刑罚清而姦无所漏浮费省而物不屈扵求须苛役蠲而农不妨扵耘耨使之夏有葛而冬有裘居有仓而行有糗丝纩之饶足以养其老甘脆之余足以慈其㓜地不加广而百姓足赋不加多而县官富道涂之人耻争而喜让闾阎之俗弃漓而归厚戸知礼义之方人享期頥之夀然后旃裘之长顿颡而詟服祝髪之渠囬靣而奔走靡不投利兵而袭冠带焚僭服而请印绶于是三光澄清万灵敷佑风雨时若百谷丰茂休气充塞殊祥辐辏甘露霡霂于林薄醴泉觱沸于嵌窦华英罗植于堦戺朱草丛生于庭霤鳯凰长离骈枝而结巢黄龙驺虞群友而爲畜由是观之则彼裔夷之凡禽瘴海之怪兽皮不足以备车甲肉不足以登爼豆夫又何足以耗水衡之刍而汚百里之囿者㦲稷下赋齐王乐五帝之遐风嘉三王之茂烈致千里之竒士緫百家之伟说于是筑鉅舘临康衢盛处士之逰壮学者之居美矣哉髙门横闶夏屋长檐罇罍明㓗几杖清巖尔乃杂佩华缨净冠素履端居危坐䂓行矩止相与奋髯横议投袂高谈下论孔墨上述羲炎树同㧞异辨是分非荣誉樵株爲之蓊蔚訾毁珵美化爲瑕疵譬若兰芷蒿莎布濩于云梦之洳鸿鹄鸧鼔舞于渤澥之涯扵是齐王沛然来逰欣然自喜谓稷下之富尽海内之美慨乎有自得之志矣祭酒荀卿进而称曰吾王辟仁义之涂殖诗书之林安人之虑广致治之意深然而诸侯未服四邻交侵士有行役之怨民有愁痛之音意者臣等道术之浅薄未足以称王之用心故也王曰先生之责寡人深矣愿卒闻之对曰臣闻之碔砆乱玉鱼目间珠泥沙涨者其泉慁莨莠茂者其糓芜网者弃纲而失叙行者多𡵨而丧涂今是非一㮣邪正同区异端角进大道羇孤何以齐踪于夏商继轸于唐虞诚能拨去浮末敦明本初修先王之典礼践大圣之䂓模徳被品物威加海隅忠正修列谗邪放疎行其言不必饱其腹用其道不必暖其肤使臣饭粱啮肥而餐骄君之禄不若荷鉏秉耒而爲尧舜之徒惜夫美食华衣髙堂闲室凤藻鸱义豹文麋质诵无用之言费难得之日民未治不与其忧国将危不知其失臣窃以大王爲徒慕养贤之名而未覩用贤之实也巳灵物赋有物于此制之则留纵之则去卷之则小舒之则鉅守之有主用之有度习之有常养之有素誉之不喜毁之不怒诱之不迁胁之不惧吾不知其何物聊志之于兹赋温国文正公文集卷第一温国文正公文集温国文正司马公文集卷第二温国文正公文集卷第二古诗春猎八月十五日夜寄友人戯下歌乌栖曲二首海仙歌宫漏謌华州祇役往冯翊留别楚正叔建中孟尝君歌缑山引洛阳少年行将军行何秀才郊园夏日过陈秀才园林陪同年呉冲卿登宿州北楼望梁楚之郊访古作是诗燕歌台楚宫行塞上柳枝词奉和经略庞龙图延州城南八咏迎薰亭供兵硙栁湖飞盖园翠漪亭延利渠縁云轩禊堂天马歌河上督役怀噐之寄呈公明叔度时噐之鞠狱沧州华星篇宿石堰夜闻牧马者歌杨白华都下秋懐呈聂之美陪张龙圗南湖暑饮道傍田家送李汝臣同年谪官导江主簿春日书寄东郡诸同舍和邵不疑校理蒲州十诗饮亭亭有流盃渠涌泉石翠楼碧楼静斋槐轩凉芙蕖轩惜花亭竹轩秋日寄山中友人和之美舟行杂诗八首舟中夜坐舩行遇风野花水鸭鱼鹰鱼者都门路呉冲卿直舍阎士安画墨竹歌和之美河洲四诗又和夜雨宿村舍送伊阙王大夫歌送韩太祝维归许昌和兴宗夜直聴雨和之美讽古和之美二贫诗送薯蓣苗与兴宗荅昌言求薯蓣苗送冷金牋与兴宗谢兴宗恵草虫扇和昌言官舍十题石榴花薏苡石兰萱草蜀葵畦蔬水红甘菊兰病竹送文慧师归眉山风林石歌兴宗南园草盛不翦㒒过而爱之为诗赠主人古诗赠兴宗出都日涂中成重经车辋谷送巢县崔尉酬次道初登朝呈同舍春猎小苑微寒春鴈飞石関宫外草萋萋汉家旌斾连围合秦国山川入望低花色才临珠缀发栁隂欲傍金隄齐韩妈承恩来视兽飞尘遥出建章西八月十五日夜寄友人故人音信絶对月动相思清露滴红叶此懐当告谁秋风广陵郭正是望涛时戏下歌项王初破函関兵气压山河风火明旌旗金鼔四十万夜泊鸿门期暁战関东席卷五诸侯沛公君臣相视愁幸因项伯谢前过进谒不敢须臾留椎牛髙㑹召诸将寳劒泠泠舞席上咸阳灰烬义帝迁分裂九州如指掌功髙意满思东归韩生受诛不复疑区区蜀汉迁谪地縦使倒戈何足为乌栖曲二首风破金铺结绮钱穿帘入幌舞垂莲可怜无人夜不暁起视西窓月华皎星踈月明漏水长罗帏翠帐华灯光佳人起舞玉钗堕门外乌栖鴈南过海仙歌东望海波苍茫浩渺无所极髙浪洪涛黯风色翻星倒汉天地黑隂灵出没互相索东方瞳昽景气清庆云合沓吐赤精蓬莱瀛洲杳如萍遥观五楼十二城羣仙劒佩朝玉京祥风缥缈钧天声彩幢翠盖烟霞生鸾歌鳯舞入帝郷紫麟徐驱白鹤翔餐芝茹术饮玉浆千年万年乐未央宫漏謡宫漏清髙䖏处闻六街寂寂夜将分南下河梁缅诘曲北瞻禁阙郁纷黄金鎻闭斗城斜白玉楼通上帝家若木未光濳日月神仙不动积烟霞铜壷银箭夜何长杳杳亭亭未遽央复道廽廊接西掖千门万戸遥相当宛转徘徊不能驻复出宫城透宫树宫树乌飞月欲西烛光一道照沙隄龙骑聮翩拥阊阖鳯华州祇役往冯翊留别楚正叔芳菲不得驻㑹取余春还欲知回首䖏渭曲苍茫间孟甞君歌君不见薛公在齐当路时三千豪士相追随邑封万戸无自入椎牛酾酒不为赀门下纷纷如市人鸡鸣狗盗亦同尘一朝失势賔客落唯有冯驩西入秦缑山引王子吹笙去不还当时旧物唯缑山山深树老蔵遗庙春月秋风空自闲轘辕左界连商雒碧瓦朱栏露华薄经时掩戸庭草深永昼无人涧花落徘徊未下日将西遥望嵩阳烟景㣲鹤驭飘飖向何许林间空见白云飞洛阳少年行铜駞陌上桃花红洛阳无䖏无春风青丝结尾连钱騘相从射猎北邙东流鞭纵镝未云毕青山团团载红日云分电散无影迹黄鸡未鸣巳复出将军行赤光满靣脣激朱虬须虎颡三十余腰乗金印结紫绶诸将不敢过庭除羽林精卒二十万注聴钟鼔观麾旟肥牛百头酒万石烂漫一日供欢娱自言不喜读兵法智畧何必求孙呉贺兰山前𤇺火满谁令小虏骄慢延须臾何秀才郊园五首主人躭诗书乐道深居乆挟策往来㳺东冈复南亩浊酒不取味素琴无复絃何须更清论相见自䔥然苍苍竹林溟郁郁松气寒縦横兴来笔欹侧醉中冠褰裳幽涧日落烟巖空踌躇待新月长啸来清风夏木绕茅庐碁酒资清宴宻叶緑蔵枝空闻黄鸟啭夏日过陈秀才园林桑䕃青青紫葚垂鲜风荡麦生涟漪驱童策马踏村路乗兴出逰当访谁槿花篱落围丛竹风日萧踈满园緑到门下马问主人文籍先生其姓陈高谈浩浩究今古不觉林间日将暮茅庐蒿径幸不遥不厌频烦数来去陪同年呉冲卿登宿州北楼望梁楚之郊访古作是诗大禹息洪潦画野经九州波沈露群山嶷嶷相婴钩㳬洄澹兹圡平敞仍寡仇乗髙极回望坦坦无陵丘先王崇皥济建祀邦诸侯玉帛从会同赴告书春秋六䧺方逐鹿爲嬴弱姬周兹爲会战塲蹀血无时休汉错削七国祸生东南陬亚夫闭高壁坐折强呉谋典午倒太阿辟戸延旃裘淮泗漫腥羶房心掩旄头人移烟火絶榛茂豺狼逰唐纲日浸衰盗起如螟蟊相携聚萑蒲袒臂提耡耰蟠薄数千里焚刼无余留圣朝定多垒劒㦸包貔貅蓁蓁荆棘林膴膴良田畴耒耟趋时雨黍稷丰嵗秋昔为车骑利今覩桑麻收我来宦东土莨菪乗春流行行次苻离固爲亲交留樽罍且为乐携手登髙楼是时新雨余风日方和柔云鲜乱花薄波緑迷芳洲羃羃逰丝转衮衮野阳浮调簧语双鹂飜雪矫羣鸥爱兹登临美况复依良俦聊适笑言乐尽忘羁旅忧翔阳向冉冉渐与西山遒驿程前有期恋此当何由分首下岧嶤怅然登莫舟燕台歌万古苍茫空盛衰燕台贤客姓名谁君看碣石嵓中草宁似昭王拥篲时黄金散尽余基没易水萧条烽火飞楚宫行楚王宫中夜未央清歌秘舞会华堂木兰为柱桂为梁隋珠和璧烂同光横吹乍鸣秋竹裂繁絃初度春雨歇九㣲火树垂垂灭罗衣纷纷玉缨絶满朝冠劒东方明宫门未启君朝醒秦関日夜出竒兵武安君火照夷陵塞上胡兵欲下隂山寒烽逺过萧关将军贵轻士卒几人囬首生还柳枝词十三首烟满上林春未归三三两两雪花飞栁条别得东皇意映隄拂水巳依依依依髙树出宫墻揺曳青丝百尺长愿与宣温万年树年年歳歳奉君王君王逰豫赏青春折柳爲弮赐侍臣莫怪长条低拂地只縁供扫属车尘属车隐隐逺如雷陈后愁眉乆不开杨花都不知人意故入长门宫里来长门宫晓未成粧结雨萦风蔽琐窓莫令透入华梁燕那堪负汝更双双双双春鷰飏云霄楚国宫深乐事饶会待急管繁絃际试取纎条并舞腰舞腰缤纷长乐东柳间怅饮送春风请君试望邯郸道青门袅袅彻新丰新丰道上灞陵头又送夫君去逺逰借问桞枝能寄否古今共有㡬多愁多愁尤是别离深折条相赠各沾襟留住不住居人意欲去未去行人心行人白马去遥遥初上金隄欲过桥望尘不见遮人眼苦怨无情万万条五柳先生门乍开宅邉植杖乆徘徊陌头遥认颜光禄诘旦先乗瘦马来白雪虽然比絮花艶阳不得共繁华为君故入乌衣巷飞舞风流谢傅家宣阳门前三月初家家杨柳緑蔵乌欢似白花飘荡去忍能弃掷博山炉奉和经畧庞龙图延州南城八咏迎薫亭华舘压清波坐待南风至须知明牧贤善逹吾若意供兵硙晨暮响寒泉飞轮駃风转士饱气益振轻与光零战柳湖依依烟未歇漠漠风初静浮花满波面不见参差影飞盖园军中冨余暇飞盖南城隈雍容陪后乗一一应刘才翠漪亭雕檐日华动滉瀁照漪涟四月芰荷满不似在穷邉延利渠枝分清浅流縦横贯城市还如恩在人润泽无终既縁云轩逼汉敞髙巖縁云结飞阁东山树臐致足登临乐禊堂箫鼔震阳休组练照芳洲意气坐中客羞笑山隂逰天马歌大宛汗血古共知青海龙种骨更竒网丝旧画昔尝见不意人间今见之银鞍玉镫黄金辔广路长鸣增意气富平公子韩王孙求买倾家不知贵芙蓉高阙北向开金印紫绶从天来路人回首无所见流风瞥过惊浮埃如何弃置归皁栈踠足垂头困羁绊精神惨澹筋骨羸举目双睛犹璀璨伏波马式今巳无子阿肉腐骨乆枯举世无人相骐骥憔悴不与驽骀殊神兵淬砺精芒在寳鑑逰尘肯终晦君今鬋剔被鸣鸾尚能腾踏崑崙外河上督役怀噐之寄呈公明叔度时噐之鞠狱沧州河灾汎东郡庐井多堙沦题舆得贤佐姁妪安疲民遂令枯藁余稍复苏阳春伊人屏外饰倜傥穷天眞徒观浩荡波莫测江海津矧兹同府士一一随和珎公明抱全徳洞彻无缁磷叔度秉峻节竦若凌霜筠顾兹不肖材亦齿幕中賔同依松栢隂共醉醍醐醇高论探要妙佳句裁清新有时縦欢谑盃案霑衣巾曽无礼节间但以风期亲北州有疑狱两造正纷纶当须于公断然后无冤人送行出郊岐扬鞭从此违隄繇春事起行役未成归索居如㡬日河草巳芳菲徒然掩瑶瑟坐叹知音稀昨夜西南风梦中东北飞行行涉沧海髣髴睹容晖寤思益惆怅天长羽翼微离懐如栁色极目正依依华星篇凉风净扫云无迹海月未生星歴歴贝聮珠贯拱北辰三五縦横此何夕重楼叠榭出秋空鳷鹊露寒连桂宫瑶井逈临丹阙外玉绳斜挂琐牎中征人逺别空闺悄钟漏萧疎天不暁碧纱展转无复眠卧视寒光度华沼汉家贤将戍临洮结髪从军今二毛谁怜身老心犹壮深入长占太白高丰城古劒沉沦乆匣中夜半双龙吼乃知神物不自蔵紫气依稀见牛斗有客离居望所亲遥知清夜㑹苟陈隄繇未息无由去不及浮槎河畔人宿石堰闻牧马者歌大河之曲多寛闲牧田枕倚长隄湾乌栖鹊散隄树寂柝木声稀宵欲阑牧児跨马乗凉月歴歴绕群髙唱发幽情逸气生自然往往鸣鞘应疎莭歌辞难辨野风髙似述离忧嗟役劳徘徊不断何妨近彷彿㣲闻巳复遥长川冷浸秋云白露草飜光凝碧色星疎河淡夜初长展转空亭奈孤客洞箫音律京君明可怜骨朽不更生安得使传哀怨意爲我写之羗笛声杨白华劝君勿嫌杨花太轻薄篱下沟中纷漠漠翠鬟婢子不胜愁扫尽还飞满朱阁晚来风雨送行春天无逰丝地无尘雪狂絮乱安可得孤树青青愁杀人都下秋懐呈聂之美愚疎强从仕趣尚与时乖朅来游京邑荣愿知谁谐王国富英竒气象摽巖崖云鸿送双目攀援路可阶秋风转枯叶飒飒绕寒斋出门无所之飞尘满天街夫君宦未逹犹得称吾侪觧衣换斗酒且尽平生懐陪张龙图南湖暑饮红斾萦林却转琼筵就水重开荷香着衣不去竹色映酒遥来楼船㶑灔轻浪鸥鹭缤纷满天清歌乆之未度画梁尘落芳筵道傍田家道傍田家翁妪俱垂白败屋萧条无壮息翁携鎌索妪携箕自向薄田收黍稷静夜偷舂避债家比明门外巳如麻筋疲力弊不入腹未议县官租税足送李汝臣同年谪官导江主簿得丧且循环古今昧终始百歳落其间仅与毫芒似所以逹人心身外不复纪愁来若乱丝疏解当以理昔君关外来籍籍声华起凭案一濡毫万言俱落纸老生闚其文色若寒灰死阁笔不能下敢有疵瑕指或时抵卿相入门俱倒屣阍夫迎受谒不敢扬眸视觧褐吏邉州长涂初进跬蛟龙得尺水双骼方嶷嶷西羗负徳泽飞镝耸邉鄙添兵十万余斗粟无支拟州郡走符檄纵横恣鞭箠闾阎浪愁苦卒食半糠粃上官知君才悉以储粮委开仓募平籴至者车连轨严明束吏手诱谕提民耳留糓受金去若与同侪市弦朔未云周露积丘山比曽无转饷劳坐饱防秋士莫府上其功明诏深嘉美爲僚登九寺长人专百里聊用报勤劬未言穷任使何期逢怨雠意外成疮痏刺骨舞文法吹毛出瑕滓清霜五月飞惨烈伤兰芷鸾鳯失椅梧飘泊还荆枳圣朝方任能大过尚收齿况扵济时具蹔然遭诋訾宁因青蝇恶遂取璠玙毁良工明堂必不遗𣏌梓勉哉益自立勿爲穷衰止人生难豫期神理无终否庸知今日忧不爲后日喜吾道诚无亏壈坎安足耻関山迤逦长百劒连天倚萦纡结危栈逈入云星里蜀国富嬉逰花繁春酒㫖莫作弔原文投之岷江水春日书寄东郡诸同舍滑台古鎭掲髙牙主人贤厚寳友嘉公庭退休射堂饮水沈緑李浮甘瓜清言妙谕间诙谑笑语往反何喧譁别来汎滥若浮梗尘愁俗累稠于麻提鞭俄盖触风日惨涩满眼飞埃沙朱门湛湛果深浅门外日拥千余车阍人未肯即通刺指弹手版景欲斜就令入见亦何事气象渺邈凌青霞围碁角智赌胜负拙者理与功名賖舍之归入戸庭隘仰视青天如井蛙后檐数尺地荒秽不翦欲令生荠花当春寂寂但如此意恐至外逢纷华奈何胜友百余里不可一见如天涯何时更共把巵酒侧身北望空咨嗟和邵不疑校理蒲州十诗饮亭飞盖名僚集临流芳宴开萦纡漱文石次第传清盃廻波亦多意并汎落花来涌泉石苍然片石寒百道飞泉吐髙堂忽萧飒坐失炎蒸苦蛟龙卧欲飞仰噀秋空雨翠楼条山翠气横隐嶙秋空窄危楼雨初度卷幌延佳色扑扑满前轩岚光眞可摘碧楼烟瓦叠流璃危楼半空倚歌钟奉髙宴声来碧云里日暮天四垂黯澹如秋水静斋聊窥碧甃缺寒草生歴歴时闻山鸟唿未得全幽寂槐轩轩巳幽况复植宫槐檐外隂沈緑南山雨气来逍遥不知乆惊此黄花开凉清风满四境岂独华榱下不若楚台人披襟独萧洒芙蕖轩荷花烂熳红不见方塘水嶣嶤结飞阁苒惹清香里露重忽欹侧翩然翠禽起惜花亭春意复蹉跎园林日愁寂枝邉緑隂重砌下红英积兹亭花最繁飘零尤可惜竹轩茂宻正当轩欹垂欲侵案风枝忽交戞月影争凌乱诚嘉君子心匪直林亭玩秋日寄山中友人昨夜聴秋风霜崖几树红心随新鴈去宛至碧谿东圣主搜渔钓林巖今已空胡爲执髙节憔悴乆山中和之美舟行杂诗八首舟中夜坐风柳动萧疎寒星浸寥落中宵四寂然时有逰鱼跃汀沙落席帆岸栁萦单舸小市逺㣲茫簇水初灯火船行遇风蔡水仅成波不若江湖濬诚无倾侧忧缆弱终难进野花喧喧桃李蹊何妨笑幽草但愿保天眞徐共春风老水鸭攡纵出短蒲毰毸浴清水物忌太鲜明何妨染泥滓鱼鹰翩然下林表不惮风湍恶得隽辄髙飞为君羞击搏鱼者弱篠絓轻丝尽日寒溪侧获少近知无溪鱼皆尔识都门路红尘昼夜飞车马古今迹独怜道傍栁惨淡少颜色呉冲卿直舍阎士安画墨竹歌阎生画竹旧所闻望中一见遥可分伊予不甚少佳画犹爱气骨髙出羣狂枝怒叶凌绢素势若飞动争纷纭蟠根数节出地底上有积年苍藓纹森然直榦忽孤耸意恐出屋排浮云秋风飒飒生左右耳目洒落遗尘氛乃知良工自神觧昧者倣习徒艰勤子猷昔者得收玩不患终朝无此君和之美河洲四诗冉冉河洲暁晴霞登木杪稍见水烟开孤舟天际小杳杳河洲晚客行殊未返目随林鸟还心共征鸿逺寂寂河洲夜芦花绕墟舍孤客乆未眠窓灯落寒灺漠漠河洲雨依稀辨村聚时哉鸥鸟群凌乱争鸣舞又和夜雨宿村舍积雨乆未阕岂徒行客忧夜闻屋中人叹息悲田畴方春播殖时种食皆外求鞭诃犯赤日酷烈惭羸牛草薉竞禾长从人借鉏耰晨薅戴星起日闇未能休岂无一时勤所觊歳有秋今兹昬垫灾大壄成洪流直疑沧海溢栗浮陵丘昔时百丈原汎汎皆挐舟乔木失端杪饥鸟下无投黍稷沈黄泥圭合安可收嗟予乏技能无以易糠麰贩鬻固所昧敢诧市井逰欲依盗贼群懦不闲戈矛巳哉任天地无益徒为愁一身无死所况爲妻儿谋之美爱物者凄然涕霑裘一夫有不获伊尹爲深羞何当富斯民比屋囷仓稠惜哉椂秩卑此志终宜酬送伊阙王大夫歌于嗟古之道邈既逺兮日陵夷而就衰群儒角逐异端竞进兮圣涂榛枳幽昧而难知君独耻从衆人之后兮轩然髙举逺取而穷追拨去虹蜺汛扫氛浊兮廓然廼得睹夫朝曦授邑于雒之南兮始者既学今得而施归风俗于醇厚兮又何西门卓鲁之足为消奸化桀折牙杜蘖兮寂不知其所知何者为令之徳兮黄童皓首接手而逰嬉菽粟露积牛羊被壄兮百里独比于太古之时予愿解冠弃佩兮受一门里于伊之埜蓑身笠首兮同邑民以熈熈送韩太祝归许昌王城名利窟冠盖郁相交夫君独鳯举彯然去喧呶颕水清可濯箕山髙可巢反顾公相荣一芥浮堂拗缺大吕重岂知轻斗筲苍苍气象严万木拥寒郊缺点隈曲初旭染林梢去去善自将因声访衡茅和兴宗夜直聴雨茫冻雨来入夜势増急纵横挟春风飘洒相喷吸败䆫端见欺遽有万点入先生伏经编眼冷倍昬涩夜分僮㒒倦跛倚厌乆立灯火爲溟𪷟诗书亦霑湿夫君储善价未售不悁悒物华迎霁新佳赏时将及囷中秫几何营酿须汲汲和之美讽古曲逆从汉祖出竒谁与让一朝寄天下不及王陵戆海客乆蔵机鸥知人未知如何毫末利管鲍亦相欺和之美二贫诗君子尚仁义寳用爲身资其人苟不贤富饶亦胡爲所以回宪徒不厌糠与藜当时万金产令名传者谁之美初解褐爲吏长河湄月得数斗禄仅足供饘糜谓言家无寳不必修藩篱囊衣不自暖乃为偷意窥穿墉入其室探取无纎遗从事借之带同列乞其衣日高服未具不敢踰门畿萧条四壁寒独立空自嗤援毫引幅帋书作二贫诗上言运命邅温饫无时期下嗟职事劳旧学日以堕乃知贤者心不独忧寒饥壈坎虽益多志业终无衰我实甚贫者视君犹白圭行年三十余碌碌无他竒庇身太学官旦夕唯塩虀读君二贫作我事借君词君诚士林秀不免青衫卑满腹岂无才抱蓄未有施不用固为小用之活烝黎如君有此富岂必蔵珠玑财贫非道贫巳矣何嗟咨送薯蓣苗与兴宗客从魏都来贻我山藷实散之膏土间春苗比如吾家庭户狭树艺苦其宻危根逓扶戴怒牙犹怫欝兴言念伊人好嗜与我一家蓄桐君书喜观汜氏述虽为簮带拘雅尚林樊逸分献取其诚岂容羞薄物况闻知药者饵此等苓术愿益君子年康直体无疾散诞得寛壤繁大宜无日萧梢新蔓抽苯䔿故丛失入冬霜霰严叶落掊可出伸如猿臂长拳若熊膰腯拾木㸑铜鼎相期聚书室谁得与其徒谿茶与山栗答昌言求薯蓣苗冬实散肥壤春苗动新叶雅意非遗人野情聊自惬何言好事者求访来相叠会种十畒余坐取诗盈箧送冷金牋与兴宗蜀山痩碧玉蜀土膏黄金寒谿漱其间演漾清且深工人剪稺麻擣之白石砧就谿沤爲纸莹若裁璆琳风日常清和小无尘滓侵时逐贾舟来万里巳江浔王城压汴流英俊萃如林雄文溢箱箧争买倾竒琛夫君乃冠冕辞气髙千㝷十载为举首扵今犹陆沈嗟我蓄此纸才藻不足任愿以写君诗益为人所钦缟带岂多物足明同好心黄钟声如雷岂病无知音请以此为质他年神所临华轩策驷马勿忘遗簮谢兴宗恵草虫扇呉僧画团扇点缀成微虫秋毫宛皆具独窃天地功细者及蛛蝥大者才阜螽枯枝拥寒蜩黄蕋黏飞蜂翾然得生意上下相追从徒观飞动姿莫睹笔墨踪儿曹取真物细校无不同恐其遂跃去亟取蔵箱中乃知艺无小意精神可通不与误圗蝇能惑紫髯翁子猷状弹雀蔵寳传江东不知古何如此画今为雄人墓木巳拱其徒颇能工旧法百一要足超凡庸友人幸爲赐物薄意何隆玩之不替手爱重心无穷常如对君子穆穆来清风和昌言官舍十题石榴花灵根逐汉臣逺自河源至流离遍中壤今兹尽苗裔畏日助殷红冻雨涤浓翠冝携避暑客花下纵横醉薏苡佳实产南州流传却山瘴如何马伏波坐取丘山谤夫君道义白复为神明相厉气与流言安能逞无状石兰楚人歌紫兰华禁无传乆循名意兹是谁得明眞否天怜菊性孤秀发秋风后固令芳物生聊作黄花友萱草叶濯宿露翠花迎朝日黄昔谁封殖此俨列侍髙堂逹士隐于吏孰爲行与蔵逍遥玩永日自无忧可忘蜀葵白若缯初㫁红如颜欲酡坐疑僊驾严幢节纷骈罗物性有常妍人情轻所多菖蒲傥日秀弃掷不吾过畦蔬隙土惜荒弃剪治成春畦讲雩时泽洽葵荏高参差酾渠若贯脉疏塍如画棊爲吾谢来客桔槔毋语机水红梦想水郷逰堦庭植笼古宛如江外行髙帆落寒浦烟枝静疎秀风穂闲低举扵今看未好漠漠宜秋雨甘菊野菊细琐物篱间私自全徒因气味殊不为庖人捐采升白玉堂荐以黄金盘愿若南阳守永扶君子年兰贤者非无心园夫自临课蓺植日繁滋芬芳时入座青䓗春茹擢皎㓗秋英堕正苦郢中人逸唱高难和病竹园竹乆不治芜没真可弔岂无枯藁客萧疎自殊调至人爱高节命斧除藜藋何用报至恩清隂与长啸送文慧师归眉山至人心如云去住唯所适飘飖涉四海岂复校喧寂朅来王城逰红尘瞹晨夕忽思还故峯不可留宿昔离合皆自然扵何寄驩戚从兹坐林下白首傲泉石山鸟集掌中巴猿侍瓶钖寺前烟蔓深何处求行迹风林石歌闻君家有风林石镌刻无痕画无迹靡然合势俱左倾偃蹇常如负风力置之坐侧野意生静聴若有飕飕声忽疑身世在丘壑使我萧然无俗情黄金白璧岂非好子直视之不为寳兴宗南园草盛不翦仆过而爱之爲诗以赠君家在何许逺与南城邻车马不甚繁门前无俗尘有园废鉏治绕舍皆荆榛入夏益滋蔓鬖鬖高没人岂无旧桃李芜杂与之均谓言彼草木扵我奚疎亲扵间置取舍岂得完天真不若任其然同受雨露仁物性且不违人心何缁磷闭户不迎客箕踞无冠巾苟忘轩冕萦何异巢居民古诗赠兴宗穷逹有常分得丧难豫言古今浩茫茫倚伏安可原轩裳彼自荣举俗同崩奔锱铢校重䡖氷火殊凉温君子固无愧立身明本根度矩苟不愆宠辱徒喧喧有如清济流横贯长河浑景公马千驷南靣雄东藩陶青刘舍徒位爲丞相尊当时非不显磨灭何足论颜回在陋巷藜藿甘盘飱原宪结弊衣蓬蒿塞其门当时岂不穷至今荣名存况君齿方壮德业素所敦安知搨翅归不作凌云飜要之白首期壮烈施元元为君画善策洒扫清前轩长舒四五榻客来辄开樽群愁喜伺人稍醒必烦寃拒之亦无他体中常昬昬出都日涂中成贱生习山野愚陋出扵骨虽为冠带拘性非藩笼物扬鞭出都门旷若解徽绋是时天风恶灵沼波荡汩龙鬛互骞腾鸥群逺浮没川原寖疎豁烟火稍萧瑟草木虽未荣春态先髣髴桑稀林已斜柳弱条可屈蛛丝骨晴阳䑕土壅新窟徐驱欵叚马放辔不呵咄与尔同逍遥红尘免蓬勃重经车辋谷昔年道经车辋谷直上七里盐南坡今年行役复到此方春流汗如飜波中涂太息坐盘石涕泗不觉双滂沱我生微尚在丘壑强若麋鹿婴虞罗人踰三十只有老后时过此知如何云泉佳䖏须速去登山筋力行蹉跎送巢县崔尉弱歳家淮南常爱风土美悠然送君行思逐髙秋起巢湖映微寒照眼正清泚低昻蹙荷芡明灭萦葭苇银花鲙肥鱼玉粒炊香米居人自丰乐不与他郷比况得良吏来倍复䝉嘉祉君为太学生气格巳英伟登科如拾遗举歩歘千里毋嫌位尚㣲观政此爲始尊公乆埸屋上国困泥滓岂不重相离念子勉爲理当令佳誉新烨烨满人耳高堂虽在逺闻之足为喜何必羞三牲然后称甘旨酬宋次道初登朝呈同舍林葩积浮脆烟雾矜春姿山桂结芳坚氷霰横秋枝夫君名卿嗣华实双葳㽔如何仕不偶通籍鬂生丝岂非秋桂类不足烦嗟咨我今三十余汩没无他竒正恐食浮人敢言位犹卑同登天子廷自视诚非宜清朝正求治諌路方坦夷太平可立致此任非君谁温国文正公文集卷第二温国文正公文集温国文正司马公文集卷第三温国文正公文集卷第三古诗奉同景仁次道太常致斋韩廷评维见过阍人不时纳韩去乃知爲诗谢之送守哲归庐山清明后二日同邻几景仁次道中道兴宗元明秉国如晦公疎饮赵道士东轩和端式十题春塘冰烟霁钟汀洲苹渔洲火寒谿石幽谷泉秋原菊垂崖鞭古木隂天外峯晋康陈生庸家世以孝悌闻有异木连理生其庭郡欲旌表其门不果王鲁玉爲之求诗于朝之士大夫以纪之送兴宗之丹阳瘿盆送张兵部知遂州同舍㑹饮金明沼上书事和圣俞咏昌言五物括苍石屏淡树石屏白鹘图怀素书缚虎图新迁书斋颇爲清旷偶书呈全董二秀才并示姪良富奉同济川迎吏未至秋暑方剧呈同舍十二韵和聂之美鸡泽官舍诗七首西斋题㕔壁县楼苇栁向城路怀翠亭晚食菊羹和冲卿崇文宿直睹壁上题名见寄并寄不疑昔别赠宋复古张景淳苦寒行初见白髪慨然感怀谢胡文学九龄恵水牛图二卷王书记以近诗三篇相示光各摭其意以诗赓之感遇投梅圣俞呈范景仁酬胡侍讲先生和钱君倚日本刀歌同圣民过杨之美聴琵琶女奴弹啄木曲观诸公所赠歌明日投此爲谢晚归书室呈君倚偶成同君倚过圣俞圣俞恵诗复以二章爲谢和君倚藤牀十二韵旬虑十七韵呈同舍夜坐二月中旬虑问过景灵宫门始见花卉呈君倚和始平公梦中有懐归之念作诗始得两句而窹因足成章和邻几六月十一日省宿书事和仲通苦暑思长安幕中望终南秋雪呈邻几和仲通追赋陪资政侍郎呉公临虚亭燕集寄呈陜府择之学士秋意呈邻㡬呉充次韵和又对前韵偏眠船舷邉后牖有朽柳聂着作三舅谪官长沙作耐暑亭书来索诗走索不疑㕔薜荔及竹和公逹过潘楼观七夕市酬邻几问不饮栽菊次韵和不疑假书邻㡬知方酣寝爲诗通意八月十七日夜省直纪事呈同舍送雷太简和王介甫明妃曲和不疑送虏使还道中闻邻几圣俞长逝作诗哭之虞帝悯狱謡和冲卿三哀诗穷免謡二首和介甫烘虱奉同范景仁宋次道太常致斋韩廷评维见过阍人不时纳韩去乃知爲诗谢之端居太常署寒日淡孤清取酒唿诸友谈笑方纵横韩君士林秀四海依高名家袭钟鼎贵身无簪组萦逍遥风尘外万物秋毫轻未尝妄过人所过以爲荣如何枉玉趾及门失相迎主人岂傲客事有迷误并追延既不及相视徒嗟惊威鳯顾脩梧不下还孤征景星欻呈彩旋有流云生灵物固难覩俗眼眞不明投谢有何物珉石从双璚送守哲归庐山哲公金陵来神韵自孤秀京华三十春高节愈幽茂烜赫公卿门道俗日奔走自非趣尚合一息不相就慷慨贤豪士波溢千金富蔬饭苟有余秋毫未尝受嚣呶不可变坚白如琼琇居然尚愁寂终厌尘土臭忽思香炉云荟蔚冠孤岫振衣㝷昔逰烟霞宛如旧络木藤蔓长攫石松根瘦瀑泉响夜壑乳管添春窦茅茨䕃方丈宴坐度清昼几席雨竒花阶除驯勐兽方知物外乐回视人寰陋勿露声光愚迷将辐凑清明后二日同邻几景仁次道中国兴宗元明秉国如晦公疎饮赵道士东轩寂寥清明后余春巳无多闲轩富佳致不惜载酒过水木晚尤秀风烟晴更和临樽不尽醉奈此芳菲何和端式十题春塘氷春塘含薄冰淅沥隐隈曲晴日射寒芒柔风折哀玉草树曽未知波光巳先緑烟际钟苍茫返照收羃歴寒烟起前山黯同色不辨峯峦美独有逺来钟悠扬翠微里汀洲苹秋江澹荡波急枝难定参差碧叶繁皎洁寒花静幽人吟不归独立汀洲瞑渔洲火渔翁系叶舟逺映枫林宿手携双白鱼唿儿㸑山竹深夜寂无人明灭寒江曲寒溪石穹石正崭岩寒流更清急霜飞败叶拥波溅苍苔湿溪僧勿剧来沙鹤方孤立幽谷泉深谷窅无底空闻泉水哀时因秋日照微见碧萦囬谷里非人境胡麻何䖏来秋原菊高原向揺落丛菊始滋荣草际浮金碧照人双目明何须天生理玉斚汎余英垂崖鞭山竹引春根垂透苍崖底绸直老龙须佶脩蛇尾支郎虽畜马不忍裁爲箠古木隂古木夏隂薄萧萧蠧叶微岂无緑树浓爱此风烟姿高僧此休息肩倚痩笻枝天外峯飞鸟去不息长空黯何极疎峯带夕晖㸃缀秋天碧禅观坐超然相望两沈寂晋康陈生庸家世以孝悌闻有异木连理生其庭郡欲旌表其门不果王禹玉爲之求诗于朝之士大夫以纪之灵珠蟠泥沙积水不能掩贤人畜美徳岂必自标检陈生世同财百口共丰俭逺居岭海间天质非陶染邦人慕其行鬪辨日衰减祥木并殊柯童童植轩槛或欲掲其门令人识仪范愚公私不然外奨由内歉巳能孝悌着黙致神灵感何必赐牛酒然后明褒贬况兹诗咏末琐琐事铅椠才薄不敢辤适能爲汚点送兴宗之丹阳赤日裂后土万家如烘炉君行何事役似爲贫所驱埃尘稍去眼云景日萧踈扁舟乘长风倐忽变三呉六年羇旅倦一旦谁扫除勿忘回首浩荡江山娱瘿盆瘿盆生以丑自鬻突兀当轩耸羣目海鼃鬪怒腹干张老蛟蟠蛰鳞鬐秃昔时仙客浮孤槎波㾗渍朽成凹洼蜀都买卜置之去尔来流落严遵家谁逢好事得寳蓄裁供盥濯眞可辱况爲饮具承欢娱未必蟠根胜珠玉不若刳爲太古尊满㪺明水羞百神凷桴苇籥荐忠信坐使风俗还深淳送张兵部知遂州劒岭横天古栈㣲相如重驾传车归双亲倚门望巳乆千骑踏雪行如飞人门富贵非不有似君荣耀眞亦稀闻道西州遗画像使我涕泪空沾衣同舍会饮金明沼上书事日华骀荡金明春波光净緑生鱼鳞烟深草青逰人少道路苦无车马尘石渠诸君职事简载酒撷花畏花晚浮舟逐胜任所之箕踞狂歌扣舷板眼花耳热气愈豪掷杯击案声嗷嗷惊沙飒飒遶洲渚鱼龙迁去避我曹人生大料无百歳贵贱贤愚同一致在家殽蔌余㡬何一日风光不宜弃和圣俞咏昌言五物括苍石屏主人小石屏得之括苍山括苍道里逺致此良亦难层崖万仭余腾出浮云端呉儿采石时萝蔓愁攀縁石文状松雪毫髪皆天然置之坐席旁清风常在颜愿君善蔵蓄永日供余闲勿示要人坐致求者繁将使括苍民吁嗟山谷间淡树石屏昔行巩洛间马瘦天复隂寒烟淡不收一拂横长林当时无画工负此清赏心今朝石上迹歴歴皆可寻䡖素巳纷泊老榦仍萧森坐令髙兴还野气生衣襟丹青不耐乆风日易消侵何如造化眞更彼歳月深昌言家素盆购此糜百金请镌好事名千古无销沈白鹘图白鹘日邉来一息万里遥横飞碧海晴六翮寒萧萧轻如朔雪花逈与长风飘倾身叠绀爪吟啸何哓哮瞥来疾惊电欻起先扶揺遂令狐与狸不敢矜凶妖罻罗不可取灭影还云霄世人莫得见粉绘图轻绡凛然堂牖间霜气生春朝风雨夜如墨古木无鸣枭怀素书上人工书世所稀于今散落无复遗君从何处获数幅败绢苍苍不成轴云流电走何纵横昬醉视之双目明烈火焼林虎豹慄疾雷裂地龙蛇惊须㬰挂壁未收卷隂风飒飒来吹面秪疑神物在闇中寳秘不令関俗眼嗟予平生不识书但爱意气豪有余欲求数字置座侧安得满斗千金珠缚虎图孙生非画师趣尚颇竒伟爲人少谐合不肯畜妻子时时入深山信足动百里萧然坐盘石尽日曾不起精心忽有得縦笔何恢诡万象皆自然神工相表里流传落人间万金易寸纸君家缚虎图用意尤精致虽云鎻纽牢观者犹披靡昔闻刘纲妻制虎如犬豕繋之牀脚间垂头受鞭箠孙生傥未见画此亦何理明知非世人羽化实不死愿君它日归置之成都市必有乗槎人庶㡬能辨此新迁书斋颇爲清旷偶书呈全董二秀才并示姪良富长夏暑候浊云火髙巑岏岂徒肌骨烦木卷川流干新居得南斋楹槛稍虚寛森罗对草树暁暮清隂寒汛扫布几簟气体粗可安图书虽非多亦足备览观圣贤述事业细大无不完髙出万古表逺穷四海端于中苟得趣自可忘寝餐况今有道世糓禄正可干朂哉二三子及时张羽翰力学致显位拖玉簪华冠毋爲玩博奕趣取一笑欢壮年不再来急景如流丸奉同何济川迎吏未至秋暑方剧呈同舍穉金避老火暑势尤骄盈朱光烁厚地万叶焦无声夫子乆倦游得郡爲亲荣束装待驺吏归期殊未成埃沙塞广陌蓬藋拥前楹出处两不惬孤坐心烦萦何时惊飈来扫荡天地清郊墟草树疎千骑从双旌飘飖若神仙皁盖西南征离羣讵几时岂不懐友生有意肯相过不妨巾屦并官舍稍虚凉愧无殽酒迎和聂之美鸡泽官舍诗七首西斋明府学旣优所闻今得施四境巳澄清还以书自怡西斋几黄卷治原俱在兹题㕔壁百里有民社古爲子男国苟有爱物心穉老皆䝉徳爲身不爲人鄙哉陶彭泽县楼孤楼虽不髙足以瞰四逺饷妇陌头归田夫桑廕饭敕吏省追胥勿令农事晚苇索索夕风遒瀼瀼朝露裛啅雀袅寒枝宿萤依败叶眇然秋兴长坐与江潮接柳驿道苦车马田庐悲斧斤谁㘽官舎俞老朽完天眞所愿明府心庇树如庇人向城路村路烟欲暝行人殊未稀借问徃来者营营皆有爲乃知市朝客趣务良可悲怀翠亭髙斋对秋山平望殊不逺虽违独往心苍苍长在眼可嗟都邑逰终日红尘满晚食菊羮朝来趋府庭饮啄厌腥羶况临敲扑喧愦愦成中烦归来褫冠带杖屦行东园菊畦濯新雨緑秀何其烦平时苦目痾滋味性所便采撷授厨人烹瀹调甘酸毋令姜桂多失彼眞味完贮之鄱阳瓯荐以白木盘餔啜有余味芬馥逾秋兰神明顿飒爽毛髪皆萧然廼知惬口腹不必矜肥鲜尝闻南阳山有菊环清泉居人饮其流孙息皆华顚嗟予素荒浪强爲簪缕牵何当葺弊庐脱略区中縁南阳匄嘉种莳彼数畒田抱瓮亲灌漑烂漫供晨餐浩然养恬漠庶足延頽年和冲卿崇文宿直睹壁上题名见寄并寄邵不疑白袍昔纷纷相与㑹东堂帝梧碧萧瑟翔集皆鸾凰伊余素空疎滥吹翰墨塲不爲羣儁遗出处聮簪裳尔来凡六闰转毂飞炎凉同歌太学下共醉金马旁脩竹压窓寒夭桃倚戸芳金盘剖卢橘玉壶分蔗浆惊唿局上急嘲笑杯间狂神情一契㑹形迹两俱忘欢余叹薄宦离合何能常濡毫纪歳时挥霍素壁光去秋随相车㳂牒来东方城中未徧辞不疑逐南荒奔波走郊外取别何苍黄举觞未及尽亟归还束装行行到官下日积簿领忙文书拥笔端胥史森如墻况当三伏深沾汗尤淋浪细蝇遶眉睫驱赫不可攘涔涔头目昬始觉冠带妨诚知才智微吏治非所长惧贻知已羞敢不益自强因思瓯闽逺南走侵闽涨炎蒸异中县从古无雪霜终朝坐茅屋盐茗征行商讙譁费口舌解嚢收毫芒不疑性髙介此困安可当山川㡬千里问讯谁能将冲卿居京邑青云正腾骧寓直紫台上风露澄东厢清夜不成寐缓歩聊彷徨拂此壁上尘逺怀同舍郎英辞欻感发髙义纷激昂泠泠宫殿虚讽咏何琅琅手书成两通贮之古锦囊一往泉山南一致汶水阳坚重金璧体光寒矛劒铓廼知贤隽心浅俗未易量何尝用荣枯遽尔分否臧居然激衰薄更使清风扬昔别赠宋复古张景淳昔别如飞蓬飘荡随所适那知十六载巵酒对今夕渺然思旧逰间不容一息百年讵几何㑹合难屡得复古素恺悌志行重金钖皎如百鍊精不爲燥湿易景淳气高逸浩荡谁与敌下笔惊雷霆龙蛇走屋壁居然噐业美但有富贵逼佗时绾金印羇束愈愁寂须穷今日懽快意浮大白勿辞簪弁倾頽然倒樽席苦寒行穷冬北上太行岭霰雪糺结风峥嵘熊濳豹伏飞鸟絶一径仅可通人行僮饥马羸石磴滑战慄流汗皆成冰妻愁儿号强相逐万险歴尽方到并并州从来号惨烈今日乃信非虚名隂烟苦雾朝不散旭日不复能精明跨鞍揽辔趋上府髪拳须磔指欲零炭炉炙砚汤渉笔重复画字终难成谁言醇醪能独立壷腹迸裂无由倾石脂装火近不热蓬勃气入头颅腥仰慙鸿鴈得自适随阳南去何溟溟又慙鳦鸟识时节巖穴足以濳微形我来盖欲报恩分契阔非尽利与荣古人有爲知已死只恐冻骨埋邉庭中朝故人岂念我重裘厚履飘华缨传闻此北更寒极不知彼民何以生𥘉见白髪慨然感怀万物壮必老性理之自然我年垂四十安得无华顚所悲道业寡汩没无它贤深惧歳月頽宿心空弃捐视此足自儆㧞之乃违天留为鑑中铭晨夕思干干谢胡文学九龄惠水牛图二卷牛生天地间益物用最大其功配坤元彖爻参衆卦血毛类上帝肹蠁景福介宗庙及宾客百礼无不在引耒刺中田粒食烝民赖服箱走四方竭力任重载昔闻戴叟笔图写穷纤芥胡君继其妙差肩立异代公卿仰名声一观不可匄如何散贱者遽有双图赉所嗟性颛愚雅不暁佳画有如歌九韶钟鼔乐聋聩得之乃虚噐无异居大蔡神物恐化去立召风雨怪双圗虽卷还重贶敢不拜王书记以近诗三篇相示各摭其意以诗赓之感遇白鹄出江渚刷羽何鲜新志凌青霞端欲饮天汉津清飈未我与陂泽聊逡廵偶爲虞罗获逺趣无由伸樊笼厌局促野性那能驯庭除数惊顾惨惨常畏人皓素不入俗衆目谁为珍稻粱不充腹日与鸡鹜邻举头畏太髙俛啄空愁辛萧萧敛六翮憔悴伤精神男儿五十不如意青衫华髪逰埃尘曏爲盬官北如晋今为幕吏西适秦慨然遂欲抛手板拂衣高蹈锦水濵长竿短艇入烟雨放歌酣饮欹乌巾方今圣朝清似水林空谷静无隐沦吾君梦卜偶未到勿学君投圣俞圣俞精爲诗坚重比白玉至寳识之希未必谐衆目应辰仰髙风跂耸自西蜀平生未相识歉歉不自足薄逰困京师旅食止脱粟得官当入秦行李未结束先求圣俞门执贽请所欲九衢季冬月风沙正惨黩羸马惮逺行毛鬛寒瑟缩旅拒不肯前一歩九刺蹙饥童袖拥口手足尽皲瘃论诗乆未出窃骂怨满腹归来面扬扬气若饫粱肉累累数十字疎淡不满愊自谓获至珍唿儿谨蔵蓄长安十五驿重复间川陆置诗怀袖间勌懑辄披读高吟桑野阔目瞑即投宿自可忘羇愁行瞻灞陵曲呈景仁劔山中㫁融爲川清江双流郁廽旋沟塍阡陌粲如绣香秔紫芋皆良田地灵物秀气淑美由来衮衮生英贤朝家文明所及逺于今台阁尤蝉聮猎缨鸣佩走声望出入金马如云烟奈何应辰独壈坎华髪未得离賔筵玙璠悬黎已爲寳结緑岂得偏弃捐愿君弹冠自重惜邑人行诵紫虚篇酬胡侍讲先生见寄后王命天官考绩弊群吏属曹省阀阅专职米盐事贱生偶承乏窃禄聊自庇才力困不逮惨惨日忧惴赖依僚友贤剸裂沛余地自知虽寄名不足系轩轾先生喜诱掖贻诗极襃贲谁云岁杪寒面热汗沾渍非不恱子道驽钝力难致常恐负吹嘘终为重言累和君倚日本刀歌昆吾道逺不复通世传切玉谁能穷寳刀近出日本国越贾得之沧海东鱼皮装贴香木鞘黄白间杂鍮与铜百金传入好事手佩服可以攘祅凶传闻其国居大岛土壤沃饶风俗好其先徐福诈秦民采药淹留童丱老百工五种与之俱至今噐用皆精巧前朝贡献屡往来士人往往工辞藻徐福行时书未焚逸书百篇今尚存令严不许传中国举世无人识古文嗟予乗桴欲往学沧波浩荡无通津令人感叹坐流涕锈涩短刀何足云同圣民过杨之美聴琵琶女奴弹啄木曲观诸公所赠歌明日投此为谢坐曹据案心目疲出门上马行何之阙然乆不见之美率意共往初无期正逢揽辔欲有适爲我却觧连环羇闲轩适足容数客夏木初繁有佳色唿儿取次具杯盘青眼相逢喜无极檀槽锦带小青娥妙质何须夸绮罗按絃运拨惊四座当今老手谁能过弹为幽鸟啄寒木园林飒飒风雨和喙长瓜短跃更上丁丁取蠧何其多曲终拂羽忽飞去不觉酒尽朱颜酡巳闻啄木曲又观啄木歌雄文更复值絶艺有如天际倾长河今朝壮观诚极乐去此将奈寂寞何归来解带豁胷腹坐踞胡牀仰看屋従今三日不洗耳耳内泠泠有残曲人间何物号富贵纡紫懐金尽虚噐知君自处真得策身外百愁都掷置太学餐钱月㡬何客来取酒同醒醉晚归书室呈君倚簿领日沈迷事役等胥靡得归无所爲未免阅书史一种劳精神胸中异忧喜人生无苦乐适意即为美廼知抱关人不必羡青紫偶成于陵薄三公桔槹亲灌园伯成䡖南面执耒耕丘樊渊明耻爲令乞食倚人门贤人乐遂志荣辱安足言鄙哉夸毗子结驷乗朱轩同君倚过圣俞王畿天下枢簿颔日塡积自非奉朝请九衢未尝识今兹到东城胥靡暂逃役近指圣俞居安能不往觌一室静萧然昏碑帖古壁叩阶读新诗迷闇得指擿笑言殊未足黯然日将夕唿马涉归涂灯火巳历历又知㡬何时更有重来迹圣俞恵诗复以二章爲谢我得圣俞诗于身亦何有名字托文编佗年知不朽我得圣俞诗于家果何如留爲子孙寳胜有千金珠和君倚藤牀十二韵嗟予仕京府谋禄非谋身岂徒劳百骸消铄侵天眞所畏旷官诛敢辤从事勤朝讯狱中囚暮省案前文虽有八尺牀初无偃息㾗比归暂解带日没轩窓昬援枕未及就擈面愁飞蚊未能习律令何暇闚皇坟夫君天才秀明颖排纠纷右曹况清简剸裂奚足云未遇且坚卧逢时将致君行当起经济膏沐醒吾人旬虑十七韵呈同舍府官无旬休虑问乃逰息诏书禁从诣还舍始朝食缓带对藜羔下筯免促迫门前吏卒散却扫谢来客北轩有藤床今晨始拂拭蓬髪乱宜梳霜髭闲可摘开轩晒药物发笥出书册菊畦亲灌浸茶噐自㳙涤于时孟秋末天晴色绀碧林叶虽未零风声巳淅沥神明还九蔵清气袭百脉征夫解甲胄疲马脱羁靮蜚鸟开樊笼跳鱼出鼎鬲形骸尽我有不复爲物役虽非乆安逸幸得少顷适讼庭止敲扑咫尺异喧寂明朝不能然顾盻愁月夕夜坐春阳气未胜重爲隂所乗涔涔积雨阕惨惨余寒増流云郁不开烈风尚慿陵夜阑闭戸牖青晕生昬灯僮仆悉巳眠书几乆欹凭渉猎阅旧闻蹔使心䰟澄有如行役归丘园怳重登又如逺别离邂逅逢友朋嗟嗟宦逰子何异鱼入夺其性所乐强以所不能人生本不劳苦被外物绳坐愁清旦出文墨来相仍吏徒分四集仆㒒如秋蝇烦中剧沸鼎入骨眞可憎安得插六翮适意高飞腾二月中旬虑问过景灵宫门始见花卉呈君倚贱生参府僚勉强踰半歳终非性所好出入意如醉讼庭敲扑喧衆草絶生意不知有青春候怱巳改燧周章连日忙烂漫数宵睡轩窓岌飞举风雨颇恣睢谓言芳菲物狼籍应扫地今晨唿马出歴狱问囚系窈窕清宫深仓琅朱门闭广殿肃层隂虚庭蔼佳气长杨委嫰緑老柏净新翠薜荔垂冤延竒石立赑屃豁然愁愤开精神四面至事役难少留马去尚囬睇亦足慰无聊年华不都弃和始平公梦中有懐归之念作诗始得两句而寤因足成一章元宰抚洪钧四海可熏灼至人飬天眞视此犹婴缚出入金鼔威寤寐琴樽乐廼知伊吕心未始忘丘壑和邻几六月十一日省宿书事长夏金正伏火意尤骄盈夫子寓官舍无术逃烦蒸轩窓豁四开灭去壁上灯纻衣不可亲羽扇安能胜濯泉泉巳温抚簟簟可憎万叶悄无风但有飞蚊鸣六府燥不濡喉舌烟尘生摄衣起徐歩四顾天正晴云汉浅欲涸箕毕徒縦横忽思终南巅秀出秦云青上有长松林蔽日深杳冥下有万仭壑含蓄太古冰安得蹑轻屐杖策縁峥嵘挂冠芙蓉阙结屋高崖稜囬视万钟禄彯撇如飞蝇和张仲通学士苦暑思长安幕中望终南秋雪呈邻几秋云覆秦川小雨野未湿谁言终南顶巳有霰雪集返景开新晴孱颜照都邑初疑江津阔逺浪横风急又疑龙蜕骨逶迤委原隰词客登髙楼四望清兴入当时应百篇遗散不复拾今兹宦帝城大暑困郁悒红尘满九衢出入冠带袭家居宾旅来俯偻烦拜揖回思幕中趣引领安可及江翁养文采正如玄豹蛰君往犯其严腾起谁敢絷嗟予素恇怯旁睨毛髪立强复缀此章庶几勇可习和仲通追赋陪资政侍郎呉公临虚亭燕集寄呈陜府祖择之学士吾家陜之北陜事吾能说孤亭占城隅形胜最殊絶云消天宇空极目鸟飞灭大河西北来汹涌地脉裂万里卷流沙长驱走溟碣羣山势离合披靡随曲折林薄带村墟郊原如绣缬祠宫望神禹闲田指虞芮高丘想巫咸空巖懐傅说圣贤迹已远缥渺见风烈呉公昔为守治行莹冰雪君从丰镐来华舘息尘辙主人喜嘉客置酒升嵽嵲清欢浩无涯烛至樽未撤谁知捧手辞遽有幽明诀至今犹堕泪遗爱满耆耋择之新下车条教悉施设依然典刑在先后如符节嗟予仕京邑苟禄自羇绁丘垄翳荒松三年洒扫缺求归未能得朝莫肠百结得君临虚诗髣髴见里阙何时往登临旷若目去䁾忧来复长吟益使寸心折秋意呈邻几呉充新凉入闾巷旧暑何人扫筠笼卖红莲莎堦坠丹枣蕉衫日以疎纨扇安能好蝉悲西风树燕乱斜阳草此意属渊明篱邉几樽倒次韵和槐花满庭除籍籍不可扫梢踈邵平瓜渐熟王阳枣失时团扇弃新进祫衣好日暮益愁思寒螀起幽草忽闻秋兴篇叹赏㡬絶倒又对前韵端居倦烦暑园圃乆不窥雨余秋气新红叶生紫棃形得萧散不知环堵卑何能效流俗把酒须菊枝登髙已可醉四野青云垂偏眠船舷邉縦棹下清溪波静地仍偏日夕水风萧洒成安眠兀兀但髙枕悠悠还进船中流忽惊窹渔父歌扣舷山川非曏时回首云霞邉后牖有朽栁弱植生川泽託根北堂后昔时青春姿扶踈映轩牖风霜日消落憔悴复何有蠧穿枯节㫁雨渍虗心朽幸不夭天年犹得胜凡栁聂着作三舅谪官长沙作耐辱亭书来索诗少连善降志无愠能忍诟兹亭名耐辱缔构自吾舅樽前湘水清席下湘山秀于焉忘荣枯终日醉醇酎攻愁若攻敌避喧如避㓂困乆理须通非徒保无咎走索伎儿欲夸衆喜占衢路交系组不厌长缚竿不厌髙空中纷往来巧捷如飞猱却行欠肤寸倒絓连秋毫参差有万一虀粉安可逃钱刀不盈掬身世䡖鸿毛徒资旁观好曹偶相称襃岂知从事者䖏之危且劳邵不疑厅薜荔及竹脩竹非俗物薜荔亦佳草树之君子庭人来见逾好侵堦鹤胫细縁壁龙鳞老纷披两疎翠烟色宜秋早主人日封植清风庶长保和公逹过潘楼观七夕市织女虽七襄不能成报章无巧可乞汝世人空自狂帝城秋色新满市翠帟张伪物踰百种烂漫侵数坊谁家油壁车金碧照面光土偶长尺余买之珠一囊安知杼轴劳何物爲𧖟桑纷华不足恱浮侈眞可伤酬邻㡬问不饮㘽菊黄菊本天物先随元化生酒醴廼人功后因仪狄成酒客强亲菊菊酒初无情种之荒阶侧何尝妨独醒脩竹气萧洒自合生君庭次韵和不疑假书邻几知方酣寝爲诗通意江翁顺天和心迹两夷简虽如邉韶寝且异宰予懒平居无时闲经史自课限高歌慕翰林鸣琴写中散翛然物外人强为章绶绾官舎苦秋霖瞬息聊休眼勤勚巳有余宴安何愧赧借书谁敢惊欹枕尚未暖不疑神骥才垂耳困皁栈碌碌随吾侪拜揖把手版毋嫌朱墨倦腾举已为晚勿思山林山林付愚孱八月十七日夜省直纪事呈同舍穷秋直省舍大雨吁可畏九河飜层空入夜愈恣睢置床东壁根时有涂墍坠飒飒势将摧憷惕不成寐中宵抱衾立唿烛乆方至徙之近西偏禂帐不能备飞蚊胡不仁忍此加啄噬避烦只深蔵悒悒靣䝉被须臾漏转剧枕褥亦沾渍虽起欲何之室中无燥地展转遂逹旦耿耿负忧悸因思闾井民餬口仰执技束书巳连旬妻儿日憔悴囊钱与盎米薪米同时匮败衣不足准搏手坐相视予今幸巳多敢不自知愧无谋忝肉食念尔但増欷送雷太简南山有白云应物任所适欻来非有心倐去还无迹甘泽望沾浃嘉生待苏息无爲遽收卷复入巖间石和王介甫眀妃曲胡雏上马唱胡歌锦车巳驾白槖驼眀妃挥泪辞汉主汉主伤心知奈何宫门铜环双兽靣囬首何时复来见自嗟不若住巫山布䄂蒿簪嫁郷县万里寒沙草木稀居延塞外使人归旧来相识更无物只有云邉秋鴈飞愁坐泠泠调四絃曲终掩靣向胡天侍儿不觧汉家语指下哀声犹可传传徧胡人到中土万一佗年流乐府妾身生死知不归妾意终期窹人主目前美丑良易知咫尺掖庭犹可欺君不见白头萧太傅被䜛仰药更无疑和不疑送虏使还道中闻邻几圣俞长逝作诗哭之昨夕邮吏来叩门致书凾唿奴取以入就火开其缄不疑赋长篇发自燕之南痛伤江与梅継踵良人殱噫嗟知其二尚未知其三请从北辕后覼缕爲君谈邻㡬虽乆病始不妨朝叅饮歠䆮衰少厥逆生虗痰逮于易箦辰皮骨余崆嵌遗书属清俭终始眞无慙圣俞食寒氷外以风邪兼愚医暴下之结轖候愈添惙惙气上走不复容鍼砭自言从良友地下心亦甘钦圣体素强药石性所谙平居察举措敢以不夀占一朝蹔归卧簿领不废签讣来衆皆愕未信犹闚觇兴言念三子举𬒮涕已霑英贤能㡬何逝者迹相衔君疑天上才难得帝人贪我疑人间美多取神所嫌茫茫幽眀际蓍蔡难穷探忧来不可忘终日心厌厌虞帝虞帝老倦勤荐禹爲天子岂有复南廵迢迢渡湘水至徳逺无象异论纷纷起意疑大圣人姦憸亦如己乃知中下士无由逃谤毁悯狱謡五刑象天有震耀上圣本以防姦邪法官由来少和泰臯陶之靣如削瓜况于秦汉任酷吏死人籍籍如乱麻揺椘之求靡不得小者勍刖大灭家君不见古时牢狱地几多冤骨埋黄沙和呉沖卿三哀诗天生千万人中有一儁杰奈何丧三贤前后才暮月邻㡬任天资浮饰耻澡刷朝市等山林衣冠同布褐外无泾渭分内有淄渑别逢时敢危言慷慨谁能夺圣俞诗七千歴歴尽精絶初无追琢勤气质禀清㓗负兹惊世才未甞自标掲鞠躬随衆后侧足畏蹉跌钦圣渥洼驹初生巳汗血虽有絶尘踪不失和鸾节冝爲清庙器俨雅应钟律衆论仍共然非从友朋出群材方大来軮轧扶帝室谁云指顾间聮翩化异物弔缞哭未巳病枕气巳竭同爲地下逰擕手不相失绅绂顿萧条相逢但嗟咄诵君三哀诗终篇涕如雪眉目尚昭晣笑言犹髣髴肃然来悲风四望气萧瑟和王介甫烘蝨天生万物名品伙嗟尔为生至么么依人自活反食人性喜伏蔵便垢涴晨朝生子暮生孙不日蕃滋踰万箇透疎縁隙巧百端通夕爬搔不能卧我归彼出疲奔命偹北惊南厌搜逻所擒至少所失多舍置熏烧无术奈加之炭上犹晏然相顾未知亡族祸大者洋洋迷所适奔走未停身巳堕细者懦怯但深濳干死缝中谁复课黒者抱髪亦忧疑逃入幧头黙相贺腥腥腾起逺袭人袖拥鼻端时一唾初虽快意终自咎致尔殱夷非尔过吾家箧笥本自贫况复爲人苦慵惰体生鳞甲未能浴衣不离身成脆破朽缯壊絮为渊薮如麦如麻寖肥大虚肠不免须侵人肯学夷齐甘死饿醯酸蜹聚理固然尔辈披攘我当坐但思努力自㓗清群蝨皆当逺逋播温国文正公文集卷第三温国文正公文集温国文正司马公文集卷第四温国文正公文集卷第四古诗和胜之雪霁借马入局偶书齐山诗呈王学士吹箫和始平公见寄八韵又和并寄杨乐道十二韵朝鸡赠乐道谢始平公以近诗一卷赐示早春戯作诗呈景仁进诗表瞻彼南山诗夏夜和景仁西圻野老诗种竹介甫作巫山髙命光属和勉率成篇眞不知量昔子尝宰韦城今重过之二十五年矣慨然有怀秋怀呈景仁又和秋怀赠道士陈景元酒景仁召饮东园呈彦升次道君钖才元子容花庵诗寄邵尧夫康定中余过洛桥南得诗两句于今三十二年矣再过其处足成一章寳鑑贻开叔谢王道济恵古诗古石器夀安杂诗十首喷玉泉神林谷游神林谷寄邵尧夫灵山寺流泉且逰永济渡灵山寺藏珠石君贶垂示嵩山祈雪诗十章合爲一篇以酬之酬仲庶终南山诗酬永乐刘祕校四洞诗枤栢寄傅钦之独乐园七题读书堂钓鱼庵采药圃见山台弄水轩种竹斋浇花亭和胜之雪霁借马入局偶书胜之家本公侯贵弱冠英才已惊世雒阳多士谁敢伦千古比肩唯贾谊昔遭绛灌深切齿奔走十年爲下吏近方抆拭出泥涂稍学和光匿锋锐㑹计之官岂足爲黾勉簿书聊自庇王城九衢腊月尾风雪数朝穷恣睢枥间款段疲且病借马扵人亦披曳扬鞭掣辔趋省廷刺蹙不前泥没鼻慨然遂有劳者歌满纸雄文欻轩轻人生荣遇有早晚视此锱铢勿关意况君卓荦高出群异日青云终自致鲜车大盖拥骅骝莫忘今朝乗小驷齐山诗呈王学士江上有奇山群峯矗如翦昔闻齐刺史置酒升絶巘其人有惠政嘉名自兹逺君来踵其迹词牒日清蕳骊驹时入谷胜地穷搜选问俗复怀人非徒事逰衍吹箫古人吹箫者以和虞韶声后世不复贵给丧仍卖饧和始平公见寄八韵向来从后车雍容鎭藩垣政成簿书简终日侍清樽今兹俻言职不得登朱门违离讵几时风色变寒温忽聆吉甫什穆如承话言安得六翮生随意逺飞翻垂耳倦新覊蹀足思华轩谅无伯乐顾疲劳安敢论又和并寄杨乐道十二韵圣主乐忠谏曲从如转圜玉色粹阳春至仁生自然所慙群臣愚无以称䦕延贱生何为者侧足青规前顽石不可錬安能补高天狂蕳昧大体所依官长贤有如骖之靷左右随周旋庶几助山甫衮职无尤愆缅思老成人阻亲函丈筵岂不寸心劳动为缠徽牵何当执夀巵跪起得差肩相顾藐无期瞻望徒悁悁朝鸡赠王乐道小鸡距短双翅垂广场勇鬪无所施清暁长鸣独先衆朝者恃此能知时星河满天月光白东望扶桑悄无色一声高举耳目醒四逺群隂俱辟易陋巷人疎烟火稀永夜沈沈钟鼓微闻之徐起就盥栉颠倒不复忧裳衣君家逈居北城曲阿阁嶕峣日鸣玉萧萧风雨得司晨不使无功啄君粟谢始平公以近诗一卷赐示皇家骏命承苍穹烝民之杰生维嵩圣贤会合若符契坐致四海登熈隆三阶清平九鼎重指麾拱揖安华戎人情谁不乐将相往往皓首忘疲癃北平饮乳尚怀印千秋乗车犹入宫唯公致政年甫至耳目眀利志气充幡然脱去万钟禄羽仪高逺如翔鸿灵台不复絓尘务至徳恬淡含黄中英华纯粹积不发事业转为文字工大篇短韵间金石远追吉甫流清风刻雕衆物非用意黙与元化参神功应刘鲍谢事奇巧细琐岂足夸才雄祼圭夷玉清庙器肯与环玦争玲珑绛怅生徒东合客㣲官拘絷如樊笼言诗何敢望商赐幸得诵咏祛童蒙昏花病目不自惜服膺盥手书一通千金之产不可易子孙寳蓄传无穷早春戏作呈范景仁闰余春意早卉木先有思嘤嘤群鸟翔东西各求类伊予忝諌垣动息抱忧悸衮职旷不补言责眞可畏况禁过从陋巷若囚系茅茨庇风雨偏隘无余地时于坏垣隙歴歴生新荠君侯乃比邻跬歩难自致常思去歳初西轩习歌吹座客皆故人欢笑无拘忌平生不喜酒是日成烂醉岂言长揖归良㑹难再值东风忽复来时华一何驶丛竹固无恙夭桃作花未朝廷正清明讵肯容窃位何当遂废放欢饮还自恣进诗表臣光言臣闻天尊地卑道之常也而干下坤上谓之泰岂非阳不下隂则无以行其施君不交臣则无以得其心是以诗人歌颂其君之徳多称饮食饫燕之丰钟鼔筦磬之乐车服旌旂之盛币帛钖予之多盖以君臣兄弟朋友之际舍此无以相交也虽然人君不以诚心加之则此四者虽美无益也故鹿鸣曰我有旨酒以燕乐嘉賔之心彤弓曰我有嘉宾中心贶之此言君臣之恩不由外来也中谢伏见体天法道钦文聦武圣神孝徳皇帝陛下以十二月二十三日二十七日再幸天章阁悉召宰辅侍从之臣偏观瑞物及先帝御书御集又幸寳文阁亲为飞白书并御墨纸笔以赐群臣又赋诗命群臣属和又幸群玉殿置酒作乐比暮而罢其酒醪殽蔌罗花金噐多出禁中于二十七日仍面喻群臣以前日之燕办扵造次未尽朕心故欲重与卿等为乐今天下方无事毋惜尽醉以称朕意是日凡爲燕之具又加厚扵前其所以劳徕存抚羣臣莫非出扵陛下之志者是以羣臣膏沐宠光𬒳服徳音薰蒸条鬯浃扵肌肤沦扵骨髓固不待饮食而先醉饱矣退而咏歌圣徳流布四方闻者无不咨嗟叹息以为陛下之扵羣臣可为无负而羣臣实负陛下多矣苟有可以死扵其軄补益万分莫敢爱也窃以群臣前后受陛下爵位廪禄飨燕赐予固巳多矣未有如今日之欢欣感激深厚切至上下如一者其故何㢤此非外物丰衍所能致也正由陛下加之诚心而巳矣陛下方将推广此心以被天下至于朝廷之政进贤退不肖赏善罚恶无不尽诚以求之臣见四海之内如殿堂之上无不沈酣于茂恩餍饫扵盛徳矣不胜鼔舞抃蹈之至谨成瞻彼南山诗七章随表上进文采鄙野不自揣度羞汚盛时伏惟陛下察其狂简而裁其罪罚焉瞻彼南山诗瞻彼南山有梌有堂维叶牂牂君子之燕笾豆洋洋鼎爼将将百羞阜昌上下乐康邦家之光君子万年抚有四荒受禄无疆瞻彼南山有椐有栩维叶湑湑君子之燕清酒有藇壷樽有楚酌言赐之命之釂之上下以序君子万年永绥兆民受天之祜瞻彼南山有𣏌有枞维叶逢逢君子之燕管丝奏鼔自堂徂庭上下肃雍靡有不恭君子万年令徳髙明髙明有融赫赫明明天命有严命我祖考九土是监倭馯之东蛮蜑之南享献有时靡敢不詹閟兹余文复阁巖巖万世是承四方是瞻帝曰卿士左右之臣四方无虞矜尔之勤式观且逰从予一人于壸于闳于堂于陈金石之符翰墨之珍匪予汝夸祖考之勲多士庶尹羣公百辟拜手稽首答扬休徳旣醉旣饱思尔职罔顾尔私㒺爱尔力惇忠祇敕永奉丕则立民之极载祀千亿夏夜溽暑郁不开矗矗云万叠长风卷地来涷雨不濡叶虽无润物功凉冷得所惬须臾号怒息清月照璧颊小冠簪短髪衣裾轻猎猎欹倾依曲几暂尔苏疲坐乆不思眠草间㣲露浥和范景仁西圻野老西郊广路浮壤黄上天雨泣寒云苍鸾旗门㦸纷晻霭扈从威神归帝郷田家老父眉睫白杖藜匍匐泣露旁且云生逢至仁主蠲租罢役歳为常𧖟收百箔桑蔽野麻麦极望无邉疆去年翠华出赛雨锦绣绵络墟里光拜迎六马负缣帛孙扶妪接归扬扬自分讴歌毕余景一朝缟素安可防哀声澒洞彻四极草木惨淡颜色伤蝼蚁衰龄不足赎泪如飞雪空霑裳河萦洛贯嵩峯足泉底寰瀛日月长羡门已闭属车返轭上空瞻金凤凰种竹种竹南墙隂竹生皆北向苟非阳在北竹性安可强乃知就阳意草木皆有情园葵最柔弱独取倾心名介甫作巫山髙命光属和勉率成篇眞不知量巫山髙巫山之髙髙不极寒江西来曵练长群峰森罗十二㦸清狖悲号裂翠崖老蛟怒闘摧丹壁轻生重利三巴客一叶直冲髙浪白船头吟啸坐自如仰视长天不盈尺丛祠象设俨山椒巫祝纷纷非一朝云是高唐神女之所䖏至今暮雨常萧萧我闻神理眀且直兴亡唯观恶与徳安肯来从楚国君慿依梦寐爲淫昬襄王之心自荒惑引领日望阳台云独不思懐王西行不复返甲光照地屯秦军蠺食黔中下荆门陵园宗庙皆焼焚社稷飘零不复存嗟嗟若敖蚡冒将筚路蓝缕皆辛勤昔予尝权宰韦城今重过之二十五年矣慨然有懐二十五年南北走遗寂然民记否昔日婴儿今壮夫昔日壮夫今老叟秋懐呈景仁草木正蕃庑孰知天地秋况兹宿雨余景气益和柔消揺愧簪绂梦想怀林丘兹志乆木果素髪今巳稠仰视白日光浩荡浮云流安得黄鹄羽陵风千里逰又和秋懐畴昔共登仕尔来三十秋常晞丝绳直窃耻鸱夷柔蹄涔学鉅海螘垤依崇丘行之不自疑亲寡憎怨稠于今不亟去沦胥恐同流努力买良田逺追沮溺逰赠道士陈景元酒篱根委余菊堦角拥残叶清言乆不悒何以慰疲朋樽涵太和高兴雅所惬谁云居室逺风味自可接景仁召饮东园呈彦升次道君钖才元子容去冬辱嘉招寒风方赑屃今秋侍髙宴晴日正澄丽虽无花蘤繁且有丘樊思虽无山泉乐蹔违尘土气仆休散城邑马縦脱羁辔讙唿笑言适散诞冠带弃殊胜禁掖严进止有常地花菴诗寄邵尭夫洛阳四时常有花雨晴颜色秋更好谁能相与共此乐坐对年华不知老自然天物胜人爲万叶无风緑四垂犹恨簮绅未离俗荷衣蕙带始相冝康㝎中予过洛桥南得诗两句于今三十二年矣再过其䖏作成一章铜驼陌上桃花红洛阳无䖏无春风重来羞见水中影鬓毛萧飒如秋蓬寳鑑贻开叔流尘集寳鑑尘昏鑑不昏纎泥落清水泥浑非水浑人能辨二物相与自忘言二物不能辨悠悠何足论无爲舍其内逐和取烦冤谢王道济惠古诗古石噐缑氏古城里好道王道济作诗有古风读书知古意朝来遣㒒夫遗我古石噐结从天地𥘉生自一拳际工倕创规摹般输施剞劂㵸茗北窓下坐有羲皇思嗟予性迂鄙龃龉居今世忝官汚台省曽无益时智退蔵又濡滞尚不离朝市阙地避烦暑颇与营窟类诚非古人比拜赐得无媿寿安杂诗十首喷玉泉苍崖双起秋云齐乱峯迸出如攅犀石棱澁不容马蹄下马歩入荆榛谿瀑泉沃雪拖白霓落潭横引成清溪老木长藤咫尺迷兴䦨欲出忘东西神林谷石下泉声蔓草深石上露浓苍藓徧山禽惊起飞且鸣叶坠空林人不见鸡帻竒峯云外横青壁千寻不可上却羡樵儿轻险峡腰䋲操斧长来往逰神林谷寄邵尭夫山人有山未尝逰俗客逺来仍乆留白云满眼望不见可惜冝阳一片秋灵山寺流泉去寺犹一里隔林闻水声安知客乗兴山下远相迎且逰逰人恋山水日晏澹忘归但爱云烟好那知㒒马饥永济渡洛水寒可长汀栁飞叶莭物先无期自与幽懐惬清波见白鸥静林闻啄木泉细入平沙云闲出幽谷灵山寺神林兴尽谋早归草间露裛行径微怱思灵山去不逺马首欲东还向西垂鞭縦辔寻山足洛水逶迤过数曲渐闻林下飞泉鸣未到已觉神骨清入门拂去衣上土先爱娑罗隂满庭庭下双渠走清澈罗縠成纹日光彻寒声淅入肝髄乱影彯萧动毛髪寺憎引我观泉源堂东周回百步寛碧颇梨色湛无底想像必有虬龙蟠泉南髙山名鳯翅宛转抱泉张逺势岸旁脩竹踰万竿飒飒长含风雨气寺门下望情豁然桑柘纷披满一川嵩高女几列左右王屋大行来掌前昔爲孔氏悬泉荘巖洞犹存荆棘荒到今其下多恠石蹲豹攫争轩昂嗟予归来苦不早汩没朝市行欲老扪萝蹑屣须数逰筋力支离难自保蔵珠石水啮东山根土色渥如丹危峯忽摧脱半崖衔石丸隂阳昔融结神化不可原𥘉疑偓佺养灵药魑魅触之无故落又疑蛟龙伏巨卵雷电击之从此㫁或者女娲补天余却下青冥遗耳珠不然盘古戏爲乐聊取天弧弹朱雀物理万状终难知巧心推求徒自疲不如引客坐石上好竒且醉手中巵独乐园七题读书堂吾董仲舒穷经守幽独所居虽有园三年不逰目邪说逺去耳圣言饱充腹发策登汉庭百家始消伏钓鱼庵吾爱严子陵羊裘钓石濑万乗虽故人访求失所在三旌岂易贵不足易其介奈何夸毗子斗禄穷百态采药圃吾爱韩伯休采药卖都市有心安可欺所以价不二如何彼女子已复知姓字惊起入穷山深畏名爲累见山台吾爱陶渊眀拂衣遂长往手辞梁主命牺牛惮金鞅爱君心岂忘居山神可飬轻举向千龄髙风犹尚想弄水轩吾爱杜牧之气调本髙逸结亭侵水际挥弄消永日洗砚可抄诗泛觞冝促膝莫取濯冠缨红尘污清质种竹斋吾爱王子猷借宅亦种竹一日不可无萧洒常在目雪霜徒自白柯叶不改緑殊胜石季伦珊瑚满金谷浇花亭吾爱白乐天退身家履道酿酒酒𥘉熟浇花花正好作诗邀賔朋栏邉长醉倒至今传画圗风流称九老温国文正公文集卷第四温国文正公文集温国文正司马公文集卷第五温国文正公文集卷第五古诗和利州鲜于转运公居八咏桐轩竹轩柏轩巽堂山斋间燕亭㑹景亭寳峯亭题太原通判杨郎中新买水北园首夏二章呈诸邻酬安之谢药栽二章雨中过王安之所居不谒以诗寄之送药栽与安之张明叔兄弟雨中见过弄水轩投壷赌酒薄暮而散诣朝以诗谢之小雨渇中书事二絶送刘付通知泾州和复古大雨南园杂诗六首见山台昼卧偶成修酴醿架萤明叔家瑞莲莲房不寐苦雨八月十五日夜宿南园怀君贶八月十六日过天街怀景仁宿南园九月十一日夜雨宿南园韩秉国寄酒兼见招以诗谢之子厚先生哀辞古坟酬赵少卿药园见赠登封庞国博年三十八自云欲弃官隐嵩山作吏隐庵于县寺俾光赋诗勉率塞命暮春同刘伯夀史诚之饮宋叔达园用前韵再呈示道人谢君贶中秋见招不及赴乆雨効乐天体闻景仁迁居许昌爲诗寄之送张伯常同年移居郢州南园饮罢留宿诰朝呈鲜于子骏范尭夫彛叟兄弟自用前韵不寐招子骏尧夫和家兄喜晴用安之韵病中子骏见招不往兼呈正叔尧夫和子骏秋意龙门座中呈子骏尧夫六言园樱伤老也和景仁缑氏别后见寄求决乐议虽用其韵而不依次盖景仁才力髙逸歩骤絶群非驽拙所能追故也和秉国招景仁不至云方作书与光论乐同子骏题和乐亭和利州鲜于转运公居八咏桐轩朝阳升东隅照此庭下桐菶菶复萋萋居然古人风踈柯青玉耸宻叶翠羽蒙午景疑余清夕照留残红雨响甍栋外风生户牖中主人政多暇歩赏常从容终当致威鳯览德鸣噰噰又将施五絃解愠歌帝宫竹轩兹轩最洒落历历种琅玕正昼簿书稀萧萧风雨寒翠隂凉宴坐踈韵承清欢锦箨裁夏扇玉笋供春槃晴蜗潜叶底暝雀投林端幽兴遇物惬髙怀随处安且免一日无何须千亩寛柏轩凛然陵霜色本自生丘壑徙之君子庭栽培固不薄静夜声飂飂清昼隂漠漠秀气逼檐楹翠影通帘箔知君栋梁材大匠偶未度但守歳寒心闲轩赤不恶巽堂华堂选形胜地直巽之隅主人心絜齐公闲此燕居西来故郷客东过朝大夫时运志所惬下榻同欢娱琴碁间壷觞赋咏杂歌唿民间旣羲皇席上冝华胥毎思就一醉幸无官守拘蔡何三千里风埃与泥涂山斋幽蹊入桃李危栈蟠林麓行行忽虚敝髙斋出山腹园圃近指掌郊郭纷盈目春老酴醿香夏浅篔当緑条横喜罥衣笋迸乍穿屋秋江澄可卷冬岭翠如扑烟间渔艇小寒外村居独烧转望畬田响荅聆伐木惊麏挺走险鴈禽嘤出谷物华时变更兴趣日相续谁知使者尊常着野人服肯以驷马荣区区诧郷族间燕亭吏治正倥夫君何燕闲丝旣云寡符移皆可删印封从事散蹑屣升东山放杖坐危亭清啸出云间无私席賔少忘机林鸟还野人瞻翠微稽首双眉斑㑹景亭景物浩无穷兹爲一都㑹之人心若鑑万状静相对乔林拥砌底脩岭倚䆫背流云过席上去鸟出天外徐徐杖屦整蔼蔼郊原晦来往亦何爲逍遥真乐内寳峯亭孤亭冠山椒下视物不隔六合纵心赏万家穷目力髻鬟乌奴翠衣带嘉陵碧霞生白水尾日没九陇春烟凝朝夕市尘飞往来驿虽复对纷纭何甞改岑寂实兼观风逺非徒选胜适巴崃少平田毎若天宇窄及兹伏櫺槛坐瞰南北极先君昔乗轺名题古寺壁侍行尚垂髫孤露今戴白读君登临诗旧游皆历历永无膝下欢终篇涕霑臆题太原通判杨郎中新买水北园洛阳名园不胜纪门巷相连如栉齿脩竹长杨深径迃令人邑邑气不舒爱君买园中桥北堂压崖端跨空碧满川桃李皆目前近水逺山一朝得曽陪尊兄此高㑹豁然如岀樊笼外蹔游尚尔况乆居胜气清风日相对易生画笔丗所珍麞猿满壁皆逼真并州近胡沙尘恶终更早来爲士人首夏二章呈诸邻首夏木隂薄清和自一时笋抽八九尺荷生三四枝新服裁蝉翼旧扇拂蛛丝莎径热未剧晨昏来往冝爞爞乆旱天飒飒昨育雨尘头清过辙水脉生新渚岂徒滋𣏌菊亦可望禾黍勿笑盘𬞞陋时来一觞举安之谢药栽二章洛人栽花不栽药吾属好尚何其偏服之虽能巳百疾爱闲成癖无由痊护根带土我亲移荷钟汲泉君自种恱目宁将恶草殊扶危或比兼金重雨中过王安之所居不谒以诗寄之万木含凉雨驱马有余清长冲带短芜旧潦骈新蓱髙斋彼谁居雅尚推名卿汗亭虽地卑蹑屐未妨行野服踞䔧牀萧散临前楹纂纂枣林繁欣欣药畹荣过门不敢叩自视慙冠缨送药栽与安之盛夏移药栽及雨方可种爲君着屐取唿童执伞送到时云巳开枝软叶犹重夕阳宜屡浇又湏烦抱瓮张明叔兄弟雨中见过弄水轩投壷赌酒薄暮而散诘朝以诗谢之喜君午际来凉雨正纷泊唿奴扫南轩壷席谨量度轩前红微开壷下鸣泉落必争如五射有礼异六博求全怯垂成倒置畏反跃虽无百骁巧且有一笑乐交飞觥酒满强进盘飱薄苟非兴趣同珎殽徒绮错小雨云日玄岀没数朝飞雨清瞳胧似欲止廉纎还未睛映空轻丝乱着物细珠明叶端危未落荷心重忽倾喜凉髙鷰舞便湿群蛙鸣于予亦有得药畹胡麻生渇中书事二絶芳州晚日鲜曲岸新雨好红薇点圎荷金䔲出幽草坐嗅白莲药卧看青竹枝闲斋不成寐起读圣俞诗送刘仲通知泾州四载一相逢相逢遽爲别侪軰日萧条与君俱白髪巵酒不暇执旧游那复说忽忽无他言暑行戒饥渴和复古大雨积隂连日作郁蒸长云飞天势如鹏白雨四注垂万縆坐间斗寒衣可増雷公推车电施鞭飞腾九泽舞百川湏臾开晴万物鲜仰视白日当青天南园杂诗六首见山台昼卧偶成移牀独上髙台卧飒飒凉风吹面过林蝉忽噪惊薄梦手执残书幅巾堕修酴醿架贫家不办坚木缚竹立架擎酴醿风揺雨渍不耐乆未及三载俱离披往来遂复废此径举头碍冠行絓衣唿奴改作岂得巳抽新换故拆四篱来春席地还可饮日色不到香风吹萤林塘荒湿地向夕巳飞萤月没蛩吟砌露凉人在庭随风疑落烬过水乱踈星学子灯前寝谁将尔照经明叔家瑞莲君家得莲种逺自浙江湄明烛然深盌浓朱画细丝盛开尤蓞到落不离披岂独夏花好仍兼秋实竒味长包石蜜殻嫩剥燕支况复芬芳乆霜前殊未衰莲房莲房前后熟供噉不须齐肉嫰山蜂子稜深天马蹄尚连余蘂在深映乱荷低脆美知新采近根犹带泥不寐长年睡益少气耗非神清昨朝多啜茶况以思虑并中烦枕屡移展转何时明苏秦六国印力取鸿毛轻白圭万金产运智立可营如何五更梦百方终不成苦雨今春忧亢阳引领望云族首夏忽滂沲意爲苍生福自尔无虚日髙原亦霑足连年困饥馑此际庶和熟如何涉秋序沈隂仍惨黩长檐㵼潺湲昼夜浩相续喧豗流潦怒突兀坏垣秃驾牛泥没鼻跨马水平腹瓦欹松漫白道废草浓緑污莱闵下田漏湿怜破屋纵横委地麻狼借卧陇谷怯闻饥婴啼愁听寡妇哭闲官虽无责饱食愧有禄丗纷乆去心物役柰经目郁陶聊秉笔狂简巳盈幅八月十五日夜宿南园怀君贶昔公在洛师未甞弃嘉节今宵秋半分空羡西园月天色湛澄清风声冷骚屑笑言不可亲引领望金阙頼有箧中诗端居数披阅八月十六日过天街怀景仁秋潦収四野晴云无一班忽惊龙门缺逺见鸣臯山凉飈入毛髪颢气清心颜悠然念吾友逍遥城阙间思陪蓝舆尾共此登临闲宿南园顷来兴味少旬日不爲诗昏昏但思眠疲病知吾衰岂无篱边菊不欲拈酒巵络纬尔何苦终夕鸣声悲九月十一日夜雨宿南园韩秉国寄酒兼见招以诗谢之雨多秋草盛浓緑拥寒阶吾庐奥且曲退缩如晴蜗小园巳自隘欲往泥霑鞵体羸畏风冷室处门常䦱九日古所重负此时节佳缅想使君宴绮席临髙斋肥羜堆玉盘飞觞酒如淮楚舞陵湖波茱茰落金钗神醒鼔吹喧百叠疑倾崖欢余忽我思牙兵星火差潩泉耻独醉醇味相与偕我饮虽不多和气浩无涯梧子拾爲果拒霜伐爲柴沼中数寸鱼烹煎足爲鲑谁言无以侑绕渚多鸣蛙交道乆衰薄岿然见吾侪柰何数舎遥晤语积年乖况乃辱嘉招私心岂不怀轘辕石道澁重以隂云埋虽有果下马𣢾叚非渥洼临风徒竦踊志愿焉能谐狂诗寄一笑聊用当诙俳子厚先生哀辞先生负材气弱冠游穷边麻衣揖鉅公决䇿期万全谓言叛羗背坐可执而鞭意趣小参差万金莫留连中年更折节六籍事精研羲农讫周孔上下皆贯穿造次循绳墨儒行无少愆师道乆废阕模范几无传先生力振起不絶尚聮緜教人学虽愽要以礼为先庶几百丗后复覩三王前释老比尤炽群伦将荡然先生论性命指示今知天声光动京师名卿争荐延寘之石渠阁岂徒脩简编丞相正自用立有荣枯权先生不可屈去之归卧坚孤婺矛牙聚满室餬口耕无田欣欣茹䔧藿皆不思肥鲜近应诏书起寻取病告旋旧庐不能到丹旐风翩翩人生㑹归尽但问愚与贤借令阳虎寿鉅足骄颜渊况于朱紫贵飘忽如云烟岂若有清名髙出太白巅门人俱绖带雪涕㑹松阡厚终信爲羙继志仍湏专读经守旧学勿爲利禄迁好礼效古人勿爲时俗牵修内勿修外执中勿执偏当令洙泗风郁郁满秦川先生傥有知无憾归重泉古坟茫茫野田平极目历历古坟如夏屋碑版无文荆棘深石兽沈沦松栢秃问人虽不知姓名昔皆髙官仍厚禄子孙流落何所之㓙吉当年非不卜我来正值寒食天祭膰不设无人哭酬赵少卿药园见赠鄙性苦迃僻有园名独乐满城争种花治地惟种药栽培亲荷购买屡倾槖纵横百余区所识恨不愽身病尚攻何论疗民瘼登封庞国愽年三十八自云欲弃官隐嵩山作吏隐庵于县寺俾光赋诗勉率塞命懋徳负长才全牛不足剸才爲百里宰骥足殊未展齿发方盛疆趣尚巳髙逺结庵睋二室志欲巢絶巘贤人心如云无迹有舒卷不湏惊俗目卓荦乃求显旣知吏可隐何必遗轩冕暮春同刘伯寿史诚之饮宋叔达园絮狂飞作团梅小不多酸共惜余春好更穷今日欢清流入花底翠岭出林端嫰笋玉萦筯新樱珠照盘邀迎嘉客易㑹合故人难寄语门前仆骅骝任解鞍用前韵再呈旧友今余几追思鼻可酸休论身外事且尽目前欢薜荔垂隄面酴醿拥席端舞精抽绪絃妙落珠盘醇酒囬春易灵丹却老难扶归不复记茗艼上金鞍示道人天覆地载如洪鑪万物死生同一涂中松栢与龟鹤得年稍乆终摧枯借令眞有蓬莱山未免亦居天地间君不见太上老君头似雪丗人浪说驻童颜谢君贶中秋见招不及赴不侍庾公宴月华虚四秋幸逢东合开又阻西园游清辉散广座孤影随行舟衮衣如未归志愿终可酬乆雨効乐天体雨多虽可厌气凉还可喜欲语言慵开无眠身懒起一榻有余羙想彼庙堂人正应忧理闻景仁迁居许昌爲诗寄之天衢名利场尘泥継朝昏况兹辞荣乆厌苦车马喧慨然忽髙举翩若黄鹄翻朝卖西城宅暮理南行辕回首岂无怀眷眷望国门想象解装𥘉完羙未可论纵横置老屋缺剥周短垣臧获念去故炊爨假甖盆幼稺喜就新阶庭走诸孙幸有克家子生事不日温许昌昔名都于今亦雄藩先贤虽巳逺风迹犹存况复多巨公分义素所敦丞相辞黄合学士乗朱青云同禁省白首㑹山潩水湛寒光尽眼清心䰟华堂临曲渚画舫承芳樽髙谈金石谐逸笔风雨奔得朋诚多欢孤陋未可谖时当惠好音独乐慰荒园送张伯常同年移居郢州楚江白逶迤楚山碧参差玉炊稻粒长缕切鱼膄肥羡君尽室行飘然无所羁伐竹营茅茨种橘爲藩篱荒陂无四垣但以荷塘围官虽朝大夫身丗巳相遗野老坐争席林叟谈忘归犹嫌沮溺徙名字爲人知南园饮罢留宿诘朝呈鲜于子骏范尭夫彛叟兄弟园僻青春深衣寒积雨阕中霄酒力散卧对满䆫月旁观万象寂逺听群动絶只疑玉壷冰未足比明㓗自用前韵耿耿寐不成迢迢夜未阕良朋悔不留负此当轩月怀想空郁陶眺听转清絶他时重见过余樽犹可㓗不寐思梦夕不効良夜行巳䦨此心如盃水扰易澄苦难百年能几何万虑谁能殚弃置勿复寻专取形神安招子骏尧夫虚牖延朝光髙林散晴蔼深夏犹清和闲斋亦爽垲离群才宿昔跂伫心巳痗楸枰颇光㓗置设俨相待轩车能朅来鸡黍足充馁和家兄喜晴用安之韵象龙虽得请跃蜧亦湏占旣有膏苗益宁无漂麦嫌余霏方映戸反照忽通帘羁旅愁怀阕农家喜色添田间拾穗满陌上荷鉏兼豫想三川逈秋场万庾尖病中子骏见招不往兼呈正叔尧夫衰朽拙自将藴积成中病掩扉卧小榻安养惟便静遥知良友集郁若荀陈盛献醻屏浮饰简率任真性园樱伤老也园有繁樱圃有肥菁我酒旣清我殽旣馨我友戾止聊以娱情今我不乐日月其径园有秾李圃有肥𣏌我酒旣旨我殽旣羙我友戾止改忧爲喜今我不乐年其有几园有弱柳圃有肥韭我酒旣有我殽旣阜载笑载歌以宴我友今我不乐年其无夕悠悠汎舟载纵载横白日将倾飘风载惊嗟我老矣髪脱齿零胡爲百忧劳此余生和景仁缑氏别后见寄求决乐议虽用其韵而不依次盖以景仁才力髙逸歩骤絶群非驽拙所能追故也至乐存要眇失易求之难昔从周道襄畴人旷其官声律乆无师文字多缺漫仁皇闵崩坏广庭集危冠纷纭闘笔舌异论谁能殚或欲徇陈迹窍厚潜锼剜或欲立私意妄取旧史刋古今互龃龉大抵皆欺谰景仁信其说墨守不可干贱子欲面从谁与换胆肝必求此议决深谷爲崇峦何如两置之试就中和看天地育万物生成适暄寒圣人保四海皇极致阜安乐理亦如此炳焕犹朱丹啴缓与噍杀折衷遗两端兹道苟不由芒刃难婴髋鲁乐最爲备雍彻施三齐韶犹肄习太公避陈完唐民听伴侣不复含悲酸乃知乐有源钟皷皆波澜昨者清明𥘉榆火始改鑚景仁从许来倾都咸聚观诸公竞邀迓非独惜春残议乐不复对昼夕且穷欢来时桃李秾去日勺药䦨三旬只须臾驶若坂上丸轘辕逢雨别惝怳归骑单东西歩歩逺回首祝加餐仍兾勉中和心广体自胖和秉国招景仁不至云方作书与光论乐小桃佳李实如拳西湖尽眼铺芳莲景仁不从郷贤饮爲此乐论方穷研周襄官失畴人散钟律要眇谁能传近人欺衆出私意最可闵笑房生顚如光𥘉不辨宫羽是非得失安敢专每烦敎谕累百纸顽如铁石不可镌王李阮胡相诋毁各执所学何妨偏景仁家居铸鬴斛欲除民瘼恐未然要湏中和育万物始见大乐之功全同子骏题和乐亭春禽咔晴朝秋虫吟雨夕风和振兰芳露寒滋菊色万物苟得所随时各有适矧伊人最灵胡爲长慼慼圣人垂大训灿烂着方册至乐和无声大礼简无迹心专守中庸身不蹈邪僻造次常在前湏臾不离侧穷通虽百变何往不自得兹亭聊寓名和乐在胷臆温国文正公文集卷第五温国文正公文集温国文正司马公文集卷第六温国文正公文集卷第六律诗一夏日西斋书事过故洛阳城华清宫初春登兴国寺塔虎牢关和李殿丞仓中对菊送何万下第归蜀执酒河桥春别荅陈进士谓之忆江东旧游见赠又赠谓之重九日忆菊客思前年春与楚正叔同游陟屺寺今兹巳复周歳窅然思之晓霁观江上人壁许道寕画寒林自都往余杭怀聂之美梦与之美爲寒食之游梧桐秋日登观信亭湖上村家别聂之美松江潮水双竹旅宿睢阳南湖南湖西谿公䜩西湖金山寺出塞古松闻龚伯建下第故绛城题陈秀才鳯园林九日登麻蔺披游延安宿马太愽东馆塞上送何济川爲庞公使庆阳席上探得冬字延安道中作鄜州怀聂之美和张推官同年春隂无绪偶成归田诗春晓咏史秋夜望月汉宫词读汉武帝纪鹭鸶待诏观僧室画山水咏寒士赠外兄吴之才挺九日怀聂之美饮吴之才家晚秋洛中思归东园普明寺荷塘上置酒送孟仲习冝君令翺野庙吕禄庙雪霁登普贤阁上郡南三十里有相思亭在本山之麓二水所交平臯之上往来者徒习其名莫详其义庆暦甲申歳余适延安过于其下于时夏虏梗边征戍未息窃感东山采薇之义叙其情而愍其劳因作五诗庶几不违周公之指且以释亭之名尔梅花友人楚孟德过余纵言及神仙余谓之无孟德谓之有伊人也非诞妄者盖有以知之矣然余俗士终疑之故作游仙曲五章以佐戏笑云云际亭和孙噐之清风楼龙女祠后塘自生荷花数枝与史诚之更相酬和赠楚法曹叔度揩先春亭寄扬州侯都监仲伦沉隂欲雪与同列㑹饮南斋感怀之美举进士寓京师此诗寄之风雪数日不见叔度晚约公明共诣之赠吴之才寒食许昌道中寄幕府诸君和叔度独登天台水亭五哀诗屈平李牧晁大夫马伏波斛律丞相留别东郡诸僚友遣兴阍吏追和张学士从沂公游广固城去岁与东郡幕府诸君同游河亭望太行雪饮酒赋诗今冬罢归京邑怅然有怀哭马承之山家风送王殿丞知眉山县送朱校理知潍州贡院中戏从元礼求酒黄甘寒食南官夜饮送孟着作知济隂同次道陪宴琼林送冯状元归鄂州送吴耿先生送髙陟归金陵子髙有徐浩诗碑昌言借模其文甫及数本石有微衅惧而归之子髙荅简有碎珊瑚之戏昌言以诗赠子髙同舎皆和送僧聦归蜀送史馆任祠部河东转运使送冲卿通判河中府故翰林彭学士挽歌景福东厢诗夜意即日柏寒御沟赐酒菊同景仁寄修书诸同舎赐果赐书怪石未开木芙蓉读武士䇿观试骑射喜景仁直祕阁范镇赐酒菊同景仁寄修书诸同舎赐果赐书怪石未开木芙蓉读武士䇿观试骑射喜景仁直祕阁夏日西斋书事榴花映叶未全开槐影沉沉雨势来小院地偏人不到满庭鸟迹印苍苔过故洛阳城四合连山缭绕青三川滉漾素波明春风不识兴亡意草色年年满故城烟愁雨啸黍华生宫阙簮裳旧帝京若问古今兴废亊请君只看洛阳城华清宫新豊鸡犬稀蓟北马秋肥金殿翠华去玉阶红叶飞荒林上路废温谷旧流微嗟此非人事何湏问是非𥘉春登兴国寺塔雨过风清露气匀林花变色栁条新爲君作意登高处试望皇州表里春虎牢关天险限西东难知造化功路邀三晋㑹势压两河雄余雪霑枯草惊飈卷断蓬徒观战争处今古索然空和李殿丞仓中对菊髙士寄朝市逈然心迹殊秋风太仓里黄菊满庭隅陶令成诗后王公送酒无遥知厌俗亊未免强踌蹰文案渐消散仓闲吏巳稀庭空数蝶下夜静一萤飞爱赏忽成句淹留时忘归髙情虽不系遇此独依依凉风正萧瑟好月复徘徊幽兴眇不尽芳罇时一开余英盖红叶坠露湿苍苔从此东篱下应忘归去来送何万下第归蜀十上终无就才髙定复论清时守儒术白首在丘园逺树隐残日孤烟生暮村扬鞭万里去几许不销魂失意流年老残春对夕阳可堪临逺道更复举离觞花栁巳萧索云山复渺茫西风如有意音信勿相忘执酒执酒劝君君尽之今朝取醉不当疑好风好景心无事闲利闲名何足知河桥春别河桥春尽送君归又惜无欢度此时乱花满眼遮人望不见行尘空酒旗荅陈进士谓之忆江东旧游见赠客路今东去亭臯木叶飞居然不堪恨况与赏心违頋渚烟波阔长洲草树微江边好春色行望锦标归又赠谓之文藻兼名理三吴第一贤郷心几千里飞鴈满秋天篱下多新菊渊明归思长主人方爱客未得傲羲皇君念东归日应湏昼绣荣当令故关吏还识弃繻生重九日忆菊节物都何晚佳辰容易过黄花不足念当奈酒盃何客思客思倦漂泊居然感物华关头望红叶马上见黄花薄宦终无定闲愁讵有涯今朝书至否几夕梦还家前年春与楚正叔同游陟屺寺今兹巳复周歳窅然思之陟屺寺南山曽陪半日闲春来梦携手宛在白云间晓霁梦觉繁声絶林光透隙来开门惊乌鸟余滴堕苍苔观江上人壁许道宁画寒林昔曽驱瘦马冲雪过荥阳不悟当时景萧然在此堂自都往余杭怀聂之美阁上新文卷欲逢知巳开相思不能巳欹枕梦君来梦与之羙爲寒食之游寒食无佳赏芳菲半巳空夜来逢胜友未至负东风梧桐紫极宫庭阔扶踈四五栽𥘉闻一叶落知是九秋来实满风前地根添雨后苔群仙傥来㑹霊鳯必徘徊秋日登观信亭西风连夜雨草树巳萧条宿霭稍零落寒山更寂寥林红犹带日岸白欲生潮新鴈来何处离离天际遥湖上村家万湏寒烟外茅茨枕碧流枫林巢乳鹤沙溆乱鸣鸥漠漠菰蒲晚苍苍芦荻秋欲过南浦去篱下岀渔舟别聂之羙客宦常漂泊离怀徒自劳贫无衣换酒空有涕霑袍木叶寒犹在江湖暮更豪行舟逺不见頼有片帆髙松江吴山黯黯江水清欲雨未雨伤交情扁舟荡漾泊何处红蓼白苹相映生秋风索索连江起暮过烟波十余里长芦瘦竹映渔家灯火渺茫寒照水潮水平江欲上潮古木自䔥䔥两岸饶葭苇寒波浸寂寥淋淋岀海门百里雪花喷坐看东归去平沙空有㾗双竹草木类同而种殊者竹爲多杭州广严寺有双竹相比而生举林皆然其尤异生于枯树腹中自其顶出森然骈竦树如龙虵相萦矫首呀然余游见而赋之双干标枯腹青青凡几霜龙腾双角直鲸喷两须长讵欲寻支遁安能问辟彊屡来非别意未与此君忘旅宿睢阳南湖梁王弃宫馆时丗古今违犹有南湖水春来鴈鹜飞楼台沉倒影林薄挂余晖豪侈终何在行人得暂依南湖宋都南野水花桞媚名园鸟起沙留迹鱼惊浪结痕朱桥通别岛白路出荒村城邑虽云迩常无车马喧海鴈长桥北乗闲日日来游鱼自应乐宿鸟不相猜弱栁週遭合芳花次第开梁王昔游集后乗列邹枚西谿公䜩五马非从乐西城念劝功翠帷仾映水红斾不胜风乗脱青山静云归碧落空淹留尽佳兴新月渐朦胧谢守爱山水军城况不賖鱼惊避落叶息倦立浮查古柏依岗逺垂杨带岸斜秋风吹急管一曲度荷花西湖佳丽三吴国湖光荡日华鱼惊动苹叶鷰喜掠杨花云过山腰黒风驱雨脚科烟波遥尽处髣髴见渔家金山寺香刹冠嵳峩松门落薜萝风清尘不到岸阔鸟难过欲雨江声怒新晴海气多行舟未揺掉逥望隔烟波出塞边草荒无路星河秋夜明卷旗遮虏塞歇马受降城霜重征衣薄风髙战鼓鸣将军功未厌士卒不湏生古松摧頽巖壑间磊落得天顽香叶仾渐水余根倒挂山白猿窥子落黄鹤认巢还不乆应爲石莓苔旧巳班闻垄伯建下第文章真长物堪叹又遗贤利器空埋土灵光乆照天赵锥犹未出荆璧㑹湏传道在虽穷困知君不慨然故绛城文公恢覇略征讨辅周衰奕丗爲盟主诸侯听㑹期山河表里在朝市古今移欲访祁箎处郷人亦不知题陈秀才鳯园林剧谈惊满座音貌独琅然可惜郦生老谁知苏季贤青囊丗外药碧幕醉中天不佩黄金印都縁负郭田九日登麻蔺坂客路逢佳节无欢更益愁前山造云日登陟不因游游延安宿马太愽东馆髙馆寂无譁安闲胜在家暮烟凝塞上候火落天涯坐乆笔生冻夜䦨灯作花主人意未尽归路不爲賖塞上节物正防秋関山落叶稠霜风壮金鼓雾气湿旌裘未得西羌灭终爲大汉羞慙非班定逺弃笔取封侯鸿鴈秋先到牛羊夕未还旌旗遥背水亭候逺依山落日衘西塞隂烟澹北门何时献戎捷鞌甲一朝闲瀚海秋风至䔥䔥木叶飞如何逢汉使犹未寄征衣不叹千里逺难甘一信稀年年沙漠鴈随意得南归劔客苍鹰队将军白虎牙分兵逻圁水纵骑猎鸣沙浪有书藏䄂难慿信逹家不堪闻晓角吹尽落梅花送何济川爲庞公使庆阳席上探得冬字渉幕府遥三合传车乗一封忠深䡖逺道醉暖失严冬圁水犹飞撽芦関未灭烽贤侯虽喜士难得乆从容延安道中作覊旅兼边思川原蹀血新烟云长带雨草树不知春细水淘沙骨惊飈转路尘今朝见烽火白首太平人鄜州怀聂之羙何言内外家忧患两如麻别泪行三歳思心各一涯海边昬雾雨塞外惨风沙安得云飞术乗空去不遐和张推官同年师奭春隂无绪偶成澹泊䡖云寒不収未成春雨只添愁风烟寂寞几何限尽入慿高一寸眸薄寒未去腊才过春色先知在緑波不是宿云能作思大都王粲自情多归田诗同年张周辅甞语及仕宦之多端因称仲长子有言使吾有良田美宅背山临流适意极乐诚无事于此慨然感之作归田诗五章秋水风波大嗟嗟未可游渔樵自应乐珪组爲谁忧直木知先伐明珠忌暗投果然钩可曲不惜取封侯绂冕诚虚器簪裳悉畏涂触机身未保好直道先孤甔石曽何有田园浪更芜可能推两耜沮溺共爲徒圣哲虽云逺遗文幸未亡沉冥观礼乐髣髴见虞黄鸡黍延三迳琴书乐一堂逍遥名敎内冨贵亦微茫松菊陶潜宅蓬蒿仲蔚家行游笻杖瘦啸傲幅巾斜屋小踈茅覆门深乱栁遮村童迎客至竹帚扫桃花桑柘緑无际田间戴胜飞清醪迎社熟鸣雉向春肥执耒时将急衘盃日渐稀四邻能共乐招饮莫相违春晓钟漏初传晓满䆫风雨寒东岗行可种欹枕不成安咏史不事王侯者脩然郑子真开田谷口美荷白渠春德化移郷曲声光动搢绅一时钟鼎贵磨灭彼何人延陵腰利劒上国使𥘉通待我周游徧逢君遣奠终晶荧系髙树萧瑟动寒风谁敢欺生死苍苍照尔衷春风三阁上珠翠日纷纷乐饮陶江月清歌遏海云醉中失陈国梦里入隋军玉树庭花曲凄凉不可闻秋夜望月万里氛昏歇金波秋更明星连河渚闇风绕桂枝生鳷鹊临华馆新丰落故城古今佳赏尽殊自有余清汉宫词苜蓿花犹短昌蒲叶未齐更衣过栢谷走马宿棠黎逆旅聊怀玺田间共闘鸡犹思饮云露髙举出虹蜺读汉武帝纪方士陈僊术飘飘意不疑云浮仲山鼎风降寿宫祠上药行当就殊庭庶可期蓬莱何日返五利不吾欺鹭鸶清闲自合无忧累白发何因更飒然遥望孤飞下秋水雪花一片落晴天待诏京洛风尘里相逢眼尽青故人多密近谁诵四隅铭待诏乆公车囊装半巳虚雄文虽雅丽未得似相如观僧室画山水画精禅室冷方暑乆徘徊不尽林端雪长青石上苔心闲对巖岫目浄失尘埃坐乆清风至疑从翠涧来咏寒士洋洋泌水侧蓬室坐萧条衣薄难胜夜厨闲空过朝笑谈东郭履歌诵买目樵但问才何似无疑卿相遥赠外兄吴之才何湏亲始重友分固非踈况复覊孤极同经忧患余晚成应大器先得类凡鱼游衍陪严忌声华诵子虚蒲轮诏枚叔驷马宠相如莫忘西都日寒牎夜读书九日怀聂之羙钱唐江里扁舟上别后篱花几度黄忧患萦心何缭绕风光满目尽凄凉谁同凿落盃中酒独系茱茰肘后囊可复无书道情素云间空有鴈南翔太室横山蔽千里相思空复上髙台瓮头白酒行当熟篱下黄花稍复开陶令不无同醉兴孟君况有解嘲才欲慿西北髙风势飞度轘辕劝一盃饮吴之才家京洛相逢设主人富家鼎食不如贫解衣换酒同爲乐知是交情百倍亲晚秋洛中思归东园不利不名空去国鴈飞叶落未归来秋风肯待主人至篱下黄花随意开普明寺荷塘上置酒菡蓞飘零水寂寥败荷踈柳共萧条烟斜雨细愁无限醇酒千分不易销送孟仲习冝君令翺合抱生毫末无爲厌小官政成心更逸道胜意常寛野逈山形秀云踈雪意䦨离盃如不尽何用御祁寒野庙古庙崩榱在墙闲杂树荒依俙余像设寂寞閟祠堂旧日牲豭地今晨狐兔郷英灵如未灭何以度凄凉吕禄庙赤帝祚四百徒然诸吕谋出游逢友卖未返见家収蔽冢昔无记遗祠今幸留士心俱左祖何怨曲周侯雪霁登普贤阁积雪明朝日山河坐可分崭巖𥘉解冻片叚未归云阔望穷人境髙㝷府鴈羣开门枝乌散玉絮堕纷纷上郡南三十里有相思亭在太山之麓二水所交平臯之上往来者徒习其名莫详其义庆暦甲申歳余适延安过于其下于时夏虏梗边征戍未窃感东山采薇之义叙其情而愍其劳因作五诗庶几不违周公之指且以释亭之名尔岭上双流水犹知㑹合时行人过于此那得不相思偃蹇登脩坂髙侵云日间几人征戍客跋马望家山塞下春寒在东风雪满须河阳机上妇知我苦辛无栁似妖饶舞花如烂漫粧那堪陇头水呜咽断人膓空外游丝转飘杨似妾心别来今几日髣髴近雕隂梅花从与夫君别寒花几度春坐愁芳树老况乃鑑中人塞比爲君戍江南是妾家遥知关外雪正似岭头花驿使何时发凭君寄一枝陇头人不识空向笛中吹友人楚孟德过余纵言及神仙余谓之无孟德谓之有伊人也非诞妄者盖有以知之矣然余俗士终疑之故作逰仙曲五章以佐戯笑云神仙谓无还似有秦汉可怜空白首㑹湏一蹑青云梯与子同祛千古疑仙术有无终未知眼看白发乱如丝何时得接浮丘𬒮沧海横飞万余里若士北游穷地角还食蛤蜊卷龟殻卢敖凡骨不能飞今朝九陔何处期仙家不似人间欢瑶浆琅菜青玉盘乗醉东游憩阳谷酒瓢闲桂扶枽木柂师知子能操舟稳过茫茫沧海流白浪驾天千万里真令挂骨长鲸齿云际亭髙齐杳冥际回与丗尘违席上山河近天边桑柘微人间巳飘洒栋里始纷飞草树収残照逍遥乆未归和孙器之清风楼贤侯宴枚马歌皷事繁华晚吹来千里清啇落万家平原转踈雨逺树隔残霞宋玉虽能赋还湏念景差龙女祠后塘自生荷花数枝与史诚之更相酬和平湖漠漠芰荷稠水国芳春不胜秋空有棹歌人不见晚风一曲去悠悠越女行歌纵棹轻苍茫别浦晚烟凝荷花折尽未归去㶑灔扁舟不易胜荷底清涟照绮罗长安公子旧情多踌躇不去知君意重唱吴音白纻歌贺监家居逸兴饶枝分鑑水阔容舠穿荷冝去邀渔叟共醉舡头半榼醪清江向晚採莲稀独倚兰舟乆未归目断可堪人不至斜风细雨湿罗衣素舸朱蓬青竹篙棹歌风散近还遥斜阳借问归何处家住水村郎姓萧别殿无人利自芳玉阶朱槛绕金塘馆娃寂寞无西子羞与吴宫竞晓粧赠楚法曹叔度楷夫君能直节不耻扬曹䡖道果因时屈官无当巳荣松杉虽偃蹇霜霰苦峥嵘㑹有良工识终观大器成先春亭园林近铃阁旦夕𬒳仁风自得芳菲早岂将踈逺同冰开半塘緑雨借数枝红㑹待韶光徧还应到野丛寄杨州侯都监仲伦木落淮南树秋风日夜髙月临杨子渡雪卷广陵涛不得同萧散何因破郁陶空慿尺书速未解梦䰟劳沉隂欲雪与同列㑹饮南斋簿领日沉迷从容乐事稀賔朋幸相值樽酒不湏违惨澹愁云积参差逺树微淹留勿轻散待取雪花飞感怀昨日春冰破水边今朝腊雪坠风前歳华过目疾飞鸟壮志如何不着鞭之羙举进士寓京师此诗寄之结髪声华盛无疑屈未伸何妨乆垂翅从此欲惊人鹰撃天风壮鹏飞海浪春行当解故褐不惜化京尘风雪数日不见叔度晚约公明共诣之云雪连朝闇朋从叹坐违临文与谁共开卷爲君稀趣扫六花散聊通一径微当携兔园赋同映读书帏南荣巵酒罢君返道东居坐作三朝别杳疑千里余闲门嗟雀网深泞怯柴车向晚开帘喜同云稍觉踈赠吴之才胜冠自立艰难里犬器由来贵晚成松栢傥非生磊落巖崖何易出峥嵘苏秦游困羞妻㛐主父居贫厌弟兄六印他年拥车骑㑹湏重过洛阳城寒食许昌道中寄幕府诸君原上烟芜淡复浓寂寥佳节思无穷竹林近水半边緑桃树连村一片红尽日解鞌山店雨晚天廽首酒旗风遥知幕府清明饮应笑驱驱羁旅中和叔度独登天台水亭郊外灵潭阔新亭占曲隄戯鱼迎坠絮惊短出荒蹊緑倒杨梢乱光飜芰叶齐雨余纎月偃野逈断云伭水气常喷薄天风助惨悽何知尘外境近在郡楼西五哀诗孔子恶利口之覆邦家者甚矣䜛之爲害不可一二数也聊观战国以来楚之屈原赵之李牧汉之晁错何其设心之勤而收効之寡也以尔具官某性质之美得于自然而发挥于文追琢于学多士之秀无尔为先虽禁林清涂秩宗美仕居之积乆誉望巳优而古之进贤必试以事财赋之任于今爲急求称其职佥曰汝能是用命汝典兹邦计汝其勿以金谷爲末而不恤勿以簿领爲烦而不爲九功所歌八政所重登平之业将汝乎取之诫励举人敦修行检诏孔子称德成而上艺成而下故爲四科以第门人而文学处末然则爲士者文有余而德不足斯而巳矣奚足尚哉国家宪章前古详延俊乂敷奏以言明试以功何甞不勤求敦忠屏斥浮伪列于庶位得人巳多尚虑有司教导之方不能尽善登进之法有所未精是以士或背本追末弃实取华不知从学所以立身爲文所以行远而谓能离章辨句则百行可遗非属辞比事则六经无用习尚成俗安恬不非此岂圣人所以立教之心而朕所以待贤之志哉自今天下之士其务以道德爲师仁义爲友进之于内而让之于外治之于身而施之于人才虽美不敢以自骄善未至不敢以自怠如是则穷居闾阎何病乎不逹苟异于是朕无取焉仍敕有司明谕中外使咸称朕意赐宰臣韩琦乞退第一表不允批荅朕以寡薄少承基绪未及究明师保之训更阅事物之变而遽失先帝之大庇膺四海之重任憷惕危惧楚国良金百錬精深藏求售价连城岂徒豊狱吹毛利兼有秦台照胆明祖帐飘扬隄栁边北来飞盖复连翩追随不忍䡖言别廽首城楼没晚烟空府同来贤大夫短亭门外即长涂不辞烂醉樽前倒明日此欢重得无遣兴京洛红尘里闭门常独居虽无守道愧终与趣时踈文举徒飞表曹丘懒挟书谁怜从宦乆不及䇿名𥘉待兔谋真拙屠龙艺亦虚何当治归计松菊绕吾庐阍吏弊车羸马犯尘泥愁到朱门遍遍辞相国舎人虽骤见将军马监岂相知因循歳月劳何补㒹倒风埃辱固冝惆怅东岗旧陂在素心空负白云期追和张学士从沂公游广固城苍鹅集宋幕游鹿上燕台覊气山河尽王师江汉来重围经歳合严鏁夜深开废殿余沙砾頽墙蘙草莱清时间千歳良牧借三台狱市乗余暇芜城赋上才去歳与东郡幕府诸君同游河亭望太行雪饮酒赋诗今冬罢归京邑怅然有怀畴昔追清景狂吟忘苦寒河冰塞津口山雪照林端徤笔千篇富醇醪一醉欢困犹挥落麈瞑不顾归鞍多事光隂驶离羣㑹合难谁知尘满䄂今日客长安哭马承之平生千里别书问亦常来隼拂秋云击鸾兼霏雾廽曏无髙丗艺安见出伦才有纸盈箱箧扄封不忍开山家林下脱双履䆫边挂幅巾闲堂风掩户断岭月窥人风陇首红旌急樽前翠幕重林端翻逺刹在外转踈钟夜寂清机发春䦨别意浓如何玉琴韵併欲在青松送王殿丞知眉山县畴昔侍严亲俱爲綵服人游兰巳多益得桂复同春风树悲驩异萍波聚散频崃中尽遗事何处不霑巾君行杳何许万里蜀云西野色春期近材烟晓意迷天藏巴崃小星逼劒关仾莫使郷愁乱咬咬信子䂓送朱校理知潍州东国连年水伤稼使君到部即行春茫茫四野潢污竭郁郁万行桑柘新俗不好奢田器贵狱无留系吏家贫齐人勿怨归朝速自是承明侍从臣贡院中戯从元礼求酒顾我虚罍耻知君余沥多庭前有春雪如此薄寒何黄甘黄金缀缥蔕揺落楚江涯采助盃盘胜羞将橘柚偕时移香不变物逺味尤佳欲种沧洲树何季此意谐寒食南宫夜饮积旬留省署容易度春华芳草踏青晚长楸行乐賖云踈时送雨风细闇飞花直有黄金百无因过酒家送孟着作知济隂圣主焦劳意谁云百里轻东州比烖害剧令选精明水去良田阔人归旅谷生闾阎还旧观鸡犬变新声盗散疲民活姦穷老吏惊政成知不日双耳爲君倾同次道陪䜩琼林冠盖连翩数里尘帝家全借上林春鹓行不动烟霞秀龙角正髙雷雨新喜气晴曛宫树緑飞花醉堕玉巵频蒲萄卢橘应相识半是当季举酒人送冯状元归鄂州夙昔负竒节琅然爲衆殊下鞴连得儁出手尽成卢喜气兼邻曲荣名溢道涂风云俱动色非复旧江湖送吴耿先生儒服若烟海几人潜圣心难才诚自昔贱学况于今夫子独神解明时何陆沉大羮无和味至乐寡知音磳磴貂裘弊飘萧鹤发侵游秦不得意思越动长吟甑米难求玉经囊益少金拂衣谢賔友纵棹指云岑积叶迷幽迳荒藤络旧林涧猿惊重至野老喜相寻山色犹当户絃声不变琴人生贵适意何必慕华簮送髙陟归金陵之子秣陵去悠悠天堑东㠶开晓风疾潮落夜江空在昔才华盛至今人物丰山川气虽尽龙虎势犹雄卞玉巳三献齐禽㑹一沖当令关下吏洗目认终童子髙有徐浩诗碑昌言借摹其文甫及数本石有微衅惧而归之子髙荅简有碎珊瑚之戯昌言以诗赠子髙同舎皆和徐公精笔老生神石刻犹能妙夺真几爲通书飜丧宝愈令好事惜传人锋铓半折犹能徤圭壁微瑕自足珍直使尽随如意碎石家玉树未全贫送僧聦归蜀翠栢老精金红尘倦帝城千山一钖逺万里片云轻江栈纡还直天星纵复横听猿应更喜还是故郷声送史馆任祠部河东转运使问望簮绅旧恩华雨露重圗书周内史汾浍晋全封秀发千寻壁寒生百錬锋归时门有㦸情别更从容送沖卿通判河中府闻道名都行有期依然想见昔游时寒光一曲秋河转翠领三条夕照移孤竹旧民有让重华余教俗无疪不湏到日方登历巳在君家十二诗故翰林彭学士挽歌夙昔游清贯时流借重名雠书石渠秘视草玉堂荣吉兆虚三鱓凶期告两楹子云思故国坟树必西倾平生对交旧万日正如𥘉不复知荣贱都能志戚踈遗灵瞻素几伪物屏涂车家事何萧索空余万卷书祖奠垂将撒笳箫俨欲行野寒嘶故马树转出新旌泉路幽无底鱼灯暧不明如何赍羙志郁郁向佳城景福东厢诗皇祐元年秋八月皇帝临䇿贤良方正及武举进士仆与景仁受诏雠校䇿卷寓直于景福殿东厢凡三日得诗十三首编之左方夜意清夜四无譁深严上帝家星飜珠网白斗挂玉楼斜风静虚成韵霜轻未作花还疑汉津客浩荡寄流槎即日枍栺留深殿仓琅祕九门日长人对直风逈鷰髙飜林有萧踈意云无片缕痕钧天真自到不独暂飞䰟柏落落抱髙节秀岀青云端无言磵谷幽自致宫廷难芳风袭玉宇余露分铜槃不使万年木嘉名髙歳寒御沟万户郁相钩枝分瑟瑟流萦䊸通桂观隐见带龙楼碧映千林曙红彯一叶秋寒波长不竭歳歳奉宸游赐酒和气盈金榼恩光湛玉觞应知北山羽犹怯上林霜醇味回秋色清都近醉郷山茅霑雨露誓极寸心长菊琐琐南阳菊秋潭歳自开孤根拥红叶落蘂媚苍苔正以参灵药因之植紫台愿兼金掌露同入栢梁杯同景仁寄修书诸同舎烈火非不勐不耗百錬金寒霜非不严不彫竹柏林小人势利合倾覆无常心君子道德亲白首犹视今诸君闺台秀相得如璆琳离群一昔期乃尔动悲吟古风乆巳衰交道日頽侵愿名思友操播之清微琴赐果南海荔支来别馆蒲萄成匪颁浃下陈捧拜同驩荣置黍敢先食览槃多未名怀核待归种复愁千歳生赐书上圣固天纵英艺皆絶伦时乗万几闲翰动如有神用之当豫游不忘安四民匪颁及群下络绎来中宸毰毸灵鳯翔郁怒虬龙振清若四海秋熈如天下春愚臣土芥微亦受雨露均愿推赐书意直以古义陈士夲学先王所求谊与仁农当服稼穑昬作甽亩勤百工备用器不治刺绣文万商迁有无不通珠翠珍四业旣交修坐令风化纯人和衣食丰天应殊祥臻皇心正在此非以能髙人怪石㫺去江湖郷来与松桂接圭角老龙嵴锋稜秋劒铗历乱枯苔点交横败莎叶会使成都人更取神蓍揲未开木芙蓉木末采芙蓉骚人歌所无何言霜花艳不与水芝殊香苞麝脐结茂叶桐隂敷岂若龟巢类飘零老五湖读武士策汉家求勐士云集未央宫天外朝星淡山西将种空竒谋纷并进壮节凛生风八阵纵横势依然见目中观试骑射阊阖风正清觚稜日初媚材雄集便殿玉座亲临视三河侠少儿初识天子贵天山汗血骝蹀躞金镮辔扬鞭秋云髙顾眄有余锐萦回势可观罄控动如志毫氂应心目审固参身臂鸣弦电雹惊寸的冰瓦碎龙颜薄笑青喜色连傍侍旦爲徒歩人暮作彯缨使扬扬出九门亲友生意气须知天地德慎勿忘所自黠羗犹旅拒猃狁方繁炽求爲忠义臣无负搜罗意喜景仁直秘阁延阁屹中天积书云汉连神宗重其选国士此爲偏夫子岷嶓秀声名俊造先清标峻不极胜气驶无前待价犹怀璧临𡵨肯着鞭介推不求显张季乆方迁玉槛钩陈上丹梯比斗边帝容瞻日角宸翰照星躔职秩曽无贵光华在得贤公卿殊未晚尚少买臣年温国文正公文集卷第六温国文正公文集温国文正司马公文集卷第七温国文正公文集卷第七律诗二兴宗许菊乆之未得得菊并诗送史馆唐祠部江南西路转运使送张寺丞觐知冨顺监寄题李舎人伟蒲中新斋赠太子太傅康靖李公挽歌词二首送二同年北使右吕济叔右李公素昌言有咏石发许三章模冩精措殆难复加仆虽未覩兹物而巳若识之乆者輙复强爲三诗以継其后非敢庶几差肩适足爲前诗之舆台耳石送沈寺丞绅知南昌县酬不疑雪中书怀见寄荅师道对雪见寄送王校理守琅瑘哭尚颕故侍读学士张公哀辤二首钱子髙挽歌二首题杨中正供奉洗心堂送龚章判官之卫州新及策送王瓘同年河南府司録送王彦臣同年通判毫州正月二十四日夜雪和道粹雪夜直宿和次道大庆殿上元迎驾送茹屯田知无爲军田横墓登平陆北山回瞰陜城奉寄李八丈学士使君二十二韵贠村坂太行石昌言学士宰中牟日爲诗见寄乆未之荅今冬罢武城慕来京师此诗谢之昌言元督诗债戏呈絶句静夜春送导江李主簿君俞送崃州陈㢘祕丞武成致斋奉酬吴冲卿寺丞太学宿直见寄二首雪中㝷友人不遇河边晚望早春寄东郡旧同僚边将三首渔父早春又山中早春赠学仙者留别友生二月六日𥘉见待漏房前柳色微緑欣然成咏垂柳闲居中秋陪张龙图䜩射堂𥘉夕隂云酒行顿解喜而成咏贻宋四行简迪自嘲醉雪寒取酒虞部刘贠外约游金明光以贱事失期刘惠诗见嘲以诗四首谢之孙噐之奉使淮浙至江爲书见寄以诗谢之和国子夏主簿李花送聂之美摄尉韦城送吴辨叔大名司户送杨太祝忱知长洲县和邵兴宗秋夜学舎宿直和吴冲卿病中偶书呈诸同舎光时亦卧疾月下小饮又絶句马病入塞喜孙噐之来自共城送韩太祝知钱塘和聂之美鴈又和讽克送王太祀知伊阙庆暦七年祝南郊礼毕贺赦送张太博肃知岳州和之美河西列岫亭书事钓鱼有感又田家和人苇花送赵书记衆之官华州又寄题陟屺寺寄郑县史令千之送华亭沈主簿闰正月十五日夜监直对月懐诸同舎二首归鴈忆庞之道送郑推官赴邠州兴宗约游㑹灵乆不闱问以诗趣之清明日与兴宗饮赵道士东轩上巳日与太学诸同舎饮王都尉园寄题洪州慈济师西轩山头春色三月十五日宿魏云夫山庄又七言留别逢吉陜城桃李零落巳尽硖石山中今方盛开马上口占自渑至洛循谷水行百余里送不疑知常州送聂之美任鸡泽令送张袐知分宁馆宿遇雨怀诸同舎送韩直讲郓州宁亲宣徽使河东经略使郑文肃公挽歌二首又代孙捡讨作二首送丁秘知雍丘苦雨酬师道雪夜见寄代叔礼作使北诗又撃毬送许先辈尉宗城送赵殿丞归成都送张都官江南东路提刑兴宗许菊乆之未得菊栽许送定如何庭下不堪秋草多九日无花更无酒便携藜杖直相过得菊并诗黄花小墢和烟斸野兴萧萧巳相逐同来更得诗句兼乆立看诗忘栽菊送史馆唐祠部江南西路转运使豪桀争唐鹿江南号冨彊明时虽混壹余俗尚彫伤税版诛求急词曹牒诉忙皇心愍頽弊使节付才良贪吏先投绂姦民尽越郷闾阎无揷笔田畆有捿粮汉阁归期阔隋河去驿长风髙片㠶疾钲鼔入秋光送张寺丞觐知富顺监汉家五尺道置吏抚南夷欲使文翁教兼令孟获知盘羞蒟醤实歌杂竹枝辞取酒湏勤醉郷关不可思寄题李舎人蒲中新斋陇上家声勇气殊边亭卧皷欲安居非同王翦私求宅更似甘宁晚好书劒倚寒牎风淅沥门无杂客栁萧踈蒲州风土平生爱爲问旁邻地有余赠太子太传康靖李公挽歌词二首黄发今彫丧苍生欲柰何散金才极乐曵杖巳成歌十郡余恩在三台故吏多位崇仍有后五福更爲多卤簿去悠悠西郊乱叶秋旐翻寒日薄笳咽断云愁吊客门飞鹤佳城山卧牛灵车今不返洧水日东流送二同年使北华缨下王除天子宠匈奴虽复夷风陋犹知汉使殊夜烽沉不举秋柝寂无虞何必燕然刻苍生肝脑涂右吕济叔云愁雪欲零四牡出郊垧古塞烟华紫寒沙日气靑金门秘鸡树朱节燿龙庭几夜天街北遥占汉使星右李公素昌言有咏石髪诗三章模冩精楷殆难复加仆虽未赌兹物而巳若识之乆者輙复强爲三诗以继其后非敢庻几差肩适足爲歬诗之舆台耳万古风涛浸石巖老苔垂足细䰐鬖传闻海厎珠无数何事从来散不簪金阙银城仙客居欲传消息问麻姑蓬莱无物堪爲信剪寄苍龙一握须琅菜来从若木边非膏非沐緑冤延玉盘委积羞嘉客不是陶家无馔钱送沈寺丞绅知南昌县长江湛湛带枫林古木寒云县寺深老吏不能容狡狯细民无复有冤侵洪崖丹井闻犹在徐孺衡门说可寻宁复淹留如寳劒更令牛斗气沉沉酬不疑雪中书怀见寄直道免三黜敢云羞小官盘飱红粟澁衣桁黒貂寒书府容身易侯门曲意难荆扉盈尺雪有客问袁安荅师道对雪见寄隂风一夕惊暁雪满都城气覆千家白光连万象清恋空飞不下弄态舞相萦歴乱㸔无定飘飖转未成缀垣时缺剥压竹乍欹倾细隙过无滞寒䆫拂有声园林匀结练观阁巧彫琼草木情先喜乹坤意亦荣营魂顿踈徤病目蹔虚明郢曲髙谁和羞将叩缶并送王校理守琅琊金门倦鸣玉千骑出东方封略依沧海枌榆近故郷秦碑苔蚀字鄅稻日翻芒国吏遥应识当年丞相郎哭尚颕操业五常备艰难六极全仲尼难语命禆灶不知天弱女飘何许遗文散莫传官轻史不録后丗孰称贤故侍读学士张公哀辞二首喜愠与荣枯居之悉晏如稍闲多执笔至老不抛书常愧无能极曽霑清论余秋风郭门外雨泣望䘮车凶梦歌洹水妖巢集戴鵀未甞余俸禄无以具衣衾袁涣分仓谷翁归赐府金他年纯固传宁使令名沉钱子髙挽歌二首炜烨传家学连翩射策荣走丸过省阁破竹取公卿埋玉嗟何早爲山惜未成空令泽官友相顾泪纵横象设如平昔升堂不见君尚疑言笑在忽念死生分清论千秋雪浮荣一片云泉台多少路何处复修文题杨中王供奉洗心堂阀阅盛山西朱门飏㦸衣雅知名教乐深笑宴游非一室琴书隘三年园圃稀异时论事业肯复让轻肥送龚章判官之卫州新及第几砚昔年游于今成十秋松坚终发石鱼变即辞流近郡无飞檄清时不借筹淇园春竹美军宴日椎牛送王灌同年河南府司録綵服昔爲儿随亲宦洛师至今余梦想常记旧逰嬉佐史头应白书楼树巳欹闻君行有日使我泪交頥送王彦臣同年通判亳州先朝御六飞亲谒瀬郷祠牛酒当时惠衣冠此日思仙踪丹有灶天瑞桧生枝圣主怜耆旧题舆得吏师正月二十四日夜雪叠瓦浮轻雪参差粉画难苦欺初变柳故压未生兰夜色微分白春容不受寒即爲花卉夺犹得蹔供看和道粹雪夜直宿天禄凝严近紫台书帏夜对雪华开层楼直倚寒空出清漏逺从深殿来薄梦不成氷柱折暁光先到玉花摧兎园终是诸侯事虚费相如能赋才和次道大庆殿上元迎驾鳯律年华到尚新九重气象巳成春暁云仾拂羽林仗宿雨先清紫陌尘玉殿鸣鞘传警跸彤庭委珮集簮绅阙歬无复鱼龙戯自有驩謡亿万人送茹屯田知无爲军叠皷鸣铙迎候新军牙孑孑倚淮津聊应衣繍过郷曲不作引章惊故人荻迸短芽淝水暖荷浮圎叶漅湖春使君此去荣多少犹是当年书劒身田横墓昔时南靣并称孤今日还爲绛灌徒忍死秖能添屈辱偷生不足爱湏臾一朝从殉倾群客千古生风激懦夫直使强颜臣汉帝韩彭未必兔同诛登平陆比山回瞰陜城奉寄李八丈学士使君二十二韵汉家二千石体望向来尊况复严徐客从前益稷孙公侯贵不絶礼乐器常存符竹临分陜声光应列藩亲闱先契重子舎近交敦栢垄依仁域棠隂接故园怀归聊露请予告辱推㤙荷祋烦疆候停车下郡门帷廧纷大馆驺骑屈朱不以黎苗待还将臭味论森罗牢礼重灭裂俗仪烦霜霁威严息春生笑语温草微侵碧甃尘不染华轩日影摇云栋风㾗过玉樽落尘歌逈出激楚褏双翻雅戏象交局珍肴熊荐蹯河梁俄首路汾曲访吹埙举手辞双㦸腾装改北辕乌飞城树暁鴈泊野芜暄耿耿清标阔涔涔宿酒昏百蟠萦坂道数里豁川原跋马风烟外依稀皷吹喧贠村坂穹谷郁盘纡河濒陜北隅泉流㳙不絶冈势俨相扶初旭纷髙下空烟似有无石滩醒耳快峤树窣云孤天霁岚光活人稀草色苏牧儿歌自若樵子逺相唿坏道傍连传空城右指虞穷嵓今寂寞蔓草只荒芜野店寒䬸澁山程瘦马瘏物华供兴趣亦足慰﨑岖太行象帝胚浑散愚公辙迹开横行四极外蟠据九河隈茀郁天阍近峥嵘地轴回阳崖明草树隂壑转风雷波沓群峯涌云奔峭壁来猿嵓垂磊落龙窟闘喧豗喷雨惊湍洒跳星巨石頽平涂忧屐拆跬歩戒轮摧覆顶千春雪縁漳万古苔谷盘容国士髓裂饵仙才晋市飞樵札燕郊落烧煤棊图分冀野蚁壤认丛台在昔王涂塞甞闻覇略恢严閞隂伏甲间道夜衔枚挟诈挥金斗贪功袭墨缞战场空爝火京观悉蒿莱险易曽何变兴亡只可哀隆平方恃德襟带自崔嵬石昌言学士宰中牟日爲诗见寄乆未之荅今冬罢武成幕来京师此诗谢之昔年三月浪鳞翼化云雷竹箭流俱上芙蓉幕对开瀵泉扬沸渭泰华耸崔嵬捧檄容归省飞觞复屡陪芬芳袭芝室嘉庆侍兰堦吴壁评残笔隋碑读渍苔清隂依玉树和气乐春台薄官俄成别私门忽遇灾一朝捐綵服五载泣麄缞季路还従仕任安独见哀近畿须徤令剧邑试长才过目全牛解迎锋巨枿槯雉留乗䕃伏蝗避境苗廻时得鸣琴暇仍飞丽句来正知荣箧笥无足报璇瑰紞皷俄攀邓安车巳召枚赋成平乐馆燕奉柏梁盃自顾诚驽缓于今尚草莱履穿羞路雪盖敝怯京埃傥惜余光便炎风动死灰昌言见督诗债戯呈絶句学餧才贫杼轴劳踰年避债负诗豪倒囊不惜偿虚劵未敌琼瑶旧价髙静夜午夜空齐四悄然清寒透骨不成眠秋风故掲踈帘起正漏月华来枕前春红桃素李竞年华周遍长安万万家何事青春庭下柏东风吹尽亦无花送导江李主簿君俞学海无涯冨辝锋一战勲声华掩终贾赋颂継渊云五斗爲边吏千仓饱戍军明㤙美尤异优秩赏能勤黄祖隂怀怒张汤巧用文折虽因木秀烧不变兰薫迹有穷通异心无得䘮分龙蛇宁乆蛰玉石岂俱焚蜀国花饶思临卭酒易醺西风时有意尺纸慰离群送崃州陈廉祕丞冝都贤太守治迹古人齐虎负衆子去鳯环群鸟栖行増颕川秩别降武都泥正恐还朝速春林未子䂓郡府猿声外旌旗鸟道边楼髙出楚塞烟霁识巴船𥜗袴嗟来暮簮绅惜外迁皇仁矜逺俗非谓意踈贤地险三巴口江流百折蟠驺珂通崃响门㦸照秋寒翠壁虎牙石素花狼尾滩孙刘置栅处细爲冩图看武成致斋奉酬吴沖卿寺丞太学宿直见寄二首广文更直太常斋咫尺无从尽素懐不及清风得随意夜深容易过天街雪后余氷尚缀檐月华霜气入踈帘难堪琼玉惊心骨坐觉清寒㡬倍添雪中寻友人不遇拥䄂犯风雪驱车行诣谁朱门不可入素友复难期依丗诚多拙迷方忽自悲𥚹心终寡合吾道易参差河边晚望髙浪崩奔卷自沙悠悠极望入天涯谁能脱落尘中意乗兴东游坐石槎早春寄东郡旧同僚楼台带余雪寒色未全収乆负入开意空爲同舎羞清樽接胜友飞盖从贤侯应限春来晚烟林巳数逰边将红旗一簇聚山椒霁日清风㸔射鵰脱帽胡儿遥稽首汉家新将霍嫖姚月白星稀霜气多卷旗束甲渉䓗河田家不觉官军度夜半只闻风雨过横吹长歌千万骑将军塞北立功廻边人争出孤城望渐见旌旗天外来渔父楚岸橘花香扁舟泛渺茫短蘘冲宻雨素髪浄秋霜烟外鸣桹逺波间掷线长无人识名姓击汰入沧浪早春梅梢柳蕚未全开日澹风和春意来雨后谁家有桃李㑹湏多买及时栽又璇霄转斗车春意逼梅花熟寐侵街鼓闲情到酒家睛阳浮地末寒色歛天涯归鴈空余迹朝来印浦沙山中早春山木欣欣意春光次第催欹巾望归鴈伏槛听新雷巖静闻氷折巢空喜鷰来涧花从寂寞亦向草堂开赠学仙者㣲迳透重峦茅堂竹叶冠方瞳映骨静秀气逼人寒夜火装丹灶睛霜醮石坛不湏惊浅俗䡖举入云端留别友生野际共爲别客亭芳草新何心更执酒满目尽伤春今古无穷路东西相背尘行行复回首不欲着鞭频二月六日𥘉见待漏房前柳色㣲緑欣然成咏宫城映出丝丝緑顿觉皇州春意廻从此不辞驱痩马六街终日踏尘埃垂柳天意清和二月初春风不动整如梳陶潜宅外时无此想更萧条不易居闲居故人通贵絶相过门外真堪置雀罗我巳幽慵僮更懒雨来春草一畨多中秋陪张龙圗䜩射堂𥘉夕隂云酒行顿解喜而成咏飞盖共徘徊西园髙宴开秋云惜明月留待庾公来贻宋四行蕳迪离羣如几辰屈指十靑春不意轮蹄迹共兹京洛尘文塲投契客路转蓬身别易相逢阔过从莫厌频自嘲盘飱罗新𬞞充腹不求余穷巷昼扄户闲轩卧读书有心齐塞马无意羡川鱼丗道方邀逐如君术巳踈醉厚于太古暖于春耳目无营见道真果使屈原知醉趣当年不作独醒人雪寒取酒雪意乆未就寒云低不收飘扬挿孤帜迢递映髙楼试假贤人浊聊攻客子愁唿僮擕小榼更凖黒貂裘虞部刘贠外约游金明光以贱事失期刘惠诗见嘲以诗四首谢之丝管嘈嘈耳不分绮罗杂沓自成春不唯汉帝昆明小更觉唐家曲水贫绛阙朝归散玉珂不游不饮柰春何皇仁听使欢娱极白简从君冷峭多碧柳红桃照眼春绮肴芳醴集朝绅自嫌林野踈顽迹难预风流席上賔上苑花繁髙覆墻曲隄风暖柳丝长炉边应有歩兵尉瓮下难寻吏部郎孙噐之奉使淮浙至江爲书见寄以诗谢之䪍矢迎山驿轺车下帝台夜看牛斗分应有使星来晓棹旌旗逈暮河钲皷喧商舩极目避汉使一何尊吴酿木兰春江鲈白锦鳞玉盘聊下筯初识紫丝莼岫贴睛天阔舟縁石岸深遥知作书处䌫袅緑波心沙溆鹤争飞波光可染衣松江异淇水信美不如归和国子夏主簿李花儒宫岑寂觉春闲仙李繁花重压栏碎锦不飞蒙树合素云欹亚举枝难能诗此日当推谢捧赐他年足継更约彫盘荐秋实岂徒秾艳一朝看送聂之美摄尉韦城徒劳巳足倦漂泊益恓惶短劒无三尺征衣兵一囊折腰从事马賛谒使君堂併日屡承檄无时不褁粮官曹大儿戏弓槊小军行破柱飜偷窟倾林索盗囊村墟旅颜黒风日故衫黄瞑宿投烟舎朝飱䕃道桑谁忧课书殿岂慕荐飞章志气空磅礴才华浪激昂鑴鑱圭始莹磨拂鑑尤光衣褐仍缠袴无羞俗吏装送吴辨叔大名司戸元宰司官钥旌旄压大河敢言趋府倦私叹折腰多机发何妨避光尘未免和艰难方逺到庆阀肯蹉跎致逺必自近如君岂椽曹鱼龙试春浪松栝露秋毫错落辝华富坚气节髙无叹走尘劳送杨太祝恍知长州县三吴佳县首民物旧熈熈专用清谈治非如俗吏爲林踈丹橘稻熟白芒欹冝使民无忘严修太伯祠和邵兴宗秋夜学舎宿直直舎逍遥度清夜蹔投逢掖解儒冠髙楼影背星河转踈竹气兼风露寒篱下黄花新蘂乱门边碧柳旧株残折腰把板今无有勿似陶潜遂弃官和吴冲卿病中偶书呈诸同舎光时亦卧疾病来门不扫秋草翳吾庐弃置贤人酒萧条长者车冥迷牀闘蚁润溽箧生鱼药物从无継箪瓢自有余形神寂可弔身丗邈相踈何事文园客消中亦着书月下小饮美景赏心相值难良宵四座尽儒冠月华过冷衣襟润酒力易消樽俎寒自有笑谈供逸气不须丝竹借余欢坊楼五鼔欲催曙桂影长先髙兴䦨又絶句举首孤轮不似遥鐏前狂气出云霄常娥不惜惜丹桂欲就髙枝挂酒瓢马病羸病何其乆仁心到栈频湏怜苜蓿歉当认主人贫客舎同萧索山程共苦辛未能逢伯乐且可自相亲入塞万骑入榆关臯兰苦战还椎锋佩刀鈌蹋血马蹄殷铙吹来风外牛羊出雾间湏知沙塞恶壮士变襄颜喜孙噐之来自共城取友不无人爱君天性真逺寻穷巷宅未拂满衣尘王礼贫尤重交情别更亲谁家酿醇酒尽醉凖衣巾送韩太祝知钱唐冠佩郁相映由来积德家一时推儁异四海走声华图籍添舟重江山忘路賖夷涂指霄汉跼骥不湏嗟和聂之羙鴈汲汲复栖栖往来谁与期映云才可见入雾杳难追覉枕梦初断寒闺涕巳危冥冥逺缯缴愧尔独知时又和讽古海客乆藏机鸥知人不知如何毫末利管鲍亦相欺送王太祝豫知伊阙百里驩迎新令贤儒经吏术尽家传天开岭阜竦双阙地杂桑麻隘一川锦雉驯飞春陌上雪凫髙去夕岚边长才乆屈君无限所惜斯民受赐偏庆暦七年祀南郊礼毕贺赦雷皷千通破大幽天开狱钥纵累囚驿书散出先飞鸟一日恩流四百州送张太博肃知岳州严风秀木折爲薪得罪由来爲出群粥粥黄鸡憎鹤介芃芃青蔓掩兰薫天资䜛嫉多端巧人极精明不易分饮水岂言吴刺史谤书翻似马将军波涛汹涌动寒野楼阁嶣嶤压暮云红叶寺深秋晚见苍山钟逈夜清闻何妨絶境聊爲守正恐中朝亟用君身外百愁俱掷置放歌沈饮且醺醺和之羙河西列岫亭秋山对踈牖羁客倦登临雨后岚光活晴𥘉落照深素波明别浦赤叶照衰林伫目寂无语何人知此心亭臯资逺瞩秋思浩无涯鴈唼牵菱蔓童歌出荻花垄荒犹叱犊枝暗稍栖鵶烟霭藏东渚慿轩莫望家书事志士喜功业感时心易劳蘖栽终栝柏荒蔓任蓬蒿梁竦慵爲吏萧咸耻诣曹风霜果不变会见出云髙钓鱼有感垂竿临晚岸坚坐据莓苔饵落萍初散鱼惊荷暂开有求虽琐细未获且仾回君识磻磎老曽垂緑髪来又野钓披榛竹无人知往来髙空飞不下鸥鸟巳相猜田家未塞豪人夺何言公赋収皇心虽恻隠蓬戸或焦愁爲吏空多禄无人能此忧知君坐公府他日冨民侯和人苇花葭菼迷河曲髙秋一畨荣齐纨张野白楚练照川明不夜月常皎踰时雪未晴万仙霓帔合千畒玉苗生漠漠波澜偃茫茫沙碛平际空塩海竭垂地塞云横日暖鸥无色风髙鹤有声逢君得嘲赋岂愧束薪井送赵书记之官华州车马西城外遥遥未有尘辞梁犹带雪过洛渐生春幕府斜依岳关山曲抱秦曩来谟画拙不必笑前人又寄题陟屺寺郑南峯下寺前轩反景分明见渭川爲报十年容易别于今愁悴不如先寄郑县史令千之怜君比比得佳县胜槩闲情双有余爲看西溪日沉后如何南浦月生初长春宫柳逺扶踈新树应多旧巳枯蠹柱苔墙遍寻歴古亭犹有杜诗无送华亭沈主簿执𬒮青门道萧萧马欲东暮云零落翠逺树浅深红楚泽吟声里吴山醉眼中相思杳何许野鸖唳髙风闰正月十五日夜监直对月怀诸同舎雾浄金波溢天开碧幕空夜寒虽料峭春意自冲融熠熠枝上露翛翛竹杪风蹔还林野兴不似畜樊笼澹薄春云散仾昻北斗横微分汉津鴈静识建章更浊酒怜虚爵髙文忆友生前轩空不掩怅息负孤清归鴈亦知南国稻粱肥水满春江努力归闻道楚人缯缴细平沙短草尽藏机忆庞之道畴昔两垂髫知音结乆要何言半涂别不待岁寒彫幸有才名在非随气运消英灵犹髣髴宿草巳萧萧送郑推官赴邠州形便豳公国旗旄拥将坛秦云低落日塞树怯春寒草檄无留思投壷不废欢还应笑黄卷寂寂守儒官百榼行春乐千弓从猎豪苦吟边月冷飞镝野风高竒䇿鞭殊俗长緌系不毛输君跃马贵一等着青𫀆骄虏巳归计圣朝方寝兵时闻候火入非复塞尘惊秋岭无南牧春田恣北耕休穷西海路辛苦学甘英兴宗约游㑹灵乆不闻问以诗趣之胜地何妨行乐频万双白璧不賖春腊醅巳老乆未压杨柳青青不侍人清明日兴宗饮赵道士东轩佳游得令辰过此不爲春一境风光秀万家烟火新鷰初飞玉殿草不染香轮逼水蒲牙短围隄柳带匀纵谈髙出古落笔健生神日暮还醒去林花应笑人上巳日与大学诸同舎饮王都尉园冠盖郁相依名园花未稀游丝萦复展狂絮堕还飞积弩遗风陋兰亭旧俗微何如咏沂水春服舞云归寄题洪州慈济师西轩登临传胜絶怅息未成游山气髙凌霁湖光碧照秋烟踈茶灶灯冷竹房幽安得聊慿槛萧然洗客愁山头春色天意欲回煦群生稍郁烝平田犹未徧絶岭独先升翠色添崖柏寒声折涧氷谁爲物外友挈手共同登三月十五日宿魏云夫山㽵先生嫌俗賔犹与故郷亲不惜烟霞地暂容缰鏁身林庐深有径鸡犬四无邻蔌蔌开花堕苍苍古柏春饭炊松粒细盘采蕨芽新静觉精神健闲知气味真鸡泉冷毛发山翠湿衣巾竹色消酲易林声破梦频客轮来去辙驿路古今尘明日空廻首白云应笑人又七言闻道山家门镇开独驱瘦马出尘埃白云明月先无约何事今霄亦此来留别逢吉君念承明臭味稀相逢惜别重依依㑹稽太守方坐啸东郭先生还歩归乐饮林塘留节物饯行里舎动光辉双旌廻去行人发一带长臯烟雨微陜城桃李零落巳尽硖石山中今方盛开马上口占西望飞花千树暗东来芳蘂一畨新行人不惜泥涂倦喜见年光两处春自渑至洛循谷水行百余里巳烦谷水逺相送更得嵩峯遥见迎水碧峯青看未足却愁前到洛阳城送不疑知常州宦学不营身京华费十春非贪爲郡乐意欲与民亲祖帐青门道归帆杨子津江山旧游在烟火故郷邻敢惜离群阔欣闻得吏循嗟余一囊米𬈑负鬛丝新送聂之美任鸡泽令赵魏髙气侠到今风俗然椎埋吏难禁击断丗称贤明府冝更瑟罢民庻息肩无如丝者急歛纵敲鞭送张秘校知分宁百里大夫官不轻莫嗟领上发垂星人生谷禄偏冝晚丗路艰难不厌经数曲秋江萦县白几峯霁色入帘青于公向日多隂德巳有鹓鶵在帝庭馆宿遇雨怀诸同舎佳雨濯烦暑翛然生暁凉森沈殿瓦碧羃歴井苔苍院静杉篁秀人闲钟皷长慿谁同把酒清兴窅相望送韩直讲郓州宁亲车马俨何之东冈旧有陂三年别亲意千里逹家时去仕元戎幕来爲太学师宁湏负斗米不复断机丝物色迎归鞚光辉入寿巵人生无此乐此乐独君知宣徽使河东经略使郑文肃公挽歌璇玑敷帝命金节护边兵尽付将军制真爲儒者荣扶揺方上击蒙汜忽西倾罢市人相吊纷纷满百城柳翣䘮容盛江山故国遥清时独长往何日重来朝事与秋云断荣如暁梦消西风虎丘路马鬛又嶣嶤又代孙检讨作二首湖澄翠岫孤胜地古东吴气象常时秀英灵何丗无金闺演王綍玉帐绾兵符炜烨照郷曲从兹益重儒人爲天地客处丗若浮休岂有生长在秖知名可留露沾寒草晚风啸白杨秋地下求文友应从顾陆游送丁秘知雍丘古县跨河流人繁军市稠羽飞朝暮驿鳞叠往来舟兄擅才华乆时推政治尤足犹妨老骥目不碍全牛从道西来近能无东望愁时因趍上府穷巷一相求苦雨积雨欲侵旬朝晡漫不分苍凉微露日惨淡巳生云地半成泥滓天应厌垢氛时闻度鸧鸹空外自爲群酬师道雪夜见寄玉树交横雪后天银河沉着斗栏干笔峯微结氷丝澁灯晕𥘉成花烬残太学先生毡苦薄公车倦客履仍单欲吟佳句到清暁夜寂愁闻金石寒代叔礼作使北诗人主爱民物心无彼此情约欢同一国蒙福徧群生玉帛遥相望风波寂不惊熈熈南北海所至尽昇平又击毬肃奉承轺命仍陪戯马游朋分𥘉逈出势合复相収顾眄华星激萦廻紫电流良因重嘉好礼接使臣优送计先辈尉宗城红尘乆帝城髙价动公卿竹柏寒方茂骅骝老更成氷霜驱马瘦书劒束装轻丞相虚东合遥知倒履迎送赵殿丞归成都蜀栈锦衣来高堂绶笥开㤙辉同日至喜色共春回驷马过邻社朝𥚑捧寿盃吾生无此乐空使寸心摧送张都官江南东路提刑楚俗号难治司刑尤择贤危疑片言决舒惨一方专松不彫寒色丝曽断直絃清风过江外应在下车前温国文正公文集卷第七温国文正公文集温国文正司马公文集卷第八温国文正公文集卷第八律诗三送杨祕丞通判杨州送光禄王卿致仕归荆南赠清衍和道粹春寒趋舘马上口占同次道元日宿尚书省听誓戒寄常州邵不疑和子渊除夜春祠致斋寄呈景仁次道双井茶寄赠景仁送王殿丞西京签判和子渊元夕送谢都官知光化军送仲更归泽州二月二日太常致斋晨起呈景仁次道二同舎送刘观察知洺州寒食御筵口号二首致政杨侍郎挽歌二首送晁校理知怀州席上赋得榛二月二十日与同舎宴李氏园晚归马上赋诗送师道知长溪因归觐省双竹诗和次道奉慈斋宫见寄送次道通判西京送刘仪先辈大名尉送皇甫寺丞知蓝田县酬次道板桥晚望见寄送祁峤颕阳主簿送李尉以监丞致仕归闽中和伯镇再入馆和同舎对菊无酒文太师挽歌三首送李祠部知滑州和道粹垂拱早朝王范二直阁班列在前戯成小诗荅刘邍父贺庞公惠炭送田校理知晋州正月三日与广渊同出南薫门分趋斋寄题常州东山亭送人爲闽宰送才元知广安军归成都觐省送上雒王推官送瀛州签判苏袐丞和次道西都元日怀不疑并见寄王金吾北园二月二十四日馆宿兴宗舎后桃花盛开偶书牖上送周寺丞知洛南送齐学士知荆南送王待制知陜府送张景淳知邵武军送章伯镇知湖州送王伯𥘉通判婺州送张少卿学士知洪州送昭逺兄归陜寄清逸魏处士送云卿知卫州送昌言知宿州送济川知汉州哭公素送程端明知成都丁尚书挽词二首奉和济川代书三十韵寄诸同舎和始平公贻一二賔僚留客和始平公长句寄汉州何学士济川有书见贻云以亲老湏守逺郡以便禄养不得如光在主人幕下因以诗荅阏逢敦牂二月十一日与一二僚友游叔礼园亭以诗戯呈十四日小园置茶招宗圣应之皆辞以醉爲诗赠之同僚有独游东园者小诗寄之三首小诗招僚友晚游后园二首小园晚饮李花东䆫奉和始平公酬大资政吴侍郎晚行后园见菊戯冝甫野菊送杨秘丞通判扬州苦闻小杜说杨都当昔豪华今在无江势横来控南楚地形前下瞰东吴万商落日舩交尾一市春风酒并垆得意莫忘京国友满尘冲雪奉朝趋送光禄王卿致仕归荆南九列谁云非显涂人生巳不负爲儒拂衣长揖䕫龙贵散髪还爲黄绮徒白鹤归飞心自逺青霞髙举势何孤千金尽与郷人费不向江头买木奴赠清行我厌俗縁苦空爲薄宦牵如师真逹者于丗必超然敝笠冲尘陌寒云拥雪天﨑岖逺相顾深愧此心专和道粹春寒趍舘马上口占残腊尚要春清寒更着人雪华犹惜别物意倍添新云压宫城重风调玉漏匀行游冝结辔九陌未多尘同次道元日宿尚书省听誓戒寄常州邵不疑椒花献歳新瑄玉侍祠频此夕同华省非才愧后尘江风迎茜斾沙雨待朱轮不比斋官冷端居弃掷春和子渊除夜缇室重飞玉琯灰物华全与斗杓回依依残腊无情别歴歴新春满眼来强取酒巵浮翠柏懒开粽叶覔杨梅男儿努力平主志肯使功名落草莱春祠致斋寄呈景仁次道比日聚官舎笑言曽未厌暂成挥手别各有侍祠严晴景朝朝丽春容物物添解斋当共醉莫遣此期淹双井茶寄赠景仁春睡无端巧逐人驱诃不去苦相亲欲慿洪井真茶力试遣刀圭报谷神送王殿丞西京签判清白丗风存王公复有孙挺生如玉树不竭似淮源日背崧峯紫春添洛水喧幕中多胜友肯使负芳罇和子渊元夕神岳嶣嶤阙角齐银檐无影玉䋲低风传丝管交加发灯滉星河上下迷清醴横飞金凿落香尘不染锦鄣泥谁知此夕斋祠客近在宫城槐柳西送谢都官知光化军廏吏整车马忩忩办晓装青緺出阊阖朱斾指沧浪野店杏初发津亭柳巳黄行行不可驻犹及劝耕桑送仲更归泽州太行横拥巨川回三晋由来产异才展墓乗春走郷陌负书拂暁下兰台河阳路侧花应合天井关头雪未开㑹使郷人惊六印莫羞今日弊裘来二月一日太常致斋晨起呈景仁次道二同舎官舎春萧瑟朝来尚薄寒人虽繁陌上尘不近门端巳负踏青约仍无举白欢慿君御沟上试折栁条看送刘观察知洛州汉家英俊士衮衮出金张乆袭诸侯籍新腰太守章畛封连故赵庐井带清漳春色迎铙吹应忘道路长寒食御筵口号二首雨意沉沉泼火余䕫龙盛集退朝初酒殽络绎来丹禁冠劒参差下玉除紫鳯归飞云烂熳黄鹂新啭柳扶踈麦禾满野边烽息佳节何妨赋乐胥圣主褒优鼎轴臣金觞玉醴照青春万家烟火朝来静九陌风光雨后新髙鷰翔飞惊紫绶余花点缀託朱轮问牛因得观民俗不独嬉游惜令辰致政杨侍郎挽歌时论归清徳皇心重老臣祖风终骾直家学本深淳便殿谈经乆安车就第新如何金未尽奄忽弃郷人忧国心如石当朝有古风挂冠虽在逺遗扎不忘忠飞旐西归洛新阡背倚嵩还令往来客下马白杨中送晁校理知懐州鸡犬相闻桑柘春风光明润帝郷邻群峯斜转太行角万谷同趋马颊津簮组倾都邀别𬒮壷浆满路候行尘非君厌薄承明直天子方今重治人席上赋得榛微物生山泽萧条荆棘邻何人掇秋实此日待嘉宾虽无木桃赠投此寄情亲二月三十日与同舎宴李氏园晚归马上赋诗门前蹀躞金羁满坐上连翩玉斝飞数尺游丝留客醉一行垂柳送人归同邀胜友时难得重到名园花巳稀莫惜芳辰䞉行乐无端风雨横相违送师道知长溪因归觐省羁旅帝城乆逢人青眼稀闻君又当去使我益思归佳色邻郷树高堂望綵衣春流先自疾心出片帆飞双竹诗上苑通丹禁脩林绕玉堂周阿纡镂槛并榦擢新篁萧洒骈瑶甃连翩拂璧珰虬腾双角直鲸喷两须长晓泊烟华重晴留雨气凉分音成律吕齐秀待鸾凰碧借云霞润清依日月光物情知有爲天造固无方比节群诚合虚心至道彰吾君愈动德不敢有嘉祥和次道奉慈斋宫见寄去住邈如霄与尘依依欲别更相亲虽知洛邑饶英俊莫忘斋庐并直人送次道通判西京相府新承檄兰台旧校文题舆荣得士把𬒮惜离群首夏郊原秀晴阳草树曛觚稜日边逺阙塞雾中分翠岭林端出飞泉竹外闻金羁游烂漫珠履醉纷人服声光重官无簿领勤归期肯留滞汉主待渊云送刘仪先辈大名尉潭潭相府开旌骑拥三台闻道廷中吏无非天下才䇿名新振拔把板尚低回勿爲卑飞困青冥尽此来送皇甫寺丞知蓝田县南山三辅剧百里古诸侯谁谓絃歌小不分宵旰忧烟横辋水暝云照武关秋安得无羁束从君一纵游酬次道板桥晚望见寄春来曽约醉河桥深负垂杨千万条今日都门相望处西风乱叶正萧萧送祁峤颕阳主簿苍山临县郭云木冷萧騒人有渔樵乐官无簿领劳垂天起肤寸合抱本纎毫志意诚脩立归飞羽翼髙送李尉以监丞致仕归闽中行行歌式微浩叹返荆扉却着登山屐尽焚趋府衣溪清鱼影乱竹闇笋芽肥应悔浮名误空将白发归和伯镇再入馆甘泉献赋人流落浙江濵自叹三年谪归来万事新铨衡时进对户牖日相亲明主方思贾非徒问鬼神和同舎对菊无酒黄花倚秋色晔晔爲谁开更使窥残榼空令洗旧盃嗅香行缭绕捻蘂立徘徊尽日柴门外白衣来不来文太师挽歌三首汾晋地形羙古今多鉅贤况承勲烈后冝有庆霊传着位登朝右声华出衆先起家从此始圭组遂蝉聮羙化流民物薫然遗爱多栾公当日社邵父至今歌庭有三鳣集门容驷马过欲知余庆在公鼎格平和夏屋封何处山田有卧牛蟠根走伊水回首负嵩丘忠孝家风备哀荣礼秩优龙鸾舞宸翰万古照松楸送李祠部知滑州东郡隄繇苦曏来烟火踈提封百里逺生齿万家余贤守车才下疲人意巳纾行闻謡五袴京廪满郊墟和道粹垂拱早朝王范二直阁班列在前戯成小诗霁日扶霜仗祥烟覆晓班帝车回北斗天阙竦南山紫殿鸿鸾肃金门虎豹环蓬莱两仙伯逈立白云间荅刘邍父贺庞公惠炭东郭先生履半穿御冬深愧主人贤应怜道上雪欲积意使炉中灰复然麴蘖暗添寒酒力图书共免湿薪烟茅斋斗似饶光彩客至何忧腊后天送田校理知晋州铨筦萃贤豪夫君主剧曹长才沛余𥙿衆论蔚推髙逮此分符贵知无顿刄劳公卿如有缺不独赐金褒正月三日与广渊同岀南薫门分趋斋宫涂中有作并辔岀都门葱笼日欲昕野寒余宿雪树闇湿春云梢望郊宫近先愁马首分一朝犹恋恋可复乆离群寄题常州东山亭二首谢传英声髙可攀结茅积土想东山常忧胜槩一朝尽岂信风流千古还尘尾蒲葵供永日酒樽棊局奉欢颜贤侯心迹遥相望不使兰陵风月闲阀阅崔嵬动四方入门鸾鹤自成行青緺旧巳临佳郡墨客新归耀故郷醉舞几应摧屐齿对棊正欲赌香囊阶庭玉树寒相照更使东山逸气长送人爲闽宰万里东瓯外溪山秀出群郷人皆嗜学太守复工文正用慈良化居无牒诉纷谁云逺京国佳政日相闻送才元守广安军归成都觐省皂盖五骅骝今来异昔游箪壷交里舎铙吹下瀛洲寿酒行当举归鞭不可留春光乆相待先在锦江头送上雒王推官经臣墨绶百里宰红蕖幕府僚民淳无闘辨地胜得逍遥日上云未散春深雪不消知音巳交荐勿茹紫芝苗送瀛州签判苏祕丞寀髙阳十万兵幕府借时英塞上风犹劲关南春未生投壷边柝静倚马檄书成不忘尘中客征鸿可寄声和次道西都元日怀不疑并见寄露冕优分竹题舆佐画圻比年携手乐兹日赏心违斋祀春来併娱逰别后希谁怜从窭卒草际犯寒归王金吾北园丞相后园天籞邻年年分借上林春目前但识禽鱼乐门外何妨车马尘花蘤秪疑名品尽圗书方验古今贫将军朝下无余事端爲风烟作主人二月二十四日馆宿兴宗舎后桃花盛开偶书牖上金马春寂寂秾桃随意开夕风零落尽不待主人来送周寺丞知洛南太华指商于中间百里余稍行山驿逺渐与世尘踈楚塞参差接秦民错杂居惜哉非肯綮不足试投虚送齐学士知荆南汉家太守治才髙楚国山川气象豪旗斾逶迤蟠梦泽楼舡赑屓压江涛雄名谁复知宣武遗爱犹应祀叔敖何必三年求奏计诏书朝夕赐金褒送王待制知陜府畴昔诚相契间関分不渝絶絃悲宿草抚首念诸孤位略尊荣间年忘德齿殊清隂容息足重语辱嘘枯鶠阁骞云表虹旌拂海隅明光新出綍陜陌重分符丰润还桑椊讙讴复路衢寕湏更条教耆旧巳箪壷送张景淳知邵武军闽岭窅何在东南千里遥仳离伤草草㑹合更迢迢隋岸微吹絮吴江欲上潮肯无同舎念回首弭䡖桡送章伯镇知湖州江外饶佳郡吴兴天下稀莼羮紫丝滑鲈鲙雪花肥星斗寒相照烟波碧四围柳侯还作牧草树转清辉送王伯初通判婺州煜爚屏星驾迢遥婺女区岚光睛向背溪熘暖萦䊸万室鸣机杼千艘隘舳舻若逢耆旧问能说隠侯无送张少卿学士知洪州相府典刑在朝闺望实髙䌷书荣史观典乐重卿曹夷路迎飞鞚桑林应奏刀家籝传旧学庙鼎刻前劳祇服屯千骑连樯阅万艘劒芒冲夜气阁影动秋涛风色传花信烟光拂酒膏使君专问俗无意在游遨送昭逺兄归陜种种亲头白帝城难少留倚门应有望列鼎本无求清夜多归梦红尘厌乆游此行殊捧檄辕下五骅骝寄清逸魏处士郷树三揺落临风歌式微徒嗟俗縁重端使素心违茅阁杉松冷山园药草肥不能如海鷰嵅岁一西飞送云卿知卫州汗简成新令褰帷刺剧州韦平家法在邵杜治声优野竹交淇水秋瓜蔓帝丘三年归奉计肯顾石渠游送昌言知宿州炜烨符离守中流蔟皷旂柳隂浓不断舟势激如飞魏阙行归奏承明秖蹔违星轺晨夕度尺素勿令稀送济川知汉州二首金马从容乐问君何所之客心彯若梗亲发暠如丝旧学巳孤陋素交仍别离执经时有问使我复从谁千骑拥朱青霞昼繍还复寻题柱迹重过弃繻関晓栈流云湿秋湖脱叶殷乆游仐得意真不愧江山哭公素负书游上囯拾芥取荣名雅度津涯阔高文风雨惊忘怀飜得谤纵酒遂伤生忍使泉台客悁悁不自明丹旌倚輤车荣辱尽虚无半道骅骝顿先秋兰茞枯儿痴才过齓亲老不胜扶家事今䔥瑟寕将未第殊送程端明知成都高阳将幕开濯锦使旌来欲识関头雪正如江上梅宵衣矝逺俗霞冕寄良才岂待三年最脩梧茂帝台丁尚书挽词二首鳯跸游汾曲非熊得伟人闺台光显重训诰愈深淳论道叅黄合撗经侍紫宸如何天不憗志业未全伸丹阙晨趍退萧然忘丗荣闲斋虚自白永日澹无营脱略簪绅累沈冥丘壑情贪夫诚有激千载素风清奉和济川代书三十韵寄诸同舎金马延群隽芸香聚衆书杳疑神境絶深与丗尘踈气逼烟霄爽光分日月余不材叨误选故友幸聮居云盖森朝骑天阍谨契鱼后先陪贾马左右揖严徐朱阁霜清外琁题日上𥘉词林精採撷蓺囿纵游渔决胜楸枰暝穷欢绮席舒朝昏升紫闼咫尺侍彫舆玉垒俄郷思铜符忽诏除綵衣承几杖华毂照园庐四郭柑垂䕃千塍稻散渠壶浆迎露冕铙吹拥髙旟有德能仁虎无欺耻怒狙道涂繁楫让犴狱絶沦胥滞穗栖场圃鸣桴静里闾贫寕费官烛饥不茹家𬞞翁子懐青绶文园驾赤车古今相与校胜负定何如上正开宣室人方诵子虚追锋行入谒委珮复传胪抚已聊睎骥临民遽起予居然耗廪禄岂不愧簮𥚑鹈翼颜何厚锥囊意未摅因循恋糠籺汩没老涂淤自顾徒爲尔诚非益者欤俄承吕公檄遂䇿阮生驴驿骑传巴徼诗筒逹鲁墟琳琅固无价燕石敢沽诸和始平公贻一二賔僚儒冠蔼蔼从平津东合由来盛衆賔终始何甞忘教育髙卑曽不问䟽亲共陪樽爼无虚日空喜谿山得主人白雪屡歌殊未和自知羞愧后车尘留客酒烟漠漠自生春舞䄂飘飖拍拍新湏信客归丝竹散清风白月解愁人和始平公长句寄汉州何学士势交倐忽易萧条頼有伊人尚建标湏信松筠凌雪茂肯爲蒲柳望秋凋钦贤髙馆三年别广汉专城百舎遥书𥿄如云诗叩玉数凭疾翼度青霄济川有书见贻云以亲老湏守逺郡以便禄养不得如光在主人幕下因以诗荅千骑骎骎簇画辀髙旌大盖五骅骝斋中酒美连翩醉湖上花繁烂熳游鸡犬相闻通故里旨甘不絶奉晨羞秪应朝夕平津合得向君前立胜筹阏逢敦牂二月十一日与一二僚友游叔礼园亭以诗戯呈下马乆徘徊林芳殊未开春风眞有意湏待主翁来十四日小园置茶招宗圣应之皆辞以醉爲诗赠之草树弄春晖家家倒载归谁怜独醒客日暝掩双扉同僚有独游东园者小诗寄之车马东城路芬芳数里尘风光不相待愁杀未游人右咫尺东园乐无如簿领何春风连夜恶闻道落花多右城楼传晚皷稍稍讼庭稀起拂衣中土还乗𣢾叚归小诗招僚友晚游后园二首五陵年少竞春晖肥马银鞍白玉羁何似松间煑新茗更来花底覆残棊右麦田小雨陇㣲青草树欣欣照暁晴花下客来醒亦好犹胜闭户过清明小园晚饮公府丰暇豫眞成弃掷春招邀俱胜友烂漫醉芳辰花艶秾无敌文锋徤有神犹胜拥朱墨终日坐埃尘李花嘉李䌓相倚园林澹泊春齐纨翦夜薄吴纻下机新色与晴光乱香和露气匀望中皆玉树环堵不爲贫东䆫临风梳短发䔥飒晚凉新不识市朝客何如江海人沉吟凭棐几欹侧戴纱巾浊丗事无尽东䆫聊放神奉和始平公酬大资政吴侍郎道盛经纶业文髙翰墨塲雍容偃藩地宻迩钓璜郷回首红尘逺清心白日长山形抱城堞谿影照公堂䄫稏千塍碧芙蕖万顷香跨波横略彴逼地亚篔筜大壄禾麻溢髙斋几席凉夔龙屡𢋫唱东壁正垂光晚行后园见菊戯冝甫野菊荒无数班班𥘉见花径湏来一醉试遣问东家野菊野菊未甞种秋花何处来羞随衆草没故犯早霜开寒蝶舞不去夜蛬吟更哀幽人自移席小泛清盃温国文正公文集卷第八温国文正公文集温国文正司马公文集卷第九温国文正公文集卷第九律诗四秋夜再呈冝甫冝甫家有金铃菊客未之识因代菊赠冝甫深夜奉和始平公喜闻昌言修注秋雨霁倐闻宗圣案伎应之饮酒诗呈冝甫冝甫东楼晚饮送魏寺丞广赴辟秦州判官昌言谪官符离有病鹤折翼舟载以行及还修注始平公以诗问之命光同赋二首和聂之羙重游东郡大热夷齐清风台伫月亭药圃竹坞射绷玉徽亭书楼朔㑹堂浮醳亭清燕亭流芳桥晓景亭假山探花桥乐轩坐舩枇杷洲寓泊郑圃寄献昌言舎人奉和始平公忆东平和运使舎人北园饯别行憇三交僧舎冒雪宿百井閞见寄又和留题定襄驿又寄献自嘲晋阳三月未有春色柳溪对雪酪羹奉同道矩谢始平公惠砚陪始平公燕柳谿送王都官官满还都到并州已复数月率尔成诗和道矩送客汾西村舎杏花盛开置酒其下北轩老杏其大十围春色向晚止开一花余悯其憔悴作诗嘲之杏解嘲寄陜西提刑江学士从始平公城西大阅陪诸君北园乐饮和道矩红梨花二首和懋贤闻道矩小园置酒助以酒果副之以诗数日不至后圃今晚偶来芳物都尽率然成诗和乐道自河外南辕过冝芳雨晴气和景物可爱马上偶成夏日晨发故关寄逢吉中秋夕始平公命与考校诸君置酒赋诗病酒呈晋州李八丈和李八丈小雪同㑹有怀邻几三月晦日登丰州故城送张学士两浙提点刑狱寄聂之羙又寄送昌言舎人得告还蜀三首祁国正献公挽歌三首侍读王文公挽歌二首相国广平文简程公挽歌二首送王书记之官永兴和钱学士呈邵兴宗晓思送朱职方提举江淮运盐送次道知太平州送苏屯田知单州君倚示诗有归吴之兴爲诗三十二韵以赠喜圣民得登州诗寄云夫处士老兄兼呈知府待制八丈和任屯田感旧叙懐送李学士使北送薛水部十丈通判并州送祖择之守陜奉和邻几六月七日文德殿观文武百官等上尊号十五韵和始平公郡齐偶书二首感兴寄聂之羙八月七日夜省直苦雨三首次韵和邻几秋雨十六韵紫微石舎人挽歌二首次韵和沖卿中秋胧月次韵和邻几九月五夜省直吴正肃公挽歌辞三首和邻几金铃菊送贤良陈着作签书寿州判官秋夜城上调秋角烟间发瞑钟风枝揺宿鸟霜艹覆寒蛩乆负观书乐端愁束带恭蹔因群吏散还得遂幽慵再呈冝甫西家壷巳倒次第向东邻朱戸如坚闭黄花恶笑人冝甫家有金铃菊客未之识因代菊赠冝甫主人倦邀客寂寞委苍苔此日开无益明年不复开深夜踈星映戸月流天群动収声四寂然嗟尔寒蛩怨何事悲吟彻曙亦无眠奉和始平公喜闻昌言修注鳯口除书下九阍簮绅拭目仰殊恩暁提麟笔依华盖日就螭拗记圣言桃李新隂方蔼蔼骅骝老志更轩轩主人喜见相如逹趣召邹枚洗玉樽秋雨霁倐闻宗圣案伎应之饮酒诗呈宜甫寒风细雨未晴天宻似轻尘薄似烟一室独吟圗史乱四邻髙㑹绮罗鲜鴈飞斜柱絃随指蟹荐新螯酒满舩自笑不歌仍不饮昬昬只解枕肱眠冝甫东楼晚饮賔主俱欢醉髙楼逈倚空形忘羁检外酒散笑谈中晚市烟初白秋园叶半红登临不厌数朝夕是寒风送魏寺丞赴辟秦州判官征西大府开后乗得髙材区脱烽烟静渠搜职贡来陇云低玉帐羌舞奉金罍信羙从军乐脩梧荗帝台昌言謪官符离有病鹤折翼舟载以行及还修注始平公以诗问之命光同赋二首曽下青田啄玉苗泥沙病羽乆萧条谪仙不欲留尘丗依旧提擕上碧霄相阁书传紫闼深破缄先问九臯禽不令一物伤天理仁爱方知真宰心和聂之羙重游东郡二首跃马津亭未几何官逰容易十年过飘飖空似随流梗寂寞犹爲挂壁梭西岭应余当日翠南湖真减几分波输君尚得飞征盖重向春园听旧歌又南湖重过又逢春官柳虽踈亦解新台榭倾欹賔友散临风愁杀独游人大热山泽欲焦枯炎光满太虚不知天地外暑气复何如夷齐夷齐双骨巳成尘独有清名日日新饿死沟中人不识可怜今古几何人清风台太守金闺客天朝应对才非因板舆恋宁驾使车来水鑑秋毫尽霜锋错节开清风徧千里不独此髙台伫月亭灯火动渔矶湖边过鸟稀孤蟾乆未上五马不成归长啸风生座髙吟露满衣闲情无日厌岸帻对清辉药圃三蜀膏腴地偏于药物冝小畦千种聚春雨一畨滋山相慙多识桐君未徧知佗年似胡广飬寿复扶襄竹坞二何迹相継竹坞日隂森欲识飬民意先观爱物心仾垂樽俎冷宻映管絃深勿怪湖光少年来碧影侵射堋叠鼓花前急红旌竹外髙惊飈分白羽余响振乌号壮观倾春陌讙声涌夜涛因兹形礼俗岂独事游遨玉徽亭房公昔漂泊置酒此鸣琴人事有忧乐山光无古今风流俱寂寞结御名尚萧森松竹含虚籁犹疑絃上音书楼使君有书癖记览浩无涯况此孤楼逈端无外物譁横肱欹曲几搔首落乌纱此趣人谁识长吟䆫日斜朔㑹堂朔旦集僚吏兹堂簪组繁舞空孤鹤下映日两凫翻花散东方骑萍浮北海樽湏知太守贵铙吹引朱浮醳亭曲水华榱下浮觞去复还浪揺花影碎日射酒缸殷灭没遥寻客裴回怯度湾穷欢不知醉清泚照心颜清燕亭波澄䕃群木永日湛清华碧篠静秋色白苹仾晚花松声工醒酒泉味最便茶外事付丞掾无妨风景嘉流芳桥桥下流芳度余春日夕催唿人洗樽斚招客借莓苔倚柱时流滞随波乍往回仙家如不近安得此花来晓景亭帘栊分晓色逺树子规啼浓露侵衣冷晴烟压水低神游灵境徤身入画圗迷衙吏无烦报汀洲鹭正栖假山广汉土平逺巳嫌丘壑踈唿工刻巖洞应手出庭除缥眇神仙宅嵌空虎豹居人功与天力秀絶两何如探花桥桥边春意近五马屡徘徊湖水旦暮緑林花早晚开适因甞酒到又爲赋诗来借问双华表经过日几回乐轩繁絃凝渌水叠皷掺渔阳风结舞𥘉急尘飞歌正长凫鹥争上下栋宇爲仾昂太守且安坐新声未遽央坐舩使君张皂盖髙宴碧湖心苒蒻牵菱蔓夷犹泊栁隂晚风侵坐冷春浪没篙深倒载归何晚波间夕照沈枇粑洲周官歛珍味汉苑结芳根何意荒洲上犹余嘉树存犯寒花巳发迎暑实尤繁愿逐蒲萄使离宫奉至尊寓泊郑圃寄献昌言舎人旅食缁衣馆飃蓬怳自迷树撗寒雾逺山隐古原仾愁暮空庭雀惊晨别墅鸡故人何处在依约玉绳西奉和始平公忆东平相印东临汶水阳两看春叶与秋霜登山置酒延邹湛上马回鞭问葛强谿竹仾垂寒滴翠露荷相倚净交香宵衣深念长城固肯待从容傲醉郷又千巖秀色拥晴川万湏陂光上下天委地鱼盐随处市蔽空桑柘不容田讼庭虚静官曹乐儒服寛长邑里贤不爲从知方负羽独乗渔艇老风烟和运使舎人北园饯别行憩三交僧舎冐雪宿百井关见寄骊驹北上雪孱颜䪍矢前驱度汉关僧室松杉清照眼驿亭烟火逈依山马衔边草枯犹瘦鴈怯胡云冷未还贱子不湏回首问鬓毛萧飒簿书间又和留题定襄驿按节羊肠坂褰帷并塞州仁风熈爱日清德凛髙秋甘泽随征盖华星近戍楼佗年叱驭事直笔寄歆彪又寄献承明共直庐瞬息八年余幸託屏星驾前迎使者车迹虽殊贵贱心不置亲踈青眼披情素犹如相见初自嘲英名愧终贾髙莭谢巢由直取云山笑空爲簮组羞浮沉乖俗好隐显拙身谋惆怅临清鑑霜毛不待秋晋阳三月未有春色天心均煦妪物态异芬芳上国花应烂边城柳未黄清明空改火元巳漫浮觞仍说秋寒早年年八月霜柳溪对雪春风不胜雪散漫渡芜沙宻映縁溪柳争飞乱眼花鸱夷賖羙酒油壁系轻车塞下芳菲晚聊将当物华酪羮军厨重羊酪飨士旧风传不数紫莼滑徒夸素鲔鲜蠡烦同取勺药助烹煎莫与吴儿说还令笑茂先奉同道矩谢始平公惠砚爵台今已倾飘瓦出芜城还入缣缃用尤资笔墨精相君怜古物白史擅书名聊用飞军檄何愁楯鼻平陪始平公燕柳谿谿光不动柳风轻玉帐森沈拥万兵鸥入烟中闲自舞鱼翻波靣喜相迎楼船下视晴天碧鼔吹前驱逺陌清桃李归时应盛发薫然和气满春城送王都官官满还都粹羙清庙器可嗟沉下僚优游仲举坐洋溢海沂謡奏课应居首知音况满朝从今黄鹄举眼冷㸔青霄到并州已复数月率尔成诗忽忽此何地经时更自猜深疑醉里得复似梦中来薄官真何益浮生信可咍鹏蜩定有分不若寸心灰和道矩送客汾西村舎杏花盛开置酒其下田家繁杏压枝红逺胜桃夭与李秾何事偏冝闲处植无端复向别时逢林间暂系黄金勒花下聊飞玛瑙钟㑹待重来醉嘉树只愁风雨不相容北轩老杏其大十围春色向晚只开一花余悯其憔悴作诗嘲之春木争秀发嗟君独不材湏慙一花少强逐衆芳开顽艳人谁采微香蝶不来直爲无用物空尔费栽培杏解嘲造物本非我荣枯那足言但余良干在何必艳花繁壮丽华林苑欢娱梓泽园芳菲如可采岂得侍君轩寄陜西提刑江学士明主于庻狱选才从本朝鄼侯三尺律汉使一封轺郡国清名满关河古意饶凄凉乗障客华发日萧萧从始平公城西大阅沧溟浴日照春台组练光中玉帐开汾水腾凌金皷震西山宛转斾旌回逍遥静散晴空雨叱咤横飞逈野雷坐镇四夷真汉相武侯空复道英才陪诸君北园乐饮浩歌纵饮任天机莫使欢娱与性违玉枕醉人从独卧金覊倦客听先归湏知㑹府闲时少况复边城乐事希花卉正浓风日好今年巳不负春晖和道矩红梨花二首繁枝细叶互仾昂香敌酴醾艳海棠应爲穷边太寥落併将春色付秾芳又蜀江新锦濯朝阳楚国纎腰傅薄粧何事白花零落早同时不敢闘芬芳和懋贤闻道矩小园置酒助以酒果副之以诗芙蓉幕下惜余闲不使芳华取次残珍果醇醪与新句併将佳味助清欢数日不至后圃今晚偶来芳物都尽率然成诗烂漫不解赏飘零空惨悽残红正满地不忍踏芳蹊和乐道自河外南辕过冝芳雨晴气和景物可爱马上偶成京洛春应老河边初解颜碧浮烟际草翠滴雨余山目极褰帷外诗成揽辔间满川桃李色共喜传车还夏日穷边已深夏气色耿清秋鲜旭开山郭凉烟澹戍楼兠零烽火息区脱虏尘収迨此军中暇无妨文雅游晨发故关寄逢吉画㦸衣中趋绛帐驿亭门外拂征鞍巳嗟漂泊三年别更负从容十日欢煖席未穷谈笑乐陟冈相望滞留难扬鞭䇿马几多意原上秋风作暁寒中秋夕始平公命与考校诸君置酒赋诗月华秋色两鲜新万里澄空不受尘兎濯素毛腾浩露桂飘香实下飞轮光侵酒面寒无力清入诗豪徤有神座客何湏辞醉倒相君应不惜车茵病酒呈晋州李八丈身如五岭炎蒸里心似三江髙浪中谁道醉郷风土好舟车常愿不相通和李八丈小雪同㑹有怀邻几天禄淹回德齿尊暂留汾曲两朱轓闲轩坐啸正飞雪同舎倦游来及门空叹髙歌如郢客愧无佳赋似文园坐中犹欠邻㡬在深负棊枰与酒罇三月晦日登丰州故城春尽芜城天一涯白榆生荚柳生花满川战骨知谁罪深属来人戒覆车送张学士两浙提点刑狱朝家重典刑书府惜时英钲鼓喧江下云山拂眼清秋风鲈鲙羙昼日锦衣荣勿似朱翁子空令守邸惊寄聂之羙去歳双毛白今春一齿零人生浮似叶客官泛如萍塞上貂裘弊天涯海气腥何当占箕颕萧散并柴扃又寄心目悠悠逐去鸿别夹容易四秋风莫嗟宻宻书连𥿄万里经年信一通送昌言舎人得告还蜀三首迢递铜梁道凝严青琐闱负书当日去鸣玉此时归郷树迎朱毂江花照锦衣临卭不足并荣耀古今稀又悽怆怀桑梓劬劳咏蓼莪树风今逺矣鼎食柰悲何劒阁登车近秦关屈指过腾装才首路夕梦巳江沱又冨贵动归思来光里闾戒门羞主父负弩笑相如外物有荣悴中心无戚踈遥知见亲旧不改布衣𥘉祁国正献公挽歌三首舟楫才猷大氷霜徳操坚陶钧成茂业书史乐髙年瞻望簮绅共吁嗟馆舎捐举时无异谕方信今名全又钓玉吴台旧咏茅梁苑新位登华衮贵家似布衣贫直道髙当丗清风遗后人千秋寒照目竹帛不捿尘又先子同乌府知音诚皦然脱纕来拜伏抚首辱哀怜迨此泉扄掩空悲尘网牵无由怀酒絮撇涕望新阡侍读王文公挽歌二首石室书编冨金华讲席重荐绅归博洽鸣玉称雍容贰负累囚象尸臣古瑑踪老成今巳矣咨访欲谁从又盃底潜虵影门隂集戴鵀玉楼新记就石椁旧名沉箧有封峦扎籝无遗子金寂寥封马鬛秋色浄松林相国广平文简程公挽歌二首明直君臣合安危将相兼金章四辅贵玉帐万兵严御侮长城隐临繁利刃铦南山霣巖石何以慰民瞻又帝诰封泥紫皇坟杀简青坐谈安玉垒专对詟龙庭黼黻昭文理氷霜莹典刑英灵入箕尾终古作天星送王书记之官永兴白髪添新镊红尘满弊衣人生适未值吾道岂云非巩洛风烟逺函秦草树微长安春酒羙行乐勿令希和钱学士呈邵兴宗霜露苍苍宰树髙累茵列鼎重鸿毛蒹葭自幸犹依玉髋髀何能学奏刀才薄无由禆覆焘命竒不得报劬劳平生念此心先乱蓼蓼难分莪与蒿晓思束带朝尚早蓬门未脱扃短篱潜落月老树戴孤星隐几貂裘黒开编竹简青子云非执㦸何以得穷经送朱职方提举江淮运盐熬漉沧波耗征输泽国贫婴罗矜赤子运筴借能臣拜手觚稜暁浮舟狼汤春东南待苏息别酒莫逡廵送次道知太平州狼汤春流满芜湖候吏迎旌旟晓日丽钲鼓野风清蹔喜红尘逺休嗟素发生专城方四十自古以爲荣送苏屯田知单州佳郡望都城相闻击柝声賔朋才执别耆旧巳前迎綵服当年戯骊驹此日荣絃歌应尽在琴调不湏更君倚示诗有归吴之兴爲诗三十二韵以赠吴越爲君土崤函是我家濯缨从吏事倾盖聚京华奕丗交朋重同僚分谊加声光甞耳剽臭味辱肩差选士参县石烝髦应㭬罝帝畿围日月蓬陼积烟霞咨访倾肝胆推褒借齿牙后来慙瓦砾旁倚愧蒹葭谈论寥天一诙谐老柏涂虚舟坦莫逆璞玉莹无瑕信美陪游衍胡爲起咄嗟劳歌尽郷思旅梦各天涯诚厌簮绅累难堪狱讼譁缿筩朝揷猬贯索暮如麻霡霂霑朝服蜩螗沸尹衙宿姦牢窟宅弊俗费鞭檛鮆鲙思吹絮羊羮忆卧沙梅林连雨熟梨味得霜佳秋色城临水春风路入花稻肥初断蟹桑宻不通鵶蹙衂浮盘芡钩聮卧壠瓜江莼半卷叶石蕨乍舒芽风物随郷乐山川苦道遐若人才有𥙿修己德无邪正恐临髋髀安能舎镆鎁怒飞期寖逼肥遯迹犹賖不比沟中木微同井底蛙果能真引去谁复强邀遮旋结蜗牛舎还乗下泽车闲门常友拒醉帻任欹斜林野游如鹿泥涂蛰似虵故人时记忆阳羡致新茶喜圣民得登州昼日少闲暇中霄梦亦劳符移空浩浩榜楚镇謷謷敢说今求郡畨思昔坐曹羡君乗五马东去一何髙诗寄云夫处士老兄兼呈知府待制八丈一鹗曽飞奏中林下鹤书今乗使君马重到逸人居松竹过从乆闾阎惠爱余只应棠树影比旧更扶踈和任屯田感旧叙怀结交英俊乐如何风谊敦明寄咏歌自致青云今有几化爲异物巳居多椟中本自沽良价毫末安能滑至和邻笛不堪频叹息酒垆那得重经过年华易度䆫尘影人事难期海水波贤业着鞭犹可在况君壮齿未蹉跎送李学士使北征盖霜空逈飘飖迎塞鸿虏牙侵海角汉节下天中酒薄隂山雪裘寒易水风边声不可听归思浩无穷送薛水部十丈通判并州十万貔貅士旌旗晋水阳元戎倚耆硕别乗选才良秀直寒松节精明利劒铓知君留滞乆从此欲腾骧送祖择之守陜声教空巖穴夫君集帝庭辝华动丹扆光价塞青冥俊德争推载荣涂易建瓴陆离寒水玉磊落曙天星得䘮谁先识艰虞困屡经蹉跎渥洼足漂泊鳯凰翎粉署䟽恩纪丼棠寄典刑仁风思布护疲俗待绥宁贱子良多愧余光每乞灵题名聮士版占籍备民丁种种颠毛白萧萧垄栢青陌头瞻皂盖独立涕飘零奉和邻几六月七日文德殿观文武百官等上尊号十五韵舜禹曽何与羲农实强名含灵徒叶賛造物始无情阊阖非烟澹觚稜晓气清葳蕤大衢隘殷辚外朝盈鲜旭分衣绘薫风拂佩琼华颠方内集殊俗海隅倾棨㦸金闺奥囊书赭桉横敷言齐列位稽首从群卿不报干坤施难圗日月明仁心由性得治体与时行金石皆中𣢾丹青岂外荣功归元首重泽及草茅轻业业沖虚意区区爱戴诚何爲犹让德不以慰怀生退复歌天保期于采颂声和始平公郡斋偶书二首文武从容两有余公槐将幕往来居巳安四海如三杰欲散千金比二踈今日监边亲跪毂他年入殿赐乗车武侯暂爲苍生起长忆隆中卧旧庐又平安候火出云间区脱无尘刀斗闲汉相威声遥制敌胡兵逺迹夜开关赤松雅意思轻举黄合群心望复还玉帐牙旗空壮观谢公髙兴在东山感兴寄聂之美平生百无可强爲一官縻丗味偏余薄心期独子知林猿愁玉鎻枥马患金羁年事今华髪求荣欲爲谁八月七日夜省直苦雨三首夜色槐隂重雨声官舎寒野农安敢问环堵未能完尽日流云度何时大块干正愁开霁晚霜露满红栏又怅望中秋月于今巳上弦明生圭样小影露桂华偏幽恩邈难致浮云去不还何当出隂翳清澈照中天又菊蘂如排粟青青见叶心未甞窥白日何以散黄金欹侧踈篱短绵延蔓草深寒蛩尔何与终夕亦悲吟次韵和邻几秋雨十六韵气象殊朝夕兴居错晦明混元初不宰霪雨浩无程垫隘宁天意咨嗟固物情曣㬈方有望蔚荟已随生杲杲升还隐凄凄断复行乱莎长被径荒藓緑縁甍辙迹康庄絶潢污壠畒平茅茨不足庇禾黍若爲成蟋蟀頽墻泣伊威坏灶盈乗时衆鸥舞得意怒蛙鸣牛马谁分异萧兰已混并居闲犹回度负重况遐征舟泊川无渚轮摧路有阬轑羮愁病妇焬灶拥寒婴灾不妨明德神应格至诚淳光终下烛时藿乆心倾紫微方舎人挽歌二首地胜岷峨秀时清儁乂生杨雄晚得禄何武少知名性有圗书癖心忘绂冕荣前年归谕蜀不使里人惊又顾我非君比最爲相得欢平生游处乆羙行始终完长夜忍埋玉秋霜不借兰西风湿襟袖空有涕䦨干次韵和沖卿中秋胧月岂无锦幄翠帘垂匝树明灯正赫曦共惜月华方满夜更当秋色中分时乌皮几穏风侵鬓白玉楼髙冷透肌千里浮云何处断北来试问鴈应知次韵和邻几九月五夜省直群驺布路歆痩马解鞌回雨阕虫声乐秋深菊意催圗书纷自适僚友邈谁陪何以销寒夜残醪不满盃吴正肃公挽歌辞三首皇家延茂异鹗立逈无伦髙议谁能夺英才自有真骅骝宁受絷水鑑不捿尘试爲咨清论风流第几人又辞华巳独歩政治复无前吏不容三冗民皆戴二天于今知和寡自古愰才偏惆怅棠隂下仁风尚蔼然又念昔少年日谬登君子堂重言何以称厚德不能忘玉麈声容在泉台歳月长慿谁寄清泪爲我洒松冈和邻几金铃菊何处见佳菊秋风汶水阳酒浮金铎细露泛蜜房香不谓红尘地相逢君子堂依然故人意不减旧芬芳送贤良陈着作签书寿州判官海隅方万里豪儁几何人百汰求才尽三薫得士新声华四方耸噐业一朝伸佗日苍生望非徒泽寿春温国文正公文集卷第九温国文正公文集温国文正司马公文集卷第十温国文正公文集卷第十律诗五致政邵少卿挽辞之美访及不获展奉以诗爲谢送聂祕丞宰桐城二首送蒲中舍致政归蜀苏门先生和冲卿喜雨偶成寄赠致仕刘都官和宋郎中孟秋省直八月五夜省直送王着作西京签判梦穉子梅圣俞挽歌二首次韵和王胜之十二月十五日退朝马上作又和雪送裴中舎赴太原幕府和吴省副梅花半开招慿由张司封饮郭氏园送仲通出刺棣州赏花钓鱼御制后苑赏花钓鱼七言四韵诗一首奉圣旨次韵秦人送致仕朱郎中令孙依韵和仲庶省壁画山水太博同年叶兄纾以诗及建茶爲贶家有蜀牋二轴輙敢系诗二章献于左右亦投挑报李之意也送宋郎中知鳯翔府秋夕不寝呈諌长乐道龙图始平公以光得免使北赐之以诗谨依韵酬和孟甞喜李侍郎东之得西京留台始平公作双樗庵命光爲诗忝职諌垣日负忧畏𬗟思云夫处土老兄䔥然物外何乐如之因成浮槎诗寄献以杼鄙怀迩英合读毕后汉书蒙恩赐御筵诗送李侍郎东之西京留台送元待制出牧福唐送吴驾部知真州和赵子舆龙州吏隐堂寄题钱君倚明州重修衆乐亭冬夜张元常挽歌二首和景仁夜读试卷奉和御制龙图等阁观三圣御书诗又和雪霁又和二月五日夜风雪仁宗皇帝挽歌词二首故相国颕公挽歌词三首致政邵少卿挽词北固启佳城东吴霣德星繐帷长寂寞羽扇遂飘零泉烛千年碧霜松数寸靑庆余知有在玉树满阶庭之美访及不获展奉以诗爲谢昔君来阙下定馆必吾庐今者虽相值依然是索居不堪休沐少便使往还踈深愧原思巷空回长者车送聂秘丞宰桐城二首问子青云器胡爲不少留未能充禄养安敢及身谋卓尔千人俊居然百里优连城价终在自是玉工羞七载一相见怳然如路衢形骸渐枯藁志业转荒芜往事云过眼新悲雪染须明朝又分首上马即重湖送蒲中舎致政归蜀厌苦折腰乆飘然黄鹄飞田园未芜没邻曲有光辉昔奋儒衣去今纡朝绂归人生贵知足得此巳爲希念昔两髦日乌奴同燕游随时自有乐何物可爲愁岂意今头白相逢欲涕流慿君访题壁好在水西楼苏门先生长啸苏门石行藏丗莫知逍遥心迹逺寂寞姓名谁郷在无何有时方不可爲麟麟本神物安得系而羁和沖卿喜雨偶成万里风随快雨来尘昏消伏旱光开物情濯热参差喜天意爲仁容易湖帘映薄寒灯有量䆫含虗曰麝成煤君侯雅有江湖兴萧洒何湏气象催寄赠致事刘都官星郎年未至辞禄一何髙目莹栖灵气眉踈出秀豪胷中自有乐身外尽徒劳囬首红尘地纷纷笑我曹解绂沱江外诛茅井络边老莱夫妇隠韦孟子孙贤浮蚁邀旁舎蹲鸱种薄田不湏亲杖想望巳萧然和宋郎中孟秋省直夜乆残暑尽好风来满襟牀空唯置枕冠小不施簮竹影乱凉月林梢转晓参人心有喧寂何必欲云岑八月五夜省直大火巳西落温风犹袭人留连惜纨扇散诞脱纱巾蟾影夜色浅蛩声秋意新圗书足自适何物更关身送王着作西京签判古来都邑美孰与雒阳先况复元侯贵兼之从事贤玦离横阙塞珠曲逗伊川慰眼登临乐送君空惘然梦稺子穷泉纎骨巳成尘幽草闲花二十春昔日相逢犹是梦今宵梦里更非真梅圣俞挽歌二首兵形穷胜负史法贯兴衰落落虽殊衆恂恂不迕时位卑名自重才大命湏竒丗俗那能识伤嗟正爲诗灯无复曙柏径不知春南纪光华减中朝俊秀贫凄清千古韵寂莫一丘尘异日昭亭下方多沥酒人次韵和王胜之十二月十五日朝退马上作瓦沟微白雪光清阙角𥘉红海日腾尘息长街千骑人鞘鸣深殿六龙昇云巖有客空囬首圭荜何人尚曲肱自笑鲰生章绶缚不容逃去正如又和雪四檐冰管未全晞一夕隂风雪又飞客卧牛衣忧死别人留玉塞望生归公车歳晚怜东郭辽海云深失令威颇忆当年映书否物华如旧鬓毛非送裴中舎赴太原幕府元戎台鼎旧大府节旄新边候正无事賔筵况得人山寒太行暁水碧晋祠春斋酿蒲萄熟飞觞不厌频和吴省副梅花半开招慿由张司封饮帝郷春色岭头梅髙压年华犯雪开正与嘉賔思共醉不湏芳物重相催从车贮酒传唿岀侧弁簮花倒载囬风雨难期王事剧未知休沐几旬来郭氏园送仲通岀刺棣州名园送嘉客冠盖去倾朝小雨尘微歛余寒酒易消鴈归春近塞日上海生潮北道平如掌东风五马骄赏花钓鱼二首飞廉通上苑鳷鹊带夫渊树色含春雾波光静晓烟香飘仙仗外花舞御巵前籊籊文竿袅簁簁素鲔鲜误陪金马籍愧奉栢梁篇愿献南山寿宸游侍亿年日丽芙蓉阙春浓太液波苑门鸣玉集辇路翠华过芳树周阿宻嘉鱼在渚多浮英入樽斝颁首出蒲荷人乐熈熈德臣赓旦旦歌万生同皷舞相与醉天和御制后苑赏花钓鱼七言四韵诗一首奉圣旨次韵馺娑蜚廉次第开鸣鞘传跸自天来云随綵仗低临幄栁压金隄翠入杯槛倚柔风丝缥缈花翻丽日影徘徊上林春色长如旧玉辇嬉游歳歳陪秦人楚旗猎猎盖山红回首咸阳一炬空惆怅秦人虚用意几年辛苦得山东送致仕朱郎中令孙丗间荣利无穷物奔走劳劳何所之仕宦爲郎非不逹功名有命待无时橐中虽乏千金直膝下常携两绶儿细校人生能此少好从闾里乐期頥依韵和仲庶省壁画山水画工执笔巳心游稍稍蘅臯引杜洲堆案烦文犹倦暑满轩新意忽惊秋天生贤者非无爲官遇明时未易休正恐怒飞朝暮事丹青难得乆淹留太博同年叶兄纾以诗及建茶爲贶家有蜀牋二轴輙敢系诗二章献于左右亦投桃报李之意也闽山草木未全春破颣真茶采撷新雅意不忘同臭味先分畴昔桂堂人西来万里浣花牋舒卷云霞照手鲜书笥乆蔵无可称愿投诗客助新编送宋郎中知鳯翔府昔解陈仓印于今二十秋双凫乆东上五马重西游铙骑行关外壷浆拥道周民心巳化服条敎不更修秋夕不寝呈谏长乐道龙圗雨气生灯晕霜寒入漏声踈篱过萤影腐叶掩虫鸣丘壑违𥘉愿簮𥚑徇外荣丹心终夜苦白发诘朝生恩与干坤大身如草木轻何阶致明主垂拱视升平始平公以光得免使北赐之以诗谨依韵酬和皇华将命得人难专对非才辄自言幸免驱车渉沙漠尚容载笔待宣温不惟羞屈穹庐膝无奈常逰魏阙魂衮职区区未能补何时余谕奉清樽孟甞冠盖盈门意气豪海鱼兼两未充庖归来散尽三千客方寤时人市道交喜李侍郎得西京留台贱子何爲者栖栖今二毛沧波浮片叶大块载秋毫利物物何补营身身巳劳羡君遣世网脱屣一何髙始平公新作双樗庵命光爲诗间气生王佐多材秉国钧㨂隆慿𣏌梓节劲仰松筠底绩承平业遗荣寿考身结庐依散木退让乐天真忝职諌垣日负忧畏𬗟思云夫处士老兄萧然物外何乐如之因成浮槎诗寄献以杼鄙怀秋水浮槎客漂如一叶䡖鸥群虽仗信鲸口几忘生耿耿天津阔滔滔海浪惊何时还故土怀糈问君平迩英合读毕后汉书蒙㤙赐御筵诗赤伏开兴运昆阳定壮圗官仪还旧物郊兆建新都杲日群隂破油云万类苏銮舆陟乔岳玺绶抚匈奴厚禄优诸将嘉猷访大儒重明绍堂奕叶奉规摹叔世纲条紊遗风节义扶袁安空陨涕扬震卒蒙辜倿指车前鹿人瞻屋上乌炎精尽河渚黄眚兆当涂青简传良直金华侍燕娱兴衰炳辙迹淑慝粲龟符赫赫天光照孳孳睿思䊸方齐建武治不啻永平俱化盛文明止恩隆饮食需晞阳慙祀棘濡咮愧鹈鹕帝力生成大臣功报効无先民诚可监愿不忘斯湏送李侍郎西京留台先公勲烈盛盐梅清白仍闻世济才华省拂衣辞簿领长衢囬首谢尘埃嵩峯排雾依俙出洛水迎人迤逦来寄语马前头白吏何殊昔日李西台送元待制出牧福唐瓯越东南羙田肥果稼饶况怀新赐绶重过旧题桥食足姦回熄风移狱犴销长才报政速铃合日逍遥送吴驾部知真州曏託屏星驾同随丞相车终朝容懒拙经岁庇迃踈共此趋云阙旋闻建隼旟江淮一都㑹游刃必多余和赵子舆龙州吏隠堂四望逶迤万叠山微通云栈落尘寰谁知吏道自可隠未必仙家有此闲酒熟何人能共醉诗成无事复相关浮生适意即爲乐安用腰金鼎鼐间寄题钱君倚明州重修衆乐亭横桥通废岛华宇出荒榛风月逢知己湖山得主人使君如独乐衆庶必深颦何以知家给笙歌满水濵张元常挽歌二首爲吏文无害临民政不苛浑金生自羙古井澹无波方喜风鹏举旋闻隙驷过善人宜寿考报施定如何秀眉无足验结轖遽爲灾郷曲三年别江山万里回林闾飞旐入书劒逐舟来坟草枯还緑重泉不复开冬夜冬夜何其永寒光四泬漻鴈横星歴歴人静漏迢迢破屋霜应重荒庭雪未消不眠何所念逹暁思无憀奉和御制龙图等阁观三圣御书诗积厚丕丕业重光郁郁文寳书垂列宿玉字切浮云散帙鸣銮驻充庭杂佩分愿移天纵艺似续圣功勤和景仁夜读试卷案前宫烛堕花频满目髙文妙入神勇气先登势无敌巧心后发语尢新好贤何啻三薫贵求寳方知百汰真愚鲁自非慿骥发崑山千里到无因又和雪霁南宫来几时挟纩易春衣意谓花将晚何言雪尚飞夜声通旅枕暁色弄晴晖继日劳王事离鸿巳北归又和二月五日夜风雪春风正豪怒夜雪复飘扬勿使羇愁乱自知清兴长帘踈声淅沥灯冷晕微茫此夕牛衣客成名不可忘仁宗皇帝挽歌词二首声教万余里文明四十春茂勲留信史盛福满生民共适禽鱼乐安知橐籥仁百年龙驭逺空复仰威神雾晓铜鱼跃霜寒阊阖开哀声际海发灵仗拂天来别寝严虗位重阍閟夜台栢城空有路无复属车回故相国颕公挽歌辞三首儒衣临絶塞庙略运竒兵缓带羌尘静灵旗海雾清公心结明主隂德庇群生名遂身仍退人间五福并铭旌逺明㓕骑次去低昻三鼎功名大重泉日月长鹤飞来弔客牛卧卜连冈车马还城郭悲风满白杨沧波与邓林鱼鸟乆飞沈一旦成陈迹何人识寸心髙山亡景行流水失知音泪尽离东合归来破故琴温国文正公文集卷第十温国文正公文集温国文正司马公文集卷第十一温国文正公文集卷第十一律诗六读颕公清风集寄题兴州晁都官东沼沼上唐郑都官有诗刻石送周宻学真定安抚使赠狄节推送丁正臣知蔡州感春不寐鸡光皇祐二年谒告归郷里至治平二年方得再来怆然感懐诗以纪事辞坟谒三门禹祠又游三门开化寺送僧归呉次韵和韩子华寒食休沐与诸公同㑹赵令园暮归马上偶成送晁秘丞通判雄州光顷爲诸生甞受经于钱丈学赋于张丈今廼叨忝同爲侍臣蒙钱丈赐酒张丈赐诗不胜愧悚之深言志爲谢宋相国挽辞二首英宗皇帝挽歌辞三首送燕諌议知潭州送李益之侍郎致政归庐山资善堂宴饯应诏胡太傅宿字武平挽歌二首送惠思归钱塘郑侍郎挽歌辞和呉仲庻寄呉瑛比部安道之子壮年致政归隐蕲春送呉仲庶知江宁苏才翁子美有赠枎沟白鹤观黄道士诗纪于屋壁歳乆漫灭今县宰周同年得完本于民间扺予求诗长垣道中作再使河北河北道中作夜发长垣送丁正臣通判复州致政王侍郎挽歌二首景仁召游东园马上口占依前韵奉送才元和甫使北哭刘仲邍送向防御知陈州春帖子词皇帝合六首太皇太后合六首皇太后合六首皇后合五首夫人合四首和景仁琼林席上偶成早朝书事奉和早朝书事范镇登长安见山楼长安送李尭夫同年别长安初到洛中书怀和景仁题崇福宫又寄题传钦之济源别业游李卫公平泉庄赠河中通判朱郎中寄题李水部浐水别业泉水诗送吴都官分司归和州读颕公清风集伊臯埀训皆王度周召陈诗尽国风非独立言方不朽相君功德已无穷人生百歳隙中光唯有髙名乆不亡千古但令编简在清风飬物一何长佳城郁郁閟英灵幸有文章见典刑开卷未终双䄂湿目前髣髴对渊庭一言华衮足爲荣况託文编乆愈明邹湛不逢羊叔子丗间何处复知名寄题兴州晁都官东沼沼上唐郑都官有诗刻石名郎游胜地心迹继风流昔爲题诗着今因好事脩四山相照映五马屡淹留想见波光浄依然一片秋送周宻学真定安抚使玉帐前牙举铜鱼左契分平生公望着期月政声闻陌上壷浆隘潭边花气曛遥知待新将民物两欣欣赠狄节推天马云孙在终然骨相竒泥涂辱虽乆霜雪志难移白发无嗟老青衫莫厌卑爲山已九仞髙节肯中衰送丁正臣知蔡州䟃𧽼汝水濵千骑拥朱轮悬瓠遗基古鞶囊吉梦新丹心留紫闼清耳逺红尘湏识明君意先应试治民感春积草满春庭衡门永昼扄波头何事白柳眼爲谁青荣落浮云度悲欢熟醉醒繁华非我物随意任飘零不寐四逺寂然群动収只余严鼓度坊楼无由更续三更梦何处飞来一点愁鸡羽短笼深不得飞乆留宁爲稻粱肥胶胶风雨鸣何苦满室髙眠正掩扉光皇祐二年谒告归郷里至治平二年方得再来怆然感怀诗以纪事十六载重归顺涂歌式微青松弊庐在白首故人稀外饰服章改流光颜貌非巫咸旧山色相见尚依依辞坟十年一展墓旬浃复东旋岂负襁褓爱横遭章绶纒更来知几日遗恨恐终天恸哭岀松径悲风爲飒然谒三门禹祠信矣禹功羙独兼人鬼谋长山忽中断巨浸失横流迹与天地乆民无鱼鼈忧谁能报盛德空尔荐醪羞又赑屃青崖裂喧豗白浪豪客舟浮木叶生理脱鸿毛柏映孤峯短铭书絶壁髙河师不耕织容易戯风涛游三门开化寺山石古来色河流无尽声行舟自往返群木几枯荣狂象调难伏空华㓕复生我来何所得聊此濯尘缨送僧归吴髙枕聊成梦晴空忽见花浮生尽是客何处得爲家旅食帝城乆归舟泽国賖勿因菰菜味回首浩无涯次韵和韩子华寒食休沐与诸公同㑹赵令园暮归马上偶成冠盖连翩陌上来风光烂漫拥楼台玉巵贮酒随冝饮绮席寻花触处开小雨前宵先泼火季春明日又吹灰湏知胜集人间少惆怅金羁容易回送晁秘丞通判雄州少傅名德重蔚然人物师群孙满丹穴嘉瑞尽长离勿叹毛羽短巳惊文采竒勉哉勤志业余庆未应衰光顷爲诸生甞受经于钱丈学赋于张丈今迺叨忝同爲侍臣蒙钱丈赐酒张丈赐诗不胜愧悚之深言志爲谢畴昔胜冠日曽爲绛帐生九言闻善教一顾得虚声不意叨严近于今接老成宁须诗酒赐侍坐巳知荣宋相国挽辞二首仁圣𥘉承绪敷天吁儁贤得人兹最盛射䇿独居先禁省英声逺巖廊至化宣辞荣还故第三事究髙年吹灰湏知胜集人间少惆怅金羁容易回送晁秘丞通判雄州少傅名德重蔚然人物师群孙满丹穴嘉瑞尽长离勿叹毛羽短巳惊文采竒勉哉勤志业余庆未应衰光顷爲诸生甞受经于钱丈学赋于张丈今迺叨忝同爲侍臣蒙钱丈赐酒张丈赐诗不胜愧悚之深言志爲谢畴昔胜冠日曽爲绛帐生九言闻善教一顾得虚声不意叨严近于今接老成宁须诗酒赐侍坐巳知荣宋相国挽辞二首仁圣𥘉承绪敷天吁儁贤得人兹最盛射䇿独居先禁省英声逺巖廊至化宣辞荣还故第三事究髙年邦光华衮禭家寳素书陈东合簮𥚑散西芒宅兆新泉台无复暁柏迳不知春独有髙文在芬芳继古人英宗皇帝挽歌辞三首盛德师尭舜英姿肖祖宗太阳光徧照沧海量兼容鸿业知能继齐民望可封如何未五载巳上鼎湖龙虹瑞流朱邸童髭侍紫宸简心天与子授位帝知人学古功时敏钩深道日新冝然三百载民物仰威神諌省臣无状龙鳞昔屡婴恩深忘位贱义重觉生轻不正诛锄法仍蒙奖叹荣百身何足报天造固难名送燕諌议知潭州长沙地饶羙贾谊独伤悲自古临荣辱几人无怨咨使君拥符节大舰出江湄意气陶然乐应无弔屈辞送李益之侍郎致政归庐山儒业金华贵归心白鹤孤江山依旧在轩冕曏来无啸咏谁当共登临未索扶浩然知此乐逈与世人殊水底元无月衣中自有珠六尘皆外物万法尽迷涂瀑布寒云湿觚稜瑞气扶遥知至乐地不异在京都资善堂宴饯应诏士论归清德皇心重老成陈谟侍经席得谢解尘缨㘴宻金章并行徐玉醴清都门昔供帐踈傅未爲荣胡太傅宿字武平挽歌二首行冠郷人品文爲学者师黄裳藴厚德玉律俨清规大节人难夺嘉谟世莫知仪刑不可见遗烈满丰碑裵囬游内禁宻勿賛鸿枢隂德加民物清名服士夫天方遗一老星忽陨三吴疑从龙髯去来云在帝都送惠思归钱唐孤岫平湖外禅房老柏隂倦游谙浊丗独往遂𥘉心夜雨灯牎逈秋苔屐齿深勿锄山径草便有俗人寻郑侍郎挽歌辞云梦气囬复比肩生儁豪司农家学冨廷尉里门髙骐骥昔千里鳯皇今一毛即丘余庆在终应吕䖍刀和吴仲庶寄吴瑛比部安道之子壮年致政归隠蕲春负米承亲愿巳余耻随鸡鹜啄泥沙一朝投绂真高士万卷藏书旧丗家齿发未衰非药物山林不返爲云霞厖眉尚有郎潜者徇禄忧生直可嗟送吴仲庻知江宁江南佳丽地人物自风流青骨霊祠在黄旗王气收衣冠余旧俗歌颂乐贤侯正恐还朝速江山未徧游苏才翁子美有赠扶沟白鹤观黄道士诗纪于屋壁歳乆漫灭今县宰周同年得完本于民间扺予求诗潦倒黄冠无足论白头嗜酒住荒村狂名偶爲留诗着陈迹仍因好事存金石锵洋虚殿寂龙虵洒落古墙昏飞黄㓕没浮云外疲马何能望骏奔长垣道中作极目王畿四坦然方舆如地盖如天始知恃险不如德去杀胜残巳百年再使河北桑麦青青四月𥘉皇华使者又脂车爲臣岂得辞王事只向金銮坐读书河北道中作緑柳隂中白浪花河边日日暗风沙解鞍纵马悄无事隠几㸔书随处家河势东回今几年浓隂满目尽桑田川原变化无终极一气不爲常寂然原上累累古冢髙昔时意气尽贤豪断碑名姓巳磨㓕永日东风吹野蒿夜发长垣长涂暑气剧求日卧邮亭昼伏如墙䑕宵行似野萤歇鞍沙月白拂面栁风醒历历瞻云汉谁爲二使星送丁正臣通判复州得失固有命丗人空自劳冬温少霜雪松短没蓬蒿孤宦千里逺荣名一旦髙回㸔碌碌者太华与秋毫致政王侍郎挽歌二首弱冠献竒䇿居然终贾才赋成平乐馆歌奉栢梁盃丽藻留昭丗英逰隔夜台土中埋美玉谁见不兴哀振鹭辞灵沼冥鸿翔太虚清朝解鸣玉旧里桂安车诗酒江山胜园林俸禄余所忠今不往谁奏茂陵书景仁召逰东园马上口占适野自可爱况逢佳主人马穿官栁影衣拂帝城尘物外谁知乐樽前别有春年华已消歇歴歴见松筠依前韵奉送才元和甫使北析木带天津华星随去人扬旍踰絶漠负弩候前尘出塞风霜苦归涂杨栁春㑹书专对美爗爗满秋筠哭刘仲邍天下才无几夫君独患多髙文粲列宿英辩泻长河荣宦成朝梦浮生度尺波旧僚空执酒相与泪滂沲昔醉金明渚今来慧辩祠当年笑相视此日哭殊悲天逈川原净风髙草木衰江梅灵气在泉下复相知送向防御知陈州千骑去翩翩专城尚少年韦平家好学隂马丗称贤官用才能进恩非雨露偏想闻河润逺封略帝畿连春帖子词皇帝合六首肇履璇玑暦重飞缇室灰寒随土牛尽暖应斗车回鸾路迎长日农祥正晓天九垓同燠沐万物向蕃鲜盛德方迎木柔风渐布和省耕将效驾击壤巳闻歌候鴈来归北寒鱼陟负冰相乌风色改旸谷日华升浮阳满野白溶溶泽底山椒淑气通草木岂能知造化一华一叶尽天功漠然天造与时新根着浮流一气均万物不须彫刻巧正如恭已布深仁太皇太后合六首盛徳𥘉临震阳和巳动坤发生天施大厚载母仪尊种桃临玉井裁胜刻金花借问此何处崑山王母家长乐暁钟残皇舆入问安东风犹料峭冒絮御余寒庆寿风烟接未央飞楼复道郁相望春来无以销长日闲取经书教小王冰斯半解波先緑栁叶未生条巳黄四海澄清天子孝朝回日奉万年觞东宫归政五年余隠几时观黄老书禁闼无爲民自化熈熈不独在春初皇太后合六首母徳思齐盛天心奋豫初青晖凝辇路佳气拥宸居暖日初添刻柔风乍袭衣拜孙时哺果观织屡临机脍肉纷银缕兰牙蔟紫茸太官遵旧俗歳岁与今同钗上花开海鷰飞红缯翦蕚蜡粘枝风前飘荡参差羽还似瑶箱呈瑞时玉漏声残金殿开乗舆清跸问安来尽将草木欣欣意同与新春入寿盃裁缝大练成春服慈俭由来性所钟肯使外家矜侈靡车如流水马如龙皇后合五首穜稑献新种祎褕澣旧衣玉钩随歩辇行春采桑归樛木犹藏叶天桃未作花六宫歌逮下四海咏冝家沟暖冰初断牎晴雪半消余寒不足畏涂壁尽芳椒寳胜金幡巧闘功綵花蜡鷰飏和风玉盘翠苣映红蓼捧案朝来献两宫春衣不用蕙兰熏领縁无烦刺繍文曽在蚕宫亲织紞方知缕缕尽辛勤夫人合四首璧带非烟润金铺霁景鲜繍功添采缕和气入繁絃翦綵催花发开帘望鷰归藏新过腊习舞竞裁衣绮䆫绣户又东风丹掖游陪岁岁同但愿太平无限乐何湏三十六离宫圣主终朝勤万机燕居专事飬希夷千门永昼春岑寂不用车前揷竹枝和景仁琼林席上偶成念昔琼林赐宴归綵衣緑绶正相冝将鶵虽复慰心喜负米翻成触目悲殿角花犹红胜火樽前发自白如丝桂林衰朽何湏恨幸有新枝续旧枝早朝书事太白明如李东方三丈髙晨光孤照阙雾气湿侵𫀆槐栁经霜惨骅骝得路豪素飱无小𥙷俛仰愧金鳌奉和早朝书事范镇日气暁先赤天形秋转髙风轻金辔勒霜重毳衣袍疋马精神勌前驺意思豪近来君在告连直几畨鳌登长安见山楼到官今十日才得一朝闲岁晚愁云合登楼不见山长安送李尭夫同年昔岁琼林花气曛今朝长乐栁梢春事随流水滔滔度鬓结繁霜戢戢新世路饱谙都是梦人生可贵莫如身㑹湏筑室临清洛相与檇筇戴葛巾别长安蹔来还复去梦里到长安可惜终南色临行子细看𥘉到洛中书怀三十余年西复东劳生薄宦等飞蓬所存旧业惟清白不负明君有朴忠早避喧烦直得䇿未逢危辱好收功太平触处农桑满羸取闾阎鹤髪翁和景仁题崇福宫歴歴山头雪泠泠松下风樽中亦有酒恨不与君同又不独山头白人头亦垂素积雪有时消青山色如故寄题傅钦之济源别业县郭遥相望脩篁百亩余林间清济水门外太行车道胜随冝足身闲与世踈何时容命驾采蕨钓肥鱼游李卫公平泉庄相国巳何在空山余故林曏时堪炙手今日但伤心陵谷尚未改门䦨不可寻谁知荆棘地鹤盖旧成隂赠河中通判朱郎中陟屺今将老扶牀昔未行旨甘无所展朱紫不爲荣里巷传唿入比邻失涕惊方知贯金石何以易精诚寄题李水部浐水别业茅茨临素浐沃野带长林日永一堂静草生三迳深销忧何用酒爲乐不湏琴扰扰市朝客无人知此心泉水诗送吴都官分司归和州泉水出幽谷原流本自清萦囬徧中国浩荡入东瀛崃口春雷怒潭心暁鑑平悠悠随所值行止两无情温国文正公文集卷第十一温国文正公文集温国文正司马公文集卷第十二温国文正公文集卷第十二律诗七游瀍上刘氏园题致仕李太傅园亭早行送罗郎中管句玉局观酬终南阎諌议见寄寄成都呉龙圗同年花庵独坐秋夜花庵二首和杨卿中秋月乐和邵尧夫秋霁登石阁和河阳王宣徽九日平嵩阁宴集和任开叔观福严院旧题名柏梯寺平日游园常䇿笻杖秋来发箧复出貂褥二物皆景仁所贶赌物思人斐然成诗云闲来赠邵尭夫花庵多牵牛清晨始开日出巳瘁花虽甚美而不堪留赏送刘仲通赴京师送稻醴与子才重过华下和李君钖惠书及诗勉以早归和君钖雪后招探春送祖择之和宋子才致仕后歳旦见赠上元书怀喜才元过洛小诗招饮仲庻同年兄自成都移良安以诗寄贺西台诗二十四韵和邵尭夫年老逢春和范㬌仁谢寄西游行记又独歩至洛濵又送酒与范尭夫再和尭夫年老逢春又和来韵邵尭夫许来石阁乆待不至石阁春望和邵尭夫安乐中职事吟闻蝉镇和光宿憇鹤寺镇和光游喷玉潭光镇和镇光游山呈景仁光寿安镇和光喷玉潭光和镇叠石溪光和镇叠石溪镇和光应天院朝拜同呈景仁光明日相陪送客水北始次元韵奉呈君实镇镇卜居许下虽未有涯先作五十六言奉寄子华相公持国端明玉汝待制和景仁卜居许下光喜两三首呈景仁侍郎兼献大尹宣徽和镇亨𣏌下第作诗示之景仁思归雨未克行以诗留之送景仁至丁正臣园寄主人和君贶老君庙姚黄牡丹又和董氏东园桧屏石牀游瀍上刘氏园日暖孤台逈露浓幽径微茅斋举白饮沙溆踏青归照水清满眼穿林香湿衣莫言春尚浅巳有杏花飞题致仕李太传园亭汉家飞将种气槩耿清秋解去金貂贵来从洛社游清啇拥髙宴华馆带长流可笑班超老﨑岖万里侯早行寒犬吠柴门荒鸡鸣逺村河声空自急月影不曽浑木末星犹白榛中露巳繁客心独惆怅四顾与谁言送罗郎中管勾玉局观官名爲玉局巳与俗尘踈钟岀寒松逈香凝古殿虗郷闾非甚逺俸禄岂无余谁道神仙乐神仙恐不如酬终南阎谏议见寄闲官飬不才弊庐容啸傲清洛伴归来故友犹相念寒光生死灰寄成都吴龙圗同年照席烛花煖随车劒骑寒江山资秀句风月助清欢政简坤维静仁深井络安行歌与独酌岂得并闲官花庵独坐荒园才一亩意足巳爲多虽不居丘壑常如隠薜萝忘机林鸟下极目塞鸿过爲问市朝客红尘深几何秋夜浮云一消散星斗粲长天浩露洒翠柏清香生白莲体凉犹衣葛耳静巳无蝉坐乆群动息秋空唯寂然平日游园常䇿笻杖秋来发箧复出貂褥二物皆景仁所贶睹物思人斐然成诗笻枝携巳乆貂褥展犹新渐染岷山雪拂除京国尘危扶醉归路稳称病来身頼此斋中物时如见故人云晴空碧于水那得片云飞映日成丹凰随风变白衣去来皆絶迹隠显两忘机天理谁能测终然何所归闲来闲来观万物在处可逍遥鱼爲贪钩得蛾因赴火焦碧梧饥鸑鷟白粒饱鹪鹩带索谁家子行歌复采樵赠邵尧夫家虽在城阙萧瑟似荒郊远去名利窟自称安乐巢云归白石洞鹤立碧松梢得丧非吾事何湏更解嘲花庵多牵牛清晨始开日出巳瘁花虽甚羙而不堪留赏望逺云凝岫粧余黛散钿缥囊承晓露翠盖拂秋烟向慕非葵比彫零在槿先才供少顷玩空废日髙眠送刘仲通赴京师圣朝方考牧畨育寄才能屡别良可叹闲游不复曽行尘遵洛汭朝骑对觚稜瀍上秋台逈归来正好登送稻醴与子才昔贤尊道谊置醴待嘉賔今我乐闲放提壷饷故人螘浮盃同白味撇瓮头醇何以助髙兴篱边菊蘂新花庵二首谁谓花庵小才容三两人君看賔席上经月有凝尘谁谓花庵陋徒爲见者嗤此中胜广厦人自不能知和杨卿中秋月秋气平分夜沈隂乍散天窥林𥘉淡薄照席怱孤圎冷入诗毫徤光浮醉弁偏韦賔勿轻去桂影正姢姢乐吾心自有乐丗俗岂能知不及老莱子多于荣启期緼袍寛称体脱粟饱随冝乗兴輙独往携笻任所之和邵尭夫秋霁登石阁飞危槛出林端王屋嵩丘咫尺间独爱髙明游佛阁岂知忧喜满尘寰目穷莾苍纎毫尽身得逍遥万象闲暇日登临无厌数悲风残叶巳珊珊和河阳王宣徽九日平嵩阁宴集九日英僚集千秋胜赏同飞桥贯河渚危阁压霜风金散黄花泛雷惊叠皷通百常髙鸟外万里寸眸中槛底临丹叶盃中倒碧嵩来云仾拂座去鴈逺沈空吹帽陪游阻揺旌结想丛风流免堙灭邹湛倚羊公和任开叔观福严院旧题名墨踪尘淡鬓华新犹喜重来值故人二十二年如转目洛阳不改旧时春柏梯寺凿石开蹊峻登崖置阁危笑谈空谷应歩武白云随衆壑如翻浪邻州若布棊何当遂栖隠身丗两相遗重过华下昔辞莲幕去三十四炎凉旧物三峯雪新悲一镊霜云低秦野阔木落渭川长欲问当时事无人独叹伤和李君钖惠书及诗勉以早归书意勤渠诗意新清如白雪煖如春西游不尽谿山乐䇿马归来就故人和君钖雪后招探春莫嫌微雪压梅牙巳有归鸿泊浦沙天上诏来难乆驻直须早㸔洛阳花繁霙回夜色凌乱落春云虚幌寒相袭华堂静不闻玉巵深可敌银烛近微分谁念牛衣客穷经白发纷送祖择之人生荣与辱百变似浮云自有穷通定徒劳得䘮分销愁唯有酒娱意莫如文方寸常萧散其余何足云和宋子才致仕后歳且见赠闲官逢献歳拜揖亦纷然须信家居日方爲己有年劬劳中外徧名迹始终全伯玉空搔首蹉跎愧在前上元书怀老去春无味年年觉病添酒因脾积断灯爲目痾嫌势位非其好纷华乆巳厌唯余读书乐暖日坐前檐喜才元过洛小诗招饮素髪各垂领旧交相见稀不唯春物好况是锦衣归洛社冻醪熟伊鲂丝鲙肥南轩巳洒扫命驾不须违仲庶同年兄自成都移长安以诗寄贺𧖟丛龟印解鹑野隼旟新借问锦江乐何如兴庆春骊歌遮去辙竹马望行尘惠政如膏雨遥知彼此均西台诗二十四韵翰苑昔陪侍天光辱顾瞻宠虽承涣汗功不立毫纎山鹿缨频顿鈆刀砺不铦拭花眸字缺捻雪颔添跼影慙尸素胡颜处禁严辝盈唯免戾取少讵因廉定鼎分都异张官执法兼剡章愚恳尽出綍茂恩霑原宪非无粟胡威尚有缣求田近瀍洛买宅混闾阎地僻冝花卉儿勤付米塩倦逰良足悔居吉不烦占裘葛肤无见囷仓饭属餍僧居闲可借野歩静无嫌行乐筇枝瘦延賔稻醴甜麦田泥试屐桑䕃帽低檐爱竹忙犹种贪书老未厌松烟溪石润檀烬愽山尖牋启来慵拆衣冠脱怕拈紫毫斜倚架黄卷宻垂签涸辙犹蒙润寒灰免附炎所忧资秩满但愿歳时淹自是散无用非爲智养恬圣朝英彦冨幸许一夫潜和邵尧夫年老逢春年老逢春春莫咍朱颜不肯似春回酒因多病无心醉花不解愁随意开荒径倦游从碧草空庭慵扫自苍苔相逢谈笑犹能在坐待牵车陌上来和范景仁谢寄西游行记洛川秦野郁相望风物山河旧帝乡涧底逢人问樵径松间系马宿僧房恨无同好擕三雅共讲前闻醉百埸歴徧胜游翻怅望日边回首逺烟苍又八水三川路眇茫翠微深处白云郷目懒拭如松液领发频抓似栗房林壑不嫌无用物形骸难入少年埸縁苔蹑蔓知多少千里归来屐齿苍独歩至洛濵拜表归来抵寺居解鞍纵马罢传唿紫衣金带尽脱去便是林间一野夫又草软波清沙径微手持笻竹着深衣白鸥不信忘机乆见我犹穿岸柳飞送酒与范尧夫红樱零落杏花开春物相催次苐来莫作林间独醒客任从花笑玉山頽再和尧夫年老逢春年老逢春犹解狂行歌南陌上东冈晴云髙鸟各自得白日游丝相与长草色无情尽眼緑花林多思袭人香吾侪幸免簮裾累痛饮闲吟乐末央又和来韵年老逢春无用惊对花弄笔眼犹明不嫌贫舎旧来鷰唤起醉眠何处莺一仆相随幅巾出群童聚看小车行人间万事都捐去莫遣匈中气不平邵尧夫许来石阁乆待不至淡日浓云合复开碧嵩清洛逺萦回林间髙阁望巳乆花外小车犹未来石阁春望极目千里外川原绣画新方知平地上见不尽青春和邵尧夫安乐中职事吟灵台无事日休休安乐由来不外求细雨寒风冝独坐暖天佳景即闲游松篁亦足开青眼桃李何妨挿白头我以着书爲职业爲君偷暇上髙楼闻蝉鎭山中气候别二月巳闻蝉乍到清凉景飜疑暑伏天此身多暇日何事更惊年杂熘漴漴响相和胜管絃和光春林满巖緑谁信巳鸣蝉叶上正多露山中别有天心闲宁感物道合况忘年坐听生秋思何须膝上絃宿憩鹤寺鎭憩鹤山间憩竹舆宛然身丗住空虚地仙纵与天仙别明月清风也不踈和光回廊复阁势萦䊸四岭中涵一气虚最爱欣欣向荣木每来相见不相踈逰喷玉潭光惊风动地起逰客望山行若待佳辰去应无好事名万木吼穹谷驽骀屹不前犹胜望尘客伫立九衢边鎭和畏风垂首立临水侧身行更拂悬崖壁援毫冩姓名一道来何处千寻正面前时时玉尘下纷泊䰅毛边镇大风吹沙髙翳天万木簸荡鸣空山夜来奥热今斗寒下舆乱石﨑岖间急着冒絮衣纯绵两边荆棘难跻攀行到君实所诧处却坐拂拭尘土颜千尺瀑布才㳙㳙深潭寂寞神龙跧此来好事愼勿传乞得性命成生还光昨朝景气如暑天僮仆流汗衣裘单安知向暁暴风作一变阳春成大寒此时结友㝷名山伶俜徒歩水石间棘刺罥衣行路难枯藤寿栢同攀援惊沙击眼百箭攅时得闪烁窥林峦景仁年长力更孱牵衣执手幸不颠仍闻旁谷有伏虎頼得与君俱早还游山呈景仁光我禄多龚舎君年少孔戣道心闲始见丗路老方知山水不相厌风光难豫期嬉逰不可缓花卉即离披寿安鎭锦屏山下锦江人西去东来自在身正是春天好时节枉遭风起作埃尘和光冝阳城下作逰人都爲衣冠不系身衆窍怒号成地籁也胜终日在红尘喷玉潭光千尺崖头一派清古今不絶坠峥嵘长风卷起散巖壑此日方知喷玉名和鎭夜月光华照洁清春云容与覆峥嵘都城咫尺无人到却使庐山浪得名叠石溪光道傍行采药石底卧题名野老相迎拜谿童乍见惊山鸟劝人饮提山蝉笑我狂归时兴未尽不得看斜阳和镇到处窥泉窦逢人问草名簮裳巳无累猿鸟不须惊对景有诗癖酌泉无酒狂山间少尘土云际足春阳叠石溪镇昨旦愁风色今朝喜日华从容下官道迤逦见人家盛服縁崖看焚香满路遮樵抲成市井陶穴乃生涯春石声相应沉泾处或洼累墻甆隠辚开径石槎牙柴积髙于阜钧槃疾甚车自非秦丗避谁道舜风遐拄杖逢山斗廻舆值水斜逺林行翠鳯幽隧转青蛇泉眼思搴藻云头望采花仰身书叠壁平坐挹飞霞有景殊难纪兹游信可夸君如别业就后㑹固无差和光谿边有村落未始识纷华去县只数里居民踰百家山腰荒径转谷口翠微遮老木纷无际重峦浩莫涯力穷才到顶势尽复成洼不定云烟色难名草木牙泥钧罗比屋涧石载连车宛有纯风在谁云太古遐梁随木性曲檐逐地形斜榛路牛唿犊丛祠雀噪虵倚崖松偃盖落石浪飜花安用逰贠峤何须蹑紫霞好将诗笔冩还入帝城夸巳买渔樵舎母令后约差应天院朝拜回呈景仁光鸡鸣上马过河桥何异东都赴早朝红日已髙犹熟寝比君殊未得逍遥明日相陪送客水北始次元韵奉呈君实鎭仕宦归来谢世嚣梦䰟非复紫宸朝如何正好睡时节送客相陪十里遥鎭卜居许下虽未有涯先作五十六言奉寄子华相公持国端明玉汝待制四十年来作往还如今那恠鬓毛斑凫居鴈戸得安处鹤怨猿惊羞故山静乐顾子难独享公忙何日见君闲相将嵩少深深处更共服云紫翠间和景仁卜居许下光壮齿相知约岁寒索居今日鬓俱斑拂衣巳解虞卿印筑室何须谢傅山许下田园虽有素洛中花卉足供闲它年决意归何处便见交情厚薄间喜雨三首呈景仁侍郎兼献大尹宣徽累日増烦暑通宵结薄隂苍茫变风色散漫作春霖野店垂杨重僧房緑篠深踈慵尤得趣闭戸拥重衾漠漠春云合爞爞旱气收人心方有望时雨不须求岂独老农喜仍令恶客留洛城花未谢作意更同逰麦田正尘坌桑径怱傍沱比屋起相告荷锄行且歌园林半局鎻车马絶经过大尹爱民物何妨喜更多和镇夜中间点滴晓后见沉隂正惧一时旱何妨三日霖着花开稍晚入麦润还深想象离栏处髙张烂锦衾园馆春无頼田家岁有收郍能垤鹳咏还似土龙求木䕃踈成宻云容去复留巳然爲恶客泥泞亦须游一春忧旱熯田里欲蹉跎正合爲霖望翻成击壤歌风縁帘隙至云压舎檐过大尹今朝喜应同野老多亨𣏌下第作诗示之清白君家旧文章时态新何妨偶蹉跌未必遂沉沦莫叹科名晚惟忧道谊贫进修专在己得失尽由人孝友亦爲政箪瓢足养亲那将少年泪容易輙伤春景仁思归雨未克行以诗留之嘉客念归程泥深未可行今朝隂又重春雨亦多情送景仁至丁正臣园寄主人客到暂开扄春芜生满庭主人殊不顾脩竹爲谁青和君贶老君庙姚黄牡丹芳菲触目巳萧然独着金衣奉老仙若占上春先秀发千花百卉不成妍又和董氏东园桧屏石牀宻叶萧森翠幕䊸蹔来犹恨不长居脱冠解带坐终日花落石牀春自如温国文正公文集卷第十二温国文正公文集温国文正司马公文集卷第十三温国文正公文集卷第十三律诗八奉同运使陈殿丞惜洛阳牡丹爲霜风所损又和惜春謡还陈殿丞原人论和王秀才以光始自陜右游山归复登少室爲诗见寄西湖泛舟輙用前韵寄呈君实镇奉和新买叠石溪庄再用前韵招景仁和鎭戏书宋子才止足堂寄题宇文中允所居贻夸者春游和潞公游天章楚諌议园宅还张景昱景昌秀才兄弟诗卷寄题张着作善颂堂和宇文公南涂中见寄酬张二十五秀才南园遣意酬张三十秀才见赠八月十五夜陪留守宣徽登西楼值雨待月乆不见秋雨新霁游水北马上偶成运使虞部桉行洛西诸县因游所过名山有诗百余首合爲一编䝉赐宠示俾之継作一首吕宣徽挽歌二首和君贶暮秋四日登石家寺阁晚泛洛舟又和六日四老㑹和王少卿十日与留台国子监崇福宫诸官赴王尹赏菊之㑹和白都官见赠和白都官归长安送雷章秘丞知芮城酬邵尧夫见示安乐中打乖吟和邠守宋度支迪来卜居与南园爲邻和张文𥙿𥘉寒十首寄题刁景纯藏春坞和君贶少林寺又和岳祠谢雪题岳寺平法华庵望日示康广宏和君贶题潞公东庄和君贶任少师园赏梅别韵一首又和开叔和公廙喜雪和史诚之谢送张明叔梅䑓三种梅花早春寄景仁和君贶宴张氏梅䑓看花四絶句和君贶清明与上巳同日泛舟洛川十韵和君贶寄河阳侍中牡丹又和安国寺及诸园赏牡丹送酒与邵尧夫因戏之酬仲通初提举崇福宫见寄魏忠献公挽歌辝三首酬君贶和景仁对酒见寄三首野轩污亭药轩晚晖亭奉同运使陈殿丞惜洛阳牡丹爲霜风所损名花多种欲纷敷一夕霜风非所虞节物偶然何足道人情遗恨不能无飘飖徤笔诗千首惆怅东风酒百壷纵使前春满朱槛使车郍复滞西都又和惜春謡朝来风雨歇春意漠然收去我不辝诀凭谁能借留杓星渐西转洛水自东流曲渚撤华幄芳园罢彩毬雉鸣丘麦秀𧖟起野桑柔乱絮天涯满晴阳草际浮已嗟心绪减况复鬓丝稠頼听新翻曲非爲负胜㳺还陈殿丞原人论品物芸芸逰太虚不知谁氏宰洪炉一株花落分荣辱万窍风号见有无觉后共占犹是梦衣中所得亦非珠何如皷瑟浴沂水春服成时咏舞雩和王秀才以光始自陜右游山归复登少室爲诗见寄痩马飘飖屡往还疲劳専爲访名山须知筋力行将老渐恐峯峦不可攀蜡屐早能㝷胜槩弹冠悔更落尘寰幸依贤者爲东道大得逍遥水石间西湖泛舟輙用前韵寄呈君实鎭画舩容与到桥还举祑依然洛酒斑湖上晓光涵潩水坐中晴色见嵩山心縁念别如多事身爲移居似不闲叠石石淙虽两处福昌阳翟正中间奉和满舩歌吹拂春湾天外晴霞水底斑谁信飞觞临绮席独能回首望青山东门车马怱怱别西洛风烟寂寂闲叠石溪头应更好却输野叟坐林间新买叠石溪庄再用前韵招景仁一谿清水珮声寒两岸莓苔锦绣斑三径谁来卜邻舎千峯我已作家山鹿裘䔧杖偏冝老紫陌红尘不称闲早挈琴书逺相就放歌烂醉白云间和鎭画处始知虵足剰管中那识豹文斑从来有道须康丗未省升平却住山学富名髙难自晦眼昏心悸始能闲计君叠石溪边景不得从容岁月间戏书宋子才止足堂举丗恋荣禄夜行无乃劳独君年未至止足一何髙矮制乌纱帽寛裁白㲲𫀆华穰坐终日闲按紫檀槽寄题宇文中允所居孤宦行直道栖栖良可悲谁能拂衣去不待挂冠期经史乃吾友云山爲己知丗间青紫贵尽付两佳儿贻夸者我乐非君乐君忧非我忧蓬蒿与溟渤终老不同逰春游人物竞纷华骊驹逐钿车此时松与柏不及道旁花和潞公游天章楚諌议园宅名卿新治第上宰旧连墙槐䕃青青叶星邻两两光林花裂锦狭门路筑沙长共引庭间水交生壁外篁鱼窥荐琴石萤散读书牀玉帐方怀逺松斋欲就荒旌幢今少憩兰蕙不徒芳早晚平狼望同来举寿觞还张景昱景昌秀才兄弟诗卷韡韡新诗卷青春映棣华机云今继羙载恊旧承家幸託仁人里时回长者车白虹光乱眼何敢议瑜瑕寄题张着作善颂堂玉垒老先生逍遥乐太平门䦨百客盛冠盖一乡荣国族招邀近堂皇指顾成江山对平逺圗史散纵横止水中心适秋毫外物轻鲤庭新露冕闾巷不湏惊和宇文公南涂中见寄騘马乌纱游洛尘未能全得自由身深慙白首恋微禄不向青山爲散人斥鷃卑飞聊取适冥鸿髙举益难亲蜀都迢递千余里徒诵新诗妙入神酬张二十五秀才南园遣意花卉日相续朝昏兴寄新露荷香入座风竹浄无尘啸咏皆群从喧嚣逺四邻须知轩冕客冨贵不关身酬张三十秀才见赠朴学居人后清涂忝衆先瓠因无用弃木爲不才全比得林泉趣仍依邑里贤自慙头半白方解赋归田八月十五夜陪留守宣徽登西楼值雨待月乆不见经歳待佳节无如隂霭何果然时雨足安用月华多未免银釭进空闻玉漏过庾公兴不浅乆爲驻鸣珂秋雨新霁游水北马上偶成秋色与秋声萧然满洛城未霜林叶赤新雨野风清水气侵肌冷岚光刮眼明谁云景如画伹恐画难成运使虞部按行洛西诸县因游所过名山有诗百余首合爲一编蒙赐宠示俾之継作一首属城穷僻地揽辔徧周流弊政已更化名山不废游鸣驺留谷口轻屐歴巖幽聚看官仪者相扶半白头吕宣徽挽歌二首弈世台衡贵盈门冕荣遐方流惠化殊俗詟威声宥宻资忠力安平寄老成遽骑箕尾去何以慰苍生维岳人皆仰长城衆所依逺犹方克壮昭世忽长违象设俨如在英灵窅不归唯应令名乆竹素蔼余辉和君贶暮秋四日登石家寺阁晚泛洛舟嬉游乗晚霁登览犯秋寒不出埃尘外安知天壤寛宫前断山碧林表落霞丹欲下惜佳趣相留更倚栏右登阁叶下宫槐老云飞洛浦秋复陪元礼棹却望仲宣楼曲岸迷频转遥山碎不流夷犹聊寓赏浩荡得忘忧晨出露渐径昏归月满舟星河散寥廓珠贝映汀洲林馆囬车入壷觞秉烛游山公兴未尽徒御且番休右泛舟又和六日四老㑹茰房迎令节菊蘂入芳筵华烛𥘉长夜清霜未冷天悲风咽横吹骤雨迭繁絃聊附邹枚客敢希园绮贤和王少卿十日与留台国子监崇福宫诸官赴王尹赏菊之㑹儒衣武弁聚华轩尽是西都冷落官莫叹黄花过嘉节且将素髪共清欢红牙板急絃声咽白玊舟横酒量寛青眼主公情不薄一如省闼要人看和白都官见赠齿踈鬓白两眸昏万事无堪老病身脱粟犹霑太仓禄法冠仍忝外台臣直縁迃僻求闲地岂是孤髙慕古人英俊满朝皆稷契太山何少一飞尘送白都官归长安丈夫那肯浪低眉薄宦空添鬓里丝泸水归来山浩荡都门辞去菊离披黄鸡白酒五陵乐杜曲樊川九谷冝复见夫君行直道空峒气俗未应衰送雷章秘丞知芮城西伯昔断讼令名存迄今南临大河曲北倚首阳岑俗𬒳圣贤化人多礼譲心夫君老经术终日想鸣琴酬邵尧夫见示安乐中打乖吟安乐窝中自在身犹嫌名字落红尘酔吟终日不知老经史满堂谁道贫长掩柴荆避寒暑只将花卉记冬春料非闲处打乖客乃是清朝避丗人和邠守宋度支来卜居与南园爲邻弱冠交游鬓髪苍饱谙官况好深蔵闲居共买一壥地尽老常依数仭墙虽喜卜邻同晏子尚慙推宅异周郎何时税此慿熊驾倚杖相迎立路傍和张文𥙿𥘉寒十首何处𥘉寒好𥘉寒郏鄏城垂绅多俊彦列第尽公卿裘马过从盛门阑洒扫清谁家拥兽炭尽日管絃声何处𥘉寒好𥘉寒洛汭宫翠华虽脉脉佳气自葱葱阙角日华白苑墙霜叶红都人心望幸注目不离东何处𥘉寒好𥘉寒洛水桥沙痕水清浅风叶柳萧条阙塞长涂直嵩丘倒影遥鳯楼虽在北车马不尘嚣何处𥘉寒好𥘉寒太室山晴空烟澹泊返照雪孱颜极目鴈稍没无心云自还犹余拜表累不得坐松间何处𥘉寒好𥘉寒禹凿门遥天露崖口轻浪漱山根万佛龛苔老一灯林霭昏渔梁杳相望石瀬夜声喧何处𥘉寒好𥘉寒喷玉泉折冰流谷口飞熘落云边雀噪聚林杪樵歌下石巅㝷幽不思返坐啸夕阳偏何处𥘉寒好𥘉寒叠石溪山斜改昏晓路曲失东西拾栗走村稚凿垣巢乳鸡我来闲拥褐曝背草檐低何处𥘉寒好𥘉寒肃政台官闲免簿领门静少尘埃天借风霜气人无鹰隼猜庭荒余老栢尚有夕乌来何处𥘉寒好𥘉寒逰弈园林间叶未尽篱底菊犹存结竹爲庵小开炉火温谁言处城市岑寂似丘樊何处𥘉寒好𥘉寒福善居长宵对灯火满屋聚诗书蹔息登山屐休脂下泽车所安容膝地何必更多余寄题刁景纯藏春坞藏春在何许郁郁万松林永日门䦨静东风花木深主公今素髪野服遂𥘉心时与郷人醉髙歌散百金和君贶少林寺逹磨自云传佛心绪言迷丗到于今旣携只履归西域安得遗灵在少林孤月正明髙殿冷清风不断老松深谢公自爱山泉美肯爲幽禅此访㝷又和岳祠谢雪题岳寺平法华庵宴坐几何年庭芜与砌连焚修眞谛苦功行得无圎阙里诗三百頼郷文五千厌烦犹不读何况淤泥莲望日示康广宏清晨三緑袍罗拜北堂髙积善因前烈余光及尔曹勿矝从仕早当念起家劳修丘皆由巳何人可佩刀和君贶题潞公东荘嵩峯逺叠千重雪伊浦低临一片天百顷平臯连别馆两行踈柳拂清泉国须拄石扶丕人待楼航济巨川萧相方如左右手且于穷僻置闲田和君贶任少师园赏梅寒压春头草未牙喜闻置酒赏新葩官仪赫弈三川守野意萧踈四皓家不用管絃妨淡泞肯容桃李竞繁华昏鵶散乱传唿出归路林间烛影斜别韵一首风日虽寒昼景长探春逺访白莲庄岸冰犹在水先緑柳叶未生条已黄老木根侵苔径窄新梅花入酒巵香天眞不必人修饰得趣勿嫌台馆荒又和开叔寒梅犯雪荣大隐又专名异种生江渚何年到洛城色如虚室白香似主人清向使吴儿见不思菰菜羮和公廙喜雪曏来河洛乆愆阳祷祀徒劳罄粛庄林雪飞花欣暂白麦田濡叶未全黄城中稍觉桑薪贵村外时闻社瓮香八使孜孜悯惸独斯民那复畏㓙荒和史诚之谢送张明叔梅台三种梅花别后相惊两鬓霜可怜梅蘂爲谁芳台头日暖分三色材下风清共一香正烂漫时游不足忽离披去乐难常慇懃手折遥相赠不欲花前独举觞早春寄景仁辛夷花烂开故人殊未来愁看柳渐緑更忍折残梅叠石溪上春茅茨卜筑新前言如不践山蝉又笑人和君贶宴张氏梅䑓京洛春何早慿髙种岭梅纷披百株密烂漫一朝开青女工粘缀霜娥巧剪裁崑山云满谷蓬陼浪成堆势拥樽前合香从席下来蜺旌羾天起练甲洗兵回不使光风散曽无夜色催人稠衣馥郁地狭舞徘徊民服召公化时推何逊才淹留文酒乐璧月上瑶䑓看花四絶句洛阳相望尽名园墙外花胜墙里看手摘青梅供按酒何须一一具柸盘洛阳相识尽名流骑马游胜下马逰乗兴东西无不到但逢青眼即淹留洛阳春日最繁华红緑隂中十万家谁道群花如锦绣人将锦繍学群花南园桃李近方栽浇水未干花已开山果野𬞞随分有交游不厌但频来和君贶清明与上巳同日泛舟洛川十韵繁华两佳节邂逅适同时雅俗共爲乐风光如有期晓烟新里巷春服满津涯已散汉宫烛仍浮洛水巵占花分设席爱柳就张帷华毂争门出轻帘夹路垂三川云锦烂四座玉山欹叠皷传遥吹轻桡破直漪清谈何衮衮和气益熈熈想见周南俗当年播逸诗和君贶寄河阳侍中牡丹眞宰无私妪喣同洛花何事占全功山河势胜帝王宅寒暑气和天地中尽日玊盘堆秀色满城绣毂走香风谢公髙兴看春物倍亿清伊与碧嵩又和安国寺及诸园赏牡丹洛邑牡丹天下最西南土沃得春多一城竒品推安国四面名园接月波山相着书称上药翰林弄笔作新歌人间朱粉无因学浪把菱花百遍磨送酒与邵尧夫因戏之林下虽无忧可销许由闻说挂空瓢请君唿取孟光饮共挿花枝煑药苗酬仲通初提举崇福宫见寄冨寿安民旧学违符移拥笔素心非青云有路那足顾白发满头胡不归永日杜门无俗客临风隐几得天机西山爽气秋应好恨不相从上翠微魏忠献公挽歌辞三首嬴海訏谟定宗祧指顾安鸿勲柱石壮劲节雪霜寒翼亮三朝乆初终一德完如何未黄发垄柏已丸丸爱物威容悴忧公宿疹加孤忠贯白日美志掩丹霞行路皆忡怅闻风悉叹嗟英灵觐宗祖犹想佑皇家恻怛动旒扆鸿胪葬老臣簘铙震淦口绋翣隘漳濵乆大英名在哀荣异礼陈丰碑纪遗烈长泣邺城人酬君贶和景仁对酒见寄三首懒拙无时用耆明独我思乗闲同把酒道旧各成诗髙义刮眼膜清风生鬓丝方将激衰俗贱子实何爲北阙黄金印西山白髪翁訏谟帝庭异十筑洛川同晴野峯峯碧霜林叶叶红无因侍樽席惆怅又西风右上宣徽何事挂冠客至今留帝台红尘终可厌青眼不长开春路半销雪寒枝初破梅南园劣容席洒扫望公来右上侍中野轩黄鸡白酒田间乐䔧扙葛巾林下风更若食芹仍暴背野怀併在一轩中污亭杂花乱种盘涡底小屋深居鑑燧心朝市嚣声那得到晨昏暑气不能侵药轩雨余条甲绕堦生往往桐君昔未名采贮不须勤暴温国文正公文集温国文正司马公文集卷第十四温国文正公文集卷第十四律诗九喜雨八韵呈明叔六月十八日夜大暑闲中有冨贵寄唐州吴辨叔二兄自题冩眞和安之乆雨和复古小园书事复古诗首句云独歩复静坐輙継二章右独歩右静坐光诗首句云饱食复闲眠又成二章右饱食右闲眠寄题济源李少卿园亭和明叔九日邵尧夫先生哀辞二首闲居呈复古和明叔游白龙溪和景仁七十一偶成六十寄景仁去春与景仁同至河阳谒晦叔馆于府之后园旣去晦叔名其馆曰礼贤梦得作诗以纪其事光虽愧其名亦作诗以継之与乐道约㑹超化寺比至乐道以疾先归途中有诗见寄和乐道再以诗见寄晚春病起呈择之治臣次韵和复古春日五絶句酬宋叔逹卜居洛城见寄和王安之题独乐园和吴辨叔知凤翔见寄和安之今春于郑国相公及光处得缀珠莲各一本植之一盆仲夏始见一花喜而成咏末句云未知先合谢谁家君贶环溪瞑目独乐园二首放鹦鹉二首呈乐道太皇太后挽歌词二首曹后和刘伯寿陪潞公禊饮南园雨霁景物粗佳有怀正叔安之和潞公与昌言正叔游独乐园徘徊乆之主人不至潞公游龙门光以室家病不获叅陪献诗十六韵初夏独游南园二首和景仁荅才元寄示花图或谓光嗤景仁谈禅而自谈又因用歬韵爲景仁解禅题传灯録后奉和大夫同年张兄㑹南园诗荅张伯常之郢州涂中见寄独乐园新春和潞公眞率㑹诗景仁书云去冬因酒病耳病牙遂不入洛以诗寄呈又云新铸鬴斛与今太府寺尺及权衡若合符契复次前韵三月二十五日安之以诗二絶见招作眞率㑹光以无从者不及赴依韵和呈又用安之韵招君从安之正叔不疑二十六日南园爲眞率㑹二十六日作眞率㑹伯康与君从七十八岁安之七十七岁正叔七十四岁不疑七十三岁叔逹七十岁光六十五岁合五百一十五岁口号成诗用安之前韵别用韵其夕宿独乐园诘朝将归赋诗二十七日邀子骏尧夫赏西街诸花呈张子贱二十八日㑹不疑家席上纪实三月三十日㣲雨偶成诗二十四韵书怀献留守开府太尉兼呈眞率诸公其日雨中闻姚黄开戯成诗二章呈子骏尧夫四月十三日立夏呈安之和子骏洛中书事安之令子河阳官舎作畦乐轩安之有诗寄题輙敢継和和安之喜雨逍遥四章呈钦之尧夫喜雨八韵呈明叔藴隆亦太甚荟蔚不朝隮直可忧秋廪非徒病夏畦民心或能彻天造固难稽黯淡云才蔟滂沱日未西衣襟坐来冷城阙望中迷园笋新梢活庭蕉湿叶低响从䆫破𥿄行喜屐生泥昨旦烦相报慿君谢竹鸡六月十八日夜大暑老柳蜩螗噪荒庭熠燿流人情正苦暑物怎巳惊秋月下濯寒水风前梳白头如何夜半客束带谒公侯闲中有冨贵闲中有冨贵逈与俗尘殊水净齐䊵展花繁蜀锦䊸竹风寒扣玉荷雨急跳珠可笑公孙衍酣歌夸丈夫寄唐州吴辨叔二兄方城古称险逺在䂊州南近歳污莱辟新民秦晋参当官诚近厚获谴亦无慙但惜墙隂竹归辕几日骖自题冩眞黄面霜须细痩身从来未识漫相亲居然不可市朝住骨相天生林野人和安之乆雨秋霖逢甲子禾耳恐须生流俗幸无验髙田犹有成润唯蔾莠得烂与蕙兰并早晚浮云豁逍遥赋晚晴和复古小园书事饱食复闲眠风清雨霁天叶深时坠果岸曲乍藏莲波面秋光净林梢夕照鲜东家近亦冨满地布苔钱复古诗首句云独歩复静坐輙継二章踽踽出东轩徐徐歩小园何须从吏卒亦不引儿孙蹑屐㝷莎径携笻拨水源愁闻俗客到唯说市朝喧右独歩一榻仅容膝身心俱寂然直縁知乐内亦不爲安禅棐几陈编掩竹䆫残局捐尚余喧噪在野鸟与林蝉右静坐光诗首句云饱食复闲眠又成二章钱少何须万杯多不过三龟肠夲易足熊掌讵冝贪散歩竹斋外髙吟栁径南此心无所用脱粟亦深慙右饱食秋怀一事无暑尽昼凉𥘉竹户静长闭䔧牀安有余逍遥化胡蝶容易入华胥天上多官府神仙恐不如右闲眠寄题济源李少卿园亭县僻人事少土肥风物殊杖刋灵寿木轮裹溴梁蒲竹不减淇水花仍似洛都主公眉雪白游览未甞扶和明叔九日不奈衰鬓白羞看朝鑑明聊慿佳节酒强作少年情雨冷弊裘薄风髙醉帽倾如何不行乐况复值秋成邵尧夫先生哀辞二首菽藿一箪乐蒿莱三畆寛蒲轮不能起瓮牖有余安髙节去圭角乆要敦歳寒今朝郊外客谁免涕汍澜慕德闻风乆门交倾盖新何须半面旧不待一言亲讲道切磋直忘怀笑语眞重言蒙跖实佩服敢书绅闲居呈复古闲居虽懒放未得便无营伐木添山色穿渠擘水声经霜収芋美带雨接花成前日邻翁至柴门扫叶迎和明叔游白龙溪溪深荒径微㝷胜不知疲寒月影随马晓风冰满髭行歌被褐叟聚戯拾薪儿外野饶眞趣令人襟抱夷和景仁七十一偶成心地长闲爲己物年华不驻是天时当时海上乗槎客维楫都无任所之六十寄景仁从来好与天争力困竭方慙已力微见事晚于蘧伯玉今知五十九年非去春与景仁同至河阳谒晦叔馆于府之后园既去晦叔名其馆曰礼贤梦得作诗以纪其事光虽愧其名亦作诗以継之蓬飞匏系十余年并䕃华榱出偶然郭隗金台虽见礼华歆龙尾岂能贤浮云丗味闲先薄寒柏交情老更坚明日河梁即分首人生乐事信难全与乐道约㑹超化寺比至乐道以疾先归途中有诗见寄顚毛种种齿浮揺屈指交游渐寂寥时较半朝非是晚路无数里不爲遥子猷垂到复归去安道虽知末易邀古寺裵回乆东望青春云日冷萧萧和乐道再以诗见寄諌垣簮笔接英游今日华顚昔日忧邂逅升沉皆是命逍遥出处本无愁衡门不羡金门贵藿食焉知肉食谋溟海榆枋各安分蓬莱未必胜嵩丘晚春病起呈择之治臣风日正和柔身轻喜病瘳懒抛残蠹简暖脱弊貂裘值客开青眼逢花忘白头家家好酒色何处可同游次韵和复古春日五絶句雪霜衰鬓㧞还生桃李新园长未成五十尚能胜六十今年又减去年情车如流水马如龙花市相逢咽不通独闭柴荆老春色住他陌上暮尘红东城丝网蹴红毬北里琼楼唱石州堪笑迃儒竹斋里眼昏逼纸㸔蝇头家藏歌吹只西邻吹落梅花歌落尘百叶桃开深院里输它白发有情人燕拂人衣絮扑头红英满地緑隂稠残春举目多愁思休上迢迢百尺楼酬宋叔逹卜居洛城见寄离群四十一春风纵有相逢似梦中幸得东西作邻舎但嗟彼此是衰翁汉文前席人将去庾信诛茅橐未充怅望新隄碧芜阔杖䔧携手几时同和王安之题独乐草浓𥘉过雨林静逺含烟鷰引新飞鷇荷承半坠莲朋来惟有月山见不须钱谁与同其乐壷中浊酒贤和吴辨叔知鳯翔见寄岐阳府舎始相逢四十余春屈指中昔日布衣今露冕当时小吏亦衰翁醉吟乆作藏身计条教应多及物功惟是綵衣难再着长林极目起悲风和安之今春于郑国相公及光处得缀珠莲各一本植之一盆仲夏始见一花喜而成咏末句云未知先合谢谁家春冻消时种两牙南风薫日见孤花先开必自陶钧力且合归功丞相家君贶环溪地胜风埃外门深花竹间波光冷于玉溪势曲如环荣路回翔厌华轩啸咏闲堪羞谢太傅不复到东山瞑目瞑目思千古飘然一烘尘山川宛如旧多少未来人独乐园二首独乐园中客朝朝常闭门端居无事今日又黄昏客到暂冠带客归还上关朱门客如市岂得似林间放鹦鹉二首野性思归乆笼樊今始开虽知王恩厚何日肯重来虽道长安乐争如在陇头林间祝圣主万歳复千秋呈乐道欢游俛仰皆陈迹薄官须臾即色空试忆昔年双桂㑹只如前日梦魂中太皇太后挽歌词二首麟阁承家庆轩星应德辉帝猷隂有𥙷嫔则动无违遽就苍梧野空余大练衣只应彤管在万古播鸿徽四纪祎衣盛两朝长乐尊九洲贡甘旨万乗问晨昏明辟归元子嘉谟赉孝孙群生资后土难荅化光恩和刘伯寿陪潞公禊饮旌幢车骑满沙头皷吹喧繁画鹢浮一里罗纨光照地千家帘幕逺临流觞随洛水周公事月映凤楼裴相游令典乆堕今更举行闻美俗徧中州南园雨霁景物粗佳有懐正叔安之洛阳秋雨阕荒圃物华饶白鹤寒尤盛红薇晚未彫鸟惊朱实堕云灭翠岑遥杨子方嘲白相如尚苦痟徘徊瞻望近邂逅笑谈辽官冷慙无具相思不敢招和潞公与昌言正叔游独乐园徘徊乆之主人不至茂勲成亮采胜赏寄风流闲引翘材客同爲独乐游厌居华宇盛翻爱弊卢幽愧不先操篲迎尘立道周潞公游龙门光以室家病不获叅陪献诗十六韵旄节拥慿熊逶迤向凿龙顺成时过蜡闭塞令行冬雪垄痕犹湿梅林思巳浓传唿空谷应前导白云逢飞盖多邀客停车数问农禹功双壁断佛劫万龛重絶顶标孤刹踈林透逺钟气蒸泉郁郁氷绽水溶溶药阁低临渚茅庵背倚峯冻醪资野酌寒笋佐晨饔棊局移依石茶炉坐䕃松醉醒皆衆共小大尽公从顾以私思累难追胜赏踪原思𥘉不病叔夜亦非慵稽古慙经笥摛华怯笔锋㑹须参后乗异日侍从容初夏独游南园二首取醉非无酒忘忧亦有花暂来疑是客归去不成家桃李都无实梧桐半死身那堪衰病意更作独游人和景仁荅才元寄示花图髙士闲居旧名花独歩今移从洛浦逺濯自锦江深传得巫山貌非因延寿金不须天女散已解动禅心或谓光嗤景仁谈禅而自谈又因用歬韵爲景仁解禅贱子悟巳乆景仁迷自今良因拯溺急是致渉波深到岸何须栰挥鉏不见金浮云任来去明月在天心题传灯録呷着声闻酒便狂它州浪走不还郷谁曽缚汝安用解彼自无枪勿误伤探月拾针传妄语安居暇食頼先王但令时丗如三代逹磨从它靣向墙奉和大夫同年张兄㑹南园诗露浓秋过半气爽雨收余取酒邀嘉客唿儿扫弊庐生涯数畒地官业一轩书竹结垂纶屋泉分入座渠惬心皆乐事容膝即安居梁静栖无鷰波澄戏有鱼茂林穿缭绕微径歩虚徐果落方知熟莎长不忍除过从当苦逺接侍每慙踈不厌茅茨陋时迃长者车荅张伯常之郢州涂中见寄适意遗轩冕轻于鸿一毛扁舟千里逺佳句百篇豪酒饮冝城美歌闻白雪髙家林已春色愼勿滞江臯独乐园新春春风与汝不相关何事潜来入我园曲沼揉蓝通底緑新梅翦綵压枝繁短莎乍见殊堪喜鸣鸟初闻未觉喧慿仗东君徐按辔旋添花卉伴芳樽和潞公真率㑹诗洛下衣冠爱惜春相从小饮任天眞随家所有自可乐爲具更微谁笑贫不待珍羞方下筯只将佳景便娱賔庾公此兴知非浅䔧藿终难作主人景仁书云去冬因酒病耳病牙遂不入洛以诗寄呈许昌携手尽时英况复新开甲第成醉里都将春作逹老来不向酒藏情齿踈无废衔盃趣耳病犹分度曲声旧友昔游浑忘却可怜寂寂洛阳城又云新铸鬴斛与今太府寺尺及权衡若合符契复次前韵裁䇶累黍乆研精况复新修鬴斛成岂校忽微争口语本期淳古变人情旣言乐府符今尺但恐箫韶似郑声若欲丗人俱信服凤皇再集颕川城三月二十五日安之以诗二絶见招作真率㑹光以无从者不及赴依韵和呈真率由来无次第经旬踰月不爲稀篮舆但恨无人举坐想纷纷醉落晖又盃盘丰腆胜陶令园沼繁华减白家惆怅佳辰掩蓬荜不陪髙㑹赏邻花用安之韵招君从安之正叔不疑一十六日南园爲眞率㑹榆钱零乱柳花飞枝上红英渐渐稀莫厌衔盃不虚日须知共力惜春晖真率春来频宴聚不过东里即西家小园容易邀嘉客馔具虽无亦有花二十六日作真率㑹伯康与君从七十八岁安之七十七岁正叔七十四岁不疑七十三岁叔逹七十岁光六十五岁合五百一十五岁口号成诗用安之前韵十人五百有余岁同醉花前今古稀走马闘鸡非我事纻衣丝发且相晖经春无事连翩醉彼此往来能几家切莫辞斟十分酒尽从他笑满头花别用韵座中七叟推年纪比较前人少几多花似锦红头雪白不游不饮欲如何其夕宿独乐园诘朝将归赋诗平晓何人汲井华辘轳声急散春鵶开园更有四五日映叶尚余三两花宿病岑岑犹带酒无眠耿耿不禁茶自嫌行乐妨年少遽索篮与且向家二十七日邀子骏尧夫赏西街诸花今年节物非常晚春尽西街花尚多试问二三真率友小车篮舁肯重过呈张子贱近时洛社名真率箪食壷浆取次游试问西来老朝散可能同志便相收二十八日㑹不疑家席上纪实召客客俱来赏花花正开寒暄方得所风雨不相催席上栁飞雪门前车隐雷主人意仍厚安得不裵回三月三十日微雨偶成诗二十四韵书怀献留守开府太尉兼呈眞率诸公春尽少欢意昏昏睡思添正忧花气索更用雨声兼乍语莺喉澁慵飞栁絮黏落英红没砌茂草碧侵帘寳相锦铺架酴醾雪拥檐沼萍浮钿靥林笋露犀尖坐惜光风駃行愁畏日炎追随任尘甑歌笑忘霜髯落笔诗情放飞觥酒令严金丹唿胜彩玉烛擢新籖傲岸冠巾侧淋浪襟䄂霑饥仍留瘦马归必待清蟾筋力虽无几娱游亦未厌脱身离薄领适性得闾阎多病非辞贵无才岂养恬清涂诚愧忝微禄巳伤廉日费须三爵年支仰数缣糇粮粗能足蓍蔡不烦占河洛今爲盛圗书昔所潜家家花启户处处酒飘帘温饱资兼爱安平倚贝瞻愚夫犹乐育下客愈撝谦落拓形骸逸优游歳月淹余生信多幸狂醉亦无嫌其日雨中闻姚黄开戯成诗二章呈子骏尧夫谷雨后来花更浓前时巳见玉玲珑客来更说姚黄发只在街西相第东小雨留春春未归好花虽有恐行稀劝君披取渔蓑去走㸔姚黄判湿衣四月十三日立夏呈安之留春春不住昨夜的然归欢趣何妨少闲游勿恠稀林鸎欣有託丛蝶怅无依䆫下忘怀客髙眠正掩扉和子骏洛中书事西都自古繁华地冠盖优游萃五方比戸清风人种竹满川浓渌土冝桑凿龙山断开天阙导洛波囬载羽觞况有耆英诗酒乐问君何处不如唐安之令子河阳官舎作蛙乐轩安之有诗寄题輙敢継和皷吹娱俗耳蛙鸣惬雅怀最冝凉雨歇更与晚风偕骥子方长骛云衢偶未谐功名当努力留此遗吾济和安之喜雨吁嗟方请雨润溽果如占黍稷固有望来麰亦未嫌声繁清倦枕气冷入踈帘蔓喜龙头举泉惊虎爪添田畴诚最急花药不妨兼诗伯才盈斛聊应费笔尖逍遥四章呈钦之尧夫结发读经史疲精非一朝于今成濩落所幸得逍遥不韪狂心息难平客气消巢林易爲足窃敢比鹪鹩闲思宇宙内何物不由天定分不移易劳心徒弃捐鹏飞九万里松寿一千年斥鷃与朝菌逍遥亦自然闭目念前古飘然一烘尘两仪仍似旧万物互争新轩冕荣何在箪瓢乐最眞衆人俱我笑我亦笑其人六合旷无际逍遥好纵游放怀同一贯瞬目即千秋丸遇区臾止萍随波浪流所之皆自得何惧亦何忧温国文正公文集卷第十四温国文正公文集温国文正司马公文集卷第十五温国文正公文集卷第十五律诗十感物送伯淳监汝州酒酬安之谢光兄弟见过酬王安之闻罢眞率㑹和潞公伏日䜩府园示坐客和子骏新荷司徒开府韩国冨公挽辞四首臧郎中挽歌二首和子华游君贶园又和上元日游南园赏梅花又和游赵中令园又和游吴氏园二首和子骏约游一二园亭看花遇雨而止又即事二章上呈明日雨止复招子骏尧夫游南园戏呈尧夫闻正叔与客过赵园欢饮戏成小诗和子华应天院行香归过洛川寒食游南园独饮次前韵二首观孙儿戏感怀陪子华燕醮听酒半过赵令园和秉国寄子骏尧夫二留台和伯常自郢州见寄和潞公行及白马寺得留守相公书云名园例惜好花以俟同赏诗二章和子华喜潞公入觐归置酒游诸园赏牡丹陪致政开府太师留守相公致政内翰燕集輙歌盛美爲三公寿皆用公字爲韵景仁将归颕昌輙爲诗二十韵纪赠复用三公燕集韵酬子骏尧夫和吴朝议同年谢光与景仁同年见过伏蒙留守相公赐示陪太师潞公东田宴集诗輙敢属和効赵学士体成口号十章上献开府太师和潞公招尧夫不至和子华招潞公暑饮再和伯常见寄再和秉国约游石淙送尧夫知河中府二首席君从于洛城种金橘今秋始结六实以其四献开府大师招三客以赏之留守相公赋诗以纪竒事光窃不自揆輙依髙韵継成五章和留守相公九月八日与潞公宴赵令园有怀去年与景仁秉国游赏和留守相公寄酒与景仁和秉国芙蓉五章安之朝议哀辞二首和尧大见寄华严真师以诗见贶聊成二章纪其趣尚和子华过王帅家见梅花盛开呈君实子骏兼简尧夫和张伯常贺迁资政又书一絶戯呈又和南园真率㑹见赠春日思景仁神宗皇帝挽词五首北京留守王太师挽歌词二首感物朝看新鷰飞暮聴子规啼尺蠖身藏叶神龟尾曳泥鞴鹰何用掣枥马不当嘶自伐憎狙巧頽然忧木鸡送伯淳监汝州酒惟知负米乐不觉抱关卑出处两得意是非皆自知酬安之谢光兄弟见过平时一二日不见巳相思况复闭关乆杳无携手期清谈胜妙药髙韵敌凉飔愧乏机云美虚承清眼知酬王安之闻罢真率㑹闭关寕是率辞疾似非真旣处讥嘲地谁爲长厚人虚舟非有意飘瓦不须嗔此过如何赎清秋宴席陈和潞公伏日䜩府园示座客盛阳金气伏华宇玉樽开真率除烦礼耆英集上才炎蒸疑逺避流景忘西頽幸忝俊逰并仍慙右席陪蒲葵参执扇氷果侑传柸相国方留客如何务早回和子骏新荷懒不窥园乆元非効仲舒新荷满沼緑篮舁出门踈借问含烟晚能胜裛露𥘉愧无鱼戏句弄翰白纷如司徒开府韩国冨公挽辞四首天祐休明祚时生儁杰臣贤科首多士宰府泽生民焕烂三台正冲融四海春欲知甄冶力试问白头人松漠骄无信渔阳广聚兵移书侮中国决意背齐盟直气轻轺入英辞左袵惊虏归烽火灭㝢县复升平大吕功名重鸿毛轩冕轻闲居容愈盛蹔出市皆倾溟海涵容大龙门谒见荣谦光俨在内恸哭望佳城杖屦还私第精诚在本朝爱君老不懈忧国没方昭东合秋牢落西芒夜寂寥只应忠亮志气运不能消臧郎中挽歌二首积庆承前烈呈才㑹圣时践杨朝有籍治行吏爲师僚友皆亲誉黎民每去思惜哉违丗早志业未全施素履存诚厚虚怀待物真郷闾昔相接朋友丗弥亲遗扎蝇头细长阡马鬛新九原那可作空复想音尘和子华游君贶园甲第朱门乆不开春风潜入发江梅今朝丞相双车辙辗破林间水畔苔小桃似喜相君来争发新花継落梅更仗环溪醒残酒没蒿春水緑于苔又和上元日游南园赏梅花梅簇荒台自可羞相君爱赏忘宵游未言美实调羹味且荐清香泛酒瓯又和游赵中令园中舎园陪丞相游百物劝酒不须愁春风陌上醒归去只恐更爲桃李羞又和游吴氏园二首天气清和无喘牛花林烂漫竹林幽临风髙咏足爲乐有勇方知笑仲由名园易主似行邮美竹髙松景自幽谁信本来天地物长爲己有固无由和子骏约游一二园亭看花遇雨而止行乐及佳时官闲无所羁只知花正发不共雨爲期浅草碧无际浓云冷四垂陪游兴未尽安得不相思又即事二章上呈雨不城游半路归逢花值柳倍依依朝来頼饮三盃酒醉卧西斋昼掩扉觉后追思气味长欢情愁绪两俱忘近来方得醉中趣熟寐沈沈是醉郷明日雨止复招子骏尧夫游南园昨朝洛北阻游陪惆怅中桥半醉回泼火旣经寒食雨解酲须拨冻醪醅遥思花寨交横锦未分春心斗顿灰更与二三头白友试擕薄具上髙台戏呈尧夫近来朝野客无座不谈禅顾我何爲者逢人独懵然羡君诗旣好说佛衆谁先只恐前身是东都白乐天闻正叔与客过赵园欢饮戏成小诗吾庐寂寞类荒村但有林间鸟雀喧不似楚家多乐事笙歌拾得酔邻园和子华应天院行香归过洛川印节传唿洛北还府庭无讼不妨闲度桥寒色侵春服按辔晴光露晓山香穗徘徊凝广殿花篮繁㑹满通阛自知白雪髙难和忍愧谁能寄我颜寒食游南园独饮寒食良辰无赏心杂花烂漫柳成隂若非独酌酬佳景一日风光直万金次前韵二首头白惜春情更深花间独醉竞分隂泉声醒耳自可乐不用歌抛满䄂金南园莫笑独追㝷明日未知晴与隂挥手一朝辝逆旅满堂安用累千金观孙儿戏感怀我昔垂髫今白头中间万事水东流此心争得还如尔戯走阶前不识愁陪子华燕醮听酒半过赵令园簮裾丞相合林沼令君家烟曲香㝷篆盃深酒过花霏微烬沈水馥郁渍榠柤愧乏相如赋陪游託后车和秉国寄子骏尧夫二留台一台二妙日追游琥珀香醪白玉瓯相下不厌贤者意尚言执友欠龙头和伯常自郢州见寄西郊去歳揖行人栁暗花浓又一春坐想髙风清入骨沉吟佳句徤生神潺湲杳霭烟波古散诞逍遥兴趣新应笑洛阳车马道缁衣未免化红尘和潞公行及白马寺得留守相公书云名园例惜好花以俟同赏诗二章云汉成章湛露晞都门宴饯羽觞飞谢安不复东山去争似阿衡得谢归其一相国东郊迓帝师油幢交映碧参差都人共喜安舆到正是余花可惜时其二和子华喜潞公入觐归置酒游诸园赏牡丹介圭成礼下中天春物虽䦨色尚妍园吏望尘皆辟户肩舆回歩即开筵波涛凌乱韡旁锦风雨纵横拨底絃洛邑衣冠陪后乗㝷花载酒愿年年陪致政开府太师留守相公致政内翰燕集輙歌盛美爲三公寿皆用公字爲韵独佐成康丗髙年有毕公神心降维岳龟兆告非熊黄合遵成范太常书茂功归来保眉寿恩礼享优隆右太师东合延髦士西都守别宫不忘如卫武难老似僖公位貌今虽逺官僚旧忝同开怀尽巵酒足以厚时风右相公眉似髙僧秀颜如童子红忠纯汲长孺髙㓗夏黄公矫矫辽东鹤冥冥塞北鸿自夸新酒量豫想百分空右内翰景仁将归颕昌輙爲诗二十韵纪赠秀发西南美挺生河岳灵雕龙蔚文采老鸖莹仪形落笔髙时儁飞緌侍帝庭英声轶云汉逺势击沧溟苦节专忧国嘉谋每据经温虽比圭璧直不避雷霆道胜轩裳薄神和气体宁忠诚怀畎畆乐事寄林垧藻鑑评随月过从德应星苦吟金出矿确论木衔钉贱子叨流軰髙风仰典刑巨川容滴水余景借流萤乆别眉俱白重来眼更青淹留弦与晦游集醉还醒有酒须相就无歌不共听竒花喧夕市叠鼓咽春亭扬𬒮行辞洛回车去望陉往还天表鴈离合浪间萍异日期同传穷泉约互铭古今难得事交分保頽龄复用三公燕集韵酬子骏尧夫官闲虚室白粟饱太仓红朝夕扫三径往来从二公蒹葭徒倚玉燕雀岂知鸿相遇輙同醉惟愁樽酒空和吴朝议同年谢光与景仁同年见过结绶东堂同发䇿白头相值益相亲却思景祐无多日共见元丰有几人天下髙名归广受古来交道重雷陈谢公身老才方壮落笔成章字字新伏蒙留守相公赐示陪太师潞公东田宴集诗輙敢属和舞雩新雨浃公田水满东溪上下天行迳乍迃𥘉见笋浮舟正好未生莲絃収裂帛胡琴阕䄂结清风楚舞妍相国火城光满路夜归不假玉蟾圎効赵学士体成口号十章献开府太师都人共喜太师回比戸争迎不得催正值土楼滩水浅大家出手挽舡来东郊车马走红尘城外多于城里人谁信今朝还政后过如前歳下车新归来甫可及春残丞相频邀赏牡丹逺处名园多不到樽前日献百余盘洛阳风俗重繁华荷担樵夫亦戴花贪看二公同宴㑹游人昬黒忘还家公厨敕许酿芳樽屡唤賔朋醉后园谑浪略无名位间谁人知道太师尊过春稀复到诸园厌苦终朝鼔吹喧招得老僧江外至啜茶挥麈话松轩东田小籍选新声歌吹胡琴色色精客少有时全不用天然水竹湛余清首夏清和新雨晴緑莎细软不妨行园夫遮道白何事栀子花开斑笋生矮帽长绦紫縠衫朱门深静似重巖莫言永日浑无事种药移花一一监八十聦明强徤身况从壮歳秉鸿钧功名冨贵古亦有无事归来能几人和潞公招尧夫不至东合尊垒招共饮后房罗绮约同观旣无蓟子分身术须欠车公一座欢和子华招潞公暑饮朱门近在府园东杖屦过从跬歩中避暑连翩投辖宴析酲萧洒满襟风闲来髙韵浑如鹤醉里朱颜却变童剪烛添香欢未极但惊铜漏太怱忽再和伯常见寄诛茅宋玉宅边人知醉冝城几瓮春细雨短蓑鱼向市孤村极浦鼔迎神徧游七泽身忘倦更赋千篇意转新不必沧浪羡清泚曏来缨上巳无尘再和秉国约游石淙上国分携十五秋未甞偶坐捧茶瓯石淙今㑹须如约彼此霜毛各满头送尧夫知河中府二首耆老承风旧丝纶钖命新展禽安屡黜原宪乐常贫执志穷通壹论交表里真但祈深自重膏泽望斯民河抱城根曲山侵地势斜周余古楼观舜俗旧人家回首从游阔装怀牒诉譁何时重载酒同醉洛阳花席君从于洛城种金橘今秋始结六实以其四献开府太师招三客以赏之留守相公赋诗以纪竒事光窃不揆辄依髙韵継成五章冝春果结洛阳枝正遇耆明㑹客时更引轻舟倚芦岸香秔鲜鲙雅相冝圎小香黄珠颗垂结成洛邑重霜时相公和气陶群物不是寒温变土冝君从好事不知疲种子成株凡几时摘献帝师三取二自甞两颗且随冝物不须多且赏竒御寒想见结庵时江南江北徒虚语尽信前书是不冝弊居橘亦自南移爱护栽培费岁时前此实成酸苦甚应由与德不相冝和留守相公九月八日与潞公宴赵令园有怀去年与景仁秉国游赏今岁台星聚洛中甘棠前后两隂浓英辝唱和诗千首高宴游陪禄万钟木末霜繁花未落云间字小鴈相从西湖在望亲朋逺节物那堪处处逢和留守相公寄酒与景仁想对白衣初满倾执盃未饮巳诗成怀贤孤坐悄无语不是朝来困宿酲和秉国芙蓉五章清晓霜华漫自浓独慿爱日飬残红劝君秉烛须勤赏阊阖难禁一夜风地方稀见诚竒物笔界轻丝指捻红楚蜀可怜人不赏墙根屋角数无躬平昔低颜避桃李英华今发岁云秋盛时已过浑如我醉舞狂歌挿满头后时独立诚难事犹頼阶庭有菊丛绰约霜前弄姿态非如群木万株红但见渉江求水际岂知縁木采霜中微红未肯全衰歇正似颜鹤髪翁安之朝议哀辝二首埸屋推声价朝绅仰典刑朱衣老卿列白首恋亲庭舟壑一朝失泉台万古扃音容宛在目争免涕飘零乐易春阳暖孤髙秋气清老惟知自适贫不问爲生京兆开阡陌延陵题墓茔何如帝师笔纯孝纪名卿和尧夫见寄志趣苦难合伥伥何所依逢君始相照知我信爲稀忽报除书下徒瞻征盖飞相思千里逺洛浦又春归仁政如慈父蒲人得所依教条前后接风迹古今稀试郡才书最还朝必奋飞西台旧班列犹望绣衣归华严真师以诗见贶聊成二章纪其趣尚知足随縁处处安一身温饱不爲难禅房窄小才容榻此外从它丗界寛素髪青眸七十余未甞游学只安居旁无几杖身䡖徤应爲心闲得自如和子华过王帅家见梅花盛开呈君实子骏兼简尧夫去年与客尽清欢今日重来立马看犹足携觞同醉在只愁风雨横相干和张伯常贺迁资政不驾使车开汉関不栖巖穴錬金丹岂无开径三人友分着垂緌五寸冠坐饱太仓犹自愧谬跻秘殿益难安愿同野老嬉尧壤长守先生首蓿盘又书一絶戏呈伯常逺自郢中回喜与愁心相継来幸得蒹葭依玉树愁将瓦砾报琼瑰又和南园真率㑹见赠白头难入少年埸林下相招莫笑狂緑篠影侵棊局暗黄梅花渍酒巵香任真自愧殽羞薄假寐初便枕簟凉酬应诗豪困牵帅从来懒放似嵆康春日思景仁去歳洛城中嬉游处处同从离崿岭北常梦潩泉东草逺春街碧花繁夕市红临风黙惆怅想像白眉翁神宗皇帝挽词五首决事神明速任人金石坚天机先兆朕圣度藴渊泉仁义生知性恩威独化权乹坤无毁息长与大名传其一听政渉中观书逹夜分周王忘自逸汉祖不知勤棣蕚因心友云章落笔文它年䌷石室光大継皇坟其二至德成无象徽名避不居期门弋猎絶歩辇宴游踈钱列金釭暗兵严武帐虚蓬莱日晏仗犹望驾宫车其三鳌禁叨承诏金华侍执经微生轻草芥圣泽阔沧溟鹿性安林野葵心注阙庭尧云不可望白首涕飘零其四式道清行马灵輴下陛帘云奔同轨集雨泣兆民瞻石阙苍烟暝松门白露霑戴弓徒陨絶无计附龙髯其五北京留守王太师挽歌词二首卢肇时推重终军衆共贤如何夺标日未及弃繻年官歴清涂徧名居美事先人间有五福视履岂非全其一昔日程文士中间侍坐賔游陪慙晚辈待遇过它人方叹龙门逺俄惊马鬛新西园行乐处引领但霑巾其二温国文正公文集卷第十五温国文正公文集卷第十六章奏一论两浙不冝添置弓手状爲孙大博乞免广南转运判官状论麦允言给卤簿状乞印行荀子杨子法言状申本寺乞奏修筑皇地祇坛状论刘平招䰟葬状奏乞移髙禖坛状论张尧佐除宣徽使状论夏令公谥状论夏令公谥第二状论周琰事乞不坐溤浩状请建储副或进用宗室第一状论两浙不冝添置弓手状准勑命指挥云云臣窃观两浙一路与他路不同臣谨条列添置弓手不便事件如左伏惟圣恩省察少加详择焉当今西戎梗边三方皆耸人心易动当务安之一旦闻异常诏书大加调发擐甲执兵学习战陈置指挥使节级等名目颇似军法以爲欲俲河北陜西㳂边郷兵谓国家以权计点之假名捕盗渐欲收爲卒伍戍守边防吴人轻怯易惑难晓道听涂说衆情鼎沸至欲毁体捐生窜匿山泽臣虽明加告谕严行止约愚民无知不可户说诚恐差点之后揺动生忧其不可一也吴越素不习兵以故常少盗贼不过聚结朋党私贩茶塩时遇官司往往闘敌在于两浙最爲剧贼然皆权时利合事讫则散不能乆相屯结又无铦利兵器止偷啇税不敢剽掠平人近年以来虽亦颇有强盗然比诸内地要自稀踈今避差点者若窜匿无归必例爲寇窃加以弓矢刀之类许其私置自今以后贼盗必多及私贩茶塩之徒皆有利兵抵拒吏士益难擒讨积㣲至着渐不可长其不可二也姦吏贪饕惟喜多事今计杭州管界当差若干人他州比率大凡有几县胥里长于兹相庆民旣忧愁而又胁之烦苦不安而又扰之所规自润岂顾其外虽朝廷重爲惩禁特倍常科长吏劳心不能悉察厚利所诱死亦冒之加以版籍差误户口异同毫氂不当互相告决追唿无时狱讼不歇则民未暇爲公上给役而先困于贪吏之诛求矣此之骚扰势不能免其不可三也民皆生长畎亩天性敦愚所知不过播种之法所识不过耒耜之器加之吴人驽弱天下所知一旦使弃其所工学所不能恐徒烦教调终无所成就其有成不堪施用则是虚有烦费而与不添置无异其不可四也吴子寿梦以前世服于楚自申公巫臣得罪于楚逃奔于晋爲晋聘吴教之乗车教之战陈其后楚人戎车歳驾早朝晏罢奔命不息以至吴亡自是以来号称䡖狡逺则刘濞近至钱镠其间承风倔强无数岂唯其人之跋扈亦由习俗之乐乱也幸頼祖宗之驯致陛下之敦化至徳之醲沦于骨髓暴乱之风移变无迹此皆上天降祐前世所不能庶几者也今忽无故黩玩威稜狎侮危事示以逆徳弄之凶噐生姧回之心启祸患之兆臣恐似非国家之至便所以万全而无害其不可五也方今两浙虽水旱稍愆未至流殍闾阎无事盗贼不添纵使有之旧来吏士随发擒讨甚有余力不假更求正恐平居兴役有害无益而已臣职忝密近官俻藩方不敢黙然理湏上列伏望陛下特令两浙一路更不添置或以事湏过防旧人太少则乞只依近降勑命量加添𥙷更不立指挥使䓁名目阅习诸事一如旧规贵得衆情大安别无生事谨具状奏闻㐲候敕旨爲孙太博乞免广南转运判官状右臣今月九日枢宻院递到勑牒一道差臣充广南东路转运判官臣昨自滑州签判就除夲州通判未及半歳今又蒙恩授前件差遣于臣忝冒寔踰涯分供命陈力岂冝复辝向若止臣一身﨑岖困苦虽更逺役靡不甘心敢以微诚䡖烦圣听念臣二亲垂白思恋郷里两任滑州去家差近迎侍朝夕往来如意甘脆供湏颇爲私便一日离侧倚门致念况复贪荣逺从吏道其在人子何心自安况转运判官国家近置推择委任务在得人以臣愚踈恐难堪称伏惟圣慈详求干敏授以此职令臣且充滑州通判终满一任庻得官政无废侍养不阙君亲之际恩义两全弃骨毕身曷云补报论麦允言给卤簿状太常礼院右伏见中书札子云云昔仲叔于奚有功于卫卫人使之繁缨以朝孔子曰惜也不如多与之邑惟噐与名不可以假人夫爵位尊卑之谓名车服等威之谓器二者人主所以保畜其臣而安治其国家不可忽也今允言近习之臣非有元勲大劳过絶于人而赠以三公之官给以一品卤簿其爲繁缨不亦大乎陛下虽欲宠秩其人而适足増其罪累也何则三公之官鼎足承君上应三台卤簿者所以褒赏元功皆非近习之臣所当得者陛下念允言服勤左右生巳极其富贵死又以三事之礼爲之送终皷吹簘铙烜赫道路是则扬其僣侈之罪使天下侧目扼腕而疾之非所以爲荣也惟陛下御仲叔于奚之传垂意孔子之言则知名噐之重不可加非其人况唐制群臣于国立大功者㛰葬则给卤簿余不在给限伏望陛下追寝前命其麦允言更不给卤簿母使天下之人窃敢指目以爲朝廷过举不胜幸甚谨具状奏闻伏候勑旨皇祐二年九月十四日具官臣光等状奏乞印行荀子杨子法言状臣等伏以战国以降百家蠭午先王之道荒塞不通独荀卿杨雄排攘衆流张大正术使后丗学者坦知去从国家愽采蓺文扶翼圣化至于庄列异端医方细伎皆命摹刻以广其传顾兹二书犹有所阙虽民间颇畜私本文字讹误读不可通诚恐贤逹之言寖成废缺今欲乞降勑下崇文院将荀子杨子法言本精加考校讫雕板送国子监依诸书例印卖臣等愚懵不达大躰不胜区区贪陈所见申本寺乞奏修筑皇地祗坛状右光等谨案唐郊祀録方丘八角三成每等髙四尺七阔十六歩设八陛上等陛广八尺中等陛广一丈下等陛广一丈二尺今皇地祇坛四角再成面广四丈九尺纵四丈六尺上等髙四尺五寸下等髙五尺方五丈三尺陛广三尺五寸平漫无墄大抵卑陋不与礼典相应伏以王者父天母地天地之尊礼相亚埒今圎丘之制极爲崇峻独于方丘有所阙略未称国家严恭明察之意谨具状申闻伏乞据状敷奏指挥下有司依唐郊祀録制度増脩庻合典礼谨録状上论刘平招䰟葬状右准枢宻院批送下国子愽士刘庆孙等奏状六月二十三日进呈奉圣旨送太常礼院详定闻奏臣等谨案延陵季子曰骨肉归复于土魂气无所不之是故圣人作爲丘垄以藏其形作爲宗庙以飨其神形之不存葬将安设今刘平没身虏廷丧柩不返其子不忍封树之不立哀展省之无所𣣔虚造棺椁招䰟假葬朝廷下之礼官令检详故实臣等案晋丗袁瓌贺循等议以爲非身无棺非棺无椁苟无丧而葬招幽䰟气于德爲愆义于礼爲不物当时诏书明有禁约今刘庆孙等所请招䰟葬不可听许所有将见赠官品定谥则乞依条例施行奏乞移髙禖坛状准敕节文髙禖坛地下仰依典故増修今据濠寨张德等计料填叠修筑都役右具如前窃縁见今所置髙禖坛处地势极下若就彼填叠不惟功费甚大兼夏秋霖潦四集未免浸渍谨案北齐之制髙禖爲坛于南郊傍景祐四年太常礼院脩定仪注约用此制今来若于南郊坛傍一二里以来别踏行髙燥地修筑上件高禖坛则功费絶少又免水患叅考礼典亦无所违如允所奏论张尧佐除宣徽使状臣闻明主劳心力以求諌和颜色而受之士犹畏懦而不敢进又况震之以威压之以重而望忠臣之至直言之入难矣臣之不忠言之不直而天下安万事治者未之有也臣窃见台諌官屡以张尧佐事上言而陛下执之益坚拒之益固前日台諌官等守合请对陛下却而不内中外之人莫不骇愕以爲异事昔汉元帝欲用冯昭仪兄野王爲御史大夫旣而疑曰吾恐后世谓吾私于后宫遂不用今尧佐有野王之嫌而无其才陛下不次用之数年间自散郎至宣徽使虽彼实有可称天下之人安可家至戸暁使谓陛下不私后宫哉枊又闻之人有种瓜而甚爱之者盛夏日方中而灌之瓜不旋踵而菸败其爱之非不勤也然灌之不以其时适所以败之也今陛下贵用尧佐逺过其分天下己侧目扼腕而疾之又复摧折忠諌以重其罪是正日中而灌瓜也臣窃爲尧佐寒心而陛下独不爲之深思逺虑哉非独如是而已前者台谏官不得对之日隂雾冥冥跬歩相失寒冰着木终日不解臣谨案洪范五行传听之不聦是谓不谋厥咎急厥罚常寒又案京房书谓之蒙气此皆隂气太盛壅蔽阳明上下否塞疑惑不决之象天意昭然有如教语行道之人皆知其异陛下资性纯孝严恭天命容纳直言深明得失此非臣之䛕乃天下所共知也独奈何以尧佐之故忽天戒而不顾弃人言而不从轻祖宗之爵禄违古今之明鉴书之简䇿使天下之人有以议圣德之万一或累于光融髙大之美此臣所以日夜痛心疾首寝不能安食不能饱深爲陛下重惜者也臣闻臣之事君犹子事父也岂有父获大谤于外而子不以告且不諌哉惟陛下亟召諌臣使竭其所闻采纳其言而尉安其意以厌上天之心解外廷之惑辟忠谠之路塞宠倖之门则天下欢然歌诵盛德岂有穷哉昔汉明帝作德阳殿钟离意諌即时罢之后乃复作殿成谓群臣曰钟离尚书在此殿不成矣然则明帝非不欲爲殿也所以屈意罢之者欲全諌臣之节而开直言之端也今台諌官前后言尧佐者数矣陛下曽不留神省察少爲末减以慰其心夫人主所欲爲人臣岂能强变之哉顾自今以往事复有大于尧佐者在列之臣噤嘿拱手视之而已矣此非朝廷之福也不然群臣犹朽木陛下犹雷霆安可以力校哉惟陛下察之而已矣论夏令公谥状臣等伏覩故赠太师中书令夏竦以旧在东宫特赐谥文正臣闻大戴礼曰谥者行之迹也行出于已名生于人所以劝善沮恶不可私也臣等叨预礼官谥有得失职所当言不敢隐嘿谨案令文诸谥王公及职事官三品以上皆録行状申省考功勘校下太常礼院拟谥讫申省议定奏闻所以重名实示至公也陛下圣德涵容如天如地哀愍旧臣恩厚无巳知竦平生不恊群望不欲委之有司槩以公议且将揜覆其短推见所长故定谥于中而后宣示于外臣等谓犹冝择中流之谥使与行实粗相应者取而赐之亦非群臣所敢议也今乃谥以文正二者谥之至羙无以复加虽以周公之才不敢兼取况如竦者岂易克当所谓名与实爽谥与行违传之永乆何以爲法伏以陛下叡智聦明烛见微逺如竦所爲岂不素闻迺欲以㤙泽之私强加羙谥虽朝士大夫畏竦子孙方居羙仕不敢显言四方之人耳目炳然岂可揜蔽必曰夏竦之爲如是而谥文正非以谥爲公噐也盖出于天子之恩耳此其讥评国家之失岂云细哉臣等所以夙夜区区不敢避诛戮之辜怨雠之祸狂僣妄言正爲此耳伏乞陛下留神幸察改赐一谥庶恊中外之论以爲万世之法臣等无任恳𣢾惶惧之至谨具状奏闻伏候勑旨论夏令公谥第二状右臣等近以故赠太师中书令夏竦赐谥文正輙有奏陈乞赐改更至今未奉俞旨臣等窃以凡爲人臣受禄不必多居位不必髙苟当官不言则刑戮之人也是以夙夜惶惧不敢黙黙伏惟陛下不以鄙贱而怱其言臣等窃迹谥法夲意所谓道德愽闻曰文者非闻见杂愽之谓也盖以所学所行不离于道德也靖共其位曰正者非柔懦苟媮之谓也盖以诗云靖共尔位好是正直也今竦奢侈无度聚歛无厌内则不能制义于闺门外则不能立效于边鄙言不副行貌不应心语其道德则贪淫矣语其正直则回邪矣此皆天下所共闻非臣等所敢诬加也陛下乃以文正谥之臣等戆愚不逹大体不知复以何谥待天下之正人良士哉且陛下所以念竦如此之厚者以竦甞爲东宫之臣故也向者东宫之臣死而得谥者非一陛下未甞亲有所㝎至于竦独不然岂非知竦所爲不合衆心邪陛下必以竦爲正直无疑则何不委之有司付以公议然则陛下揜覆其短适所以彰之也陛下念竦不己则莫若厚抚其家至于谥者先王所以劝善沮恶非供恩泽之具也议者将以谥爲虚名何害借人臣等请试言其害凡囯家所以驭臣下者不过祸福荣辱而已若爲善者生享其福死受其荣爲不善者生遇其祸死蒙其辱天下虽𣣔不治安何可得已若有不令之臣生则盗其禄位死则盗其荣名善者不知所劝恶者不知所惧臧否颠倒不可复振此其爲害可胜道哉虞书曰兢兢业业一日二日万㡬孔安国传曰言当戒惧万事之微夫事之方微治之易絶及其旣着谁得治之况天下之人皆知竦爲大邪陛下虽谥之以正此不足以揜竦之恶而适足以伤国家之至公耳且谥法所以信于后人者爲其善善恶恶无私也今以一臣之故而败之使忠良儁杰之士蒙羙谥者后世皆疑之则谥法将安用哉臣等所以冒犯天威区区不已与人父子爲怨者诚惜国家劝沮大法不可因循亏废也伏惟陛下怜察少加采择特依前奏所陈改赐竦谥天下幸甚臣等不胜惶恐待命之至谨再具状奏闻伏候勑旨温国文正公文集温国文正司马公文集卷第十六论周琰事乞不坐冯浩状右臣伏奉圣旨以鏁厅举人周琰重叠用殊字旣条制未明试官不申请定夺臣与冯浩各特罚铜五斤放仰荷含贷喜惧无量然臣昨在武成王庙考试之时其周琰所用殊字浩本疑不系重叠用韵由臣愚懵鉴别不精观琰程试不见所善又据条制但言重叠用韵不云用佗韵引而恊者非由此坚执輙行黜落卤莽之罪尽皆在臣今浩与臣一例受罚臣虽无似能不愧心伏望圣慈特赐矜察与免冯浩责罚于臣更加严谴各得其分诚不敢辞干冐宸严臣无任战汗激切屏营之至谨具状奏闻伏候勑旨请建储副或进用宗室苐一状窃以人臣之进言者舍其急而议其缓则言益繁而用益寡矣人君之听纳者忽其大而谨其细则心益劳而功益浅矣故明主不恶逆耳之言以察治乱之原忠臣不避灭身之旤以论安危之本是以上下交㤗而事业光羙也臣窃见陛下自首春以来圣躰小有不康天下之人侧足而立累气而息恟恟忧惧若蹈冰炭间者虽已痊平而民间犹有妄爲讹言以相惊动者虽有司以严刑束之彼口不得言中心惶惶何所不虑邪陛下胡不试思其所以然者何哉岂非储贰者天下之根本根本未定则衆心不安也贾谊有言抱火措之积薪之下而寝其上火未及然因谓之安当谊之时汉孝文帝春秋鼎盛有孝景以爲之太子中外乂安公私冨溢谊犹有是言使谊处于今日当云何哉陛下好学多闻愽览经史试以前古之事迹之治乱安危之㡬何甞不由継嗣哉得其人则治不得其人则乱分先定则安不先定则危此明白之理皎如日月得失之㡬间不容发于朝廷至大至急之务孰先于此而陛下晏然不以爲忧群臣爱身莫以爲言此臣所以日夜痛心疾首忘其身之踈贱而不顾鼎镬之罪者也伏惟陛下哀而察之今夫细民之家有百金之寳犹择亲戚可信任者使谨守之况天下之大乎三代之王以至二汉所以能享天之禄若是其乆者岂非皆亲任九族以爲藩辅乎使亲者犹不可信则踈者庸足恃乎臣窃惟陛下天性纯孝振古无伦事无大小关于祖宗者未甞不勤身苦体小心翼翼以奉承之况所受祖宗光明盛大之基业岂可不爲之深思逺虑措之于安平坚固之地以保万世无疆之休哉臣闻天子之孝非若衆庻止于飬亲而已盖将慎守前人之业而传于无穷然后爲孝也故经称天子之孝曰德教加于百姓刑干四海诸侯之孝曰保其社禝而和其民人卿大夫之孝曰守其宗庙士之孝曰保其禄位而守其祭祀庻人之孝曰谨身节用以养父母此皆圣人之言非臣之狂瞽也今陛下所以奉事祖宗其道至矣若独于此未留睿意早定大议则曏时纯孝巍巍之德皆无益矣此天下所共爲陛下重惜非特愚臣而已臣闻礼大宗无子则同宗爲之后爲之后者爲之子也故爲人后者事其所后礼皆如父所以尊尊而亲亲也伏惟祖宗受天明命功德在人本支百丗子孙千亿而陛下未有皇嗣人心忧危伏望陛下深念祖宗之艰难基业之闳羙神噐之大寳苍生之重望勿听苟且之言勿从因循之计断自圣志昭然勿疑谨择宗室之中聦明刚正孝友仁慈者使摄居储贰之位以俟皇嗣之生退居藩服傥圣意未欲然者或且使之辅政或典宿卫或尹京邑亦足以安天下之心如此则天神地祗宗庙社禝寔共頼陛下圣明之德况群臣兆民其谁不欢唿鼔舞乎昔鲁漆室之女忧鲁君老太子㓜彼匹妇也犹知忧国家之难盖以鲁国有难则身必与焉故也况臣食陛下之禄立陛下之朝又得承乏典册之府比于室之女斯亦重矣诚不忍坐视国家至大至急之忧而隐嘿不言臣诚知不言责不在臣言之适足自祸然而必言者万一䔬陛下采而听之则臣于国家譬如蝼蚁而爲陛下建万丗无穷之基救四海生民之命臣荣多矣愿陛下勿以臣人微位贱谓之狂狷而忽之试以臣言自爲圣意延问大臣忠于社禝者傥以爲非臣请㐲妄言之诛傥以爲是愿陛下决志而速行之焚臣此奏勿以示外足以明臣非敢徼冀毫釐之幸也虞书曰勑天之命惟时惟㡬陛下当此之时变危爲安变乱爲治易于返掌若失时不断使天下之人有以议陛下之纯孝者则臣虽欲毕命捐躯以报陛下亦无及巳臣不胜区区愤懑之诚干冐冕旒伏地待罪第二状臣先于六月十九日辄以瞽言干犯圣听伏地倾耳以俟明诏于今月余一无所问陛下寛仁不加诛于狂愚之臣然亦未赐采纳臣窃自痛人品猥细言语吃讷不能发明国家安危大体致陛下䡖而弃之此皆臣之罪也虽然臣性诚愚位诚贱而意诚忠语诚切愿陛下不以人之愚贱而废忠切之言少留圣心于宗庙社禝之至计则天下幸甚天下幸甚窃以爲国家者政有小大事有缓急知所先后则功无不成议者或曰当今之务大而急者在于水灾况溢是大不然彼水灾所伤不过汚下及濵河之民若积雨旣止有司少䟽而塞之则民皆复业岂能爲国家之患哉又曰然则在于谷帛窘乏是又不然夫以四海之冨治平之乆若养之有道用之有节使良有司治之谷帛不可胜用也岂能爲国家之患哉又曰然则在于戎狄侵盗是又不然夫戎狄侵盗不过能惊扰边鄙之民若御之有道备之有谋可使朝贡相継岂能爲国家之患哉以臣之愚当今最大最急之患在于本根未建衆心危疑释此不忧而顾忧彼三者是舎其肺腑而救其四支也不亦左乎借有髙材之臣能复九河之道储九年之食开千里之边而本根未建犹无益也况复细于彼三事者乌足道哉今陛下圣体虽安四方之人未能遍知尚有疑惧者陛下不以此时早择宗室之贤者使摄居储副之位内以辅衞圣躬外以镇安百姓万一有狂妄之人出于意外喧譁惊衆虽知万全无虑然亦岂可不过爲之防哉臣窃意陛下圣志洞照安危䇿虑已定而尚宻之未欲宣示于外审或如此亦恐不可何则今天下之人企踵而立抉耳而听以湏明诏之下然后人人自安又何待而宻哉若以储副体大非造次可定者或且使之辅政或典宿衞或尹京邑亦足以遏祸难之原靖中外之意今安危之几间不容髪日失一日贵在及时而朝廷置之意外不爲汲汲朝夕所议大抵皆目前常事非甚大而急者臣恐髙拱雍容养成国家之患从而理之用力难矣此臣所以日夜区区寝不能安食不能饱不避死亡之诛进言不巳者也伏望陛下察其愚衷特赐详择臣前日所奏及今状内事理稍有可施行者乞决计而速行之以安天下元元之心然后理臣僣妄建言之罪不敢辞也温国文正公文集卷第十六温国文正公文集温国文正司马公文集卷第十七温国文正公文集卷第十七奏章二第三状论屈野河西修堡状二道乞州三状辞修注五状第三状先于六月十九日八月一日两曽上言乞择宗室贤者进而用之盖以上则辅卫圣躬下则镇安百姓迄今未闻圣朝少垂采听臣诚愚昧不逹国家髙逺之意若臣所言非邪当明治其罪以示天下若其是邪亦谓圣心不冝弃忽岂可直以臣之愚贱不察其言若投羽毛于沧海之中杳然莫知其所之岂踈逺所望哉臣不胜愤懑敢复剖析肝胆陈布以闻虽抵罪万死亦无怨悔臣闻书曰逺乃猷诗云犹之未逺是用大諌凡国家之弊在于乐因循而多忌讳不于治安之时豫爲长逺之谋此患难所从而生也窃观汉室以至有唐简䇿所载帝王即位则立太子此乃古今不易之道也其或谦譲未暇则有司请之所以尊宗庙重社禝皆国家莫大之庆未闻人主以爲讳恶也及唐中叶以来人主始有恶闻立嗣者群臣莫敢发言言则刑戮随之是以旤乱相㝷不可复振殊不知本强则茂基壮则安此乃国家所当深鉴而不足以爲法也今天下之人上自公卿下至庻人苟有知识忠于国家者其心皆知当今之务无此爲大无此爲急然而各畏忤旨之诛莫敢进言臣独不爱犬马之躯爲陛下言之陛下岂可不少留圣思而听察之邪臣甞歴观春秋以来迨至国𥘉积一千六百余年其间天下混一内外无患兵寝不用者不过四百余年而已至如圣朝芟夷僣乱壹统四海内平外顺上安下和使在朝在野之人自祖及孙耳目相传不识战闘盖自上世以来治平之乆未有若今之盛者也窃见国家于州县仓库斗粮尺帛未甞不严固扄鐍择人而守之况如是融明闳茂之业岂可不谨择亲戚可信任者使助陛下守之乎此则贤愚之人所共爲陛下重惜者也陛下当此之时頥指如意不早决至䇿以固万丗不拔之基独不念太柤太宗跋履山川经营天下真宗宵衣旰食以致太平之艰难乎此臣所以夙夜遑遑起则思之卧则梦之感叹涕泗不能自巳不避烦渎之诛再三进言者也或者谓臣身贱居外而言朝廷之事侵官也臣愚以爲治古諌争无官自公卿大夫士至于庻人百工啇旅蒙瞍刍荛无有不得言者所以逹下情而察国政也若置官而守之非其官者皆不得言则下情壅而不通如是则国家虽有迫切之忧行道之人皆知之而在上者莫得闻也此其爲害岂不深乎况臣食陛下之禄于今三世矣先臣某以廉直恬退特爲陛下所知擢自孤微升之侍从此恩之重子子孙孙何时敢忘而又陛下曏以水灾亲下明诏延访中外勤求得失臣独何人身逢盛际舍此大节隐而不言其余琐碎岂足道哉抑又闻之元后作民父母陛下臣父也安有爲人之子见危而不告其父乎伏望陛下察臣区区之心不爲私其一身不惜少顷之间取臣前后所奏略赐省覧其中万一苟有可施行者乞以陛下之意断而行之宣告中外使逺近涣然无复忧疑则自然神灵恱于上而灾异伏衆庶喜于下而姦宄消至于草木昆虫靡不蒙𬒳其福其爲功业岂不盛哉夫时者难得而易失惟陛下早留神详察论屈野河西修堡状窃以爲人臣者事君不避难有罪不逃刑臣先任通判并州军州事准经略司牒差往麟州勾当公事其屈野河西一带田土积年以来爲夏虏所侵臣委曲询访本州当职官吏以虏之侵盗爲日巳乆谕之以理则不肯退缩逼之以兵则动成战闘召之重定界至则偃蹇不来春种秋获无有巳期如何区处可以不战而得所侵之地其本州官吏爲臣言州城之西临屈野河自河以西直抵界首五六十里并无堡障斥候以此虏得恣耕其田逰骑往往直至城下或过城东州人不知去歳巳于河西置一小堡以处斥候之人亦曽申经略司乞于其西増置二堡㑹今春以来虏骑屯聚徧满河西经略司牒令候西人退散别申取指挥今虏衆尽已退去自州城以西至大横水爽平数十里间絶无一人一骑若乗此际急于州西二十里左右増置二堡每堡不过十日可成比至虏中再行点集此堡巳皆有备虏不能爲害如此则麟州永无侵轶之虞州兵出入有所宿顿堡外先侵之田虏皆不能耕种臣之愚心亦以爲国家固争屈野河西田者非少此尺寸之地盖以虏侵耕至河则麟州孤危果能成此二堡以爲麟州耳目藩蔽于事诚便遂㱕贝以官吏所言白于庞籍籍用臣言即牒麟州令依前申修筑二堡仍令精加探候广设隄俻戒谕约束莫非丁寕盖欲乘间急修故不暇取旨俟报但曽奏知而已不期满到之后元末兴修虏衆已复大集于五月五日彼处兵官引一千许人夜开城门径往屈野河西前无探候后无䇿应中无部伍但赍酒食不爲战备以此逢敌如何不败遂令所谋之事悉皆无成此乃诸将恃勇轻敌临事无备之所致本非修堡之过况自元昊纳欵以来麟州修建堡寨及出兵过屈野河西前后非一虽与虏遇未甞败北明知今日之败在于无备不在修堡与过河也然臣窃闻议者乃以庞籍爲擅修堡寨引惹边事臣伏自惟省本因臣与麟州官吏啇量传道其言逹于庞籍籍未甞身至河西周知利害皆臣愚戆思虑不熟䡖议大事当伏重诛今乃使议者悉归咎于庞籍臣岂敢晏然不言苟求自脱上负圣朝死有余责臣虽小人义不忍爲伏望陛下察庞籍本心欲爲国家保固疆圉发于忠赤不顾身谋过听臣言以至于此独治臣罪以正典刑虽蹈鼎镬亦无所畏干冒宸严臣无任战汗激切屏营之至第二状右臣先曽奏陈爲麟州修堡事乞独治臣罪至今未奉朝旨今窃知庞籍移知青州夏倚等各有责降臣伏自惟念若朝廷不以修堡爲非庞籍等必不受责若以爲非则庞籍先巳指挥麟州罢修此堡因臣至彼见虏骑退散方议再修武戡夏倚等虽建此䇿因臣至彼传导其言方得逹于庞籍由是言之修堡之事皆臣所致若治其罪臣当爲首今庞籍等先受其责而未蒙谴罚臣实内慙无以自处况臣在并州日受经略司牒管勾夲司要重公事庞籍凡处置边事未甞不询及于臣采用其说臣亦夙夜竭尽愚虑知无不言庻几恊心禆𥙷国家有万一之益今乃以智识浅短思虑不精上爲朝廷之忧下爲庞籍之累若复苟求自脱不即大诛是臣以蕞尔之躯亏国家至平之法罪舋愈重不容于死伏望圣慈察臣前后所陈夲未事理严赐诛谴以正刑书不胜幸甚干冒宸严臣无任惶恐屏营之至谨贝状奏闻伏候勅旨乞州状右臣不避斧钺倾沥危恳臣夲贯陜州夏县丘垄宗族俱在彼中自先臣亡没及臣服阕以来十有余年守官未甞得近郷里止曽一次请假焚黄得展省坟墓中心念此朝夕不忘近臣方欲上烦朝廷陈乞家便一官又爲自判吏部南曹未及一年及陜州侧近州郡俱未有阙所以未敢陈请今窃知巳降勑命授臣开封府推官于臣之分诚爲荣幸然臣有此私恳湏至披陈加以禀赋愚闇不闲吏事临繁处剧实非所长心虑不职以烦司寇伏望圣慈特赐矜察除知州或庆成军一次情愿守待逺阙庻得近便洒扫先茔或上件处所无阙乞且归馆供职候有阙日特赐差除干冐宸严臣不任恳切惶惧之至谨具状奏闻伏候勑旨苐二状右臣先蒙恩授臣开封府推官臣爲乆不曽到郷里及自知才性疲驽不任剧职曽奏乞知州或庆成军一次奉圣旨不许辝免就职以来已踰半歳躰素多病牵强不前窃知州即今有阙臣𣣔乞依前来所奏差知州一次或巳除人即乞候主判登闻鼔院或尚书省闲慢司局有阙日差除一处庻几守官不至旷败干冒宸严臣无任战汗激切屏营之至谨具状奏闻伏候勑旨苐三状右臣伏自去歳圣恩除开封府推官以来臣以乆不到陜州郷里及资性驽下不任剧职两曽乞差知州或主判登闻鼔院及尚书省闲慢司局不蒙听许臣以开封府重难之处不敢更有陈请今窃知巳降勑命除臣判三司度支句院窃縁臣禀赋愚钝素无才干省府职任俱爲繁剧去此就彼皆非所冝若贪荣冐居必致旷败内省侥忝诚不自安欲乞依前来所奏差知州或主判登闻鼓院及尚书省闲慢司局若俱无阙则乞知绛州干州或在京闲慢差遣一次干冒宸严臣无任恳切战汗屏营之至谨具状奏闻伏候勑旨辞修注第一状右臣伏奉勑差臣同修起居注臣性识庸昧学术空浅循涂平进犹惧不称况记注之职士林髙选若以叙进则先逹尚多若以才升则最出衆下岂敢不自揣度贪冒荣宠内犹愧怍人将谓何承命震恐殆无容措伏望圣慈俯赐矝察更择时彦以副群望所有勑臣不敢祗受谨具状奏闻伏候勑旨第二状右臣伏准中书札子以臣昨奉勑差同修起居注不敢祗受奉圣旨不许辞免便令受勑者臣闻人主度才然后授任人臣量能然后就职是以上无旷官下无窃位臣虽愚戆粗识兹义今修注之官日侍黼扆瞻望倩光仕进之涂无此爲羙臣非恶居显荣乐在踈贱顾以驽下之质不相当称苟强颜爲之不惟取四方观笑爲士友所责亦恐用非其人贻朝廷羞臣愚所虑正在于此是以倾输悃愊昧死自陈今制旨益严未赐开可臣夙夜震惧不知所图岂辞语拙讷不能着白将诚信未昭无以感发俛仰惶惑若怀氷炭是用再有披露仰逹天聦不敢避烦黩之诛庻几逃忝冒之罪所有差同修起居注勑臣不敢祗受乞依前奏更赐择人臣无任激切俟命之至谨具状奏闻伏候勑旨第三状右臣伏准中书札子以臣昨奉勑差同修起居注再有奏陈不敢祗受乞更赐择人奉圣旨令臣依前降指挥不许辞免便令授敕者臣区区之诚屡尘天听言理鄙拙未蒙采纳退自悚惧置躬无所臣虽愚陋岂不知非常之恩不可䡖得诏命之严不可屡违所以冒犯雷霆祈请不已者诚以人臣之义陈力就列不能者止臣自释褐从仕佩服斯言奉以周旋不敢失坠仕进夲末皆可覆按郷者承上庠之乏充文馆之贠𥙷奉常之属给太史之役未甞敢以片言避免烦浼朝廷盖以解擿章句校雠文字考㝷仪典编次简牍苟䇿励疲驽庻几可以逃于罪戾是以闻命之始即时就职至于修起居注自祖宗以来皆慎择馆阁之士必得文采闳冨可以润色诏命者然后爲之臣自㓜及长虽粗能诵习经传渉猎史籍至于属文实非所长虽欲力自切劘求及等軰性有常分不可强勉傥不自惟忖贪冒荣宠异时驱䇿有所不称使四方之人环目讥笑以爲盛明之朝容有窃位之人其爲圣人之累岂云细哉如是则虽伏质撗分不足以补塞无状此臣所以夙夜惶悸欲止不能者也且臣前后所陈剖心析肝莫非恳到而朝廷弃置其言曽不足省是不以情实待臣也意者使臣言出于诚陛下矝而听之足以尽下情从物欲使臣言出于伪陛下亦因许之足以沮姦回警媮薄臣窃爲朝廷计之二者皆未爲失也今臣所陈请已及再三而陛下拒之愈坚督之愈急使拳拳之志无以自明岂上下坦然推心相信之道哉臣不胜愤懑伏望圣慈依臣前奏更赐择人所有同修起居注勑臣不敢祗受谨具状奏闻伏候勑旨第四状右臣伏自蒙恩差臣同修起居注巳三次奏陈不敢受勑更乞择人今又准中书札子奉圣旨令臣依累降指挥便授勑更不得辞免诏旨丁宁至于三四而臣偃蹇自遂是谓不恭若正典刑罪死无赦然臣知而不敢避者诚以罪有大于此者故也臣闻虞书曰无旷庶官然则官无鉅细皆分理天职王者犹不敢私非其人况人臣而敢叨居其位乎如是则虽无国讨必有天刑臣虽顽愚粗知自爱虽日迁九官所不愿也臣曏辞开封府推官及判三司度支勾院朝廷一有指挥不令辞免臣即时就职岂以材力爲足堪其任哉窃自惟度以爲朝命巳行必不可移虽章奏烦多终无所益是以黾勉从事不敢复言及覩王安石前者差修起居注力自陈愬章七八上然后朝廷许之臣乃追自悔恨曏者非朝廷不许由臣请之不坚故也臣今所以烦渎圣听不能自已虽加重诛所不敢逃况王安石文辞闳冨丗少伦比四方士大夫素所推服授以此职犹恳恻固让终不肯爲如臣空踈何足称道比于安石相去逺甚乃敢不自愧耻以当非常之命乎使臣之才得及安石一二则臣闻命之日受而不辞今臣内自省循一无可取乃与之同𬒳选擢比肩并进岂不玷朝廷之举爲士大夫所羞哉此臣所以彷徨尤不敢受者也伏望圣慈察臣诚心且令循守旧职更赐推择当今俊异之人可与安石爲比者使同修起居注如此则贤不肖各当其分能不能各适其冝下情获安衆望惟允所有同修起居注勑臣不敢祗受谨具状奏闻伏候勑旨第五状右臣先奉勑差同修起居注臣四曽上奏乞更择人今又准中书札子奉圣旨令臣依累降指挥更不得辞免便令授勑供职者臣要领如草芥不足以膏斧钺躯命如蝼蚁不足以脂鼎镬今屡违明诏当伏重诛然臣区区之情亦兾朝廷少赐寛察臣自知材能不足塞职归情上闻烦渎圣聦至于四五刳肝沥胆盈卷溢幅臣之情亦极矣臣之辞亦殚矣虽欲重复称引无以复加而朝廷以臣贱微终不之听臣昼夜忧悸无以自存俯仰三思进退维谷夫诏命至尊微臣至卑修注至荣罪诛至辱今臣以卑违尊去荣就辱原其本志岂有它哉正欲朝廷任官皆得其人愚臣处身不失其分而已若圣恩矝而许之则岂惟愚臣之幸亦可以少有𥙷于国家若章奏烦多而诏指不移岂惟使臣获顽愚不䖍之罪不容于菹醢抑亦恐四方之人谓朝廷乏于贤材如臣之比尚足固留也不胜迫切之情伏望圣慈依臣前奏更赐择人所有同修起居注勑臣不敢祇受谨具状奏闻伏望勑旨温国文正公文集卷第十七温国文正公文集温国文正司马公文集卷第十八温国文正公文集卷第十八章奏三日食遇隂云不见乞不称贺状三德御臣拣兵论赦及踈决状荐郑扬庭荐刘痈进五䂓状保业惜时日食遇隂云不见乞不称贺状右臣准太常礼院公文司天监奏今年六月朔太阳交食臣伏覩近丗以来每有日食之变暦官皆先具月日时刻及所食分数奏闻至日或爲隂云所蔽或所食不满分数公卿百官皆奉表称贺以爲大庆臣愚以爲日之所照周徧华夷云之所蔽至爲近狭今若太阳实亏而有浮隂翳塞虽京师不见四方必有见者此廼天戒至深不可不察臣闻汉成帝永始元年九月日有食之四方不见京师见谷永以爲沈湎于酒祸在内也二年二月日有食之四方见京师不见谷永以爲百姓屈竭祸在外也臣愚以爲永之所言似未恊天意夫四方不见京师见者祸尚浅也四方见京师不见者祸寖深也日者人君之象天意若曰人君爲隂邪所蔽灾慝明着天下皆知其忧危而朝廷独不知也由是言之人主尤冝侧身戒惧忧念社稷而群臣廼始相率称贺岂得不谓之上下相蒙诬罔天谴哉又所食不满分数者暦官术数之不精当治其罪亦非所以爲贺也伏望陛下明敕有司若六月一日果有日食之异或四方见京师不见或所食不满分数皆不得奉表称贺以重皇天之怒则天下幸甚臣职在礼部掌凡群臣庆贺章表不敢不言谨具状奏闻伏候勑旨三德臣伏䝉圣恩不以臣无似擢臣爲谏官臣自㓜学先王之道意欲有益于当时是以虽在外方爲它官犹愿竭其愚心陈国家之所急况今立陛下之左右以言事爲职陛下仁圣聦明求諌不倦群臣虽有狂狷愚妄触犯忌讳陛下皆含容寛贷未甞加罪诚微臣千载难逢之际苟不以此时倾输胷腹之所有以副陛下延纳之意则不可以自比于人死有余罪矣臣窃惟人君之大德有三曰仁曰明曰武仁者非妪喣姑息之谓也兴教化修政治养百姓利万物此人君之仁也明者非烦苛伺察之谓也知道谊识安危别贤愚辨是非此人君之明也武者非彊亢暴戾之谓也惟道所在断之不疑姦不能惑佞不能移此人君之武也故仁而不明犹有良田而不能耕也明而不武犹视苗之秽而不能耘也武而不仁犹知获而不知种也三者兼备则国治彊阙一焉则衰阙二则危三者无一焉则亡自生民以来未之或改也臣不胜区区触死忘生窃见陛下天性慈惠慎微接下子育元元汎爱群生虽古先圣王之仁殆无以过然自践阼以来垂四十年夙夜孜孜以求至治而朝廷纪纲犹有亏缺闾里穷民犹有怨叹意者群臣不肖不能宣扬圣化将陛下之于三德万分之一亦有所未尽欤臣闻春秋传曰赏庆刑威曰君臣幸得以修起居注日侍黼扆之侧伏见陛下推心御物端拱渊嘿羣臣各以其意有所敷奏陛下不复询访利害考察得失一皆可之诚使陛下左右前后股肱耳目之臣皆忠实正人则如此至善矣或出于不意有一姦邪在焉则岂可不爲之寒心哉夫善恶是非相与混殽若待之如一无所别白或知其善而不能赏知其恶而不能罚则爲善者日懈爲恶者日劝虽有尧舜禹汤文武之君稷契伊吕周召之臣以之求治犹凿氷而取火适楚而北行也伏望陛下少垂圣思以天授之至仁廓日月之融光奋乹刚之威断善无微而不録恶无细而不诛则唐虞三代之隆何逺之有此臣愚浅所见不敢不陈取进止七月二十三日起居舎人直秘阁同修起居注同知諌院臣司马光札子御臣臣闻致治之道无它在三而已一日任官二日信赏三日必罚康诰称文王之德曰庸庸祗祗威威显民言用其可用祗其可祗刑其可刑也臣窃见国家所以御群臣之道累日月以进秩循资涂而授任苟日月积乆则不择其人之贤愚而寘髙位资涂相值则不问其人之能否而居重职夫人之材性各有所冝而官之职业名有所守自古得贤之盛莫若陶虞之际然稷降播种益主山林垂爲共工龙作纳言契敷五教皐陶明刑伯夷典礼后䕫典乐皆各守一官终身不易茍使之更来迭去易地而守未必能尽善今以群臣之材固非八人之比廼使之遍居八人之官逺者三年近者数月輙已易去如此而望职事之修功业之成必不可得也非特如是而已设有勤恪之臣悉心致力以治其职群情未洽绩効未着在上者疑之同列者嫉之在下者怨之当是时朝廷或以衆言而罚之则勤恪者无不解体矣姦邪之臣衒竒以譁衆养交以市誉居官未乆声闻四逹畜患积弊以遗后人当是之时朝廷或以衆言而赏之则姦邪者无不争进矣所以然者其失在于国家采名不采实诛文不诛意夫以名行赏则天下饰名以求功以文行罚则天下巧文以逃罪如是则爲善者未必赏爲恶者未必诛今陛下诚能博选在位之士不问其始所以进及资序所当爲使有德行者掌教化有文学者待顾问有政术者爲守长有勇略者爲将帅明于礼者典礼明于法者主法下至医卜百工皆度材而授任量能而施职有功则増秩加赏而勿徙其官无功则降黜废弃而更求能者有罪则流窜刑诛而勿加寛贷如是而朝廷不尊万事不治百姓不安四夷不服臣请伏面欺之诛凡臣所言皆陛下耳所厌闻心所素知然致治之要无以易此知之非艰行之惟艰顾陛下力行何如耳敢昧死陈瞽言惟陛下裁择取进止拣兵臣窃闻朝廷近降指挥㨂选诸指挥兵士𥙷塡近上军分其主兵之官惟务人多不复精加选择其间明知羸弱悉以充数臣以耳目踈短闻之后时不能豫陈可否致事已施行然其得失利害之明不可不尽爲陛下言之往者不可及来者犹可追也臣窃惟当今国家之患在于士卒不精故四夷昌炽财用不足故公私窘迫今纵不能澄汰衰老以省大费而又平居晏然非有警急坐増无用之衆以长无穷之患臣不知爲国计者果如何也方今天下安乐无虞而府库之积随得随散曽无羡余设不幸有螽螟水旱饥馑相仍盗贼猝起戎狄内侵不知陛下将何以待之此不可不爲之先虑也臣窃观自唐室募兵以来果能得武勐材力之士犹爲有益若不择勇怯而养之臣不知其可也唐德宗以神䇿军使白琇珪爲京城召募使应募者皆市井沽贩之人有名无实及泾师犯阙德宗命琇珪以神䇿军御之卒无一人至者德宗狼狈失据遂幸奉天及五代之际军政光紊是以叛乱接迹祸败相㝷周丗宗以髙平之战士卒不精故樊爱能何徽所部先奔归而大阅诸军悉简去老弱选其精锐以爲侍卫亲军由是甲兵之盛近丗无比故能南割淮甸北取关南群雄畏服所向无敌太祖皇帝受天明命抚有大寳当是之时战士不过数万北御契丹西捍河东以其余威开荆楚包湖湘卷五岭吞巴蜀扫江南服吴越太宗皇帝绍丕烈奋神威遂拔晋阳一统四海堂堂之业万丗頼之今天下兵数臣不能尽知窃闻比于太祖皇帝时其多数倍然元昊羗胡之竖子智髙蛮獠之微种廼敢倔强河西横行岭表国家发兵讨之士卒或望尘奔北或迎锋沮溃毁辱天威爲四夷笑由是观之养兵之术务精不务多也且今所选之兵升其军分増其粮赐是冝感戴上恩人人喜恱而窃闻京城之内被选之人往往咨嗟悲怨父子相泣况于外方兵士违去郷里诀别亲戚其爲愁苦不言可知使中外人情遑遑如此岂惟乆逺之害亦不可不以切近之忧爲万一之虑也兵者国之大事废兴之端安危之要尽在于是臣不知曽与不曽令两府大臣相与熟议经乆利害然后行之今在京兵士已经㨂上分配诸军者无如之何其未拣及外州军兵士伏望朝廷特降㫖挥下应系㨂军臣僚须是二躬亲子细㨂选好人材有膂力及得䓁様别无呈切方得㨂上如已经㨂中后朝廷别差不干碍官覆拣得却有不及等様及羸弱病患之人其元㨂军臣僚伏乞重行贬窜仍自今后每遇大叚招拣兵士并须先令两府臣僚同共啇量度财用豊耗及事之缓急若湏至招㨂方得闻奏施行并约束拣军臣僚务精不务多一如今来旨挥取进止论赦及踈决状右臣窃以赦者害多而利少非国家之善政也虞书曰眚灾肆赦怙终贼刑谓过误有害则赦之恃恶自终则杀之非不择罪之有无并赦之也汉大司马呉汉病笃光武亲临问所欲言对曰惟愿陛下慎无赦而已王符亦曰今日贼良民之甚者莫大于数赦赎赦赎数则恶人昌而善人伤矣蜀人称诸葛亮之贤亦曰军旅屡兴而赦不妄下然则古之明君贤臣未甞以数赦爲美也国家承顺天心子爱百姓发号出令必先至仁然数赦之弊犹未能去又古之赦者其出无常严谨周宻不可前知姦民犹抵冒以待之况今国家三年一郊未甞无赦每岁盛夏皆有踈决猾吏贪纵大爲姦利悍民暴横侵侮善良百千之中败无一二幸而发露率皆亡匿不过周歳必遇赦降则晏然自出复爲平人往往指望谓之热敕使愿悫之民愤邑惴恐㓙狡之群志满气掦岂爲民父母劝善沮恶之意哉且踈决之名本以盛暑之际恐囹圄之中有滞积冤结有司不爲申理使无所告愬故天子临轩亲加虑问平其枉直无辜则赦有罪则诛使乆系之人一朝而决故能消释沴气迎致太和非谓不问是非一切纵之也又祖宗之时每岁不过一次踈决死罪以下皆递降一等近年以来或至再三自徒以下一切赦之今岁五月以前踈决之令已再行矣此所以使百职隳慢姦邪恣睢者也今纵未能尽革前弊伏望陛下特降指挥下中书今后每岁踈决不过一次或早或晚使外人不可豫期其徒罪仍依旧降从杖或遇亲祀南郊之歳更不踈决永爲定制庶几爲恶之人不敢指以自寛有所戒惧谨具状奏闻伏候勑旨荐郑扬庭臣窃见近丗以来搢绅之士专上华辞不务经术先圣微言几成废坠臣谓苟有尽心修明六艺皆冝甄奖以励来者伏见并州孟县主簿郑扬庭自少及长研精易道譔着所得成易测六卷不泥隂阳不渉恠妄专用人事指明六爻求之等伦诚难多得臣不敢隐蔽輙取进止伏望圣慈略垂省览苟有可取量加旌异贵使学者有所劝慕取进止荐刘廱臣伏见西鄙用兵以来草莱之士谈兵机献边䇿者不可胜纪其间夸诞迃阔不切事情鄙陋肤浅无可观采者甚衆盖縁边鄙之事非土着之人耳目习熟则不能究明利病非学古之士历观成败则不能坚定是非窃见并州郷贡进士刘廱撰成边议十卷援据古今指陈得失用意甚勤论理颇多不敢隐蔽谨具进呈伏乞少赐省览如有可取欲乞朝廷略加甄奖进五规状右臣幸得备位谏官窃以国家之事言其大者逺者则汪洋濩落而无目前朝夕之益䧟于迃阔言其小者近者则丛脞委琐徒足以烦浼圣听失于苛细夙夜惶惑口与心谋渉歴累旬乃敢自决与其受苛细之责不若取迃阔之讥伏以祖宗开业之艰难国家致治之光美难得而易失不可以不慎故作保业隆平之基因而安之者易爲功頽坏之势从而救之者难爲力故作惜时道前定则不穷事前定则不困人无逺虑必有近忧故作逺谋燎原之火生于荧荧懐山之氷漏于㳙㳙故作重㣲象龙不足以致雨画饼不足以疗饥华而不实无益于治故作务实合而言之谓之五规此皆守邦之要道当丗之切务戆陋狂瞽触冒忌讳惟知纳忠不敢爱死伏望陛下以万几之余游豫之间垂精留神特赐省览万一有取裁而行之则臣生于天地之间不与草木同朽矣谨贝状奏闻伏候勑旨保业天下重器也得之至艰守之至艰王者始受天命之时天下之人皆我比肩也相与角智力而争之智竭不能抗力屈不能支然后肯稽颡而爲臣当是之时有智相偶者则爲二相参者则爲三愈多则愈分自非智力首出于丗则天下莫得而一也斯不亦得之至艰乎及夫継体之君群雄已服衆心已定上下之分明彊弱之势殊则中人之性皆以爲子孙万丗如泰山之不可揺也于是有骄墯之心生骄者玩兵黩武穷泰极侈神怒不恤民怨不知一旦涣然四方糜溃秦隋之季是也惰者沈酣宴安虑不及逺善恶杂糅是非颠倒日复一日至于不振汉唐之季是也二者或失之彊或失之弱其致败一也斯不亦守之至艰乎臣窃观自周室东迁以来王政不行诸侯逐进分崩离析不可胜纪凡五百有五十年而合于秦秦虐用其民十有一年而天下乱又八年而合于汉汉爲天子二百有六年而失其柄王莽盗之十有七年而复爲汉更始不能自保光武诛除僣伪凡十有四年后能一之又一百五十有三年董卓擅朝州郡瓦解更相吞噬至于魏氏海内三分凡九十有一年而合于晋晋得天下才二十年惠帝昏愚宗室构难群胡乗衅浊乱中原散爲六七聚爲二三凡二百八十有八年而合于隋隋得天下才二十有八年焬帝无道九州幅裂八年而天下合于唐唐得天下一百有三十年明皇恃其承平荒于酒色养其疸囊以爲子孙不治之疾于是渔阳窃发而四海横流矣肃代以降方鎭跋扈号令不从朝贡不至名爲君臣实爲雠敌陵夷衰微至于五代三纲頽絶五常殄㓕怀玺未煖处官未安朝成夕败有如逆旅祸乱相㝷战争不息流血成川泽聚骸成丘陵生民之类其不尽者无几矣于是太祖皇帝受命于上帝起而拯之躬擐甲胄栉风沐雨东征西伐扫除海内当是之时食不暇饱寝不遑安以爲子孙建太平之基大勲未集太宗皇帝嗣而成之凡二百二十有五年然后大禹之迹复混而爲一黎民遗种始有所息肩矣由是观之上下一千七百余年天下一统者五百余年而已其间时时小有祸乱不可悉数国家自平河东以来八十余年内外无事然则三代以来治平之丗未有若今之盛者也今民有十金之产犹以爲先人所营苦身劳志谨而守之不敢失坠况于承祖宗光美之业奄有四海传作万丗可不重哉可不慎哉夏书曰予临兆民懔乎若朽索之驭六马周书曰心之忧危若蹈虎尾渉于春冰臣愿陛下夙兴夜寐兢兢业业思祖宗之勤劳致王业之不易援古以鉴今知太平之丗难得而易失则天下生民至于鸟兽草木无不幸甚矣惜时夏至阳之极也而一隂生冬至隂之极也而一阳生故盛衰之相承治乱之相生天地之常经自然之至数也其在周易泰极则否否极则泰丰亨冝日中孔子传之曰日中则月盈则食天地盈虚与时消息而况于人乎况于鬼神乎是以圣人当国家隆盛之时则戒惧弥甚故能保其令问永乆无疆也凢守太平之业者其术无它如守巨室而已今人有巨室于此将以传之子孙爲无穷之规则必实其堂基壮其柱石彊其栋梁厚其茨盖髙其垣墉严其关键旣成又择子孙之良者使谨守之日省而月视欹者扶之弊者补之如是则虽亘千万年无頽坏也夫民者国之堂基也礼法者柱石也公卿者栋梁也百吏者茨盖也将帅者垣墉也甲兵者关键也是六者不可不朝念而夕思也夫継体之君谨守祖宗之成法苟不隳之以逸欲败之以䜛謟则丗丗相承无有穷期及夫逸欲以堕之䜛謟以败之神怒于上民怨于下一旦涣然而去之则虽有仁智恭俭之君焦心劳力犹不能救陵夷之运遂至于颠沛而不振呜唿可不鉴哉今国家以此承平之时立纲布纪定万丗之基使如南山之不朽江河之不竭可以指顾而成耳失今不爲已廼顿足扼腕而恨之将何益矣诗云我日斯迈而月斯征夙兴夜寐无忝尔所生时乎时乎诚难得而易失也温国文正公文集卷第十八温国文正公文集温国文正司马公文集卷第十九温国文正公文集卷第十九章奏四逺谋重微务实论举选状论张叔詹知蔡州状十二等分职任差遣札子乞省览制䇿札子逺谋易曰君子以思患而豫防之书曰逺乃猷诗曰猷之未逺是用大諌昔圣人之教民也使之方暑则备寒方寒则备暑七月之诗是也观夫市井禆取之人犹知旱则资舟水则资车夏则储裘褐冬则储絺绤彼偷安苟生之徒朝醉饱而暮饥寒者虽与之俱爲编户贫冨必不侔矣况爲天下国家者岂可不制治于未乱保邦于未危乎诗云迨天之未隂雨彻彼桑土绸缪牖户今女下民或敢侮子孔子曰爲此诗者其知道乎能治其国家谁敢侮之迨天之未隂雨者国家闲暇无有灾害之时也彻彼桑土者求贤于隐微也绸缪牖户者脩敕其政治也夫桑土者鸱鸮所以固其室也贤儁者明主所以固其国也国旣固矣虽有侮之者庸何伤哉臣窃见国家每边境有急羽书相衔或一方饥馑饿莩盈野则庙堂之上焦心劳思忘寝废食以忧之当是之时未甞不以将帅之不选士卒之不练牧守之不良仓廪之不实追责前人以其备御之无素也幸而烽燧息五谷登则明主举万寿之觞于上群公百官歌太平纵娱乐于下晏然自以爲长无可忧之事矣呜唿使自今日以往四夷不复犯边水旱不复爲灾则可矣若犹未也则天幸安可数恃哉陛下何不试以闲暇之时思不幸边鄙有警饥馑荐臻则将帅可任者爲谁牧守可守者爲谁虽在千里之外使之常如目前至于甲兵之利钝金谷之盈虚皆不可不前知而豫谋也若待事至而后求之则已晚矣夫四夷水旱事之细者也抑又有大于是者陛下亦甞留少顷之虑手诗云维彼圣人瞻言百里维此愚人覆狂以喜此言逺谋之难知近言之易行也夫谋逺则似迃迃则人皆忽之其爲害至惨也而无切身之急爲利至大也而无旦夕之验则愚者抵掌谓之迃也冝矣国家之制百官莫得乆于其位求其功也速责其过也备是故或养交饰誉以待迁或容身免过以待去上自公卿下及斗食自非忧公忘私之人大抵多怀苟且之计莫肯爲十年之规况万世之虑乎自非陛下惕然逺览勤而思之日复一日长此不巳岂国家之利哉此臣日夜所以痛心泣血而忧也昔贾谊当汉文帝之时以爲天下方病大瘇又苦盭又类辟且病痱陛下视方今国家安固公私冨实百姓乐业孰与汉文然则天下之病无乃更甚乎失今不治必爲痼疾陛下虽欲治之将无及己治之之术非有它竒巧也在察其病之缓急择其药之良苦随而攻之勿责目前之近功期于万世治安而已矣重微虞书曰兢兢业业一日二日万几何谓万几几之为言㣲也言当戒惧万事之微也夫水之㣲也捧土可塞及其盛也漂木石没丘陵火之㣲也勺水可灭及其盛也焦都邑燔山林故治之于微则用力寡而功多治之于盛则用力多而功寡是故圣帝明王皆销悪于未萌弭祸于未形天下隂𬒳其泽而莫知所以然也周易坤之𥘉六曰履霜坚氷至霜者寒之始也氷者寒之极也坤之𥘉六于律为林钟于暦为建未之月阳气方盛而隂气已萌物未之知也是故圣人谨之曰履霜坚氷至言爲人君者当絶悪于未形杜祸于未成也系辝曰知几其神乎君子知㣲知彰知柔知刚万夫之望谓此道也孔子谓鲁哀公曰昧爽夙兴正其衣冠平旦视朝虑其危难一物失理乱亡之端君以此思忧则忧可知矣太宗皇帝命昭宣使河州团练使王継恩讨蜀平之宰相请除継恩宣徽使太宗不许曰宣徽使位亚两府若使継恩为之是官官执政之渐也宰相固请以継恩功大它官不足以赏之太宗怒切责宰相特置宣政使以授之真宗皇帝欲与章穆皇后及后宫游内库后辝曰妇人之性见珍寳财货不能无求夫府库者国家所以养六军备非常也今耗散之于妇人非所以重社稷也真宗深以爲然遂止由是观之先帝以睿明卓越防微杜渐如此之深可不念哉昔扁鹊见齐侯曰君有疾在腠理不治将深侯不恱曰医之好利也欲以不疾者爲功及在血脉在肠胃侯皆不信及在骨髓扁鹊望之遂逃去徐福言霍氏太盛冝以时抑制汉宣帝不从及霍氏诛人爲之讼其功以爲曲突徙薪无恩泽焦头烂额爲上客故未然之言常见弃忽及其已然又无所及夫宴安怠墯肇荒淫之基竒巧珍玩发奢泰之端甘言悲辞启侥倖之涂附耳屏语开䜛贼之门不惜名噐导僣逼之源假借威福授陵夺之柄凡此六者其初甚微朝夕狎玩未睹其害日滋月益遂至深固比知而革之则用力百倍矣伏惟陛下思万几之至重览大易之明戒诵孔子之格言継先帝之圣志使扁鹊得早从事毋使徐福有曲突之叹则可以修之于庙堂而德冐四海治之于今日而福流万世优游逍遥而光烈显大岂不美哉岂不美哉务实周书曰若作梓材旣勤朴斵惟其涂丹雘此言爲国家者必先实而后文也夫安国家利百姓仁之实也保基绪传子孙孝之实也辨贵贱立纲纪礼之实也和上下亲逺迩乐之实也决是非明好恶政之实也诘姦邪禁暴乱刑之实也察言行试政事求贤之实也量材能课功状审官之实也询安危访治乱纳諌之实也选勇果习战闘治兵之实也实之不存虽文之盛美无益也臣窃见方今逺方穷民转死沟壑而屡赦有罪循门散钱其于仁也不亦逺乎本根不固有识寒心而道宫佛庙修广御容其于孝也不亦逺乎统纪不明名噐紊乱而彫缋文物修餙容貌其于礼也不亦逺乎群心乖戾元元愁苦而断竹数黍敲叩古噐其于乐也不亦逺乎是非错缪贤不肖混殽而钩校薄书访㝷比例其于政也不亦逺乎姦暴不诛冤结不理而拘泥微文纠摘细过其于刑也不亦逺乎行能之士沉沦草野而考校文辝指抉声病其于求贤不亦逺乎材任相违职业废弛而捡勘出身比类资序其于审官不亦逺乎久大之谋弃而不省浅近之言应时施行其于諌也不亦逺乎将帅不良士卒不精而广聚虚数徒取外观其于治兵不亦逺乎凡此十者皆文具而实亡本失而末在譬犹胶板爲舟抟土爲檝败布爲帆朽索爲维画以丹青衣以文绣使偶人驾之而履其上以之居平陆则焕然信可观矣若以之渉江河犯风涛岂不危哉伏望陛下拨去浮文悉敦本实选任良吏以子惠庶民深谋逺虑以保安宗庙张布纲纪使下无觎心和厚风俗使人无离怨别白是非使万事得正诛锄姦恶使威令必行取有益罢无用使野无遗贤进有功退不职使朝无旷官察谠言考得失使谋无不尽择智将练勇士使征无不服如是则国家安若泰山而四维之也又何必以文采之饰歌颂之声眩耀愚俗之耳目哉论举选状右臣窃以取士之道当以德行爲先其次经术其次政事其次艺能近丗以来专尚文辞夫文辞者廼艺能之一端耳未足以尽天下之士也国家虽设贤良方正等科其实皆取文辞而已近以祫享赦节文应天下士人有素敦节行兼通学术乆爲郷里所推者委转运使提点刑狱同加搜访每路各三两人仍与本处长吏连署结罪保举闻奏所举之人朝廷命本州敦遣至则馆于太学待遇甚厚考试之际不煳名誊録旣而署等𥙷官皆过所望此诚合先王取士之道臣谓国家将除积乆之弊立太平之基天下士大夫皆靡然向风矣行之未㡬忽闻朝廷一切罢之无不怅然失望臣诚戆愚不识所谓若以所举之人多非实有材行则当治举将之罪别加捜访岂可以一二人谬滥废天下之举贤是由因溺而废天下之舟因噎而废天下之食也且人之毁誉或出爱憎虽复圣贤不能自免孔子曰衆好之必察焉衆恶之必察焉恐国家亦未可以此遥断否臧遽行黜陟也就使其人平昔所行诚有亏缺古之人或举于渔盐或举于盗贼岂可不容其改行自新而终身弃之乎且人之行能迭有短长若不弃瑕録用而以一节废之则失之多矣臣愚以爲天子抚有四海海内之士不可一一身察之也必资举者然后能尽天下之才旣用举者之言授之爵禄苟不严爲禁约以防其私则请託欺罔无不至矣窃以孝者士之尊行㢘者吏之首务故汉丗举士皆用孝㢘行之最乆得人爲多臣欲乞应天下知州府军监任内听举孝㢘一人大藩听举二人转运使提点刑狱任内听举三人并须到任及一年以上方得奏举夫郷举里选虽爲古法今之爲吏者不得乆于其任士之素行或不能尽知若本部无人可举即听举别部之人素所知者以充其数其在京两制以上听岁举一人其举状逐时送下贡院置簿收掌每遇科埸诏下即委贡院选择其日以前举主最多者取三十人申奏降指挥下本贯敦遣赴阙若举主数同者即以发状先后爲次仍于进士奏名额内减三十人候到阙日或陛下临轩亲试或委中书门下试经义䇿一道时务䇿一道但以义理优长爲上不取文辞华美若所对经义乖戾圣意及时务全不通晓方行黜落其及第授官并与进士第一甲同在明经之上仍于告身前列坐举主姓名其所举之人若犯私罪情理重及正入已赃未及第者举主减三等巳及第者减一等坐之并不以赦原其公罪及私罪情理轻者举主不坐其未举以前若曽犯罪除公案见在证验明白外举主亦不坐即因势要属请求举及爲人属请并受属请而举之者并科违制之罪受赃者并以枉法论即敦遣不至者更不就除官若累经敦遣不至即乞朝廷临时裁度特加聘召不爲定制又国家置明经一科少有应者及诸科所试大义有司不以定去留盖由始者立格太髙致举人合格者少臣欲乞今后明经所试墨义止问正文不问注䟽其所试大义不以明经诸科但能具注䟽本意说解稍详者爲通虽不失本意而讲解踈略者爲粗余并爲不若能先具注䟽本意次引诸家杂说更以己意裁定援据该赡义理髙逺虽文辞质直皆爲优等与折二通若不能记注䟽本意但以己见穿凿不合正道虽文辞辨给亦降爲不其明经以六通诸科以四通以上爲合格若合格人少即并取粗多者合格人多即减去通少者委试官临时相度令合元额又旧制明经以周易尚书爲小经今欲乞以周易尚书毛诗爲一科三礼爲一科春秋三传爲一科皆习孝经论语爲帖经又说书一科议者多以爲不当废欲乞与明经并置但每次科埸止取十人奏名在诸科额内试中受官并与诸科同若自以本科及第或出身者更不得就试说书如此则求贤之路广请託之源絶浮伪之风息得人之颂兴矣谨具状奏闻伏候勑旨论张叔詹知蔡州状右臣窃见前知寿州张叔詹因本路监司奏以本州水灾叔詹非才乞别差人㝷移知蔡州伏縁寿蔡之民皆陛下赤子叔詹若爲政无状于民有害移彼置此有何所殊况蔡州封部阔逺户口繁庶土饶山林素多盗贼地望之重过于寿州牧守之任尤须择人岂有因不才彼斥更得善处若叔詹实有才能惠及于民则当治本路监司罔上诬贤之罪使叔詹仍居旧任不复移易今臧否不分进退无据衆口籍籍皆云未允臣前上言爲治之要在于择人赏罚此亦择人不精赏罚不当之一事也况叔詹资性庸下老而益昏夲无片长授任过分其爲忝冒人尽知之使之从政所至爲害伏乞朝廷直令致仕或授以冗散之职勿使亲民庶几黜陟明白无损政体谨具状奏闻伏候勑旨十二等分职任差遣札子臣窃以国家张官置吏任事乆则能否着能否着则黜陟明黜陟明则职业脩职业脩则万事理此古今致治之要术也今朝廷明知任官不乆之弊然不能变更者其患有二一者仕进资涂等级太繁若不践歴无由擢用二者歳月叙迁有増无减贠少人多无地可处此所以熟视日乆而无如之何者也臣甞不自知其愚贱私爲陛下虑之窃以今之所谓官者古之爵也所谓差遣者古之官也官以任能爵以畴功今官爵浑殽品秩紊乱名实不副贠数滥溢是以官吏愈多而万事益废欲治而清之莫若于旧官九品之外别分职任差遣爲十二等之制以进退群臣谨具条列如左一十二等之制宰相第一两府第二两制以上第三三司副使知杂御史第四三司判官转运使第五提点刑狱第六知州第七通判第八知县第九幕职第十令録第十一判司簿尉第十二其余文武职任差遣并以此比类爲十二等若上等有阙则于次等之中择才以𥙷之一十二等之中旧无贠数者并乞以即今人数爲定贠自今有阙则𥙷不可更増一十二等之人德行学术政事勇略钱谷刑狱文辞各随才授任其提点刑狱以上皆无罢满之期知州知县县令四年余皆三年爲满未满之间称职有功则改官益禄赏赐奖谕仍居旧任必须上等有阙然后选择迁𥙷其不能称职者则移易黜废有罪者贬窜刑诛一同等之人虽名有尊卑事有闲剧地有逺近治有小大遇迁𥙷之时不复以资任相压皆合爲一等选择进用一提点刑狱以上伏乞陛下与执政大臣亲加详择其知州以下委之审官院幕职以下委之流内铨遇上等有阙即于次等之中取职业修举功利及民累经褒赏或有举主数多者次取常调少过者以次迁𥙷一应磨勘合改京官又且依常调差遣须候上等有阙即取有功或举主最多者以次迁𥙷其自幕职入知县者并改京官一因资䕃得京官者分监当爲三等𥘉任皆入下等监当候中等上等有阙亦依簿尉令録之制取有功或举主多者以次迁𥙷若知县有阙则与幕职混同迁𥙷但不改官而已仍自今后以资䕃授官者须歴薄尉不得直除京官一应因贪虐不公或昏懦废职坐除免停替之人永不得复旧等差遣内别无入已赃曽经叙理得差遣或降充监当者五年之外有举主五人以上听复旧等差遣右十二等之制伏望裁择或有可采乞下公卿大臣详议然后施行取进止乞省览制䇿札子臣窃以国家本置六科盖欲以上观朝政之得失下知元元之疾苦非爲士人设此以爲进取之阶也臣昨差覆考应制举人所试䇿窃见上等三人所陈国家大体社稷至计其间甚有可采择者伏望陛下取正夲留之禁中常置左右数加省览以爲儆戒其副本下之中书令择其所言合于当今之务者奏而行之使四方之人皆知朝廷求直言之士非以饰虚名廼取其实用也及臣前所献五规虽智识闇浅辞语鄙陋然皆臣夙夜尽志竭诚以思治丗之要道非指陈一事之得失于有司无所施行亦望陛下以视朝之隙时取观之庶几于圣政或有万分之益取进止温国文正公文集卷第十九温国文正公文集温国文正司马公文集卷第二十司马文正公文集卷第二十章奏五论制䇿等第状免北使第一状免北使第二状与乐道论燕饮状论两府迁官状建储札子荒政札子论夜开宫门状论上殿屏人状建储劝农札子乞矝恤陈洙遗孤状论环州事宜状论苏安静状论张方平守边轻易状论均税官吏乞随功过量行惩劝状论张方平第二状论制䇿等第状右臣近蒙差赴崇政殿后覆考应制举人试卷内两号所对䇿辤理俱髙絶出伦辈然所对命秩之差虚实之相养等一两事与所出差舛臣遂与范鎭同议以爲第三等爲第四等详定官已定从覆考窃知初考官以爲不当朝廷更爲之差官重定复从初考以爲不入等臣窃以国家置此六科夲欲取材识髙逺之士固不以文辞华靡记诵杂愽爲贤所试文辞臣不敢言但见其指陈朝廷得失无所顾虑于四人之中最爲切直今若以此不蒙甄收则臣恐及下之人皆以爲朝廷虚设直言极諌之科而以直言披黜从此四方以言爲讳其于圣主寛明之德亏损不细臣区区所忧正在于此非爲臣已考爲髙等苟欲遂非取胜而已也伏望陛下察臣愚心特收入等使天下之人皆曰所对事目虽有漏落陛下特以其切直收之岂不美哉谨具状奏闻伏候勑旨免北使第一状右臣窃知巳降勑命差臣充北朝国信使臣縁名犯北朝讳所行文字虽可以更改窃虑临时语言不能记忆或有触犯兼臣体羸多病性不耐寒若渉穷荒必生疾病非敢自爱恐于王事有所废阙伏望圣慈矝闵别赐差官在于愚臣实爲至幸谨具状奏闻伏候勑旨免北使第二状右臣先曽奏乞免充北朝国信使至今未奉朝旨窃以专对之任亦须择才臣不惟名犯北朝讳及性不耐寒兼臣不经接伴未能谙练南北事体资性拙讷恐辱王命伏望圣慈矝察早赐选差曽经接伴之人充国信使所贵临事不至阙误谨具状奏闻伏候勑旨与杨畋论燕饮状臣畋等窃见今歳以来灾异屡臻日食地震江淮腾溢风雨害稼民多菜色此正陛下侧身克己眚礼蕃乐之时而道路之言皆云陛下近日宫中燕饮㣲爲过差赏赉之费动以万计耗散府库调歛细民况酒之爲物伤性败德禹汤所禁周公所戒殆非所以承天忧民辅养圣躬之道也陛下恭俭之德彰信兆民议者皆以爲后宫奢纵务相夸尚左右近臣利于赏赉陛下重违其请屈意从之夫天以刚徤爲德君以正固爲事柰何徇后宫左右之欲上忽天戒下忘民病中不爲宗庙社稷深自重惜臣等愚惑窃爲陛下不取也伏望陛下当此之际悉罢燕饮安神养气后宫妃嫔进见有度左右小臣赏赉有节及厚味腊毒之物无益奉养者皆不冝数御以伤太和廼可以解皇天谴告之威慰元元困穷之望保寿命无疆之休天下群生不胜幸甚臣等区区纳忠忘死惟陛下裁察取进止论两府迁官状右臣伏见朝廷因进用宰臣韩琦等凡两府之臣尽迁一官臣愚不明大体未识所谓窃恐从此相承遂爲故事凡公卿者百吏之表率今国家方以百吏繁冗思革其弊而公卿无故一切迁官将何以使三百赤芾受爵不让者有所愧心哉况庆历中陛下以数月不雨执政之臣皆降一官以荅天戒今岁日食地震河及江淮汎溢横流烈风淫雨败伤五稼四方之民垫溺流饿不可胜纪比于庆暦灾害尤衆而两府大臣无问新旧皆𬒳褒迁殆非所以仰承天心下慰衆庶之意也窃计大臣当此之际亦必不敢受无名之赏伏望陛下因其辝让内惟枢宻使副使不可以给諌及郎中爲之者依旧制外其余皆不迁官以养大臣㢘让之节无使之负谤于海内则其爲德泽愈厚矣建储札子臣光于至和三年通判并州事日三曽上言乞陛下早定継嗣以遏乱源当是之时臣䟽逺在外犹不敢隐忠爱死敷陈社稷至计况今日侍陛下左右官以谏争爲名窃惟国家至大至急之务无先于此若舍而不言专以冗细之事烦渎圣听厌塞职业是臣怀姦以事陛下罪不容于葅醢伏望陛下取臣曏时所进二状少加省察或有可取乞断自圣志早赐施行如此则天地神祇宗庙社稷群臣百姓并受其福惟在陛下一言而已取进止荒政札子臣窃闻淮南两浙今岁水灾民多乏食往往群辈相聚操执兵杖贩鬻私塩以救朝夕至有与官军拒闘相杀伤者若浸淫不止将成大盗朝廷不可不深以爲忧盖由所司榷之太急故抵冒爲姦臣闻周礼以荒政十有二聚民近者朝廷略以施行惟舎禁除盗贼二者似未留意今赤子冻馁濵于沟壑柰何尚与之争锱铢之利岂爲民父母之意哉臣谓陛下宜戒谕职司使明体朝意稍弛盐禁而严督盗贼缓课利不充之罚急群行剽劫之诛废告捕私盐之赏旌讨禽彊暴之功弃聚歛之小得保安全之大福除恶于纎介弭乱于未形最䇿之得者也取进止论夜开宫门状右臣窃闻今月二十五日十三公主薨其日宫中迭殡出城留宫门及城门至夜深方闭物情骇异以爲非冝虽陛下慈爱至深然门阙之禁不可不严若以式律言之夜开宫殿门及城门者皆须有墨勑鱼符其受勑人具録所开之门并出入人帐送中书门下自监门卫大将军以下俱诣合覆奏御注听即请合符门钥监门官司先严门仗所开之门内外并立队燃炬火对勘符合然后开之符虽合不勘而开若勘符不合而爲开及不承勑而擅开闭若得出入者剰将人出入其刑名轻者徒流重者处绞今以乳儿出殡之故内自禁掖外逹郊野诸门洞开一如昼日车马往来络绎不絶出入之人无复讥诃有如万分之一姦险不逞之人杂处其间岂可不爲之寒心哉伏望陛下深鉴安危防微杜渐自今官殿门城门并湏依时开闭非有急切大事勿复夜开必不得已须至夜开者即乞陛下亲降手勑加以御寳受勑之人仍冩岀入人帐委宿卫当上之官衆共验勑文真的然后覆奏候再见御批方请门钥与监门官亲自监开依帐点阅人数放令出入即时下鏁进纳门钥其宿卫监门官司若不见手勑及御批而輙敢开者依不承勑而擅开闭律文施行虽有手勑御批不参验及亲自监开点阅人数者依符虽合不勘而开律文施行庶可以养万乗之威尊消姦宄于未萌也谨具状奏闻伏候勑㫖论上殿屏人状臣等窃闻自先帝以来应两府台谏官等上殿奏事左右侍臣悉皆屏退盖以君不宻则失臣臣不宻则失身重慎枢机不得不尔窃见近日臣僚上殿奏事左右侍臣不遵旧制或有进至殿角板障门以里与御座相去不过数歩陛下德音及群臣敷奏之语皆可听闻其间有机宻大事若致漏泄大爲不便欲乞一依旧制今后应遇两府台谏官等上殿奏事其左右侍臣并于殿角板障门外踏道下祗候仍乞委都知押班于两边板障门外检校如敢窃有觇听者并具姓名闻奏勘罪施行取进止建储臣近于前月二十六日上殿敷奏乞检㑹臣在并州所奏三状早定继嗣事陛下圣意昭然即垂听纳凡所宣谕皆非愚臣所能及此乃天地神祇保佑皇家实万丗无疆之休也臣谓陛下朝夕当发德音宣告大臣施行其事今将近一月未有所闻岂陛下以兹事体大愼选宗室未得其人将左右之人有所间沮荧惑圣听臣皆不得而知也臣闻爲人后者爲之子也着于礼律皆有明文汉孝成帝即位二十五年年四十五以未有皇嗣立弟子定陶王欣爲太子今陛下即位之年及春秋皆已过之岂可不爲宗庙社稷深思逺虑哉况今亦未使之正东宫之名但愿陛下自择宗室仁孝聦明者养以爲子官爵居处稍异于衆使天下之人皆知陛下意有所属以系逺近之心俟他日皇子生复使之退归蕃邸有何所伤此诚天下安危之本愿陛下决意而远行之取进止劝农札子臣闻食者生民之大本爲政之首务也饥馑之丗珠玉金银䓁于粪土惟谷之爲贵不可一日无也今国家每下诏书必以劝农爲先然而农夫日寡游手日繁岂非爲利害所驱邪今农夫苦身劳力恶衣粝食以殖百谷赋歛萃焉繇役出焉岁丰则贱粜以应公上之须给债家之求岁凶则流离异郷转死沟壑如是而欲使夫啇贾末作之人坐渔厚利鲜衣美食者转而縁南畒斯亦难矣然则劝农者言也害农者政也天下生之者益少食之者益多欲谷之无涸得乎哉爲今之术劝农莫如重谷重谷莫如平籴使诸路转运使及州军长吏遇丰歳能广谋籴入官满之日仓廪之实比于始至増羡多者赏之其无水旱之灾益兵之费而蓄积耗减者黜之又令民能力田积谷者不以爲家赀之数如是则谷重而农劝虽有饥馑常无流亡盗贼之患矣今歳河北河东縁边谷籴至贱此亦国家所冝留意者也乞矜恤陈洙遗孤状右臣窃见殿中侍御史里行陈洙资性忠果忧公忘私禀命不永奄辤圣丗垂没之际犹上章奏搢绅之伦靡不嗟惜冝有旌嘉异于诸臣家素贫乏遗孤颇衆归葬闽越道涂险逺伏望朝廷特赐矜悯依监察御史里行张宗谊例除子男一人官及乞降朝旨下衢信建三州候洙丧柩至彼差人防护津送前去亦足以示朝廷褒直劝忠终始之恩也谨具状奏闻伏候勑旨论环州事冝状右臣窃知环州熟户蕃部屯聚攻刼杀伤兵民虽犬羊之衆人面兽心缓之则骄急之则叛固其常性亦由将吏恩不能怀威不能服信不能结勇不能断平居无事则扰之使乱及其陆梁又不能制是使戎狄顺服王化则浸苦不安桀骜鸱张则冨饶炽大凢边境所以多事未有不由此也夫以属国小胡背诞不恭而国家不能禽讨使西北二虏闻之岂不益有轻汉之心伏望陛下特诏陜西不干碍监司体量蕃部所以叛乱之因若果由将吏抚御乖方所致则乞明行诛责以谢边民更选良将能吏有方略者使之鎭遏分别蕃部善恶附顺者抚而安之以壊散其党悖逆者讨而诛之使永乆慑服不然臣恐其日月浸深罪恶愈重自知不爲朝廷所容将外连西夏内结诸部党与益衆气熖益大方爲朝廷旰食之忧非特䑕窃狗偷而已也谨具状奏闻伏候勑旨论苏安静状右臣伏见朝廷近除带御噐械苏安静充内侍省押班臣窃闻国家旧制两省押班须年五十以上方得爲之安静年未五十特䝉擢用臣恐自今以后内臣求进者援以爲例廼有年齿极少遂居衆首国之旧章因此随壤窃爲朝廷重之伏望陛下追寝安静前命以存典法谨具状奏闻伏候勑旨论张方平守边轻易状右臣窃闻近者秦凤路经略安抚使知秦州张方平承信边人虚称西夏点兵侵犯边境惶扰失度闭门乗城移牒邻路索兵自救自永兴以西军马皆被抽发使近边之民转相惊动关陇骚然仍飞奏上闻致朝廷忧疑巳而按省皆无事实方平身爲元帅繋一方安危举措施爲衆所瞻倚今乃怯懦轻易一至于此万一疆埸实有警急使方平当之岂不败事臣窃恐戎狄闻之得以闚将帅之浅深益有轻中国之心非所以壮皇威鎭殊俗也伏望朝廷治方平之罪严加谴谪更择明智沈勇之人以代其任庶几国家藩屏得御侮之臣可以髙枕矣论均税官吏乞随功过量行惩劝状右臣先奉勑与三司同共详定均税已立条约下诸路监司施行去讫窃以爲国家凡欲立事当先使赏罚明白然后事无不成伏见职方贠外郎秦植前通判德州事均五县税皆得平允并无人户词讼若与庸愚之人烦扰败事者同归常调一无殿最则能吏解体必无成功伏望朝廷察其勤瘁优加酬奖并其余均税官吏随其功过量行惩劝则来者覩之无不尽力矣谨具奏闻伏候勑旨论张方平第二状右臣先于今月十四日上言秦鳯路经略安抚使张方平怯儒轻易乞更择良将以代其任未蒙朝廷采纳臣闻将者成败之机安危之本固不可以任非其人今方平举措轻脱震骇一方传笑天下不才之迹章灼如此而朝廷犹掩覆包含一无所问臣恐戎狄闻之皆有窥窬之志吏士覩之皆有轻侮之心是国家重惜方平而轻弃秦陇也凡将帅能否患在不知旣知其不能而任之如故臣诚愚戆深所未逹议者或以爲方平虽失于仓猝然止于过爲备御若从而罪之恐自今守边之臣闻有冦至皆不敢爲备也臣窃以爲不然所谓爲备者当平居无事之时简其将佐训其士卒严其壁垒利其噐械审其间谍逺其斥候使朝夕之间常若冦至如是则虽有勐鸷之敌不能犯也万一犯之可以安坐而制之耳何至狼狈如是哉臣闻方平在秦鳯专以贵倨自处下情壅而不通自门墙之外皆可欺也况于兵民之休戚戎狄之情伪方平安得而知之是以一旦承信虚声惶惑失据内惊诸郡上动朝廷此而不责典刑安用臣所以区区献言不已者乃责方平之无备非责其爲备也伏望朝廷察臣前后所言明治方平之罪谪之逺方以儆封疆之臣使皆豫爲备御不敢骄傲懈弛如方平所爲也谨具状奏闻伏候勑旨温国文正公文集卷第二十温国文正公文集温国文正司马公文集卷第二十一温国文正公文集卷第二十一章奏六论公主宅内臣状论皇城司巡察亲事官札子论复置丰州札子论上元游幸札子论以公使酒食遗人刑名状论诸科试官状论上元令妇人相扑状正家札子优老札子论湖南提刑张田状论张田第二状论张方平第三状论李玮知卫州状辞知制第一状第二状论公主宅内臣状右臣近闻有圣旨令召前管句兖国公主宅内臣二人复还本宅臣与杨畋龚鼎臣同有论列以爲非冝未蒙允纳臣闻父之爱子敎以义方弗纳于邪公主生于深宫年齿幼穉不更传姆之严未知失得之理臣谓陛下冝导之以德约之以礼择淑慎长年之人使侍左右朝夕教谕纳诸善道其有恃恩任意非法邀求当少加裁抑不可尽从然后慈爱之道于斯尽矣此二人向在主第罪恶山积当伏重诛陛下寛赦斥之外方中外之人议论方息今仅数月复令召还道路籍籍口语可畏殆非所以成公主肃雍之美彰陛下义方之训也臣实愤悒爲陛下惜之伏望陛下察臣愚忠追止前命无使四方指目以爲过举亏损盛德非细故也谨具状奏闻论皇城司巡察亲事官札子臣畋等伏闻皇城司亲事官奏报有百姓杀人私用钱物休和事下开封府推鞫皆无事实欲乞元𥘉巡察人照勘其皇城司庇护不肯交付臣等窃以祖宗开基之始人心未安恐有大姦隂谋无状所以躬自选择左右亲信之人周流民间宻行伺察当是之时万一有挟私诬抂者则斧钺随之是以此属皆知畏惧莫敢爲非今海内承平已踰百年上下安固人无异望丗变风移冝有釐革而因循旧贯更成大弊乃至帝室姻亲诸司仓库悉委此属㢘其过失广作威福公受货赂所爱则虽有大恶掩而不问所憎则举动语言皆见揞摭臣等常病国家择天下贤才以爲公卿百官而犹不可信顾任此厮役小人以爲耳目岂足恃哉今乃妄执平民加之死罪使人幽絷囹圄横罹楚毒幸而不自诬服仅能辨明若更不听有司诘问元𥘉巡察之人少加惩戒臣恐此属无复畏惮愈加恣撗使京师吏民无所措其手足此岂合祖宗之意哉伏望朝廷指挥皇城司令送元𥘉巡察人下开封府推问本情或别有仇嫌或察访卤莾各随其状依法施行仍自今后永爲定制庶可以塞欺罔之源絶侵冤之门以全国家至公之道取进止论复置豊州札子臣畋等伏见国家复修豊州故城仍差人知州此诚河西险要之地修之甚便然其地势孤絶外迫冦境曏者王氏知州之时所部蕃族甚衆有永安来逺保寕三寨皆以蕃族守之庆暦𥘉拓跋元昊攻䧟州城州民及三寨蕃族尽爲所虏扫地无遗今州城之中但有丘墟瓦砾环城数十里皆草莾林麓而已若建以爲州则须复设外寨备置官吏广屯兵马多积刍粮皆应调发内地之民以奉之劳费甚大此所谓徇虚名而受实弊也顷年朝廷欲修豊州城河东经略司嫌其单外廼于其南数十里筑永寕堡其地洼下居两山间䟽恶难守今旣修豊州则永寕堡深在腹内无所复用臣等以爲不若迁永寕堡于豊州故城其兵马刍粮不更増益但择使臣有材略者使守之不必假以知州之名仍召募蕃汉之民使垦辟近城之田俟民物繁庶皆如其旧然后升以爲州亦未晚也取进止论上元逰幸札子臣畋等伏见今岁以祈谷改日之故车驾併以十三十四日幸诸寺观臣等窃惟上元观灯本非典礼正以时和年豊欲与百姓同乐爲太平之荣观而已去岁四方诸州多罹水旱鳏寡孤独流离道路伏计陛下念此未甞去心窃恐有司不明大体务循故事无所减损不称陛下子爱元元之意又连日游幸在于圣体亦爲烦劳伏望陛下比之每岁特减游观之处以闵恤下民安养圣神天下幸甚取进止论以公使酒食遗人刑名状臣闻圣王之教尚忠厚而贵恺悌故诗有鹿鸣伐木旣醉行苇宴好之相乐刺干糇之失德礼有币帛饔饩行于邦国贽献饮酒施于郷党是以风俗纯和恊气流通汉景帝诏曰吏受所监临以饮食免重其更议着令丞相廷尉议曰吏及诸有秩受其官属所监所治所行所将饮食计偿费勿论卓茂爲密令民有言部亭长受其米肉遣者茂曰凡人所以贵于禽兽者以有仁爱也邻里馈遗此乃人道所以相亲汝独不欲修之寕能髙飞逺走不在人间邪民曰然则律何故禁之茂曰律设大法礼顺人情今我以礼教汝汝必无怨恶以律治汝汝一门之内小者可刑大者可杀也近岁以来中外有司喜以微文刺举苛细至于宴饮相从酒食相馈皆集累成过诋以峻法曏闻知镇戎军曹脩受邻州所送公用酒巳而自首法官处以赃罪陜西都转运使彭思永奏据宻院札子贾渐起请除旧例送酒食外不得买置金帛作土风赠遗并省司叅详今后以公使钱置买珍异等物及见钱送与人者并从违制定断其收受人坐赃论其有公使钱人受还荅之物入己准盗论今曹脩因陈首虽免书罚尚负赃名使人疑惑乞明立条约朝廷命有司叅议至今未决臣窃详旧条之意明许以酒食相遗其有公使钱人受还荅之物正谓珍异见钱今曹脩所受止于樽酒随而自首巳爲刻薄法官又以赃罪加之剖析一条以爲二事不察人情不顾大体若朝廷因之遂爲着令臣恐忠厚之俗益衰媮薄之风遂长百司庶尹无所措其手足亏损圣朝堂堂之化非细故也臣今所言非爲曹脩除雪赃名欲望朝廷申明条应以公使钱及财物赠遗人及受者各坐赃论其监临之官受所监临或因使于使所及经过处受取者并凖律文处分即赠遗人而受其还荅入己者凖盗论并须赃满五匹以上方得科罪其不满五匹及以饮食之物相馈饷者皆勿论如此则人情有以相接贪吏不能爲姦百司有所循守矣谨具状奏闻伏候勑旨论诸科试官状右臣伏见朝廷取勘诸处发解考试诸科官以所解之人到省九不十不者臣窃惟国家本设诸科以求通经之士有司专以上文下注爲问巳爲弊法窃闻去歳贡院出义题官更于弊法之中曲爲竒巧或离合句读故相迷误或取卷末经注字数以爲问目虽有善记诵之人亦不能对其于设科本意不亦逺乎是则罪在贡院出义题官不在诸处发解官也今举人𬒳黜巳非其理又并发解之官亦坐停替臣恐自此爲吏者益务竒巧从学者益弃本原殆非所以省刑罚隆经术也伏望朝廷更取本处解发上件诸科试卷委官覆考其通粗合格者特与免罪不合格者乃依法坐之仍勑贡院将来科埸选择通经术暁大体之人充诸科出义官依条出义母得更如今来诡僻苛细至时如有十不九不之人然后取勘本处发解考试官依前后条贯施行如此则彼皆无辞于罚论者亦不以爲冤矣谨具状奏闻伏候勑旨论上元令妇人相扑状右臣窃闻今月十八日圣驾御宣德门召诸色艺人令各进技艺赐与银绢内有妇人相扑亦𬒳赏赉臣愚窃以宣德门者国家之象魏所以垂宪度布号令也今上有天子之尊下有万民之衆后妃侍旁命妇纵观而使妇人臝戏于前殆非所以隆礼法示四方也陛下圣德温恭动遵仪典而所司巧佞献技以汚渎聦明窃恐取议四逺愚臣区区实所重惜若旧例所有伏望陛下因此斥去仍诏有司严加禁约今后妇人不得于街市以此聚衆爲戏若今次上元始预百戏之列即乞取勘管句臣僚因何置在籍中或有臣僚援引奏闻因此宣召者并重行谴责庶使巧佞之臣有所诫惧不敢导上爲非礼也谨具状奏闻伏候勑旨正家札子臣先曽上言爲前𬋩句兖国公主宅内臣等过恶至大乞不召还近闻传宣入内内侍省令押上件内臣梁怀吉赴公主宅依旧句当外议諠譁无不骇异臣闻太宗皇帝时姚坦爲兖王宫翊善王有过失坦輙尽言谏正王及左右皆患之左右教王诈疾踰月不朝太宗甚忧之召王乳母入宫问王起居状乳母曰王本无疾但以翊善姚坦检束太严王举动不得自由郁郁成疾耳太宗怒曰朕选端士爲王僚属固欲导王爲善今旣不能纳用规諌而又诈疾欲使朕逐去正人以求自便其可得乎且王年少不知出此皆汝辈教之耳命捽至后园杖之数十召坦慰勉之太宗非不爱其子也诚以爱之则莫若纳之于善若纵其所欲不忍谴诃适所以害之也齐国献穆大长公主太宗皇帝之子真宗皇帝之妹陛下之姑于天下可谓贵矣然献穆公主仁孝谦恭有如寒族奉李氏宗亲备尽妇道爱重其夫无妬忌之行至今天下称妇德者以献穆公主爲首献穆公主岂不自知其身之贵哉诚以贵而不骄然后能保其福禄全其令名故也臣谓陛下教子以义冝以太宗皇帝爲法公主事夫以礼冝以献穆公主爲法则风化流于四方声誉施于后丗今陛下曲徇公主之意不复裁以礼法使之无所畏惮䧟入于恶触情任性以邀君父憎贱其夫不执妇道将何以形四方之风垂来丗之则易曰家人嗃嗃悔厉吉妇子嘻嘻终吝此言家道尚严不可专用恩治也伏望陛下斥逐梁怀吉等复归前来贬窜之处其公主左右之人欲使陛下召还梁怀吉等皆教导公主爲不善之人也悉冝治其罪而逐之别择柔和谨愿者以𥙷其缺仍戒敕公主以法者天下之公器若屡违诏命不遵规矩虽天子之子亦不可得而私庶几有所戒惧率循善道可以永保福禄不失美名不然衆人所云甚可畏也取进止优老札子臣闻古之圣王尊礼黄发属任以政者盖以其更历天下之事练习爲治之体故也昔鬻熊年九十见文王文王曰老矣鬻熊曰君若使臣捕虎逐麋臣已老矣使臣坐而䇿国事臣年尚少也近歳以来大臣髙年者皆不敢自安其位言事者又欲以击搏大臣爲名从而攻之此岂爲臣尽忠至公之道哉凡言事者当爲国家进贤退不肖使其人无可取虽少壮何爲果有益于时虽老何伤也臣窃见枢宻使张昪屡以老疾辤位臣平生与昪迹不相接无丝毫恩分然窃闻其爲人忠谨清直不可干以私臣不敢上避圣主之疑下畏丗俗之谤隐忠不言以利其身伏望陛下深念宥宻之地不可任非其人先以圣意揣度若未能得贤于昪者则使昪且居其位于事亦未有旷废也若昪必不可留则愿陛下慎选德望材器爲衆所服知王体晓兵略者以代之不可以不择其人之可否使循资累叙而爲之也取进止论张田湖南提刑状右臣窃闻朝廷差屯田贠外郎张田充荆湖南路提点刑狱田之爲人倾邪险薄前知諌院唐介言之甚详伏计朝廷已熟知之提点刑狱专按察之柄繋一方休戚今以倾邪险薄之人爲之诚未见其可况田曏者止自通判资序权发遣三司判官因罪左迁知蕲州议者巳谓之太优今到任未及三年遂作监司臣窃恐士大夫争欲効田所爲以爲进取之捷径不惟任使失人抑亦败坏风俗伏望朝廷寝田新命更择端士以代之实逺方吏民之幸谨具状奏闻伏候勑旨论张田第二状右臣近曽上言张田不可充荆湖南路提点刑狱未蒙朝廷施行臣窃以吏者民之纪纲提刑狱吏之师帅苟不得其人则一方咸受其弊又凡今之朝士自常调进用者皆自此官爲始国家尤冝慎择其人田资性险薄色厉内荏毁誉出其爱憎威福发于喜怒陵其可陵佞其可佞真小人之雄杰而时俗以爲贤才夫不善之人天下皆知其不善斯不足疾也惟衆人谓之贤而实不肖者君子疾之昔汉文帝欲以啬夫爲上林令张释之以爲啬夫利口捷给恐天下随风而靡唐太宗见进士等第怪其无张昌龄王公谨名王师明白二人有文无行恐变陛下风雅今提点刑狱其爲轻重非特上林令与入等进士之比也臣愿陛下必选忠厚方正实有治行者爲之其饰伪行险躁于进取如田比者皆不可用也臣今所言非专爲湖南之吏民亦爲国家重惜风俗伏惟陛下察其愚忠其荆湖南路提点刑狱乞别赐择人谨具状奏闻伏候勑旨论张方平第三状右臣先曽上言秦鳯路经略安抚使张方平怯懦轻易乞更择人至今未蒙朝廷施行臣窃闻拓拔亮祚年齿寖长猖狂好兵常分之外邀求无厌董氊凶悍狡狯超其父兄朝廷官爵不满其意颇怀怨怼与契丹结婚隂相表里此朝廷所当旰食而忧也秦州居二虏之交爲陜西四路之首军马民夷最号繁冨而以怯懦轻易之人守之是委羔豚于虎狼之蹊也臣窃爲国家危之况方平其他材识素无所长止以文辤致位至此姦憸贪猥上论共知今不可使之守边事状昭然而朝廷掩覆其过曲加保全爱一人而失一方臣窃以爲过矣伏望陛下不以边事爲细而忽之速治方平之罪严加谴谪更择沉勇暁兵之人以代其任不然必待有烽燧之警然后易之则冦已深矣谨具状奏闻伏候勑旨论李玮知卫州状右臣窃闻驸马都尉李玮出知卫州兖国公主入居禁中玮所生母杨氏归玮兄璋之宅其公主宅祗应人等悉令散遣外议籍籍无不怪愕伏以陛下始者追念章懿太后选玮使之尚主欲以申固姻戚冨贵其家今以公主之故使李氏母子离析家事流落大小忧詟殆不聊生岂始所以结婚之意哉近者章懿太后忌日陛下阅奁中之故物思平生之居处独能无雨露之感悽怆之心乎臣愚以爲陛下冝且留李玮在京师其公主宅祗应人等除作过者逺加窜逐出外其余并令仍旧储歭什物皆安堵不移以俟歳月之间徐以义理晓谕公主庻几回意易虑率德遵礼复归本宅则中外之情无不释然不然公主必无复归李氏之志者则今日致此衆议纷纭烦渎圣听皆由公主纵恣胷臆无所畏惮数违君父之命陵蔑夫家岂可李玮独蒙斥逐出外而公主爵邑请受全无贬损非所以示天下至公之道也谨具状奏闻伏候勑旨辞知制诰第一状右臣近蒙中书召试制诰窃闻圣恩巳除臣本官知制诰续又令兼侍讲数日之间宠命相继在人爲荣于臣甚惧窃以二职文士之髙选儒林之极致古之英儁尚或难兼况于微臣愚陋无比一身二任力所不堪岂敢冒居以取顚覆闻之震恐瞀愦失㩀臣自少及长章句之学粗甞从师至于文词实爲鄙野曏者辞免修起居注非谓不能记録言动正恐循次而进典掌诰命取嗤四方爲国大辱是以披心自归至于四五诚悫不着不蒙开允惟黾勉就职而夙夜惶惧未甞少安近者𬒳召之日再欲具此奏陈又以比来朝廷擢用数人虽辞避恳至未甞得请而或者不谅其心以爲采名恐复虚发如前所爲是以踌躇彷徨不免赴试除名旣降强颜忍耻亦欲就职以俟疵吝布彰自当退黜今者窃闻天章阁侍讲吕公着与臣同时𬒳召公着辞让不至朝廷巳除公着天章阁待制兼侍讲臣廼始自悔恨輙以愚心妄意朝廷当伏重咏臣虽无知若使廉让有耻者弃置不収贪冐苟得者进受华显不惟亏圣朝风化亦使微臣受四海之责将不得单毙其死所有除知制诰勅告臣未敢祗受乞更择文学兼荗与职业相称之人以代臣庻几克叶逺近之望寛愚臣之罪其侍讲恩命臣更不敢辞谨具状奏闻伏候勑旨第二状右臣今月十四日曽有奏陈以知制诰之职非臣所堪乞更择人未蒙允许臣夙夜惶恐不知所措臣与吕公着同时召试公着固辞得请而臣独就职是公着廉让而臣无愧耻也臣虽甚愚诚不忍以身居下流蒙受衆恶爲丗汚泽虽获羙官将何荣之有且公着沉厚渊懿士林推服文学行能非臣之比名位宠禄臣安敢先之昔施氏卜宰皇句湏吉施氏之宰有百室之邑与皇句湏邑使爲宰以让鲍国而致邑焉施孝叔曰子实吉对曰能与忠良吉孰大焉少室周爲赵简子之右闻牛谈有力请与之戯弗胜致右焉简子许之臣今自知不材请释羙官以授能者虽不足比迹大贤庻几得从皇句湏少室周之后其荣多矣伏望朝廷察其区区特赐矜许其除知制诰勅告臣不敢祇受乞授公着或别择人不胜大幸谨具状奏闻伏候勑旨温国文正公文集卷第二十一温国文正公文集温国文正司马公文集卷第二十二温国文正公文集卷第二十二章奏七第三状第四状第五状第六状第七状第八状第九状除待制举官自代状上殿谢官札子谨习䟽第三状右臣今月十四日十七日两曽上奏辝免知制诰乞更择人未蒙开许臣闻明主商徳而序位忠臣量能而受职是以分不乱于上能不穷于下治辨之要莫尚于斯臣自知文字悪陋又不敏速若除拜稍多诏令填委必阁笔拱手不能供给纵复牵合鄙拙尤甚暴之四逺爲人指笑又贻圣朝愧耻谓之乏贤故为公家之谋则莫若用其所长营一身之私则莫若避其所短夕寐晨兴虑之巳熟始敢披陈干浼天听剖肝沥胆莫非恳到自修注以来前后非一而昭昭之诚无由上逹屡触报闻不蒙省察或者谓臣修起居注自应知制诰与吕公着不同公着当辝臣则当受凡自修注知制诰者非有祖宗法令着于方册特近歳相承之例耳祖宗之时但取庶官之中有辞藻者即知制诰不必皆以修注爲之其修注或改他官不必皆知制诰也夫以资涂用人不问能否比例从事不顾是非此最国家之弊法所冝革正者也又谓臣就试已毕不当复辞臣就试之日以爲公着辞未必免臣试未必中是以不辞今公着获免而臣忝恩命则今日辞之亦未爲晚也且过而能改犹愈于迷而不复见贤思齐犹愈于受爵不让况臣修注之𥘉已甞辞免至于四五而朝廷不允伏望圣慈特赐哀察使臣服勤他役惟力是视其知制诰勑告臣不敢祗受乞更赐择人谨具状奏闻伏候勑旨第四状右臣昨三次上奏辞免知制诰乞更择人奉圣旨令依累降指挥不许辞让便授告勑臣曏者承乏諌官首曽上言以爲致治之道任官最急人之材性各有所宜虽以稷契臯夔之贤皆守一官终身不易况今群臣固非其比当度材而受任量能而施职奏牍具存事可案验今臣自知文辞鄙野不足以充知制诰之职若止以修起居注资涂相值循例序进恬而有之曽不愧畏是臣但能讥评他人旷官窃位而受爵不让至于己斯亡此迺欺罔天听靖言庸违当伏共兠之诛以清唐虞之治臣虽甚愚史不敢爲伏望圣慈察臣前后所奏特赐允从其知制诰乞别赐择人所有勑告不敢祗受谨具状奏闻伏候勑旨第五状右臣先曽四次上奏乞免知制诰别赐择人奉圣旨依累降指挥不许辞让令便受勑臣㓜甞渉学粗知臧否岂敢以谲诈之心上欺君父顾人之材分各有所冝若贪荣冒居使职业废坠则探囊胠箧迺窃盗之微者皆不足诛也臣虽小人实不敢爲是以曏者不辞于召试之𥘉而辞于吕公着免试之后诚欲果于得请不爲虚发故也今若因循苟且复徃就职则臣进退之迹自可猜惑况于世人谁不讥笑如是则臣出入禁闼何心自安陪接缙绅何施面目顾视僮仆何以爲容是以违犯天威不敢避死决求自免而诏命愈坚终未置舍臣诚愚瞢不识所谓意者朝廷以臣所言皆爲矫伪不足听察邪若使臣言出于矫伪当正典刑以警姦回若出于至诚当从其所请使上无旷官下无窃位奈何前后奏章上者直加屏弃不复省察使区区之志何以自明若以近例修起居注者必知制诰不可改易则臣窃观先朝以来修起居注不因罪累谴黜及亲嫌相避而去爲他官者刘骘知衡州潘慎修迁考功郎中许衮判吏部南曹刘烨改工部贠外郎兼侍御史知杂事丘雍充淮南都大制置发运使徐奭充两浙转运使蔡齐改礼部贠外郎兼侍御史知杂事郑向充两浙转运副使髙餗罢守本官陈诂充三司户部副使叶清臣充两浙转运副使赵槩充天章阁待制杨察充江南转运使蔡襄知福州以是观之虽近例亦不尽知制诰也臣今悃欵迫切无以复加伏望圣慈特赐哀察若使臣得遂其志是去罪辱而就显荣虽日迁十官未足方其幸也所有知制诰敕告臣必不敢祗受乞别赐择人谨具状奏闻伏候敕旨第六状右臣先曽五次上奏乞免知制诰别赐择人奉圣旨令臣依累降指挥不许辝让便受告勑者臣闻晋王述每受职不爲虚让其有所辞必于不受及迁尚书令其子坦之諌以爲故事应让述曰汝谓我不堪邪坦之曰非也但克让自美事耳述曰旣云堪何爲复让臣窃重𫐠知爲人臣陈力就列之体心常慕之臣自胜冠以来投牒应举入朝求仕岂偃蹇山林不求闻逹之人邪顾力有所不任则不敢盗国家禄位恐职事废阙䧟于刑辟耳故自度材分可以䇿励虽髙位不敢辞不可强勉虽小官不敢受曏者蒙圣恩除馆职諌官侍讲皆不敢以一言饰让盖以馆职掌比校文字諌官掌规正得失侍讲掌讲解经术皆不専以文辞爲职故也今臣自修起居注以来前后辞免章十余上正爲文辞鄙恶不堪典诰命而已终未蒙朝廷赐察是以奏牍烦多喋喋不巳颇爲时人所恠其爱臣者以爲让荣利恶臣者以爲饰虚诈要之二者皆未得臣之心夫有诸中而辞诸外然后谓之让若臣者无诸中而不敢爲者也安得谓之让哉譬如使羸夫负百钧之重而予之千金羸夫必辞非不欲金也力不任故也夫饰者内欲之而外不取将以有求也今臣不就美官屡违诏命上怒下怪将抵罪诛尚何求哉且苟能其官而固让不止则是朝廷百官皆无人可爲非天下之通法也臣故谓如王述能则爲之不能则止爲得其冝臣虽才非古人愿附王述之志若始者可爱则不若勿辞亦旣辞之则不可复受伏望圣慈特加矜察其知制诰勑告臣必不敢祗受乞如前奏别赐择人谨具状奏闻伏候勑旨第七状右臣先曽六次上奏解免知制诰乞更择人奉圣旨今臣依累降指挥不许辞譲便受勑告者臣天性朴騃无他伎能惟守信诚是爲操履平居与等軰语言犹不敢欺罔况以奏牍闻于朝廷苟有毫发不实不惟陛下睿圣宪章严明天地鬼神亦所不容臣之愚意但以知制诰之职当取天下文章髙妙逾衆絶伦者以充其选如臣野陋实不堪称喝恳自归前后非一而圣恩确然终未开察臣窃自伤悼幸生盛明之世而昭昭之心无以自列若黾勉包羞奉承诏旨则天下之人皆谓臣已试而复辞已辞而复就盖习知朝命重于改移因欲饰让以盗虚名如此则臣生负大罪死负余愧虽进极荣显不若啜菽饮水长爲布衣也臣今若得请于朝则不肖之迹庶几犹有以自明如其不然则矫伪之名至于身没骨朽不可湔洗臣夙夜念此寝则不安食则失味进退遑遑身无所措是敢不避烦渎冒犯天威伏望圣慈哀其穷迫特寝恩命使得服役他官以报万一死不敢辞若朝廷以臣顽蔽不恭乞治臣之罪削黜流放靡不甘心所有知制诰勑告臣必不敢祗受乞如前奏别赐择人谨具状奏闻伏候勑旨第八状右臣先曽七次上奏乞免知制诰奉圣旨令臣依累降指挥不许辞让便受告勑者臣窃闻去歳权御史中丞王畴上言近年以来中外臣僚或因较量差遣或因论辨身计或因进以干誉或因罪而觊免肆爲妄谈輙形奏章皆心语两违情实交戾外示轻官爵之爱以欺于衆内实计分铢之利而争于上遗义忘耻至于要君用诈而安爲小人之行陛下圣度慈仁包荒盖匿悉置不问彼小人者亦岂识恩德之隆哉欲望朝廷应今后臣下有要君作伪如前所陈者并出宸断便赐听许如此则罔上邀利者知所畏而士之行己有耻事君以诚者少劝矣奉圣旨今后臣僚所陈如有似此情渉诈慢者令中书枢宻院取旨施行凡畴所言实近歳之大弊臣亦疾之如畴之志今臣自差修起居注以来前后辞免十有三次若朝廷以臣爲诚则何惜曲回大恩从臣所欲使臣不肖之迹稍有以自明若以臣爲诈则罔上邀利章奏烦多无臣爲甚臣愿以身就谴谪以彰前令之必行庶爲陛下清此頽俗亦臣报国之一效也所有知制诰勑告臣必不敢祗受乞别赐择人谨具状奏闻伏候勑旨第九状右臣先曽八次奏陈乞免知制诰奉圣旨令臣依累降指挥更不许辞让便授告勑者臣以愚恳烦渎天听前后非一圣朝确然终不听许臣诚戆昧不识所谓岂此职非臣不可爲邪将从臣之请则隳紊纲纪败坏风俗邪何请之之勤而拒之之坚也若以爲非臣不可爲则方今辞臣满朝英俊比肩举而用之无不称职若以爲隳紊纲纪败坏风俗则臣之㣲志正欲朝廷无旷官群下无窃位而已于纲纪风俗亦无所亏损不然者臣之所爲果誖理伤道朝廷令之不从谕之不入至于四五至于八九侮慢威命无此爲甚则当投之四荒以御魑魅岂有但己者也臣不胜迫切之诚伏望圣慈察臣前后所奏或赐允从或加谴责其知制诰勑告臣必不敢祗受谨具状奏闻伏候勑旨除待制举官自代状伏见三司度支判官尚书刑部郎中充集贤校理冯浩修已以谨与人以诚端良无邪恬淡不竞居常处衆敦大有容临义据正坚彊不夺乆在文馆屡更任使比材量德臣实不如今举自代谨具状奏闻上殿谢官札子臣光伏蒙圣恩除天章阁待制兼侍讲仍知諌院臣窃以爲方今国家之得失生民之利病大要不过择人赏罚丰财练兵数事而已行道之人粗有智识者皆知之意在朝廷不尽闻虽闻不力行耳朝廷不尽闻此諌官之罪闻而不力行则非臣等之所及也凡此数事臣前忝諌官已甞略爲陛下言之今陛下寘臣于侍从之列留臣以諌争之职恩施愈隆责望愈重臣有生安敢爱有言安敢隐伏愿陛下择其事之要重者特留圣心则天下幸甚不然臣虽朝夕侍前徒汚名位而费廪禄于公家之用果何益也取进止谨习䟽月日具位臣某谨昧死上䟽尊号皇帝陛下臣以驽蹇之质再爲諌官荷陛下宠禄之优责任之重夙夜震恐不遑宁处思极竭愚忠以报塞万一顾琐琐细务皆不足以烦渎圣听窃以国家之治乱本于礼而风俗之善恶系于习赤子之啼无有五方其声一也及其长则言语不通饮食不同有至死莫能相爲者是无他焉所习异也至于古今亦然有服古之衣冠于今之丗则骇于州里矣服仐之衣冠于古之丗则僇于有司矣衣冠乌有是非哉习与不习而已矣夫民朝夕见之其心安焉以爲天下之事正应如此一旦驱之使去此而就彼则无不忧疑而莫肯从矣昔秦废井田而民愁怨王莽复井田而民亦愁怨赵武灵王变华俗效胡服而群下不恱后魏孝文帝变胡服効华俗而群下亦不恱由此观之丗俗之情安于所习骇所未见固其常也是故上行下效谓之风薫烝渐渍谓之化伦胥委靡谓之流衆心安定谓之俗及夫风化已失流俗已成则虽有辩智弗能谕也彊毅不能制也重赏不能劝也严刑不能止也自非圣人得位而临之积百年之功莫之能变也周易履之象曰君子以辨上下定民志故天子之令必行于诸侯诸侯之令必行于卿大夫士卿大夫士之令必行于庻人使天下之势如身之使臂臂之使指莫不率从诗曰勉勉我王纲纪四方此礼之本也昔三代之王皆习民以礼故子孙数百年享天之禄及其衰也虽以晋楚齐秦之彊不敢暴蔑王室岂其力不足哉知天下之不巳与也于是乎翼戴王命以威怀诸侯而诸侯莫敢不从所以然者犹有先王之遗风余俗未絶于民故也其后曰以衰薄下陵上替晋平公之丗鲁子服回如晋还谓季孙意如曰晋之公室将遂卑矣六卿彊而奢傲将因是以习习实爲常能无卑乎其后赵魏韩氏卒分晋国习于君臣之分不明故也降及汉氏虽不能若三代之盛王然犹尊君卑臣敦尚名节以行义取士以儒术化民是以王莽之乱民思刘氏而卒复之赤眉虽群盗犹立宗室以从民望王郎矫託名氏而燕赵响应董卓之乱袁绍以诛卓爲名而州郡云合曹操挟献帝以令诸侯而天下莫能与之敌操之心岂不欲废汉而自立哉然没身不敢爲者畏天下之人疾之也自魏晋以降人主始贵通才而贱守节人臣始尚浮华而薄儒术以先王之礼爲糟粕而不行以纯固之士爲鄙朴而不用于是风俗曰坏入于偷薄叛君不以爲耻犯上不以爲非惟利是从不顾名节至于有唐之衰麾下之士有屠逐元帅者朝廷不能讨因而抚之拔于行伍授以旄钺其始也取偷安一时而已及其乆也则衆庶习于闻见以爲事理当然不爲非礼不爲无义是以在上者惴惴焉畏其下在下者睽睽焉伺其上平居则酒肉金帛甘言屈体以相媚恱得间则铦锋利刄很心诡计以相屠脍成者爲贤败者爲愚不复论尊卑之序是非之理陵夷至于五代天下荡然莫知礼义爲何物矣是以丗祚不永逺者十余年近者四三年败亡相属生民涂炭及大宋受命太祖太宗知天下之祸生于无礼也于是以神武聦明躬勤万几征伐刑赏断于圣志然后人主之势重而群臣慑服矣于是翦削藩镇齐以法度择文吏爲之佐以夺其杀生之柄擥其金糓之富选其麾下精锐之士聚诸京师以备宿卫制其腹心落其爪牙使不得陆梁然后天子诸侯之分明而悖乱之原塞矣于是节度使之权归于州镇贠之权归于县又分天下爲十余路各置转运使以察州县百吏之臧否复汉部刺史之职使朝廷之令必行于转运使转运使之令必行于州州之令必行于县县之令必行于吏民然后上下之叙正而纪纲立矣于是申明军法使自押官以上各有阶级以相临统小有违犯罪皆殊死然后行伍之政粛而士用命矣此皆礼之大节也故能四征不庭莫不率服汛扫九州以陟禹之迹至于真宗重之以明德継二圣之志夙夜孜孜宣布善化销铄恶俗以至于今治平百年顽民殄絶衆心咸安此乃旷丗难成之业陛下当战战栗栗守而勿失者也臣窃见陛下有中宗之严恭文王之小心而小大之政多谦让不决委之臣下诚使所委之人常得忠贤则可矣万一有姦邪在焉岂不危甚矣哉古人所谓委任而责成功者择人而授之职业丛脞之务不身亲之也至于爵禄废置杀生子夺不由巳出不可也洪范曰惟辟作威惟辟作福臣之有作威作福害于而家㓙于而国威福之柄一失于人而习以爲常则不可复収矣此明主之所慎也又顷以西鄙用兵权置经略安抚使緫一路之兵得以便冝从事及西事已平因而不废其河东一路緫二十二州军曏时节度使之权不能及矣唐始置㳂边八节度亦如是而巳以其权任太重故后丗有跋扈之臣洛诰曰毋若火始燄燄厥攸灼叙弗其絶言慎其微也又将相大臣典诸州者多以贵倨自恃转运使欲振举职业徃徃故违戾而不肯从夫将相大臣在朝廷之时则转运使名位固相逺矣及在外爲知州则转运使统诸州职也乌得以一身之贵庇一州之事转运使不得问哉汉刺史以六百石吏督察二千石岂以名位之贵贱哉又自景祐以来国家怠于乆安乐因循而务省事执事之臣颇行姑息之政于是胥史讙譁而斥逐御史中丞辇官悖慢而废退宰相卫士凶逆而狱不穷姦泽加于旧军人骂三司使而法官以爲非犯阶级疑于用法朝廷虽特诛其人而已停之卒复収飬之其余有一夫流言于道路而爲之变令推恩者多矣凡此数者殆非所以习民于上下之分也夫朝廷者四方之表仪也朝廷之政如是则四方必有甚者矣于是元帅畏偏禆偏禆畏将校将校畏士卒姦邪怯懦之臣至有简省教阅使之骄惰保庇羸老使之繁冗屈挠正法使之纵恣诋訾粟帛使之愤惋甘言謟笑靡所不至于是士卒翕然誉之而归怨于上矣彼旣爲之则此效之下旣言之则上从之前旣行之则后袭之茍彼爲而此不效下言而上不从前行而后不袭则怨怒聚于其身而祸乱生矣长此不已日滋月益民之耳目习而安之此有以异唐之季丗乎后魏孝明帝时征西将军张彛子仲瑀上封事欲抑损武人不预清品羽林虎贲千余人焚彛第杀彛父子官爲収捕凶强者八人斩之其余大赦以安之怀朔镇人髙欢时奉使至洛阳见之归而散家财以结客曰朝政如此事可知矣于是始有飞扬之志由是观之纪纲不立则姦雄生心矣夫祖宗苦身焦思以变衰唐之俗而陛下髙拱熟视以成后魏之风此臣之所爲陛下痛惜也臣愚以爲陛下当奋刚徤之志宣神明之德凡群臣奏事皆察其邪正辨其臧否熟问深思求合于道然后赏罚黜陟断而行之则天下孰不旷然恱喜诗曰君子如怒乱庶遄沮君子如祉乱庶遄已盖言无所臧否之爲患入也经略安抚使有征讨之事则置之无事则当废之傥未能废则军事迫急不暇奏知者使専之可也其余民事皆委之州县一断于法或法重情轻情重法轻可杀可徙可宥可赦并听夲州申奏决之朝廷何必出于经略安抚使哉转运使规画号令行下诸州而诸州违戾不从者朝廷当辨其曲直若事理实可施行而州将侍贵势故违之者当罪州将勿罪转运使将校士卒之于州县及所统之官或公卿大臣有悖慢无礼者明着阶级之法使断者不疑将帅之官有废法违道以取恱于下㱕怨于上者当随其轻重诛窜废黜公正无私御衆严整者当量其才能擢用褒赏如是则上之人难动而下用命矣上之人难动而下用命此所以尊朝廷也上下已明纲纪已定然后修儒术隆教化进敦笃退浮华使礼义兴行风俗纯羙则国家保万丗无彊之休犹倚南山而坐平原也臣某昧死再拜上䟽温国文正公文集卷第二十二温国文正公文集温国文正司马公文集卷第二十三温国文正公文集卷第二十三章奏八论因差遣例除监司札子论财利䟽论因差遣例除监司札子臣光窃以转运使提点刑狱转运判官等皆宣布国家诏令督察官吏善恶一方之民休戚所系事任至重不可轻以授人伏见近歳以来多以所历差遣循例得之不问其人贤与不肖有无绩效至如真楚泗州之类虽云繁剧然民事至少賔客实多大抵能饰厨传即爲称职官满之日徃徃擢爲监司若其人实有材能政迹则虽在它州亦当擢用若无以异于庸人则不当独以此数州爲侥倖之津涂也臣欲乞应诸处知州军有政迹尤异及功效着明者特赐勑书奖谕仍令中书记録姓名若转运使提点刑狱转运判官等有阙即采择用之其余诸处差遣旧例得监司者今后亦皆寝罢得替日依旧入常程差遣如此则官吏有所劝监司皆得人矣取进止论财利䟽月日具位臣光谨昧死上䟽尊号皇帝陛下臣闻昔楚庄王以无灾爲惧曰天岂弃不谷乎范文子曰唯圣人能外内无患然则歳小不登边鄙有警未必非国家之福也伏见今春天乆不雨陛下忧劳于内公卿惶恐于外岂不以公私之积素不充实若遇饥馑将无以相恤乎一朝京师得雨逺方未遍则君臣释然相庆不复以民食爲念陛下安知来歳之旱不甚于今歳乎盖天降灾沴蛮夷猾夏冦贼姦宄此尭舜所不能免也即不幸有大水大旱方二三千里戎狄乗间而窥边细民穷困而爲盗军旅数起乆未有功府库之蓄积已竭百姓之生业已尽陛下当此之时将以何道救之乎臣不知陛下与公卿大臣以此爲必无而不足忧乎将以爲有之而不爲之备俟事至然后忧之也若俟事至然后忧之虽以陛下之圣明得益稷太公以爲辅佐臣以爲不及矣何则圣贤之治皆积以歳月然后有功欲天下之家给人足固不可一日具也周易旣济之象曰君子以思患而豫防之此其时矣失之愈逺救之愈难奈何日复一日取过目前而已乎晋武帝时何曽谓其子孙曰吾每见主上所说皆平生常语未甞及经逺大计吾子孙其及于乱乎其后五胡乱中州覆没生民涂炭几三百年由是观之上下偷安不爲逺谋此最国家之大患也诗曰哀哉爲猷匪先民是程匪大猷是经维迩言是听维迩言是争如彼筑室于道谋是用不溃于成方今之政何以异此此臣之夙夜所爲痛心疾首者也古之王者藏之于民降而不能乃藏于仓廪府库故上不足则取之于下下不足则资之于上此上下所以相保也今民旣困矣而仓廪府库又虚陛下傥不深以爲忧而早爲之谋臣恐国家异日之患不在于它在于财力屈竭而已矣今朝廷不循其本而救其末特置寛恤民力之官分命使者旁午四出争言便冝以变更旧制米盐靡宻之事皆非朝廷所当预者张设科条不可胜纪或不如其旧益爲民患或朝三暮四移左于右其间果能利民者不过放散县官之物以予民耳是诚损上益下王者之仁政也然臣闻古之圣王养之有道用之有节上有余财然后推以予民是以上下交足而颂声作矣今入者日寡出者日滋是所谓厌其原开其渎其竭可立而待也公家旣竭不取诸民将焉取之是徒有利民之名而无利民之实果何益哉夫寛恤民力在于择人不在立法若守令得人则民力虽欲毋寛其可得乎守令非其人而徒立苛法适所以扰民耳自置此官以来于今累年臣访之民间未闻其困弊小瘳于前也然则爲今之术奈何曰在随材用人而乆任之在飬其本原而徐取之在减损浮冗而省用之何谓随材用人而乆任之夫人之材性各有所冝虽周孔之材不能徧爲人之所爲况其下乎固当就其所长而用之今朝廷用人则不然顾其出身资叙何如耳不复问其材之所堪也故在两禁则欲其爲严助司马相如任将帅则欲其爲卫青霍去病典州郡则欲其爲龚遂黄霸尹京邑则欲其爲张敞赵广汉司财利则欲其爲孔仅桑羊丗岂有如此人哉故财用之所以匮之者由朝廷不择专晓钱谷之人爲之故也国𥘉三司使或以诸卫将军诸司使爲之判官则朝士晓钱谷者皆得爲之不必用文辞之士也先朝以数路用人文辞之士寘之馆阁晓钱谷者爲三司判官晓刑狱者爲开封府推判官三者职业不同趣舎各异莫相渉也然后人主以时引对访问以察之使令以试之积乆以观之覈其真伪辨其臧否考其功效然后进之退之未必歴其职者皆湏进用不可复退也故群臣各宣其用而万事交举矣夫官乆于其业而后明功乆于其事而后成是以古者丗官相承以爲氏姓先朝陈恕领三司十余年至今称能治财赋者以恕爲首岂恕之材智独异于人哉盖得乆从事于其职故也至于副使判官堪其事者亦未数易也是以先帝屡行大礼东封西祀广修宫观而财用有余者用人专而任之乆故也近歳三司使副使判官大率多用文辞之士爲之以爲进用之资涂不复问其习与不习于钱谷也彼文辞之士习钱谷者固有之矣然不能专也于是乎有以簿书爲烦而不省以钱谷爲鄙而不问者矣又居官者出入迁徙有如邮舎或未能尽识吏人之面知职业之所主已舍去矣臣顷者判度支勾院甫二年耳上自三司使下至检法官改易皆徧甚者或更历数人虽有恪勤之人夙夜尽心以治其职人情稍通纲纪粗立则舍之而去后来者意见各殊则曏之所爲一皆废坏况怠惰之人因循苟且惟思便身不顾公家者乎如此而望太仓有红腐之粟水衡有贯朽之钱臣未知其期也凡百官莫不欲乆于其任而食货爲甚何则二十七年耕然后有九年之食今居官者不满三歳安得有二十七年之效乎臣愚以爲朝廷冝精选朝士之晓錬钱谷者不问其始所以进或进士或诸科或门䕃先使之治钱谷小事有功则使之权发遣三司判官事及三年而察之实效显着者然后得权三司判官事又三年更有实效然后得爲正三司判官其无实效者皆退㱕常调勿复収用其诸路转运使不复以路分相压使之乆于其任有实效者或自权爲正自转运副使爲转运使无实效者亦退㱕常调勿复収用每三司副使阙则选三司判官及诸路转运使功效尤着者以𥙷之三司使阙亦选于副使以𥙷之三司使乆于其任能使用度豊衍公私冨实者増其秩使与两府同而勿改其职如此则异日财用之豊耗不离于己不得诿之它人必务爲永乆之规矣其文辝之士则自有资涂不必使爲钱谷之吏以轻之也何谓养其本原而徐取之善治财者飬其所自来而収其所有余故用之不竭而上下交足也不善治财者反此夫农工啇贾者财之所自来也农尽力则田善収而谷有余矣工尽巧则噐斯坚而用有余矣啇贾流通则有无交而货有余矣彼有余而我取之虽多不病矣今之有司自谓能治财者臣见之矣冻馁其民而豊积聚者也扫土以市禄位而不恤后人者也捃拾麻麦而丧丘山者也保惜一钱而费万金者也不操白刄而爲冦攘者也姦巧簿书而罔君上者也必曰养其所自来而收其所有余则闻者以爲笑矣夫使稼穑者饶乐而惰游者困苦则农尽力矣坚好便用者获利浮潙侈靡者不售则工尽巧矣公家之利舍其细而取其大散诸近而收诸逺则商贾流通矣农工商贾皆乐其业而安其冨则公家何求而不获乎夫农天下之首务也古人之所重而今人之所轻非独轻之又困苦莫先焉何以言之彼农者苦身劳力衣麤食粝官之百赋出焉百役归焉岁豊贱贸其谷以应官私之求岁凶则流离冻馁先衆人填沟壑如此而望浮食之民转而緑南畒难矣彼直生而不知市井之乐耳苟或知之则去而不返矣故以今天下之民度之农者不过二三而浮食者常七八矣欲食廪之实其可得乎臣愚以爲凡农民租税之外冝无有所预衙前当募人爲之以优重相𥙷不足则以坊郭二戸爲之彼坊郭之民部送纲运典领仓库不费二三而农民常费八九何则儇利戆愚之性不同故也其余轻役则以农民爲之岁豊则官爲平籴使谷有所归岁凶则先案籍赒赡农民而后及浮食者民有能自耕种积谷多者不籍以爲家赀之数如此则谷重而农劝矣彼百工者以时俗爲心者也时俗贵用物而贱浮伪则百工变而从之矣时俗者以在上之人爲心者也在上好朴素而恶淫侈则时俗变而从之矣其百工在官者亦当择人而监之以功致爲上华靡爲下物勒工名谨考其良苦而诛赏之取其用不取其数则噐用无不精矣彼商贾者志于利而已矣今县官数以一切之计变法更令弃信而夺之彼无利则弃业而从佗县官安能止之哉是以茶盐弃捐征税耗损凡以此也然则县官之利果何得哉善治财者不然将取之必予之将歛之必散之故日计之不足而岁计之有余此迺白圭猗顿之所知岂国家选贤择能以治财其用智顾不如白圭猗顿邪患在国家任之不乆贵近効而遗逺谋故也夫伐薪者刈其条枚养其本根则薪不絶矣若并根本而伐之其得薪岂不多哉后无継矣是非难知之道也然则有司不爲者彼其心曰吾居官不日而迁不立効于目前以自显顾养财以遗后之人使爲功吾何頼焉是非特有司之罪也亦朝廷用人之法驱之使然也何谓减损浮冗而省用之昔太祖𥘉得天下之时止有一百一十一州耳江南两浙西川冨饶之土皆爲异域又承五代荒乱之余府库空竭豪桀綦布于海内戎狄窥觎于边境戎车岁驾四方多虞当是之时内给百官外奉军旅诛除僣伪赏赐鉅万未甞闻财用不足如今日之汲汲也陛下承祖宗之业奄有四百余州天下一统戎狄欵塞冨饶之土贡赋相属承平积乆百姓阜安是冝财用羡溢百倍于前奈何竭府库之所蓄罄率土之所有当天下无事之时遑遑焉专救经费而不足万一有不可期之灾患将何以待之乎夫以囯𥘉之狭隘艰难财用冝不足而有余今日之广大安寕财用冝有余而不足陛下亦甞熟思其所以然之理乎得非太祖所养者皆有㓛有用之人陛下所养者未必尽有功用乎臣窃见陛下天性恭俭不好侈靡宫室苑囿皆因祖宗之旧无所更造或隳顿荒蘙不加修治饮膳衣服噐皿帷帐适足供用不极精华或苦恶弊绽亦不更易虽唐虞之土阶三尺茅茨不翦殆无以过然左右侍御之人宗戚贵臣之家苐宅园圃服食噐用往往穷天下之珍怪极一时之鲜明惟意所欲无复分限以豪华相尚以俭陋相訾愈厌而好新月异而岁殊长以费用不足则求请无厌匄贷不耻甚者或依慿诏令以发府库之财假託供奉以靡县官之物真伪莫辨多少不㑹陛下圣度寛仁不欲拒塞恶闻人过不加案诘至于颁赐外廷之臣亦皆踰溢常数不循旧䂓如曏者皇女初生所散包子之类费用不可胜纪臣甞闻耆旧之人言先朝公主在宫中俸钱不过月五千其余后宫月给大扺倣此非时未甞轻有赐予赐予亦不甚丰窃闻近日俸给赐予比于先朝何啻数十倍矣汉明帝曰我子岂冝与先帝子䓁乎夫䓁犹不可又况过之是以祖宗之积穷于赐予困于浮费臣不能知其详以外望度之什耗七八矣内藏以虚而浸淫于左藏矣夫府库者聚天下之财以为民也非以奉一人之私也祖宗所爲置内藏者以备饥馑兵革非常之费非以供陛下奉养赐予之具也今内藏库专以内臣掌之不领于三司其出纳之多少积蓄之虚实簿书之是非有司莫得而知也若皆以奉养赐予而尽之一旦有饥馑兵革之事三司经费自不能周内藏又无所仰歛之于民则民已困竭得无狼狈而不支乎此臣夙夜所懔懔也今陛下所以有唐虞之德而无唐虞之治者其失在于不忍而好予不忍则不诛有罪好予则不待有功不诛有罪则姦邪欺罔而不忌不待有功则贪佞徼幸而无厌治道之所以不格于上下者凡以此也昔韩昭侯有弊袴命藏之侍者曰君亦不仁者矣不赐左右而藏之昭侯曰吾闻明主爱一嚬一笑嚬有爲嚬笑有爲笑今袴岂特嚬笑哉吾必待有功者彼小国诸侯犹能慎赏如是而国以冨强况以四海之主不行无功徼幸之赏杜塞甘言悲辞之请则唐虞之治何逺之有哉夫府库金帛皆生民之膏血州县之吏鞭挞其丁壮冻馁其老弱铢铢寸寸而聚之今以冨大之州终歳之积输之京师适足以供陛下一朝恩泽之赐贵臣一日燕饮之费陛下何独不忍于目前之群臣而忍之于天下之百姓乎夫以陛下恭俭之德拟于唐虞而百姓穷困之弊钧于秦汉秦汉竭天下之力以奉一身陛下竭天下之力以资衆人其用心虽殊其病民一也此臣之所以尤戚戚者也又宫掖者风俗之原也贵近者衆庶之法也故宫掖之所尚则外必爲之贵近之所好则下必效之自然之势也是以内自京师士大夫外及逺方之人下及军中士伍甽畒农民其服食噐用比于数十年之前皆华靡而不实矣曏之所有今人见之皆以爲鄙陋而笑之矣夫天地之产有常而人类日繁耕者寖寡而游手日衆嗜慾无极而风俗日奢欲财力之无屈得乎哉又府史胥徒之属居无廪禄进无荣望皆以㗖民爲生者也上自公府省寺诸路监司州县郷村仓塲库务之吏词说追唿租税繇役出纳㑹计凡有毫釐之事关其手者非赂遗则不行是以百姓破家坏产者非县官赋役独能使之然也太半尽于吏家矣此民之所以重困者也又国家比来政令寛㢮百职隳废在上者简倨而不加省察在下者侵盗而恣爲姦利是以每有营造贸买其所费财物什倍于前而所收功利曽不一二此国用之所以尤不足者也又自古百官皆有常贠而国家用磨勘之法满岁则迁日滋月益无复限极是以一官至数百人则俸禄有増而无损矣又近岁养兵务多不务精夫兵多而不精则力用寡而衣粮费衣粮费则府库耗府库耗则赐赉稀是以不足者岂惟民哉兵亦贫矣䇿之失者无甚于此也凡此数者皆所以竭民财者也陛下安得熟视而无所变更邪臣愚伏愿陛下观今日之弊思将来之患深自枊损先由近始凡宗室外戚后宫内臣以至外廷之臣俸给赐予皆循祖宗旧规勿复得援用近岁侥倖之例其踰越常分妄有干求者一皆塞絶分毫勿许若祈请不巳者冝严加惩谴以警其余凡文思院后苑作所爲竒巧珍玩之物不急而无用者一皆罢肖内自妃嫔外及宗戚下至臣庶之家敢以奢丽之物夸眩相髙及贡献赂遗以求恱媚者亦明治其罪而焚毁其物于四逹之衢专用朴素以率先天下矫正风俗然后登用㢘良诛退贪残保佑公直销除姦蠧澄清庶官选练战士不禄无功不食无用如此行之乆而不懈臣见御府之财将朽蠹而无所容贮大仓之粟将弥漫而不可盖藏农夫弃粮于甽亩商贾让财于道路矣孰与今日汲汲以应目前之求懔懔以忧将来之困乎夫食货者天下之急务今穷之如是而宰相不以爲忧意者以爲非巳之职故也臣愿复置緫计使之官使宰相领之凡天下之金帛钱谷隷于三司及不隷三司如内藏奉宸库之类緫计使皆统之小事则官长专逹大事则谋于緫计使而后行之歳终则上其出入之数于緫计使緫计使量入以爲出若入寡而出多则緫计使察其所以然之理求其费用之可省者以奏而省之必使岁余三分之一以爲储蓄备御不虞凡三司使副使判官转运使及掌内藏奉宸等库之官皆委緫计使察其能否考其功状以奏而诛赏之若緫计使乆试无效则乞陛下罢退其人更置之议者必以爲宰相论道经邦爕理隂阳不当领钱谷之职是皆愚人不知治体者之言昔舜举八恺使主后土奏庶艰食贸迁有无地平天成九功惟叙周礼冢宰以九职九赋九式九贡之法治财用唐制以宰相领盐铁度支戸部国𥘉亦以宰相都提举三司水陆发运等使是则钱谷自古及今皆宰相之职也今译经润文犹以宰相领之岂有食货国之大政而谓之非宰相之事乎必若府库空竭闾阎愁困四方之民流转死亡而曰我能论道经邦爕理隂阳非愚臣之所知也臣不胜狂愚冐犯忌讳惟陛下裁察臣光昧死再拜上䟽温国文正公文集卷第二十三温国文正公文集温国文正司马公文集卷第二十四温国文正公文集卷第二十四章奏九上殿札子二道论覃㤙札子仪鸾失火札子请早令皇子入内札子直讲乞不限年及出身札子奏乞复夏倚差遣札子奏乞推恩老臣札子论董淑妃谥议䇿礼札子论寺额札子贾尹札子王逵札子论赦札子寿星观札子再论王逵札子赵滋札子陈烈札子上殿札子二道臣近曽上䟽以即今公私财用率皆穷窘专奉目前经费犹汲汲不足万一有大水大旱饥馑相仍戎狄侵边盗贼群起发兵诛讨不时克定仓库巳空百姓又竭其忧患不细必当早爲之谋以救斯弊乞随才用人使乆于其任务农通商以蕃息财物节省赐予裁损浮费又以宰相领緫计使之职凡天下金帛钱谷属于三司不属三司者緫计使皆领之岁终则校其出入之数若入少而出多则思其所以救𥙷之术奏而行之常使岁余三分之一以备饥馑军旅非常之费其内外钱谷官之长皆委緫计使察其能否考其功状以奏而诛赏之此诚当今之急务伏望陛下与公卿大臣定议早赐施行取进止又臣伏见陛下以皇姪宗实知宗正寺宗实辞让多日不肯就职陛下两次遣使者召令受勑中外之人无不欣恱以爲非陛下㪫智聦明深谋逺虑断自圣志确然不惑何以及此夫王者以大庇生民爲仁安固基业爲孝仁孝之道莫大于此今陛下一举而两有之天下闻之安得不喜又爵禄者人之所贪往往校量丝毫干求争讼不顾㢘耻今宗实特受陛下简㧞恩宠殊异而以荣爲惧辞让恳切首尾十月尚未受诏其智识操行必贤于人益足彰陛下知人之明此天下所以尤喜也然陛下于宗实属则父也尊则君也在礼父召无诺唯而起君命召不俟驾今陛下两遣使者召之宗实虽不受恩命亦当入见面自陈述岂可在家坚卧不起臣愚伏愿陛下更遣近上内臣往传圣意责以礼法彼冝不敢不来则陛下面加敦谕使知圣心恳恻发于至诚彼宜不敢不受如此则陛下仁孝之德纯粹光大本末如一无以复加此皆陛下即今所行而臣复区区进言者诚欲陛下守之益坚行之不倦故也取进止论覃恩札子臣光等伏覩今月三日御扎取今年季秋择日有事于明堂所有合行诸般恩赏一依南郊例施行臣等窃见皇祐二年亲祀明堂是时以𥘉行希阔之礼文武臣僚并转一官今国家修举旧礼乃是常典虽已诞告恩赏一依南郊例然窃虑贪冒无识之人尚有希觊流言云云动揺中外况今庶官滥溢经费窘竭岂可复踵往岁之失以増今日之弊伏望朝廷豫先明降指挥言今歳所行明堂之礼更不覃恩转官使中外咸知以絶徼幸者之望取进止论仪鸾失火札子臣窃闻今月九日夜大庆殿前仪鸾司房内失火烟熖已起烧及屋宇侧近守宿之人知觉差早仅能救灭或闻圣恩欲寛贷失火之人窃以宫省之内火禁不可不严向使救之稍缓爲灾不细㐲望选差不干碍官一贠子细检定火发踪由委开封府依公尽理根勘从𥘉失火因依应干系人等严赐施行所贵戒励后人不敢懈慢取进止请早令皇子入内札子臣等伏闻择今月二十二日差内臣宣皇子曙入内而曙犹复称病未入臣等𥘉以臣子有君命召不俟驾之礼使者有受命不受辞之义今曙但以恐惧不敢便当陛下非常恩宠而所差内臣亦当以臣子事君父之礼晓谕切责使即奉命岂得备礼致命黙然往复殊不副陛下圣意其今月二十五日宣曙内臣伏乞特行责降以惩不职之罪况皇子之名本非官职无容避让今诏命巳下二十余日而曙旣爲陛下之子礼当朝夕定省备人子之职不冝乆处外宅伏望圣慈速赐选差都知御药谕以君父之命不可违臣子之职不可阙敦迫切责使即时入内并下大宗正司及本宫亦仰以礼敦遣不得更容迁延取进止直讲乞不限年及出身札子臣伏见国子监直讲见缺数贠乆而未𥙷盖以近制须年四十以上及进士九经出身方得爲之臣愚以爲学官正冝取德行经术可爲师表之人不当限以苛法若不察其人之贤愚而惟年齿出身之问则虽有德行如颜回经术如王弼皆终身不可爲学官也又旧制学官皆先试讲说然后就职近歳此法亦因循不行臣欲乞今后应国子监直讲有阙许本监或两制以上举京朝官选人有德行经术者具姓名闻奏更不问年纪及出身其国子监所举者委学士或舎人院试两制以上所举者委国子监试并须衆官聚㕔㸦举疑义靣试讲说择其义理精通者保明闻奏方降勑差除若德行邪僻经术荒谬而輙敢举荐保明者并乞严行朝典取进止奏乞复夏倚差遣札子臣先任通判并州事日准经略司牒往麟州勾当公事伏见通判本州事夏倚通敏恪勤勇于忠义苟利公家不爲身谋始与臣共议于屈野河西修堡以上西夏侵耕及见管勾军马司公事郭恩恃勇轻敌倚与臣书称恩万举万败经略司方行止约恩巳覆没倚收抚散兵孤城获安旣而倚与衆人一例获罪降充监当及今五年两经大赦应当时河西连累之人罪稍轻者并已复旧差遣惟倚尚合入知县资叙比于衆人独爲困踬诚可哀怜臣窃以倚当日知恩必败而力不能制恩之败绩实非倚罪兼其人公忠材智诚有可称不可专以一眚掩其衆善伏望圣慈特与复通判差遣庶使任职之臣知徇公获罪终不能乆爲身累有所劝慕取进止奏乞推恩老臣札子臣伏见皇祐二年陛下亲祀明堂曽召前两府杜衍任布二人陪位及礼毕陛下推恩特赐衍布子男各一人进士出身今陛下再举希阙之典亦曽召前宰相庞籍陪位臣窃以籍曏守西边宣力实多怀柔凶渠复㱕皇化其在宰府属蛮冦慿陵震惊二广翼賛圣谋廓清丑类及告老之年精力犹壮坚辞荣禄去位家居实朝家之硕臣方今之旧俊遇兹盛礼伏望陛下用杜衍任布前例特推恩于籍子男一人以慰其心足以示养老优贤増圣政之美取进止论董淑妃谥议䇿礼札子臣伏见充媛董氏薨追赠婉仪又赠淑妃陛下亲爲之辍朝挂服群臣进名奉慰又命有司爲之定谥及行䇿礼于葬日仍给卤簿外廷之议皆以爲董氏名秩本微病亟之日方拜充媛今送终之礼太爲崇重臣案古者妇人无谥近丗惟皇后有谥及有追加䇿命者妃嫔以下未之有也卤簿本以赏军功未甞施于妇人唯唐平阳公主有举兵佐髙祖定天下之㓛方给皷吹后至中宗时韦后建议始令妃主葬日皆给皷吹非明王之令典不足法也臣愚伏念陛下恭俭寡欲近岁以来后宫之宠絶无大盛过分着闻于外者此四方之人所以咨嗟颂咏归仰圣德也不意今兹以旣没之董氏而有司謟曲妄崇虚餙以隳紊制度渎慢名噐使天下之人疑陛下隆于女宠甚非所以光益圣德也况礼数旣崇则凡䘮事所须用度必广今明堂大礼新毕帑藏空虚赋歛日滋元元愁困诚不冝更崇大后宫之丧以横増烦费夫亡者虽加之虚名盛饰岂能复知而足以仰累圣德臣窃惜之伏望陛下特诏有司悉罢议谥及䇿礼事其葬日更不给卤簿凡䘮事所须务从减损不必尽一品之礼以明陛下薄于女宠而厚于元元也取进止论寺额札子臣伏覩近降赦节文应天下系帐存留寺观院舎自来未有名额者特赐名其在四京管内者虽不系帐今日前巳盖到舎屋及百间以上者亦赐名额窃以释老之教无益治世而聚匿游惰耗蠹良民此明识所共知不待臣一二而言也是以国家明着法令有创造寺观一间以上者听人陈告科违制之罪仍即时毁撤盖以流俗戆愚崇尚释老积弊巳深不可猝除故爲之禁限不使繁滋而已今若有人公违法令擅造寺观及百间巳上则其罪巳大幸遇赦恩免其罚罪可矣其栋宇瓦木犹当毁撤没入县官今旣不毁而又明行恩命钖之宠名是劝之也臣闻爲人上者洗濯其心壹以待民是以令行禁止而莫敢不从今立法以禁之于前而发赦以劝之于后则凡国家之号令将使民何信而从乎臣恐自今以往姦猾之人将不顾法令依慿释老之教以欺诱愚民聚歛其财以广营寺观务及百间以上以须后赦冀幸今日之恩不可复禁矣方今元元贫困衣食不赡仁君在上岂可复唱释老之教以害其财用乎事有微而患深令有近而害逺者此之谓也伏望陛下追改前命应天下寺观院舎不系帐者不以舎屋多少并依前后勑条处分其昨来赦文内四京寺观院舎虽不系帐亦赐名额一节乞更不施行庶使号令爲民所信而游惰不能爲姦也取进止贾尹札子臣伏见权知开封府贾黯夲以文艺进身不闲吏事曏在流内铨三班审官院巳无声迹可纪及尹京邑当繁剧之任尤非所长区断乖方怨嗟盈路伏乞朝廷量其所能授以它职别选差人知开封府庶合衆心取进止王逵札子臣窃闻监兖州景灵宫王逵近降勑差知莱州逵暴戾凶狡陵上虐下所至爲害朝野具知仐年齿已衰犹汚仕籍若复授以一州使爲长吏必恣行不法残害民物监司畏之莫敢诘问使一境之人何所控告伏望朝廷捡㑹逵年纪及察逵平生事迹勒令致仕或只与监当差遣永不得令亲民取进止论赦札子臣伏见国家每下赦书辄云敢以赦前事言者以其罪罪之诚欲恩泽下究而号令必信也比见臣僚多以私意偏见奏赦前事乞不原赦或更特行编配重于不经赦之人朝廷皆从其请若其人情理巨蠧必不可赦者则国家当于约束勑及赦文内明白言之若所坐不至甚重而特不赦是恩泽有所不均而同罪之人有幸有不幸也且今劫盗杀人不死及杂犯死罪犹赦之而微罪不赦是则罪之轻重不系于人主不刋之法令而决于人臣一时之私意也况使经赦之人仍就编配得罪重于不经赦者尤无谓也夫赦者诚非致治之道然朝廷若能永无赦令使有罪者必刑则人知恐惧莫敢犯矣今旣数下赦令而使大罪得免小罪𬒳刑经赦者其罪重不经赦者其罚轻臧否纠纷使百姓何所取信哉臣愚欲望陛下自今犯罪之人情理巨蠹必不可赦者乞于豫降约束勑内明白言之其余并从赦文处分其有指赦作过情状显然不因臣僚奏请陛下圣意特不原免者止冝依法施行亦不可使重于赦前之罪应昨赦前犯罪不至编配而赦后特编配者并乞放令逐便庶使恩泽均壹号令明信取进止寿星观札子臣等前者伏覩陛下幸寿星观奉安真宗御容当时是臣等不知事之本末未敢进言自后方知本观旧日止有先帝时所画寿星近因本观管勾内臣吴知章妄有奏陈称是先帝御容意欲张大事体广有兴脩自爲劳效别图恩赏陛下天性仁孝以爲崇奉祖宗重违其请遂更画先帝御容以易寿星之像改爲崇先观知章旣得御容倚以爲名姦诈之心不知纪极乃更求开展观地别建更衣殿及诸屋宇将近百间制度宏侈计其所费踰数千万向去増益未有穷期臣等窃以祖宗神灵之所慿依在于太庙木主而巳自古帝王之孝者莫若虞舜啇之髙宗周之文武未闻宗庙之外更广爲象设然后得尽至诚也唯髙宗祭祀亲庙微爲丰数故傅说曰黩于祭祀时谓弗钦礼烦则乱事神则难祖己曰祀无丰于昵盖规之也后至汉氏始爲原庙当时醇儒逹礼者靡不讥之况画御容于道宫佛寺而又爲寿星之服其爲黩也甚矣且又太祖太宗御容在京师者止于兴国寺启圣院而已真宗御容已有数处今又益以崇先观是亦丰于昵也无乃失尊尊之义乎原其所来止因知章妄希恩泽乃敢恣爲诬罔兴造事端致䧟朝廷于非礼今旣奉安御容难以变更若止就本观旧来已脩屋宇固足崇奉所有创添屋宇伏乞一切停寝止令有司以时侍奉所有知章诬罔圣聦依託御容妄有干请广兴力役乞下所司取勘穷治姦状明正其罪取进止再论王逵札子臣先曽上言新差知莱州王逵暴戾凶狡残害民物乞检㑹逵年纪及平生事迹勒令致仕或只与监当差遣至今未闻朝廷追改前命臣窃以善爲政者视民如子见不仁者诛之如鹰鹯之逐鸟雀也故害民之吏患在不知知而不除使戕贼良善不爱一州而爱一酷吏岂爲民父母之意哉伏望朝廷检㑹臣前来所奏早赐施行取进止赵滋札子臣先曽上言赵滋爲人刚慢不可管军朝廷不以爲信臣亦自恐闻听未审不敢复有所陈自后又闻滋对契丹人使礼貌骄倨不遵旧式近者又闻本路帅臣奏滋任意行事恐致引惹窃以景德以前契丹未和亲之时戎车岁驾疆埸日骇乗舆暴露于澶渊虏骑慿陵于齐郓两河之间暴骨如莽先帝深惟安危之大体得失之至计亲屈帝王之尊与之约爲兄弟岁捐金帛以饵之聘问往来待以敌国之礼陛下承统一遵故约夫岂以此爲不辱哉志存生民故也是以兵革不用百姓阜安垂六十年今契丹所以事中国之礼未有阙也爲边臣者当训卒乗缮噐械以戒不虞厚饔饩愼威仪以待使者内不失备外不失好以副朝廷之意而已今滋数乗客气以傲使人争小胜以挑彊胡苟爲夸大于目前以求一时之声名而不顾国家永乆之患臣恐衅隙一开则朝廷未得髙枕而卧也昔孙蒯毁缾而曹衞难鄫人沤菅而鲁国丧邑渉佗捘手而晋失诸侯女子争桑而吴师入郢故祸常起于细微而事或生于所忽凡二国所以相交之道不可以不愼也雄州当虏之冲平居则行李之所往来有事则戎马之所出入典州之将不可不精择其人滋禀性狂很恐不可乆寘于彼乞落军职徙之内地母使边将相效爲国生事实天下幸甚取进止陈烈札子臣等伏见朝廷曏以福州处士陈烈好学笃行动遵礼法乐道养志名闻京师故举之闾阎之中以爲学官烈辞让未至今闻福建路提点刑狱王陶奏据福州勘到烈爲妻林氏疾病瘦丑遣归其家十年不视陶因言烈贪汚险诈行无纎完乞尽追夺前后所受恩命臣等素不识烈不知其人果爲如何惟见国家常患士人不修名检故举烈等以奖励风俗若烈平生操守出于诚实虽有底滞汚阔之行不能合于中道犹爲守节之士亦当保而全之岂可毁坏挫辱疾之如雠书曰不恊于极不罹于咎皇则受之古人所以礼九九市骏骨盖以此也若其内怀姦恶亏败名教外饰诈伪沽钓声利则朝廷曏者以爲有道之士不次用之今乃丑行布于四方其爲愧耻亦不细矣其始者荐举之人安可置其罪而不问臣等欲望陛下委邻路监司再行体量本人平生事迹善恶虚实或选差公正官吏通儒术识大体者覆勘前件公事若情理不至深重止于夫妻不相安谐则使之离絶而巳湔洗其过庶几复伸眉于后又使四方节行之士不忧撗辱得以安恬于闾里若实有丑恶之迹败乱名敎则当严赐刑诛并治举者之罪以明至公取进止温国文正公文集卷第二十四温国文正公文集温国文正司马公文集卷第二十五温国文正公文集卷第二十五章奏十后妃封赠札子乞以假日入问圣体札子告哀使札子上皇太后䟽遗留物札子申堂状遗留物第二札子上皇帝䟽山陵择地札子后妃封赠札子臣伏闻学士院新定后宫封赠父祖制度皇后与妃皆赠三代臣窃以爲不可夫礼之所慎在于尊卑之分别嫌明微故国君沐粱大夫沐稷士粱盖以大夫贵近于君故推而逺之以防僣偪之端士贱逺于君虽与之同物无所嫌也况后妃之际实治乱之本圣人于此尤兢兢焉皇后敌体至尊母仪四海六宫之内无与等夷妃品秩虽贵而皇后犹爲女君今封赠之典混而爲一臣实惧焉虽陛下圣明宫壸之政贵贱有伦必无僣偪之忧然非所以别嫌疑防萌兆埀法度示子孙也昔汉文帝幸郎署慎夫人与皇后同坐中郎将袁盎引却慎夫人席曰陛下旣以立后慎夫人乃妾妾主岂可同坐哉文帝善其言彼少顷同席盎犹以爲不可而犯颜力争况着之典䇿以爲百丗之法乎臣谨按天圣中遇南郊大礼皇太后追赠三代太妃止赠二代然则妃赠三代乃近歳之失不可以不正也议者或谓外廷之臣凡入两府者皆赠三代妃正一品礼不可以后之臣窃以爲不然圣王制礼内外异冝不可均壹自宰相枢宻副使名秩虽殊而比肩爲臣共同职业俱赠三代不足爲嫌皇后与妃位次相亚而有妾主之分以此尤冝分别名器使之着明以防后丗之有僣差不可卤莽灭裂苟然而巳也臣愚欲望陛下特降圣旨改定新制自今后唯皇后得赠三代自妃以下皆不过二代若以外廷之臣封赠太优则乞自今后唯宰相枢宻使赠三代自参知政事以下止于二代庶几得礼之冝取进止乞以假日入问圣体札子臣等窃以休假之令盖愍群臣职事劳苦故因节序使得归家享祀宴乐尽其私恩今陛下圣体虽安然饮饍起居尚未复旧将来寒食节假顿经七日群臣不奉天颜晓夕之心岂能自安欲乞自入假以后每隔日许两府及知杂御史以上一次问圣体仍乞召两府入对便殿所贵中外之人尽知陛下圣体康宁各获安心取进止告哀使札子臣等窃见大行皇帝晏驾巳近旬日其告哀于契丹使人尚未进发兼闻不曽素戒使者对荅継嗣之辞臣等窃议深恐未便何则国家旣与契丹约爲兄弟遭此大丧立当讣告虏中刺探之人所在有之今天下缟素虏中岂得不知而讣告之人尚未到彼虏谓中国有何事故能不猜疑自古大宗无子则取于小宗以爲后着在礼典岂爲国恶若虏人有问尽以实对有何所伤今问継嗣于使人而使人对以不知事体岂得便稳况陛下𥘉爲皇子之时诏书已布告天下虏中安得不知今若荅以虚辞不足诈彼而适足取其笑侮耳国家自与契丹和亲以来五十六年生民乐业今国有大故正是邻敌闚伺之时岂可更接之失理自生间隙臣等愿朝廷早决此议令使人昼夜兼数程进发若虏中问及継嗣皆以实告孔子曰言忠信虽蛮貃之邦行矣臣等愚意窃以如此爲便取进止上皇太后䟽四月十三日具位臣司马光昧死再拜上䟽皇太后殿下群生无福大行皇帝奄弃天下皇帝継统哀毁成疾未能亲政恭请殿下同决庶务臣愚伏计殿下念宗庙社稷之重爲四海黎元之计不得已而临之非中心所欲也若皇帝圣体不日康宁殿下必推而不居若药石未効则殿下方且緫览万机未暇自安故凡举措动静不可不戒慎留心焉方今天下之势危于累卵小大战战忧虑百端若非君臣同心内外恊力夙夜勤劳以徇国家之急则祸难之生岂可胜讳哉夫安危之本在于任人治乱之机在于赏罚二者不可不察也若中外百官各得其人贤能者进不肖者退忠直者亲䜛侫者踈则天下何得不安任职之臣多非其人贤者退不肖者进忠直者疎䜛佞者亲则天下何得不危赏不因喜罚不因怒赏必有所劝罚必有所惩则天下何得不治喜则滥赏怒则妄罚赏加于无功罚加于无罪则天下何得不乱然则天下安危治乱不在于他在于人主方寸之治而已矣凢御下之道恩过则骄骄则不可不戢之以威威过则怨怨则不可不施之以恩恩威之道圣人所以制丗御俗犹天地之有隂阳损之益之不失中和以生成万物者也夫恩者欲物之亲已也有时而生怨威者欲物之畏己也有时而生慢小人之性恩过则骄骄而裁之则怨矣爵禄赏赐妄加于人则其同类皆曰我与彼才相若也功相敌也彼得之而我独不得何哉是出一恩而召群怨也故曰恩有时而生怨也威严太盛则人无所容刑罚烦苛则滥及无辜则其同类皆曰是过也人谁无之彼旣不免行将及我于是乎穷迫思乱爲其上者乃更畏恐而求姑息是始于严而终于慢也故曰威有时而生慢也如是则爲人上者岂不至难哉盖善爲人上者不然恩必施于有功而罚必加于有罪恩虽至厚而人不敢妬者何也衆人之所与也罚虽至重而人无所怨者何也衆人之所恶也大行皇帝天性至仁群臣之功或未足言而赏之巳厚罪或不可容而罚之至轻善则善矣而小人不识大恩者或几乎骄慢矣臣窃意殿下今兹継而爲政必将糺之以严糺之以严诚是也然天下之人涵濡大行皇帝圣泽日乆一旦暴加绳检恐骇而离心伏愿殿下徐以义理敎之戒之有不听从而尤无良者然后加刑罚焉则谁敢不肃此善者也往者大行皇帝嗣位之𥘉章献明肃皇太后保护圣躬纲纪四方进贤退姦镇抚中外于赵氏实有大功伹以自奉之礼或崇重太过外亲鄙猥之人或忝汚官职左右䜛謟之臣或窃弄权柄此所以负谤于天下也今殿下𥘉摄大政四方之人莫不观听以占盛德臣以爲凢名体礼数所以自奉者皆当深自抑损不可尽依章献明肃皇太后故事以成谦顺之美副四海之望大臣忠厚如王曽清纯如张知白刚正如鲁宗道质直如薛奎者殿下当信之用之与共谋天下之事鄙猥如马季良谗謟如罗崇勲者殿下当踈之逺之不可宠以禄位听采其言也臣闻妇人内夫家而外父母家况后妃与国同体休戚如一若赵氏安则百姓皆安况于曹氏必丗丗长享冨贵明矣赵氏不安则百姓涂地曹氏虽欲独安其可得乎是故政者正也爲政之道莫若至公臣愿殿下熟察群臣之中有贤才则举之有功则赏之虽贱如厮役憎如仇雠逺在千里之外皆不可弃遗如此则人谁不劝矣群臣之中职事不修则癈之有罪则刑之虽贵爲公卿亲爲兄弟近在耳目之前皆不可寛假如此则人谁不惧矣夫爲善者劝爲恶者惧百官称职万民乐业天下之安犹倚泰山而坐平原也尚何忧哉然后俟皇帝圣体平宁授以治安之业自居长乐之宫坐享天下之养则殿下圣善之德冠絶前古光映后来虽周之文母汉之明德不足比也臣备国家侍从之臣以諌争爲职不胜区区之诚妄冒以闻伏惟殿下置之几席少加听察臣光昧死再拜上䟽遗留物札子臣伏覩圣恩颁赐群臣以大行皇帝遗留物如臣所得己近千缗况名位渐髙必霑赉愈厚举朝之内所费何啻鉅万窃以国家用度素窘复遭大丧累世所藏几乎扫地传闻外州军官库无钱之处或借贷民钱以供赏给一朝取办逼以棰楚当此之际群臣何心以当厚赐况将来山陵所须全未有备国信往来又当供亿万一更有水旱军旅之虞不知朝廷何以处之若国用不足必重歛于民民已困穷何以供命饥寒所驱必爲盗贼此乃安危之本愿陛下深思熟虑勿以爲细事而忽之也臣诚知干兴之际曽有此例亦恐当时所赐不至如此之多况当时帑藏最爲冨实今事力耗竭十无一二岂可但云旧例不思损益况委质爲臣共圗国事股肱耳目譬犹一体安则俱安危则俱危岂待多得金珠然后输忠尽力恐非所以遇士大夫之道也今天崩地坼率土哀摧群臣各迁一官不隔磨勘恩泽巳厚诚不忍更受赐物因公家之祸爲私室之利伏望圣慈许令侍从之臣各随其意进奉金帛钱物以助供山陵之费如此则君恩下流臣诚上逹上下相爱洽于至和旣可以少纾民力又不至有伤国体取进止申堂状右光今月十五日曽具札子奏闻以群臣受大行皇帝遗留物过多乞许令进金银钱帛以助山陵之费至今未闻降出盖主上谦让未欲开允伏望叅政侍郎叅政侍郎集贤相公昭文相公表率百僚首先进献以济今日用度之急抑向去侥倖之源天下生民不胜幸甚谨具状申闻伏候台旨遗留物第二札子臣于今月十五日曽具札子上言乞许令侍从之臣进奉金银钱帛以助山陵之费至今来未闻降出臣亦曽与同軰具状诣客省进物蒙批降指挥以干兴年中无此例不令收接其事理本末臣巳于前来札子内一一奏陈今更不敢重复有言窃以方今国家多虞人心危惧正是朝廷斟酌时冝损益变通之际岂可不究利害但询旧例而已况所赐群臣之物比旧例过多几倍而群臣有所进献则云旧例无之虽圣恩务在优隆然群臣有㢘耻之心者何靣目以自安又州县鞭挞平民逼取钱物以济一时之急不知干兴年中何甞有此例也以此见国家虚实缓急逐时不同岂可专执旧文不加裁损今大丧之后内外困穷凡百在位之臣皆当焦心刻己以救其患若受此非常之赐恬然有之曽不爲愧则士衆必曰我軰劳苦而所得㣲薄群臣安坐而专享厚利其心安得不怨百姓亦曰我軰剥肤锥髓以供赋歛而浩浩入群臣之家如泥沙不惜其心安得不怒近者怨逺者怒爲国计者可以不深思逺虑乎是以臣軰区区欲输此物非谓可以増帑藏之冨助用度之急也其意盖以通上下之情慰逺近之心塞无厌之怨解重歛之怒伏望朝廷留心省察知其爲安危之本非其夸小廉竞小忠也臣今来并前来所奏札子共二道并乞早降付中书枢宻院同共啇量施行取进止上皇帝䟽月日具位臣司马光昧死再拜上䟽皇帝陛下臣愚窃惟大行皇帝春秋未甚髙以宗庙社稷之重昭然逺览确然独断知陛下仁孝聦明可守大业擢于宗族之中建爲嗣子授以天下其恩徳隆厚踰于天地固非微臣所能称述今不幸奄弃万国陛下哀慕泣血以夜継昼过于礼制以至成疾中外闻者无不感泣知大行皇帝能爲天下得人治平之期企踵可待群臣百姓不胜大幸今者圣体痊平𥘉临大政四海之人拭目而视倾耳而听举措云爲不可不慎易曰君子以作事谋始召告曰王乃𥘉服呜唿若生子罔不在厥𥘉生自贻哲命夫爲政之要在于用人赏善罚恶而已三者之得则逺近翕然向风从化可以不劳而成无爲而治三者之失则流闻四方莫不解体纲纪不立万事隳顿治乱之原安危之几尽在于是臣愿陛下难之慎之精心审虑如射之有的必万全取中然后可发也陛下思念先朝欲报之德奉事皇太后孝谨抚诸公主慈爱此诚仁孝之至过人逺甚臣愿陛下虽天性得之复加圣心夙夜匪懈愼终如始以结亿兆之心形四方之化则福祚流于子孙令闻垂于无穷矣古者人君嗣位必踰年然后改元臣愿陛下一循典礼勿有变更于中年也三年之丧自天子逹于庶人一也自汉氏以来始从权制以日易月臣愿陛下虽仰遵遗诏俯徇群情二十七日而释服至于宫禁之中音乐游燕吉庆之事皆俟三年然后复常以尽愼终追逺之义焉礼爲人后者爲之子故爲所后服斩衰三年而为其父母齐衰不杖期爲所后者之亲皆如子而爲巳之亲皆降一等盖以持重于大宗则冝降其小宗所以专志于所奉而不敢顾私亲也汉宣帝自以爲昭帝后终不敢加尊号于卫太子史皇孙光武起于布衣亲冒矢石以得天下自以爲元帝后亦不敢加尊号于鉅鹿都尉南顿君此皆徇大义明至公当时归美后丗颂圣至于哀安灵或自旁亲入継大统皆追尊其祖父此不足爲孝而适足犯义侵礼取讥当时见非后丗臣愿陛下深以爲鑑杜絶此议勿复听也凡此数者臣伏计陛下聦明皆素知之然臣复区区进言者诚惧不幸有謟䛕之臣不识大体妄有关说自求容媚陛下万一误加听从圣言一出布闻于外则足以伤陛下之义亏海内之望臣虽欲捐躯争之亦无及巳是以不敢不先事而言庶几圣德纯粹完羙不有秋毫之缺使一夫窃议于草莱者臣之志也轻冒宸严不胜悃欵惶悸之至伏冀留神裁察臣光昧死再拜上䟽山陵择地札子臣窃闻大行皇帝欲以十月二十七日大葬而朝廷遣使按行山陵至今未知定处或云欲于永安县界之外广求吉地臣愚以爲过矣夫隂阳之书使人拘而多畏至于丧葬爲害尤甚是以士庶之家或求葬地择岁月至有累丗不葬者臣常深疾此风欲乞国家禁絶其书而未暇也今山陵大事当守先王之典礼至于葬书出于丗俗委巷之言司天隂阳官皆市井愚夫何足问也古者天子七月诸侯五月大夫三月士踰月葬于北方北首未甞问岁月相山冈然考其子孙之吉凶岂有异于今哉春秋书己申葬恭羸雨不克葬庚寅日中而克葬丁巳葬定公雨不克葬戊午日下乃克葬然则虽云卜日亦当临事制冝也周礼冢人掌公墓之地先王之葬居中以昭穆爲左右明不择地形也然而周有天下三十六王八百六十七岁盖王者受命于天期运有常国之兴衰在德之美恶固不系葬地时日之吉凶也且葬者藏也本以安祖考之形体得土厚水深髙敞坚实之地则可矣子孙岂可因以求福哉又曏者国家以谨于时日之故坚用八日大歛自尔以来圣躬有疾至今尚未平复隂阳无验亦已明矣况国家自宣祖以来葬于永安百有余年官司储峙素皆有备今改卜它所不惟县邑官司更须创置亦恐大行皇帝神灵眷恋祖宗未肯即安于新陵也凡科率之物期日逺则民力寛而事易办期日近则费愈多而事不集塼石之类体重难移若山陵之处不使豫先知之则有司何以供办百姓何以输纳至时暴加迫趣则一钱之物必直十钱疲羸之民将不胜其弊矣伏望朝廷特赐指挥按行山陵使等只于永安县界旧陵侧近选择善地旬日之内早定夺闻奏仍令有司豫先计度山陵的实合用之物降下本处寛设期限使之备办不得大约虚数及妄立近限必使号令明信则事无不济而民力不困矣取进止温国文正公文集卷第二十五温国文正公文集温国文正司马公文集卷第二十六温国文正公文集第二十六章奏十一论御药寄资札子乞令皇子伴读提举左右人札子祔庙议上两宫䟽夏国入弔札子论进贺表恩泽札子上殿札子二道医官札子西路旱札子赵滋札子福寕殿前尼女札子遣奠札子后殿起居札子皇地祇札子虞祭札子论御药寄资札子臣伏见祖宗以来择内臣谨信者句当御药院以其职任最爲亲近恐名位寖崇岁乆则权势太重不可制御故常用供奉官以下爲之转至内殿崇班则出爲外官此乃祖宗深思逺虑防微杜渐髙出前古诒谋万丗者也近岁以来颇隳旧法居此任者往往闇理官资请其俸给乆而不去殊失祖宗之意深爲不便今兹践阼之𥘉所冝革去积弊率由旧章窃闻勾当御药院刘保信等四人亦曽自陈乞因覃恩别授外官伏望皇太后殿下皇帝陛下各依逐人所请及应自来内臣闇理官资者并除正官授以外任别择供奉官以下素知心腹忠信谨悫之人使勾当御药院仍自今后凢转官至内殿崇班以上者并须出外一遵祖宗之制不得闇理官资依旧留任内廷差遣取进止乞令皇子伴读提举左右人札子臣伏见陛下差直史馆王陶充皇子伴读秘阁校理孙思恭充本位说书此诚国家之首务圣哲之逺图然臣闻三代令王置师傅保以教其子又置三少与之燕居至于左右前后侍御仆从之人皆选孝悌端良之士逐去邪人母得在侧使之日见正事闻正言然后道明而德成心谕而体安福𬒳兆民功流万丗此教之所以爲益也今陶等虽爲皇子官属若不日日得见或见而遽退语言不洽志意不通未甞与之论经术之精微辨人情之邪正究义理之是非考行己之得失教者止于供职学者止于备礼而左右前后侍御仆从或有佞邪䜛巧之人杂处其间出入起居朝夕相近诱之以非礼导之以不义纳之以謟䛕济之以诈伪虽皇子资性聦明端悫难移然亲近易习积乆易迁謟䛕易入诈伪易惑如此则虽有硕儒端士爲之师傅终无益也臣闻孟子曰虽有天下易生之物一日暴之十日寒之未有能生者也吾见亦罕矣吾退而寒之者至矣又曰一齐人傅之衆楚人咻之虽日挞而求其齐也不可得矣臣愚伏望陛下多置皇子官属博选天下有学行之士以充之使每日在皇子位与皇子居处燕游讲论道义耸善抑恶辅成懿德其左右前后侍御仆从亦皆选小心端悫之人使所属官司结罪保明然后得入仍专委伴读官提举觉察若有佞邪䜛巧之人诱导皇子爲非礼之事者委伴读官糺举施行即时斥逐不今在侧若皇子自有过失再三规诲不从者亦听以闻如此则必进德修业日就月将善人益亲邪人益踈诚天下之幸也大理评事赵彦若孝友温良谨㓗正固博闻强记难进易退国子监直讲李寔好学有文修身慎行祕阁校理孟恂清纯恺悌始终如一此臣之所知也伏望陛下择此三人及广求其比以备皇子官属臣推心尽忠不敢形迹僣越妄言伏俟谴谪取进止祔庙议礼天子七庙三昭三穆与太祖之庙而七太祖之庙万丗不毁其余昭穆尽则毁之示有终也自汉以来天子或起于布衣以受命之𥘉太祖尚在三昭三穆之次故或祀四丗或祀六丗其太祖以上之主虽属尊于太祖亲尽则迁故汉元帝之丗太上庙主瘗于寝园魏明帝之丗处士庙主迁于园邑晋武帝祔庙迁征西府君惠帝祔庙又迁豫章府君自是以下大扺过六丗则迁其神主盖以太祖未正东向之位则止祀三昭三穆若太祖巳正东向之位则并三昭三穆为七丗矣唐髙祖𥘉立祀四丗太宗増祀六丗及太宗祔庙则迁洪农府君神主于夹室髙宗祔庙又迁宣皇神主于夹室皆祀六丗此前代之成法也惟明皇立九室祀八丗事不经见难可依据今若以太祖太宗爲一丗则大行皇帝祔庙之日僖祖亲尽当迁于西夹室祀三昭三穆于先王典礼及近丗之制无不符合太庙更不须添展一室上两宫䟽月日具官臣光昧死再拜上䟽皇太后殿下皇帝陛下臣闻天地交谓之泰天地不交谓之否天地者上下之象也施诸人事君仁而臣忠父慈而子孝兄爱而弟恭皆泰也君不仁臣不忠父不慈子不孝兄不爱弟不恭皆否也泰则上下之情通内外之志和国以之治家以之安否则上下之情塞内外之志乖国以之乱家以之危治乱安危之分不在于它在于审察否泰之端而已矣书曰立爱惟亲立恭惟长始于家邦终于四海自古明王治天下之道未有不自孝慈始者也恭惟先帝属籍之亲凡数百人独以天下之业传于圣明皇太后承顾命之际鎭抚中外决定大业其恩德隆厚踰于天地何可胜言皇帝至性烝烝哀以执丧共以致养夙夜忧劳以成疾疹其于慈孝之美可谓至矣然臣犹窃有所惧不可不过虑于万一先事而进言者臣闻金隄千里溃于蚁壌白璧之瑕易离难合况社稷之重非特金隄也骨肉之亲非特白璧也在于守之至谨执之至固完美无间然后福禄无疆也夫姦邪之人专闚主意苟有衅隙则因乗之于是离间人君臣交人父子使之上下相疾内外相疑巳然后得奋其诈谋以盗其大权私其重利自古以来丧国败家未有不由此者也今虽叡圣在上朝廷清明中外之臣咸怀忠良然祸福之原其来甚微举措听纳不可不慎臣愚窃惟今日之事皇帝非皇太后无以君天下皇太后非皇帝无以安天下两宫相恃犹头目之与心腹也皇帝圣体平宁之时奉事皇太后承顺颜色宜无不如礼若药石未効而定省温清有不能周备者亦皇太后所冝容也孔子曰孝哉闵子骞人不间于其父母昆弟之言盖言诚信纯至表里着明而它人不能间也孟子曰父子责善贼恩之大者也盖言骨肉至亲止当以恩意相厚不当较锱铢之是非也臣愚伏望皇帝常思孔子之言皇太后无忘孟子之戒万一姦人欲有閞说渉于离间者当立行诛戮以明示天下使咸知䜛佞之徒不能欺惑圣明也方今天地鬼神群臣百姓鸟兽草木皆恃两宫以爲安若两宫欢欣于上则天地鬼神得以歆其禋祀鸟兽草木得以遂其生息况群臣百姓孰不保首领以乐太平之化哉臣狂瞽妄言不识忌讳惟知徇国不爲身谋不胜区区迫切之诚臣光昧死再拜上䟽夏国入弔札子臣伏闻夏国所遣使人前日不肯门见固求入对朝廷不许勒归馆舎臣愚窃以陛下継统之𥘉四夷之人皆欲奉望天表窥觇圣德又闻曏曽不安意谓未能视朝所以犬羊之心敢尔桀黠今若深闭固拒不听入见则必疑有所隠避益足使之骄慢况即日陛下巳御正殿臣谓何惜紫庭数歩之地使之稽首拜伏瞻仰清光庶几得识陛下神武之姿知必能镇服四海归至其国转相告语使其蜂蚁之衆心服气沮不敢窥边此所谓上兵伐谋不待战而屈敌者也取进止论进贺表恩泽札子臣窃见诸路转连使提点刑狱知州军等名遣亲属进奉贺登极表至京师朝廷不问官职髙下亲属逺近一例推恩乃至班行幕职权知州军或所遣之人不系亲属者亦除斋郎及差使殿侍此盖国初承五代姑息藩镇之弊故有此例后来人主嗣位之初大臣因循故事不能革正然以理推之国家爵禄本待贤才及有功効之人今使此等无故受官诚爲大滥况近日官吏繁冗十倍于国初之时朝廷深知其弊所以数年前别定条制减省诸色奏䕃之数若进表之人皆得一官则又併増数百入仕之人曏来减省奏䕃悉爲虚设今縦不能尽罢此等恩泽其进表人若系五服内亲者或乞等第授一官其五服外亲及不系亲属者并量赐金帛罢去庶几少救滥官之失取进止上殿札子二道臣闻臯陶賛于舜曰元首明哉股肱良哉庶事康哉盖言人君明则百官得其人百官得其人则衆事无不美也又曰元首丛脞哉股肱惰哉万事隳哉盖言人君细碎无大略则群臣不尽力群臣不尽力则万事皆废坏也此二者治乱之至要也荀子曰明主好要闇主好详主好要则百事详主好详则百事荒故爲人君者自有职事固不当详察细务也然则人君之职谓何臣愚以爲量材而授官一也度功而加赏二也审罪而行罚三也材有长短故官有能否功有髙下故赏有厚薄罪有小大故罚有轻重此三者人君所当用心其余皆不足言也臣伏见国家旧制百司细事如三司鞭一胥史开封府𥙷一厢镇之类往往皆须奏闻崇政殿所引公事有军人武艺国马刍秣之类皆一一躬亲阅视此盖国𥘉艰难权时之制施于今日颇伤烦碎陛下龙兴抚运圣政惟新臣愚以爲冝令中书枢宻院检详中外百司自来公事须申奏取旨及后殿所引公事其间不繋大体非人君所宜身亲者悉从简省委之有司陛下养性安身以专念人君之三职足以法天地之易简致虞舜之无爲诚天下幸甚取进止第二道臣闻王言惟作命不言臣下罔攸禀令陛下以明德令望龙飞受命四海之内延颈倾耳渇闻圣政自践阼以来于今五月而陛下深执谦巽端拱渊黙群臣奏事一无可否中外之情深爲郁邑曏者犹谓圣体未安今御殿听政巳遵旧式出入起居皆复常度而独于万机未加裁决臣窃惑之诗曰弗躬弗亲庶民弗信弗问弗仕勿罔君子臣愚伏望陛下凡两府及群臣奏事稍留神省察询访利害议论是非可则行之否则却之使四方翕然瞻仰圣德亿兆群生不胜幸甚取进止医官札子臣伏见旧医官宋安道等四人昨以侍先帝医药无状降授诸州散官㝷以陛下圣体不安大臣忧恐权留安道等诊候御脉今巳百有余日陛下圣体终未平复安道等方术无验较然可知而其人皆得罪于先帝臣谓陛下不冝赦其罪戾留在京师并乞发遣令赴贬所僧志縁本不晓医但以妖妄惑人于江淮之间称是诊人六脉能知灾福今亦出入禁庭叨忝章服察其疗疾实无所益伏乞夺去紫衣放归本州凡用医之道在谨择其人而专任之然后良工得尽其术而功効可见今闻诊御脉者常以十数工拙相杂是非混殽发言进药更相倚仗前䟦后疐左瞻右顾虽有俞扁之术将安所施于是彊者自专弱者附㑹雷同比周共爲诬罔不顾圣体但爲身谋俱云脉气平知藏府无疾然而旁侧衆人窃观形证岂得爲安宁复旧如医官所言哉日月益深根柢益固四海忧畏焦心坠胆臣愚伏望陛下思一身之安危系群生之祸福深自重惜不可因循愽访京邑四方通医术者精择一人使之专诊御脉听用其言服食其药若旬日之间全无应効则斥去不用别更择人如此必遇良医痊复有日臣不胜区区伏望圣慈少加采察天下幸甚取进止西路旱札子臣窃闻京西陜西两路自夏末以来殊少雨泽秋田丰稔者所收不过五分枯旱之处所得尤薄而官司或务爲聚歛民有诉旱者不肯受接道涂嗷嗷颇多怨讟巳有流移就食它方者况此两路昨来供应山陵百姓最爲劳苦朝廷尤冝优恤伏望特降诏旨下两路体量应有灾伤之处倍加存抚寛其租税敢有抑塞旱状不爲收接者严加谴责庶使困穷之民有所赴诉取进止赵滋札子臣累曽上言赵滋刚愎狂妄不可管军及守边必将败事近闻朝廷益加宠任令再知雄州臣愚瞽之言诚无足采然窃闻曏时本路都转运使唐介安抚使彭思永皆曽言滋罪状今朝廷使之再任彼三人者必不肯同心恊力以利公家但更相违戾窥伺得失虽容貌语言外相包容其中心岂能坦然全无猜恶是朝廷激之使交闘也若监司将帅玄相猜恶而欲使之安下民扞外敌臣窃以爲难矣伏望朝廷念河北一路繋国家安危察滋所爲皆夸诞不实授滋别路一闲慢差遣使上下之情各获自安不唯边境保无他虑亦滋一身之福也取进止福宁殿前尼女札子臣窃见大行皇帝梓宫在福宁殿自启菆以来每日装饰尼女置于殿前传以粉黛衣之绮繍状如俳优又类戏剧臣不知其说果何谓也群臣见者无不骇异或叹其失礼或黙有讥诮黩嫚威神莫甚于此殆非所以禆助丧容观示万方伏望圣慈速令撤去孔子曰葬之以礼此孝之大也臣愿陛下因此特降圣旨下有司应将来灵驾进发以至襄事凡仪仗送终之物有鄙俚无稽不合典礼如此类者悉冝删去无使四方之人有所观笑取进止遣奠札子臣闻礼爲人后者爲之子也孔子曰人未有自致者也必也亲丧乎又曰丧事不敢不勉故天子即位之初天下所以瞻仰而归心者唯在执丧尽礼而已矣恭惟仁宗皇帝举天下而授之陛下明睿独断人莫之间父母能生陛下不能使陛下贵爲天子冨有四海至于万丗子孙永飨天禄皆仁宗皇帝之厚德不可忘也今灵驾发引逺就山陵天长地乆永无还期痛毒恻怛无甚于此伏望陛下至日若圣体稍安行礼之际威仪容止动加矝愼擗踊哭泣过于哀毁以竭孝思之至报罔极之恩结四海之心耸万民之望盛德本基尽在于是不可以不严畏也此虽圣明所自知然臣区区尚欲以尘露之微助山海之大庶几万一或有所益焉取进止后殿起居札子臣窃见国家从来以垂拱崇政爲便殿乗与每旦先御垂拱退御崇政是以侍从近臣巳于垂拱起居者非有职事奏对更不复至崇政近岁以来乗舆间日一御垂拱有司不详事体夲末遂令学士待制及两省官只赴垂拱不赴崇政起居近以山陵未毕乗舆不御垂拱将近旬月学士以下遂废起居之礼岂有名爲侍从近臣而动踰旬月不得瞻望黼扆臣恐朝廷之仪由此相承寖益讹谬欲乞今后应乗舆不御前殿并令学士待制及两省官赴后殿起居或以爲太烦即令两日一次起居取进止皇地祇札子臣伏见今月十九日以大行皇帝谥号奏告天地宗庙社稷皇地祇止于圎亡望告臣闻王者父天母地其尊一也是故孝经曰事父孝故事天明事母孝故事地察今社稷之祀位爲上公犹特遣官奏告而皇地祇寓于南郊下同腏食失尊卑之叙乖重轻之义考诸名体窃所未安欲乞今后凡祭告皇地祇并遣两府官一贠诣北郊行事庶合礼意取进止虞祭札子臣闻礼旣葬而虞虞安也柩旣藏矣孝子不忍一日离其亲恐精神彷徨无所依归故祭以安之也然则虞者孝子之事主人当亲其礼非臣下所得摄也臣窃见今月三日虞祭百官皆入就位而哭而陛下不亲其礼使宗正卿摄事臣窃惑之伏以永昭陵距京师犹五顿木主还未至之时不可一日不虞故使群臣摄事今木主巳逹京师近在内殿而有司不根礼意尚如涂中使群臣行事于亲踈之序有所不称于哀恭之情有所未尽臣恐闻见之人不知有司之失而归责于陛下今未至卒哭尚有三虞欲望自来日以后陛下亲行其礼取进止第二札子臣昨日上言虞祭者孝子之事非臣下所得摄乞陛下亲行其礼陛下不以臣言爲轻以爲得礼巳降圣旨依臣所奏今日礼仪旣具百辟在庭而陛下不出复使宗正卿摄事在列之臣无不愕然自失且昨日有司不爲陛下设亲祭之礼犹可谓之有司之失若今日之事则咎将谁归此皆由臣惷愚以彰陛下之过臣之罪重惟陛下裁之臣闻易曰不逺复无祇悔元吉孔子曰过而不改是谓过矣伏望陛下来日虽圣体小有不康亦当勉彊亲行其礼以解中外之惑取进止温国文正公文集卷第二十六温国文正公文集温国文正司马公文集卷第二十七温国文正公文集卷第二十七章奏十二医官第二札子张茂则札子放宫人札子上皇太后䟽上皇帝䟽讲筵札子程宣徽札子二道后宫等级札子配天议乞延访群臣札子医官第二札子臣先曽上言以医官宋安道等诊候御脉日乆方术无验乞行降黜别择良医使专其事考其功効以行赏罚自后寂然不闻朝廷施行臣以爲圣体已安不敢复言今覩陛下不亲虞祭乃知疾疹殊未痊平臣子之心何以自安臣窃闻宋安道等每奏皇太后及语大臣皆云陛下六脉平和体中无疾今乃疾状如此安道等不惟方术无効论其靣谩之罪亦冝诛殛矣且安道等侍先帝疾至于今日而犹免于贬窜冝其无所惩戒不肯尽心也臣不知朝廷何意再三惜此数夫不爲国家正赏罚之法快天下之志也夫以四海之广舍此数人之外岂无良医患在上之人不求求而不得得而不使使而不専故也臣亦闻曏者朝廷选医官数人皆委近臣试以难经素问考其通粗取合格者以爲侍医亦有不试而使与安道等杂处共事者夫良医由性识敏逹以平生所治之人考其得失探其精粹得之于心未必皆读古书也亦犹诵诗书者岂尽能治民读孙吴者岂尽能行兵今以难经素问试之是徒得记诵之人未甞得医人也安道等乆在医局专利忌能交结贵近更相党庇使外方新进医人与之共处岂敢展其匈臆施其方术哉是以一槩混同而乆不见功也今若精择一人使之专诊御脉旬月之间考其应验有功则加以重赏无功则俟以严刑则术精者得尽其力术䟽者不敢滥进矣臣又闻病人能自知其病者未甚病也憎良药而不受者病在内拒之也今窃闻陛下不安如此而常自谓无疾则病已深矣医有良药而陛下不服则己爲病所拒矣若陛下不早觉悟而更求名医强进良药纵陛下不自惜柰宗庙社稷何此臣所以痛心疾首前有鼎镬而不敢避者也伏望陛下察臣两次所奏罢黜医人有罪无功者召募四方名医委大臣精选一人使之专诊御脉听用其言服食其药以旬月之期察其能否如前所云以保养圣神爲天下生民之福取进止张茂则札子臣等窃闻祖宗旧制内臣年未五十不得充内侍省押班近除张茂则年方四十八今陛下践阼之𥘉尤冝谨守祖宗法度以御左右之臣示天下至公若茂则果有才干可用虽更留此阙二年俟其年至然后授之又何晚也臣恐茂则一开此例则内臣攀援求进者多画一之法从此随坏人人相効不可禁止不若正之于事𥘉也臣等区区所爲国家重惜在此而已取进止放宫人札子臣伏见前代帝王升遐之后后宫下陈者尽放之出宫还其亲戚所以遂物情重人世省浮费逺嫌疑也窃惟先帝恭俭寡欲清约执礼后宫侍左右承宠渥者至少而飨国日乆岁增月积掖庭之间冗食颇衆陛下以哀恤之初未忍罢遣今山陵祔庙大礼俱毕臣愚谓冝举前代故事应先帝后宫非御幸有子及位号稍贵并职掌文书之人其余皆给与糚奁放遣出外各令归其亲戚或使任便适人书之史册亦圣朝一美事也取进止上皇太后䟽十一月日具位臣光谨再拜上䟽皇太后殿下臣闻圣人之德使四海之外编戸之民皆辐凑而归之如孝子之奉父母其故何哉推仁爱恻怛之诚以加之也故诗云恺悌君子民之父母夫四海至逺也编戸至微也诚之至也犹可以爲之父母况闺门之内血气之亲乎昔汉明德马皇后无子明帝使养贾贵人之子炟以爲太子且谓之曰人不必自生子但患爱养不至耳后于是尽心抚育劳悴过于所生及明帝崩太子即位是爲章帝章帝亦孝性淳笃恩性天至母子慈爱始终无纎芥之间前史载之以爲美谈臣光恭惟仁宗皇帝忧継嗣之不立念宗庙之至重以皇帝仁孝聦明选擢于宗室之中使承大统不幸践阼数日遽婴疾疹虽殿下抚视之慈无所不至然医工不精药石未効窃闻曏日疾势稍増举措语言不能自择左右之人一一上闻致殿下以此之故不能堪忍两宫之间微相责望群心忧骇不寒而栗方今仁宗新弃四海皇帝乆疾未平天下之势危于累卵惟恃两宫和睦以自安如天覆而地载也岂可效常人之家争语言细故使有丝毫之隙以爲宗庙社稷之忧哉臣是用日夜焦心陨涕侧足累息寕前死而尽言不敢幸生而塞黙也伏以皇帝内则仁宗同堂兄之子外则殿下之外甥壻自童幼之歳殿下鞠育于宫中天下至亲何以过此又仁宗立以爲皇子殿下岂可不以仁宗之故特加爱念包容其过失邪况皇帝在藩邸之时以至践阼之初孝谨温仁动由礼法此殿下所亲见而明知也苟非疾疹乱其本性安得有此过失哉夫心者神明之主也若其有疾则精爽迷乱冥然无知言语动作不自省记不识亲踈不择贵贱此乃有疾者之常不足怪也殿下聦明睿智天下之理无所不通岂可责有疾之人以无疾之礼邪今殿下虽日夕忧劳徒自困苦终何所益以臣愚见莫若精择医工一二人以治皇帝之疾旬月之间察其进退有効则加之以重赏无効则威之以严刑未愈之间但冝深戒左右谨于侍卫其举措语言有不合常度者皆不得以闻庻几不増殿下之忧愤殿下惟寛释圣虑和神飬气以安靖国家纪纲海内俟天地垂祐圣躬痊复然后举治平之业以授之不亦美乎古之慈母有不孝之子犹能以至诚恻隐抚存爱飬使之内愧知非革心爲善况皇帝至孝之性禀之于天一旦疾愈清明复𥘉其所以报荅盛德岂云细哉臣之愚虑苦言尽此而巳乞殿下更赐裁择臣光昧死再拜上䟽上皇帝䟽十一月日具位臣光昧死再拜上䟽皇帝陛下臣先于四月二十七日及六月二十三日皆曽上䟽以陛下受仁宗皇帝之天下欲报之德当奉事皇太后孝谨抚诸公主慈爱勿使姦邪之人有所离间致两宫有隙以上贻宗庙之忧下爲群生之祸叩心沥胆极其恳恻未审臣言得逹圣听或万机之繁未甞奏御也此乃成败之端安危之本不可不察臣闻汉章帝乃贾贵人之子明帝使明德马皇后母飬之后尽心抚育劳瘁过于所生章帝亦孝性淳笃㤙性天至母子慈爱始终无纎介之间马氏三舅皆爲卿校列侯贾贵人终不加尊号贾氏亲族无受宠荣者此前丗美事今日所当法也诗云父兮生我母兮鞠我拊我畜我长我育我顾我复我出入腹我欲报之徳昊天罔极然则父母之恩不独以其生己也拊畜长育居其太半焉陛下自龆龀之年爲皇太后所鞠育恩亦至矣又况今日爲仁宗皇帝之嗣承四海之大业乎臣谓陛下冝夙兴夜寐昬定晨省亲奉甘旨承顺颜色无异于事濮王与夫人之时也近者道路之言颇异于是纷纷籍籍深可骇愕臣窃惟陛下孝恭之性着于平昔岂一旦遽肯变更盖曏者圣体未安之时举动语言或有差失不能自省而外人讹传妄爲増饰必无事实虽然此等议论岂可使天下闻之也周书曰小人怨汝詈汝则皇自钦德古人有言曰御寒莫如重裘弭谤莫如自修陛下疾疹未平固无如之何若旣愈之后臣愚伏望陛下亲御皇太后合克己自责以谢前失温恭朝夕侍飬左右先意承志动无违礼使大孝之美纯粹光显过于未登大位之时如此则上下咸恱宗社永安今日道路妄传之言何能爲损也古之至孝者虽有不慈之母犹能使之感窹驩悦回心易虑况皇太后圣善之德着闻四方自陛下有疾以来日夜泣涕祷于神祇忧劳困悴以兾陛下之安宁如耕者之望収渉者之求济陛下岂不思有以慰安之也臣不胜区区干冒以闻乞留神采择臣昧死再拜上䟽讲筵札子臣伏覩讲筵所告报依干兴年故事讲论语读史记续奉圣旨直候来春臣闻傅说曰王人求多闻时惟建事学于古训乃有获又日念终始典于学厥德修罔觉然则学者帝王之首务不可忽也况今陛下𥘉临大寳所冝朝夕延访群臣讲求先王之道览观前丗之成败以辅益圣德缉熈大化不可但循近例以寒暑爲辞如此使下情何以上通四方何以观望殆非所以广聦明宣令名也伏乞依前降圣旨择日开讲筵取进止程宣徽札子臣伏覩今月二十九日制书宣徽南院使鄜延路经略安抚使程戡加安武军节度使令再任臣闻官以待贤才赏以劝有功官非其人则职事废阙赏不当功则群臣懈体程戡素无才术少壮之时歴职中外犹无名迹爲人所称况今老病昏懦尤甚在鄜延苟且偷安以度日月爲吏兵所慢戎狄所轻臣谓朝廷当因其歳满授以冗秩别择能臣以代其任今乃宠以节钺使居旧任外庭闻者无不骇愕臣窃以两府之外官尊禄厚无若节度使者群臣非有大功不可轻授臣不知程戡在鄜延曽有何功遽授此官万一边臣有能立大功者朝廷当复以何官处之况陛下践阼之𥘉四方之人拭目倾耳观听朝廷之刑赏以占圣政而戡首蒙滥赏臣窃爲陛下惜之伏望圣慈追还前命别选贤才使守鄜延庶合中外之望取进止后宫等级札子臣闻王化之兴始于闺门故易基干坤诗首关雎前丗皆择良家子以充后宫位号等级各有贠数祖宗之时犹有公卿大夫之女在宫掖者其始入宫皆湏年十二三以下医工诊视防禁甚严近歳以来颇隳旧制内中下陈之人竞置私身等级寖多无复限极监勒牙人使之雇买前后相継无时蹔絶致有军营井市下俚妇人杂处其闲不可辨识此等置之宫掖岂得爲便臣甞念此不胜愤惋今陛下即位之初百度惟新嫔嫱之官皆阙而未备臣谓冝当此之时定立制度依约古礼使后宫之人共爲几等等有几人若未足之时且虚其贠数旣足之后不可更増凡初入宫皆湏幼年未适人者若求乳母亦湏选择良家性行和谨者方得入宫传之子孙爲万丗法此诚治乱之夲祸福之原不可以爲细事而忽之取进止配天议右臣等伏准中书札子翰林学士王珪及知制诰钱公辅等奏季秋大飨明堂以仁宗皇帝配神作主事奉圣旨令台諌及经筵臣僚与两制礼院同共再详定闻奏者朝廷以祖宗事重不敢自专博访群臣使各陈其意臣等愚懵不逹古今但据所闻正礼以对至于取舍系自圣明窃以孝子之心谁不欲尊其父者圣人制礼以爲之极不敢踰也故祖己训髙宗曰祀无丰于昵孔子与孟懿子论孝亦曰祭之以礼然则事亲者不以数祭爲孝贵于得礼而已矣祭法有虞氏禘黄帝而郊喾祖颛顼而宗尧夏后氏禘黄帝而郊鲧祖颛顼而宗禹啇人禘喾而郊冥祖契而宗汤周人禘喾而郊稷祖文王而宗武王先儒谓禘郊祖宗皆祭祀以配食也禘谓祭昊天于圎丘也祭上帝于南郊曰郊祭五帝五神于明堂曰祖宗故诗曰思文后稷克配彼天又我将祀文王于明堂此其证也下此皆不见于经矣前汉以髙祖配天后汉以光武配明堂以是观之古之帝王自非建邦启土及造有区夏者皆无配天之文故虽周之成康汉之文景明章其德业非不美也然而子孙不敢推以配天者避祖宗也孝经曰严父莫大于配天则周公其人也孔子以周公有圣人之徳成太平之业制礼作乐而文王适其父也故引之以证圣人之德莫大于孝荅曽子之问而已非谓凡有天下者皆当尊其父以配天然后爲孝也近世祀明堂者皆以其父配五帝此乃误识孝经之意而违先王之礼不可以爲法也景祐二年仁宗诏礼官稽案典籍辨崇配之序定二祧之位乃以太祖爲帝者之祖比周之后稷太宗真宗爲帝者之宗比周之文武然则祀真宗于明堂以配五帝亦未识古礼今仁宗虽丰功羙德洽于四海而不在二祧之位议者乃欲舍真宗而以仁宗配食明堂恐于祭法不合又以人情言之是绌祖而进父也夏父弗忌跻僖公先兄而后弟孔子犹以爲逆祀书于春秋况绌祖而进父乎必若此行之不独乖违典礼恐亦非仁宗之意也议者又欲以太祖及三宗迭配郊丘及明堂臣等亦以爲不可何则国家受天永命传祚万丗若継体守文之君皆得配天则子孙将有无穷之数与祖宗无别也凡爲国家者制礼立法必思万丗之规不可专徇目前而已臣等窃谓冝遵旧礼以真宗配五帝于明堂行之爲便谨具状奏闻伏候勑旨程宣徽第二札子臣近曽上言鄜延路经略使程戡建节再任不合衆望乞追还前命事至今不闻施行臣窃以方今国家外患唯在西北二冦所以捍御二冦唯在诸路经略安抚使居此任者岂可不精择其人程戡在鄜延自以衰老畏人指目专务姑息取媚群小僚属军伍尚无禀畏况于外夷固所轻侮比年以来赵谅祚数违旧制易姓建官妄有邀求不遵朝命戡不能式遏而容纳其使事之可否尽诿于朝廷则御侮之臣将何所用事君不忠孰甚于此臣愚以爲凡御群臣之道若居官称职衆所不及则当使之再任若立功立事爲人所知则当加之品秩今语其称职则军政不修语其立功则戎狄骄慢而朝廷宠命益优委任益厚臣恐将帅之臣宣力者无所劝而怀姦者得其志如此而望疆埸安宁四夷賔服臣窃以爲难矣所有程戡新授恩命伏乞早赐追还取进止乞延访群臣札子臣闻天尊地卑道之常也而周易乹下坤上谓之泰者盖言人君降心接臣人臣竭忠以事君然后上下交而其志同也若人君骄亢以自尊人臣怠慢以自踈则上下之情不通而否道成焉是以孔子语舜之德曰舜好问而好察迩言其斯以爲舜乎窃见祖宗之时闲居无事常召侍従近臣与之従容讲论万事至于文武朝士使臣选人凡得进见者往往召之使前亲加访问委曲详悉无所不至所以然者一则欲使下情上通无所壅蔽二则欲知其人能否才噐所任是以黜陟取舍皆得其冝太平之业由此而致恭惟陛下潜德藩邸踰三十年一旦龙飞奄有四海虽圣质英睿得于天縦然与当丗士大夫未甚相接民间情伪未甚尽知臣谓冝诏侍従近臣每日轮一贠直资善堂夜则宿于崇文院以备非时宣召若有事故请假则与以次官玄换直宿其余群臣进见及奏事者亦望圣慈稍解严重细加访问以开广聦明禆益大政取进止温国文正公文集卷第二十七温国文正公文集温国文正司马公文集卷第二十八温国文正公文集卷第二十八章奏十二奉养札子上殿札子二道永昭陵寺札子贡院定夺科埸不用诗赋状乞车驾早出祈雨札子民有犯恶逆乞不令长官自劾状二先札子延访群臣第二札子奉养札子臣窃闻近日陛下圣体甚安奉事皇太后昏定晨省未甞废阙非独群臣百姓之福乃宗庙社稷之福也陛下旣爲仁宗皇帝之后皇太后即陛下之母今濮王旣没陛下平生孝养未尽之心不施之于皇太后将何所用哉臣闻君子受人一饭之恩犹不忍负之必思报荅况皇太后有莫大之德三陛下岂可斯须忘之先帝立陛下爲嗣皇太后有居中之助一也及先帝晏驾之夜皇太后决定大䇿迎立圣明二也陛下践阼数日而得疾不省人事中外衆心惶惑失措皇太后爲陛下摄理万机鎭安中外以俟痊复三也有此一德者则陛下子子孙孙报之不尽况兼三徳而有之陛下所以奉养之礼若有丝毫不备四海之人其谓陛下爲如何天地鬼神其谓陛下爲如何此不可以不留圣心也今陛下巳能奉飬如礼而臣复区区进言者诚欲陛下戒之慎之始终无倦外尽其恭内尽其爱使孝德日新令闻四逹以叶天下之望保万丗之禄而巳若万一有无识小人以细末之事离间陛下母子不顾国家倾覆之忧而欲自营一身之利者愿陛下付之有司明正其罪使天下暁然皆知陛下圣明仁孝不负大恩而䜛倿不能间也取进止上殿札子臣累曽上言乞陛下加意奉飬躬亲万机言辤拙讷未蒙采纳臣窃惟当今切务无大于此是敢不避斧钺重有敷陈至于奉亲之礼报德之义爲君之职访善之道臣曏来文字叙述已详不敢复烦圣听独以目前利害言之陛下试详择焉窃以皇太后母也陛下子也皇太后母仪天下巳三十年陛下新自藩邸入承大统若万一两宫有隙陛下以爲谁逆谁顺谁得谁失又仁宗皇帝㤙德在民藏于骨髓陛下受其大业而无以报之则何以慰天下之望若陛下上失皇太后之爱下失百姓之望则虽有大寳之位将何以自安凡人主所以保国家者以有威福之柄也故民畏之如神明爱之如父母今陛下即位将近朞年而朝廷政事除拜赏罚一切委之大臣未甞询访事之本末察其是非有所与夺臣恐上下之人习以爲常威福之柄寖有所移则虽有四海之业将何以自固位则不安业则不固于陛下果何所利乎陛下必以爲事皇太后之礼止如是亦不失矣亲万机之务止如是亦无阙矣臣窃以爲不可臣闻陛下昔在藩邸事濮王承顺颜色备尽孝道凡宫中之事濮王皆委陛下干之无不平允陛下事皇大后当一如濮王然后可视天下之政当一如宫中之事然后可况濮王之亲以恩皇太后之亲以义其奉飬之谨非特有所加则无以取信也宫中之事小天下之事大其听断之勤非特有所加则无以致治也傥奉飬极其谨听断极其勤则陛下仁孝之名流于万丗英叡之德逹于四表宗庙永安子孙蒙福于陛下有何所害而乆不肯爲哉凡此利害之明有如白黒取舍之易有如返掌陛下今日回意易虑犹爲未晚若固守所见终无变更臣恐日月䆮乆衅隙愈深不可复合威权巳去不可复収后虽悔之亦无及巳臣受国家累世大恩不敢爱死爲陛下极陈社禝之计肝胆所蓄尽此而巳伏望陛下少留意察之取进止又札子臣近以私恳求郷便一州伏蒙圣恩令宰臣宣谕以臣曏所言事略皆施行令臣且在諌院供职未得求出臣以驽下之质生于盛明之丗得备谏官爲幸巳大况陛下谦恭接下容受直言此乃愚臣千载一遇毕命报国之秋岂愿离去左右自弃于踈逺之地诚以父母坟墓乆不展省人子之心遑遑不安所以有此陈乞今忽奉圣旨宣谕如此臣惶恐慙懅无地自容夙夜循省进退维谷臣窃惟曏时所言欲陛下以事濮王之礼事皇太后又欲陛下延访群臣躬亲政事今陛下虽奉事皇太后加于往日犹未及事濮王之时承颜顺意曲尽欢心也虽省览庻政犹未甞访问群臣讲治乱之切务也陛下若以二者爲止当如此则两宫之意无由和洽万机之务无由治辨祸乱之原尚在太平之期尚逺臣虽日侍丹扆有何所益陛下若奉飬之礼日増月益访求治道勤劳不倦使慈母欢欣于上百姓安乐于下则臣虽在逺方亦犹在陛下之侧也臣闻为人子者事其亲而亲不恱不敢怨也退而自责曰我之爱不至欤爱至矣而犹不恱则曰我之礼不恭欤礼恭矣而犹不恱则曰我之诚不尽欤诚旣尽矣则大孝之名逹于四海通于神明神明且犹助之而况人乎臣又闻爲人君者视天下有一事不治以爲已过有一民失所以为已忧天下巳安巳治矣犹复思将来之患而䂊防之天下未甞无事也在人君思与不思而巳苟思之则治安不思则乱危陛下傥能以此二者自勉则臣安敢废公家之急而徇私家之务乎取进止永昭陵寺札子臣窃闻近有中旨于永昭陵侧别建一寺未知信否若果如此窃恐不可何则宣祖太宗三陵共有一寺若独于真宗仁宗各置一寺则是尊奉之礼踰于祖宗岂特于体理不顺爲朝廷阙失亦是违先帝之孝心也议者或谓三陵共在一处永定永昭相去稍逺以此湏别建一寺凡臣僚之家无人守坟乃于坟侧置寺㗖以微利使之守护种植而巳至于国家守卫山陵有司备具置寺之处何较近逺若云资荐求福则死生之际人不能知释氏所言虚实难验使亡者冥然无知则资荐之事有何所益果然有知如释氏所言则仁宗皇帝寛慈恭俭好生恶杀恩浃四海泽被万物岂待别置一寺更度数僧然后得生天堂乐处也且仁宗皇帝晚年诏天下无名额寺屋及百间者并特与名额计创添寺额千有余处据此功德冝享寿考无疆之福而数月之间宫车晏驾以此验之佛不能爲人之福岂不显然此皆皇太后与陛下所亲见也今自国丧之后支给赏赐供奉山陵帑藏空虚赋役烦多百姓罢弊京西去秋不稔春复少雨正是朝廷宵衣旰食存恤之时乃复兴此无名之役不急之费诚非中外所望也若万一有益于先帝群臣岂敢爱惜今逆礼伤孝蠧财劳人但使僧徒及监修之人因此爲名妄求恩泽以广徼幸之路臣窃爲朝廷不取也伏望陛下与皇太后深思当今切务汲汲于冨国安民息此无益之事以副天下之望其永昭陵寺只乞依前来指挥更不别置取进止贡院定夺科埸不用诗赋状准中书送下天章阁待制判国子监吕公着札子臣闻以言取人固未足以尽人之才今之科埸格之以辞赋又不足以观言国家承平日乆文物至盛学者莫不欲宗经向道至于浮华愽习有不得巳而爲之者先帝察取士之弊甞集近臣之论形于诏文则曰本学校以教之然后可以求其行先䇿论则辨理者得尽其说简程式则闳博者颇见其才虽丁宁申谕而有司不能奉行窃闻昨来南省考校始专用论䇿升黜议者颇以爲当臣犹恐四方踈逺未知所尚有司各持所见则人无适从欲乞今来科埸更不用诗赋如未欲遽罢即乞令第一埸试论第二埸试䇿第三埸试诗赋每遇廷试亦以论压诗赋爲先后升降之法庶成先帝之志永厎人文之盛臣谬司学政盍进舆言如允所奏即乞预行告示令本院定夺闻奏者当院看详近丗取人专用诗赋其爲弊法有识共知今来吕公着欲乞科埸更不用诗赋委得允当然进士只试论䇿又似太简欲乞今后省试除论䇿外更试周易尚书毛诗周礼仪礼春秋论语大义共十道爲一埸其䇿只问时务所有进士帖经墨义一埸从来不曽考校显是虚设乞更不试御前除试论外更试时务䇿一道如此则举人皆习经术不尚浮华若是依旧不罢诗赋之时即先试后试事归一体别无损益今若罢去诗赋仍乞依吕公着起请预行告示使天下学者早得闻知乞车驾早出祈雨札子臣伏见权御史中丞王畴等建言乞陛下循真宗故事幸诸寺观祈雨朝廷虽从其所请而讲议选日巳踰旬浃至今车驾未出衆论狐疑皆云事恐中辍臣愚窃以陛下践位巳踰朞年京城百姓未闻属车之音重以曏者圣体不安逺方之人妄造事端讹言未息若闻车驾一出则逺近释然莫不恱喜况今春少雨麦田枯旱禾种未入仓廪虚竭闾里饥愁陛下爲民父母当与之同其忧劳祈祷群神岂可晏然视之不以疚怀况诏命巳降流闻四方若复迁延乆而不出则道路之人愈増猜惑不若曏时𥘉无此议也且王者以四海爲家故称乘舆或称行在今车驾蹔出近在京城之内亦何必拘瞽史之言选㨂时日忘万民朝夕之急殆非成汤桑林周宣云汉之意也臣愚伏望陛下断自圣志于一两日之间车驾早岀爲民祈雨以副中外喁喁之望取进止民有犯恶逆乞不令长官自劾状臣窃以国家承百王之弊俗化陵夷不肖愚民犯谊侵礼无所不至此朝廷所冝留意不可忽也昔贾谊叹秦俗之薄恶以爲借父耰鉏虑有德色母取箕帚立而谇语抱哺其子与公併倨妇姑不相说则反辱而相稽以今闾巷之民旦夕所爲如彼数者皆何足言近闻开封府屡有子杀父母者相继事发以京邑之中犹有如此悖逆之民况于逺方教化之所不及哉臣窃见刑部格敕百姓间有犯恶逆以上者州县长官量事贬降隐而不言委録事叅军纠察闻奏刑统叅详条部内有犯恶逆以上罪者今后刺史以上附表自劾以敦风教责与不责并听敕裁朝廷近年务行寛政吏有故出人罪者率皆不问或小有失入则终身废弃以此民有谋杀及殴詈尊长者州县之吏专务掩蔽縦释惟恐上闻往往止从杖罪断遣少肯处以正法盖避自劾之耻务爲身谋遂使顽民益无顾惮名敦风教其实坏之王者之政当善善恶恶若寛此悖逆之民以爲仁政臣实愚浅未之前闻况教化之失风俗之弊任其责者岂特州县长吏而巳若长吏隐而不言乃使録事叅军糺察闻奏斯亦难矣臣愚伏望朝廷今后除去上件贬降长官及附表自劾二条更不施行在京则委糺察刑狱畿内则委府界提点在外则委转运使提点刑狱常切觉察州县官吏如有敢将恶逆不孝不睦等罪寛纵隐蔽不依正法勘鞫断遣并画时糺举闻奏随其轻重各以故出人罪论若上件诸司不糺举者委台諌官察访闻奏取进止二先札子臣伏覩皇太后手书巳罢听政陛下钦承慈旨独断万机臣闻易曰君子以作事谋始又曰正其始万事理差之毫釐缪以千里陛下虽践祚朞年于国家大政犹多所谦抑虽时有处分皆常式小事非天下所以望于陛下者也曏时外间议者皆曰陛下圣体未安倦于听覧及知圣体巳安又曰陛下上畏皇太后之严欲尽人子之礼避专命之嫌韬藴聦明未敢施设今皇太后举国家大柄尽付之陛下则议者无复可言唯拭目倾耳以瞻望圣政而巳矣陛下当此之际治身治国举措云爲不可不慎昔杨朱见衢涂而泣谓其可以左可以右所差甚微所失甚大也人主即政之𥘉亦荣辱安危之衢涂也故臣愿陛下留圣心焉臣闻治身莫先于孝治国莫先于公孔子曰孝德之本也又曰不爱其亲而爱它人者谓之悖德不恭其亲而恭它人者谓之悖礼未有根絶而叶茂源涸而流长者也仁宗皇帝以四海大业授之陛下其恩德之大天地不足以爲比今登遐之后骨肉至亲独有皇太后与公主数人陛下所当日夜尽心竭力供承抚飬以副仁宗皇帝之意曏者皇太后听政之时左右侍卫之人不敢不恪求湏之物无敢不备旣委去政柄臣窃虑有无识小人随势倾移侍奉懈慢供给有阙则天下之责皆归陛下此不可不留意朝夕省察者也又若有不逞之人于两宫之间刺探动静拾掇语言外如效忠内实求媚以相间者臣愿陛下迎拒其辞执付有司加之显戮诛一人则群邪自退纳一言则百䜛俱进此乃祸乱之机不可不深察也臣闻国事听于君家事听于亲臣愚以爲陛下在外朝之时刑赏黜陟之政当自以圣心决之至禁庭之内取舍赐予事无大小不若皆禀于皇太后而后行陛下与中宫勿有所专如此则内外之体正尊卑之序明慈母欢欣于上臣民颂咏于下矣不然皇太后归政之后若侍卫之人稍有怠惰求湏之物小失供拟加以䜛邪妄兴离间万一有丝毫阙失流闻于外或皇太后忧思不乐内生疾疢则陛下何以胜此名于天下哉虽百善不能掩矣臣故曰治身莫先于孝也洪范于好恶偏党之际六反言之重之至也周任曰爲政者不赏私劳不罚私怨大学曰欲明明德于天下者必先正其心有所忿懥则不得其正有所好乐则不得其正陛下奋发宫邸入纂皇极爰自潜跃至于天飞旧恩宿怨岂能尽无然今日即政之𥘉皆不可置于圣虑以害至正也凡人君之要道在于进贤退不肖赏善罚恶而巳爵禄者天下之爵禄非以厚人君之所喜也刑罚者天下之刑罚非以快人君之所怒也是故古者爵人于朝与士共之刑人于市与衆弃之明不敢以巳之私心盖天下之公议也今以四海之广百官之衆有贤有愚有善有恶比肩接迹杂沓并进臣愿陛下少留聦明详择其间苟有才德髙茂合于人望者进之虽宿昔怨雠勿弃也有噐识庸下无𥙷于时者退之虽亲暱姻娅勿取也有励行立功爲丗所推者赏之虽意之所憎勿废也有怀姦犯禁爲衆所疾者罚之虽意之所爱勿赦也如此则野无遗贤朝无旷官爲善者劝爲恶者惧上下恱服朝廷大治百姓蒙福社禝永安不然陛下若专居深宫自暇自逸威福之柄尽委大臣取过目前不爲逺虑贤愚不分善恶共贯不则所进者皆平生所亲爱所退者皆平生所不快所赏者皆謟䛕而无功所罚者皆忠谅而无罪如此则中外解体纪纲隳紊群生失所天下可忧矣臣故曰治国莫先于公也此二先者荣辱之大本安危之至要臣愿陛下审思而力行之诗云亹亹文王令闻不巳陛下诚能行此二者则盛徳羙誉滂沛洋溢近者传诵逺者褒叹不过旬月之间徧于天下逹于四夷后日之政如顺风吹毛乗髙决水可以不劳而成功矣取进止延访群臣第二札子臣先曽上言乞诏侍从近臣每日轮一贠直资善堂夜则宿于崇文院以备非时宣召若有事故请假则与以次官玄换直宿以开广聡明禆益大政至今未闻施行盖陛下谦谨以皇太后同听庻政未奉慈旨不敢擅召群臣与之论议今皇太后尽以四海之事归于陛下出入起居頥旨如意臣是敢重申前说乞少加采择凡人墙之外目不见也里之前耳不闻也而天子奄有四海一日万机民之忧乐事之本末虽有聦明叡智之性若不问之于人何从知之是以太祖太宗虽起于侧微犹日孜孜访问群下至于小臣卒伍亦无所间絶故能纪纲四方创业垂统陛下生爲帝王子孙未甞歴试于外天下之事岂能细知况先朝置直学士待制等职以爲侍从之臣若使之不得朝夕在左右备顾问将安用之所有每夜于崇文院轮宿自是旧制近年以来因循隳废举而行之有何所难伏望圣慈检㑹臣近来所奏札子内事节特赐施行取进止温国文正公文集卷第二十八温国文正公文集温国文正司马公文集卷第二十九温国文正公文集卷第二十九章奏十四取索札子后族乞不推㤙札子上皇太后䟽两府迁官札子又札子感慈塔札子上殿札子二道贡院奏系官亲人许鏁应状取索札子臣窃闻两府议定皇太后于诸处取索物色令本阁使臣以皇太后旨申牒逐处有司再具牓子奏闻候见御寳即便供应臣熟思此一节事理恐未至穏便臣闻自来内中凡有所湏止用御寳合同文字于诸司库务取索诸司库务即时供应过后方申三司覆奏及行磨勘今来皇太后有所取索若一一湏待本合使臣申牒逐处再行覆奏候得御寳方敢供应臣愚窃虑行遣往复太爲迂回万一使者懈慢有司泥文皇太后缓急欲得药饵什噐之类细小之物不能应时而至迁延经日有伤慈母之心则非陛下以四海奉飬之意也事虽至微当此之际小有不足所系甚大礼王及后丗子之膳不㑹盖优尊者不可限以多少之数故也臣愚欲望陛下再令两府大臣啇量此事应皇太后所取物色并令本合使臣行文字与合同司一如陛下圣旨所取出御寳合同文字下诸司库务画时供应仍令合同司每日将本合使臣文字缴连实封别遣使臣进呈皇太后以防矫伪如此则尊卑之体正孝养之礼尽取进止后族乞不推㤙札子臣窃闻陛下欲加曹佾使相皇太后再三不许又闻有圣旨令皇后本家分析亲的骨肉闻奏亦与推㤙臣愚以爲皇太后旣深执谦逊抑损外亲则后族亦恐未冝褒进伏望陛下宣谕两府应后族㤙泽并未可施行且俟佗时徐议其事一则示人子恭孝之心不敢使后族先于母党二则示人君即政之𥘉不可以爵禄待贤之具独私椒房之亲其于圣德益有光荣取进止上皇太后䟽月日具位臣光谨昧死再拜上䟽皇太后殿下去岁仁宗皇帝损弃万方皇帝嗣统之𥘉忧哀成疾殿下念社稷之重同听庻政以安群情今圣体复𥘉四方无事殿下推而不居自取安逸动静之节无不合冝率士臣民孰不称颂臣不自量度欲成殿下之全羙犹以萤烛之㣲明仰禆日月之盛光伏惟殿下稍寛其罪而终听其辞臣窃以治家之道贵贱虽殊人情一也甞观天下士民之家其长㓜群居长者或恩意不备衣食不丰㓜者或容貌不恭语言不逊者㓜者孝恭而不怨长者慈惠而不责则上下雍睦家道以兴若㓜者以爲怨长者以爲责则上下乖离家道以衰其始相失也甚微而终爲祸也甚大又加以䜛人间之于是乎有父子相疑兄弟相疾乱虐并兴无所不至者矣凡闺门之内子妇有以孝恭之心至者则尊亲当欢然以慈爱之心接之若其有过则当以忠厚之心教之教之备矣而犹不听则虽责之可也罪之可也及其旣改则又当复以欢心接之不可以一忤颜色而终身恶之遂不可解谢也故骨肉之间有威怒而无増疾有诘责而无猜忌此自古圣人所以御其亲之道也臣窃惟皇帝皇后于殿下兼内外之亲㓜蒙保育今日爲万民父母享天下富贵孰云非殿下之力臣谓殿下固冝抚存爱念情同所生周旋保护以终大惠不可偶以纎芥之失遂蓄乆长之怒弃生成之厚恩取踈絶之深怨愚智所同知也皇帝去岁得疾之时礼貌言辞诚有可疑得罪于殿下者臣固巳甞言于殿下云不可责有疾之人以无疾之礼也凢醉而有过醒犹可赦况有疾之人不自省知本非其意之所欲爲岂可追数以爲罪咎邪皇后自童孺之岁朝暮游戯于殿下之怀分甘哺果拊循喣妪有㤙无威今旣正位中宫得复奉膳羞盥帨以事殿下其意恃昔日之爱不自踈外犹以童孺之心望于殿下故或有所求湏不时满意则愠怼怨望不能尽如家人妇姑之礼殿下虽怒之责之固其冝也谁曰不可但事过之后殿下若遂弃之不复収恤憎疾如仇雠则臣以爲过矣臣在阙门之外无由知禁廷之事窃闻道路之言未详虚实皆言近日皇帝与皇后奉事殿下恭勤之礼甚加于往时而殿下遇之太严接之太简或时进见殿下虽赐之坐如待踈客语言相接不过数句湏臾之间巳复遣去如此母子之恩如何得逹妇姑之礼如何得施所以使之疑惑恐惧不敢自亲者盖以此也臣窃惟殿下母仪天下踰三十年柔明之誉洽于中外皇帝龙潜藩邸进德脩业仁圣之望光于逺迩先帝以至公大义选贤建嗣海内之人皆谓继统之日慈孝之风必自家刑国诚不意闾巷之民怱有今兹异论推其本原盖由皇帝遇疾之际宫省之内必有䜛邪之人造饰语言互相间一则欲诈效小忠以结殿下之知侥求禄利二则自知过失素多畏嗣君之严有所不容三则欲窃弄权柄恶长君聦明使己不得自恣是以日夜闚觇拾掇丝毫之失无不纳于殿下之耳殿下虽至聦哲不能无疑虽至仁慈不能无怒皇帝以刚徤之性屈于衆口无以自伸能不愤悒遂使两宫之间介然相失乆而不懈流闻于外致朝野之士有敢窃议其是非者深可惜也今天诱其衷殿下濬发慈旨卓然逺览举天下之政归之皇帝此乃宗庙之灵生民之福然臣窃料䜛邪之人心如沸汤愈不自安力谋离闻彼皆自营一身之私非爲国家与殿下之计也臣愿殿下深察其情勿复听纳斥逺其人勿置左右召谕皇帝以向来纷纷皆此属所爲自今以后母子之间当坦然无疑皇帝必涕泣拜伏感激摧谢然后两官之欢一皆如旧兄皇后进见之际殿下冝赐以温颜留之从容来往无时勿加限絶或置酒语笑与之欣欣相待一如家人之礼如此则殿下坐享孝养何乐如之心平气和眉寿无疆国家乂安内外无患名誉光美垂于无穷与其信任䜛慝猜防百端终日戚戚忧愤生疾国家不宁祸乱横生讥谤之言流于后丗二者得失相去逺矣且殿下旣能以祖宗之业付皇帝又能以大政授之而独于恩礼之际终不能豁然回心息怒其故何哉方今宫闱之中殿下骨肉至亲止于皇帝皇后长公主及皇子公主数人而巳其余皆行路之人于殿下何有若亲者尚不可结以恩信猜而逺之则踈者独肯受殿下顾遇尽其死力终始无贰乎夫贵莫贵于爲天子之母富莫冨于受四海之养今殿下有此冨贵而不能自乐亲其所可踈踈其所可亲使受恩之子妇彷徨而不自安踧踖而不敢进虽内懐反哺之心而无以施展臣窃爲殿下惜之臣父子皆蒙先帝大恩擢于常调之中置之侍从之列心非木石岂能暂忘今先帝晏驾之后臣唯不避死亡以进忠直之言庶几殿下母子和恱国家安宁是臣所以爲报効也不胜区区激切之诚展布以闻惟留神幸察臣光昧死再拜上䟽两府迁官札子臣伏覩去岁陛下即位之𥘉两府臣僚巳各迁官今兹甫及期年一例又加㤙命虽陛下褒优大臣务从丰厚而朝野窃议以爲近来国家官爵易得恩赏太频柱石之臣当勠力同心共救此弊今若连年之内宠数便蕃恬然有之自以爲冝则何以率正佗人抑塞侥倖因此恐大失天下之望然则陛下爱之适所以伤之也臣窃料大臣亦不敢自安必当辞避愿陛下因而听之以成其美取进止又札子臣近曽江言两府臣僚迁官太频恐失天下之望乞陛下听其辞避以成其美未蒙采纳臣非憎此数人嫉其迁官乃是欲全其令名使之辅佐陛下重惜大柄耳先帝亲选圣明传以天下今陛下乃欲归功大臣臣固知其人必不敢当也借使当日实曽賛成先帝圣意乃是欲安宗庙社稷若今日受赏则是䂊邀非常之福罪孰大焉然则陛下赏之是掩其尽忠之心使爲徇利之人何荣之有臣所谓欲全其令名者此也夫爵位者人主所以御群臣之大柄也然品秩髙下本皆虚名伹以难得之故爲人所贵若其易得则爲人所贱譬如金玉珠玑苟或道路阶庭处处有之则与瓦砾无异矣近岁以来官冗赏滥两府大臣岂不素知今遇陛下即政之初所冝开导圣聦以惩革斯弊今陛下以纉绍之际及圣体未安之时中外平宁为两府之功加以厚赏则宿衞将帅宗室外戚四方藩镇内侍近臣皆有冀望若一一称满其意则国家官爵贱于泥土将无以役使群臣若抑而不与则人不自知更生觖望是始于推恩而终于聚怨也且辅佐之臣自于期年之间连併迁官而欲禁止它人之幸进诚亦难矣臣所谓欲使之辅佐陛下重惜大柄者此也或者陛下以爲曹佾无功尚加使相况辅弼大臣当国家艰难之际输力尽瘁不可不赏臣愚以爲不然陛下所以赏曹佾者非以爲有功也乃以皇太后之徳至深至厚无以爲报故褒崇元舅以慰母心今若縁此推恩次及后族次及两府次及它人则是曹佾随衆迁官不爲优异于皇太后之心何所慰焉然则陛下虚捐盛恩而衆人皆以大例迁官何足爲喜也臣岂不知陛下欲褒赏大臣而臣区区不量其力以撗议干之非身之利然爲朝廷忠谋无恤其它惟陛下察之取进止感慈塔札子臣伏闻感慈塔巳有圣旨坼修五层窃以开封府界京东京西河此河东陜西西川等路自去冬少雪今春少雨麦田巳无所収昨得五月十三日雨方种秋田自后又经一月无雨萌芽始生随复焦藁农民嗷嗷大率无食弃去郷里流离道路雇妻卖子以接糇粮县官仓廪素无蓄积赡给军衆犹恐不足固无赢余可以赈贷陛下当此之际所冝侧身刻意降服损膳以救其患而更脩此佛塔以费国财臣窃以爲失缓急先后之务矣且此塔倾欹爲日巳乆借使更经数年不脩于僧徒有何大害若百姓饥穷朝不及夕而国家不能収恤则老弱转死沟壑壮者聚爲盗贼当是之时虽有千塔将安用之夫府库之财皆生民膏血苟非事不得巳安可轻费今有司旣謟䛕苟且曽不爲陛下爱惜陛下又不以介意一皆听之使四海苍生将何所依仰臣愚欲望陛下亲发德音宣谕有司以今岁旱灾且罢脩此塔及其余不急之费有似此类者皆仰有司条奏以闻一切寝罢候他年丰稔帑藏有余然后徐议其事于圣政之初亦足以彰爱民之意爲盛羙之一事也取进止上殿札子二道臣前者两次上言乞诏侍从臣每日轮一贠直资善堂夜则宿于崇文院以备非时宣召若有事故请假则与以次官互换直宿亦曽靣奉德音云欲自以圣意宣谕政府施行此事自后至今未闻施行臣不避烦渎天听再三进言者盖以爲国之要在于审察人材周知下情而巳审察人材之谓明周知下情之谓聦明则百官称其职聦则万机当其理百官称其职万穖当其理治之极也贤不肖浑殽之谓昏下情不上通之谓蔽昏则百职隳旷蔽则万机乖戾百职隳旷万机乖戾乱之至也极治则安至乱则危故聦明昬蔽者治乱之大本也今陛下即政之𥘉厉精求治而不以此事爲先欲以兴隆祖业垂𥙿后昆是犹却行而求及前人也故臣不得不勤勤恳恳爲陛下再三言之书称尭之德曰稽于衆舍已从人称舜之德曰賔于四门明四目逹四聦故能咸熈庻绩格于上下至今言圣人者无不以二帝爲首何哉聦明故也秦二丗纳赵髙之谋恐谴举不当见短于大臣而深拱禁中汉灵帝惑赵忠之言谓人君登髙则百姓散离而不敢登台榭北齐后主忠度儒懦不喜见朝士非私昵未甞交语隋炀帝沈湎淫泆常在后宫盗贼满天下恶人言之是以上下怨叛至于杀身灭国而终不自知后丗言无道者无不以四君爲首何哉昬蔽故也太祖太宗起于侧微天下艰难民间情伪无不备知然南靣之日延访群臣惟恐不及昼日不足継之以夜下至役夫田妇无不询察以尽其情用能创业垂统力致太平陛下以帝王子孙生长冨贵朝士大夫素未相接耕织劳苦不经耳目当兹亲政之始虽孜孜下问朝夕不倦以察人情犹恐不尽况深居九重非视朝之时不见群臣群臣非官位职事有列上殿无由进见颙卭渊黙以严重自居将使幽逺之民衔冤失职者何由上闻踈贱之臣怀材藴徳者何由自逹哉国家安危之所分将于此乎在臣是以不胜愤懑区区尽忠重爲陛下陈之伏望陛下察爲国之要观唐虞之所以兴秦汉齐隋之所以亡継祖宗之志以守太平之业检㑹臣前来所奏两札子内事节早赐施行实天下幸甚取进止臣昨者上言近岁官冗赏滥两府大臣遇陛下即政之𥘉冝开导圣聦以惩革斯弊今陛下以绍纉之际及圣体未安之时中外平宁爲两府之功加以厚赏则宿衞将帅宗室外戚四方藩镇内侍近臣皆有䔬望若一一称满其意则国家官爵贱如泥土将无以役使群臣且辅佐之臣自于期年之间连併迁官则难以禁止它人之幸进伏蒙陛下靣谕臣以两府大臣皆有大功所以迁官它人无功何敢輙望臣再三敷奏以陛下若寝两府㤙命则它人自然不敢侥求若见两府迁官则谁肯自谓无功不求荣进恐至时陛下亦不能裁抑两府亦不敢执奏当时陛下圣意确然终不开纳今两府才受㤙命窃闻入内内侍省都都知任守忠等巳一例迁官臣窃料向去其余臣僚互相形比継续迁官猝无穷尽盖官爵者人主之利器所以驱䇿群臣制御四海今陛下曽不爱惜容易与人一至于此臣窃惜之凡政令之行必自贵近爲始前者滥恩巳施之于贵臣不可复収若止之于近臣犹可救其太半所有任守忠等㤙命伏望圣慈特赐追还以塞向去侥倖之路取进止贡院奏系官亲人许鏁应状先准嘉祐三年八月二日中书札子供系官亲授班行人右具如前当院检㑹贡举条制若竒才异行卓然不群者虽工啇杂类亦听取解又进纳人自来皆得鏁应看详上件系官亲人并是三代食禄之家有人保任方得充选比于工啇杂类纳财授官之人流品殊胜其中岂无竒才异行可以进用岂可止以连姻帝族遂同赃私罪犯之人不得鏁㕔应举求诸义理全无意谓欲乞今后应与宗室女爲亲𥙷转班行者如别无事节违碍科场条贯并许依其它武臣例鏁㕔应奉以广求贤之路温国文正公文集卷第二十九温国文正公文集温国文正司马公文集卷第三十温国文正公文集卷第三十章奏十五贡院乞逐路取人状上殿札子择帅札子延访群臣第四札子任守忠札子第二札子第三札子奉养札子内侍差遣札子贡院乞逐路取人状准中书批送下太子中舎知封州军州事柳材奏伏见国家间歳一开科场诏下州郡使之郷举里选遣诣京师覆试于礼部虽幽逺之士咸与其进然而天下发解进士到省常不下二千余人南省取者才及二伯而开封国学鏁㕔预奏名者殆将太半其诸路州军所得者仅百余人尔惟陜西河东河北荆湖北广南东西等路州军举人近年中第者或一二窃以科举旣频天下之士诚奔走之不易而岭外尤爲遐僻毎随计动经五七千里往来不啻百余程跋履道涂蒙犯风雪比至京师扶持困踬之不暇使与郊圻安燕之士角其艺能固不可得也旣而不第孤寒之路最爲蹭蹬千进且难往往废学于臣愚见似有未均欲乞今后南省考试进士将开封国学鎻㕔举人试卷衮同煳名其诸道州府举人试卷各以逐路煳名委封弥官于试卷上题以在京逐路字用印送考试官其南省所放合格进士乞于在京逐路以分数裁定取人所贵国家科苐均及中外如允所请伏乞下两制详定者右谨具如前当院今将簿籍勘㑹近岁三次科场内嘉祐三年国子监得解及免解进士共一百一十八人及第者二十二人约五人中取一人开封府得解及免解进士共二百七十八人及第者四十四人约六人中取一人河北路得解及免解进士共一百五十二人及第者五人约三十人中取一人京东路得解及免解进士共一百五十七人及第者五人梓州路得解及免解进士六十三人及第者二人并约三十一人中取一人广南东路得解及免解进士共九十七人及第者三人约三十二人中取一人荆湖南路得解及免解进士共六十九人及第者二人约三十四人中取一人广南西路得解及免解进士共三十八人利州路得解及免解进士共二十六人䕫州路得解及免解进士共二十八人及第者各只一人河东路得解及免解进士共四十四人全无人及第嘉祐五年国子监得解及免解进士共一百八人及第者二十八人开封府得解及免解进士共二百六十六人及第者六十九人并约四人中取一人京东路得解及免解进士共一百五十人及第者五人约三十人中取一人荆湖南路得解及免解进士共六十九人及第者二人约三十四人中取一人广南东路得解及免解进士共八十四人及第者二人约四十二人中取一人河东路得解及免解进士共四十一人陜西路得解及免解进士共一百二十三人及第者各只一人荆湖北路得解及免解进士共二十四人广南西路得解及免解进士共六十三人夔州路得解及免解进士三十二人并全无人及第嘉祐七年国子监得解及免解进士共一百一十一人及第者三十人约四人中取一人开封府得解及免解进士共三百七人及第者六十六人约五人中取一人荆湖南路得解及免解进士六十八人及第者二人约三十四人中取一人陜西路得解及免解者进士共一百二十四人及第者二人约六十二人中取一人河北路得解及免解进士共一百五十四人河东路得解及免解进士共四十五人荆湖北路得解及免解进士共二十三人及第者各一人广南东路得解及免解进士共七十七人广南西路得解及免解进士共六十三人利州路得解及免解进士共二十八人并全无人及第以此比较在京及诸路举人得失多少之数显然大叚不均盖以朝廷毎次科场所差试官率皆两制二馆之人其所好尚即成风俗在京举人追趣时好易知体靣渊原渐染文采自下使僻逺孤陋之人与之为敌混同封弥考较长短势不侔矣孔子曰十室之邑必有忠信如丘者焉言虽微陋之处必有贤才不可诬也是以古之取士以郡国户口多少爲率或以徳行或以材能随其所长各有所取近自族姻逺及夷狄无小无大不可遗也今或数路之中全无一人及第则所遗多矣国家用人之法非进士及第者不得美官非善爲赋诗论䇿者不得及第非游学京师者不善爲赋诗论䇿以此之故使四方学者皆弃背郷里违去二亲老于京师不复更归其间亦有身负过恶或隐忧匿服不敢于郷里取解者往往私买监牒妄冒户贯于京师取解自间歳开科场以来逺方举人惮于往还只在京师寄应者比旧尤多国家虽重爲科禁至于不用䕃赎然冒犯之人歳歳滋甚所以然者盖由毎次科场及第进士大率是国子监开封府解送之人则人之常情谁肯去此而就彼哉夫设美官厚利进取之涂以诱人于前而以苛法空文禁之于后是犹决洪河之尾而捧土以塞之其势必不行矣书曰无偏无党王道荡荡国家设贤能之科以俟四方之士岂可使京师诈妄之人独得取之今来栁材所起请科场事件若依而行之委得中外均平事理允当可使狐逺者有望进逹侨寓者各思还夲土矣难者必曰国家比设封弥誊録以尽至公其诸路举人所以及第少于在京者自以文艺踈拙长短相形理冝黜退今若于封弥试卷上题在京逐路字号必虑试官挟私者因此得以用情是大不然国家设官分职以待贤能大者道徳器识以弼谐教化其次明察惠和以拊循州县其次方略勇果以扞御外侮小者刑狱钱谷以供给役使岂可专取文艺之人欲以备百官济万事邪然则四方之人虽于文艺或有所短而其余所长有益于公家之用者盖亦多矣安可尽加弃斥使终身不仕邪凡试官挟私者不过徇其亲知郷党今虽题逐路字号若试官欲徇其亲知则一路之人共聚一处不知何者爲其亲知若欲徇其郷党则一路之中所取自有分数岂敢偏于夲路剩取一人以此言之虽题逐路字号试官亦无所容其私也今欲乞依柳材起请今后南省考试裁定取人若朝廷尚以爲有所嫌疑即乞令封弥官将国子监开封府及十八路临时各以一字爲偏傍立号假若国子监尽用干字开封府尽用坤字京东路尽用离字京西路尽用坎字爲偏傍其余路分并依此例知贡举官于逐号之中考校文理善恶各随其长短毎十人中取一人奏名其不满十人者六人以上亦取一人五人以下更不取人其亲戚举人别试者縁人数至少更不分别立号只依旧条混同封弥分数取人其合该奏名者更不入南省奏名数内如允所奏乞降指挥下贡院遵守施行上殿札子臣闻舜与臯陶𢋫歌相戒以明良爲美以丛脞爲非盖以王者奄有四海君临亿兆若事无巨细皆以身亲之则所得至寡所失至多矣古语有之曰察者不能见目睫非不欲兼之势不可也是以明王爲之不然緫其大体执其枢要精选贤能任以百职有功者赏有罪者诛故处躬不劳而収功甚大用此道也臣伏见陛下自亲政以来厉精求治孳孳不倦未明求衣日不食虽大禹之勤劳文王之懿恭无以过此然而政有夲末事有细大举其纲则百目张挈其领则衆毛理臣愿陛下先其夲后其末急其大缓其细择人而任之此政之夲也赏善而罚恶此事之大也陛下当先察群臣之邪正与其材能之所堪然后思天下有某事不治者当使某人治之其公忠勤恪功効显着者劝之以厚赏姦回惰慢无功败事者威之以严刑如是则万事无不举兆民无不安陛下可以髙拱无爲而名配尧舜矣至于簿书之烦碎文法之微宻钱谷之出纳体例之有无此乃群臣百吏之所守非陛下所当留意也陛下若舍彼而取此则臣恐徒有大禹之勤劳而不获其功文王之懿恭而不见其治也臣以献替爲职遇陛下勤政之𥘉虚心求諌此乃千载一时诚不敢以细末之事烦污聦明伏望陛下深思此道乃自古及今致治之大勿以爲迃阔陈熟之言而忽之则天下幸甚取进止择帅札子臣窃闻近者夏国屡起事端边境之变不可不备爲备之要在于择帅伏见鄜延路经略使程戡资性姦回泾原路经略使施昌言老病昏昧皆以斗筲罢愞之才当折冲御侮之任平居之时未见有阙一旦警急必败大事譬如开门揖盗以肉餧虎臣窃谓国家危之伏望朝廷早择智勇之将以代其任二人并除致仕以安边境之民戒偷禄之臣取进止延访群臣第四札子臣屡曽上言乞诏侍从近臣毎日轮一贠直资善堂夜则宿于崇文院内备非时宣召亦曽面奉徳音云候秋凉当频有宣召今巳秋凉尚未闻有曽被召之人臣始者上言之时窃见陛下欣然开纳将谓即时施行自后迁延日乆圣意渐以爲难臣窃意内外之臣必有欺惑天听沮难此事欲陛下常居禁中不与群下相接以壅蔽聦明专固权宠者此岂忠臣之所爲而陛下之福邪臣愿陛下深察此情断自圣志使之更直陛下毎日听政余暇宫中无事之时特赐召对与之从容讲论古今治体民间情伪使各竭其胷臆所有而陛下更加采择是者取之非者舍之忠者进之邪者黜之如此则下情尽逹圣徳日新矣若以资善堂体例稍生则学士待制于崇文院轮宿自有旧条只乞陛下传宣崇文院今后直宿者并湏从早在彼祗候宣召其有事故请假者湏与以次官互换直宿此事极不难行而所益甚大惟陛下留意取进止任守忠札子臣窃闻入内内侍省都都知任守忠擅取奉宸库金珠数万两献遗中宫自以爲功仍受中宫赏赐外议籍籍无不骇愕伏以守忠从来罪恶极多不可遽数陛下体元继统圣政方新守忠曽无畏惮益恣巧謟公取官物自眩私㤙賛导椒房首爲侈靡旣求权宠又分厚利姦邪之臣无大于此伏望陛下特发神断以守忠付所司穷治所犯明正典刑以示天下取进止第二札子臣近曽上言任守忠姦邪事迹乞正典刑未闻施行臣案守忠怀姦罔上謟倿贪惏窃弄权柄固非一日专爲䜛慝交两宫狡诈反覆陛下所知若非先帝圣明皇太后仁慈则社稷可忧天位不安今又盗取库物曲求容媚教中宫爲不顺䧟陛下爲不义此而不诛典刑安用据守忠罪恶臣乆合奏陈但以陛下践阼之初天威未震欲望陛下亲发英断戮此大姦使内外之臣莫不震肃今圣㤙容贷巳及岁余外议皆言守忠以謟佞之故受陛下宠遇过于先帝之时臣俻位諌官不敢塞黙守忠职在宫禁乆专威福若不早除恐别生事伏望陛下如臣前奏速以守忠付所司穷治所犯肆之市朝以副天下之望取进止第三札子臣近者两次上言任守忠姦邪事迹乞正典刑至今未闻施行臣迫于忠恳不能自已窃见守忠早以小臣获事先帝幸蒙奖拔荣禄俱极日侍左右不能以忠言正道𥙷益万分専以诙谐謟䛕苟求恱媚其罪一也緫领近侍委之差遣而陵忽同列与夺自恣附己则爱恱逆意则憎疾援引亲党排抑孤寒任情徇私略无顾避其罪二也从来所受俸禄赏赐亦爲不少而资性贪惏老而益甚盗窃宫物受纳货赂金帛珍玩溢于私家第宅产业甲于京师聚歛之心曽无纪极其罪三也交结朋援专权据势纵逞胷臆妄行威福所爱者虽有大罪掩盖不言所恶者小有瑕疵紏擿成事使宫禁之内侧足屏息畏惮守忠无以爲比其罪四也濮王之薨守忠监护葬事贾弄国㤙轻蔑皇族乗其有䘮匄夺财物所得甚多终不满意遂诬长子宗懿以爲不孝使𬒳谴谪感愤成疾以至没身不能自雪其罪五也先帝以春秋寖髙未有継嗣深思宗庙生民之重属意圣明固非一日而守忠隂蓄姦心沮坏大䇿深忌国家立长立贤自欲于仓猝之际居中建议择㓜弱昬懦之君以邀大利如有唐之季定䇿国老门生天子頼先帝聦明卓然逺覧断志不疑不然则太平之业几坠于地其罪六也及陛下旣爲皇子守忠内怀忧惧日于先帝之前离间百端隔絶内外进对甚希使先帝爲陛下之父不得施爲父之㤙陛下爲先帝之子不得展爲子之亲其罪七也及先帝晏驾陛下纉统不幸遇疾皇太后权同听政守忠乗此之际大逞姦谋闚伺语言撰造事迹往来革靣进退异辝使皇太后以文母之慈不免投杼之疑陛下以曽闵之孝立有负㤙之谤交两宫遂成深隙计其隂谋无所不至頼皇太后聦明确然执义不可倾移不然祸变之兴岂可具道其罪八也及圣体旣安皇太后恭还大政守忠不劝导陛下以勤修子道承颜顺意报荅盛徳恢广令誉而相时随势斗异炎凉欲诈输新忠以巧遮旧恶用昔时䜛陛下之计爲今日䜛皇太后之辝虽陛下未必听受而使皇太后闻之不能不以介意终日涕泣邑怏成疾守忠但欲左右反覆自爲身谋并不顾天下之人议陛下之善恶其罪九也皇后王位尚新天下耸观令徳守忠輙爲皇后昼䇿并不禀问皇太后矫传教旨开祖宗寳藏擅取金珠数万两以献皇后旣取恱一时又坐享厚赐逆妇姑之礼开骄侈之源使皇后受其恶名而已身収其重利爲臣姦邪孰甚于此其罪十也守忠有大罪十皆陛下所亲见衆人所共知其余欺慢爲姦恣横不法事类繁多不可胜言诚国之大贼人之巨蠹伏望陛下尽发守忠之罪明示四方斩于都市以惩姦慝取进止奉养札子臣伏见陛下曏者即位之𥘉奉事皇太后䖍恭𣢾至皇太后抚爱陛下㤙渥周备数日之间慈孝之誉逹于中外播于逺近闻者无不相庆自圣体不安旬月之间道路之人渐有异议皆云因任守忠等夲不乐陛下爲嗣故于皇太后之处则言陛下与中宫之短于陛下与中宫之处则言皇太后之失遂使两宫之心互相猜贰间隙一开猝难复合今陛下奋发英断屏黜䜛邪守忠等皆降逐出外中外之人不胜抃恱然臣愚窃恐皇太后尚未能尽知姦人之情与陛下所以斥去之意伏望陛下与中宫亲诣皇太后合顿首陈谢具述从来爲守忠等所悞致屡有违忤皇太后之意今守忠等旣去愿与皇太后母子之㤙一如旧日然后朝夕与中宫侍飬左右膳羞药饵躬亲进献承颜顺色皆如臣庻之家母子妇姑之礼若左右之人尚有敢相离间者愿陛下立行诛窜勿复有疑如此则䜛慝黜逺内外雍睦善气兴行灾沴消亡宗庙永安令闻长丗若失此之际两宫之欢不能复旧则恐长无可复之期岂唯当今天下之人以陛下爲非将传于史䇿取讥万世矣此皆圣明所自知而臣复区区进言者欲陛下深更留意取进止内侍差遣札子臣曏时上殿伏见陛下宣谕以内臣差遣并一切委之都知司臣当时已曽奏陈以爲非便今入内内侍省都都知任守忠恃此权势背公立私奉之者坐获进擢忤之者立致排摈威福之柄尽在其手遂使宫禁之中畏惮其人过于人主罪盈悪积幸頼陛下神断已斥而去之然傥不収还威福之抦则是去一守忠生一守忠终无益也臣愚伏望陛下自今日已后除内臣常程差遣依旧令都知司定差外其勾当御药院内东门龙图天章阁后苑化成殿延福宫等处及非时差管勾里外要切公事之人并乞陛下亲加选擢试之以事观其爲人忠谨有功者则加赏拔姦邪不职者则加贬退不必一勘㑹资序检㝷体例如此则谁不怀德畏威输忠竭力岂独内臣而已虽外朝之臣亦可用此道而治也取进止贴黄温国文正公文集卷第三十温国文正公文集温国文正司马公文集卷第三十一温国文正公文集卷第三十一章奏十六讲筵札子乞讲尚书札子除盗札子备边札子蓄积札子阶级札子义勇第一札子举官札子义勇第二札子义勇第三札子臣伏覩讲筵所告报奉圣旨令自九月初五日后日逐讲筵至重阳节住讲候将来开春别选日讲筵臣窃以国家夲设经筵欲以发明道谊禆益圣德先帝时无事常开讲筵近嵗因圣体不安遂于端午及冬至以后盛暑盛寒之时权罢数月今陛下始初清明方冝锐精学问之时而五日开讲八日已罢臣恐议者以爲陛下非有意于求道但欲循故事俻外饰而已群臣非有意于明道但欲塞职业求钖赉而已若果如此臣窃爲朝廷羞之且陛下近増置诸宫敎授仍下诏戒朂宗室使之向学傥陛下不以身先之则宗室安肯奉诏哉臣愚以爲陛下若别有所爲未暇开讲则且俟它时亦未爲晚若旣开讲筵则恐数日之间未冝遽罢取进止乞讲尚书札子臣伏覩经筵讲说论语将毕窃以尚书者二帝三王嘉言要道尽在其中爲政之成䂓稽古之先务也陛下新承大统留意万机欲求楷模莫盛于此臣不胜区区欲望陛下更以圣意裁酌将来论语旣毕令讲说尚书取进止除盗札子臣窃闻降勑下京东京西灾伤州军如人戸委是家贫偷盗斛㪷因而盗财者与减等断放未知虚的若果如此深爲不便臣闻周礼荒政十有二散利薄征缓刑弛力舎禁去㡬率皆推寛大之㤙以利于民独于盗贼愈更严急所以然者盖以饥馑之岁盗贼必多残害良民不可不除也顷年甞见州县官吏有不知治体务爲小仁者或遇凶年有刼盗斛斗者小加寛纵则盗贼公行更相刼夺郷村大扰不免广有収捕重加刑辟或死或流然后稍定今若朝廷明降勑文䂊言偷盗斛斗因而盗财者与减等断放是劝民爲盗也百姓乏食官中当轻傜薄赋开仓赈贷以救其死不当使之自相刼夺也今岁府界京东京西水灾极多严刑峻法以除盗贼犹恐春冬之交饥民啸聚不可禁御又况降勑以劝之臣恐国家始于寛仁而终于酷暴意在活人而杀人更多也凡号令之出不可不慎毫釐之失爲害实多若才知其失随即更张犹胜于有害及民迷而不复者也伏望陛下速令収还此勑严责京东京西转运司及州县应灾伤之处多方擘画斛斗救济饥民若有一人敢刼夺人斛斗者立加擒捕依法施行如此则衆知所畏不敢轻犯所以保全愚民减省刑狱之道也取进止备边札子臣闻周书称文王之德曰大邦畏其力小邦怀其德盖言诸侯傲很不賔则讨诛之顺从柔服则保全之不避彊不陵弱此王者所以爲政于天下也臣伏见去岁先帝登遐赵谅祚遣使者来致祭延州差指使高冝押伴入京冝言语轻肆傲其使者侮其国主使者临辞自诉于朝臣当时与吕晦上言乞加冝罪朝廷忽略此事不以爲意使其怨怼归国一国之人皆以爲耻今岁以来谅祚招诱亡命点集兵马窥伺边境攻围堡塞驱胁熟戸八十余族杀掠弓箭手约数千人悖逆如此而朝廷乃更遣使臣赍诏抚谕彼顺从则侮之傲很则畏之无乃非女王所以令诸侯乎若使臣至彼谅祚稽首服罪禁止侵掠犹或可赦若复拒违王命辞礼骄慢侵掠不已未知朝廷将何以待之伤威毁重孰甚于此方今公私困竭士卒骄惰将帅乏人而戎狄犯边事之可忧孰大于此而朝廷上下晏然若无事者其故何哉岂朝廷自有其俻而踈外之臣不得与知乎臣窃惑之所谓备者非但添屯军马积贮粮草而已也在于择将帅而修军政也二者皆阙何谓有俻臣不胜愤懑伏望陛下愽延群臣访以御边之䇿择其善者而力行之方今救边之急冝若奉漏瓮沃焦釡犹恐不及岂可外示闲暇而飬成大患也取进止蓄积札子臣闻国以民爲夲民以食爲天国家近岁以来官中及民间皆不务蓄积官中仓廪大率无三年之储郷村农民少有半年之食是以小有水旱则公私穷匮无以相救流移转徙盗贼并兴当是之时朝廷非不以爲忧及年谷稍丰则上下之人皆忘之矣此最当今之深弊也先帝时臣曽上言乞将诸路转运使及诸州军长吏官满之日仓廪之实比于始至増减多少以爲黜陟又令民能力田积谷者皆不以爲家赀之数欲爲国家力救此弊自后不闻朝廷施行今岁开封府界南京宿亳陈蔡曹濮济单等州霖雨爲灾稼穑之田悉爲洪流百姓羸弱者流转它方饿死沟壑彊壮者起爲盗贼吏不能禁朝廷欲开仓赈贷则军储尚犹不足何以赡民欲括取于蓄积之家则贫者未能振济冨者亦将乏食又使今后民间不敢蓄积不幸复有凶年则国家更于何处取之此所以朝廷虽寒心销志亦坐而视之无如之何者也臣窃思之盖非今日有司之罪乃曏时有司之罪也往者不可及来者犹可追陛下傥不于今日特留圣心速救斯弊丰凶之期不可预保若向去复有水旱螟蝗之灾饥馑相仍甚于今年则国家之忧何所不至乎臣又闻平籴之法必谨视年之上下故大熟则上籴三而舎一中熟则籴二下熟则籴一使民适足价平则止小饥则发小熟之所歛中饥则发中熟之所歛大饥则发大熟之所歛而粜之所以取有余𥙷不足也今开封府及京东京西水灾之处放税多及十分是大饥之岁也官吏往往更行収籴所给官钱旣少百姓不肯自来中粜则遣人编栏搜括无以异于冦盗之钞刼是使有谷之家愈更闭匿不敢入市谷价益贵人不聊生如此非独天灾亦由吏治颠错之所致也臣愚欲望朝廷检㑹臣前次及今来所奏事理更加详酌择其可者少赐施行指挥开封府界及京东京西灾伤州军见今官中収籴者一切止住其有常平广惠仓斛斗之处按籍置历出粜赈贷先救农民告谕蓄积之家许令出利借贷与人候丰熟之日官中特爲理索不令逋欠其河北陜西河东及诸路应丰稔之处委转运司相度谷价贱者广谋収籴价平即止如本路阙少钱物即委主司于它处擘画郍移应副仍自今以后乞朝廷毎年谨察诸路丰凶之处依此施行臣窃料有司必言官无闲钱可以趂时収籴臣伏见国家毎遇凶荒之岁縁边屯军多处常用数百钱籴米一斗若用此于丰稔之岁可籴一石不识有司何故于凶荒之岁则有钱供亿至丰稔之岁则无钱也此无它故患在有司偷安目前以俟迁移进用不爲国家思乆逺之计而已故臣惟愿陛下深留圣意取进止阶级札子臣闻治军无礼则威严不行礼者上下之分是也唐自肃代以降务行姑息之政是以藩镇跋扈威侮朝廷士卒骄横侵逼主帅下陵上替无复纲纪以至五代天下大乱运祚迫蹙生民涂炭祖宗受天景命圣德聦明知天下之乱生于无礼也乃立军中之制曰一阶一级全归伏事之仪敢有违犯罪至于死于是上至都指挥使下至押官长行等衰相承粲然有叙若身之使臂臂之使指莫敢不从故能东征西伐削平海内爲子孙建乆大之业至今百有余年天下太平者皆由此道也近岁以来中外主兵臣僚往往不识大体好施小惠以盗虚名军中有犯阶级者务行寛贷是致军校大率不敢钤束长行甘言恱色曲加煦妪以至懦怯兵官亦爲此态遂使行伍之间骄恣悖慢寖不可制上畏其下尊制于卑所谓下陵上替者无过于此臣闻圣王刑期于无刑今寛贷犯阶级之人虽活一人之命殊不知军法不立渐成陵替之风则所系乃亿兆人之命也臣愚欲望陛下特降诏旨申明阶级之法戒勑中外主兵臣僚令一遵祖宗之制如敢有輙行寛贷曲収衆心者严加罪罚以儆其余庻几纲纪复振基绪永安取进止义勇第一札子臣传闻朝廷差陜西提点刑狱陈安石于夲路人户三丁之内刺一丁充义勇不知虚实若果如此大爲非便臣窃意议者必以爲河北河东皆有义勇而陜西独无近因赵谅祚冦边故欲广籍民兵以备缓急使之捍御也臣伏见康定庆暦之际赵元昊叛乱王师屡败死者动以万数国家乏少正兵遂籍陜西之民三丁之内选一丁以爲郷弓手㝷又刺充保捷指挥差于㳂边戍守当是之时闾里之间惶扰愁怨不可胜言耕桑之民不闻战闘官中旣费衣粮私家又湏供送骨肉流离田园盪尽陜西之民比屋彫残至今二十余年终不复旧者皆以此也其谋䇿之失亦足以爲戒矣是时河北河东边事稍缓故朝廷但籍其民以充义勇更不刺爲军虽比之陜西保捷爲害差小然国家何甞使之捍御戎狄得其分毫之益乎今议者但恠陜西独无义勇不知陜西之民三丁之内已有一丁充保捷矣自西事以来陜西困于科调比于景祐以前民力减耗三分之二加之近岁屡遭凶歉今秋方获小稔且望息肩又值边鄙有警衆心已揺若更闻此诏下必大致警扰人人愁苦一如康定庆暦之时是贼㓂未来而先自困弊也况即日陜西正军甚多不至阙乏何爲遽作此有害无益之事以循覆车之辙也伏望朝廷审察利害特罢此事诚一方之大幸取进止举官札子臣闻致治之夲在于得贤天下至广群臣至衆人主不能徧知必资荐举若荐举不得其实则邪巧并进官职耗废是故设连坐之法以惩之此百王不易之道也伏见近降诏书令中外臣僚于文资宫内不以职位髙下举行实素着官政尤异可备升擢任使之人又于诸司使以下至三班使臣内举堪充将领及行陈任使之人此乃前丗之令典当今之切务臣始闻之不胜庆抃旣而议者皆言数年之前亦曽有此诏书所举甚衆未闻朝廷曽有所升擢今兹盖亦修故事饰虚名而已非有求贤之实也若果如此诚有何益臣愚欲望陛下尽将令来臣僚所举之人随逐人资叙各置一簿编其姓名留之禁中其副本降付中书枢宻院若遇文臣转运使副提点刑狱转运判官知大藩府及武臣緫管钤辖路分都监知州军等有阙除用旧资序人外应系升陟入上件差遣者并乞于今来举官簿内次第资叙人中陛下亲加选择点定一人其不系今来荐举之人不得差充上件差遣若升陟以后它日职事败阙不如所举及犯赃私罪其举主并依法施行虽见任两府亦乞不以恩例特放凡系举官不当降官及降差遣者未满三年虽遇恩赦不得牵复如此则群巨莫敢不尽公择人天下贤才皆可得而官使矣取进止义勇第二札子臣近曽上言乞罢刺陜西义勇事未审朝廷曽与不曽别爲商量臣前次上殿乞陛下留意俻边所谓备者非但添屯军马积贮粮草而巳任于择将帅而修军政今将帅不才者未闻有所更改军政頽弊者未闻有所振举而忽取腹内州军之民尽刺以爲兵外人闻之无不骇愕今陜西㳂边正军动以万数朝廷若能择有方略胆勇之人以爲将帅使之简去疲弱选取精锐勤加教习明行赏罚则虽欲取银夏而税其地禽赵谅祚而制其命有何所难况但止其钞盗乎今朝廷不孜孜以将帅军政爲急而无故籍耕桑之民使之执兵徒有惊扰而实无所用臣不知谁爲陛下画此䇿也昔康定庆暦之间朝廷以元昊犯边官军不利巳曽籍陜西之民以爲鄊弓手始者明出敕牓云但欲使之守护郷里必不刺充正军屯戍边境牓犹未収而朝廷尽刺充保捷指挥令边州屯戍当是之时臣丁忧在陜备见其事民皆生长太平不识金革一旦调发爲兵自陜以西闾阎之间如人人有䘮户户被掠号哭之声弥天亘野天地爲之惨悽日月爲之无色往往逃避于外宫中絷其父母妻子急加追捕鬻卖田园以充购赏曁刺靣之后兵贠教头利其家冨百端诛剥衣粮不足以自赡湏至取于私家或屯戍在边则更湏千里供送祖父财产日销月铄以至于尽况其平生所习者惟桑麻耒耜至于甲胄弩槊虽日加教阅不免生踈而又资性戆愚加之畏懦临敌之际得便即思退走不惟自䘮其身兼更拽动大阵自后官中知其无用遂大加沙汰给以公慿放令逐便而惰游已乆不复肯服稼穑之劳兼田产巳空无所复归皆流落冻馁不知所在长老至今言之犹长叹出涕其爲失䇿较然可知足以爲后来之戒而不足以爲法也今朝廷虽云所籍之民止刺手背农隙之时委州县召集教阅只在郷里不令戍边而民间惩往年之事必大兴讹言互相惊扰朝廷号令失信前后巳多虽州县之吏徧至民家靣加暁谕亦终不肯信迯亡避匿刑狱必繁怨嗟之声周遍一方足以动揺群心感伤和气若使分毫有益于国亦无所顾此有害无益显然明白近在目前设使教习得成一旦谅祚大举入冦边臣不能捍御而使之深入三辅东过潼关乃欲驱此乌合村民以拒之不亦难乎此适足以取戎狄之笑而巳伏望陛下轸念生民深察得失其刺义勇事早赐寝罢取进止义勇第三札子臣累日前方闻朝廷有指挥令陜西路㨂郷村百姓充义勇臣即时有奏札子言其非便昨日又上殿具札子靣有敷陈奉圣旨令送中书枢宻院商量臣到中书枢宻院方知此事拟议巳乆敕下本路己近旬日臣耳目踈浅闻之后时不能先事进言是臣之罪然臣闻之易曰不逺复无祇悔元吉说命曰无耻过作非今虽敕命巳下若追而止之犹胜于遂行不顾不可避反汗之嫌而蹈迷复之凶也百姓一经刺手则终身羁縻不得左右人情畏惮不言可知康定年中㨂差郷弓手时元不刺手后至庆暦年中刺充保捷之时冨有之家犹得多用钱财雇召壮徤之人充替今一切皆刺其手则是十余万无罪之人永充军籍不得复爲平民其爲害民尤甚于康定之时也臣料即今陜西之民已狼狈惊扰不聊生矣若朝廷晏然坐而视之曽不悯恤使赤子嗷嗷何所告诉为民父母者固当如是乎古者国有大事谋及卿士谋及庻人谋及卜筮今籍一路之民以爲兵可谓大事矣而两府之外朝士大夫无一人知者一旦敕书旣下急如星辰严如雷霆谁暇问其端倪况敢言其非也臣以备位諌官旣闻之后不可畏避死亡不爲陛下力言之若又弃忽其言不爲改更则是今后朝廷号令有过误者终不可复救也如此则恐非国家之福臣愚伏望圣慈速降指挥下陜西路其义勇且未得㨂刺别听候朝廷指挥然后慱延卿士大夫更熟议其可否果然有利于国无害于民徐复行之何晚之有取进止贴黄温国文正公文集卷第三十一温国文正公文集温国文正司马公文集卷第三十二温国文正公文集卷第三十二章奏十七义勇第四札子义勇第五札子义勇第六札子求降黜第一状第五状札子陈述古札子皮公弼札子王广渊札子皮公弼第二札子王广渊第二札子义勇第四札子臣近日已三次上言乞罢陜西刺义勇事未蒙朝廷采纳臣欲止而不言则不忍坐视一路之民横受困苦而自圗一身之安又恐迁延日乆则无及于事是以不敢避斧钺之诛継上封奏爲陛下极陈其利害臣比日以来熟思此事诚于民有丗丗之害于国无分毫之利何谓于民有丗丗之害臣窃见河北陜西河东自景祐以前夲无义勇凡州县诸般色役并是上等有物力人户支当其郷村下等人户除二税之外更无大叚差徭自非大饥之岁则温衣饱食父子兄弟熈熈相乐自寳元庆暦之间朝廷因赵元昊叛乱契丹压境遂于三路郷村人户之中不问贫冨䓁苐但有三丁之家即㨂一丁充郷弓手及强壮其时西边事冝尢急㝷将陜西一路郷弓手尽刺靣充保捷正军其河北河东事冝稍缓遂只将郷弓手及强壮刺手背充义勇自此三路之人始骚然愁苦矣其河北河东之民比于陜西虽免离家去郷戍边死敌之患然一刺手背之后则终身拘缀或欲逺岀干事籴贱贩贵或遇水旱凶荒欲分房逐熟或典卖尽田产欲浮游作客皆虑官中非时点集不敢东西又当差点之际州县之吏宁无乞覔教阅之时人贠教头宁无歛掠是于常时色役之外添此一种科徭也若果如议者之言无害于民则民皆乐从官中何必更刺其手背以防迯窜乎以此观之义勇爲害于两路之民已可知矣况陜西于庆暦年中民家巳各䘮一丁刺充保捷流落不归今又取其次丁刺充义勇不亦甚乎朝廷近年分命朝臣遍往诸路减省诸般色役至于弓手壮丁解子驿子之类州县所不可阙者亦皆减放谓之寛恤民力今乃无故一旦刺一路之民十有余万以爲义勇何朝廷爱之于前而忍之于后悯之于小而忘之于大乎且今日旣籍之后则州县义勇皆有常数毎有迯亡病死州县必随而𥙷之则义勇之身旣羁縻以至老死而子孙若有进丁又不免刺爲义勇是使陜西之民子子孙孙常有三分之一爲兵也臣故曰于民有丗丗之害也何谓于国无分毫之利太祖太宗之时未有义勇至于正军亦不及今日十分之一然而太祖取荆湖平西川下广南克江南太宗取两浙克河东一统天下若振藁拾遗此岂义勇之力也哉盖由民政修治军令严肃将帅得人士卒精綀故也康定庆历之间赵元昊负累朝厚恩无故逆命侮慢不恭侵犯边境朝廷竭天下之力以奉边鄙刘平任福葛怀敏之师相継覆没士卒死者动以万数正军不足益以郷兵外府不足継以内帑民力困极财物殚尽终不能出一旅之衆渉区脱之地以讨其罪而不免含垢忍耻假以宠名诱以重赂仅得无事当是之时三路新置郷兵共数十万何甞得一人之力乎由此观之义勇无用亦可知矣贾谊有言曰前车覆后车戒康定庆历御戎之䇿国家当永以爲戒今乃一检当时体例而行之是后车又将覆也有难臣者必曰古之兵皆出民间岂民兵可用于古而不可用于今乎臣则对曰三代之时用井田之法以出卒车马居则爲比闾族党州郷行则爲伍两卒旅师军爲之长者皆卿大夫士也唐𥘉府兵各有营府不属州县有将军郎将折冲果毅以相统摄是以令下之日数万之衆可以立具无敢迯亡避匿者以其纲纪素备故也今郷兵则不然虽有军贠莭级之名皆其郷党族姻平居相与拍肩把袂饮博闘殴之人非如正军有阶级上下之严也若安宁无事之时州县聚集教阅则亦有行陈旗鼓关弓彍弩坐作叫噪真如可以战敌者彼若闻胡冦大入边兵已败边城不守胡骑杀掠蹂践卷地而来则莫不迎望风声奔波迸散其军贠节级将鸟伏䑕窜自救之不暇岂有一人能爲县官率士卒而待冦乎以臣观之此正如儿戯而已安有爲国家计惊搔一路之民使之破家失业而爲儿戯之事乎臣故曰于国无分毫之利也凡此利害之明有如白黒伏望陛下不以臣愚贱而忽其言少留听察其刺陜西义勇事早赐寝罢则一方幸甚取进止贴黄义勇第五札子臣近者巳曽四次上言乞罢刺陜西义勇别白利害极其恳恻然未蒙省察方今陜西一路之民大小遑遑如在汤火之中而朝廷晏然略无拯救之意臣职在箴諌安可塞黙不敢广有援引以烦圣听请以目前显验言之今建议以义勇爲便者必曰即日河北河东不用衣粮而得胜兵数十万皆教阅精熟可以战敌又兵出民间合于古制臣请言其不然彼数十万者虚数也教阅精熟者外貌也兵出民间者名与古同而实异也何以言之河北何东州县旣承朝廷之意各㨂刺义勇只求数多据帐籍言之诚有数十万之衆矣若万一胡冦在近官中急欲点集之时则一人不可见矣岂非虚数乎平常无事州县教阅之日观者但见其旗号鲜明钲皷备具行列有序进退应节即叹羙以爲真可战殊不知彼皆队舞聚戯之类若闻胡冦之来则瓦解星散不知所之矣岂非外貌乎古者兵出民间民耕桑之所得皆以衣食其家故处则冨足出则精锐今旣赋歛农民之粟帛以赡正军又籍农民之身以爲兵是一家独任二家之事也如此民之财力安得不屈岂非名与古同而实异乎以臣愚见河北河东已刺之民犹当遣放况陜西未刺之民乎陛下欲知利害之实何不试召建议者而问之曰河北河东自置羲男以来胡冦凡几次深入至腹内州军用义勇拒战而胡冦败退今旣有义勇之后三路正军皆可废而不用乎若果然胡冦曽深入因得义勇之力而败退今来刺义勇之后正军皆可废罢此乃万丗之长䇿也愿陛下行之勿疑若自置义勇以来未甞经阵敌使用今来虽有义勇正军亦未可废罢则何忍以十余万无罪之赤子尽刺以爲无用之兵乎天生圣君以爲民也民今如此陛下岂可全不爲之动心乎臣之所言尽于此矣陛下若以爲稍有可采即乞早降指挥下陜西令罢刺义勇以救一方之民若以爲敕命巳行不肯遽改即乞且免刺手背候边事宁息依旧放散则民虽有一时搔扰之劳犹免终身羁縻之苦若以臣所言皆孟浪迃阔不可施行则臣之智识愚闇无以勉强变更不可乆汚諌诤之列伏望圣慈特赐降黜别择贤才而代之取进止义勇第六札子臣昨日上殿爲言乞罢刺陜西义勇事陛下宣谕以爲命令巳行臣退而思之不胜郁悒终夕不寐深祗陛下此言之失臣案周易复之𥘉九曰不逺复无痛悔元吉祇大也盖言人谁无过虽在圣贤亦不能免然圣贤皆能不逺而复故虽有小悔不至于大而终保元吉也其上六曰迷复凶有灾眚用行师终有大败以其国君凶至于十年不克征盖言失之巳逺迷而不复无事不凶而人君尤甚故孔子賛之曰迷复之凶反君道也自古明圣之君闻一善言立爲之变更号令者多矣不可悉数惟近岁大臣自知思虑不熟号令巳失无以抑夺台諌之言则云命令巳行难以更改此乃遂非拒諌之辞陛下新临大政当求善无厌从諌如流之时而亦有此言天下将何望焉且唐室以前諌议大夫拾遗𥙷阙皆中书门下省属官曰与中书令侍中侍于天子之侧议论大政苟事有阙失皆得随时䂓正今国家凡有大政惟两府大臣数人相与议论深严祕宻外廷之臣无一人知者及诏勑巳下然后台諌之官始得与知或事有未当湏至论列又云命令巳行难以更改则是国家凡有失政皆不可复救也如此岂惟愚臣一人无用于时諌诤之官皆可废也以臣所见但当论其事之得失言之是非不当云命令巳行不可改也今陜西一路之民小大皇皇正如在汤火之中若忽得朝廷指挥云所有义勇且住㨂刺其已刺手背者并给与公慿放令逐便是得出汤火之中死而复生也其谁不欢唿皷舞感戴圣㤙岂有一人云命令已行不当复改邪陛下万民之父母万民陛下之赤子岂有父母误坠其子于井而曰吾已误矣遂忍不救邪昔舜称尧之德曰稽千衆舍巳从人仲虺称汤之德曰用人惟已改过不吝臣愿陛下勿以先入之言爲主虚心平意以察臣前后五次所言果然爲是爲非若其是欤即乞早降指挥罢刺陜西义勇若其非欤即乞如臣前来所奏特赐降黜别择贤才而代之所有命令巳行之言伏望陛下自今永以爲戒不可使天下闻之塞絶善言之路也取进止求降黜第一状右臣近日累曽上言乞罢刺陜西义勇事朝廷以言无可采寝而不行臣性识庸昧不逹大体妄以狂瞽烦渎圣明章奏相継至于五六终不能少以愚诚感动天听尸禄矌官孰甚于此臣实无颜尚居諌列伏望圣慈察其无堪早赐降黜谨具状奏闻伏候敕㫖第五状右臣近曽四次进状以言事不当乞赐降黜未蒙朝廷施行今伏见知制诰钱公辅因缴纳王畴除枢宻副使词头责授滁州团练副使臣窃以公辅所坐止于柅枢宻副使㤙命臣曏来所言乃是沮宰相大议公辅宻启于诏令未出之前臣露章争执于诏令已行之后公辅奏章止于一上臣凡六次进札子五次进状以此校量公辅罪轻微臣罪重轻罪犹蒙严谴重罪安可不行伏望圣慈详臣前后所奏比钱公辅更于逺小处责降所贵圣朝刑典行之均壹谨具状奏闻伏候敕旨札子臣近曽六次进状以言事不当乞赐降黜未蒙朝廷施行陛下之意盖谓臣一言不从遽求引去太爲容易臣之愚心非敢独爲乡来一事而已臣闻爲士者苟得位于朝必能献可替否致君尧舜跻民仁夀今臣俻位諌职三年有半不能悉心竭忠以𥙷益明主使国家纲纪浸以隳紊百姓困穷衣食日蹙戎狄悖慢军旅骄惰比于臣未作諌官之时未见有分毫之胜然则臣之不才较然可见岂敢不自愧耻尚窃荣宠伏望圣慈依臣前奏早赐责降取进止陈述古札子臣窃闻陜西都转运使陈述古昨因廵边妄奏朝廷称边鄙宁静不足为虑后因权泾原路经略司事闻副緫管刘几称西人点集将谋入冦请出兵防托述古恐与前奏相违因此怒凡奏称不恊军情张皇生事擅移凡知鳯翔府数日之间西人果大举犯边杀掠弓箭手及熟戸蕃部述古亦不即时发兵救援致䧟没数千戸近者虽知朝廷巳差台官勘到述古罪状然窃闻所坐止于擅移刘几及奏状有不实之处若以文吏议之罪不至重若以国家计言之爲害实深何则国家承平日乆人不习战虽屯戍之兵亦临敌难用唯弓箭手及熟戸蕃部皆生长边陲习山川道路知西人情伪材气勇悍不惧战闘从来国家頼之以爲藩蔽今述古知西人欲求侵扰而自避飜覆之辜顺成欺罔之谋抑遏将官不许救护遂以数千戸王民委于虎口使父子流离骨肉涂炭岂唯巳䧟没者深可哀痛臣恐自今巳后诸路弓箭手皆不敢于极边居止熟戸蕃部皆有叛国从贼之心以此观之其害岂小哉况述古出于明䕃材器庸鄙自歴官以来所至之处纵恣胷臆残虐吏民不顾宪典轻侮王命骄暴狼狡天下共知屡曽坐事黜降旋复収用叨窃名位一朝至此诚过其分量故天夺之魄举措乖缪骇人视听䧟败民命坐辱国威内外之人无不愤疾臣闻舜诛四凶而天下服如述古平生所爲亦可以谓之凶人矣陛下纵不欲明加斧钺以谢边民亦当投之荒裔以御魑魅庻使封疆之臣少知惊惧取进止皮公弼札子臣伏覩近降诏书于初任第二任通判人中选人权发遣三司判官公事九年之后擢爲职司旣使之乆于其事又待以不次之位此诚用人之要术爲政之首务也然当兹选擢之𥘉天下士大夫莫不延颈而望拭目而视若得清修孤直之人则皆劝慕爲善秖节砺行不肖者亦化而爲贤矣若得贪汚謟伪之人则皆倾巧干进饰貌盗名安恬者亦变而爲躁矣此乃风俗之本原政治之枢机不可以不慎自非有竒材异绩爲天下所知未可容易当此举也窃见尚书都宫贠外郎皮公弼爲吏之处以贪饕致冨资性狡猾善爲进取在京师则造请不倦在外则书启相㝷专用此术致举者三十余人一旦首膺兹选天下之人苟有知公弼所爲者但私议窃叹愤郁喑呜莫敢发言此岂可以称陛下求贤之意副四方跂竦之望哉若所选之人皆如公弼之类乃是开此徼倖之门以爲佞邪躁进之涂恐非朝廷之福也所有皮公弼伏望圣慈追还前命勒归本任况今中外之官本资序合入三司判官者尚不啻数十人岂得其中全无可选择者愿且选以𥙷即日三司判官之阙俟果有竒材异绩爲衆所知者然后依近降诏书举而用之天下幸甚取进止王广渊剳子臣伏见新除王广渊直集贤院外廷之人无不怪惑偶语族谈莫知其故或云广渊以脣舌便佞游走于公卿之门盖执政所荐也或云陛下潜龙之时广渊以文章因陛下故人自荐逹素蒙知赏故特加㧞擢此二者臣莫知其虚实若果有其一皆非朝廷之美也夫端士进者治之表也憸人进者乱之阶也臣窃闻广渊虽有文艺其余更无所长于士大夫之间好奔竞善进取称爲第一若以此获公卿之知则其人固非端士矣曏以𥘉任通判编排中书文字二年之间堂除知舒州搢绅巳皆相与指目以爲侥倖今又骤加羙职安得不取外朝之怪惑乎陛下方莅政之𥘉欲简抜天下贤材寘诸不次之位以率厉群臣而执事之臣不能称陛下之意前此用皮公弼权发遣三司判官今又用王广渊直集贤院将何以使天下之人尚廉耻之节崇敦厚之风乎若陛下龙潜之时广渊果曽以文章自逹于左右此尤不可昔汉文帝时景帝爲太子甞召上左右饮中郎将衞绾独称疾不往及即位宠侍绾过于它臣周太祖时丗宗镇澶州张美爲三司吏掌州之钱谷丗宗私有求假羙悉力应奉及即位衆皆称美材敏而丗宗终薄其爲人广渊若当仁宗之丗私以文章献于陛下爲臣忠谨者肯如是乎陛下今日当治其罪而又赏之将何以厉人臣之节也所有王广渊新授直集贤院勑伏乞追还取进止皮公弼第二札子臣近曽上言乞罢皮公弼权发遣三司判官公事未闻朝廷施行臣闻周礼小宰以六计弊群吏之治曰廉善廉能廉谨廉正廉法廉辨盖言爲吏者虽有六事皆以廉为夲也翼奉曰人诚向正虽愚爲用若乃怀邪智益爲害盖言人操心不正者虽有材能无所用也今以公弼材能求于朝士之间不爲难得若其贪汚謟伪则罕有其比陛下方欲简㧞英贤待之不次以切厉群臣新羙大化而得公弼之徒臣恐四方闻之无不解体使廉正之士沉抑而不显贪邪之人辐凑而竞进其于亏损圣政败坏风俗不爲细事伏望陛下早追还公弼前所授恩命勒归东明夲任取进止王广渊第二札子臣近曽上言乞罢王广渊直集贤院事未闻朝廷施行外议籍籍至今未已臣备位諌职不敢塞黙窃见广渊憸邪便佞勤于造请以此之故自幕职入京数年之间得至除知州今又以特㫖直集贤院臣不知广渊有何才德过絶于人而受国家宠荣如此之速也议者皆言陛下在藩邸时广渊因时君卿以文章笔扎私有贽献深自结纳故有今日之命若果如此大爲非冝臣闻爲人君者洗濯其心至公至正审察善恶明辨是非忠信者虽有怨雠而必用姦回者虽有私恩而必诛是以群臣暁然各知所守一心同德以事其上今广渊若于仁宗之丗私结陛下之知则陛下察其爲人果爲忠信果有姦回若以此获羙官则姦回之臣欲求进身者将何所不爲恐非陛下之利也自古以来惟英明之主能知此理伏望陛下追还广渊恩命仍严加窜謪以惩憸巧之臣用心不一者取进止温国文正公文集卷第三十二温国文正公文集温国文正司马公文集卷第三十三温国文正公文集卷第三十三章奏十八招军札子钱粮札子西边札子论修造札子濮安懿王合行典礼议翰林学士王珪等状孙长卿札子第二札子北边札子招军札子臣近闻朝廷于在京及诸路广招禁军其灾伤之处又招饥民以充厢军臣愚以爲国家从来患在兵不精不患不多夫兵少而精则衣粮易供公私充足一人可当十遇敌必能取胜兵多不精则衣粮难赡公私困匮十人不足当一遇敌必致败北此利害之明有如白黒不爲难知也是以太祖皇帝之时天下兵数不及当今十分之一而犹日加选练简去羸老专取精锐故能征伐四克混壹区夏自景德以来中国旣以金帛绥怀戎狄不事征讨至今已六十余年是宜官有余积民有余财而府库殚竭仓廪空虚水旱小愆流殍满野其故何哉岂非边鄙虽安而冗兵益多之所致乎此乃天下所共知非臣一人之私言也庆暦中赵元昊叛西边用兵朝廷广加召募应诸州都监监押募及千人者皆特迁一官以此之故天下冗兵愈衆国力愈贫近岁又累次大㨂厢军以𥙷禁军之数即日系籍之兵巳爲不少矣何苦更复直招禁军及招饥民以充厢军臣不知建议之臣曽与不曽计校今日府库之积以飬今日旧有之兵果爲有余为不足乎此盖边鄙之臣庸愚懦怯无它材略但求添兵在朝之臣又恐所给之兵不副所求它日边事或有败阙归咎于己是以不顾国家之匮乏只知召募取其虚数不论疲软无所施用此群臣容身保位苟且目前之术非爲朝廷深谋逺虑建经乆之画也谚曰多求不如省费此言虽小可以喻大今以十口之家衣食仅足一旦顿増五口必不能赡若不顾困中之粟笥中之帛所余几何而惟冗口是贪能无穷匮乎国家之势何以异此群臣旣不能爲陛下忠谋陛下又不自以爲忧则谁当忧之臣恐边臣之请兵无穷朝廷之募兵无已仓库之粟帛有限百姓之膏血有涯不知国家长此沉瘵何时当瘳乎臣又闻即日灾伤之处军无见粮煑薄粥以饲饥民犹不能给况刺以爲兵将以何物养之终身乎且畎畒农民止因一时饥馑故流移就食若将来丰稔则各思复业今旣刺以爲兵是使之终身失业也于官于民皆爲非便谋䇿之失孰甚于此臣愿陛下断自圣志速降指挥应在京及诸路并且罢招禁军但选择将帅使之训练旧有之兵以备御四夷不患不足其灾伤之处州县不得妄招饥民以充厢军但据所有斛斗救接农民俟向去稍丰使各复旧业则天下幸甚臣自陛下践阼以来不自知其狂愚见朝廷政令有未便差除有未当屡献瞽言浼渎天聡陛下未甞爲之变一政令改一差除如臣者亦可以不言矣然犹区区献言不已者诚耻居位而不言不耻多言而见厌也取进止钱粮札子臣近蒙恩给假至陜州焚黄窃见縁路诸州仓库钱粮例皆阙絶其官吏军人料钱月粮并湏逐旋収拾方能支给窃料其余诸州臣不到处亦多如此臣闻国无三年之蓄曰国非其国今窘竭如此而朝廷曽不以爲忧若不幸有水旱蝗蝻方数千里如明道康定之时如之边鄙有急兴兵动衆不知朝廷何以待之臣伏见陈许颕亳等州止因去秋一次水灾遂致骨肉相食积尸满野此非今日官吏之罪乃曏时官吏之罪也何则曏时丰稔之岁其人但务偷安不爲逺虑粟麦至贱不能储蓄及至凶荒之际官私俱竭上下狼狈何由相救虽使桑羊刘晏复生亦无如之何也今春幸而得雨麦田有望朝廷巳置饥馑之事于度外不复以储蓄爲意矣万一天下州县复有灾伤则何以异于陈许颕亳之民也若饥馑相継盗贼必兴此岂可不早爲之深虑乎臣愚伏望陛下于天下钱谷常留圣心特降诏书明谕中外应文武臣僚有熟知天下钱谷利害能使仓库充实又不残民害物者并许上书自言陛下勿以其人官职之踈贱文辞之鄙恶一一略加省覧择其理道稍长者皆赐召对从容访问以方今食货俱乏公私皆困何故而然如何擘画可使上下丰足若其言无可取者则罢遣而已有可取者即爲之施行仍记録其姓名置于左右然后选其中材干出群者以爲转运使副判官及三司使副判官仍毎至年终令三司撮计在京府界及十八路钱帛粮草见在都数闻奏以之比较去年终见在都数若増羡稍多即令勘㑹如别无姦巧欺谩及非理赋歛而致増羡其当职之人冝量行褒赏累经褒赏者即别加进用若减耗稍多即令诘问如别无大故灾伤及添屯军马而致减耗其当职之人冝量行责罚累经责罚者即永从黜废诚能如此行之不懈数年之后可使天下仓皆有余粟库皆有余财虽有水旱蝗蝻之灾及边鄙有急皆不足忧也取进止西边札子臣窃见近年以来赵谅祚虽外遣使人称臣奉贡而内蓄姦谋窥伺边境隂以官爵金帛招诱中国不逞之人及熟戸蕃部闻其亡命叛去及潜与交通者巳爲不少而朝廷不能一一尽知也其熟戸蕃部有违拒不从者谅祚輙发兵马公行杀掠弓箭手有住在㳂边者谅祚皆迫逐使入内地将帅之臣但坐而视之不能救援遂使其余熟户皆畏惮兇威怨愤中国人人各有离叛之心及朝廷遣使赍诏责问则谅祚拒而不纳纵有所荅皆侮慢欺谩之辞朝廷亦隐忍含容不复致诘谅祚又数扬虚声以惊动边鄙而将帅之臣率多懦怯别无才谋以折冲御侮只知多聚兵马以自卫其身一路有警则三路皆耸尽抽腹内州军下畨兵士置在麾下使之虚食粮草数月之后寂无影响然后遣还未及休息忽闻有警又复抽去如此往还疲于道路讫无一事曽有施爲臣虽愚驽不习边事窃以私意料之谅祚所以依旧遣使称臣奉贡者一则利于毎歳所赐金帛二十余万二则利于入京兴贩贸易三则欲使朝廷不爲之备也其所以招诱不逞之人者欲以采访中国虚实之事平居则有谋主入冦则用爲郷导也其所以诱胁熟户迫逐弓箭手者其意以为东方客军皆不足畏惟熟户弓箭手生长极边勇悍善闘若先事剪去则边人失其所恃入冦之时可以通行无碍也其所以数扬虚声惊动边鄙者欲使中国之兵疲于奔命耗散储畜公私贫困旣而边吏习以爲常不复设备然后乗虚入冦也凡此诸事若不早爲之虑使姦谋得成窃恐其爲国家之患未可量也臣谓朝廷冝霄衣旰食以爲深忧而但见其遣使奉贡即以爲臣节未亏得其侮玩之语以爲恭顺得其侵谩之语以爲诚实盖朝廷非不知其夲心且欲幸其未发止求目前之暂安不顾异时之深患臣日夜思之不胜愤悒何戎狄爲谋之深而中国虑事之浅也臣愚伏望陛下于边鄙之事常留圣心特降诏书明谕中外应文武臣僚有乆歴边任或曽经战阵知军中利害及戎狄情伪者并许上书自言陛下勿以其人官职之踈贱及文辞之鄙恶一一略加省览择其理道稍长者皆赐召对从容访问以即日治兵御戎之䇿何得何失如何处置即得其冝若其言无可取者则罢遣而已有可取者即爲施行仍记録其姓名置于左右然后选其中勇略殊衆者擢爲将帅若能称职有功则劝之以爵赏昬懦败事则威之以刑诛加以选练士卒留精去冗申明阶级之法抑扬骄惰之气诚能如此行之不懈数年之后俟将帅得人士卒用命然后惟陛下之所欲爲虽北取幽蓟西収银夏恢复汉唐之疆土亦不足爲难况但守今日之封略制戎狄之侵侮岂不沛然有余裕哉取进止论修造札子臣伏见近日以来修造稍多只大内中自及九百余间以至皇城诸门并四边行廊及南薫门之类皆非朝夕之所急无不重修者役人极衆费财不少此盖陛下纉极之𥘉禁廷之中诚有破漏不可居者陛下略命整葺理亦冝然而左右之臣便谓陛下好兴土木之功遂广有经度虽不至损坏之处亦毁拆重修务以壮丽互相夸胜外以希旨求知内以营私䂓利万一陛下更因此赏之则营造之端猝无穷巳国财必竭民力必殚臣窃惟陛下新临天下惠泽未孚于民而以好治宫室流闻四方非所以光益圣德也修造劳费不可胜数臣请且言诸州买木一事扰民甚多衙前皆厚有产业之人毎遇押竹木纲散失陪填无有不破家者先帝躬履节俭宫室苑囿无有増饰故诸场材木皆有羡余屡因赦恩放免买木以寛民力自顷修造倍多诸场材木渐就减耗有司于外州科买百端营致尚恐不足而工匠用之贱如粪土昔汉文帝惜十家之产罢露台而不作今诸场前后所积竹木何啻十家之产陛下至仁若察其所从来得不爲之爱惜乎况即今在京仓库踈漏甚多皆以上件数处兴功占使匠人物料末暇修葺致粟帛之类大有损败古者将营宫室宗庙爲先廏库爲次居室爲后今之所修缓急先后无乃未得其冝乎又皇子生而冨贵年未及冠所冝示以朴素慎其所习今闻所修三位䂓摹侈大又复过于祖宗之时皇子所居汉明帝曰我子何得比先帝子此志非所以纳之于义方也臣愚伏望陛下特降圣㫖应大内里外舎屋即目不至大叚损坏之处及不至要切如南薫门之类并罢兴修其皇子位只因旧屋夹截修整早令毕功不得过爲宏壮且令那减匠人物料修仓库之损坏者所有诸处监修之官自是夲职更不与减年磨勘及转官酬奖以塞泰侈之源使天下皆知陛下去奢从俭仁民爱物不亦羙乎取进止濮安懿王合行典礼议宰臣韩某等状伏以出于天性之谓亲縁于人情之谓礼虽以义制事因时适冝而亲必主于㤙礼不忘其本此古今不易之常道也伏惟皇帝陛下奋乹之徤乗离之明拥天地神灵之休荷宗庙社稷之重即位以来仁施泽浃九族旣睦万国交欢而濮安懿王德盛位隆冝有尊礼陛下受命先帝躬承圣统顾以大义后其私恩慎之重之事不轻发臣等忝俻宰弼实闻国论谓当考古约礼因冝称情使有以隆㤙而广爱庶几上以彰孝治下以厚民风臣等伏请下有司议濮安懿王及谯国太夫人王氏襄国太夫人韩氏仙游县君任氏合行典礼详处其当以时施行治平元年五月二十八日进呈奉圣旨候过仁宗皇帝大祥别取旨治平二年四月九日再进呈奉圣旨送太常礼院与两制已上同共详定闻奏翰林学士王珪等状右谨具如前臣等谨案仪礼䘮服爲人后者传曰何以三年也受重者必以尊服服之爲所后者之祖父母妻妻之父母昆弟昆弟之子若子若子者言皆如亲子也又爲人后者爲其父母传曰何以期也不贰斩也何以不贰斩也持重于大宗者降其小宗也又爲人后者爲其昆弟传曰何以大功也爲人后者降其昆弟也以此观之爲人后者爲之子不敢复顾私亲圣人制礼尊无二上若恭爱之心分施于彼则不得专壹于此故也是以秦汉以来帝王有自旁支入承大统者或推尊父母以爲帝后皆见非当时取讥后丗臣等不敢引以爲圣朝法况前代入継者多宫车晏驾之后援立之䇿或出母后或出臣下非如仁宗皇帝年龄未襄深惟宗庙之重祗承天地之意于宗室衆多之中简㧞圣明授以大业陛下亲爲先帝之子然后継体承祧光有天下濮安懿王虽于陛下有天性之亲顾复之恩然陛下所以负扆端冕冨有四海子子孙孙万丗相承者皆先帝之德也臣等愚浅不逹古今窃以谓今日所以崇奉濮安懿王典礼冝一凖先朝封赠期亲尊属故事髙官大国极其尊荣谯国太夫人仙逰县君亦改封大国太夫人考之古今实爲冝称孙长卿札子臣伏闻前环庆路经略使孙长卿加集贤院学士充河东路都转运使长卿前在环庆不暁边事举措烦苛致熟户蕃部叛亡几尽道路之人无不知之臣谓朝廷冝严加谴謪以儆群帅不意今日更褒以宠名授以重任外廷闻之无不骇笑如此何以使群臣举职边鄙获安伏望圣慈速改前命数其无状于逺小处责降庶今后封疆之臣稍有所畏取进止第二札子臣近言前环庆路经略使孙长卿守边无状冝加谴谪不当更加集贤院学士充河东路都转运使不蒙朝廷省察臣窃见陛下近者靣谕执政以中外臣僚多不修职业令降诏书严加戒谕此诚致治之夲然臣愚以爲言之不如行之若言而不行徒使号令玩渎伤威毁信不若不言之爲愈也长卿夲以钱糓常才骤蒙朝廷㧞擢数年之中官爲丞郎位爲元帅智力浅薄用过其分不晓军政不逹蕃情处事烦碎衆心不附是致熟户蕃部各思离叛受赵谅祚诱胁去者极多而长卿掩蔽欺谩不一一闻奏庆暦中元昊背诞环庆所以独不𬒳兵者以熟戸盛壮爲之藩蔽也今因长卿失于抚御散亡殆尽居官如此可谓失职而朝廷更加宠秩委之重任赏罚如此虽复曰下诏书又何益也臣愚伏望陛下黜不职之人当以长卿爲始则群臣无不悚栗不令而行矣取进止北边札子臣闻明主谋事于始而虑患于微是以用力不劳而収功甚大窃见国家所以御戎狄之道似未尽其冝当其安靖附顺之时则好与之计校末节争竞细故及其桀傲暴撗之后则又从而姑息不能诛讨是使戎狄益有轻中国之心皆厌于柔服而乐爲背叛近者西戎之祸生于髙冝北狄之隙起于赵滋而朝廷至今终未省寤犹以二人所爲爲是而以循理守分者爲非是以边鄙武臣皆锐意生事或以开展荒弃之地十数里爲功劳或以杀略老弱之虏三五人爲勇敢朝廷輙称其才能骤加擢用旣而虏心忿恨遂来报复屠剪熟户钞刼边民所䘮失者动以千计而朝廷但知惊骇増兵聚粮其致冦之人旣不追究而守边之臣亦无谴责如此而望戎狄賔服疆场无虞是犹添薪扇火而求汤之不沸也臣愚窃惟真宗皇帝亲与契丹约爲兄弟仁宗皇帝赦赵元昊背叛之罪册爲国主嵗捐百万之财分遗二虏岂乐此而爲之哉诚以屈巳之愧小爱民之仁大故也今陛下嗣巳成之业守旣安之基而执事之臣数以争桑之少忿不思灌瓜之大计使边鄙之患纷纷不息臣窃爲陛下惜之近者闻契丹之民有于界河捕鱼及于白沟之南翦伐柳栽者此乃边鄙小事何足介意而朝廷以前知雄州季中祐不能禁御爲不材别选州将以代之臣恐新将之至必以中祐爲戒而以赵滋爲法妄杀虏民则战闘之端往来无穷矣况今民力彫弊仓库虚竭将帅乏人士卒不练夏国旣有愤怨屡来侵冦祸胎巳成若又加以契丹失欢臣恐国力未易支也伏望陛下严戒北边将吏若契丹不循常例小小相侵如渔舩柳栽之类止可以文牒整㑹道理晓谕使其官司自行禁约不可轻以矢刃相加若再三晓谕不听则闻于朝廷虽专遣使臣至其王庭与之辩论曲直亦无伤也若又不听则莫若博求贤才増修德政俟公私冨足士马精彊然后奉辞以讨之可以驱穹庐于幕北复汉唐之土宇与其争渔柳之胜负不亦逺哉取进止温国文正公文集卷第三十三温国文正公文集温国文正司马公文集卷第三十四温国文正公文集卷第三十四章奏十九上皇帝䟽节用札子乞转对札子尊号札子濮王札子乞改郊礼札子辞直学士第一状第二状第三状上皇帝䟽月日具位臣光谨昧死再拜上䟽皇帝陛下臣闻书曰面稽天若诗曰文王陟降在帝左右盖言王者爲天之子不敢不朝夕小心祗畏其命如在其上如在其左右也是故洪范九畴以五行爲夲言王者当祗顺五行之性内谨五事以治身外修八政以治国正五纪以承天序折衷于皇极之道登用三德之人参合以龟筮之谋察风雨寒燠之来以省得失知休咎导迎五福避逺六极此万丗不易之道也臣不胜狂愚忘生触死伏见陛下即位以来灾异甚衆日有黒子江淮之水或溢或涸去夏霖雨渉秋不止京畿东南十有余州庐舎沈于深渊浮苴栖于木末老弱流离捐瘠道路妻儿之价贱于犬豕许颍之间亲戚相食积尸成丘旣而历冬无雪煖气如春草木早荣継以黒风今夏疠疫大作弥没数千里病者比屋䘮车交路至秋幸而丰熟百姓欣然庶获苏息未及収获而暴雨大至一昼之间川泽皆溢沟渠逆流原隰丘陵悉爲洪波一苗半穗荡无子遗都城之内道路乗桴城阙摧圯官府仓廪军垒民居覆没殆尽死于压溺者不可胜纪耆耊之人皆言耳目所记未甞睹闻此乃旷古之极异非常之大灾陛下安得不侧身恐惧思其所以致此之咎乎臣性愚学浅不足以窥测天意窃以书曰天聦明自我民聦明天明畏自我民明威又曰天视自我民视天听自我民听然则灾异之来不在于它苟人心和恱则天道无不顺矣诗曰亹亹文王令闻不巳又曰如珪如璋令闻令望古之圣王未有不先其令名而能行其政于天下者也臣伏见陛下践阼之初上自宰辅次及朝臣下逮闾阎细民士伍斯养无不翕然同辞称颂圣德如出一口皆云方今皇族奉朝谒者八百余人陛下仁孝聦明爲之首冠知人疾苦识其情伪节俭爱物刚果能断旣美先帝知人之明又庆己身逢时之幸涕泣共谈悲喜相半臣愚以爲昔汉惠帝无子而得文帝仁俭谦恭百姓冨饶几致刑措昭帝无子而得宣帝勤惠明断吏畏民乐号称中兴然则国无嗣子而旁亲入継未必不爲天意福祐社稷而光启圣贤也私心自幸又甚于衆人俄而圣躬有疾上下之人思杀身爲牲粉骨爲药庶祈早瘳以观圣政不意数月之后道涂之议稍异于前颇有谤言不专称美逮乎周歳之外则颂者益寡谤者益多臣窃伏于阙门之外日闻衆论不胜怅恨痛心疾首昼而忘食夕而忘寝爲陛下深思其故终不能明意者陛下于举动循守之间万一有所未思乎敢以愚虑言之盖有三焉惟陛下寛其罪使得毕其辝窃以皇太后仁明之德爰自先朝布闻四方加之保育圣躬在于襁褓陛下入承大统不可谓全非皇太后之力当陛下𥘉得疾之时外间传言皇太后于先帝梓宫之前爲陛下叩头祈请额爲之伤如此岂可谓无慈爱之心于陛下哉不幸爲䜛贼之人交相离间遂使两宫之情介然有隙就使皇太后有不慈于陛下陛下爲人之子安可校量曲直遂生忿恨而于爱恭之心有所不备乎传曰大德灭小怨先帝擢陛下于衆人之中自防御使升爲天子唯以一后数公主属于陛下而梓宫在殡巳失皇太后之欢心长公主数人皆屏居闲宫希曽省见臣请以小谕大设有闾里之民家有一妻数女及有十畒之田一金之产老而无子飬同宗之子以为后其人旣没其子得田产而有之遂踈母弃妹使之愁愤怨叹则邻里郷党之人谓其子爲何如人哉以匹夫而爲此行犹见贬于郷里况以天子之尊爲四海所瞻仰哉此陛下所以失人心之始也先帝天性寛仁重违物意晚年婴疾厌倦万机遂以天下之事悉委之两府两府或见有所偏或意有所私取舍黜陟未必皆当又巧设倖门进拔所爱超资越级欺罔衆人抑压孤寒无所伸愬及陛下即位皆谓必能奋发干刚昭明君徳収取威福复还王室进贤退愚赏善罚悪使海内廓然立见太平而陛下益事谦逊深自晦匿凡百奏请不肯与夺动循旧例不顾事情谨于细务忽于大体知人之贤不能举知人不肖不能去知事之非不能改知事之是不能从大臣専权甚于先朝率意差除无所顾忌或非材而骤进或有罪而见寛此天下所以重失望也臣闻书曰木从绳则正后从諌则圣是以尧稽于衆舍巳从人舜好问而好察迩言禹闻善言则拜汤用人犹已改过不各此四圣人者岂其才智之不足哉然犹孜孜汲汲下询愚贱之人者盖以四海之广万机之衆非一人所能独知必资天下之耳目思虑然后能曲尽其理也陛下圣质虽美亦当取法于尧舜禹汤而即政以来或意有所见执之不移如坚守严城御敌外冦使群臣之言皆无自而入殆非所以纳百川而成巨海也孔子曰人之言曰予无乐乎爲君唯其言而莫予违也如其善而莫之违也不亦善乎如不善而莫之违也不几乎一言而䘮邦乎是故明君之于听纳无彼无我无亲无踈无先无后唯其是而已矣若重我所有而轻彼所陈信其所亲而疑其所贱主先入之言而拒后来之议则虽有是者亦不可得而见矣夫人心之所好者视丑以爲美所恶者视善以爲恶苟能以平心察之则是非易见矣书曰有言逆于汝心必求诸道有言逊于汝志必求诸非道若必待合于圣意则恱而从之不合则怒而弃之臣恐䜛謟日进方正日踈殆非所以増社禝之福也又国家本置台諌之官爲天子耳目防大臣壅蔽朝廷政事皆大臣相与裁定然后施行而台諌或以异议千之陛下当自以圣意察其是非可行则行可止则止今乃复付之大臣彼安肯以巳之所行为非而以它人所言爲是乎此乃陛下所以独取拒諌之名而大臣坐得专权之利者也夫以君相之重何啻泰山贱臣之轻何啻鸡卵乃欲相与校其胜负臣固知其不敌矣是以四方怀忠之士愿効区区者皆望风不进结舌沮气此天下所以又失望也凡此三者在列之臣皆知其不可而上畏严诛下避怨怒莫敢以此极言闻于陛下使海内愤郁之气积而不发宜其有以感动天地之心矣臣闻天意保佑王者故爲之下灾异以谴告之若王者恐惧修省则非徒免一时之害又将有福禄随之商之大戊武丁周之成宣是也若傲忽不顾非徒为害于一时又将有危亡之祸汉之成哀灵是也今灾异之来意者皇天亦将保佑陛下以成商周之美乎臣愿陛下上稽天意下顺人心于此三者皆留圣念奉事皇太后愈加孝谨务得驩心诸长公主时加存抚无令失所緫擥大柄勿以假人选用英俊循名责实赏功罚罪舍小取大刬塞弊倖一新大政延纳谠言虚心从善皆行之以至诚非特爲空言而已夫至诚可以动金石而况人乎不诚不足以感匹夫而况天乎诗云无曰髙髙在上陟降厥士日监在兹天虽至髙视听甚迩人之所爲发于中心则天已知之固不待见其容貌形于声音也陛下果能尽诚于此则圣德日新令名四逹人心旣恱天道自和百谷蕃昌嘉瑞并至蛮夷率服福流子孙矣臣自知不才无𥙷朝廷然不敢遂自塞哩复有所陈惟陛下裁察臣光昩死再拜上䟽节用札子臣窃见国家公私穷窘固非一日今兹复遇大灾畿内秋田荡无子遗仓廪储蓄率多败坏府库钱帛散用将尽必恐今冬饥馑甚于去年军民嗷嗷无以赈救经费不足重以郊礼此乃国用危急之时不可不早以爲忧今取之于内帑则内帑已虚収之于外方则外方巳尽歛之于下民则下民巳竭不知朝廷将何以爲计臣愚以爲若非陛下侧身克巳痛自节约则无以应合天意感慰民心使昏垫者忘其悲愁馁死者无所怨嗟也臣闻节用之道必自近始伏望上自乗舆服御之物下至亲王公主婚嫁之具悉加裁损务从俭薄勿信主者以旧例爲言出六宫冗食之人使之从便罢后苑文思院所造淫巧服玩止诸处不急之役然后命有司考求在外凡百浮费之事皆一切除去群臣非有显然功效益国利民者勿复滥加赏赐将来南郊自非牺牲王帛供神之物其余青城仪仗之类止于奉车驾备外饰者亦令有司与礼官同共参详减省臣闻国有凶荒则杀礼事天者贵于内诚而贱外物是故器用陶匏席用槀秸况于青城仪仗之类何爲而不可减乎凡此数者唯在圣意断而行之固不可与庸俗之人执文况例者谋之也取进止乞转对札子臣窃见祖宗之时累曽令朝臣转对或遇灾异广求直言真宗咸平景德之间询访尤切其诏书云渉诋讦者固可优容乏词藻者许其直致是时群臣上书言事者曰不下百余封毎戒勑合门令疾速进入又诏枢宻直学士冯拯陈尧叟今详定以闻所以然者不惟考时政之得失亦以观群臣之能否也是故太宗时得冦凖真宗时得张知白皆因上书言事骤加擢用后爲宰相俱着名迹景德元年六月内出朝士边肃等二十四人姓名今于崇政殿引对在外者驿召赴阙其后稍稍进用多为名臣此皆近事易法者也陛下践阼未乆群臣能否恐未遍知𣣔乞依祖宗旧制毎遇内殿起居曰常令朝臣两人转对其余在京及外处臣僚有欲上书言事者所在官司皆不得壅滞彼必欣然承命各竭所怀然后陛下亲加省览必有所得若上书者稍多陛下不能一一遍观即乞择近臣识虑明逹用心公正者二人先次看详但求理道切当不取文辞华美分爲数等各以贴黄节出事冝置之于前然后奏御陛下更以圣意择其善者特令引对面加询访若实有可采其所言之事即爲施行仍于禁中籍记姓名毎遇有重难公事试委之干办俟果有功効乃加进用如此则天下之才尽在目前可以器使虽尧舜之丗嘉言罔攸伏野无遗贤亦不是过也不然若但循故事止作虚名所上之书未必省览亦无施设则无益于事不如不爲也取进止尊号札子臣闻谦德之美尊而益光施之神人无不恱顺窃见陛下将有事于南郊群臣循袭故事请上尊号以陛下叡智聦明徽柔懿恭享兹鸿名云何不可正以属者暴雨爲灾五稼漂没编户失业吁嗟之声盈于道路迄今未息陛下当此之际正冝深自抑损以承荅天谴慰释衆心况尊号非古近岀有唐陛下受而有之不足以褒大圣功推而不居足以发挥盛德所有群臣上尊号表伏乞陛下拒而勿受仍令更不得上表此亦区区㣲诚欲禆益万分之一也取进止濮王札子臣闻圣人举事与衆同欲故能下恊人心上顺天意洪范曰三人占从二人言盖国有大疑则决之于衆自上丗而然矣臣伏见曏者诏群臣议濮安懿王合行典礼翰林学士王珪等二十余人皆以爲冝准先朝封赠期亲尊属故事凢两次㑹议无一人异辞所以然者盖欲奉濮王以礼辅陛下以义也而政府之意独欲尊濮王爲皇考巧饰词说误感圣听不顾先王之大典蔑弃天下之公议使宗室䟽属皆已受封赠而崇奉濮王之礼至今独未施行此衆人所以怫鬰而未爲称惬者也或者恐陛下未能知二议是非臣请更爲陛下别白言之政府言仪礼令文五服年月敕皆云爲人后者爲其父母即出継之子于所継所生皆称父母臣案礼法必湏指事立文使人晓解今欲言爲人后者爲其父母之服若不谓之父母不知如何立文此乃政府欺罔天下之人谓其皆不识文理也又言汉宣帝光武皆称其父爲皇考臣案宣帝承昭帝之后以孙継祖故尊其父爲皇考而不敢尊其祖爲皇祖考以其与昭穆同故也光武起布衣诛王莾亲冒矢石以得天下名爲中兴其实创业虽自立七庙犹非太过况但称皇考其谦损甚矣今陛下亲爲仁宗之子以承大业传曰国无二君家无二尊若复尊濮王爲皇考则置仁宗于何地乎政府若以二帝不加尊号于其父祖引以爲法则可矣若谓皇考之名亦可施于今日则事理不侔矣设使仁宗尚御天下濮王亦万福当是之时命陛下爲皇子则不知谓濮王爲父爲伯若先帝在则称伯没则称父臣计陛下必不爲此行也以此言之濮王当称皇伯又何疑矣今举朝之臣自非挟姦佞之心欲附㑹政府误惑陛下者皆知濮王称皇考爲不可则衆志所欲亦可知矣陛下何不试察群臣之情群臣谁不知濮王于陛下爲天性至亲若希旨迎合不顾礼义过有尊崇岂不于身有利而无患乎所以区区执此议者但不欲陛下失四海之心受万丗之讥耳以此观之群臣之忠佞邪正甚易见矣臣愿陛下上稽古典下顺衆志以礼崇奉濮安懿王如珪等所议此亦和天人之一事也取进止乞改郊礼札子臣闻古者天子亲祀上帝一歳有九国朝之制天子三歳一郊仍于其间改用它礼者甚衆岂奉天之意有所倦略哉盖事有不得巳者也臣窃见国家帑藏素空重以暴雨爲灾圎丘之侧流潦尚深青城之材颇多散失仪仗法物损败非一今若悉加完葺恐难猝备加以冬寒将近诸营漂没失其生业屋宇败坏衣褐俱尽陛下傥欲别加振救亦恐失所不支昔太宗太平兴国九年下诏东封㝷以火灾而止更用郊礼又淳化三年下诏祀圎丘亦以事故更用明年祈谷今灾变至大国用不足臣谓不可不小有变更若因兹天谴随时损益以九月十月之间于大庆殿恭谢天地亦足以展纯㓗之诚昭寅畏之志减省大费安慰衆心事无便于此者陛下傥以爲可愿决意早行之取进止辞龙圗阁直学士第一状右臣准合门告报已降敕命除臣依前尚书吏部郎中充龙圗阁直学士散官差遣并依旧者臣尘忝谏职于今累年曽无丝毫禆益盛德自非圣度含容岂免诛责每自循省心不遑安向亦屡曽奏陈乞𥙷外任天听未允黾勉至今不敢频有祈请以取烦渎之罪岂意大恩复加褒进慙惧失措若坠氷炭臣虽庸愚何敢膺受伏望圣慈矜悯曲从所欲许臣只以旧职知河中府或襄晋绛一州使竭其驽蹇之分以酬天地生成之施臣不胜大幸所有龙图阁直学士敕告不敢祗受取进止辞龙图阁直学士第二状右臣近曽进状乞以旧职知河中府或襄号晋绛一州所有龙圗阁直学士敕告不敢祗受自后未奉指挥者臣伏覩真宗皇帝天禧元年𥘉置諌官诏书节文候及三年或职业无闻公言同覩移授散秩仍遣监临臣自嘉祐六年七月𥘉入諌院供职到今巳渉五年智能浅薄志气庸懦不能阐发大猷𥙷助圣政窃禄偷安虚损歳月谴黜之典巳爲后时今乃使之叨冒宠名仍留旧任臣犹自愧况于它人是以沥恳自陈庶几烛察若朝廷矜其愚昧未用天禧诏书特行责降伏乞依臣前奏许以旧职知河中府或襄晋绛一州所有除龙圗阁直学士敕告不敢祗受取进止辞龙圗阁直学士第三状右臣近两次进状乞以旧职知河中府或襄晋绛一州准中书札子奉圣旨不许辞免便令受告勑者臣承諌职首尾五年自国朝以来居此官者未有如臣之乆臣资性愚戆惟知报国竭尽朴忠与人立敌前后甚衆四海之内触处相逢常恐异曰身及子孙无容足之地以此朝夕兾望解去如处沸鼎之中思寒泉之救但以职当言路不敢无故求出盘强留以至今日不意朝廷更加奖擢授以美职仍居旧任旣荷宠禄则卒无得出之期祸败罪诛必不可免是以人用爲喜臣独爲忧人用爲荣臣独爲惧四頋徊徨无所逃窜进退失图诚可矜哀傥不诉于君父使之何所依投伏望圣慈悯其乆在諌职使得息肩于外依臣前奏只以旧职知河中府或襄晋绛一州所有新除龙圗阁直学士勑告不敢祗受取进止温国文正公文集卷第三十四温国文正公文集温国文正司马公文集卷第三十五温国文正公文集卷第三十五章奏二十乞经筵访问札子选人试经义札子论安懿皇札子留吕诲等札子留傅尧俞等札子乞与傅尧俞等同责降札子居家奏状请不受尊号札子议祧迁状辞翰林学士第一状王陶乞除旧职札子乞经筵访问札子臣以驽朽得侍劝讲窃见陛下天性好学孜孜不倦然于经席之中未甞发言有所询问臣愚意陛下欲护群臣之短恐于应对之际仓卒失据不能开陈稠人之中受其愧怍此诚圣心仁恕之极群臣捐躯无以报塞然臣闻易曰君子学以聚之问以辨之论语曰疑思问中庸曰有弗问问之弗得弗措也有弗辨辨之弗明弗措也以此言之学非问辨无由发明今陛下若皆黙而识之不加询访虽爲臣等踈浅之幸窃恐无以宣畅经旨禆助圣性伏望陛下自今讲筵或有臣等讲解未尽之处乞赐诘问或虑一时记忆不能详备者许令退归讨论次日别具札子敷奏庻几可以辅稽古之志成日新之益取进止选人试经义札子臣窃见国家旧制资䕃出身人𥘉授差遣者并令审官院流内铨试省格诗或赋或论一首或五经墨义十道各从其便其赋论墨义徒有其名无人愿试大率皆乞试诗其间甚有假手于人真伪难辨就使自能作诗辞采髙妙施于治民亦无所用不可以此便爲殿最臣欲乞今后应资䕃出身人𥘉授差遣者并委审官院流内铨试孝经论语大义共三道仍令主判臣僚更将所对义面加询问使之口说若义理精通者特爲一等并所试大义卷子保明闻奏京官与减一任监当选人并与家便差遣合入家便者与先次其义理稍通者依常调不通者旦令修学候一周年外再试必湏试中方得出官若年四十以上者即听依旧制只冩家状读律如此则公卿大夫子弟皆向学知道亦近于先王教胄子之术也取进止论安懿皇札子臣闻诸道路未知信否或言朝廷欲追尊濮安懿王爲安懿皇审或如此窃恐不可陛下旣爲仁宗后于礼不得复顾私亲臣先时言之巳熟不敢复烦圣听今臣不知陛下之意固欲追尊濮王者欲以爲荣邪以爲利邪以爲有益于濮王邪前丗帝王以旁支入継追尊其父爲皇者自汉哀帝爲始其后安帝帝灵帝亦爲之哀帝追尊其父定陶恭王爲恭皇今若追尊濮安懿王爲安懿皇是正用哀帝之法也陛下有尧舜禹汤不以爲法而法汉之昏主安足以爲荣乎仁宗恩泽在人沦于骨髓海内之心所以归附陛下者爲亲受仁宗之命爲之子也今陛下旣得天下乃加尊号于濮王海内闻之孰不解体又安足以爲利乎夫生育之恩昊天罔极谁能忘之陛下不忘濮王之恩在陛下之中心不在此外饰虚名也孝子爱亲则祭之以礼今以非礼之虚名加于濮王而祭之其于濮王果有何益乎三者无一可而陛下行之臣窃惑之此盖政府一二臣自以曏者建议之失已负天下之重责苟欲文过遂非不顾于陛下之德有所亏损陛下从而听之臣窃以爲过矣臣又闻政府之谋欲託以皇太后手书及不称考而称亲虽复巧饰百端要之爲负先帝之恩亏陛下之义违圣人之礼失四海之心政府之臣秪能自欺安能欺皇天上帝与天下之人乎臣愿陛下急罢此议勿使流闻逹于四方则天下幸甚臣今虽不爲諌官然曏日已曽奏闻身备近臣遇国家有大得失不敢不言取进止留吕诲等札子臣闻人主患在不闻其过人臣患在不能尽忠是故忠直敢言之臣国家之至宝也夫以人主之尊下临群臣和颜色以求諌重爵赏以劝之群臣犹畏懦而不敢进又况惮之以威惩之以刑则嘉言何从而至哉窃闻侍御史知杂事吕诲侍御史范纯仁监察御史里行吕大防因言濮王典礼事尽𬒳责降中外闻之无不骇愕臣观此三人忠亮刚正忧公忘家求诸群臣罕见其比今一旦以言事太切尽从窜逐臣窃爲朝廷惜之臣闻人君所以安荣者莫大于得人心今陛下徇政府一二人之情违举朝公议尊崇濮王过于礼制天下之人巳知陛下爲仁宗后志意不专怅然失望今又取言事之臣群軰逐之臣恐累于圣徳所损不细闾里之间腹非窃叹者多矣况纯仁大防皆陛下简拔于衆人之中任以爲耳目之臣盖取其忠直非取其阿䛕也纯仁大防亦欲竭诚尽节以报陛下之知故敢不附政府侃然正论今更以此获罪则陛下于群臣之中尚谁亲哉若使忠直日退阿䛕日进则陛下何以复知臣下之善恶政事之得失如此殆非国家之福也伏望圣慈亟令诲等还台供职则天下翕然皆歌陛下之圣明虽禹之乐闻善言汤之改过不吝不足过矣不则旦爲之别改近地一官亦可以少慰外人之心也㽞傅尧俞等札子臣近曽上殿蒙圣㤙宣谕以濮王称亲事云此亲字官家亦夲不欲称假使只称濮王与仙逰县君有何不可臣乃知陛下至公本无过厚于私亲之意直爲政府所误以致外议纷纭必谓旦夕下诏罢去亲名其已出䑓官当别有除改见在台官亦优加抚谕使之就职昨日忽闻侍御史知杂事傅尧俞知和州侍御史赵鼎通判淄州赵瞻通判汾州中外之人无不惊愕此盖政府欲闭塞来者使皆不敢言然后得専秉大权逞其胷臆臣窃惟陛下春秋方壮圣性钦明而今日独取拒諌之名受孤㤙之谤违天下之望失人主之权止于遂政府数人很心而已不知于陛下有何所利而爲之臣不胜区区深为陛下痛惜伏望陛下勿复询于政府特发宸断召还尧俞等下诏更不称亲如此则可以立使天下愤懑之气化为驩欣诽谤之语更爲讴歌矣取进止乞与傅尧俞等同责降札子臣昨任諌官日与其余䑓官䓁同共论列濮王典礼不冝称尊号及皇考事前后非一臣㝷蒙恩改龙图阁直学士臣屡曽辝免乞以旧职知河中府等一处朝廷不许止免缺职今同知諌院傅尧俞御史知杂事吕诲侍御史范纯仁赵鼎赵瞻监察御史衷行吕大防并巳责降若所言濮王事合于典礼则尧俞等不当窜逐若所言非是则臣不冝独免况同时䑓諌官窜逐已尽臣实无颜尚居故位同罪异罚有累公朝伏乞与傅尧俞䓁一例责降取进止居家奏状右臣今日上殿已曽靣奏为先任諌官日言事不当乞赐责降见居家待罪自今月十二日已后不敢赴起居所有夲职公事亦不敢管勾谨具状奏闻谨奏第二札子臣于今月十一日上殿以先任諌官日论列濮王事不当乞赐责降陛下令纳下札子不送中书臣以负罪在身不可苟免若不得臣札子中书无以进呈行遣遂于次日具録札子副夲缴申中书臣又有此固违圣旨之罪乞付外施行早赐责降取进止笔三札子臣于今月十一日上殿乞与傅尧俞等一例责降十三日又曽自陈固违圣旨之罪至今未奉指挥臣曏于陛下即位之年四月二十七日巳曽上䟽豫戒追尊祖父之事及政府请议濮王典礼陛下令候过仁宗大祥别取旨臣与傅尧俞甫过太祥即诣政府白以爲人后者不得顾私亲之议及诏两制礼官同共详定之日臣又独爲衆人手撰奏草若治其罪臣当爲首其吕诲等并系后来论列巳蒙谴逐况如臣者岂冝容恕纵陛下至仁特加保庇臣能不愧于心伏望圣慈依臣前奏早赐责降其曏所上䟽窃虑年月稍乆禁中遗失今别録进呈取进止第四札子臣自今月十一日以来巳曽三次奏乞与傅尧俞等一例责降未蒙开允今又准中书札子以侍讲钱象先奏乞催臣依旧赴经筵供职奉圣旨令臣疾速朝参供职者臣仰荷大恩所冝奔走奉承诏旨然臣退循义理有所未安是以不敢苟贪荣禄至重有敷陈臣与傅尧俞等七人同爲台諌官共论濮王典礼凡尧俞等所坐臣大约皆曽犯之今尧俞等六人已蒙圣恩尽得外𥙷独臣一人尚留阙下使天下之人皆谓臣始则唱率衆人共爲正论终则顾惜禄位苟免刑章臣虽至愚粗惜名节受此指目何以爲人非徒如是而已又使讥谤上流谓国家行法有所偏颇臣是用昼则忘餐夕则忘寝入则愧朝廷之士出则慙道路之人藐然一身措之无地虽知违犯天威负罪愈重岂敢更复朝参供职伏望圣慈曲垂矜察依臣前奏早赐责降取进止请不受尊号札子臣闻王者父天母地子育黎元严恭鬼神畏惧灾异故能安靖国家飨有多福自生民以来不易之道也天虽至髙视听甚迩朝夕不离王者左右顺吉逆凶应若影响此乃诗书所载圣人所言岂可谓之漠然无知而简忽不顾哉臣伏见陛下践阼巳来太阳侵色中有黒子大风昼晦冬温无氷连年大水漂没庐田以至今歳灾异尤甚慧星彰见光炎隆炽朝东暮西连月乃㓕飞蝗害稼日有食之加之陜西河东夏秋乏雨禾旣不収麦仍未种妇子恓惶流离满路西戎内侮边鄙未安当此之际群臣冝劝导陛下以祗畏天命勤恤民隐克己谦约博求至言以消复变咎延致善祥而朝廷晏然曽不爲意或以爲自有常数非关人事或以爲景星嘉瑞更当有福今者又有佞臣建议请上尊号其爲欺蔽上天诬罔海内孰甚于此是使上帝鬼神怫郁不怿自拜表以来陛下婴此疾疹乆而未愈此皆群臣謟䛕之罪陛下岂得不省寤而深思哉臣不胜区区忘生触死伏望陛下自以圣意止群臣所上章表却尊号而勿受更下诏书深自咎责咨谋四方广开言路求所以事天养民转灾爲福之道俟圣体康复政化流通天时丰穰人心恱豫然后推崇徽称何晚之有如此庻几上帝収还威怒福禄大来圣躬和平勿药有喜群生百姓莫不幸甚况陛下曏者郊礼之前辞尊号不受天下称诵盛德至今未巳然则是弃虚名而得实名舍虚美而取实美也于陛下何损焉臣荷国大恩承乏侍从诚见近日群臣皆以言爲讳入则拜手稽首请加鸿名出则错立族谈腹非窃笑终无一人爲陛下正言其不可者臣窃痛之是敢妄进狂瞽惟圣明采察取进止议祧迁状右臣准学士院告报以大行皇帝神主祔庙僖祖神主当迁夹室准朝旨令待制以上同议者臣先于嘉祐八年仁宗祔庙之时已曽与龙圗阁直学士卢士宗上言僖祖当迁夹室当时议臣皆以爲不然朝廷遂从衆议臣谨案王制称天子七庙三昭三穆与太祖之庙而七明太祖之外止有三昭三穆而巳是以前代帝王于太祖未正东向之时大率所祀不过六丗若僖祖于今日方议祧迁则是太祖之外更有四昭三穆与太祖之庙而八不合先王典礼难以施于后丗臣愚以爲仁宗祔庙之时僖祖已当迁于夹室今大行皇帝祔庙顺祖亦当迁于夹室臣旣承诏旨令得与议不敢不尽所见以对伏乞朝廷更赐详择今録嘉祐八年奏议一夲谨具状缴连奏闻伏候敕旨辞翰林学士第一状右臣窃闻巳降敕告在合门除臣翰林学士者臣闻人臣之义陈力就列不能者止臣自从仕以来佩服斯言不敢失坠顷事仁宗皇帝蒙恩除知制诰臣以平生拙于文辞不敢滥居其职沥恳固辞仁宗皇帝察其至诚遂赐开许今翰林学士比于知制诰职任尤重固非愚臣所能堪称闻命震骇无地自处况臣于先皇帝时以乆官京师私门多故累曽进状乞知河中府或襄虢晋绛一州后值国有大故及所修君臣事迹并未经奏御以此未敢更上文字日近方欲再有陈乞不意忽叨如此恩命臣虽顽鄙粗能自知非分之荣必不敢受伏望圣慈察臣非才不堪此任特赐哀矜遂其微志许以旧职知河中府或襄虢晋绛一州若此数处无阙即乞于京西陜西路除一知州差遣如此则上不累公朝之明下不失私家之便诚爲大幸干冒宸严臣无任惶恐恳切之至谨具状奏闻伏候敕㫖第二状右臣近于闰三月二十九日曽进状辞免新除翰林学士恩命乞一知州差遣至今未奉朝旨者臣窃以唐室以来士人所重清要之职无若翰林自非天下英材声称第一详识典故冨有文章虽欲冒居岂厌衆意臣禀赋顽钝百无所堪在于属辞尤爲鄙拙安敢强颜輙爲此职人虽不言能不内愧是用输肝沥胆贡实自归惟仁圣鍳其中悃力小任重慙惧交攻坐炭履氷未足爲谕特遂所志使之自安天地至恩无以过此所有翰林学士敕告臣不敢祗受伏乞依臣前奏只以旧职于晋绛或京西陕西路除一知州差遣干冒宸严臣无任惶恐恳切之至第三上殿札子臣近蒙圣恩除翰林学士已曽两次进状辞免乞一知州差遣奉圣旨不允令便授勑告者臣非不知羙官难得诏旨难违然所以湏至再三烦渎天听者诚以臣之材性各有短长人君当量能授官人臣当陈力就列如此则事无旷废上下得冝臣自㓜少以来虽稍曽读书而禀性愚钝拙于文辞若使之解经述史或粗有所长至于代言视草最其所短今若苟贪荣宠妄居此职万一朝廷有大号令或除拜稍多臣才思竭涸必至阁笔纵使勉强得成其鄙恶必甚以之宣布四方使共传笑岂惟彰微臣之丑亦恐爲朝廷之羞此臣所以寕犯谴怒之诛而不敢当清华之选者也陛下若察其至诚知非矫饰特赐哀矜寝罢新命则是掩臣所短全臣所长生成之恩孰大于此况臣自通判并州得替住京十有余年去歳兄里身亡遗孤无人照管臣累曽奏先帝乞家便一官亦蒙圣恩许候脩书略成规矩即除外任无何先帝奄弃天下臣哀荒失圗未敢叙陈近方欲具所修前汉纪三十卷先次进呈然后以私恳上干陛下圣听不期忽有今兹恩命诚非愚臣夲心所愿忧惶跼蹐无所容措伏望圣慈依臣前奏只以旧职于晋绛或京西陜西路除一知州差遣所有翰林学士勑告臣不敢祗受取进止王陶乞除旧职札子臣昨日召对蒙圣恩赐示以吴奎所上札子爲直除王陶翰林学士家居待罪事臣寻巳曽据所见敷奏陛下始欲止还陶旧职后又欲与陶侍读学士臣当时怱遽未有以对退爲陛下经宿思之侍读学士与翰林学士资级略同若授陶此职臣恐奎尚未肯起陛下新即尊位大臣屡有不安其位者奎素有质直之名万一因此激发举动更有过当若亟行罢免则深失士大夫之望若屡诏不起则愈损陛下之威况陶本以言事不听辞免台职待罪之际若更加以美官臣窃料陶亦不敢受欲望圣慈止还陶未作御史中丞时旧职则奎前者巳经商量不敢不起陶旣是旧职受之亦安庶免更有纷纭重伤朝廷大体臣蒙陛下虚已下问愚虑窃以此爲便不敢不奏乞赐详择取进止温国文正公文集卷第三十五温国文正公文集温国文正司马公文集卷第三十六温国文正公文集卷第三十六章奏二十一留吴奎札子作中丞𥘉上殿札子乞罢详定押班札子留韩吕札子御殿札子宰臣押班第二札子乞访四方雨水札子乞简省举御史条约札子听断书乞不更责降王陶札子王广渊札子髙居简札子王广渊第二札子赈赡流民札子留吴奎札子臣窃闻王陶除枢宻直学士知陈州吴奎除资政殿学士知青州外议籍籍皆以爲奎不当去所以然者盖由奎之名望素重于陶虽今者封还诏书径归私苐举动语言颇有过差然外庭之人不知本末但见陛下爲陶之故罢奎政事其罚太重能不怪骇如此臣恐其余大臣皆不自安各求引去陛下新登大寳先帝梓宫在殡若举朝大臣纷纷尽去则于四方观听殊似非冝臣愚欲望陛下収还奎青州勑告且留奎在政府以慰士大夫之望安大臣之意陛下以奎违诏而黜之威令巳行嘉奎质直而留之用意尤美奎始负大谴慑服陛下之英断终蒙开释衔戴陛下之深恩上下驩恱诚无所损昔汉髙帝疑萧何受贾人金械系于狱感王卫尉一言赦令复位君臣恩礼相待如𥘉况于出入之间何爲不可复留也陛下素知臣非朋附大臣之人故敢不避形迹极意尽言但爲朝廷惜大体耳乞赐裁察取进止作中丞𥘉上殿札子臣闻澄其源则流清固其夲则末茂臣蒙陛下圣恩抜于衆臣之中委以风宪天下细小之事皆未足爲陛下言之敢先以人君修心治国之要爲言此诚太平之原夲也臣闻修心之要有三一曰仁二曰明三曰武仁者非妪煦姑息之谓也修政治兴教化育万物养百姓此人君之仁也明者非烦苛伺察之谓也知道义识安危别贤愚辨是非此人君之明也武者非强亢暴戾之谓也惟道所在断之不疑姦不能惑佞不能移此人君之武也故仁而不明犹有良田而不能耕也明而不武犹视苗之秽而不能耘也武而不仁犹知获而不知种也三者兼备则国治强阙一焉则衰阙二焉则危三者无一焉则亡自生民以来未之或改也治国之要亦有三一曰官人二曰信赏三曰必罚夫人之才性各有所长官之职业各有所守自古得人之盛莫若唐虞之际稷契皐陶垂益伯夷䕫龙各守一官终身不易苟使之更来迭去易地而居未必能尽善也故人主诚能収采天下之英俊随其所长而用之有功者劝之以重赏有罪者威之以严刑譬如乗轻车驾骏马緫其六辔奋其鞭䇿何往而不可至哉昔仁宗皇帝之时臣𥘉爲諌官上殿首曽敷奏此语先皇帝时臣曽进歴年图又以此语载之后序今幸遇陛下始初清明之政虚心下问之际臣复以此语爲先者诚以臣平生力学所得至精至要尽在于是愿陛下勿以爲迃阔试加审察若果无可取则臣无所用于圣世矣取进止乞罢详定押班札子臣窃闻宰臣复有文字乞下礼官详定合与不合押班臣闻王者设官分职譬犹一躰以宰相爲股肱以台諌爲耳目固当同心恊力以佐元首若各分彼我互争胜负欲求其身之安何由可得近者御史中丞王陶请宰相依旧制赴文徳殿押班宰相若从其所请岂有后来纷纭乃坚执不行迭相激发遂致王陶语言过差今王陶旣𥙷外官宰相巳赴押班臣谓朝廷可以无事矣而宰相复有此奏万一礼官有希旨迎合者以爲宰相不合押班台司欲黙而不言则朝廷之仪遂成堕废欲辨论是非则与前日之事有何所异是闘讼之端则无时休息也陛下新即天位四方之人举首倾耳以观大化而朝廷不闻肃雍济济之风数有变色分争之丑臣窃爲陛下惜之况今灾异屡降饥馑荐臻官多而用寡兵衆而不精冗费日滋公私困竭戎狄桀傲边鄙无备百姓流亡盗贼将起朝廷夙夜所忧冝以此数者爲先而以余事爲后伏望陛下特降圣旨令宰臣依国朝旧制押班所有下礼院文字乞更不令详定取进止留韩吕札子臣窃闻巳有指挥龙图阁直学士韩维差知颕州侍御史吕景与堂除通判未知信否臣愚窃见韩维沈静方雅于陛下畴昔官僚之中最有美誉今者无故称病求出外人皆不知其故吕景浑厚刚直于今日言事之臣亦爲难得其人身爲台官坐言事罚铜诚使羞辱难以立朝不若得贬窜之爲快也然二人者皆陛下腹心耳目之良臣一旦俱从外𥙷二人甚爲私便臣窃爲陛下惜之伏望圣慈更赐详度或且留之左右使拾遗补阙诚有所禆益必若不可留者其台官乞更不举人只于旧台官吕大防郭源明马黙等数内断自圣意选择一人以补其阙所贵得质直之人克厌衆心取进止御殿札子臣窃见今月十五日陛下以服药不受慰群臣无不忧疑臣窃惟万乗之主起居动静系天下安危况今国家多事之际尤冝深思逺虑若来日圣体全未得安臣不敢言若稍得痊愈伏望陛下勉强御前殿或后殿暂见群臣若有奏事乆不退者虽谕以近新服药难爲乆坐使之且退亦无所害但使群下略得瞻望清光则中外之心自然安帖取进止宰臣押班第二札子臣伏覩今月七日勑文准四日手诏今后宰臣赴文德殿押班自春分后或遇辰牌上秋分后遇辰正牌上垂拱殿视事未退止令传报宰臣更不过令御史台一靣放班余日并依祥符勑命指挥永爲定制所有前降下太常礼院详定文字更不施行者臣窃见从来垂拱殿视事比于中书枢宻院及其余臣僚奏事毕春分以后少有不过辰初秋分以后少有不过辰正自陛下临御以来惟近因服药曽于辰牌以前驾起入内自余皆在辰牌以后然则自今以往无事之日宰臣永不赴文徳殿押班也臣切惟文德殿爲天子正衙宰臣爲百僚师率百僚旣在彼常朝则宰臣理当押班斯乃前世旧规自祖宗巳来未之或改今陛下即政之始事非有大利害者恐未湏更张㐲望陛下特降圣旨令宰臣一依国朝旧制押班若陛下以前者巳降手诏必欲限以时刻者即乞自春分后遇辰正牌上秋分后巳牌上并依今月四日指挥施行犹庶几此礼不至遂废取进止乞访四方雨水札子臣窃见陛下近以乆旱爲灾分命使者徧祈岳渎靡神不举精诚感通甘雨降集诚中外之大庆然暑月暴雨多不广逺臣切虑四方州县尚有未霑足之处王者以天下爲家无有逺迩当视之如一不可使恻隐之心止于目前而巳仐者京城虽巳得雨伏望陛下不可遽以爲秋成可望怠于忧民凡内外臣僚有新自四方来者进对之际皆乞访以彼中雨水多少苗稼如何谷价贵贱闾阎忧乐互相参考以验虚实旣可以开益陛下聦明日新盛德又使逺方百姓皆知陛下烛见幽逺无所遗忽衔戴上㤙倾心归附又使州县之吏皆知陛下悯䘏黎元留心稼穑不敢自恃僻逺残民害物陛下一发德音而収此三善非独可以行之今日亦愿陛下永乆行之诚天下幸甚取进止乞简省举御史条约札子臣闻法制之设贵于简要而失在烦苛官人之道以得贤爲夲而资序爲末昔东汉之襄立三互之法㛰姻之家及两州人士不得对相监临以是幽兾二州乆缺不𥙷蔡邕甞上䟽极陈其弊然则详其末而遗其夲非治丗之政也伏见国家毎选御史官湏中行贠外郎以下太常慱士以上差遣湏通判资序其余条约甚多是以百僚之中可举者至少举而得中者尤稀近日以来爲弊益甚盖以屡有覃恩官品多髙而差遣未至幸而有资序相值者则又未必贤矣夫御史之职伹当求忠亮方正之人区区资序何足比较臣愚欲望朝廷自今毎举御史其前行贠外郎以上即以夲官兼侍御史三丞以下及知县资序即具充里行不复更湏逐次陈请庶几取人路广有可选择取进止听断书月日具位臣某昧死再拜上书皇帝陛下臣材识驽钝陛下过听擢备宪司臣夙夜尽心以思厥职陨首捐躯无足爲报窃见近歳以来政府言职迭相攻毁分爲两朋有如雠敌所以然者盖由人臣各务逞其私志互争胜负不顾已之是非人主不忍违逆人情两加全护不肯判其得失是以群下纷纷曰闘于前而朝廷爲之多事者也臣伏见陛下天性聦明仁孝恭俭践阼之初孜孜求治此诚尧舜之资群生之福也群臣幸得遭遇此时不务将顺圣德纪纲治体革政事之乆弊救百姓之疾苦而各爲私闘不知穷极诚可罪也臣闻人君之尊与天地同体以刚徤爲德以重厚爲威照微当如日月发言当如雷霆昔汉武帝谓田蚡曰君除吏尽未吾亦欲除吏又谓卫青曰郭解布衣权至使将军自言此其家不贫人主之言若皆切当如此群臣安得不畏服哉夫心知其非而面徇其情口顺其说依违两可此最人君之大患也今国家政事未有不先经两府相与商议然后施行关防秘宻外人莫得而知及诏令已下台諌方得闻之若事有未便从而论列陛下还复下之两府人之常情自非大贤谁肯以已之所谋爲非而以它人之言爲是哉必须排摈沮抑以爲难从此人主之所以独取拒谏之名而大臣私得专权之便者也臣愚伏望陛下自今应有臣僚上言朝廷阙失者陛下当清心审虑自以大公至正之道决之若大臣所谋果是不必顾恤言者言者所陈果当不必曲顺大臣之意位无髙下言无先后唯是之从又何纷纭之足患哉必若其人等固有争执者陛下亦当再审察更以理道往返与相诘难以尽其情果有可取勿惮改爲若汉宣帝之于赵充国则万事无不当矣必若理道是非显然在目而其人执迷文过强很不巳者虽加罪黜天下岂以爲不可哉如此则岂惟事得其正亦使威福之柄尽归帝室矣凡天下之事是非未明则不可不慎是非旣明则在陛下决而行之臣前日所谓惟道所在断之不疑姦不能惑佞不能移者正谓此也伏惟圣明俯加裁察臣某昧死再拜乞不更责降王陶札子臣窃闻政府以王陶上表言辞狂率恣爲诋毁多过其实欲有敷奏乞重加责降审或如此恐不可许何则自仁宗皇帝巳来委政宰辅宰辅之权诚爲太重加以台諌官被贬者多因指大臣之过失少因犯人主之颜色是威福之柄潜移于下陛下方将奋乹刚之盛德伸元后之威断収还利噐以救其弊今者王陶肆其𥚹心失于详审言语不宻流布逺近虽实有罪然陶前者出知陈州陛下盖以先帝梓宫在殡特爲大臣屈意行之今若又以表文诋毁大臣重加责降臣恐人主之权益去大臣之势遂成兴衰之机于此乎在不可不察也臣愚伏望陛下于执政进呈王陶谢上表之际但谕以躁人之辞不足深罪前巳左迁在外岂可更加贬责若其再三执奏陛下当正色语以王陶前作中丞讥切朕躬非无过当之言朕亦未甞加怒欲以开广言路岂可触犯卿等则必欲再三责降方爲快意邪若犹执奏不已者陛下但不复应荅彼当自退所以然者非以保全王陶盖欲使其余臣僚知陛下英武可恃万一它日大臣有欺罔聦明爲大罪者群臣敢言之耳凡此皆陛下圣智所能自知臣复屑屑尽言者诚荷陛下不丗之恩贪于报効不复自顾形迹之嫌故也取进止王广渊札子臣闻明君之政莫大于去姦忠臣之志莫先于疾邪陛下不知臣无似使待罪宪府受任以来于今踰月而寂无所纠诚负大恩伏见直龙圗阁兼侍读王广渊以小人之质有倾巧之材苟求进身无所不至外依政府内结近习数年之间致位清显国家夲以龙阁宠贤彦迩英待儒雅皆非广渊所冝滥处陛下即位以来未闻放黜姦邪以警群臣广渊于朝列之中为姦邪之尤者伏望陛下奋发干刚首加斥逐夺去职名除一逺地监当亦足以醒天下之耳目取进止髙居简札子臣闻古人有言堂上不粪则郊草不瞻旷耘近者不治则不暇及逺也窃见勾当御药院髙居简资性姦回工䜛善佞乆处近职罪恶甚多臣谨案祖宗旧制勾当御药院官至内殿崇班以上即湏出外盖以日月寖乆官资稍髙则防其慿恃威灵窃弄权柄逺鍳汉唐之祸深爲子孙之虑故也陛下即位之𥘉内臣以覃恩迁官者尽𥙷外职独留御药院四人天下首以此一事讥陛下之失况居简于衆人之中最爲狡猾而陛下特加宠信待以腹心中外指目大玷圣徳臣职在绳纠不敢不言伏望圣慈遵祖宗令典应句当御药院官至崇班以上者尽授以向外差遣其髙居简乞逺加窜逐以解天下之惑取进止王广渊第二札子臣近曽上言直龙图阁兼侍读王广渊倾巧姦邪乞尽夺去职名除一逺地监当至今未闻指挥臣窃惟广渊所爲布闻海内陛下昔在宫邸岂不备知何寂微臣更有详述书曰任贤勿贰去邪勿疑此大舜所以成大功也陛下若未知广渊之爲贤与不肖尚容致疑若果知广渊姦邪之状则岂可复置之左右而不速去之哉夫佞人者巧于求合变故万端虽圣贤所不能察是以帝尧畏巧言令色孔壬而孔子教颜渊以逺佞人夫尭与颜渊非不明也苟不畏而逺之则有时而惑之矣伏望陛下依臣前奏其王广渊早赐黜逐取进止赈赡流民札子臣窃见朝廷差官支拨粳米于永泰等门遇有河北路流民逐熟经过即大人毎人支米一斗小儿支与米五升仰子细告谕在京难以住泊今速往近便丰熟州军存活者臣窃思之如此处置欲以爲恤人之名掩人耳目则可矣其实恐有损无益何以言之曏者或闻河北有人讹传京师散米者民遂襁负南来今若实差官散米恐河北饥民闻之未移者因兹诱引皆来入京京师之米有限而河北流民无穷旣而无米可给则不免聚而饿死如前年许颍二州是也今禾苗旣伤于旱蝗蝻日益滋生秋田丰歉殊未可知一斗五升之米止可延数日之命岂能济其饥馑之厄哉凢民之情见利则趋之见害则避之若京师可以住泊虽驱之亦不肯去若外州可以存活虽留之亦不肯止固非数人口舌所能告谕故臣以爲有损无益也臣闻民之夲性坏土重迁岂乐去其郷里舍其亲戚弃其丘垄流离道路乞匄于人哉但以丰稔之歳粒米狼戾公家旣不肯収籴私家又不敢积蓄所収之谷随手糜散春指夏熟夏望秋成上下偷安莫爲乆计是以稍遇水旱螽螟则糇粮巳絶公私索然无以相救仰食县官旣不能周假贷冨室又无所得此乃失在于无事之时不在于凶荒之年也加之监司守宰多不得人视民之穷曽无矜闵増无名之赋兴不急之役吏縁爲姦蠹弊百出民搏手计穷无以爲生则不免有四方之志矣意谓它处必有饶乐之郷仁惠之政可以安居遂伐其桑枣撤其庐舎杀其耕牛委其良田累丗之业一朝破之相擕就道若所诣之处复无所依使之进退失望彼老弱不转死沟壑壮者不起爲盗贼将安归乎是以圣王之政使民安其土乐其业自生至死莫有离散之心爲此之要在于得人以臣愚见莫若谨择公正之人爲河北监司使之察灾伤州县守宰不胜任者易之然后多方那融斛斗各使赈济夲州县之民若斛斗数少不能周徧者且湏救土着农民各据版籍先从下等次第赈济则所给有限可以䂊约矣若冨室有蓄积者官给印暦听其举贷量出利息候丰熟日官爲収索示以必信不可诳诱则将来百姓争务蓄积矣如此饥民知有可生之路自然不弃旧业浮游外郷居者旣安则行者思返若县县皆然岂得复有流民哉臣前曽上言王者以天下爲家不可使侧隐之心止于目前而已此特河北流民路过京师者耳窃闻其它灾伤之处流民亦爲不少若臣言可采伏望圣慈依此行之取进止温国文正公文集卷第三十六温国文正公文集温国文正司马公文集卷第三十七温国文正公文集卷第三十七章奏二十二王广渊第三札子髙居简第二札子髙居简第三札子封事札子髙居简第四札子郭昭选札子帖黄髙居简第五札子王中正第一札子辞赐金第一札子纳赐金札子王中正第二札子王中正第三札子石椁札子王广渊第三札子臣前两次上言王广渊倾巧姦邪乞尽夺去职名与逺地监当近闻夲人带职知齐州仍赐章服如此乃是赏之非黜之也曏使广渊自改京官以来谨身守分不爲姦謟以至今日不过作第二任通判今所得乃如此岂可谓爲姦謟无益哉孔子称唯噐与名不可以假人今之章服所谓器也职名所谓名也二者皆无用之物然而天下贵之者爲其非贤材则不能得之故也唐宣宗重惜章服不轻以与人有司制绯紫衣以备赐与经年不用三两领故当时服绯紫者人以爲贵夫名器者譬如珠玉若使之易得如瓦砾尚安足贵乎近歳两次覃恩服绯紫者巳爲汎滥今又如陈铸王广渊軰皆赐章服是使今后受赐服者皆以爲耻不以爲荣也且陛下使广渊出补外官者必巳知其姦邪之迹也今又复以职名章服宠之是劝人使効广渊所爲也臣窃恐非国家之福伏望圣断依臣前奏尽夺去广渊职名并此来章服与逺地监当使赏善训恶皦然明白取进止髙居简第二札子臣近曽上言句当御药院髙居简工䜛善佞乞逺加窜逐未蒙施行昔周公以立政戒成王至虎贲缀衣趣马小尹左右携仆百司庻府亦皆择人穆王命伯冏爲太仆正曰昔在文武侍御仆从罔匪正人又曰慎简乃僚无以巧言令色便辟侧媚其惟吉士仆臣正厥后克正仆臣䛕厥后自圣自古圣帝明王虽左右小臣未甞不谨择端良之人以自防逸豫之生也况陛下嗣膺寳命圣德惟新善恶兴襄于此乎分而使䜛佞如居简者旦夕常在左右又宠而信之此乃异日祸乱之根腹心之疾也臣职在去邪不敢不再三上言伏望圣明依祖宗旧制应句当御药院官至崇班以上者并令出外其髙居简仍乞逺加窜逐取进止髙居简苐三札子臣近曽两次上言句当御药院髙居简工䜛善佞乞逺加窜逐至今不蒙降出施行居简顷在先朝巳窃弄权柄依慿城社玷辱圣明物论汹汹切齿侧目及陛下継统必谓首行诛窜以警邪臣不意居简狡猾多端先自结于陛下使陛下宠爱信任更过于先帝之时朝廷公忠之士无不愤懑深为陛下惜之方今内侍之臣小心谨慎可以备陛下左右使令者何可胜数陛下足以择而用之何必违祖宗旧典负天下讥谤独保护居简坚如金石臣窃惑之伏望圣慈取台諌官前后所言居简文序尽付所司明治其罪以彰至公之义顺合衆心其余句当御药院者亦乞遵旧制官至内殿崇班以上并授以向外差遣取进止封事札子臣伏以大舜举贤敷纳以言明试以功汉武帝详延特起之士待以不次之位终获其用威加胡越真宗皇帝緫覧群臣章奏用其言而显其身以成咸平景德之治凡察言所以知人知人所以立政自古及今其道一也今陛下即政之𥘉首开言路令中外臣民皆得上封事海内欣欣咸毕精竭思以承休德若于此际能采其嘉谋举其贤材而用之则太平之基可指日而望也若徒备外饰废其言而不用弃其人而不取则天下頽弊之事当何时而振起乎臣与张方平先受诏详定中外所上封事虽巳尽心料简合于义理可施行者一一奏闻更望陛下择其精者决自圣意必令行之其有识虑稍出于衆者愿陛下特赐召对靣加询访考其虚实果有可采宻借姓名遇有差遣随材授任俟其实有顕効然后不次㧞擢如此则嘉言罔攸伏野无遗贤矣取进止髙居简苐四札子臣累日前上殿言句当御药院髙居简自先帝时窃弄权柄陛下复宠而信之大爲圣德之累乞治其罪陛下许臣送枢宻院施行至今未闻有指挥不知居简以何道结陛下能如此之深也居简所能止于䜛佞佞者不过巧言令色希意迎合快人主之欲以市其权使人主溺于荒宴而不自知也䜛者不过离人君臣间人骨肉惑人主之心以固其恩使人主䧟于倾危而不自寤也有是二者又可近乎曏使陛下即位岁乆功业巳成而有䜛佞之臣始得幸天下有识者犹当寒心何则知其必爲祸乱之阶也况今初承大统当锐精求治之时而遽留居简于左右仍加宠信根蔕巳牢则异日之忧可胜道哉此臣所以不避死亡而必当力争者也或闻陛下𣣔待居简自求引退然后遣去臣诚戆愚未暁所谓若囯之大臣耆年有德闻望素髙一旦偶有小失未爲外人所知陛下务存终始使自引去以全其名则可矣其挟姦作慝者犹冝明正刑书况居简闺闼小臣罪恶盈积所冝肆诸市朝宣示四方以戒憸人而尚足爲之隐乎且居简姦邪播闻逺近陛下今日虽爲之隐天下耳目庸可蔽乎凡居简所以能爲恶者以其自託宫禁譬如狐䑕依慿城社彼惟恐离去左右岂肯自陈求退乎伏望陛下尽出群臣前后所言居简事状送居简付所司明治其罪以彰至公之道取进止郭昭选札子臣窃闻陛下曏时直省官郭昭选等四人近有特旨并除合门祗候衆言籍籍颇谓侥忝国初草创天歩尚艰故祖宗即位之始必拔擢左右之人以爲腹心羽翼岂以爲永丗之法哉乃遭时不得已而然也自后嗣君守承平之业継圣考之位亮隂未言之间有司因循踵爲故事凡东宫僚吏一槩超迁谓之随龙以此昭选之徒得自厮役直除班行其爲幸已多矣乃敢妄有攀援邀求无巳曽不自省有何功勲小人之心终无厌极不可纵也且合门祗候祖宗所以蓄养贤才以待任使之地也其班序差遣事事不同譬诸文臣则舘阁之流也岂可使厮役之人爲之哉况东宫其余吏卒甚衆苟一人得之则皆有兾望之心此书所谓启宠纳侮者也陛下旣承大统则率土之濵谁不爲臣而独私于东宫之人则所与亲者至狭矣臣昨除御史中丞𥘉上殿之日首以官人赏罚爲言诚以三者致治之夲自上丗以来不易之道也今昭选等以贱隷而叨美职是官不择人也无横草之劳而数月之间恩命相継是无功受赏也姦慝明着如髙居简等尚保而庇之是有事不罚也陛下始初清明方励精求治而乃轻其官爵慢其赏罚如此将以兴太平之功犹适楚而北辕也今臣所以区区进言者但爲陛下惜此而巳所有昭选等新除隐门祗候乞赐追寝取进止帖黄或闻昭选等因告昌王入言得此㫖未知虚的审或如此尤爲不可陛下之于昌王但当极其友爱至于官爵刑赏乃陛下政柄湏决之圣心昌王亦不当关预陛下亦不当听从如此则兄弟之恩全君臣之分正矣汉馆陶公主爲子求郎明帝不许赐钱十万曰郎官上应列宿出宰百里有非其人民受其殃是以难之彼爲其子犹不可况爲它人乎髙居简第五札子臣闻邪正不可同朝犹氷炭不可同器陛下不知臣不肖使待罪御史中丞臣四次上言勾当御药院髙居简工䜛善佞不冝宠信置于左右所言无取不蒙省録臣实无颜尚居风宪若陛下以臣爲拙直则居简爲姦邪若以居简爲忠良则臣爲䜛慝臣与居简势难两留况臣守官京师十有一年自先帝时累曽陈乞外任伏望圣慈罢臣御史中丞除一外任差遣取进止王中正第一札子臣伏见陛下前者尽罢寄资内臣髙居简等令补外官中外欣然无不称颂圣德㝷闻复留陈承礼刘有方二人又以王中正勾当御药院衆颇失望臣窃惟祖宗之意以御药一职最爲亲宻过供奉官以上輙令罢去者乃以防微杜渐诒谋万丗忧深思逺诚自古帝王之所不及子孙所冝谨守不可失坠者也近歳以来左右之臣旣恋权势又贪禄位遂求闇理资序豫支俸给名曰寄资以欺诳外人此岂祖宗之意邪今陛下欲振举纪纲一新治道必当革去乆弊一遵正法夫法如隄防常应完固迺得无患一有蚁壤泄之则渐致溃败不可复救近习之臣朝夕在侧因縁祈恩无有穷极不以祖宗旧法制之恐陛下它日亦将厌之也况王中正素闻姦猾颇好招权今处之要职是去一居简得一居简也伏望陛下一依前降指挥尽罢寄资者令𥙷外官以成圣德之美别择内供奉以下朴直廉谨者使勾当御药院以存祖宗之法取进止辞赐金第一札子臣先奉勑充山陵仪仗使巳蒙圣恩赐绢一百疋钱二百贯文充盘缠于今月二十九日又降中使赐臣箔金五十两并银合重三十两臣不敢仰违诏旨虽巳奏谢讫然窃闻嘉祐八年永昭陵时不曽有此则例私心惶恐深不自安臣闻人君不行无功之赏则群下劝人臣不受非分之赐则廉耻立今臣等虽五使犹在京城跬歩之劳亦未甞有以何勲效再受重赐况臣职在执宪当抑絶侥倖而身自爲之将何以糺正它人其箔金并银合伏望圣慈许令回纳入库庶使下臣有以自容取进止辞赐金第二札子臣前日蒙恩赐金五十两并银合臣以所赐过厚㝷问永昭陵礼仪使范镇知旧例所无不敢当受遂具奏陈乞许令回纳伏蒙圣慈特降中使宣谕令受臣上荷恩遇至深至重蝼蚁㣲命不足爲报愧惧流汗无所容措然臣窃闻昔韩昭侯有弊袴命藏之侍者曰君亦不仁者矣不赐左右而藏之昭侯曰吾闻明主爱一嚬一笑嚬有爲嚬笑有爲笑今袴岂特嚬笑哉吾必侍有功者彼一弊袴犹不可以与无功之人况数十两之金乎魏太祖之爲政有功冝赏不吝千金无功望施分毫不与我太祖太宗之御臣下亦然故能驱驾英豪光启大业夫明主之不妄赏赐非吝之也诚以赐一无功则天下无功之人皆有徼觊之心有功之人皆怀怨望故也借使一人有功而人主赐之一金无功者不得其有功者必喜何则衆人不得而我独得之是人主知我之功也其荣多矣如是则智者献其谋勇者竭其力虽使之赴汤火犹将甘而乐之若有功者赐千金无功者亦赐千金其有功者必不恱何则彼无功而我与之钧是人主待我无以异于彼也其辱深矣如是则有功者莫不解体谁肯竭其智力触冒死亡以徇国家之急哉故官爵金帛者人主所以皷舞群情使之奔走左右而不自知者也然则明王爱一嚬一笑岂爲过论哉仁宗皇帝天性寛仁承累世余烈府库充实身虽节俭而好施于人群臣左右贪求无厌赐予之例因兹浸广府库之积日益减耗不幸又于五年之中再遭大丧左藏内藏奉宸库率皆空竭当此之时旧例所有犹冝镌减以救其弊况可以例外横赐无功之人乎且陛下以国用不足之故永厚陵犹遵遗制比永昭陵事事裁减而所赐群臣之物乃更多于永昭之时臣虽小人贪昧财贿揣循此理能自安乎此臣所以夙夜忧惶无以自处者也况府库之物廼天下万民之物也自非有功于民者皆不冝得之臣所以仰违诏命坚辞赐物至于再三者非自以饰小廉也迺欲助陛下成治道也伏望圣慈察其诚恳依臣前奏许令将所赐金并银合回纳入库取进止纳赐金札子臣近以所赐箔金五十两并银合三十两系永昭陵时旧例所无不敢当受奏乞许令回纳奉御寳批依奏臣㣲恳获伸上荷圣㤙无有穷极所有箔金并银合谨随札子进纳取进上王中正第二札子臣窃闻陛下好令内臣采访外事及问以群臣能否臣愚窃以爲非冝陛下内有两府两制台諌外有提转牧守皆腹心耳目股肱之臣也陛下诚能精择其人使之各举其职荐举贤能糺案姦慝论政事得失述民间利病皆令列于奏牍明白启陈其有尸禄偷安及挟私欺罔者小则罢黜大则诛窜谁敢不尽公竭诚以承休德如此则天下之事犹一堂之上陛下何患于不知哉今深处九重之内询于近习之臣采道听涂说之言纳曲躬附耳之奏不验虚实即行赏罚臣恐䜛邪得以逞其爱憎而陛下爲之受其讥谤也近闻王中正差往陜西句当公事有知泾州刘涣等曲加謟奉鄜延路钤辖吴舜臣违失其意俄而涣等进擢舜臣降黜衆人皆言中正所爲审或如是则是中正弄权已有明验今陛下又置之肘腋委以腹心臣恐天下之人将重足一迹而畏之舆金辇璧而奉之矣外议又言山陵礼毕韩琦必求引退两府当有迁𥙷臣窃虑两制巳上万一有无廉耻之人或隂结此属以求进用者夫以尭之聦明咨于四岳衆言佥同然后用人犹失之于鲧况可决于近习之口乎凡公忠正直之士必不肯借誉左右以求自售齐威王所以赏即墨大夫而烹阿大夫正谓此也昔汉唐之衰宦官所以能坏乱纲纪倾覆国家者皆由人主与之谋议帏幄进退群臣故也此乃治乱安危之夲不可不察伏望圣慈详思臣言凡欲知天下之事当询访外庭之臣其王中正不可令句当御药院或姦佞之臣豫设机谋以经营两府者必不可用则天下幸甚取进止王中正第三札子臣伏奉手诏莭文问王中正等事得之于何人可宻奏来臣以非才误受陛下圣知擢爲御史中丞惟惧旷职孤忝大恩毎与賔客语言无不询访时事稍有毫发裨益盛德率皆奏陈此事臣得之賔客前后非止一人诚恐玷累公朝所以有此论述中正有无此语惟陛下可以知之臣在阙门之外何由知其虚实若其果有此事陛下得以爲戒若其无有臣敢避妄言之罪但外人有此论议臣不敢不令陛下知之万一有益圣明皆微臣之幸也取进止石椁札子臣伏见永厚陵皇堂卷軬石四重其二重并寄于枋木之上陛下孝心深逺以爲异日枋木终归朽腐石若陨坠于梓宫非便发自圣谋欲爲石椁其修奉山陵都护宋守约钤辖张若水以䇿非已出百端沮难茍欲修饰目前自营私计不爲梓宫万丗之虑爲人臣子不忠如此乃敢令石匠作头供状称八月二十七日进入梓宫后连夜造作计二十四时辰了当如蒙别差人定夺却不依今来所定时辰先得了当甘当军令不词公列奏牍诳惑朝廷是主掩闭皇堂及虞祭并木主到京之日皆曽改移臣昨充山陵仪仗使目覩内臣黄怀信用夷床牀等下梓宫数刻之间安厝巳毕乃知守约若水等欺罔聦明轻侮邦宪若不惩戒则不公挟诈之人将何所忌惮伏望陛下治守约若水䓁罪严行责降若升祔毕有赦守约若水等縁修奉山陵得罪特乞不原其黄怀信等冝优与酬奖贵使赏罚明白人知耸畏取进止温国文正公文集卷第三十七温国文正公文集温国文正司马公文集卷第三十八温国文正公文集卷第三十八章奏二十三衙前札子横山札子横山䟽横山上殿札子论不得言赦前事札子张方平第一札子张方平第二札子受侍读乞先上殿札子乞免翰林学士札子辞免馆伴札子议谋杀巳伤案问欲举自首状衙前札子臣伏见近者陛下特下诏书以州郡差使之烦使民无敢力田积谷求致厚产至有遗亲背义自求安全者令中外臣庻条陈利害委官详定以闻此诚尧舜之用心生民之盛福也臣窃见顷岁国家以民间苦里正之役废罢里正置郷户衙前又以诸县贫冨不同东郷上户家业千贯亦爲里正西郷上户家业百贯亦爲里正应副重难劳逸不均乃令立定衙前人数毎遇有阙于一县诸郷中选物力最髙者一户补充行之到今巳逾十年民间贫困愈甚于旧议者以爲一州一县利害各殊今一槩立法未能尽善又里正止管催税人所愿爲衙前主管官物乃有破坏家产者然则民之所苦在于衙前不在里正今废里正而存衙前是废其所乐而存其所苦也又曏者毎郷止有里正一人借使有上等十户一户应役则九户休息可以晏然无事专意营生其所以劳逸不均盖由衙前一槩差遣不以家业所直爲凖若使直千贯者应副十分重难直百贯者应副一分重难则自然均平今乃将一县诸郷混同爲一选物力最髙者差充衙前如此则有物力人户常充重役自非家计沦落则永无休息之期矣有司但知选差冨户爲抑强扶弱宽假贫民殊不知冨者旣尽赋役不归于贫者将安适矣借使今日家产直十万者充衙前数年之后十万者尽则九万者必当之矣九万者尽则八万者必当之矣自非磨灭消秏至于穷困而爲盗贼无所止矣故置郷戸衙前巳来民益困乏不敢营生冨者返不如贫贫者不敢求冨日削月朘有减无増以此爲冨民之术不亦踈乎臣甞行于村落见农民生具之微而问其故皆言不敢爲也今欲多种一桑多置一牛蓄二年之粮藏十匹之帛邻里巳目爲冨室指使以爲衙前矣况敢益田畴葺庐舎乎臣闻其言惄焉伤心安有圣帝在上四方无事而立法使民不敢爲乆生之计乎凡爲国者患在见目前之利不思永乆之害故𥘉置郷户衙前之时人未见其患及今然后知之若因循不改日益乆则患益深矣臣愚欲望圣慈特降指挥下诸路州县相度上件里正衙前与郷户衙前各具利害奏闻随其所便别立条法务令百姓敢营生计则家给人足庻几可望矣取进止横山札子臣窃闻陜西边臣有上言欲招纳赵谅祚国内人户渐圗进取者臣窃惟谅祚骄僣之罪冝伏天诛爲日固乆今国家新遭大忧陛下初承宝命公私困匮军政未讲恐征伐四夷之事未易轻议也况谅祚虽内怀桀骜而外存臣礼方遣使者奉表吊祭尚未还国而遽令边臣诱纳其亡叛之民臣恐未足以亏损谅祚而失王者之体多矣伏望陛下且以拊循百姓爲先以征伐四夷爲后速诏边臣务敦大信勿纳亡叛专谨斥候防其侵轶而巳俟谅祚咎恶旣熟中国兵谷有余然后奉辞伐罪不爲晚也取进止横山䟽九月二十四日具位臣光昧死再拜上䟽皇帝陛下臣闻王者之于戎狄或怀之以德或震之以威要在使之不犯边境中国获安则善矣不必以踰葱岭诛大宛絶沙漠禽颉利然后爲快也窃闻有边臣言赵谅祚部将轻泥侧欲以横山之衆攻取谅祚归命圣徳朝廷巳有指挥许令招纳臣近者虽曽论列以爲非冝尚惧语言踈略未尽夲末不敢不再爲陛下陈之入进谋者伹言其利不言其害臣请试言其害虽逆盛意愿陛下勿遽加弃置略赐周覧与进谋者参校其是非焉臣闻戎狄之俗自爲儿童则习骑射父子兄弟相与群处未甞讲仁义礼乐之言也唯以诈谋攻战相尚而巳故其民习旅用兵善忍饥渇能受辛苦乐闘死而耻病终此中国之民所不能爲也是以圣王与之校德则有天地之殊与之校力则未能保其必胜也以舜禹之明征三苗而三旬逆命商髙宗之贤伐鬼方三年乃克汉髙祖之雄杰爲冒顿所围七日不火食国朝以太宗之英武比举河东南取闽浙若拾地芥加之勐将如云谋臣如雨天下新平民未忘战当是之时継迁背诞太宗以郑文寳爲陜西转运使用其计䇿假之威权以讨之十有余年卒不能克发关中之民飞刍輓粟以馈灵州及清逺军爲虏所钞略及经沙碛饥渇死者什七八白骨蔽野号哭满道长老至今言之犹歔欷酸鼻及真宗即位㑹継迁爲罗潘支所杀真宗因洗涤其罪吊抚其孤赐之节钺使长不毛之地讫于天圣明道四十余年爲不侵不叛之臣关中户口滋息农桑丰冨由是观之征伐之与怀柔利害易见矣及元昊背恩国家发兵调赋以供边役关中旣竭延及四方东自海岱南踰江淮占籍之民无不萧然苦于科歛自其始叛以至纳欵才五年耳天下困弊至今未复仁宗屈己赐以誓诰册爲国主歳与之物凡二十五万岂以其罪不足诛而功可赏哉计不得巳也曏者谅祚虽时有偃蹇礼节不备或诱熟户惊扰边民然犹称臣奉贡未敢显然自絶也今乃诱其叛臣以圗之纵使诚能枭谅祚之首复灵夏之土以王者之兵言之犹可耻也况其成败未可知乎臣恐边事之兴生民之苦由此而始也王者之于诸侯叛则讨之服则抚之是以诸侯怀德畏讨莫不率从去歳谅祚攻大顺城杀掠吏民今春朝贡之使不以时至当是时不能讨也今朝廷旣赦其罪与其赐物受其使者纳其贡献又从而诱其叛臣激其忿心是常欲其叛而不欲其服也信义赏罚将安在乎议者或以爲彼诱我民我诱彼臣何爲不可是特闾阎小人之语非知国家之大体者也彼僻陋小羗窃诱我民以益其衆乃欲以天子亿兆之冨而效其所爲邪譬如邻人窃己之财巳以正议责之可也岂可复窃彼之财以相报耶臣闻谅祚隂蓄姦谋爲日固乆招纳不逞之人以爲谋主诱胁熟户以撤中国之藩篱常有据关中窥河东之心虽未必能然若纵其毒蠚亦足以爲亭鄣之患未可以小种之羗孱弱之人待之也国家不幸比遭大忧帑藏空竭关中之民自经西事以来仍苦铁钱财力彫弊熟户屡经杀掠亡失太半纵其在者亦怀贰心非复得如景祐寳元之时也当此之际陛下深诏边吏敦信誓保分界严守备明斥候以待之犹惧谅祚狼子野心不识恩义乗我衅隙侵噬疆场又况彼不动而扰之不来而召之乎臣又闻虏中间谍所在甚多中国动静毫发皆知其侧自程戡在鄜廷时已有所附盖欲自夸以求售耳未必然也借令实能举兵以与谅祚爲敌战而胜之则是灭一谅祚生一谅祚也若其不胜必引其余衆南奔中国谅祚悉其境内之兵以追之怒气直辞长驱入塞当是之时非口舌文移所能解也臣恐朝延不惟失信于侧也若侧余衆无几犹可以缚而送之以缓谅祚之兵然形迹巳露谅祚必叛无疑也若侧余衆尚多还北不可入南不受穷无所归必不肯如山禺束手就死将突据边城以救其命更爲中国之患未有涯也陛下不见景侯之事乎臣闻羽翼未成不可以髙飞近者未恱不可以来逺自尧舜禹汤文武之王下至齐晋文之覇未有不先治其内而能立功于外者也故孔子曰善人教民七年亦可以即戎矣又曰以不教民战是谓弃之今陛下新即大位尚未逾年朝廷之政未尽修也封域之中未尽治也内郡无一年之蓄左帑无累月之财民间贫困十室九空小有水旱则化爲流殍承平日久戎事不讲将帅乏人士卒骄惰上下姑息有如儿戯教阅稍频则愠怼怨望给赐小稽则扬言不逊被甲行数十里则喘汗不进遇郷邑小盗则望尘奔北此乃衆人所共知非臣敢爲欺罔兵法曰知彼知己百战不殆不知彼知己一胜一负不知彼不知己毎战必殆陛下视今天下如此而欲谋境外之事起兵革之端挑陆梁之虏兾难立之功此臣所爲寒心者也爲今之计莫若収㧞贤俊随材受任以举百职有功必赏有罪必罚以修庶政慎择监司澄清守令以安百姓屏絶浮费沙汰冗食以实仓库询访智略察验武勇以选将帅申明阶级翦戮桀黠以立军法料简骁锐罢去羸老以练士卒完整犀利变更苦窳以精器械俟百职旣举庶政旣修百姓旣安仓库旣实将帅旣选军法旣立士卒旣练器械旣精然后惟陛下之所欲爲复灵夏取瓜沙平幽蓟収蔚朔无不可也今八者未有其一而欲纳边臣之狂谋信黠虏之诡辞臣恐不能得其降者数百而虏骑大至覆军杀将边城昼闭朝廷乃爲之宵衣旰食焦心劳思兴兵运财以救其急使天下愁困如康定庆历之时而已卒无可柰何然后忍耻以招之卑辞以谕之尊其名以恱之増其赂以求之其爲损也不亦多乎斯乃国之大事安危所系非特边境之忧而巳愿陛下深留圣㤙勿爲后悔乃天下之福也彼进谋者皆非实能爲国家斩将搴旗拓土辟境建卫霍甘陈之功也伹以利口长舌虚辞大言一时诳惑圣聦欲盗陛下之官职耳他日国家有患不预其忧是岂可哉凡边境有事则将帅迁宫士卒受赏无事则上下寂寂无因徼幸此乃人臣之利非国家之利愿陛下不可不察也臣光昧死再拜以闻皇帝陛下横山上殿札子臣近曽上言赵谅祚即今称臣奉贡朝廷不冝纳其叛臣以兴边事未审圣意以爲如何臣之所言非谓谅祚无罪不可讨也又非能保其不叛也但以国家今日内政未修不可遽谋外事故也伏望陛下察臣所言八事举百职修庻政安百姓实仓库选将帅立军法练士卒精器械然后观四夷之衅乱者取之亡者侮之何患不能复大禹之故迹雪祖宗之宿愤也取进止论不得言赦前事札子臣伏覩今月二十三日手诏应官吏黎庻犯罪在赦前者并依前后勑条施行内外言事按察官司更不得依前举劾具案取旨如违并科违制之罪者臣窃惟按察之官以赦前事兴起狱讼枉繋平民及以轻浅之罪奏乞不原圣恩禁之诚爲大善至于言事之官事体稍异恐难以一例指挥何则御史之职夲以绳案百僚纠擿姦邪姦邪之状固非一日所爲国家素尚寛仁数下赦令或一歳之间至于再三若赦前之事皆不得言则其可言者无几矣万一有姦邪之臣朝廷不知误加进用御史欲言则违今日之诏若其不言则陛下何从知之臣恐因此言者得以借口偷安姦邪得以放心不惧此乃人臣之至幸而非国家之长利也伏望圣慈追改前诏除去言事两字勿使群臣得以壅蔽聦明也取进止张方平第一札子臣伏见陛下用翰林学士承旨张方平参知政事方平文章之外更无所长姦邪贪猥衆所共知两府大臣系国安危苟非其人爲害不细臣职在绳纠不敢塞嘿伏望圣慈追寝方平新命以恊舆论取进止张方平第二札子臣近曽上言张方平参知政事不恊衆望臣识浅材下其言固不足采曏者仁宗时包拯最名公直与台諌官共言方平姦邪贪猥事迹甚多陛下傥欲知方平爲贤爲不肖乞尽令检取包拯等言方平章奏及开封府陈升之两处推勘刘保衡公案并方平在奏州所奏边上事冝状即知臣所言非一人之私论也今所言之事尚未蒙施行㝷闻除臣翰林学士兼侍读学士若臣所言果是则方平当罢政事若其非是则臣爲譛毁忠贤亦当逺贬今两无所问而臣复迁翰林仍加羙职臣诚愚懵未晓所谓㐲望圣慈察臣前言方平事爲是爲非早赐施行所有新命臣未敢祗受取进止受侍读乞先上殿札子臣累日前曽上殿论列张方平事后来续闻除臣翰林学士兼侍读学士臣智识顽闇不逹圣心以爲朝廷大政必当辨是与非人臣事君不可辞难就易是以不胜狂狷复有奏陈今蒙圣恩曲赐手诏过加奖待谕以至意温宻纎悉提耳谆谆臣虽木石亦将开悟况含气血得爲人类自咎愚迷九死难赎伏地流汗无所容入愧感之极涕泗滂沲诚冝即时奔赴阙庭祗受诏命然臣尚有私恳须当靣陈欲望圣㤙先许上殿敷奏禀取圣旨然后遂授勑告不胜死生幸甚取进止乞免翰林学士札子臣今日上殿曽有敷奏以圣旨令读资治通鑑其书卷帙尚少湏日近接续编修史籍烦多恐难以应副禁林文字乞免翰林学士一职伏蒙圣㤙宣谕但令权免学士院文字臣退自惟念若取学士之名以自荣而不供学士之职窃位素餐孰甚于此在臣愚分深不自安况侍读学士与翰林学士资序一同俸给仍优伏望圣慈俯赐矜察许臣只以侍读学士专治资治通鑑如此则材噐稍冝职业无旷遂其私愿粗免愧心不胜幸甚取进止辞免馆伴札子臣近爲差馆伴北朝人使曽进状辞免今日蒙圣恩差中使宣谕以人使将至有合啇量事节令臣不得辞免早诣中书枢宻院看详文字者臣窃惟馆伴北使乃两制常程差遣臣所以輙违诏旨再三固辞者非敢避事偷安诚以人之才性各有能否不可牵强陛下以臣讲读经史粗有可采而使之应对賔客此实非臣所长夫以郑国区区将有诸侯之事犹使禆谌草创丗叔讨论子羽修饰子产润色然后接四方之賔客故鲜有败事况圣朝包戈偃革专以文德怀抚北夷信使往来议论国事折冲御侮唿吸成变一言差忒寔系安危臣岂敢不自揣量妄居其任臣曏以名犯北朝讳元不曽接伴亦不曽奉使两朝事体正如墻面虏中情伪分毫不知加以禀性昏戅遇事𥚹直今若使之馆伴恐语言之际必有遗忘差错或漏泄机事或抵触使人万一如此以贻朝廷之忧虽加臣以重诛终无所益伏望圣慈矜察于两制中别选差才敏之人馆伴北使贵无阙误取进止议谋杀巳伤案问欲举自首状臣窃以爲凡议法者当先原立法之意然后可以断狱窃详律文其于人损伤不在自首之例注云因犯杀伤而自首者得免所因之罪仍从故杀伤法所谓因犯杀伤者言因犯他罪夲无杀伤之意事不得已致有杀伤除爲盗之外如刼囚略卖人之类皆是也律意盖以于人损伤旣不得首恐有别因余罪而杀伤人者有司执文并其余罪亦不许首故特加申明云因犯杀伤而自首者得免所因之罪然杀伤之中自有两等轻重不同其处心积虑巧诈百端掩人不备者则谓之谋直情径行略无顾虑公然杀害者则谓之故谋者尤重故者差轻今此人因犯他罪致杀伤人他罪虽得首原杀伤不在首例若从谋杀则太重若从闘杀则太轻故酌中令从故杀伤法也其直犯杀伤更无他罪者惟未伤则可首伹系巳伤皆不可首也今许遵欲将谋之与杀分爲两事按谋杀故杀皆是杀人若将谋之与杀分爲两事则故之与杀亦是两事也且律称得免所因之罪故刼囚略人皆是巳有所犯因而又杀伤人故刼略可首而杀伤不原若平常谋虑不爲杀人当有何罪可得首免以此知谋字止因杀字生文不得别爲所因之罪也若以刼闘与谋皆爲所因之罪从故杀伤法则是闘伤自首反得加罪一等也遵所引苏州洪祚断例案律䟽云假有因盗故杀伤人而自首者盗罪得免故杀伤罪仍科䟽旣指言故杀伤人明是因盗谋杀伤人者自从谋法当时法官误断不可用例破条遵又引编勑谋杀人伤与不伤罪不至死者并奏取勑裁以爲谋杀已伤而罪不至死者即是自首之人案尊长谋杀卑㓜之类皆是巳伤而罪不至死不必因首也遵又引律䟽问荅条云谋杀凡人乃云是舅又云谋杀之罪首尽显是谋杀许令自首案问皆谓谋而未伤方得首免若其巳伤何由可首凡议罪制刑当使重轻有叙今若使谋杀巳伤者得自首从故伤法假有甲乙二人甲因闘殴人鼻中血出旣而自首犹科杖六十罪乙有怨雠欲致其人于死地暮夜伺便推落河井偶得不死又不见血若来自首止科杖七十罪二人所犯絶殊而得罪相埒果然如此岂不长姦况阿云嫌夫丑陋亲执腰刀就田野中因其睡寐斫近十刀断其一指初不陈首至宫司执録将行拷捶势不获已方肯招承情理如此有何可悯朝廷贷命编管巳是寛恩而遵更稽留不断爲之伸理欲令天下今后有似此之类并作减二等断遣窃恐不足劝善而无以惩恶开巧伪之路长贼杀之源姦邪得志良民受弊非法之善者也臣愚以爲大理寺刑部所定巳得允当难从许遵所奏作案问欲举减等而科今来与王安石各有所见难以同共定夺伏乞朝廷特赐裁酌施行温国文正公文集卷第三十八温国文正公文集温国文正司马公文集卷第三十九温国文正公文集卷第三十九章奏二十四辞免裁减国用札子请不受尊号札子手诏批荅乞听宰臣等辞免郊赐札子举諌官状八月十一日迩英对问河北灾变议学校贡举状辞免裁减国用札子臣近曽乞别选差官裁减国用奉圣旨不许辞免臣以非材叨忝美职月受厚俸常自愧恐无有报称若果能有益于国臣何敢辞窃惟方今国用所以不足者在于用度太奢赏赐不节宗室繁多官职冗滥军旅不精此五者必湏陛下与两府大臣及三司官吏深思其患力救其弊积以岁月庻几有効固非愚臣一朝一夕所能裁减也若但欲知庆暦二年裁减国用制度比见今支费不同数目只下三司令供析闻奏立可尽见臣愚以爲不必更差官置局专领此事况臣所修资治通鑑委实文字浩大朝夕少暇难以更兼钱谷差遣取进止请不受尊号札子臣今月十七日准内降曽公亮等上尊号第三表检㑹旧例合降不允批荅巳具牓子审取圣旨去讫臣窃惟上尊号之礼非先王令典起于唐武后中宗之丗遂爲故事因循至今伏见太祖开宝九年群臣上尊号有一统太平字太祖以燕晋未平却而不受以是见圣人之志苟无其实终不肯有其名也太宗端拱二年诏自前所加尊号尽从省去且曰以理言之皇帝二字亦未可兼称朕欲称王伹不可与诸子同耳群臣恳请乃受法天崇道四字而已其后终身遂不复増益先帝治平二年辞尊号不受天下莫不称颂圣徳不幸次年有謟䛕之臣建言国家与契丹常有往来书彼有尊号而中国独无足爲深耻于是群臣复以非时上尊号论者甚爲朝廷惜之昔汉文帝遗单于书以尺一牍单于荅以尺二寸牍自称天地所生日月所置匈奴大单于未闻文帝复爲胜大之名以加之也学者至今称文帝谦徳之羙未甞以爲可耻也此乃不识大体之言诚不足信耳今群臣以故事上尊号臣愚以爲陛下聦明睿智虽冝享有鸿名然践祚未乆又在亮隂之中考之事体似未冝受陛下诚能断以圣意推而不居旣不允所请仍令更不得上表则颂叹之声将洋溢四海此所谓一谦四益后其身而身先可以舍虚名而得实誉者也伏望陛下更加详择取进止手诏览卿来奏深谅忠诚朕方以频日淫雨甲申地震天威彰着日虞倾祸实忧𬒳此鸿名有慙面目况在亮隂亦难当是盛典诚如卿言今已批降指挥可善爲荅辞使中外知朕至诚实乃内顾慙惧非是欺衆以邀虚名批荅省表具之朕荷祖宗之休抚有四海永惟烛理之不明举措之不中元元困穷未获厥所夙夜悼惧如渉春氷属以美报之礼不敢堕旷故欲躬执牺牲祗见上帝固非昭告成功自营福禄也群公卿士猥见褒誉欲归以溢美增其徽称抗章勤请至于再三朕乏馨香之德不能媚于神祇乃甲申地震淫雨爲灾天威彰着日虞罪悔尚何盛烈之可述鸿名之敢当心焉愧惕流汗霑足况尚在谅闇哀素未忘何冝此时亟举盛典若斯之议非所敢闻冝体予至诚勿复爲奏所请冝不允仍断来请乞听宰臣等辞免郊赐札子臣伏覩宰臣曽公亮等奏以河朔菑泠调用繁冗欲望将来大礼毕两府臣僚更不赐银绢奉圣旨送学士院取旨议者或以爲两府所赐无多纳之不足以冨国而于待遇大臣礼太薄颇爲伤体臣愚窃以爲不然古者冢宰制国用视年之豊耗量入以爲出固不可于饥馑之时守豊登之法也是故岁凶年谷不登君膳不祭肺大夫不食粱士饮酒不乐明君臣上下皆当深自贬损以救民急也臣窃惟国家帑藏素巳空虚重以今歳河北之地灾害特甚曏者庆历之末河决啇胡民田虽伤官仓无损而河比父子相食饿殍蔽野今河决之外加以地震官府民居荡爲粪壤継以霖雨仓粟腐朽军食且乏何暇及民冬春之交民必大困甚于庆历之时国家岂可坐而视之不加振救乎况复城橹湏修河防应塞百役并兴所费不赀当此之际朝廷上下安得不同心恊力痛加裁损以徇一方之急凡宣布惠泽则冝以在下爲先撙节用度则冝以在上爲始今欲裁损诸费不先于贵者近者则踈逺之人安肯甘心而无怨乎必若爲臣有大勲于天下虽钖之山川土田附庸何爲不可若止因郊礼陪位而受数百万之赏臣窃有所不安矣臣前所谓赏赐无节者此亦其一也虽臣下不辞犹应裁减况其自辞裁之何损乎傥若伹务因循姑息度欲裁损乗舆供奉之物则曰减于制度太爲削弱非所以养贤欲裁损群下浮冗之费则曰人情不恱恐致生事非所以安衆如此则是国用永无可省之日下民永无苏息之期必至于涸竭穷极然后止也且君子之所尚者义也小人之所徇者利也爲国者当以义褒君子利恱小人今大臣以灾害之故辞钖赉以佐百姓之急义之可褒者也陛下从而听之乃所以爲厚非所以爲薄也虽然两制银绢止于二万匹两未足以救今日之灾又国家旧制毎遇郊禋大赉四海下逮行伍无不霑洽不可于公卿大夫全无赐予臣愚以爲文臣自大两省以上武臣及宗室自正任刺史以上内臣自押班以上将来大礼毕所赐并冝减半俟他年丰稔自依旧制其文武朝臣以下一更不减以爲酌中臣亦知此物未能冨国诚冀国家因此渐思减其余浮费自今日爲始耳臣素愚戆识虑肤浅所言者皆目前之实状非竒伟之髙论也伏望陛下更赐裁察若果有可取乞断自圣旨勿爲衆言所移则天下幸甚取进止举諌官状臣今日面奉圣旨令臣采访可爲谏官者宻具姓名闻奏臣辞不获命退而惶恐默自思忖凡择言事官当以三事爲先第一不爱冨贵次则重堦名节次则晓知治体具此三者诚亦难材臣愚何足以识别贤能窃谓已试之人差爲可信伏见三司盐铁副使吕诲累居言职不畏彊御再经谪降执节不回侍御史吕景外貌和厚内守坚正见得知耻临义不疑于臣所知之中此两人似堪其选更乞陛下博访衆臣裁以圣意取进止八月十一日迩英对问河北灾变八月十一日迩英进读巳召对问以河北灾变何以救之光对以河北大水仓廪漂没所难得者莫先于食朝廷若降金帛令配卖于民以籴谷则重増烦扰且禾稼荡尽擢之亦无所得故饥馑之歳金帛无所用惟食不可一日无耳上曰巳令漕五十万石以赈之可足乎对曰臣闻瀛州所损自百五十万石所漕者裁能补瀛州三分之一耳上曰然则柰何对曰臣闻河北东西路水所不及州县颇稔可籴又汴流未絶冝多漕江淮之谷以济之上又问諌官难得人谁可者对曰臣贱官何敢荐人上固问之对曰臣仓猝不能记容臣退而宻奏上因论治道言州县长吏多不得人政府不能精择对曰人不易知天下三百余州责其精择诚难伹能择十八路监司使之择所部知州而进退之知州择所部知县而进退之得人多矣今之提转古方伯州牧之任系一路休戚当慎择天下贤才不可伹取资叙及酬奖爲之也上又问两府辞郊赉札子何不呈对以同僚有假故上问兹事何如对曰臣巳有奏状臣所见上如此更乞博访近臣裁以圣意上曰谁不同对曰独臣有此愚见他人皆不以爲然上曰朕意亦与卿同听其辞赏乃所以成其美非薄之也然减半无益大臣恳辞不若尽听之对曰今郊赉下至卒伍皆有之而公卿更无恐于体未顺上曰巳有带马矣对曰求尽纳者人臣之志赐其半者人主之恩也后数日光与禹玊介甫同进呈郊赉札子于延和殿光言方今国用不足灾害荐臻节省冗费当自贵近爲始冝听两府辞赏爲便介甫曰国家冨有四海大臣郊赉所费无几而惜不之与未足冨国徒伤大体昔常衮辞赐馔时议以爲衮自知不能当辞禄今两府辞郊赉正与此同耳且国用不足非方今之急务也光曰常衮辞禄犹知廉耻与夫固位且贪禄者不犹愈乎国家自真庙之末用度不足近岁尤甚何得言非急务邪介甫曰国用不足由未得善理财之人故也光曰善理财之人不过头㑹箕歛以尽民财如此则百姓困穷流离爲盗岂国家之利邪介甫曰此非善理财者也善理财者民不加赋而国用饶光曰此乃桑羊欺汉武帝之言司马迁书之以讥武帝之不明耳天地所生货财百物止有此数不在民间则在公家桑羊能致国用之饶不取于民将焉取之果如所言武帝末年安得群盗蠭起遣绣衣使者逐捕之乎非民疲极而爲盗邪此言岂可据以爲实介甫曰太祖时赵普等爲相赏赉或以万数今郊赉匹两不过三千岂足爲多光日普等运筹帏握平定诸国赏以万数不亦冝乎今两府助祭不过奏中严外办沃盥奉帨巾有何功勤而得比普等乎与介甫争论乆之禹王曰司马光言省费自贵近始光言是也王安石言所费不多恐伤国体安石言亦是也惟陛下裁之上曰朕亦与司马光同今且以不允荅之可也是日适㑹介甫当制遂以上前所言意草批荅引常衮事以责两府两府亦不复辞明日迩英讲读罢上独留介甫与语两府不敢先出以俟之至晡后乃出不数日参知政事议学校贡举状臣准御史台牒准勑节文天下学校贡举之法冝令两府两省待制以上御史台三司三馆臣僚各限一月具议状闻奏者臣闻诗云无竞惟人四方其训之言君欲立强于天下者无如得人得人而任之以事则四方斯顺之矣臣窃惟取士之弊自古始以来未有若近世之甚者也何以言之自三代以前其取士无不以德爲夲而未甞专贵文辞也汉氏始置茂才孝廉等科皆命公卿大夫州郡举有经术德行者䇿试以治道然后官之故其风俗敦尚名节降及末世虽政襄于上而俗清于下由取士之术素加奖励故也魏晋以降贵通才而贱守节习尚浮华旧俗益败然所举秀孝犹以经术取之州郡皆置中正以品其才行一言一动之失或终身爲累士犹兢兢不敢自放隋始置进士唐益以明经等科而秀孝遂絶止有进士明经二科皆自投牒求试不复使人察举矣进士初但试䇿及长安神龙之际加试诗赋于是进士专尚属辞不夲经术而明经止于诵书不识义理至于德行则不复谁何矣自是以来儒雅之风日益頽坏爲士者狂躁险薄无所不爲积日旣乆不胜其弊于是又设封弥誊録之法盖朝廷苦其难制而有司急于自营也夫欲搜罗海内之贤俊而掩其姓名以考之虽有颜闵之德苟不能爲赋诗论䇿则不免于遭摈弃爲穷人虽有跖硚之行苟善爲赋诗论䇿则则不害于取髙第爲美官臣故曰取士之弊自古始以来未有若近丗之甚者非虚言也今幸遇陛下圣明心知贡举之极弊慨然发愤深诏群臣使得慱议利病更立新规是千载一时也议者或曰古人郷举里选今欲知士之德行冝委知州知县者采察其实保而荐之臣独以爲不然古者分地建国自卿大夫士皆以其国人爲之犹患处士之德行不可得而详也故又择其郷之贤者使爲闾胥比长自㓜及长朝夕察其所爲然后士之德行美恶莫得而隐也今夫知州知县杂四海九州之人逺者三岁而更近者数月而更或𥘉到官即遇科场遽责之知所部士人德行诚亦难矣又应开封府举者常不减数千人而开封府狱讼之繁知府者自旦至暮耳不暇听目不暇视又有余𥙿可使之察数千人之德行乎议者又曰冝去封弥誊録委有司考其文辞参以行实而取之臣独以为不然夫士之徳行知州县者尚不能知而有司居京师一旦集天下之士独以何术知之其术不过以衆人之毁誉决之孔子曰衆好之必察焉衆恶之必察焉夫衆人之毁誉庸讵足以尽其实乎必如是行之臣见其爱憎互起毁誉交作请託公行贿赂上流谤讟并兴狱讼不息将纷然殽乱朝廷必厌苦之而复用封弥誊録矣夫封弥誊録固为此数者而设之也譬犹筑防以鄣洚水也今不絶其源而徒去其防则横流之患愈不可救矣臣虽至愚平生固甞竭其思虑欲以少救其弊今敢试陈二䇿乞陛下俯加裁择臣闻上之所爲下之所归也国家从来以诗赋论䇿取人不问徳行故士之求仕进者日夜孜孜专以习赋诗论䇿爲事惟恐不能胜人父教其子兄勉其弟不是过也今若更以德行取人则士之力于德行亦犹是也诚风化清浊之原歴代讹缪而不寤必待圣朝然后正之者也夫德行修之于心藏之于身虽家人有所不知况于卿党况于州县况于朝廷将何从知之故必待明哲公正之臣知而举之然后四海之士皆可得而官使也然举荐之法旣行则干求属请诚所不能无也要在所举非其人者国家以严法绳之勿加恩贷则苟且徇私之人皆知惧矣且国家旣以德行取士则彼贪猾轻躁之人依附权要枉道求进者皆为清议所贬见弃于时虽有举者必不多矣臣愚欲乞今后应系举人令升朝官以上岁举一人提点刑狱以上差遣者岁举二人諌议大夫或待制以上岁举三人不以所部非所部郷里非郷里除自己亲戚及曽犯真刑或私罪情理重曽经罚赎及不孝不友盗窃淫乱明有迹状者不得举外其余皆得举之仍于举状内明言臣今保举某州某科某人有学术节行乞赐召试若举状旣上之后却有前后诸般违碍事发其举主并依律文贡举非其人分故失从公私罪定断受赃而举者以枉法论其举状逐时送下礼部贡院置簿记録若应举人而不举者岁终委贡院勘㑹姓名闻奏乞严加朝典毎遇三年一开贡举委贡院截自诏下之日勘㑹选择举主最多者从上取之倍于每次科场南省奏名人数具姓名闻奏乞下夲贯发遗赴阙其夲贯更不考试即具申状解送赴贡院仍出公慿给付遂人令赴贡院照㑹限十一月内取齐十二月内引见正月内委贡院者试进士试经义䇿三道子史䇿三道时务䇿三道更不试赋诗及论明经及九经等诸科试夲经及论语孝经大义共四十道明经加试时务䇿三道其帖经墨义一切皆不试对䇿反大义但取义理优长不取文辞华巧唯所对经史乖僻时务踈阔者即行黜落其奏名人数并依科埸旧制至御试时进士明经各试时务䇿一道九经等诸科试夲经大义十道所有名字髙下并只以举主多者爲上举主数同则以举状到省月日先后爲次其举人所纳家状及授官后吏部所给告身并湏开坐元初举主人数姓名若及第后犯私罪情理重及赃罪其举主并减一等坐之未及第者减三等皆不以去官及赦原如此则群臣不敢挟私妄举士人皆崇尚经术重惜操履风俗丕变矣朝廷若不能行此保举之法其次莫若修学校之法以取之臣伏见自庆暦以来天下诸州虽皆立学校大抵多取丁忧及停闲官贠以爲师长籍其供给以展私惠聚在事官贠及井市豪民子弟十数人游戯其间坐耗粮食未甞讲习修谨之士多耻而不入间有二千石自谓能兴学者不过盛修室屋増置庄产广积粮储多聚生徒以邀虚名师长之人自谓能立教者不过谨其岀入节其游戯教以钞节经史剽窃时文以夜继昼习赋诗论䇿以取科名而巳此岂先王立学之意邪于以修明圣道长育人材化民成俗固巳踈矣臣欲乞自今天下州学只许置教授一人委夲州长吏于夲处命官中选择无过犯有节行能讲说爲衆所服者举奏𥙷充若夲州无人则奏乞下铨司选差委铨司于见在铨选人内㨂选进士明经诸科出身人历任无赃私罪能讲说经书者奏补充逐州教授应举人𥘉入学者并爲外舎生唯赴听讲及公试外不得于学中宿食其教授毎日讲书毕取在学诸生姓名书于籖上杂置筩中抽取三人问以听过书中疑议三条使对衆解说通者置簿记録粗者不问不者有罚毎月中两次公试各试所习举业委教授考校定优劣等第具姓名出牓示讫亦置簿记録其有过犯者小过则罚钱中过则降大过则斥出学亦置簿记録毎遇春秋释奠毕委教授选择外舎生到学及半年以上自前次释奠以来说书多通公试多在优等过犯情轻数少即升入内舎爲𥘉等生始听于学中宿食又选择𥘉等生升爲中等生中等生升爲髙等生皆如外舎生之法其有二人巳上比较难决者即特令说书及试所叶以决皆湏具状申夲州委知州通判更加审覆委得公当然后给牒补之如后来有过降等者其牒即行抽取毁抹其敎授选择纠举升降等第若有不公委知州通判觉察取勘闻奏乞行冲替其开封府举人旧无府学并令寓教于国子监其国子监举人须实是品官子弟方得依条入学其敎试选升之法并与外州同以直讲比教授判监同判监比知州通判凡国子监开封府及诸州军内舎髙等生额并用夲处解额之半其中等倍髙等𥘉等倍中等若人数未足则阙之不得溢额𥙷人若遇诏下开贡举委夲处判监同判监知州通判截自其曰勘㑹髙等生𥙷及半年以上者具姓名结罪保明闻奏仍给公慿许令免解直就省试其髙等生占不尽解额方许本处其余举人取解其中等𥘉等生于取解时仍别立号常比其余举人多取分数所有髙等生至省试时亦别立号毎七人中取一人奏名如此则举人亦稍向经术敦行谊矣夫经术深浅非程试所能知行谊羙恶非朝夕所能察今使之处于学校经二三年累经选择升至髙等又占解额妨衆人进取之路若其行谊小有过差必不爲衆人所容矣由此观之其髙等生经术则讲说常通文艺则屡入优等过犯则全然轻少行谊则爲衆所服比之煳名誊録考其一日所试赋诗论䇿偶有所长而取之者相去逺矣况近年举人或一无行能横遇㤙泽幸得免解者不可胜数今髙等生行能如此裁免一觧岂足惜哉此学校之法也若朝廷又不䏻如此只扵旧条之中毛举数事微有更张则扵取士之道并无所益徒更烦苛不若悉循旧贯之为愈也司马温国文正公文集卷第三十九温国文正公文集温国文正司马公文集卷第四十司马温国文正公文集卷第四十章奏二十五论召陜西邉臣札子体要疏论召陜西邉臣札子臣曏任御史中丞日闻国家招纳夏国降民曽上言方今百軄未举庶政未脩百姓未安仓库未实将师未选军法未立士卒未练噐械未精八事不完不可兴兵智虑迃疎不合圣心俄而种谔等起绥州之役杨定为夏虏所杀陜西骚然困扵餽戍朝廷悔前之失故謪降种谔等以谢夏虏再三招抚方䏻得其称臣奉表遵旧约朝廷特遣使者以誓诒册命及金帛杂物赐之尚未返命今窃闻陛下复召种谔等诣阙引对不知陛下𣣔何所兴爲中外闻者无所寒心夫布衣不守信义犹见轻扵郷党况王者临御四夷当叛则威之服则懐之使信义之眀皎如日月若戎狄幸而臣服无故扰之及其背诞则从而妪煦之得其臣服又从而扰之其扵信义威懐如何哉国家以信义臣畜戎狄百有余年前日种谔等举而弃之兴兵掩其不俻以邀一时之功仅䏻得不食之地百余里饥虏万余人耳今地则归之虏庭民则逃散略尽朝廷有所何得而发兵守衞转粟馈饷公私之费以鉅万计其爲失策岂不昭然今疮痍未复忧患未弭臣前所言八事一无所修虏疑忌中国警备巳严怨毒之心蓄而未发谔等乃欲复为前日所为臣见其无复绥州之㓛而必有大败覆没之事兵连祸结不可救解公私困竭盗贼将生此乃社稷之忧非独邉鄙之患也孔子曰过而不改是谓过矣伏望陛下留神深念至扵再至扵三当先修内政未可轻议用兵实天下幸甚取进止体要疏月日具位臣司马光谨昧死再拜上疏皇帝陛下臣准御史台牒伏奉四月二十日诏勑传曰近臣尽规以其荣耻休戚与上同也今在此位者视朕过失与朝廷政事之阙黙而不言乃或私议窃叹若以为其责不在已夫岂皆习见成俗以为当然其亦有含章怀寳待唱而发者也今百度隳弛风俗偷惰薄恶烖异谴告不一此诚忠贤助朕忧惕以剏制改法救币除患之时冝令侍从官自今视朕过失与朝廷政事之阙无有臣细各具章奏极言无隐噫言善而不用朕有厥导之而不言尔为不恭朕将用此考察在位所以事君之实眀黜陟焉臣以驽下之材自仁宗皇帝时蒙擢在侍从服事三朝恩隆徳厚陨身丧元不足为报虽访问所不及犹将披肝沥胆以効其区区之忠况圣意采纳之勤督责之严谆谆如此臣敢营私避怨匿情爱已不为陛下别白当今之切务庶㡬少𥙷万分之一邪臣闻为政有体治事有要自古圣帝明王垂拱无为而天下大治者凡用此道也何谓爲政有体君为元首臣为股肱上下相维内外相制若网之有纲丝之有纪故诗云勉勉我王纲纪四方又云岂弟君子四方之纲故古之王者设三公九卿二十七大夫八十一元士以纲纪其内设方伯州牧卒正连帅属长以纲纪其外尊卑有叙若身之使臂臂之使指莫不率从此为政之体也何谓治事有要夫人智有分而力有涯以一人之智力兼天下之衆务𣣔物物而知之日亦不给矣是故尊者治衆卑者治寡治衆者事不得不约治寡者事不得不详约则举其大详则尽其细此自然之势也益稷曰元首眀㢤股肱良哉庶事康哉言君明则䏻择臣臣良则能治事也又曰元首丛脞哉股肱惰哉万事惰哉言君亲细务则民不尽力而事废壊也立政曰文王罔攸兼于庶言庶狱庶慎惟有司之牧夫是训用违庶狱庶慎文王罔敢知于兹言文王择有司而任之其余皆不足知也康诰曰庸庸秪秪威威显民言文王用其可用祇其可祇刑其可刑专眀此道以示民也是故王者之职在扵量材任人赏功罚罪而已苟能谨择公卿牧伯而属任之则其余不待择而精矣谨察公卿牧伯之贤愚善恶而进退诛赏之则其余不待进退诛赏而治矣然则王者所择之人不为多所察之事不为烦此治事之要也臣窃见陛下日见视朝继以经席将及日中乃还宫禁入宫之后窃闻亦不自闲省阅天下奏事羣臣章疏逮至昏夜又御灯火研味经史博观群书虽中宗高宗之不敢荒宁文王之日昊不食臣以爲不能及也然自践祚以来孜孜求治于今三年而㓛业未着者殆未得其体要故也祖宗创业垂统爲后世法内则设中书枢宻院御史台三司审官审刑等在京诸司外则设转运使知州知县等衆官以相统御上下有叙此所谓纲纪者也今陛下好使大臣夺小臣之事小臣侵大臣之軄是以大臣解体不肯竭忠小臣诿上不肯尽力此百官所以弛废而万事所以堕頽者也而陛下方用为致治之夲此臣之所大惑也臣微贱不得尽知朝廷之事且以耳目所接近日数事臣所知者言之其余陛下可以类求也昔汉文帝问陈天下一岁决狱及钱糓出入㡬何曰陛下即问决狱责廷尉问钱谷责治粟内史必也使卿大夫各得任其职此乃宰相事也若者可谓能知治体矣今之两府皆古宰相之任也中书主文枢宻主武若乃百官之长非其人刑赏大政失其宜此两府之责也至扵钱糓之不充条例之不当此三司之事也陛下苟䏻精选暁知钱糓忧公忘私之人以爲三司使副判官诸路转运使各使乆扵其任以尽其䏻有功则进无功则退名不䏻乱实伪不䏻掩眞安民勿扰使之自富䖏之有道用之有莭何患财利之不丰哉今乃使两府大臣悉取三司条例别置一局聚文士数人与之谋议改更制置三司皆不与闻臣恐所改更者未必胜扵其旧而徒纷乱祖宗成法考古则不合适今则非冝吏縁为姦农商失业数年之后府库耗竭于上百姓愁困扵下衆心离骇将不复振矣且两府于天下之事无所不缌若百官之职皆使两府治之则在上者不胜其劳而在下者爲无所用矣又监牧使主养马四园苑主课利今乃使监牧使不属群牧司四园苑不属三司提举司则在下者各得专权自恣而在上者爲无所用矣陛下方欲纳天下于大治而使百官在上者不委其下在下者不禀其上能爲治乎若此之类臣窃恐以未得其体也凡天下之事在一县者当委之知县在一州者当委之知州在一路者当委之转运使在边鄙者当委之将帅然后事乃可集何则乆任其位识其人情知其物冝赏罚之权足以休戚所部之人使之信服故也今朝廷毎有一事不委之将帅监司守宰使之自爲不略责以成効而施其刑赏常好别遣使者衘命奔走旁午于道所至徒有烦扰之弊而于事未必有益不若勿遣之爲愈也夫事之利害吏之能否皆非使者所能素知临时询采于人所询者㦯遇公明忠信之人犹仅能得其一二或遇私闇姦险之人则是非爲之倒置矣此二者交集于前而使者不能猝辨也是以往往害事而少能爲益非将帅监司守宰皆贤而使者皆愚也累歳之讲求与一朝之议论积乆之采察与目前之毁誉精粗详畧其势不同故也其有居官累歳而不知利害临人积乆而不知能否或虽知利害而不能变更虽知能否而不能黜陟此乃愚昧私曲之人朝廷当察而去之更择贤者以代其位不当数遣使者扰乱其间使不得行其职业也又庸人之情苟䇿非己出则嫉沮坏惟恐其成官吏若是者十常五六借使使者所规画曲尽其冝在彼之日其当职之人巳怏怏不恱不肯同心以助其谋恊力以成其事曰朝廷自遣专使治之我何敢与知及返命之日彼必败之于后曰使者旣谋而授我我今竭力而成之功悉归于首谋之人我何有哉此所以爲不若毋遣使者而属任当职之人爲愈也夫使者所以通逺迩之情固不可无然今之转运使即古使者之任苟得人而委之贤于蹔遣使者逺矣若监司自爲姦隐贪纵或有所隐蔽欺罔或爲部内之人所讼或所谋画之事未得其冝朝廷欲察其罪恶审其虚实判其曲直决其是非然后别遣使者案之若案得其实监司有罪则当刑不才则当废岂有伹已者也今毎有一事朝廷輙自京师遣使者往治之是在外之官皆无所用也使者旣代之治事而当职之人亦无所刑无所废是只使之拱手旁观偷安窃禄者矣若此之类臣窃恐似宋得其体也今朝廷之士左右之臣皆曰陛下聦明刚断威福在己太平之功可指日而致臣愚窃独以爲未也臣闻古之圣帝明王闻人之言则能识其是非故谓之聦观人之行则能察其邪正故谓之明是非旣辨邪正旣分姦不能惑佞不能移故谓之刚取是而舍非诛邪而用正确然无所疑故谓之断诛一不善而天下不善者皆惧故谓之威赏一有功而天下有功者皆喜故谓之福今陛下聦明刚断则诚体之矣欲収威福之柄则诚有其志矣然于所以爲之之道尚或有所未尽故臣以爲太平之功未可期也夫帝王之道当务其逺者大者而略其近者小者国之大事当与公卿议之而不当使小臣参之四方之事当委牧伯察之而不当使左右觇之傥公卿牧伯尚不能择贤者而任之小臣左右独能得贤者而使之乎若苟爲不贤则险诐私谒无不爲巳今陛下好于禁中出手诏指挥外事非公卿所荐举牧伯所糺劾或非次迁官或无故废罢外人疑骇不知所从此岂非朝廷之士左右之臣所谓聦明刚断威福在已者耶陛下闻其言而信之臣窃以爲过矣夫公卿所荐举牧伯所糺劾或谓之贤者而不贤谓之有罪而无罪皆有迹可见责有所归故不敢大爲欺罔若姦臣宻白陛下令陛下自爲圣意以行之则威福集于私门而怨谤归于陛下矣安得谓之威福在陛下邪且陛下曏时中诏所指挥者率非大事至于两禁羙官边藩将帅省府职任诸路监司此皆衆人之所希求治乱之所系属当除授之际窃恐未必一一出圣志也若乃姦邪贪猥之人陛下所明知而黜去者或更改官而升资或不乆复进用然则威福之柄果不在陛下而陛下偶未思也以此观之靣誉陛下聦明刚断威福在己太平可立致者非愚则䛕不可不察也陛下必欲威福在己曷若谨择公卿大臣明正忠信者留之愚昧阿私者去之在位者旣皆得其人矣然后凡举一事则与之公议于朝使各言其志陛下清心平虑择其是者而行之非者不能复夺也凡除一官亦与之公议于朝使各举所知陛下清心平虑择其贤者而用之不肖者不能复争也如此则谋者举者虽在公卿大臣而行之用之皆在陛下安得谓之威福不在己邪陛下此之不爲而顾彼之乆行臣窃恐似未得其要也夫三人群居无所统一不散则乱是故立君以司牧之群臣百姓势均力敌不能相治故从人君决之人君者固所以决是非行刑贵也若人君复不肯决当使从谁决之乎夫人心不同如其靣焉国家凡举一事朝野之人必或以爲是或以爲非凡用一人必或以爲贤或以爲不肖此固人情之常自古而然不足怪也要在人主审其是非而取舍之取是而舍非则安荣取非而舍是则危辱此乃安危荣辱之所以分也是以圣王重之故传谋群臣下及庶人然而终决之者要在人君也古人有言曰谋之在多断之在独谋之多故可以观利害之极致断之独故可以定天下之是非若知谋而不知断则群下人人各欲逞其私志斯衰乱之政也诗云谋夫孔多是用不集发言盈庭谁敢执其咎如匪行迈谋是用不得于道哀哉爲猷匪先民是程匪大猷是经维迩言是听维迩言是争如彼筑室于道谋是用不溃于成此言周室之衰人臣不知先王之大道务争近小之事人君不能定其可否而事终无成也汉丗国家有大典礼大政令大刑狱大征伐必下公卿大夫博士议郎议其议者固不能一必有叄差不齐者矣于是天子称制决之曰丞相议是或曰廷尉当是而群下厌然无有不服者矣今陛下听群臣各尽其情以议事此诚善矣然终不肯以圣志裁决遂使群臣有尚胜者以巧文相攻辩口相挤至于再至于三互相反覆无有限极臣愚深恐亏朝廷之政体损陛下之明德流闻四方取轻夷狄非嘉事也夫天下之事有难决者以先王之道揆之若权衡之于轻重规矩之于方圎锱铢毫忽不可欺矣是以人君务明先王之道而不习律令知夲根旣殖则枝叶必茂故也近者登州妇人阿云谋杀其夫重伤垂死情无可愍在理甚明巳伤不首于法无疑中材之吏皆能立断事巳经审刑院大理寺刑部断爲死罪而前知登州许遵文过饰非妄爲巧说朝廷命两制定夺者再命两府定夺者再勑出而复収者一収而复出者一争论纵横至今未定夫以田舍一妇人有罪在于四海之广万机之衆其事之细何啻秋毫之末朝廷欲断其狱委一法吏足矣今乃纷纭至此设更有可疑之事大于此者将何以决之夫执条据例者有司之职也原情制义者君相之事也分争辨讼非礼不㳏礼之所去刑之所取也阿云之事陛下试以礼观之岂难决之狱哉彼谋杀爲一事爲二事谋爲所因不爲所因此苛察缴绕之论乃文法俗吏之所事岂明君贤相所当留意邪今议论嵗余而后成法终于弃百代之常典悖三纲之大义使良善无告姦凶得志岂非徇其枝叶而忘其夲根之所致邪若此之类臣窃恐似未得其要也此皆衆人之所私议窃叹而莫敢明言者臣以独受㤙深重不顾斧钺爲陛下言之惟圣明裁察臣光昧死再拜以闻皇帝陛下温国文正公文集卷第四十温国文正公文集温国文正司马公文集卷第四十一温国文正司马公文集卷第四十一章奏二十六论责降刘述等札子再举諌官札子请优赏宋昌言札子再乞资䕃人试经义札子乞不㨂退军置淮南札子辞枢宻副使第一札子辞枢宻副使第二札子辞枢宻副使第三札子乞罢条例司常平使䟽论责降刘述等札子臣窃闻知杂御史刘述集贤校理丁讽审刑详议官王师元皆以执守谋杀刑名差官取勘侍御史刘琦钱顗皆以论列政府公事除贠外郎降监酒税中外闻之无不惊谔臣闻孔子曰守道不如守官孟子曰有言责者不得其言则去此古今之通义人臣之大节也彼谋杀巳伤自首刑名天下皆知其非今朝廷旣违衆议而行之又罪守官之人臣恐重失天下之心也夫绁食鹰鹯求其鸷也鸷而烹之将何用哉陛下践阼以来待臣下以寛仁至如皮公弼陛下明知其贪阎充国陛下明知其猥也二人皆以知县权发遣三司判官公事及得罪而出皆爲知州今琦顗所坐不过狂直止以迕犯大臣遂降爲监当然则狂直之罪重于贪猥得罪大臣甚于得罪陛下也臣不胜拳拳窃恐来者侧目箝口以言爲讳威福移于臣下聦明有所壅蔽非国家之福也臣备位近臣亲𬒳明诏覩朝廷政事之阙不敢不言伏望圣慈深察愚忠早赐指挥赦刘述等更不取勘其刘琦等别除一夲资序差遣庻几稍息群议取进止再举諌官札子臣昨日靣奉圣旨令臣采访可任諌官者宻具姓名闻奏臣窃见龙圗阁直学士陈荐旧事陛下于藩邸其忠厚质直陛下必素知之直史馆苏轼制䇿入优等文学冨赡晓逹时务劲直敢言职方贠外郎王元规自少至长志操坚正所居之官皆着风迹集贤校理赵彦若师民之子强学懿行不减于父平居恂恂如不胜衣遇事刚劲人莫能夺此四人者臣所素知窃谓可备諌职伏乞圣明更赐裁择取进止贴黄请优赏宋昌言札子臣闻国家大政在于赏罚明当若赏罚明当功无不成臣去冬奉勑与张茂则相度二股河及生隄利害当时都水监丞宋昌言建议欲于二股河口西岸新滩上置立上约擗拦水势令入东流候向去东流渐深北流淤浅即闭塞断北流放出御河胡卢河下流以除㤙冀深瀛以西诸州军水患臣等因得其言㝷具此利害奏闻蒙朝廷听许令修置上约自后昌言同列提举修生隄者以䇿非己出百端沮毁以爲二股河必不可成不如併力修生隄及李立之赴阙上殿所言陛下所亲闻也頼陛下圣明断在不疑必使之修置上约今秋擗栏得水势一併入东流其北流㝷巳闭断虽颇漂溺损近东沧德等州民田庐舎然㤙冀深瀛以西州军蒙利亦爲不少其宋昌言不可谓之无功今若与同列称二股河不可成者一例受赏臣窃恐当官之人覩之无所沮劝况昌言因去岁职当在外河决枣彊独夺一官今若止复旧官则是衆人受赏而昌言独不得赏也设使向者修上约不成或背了二股併入北流其同列岂肯分昌言之罪伏望圣慈察昌言建议之功特与复旧官外更与董役之人等第别加酬奖庶使向去用心向公者知朝廷必不负之也取进止再乞资䕃人试经义札子臣先曽起请应资䕃出身人初授差遣者更不试诗只委审官院流内铨试孝经论语大义共三道仍令主判臣僚更将所对义靣加询问若义理精通者特保明闻奏优与差遣稍通者依常调不通者且令修学候一年外再试必湏试中方得出官若年四十以上听依旧制只冩家状读律自后不蒙朝廷施行臣今复差知审官院窃见资䕃人𥘉授差遣者令试诗一首实爲无益不惟其间有墻靣者假手于人徒长姦伪就使自作诗得如曹刘沈宋其于立身治民有何所用古者二帝三王皆立大学之官以教公卿大夫子弟其何故哉盖以其人将嗣守官业苟无德行道艺则必害及于民故也今若欲使公卿大夫子弟尽肄业于太学则其父兄不常在京师固难齐一若但使之习业于家而考校于初授差遣之际业不习者不得出官则不烦劝督而人人自勉于学矣此乃事之易行者也向若使之尽通诗书礼乐则中材以下或有所不及今伹使之习孝经论语傥能尽朞年之功则无不精熟矣此乃业之易习者也然孝经论语其文虽不多而立身治国之道尽在其中就使学者不能践履亦知天下有周公孔子仁义礼乐其爲益也岂可与一首律诗爲比哉臣窃以爲兹事用力不勤更张甚易而爲益稍大别无所损伏望圣明详察或有可取乞检臣前奏特赐施行取进止乞不㨂退军置淮南札子臣窃闻道涂之言未审虚实或云朝廷欲拣在京禁军年四十五以上微有程切者尽减下请给兼其妻孥徙置淮南以就粮食若实有此议臣窃以爲非冝何则在京禁军及其家属率皆生长京师亲姻聮布安居乐业衣食县官爲日固乆年四十五未爲襄老微有呈切尚任征役一旦别无罪负减其请给徙之淮南是横遭降配也诸军之内沙汰甚多必恐人情惶惑大致愁怨虽国家承平无事纲纪具张此属恟恟不安亦无能爲患然诏书一下若万一有道路流言惊动百姓朝廷欲姑务省事复爲収还则顿失威重向去无以复号令骄兵若遂推而行之则衆怒难犯专欲难成意外之变不可不防梁室分魏愽之兵致张彦之乱且近事之可鑑者也故臣愿朝廷更当深思熟议未宜遽下此诏也夫水未至而虚爲之防水虽不至亦无所害谓水不足忧而不爲之防一旦水至则防无听及矣故君子贵于思患而豫防之也且国家竭天下之财养长征兵士夲欲备御边陲今淮南非用武之地而多屯禁军坐费衣食是养无用之兵寘诸无用之地也又使边陲常无事则巳异日或小有警急主兵之臣必争求益兵京师之兵旣少必湏使者四出大加召募广爲㨂选将数倍多于今日所退之兵旧兵尚请衣粮未至而新兵更添衣粮是弃已教阅经战之兵而収市井甽畒之人夲欲减冗兵而冗兵更多夲欲省大费而大费更广窃恐非计之得者也臣愚伏愿朝廷且依旧法毎岁㨂禁军有不任征战者减充小分小分复不任执役者放充百姓听其自便在京居止但勿使老病者尚占名籍虚费衣粮人情旣安于所习皆无怨嗟国家又得其力用不爲虚设冗兵旣去大费自省在理甚明于事爲便臣备位近臣兹事系国家安危不敢不言取进止辞枢宻副使第一札子臣准合门告报巳除臣枢宻副使续准句当御药院陈承礼传宣令臣即今授勑告者臣赋分朴愚不通时务近日以来加以衰疾恪居旧职犹恐隳败况乃技擢待之不次窃惟宥宻之地日侍訏谟内训六师外抚四海用人当否系国安危岂臣无似所能堪称伏望圣慈更择贤材俾居其任听臣且守旧职取进止辝枢宻副使苐二札子臣准句当御药院黎永德奉宣圣旨令臣即今入见者臣屡违严诏当伏重诛但以闻命以来揣分巳熟自㓜及长颇读经史舍此之外一无所长当丗之务懵不通晓常日置之开官仅脱矌败尚以属文不工剸剧非长翰林审官毎欲辝免况于枢府要地任重责大一日失职则死及之臣虽至愚粗知自爱陈力就列古人所韪是以宁冐违诏之罪不敢当窃位之讥伏望圣慈察其悃𣢾㳏非虚饰特赐寝罢新命止守旧职天地更生之惠臣莫大之幸也取进止辝枢宻副使第三札子臣前者两次曽辝免枢宻副使未奉俞旨窃虑区区之诚未能上逹湏至详悉复有奏陈臣闻人之材性各有能有不能人主量材然后授官人臣审能然后授事是以官不旷而事无败也臣幸生承平之时家丗爲儒臣自髫齓至于弱冠杜门读书不交人事仕宦以来多在京师少歴外任故于钱谷刑狱繁剧之务皆不能爲况于军旅固所不习独于解经述史及以愚直𥙷过拾遗不避怨怒则庻几万一或有可取是以毎于拜官之际辞所不能而不辞其所能曏者除开封府推官以繁剧曽辞后除修起居注知制诰翰林学士以文来不工曽辞除龙图阁直学士以乆在諌职无効曽辞再除翰林学士兼侍读学士以言事未了曽辞除史馆修撰以方修资治通鑑恐朝廷修国史难以两处供职曽辞自余除国子监直讲馆阁校勘史馆检讨集贤校理直秘阁起居舎人同知諌院天章阁待制兼侍讲知諌院权御史中丞此皆朝廷清要之职除书始下臣即时受命未甞輙辞所以然者自度驽钝可以䇿厉不至旷败故也天下之人见臣屡辞㤙命或以爲不慕荣贵或以爲饰诈邀名是皆不知臣者也臣自㓜习赋诗论䇿应举就试毎三年一次投状乞磨勘岂不慕荣贵者邪臣若隂有营求阳爲辞避乃可谓之饰诈邀名陛下察臣何甞如此岂饰诈邀名者邪臣之愚心正欲辞所不能而已今二府之任自非天下英杰之士不可轻处岂臣愚浅下材所能堪称或遇国家大事叅陪末议有毫釐之差使陛下有旰食之忧以累知人之哲臣虽伏质横分不足塞责加之素有目疾不能逺视近日以来颇多徤忘居常供职犹惧废阙况以衰病当兹重任是用披肝沥胆昧冒上陈违犯诏旨至于再三触法抵罪不自知觉伏望圣慈持赐矜察依臣前奏追还新㤙俾守旧职不胜忧慙危切之诚临𥿄叩头俯伏俟命取进止乞罢条例司常平使䟽二月二十日具官臣司马光谨昧死再拜上䟽皇帝陛下臣蒙圣㤙除枢宻副使仍屡遣陈承礼等趣臣就职德泽汪洋天隆地厚非臣陨身糜骨所能报称然臣窃惟陛下所以用臣之意盖察臣狂直庶几有𥙷于国家臣所以事陛下之心亦不过竭其愚忠以禆圣徳之万一若陛下徒以禄位荣臣而不取其言则是以天官私非其人臣徒以禄位自营而不能救生民之患则是盗窃朝廷名噐以私其一身诚恐上累陛下之至公下丧㣲臣之素守此臣所以屡违诏命不敢祗受者也臣伏见陛下天纵英明励精求治思得嘉谋以新美天下而建画之臣不能仰副圣意思虑未熟讲议未精徒见目前之小利不顾永乆之大害忧政事之不治不能辅陛下修祖宗之令典乃更变乱先王之正刑患财利之不足不能劝陛下以恭俭节用乃更遣聚歛之臣诛剥齐民设官则以冗増冗立法则以苛益苛使四海危骇百姓骚然犹且坚执而行之不肯自以爲非也臣先曽止䟽言不当设制置三司条例司又言天下之事当委之转运使知州知县不当别遣使者扰乱其间又甞因经筵侍坐言散青苗钱不便自后朝廷更遣使者四十余人分行天下以提举句当常平广惠仓相度差役农田水利爲名其实专使之散青苗钱臣窃自疑智识浅短不足以知天下变通之务又疑因臣之言激怒建画之臣使行之更力由是闭口不敢复言今行之才数月中外鼎沸皆以散青苗钱爲不便然后臣乃敢发言彼言青苗钱不便者大率但知所遣使者或年少位卑倚势作威陵轹州县骚扰百姓止论今日之害耳臣所忧者在十年之后非今日也夫民之所以有贫冨者由其材性愚智不同冨者智识差长忧深思逺宁劳筋苦骨恶衣菲食终不肯取债于人故其家常有嬴余而不至狼狈也贫者啙窳偷生不爲逺虑一醉日冨无复嬴余急则取债于人积不能偿至于鬻妻卖子冻馁填沟壑而不知自悔也是以冨者常借贷贫民以自饶而贫者常假贷富民以自存虽苦乐不均然犹彼此相资以保其生也今县官乃自出息钱以春秋贷民民之冨者皆不愿取贫者乃欲得之提举官欲以多散爲功故不问民之贫冨各随户等抑配与之冨者与债仍多贫者与债差少多至十五缗少者不减千钱州县官吏恐以逋欠爲负必令贫冨相兼共爲保甲仍以冨者爲之魁首贫者得钱随手皆尽将来粟麦小有不登二税且不能输况于息钱固不能偿吏督之急则散而之四方冨者不去则独偿数家所负力竭不逮则官必爲之倚阁春债未毕秋债复来歴年寖深负债益重或值凶年则流转死亡幸而丰稔则州县之吏併催积年所负之债是使百姓无有豊凶长无苏息之期也贫者旣尽冨者亦贫臣恐十年之外冨者无几何矣冨者旣尽若不幸国家有边隅之警兴师动衆凡粟帛军湏之费将从谁取之臣不知今者天下所散青苗钱凡几千万缗若民力旣竭加以水旱之灾州县之吏果有仁心爱民者安得不爲之请于朝廷乞因郊赦而除之朝廷自祖宗以来以仁政养民岂可视其流亡转死而必责其所负其势不得不从请者之言也然则官钱几千万缗巳放散而不返矣官钱旣放散百姓又困竭但使闾胥里长于収督之际有乞取之资此可以谓之善计乎且常平仓者乃三代圣王之遗法非独李悝耿寿昌能爲之也谷贱不伤农谷贵不伤民民頼其食而官収其利法之善者无过于此比来所以隳废者由官吏不得人非法之失也今闻条例司尽以常平仓钱爲青苗钱又以谷换转运司钱是欲尽坏常平专行青苗也国家毎遇凶年供军仓自不能足用固无羡余以济饥民所頼者止有常平钱谷耳今一旦尽作青苗钱散之向去若有豊年将以何钱平籴若有凶年将以何谷赒赡乎臣窃闻先帝甞出内藏库钱一百万缗助天下常平仓作籴夲前日天下常平仓钱谷共约及一千余万贯石今无故尽散之他日若思常平之法复欲収聚何时得及此数乎臣以谓散青苗钱之害尤小而坏常平之害尤大也今国家毎有大费三司所不能供者陛下輙取内藏库物以给之彼内藏库者乃祖宗累丗之所蓄聚以备军旅非常之用也使其物常如泉源流出于库无有穷竭之时则可矣若夲皆歛之于民以实之有时而空矣昔汉文帝欲作露台召匠计之直百金上曰百金中人十家之产也吾何以台爲太宗时兖王甞作假山召僚属置酒观之翊善姚坦独俛首不视王强使视之坦曰坦唯见血山耳不见假山王惊问其故坦曰坦在田舎时见州县督税里胥临门捕人父子兄弟送县笞挞血流满身愁苦之声不可忍闻此假山皆民租赋所爲非血山而何是时上亦自爲假山闻之遽命毁之今陛下令薜向于江淮爲贸易以三百万缗卑之又散青苗钱数千万緍其余五十万三十万者固不足数尔其爲露台假山之费不亦多乎陛下聦明仁俭固不减于汉文帝及太宗然而视弃财物如粪土者盖未知其所从来皆出于生民之肌血耳陛下若终信条例司所言推而行之不肯变更以循旧贯十年之外冨室旣尽常平巳坏帑藏又空不幸有方二三千里之水旱饥殍满野加以四夷侵犯边境羽书狎至戎车塞路攻战不巳转饷不休当是之时民之羸者不转死沟壑壮者不聚爲盗贼将何之矣秦之陈胜呉广汉之赤眉黄巾唐之黄巢皆穷民之所爲也大势旣去虽有智者不能善其后矣臣窃惟太祖太宗躬擐甲胃栉风沭雨跋履山川蒙犯矢石以爲子孙成光明盛大之业如此其羙也陛下试取臣所进歴年图观之自周末以来至于国𥘉一千三百六十有二年其间乱离板荡则固多矣至于中外无事不见兵革百有余年如国朝之盛者岂易得乎此臣所以尤爲陛下痛惜者也书曰民不静亦惟在王宫邦君室臣窃观方今四夷亲附边鄙不耸五谷和熟盗贼稀简是冝爲天下和乐无事之时而中外恟恟人不自安者无他故也正由朝廷有制置三司条例司诸路有提举句当常平广惠仓使者争献谋画各矜智巧变更祖宗法度侵夺细民常产掊歛财利以希恩宠非独此青苗一事而巳至于欲计畒率钱雇人充役决汴水以种稻及浇漑民田及欲洩三十六陂水募人耕佃若此之类不可悉数道路之人共所非笑而条例司自以爲髙竒之䇿书以授常平使者必欲行之天下恐其兴作之不巳皆如青苗爲害于民也故小大遑遑不敢自安苟不罢废此局则生民必无休息之期矣陛下诚能昭然觉悟采纳臣言罢制置三司条例司及追还诸路提举句当常平广惠仓使者其官贠并送审官院与合入差遣青苗钱巳散者令州县候丰熟日催収夲钱更不取利未散者无得更散其常平仓钱谷依旧封椿令提点刑狱司管句则太平之业依然复故矣兹事明如白黒易如返掌陛下何惮而不爲也如此臣虽尽纳官爵但得爲太平之民以终余年其幸多矣苟言不足采陛下虽引而寘诸二府徒使天下指臣爲贪荣冒宠之人未审陛下将何所用之不胜慺慺狂愚之诚惟圣明裁处臣光昧死再拜以闻温国文正公文集卷第四十一温国文正公文集温国文正司马公文集卷第四十二温国文正公文集卷第四十二章奏二十七辞枢宻副使第四札子辞枢宻副使第五札子贴黄二道辞枢宻副使第六札子乞免永兴军路青苗助役钱札子乞不令陜西义勇戍边及刺充正兵札子乞留诸州屯兵札子宗室袭封札子辞枢宻副使第四札子臣准句当御药院陈承礼传宣令臣即今入见者臣仰烦圣恩重沓如此虽顽如木石亦当迁变然臣固守愚志不移者诚以荷盛徳者必有以酬报居重位者不可以无功臣自惟立朝材器短浅一无所用独有补过拾遗可禆万一方今爲天下患者唯有制置三司条例司及诸路提举句当常平广惠仓使者若陛下朝发一诏罢之则夕无事矣故臣不量力势轻用上陈傥陛下以臣言爲是乞早赐施行若以爲非则臣乃狂愚之人于今英俊满朝而擢用狂愚之人使汚宥宻之地岂不以爲圣政之累也伏望圣慈追还枢宻副使恩命令臣且供旧职取进止辞枢宻副使第五札子臣准句当御药院李舜举传宣令臣即今赴合门授勑告者陛下圣恩无穷愚臣辞避不巳尽下之德愈盛慢上之罪愈深忧惶失圗无地自处臣窃惟陛下今兹不次用臣必以识虑爲小有可采臣亦以受陛下非常之知不可以全无报効是以乞罢制置三司条例司及诸路提举句当常平广惠仓使者若陛下果能行此胜于用臣爲两府臣若得此言果行胜于居两府之位傥或所言皆无可采臣独何颜敢当重任伏望圣慈矜察更不复遣使臣宣召追还枢宻副使恩命庶使贱臣差获自安取进止贴黄二道李舜举传圣旨谕臣以枢宻院夲兵之地各有职分不当更引它事爲辞臣今若巳授枢宻副使勑告即诚如圣旨不敢更言职外之事今未受恩命犹是侍从之臣于朝廷阙失无不可言者所以区区贪进小忠庶几少补圣政之万一况所言二事并是去年巳曽上言以其无効所以不敢当今日新恩非爲侵官乞圣明裁察兼臣右膝下见患一疮有妨拜起入见未得伏望圣慈更不差使臣宣召候膝疮稍愈自乞入见面奏恳诚辞枢宻副使第六札子臣伏准句当御药院刘有方传宣抚问兼问臣取几日入见令早入者圣恩深厚不忘微贱存恤勤至臣蝼螘之命无足报塞惶恐无措伏念臣即今膝疮虽稍减可尚未全愈有妨拜起未知可以入见之日不独如此兼爲臣近曽上䟽言乞罢制置三司条例司及追还诸路常平广惠仓使者未闻朝廷少赐采録但闻条例司愈用事催散青苗钱愈急中外人情愈遑遑不安臣当此际独以何心敢当髙位故宁𬒳严谴未敢輙出臣闻古者国有大事谋及卿士谋及庶民参酌下情与衆同欲是以事无不当令无不行未尝有四海之内卿士大夫农商工贾异口同辞咸以爲非独信二三人之偏见而能成功致治者也伏望陛下出臣近所上䟽宣示中外臣庶使共决其是非若臣言果是乞早赐施行若臣言果非乞更不差使臣宣召早収还枢宻副使勑告治臣妄言及违慢之罪明正刑书庶使是非不至浑殽微臣进退有地不爲天下之所疑怪取进止乞免永兴军路青苗助役钱札子臣奉勑差充永兴军一路安抚使臣窃见陜西百姓自城绥州以来供应诸般科配及支移税赋往近边州军日近复有环庆事宜加之今年亢旱五稼不熟人户流移者巳闻不少国家所冝汲汲存恤使人户安集臣伏见先所散青苗钱贫破百姓爲害不细臣巳曽累次上言不敢重烦圣听今又闻议者欲令州县将诸色役人一时放罢官爲雇人祗应却令人户均定免役钱随二税送纳乃至单丁女户客户寺观等并令均出若果行此法其爲害必又甚于青苗钱何则上等人户自来更互充役有时休息今歳歳出钱是常无休息之期也下等人户及单丁女户等从来无役今尽使之出钱是孤贫鳏寡之人俱不免役也若钱少则不足以雇人若钱多则湏重歛于民雇人不足则公家阙事重歛于民则衆心愁怨自古以来繇役皆出于民今一旦变之臣未见其利也且受雇者皆浮浪之人使之主守官物则必侵盗使之干集公事则必爲姦事发则挺身逃亡无有田宅宗族之累建议者亦自知其不可乃云若雇召人不足即依例轮差支与逐处所定雇钱足了役事自当有人应募今旣无人应募必是钱少不足充役是徒有免役之名而役犹不免但无故普増数倍之税也彼青苗钱以债与民而取其息巳是困民之法今又使撗出数倍之税民安有不困蹷者哉以富庶之域犹不能堪况陜西累歳奉边民力彫弊岂可复爲无益之事以扰之乎伏望圣慈特免永兴军一路青苗免役钱以爱惜民力专奉边费其余路分则系自朝廷裁酌取进止乞不令陜西义勇戍边及刺充正兵札子臣先任谏官日伏见国家拣刺陜西义勇臣累曽论列以爲徒使百姓愁苦无益于用近闻环庆路用义勇与西贼战闘望风奔溃死伤甚多致主将䧟没此义勇不可用之明验也臣窃闻议者犹欲教阅义勇以抗西贼若止令州县教阅守护郷土犹于人情不至大扰若发以戍边或如庆历中刺爲正兵则衆人覩环庆之败譬如无罪往就死地恐于人情大有不安国家旣重赋歛以尽其财又逼之战闘以絶其命是驱良民使爲盗贼也彼爲官军则惜生故望风退走彼爲盗贼则必死自可以一敌百臣恐今日教之挽射击刺乃它日爲盗之资也庙堂之议臣所不得知万一有之诏下之日臣论列不及况当逺离朝廷故不得不先事而言也取进止乞留诸州屯兵札子臣奉敕充永兴军一路兵马都緫管安抚使臣窃闻夲路十州所管屯驻禁军至少大率皆是縁边就粮兵士常时分爲上下畨有一半在逐州或遇边上稍有警急则尽皆抽去逐州并无守把兵士臣窃惟天下事不可忽必湏思患豫防戎狄犯边虽当竭力扞御然腹内州军岂可全无武备况逐州皆有军资甲仗市邑民居万一犬羊奔突间谍内应或盗贼乗虚姦人窃发其夲州官吏手下无兵虽有智勇将安所施臣愚以爲逐州冝各添一指挥禁军屯驻内永兴军爲閞中根夲宜添两指挥若朝廷别无兵士可以差拨只乞于縁边就粮兵士内依此数目拨留在逐州屯驻边上更不得句抽所贵缓急不至失备取进止宗室袭封议臣等窃原圣人制礼之意必使嫡长丗丗承袭者所以重正统而絶争端也古者诸侯生立丗子死则袭爵故令文称诸王公侯伯子男皆子孙承嫡者传袭若无嫡子及有罪疾立嫡孙无嫡孙以次立嫡子同母弟无母弟立庶子无庶子立嫡孙同母弟无母弟立庶孙曽孙以下准此皆谓始薨之时应袭爵之人也其无后者则国除自唐末以来王公以下不复承袭国朝故事常封夲宫最长者一人爲国公陛下以爲非古故于去年十一月十一日降勑节文称宣祖太祖太宗之子皆择其后一人爲宗令丗丗封公𥙷环卫之官以奉祭祀不以服属尽故杀其恩礼又称其非祖免亲更不赐名授官太常礼院㝷奉检详国朝近制诸王之后皆用夲宫最长一人封公継袭今来新制旣言祖宗之子皆择其后一人爲宗即与自来事体不同夲院参详合依礼令传嫡承袭闰十一月五日奉圣旨祖宗之子并濮国公并令传嫡袭封所有见今诸宫院已封公者令依旧将来即更不袭封臣等详观两次诏旨丁宁皆欲以复古礼而重正统也今据礼院所定诸王后合袭封人内除越王曽孙丗程鲁王孙宗肃韩王孙宗缋呉王孙宗绛并依礼令当传袭外其昭成太子陈王蔡王皆无后国当除宗保仲郃宗逹以旁亲継袭乃是朝廷特恩爲之立后绍封其国于礼典亦无乖违所有秦王之后陈荐等欲立其庶曽孙克継韩忠彦等欲立其庶长孙承亮楚王之后陈荐等欲立其庶曽孙丗逸韩忠彦等欲立其庶长孙从式魏王之后衆礼官皆欲立其嫡孙同母弟宗惠臣等看详三王见今自有正统而承亮从式宗惠皆系旁支若此三人袭三王之封则子子孙孙常居环卫丗袭爵禄与国无穷其正统子孙祖免以外更不赐名授官数丗之后降在皁隷如此三人何幸而封正统何罪而絶不惟与礼令之意乖违亦非圣诏所谓爲宗传嫡者也所以然者盖縁礼令据初薨之时定爲嗣之人今日于数丗之后议当爲后者事体有殊而专执令文所以参差不合而异论纷纭也臣等按忠彦等以爲令文之制与古稍异若无嫡孙而有嫡曽孙则舍曽孙而立嫡子母弟若无母弟又立庶子以此知亦许推及旁支常以亲近者爲先也今令文称无嫡孙同母弟则立庶孙以礼典与五服勑言之诸子之子除嫡长外皆爲庶孙旣云立庶孙则当于诸房庶孙内择其长者一人立之盖王视庶孙恩亲等也庶孙比曽孙行尊而属近也臣等按令文皆约古礼爲之安有与古不同之理借使不同朝廷方宪章稽古亦当舍令而从礼岂可弃礼而就令也况令文所谓子孙承嫡者传袭言嫡子嫡孙相継不絶虽经百丗皆应传袭也若不幸而絶则有立嫡子同母弟以下之事非谓有嫡曽孙舍之不立而立嫡子之母弟也晋庾纯云古者所以重宗诸侯丗爵士大夫丗禄防其争竞故明其宗也吴啇云按礼贵嫡重正所以尊祖祢継丗之正统也夫受重者不得以轻服服之是以孙及曽元其爲后者皆服三年受重故也王敞云君爲祖三年旣爲君而有父祖之丧者谓父祖并有废疾不得受国而巳受位于曽祖者也范宣云嫡孙亡无后则次子之后乃得传重以此观之明嫡统不絶则旁支无継袭之道然则令文所谓子孙承嫡者传袭自嫡曽孙以下皆包之矣所以更言若无嫡子及有罪疾立嫡孙者嫌人无嫡子即立嫡子之母弟或嫡子有罪疾并其嫡孙废之故也又言曽孙巳下准此者谓庻孙以上皆无即立嫡曽孙之母弟无母弟则立庶弟之类是也若令文之意但以行尊属近者爲嗣则无嫡子使应立嫡子母弟及庻子何爲更立庶孙也必若忠彦等所云则国家故事取夲宫最长者一人封公巳是行尊属近之人更当遵行何必更有改作也彼令文所指者传袭之人五服敕所载丧服之制事理各殊岂可引丧服之庶孙证传袭之庶孙也且造令之时王公以下薨则传袭故少有立曽元者今诸王之薨巳歴数丗乃更追议当爲后之人则不应舍正统而更取旁支也今欲使合于古而适于今则莫若自国𥘉以来于其人薨没之时定当爲嗣者以至于今日则于礼令不失而亦不离正统矣案秦王以雍熈元年薨于时嫡子德恭当立德恭以景德三年卒嫡长子承庆当立承庆以寳元二年卒无嫡子有庻子六人长曰克晤先卒无子次曰克継当立楚王以某年薨嫡长子惟叙当立惟叙以大中祥符五年卒嫡子从煦当立从煦以庆暦五年卒无嫡子有庻子丗逸一人当立魏王以某年薨无嫡子有庻子三人长日允升以某年卒嫡子宗礼当立宗礼以治平二年卒嫡长子仲翘先卒无子次母弟仲髦亦先卒次母弟仲苍当立以此考之其当爲后者岂不明白矣所有承选虽是德文之嫡子其父元非嫡长自不应承袭盖因今来承亮以庻孙得承袭故従承选有辝先王制礼皆夲诸天地酌之人情譬如四支百体不可移也移之则纲纪纷乱争端并兴于承选可以见其验矣臣等谨依古礼及令文并去年十一月十一日勑命闰十一月五日圣旨指挥捡详属籍重行定夺到秦王之后合以克继袭封楚王之后合以丗逸袭封魏王之后合温国文正公文集温国文正司马公文集卷第四十三温国文正公文集卷第四十三章奏二十八请自择台諌札子论李定札子贴黄谏西征䟽乞罢修腹内城壁楼橹及噐械状乞不添屯军马请自择台谏札子臣窃见近日台谏官言制置三司条例司害民及吕惠卿姦邪者率𬒳责降或更加以恶名如吕公着告辝云乃诬方镇有除恶之谋中外闻者无不骇愕臣窃惟朝廷之意无它止欲惩戒来者使不敢复言耳国家置台谏官以爲天子耳目唯恐政事有阙失百姓有疾苦大臣专恣左右姦邪天子深居九重不能得闻故也今台谏官稍有怀刚直之志畏天下公议忧念朝廷哀悯百姓忤犯大臣刺讥左右者陛下辄罪而逐之更使大臣自择所亲以代其任万一又为公论则又逐之是必得庸懦阿䛕不知廉耻附下罔上背公死党之人然后止耳若言路皆此等之人则禁闼之外陛下耳目之所不及者虽有至大之事迫切之祸陛下何从知之如此岂宗庙社稷之福也晏子曰君所谓可臣亦曰可君所谓否臣亦曰否若以水济水谁能食之今陛下使大臣自择台谏官又取自于己者存之异于己者去之然则陛下独与大臣爲天下足矣何必更置台谏官也且条例司之害民吕惠卿之姦邪天下之人谁不知之独陛下与王安石未之寤耳岂可更爲之黜逐台谏以长其威福成其气势臣窃爲陛下寒心今台谏官巳被逐者臣不敢留唯愿陛下自择公正刚直者布之言路以明四目逹四聦勿使爲群下所欺蔽则天下幸甚臣受陛下过分之恩不敢塞黙虽死怨雠之手犹贤于窃禄偷生者也取进止论李定札子臣窃见近者朝廷除秀州推官李定爲监察御史里行知制诰李大临苏颂等累次封还词头数日来外间皆言朝廷巳爲之寝罢今日复闻札下舎人院须令草词臣窃意朝廷知大临等旣累次封还词头今复草之则爲反覆必难奉诏因欲以违命之罪罪之使今后凢朝廷所行政令群下无敢立异者若果如此则百执事之人自非偷合苟容者皆不得立于朝政令或有得失陛下复何从知之晏婴所谓以水济水贾山引秦之季丗以戒汉文帝者正患其如此耳前论逐台谏官今又论大临等非敢私此数人正爲国家惜言路之絶耳伏望陛下审思愼行之勿使聦明遂壅蔽则天下幸甚取进止贴黄国家不次用人固无常法然必使衆心厌服然后爲美是以尧舜非不聦明也其命官皆先谋岳牧旣衆言佥同复明试以功而后用之故举不失能而上下雍熈也臣素不识李定实不知其行能何如陛下果知其贤何不且试之以渐俟其功効显着衆皆知之然后不次拔用则谁曰不可何必今日与臣下力校胜负殆非人君广大之体也谏西征䟽月日具位臣光谨昧死再拜上䟽皇帝陛下臣以不材误承朝廷委用待罪长安兼领一路十州兵民大柄朝辞之日伏蒙陛下靣谕以凡边防事机及朝廷得失有所闻见令一一奏闻臣受命以来且愧且惧所愧者圣知深厚责任至重所惧者智识浅短无以堪称夙夜疚心不敢宁居臣自入境以来见流移之民道路相望询访闾里皆云今夏大旱禾苗枯瘁河渭以北絶无所収独南山之下稍有所存而入秋霖雨经月不霁禾虽有穗往往无实虽有实往往无米虽有米率皆细黒一斗之粟舂簸之后不过得米三四升谷价踊贵民间累年困于科调素无蓄积不能相瞻以此湏至分房减口就食西京襄邓啇等州或佣赁客作或烧炭采薪或乞匄剽窃以度朝夕当此之际国家惟冝镇之以静省息诸事减节用度则租税自轻繇役自少逋负自寛科率自止四患旣除民力自足民财自饶闾里自安流亡自还固不待陛下忧勤于中宰相劬劳于外然后人人得其所也苟或不然国家虽欲轻租税寛逋负其所费之财何由可得虽欲少繇役止科率其所管之事何由可成四患不除虽日下㤙泽之诏民犹不免于流移转死也盖欲止沸者莫若絶薪欲安民者莫若省事此目前之験非难知也臣到官以来伏见朝廷及宣抚等司指挥分义勇作四畨欲令以次于縁边戍守选诸军骁锐及募闾里恶少以爲竒兵造干粮皱饭布囊力车以备餽运悉取嵗赐秉常之物散给縁边诸路又竭内地府库甲兵财物以助之且以永兴一路言之所发人马甲八千副钱九万贯银二万三千两银椀六千枚其余细琐之物不可胜数动皆迫以军期上下相驱急于星火官吏狼狈下民惊疑皆云国家将以今春大举六师长駈深入以讨秉常之罪臣以踈贱不得预闻庙堂之议未知兹事爲虚爲实昨者亲承德音以爲方今边计惟冝谨严守备俟其入冦则坚壁清野使之来无所得兵疲食尽可以坐収其弊臣退而思念圣谋髙逺深得王者御戎狄之道实天下之福及到関中乃见凡百处置皆爲出征调度臣不知有司在外不谕圣意以致有此张皇将陛下黙运神筭不令愚贱之臣得闻其实也臣不胜惶惑昼则忘食夜则废寝心寒股栗窃爲陛下危之夫兵者凶噐圣人不得巳而用之自古以来国家冨彊将良卒精因人主好战不巳以致危乱者多矣况今公私困竭将愚卒懦乃欲驱之塞外以捕狡悍之虏其无功必矣岂惟无功兼后患甚多不可尽言也若朝廷𥘉无出征之意则何爲坐散府库之财疲生民之力讫无分毫之事万一将来虏骑入冦府库巳竭民力巳困将何以御之臣先任御史中丞日朝廷将兴绥州之役臣曽上言国家先当举百职修庻政安百姓实仓库选将帅立军法练士卒精噐械八事皆备然后可以征伐四夷今此八事未有一者胜于曩时而况关中饥馑十室九空爲贼盗者纷纷巳多县官仓库之积所余无几乃欲轻动大衆横挑勐敌此臣之所大惧也或者又云国家未讨秉常先欲试兵诛一小族若果如此犹爲不可何则今者竭关中之财力大兴师衆乃舍有罪之强寇诛无事之小种胜之不武不胜爲笑将无以复号令戎狄矣此二䇿者皆爲不可伏望陛下深鍳安危之机消之于未萌救之于未形速下明诏抚谕关中之民以朝廷不爲出征之计其义勇更不分畨于縁边戍守亦不选募竒兵凡诸调发爲馈运之具者悉令停罢爱惜内地仓库之储以备春深赒救饥穷之人如此岂惟生民之幸亦社稷之福也臣不胜忧迫直输赤诚惟陛下裁察臣光昧死再拜上䟽乞罢修腹内城壁楼橹及噐械状准熈寕三年十一月𥘉七日准枢宻院札子节文检㑹近爲麟府路丰州及外堡寨官吏弛慢不职不修完城池楼橹噐甲等已奉圣旨降官等第断遣及札与三路转运司遍牒辖下㳂边州军知委去讫近又壉陜西路提刑宣抚司奏华州甲仗库弓弩不堪盖是监官并夲州官贠全不用心点捡有误缓急使用其钤辖卢戭坐受优俸空占当直兵士略不营职朝廷巳令鄜延路经略司举官差替卢戭其华州甲库弓弩不堪夲州当职官贠全不用心点检仍宣抚司差官取勘闻奏切虑诸路亦有不修完城壁噐甲等去处奉圣旨令河东河北陜西经略安抚司指挥辖下州军委长吏子细点检须管日近修完城壁楼橹坚固噐甲精利如将来朝廷专差官点检得却有未修城壁楼橹噐甲等其应干官吏必当依此重行断遣札付夲司者㝷依准朝旨行下夲路诸州军施行近准州申州司勘㑹夲州虽系陜西路即不系近边州军其州城从来并不曽有敌楼战棚爲自来霖雨损坏摧搨及无兵功累年不曽修筑今来亦不敢专擅役夫脩筑巳牒在城兵马都监吕士宣重行捡计损坏城邑去处才候捡计到合使人功物料别具状供申乞差兵夫次及据解州申准兵马监押状申准州牒备録到安抚使司牒内坐到圣旨指挥修完城壁楼橹等㝷将带壕寨木匠作头等检计外罗城靣上只有更屋二十三座并系年深倒搨及城壁坠倒乆来亦不曽泥𥙷修完伏乞据状申上衙乞差官计料脩城人工及刱添楼橹兔致将来朝廷差官检视见并不修完城壁及剏盖楼橹虚负责降停替州司勘㑹旧来城上并无楼橹即目城靣上阔处只及四五尺已来今若指挥使行剏造又縁合使人工材料数目不少今来未敢专檀剏修伏候指挥右谨具如前勘㑹管下永兴等一十州军城壁内有乆来巳行安置楼橹完备亦有城壁仾下薄怯全未有楼橹去处其逐州官吏旣准上项朝旨及见麟府豊州官吏以不修完城壁楼橹噐甲降官等第断遣并华州官吏差替取勘仍恐朝廷非时差官点检例各畏惧争欲日近兴功完葺以避谴责伏縁营造楼橹湏借城基厚阔方可安置今来解两州城壁皆称阔处只及四五尺似此之类湏是先贴筑城基方可剏脩楼橹若非大叚兴功无以办济况今夲路州军全阙厢军应急差使官库亦阙见钱収买材料若是差役人夫配率材料又縁陜西州军已是去歳夏麦薄収秋苗旱损当此饥䭚人户流移之际若更如此差扰必是转难存济兼永兴军一路州军尽在腹里去㳂边绝逺设若蕃贼入冦亦未能便到逐州军城下其楼橹修下数年不用不免损坏今来若尽令与㳂边州军一例湏管日近修完城壁楼橹坚固噐甲精利显见官私虚有劳费欲乞朝廷特降指挥其㳂边及次边州军即一依近降朝旨修完所有腹内州军城壁楼橹并候将来豊熟以渐营葺其器甲即据不堪数目逐旋勒作院人匠依程课修整务令精利所贵公私皆得办济乞不添屯军马今月七日准熈宁三年十二月二十九日陜西河东路宣抚使司札子夲司近已具奏闻乞于永兴军邠州河中府三州军易得粮草之处别添屯军马选差将官专切训练逐路不得句抽专听宣抚司莭制内一项乞于永兴军驻札兵马差夲司准备差使庄宅使赵瑜充永兴军路都钤辖与知府专管训练者右具如前臣勘㑹永兴军所管今年正月一日见在军粮麤细色斛斗共三十六万九千七百石二斗四升据即目夲府见驻泊及就粮并夲城兵贠粮食及官僚请俸等共约支得向去一十七箇月半马料三万七千六百五十二石四斗二升约支得向去一十五箇月有余秆草四十万六千二百二十二束约支得一十三箇月半有余此只是据见在军马约度即不知今来所添屯军马计多少数目若只添一倍之时其人粮只约支得八箇月有余马料只约支得七箇月有余秆草只支得六箇月有余所添更多所费尤广又先准中书札子奉圣旨令体量应灾伤人戸委的饥乏不能自存者仰拨省仓斛㪷据第四第五以下人户各借二石今勘㑹永兴军诸县苐四等以下阙食人户约及十余万户若毎戸支二石共计合支二十余万石其外县虽有粮草亦是数目不多更难支充贷粮若并令在府省仓请领又更减却此数即军粮约支更不及得上项月数况去年陜西经夏大旱入秋霖雨五谷例皆不熟某永兴军放税多者至七八分即今毎㪷白米价钱一百文足秆草毎束价钱二十七文足虽差官开场籴买只籴得白米九百余石秆草全无兼勘㑹军资库日近杂支钱尽㡳支絶准转运司牒将三司提刑司塩马司封椿钱尽数充杂支钱止及四万贯除支毎月料钱及府库杂使并不住准转运司牒支拨往㳂边州军及应副収买军期物色见今无钱支与和籴场籴买粮草岂得谓之易得粮草之处臣窃谓大凡添屯军马先湏约度夲处粮草可以赡养以备今来关中饥馑仓库空虚赡养旧兵犹恐不足更添新者何以枝梧虽朝廷更于左藏库内藏库支拨银䌷绢等降下夲路添助支费亦不免令州县配卖与百姓转増贫困况粮草是重滞之物不可从逺处兴贩得来湏夲处土地所生方可计置今饥馑如此虽多积金银髙估物价令转运司与州县多方擘画其目下所要粮草何由可得况即今民间阙食流移死亡者已爲不少诸县处处申报惊劫若至向前二三月后旧谷巳尽新麦未熟民间必转更饥乏若官中爱惜仓库坐视不救窃恐流移转多死亡转衆盗贼转烦深爲不便窃以戎狄扰边手足之疾百姓离散腹心之忧岂可重外轻内逐末忘夲兹事得失所系不细伏望朝廷先将陜西诸州军粮草约度合赡得若干军马一年支费仍湏于十分中量留二三分救济目下饥民外如有剰数然后据数添屯军马若苦无剰数之时伏乞朝廷更不添屯傥以边鄙未宁湏至量添军马之时即乞分散往诸州军就粮各委逐处兵官精加训练不湏聚在永兴军邠州河中府三处更特置都钤辖三贠候边事稍定即乞速发遣归住营处所贵公私稍得办济若不如此先约度粮草但务添屯军马切恐一旦仓库俱竭别有不虞至时悔无所及臣职在守藩不敢不言所有先准朝旨令第四等以下人户借支斛㪷二石未审今来支与不支若支与则军粮转更不足不支则人户正当饥乏伏愿圣慈早降指挥臣不胜迫切之诚温国文正公文集卷第四十三温国文正公文集温国文正司马公文集卷第四十四温国文正公文集卷第四十四章奏二十九申宣抚权住制造干粮皱饭状奏乞所欠青苗钱许重叠倚阁状奏爲乞不将米折青苗钱状奏乞兵官与赵瑜同训练驻泊兵士状申宣抚权住制造干粮皱饭状准都转运司牒准宣抚使衙札子节文制造干粮州军将一斗变造干粮五斤仍量支与柴钱勘㑹近准宣抚使衙札子节文指挥㳂边四路十四州军并近里永兴军河中府同耀乹州鳯翔府等州军变造饼皱饭当司已两次牒逐州军疾早变造施行去讫今又准前项宣抚使衙札子巳牒逐州将一斗变造干粮五斤仍量支与柴钱如阙即疾速计置収籴变造干粮所是柴钱斟量支给施行去讫牒请照㑹施行者右具如前勘㑹先准中书札子节文奉圣旨今后起发义勇赴㳂边战守并令自赍备一月口食与折将来夲户税物若不能自备只乞于起发州军预请一月口食赍往者亦听又勘会永兴军近准都转运使司牒准宣抚使衙札子近准朝旨义勇上畨令附带干粮一秤至屯戍州军湏合预行变造干粮准备支遣附带前去右札送陜西转运司检㑹近降义勇分畨条贯指挥㳂边四路十四州军并近里永兴河中同耀干鳯翔六州府速行勘㑹义勇所居县分近便省仓斛斗内有粟或白米便约义勇合附带干粮秤数中停变造饼皱饭如见在数不多即一色变造皱饭仍趂此时月造下两畨令附带数目免致非时蒸㬠易爲损恶仍毎干粮一秤破系官布造袋子封印如法収将来义勇上畨日依数附带者光切详义勇戍守之时毎人逐日给米二升半其一月口食七斗五升若更加干粮一秤并噐械衣装盘缠等物切虑一人之力难以胜任兼今来变造干粮皱饭湏至差配百姓当此饥馑民间不易之际虽云量支柴薪亦不能全无搔扰况即今诸县官仓米至少昨准朝旨散支第四等第五等阙食人户各二石尚未有备若更造干粮皱饭即将来二三月间正当阙食之际更将何物可以救济必见大叚失所窃见庆暦年中议欲出兵讨伐元昊亦曽令陜西诸州制造干粮皱饭万数不少后来旣不出兵其干粮皱饭所在堆积经年朽腐不可复食尽爲弃物今官中钱谷比于庆暦年尤更难恃若复造此物徒使公私劳费卒无所用诚爲可惜又国家备边若止于戍守则㳂边自有仓廪无用干粮皱饭今来承准指挥制造上件干粮皱饭仍令十日一申仓卒取办切虑百姓猜疑以爲国家又欲出兵必致逺近惊忧无由解谕至时不爲便稳光巳指挥夲路前项五州军且未令造干粮皱饭更听候宣抚衙指挥去讫谨具状申宣抚使衙伏望裁酌早赐指挥奏乞所欠青苗钱许重叠倚阁状勘㑹永兴军准提举陜西路常平广惠仓司牒准司农寺牒捡㑹近准熈寕二年九月四日敕节文所借过青苗钱斛令随省税日限送纳如遇夲户灾伤五分巳上合随夏税纳者展至秋税合随秋税纳者展至次年夏税寺司看详上件敕意人户合随夏税送纳者如夲户灾伤五分巳上即展至当年秋税若秋内更遇灾伤自合送纳夏料钱斛了足不许再行倚阁若夲户更曽借过秋料钱斛即令倚阁秋料数目展至次年夏料送纳切虑内有州郡并不详认上件敕条一例重叠倚阁牒当司请详此及备録上件敕条遍下诸州军如是夏料合纳青苗钱斛夲户灾伤五分以上展至秋料送纳如秋料内更遇灾伤即却合催夏料数目仍将夲路借过秋料钱斛展至次年夏料送纳了足即不得将两次灾伤重叠倚阁免至人户积欠数多难爲了纳别致违悮如有昨来夏料系灾伤倚阁展至今秋送纳者如今秋夲户更遇灾伤便请疾速催纳了足具数申寺仍关报提刑转运司依此施行者右谨具如前臣窃详朝廷所散青苗钱斛夲爲救接穷困阙用之民使得至夏秋成熟所以春散夏歛夏散秋歛或遇夲户灾伤五分以上即展至次料送纳盖以寛假饥民使有以自存非爲乗此艰食规求利息今司农寺乃令不得将两次灾伤重叠倚阁如有昨来夏料灾伤倚阁展至今秋送纳者今秋夲户更遇灾伤便令疾速催纳了足臣窃恐此事不合勑意盖縁一次灾伤民间犹有旧来蓄积未至困穷其青苗钱尚许倚阁岂有连併两次灾伤百姓转更不易之时却令湏得送纳旧来蓄积旣尽新谷又复不収更将何物可以供输其逐州县爲见司农寺有此指挥不问有无务行督促严加科责使贫下百姓何以爲生窃惟朝廷爲民父母必不肯如此况灾伤倚阁税赋并借贷过斛斗准条并候丰熟日令分作料次送纳如更遇灾伤亦权住催理何故青苗钱斛最爲紧急独不许重叠倚阁日巳指挥夲路灾伤地分永兴军河中陜府同华耀干解八州军请勘㑹去歳夏料如系灾伤倚阁青苗钱斛展限至秋送纳去处若去秋夲户更遇灾伤其夏料钱斛未得依司农寺指挥催理更听候朝旨伏望圣慈特赐采察早降指挥谨具状奏闻伏候勑旨及牒提举陜西路常平广惠仓司奉圣旨冝令提举陜西路常平广惠仓司疾速关牒永兴军夲路州军令详司农寺牒一依条贯指挥即不得施行司马光牒致误百姓及时送纳札付司农寺仍仰关牒合属去处准此奏爲乞不将米折青苗钱状准提举陜西常平广惠仓司牒右谨具如前夲司勘㑹朝廷元散青苗钱指挥取利不得过二分今来提举常平广惠仓司乃依见今饥馑之岁在市贵价将夲仓陈次斛斗细作见钱支散与人又豫定将来粟麦之价粟毎斗二十五文足小麦毎斗四十文足夲司看详向去夏秋五谷有丰有俭其谷麦之价固难豫定今将陈色曰米毎斗细作见钱七十五文若折计作小麦价钱支俵毎斗四十文共折计得小麦一斗八升七合半则是贫民于正二月间请得陈色白米一石却将来纳着新好小麦一石八斗七升五合若折计作粟钱支俵毎斗二十五文足计支则一斗白米价钱七十五文足共折得粟三㪷则是贫民阙乏之时只请得陈色白米一石却将来共纳着新粟三石若只送纳见钱即又湏贱粜斛斗以偿官中夲利使贫下之民寒耕热耘竭尽心力所収斛斗于正税之外更以巧法取之至尽不问岁丰岁俭常受饥寒显见所散青苗钱大爲民害窃惟朝廷从𥘉散青苗钱之意夲以兼并之家放债取利侵渔细民故设此法抑其豪夺宫自借贷薄収其利今以一斗陈米散与饥民却令纳小麦一斗八升七合五勺或纳粟三斗所取利约近一倍向去物价转贵则取利转多虽兼并之家乗此饥馑取民利息亦不至如此之重国家爲民父母置此二仓名爲常平广恵岂当如此今边鄙用兵军粮阙乏旣无余剰可以赈贷伏望朝廷闵此农民遭值凶饥困穷憔悴邻于死亡直将上件常平广恵仓斛斗依先降朝旨借贷与第四䓁以下人戸更不取利若不能如此湏欲作青苗钱俵散之时即乞不以元籴价贵贱更不细作见钱只据所散与人戸石斗至将来成熟令出息二分毎散得一斗米者纳一斗二升细色或依仓式例折作麄色如此细民犹不至穷困官中取利虽薄亦不减二分元数如允所请伏乞早降指挥谨具状奏闻伏候敕㫖奏乞兵官与赵瑜同训练驻泊兵士状右臣准今月三日宣命差下在京及外处拱圣等十四指挥计五千余人赴永兴军权驻泊准备宣抚句抽差使及差庄宅使赵瑜充夲路都钤辖与臣专管句训练臣夲书生叨忝两制军旅之事素所不知加以近准宣抚司札子坐到教阅新法令排日各习事艺臣所管永兴军一十三县民事至多及应副㳂边军湏物色文案填委毎日自旦至暮未甞暂闲实无余力与赵瑜同监教阅又不可专委赵瑜独行训练又永兴军旧管屯驻驻泊就粮兵士自来并是钤辖刘斌路分都监李应之同共管句今来所添兵士准宣命指挥只令赵瑜与臣专管句训练所有旧来兵士不知赵瑜管与不管若令通管之时其新来兵士旣在永兴军驻泊其刘斌李应之并是夲路钤辖都监岂可却管辖不得窃虑向去新兵士不賔服旧兵官旧兵官不应副新兵士各分彼我则致生事深爲不便所有上件新差来永兴军权驻札兵士臣欲乞令夲路兵官与赵瑜同共训练所贵公共同心管句得办谨具状奏闻伏候勑旨并申宣抚相公更赐敷奏乞早降指挥温国文正公文集卷第四十四温国文正公文集温国文正司马公文集卷第四十五温国文正公文集卷第四十五章奏三十应诏言朝政阙失事论风俗札子荐范梦得状再乞西京留台状乞奔丧状乞以除拜先后立班札子第二札子应诏言朝政阙失事右臣准西京牒准三月三十日诏勑朕渉道日浅晻于致治政失厥中以干隂阳之和乃自冬迄春旱暵爲虐四海之内𬒳灾者广间诏有司损常膳避正殿冀以塞责消变历日兹乆未蒙休应嗷嗷下民大命近止中夜以兴震悸靡宁永惟其咎未知攸出意者朕之听纳不得于理欤狱讼非其情欤赋歛失其节欤忠谋谠言郁于上闻而阿䛕壅蔽以成其私者衆欤何嘉气之不効也应中外文武臣寮并许实封直言朝政阙失朕将亲览考求其当以辅政理三事大夫务悉心交儆成朕志焉臣伏读诏书喜极以泣昔成汤以六事自责今陛下以四事求諌圣人所爲异丗同符凡诏书所言皆即日之深患陛下旣巳知之群臣夫复何云曽子曰尊其所闻则髙明矣行其所知则光大矣陛下诚知其如是复能断志无疑不爲左右所移则安知今日之灾沴不如太戊之桑谷髙宗之雊雉成王之雷风宣王之旱魃更爲宗庙生民之福乎然自诏下以来臣不知中外之臣亦有以当今之急务生民之疾苦力爲陛下别白言之者乎盖必有之矣而臣未得闻也臣窃不自揆伏念父子受国厚恩备位侍从曏在朝廷屡以狂瞽尘浼圣聦间以衰疾自求闲官不敢复预国家之议四年于兹矣幸遇陛下发不丗之诏问以朝政阙失斯实千载一时古人虽在畎畆犹不忘君况居位食禄者乎是以不敢畏当涂避衆怒爱微躯保妻子心知时事之可忧而塞嘿不言也窃观陛下英睿之性希丗少伦即位以来锐精求治耻爲継体守文之常主髙欲慕尧舜之隆下不失汉唐之盛擢俊杰之才使之执政言无不听计无不从所誉者超迁所毁者斥退垂衣拱手听其所爲推心置腹人莫能间虽齐公之任管仲蜀先主之任诸葛亮殆不及也执政者亦悉心竭力以副陛下之欲耻爲碌碌守法循故事之臣毎以周公自任是冝百度交正四民丰乐颂声旁洽嘉瑞沓至乃其効也然六年之间百度纷扰四民失业怨愤之声所不忍闻灾异之大古今罕比其故何哉岂非执政之臣所以辅陛下者未得其道欤所谓未得其道者在于好人同巳而恶人异己是也陛下旣全以威福之柄授之使之制作新法以利天下是冝与衆共之舍短取长以求尽善而独任己意恶人攻难群臣有与之同者则擢用不次与之异者则祸辱随之人之情谁肯弃福而取祸去荣而就辱于是天下之士躁于冨贵者翕然附之争劝陛下益加委信顺从其言严断刑罚以絶异议如是者往往立取美官比年以来中外执事权者皆此属矣其怀忠直守廉耻者皆摈斥废弃或罹罪谴无所容立至于台谏之官天子耳目所以规朝政之阙失纠大臣之专恣此陛下所当自择而亦使执政择之彼专用其所亲爱之人或小有违忤即加贬逐以惩后来必得佞䛕之尤者然后爲之如是则政事之愆谬群臣之姦诈下民之疾苦逺方之冤抑陛下何从得闻见之乎又奉使询访利害于四方者亦其所亲爱之人皆先禀其意指慿其气势以驱迫州县之吏善恶系其笔端升黜由其脣吻彼州县之吏承迎奉顺之不赡何暇与之讲利害立同异哉及其入奏则云州县守宰咸以爲便经乆可行陛下但见其文书粲然可观以谓法之至善询谋佥同岂知其在外之所爲哉或者更増爲条目务求新巧互陈利病各事改张使画一之法日殊月异乆而不定吏民莫知所从盖由袭故则无功出竒则有赏彼皆进身之私计非有益国便民之志也又令使者督责所在监司监司督责州县上下相驱竞爲苛刻不即奉行新法立行停替或未熟新法误有违犯皆不理赦降去官与犯赃者罪同而重于犯私罪者州县之吏唯奉行文书赦免罪戾之不暇民事不复留心矣又潜遣逻卒听市道之人谤议者执而刑之又出牓立赏募人告捕诽谤朝政者臣不知自古圣帝明王之政固如是耶昔尧稽于衆舍已从人舜戒群臣予违汝弼汝无面从退有后言此其所以爲帝王称首者也秦恶闻其过杀直谏之士禁偶语之人及其祸败行道之人皆知之而己独不知此所以爲万丗戒者也子产相郑郑人游于郷校以论执政然明请毁之子产曰何爲夫人朝夕退而游焉以议执政之善否其所善者吾则行之其所恶者吾则改之是吾师也若之何毁之我闻忠善以损怨不闻作威以防怨岂不遽止然犹防川大决所犯伤人必多吾不克救也不如小决使道不如吾闻而药之也何今之执政异于古之执政乎齐景公谓梁丘据曰惟据与我和夫晏子对曰据亦同也焉得爲和和如羮焉水火醯醢盐梅以烹鱼肉宰夫和之齐之以味济其不及以洩其过君子食之以平其心君臣亦然君所谓可而有否焉臣献其否以成其可君所谓否而有可焉臣献其可以去其否是以政平而不干民无争心今据不然君所谓可据亦曰可君所谓否据亦曰否以水济水谁能食之今朝廷之臣对扬启沃亦有异于梁丘据者乎卫君言计非是而群臣和者如出一口子思曰以吾观卫所谓君不君臣不臣者也人主自臧则衆谋不进事是而臧之犹却衆谋况和非以长恶乎夫不察事之是非而恱人賛已闇莫甚焉不度理之所在而阿䛕求容謟莫甚焉君闇臣謟以在民上民不与也若此不巳国无类矣子思言于衞侯曰君之国事将曰非矣出言自以爲是而卿大夫莫敢矫其非卿大夫出言自以爲是而士庻人莫敢矫其非君臣旣自贤矣而群下同声贤之贤之则顺而有福矫之则逆而有祸如此则善安从生今执政主新法群下同声贤之有以异于卫国之政乎是以士大夫愤懑郁结视屋窃叹而口不敢言庻人饥寒憔悴怨叹号泣而无所控告此则陛下所谓忠谋谠言郁于上闻而阿䛕壅蔽以成其私者也苟忠谠退伏阿䛕满侧而望百度之正四民之乐颂声之洽嘉瑞之臻固亦难矣方今朝之阙政其大者有六而巳一曰广散青苗钱使民负债日重而县官实无所得二曰免上戸之役歛下戸之钱以养浮浪之人三曰置市易司与细民争利而实耗散官物四曰中国未治而侵扰四夷得少失多五曰结保甲教习凶噐以疲扰农民六曰信狂狡之人妄兴水利劳民费财若其它琐琐米塩之事皆不足爲陛下道也舍其大而言其细舍其急而言其缓外有献替之迹内怀附㑹之心是姦邪之尤者臣不敢爲也凡此六者之爲害人无贵贱愚智莫不知之乃至陛下左右前后之臣曰誉新法之善者其心亦知其不可伹欲希合圣心附㑹执政盗贵冨耳一旦陛下之意移则彼之所言亦异矣臣今不敢复费简札叙利害以烦圣听但愿陛下勿询阿䛕之党勿徇权臣之意断志罢之必有能爲陛下言其详者矣此六者之中青苗免役钱爲害尤大夫力者民之所生而有也谷帛者民可耕桑而得也至于钱者县官之所铸民不得私爲也自未行新法之时民间之钱固巳少矣冨商大贾藏镪者或有之彼农民之冨者不过占田稍广积谷稍多室屋脩完耕牛不假而巳未甞有积钱巨万于家者也其贫者繿缕不蔽形糟糠不充腹秋指夏熟夏望秋成或爲人耕种资采拾以爲生亦有未甞识钱者矣是以古之用民者各因其所有而取之农民之役不过出力税不过谷帛及唐末兵兴始有税钱者故白居易讥之曰私家无钱鑪平地无铜山言责民以所无也今有司爲法则不然无问市井田野之民由中及外自朝至暮唯钱是求农民值丰歳贱粜其所収之谷以输官比常岁之价或三分减二于㪷斛之数或十分加二以求售于人若值凶年无谷可粜吏责其钱不巳欲卖田则家家卖田欲卖屋则家家卖屋欲卖牛则家家卖牛无田可售不免伐桑枣撤屋材卖其薪或杀牛卖其肉得钱以输官一年如此明年将何以爲生乎故自行新法以来农民尤𬒳其患农者天下之夲农旣失业余民安所取食哉今货益重物益轻年虽饥谷不甚贵而民倍困爲国计者岂可不少思其故哉此皆歛钱之咎也北尽塞表东𬒳海涯南踰江淮西及卭蜀自去岁秋冬絶少雨雪井泉溪涧往往涸竭二麦无収民巳絶望孟夏过半秋种未入中户以下大抵乏食采木实草根以延朝夕若又如是数月将如何哉当此之际而州县之吏督迫青苗助役钱不敢少缓鞭笞缧绌唯恐不迨妇子皇皇如在汤火之中号泣唿天无复生望臣恐鸟穷则啄兽穷则攫民穷困巳极而无人救恤羸者不转死沟壑壮者不聚爲盗贼将何之矣若东西南北所在啸聚连群结党日滋月蔓弥漫山泽蹈借城邑州县不能禁官军不能讨当是时方议除去新法将奚益哉緑林赤眉黄巾黒山之徒自何而有皆疲于赋歛复值饥馑穷困无聊之民耳此乃宗庙社稷之忧而庙堂之上方晏然自得以爲太平之业八九巳成此臣所爲痛心疾首昼则忘食夜则忘寝不避死亡欲黙不能者也易复之𥘉六曰不逺复无祇悔元吉言过而能改虽悔不大也其上九曰迷复凶有灾眚用行师终有大败以其国君凶至于十年不克征言迷而不复凶且有灾于君道尤不利也昔秦穆公败于殽作秦誓曰唯古之谋人则曰未就予忌唯今之谋人姑将以爲亲虽则云然尚猷询兹黄发则罔所愆盖悔弃老成之逺虑用利口之浅谋以取覆败而思𥙷其过也故能终雪前耻彊覇西戎汉武帝征代四夷中国虚耗贼盗群起又䘮贰师之军乃下哀痛之诏曰廼者以縳马书徧示丞相御史二千石诸大夫郎爲文学者皆以虏自缚其马不祥甚哉公车方士太史太卜皆以爲吉今计谋卦兆皆反谬盖始寤公卿方士之謟䛕对不以诚致误国事有悔于心也故禁苛暴止擅赋力夲农天下复安自国家行新法以来天下之人心祈口祷唯冀陛下之觉寤而拯救其失以苏疲民如望上天之膏泽日复一日以至于今及今改之犹可救也过是则民力屈竭一旦涣然离散乃始劳心安集岂不难哉窃观陛下诏书寅畏天灾深自咎责丁寕恳恻以求至言是陛下巳知前日之失而欲有所改爲也若徒着之空文而于新法无所变更是犹临鼎哀鱼之烂而益薪不巳将何𥙷哉陛下诚能垂日月之明奋乹刚之断放逺阿䛕勿使壅蔽自择忠谠爲台谏官収还威福之柄悉从己出诏天下青苗钱勿复散其见在民间逋欠者计从𥘉官夲分作数年催纳更不収利息其免役钱尽除放差役并依旧法罢市易务其所积货物依元买价出卖所欠官钱亦除利催夲罢拓圡辟境之兵先阜安中国然后征伐四夷罢保甲教阅使服田力穑所兴修水利委州县相度凡利少害多者悉罢之如此则中外讙唿上下感恱和气薫蒸雨必霑洽矣彼阿䛕之人附㑹执政者皆縁新法以得冨贵若陛下以爲非而舍之彼如鱼之失水必力争固执而不肯移愿陛下勿问之也臣窃闻陛下以旱暵之故避殿撤膳其焦劳至矣而民终不预其泽不若罢此六者立有溥博之徳及于四海也又闻京师近虽获雨而畿甸之外旱气如故王者以四海爲家无有逺近皆陛下之赤子愿陛下虽徇群臣之请御正殿复常膳犹应兢竞业业忧劳四方不遽自寛以爲无复灾也又诸州县奏雨往往止欲解陛下之焦劳一寸云三寸三寸则云一尺多不以其实不可不察也又闻青苗之法灾伤及五分则倚阁其间官吏不仁者至有抑遏百姓止放四分以下税此尤可罪者也臣在冗散之地若朝政小小得失臣固不敢预闻今坐视百姓困于新法如此将爲朝廷深忧而陛下曽不知之又今年以来臣衰疾寖増恐万一溘先朝露赍怀忠不尽之情长抱恨于黄泉是以冒死一爲陛下言之傥陛下犹弃忽而不之信此则天也臣不敢复言矣干冒宸扆臣无任恳切惶惧之至谨具状奏闻伏候勑旨论风俗札子臣闻国之致治在于审官官之得人在于选士士之向道在于立教教之归正在于择术是知选士者治乱之枢机风俗之根原也窃见近歳公卿大夫好爲髙竒之论喜诵老庄之言流及科场亦相习尚新进后生未知臧否口传耳剽翕然成风至有读易未识卦爻巳谓十翼非孔子之言读礼未知篇数巳谓周官爲战国之书读诗未尽周南召南巳谓毛郑爲章句之学读春秋未知十二公巳谓三传可束之髙阁循守注䟽者谓之腐儒穿凿臆说者谓之精义且性者子贡之所不及命者孔子之所罕言今之举人发言秉笔先论性命乃至流荡忘返遂入老庄纵虚无之谈骋荒唐之辞以此欺惑考官猎取名第禄利所在衆心所趋如水赴壑不可禁遏彼老庄弃仁义而絶礼学非尧舜而薄周孔死生不以爲忧存亡不以爲患乃匹夫独行之私言非国家教人之正术也魏之何晏晋之王衍相与祖述其道宅心事外选举者以此爲贤仕宦者以此爲业遂使纪纲大坏胡夷并兴生民涂炭神州陆沈今若于选士之际用此爲术臣惧向去任官之士皆何晏王衍之徒则政事安得不隳风俗安得不坏正始永嘉之弊将复见于今矣伏望朝廷特下诏书以此戒厉内外公卿大夫仍指挥礼部贡院豫先晓示进士将来程试若有僻经妄说其言渉老庄者虽复文辞髙妙亦行黜落庶几不至疑误后学败乱风俗取进止十二月三十日翰林学士兼侍读学士右諌议大夫知制诰充史馆修撰臣司马光札子荐范梦得状右臣伏以报国之忠莫如荐士负国之罪莫如蔽贤臣伏见奉议郎同编修资治通鑑范祖禹智识明敏而性行温良如不能言好学能文而谦晦不伐如无所有操守坚正而圭角不露如不胜衣祖禹乃今正议大夫致仕范镇兄孙自祖禹年未二十爲举人时臣巳识之今年四十余行义完固常如一日祖禹所爲夲末无如臣最熟知臣于熈寕三年奏祖禹自前知资州龙水县事同修资治通鑑至今首尾一十五年由臣顽固编集此书乆而不成致祖禹淹回沈沦不得早闻逹于朝廷而祖禹安恬静黙如可以终身下位曽无滞留之念臣诚孤陋所识至少于士大夫间罕遇其比况如臣者逺所不及凡臣所言莫非据实不敢溢羙今所修书巳毕祖禹应归吏部别授差遣臣窃爲朝廷惜此良寳委弃榛莽伏望皇帝陛下特赐采拔或使之供职祕省观其述作或使之入侍经筵察其学行自余进用系自圣志如蒙朝廷擢用后有不如所举臣甘与之同罪再乞西京留台状右臣先于元豊五年九月二十六日受敕提举西京嵩山崇福宫候满三十箇月不候替人发来赴阙至今月此任当满伏念臣性虽至愚粗常从学平生所守不敢忘信虽遇布衣未甞妄语况于朝廷岂敢欺罔臣今年六十有七耳目手足虽未衰数年以来昏忘特甚举错云爲动多差缪使之临繁处剧实所不堪非敢爱身必恐败事伹臣前后提举崇福宫巳经四任坐享俸给全无所掌今复有求匄实自愧心窃见西京留司御史台及国子监比于宫观粗有职业伏望圣慈俯加矜察特于上件两处差遣内除授一任庻使窃禄庇身以养残年则陛下爱物曲尽始终之赐微臣陈力两遂公私之便乞奔丧状右臣先任提举西京嵩山崇福宫于今年二月任满臣以数年以来昏忘特甚临繁处剧实所不堪㝷具状奏陈乞于西京留司御史台及国子监内除授一任未奉朝旨间于今月七日忽奉遗制大行皇帝奄弃天下臣哀荒摧絶无地自处伏念臣先帝践阼以来过蒙知待特出伦軰首寘翰苑継处宪台亦甞承乏俾佐枢府臣自知非才不敢冒居力辝事任愿就冗散亦荷矜容曲从所欲养以俸禄不责职业优游自便十有五年近者书成又叨进职褒嘉赐赉皆踰等比圣㤙汪洋天隆地厚未足爲谕奉讳之𥘉即欲号哭奔走径诣京师奉望梓宫展臣子之诚万分之一又念国朝故事如昭厚二陵未甞有近臣奔丧之例加以前巳乞留台国子监未奉进止彷徨疑虑不敢辄行今窃闻观文殿学士孙固资政殿学士韩维巳至阙下臣方自咎责不敢宁居巳于今月十七日起离西京欲乞亦赴阙庭随百官班入临见于前路听候指挥乞以除拜先后立班札子臣于前月二十七日夜准合门告报巳降告身授臣守门下侍郎二十八日三省枢宻院同奉圣旨除知枢宻院外门下中书侍郎左右丞同知枢宻院事班次等并以除拜先后爲序今月四日延和殿进呈窃见张璪等奏乞推臣在上今后依新得指挥伏縁臣以不才误蒙朝廷抜擢寘诸执政之末巳爲忝窃况超越伦軰特出其右在臣愚分何以克堪兼臣在二十八日巳前伏乞依新得圣㫖以除拜先后爲序在安焘之下取进止第二札子臣今月四日曾奏乞依新得圣旨以除拜先后爲序至今未奉指挥臣噐能学术素出人下执政之中最爲后来一旦起居衆人之上诚所未安伏望圣慈依臣前奏班在安焘之下取进止温国文正公文集卷第四十五温国文正公文集温国文正司马公文集卷第四十六温国文正司马公文集卷第四十六章奏三十一谢宣谕表乞开言路札子进修心治国之要札子状乞去新法之病民伤国者䟽乞罢保甲状谢宣谕表太皇太后宣谕邦家不幸大行升遐嗣君冲㓜同摄国政公歴事累朝忠亮显着母惜奏章賛予不逮入内供奉官梁惟简臣光言今月二十二日入内供奉官梁惟简传太皇太后陛下宣谕以臣歴事累朝令毋惜奏章者臣光诚惶诚恐顿首顿首臣文学政事一无所长蒙仁宗皇帝擢寘侍臣英宗皇帝引爲学士大行皇帝初登宸极召入翰林继处宪台又承人乏俾贰枢府臣荷累圣大恩无以爲报惟竭惷愚时进狂瞽秖知推诚不识忌讳毎荷矝容未甞谴黜属者大行皇帝染疾弥留深惟万几之重请陛下权同处分上天降祸奄及大故陛下建立圣嗣绥宁中外民物咸若神祗恊从此皆陛下之渊谋群生之厚幸臣以追怀先帝盛德奔赴阙庭止欲一望梓宫少展臣子之哀诚即退归洛邑复就冗官不意陛下过有听采特降中使曲加奖饰待以耆旧许之尽言臣闻啇书曰木从绳则正后从諌则圣后克圣臣不命其承陛下实有圣德知所先务听政之初首开言路臣夲何人齿髪衰朽精力昏耗有何才识克堪兹任但冀天下之士由此识陛下之心嘉言响应正论辐凑民间疾苦何患不闻国家纪纲何患不治斯乃宗庙社稷之灵四海群生之福岂伊微臣独爲庆幸谨奉表称谢以闻臣光诚惶诚恐顿首顿道谨言乞开言路札子臣闻周易天地交则爲泰不交则爲否君父天也臣民地也是故君降心以访问臣竭诚以献替则庶政修治邦家乂安君恶逆耳之言臣营便身之计则下情壅蔽衆心离叛自生民以来未有不由斯道者也夫道犹岐路近差跬歩逺失千里今皇帝陛下新临大寳德性髙明太皇太后同断万机圣谟光大初发号令不可不慎斯乃治乱之岐涂安危之所分也当以要切爲先以琐细爲后臣窃见近年以来风俗頽弊士大夫以偷合苟容爲智以危言正论爲狂是致下情蔽而不上通上恩壅而不下逹闾阎愁苦痛心疾首而上不得知明主忧勤宵衣旰食而下无所诉公私两困盗贼巳繁犹頼上帝垂休岁不大饥祖宗诒谋人无异志不然者天下之势何不爲之寒心乎此皆罪在群臣愚民无知往往怨归先帝此臣所以日夜愤痛焦心泣血不顾死亡思有开发于朝廷者也臣愚以爲今日所冝先者莫若明下诏书广开言路不以有官无官之人应有知朝政阙失及民间疾苦者并许进实封状尽情极言仍颁下诸路州军于所在要閙处出榜晓示在京则于皷院检院投下委主判官画时进入在外则于州军投下委长吏即日附逓奏闻皆不得取责副夲强有抑退其百姓无产业人虑有姦诈即责保知在奏取指挥放令逐便然后望陛下以听政之暇略赐省览其义理精当者即施行其言而显擢其人其次取其所长舍其所短其狂愚鄙陋无可採取者报闻罢去亦不加罪如此则嘉言日进群情无隐陛下虽深居九重四海之事如指诸掌举措施爲惟陛下所欲斯乃治安之源太平之基也陛下若以臣言爲可取伏乞决自圣意下学士院草诏书施行群臣若有沮难者其人必有姦恶畏人指陈专欲壅蔽聦明此不可不察取进止进修心治国之要札子状右臣伏闻夲固则末茂源浊则流浑昔仁宗皇帝擢臣知諌院臣𥘉上殿即言人君之德三曰仁曰明曰武致治之道三曰任官曰信赏曰必罚英宗皇帝时臣曽进暦年图其后序言人君之道一其德有三其志亦犹所以事仁宗也大行皇帝新即位擢臣爲御史中丞臣𥘉上殿言人君修心治国之要其志亦犹所以事英宗也今上天降灾大行皇帝奄弃天下皇帝陛下新承大统太皇太后同听万几不知臣愚猥蒙访落臣且愧且惧无以塞责谨复以人君修心治国之要爲献其志亦犹所以事大行皇帝也所以然者臣歴观古今之行事竭尽平生之思虑质诸圣贤之格言治乱安危存亡之道举在于是不可移易是以区区首爲累朝言之不知臣者以臣爲进迃阔陈熟之语知臣者以臣爲识天下之夲源也夫治乱安危存亡之夲源皆在人君之心仁明武所出于内者也用人赏功罚罪所施于外者也出于内者虽有厚有薄有多有寡禀之自天然好学则知所冝从力行则光美日新矣施于外者施之当则保其治保其安保其存不当则至于乱至于危至于亡行之由已者也所以能当在于至明所以能明在于至公是以明君善用人者博访逺举拔其殊尤德行髙人谓之贤智勇出衆谓之能贤不必能能不必贤各随所长授以位任有功则赏有罪则刑其人苟贤能虽雠必用其人苟庸愚虽亲必弃赏必有所劝罚必有所惩赏不以喜罚不以怒赏不厚于所爱罚不重于所憎必与一国之人同其好恶是故古者爵人于朝与士共之刑人于市与衆弃之如此安有不当者乎臣故曰所以能当在于至明所以能明在于至公也昔齐公置射钩而使管仲相汉髙祖知人善任使苟爲不才虽兄喜亦弃之苟才矣虽负贩酒徒亡将戍卒亦用之此所以能奋布衣取天下也馆陶公主爲子求郎明帝不许而赐钱十万郎贱官也犹惜之况其贵者乎故永平之治至今称之宋髙祖事萧太后甚孝太后欲以子道怜爲扬州刺史髙祖以其贪愚不许故功业之髙冠于南朝唐太宗杀建成元吉而用其官属魏郑公王珪等与房杜无异卒得其効宣宗事郑太后甚谨问舅郑光以政事不能对罢其方镇故时人称美谓之小太宗此用人之公明者也韩昭侯惜弊袴不以赐左右之无功者汉髙祖深怨雍齿而不忘其功魏太祖勲劳冝赏不吝千金无功望施分毫不与唐宣宗重惜服章故当时得绯紫者以爲荣此赏功之公明者也僮牛杀孟丙仲壬立叔孙昭子昭子数其罪而杀之孔子善其不劳丁公脱汉髙祖于阨髙祖以爲不忠而斩之武帝妹隆惠公主且死属其子昭平君昭平君杀人武帝流涕而诛之唐明皇弄臣黄㼐掀捕盗官坠马明皇杖杀之宣宗谓乐工汝惜罗程艺我惜髙祖太宗法此罚罪之公明者也臣略举此数者以爲明验其余在陛下愽览载籍以考之知臣所言不爲谬妄臣以一夫之愚不能周知天下之务三月三十日曽上奏乞诏书开言路伏望圣慈早赐施行今并治平四年五月三日上殿札子具録进呈乞陛下留神幸察谨録奏闻伏候勑旨年月日具位臣司马光状奏乞去新法之病民伤国者䟽月日资政殿学士太中大夫上柱国臣光谨昧死再拜上䟽大皇太后陛下皇帝陛下臣窃见先帝聦明睿智励精求治思用贤辅以致太平委而任之言行计从久莫能间虽周成王之任周公齐公之任管仲燕昭王之任乐毅蜀先主之任诸葛亮殆不能及斯不丗出之英主旷千载而难逢者也不幸所委之人于人情物理多不通晓不足以仰副圣志又足己自是谓古今之人皆莫已如不知择祖宗之令典合天下之嘉谋以启迪清衷佐佑鸿业而多以已意轻改旧章谓之新法其人意所欲爲人主不能夺天下莫能移与之同者援引登青云与之异者摈斥沉沟壑专欲遂其很心不顾国家大体人之常情谁不爱冨贵而畏刑祸于是缙绅大夫望风承流竞献策画务爲竒巧舍是取非兴害除利名爲爱民其实病民名爲益国其实伤国作青苗免役市易賖贷等法以聚歛相尚以苛刻相驱生此厉阶迄今爲梗又有边鄙之臣行险徼幸大言靣欺轻动干戈妄扰蛮夷夫兵者国之大事废兴存亡于是乎在而其人苟营一身之官赏不顾百姓之死亡国家之利病轻虑浅谋发于造次御军无法仅同儿戏深入敌境坐守孤城粮运旣竭狼狈奔溃筑寨极边功犹未毕轻敌不备阖城涂地使兵夫数十万暴骸于旷野资仗巨亿弃捐于异域又有生事之臣欲乗时干进建议置保甲户马保马以资武备变茶铁冶等法増家业侵街啇税等钱以供军须遂使九土之民失业困穷如在汤火此皆群臣躁于进取惑误先帝使利归于身怨归于上非先帝之夲志也臣荷先帝大恩常思报効曏在朝廷之时屡言新法非便触忤权贵冒犯衆怒争辨非一先帝怜其孤忠不以爲罪仍蒙宠擢寘之枢廷臣以所言未行力辞不受臣非恶冨贵而好贫贱正欲感寤先帝知臣爲国不爲身庶几采纳狂瞽使百姓获安基圗永固而已旣又自乞冗官退伏闾里虽身处于外区区之心晨夕寤寐何甞不在先帝之左右所以不敢自赴阙廷如此之乆者亦犹辤枢廷之志也熈宁七年歴时不雨先帝遇灾而惧深自刻责诞布诏书广开言路臣当是时不胜踊跃极有开陈而建议之臣知所立之法不合衆心天下之人必尽指其非恐先帝觉寤而己受误国之罪伏欺罔之刑乃劝先帝継下诏书言新法巳行必不可动臣之所言正爲何法若新法不动臣尚何言自是闭口不敢复预朝廷论议十有一年矣然毎覩生民之愁怨忧社稷之阽危于中夜之间一念及此未甞不失声拊心也葵藿之志犹望先帝一赐召对访以外事得吐心极言退就斧钺死无所恨不意上天降祸先帝升遐臣之寸诚无由披露郁抑愤懑自谓终天及奔丧至京乃蒙太皇太后陛下特降中使访以得失是臣积年之志一朝获伸感激悲涕不知所从顾天下事务至多臣思虑未熟不敢轻有条对但乞下诏使吏民皆得实封上言庶几民间疾苦无不闻逹旣而闻有旨罢修城役夫撤诇逻之卒止御前造作京城之人巳自欢跃及臣归西京之后继闻斥退近习之无状者戒饬有司奉法失当过爲烦扰者罢物货专场及民所养戸马又寛保马年限四方之人无不皷舞圣德传布一日千里颂叹之声如出一口溢于四表乃知太皇太后陛下深居禁闼皇帝陛下虽冨于春秋天下之事靡不周知民间衆情乆在圣度四海群生可谓幸甚凡臣所欲言者陛下略巳行之臣稽慢之罪实负万死夫爲政在顺民心苟民之所欲者与之所恶者去之如决水于髙原之上以注川谷无不行者苟或不然如逆坂走丸虽竭力以进之其复走而下可必也今新法之弊天下之人无贵贱愚智皆知之是以陛下微有所改而逺近皆相贺也然尚有病民伤国有害无益者如保甲免役钱将官三事皆当今之急务釐革所冝先者臣今别具状奏闻伏愿决自圣志早赐施行议者必曰孔子称孟庄子之孝其它可能也其不改父之臣与父之政是难能也又曰三年无改于父之道可谓孝矣彼谓无害于民无损于国者不必以己意遽改之耳必若病民伤国岂可坐视而不改哉易曰干父之蛊有子考无咎象曰干父之蛊意承考也蛊者事有蛊弊而治之也干父之蛊迹似相违意则在于承継其业成父之羙也又曰𥙿父之蛊往见吝象曰𥙿父之蛊往未得也𥙿者饶益之名也若不忍违异益父之过往而不返未爲得冝也昔汉文帝除肉刑斩右趾者弃市笞五百者多死景帝元年即改之笞者始得全武帝作盐铁搉酤均输等法天下困弊盗贼群起昭帝用贤良文学之议而罢之后丗称明唐代宗纵官官公求赂遗置客省拘滞四方之人德宗立未三月悉禁止罢遣之时人望致太平德宗晚年有宫市五坊小儿暴横爲民患塩铁月进羡余顺宗即位皆罢之中外大恱是皆改父之政而当者人谁非之哉况先帝之志夲欲求治而群下干进者竞以私意纷更祖宗旧法致天下籍籍如此皆群臣之罪非先帝之过也爲今之计莫若择新法之便民益国者存之病民伤国者悉去之使天下晓然知朝廷子爱黎庶之心吏之苛刻者必变而爲忠厚民之离怨者必变而爲亲誉德业光荣福祚无穷岂不盛哉夫天子之孝在于得万国之欢心以事其亲傥措置如此欢心孰大焉事亲孰备焉不然今幅贠之内所在嗷嗷有倒垂之急延颈倾耳以俟改法庶得苏息若朝廷不以爲意日复一日万一遇数千里之蝗旱公私匮竭无以相救失业之民蜂起爲盗安知无姦雄乗之而动则国家有累卵之危申屠刚曰未至豫言固常爲虚及其已至又无所及朝廷当此之际解兆民倒垂之急救国家累卵之危岂暇必俟三年然后改之哉况今军国之事太皇太后陛下权同行处分是乃母改子之政非子改父之道也何惮而不爲哉惟圣明裁察臣光昧死再拜上䟽乞罢保甲状右臣窃以兵出民间虽云古法然古者八百家才出甲士三人歩卒七十二人闲民甚多三时务农一时讲武不妨稼穯自上丗相承习以爲常民不惊扰自两司马以上皆选贤士大夫爲之无侵渔之患故卒乗辑睦动则有功今籍郷村之民二丁取一以爲保甲皆授以弓弩教之战陈是农民半爲兵也三四年来又令河北河东陜西置都教场无问四时毎五日一教特置使者比监司专切提举州县不得关预毎一丁教阅一丁供送虽云五日而保正长以泥堋除草爲名日聚教场得赂则纵之不则留之是三路耕耘收获稼穯之业几尽废也自唐开元以来民兵法坏戍守战攻尽募长征兵士民间何甞习兵夫兵者凶噐圣人不得已而用之国家承平百有余年四夷顺服戴白之老不识兵革一旦畎畒之人忽皆戎服执兵奔驱满野见者孰不惊骇耆旧叹息以爲不祥事旣草创调发无法比戸骚扰不遗一家又巡检指使按行乡村往来如织保正保长依倚弄权坐索供给多责赂遗小不副意妄加鞭挞蚕食行伍不知绍极中下之民罄家所有侵肌削骨无以供亿愁苦困弊靡所投诉流移四方繦属盈路又朝廷时遣使者徧行按阅所至犒设赏赉糜费金帛以巨万计此皆鞭挞平民铢两丈尺而歛之一旦用之如粪土而郷村之民但苦劳役不感恩泽臣不知设保甲于农民之劳旣如彼国家之费又如此终将何所用哉若使之捕盗贼卫郷里则何必如此之多若使之戍边境征戎狄则彼戎狄之民以骑射爲业以攻战爲俗自幼及长更无它务中国之民生长太平服田力穑虽复授以兵械教之击刺在教场之中坐作进退有似严整必若使之与戎狄相遇填然皷之鸣镝始交其奔北溃败可以前料决无疑也是犹驱群羊而战犲狼也当是时岂不误国事乎又悉罢三路廵检下兵士及诸县弓手皆易以保甲令主簿兼县尉但主草市以里其郷村盗贼悉委廵检而廵捡兼掌廵按保甲教阅朝夕奔走犹恐不办何暇逐捕盗贼哉又保甲中往往有自爲盗者亦有乗保马行劫者然则设保甲保马夲欲除盗乃更资盗也书曰民惟邦夲夲固邦寕又曰可畏非民夫州涸鱼逝林燔鸟飞民丧其生业无以自存赴诉不受失其所依安得不去而爲盗哉自教阅保甲以来河东陜西京西盗贼巳多至敢白昼公行入县镇杀官吏官军追讨经歴歳月终不能制况三路未至大饥而盗贼巳昌炽如此万一遇数千里之蝗旱而失业饥寒武艺成就之人所在蜂起以应之其爲国家之患可胜言哉此非小事不可以忽夫夺其衣食使无以爲生是驱民爲盗也使比屋习战劝以官赏是教民爲盗也又撤去捕盗之人是纵民爲盗也谋国如此果爲利乎害乎且向者干进之士说先帝以征伐四夷开边拓土之䇿故立保甲户马保马等法近者登极赦书节文云应縁边州军仰逐处长吏并巡检使臣钤辖兵士及边上人戸不得侵扰外界务要静守疆埸勿令搔扰此盖圣意欲惠绥殊俗休息中国华夷之人孰不归戴然则保甲戸马保马复何所用哉今虽罢戸马寛保马而保甲犹存者盖未有以其利害之详奏闻者也臣愚以爲冝悉罢保甲使归农召提举官还朝量逐县戸口每五十戸置弓手一人略依㳂边弓箭手法许䕃夲户田二顷悉免其税役除出贼地分严加科罚及令出赏钱外其贼发地分更不立三限科校但令捕贼给赏若获贼数多及能获强恶贼人者各随功大小迁补职级或𥙷班行务在优假弓手使人劝募然后募夲县郷村戸有勇力武艺者投充计即今保甲中有勇力武艺者必多愿应募若一人阙额有二人以上争投者即委夲县令尉选武艺髙强者充或武艺衰退者许它人指名与之比较若武艺胜于旧者即令充替其𬒳替者更不得䕃田如此则不必教阅武艺自然精熟一县之中其壮勇者旣爲弓手其羸弱者虽使爲盗亦不能爲患仍委夲州及提点刑狱常切按察令佐有取舍不公者严行典宪若召募不足即且于郷村戸上依旧条权差候有投名者即令充替其余巡捡兵士县尉弓手耆长壮丁逐捕盗贼并乞依祖宗旧法谨録奏闻伏候勑旨温国文正公文集卷第四十六温国文正公文集温国文正司马公文集卷第四十七温国文正公文集卷第四十七章奏三十二乞罢免役状乞罢将官状乞开言路状谢御前札子催赴阙状请更张新法札子乞改求諌诏书札子辞门下侍郎第一札子第二札子乞罢免役状右臣窃以百姓出力以供在上之役盖自古及今未之或改熙寕中执政者以爲百姓惟苦差役破产不惮增税乃请据家赀髙下各令出钱雇人充役按因差役破产者惟郷戸衙前有之自余散从承符弓手手力耆戸长壮丁未闻破产者其郷户衙前所以破产者盖由山野愚戆之人不能干事及主管官物或因水火损败或谓上下侵欺是致欠折备偿不足有破产者至于长名衙前乆在公庭句当精熟毎经重难差遣积累分数别得优轻埸务酬奖往往致冨何破产之有夫差役出于民钱亦出于民今使民出钱雇役何异割鼻饲口朝三暮四于民何所利哉又曏者役人皆上等户爲之其下戸单丁女戸及品官僧道夲来无役今更使之一槩输钱则是赋歛愈重非所以寛之也故自行免役法以来富室差得自寛而贫者穷困日甚殆非所以抑兼并哀惸独均赋役也又监司守令之不仁者于雇役人之外多取羡余或一县至数万贯以冀恩赏规进取不顾爲民丗丗之患又国家旧制所以必差青苗户充役人者爲其有庄田家属有罪难以逃亡故颇自重惜今雇浮浪之人充役常日恣爲不法一旦事发单身窜匿何处州县不可投名又农家所有不过谷帛与力自古赋役无出三者自行新法以来青苗免役及赋歛多责见钱钱非私家所铸要须贸易外求丰嵗谷贱巳自伤农况迫于期限不得半价尽粜所收未能充数家之糇粮不暇更留若值凶年则又无谷可粜人人卖田无往可售遂至杀牛卖肉伐桑鬻薪来年生计不敢复议此农民所以重困也又钱者流通之物故谓之泉布比年以来物价愈贱而闾阎益困所以然者钱皆聚于官中民间乏钱货重物轻借使有人鬻薪籴米米价虽贱薪价亦贱故也臣愚以爲冝悉罢免役钱其州县诸色役人并依旧制委夲县令佐掲簿定差替见雇役人其衙前先召募人投充长名召募不足然后差郷村人戸毎经歴重难差遣依旧以优轻埸务充酬奖所有见在免役钱拨充州县常平夲钱以戸口爲率常存三年之蓄有余则归转运司凡免役之法纵冨强应役之人征贫弱不役之户利于冨者不利于贫者及今耳目相接犹可复旧若更年深冨者安之民不可复差役矣谨録奏闻伏候勑旨乞罢将官状右臣伏以州县者百姓之根夲长吏者州县之根夲夲危则枝叶何以得安故自古以来凡置州郡必严其武备设长吏必盛其侍卫非以重其权骄其人也乃所以安百姓卫朝廷也秦惩周室干弱枝强之弊旣灭六国以爲天下不复用兵虽分三十六郡置郡守更以御史监之隳名城消兵噐束以苛法举动施爲皆不得自专是以陈胜吴广以匹夫奋臂大唿郡县莫能制多杀长吏以应之虽由其残虐取亡亦守令无权无兵之所致也晋武帝平吴亦以爲天下旣壹兵无所用悉去州郡兵陶璜山涛皆言州郡武备不可废帝不听及永寕以后盗贼群起州郡无备不能擒制天下遂大乱夫兵者所以威不轨而昭文德谁能去兵州县无虞则国家安矣州县不守则国家危矣臣窃见国朝以来置緫管钤辖都监押爲将帅之官凡州县有兵马者其长吏未甞不兼同管辖盖知州即一州之将知县即一县之将故也先帝欲征伐四夷患诸州兵官不精勤训练士卒懈弛于是有建议者请分河北陜西河东京东京西等路诸军若干人爲一将别置将官使之专切训练其逐州緫管以下及知州知县皆不得关预及有差使量留羸弱下军及剰贠以充夲州官白直及诸般差使其余禁军皆制在将官专事教阅臣愚以爲职事修举在于择人不在设官茍得其人虽緫管等皆能训练士卒不得其人虽将官亦何所爲况今之将官即曏之爲緫管等者也岂爲緫管等则不能举职爲将官乃能举职乎此徒变易其名无益事实非惟无益兼复有害凡设官分职当上下相维如身之使臂臂之使指纪纲乃立今爲州县长吏及緫管等而于所部士卒有不相统摄不得差使殆如路人者至于仓库守宿街市巡逻亦皆乏人虽于条许差将下兵士而州县不得直差须牒将官将官往往占护不肯差拨万一有非常之变州县长吏何以号令其衆制御姦宄哉又顷歳以来自转运使知州以下白直及迎送之人日朘月减出入导从大爲萧条供承荷担有所不给观望削弱无以威服吏民臣略举目覩一事以证其余西京城郭周数十里卑薄頽缺犬豕可踰又瀍洛二水交贯其中毎夜诸门扄鐍虽严而滩流之际人皆可以平行往来其属水南北巡检下所管兵士除出军外余数不多通判以下诸官白直往来防送仓库守宿街市巡逻尽出其间向者先帝违豫勑西京留守亲诣嵩山起建道场其将下禁军充白直者于条皆不得出城经宿所敢留者剰贠七八人而已西京天子别都也其守御不固如此留守前宰相重官也其侍卫单寡如此况僻小州县其守御之备侍卫之衆可知矣万一有凶狡之贼驱乌合之衆突入城邑或刼质戕贼长吏以焚烧庐舎杀掠吏民将何以制之哉此特天下太平之乆习俗淳厚群心安固贼不测虚实胆智怯弱故未敢爲之耳岂可忽略谓之必无而不爲之备哉今独㳂边州军城隍完固士卒衆多可以守御自余腹内州县旣无深沟髙城又乏士卒群盗猝至何以责其竭节守义不弃城窜匿或以酒食迎贼以甲兵献贼歛民财以赂贼者乎群盗尚尔况戎狄倾国大举长驱而来者哉易曰君子安不忘危存不忘亡治不忘乱兵法曰不恃敌之不我犯恃我之不可犯国家岂可恃即日平寕晏然髙枕不以爲虑谓其必不敢来乎臣愚以爲河北陜西河东京东京西等路腹内州县冝以渐候丰年农安之际委提点刑狱与夲处长吏相度各修筑所治之城州城稍髙县城次之不必广大所以然者髙则难踰小则易守故也其縁边屯驻兵士遇春夏无事之际委经略安抚使与转运使公共商量减放归住营州军或于内地就粮勿听怯懦将帅多有虚占以自守卫其腹内州军量其大小紧慢大藩常留千余人小州亦留数百人不得差发往别州军见兵不足即行招添悉罢将官其逐州县禁军并委长吏与緫管等官同共提举教阅及诸多差使其有不能勤饬致士卒懈弛者委提点刑狱常切按察闻奏严行责降仍令逐县各选有勇力武艺之人充弓手以守卫城邑讨捕盗贼其州县吏所给白直迎送之人皆如嘉祐编勑以前之数如此力可以守然后遇冦盗之至责其弃城等罪而诛之彼亦甘心矣谨録奏闻伏候勑旨乞开言路状右臣昨在京师伏蒙太皇太后不以臣愚踈无取遣使访以得失岂惟微臣有千载一遇之幸中外闻之踊跃相庆以爲言路将开下情得以上通太平之期指日可待也当是时臣未暇备论天下之事先陈所急于三月三十日上言以近歳风俗頽弊士大夫以偷合苟容爲智以危言正论爲狂致闾阎愁苦而上不得知明主忧勤而下无所诉公私两困盗贼巳繁冝下诏书不以有官无官之人有知朝政阙失及民间疾苦者并许进实封状皷院检院州军长吏不得抑退其义精当者行其言而显其人狂愚鄙陋者报闻罢去亦不加罪又于四月二十一日复上言皇帝陛下初即政于用人赏罚尤不可不当夫谏争之臣人主之耳目也不可一日无之说命曰若跣弗视地厥足用伤设有人闭目而塞耳跣足而疾趍前遇险阻能无伤乎贾山有言人主之威非特雷霆也势重非特万钧也开道而求諌和颜色而受之用其言而显其身士犹恐惧而不敢自尽况震之以威压之以重乎顷者王安石秉政欲蔽先帝聦明专威福行私意由是深疾諌者过于仇雠严禁诽谤甚于盗贼是以天下之人以言爲讳百姓愁苦无聊靡所控告致怨谤之语上及先帝臣常痛心泣血思救其失是故首乞下诏开言路以通下情臣谓群臣苟有肯进言者陛下必加褒擢以劝来者此乃古人市骏骨揖怒蛙之意也召诰曰王乃初服乌唿若生子罔不在厥初生自贻哲命今皇帝陛下新即位太皇太后陛下初垂帘天下之人莫不属目倾耳臣自到西京以来朝夕伏听朝廷惟新之政以爲必务明四目逹四聦以发天下积年愤郁之志今开言路之诏旣不闻颁于四方而太府少卿宋彭年言在京不可不并置三衙管军臣僚水部贠外郎王谔乞令依保马元立条限均定逐年合买之数又乞令太学増置春秋博士使诸生肄业朝廷以非其夲职而言各罚铜三十斤臣忽闻之伥然失图愤邑无巳臣非私于二人直爲朝廷惜治体耳夫阿意箝口容身窃禄此小臣之利也威福在巳人莫敢言此大臣之利也然民怨于下而不闻国家阽危而不知于陛下有何利哉彼宋彭年王谔臣素不识不知其人爲贤爲不肖但惜陛下临政之初而二臣首以言事获罪臣恐中外闻之忠臣解体直士挫气欲仕者歛冠藏之欲諌者咋舌相戒则上之聦明犹有所不昭下之情伪犹有所不逹太平之功尚未可期也宋彭年所言虽不识事体但当寝而不行亦不冝加罪至如孔子作春秋爲万丗法王安石秉政輙黜之使不得与诸经并列于学官学者毋得习以爲业王谔所言未至不当乃以越职爲罪古者置諌皷设谤木询于刍荛未闻有位于朝而以言事爲越职者也若当职之人旣不肯言不当职之人又不得言则以四海之广兆民之衆其政治利病天子深居九重何由得闻之哉昨日进奏院逓到告身差臣知陈州然则臣自今于一州之外言及它事亦爲越职何敢言矣今二臣之罚旣不可追伏望陛下如臣前奏下诏不以有官无官当职不当职之人皆得进言择其可取者微加旌赏使天下之人知朝廷乐闻善言不恶论事毋可取者寝而勿问庶几愿纳忠之人犹肯源源而来也臣禀赋愚戆文学政事皆岀人下惟不识忌讳不阿权贵遇事妄言无所顾避以此荷知于累朝见称于衆人若亦不得言则毋所复用于圣丗矣上孤太皇太后陛下下问之意下负微臣平生愿忠之心内自痛悼死不瞑目臣乆忝便安今朝廷授以名藩义不敢辤见牒夲州索逺接公人起发赴任次到官之日但勉竭疲驽恪勒夲职苟力所不逮伏须罪戾而已谨録奏闻伏候勑旨谢御前札子催赴阙状右臣今月十五日平明凖入内内侍省逓到太皇太后御前札子一道令臣早至阙庭者臣狂瞽妄言冝从诛谴曲荷开纳仍叨奖饰并以臣羸老抱疾过形矜恤蝼蚁命微何阶报谢臣专候陈州逺接兵士到即起发赴阙次臣无任瞻天望圣激切屏营之至谨録奏闻谨奏请更张新法札子臣闻诗云毋念尔祖聿脩厥德故夏遵禹训啇奉汤典周守文武之法汉循髙祖之律唐行太宗之制子孙享有天禄咸数百年国家受天明命太祖太宗拨乱返正混一区夏规模宏逺子孙承之百有余年四海治安风尘无警自生民以来罕有其比其法可谓善矣先帝以睿智之性切于求治而王安石不逹政体专用私见变乱旧章误先帝任使遂致民多失业闾里怨嗟陛下深知其弊即政之初变其一二欢唿之声巳洋溢于四表则人情所苦所愿灼然可知陛下何惮而不并其余悉更张哉譬如有人误饮毒药致成大疾苟知其毒斯勿饮而已矣岂可云姑少少减之俟积以岁月然后尽舍之哉臣曏曽上言教阅保甲公私劳费而无所用之歛免役钱寛冨而困贫以养浮浪之人使农民失业穷愁无告将官専制军政州县无权无以备仓猝万一饥馑盗贼群起国家可忧此皆所害者大所及者衆先冝变更借令皇帝陛下独览㩲纲犹当早发号令以解生民之急救国家收万国之欢心复祖宗之令典况太皇太后陛下同断国事舍非而取是去害而就利于体甚顺何爲而不可取进止乞改求諌诏书札子臣先于三月三十日上言乞下诏书广开言路不以有官无官之人并许进实封状仍颁下诸路州军于要閙处出牓示鼔院检院州军长吏不得抑退臣昨奉圣旨令入见于今月二十三日到京蒙降中使以五月五日诏书赐臣看阅臣狂瞽妄言曲荷采纳岂独微臣之幸抑亦天下之幸此乃圣主之先务太平之夲原也然臣伏读诏书其间有愚心未安者不敢不冒万死极竭以闻窃见诏书始末之言固尽善矣中间有云若迺隂有所怀犯非其分或扇揺机事之重或迎合巳行之令上则观望朝廷之意以徼倖希进下则衒惑流俗之情以干取虚誉审出于此苟不惩艾必能乱俗害治然则黜罚之行是亦不得巳也臣闻明主椎心以待其下而无所疑忌忠臣竭诚以事其上而无所畏避故情无不通言无不尽今诏书求谏而逆以六事防之臣以爲人臣惟不上言上言则皆可以六事罪之矣其所言或于群臣有所褒贬则可以谓之隂有所怀夲职之外微有所渉则可以谓之犯非其分陈国家安危大计则可以谓之扇摇机事之重或与朝旨暗合则可以谓之迎合巳行之令言新法之不便当改则可以谓之观望朝廷之意言民间愁苦可闵则可以谓之衒惑流俗之情然则天下之事无复可言者矣是诏书始于求谏而终于拒谏也臣恐天下之士益箝口结舌非国家之福也又止令御史台出榜朝堂自非趍朝之人莫之得见所询者狭伏望圣明于诏书中删去中间一节如臣三月三十日所奏颁布天下使天下之人晓然知陛下务在求谏毋拒諌之心各尽所怀不忧黜罚如此则中外之事逺近之情如指诸掌矣取进止辞门下侍郎第一札子臣于今月二十七日夜准合门告报已降告除臣守门下侍郎者臣先于熙宁三年蒙先帝除臣枢宻副使臣以才力短拙固辞得免自是至今十有六年臣齿髪愈耗忽被恩诏力少任重非所克堪岂敢爱身实恐累国伏望圣慈特寝新命听臣赴陈州夲任所有告身臣不敢祗受取进止第二札子臣于今月二十八日伏蒙圣恩差御药吴靖方宣召臣令受新除守门下侍郎告身圣恩重复惶愧愈深臣性质愚鲁学术浅短徒以素仗忠信窃慕公直偶爲时俗被以虚名误蒙累朝甄奖承乏侍臣熈宁初王安石说导先帝置三司条例司始议新法臣以爲财聚则民散下怨则上危力曽开陈称其不可言语拙讷不能感寤㝷蒙圣恩除枢宻副使臣贪爱冨贵无异于人顾以君无虚授臣无虚受先帝用臣必以爲有益国家苟言无足采臣何敢叨居其位是以累上章奏终辞不拜旣而请补外郡又乞散官两任留台四任崇福臣区区之心惟望先帝察其何故辞贵就贱一赐召对访以新法于民间果爲利害臣得输肝沥瞻极竭以闻退就鼎镬死且不朽饮食寤寐不忘此志幽明难欺天实知之不圗先帝奄弃天下臣陨心泣血谓积年所怀生死莫伸及来奔国丧伏蒙太皇太后特降中使宣谕令无惜奏章臣不意愚诚复有所摅发千载一遇不胜踊跃遂首以开言路爲请及其它新法之不便者略举数条今蒙恩差知陈州又诏令过阙入觐到城之日蒙降中使以开言路诏书赐示臣刍荛之言遽荷采纳且喜且惧无地自容然详读诏书中间六事有所未安似名爲求谏其实拒谏恐士民见者未逹圣意莫敢进言方欲上殿论列不意忽奉恩命俾贰左省臣以非才未敢祗受及以言路不通新法爲患皆当今切务遂于今早入一札子辞免恩命并所准备上殿札子二道同于通进司投下未审圣意以臣前后所言果爲如何若稍有可采乞特出神断力赐施行则臣可以䇿励疲驽少佐万一皆无可采则是臣狂愚无识不知爲政岂可以汚髙位尸重任使朝廷获旷官之讥㣲臣受窃位之责它日有误国事罪不容诛伏望圣慈特寝新命使得自安其分取进止赐卿手诏深体予怀更不多免嗣君年德未髙吾当同处万务所頼方正之士賛佐邦国想冝知悉再宣谕前日所奏乞引对上殿讫赴任其日巳降指挥除卿门下侍郎切要与卿啇量军国政事早来所奏备悉卿意再降诏开言路俟卿供职施行温国文正公文集卷第四十七温国文正公文集温国文正司马公文集卷第四十八温国文正公文集卷第四十八章奏三十三乞申明求谏诏书札子看阅吕公着所陈札子乞罢保甲札子宻院札子札子批语乞降臣民奏状札子审前札子乞降封事签贴札子乞不贷强盗札子乞不贷故闘杀札子乞省览农民封事札子乞申明求諌诏书札子臣伏见皇帝陛下初临大寳太皇太后陛下同断万机侧身虚己渇于求諌于五月五日特下诏书大开言路此诚明主之先务太平之夲原也窃见中间有若廼隂有所怀至是亦不得已也一节天下见者未逹圣心咸以爲朝廷虽名求諌实恶人论事豫设科禁有上言者皆可以六事罪之是以盘犹豫未敢尽言如此则上恩不得下究下情不得上通上下否闭万事乖失又前来诏书止牓朝堂所询不广见者甚少臣愚欲望圣慈下学士院别草诏书除去中间一节务在勤求谠言使之尽忠竭诚无有所讳仍乞遍颁天下在京于尚书省前及马行街出榜在外诸州府军监各于要閙处晓示不以有官无官之人应有知朝政阙失及民间疾苦者并许进实封状言事在京则于登闻鼔院检院投下委主判官画时进入在外则于州府军监投下委长吏即日附逓闻奏不得取责副夲强有抑退其百姓无家业人虑有姦诈即令夲州责保知在奏取指挥放令逐便候有上件实封奏状进入至内中伏望陛下以万机之暇略赐省览其所论至当者当用其言而显其身其是非相半者舍短取长其言无可采事不可行者亦当矜容不可加罪如此则下情无不通嘉言罔攸伏聦明周四逺海内如指掌矣或虑奏状繁多难以亲览即乞降付三省委三省官看详择其可取者用黄𥿄签出再进入或乞留置左右以备规戒或乞降付有司施行取进止㸔阅吕公着所陈札子臣今月一日夜蒙降到吕公着札子一道付臣看阅所陈更张利害有无兼济之才直书当与未当具悉奏来者臣自公着到京止于都堂衆中一见自后来未甞私见及有简帖往来今公着所陈与臣所欲言者正相符合盖由天下之人皆欲如此臣与公着但具衆心奏闻耳臣闻书曰有废有兴出入自尔师虞庶言同则绎言国家政事欲有所改更必先谋于衆人所言皆同然后行之则无失也传曰上酌民言则下天上施言爲人上者当采酌民言从其所欲则在下之人戴上如天受其恩施也伏望陛下察公着所陈参以臣民所上实封奏状若与之同者断志行之勿复有疑臣见太平之功不日可成矣公着一言而天下受其利可谓有兼济之才所言无有不当惟有保甲一事欲就农隙教习臣愚以爲朝廷旣知其爲害于民毋益于国便当一切废罢更安用教习容臣续具札子奏闻次其公着札子谨同封上取进止乞罢保甲札子臣窃见先帝以戎狄骄傲侵据汉唐故地有征伐开疆之志故置保甲令开封府界及河北陜西河东三路皆五日一教阅京东西两路保甲养马仍各置提举官权任比监司旣而有司各务张皇以希功赏其提举官专护夲局不顾它司事干保甲州县皆不得关预营内百姓不得处治其巡检指使保正保长竞爲搔扰𧖟食无厌稍不如意擅行捶挞其保丁习于游惰不复务农或自爲刧掠或侵陵郷里其夲家耕种耘获率皆妨废供送不办率歛无穷赀产耗竭毋以爲生弱者流移四方壮者亡爲盗贼行之数年先帝浸知其弊申勑州县令保甲应有违犯并巡教官指使违法事件并许州县觉察施行及陛下践阼听政首令京东西两路保甲养马并依元降年限收买其剰买过数目并充以次年分之数又令开封府界三路团教巳及半年经朝廷按阅者毎月併教两日未经按阅者併教三日陜西团校未及半年者毎月两次倂教三日又令见教人身材弱小或乆来疾病及夲家止有一丁病患不堪营作并第五等以下地土不及二十畒者并许州县保明提举司审验放免又令一县不得放免过二分皆圣泽矜寛民力于保甲劳费虽十减五六然保甲保马向去点择买养𥙷填尚犹如旧其巡教指使保正保长名目犹在于所辖保甲恐不免湏有陵逼侵渔其四时教阅虽减日数未免妨农臣愚以爲此保甲若使之逐捕盗贼则近巳有指挥巡捡县尉及弓手兵级人数并令依保甲未上畨以前人数复置其保甲更不令管句捕盗若使之攻讨四夷则此皆畎畒白徒教阅虽熟未甞见敌与戎狄战闘必望风奔溃登极诏书敕边吏令不得侵扰外界务要静守疆场然则此保甲保马的实有何所用徒令府界及五路农民不堪愁苦幸頼社稷之灵适值累年丰稔犹流民甚多盗贼充斥若遇如明道年之蝗康定年之旱至和年之水则爲国家大患岂可尽言近者群盗王冲乗保马诸处行刼置保马夲欲逐盗今更爲盗资又获鹿县保甲斫射殴伤提句孙文巡检张宗师以下陵上是乃大乱之源渐不可长凡保甲保马有害无利天下之人莫不知之臣不知朝廷何惮而乆不废罢伏乞断自圣志尽罢诸处保甲保正保长使归农依旧置耆长壮丁巡捕盗贼戸长催督税赋其所养保马㨂择勾收太仆寺量给价钱分配两骐骥院坊监及诸军召提举官还朝其句当公事巡捡指使并送吏部与合入差遣如此则开封府界及五路之民孰不欢唿鼔舞荷戴圣德若以保甲中武艺巳成之人可惜使之归农即乞令逐县户马数毎五十户置弓手一人略依缘边弓箭手法许䕃夲户田二顷与免二税或税轻者与免若干石斗税及户下诸般科役夲户田不足听䕃亲戚田务在优假使人劝募然后召募夲县郷村户有勇力武艺者投充弓手计即今保甲中有勇力武艺者必多愿应募若一人阙额有二人以上争投者即委夲县令佐拣试武艺髙彊者充若见充弓手人有勇力武艺衰退许它人指名比较若胜于旧者即令充替如此则不须教阅武艺自然常得精熟一县之中其勇壮者旣充弓手其羸者虽使之爲盗亦无能爲患仍委夲州及提点刑狱常切按察令佐有取舍不公者重加刑典若无人投名乞更议优法若尚召募不足即且于郷村户上依旧雇人候有投名者即令充替若弓手数多即令分畨更互在县祗应一年一替其余各分地分巡捕盗贼毎获贼勘得赦后住止及窝藏去处其夲地分严行科责及令出赏钱与获贼之人其贼发地分更不作三限科校只令捕贼给赏如此则贼发之处捕盗之人不复掩蔽住止藏之处捕盗人不肯庇匿盗贼无所容身自然稀少取进止宻院札子欲府界三路保甲自来年正月以后并罢团校止令毎农歳闲月分依义勇旧法赴县教阅一月所有差官置场排备军噐及教阅法式畨次按赏费用等仰枢宻院取索㑹校措置条画与三省同共立法取旨施行十月六日进呈奉圣旨依此札子批语十二日三省枢宻院同进呈奉圣旨保甲依今月六日巳得指挥所有保马别详议立法进呈乞降臣民奏状札子臣伏见陛下诏开言路至今巳渉旬月必有臣僚民庶上言朝政阙失民间疾苦奏状巳多未见有付外令三省或枢宻院啇量施行者如此则徒烦听览何所禆益昔汉昭帝时吏民上书言便冝有异輙下杜延年平复奏言先帝𥘉即位诏中外上言得失亦令臣与张方平同详定选择可取者与元奏状同进入内或降付三省枢宻院施行臣窃计今来臣民所上文字其间是非臧否虽错杂嘉谋长䇿不可谓无以睿明所烛谅毫发无遗岂可一槩弃置全不采用欲乞选其可从者降出施行或以万几之繁未暇遍加省览即乞依臣前奏降付三省委执政官分取看详择其可取者用黄纸签出再进入或留置左右或降付有司施行取进止审前札子状臣于今月三日具札子奏爲保甲保马有害无利乞废罢召募保甲投充弓手仍乞降付三省枢宻院啇议施行至今未见降下窃虑有司遗失不逹圣听乞令勘㑹依臣前奏早赐降下取进止乞降封事签帖札子臣闻舜明四目逹四聦王者视四海之内皆如户庭闾阎之间皆如指掌然后能治其天下恭惟太皇太后陛下深居九重皇帝陛下冨于春秋四海之广大闾阎之微隐未甞身亲而目覩也非采听臣民之言虽以天纵睿智之性何由知之陛下近诏天下臣民皆得上封事言朝政阙失民间疾苦仍降出令臣与执政官看详其第一次降出者三十三卷臣谨与诸执政选择其中除无取及冗长之辞外其可取者巳用黄𥿄签出进入讫伏乞陛下取签出者更赐详览或留置左右以备规戒或降付有司啇议施行如此则忠言日进聦明日广诚生民之厚幸社稷之盛福也曏者执政请听臣僚上殿陛下谦退以爲国家政事多未习知臣僚欲言事者自有章䟽何必上殿今臣民章䟽举集于前若陛下不勤加省览则朝政阙失民间疾苦何由上闻国家政事无时而习知也其间亦有一事而衆人共言者臣亦重复签出盖欲陛下知天下所共患衆情所同欲也夫爲政在顺民心民之所欲者行之所恶者去之则何患号令不行民心不附国家不安名誉不荣哉惟在陛下断志而力行之耳取进止乞不贷强盗白札子刑部奏钞曹州勘到百姓赵倩吕德吕文于今年三月二十三日同打刼南华县界顿荣家财物将枪刺顿荣一枪腮上血出打刼得财𬒳弓手捉获医人检得顿荣元𬒳吕文刺伤处有血是尖物伤将刼到赃估定足钱陆贯玖拾玖文夲州只爲顿荣𬒳刼刺伤时不曽申官检定痕验遂具案申奏大理寺㑹到进奏院今年三月六日赦七日到州准律勑合决杖一顿处死刑部检到例拟并特贷命决嵴杖二十各刺靣配广南逺恶州军牢城门下勘会近年以来诸州勘到刼贼但不曽杀人放火者并作情理可愍或刑名疑虑由奏朝廷率从寛贷窃详逐人旣爲刼贼情理有何可愍赦后赃满伤人刑名有何疑虑此皆逐州官吏避见失入罪名专务便文营己无去害疾恶之心况曹州素多贼盗系重法地分如赵倩等所犯皆得免死则是强盗不放火杀人者尽得免死窃恐盗贼转加恣横良民无以自存殆非惩悪劝善之道其赵倩等欲乞并令夲州依法处死仍乞立法自今后天下州军勘到强盗情理无可愍刑名无疑虑辄敢奏闻者并令刑部举駮重行典宪更不得似日前用例破条乞不贷故闘杀札子窃惟王者所以治天下惟在法令凡杀人者死自省刑法以来百丗莫之或改若杀人者不死伤人者不刑虽尧舜不能以致治也近者刑部奏钞泰宁军勘到保正家人姜齐见夲都代名大保长张存捽着百姓孙遇其孙遇捽着袁贵髻子张存道此人称是东岳急脚子胡乱打人不伏收领齐捽着孙遇逓互打三二十拳解擘放却袁贵齐与张存捽到孙遇齐行拳踢打孙遇身死齐发心共张存捉缚袁贵虚做打杀元相争人申解赴县替得偿命其袁贵倒县不肯虚招齐蒙枷项隔勘方具实招通又怀州勘到百姓魏简与郭兴争赌钱拽倒郭兴家棚子郭兴父郭昇拽着简使头撞简简爲夲人年老便道你共我不是抵对休扯着我待推揢郭昇图放却简用力去郭昇咽喉上揢一揢其人当下倒地身死又耀州勘到百姓张志松爲再从弟张小六冤执称呪骂堂兄弟男女伟志松乗酒嗔恨张小六因此行拳打张小六当时身死上件三人于条例皆合处死夲州并作情理可愍奏裁耀州仍称张志松夲无杀意刑部一切检例拟特贷命决嵴杖二十刺配断所牢城窃详孙遇不合诈称东岳急脚子胡乱打人虽是罪人然不至死其姜齐等旣解擘放袁贵即合申送赴官依法施行其孙遇别更不曽拒捍及走兼巳就拘执岂可更捽倒殴撃直至于死又更诬执𬒳苦人袁贵作杀人贼欲令替自己偿命如此情理有何可愍其魏简爲郭昇年老不欲相打却用力去夲人咽喉上一揢致死岂不更甚于殴打又张志松只为张小六冤执呪骂事理至轻遂殴夲人致死并是闘杀于情理皆无可悯凡人因忿相争迭相殴击其意岂在于杀但一人于辜限内死则彼一人须当偿命况三人皆即时殴杀当死无疑只是逐州避见失入罪名妄作情理可悯或刑名疑虑奏裁刑部即引旧例一切贷命若因循不改爲弊甚大所以然者从来律令勑式有该说不尽之事有司无以处决引例行之今闘杀当死自有正条而刑部不问可贷与否承例尽免死决配作奏钞施行是杀人者不死其闘杀律条更无所用也于杀人者虽荷寛恩其被杀者何所告诉非所以禁制凶暴保安良善也欲乞今后应诸州奏大辟罪人并委大理寺依法定断如非情理可悯其刑名疑虑即仰刑部退回夲州令依法施行如委见有可悯及疑虑即仰刑部于奏钞后别用贴黄声说情理如何可悯刑名如何疑虑今拟如何施行令门下省省审如何拟委得允当则用缴状进入施行如有不当及用例破条即仰门下省駮奏乞行取勘庶使画一之法不至堕坏凶暴之人有所畏惮其姜齐等縁系未立法以前今欲先次进入乞省览农民封事札子臣伏覩近降农民诉疾苦实封奏状王啬等一百五十道除所诉重复外俱巳签帖进入窃惟四民之中惟农最苦农夫寒耕热耘霑体涂足戴星而作戴星而息蚕妇育蚕治绩麻纺纬缕缕而积之寸寸而成之其勤极矣而又水旱霜雹蝗间爲之灾幸而収成则公私之债交争互夺谷未离场帛未下机巳非己有矣农夫蚕妇所食者糠籺而不足所衣者绨褐而不完直以丗服田畒不知舍此之外有何可生之路耳故其子弟游市井者食甘服美目覩盛丽则不复肯归南畒矣至使丗俗俳谐共以农爲嗤鄙诚可哀也又况聚歛之臣于租税之外巧取百端以邀功赏青苗则强散重歛给陈纳新免役则刻剥穷民収飬浮食保甲则劳于非业之作保马则困于无益之费可不念哉夫农蚕者天下衣食之源人之所仰以生也是以圣王重之臣不敢逺引前古窃闻太宗皇帝甞游金明池召田妇数十人于殿上赐席使坐问以民间疾苦田妇愚戆无所隐避赐帛遣之太宗兴于侧微民间事固无不知所以然者恐冨贵而忘之故也每临朝无一日不言及稼穑真宗皇帝乳母秦国夫人刘氏夲农家也喜言农家之事真宗皇帝自㓜闻之故爲开封尹以善政着闻及践大位咸平景德之治爲有宋隆平之极景徳农田勑至今称爲精当昔周公相成王作无逸曰先知稼穑之艰难乃逸则知小人之依盖以一盂之饭一尺之帛莫不出于艰难人主旣知之则不肯用之于无益散之于无功骄侈之心无自而生矣伏惟太皇太后陛下深居九重皇帝陛下冨于春秋自非今者濬发徳音大开言路使畎亩之民皆得上封事则此曹疾苦何由有万分之一得逹于天听哉虽其文辝鄙俚语言丛杂皆身受实患直贡其诚不可忽也伏惟太皇太后陛下与皇帝陛下同赐省览庶以开广聦明资益圣性于民间情伪靡不周知异日太平之业由此爲始矣取进止温国文正公文集卷第四十八温国文正公文集温国文正司马公文集卷第四十九温国文正公文集卷第四十九章奏三十四与晦叔同举程頥乞裁断政事札子议可札子大辟贷配法草进孝经指解札子辞特转官第一札子辞官第二札子革弊札子辞转官第三札子辞官第四札子辞官第五札子乞罢免役钱依旧差役札子辞免医官札子与晦叔同举程頥臣等窃见河南处士程頥力学好古安贫守节言必忠信动遵礼义年踰五十不求仕进真儒者之髙蹈圣丗之逸民伏望圣慈特加召命擢以不次足以矝式士类禆益风化取进止乞裁断政事札子臣闻两贵之不能相事两贱之不能相使此乃物理自然人情之常也是以圣人立爲君臣使人臣各献其谋而人君裁决其是非若网在纲有条而不紊此国家所以治也若人君不加裁决使人臣各行其意则朝夕闘讼弱不胜强寡不胜衆不则雷同诡随尸禄窃位苟且偷安以度目前此国家所以衰也然人君于是非之间亦当三思清察昭然无疑然后决之自古兴衰治乱未有不由此涂出也夫人心不同各如其面虽以周公之圣召公之贤同辅成王犹有不恱况邪正忠佞各有所存者乎臣窃惟皇帝冨于春秋太皇太后亲临万机事无大小皆委于执政垂拱仰成万一群臣有所见不同势均力敌莫能相壹者伏望陛下特留圣意审察是非若甲是而乙非当舍乙而从甲乙是而甲非当舍甲而从乙如此则群臣莫敢不服善政日新矣不然陛下虽有求治之心事功无时而成也况书曰惟辟作福作威不可使用人赏罚之柄尽归执政人主一不得而专也取进止议可札子臣闻古人有言谋之在多断之在独陛下寛仁委政群下或群疑议论难一傥陛下不决其是非则争辩纷纭无时而息事功何由可成臣谨按蔡邕独断叙汉制有疑事公卿百官㑹议若台阁有正处而独执异意者曰駮议其合于上意者文报曰某官某甲议可此所以各尽臣下之所见而人主亦不失操柄也今执政之臣虽相与竭力同寅恊恭若万一有议论必不可合者欲乞许令各具札子奏闻望陛下精察其是非可否以圣意决之或于帘前宣谕或于禁中批出令依某人所奏若群臣犹有固争执者则愿陛下更加审察若前来处分果非则勿惮改爲若灼然无疑则决行不移耳如此再思而行庶几得尽衆心事亦少失矣取进止大辟贷配法草应开封府诸路州军奏到大辟罪人称是刑名疑虑及情理可悯者仰刑部大理寺依条定断并坐疑虑可悯条送刑部看详如刑名实有疑虑情理实有可悯因依申奏取旨若看详得别无疑虑及可悯者即具钞奏下夲处依法施行不得一槩将旧例贷配破却律勑正条仍委门下中书尚书省点捡如有不当及用例破条奏乞取勘施行进孝经指解札子臣窃惟自古五帝三王未有不由学以成其圣德者所谓学者非诵章句习笔扎作文辞也在于正心修身齐家治国明明德于天下也恭惟皇帝陛下肇承基绪虽年在幼冲而执丧临朝率礼弗越体儿尊严举止安重颙颙卭卭有老成之德华夷瞻仰无不爱戴此乃圣性自然不闻亦式实天祐皇家宗庙社稷生民之盛福也然玉不琢不成噐人不学不知道傥复资学问以成之则尧舜禹汤文武何逺之有伏见近降圣旨过冬至开讲筵臣窃以圣人之德无以加于孝自天子至于庶人莫不始于事亲终于立身扬名于后丗诚爲学所冝先也臣曏不自揆甞撰古文孝经指解皇祐中献于仁宗皇帝窃虑岁乆遗失不存今别缮冩爲一册上进伏乞圣明少赐省覧取进止辞特转官第一札子臣伏覩中书録黄奉圣旨神宗祔庙毕执政官依故事转迁以臣爲正议大夫者臣窃惟英宗皇帝亲政之𥘉以宰臣韩琦等于嘉祐之末有定策大功保祐圣躬济于艰难故各特迁一官今陛下以神宗皇帝大渐之际宰臣蔡确等启迪圣心建立储贰传授大寳各特迁一官固亦其冝臣当是时方闲居西京慿几末命非所预闻岂得与确等同受褒赏且国家名位本以醻功报德不可但以祔庙礼毕检举故事虚有授受况臣于登极之𥘉巳蒙覃恩改官今曾未踰年安敢再叨殊渥纵臣贪冒不知愧耻天下之人其谓臣何所有授正议大夫告身臣不敢祗受伏望圣慈特赐寝罢取进止辞官第二札子臣于今月十一日伏覩中书録黄蒙恩除正议大夫臣于十二日具札子奏以蔡确等启迪神宗皇帝建立储贰传授大寳冝迁一官臣闲居西京非所预闻所有正议大夫告身臣不敢祗受自后未闻降出至十四日准合门告报令臣受上件告身臣窃惟冨弼辅佐三朝名德老成当嘉祐之初亦是定策之臣但以不预顾命恳辝甚至如臣才德比于冨弼无能爲役当建储顾命之际臣爲庶僚在外初不预闻岂敢止因祔庙随例迁官凡爲政之要惟在赏功罚罪臣忝备执政无功受赏将何以裁抑他人所有新命伏望圣慈特赐寝罢取进止革弊札子臣伏见陛下自临政以来夙夜孜孜以爱百姓安国家爲事盖善治疾者必究其所来攻其所急救之欲速去之欲尽臣观今日公私耗竭逺近疲弊其原大槩出于用兵夫兵者凶噐天下之毒财用之蠹圣人除暴定乱不得巳而用之耳自有唐中叶藩镇跋扈降及五代群雄角逐四海九州瓜分糜溃兵相吞噬生民涂炭二百余年太祖受天明命四征弗庭光启景祚太宗継之克成厥勲然后大禹之迹悉爲宋有于是载戢干戈与民休息或自生至死年及期頥不见兵革吏守法度民安生业鸡鸣狗吠烟火相望可谓太平之极致自古所罕侔矣及神宗継统材雄气英以幽蓟云朔沦于契丹霊夏河西专于拓跋交趾日南制于李氏不得悉张置官吏収籍赋役比于汉唐之境犹有未完深用爲耻遂慨然有征伐开拓之志于是边鄙武夫窥伺小利敢肆大言秪知邀功不顾国患争贾余勇自谓卫霍不死白靣书生披文按图玩习陈迹不知合变竞献竒策自谓良平更生聚歛之臣捃拾财利剖析秋毫以供军费专务市恩不恤残民各陈遗利自谓研桑复出误惑先帝自求荣位于是置提举官强配青苗多収免役以聚货泉又驱畎畆之人爲保甲使舍耒耜习弓矢又置都作院调筋皮角木以多造器甲又养保马使卖耕牛市驵骏而农民始愁苦矣部分诸军无间边州内地各置将官以领之自军州緫管铃辖都监监押皆不得关预舍祖宗教阅旧制诵射法効胡服机械阵图竞爲新竒朝晡上埸罕得休息而士卒始怨嗟矣置市易司强市搉取坐列贩卖増啇税色件及菜果而啇贾始贫困矣又立賖贷之法诱不肖子弟破其家又令民封状増损以买坊埸致其子孙邻保籍没赀产不能备偿又増茶塩之额贱买卖贵强以配民食用不尽迫以威刑破产输钱又设措置河北籴便司广积粮谷于临流州县以备馈运教兵旣乆积财旣多然后用之而承平日乆人巳忘战将帅愚懦行伍骄惰加以运筹决胜者乃浮躁巧伪之士不知彼已妄动轻举是以顿兵霊武力疲食尽自溃而归执兵之士荷粮之夫暴骨塞外且数十万筑堡永乐怠忽无备纵冦延敌阖城之人翦爲鱼肉曽未足以威服戎狄而中国先自困矣先帝深悔其然厌截截谝言思畨番良士未及下哀痛之诏息兵冨民奄弃天下此臣所爲痛心疾首泣血追伤者也伏惟皇帝陛下肇承基绪太皇太后同听庶政首戒边吏无得妄出侵掠俾华夷两安今契丹継好秉常纳贡干德拜章征伐开拓之议皆巳悉矣则此置提举官散青苗歛免役钱点教保甲置都作院飬保马将官市易司封状买坊埸増茶盐额措置河北籴便司皆爲虚设陛下幸诏臣民各言疾苦其巳至者千有余章未有不言此数事者足知其爲天下公患衆人所共知非臣一人之私言也利害着明皎如日月何所复疑而群臣犹习常安故惮于更张虽颇加裁损而监司按堵将官具存保甲犹教阅保马犹养饲边州屯成不减军器造作不休茶盐新额尚在差役旧法未复是用兵虽息而公私劳费犹未息也如此因循不知改辙数年之后万一遇水旱大饥盗贼群起其爲国家忧患岂敢尽言哉伏愿陛下断自圣志凡王安石等所立新法果能胜于旧者则存之其余臣民以爲不如旧法之便者痛加釐革虽非一日可行之事欲乞陛下宣论执政令因臣民上封事熟议利害进呈以圣鉴裁决而行之昔夏遵禹训商用汤法周循文武之典盖创业垂统之王贻厥孙谋后丗所冝谨守不可失也若凡百措置率由旧章但使政事悉如熈宁之𥘉则民物熈熈海内太平更无余事矣议者必曰革弊不可仓猝当徐徐有渐此何异使医治疾而曰勿使遽愈且勿除其根原使尽也其爲医者谋则善矣其爲疾者谋奚利哉取进止辞转官第三札子臣伏奉诏书以臣辞免恩命所请冝不允者昔英宗皇帝入承大统宰臣韩琦等实有定策之功又践阼之𥘉圣躬违豫慈圣光献皇太后权同听政琦等尽忠竭力亦不爲不至及英宗皇帝专制万机褒赏琦等各迁一官臣时爲諌官犹曽上言以近歳官冗赏滥两府大臣陛下即政之𥘉冝惩革斯弊今自于朞年之间连併迁官则难以禁它人之幸进者恐宿卫将帅宗室外戚四方藩镇内侍近臣皆有冀望至时陛下亦不能裁抑两府亦不敢輙奏当是时英宗皇帝虽不収还恩命而冨弼亦有定策之功自以不预顾命力辞甚苦况臣旣不预定策又不预顾命岂可来自冗散之地遽与辅臣同赏且臣昔日在人则言其不可受今日在已则受而不辤顾行复言能不自愧所有告身臣不敢祗受伏望圣慈矜察特赐寝罢取进止辞官第四札子昨蒙恩除臣正议大夫臣三具札子及帘前面陈至恳终未赐开允臣夙夜愧恐不能自巳臣切以爲政之要惟在于赏功罚罪赏不当功则徼幸竞进罚不当罪则善良忧恐乱之基也曏日神宗大渐之际臣屏居闾阎今乃与建储受遗之臣一例迁官赏不当功何以过此陛下不知臣不肖使待罪执政执政当爲陛下抑徼幸惜官职而身自冒赏何以表率它人臣非敢私饰小廉其志欲爲国家慎重名器伏望圣慈矜察特寝罢新命所有告身臣不敢祗受取进止辞官第五札子臣准合门告示以臣累上章辞免新命已降批荅不许所有告身可告示早令祗受者臣窃惟无功受赏士之所难究观英宗皇帝神宗皇帝即政之𥘉褒赏大臣皆以定策受遗之功非因祔庙礼毕臣旣非定䇿又不受遗实难虚受至于政事日新皆陛下圣明衆贤恊力在臣一人何能禆益而无名冐赏惟恐有玷清朝所有告身臣不敢祗受伏乞早赐寝罢取进止乞罢免役钱依旧差役札子臣窃见免役之法其害有五旧日差役之时上户虽差充役次有所陪备然年满之后却得休息数年管治家产以备后役今则年年出钱无有休息或有所出钱数多于徃日充役陪备之钱者此其害一也旧日差役之时下戸元不充役今来一例出免役钱驱迫贫民剥肤椎髓家产旣尽流移无归弱者转死沟壑强者聚爲盗贼此其害二也旧日差役之时所差皆土着良民各有宗族田产使之作公人管句诸事各自爱惜少敢大叚作过使之主守官物少敢侵盗所以然者事发逃亡有宗族田产以累其心故也今召募四方浮浪之人使之充役无宗族田产之累作公人则恣爲姦伪曲法受赃主守官物则侵欺盗用一旦事发则挈家亡去变姓名别徃州县投名官中无由追捕官物亦无处理索此其害三也自古农民所有不过糓帛与力凢所以供公赋役无出三者皆取诸其身而无穷尽今朝廷立法曰我不用汝力输我钱我自雇人殊不知农民出钱难于出力何则钱非民间所铸皆出于官上农之家所多有者不过庄田谷帛牛具桑柘而巳无积钱数百贯者自古丰歳谷贱巳自伤农官中更以免役及诸色钱督之则糓愈贱矣平时一斗直钱者不过直四五十更急则直三二十矣丰年犹可以粜谷送纳官钱若遇凶年则谷帛亦无不免卖庄田牛具桑柘以求钱纳官旣家家各卖如何得售惟有拆屋伐桑以卖薪杀牛以卖肉今嵗如此来歳何以爲生是官立法以殄尽民之生计此其害四也提举常平仓司惟务多歛役钱广积寛剰以爲功効希求进用今朝廷虽有指挥令役钱寛剰钱不得过二分切虑聚歛之臣犹依傍役钱别作名目隐藏寛剰使幽逺之人不𬒳圣泽此其害五也陛下近诏臣民各上封事言民间疾苦所降出者约数千章无有不言免役钱之害者足知其爲天下之公患无疑也以臣愚见爲今之计莫若直降勑命应天下免役钱一切并罢其诸色役人并依熈宁元年以前旧法人数委本县令佐亲自掲五等丁产簿定差仍令刑部检㑹熙宁元年见行差役条贯雕印颁下诸州所差之人若正身自愿充役者即令充役不愿充役者任便选雇有行止人自代其雇钱多少私下商量若所雇人迯亡即勒正身别雇若将帯却官物勒正身陪填如此则诸色公人尽得有根祗行止之人少敢作过官中百事无不修举其见雇役人候差到役人各放令逐便数内惟衙前一役最号重难曏日差役之时有因重难破家产者朝廷爲此始议作助役法然自后条贯优假衙前诸公使库设厨酒库茶酒司并差将校句当诸上京纲运及得替官贠或差使臣殿侍军大将管押其麤色及畸零差将校或节级管押衙前若无差遣不闻更有破产之人若今日差充衙前料民间陪备亦少于曏日不至有破家产者若犹以爲衙前户力难以独任即乞依旧法于官户僧寺道观单丁女户有屋产每月掠钱及十五贯庄田中年所収斛斗及百石以上者并令随贫冨分等第出助役钱不及此数者与放免其余产业并约此爲准所有助役钱今逐州桩管据所有多少数目约夲州衙前重难分数毎分合给几钱遇衙前合当重难差遣即行支给然尚虑天下役人利害逐处各有不同欲乞于今来勑内更指挥行下开封府界及诸路转运司誊下州县委逐县官看详若依今来指挥别无妨碍可以施行即便依此施行若有妨碍致施行未得即仰限勑到五日内具利害擘画申夲州仰本州类聚诸县所申择其可取者限勑到一月内具利害擘画申转运司仰转运司类聚诸州所申择其可取者限勑到一季内具利害画一奏闻朝廷候奏到委执政官再加看详各随冝修改别作一路一州一县勑施行务要所在役法曲尽其冝取进止辞免医官札子臣以病在朝假伏蒙圣慈连日差中使押医官沈士安朱有章杨文蔚陈易简等到臣家各诊候留药臣上荷大㤙天隆地厚陨首糜躯无足论报然臣窃闻陈易简见在病假近皇太后服药亦祗应不得今以臣故特烦圣旨督迫令毎日一到臣家看候医治臣忝爲人臣实不自安况臣私家亦湏更请一医人毎日诊候调理其陈易简已知臣脉气病状欲乞特降圣旨只令臣毎日具病状増减就易简处取药更不令易简毎日到臣家诊候庻于体分稍得自安取进止温国文正公文集卷第四十九温国文正公文集温国文正司马公文集卷第五十温国文正公文集卷第五十章奏三十五辞不正谢札子内批依近降指挥审取指挥札子辞放正谢第三札子论西夏札子辞放正谢第四札子乞未禁私市先救西人札子又札子乞坚守罢役钱勑不改更札子辞不正谢札子臣伏闻降圣旨在合门宰臣执政官近迁转巳正谢讫内有司马光见患在假特放谢仍免赴景霊宫福宁殿恭谢臣闻命震骇无地自处岂有朝廷特迁一官卧家受之并不入谢君降异常之泽臣无一拜之勤自古以来未甞有此臣虽顽暗必不敢当伏望圣慈早赐收还今来指挥候臣疾患稍痊只依前来指挥减拜入谢及赴景霊宫福宁殿恭谢庶使贱臣粗能自安取进止内批依近降指挥审取指挥札子臣昨日具札子奏爲圣旨特放正谢仍免赴景灵宫福宁殿恭谢臣以自古以来未有此礼必不敢当当夜准御批依近降指挥臣勘会今月十四日内降以臣转官所有将来正谢特令两拜起居免舞蹈十七日又准内降所有臣将来合赴景霊宫恭谢逐殿冝止令两拜二十八日又准入内供奉官刘永年传宣放臣正谢及景霊宫福宁殿神御前恭谢臣未审御批依近降指挥是依十四日指挥十七日指挥依二十八日指挥须至再奏禀取进止内批依二十八日指挥辞放正谢第三札子臣昨夜准御批指挥今早再有奏禀蒙复降御批依二十八日指挥臣承命惊惶措躬无地伏念臣忝爲人臣陛下赐之一顾赐之巵酒赐之瓜果臣亦当稽首拜谢况进以髙位加之宠名荣动搢绅泽流苗裔岂可即安私室专飬沈痾不造王庭坐受圭组不独爲海内之所共责有司之所直绳天威违颜不出咫尺陨越毙踣爲圣朝羞臣虽至愚粗知自爱何敢受此自纳于不测之诛伏望圣慈矝闵候臣所患稍痊安日止依十四日十七日所降指挥减拜入谢及于景霊宫福宁殿神御前恭谢庶差可自安其二十八日指挥臣以死自守必不敢奉诏取进止论西夏札子臣伏见神宗皇帝以夏国主赵秉常爲臣下所囚兴兵致讨奋扬天威震荡沙漠虏携其种落窜伏河外诸将收其边地建米脂义合浮图葭芦吴堡安彊等塞此盖止以借口用爲已功皆爲其身谋非爲国计臣窃闻此数寨者皆孤僻单外难于应援田非肥良不可以耕垦地非险要不足以守御中国得之徒分屯兵马坐费刍粮有乆戍逺输之累无拓土辟境之实此衆人所共知也王师旣收灵州不克狼狈而归卒疲食尽失亡颇多西人知中国兵力所至自此始有轻慢之心是以明年边臣筑永乐城虏潜师掩袭覆军杀将涂炭一城乆之又举一国之衆攻围兰州期于必取将士坚守仅而得全虏自是锐气小挫不敢轻犯边矣臣闻此数寨之地中国得之虽无所利虏中失之爲害颇多何则深入其境近其腹心常虑中国一朝讨袭无以支梧不敢安居是以必欲得之不肯弃舍一年前虏甞专遣使者诣阙深自辨诉请臣服如故其志无它止爲欲求其旧境而巳朝廷旣许其臣服虏来请旧境朝廷乃降指挥其前则云所以兴举甲兵夲欲执取罪人救㧞幽辱非有意侵取疆埸土地而巳其后乃云止将巳得些少边土聊示削罚岂可更有陈乞还复之理此则朝旨首尾已自相违又兴师本爲振㧞秉常拒命者国人之罪岂可更削秉常之地于理差似未安王者以大信御四海羗戎虽微恐未易以文辞欺也于是虏旣失望愤怒怨怼移文保安军辞理不逊云今来贺正旦人使难议发遣自是正旦生辰乃至陛下継明皆不遣使入贺其不臣大矣然而去岁四遣使者诣阙吊慰祭奠告其母丧并进遗物礼虽不备稍示屈服臣窃料虏意不出于三一者犹冀朝廷万一赦其罪戾返其侵疆二者阳爲恭顺使中国休息隂伺间隙入爲边患三者乆自絶于上国其国中贫乏使者往来得赐赉之物且因爲啇贩耳昔衞贰于晋晋取戚田及衞人旣服郄缺曰日衞不睦故取其地今巳睦矣可以归之叛而不讨何以示威服而不柔何以示怀非威非怀何以示德遂归戚田于衞今西人所爲如此朝廷旣不能拒絶勿受其使又不能招纳与之更始彼来则迎送馆谷以賔客待之不来则一无所问日复一日将踰二年臣窃意朝廷谓西人势巳衰弱心实内附故来则不拒去则不追置之度外不以爲虞殊不思去年前王师大举深入将士所过烈于勐火割其疆埸屡请而不还彼怨毒欲雠报之心窥窬欲乗衅之意日夜不忘若渇者不忘饮盲者不忘视也譬如有虎狼在屋侧垂头熟寝人岂可见其不动狎而侮之循其头蹑其尾邪臣毎思之终夕寒心以臣愚虑于今爲之止有二策一者返其侵疆二者禁其私市何谓返其侵疆凡天子即位天地一新涤瑕荡秽小大无遗昔赵佗自称南越武帝倔强岭南汉文帝即位赦其大罪遣单使往谕之佗稽首请服累丗爲臣李継迁俶扰西陲十有余年关中困弊真宗皇帝即位赦其大罪割霊夏等数州除其子赵德明爲定难军节度使由是边境安宁者四十年此乃前丗及祖宗之成法非无所依据也今秉常之罪不大于継迁也米脂等寨不多于霊夏也陛下诚能于此踰年改元之际特下诏书数其累年不来贺正旦生辰及登寳位等不备之礼嘉其吊慰祭奠告国母丧进遗物之勤旷然推恩尽赦前罪自今以后贡献赐予悉如旧规废米脂义合浮图葭芦呉堡安彊等寨令延庆二州悉加毁撤除省地外元系夏国旧日之境并以还之其定西城兰州议者或谓夲花麻所居赵元昊以女妻之羁縻役属非其夲土欲且存留以爲后图犹似有名御夷狄者不壹而足俟其再请或留或与徐议其冝亦无所伤至于㑹州尚在化外而经略司遽称熈河兰㑹虏常疑中国更有辟境之心不若改爲熈河岷兰经略司如此则西人忽𬒳德音出于意外虽禽兽木石亦将感动况其人类岂得不皷舞抃蹈丗丗臣服者乎议者或曰先帝兴师动衆所费亿万仅得数寨今复无故弃之此中国之耻也昔汉元帝弃朱崖诏曰朕日夜惟思议者之言羞威不行则欲诛之通于时变则忧万民夫万民之饥饿与逺蛮之不讨危孰大焉遂弃之此乃帝王之大度仁人之用心如天地之覆焘父母之慈爱盛德之事何耻之有国家方制万里今此寻丈之地惜而不与万一西人积怨愤之气逞凶悖之心悉举犬羊之衆投间伺隙长驱深入覆军杀将兵连祸结如曏日继迁元昊之叛逆天下骚动当是之时虽有米脂等千寨能有益乎不唯待其攻围自取固可深耻借使虏有一言不逊而还之伤威毁重固巳多矣故不若今日与之之爲愈也此国家大事伏望陛下留神熟虑更与执政详议以圣意断而行之不可后时失此机㑹悔将无及何谓禁其私市西夏所居氐羗旧壤所产者不过羊马毡毯其国中用之不尽其势必推其余与它国贸易其三靣皆戎狄鬻之不售惟中国者羊马氊毯之所输而茶綵百货之所自来也故其人如婴儿而中国乳哺之矣寳元庆暦之间元昊负恩僣乱屡犯边境大入则大利小入则小利中国未甞蹈其境破其军禽其将屠其城有害于社稷也而首尾六年元昊遣使因縁边吏卑辞纳𣢾顿颡称臣虽其恶积罪盈欲怀音革靣原其私心亦未必不贪中国之财思私市之利故也旧制官给客人公据方听与西人交易传闻近岁法禁踈阔官吏弛慢边民与西人交易者日夕公行彼西人公则频遣使者啇贩中国私则边鄙小民窃相交易虽不获嵗赐之物公私无乏所以得偃蹇自肆数年之间似恭似慢示不汲汲于事中国由资用饶足与事中国时无以异故也陛下诚能却其使者责以累年正旦生辰及登寳位皆不来贺何独遣此使者拒而勿内明勑边吏严禁私市俟其年嵗之间公私困弊使自谋而来礼必益恭辞必益逊然后朝廷责而赦之许通私市待之如初然边民与西人交易爲日积乆习玩爲常一旦禁之其事甚难何则若以常法治之则有司泥文动循绳墨追问证佐逮捕传送之人停匿之家奏裁待报动渉半年如此则徒使边民丽刑者衆狱犴盈溢而私市终不能禁也夫三尺之限空车不能登峭故也百仭之山重载陟其上陵夷故也今必欲严禁边民与西人私市须权时别立重法犯者必死无赦夲地分吏卒应巡逻者不觉透漏官贠冲替兵士降配仍许人告捉获者赏钱若干当日内以官钱支给更不以犯事人家财充如此则㳂边六路各行得一两人则庶几可以耸动人耳目令行禁止人不敢犯矣然人存政举此事全在边帅得人昔庞籍爲河东经略使下令禁边民与西人私市有熟户犯禁籍斩于犯处妻孥皆送淮南编管一境凛然无敢犯者其后施昌言爲环庆路经略使亦禁私市西人发兵压境昌言遣使问其所以来之故西人言无它事只爲交易不通使者惧其兵威辄私许之法遂复坏若边帅未能尽得其人则此法恐未易可行不若前策道大体正万全无失也取进止辞放正谢第四札子今月五日准尚书省札子以臣前奏乞候所患稍痊安日依正月十四日十七日所降指挥减拜入谢及于景灵宫福宁殿神御前恭谢今月二日三省同奉圣旨依正月二十八日指挥臣闻君待臣以惠臣奉君以恭故能上下相亲道用交泰陛下念臣衰老抱疾筋力尫羸特损朝仪以从私便陛下之大惠也若不知礼体有靣目坐受优恩曽无辤避是君有惠而臣不恭上行施而下无报臣虽顽昧心岂敢安伏望圣慈如臣前奏依正月十四日十七日指挥庶使微躯有地自处取进止乞未禁私市先赦西人札子臣于今月三日上言以西人未服中国不得无忧而备边不敢少弛不自揆其狂妄献二策上策欲因天子継统旷然赦之归其侵地与之更始下策欲严私市俟其屈服然后赦之然禁私市甚难立法极严又边帅得人然后能行不若前策之道大体正万全无失也今窃闻执政用臣下策止令禁私市又立法不严边帅未尽得人若边吏拘文获一漏百私市滔滔如故或此路禁絶而彼路放行如隄防一存一亡将何所益如此适足以激怒西人使益发悖心安肯屈服万一微犯边境或表牒中形不逊语至时朝廷转难处置悔之无及不若用臣上策早相弥缝纵未欲还其侵地且下诏书责而赦之使彼此安心时难得而易失不可忽也况本欲因天子継统荡涤其罪今日行之巳爲太晚若更迁延则赦之无名兹事系国安危若俟执政论议佥同恐失机㑹误国大事伏望圣意独断行之勿复有疑天下幸甚若有执政立异议乞令其人自立文字若依从其议它日因此致引惹边事当专执其咎取进止又札子臣于今月十二日上言乞以天子継统旷然更始冝下诏数西人之罪而赦之纵未还其侵地且此策行以安边境至今闻执政议尚未决臣之愚意以爲封内未安未可图外欲急行臣前策以覊縻西人且可数年边鄙无事朝廷得休息戍兵安飬百姓待国力完备家给人足然后奋扬天威讨贰柔服何所不可若行臣前策可以万全行臣后䇿有得有失岂可弃上䇿而用下策舍万全而就有失也太平兴国中李継迁反西陲不解甲者十余年关中困竭寳元庆暦之间赵元昊叛屡入爲冦覆军杀将自是中国虚耗不复冨实今国家理财未得其道民力困穷于下府库窘乏于上又新遭大丧山陵才毕自去年十月初以来不雨雪旱势甚大若万一激怒西人㣲出一不逊语则并臣前策亦不可行矣今因天子即位未乆西人外迹未有不顺故臣愿朝廷旦夕汲汲行之机会难得时不可失此臣所以惓惓进言不巳者也若万一激怒西人致生边患兵连祸结士卒殄尽于锋镝生民困竭于转饷饿殍蔽地盗贼蜂起爲国家虑岂不危哉而执政方以爲西人㣲弱不敢动数遣使来诚心内附置之度外不以爲虞今复固执先禁私市之议又立法不严边帅不才者不先易去行之太早不能中节一旦祸生所忽边鄙震惊乃始归罪戎狄岂不害国事乎臣于今月三日上所言措置西边事虽画二䇿固以还其侵地责而赦之爲上策严私市待其数年贫困来服然后赦之爲下䇿所爲絶私市非立法至严帅臣智勇此法恐未易可行不若前策道大体正万全无失非臣前后返覆静言庸违也朝廷比来擢臣于冗散之中使预闻国论盖亦误谓臣㣲有益于国家非徒采其虚名也臣不敢终辞亦欲竭尽疲驽少酬大恩非苟贪于禄位也今尽忠谋国而爲衆所挫臣尚留此有何所用此国大事伏望陛下早审察二议从其长者若圣意以臣言爲然乞御批依臣前䇿若降付三省枢宻院执政仍有固守已见争之最力者乞如臣前奏令自入文字言先禁私市保得它日必不致引惹边事如其不然身执其咎取进止乞坚守罢役钱敕不改更札子臣近以抱病家居恐溘先朝露无以少报盛德是以力疾贪陈所见窃以即日爲小民病者无若免役钱欲乞悉行废罢复祖宗差役旧法识虑愚短诚不意朝廷尽从其说非陛下明断不能如是此乃天下之幸非独㣲臣之幸也然臣闻令出惟行弗惟返彼免役钱虽于下戸困苦而上户优便行之巳近二十年人情习熟一旦变更不能不怀异同又复行差役之𥘉州县不能不小有烦扰又提举官专以多歛役钱爲功惟恐役钱之罢若见朝廷于今日所下勑㣲有变动必更相告曰朝廷之勑果尚未定冝且观望必竞言役钱不可罢朝廷万一听之则良法复坏矣伏望朝廷执之坚如金石虽有小小利害未俻俟诸路转运司奏到徐爲改更亦未爲晚当此之际则愿朝廷勿以人言轻坏利民良法取进止温国文正公文集卷第五十温国文正公文集温国文正司马公文集卷第五十一温国文正公文集卷第五十一章奏三十六乞罢提举官札子论钱谷冝归一札子随求退表第一札子三月二十八日内降乞申勑州县依前勑差役札子辞位第二札子奏爲病未任入谢札子辞左仆射第一札子乞留仆射制书在合门札子第三札子奏乞黄庭坚同校资治通鑑札子乞令校定资治通鑑所冩稽古録札子乞罢提举官札子臣闻书称明王立政不惟其官惟其人臣少时见天圣中诸路止各有转运使一贠亦无提点刑狱惟河北陜西以地重事多置转运使两贠然朝廷必择朝士累任知州有声迹暁钱谷者乃得爲之未甞轻以授人凢一路之事无不緫使按察官吏荐贤发姦爱飬百姓兴利除害或朝廷有夲路事务未能细知利害者则委之相度措置当是之时官少民安事无不举公私饶乐海内晏清景祐初始复置提点刑狱其后或时置转运判官以其冗长害事寻复废罢自王安石执政以来欲成新法诸路始置提举常平广惠农田水利官其后毎事各置提举官皆得按察官吏事权一如监司又増转运副使判官等贠数皆选年少资浅轻俊之士爲之或通判知县监当官资序及选人以权发遣处之有未甞历亲民即爲监司者能顺己意则不次迁擢小有乖违则送审官院与合入差遣或更加责降彼年少则歴事未多资浅则衆所不服轻俊则举措率易歴事未多故措置百事往往乖方衆所不服故依势立威以行号令举措率易故虑事不熟坏法害民又利禄诱于前罪戾俟于后由是往往上不顾国家事体下不恤百姓怨咨专务希合以圗进取致今日天下籍籍如此皆由此来也陛下幸念民惟邦夲夲固邦宁知元元困穷于国家非便𣣔救而安之诏青苗钱不得抑配免役钱寛剰不得过三分窃闻诸路提举官州县犹有于春首抑配青苗钱勒百姓供情愿状别作名目占免役寛剰钱但取文具而巳如此是朝廷号令废格不行于臣下恩泽壅塞不𬒳于黎民徒存空文何以爲政臣闻去草者絶其夲救水者回其源提举官者乃病民之夲源也陛下必欲苏息疲瘵乞尽罢诸路提举官其转运使除河北陜西河东外余路只置使一贠提点刑狱分两路者合爲一路共差文臣两贠凡夲路钱谷财用事悉委转运司刑狱常平兵甲贼盗事悉委提点刑狱管句仍选知州巳上资序累经亲民差遣所至有政迹聦明公正之人方得爲监司聦明则知官吏贤不肖公正则黜陟无私部下官吏旣皆得人事务安有不干集百姓安有不冨庶此乃国家镇抚四方之夲也若以提举官累年积蓄钱谷财物不少恐转运司一旦得之妄有耗散即乞尽桩作常平仓钱物委提点刑狱一面交割主管依常平仓法谨伺谷价贱籴贵粜及准备灾伤赈贷其余不得支用若转运司委的窘乏湏至兊那常平仓钱物者必须具数先奏朝廷得旨仍得移牒支拨若以监司数少路分阔逺处廵歴及管勾不办即乞只依旧法毎歳遍廵诸县自非要切大事朝廷不令监司亲往干当只令选差夲部官除司理司法县尉独贠监当之类旧条不许差出外其旧条不得隔州差选人干当差及𬒳差之人皆有罪新条诸州管勾官及主簿当给散月分不得差出之类指挥乞更不施行所贵监司有官可差干得事务若遇有贼盗乞朝廷只委提点刑狱差官或行移文字监督捕盗官捉杀察其不称职及有可以代之者先令权摄仍奏乞替换许一面相度贼盗彊弱立赏钱数目其捕盗官若立功许随功大小保明乞转官及升差遣或减年磨勘朝廷更不下刑部磨勘诘难住滞临时详酌恩泽直赐指挥贼盗自然无不败获不须令亲出入监逐捉杀于事无益如此则监司廵歴管勾职事简要易爲办集取进止论钱谷冝归一札子臣窃以洪范八政食货爲先故古者国用必使冢宰制之祖宗之制天下钱糓自非常平仓隷司农寺外其余皆緫于三司一文一勺以上悉申帐籍非条例有定数者不敢擅支故能知其大数量入爲出详度利害变通法度分画移用取彼有余济彼不足指挥百司转运使诸州如臂使指朝廷常慎选徤吏精于理财者爲三司官如陈恕林特李参之类皆称职有名者也其余非通晓钱谷者亦罕得叨居其任理资序受厚俸而巳故能仓库充溢用度有余民不疲乏邦家乂安自改官制以来备置尚书省六曹二十四司及九寺三监各令有职事将旧日三司所掌事务散在六曹及诸寺监户部不得緫天下财赋旣不相统摄帐籍不尽申户部户部不能尽知天下钱谷之数五曹各得支用钱物有司得符不敢不应副户部不能制户部旣不能知天下钱谷出纳见在之数无由量入爲出五曹及内百司各自建白理财之法申奏施行户部不得一一关预无由尽公共利害今之户部尚书旧三司使之任也左曹隷尚书右曹不隷尚书天下之财分而爲二视彼有余视此不足不得移用天下皆国家之财而分张如此无专主之者谁爲国家公共爱惜通融措置者乎譬人家有财必使一人专主管支用使数人主之各务已分所有者多互相侵夺又人人得取用之财有増益者乎故利权不一虽使天下财如江海亦恐有时而竭况民力及山泽所出有限剂乎此臣所以日夜爲国家深忧者也今纵未能大有更张欲乞且令尚书兼领左右曹侍郎则分职而治其右曹所掌钱物尚书非奏请得旨不得擅支诸州钱谷金帛隷提举常平仓司者毎月亦须具文帐申户部六曹及寺监欲支用钱物皆湏先关户部符下支拨不得一面奏乞直支应掌钱物诸司不见户部符不得应副其旧日二司所管钱谷财用事有散在五曹及诸寺监者并乞収归户部若以如此户部事多官少难以办集即乞减户部冗末事务付闲曹比司兼领而通隷户部如此则利权归一若更选用得人则天下之财庶几可理矣取进止随求退表第一札子臣以羸病拜起及上下马不得请朝假将治巳及月余旬日以来疾大势虽退饮食亦稍进然气体疲乏足肿生疮歩履甚难策杖而行不出室堂况于拜起固所未易臣自料度筋力完复可以朝趋近亦数月逺则半年或过此期未可前定岂有执政之臣身据髙位受厚俸旣不趋朝又不供职宴安偃仰飬病于家何待人言独不内愧臣是用夙宵惶愧无地自处今不免有表上渎圣聦乞除宫观差遣一任以养衰残窃虑陛下怪其忽有此奏故别具札子披沥肝胆伏望圣慈早赐开允取进止三月二十八日内降臣伏见御批指挥以臣近建明差役法大意巳善縁关渉事衆尚虑其间未得尽备継有执政论奏臣僚上言役法利害若不精加考究何以成万丗良法冝差韩维吕大防孙永范纯仁四人专切详定闻奏者仍将逐项文字抄録付韩维等乞申勑州县依前勑差役札子臣伏见御批指挥以臣近建明差役法虑其间未得尽备差韩维吕大防孙永范纯仁专切详定闻奏臣窃以免役钱之病民自曏日臣僚民庶上封事及日近刘挚等奏陈言之甚详非独出一人之私意也陛下幸用臣言悉罢兔役钱依旧差役诏下之日中外驩唿往来之人闻道路农民迭相庆贺云今后这回快活也然则此令之下深合人心明白灼然无可疑者其间条目未备不能委曲尽善固湏有之臣所以乞下诸路州县官吏令看详若有妨碍施行未得即具利害擘画以次上闻诚以畎畒幽隐南北异冝自非在彼亲民小官无以知其详悉故令各具所见指陈利害所以尽下情求民瘼也非谓勑书一下禁人不得复议也俟其奏到徐议添改何后之有要在早罢役钱复差役爲大利而巳如大厦栋宇巳立虽户牖未备可以徐圗今陛下令韩维等再行详定考究利害完补漏略成就良法固无所妨但勑下巳踰半月州县差役约以及半方行遣纷纭臣愚窃恐闻此指挥谓朝廷前日之勑改更未定或歛钱或差役尚未可知官吏惶惑不知所从衆庶失望怨嗟益甚必有夲因新法得进之臣乗此间隙争言免役钱不可罢因聚歛获功之吏称旧条未改督责免役钱愈急是民出汤火濯清泉复入汤火也伏望朝廷特赐申勑州县言今来止爲其间条目未备令维等详定所有差役仰州县依前勑一面施行候详定到事节续降下次免致于差役中半纷纭之际令出反汗人情大揺实天下幸甚取进止辞位第二札子今月二十六日伏蒙圣慈以臣乞宫观差遣特命入内内省东头供奉官陈衍赐臣批荅不允仍断来章者伏念臣自结发从学讲先王之道闻君子之风窃不自揆常妄有尊主庇民之志不意天幸蒙陛下误采虚名擢于闾阎之间寘之庙堂之上礼遇过优委任至重臣非木石岂不知荷戴大恩铭心镂骨愿竭驽蹇少报万分眷恋天庭岂肯轻去不谓一旦婴此沈痾累月不愈害于饮食不能造朝今虽疾势渐平饮食亦进而皮骨羸瘠气力疲乏肿足骭疡余毒方炽旬月之间必未能趋伏阙庭瞻望天光端居私家尸位窃禄纵陛下寛仁微臣不知廉耻中外有识之士及天下衆庶其谓臣何伏望圣慈矝察依臣前奏除宫观差遣一任使得自安其分取进止奏爲病未任入谢札子今月二日准合门承受范禹臣告报巳降白麻除臣守尚书左仆射兼门下侍郎令当日入谢者臣先爲乆病在假不能朝叅乞一宫观差遣未奉俞旨今忽闻制命超升左辅俾之师长百僚岂臣空踈所能堪可臣方别具悃𣢾辝免未敢祗受况臣即今以乆病少力足疮未愈歩履甚艰拜起不得未任朝见乞候臣筋力稍完入觐宸扆面陈至诚取进止辝左仆射第一札子今月二日伏闻巳降白麻除臣左仆射兼门下侍郎者臣资性愚钝学术肤浅误蒙甄采预闻政事常惧不称䧟于罪戾加以近瘿疾疹乆不朝叅方乞宫观以便頥飬岂意天恩出于意表即长中台直升元宰躐等踰分近丗罕伦愧赧惊惧汗流霑踵况今中外旧臣或辅佐累朝或践扬两府髙才硕德显着甚多若以代臣皆出臣右又即今执政臣位在四若以次而举亦未至臣伏望圣明歴选其人俾居斯任如臣无状何敢克当所有新命臣不敢祗受取进止乞留仆射制书在合门札子今月六日伏蒙圣慈差东上合门副使王舜封赐臣左仆射兼门下侍郎告身者臣近闻恩命自知非分不敢膺克巳累有文字辞免恭俟俞旨今蒙降到告身臣未敢祗受欲乞且留在合门取进止内批早令祗受第三札子臣于今月二十三日相継有札子辝免新除尚书左仆射㤙命未奉俞㫖六日又蒙圣㤙差东上合门副使王舜封就臣本家赐臣告身臣亦未敢祗受乞且留在合门今早勾当御药院冯宗道传宣并降到御批早令祗受臣上戴天㤙下顾无状进退惟谷无地自处臣闻髙宗命傅说爲相戒之曰若作酒醴尔惟麴糵若作和羮尔惟塩梅夫酿酒者多麹则太苦多糵则太甘调羹者多塩则太咸多梅则太酸和调适冝最爲难事故以谕良相酌寛勐之政处小大之事必和平允惬曲尽其冝然后爲善臣才性长短敢不自知赋分于天朴钝戆直至于守事君之忠怀爱民之志不爲欺罔不渉佞邪如此数条臣敢自保然烛理不明见事不敏度量𥚹隘䦕防浅露若位以元宰委之机务分画措置必有差违至时虽自纳于刑亦无所益臣非敢爱身实恐误国况臣之少壮犹不如人今年齿衰老目视近昬事多健忘目前所爲转首不记举措语言动多差失自近病来耳颇重听此皆事实衆所共见非臣以虚辞文饰如此岂可首居相位毗賛万机方今老成硕德巳试有効及抱道藏噐藴积未施中外之臣不爲无人伏望圣慈博访选以代臣必能称职所有告身臣未敢祗受縁臣即日歩趋拜起皆所未能朝觐之期无由预定告身留臣本家于礼非是伏乞依臣前奏早赐宣取且留在合门候臣所患痊平堪歩趋拜起入觐天颜面陈至诚至时若不允许祗受未晚取进止奏乞黄庭坚同校资治通鑑札子臣先奉勑编修资治通鑑共成二百余卷于去年九月内奉圣旨令秘书省正字范祖禹及臣男康用副夲重行校定闻奏近又奉圣旨令据巳校定到夲逐旋送国子监镂板窃縁上件文字卷秩稍多其范祖禹近差充修神宗皇帝实録检讨官在彼自有职事虑恐日近校定不办有妨镂板臣窃见秘书省校书郎黄庭坚好学有文即日在本省别无职事欲望圣慈特差令与范祖禹及臣男康同校定止件资治通鑑所贵早得了当取进止乞令校定资治通鑑所冩稽古録札子臣闻史者今之所以知古后之所以知先是故人主不可以不观史善者可以爲法不善者可以爲戒自生民以来帝王之盛者无如尧舜书称其徳皆曰稽古然则治天下者安可不以师古哉伏见皇帝陛下𥘉开经筵先讲论语读祖宗寳训论语记孔子之言行寳训述祖宗之圣谋诚爲从学之要然国家未有天下以前帝王之事臣愚以爲亦不可不知也顾以年祀悠逺载籍浩博非一日二日所能徧阅而周知所冝提其纲目撮其精英然后可以见治乱存亡之大略也臣先于英宗皇帝时甞采猎经史上自周威烈王二十三年下尽周丗宗显徳六年略举毎年大事编次爲圗年爲一行六十行爲一重五十行爲一卷凡一千三百六十二年共成五卷谓之歴年圗上之以省烦文便观覧臣又于神宗皇帝时受诏修国朝百官公卿表臣依司马迁法自建隆元年至治平四年各记大事于上方书成上之有诏附于国史臣今更讨论经史上自伏羲下至周威王二十二年略序大要以𥙷二书之阙合爲二十卷名曰稽古録欲缮冩奏御而私家少得笔吏恐日近不能了毕窃见先有圣旨令秘书省正字范祖禹䓁就夲省校定臣所编修资治通鑑见有笔吏及纸札等物伏望圣慈特降指挥许臣并上件稽古録送祖禹等令就夲局缮冩校对讫先次上进候将来读祖宗寳训了日若别未有书可读欲乞且取臣此书进读仍令侍读官随文解释则前王轨辙皆可槩见庻几足以资稽古之万一辅圣性之聦明取进止温国文正公文集卷第五十一温国文正公文集温国文正司马公文集卷第五十二温国文正公文集卷第五十二章奏三十七起请科埸札子赈济札子乞抚纳西人札子诏意乞先行经明行修科札子辞接续支俸札子请罢将官札子起请科场札臣伏覩朝廷改科埸制度第一场试夲经义第二场试诗赋第三场试论第四埸试策试新科明法除断案外试论语孝经义奉圣旨令礼部与两省学士待制御史台国子监司业集议闻奏臣窃有所见不敢不以闻凡取士之道常以德行爲先文学爲后就文学之中又当以经术爲先辞采爲后是故周礼大司徒以六德六行賔兴万民汉以贤良方正孝廉质朴敦厚取士中兴以后取士尤爲精慎至于公府掾属州从事郡国计吏丞史县功曹郷啬夫皆择贤者爲之苟非其人则爲丗所讥贬是以人人思自砥砺教化兴行风俗纯厚乃至后丗陵夷虽政刑紊于上而节义立于下有以姧回巧伪致冨贵者不爲清议所容此乃徳化之本源王者所先务不可忽也熹平中诏引诸生能文赋者待制鸿都门下蔡邕力争以爲辞赋小才无益于治不如经术自魏晋以降始贵文章而贱经术以词人爲英俊以儒生爲鄙朴下至隋唐虽设明经进士两科进士日隆而明经日替矣所以然者有司以帖经墨义试明经专取记诵不询义理其弊至于离经析注务隐争难多方以误之是致举人自㓜至老以夜継昼腐脣烂舌虚费勤劳以求应格诘之以圣人之道瞢若靣墻或不知句读或音字乖讹乃有司之失非举人之罪也至于以赋诗论策试进士及其末流专用律赋格诗取舍过落擿其落韵失平侧偏枯不对蜂腰鹤膝以进退天下士不问其贤不肖虽顽如跖硚苟程试合格不废髙第行如渊骞程试不合格不免黜落老死衡茅是致举人专尚辞华不根道德渉猎钞节怀挟勦剽以取科名诘之以圣人之道未必皆知其中或游处放荡容止轻儇言行丑恶靡所不至者不能无之其爲弊亦极矣神宗皇帝深鍳其失于是悉罢赋诗及经学诸科专以经义论策试进士此乃革歴代之积弊复先王之令典百丗不易之法也但王安石不当以一家私学欲盖掩先儒令天下学官讲解及科场程试同已者取异己者黜使圣人坦明之言转而䧟于竒僻先王中正之道流而入于异端若已论果是先儒果非何患学者不弃彼而从此何必以利害诱胁如此其急也又黜春秋而进孟子废六艺而尊百家加之但考校文学不勉励德行此其失也凡谋度国事当守公论不可希时又不可徇俗冝校是非之小大利害之多少使质诸圣人而不谬酌于人情而皆通稽于上古而克合施之当丗而可行然后爲善也今国家大议科埸之法欲尽善尽羙以臣所见莫若依先朝成法合明经进士爲一科立周易尚书诗周礼仪礼礼记春秋孝经论语爲九经令天下学官依注䟽讲说学士慱观诸家自择短长各从所好春秋止用左氏传其公羊谷梁陆淳等说并爲诸家孟子止爲诸子更不试大义应举者听自占习三经以上多少随意皆须习孝经论语于家状前开坐习某经某经又毎歳委陞朝文官保举一人不拘见在任不在任是夲部非本部各举所知若系亲戚亦于举状内声说其举状称臣窃见某州某县人某甲有何行能臣今举堪应经明行修科于后不如所举臣甘当连坐不词候奏状到朝廷下礼部贡院置簿各分逐路抄録本人姓名注举主官位姓名于其下仍下夲州出给公据付夲人収执及令夲州亦如贡院置薄抄録准备开科埸日考验公据其举状旣上之后若所举之人犯赃私罪至徒以上情理重及违犯名敎候断讫仍収坐举主奏乞朝廷取勘施行其人未及第者减五等巳及第者减三䒭坐之一如举选人充京官法臣窃料此法𥘉行其奔竞属请固不能免若朝廷必坐举主无有所赦三五人后自皆慎择其人不敢妄举如此则士之居郷居家独处闇室立身行已不敢不慎惟惧玷缺有闻于外矣所谓不言之敎不肃而成不待学官日训月察立赏告讦而士行自羙矣毎遇开科埸其有举主者自称应经明行修举仍于所投家状前开坐举主官位姓名有司捡㑹簿上合同方许収接其无举主者只称应郷贡进士举如常法毎举人三人以上自相结爲一保止保委是正身及是夲贯不曽犯真刑无隠忧匿服此外皆不保其夲州及贡院考试并依旧法差封弥誊録监门廵铺官程试之严加检察相聚传义传本怀挟代笔违者扶出第一塲先试孝经论语大义五道内孝经一道论语四道先湏备载正文次述注疏大意次引诸家异义次以己见评其是非以援据精详理长文优者爲通其次爲粗援据䟽略理短文拙者爲否三通以上爲合格不合格者先次駮放合格者牓引次埸就试如旧试经学诸科法或合格人数太少则委试官临时短中求长详酌放过次埸试尚书次埸试周礼次埸试仪礼次埸试礼记次埸试春秋次埸试周易大义各五道令举人各随所习经书就试考校过落如孝经论语法次埸试论二道一道于儒家诸子书内出题一道于歴代正史内岀题次埸试策三道皆问时务考䇿之日方依解额及奏名人数定去留编排髙下以经数多者在上经数均以谕策理长文优者在上其经明行修举人并于进士前别作一项出牓解发及奏名至御前试时务策一道千字以上封弥官于号上题所明经数及举主人数候考校详定毕编排之时亦以经数多者在上经数均以策理长文优者在上文理均以举主多者在上其经明行修举人亦于进士前别作一项编排先放及第其推㤙注官比进士特加优异它时选择清要官馆阁台諌等并湏先取经明行修人其举主姓名常于官告前声说如此则举人皆务尊尚经术穷圣人指趣不敢不精旁覧子史不敢不博又不流放入于异端小说讲求时务亦不敢不知所得之士旣有行义又能明道又能博学又知从政其爲国家之用岂不贤于今日之所取乎所有今来乞复诗赋者皆向日老举人止习诗赋不习经义应举不得故爲此说欲以动揺科埸制度爲已私便朝廷若不欲弃捐旧人候将来科埸进士有特奏名者令试诗赋随其优劣等第推㤙亦无伤也不可以此轻改成法复从弊俗误惑后生若以爲文章之士国家所不可无即乞试夲经合格日投状乞试杂文于试论次埸引试或律诗或歌行或古赋或颂或铭或賛或四六表启临时委试官出题目试某文定篇数字数共湏及五百字以上取辝采髙下者爲合格候得解及奏名及第日编排姓名髙下各在数经同等人之上如此则文章之士亦不乏矣至于律令敕式皆当官者所湏何必置明法一科使爲士者䂊习之夫礼之所去刑之所取爲士者果能知道义自与法律冥合若其不知但日诵徒流绞斩之书习鍜錬文致之事爲士已成刻薄从政岂有循良非所以长育人材敦厚风俗也朝廷若不欲废弃巳习之人其明法曽得解者依旧应举未曽得解者不得更应则収拾无遗矣臣愚所见如此伏乞以臣所奏及礼部等官所议谤国子监门及徧下诸州有州学处牓州学门令举人限一月内投状指定何法爲善仰夲州附逓以闻候到京齐足更委其他执改看详叅酌从长施行取进止赈济札子臣窃惟郷村人戸播殖百谷种蓻桑麻乃天下衣食之原比于余民尤冝存恤凢人情恋土各愿安居苟非无以自存岂愿流移它境国家若于未流移之前早行赈济使粮食相接不至失业则比屋安堵官中所费少而民间实受赐若于旣流移之后方散米煑粥以有限之储蓄待无穷之流民徒更聚而饿死官中所费多而民实无所济伏覩近降朝旨令戸部指挥府界诸路提点刑狱司体量州县人戸如委是阙食据见在义仓及常平米谷速行赈济仍丁宁指挥州县多方存恤无致流移失所此诚得安民之要道然所以能使流民不移者全在本县令佐得人欲乞更令提点刑狱司指挥逐县令佐专切体量郷村人戸有阙食者一靣申知上司及夲州更不候回报即将夲县义仓及常平仓米谷直行赈济仍据郷村五等人戸逐戸计口出给暦头大人日给二升小儿日给一升令各从民便或五日或十日或半月一次赉历头诣县请领县司亦置簿照㑹若本县米谷数少则先从下戸出给历头有余则并及上戸其不愿请领者亦听候将来夏秋成熟粮食相接日即据簿暦上所贷过粮令随税送纳一斗只纳一斗更无利息其令佐若别有良法简易便民胜于此法者亦听从便要在民下乏食不至流移而巳仍令提点刑狱司常切体量逐县令佐有能用心存恤阙食人戸虽系灾伤并不流移者保明闻奏优与酬奖其全不用心赈贷致戸口多流移者取勘闻奏乞行停替庻使官吏有所劝沮百姓实霑圣泽取进止乞抚纳西人札子臣先于二月中曽上言乞因新天子継统下诏悉赦西人之罪与之更始虽未还其侵疆且给岁赐待之如故此道大体正万全无失旣而执政所见各有异同沮难迁延遂屏弃不行臣窃闻今来西人巳有閞报定使副诣阙贺登寳位国家若于此际又不下诏开而纳之万一西人蓄怨积愤肆其悖心或有一骑犯边或于表牒中有一语不逊当是之时虽欲招纳乃是畏其陆梁伤威毁重何耻如之臣之前策亦不可行矣㐲望陛下令三省枢宻院将臣二月三日十二日十六日并今来所上文字一处进呈臣愚欲爲国家消患于未萌诚惜此机会夙夜遑遑废寝忘食陛下若俟询谋佥同然后施行则执政人人各有所见臣言必又屏弃凡边境安则中国安此乃国家安危之机伏望陛下察臣所言甚易行而无后害可使华夷两安为利甚大㫁自圣㫖勿复有疑取进止诏意朕闻王者奄有四极至仁无私靡间华夷视之如一夏国主秉常丗守西土藩卫中邦自其祖彛兴以来沐浴皇化职贡时至率多忠勤仁宗皇帝加之宠名胙以大国钖予之数歳则有常曏因边臣奏陈云彼君臣失职及移文诘问曽无报应神宗皇帝乃出师命将极彼阽危在于夏国主秉常实有大造而所部之人遽敢自絶侵轶我边部䖍刘我吏民正旦同天皆不入贺国家包以大度置而不问但絶歳赐以俟悛心不幸光帝违弃万国朕嗣守令绪祗承前志夙夜寅畏迨今朞年宣广恩泽无幽不振而夏国主秉常屡遣使者造于阙庭弔祭讣告寖修常軄朕惟江海之大来则受之岂复追念徃昔校计细故冝舍其前日之不恭取其今兹之效顺旷然湔涤与之更始自今申欶将吏严戢兵民毋得辄规小利扰彼疆埸凡歳时颁赉命有司率由旧章必使桴鼓不鸣烽燧无警彼此之民早眠晏起同底太宁不亦休㦲可布告中外咸使闻知乞先行经明行修科札子臣先上言乞毎歳委陞朝文官保举一人应经明行修科与进士并置程试一如进士惟扵及第后推恩优异以劝勉天下举人使敦修士行昨巳有朝旨来年科塲且依旧法施行窃闻近有圣旨其进士经义并兼用注䟽及诸家之说或己见仍罢律义先次施行臣窃详朝廷之意盖爲举人经义文体专习王氏新学爲日巳乆来年科塲欲兼取旧学故有此指挥令举人豫知而习之臣所乞置经明行修科者欲使举人知向去科塲朝廷敦尚行义不专取文学所以美教化厚风俗比于经义文体尤爲要切冝使举人豫知欲乞亦降朝旨先次施行况与进士旧法两不相妨取进止辞接续支俸札子臣以假满百日自四月以后不敢勘请俸给闻近有圣旨特再给臣寛假将治其俸给等接续支给臣自正月二十一日以病在朝假乆而不愈亦曽陈乞宫观以养衰残圣恩不许更除左仆射臣惶恐失圗不敢复言自尔日望痊平入觐丹扆面陈至诚庶得极竭疲驽且供旧职以𥙷报万分而藏府虽宁疮疡未愈肌体羸瘠足力全无歩履甚难拜起不得以此无由朝参计告假不管本职公事及一百一十余日入觐之期未能自定窃以百日停俸着在旧章况臣当表率百僚岂敢废格不行臣闻孔子曰先事后得诗云不素䬸兮今虽圣泽优厚曲加矜恤而使臣违先事之义重素䬸之罪四海指目何以自安伏望圣慈许臣依条百日外住支请受候参假日依旧庶使臣得安心养疾保全微躯取进止请罢将官札子臣于去年四月二十七日曽上言州县者百姓之根夲长吏者州县之根夲根夲危则枝叶何以得安故自古以来置州郡必严其武备设长吏必盛其侍卫所以安百姓衞朝廷也秦㓕六国以爲兵不复用虽置郡守而以御史监之堕名城销锋镝故陈胜呉广起而郡县不能制国随以亡晋武帝平呉悉罢州郡县兵陶璜山涛皆言州郡武备不可废及永宁以后盗贼群起州郡无备天下遂大乱国朝置緫管钤辖都监监押爲将率之官凡州县兵马其长吏未甞不同管辖盖知州则一州之将知县则一县之将也熈宁中谋臣建议分天下禁军毎数千爲一将别置将官以领之训练差使抽那一出其手其逐州緫管以下及知州知县皆不得开预量留羸弱下军及剰贠以充夲州白直及诸般差使而已凡设官分职当上下相维如身之使臂臂之使指纪纲乃立今爲州县长及緫管䓁官而于所部士卒有不相统摄殆如路人者至于仓库守宿街市廵逻亦皆乏人虽于条有许差将下兵士者而州县不得直差湏牒将官往往占护不肯差拨万一有非常之变州县长吏何以号令其衆制御姧宄哉臣目覩前宰相西京留守韩绛谒嵩山起建道埸其将下禁军充白直者于条不得出城经宿所敢留者剰贠七八人而已况僻小州县其守御之备侍卫之衆可知矣臣当时乞悉罢将官其逐州县禁军并委长吏与緫管等官同共提举教阅及诸多差使其州县长吏所给白直皆如嘉祐编勑以前之数臣自上此文字后来不闻朝廷有所施行窃见今歳诸处多阙雨泽盗贼颇多州县全无武备长吏侍卫单寡禁军尽属将官将官多与长吏争衡长吏势力逺出其下万一有如李顺王伦攻城䧟邑之冦或如王均王则窃发肘腋之变岂不爲朝廷旰食之忧邪王者制治于未乱保安于未危岂可自恃太平之乆谓必无此等事邪又自祖宗以来诸军少曽在营常分畨往縁边及诸路屯驻驻泊盖欲使之均劳逸知艰难识战闘习山川自置将官以来苟非有所征讨全将起发与将官偕行外其余常在夲营不复分畨屯驻驻泊饱食安坐养成骄惰之性歳月滋乆恐不可复用又毎将下各有部队将准备差遣指使之类一二十人而诸州緫管钤辖都监监押贠数亦如旧设官重复虚费廪禄凡将官之设有害无利天下晓军政者莫不知之臣愚伏望朝廷如臣前奏尽罢诸路将官其禁军各委夲州县长吏与緫管钤辖都监监押等管辖一如未置将官以前之法其诸州军兵马全少不足守御之处量与立额招添其守御有备而冦贼之发不能式遏或弃城迯避或率吏民迎贼或歛民财赂贼虽责之以死彼亦甘心今平居驺从且不能备一旦冦至责以死节不亦难哉取进止温国文正公文集卷第五十二温国文正公文集温国文正司马公文集卷第五十三温国文正公文集卷第五十三章奏三十八举张舜民等充馆阁札子辞三日一至都堂札子内降付中书省许肩舆至内东门扶掖入对小殿辞入对小殿札子辞康章服札子乞进呈文字札子中使徐湜封还传宣乞与诸位往来啇量公事札子再乞进呈文字札子乞进呈文字第三札子论西人请地乞不拒絶札子申明役法札子乞进呈文字第四札子乞延和殿常起居札子乞官刘恕一子札子乞以十科举士札子举张舜民等充馆阁札子臣今月二十四日准尚书省札子准二十二日诏书节文执政大臣冝各举文学政事行谊之臣可以充馆阁之选者三人臣窃见奉议郎张舜民材气秀异读书能文刚直敢言竭忠忧国通直郎孙凖学问优博文辞宏赡行义无缺乆淹下僚河南府左军巡判官刘安丗才而自晦愿而有立力学修己恬于进取其人并堪充馆合之选如后不如所举臣甘当同罪取进止五月三日尚书札子光所患巳安惟足疮有妨拜跪不候参假特放谢仍权免赴前后殿起居许乗轿子三日一至都堂聚议或门下尚书省治事辞三日一至都堂札子臣伏覩中书省録黄今月二日奉圣旨以臣所患巳安惟足疮有妨拜跪不候参假特放正谢仍权免赴前后殿起居许乗轿子三日一至都堂聚议或门下尚书省治事者臣闻命震恐无地自处窃念臣脏腑虽安饮食如故但两足无力疮口未合歩履艰难拜起不得以此未果朝参至于数日一至政事堂乃唐丗以来宿德元老髙年有疾朝廷尊礼特降此命岂伊㣲臣所敢伦拟况臣自正月二十一日请朝假至今百三十余日岂有未见君父輙赴省供职况臣于病中除左仆射虽累具札子辞免未蒙开允仍蒙就家赐以告身臣亦未敢祗受方俟入觐天颜面陈至恳岂可遽治尚书省事伏望圣慈俟臣歩履稍有力拜起得成参假了日与诸执政一例供职贵于㣲躯差得自安所有今月二日指挥乞赐寝罢取进止内降付中书省许肩舆至内东门扶掖入对小殿左仆射兼门下侍郎司马光爲足疮妨拜跪巳指挥免起居许乗轿子至尚书省等处治事今有札子辞免可依前降指挥不许辞免仍令合门告示许肩舆至内东门外令男康扶掖至小殿引对特免起居令引见前一日闻奏辝入对小殿札子臣今月二日闻有圣旨令臣不候叅假特放正谢仍权免赴前后殿起居许乗轿子三日一至都堂聚议或门下尚书省治事臣以恩礼太优不敢輙当寻具札子辞免今月四日又覩中书省録黄奉圣旨依前降指挥不许辞免仍令合门告示许肩舆至东门外令男康扶掖至小殿引对特免起居令引见前一日闻奏如此则礼数愈重尤不敢当臣窃惟冨弼三丗辅臣德髙望重神宗皇帝想见其人故特制此礼乃自古所无顾臣何人敢与爲比况亲屈乗舆特御小殿以臣勤君其罪至大纵陛下优借而天威咫尺恐陨越随之似此异数臣决不敢受乞只候垂帘日于延和殿引见并乞上殿然事有不得已者虽知僣越不得不承顺圣恩臣即日上下马未得及足上有疮深恶马汗欲乞如今来圣旨权许乗轿子入内至常时下马处下轿子又臣两足无力若无人扶掖委实全拜起不得欲乞今来入见及将来毎遇入对并权许令臣男康入殿遇拜时扶掖候痊安日皆复旧规如此则曲成之仁已踰于天地非臣陨身丧元所能报塞所有其余恩礼并乞寝罢取进止三省同奉圣旨令乗轿子至崇政殿门外于延和殿垂帘日引对余并依前降指挥辞康章服札子臣乆在病假今月十二日于延和殿入见并辞免新命以两足无力拜起不得圣恩特许令臣男康入殿扶掖臣旣不得请臣男复赐章服父子忝窃诚不自安所有臣男恩命乞赐寝罢取进止乞进呈文字札子臣先奉圣㫖权免赴前后殿起居许乗轿子三日一至都堂聚议又许肩舆至内东门外令男康扶掖至小殿引对臣以恩礼太重不敢輙当只于延和殿引见以两足无力无人扶掖委实全拜起不得乞今来入见及将来毎遇入对并许令臣男康入殿遇拜时扶掖奉圣旨令乗轿子至崇政殿门外于延和殿垂帘日引对余并依前降指挥臣今月十八日合至都堂遇其日垂帘臣欲随执政赴延和殿常起居进呈文字窃虑合门以前来圣旨有免赴起居字及只云三日一至都堂后来圣旨无将来毎遇入对并许令臣男康入殿遇拜时扶掖字不听臣及男康入殿伏望圣慈传宣合门十八日许臣随执政赴延和殿常起居及上殿进呈文字令臣男康入殿遇拜时扶掖仍自今后毎遇入对并乞准此取进止中使徐湜封还传宣圣旨且令入都堂尚书省门下省治事所有入殿起居且頥飬筋力直候秋凉引对所有元上札子今却令封还并赐食二合乞与诸位徃来啇量公事札子臣近奉圣㫖许臣乗轿子三日一至都堂聚议伏縁三省枢宻院毎有职事难以臣故必令三日一聚捡㑹去岁曽有指挥遇假日有公事许于东西府聚议其东西府近北旧有便门臣欲乞于近南更开一便门臣今有足疾未愈乞遇假日或日晚执政出省后有合啇量公事许乗小竹轿子往诸位啇量其诸执政有欲啇量公事者亦许来臣夲位更不一一奏闻所贵论议详尽事无留滞取进止再乞进呈文字札子臣今月十六日曽具札子奏乞于十八日随执政赴延和殿常起居及上殿进文字寻蒙圣慈差入内东头供奉官徐湜封还仍传宣且令入门下尚书省治事所有入殿起居且頥飬筋力直候秋凉引对此乃圣恩怜臣疲羸恐其不堪劳苦欲其且就安逸虽父母之爱其子恐不能如此之备臣陨身丧元无以爲报然臣旣叅假治事若不以时入对靣尽愚忠少禆万一则与未叅假时无异所以区区陈请不能自巳臣今欲再乞于二十六日随执政赴延和殿常起居及上殿进呈文字臣至时自度若筋力委实不能枝梧即乞如今来圣旨且只入门下尚书省治事候筯力稍完再有陈请若且可以支梧即乞毎遇垂帘日许随执政赴延和殿常起居及进呈文字仍乞传宣合门自今后毎遇臣入对许令臣男康入殿遇拜时扶掖取进止乞进呈文字第三札子臣自前月十二日叅假以来两曽具札子奏乞随执政官于延和殿进呈文字皆蒙圣恩遣中使封回令候秋凉陛下矜爱微臣诚至深至厚然陛下不知臣不肖使待罪宰相之职在辅佐天子谟明万几朝夕在前启沃献替臣自闰二月二日降麻除左仆射属在病假至今未甞得一日与诸执政至帘前参陪国论虽许投进文字然中心委细无由一一靣陈陛下徒闵其衰病欲使便安于一身不若使之竭尽愚忠庻几有𥙷于天下臣爲私计岂不愿宴安在家若顾公义岂得内无愧惧窃恐上则失陛下所以擢用臣之意下则失微臣忘身徇国之心况巳先奉圣旨权免前后殿起居朝㑹之劳什减七八臣自体当近日以来病势亦似更减歩履比向时稍轻但两足少力若无人扶掖则全拜不得今不免冒乞恩无厌之罪伏望圣慈特降指挥令臣毎遇殿上问圣体及谢恩等合拜之时特令免拜若在殿下常起居许令臣康扶掖仍乞传宣合门毎遇臣入朝许令臣男康随入殿门如此则于臣羸病之躯优假巳极于公家之务亦无所废臣今欲乞加臣前奏于今月八日随执政赴延和殿常起居及上殿进呈文字取进止论西人请地乞不拒絶札子臣近具札子奏乞于今月八日随执政赴延和殿进呈文字复蒙圣慈遣中使封还令依前降指挥臣不敢再三固违圣旨然臣区区之心所以欲于八日入对者窃见夏国宥州有牒称凡差人诣阙计㑹所侵疆土城寨窃虑其日进呈上件文字此乃边鄙安危之机生民休戚之夲不可不察臣自今年二月𥘉以来累曽上言乞因新天子即位西人恭顺之际早下诏书赦其罪戾待遇如故如此则控纵在我天子之体主休兵息民夷夏之心安不幸虏人有一语不逊一骑犯边则此诏不可复下无何臣在病假不得靣论人心不同爲衆所夺日复一日迁延至今虏先遣使来直求侵地指陈兵端辝意浸慢前所议诏书巳不可下矣旣失此机㑹即日使者至应荅亦难若悉从其所请则彼益骄而无厌若悉拒而不从则边患由此而起今就二者之中寕爲百姓屈巳少从所请纾边患不可激令愤怒致兴兵犯塞以困生民所以然者霊夏之役夲由我起新开数寨皆是彼田今旣许其内附岂可犹靳所侵地而不与彼必曰我自天子新即位卑辝厚礼以事中国庻几归我侵疆今犹不许则是恭顺无益不若以武力取之彼小则上书悖慢大则攻䧟新城当是之时不得巳而与之其爲国家之耻无乃甚于今日乎以小喻大譬如甲夺乙田未请而与之胜于请而后与若更请而不与则彼必兴闘讼矣此是非利害明如白黒臣窃虑进呈之际群臣犹有见小忘大守近遗逺惜此不毛无用之地结成覆军杀将之祸兵连不解爲国家忧伏望陛下决自圣志勿听浮言爲兆民计文彦博辅佐四朝熟知虏情此可谓军国重事愿陛下询彦博以决之取进止申明役法札子臣先曽上言乞直降勑命应天下免役钱一切并罢其诸色役人并依熈宁元年以前旧法人数委令佐掲簿定差蒙朝廷一一如臣所请臣窃闻降勑之𥘉百姓莫不喜恱一两月间州县定差巳了别无辞讼人情安帖无何续有雇募不足方行定差指挥人始疑惑旣而屡有更张号令不一又转运使各以已见欲合夲路共爲一法不令州县各从其冝是致州县惶惑不知所从或巳差役人却放或已放雇人却収或依旧用役钱雇人或不用钱招人充役朝夕不定上下纷纭往往与二月六日敕意相违窃縁臣元𥘉起请及朝廷所降节文明言委逐县官看详依今来指挥若有妨碍致施行未得仰具利害擘画申州州申转运司转运司奏闻委执政官再加看详随冝修改别作一路一州一县勑施行务要曲尽其冝岂是当日所言一字不可移易伹患转运司州县不肯奏陈耳臣今欲申明元初起请内声说不明不尽事件谨具画一如后一臣起请虽云依熈宁元年旧法人数定差若旧法有于今日不可行者即是妨碍合申乞改更人数或太多或太少惟本州县知得的礭合消数目合酌中立额申乞依数定差朝廷难爲遥度一臣起请虽云若所差人不愿充役任便选雇有行止人自代雇钱多少私下商量若所雇之人邀勒𬒳差之人广求雇直官亦当裁定不得过自来官中雇钱之数其州县官贠即不得指占所雇之人令𬒳差之人雇覔一臣起请虽云见雇役人候差到役人各放令逐便若所雇之人自有田产情愿充役者亦自可依旧存留又曹司一役新差之人多不谙熟书筭行遣及案下文字未曽交割合留所雇之人给与雇钱令与新差之人同共行遣限半年内交割了毕才放逐便一臣起请云今日衙前陪备少于向日不至破家若犹以爲戸力难任即乞于官戸僧道单丁女户有屋业毎月掠钱及十五贯庄田中年所収斛斗及百石以上者并等第出助役钱不及此数者与放免臣意以爲十口之家岁収百石足供口食月掠房钱十五贯足供日用二者相湏此外有余者始令出助役钱非谓止収百石即令助役也若犹嫌太少及所収掠课利难知实数即乞应系第三等以上令出助役钱第四等以下放免若本州坊埸河渡等钱自可支酬衙前重难分数得足则官戸等更不消出助役钱一从来诸州招募人投充长名衙前若招募不足方始差到郷戸衙前此自是旧法今来别无改更惟是旧日将坊场河渡折酬长名衙前重难令自出卖今来官中出卖坊场河渡収钱依分数折酬长名衙前重难只此与旧法有异若郷戸差𥙷巳足续有投名即先从贫下放郷戸归农郷戸愿投充长名亦听一臣起请委逐县看详具利害擘画申州本州类聚择其可取者擘画申转运司转运司类聚诸州所申择其可取者擘画奏闻朝廷伏縁知逐处民间利害子细转运司不如州州不如县切虑逐县逐州有擘画得事理切当而本州及转运司抑遏删去不以上闻致敕下之日依旧妨碍施行未得欲乞更降指挥下州县如有似此擘画切当被在上删去者许逐县直申转运司本州直申奏所贵下情无壅曲尽事冝仍乞降指挥下详定役法所只得以诸路州县申到利害详其可否立爲定法其不当职之人爲髙竒之论不切事情者不得施行亦不可将一路一州一县利害作海行条贯一详定役法所奏请行下指挥若有妨碍难行之事亦乞如臣起请委逐路州县看详具利害擘画申上随冝修改右臣所言若有可取乞遍颁下诸州县除此外并依二月六日所降敕命施行乞进呈文字第四札子臣近曽三次具札子奏乞与诸执政赴延和殿进呈文字皆蒙圣慈遣中使封还云候秋凉虽圣恩矜闵隆厚无穷然臣旣待罪宰相岂可不于帘前叅陪国论况今巳立秋兼臣自体当得筋力差胜于前可以支梧只是无人扶掖全拜起不得欲乞如臣前奏候垂帘日许令与诸执政赴延和殿常起居同进呈文字并乞特降指挥殿门取进止乞延和殿常起居札子臣昨乞自今后遇延和殿垂帘日赴起居奏事蒙圣恩依所乞爲足疮所有起居等宜特与权免拜及令男康扶掖入殿者臣若得男康扶掖实可以拜起臣旣乆不靣天颜岂有全不拜之理欲乞每遇延和殿垂帘日与吕公着同班常起居取进止乞官刘恕一子札子臣伏覩秘书少监刘攽等奏故秘书丞刘恕同编修资治通鑑功力最多比及书成编修属官皆蒙甄録惟恕身亡其家独未霑恩门户单露子孙并无人食禄乞依黄鑑梅尧臣例官其一子臣往嵗初受勑编修资治通鑑首先奏举恕同修恕博闻强记尤精史学举丗少及臣修上件书其讨论编次多出于恕至于十国五代之际群雄竞逐九土分裂传记讹谬简编缺落岁月交互事迹差舛非恕精博它人莫能整治所以攽等以衆共推先以爲功力最多不幸早夭不见书成未死之前未甞一日舍书不修今书成奏御臣等皆蒙天恩褒赏甚厚独恕一人不得霑预降爲编户良可矜闵欲乞如攽等所奏用黄鑑梅尧臣例除一子官使其平生苦心竭力不爲虚设取进止乞以十科举士札子臣窃惟爲政之要莫如得优百官称职则万务咸治然人之才性各有所能或人于德而啬于才或长于此而短于彼虽臯夔稷契止能各守一官况于中人安可求备是故孔门以四科论士汉室以数路得人若指瑕掩善则朝无可用之人苟随噐授任则丗无可弃之士臣误蒙甄擢备位宰相慎选百官乃其职业而智识浅短见闻𥚹狭知人之难圣贤所重寰宇至广俊彦如林或以恬退滞淹或以孤寒遗逸𬒳褐怀玉岂能周知若专引知识则嫌于挟私难服衆心若止循资序则官非其人何以致治莫若使在位达官人举所知然后克恊至公野无遗贤矣臣不胜狂愚欲乞朝廷设十科举士一曰行义纯固可爲师表科二曰节操方正可备献纳科三曰智勇过人可备将帅科四曰公正聦明可备监司科五曰经术精通可备讲读科六曰学问该博可备顾问科七曰文章典丽可备着述科八曰善听狱讼尽公得实科九曰善治财赋公私俱便科十曰练习法令能断请谳科应职事官自尚书至给舎諌议寄禄官自开府仪同三司至太中大夫职自观文殿大学士至待制毎岁湏得于十科内举三人其状云臣窃见某人有何行能臣今保举堪充某科如蒙朝廷擢用后不如所举及犯正入已赃臣甘伏朝典不辞候奏状到日付中书省择勤谨吏人专切収掌仍科各置簿画时抄録年月日某官姓名别置合举官臣僚簿岁终不举及人数不足按劾施行或遇在京或外方有事湏合差官体量相度点检磨勘刬刷催促推勘定夺则委执政亲检逐簿各随所举之科选差令试管旬上件事务若能办集即别置簿记其劳绩遇本科职任有阙则委执政亲检逐簿选名实相称或举主多或有劳绩之人补充仍于本人除官勑告前尽开坐举主姓名于后或不如所举其举主从贡举非其人律科罪犯人正入已赃举主减三等科罪若因受贿徇私而举之罪名重者自从重法期在必行不可寛宥虽见爲执政官朝廷所不可辍者亦湏降官示罚即朝廷临时因事特诏举官不在十科之内者有不如所举亦同此法所贵人人重慎所举官皆得人取进止温国文正公文集卷第五十三温国文正公文集温国文正司马公文集卷第五十四温国文正公文集卷第五十四章奏三十九谢免北使朝见日起居状所举孙凖有罪自劾札子后殿常起居乞拜札子辞大礼使札子上官均奏乞尚书省事类分轻重某事关尚书某事关二丞某事关仆射进呈白札子乞趂时収籴常平斛㪷白札子约束州县抑配青苗钱白札子乞罢散青苗白札子荐王大临札子乞官陈洙一子札子乞令六曹删减条贯札子乞罢保甲招置长名弓手札子谢免北使朝见日起居状右臣伏覩中书省録黄以今月十一日北使朝见奉圣旨许臣与文彦博免赴起居仍候人使升殿降阶讫权归幕次将欲赐茶即升殿臣以乆患脚膝逺行乆立实所未堪方欲奏陈伏蒙圣㤙差句当御药院梁某宣谕令臣于人使见辞日更不赴臣无任感天荷圣激切屏营之至谨録奏谢以闻谨奏所举孙凖有罪自劾札子臣先凖诏书举文学政事行谊之臣可以充馆阁之选者三人臣举通直郎孙凖近闻孙凖与妻赵氏因争女使与妻兄赵元𥙿相论诉状内有虚妄事罚铜六斤臣昧于知人所举有罪理当连坐乞赐责降取进止后殿常起居乞拜札子窃以人臣见君礼无不拜文彦博年龄位望皆逺踰于臣毎后殿起居犹湏拜伏独臣一人㤙旨不拜忝爲臣子实不自安欲乞今后遇文彦博入朝与之同班不入朝即别爲一班依群臣例常起居况臣自揣近日筋力微増若得臣男扶掖其常起居四拜殊不爲难伏望圣慈听许以存朝廷之礼取进止辞大礼使札子臣先奉敕差充明堂大礼使伏縁臣自去冬以来膝脚无力拜起艰难至今年正月下旬全妨拜起遂请朝假至今首尾八箇月若无人扶掖委实独自拜起不得毎次朝见幸蒙圣㤙许男扶掖将来大飨明堂在上帝前不可使人扶掖又随从皇帝陟降拜伏必恐未能一一如礼欲望圣慈矜悯别赐差官充大礼使取进止上官均奏乞尚书省事类分轻重某事关尚书某事关二丞某事关仆射进呈白札子今欲应尚书省事旧有条例事不至大者并委六曹长官一靣专决应奏上者奏上应行下者行下其有冲改动条贯或应临时特取旨及事体大非六曹所能专决者即申都省委仆射左右丞同商量或送中书取旨或直批判指挥所有都省常程文字并只委左右丞一靣批判施行事体稍大及有所疑者方与仆射啇量同批判所是诸色人辞状只委左右丞一靣収接可留即留可退即退若六曹判断不当及住滞不决即别委不干碍官定夺是非及根穷住滞因依若显有不当及故住滞其本曹官吏即行按劾所贵上下相承各有职分行遣简径事务办集乞趂时収籴常平斛㪷白札子勘㑹旧常平仓法以丰岁谷贱伤农故官中比在市添价収籴使蓄积之家无由抑塞农夫须令贱粜凶岁谷贵伤民故官中比在市减价出粜使蓄积之家无由邀勒贫民须令贵籴物价常平公私两利此乃三代之良法也曏者有因州县阙常平籴本钱虽遇丰岁无钱収籴又有官吏怠慢厌籴粜之烦虽遇丰嵗不肯収籴又有官吏不能察知在市斛㪷实价只信慿行人与蓄积之家通同作弊当収成之初农夫要钱急粜之时故意小估价例令官中収籴不得尽入蓄积之家直至过时蓄积之家仓廪盈满方始顿添价例中粜入官是以农夫粜谷止得贱价官中籴谷常用贵价厚利皆归蓄积之家又有官吏虽欲趂时収籴而县申州州申提点刑狱提点刑狱申司农寺取候指挥比至回报动渉累月巳是失时谷价倍贵是致州县常平仓斛㪷有经隔多年在市价例终不及元籴之价出粜不行堆积腐烂者此乃法因人坏非法之不善也熈宁之初执政以旧常平法爲不善更籴本作青苗钱散与人户令出息二分置提举官以督之丰岁则农夫粜谷什不得四五之价凶年则屠牛卖肉伐桑卖薪以输钱于官钱货愈重谷直愈轻朝廷深知其弊故罢提举官令将累年积蓄钱谷财物尽桩作常平仓钱物委提点刑狱交割主管依旧常平仓法施行今岁诸路除有水灾州军外其余丰熟处多今欲时降指挥下诸路提点刑狱司乗有此籴本之时委丰熟州县官贠各体察在市斛㪷实价多添钱数以广行収籴如阙少仓敖之处以常平仓钱添盖仍令少籴麦豆多籴糓米其南方及川界卑湿之地有斛㪷难以乆贮者即委提点刑狱相度逐州逐县合销数目抛降収籴才候将来在市物价比元籴价稍増即行出粜不得令积压损坏仍令州县各勒行人将十年以来在市斛㪷价例比较立定贵贱酌中价例然后将逐色价分爲三等自几钱至几钱爲中等价几钱以上爲上等价几钱以下爲下等价令逐处临时斟酌加减务在合冝旣约定三等价仰自今后州县毎遇丰岁斛㪷价贱至下等之时即比市价相度添钱开场収籴凶年斛㪷价贵至上等之时即比市价相度减钱开场出粜若在市见价只在中等之内即不籴不粜更不申本州及上司指挥免有稽滞失时之患仍委提点刑狱常切提举觉察若州县斛㪷价及下等而不収籴价及上等而不出粜及収贮不如法变转不以时致有损坏并监官不逐日入埸致壅滞粜籴人户并取勘施行若州县长吏监官能用心及时籴粜至得替时将酌中价钱与斛㪷通行比折与初到任时増剰及十分中一分以上许批书上暦子候到吏部日与升半年名次及二分以上许指射家便差遣一次所贵官吏各各用心州县皆有储蓄虽遇荐饥民无菜色又得官中所积之钱稍稍散在民间可使物货流通其河北州县有籴便司斛㪷见多及縁边州县转运司见籴军粮处更籴常平仓斛㪷若今来指挥内有未尽未便事件委提点刑狱司逐旋擘画申奏施行约束州县抑配青苗钱白札子检㑹先朝初散青苗钱本爲利民故当时指挥并取人户情愿不得抑配自后因提举官速要见功务求多散讽胁州县废格诏书名爲情愿其实抑配或举县句集或排门抄札亦有无頼子弟谩昧尊长钱不入家亦有它人冒名诈伪请去莫知爲谁及至追催皆归本户朝廷深知其弊故悉罢提举官不复立额考较天下莫不欣戴昨于四月二十六日有勑令给常平钱谷限三月或正月只爲人户欲借请者及时得用又令半留仓库半出给不得輙过此数至于取人户情愿不得抑配一遵先朝本意虑恐州县不暁勑意将谓朝廷复欲多散青苗钱广収利息句集抑配督责严急一如曏日置提举官时今欲续降指挥下诸路提点刑狱司告示州县并湏候人户自执状结保赴县乞请常平钱谷之时方得勘㑹依条支给不得依前句集抄札强行抑配仍仰提点刑狱常切觉察如有官吏似此违法搔扰者即时取勘施行若提点刑狱不切觉察委转运安抚司觉察闻奏乞罢散青苗白札子昨于四月二十六日降指挥令于正月二月支散常平仓钱谷切虑州县多不暁朝廷之意将谓却欲广散青苗钱多収利息严行督责一如未罢提举官时勘㑹青苗钱利民甚少害民极多臣民上言前后非一今欲遍行指挥下诸路提点刑狱司自今后其常平钱谷只令州县依旧法趂时籴粜其青苗钱更不支俵所有旧欠二分之息尽皆除放只令提点刑狱契勘逐州县元支本钱随见欠多少分作料次令随税送纳荐王大临札子臣窃见郓州处士王大临通经术善讲说安仁乐义誉髙乡曲贫不易志老不变节曏常有诏敦遣固辞不起伏望圣慈召致京师寘之学官爲士类矜式取进止乞官陈洙一子札子嘉祐中仁宗皇帝未有継嗣故殿中侍御史陈洙奏乞择宗室之贤者立以爲后旣发奏状谓家人曰我今日入一文字言社稷大计若得罪大者死小者贬窜汝軰当爲之备下奏状者未返洙得疾而卒臣时爲諌官亲闻见此事窃怜其亡身徇国継之以死而天下莫之知近见故职方贠外郎张术亦以当时乞建储贰子申伯特𥙷太庙斋郎伏望圣慈依张术例除一子官以旌忠义取进止乞令六曹删减条贯札子勘㑹近岁法令尤为繁多凡法贵简要令贵必行则官吏易爲检详咸知畏避近据中书门下后省修成尚书六曹条贯共计三千六百九十四册寺监在外又据编修诸司勑式所申脩到敕令格式一千余卷册虽有官吏彊力勤敏者恐不能遍观而详覧况于备记而必行之其间条目苛宻抵梧难行者不可胜数昨者条贯初下吏部侍郎左选差注不行者数日不免再有奏陈复依旧法必料诸曹条贯皆有似此拘碍难行者今欲特降指挥下尚书六曹委长贰郎官同共看详本曹新旧条贯内有海行巳有及全无义理于事无益防禁太繁难爲遵守者尽令删去惟取纪纲大体切近事情朝夕不可无者方始存留作本司条贯限两月申奏施行乞罢保甲招置长名弓手札子臣窃见府界及三路保甲虽罢团敎犹冬敎一月于民有损于官无益不若尽罢之便何则比团敎之时民间劳费虽十减六七然犹有三四此所谓于民有损也朝廷毎歳遣使按阅所费金帛以百万计而终无所用之此所谓于官无益也臣以爲不若尽罢之便自置保甲以来盗贼倍多所以然者郷村无頼子弟乍渉城市闻见纷华自恃身爲保丁坐索本家供给饮博游荡习以成性今虽罢团敎不肯复归南畒服田力穑逸欲旣深资用不足旣家藏利兵又身挟武艺由是邀结党友群行攻刼父兄不能禁州县不能制此自然之势也是以数年以来年不甚饥而府界三路盗贼纵横入县镇杀官吏若遇虫蝗水旱大饥之歳将若之何此不可不爲之先虑也以臣愚见莫若尽罢府界及诸路保甲据逐县主戸数目盗贼多少委提点刑狱相度每若干戸置长名弓手一人与免戸下租税支移折变及夫役诸般差徭科配一无所预务爲优假使人歆慕毎十人置节级一贠五十人置十将一贠百人置贠寮一贠二百人以上置指挥使副指挥使各一贠虽不及二百人亦置指挥使副指挥使名目尽管一县弓手以爲赏功资级其节级始初且令本县令佐依上名下次或选有部辖者权管候有长行捉杀到强盗一人即𥙷充正节级替下权管之人自后毎捉杀到强盗一人依此迁一级若未有阙且爲守阙不得管人候有阙日补正其累功劳迁至正指挥使满三年以上又曽捉杀到强盗三人从来不曽犯赃罪者仰本县官吏结罪保明申州本州官吏结罪保明申奏乞朝廷与于三班借差内安排若遇有强恶贼人朝廷临时别立赏格者不在此限如此则保甲内勇徤之士见前有出官之望来应募者必多除第一第二等户物力髙强合充重役不得应募外其余但于本县有户籍田产不以等第髙下并许投充长名弓手永无解役之期若一人阙额有二人以上争投者即委令佐㨂试武艺髙强者充如此则本县勇健者皆充弓手其余怯弱者虽使之爲盗亦无能爲患若见充长名弓手人有勇力武艺衰退者许令外人指名比校若胜于旧者即令充替如此则不须敎阅武艺自然长得精熟仍委本州及提点刑狱常切觉察令佐有取舍不公者取勘依法施行若应募未满见今郷差弓手之数即且令与郷差弓手相兼祗应候招到长名弓手一人即替郷差弓手一人归农其郷差弓手愿投长名者亦听若长名弓手及百人以上即令分一半作两畨二百人以上毎百余人分作一畨并年终交替其上畨者随县尉逐捕盗贼自节级以上各令管所辖之人若所辖之人有小可过犯许一靣区分不得过小枤十下若所辖之人敢陵犯本辖人贠者杖一百欧者杖徒一年虽权管亦同本辖人贠若于所辖人处取受财物并依律科罪犯赃罪杖者若系权管即降充长行名若系正人贠即降一资自后毎捉杀到强盗三人如当一人虽许迁资并系额外不得管人不得出官若遇下畨则不相管辖亦无阶级其下畨者自十将以下各随所居之处与耆长同觉察本管分内曽爲强盗之人及窝藏之家凡爲强盗者不肯于本管分作过须在它处盖恐累及本地分捕盗人无所自容故也其本地分捕盗人往往知之莫肯发举盗旣得财分赃则絶迹逺遁其贼发地分捕盗人虽欲擒捕莫知其处官中虽立三限科校终无所益由此贼发地分捕盗人毎有贼发莫肯申举若变主懦弱则多方抑塞不令声贼变主强梁则共陪所失之财劝和使休是致群盗无所忌惮日益昌炽又告捕得贼多𬒳贼人雠报焚焼庄舎屠害老小其赏钱岂冝留滞而往往爲州县沮难有司靳惜动有经年请领不得使之懈体欲乞今后应贼发地分其捕盗人更不立三限科校捕盗官亦不批罚只以擒贼多少论其功赏若敢抑塞隐蔽从严法施行仍毎州各随大小贼盗多少借官钱千贯専充告捕赏钱毎获强盗勘得从来住止窝藏去处候断遣巳了委本州长吏当日先以官钱支给告捕之人即移牒出贼州县句追住止藏地分捕盗人科不觉察罪弓手杖一百耆长杖八十壮丁笞四十先籍没贼人及家财产偿钱外其不足之数令捕盗人䓁第均摊限一月催足津般赴给赏州军𥙷填官钱若路逺难以津般则各于本州官钱内閞牒折兊其强恶贼人朝廷特于常法外多立赏钱者自以省钱充不在捕盗人均摊之限如此贼盗无所容身必思改过自新若果行此法府界三路旣免教阅劳费之患无頼子弟又有所归投得以覊縻诸路正郷村之名复国家旧制勇徤之士前有仕进之望争讨贼立功不待敎阅而弓手武艺自然不敢衰退不湏点差而郷兵自足兼有所用人虽衆多而上下有纲纪不敢相侵暴贼发地分捕盗人不知贼处免虚受刑责出贼地分爲累及身不敢蔽匿景迹之人𬒳贼之家无人抑塞有所伸诉盗贼穷窘无所容身稍冀衰息取进止温国文正公文集卷第五十四温国文正公文集温国文正司马公文集卷第五十五温国文正公文集卷第五十五章奏四十论监司守资格任举主札子举孙凖自劾第二札子辞明堂宿卫札子辞提举修实録札子乞合两省爲一札子乞令六曹长官专逹札子乞令三省诸司无条方用例白札子乞令监司州县各举按所部官吏白札子乞不帖例贷配札子再申明役法李文恭谥议钱宣靖谥议赵僖质公谥议侍卫亲军副都指挥使威塞军节度使赠太尉冯守信谥议论监司守资格任举主札子臣窃见御史韩川上言诸路监司不当拘限资格专任举主当令宰相自加选择窃縁常调之人不可不爲之立资格以抑躁进塞倖门若果有贤材朝廷自当不次迁擢岂拘此制凡年髙资深之人虽未必尽贤然累任亲民歴事颇多知在下艰难比于元不亲民便任监司者必小胜矣朝廷执政止八九人若非交旧无以知其行能不惟渉徇私之嫌兼所取至狭岂足以尽天下之贤才若采访声誉则爱憎毁誉情伪万端与其听游谈之言曷若使之结罪保举故臣奏设十科以举士其中一科公正聦明可备监司诚知请属挟私所不能无但有不如所举者其举主严加谴责无所寛宥则今后自然慎择不敢妄举矣至如楚潜等虽无声名安知其无实用俟其到官无状废职并举主坐之亦未爲晚取进止举孙凖自劾第二札子臣先举孙凖行义无假堪充馆阁之选如后不如所举甘当同罪近闻凖与妻家争讼罚铜六斤臣奏乞连坐责降㐲蒙圣慈批还云孙凖爲家私小事罚铜安有连罪伏縁臣举状称凖行义无缺今凖闺门不睦妻妾交争是行义有缺于臣爲贡举非其人臣不敢逃刑况臣近奏设十科或有不如所举其举主从贡举非其人律科罪虽见爲执政朝廷所不可辍者亦湏降官示罚臣备位宰相身自立法首先犯之此而不行何以齐衆乞如臣所奏从贡举非其人律施行所贵率厉群臣审慎所举取进止辞明堂宿衞札子臣先奉圣旨将来明堂特与免侍祠摄事导驾及称贺陪位肆赦立班止令宿衞在人臣恩礼优厚无以复加捐生陨命不足酬报然臣日近患左足掌厎肿痛全然履地不得跬步不能行未知痊愈之期所有将来明堂宿卫亦恐祗赴不得伏望圣慈特赐矜免乞㤙不巳惭惧无地取进止辞提举修实録札子臣先奉勑提举修神宗皇帝实録臣自受命以来以衰羸多病罕曽得到局供职日近又患左足肿痛不能履地日甚一日未有痊愈之期所有修神宗皇帝实録伏乞别赐差官提举取进止乞合两省爲一札子臣等闻三王不相袭礼五帝不相㳂乐况国家设官分职张立治具上下相维修饬明备何所愧于汉唐何必事事循其陈迹而失当今之冝也谨按西汉以丞相揔百官而九卿分治天下之事光武中兴身亲庻务事归台阁尚书始重而西汉公卿稍巳失职矣及魏佐汉𥘉建魏国置祕书令典尚书奏事文帝受禅改祕书爲中书有令有监而亦不废尚书然中书亲近而尚书踈外矣东晋以后天子以侍中常在左右多与之议政事不专任中书于是又有门下而中书权始分矣降及南北朝大抵皆循此制唐𥘉始合中书门下之职故有同中书门下三品同中书门下平章事其后又置政事堂盖以中书出诏令门下掌封駮日有争论纷纭不决故使两省先于政事堂议定然后奏闻开元中张说奏改政事堂爲中书门下自是相承至于国朝莫之能改非不欲分也理势不可复分也故曏日所谓中书者乃中书门下政事堂也唐末诸司使皆内臣领之枢宻使叅预朝政始与宰相分权矣降及五代改用士人枢宻使皆天子腹心之臣日与议军国大事其权重于宰相太祖受命以宰相专文事叅知政事佐之枢宻使专掌武事副使佐之自是以来百有余年官师相承中外安帖百司长官及诸路监司诸州长吏皆得专逹或申奏朝廷或止申中书枢宻院事大则中书枢宻院进呈取旨降勑札宣命指挥事小则批状直下本司本路本州本人故文书简径事无留滞神宗皇帝以唐自中叶以后官职繁冗名器紊乱欲革而正之诚爲正当然但当据今日之事实考前世之讹谬删去重复去其冗长必有此事乃置此官不必一依唐之六典分中书爲三省令中书取旨门下覆省尚书施行凡内降文书及诸处所上奏状申状至门下中书省者大率皆送尚书省尚书省下六曹六曹付诸案勘当检寻文书㑹问事节近则寺监逺则州县一切齐足然后相度事理定夺归着申尚书省尚书省送中书取旨中书归得旨送门下省覆奏画可然后翻録下尚书省尚书省复下六曹方得符下诸处以此文字繁冗行遣迂回近者数月逺者踰年未能结絶或四方急奏待报或吏民辞讼求决皆困于留滞又本置门下省欲以封駮中书省録黄枢宻院録白恐有未当若令举职则须日有駮正争论纷纭执政大臣遂成不恊故自置门下省以来駮议甚少又门下不得直取旨行下虽有駮议必须却送中书取旨中书或不舍前见复行改易又内批文字及诸处奏请多降付三省同共进呈则门下之官巳经啇量奏决若复有駮正则爲反覆又近日中书文字有急速者往往更不送门下省然则门下一官殆爲虚设徒使吏贠倍多文字繁冗无益于事臣等今衆共商量欲乞依旧令中书门下通同职业以都堂爲政事堂毎有政事差除及台諌官章奏巳有圣旨三省同进呈外其余并令中书门下官同啇议签书施行事大则进呈取旨降敕札事小则直批状指挥一如旧日中书门下故事併两省十二房吏人爲六房同共点检钞状行遣文书若有溢贠除㨂选留住外并特与减三年出职不及三年应出职者与减磨勘年限若政事有差失委给事中封駮差除有不当委中书舎人封还词头又两省諌官皆得论列则号令之出亦不爲不审慎矣如此则政事归一吏贠不冗文理不繁行遣径直于先帝所建之官并无所变更但于职业微有修改欲令于事务时冝差爲简便其委曲条目并候得旨允许续议条立取进止月日中书侍郎臣张某等札子门下侍郎臣韩某尚书右仆射兼中书侍郎臣某尚书左仆射兼门下侍郎臣某乞令六曹长官专逹札子臣等闻王者设官分职居上者所緫多故治其大要居下者所分少故治其详细此理势之自然纪纲所由立也是以周官小宰官府之六属举邦治大事则从其长小事则专逹凡宰相上则启沃人主论道经邦中则选用百官赏功罚罪下则阜安百姓兴利除害乃其职也至于簿领之差失期㑹之稽违狱讼之曲直胥吏之迁𥙷皆郎吏之任非宰相所冝亲也故人有言察目睫者不能见百歩察百歩者亦不能见目睫言详于近者必略于逺谨于细者必遗于大也今尚书省事无大小皆决于仆射仆射自朝至暮省覧文书受接辞状未甞暂息精力疲弊于米盐细故其于经国之大体安民之逺猷不暇复精思而熟虑恐非朝廷所以责宰相之事业也窃以六曹长官古之六卿事之小者岂不可令专逹臣等啇量欲乞今后凡有诏令降付尚书省者仆射左右丞签讫分付六曹誊印符下诸司及诸路诸州施行其臣民所上文字降付尚书省仆射左右丞签讫亦分付六曹本曹尙书侍郎及本㕔郎官次第签讫委本㕔郎官讨寻公案㑹问事节相度理道检详条贯下笔判云今欲如何施行次第通呈侍郎尚书若郎官所判巳得允当则侍郎签过尚书判准应奏上者直奏上应行下者直行下即未得允当者委侍郎尚书改判事之可否皆决于本曹长官其文字分付本㕔郎官之时委本曹长官随事大小凿限若有稽违即行纠劾即委的有事故结絶未得者申长官展更不经由仆射左右丞即改更条法或奏乞特旨或事体稍大或理有可疑非六曹所能专决者听诣傼射左右丞咨白或具状申都省委仆射左右丞商议或上殿取旨或头签札子奏闻或入熟状或直批判指挥其诸色人辞状并只令经本曹长官陈过尚书侍郎本㕔郎官次第签押判决一如朝廷降下臣民所上文字次第施行若六曹不爲収接及乆不结絶或判断不当即令经登闻鼔院进状降下尚书省委仆射左右丞判付本省不干碍官贠看详定夺若本曹显有不当即行纠劾所贵上下相承各有职分行遣简径事务办集取进止月日尚书右丞臣吕某尚书左丞臣李某尚书右仆射臣某尚书左仆射臣某乞令三省诸司无条方用例白札子勘㑹旧例只是前宫所行或是或非岂足永爲后法近歳三省及百司多用例破条诸色人亦多于条外攀援体例希求恩泽欲令今后凡有正条者并湏依条无条方许用例前例若是所当遵行前例若非即冝釐只委本省本曹本司长官相度理道与夺批判所贵向去渐除弊例乞令监司州县各举按所部官吏白札子检㑹监司知州通判于本部官吏内有罪恶显着而有失觉察者并连累责降虽有旧条然未甞一一行遣又虑一路一州官吏衆多上位觉察不尽又未指定合觉察事件致寛者则一切不问急者则滥及无辜又凢爲监司州县长吏当进贤退不肖不可但令觉察有罪不令举荐贤才今欲立举荐四条一曰仁惠二曰公直三曰明敏四曰廉谨按察四条一曰苛酷二曰狡佞三曰昬懦四曰贪纵凡监司州县于所部之内皆得以此八条举按官吏其举荐者于本部官吏之内有仁惠公直明敏廉谨者可举则举无有定数县举之州州置簿记姓名州举之监司监司置簿记姓名监司举之朝廷中书置簿记姓名各随所举行能任使以试之果有实効则渐加旌异其按察者监司专按察知州军通判路分都监以上知州军通判专按察在州官吏及诸知县知县专按察簿尉及县界内官吏若有苛酷狡佞昬懦贪纵者县体量申州州体量申监司监司体量申奏续更体量的礭事迹纠发施行若有失察觉别致因事彰露其监司降知州军知州降通判通判各降一资知县降监当其余所部官吏监司知州军通判皆得按察但不坐失觉察之罪即挟情按察不以公者候勘鞫见实自依常法知县惟得具事迹申州不得擅勘命官乞不帖例贷配札子勘㑹守法者有司之职揆道者君相之权伏见从来命官犯罪大理寺旣依法定断更令刑部检例或追官或勒停或冲替或差替之类朝廷依而行之谓之特旨凡人之罪犯千端而事体万计岂可求其比类能得正同又旣谓之特旨当临时断在朝廷若先令刑部帖例朝廷依此施行乃是轻重之权返在有司也欲今后应命官犯罪大理寺旣定断委刑部看详内有法重情轻或法轻情重并具状申中书省更不怙例委中书省官相度情理轻重同共啇量除依法外自贷命编配至特放临时拟定进呈取旨施行其百姓犯大辟罪诸州奏称刑名疑虑及情理可悯者大理寺依法定断委刑部看详委的有疑虑可悯之状即具状申门下省更不帖例委门下省官相度事理同共商量临时拟定或依法或贷命编配进呈取旨施行再申明役法检㑹二月六日勑文止是罢免役钱其诸色役人并依熈宁元年以前旧法委令佐掲簿定差尚虑诸路州县利害各有不同所以下文云委逐县㸔详若有妨碍施行未得即具利害擘画申州仰本州类聚诸县所申择其可取者具利害擘画申转运司转运司类聚申州所申择其可取者其利害擘画奏闻其音欲使本州体量诸县所申利害之虚实擘画之是非择其实而是者条例申转运司云某县当如何措置集县当如何措置其余巳依旧法定差施行转运司得诸州所申亦如此体量条例申奏盖欲随处差役曲尽其冝非谓使逐路共爲一法也今访闻诸路转运司不遵用熈宁元年以前旧法又不取诸州县所擘画各以己意撰成一路役法差官分诣诸州县名爲啇量其实讽谕令随巳意却作州县擘画立法申奏州县稍有违异輙加责怒以此多不依应得逐处利便不合民心又诸路州县见朝廷置详定役法所以爲当别扑役法颁下往往等候下即定差殊不知看详役法所专候诸路州县具到利害擘画即依一路一州敕行下以此观望迁延乆不了絶今欲特降指挥下诸州县除有旧法妨碍难行之事速具申陈外其余并依旧法一面定差其看详役法据逐处先申到利害擘画事件如得允当逐旋奏乞令本处依此施行所贵差役之法日近早见结絶谥议故参知政事赠仆射李文恭公谥议议曰仆射禀秀美之气函纯壹之徳刚柔得中华实兼茂越自衡泌奋飞天朝回翔禁垣遂賛大政咨命不永奄忽迁徂自时迄今垂七十载令问休畅决然未息绅弁之士流爲羙谈谨按谥法忠信接礼曰文不懈于位曰恭夫事亲尽诚与人不欺行有标的言有规括忠信接礼之谓矣光辅神宗亿安四海迈其懿德倡率士民不懈于位之谓矣请谥曰文恭谨议钱宣靖谥议议曰令公仁恵足以布政明智足以建功清修足以服人寛𥙿足以容衆与物无竞执议甚坚泊乎如渊挠不可浊介乎如石重不可移信尚德之君子全节之正人矣而又讲学不倦好谋而成文以羙身忠以賛国谨案谥法善问周逹曰宣和德考衆曰靖令公论譔常典发挥圣政使祖宗之烈烛燿无穷是不亦宣乎关领枢机谋谟帷幄六师辑睦夷夏乂安是不亦靖乎请谥曰宣靖谨议赵僖质公谥议议曰少傅体和居厚履恭涵壹言必有物动不近名矫迹衡茅濯羽云汉入賛枢极出殿藩维谨案谥法小心恭慎曰僖言行相应曰质少傅内则造辟尽忠外则腾章建画亲昵有问应以佗言可不谓僖乎歴事三朝始终一节不贲饰以譁衆不激讦以髙人可不谓质乎请谥曰僖质谨议侍衞亲军副都指挥使威塞军节度使赠太尉冯守信谥议议曰昔者晋人不恭敢距大邦负固阻兵趂趄不庭太宗征之霆骇风趋狐狼之墟化爲乐都混壹之勲太尉与焉玁狁孔炽整居幽冀纵骑鸣弦至于澶渊真宗一麾电卷云披剪其酋豪鸟溃麋逃厎宁之功太尉在焉天下旣平蜚游不惊符瑞充盈登休荐成和鸾四廵万乗星陈东曁云亭西渉河汾警跸之清太尉扈焉白马之河漏爲横波济泽之阿闾殚可歌隤林仆竹薪石相属渊吐其陆莓莓衍沃隄防之劳太尉董焉谨案谥法能修其官曰勤勐以彊果曰威迹其夙夜在公临敌刚决荣禄昭融令问始终考于二法可谓恊矣谥曰勤威谨议温国文正公文集卷第五十五温国文正公文集温国文正司马公文集卷第五十六温国文正公文集卷第五十六制诏中书试制诏三道殿前都指挥使节度使加宣徽南院使制翰林学士礼部侍郎除三司使制诫励贡举人敦修行检诏赐宰臣韩琦乞退第一表不允批荅赐新除知枢宻院事陈升之辞免恩命不允断来章诏赐资政殿大学士户部侍郎知青州吴奎乞就差知兖州不允诏赐文武百寮曽公亮巳下上第三表乞上尊号不允断来请批荅赐新除知枢宻院事陈升之上第一表辞恩命不允断来章批荅赐宰臣曽公亮不允批荅赐观文殿学士新除兵部尚书知青州欧阳脩诏除文彦博除皇弟頵除皇伯祖承显除郝质赐文武百寮宰臣冨弼巳下上第五表乞皇帝御正殿复常膳聴乐允批荅西京应天禅院及㑹圣宫奉安仁宗英宗皇帝御容了毕德音赐枢宻使守司空检校太师兼侍中文彦博乞退不允手诏赐枢宻使守司空兼侍中文彦博不允手诏除皇伯宗谔赐叅知政事王安石乞退不允批荅赐南平王李日尊示谕敕书赐叅知政事王安石不允断来章批荅赐叅知政事右諌议大夫赵抃乞退第一表不允批荅赐殿前都指挥使安武军节度使郝质不允诏祈国长公主特进封衞国长公主制赐新除叅知政事韩绛辞恩命不允断来章批荅赐新除宣徽南院使待进检校太保判太原府欧阳脩辞免恩命不允诏赐守司徒兼侍中判大名府韩琦不允诏赐新除枢宻副使右諌议大夫冯京辞恩命不允断来章批荅除董氊制赐新除河阳三城节度使守司空检校太师兼侍中充集禧观使曽公亮辞免恩命不允诏赐新除守司空检校太师兼侍中充河阳三城节度使集禧观使曽公亮辞免恩命第一表不允批荅赐新除叅知政事冯京辞免恩命不允断来章批荅赐新除枢宻副使右諌议大夫吴充辞恩命不允断来章批荅赐观文殿学士户部尚书知陈州张方平乞南京留台不允诏赐文彦博辞恩命第一表不允批荅赐殿前都指挥使郝质辞恩命不允批荅赐殿前都指挥使郝质辞恩命不允断来章批荅赐皇伯祖昭化军节度使检校工部尚书康国公承显辞恩命第一表不允批荅赐文彦博辞恩命不允断来章批荅赐皇弟髙宻郡王頵辞恩命第一表不允批荅赐皇弟髙宻郡王頵辞恩命第二表不允断来章批荅赐皇伯祖昭化军节度使承显辞恩命第二表不允断来章批荅赐宰臣冨弼等上表贺云隂日食不及分数批荅赐宰臣曽公亮已下贺寿星出见批荅赐枢宻使文彦博等贺寿星出见批荅殿前都指挥使节度使加宣徽南院使制国家选果毅之材以守卫中禁委谨信之士以敷扬大猷自非忠力冠伦识略髙世折冲厌难外可以任爪牙之官谕志布和内可以受腹心之寄则何以克叶民望无旷天工在兹详求固匪轻受爰发休命诞告明庭具官某心通武经材应时用以礼乐慈爱爲制胜之本以智信仁勇爲和衆之资羞孙呉而不爲慕方邵而自任嶷尔深念则物莫能窥截然长驱则敌不及避是以钖之六纛緫此八屯士皆知方国以増重嘉其扈从之乆积是勤劳之多冝峻宠名以昭丕绩俾奉宣于美德庶敦懋于肤公永念厥艰必有以称于戯竭股肱之効所以报恩荣罄夙夜之勤所以熈职业典听朕毖无弃尔成翰林学士礼部侍郎除三司使制朕荷天地之贶施承祖宗之庆灵四方无虞万物咸遂而公私之积尚未丰衍歳小不登民有菜色岂朕所以妪喣抚循之未至将有司奉扬宣布之未称与何其设心之勤而收効之寡也以尔具官某性质之美得于自然而发挥于文追琢于学多士之秀无尔爲先虽禁林清涂秩宗美仕居之积乆譬望巳优而古之进贤必试以事财赋之任于今爲急求称其职佥曰汝能是用命汝典兹邦计汝其勿以金谷爲末而不恤勿以簿领爲烦而不爲九功所歌八政所重登平之业将汝乎取之诫励举人敦修行检诏孔子称德成而上艺成而下故爲四科以第门人而文学处末然则爲士者文有余而德不足斯而巳矣奚足尚哉国家宪章前古详延俊乂敷奏以言明试以功何甞不勤求敦忠屏斥浮伪列于庶位得人巳多尚虑有司教导之方不能尽善登进之法有所未精是以士或背夲追末弃实取华不知从学所以立身爲文所以行逺而谓能离章辨句则百行可遗非属辞比事则六经无用习尚成俗安恬不非此岂圣人所以立教之心而朕所以待贤之志哉自今天下之士其务以道德爲师仁义爲友进之于内而让之于外治之于身而施之于人才虽美不敢以自骄善未至不敢以自怠如是则穷居闾阎何病乎不逹苟异于是朕无取焉仍敕有司明谕中外使咸称朕意赐宰臣韩琦乞退第一表不允批荅朕以寡薄少承基绪未及究明师保之训更阅事物之变而遽失先帝之大庇膺四海之重任憷惕危惧若渉巨川践于春氷实頼耆耋不贰心之臣朝夕左右同力恊义用济于艰难夫选贤任能广叅同异何捐于政设官分职论列得失亦维其常至于天时数沴盖以警诲朕躬非专辅弼而卿遽自咎责抗章辞位是重朕之不德也卿其体兹眷倚之志专精致思广𥙿厥心博采嘉谟以辅不逮赐新除知枢宻院事陈升之辞免恩命不允断来章诏敕升之省所奏札子今枢宻院使副四贠无容其间更置一知院事旣非旧典骤増贠数当无事时四方闻之得无惊动耳目伏望圣慈如臣前所请若大名府永兴军已除用人即且乞授臣陈颕一郡事具悉卿志气安𥙿明智自将屡更边藩甞佐枢府出牧于外迨今朞年朕惟汝思俾复旧职冝夙夜竭力以副所期尚尔固辞殊失朕意夫登用贤儁忧在不多咨询大猷患在不博设官随丗何必故常今边境虽安而不虞当戒亟践乃位毋违朕言所乞冝不允仍断来奏故兹诏示想冝知悉赐资政殿大学士戸部侍郎知青州吴奎乞就差知兖州不允诏敕吴奎省所奏乞就差知兖州贵便頥飬事具悉卿朝廷旧臣践歴二府忠厚彊直简在朕心海岱之区土沃民庶风声气俗卿所习知虽宿疾未平而事务无废式是重望㡳绥一方当体至怀未容辞避所乞冝不允赐文武百寮曽公亮巳下上第三表乞上尊号不允断来请批荅省表具之朕荷祖宗之重寄元元困穷未获厥所夙夜悼惧如渉春氷属以报夲之礼不敢堕旷故躬执牺牲祗见上帝固非昭告成功自营福禄也而群公卿士猥见褒誉欲归以溢美増其徽称抗章勤请至于再三朕乏馨香之德不能媚于神祇乃甲申地震淫雨爲灾天威彰着日虞罪悔尚何盛烈之可述鸿名之敢当心焉愧惕流汗霑足况尚在谅闇哀素未忘何冝此时亟举盛典若斯之议非所敢闻冝体予至诚勿复爲奏所请冝不允仍断来请赐新除知枢宻院事陈升之上第一表辞恩命不允断来章批荅省表具之股胘之臣佐佑帝室枢机之职谋谟庙堂自非佥谐曷敢轻授卿历事三丗克肩一心事効巳明时望攸属膺兹圗任夫复何辞所辞冝不允仍断来章赐宰臣曽公亮不允批荅省表具之朕以不德灾及元元地震冀方隄防撗溃流离压覆靡所底居朕夙夜震惧不忘于心实頼祖考所遗耆儁之臣佐佑辅翼济于艰难今乃遽自引咎抗章辞位朕何望焉卿其专精致思勉修职业以禆不逮所请冝不允赐观文殿学士新除兵部尚书知青州欧阳脩诏敕欧阳脩省所札子奏准枢宻院递到诰敕授臣兵部尚书依前观文殿学士知青州伏念臣近以疾病累乞致仕未赐俞允欲望且守旧任冀得将理衰残卿服采三朝佐佑大政朕惟东表之地事任至重自非宗工莫可付委况旅力未衰嘉猷克壮冝念王事勿复有辝所乞冝不允可便受告敕发赴本任除文彦博门下虽天子必有尊所以严事上之训唯圣人能飨帝所以昭报本之诚朕祗绍丕基肇称元祀礼文旣备庆赐诞敷眷惟心膂之臣斡是机衡之任共膺神贶冝处衆先推忠恊谋崇仁同徳賛治守正亮节佐理翊戴功臣枢宻使劒南西川节度管内观察处置桥道䒭使开府仪同三司守司空检校太师兼侍中兼群牧制置使行成都尹上柱国潞国公食邑一万六千二百户食实封六千三百戸文彦博道茂国华才推人杰体忠厚以居徳壮谋猷而奋庸弼亮三朝周旋二纪再司魁柄仍冠中枢仗钺临戎则兇渠折首秉钧调化则黎献承风内外荐更望实弥劭矧在簒承之际亲闻顾託之言委寄至隆眷注爲重恊賛盛仪之举克臻熈事之成是用进美号以褒功取间田而増邑併伸异数式示优恩于戏虑危于安所以绥万国怀逺以义所以靖四夷益懋乃官用副朕志可特授依前守司空检校太师兼侍中兼群牧制置使行成都尹潞国公充枢宻使劒南西川节度管内观察处置桥道等使加食邑一千户食实封肆伯户仍赐推忠恊谋崇仁同德賛治守正保运亮节佐理翊戴功臣散官勲如故主者施行除皇弟頵门下立爱惟亲治由近始因心则友化自上行朕合太宫逆釐后帝百神受职四海推恩矧孝弟之至隆冝宠章之光被皇弟山南西道节度管内观察处置桥道等使光禄大夫检校太尉同中书门下平章事兴元尹上柱国髙宻郡王食邑一千七百戸食实封陆伯户頵温良异禀聦逹夙成胜衣形信厚之风佩韘负老成之志孝友之性不强而安德义之经未言而谕甫当就学亦旣䟽封予所抚怜同气异息迨盛仪之具举方涣泽之诞敷钖嘉号以记功进崇阶而叙位仍加井赋益重藩维于戯宠而不骄以谦恭爲之本满而不溢以节俭爲之先汝其念哉无替朕命可特授特进依前检校太尉同中书门下平章事兴元尹髙宻郡王充山南西道节度管内观察处置桥道等使加食邑七百戸仍赐崇仁保运功臣勲食实封如故主者施行除皇伯祖承显门下朕惇宗盛礼祗遹先猷茂对三灵骏奔亿丑臣工显相后帝居歆嘉与亲贤共膺戬谷皇伯祖昭化军节度金州管内观察处置等使金紫光禄大夫检校工部尚书使持节金州诸军事金州刺史兼御史大夫上柱国康国公食邑五千八百戸食实封一千八百戸承显治躬斋栗养志粹和挺宗室之令仪蔼公侯之淑问地隆磐石任重藩垣春秋浸髙学问不倦𬒳服儒素藴河间之雅材琢磨箴规蹈卫武之美徳助我毖祀恊于多仪是用进功伐之名益陪敦之赋仍加真食併示徽恩于戯怀德维宁昔王之明训爲善最乐前哲之徽猷勉思髙满之危勿忘临履之戒可特授依前检校工部尚书使持节金州诸军事金州刺史兼衘史大夫康国公充昭化军节度金州管内观察处置等使加食邑七百户食实封三百戸赐推诚保顺功臣散官勲如故主者施行除郝质门下朕顺考古道率由旧章三歳一郊四海大赉乃眷爪牙之士寔惟心膂之臣冝涣茂恩以均景贶亮节保顺功臣殿前都指挥使安武军节度冀州管内观察处置等使光禄大夫检校尚书左仆射使持节冀州诸军事冀州刺史兼御史大夫上柱国文水郡开国公食邑三千一百戸食实封七百户郝质温恭不犯沈毅有谋敢决应北方之强闲暇得晋国之勇仁能附衆忠以发身内緫七萃之师外分十连之任训兵肃给驺御习于义方逢时安平戎狄仰其威信属是斋祠之谨复兼扈从之劳不有旌褒曷昭倚注论功加等益地从隆考诸佥谐允爲冝称于戯竭诚尽节所以享安荣徇公忘私所以报宠禄往服休命汝其懋哉可特授依前检校尚书左仆射使持节冀州诸军事冀州刺史兼御史大夫充殿前都指挥使安武军节度冀州管内观察处置等使加食邑七百户食实封三百户仍赐亮节保顺翊戴功臣散官勲封如故主者施行赐文武百寮宰臣冨弼巳下上第五表乞皇帝御正殿复常膳听乐允批荅省表具之朕秉德不明隂阳缪戾旱暵爲灾辜及元元爲人父母不能保养覆冒以厚其生朕甚愧之是用避去正寝贬膳彻乐夙夜悼惧内自刻责以请咎于神祇浃辰之间虽霡霂屡霑而不能周洽菽麦将藁禾麻未滋而群公卿士以尊奉母慈诞扬显号良日旣戒冝以时行礼乐之文不可不备当抑己复常以成大典苟恊于义朕何敢违所请冝允西京应天禅院及㑹圣宫奉安仁宗英宗皇帝御容了毕德音门下朕祗绍前烈宠绥庶邦率时典常罔敢坠逸越兹有雒之汭自昔令王之都艺祖之所诞生迹存遗老寝园之所安宅神有余威是用即西竺之仁祠因北邙之胜地仪刑二后镇抚一方爰命宰司肃将使指鸿仪克举熈事大成永惟畿甸之民能无供亿之役冝敷涣泽用慰群心应西京管内隈徳音到日见禁罪人除故杀劫杀闘杀谋杀十悪及伪造符印放火官典犯赃不赦外杂犯死罪降从流内情理切害奏取指挥其余流罪降从徒徒罪降从杖杖罪巳下并放见句当修奉天禅院㑹圣宫影殿使臣官贠巳下并工匠兵士及迎奉执擎兵并与等第支赐应西京城郭内耆老年八十已上者勘㑹诣实人数仰长吏等赐酒食仍量支赐毎人茶三斤绢二匹常加存抚即不得于村县追集致有劳扰于戏称秩旧章克广奉先之孝蠲除有罪式昭惠下之仁咨尔群伦咸体予意主者施行赐枢宻使守司空检校太师兼侍中文彦博乞退不允手诏省所再上表乞罢枢府事具悉卿噐质方厚谋猷明审忧公尽忠临事能断越自仁祖知卿美材入辅出藩于兹二纪再冠台席一緫鸿枢事功蔚然洽于黎庶任重道逺卿实有焉朕负荷前烈夙宵危惧若渉大川必慿舟楫卿当悉心致力以禆不逮而何嫌何疑遽求去位封奏狎至良用抚然抚览再三殊失所望老成之徳重于典刑当体至怀安居厥职所请冝不允付彦博赐枢宻使守司空兼侍中文彦博不允手诏省所奏㐲覩诏书宰臣陈升之位在臣之下者愿寝异恩庶安孤迹事具悉卿翼亮三朝周旋二府国之耆儁望实素隆升之任用尚新甫登宰席原其雅意必欲推先是用斟酌礼文裁其冝称发于朕志奚取常规盖以褒异老成岂与利用爲比卿谦恭乆着于此何嫌往安乃居毋逆朕命所乞冝不允付彦博除皇伯宗谔门下朕祗荷先烈诞受多方乐与宗支共其福禄傥率履之有立在襃表之敢忘皇伯推诚保顺功臣集庆军节度亳州管内观察处置何隄等使光禄大夫检校尚书左仆射使持节亳州诸军事亳州刺史兼御史大夫上柱国国公食邑六千四百户食实封壹阡㭭伯户宗谔属尊地亲材髙性敏承累朝敦睦之庆膺列藩封建之荣间由思虑之䟽丽于文法之禁眷是有司之议系夫天下之公爱虽甚隆理不可屈是用收还相印专秉节旄将警动于放心期辅成于盛德迨兹周嵗克懋令图勤𬒳仁服义之风励临深履薄之戒朕于庶姓犹不弃人况九族之赐叅知政事王安石乞退不允批荅省表具之卿文学髙一时名誉専四海勇于立事急于进贤朕心倚之以安平士论待之以康济盖居位之尚浅或改命之未孚虽群言之正讙岂同德之有间遽求分务深用骇闻居就乃功期副予望所乞冝不允赐南平王李日尊示谕敕书敕南平王日尊省所上表称于今年二月内亲领本道兵甲乗驾舟航直抵南蕃与占城国及占臈国蕃兵交战其占城国及占臈国蕃兵甲一时败散臣带领兵甲囬旋本道师旅保全舟航宁谧事具悉卿与占城等国交战师出逾时今覩奏章备言胜捷益敦忠顺良用叹嘉朕子视兆民臣畜万国思销偃于中外共嬉游于迩遐冝体至怀以绥后福故兹示谕想冝知悉赐叅知政事王安石不允断来章批荅省表具之朕以卿材髙古人名重当丗召自巖穴寘诸庙朝推心委诚言听计用人莫能间衆所共知今士夫佛腾黎民骚动乃欲委逺事任退处便安卿之私谋固爲无憾朕所素望将以诿谁祗复官常无用辞费所乞冝不允仍断来章赐叅知政事右諌议大夫赵抃乞退第一表不允批荅省表具之朕躬揽庶政烛理未周思得愽闻善言以参得失卿以清直之操夙夜在公遽求外迁殊匪朕志所乞冝不允赐殿前都指挥使安武军节度使郝质不允诏敕郝质省所上表星未半周疾巳十作伏望罢领殿师俾外𥙷于散官庶渐苏于余喘事具悉卿以沈勇冠军忠厚许国内典严卫外秉节旄夙夜之劳简干朕志偃息之便难徇尔怀所乞冝不允故兹诏示想宜知悉祁国长公主特进封衞国长公主制门下帝妹中行易象賛其元吉王姬下嫁召南美其肃雍命服亚正后之尊主礼用上公之贵宠光之盛谁昔而然矧同气之至亲推异数而何爱祁国长公主席霊长之绪承濬哲之祥禀乹坤之粹和钟日月之明润渊懿可度柔嘉有章志女功而忘劳承师教而不倦今王笄在首厌翟戒涂方结帨于皇家将执笲于士族冝䟽沫土之邑俾适冨平之孙庸展茂恩诞孚醲化于戏琴瑟静好式昭和乐之音雷风顺承是爲常乆之道勿以夫家之平素有亏妇德之听从祗服训辞永绥福履可特进封卫国长公主仍令所司择日备礼册命主者施行赐新除叅知政事韩绛辞恩命不允断来章批荅省表具之卿丗济明允时推儁良毗賛枢庭茂着功烈俾叅国论允叶衆心需章亟来谦志大过据引先誓祈还故栖夫显亲扬名斯爲上孝建功立事莫若尽忠往即乃官勿替朕命所辞冝不允仍断来章赐新除宣徽南院使特进检校太保判太原府欧阳脩辞免恩命不允诏敕欧阳脩省所两次札子奏伏蒙特差中使赍到告敕除臣宣徽南院使判太原府事所有敕告未敢祗受欲望检㑹臣前所陈乞于淮颕间移一小郡俾养残年事具悉卿才名素髙夷夏所服中外备更文武咸适眷兹并部气俗沈鸷绥和一方威怀二虏牧伯之任岂易其人询谋佥谐然后发命朕所选付卿冝体识况风士髙凉其何恙不巳往践乃职毋复固辞所辞冝不允故兹诏示想冝知悉赐守司徒兼侍中判大名府韩琦不允诏敕韩琦省所四上札子乞就移徐州一任事具悉卿倦居守之勤乐偃藩之逸眷是别都之重控夫北道之冲自非元臣畴克誉处是以临遣近侍往宣至怀恩礼之隆所冝钦若而尚兹固请良用怃然卿以衰疾爲言则未愆于旅力以朴忠自许则何惮于剧烦安视尔师毋逆朕命所乞冝不允故兹诏示想冝知悉赐新除枢宻副使右諌议大夫冯京辞恩命不允断来章批荅省表具之枢衡之司基本攸託制胜帷幄折冲方隅苟非文武之兼资孰副安危之重委简自朕志无若汝材故推不次之恩冀获非常之効当思自勉勿或深辞所辞冝不允仍断来章除董氊制门下国家蠲洁大德怀柔四方懋宣行苇之仁横𬒳蓼萧之泽遐迩无间内外一均西藩邈川首领保顺军节度洮州管内观察处置押蕃落等使金紫光禄大夫检校太傅使持节洮州诸军事洮州刺史兼御史大夫上柱国常乐郡开国公食邑五千一百户食实封一千一百户董氊气禀沈雄性资果毅载勲庸于奕丗开土宇于西陲早膺旄钺之荣抚有洮湟之地祗勤厥事忠诚着于皇家纠逖不䖍威令行于戎落修其职贡保我封畛冝陈钖于宠章用褒嘉于美志位进异等食衍真封岂繄镇服于尔师抑亦光华于殊俗于戯王官至重固不徒施臣道惟艰谅无虚受勉服休命益思壮猷可特授特进依前检校太傅使持节洮州诸军事洮州刺史兼御史大夫充保顺军节度洮州管内观察处置押蕃落等使仍旧西蕃邈川首领加食邑一千户食实封叄伯户勲封如故主者施行赐新除河阳三城节度使守司空检校太师兼侍中充集禧观使曽公亮辞免恩命不允诏敕公亮省所札子奏伏望圣慈特赐停罢使相之命许只授正官充观使事具悉卿乆居宰席道茂勲隆屡以耆耋恳辤机政朕重违雅志曲成冲德礼命之数愧于未厚而尚兹逊避良用怃然冝即钦承以副优飬所辤冝不允故兹诏示想冝知悉赐新除守司空检校太师兼侍中充河阳三城节度使集禧观使曽公亮辞免恩命第一表不允批荅省表具之卿以耆明之德寅亮皇家功成告休海内归美崇报之典朕疑其薄冲挹之志卿以爲优勇退难进益増嘉尚成命不易毋庸固辞所辞冝不允赐新除参知政事冯京辞恩命不允断来章批荅省表具之卿负英异之才首俊造之选内尹京邑风绩着闻外护边兵民夷清谧入冠宪府进跻枢庭究观尔能冝賛朕政往祗成命无或再辤所辤冝不允仍断来章赐新除枢宻副使右諌议大夫吴充辞恩命不允断来章批荅省表具之卿之英声着于士伦卿之嘉绩简在朕心是用擢诸计廷陟彼枢府乃更过自菲薄固辤宠光谦降之深叹尚不巳所辤冝不允仍断来章赐观文殿学士户部尚书知陈州张方平乞南京留台不允诏敕方平省所奏乞南京留台事具悉卿学问精洽文辞雅奥荐登儁科乆居迩列入賛大政出临近藩晦明卜愆何恙不巳遽祈散地良用怃然当体眷怀往安尔职所乞冝不允故兹诏示想冝知悉赐文彦博辞恩命第一表不允批荅省表具之卿社稷元老股肱三朝黎庶具瞻百工矜式矧以丞弼相予毖祀书劳进律抑有旧章冝亮眷怀无庸辤避所辤冝不允赐殿前都指挥使郝质辤恩命不允批荅省表具之卿緫领禁衞爲王虎臣敦忠一心夙夜匪懈况兹戎祀之大兼有侍从之勤推恩报功固有常典尚兹冲避岂悉至怀所辤冝不允赐殿前都指挥使郝质辞恩命不允断来章批荅省表具之朕奉若训典粛将禋祀嘉与臣工共兹休福卿董率王旅陪賛国容居则有侍衞之谨出则有扈从之劳考诸故常冝在襃进当体至意勿复有辞所辞宜不允仍断来章赐皇伯祖昭化军莭度使检校工部尚书康国公承显辞恩命第一表不允批荅省表具之卿仰稽唐虞惇叙九族矧以尊属相予肆祀推恩进律礼亦冝之兹率典彛无爲辞避所辞冝不允赐文彦博辞恩命不允断来章批荅省表具之朕躬执珪币对越三霊惟时福祥不敢专享湛恩布濩覃及海隅卿国之者明斡统机宻兹率常典奚烦固辞所辞冝不允仍断来章赐皇弟髙宻郡王頵辞恩命第一表不允批荅省表具之朕以郊礼大备广敷庆泽物无遐遗况于亲昵钖兹异数咸迪旧章汝其勿辞往服嘉命所辤冝不允赐皇弟髙宻郡王頵辞恩命第二表不允断来章批荅省表具之禋宗类帝国之盛仪施恩亲贤由来盖乆兄弟具迩悃愊无华汝往钦哉毋烦辤避所辤冝不允仍断来章赐皇伯祖昭化军节度使承显辤恩命第二表不允断来章批荅省表具之朕躬祠郊丘诞布惠泽周浃庶姓况于宗英执谦固辞益昭令德朕命不易往其钦承所辞冝不允仍断来章赐宰臣冨弼等上表贺云隂日食不及分数批荅省表具之朕不明庶政上累三光天虽微隂人谁不见彼食分之少损由司暦之未精爲惧方深奚贺之有矧明书于信史将取诮于异时冝懋乃诚以辅台德所贺知赐宰臣曾公亮已下贺寿星出现批荅省表具之司分底日垂象降休炳然德星着见南极太史献状以爲寿祺卿等浚明一心寅亮元化爕友气物导迎善祥仍贲需章愿书信牒眷言㱕美重益愧怀所贺知仍依奏宣付史馆赐枢宻使文彦博等贺寿星出见批荅省表具之天垂文象依类而言丗格隆平得臣是頼卿等懋建一德光辅万微格于上神钖兹嘉瑞昭升丙位申告永年剡章以闻传信爲请虽菲凉之可愧顾忠爱之敢忘所贺知温国文正公文集卷第五十六温国文正公文集温国文正司马公文集卷第五十七温国文正公文集卷第五十七表爲庞公让明堂加恩第一表第二表爲庞相谢明堂礼成加光禄大夫行尚书户部侍郎依前枢蜜使检校太傅表谢生日赐羊酒米笏记夫人谢功德䟽文皇帝皇后贵妃爲文相公谢神道碑文表爲文相公求退第二表爲庞相公让官表爲庞相公再让宰相表爲庞相公谢官表爲文相公许州谢上表贺皇子昕建节表谢中冬衣袄表贺皇子降生表贺章献章懿皇后祔庙表进古文孝经指解表进通志表谢赐资治通鑑序表谢奖谕敕书并带马表永兴谢上表遗表贺立皇太子表谢起居减拜表爲庞公让明堂加恩第一表展采合宫甫成于盛礼推恩列位首冒于徽章内省空踈交深震栗伏念臣出于单族素乏异能遭㑹圣辰袭承义训肩随群士齿列具僚始更郡县之劳遂玷闺台之美虽慕尽公之节力自祓摩迄无髙衆之名可容称道顷由边琐进贰枢廷复参承弼之司旋緫几微之务固巳任踰才表荣出望涯十七物之珍羞居慙厚赐三百囷之重禄坐愧素䬸虽僶勉以自安常忸怩而内讼属国家讲求阔典祗绍明禋幸千载之亲逢叨一时之荣观伏遇尊号皇帝陛下大衷广覆圣道兼容不专享于神休俾下覃于朝衆谓臣职当扈跸礼与执膰曲矝孱陋之踪猥𬒳殊尤之泽位列元功之次邑増真食之封事与志违名非德称惴如临谷忧甚履氷岂可忽非据之灾安无劳之赏俾衆庶有假人之议致朝廷蒙含垢之羞熟自省循诚难膺克伏望俯矝危欵曲轸睿慈特寝不赀之恩以全无似之质露诚获允受赐益深干冒宸严第二表愚衷上列冀寝于殊恩睿志莫回必申于前命征营无措兢战失图㐲以緫章昔王之盛节追严庙祏前载之美谈唐虞着五府之文啇周増重屋之制乆兹旷絶未暇脩明伏遇尊号皇帝陛下祗若天常寅恭祭典谓五精之气不可乆契于神欢三祖之霊不可弗亲于宗祀若稽古训濬发圣谟昆仑倣玉带之图路寝采康成之义八牎四户属象相依万舞九成声明具在臣谬居机近忝助祼将庀徒护法驾之严负玺託属车之末奉汶上粛雝之庆无周南留滞之嗟其在惷愚固爲荣幸不可复妄膺髙位慆窃宠名况士卒有暴露之劳百司有供亿之费欲加之赏宜用爲先臣禄秩巳豊勤劬至薄不可复加固难褒进以重愆尤伏惟天鉴崇髙下垂烛察物诚精至庻获感通干冒宸严爲庞相谢明堂礼成加光禄大夫行尚书户部侍郎依前枢宻使检校太傅表臣某言伏奉叨荣过分揣已非冝制命益严恳辤不获伏念臣颛愚无述孤陋寡徒起家衡茅致位机近此皆出于天幸断自宸知非才伎过絶于人岂朋援隂爲之地是以每循涯知止以宠爲忧获一官若负谴诃进一位若怀疾眚非敢厌薄髙爵希慕虚名诚以居二府之崇賛万机之大乆留不去妨废实多况禄厚者衆之所趋势尤者人之所疾不独力绵任重失职是虞亦将智浅迹单处躬可畏方自谋于逊避以深逺于讥嫌岂谓伏遇尊号皇帝陛下濬发清衷述脩盛礼合祫天地之祀严配祖宗之霊茂典旣成鸿私旁洽谓臣属当扈从与在骏奔畴其执事之劳均以受釐之庆迁地官之亚列増帝傅之宠名悉非庸虚所能堪称是用力陈危欵冀寝殊思葵藿之心徒自倾而无隠雨露之泽非巳降而可收虽祗徇于诏文实内慙于霊府敢不益坚苦节愈励扑忠当官而行蹈水火而无避惟力是视竭筋骨以爲期谢生日赐羊酒米笏记臣遭㑹圣辰谬尘机任属是门弧之旦方慙鼎食之荣敢意睿慈重加蕃钖内循朽薄徒极悸惶夫人谢㤙功德䟽文皇帝伏以金仙妙法克賛于邦猷寳偈胜因有资于帝祉妾亲逢熈旦祗戴鸿恩庶慿佛事之严仰佑皇基之固恳祈攸至慧照所临皇后伏以坤元布德亭育群生太隂凝晖烛临四海輙依真界恭荐微诚絜蒲塞之嘉羞敷贝多之妙偈庶资佛事以佑母仪贵妃伏以䦕雎首于国风式昭淑德轩星着于天象寔亚柔仪敢慿金偈之胜縁仰辅椒闱之多福慈明所鉴恳𣢾惟精爲文相公谢神道碑文表臣某言伏蒙圣恩诏翰林学士承㫖王某撰先臣某神道碑文降付臣者命发宸廷文成禁署泽加存没荣动迩遐窃以金石之传乆而弥茂风树之感贵而自悲谅知爲子之心咸有显亲之愿伏念先臣䇿名休运接武辨朝陈力当官服勤没齿臣荷析薪之业绍作室之功虽资性甚愚曽无肖似而义方未坠少逭谴尤伏遇尊号皇帝陛下过听菲才遽加大任寘彼官师之首列于丞弼之司非借丗荣曷膺国宠顷以歳时得卜宅兆圗新将论譔于丰碑用表章于大隧岂意眷明曲照优渥沓臻䊸彼神翰揭诸螭首仍诏代言之职直书传信之辞着琬琰以无忘与松楸而并列声光不朽永蒙庇于昆孙精爽有知潜拜嘉于幽壤荷恩益腆抚已知轻且身体发肤皆仰资于顾复而股肱心膂敢有爱于生成未识津涯徒知涕泗爲文相公求退第二表臣某言伏奉今月某日批荅臣省躬甚明椯分巳熟非敢外饰以邀上知天恩留连未见识察物意专悫期于感通伏念臣本以诸生亲逢盛丗行能无出于萃类学术不际于几㣲所期解韦布之衣霑斗石之禄竭簿领之効免耕稼之勤安敢企踵帝庭许身王佐伏遇尊号皇帝陛下嘉其木讷亮以孤忠课于近小之功粗能称旨役以烦辱之事不至败官乃谓榱桶之才可胜栋楹之任锜釡之器足兼鼎鼐之容远自西州骤叨重柄跻宻地则不踰中宿参大政则曽未朞年遽越等夷直登佑弼静言遭际熟察基縁宁左右先爲之容岂朋援隂爲之地莫非眷鉴特振寒踪虽以草木之㣲犹知雨露之泽况于有识讵敢忘恩岂欲违去旒扆之前逺离阙廷之外弃万钟之秩辞四辅之崇顾以义不可留情有所迫大易存覆餗之戒诗人着在梁之讥任重难胜位髙多惧虽人主含贷未赐于谴诃有司因循不加于绳治臣敢不扪心自愧顾影知非乗疵吝之未形保名迹而先退必使愆尤増积谤讟流闻致陛下失始终之仁愚臣受逺迩之责非止谋身之过抑亦负国之深是用寝食震惊夙宵悸慄视金章于芒刺等黄合于焦原苟未去身何能歉志伏望烛临危𣢾矝恤苦言听避位于上司得保躬于散地博求儁杰光辅休明则臣俯就下陈若获九迁之喜出居外职无殊三接之荣干冒冕旒不胜惓惓切至之诚爲庞相公让官表臣某言伏奉制命特授臣某官者恩出非常位迁不次内循空薄交集震惊臣识昧踈通学非殚洽依慿时会叨假国灵荐更要剧之权遂跻通显之地陪侍惟幄参与机衡虽尽股肱之劳不遗余力讫无毫发之効克厌衆心居常自思敢忘内讼方且俟清间之燕竭悃欵之私力辞宥宻之聮退祈冗散之秩庶逭官责少息人言岂期志愿未从宠光逾峻遽以枵踈之质猥当佑弼之司承命以还措躬无所窃以缉熈帝术寅亮国成翼戴万机统和三极得人则群生蒙福失职则百度乖方讵可妄居岂容虚授臣虽欲冒荣不顾怀禄苟安傥衆庶责望之深成朝廷倚毗之失是用夙宵愧恧寤寐兢忧不知列鼎之荣怳若临渊之惧伏望尊号皇帝陛下俯从危欵曲照孤踪矝其驱䇿之勤爲日巳乆察其避议之固于心不欺俾祗服于旧官特寝除于新命旁求儁德式副舆情干冐宸严臣无任恳迫激切之望爲庞相公再让宰相表伏奉某月日批荅云云需奏仰陈冀安于涯分纶言俯及未照于悃诚蹐地载惊履氷逾畏臣闻量能授职者人主之通术陈力就列者臣下之令圗义或此违治何由立臣是以退居深念申旦伏思窃惟佑弼之崇寔繋安平之夲緫领衆职鎭抚四夷下遂万物之冝上序三光之统凡将图任岂易轻言至若黄覇循良朱博锐敏始爲郡守皆号能臣曁陟宰司遂隳盛誉或受嗤于鹖雀或召咎于皷妖岂前智而后愚盖任盈而量溢况臣空薄讵敢拟伦必欲使用不违才举无败事则莫若委之藩服俾敷寛大之条寘以边方得奉绥怀之略庻几展効不敢惮勤傥以服役有年居官无过而欲捐之草莾尚将留彼阙庭则愿且守故栖未迁它职秘自宁于宻地得时望于清光忝幸已深感槩何极岂敢使巖廊旷位元鼎失和窃贪一日之荣不虞四海之责伏望尊号皇帝陛下曲垂矝恤靡赐忽遗察底里之无欺全始终而可保特収涣命俯徇愚衷少安据蒺之忧尚免在梁之刺内惟恳迫期获允俞爲庞相公谢官表伏奉某月日批荅荷恩逾分沥恳敷言成命莫回愧颜无寄伏念臣赋能甚薄探道未深习诗礼以爲儒师法令而𥙷吏适际亨嘉之㑹误膺濬哲之知亟陟显涂荐膺烦使监边则尽护群帅侍幄则恊賛万微宻迩清光訏谟基命固巳任逾器表荣溢望涯居无终食之间少忘素䬸之责何意天恩横𬒳宸睠曲成猥抡樗液之才专委栋隆之任靡由阶渐遽尔直登冠册府之华资緫史臣之善志翻经演法进律加田甫闻出綍之言殆失措躬之地力陈丹慊仰黩䆳旈虽坚不夺之诚难变巳行之令威颜甚迩私愿莫从俯偻若惊徜佯自失此盖伏遇尊号皇帝陛下用人道广爱物义深不求纯备之功姑委爕调之职爰从隗始俾奉萧规敢不祓饰厥心耀明其志识虑所及不敢顾私筋力可任期于尽瘁少助缉熈之化仰醻覆焘之仁爲文相公许州谢上表伏奉制命云云巳于今月某日到任上讫避辞公鼎虽弛负担违离天阍倍深眷恋伏念臣材非出类识不先几逢辰休嘉致位通显谨司斥候亟守于边隅䖍布教条荐更于方镇讫无声迹可耸传闻伏遇尊号皇帝陛下明烛幽微仁霑䟽逖遽选抡于遐服俾陪贰于中枢曽不浃旬遂参大政未能周岁爰陟上司念遭际之非常求比伦之盖寡虽濵陨越岂谢生成是用杜侥倖之门窒竒衺之径激扬㢘让抑止浮华苟有利于公家固不爲于私计然而力非其任智实有涯群心万殊理难称惬衆目环视动成诋诃纷如锋矢之冲浩若波涛之沸从之则惧伤国体违之则立致身殃进退靡遑启居无所屡以清间之侍力陈退避之诚盖揣分之甚详恐败官而爲辱贵全终始不蹈颠危陛下察其愚衷必非縁节愍其孤迹易致怨憎俾述职于近藩得免讥于尸禄仍进天官之秩复升殿幄之华礼数甚优㤙辉愈洽脱吕梁之险亟就安澜去焦原之危更遵夷路非曲加于庇佑岂自信于保全惟许昌之奥区乃昆吾之故壤土毛丰衍民齿伙繁敢不志在拊循勤加训导奉承寛大之诏期臻冨庶之风少副忧勤兹爲报効贺皇子昕建节表臣光言伏覩进奏院报月日皇子授忠正军节度使检校太尉寿国公封建夲支光隆基祚王室増维城之固万方有磐石之安臣光恭惟皇帝陛下仁𬒳海㝢道合天衷膺受纯禧诞钖元胄采古昔之令典考今兹之盛务爰立藩邸恢建宏规假节秉钺习以戎律赤舄衮衣崇其仪望苴茅胙土训以政治明尊尚亲资忠移孝一举而善衆美具该斯寔堂之逺谋黎苗之隆福也臣述职外方传闻嘉喜不胜拜蹈激切之至谢中冬衣袄表臣光言伏奉诏书赐臣翠毛细锦绵旋襕一领者祗荷宠光心颜无措臣光恭惟皇帝陛下皇仁溥洽衣被九围轸念祁寒宠钖嘉服臣虽无似蒙泽犹均滥承安燠之荣空慙不称之责贺皇子降生表臣光言伏覩都进奏官牒皇子降生仍令诸道不得进奉者伏以熊罴之兆载于诗雅弓韣之祥着于礼典盖以保育黎元无兹爲大夲支旣茂基祚益安是故百男昌而周兴五宗彊而汉炽隆替之源古今一揆臣光伏惟尊号皇帝陛下纯孝奉先逺䣭垂丗钖类之祉乆属群心皇穹隆休诞启茂绪蓬矢遵吉牢具脩仪斯寔宗庙眷祐之灵黎庶无疆之福穷河际海声敎所霑傥曰有心率知相庆况臣职叨近着位备列藩窃聆嘉憙奚胜踊跃官守有系阻造阙廷贺章献章懿皇后祔庙表臣某言伏承今月九日章献明肃皇后章懿皇后并升祔真宗皇帝庙室礼毕者圣心追逺思慕慈亲陟配祢宫顺成大礼臣某中贺伏以章献明肃皇后辅佐先朝敷明隂教导扬末命鎭绥大业章懿皇后淑慎在躬受天元祉茂育圣神光启丕祚而犹分祀閟宫未登太室尊号皇帝陛下濬发孝思㳂情着制采开元之令典讲国家之故事涓选嘉辰咸升配侑述祖宗之志成母后之尊允所谓道隆列辟法垂后丗礼行于宗庙孝通乎神明日月所临霜露所坠抃手蹈足小大同之况臣任居藩垣职参台阁欣豫之志倍亿等夷官守所居不获奔诣阙廷称庆进古文孝经指解表臣光言臣闻圣人之德莫加于孝犹江河之有源草木之有本源逺则流大本固则叶繁是以由古及今臣畜四海未有孝不先隆而能宣昭功化者也臣某诚惶诚恐顿首顿首伏惟尊号皇帝陛下纯孝之性发于自然动静云爲必咨训典起居出入不忘先烈以爲滁州者太祖皇帝所以禽馘姦桀肇开王迹并州者太宗皇帝所以芟夷僣乱混壹九围澶州者真宗皇帝所以攘却贪残亿宁华夏皆大勲懿业威霊所存遂命有司分建原庙图缋圣容躬题扁榜严奉之礼备尽恭勤羽衞供帐率从丰衍兹有以见陛下尊显祖宗之意无不至矣经曰爱恭尽于事亲而德教加于百姓刑于四海夫以陛下天授之资爱恭之志而又念夫百官者祖宗之百官不可以私非其人府库者祖宗之府库不可以赏非其功法令者祖宗之法令不可以罚非其罪慎之重之益自儆戒如是日月基绪之固巍如泰山黎民乂安四夷怀服草木禽鱼靡不茂豫此诚孝德之极致也臣愚幸得𥙷文馆之缺以经史爲职窃覩秘阁所藏古文孝经先秦旧书传注遗逸孤学堙微不絶如线是敢不自揆量妄以所闻爲之指解虽才识𥚹浅无能发明庶几因圣人之言得少关省览则粪土之臣荣愿足矣其古文孝经指解一卷谨随表奉进以闻臣光诚惶诚恐顿首顿首谨言年月日具位臣司马光上表进通志表臣光言臣闻治乱之原古今同体载在方册不可不思臣光诚惶诚恐顿首顿首臣少好史学病其烦冗常欲删取其要爲编年一书力薄道悠乆而未就今兹伏遇皇帝陛下丕承基绪留意艺文开延儒臣讲求古训臣有先所述通志八卷起周威烈王二十三年尽秦二丗三年史记之外参以它书于七国兴亡之迹大略可见文理迃䟽无足观采不敢自匿谨缮冩随表上进干冒宸严臣无任战汗屏营之至臣光诚惶诚恐顿首顿首谨言谢赐资治通鑑序表臣光言今月九日伏蒙圣恩令臣读所修资治通鑑仍面赐御制御书序一篇者臣性识驽钝学问空浅偶自㓜龄粗渉群史甞欲芟去芜杂发辉精隽穷探治乱之迹上助圣明之鉴功大力薄任重道悠徒怀寸心行将白首伏遇先皇帝若稽古道博采徽言俾摭旧闻遂伸微志尚方帋墨分于奏御之余内阁圗书从其假借之便未遑汗简巳泣遗弓陛下祗服骏命丕承前烈臣以属藁有绪不可不成受诏所爲不敢不上诠次无法抵捂实多仰汚览观伏须罪戾岂谓陛下赦其狂简赏其专勤思所以旌异于它书焜燿于群下特发殊恩不用常例属当劝讲之始俾参经史之末迨此清间命之进读而又序其夲原冠于篇秩发言爲典肆笔成书炳蔚玄变如虎豹之明灏噩无涯逾啇周之盛况复褒贬是非古人有所未至造端立意愚臣不能自言陛下一赐指陈涣然氷释至于博而得其要简而周于事典刑之緫㑹册牍之渊林臣实何人克堪斯语若乃嘉文宣以作则援正观而爲师兹实生民之福岂伊微臣之幸臣某诚感诚抃顿首顿首窃以周之南董汉之迁固皆推髙一时播美千载未有亲屈帝文特纡宸翰曲蒙奖饰大振辉光如臣朴小才固非先贤之比便蕃茂泽独专后丗之荣退自揣循殆无容措遂使萤燐末照依日月以永存草木常名附天地而不朽臣不任恳欵之至谨奉表陈谢以闻臣光诚感诚抃顿首顿首谨言年月日具位臣光上表谢奖谕勑书并带马表臣光言伏蒙圣恩以二股河北流巳闭断降勑书奖谕仍赐衣一对金带一条鞍辔马一疋者圣言优渥宠钖便蕃顾循无劳何以堪称臣光诚感诚愧顿首顿首窃以去秋积雨河决枣强朝廷忧劳悯兹昏蛰臣祗奏明诏相视所冝询采衆言闻逹天听舍短收长率由圣志处决利害昭晣如神今流势东所径趋渤碣恩冀西北公私安堵斯皆上帝储休明主独断劳心建䇿则有当官之人勤力奏功则有执役之士臣进无运筹之智退无负薪之勤曽何施爲膺兹贶赉辤之则渉于伪慢受之则寔爲尸素有面目无地自容臣性虽顽愚灵于草木蒙𬒳天施敢忘报効唯期竭忠庶禆万一臣光诚感诚愧顿首顿首谨言永兴谢上表臣光言昨奉敕差充永兴军一路兵马都緫管安抚使兼知永兴军府事已于今月十四日到任讫荷恩至重任责尤深巡抚吏民敷宣诏令臣光诚感诚惧蝢首顿首臣识虑闇浅规爲阔踈唯知愚忠屡贡狂直奉事三世操守一心间以齿发浸衰疾疹交集曽靡论思之効乆汚侍从之班旣无𥙷于夲朝祈自安于散地不圗睿泽更委名都虽要重之权自知不称而烦剧之地难以固辤受命以还措躬无所朅来就道甫尔到官维此咸秦昔爲畿甸山川秀美土地膏腴论其平时诚爲乐土在于今日滴值凶年经夏亢阳苗青干而不秀渉秋淫雨穗腐黒而无收廪食一空家之盖藏之粟襁负相属道有流离之人老弱怀沟壑之忧姦猾蓄蒲之志正冝安静不可动揺譬诸烹鱼勿烦扰则免于糜烂如彼种木任生殖则自然蕃滋谨当䇿励疲驽彫磨朽钝智力所及勤瘁无辤虽复失位危身终不病民负国庶几小𥙷用荅大恩臣无任戴天荷圣激切屏营之至谨奉奏谢以闻臣光诚感诚惧顿首顿首谨言遗表臣光言臣丗受国恩常思𥙷报伹以性识愚戆不合圣心是以比年以来屏居杜口不敢复言今衰疾日侵将填沟壑敢以平生忠恳一逹天聦庶几陛下知臣无求于朝廷而未甞忘国家也臣光诚哀诚切顿首顿首伏惟皇帝陛下天纵睿哲烛物精敏践阼以来锐志求治圗任竒杰恢张洪业得王安石委而信之不复疑贰听其言从其计人有沮毁之者责而逐之虽周成王之信周公齐公之任管仲燕昭王之倚乐毅蜀先主之託诸葛亮殆无以及斯乃不丗出之英主旷千载而难逢者也不幸所委不得其人安石旣愚且愎不知择祖宗之令典合天下之嘉谋以启迪聦明佐佑丕烈乃足己自是谓古今之人皆莫己如有人与之同则喜与之异则怒喜则数年之间援引登青云怒则黜逐摈弃终身沉草莱凡人之情谁不喜冨贵而畏刑祸于是忠直逺屏姦䛕竞进爲之腹心羽翼以干禄徼利遂使中外权要之任非其党与不得处也深疾諌者过于仇雠严禁诽谤甚于盗贼然后逞其胷臆变乱旧章兴害除利舍是取非其尤病民伤国者略举四条其一曰青苗钱分命使者诱以重赏强散息钱朘民求利取新偿旧负债岁多官守空簿实无所获货重物䡖公私两困其二曰免役钱纵冨强应役之人使家居自逸征贫弱不役之户使流离转死凡农家所有不过谷帛与力自古赋役无出三者今皆不取专责以钱钱非私家所铸要须贸易外求丰歳谷贱巳自伤农又迫于期限不得半价尽粜所收未能充数家之糇粮不暇更留若值凶年则又无谷可粜人人卖田无往可售遂至杀牛卖肉伐桑鬻薪来年生计安敢复议用此雇浮浪之人以供百役使缓则爲姦急则逃窜处事若此岂非倒置其三曰保甲自唐募长征之兵赋农民谷帛以给其衣粮农固巳困矣今谷帛税如故又使舍耕桑事战阵一身二任民何以堪又罢巡检兵士及尉司弓手皆易以保甲半月一代彼畎畒之民尚未能操弓挟矢已复代去用此擒盗不亦难乎夫夺其衣食使无以爲生是驱民爲盗也使比屋习战劝以官赏是教民爲盗也又撤去捕盗之人是纵民爲盗也谋国如此果爲利乎四曰市易遣吏坐列贩卖与细民争利下至菜果油面驵侩所得皆攉而夺之使道路怨嗟逺近羞笑啇旅不行酒税亏损夺彼与此得少失多又称贷于民恣其所取使无頼子弟得醉饱之资在家父兄受督责之苦倾赀破产什有五六凡此四者皆逆人情违物理天下非之莫之肯从安石乃以峻法驱之彼十恶盗贼累更赦令犹得寛除独违新法者不以赦降去官原免是其所犯重于十恶盗贼也安石苟欲遂其狠心无顾治体此其厉阶至今爲梗也又有姦诈之臣如种谔薛向王韶李宪王中正之徒行险徼幸怀谖罔上轻动干戈妄扰蛮夷夫兵者国之大事废兴存亡于是乎在而谔等苟营一身之官赏不顾百姓之死亡国家之利病轻虑浅谋发于造次深入自溃仅同儿戯使兵夫数十万暴骸于旷野资仗巨亿弃捐于异域昔王恢爲马邑之谋单于觉之遁去时汉军无所失亡但无功耳武帝犹以爲不诛恢无以谢天下今溃败亡失狼借如此而建议行师之人晏然曽无愧畏或更蒙宠任窃见国家至仁重惜人命诸州论囚有法应流而误入死者举州官吏皆坐停废柰何使数十万人无罪就死反无所坐乎此所以使狂躁贪冒之人竞爲常试之说而无所惩艾者也若举事屡如此其于国家岂不可忧乎臣闻堂上不则郊草不赡旷耘是以古圣王之治天下必先内而后外安近以服逺故书曰帝乃诞敷文徳七旬有苗格诗云王猷允塞徐方旣来下至齐晋文亦先冨教其民然后用之陛下何不视今曰朝廷之政治何如群臣之智能何如百姓之冨乐何如士卒之精锐何如乃遽从事于四夷也臣所惜者以陛下之圣明不师虞舜周宣之德反慕秦皇汉武之所爲借使能踰葱岭絶大漠鏖臯兰焚龙庭又何足贵哉自古人主喜于用兵疲弊百姓致内盗蠭起或外冦窥觎者多矣申屠刚曰未至豫言固常爲虚及其巳至又无所及必若待四方糜沸如秦汉隋唐之季然后悔之固巳晚矣夫諌争之臣人主之耳目也安可一日无之书曰若跣弗视地厥足用伤设有人闭目塞耳跣而疾趋前遇险阻安有不颠踬者哉臣窃见十年以来天下以言爲讳大臣偷安于禄位小臣苟免于罪戾闾阎之民憔悴困穷无所控告宗庙社稷危于累卵可爲寒心人无贤愚贵贱莫不知之而讫无一人敢发口言者陛下深居九重徒日闻䛕臣之言以爲天下家给人足太平之功十已八九成矣臣是以不胜愤懑爲陛下忍死言之庶几陛下览其垂尽之辞察其硕忠之志廓然发日月之明毅然奋干刚之断悔旣往之失收将来之福登进忠直黜逺佞邪审黄发之可任寤谝言之难信罢苗役废保甲以寛农民除市易絶称贷以惠工啇斥退聚歛之臣褒显循良之吏禁约边将不使贪功而危国制抑近习不使握兵而北乱除苛察之法以隆易简之政变刻薄之俗以复敦朴之化使衆庶安农桑士卒保首领宗社永安传祚无穷则臣没胜于存死荣于生瞑目九泉无所复恨矣臣不胜瞻天恋圣之至谨手书遗表以闻臣光诚哀诚切顿首顿首谨言年月日端明殿学士兼翰林侍读学士太中大夫臣司马光上表贺立皇太子表臣光言伏覩今月三日制书节文皇子延安郡王佣可立爲皇太子仍赐名煦者主噐惟长立邦家之基钖命以时爲社稷之福臣光窃以天意与子人情爱亲三王以来百丗不易伏惟皇帝陛下光绍前烈濬发逺猷仰尊宗庙之严俯眷蒸民之重宠建上嗣诞告多方离日昭布于重光震雷何啻于百里封略之内声教所覃凡有识知孰不皷舞况臣叨居近列夙受大恩喜闻徽音逺踰庶品无任踊跃之至谨奉表陈贺以闻谢起居减拜表臣光言伏惟合门告报今月十四日内降以臣与吕公着近各推恩转官所有将来正谢特令两拜起居余免舞蹈仍于执政官班次后别作一班及自今后凡遇前殿应干大起居特令别作一班止两拜起居恩出非常礼加异数优假太过慙负愈深臣光诚感诚惧顿首顿首臣猥以琐才预闻机政去春以后疾疹屡生入冬以来饮食渐少迨兹岁序之首顿觉筋力之衰拜起絶艰朝请殆废内惟恩纪之重天地所不能踰退思绩効之微丝毫未甞有立欲避位则爲罪益大欲就列则强力不前朝夕爲衆目所观启处无措躬之地敢谓皇帝陛下太皇太后陛下仁霑枯朽明烛幽微特亏着定之仪曲遂形骸之便臣询诸故老或谓有旧章然彼皆位跻宰辅之崇徳着耆明之美岂臣么么所敢比方欲辞则宝所不支欲受则自知非分蹴踖心悸战兢汗流惟仰頼于宠灵冀有瘳于药物病庶遄巳礼得如𥘉期于竭忠不敢爱死谨奉表称谢以闻臣诚感诚惧顿首顿首谨言温国文正公文集卷第五十七温国文正公文集温国文正司马公文集卷第五十八温国文正公文集卷第五十八书启一上许州呉给事书荅胙城郭太丞书与薛子立秀才书上庞副枢论贝州事冝书谢校勘启授校勘谢庞叅政启谢检讨启上宋侍读书回状元第二第三先軰启荅薜号州谢石砚屏书荅谢公仪启荅闻喜马寺丞与范景仁书与李子仪书别刘孝叔杂端手启与范尧夫经略龙图书上许州呉给事书月日具官光谨再拜献书某官执事光昔者未冠爲书生从师友间得执事所对直言䇿及后䇿观之喟然叹曰道之不明乆矣蔽于古者迂大而不可从溺于今者浅薄而不足用今执事论髙而不悖于今议实而不戻于古所讥切皆当丗之病所区画皆应事之冝粲然虞夏商周之道可以覆手而取举足而登也非夫深明于道之夲其孰克以致此哉由是私自誓曰异日傥得出入门下承事之间以受一言之教使皦然睹道之正涣然识道之归事君行己知所取舍而无所疑则私愿足矣及举进士幸免黜去始敢进谒朝之公卿大夫当是时蓄才德负名声出入帝廷荣耀辉赫照人者衆矣光皆未及往见首求执事之门而叩之诚欲急于学术之明而成宿昔之志也并褏其所爲文以爲始见之贽执事不责其僣而辱赐之诗以振饰之且曰道爲根抵言爲华由来表里相经纬光由是益知君子务知大者逺者则光愿受学之志愈固而专矣不幸光献文之明日西出之官自是巳来非奔走吏道则在苫衰绖之中矣东西南北﨑岖壈坎过阙门上逆旅㸑未及燃巳复出外矣是以役役十年而不得卒业也去年罢滑台从事至京师则执事旣爲天子辅弼臣矣光贱士也其敢不自分限而屡以其不肖之迹污辱门下之尘称道旧恩以求瞻望几杖哉必若是而爲天下之人谓之不营禄位而爲道则难矣光是以屏身退处不敢屡进以烦将命非爲輙自踈外诚惧不知者不能察其区区而有尘累于至公也今圣主以许田股肱大郡屈烦执事蹔镇治之光然后敢复叙昔日之知而求毕其戆愚之志夫肝鬲之所崇聚而欲杼展于左右者固不可立谈而尽也是敢复缮缀近所爲文凡五卷而荐之非敢以爲文也贵露下情而巳伏惟亮其狂简之诛而矝其自幼及长企仰之意副其所以来求考正道义之诚则没齿衔戴盛德永永爲执鞭秉辔门下之士矣不宣光惶惧再拜荅胙城郭太丞书光顿首再拜窃以前丗郡县以来朝廷唯置太守都尉令长自他掾属皆官长所自辟除供趋走治文书而已今幕府吏犹古之掾属也职至轻位至微独命于朝廷差异耳执事以老成之德任百里之重官爲三丞着籍于朝虽大君子卑逊不以自重然考之古视之今其事任位序不轻章矣而歳时月朔必以贺牍爲赐词恭礼备若小邑长之事牧伯然此岂光之所能堪哉是以日夜鞠躬重足継爲书启布之左右乞停此仪以安反侧而执事好谦之志确然愈固虽于盛德益有光美将使无似之躯于何自置殆非所以相全爱之道也廼者韦城张祕丞亦然光具此意因书请焉韦城悟其不可幸赐惠许独执事未炤愚𣢾祈请喋喋不垂允纳每得一纸流汗霑足光闻君子与人恭而有礼固不若此也今不敢避烦再荐言庶几髙明垂意察古今之体酌重轻之冝凡此过礼率从翦削时有惠训手笔往来使得㤗然自安无负踧踖幸之大者不宣光顿首再拜与薛子立秀才书顿首前日承不赐弃外辱以所爲文示之使得窃观甫尽数篇不觉喟然置之而叹噫士之读书者岂专爲禄利而巳哉求得位而行其道以利斯民也国家所以求士者岂徒用印绶粟帛冨宠其人哉亦欲得其道以利民也故上之所以求下下之所以求上皆非顾其私主于民而巳矣近丗爲士者颇谬于古往往以读书爲资身之货耳彼又恶知所谓利民者邪顾足下之文上以荐之于宰辅下以贻之令长求盗之吏未甞不以民爲先皆闾里素所疾苦而上不获知者深切着白使其人果举而行之则足下虽未得位而泽固施于民矣且夫身爲布衣巳能孳孳念民若此况得位邪光窃有以知异日卓然爲名臣使所至之方蒙𬒳其福者非足下而谁此真古人之志也朝廷得之亦异于刻经史润饰文采以自售施之于政而不逹者矣光是用矍然喜于今之丗而复见古之士且竦首倾耳以俟朝廷之得人而贺之也其文编不敢乆留谨奉而归之晨起使者至门立欲返报怱怱不宣光再拜上庞副枢论贝州事冝书云云孔子曰不在其位不谋其政国有大事庙堂之上谋议素熟方略已定而复以踈贱之人狂愚之议奸与其间罪之大者也然光闻之受恩而不知报者犬彘也光虽不才独忍爲犬彘之行忘盛德而无所裨益哉是以夙夜思之苟有以报万分者虽䧟入大辠不敢爱也窃闻贝州军士恩过而骄厌其久生辠求速死虽狂戆妄爲埶无所至蚤晚之间终就屠㓕若兵乆不决难乆不解万一城中之冦未即伏诛而它变旁起不逞之人同恶相济乗衅而动则爲朝廷之忧方此始耳此不得不爲之过虑也虽国家恩德在民沦于骨髓根深柢固万无所虑然王者举事固当计万全之埶然后行之者也不则狂贼自知辠恶无状降首亡繇独守穷城埶不支乆则拥其徒衆盗取库兵収载寳贿豨突而出建旗鸣鼔攻剽城邑以数千之盗散之赵魏之郊东连青徐亦足以爲齐民之患未可以旬月擒也以光之愚窃谓城中之衆未必皆有怨叛之志其造计首恶者不过数人自余皆迫于兇威不得已而从之者也其望大军之至赦令之降若坠涂炭者之待救纺于树者之求解也朝廷诚以此时发近郡之兵堑环其郛勿攻勿战使不得出而巳又隂以重赏募人入城焚其积聚坏其所恃使逃无所出守无所资然后命重臣素仁厚爲士卒所信爱者奉明诏以临之谕以胁从之人有能捕斩首恶若唱先出降者待以不次之赏其始虽与谋而能翻然悔过从善者亦除其辠待以不死或爲恶不变敢拒官军者戮及妻子无有所赦如是不过旬月逆卒之首必函致于阙下矣此坐支解狂贼之术也往年保州之役威罚实行今爲恶者必诳诱其徒曰汝罪巳大出城必诛保州近事足以爲戒自非赏至厚信至明则不足以破散其谋冝得先降者厚赏赐之超资越序拜以官爵锦衣骏马徇于城下使足歆慕以焜燿其余彼虽甚愚国家昭昭然设贵爵重赏于前峻刑严诛于后示以大信皦如日月安有不动心者哉书曰除恶务夲周颂曰铺时绎思我徂维求定明圣王之诛不在快意多杀要欲布陈条理期于安而巳今诚贯其胁从之辜开以自新之涂纵未即日殄灭使其内自相猜肘腋之变纷纷数起支节散落腹心溃败渠魁之首可指日而烹也然后分别白黒表章善恶取倡爲乱者种族诛之余皆勿问亦足以立威而示怀矣讨不失辠赏不失功士卒无伤甲兵不顿财谷不费盗贼不滋窃以爲最䇿之得者也或者必欲以兵力取之贼慿坚城执利兵据仓库比其授首则河朔之力固巳困矣况加以不虞之变哉夫炎炎不絶熖熖柰何当事之微治之易耳时至不爲祸如发机今狂贼日夜喣妪其党出库物夺民财以㗖之又恐喝以国家之威刑沮抑其向善之意不乗其衆心危疑未定之际坏败其谋巳而日寖乆辠寖深朝廷无寛贷之令凶党有㵕毒之威朝薫暮蒸衆志巳固然后圗则招之不来攻之不克用力百倍而功不可必也故不爱官爵金帛之重赏以坏其党今其时也过是无益矣朝廷之议髙深幽宻今日处置爲攻爲战爲赦爲诛非艹茅之所能知也万一议者有欲用兵碎而不以计破者此乃愚诚区区愿陈所见者也诗云先民有言询于刍荛夫以周公之才于天下事冝无所不知而日孜孜礼白屋之士求善言询政治者诚欲尽衆人之思虑执事爲天子腹心之臣典枢机之任凡百筹画得失之数必巳决于中矣而某不识分限复妄有云者诚贪于报㤙而忘其愚僣之辠也伏计执事法周公之道亦不厌刍荛之言以博观焉谢校勘启蒙恩充前件职者伏以圣哲之道悉载于书书之散讹道亦鬰滞是以国家开圗籍之府设校雠之官必求秀伟絶特之人使之执事诚以道爲重也光天与之分甚鲁且愚徒以丗家相承习尚儒素故自免去襁褓初知语言父兄提擕授以经籍是以不执余技而逢衣自名曽未能游圣人之藩篱哜六艺之糟粕遽用门䕃列于王官始举郷举径叨上第常窃自恨道未至而受禄学未优而治民虽媮获于一时终不足爲成人也巳而天降之旤服衰五年指景数刻几无生望洎免䘮爲吏从事藩方则牒䜣文移所居委塞是以旧学葢废翦爲荆榛私心怅然毎用叹邑不自意得承乏东序息肩薄领乃始脩励钱镈诛治荒秽庻几克徇宿昔之志虽失之春芸犹得之秋获足爲愈焉敢谓朝之辅臣不察驽朽遽列其名荐之法座上方倚信大臣议无不用遂发中诏引登书府使之欵朱阙蹈𬗋台倐去蓬蒿颉颃霄汉荣耀过分不寒而栗夙夜循念罔知所来此盖伏遇某官内竭忠力以勤王家外隆寛𥙿以延士类各适其噐不遗衆才顾眄所加人増大吕之重议论所与丗剧衮章之荣俾兹妄庸滥获甄采敢不益自勤敕无违率履勉服故业期于有成庶几不辱宠灵无负知鉴过此以往未知所裁授校勘谢庞参政启蒙恩充前件职者伏以朋友道缺爲日乆矣陵夷至于近丗益以衰薄甚者旦爲好言暮而反之况于存没之异贵贱之絶苟能言其姓名识其游处斯可颂矣矧又収抚其孤诱掖成就使之自卵而翼去幽而光天下几何人哉光质性愚陋动无可称学古着文皆不逮衆徒以先人畴昔甞託僚寀获友髙明道同志合出处如一分义之美近古所希光以童子获执几杖侍见于前执事抚髫诲道俾之就学以至冒窃科级叨尘禄位始终之赐皆有自焉及夫上天降灾旤罚崇大屏伏田里号咷待尽执事赐书吊抚俾能自存又譔着遗烈表之楸柏使其后祀焜燿无穷凡兹大恩固已无量矣而又以光朴懦自守谓其寡过毎赐祓饰多踰其实光或闻之流汗𬒳颡常惧不能堪副以累知言曁衰麻外除复从吏役执事以文武才实入賛枢极荐士之奏首列光名事虽报闻勤恻愈甚间二歳进参大政则又复前奏出之扆前上方推信大臣议无不用亟命近署试其所能艺术素踈果暴嗤鄙方自踧踖以湏谴绌不意天恩曲成引内祕府遽使颉顽禁闼依光紫霄校雠群书参奉游豫岂光空薄所能堪称承命震骇征营失据静自循度罔知所来此非先人之余休被及后昆执事之敦笃不遗故旧糠粃小生何阶自致衔恩念亲涕泗横集夫以执事之忠亮纯明岂其私一不肖之人使污蔑文馆羞士大夫盖将驱一丗之人使媮者日敦薄者日醇诚有以賛天子之大化非独苟然而巳乃知大君子之举事用志逺矣光敢不夙夜刻励寤寐训辞进益所长攻去所短苟使不忝前人之教训羞知己之偁论以负明诏之収擢而巳过此巳往不知所爲谢检讨启蒙恩充前件职者仰戴宠灵俯循涯分任非才称忧与愧并窃以帝王垂宪于典坟文武布政于方册参天球赤刀之寳閟石室金匮之严岂繄记述之良抑亦讨论之美自微贯穿前载浃洽旧闻稽古侔倚相之才叙事识子长之体则何以懋明得失考合异同访逸事于名山求绪言于故老使圣哲丕绩弊天壤而无穷俊乂隆名炳丹青而不朽原立官之甚重冝择士以恪居岂容冒尘坐致隳旷如光者行能𥚹浅器质迂踈徒以儒术承家蚤用门资署吏甫任典谒巳辱闻诗愚者常专虽慕攻坚之业勤而无获正如毁瓦之爲猥玷士科始陪賔幕雕之道未信尹何之伤实多旋属家艰零丁苫比还官次汨没道涂辞锋顿而不修学殖落而亡几分从尘役絶觊荣阶俄承乏于瞽宗遂参华于天禄庆霄清晏蓬渚䆳严缣素牣盈率多未见英豪坌集叨与并逰顾鎻陋之无庸毎怔忪而自失所虞扬汰敢冀甄収何期佑弼之司误辱褒称之奏俾登史观賛治信书缉记言记动之殊辨所见所闻之实详明其故䌷绎厌文窃惟累洽之辰方咏衆贤之冨弗图嘉命遽及窳才靖究所来孰云无自此盖伏遇某官奖延后进汲引下僚采其毫发之长振以齿牙之论使不售之马立享千金之酬无用之材或充万乗之噐敢不劬劳从事恪慎处躬冀少荅于生成庻无慙于知遇过此以往未知所裁上宋侍读书昔燕王有马干里而天下无敢献马于燕者爲其皆不能及廏中之良也赵王有璧径尺而天下无敢贾玉于赵者谓其皆不能及椟中之羙也彼以物求售者诚然以道求售者则异矣请以周公言之夫周公之徳羙才智天下固无庻几望其藩篱者然周公沐则捉发飱则吐哺汲汲焉走迎天下之士惟恐一人伏于蓬莱之下者是以钟石筦絃之音歌舞其德于今未衰曏者傥以己之才德求诸佗人则外踰四海舟车所极终无一人可収采者又安有晔晔光羙施于千载邪降及后丗贤公卿大夫未有不祖述此道而能具羙者也伏惟执事体纯明以立质积学问以广德自结圣主优游禁闼四表仰声而响集群士希光而景附眄睐所被温于春阳咳唾所沾重于珪璧诚荐绅之表的后进之衡鑑也光才朽行僻学踈丈陋群居士林无与比数而不自屏绌妄以其技进于左右是犹献马于燕贾玉于赵也执事傥以二国之意遇之则光冝驱呵摈逐不得少留于门下矣以周公之道接之则光必得从七十子之后而俟见焉窃以古者见于公卿大夫必有贽今其礼亡乆矣士非文无用爲贽者是敢不自隐其嗤鄙杂録旧所爲文凡五卷执之立于屏外以待进退之命焉回状元第二第三先軰启伏蒙某官不以光之愚庸散贱亲枉车骑辱临其门前之以启以将盛意恐悚愧懅于兹未息窃以取士之详进贤之速视古以来冝无若今者今天下之士举于其州用不能退者十常七八然后升之礼部礼部又如之然后升之天子之庭天子临轩亲覆之又有退者然后解其布衣而禄之如此可不谓之取士之详欤然其以魁杰秀异在殊级者其视朝廷美官若寓物禇中不十年毕取之大抵皆至公卿如此可不谓之进贤之速欤取如是详而能独爲群士之先则其才可知巳进如是速而能不自隆贵以礼于愚庸散贱之人则其德可知巳才与德二者议士之所先也而皆有以过絶于人光是用不敢私贺于左右而贺于朝廷贺于衆庶知其将得贤公卿而有所瞻頼也荅薛号州谢石砚屏书光再拜启积日前令嗣先辈访逮出手笔并石月屏爲贶捧玩不胜愧喜比来数于都下朋从处见此屏观其天质圎莹非刻非绘如秋髙气清逈然在望信乎天地之异气山泽之殊寳也素心恱之无从可得岂以一旦不烦恳请坐致握中性夲踈野雅叶所欲虽受文锦十纯白壁百双在光之愚未爲重赐谨当縢閟箱笈不忘惠好耳气序瘅暑信后伏想休胜俗故怱怱乆不遑修谢尤増悚惧先軰注官甚便想加慰喜未期接侍倍希珍厚不宣光再拜上启荅谢公仪启光之得游于书府也爲日寡窃甞侧闻先逹长者之言曰昔之初有职业于兹者不以位之崇卑名之显晦皆挚启以造于僚友之门誾誾焉与见于公卿贵人之礼均若是者非佗盖以凡居此官夲以礼义相先非以名位相髙也兹道之替乆矣光不及见焉常拊髀私叹自恨生之后而进之晚不得目前人盛事又伤身之贱而名之晦不能率先士夫以振起之也不意今者某官以英伟之才负天下烨烨之望始以鸿渐之翼翔集兹地独能力探故实勤而行之虽光之愚陋轻微不足齿于僚列者皆亲枉车骑怀启䄂谒临其蓬荜一无所遗光始愧中疑终而释然知兹礼之来非光之爲而爲台阁之羙不可使遂委草莽而沉絶不継也伏以某官始者游太学则冠诸生登王庭则先俊选贵名之白若列宿之罗清旻疾风之走四海凡一事一爲皆天下之所仰而趋慕而归者也若使出于媮则后来之士无自入于敦出于敦则后来之士无自入于媮况始仕于朝天下方拭目而观之清耳而听之乃独不出于媮而出于敦是则及物之利繇此其始矣光是以爲天下士大夫贺而不敢以见礼私自荣也荅闻喜马寺丞书月日光顿首再拜明府寺丞合下光顷日虽得邂逅奉望颜色然殊未暇陪从容杼悃𣢾也今者猥蒙记存逺赐之书仍以新与邑中贤士大夫治孔子祠命爲之记何采听之过而责望之重也且愧且恐若无所容光资性顽蔽辞艺鄙薄平居爲朝夕近用之文犹多乖僻取人嗤傲况于语先圣之道载贤令之功镌之金石传之将来是犹执尫人而负之以千钧之重虽欲自託于显茂之业而贪不朽之荣独不轻先圣而累明府羞邑中之贤士大夫乎此诚非光之所敢任也伏惟寛明当赐开察改求酣鬯于道而冨有于文者使爲之则冝与大名昭昭千古不穷矣若光类者正可相与诵咏而巳不宣司马光顿首再拜与范景仁书月日司马光谨再拜献书景仁足下诗云先民有言询于刍荛言人君不以鄙贱废善言也又云心乎爱矣遐不谓矣言人臣不以踈逺忘忠爱也又云彼姝者子何以予之言贤者在位下乐告以善道也又云何以恤我我其収之言贤者得忠信之言无不受也光实何人明主以爲臣景仁以爲友明主方侧身求諌而景仁以言事爲官光又可以嘿而已乎光闻古者士传言諌盖以士贱不能自通于君故因资卿大夫以传之光曏者不知其贱且愚辄以宗庙社稷深逺之计冒闻朝廷诚知位卑而言髙智小而谋大触罪皆死然死者人之所必不免也若忠于国家而死死之荣也是以剖肝沥胆手书缄封而进之庻几得逹法㘴之前明主或加听采自以圣意建万丗不拔之基则光退就鼎镬如蒙黼黻此光之夲心也无何自夏及秋囊书三上皆杳然若投沙砾于沧海之中莫有知其所之者夫以即日明主求諌之切诏书烂然颁于天下而光所言又非鎻鎻不急之务若幸而得閞圣听则光所言是邪当采而行之非邪当明治其罪岂有直加弃置曽不谁何此必所言渉千里之逺歴九阍之深或弃或遗而不得上通也古之人有奏䟽而焚藁者盖爲言巳施行不可掠君之羙以爲己功也若奏而不通又自焚其藁则与不言何异哉光是用中夜起坐涕泣霑衿窃惟当今朝廷諌争之臣忠于国家敢言大事而又周旋日乆知光素心者惟景仁而巳某之言不因景仁以自通尚谁望哉且景仁爲天子耳目之臣得光之言传于明主天下固莫得而窥也光是敢辄取所上奏藁献于左右伏冀景仁察其所陈果能中于义理合于当今之务则愿因进见之际爲明主开陈兹事之大所当汲汲留意不当因循简忽以忘祖宗光羙之业及乞取光所上三奏略赐省覧知其可取可舍可矜可罪裁定其一而明赐之无使孤逺之臣徒怀愤嘿嘿而无所告语也昔樊哙諌汉髙祖留止奉宫奉春君请徙都长安始皆未听得留侯言即日从之盖人主素所信重入其言易故也今其官于千里之外爲边州下吏景仁朝夕出入紫闼登降丹陛天下之责治乱安危者不在于光皆在景仁光虽言之终不能有益于国家止于是而巳矣若夫恳恻复熟以感寤明主成圣丗无疆之休则在景仁留意而巳如是实天下之幸非独光之幸也不宣光惶恐再拜与季子仪书光再拜昨日值客至不克尽谈宿夕思之终未能逹子仪髙远之虑故輙复布其愚悃以闻左右未审果肯省眎否凡足下今所欲爲义邪利邪将不胜其忿苟爲诋讦以快志邪此三者皆未见其可也足下虽自信其心不爲利动然天下之人乌可戸暁万一𬒳渉此谤于何湔洗是弃千金之璧而得腐䑕也虽一日十官岂足羡哉光辱与足下游最乆窃观士大夫间才行具羙如足下者能有几人所以孳孳深更重惜不欲使有毫末之议加于全德事苟上闻不可复掩朋友虽欲从而辞之亦无及巳足下何不试察光心所以区区不避谴怒竭忠相告者亦何所利哉正爲贤者惜举措而巳别刘孝叔杂端手启光再拜前日暂得诣别怅恋何可胜言比宿起居何如舟舰具未解维果在何时恭惟道胜名立余无可贵外物土芥固不足以滑和唯冀亲近药物益自爱重区区所祷不宣光再拜与范尧夫经略龙图书光启昨在洛中及至京师两于河中递次得所赐书值光治装赴陈州又得旨诣阙寻又忝左省之命怱怱事多乆不修报明恕必察其非踈懈也曏承就移庆帅旣践丗官复修旧治计尧夫必乐然就职然士论所郁郁者犹多也光今日忝窃皆由尧夫素加诲诱重以推挽其感戢固不在言今岁大暑异常边地必稍愈触热饮冷更祈节慎不宣光再拜第二书光愚拙有素见事常若不敏不择人而尽言此才性之蔽光所自知也加之闲居十五年夲欲更求一任散官守候七十即如礼致事乆絶荣进之心分当委顺田里凡朝廷之事未甞挂虑况数年以来昏忘特甚诚不意一旦冒居此地蒙人主知待之厚特异于常义难力辞黾勉就职故事多所遗忘新法固皆面墙朝中士大夫百人中所识不过三四如一黄叶在烈风中几何其不危坠也又爲丗俗妄𬒳以虚名不知其中实无所有上下责望不轻如何应副得及荷尧夫知待固非一日望深赐教督以所不及闻其短拙随时示谕勿复形迹此独敢望于尧夫不敢望于它人者也光再拜温国文正公文集卷第五十八温国文正公文集温国文正司马公文集卷第五十九温国文正公文集卷第五十九书启二与东阿张主簿书与范景仁书再与范景仁书荅明端太祝书荅陈充祕校书与夏秘丞书别纸与魏云夫书荅德顺军刘太博书上始平公述不受知制诰启荅刘蒙书与东阿张主簿书正月二十四日光顿首主簿足下光不佞蒙丞相辟署来此官虽贱微朝廷亦委之察举境内贤士大夫苟舍置贤者而惟目前营求者之与辠孰大焉是以到官以来窃观诸县贤士大夫无如足下徇公爱民者其所以奉知固不俟足下之求也今迺贬损书诲有从风雨而老之叹殊非所望君子患不能不患人不知足下姑勉修所能何患无知己不宣光顿首与范景仁书九月二十六日同年弟司马光再拜景仁学士足下曏者景仁𥘉爲諌官四方之士知与不知闻者皆曰諌官得景仁天下其庶矣况如光者其喜固不在衆人之后然而有所惧者其故何哉请试爲景仁道之夫良玉易瑕清水易汚凡负天下之望者必任天下之责此理之固然也曏使景仁才术操行无以异于衆人则其来也人不爲之喜其去也人不爲之慼嘿然不言人不以爲责今景仁之名皦然暴于天下巳如清夜列星之文虽欲厚自谦让藏于衆人乌可得哉此光所以爲景仁惧也景仁官虽未甚逹然爲天子耳目之臣朝夕在天子左右万民之利病巳得而言之朝廷之得失巳得而言之亦不得谓之不用矣夫士之学行巳美而名不彰者朋友之过也旣彰矣而时不用者执事之过也旣用矣而功业不白于天下者敢问谁之过也行矣景仁勉之自今日以往天下之民万一有失职而吟叹者景仁之责也朝廷之政万一有违理而伤道者景仁之责也非独光浮目而望沈耳而听也天下之人莫不皆然举措小差天下之责四面至矣呜唿可不惧哉自非相爱重之深至乌肯及此也不宣光再拜再与范景仁书月日光再拜景仁足下日者不自知其不肖猥贱敢妄以书干冒左右退自悔恐谓必且得罪见弃絶矣北都逓中忽辱示问然后知大君子纳善无厌以畜其德汪汪然若江海之大夫如是天下之士孰不愿挟其忠信以趋左右者哉幸甚景仁书云有朝廷之是非有天下之是非有后丗之是非夫何忧何惧善矣景仁之充此言也寔天下苍生之福也虽光亦愿景仁如是而巳矣必曰议天下之是非若议乐之是非则非光之所敢知也又云必欲伺大臣之细故发其隐微以市已直实不能也此则不唯景仁耻之光亦耻之不愿景仁爲也光所谓良玉易疵清水易汚者谓其全之之难有疵汚而人见之易也非谓其易磷缁也春秋责贤者备孔子之意岂有异哉景仁或未之思耳凡论者审知其是守之不移然后能明其道何强辩之有哉必诡随雷同然后景仁恱之邪属部役者之金隄行在朝夕怱怱不能尽所怀光再拜荅明端太祝书六月二十四日司马光顿首太祝足下士之服儒衣冠者莫不指圣贤之道以爲归然而能至焉者几希非其智力不足爲也名利诱之则转而从佗不自知耳自古士之求道而不至者凡病此也今足下年甚少才甚美不知光之不肖而辱赐之书迺云非爲名也欲师道德而巳呜唿足下之言古大君子之言也审能充之圣贤之道近在耳目之前矣如光者将跂仰颂叹之不及又奚暇道德之知而况以师道自处哉足下之志则诚美矣其所从求之人则非也孟子谓曹交曰夫道若大路然岂难知哉人病不求耳子归而求之有余师荀子曰学者诵数以贯之思索以通之爲其人以处之除其害以养之足下傥察二子之言则虽闭门求之道乌有不至者哉光何人也足下推褒之过而督责之重譬之若指江河而使孺子渉焉必不敢从已不宣光恐悚顿首荅陈充祕校书九月二十四日司马光再拜复书祕校足下比日前辱赐书推褒责望皆非光所敢当惶恐累日无以自处岂非足下爱之之厚而不觉言之之过也然光未知足下之志所欲学者古之文邪古之道邪若古之文则某平生不能爲文不敢强爲之对以欺足下若古之道则光与足下并肩以学于圣人光又智短力劣罢倦不进者也乌足问哉虽然足下之意勤不竭尽以告则必不止敢私荐其所闻足下择焉足下书所称引古今传道者自孔子及孟荀杨王韩孙柳张贾才十人耳若语其文则荀杨以上不专爲文若语其道则恐王韩以下未得与孔子并称也若论学古之人则又不尽于此十人者也孔子自称述而不作然则孔子之道非取诸已也盖述三皇五帝三王之道也三皇五帝三王亦非取诸已也钩探天地之道以敎人也故学者苟志于道则莫若夲之于天地考之于先王质之于孔子验之于当今四者皆冥合无间然后勉而进之则其智之所及力之所胜虽或近或逺或小或大要爲不失其正焉舎是而求之有害无益矣彼数君子者诚大贤也然于道殆不能无駮而不粹者焉足下必欲求道之真则莫若以孔子爲的而巳夫射者必志于的志于的而不中者有矣未有不志于的而中者也彼数君子者与我皆射者也彼虽近我虽逺我不志于的而惟彼所射之从则亦去的愈逺矣此某之所闻而是非不能自定者也足下试熟察而审处焉不宣光再拜与夏祕丞书光再拜光初离并州一驿曽于逓中领所赐书以道涂无便可以报谢曁至都下则朝论纷纷以忽里之败爲皆因筑堡引惹生事光毎见公卿大夫下至等軰輙爲开述虏侵汉地事体本末二堡不可不筑之状前日之败盖由边将轻敌无备穿头入网中本非作堡之过言之切至口几流血而丗俗常情成是败非气燄方张不可向迩以光区区譬如鹪鹩渐羽以洒邓林之火固无益矣闻光言者或逆加排折不容出口或呒然阳应腹非皆笑要之所语数十百人讫无一人信者光遂闭口不敢复言但引咎责躬乞分取诸君之罪而并坐之所上之奏非特爲庞公也亦具述当日与诸君谋议本末其言皆天地所监不敢有分毫欺罔仍言朝廷若不以修堡爲非则庞某夏某等必不受责若以爲非则庞某先巳罢修此堡因臣至彼见虏骑退散方议再修武某夏某等因臣传导其言方得逹于庞某修堡之事皆臣所致若治其罪臣当爲首乞伏重诛以正国典章再上不报又廵白二府力陈此诚乞朝廷大则肆之斧钺中则流窜岭海或圣朝至仁减贷极轻亦望以中立爲比除一逺郡监当所以然者上以不亏国家至平之法中以少谢负累知己之繋下则它日复见武侯中立及邢贾诸人有所施其靣目沥㵼肝胆恳恻备至而二府诸公确然以爲台狱元无収竖使朝廷何以施行光退复具奏草更欲以死自请则亲友皆言如此是明知朝廷不行而饰伪以采名也光闻其言实无以自明遂自塞嘿不敢复上而再三循念当日与中立于东斋计议之时固以成败自决迨至忽里败绩之后光又与中立书言朝廷若知败绩不因修堡则吾軰何罪若爲因修堡所致则必不以事尽诿诸君今诸君俱𬒳谴责而光独得无咎是卖诸君以自脱也将不得列于人类其爲羞愧可胜道哉毎一念此昼则投筯辍䬸夜则撃席叹咤终身慊慊不可湔洗若贮瓦石在于胷中无时可吐所以经年不通一字以问动止者固非懈惰诚由内自慙怍又未知中立察之与否使光执笔无以置辞前日邸吏乃以手字相示云得之西来军士光然后知中立聦明察光非卖友者不加罪絶而犹赐存问光始敢布陈其所怀庶几中立叅以所闻知其非妄也虽然此乃略道梗槩其不可以书传者湏在佗日靣谈方尽覼缕也别𥿄诏狱所竖中立事甞亦剽闻立寨斫木则有之辰巳之差则告者过也但谓所申郭武出廵爲虚及状内无武侯入城一节事耳然以光观之皆中立忠于朝廷信于上司笃于僚友之事而治狱者集以爲过当如之何此盖措意不在中立故也书云又有余忧此则虑之过者光去夏自麟还并悉述所闻衆人之议不出五策以白庞公其最下听其侵耕置而勿问次则力战决以胜负次则诱其耕民徙之内地使彼自惧失亡而去次则絶其私市使彼自计侵耕所得不偿所亡必来分割次则乗间筑堡以扞之借使不尽得其田亦足爲麟州耳目藩蔽庞公幸用其二而舎置其三于今日思之始知当日下策乃上计也嗟乎事难预知无可言者所惜者国家边臣姑息之弊乆矣今止欲自于汉地内立一小堡巳谓之引惹生事罪及元帅则后来者所爲可知益使戎狄轻汉矣次则庞公垂教孜孜爲国更获欺罔之名次则中立才美操坚而横罹此虽不足爲异日之累而亦暂致淹回次则光罪当爲首而不蒙诛戮贬窜使国家有同罪异罚之讥此皆某所慊慊者也以此之故光今虽强颜出入朝省毎有人正视其面则慙不敢仰凡以上累知己而旁负朋友故也其佗一一非书所尽盛暑中倍自保辅与魏云夫书十二月十一日光再拜云夫处士老兄近蒙贶手笔云见家兄言光颇喜飬生夫生之贵于物也甚矣人不能保其生于他何有光心虽喜之不能得其涂径望其藩墙也今老兄年余八十矣自皇祐𥘉拜别又逾十年毎闻家兄言老兄精神益明旅力益壮视听饮食过于少年不知以何道修育乃能至是诚不胜叹慕之深顾以俗网縻絷无由得亲执几杖以受教于下坐傥有道之稊稗土苴可使愚陋牵俗之人与知而力行者愿时赐诲谕俟它日得侍左右然后卒业不胜幸甚不宣光再拜荅德顺军刘太愽书光顿首再拜赵令来蒙贶书教以所不及始于喜愧终于感惧光常病丗人称交友者相遇则诩诩笑言以酒食相恱相去则长函短幅副以苞苴言皆謟䛕又似欺侮习尚成俗莫知其非求诸古人切切偲偲谅直之益万无一二常惧没丗不见其人今乃得之于足下此其所以爲喜足下所示皆国家安危之本治乱之原当今所冝汲汲者足下爲逺官无言责犹能孳孳不忘忠荩如此光仕于朝廷官以諌爲名政事有阙或不能知知之或不能言言之或不能入不能入又不能去此其所以爲愧也昔者先人获知于先龙圗推称援挽以至于通逹今兹某又获知于足下敎诲隐括使逃于罪戾仍丗受赐于门下此其所以爲感也观足下之言非直可以爲交友之良乃实国家之忠臣光知不能荐又偷安窃禄以妨贤者之路大则将受诛于朝廷小则将取讥于天下之士大夫此其所以爲惧也凡足下所谕敢不熟思而谨志之苟其智力之所及者不敢不勉也谨此布谢恳伏惟俯赐照察不宣光顿首再拜上始平公述不受知制诰启光惶恐启雨后薄寒比日晴霁稍复暄暖伏惟台候万福适蒙宠赐手敎问以乆不受恩命之故不惟爱念之厚迺复知其坚守愚志必有所爲非苟然而已古人所谓知已者正应如是区区之死不足以报感极以泣无言可谕光自緫角以来则拜伏趋走于前又辱知爱如此之重岂敢以半言诬罔聦明借使有之亦不能欺也光自幼读经书虽不能钩探微藴比之佗人差爲勤苦尽心而巳又好史学多编缉旧事此其所长也至于属文则性分素薄尤懒爲之当应举时强作科埸文字虽仅能牵合终不甚工颇慕作古文又不能刻意致力闚前脩之藩徒使其言迂僻鄙俚不益世用此真所谓学歩邯郸匍匐而归者曏者年三十余相公在枢府时始令学作四六文字供给牋奏虽承命不敢不勉而终以愚陋不能进益自相公出镇以来亦遂舍置未常复爲也时时荅亲旧书启则不免假手于人今知制诰之职掌爲天子作诏文宣布华夷岂可使假手荅书启者爲之邪光与石舎人同年登第少相亲狎熟知其人志度清夷操行纯一当在馆阁时闻望甚羙其文采亦不全出衆人之后一旦擢处西掖所作告命小有瑕谪则轻薄之士相与传以爲笑至今身没而传笑者未巳光窃伤之曏使石不登西掖岂有此辱邪光平生所爲文辞比之于石自谓犹未能及而视此前辙欲使光遵而蹈之岂能不惧且愧苟贪其荣利强颜爲之不惟取一身没齿之羞亦非所以増朝廷之光华也以是观之光之不授知制诰出于赤诚非饰让也但不爲朝廷及丗人所谅耳夫馆职止于校正文字故虽如光者亦可爲之至于知制诰天下止有四贠非文辞髙妙殊衆绝伦者固不可爲也非独如是而巳㧕又有势不可受者光曏者除开封府推官判三司度支句院及修起居注皆曽辞免至于四五而不能得请卒复旧职今兹召试制诰私心自念以爲若复辞而不获则举措可慙不若勿辞遂勉强就试当是之时谓吕侍讲虽辞亦必不免无何明旦欲诣合门受勑而今夕闻吕别有除命乃知光自不辞而非朝廷不许也是以复有今者之请奏章巳四上矣若又因循复往就职则是前后辞让禄位皆诡诈饰名以巧邀朝廷举不可信矣虽家人仆隷犹将疑之况天下之人乎如是则光无复靣目以立于士大夫之间是以竭力致辞不复计奏章之数若朝廷终不见听治其顽蔽不恭之罪行罚而巳矣知制诰必可免也前日至堂中见执政亦具以此诚白之不知其见信否今并四次奏草封上贵知其本末之详自免陈职以来喜有参侍之期而以辞官之故未奉朝请伏谒门下杳未有涯晨夕遑遑心如游云常在左右但形留不往耳旣不获面陈因辞杼情不觉烦多荅刘蒙书五月十六日陜郡司马光再拜复书贤良刘君足下昔张伯松语陈孟公曰人各有性长短自裁子欲爲我亦不能吾而效子亦败矣马文渊戒兄子欲其効龙伯髙之周慎谦俭不欲其效杜季良忧人之忧乐人之乐也光愚无似何足以望万一于古人然私心所慕者伯松伯髙而不敢爲孟公季良之行也况幼时始能言则诵儒书习谨敕长而爲吏则读律令守绳墨龊龊然爲鄙细之人侧足于庸俗之间不爲雄俊竒伟之士所齿目爲日乆矣不意去歳足下自大河之北洋洋而来游于京师负其千镒之寳欲求良工大贾而售之乃幸见顾于陋巷因得窃读足下之文窥足下之志文甚髙志甚大语古则浩博而渊微论今则明切而精至诚不能不口夸而心服譬如窭人子终日环绕爱玩咨嗟传布讫无一钱敢问其直之髙下亦终于无益而巳矣今者足下忽以亲之无以养兄之无以葬弟妹嫂姪之与以恤䇿马裁书千里渡河指某以爲归且曰以鬻一下婢之资五十万卑之足以周事何足下见期待之厚而不相知之深也光得不骇且疑乎方今豪杰之士内则充朝廷外则布郡县力有余而人可仰者爲不少矣足下莫之取乃独左顾而抵于不肖岂非见期待之厚哉光虽窃託迹于侍从之臣月俸不及数万㸑桂炊玉晦朔不相续居京师巳十年囊禇旧物皆竭安所取五十万以佐从者之䟽粝乎夫君子虽乐施予亦必巳有余然后能及人就其有余亦当先亲而后踈先旧而后新光得侍足下裁周岁得见不过四五而遽以五十万奉之其余亲戚致旧不可胜数将何以待之乎光家居食不敢常有肉衣不敢纯衣帛何敢以五十万市一婢乎而足下勿以出责之岂非不相知之深哉光视地而后敢行蝢足然后敢立足下一旦待以爲陈孟公社季良之徒光能无骇乎足下服儒衣谈孔颜之道啜菽饮水足以尽欢于亲箪食瓢饮足以致乐于身而遑遑焉以贫乏有求于人光能无疑乎足下又责以韩退之所爲若光者何人敢望韩退之哉韩退之能爲文其文爲天下贵凡当时王公大人庙碑墓碣靡不请焉故受其厚谢随复散之于亲旧此其所以能行义也若光者何人敢望退之哉光自结髪以来虽行能无所长然实不敢锱铢妄取于人此衆人所知也取之也廉则其施之人也靳亦其理冝也若旣求其取之廉又责其施之厚是二行者诚难得而兼矣足下又欲使光取之于佗人是尤不可之大者微生髙乞醯于邻人以应求者孔子以爲不直况巳不能施而歛之于人以爲巳惠岂不害于恕乎足下之命旣不克承又费辞以释之其爲罪尤深足下所称韩退之亦云文章不足以发天下之事业钱财不足以贿左右之匮急稇载而往垂橐而归足下亮之而巳不宣光再拜温国文正公文集卷第五十九温国文正公文集温国文正司马公文集卷第六十温国文正公文集卷第六十书启三荅楚州粮料胡寺丞宗愈荅周源同年书荅孔文仲司户书与王介甫书第二书第三书荅河阳李夷白祕校书荅齐州司法张祕校正彦书荅楚州粮料胡寺丞宗愈光顿首再拜前嵗承临访以谏局不得诣谢顷又辱赐书兼示以所着文藁京师日困俗事因循踰年尚未报谢虽感戢勤仰之心无时少忘而惰慢之罪诚无以辝于左右冝见弃絶而不録者也今兹乃复重赐以书仍告以贤者之名是不以小礼爲䟽宻而直责以古人之处也光实何人蒙期待之厚如此且愧且恐殆无容措丁君未之得见又不知其所居不获身往受敎也唯当谨识重语无日忘之京师利名之场士大夫不知光之不肖日枉车骑过弊庐者不啻十𢾗然爲道谊而来者则难得矣丁君不屈临迺益知足下之不妄誉人也时寒千万加爱不宣光再拜荅周源同年书十二月日具衔光谨再拜复书都官同年足下前此承赐书并示以古律诗三卷理致精奥辞气清壮诚陋目所未甞睹如登崑丘阅衆寳顾眩惊眄心知其可贵而口不可尽名也幸甚幸甚受贶至大冝即时修报而缺然逾旬者抑有由焉光生而朴愚行能无所长自度于方今士大夫间最出其下不意朝廷过采置之侍从居常自愧今同年赐书迺欲方之汲黯夫汲黯何可当也汉武帝猜忍暴刻其近臣如庄助朱买臣吾丘寿王之徒虽平生所信爱小有过輙抵死九卿颜异对賔客微反脣以爲腹诽而诛之其视杀人族人若锄草茅然黯当此时能犯忌讳触盛怒直诋其非以安国家利百姓非天下贤杰能如是耶今陛下慈爱寛仁与群臣言愉愉和颜色如接賔友唯恐伤其意求规諌之言孜孜如不及虽有狂狷讦直亦能容之光于群臣中官非甚薄曽不能引古圣贤之道以少助盛德万分之一直碌碌随衆容身庇妻子而巳岂得爲汲黯之伦乎夫任羸者以万钧之重非徒不能负也且有颠仆糜碎之患焉光虽至愚犹知避颠仆糜碎之患是以战栗汗流而不敢报也惟同年少赐矝察而寛假之不宣光惶恐再拜荅孔文仲司户书三月二十日司马光顿首复书司戸秘校孔君足下辱书敎以孔子第门人而文学处四科之末所以然之理幸甚幸甚光愚陋无堪居常不见齿于士大夫足下徒以生之蚤而仕之乆亦从而访焉称褒之过而责望之重且恐且愧无以自处光昔也闻诸师友曰学者贵于行之而不贵于知之贵于有用而不贵于无用故孔子曰弟子入则孝出则悌谨而信泛爱衆而亲仁行有余力则以学文子夏曰事父母能竭其力事君能致其身与朋友交言而有信虽曰未学吾必谓之学矣此德行之所以爲四科首者也孔子又曰诵诗三百授之以政不逹使于四方不能专对虽多亦奚以爲夫国有诸侯之事而能端委束带与賔客言以排难解纷徇国家之急或务农训兵以扞城其民是亦学之有益于时者也故言语政事次之若夫习其容而未能尽其义诵其数而未能行其道虽敏而传君子所不爱此文学之所以爲末者也然则古之所谓文者乃所谓礼乐之文升降进退之容絃歌雅颂之声非今之所谓文也今之所谓文者古之辞也孔子曰辞逹而巳矣明其足以通意斯止矣无事于华藻宏辩也必也以华藻宏辩爲贤则屈宋唐景庄列杨墨苏张范蔡皆不在七十子之后也颜子不违如愚仲弓仁而不佞夫岂尚辞哉足下所谓学积于内则文发于外积于内也深博则发于外也淳奥则夫文者虽不学焉而亦可以兼得之学不充于中而徒外事其文则文盛于外而实困于内亦将兼弃其所学斯言得之矣曽子曰尊其所闻则髙明矣行其所知则光大矣足下允蹈其言爲之无倦将与渊骞并驱争先又况游夏尚奚足慕光方叹服企仰之不暇自视一无所有其何以爲献不宣光顿首与王介甫书二月二十七日翰林学士兼侍读学士右諌议大夫司马光惶恐再拜介甫参政諌议合下光居常无事不敢渉两府之门以是乆不得通名于将命者春暖伏惟机政余𥙿台候万福孔子曰益者三友损者三友光不才不足以辱介甫爲友然自接侍以来十有余年屡甞同僚亦不可谓之无一日之雅也虽愧多闻至于直谅不敢不勉若乃便佞则固不敢爲也孔子曰君子和而不同小人同而不和君子之道出处语嘿安可同也然其志则皆欲立身行道辅丗飬民此其所以和也曏者与介甫议论朝廷事数相违未知介甫之察不察然于光向慕之心未始变移也窃见介甫独负天下大名三十余年才髙而学冨难进而易退逺近之士识与不识咸谓介甫不起则巳起则太平可立致生民咸被其泽矣天子用此起介甫于不可起之中引参大政岂非欲望衆人之所望于介甫邪今介甫从政始朞年而士大夫在朝廷及自四方来者莫不非议介甫如出一口下至闾阎细民小吏走卒亦窃窃怨叹人人归咎于介甫不知介甫亦甞闻其言而知其故乎光窃意门下之士方日誉盛德而賛功业未始有一人敢以此闻逹于左右者也非门下之士则皆曰彼方得君而专政无爲触之以取祸不若坐而待之不过二三年彼将自败若是者不唯不忠于介甫亦不忠于朝廷若介甫果信此志推而行之及二三年则朝廷之患巳深矣安可救乎如光则不然忝备交游之末不敢苟避谴怒不爲介甫一一陈之今天下之人恶介甫之甚者其诋毁无所不至光独知其不然介甫固大贤其失在于用心太过自信太厚而巳何以言之自古圣贤所以治国者不过使百官各称其职委任而责成功也其所以养民者不过轻租税薄赋歛巳逋责也介甫以爲此皆腐儒之常谈不足爲思得古人所未甞爲者而爲之于是财利不以委三司而自治之更立制置三司条例司聚文章之士及暁财利之人使之讲利孔子曰君子喻于义小人喻于利樊湏请学稼孔子犹鄙之以爲不知礼义信况讲商贾之末利乎使彼诚君子邪则固不能言利彼诚小人邪则固民是尽以饫上之欲又可从乎是知条例一司巳不当置而置之又于其中不次用人往往暴得美官于是言利之人皆攘臂圜视衒鬻争进各闘智巧以变更祖宗旧法大抵所利不能𥙷其所伤所得不能偿其所亡徒欲别出新意以自爲功名耳此其爲害巳甚矣又置提举句当常平广惠仓使者四十余人使行新法于四方先散青苗钱次欲使比户出助役钱次又欲更搜求农田水利而行之所遣者虽皆选择才俊然其中亦有轻佻狂躁之人陵轹州县骚扰百姓者于是士大夫不服农啇丧业故谤议沸腾怨嗟盈路迹其本原咸以此也书曰民不静亦惟在王宫邦君室伊尹爲阿衡有一夫不获其所若己推而内之沟中孔子曰君子求诸己介甫亦当自思所以致其然者不可专罪天下之人也夫侵官乱政也介甫更以爲治术而先施之贷息钱鄙事也介甫更以爲王政而力行之繇役自古皆从民出介甫更欲歛民钱雇市佣而使之此三者常人皆知其不可而介甫独以爲可非介甫之智不及常人也直欲求非常之功而忽常人之所知耳夫皇极之道施之于天地人皆不可湏臾离故孔子曰道之不明也我知之矣智者过之愚者不及也道之不行也我知之矣贤者过之不肖者不及也介甫之智与贤皆过人及其失也乃与不及之患均此光所谓用心太过者也自古人臣之圣者无过周公与孔子周公孔子亦未甞无过未甞无师介甫虽大贤于周公孔子则有间矣今乃自以爲我之所见天下莫能及人之议论与我合则善之与我不合则恶之如此方正之士何由进謟䛕之士何由逺方正日踈謟䛕日亲而望万事之得其冝令名之施四逺难矣夫从諌纳善不独人君爲美也于人臣亦然昔郑人游于郷校以议执政之善否或谓子产毁郷校子产曰其所善者吾则行之其所恶者吾则改之是吾师也若之何毁之薳子冯爲楚令尹有宠于薳子者八人皆无禄而多马申叔豫以子南观起之事警之薳子惧辞八人者而后王安之赵简子有臣曰周舎好直諌日有记月有成岁有効周舎死简子临朝而叹曰千羊之皮不如一狐之腋诸大夫朝徒闻唯唯不闻周舎之鄂鄂吾是以忧也子路人告之以有过则喜鄼文终侯相汉有书过之史诸葛孔明相蜀发敎与群下曰违覆而得中犹弃弊硚而获珠玉然人心苦不能尽惟董幼宰参书七年事有不至至于十反孔明甞自校簿书主簿杨颙諌曰爲治有体上下不可相侵请爲明公以作家譬之今有人使奴执耕稼婢典㸑鸡主司晨犬主吠盗私业无旷所求皆足忽一旦尽欲以身亲其役不复付任形疲神困终无一成岂其知之不如奴婢鸡狗哉失爲家主之法也孔明谢之及颙卒孔明垂泣三日吕定公有亲近曰徐原有才志定公荐抜至侍御史原性忠壮好直言定公时有得失原輙諌争又公论之人或以告定公定公叹曰是我所以贵德渊者也及原卒定公哭之尽哀曰德渊吕岱之益友今不幸岱复于何闻过哉此数君子者所以能功成名立皆由乐闻直諌不讳过失故也若其余骄亢自用不受忠諌而亡者不可胜数介甫多识前丗之载固不俟光言而知之矣孔子称有一言而可以终身行之者其恕乎诗云伐柯伐柯其则不逺言以其所愿乎上交乎下以其所愿乎下事乎上不逺求也介甫素刚直毎议事于人主前如与朋友争辨于私室不少降辞气视斧钺鼎镬无如也及賔客僚属谒见论事则唯希意迎合曲从如流者亲而礼之或所见小异微言新令之不便者介甫輙艴然加怒或诟骂以辱之或言于上而逐之不待其辞之毕也明主寛容如此而介甫拒諌乃尔无乃不足于恕乎昔王子雍方于事上而好下佞已介甫不幸亦近是乎此光所谓自信太厚者也光昔从介甫游于诸书无不观而特好孟子与老子之言今得君得位而行其道是冝先其所美必不先其所不美也孟子曰仁义而巳何必曰利又曰爲民父母使民盻盻然将终歳勤动不得以养其父母又称贷而益之恶在其爲民父母也今介甫爲政首制置条例大讲财利之事又命薛向行均输法于江淮欲尽夺商贾之利又分遣使者散青苗钱于天下而収其息使人人愁痛父子不相见兄弟妻子离散此岂孟子之志乎老子曰天下神器不可爲也爲者败之执者失之又曰我无爲而民自化我好静而民自正我无事而民自冨我无欲而民自朴又曰治大国若烹小鲜今介甫爲政尽变更祖宗旧法生者后之上者下之右者左之成者毁之弃者取之矻矻焉穷日力継之以夜而不得息使上自朝廷下及田野内起京师外周四海士吏兵农工商僧道无一人得袭故而守常者纷纷扰扰莫安其居此岂老氏之志乎何介甫緫角读书白头秉政乃尽弃其所学而从今丗浅丈夫之谋乎古者国有大事谋及卿士谋及庶人成王戒君陈曰有废有兴出入自尔师虞庶言同则绎诗云先民有言询干蒭荛孔子曰上酌民言则下天上施上不酌民言则下不天上施自古立功立事未有专欲违衆而能有济者也使诗书孔子之言皆不可信则巳若犹可信则岂得尽弃而不顾哉今介甫独信数人之言而弃先圣之道违天下人之心将以致治不亦难乎近者藩镇大臣有言散青苗钱不便者天子出其议以示执政而介甫遽悻悻然不乐引疾卧家光被旨爲批荅见士民方不安如此而介甫乃欲辞位而去殆非明主所以㧞擢委任之意故直叙其事以义责介甫意欲介甫早出视事更新令之不便于民者以福天下其辞虽朴拙然无一字不得其实者窃闻介甫不相识察颇督过之上书自辩至使天子自爲手诏以逊谢又使吕学士再三谕意然后乃出视事出视事诚是也然当速改前令之非者以慰安士民报天子之盛德今则不然更加忿怒行之愈急李正言言青苗钱不便诘责使之分析吕司封传语祥符知县未散青苗钱劾奏乞行取勘观介甫之意必欲力战天下之人与之一决胜负不复顾义理之是非生民之忧乐国家之安危光窃爲介甫不取也光近蒙圣恩过听欲使之副贰枢府光窃惟居髙位者不可以无功受大恩者不可以不报故輙敢申明去嵗之论进当今之急务乞罢制置三司条例司及追还诸路提举常平广惠仓使者主上以介甫爲心未肯俯从光窃念主上亲重介甫中外群臣无能及者动静取舍唯介甫之爲信介甫曰可罢则天下之人或被其泽曰不可罢则天下之人咸𬒳其害方今生民之忧乐国家之安危唯繋介甫之一言介甫何忍必遂巳意而不恤乎夫人谁无过君子之过如日月之食过也人皆见之更也人皆仰之何损于明介甫诚能进一言于主上请罢条例司追还常平使者则国家太平之业皆复其旧而介甫改过从善之羙愈光大于前日矣于介甫何所亏丧而固不移哉光今所言正逆介甫之意明知其不合也然光与介甫趣向虽殊大归则同介甫方欲得位以行其道泽天下之民光方欲辞位以行其志救天下之民此所谓和而不同者也故敢一陈其志以自逹于介甫以终益友之义其舍之取之则在介甫矣诗云周爰咨谋介甫得光书傥未赐弃掷幸与忠信之士谋其可否不可以示謟䛕之人必不肯以光言爲然也彼謟䛕之人欲依附介甫因縁改法以爲进身之资一旦罢局譬如鱼之失水此所以挽引介甫使不得由直道行者也介甫柰何徇此曹之所欲而不思国家之大计哉孔子曰巧言令色鲜矣仁彼忠信之士于介甫当路之时或龃龉可憎及失势之后必徐得其力謟䛕之士于介甫当路之时诚有顺适之快一旦失势必有卖介甫以自售者矣介甫将何择焉国武子好尽言以招人之过卒不得其死光常自病似之而不能改也虽然于善人亦何忧之有用是故敢妄发而不疑也属以辞避恩命未得请且病膝疮不可出不获亲侍言于左右而布陈以书悚惧尤深介甫其受而听之与罪而絶之或诟詈而辱之与言于上而逐之无不可者光俟命而巳不宣光惶恐再拜第二光惶恐再拜光以荷眷之乆诚不忍视天下之议论恟恟是敢輙献尽言于左右意谓纵未弃絶其取诟辱必矣不谓介甫乃更赐之诲笔存慰温厚虽未肯信用其言亦不辱而絶之足见君子寛大之德过人逺甚也光虽未甚暁孟子至于义利之说至爲明白介甫或更有它解亦恐似用心太过也传曰作法于凉其弊犹贪作法于贪弊将若何今四方丰稔县官复散钱与之安有父子不相见兄弟离散之事光所言者乃在数年之后常平法旣坏内藏库又空百姓家家于常赋之外更増息钱役钱又言利者见前人以聚歛得好官后来者必竞生新意以朘民之膏泽日甚一日民产旣竭小值水旱则光所言者介甫且亲见之知其不爲过论也当是之时毋罪岁而巳感发而言重有喋喋负罪益深不宣光惶恐再拜介甫参政諌议第三书某惶恐再拜重辱示谕益知不见弃外収而敎之不胜感悚感悚夫议法度以授有司此诚执政事也然当举其大而略其细存其善而革其弊不当无大无小尽变旧法以爲新竒也且人存则政举介甫诚能择良有司而任之弊法自去苟有司非其人虽曰授以善法终无益也介甫所谓先王之政者岂非泉府賖贷之事乎窃观其意似与今日散青苗钱之意异也且先王之善政多矣顾以此独爲先务乎今之散青苗钱者无问民之贫富愿与不愿强抑与之岁収其什四之息谓之不征利光不信也至于辟邪说难壬人果能如是乃国家生民之福也但恐介甫之座日相与变法而讲利者邪说壬人爲不少矣彼颂德賛功希意迎合者皆是也介甫偶未之察耳盘庚曰今我民用荡析离居又曰予岂汝威用奉畜汝衆又曰无或敢伏小人之收箴又曰非废厥谋弔由霊盖盘庚遇水灾而迁都臣民有从者有违者盘庚不忍胁以威刑故勤劳暁解其卒也皆化而从之非谓尽弃天下人之言而独行已志也光岂劝介甫以不恤国事而同俗自媚哉盖谓天下异同之议亦当少垂意采察而巳幸恕其狂愚不宣光惶恐再拜荅河阳李夷白祕校书五月三十日光再拜司理祕校李君足下顷国家罗天下豪儁光以无似叨备有司以是得瞻见符采承接余论其爲幸巳大违别巳来汩没俗事未遑修问信至两蒙惠言且谓自省于中至于无愧则安爲之又谓某事之非礼固弗受恱之非道固不恱何足下自遇之厚而见期之深也愧感之外敢不颂咏美志而佩服雅言庶几黾勉以不负所教焉至于师法非所敢当又承王事鞅掌以学之不讲爲深忧某也闻诸宓子贱曰始诵之今得而行之是学益明也何费日之有盛暑未获展晤惟加爱爲祷不宣光再拜荅齐州司法张祕校正彦书十一月七日光白司法祕校张君足下前日辱书始则谕以古之爲士易今之爲士难终则见索恶诗欲以示郡之贤守倅光实何人承雅意勤厚如此固不当辞然某素无文于诗尤拙不足以揄扬盛美取信于人况近丗之诗大抵华而不实虽壮丽如曹刘鲍谢亦无益于用光忝与足下以经术相知诚不敢以此爲献所可献者在于相与讲明道义而巳足下所谓古之爲士者乃君子之道也所谓今之爲士者乃小人之道也自有天地以来君子小人相与并生于丗各居其半一消一息一否一泰纷然杂糅固非一日非君子之道多于古而鲜于今古则可爲而今不可爲也小人之道鲜于古而多于今古不可爲而今则可爲也顾人之取舍何如尔奚古今之异而有易有难哉足下学春秋非徒诵其文通其义而巳乃能于传注之外凡古今治春秋之书存可见者皆徧观而略记之评其短长靡不精当人或杂举而猝问之醻对无滞衮衮焉如泉源之不穷年未弱冠举明经爲天下第一今位虽卑年虽少譬如隋珠和璧委于道涂愚者犹知拾而寳之况贤守倅哉诗云鹤鸣于九臯声闻于天鱼在于渚或潜在渊孔子曰不患人之不己知求爲可知也足下当固守于古而勿流放于今汲汲于己而徐于人爲之不止光见异日爲贤公卿功业炟赫于当时名声彰彻于后丗竹帛所不能纪金石所不能颂诗何爲哉诗何爲哉不宣光白温国文正公文集卷第六十温国文正公文集温国文正司马公文集卷第六十一温国文正公文集卷第六十一书启四莒张砥先生书荅陈师仲监簿书荅李大卿孝基书与吴相书荅蒋中舎书荅郭纯长官书荅陈师仲司法书问景仁以正书所疑书荅张砥先生书八月二日涑水司马光白张君先生辱书示以所着春秋传士大夫不以经术爲事乆矣足下独能治春秋三十年成书三十万言是古之儒者复见于今日也钦仰咨叹无有穷巳足下自谓天以圣师之道厄日引久而隂有所相若非己意之所自出者光经术素浅于春秋尤所不通虚辱足下之赐读之累日不能识其涯涘又乌暇知其得失敢错论议于其间哉至于建白于上乞废三传之学而行足下之书以伸千载圣人未明之意此尤非光之所敢任也不胜惶悸之剧其书谨再拜封纳请更择能通春秋学有大名居髙位可以副足下之求者而从之幸甚幸甚不宣光白荅陈师仲监簿书九月十八日涑水司马光再拜陈君监簿足下金州人来辱两书以能出处见期未相识爲恨光实何人敢受此赐反仄愧汗无地自处光性愚陋颇好读古人书闻君子之风亦知慕之而未能至睹小人所爲亦知耻之但恐未能免耳曏蒙朝廷猥加収采尘汚侍从预陪国论讫无铢两之𥙷俄又擢寘枢庭譬如有人举万金之重加稚子之背彼必走而避之万金非不贵也然走而避之者知其非任故也此乃物理之常乌足谓之贤哉今以衰病自求便安朝廷未弃之田里尚縻以一官赐之廪禄使饱食安坐自放于丰草长林间乃圣主之至仁鄙夫之大幸岂敢効古之人以道不行而自藏哉恐足下传闻之误而奖借之过诚不敢自保恐万一它日䧟足下于不知言之责以重老朽之辠是敢輙自陈叙浼渎聦明庶几识察而巳光虽未获侍前三复足下书及所示文编语髙而气直才美而志大其向往钦服之心固非笔札所能尽也不宣光再拜荅李大卿孝基书光再拜昨晚暂得请见经宿起居何如适辱诲笔承朝夕往河清不得再诣辞千万以保摄爲祷大卿平生以保摄爲事计其专勤举丗无伦然光区区犹有所献者譬如举轻尘以禆泰山虽不知量志在忠益而巳光闻一隂一阳之谓道然变而通之未始不由乎中和也隂阳之道在天爲寒燠雨旸在国爲礼乐赏刑在心爲刚柔缓急在身爲饥饱寒热此皆天人之所以存日用而不可免者也然稍过其分未甞不爲灾是故过寒则爲春霜夏雹过燠则爲秋华冬雷过雨则爲霪潦过旸则爲旱暵礼胜则离乐胜则流赏僣则人骄溢刑滥则人乖叛太刚则暴太柔则懦太缓则泥太急则轻饥甚则气虚竭饱甚则气留滞寒甚则气沉濡热甚则气浮躁此皆执一而不变者也善爲之者损其有余益其不足抑其太过举其不及大要归诸中和而巳矣故隂阳者弓矢也中和者质的也弓矢不可偏废而质的不可逺离中庸曰中者天下之大夲也和者天下之逹道也致中和天地位焉万物育焉由是言之中和岂可须臾离哉昨日闻大卿言臓腑素有冷疾湏至服热药今则徧身生疮疥手足时瘈瘲疑有风邪尚欲以乌头治之光虽略曽以所见贡闻又恐侍坐之乆尊体疲倦不敢毕其辞而退窃以大卿勤养生之术数十年而犹有冷疾者殆食素膳太多故也彼笋簟乳腐面滓豆炙性大寒而滞气光见人多食之致脾胃虚弱胀满滑泄面目浮肿腰足沈重者前后非一矣天生万物各有所食苟不得其所食则不能全其生人爲万物之灵兼𬞞谷酒肉而食之乃其常性也酒肉者所以扶衰养疾不可废也大卿絶酒肉而专素膳爲日巳乆此其所以有冷疾也旣得冷疾复以热药攻之闻大卿所服之药皆躁悍酷烈它人莫能近口此其所以失中和也中冷则爲羸瘠靣肿外热客于肌肤则爲疮疥流于筋脉则爲瘛瘲光虽不暁医以隂阳之理推之殆不逺矣不胜𣢾𣢾之愚欲望大卿自今罢素膳屏热药静虑以适神潜心以实下起居饮食造次湏臾不少离于中和试行之旬月窃谓所苦不湏攻疗必自去矣若旬月无效弃黜其言可也光以託契义之旧仰徳名之熟虽得见尚新所居连墙而往来不数然爱重之心过于朝夕握手接膝者矣是以敢辄献尽言幸㠻裁察不宣光再拜崇福大卿与呉相书光启光愚戆迃僻自知于丗无所堪可以是退伏散地苟窃微禄以庇身保家而已近闻道路之人自京师来者多云相公时语及姓名或云亦常有所荐引未知虚实光自居洛以来仕宦之心乆巳杜絶在少壮之时犹不如人况年垂六十须发皓然视昏听重齿落七八精神衰耗岂复容有干进之心但以从游之乆今日特蒙齿记感荷知已之恩终身岂敢忘哉顾惟相公冨贵显荣丰备巳极光踈冗之人无一物可以爲报惟忠信之言庻几仰醻盛徳之万一耳伏惟明主歴选周行登用人杰以毗元化以光不敢忘知已之心知相公必不轻孤于明主也窃见国家自行新法以来中外恟恟人无愚智咸知其非州县之吏困于烦苛以夜継昼弃置实务崇饰空文以刻意爲能以欺诬爲才闾阎之民迫于诛歛人无贫冨咸失作业愁怨流离转死沟壑聚爲盗贼日夜引领冀朝廷之觉寤弊法之变更凡几年于兹矣相公聦明岂得不闻之邪今府库之实耗费殆竭仓廪之储仅支数月民间赀产朝不谋夕而用度日广掊歛日急河北京东淮南蠭起之盗攻剽城邑杀掠官吏官军巳不能制矣若不幸复有方二三千里之水旱霜蝗所在如是其爲忧患岂可胜讳哉此安得谓之细事保其必无而恬然曽不以爲意乎贾谊当汉文之丗以爲譬如抱火厝之积薪之下而寝其上火未及然固谓之安若当今日必谓之火已然而安寝自若者也昔周公勤劳王家坐以待旦跋胡疐尾羽敝口瘏终能爲周家成太平之业立八百之祚身爲太师名播无穷子孙奄有龟蒙与周升降王夷甫位居宰辅不思经国专欲自全置二弟于方镇以爲三窟及晋室阽危身亦不免然则圣贤之心岂皆忘身徇物不自爲谋哉盖以国家兴隆则身未有不预其福者也顾衆人之识近而圣贤之虑逺耳如相公之用心固周公之用心也今若法弊而不更民疲而不恤万一䑕窃益多蠭虿有毒则窃恐庙堂之位亦未易安居虽复委逺机柄均逸外藩外藩固非息肩之处乃至投簪解绂啸傲东山东山亦非髙枕之地也然则相公今日救天下之急保国家之安更无所与让矣救急保安之道苟不罢青苗免役保甲市易之法息征伐之谋而欲求其成効是犹恶汤之沸而益薪皷橐欲适鄢郢而北辕疾驱也所求必不果矣欲去此五者而不先别利害以寤人主之心则五者不可得而去矣欲寤人主之心而不先开言路则人主之心不可得而寤矣所谓开言路者非如曏时徒下诏书使臣民言得失旣而所言当者一无所施行又取其稍讦直者随而罪之此乃塞言路非开之也爲今之要在于辅佐之臣朝夕启沃唯以亲忠直纳諌争广聦明去壅蔽爲先务如是政令之得失下民之疾苦粲然无所隐矣以圣主睿明之资有贤相公忠之助使谠言日进下情上通则至治可指期而致弊法何难去哉夫难得而易失者时也今病虽巳深犹未至膏肓苟制治于未乱保邦于未危尚有返掌之易失今不治遂爲痼疾虽邴魏姚宋之佐将未如之何必有噬脐之悔矣相公读书从仕位至首相展志行道正在此时苟志无所屈道无所失其合则利泽施于四海其不合则令名髙于千古丈夫立身事君始终如此亦可以爲无负矣光切于报徳贪尽区区不觉辞多光惶恐再拜荅蒋中舎书光启承垂示先都官画像记沈公论之巳详殆无以加古之人谁不死惟得其所爲难故国君死社稷大夫死衆士死制各死其所受礼也爲臣事君不计位之髙卑恩之厚薄知之浅深苟在其职死之义也方蜀冦之炽守臣军帅弃地与衆而逃者多矣先都官独以文吏在下位力战死之其于礼义非知之明守之笃能如是乎可谓得其所矣沈公旣叙其忠孝光又述其礼义然忠孝礼义亦相与爲表里者也光再拜荅郭纯长官书光启去岁十月蒙惠书足下所治路僻光闲居难值便人以是朞年不获修报然中怀耿耿未甞暂忘潘司録来又辱书且媿且感霜秋公余喜聆安善所示㑹统稽元图贯穿千余载前贤搜罗所不至者纎悉尽备靡有阙遗非夫好学之勤用意之精谁能臻此钦服钦服光学踈识浅于正闰之际尤所未逹故于所修通鑑叙前丗帝王但以授受相承借其年以记事尔亦非有所取舍抑扬也于汉昭烈之立甞着论以述其事今并録呈可以见其不敢专矣夫正闰之论诚爲难暁近丗欧阳公作正统论七篇以断之自谓无以易矣有章表明者作明统论三篇以难之则欧阳公之论似或有所未尽也欧阳公谓正统不必常相継有时而絶斯则善矣然谓秦得天下无异禹汤又谓始皇如桀纣不废夏商之统又以魏居汉晋之间推其夲末进而正之此则有以来章子之疑矣章子𥙷欧阳公思虑之所未至谓秦晋隋不得与二帝三王并爲正统魏不能兼天下当爲无统斯则善矣然五代亦不能兼天下与魏同乃独不絶而进之使与秦晋隋皆爲覇统亦误矣足下离之更爲异䓁斯又善矣然则正闰之论虽爲难知经三君子尽心以求之愈讲而愈精庻几或可以臻其极乎是以古之人贵于切切偲偲良有以也如光者惷愚冥顽安足以闚三君子之藩篱而敢措一辞于正闰之间窃惟足下録此书以相示盖亦有切切偲偲之志非欲光爲诺诺之人也刍荛之言明者择焉光辱足下之厚意岂可逆自鄙薄不倾胷腹之所有以尽布于左右而求采择乎孔子曰名不正则言不顺先儒谓秦爲闰者以其居二代之间而非正统如余居两月之间而非正月也夫覇之爲言伯也古者天子立二伯分治天下诸侯周衰方伯之职废齐晋文能帅诸侯以尊周室故天子册命使续方伯之职谓之覇主而后丗学者乃更以皇帝王霸爲德业之差谓其所行各异道此乃儒家之末失也今章子以覇易闰以失爲得恐不足遵也夫统者合于一之谓也今自余以下皆谓之统亦恐名之未正也又蜀先主自言中山靖王之后而不能举其丗系后唐出于沙陀姓朱邪氏唐赐之姓明宗复非庄宗之族清泰又非明宗之子李昇起于厮役莫知其姓或云湖州潘氏子李神福俘之以爲僮仆徐温匄之以爲子及称帝慕唐之盛始自言姓李初欲祖吴王恪嫌其诛死又欲祖郑王元懿命有司检讨二王苗裔有司请爲恪十丗孙昇曰歴十九帝十丗何以尽之有司请以三十年爲一丗议后始定足下云蒙先丗之烈者谓之余今三家皆谓之余可乎且余者岂非谓承正统之余也今刘知逺谓之闰而刘崇谓之余可乎又凡不能壹天下者或在中国或在方隅所处虽不同要之不得爲真天子今以曹魏刘石二赵苻姚两秦元魏髙齐字文周朱梁石晋刘汉郭周爲闰孙呉刘宋二萧齐梁陈慕容燕赫连夏爲偏李蜀吕李秃发沮渠西凉乞伏秦冯燕扬呉王孟两蜀广南汉王闰爲僣三者如不相逺然愿更详之彼符氏姚氏与慕容氏赫连氏与拓跋氏一据閞西一据山东与髙齐宇文周何以异乎又凡天禄之不终者传丗不传丗等耳王莽虽篡窃天下甞尽爲之臣者十八年与秦颇相类非四夷群盗之比也则天乃唐之母后临朝称制与吕后无殊但不当革命称周耳其后子孙相继有天下不得谓之不终其身今与王莽同谓之伪亦似未安也凡此数者皆愚陋之所见未必中理愿足下采其区区之心而不以爲罪幸甚幸甚光再拜长官祕校足下荅陈师仲司法书八月三十日涑水司马光谨复书司法陈君足下辱书并示先国博家传以爲何蕃董邵南之节行不见于它书独韩文公传而诗之故其名彰彻迨于今谓光盍亦爲传若诗使吾先君之名流布于丗承命悸栗流污及足何足下比拟之非伦而责望之太过乎文章自魏晋衰微流及齐梁陈隋羸备纎靡穷无所之文公杰然振而起之如雷霆列星惊照今古自班张崔蔡不敢企仰况潘陆以降固无足言故何董之名附其文而传曏使一妄庸人传而诗之二子于今尚有闻乎光性愚学踈于文尤非所长今时常爲秉笔者笑敢望传于后乎足下乃使爲韩之所爲是犹驱䇿驽马曰必爲我追千里之足其果能爲之乎借候光不自知量輙引韩以自况爲诗传以叙当丗贤者之事业必取举丗之唾詈且无所容其身矣诚不敢自爱大惧汩没先君子之名以重其辠况先君子潜德遗羙二颜旣传而评之甚精且详决传无疑光何所有可以加铢两之重乎惟足下怜而察之光再拜问景仁以正书所疑书光启晚来蒙惠手笔并㯶扇值相継有客不得即时修谢前此承示所着正书且垂谕云未安处便与点窜以景仁之明逹耆寿加以平生所致思而得者乃下问于顽鄙末学如光之比虽古人询于刍荛以能问不能殆无以踰此何以胜克悚仄悚仄伏读累日如风雅皆周道旣衰诗人追思其盛而歌之閞睢以兴淑女非兴后妃成康平王康侯皆指其爵谥文王配上帝终周丗八蜡不数昆䖝三年之丧不应二十七月衆子在嫡孙亦应传重舜无涂廪浚井之事韩愈爲嫂服期非是凡此之类皆光素所探揣谓其当然而未敢自信今乃幸与景仁如合符契豁然决矣至于解利贞者性情也四海困穷柔逺能迩皆先儒研思所未到不胜叹服其间亦有愚昧所未谕者十余条或一字笔误无不签出以俟稍暇得侍凾丈请益卒业前日所留易说系辝注续诗话皆狂简不揆冝见诛絶于君子者然亦庶几景仁矜其有志于学痛爲鉏治其芜秽明示以坦涂使识所之诣幸甚幸甚孔子日朋友切切偲偲斯道也亡废乆矣靣相䛕背相訾者出门皆是也非吾人孰当惜之幸冀留意温国文正公文集卷第六十一温国文正公文集温国文正司马公文集卷第六十二温国文正公文集卷第六十二书启五荅孙察长官书荅福昌张尉耒书与王乐道书荅新知磁州陈大夫游古书荅范景仁论养生及乐书与范景仁书荅范景仁书荅两浙提举赵宣德㞦书荅怀州许奉丗秀才书荅武功石令飞卿启与刘道原书荅孙察长官书十一月二十七日涑水司马光再拜复书崇信贤令孙君足下蒙眖书兼示以尊伯父行状墓志及所着唐史记令光爲之碑以纪述遗烈以尊伯父之清节令望加之光自㓜稚至于成人得接侍周旋今日获寓名丰碑之末附以不朽何荣如之虽文字鄙拙亦不敢辞顾有必不敢承命者惟足下察之光曏日亦不自揆妄爲人作碑铭旣而自咎曰凡刋瑑金石自非声名足以服天下文章足以传后丗虽强颜爲之后人必随而弃之乌能流永久乎彼孝子孝孙欲论譔其祖考之羙垂之无穷而愚陋如光者亦敢膺受以爲已任是羞汚人之祖考而没其德善功烈也罪孰大焉遂止不爲自是至今六七年所辞拒者且数十家如张龙圗文𥙿张侍郎子思钱舎人君倚乐卿损之宋监子才或师或友或僚宩或故旧不可悉数京洛之间尽知之傥独爲尊伯父爲之彼数十家者必曰是人也盖择贤不肖而爲之也爲人子孙者有人薄其祖考宜如何雠疾之哉以光么么使当此数十家之雠疾将何以堪之所以必不可承命者此也虽然窃有愚意敢试陈之唯足下采择焉今丗之人旣使人爲铭纳诸圹中又使它人爲铭植之隧外圹中者谓之志隧外者谓之碑其志葢以爲陵谷有变而祖考之名犹庻几其不泯也然彼一人之身尔其辞虽殊其爵里勲德无以异也而必使二人爲之何哉愚窃以爲感矣今尊伯父旣有欧阳公爲之墓志如欧阳公可谓声名足以服天下文章足以传后丗矣它人谁能加之愚意区区欲愿足下止刻欧阳公之铭植于隧外以爲碑则尊伯父之名自可光辉于无穷又足以正世俗之惑爲后来之法不亦羙乎未审足下以爲何如光再拜荅福昌张尉来书五月五日陜人司马光谨复书福昌少府祕校足下光行能固不足以髙于庸人而又退处冗散属者车骑过洛乃蒙不辱而访临之其荣巳多今又承赐书兼示以新文七篇岂有人甞以不肖欺听闻邪何足下所与之过也始惧中愧终于感藏以自慰知幸知幸光以居丗百事无一长于文尤所不闲然窃见屈平始爲骚自贾谊东方朔严忌王子渊刘子政之徒踵而爲之皆蹈袭模倣若重景叠响讫无挺特自立于其外者独柳子厚耻其然乃变古体造新意依事以叙怀假物以寓兴髙扬横骛不可覊束若咸韶护武之不同音而爲闳美条鬯其实钧也自是寂寥无闻今于足下复见之苟非英才间出能如此乎钦服慕重非言可迨然彼皆失时不得志者之所爲今明圣在上求贤如不及足下齿髪方壮才气茂美官虽未逹髙逺有渐异日方将冠进贤佩水苍出入紫闼訏谟黄合致人主于唐虞之隆纳烝民于三代之厚如斯文者以光愚陋窃谓不可遽爲也不宣光再拜与王乐道书昨日光退与郭秀才再三评议乐道所苦盖本非大病但药物过分剂衣食不适冝致困惫如此耳光虽不晓医观乐道羸瘠虽甚然精神声气殊未觉衰愿乐道姑自保养勿爲过虑凡人之所頼以生者天地中和之气也若不节饮食衣服直以极热极寒踈利之药循环攻之使中和之气何以自存乎况今乐道之疾上热下寒服凉药则热未去而寒益甚服温药则寒未减而热益加然则所服之药皆有损而无益也光愚欲望乐道尽屏去诸药只调饮食以待病气自退饮食不惟禁止生冷亦不可伤饱亦不可伤饥粟米性温作薄糜以药强服之且有谷气以助飬臓腑衣服不可过薄亦不可过厚加之弃置万事勿以经怀沉听内视藏心于渊恬淡逍遥归于自然使神安志适骨肉都融则中和之气油然自生如此飬之旬月何疾不瘳矣夫欲速则不逹半歳之病岂一朝可愈但当去其害之者勿令过与不及俟气血徐徐自复则善矣光夙夜爲乐道思之无以出此輙敢献其区区虽其言似迃然収効甚逺在聦明详择之荅新知滋州陈大夫游古书正月二十二日涑水司马光再拜复书知府大夫足下光虽未获展际然与令姪公相知爲日固乆近蒙贶书并宠示先相国文集一通三复书文傀汗满颜伏惟先相国闳才茂勲布在竹帛以其余力发挥于文光自爲儿未齓时固巳诵相国之诗况于今日瞻仰遗文譬如蓬莪生泰山之隅依附而不知其髙鯈鲋歴渤澥之尾游泳而莫测其广足下乃比之杨雄遇明哲君子过矣此岂后进小生所冝当也前歳公校正先集欲刻板摹之广传于丗光幸以邻居公毎有一事未明一字未正必垂访问苟浅学所能及者未甞敢有隐也所不能及者亦不敢质而阙之请公访诸能者比特磨研编削之比耳岂足爲有功于先集哉乃蒙足下勤勤相谢又褒借太过虽増君子谦谦之美顾小人不敢受而有殆无地以自处所幸者得閟藏先集以诒子孙俾转相授以永其传乃其志也不宣光再拜荅景仁论养生及乐书光启近于梦得处连得所赐两书闻泛西湖浮水登香菜楼望陉山起居甚适差尉勤想又蒙教以冝观素问病原有疗病导引之方且云铸周鬴汉斛已成欲令光至颕昌就观之虽古之儒者闻善相告见善相示勤勤恳恳殆不过此其幸与感何可胜言但以家兄约非乆入洛湏留此待之不可舍去故未敢轻诺徒増耿耿耳景仁所教诚善矣孔子曰盍各言尔志窃不自揆敢尽其所闻可以养生及治乐者荐于左右譬犹嘉谷旣殖必使佣役从而耘耨之大厦旣必使贱工从而砻斵之然后克成其粹美景仁可能不鄙而听之乎常记昔者与景仁同在贡院充点检官主文试进士民受天地之中以生论当是时埸中秉笔者且千人皆以爲民之生无不禀天地中和之气也其文辞之美固多矣以愚观之似皆未得刘康公之指常欲私出鄙意而论之因循汨没卒不能就于今三十五年矣因景仁教以养生之道敢试言之康公之言曰民受天地之中以生所谓命也是以有动作礼义威仪之则以定命也能者养之以取福不能者败之以取祸今成子惰弃其命矣盖所谓生者乃生存之生非始生之生也夫中者天地之所以立也在易爲太极在书爲皇极在礼爲中庸其德大矣至矣就其小小者言之则养生亦其一也何以知之夫人之有疾也必自于过与不及而得之隂阳风雨晦明必有过者焉饥饱寒燠劳逸喜怒必有偏者焉使二者各得其中无疾矣隂阳风雨晦明天之所施也饥饱寒暑劳逸喜怒人之所爲也人之所爲苟不失其中则天之所施虽过亦弗能伤矣木朽而蝎处焉肉腐而虫聚焉人之所爲不得其中然后病袭焉故曰养备而动时则天不能病也是以圣人制动作礼义威仪之则所以教民不离于中不离于中所以定命也能者则养其中以享福不能者则败其中以取祸是皆在已非在它也诗云人而无礼胡不遄死记曰人有礼则生无礼则死人无礼则失中失中则弃命矣刘康公所以能知成肃公之将死盖用此道也彼素问病原之说虽佳恐漫汗支离不若此道之爲明且约也昔者圣人造次而动不爽于和纵心所欲不失其中施之于身则有余矣将以教天下垂后丗则未能也是故调六律五声八音七始以形容其心制吉凶賔军嘉礼以轨物其德使当时及后丗之人虽四海之逺千载之乆听其乐则洋洋乎其心和常若圣人之在其上循其礼则肃肃然其体正常若圣人之处其旁是以大夫无故不彻簨簴士无故不彻琴瑟朝夕出入起居未甞不在礼乐之间以収其放心检其慢志此礼乐之所以爲用也周室旣衰礼缺乐弛典章云逸畴人流散律度量衡不存乎丗咸英韶护不传乎人重以暴秦焚㓕六籍乐之要妙存乎声音其失之甚易求之甚难自汉以来诸儒取诸胷臆以亿度古法牵于文义拘于名数校竹管之短长计黍粒之多寡竞于无形之域讼于无证之庭迭相否臧纷然无巳虽使后夔复生亦不能决彼周鬴出于考工记事非经见是非固未得而知如汉斛者乃刘歆爲王莽爲之就使其真器尚存亦不足法况景仁复改其制度恐劳役心力费铜炭而巳孔子曰礼云礼云玉帛云乎哉乐云乐云钟鼔云乎哉今先王之乐余音遗文旣不可得而覩闻矣盍亦返其夲乎乐记曰礼乐不可斯须去身致乐以治心则易直子谅之心油然生矣易直子谅之心生则乐乐则安安则乆乆则天天则神天则不言而信神则不怒而威致乐以治心者也致礼以治躬则庄谨庄谨则严威中心斯湏不和不乐则鄙诈之心入之矣外貌斯须不庄不谨而易慢之心入之矣乐也者动于内者也礼也者动于外者也乐极和礼极顺内和而外顺则民瞻其颜色而弗与争也望其容貌而民不生易慢焉此乐之夲礼之原也夫乐之用不过于和礼之用不过于顺二者非徒冝于治民乃兼所以养生也如光者虽知之常病未能行之今老矣犹庶几强勉而学焉以养其余生亦愿景仁共勤此道捐其末求其夲舍其流取其原致乐以和其内致礼以顺其外内和则疾疹不生外顺则灾患不至疾疹不生则乐灾患不至则安旣乐且安志气平泰精神清明畅乎四支浃乎百体如此则功何以不若伶伦师旷寿何以不若召康衞武医经病原皆可焚周鬴汉斛皆可销矣景仁以爲何如哉抑礼乐乃天地人之大伦自古大贤君子尚不敢轻议而狂简小子輙妄言及之是冝得诛絶之罪于圣人頼景仁之知我如鲍叔之知管仲也不以爲僣不以爲狂庻几有可采择于其中焉不宣光再拜景仁正议七兄左右与范景仁书光启范朝散来领二月二十三日及晦日两书所云逓中书未甞得盖二十三日书即是也夫治心以中此舜禹所以相戒也治气以和此孟子所以养浩然者也孔子曰爵禄可辞也白刃可蹈也中庸不可能也然则中和者圣贤之所难而来示谓光心未甞不平气未甞不和犹不免于病此言过矣以光方于古人乃下之下者也于圣贤之道曽不能望其藩篱然亦知中和之羙可以爲养生作乐之夲譬如万物皆知天之爲髙日之爲明莫不瞻仰而归向之谁能跂而及之邪曏所以荐于左右者欲与景仁黾勉共学之耳安能遽入其域邪至于㬌仁夫冬爲酒所困发于耳发于牙是亦过中之所爲也又云今之尺乃古之尺今之权衡乃古之权衡惟量比所爲律十三分二之大此无它出于魏晋以来贪政也光谓尺量权衡自秦汉以来变更多矣今之尺与权衡岂得犹是先王之所用邪彼贪者知大其量以多取人谷岂不知大其尺以多取人帛大其权以多取人金乎且尺量权衡公私所共用也歛之以大量则给之亦以大量贪者何所得乎此则衆共知其不然明矣黄金方寸其重一斤恐亦据今之尺与权衡言之耳唐自安史之乱雅乐工器什不一存逮于黄巢荡无孑遗有殷盈孙者更按考工记始铸镈钟十二五代用之周丗宗更命王朴考正其音律今以景仁律验之在未位者巳中黄钟则是太常镈钟下七律也不知何故反以爲合又景仁所谓律与鬴斛之分数光未甚解岂非语其容受邪景仁亦以千二百黍爲龠则二百四十万黍爲一斛以今斛槩之何啻大十三分之二邪此皆愚所不及非面议莫之尽曏谓景仁必入洛庶得相与极论养生作乐之夲今景仁旣不来光又不得往郁郁之志殊未央也不宣光再拜荅景仁书光再拜自四月来连于梦得处领三书以无的便乆未之报惟景仁必能察其非惰慢也来书主鬴斛论甚确光寡学于钟律实所不解不足以辨是非曏者互相攻难聊资戯笑耳今若喋喋爲报乃是求胜而强相加争言而竞后息非素志也且置是论至于中和爲养生作乐之本此皆见于经传非取诸光之胷臆不可忽也诗云呦呦鹿鸣食野之苹鹿得美草犹唿其类共食之况君子得美道可不告其执友而共学之乎何光区区仰告之勤而景仁却之之坚曽不熟察也来示云致中和天地位焉万物育焉言帝王中和之化行则隂阳和动植之类蕃非爲一身除病也夫和者大则天地中则帝王下则匹夫细则昆䖝草木皆不可湏臾离者也岂帝王则可行而一身则不可行邪人苟能无失中和则无病岂待巳病然后除之邪夫养生用中和犹割鸡用牛刀所益诚微然生非中和亦不可养也譬如用勺水涤一器景仁见而责之曰夫水之所以浮天载地生育万物汝何得用之涤器如此则可乎不可乎又云孟轲养浩然之气言荣辱祸福不能动其心非除病之谓也夫志气之帅也苟不以中和养其志气能浩然乎苟气不浩然则荣辱祸福交攻之终日戚戚陨获充诎能无病乎孔子曰仁者寿又曰大徳必得其寿彼仁与德舍中和能爲之乎又云向之病诚犹饮食过中是过饮食之中非中和也光诚愚不知饮食之中非中和更爲何物也光所愿者欲景仁举措云爲造次颠沛未始不存乎中和岂于饮食独舍之乎此则尤所不解也夫中和之道崇深闳逺无所不周无所不容人从之者如鸟兽依林去之者如鱼鰕出水得失在此于彼奚损益焉而光重复反覆言之犹嘘温以助春吹寒以佐冬徒自困苦夫何爲哉正身遇所忠爱不能自黙耳夫已自未能力行而遽以强人此孔子所谓道听而涂说冝人之未见信也然景仁明如离朱中和之益着于南山岂景仁所不能睹哉或者偶未之思耳曏者所蒙教诲何敢忘之但承其意不承其术谨当熟读中庸以代素问巢原熟读乐记以代考工记律历志庶几有得于桑榆启发其端皆自益友之赐也至幸至幸至感至感不宣光再拜景仁七兄左右荅两浙提举赵宣徳㞦书光顿首再拜比见邸报闻先大资少保违去盛丗惊怛惋痛衷怀如割以道逺无便无由发䟽致慰昨晚兵人来忽辱示问并郑君所爲行状欲令光作志文光实何人望先公名德何啻倍蓰什百曏获接侍之乆蒙知顾之厚今得论譔盛美自託不朽何幸如之顾以光不爲人作碑志巳十余年所辞拒者甚多往歳有孙令以书见属欲令光譔其伯父之翰碑光时复书叙不可爲之故颇详是后又辞王乐道曽子固等数家皆以此书呈之去年冨公𥘉薨光往弔酹其孤朝奉在草土中号哭自掷必欲使光作墓志又遣人来垂谕至于三四光亦以所以语孙令者告之竟辞不爲今若独爲先公爲之则是有所轻重厚薄足下试以尊意度之谓光敢爲之乎不敢爲乎此则不待光辞之毕足下必尽察之矣况先公清节直道着于海内皎如列星决不沉没它年所以取信于丗者在国史列传岂待光鄙陋之文然后彰彰乎方今群公文章髙出于衆论议爲人所信者何可悉数足下不求于彼顾遣使者自衢至洛走数千里专以相委荷雅意期待如此之重乃敢仰违尊命俾使者虚返其爲罪戾擢发有余所兾大君子聦明通恕知其非可爲而不爲也惭懅恐悸言不能尽光顿首荅怀州许奉丗秀才书五月四日涑水司马光拜拜复书许君秀才足下去年十二月怀州人来蒙惠书自尓日欲因王判官寓书报谢俗事汩没継以国䘮奔走京师往返殊无暇稽慢之罪固无所逃光性愚鲁自幼诵诸经读注䟽以求圣人之道直取其合人情物理目前可用者而从之前贤髙竒之论皆如面墻亦不知其有内外中间爲古爲今也比老止成一朴儒而巳曏屡闻王君具道盛美云道甚髙学甚精孝悌隆闺门名义着郷里常延颈企踵睎仰声采固非一日不意过听遽诒之话言仍示以所述孝睦事迹夫孝悌者仁义之实敦睦者政化之本光以是闚足下之志固不待承颜接辞而后知之矣钦服钦服夫玉韫穷山十仞之土不能掩其光珠潜深渊岸草爲之不枯足下始进德修业但恐大名不免彰彻于丗勿病人之不巳知也光属受诏守陈不乆留于洛王君多㳂牒在外今日暂见之来旦复出輙走此布区区草率不悉仍封旧注古文孝经一册容易上呈庶逹鄙志光顿首再拜荅武功石令飞卿启光启县人来蒙示启事千余言大指以爲明天子在上冝以时起佐万一以泽斯民不冝专务自逸何足下期待之过而责望之重也捧读战慄流汗及踵光闻君子拟人必于其伦仲尼圣人也自生民以来未之有也而足下语及不肖动輙以仲尼汎之此虽甚愚不辨菽麦之人亦不敢当无乃重増不肖之罪而爲足下失言之累乎不可不可光自惟德行文学言语政事一无所长在稠人间仅及下中但事君不敢欺得官非智力所任者不敢䡖受此固爲士者之常守无足言者而丗俗闾阎之人遽相与惊怪从而誉之光闻之毎踧踖发慙不自知其何以致之盖所谓名浮于实者也性戆滞不暁时务比又苦衰疾不堪治民遂自乞冗贠苟窃微禄以庇身养族天子怜其无它恶直不才耳而甞歴事三朝今虽昬耄无所用不忍弃捐俾之掌留台道宫月给钱粟而不责以职事如疲牛老马尚以莝豆饲之不求其任重致逺脱其纼鞅纵之林野使之徜徉自适以尽其天年此乃天子至仁虽天地之覆载沧海之容未足以谕而草木鱼虫无一毫之益以报盛德乃光有负于朝廷而朝廷实无负于光也光岂敢养髙傲丗钓名邀利邪光胷中何所有而足下欲迫之使立朝廷佐下风邪且明天子在上进贤退不肖褒勤黜惰皆决于掌握爲人臣者身非已有如金在镕泥在钧惟甄冶之所爲用舍进退岂得自专邪窃恐足下误信丗俗之谈而有是言也愿勿以骐骥之皮蒙驽骀之背而䇿之使一日千里幸幸甚甚与刘道原书光再拜光少时惟得髙氏小史读之自宋讫隋正史并南北史或未甞得见或读之不熟今因修南北朝通鑑方得细观乃知李延寿之书亦近丗之佳史也虽于禨祥诙嘲小事无所不载然叙事简径比于南北正史无烦冗芜秽之辞窃谓陈寿之后惟延寿可以亚之也渠亦当时见衆人所作五代史不快意故别自私着此书也但恨延寿不作志使数代制度沿革皆没不见道原五代长编若不费功计不日即成若与将沈约萧子显魏收三志依隋志篇目删次𥙷葺别爲一书与南北史隋志并行则虽正史遗逸不足患矣不知道原肯有意否其符瑞等皆无用可删后魏释老志取其要用者附于崔浩传后官氏志中氏族附于宗室及代初功臣传后如此则南北史更无遗事矣今国家虽校定摹印正史天下人家共能有几本乆逺必不传于丗又校得絶不精只如沈约叙传差却数板亦不寤其它可知也以此欲告道原存録其律歴礼乐职官地里食货刑法之大要耳不知可否如何如何光再拜温国文正公文集卷第六十二温国文正公文集温国文正司马公文集卷第六十三温国文正公文集卷第六十三书启六荅范景仁书荅景仁书韩秉国书秉国书荅韩秉国书荅秉国第二书三省咨目宻院咨目与三省宻院论西事简与吕晦叔简二荅彭寂朝议书荅范景仁书光启许人至得五日所赐书承气体休佳至慰至喜示谕孔子孟轲亦病兄议论者以此所有佐彼所阙以此之是变彼之非告之以忠进之以直彼当察之以公受之以虚若馈献之相益贸易之相资各得所求故可贵也光前献乐议景仁已拒之今献中和之论又不售若墨翟守千仞之城以待勍敌使光何自而入焉夫聚财异于用兵用兵则贵必胜聚财则贵多得今光屡有所献皆不克纳借使光肯伏其不胜然于㬌仁亦何所得哉岂可徒竞无穷之辞请亦置是论处暑以来天气顿凉慎护自爱而巳不宣光再拜景仁七兄足下荅景仁书光启六月中于梦得处连辱两书自尔以通鑑欲进御结絶文字日不暇给以是阙然乆不修报计景仁虽怪之必知其非踈怠也光与㬌仁自皇祐中论乐迄今三十年笔舌往返前后非一今更欲竭肺肠以仰告亦止于陈言重复祗増烦渎无益于析理也然景仁今书所诘责者亦不可不略自辨来示云光与胡阮前非李照今复主之光皇祐中所上闻者正以房庻妄改汉书以就私意谓景仁不冝信而从之近日所上闻者止爲景仁以今之夲府尺即黄帝时尺恐不然至于音律髙下素非光所习学实不晓其是非亦不知王李胡阮之相去几律何甞敢有所主有所非邪此则所不敢当也来示云经有注释之未安史有记録之害义理者不可不正此则诚然然湏新义胜旧义新理胜旧理乃可夺耳如浴乎沂十月五星聚东井之类是也至于房庶所改汉书云一黍之起积一千二百黍之广全不成文理岂可遽改旧书邪其余则与景仁之意殊涂而同归景仁以礼乐爲治国之大而不可慢光岂以爲小而可慢邪景仁吹律吕考钟磬校尺量铸鬴斛以求先王之乐光谓先王之乐大要主于中和而巳亦犹景仁谓衣有青赤黄白黒之异光谓主于温而已矣景仁谓食有酸苦甘辛咸之异光谓主于饱而已矣然则景仁岂能全废光之说光岂敢尽不用景仁之论邪彼诸家言乐者各有十二律五音更相是非如五方之人言语不通饮食不同各谓我是而彼非孰能正之从景仁之乐视之则王朴君臣民事物皆不相干李照皆失其位使二人复生于今日视景仁之乐未知其云何也若欲知其真是真非必有如伶伦后夔师旷者始能知之耳今旣未有其人愿景仁且以所着乐说与光书合藏之以俟后丗必有知乐者能辨之也光之言止于此自今景仁更以乐论相示光亦不敢对也不宣光再拜韩秉国书维启春气斗温伏惟动止安和相见之期竟未有定殊増耿耿见与景仁书似怪鄙拙论议于公有所未尽者向读中和论疑中字解释未甚明然未敢决然以爲非也今试妄言烦公一阅是非幸复垂谕以解愚蔽胷中所欲言者非可以书尽惟兾自爱重而巳谨手启不宣维再拜君实资政合下秉国论中之说有二对外而爲言一也无过与不及一也喜怒哀乐之未发漠然无形及其既发然后见其中节与不中节也故喜怒哀乐之未发谓之中发而中节谓之和人之心虚则明塞则暗虚而明则烛理而无滞应物而不穷喜怒哀乐之发有不中节乎中节则无过与不及矣有不和乎在易之卦虚其中曰离爲日爲南方爲火王弼解复其见天地之心云天地以本爲心者也雷动风行运变万化寂然至无是其本也春萌夏长秋落冬闭日月之行星斗之运此天地之迹可见于外者也张宫置吏发号施令事功之修举民物之茂遂此圣人治天下之迹可见于外者也若其所以迹者盖莫得而拟议也凡物莫不有本此又衆夲之所自出故曰大夲凢物不得其节则过与不及施于用则爲蔽塞爲睽乖爲不行爲患难无此四者和矣故曰逹道明乎此者其见天地圣人之心乎荅韩秉国书光启丁通直来蒙贶书审起居安和至喜示谕见与景仁书似怪论议有所不同此何言哉朋友道废乆矣光述中和论所以必欲呈秉国者正爲求切瑳琢磨庶几近是耳岂欲秉国雷同而巳邪闻秉国有论光不胜其喜故因景仁请见之何谓怪也然光至愚于秉国之论犹有所未逹者请试陈之惟秉国择焉秉国云中之说有二对外而言一也无过与不及一也此诚如谕然中者皆不近四旁之名也指形而言之则有中有外指德而言之则有和此书以中庸爲名其所指者盖德也非形也如秉国所谕则中庸应云喜怒哀乐之未发谓之中及其旣发谓之外不则云喜怒哀乐之未发谓之虚发而皆中节谓之和乃相应也秉国又云虚则明塞则暗此诚如所谕然所谓虚者非空洞无物之谓也不以好恶利害蔽其明是也夫心动物也一息之间升天沈渊周流四海固不肯兀然如木石也惟贤者治之能止于一择其所止莫如中庸故虞书曰惟精惟一允执厥中也凡人固有无喜怒哀乐之时当此之际其心必有所在小人则追求嗜好靡所不之惟君子能自处于中庸之地不动以待事也大学曰知止而后有定定而后能静静而后能安安而后能虑虑而后能得又曰爲人君止于仁爲人臣止于谨爲人子止于孝爲人父止于慈与国人交止于信言所止各有在也荀子曰德操然后能定能定然后能应能定能应夫是之谓成人亦言所定在于德也又曰人何以知道曰心心何以知曰虚一而静心未甞不藏也然而有所谓虚不以所巳藏害所将受谓之虚心未甞不两也然而有所谓静不以梦剧乱知谓之静然则虚者固不爲空洞无物静者固不谓兀然如木石也凢曰虚曰静曰定云者如大学与荀卿之言则得中而近道矣如佛老之言则失中而逺道矣光所以不好佛老者正谓其不得中道可言而不可行故也借使有人真能独居宴坐屏物弃事以求虚无寂㓕心如死灰形如藁木及有物歘然来感之必未免出应之则其喜怒哀乐未必皆能中节也曷若治心养气专以中爲事动静语黙饮食起居未始不在乎中则物虽辐凑横至一以中待之无有不中节者矣秉国又引王辅嗣解复其见天地之心以证虚无爲衆夲之所自出夫万物之有诚皆出于无然旣有则不可以无治之矣常病辅嗣好以老庄解易恐非易之本指未足以爲据也辅嗣以雷动风行运变万化爲非天之心然则爲此者果谁邪夫雷风日月山泽此天地所以生成万物者也若皆寂然至无则万物何所资仰邪天地之有云雷风雨犹人之有喜怒哀乐必不能无亦不可无也故易曰云行雨施品物流形诗曰君子如怒乱庻遄沮君子如祉乱庻遄巳但动静有节隠见有时不可过与不及过与不及皆爲灾害必得中然后和和然后能育万物也自有天地以来阳极则隂生隂极则阳生动极则静静极则动盛极则衰衰极则盛否极则泰泰极则否若循环之无端万物莫不由之故曰一隂一阳之谓道此皆天地之心然复者阳生之卦也天地之大德曰生故圣人賛之曰复其见天地之心乎言天地之道虽一往一来本以好生爲心也易道幽深而輙敢妄爲之解其罪甚大亦不自识其是与非也抑求之空言不若验之实事窃闻秉国平日好习静光不胜区区愿秉国试辍习静之心动静语黙饮食起居皆在于中勿须臾离也乆而观其所得所失孰少孰多则秉国必自得之矣岂待光之烦言哉愚虑如此所不及者不惜更示不宣光再拜秉国资政五兄左右荅秉国第二书光启辱四日所惠书诲以所未谕幸甚幸甚书文甚多援据甚广光欲一一条对则恐逐枝叶而忘本根徒费纸扎视听无益于进道是冝直指其大要而言之今光与秉国皆知中庸之爲至德而信之矣所未合者秉国以无形爲中光以无过与不及爲中此所谓同门而异户也夫喜怒哀乐之未发常设中于厥心岂有形于外哉荀卿太学所谓虚静定者非寂然无思虑也虚者不以欲恶蔽其明也静者不以憷迫乱其志也定者不以得丧易其操也中庸所谓中者动静云爲无过与不及也二者虽皆爲治心之术其事则殊矣今秉国合而爲一恐未然也周公思兼三王以施四事有不合者仰而思之夜以継日孔子终日不食终夜不寝以思道岂得寂然无思虑哉茍爲不思又不虑直情径行虽圣人亦恐喜怒哀乐不能皆中节也中庸所谓诚者天之道言聦明睿智天所赋也诚之者人之道言好学从諌人所爲也不勉而中不思而得从容中道谓圣徳之巳成者也择善而固执之博学审问慎思明辨笃行谓贤人之好学者也人一能之已百之谓愚者之求益者也夫不歴坱埤不能登山不㳂江河不能至海圣人亦人耳非生而圣也虽聦明睿智过絶于人未有不好学从諌以求道之极致由贤以入于圣者也故孔子曰我非生而知之好古敏以求之者也又曰吾十有五而志于学至于七十然后纵心所欲不踰矩以孔子之徳性犹力学五十有五年乃能成其圣况它人不学而能之乎若谓圣人生知自天必不可及则颜子何爲欲罢不能孟子何爲自比于舜哉舜戒群臣曰予违汝弼汝无面从使舜生而圣不勉而中不思而得夫又何弼哉诗称文王不闻亦式不諌亦入言其性近于道处师弗烦在傅弗勤非谓不学而不諌也光前书论中巳备矣恐秉国尚未详览而熟察也光前书云愿秉国动静语黙饮食起居皆在于中勿须臾离也乆必得之矣秉国亦常留意采其言乎今有人馈食于吾二人者吾二人未甞而先争之一人曰咸一人曰酸曷若相与共甞则知其味矣又有馈药于吾二人者吾二人未服而先争之一人曰寒一人曰温曷若相与共服则知其验矣中美食也良药也光愿与秉国强勉而试行之师旷曰秉烛之明孰与夜行吾二人虽老矣継今而犹学庶几其有益也往来之言奚以多爲光再拜三省咨目光比日牵强入朝欲与诸公商议数事贡其短拙以求采择无何上下马不得湏至在朝假谨具咨目如左当今法度所冝最先更张者莫如免役钱不惟刻剥贫民使不聊生又雇得四方无頼浮民使供百役官不得力爲今之计莫若尽罢免役钱依旧差役民间息肩者什巳七八若虑逐处利害不同即委诸路转运司及州县具未便事理申陈朝廷更爲相度别立一州县勑施行第一不可委提举司相度彼虽夲职借頼役钱如鱼之有水安肯放免必来沮难无疑也光见欲作一文字奏闻若降至三省望诸公同心叶力与賛成如此行之可以除乆弊苏疲民凡法乆则难变此法行之巳十五年下户虽愁苦上户颇优便常情论议巳是非不一若不于此际决志改之恐异日遂爲万丗膏肓之疾公家不得用民力贫民常苦冨民常优矣朝廷今欲整治天下苏息疲民先湏十八路各得好监司一两人忠厚暁事忧民忘私使之进贤退不肖兴利除害朝廷于本路事有所不知问之则以实对委之措置则不至乖方然后可以倚仗爲耳目股肱也苟非其人则百事倒置矣前日所草监司资格及委官荐举文字不知诸公曽徧见未若如此可行则早告进呈施行然立格爲易守格爲难旣出指挥巳后愿诸公坚执此格勿自堕坏始爲有益也旱势可惧若春更不雨必成大饥不可不预爲之备国家所頼爲根夲者莫若农民农民者衣食之原国家不可不先存恤也欲加存恤莫若察其乏食之初早加赈赡使各安土不至流移官费旣省民不失业此上策也若巳流移官虽作擘画散米煑粥徒聚爲饿无益也爲今之计莫若预先将常平斛斗在州县者十分中支拨一分充赈贷米委州县桩管许一面支破常切觉察郷村人户有阙食者许经本县投状据口数多少老小出给暦子毎五七日一次赴县请领口食先从丁户爲始县亦置簿拘管请却之数如此救接直至成熟日即一切住支却令还纳所贷元数更不取利息如此始是实惠弋俊巳获未闻赏获之者其将官讨捕者不无搔扰冝早罢之前日蔡尹来言开封有巨盗朝廷有募人能禽之者赏以班行今旣禽之止赏以钱孔子称去食去兵无信不立圣朝政令岂当如此诸公更筭其多者范景仁当仁宗不豫未有继嗣天下寒心莫敢启口之时独能首建大议以安宗庙社稷章十九上除官不拜可谓以身徇国之臣其功不在文冨之下今文冨重赏景仁独不霑及此太皇太后亦应知其功大愿诸公进呈秉国文字时详爲敷奏乞优与推恩前日帘前宣谕上封事异等者冝略加旌赏此乃圣朝羙事光有看详封事暦三卷官职姓名及所言事一一有之愿诸公同于其间选择才识出衆者具姓名敷奏量加褒异以成圣志宻院咨目光比日曳病入朝只爲欲与诸公啇议数事于帘前敷奏终不能得聚㕔今光饮食日减不能造朝未知几时复得瞻望颜色湏至具咨目如左吕大忠言夏虏乍恭乍骜由私市公行故也其延庆侵疆有害无用终当与之然今日未可与也俟大忠到官审察事势先奏乞严禁私市不过年岁间彼必屈服遣人来祈请然后朝廷下诏旷然归以侵疆赦其罪戾自今贡赐往来一切如故此策大善请明公更召见询访其详然如光愚见若只如去夏约束则大是悠悠徒爲玩令一无所益湏别立法云应汉户熟户与西人私相交易者正犯人处斩妻子送江淮编管粉壁暁示许人陈告即时给系省钱五十贯充赏本地分廵检寨主监押并冲替仍令经略司本州常切觉察如此逐处行却一两箇方能禁絶若西人如往年兴兵压境以胁庆州刘忱时亦莫之听但坚壁清野使自疲弊而去河东经略司緫领二十余州军边靣千余里地接二虏帅府之重熟过于此而以吉甫处之果能称职否且如昨者北虏侵火山地不与于初累石时便令撤去彼若放箭我射何伤仍明据道理亦行文牒痛加诘责云当奏朝廷问诸北朝今朝延紧不共理㑹示之以弱但恐春暖虏狃于得志以爲南朝易与大兴徒衆广有占割朝廷亦坐视无如之何土地者国之本若虏惟意所欲无问多少要取便取成何国家此由边帅不能防微杜渐故渐渠自乞扬州诸公何不早许之别择老成重厚有胆略者以代之子厚方欲措置熈河爲经乆之计而元帅乃一方头目其人岂髙材英噐忧国忘家者邪愿早易之勿致败事御史所言保甲罢按阅甚当冝从之彼得三时务农岂顾此微茫赏物而省国用不少但与逐旋置库量留些小金帛遇冬敎时委令佐选絶艺者赏以银楪子银盌綵叚如与人班行虽云猥贱亦是国家命官岂可如泥土与人其出等事艺及正长教人及分数欲更不与班行前日见驾部来白沙苑地狭不能容京西所送骒马且彼无牡马徒多养骒马何爲但使之积死可惜耳欲令京西未发者皆烙退印还民巳发者令沙苑估价出卖如何若可取望早指挥然监牧亦不可不一靣早差官相度兴复汉唐都长安故养马多在汧陇三辅之间国家都大梁故监牧在郓郑相卫许洛之间各取便于出入故也合冝且复近处一二监各有旧基故也子厚常言军赏误何时当与裁减改正边人立小功者冝勿赏此宋景所以安开元也封事大约已遍止有两复吏云其籖子厚欲有去取旣难得㑹议彼亦无大利害但请子厚欲去者去之余令进入贵早结絶与三省宻院论西事简不和西戎中国终不得髙枕光所上刍荛果有可采否纵未欲遽以侵地归之且早下一诏数其不贺正旦生辰及登寳位臣礼不俻谕以天子新即位务崇寛大旷然赦之自今贡奉赐予宜皆复旧规但不责其必来献地分画疆界而巳令保安牒与如此则彼此相弥缝且有名又不失大体不乗此际爲之万一彼微爲边患或更出不逊语愈难处置愿诸公筭其多者与吕晦叔简光启自晦叔入都及得共事毎与僚宷行坐不相离未甞得伸悃愊虽日夕接武犹隔阔千里也今不幸又在病告杳未有展觌之期其邑邑可知光平生有国武子疾好尽言以招人过遇庸人时或妄发以取恨怒况至交益友岂敢返怀情不尽乎晦叔自结发志学仕而行之端方忠厚天下仰服垂老乃得秉国政平生所藴不施于今日将何俟乎比日以来物论颇讥晦叔慎嘿太过若此际复不廷争事蹉跌则入彼朋矣愿慎旃慎旃光诚不肖岂敢以忧国爲已任然昨日冨家之谕巳上闻矣光自病以来悉以身付医家事付康惟国事未有所付今日属于晦叔矣又介甫文章节义过人处甚多但性不暁事而喜遂非致忠直踈逺谗佞辐辏败坏百度以至于此今方矫其失革其弊不幸介甫谢丗反覆之徒必诋毁百端光意以谓朝廷持冝优加厚礼以振起浮薄之风苟有所得輙以上闻不识晦叔以爲如何更不烦荅以笔札扆前力言则全仗晦叔也荅彭寂朝议书光启辱书奖惜太过期待太厚且愧且惧殆无所容光禀性甚愚求道多蔽德行言语政事文学皆不迨人龊龊廉谨自守而巳不意时俗妄加虚名如火附莹如膏汚衣潜迯湔澣不知所避固微生之不幸未甞敢取以爲已有也属者朝廷误赐甄擢俾待罪政府辞不获命黾勉就职毎内讼非据如借蒺藜素与足下未甞得接声采之熟陪从容之乆乃能不逺数千里教所以不及非光无似克堪大赐乃足下爱君仁民之志勤恳切至不暇择其人之可否而语之也衘荷盛德刻骨不忘谨当宝藏时取伏读以自警策庶几少副万分之一譬如驽马闻骐骥嘶鸣不自量度踊跃踯躅亦欲疾歩而从之殊不知轶景遗风虽破骨絶筋而不可及也虽然朝廷近发诏书溥覃四海虽市畎畒之民皆得直上封言事足下位爲朝大夫任爲部刺史于朝政阙失民间疾苦愿不惜以时上闻后禁中降出得与诸公详议恊同者即行之幸甚幸甚不宣光再拜温国文正公文集卷第六十三温国文正公文集温国文正司马公文集卷第六十四温国文正公文集卷第六十四序一送同年郎兄景微归㑹稽荣觐序颜太𥘉杂文序名苑序送李揆之推官序诸兄子字序送李子仪序越州张推官字序冯亚诗集序送孟翺宰冝君序送丁浦江序古文孝经指解序王内翰赠啇雒宠主簿诗后序并州学规后序送胡完夫序送通山郝令序叙清河郡君送同年郎兄景微归㑹稽荣觐序进士此科见重于时久矣自两汉而下选举之盛无与爲比廼至败鬻给役之徒皆知以爲美尚是以得之者矝夸满志焜耀于物如谓天下莫己若也亦何惑哉贤者居丗㑹当蹈仁履义以徳自显区区外名岂足恃邪郎景微与余周旋甚悉余备知之其爲人刚不可挍柔不可犯和易以爲乐节正以爲礼由七品官举进士一上十选可谓美矣然未甞有偃蹇之容自满之意或未识者卒然遇之尚不知其爲举人又焉知其有科级邪所谓以德自显者殆无过此乎家君与尊諌议景徳中同年登第在朝廷最名相善余又与景微以䕃籍同官偕举进士送名于天府覆试于南庙以至登第未甞异处古人有言朋友丗亲如我比者固不踈矣今将泛舟南下拜亲于越谓余必以文序别余诚荒陋非不知辞顾以非余无能纪其实美者故直书以赠之时景祐五年季夏司马光序颜太𥘉杂文序天下之不尚儒乆矣今丗之士大夫发言必自称曰儒儒者果何如哉髙冠博带广袂之衣谓之儒邪执简伏册呻吟不息谓之儒邪又况点墨濡翰织制绮组之文以称儒亦远矣舍此勿言至于西汉之公孙丞相萧望之张禹孔光东汉之欧阳歙张酺胡广丗之所谓大儒果足以充儒之名乎鲁人颜太初字醇之常愤其然读先王之书不治章句必求其理而已矣旣得其理不徒诵之以夸诳于人必也蹈而行之在其身与郷党无余于其外则不光不光先王之道犹蘙如也廼求天下国家政理风俗之得失爲诗謌洎文以宣畅之景祐初青州牧有以荒淫放荡爲事慕嵆康阮籍之爲人当时四方士大夫乐其无名教之拘翕然效之寖以成风太初恶其爲大乱风俗之本作东州逸党诗以刺之诗遂上闻天子亟治牧罪又有郓州牧怒属令之清直与己异者诬以罪榜掠死狱中妻子弱不能自诉太初素与令善怜其冤死作哭友人诗牧亦坐是废于时或荐太初博学有文诏用爲国子监直讲㑹有御史素不善太初者上言太初狂狷不可任学官诏即行所至改除河中府临晋主簿太𥘉爲人实寛良有治行非狂人也自临晋改应天府户曹掌南京学卒于睢阳旧制判司簿尉四考无殿负例爲令録虽愚懦昏耄无所取者积以年数必得之而太初才识如此举进士解褐近十年卒不得脱判司簿尉之列以终身死时盖年四十余噫天丧儒者使必至于大坏乎将犬吠所恠者必见锄也何其仕与寿两穷如此丗人见太𥘉官职不能动人又其文多指讦有疵病者所恶闻虽得其文不甚重之故所弃失居多余止得其两卷在同州又得其所爲题名记今集而序之前丗之士身不顕于时而言立于后丗者多矣太初虽贱而夭其文岂必不传异日有见之者观其后车诗则不忘鉴戒矣观其逸党诗则礼义不坏矣观其哭友人诗则酷吏愧心矣观其同州题名记则守长知弊政矣观其望仙驿记则守长不事厨传矣由是言之爲益岂不厚哉名苑序孔子称名不正则言不顺言不顺则事不成乃至于百姓无所措手足甚矣圣人重名之至也刘子政述九流有名家者流曰尹文子公孙龙子等凡七家尹文子今存其术杂黄老刑名之言耳余书更历乆逺丗鲜传之今有孙氏释名盖亦其类也昔者鲁哀公问社于宰我宰我对曰周人以栗曰使民战栗孔子闻而深非之曰成事不说遂事不谏旣往不咎戒其后复爲也两汉以来儒者务爲此态旁贯曲取纡辝蔓说至有依声袭韵强爲立理诚可闵笑者甚衆此非宰我栗社之比邪今释名之文亦犹是矣抑亦失圣人之旨逺哉愚甞念之乆矣间因观经传诸书有可以正名者因记之窃以爲备万物之体用者无过于字包衆字之形声者无过于韵今以集韵本爲正先以平上去入衆韵正其声次以说文解字正其形次以训诂同异辨其理次以经传诸书之言证其实命曰名苑其有法制云爲时迁物变者亦略叙其㳂革欲人知其源流变态云尔至于鱼虫草木之类虽纎苛烦碎非忼慨君子所当用心然亦重名之一节尔至于正三才道德礼乐善恶真伪之名辅佐丗治其功亦不细哉谓文武之道未坠于地在人贤者识其大者不贤者识其小者将来君子好学乐道庶几亦有取焉送李揆之推官序古者朋友将别必有言以相赠与处也近丗多爲之序序者其亦赠处之道欤然丗俗失之往往崇虚辞相叹誉曽无一言以爲规是岂昔人赠处之道哉愚以爲朋友之道誉其善规其过专誉而不规路人而聚处饮酒于市道者耳光于揆之非直同官而巳实朋友也于其行又可无言以赠之揆之名相子孙聦逹有羙才习于时务观其行能殆无所复择矣然爲之友者犹举其毛发之阙而告之诚欲就其全也夫人非至圣必有短非至愚必有长至愚之难值亦犹至圣之不丗出也故短长杂者举丗比肩是也是以君子之取人也不求备称其善不计其恶求其工不责其拙如此故人竭其用而恱从之怨憎不至而功业荣焉然则垢靣而眦操耒而胥靡者尚未可轻辱而易视也禹曰知人则哲惟帝其难之尧禹以爲难则凡人安得谓之易人事常不可测夫又讵知操耒者不爲阿衡而胥靡者不爲傅说若之何其可以心目断也窃甞闻之夫智者攘患常于至微着而欀之则无及巳昔智伯一㑹而辱二主一臣以成凿台之祸以智伯之强人莫之害失一言于樽爼之际其祸章章如此况无其势取悔易矣夏书曰一人三失怨岂在明不见是图足下行矣慎之智或召灾敏或贾祸愚不可忽鄙不可侮是皆无损于人不冝于身勉之哉时思鄙言光之赠尽此而巳未知足下复何处我也庆暦乙酉嵗二月庚戍序诸兄子字序余兄子十四人大抵未字皇祐二年告归过家徧爲之字皆附其名以寓训焉京字亢宗京大也孟子曰修其天爵而人爵从之尔姑大其德乎然后宗有所亢矣亮字信之孔子称去食去兵而信不可去信者行之本也禀字从之从顺也君子在家则禀于亲出则禀于君无所不用其顺焉夫顺者天之所助也元字茂善元者善之长也勉善不巳能无长乎育字龢之致中和天地位焉万物育焉况其迩者乎良字希祖诗云母念尔祖聿修厥德君子修德以爲祖也可不勉乎冨字希道智者冨于道愚者冨于贿尔其勉于智乎齐字居德齐中也孔子曰中庸之爲德其至矣乎居德以中奚适而不利哉方字思之方道也孔子曰道不逺人苟思之精行之勤则道何逺之有哉爽字成德爽明也明敏辩智天之才也中和正直人之德也天与之才必资人德以成之与其才胜德不若德胜才故愿尔勉于德而巳矣衮字𥙷之君子之事上进思尽忠退思𥙷过异日尔仕于朝当以仲山甫爲法乎章字晦之君子之道闇然而日章然则欲道之章者其惟晦乎弈字袭美诗云夙兴夜寐母忝尔所生弈丗之美将待尔而袭之可不勉欤裔字承之尔于昆弟中爲最㓜承祖之美者舍尔尚谁任哉呜唿朝夕不离于口耳者名字而巳尔曹苟能言其名求其义闻其字念其道庶几吾宗其犹不爲人后乎送李子仪序寳元中光从事在华子仪侨居州下始得从之游窃甞与僚友议曰人之𥙿于才者或𥚹于行丰于行者或歉于才要之不能得兼若子仪者才如是行如是他日吾属其敢望乎间二年子仪升进士第名声暴灼于缙绅间光闻之喜曰所期果不负矣又五年光与子仪俱官太学下日夕相从讲道甚乐不幸子仪遭先府君忧去职服除来还则光去迁他官虽不得亟见然慕重其爲人常若在旁也皇祐三年丞相文公出镇许昌士大夫愿从后车以自効于幕下者甚衆公无所取独与子仪俱夫以文公之明且公而子仪独应其选其不轻而重可知矣论者犹谓子仪不当舎中都游外方夫玉巨用之则爲璧爲圭细用之则爲环爲玦玉能明㓗润泽而已矣璧与圭环与玦唯工者之所爲玉岂能自制哉行矣子仪君子之道犹玉也亦乌适而不见贵乎陜郡司马光序越州张推官字序天下之事未甞不败于专而成于共专则隘隘则睽睽则穷共则博博则通通则成故君子修身治心则与人共其道兴事立业则与人共其功道隆功着则与人共其名志得欲从则与人共其利是以道无不明功无不成名无不荣利无不长小人则不然专己之道而不能从善服义以自广也专己之功而不能任贤与能以自大也专己之名而日恐人之胜之也专己之利而不欲人之有之也是以道不免于蔽功不免于楛名不免于辱利不免于亡此二者君子小人之大分也陜郡张君名共才甚美行甚修举进士登上科今从事于浙东光辱与张君爲同郡人习其爲人固乆窃以爲古者名于亲而字于朋友字必附名而爲义焉光是敢輙广其名之义而字曰大成以勉之异日张君克充其名显𥙿光大庸可量哉冯亚诗集序文章之精者尽在于诗观人文徒观其诗斯知其才之逺近矣陜人冯亚字希颜学诗于处士魏野偏得其道潘逍遥深重之未四十而终魏诗大行于时亚诗去魏不逺而所传者郷曲而巳所以然者由魏之寿亚之夭欤家公知杭州亚子噩以其先人诗集请因杭工刻诸板而传之余以爲世俗不能识真贵于难得而贱于饱闻不若藏之于家有同志者就而冩之则虽欲勿传安得不传若刻之于版有不知文者或敢讥评其臧否衆心无当从而和之是陨夫子之盛名也不果刻序而归之送孟翺宰冥君序天之所以赐人贤不肖之分曰心智而已矣故它可能也心智之叡明强识不肖者竭力无以及焉仲习爲夏县尉封域之内山泽之夷险道涂之远迩邑落之踈宻无不歴歴详其名数吏卒数百人民踰万室性行之善恶家赀之丰约居处之里囷仓之数皆能修列而诠次之凡人居官朞嵗不能悉吏卒之名氏而仲习小大毕举如指诸掌抑可谓叡明而强识矣国家谓亲于民事者无若令于三王之丗伯子男之职也而以资秩乆次爲之甚无谓乃诏二千石举明逹政事者充其官仲习以是得冝君令夫爲政者患于不知民之情伪下之得失上蔽下壅故赏罚纠纷而不治今仲习之精力乃如此以从小邑之政是犹激疾风以振鸿毛委洪波以灭炬火何足言者异日居相府立柱下緫天下之图书承明主之顾问应荅如响画地成图亦谁得居其右哉戊寅嵗仆与仲习同登进士第辛已岁仆以忧去官归郷里日从仲习游睹其强识未甞不咨嗟骇服故于其行也书以赠之送丁浦江序始仆爲儿时家扵寿之安豊浦江以年少气儁诵书属文闻于县中家之父兄皆祝仆曰他日得如丁君足矣及壮侍亲之吴浦江爲椽于润州人称曰丁君爲治精敏肃给凡州之僚吏无与比者仆乃知丁君非徒以文自髙又能以政自力信乎其才之周也谓其此去而升美仕若巨河之决骏马之逸沛然莫之能御也间九年复相遇于京师则犹服故时蓝衫守铨门求一官礥然乆之乃得婺之浦江同时軰流及后来者仕宦率居其右矣仆然后喟然叹曰才乎才乎信不足恃者邪抑又闻之天将降大任于是人也必先空乏其身行拂乱其所爲浦江近是乎况浦江齿尚壮志尚锐以斯之才而济之以无倦则徳业之涯未易前知也于其行聊序以劝之古文孝经指解圣人言则爲经动则爲法故孔子与曽参论孝而门人书之谓之孝经及传授滋乆章句寖差孔氏之人畏其流荡失真故取其先丗定夲杂虞夏商周之书及论语藏诸壁中苟使人或知之则旋踵散失故虽子孙不以告也遭秦灭学天下之书扫地无遗汉兴河间人颜芝之子得孝经十八章儒者相与传之是爲今文及鲁恭王坏孔子宅而古文始出凡二十二章当是之时今文之学巳盛古文排摈不得列于学官独孔安国及后汉马融爲之传诸儒党同疾异信伪疑真是以历载数百而孤学沉厌人无知者隋开皇中秘书学士王逸于陈人处得之河间刘炫爲之作稽疑一篇将以兴坠起废而时人巳多讥笑之者及唐明皇开元中诏议孔郑二家刘知几以爲冝行孔废郑于是诸儒争难蠭起卒行郑学及明皇自注遂用十八章爲定先儒皆以爲孔氏避秦禁而藏书臣窃疑其不然何则丗科斗之书废絶巳乆又始皇三十四年始下焚书之令距汉兴才七年耳孔氏孙岂容悉无知者必待恭王然后廼出盖始藏之时去圣未逺其书最真与夫他国之人转相传授歴丗踈逺者诚不侔矣且孝经与尚书俱出壁中今人皆知尚书之真而疑孝经之伪是何异信脍之可㗖而疑䏑之不可食也嗟乎真伪之明皦若日月而历丗争论不能自伸虽其中异同不多然要爲得正此学者所当重惜也前丗中孝经多者五十余家少者亦不减十家今祕阁所藏止有郑氏明皇及古文三家而巳其古文有经无传案孔安国以古文时无通者故以隷体冩尚书而传之然则论语孝经不得独用古文此盖后丗好事者用孔氏传夲更以古文冩之其文则非其语则是也夫圣人之经髙深幽逺固非一人所能独了是以前丗竝存百家之说使明者择焉所以广思虑重经术也臣愚虽不足以度越前人之胷臆闚望先圣之藩篱至于时有所见亦各言尔志之义是敢輙以隷冩古文爲之指解其今文旧注有未尽者引而伸之其不合者易而去之亦未知此之爲是而彼之爲非然经犹的也一人射之不若衆人射之其爲取中多也臣不敢避狂僣之罪而庶几于先王之道万一有所禆焉王内翰赠啇雒庞主簿诗后序王诗云织女峯前贫主簿黄姑巖下旧词臣乆栖枳棘方思替谩戴貂蝉不是真六里青山云簇簇一条丹水石磷磷春来䰟梦应相似同是帝城东畔人至道初今观文殿大学士始平公先君子赠中书令爲主簿啇雒王公时自中书舎人谪官啇州王公以文章独歩当丗乆宦巳通显于朝又刚简峭直固不妄与人交然令君以九品官与相往来王公赠诗意好𣢾宻则令君爲人可知巳至和𥘉始平公以前相国在郓从容出王公诗示光曰先君甞有徳于商雒吏民至今思之其辞牒判署犹有寳蓄存者而兄今守啇州爲我刻王公之诗于啇雒以慰吏民之心光曰诺退而序其事并诗往刻焉并州学规后序天下所以化在于学百官所以治在于法然则学爲化原法爲治夲兹二者又可忽欤前牧韩公旣徙学而广之又取法于大学及河南大名京兆府苏州除苛𥙷漏以爲新规今牧庞公惧学者寑乆而寖忘之也廼命刻着于石呜唿是规也存虽屋不加美食不加丰生徒不加衆犹爲学兴也是规也亡虽列屋万区糗粻如陵生徒如云犹爲学废也后之人司是学者可不慎与年月日具官司马光序送胡完夫序舜之取士敷纳以言明试以功车服以庸考其言中于道试之事克有功然后用之故能举十六相恭已不爲而天下大治也近丗取士不然一决之以文辞噫文辞岂能尽取士之道邪天下病是乆矣明天子知之廼诏有司自今进士髙第皆先试之小官使知爲下之劳而熟于民之疾苦然后察其功而举之虽置以爲卿相无不可者呜唿此谁发哉乃舜之业也晋陵胡完夫以进士贡于州试于有司覆于天子之庭第其名未甞在一二人之后则完夫文辞可知矣其试于有司也光不佞尸其事得窃观其论䇿盖非特文辞之美也廼能发明圣人之渊原叶于古而适于今信乎其言能中于道者邪言旣中于道矣自今日以往天子将又试之以事异日完夫能扩其道以充其言则天子将引而置之卿相之位庶几乎元凯之功复见于今日矣呜唿天子一更法度复古之道其功业之归廼巍巍如是岂不伟与噫是道也不难至在完夫勉之而巳矣送通山郝令戭序通山郝明府年四十余父甞举进士老而无成以其志之不获也虽子登进士第仕至长吏终歉歉不自足明府亦以亲之不怡也不以仕爲荣乃诣阙上书请致仕而爲其亲匄一官朝廷虽嘉其意以无故事不之许明府将之官戚戚若受谪者且曰通山道险逺吾亲必不肯行将留妻子侍吾亲而单车之官至则复请期于成吾志焉明府于光母党也光闻其言瞿然慙曰甞闻古之人仕以爲亲非爲身也若明府之仕其真无意于身者邪如光者禄旣不及于亲而又无𥙷于君役役然耗廪食以饱妻子留而不能去得不爲君子之罪人邪呜唿明府诚可颂而砺丗人矣嘉祐八年八月十六日涑水司马光序叙清河郡君清河郡君张氏冀州信都人礼部尚书致仕存之女端明殿学士司马光之妻也年十六适司马氏夫登朝封清河县君及为学士改郡君年六十元丰五年正月壬子晦终于洛阳三月辛己晦葬涑水先茔君性和柔敦实自始嫁至于瞑目未尝见其有忿懥之色矫妄之言人虽以非意侵加黙而受之终不与之辨曲直己亦不复贮于懐也上承舅姑旁接娣姒下抚甥姪莫不恱而安之御婢妾寛而知其劳苦无妬忌心甞夜濯足婢误以汤沃之烂其一足君批其颊数下而止病足月余方愈故其没也自族姻至于厮养无亲踈大小哭之极哀乆而不衰咸出于恻怛非外饰也内外无一人私议其短者兹岂声音笑貌之所能致邪平居谨于财不妄用自奉甚约及余用之以赒亲戚之急亦禾甞吝也始余爲学官笥中衣无几一夕盗入室尽卷以去时天向寒衾无纩絮客至无衫以见之余不能不叹嗟君笑曰但愿身安财须复有余贤其言爲之释然近世墓皆有志刻石摹其文以遗人余以爲妇人无外事有善不出闺门故止叙其事存于家庶使后世爲妇者有所矜式耳温国文正公文集卷第六十四温国文正公文集温国文正司马公文集卷第六十五温国文正公文集卷第六十五序二送李公眀序投壷新格序吕献可章奏集序刘道原十国纪年序洛阳耆英㑹序序礼河南志序故相国庞公清风集略后序百官表緫序故枢宻直学士薛公诗集序赵朝议文藁序送李公明序治平四年夏龙图阁直学士工部尚书兼侍读李公公明得谢于朝以太子少保致仕故事告老者不复谢辤径归其家天子谓公明歴事四朝清慎公方进退以礼不可与它臣比特召入对赐之坐慰劳乆之又特置饯宴于资善堂唯讲读之官及记起居者凡七人得与焉比终宴天子六遣使者存问劝侑加赐白金御茶给优俸又诏以梓宫在殡不欲自爲诗凡与宴之官皆命赋诗以宠其行仍别録一通以闻自前丗称告老而荣者莫若汉二踈当是时宣帝不过赐之二十金而巳未闻有恩礼若今之盛者也呜唿天子之安养耆寿优崇有德勤厚周宻诚古今所未有也公明少爲丞相子长爲台阁显官迨今老而去位耳目聦明手足轻利诸子爲九卿牧守而性皆孝谨洛阳佳园宅此数者又二踈所不能备也然则公明福禄完美显荣光大亦古今所未有也先皇帝时公明数求致仕未之得光甞侍坐从容请曰兄年虽七十而康宁如是独不可强爲天子少留邪公明曰所贵于致仕者欲及其身之无恙自乐于郷党耳必待不任朝谒舆疾而归是不得巳岂止足之谓邪光忻然服其言益知贤者所存固非庸人所能及也昔先子登进士第先相国爲举首故光于公明兄弟行也资善之㑹光以新去经席不得与焉于其行也僚友复设祖道供张于西郊光又以御史之职不得与焉其恨恨可言邪故聊序其事以爲别从表弟右諌议大夫权御史中丞涑水司马光序投壷新格序传曰张而不弛文武弗能也弛而不张文武弗爲也一张一弛文武之道也君子学道从政勤劳罢倦必从宴息以养志游神故可乆也荡而无度将以自败故圣人制礼以爲之节因以合朋友之和饰賔主之欢且寓其教焉夫投壷细事游戏之类而圣人取之以爲礼用诸卿党用诸邦国其故何哉郑康成曰投壷射之细也古者君子射以观德爲惎平体正端壹审固然后能中故也盖投壷亦犹是矣夫审度于此而取中于彼仁道存焉疑畏则踈惰慢则失义方象焉左右前却过分则差中庸着焉得十失二成功尽弃诫慎明焉是故投壷可以治心可以修身可以爲国可以观人何以言之夫投壷者不使之过亦不使之不及所以爲中也不使之偏颇流散所以爲正也中正道之根柢也圣人作礼乐修刑政立教化垂典谟凡所施爲不啻万端要在纳民心于中正而巳然难得而制者无若人之心也自非大贤守道敦固则放荡倾移无所不至求诸少选且不可得是故圣人广爲之术以求之投壷与其一焉观夫临壷荷矢之际性无麤宻莫不耸然恭谨志存中正虽不能乆可以习焉岂非治心之道欤一矢之失犹一行之亏也岂非修身之道欤兢兢业业慎终如始岂非爲国之道欤君子之爲之也确然不动其心俨然不改其容未得之而不慑旣得之而不骄小人爲之也俯身引臂挟巧取竒苟得而无愧岂非观人之道欤由是言之圣人取以爲礼冝矣彼博弈者以诡谲相髙以残贼相胜孔子犹曰饱食终日无所用心爲之犹贤乎已况投壷者又可鄙略而轻废哉古者壷矢之制揖逊之容今虽阙焉然其遗风余象犹髣髴也世传投壷格图皆以竒儁难得者爲右是亦投琼之类耳非古礼之本意也余今更定新格増损旧图以精宻者爲右偶中者爲下使夫用机徼幸者无所措其手焉壷口径三寸耳径一寸髙一尺实以小豆壷去席二箭半箭十有二枚长二尺有四寸以全壷不失者爲贤苟不能全则积算先满百二十者胜后者负俱满则余算多者胜少者负为图列之左方并各释其旨意焉有初箭十算全壷无算有终十五算散箭一算贯耳十算骁箭十算败壷不问巳有之算皆负横耳横壷皆依常算无赏倚竿龙首龙尾狼壷带劒耳倚竿皆废其算倒中倒耳壷中之筭尽废之吕献可章奏集序欧阳观文有言士学古怀道者仕于时不得爲宰相必爲諌官諌官与宰相等坐乎庙堂之上与天子相可否者宰相也立乎殿陛之前与天子争是非者諌官也宰相九卿而下失职者受责于有司諌官失职者取讥于君子有司之法行乎一时君子之讥着之䇿书而昭明垂之百丗而不泯诚哉是言也然士之居其任果能不失职者亦鲜矣献可爲台諌官前后凡若干年遇黜者三皆以弹奏执政确切不巳天子重伤大臣意不得巳而黜之其直声赫然振动天下自余百官之愆违政事之阙失苟与之同时无彊弱大小知无不言言无不尽如献可者于其职业可谓无所愧负矣古之人称死而不朽者如臧文仲旣没其言立是也然文仲之言传于今者无几盖时人不能存録遂使遗逸岂不惜哉光于献可忝备僚友献可平生造膝之言固不可得而闻今旣没其子由庚等捜求章奏遗藁得二百余篇光请而序之俾后之人察其言足以知献可之心然则献可身虽没其心长存也呜唿献可以直道自立终始无缺而官止于諌议大夫年止于五十八彼不以其道得者或位极将相寿及胡耇从愚者视之则可爲愤邑从贤者视之以此况彼所得所失孰爲多少邪后之人得是书者冝寳蓄之当官事君苟能効其一二斯爲伟人矣熈寕五年八月二十九日司马光序刘道原十国纪年序皇祐𥘉光爲贡院属官时有诏士能讲解经义者听别奏名应诏者数十人赵周翰爲侍讲知贡举问以春秋礼记大义其中一人所对最精详先具注䟽次引先儒异说末以巳意论而断之凡二十问所对皆然主司惊异擢爲第一及发煳名乃进士刘恕年十八矣光以是慕重之始与相识道原乃其字也道原是岁赋诗论䇿亦入髙等殿试不中格更下国子监试讲经复第一释褐鉅鹿主簿和川令陆介夫爲广西帅奏掌机冝前丗史自太史公所记下至周显德之末简䇿极愽而于科举非所急故近嵗学者多不读鲜有能道之者独道原笃好之爲人强记纪传之外闾里所録私记杂说无所不覧坐听其谈衮衮无穷上下数千载间细大之事如指掌皆有稽据可考验令人不觉心服英宗皇帝雅好稽古欲徧观前丗行事得失以爲龟鑑光承乏侍臣甞从容奏旧史文繁自布衣之士鲜能该通况天子一日万机诚无暇周覧乞自战国以还讫于显德凡开国家之兴衰系衆庶之休戚善可爲法恶可爲戒者诠次爲编年一书删其浮长之辞庶于奏御差便上甚喜㝷诏光编次歴代君臣事仍谓光曰卿自择馆阁英才共修之光对曰馆阁文学之士诚多至于专精史学臣未得而知者唯和川令刘恕一人而巳上曰善退即奏召之与共修书凡数年史事之纷错难治者则以诿之光蒙成而巳今上即位更命其书曰资治通鑑王介甫与道原有旧深爱其才熈宁中介甫参大政欲引道原修三司条例道原固辞以不习金谷之事因言天子方属公以政事冝恢张尧舜之道以佐明主不应以财用爲先介甫虽不能用亦未之怒道原毎见之輙尽诚规益及吕献可得罪知邓州道原往见介甫曰公所以致人言盖亦有所未思因爲条陈所更法令不合衆心者冝复其旧则议论自息介甫大怒遂与之絶未几光出知永兴军道原曰我以直道忤执政今官长复去我何以自安且吾亲老不可乆留京师即奏乞监南康军酒得之光㝷判西京留台奏迁书局于洛阳后数年道原奏请身诣光议修书事朝廷许之道原水陆行数千里至洛阳自言比气羸惫必病且死恐不复再见留数月而归未至家遭母丧俄得风疾右手足偏废伏枕再期痛苦备至毎呻吟之隙輙取书修之病益笃乃束书归之局中以元丰元年九月戊戍终官至祕书丞年止四十七嗟乎以道原之耿介其不容于人龃龉以没固冝天何爲复病而夭之邪此益使人痛惋惝怳而不能忘者也道原嗜学方其读书家人唿之食至羹炙冷而不顾夜则卧思古今或不寐逹旦在和川甞以公事适野见刘聦太宰刘雄碑知嘉平五年始改建元正旧史之失在洛阳与光偕如万安山道旁有碑读之乃五代列将人所不称道者道原即能言其行事始终归验于旧史信然宋次道知亳州家多书道原枉道就借观之次道日具酒馔爲主人礼道原曰此非吾所爲来也殊废吾事愿悉撤去独闭合昼夜读且抄留旬日尽其书而去目爲之翳道原致疾亦由学之苦邪方介甫用事唿吸成祸福凡有施置举天下莫能夺髙论之士始异而终附之靣誉而背毁之口是而心非之者比肩是也道原独奋厉不顾直指其事是曰是非曰非或靣刺介甫至变色如铁或稠人广坐介甫之人满侧道原公议其得失无所隐恶之者侧目爱之者寒心至掩耳起避之而道原曽不以爲意见质厚者亲之如兄弟姦謟者疾之如雠用是困穷而终不悔此诚人之所难也昔申枨以多欲不得爲刚微生髙以乞醯不得爲直如道原者可以爲刚直之士乎道原家贫至无以给旨甘一毫不妄取于人其自洛阳南归也时已十月无寒具光以衣袜一二事及旧貂褥賮之固辤强与之行及颕州悉封而返之于光而不受于它人可知矣尤不信浮屠说以爲必无是事曰人如居逆旅一物不可乏去则尽弃之矣岂得赍以自随哉可谓知之明而决之勇矣道原好读书志欲笼络宇宙而无所遗不幸早夭其成者十国纪年四十二卷包羲至周厉王疑年谱共和至熈宁年略谱各一卷资治通鑑外纪十卷余皆未成其成者亦未以传人曰今柳芳唐历本皆不同由芳书未成而传之故也期于瞑目然后传病亟犹汲汲借人书以参校己之书是正其失气垂尽乃口授其子羲仲爲书属光使譔埋铭及十国纪年序且曰始欲诸国各作百官及藩鎭表未能就幸于序中言之光不爲人譔铭文巳累年所拒且数十家非不知道原託我之厚而不获承命悲愧尤深故序平生所知道原之美附于其书以传来丗道原自言其先万年人六丗祖度唐末明经及第爲临川令卒官遇乱不能归遂葬髙安因家焉南唐以髙安爲筠州今爲筠州人父涣字凝之进士及第爲颍上令不能屈节事上官年五十弃官家庐山之阳且三十年矣人服其髙欧阳永叔作庐山髙以美之今爲屯田贠外郎致仕云洛阳耆英㑹序昔白乐天在洛与髙年者八人游时人慕之爲九老图传于丗宋兴洛中诸公継而爲之者凡再矣皆圗形普明僧舎普明乐天之故第也元丰中文潞公留守西都韩国冨公纳政在里第自余士大夫以老自逸于洛者于时爲多潞公谓韩公曰凢所爲慕于乐天者以其志趣髙逸也奚必数与地之袭焉一旦悉集士大夫老而贤者于韩公之第置酒相乐賔主凡十有一人旣而圗形妙觉僧舎时人谓之洛阳耆英㑹孔子曰好贤如缁衣取其敝又改爲乐善无厌也二公寅亮三朝爲国元老入賛万机出绥四方上则固社稷尊宗庙下则熙百工和万民天子心腹股肱耳目天下所取安所取平其勲业闳大显融岂乐天所能庶几然犹慕効乐天所爲汲汲如恐不及岂非乐善无厌者与又洛中旧俗燕私相聚尚齿不尚官自乐天之㑹巳然是日复行之斯乃风化之本可颂也宣徽王公方留守北都闻之以书请于潞公曰某亦家洛位与年不居数客之后顾以官守不得执巵酒在坐席良以爲恨愿寓名其间幸无我遗其爲诸公嘉羡如此光未及七十用狄监卢尹故事亦预于㑹潞公命光序其事不敢辞时五年正月壬辰端明殿学士兼翰林侍读学士太中大夫提举崇福宫司马光序开府仪同三司守司徒武宁军节度使致仕韩国公冨弼字彦国年七十九河东节度使开府仪同三司守太尉判河南府兼西京留守司事潞国公文彦愽字寛夫年七十七司封郎中致仕席汝言字君从年七十七太常少卿致仕王尚恭字安之年七十六太常少卿致仕赵丙字南正年七十五祕书监致仕刘几字伯寿年七十五卫州防御使致仕冯行己字肃之年七十五太中大夫充天章阁待制提举崇福宫楚建中字正叔年七十三司农少卿致仕王慎言字不疑年七十二太中大夫提举崇福宫张问字昌言年七十龙圗阁直学士通议大夫提举崇福宫张寿字景元年七十序赙礼名以位显行由学成此礼之常若夫身处草野未甞从学志在爲善不求声利此则尤可尚也近丗史氏专取髙官爲之传故闾阎之善人莫之闻丧礼之废坏乆矣而民间爲甚至有𥘉丧亲賔各具酒肉聚于其家与主人同醉饱者有以鼔乐导丧车者有因丧纳妇者相习爲常恬不知恠医助教刘太居亲丧独不饮酒食肉终三年此乃今士大夫所难能也其弟永一尤孝友廉谨过人于熙宁𥘉巫咸水入夏县城民溺死者以百数永一执竿立门首他人物流入门者輙擿出之有僧寓钱数万于其室居无何僧自经死永一遽诣县自陈请以钱归其弟子郷人负其债乆不偿者永一輙毁劵以愧其心其行事类如此有周文粲者其兄嗜酒仰文粲爲生兄或时酗敺文粲其邻人不平而唁之文粲怒曰吾兄未甞欧我汝何离间吾兄弟也有苏庆文者事継母以孝闻常语其妇曰汝事吾母小不谨必逐汝継母少寡而无子由是安其室终身元丰中朝廷修景灵宫调天下画工诣京师事毕有诏选试其优者留翰林授官禄有台亨者名第一以父老固辤归飬于田里此五人与余同县故余得而知之悲夫天下布衣之士刻志厉行而人莫知者可胜数哉始太之丧其父也余兄弟赙以千钱且爲书致之曰礼凡有丧它人助之珠玉曰含车马曰赗货财曰赙衣服曰襚今物虽薄欲人之可継也乆之太请刻其书于石曰郷也郷人不知有礼自太父之丧郷人稍稍行之太欲广其传由吾郷以及邻县由邻县以逹四方使民间皆去弊俗而入于礼岂小𥙷哉余益美其志因谕之曰是书不足刻余窃慕君子乐道人之善请书若兄弟及周文粲苏庆文台亨所爲以传于丗庶几使爲善者不以隐微而自懈焉元丰六年十一月壬寅朔涑水迃叟序河南志序周官有职方土训诵训之职掌道四方九州之事物以诏王知其利害后丗学者爲书以述地理亦其遗法也唐丽正殿直学士韦述爲两京记近故龙图阁直学士宋君敏求字次道演之爲河南长安志凡其废兴迁徙及宫室城郭坊市第舎县镇郷里山川津梁亭驿庙寺陵墓之名数与古先之遗迹人物之俊秀守令之良能花卉之殊尤无不备载考诸韦记其详不啻十余倍开编粲然如指诸掌其博物之书也次道性嗜学先正宣献公蓄书三万卷次道自毁齿至于白首从事其间未尝一日舍置故其见闻博洽当时罕伦又闲习国家故事公私有疑咸往质焉又喜着书如唐书仁宗实録国史㑹要集注史记之类与衆共之或专修而未成者皆不计外其手自繤述巳成者凡四百五十卷盖昔人所着未有若此其多也次道旣没太尉潞公留守西京其子庆曽等奉河南志以请于公曰先人昔甞佐此府叙其事尤详惜其传于丗者甚鲜愿因公刻印以广之岂徒先人蒙不朽之赐于泉壤抑亦使四方之人未甞至洛者得之如游处巳熟后丗闻今日洛都之盛者得之如身逢目睹也幸公留意公从之且命光爲之序光于次道友人也乌敢以固陋而辤时元丰六年二月戊辰端明殿学士兼翰林侍读学士司马光序故相国庞公清风集略后序公之勲业治行范景仁所爲清风集叙言之精矣公性喜诗虽相府机务之繁边庭军旅之急未甞一日置不爲凡所以怡神飬志及逢时值事一寓之于诗其髙深闳逺之趣固非庸浅所可及至于用事精当偶对的切虽古人能者殆无以过及疾亟光时爲谏官有谒禁走手启参候公犹録诗十余篇相示手注其后曰欲令吾弟知老夫病中尚有此意思耳字巳惨澹难识后数日而薨曏者嗣子某字懋贤巳集其文爲五十卷旣而以文字之多惧丗人传者不能广也又选诗之尤善者凡千篇爲十卷命曰清风集略刻板摹之命光継叙其事呜唿公之善在人者旁施四海后垂无穷如诗乃公之余事耳𢡟贤犹务其传勤勤恐不逮况其大者乎公之积庆冝有継哉时年月日门人涑水司马光叙百官表緫序四海至广虽圣人不能独治万机至衆虽圣人不能徧知是故设官以分其事量能而授之任自生民以来有国家者莫之能易也唐虞夏啇尚矣周官具存粲然大僃降及秦汉迄于隋唐虽不能如三代之粹美然上下相维皆有条绪孔子称惟噐与名不可以假人又曰必也正名乎名之冝正者无若百官唐𥘉事官有六省一台九寺三监十六衞十率府之属其外又有勲官散官勲官以赏战功散官以褒勤旧故必折馘执俘然后进阶以其不可妄得故当时人以爲荣及髙宗东封武后预政求媚于衆始有况阶自是品秩浸讹朱紫日繁矣肃宗之后四方糜沸兵革不息财力屈竭勲官不足以劝武功府不足以募战士遂并职事官通用爲赏不复选材无所爱吝将帅出征者皆给空名告身自开府至郎将听临事注名后又听以信牒授人有至异姓王者于是金帛重而官爵轻矣或以大将军告身才易一醉其滥如此重以藩方跋扈朝廷畏之穷极褒宠苟求姑息遂有朝编卒伍暮拥节旄夕解缇衣旦䊸公衮者矣流及五代等衰益紊三公端揆之贵施于军校衣紫执象之荣𬒳于胥史名噐之乱无此爲甚大宋受命承其余弊方纲纪大基未暇釐正故台省寺监卫率之官止以辨班列之崇卑制廪禄之厚薄多无职业其所谓官者乃古之爵也所谓差遣者乃古之官也所谓职者乃古之加官也自余功臣检校官散官阶勲爵邑徒爲烦文人不复贵凡朝廷所以皷舞群伦缉熈庶绩者曰官曰差遣曰职而巳于三者之中复有名同实具交错难知又迁徙去来常无虚日欲观其大略故自建隆以来文官知杂御史以上武官合门使以上内臣押班以上迁除黜免删其烦冗存其要实以伦类相从以先后相次爲百官公卿表云故枢宻直学士薛公诗集序杨子法言曰言心声也书心画也声画之羙者无如文文之精者无如诗诗者志之所之也然则观其诗其人之心可见矣今之亲没则画像而事之画像外貌也岂若诗之见其中心哉故枢宻直学士赠太尉薛公以文学政事显于真宗仁宗之际其所施设见于国史及宋宣献公所爲神道碑此不详书公旣薨五十余年少子中散大夫致仕某集公诗二百二章以授光俾之譔序且爲之名昔先人爲郫尉公爲转运使知待甚厚荐之于朝光虽不肖其敢忘诸是以虽不文不敢辤谨按薛氏自姚秦以来丗有伟人位公卿将相行能功业光照简册号称甲族迄于今不衰岂非河汾胜气独钟于一门乎然而枝叶因游宦多散之四方惟公一族留不去犹居河东请名之日河汾集庶子子孙孙継公之志常保守奉事则而象之以传庆于无穷也元丰八年三月丁未涑水司马光序赵朝议文藁序在心爲志发口爲言言之美者爲文文之美者爲诗如鼔钟者声必闻于外灼龟者兆必见于表玉藴石而山木茂珠居渊而岸草荣皆物理自然虽欲揜之不可得己朝议大夫致仕赵君南正善属文尤嗜爲诗自𥘉仕至归者聚其藁凡十四编一旦走仆负之以书属光爲之序光实何人克膺兹任然甞闻同僚楚正叔之言曰予与南正同登进士第又同居颕阳熟其爲人其清白耿介它人殆难能也今阅其文藁味其言求其志乃知正叔信不我欺而南正所守良可尚也噫丗人有得南正文藁而观之虽未之识如自少至老日与之游矣元丰七年三月十一日丁未涑水司马光序温国文正公文集卷第六十五温国文正公文集温国文正司马公文集卷第六十六温国文正公文集卷第六十六记一秀州真如院法堂记闻喜县重修至圣文宣王庙记题绛州鼓堆祠记谏院题名记先公遗文记仁宗赐张公御书记记历年圗后陈氏四令祠堂记独乐园记竚瞻堂记秀州真如院法堂记壬辰歳夏四月有僧清辨踵门来告曰清辨秀州真如草堂僧也真如故有堂庳狭不足以庥学者清辨与同术惠宗治而新之今髙显矣愿得子之文刻诸石以谂来者光谢曰光文不足以辱石刻加平生不习佛书不知所以云者师其请诸他人曰他人清辨所不敢请也故维子之归而子又何辤光固辤不获乃言曰师之爲是堂也其志何如曰清辨之爲是堂也属堂中之人而告之曰二三子苟能究明吾佛之书爲人讲解者吾且南郷坐而师之审或不能则将取于四方之能者皆伏谢不能然后相率抵精严寺迎沙门道欢而师之又属其徒而告之曰凡我二三子肇自今以及于后相与协力同志堂圯则扶之师缺则𥙷之以至于金石可弊山渊可平而讲肄之声不可絶也光曰师之志则美矣抑光虽不习佛书亦甞剽闻佛之爲人矣夫佛盖西域之贤者其爲人也清俭而寡慾慈惠而爱物故服弊𥙷之衣食𬞞粝之食巖居壄处斥妻屏子所以自奉甚约而惮于烦人也虽草木虫鱼不敢妄杀盖欲与物并生而不相害也凡此之道皆以㳙㓗其身不爲物累盖中国于陵子仲焦先之徒近之矣夫圣人之徳周贤者之徳偏周者无不覆而末流之人犹不免弃夲而背原况其偏者乎故后丗之爲佛书者日逺而日讹莫不侈大其师之言而附益之以淫恠诬罔之辞以骇俗人而取丗资厚自丰殖不知厌极故一衣之费或百金不若绮纨之爲愈一飰之直或万钱不若脍炙之爲省也髙堂鉅室以自奉飬佛之志岂如是哉天下事佛者莫不然而吴人爲甚师之爲是堂将以明佛之道也是必深思于本原而勿放荡于末流则治斯堂之爲益也岂其细哉闻喜县重修至圣文宣王庙记或问太古何如曰不今日如也何以言之曰古之人寒衣而饥食贪生而畏死不殊于今也喜怒哀乐好恶畏欲与民俱生非今有而古无也古之人食鸟兽之肉艹木之实而衣其皮鸟兽日益惮艹木日益稀人日益衆物日益寡视此或不足视彼或有余能相与守死而勿争乎争而不巳相贼伤相灭亡人之类盖可计日而尽也圣人者愍其然于是作而治之择其贤智而君长之分其土田而疆域之聚其父子兄弟夫妇而安飬之施其礼乐政令而纲纪之明其道德仁义孝慈忠信㢘让而教导之犹有狂愚傲很之民悖戾而不从者于是鞭扑以威之鈇钺以戮之甲兵以殄之是以民相与安分而保常飬生而送终繁衍而乆长也及周之衰先王之道荡覆崩坏几无余矣其不絶者纎若毫芒自非孔子起而振之廓而引之使闳大显融以迄于今则生民之衆几何其不沦而爲禽夷也今国家所以奉事孔子非轻也庙食于国于州于县以岁时陈其俎豆鸣其金石以礼飨之自天子之贵亲北面而拜焉所以然者非一人之私爲道存也然吏于州县者或以簿领鞭扑爲急务视孔子之祠及学校废爲余事置之曽不谁何彼真俗吏无足道者闻喜自前丗固搢绅大夫之林薮也县有孔子庙咸平中武吏慈释回修之尉李垂爲之记厥后継而爲长者其严事孔子之心不能及释回于是庙屋隳顿垣墉圯缺艹树荒椔碑石断仆况于郷饮酒之容絃诵之音固不可得而睹闻矣今大夫马君至而叹曰呜唿爲川者知防而不知濬则撗溃而不禁爲民者知怒而不知教则愁怨而不从故善爲川者相髙下而导之善爲民者明是非而告之是以爲者逸而从者易物遂性而功速成也今爲吏者不能掲先王之道以教人而曰吾専任刑罚亦足爲治者是掩民之耳目而以䧟穽俟之也不仁孰大焉乃属邑中之贤士大夫而告之曰今孔子之庙废不修士无所讲其业民无所承其化斯岂惟令之亦二三子之耻也皆曰斯固邑人日夜所不忘而不敢请者也今明府有命是天相圣人之道而以明府赐邑人也敢不奔走而承之乃相与歛材聚工葺屋之隳而壮大之修垣之圯而髙厚之去木之椔而改树之起碑之仆而更刻之民不加赋吏不告劳不日而新庙焕然成矣于是邑中之贤士大夫相与朝夕诵尧舜之书咏啇周之诗于其中彬彬然有邹鲁之风矣噫马君之于学也旣正其基矣犹未也今之吏率三岁而更后之人継而长于斯者冝勿替马君之功引而伸之学者冝卒成马君之志而张大之知人所以严事孔子者非徒饰其祠诵其文也固将明其道循其法心谕而身行之使近者恱化逺者慕效繇邑及于郷繇郷及于家父靡不慈子靡不孝兄靡不友弟靡不恭夫然后知学之成而爲益大也夫道之污隆岂有常邪人爲之则存不爲之则亡非道去人人去道也古者至治之时或耕者推畔行者推涂狱讼不兴盗贼不作彼风俗若是之美者岂古则可爲而今不可爲邪繇教之未至故也今基旣正矣其余则勉之而巳矣何惮不及于古邪人之言曰古民淳质故可教今巳伪薄故不可教是瞽惑之言不足稽也于庙之成马君谓光旁县之人也冝爲之记光以不文辤不敢爲使者三返而不获命因直述所闻而书时某年月日也题绛州鼔堆祠记鼔堆在州治所西北二十五里樊绍述守居记作古州之圗志作鼓鼔者人马践之逢逢如鼓状盖水原充满石下而然云绍述之文其必有据然今以耳目验之则圗志亦未可全废也堆之西山白马首其东长陵纚属相传以爲晋之九原其北水出泽掌别名清泉堆周围四里髙三丈穹隆而圎状如覆釡水原数十环之觱沸杂发汇于其南溶爲深渊中多鱼鼈蠏鱓水极清㓗可鑑毛髪盛寒不冰大旱不耗霪雨不溢其南酾爲三渠一载髙地入州城周吏民园沼之用二散布田间灌漑万余顷所余皆归于汾田之所生禾麻稌穱肥茂芗甘异它水所漑堆上有神祠盖以水隂类也故其神爲妇人像而祠中石刻乃妄以爲尧后及舜之二妃噫是水也有清明之性温厚之徳常壹之操润泽之功虽古圣贤无以加其庙食于民也固冝何必假于尧后舜妃然后可祀也嘉祐元年九月壬寅通判并州事司马光以事至绛从州之诸官尚书比部贠外郎薛长孺元卿国子博士刘常守道尹仲舒汉臣判官陈太𥘉寓之同游祠下爱其气象之美登临之乐而又功德及人若此其盛愍流俗之讹不可以莫之正也于是题云諌院题名记古者諌无官自公卿大夫至于工啇无不得諌者汉兴以来始置官夫以天下之政四海之衆得失利病萃于一官使言之其爲任亦重矣居是官者当志其大舍其细先其急后其缓专利国家而不爲身谋彼汲汲于名者犹汲汲于利也其间相去何逺哉天禧𥘉真宗诏置諌官六贠责其职事庆历中钱君始书其名于版光恐乆而漫灭嘉祐八年刻着于石后之人将歴指其名而议之曰某也忠某也诈某也直某也回呜唿可不惧哉先公遗文记玉藻曰父没而不能读父之书手泽存焉尔杨子曰书心画也今之人亲没则画像而事之画像外貌也岂若心昼手泽之爲深切哉今集先公遗文手书及碑志行状共爲一椟寘诸影堂子子孙孙永祗保之仁宗赐张公御书记皇祐𥘉故右諌议大夫张公爲翰林侍读学士仁宗皇帝谓侍臣曰朕宅帝位几三十年天下名儒皆甞与之游自得张某使我日闻所未闻因书纸爲博学字命使者即其家赐之当是时国家中外无事天子方向艺文同侍殿合者皆名臣之选环观愧羡莫敢望云公没旣十有六年公之子子瑾字材之将摹着其书于石谓光曰必爲之记光曰昔公知滑州光从事于幕下甞闻公之言曰余平生喜书读之不啻数十百过其简编弊矣然每发之必有新获之意焉噫公之笃学如此冝其当明主之知爲多闻之友受殊常之宠成不朽之名也使曩也先皇帝赏公以万金于今何有固不若垂一言之褒其爲子孙荣丗丗无穷也夫知人则哲帝尧之所难仲尼门人以千数独称颜渊爲好学今材之所爲欲以彰先皇帝之知人而扬先公之好学也夫彰君之明忠也扬父之美孝也惟忠与孝材之两有焉光也虽无文又焉敢辤时某年月司马光记记历年圗后光顷歳读史患其文繁事广不能得其纲要又诸国分列歳时先后参差不齐乃止采共和以来下讫五代略记国家兴衰大迹集爲五圗每圗爲五重每重爲六十行每行记一年之事其年取一国爲主而以朱书它国元年缀于其下盖欲指其元年以推二三四五则从可知矣凡一千八百年命曰暦年圗其书杂乱无法聊以私便于讨论不敢广布于它人也不意赵君乃摹刻于版传之蜀人梁山令孟君得其一通以相示始光率意爲此书苟天下非一统则漫以一国主其年固不能辨其正闰而赵君乃易其名曰帝统非光志也赵君颇有所増损仍变其卷秩又传冩多脱误今此浅陋之书旣不可掩因刋正使复其旧而归之陈氏四令祠堂记故左諌议大夫赠太师中书令秦国陈公讳有三子长曰某国文忠公讳官至枢宻使同平章事左仆射次曰郑国文惠公讳官至户部侍郎平章事太子太师致仕㓜曰某国康肃公讳官至武宁军节度使皆赠太师尚书令兼中书令始秦公爲济源令县西龙潭有延庆佛舎三子相与爲学其中旣而相継登进士科文忠康粛公仍居群士之首遂接踵爲将相始大其家子孙蕃衍多以才能致美官棊布中外故当丗称衣冠之盛者推陈氏其后文忠公自枢府出判河阳文惠公与其子主客郎中某孙虞部贠外郎某康肃公之子祠部郎中某前后皆爲京西转运使主客君之子某复爲济源尉济源河阳之属县河阳京西之属郡也四丗凡七人莅官于是故济源之人𬒳陈氏之政爲多秦公尤有恩于民能使其民旣去而思之虞部君甞行部过济源游龙湮佛舎见秦公善政铭真宗皇帝赐文忠公诗主客君题名皆刻于石叹曰吾家所以能显大于丗自非曽祖父勤施仁政于民三祖父力学以取冨贵何从而致之乎至于今子孙蒙福禄不絶岂可不知其所自邪乃堂于佛舎之侧画四公之像而祠之集三石刻皆置祠下且属光爲之记光曰光之文不足以发掦先君之美不敢爲虞部曰不然某之建是祠堂非敢自矝奕丗之美盖欲来者见之知爱民好学可以大其家有以劝也光曰如君之言其志远其益大矣光何敢辤若夫四公之事业则有国史在光不敢及也熈宁七年五月辛酉涑水司马光记独乐园记孟子曰独乐乐不如与人乐乐与少乐乐不如与衆乐乐此王公大人之乐非贫贱者所及也孔子曰饭𬞞食饮水曲肱而枕之乐亦在其中矣颜子一箪食一瓢饮不改其乐此圣贤之乐非愚者所及也若夫鹪鹩巢林不过一枝偃䑕饮河不过满腹各尽其分而安之此乃迃叟之所乐也熈宁四年迃叟始家洛六年买田二十畒于尊贤坊北关以爲园其中爲堂聚书出五千卷命之曰读书堂堂南有屋一区引水北流贯宇下中央爲沼方深各三尺䟽水爲五派注沼中若虎瓜自沼北伏流出北阶悬注庭下若象鼻自是分爲二渠绕庭四隅㑹于西北而出命之曰弄水轩堂北爲沼中央有岛岛上植竹圎若玉玦围三丈揽结其杪如渔人之庐命之曰钓鱼庵沼北横屋六楹厚其墉茨以御烈曰开户东出南北列轩牖以延凉飔前后多植美竹爲清暑之所命之曰种竹斋沼东治地爲百有二十畦杂莳艹药辨其名物而掲之畦北植竹方若碁局径一丈屈其杪交相掩以爲屋植竹于其前夹道如歩廊皆以蔓药覆之四周植木药爲藩援命之曰采药圃圃南爲六栏芍药牡丹杂花各居其二每种止植两本识其名状而巳不求多也栏北爲亭命之曰浇花亭洛城距山不逺而林薄茂宻常若不得见乃于园中筑台屋其上以望万安轘辕至于太室命之曰见山台迃叟平日多处堂中读书上师圣人下友群贤窥仁义之原探礼乐之绪自未始有形之前曁四逹无穷之外事物之理举集目前所病者学之未至夫又何求于人何待于外哉志倦体疲则投竿取鱼执祍采药决渠灌花操斧㓢竹濯热盥手临髙纵目逍遥相羊唯意所适明月时至清风自来行无所牵止无所柅耳目肺肠悉爲已有踽踽焉洋洋焉不知天壤之间复有何乐可以代此也因合而命之曰独乐园或咎迃叟曰吾闻君子所乐必与人共之今吾子独取足于已不以及人其可乎迃叟谢曰叟愚何得比君子自乐恐不足安能及人况叟之所乐者薄陋鄙野皆丗之所弃也虽推以与人人且不取岂得强之乎必也有人肯同此乐则再拜而献之矣安敢专之哉竚瞻堂记元丰三年天子大飨明堂召河东节度使守司徒兼侍中潞国文公自北都入觐于京师以相祀事礼成天子以公励相三后克厎隆休泽敷乎烝民功安乎庙祧复命公以太尉留守西都于是公尹洛者三矣将行天子仍赐之诗云西都旧士女白首竚瞻公洛人喜公之来荣天子之言眀年相与堂于资圣佛祠肖公之像于其中名之曰竚瞻又二年河南进士宋师中李彻与其郷里士民之衆以书抵光曰公再爲宰相三守洛都虽惠化徧天下靡有不周而在洛爲多今吾人日洒扫兹堂而奉事之至于子孙固不忘矣异时逺方之人有过兹堂而不知其所以然者亦吾人之耻也子盍爲我书其事着于石以传告无穷光谢曰诸君以此属我诚大幸然凡爲士者颂一守令且犹秉笔不敢轻爲况公之德业位望崇显如是乃使如光者纪之必得罪于识者能无惧乎西都搢绅之渊薮贤而有文者肩随踵接诸君不往求之顾惟不肖之求能无慙乎愿置我而更请于它衆皆曰子出公之门最乆其居洛又乆然则记兹堂也子于何避之夫登岱华者固不能尽其髙广游沧海者固不能穷其幽深苟身之所至目之所睹皆可得而言矣光旣不得辝乃曰光侨居于洛巳十有三年日闻士民之誉公者如出一口敢问公之前后治洛其规爲施置如何而得民心如是愿条以告我得借之以书衆皆曰公之爲政其大者汪洋溥畅若化工之神膏雨之仁固非吾人之所测也其细者樵夫牧儿皆能道之又不足以尽公之美也姑以吾人之所及者言之其简而有节安而不扰乎抑又闻之昔黄覇爲颕川太守治爲天下第一及作相时人不谓之贤谢安爲吴兴太守在官无当时誉及作宰相名振异域彼皆才有所不赡故用有不周能兼之者其在公乎光曰诸君知其一未知其二光甞学于史氏观自古爲人臣者或得于君而失于民或得于民而失于君君非不恱也如民疾之何民非不爱也如君恶之何若是者殆不可胜筭也至于事君以忠飬民以仁恻然至诚积于胷中夙夜不倦悠久不渝晦之而益光隐之而益彰逃宠而宠不我舍避名而名常我随若玉之在山珠之在渊撃钟鼔于宫种草木在土逹于上下而不可掩者弥百千年无几人而巳矣诗云乐只君子天子命之言得乎上也岂弟君子民之父母言得乎下也书曰臣爲上爲德爲下爲民言其惟禹稷与皐陶乎佐舜禹以阜安斯民君頼之如股肱民依之如父母功盛乎一时名髙乎百丗公之德其近是乎不然何天子之宠光便蕃而不厌下民之恱服悠久而不忘若此其备乎衆皆曰然光曰然则请温国文正公文集温国文正司马公文集卷第六十七温国文正公文集卷第六十七记二北京韩魏公祠堂记范景仁传圉人传张行婆传猫虪传北京韩魏公祠堂记没而祠之礼也由汉以来牧守有惠政于民者民或爲之生祠虽非先王之制皆发于人之去思亦不可废也然年时浸逺人浸忘之惟唐狄梁公爲魏州刺史属契丹㓂河北梁公省彻战守之俻抚绥彫弊之民民安而虏自退魏人祠之至今血食熈寕𥘉河北水溢地大震官寺民居荡覆者太半诏以淮南节度使司徒兼侍中韩魏公爲河北安抚使判大名府兼北京留守公旣爱民如爱子治民如治家去其疾忘己之疾闵其劳忘己之劳未几居者以安流者以还饥者以充乏者以足群心旣和岁则屡豊在魏五年徙判相州魏人涕泣遮止数日乃得去魏人思公而不得见也相与立祠于熈寕禅院塐公像而事之后二年公薨于相州魏人闻之争奔走哭祠下云合而雷动连日乃稍息自是每嵗公生及违丗之日皆来致祠作佛事未甞少懈噫公之德及一方功施一时者魏人固知之矣至于德及海内功施后丗者亦甞知之乎公爲宰相十年当仁宗之末英宗之𥘉朝廷多故公临大节处危疑苟利国家知无不爲若湍水之赴深壑无所疑惮或諌曰公所爲如是诚善万一蹉跌岂惟身不自保恐家无处所殆非明哲之所尚也公叹曰此何言也凡爲人臣者尽力以事君死生以之顾事之是非何如耳至于成败天也岂可豫忧其不成遂辍不爲哉闻者愧服其忠勇如此故能光辅三后济大难使中外之人餔啜嬉游自若曽无惊视倾听窃语之警坐置天下于太寕公之力也呜唿公与狄梁公皆有惠政于魏故魏人祠之然其爲逺近所遵慕年时虽逺而不毁非有大功于社稷爲神祇所相祐能如是乎况梁公之功显天下皆知之魏公之功隐天下或未能尽知也然则魏公不又贤乎冝其与梁公之祠并立于魏享祀无穷公薨后九年魏人以状抵西京俾光记将刻于石窃惟梁公二碑乃李邕冯宿之文光实何人敢不自量顾魏人之美意不可抑又欲以其所未知者谂之故不敢辤时元豊七年六月丙戌涑水司马光记范景仁传范景仁名镇益州华阳人少举进士善文赋场屋师之爲人和易修敕故参知政事薛简粛公端明殿学士宋景文公皆噐重之𥙷国子监生及贡院奏名皆第一故事殿廷唱第过三人则爲奏名之首者必抗声自陈以祈恩虽考校在下天子必擢寘上列以吴春卿欧阳永叔之耿介犹不免从衆景仁独不然左右与竝立者屡趣之使自陈景仁不应至七十九人始唱名及之景仁岀拜退就列讫无一言衆皆服其安恬自是始以自陈爲耻旧风遂絶释褐新安主簿到官数旬时宋宣献公留守西京不欲使与下吏共劳辱召置国子监使教诸生秩满又荐于朝爲东监直讲未几宋景文公奏同修唐书又用参知政事王公荐召试学士院诗用彩䨘字学士以沈约郊居赋雌霓连蜷读霓爲入声谓景仁爲失韵由是除馆阁校勘殊不知约赋但取声律便美非䨘不可读爲平声也当时有学者皆爲景仁积郁而景仁处之晏然不自辩爲校勘四年应迁校理丞相庞公荐景仁有美才不汲汲于进取特除直祕阁未几以起居舎人知諌院仁宗性寛仁言事者竸爲激讦以采名或縁爱憎汚人以帷箔不可明之事景仁独引大体自非关朝廷安危击生民利病皆阔略不言陈恭公爲相嬖妾张氏笞杀婢御史劾奏欲逐去之不能得乃诬之云私其女景仁上言朝廷设台諌官使之除䜛慝也审如御史所言则执中可斩如其不然御史亦可斩御史怒共劾景仁以爲阿附宰相景仁不顾力爲辨其不然深救当时之弊识者韪之仁宗即位三十五年未有継嗣嘉祐初暴得疾旬日不知人中外大小之臣无不寒心而畏避嫌疑相倚仗莫敢发言景仁独奋曰天下事尚有大于此者乎舍此不言顾惟抉擿细微以塞职是真负国吾不忍也即上言太祖舍其子而立太宗周王旣薨真宗取宗室子飬之宫中陛下冝爲宗庙社稷计早择宗室贤者优其礼数试之以政与图天下之事以系天下人心章累上寝不报景仁因阖门家居自求诛谴执政或谕以柰何效干名希进之人景仁上执政书言継嗣不定将有急兵镇义当死朝廷之刑不可死乱兵之下此乃镇择死之时尚安暇顾干名希进之嫌而不爲去就之决哉又奏称臣窃原大臣之意恐行之而事有中变故畏避而爲容身之计也万一兵起大臣家族首领顾不可保其爲身计亦巳踈矣就使事有中变而死陛下之职与其死于乱兵不犹愈乎乞陛下以臣此章示大臣使其自择死所闻者爲之服栗㝷除兼侍御史知杂事景仁固辤不变乞解言职就散地执政复谕以上之不䂊诸大臣亦甞建此䇿今姦言巳入爲之甚难景仁复上执政书云但当论事之是非不当问其难易况事早则济缓则不及此圣贤所以贵机㑹也诸公谓今日难于前日安知它日不难于今日乎谓今日姦言巳入不可弭他日可弭乎凡见上靣陈者三奏章者十有七朝廷不能夺乃罢諌职改集贤殿修撰顷之拜知制诰迁翰林学士英宗即位中书奏请追尊濮安懿王事下两制议以爲冝称皇伯髙官大国极其尊荣大迕执政意更下尚书省集百官议之意朝士必有迎合者旣而台諌争上言爲人后者爲之子不得顾私亲今陛下旣爲仁宗后若复推尊濮王是贰统也殆非所以报仁宗之盛徳衆论鼎沸执政欲缓其事乃下诏罢百官集议曰当令礼官检详典礼以闻景仁时判太常寺即具列爲人后之礼及汉魏以来论议得失悉奏之与两制台諌议合执政怒召景仁诘责之日诏书云当令检详奈何遽列上邪景仁曰有司得诏书不敢稽留即以闻乃其职也柰何更以爲罪乎㑹宰相迁官景仁当草制坐失于考按不合故事加侍读学士出知陈州今上即位复召还翰林王介甫参知政事置三司条例司变更祖宗法令专以聚歛爲务斥逐忠直引进姦佞景仁上䟽极言其不可朝廷不报景仁时年六十三因上言即不用臣言臣无颜复居位食禄愿听臣致仕章累上语益切直介甫大怒自草制书极口丑诋使以本官户部侍郎致仕凡所应得恩例悉不之与于是当时在位者皆自愧景仁名益重于天下介甫虽诋之深人更以爲荣焉景仁旣退居有园第在京师专以读书赋诗自娱客至无贵贱皆野服见之不复报谢故人或爲具召之虽权贵不拒也不召则不往见之或时乗兴出游则无逺近皆往甞乗篮舆归蜀与亲旧乐饮赈施其贫者周览江山穷其胜赏期年然后返年益老而视听聦眀支体尤坚疆呜唿曏使景仁枉道希丗以得冨贵蒙屈辱任忧患岂有今日之乐邪则景仁所失甚少所得殊多矣诗云恺悌君子神所劳矣又曰乐只君子遐不眉寿景仁有焉客有问今丗之勇于迃叟者叟曰有范景仁者其爲勇人莫之敌客曰景仁长仅五尺循循如不胜衣奚其勇叟曰何哉而所谓勇者而以瞋目裂眦髪上指冠力曵九牛气陵三军者爲勇乎是特匹夫之勇耳勇于外者也若景仁勇于内者也自唐宣宗以来不欲闻人言立嗣万一有言之者輙切齿疾之与倍畔无异而景仁独唱言之十余章不巳视身与宗族如鸿毛后人见景仁无恙而継爲之者则有矣然景仁者冒不测之渊无勇者能之乎人之情孰不畏天子与执政亲爱之至隆者孰若父子执政欲尊天子之父而景仁引古义以争之无勇者能之乎禄与位皆人所贪或老且病前无可冀犹恋恋不忍舍去况景仁身巳通显有声望视公相无跬歩之逺以言不行年六十三即拂衣归终身不复起无勇者能之乎凡人有所不能而人或能之无不服焉如吕献可之先见范景仁之勇决皆余所不及也余心诚服之故作范景仁传圉人传汧侯有马悍戾不可乗服以爲无用将弃之野爱其疾足募有能驯之者禄以百金有圉人叩门而告曰臣能驯之汧侯使飬马数月马益调服歩骤缓速折还左右唯人所志汧侯喜赏以百金之禄拜爲圉师衆驺疾之谒于侯曰侯马今驯矣彼何功而徒费侯金臣请代之侯逐圉人居数月马复悍戾如故侯乃召圉人而谢曰子能使悍马驯子去而马复悍敢问何术也对曰臣贱夫也不知异术而唯飬马之知夫马太肥则陆梁太瘠则不能任重䇿之急则骇而难驯缓则不肯尽力善爲圉者渴之饥之饮之秣之视其肥瘠而丰杀其菽粟缓之以尽其材急之以禁其逸鞭䇿以警其怠恩渥以驯其心使之得其冝适而不劳亦不使有遗力焉其术甚微得于心应于手已不能传之于人人亦不能从己传也如此故马之材在马马之性在我虽悍戾何伤哉汧侯曰善圉人曰是术也岂特养马而巳抑治国亦犹是也夫材智之士治国者之悍马也舍之则不能以兴功叶御之不以道则不获其利而桀点不可制故明君者能用材智之士而以爵禄赏罚御之是以爵太髙则骄禄太丰则墯骄墯之臣虽有智力君不得而使也制之急则不得尽其能制之缓则不肯宣其用不任恩渥一驱之以威则愁怨而离心故明君者节其爵禄裁其缓急恩泽足以结其心威严足以服其志则生死贵贱之命在于君矣虽僄悍何忧哉汧侯恱位爲上卿任以国政用其术推而行之汧国大治张行婆传行婆张氏潍州昌乐人父爲虎翼军校张氏生七年継母潜使侩者鬻之给其父云失之父哭之一目失明由是落军籍爲民侩者鬻于故尚书左丞范公家字曰菊花范氏以媵其女适泗州人三班借职全士则张氏勤谨其主家爱之与父别凡二十一年一旦遇之于范氏之门而识之遂辤范氏与父俱归父怒継母欲欧而逐之张氏曰儿非母不得入贵人家母乃有德于儿又何怨焉今頼天之力得复见父若儿归而母逐儿何安焉父乃止父时年且八十无佗子家甚贫鬻薪爲业昌乐有故田园爲人所据张氏乃与父母归郷里讼于州而得之未几父卒张氏养継母尽子道母老不能行所适稍逺则张氏负之母卒张氏嫁爲里民王祐妻生一男二女祐早卒诸孤皆㓜张氏鞠之不从人旣长毕婚嫁乃谓其子曰吾素乐浮屠法里中有古寺废已乆吾当帅里人修之弃家处其中不复爲尔母矣里人闻之争助以财不日立堂殿厨庑塑绘佛像营储峙皆备每戒其子母得至寺曰寺有衆人之财将以兴佛事吾一毫不敢私也汝来使吾无以自明全士则之妺余嫂也元丰中张氏自潍之泗省全氏又自泗之陜省余嫂徒歩数千里曰吾故时主家不可忘也嫂置诸园门之旁独处一室日一𬞞食读佛书毎与女仆语专诲以忠勤有不受而诟之者辄拜谢不与校遇劳辱之事则以身先之与之钱刀衣服固辤强之不得巳辤多受少见尺薪寸帛不忍弃必拾以归爱之如己物女仆之㓜者则爲之栉沐纫缝视之如已女至于猴犬饮食以时无不驯服张氏去辄数日悲呜不食余熟察其所爲而异之因谕之曰妪巳老幸有子不与之居以终其身而栖栖汲汲周逰四方何爲乎张氏曰凡学佛者先应断麦彼虽吾子乆已舍之不复思也呜唿世之服儒衣冠读诗书以君子自名者其忠孝廉让能如张氏者几希岂得以其微贱而忽之邪闻其风者能无怍乎曏使生于刘子政之前使子政得而传之虽古列女何以尚之惜乎爲浮屠所蔽不得入于礼义之涂然其处心有可重者余是敢私记之猫虪传仁义天德也天不独施之于人凢物之有性识者咸有之顾所赋与有厚薄耳余家有猫曰虪每与衆猫食常退处干后俟衆猫饱尽去然后进食之有复还者又退避之他猫生子多者虪輙分置其栖与己子并乳之爱视踰于已子有顽猫不知其德于已乃食虪之子虪亦不与校家人以白泽图云畜自食其子不祥见虪在旁以爲共食之痛箠而斥之以卑僧舎僧饲之不食匿窦中近旬日饿且死家人怜而返之至家然后食家人毎得穉猫輙令虪母之甞爲它猫子搏犬犬噬之几死人救获免后老且病不复执䑕于家爲长物余不忍弃常自饲之及死余命贮簏中瘗于西园时元丰七年十月甲午也自生至死近二十年昔韩文公作犹相乳说以爲北平王之德感应召致及余家有虪乃知物性各于其类自有善恶韩子之说几于謟耳嗟乎人有不知仁义贪冒争夺病人以利己者闻虪所爲得无愧哉司马相如称物有同类而殊能者故力称乌获捷言庆忌人诚有之兽亦冝然昔余通判郓州有猫曰山賔生数月遇鼷得巨䑕方食之前与鼷闘啮鼷走夺䑕以归后因污余书余以卑都监常鼎始絷之跳掷髙数尺不可牵制乃囊盛以授之两廨相距二里许后数日山賔复来归余又囊以授之鼎命婢牢絷之山賔旣识路即时归绳约满身鼎责群婢曰汝曹虽爲人曽不及彼猫一心于其主余以旣卑之不可复留卒囊以授之遂不复归不知其爲死爲生也山賔非虪之比余独嘉其不忘旧主故録之附干虪传之末温国文正公文集卷第六十七温国文正公文集温国文正司马公文集卷第六十八温国文正公文集卷第六十八铭箴颂原说述铭䥫界方铭劒铭槃水铭四言铭箴勇箴逸箴友箴颂颜乐亭颂原原命说说玄述述国语四言铭系述铭䥫界方铭质重精刚端平直方进退无私法度攸资燥湿不渝寒暑不殊立身践道是则是俲劒铭或曰古者君子居常佩劒以备不虞今也无之仓卒何恃焉应之曰君子恃道不恃劒道不在焉虽劒不去体不能救其死是故苟得其道则劒存可也亡可也作劒铭云昆吾之精太阿之灵深虑过防却除不祥倐忽纵横万夫莫当用得其道利噐可保道之不明噐无足凭怙力弃常疋夫以亡败徳阻兵国家以倾逆不敌顺暴不犯仁上以守国下以全身长铗䔥萧七星炤腰不离于道神锋可销槃水铭槃水之盈止之则平平而后清清而后明勿使小欹小欹必倾倾不可收用毁其成呜唿奉之可不兢兢四言铭聦明勇健之谓才忠信孝友之谓行正直中和之谓德深逺髙大之谓道修己箴勇箴何爲而正致诚则正何爲而勇蹈正则勇孟贲之材心动则回临义不疑呜唿勇哉逸箴百仞之木生本秋毫德隳于惰名立于劳宴安之娱穷乎一昼德着名成亿年不朽可贪非道可爱非时没丗无称君子耻之昔在周公作爲无逸大圣犹然况非其匹友箴余何游乎余将游圣之门仁之里非圣不师非仁不友可乎未可不若游衆人之场闻善而迁观过而改颜乐亭颂孔子旧宅东北可百歩有井鲁人以爲昔颜氏之居也周翰思其人买其地亭其上命曰颜乐邦直爲之铭其言颜子之志尽矣无以加矣子瞻论韩子以在隐约而平寛爲哲人之细事以爲君子之于人必于其小焉观之光谓韩子以三书抵宰相求官与于襄阳书谓先逹后进之士玄爲前后以相推援如市贾然以求朝夕刍犬仆赁之资又好恱人以铭志而受其金观其文知其志其汲汲于冨贵戚戚于贫贱如此彼又乌知颜子之所爲哉夫嵗寒然后知松柏之后彫士贫贱然后见其志此固哲人之所难故孔子称之而韩子以爲细事韩子能之乎光实何人敢评先贤之得失聊因子瞻之言申而尽之颂曰贫而无怨难颜子在陋巷饮一瓢食一箪能固其守不戚而安此德之所以完原命子罕言命子贡称夫子之文章可得而闻也夫子之言性与天道不可得而闻也是则天道精微非圣人莫能知今学者未能通人理之万一而遽从事于天是犹未甞操舟而欲渉海不䧟溺者其几矣昔眭孟知有王者兴于微贱而不知孝宣乃欲求公孙氏擅以天下翼奉知汉有中衰阨㑹之象而不知王莽乃云洪水爲灾西门君惠知刘秀当爲天子而不知光武乃谋立国师公刘秀秀亦更名以应之刘灵助知三月当入定州四月尔朱氏灭而不知灭尓朱者爲齐神武入定州者乃其首也此五子者其于术可谓精矣皆无益于事而身爲戮没又况下此者哉夫天道窅㝠恍愡若有若亡虽以端兆示人而不可尽知也非天下之至神其孰能与于此是以圣人之教治人而不治天知人而不知天春秋记异而说不书唯恐民冒没猖狂以趋于乱也说玄余少之时闻玄之名而不获见独观雄之自序称玄盛矣及班固爲雄传则曰刘歆甞观玄谓雄曰空自苦今学者有禄利然尚不能明易又如玄何吾恐后人用覆酱瓿也雄笑而不应诸儒或讥以爲雄非圣人而作经犹春秋呉楚之君僣号称王盖诛絶之罪也固存此言则固之意虽愈于歆亦未谓玄之善如雄所云也余亦私怪雄不賛易而别爲玄易之道其于天人之緼备矣而雄岂有以加之迺更爲一书且不知其焉所用之故亦不谓雄冝爲玄也及长学易苦其幽奥难知以爲玄者贤人之书校于易其义必浅其文必易夫登乔山者必践于坱埤适沧海者必㳂于江汉故愿先从事于玄以渐而进于易庻几乎其可跋而望也于是求之积年始得观之𥘉则溟涬漫漶略不可入迺研精易虑屏人事而读之数十过参以首尾稍得闚其梗槩然后喟然置书叹曰呜唿杨子云真大儒者邪孔子旣没知圣人之道者非子云而谁孟与荀殆不足拟况其余乎观玄之书昭则极于人幽则尽于神大则包宇宙小则入毛发合天地人之道以爲一刮其根本示人所出胎育万物而兼爲之母若地履之而不可穷也若海挹之而不可竭也盖天下之道虽有善者蔑以易此矣考之于浑元之𥘉而玄已生察之于当今而玄非不行穷之于天地之季而玄不可亡叩之以万物之情而不漏测之以鬼神之状而不违槩之以六经之言而不悖借使圣人复生视玄必释然而笑以爲得己之心矣乃知玄者所以賛易也非别爲书以与易角逐也何歆固知之之浅而过之之深也或曰易之法与玄异雄不遵易而自爲之制安在其賛易乎且如与易同道则旣有易矣何以玄爲曰夫畋者所以爲禽也网而得之与弋而得之何异书者所以爲道也易网也玄弋也何害不旣设网而使弋者爲之助乎子之求道亦胶矣且杨子作法言所以准论语作玄所以准易子不废法言而欲废玄不亦惑乎夫法言与论语之道庸有异乎玄之于易亦然大厦将倾一木扶之不若衆木扶之之爲固也大道将晦一书辨之不若衆书辨之之爲明也学者能专精于易诚足矣然易天也玄者所以爲之阶也子将升天而废其阶乎先儒爲玄解者诚巳善矣然子云爲文旣多训诂指趣幽还而玄又其难知者也故今疑先儒之解未能尽契子云之志丗必有能通之者比老终且学焉述国语先儒多怪左丘明旣传春秋又作国语爲之说者多矣皆未通也先君以爲丘明将传春秋乃先采集列国之史国别分之取其菁英者爲春秋传而先所采集列国因序事过详不若春秋传之简直精明浑厚遒峻也又多駮杂不粹之文诚由列国之史学有薄厚才有浅深不能醇一故也不然丘明作此复重之书何爲邪然所载皆国家大节兴亡之本柳宗元邪佞之人智识浅短岂足以窥望古君子藩篱而妄着一书以非之窃惧后之学者惑于宗元之言而简弃此书故述其所益以张之四言铭系述迃叟爲四言铭见者忽之曰老生常谈耳故有系述孔子称才难夫才者所受于天非人所能强也故推十合一曰士千人曰俊万人曰杰岀于其类抜于其萃此其所以难也闻言易悟曰聦睹事易辨曰明敢爲不惧曰勇强力不屈曰徤有是四者才则美矣然未足恃也自古恃才而不勤德行以杀身䘮家亡国者踵相及也彼皆天之所与非已之所爲又奚足以骄人哉君子则不然有其才必思美其行以成之尽心于人曰忠不欺于已曰信善父母曰孝善兄弟曰友夫孝友百行之先而后于忠信何也苟孝友而不忠信则非孝友矣能是四者行则美矣未及于德也正直爲正正曲爲直适冝爲中交泰爲和正直非中和不行中和非正直不立若寒暑之相济隂阳之相成也夫察目睫者不能见百歩瞻百歩者亦不能见目睫均是德也执其近小而遗其逺大守其卑浅而忘其髙深是犹不免爲小人焉故君子好学不厌自强不息推之使逺廓之使大耸之使髙研之使深发于心形于身𥙿于家施于国格于上下被于四表虽尧舜周孔莫不本于是矣呜唿舍是而云道者皆不足学也温国文正公文集卷第六十八温国文正公文集温国文正司马公文集卷第六十九温国文正公文集卷第六十九赠谕训乐词赠书心经后赠绍鉴谕谕若讷训训俭示康乐词枢宻院开启圣节道埸排当散念作语御筵送李宣徽口号庆文公八十㑹口号书心经后赠绍鉴余甞闻学佛者言佛书入中国经律论三藏合五千四十八卷般若经独居六百卷学者撮其要爲心经一卷爲之注者郑预最简而明余读郑注乃知佛书之要尽于空一字而巳或问杨子人有齐死生同贫冨等贵贱何如杨子曰作此者其有惧乎此经云照见五藴皆空度一切苦厄似与杨子同指然则释老之道皆冝爲忧患之用乎丗称韩文公不喜佛常排之余观其与孟尚书书论大颠云能以理自胜不爲事物侵乱乃知文公于书无所不观盖甞徧观佛书取其精粹而排其糟粕耳不然何以知不爲事物侵乱爲学佛者所先耶今之学佛者自言得佛心作佛事然曽不免侵乱于事物则其人果何如哉西京僧官凡六贠曰録曰首座曰副首座左右街各有一缺则选僧之有行业者补之又缺则以次上迁逮左録而止崇德僧绍鉴旣爲左首座矣㑹足有㣲疾乃叹曰吾弃家爲僧固求自安逸今巳病而犹自勤于僧职岂吾本心哉即投牒自请解去时左録新物故其徒皆上之以爲冝待次补鉴不听旣解去明日右録亦物故补其处者乃位于鉴下之人也其徒皆爲之恨鉴处之恬然噫鉴傥不知事物之空能如是乎郑经刻石于天寳末今颇残缺余贤鉴能不以所重易所轻且欲劝之俾全其所得乃命吏好写一通以赠之元丰五年十二月甲寅涑水迃叟书谕若讷熙寕六年冬光在洛有衢州僧若讷袖书来见曰仁宗皇帝时若讷得召对化成殿命讲所学经且作颂三篇上甚喜后数日中使赐若讷紫衣若讷辤曰臣所爲不逺千里求见明主者欲献其所学庶几广之于天下今陛下乃赐臣紫衣非臣志也臣不敢奉诏使者三返终辞不受上飞白安净二字以赐若讷然后手加额受而藏之若讷野僧也生江湖间一旦万乗之主召入禁中面访所学授以二字盖师号之类也天下僧受师号者何可胜纪有能亲屈帝笔如若讷之光荣者乎若讷是以不敢忘先帝不赀之恩思有以报之曏聚吾师所述之经五千余卷合爲一藏命曰报恩经藏徧请朝廷辅佐之臣譔文书石瑑而立之今又将刻所赐二字于石以传于后子爲我序其事而记之光谢曰光儒者素不习释氏书将何以发明上人之学与受赐之由且文辞鄙陋何敢輙寓名诸公之末自䧟不知量之罪乎若讷固请不巳曰若讷去冬巳甞犯寒至洛值子西适秦不克见而返今兹复来非有它求欲得记文而巳若讷岂不知朝廷贵人及四方之士能文者甚衆欲爲斯记者亦不鲜若讷皆不愿得而唯子之求何子拒我之深乎光甚愧其言因谕之曰上人之志于光勤且厚如此光敢无辞以爲复抑仁宗皇帝旣嘉上人不受命服赐以二字岂师号之谓邪盖以褒劝上人之德也上人亦甞思其指乎夫安净德之美者也旣曰安矣则于物冝无求旣曰净矣则物不得而间之是故安如磐石虽加减万钧不爲之低昂净如清水有一毫入之则累矣上人旣能知先帝之大恩当谨守圣言而力行之以无负先帝之所期乃所以报也经藏奚爲哉况光之文又足求邪训俭示康吾夲寒家丗以清白相承吾性不喜华靡自爲乳儿长者加以金银华羙之服輙羞赧弃去之二十忝科名闻喜宴独不戴花同年曰君赐不可违也乃簮一花平生衣取蔽寒食取充腹亦不敢服垢弊以矫俗千名但顺吾性而巳衆人皆以奢靡爲荣吾心独以俭素爲羙人皆嗤吾固陋吾不以爲病应之曰孔子称与其不逊也寕固又曰以约失之鲜矣又曰士志于道而耻恶衣恶食者未足与议也古人以俭爲羙德今人乃以俭相诟病嘻异哉近嵗风俗尤爲侈靡走卒类士服农夫蹑丝履吾记天圣中先公爲群牧判官客至未甞不置酒或三行五行多不过七行酒酤于市果止于梨栗枣柿之类肴止于脯醢菜羮噐用甆当时士大夫家皆然人不相非也㑹数而礼勤物薄而情厚近日士大夫家酒非内法果肴非逺方珎异食非多品噐皿非满按不敢㑹賔友常数月营聚然后敢发书苟或不然人争非之以爲鄙吝故不随俗靡者盖鲜矣嗟乎风俗頽弊如是居位者虽不能禁忍助之乎又闻昔李文靖公爲相治居第于封丘门内听事前仅容旅马或言其太隘公笑曰居第当传子孙此爲宰相听事诚隘爲太祝奉礼听事巳寛矣参政鲁公爲諌官真宗遣使急召之得于酒家旣入问其所来以实对曰卿爲清望官奈何饮于酒肆对曰臣家贫客至无噐皿肴果故就酒家觞之上以无隐益重之张文节爲相自奉养如爲河阳掌书记时所亲或规之曰公今受俸不少而自奉若此公虽自信清约外人颇有公孙布𬒳之讥公冝少从衆公叹曰吾今日之俸虽举家锦衣玉食何患不能顾人之常情由俭入奢易由奢入俭难吾今日之俸岂能常存一旦异于今日家人习奢巳乆不能顿俭必致失所岂若吾居位去位身存身亡常如一日乎呜唿大贤之深谋逺虑岂庸人所及哉御孙曰俭德之共也侈悪之大也共同也言有德者皆由俭来也夫俭则寡欲君子寡欲则不役于物可以直道而行小人寡欲则能谨身节用逺罪丰家故曰俭德之共也侈则多欲君子多欲则贪慕冨贵枉道速祸小人多欲则多求妄用败家䘮身是以居官必贿居郷必盗故曰侈恶之大也昔正考父饘鬻以餬口孟僖子知其后必有逹人季文子相三君妾不衣帛马不食粟君子以爲忠管仲镂簋朱絃山楶藻梲孔子鄙其小噐公叔文子享卫灵公史䲡知其及祸及戍果以冨得罪出亡何曽日食万钱至孙以骄溢倾家石崇以奢靡夸人卒以此死东市近丗㓂莱公豪侈冠一时然以功业大人莫之非子孙习其家风今多穷困其余以俭立名以侈自败者多矣不可徧数聊举数人以训汝汝非徒身当服行当以训汝子孙使知前軰之风俗云枢宻院三月十三日于大相国寺开启圣节道塲钖庆院排当第一盏散念紫电流枢元圣诞应于丕运妙花雨地辅臣祗奉于仁祠慿不垢之胜因佑无疆之遐筭仍修髙㑹共洽多娱冝尽从容式昭慈惠第二盏散念䕫龙满坐集緌绅花雨仍添一日春欲识华胥何处在只应近与醉郷怜作语德水澄澜上圣应期而降诞崇丘储粹大贤名丗以挺生盖精神之㑹昌若符契之相合必资同德用厎太宁恭惟尊号皇帝陛下容覆如天照临若日跻群生于冨寿之域纳庻俗于仁让之涂雷雨弗迷鱼鳖咸若伏惟某官某官丕宣忠力克壮逺猷筦枢机而均四时抚韬钤而制八狄属呈祥于里社冀徼福于香城大启梵筵同祈睿筭玉毫珠髻旣瞻仰于慈云寳案金觞仍涵濡于湛露肴羞交错笙磬骈罗仁泽醲于惠风喜色饶于淑气某谬参乐吏获对台廷不揆芜才敢献口号华渚流星表圣期宗工斋祓𣢾仁祠异花散漫承严供妙乐从容奉宴嬉印绂相鲜金错落佩镮交映王葳㽔乹坤长乆南山固此地年年捧羽巵句曲八音繁㑹七律钧谐上恱台颜把色合曲御筵送李宣徽知真定府口号匈奴旧畏李将军今日重来几代孙旗尾飘扬山烧裂马蹄腾踏塞尘昏胡儿稽颡朝南阙天子垂衣御北门幕府事闲刁斗静碧潭佳景日开樽作语天文垂象贵将陪扈于太㣲地险流形常山控临于大漠矧圣神之御辨怀荒憬以向风秋尘无惊夜户不闭眷是股肱之郡委于心膂之臣某官武节兼人雄规絶衆元戎十乗董锐士以启行清酒百壷命贤王而出饯荣生道路威动塞垣驻大斾于近郊留朱轮于清籞某叩居乐部幸对台光不揆芜才敢献口号秋风萧瑟引华旌祖宴髙张出斗城玉馔芳菲罗百品铁衣照耀拥千兵骊歌未阕长杨苑骑吹先临细柳营雨露醲恩何以报沙埸不惜树功名庆文公八十㑹口号仙才闻三王之盛未有遗年五福之先莫如享寿恭惟开府太师才爲人杰位极帝师黒头强仕之时巳登廊庙黄发老成之日还赏林泉賛熈洽于三朝保康宁于八十太公望口余两齿犹钓渭濵田千秋身乗小车尚腰相印何曽则始爲太宰石鉴则甫拜司空平津之谈论多闻方叔之谋猷克壮独兼具美度越前脩留守相公镇抚都畿典司宫钥遇唐虞之无事喜稷卨之得朋大启华筵益祈遐筭提举端明惜盛事之难值慕贤者之所爲亲邀相车就宴甲第跪斟芳醑仰祝椿龄仙才不揆荒芜敢献口号元勲茂徳古无伦海内髙闲第一人台席巳酬调鼎志磻溪还作钓鱼身师臣首冠三旌贵歳历行开九帙新愿过期颐跻上寿飞觞四十有余春温国文正公文集第六十九温国文正公文集温国文正司马公文集卷第七十温国文正公文集卷第七十论一十哲论龚君賔论邴吉论贾生论四豪论㢘蔺论才德论知人论十哲论十哲于经无见而学者多称之国家祀孔子十哲则祀于堂上其余门人祀于东西庑下俎豆之数皆异焉愚窃以爲过矣是十人者孔子虽以四科第之非谓门人之中唯十人爲贤也至于柴也愚参也鲁师也辟由也喭岂谓唯此四人爲不肖邪以此观之尊十哲非孔子意明矣必若以一善取之则门人之贤者非止十人也以尽善取之则德行之外未有无过者也孔子谓宰我曰朽木不可彫于予与何诛谓子贡曰赐不受命而货殖焉亿则屡中谓冉有曰求也非吾徒也小子鸣皷而攻之可也谓子路曰由知德者鲜矣谓子夏曰啇也不及然则岂爲尽善邪又十哲之外孔子之所称誉多矣曽点与子路冉有俱侍坐各言其志而孔子独曰吾与点也曽参以至孝显孔子爲之语孝经又谓子贱君子哉若人然则十人之余岂可尽诬邪且政事言语文学之髙者不足以当德行之卑者是十人者其中固有差等矣岂可爲之一槩邪龚君賔论王莽慕龚君賔之名訹以尊爵厚禄劫以淫威重势而必致之君賔不胜逼迫絶食而死班固以薫膏之语讥焉未闻有爲之辨者也可不大哀昔者纣爲不道毒痡四海武王不忍天下困穷而征之斯则有道天子诛一乱政之匹夫尔于何不可而伯夷叔齐深非之义不食周粟而饿死狷隘如此仲尼犹称之曰仁以爲不殒其节而已况于王莽慿汉累丗之恩因其継嗣衰絶饰诈伪而盗之又欲诬洿清士以其臭腐之爵禄甘言䛕礼期于必致不可以智免不可以义攘则志行之士舎死何以全其道哉或者谓其不能黜芳弃明保其天年然则虎豹之鞹何以异于犬羊之鞹庸人之行孰不如此又责其不诡辞曲对若薛方然然则将未免于謟岂曰贤能故君賔遭遇无道及此穷矣失节之徒排毁忠正以遂己非不察者又从而和之太史公称伯夷叔齐不有孔子则西山之饿夫谁识知之信矣哉邴吉论邴吉爲丞相出逢群盗格闘死伤横道过之不问见牛喘而问之以爲诘禁盗贼守令之事隂阳不调此乃宰相职耳谈者美之愚窃以爲不然夫宰相所以治隂阳者岂拱手端居无所施设而隂阳自调盖亦佐人主治庶政安四海使和气洋洋薄于宇宙旁畅周逹浸润渗漉明则百姓洽幽则鬼神谐然后寒暑时至万物阜安虽古昔圣人之治天下至于隂阳和寒暑时而至治极矣岂庸人所能致哉当邴吉爲政之时政治之不得刑罚之失中不肖之未去忠贤之未进可胜纪哉释此不虑而虑于牛喘以求隂阳不亦踈乎且京邑之内盗贼纵横政之不行孰甚于此诗云啇邑翼翼四方之极近不能正如逺人何若曰守令之职守令不贤当责何人非执政者之过而又谁欤昔士㑹爲政晋国之盗逃奔于秦子产爲政桃李垂于街者莫援若盗贼不禁而曰长安令之职风俗不和而曰三老之职刑罚不当而曰廷尉之职衣食不足而曰司农之职推而演之天下之事各有其官则宰相居于其间悉无所与而曰主调隂阳隂阳固可坐而调耶愚以爲邴吉自知居其位而无益于丗饰智谲问以揜其迹抑亦自欺而巳矣贾生论丗皆以贾生聦明辩博晓练治体若遭明主当治丗诚得尽用其道三代可复帝皇可几不幸黜于绛灌踈废早终可爲痛惜愚以爲贾生学不纯正虽有儁才任之爲治必不效矣何以知之观其书而知之贾生数上䟽陈得失云可爲痛哭者一流涕者二太息者六然所谓痛哭者诸侯太彊也以爲指大于股胫大于腰乆而不制必爲国害夫爲天下者患政刑之不立不患诸侯之太彊贾生言不见用然终文帝丗诸侯帖服孝景𥘉立晁错不胜其愤而削之反者纷然响应起不踰时败亡不救恶能爲汉之大害哉所谓流涕者匈奴不賔也匈奴荒外之国与禽兽无殊天下治而不服不足损圣王之徳天下弊而得之不足爲圣王之功而贾生孜孜爱其蕞尔之金絮忘其征讨之大费忿其区区之礼莭忽其勤民之鉅害恶在其爲知治体也夫治天下之具孰先于礼义者安天下之本孰先于嗣君者礼义不张虽复四夷賔服疆埸不耸当如内忧何储嗣失教虽复诸侯微弱四方无虞其谁能守之然贾生以此二者列之于后以爲余事舍国家之纪纲遗天下之大本顾切切然以列国外夷爲虑皆涕泣之可谓悖本末之统缪缓急之序谓之知治体何哉又曰仁义者人主之芒刃也法制者人主之斤斧也不能以道辅人主鎭抚诸侯绥之以徳齐之以礼而欲踈骨肉断慈惠视仁义爲虚噐操刑法爲利柄翦周礼之夷涂树申啇之险术由此观之所学岂得爲纯正耶丗人不察其所由之术苟见其材之茂学之愽其言暐瞱可观而不得施于丗因从而叹之不知夫駮滥刻深非吾党也夫唯材髙而道不正者君子恶之四豪论战国之时天下礼义消亡下陵上替诸侯僣天子大夫偪诸侯陪臣之间有能约身抑志尊贤养士不爱烦费以树声名者齐有孟甞魏有信陵赵有平原楚有春申虽不能以礼义佐其君以政教和其民合于至公槩于大道然自奋于浊丗天下谈士异口同舌咸谓之贤铨于四人臧否优劣亦可闻欤论者曰凡人臣者上以事君中以利国下以养民释此三者非人臣也臣而不臣圣王当丗必爲诛首孟甞君养亡頼匿亡命废公法树私恩媮采名誉以窃国相之位迹其行事皆爲身耳非能爲国与民谋也至其晚节遂挟仇敌以覆宗国保薛中立自比诸侯臣而不臣孰甚于此春申君进书秦宫解楚国社稷之忧纵楚太子而自以身当不测之诛智勇忠信有足称者至其柱石楚国权宠无贰割江东之封穷僣奢之乐十余年间楚国益弱又纳邪人之言造姦伪之谋乱其国嗣洿败王家方诸田文罪又甚焉终爲李园所袭身首屠裂则其智勇忠信果安在也平原君行事大倣孟甞至于贪上党之田致邯郸之祸遂至国家大败社稷几亡于以知其智谋尤岀数子之下也然赵奢戮平原君之客奢谕释以公义而平原君荐奢于朝卒着功名且平原君臣人之节终始无亏此其贤于孟甞春申逺矣信陵君以母弟之亲卿相之尊抱关鼔刀之人亲执驭而事之诎而不耻劳而不倦非有髙丗之材孰能如此且向使侯生朱亥皆实庸人公子虽事之如是不足称也然公子所以降身诎志者审知二子之贤耳以区区之魏惴惧之衆当秦乗胜十倍之兵一战却之邯郸全六国安信陵君之功也秦乗公子之去魏急攻大梁公子一悟毛薛之言翻然易虑归救宗国复破秦军闭诸函谷可谓能矣魏王信䜛猜阻公子公子遂灭迹酣饮全身逺害以其寿终可谓智矣智能如此而又守之以仁行之以恭必若采善于乱丗论贤于游侠则彼三人者蔑以加其上矣故校其臧否当以信陵爲首平原次之孟甞又次之春申爲其下矣或曰无忌盗国兵符矫杀晋鄙以赴平原君之私交虽有功于魏非忠臣也何以贤于三子对曰赵魏脣齿之国以虎狼之秦攻危亡之赵赵亡则魏毙理势然矣魏王不逹事冝徒畏彊秦之空言坐拥盛兵以观成败计之大失无过于此故无忌矫夺其军以救赵非独赴赵之难亦爲魏谋也奚其不忠哉汉髙祖过大梁輙祠信陵君爲置守冢者彼三子则皆无旌异髙祖英主也盖有以知之矣廉蔺论丗称蔺相如以区区之赵抗虎狼之秦秦虽彊暴不能陵赵者相如之功也谓其贤于廉颇光窃疑之何则秦之所以不能陵赵者以其国治兵强也固非口舌之间所能抗也然则国何以治兵何以强岂非廉颇在其位耶赵得和氏璧秦王闻而欲之请易之以土田相如奉璧衔命而往秦王欲强取之相如抗节不挠视死如归卒欺秦王而归璧于赵以是爲相如之功噫又何足称哉夫和氏之璧怀握之玩得之不足以爲重失之不足以爲轻而相如以死争之以诈取之有如秦王赫然増怒肆其强暴逞其毒螫葅醢相如移兵攻赵是爲赵王爱数寸之玉丧国士之贤贪无用之噐贻宗庙之忧人臣爱君果如是哉渑水之㑹秦王谓赵王皷瑟而诏史书之相如进缶于秦王秦王不可则挺劒劫之必得当而后止是何异贾竖小人矝豪恃气不能相下者恶足言功哉昔桀爲无道汤幽囚于夏台戎狄侵豳太王避之于岐文王三分天下有其二就拘于羑里夫以幽拘之辱弃国而逃与一皷瑟之间孰难哉然而三王忍耻行之卒蹶夏啇抚绥四海相如傥能相赵王示㣲弱以骄秦忍小耻以怒赵崇德修政以须秦之可亡从而仆之济黔首于涂炭救赤子于虎狼其功烈岂不炜㷸光远哉而于罇俎之间坛坫之上争言暴气取当而止英伟之士不亦可羞哉赵王不能逺观嘉其一命之不辱赏其要劫之小䇿一旦位诸功实之上㢘颇日夜愤愤欲砺刃刺之而相如能不与之校此则贤矣然亦不可用一善掩大功丗称蔺优于㢘非通论也才德论丗之所谓贤者何哉非才与德之谓邪二者殊异不可不察所谓才者存诸天德者存诸人智愚勇怯才也愚不可强智怯不可强勇四者有常分而不可移故曰存诸天善恶逆顺德也人苟弃恶而取善变逆而就顺孰御之哉故曰存诸人譬之于物金可以爲钟可以爲鼎玉可以爲珪可以爲璧此存诸人者也玉不可以爲钟鼎金不可以爲珪璧此存诸天者也存诸天者圣人因而用之存诸人者圣人教而成之虽然自非上圣必有偏也厚于才者或薄于德丰于德者或杀于才钧之不能两全宁舍才而取德昔者鄷舒有三儁才恃之而不务德晋灭之智宣子将以瑶爲后智果曰不如宵也瑶之贤于人者五其不逮者一也美须长大则贤射御足力则贤技艺毕给则贤巧文辩慧则贤彊毅果敢则贤如是而甚不仁以其五贤陵人而以不仁行之智宗必灭宣子弗听智氏果亡故曰宁舍才而取德抑又闻之爲国家者进取莫若才守成莫若德进取不以才则无功守成不以德则不乆陈平贪汚之人也韩信无耻之士也樊哙屠者而郦食其酒徒也天下之至贱无行者也然其才皆有过人者汉祖举而用之故蹶秦仆项而卒兼天下也魏国置相而用田文吴起不恱与之论功田文曰我战闘治民皆不如子若主㓜国危大臣未附百姓不信当是时属之子乎属之我乎吴起乃谢曰属之子矣此言田文无他技能唯忠厚可信也夫有德者必不反其君故可以託六尺之孤寄百里之命爲社稷臣有才者不必忠信故以羁䇿御之而爲德者役也然则德者掌也才者指也掌亡则指不可用矣是故民者田也国者苗也才耒耜也德膏泽也进取不以才犹无耒耜而耕也虽勤灌漑不能生矣守成不以德犹旣种而无膏泽也苗藁无日矣故人主利其耒耜以垦治其民而封殖其国又引膏泽以漑之使其本根深固而枝叶葰茂故子孙谨守其畔获而食之而巳复何爲哉知人论考制度习威仪辩牢饩之等详边豆之数此宗人之职也察清浊别邪正恊律吕之音肄缀兆之容此太师之职也练士卒简噐械战必胜攻必取此将帅之职也明法令审狱讼禁强御诛姦回此士师之职也丰衣食衍货财通有无纾滞积此司㑹之职也便舟舆利噐械守法度禁淫巧此工师之职也考龟筴占祲祥相吉凶眎休咎此太卜之职也谨盖藏吝出纳治文书精㑹计此府史之职也若夫选贤而进之量能而任之成功者赏败官者诛此则人君之职也夫天下至广也兆民至衆也万机至繁也而天子兼而有之必将以一人之耳目智力爲之则所及者寡所废者多矣是以明主择辅佐以论官师论官师以正群吏正群吏以和万民则治约而事无旷矣益稷曰元首明哉股肱良哉庶事康哉此言君明则臣良臣良则事康也立政曰宅乃事宅乃牧宅乃凖兹惟后矣又曰文王惟克厥宅心乃克立兹常事司牧人以克俊有德文王罔攸兼于庶言庶狱庶慎惟有司之牧夫是训用违庶狱庶慎文王罔敢知于玆此言人君急于知人缓于知事也魏文侯与田子方饮文侯曰钟声不比乎左髙田子方笑文侯曰何笑子方曰臣闻之君明乐官不明乐音今君审于音臣恐其聋于官也是以笑荀子曰治国有道人主有职若夫贯日而治详一日而曲列之是所以使夫百吏官人爲也不足以是伤游玩安燕之乐若夫论一相以兼率之使臣下百吏莫不宿道郷方而务是夫人主之职也人主者守至约而详事至佚而功垂衣裳不下簟席之上而海内之民莫不愿得以爲帝王夫是之谓至约乐莫大焉人主者以官人爲能者也匹夫者以自能爲能者也人主得使人爲之匹夫则无所移之百畒一守事业穷无所移之也今以一人兼听天下日有余而治不足者使人爲之也大有天下小有一国必自爲之然后可则劳苦耗悴莫甚焉如是则虽臧获不肯与天子易势业以是统天下一四海何故必自爲之爲之者役夫之道也墨子之说也论徳使能而官施之者圣王之道也儒之所谨守也传曰农分田而耕贾分货而贩百工分事而劝士大夫分职而听建国诸侯分土而守三公揔方而议则天子共己而己矣由是言之人君之事守莫大于知人也昔者舜导百川不如禹殖百谷不如稷布五教不如契听五刑不如臯陶典百工不如垂典山泽不如益典礼不如伯夷典乐不如䕫然而明此八者之本能知其人而任使之者舜也譬若车之有毂宫之有栋人之有心此群圣所以爲之役而归之功也呜唿帝王之事美矣大矣固不可得而言也齐公兄弟争国暴于犲狼闺门不治甚于狗彘然独能知管仲之贤举国而委之一则仲父二则仲父是以兵车之㑹三乗车之㑹六指麾左右而诸侯莫敢不从后丗言公者徒知其贤而不复知其恶也孔子言衞灵公之无道季康子曰夫如是奚而不丧子曰仲叔圉治賔客祝佗治宗庙王孙贾治军旅夫如是奚其丧齐文宣帝荒淫狂悖甚于桀纣然而知杨愔之贤悉以国事委之时人以爲主昏于上政清于下凡此皆淫昏暴乱之君也徒以能知贤人而用之大者以覇其次以安小者以存况乎以圣君而用贤臣是犹王良之御六骥逢蒙之关繁弱孟贲之挥干将何适而不逹何射而不中何撃而不断哉或曰人主之职在知人则旣知之矣抑以尧之圣而失之四凶孔子之圣而失之宰我子羽夫人岂易知也哉曰是则然矣夫射者必志于的弓矢旣调专精审固而发之虽或不中亦鲜矣与夫冥冥而射者不犹愈乎昔臯陶陈九德曰寛而栗柔而立愿而恭乱而肃扰而毅直而温简而㢘刚而塞彊而义彰厥有常吉哉日宣三德夙夜俊明有家日严祗肃六德亮采有邦翕受敷施九德咸事俊乂在官百僚师师百工惟时孔子曰视其所以观其所由察其所安人焉廋哉人焉廋哉李克曰居视其所亲冨视其所与逹视其所举穷视其所不爲贫视其所不取是亦知人之术也顾人主不深察而巳矣温国文正公文集卷第七十温国文正公文集温国文正司马公文集卷第七十一温国文正公文集卷第七十一论二功名论机权论朋党论三勤论管仲小器论荀息论致知在格物论葬论中和论功名论自古人臣有功者谁哉愚以爲人臣未甞有功其有功者皆君之功也何以言之夫地有艹木天不雨露之则不能以生月有光华日不照望之则不能以明臣有事业君不信任之则不能以成此自然之道也古者大国不过百里小国半之然皆有贤卿大夫以辅佐其君大者以王小者以霸下者犹能保其社稷丗数十传而不絶由是观之天下乌有无士之国哉患在人主知之不明用之不固信之不专耳如是则人臣虽有才智而不得施虽有忠信而不敢效人主徒忧劳于上欲治而愈乱欲安而愈危欲荣而愈辱矣然则人主有贤不能知与无贤同知而不能用与不知同用而不能信与不用同不用贤而求功业之羙名誉之白难矣昔百里奚虞人也由余戎人也商鞅魏人也而用于秦苗贲皇申公巫臣楚人也而用于晋伍贠楚人也而用于吴韩信陈平项羽之人也而用于汉是五国者非无贤人也主不能知而驱之以资敌国此所谓有贤不能知与无贤同也齐公见郭氏之虚问于野人曰郭何故亡对曰以其善善而恶恶公曰善善而恶恶国所以兴也而亡何故对曰善善而不能行恶恶而不能去所以亡也公归以告管仲管仲曰君与其人俱来乎曰否管仲曰君亦一郭氏也公乃召而官之齐景公待孔子曰若季氏则吾不能以季孟之间待之齐王欲中国而授孟子室养孟子以禄万钟使诸大夫国人皆有所矝式是二君者非不知孔孟之爲圣贤也不能行其道而徒欲尊之以爲名是以孔孟以爲不义而不留也洪范曰凡厥正人旣富方谷汝弗能使有好于而家时人斯其辜此所谓知贤不能用与不知同也乐毅爲燕伐齐下七十余城燕王疑之使骑刧代将田单诈骑刼而败之尽失齐地廉颇爲赵将拒秦乆而不战赵王疑之使赵括代将白起击赵括而虏之阬其卒四十万项羽用范増谋彊霸诸侯围汉王荥阳几拔矣闻汉之反间而疑之范増怒去而项羽卒爲汉擒夫驾车者旣服骐骥矣又以驽马参之欲其并驱而前不可得也蓺田者旣树嘉谷矣又以稂莠杂之欲其并生而茂不可得也爲国者旣置贤才矣又以小人间之欲其并立而冶不可得也是故宓子贱爲单父宰辤于君请君之近史二人与之俱至官使二史书方书輙掣其肘书不善则从而怒之二史患之辤请归以告鲁君鲁君以问孔子孔子曰宓不齐君子也其才任王霸之佐屈节治单父将以自试也意者以此爲諌乎公寤太息而叹曰此寡人之不肖寡人乱宓子之政而责其善者数矣微二史寡人无以知其过微夫子寡人无以自寤遽发所爱之使告宓子曰自今以往单父非吾有也从子之制有便于民者子决爲之五年一言其要宓子遂得行其政而单父大治大禹谟曰任贤勿贰去邪勿疑疑谋勿成百志惟熙荀子曰人主有六患使贤者爲之则与不肖规之使智者虑之则与愚者论之使修士行之则与汚邪之人疑之虽欲成立得乎哉譬之是犹立直木而恐其影之枉也惑莫大焉语曰好女之色恶者之孽也公正之士衆人之痤也修乎道之人汚邪之贼也今使汚邪之人论其怨贼而求其无偏得乎哉譬之是犹立枉木而求其影之直也乱莫大焉噫人主苟不知其贤则已矣巳审知其贤授之以政而复疑之何哉凡忠直之臣行其道于国家则必与夫天下之姦邪爲怨敌矣非喜与之爲怨也不与之爲怨则君不尊国不治功不立也以一人之身日与天下之姦邪爲怨更进迭毁于君前而君不能决兼听而两可之如是则忠直之臣求欲无危不可得也君子非爱死而不为也知其身死而功不立姦邪愈炽忠良愈恐政治愈乱国家愈危也是以君子难进易退辤贵就贱被髪佯狂逃匿山林者以此故也此所谓用贤不能专与不用同也明主为之不然审求天下之大贤而亟用之专信之举社稷百姓而委属之虽有至亲不能夺也虽有至贵不敢争也虽有䜛巧不能间也确然若胶漆之相合视其际而不可得见也然后贤者得竭其心而施其才不忧怨贼之口不惧猜嫌之迹人主端拱无为享其功利收其荣名而巳矣古之圣帝明王用此道而光宅四海长育万物功如天地名若日月者多矣固不待称引而知也请言其时近而道卑者昔齐桓公得管仲三薫而三浴之解其缧绁置以为相鲍叔桓公之傅也避太宰之位而安随其后国子高子天子之守卿也人率五卿而听其政令况其余四境之内上下之人其孰敢不战战栗栗从桓公而贵信之是以能九合诸侯一正天下为五霸首也陈平楚之亡将也汉高祖得之使典护诸将绛灌之属尽害之髙祖以平爲护军中尉尽监护诸将诸将乃不敢言韩信亡卒也髙祖用萧何一言㧞诸行伍之中以为大将诸将皆惊而不敢争也是以五年之中灭项羽定天下创业垂统四百歳而不絶蜀先主与关羽张飞布衣之友周旋艰险恩若兄弟一旦得诸䨠孔明待之过扵关张关张不说先主曰孤之有孔明犹鱼之有水愿诸君勿复言是以能起扵败亡之中保有一方与魏吴爲敌国符求固得王景略于处士以爲丞相贵戚大臣有害之者永固輙杀之谓太子宏及长乐公丕曰汝事王公如事我也是以能东取燕西取凉南取襄阳北取拓跋奄有中原几平海内此五臣者从今日视之皆英杰之才也曏使四君知之不明用之不固信之不专则管仲醢于齐庭陈平穷于戸牖韩信饿于淮隂诸葛孔明老于隆中王景略死于华山名氏埋㓕不可复知乌有晔晔功烈施于后丗如此哉是以大雅云徐方旣同天子之功晋平公问叔向曰齐公之霸君之力乎臣之力乎叔向曰管仲善制割隰朋善削缝賔胥无善纯縁公知衣而巳亦其臣之力也师矌曰管仲善断割之隰朋善煎熬之賔胥无善齐和之羮巳熟矣奉而进之而君不食谁能强之亦其君之力也魏文侯使乐羊将而攻中山三年而拔之返而论功文侯示之谤书一箧乐羊再拜稽首曰此非臣之功主君之力也由是言之人臣不能立功凡有功者皆其君之功也机权论丗之命机权也妄故作机权论以辨之机者弩之所以发矢者也机正于此而的中于彼差之至微失之甚逺故圣人之用机也似之易曰机者动之微吉之先见者也又曰君子见几而作不俟终日然则机者事之未着萌牙耑兆之时圣人眇然见之能去祸而取福迎吉而御凶所以爲神也圣人之所慎无过机者故曰兢兢业业一日二日万机也权者铨也所以平轻重也圣人之用权也必将校轻重啇缓急彼重而此轻则舎此而取彼彼缓而此急则去彼而就此取舍去就之间不离于道乃所谓权也然则机者仁之端也权者义之平也今丗俗之爲说者乃欲弃仁义而行机权不亦反哉夫不知机权则无以爲圣人圣人未甞斯须不用者机权而巳矣圣人精心审谨而后行之故百姓万物皆頼焉小人知机权之道而诬窃其名妄行誖理所以福禄不乆而祸乱及之也请问圣人机权之道曰昔纣爲玉柸象箸而箕子佯狂卫灵公仰视蜚鸿而孔子行是皆知讥者也夫柸箸小噐饰以珠玉未爲大过而箕子知其必亡国者爲其奢淫㤗侈之渐由此始也仰视蜚鸿失理之细者而孔子去之者知其不能用圣而有厌怠之心不去则大祸将至也如此圣人之知机岂不伟哉伊尹放太甲微子去啇归周周公诛管蔡是皆知权者也夫数君子岂不知放君畔宗戮亲之爲不善哉诚以放君之责轻而沦丧大业之祸重畔宗之讥薄而保存宗祀之孝深戮亲之嫌小而倾覆周室之害大故去彼而取此也夫太甲之𥘉欲败度纵败礼苟非苦其身体劳其思虑则不能变恶迁善克终允德成汤之业将坠于地伊尹躬受汤命阿衡王家故不得不放诸桐宫也受爲不道自絶于天微子不去与之偕亡则祖祢不祀宗族无主故不得不抱祭噐而归周也管蔡奉废姓伐宗国违天命逆人心倾危圣辅斵丧周室成王㓜弱周公摄政故不得不奋干戈扬斧钺以治之盖周公非自爱而爱周室故也向若太甲尚可諌而改则伊尹必不放君啇受苟可辅而存则微子必不畔宗管葵犹可教而治则周公必不戮亲夫岂不思诚不得以已也是以太甲曰惟嗣王不惠于阿衡伊尹作书曰祗尔厥辟辟不辟忝厥祖是犹以辱先爲戒未欲正言覆亡之祸委蛇其辤以感切之也王惟庸罔念闻伊尹乃言曰无越厥命以自覆是正言祸败以耸动之也王未克变伊尹乃以王生而荣逸不知劳辱狎近小人积习至此非其性恶故曰兹乃不义习与性成营于桐宫其训无俾世迷言积习浸乆将成其性及今犹可沮诎而改此乃伊尹尽心尽力于成汤太甲之至也㣲子之诰曰啇其弗或乱正四方言受不可复正史必亡国已所以当出奔存汤后也父师若曰啇其沦丧我罔爲臣仆言啇旣亡宗族俱灭无所寄託也又曰王子弗出我乃颠跻言不可不行也此微子广咨谋权轻重之审谛也大诰曰肆子冲人不卬自恤义尔邦君越尔多士尹氏御事言今东征非爲已也豳风曰旣取我子无毁我室子以喻管蔡也室以喻周家也言管蔡轻而周家重也曰子羽谯谯子尾翛翛言勤瘁也予室翘翘风雨所漂揺予唯音哓哓言三监背诞王室阽旎故我恐惧以忧之也此岂周公背公向私之志哉夫圣人之用权也如此故国家安而仁义立也后丗之人昧锱铢之利以放逐其君怀芥蔕之嫌以屠㓕其亲而亦自比于伊周曰吾用机权不亦诬哉此乃乱臣贼子所以滋多也朋党论黄介夫作坏唐论五篇以爲坏唐者非巢温与阉竖乃李宗闵李德𥙿朋党之弊也是诚得其本矣虽然介夫知其一未知其二彼盗贼之兴由阉竖阉竖之横由辅相则信然矣噫辅相树立私党更相排压而不能正者又谁咎哉夫朋党之患不专在唐自古有之以尧之明共工讙兠相荐于朝舜臣尧旣流共工又放讙兠除其邪党然后四门穆穆百工咸熈仲虺数夏之恶曰简贤附势实繁有徒武王数啇之恶曰朋家作仇胁权相㓕是则治乱之丗未甞无朋党尧舜聦明故能别白善恶而徳业昌明桀纣昏乱故不能区处是非而邦家覆亡由是言之兴亡不在朋党而在昏明矣洪范皇极曰无偏无陂遵王之义无有作好遵王之道无有作恶遵王之路无偏无党王道荡荡无党无偏王道平平无反无侧王道正直周公戒成王曰孺子其朋孺子其朋其往无若火始𦦨𦦨厥攸灼叙弗其絶是以舜诛禹父而禹爲舜佐伊尹放太甲而相之周公放蔡叔而封蔡仲公之至也夫宗闵徳𥙿虽爲朋党由文宗实使之文宗甞曰去河北贼易去朝中朋党难殊不知群臣爲朋党谁之过也由是观之壊唐者文宗之不明宗闵德𥙿不足专罪也三勤论扬子曰民有三勤政善而吏恶一勤也吏善而政恶二勤也政吏骈恶三勤也愚谓勤民者一未甞有三也何则吏者民之司命吏良则民斯逸矣未有吏善而政恶者也亦未有政善而吏恶者也度吏之材而任之者君之政也形民之力而用之者吏之政也吏苟得人安有谷人不足于昼丝人不足于夜者乎故爲人君者谨于择吏而巳矣它奚足事哉管仲小噐论孔子称管仲之噐小哉先儒以爲管仲得君如此不勉之以主而仅止于霸此其所以爲小也愚以爲周天子尊而管仲勉齐公以王是教之篡也此管仲所耻而不爲孔子顾欲其爲之邪夫大人者顾时不用则巳用则必以礼乐正天下使纲纪文章粲然有万丗之安岂直一时之功名已邪管仲相公霸诸侯禹迹所及冠带所加未能使之皆率识也而偃然自以天下爲莫已若也朱纮而镂簋反坫而三归此其噐岂不小哉扬子曰大噐其犹规矩凖䋲乎先自治而后治人斯言得之矣荀息论晋献公使荀息传奚齐荀息曰臣竭其股肱之力不济则以死継之及里克杀奚齐荀息死之君子曰诗所谓白圭之玷尚可磨也斯言之玷不可爲也荀息有焉杜元凯以爲荀息有此诗人重言之义以愚观之元凯失左氏之意多矣彼生与君言死而背之者是小人穿窬之行君子所不讥也夫立嫡以长正也献公溺于嬖宠废长立少荀息爲国正卿君所倚信不能明白礼义以格君心之非而遽以死许之是则荀息之言玷于献公未没之前而不可救于巳没之后也然则左氏之志所以贬荀息而非所以爲褒也致知在格物论人之情莫不好善而恶恶慕是而羞非然善且是者盖寡恶且非者实多何哉皆物诱之也物迫之也桀纣亦知禹汤之爲圣也而所爲与之反者不能胜其欲心故也盗跖亦知颜闵之爲贤也而所爲与之反者不能胜其利心故也不轨之民非不知穿窬探囊之可羞也而冒行之驱于饥寒故也失节之臣亦非不知反君事雠之可愧也而忍处之逼于刑祸故也况于学者岂不知仁义之美㢘耻之尚哉斗升之秩锱铢之利诱于前则趋之如流水岂能安展禽之黜乐颜子之贫也动色之怒毫末之害迫于后则畏之如烈火岂能守伯夷之饿徇比干之死乎如此则何暇仁义之思廉耻之顾哉不惟不思与不顾也抑亦莫之知也譬如逐兽者不见泰山弹雀者不觉露之霑衣也所以然者物蔽之也故水诚清矣泥沙汨之则俛而不见其影烛诚眀矣举掌翳之则咫尺不辨人眉目况冨贵之汨其智贫贱之翳其心哉惟好学君子爲不然己之道诚善也是也虽茹之以藜藿如梁肉临之以鼎镬如茵席诚恶也非也虽位之以公相如涂泥赂之以万金如粪壤如此则视天下之事善恶是非如数一二如辨黒白如日之出无所不照如风之入无所不通洞然四逹安有不知者哉所以然者物莫之蔽故也于是依仁以爲宅遵义以爲路诚意以行之正心以处之修身以帅之则天下国家何爲而不治哉太学曰致知在格物格犹扞也御也能扞御外物然后能知至道矣郑氏以格爲来或者犹未尽古人之意乎葬论葬者藏也孝子不忍其亲之暴露故歛而藏之赍送不必厚厚者有损无益古人论之详矣今人葬不厚于古而拘于隂阳禁忌则甚焉古者虽卜宅卜日盖先谋人事之便然后质诸蓍龟庶无后艰耳无常地与常日也今之葬书乃相山川冈畎之形势考岁月日时之支干以爲子孙贵贱贫冨寿夭贤愚皆系焉非此地非此时不可葬也举丗惑而信之于是丧亲者往往乆而不葬问之曰岁月未利也又曰未有吉地也又曰游宦逺方未得归也又曰贫未能辨葬具也至有终身累丗而不葬遂弃失尸柩不知其处者呜唿可不令人深歏愍哉人所贵于身后有子孙者爲能藏其形骸也其所爲乃如是曷若无子孙死于道路犹有仁者见而殣之耶先王制礼葬期逺不过七月今丗着令自王公以下皆三月而葬又礼末葬不变服食粥居倚庐哀亲之未有所归也旣葬然后渐有变除今之人背礼违法未葬而除丧从宦四方食稻衣锦饮酒作乐其心安乎人之贵贱贫冨寿天系于天贤愚系于人固无关预于葬就使皆如葬师之言爲人子者方当哀穷之际何忍不顾其亲之暴露乃欲自营福利耶昔者吾诸祖之葬也家甚贫不能具棺椁自太尉公而下始有棺椁然金银珠玉之物未甞以锱铢入于圹中将葬太尉公族人皆曰葬者家之大事奈何不询隂阳此必不可吾兄伯康无如之何乃曰询于隂阳则可矣安得良葬师而询之族人曰近村有张生者良师也数县皆用之兄乃召张生许以钱二万张生野夫也丗爲葬师爲野人葬所得不过千钱闻之大喜兄曰汝能用吾言吾俾尔葬不用吾言将求它师张师曰惟命是听于是兄自以己意处歳月日时及圹之浅深广狭道路所从出皆取便于事者使张生以葬书縁饰之曰大吉以示族人族人皆恱无违异者今吾兄年七十九以列卿致仕吾年六十六忝备侍从宗族之后仕者二十有三人视它人之谨用葬书未必胜吾家也前年吾妻死棺成而歛装办而行圹成而葬未甞以一言询隂阳家迄今亦无它故吾常疾隂阳家立邪说以惑衆爲丗患于丧家尤甚顷爲諌官甞奏乞禁天下葬书当时执政莫以爲意今着兹论庶俾后之子孙葬必以时欲知葬具之不必厚视吾祖欲知葬书之不足信视吾家元丰七年正月日具官司马光述中和论君子从学贵于博求道贵于要道之要在治方寸之地而巳大禹谟曰人心惟危道心惟微惟精惟一允执厥中危则难安㣲则难明精之所以明其微也一之所以安其危也要在执中而巳中庸曰喜怒哀乐之未发谓之中发而皆中节谓之和君子之心于喜怒哀乐之未发未始不存乎中故谓之中庸庸常也以中爲常也及其旣发必制之以中则无不中节中节则和矣是中和一物也飬之爲中发之爲和故曰中者天下之大夲也和者天下之逹道也智者知此者也仁者守此者也礼者履此者也乐者乐此者也政者正其不能然者也刑者威其不从者也合而言之谓之道道者圣贤之所共用也岂惟人哉天地之所以生成万物靡不由之故曰致中和天地位焉万物育焉孔子曰君子无终食之间违仁造次必于是颠沛必于是故曰道不可须臾离可离非道也孔子曰中庸之爲德也其至矣乎民鲜乆矣又曰回也其心三月不违仁其余则日月至焉而巳日月至焉者斯巳贤矣以是观之能乆于中庸者盖鲜矣孔子曰智者乐仁者寿盖言知夫中和者无入而不自得能无乐乎守夫中和者清明在躬志气如神能无寿乎小雅曰乐只君子邦家之基乐只君子万寿无期又曰乐只君子邦家之光乐只君子万寿无疆盖言君子有中和之德则邦家安荣旣乐且寿也孔子曰克己复礼爲仁盖言礼者中和之法仁者中和之行故得礼斯得仁矣孔子间居曰无声之乐志气不违以至于气志旣起乐记曰易直子谅之心生则乐以至于不言而信不怒而威盖言乐以中和爲本以钟鼔爲末也商颂曰不竞不絿不刚不柔布政优优百禄是遒盖言政以中和爲美也大雅曰惠此中国以绥四方无纵诡随以谨无良盖言刑以中和爲贵也子曰饭𬞞食饮水曲肱而枕之乐亦在其中矣又曰回也一箪食一瓢饮不改其乐杨子曰䊸朱怀金之乐也外颜氏子之乐也内盖言圣贤内守中和虽幽隐贫贱不失其乐也刘康公曰民受天地之中以生所谓命也能者飬之以福不能者败以取祸中庸曰有德者必得其寿盖言君子动以中和爲节至于饮食起居咸得其冝则隂阳不能病天地不能夭虽不导引服饵不失其寿也孟子曰我善养吾浩然之气夫志气之帅也气体之充也志至焉气次焉故孟子飬德以气言之盖能谨守中和之志不以喜怒哀乐乱其气则志平气顺德日新矣故曰持其志无暴其气及夫德之成也沛然不息确然不动挺然不屈故曰其爲气也至大至刚以直飬而无害不有道义以充其内能如此乎故曰配义与道无是馁也凡人爲不善能欺天下之人不能欺其心虽忍而行之于其心不能无蔕芥焉然则浩然之气不存矣故曰行有不慊于心则馁矣君子优游从容以飬其气虽不敢忽忘亦不正以爲事欲其速成故曰必有事焉而勿正心勿忘勿助长也操之则存舍之则亡乆而无怠然后自得之此其所以难言也杨子曰藏心于渊美厥灵根君子存神于内应务于外虽往来万变未甞失其所守是以百骸治而德本植焉故曰神不外也志之所至气必辅之君子乗之以爲善小人乗之以爲恶故曰气者所适善恶之马也君子守中和之心飬中和之气旣得其乐又得其寿夫复何求哉孔子曰狂其内能如此乎故曰配义与道无是馁也凡人爲不善能欺天下之人不能欺其心虽忍而行之于其心不能无蔕芥焉然则浩然之气不存矣故曰行有不慊于心则馁矣君子优游从容以飬其气虽不敢忽忘亦不正以爲事欲其速成故曰必有事焉而勿正心勿忘勿助长也操之则存舍之则亡乆而无怠然后自得之此其所以难言也杨子曰藏心于渊美厥灵根君子存神于内应务于外虽往来万变未甞失其所守是以百骸治而德本植焉故曰神不外也志之所至气必辅之君子乗之以爲善小人乗之以爲恶故曰气者所适善恶之马也君子守中和之心飬中和之气旣得其乐又得其寿夫复何求哉孔子曰狂者进取又曰吾党之小子狂简斐然成章如光之谓矣虽然此皆纂述圣贤之言非取诸胷臆也夫道犹的也射者莫不志于的其中否则未可知也必俟有道者乃能裁之温国文正公文集卷第七十一温国文正公文集温国文正司马公文集卷第七十二温国文正公文集卷第七十二议辨䇿问不以卑临尊议情辨善恶混辨贤良䇿䇿问五道䇿问十首学士院试李清臣等䇿目不以卑临尊议大传以爲武王克啇祀于牧室追王太王王季文王不以卑临尊也夫父子之间譬犹天地之躰殊君臣之位絶尊卑之分天性自然是以子虽爲天子无害父之尊父虽爲士子不敢先之人道之大伦古今之通义也武王纂绍前迹登隆基绪追尊先世告成王业盖以推功归美崇戴前人非谓身临四海之尊不可以诸侯爲祖父也窃谓记礼者探于圣人之旨失之何则太王王季文王追襃旣盛则太王之前公刘不窋之伦尚爲以卑临尊未得谓之顺也然则追称継号终巳无穷岂可行哉谨案武成曰大王肇基王迹王季其勤王家我文考文王克成厥勲又周颂曰天作髙山大王荒之大雅曰维此王季受禄无丧奄有四方至言文王受命非一不可悉着然则周之王迹肇于大王茂于王季成于文王终于武王武王旣有四海追思王迹之所由兴积功开业之艰难是故推三丗而王之以明非己功借祖宗之余烈也圣人之志昭晣若此而谓之不欲以卑临尊其爲失也大矣且夫以大王之仁爱勤劳王季之孝友光明文王之布徳行化讨叛怀柔三分天下之诸侯而有其二谦畏天命不辑大勲以授圣子武王因累丗之基用旣王之周推巳亡之商而取天位临四海朝诸侯虽以中庸之君处之犹不敢盖其祖宗之勲谓天禄由己而成徒以私意追王祖宗不使诸侯临天子之尊而巳况于武王大圣岂得尔哉泰誓曰予克受非予武惟朕文考无罪受克予非朕文考有罪惟予小子无良夫武王归美前人之意如此追王之理岂不明与情辨应几有子生十年而丧之应几悲哀甚旣而自谕曰是何益哉昔者吾甞闻于有道者矣曰死而悲哀者情也死生有时长短有命知其物理之常不足悲者道也故其始也悲不自制情胜道也及其乆也悲日益衰而理可以夺道胜情也予常以爲知言光辨之曰是非有道者之言也夫情与道一体也何甞相离哉始死而悲者道当然也乆而寖衰者亦道当然也故始死而不悲是犲狼也悲而伤生是忘亲也犲狼不可忘亲亦不可是以圣人制服日远日轻有时而除之若此者非它皆顺人情而爲之也夫情者水也道者防也情者马也道者御也水不防则汎溢荡潏无所不败也马不御则腾走奔放无所不之也防之御之然后洋洋焉注夫海骎骎焉就夫道由是观之情与道何甞交胜哉善恶混辨孟子以爲人性善其不善者外物诱之也荀子以爲人性恶其善者圣人之教之也是皆得其偏而遗其大体也夫性者人之所受于天以生者也善与恶必兼有之是故虽圣人不能无恶虽愚人不能无善其所受多少之间则殊矣善至多而恶至少则爲圣人恶至多而善至少则爲愚人善恶相半则爲中人圣人之恶不能胜其善愚人之善不能胜其恶不胜则从而亡矣故曰惟上智与下愚不移虽然不学则善日消而恶日滋学焉则恶日消而善日滋故曰惟圣罔念作狂惟狂克念作圣必曰圣人无恶则安用学矣必曰愚人无善则安用教矣譬之于田稻梁藜莠相与并生善治田者耘其藜莠而飬其稻梁不善治田者反之善治性者长其善而去其恶不善治性者反之孟子以爲仁义礼智皆出乎性者也是岂可谓之不然乎然不知暴慢贪惑亦出乎性也是知稻梁之生于田而不知藜莠之亦生于田也荀子以爲争夺残贼之心人之所生而有也不以师法礼义正之则悖乱而不治是岂可谓之不然乎然殊不知慈爱羞愧之心亦生而有也是知藜莠之生于田而不知稻梁之亦生于田也故扬子以谓人之性善恶混混者善恶杂处于身中之谓也顾人择而修之何如耳修其善则爲善人修其恶则爲恶人斯理也岂不晓然明白矣哉如孟子之言所谓长善者也如荀子之言所谓去恶者也杨子则兼之矣韩文公解杨子之言以爲始也混而今也善恶亦非知杨子者也贤良䇿国家比下诏书以延天下豪俊之士待之以不次之位岂特以学问之冨爲贤良文辤之丽爲方正邪盖思得先古之至道当今要务施之于事以安元元此主上所以侧席而求寤寐而思者也今子大夫裦然爲举首固当有以副所以待之之意而不愧乎其名矣言及之而不言则几于所谓隐者乎昔三代之王也逺者八百载近者不减四百后丗王天下者鲜能及之陵夷衰微至于五代或四三年敢问前之所以延者岂丗有哲王以守其业后之所以蹙者岂継嗣不肖不能享其功欤抑繇祖宗建法垂统明备固宻子孙不能败邪至治之丗耕者让畔渔者让泽今国家修明礼义以切励天下乆矣而退让之风未甚行于朝争夺之俗未尽絶于野秋毫之利捐仁废谊而爲之而不耻上下病之而不能革也又内外百吏或侵牟细民苟不得其欲则转赏爲罚倒直爲曲冤痛失职吁嗟满道虽待之以重诛严刑而不能止也兹二者岂丗俗浇譌不可复振将教之禁之之道有所未备也汉有天下至于孝文才三十年而帛朽于库粟流于庾国家平定宇内向九十载而公私之积日以凋耗议者推测其故而未能明也忧者虽衆而莫能谋也敢问所以明之谋之亦有其术欤又若韩非之五蠧荀恱之三游此皆先丗之患而今犹未息者也将何道以息之至于朝政之善有所未尽黎庶之病有所未闻子大夫其精心致思条析陈之靡有所遗有司将以复于上而行焉母悼后害以枉执事苞忠隐知而不自尽以取美禄荣名而巳䇿问五道第一道问昔季路冉有公西华曽晳间居纵言各陈其志赵文子观于九原以爲死者可作想慕随㑹之爲人夫材性散殊不可致之于一涂爱尚不同不可纳之于一趣吾子怀材抱噐待时而用前言往行心所常存然则志于道者何术慕于古者何人当位得时施于政而何尚修身立行选于德而何从盖闻言不及之而言谓之躁言及之而不言谓之隐今听者虽非昔人之明而亦未爲不知巳则其言也可无隐焉第二道问昔者尧遭洪水咨于四岳曰有能俾乂四岳荐鲧尧曰吁咈哉方命圯族则知鲧之不可用亦明矣四岳复荐曰试可乃巳尧遂命之治水九年功用不成然后黜之而兴禹焉夫唐尧圣人之盛者举事兴爲岂容过差顾后之学者不能辨明耳不然使不善之人任事九年蒸民汎滥所废者大所害者广然后去之仁圣用心固不如此愚智有涯不能测逺吾子其辨焉第三道问稽于经传帝王之际玉帛诸侯亡虑万国当是之时声教所被东不踰海西距流沙南不尽荆蛮北不及獯鬻以五服之民飬万国之君公有羡积私有余储征伐朝贡无岁而无咸岀其中未甞匮乏今国家奄有万方囊括禹迹加以兵革不试垂三十年累圣恭俭与民休息宫室不崇苑囿不旷衣服不丽饮食不精然比岁以来有事西虏发输滞积以餽一隅乃复财用竭而不継力役困而不给吁嗟之声萧然道路何曩者用民之后而有余今者用民之狭而不足乎变而通之必有其道此最国家之急而从政者之所欲闻也吾子明于古之道而察于今之故何施何爲而得国用饶民力足以及于古之丗也仁者之言其利冝愽幸无让焉第四道问夏书曰赏延于丗小雅裳裳者华刺幽王弃贤者之类絶功臣之丗是古有丗禄之道也周书数纣之罪则曰官人以丗言春秋者公羊氏亦云讥丗卿诗书春秋皆圣人所以仪范后丗也今其言乃违戾如是岂圣人之道渊微奥逺学者不足以至邪愿闻所以辨之而毋让第五道问王者受天命临四海上承天之序下正人之统故政治之本莫先于暦数暦数之纪莫大于正朔正朔者暦数之大端而万事之维首也是以圣人重之三代之王视斗招摇建寅建丑建子以爲正月仰应三光俯顺三统揔象三材备在典䇿其传详矣至于唐虞以前则歴丗儒生各爲异见孔安国以爲建寅爲正得天之叙自古皆用之汤武放伐以有天下革故鼎新然后有改正朔易人视听之事今据唐虞之前无异正朔之文则似孔说得之然郑康成依尚书纬以爲正朔三而改自古皆相变若循环然非至于夏啇周而后变也孔子曰行夏之时自古皆用建寅何得谓之夏之时似郑义复爲优夫正朔者帝王之盛节国家之大事而古今异论纷纷不决愿吾子辨其得失明究其说使后来学者知其适从䇿问十道问夫佐天子治四海安万民使诸侯轨道四夷賔服百吏称职万机辨治地平天成风雨和顺者宰相之任也其功烈莫先焉王者封二王后所以存三统重絶先圣之丗也而班固汉书采汉兴以来有金革之勤及蛮夷降王受爵邑者为功臣表又采椒房母舅之家侥倖获封者爲外戚恩泽侯表而自平津以降由丞相得侯者及啇周之后皆不得附于功臣之列而猥编于外戚恩泽之间岂以爕理隂阳之重而居贯甲执兵之后先圣苗裔王者賔客而在武夫徤将之左邪抑史氏将有深旨非浅识所知乎将不思而巳矣愿闻所以辨之问子曰侍于君子有三愆言未及之而言谓之躁言及之而不言谓之隐未见颜色而言谓之瞽夫圣人之道正直无隐岂司人颜色而言邪必有微旨幸爲辨之问祭典曰法施于民则祀之有功于民则祀之故厉山氏之子曰柱能殖百谷祀以爲稷共工氏之子曰句龙能平水土祀以爲社汤旣胜夏欲变先王之制以明革命于是乎以弃代而后丗无及句龙者故不易也夫平水土者莫尚于禹禹之功顾不及句龙邪汤不祀禹以爲社而云后丗无及句龙者其旨何哉圣人规爲必不妄也子大夫其懋明之问丗之爲诗者皆称鲁僖公能遵伯禽之法鲁人尊之而爲之颂自孔子删诗而存着不去非虚羙也今以春秋迹之或违礼而动或作事不时至于修泮宫伐淮夷作新庙皆无闻焉殆若与颂不相应者其故何哉问孟子称尽信书不如无书吾于武成取二三䇿而已爲其以至仁伐至不仁而有血流漂杵也后之学者皆祖其言乃以书爲舛駮非若它经之纯美也呜唿彼孟子者果愈于圣人邪书者果是非相冐中有可信不可信者邪学者病于随风而唿顺流而攘未有能排其门上其堂探其室哜其䏑而徒披猖横骛乎藩篱之外彼又乌知甘酸之正味邪乃欲信孟子而非书孟子又曰说诗者不以文害辞不以辞害志斯言也岂独可施于诗而不可施于书邪孟子之云书不可尽信者果是欤愿与诸君订之问关雎麟趾之化王者之风故系之周公鹊巢驺虞之德诸侯之风先王之所以教故系之召公说者以爲先王谓大王王季今据二南之诗大抵皆言文王之化或羙召伯或美王姬乌在其爲大王王季也且如大王王季文王之诗何爲不编之雅颂而列于国风又文王之道被于天下何故其中杂有王者诸侯之风复何爲系之周公召公皆憃昧所不识也二三君子奥愽于学愿闻所以辨之其说何也问曲礼曰礼不下庶人刑不上大夫按王制修六礼以节民性冠昏丧祭郷相见此庶人之礼也舜典五服三就大夫于朝士于市此大夫之刑也夫礼与刑先王所以治群臣万民不可斯须偏发也今曲礼乃云如是然则必有异旨其可见乎问春秋始隐之说谁氏爲通问春秋不书公即位何以特书王正月杜元凯以朝之化或羙召伯或美王姬乌在其爲大王王季也且如大王王季文王之诗何爲不编之雅颂而列于国风又文王之道被于天下何故其中杂有王者诸侯之风复何爲系之周公召公皆憃昧所不识也二三君子奥愽于学愿闻所以辨之其说何也问曲礼曰礼不下庶人刑不上大夫按王制修六礼以节民性冠昏丧祭郷相见此庶人之礼也舜典五服三就大夫于朝士于市此大夫之刑也夫礼与刑先王所以治群臣万民不可斯须偏发也今曲礼乃云如是然则必有异旨其可见乎问春秋始隐之说谁氏爲通问春秋不书公即位何以特书王正月杜元凯以朝正于庙解之朝正于庙国家常礼非特行于君之始年也问春秋贵仪父者爲其能自通于大囯継好息民也夫小事大者盟不重于朝今犂来名而仪父字其说何也学士院试李清臣等䇿目问先王之治盛矣其遗文余事可见于今者诗书而巳矣诗曰文王陟降在帝左右书曰靣稽天若盖言王者造次动静未甞不考察天心而严畏之也诗曰母念尔祖聿修厥德书曰有典有则贻厥子孙盖言三代嗣王未有不遵禹汤文武之法而能爲政者也今之论者或曰天地与人了不相关薄食震摇皆有常数不足畏忌祖宗之法未必尽善可革则革不足循守意者古今异冝诗书陈迹不可尽信邪将圣人之言深㣲髙逺非常人所能知先儒之解或未得其旨邪愿闻所以辨之温国文正公文集卷第七十二温国文正公文集温国文正司马公文集卷第七十三温国文正公文集卷第七十三史赞评议河间献王赞范睢评秦阬赵军项羽诛韩生贯髙戾太子败立钩弋子为太子赵广汉诛魏孝武帝西迁应侯罢武安君兵冯道爲四代相汉髙祖斩丁公甘罗张汤有后髙顺贾捐之魏孝武𥘉立京房对汉元帝读张中丞传烹郦生子哙疑孟伯夷隘柳下惠不恭陈仲子避兄离母孟子将朝王至孟子谓蚳鼃沈同问伐燕公孙丑曰君子之不教子何也孟子曰父子之间不责善责善则离离则不祥莫大焉告子曰性犹湍水也亦由是也告子曰生之谓性犹人之性乎齐宣王问卿孟子曰有贵戚之卿有异姓之卿云云反覆之而不听则去陈子曰古之君子何如则仕孟子曰所就三所去三孟子曰尧舜性之也桃应问曰舜爲天子臯陶爲士瞽叟杀人则如之何河间献王賛周室衰道德坏五帝三王之文飘沦散失弃置不省重以暴秦害圣典疾格言燔诗书屠术士称礼乐者谓之狂惑术仁义者谓之妖妄必薙灭先圣之道响絶迹尽然后慊其志虽有好古君子心诵腹藏壁扄巖鐍济秦之险以通于汉者万无一二汉𥘉挟书之律尚存乆虽除之亦未尊録谓之余事而巳则我先王之道燄燄其不熄者无几矣河间献王生爲帝子㓜爲人君是时列国诸侯苟不以宫室相髙狗马相尚则裒姦聚猾僣逆妄图唯献王厉节治身爱古愽雅专以圣人法度遗落爲忧聚残𥙷缺校实取正得周官左氏春秋毛氏诗而立之周礼者周公之大典毛氏言诗最密左氏与春秋爲表里三者不岀六蓺不明噫微献王则六蓺其遂曀乎故其功烈至今頼之且夫观其人之所好足以知其心王侯贵人不好侈靡而喜书者固鲜矣不喜浮辨之书而乐正道知之明而信之笃守之纯而行之勤者百无一二焉武帝虽好儒好其名而不知其实慕其华而废其质是以好儒愈于文景而德业后之景帝之子十有四人栗太子废而献王最长向若尊大义属重噐用其徳施其志必无神僊祠祀之烦宫室观游之费穷兵黩武之劳赋役转输之敝冝其仁丰义治风移俗变焕然帝王之治复还其必贤于文景逺矣嗟乎天实不欲礼乐复兴邪抑四海自不幸而巳矣范睢评穰侯相秦秦益彊宰制诸侯如严主之役仆夫左右前后无不如志此穰侯之功也范睢非能爲秦忠谋亦非有怨于穰侯也欲行其说而穰侯适妨其路故控其喉拊其背而夺之位秦王视听之不明遂至于迁母逐弟况穰侯何有哉穰侯虽擅权未至如睢之所言孔子恶夫佞者岂以此夫秦阬赵军夫兵之设非以害人所以养人也残暴如此其谁与之秦七世役诸侯卒兼天下然其失䇿之大者有三焉欺楚怀王而虏之不信莫大焉阬赵降卒四十万不仁莫大焉欺兴国诛巳降使诸侯疑而百姓怨不智莫大焉秦所以失天下之故多矣在此三者于不信之不信不仁之不仁不智之不智是以始皇坟草未生而四海横溃宗庙爲墟究其祸本兆于此矣项羽诛韩生世皆以项羽不能用韩生之言弃関中之险故失天下窃谓不然夫秦据函谷东向以制天下然孝恵昭襄以之兴而二丗子婴以之亡顾所以用之之道如何耳地形不足议也项羽放杀其君不义之名明于日月宰制天下王诸侯废公义而任私意逐其君以置其臣其受封者争不服踈斥忠良猜忌有功使臣下皆无亲附之意推此道以行之虽重金袭汤不能以一日守也况三秦之险哉贯髙髙祖以骄失臣贯髙以很亡君君臣之际不亦两伤耶髙不能辅君以义不忍小耻轻虑浅谋以䧟杀君之恶卒亡其国祸自髙始虽杀身破家以明张敖而令赵国社稷芜没宗庙丘墟所存者小所亡者大所得者少所失者多槩以大义亦乌足言哉戾太子败钩弋夫人之子十四月而生孝武以爲神灵命其门曰尧母当是时太子犹在东宫则孝武属意固巳异矣是以姦臣逆窥上意以倾覆家嗣卒成巫蛊之旤天下咸𬒳其殃然则人君用意小违大义旤乱及此可不愼哉立钩弋子爲太子孝武以孝昭之生神异于人而复有早成之资违长㓜之次而立之鉴于诸吕先诛其母以絶祸源其于重天下谋子孙深逺矣然而举襁褓之子置之万民之上非有孝昭之明霍光之忠鲜不危哉赵广汉诛广汉之爲京兆汉兴以来无能及者周礼议贤议能然则虽有罪固当宥之况广汉之罪不及死邪斯足以为孝宣魏相之累矣魏孝武帝西迁周书曰天之所坏不可支也元氏失政乆矣而孝武欲兴之脱于髙欢得宇文黒獭其所以异者无几耳呜唿爲人君者必制治于未乱保安于未危兢兢业业曰慎一日不然怠惰荒淫使祸流子孙旣乱且危然后图之其可及乎应侯罢武安君兵甚矣邪臣之害国也以得爲丧以成爲败保身固宠不顾国谋损公而益私付人而立巳国家丧败不与其忧丗之患此亦已乆矣冯道爲四代相忠臣不二君贤女不二夫䇿名委质有死无贰天之制也彼冯道者存则何心以临前代之民死则何面以见前代之君自古人臣不忠未有如此比者然而尊官重禄老以没齿何哉夫爲国家者明礼义奖忠良襃义烈诛姦囬以厉群臣群臣犹爱死而忘其君况相印将节以宠叛臣其不能永享天命冝矣然而庸愚之人往往犹称其智盖五代披攘人主嵗易群臣失节比踵于朝因而誉之欲以自释余恐后丗以道所爲爲合于理君臣之道将大坏矣臣而不臣虽云其智安所用哉汉髙祖斩丁公评汉髙祖可谓能逺谋矣臣无二心古之命也纵君之敌以树私思姦莫大焉姦而爲惠勿报可也若将报之其望必大爲臣不忠而享大报虽无背施何以使人天下旣定姦不奸止尽节者赏二心者诛君无失刑臣无二心然后人无觊觎上下安矣冝乎子孙相承庙祀四百盖亦谋之远矣周书曰远乃猷此之谓矣甘罗甘罗以稚子名显于丗非有它竒略正以势力恐张唐耳虽云慧敏然君子治丗无所取焉张汤有后或称张汤矫伪刻薄而后嗣显荣七叶不絶意者积善余庆积恶余殃近虚语耶应之曰不然所谓积者継丗相因之谓也故传称八元八凯丗济其美又称三族丗济其凶此非积善积恶之谓耶栾书有惠于晋晋人思之黡虽刚愎犹得保其宗庙至盈无德卿族遂亡然则黡之所以存书之余庆也盈之所以亡黡之余殃也祖父有德子孙爲不善未免祸败庆何有焉祖父不善而子孙有德福禄将集殃何有焉祖父爲不善而子孙又无德以盖前人之愆则余殃𬒳之是以尧舜虽至德朱均不能免其灾瞽鲧虽大恶舜禹无所亏其圣若张汤者虽险诐人也有子安丗保辅汉室寔有大功子孙嗣之率皆忠恪信厚恭俭周宻邦有道不废邦无道免于刑戮以是光显于后弥歴永丗固其冝矣又何异焉髙顺或问陈登髙顺皆有过人之才俱事吕布而登输心魏祖亲爲反间顺尽力于布与之偕死意者顺贤登欤应之曰不然古者列国并立同事王室故先王制礼诸侯有王大夫有君君臣始终有死无二汉氏平一海内万国一君天下之君惟帝室耳顺于吕布虽备将佐无委质之分布者反覆乱人非能辅佐汉室而又强暴无谋败亡有证登知几轻举以存易亡豫徐克清百姓苏息顺託身失所迷逺不复以䧟大戮易称比之匪人岂谓顺耶其才虽美未能及登自兹观智优劣见焉贾捐之君子以正消邪捐之以邪攻邪冝乎其不济矣魏孝武𥘉立甚矣髙欢之无道其视君不如弈棋废而置之在造次尔立君大事不详如此取悔冝哉京房对汉元帝甚矣闇君之不可与言也天实剥丧汉室而昏塞孝元之心使如木石不可得入至于此乎哀哉京房之言如此其深切着明也而曽不能谕何哉诗云匪面命之言提其耳匪手携之言示之事又云诲尔谆谆听我藐藐噫后之人可不以孝元爲鉴乎读张中丞传天授之谓才人从而成之之谓义发而着之事业之谓功精敏辩博拳捷趫勇非才也驱市井数千之衆摧胡虏百万之师战则不可胜守则不可㧞斯可谓之才矣死党友存孤儿非义也明君臣之大分识天下之大义守死而不变斯可谓之义矣攻城拔邑之衆斩首捕勇之多非功也控扼天下之咽喉蔽全天下之太半使其国家定于巳倾存于旣亡斯可谓之功矣呜唿以巡之才如是义如是功如是而犹不免于流俗之毁况其暧暧者邪烹郦生班固称蒯通一说而丧三儁爲其亡田横杀郦生骄韩信也以愚观之汉王旣遣郦生下齐而不止韩信之进兵是则汉王杀之也惜夫一失其信群臣孰敢爲之使诸侯孰敢爲之与虽得齐而有之所亡岂不多哉子哙尧舜之圣非以其能轻天下也迺以其能重天下也夫唯重天下故必得圣人然后授之禹之传于子非私之也茍天下无圣人以授之则非子莫之传矣夫父之传子非至禹而后有之也盖自生民以来有国家者无不然矣燕哙徒知慕尧舜之名不知察尧舜之实訹于姧言以䧟于死亡爲天下笑岂不悲哉孟子曰以天下与人易爲天下得人难岂非以燕哙而知之邪疑孟伯夷隘柳下惠不恭疑曰孟子称所硕学者孔子然则君子之行孰先于孔子孔子歴聘七十余国皆以道不合而去岂非非其君不事乎孺悲欲见孔子孔子辤以疾岂非非其友不友乎阳虎爲政于鲁孔子不肯仕岂非不立于恶人之朝乎爲定哀之臣岂非不羞污君乎爲委吏爲乗田岂非不卑小官乎举丗莫知之不怨天不尤人岂非遗佚而不怨乎饮水曲肱乐在其中岂非阨穷而不悯乎居郷党恂恂似不能言岂非由由与之偕而不自失乎是故君子邦有道则见邦无道则隠事其大夫之贤者友其士之仁者非隘也和而不同遯丗无闷非不恭也苟毋失其中虽孔子由之何得云君子不由乎陈仲子避兄离母疑曰仲子以兄之禄爲不义之禄盖谓不以其道事君而得之也以兄之室爲不义之室盖谓不以其道取于人而成之也仲子盖甞諌其兄矣而兄不用也仲子之志以爲吾旣知其不义矣然且食而居之是口非之而身享之也故避之居于于陵于陵之室与粟身织屦妻辟纑而得之也非不义也岂当更问其筑与种之者谁邪以所食之鹅兄所受之馈也故哇之岂以母则不食以妻则食之邪君子之责人当探其情仲子之避兄离母岂所愿邪若仲子者诚非中行亦狷者有所不爲也孟子过之何其甚与孟子将朝王孟子谓蚳鼃疑曰孔子圣人也定哀庸君也然定哀召孔子孔子不俟驾而行过位色勃如也足躩如也过虚位且不敢不恭况召之有不往而它适乎孟子学孔子者也其道岂异乎夫君臣之义人之大伦也孟子之德孰与周公其齿之长孰与周公之于成王成王㓜周公负之以朝诸侯及长而归政北面稽首畏事之与事文武无异也岂得云彼有爵我有德齿可慢彼哉孟子谓蚳鼃居其位不可以不言言而不用不可以不去已无官守无言责进退可以有余𥙿孟子居齐齐王师之夫师者导人以善而救其恶者也岂得谓之无官守无言责乎若谓之爲贫而仕邪则后车数十乗从者数百人仰食于齐非抱关击柝之比也诗云彼君子兮不素餐兮夫贤者所爲百世之法也余惧后之人挟其有以骄其君无所事而贪禄位者皆援孟子以自况故不得不疑沈同问伐燕疑曰孟子知燕之可伐而必待能仁政者乃可伐之齐无仁政伐燕非其任也使齐之君臣不谋于孟子孟子勿预知可也沈同旣以孟子之言劝王伐燕孟子之言尚有怀而未尽者安得不告王而止之乎夫军旅大事也民之死生国之存亡皆系焉苟动而不得其冝则民残而国危仁者何忍坐视其终委乎公孙丑曰君子之不教子何也孟子曰父子之间不责善责善则离离则不祥莫大焉疑曰经云当不义则子不可不争于父传云爱子教以义方孟子云父子之间不责善不责善是不諌不教也而可乎告子曰性犹湍水也亦由是也疑曰告子云性之无分于善不善犹水之无分于东西此告子之言失也水之无分于东西谓乎地也使其地东髙而西下西髙而东下岂决导所能致乎性之无分于善不善谓中人也瞽叟生舜舜生啇均岂陶染所能变乎孟子云人无有不善此孟子之言失也丹朱啇均自㓜及长所日见者尧舜也不能移其恶岂人之性无不善乎告子曰生之谓性犹人之性乎疑曰孟子云白羽之白犹白雪之白白雪之白犹白玉之白告子当应之云色则同矣性则殊矣羽性轻雪性弱玉性坚而告子亦皆然之此所以来犬牛人之难也孟子亦可谓以辩胜人矣齐宣王问卿孟子曰有贵戚之卿有异姓之卿反覆之而不听则去疑曰礼君不与同姓同车与异姓同车嫌其偪也爲卿者无贵戚异姓皆人臣也人臣之义諌于君而不听去之可也死之可也若之何以其贵戚之故敢易位而处也孟子之言过矣君有大过无若纣纣之卿士莫若王子比干箕子微子之亲且贵也微子去之箕子爲之奴比干諌而死孔子曰啇有三仁焉夫以纣之过大而三子之贤犹且不敢易位也况过不及纣而贤不及三子者乎必也使后丗有贵戚之臣諌其君而不听遂废而代之曰吾用孟子之言也非篡也义也其可乎或曰孟子之志欲以惧齐王也是又不然齐王若闻孟子之言而惧则将愈忌恶其贵戚闻諌而诛之贵戚闻孟子之言又将起而蹈之则孟子之言不足以格骄君之非而适足以爲篡乱之资也其可乎陈子曰古之君子何如则仕孟子曰所就三所去三疑曰君子之仕行其道也非爲礼貌与饮食也昔伊尹去汤就桀桀岂能迎之以礼哉孔子栖栖遑遑周游天下佛肸召欲往公山弗扰召欲往彼岂爲礼貌与饮食哉急于行道也今孟子之言曰虽未行其言也迎之有礼则就之礼貌衰则去之是爲礼貌而仕也又曰朝不食夕不食君曰吾大者不能行其道又不能从其言也使饥饿于我土地吾耻之周之亦可受也是爲饮食而仕也必如是是不免于鬻先王之道以售其身也古之君子之仕也殆不如此孟子曰尧舜性之也疑曰所谓性之者天与之也身之者亲行之也假之者外有之而内实亡也尧舜汤武之于仁义也皆性得而身行之也五霸则强焉而巳夫仁所以治囯家而服诸侯也皇帝王霸皆用之顾其所以殊者大小髙下逺近多寡之间耳假者文具而实不从之谓也文具而实不从其国家且不可保况能霸乎虽乆假而不归犹非其有也桃应问曰舜爲天子皐陶爲士瞽叟杀人则如之何疑曰虞书称舜之德曰父顽母嚚象傲克谐以孝蒸蒸乂不格姦所贵于舜者爲其能以孝和谐其亲使之进进以善自治而不至于恶也如是则舜爲子瞽瞍必不杀人矣若不能止其未然使至于杀人执于有司乃弃天下窃之以逃狂夫且犹不爲而谓舜爲之乎是特委巷之言也殆非孟子之言也且瞽叟旣执于臯陶矣舜恶得而窃之虽负而迯于海濵臯陶犹可执也若曰臯陶外虽执之以正其法而内实纵之以予舜是君臣相与爲伪以欺天下也恶得爲舜与皐陶哉又舜旣爲天子矣天下之民戴之如父母虽欲遵海濵而处民岂听之哉是臯陶之执瞽叟得法而亡舜也所亡益多矣故曰是特委巷之言殆非孟子之言也温国文正公文集卷第七十三温国文正公文集温国文正司马公文集卷第七十四温国文正公文集卷第七十四史剡史剡序虞舜又夏禹夏桀周文王由余萧何营未央宫孔子又季布迃书序释迃辨庸士则言戒齿虿祝饭车拾樵知非天人无怪理怪事亲事神寛勐回心无益学要治心文害道大毋我道同絶四论求用负恩羡厌释老凿龙门辨无爲賛贻邢和圣穷讳有斥庄辨杨无党兼容指过难能三欺官失天人史剡序愚观前世之史有存之不如其亡者故作史剡其细琐繁芜固不可悉数此言其卓卓爲士大夫所信者云虞舜尧以二女妻舜百官牛羊事舜于畎畒之中瞽瞍与象犹欲杀之使舜涂廪而纵火舜以两笠自扞而下又使舜穿井而实以土舜爲匿空出它人井剡曰顽嚚之人不入德义则有矣其好利而畏害则与衆不殊也或者舜未爲尧知而瞽瞍欲杀之则可矣尧已知之四岳举之妻以二女养以百官方且试以百揆而禅天下焉则瞽瞍岂得不利其子之爲天子而尚欲杀之乎虽欲杀之亦不可得巳借使得而杀之瞽瞍与象将随踵而诛虽甚愚人必不爲也此特闾父里妪之言而孟子信之过矣后世又承以爲实岂不过甚矣哉又舜南廵守崩于苍梧之野葬于江南九疑是爲零陵剡曰昔舜命禹曰朕耄期倦于勤汝惟不怠揔朕师是以天子爲勤故老而使禹摄也夫天子之职莫勤于廵守而舜犹亲之卒死于外而葬焉恶用使禹摄哉是必不然或曰虞书称舜陟方乃死孔安国以爲升道南方廵守而死礼记亦称舜葬于苍梧之野皆如太史公之言子独以爲不然何如曰传记之言固不可据以爲实借使有之又安和无中国之苍梧而必在江而邪虞尽陟方云者言舜在帝位治天下五十载升于至道然后死耳非谓廵守爲陟方也呜唿遂使后世愚悖之人或疑舜禹而非圣人岂非孔安国与太史公之过也哉夏禹禹以天下授益益避启于箕山之阳禹子启贤天下皆去益而归启启遂即天子位剡曰父之位传归于子自生民以来如是矣尧以未不肖故授舜舜以均不肖故授禹禹子启果贤足以任天下而禹授益使天下自择启而归焉是饰伪也益知启之贤得天下心已不足以间而受天下于禹是窃位也禹以天下授益启以违父之命而爲天子是不孝也恶有饰伪窃任不孝而谓之圣贤哉此爲传者之过明矣夏桀桀走鸣条逐放而死桀谓人曰吾悔不遂杀汤于夏台使至此剡曰是言也存爲后世之惩劝其可乎周文王崇侯譛西伯于纣曰西伯积善累德诸侯皆向之将不利于帝纣乃囚西伯于羑里西伯旣出乃献洛西之地以请纣去炮烙之刑纣许之剡曰纣疑文王之得民故囚之旣释而又献地以止其虐刑是正信崇侯虎之譛于纣也岂所谓遵养时晦以蒙大难者哉且纣惟不胜其淫虐之心故爲炮烙之刑若能自止而不爲则不待受西伯之地若不能自止虽受地于西伯而爲之如故谁能禁之哉由余戎王使由余于秦秦穆公问曰中国以诗书礼乐法度爲政然尚时乱今戎狄无此何以爲治由余笑曰此乃中国所以乱也夫自上圣作爲礼乐法度仅以小治及近世阻法度之威以督责于下下罢极则以仁义怨望于上上下交争怨而相篡弑夫戎狄不然上含淳德以遇其下下怀忠信以事其上此真圣人之治也穆公以爲贤乃离间戎之君臣卒得由余而用之遂覇西戎剡曰所贵乎有贤者爲其能治人国家也治人国家舍诗书礼乐法度无由也今由余曰是六者中国之所以乱也不如我戎夷无此六者之爲善如此而穆公以爲贤而用之则虽亡国无难矣若之何其能覇哉是特老庄之徒设爲此言以诋先王之法太史公遂以爲实而载之过矣萧何营未央宫萧何作未央宫髙祖见宫阙壮甚怒何曰天下方未定故可因遂就宫室且天子以四海爲家非壮丽无以重威且无令后丗有以加也髙祖说说剡曰是必非萧何之言审或有之何恶得爲贤相哉天下方未定爲之上者拊循喣妪之不暇又安可重爲烦费以壮宫室哉古之王者明其德刑而天下服未闻宫室可以重威也创业垂统之君致其恭俭以训子孙子孙犹淫靡而不可禁况示之以骄侈乎孝武卒以宫室糜弊天下恶在其无以加也是皆庸人之所及而谓萧相国肯爲此言乎孔子齐景公欲以尼谿田封孔子晏婴进曰夫儒者滑稽而不可轨法倨傲自顺不可以爲下游说乞贷不可以爲国剡曰晏婴忠信以有礼爱君而乐善于晋恱叔向于郑悦子皮于呉恱季扎岂于孔子独不知而毁之乎又楚昭王将以书社地七百里封孔子令尹子西曰文武百里之君卒王天下今孔丘得据土壌贤弟子爲佐非楚之福也乃止剡曰子西楚之贤令尹也楚国頼之亡而复存危而复安其志犹晏婴也其言岂容鄙浅之如是哉季布季布闻曹丘生招权顾金钱与窦长君书使絶之曹丘闻之徃见布揖曰使仆游扬足下名于天下顾不羙乎何拒仆深也布大恱留数月爲上客厚遣之剡曰曹丘与长君善而布与书使絶之是以曹丘爲小人也及曹丘见以毁誉动已而已善之是养小人以自利者也夫以毁誉动人及养小人以自利皆姦人之道也果如是则布恶得爲贤大夫迃书迃书序余生六龄而父兄敎之书虽诵之不能知其义又七年始得稍闻圣人之道朝诵之而夕思之至于今二十有七年矣虽其性之昏愚惫而不能进然勤亦至矣时有所获书以示人人之论髙者则曰子之书庸而无竒衆人所同知也论卑者则曰子之书迃而难用于丗无益也嘻我穷我之心以求古之道力之所及者则取之庸与迃惟人之所名也我安得知之故命其书曰庸书亦曰迃书云释迃或谓迃夫曰子之言太迃于丗无益也迃夫曰子知迃之无益而不知其爲益旦大也子知迳之有益而不知其爲损亦大也子不见夫树木者乎树之一年而伐之则足以给新苏而巳二年而伐之则足以爲桷五年而伐之则足以爲楹十年而伐之则足以爲栋夫以爲収功愈远而爲利愈大乎古之人惟其道闳大而不狭也其志邃奥而不能迩也其言崇髙而不能也是以所适龃龉而或穷爲布衣贫贱困苦以终其身然其遗风余烈数百千年而人犹以爲法曏使其人狭道以求容迩志以取合痺言以趋功虽当时贵爲卿相利止于其躬荣尽于其生恶得余泽以及后丗哉如余者患不能迃而巳矣迃何病哉辨庸或谓迃夫曰子之言甚庸衆人之所及也恶足贵哉迃夫曰然余学先王之道勤且乆矣惟其性之惛也苦心劳神而不自知犹未免夫庸也虽然古之天地有以异于今乎古之万物有以异于今乎古之性情有以异于今乎天地不易也日月无变也万物自若也性情如故也道何爲而独变哉子之于道也将厌常而好新譬夫之楚者不之南而之北之齐者不之东而之西信可谓殊于衆人矣得无所适失其所求愈勤而愈逺邪呜唿孝慈仁义忠信礼乐自生民以来谈之至今矣安得不庸哉如余者惧不能庸而巳矣庸何病也士则或曰爲士何如迃夫曰士者事天以顺交人以谨谨司其分不敢失陨而巳矣或曰爲士者亦事天乎曰是何言也天者万物之父也父之命子不敢逆君之言臣不敢违父曰前子不敢不前父曰止子不敢不止臣之于君亦然故违君之言臣不顺也逆父之命子不孝也不顺不孝者人得而刑之顺且孝者人得而赏之违天之命者天得而刑之顺天之命者天得而赏之或曰何谓违天之命曰天使汝穷而汝强通之天使汝愚而汝强智之若是者必得天刑或曰何谓天刑曰人之刑赏刑赏其身天之刑赏刑赏其神故天之所赏者其神间静而佚乐以考终其命天之所刑者其神劳苦而愁困以夭折其生彼虽偻然而白首哉犹贰负之臣桎梏而处诸石下虽踰千岁恶足称寿哉或曰夫士者当美国家利百姓功施当时泽其后丗岂独龊龊然谨司其分不敢失陨而巳乎曰非谓其然也智愚勇怯贵贱贫冨天之分也君明臣忠父慈子孝人之分也僣天之分必有天灾失人之分必有人殃尧舜禹汤文武勤劳天下周公辅相致太平孔子以诗书礼乐教洙泗颜渊箪食瓢饮安于陋巷虽德业异等出处异趣如此其逺也何甞舍其分而妄爲哉言戒迃夫曰言不可不重也子不见钟皷乎夫钟皷叩之然后鸣铿訇镗鞈人不以爲异也若不叩自鸣人孰不谓之祅邪可以言而不言犹叩之而不鸣也亦爲废钟皷矣齿迃夫病齿呻吟之声逹于四邻通夕不寐有道士过之问曰子知病之所来乎曰不知也道士曰病来于天天且取子之齿以食食骨之虫而子拒之是违天也夫天者子之所受命也若之何拒之其必与之迃叟曰诺于是以齿与虫惽然而寐一夕而愈虿祝迃夫夜立于庭拊树而虿螫其手捧手吟唿痛彻于心家人唿祝师祝之祝师曰子姑勿以虿为惨烈以爲凡虫而藐之曰是恶能苦我㢤则痛巳矣从之少选而痛息廼谢祝师曰尔何术而能攘虿之毒如是其速也祝师曰虿不汝毒也汝自石之余不汝攘也汝自攘之夫召与攘皆非我术之所能及也子自为之也于是迃夫叹曰嘻利害忧乐之毒人也岂直虿尾而巳哉人自召之人自攘之亦若是而巳矣饭车天雨迃夫出见饭车息扵高蹊者指谓其徒曰是车也将䨱不乆矣行未十歩闻讙声顾见其车巳覆其徒问曰子何用知之迃夫曰吾以人事知之夫天雨道泞而蹊独不濡又狭而髙是衆人之所趣也而车不量其力固狭擅髙乆留不去以妨衆人之欲进者其能无覆乎祸有鉅于此者奚饭车之足云拾樵迃夫见童子拾樵于道约曰见樵先唿者得之后母得争也皆曰诺旣而行相与笑语戯狎至驩也瞲然见撗芥于道其一先唿而衆童争之遂相挞撃有伤者迃夫愓然亟归而叹曰噫天下之利大于横芥者多矣吾不知戒而日与人游恃其驩而信其约一旦有先唿而闘者能无伤乎知非或曰蘧伯玉五十而知四十九年非信乎曰何啻其然也古之君子好学者有垂死而知其未死之前所爲非者况五十乎夫道如山也愈升而愈髙如路也愈行而愈逺学者亦尽其力而止耳自非圣人有能穷其髙逺者哉天人迃叟曰天力之所不及者人也故有耕耘歛藏人力之所不及者天也故有水旱螟蝗无怪迃叟曰有兹事必有兹理无兹理必无兹事丗人之怪所希见由明者视之天下无可怪之事理性易曰穷理尽性以至于命丗之髙论者竞爲幽僻之语以欺人使人跂县而不可及愦瞀而不能知则画而舍之其实奚远哉是不是理也才不才性也遇不遇命也事亲迃叟事亲无以踰人能不欺而巳矣其事君亦然事神或问迃叟事神乎曰事神或曰何神之事曰事其心神或曰其事之何如曰至简矣不黍稷不牺牲惟不欺之爲用君子上戴天下履地中函心虽欲欺之其可得乎寛勐迃叟曰寛而疾恶严而原情政之善者也回心或问子能无心乎迃叟曰不能若夫回心则庻几矣何谓回心曰去恶而从善舍非而从是人或知之而不能徙以爲如制駻马如斡磻石之难也静而思之在我而已如转户枢何难之有无益迃叟曰言而无益不若勿言爲而无益不若勿爲余乆知之病未能行也学要迃叟曰学者所以求治心也学虽多而心不治安以学爲治心迃叟曰小人治迹君子治心文害或谓迃叟子于道则得其一二矣惜乎无文以发之迃叟曰然君子有文以明道小人有文以发身夫变白以爲黒转南以爲北非小人有文者孰能之道大迃叟曰圣人之道如天地天地之间靡所不有衆人之道如山川如陵谷如鸟兽如草木如虫沙各尽其分不知其外天地则无不包也无不徧也毋我孔子曰殷有三仁焉盖孔子之前爲比干者则非微子矣爲微子者则非比干矣爲箕子者则非比干与微子矣至孔子然后人知三人者皆仁人也孔子曰微管仲吾其𬒳发左祍矣如其仁如其仁孟荀氏之言曰仲尼之门五尺童子羞称五伯以是观之孟荀氏之道槩诸孔子其隘甚矣道同迃叟曰合天下而君之之谓王王者必立三公三公分天下而治之曰二伯一公处乎内皆王官也周衰二伯之职废齐晋文纠合诸侯以尊天子天子因命之爲侯伯修旧职也伯之语转而爲覇覇之名自是兴自孟荀氏而下皆曰由何道而王由何道而覇道岂有二哉得之有浅深成功有小大尔譬诸水爲畎爲浍爲谷爲谿爲川爲渎若所钟则海也大夫士畎浍也诸侯谿谷也州牧川也方伯渎也天子海也小大虽殊水之性奚以异哉絶四论或问子絶四何以始于毋意迃叟曰吉凶悔吝未有不生乎事者也事之生未有不本乎意者也意必自欲欲旣立于此矣于是乎有从有违从则有喜有乐有爱违则有怒有哀有恶此人之常情也爱实生贪恶实生暴贪暴恶之大者也是以圣人除其萌塞其原恶奚自而至哉或曰毋意于恶旣闻矣敢问圣人亦毋意于善乎曰不然圣人之爲善岂有意乎其间哉事至而应之以礼义耳礼者履也循礼则事无不行义者冝也守义则事无不得圣人执礼义以待事不爲善而善至矣圣人岂有意乎其间哉或曰然则圣人之心其犹死灰乎曰不然圣人之心如宿火尔夫火宿之则晦发之则光引之则燃皷之则炽旣而复掩之则乃晦矣深而不消乆而不灭者其宿火乎圣人之心亦然治其心以待物物至而应事至而辨岂若死灰哉灰死则不复然矣奚所用哉或曰母固母必奚以异乎曰在我爲固在人爲必圣人出处语黙惟义所在无可无不可奚其固成败祸福系命所遭谁得而知之奚其必或曰然则何以终于无我曰有意有必有固则有我有我则私私实生蔽是故泰山触额而不见雷霆破柱而不闻无意无必无固则无我无我则公公实生明是故秋毫过目无不见也飞蚊歴耳无不闻也其得失岂不逺哉求用或曰士不好冨贵则爲上者不得其用刑赏不行矣迃叟曰小人有才必求用于丗以利其身不赏不劝不刑不惩君子有才亦求用于丗以行其道劝不待赏惩不待刑自古乱臣贼子未有不出于好冨贵者也爲上者亦何利焉负恩迃叟曰受人恩而不忍负者其爲子必孝爲臣必忠羡厌迃叟曰人情苦厌其所有羡其所不可得未得则羡巳得则厌厌而求新则爲恶无不至矣释老或问释老有取乎迃叟曰有或曰何取曰释取其空老取其无爲自然舍是无取也或曰空则人不爲善无爲则人不可治柰何曰非谓其然也空取其无利欲之心善则死而不朽非空矣无爲取其因在治则一日万几有爲矣凿龙门辨或问禹凿龙门辟伊阙有诸迃叟曰龙门伊阙天所爲也禹治之耳非山撗其前水壅不流禹始凿而辟之然后通也或曰何以知之曰孟子云禹之行水行其所无事若凿山以通水不可谓之无事矣无爲賛贻邢和叔学黄老者以心如死灰形如藁木爲无爲迃叟以爲不然作无爲賛治心以正保躬以静进退有义得失有命守道在巳成功则天夫复何爲莫非自然圣穷圣人专以利人爲心于术无不知也谷而可辟则不敎人耒耜矣死而可违则不敎人棺椁矣失岂非天使民食且死虽圣人不能违乎讳有人之情讳有而不讳无离娄之明人谓之瞽不愠矣枊下惠之和人谓之汚不怍矣斥庄或曰庄子之文人不能爲也迃夫曰君子之学爲道乎爲文乎夫唯文胜而道不至者君子恶诸是犹朽屋而涂丹艧不可处也眢井而羃绮续不可履也乌喙而渍饴糖不可甞也而子独嗜之乎或曰庄子之辩虽当丗宿学不能自解迃夫曰然则佞人也尧之所畏舜之所难孔子之所恶是青蝇之变白黒者也而子独恱之乎辨扬或曰杨子之謟也以王莽爲可以継周公轶阿衡迃夫曰得巳哉杨子之爲书也品藻当丗蜀庄子真仲元靡不及焉莽宰天下而自况于伊周敢遗诸乎何鲍之死不可不畏也虽然莽自况伊周则与之况黄虞则不与也其志将曰爲伊周而止斯可矣不止而至于簒伊周岂然哉无党或曰吾子摈庄而引杨或者爲党乎曰无党也使庄爲杨言斯与之矣杨爲庄言斯拒之矣孰党哉兼容或曰甚矣子道之隘也奚容之不兼迃夫曰沱潜之于江也榛楛之于山也兼容焉可也莠之于苗也氷之于火也欲兼得乎哉指过或曰有人于此指其过而告之则喜何如迃夫曰君子也或曰曷若无过而指诸迃夫曰君子履中正而行者也故有过则人得而指诸若夫不中不正之人终日所爲皆过也又安得而指之难能或曰尧舜之德何以爲难能迃夫曰舜自脩于畎畒之中而闻于尧此舜之难也舜在畎畆之中而尧知之此尧之难也三欺迃夫曰鞠躬便辟不足爲恭长号流涕不足爲哀弊衣粝食不足爲俭三者以之欺人可矣感人则未也君子所以感人者其惟诚乎欺人者不旋踵人必知之感人者益乆而人益信之官失迃叟曰丗之人不以耳视而目食者鲜矣闻者骇曰何谓也迃叟曰衣冠所以爲容观也称礼斯羙矣丗人舍其所称闻人所尚而慕之岂非以耳视者乎饮食之物所以爲味也适口斯善矣丗人取果饵而刻镂之朱緑之以爲盘案之玩岂非以目食者乎天人迃叟曰天之所不能爲而人能之者人也人之所不能爲而天能之者天也稼穑人也丰歉天也温国文正公文集卷第七十四温国文正公文集温国文正司马公文集卷第七十五温国文正公文集卷第七十五碑志一处州缙云县尉张君墓志铭玉城县君杨氏墓志铭右骐骥副使苏君墓碣府州军事判官杜君墓志铭石昌言哀辞渠州邻水县令吴君墓志铭进士吴君墓志铭彭城县君刘氏墓志铭赠都官郎中司马君行状都官郎中司马君墓志铭宋故处州缙云县尉张君墓志铭故翰林侍读学士张公有子曰某前公若干年卒殡楚州后若干年与公皆葬襄城时皇祐五年闰月甲申也其弟大理寺丞某以治行来求铭光获事侍读公爲日乆又与君之兄弟逰今也不敢以愚陋辞而不爲姑譔次其所闻纳诸圹云君字仲倩其丗家郷党见于侍读公之碑君性嗜学年十五志节巳皦皦出人有从母嫠居将从其女于保德军子㓜不能自致君奋曰人母子单弱如此于以渉逺我独何以坐视之邪即白父母请送之父母疑其尚少然闻其言甚说即遣之君胃盛寒往返数千里曽不爲劳人皆叹其仁而有立以䕃𥙷太庙斋郎及长调缙云尉治有声迹县有淫祀曰五通人严事之岁旱君遍祷群祀不及五通吏民以爲请君不得巳强往祷且卜之巫曰不吉必无雨比归雨大至君笑曰果然雨不雨非妖鬼事也而敢屡爲变恠以惊愚民是不可不除即部吏卒焚㓕其祠捽土偶人投江中岁亦大熟官满归道病或请留传舎俟愈而行君曰吾官逺方不获侍亲之左右四年于此矣今幸归至舎见吾亲而死吾目瞑矣又何可留趣舟而行及楚州卒年二十八娶袁氏故諌议大夫炜之孙生二男絪试将作监主簿继太常寺太祝二女其㓜者早夭𥘉侍读公有五子光知其三人焉而不及识君三人者皆甚才然犹自谓不如也侍读公没兄弟寓居汝颍间食口衆无田宅以自给咸泣曰缙云在吾属岂忧此乎言其知力足頼而不遗其亲也呜唿使显于朝而老所施设岂若是而巳哉铭曰苑彼嘉木炜炜其华实而未硕孰披之柯人之明果胡寿不遐思而悲者岂伊其家故玉城县君墓志铭夫人姓杨氏故尚书工部郎中直史馆韩公之配也公之丗系事业龙圗阁直学士郭公志之矣夫人之先在唐爲盛族居靖恭坊五代之乱衣冠之绪零落殆尽唯靖恭杨氏徙家于吴丗有显人迄于今不絶考讳蜕仕至尚书司封郎中精于吏治所至着声迹始韩公娶夫人之姉生男鑑铎及二女不幸早丗公曰杨氏名族吾旣谋于宗而卜于庙矣不可易也迺复请昏于夫人夫人年若干归韩氏生男镇钺𥘉封真定后更封玉城县君爲人慈和渊静不喜声味自少及长家人伺其动静语黙皆有常度未甞移也其抚视六子衣服饮食无丝毫薄厚六子亦相与亲爱如一虽中外族婣莫知其爲异母也年三十九而丧韩公三年不茹荤自是闭合深居曰诵佛书不复有自虞乐之意年五十以至和元年三月乙亥终其五月壬申祔于公之墓时鑑爲某官铎爲某官钺巳前卒铎与光游素乆因状夫人之行命光爲之铭光不得辞曰允矣夫人德则均壹而行有常邪承祖之休冝于夫家而寿不将邪福禄当有余而更不足子孙其昌邪苏骐骥墓碣铭序苏氏之先出自重黎忿生爲周武王司㓂封于温丗爲卿士或谓之温子春秋时苏子爲狄所灭子孙以邑爲氏歴丗乆逺散之四方在洛阳者秦厉代以口辩显战国丗在杜陵者建爲汉名将子武使匈奴中十九年不屈节在武功者绰仕宇文周以明法令爲某官子威隋文帝佐命功臣至唐瓌父子爲贤相比其章章尤着者也周衰温爲晋邑汉属河内郡隋以河内爲怀州维修武之族不弃其故土留怀州不去公其后焉公讳某字某曽大父某大父某皆不仕父某赠左司卫率公㓜慷慨有逺志自力读书不治家事宗族争笑且怒之曰汝丗农家勤治耕桑以豊衣食汝忽弃业爲书生穷馁无日矣公曽不顾爲学益坚早䘮二亲哀毁过礼郷曲称之弱冠举三传科景德中契丹南侵河北盗贼蠭起公于是尽散家财纠合郷曲子弟结以信义扞御群㓂修武由是获全大将军某北征公踵军门上谒延入与语兵事大恱即奏偕行至中山㑹契丹围城甚急用公之䇿卒拒却之于是天子曰契丹犯塞河北士子躬𬒳甲胃扞敌有功今天下贡举巳毕朕怜夫北方贤士大夫不得以时充贡其皆召试赐第公由是解褐𥙷符离尉县多㓂盗吏卒单弱公奖训率厉擒馘七十余人阖境清肃改河清主簿考满吏民群诣转运使所请留诏听更留成资而去迁遂州録事叅军本道论荐召对擢爲大理寺丞知大名县事㝷除通判州事入朝迁太子中舎国家㳂前丗故事分文武百官爲二涂其迁次任使皆不相叅渉有愿相移易者听之以公素喜武事加习边务遂改供备库副使知威胜军事继典岚莫石鳯䕫五州皆着声绩官歴东染院洛苑二副使其在夔州兼䕫梓两路兵马都监提举诸州廵检兵甲事乆之上表乞朝因言边防民政诸利害称旨迁右骐骥副使同提点湖南两淅刑狱公事年七十四以庆暦二年十月十三日终于长沙官舎公始虽以学术爲文吏而性好勇有智略晚年夏㓂若边诸将多败北无功公闻之叹曰吾以布衣起家至方伯承两朝恩渥不可胜纪家近赵魏粗习兵略今狂虏骄嫚侵扰疆埸而吾老病不得荷戈前驱以报万一岂非命也然卒不得尽其志呜唿哀哉夫人张氏先公即丗子四人师古果州团练判官师颜衞州司法叅军梦臣获嘉县主簿季子师说及孙孝先曽孙叔元皆三班借职余孙若干人㓜未官公之在荆湖也梦㠯爲三班奉职以公髙年多疾求告省侍朝廷以武吏求省侍无故事不许即乞改文职归省方许之行及苑叶间闻丧因号泣昼夜奔赴凡七日行千三百里近丗官逺方而殁者子孙多焚其柩以烬归葬相习爲常无讥诮者梦臣独奋曰爲人子孙忍行此岂人心也哉自长沙数千里奉柩以归呜唿其信知义而断不与俗流者夫古人称善人者其身不耀必在子孙岂信然邪某年月日葬于某所先府君之兆夫人张氏祔某郷邑于公近又乆承公之知故其于公之始终治行也于佗人爲悉其诸子以碣文爲请光何敢辞谨铭故府州军事判官杜君墓志铭嘉祐二年秋光在京帅进士杜知臣涕泣来言曰大人昔以进士得见于先公又与子游最乆今不幸而没子爲我铭其墓光旣吊因辞以不文不敢爲知臣固请曰佗人知臣所不敢请也故唯子之归光廼曰然则愿闻子先君丗系治行之详知臣退以其状求曰君讳陟字从圣其先自成都徙长江曽大父礼大父锷皆不仕父昭文遂州长史君少好古学无所不闚着化坊三十一篇言王者以敎化坊民之道庆暦𥘉天子诏诸州皆立学择其士之贤有行者爲之师州人共推上君君屡举进土有司失之卒以三礼释褐选𤏡道尉考蒲迁府州军事判官力于吏治转运使提点刑狱交章荐之㑹属官有以姦贜败者怨恨反诬讼君坐罢官去君诣阙欲自理未果遇疾以八月巳巳终于里舎年五十有七娶谭氏生三子男知臣女长适卞宗建幼适姚申皆举进士呜唿杜君观其所学与所爲书其志岂欲如是而止哉卒无遇以穷斯可哀矣知臣负其䘮归以其年月日葬某地铭曰学之也勤守之也专仕进迍邅又不永年呜唿孰知其然必归之天石昌言哀辞眉山石昌言年十八州举进士伦軰数百人昌言爲之首声振西蜀四十三迺及第十八年知制诰又三年以疾终呜唿少而秀冝其速成返龃龉不进晚而逹冝其寿又未老而终天道幽逺真不可得而识邪昌言爲人纯素忠谨望之俨然以律度自居即之恂恂温厚善谈笑令人心醉不能舎去光爲儿始执卷则闻昌言名巳而同年登进士第与昌言游凡二十年自始得见至于永诀其间迭有进退穷通相遇如一日旣不可得而亲亦不可得而踈也诗云淑人君子其仪一兮其仪一兮心如结兮昌言之谓邪于未没数日光往见之起居固无恙一旦有人告曰昌言去夜得疾甚急未及问讯又有継至者曰昌言没呜唿死者人之常善恶脩短固不敢言何夺之之暴也前年光自晋阳归昌言延我于中堂酌滑台暑酿以饮我及往奠于画像之前则依然昔时置酒处也呜唿谁能睹是而不恸也哉迺爲之辞曰呜唿昌言天旣赋以纯羙兮胡有德而不年荣禄何后兮零落何先几日不见兮邈然九泉士丧师友兮国亡俊贤緑耳颠踬兮玙璠弃捐冥冥不可求兮杳杳不可追独行过门兮怳焉自疑车马不见兮逺行何之忽思长逰兮涕下交頥寒暑回薄兮宿草离离哭也有终兮忘也无时宋故渠州邻水县令赠太常博士吴君墓志铭君之先丗家金郷曽大父讳贲不仕大父讳豫赠太常丞始葬洛阳金谷郷之尹里父讳蒨太平兴国中进士髙第以公直材敏立名朝廷数迕权贵由是不得居中连典大州官至侍御史亦葬尹里君讳元亨字子正用御史遗奏𥙷太庙斋郎迁许州司士叅军选授永康尉歴河中府法曹叅军冯翊令冯翊华隂以沮爲境中间洲上有美田民相与争之五十余年吏不能决君檄华隂令㑹境上尽案两郷之籍徧履其田执度以度之皆得其实自是民不敢复争时人称之君爲人勤廉专以诚长者处官不能饰智巧以媚上故官乆不遂官满集吏部选除邻水令还未至家道疾抵知洛阳县李宋卿宋卿延之县舎以天圣九年八月二日终年四十一宋卿主办其丧殡于永安佛室夫人聂氏秘阁校理震之女后君五年长男颢先夫人二年皆不禄独少男几复年未冠及幼女一人相与居家无一金之产几复于孤贫中能自刻意爲学取进士第今爲太常愽士知蓬州事累赠君官至太常愽士夫人封仙源县太君嫁其妹于比阳令李鹏嘉祐五年秋蓬州将之官泣谓光曰几复先君夫人之遗体常恐不克续承祭祀今幸有禄秩室家苟完矣念先君先夫人之久未葬痛切不少忘于心况又逺宦于蜀忍置而去乎将以八月某日葬于梁县之新丰郷西成里子与我皆聂氏甥也先君治行子皆知之其爲我譔铭光曰惧不能堪子之命敢不诺铭曰御史之贤显大于丗及君恂恂清德不坠迨君之终家旤相継㣲蓬州之立吴氏几废呜唿以君之慈良而沉抑不遂冝其有嗣宋故进士呉君墓志铭君讳颢字某其先金郷人曽祖某赠太常丞祖某侍御史父某邻水县令赠太常博士邻水府君娶于秘阁校理聂君某于某爲从母邻水府君之没也先妣在郑君衰绖来入门哭且拜问故又哭先妣命与某处于是时君年尚未冠爲人长大有容观论议忼慨读书属文材敏过人爲进士业巳完美先妣叹曰吾妹不幸早丧其良人今有是子也吾妹犹有望间二歳君以疾卒于蒲坂年二十一先妣闻之哭曰吾妹何负于天使至此极也巳而弟几复负其丧殡于汝州佛舎后二十六年几复爲太常愽士乃举其丧葬于梁县以从邻水府君之兆时某年月日也铭曰特苗之秀未实而朽系时之逢无有美丑骨兮有归祭兮有依下从先人夫又奚悲宋故侍御史呉君夫人彭城县君刘氏墓志铭嘉祐五年某月日太常愽士知蓬州事呉君几复袝其祖妣彭城县君刘氏下祖考御史府君之墓始夫人之没蓬州生二年矣比冠而父母兄皆即丗家至贫漂泊汝洛间甞记㓜时闻其兄言夫人之殡在京师广济寺巳举进士及第乃求所谓广济佛寺者凢有二焉在城之东西往问夫人之殡皆莫能知蓬州刻志求之积年不得一旦至西寺有僧老矣忽来讯曰君非邻水令呉君之子邪曰然僧曰去三十载之前呉君殡其母夫人于是某爲童子手亲涂之某亦呉姓也故能识之因指示其处蓬州未之敢信周视其涂圯剥且尽所余如掌而邻水府君之题识存焉乃奠而哭之又数年然后得合葬于洛阳之金谷郷自始没至葬四十二年矣噫㣲是孙也则夫人之柩其不可复得邪露殡积乆而题识独存岂非邻水府君自悼其不幸未葬而天隂相之邪乃知诚孝可以动鬼神信矣御史府君讳某邻水府君讳某夫人平生行事不可复见其先单父人父爲尚书郎云铭曰夫人旣终呉氏中微四十余年乃得其归孝孙有立神实告之故处士赠尚书都官郎中司马君行状曽祖林祖政父炳皆不仕君讳沂陜州夏县涑水郷髙堠里人其先出于晋安平献王至征东大将军阳始葬于河东安邑涑水之南后魏孝文帝大和中分安邑爲夏县遂爲夏县人自唐以来仕宦陵夷降在畎畒然累丗兄弟未甞异居故家之食口甚衆而生业素薄无以赡之君㓜以孝谨诸父兄悉以家事委之于是治田畴缮园圃修阑笠完囷仓虽有佣保必以身先之使莫敢不尽力者夜则侧板而枕之寐不至熟辄寤当是时田不加广而家用饶又未甞爲啇贾竒衺之业一岀于田畜而巳诸父兄皆醉饱安佚而君无故不亲酒肉遇郷人之匮乏者或解衣以济之年三十二以景德三年十二月丙子终于家某年月日葬于南原待制府君常叹曰自吾兄之亡而家遂贫岂所以资生之具减于昔勤惰不同而已矣呜唿使天下之民皆若吾兄之爲虽古治丗何以加惜其无位而才不大施也夫人李氏同里人年二十八而寡二男咏里及一女皆㓜咏及女㝷又卒父母欲夺其志夫家尊章亦遣焉夫人自誓不许恶衣𬞞食躬执勤苦使里之四方就学姑李氏老且病常卧一榻扶然后起哺然后食夫人左右就养未甞小失其意如是积年以至于没无懈倦之色旣而里登进士第迎夫人之官夫人自㓜未甞与其母别至是思慕成疾乆之方愈里累迁爲尚书都官郎中歴典数州赠君官至尚书都官郎中夫人封永夀县太君夫人爲人慈柔勤俭中外宗族咸慕仰之始终一无间言子爲二千石极其荣养年八十三以嘉祐五年九月甲寅终于京师其年十一月壬寅祔于君之墓光不及事君而及事夫人故得书其闻见之实以请于今之德行文辝爲人信者以表其墓庻几传于不朽而子孙有所法则焉谨状嘉祐六年六月日从父弟子具位某状宋故处士赠尚书都官郎中司马君墓志铭君讳某其先出自晋安平献王自周隋之前家涑水之上至唐仕宦陵夷降在畎畒曽祖讳林祖讳政父炜炳累丗同㸑食口甚衆父兄以君孝谨自㓜以家事委之君昼夜服勤不遗余力专以稼穑畜牧致饶给不事竒衺末业所获悉以奉六亲有余则及郷人身无私焉年三十二以某年月日终某年月日葬于涑水南原先待制府君常叹曰自吾兄之亡而家始贫使天下之民皆若吾兄之爲虽古至治之丗何以尚诸惜其无位而才不大施也夫人李氏同里人年二十八而寡父母欲夺其志夫家尊章亦遣焉夫人自誓不许恶衣𬞞食躬执勤苦敎育二子咏不幸早丗里登进士第累迁尚书都官郎中歴典数州赠君官至尚书都官郎中夫人封永寿县太君夫人爲人孝慈勤俭中外宗族慕仰其德一无间言子爲二千石极其荣养年八十三以某年月日终于京师某月日祔于君之墓光不及事君而事夫人乆敢书间见之实而系之以铭铭曰士不得位善无所施勤俭于躬家道以肥宗族是頼郷党是师寿之少多命不可移有配有子后无弃基淑慝之效炤然不欺温国文正公文集卷第七十五温国文正公文集温国文正司马公文集卷第七十六温国文正公文集卷第七十六碑志二太子太保庞公墓志铭庞之道墓志铭苏主簿夫人墓志铭太子太保庞公墓志铭公讳某字醇之其先出于周之毕公因邑命氏近丗自郓徙居单之成武曽祖考讳某赠太师中书令妣何氏封越国太夫人祖考讳某赠太师中书令兼尚书令封秦国公妣陈氏封楚国太夫人考讳某赠太师中书令兼尚书令封魏国公妣邢氏封燕国太夫人自秦公以往仍丗不仕魏公始以通春秋仕至国子愽士公幼敏逹工文辞书无不观举进士上第释褐黄州司理叅军秩满居魏公忧服除调江州判官未之官用举者除开封府兵曹叅军诸兄欲分魏公遗产公曰吾幸有禄尽以让二兄一钱不取知府事薛公奎素名威严少许可独见公而噐之待遇甚厚谓曰君它日必至公辅余不及也仍举爲法曹顷之改大理寺丞知襄邑县召还编天圣勑授刑部详覆官㑹群牧判官缺是时章献太后临朝用中旨求之者以十数执政患之谋曰得孤寒中有声望才节可以服人者与之则中旨可塞矣乃以公名进太后果从之仍改服银绯乆之出知秀州事明道中召入爲殿中侍御史章献太后崩章惠太后欲踵之临朝公奏燔合门所掌垂帘仪制以沮其谋当时服其敢言先帝始专万机冨于春秋左右欲以竒巧自媚后苑珠玉之工颇盛于前日公上言今螽螟爲灾民忧转死北有耶律西有拓跋陛下安得不以俭约爲师奢靡爲戒重惜国用以徇民之急上深纳其言中丞孔公道辅甞谓人曰今之御史多承望要人风指隂爲之用独庞君天子御史耳㝷授开封判官尚羙人方有宠遣宦者称敎旨免工人市繇公上言祖宗已来未有羙人敢称敎旨干挠府政者上怒抶宦者切责羙人仍诏诸官府自今有传官中之命皆母得施行龙图阁学士范讽喜放旷不遵礼法士大夫多慕效之又爲姦利事公屡奏其状不报㑹除祠部贠外郎广南东路转运使将之官复奏言之且曰苟不惩治则败乱风俗将如西晋之季不可不察有诏置狱以覈其实狱成讽坐贬鄂州行军司马仍下诏戒天下风俗上欲还公御史旣而以贬逐大臣之故亦以公爲太常博士知临江军至官未百日复授祠部贠外郎福建路转运使景祐三年以侍御史召还执政奏拟戸部判官上曰庞某止可三司判官邪后九日除刑部贠外郎兼侍御史知杂事改服金紫㝷判大理寺纠察在京刑狱知审官院在台中二年执政奏拟戸部副使上曰庞某岂得以堂涂进之遂擢爲天章阁待制拓拔元昊僣乱陜右骚动公奉使体量安抚还未几出知汝州事数月徙知同州事㝷授陜西都转运使庆暦元年延安缺帅以公爲龙图阁直学士知延州事㝷加鄜延路马歩军都部署经略安抚㳂边招讨等使明年除延州观察使五辞不受复迁諌议大夫职任知故延安自五龙川之败戎落民居焚掠几尽距郭无几悉爲㓂境人心危惧公至补绽茹漏聚用増备抚民以仁驭军以严戍兵近十万未有壁垒多寄止民家无秋毫敢犯民者诸将欲出兵公必召问方略取其所长而诲其所短告以赏罚巳而必行由是诸将莫敢不尽力出輙有功是时元昊数犯边覆军杀将而独不近鄜延间或小入輙以败去故地爲虏所据者公悉逐之筑十一城于险要其腹中可食之田尽募民耕之延安遂爲乐土㑹朝廷益厌兵欲赦元昊之罪以诏书命公招怀之公曰虏骤胜方骄若中国自遣人说之彼益偃蹇不可与言先是元昊用事之臣野利旺荣遣其牙校李文贵来公留之于边至是召之自从公所谕以逆顺祸福遣还文贵㝷以旺荣曹偶四人书来用敌国修好之礼公以其不逊未敢复书请于朝朝廷急于息民命公复之书开延而勿拒称旺荣等爲太尉且曰元昊果肯称臣虽仍其僣名可也公上言僣名理不可容臣不敢奉诏太尉天子上公非陪臣所得称今方抑止其僣而称其臣爲上公恐虏滋骄不可得臣旺荣等与臣书自称宁令谟宁令此虏中之官中国不能知其义可以无嫌臣輙从而称之朝廷善之旺荣等又请用小国事大之礼公曰此非邉帅所敢知也而主若遣使者奉表以来乃敢导致于朝廷耳是时朝廷方修复泾原公恐虏猝犯之败其功乃留连其使数与之讲议虽抑止其僣亦不决然絶也如是踰年元昊乃遣其伊州刺史贺从朂来自称男邦靣令国元卒郎霄上书父大宋皇帝公使谓之曰天子至尊荆王叔父也犹奉表称臣今名体未正不敢以闻从朂曰子事父犹臣事君也使从勗得至京师而天子不许请更归议之公上言虏自背诞以来虽屡战得气然长私市之利民甚愁困今其辞礼寝顺必诚有改事中国之心硕听从勗诣阙更选使者往至其国以诏旨抑之彼必称臣凡名称礼数及求匄之物当力加裁损必不得已乃少许之若所求不违恐豺狼之心未易盈厌也朝廷皆从其䇿元昊果称臣册命为夏国主上以西鄙之宁皆公之㓛乃宻诏谕以两府有缺当𥙷之四年遂入为枢宻副使公在延州治州城及诸寨皆募禁军为之军行出塞则使因粮于敌马刍皆自刈之还畀其直民无飞鞔之劳及去民遮道泣曰公用兵数年未尝以一事烦民虽以一子为香焚之犹不足报也追送数驿乃去公至枢府上言陜西用兵以来用度太广请遣使者减省邉费上从之所省逾半八年参知政事皇祐元年以工部侍郎为枢宻使公以近世飬兵之弊在于多而不精故国用困竭与丞相合议大加简阅于是中外言者鼎沸以为必生大变上亦疑焉公曰万一有一夫狂謼二臣请以百口偿之卒行其䇿是岁凢省八万余人三司粮赐皆有余矣三年同中书门下平章事兼昭文舘大学士公为相专以公忠便国家为事不以官爵飬私交取声誉端明殿学士程公戡知益州将行上俾公谕之曰戡还当处以两府公曰兹事出于上㤙臣不敢与闻卒不与程言广源蛮侬智髙反毒徧岭南王师数不利诏以枢宻副使狄青为宣抚使以讨之言事者以青武人不足专任固请以侍从文臣为之副上以访公公曰属者王师所以屡败皆由大将权轻偏禆人人自用遇敌或进或退力不能制故也今青起于行伍若以侍从之臣副之彼视青无如也青之号令复不可得行是循覆车之轨也青素名善战今以二府将大兵讨贼若又不胜不惟岭南非陛下之有荆湖江南皆可忧矣祸难之兴未见其涯不可不青昔在鄜延居臣麾下沈勇有智略若专以智髙委之使青先以威齐衆而后用之必能办贼幸陛下勿以为忧也上曰善于是诏岭南用兵皆受青节制处置民事则与枢宻直学士孙沔等议之青至岭下斩败军将校数人进撃智髙于邕州大破之智髙奔大理捷书至上喜谓公曰岭南非卿执议之坚不能平今日皆卿㓛也青还上欲以为枢宻使同平章事公曰昔曹彬平江南太祖谓之曰朕欲以卿为使相然今外敌尚多卿为使相安肯为朕尽死力邪赐钱二亿而巳今青虽有㓛未若彬之大若赏以此官则富贵极矣异日复有㓂盗青更立㓛将以何官赏之且青起军中致位二府衆论纷然以为国朝未有此比今韦而立功论者方息若又赏之太过是复使青得罪于衆人也臣所言非徒便于国体亦为青谋也争之累日上乃许之加青检校官迁护国军节度使河中尹仍赐其诸子官既而内外讼青㓛以为赏薄者多上重于违衆复以青为枢宻使其后青卒以官盛为世所疑近世䑓官进用太速公举旧制御史秩满以大藩处之内侍省都知王守忠侍上乆求领节度使上以问公公曰自宋兴以来未有内臣为节度使者陛下至孝凡祭祀文物事有亳髪関于宗庿者未甞不兢兢畏慎况祖宗典法又可堕邪上乃止由是内外怨公多㑹道士赵清贶与公有瓜葛亲与堂吏通谋受赂诈许为之求官公闻之奏捕清贶及堂吏繋狱穷治其姦杖而流之清贶行数日而毙于是言事者乗此争诋毁公恊力排之始以为公私于清贶末言杀以灭口上虽知公无罪欲厌言者之心五年命公以戸部侍郎知郓州事兼京东西路安抚使既而深悔之是岁上亲祠南郊前月余谓执政曰龎某可就加观文殿大学士速行之若过大礼是与有罪者无以异也及诏出仍厚加赐赉契丹来求上御容及例外事数条上以问执政皆相视莫能对上怅然乆之曰前者岀庞某太忽怱盖以公习知夷狄情能断大事故也至和二年除昭徳军节度使永兴军路安抚使知永兴军事未行又改河东路经略安抚使知并州事嘉祐元年上得疾乆未瘳中外忧惧公上言比者陛下皇子继夭宫坊虚位立嗣之义礼有明文愿陛下深思祖宗统绪之重歴选宗室宜爲嗣者速决圣志制命一出则群心大安奉承宗庙之孝无大于此臣以寒儒荷陛下大㤙位至将相是以冒重祸而不疑不悔年垂七十逼于休退固无佗望唯陛下保万世之业懐生䝉无穷之幸乃老臣之大愿后数年上遂定大筞如公议麟州屈野水西有田与夏虏相接疆埸不明数十年来虏盗耕之麟人不能正也至是诏邉吏禁止之邉吏颇暴掠其民公曰拓䟦氏称臣奉贡未失臣礼今不先以文告而遽暴掠之使归曲而责直非中国所以御夷狄也乃戒邉吏谨斥候母得輙犯虏徐以义理晓之虏不去召使更定疆埸又不至公曰虏仰吾私市如婴児之待乳若絶之虏必自来乃禁邉母与虏为市虏大穷移书于邉请遣使更议疆埸使者至有日㑹管勾麟府军马事郭㤙恃其勇果与知麟州事武戡走马承受公事黄道元率兵不满千人渉屈野之西至忽里堆不为战备虏怨邉吏之暴其民每聚兵万余于境上以待邉吏至而撃之以复其仇邉吏守公约束虏以饥疲罢去者数矣至是或告虏在水西恩等不信虏遂发伏兵以撃恩等恩道元皆没于虏戡脱走得归然虏以私市故犹遣使者来请退水西之田二十里公不许先是公命通判并州事司马光之麟州与戡议边事戡请乗虏罢兵之时筑二堡于屈野之西以禁耕者且为州耳目光还以告公从之比往而虏兵巳复聚戡不敢兴役及败乃言其日行视堡地为虏所掩以致失亡㑹虏遣道元归朝廷命御史按之御史新拜官欲排撃大臣以为名移幕府取文书公以筑堡之议光实与焉恐并获罪乃留徼光之书以其余与之御史遂劾奏公擅筑堡于边以败师徒又匿制狱所取文书坐是解节钺复以观文殿大学士戸部侍郎知青州事兼京东东路安抚使光慙诈守阙上书具言其状自请斧钺之诛朝廷不许公又上奏引咎自归乞矝免光罪光卒不坐佗日光见公无所自容而公待之如故终身不复言始公在并州年甫七十亟欲告老会左迁不敢至青半岁乃上表自陈朝廷不许迁尚书左丞徙知定州事本路安抚使公过京师入见上靣陈至诚上曰新进之臣畏怯避事定州兵骄日乆借卿威名以镇之卿勉为朝廷行也公不得巳请让还左丞及至定一年而归老上许之如期复请诏召还京师公陈情不巳或谓公今精力克壮年少所不及主上注意方厚何遽引去若此之坚公曰必待筋力不支明主厌弃然后乃去是不得巳岂止足之谓邪凡上表者九手䟽二十余通朝廷不能夺五年听以太子太保致仕公好学出于天性虽耊老家居常读书赋诗未尝问用此自娱至忘饥渇寒暑子弟虽爱之甚常荘色以诲之闺门燕居人不见其有惰容其为治以爱民为至明练法令以平心处之常曰凡为大臣尤宜祗畏绳墨岂得自恃贵重乱天子法邪唯治军差严有犯輙以便宜从事或㫁斩刳磔或累笞取毙军中股栗然能察知其劳苦至于庐舎饮食无不尽心为之区处使皆完美故所至士卒望风耸畏而终无怨心遇僚属谦恭和易有所开白茍可取虽文书已行立为更易无爱吝心八年三月丙午以疾薨于苐年七十六时上已不豫闻之震悼不能临奠遣中使吊赙其家未踰月宫车晏驾今上在亮隂故未及赠谥公先娶夫人邉氏故枢宻直学士肃之女封嘉兴县君再娶刘氏供僃库使永崇之女封彭国夫人男五人长曰元鲁登进士第官至大理寺丞早终次元英太常博士次元常内殿崇班次元中大理寺丞次元直大理评事女七人长适冀州支使陈琪封南安县君次适都官贠外郎宋充国封徳安县君早终次适屯田贠外郎程嗣隆封仁寿县君次継适宋充国封永康县君次适大理评事赵彦若封荣徳县君及㓜女皆未嫁孤元英将以其年六月壬申葬公于雍丘之东山乃谓光曰公平生知爱莫子如也子当铭公墓光自知不文不敢辞噫光受公恩如此其大灭身不足以报然公之徳烈载天下之耳目光不敢以一言私马铭曰显允公徳柔嘉维则敏而好谋果而不惑函谷以西㓜艾嬉逰邉鄙不耸荷公之休五岭以南复为王土制胜庙堂承公之祜文服武取动皆有成谁克知之维天子明天子爵禄天子法度怨憎孔多公忠乃着膂力未愆辞荣以年子衆而贤受福之全天之生公以佐先帝缀衣在庭公适辞世迹实为文𣢾石幽泉身毁名传垂之亿年庞之道墓志铭龎之道名元鲁故相国颕公之元子妣曰嘉兴县君邉氏其郷里世系见于颕公之志天圣中先君与颖公皆为群牧判官居相近光朝夕与之道逰兄事之之道时尚㓜性明颕于文辞不待力学而自能读书初如不措意巳尽得其精要前軰见之皆惊叹光年不相逺自视如土瓦之望珠玉颕公为广南东路转运使奏之道试祕书省校书郎及为知杂御史又奏守将作监主簿景祐五年光与之道同登进士第之道签书怀州判官事未㡬徙知河南县事县多豪贵家素号难治之道至绳案无所避豪贵为之歛手徙签书河中府判官事后数年光过河南问于野人曰庞君为治何如曰明而有㫁又问今宰曰不及庞君逺矣乃知野人最不可欺而论议甚公也颕公为鄜延经略安抚使奏之道书机宜文字时方用兵文书填委或中宵不得寐颕公入为枢宻副使欲奏其劳为之求升资之道辞曰将吏有功者愿大人悉奏之元鲁不足言也颕公喜而从之乆之以大理寺丞监国子监书库庆暦七年五月戊寅以疾终年三十二殡于荐严佛含之道事継母刘夫人抚畜诸弟始终无间言及没哭之皆哀不自胜终颕公之世亲友不敢语及之道语之颕公未甞不悲恸始光知之道敏于为学及过河南又得其为政焉其没也益知之道孝友之行深矣先娶孙氏故都官贠外郎道之女又娶张氏今吏部侍郎致仕存之女一女早卒遂无子嘉祐八年六月壬申弟元英迁之道之柩葬于雍丘颕公之墓侧祔以孙氏光为之铭曰学施于治孝友兼美官不登朝没才壮齿如光何人荣禄及此噫才固不足言直命而已矣苏主簿夫人墓志铭治平三年夏苏府君终于京师光往弔焉二孤轼辙哭且言曰某将奉先君之柩归葬于蜀蜀人之祔也同垄而异圹日者吾母夫人之葬也未之铭子为我铭其圹光固辞不获命因曰夫人之徳非异人所能知也愿闻其略二孤奉其事状拜以授光光拜受退而次之曰夫人姓程氏眉山人大理寺丞文应之女生十八年归苏氏程氏富而苏氏极贫夫人入门执妇职孝㳟勤俭族人环视之无丝毫鞅鞅骄倨可讥诃状由是共贤之或谓夫人曰若父母非乏于财以父母之爱若求之宜无不应者何为甘此𬞞粝独不可以一发言乎夫人曰然以我求于父母诚无不可万一使人谓吾夫为求于人以活其妻子者将若之何卒不求时祖姑犹在堂老而性严家人过堂下履错然有声巳畏获独夫人能顺适其志祖姑见之必说府君年二十七犹不学一旦慨然谓夫人曰吾自视今犹可学然家待我而生学且废生奈何夫人曰我欲言之久矣悪使子为因我而学者子茍有志以生累我可也即罄出服玩鬻之以治生不数年遂为富家府君由是得专志于学卒成大儒夫人喜读书皆识其大义轼辙之㓜也夫人亲教之常戒曰汝读书勿効曹耦止欲以书自名而已每称引古人名节以励之曰汝果能死直道吾无戚焉巳而二子同年登进士弟又同登贤良方正科目宋兴以来唯故资政殿大学士吴公育与轼制䇿入三等辙所对语尤切直惊人繇夫人素朂之也若夫人者可谓知爱其子矣始夫人视其家财既有余廼叹曰是岂所谓福哉不巳且愚吾子孙因求族姻之孤穷者悉为嫁娶振业之郷人有急者时亦赒焉比其没家无一年之储夫人以嘉祐二年四月癸丑终于郷里其年十一月庚子葬某地年四十八轼登朝进封武阳县君几生六子长男景山及三女皆早夭㓜女有夫人之风能属文年十九既嫁而卒呜唿妇人柔顺足以睦其族智能足以齐其家斯已贤矣况如夫人能开发辅导成就其夫子使皆以文学显重于天下非识虑高絶能如是乎古之人稻有国有家者其兴衰无不于闺门今于夫人益见古人之可信也铭曰贫不以汚其夫之名富不以为其子之累知力学可以显其门而直道可以荣于世勉夫教子底于光大夀不充徳福宜施于后嗣温国文正公文集卷第七十六温国文正公文集温国文正司马公文集卷第七十七温国文正公文集卷第七十七碑志三太常少卿司马府君墓志铭清逸䖏士魏君墓志铭郓州䖏士王君墓志铭礼部尚书张公墓志铭右諌议大夫吕府君墓志铭太常少卿司马府君墓志铭兄讳某字昭逺曽祖考讳某妣某氏祖考讳某妣某氏考讳某追赠光禄卿妣李氏封永夀县太君兄举进士及苐𥘉命威胜军判官又调泾州观察推官寻监渭州酒税改大理寺丞知猗氏县未几签书保大军莭度判官事故丞相庞公为鄜延经略使奏兄通判鄜州事徙知渝州厯知庆成军觧房二州觧房皆未到官徙知啇州自啇还京师监右厢店宅务丁永夀太君忧服除知干州以治平三年正月辛酉终于州𪠘享年六十有九累官至太常少卿兄为人孝友居䘮致哀寛厚容物而内守劲直在鄜州州长皆武人多骄恣不法兄平居与之燕逰笑语若无不可者及临公事则正色立争必当理然后巳州长虽甚怒无如之何然知其无害已心亦不深怨也在渝州其佐曰赵寅以傲狠刻暴名扵世虽在卑位常行行视天意气如公相兄始至阅狱囚释寅所妄繋者近百人寅争之兄一不顾既而词礼倨慢兄亦不与之校乆之寅寝自媿悔谢服及寅官满泣涕不忍去兄早孤年过三十乃仕以是周知民间情伪其为政务合民心有悍狡为民害者痛绳以法愚弱不失理者徐为谕觧往往晓悟欣悦辍讼而去故所至民爱慕去之乆犹思咏不已然其奉上官无过分之礼每罢官入京师多闭戸家居未尝及权贵之门视审官缺贠榜扵壁人乆不取者辍受以去惟掌店宅时留京师凡再朞自余率不过数月已去矣以是独所治之民知其才业之美朝廷终无从知之佗人人或仕䆠絶在兄后或才能出兄下逺甚以熟扵时态往往取显䆠兄䖏之晏然俱若不见闻者常曰吾幸以寒士积官至二千石自足已乆尚何求于人哉司马氏同居累世宗族甚大兄为之长凡二十余年能一施以㤙无亲踈贤不肖之间故人人无怨善为诗多为人传诵夫人同郡魏氏封某县君故䖏士赠着作郎野之女䖏士名重扵真宗朝列传在国史夫人先兄十八年终于渝州享年若干子男二人雍太庙室长应试将作监主簿女三人长适内殿承制雷周祐次适冯翊县尉王淳蚤卒次适郊社斋郎崔颕兄终之岁某月某甲子与夫人合塟扵先茔光以塟日之迫不暇请扵佗人故忍泣叙而铭之光后兄二十一岁而生加之各从䆠四方于兄治行不能得其详姑録其所知以传永乆不敢以一言私也铭曰夀虽未高不为夭官虽未显不为卑徳之和为衆所慕政之便为民所知仕不茍进兮于道无亏兄今何恨兮生者同悲呜唿哀哉清逸䖏士魏君墓志铭君讳闲字云夫世家于陕之东郊父讳野真宗皇帝时有大名累召终不能起赠着作郎君少喜为诗学鼔琴不乐仕进一遵着作君之志皇祐二年仁宗皇帝祀眀堂诏天下求遗逸草莱年耆徳茂者知府直史舘李公昭遘荐君再世有高莭上嘉之赐号清逸䖏士嘉祐八年八月癸未终于家年八十四君自始生至没当国家隆盛偃兵无事之时家有旧田庐君谨守而治之朝廷以着作君之贤复其子孙无有所与以故沛然自足无衣食之累性不嗜酒谨㓗守法度然与人和浮沈闾里不自标掲以故其生也人乐与之逰其没也无谤言府县之官或时延礼亦与之往来然未尝有毫髪之私以干之其政事失得未尝纳于耳出于口也以故皆爱重之无厌倦少好养生大要用冲澹自守不以一物累其心以故视聴歩趋能老而不衰呜唿今之名䖏士者多矣或力为竒谲以盗声名万一辈幸欲欺愚俗取美官或交逰有位依其名势干没射利以侵渔细民若是者虽不仕又足贤乎然则能保其福乐而免扵过咎有如君者凡几人邪君三娶曰臧氏曰赵氏曰皇甫氏子男一人曰樵女三人适进士梁轸张震左侍禁张宏孙男二人曰潜曰泽先仆射与着作君相爱如昆弟光拜君于髫齓之年今也其孤将以某年月日塟君于某地来求铭光何敢辞铭曰天长不息兮地大无疆人寓其中兮细于毫茫夺攘纷纠兮非愚则狂惟君之生兮遭世宁昌依承先徳兮晔然有光笥有余衣兮廪有余粮养生以理兮行已有方居不烦人兮逰不出郷逍遥自适兮旣夀而康视彼公侯兮金朱煌煌忧劳没齿兮或罹咎殃为得孰多兮为谋孰长郓州䖏士王君墓志铭至和中光从故丞相庞公鎭郓州公命光典州学学生王大临通经有行谊光特爱重之后十五年王生来见光于京师曰大临将以今年某月某日塟其亲于湏城县长山之麓子为我铭其墓光辞以拙于文生曰大临逺来非有佗故唯铭之求朝士大夫以百数大临无所謟唯子之归子何得拒之光媿其言不敢辞因曰然则愿闻先子之行生乃出其邑人试祕书省校书郎梁君焘之状以授光曰君讳惟徳字辅之始为童子父行戍于蜀君侍大父母抚诸弟以孝友闻其治家如成人大父母终君亲负土成坟终丧不尝酒肉父自蜀归家益冨父好散施君竭力以助之有所予必称父命以致之尝举三礼一试于礼部不中格喟然归不复就举専以养亲治经为事着礼说二十卷性温厚喜导人为善郷里谓之王君子有鬪者君徐以义理辨告皆悦曰君子幸教我我何敢违即觧去不复诣吏年若干病亟叹曰死生有命恨不得终为子之道以天圣五年十一月辛亥终再娶皆杨氏其后夫人赠职方贠外郎旦之女也能成君之志顺适舅姑使之终身无忧愠之色及老寝疾每祭祀犹强起执事年若干以嘉祐五年十二月己已终子男五人长曰大顺今爲剡县主簿次未名次大同皆早世次宗道次大临女二人长适大学舘学究刘应祥次亦早世君既没家甚贫大临以善讲觧爲诸生师月受俸于州学钱二千积而不用满三十万乃举两世之柩而塟之光不及见君知其爲人以其子之贤与梁君之言于是乎铭铭曰孝乎亲友于其弟家有余施及郷里人悦其教称爲君子呜唿是亦爲政奚必仕礼部尚书张公墓志铭熈宁四年三月癸已礼部尚书致仕张公年八十八薨于冀州私苐其孤保孙状公之功行遣使者走洛阳谓光曰公将以八月壬申塟子爲我铭公之墓光旣哭自惟文辞鄙恶不足发眀公事业然婚媾累世庶知公之志于佗人爲详用不敢辞公讳某字诚之其先家于深州曽祖讳侑祖讳光伟赠太子中允父讳文质赠尚书左仆射母太原郡太君王氏自㒒射以上皆不仕而家饶于财太平兴国中契丹屡入塞㒒射以深州城恶始徙居冀州眀年深州䧟公以景徳二年登进士苐厯蜀州赵州司理迁安肃军判官天禧末诏诠司以身言书判取士应诏者五十余人唯二人中选而公与其一由是除着作佐郎知朝城县㓂忠愍公尹大名于僚吏中待公独异曰观君器业他日必当逺到秩满爲开封府司録出知将陵县通判雄州王文康公爲御史中丞荐公自屯田贠外郎改殿中侍御史迁侍御史弹劾不避贵戚迁兵部贠外郎封塩铁勾院明道二年京东大饥选公爲转运使赈救有方优诏褒美就赐𬗋衣金鱼间一岁徙陜西又徙河北举按贪横风迹益显景祐四年入爲戸部副使寳元元年迁度支副使㝷元昊僣乱西鄙骚动诏以公爲天章阁待制陜西都转运使诸将争进攻取之荣公上言戎狄狂僣自古有之今大兵出征臣恐生民徧受其弊若元昊果有悛悔懐服之心无佗邀求虽名号未正臣谓亦可阔略与其责虚名于戎狄曷若拯实弊于生民也朝廷虽不即从其后绥抚元昊亦略如公筞康定元年迁龙图阁直学士知延州是时大夫人髙年𬒳疾公难于逺离而不敢辞朝廷责公不即之官复以待制知泽州明年徙知成徳军遭太夫人忧有诏起今视事俄还学士职公上言契丹与元昊为婚恐隂谋相首尾河北城久不治宜留意㑹契丹聚兵塞上求关南地庆暦二年诏以公为河北都转运使悉城河北诸州契丹讲觧复知成徳军明年自兵部郎中迁右谏议大夫充河北都转运使公辞以河北幸无事愿以故官留成徳诏从之明年徙知青州问一岁入知审官院改知开封府明年出知成徳军未行改河北都转运使公上言恩州守臣非其人州兵骄悍恐有意外之变不报俄徙陕西都转运使恩州兵王则果作乱公坐失觉察明年左迁知汀州先是冀州男子李教醉酒妄言渉妖逆事觉自经死教兄敡为公壻其怨家告敡父母因敡私属公得免縁坐事下御史府案验皆无实公犹以婚家落学士自给事中降授左谏议大夫初贬江南㝷徙知彬州皇祐元年复以给事中知洪州明年复为学士在洪三年入判流内铨知审官院出知澶州明年徙河北都转运使至和元年徙知相州明年复知审官院嘉祐元年知邢州明年告老以吏部侍郎致仕家居凢十五年遇英宗今上即位及郊礼恩就迁三官为礼部尚书公性孝友始罢蜀州归得蜀中竒缯物入门不以适私室悉布之堂上请太夫人及昆弟姊妹恣择取之常曰兄弟天之所生譬如手足不可离絶妻妾乃外舎之人奈何用外人而㫁手足乎宗族虽甚踈逺其贫窭者无不收恤男女孤婺矛牙者皆为之婚嫁无一人失所者然为人荘重虽家居常自整饰衣冠不具不以见子孙与语或至夜分不命之坐闺门之内肃然如官府事小大皆有条理自始仕至终老凡与賔友相接常垂足危坐或燕饮终日逮夜未尝稍轻倚有倦怠之色佗人莫能为也其在官以精敏㢘直为朝廷所知故每有邉警及灾害处多以公当之事无不集识量髙逺能甄别人物前后荐举僚吏数百人讫无一人败官爲累者翰林郑学士獬屡举进士不中见公于洪州公曰君科名当爲天下第一得自有时勿以爲忧巳而果然家本河北不习舟楫及谪官南方极江湖之险每值风涛家人不胜愁恐公曰吾自省平生处心无可愧者神明必将卫我岂沉溺于此哉怡然不以屑意在南方累年夫人及子孙相卫物故者数人知冀州蒋偕尝有憾于公乗公之谪以事残破公家至伐墓中柏以治道路佗人谓公罹此忧患必不能济公以道自寛卒无恙而返及偕爲侬蛮所杀家人或有快之者公輙怒责公既纳政还郷里熈宁初河北地大震往往坏官府民居公方食案上器皆倾坠左右奔散公安坐自如徐曰地震常理何至惊遽如此时河决枣彊势逼州城或劝公徙家邢州公曰吾家衆所望也苟轻为举动使一州吏民何以自安卒不徙朝廷优礼旧徳五授其子保孙以冀州官保孙欲顺适公意凡居处出入及燕待賔客奉养供张之具皆不减为二千石时故公虽退居不自觉异于昔日也年逾八十耳目手足犹聡明轻利饮食起居壮者或不能及嗜读书老而不衰临终前一日唿门生问西边用兵今何如朝廷法令无复变更否其忠爱之心盖出天性非有为而为之也讣闻太常谥曰恭安夫人永嘉郡君刘氏先公亡二男长曰贻孙大理评事次曰保孙殿中丞五女长适前进士李敭次适供备库副使贾世永次适端明殿学士司马光次适供备库使任永次适厯城主簿刘忠辅贻孙及适贾氏刘氏女皆早卒公乆在贵位宗族用公䕃𥙷官者凡三十余人铭曰福善之道世或疑之以公而观决无可疑仁不遗亲忠不忘君立身谨严当官恪勤入践䑓阁出临藩服自少通显逮于纳禄体强无疾资用常充年垂九十荣禄而终章绶累累延于九族归从祖考是谓全福右谏议大夫吕府君墓志铭府君讳诲字献可其先幽州安次人曽祖父讳琦晋兵部侍郎赠太师中书令尚书令祖讳端相太宗真宗以太子太保薨谥正惠赠太师中书令伯祖讳余庆太祖时参知政事赠镇南军节度使各有功烈记于史官父讳荀国子愽士赠兵部侍郎母张氏追封清河郡太君献可㓜孤自力为学家于洛阳性沈厚不妄交㳺洛阳士人往往不之识登进士第调浮梁尉不之官歴旌徳扶风主簿迁云阳令改着作佐郎知翼城县徙签书定国军节度判官通判梓州事未至官遭母䘮服除知大通监兼交城县召入为殿中侍御史弹劾无所避兖国公主仁宗之爱女下嫁李玮薄其夫家尝因忿恚夜开禁门入诉于上献可奏宿卫不可不严公主夜叩禁门门者不当听入并劾奏公主合宦者梁懐古梁全一窜逐之㑹有新除枢宻副使者当时人有疑论献可与其僚直以衆言陈上前谓必不可留章十七上卒与之俱罢献可得知江州久之复召还台英宗即位改起居舎人同知谏院时上有疾太后权同聴政内侍都都知任守忠乆用事于中上之立非守忠意乘此与其徒间两宫造播恶言中外恟惧献可连上两宫书开陈大义情辞切至由是慈孝益笃䜛言不得行上疾久未平献可请早建东宫以安人心既而上小瘳谦黙未可否事献可屡乞亲万机揽威福延近臣通下情又请太后间数日一御东殿渐逺庶务自谋安佚㑹小旱因请上亲出祷雨使外疑释然太后旣归政献可复言于上今虽专聴㫁太后辅佐先帝乆多阅天下事事之大者犹宜关白咨访然后行示不敢专以报盛徳任守忠谋不售而惧乃更巧爲謟谀求自入于上献可曰是不可使乆处左右亟言上数其前后巨恶并其党史昭钖窜于南方因上言大姦已去其余向日慿恃无礼者宜一切纵舍勿念以安反侧顷之以兵部贠外郎兼侍御史知杂事执政建言欲如汉氏故事推尊濮安懿王献可率僚属极陈其不可且请治执政之罪积十余章不听仍求自贬又十余章懐知杂御史敕告纳上前曰臣言不效不敢居其位上重违大臣又嘉台官敢直言章留中不下还其敕告屡诏令就职献可与僚属具録所上奏草纳中书称不敢奉诏固请即罪上不得已听以本官出知蕲州巳而徙知晋州今上即位加集贤殿脩撰知河中府未㡬召爲刑部郎中充盐鐡副使上素闻其疆直擢爲天章阁待制复知諌院迁諌议大夫权御史中丞是时有侍臣弃官家居者朝野称其材以爲古今少伦天子引叅大政衆皆喜于得人献可独以爲不然衆莫不怪之居无何新爲政者恃其材弃衆任己厌常爲竒多变更祖宗法专汲汲歛民财所爱信引㧞时或非其人天下大失望献可屡争不能得乃抗章悉条其过失且曰误天下苍生必此人如久居庙堂必无安静之理又曰天下本无事但庸人扰之上遣使谕解献可执之愈坚乃罢中丞出知邓州献可虽在外遇朝廷有大得失犹言之不置㑹有疾奏乞闲官归郷里朝旨未许乃乞致仕诏提举西京崇福宫到官又乞致仕许之以熈宁四年五月甲午终于家年五十有八初正惠公薨其家日益贫献可旣仕常分俸之半以给宗族之孤婺矛牙者室无余赀所以自奉养至俭薄其治民主于惠利而疾姦暴大抵㮣以公平故所至人安之屡为言职其奏草存可见者凡二百八十有九厯观古人有能得一二已可载之列传垂示后世在献可曾何足道今特举其事系安危者书之至于进对口陈之语不可得而闻也前后三逐皆以迕犯大臣所与敌者莫非秉大权天子所信向气势轧天下献可视之若无所睹正色直辞指数其非不去不巳旁则为之股栗而献可处之自如平居容貌语言恂恂和易使之不得位于朝人不过以谨厚长者名之而巳矣及遇事茍义所当爲疾趋径前如救焚溺所不当爲畏避逺去如顾䧟穽惟恐坠焉晚年病卧洛阳犹旦夕愤叹以天下事爲忧过于在位任其责者曽不念其身之病子孙之贫也呜唿今之世爱君忧民发于诚心无所爲而爲之可已而不巳始终不变有如献可者能几人邪故其没之日天下识不识皆咨嗟痛惜彼其心岂独私于献可㢤献可始娶张氏故丞相邓公之孙后娶时氏故侍御史旦之孙封同安县君四男长曰由庚金水主簿次曰由圣将作监主簿次曰由礼由诚皆未仕六女长适罗山令鞠承之次适光禄寺丞吴安诗次适进士姚辉次蚤卒处者二人以其年八月某日塟伊阙先茔献可病亟爲手书命光爲埋文光往省之至则目且瞑光伏唿曰更有以见属乎张目强视曰无光出门而献可没噫如光者乌足以副献可之所待邪顾义不得辞哭而爲铭铭曰有宋名臣吕正惠公之孙以忠直敢言克绍其门位则不究道则不负年则不夀名则不朽呜唿爲人臣爲人嗣始终无愧能底于是可谓备矣温国文正公文集卷第七十七温国文正公文集温国文正司马公文集卷第七十八温国文正公文集卷第七十八碑志四皇从兄华隂侯墓志铭皇姪右屯衞大将军令邦墓志铭皇从姪蓬州刺史夫人仁和县君潘氏墓志皇从姪右屯卫大将军士虬墓记右班殿直傅君墓志铭虞部郎中李君墓志铭比部郎中司马君墓表龙图阁直学士李公墓志铭户部侍郎周公神道碑皇从兄华隂侯墓志铭华隂侯仲连字齐贤魏㳟显王元佐之曽孙邭国公允成之孙遂昌𥙿公宗颜之长子母曰太原郡君郭氏𥘉除右内率府副率厯率府率右千牛卫将军右监门卫大将军英宗即位迁右武卫大将军抚州刺史今上即位迁右羽林军大将军辰州团练使侯㓜不好㺯长而乐善学尤精于汉书昭𥙿公素好学喜为诗蔵书万卷侯能嗣承其志目其诗曰贻庆集熈宁二年五月戊子以疾终享年三十有六上爲之辍视朝一日追赠华州观察使封华隂侯夫人长安县君刘氏男二人长曰士辔蚤卒㓜曰士頖右内率府率女六人四蚤卒二未嫁以某年十一月癸酉塟永安县铭曰昭𥙿爱子以诗书教名而蔵之志在则傚能守冨贵为诸侯孝皇姪右屯卫大将军令邦墓志铭右千牛卫大将军令邦字安国冀康孝王惟吉之曾孙丹阳僖穆王守莭之孙右龙武军大将军陇州防御使世符之子也母曰南阳县君张氏将军生五年除太子内率府副率英宗即位迁古监门率府率今上践祚迁右千牛卫将军熈宁二年五月甲午遇疾卒年十九赠右屯卫大将军治平𥘉英宗诏宗子无㓜长皆就学差其年爲大中小三品各置师以教之将军时年十二从父南康修孝王爱其才性命爲小学录以表率羣儿及年十五以新制试孝经论语于大宗正司二宗正以其诵习最精屡称叹之将军起谢不敏拜于牀下衆益美其警悟而不伐遂升中学授左氏春秋将军事亲至孝有疾至焚香于臂以祷请然亲有过未尝不諌争其所爲得礼义类皆如此不幸蚤世识之者无亲疎共惜之二子男未名而卒女尚㓜是岁十一月癸酉塟于永安县铭曰学则敏行则孝志业修冝逺到命不融衆所悼皇从姪蓬州刺史夫人仁和县君潘氏墓志铭皇从姪右武卫大将军蓬州刺史令超之夫人日仁和县君潘氏故郑王美之曽孙平州刺史惟熈之孙合门祗候仁矩之子生十六年以选归于蓬州使君封仁和县君熈宁二年八月己未疾以卒享年二十有四生五子男子翺右内率府副率次二男未名二女早夭铭曰太勲之门克生令孙归于帝族禀命天昏款文幽石以识茔园皇从姪右屯卫大将军士虬墓记右千牛卫将军士虬右武卫大将军果州团练使齐安郡公仲郃之子赠安化军莭度观察留后髙宻郡公宗望之孙赠安逺军莭度使同中书门下平章事宻国公允言之曽孙也母曰安康县君李氏将军生五岁以例赐名除右内率府副率眀年迁右监门率府率今上践阼迁右千牛卫将军㓜而秀慧不嬉戏异于常儿七岁始就学授孝经孜孜不舍昼夜教授刘仲章老儒生尝于广坐问之曰将军诵孝经果有何得对曰事亲孝故忠可移扵君居家理故治可移扵官此其所得也仲章惊叹曰异日成长必爲徳器数年愈自修立有成人之风亲亲尊尊动皆应法问安视膳朝夕无倦不幸遇疾以熈宁二年五月丙戌卒年十二宗室共嗟惜之朝廷赠右屯卫大将军其年十一月癸酉塟永安县谨记右班殿直传君墓志铭熈宁二年春傅钦之遗光书曰昔我王考材气过人䆠不遂以没尧俞㓜鞠于王妣以至成人㤙隐殊厚尧俞或以事夜艾未寝王妣常危坐待之及仕而之四方王妣不见再逾月则忧念气濇而成痈逮王妣之亡竭尧俞之泣不足以偿癕之血也今将以某月某日举吾王考妣之栕塟于济源吾尝与子同在諌省子幸而知我必为我铭其墓子茍自谓不能是爱其少顷之勤而使我抢终已之恨非仁人之为也光读之媿且惧复书曰子以义责光光何敢辞然门内之美光不得闻也子为光叙其事以来光谨条次之则可矣有间钦之以其状来曰君讳某字寳臣其先大名内黄人世为冨家曽祖考讳思进始读书爲儒祖考讳凝赠虞部贠外郎考讳世隆以春秋三传登科官至驾部贠外郎知印州事始家于郓君少通尚书屡举不中苐用亲䕃𥙷三班借职累迁至右班殿直𥘉监澶州酒税厯齐州离济赛酒税庐州廵检以事去官后监赵州仓知㝎州新乐县复以事去官已而监博州酒税以疾罢归眀道元年十月十日终于家夀六十一君爲人忼慨方严家之子弟虽甚爱之不命坐不敢坐其当官眀敏果断在新乐有西山采木卒二百人谋刼其县大唿自南门入君率左右操白挺逆之至则叱使坐卒不意君遽出皆愕不敢动君因骂之曰饿兵欲奚为捽其为魁者数人杖之各数十而纵之皆抑首去不敢出声然不能与世浮沉平视贵要若无人故所至龃龉且老益穷因发狂疾弃官归卧一岁所忽起召家人与诀语言如平生人乃疑其非狂也故相国王沂公为诸生家居未与人接君即以公辅噐之巳而果然人不知其何用知之也夫人霍氏国子博士致仕若拙之孙笃扵孝慈其父亡夫人未之知独视云烟草木皆惨悽变色泣下不能自止逾月而讣至后君二十二年年八十一而终男某仕至山南东道莭度推官知磁州昭徳县事赠工部郎中二女其长者蚤世㓜适杨氏孙七人长曰尧俞字钦之今爲兵部贠外郎次舜俞郊社斋郎次君俞未仕余皆早世钦之爲諌官䖏大议正直无所顾避朝廷不能用其言除知杂御史钦之固辞不肯拜必求得罪以去知和州声振天下呜唿得非承其祖之风烈邪钦之以夫人尝至济源爱其土风遂塟焉铭曰气直志刚难进易伤善抑不扬其后必昌皆理之常虞部郎中李君墓志铭君之族出赵郡后家肥郷今爲𨳩封府人曽祖考讳滔洺州团练判官赠中书令妣鲁国夫人苗氏祖考讳炳侍御史赠尚书令妣陈国夫人周氏考讳䞇虞部贠外郎赠司封贠外郎妣扶风县太君宋氏司封之兄沆以清重知治体相真宗弟维以文辞髙仁宗𥘉爲翰林学士皆有传在国史当世士族咸荣慕之君讳某字汉臣早孤始以相国夫人奏试将作监主簿复以翰林君奏爲守主簿𥘉监汝州塩酒税在京茶库西京粮料院遭扶风太君䘮服除监南京麴院在京丰济仓㑹乆疾以国子博士分司西京寻又掌中岳庙庆暦七年七月癸已终于官舍年五十二君喜爲诗有前人风挌爲人温良清谨睦扵族姻厚扵朋友故其生也人无与之爲怨没也乆而思之夫人聂氏祕阁校理震之女封河南县君生六子男攸今爲内阁承制女一适古班殿直王矞一适屯田郎中朱䖏仁余一男二女早卒君之没攸与二䖏妹皆㓜家极贫夫人婺矛牙居二十余年抚育诸孤纲纪家事小大曲尽其冝李氏以复振熈宁二年六月戊午终于京师年七十五先是攸升朝赠君虞部郎中夫人封福昌县太君攸所居官皆有能名异日必将有成者也光于夫人为姊子攸谓光将以今年某月日塟于洛阳贤相郷之墓子冝爲之铭光不辞铭曰生则人亲之没则人思之诚不尽扵中其谁能得之位则不充夀则不融冝其有子以收以祀以终厥祉比部郎中司马君墓表兄讳某字嘉谟陕州夏县人其先宗支所自出见扵祖墓碣曽祖讳某祖讳某父讳某皆不仕兄爲人谨厚孝扵亲友于兄弟自㓜及长无子弟之过不幸生二十八年以天僖四年六月辛夘终于家夫人同县王氏进士禹之女长男未名而夭次男京生未踰岁而兄没夫人年尚少自誓不嫁京既长以叔祖天章府君䕃入官爲人彊直干敏所至吏民称之由是累迁尚书驾部贠外郎通判潞州军州事赠兄官至比部郎中夫人享荣禄之养几三十年封福昌县太君年七十九以熈宁三年七月壬寅终二女长适郷人曹中立早卒次适进士宋辅始兄之没光生二年矣故扵兄之材行不能详知然茍非兄力爲善扵其身而无禄安能有遗福及其后邪兄以天圣六年三月乙已塟扵先茔及夫人之没以其年十月辛酉祔于兄墓京惧嵗时之乆不可以莫之识也泣请扵光爲之表龙图阁直学士李公墓志铭公讳某字公素其先唐之宗室避乱入蜀家于邛州之依政曽大父讳殻大父讳扆父讳宪皆不仕大父以才行着郷曲朝廷褒之号静惠䖏士公生三嵗而孤性警敏过人兄绹教之书严其程课而出公遨戏自如比暮兄归公徐取书乘月视之一过立诵数千言兄由是竒之稍长善属文尤工謌诗气格豪迈景祐五年举进士爲天下苐二除大理评事通判邠州事州人以公少年高科始不以吏事期之公锐精爲冶所䖏画皆出人意表吏民大惊㑹夏虏㓂西鄙刘平石元孙战没邉人恟惧邠州城恶吏民谋内徙以避之时州无守将公摄州事即发民治州城僚吏固争以事当言上侍报公日虏将至国外可暇顾文法爲身计耶且我实爲之有罪不尔累乃亲度材庀㤙赋功董役不三旬而毕仁宗闻而嘉之下诏佗州守僃当完者视邠为比官满召试除集贤院厯判登闻皷院吏部南曹开封府推官修起居注失执政意出为亰西转运使复还修起居注判三司塩銕勾院时杜祁公爲宰相多採㧞英儁寘之台省不利祁公者指公爲其党左迁知润州事徙知洪州事乆之谿变㓂亰湖朝廷议择有材智者以爲转运使鎭抚之上曰有舘职善饮酒者爲谁其材可用今安在宰相不能对上复曰是往岁城邠州者宰相即言公姓名乃除荆湖南路转运使公乗驿至邵陵令诸州皆按兵母得进讨遣使蛮居谕以祸福群蛮感悦皆罢兵受约束又召还修起居注纠察在京刑狱遂知制诰判吏部流内铨知审官院以龙图直学士权知开封府事京师多老奸宿猾吏不能禽公推迹其物色起居一时録治略尽威令大行坐盗入慈孝寺窃章献皇后御容大珠徙提举在京诸司库务顷之遇疾皇祐四年八月癸未终于家年四十官累迁至起居舍人公爲人踈明乐易倜傥不羁饮酒尽数斗不乱视金帛如粪壤厚于交友与之逰者乆而益亲之爲布衣时周逰四方识其土风人情故平生喜言爲治之体及用兵方略数陈便冝书数十上仁宗杳秋䆮髙未有继嗣公因侍祠髙禖遂奏赋大指言王者修身治国家逺嬖宠近柔良则神降之福子孙蕃衍上深嘉纳命内侍石全育宣诏慰抚之公家至贫及病亟自爲表言母老不能终养以是累陛下上哀之恤甚厚时之士大夫无不惜公之志有余而夀不给也夫人张氏封南阳郡君子男三人稷太子中舍秬大理寺丞秠太常寺奉礼郎女四人长适皇城使刘永吉次适进士谢少微次早夭次未嫁光与公同年进士也稷状公之治行命光爲之志光不得辞铭曰材气以爲实文学以为华孤举秀出以大其家千里之足羁绁所不能制百围之木钩矩所不能加功可大施而夀禄不遐呜唿天实使然其又奚嗟戸部侍郎周公神道碑周以国为氏汉魏以来世有显人公之先家于益都曽祖考讳仁贵不仕祖考讳子元举三礼登科为深州司法参军契丹覆深州举室罹祸朝廷哀之赠大理寺丞祖妣田氏追封仙逰县太君考讳圭时适在外得免朝廷赐以官终太子中舎累赠尚书左㒒射妣李氏累封常山县太君公讳沆字子眞举进士一上中第除胶水县主簿初试吏事精敏如素习上下称其能徙诸城主簿用蔡文忠公荐迁鎭海军节度推官知勃海县滨州大吏恃府势筑室鄣氏居害其出入民诉县以十数前令莫敢直公立表撤室收吏抵罪豪猾惕息歳余召入改着作佐郎县民诣转运使杜祁公请留祁公爲奏诏许之㑹公以母老疾求监青州税㝷以忧去职服除知嘉兴县赵元昊扰西陲诏近臣举可通判陜西诸州者冨丞相时知制诰以公名闻擢通判凤翔府以权发遣盐鐡判官召还改江西转运判官公固辞愿得近郷里一官以谋葬乃改知沂州过京师入对言事仁宗善之赐服银绯到官数月召还为开封府推官俄迁判官㑹湖南蛮唐盘二族杀掠居民官军讨之数不利有诏本路遣人招抚蛮辄杀之乃以公为转运使委之经画辞行仍服金紫公至上言蛮骤胜方骄未易懐服宜须秋冬进兵击之蛮地险气毒其人骁悍善用鋋盾北军不能与之确请选邕宜融三州澄海忠敢知其山川习其伎艺者三千人入擣巢穴余兵络山足岀则猎取之俟其势穷力屈然后可招抚也朝廷用其筞二族皆降湖南遂平是时军旅暴兴运路险涩公随宜区处资粮丰给而民不疲病召爲度支判官行未至复加直史馆知潭州兼荆湖南路安抚使先是北军戌湖南山谿者㦯朞年或再朞乃代去再朞者多死瘴疠公奏以为不均请皆以朞年为㫁所生全甚衆归朝除河东路转运使自庆暦以来河东行鐡钱民多盗铸吏以峻法惩之抵罪者日繁终不能禁公乃命高估铁价盗铸者无利不禁自息入爲度支副使侬智高㓂掠广南既败走诏以公为西路安抚使天子以岭南地恶命公非贼所残州县不必往公曰天子之命至仁也然远民新罹荼毒余敢不究宣天子之泽以靣慰之乎遂徧行州县虽穷僻无不到者民避贼多弃田里逺去吏以常法满半歳不还者皆聴人占佃公曰是岂与凶年逃租役者同乎奏更延期一年召使复业有巳为人占佃者皆夺还之仍免其一年租三年役贫者县官贷以种粮由是岭南民复安集又奉使契丹还加天章阁待制为陜西都转运使未几改河北𥘉河自横陇西徙趋徳博后十余年又自商胡西徙趋恩冀朝廷皆以功大遂不复塞有李仲昌者建议请自啇胡口下凿六塔渠引河东注横陇故道用功省而利大诏遣使者与公行视利害公上言国家近议塞啇胡计用薪苏一千六百四十五万役工五百八十三万今仲昌奏塞六塔计用薪苏三百万共是一河其塞之工力不容若是之殊盖仲昌故爲小计以求兴役殆非事实又即日河水广二百余歩六塔渠广四十余步必不能容且横陇下流自河徙以东塡阏成高陆其西隄粗完东隄或在或亡前日六塔水㣲通分太河之水曽不及十分之三濵水之民丧业者巳三万余户就使如仲昌言全河东注必横溃泛滥齐博徳棣滨五州之民皆爲鱼鼈食矣今自六塔距海不啻千余里若果欲壅河使东冝先治水所过两隄使皆高厚仍僃置吏兵分守其地多积薪苏以防冲决乃可爲也然其劳费甚大恐未易可辨以臣度之六塔实不可塞朝廷卒用仲昌议塞之旣塞不终朝复决齐博等州果大𬒳水害朝廷乃窜仲昌于岭南诸阿附其议者亦抵罪衆始知公议爲是公又上言民罹水灾皆结庐隄冡粮乏可哀臣欲辄发近仓赈之顾大㤙当自上出臣不敢窃取爲名愿亟遣使者案视收恤之朝廷从之未几徙河东都转运使踰年迁龙图阁直学士知庆州兼环庆路经略安抚使邉民多䦨出塞贩青盐抵重法公请损官盐之价犯者稍衰入判三班监兵部太常寺通进银台司仁宗山陵为卤簿使又以遗留物奉使契丹公以二使皆有厚赉不欲专之因託以力不能兼辞使契丹不行士大夫美之英宗𥘉即位契丹遣使贺干元莭公爲馆伴诏取书入置柩前使者固请见上曰取书非故典也上以方衰绖不许使者执书不肯入合门公曰昔北朝有丧南使至柳河而还今朝廷重邻好听君前至京师逹命于先帝恩礼厚矣奈何更以取书为嫌乎使者立授书是时朝廷未知契丹主之年公从容杂佗语以问使者使者出不意遽以实对既而悔之相顾愕眙曰今复应兄事南朝矣顷之迁枢宻直学士知成徳军兼眞定府路安抚使土俗多弃亲事浮屠公案籍阅其不知法者皆斥还其家凡斥数千人在眞定数年以疾辞位治平四年以户部侍郎致仕其年八月丁未朔薨于家年六十九公为人荘重动止皆有法不妄笑语居家孝友甚至而当官谨严始终如一鉏姦衞良摧彊抚弱去嘉兴二十年人有过其县闻民间犹思咏之以爲前后无有罢潭州民遮道不得行公谕解不能却乃旋鞚而南曰当与汝归耳衆喜奔唿争先道稍开跃马北去追至境者尚数百人与僚佐议事其言当者立从之不当不面斥其短徐曰某意欲如此爲安衆亦不能易也所部官属有罪先以好言谕之不变乃诮责之惧而自改者盖十七八苟尚不变乃案致于法犹爲亏除不尽绳也有死于官下其家孤贫不能自归者必爲赙歛衞送或无归者则爲存处立生业嫁其女诲其子弟视如亲戚故人始望其貌皆懔然畏之乆而求其心乃知实仁厚长者也先娶王氏再娶刘氏封彭城郡君皆先公即世三男莘将作监主簿百药大理寺丞常大䋥评事二女适太常博士荣安道来安令江懋简公薨之歳十月已酉塟于先茔百药曁常欲刻碑临道俾异日郷人皆得瞻公之墓不忘公之德请馆阁校勘梁君焘状公之功行以授光命爲之铭光昔通判并州事事公于河东虽自知无文不敢终辞铭曰古之君子徳盛道尊望之俨然即之也温公正衣冠严不可干施之于政乃仁乃寛吏畏而悛民思不谖𣢾铭垂美以告后昆温国文正公文集卷第七十八温国文正公文集温国文正司马公文集卷第七十九温国文正公文集卷第七十九碑志五殿中丞知商州薛君墓志铭衞尉少卿司马府君墓表尚书驾部贠外郎司马府君墓志铭书孙之翰墓志后书孙之翰唐史记后文潞公家庙碑书田谏议碑隂殿中丞知商州薛君墓志铭魏晋之间薛氏始自蜀徙河东有部曲数千家永嘉之乱保河汾以自固厯刘石符氏莫能屈姚秦元魏以来始出仕爲公侯卿相者比肩并起入唐尤盛号爲甲族然率囙逰窅去鄊里惟府君之先至今留居河东唐衰薛氏中㣲曽祖考讳昉不仕祖考讳允㳟赠諌议大夫考讳田枢宻直学士右谏议大夫赠太尉其行义功烈皆见扵宋宣献公所爲太尉公之碑府君讳仪字式之太尉公之第二子始以父䕃爲太庙斋郎又除守将作监主簿太尉公知益州奏府君监凤翔府啇税后徙知河东府君年少河东士民皆郷里长老然素严惮府君不敢干以私府君御之亦不失㤙义之中以父忧去官服除知鄠县徙知安邑通判渭州州将武人不能谨廉州大吏郝正者把其隂事招权受赇莫敢诘府君至以正罪恶言扵将请治之将内窘私以情告府君曰某止欲去恶吏耳必不使及君将亦知府君不欺即移疾以州事属府君府君乃发正私出塞市马收案伏法将不染于辞深徳府君且内慙自是悉委事于府君后将知府君贤亦委以事如前将既而某官张君亢除知渭州或谓府君曰君自到渭名虽州佐其实将也张君有材而尚气到必不为君下彼不可以文法拘也君冝于事一无所与庻几㦯免府君喟然叹曰吾推忠信正直之心以事人岂好犯上而专事邪今张君来吾犹是心也使张君贤必不我怨如其不贤吾获罪亦命而已矣岂可因人而变其守哉及张君至处事有夫府君力争如故必当理而后止僚吏皆为之惧张君𥘉无言乆之乃于广坐谓衆曰亢喜忠义与身俱生遇事辄发不能顾虑故数爲小人所䧟使爲亢佐者皆如薛君亢复何患于是闻者皆服张君之贤而重府君之正是时元昊数㓂邉覆军杀将朝廷患之乃命范文正公爲鄜延招讨使以张君知鄜州爲范公之副张公即具奏府君在渭州所以佐已之状乞移通判鄜州朝廷许之而府君母冯翊郡太君党氏春秋髙多疾顾恋郷里不肯随诸子之官府君之弟用太尉君㤙得官河中者适皆罢去府君乃固辞鄜州愿监河中塩税以便亲既得请范公遽上奏曰朝廷从薛某之欲于其私固便然甚非张亢求与共事之意乞以薛某还亢仍爲徙其兄若弟郷里一官以慰其心朝廷即以府君弟俅知河东县府君鄜州府君不得已之官张君患州大而䖏势卑难以待敌欲迁就伏龟山计功数十万时虏乗胜深入而州无役兵欲以战士筑之衆咸以爲难府君独以为可张君喜曰薛君谓之可事无不成矣役始兴而张君病失音府君外备宼敌内董役事人不知张君之病也城成民至今赖之岁余徙知深州遭母忧服除知啇州庆暦八年闰月庚戌终于州廨年五十一先是属县宰有建言商山产铜请置监铸钱朝廷下其议转运使有是之者府君上言朝廷前置阜民监扵州境洪崖冶铸銕钱未数年銕已竭其监当废况又益置铜钱监铜产尤薄恐徒劳费无益请以所得铜扵旧监铸钱铜竭而止章乆上乆不决㑹府君没宰之说遂行县官之费甚广而铜寻竭如府君言宰坐抵罪府君居家孝友自㓜能属文始习律赋语意即髙竒惊人然不肯从进士举尝着蓼虫赋以刺世之嗜外物而忘其苦者又以爲事之当者莫若言动交修名乃着五文以自警观是二文足以知其旨趣矣𥘉娶唐氏天章阁待制肃之女生一女适殿中丞赵士宁又娶刘氏左諌议大夫综之孙又娶李氏直集贤院建中之孙又娶陈氏司农卿宗元之女生二男长曰昌朝繇太子中允监察御史里行坐正论不阿黜为大理司丞次曰昌期早卒二女长适袐书省校书郎张煦次早卒昌朝将以熈宁五年正月某甲子塟府君于本县赵行村请直龙圗阁赵君卨状其冶行以授光使爲之志昔者先子尝获知扵太尉公从兄理佐府君于鄜州幕光亦尝拜府君于兄舎以是颇知府君之爲人府君容貌温㳟而内守坚不可夺移语言无机巧蔽匿而眀察物情其志常在利民而深疾姦恶故所至上官信之僚友亲之下民爱之今也幸使光志其墓光旣取赵君之状诠次之又敢私附其所知云铭曰迕意冝踈而或以之亲阿意冝合而或以之离盖至诚可以待无穷而辞色不过欺一时呜唿乆如薛君以忠信正直为心夫又何施而不冝卫尉少卿司马府君墓表府君讳浩于司徒公爲从父兄其郷里先世见于祖墓碣曽祖讳某祖讳某父讳某皆不仕府君少治诗以学究举凡八上终不遇遂絶意不复自进于有司专以治家爲事爲人魁岸慷慨尚气义于宗族㤙尤笃司马氏累世娶居食口衆而田园寡府君竭力营衣食以赠之均一无私孀妇孤儿皆获其所凡数十年始衆无丝豪怨言家贫祖墓迫隘尊卑长㓜前后积若干䘮乆未之塟府君履行祖墓之西相地为新墓称家之有无一旦悉举而塟之弟子里早孤府君识其儁异自㓜教督甚严其后卒以文学取进士第仕至太常少卿所至着名迹前此郷人导涑水以漑田利甚博嵗以岸益深峭水不能复上田日硗薄将不足以输租府君率郷人言县官始请筑塌扵下流水乃复行田间爲民用至于今赖之天圣八年四月癸己终于家年六十三庆暦二年八月癸酉塟西墓𥘉娶张氏早终生女适觧人南公佐公佐举进士得同学究出身再娶苏氏先府君十年终年五十八生男宣又娶郭氏无子后府君十六年终年若干宣用司徒公䕃𥙷郊社斋郎累官爲尚书驾部贠外郎知梁山军今致仕居家驾部君寛厚有守练习法令善为政吏民不能欺既升朝累赠府君官至卫尉少卿夫人苏氏追封长安县太君驾部君谓古君子论譔其世先人之美着诸金石故命光直叙其实以表扵府君之墓道时熈宁六年五月辛酉也尚书驾部贠外郎司马府君墓志铭兄讳某字周卿曽大父讳某大父讳某皆不仕父讳某以通毛诗屡应州举名升礼部及兄登朝累赠卫尉卿母某氏封某县太君司马氏累世娶居食口常不减数十卫尉府君爲之长兄年十六卫尉即以家事委之衣食均赡宗族无间言卫尉得以优㳺自适十余年而终兄用从父太尉君䕃𥙷郊社斋郎太尉以家事非兄不能办未聴从䆠后数年乃调逹州通川尉州有宣汉塩井距州千余里唯一谿仅通小舟可以往来守片吏恃其险逺大爲姦利州遣兄往按之因爲之区䖏利害凡再往返遂革其弊考满除华州司理叅军州将骄贵数用私欲挠公法兄执不聴有幕僚性刚戾自将以下皆恶之共文致其罪俾兄鞠之幕僚复上书讼州官皆获罪惟兄不染于辞人以是益知其公平有骁骑十余卒犯罪谋亡去监押捕获之诬云共啚不轨欲杀之以求功赏州官信之谓兄必考掠取服兄不从据实鞠之皆止杖罪余囚负䆓得直者甚衆既而遭継母郭氏忧去官直冤者或炷香扵顶臂以送之服除授觧州闻喜尉用荐者迁大理寺丞知河中府猗氏县徙阆州新井县通判邓均二州先是房州竹山有金谿出金甚多山谷穷僻人迹罕至豪族专其利监司欲命官置场市之皆惮其险辞不行时兄年巳踰六十奋曰利其禄而避其劳可乎遂往跻攀崖巘为之经画条目使公私俱利仍每月一按行凡歳余乃还均州秩满徙知梁山军累官至驾部贠外郎年甫七十体力尚壮即求致仕诏𥙷子广郊社斋郎广为虢州卢氏主簿迎兄之官以熈宁八年十二月戊子朔暴得疾已丑终于官舍年七十有三兄为人沉厚寛𥙿喜愠不形扵外少时家贫有衣一笥夜遗火比家人觉狼狈救之笥衣巳尽兄独卧不起家人尤之曰焼衣荡尽何心尚安卧邪兄曰衣已烧矣起视何益转枕复寝人皆服其度量子孙仆役有过徐训谕之不轻骂辱然当官公直能知小民情伪吏不敢以丝毫欺也虽练习律令而不爲峭刻断狱必求厌人心摧抑彊猾扶卫愚弱所治职事皆有方略或素号繁剧者兄䖏之尝有余暇气色不动而衆务修举廷中永昼寂无人声其下皆畏而爱之乆犹见思从仕三十余年未尝有过然性恬静不自矜誉故人知之者益鲜无所超越循常调终身兄亦不憾也其奉养俭素自爲布衣至二千石饮啜服用未尝少异与郷人居和易简静故没之日闻者无不叹惜先娶纽氏早终再娶张氏觧州助教震之女柔静慈良宜于族姻封清河县君治平四年终于邓州年五十八子男四人曰齐曰庭曰广曰房庭虢州虢略尉女四人长适觧人樊景让次适陕人张安仁次二人未嫁皆早夭齐等以熈宁九年二月壬寅奉兄及嫂之䘮塟于夏川鄊先茔之西南光以期日之迫不暇请于时之贤士大夫自爲之铭曰廓然有容頽然无争所莅之政不烦而成去乆而人益思无求而人莫知年至归休始终无亏书孙之翰墓志后明道中公在华州光始以太庙斋郎得谒见皇祐中幸与公同在舘阁公于光爲前辈而光服公才仰公徳不敢以同舍期也然粗能孰公之爲人元丰二年十一月公弟子崇信令察示光以欧阳公所譔公墓志光读之怳然如复见公得侍坐于傍也昔蔡伯喈尝言吾爲碑铭多矣皆有慙徳唯郭有道无媿色耳观欧阳公此文其言公自𥘉仕以美才淸徳为时所重在諌院言宫禁事切直无所避在陕不饰厨传凡当官公论不私其所爱淡然寡所好外和而内劲喜言唐事学者终岁读史不如一日闻公论此皆光亲所覩闻当时士大夫所共知可谓实録而无愧矣公名高扵世欧阳公以文䧺天下固不待光言而后人信之然岁月益乆识公者益寡窃惧后之人见欧阳公之文以为如世俗之铭志但饰虗美以取悦其子孙耳故冒进越之罪嗣书其末譬犹捧土以培泰山匊水以沃大河彼岂赖此以爲髙深㢤盖志在有以益之不自知非其任也书孙之翰唐史记后孙公昔着此书甚自重惜尝别缄其槀扵笥必盥手然后启之谓家人曰万一有水火兵刃之急佗货财尽弃之此笥不可失也每公私少间则增损改易未尝去手其在江东爲转运使出行部亦以自随过亭传休止辄修之㑹宣州有急变乗驲遽往不暇挈以俱旣行于后金陵大火延及转运𪠘含弟子察亲负其笥避扵沼中岛上公在宣州闻之亟还入门问曰唐书在乎察对曰在乃恱余无所问自壮年至于今白首乃成亦未以示人文潞公执政尝从公借之公不与但録姚崇宋璟论以谕之况佗人固不得见也元丰二年察自阳翟来洛阳以其书授光曰伯父平生之志萃于是书朝廷先尝取之留禁中不出今没二十余年家道益衰大惧是书遂散逸不传于人故録以授子光昔闻公有是书固愿见而未之得得之惊喜曰子之贶我兼金不如顾无以爲报请受而蔵之遇同好则传之异日或广布于天下使公之志业炜煌于千古庻㡬亦足以少报乎文潞公家庙碑先王之制自天子至于官师皆有庙君子将营宫室宗庙爲先居室爲后及秦非笑圣人荡灭典礼务尊君卑臣于是天子之外无敢营宗庙者汉世公卿贵人多建祠堂于墓所在都邑则鲜焉魏晋以降渐复庙制其后遂着于令以官品爲所祀世数之差唐侍中王珪不立私庙爲执法所纠太宗命有司为之营以耻之是以唐世贵臣皆有庙及五代荡析士民求生有所未遑礼頽教陊庙制遂絶宋兴夷乱苏疲乆而未讲仁宗皇帝闵羣臣贵极公相而祖祢食于寝侪扵庶人庆暦元年囙郊祀赦聴文武官依旧式立家庙令虽下有司莫之举士大夫亦以耳目乆不际往往不知庙之可设扵家也皇祐二年天子宗祀礼成平章事宋公奏言有司不能推述先典明谕上仁囙循顾望遂踰十载縁偷袭弊殊可嗟闵臣尝因进对屡闻圣言谓诸臣专殖苐产不立私庙睿心至意形于叹息盖由古今异冝封爵殊制因疑成惮遂格诏书请下礼官议定制度于是翰林承旨而下共奏请自平章事以上立四庙东宫少保以上三庙其余器服仪范俟更叅酌以闻是嵗十二月诏如其请旣而在职者违慢相仗迄今庙制卒不立公卿亦安故习常得诿以为辞无肯唱衆爲之者独平章事文公首奏乞立庙河南眀年七月有诏可之然尚未知筑搆之式靡所循依至和𥘉西鎭长安访唐庙之存者得杜岐公旧迹止余一堂四室及旁两翼嘉祐元年始倣而营之三年増置前两庑及门东庑以蔵祭噐西庑以蔵家谱斋枋在中门之右省牲展馔视涤濯在中门之左庖厨在其东南其外门再重西折而南出四年秋庙成公以入辅出藩未尝踰时安䖏于洛元丰三年秋留守西都始衅庙而𣏌焉一旦授光以家谱予欲志族世之所从来及庙之所由立垂示后昆而爲我叙其事𣢾于石光窃惟公追逺复古率礼兴化之盛徳不可以无传虽自知不文不敢辞谨叙而铭之按谱云文氏之先出陈公子完以谥爲氏与翼祖讳同至秦有丕丕生河东太守教始家平阳其后有韶汉末爲扬州刺史自韶以来世乃可谱韶之六世孙频爲后魏北绛太守频曾孙显儁以别驾从北齐髙祖起晋州就覇业战功名居多终兖州刺史频之六世孙曰肃曰君洪肃仕隋爲颕川郡丞名列循吏以公直抗宇文述老卑秩君洪从髙祖起晋阳爲右卫将军太子建成余党攻宫门君洪首奋挺出战没频之八世孙曰晖曰播晖相中宗诛张易之夺武后天下归之唐用仇人䜛谪死峤南播有史学官至给事中君洪之曾孙羽爲御史中丞肃之四世孙括爲御史大夫括孙晦爲太子宾客晦兄昕爲义成莭度使皥爲散骑常侍荣冠当时自显儁至晦皆有传见于史其家自平阳或迁太平或迁蒲坂或迁实鼎晦之从父昆弟晤为北都留守判官始居介休晤生汾州参军檖檖生馆馆生泽州録事参军即公之髙祖考也讳浩曽祖考讳某仕后唐厯晋城天池平城三主簿避晋髙祖讳更其氏曰文厯崞太谷二令汉髙祖即位复旧氏更名某汉失天下其支别者自帝于晋阳复事之终岚州録事参军祖考讳某辟石州幕府弃官归郷里太宗皇帝平晋阳召之不起以庙讳故复爲文氏考讳某以儒学进厯十三官所至以强直勤敏振利攘害名闻逹不可揜判三司开拆磨勘司终主客郎中河东转运使其治行之详见于故平章事晏公参知政事王公沂譔墓志及碑公贵朝廷褒荣三代赠官皆至太师中书令兼尚书令爵燕周魏三国公庙成泽州府君为苐一室夫人某氏配燕公为苐二室燕国太夫人宋氏配周公为苐三室周国太夫王氏越国太夫人申氏配魏公居东室魏国太夫人耿氏鲁国太夫申氏配公以庙制未僃不敢作主用晋荀安昌公祠制作神板采唐周元阳议祠以元日寒食秋分冬夏至致齐一日又以或受诏之四方不常其居乃酌古诸侯载迁主之义作车奉神板以行此皆礼之从冝者也其铭曰鬰彼乔木茂于苞根浩彼长川发于浚源矧人之先云谁敢谖天佑有宋诞生哲臣乃斡枢轴乃秉镕钧克釐克谐允武允文甘陵有妖悖暴纷嚣公往逍遥不日而消仁祖疾羣心震栗公入宻勿四海清谧出殿方维爲诸侯师以恵以绥不废其威至也民悦去也民思其思如何式謡且歌歌政之和在洛爲多谋居之安畴如得民公自汾渚迁于洛浒允乐兹土永燕私䖏伊水洋洋山木苍苍是抡是剫是断是斵逹于有洛是相是虞是卜是诹是筑是捄是植是扶是茨是涂作庙渠渠新庙既成室家是营公曰予居风雨是抚勿侈勿崇予躬是容人痺公堂公曰予康人隘公庭公曰予宁人勿予隘惟子孙是赖人勿予痺惟子孙是利克㳟克俭予履予视俾躬之爲美匪目之爲丽庙堂既辟四室有侐豢牲孔硕导黍及稷豆笾旣涤汛扫旣僃旨酒既泲刲牲为饎乃荐乃陈苾苾芬芬祖考欣欣百嘏来臻天钖公祉强明夀恺帝钖公禄崇荣丰泰天匪公私公徳是冝帝匪公优公勲是酬公拜稽首扬天子之休思纯终始式贻孙子子子孙勿替勿忘时奉丞尝保公之烈光书田谏议碑隂光自始学未冠闻故谏议大夫田公当真宗践阼之𥘉求治方急公稽古以监今日有献月有纳以賛成咸平盛隆之治私心慕仰想见其为人熈宁中始识公之曽孙偃师尉衍因就求观公之遗文后十余年衍为武胜军莭度推官知沈丘县事以公文集及墓铭相示且命光爲神道碑其墓铭乃故参知政事范公所爲也范公大贤其言固无所苟仐其铭曰呜唿田公天下之正人也虽复使佗人竭其慕仰之心颂公之美累千万言能有过扵此乎光于范公无能爲役范公恨不得见田公则田公果何如人㦲光不惟愚陋不学且不爲人作碑铭已乆不敢承命然常怪世人论譔其祖祢之徳业圹中之铭道旁之碑必使二人爲之彼其徳业一也铭与碑奚以异曷若刻大贤之言既纳诸圹又植扵道其爲取信扵永乆岂不无疑乎愿审思之脱或可従请附刻扵碑隂之末温国文正公文集卷第七十九温国文正公文集温国文正司马公文集卷第八十温国文正公文集卷第八十祭文豢龙庙祈雨文祭齐国献穆大长公主文爲文相作改葬先令公启殡文令公祖奠文令公到墓文令公掩圹文贠外启殡文贠外掩圹文颕川郡夫人焚黄祭文启殡祭文祖奠祭文祭郭侍读文祭范尚书文祭观文丁尚书文诸庙祈雪文祭黄石公文爲始平公祭刘大卿文诸庙祈雨祝文谢雨文爲始平公祭晋祠文又祭晋祠文雨止谢晋祠文祭雷道矩文祭江邻几文三司祭张元常文初除待制祭先公文祭颕公文告题祭版文祭张尚书文祭献可文张尚书葬祭文祭钱君倚文祭董少卿文祭张宻学文祭陈彦升文奠李夫人文豢龙庙祈雨文年月日宣徳郎将作监主簿权知韦城县事司马光谨率吏民具清酌庶羞之奠致祭于豢龙之神昔者圣王设官分职畜扰神物以爲人用后世䘮业神寔继之知龙嗜慾服事夏后王嘉神劳胙以此土歳祀超忽庙貌仍存阖县奔走春秋荐献却灾致福保佑斯人今大夏将尽而歴时不雨谷苗藁死不可复殖仓廪无储民将何恃民寔神主神寔民休百姓不粒谁供神役邑长有罪神当罚之百姓无辜神当爱之天有甘泽龙寔司之以时宣施神寔使之藁者以荣死者以生旱气消除化为丰登然后自迩及逺粢盛牲酒以承事神永永无斁伏惟尚飨祭齐国献穆大长公主文惟灵袭庆皇家作嫔侯族环珮为节动顾礼文苹藻必亲无违妇职承夫以顺敎子以慈纯素柔嘉自忘王姬之贵肃雍明智居爲里戚之䂓呜唿遐福未终大期奄及去白日之昭晣归下泉之窈冥宸极惋伤具僚増欷祇陈薄荐庶逹菲诚尚飨爲文相作改葬先令公启殡文某舋恶不天福祐单薄旨甘甫备风树永违日月贸迁松槚未植夙兴夜处心不遑宁是用物土之良诹时之吉改卜宅兆恭启攒涂属以备位宰司任隆责大恳祈退避恩指莫从不得临穴尽哀慿棺取诀永言罪负陨絶复苏叩心长号五内糜沸令公祖奠文日月有期灵輀将进逺违故壤迁就佳城惟灵澹泊安间以时就道山川无壅徒御不惊瞻慕攀号心摧气结令公到墓文阙塞之阳伊川之涘地形爽垲水脉厚深惟灵去故就新永宁兹宅不骞不圯保固亿年涕慕之心昊天罔极令公掩圹文呜唿禄不逮亲古人所叹重茵列鼎谁适为荣掩坎聚坟身不亲在羡门旣键长夜无晨瞻望题和于兹永絶兴言念此心爽飞飏触地号天肝肠寸絶员外启殡文惟灵居家孝慈莅官肃给如何茂徳不享遐年爰择令辰肇开旅硉迁就祖域永有依归沃酹不亲倍增悲涕尚飨员外掩圹文日吉时良巳就安宅祖祢咸在如从远归英灵有知足慰冥漠终古永诀临风涕洟尚飨颕川郡夫人焚黄祭文夫人胄自徳门无禄蚤世乆同困约不与显荣朝推恩渥追钖嘉命鱼轩翟茀烛耀重泉灵而有知歆戴天宠尚飨启殡祭文旅宦飘飖家无常所槥椟未瘗乆寓西郊逢时之良迁就窀穸撤攅云始取道有期抚事怅然益增感悼祖奠祭文日月有期輤舆当发川涂寖邈丘陇长归伉俪之心曷胜悲惋祭郭侍读文维皇祐四年五月壬子尚书屯田员外郎孙琳殿中丞司马光太子左赞善大夫李端卿大理寺丞李杲卿前通州推官楚楷谨致祭于故侍读学士郭公之灵呜唿惟公之徳清夷纯白恪匪懈勤劬朝夕文爲国华行为士则抱读拱编雍容帝侧贫钖之金坐命之席絶衆逾伦恩辉备极如何不淑奄从窀穸某等庸蔽乆泳公恩承乏下僚从公外藩庇其阙遗诲之话言如妷如甥心何敢谖今兹相顾失涕来门瞻望灵帷荐其苹蘩凄风肃然髣髴如存呜唿哀哉尚飨祭范尚书文呜唿天生儁贤爲国之纪服休服采以翼天子冠带立朝正色嶬嶬谠言直节奋不顾已廼率西师氐羗率俾廼赞公台缉熙物轨乃牧东夏刑清政理徳实光大才则茂美宜其永龄享有多祉如何不㳤远涂中止輴车过都顿舍甚迩奠不手觞僣痌何巳灵厎其衷歆兹馨旨尚飨祭观文丁尚书文惟公抱㓗怀真含忠履厚赋才茂美逢世休嘉降集帝庭回翔禁署羽仪髦儁黼黻训辞登赞机衡进叅台鼎物无疵疠民底乂安陪贰殿惟雍容风议老成之徳中外式瞻宜享永年以毗大业如何不淑陨此哲人日月有时輴车首路兴言僚旧哽涕无从薄荐醪羞式歆哀欵尚飨诸庙祈雪文窃以雪霜不时神寔职之编室流亡吏当坐之今者自秋徂冬天泽未浃麰麦旣寡又将藁枯意者吏不职欤民无告欤胡为困苦使至此极也惟神哀民之穷寛吏之辜使雪以时降而麦犹有收敢不牲酒鼔舞以承神休尚飨祭黄石公文维年月日具官某谨遣某官某敢以香酒告于黄石公之神惟公禀天至灵与圣同契幽人杰光启汉家庙食于今千有余祀惟是郓土居神宇下旷冬无雪宿麦将枯旧廪既罄新埸无望老穉遑遑濵于沟壑上圣夙夜苦心焦思中外百吏忧失图惟神导天之和寛上之虑救民之死赦吏之罪使膏泽下济土脉偾兴回枯爲荣变凶成䄒敢不祇率所部逺迩之民以承事神永永无斁尚飨爲始平公祭晋祠文盖闻诚通无逺神鍳无幽始谓不然廼今知信属者时雨稍乏宿麦未滋躬谒严祠黙伸心祷囬辀再宿嘉澍响臻岂恳欵之微克留神聴寔元元之幸宜蒙神福然原陆乆燥根荄未浃畎畞喁喁犹有待望谨以清酤嘉荐答扬神惠神当茂布优渥以终大施尚飨又祭晋祠文维年月日具官某谨遣某官某谨以醪果殽羞恭荐于某神惟神宅晋之原食晋之土凡在晋境皆为神宇今嘉泽虽丰霑润未溥神心无私民靡不抚逺迩之间奚有舍取惟神申大前徳均钖灵雨实我来麰秀我稌黍穗栖于田粒益于庾为酒为醴永承神祜尚飨雨止谢晋祠文乆雨不止涉于积旬污邪既潴平原将溢田恐芜秽民忧垫隘有司恐惧谋请于神聦明感通遽巳晴霁水返其壑云归于山蔬糓无亏歳则大熟蒙神之休敢爱牲酒尚飨祭雷道矩文维年月日陜郡司马光谨致祭于士友雷君道矩之灵呜唿道矩气厚以和行直且方谨畏礼律如循锋铓临义敢决若挥干将无位于朝忧国遑遑发愤抗言忠鲠激昂逺虑万世引之深长家声不陨烨然有光西戎骄贪蚕食我疆荣马径前挺身战场敷陈直辞逆折豺狼虏氯方沮敛蹝退蔵如何不淑罹此疾殃微息垂尽遗音琅琅上嗟王事未毕而亡下痛老母皤然在堂言终而絶云谁不伤呜唿道矩短长有时不可推移善恶得失絷人施为显晦穷通云胡可期立身如此可以无悲独我友生烦冤涕洟恨此膏泽不霑烝黎奠以荐诚魂乎有知呜唿哀㢤尚飨祭江邻几文呜唿他人之生憎爱纠纷独君不然见之者亲他人之死议论交集独君不然闻之者泣问君何修乃能致此率其诚心无有表里是宜胡耉光大显融如何不㳤星未五终平日之逰晨往夕来宛其在目谁能不哀念君素怀于物何有叙兹永违无若巵酒尚飨三司祭张元常文惟君寛𥙿敦笃外和内直秀眉广颡盛气扬休言徳之报宜蒙遐福骨相之符必享永年如何一朝两违所望凡在僚友孰不惋伤奠以荐诚庶几来飨初除待制祭先公文光闻禄不及亲古人所叹重茵列鼎适足增悲光弱冠之初幸尘仕籍罪多福鲜继招凶衅顾复之恩阙焉靡报痛毒愁辛无忘夙夜诚不自意蒙荷余休名参侍从身践世职不肖之质何以似续慙怍战兢不遑启处甘旨之养巳无所展忠直之风庶㡬不坠力自黾勉无忝所生备位谏臣不敢自远瞻望丘垄涕泗交横尚飨祭颕公文维嘉祐八年五月丁巳具官司马光谨以清酌庶羞之奠躬荐于故相国赠司空侍中颕公之灵公茂德丰功布于四海事存石刻不敢重陈念昔先人乆同僚寀越自童龀得侍坐隅抚首提携爱均子姓甫胜冠弁遽丧所天孤苦憃愚不能自立长号四望谁复顾哀惟公眷怜过扵平日旣释缞服还齿簪𥚑举首朝端系公是赖爰加振㧞俾出泥涂雠校秘文讨论前载逮公出牧两托后车推心不疑言皆见纳立效甚寡为负实多过若丘山咸加掩覆善如丝粟必见褒扬屡荐其名彻闻天聴遂尘清贯获俻迩臣今日所蒙莫非公力言念恩纪终身敢忘承乏谏垣造请有禁不亲杖屦殆将再朞岂意一朝忽爲永诀仪刑在目训诲如闻奄去华堂长归幽壤心焉陨絶言不成章英灵有知临此薄酹呜唿哀哉尚飨告题祭版文治平四年十月辛酉曾孙具官光敢昭告于曽祖考处士府君曽祖妣夫人伏以春秋祭祀思慕无穷宜有屏摄以伸瞻奉谨以良月吉日恭题祭版伏惟尊灵降监昭格是凭是依尚飨祭张尚书文维熙宁四年月日女壻具官司马光谨以清酌庶羞祭于故礼部尚书张公之灵公之徳业衆所尊仰始终详实巳载铭文在昔先公与公同省间来问讯延就中堂光时弁髦立侍左右蒙公一见许以成人不卜不谋遂妻以子自惟童騃齿位殊絶未尝交语从何辱知知己之恩重扵姻戚没身衘戢不敢弭忘闻讣之初涕零如雨缀扵官守走哭无从逺荐醪羞用辞为侑尚飨祭献可文呜唿献可之亡海内叹惜况扵亲友惋伤可知忠直敢言人人自许谁知献可始末无亏道不愧心名高于世夀夭不校余复何言知我之深见扵临没今兹永诀文不逮情呜唿哀哉尚飨张尚书葬祭文惟熈宁四年八月日女壻具官司马光谨以清酌庶羞祭于礼部尚书致仕清河恭安公之灵日月徂迁塟期巳及承乏西台不敢离局行不执绋奠不操巵引领松楸悲何有极尚飨祭钱君倚文维熈宁六年七月己未陜郡司马光谨致祭于君倚舍人之灵呜唿君倚好贤如亲就义若渇非圣不学唯善是为纳忠于君耻后尧舜竭力于友志追陈雷推诚而行不疑不畏屡蹈颠沛终殄悔心甲科荣名西掖清贯君倚之美兹不足言始谓吉人必膺遐福如何彫谢曽未二毛我与君倚南北殊郷哲愚异品中年相值情厚故交饰貌无华发言必尽风迹犹在精爽何之江山阻长醪羞微薄唯期惋怛可以濳通呜唿哀哉尚飨祭董少卿文维年月日具位司马光谨致祭于邻㡬少卿董兄之灵兄昔爲夏宰西鄙用师赋调虽烦民不告病生齿虽衆讼庭常虚光实夏民目所亲睹自兄之去继者为谁三十年余屈指无㡬兄入佐㑹计出奉简书歴守别藩所至称治民怀其恵吏畏其明为时才臣屡当剧任指顾立办不废笑谈与人逰居雍容恺悌引年据礼纳禄辞荣志力精强谓宜遐夀如何不㳤奄忽长归光旣旧且亲荷知爲厚闻讣哀惋始不自胜薄致醪羞维诚是荐尚飨祭张宻学文惟公㓜而孝长而谨以文学从仕以勤力当官入侍禁严誉处台省出敷惠化周流藩宣将漕则蓄积丰衍监邉则民夷懐服虑无微而不臻职无烦而不举朝倚噐干时推精力夀考而终福禄流厚今兹自宋迁周舍卑就燥卜宅得吉祖载及期光等早厠賔客之末晚陪嗣子之逰式陈醪羞用荐衷素尚飨祭陈彦升文年月日涑水司马光谨以香酒膳羞致祭于彦升之灵呜唿光平生取友以道相亲如彦升之质直光所心服忽焉弃我惋痛诚深尚飨奠李夫人文元丰七年十月乙酉具官司马光谨遣男某官某致祭奠于故李尚书夫人之灵夫人明智而温柔顺而正知古不泥从俗不流礼刑闺门名播郷曲神明保祐夀考令终光忝预族姻素服懿徳敢陈薄酹式荐微诚尚飨温国文正公文集卷第八十终温国文正公文集温国文正司马公文集后序嘉庆己未十月五日庚寅竹汀居士钱大昕假观时年七十有二嘉庆丁巳夏有杭州书友以宋刻温国文正司马公文集介郡城学余堂书肆示余余取与案头所贮抄本相对其标题司马太师温国文正公传家集已与此不合而序文节去首尾并误刘峤为刘随不知其何本也至于年号官衔㮣从阙畧俾考古者茫无依据是可慨已是刻序文一一完善次列进司马温公文集表一篇分卷序次离合先后多有不同偶取校勘虽文义未甚龃龉而一字一句摠觉旧刻之妙爱不忍释矣问其直索白金一百六十两余以价昂一时又无其资还之既而思此书为明初人收藏本卷首表文弟一叶末余𥿄有朱书一行云洪武丁巳秋八月收八字有小方印一其文云徐逹左印有大方印一其文云松云道人徐良夫臧书卷第八十后空叶有墨书三行云国初吴儒徐松云先生収藏温公集八十卷缺九卷雍谨钞𥙷以爲完书云弘治乙丑秋九月望日石湖卢雍谨记则此书本爲吴中藏书不知何时转入武林而今又重归合浦此一竒也且松云収藏在洪武丁巳而此书之来又在嘉庆丁巳其间甲子屡更显晦亦复几易此竒之又竒也今虽不能即得或者迟之又乆必俟诸秋八月収以符前贤之辙邪阅月有五学余主人来云此书出君家徧示郡中藏书者虽皆识爲宋刻然所还之价有不及无过者曷于前四十之数而益其半乎余重是书之刻在宋爲最初本兼重以徐卢二公之手泽使大弓寳玉有归鲁之日未始非前贤实呵䕶之故不惜重资购得得之日适在秋八月何巧乃尔爰志颠末以示后之读是书者见竒书之出造物若有以使之然而聚散既有其地显晦又有其时岂不异哉读未见书斋主人黄丕烈识嘉庆已未冬十一月既望装此书成夫然而快然大慊于心也盖余自丁巳八月至今即付装潢几阅二载余费且倍扵得价然其书若有待扵余之装潢而始完善者是书之幸实余之幸也初书装十四册破烂特甚买淂后驱蠧鱼至数百计且缺叶及无字处每册俱有乃命工𥙷缀其缺叶皆误重于他叶之腹其无字者皆浆黏于前后叶之背始悟当时俗工所为以致不可卒读苟非精加装潢则全者缺之有者无之不几使此书多遗憾耶用着原委以见古书难得即装潢亦当煞费苦心也至此本为宋最初之刻钱竹汀谓全曰宋王深宁撰困学纪闻载温公集字句多与此刻合知深寕所见即是本也世行本以传家集为最古今见此绍兴初刻题曰温国文正司马公文集则传家之名非其最初及观周香严所藏旧抄本亦为卷八十而标题则曰司马太师温国文正公传家集卷末有泉州公使库印书局淳熈拾年正月内印造到云云又有嘉定甲申金华应谦之并有门生文林郎差充武冈军军学教授陈冠两跋皆云公裔孙出泉本重刋是传家又重刋本矣