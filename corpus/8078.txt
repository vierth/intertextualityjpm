净土十要X卍XXX灵峰蕅益大师选定净土十要重刻序净土法门者何法界缘起也何谓法界吾人现前一念之心不唯非块然亦复非倐尔才有能起即属所缘非能缘者不得巳强名之曰无相然虗空兔角亦受无相之名而虗空有表显相兔角有断无相非真无相又不得巳强名此无相曰真唯其无相而真故十方三世依正色心自他凡圣等法皆在我现前一念无相真心中炳然齐现而皆以自心为体非别有物心无相而真从心所现一切诸法莫不无相而真是故于中随拈一毫末一一皆具十方三世依正色心自他凡圣等法而无余欠乃至一欬一掉一名一字罔非自心之全体大用而欬掉名字之外更无一法可得此所谓法界也何谓法界缘起圣凡皆此法界非麤妙无减增不涉生死不干迷悟而悟顺法界故出生二种涅槃迷逆法界故妄现二种生死迷逆生死法界宛然无奈众生从未悟故终不能了诸佛菩萨愍之从一真法界起种种因缘世出世间事类无算一介蝼螘万圣互援神力既同慈心亦等而众X生迷逆妄故受化不齐于诸佛菩萨平等光中有有缘无缘及缘中浅深久近之异缘分差等化辨从违若或无缘徒劳引领此所谓法界缘起也是故建化门中只论系珠一义如法华妙典广谈宿因先圣以四释阐明而必以因缘居首由缘匪一故教网弛张由教无方故恩德贯彻由恩不可穷尽故得消归自巳领纳家珍故知因缘即第一义从上列祖极重时节因缘良以无法与人亦无语句情种熟处假说心传傥其不然契理而不契机有句尽成非量空花界里无自立宗华严大经王于三藏末后一着归重愿王夫众生情爱牵连幻成世界妄执缘影遂立前尘触之则生死浩然究竟皆归于业海然而业系之内尚且天经地义万邦作孚况诸佛菩萨悲智无涯色心俱寂本真如以起用称法性以垂机触之则生死销亡究竟皆同归祕藏大事该乎九界深恩施于尘年无不从此法界流无不还归此法界此与六环业系为何如而可反恣睽违不从标准是旨也精研藏教备考羣宗由忍土而遐揽十虗从末流而旷观三际则求生净土一法诚法界第一缘起矣说者谓阿弥愿胜驾越诸方然诸X佛愿等子等心等法性海中那容优劣而千经万论极口指归乐邦十方广长同声劝赞光寿者何哉缘在故耳缘何谓在信也何谓不在不信也信不在处恶业障之如夜行者灭火而趋险道如破浪者卷帆而鼓横桡事同背驰宁止纡曲又诸佛四土上三土容有横义至同居土大都有竖无横唯极乐同居横具四土是故有情以凡夫而例一生补处国土即缘生而显称性五尘佛身因应化而见法身真常说法从众鸟而闻梵音深远以要言之法法圆融尘尘究竟教海无一名相可筌蹄法门无一因果可比拟然此等希有十方罕闻而唯在极乐者何哉缘深故耳缘何谓深信深也何谓浅信浅也信根浅处恒情域之如朝廷之有资格高才皓齿而不迁如麟凤之于走飞羽道毛羣而一类何由大方阔步豁破无明又诸佛度生皆穷累劫从凡阶圣不退为难今求生极乐但七日竭诚十念倾注虽陷恶逆悉记往生才得往生便圆踞三不退地且见阿弥即见十方诸佛生极乐即生一切剎海乃至阿弥一光极乐一尘悉能于中顿证十方三世依正色心自他凡圣等法而不出剎那际三昧夫诸佛度生如彼难阿弥度生如此X易者何哉缘久故耳缘何谓久信久也何谓近信近也信缘近处时分限之如舍调弓而引别弣如放驯𩣝而服野駼战胜之功当在异日如上所论专重有缘缘深则境界难思非等觉十地所能测缘久则神力迅速非三祇百劫所可伦要之阿弥非有加于吾心也吾心一念离绝故圣凡无在吾心万法顿融故四土无在吾心不属时劫故十世剎那无在吾心不属方隅故微尘剎海无在吾何歉乎哉特仗增上因缘一显发之耳曾有久习神呪者一夜重魇见狞物持之置巨石下其人怖急忆诵素所习呪遂见狞物倒散裂石而醒设素未习呪或习未纯熟缘种不深斯时也欲不寱死得乎然梦中真言复是何物倒狞裂石谁实使之皆即我现前一念之心也自心神呪唤醒自心魇人净土法门亦如是自心之阿弥还度自心之生死故知因缘之义甚深甚深抑闻魇之重者不许持光照照即死不许抱令起抱多失心唯就闇中俾熟识者大唿其名连声唿之无不解者净土法门亦如是劫浊盛时众生魇重毋以持名杂叅话毋以麤心习胜观杂叅话则浊智腾波定起邪见所谓照之即死者也习胜观则非其境界定起魔事所X谓抱多失心者也唯以现前一念无明业识之心令其专称阿弥陀佛名号无间一心未有不亲证亲到者法门至此愈卑而愈不胜仰愈浅而愈不可俯自唿自应自魇自醒一心之本元顿彰法界之体用全揭无庸钻仰秖么修行傥未悟透根源宁可颛蒙合妙夫颛蒙念佛至矣极矣无复加矣但恐法门之戏论难忘生死之天怀不切或执牟尼而视同瓦砾或以指爪而撮摩虗空或抉瞖而与眼以明或传经而苦舌之鳺如此则扬之与抑总莫畅乎本怀而信之与疑皆不成乎三昧间有大智知进知退知存知亡而未遘至人未获圆悟未穷极致未学要诠欲升永明之堂入楚石之室居五浊之世阐难信之宗殊非聊尔呜唿至人幽矣圆悟皇哉若无要诠谁与穷极昔灵峰老人以正法眼选定净土十要一书剞劂未全乙未以后梨枣四散迄丁未年焚失数种成时窃念像季久转唯此一门契理契机而净土诸书唯此诸要尽美尽善爰加点评稍事节略又倣慈云忏仪二门合行之例会幽谿二要为一要而自以观经初门弥陀行仪二种谬附之其序首要解尊经也要之要也次慈云重行也次新附二种亦行经也三者X而后则天台紫阁师子林鄞江西斋幽谿以迄于袁皆以时也又天台以论主冠本宗袁以白衣殿不尽以时也订讫倡募流通而大心缁白共成焉修舍沙门成时合掌稽首重为告曰净土持名之法有三大要焉一者六字弘名念念之间欣厌具足如出幽狱奔託王家步步之间欣厌具足是故万缘之唾不食众苦之忍莫回高置身于莲华便订盟于芬利蛆蝇粪壤可煞惊慙二者叅禅必不可无净土为防退堕宁不寒心净土必不可入禅机意见稍乘二门俱破若夫余宗在昔之时不必改絃伹加善巧回向在今之世秖可助行必须净业专修冷煖自知何容强诤三者一句弥陀非大彻不能全提而最愚亦无少欠傥有些子分别便成大法魔殃只贵一心受持宁羡依稀解悟乞儿若见小利急须吐弃无余棒打石人头嚗嚗论实事巳上三要颇切今时傥能真实指迷我愿舍身供养十方三世共闻此言戊申端阳日相似菩萨近住男成时稽首书于华阳度云精舍之云气楼X灵峰蕅益大师选定净土十要总目古歙后学成时评点节略卷第一佛说阿弥陀经要解卷第二往生净土忏愿仪往生净土决疑行愿二门卷第三观无量寿佛经初心三昧门受持佛说阿弥陀经行愿仪卷第四净土十疑论卷第五念佛三昧宝王论卷第六净土或问卷第七宝王三昧念佛直指X卷第八西斋净土诗卷第九净土生无生论净土法语卷第十西方合论净土十要总目灵峰蕅益大师选定净土十要卷第一述曰佛法之妙莫要于净土净土之妙莫要于持名持名之妙莫要于小本阿弥陀经小本之妙莫要于灵峰要解傥未读要解或读未精详或精详未贯彻便谓于小本无不知无不信无不悟入可乎既于本经有未尽一行三昧如何修行既未善持名净土玄关如何优入既未阶净信净愿十方三世佛祖大道如何荷担然则要解之有关于十方三世佛祖大道也甚矣今X定十要以要解为上首厥义有三一祖佛经以小本为净土诸经之最要故二重持名以末法修行总以持名为行本故三立本经之大宗以今解精彻确正堪为要中之要故读十要者请以要解为主以余九为伴能令邪解莫入能令意见不容能令心宗圆明能令美善双尽夫然后不愧为真学佛者夫然后不自误误人夫然后必生净土夫然后可学一切佛法夫然后知十方三世佛祖之大道举不外乎此矣佛说阿弥陀经要解重刻序净土深旨滥始于观经之观佛汇泽于小本之持名二经盖不思议无上心要也释妙观者有天台圣祖大宗称经发明要矣释小本者振古于斯诸美毕备以言心要似有待焉岁在丁亥灵峰大师述成要解如灯照色而非光华以义定名而非拟议不过道屋里事而聆者若惊不外布帛菽粟之谭而未曾有诸凡横竖四土事理一心罔弗精义入神要归允当使学者了然知生信发愿以起X妙行无缛焉矣尔小本得是疏便觉一行三昧横吞万派而卓立孤标事出非常而道在伊迩深固幽远之藏一旦尽开吾闻善善之家机理双契是故矢必应弦药必应病今要解逗末世机能提深警彻悟之人俾其法界圆昭尽杜虗解邪僻之习又能使中下之辈信而有勇至于正譌订误纤巨不遗浑然德音方正不割诚诸祖所密印诸佛所共加以为劫外优昙掌中摩勒匪阿也癸巳岁大师在歙浦演说释义分科间有不同尤觉闻所未闻信所未信华阳学人性且录出名歙浦本今重梓十要遂以此本授锓谨序而识之时戊申端阳后三日也古歙学人成时和南书佛说阿弥陀经要解三藏法师鸠摩罗什译西有沙门智旭解原夫诸佛悯念羣迷随机施化虽归元无二而方便多门然于一切方便中求其至直捷至圆顿者莫若念佛求生净土又于一切念佛法门中求其X至简易至稳当者莫若信愿专持名号是故净土三经竝行古人独以弥陀经为日课岂非持名一法普被三根摄事理无遗统宗教无外尤不可思议也哉註疏代不乏人世湮所存无几云栖疏钞广大精微幽谿圆中钞高深洪博如二曜中天有目皆覩特以文富义繁边涯莫测致初机浅识信愿难阶故弗揣庸愚再述要解不敢与二翁竞异亦不敢与二翁强同也将释经文五重玄义第一释名此经以能说所说人为名佛者此土能说之教主即释迦牟尼乘大悲愿力生五浊恶世以先觉觉后觉无法不知无法不见者也说者悦所怀也佛以度生为怀众生成佛机熟为说难信法令究竟脱故悦也阿弥陀所说彼土之导师以四十八愿接信愿念佛众生生极乐世界永阶不退者也梵语阿弥陀此云无量寿亦云无量光要之功德智慧神通道力依正庄严说法化度一一无量也一切金口通名为经对上五字是通别合为题也教行理三各论通别广如台藏所明第二辨体大乘经皆以实相为正体吾人现前一念心性不在内不在外不在中间非过去非现在X非未来非青黄赤白长短方圆非香非味非触非法觅之了不可得而不可言其无具造百界千如而不可言其有离一切缘虑分别语言文字相而缘虑分别语言文字非离此别有自性要之离一切相即一切法离故无相即故无不相不得巳强名实相实相之体非寂非照而复寂而恒照照而恒寂照而寂强名常寂光土寂而照强名清净法身又照寂强名法身寂照强名报身又性德寂照名法身修德寂照名报身又修德照寂名受用身修德寂照名应化身寂照不二性修不二身土不二无非实相实相无二亦无不二是故举体作依作正作法作报作自作他乃至能说所说能度所度能信所信能愿所愿能持所持能生所生能赞所赞无非实相正印之所印也第三明宗宗是修行要径会体枢机而万行之纲领也提纲则众目张挈领则襟袖至故体后应须辨宗此经以信愿持名为修行之宗要非信不足启愿非愿不足导行非持名妙行不足满所愿而证所信经中先陈依正以生信次劝发愿以导行次示持名以径登不退信则信自信他信因信果X信事信理愿则厌离娑婆次求极乐行则执持名号一心不乱信自者信我现前一念之心本非肉团亦非缘影竖无初后横绝边涯终日随缘终日不变十方虗空微尘国土元我一念心中所现物我虽昏迷倒惑苟一念回心决定得生自心本具极乐更无疑虑是名信自信他者信释迦如来决无诳语弥陀世尊决无虗愿六方诸佛广长舌决无二言随顺诸佛真实教诲决志求生更无疑惑是名信他信因者深信散乱称名犹为成佛种子况一心不乱安得不生净土是名信因信果者深信净土诸善聚会皆从念佛三昧得生如种瓜得瓜种豆得豆亦如影必随形响必应声决无虗弃是名信果信事者深信只今现前一念不可尽故依心所现十方世界亦不可尽实有极乐国在十万亿土外最极清净庄严不同庄生寓言是名信事信理者深信十万亿土实不出我今现前介尔一念心外以吾现前一念心性实无外故又深信西方依正主伴皆吾现前一念心中所现影全事即理全妄即真全修即性全他即自我心徧故佛心亦徧一切众生心性亦徧譬一室千灯光光互X徧重重交摄不相妨碍是名信理如此信巳则娑婆即自心所感之薉而自心薉理应厌离极乐即自心所感之净而自心净理应欣求厌薉须舍至究竟方无可舍欣净须取至究竟方无可取故妙宗云取舍若极与不取舍亦非异辙设不从事取舍但尚不取不舍即是执理废事既废于事理亦不圆若达全事即理则取亦即理舍亦即理一取一舍无非法界故次信而明愿也言执持名号一心不乱者名以召德德不可思议故名号亦不可思议名号功德不可思议故使散称为佛种执持登不退也然诸经示净土行万别千差如观像观想礼拜供养五悔六念等一一行成皆生净土唯持名一法收机最广下手最易故释迦慈尊无问自说特向大智舍利弗拈出可谓方便中第一方便了义中无上了义圆顿中最极圆顿故云明珠投于浊水浊水不得不清佛号投于乱心乱心不得不佛也信愿持名以为一乘真因四种净土以为一乘妙果举因则果必随之故以信愿持名为经正宗其四种净土之相详在妙宗钞及梵网玄义兹不具述俟后释依正文中当略示耳X第四明力用此经以往生不退为力用往生有四土各论九品且略明得生四土之相若执持名号未断见思随其或散或定于同居土分三辈九品若持至事一心不乱见思任运先落则生方便有余净土若至理一心不乱豁破无明一品乃至四十一品则生实报庄严净土亦分证常寂光土若无明断尽则是上上实报究竟寂光也不退有四义一念不退破无明显佛性径生实报分证寂光二行不退见思既落尘沙亦破生方便土进趋极果三位不退带业往生在同居土莲华托质永离退缘四毕竟不退不论至心散心有心无心或解不解但弥陀名号或六方佛名此经名字一经于耳假使千万劫后毕竟因斯度脱如闻涂毒鼓远近皆丧食少金刚决定不消也复次秪带业生同居净证位不退者皆与补处俱亦皆一生必补佛位夫上善一处是生同居即巳横生上三土一生补佛是位不退即巳圆证三不退如斯力用乃千经万论所未曾有较彼顿悟正因仅为出尘阶渐生生不退始可期于佛阶者不可同日语矣宗教之士如何勿思X第五教相此大乘菩萨藏摄又是无问自说彻底大慈之所加持能令末法多障有情依斯径登不退故当来经法灭尽特留此经住世百年广度含识阿伽陀药万病总持绝待圆融不可思议华严奥藏法华祕髓一切诸佛之心要菩萨万行之司南皆不出于此矣欲广叹述穷劫莫尽智者自当知之入文为三初序分二正宗分三流通分此三名初善中善后善序如首五官具存正宗如身脏腑无阙流通如手足运行不滞故智者释法华初一品皆为序后十一品半皆为流通又一时迹本二门各分三段则法师等五品皆为迹门流通盖序必提一经之纲流通则法施不壅关系非小后人不达见经文稍涉义理便判入正宗致序及流通仅存故套安所称初语亦善后语亦善也哉初序分二初通序二别序初中二初标法会时处二引大众同闻今初如是我闻一时佛在舍卫国祇树给孤独园如是标信顺我闻标师承一时标机感佛标教主舍卫等标说经处也实相妙理古今不变名如依X实相理念佛求生净土决定无非曰是实相非我非无我阿难不坏假名故仍称我耳根发耳识亲聆圆音如空印空名闻时无实法以师资道合说听周足名一时自觉觉他觉行圆满人天大师名佛舍卫此云闻物中印度大国之名波斯匿王所都也匿王太子名祇陀此云战胜匿王大臣名须达多此云给孤独给孤长者布金买太子园供佛及僧祇陀感叹施余未布少地故竝名祇树给孤独园也二引大众同闻三初声闻众二菩萨众三天人众声闻居首者出世相故常随从故佛法赖僧传故菩萨居中者相不定故不常随故表中道义故天人列后者世间相故凡圣品杂故外护职故初声闻众又三初明类标数二表位叹德三列上首名今初与大比丘僧千二百五十人俱大比丘受具足戒出家人也比丘梵语含三义一乞士只钵资身无所蓄藏专求出要二破恶正慧观察破烦恼恶不堕爱见三怖魔发心受戒羯磨成就魔即怖也僧者具云僧伽此翻和合众同证无为解脱名理和身同住口无诤意同悦见同解X戒同修利同均名事和也千二百五十人者三叶波师资共千人身子目连师资二百人耶舍子等五十人皆佛成道先得度脱感佛深恩常随从也二表位叹德皆是大阿罗汉众所知识阿罗汉亦含三义一应供即乞士果二杀贼即破恶果三无生即怖魔果复有慧解脱俱解脱无疑解脱三种不同今是无疑解脱故名大又本是法身大士示作声闻证此净土不思议法故名大也从佛转轮广利人天故为众所知识三列上首名长老舍利弗摩诃目犍连摩诃迦叶摩诃迦旃延摩诃拘絺罗离婆多周利槃陀伽难陀阿难陀罗睺罗憍梵波提宾头卢颇罗堕迦留陀夷摩诃劫宾那薄拘罗阿㝹楼䭾如是等诸大弟子德腊俱尊故名长老身子尊者声闻众中智慧第一目连尊者神通第一饮光尊者身有金光传佛心印为初祖头陀行第一文饰尊者婆罗门种论议第一大膝尊者答问第一星宿尊者无倒乱第X一继道尊者因根钝仅持一偈辩才无尽义持第一喜尊者佛之亲弟仪容第一庆喜尊者佛之堂弟复为侍者多闻第一覆障尊者佛之太子密行第一牛呞尊者宿世恶口感此余报受天供养第一不动尊者久住世间应末世供福田第一黑光尊者为佛使者教化第一房宿尊者知星宿第一善容尊者寿命第一无贫尊者亦佛堂弟天眼第一此等常随众本法身大士示作声闻为影响众今闻净土摄受功德得第一义悉檀之益增道损生自净佛土复名当机众矣二菩萨众并诸菩萨摩诃萨文殊师利法王子阿逸多菩萨干陀诃提菩萨常精进菩萨与如是等诸大菩萨菩萨摩诃萨此云大道心成就有情乃悲智双运自他兼利之称佛为法王文殊绍佛家业名法王子菩萨众中智慧第一非勇勐实智不能证解净土法门故居初弥勒当来成佛现居等觉以究竟严净佛国为要务故次列不休息者旷劫修行不暂停故常精进者自利利他无疲倦故此等深位菩萨必皆求生净土以不离见佛不离闻法不离X亲近供养众僧乃能速疾圆满菩提故三天人众及释提桓因等无量诸天大众俱释提桓因此云能为主即忉利天王等者下等四王上等夜摩兜率化乐他化色无色无量诸天也大众俱谓十方天人八部修罗人非人等无不与会无非净土法门所摄之机也通序竟二别序发起序也净土妙门不可思议无人能问佛自倡依正名字为发起又佛智鉴机无谬见此大众应闻净土妙门而获四益故不俟问便自发起如梵网下卷自倡立号云我今卢舍那等智者判作发起序例可知也尔时佛告长老舍利弗从是西方过十万亿佛土有世界名曰极乐其土有佛号阿弥陀今现在说法净土法门三根普摄绝待圆融不可思议圆收圆超一切法门甚深难信故特告大智慧者非第一智慧不能直下无疑也西方者横亘直西标示现处也十万亿者千万曰亿今积亿至十万也佛土者三千大千世界通为一佛所化且以此土言之X一须弥山东西南北各一洲同一日月所照一铁围山所遶名一四天下千四天下名小千世界千小千名中千世界千中千名大千世界过如此佛土十万亿之西是极乐世界也问何故极乐在西方答此非善问假使极乐在东汝又问何故在东岂非戏论况自十一万亿佛土视之又在东矣何足致疑有世界名曰极乐序依报国土之名也竖约三际以辨时劫横约十方以定疆隅故称世界极乐国梵语须摩提亦云安养安乐清泰等乃永离众苦第一安隐之谓如下广释然佛土有四各分净薉凡圣同居土五浊重者薉五浊轻者净方便有余土析空拙度证入者薉体空巧度证入者净实报无障碍土次第三观证入者薉一心三观证入者净常寂光土分证者薉究竟满证者净今云极乐世界正指同居净土亦即横具上三净土也有佛号阿弥陀序正报教主之名也翻译如下广释佛有三身各论单复法身单指所证理性报身单指能证功德智慧化身单指所现相好X色像法身复者自性清净法身离垢妙极法身报身复者自受用报身他受用报身化身复者示生化身应现化身又佛界化身随类化身虽辨单复三身实非一非三而三而一不纵横不竝别离过绝非不可思议今云阿弥陀佛正指同居土中示生化身仍复即报即法也复次世界及佛皆言有者具四义的标实境令欣求故诚语指示令专一故简非干城阳𦦨非权现曲示非缘影虗妄非保真偏但破魔邪权小故圆彰性具令深证故今现在说法者简上依正二有非过去巳灭非未来未成正应发愿往生亲觐听法速成正觉也复次二有现在劝信序也世界名极乐劝愿序也佛号阿弥陀劝持名妙行序也复次弥陀序佛说法序法现在海会序僧佛法僧同一实有序体从此起信愿行序宗信愿行成必得往生见佛闻法序用唯一佛界为所缘境不杂余事序教相也言略意周矣初序分竟二正宗分三初广陈彼土依正妙果以启信二特劝众生应求往生以发愿三正示行者执持名号以立行信愿持名一经要旨信愿为慧行持名X为行行得生与否全由信愿之有无品位高下全由持名之深浅故慧行为前导行行为正修如目足竝运也初文为二初依报妙二正报妙初又二初征释二广释初又二初征二释今初舍利弗彼土何名为极乐二释二初约能受用释二约所受用释今初其国众生无有众苦但受诸乐故名极乐众生是能受用人等觉以还皆可名今且约人民言以下下例上上也娑婆苦乐杂其实苦是苦苦偪身心故乐是坏苦不久住故非苦非乐是行苦性迁流故彼土永离三苦不同此土对苦之乐乃名极乐一往分别同居五浊轻无分段八苦但受不病不老自在游行天食天衣诸善聚会等乐方便体观巧无沈空滞寂之苦但受游戏神通等乐实报心观圆无隔别不融之苦但受无碍不思议乐寂光究竟等无法身渗漏真常流注之苦但受称性圆满究竟乐然同居众生以持名善根福德同佛故圆净四土圆受诸乐也复次极乐最胜不在上三土而在同居良以上之则十方同居逊其殊特下又可与此土较量所以凡夫优入而从容X横超而度越佛说苦乐意在于此二约所受用释又舍利弗极乐国土七重栏楯七重罗网七重行树皆是四宝周帀围绕是故彼国名为极乐七重表七科道品四宝表常乐我净四德周帀围绕者佛菩萨等无量住处也皆四宝则自功德深周帀绕则他贤圣徧此极乐真因缘也此等庄严同居净土是增上善业所感亦圆五品观所感以缘生胜妙五尘为体方便净土是即空观智所感亦相似三观所感以妙真谛无漏五尘为体实报净土是妙假观智所感亦分证三观所感以妙俗谛无尽五尘为体常寂光土是即中观智所感亦究竟三观所感以妙中谛称性五尘为体欲令易解作此分别实四土庄严无非因缘生法无不即空假中所以极乐同居净境真俗圆融不可限量下皆倣此问寂光唯理性何得有此庄严答一一庄严全体理性一一理性具足庄严方是诸佛究竟依果若寂光不具胜妙五尘何异偏真法性二广释二初别释所受二合释能受所受初又二X初释生处二结示佛力今初又舍利弗极乐国土有七宝池八功德水充满其中池底纯以金沙布地四边阶道金银瑠璃玻瓈合成上有楼阁亦以金银瑠璃玻瓈砗磲赤珠玛瑙而严饰之池中莲华大如车轮青色青光黄色黄光赤色赤光白色白光微妙香洁上明住处今明生处宝池金银等所成不同此方土石也八功德者一澄清异此方浑浊二清冷异寒热三甘美异醎淡劣味四轻輭异沈重五润泽异宿腐褪色六安和异急暴七除饥渴异生冷八长养诸根异损坏诸根及沴戾增病没溺等也充满其中异枯竭汎滥底纯金沙异污泥阶道四宝异砖石陛级名阶坦途名道重屋名楼岑楼名阁七宝楼阁异此方土木丹青也楼阁是住处及法会处但得宝池莲胞开敷便可登四岸入法会见佛闻法也华轮者轮王金轮大四十里且举最小者言若据观经及无量寿会大小实不可量由同居净土身相不等故也青色名优钵罗黄色名拘勿头赤色名钵头摩白色名芬陀利由生身有光故莲胞亦有光然极乐莲华光色无量此亦略言X耳微妙香洁略叹莲华四德质而非形曰微无碍曰妙非形则非尘故洁也莲胞如此生身可知二结示佛力舍利弗极乐国土成就如是功德庄严明上住处生处种种庄严皆阿弥陀佛大愿大行称性功德之所成就故能徧严四种净土普摄十方三世一切凡圣令往生也复次佛以大愿作众生多善根之因以大行作众生多福德之缘令信愿持名者念念成就如是功德而皆是巳成非今非当此则以阿弥种种庄严作增上本质带起众生自心种种庄严全佛即生全他即自故曰成就如是功德庄严二合释能受所受又二初约五根五尘明受用次约耳根声尘明受用初又二初正明二结示今初又舍利弗彼佛国土常作天乐黄金为地昼夜六时雨天曼陀罗华其土众生常以清旦各以衣裓盛众妙华供养他方十万亿佛即以食时还到本国饭食经行乐是声尘地是色尘华是色香二尘食是味尘盛华散华经行是触尘众生五根对五尘可知常作X者即六时也黄金为地者七宝所严地界体是黄金也日分初中后名昼三时夜分初中后名夜三时故云昼夜六时然彼土依正各有光明不假日月安分昼夜且顺此方假说分际耳曼陀罗此云适意又云白华衣裓是盛华器众妙华明非曼陀罗一种应如妙经四华表四因位供养他方佛表真因会趋极果果德无不徧也且据娑婆言十万亿佛意显生极乐巳还供释迦弥勒皆不难耳若阿弥神力所加何远不到哉食时即清旦故云即以明其神足不可思议不离彼土常徧十方不假逾时回还也此文显极乐一声一尘一剎那乃至跨步弹指悉与十方三宝贯彻无碍又显在娑婆则浊重恶障与极乐不隔而隔生极乐则功德甚深与娑婆隔而不隔也饭食经行者念食食至不假安排食毕钵去不劳举拭但经行金地华乐娱乐任运进修而巳二结示舍利弗极乐国土成就如是功德庄严二约耳根声尘明受用以此方耳根最利故别就法音广明其实极乐摄法界机五尘一一圆妙出生一切法门也又二初别明二总结初中二初X化有情声二化无情声初又二初鸟音法利二征释略显今初复次舍利弗彼国常有种种奇妙杂色之鸟白鹤孔雀鹦鹉舍利迦陵频伽共命之鸟是诸众鸟昼夜六时出和雅音其音演畅五根五力七菩提分八圣道分如是等法其土众生闻是音巳皆悉念佛念法念僧种种奇妙杂色言多且美也下略出六种舍利旧云鹙鹭琦禅师云是春莺或然迦陵频伽此云妙音未出㲉时音超众鸟共命一身两头识别报同此二种西域雪山等处有之皆寄此间爱赏者言其似而巳六时出音则知净土不以鸟栖为夜良以莲华托生之身本无昏睡不假夜卧也五根等者三十七道品也所谓四念处一身念处二受念处三心念处四法念处四正勤一巳生恶法令断二未生恶法不令生三未生善法令生四巳生善法令增长四如意足一欲如意足二进如意足三心如意足四思惟如意足五根者信正道及助道法名信根行正道及诸助道善法勤求不息名精进根念正道及诸助道善法更无他念名念根摄心在正道及诸助道善法中相应不散名定根为X正道及诸助道善法观于苦等四谛名慧根五力者信根增长能破疑惑破诸邪信及破烦恼名信力精进根增长破种种身心懈怠成办出世大事名精进力念根增长破诸邪念成就一切出世正念功德名念力定根增长能破乱想发诸事理禅定名定力慧根增长能遮通别诸惑发真无漏名慧力七菩提分亦名七觉分智慧观诸法时善能简别真伪不谬取诸虗伪法名择法觉分精进修诸道法时善能觉了不谬行于无益苦行常勤心在真法中行名精进觉分若心得法喜善能觉了此喜不依颠倒之法而喜住真法喜名喜觉分若断除诸见烦恼之时善能觉了除诸虗伪不损真正善根名除觉分若舍所见念着境时善能觉了所舍之境虗伪不实永不追忆名舍觉分若发诸禅定之时善能觉了诸禅虗假不生爱见妄想名定觉分若修出世道时善能觉了常使定慧均平或心沈没当念用择法精进喜三觉分以察起之或心浮动当念用除舍定三觉分以摄持之调和适中名念觉分八圣道分亦名八正道分修无漏行观见四谛分明名正见以无漏心相应思惟动X发觉知筹量为令增长入大涅槃名正思惟以无漏慧除四邪命摄诸口业住一切正语中名正语以无漏慧除身一切邪业住清净正身业中名正业以无漏慧通除三业中五种邪命住清净正命中名正命以无漏慧相应勤精进修涅槃道名正精进以无漏慧相应念正道及助道法名正念以无漏慧相应入定名正定此等道品依生灭四谛而修即藏教道品依无生四谛而修即通教道品依无量四谛而修即别教道品依无作四谛而修即圆教道品藏道品名半字法门净土浊轻似不必用为小种先熟者或暂用之通道品名大乘初门三乘共禀同居净土多说之别道品名独菩萨法同居方便净土多说之圆道品名无上佛法有利根者于四净土皆得闻也如是等法者等前念处正勤如意足等余四摄六度十力无畏无量法门也三十七品收法虽尽而机缘不等作种种开合名义不同随所欲闻无不演畅故令闻者念三宝发菩提心伏灭烦恼也灼见慈威不可思议故念佛法喜入心法味充足故念法同X闻共禀一心修证故念僧能念即是三观所念三宝有别相一体及四教意义三谛权实之不同如上料简道品应知二征释略显舍利弗汝勿谓此鸟实是罪报所生所以者何彼佛国土无三恶道舍利弗其佛国土尚无恶道之名何况有实是诸众鸟皆是阿弥陀佛欲令法音宣流变化所作征释可知问白鹤等非恶道名耶答既非罪报则一一名字皆诠如来究竟功德所谓究竟白鹤等无非性德美称岂恶名哉问化作众鸟何义答有四悉檀因缘凡情喜此诸鸟顺情而化令欢喜故鸟尚说法令闻生善故不于鸟起下劣想对治分别心故鸟即弥陀令悟法身平等无不具无不造故此中显微风树网等音及一切依正假实当体即是阿弥陀佛三身四德毫无差别也二化无情声舍利弗彼佛国土微风吹动诸宝行树及宝罗网出微妙音譬如百千种乐同时俱作闻是音者自然皆生念佛念法念僧之心情与无情同宣妙法四教道品无量法门同时演X说随类各解能令闻者念三宝也念三宝是从悉檀获益凡夫创闻大踊徧身是欢喜益与三宝气分交接必能发菩提心是生善益由此伏灭烦恼是破恶益证悟一体三宝是入理益也初别明竟二总结舍利弗其佛国土成就如是功德庄严重重结示令深信一切庄严皆导师愿行所成种智所现皆吾人净业所感唯识所变佛心生心互为影质如众灯明各徧似一全理成事全事即理全性起修全修在性亦可深长思矣奈何离此净土别谭唯心净土甘堕鼠即鸟空之诮也哉初依报妙竟二正报妙二初征释名号二别释主伴初中二初征二释今初舍利弗于汝意云何彼佛何故号阿弥陀此经的示持名妙行故特征释名号欲人深信万德洪名不可思议一心执持无复疑贰也二释二初约光明释二约寿命释阿弥陀正翻无量本不可说本师以光寿二义收尽一切无量光则横徧十方寿则竖穷三际横竖交彻即法界体举此体作弥陀身土亦即举此体作弥陀名号是故弥X陀名号即众生本觉理性持名即始览合本始本不二生佛不二故一念相应一念佛念念相应念念佛也今初舍利弗彼佛光明无量照十方国无所障碍是故号为阿弥陀心性寂而常照故为光明今彻证心性无量之体故光明无量也诸佛皆彻性体皆照十方皆可名无量光而因中愿力不同随因缘立别名弥陀为法藏比丘发四十八愿有光明恒照十方之愿今果成如愿也法身光明无分际报身光明称真性此则佛佛道同应身光明有照一由旬者十百千由旬者一世界十百千世界者唯阿弥普照故别名无量光然三身不一不异为令众生得四益故作此分别耳当知无障碍约人民言由众生与佛缘深故佛光到处一切世间无不圆见也二约寿命释又舍利弗彼佛寿命及其人民无量无边阿僧祇劫故名阿弥陀心性照而常寂故为寿命今彻证心性无量之体故寿命无量也法身寿命无始无终报身寿命有X始无终此亦佛佛道同皆可名无量寿应身随愿随机延促不等法藏愿王有佛及人寿命皆无量之愿今果成如愿别名无量寿也阿僧祇无边无量皆算数名实有量之无量然三身不一异应身亦可即是无量之无量矣及者超略之辞谓等觉以还其者同体之辞谓佛寿命即人民寿命当知光寿名号皆本众生建立以生佛平等能令持名者照与光融寿同佛寂也复次由无量光义故众生生极乐即生十方见阿弥陀佛即见十方诸佛能自度即普利一切由无量寿义故极乐人民即是一生补处皆定此生成佛不至异生当知离却现前一念无量光寿之心何处有阿弥陀佛名号而离却阿弥陀佛名号何由彻证现前一念无量光寿之心愿深思之愿深思之二别释主伴二初别释二结示初又二初主二伴今初此亦释别序中今现在说法句舍利弗阿弥陀佛成佛巳来于今十劫此明极乐世界教主成就也然法身无成不成不应论劫报身因圆果满名成应身为物示生名成皆可论劫又法身因修德显亦可论成论劫报身X别无新得应身如月印川亦无成不成不应论劫但诸佛成道各有本迹本地竝不可测且约极乐示成之迹而言即是三身一成一切成亦是非成非不成而论成也又佛寿无量今仅十劫则现在说法时正未央普劝三世众生速求往生同佛寿命一生成办也又下文无数声闻菩萨及与补处皆十劫所成就正显十方三世往生不退者多且易也二伴又舍利弗彼佛有无量无边声闻弟子皆阿罗汉非是算数之所能知诸菩萨众亦复如是他方定性二乘不得生彼若先习小行临终回向菩提发大誓愿者生彼国巳佛顺机说法令断见思故名罗汉如别教七住断见思之类非实声闻也盖藏通二教不闻他方佛名今闻弥陀名号信愿往生总属别圆二教所摄机矣二结示舍利弗彼佛国土成就如是功德庄严佛及声闻菩萨竝是弥陀因中愿行所成亦是果上一成一切成是则佛菩萨声闻各各非自非他自他不二故云成就如是功德庄严能令信愿持名者念念亦如是成就也初广陈彼土依正妙果X以启信竟二特劝众生应求往生以发愿二初揭示无上因缘二特劝净土殊胜谓带业往生横出三界同居横具四土开显四教法轮众生圆净四土圆见三身圆证三不退人民皆一生成佛如是等胜异超绝全在此二科点示须谛研之今初又舍利弗极乐国土众生生者皆是阿鞞䟦致其中多有一生补处其数甚多非是算数所能知之伹可以无量无边阿僧祇说阿鞞䟦致此云不退一位不退入圣流不堕凡地二行不退恒度生不堕二乘地三念不退心心流入萨婆若海若约此土藏初果通见地别七住圆初信名位不退通菩萨别十行圆十信名行不退别初地圆初住名念不退今净土五逆十恶十念成就带业往生居下下品者皆得三不退然据教道若是凡夫则非初果等若是二乘则非菩萨等若是异生则非同生性等又念不退非复异生行不退非仅见道位不退非是人民躐等则成大妄进步则舍故称唯极乐同居一切俱非一切俱是十方佛土无此名相无此阶位无此法门非心性之极致持名之奇勋弥陀之大愿何以有此一生X补处者此一生补佛位如弥勒观音等极乐人民普皆一生成佛人人必实证补处故其中多有此等上善不可数知也复次释迦一代时教唯华严明一生圆满而一生圆满之因则末后普贤行愿品中十大愿王导归安养且以此劝进华藏海众嗟乎凡夫例登补处奇倡极谈不可测度华严所禀却在此经而天下古今信尠疑多辞繁义蚀余唯有剖心沥血而巳二特劝舍利弗众生闻者应当发愿愿生彼国所以者何得与如是诸上善人俱会一处前罗汉菩萨但可云善人唯补处居因位之极故云上其数甚多故云诸也俱会一处犹言凡圣同居寻常由实圣过去有漏业权圣大慈悲愿故凡夫得与圣人同居至实圣灰身权圣机尽便升沈硕异苦乐悬殊乃暂同非究竟同也又天壤之间见闻者少幸获见闻亲近步趋者少又佛世圣人纵多如珍如瑞不能徧满国土如众星微尘又居虽同而所作所办则回不同今同以无漏不思议业感生俱会一处为师友如壎如篪同尽无明同登妙觉是则下凡众生于念不退中超尽四十一X因位若谓是凡夫却不历异生必补佛职与观音势至无别若谓是一生补处却可名凡夫不可名等觉菩萨此皆教网所不能收剎网所不能例当知吾人大事因缘同居一关最难透脱唯极乐同居超出十方同居之外了此方能深信弥陀愿力信佛力方能深信名号功德信持名方能深信吾人心性本不可思议也具此深信方能发于大愿文中应当二字即指深信深信发愿即无上菩提合此信愿的为净土指南由此而执持名号乃为正行若信愿坚固临终十念一念亦决得生若无信愿纵将名号持至风吹不入雨打不湿如银墙铁壁相似亦无得生之理修净业者不可不知也大本阿弥陀经亦以发菩提愿为要正与此同三正示行者执持名号以立行二初正示无上因果二重劝今初舍利弗不可以少善根福德因缘得生彼国舍利弗若有善男子善女人闻说阿弥陀佛执持名号若一日若二日若三日若四日若五日若六日若七日一心不乱其人临命终时阿弥陀佛与诸圣众现在其前是人终时心不颠倒即得往生阿弥陀佛极乐国X土菩提正道名善根即亲因种种助道施戒禅等名福德即助缘声闻独觉菩提善根少人天有漏福业福德少皆不可生净土唯以信愿执持名号则一一声悉具多善根福德散心称名福善亦不可量况一心不乱哉故使感应道交文成印坏弥陀圣众不来而来亲垂接引行人心识不往而往托质宝莲也善男女者不论在家出家贵贱老少六趣四生但闻佛名即多劫善根成熟五逆十恶皆名善也阿弥陀佛是万德洪名以名召德罄无不尽故即以执持名号为正行不必更涉观想参究等行至简易至直捷也闻而信信而愿乃肎执持不信不愿与不闻等虽为远因不名闻慧执持则念念忆佛名号故是思慧然有事持理持事持者信有西方阿弥陀佛而未达是心作佛是心是佛伹以决志愿求生故如子忆母无时暂忘理持者信西方阿弥陀佛是我心具是我心造即以自心所具所造洪名为系心之境令不暂忘也一日至七日者尅期辨事也利根一日即不乱钝根七日方不乱中根二三四五六日不定又利根能七日X不乱钝根仅一日不乱中根六五四三二日不定一心亦二种不论事持理持持至伏除烦恼乃至见思先尽皆事一心不论事持理持持至心开见本性佛皆理一心事一心不为见思所乱理一心不为二边所乱即修慧也不为见思乱故感变化身佛及诸圣众现前心不复起娑婆界中三有颠倒往生同居方便二种极乐世界不为二边乱故感受用身佛及诸圣众现前心不复起生死涅槃二见颠倒往生实报寂光二种极乐世界当知执持名号既简易直捷仍至顿至圆以念念即佛故不劳观想不必参究当下圆明无余无欠上上根不能踰其阃下下根亦可臻其域其所感佛所生土往往胜进亦不一概可谓横该八教竖彻五时所以彻底悲心无问自说且深叹其难信也问观经专明作观何谓不劳观想答此义即出观经彼经因胜观非凡夫心力所及故于第十三别开劣像之观而障重者犹不能念彼佛故于第十六大开称名之门今经因末世障重者多故专主第十六观当知人根虽钝而丈六八尺之像身无量寿佛之名字未尝不心作心是故观劣者不劳胜观X而称名者竝不劳观想也问天奇毒峰诸祖皆主参念佛者是谁何谓不必参究答此义即出天奇诸祖前祖因念佛人不契释迦彻底悲心故傍不甘直下诘问一勐提醒何止长夜复旦我辈至今日犹不肎死心念佛苦欲执敲门瓦子向屋里打亲生爷孃则于诸祖成恶逆非善顺也进问此在肎心者则可未肎者何得相应曰噫正唯未肎所以要儞肎心相应汝等正信未开如生牛皮不可屈折当知有目者固无日下然灯之理而无目者亦何必于日中苦觅灯炬大势至法王子云不假方便自得心开此一行三昧中大火聚语也敢有触者宁不被烧问临终佛现宁保非魔答修心人不作佛观而佛忽现非本所期故名魔事念佛见佛巳是相应况临终非致魔时何须疑虑问七日不乱平时耶临终耶答平时也问七日不乱之后复起惑造业亦得生耶答果得一心不乱之人无更起惑造业之事问大本十念宝王一念平时耶临终耶答十念通二时晨朝十念属平时十念得生与观经十声称名同属临终时一念则但约临终时问十念一念竝得生何须七日答若无平时X七日工夫安有临终十念一念纵下下品逆恶之人竝是夙因成熟故感临终遇善友闻便信愿此事万中无一岂可侥倖净土或问斥此最详今人不可不读问西方去此十万亿土何得即生答十万亿土不出我现前一念心性之外以心性本无外故又仗自心之佛力接引何难即生如镜中照数十层山水楼阁层数宛然实无远近一照俱了见无先后从是西方过十万亿佛土有世界名曰极乐亦如是其土有佛号阿弥陀今现在说法亦如是其人临命终时阿弥陀佛与诸圣众现在其前是人终时心不颠倒即得往生阿弥陀佛极乐国土亦如是当知字字皆海印三昧大圆镜智之灵文也问持名判行行则是助行何名正行答依一心说信愿行非先后非定三盖无愿行不名真信无行信不名真愿无信愿不名真行今全由信愿持名故信愿行三声声圆具所以名多善根福德因缘观经称佛名故念念中除八十亿劫生死之罪此之谓也若福善不多安能除罪如此之大问临终勐切能除多罪平日至心称名亦除罪否答如日出羣闇消称洪名万罪灭问散心称名亦X除罪否答名号功德不思议宁不除罪但不定往生以悠悠散善难敌无始积罪故当知积罪假使有体相者尽虗空界不能容受虽百年昼夜弥陀十万一一声灭八十亿劫生死然所灭罪如爪上土未灭罪如大地土唯念至一心不乱则如健人突围而出非复三军能制耳然称名便为成佛种子如金刚终不可坏佛世一老人求出家五百圣众皆谓无善根佛言此人无量劫前为虎偪失声称南无佛今此善根成熟值我得道非二乘道眼所知也由此观之法华明过去佛所散乱称名皆巳成佛岂不信哉伏愿缁素智愚于此简易直捷无上圆顿法门勿视为难而辄生退诿勿视为易而漫不䇿勤勿视为浅而妄致藐轻勿视为深而弗敢承任盖所持之名号真实不可思议能持之心性亦真实不可思议持一声则一声不可思议持十百千万无量无数声声声皆不可思议也二重劝舍利弗我见是利故说此言若有众生闻是说者应当发愿生彼国土我见者佛眼所见究尽明了也是利者横出五浊X圆净四土直至不退位尽是为不可思议功德之利也复次是利约命终时心不颠倒而言盖薉土自力修行生死关头最难得力无论顽修狂慧懡㦬无功即悟门深远操履潜确之人傥分毫习气未除未免随强偏坠永明祖师所谓十人九蹉路阴境若现前瞥尔随他去此诚可寒心者也初果昧于出胎菩萨昏于隔阴者里岂容强作主宰侥倖瞒盰唯有信愿持名仗他力故佛慈悲愿定不唐捐弥陀圣众现前慰导故得无倒自在往生佛见众生临终倒乱之苦特为保任此事所以殷勤再劝发愿以愿能导行故也问佛既心作心是何不竟言自佛而必以他佛为胜何也答此之法门全在了他即自若讳言他佛则是他见未忘若偏重自佛却成我见颠倒又悉檀四益后三益事不孤起傥不从世界深发庆信则欣厌二益尚不能生何况悟入理佛唯即事持达理持所以弥陀圣众现前即是本性明显往生彼土见佛闻法即是成就慧身不由他悟法门深妙破尽一切戏论斩尽一切意见唯马鸣龙树智者永明之流彻底担荷得去其余世智辩聪通儒禅客尽思度量愈推X愈远又不若愚夫妇老实念佛者为能潜通佛智暗合道妙也我见是利故说此言分明以佛眼佛音印定此事岂可违抗不善顺入也哉二正宗分竟三流通分信愿持名一法圆收圆超一切法门竖与一切法门浑同横与一切法门迥异既无问自说谁堪倡募流通唯佛与佛乃能究尽诸法实相此经唯佛境界唯佛佛可与流通耳文为二初普劝二结劝初中三初劝信流通二劝愿流通三劝行流通初中二初略引标题二征释经题初中六初东方六上方唐译十方今略摄故今初舍利弗如我今者赞叹阿弥陀佛不可思议功德之利东方亦有阿閦鞞佛须弥相佛大须弥佛须弥光佛妙音佛如是等恒河沙数诸佛各于其国出广长舌相徧覆三千大千世界说诚实言汝等众生当信是称赞不可思议功德一切诸佛所护念经不可思议略有五意一横超三界不俟断惑二即西方横具四土非由渐证三但持名号不假禅观诸方便四一七为期不借多劫多生多年月五持X一佛名即为诸佛护念不异持一切佛名此皆导师大愿行之所成就故曰阿弥陀佛不可思议功德之利又行人信愿持名全摄佛功德成自功德故亦曰阿弥陀佛不可思议功德之利下又曰诸佛不可思议功德我不可思议功德是诸佛释迦皆以阿弥为自也阿閦鞞此云无动佛有无量德应有无量名随机而立或取因或取果或性或相或行愿等虽举一隅仍具四悉随一一名显所诠德劫寿说之不能悉也东方虗空不可尽世界亦不可尽世界不可尽住世诸佛亦不可尽略举恒河沙耳此等诸佛各出广长舌劝信此经而众生犹不生信顽冥极矣常人三世不妄语舌能至鼻藏头果佛三大僧祇劫不妄语舌薄广长可覆面今证大乘净土妙门所以徧覆大千表理诚称真事实非谬也标出经题流通之本什师顺此方好略译今题巧合持名妙行奘师译云称赞净土摄受经文有详略义无增减二南方舍利弗南方世界有日月灯佛名闻光佛大𦦨肩佛须弥灯佛无量精进佛如是等恒河沙数诸佛各于其国出广长舌相徧覆三千大千世界说诚实言汝X等众生当信是称赞不可思议功德一切诸佛所护念经三西方舍利弗西方世界有无量寿佛无量相佛无量幢佛大光佛大明佛宝相佛净光佛如是等恒河沙数诸佛各于其国出广长舌相徧覆三千大千世界说诚实言汝等众生当信是称赞不可思议功德一切诸佛所护念经无量寿佛与弥陀同名十方各方面同名诸佛无量也然即是导师亦可为度众生不妨转赞释迦如来所说四北方舍利弗北方世界有𦦨肩佛最胜音佛难沮佛日生佛网明佛如是等恒河沙数诸佛各于其国出广长舌相徧覆三千大千世界说诚实言汝等众生当信是称赞不可思议功德一切诸佛所护念经五下方舍利弗下方世界有师子佛名闻佛名光佛达磨佛法幢佛持法佛如是等恒河沙数诸佛各于其国出广长舌相徧覆三千三千世界说诚实言汝等众生当信是称赞不可思议功德一切诸佛所护念经X此界水轮金轮风轮之下复有下界非非想天等乃至重重无尽也达磨此云法六上方舍利弗上方世界有梵音佛宿王佛香上佛香光佛大𦦨肩佛杂色宝华严身佛娑罗树王佛宝华德佛见一切义佛如须弥山佛如是等恒河沙数诸佛各于其国出广长舌相徧覆三千大千世界说诚实言汝等众生当信是称赞不可思议功德一切诸佛所护念经此界非非想天之上复有上界风轮金轮及三界等重重无尽也问诸方必有净土何偏赞西方答此亦非善问假使赞阿閦佛国汝又疑偏东方展转戏论问何不徧缘法界答有三义令初机易标心故阿弥本愿胜故佛与此土众生偏有缘故盖佛度生生受化其间难易浅深总在于缘缘之所在恩德弘深种种教启能令欢喜信入能令触动宿种能令魔障难遮能令体性开发诸佛本从法身垂迹固结缘种若世出世悉不可思议尊隆于教乘举扬于海会沁入于苦海慈契于寂光所以万德钦承羣灵拱极当知佛种从缘起缘即法界一念一切念一生一切生一香一华一声一色乃X至受忏授记摩顶垂手十方三世莫不徧融故此增上缘因名法界缘起此正所谓徧缘法界者也浅位人便可决志专求深位人亦不必舍西方而别求华藏若谓西方是权华藏是实西方小华藏大者全堕众生徧计执情以不达权实一体大小无性故也二征释经题舍利弗于汝意云何何故名为一切诸佛所护念经舍利弗若有善男子善女人闻是经受持者及闻诸佛名者是诸善男子善女人皆为一切诸佛之所护念皆得不退转于阿耨多罗三藐三菩提是故舍利弗汝等皆当信受我语及诸佛所说此经独诠无上心要诸佛名字竝诠无上圆满究竟万德故闻者皆为诸佛护念又闻经受持即执持名号阿弥名号诸佛所护念故问但闻诸佛名而未持经亦得护念不退耶答此义有局有通占察谓杂乱垢心虽诵我名而不为闻以不能生决定信解但获世间善报不得广大深妙利益若到一行三昧则成广大微妙行心名得相似无生法忍乃为得闻十方佛名此亦应尔故须闻巳执持X至一心不乱方为闻诸佛名蒙诸佛护念此局义也通义者诸佛慈悲不可思议名号功德亦不可思议故一闻佛名不论有心无心若信若否皆成缘种况佛度生等怨亲无疲倦苟闻名必护念何疑焉然据金刚三论根熟菩萨为佛护念位在别地圆住盖约自力必入同生性乃可护念今仗他力故相似位即蒙护念乃至相似以还亦皆有通护念之义下至一闻佛名于同体法性有资发力亦得远因终不退也阿耨多罗此云无上三藐三菩提此云正等正觉即大乘果觉也圆三不退乃一生成佛异名故劝身子等皆当信受闻名功德如此释迦及十方诸佛同所宣说可不信乎初劝信流通竟二劝愿流通舍利弗若有人巳发愿今发愿当发愿欲生阿弥陀佛国者是诸人等皆得不退转于阿耨多罗三藐三菩提于彼国土若巳生若今生若当生是故舍利弗诸善男子善女人若有信者应当发愿生彼国土巳愿巳生今愿今生当愿当生正显依信所发之愿无虗也非信不能发愿非愿信亦不生故云若有信者应当发愿又愿者信之劵行之枢尤为要X务举愿则信行在其中所以殷勤三劝也复次愿生彼国即欣厌二门厌离娑婆与依苦集二谛所发二种弘誓相应欣求极乐与依道灭二谛所发二种弘誓相应故得不退转于大菩提道问今发愿但可云当生何名今生答此亦二义一约一期名今现生发愿持名临终定生净土二约剎那名今一念相应一念生念念相应念念生妙因妙果不离一心如秤两头低昂时等何俟娑婆报尽方育珍池只今信愿持名莲蕚光荣金台影现便非娑婆界内人矣极圆极顿难议难思唯有大智方能谛信三劝行流通二初诸佛转赞二教主结叹今初舍利弗如我今者称赞诸佛不可思议功德彼诸佛等亦称赞我不可思议功德而作是言释迦牟尼佛能为甚难希有之事能于娑婆国土五浊恶世劫浊见浊烦恼浊众生浊命浊中得阿耨多罗三藐三菩提为诸众生说是一切世间难信之法诸佛功德智慧虽皆平等而施化则有难易净土成菩提易浊世难为净土众生说法易为浊世众生难为浊世众生说渐法犹易说顿法难为浊世X众生说余顿法犹易说净土横超顿法尤难为浊世众生说净土横超顿修顿证妙观巳自不易说此无借劬劳修证但持名号径登不退奇特胜妙超出思议第一方便更为难中之难故十方诸佛无不推我释迦偏为勇勐也劫浊者浊法聚会之时劫浊中非带业横出之行必不能度见浊者五利使邪见增盛谓身见边见见取戒取及诸邪见昏昧汩没故名为浊见浊中非不假方便之行必不能度烦恼浊者五钝使烦惑增盛谓贪瞋痴慢疑烦动恼乱故名为浊烦恼浊中非即凡心是佛心之行必不能度众生浊者见烦恼所感麤弊五阴和合假名众生色心竝皆陋劣故名浊众生浊中非欣厌之行必不能度命浊者因果竝劣寿命短促乃至不满百岁故名浊命浊中非不费时劫不劳勤苦之行必不能度复次秪此信愿庄严一声阿弥陀佛转劫浊为清净海会转见浊为无量光转烦恼浊为常寂光转众生浊为莲花化生转命浊为无量寿故一声阿弥陀佛即释迦本师于五浊恶世所得之阿耨多罗三藐三菩提法今以此果觉全体授与浊恶众生乃诸佛所行境界唯X佛与佛能究尽非九界自力所能信解也诸众生别指五浊恶人一切世间通指四土器世间九界有情世间也二教主结叹前劝信流通是诸佛付嘱此本师付嘱嘱语略别从通但云一切世间犹前诸佛所云汝等众生当知文殊迦叶等皆在所嘱也舍利弗当知我于五浊恶世行此难事得阿耨多罗三藐三菩提为一切世间说此难信之法是为甚难信愿持名一行不涉施为圆转五浊唯信乃入非思议所行境界设非本师来入恶世示得菩提以大智大悲见此行此说此众生何由禀此也哉然吾人处劫浊中决定为时所囿为苦所偪处见浊中决定为邪智所缠处烦恼浊中决定为贪欲所陷恶业所螫处众生浊中决定安于臭薉而不能洞觉甘于劣弱而不能奋飞处命浊中决定为无常所吞石火电光措手不及若不深知其甚难将谓更有别法可出五浊烽㶿宅里戏论纷然唯深知其甚难方肎死尽偷心宝此一行此本师所以极口说其难甚而深嘱我等当知也初普劝竟二结劝X佛说此经巳舍利弗及诸比丘一切世间天人阿修罗等闻佛所说欢喜信受作礼而去法门不可思议难信难知无一人能发问者佛智鉴机知众生成佛缘熟无问自说令得四益如时雨化欢喜从世界悉檀得益毫无疑惑名信领纳不忘名受从为人对治得益投身归命契入法界缘起名作礼从第一义得益然一一益中互具四益姑作如此分别耳上是自行四益一往不退报恩流通名为而去尽未来际化他四益无尽也经云末法亿亿人修行罕一得道唯依念佛得度呜唿今正是其时矣舍此不思议法门其何能淑旭出家时宗乘自负藐视教典妄谓持名曲为中下后因大病发意西归复研妙宗圆中二钞及云栖疏钞等书始知念佛三昧实无上宝王方肎死心执持名号万牛莫挽也吾友去病久事净业欲令此经大旨辞不繁而炳着请余为述要解余欲普与法界有情同生极乐理不可却举笔于丁亥九月二十有七脱藁于十月初五凡九日告成所愿一句一字咸作资粮一见一闻同阶不退信疑皆植道种赞谤等归解脱仰唯诸佛菩萨摄受证X明同学友人随喜加被西有道人蕅益智旭阁笔故䟦时年四十有九佛说阿弥陀经要解原䟦经云三界唯心万法唯识古人云念自性弥陀生唯心净土合观之是心作佛是心是佛心外无佛佛外无心之义明矣后人不达舍西方极乐别言唯心净土舍万德慈尊别言自性弥陀不几心外有佛佛外有心耶灵峰大师深悟心性无外之体特为此经拈出要解一展读时信愿持名人可自操其劵不唯言简意周且使希有甚难之宗如声鼓铎尽开经藏无复匵藏诚古今所未有也名曰要解其斯为无上心要矣乎古吴净业弟子正知去病氏谨识歙浦讲录䟦此本系性旦癸巳岁在歙浦栖云院所听录者于时随允持循苍晖晟坚密时诸公之后获闻法要觉老人此翻心胆尽吐盖祕密之藏会当大启于X今时非偶然也因退而纪之甲午冬老人病中口授数处令改正此本遂称允当及老人西逝性旦以病拙薮逋薄福多障无缘流通阐播聊识其后以志不忘云庚子夏华阳学人性旦拭涕跋净土十要卷第一净土十要X卍XXX灵峰蕅益大师选定土十要卷第二述曰闻夫有行无教必有堕阬落壍之虞有教无行还同说食数宝之诮是故教即行也行即教也教行无乖至理乃显故教行理三皆名为经三经具足是为佛说反是则波旬说非佛说也今禀斯义谨奉慈云忏主遵式所制往生净土忏愿仪及决疑行愿二门继弥陀要解而列行者得要之后更能于此尽心焉则不思议经王不唯无剩语亦复非义涂而微妙要诠不在佛不在知识却在当人自巳矣随自巳教行所诣分契理之浅深随契理浅深立果位之差别而此差别果位要皆圆证三不退一生同趣萨婆若海是故差即无差位次即非位次谁谓一行三昧之外别有法身向上事哉此行最广大X余行则局此行最神速余行则殢此行最不思议余行则可拟其斯以为三昧宝王也欤行愿仪世传为大净土忏二门中行法世传为小净土忏及晨朝十念系缘众福二行皆修净业者必不可离声者作之于前明者述之于后我等如何肎自弃也往生净土忏愿仪原其诸佛悯物迷盲设多方便而引取之唯安养净业直捷可修诸大乘经皆启斯要比丘四众及善男女根缺具者欲速破无明诸闇欲求灭五逆十恶犯禁重罪及余轻过欲复大小戒律现前得念佛三昧及具足一切菩萨诸波罗密门欲临终离诸怖畏身心安快喜悦如归光照室宅异香音乐阿弥陀佛观音势至现在其前送紫金台授手接引五道横截九品长骛谢去热恼安息清凉初离尘劳便至不退不历长劫即得无生欲修少法感妙报十方佛俱时称赞现前授记一念供养无X央数佛即还本国与弥陀坐食观音议论势至行步洞视彻闻身量无际飞空自在宿命了了徧见五道如镜面像念念证入无尽三昧如是称述不可穷尽应当修习此之胜法如所说者皆实不虗十方诸佛出广长舌称美此事以示不妄我等云何敢不信佛今取净土众经立此行法若欲广知寻经补益且为十科说之第一严净道场选闲静堂室去旧土于净处取无瓦石新土用填其地以香和涂极令清净上悬新宝盖盖中悬五杂旛徧室悬诸缯綵旛华取好庄严安佛像西坐东向观音侍左势至侍右像前列众好华及莲华等若安九往生像最好无亦无妨余严事随力安之周设荐席虑地卑溼行人须新净衣如无浣染身中上者浴后披着方入道场从门颊左右出入鞋履齐整不得杂乱其所往时须换故衣浴沐后着净衣日日如是当自倾竭种种供养三宝若不尽其所有行法不专必无感降绝无巳物方可外求十人巳还多则不可宜X六斋日建首第二方便法入道场身心散乱须预行方便当七日营别房不得与道场同处无别屋亦许共室日夜调习案试及诵五悔等文极精熟通染浣纫缝及中办事余治生杂务即时併息但念不久生净土一心求忏无留难各自克期不惜身命定取净业即时成就不得一念思忆五尘诃去爱欲勤息恚痴行人各有无始恶习速求舍离不为正忏障碍当观察何习偏重诃弃调停取令平复勿使行法唐丧其功第三正修意大集七七日鼓音王大弥陀十日十夜十六观小弥陀七日七夜取此三等为期决不可减正修意者天亲论信心修五念门成就者毕竟得生安乐国见阿弥陀佛一礼拜门二赞叹门三作愿门四观察门五回向门回向者谓礼拜等所集功德善根巧方便回向得三种顺菩提门一无染清净心不为自心求诸乐故二安清净心以拔一切众生苦故三乐清净心令一切众生得大菩提以摄取众生生彼国故全用论文为今正意但加忏悔灭X往生障为顺佛慈速度生故当一心一意满七七日乃至七日昼夜六时礼十方佛及弥陀世尊若坐若行皆勿散乱不得如弹指顷念世五欲及接对外人语论戏笑託事延缓放逸睡眠当瞬息俯仰系念不断为求往生一心精进问行法既多云何一心答有理有事谓道场涉事皆是无性不生不灭法界一相如法界缘名理一心礼佛时不念余事伹专礼佛诵经行道亦如是名事一心也第四烧香散华一切恭敬一心顶礼十方法界常住佛一心顶礼十方法界常住法一心顶礼十方法界常住僧是诸众等各各互跪严持香华如法供养供养十方法界三宝我此香华徧十方以为微妙光明台诸天音乐天宝香诸天餚饍天宝衣不可思议妙法尘一一尘出一切尘X一一尘出一切法旋转无碍互庄严徧至十方三宝前十方法界三宝前悉有我身修供养一一皆悉徧法界彼彼无杂无障碍尽未来际作佛事普熏法界诸众生蒙熏皆发菩提心同入无生证佛智愿此香华云徧满十方界供养一切佛尊法诸菩萨无量声闻众以起光明台过于无边界无边佛土中受用作佛事普熏诸众生皆发菩提心供养巳一切恭敬第五请礼法一心奉请南无本师释迦牟尼佛我三业性如虗空释迦如来亦如是不起真际为众生与众俱来受供养一心奉请南无过去久远劫中定光佛光远佛龙音佛等五十三佛X一心奉请南无过去久灭世自在王佛一心奉请南无十方现在不动佛等尽十方河沙净土一切诸佛一心奉请南无往世七佛未来贤劫千佛三世一切诸佛一心奉请南无极乐世界阿弥陀佛一心奉请南无大乘四十八愿无量寿经称赞经等及彼净土所有经法十方一切尊经十二部真净法宝法性如空无所见三处法宝难思议我今三业如法请俱时显现受供养一心奉请南无文殊师利菩萨普贤菩萨无能胜菩萨不休息菩萨等一切菩萨摩诃萨一心奉请南无极乐世界观世音菩萨摩诃萨一心奉请南无极乐世界大势至菩萨摩诃萨一心奉请南无过去阿僧祇劫法藏比丘菩萨摩诃X萨一心奉请南无极乐世界新发道意无生不退一生补处诸大菩萨摩诃萨一心奉请南无此土舍利弗等一切声闻缘觉得道贤圣僧一心奉请此土梵释四王一切天众摩罗天主龙鬼诸王阎罗五道主善罚恶守护正法护伽蓝神一切贤圣上所奉请弥陀世尊观世音菩萨大势至菩萨清净海众一切贤圣唯愿不舍大慈大悲他心道眼无碍见闻身通自在降来道场安住法座光明徧照摄取我等哀怜覆护令得成就菩提愿行释迦文佛定光佛等世自在王佛十方三世一切正觉及文殊师利菩萨普贤菩萨三乘圣众唯愿悉来慈悲摄护诸天魔梵龙鬼等众护法诸神一切贤圣悉到道场安慰坚守同成净行第六赞叹法色如阎浮金面如净满月身光智慧明所照无边际降伏魔冤众善化诸人天乘彼八正船能度难度者闻名得不退X是故应顶礼以此叹佛功德修行大乘无上善根奉福上界天龙八部大梵天王三十三天阎罗五道六斋八王行病鬼王各及眷属此土神祇僧伽蓝内护正法者又为国王帝主土境万民师僧父母善恶知识造寺檀越十方信施广及法界众生愿借此善根平等熏修功德智慧二种庄严临命终时俱生乐国第七礼佛法一心敬礼本师释迦牟尼佛能礼所礼性空寂感应道交难思议我此道场如帝珠释迦如来影现中我身影现如来前头面接足归命礼一心敬礼过去久远劫中定光佛光远佛龙音佛等五十三佛一心敬礼过去久灭世自在王佛一心敬礼东方不动佛等尽东方河沙净土一切诸佛一心敬礼东南方最上广大云雷音王佛等尽东南方河沙净土一切诸佛一心敬礼南方日月光佛等尽南方河沙净土一切诸佛X一心敬礼西南方最上日光名称功德佛等尽西南方河沙净土一切诸佛一心敬礼西方放光佛等尽西方河沙净土一切诸佛一心敬礼西北方无量功德火王光明佛等尽西北方河沙净土一切诸佛一心敬礼北方无量光严通达觉慧佛等尽北方河沙净土一切诸佛一心敬礼东北方无数百千俱胝广慧佛等尽东北方河沙净土一切诸佛一心敬礼上方梵音佛等尽上方河沙净土一切诸佛一心敬礼下方示现一切妙法正理常放火王胜德光明佛等尽下方河沙净土一切诸佛一心敬礼往古来今三世诸佛七佛世尊贤劫千佛一心敬礼极乐世界阿弥陀佛一心敬礼极乐世界佛菩萨等所说经法乃至水鸟乐树一切法音清净法藏真空法性如虚空常住法宝难思议我身影现法宝前一一皆悉归命礼一心敬礼大乘四十八愿无量寿经称赞经等十方X一切尊经十二部真净法藏一心敬礼极乐世界观世音菩萨摩诃萨一心敬礼极乐世界大势至菩萨摩诃萨一心敬礼过去阿僧祗劫法藏比丘菩萨摩诃萨一心敬礼极乐世界一生补处诸大菩萨摩诃萨一心敬礼极乐世界无生不退诸大菩萨摩诃萨一心敬礼极乐世界新发道意菩萨及十方来生净土一切菩萨摩诃萨一心敬礼文殊师利菩萨普贤菩萨弥勒菩萨常精进菩萨等尽十方一切诸大菩萨摩诃萨一心敬礼大智舍利弗阿难持法者诸大声闻缘觉一切得道贤圣僧第八忏愿法一明忏悔X普为法界一切众生悉愿断除三障至诚忏悔我弟子至心忏悔十方诸佛真实见知我及众生本性清净诸佛住处名常寂光徧在剎那及一切法而我不了妄计我人于平等法中而起分别于清净心中而生染着以是颠倒五欲因缘生死循环经历三界坐此相续不念出期而复于中造极恶业四重五逆及一阐提非毁大乘谤破三宝谤无诸佛断学般若用十方僧物用佛塔物污梵行人习近恶法X于破戒者更相赞护三乘道人种种毁骂内覆过失外现威仪常以五邪招纳四事不净说法非律教人因佛出家反破佛法违逆师长如法教诲恣行贪恚无惭耻心以是因缘诸恶业力命终当堕阿鼻地狱勐火炽然受无量苦千万亿劫无解脱期今始觉知生大惭愧生大怖畏十方世尊阿弥陀佛久巳于我生大悲心无数劫来为度我故修菩萨道不惜身命今巳得佛大悲满足真实能为一切救护今我造恶必堕三涂愿起哀怜受我忏悔重罪得灭诸恶消除乃至娑婆生因永尽诸佛净土如愿往生当命终时悉无障碍忏悔巳归命礼阿弥陀佛及一切三宝二明劝请我弟子至心劝请十方所有世间灯最初成就菩提者我今一切皆劝请转于无上妙法轮诸佛若欲示涅槃我悉至诚而劝请唯愿久住剎尘劫利乐一切诸众生劝请巳归命礼阿弥陀佛及一切三宝X三明髓喜我弟子至心随喜十方一切诸众生二乘有学及无学一切如来与菩萨所有功德皆随喜随喜巳归命礼阿弥陀佛一切三宝四明回向我弟子至心回向所有礼赞供养福请佛住世转法轮随喜忏悔诸善根回向众生及佛道回向巳归命礼阿弥陀佛及一切三宝五明发愿我弟子至心发愿愿共修净行人三业所生一切诸善庄严净愿福智现前愿得弥陀世尊观音势至慈悲摄受为我现身放净光明照烛我等诸根寂静二障消除乐修净行身心润泽念念不失净土善根及于梦中常见彼国众妙庄严慰悦我心令生精进愿得临命终时预知时至尽除障碍慧念增明身无病苦心不颠倒面奉弥陀及诸眷属欢喜快乐于一剎那即得往生极乐世界到巳自见生莲华中蒙佛授记得授记巳自在化身微尘佛剎随顺众X生而为利益能令佛剎尘数众生发菩提心俱时离苦皆共往生阿弥陀佛极乐世界如是行愿念念现前尽未来时相续不断身语意业常作佛事发愿巳归命礼阿弥陀佛及一切三宝第九旋遶诵经法南无佛南无法南无僧南无释迦牟尼佛南无世自在王佛南无阿弥陀佛南无观世音菩萨南无大势至菩萨南无文殊师利菩萨南无普贤菩萨南无清净大海众菩萨摩诃萨自归于佛当愿众生体解大道发无上心自归于法当愿众生深入经藏智慧如海自归于僧当愿众生统理大众一切无碍和南圣众白众等听说经中如来偈何不力为善X念道之自然宜各勤精进努力自求之必得超绝去往生安养国横截五恶道恶趣自然闭升道无穷极易往而无人何不弃世事勤行求道德各得极长生寿乐无穷极第十坐禅法当于一处绳牀西向易观想故表正向故跏趺端坐项嵴相对不昂不伛调和气息定住其心然观门虽多今从要易想略示二种仍逐所宜未必併用有于余观熟者任便伹不离净土皆应修习所言二种一扶普观意想即时所修计功合生极乐世界便起心生于彼想于莲华中结加趺坐作华合想作华开想华开时五百色光来照身想作眼目开想见佛菩萨及国土想即于佛前坐听妙法及闻一切音声皆说所乐闻法所闻要与十二部经合作此想大须坚固令心不散心想明了如眼所见经久乃起二直想阿弥丈六金躯坐华上专系眉间白毫毫长一丈五尺周围五寸八稜中空右旋宛转在眉中间莹净明彻不可具说显映金颜分齐分明停心住想坚固勿移然复应观所见X若成未成皆想念因缘无实性相一如镜中面像如水中月影如梦如幻虽空而亦可见二皆心性所现所有即是心心不自知心心不自见心心有想即痴无想即泥洹心有心无皆名有想尽名为痴不见法性三因缘生法即空假中不一异非纵横不可思议心想寂静则能成就念佛三昧久而乃起广如别说问念佛三昧久习方成十日七日如何卒学答若过去曾习及今生预修至忏时薄修即得若近忏方学此必难成然须依此系心为坐禅观境经云成不成皆灭无量罪生诸佛前又闻白毫名字灭无量罪何况系念勿生疑怖自谓无分彼佛有宿愿力令修者皆得成般舟依三力成就佛威力三昧力巳功德力观经闻无量寿佛及二菩萨名能灭无量生死况忆念乎坐巳起随意佛事要修观更坐无妨若不惯坐乃行道称念亦得梦中见阿弥陀佛具如经说往生净土忏愿仪自䟦此法自撰集于今凡二改治前本越僧契凝巳刊X广行其后序首云余自滥沾祖教是也圣位既广比见行者拜起易劳忏悔禅法皆事攻削今之广略既允似可传行后贤无惑其二三焉刊详删补何嫌精措时大中祥符八年太岁乙卯三月日后序往生净土决疑行愿二门宋耆山沙门遵式述维安养实剎大觉攸赞三辈高升夕孕金华列宿犹惭于海滴晨游玉沼世镫强喻于河沙良以十方爰来四生利往虽腾光而普示终稽首而偏求故其竺国皇州自今观古彼则鉅贤至圣咸舒藻以为盟此则觉德鸿儒尽摛毫而作誓自兹回向绵续倡和相寻诚道德之通衢常乐之直济也伹世多创染割截未识方隅忽遇问津靡惭滥吹或攘臂排为小教或大笑斥作权乘以其言既反经人惑常典遂辄述往生净土决疑行愿二门词愧不文理存或当菽麦视而且辨泾渭挹而永分剪伊兰之臭林植X栴檀之香𠏉信行愿原始要终不数千言备举矣第一决疑门第二行愿门第一决疑门者疑为信障世间小善尚不能成况菩提大道乎或曰智者有十疑论何须此文然略由三意一者上为王臣几务稍暇难寻广文今举大纲略出行相易披览易修行故二者十疑随事释难唯第二三略附理立且事无尽疑亦叵穷今直明一理为诸法源指源则流可识矣三者正对说者反经乖理自损损他故于疑法中简小取大明白权实使来者不惑至道安和尚往生论六卷怀感法师羣疑论七卷道绰禅师安乐集三卷慈敏三藏净土慈悲集三卷源信禅师净土集二卷古今诸师制疏解经宗经造论随情释难伽陀赞扬同归而各见寻究良难今以三疑收尽文出天台止观非敢臆说一疑师者师有二邪外倒惑化人非所承也正法之师复有凡圣因果凡及因位容有未了犹清辩谓弥勒未是徧知俟龙华道后问津也今示西方令回向者唯果佛圣师释迦及十方诸佛出广长舌说诚实言赞劝往生更何X所惑二疑法者佛法有小乘不了义大乘了义大乘复有了不了义今净土唯大乘了义中了义也且小乘经部无一字劝生他方净土天亲论女人及二乘种不生此即明据也问小弥陀经等皆说彼国有声闻鼓音王经佛母名殊胜妙颜亦复有女人答佛母恐指初降生时成正觉巳国土随净必无女人或转男如龙女或命终如悉达母声闻如观经疏及十疑论和会今明大乘复有三种一三乘通教门虽通大类狎二乘又当教菩萨虽化他净佛国土化毕还同二乘归于永灭净土深理非彼所知非了义也二大乘别教明独菩萨法虽谈实理道后方证因果不融净土则理外修成万法乃不由心具虽尘劫修道广游佛剎指彼净土因果伹是体外方便斯亦未了三佛乘圆教诠旨圆融因果顿足经曰十方谛求更无余乘唯一佛乘是则大乘中大乘了义中了义十方净薉卷怀同在于剎那一念色心罗列徧收于法界竝天真本具非缘起新成一念既然一尘亦尔故能一一尘中一切剎一一心中一切心一一心尘复互周重重无尽无障碍一时顿现非隐显一切圆成X无胜劣若神珠顿含众宝犹帝网交映千光我心既然生佛体等如此方了回神亿剎实生自巳心中孕质九莲岂逃剎那际内苟事理攸隔净薉相妨安令五逆凡夫十念便登实土三乘贤辈回心即达金池也哉信此圆谈事无不达昧斯至理触类皆迷华严云心如工畵师造种种五阴一切世间中无不从心造如心佛亦尔如佛众生然心佛及众生是三无差别起信论所言法者谓众生心是心即摄一切世间出世间法依此示摩诃衍义十六观诸佛是法界身入一切众生心想中乃至是心作佛是心是佛般舟三昧佛是我心是我心见佛是我心作佛等谈斯旨者大乘卷中粲然可举至若法华妙部如来亲记往生华严顿谈普贤躳陈回向是知弥陀因地观此理而大誓普收释迦果成称此理而广舌深赞十方三世莫不咸然问妙理圆极世人尽须观行始生耶答不然今但直决疑情令知净土百宝庄严九品因果竝X在众生介尔心中理性具足方明往生事用随愿自然是则旁罗十方不离当念往来法界正协唯心免信常流执此非彼其九品生相各有行类上辈三品须解须行故云汝行大乘解第一义学者见贤思齐企金座而高升当妙观之是託若中下六品生因只精持禁戒行世仁慈至下下品本是恶逆十念精诚便生彼国但知有净土尽可回心也三疑自者博地凡夫世缘缠盖云何此身生净土入贤圣海同正定聚释曰若了如上法性虗通及信弥陀本愿摄受但勤功福宁俟问津况十念得生唯除五逆及谤正法又定心十念逆谤亦生正愿志求夫复何惑第二正修行愿门者略开四门一礼忏二十念三系缘四众福修行整足唯须此四先礼佛净除业障身心皎洁如净良田次十念定心成行立愿要期植往生正因如下种子次系心爱护长养滋发芽茎如霪膏雨次众福助令繁茂使速成华果如灌肥腻具修此四最上最胜或少暇随修三二一者皆生彼国以四门各有行愿皆是正因故也亦X可六斋日修忏日日中修十念以十念是净因要切必不可废后二门任力所能若不然者但随所欲任意行之礼忏门者日日早晨于常供道场中冠带服饰端庄谨肃佛像前手自烧香合掌定心作是云一切恭敬一心顶礼常住三宝愿此香烟云徧满十方界无边佛土中无量香庄严具足菩萨道成就如来香如来妙色身世间无与等无比不思议是故今顶礼如来色无尽智慧亦复然一切法常住是故我归依大智大愿力普度于羣生令舍热恼身生彼清凉国我今净三业归依及礼赞愿共诸众生同生安乐剎一心顶礼常寂光净土阿弥陀如来清净妙法身徧法界诸佛一心顶礼实报庄严土阿弥陀如来微尘相海身徧X法界诸佛一心顶礼方便圣居土阿弥陀如来解脱相严身徧法果诸佛一心顶礼西方安乐土阿弥陀如来大乘根界身徧法界诸佛一心顶礼西方安乐土阿弥陀如来十方化往身徧法界诸佛一心顶礼西方安乐土教行理三经极依正宣扬徧法界尊法一心顶礼西方安乐土观世音菩萨万亿紫金身徧法界菩萨摩诃萨一心顶礼西方安乐土大势至菩萨无边光智身徧法界菩萨摩诃萨一心顶礼西方安乐土清净大海众满分二严身徧法界圣众我今普为四恩三有法界众生悉愿断除三障归命忏悔至心忏悔叩我弟子及法界众生从无始世来无明所覆颠倒迷惑而由六根三业习不善法广造十恶及五无间一切众罪无量无边说不可尽十方X诸佛常在世间法音不绝妙香充塞法味盈空放净光明照触一切常住妙理徧满虗空我无始来六根内盲三业昏闇不见不闻不觉不知以是因缘长流生死经历恶道百千万劫永无出期经云毗卢遮那徧一切处其佛所住名常寂光是故当知一切诸法无非佛法而我不了随无明流是则于菩提中见不清净于解脱中而起缠缚今始觉悟今始改悔奉对叩诸佛弥陀世尊发露忏悔当令我与法界众生三业六根无始所作现作当作自作教他见闻随喜若忆不忆若识不识若疑不疑若覆若露一切重罪毕竟清净我忏悔巳六根三业净无瑕累所修善根悉亦清净皆悉回向庄严净土普与众生同生安养愿叩阿弥陀佛常来护持令我善根现前增进不失净因临命终时身心正念视听分明面奉叩弥陀与诸圣众手执华台接引于我一剎那顷生在佛前具菩萨道广度众生同成种智忏悔发愿巳归命礼阿弥陀佛及一切三宝南无阿弥陀佛南无观世音菩萨南无大势至菩萨南无清净大海众菩萨摩诃萨X自归于佛当愿众生体解大道发无上心自归于法当愿众生深入经藏智慧如海自归于僧当愿众生统理大众一切无碍和南圣众十念门者每晨服饰巳面西正立合掌连声称阿弥陀佛尽一气为一念如是十气为十念随气长短不限佛数气极为度声不高低不缓急调停得中十气连属令心不散专精为功名十念者是借气束心也作此念巳发愿回向云我弟子一心归命极乐世界阿弥陀佛愿以净光照我慈誓摄我我今正念称如来名经十念顷为菩提道求生净土佛昔本誓若有众生欲生我国至心信乐乃至十念若不生者不取正觉唯除五逆诽谤正法我今自忆此生巳来不造逆罪不谤大乘愿此十念得入如来大誓海中乘佛慈力众罪消灭净因增长若临欲命终自知时至身不病苦心无贪恋心不倒散如入禅定佛及圣众手执金台来迎接我如一念顷生极乐国华开见佛即闻佛乘顿开佛慧广度众生满菩提愿X系缘门者凡公临私养历涉缘务虽造次常不忘佛及忆净土如切事系心虽种种作务不妨密忆前事念佛亦如是若失念数数摄还久久成性任运常忆楞严经譬如有人一专为忆一人专忘如是二人若逢不逢或见非见二人相忆二忆念深如是乃至从生至生同于形影不相乖异十方如来怜念众生如母忆子若子逃逝虽忆何为子若忆母如母忆时母子历生不相违远若众生心忆佛念佛现前当来必定见佛去佛不远不假方便自得心开如染香人身有香气如此系心任运常遮一切恶念设欲作恶忆佛之故恶不能成纵随恶作恶业时心常下耎如身有香自然离臭又复觉心微起恶念即便忆佛以佛力故恶念自息如人遇难求彼彊援必得免脱又见他受苦以念佛心怜愍于彼愿其离苦若断刑狱以念佛故生悯念心愿生净土誓相救济凡历一切境界若善若恶由心忆佛皆心念作愿故普贤愿王云作一切恶皆不成就若作善业皆悉和合即此意尔如是相续念佛在心能办一切净因功德恐烦披览不复具说诚哉此门为益最大X众福门者普贤观国王大臣欲忏重罪当行五事一正心不谤三宝不障出家不为梵行人作恶留难二孝养父母奉事师长三正法治国不邪枉人民四六斋日敕境内力所及处令行不杀五深信因果信一实道知佛不灭此与十六观三福大同但普贤正为王臣故引用此亦是三世诸佛净业正因若出家四众应具依观经三福为行随作一福若心念若口言作意回向方成净因此四法门是念佛三昧往生正因必须系日修习方可自期定生净土经云行此三昧现得见阿弥陀佛及二菩萨若闻佛及二菩萨名除无量劫生死之罪何况忆念此是人中芬陀利华观音势至为其胜友当坐道场生诸佛家此人现世彼佛遣无数化佛化观音势至及娑婆二十五菩萨昼夜拥护行住坐卧一切时处不令恶鬼得便不受一切灾难常为国王大臣一切人民之所宗奉所得功德一念之间不可算数如佛之辩不能称扬除X彼不肖人孰闻不信受往生净土决疑行愿二门旧䟦慈云大师既集往生净土忏愿仪复为在家人述决疑行愿二门然出家人亦可修此行愿幽溪大师暮年奉行愿为日课临终趺坐以指书空作妙法莲华经五字而化法门之妙于斯验矣丁亥仲冬净土弟子正知谨识净土十要卷第二净土十要X卍XXX灵峰大师选定净土十要卷第三述曰净要一书皆历代善知识吹大法螺击大法鼓摧邪显正之大闲也灵峰铨衡一字不滥成时何物敢浪参耶窃以十六观经净土胜典以非凡夫境界属想无从论者非妄劝修持便X概杜措意然妄修则堕落阬壍概杜则壅塞源流进退两乖均失佛旨不知经为利钝二性平分胜劣两门利者修前十二观感三辈生钝者唯修第十三一观亦分三辈九品是则人虽钝观虽劣而作是一心之宗如来夙愿之力原无钝劣故名此为杂想观者指杂乱垢心即是阿弥陀佛不思议身土也敬宗此义述观经初心三昧门既无妄修之虞又免概杜之过觉韦提哀请再启今时而王宫法流重通末运关系匪小避忌未遑又以小本弥陀字字是行人真归字字是行人妙观归观会一即是行经谬辑受持行仪自作往生左劵同学修之佥谓有四利焉持名行人二障均重一行三昧未可要期今即持名具破二障因缘令其速成一心不乱一利也人多谓大本是广文观经是深境不知小本文虽约而义甚广境虽近而观甚深深广秪在一心以此弘通宝王庶几允可二利也净土依正皆不思议境慈云忏法略于观境且宗唐译未尽秦本之致今宗秦本专就观境具修事理二行身居忍土而瞻依礼觐如巳生乐邦法X巧趣幽人怀悦慕尘尘皆趣阿弥法身真体将见往生品位必高而花开见佛亦易三利也六方诸佛恩德无涯护念保绥神力莫测二大士及海众皆我现在加持临终救济当来教授之师今悉併切投诚革除慢易使无障碍而有感通无忝受持之轨四利也四利匪虗并出请益巳上二种初门续观经巳断之慧命行仪立持名妙行之准绳皆前古未扬实叔季甘露述而非作附入净要或者其有当乎本拟寄西方合论前以行而二皆行经与大小怀法同一部类遂窃附慈云后为第三册兼申法门旨趣略阐刍言而语涉游扬倍增丑拙前修同学其尚愍而教之也哉成时和南识观无量寿佛经初心三昧门古歙后学沙门成时依经录辑观经境胜卒难受持经谓若欲至心生西方者先当观于一丈六像在池水上如先所说无量寿佛身量无边非凡夫心力所及X然彼如来夙愿力故有意想者必得成就则知舍胜观劣正是佛力所加纵根钝修必成像观若成具相亦现故钞谓观佛入门要术也又经前明胜相毫量千六百五十万里疏仅取一丈五尺盖胜劣佛观皆发轫白毫故疏胜相毫量豫取后劣相文而释良以忍界末流纵大机胜种皆当创归池像决无顿契一切色身相者韦提希等于前见佛经中盛明佛加非通涂修证教意复次虽观劣身亦圆符胜观钞云境有胜劣观皆顿照即空假中胜身心作心是丈六非作是耶经云阿弥陀佛神通如意于十方国变现自在或现大身满虗空中或现小身丈六八尺明示人大身小身无先无后非所及非所不及也依第十三杂想观述初心三昧门下笔故序一切恭敬一心顶礼十方常住三宝X是诸众等各各互跪严持香华如法供养供养十方法界三宝愿此香华云徧满十方界供养无量寿金台百宝莲如是佛世尊佛法及佛子普熏诸众生皆发菩提心供养巳一切恭敬诸佛如来是法界身入一切众生心想中心想佛时是心即是三十二相八十随形好诸佛正徧知海从心想生是故一心系念谛观多陀阿伽度阿罗诃三藐三佛陀以此叹佛功德修行净业正因奉感释梵护世诸天普雨天华持供养者又感南无逆顺起教五百思惟主伴娑罗阇世月光耆婆天授恶友及步虗以来好持是语无忘失者咸降密室大慈受熏愿一切世间增长增损大兴末法息诤扬宗禅教律三会归秘藏一心顶礼身紫金色坐百宝莲华本师释迦牟尼佛一心顶礼佛顶妙高台中十方无量诸佛净业正因过去未来现在三世诸佛一心顶礼住立空中观世音大势至二大士侍立左右无量寿佛一心顶礼西方极乐世界在池水上住宝莲华现八尺身形真金色圆光映彻圆光中无量化佛菩萨阿弥陀佛一心顶礼西方极乐世界在池水上阿弥陀佛一心顶礼西方极乐世界在池水上住宝莲华阿弥陀佛一心顶礼西方极乐世界在池水上住宝莲华现八尺身阿弥陀佛一心顶礼西方极乐世界在池水上住宝莲华现八尺身形真金色阿弥陀佛一心顶礼西方极乐世界在池水上住宝莲华现八尺身形真金色圆光映彻阿弥陀佛X一心顶礼西方极乐世界在池水上住宝莲华现八尺身形真金色圆光映彻圆光中无量化佛菩萨阿弥陀佛一心顶礼西方极乐世界在池水上身同众生观世音菩萨大势至菩萨摩诃萨一心顶礼西方极乐世界在池水上天冠立佛观世音菩萨摩诃萨一心顶礼西方极乐世界在池水上肉髻宝瓶大势至菩萨摩诃萨一心顶礼西方极乐世界在池水上于一切处身同众生助佛普化观世音菩萨大势至菩萨摩诃萨一心顶礼观无量寿佛经一心顶礼净除业障得生佛前经一心顶礼第十三杂想观及十方三世一切尊经南无极乐世界阿弥陀佛无忧恼处我当往生不乐阎浮提浊恶世也此浊恶处地狱饿鬼畜生盈满多不善聚愿我未来不闻恶声不见恶人叩今向世尊X五体投地求哀忏悔我等愚人多造恶法无有惭愧毁犯五戒八戒及具足戒偷僧祇物现前僧物不净说法以诸恶业而自庄严乃至五逆十恶具诸不善应堕恶道受苦无穷叩唯愿观世音及大势至以大悲音声为我广说诸法实相除灭罪法令我闻巳发菩提心应时即见极乐世界广长之相得见佛身及二菩萨豁然大悟逮无生忍临命终时叩阿弥陀佛授手迎接不离金台徧十方界于诸佛前次第受记还至本国觐百宝莲广为多众宣说佛语僧那大悲尽未来际忏悔发愿巳归命礼三宝南无阿弥陀佛南无观世音菩萨南无大势至菩萨摩诃萨自归于佛当愿众生体解大道发无上心自归于法当愿众生深入经藏智慧如海自归于僧当愿众生统理大众一切无碍和南圣众次习坐即观立佛白毫毫中空周围二寸五分外八稜右旋宛转在眉间莹净明彻显映金颜分齐X分明复起舒毫下垂长不及华台一尺显映金躯及与华足耀琉璃水照触自身此观久久坚住或将前行仪端坐想礼一遍亦妙问所礼佛位何故重繁答为鍊观道令开目闭目了了现前当知习观不出总别二法初则总不如别以总略别详故久则别不如总以别渐总顿故问入坛巳白释迦忏时何又白弥陀答欣厌绵切方得往生故意业白本师又口业白导师文以重而表专能白之业所白之佛以不重而无过问何故亦观白毫答胜劣两观皆以白毫为初步所以智者于胜相毫中详劣相毫状疏意正在此章后世慈云忏主等皆扶此观以妙契经旨故又末世根钝虽劣观或有难习之者故将本观事境详在行仪令行者不觉其难而自纯熟其白毫观以经中前文义通故专令坐时修习且恐不善观白毫者又令坐中默然想礼行仪既甫行行仪想礼尤易成就是法也动静绵拶事理互研仪观等熏通别巧锻以斯应末世庶可称善顺机宜也欤其一心三观详在妙宗兹不赘观无量寿佛经初心三昧门X受持佛说阿弥陀经行愿仪古歙后学沙门成时依经录辑一切恭敬一心顶礼十方常住三宝三宝三德如虗空众生三障亦如是是故平等普归敬愿速同入法界海是诸众等各各互跪严持香华如法供养供养十方法界三宝愿此香华云徧满十方界供养一切佛世间难信法及诸上善人普熏诸众生皆发菩提心供养巳一切恭敬身光不思议徧照于十方无量光如来西方大慈父寿命不思议无边阿僧祇无量寿如来西方大导首国土纯清净功德所庄严一切诸羣生悉登不退地X十方恒沙佛共赞于此邦故我与众生愿生极乐国一心顶礼娑婆世界五浊恶世本师释迦牟尼佛能礼所礼性空寂感应道交难思议我此道场如帝珠释迦如来影现中我身影现如来前为求往生接足礼一心顶礼东方世界阿閦鞞佛须弥相佛大须弥佛须弥光佛妙音佛如是等恒河沙数诸佛一心顶礼南方世界日月灯佛名闻光佛大𦦨肩佛须弥灯佛无量精进佛如是等恒河沙数诸佛一心顶礼西方世界无量寿佛无量相佛无量幢佛大光佛大明佛宝相佛净光佛如是等恒河沙数诸佛一心顶礼北方世界𦦨肩佛最胜音佛难沮佛日生佛网明佛如是等恒河沙数诸佛一心顶礼四维世界最上广大云雷音王佛最上日光名称功德佛无量功德火王光明佛无数百千俱胝广慧佛如是等恒河沙数诸佛X一心顶礼下方世界师子佛名闻佛名光佛达磨佛法幢佛持法佛如是等恒河沙数诸佛一心顶礼上方世界梵音佛宿王佛香上佛香光佛大𦦨肩佛杂色宝华严身佛娑罗树王佛宝华德佛见一切义佛如须弥山佛如是等恒河沙数诸佛一心顶礼西方极乐世界清旦所供十万亿佛及一切时中所供十方三世一切诸佛一心顶礼西方极乐世界寿命无量无边阿僧祇劫阿弥陀佛一心顶礼西方极乐世界光明无量照十方国阿弥陀佛一心顶礼西方极乐世界临命终时现前导引阿弥陀佛一心顶礼佛说阿弥陀经真空法性如虗空常住法宝难思议我皆影现法宝前一心如法归命礼一心顶礼称赞不可思议功德一切诸佛所护念经X一心顶礼西方极乐世界阿弥陀佛所说及十方三世一切尊经一心顶礼西方极乐世界光明众宝无量真净色尘如来法身如虗空化事住世难思议我皆影现化事前一心如法归命礼一心顶礼西方极乐世界和雅微妙无量真净声尘一心顶礼西方极乐世界身云华雨无量真净香尘一心顶礼西方极乐世界饭食禅法无量真净味尘一心顶礼西方极乐世界德水微风无量真净触尘一心顶礼西方极乐世界同佛授手观世音菩萨大势至菩萨及诸圣众菩萨摩诃萨一心顶礼西方极乐世界诸上善人一生补处菩萨摩诃萨一心顶礼西方极乐世界无量无边诸大菩萨摩诃萨X一心顶礼西方极乐世界阿鞞䟦致同佛寿命十方往生菩萨摩诃萨一心顶礼西方极乐世界无量无边声闻弟子诸大菩萨摩诃萨一心顶礼极乐世界栏楯行树中诸菩萨摩诃萨一心顶礼极乐世界宝池莲华中诸菩萨摩诃萨一心顶礼极乐世界阶道楼阁中诸菩萨摩诃萨一心顶礼极乐世界黄金地上娱天华乐诸菩萨摩诃萨一心顶礼极乐世界盛众妙华广修佛事诸菩萨摩诃萨一心顶礼极乐世界饭食经行诸菩萨摩诃萨一心顶礼极乐世界闻音正念诸菩萨摩诃萨一心顶礼极乐世界无有众苦但受诸乐一切菩萨摩诃萨一心顶礼文殊师利法王子阿逸多菩萨干陀诃提菩萨常精进菩萨如是等诸大菩萨及十方三世一切菩萨摩诃萨一心顶礼舍利弗尊者迦叶尊者阿难陀尊者如是X等诸大弟子及十方三世一切圣僧普为法界一切众生悉愿断除三障归命忏悔至心忏悔我弟子及法界众生从无始世来无明所覆颠倒迷惑而由六根三业习不善法广造十恶及五无间一切众罪无量无边说不可尽十方诸佛常在世间依正庄严法音不绝妙香充塞法味盈空放净光明照触一切常住妙理徧满虗空我无始来六根内盲三业昏闇不见不闻不觉不知以是因X缘长流生死经历恶道百千万劫永无出期经云毗卢遮那徧一切处其佛所住名常寂光是故当知一切诸法无非佛法而我不了随无明流是则于菩提中见不清净于解脱中而起缠缚今始觉悟今始改悔奉对叩诸佛弥陀世尊发露忏悔当令我与法界众生三业六根无始所作现作当作自作教他见闻随喜若忆不忆若识不识若疑不疑若覆若露一切重罪毕竟清净我忏悔巳六根三业净无瑕累所修善根悉亦清净皆悉回向庄严净土普与众生同生安养叩愿阿弥陀佛常来护持令我善根现前增进不失净因临舍命时身心正念视听分明叩面奉弥陀与诸圣众手执华台接引于我一剎那顷生在佛前具菩萨道广度众生同成种智忏悔发愿巳归命礼阿弥陀佛及一切三宝南无十方佛南无十方法南无十方僧南无本师释迦牟尼佛南无极乐世界阿弥陀佛X南无一切诸佛所护念经南无观世音菩萨南无大势至菩萨摩诃萨自归于佛当愿众生体解大道发无上心自归于法当愿众生深入经藏智慧如海自归于僧当愿众生统理大众一切无碍和南圣众经云不可以少善根福德因缘得生彼国若有善男子善女人闻说阿弥陀佛执持名号若一日若二日若三日若四日若五日若六日若七日一心不乱其人临命终时阿弥陀佛与诸圣众现在其前是人终时心不颠倒即得往生阿弥陀佛极乐国土要解云阿弥陀佛是万德洪名以名召德罄无不尽故即以执持名号为正行不必更涉观想参究等行至简易至直捷也闻而信信而愿乃肎执持不信不愿与不闻等虽为远因不名闻慧执持则念念忆佛名号故是思慧然有事持理持事持者信有西方阿弥陀佛而未达是心作佛是心是佛但以决X志愿求生故如子忆母无时暂忘理持者信西方阿弥陀佛是我心具是我心造即以自心所具所造洪名为系心之境令不暂忘也利根一日钝根七日中根二三四五六日而得不乱又利根七日钝根一日中根六五四三二日而能不乱一心亦二种不论事持理持持至伏除烦恼乃至见思先尽皆事一心又不论事持理持持至心开见本性佛皆理一心事一心不为见思所乱理一心不为二边所乱即修慧也不为见思乱故感变化身佛及诸圣众现前心不复起娑婆界中三有颠倒往生同居方便二种极乐世界不为二边乱故感受用身佛及诸圣众现前心不复起生死涅槃二见颠倒往生实报寂光二种极乐世界当知执持名号既简易直捷仍至顿至圆以念念即佛故不劳观想不必参究当下圆明无余无欠上上根不能踰其阃下下根亦可臻其阈可谓横该八教竖彻五时所以彻底悲心无问自说且深叹其难信也盖所持之名号真实不可思议能持之心性亦X真实不可思议持一声一声不可思议持十百千万无量无数声声声皆不可思议也余如要解所明须悉研之受持佛说阿弥陀经行愿仪二行合䟦余向于观经妙典蕴四疑焉机收三辈九品逆恶不遮而境细观深唯收胜种一疑也经既有先当观之观文解亦判为初入门之要术而观道郄在第十有三二疑也利人日观成就仅齐下品下生亦是凡夫诸观中细境广高凡夫如何注想三疑也利人巳成十二胜想复令作于杂想何异压良为贱虽为曲解终未恰然且本观经文何又专属心劣凡夫四疑也坚师初门一出顿释四疑而修此初门胜观决可成就然后妙典不付空言如昏夜中落日重出兴成破闇有大功勋至于弥陀行仪只就小本具足若观若行随文入观是真受持随观归诚是真信受述而不作厥旨愈彰末世弘经罕有其匹因手录二行为䟦其后云戊申夏同邑弟子胡净睿谨识X净土十要卷第三净土十要X卍XXX灵峰蕅益大师选定净土十要卷第四述曰列次净土十要以教经居初以行经居次二次三皆尊经以明道也若夫作论通经阐扬净土则当以天台智者大师十疑论奉为頍弁厥义有三一智者乃释迦后身人是大圣故二陈隋之世接踵远祖时亦在先故三此十问答统净宗一切疑问振菩提大道之纲断疑生信厥功最巨故虽后世种种异见像季未生其间破立未能尽应末法邪僻之病而纲宗所被何疑不遣故次教行二经列当论部之首净土十疑论序宋无为子杨杰云爱不重不生娑婆念不一不生极乐娑婆秽土也极乐净土也娑婆之寿有量彼土则无量矣娑婆备诸苦彼土则无苦矣娑婆随业轮转X生死彼土则永证无生法忍若愿度生任意自在不为业缚矣净秽寿量苦乐生死如是差别而众生冥然不如可不哀哉阿弥陀佛净土摄受之主也释迦如来指导净土之师也观音势至助佛扬化者也是以一代教典处处叮咛劝往生也阿弥乘大愿船泛生死海不着此岸不留彼岸不止中流唯以济度为佛事经云闻阿弥陀佛执持名号一日至七日一心不乱临命终时佛与圣众现在其前是人心不颠倒即得往生又经云十方众生闻我名忆念我国植诸德本至心回向不果遂者不取正觉祇洹精舍无常院令病者面西作往生净土想盖弥陀光明徧照法界念佛众生摄取不舍圣凡一体机感相应诸佛心内众生尘尘极乐众生心中净土念念弥陀吾以是观之智慧者易生能断疑故禅定者易生不散乱故持戒者易生远诸染故布施者易生不我有故忍辱者易生不瞋恚故精进者易生不退转故不造善不作恶者易生念能一故诸恶巳作业报巳现者易生实惭惧故虽有众善若无诚心深心回向发愿心者则不得上上品生矣噫弥陀甚易持净土甚易往众生不能持不能往佛如众生何夫造恶业入苦趣念X弥陀生极乐皆佛言也世人忧堕狱而疑往生不亦惑哉晋远法师与高士刘遗民等结社庐山盖致精于此尔后七百年僧俗修持感应非一见于传记岂诬也哉然赞辅弥陀教观其书山积唯智者十疑论最为首冠引圣言决羣惑万年闇室日至顿有余光千里水程舟具不劳自力非法藏后身不能也杰于都下获斯文读示所知无不生信自遭酷罚感寤益深将广其传因为序引净土十疑论隋天台智者大师说第一疑问诸佛菩萨以大悲为业秪应愿生三界于五浊三涂中救苦因何求生净土自安其生舍离众生无大慈悲专为自利障菩提道答菩萨有二种久行菩萨道得无生忍者实当所责未得忍巳还及初发心凡夫要须常不离佛忍力成就方堪处三界于恶世中救苦众生智度论具缚凡夫有大悲心愿生恶世救苦众生无有是处何以故恶世界烦恼强无忍力随境转声色所缚自堕三涂焉能救众生假令X得生人中圣道难得或因施戒修福得作国王大臣富贵自在纵遇善知识不肎信用贪迷放逸广造众罪乘此恶业一入三涂经无量劫从地狱出受贫贱身若不逢善知识还堕地狱如此轮回至于今日人皆如是此名难行道也故维摩经自疾不能救而能救疾人智度论如二人各有亲眷为水所溺一人情急直入水救无方便力彼此俱没一人有方便取筏乘之悉皆得脱新发意菩萨亦复如是未得忍力不能救生为此当须近佛得无生忍巳方能救生如得船者又论云婴儿不得离母离母或堕阬井渴乳而死鸟子翅羽未成依树傅枝不能远去翅翮成就方能飞空自在无碍凡夫无力唯得专念阿弥陀佛使成三昧以业成故临终敛念得生决定不疑见弥陀佛证无生忍巳还来三界乘无生忍船救苦众生广施佛事任意自在故论云游戏地狱行者生彼国得无生忍巳还入生死教化地狱受苦众生以是因缘求生净土愿识其教十住婆沙论名易行道也第二疑问诸法体空本来无生平等寂灭今乃舍此求彼岂不乖理经云净土先净其心心净即佛土净此云何通答释有二义一总答二别答总答者若言X求生西方弥陀净土是舍此求彼不中理者汝执住此不求西方是舍彼着此此还成病不中理也又转计亦不求生彼亦不求生此者则断灭见金刚般若云汝若作是念发阿耨菩提者说诸法断灭莫作是念发菩提心者于法不说断灭相二别答者夫不生不灭者于生缘中诸法和合不守自性求于生体亦不可得此生生时无所从来故名不生诸法散时不守自性言我散灭此散灭时去无所至故言不灭非谓因缘生外别有不生不灭亦非不求生净土唤作无生中论因缘所生法我说即是空亦名为假名亦名中道义又诸法不自生亦不从他生不共不无因是故知无生维摩经虽知诸佛国及与众生空而常修净土教化诸羣生又云造立宫室若依空地随意无碍若依虗空终不能成诸佛说法常依二谛不坏假名而说诸法实相智者炽然求生净土达生体不可得即真无生此谓心净即佛土净愚者为生所缚闻生即作生解闻无生即作无生解不知生即无生无生即生不达此理横相是非瞋他求生净土几许诬哉此是谤法罪人邪见外道也第三疑问十方一切净土法性平等功德亦等行者X普念一切功德生一切净土今偏求一佛净土与平等性乖答一切诸佛土皆平等但众生根钝浊乱者多若不系一境三昧难成专念阿弥陀佛即是一相三昧以心专至得生彼国随愿往生经普广菩萨问十方悉有净土何故偏赞西方佛告普广阎浮提众生心多浊乱偏赞一佛净土使专心一境即得往生若总念一切佛境宽则心散漫三昧难成故不得生又求一佛功德与一切佛功德无异以同一佛法性故为此念阿弥陀佛即念一切佛生一净土即生一切净土华严经一切诸佛身即是一佛身一心一智慧力无畏亦然又云譬如净满月普应一切水影像虽无量本月未曾二如是无碍智成就等正觉应现一切剎佛身无有二智者以譬喻得解能达一切月影即一月影一月影即一切月影月体无二故一佛即一切佛一切佛即一佛法身无二故炽然念一佛说即是念一切佛也第四疑问十方佛土随念一土随得往生何偏念弥陀佛答凡夫无智不敢自专专用佛语释迦一代说法处处圣教唯劝众生念阿弥陀佛求生西方极乐世界如无量寿经观经往生论数十余部殷勤指授X故偏念也又弥陀别有大悲四十八愿接引众生又观经阿弥陀佛有八万四千相一一相有八万四千好一一好放八万四千光明徧照法界念佛众生摄取不舍若有念者机感相应决定得生又阿弥陀经大无量寿经鼓音王陀罗尼经等云释迦佛说经时皆有十方恒沙诸佛舒舌相覆大千世界证成一切众生念阿弥陀佛乘佛大悲本愿力故决定得生极乐世界当知阿弥陀佛与此世界偏有因缘无量寿经法灭之时特驻此经百年在世接引众生往生彼国故知阿弥陀佛与此世界极恶众生偏有因缘其余净土虽一两经略劝不如弥陀佛国处处经论殷勤劝往也第五疑问具缚凡夫恶业厚重一切烦恼一毫未断西方净土出过三界具缚云何得生答有二种缘一自力二他力自力者此世界修道实未得生净土璎珞经凡夫未识三宝不知善恶因之与果初发菩提心以信为本住在佛家以戒为本受菩萨戒身身相续戒行不阙经一二三劫至初发心住如是修行十信十波罗密等无量行愿相续无间满一万劫至第六正心住若更增进至第七不退住即种性位此约X自力卒未得生净土他力者若信阿弥陀佛大悲愿力摄取念佛众生即能发菩提心行念佛三昧厌离三界身起行施戒修福于一一行中回愿生彼弥陀净土乘佛愿力机感相应即得往生故十住婆沙论云此世界有难行道易行道难行者五浊恶世于无量佛时求阿鞞䟦致甚难可得此难无数尘沙说不可尽略陈有五一外道相眩乱菩萨法二无赖恶人破他胜德三颠倒善果能坏梵行四声闻自利障于大慈五唯有自力无他力持如跛人步行一日数里极大辛苦谓自力也易行者谓信佛语教念佛三昧愿生净土乘弥陀佛愿力摄持决定往生不疑如水行借船须臾千里谓他力也劣夫从转轮王一日夜行四天下非自力轮王力也若言有漏凡夫不得生净土亦可有漏凡夫不得见佛身然念佛三昧竝无漏善根所起有漏凡夫随分得见佛麤相菩萨见微细相净土亦尔虽是无漏善根所起有漏凡夫发无上菩提心求生净土常念佛故伏灭烦恼得生净土随分得见麤相菩萨见微妙相此何所疑华严经一切诸佛剎平等普严净众生业行异所见各不同即其义也X第六疑问设令具缚凡夫得生彼国邪见三毒等常起云何生彼即得不退答彼有五因缘不退一阿弥陀佛大悲愿力摄持故得不退二佛光常照故菩提心常增进不退三水鸟树林风声乐响皆说苦空闻者常起念佛念法念僧之心故不退四彼国纯诸菩萨以为良友无恶缘境外无神鬼魔邪内无三毒等烦恼毕竟不起故不退五生彼即寿命永劫共菩萨佛齐故不退也在此恶世日月短促经阿僧祇劫复不起烦恼长时修道云何不得无生忍也此理显然不须疑也第七疑问弥勒菩萨一生补处上品十善得生彼处见弥勒菩萨随从下生三会之中自然而得圣果何须求生西方答求生兜率一日闻道见佛势欲相似若细比较大有优劣且论二种一者纵持十善恐不得生弥勒上生经行众三昧深入正定方始得生更无方便接引之义不如阿弥陀佛本愿力光明力但有念佛众生摄取不舍又释迦说九品教门方便接引殷勤发遣生彼净土但众生能念弥陀佛者机感相应必得生也如世间慕人能受慕者机会相投必成其事二者兜率天宫是欲界退位者多无水鸟树X林风声乐响使闻者悉念佛发菩提心伏灭烦恼又有女人长诸天爱着五欲之心又天女微妙诸天耽玩不能自勉不如弥陀净土水鸟树林风声乐响众生闻者皆念佛发菩提心伏灭烦恼又无女人二乘纯一大乘清净良伴为此烦恼恶业毕竟不起遂至无生之位如此比较优劣显然释迦佛时见佛不得圣果者如恒沙弥勒出世亦尔大有不得圣果者未如弥陀净土生彼国巳悉得无生法忍未有一人退落三界为生死业缚也西国传有三菩萨一无着二世亲三师子觉三人契志生兜率愿见弥勒若先亡得见誓来相报师子觉亡一去不来后世亲临终无着语云汝见弥勒即来相报世亲去巳三年始来云至彼听弥勒菩萨一坐说法旋绕即来彼天日长此处巳经三年师子觉为受天乐五欲自娱在外眷属从去巳来总不见弥勒诸小菩萨生彼尚着五欲何况凡夫为此愿生西方定得不退不求生兜率也第八疑问众生无始以来造无量业今生一形不逢善知识又复无恶不造云何临终十念成就即得往生出过三界结业之事答众生善恶业种多少强弱竝不得知但能临终依善知识十念成者皆是宿善X业强始得遇善知识成就十念若恶业多者善知识尚不可逢何论十念成就又汝以无始恶业为重临终十念为轻者今三种较量轻重不定不在时节久近多少一在心二在缘三在决定在心者造罪时从自虗妄颠倒生念佛者从善知识闻说阿弥陀佛真实功德名号生一虗一实岂得相比如万年闇室日光暂至而闇顿灭岂以久来之闇不肎灭耶在缘者造罪时从虗妄痴闇心缘虗妄境界颠倒生念佛心从闻佛清净真实功德名号缘无上菩提心生一真一伪岂得相比如被毒箭箭深毒碜伤肌破骨一闻灭除药鼓箭出毒除岂以箭深毒碜不肎出也决定者造罪时以有间心有后心也念佛时以无间心无后心遂即舍命善心勐利是以即生如十围之索千夫不制童子挥劒须臾两分又如千年积柴一豆火焚少时即尽又如有人一生修十善应生天临终起一念决定邪见即堕阿鼻地狱恶业虗妄以勐利故能排一生善业令堕恶道况临终勐心念佛真实无间善业不能排无始恶业得生净土又云一念念佛灭八十亿劫生死之罪为念佛时心勐利故伏灭恶业决定得生不须疑也古判十念成就作别时意摄X论由唯发愿全无有行杂集论愿生安乐即得生闻无垢佛名即得菩提竝是别时之因全无有行若将临终无间十念勐利善行是别时意者几许误哉行者深思此理自牢其心莫信异见自坠陷也第九疑问西方去此十万亿佛剎凡夫劣弱云何可到又往生论云女人及根缺二乘种不生答为对凡夫肉眼生死心量说去此十万亿佛剎但使众生净土业成者临终在定之心即净土受生之心动念即是生净土时为此观经云弥陀佛国去此不远又业力不可思议一念即得生彼不须愁远又如人梦身在牀而心意识徧至他方一切世界如平生不异生净土亦尔动念即至不须疑也女人根缺二乘种不生者韦提夫人是请生净土主及五百侍女悉生彼国伹此处女人及盲聋瘖哑人心念弥陀佛生彼国巳更不受女身亦不受根缺身二乘人但回心愿生净土至彼更无二乘执心故云女人及根缺二乘种不生非谓此处女人及根缺人不得生也无量寿经四十八愿云设我得佛十方世界一切女人称我名号厌恶女身舍命之后更受女身者不取正觉况生彼国更受女身根缺亦尔X第十疑问决定求生西方未知作何行业以何为种子得生彼国又俗人皆有妻子不断淫欲得生彼否答欲决定生西方者具二种行定得生彼一厌离行二欣愿行厌离行者凡夫无始巳来为五欲缠缚轮回五道备受众苦不起心厌离五欲未有出期为此常观此身脓血屎尿一切恶露不净臭薉涅槃经如是身城愚痴罗剎止住其中谁有智者当乐此身又经云此身众苦所集一切皆不净扼缚痈疮等根本无义利至诸天身皆亦如是行者若行若坐若睡若觉常观此身唯苦无乐深生厌离纵妻房不能顿断渐渐生厌作七种不净观一观此婬欲身从贪爱烦恼生是种子不净二父母交会时赤白和合是受生不净三胎中在生脏下熟脏上是住处不净四在胎唯食母血是食噉不净五日月满足头向产门脓血俱出臭薉狼籍是初生不净六薄皮覆上其内脓血徧一切处是举体不净七乃至死后胮胀烂坏骨肉纵横狐狼食噉是究竟不净自身既尔他身亦然所爱境界男女身等深生厌离常观不净能如此观者婬欲烦恼渐渐减少又十想等观广如经说又发愿愿我永离三界杂食臭薉脓血不净耽荒五欲男女X等身愿得净土法性生身此为厌离行欣愿行复二种一先明求往生之意二观彼净土庄严等事欣心愿求明往生意者所以求生净土为欲救拔一切众生苦即自思忖我今无力若在恶世烦恼境强自为业缚沦弱三涂动经劫数如此轮转无始来未曾休息何时得救苦众生为此求生净土亲近诸佛若证无生忍方能于恶世救苦众生故往生论发菩提心者正是愿作佛心愿佛心则是度众生心度生心则是摄众生生佛国心又愿生净土须具二行一须远离三种障菩提门法二须得三种顺菩提门法何为三种障菩提法一依智慧门不求自乐远离我心贪着自身故二依慈悲门拔一切众生苦远离无安众生心故三依方便门怜愍一切众生欲与其乐远离恭敬供养自身心故若能远三种菩提障则得三种顺菩提法一无染清净心不为自身求诸乐故菩提是无染清净处若为自身求乐即染身心障菩提门故无染清净心是顺菩提门二安清净心为拔众生苦故菩提是安隐一切众生清净处若不作心拔一切众生令离生死苦即违菩提门故安清净心是顺菩提门三乐清净心欲令一切众生得大菩提涅X槃故菩提涅槃是毕竟常乐处若不作心令一切众生得毕竟常乐即遮菩提门此菩提因何而得要因生净土常不离佛得无生忍巳于生死国中救苦众生悲智内融定而常用自在无碍即菩提心此是愿生之意二明欣心愿求者希心起想缘弥陀佛若法身若报身等金色光明八万四千相一一相八万四千好一一好放八万四千光明常照法界摄取念佛众生又观彼土七宝庄严妙乐等备如无量寿经观经十六观等常行念佛三昧及施戒修等一切善行悉以回施一切众生同生彼国决定得生此欣愿门也净土十疑论后序宋左宣义郎陈瓘云人心无常法亦无定心法万差其本在此信此则徧信华严所以说十信疑此则徧疑智者所以说十疑出疑入信一入永入不离于此得究竟处净土者究竟处也此处有说法之主名无量寿此佛说法未尝间断疑障其耳聋而不闻疑障X其心昧而不觉不闻不觉安住恶习赞叹不念随喜麤心妄指莲胞以为虗诞不念此分段身从何而得自何而来胎狱薉浊真实安在信凭业识自隔真际于一幻境非彼执此生生不灵永绝圣路释迦如来起大慈愍于生死中为大船师载以法船令趋彼岸然而弥陀之岸本无彼此释迦之船实非往来譬如一灯分照八镜镜有东西光影无二弥陀说法徧光影中而释迦方便独指西镜故巳到彼岸者乃可以忘彼此未入法界者何自而泯东西于此法中若未究竟勿滞方隅勿分彼此但当正念谛信而巳此二圣之意而智者之所以信也信者万善之母疑者众恶之根能顺其母能耡其根障缘众生聋可复闻昧可复觉未出生死得出生死未生净土得生净土顺释迦之诲往面弥陀随弥陀之愿来助释迦在此而徧历十方即西而普入诸镜自二圣建立以来如是之人如河沙数云何不信云何而疑能自信巳又令未信无不信者此智者之所以为悲也明智大师中立印此论冠以次公之序予申广其说以助其传净土十要卷第四X净土十要X卍XXX灵峰蕅益大师选定净土十要卷第五述曰昔云栖宏祖在日深慕飞钖法师宝王论及妙叶禅师念佛直指二书往往博诹未获遘止神庙末年古吴万融老宿某偶于乱楮中获一遗编盖二书合刻也磨灭之余仅存墨影韩朝集居士正知与灵峰旭老人后先梓而行之及老人流通净要时遂将二书双珏竝荐而直指前序略载此缘且若深惜其未入宏祖之慧照也今刻十要奉宝王次十疑之后其论所云念未来佛即信愿二种资粮故最为得要云念佛三昧宝王论唐紫阁山草堂寺沙门飞钖撰客有高信至吾禅居前礼致问曰成道捷径法华三昧不轻之行念佛三昧般舟之宗佥为无上深妙禅门愿闻其致对曰希高扣寂未有若君之问者也子X将涉无生之龙津欲图南以鹏举吾不敏尝试论之略开二十门以明斯旨上卷七门念未来佛速成三昧门嬖女羣盗皆不可轻门持戒破戒但生佛想门现处汤狱不妨受记门观空无我择善而从门无善可择无恶可弃门一切众生肉不可食门中卷六门念现在佛专注一境门此生他生一念十念门是心是佛是心作佛门高声念佛面向西方门梦觉一心以明三昧门念三身佛破三种障门下卷七门念过去佛因果相同门无心念佛理事双修门X了心境界妄想不生门诸佛解脱心行中求门三业供养真实表敬门无相献华信毁交报门万善同归皆成三昧门念未来佛速成三昧门第一心之二也生于羣妄羣妄虽虗惑者犹滞滞之不释圣以之忧玄韵畅而无说法身空而具相相之不明说之不圆一味之旨绝言之路讵可知其所归欤夫帝网未张千璎焉觌宏纲忽举万目齐开浴大海者巳用于百川念佛名者必成于三昧一言以蔽其在兹焉亦犹清珠下于浊水浊水不得不清佛想投于乱心乱心不得不佛而世人念过去释迦想现在弥陀独未闻念未来诸佛何耶盖不了如来对众生之麤说诸佛之妙遂隔生于佛外净名有齅薝卜不齅余香花有着身不着身者此抑扬大乘也抑小则置钵茫然扬大则同游不二法华决了声闻法是诸经之王一切薝卜不着之旨明矣苟非其人以诸佛为至尊也众生为至卑X也高下出焉羣妄兴矣敬傲立焉一真隐矣夫如是必草芥万有锱铢天下慢幢巳设高倨稜层目送飞鸿心游青汉不可屈也维摩经一切见敬为供养中最楞伽经如来藏自性清净转三十二相入一切众生心中如大无价宝珠垢衣所缠又城中最下乞人与难胜如来等无有异所以圆念三世佛普观十方尊理趣般若云一切有情皆如来藏普贤菩萨自体徧故夫贫女怀王米在穅𥢶镜然可观岂可罹八慢之责哉人皆侮未来玉毫不敢侮过现金色起罪之源在当来佛上非巳今佛上也众生苟非当佛焉在若知母因子贵米以穅全有叶法华不轻之心则念佛三昧不速而成矣法华念佛元是一门如芝术之药列仙之子昔各天涯都无仙号人服其药羽化云行故药受仙标人得仙誉人药异也其仙一也若无圣人谁与道游法无佛悟岂令自悟法非佛不悟念佛三昧生焉佛非法不明法华三昧起矣一仙两称俱得仙名念佛法华同名佛慧佛慧既同则不轻般舟无上深妙禅于兹悟矣嬖女羣盗皆不可轻门第二问嬖女羣盗恶之至者安得敬如佛欤对如佛所演X有对待门决了门对女子虗伪说如来至真佛可尊崇女可厌离厌离有二一诃欲二放心菩萨诃色欲经女色者世间枷锁凡夫恋着不能自拔世间重患凡夫困之至死不免世间衰祸凡夫遭之无厄不至行者既舍若复顾念是为从狱得出还复思入从狂得止而复乐之从病得瘥复思得病智者知其愚而颠蹶死无日矣凡夫重女甘为仆使终身驰骤为之辛苦虽铁锧千刃锋镝交至不以为患行者若能弃之不顾则破枷脱鎻恶狂厌病离于衰祸既安且吉得出牢狱永无患难女人之相言如蜜心如毒停泉澄波蛟龙居之金山宝窟师子处之此害不可近也室家不和妇人之由毁宗败族妇人之酷实为阴贼灭人慧明亦如猎围鲜得出生譬如高罗羣鸟落之不能奋飞又如密网众鱼投之刳肠爼肌亦如闇阬无目投之如蛾赴火奔竞求之是以智者知而远之不受其贼恶而薉之不为此物之所惑也大宝积经锋刃刀山毒箭诸苦女人能集众多苦事假以香华为严好愚人于此妄贪求如海疲鸟迷于彼岸死必当堕阿鼻地狱现见众苦皆来集身善友乖离天宫永失宁投铁狱驰走刀山眠卧炎炉不亲女色如鸟X为求食不知避网罗贪爱于女人被害亦如是譬如水中鱼游泳网者前便为他所执岂非自伤损女若捕鱼人谄诳犹如网男子同于鱼被网亦如是次放心者大宝积经若人一心专精自守贪欲心发即应觉知方便散除还令寂静云何散除应作是念此是空此是不净求此欲心生处灭处从何所来去至何所是中谁染谁受染者谁为染法如是观时不见能染不见所染不见染事以不见故则无有取以不取故则无有舍以不舍故则无有爱不舍不爱名离欲寂静涅槃又恣入尘劳生死而亦不患贪恚痴等是谓放心巳上明对待门竟决了门者若究竟离诸妄无染于虗空则过现佛非未来佛也夫求无价宝必下于沧溟釆智慧宝必求于烦恼五逆相即解脱相魔界如即佛界如若聆佛音而喜闻魔声而恚非觉于诸法者北辕适越安得与之论道哉昔列仙鹿蹄呪令国旱嬖女诱而得之女者耶输也未来成佛号具足千万光相如来阿那律昔为盗首入寺盗佛额珠箭挑佛灯令光不灭阿那律此翻无灭良在兹焉当来作佛号普明如来未来两佛犹如皎日持戒破戒但生佛想门第三X问梵网经若人受佛戒即入诸佛位而缁服之流佩明月之戒悬璎珞之珠参位三尊范围七众苟非精持动行颠沛斯人也慢之何过焉捶之何罪焉对如来三昧海经为父王说昔四比丘犯律为耻将无所怙忽闻空中曰汝谓无救不然也空王如来虽涅槃形像尚在汝可入塔一观宝像眉间白毫比丘随之泣泪言曰佛像尚尔况真容乎举身投地如大山崩今于四方皆成正觉东阿閦佛南宝相佛西无量寿佛北微妙声佛四破戒比丘一观宝像佥为世雄念佛之人岂得自惑惑他欤大集经若诸王臣打骂出家持戒破戒罪同出百亿佛身血若见被袈裟者无论持犯但生佛想佛想者念佛三昧也斯金口明不轻之深旨安得不惧哉经云宁为心师不师于心见悭贪人作施想见破戒人作持戒想夫然则不为六蔽境界所缠成六度彼岸观门焉若分别心自取冥罚能翻此见念佛三昧如川之流矣现处汤狱不妨受记门第四问如现处汤狱婴鬼趣菩提难发河清未期安得同于佛欤对釆良药者非华堂所出集法药者非无为自出首楞严说四种记一未发心记二初发心记三X密与授记四现前授记今现处鬼狱佛记当来必发大志遇真善友行菩萨行还成正觉即是未发心记也佛说四种记时迦叶白佛我等从今当于一切众生生世尊想若生轻心则为自伤佛言善哉快论人皆不应称量众生唯有如来乃能量尔我敕诸声闻及余菩萨于诸众生应生佛想华严普贤行愿品破百万障门亦用此想夫宅宝未开不妨宝在宅内頞珠鬬没何妨珠隐頞中若不念众生为当来佛必以六尘为寇贼则防魔军自坏其壁垒存敌国常起于怨仇金革所以未宁鼙鼓于焉尚振安得高枕于其间哉能悟色声为佛则众生皆当来佛必不立心前之境也或想自身为本尊也瑜伽真言深妙观门不谋而会问汤狱之子殊未发心如来法王宥过与记原夫未悟从何得醒耶对长江之源滥乎一觞大迷之本存乎二见若念外立无念生外立无生则生死异于涅槃也万佛洪音莫能训矣若了念而无念生而不生烦恼即菩提也一相庄严斯能悟矣亦犹巖上羣蜂巳房纯蜜井中七宝何废称珍皆本有之非适今也吾放其心徧一切所缘之处皆见如来道从恚等生于是乎在如来藏经我以佛眼观一X切众生贪欲恚痴诸烦恼中有如来智如来眼如来身结加趺坐俨然不动乃至德相备足如我无异以九喻广说一切众生有如来藏宝性论颂释萎华中诸佛粪薉中真金地中珍宝藏诸果子中芽朽故弊坏衣缠裹真金像贫贱丑陋女怀转轮圣王焦黑泥模中有上妙宝像众生贪瞋痴妄想烦恼等尘劳诸境中皆有如来藏下至阿鼻狱皆有如来身真如清净法名为如来体以此文证汤狱之记顿觉明焉问至人用心攀缘永绝今放心徧缘教何在焉对教说起心徧缘六尘三业仍发妙愿入佛境界一一缘起不离如来名为悉见此是圆见非由眼也涅槃经声闻天眼为肉眼学大乘者肉眼为佛眼晓了巳身有佛性故胜天王经菩萨摩诃萨以方便力行般若波罗蜜于一切法心缘自在缘一切色愿得佛色无所得故缘众声愿得如来微妙音声缘众香愿得如来清净戒香缘诸味愿得如来味中第一大丈夫相缘诸触愿得如来柔輭手掌缘诸法愿得如来寂静之心缘身愿得佛身缘口愿得佛口缘意愿得如来平等之意菩萨摩诃萨行般若波罗密无一心一行空过不向萨婆若者徧缘诸法而能不着观见诸法无X不趣向菩提之道菩萨修习诸行皆因外缘而得成立又如大地住在水上若凿池井即得水用其不凿者无由见之如是圣智境界徧一切法若有勤修般若方便则便得之其不修者云何能得观空无我择善而从门第五问即凡而圣为无我也三教无我理既不殊其义焉在对三教名未始异理未始同夫子四绝中无我者谦光义也道无我者长而不宰也佛无我者观五蕴空也二教都不明五蕴孰辨其四谛六度万行贤圣阶级蔑然无闻修心之士择善而从可也盖不善无益于至真无记双亡于善恶妨乱佛法何莫由斯故圣人简之而不取也念佛三昧善之最上万行元首故曰三昧王焉无善可择无恶可弃门第六问若择善而从何不择诸佛之善弃众生之恶耶对不易来问自成我答何者择善而从盖即恶而善即妄而真也苟能念未来之佛叶不轻之行天地一指万物一马众生皆佛此土常净异鹙子之土石沙砾同梵王之珍宝庄严择善之至矣无恶可弃矣法华明绝待妙云众生见劫尽大火所烧然我此土安隐X天人常充满园林诸堂阁种种宝庄严胜天王经佛所住处实无薉土众生薄福而见不净夫然则烈三昧之勐𦦨不居于纤妄蚊蚋铿十念之洪钟不间于散乱称佛明矣念弥陀通三世既尔念诸佛菩萨亦然起信论依方故转方实不转是则悟一方羣方自正念一佛诸佛现前此为大乘法门要义也一切众生肉不可食门第七问肉者人之所食而念佛之家绝之何耶对尸毗救鸽上称方平王禽异保命一也安得故食其肉用资败躯而不知惧哉苟悟为未来诸佛孰肎飞白刃自取其毙欤楞伽偈为利杀众生以财网诸肉二俱是恶业死堕叫唤狱以斯圣旨若不施此财网屠自息矣且龙树不轻鸽雀高僧不跨虫蚁或问其故答曰斯之与吾同在生死彼或先成正觉安可妄轻耶轻尚不可岂得食其血肉哉宝性论引如来藏经众生者即第一义谛即如来藏即法身即菩提吾谓犬唯逐块不知逐人块终不息唯念过现不念未来慢终不息若师子逐人其块自息闻夫敬慢之道一以贯之移敬就慢均父母于平人逆之甚也移慢就敬X均平人于父母孝之大也故梵网经六道众生皆我父母孝名为戒良在兹焉观六道为当来佛者父母之谈犹近耳若能等沙弥之救蚁促寿更延同流水之济鱼天华雨𧂐革旷劫众生之见念未来善逝之身粪薉知有真金重云信有明月则食肉昏雾生死烟霾慧风埽之于三昧长空矣梵网经我是巳成佛汝是当成佛常作如是信戒品巳具足岂得不念之哉问肉不可食信矣五辛如何对大佛顶经是五种辛熟食发淫生噉增恚纵能宣说十二部经十方天仙嫌其臭薉咸皆远离诸饿鬼等因彼食次䑛其脣吻常与鬼住福德日消长无利益是人修三摩地菩萨天仙十方善神不来守护大力魔王得其方便修菩提者永断五辛是为第一增进修行渐次斯金口也不亦诚哉酒固不待言矣百喻经贫人在路得一囊金钱数未周钱主忽至尽夺去其人悔不疾去懊恼苦极遇佛法者不勤方便修行而好多闻忽尔命终堕三恶道如彼愚人还为主夺偈曰今日营此事明日营彼事乐着不观苦不觉死贼至匆匆营众务凡人无不尔如彼数X钱人其事亦如是巳上七门是念未来佛以通三世也宝王论上念佛三昧宝王论念现在佛专注一境门第八问专西方念一佛以通三世希霑九品践不退地不亦可乎对十住婆沙论并龙树菩萨造释华严经论菩萨道有难行行如陆地行舟有易行行如水路乘舟阿弥陀佛本愿之力若人闻名称念自归彼国如舟得水又遇便风一举千里释迦如来父王眷属六万释种皆生极乐盖佛与此界众生缘深也专注一境圆通三世不亦良哉问往生彼国有为虗伪风多浪鼓曷若不驰想于外但摄心于内协无为之旨乎对有为虽伪舍之则道业不成无为虽实取之则慧心不朗经云厌离有为功德是为魔业乐着无为功德亦为魔业又圣贤摄心谓之内凡夫驰想谓之外苟以驰外为乱住内为定复是内外所驰非念佛三昧摄心之意也注维摩经什师云外国一女身金色有长者子达暮多罗以千两金邀入竹林文殊变白X衣士宝衣严好女人见之贪心内发文殊言欲得衣者当发菩提心女曰何为菩提心言汝身是云何是曰菩提性空汝身亦空女于迦叶佛所多植善本广修智慧闻说即得无生法忍将示欲之过还与长者子入林自现身死䏺胀烂臭长者子大怖往诣佛所佛为说法亦得法忍如自观身实相观佛亦然是则一切有为即无为矣一切内外非内外矣在有未尝有居无未尝无何患佛有相心有念哉此生他生一念十念门第九问人生石火电光一念蹉跎悔无所及修道之人尚不亲心况亲于身况身外欤常恐出息不还属于后世狂风飃蓬茫茫何之愿示一生之计对净土之会功业之大者二乘澄神虗无耽空怖相不念众生故无净土而大乘有之悲华经阿弥陀佛昔为转轮王名无诤念千子具足于宝藏佛所发菩提心取西方极乐净土诸经中知名佛菩萨声闻等皆昔之千子也太子不瞬观音也次摩尼势至也次王众文殊也次能伽奴即金刚智慧光明菩萨次无畏即莲华尊如来次菴婆罗即虗空光明菩萨次善臂即师子香菩萨次泯图即普贤也次密苏阿閦佛也密苏发心X巳来行时步步心心数法常念诸佛今登正觉生妙乐剎焉吾谓经行广陌徒步幽林固当如密苏之见即鸣珂入仗动珮朝天肃肃羽仪骎骎车马又安得不用心于步步间哉夫含齿戴发死生交际未有无出入息者世人多以宝玉木槵等为数珠吾以出入息为念珠焉称佛名号随之于息有大恃怙安惧一息不还即属后世者哉余行住坐卧常用此珠纵昏寐含佛而寝觉即续之必于梦中得见彼佛如钻燧烟飞火之前相梦之不巳三昧成焉面覩玉毫亲蒙授记万无一失也子宜勉之又问一念十念往生净土何者为正对一念往生住不退地此为正也如佛说谤佛毁经打僧骂尊五逆四重皆一念恶业成堕无间狱如箭射今念佛生净土亦一念善业成登极乐土如臂屈前一念五阴灭后一念五阴生如蜡印印泥印坏文成不须两念爱酪沙弥生一念爱心后生酪中作虫大萨婆长者妻坐对明镜自爱其身海风破船生故尸中作虫斯皆一念也大无量寿经明一念念佛皆得往生观经十念为遘疾尫羸力微心劣故十称以助其一念若心盛不昧一念生焉犹植丝发其茂百围也X是心是佛是心作佛门第十问经明是心是佛是心作佛何用远称弥陀存想极乐自外而求耶对子所引经观经也正明念阿弥陀佛以念佛故彼佛从想生故云是心是佛安得窃取弥陀之观反噬弥陀之心若都不念佛而是心是佛亦应不想恶而是心是恶彼既不然此亦焉可况极乐国弥陀至尊十万亿之须弥山王不与眼根为障碍恒河沙之光明相好由佛愿力而想成屈臂即得往生宁计彼方之远近也问魔光佛光自观他观邪正混杂愿一一示之对依想而现曰自曰正不依想现曰他曰邪谓本想白毫白毫不现未想绀目绀目现乖其本心况诸想欤又魔火有影耀眼佛光无影耀眼楞伽云照耀如盛火光明悉徧至炽𦦨不坏目又真光令念佛人身心澄渟清净伪光令念佛人躁动恍惚涅槃经澄渟清净即真解脱又问至人无思而今用想岂不谬哉对大威德陀罗尼经超过有结应发欲心想无欲事今例之欲修念佛应发想心想无想事方等贤护经恶欲想女梦见女善欲想佛梦见佛二想名同善恶天隔不可闻想一槩厌之若X果厌之必生无想天若执无想谤想佛者永入十方无择之囹圄岂有天宫之望乎况外道天非解脱路涅槃经随闻毒鼓远近俱死此亦如是随其拨想远近俱堕经云或时离地一尺二尺往返游行斯之谓矣夫覆舟载舟水也因倒因起地也想妄即众生想真即诸佛离想之外更用何焉般舟云心起想即痴无想即涅槃当知存所想之佛能想之心及避想佛以恶取空为无想者皆痴也今了佛从想生无佛无想何痴之有此观空三昧无邪见也夫至人冥真体寂虗空其怀万法竝照心未尝有是则真智无缘可名无念俗智有缘想念以生又想不异空空不异想第一义中道也此显法身矣空即是想俗谛也恒沙万德皆依俗谛此显报身矣想即是空真谛也破二十五有得二十五三昧常空常化和光利物此显化身矣是则以三观观三谛证三德成三身乃至十种三法有何不可而欲摈清净之想取无想之想耶楞伽密严皆曰宁起有见如须弥不起空见如芥子谓信有因果存想念佛生极乐净土拨无因果谤于念佛堕阿鼻狱也吁可畏哉高声念佛面向西方门第十一X问方等经修无上深妙禅定令继想白毫兼称佛号以祈胜定然默念泉澄三昧自至何必声喧里巷响震山林然后为道哉对声亦无爽夫辟散之要要存于声声之不厉心窃无定有五义焉拔茅连茹乘䇿其后毕命一对长谢百忧一也声光所及万祸冰消功德丛林千山松茂二也金容荧煌以散彩宝华淅沥而雨空若指诸掌皆声致焉三也如牵木石重而不前洪音发号飘然轻举四也与魔军战旗鼓相望用声律于戎轩以定破于强敌五也喧静两全止观双运叶夫佛意不亦可乎念佛三昧序云功高易进念佛为先夫玄音之扣尘累每销滞情融朗非天下之至妙其孰能与于此华严经宁受无量苦得闻佛音声不受一切乐而不闻佛名然则佛声远震开善萌芽犹春雷之动百草安得轻诬哉问十方净土皆有如来面之西向何滞甚耶对方等经作如是说非人师意岂可谤于方等欤痴人见观音十一面难云何不安十二面及随其语又难何不安十一面将东难西其谬若此胜天王经明如来八十种好中有随好光明功德名一切向不背他是知佛不可背常面向于一切众生行人一向一切向无彼此之殊向X背之异智者大师爰自抚尘终于耳顺卧必合掌坐必面西往生之际令读四十八愿九品观章光明满山天乐遰奏面西之义不亦弘哉问般舟之义在何耶对梵语般舟此云现前谓思惟不巳佛现定中九十日常行者助般舟之缘非正释其义也问近代巳来谁登养国既无相报焉知所诣对晋庐山远法师从佛陀跋陀罗三藏授念佛三昧与弟慧持高僧慧永朝贤贵士隐逸清信宗炳张野刘遗民雷次宗周续之阙公则等一百二十三人凿山铭誓俱生净土阙公则愿生而来报后同誓友人夜在东京白马寺为公则追忌转经于时林殿皆作金色空中有声曰我阙公则也祈生极乐今果矣故来相报言讫不现支道林赞曰大哉阙公歆虗纳灵神化西域迹验东京徘徊霄虗流响耀形岂钦一赞示以匪冥虞孝敬赞曰猗欤公则先甘法味知我者希其道乃贵金光夜朗玉颜朝晬不舍有缘言告其类梦觉一心以明三昧门第十二问佛说一切法如梦未知所念之佛所生净土亦如梦否若非如梦则佛在心外若如梦者梦中得金觉无所获诚恐虗念终归一妄对修念佛三昧之人究X竟因念佛而生净土如习天眼法先想珠火等光想之不巳实发天眼孰曰妄焉华严经心佛及众生是三无差别心迷如梦九法界众生是矣心悟如觉诸佛法界是也迷悟秪在于一心梦觉曾无于两辙经谓了妄本自真则见卢舍那纵梦妄亦何爽哉念三身佛破三种障门第十三问佛有三身如何忆念对佛三身非一异法身如月报身如月光化身如水中月影不可言一万水之月常差不可言多虗空之月常一如伊字三点摩醯三目纵横竝别皆不可议经云或现小身丈六八尺皆众生心水中佛也佛尚无形岂有二哉净国薉土亦自彼耳又佛身从止观生止观不均其障必起念佛之人修止心沈昏闇障起障化身佛须以观心䇿之念白毫火破昏闇障也修观心浮无恶不造障报身佛还修于止止一切恶念诸佛昔因恒沙功德智慧圆满酬因曰报破恶念障也若二边障动诡状殊形万相纷纶两贼强耎障法身佛以中道第一义空破之偈曰无色无形相无根无住处不生不灭故敬礼无所观所观之理如毗岚勐风吹散重云显明法身清净宝月破偪恼障也应病与药不其然欤我既化人人亦化物物我俱成三昧弥兴众生无尽三昧不绝也巳上六门是念现在阿弥陀佛以通三世之意广如安乐集十疑论咸法师释羣疑论往生传稠禅师法宝义论所解亦如飞钖先撰无上深妙禅门传集法宝一卷广明宝王论中念佛三昧宝王论念过去佛因果相同门第十四问所念之佛穷玄极圣尊号如来而能念人尚在凡位安得窃同正觉哉对三昧海经所念之佛如出胎师子王喻佛果也能念佛人如在胎师子王喻佛子也威神相继佛何异焉法鼓经消毒王药涂鼓以桴击之能令毒箭声下跳出平复如故若闻释迦牟尼佛名及闻信方广比丘名能令身中三毒之箭声下跳出释迦即过去佛果也比丘即方广人因也灭罪相同其义一也法华三昧师资传五卷中说隋南岳思大禅师有弟子大善时衡阳内史郑僧杲素非深信尝会出猎围鹿数十头谓县令陈正业曰公常称大善禅师有慈悲力其如此鹿何正业即率左右数X人齐称南无大善禅师一声羣鹿飞空而出与观音神力复何异哉若不侮圣人之言则念佛三昧殄魔息灾犹金之在冶矣无心念佛理事双修门第十五问专面一方而圆念三世谨闻幽义矣然有念则有生灭安得与胜天王以无所念心而修念佛之旨同焉对无念之说人多泣岐不细精研犹恐迷径今以理事门辩之理门者谓真无念即此念而本无何者佛从念生心即是佛如刀不自割指不自触佛不自佛心不自心安得佛外立心心外立佛佛既不有心岂有哉世人谓念佛有念也吾则谓念佛无念也又念即是空焉得有非念灭空焉得无念性自空焉得生灭又无所念心者因无所住也而修念佛者而生其心也无所念心者从无住本也而修念佛者立一切法也无所念心者念即是空也而修念佛者空即是念也此明中道双寂双照照而常寂无所念心矣寂而常照而修念佛焉如来寂照三摩地念佛三昧究竟之位也故此三昧能生首楞严王师子吼定菩萨念佛三昧经破相偈曰念佛真金色安住无着心观法何名佛摄心恒相续金色非如来四阴亦如是X离色非如来想色应当知此是佛世尊最胜寂静处善能灭一切外道诸邪见如龙王降雨泽及于一切此经明六度万行未有一法不是念佛三昧也上明即是之理次明即理之事大品经佛为钝根人说诸法空寂以其动生执见也为利根人说诸佛相好如其莲不染尘也须菩提解空第一得记号名相如来苟五尘得其便方逃遁未暇安敢盘游名相之苑欤既达名相故获佛记也夫佛生于心般舟无念而巳至境出于我法华不速而自来无所念心者绝诸乱想也而修念佛者善想一佛也文殊般若经若人学射久习则巧后虽无心箭发皆中若入一行三昧随佛方所专称名字念念相续即于念中见三世佛如习射既熟无心皆中非无念而何是以方等曰矻矻念勿休息佛当现也坐禅三昧经菩萨坐禅不念一切唯念一佛如清冷海中金须弥山乃至功德法身亦如是念故知不得以不念为无念楞伽用楔出楔今则以念止念念之熟不谋而成不用力也劒客舞劒挥之青云背鞘承之未尝或失庖丁解牛投刃皆虗音合桑林之舞此念之熟也起信论若知虽说无有能说可说虽念亦无能念可念名为随顺若离于X念名为得入得入者无念之位此位竟于妙觉盖了心初生之相也初相者念即无念非菩萨十地所知今人未阶十信傥不依马鸣从说入于无说从念入于无念吾恐慕崇台而轻累土倒裳索领其可得哉大佛顶明念佛三昧云若众生心忆佛念佛现前当来必定见佛去佛不远不假方便自得心开使众生心为有念则去佛甚远何谓不假方便耶了心境界妄想不生门第十六问不了心及缘则有二妄想今存所念之佛能念之心岂非二耶对楞伽经了心及境界妄想即不生不生心者即种种远离能相所相今念千轮卐字绀目白毫皆吾自心无佛可得缘既不有心岂有哉能相之念所相之佛本自远离安得住于二妄想耶前圣所知转相传授妄想无性于兹悟矣观佛实相观身亦然遇境皆真无心不佛中道徧于一切岂存所缘之佛欤又解云鼻有墨点对镜恶墨但揩于镜其可得耶好恶是非对之前境不了自心但尤于境其可得耶洗分别之鼻墨则一镜圆净矣万境咸真矣执石成宝矣众生即佛矣齐向居士致书慧可禅师曰影由形起响逐声来弄影劳形不知形是影本X扬声止响不识声是响根除烦恼而求涅槃者喻避形而觅影离众生而求佛性者喻默声而寻响故知迷悟一途愚智非别无名作名因其名是非生矣无理作理因其理诤论起矣幻化非真谁是谁非虗妄无实何空何有将知得无所得失无所失矣可禅师答曰说此真法皆如实契真幽理竟不殊本迷摩尼谓瓦砾豁然自觉是真珠无明智慧等无异当知万法即皆如破此二见之徒辈申辞措意作斯书观身与佛无差别何须更觅彼无余此二上士依达摩大师称法行用心皆念中道第一义法身佛也必不离念存于无念离生立于无生若离而别立者斯不了烦恼即涅槃众生即诸佛安得悟彼瓦砾如真珠哉既离之不可即念佛真无念也即往生真无生也其义焕然若秋天澄霁明月出云矣岂同愚人观指而不观月哉诸佛解脱心行中求门第十七问维摩经诸佛解脱当于一切众生心行中求然则何不求于自心乃求于外佛耶对一向说非心外有法非法外有心极乐世界弥陀世尊即汝自心不离众生本切心想中正是维摩之旨又众生心行行于X三境一行善境念佛三昧善中之善天中之天二行不善境谓三毒诸恶三行无记境其心不住善恶不缘若论理性理徧前三语其顺理唯留至善经云取我是垢不取我是净谓不了法性体无悭贪违于法性而不行施纵施住施不能舍施非垢如何若能了知随顺法性行檀波罗密无悭施相善顺于理非净如何不善无记乖于法性不可与至善联镳也佛告胜天王菩萨摩诃萨学般若波罗密行禅波罗密当观此心行于何境若行善境则勤修习譬如莲花不停水滴一不善法不得暂住是则顺理善心行于善境炽然念佛解脱在心行中如斯解脱迷之则滞于浩劫悟之则证如反掌习禅明镜允兹在兹如来考彼羣定以念佛三昧为禅中王余有对待者皆匹夫之定耳然宝王三昧不住尊相卑相邪相正相生死涅槃烦恼菩提静乱乃至成正觉度众生坐道场无所得如是等相皆悉不住尚遣中道岂住边徼哉诸法无行经偈云譬如人于梦中得佛道度众生此无道无众生佛法性亦复然坐道场无所得若不得则不有明无明同一相知如是为世尊众生性即菩提菩提性即众生菩萨众亦不二知如是为世尊X三业供养真实表敬门第十八问三昧观门巳闻奇倡三业供养佛在灭后献福何多对供养法界海者万行之中能净三业皆供养也况思真境而非供养哉理趣曰观一切法若常若无常皆不可得于诸如来广设供养又如来在世严荐表诚华云香海徧微尘剎犹恨其少故焚金色之臂献净明之塔金身火𦦨洞照十方则喜见菩萨是矣今人但推于自心或遥指华树乖奉献之仪何慢之深也佛虽示灭而实不灭如丁兰刻木于堂温凊如在名光青史人到于今称之夫如来在世金山晃耀严相赫然谁有覩之不发道意世雄晦迹月隐重山不奉真仪伹传贝叶对之形像发无上意能献一华如是亦难涅槃云乃至献一华则生不动国是则一香一华一灯一乐及以饮食尽心乐得奉荐三世诸佛者乃净土妙因成圣元始安得轻易其事若听无稽之言献心华点心灯焚心香礼心佛何异骋猿猴之巧守梅林之望欤及令彼衣心衣饭心饭则困拒不巳何独以六度万行排于空见之心哉指心望空之言其过若此不可不慎也瑜伽观行亦约事门表相不一向推心常严荐香六时无废也X无相献花信毁交报门第十九问华者事也理何在焉信之与毁交报若何对华即理也昔王子名无所畏持莲上宝藏佛佛言汝以莲华印于虗空今与汝名虗空印当来成佛世界名莲华佛号莲华尊华能印空则华非华华非华故华即世界华即佛也大方广总持经说比丘净命住于正见持华供养比丘法行住于邪见坐得四禅常说空宗般若最胜谤净命法师受华供养坐此一言六万世无舌乃至成佛犹居五浊彼何人释迦是也佛言少闻之人于我法中作二说者命终堕狱多百千劫若唯修般若波罗密得菩提者迦尸迦王行菩萨行舍所爱身头目髓脑此王岂无智慧六波罗密应具足修执一非余是为魔业安得以恶取空僭易于般若真无相哉无舌之报自贻伊咎如来自引昔非欲众生不覆车于前辙耳一华若此一切土木形像竹帛诸经剃发僧尼住持三宝戒定慧学无论福田及非福田悉可敬之皆入三业供养法界海中法华偈若人于塔庙宝像及画像以华香幡盖敬心而供养乃至一小音皆巳成佛道万善同归皆成三昧门第二十X问施灯长明生日月宫华香幡盖与灯未异实生天之福也而皆成佛何哉对帝王行幸万乘千官步卒巳来皆带御字若犯天仗死在斯须銮辂还宫散卒归墅苟称御字亦死在斯须步卒同而生死异盖缘起殊也华盖香灯不遇法华经王命之天仗实亦报在天宫今逢三昧宝王犹当扈从乃至献一华皆巳成佛道斯则佛种从缘起理教然耳鸟向须弥皆同一色川朝巨海无复异名故大宝积经文殊普门会会天龙八部地狱畜生色声香等一切法皆三昧者亦犹毛容巨海芥纳须弥虽毛芥之神乎亦神者神之尔则知解目行足解正即行正解邪即行邪魔佛浅深俱凭于解一行既尔万行皆然法华三昧即念佛三昧也如来名此胜定为三昧宝王为光明藏为除罪珠邪见灯迷者导为王子金印贫夫宝藏空三昧圣三昧陀罗尼真思惟最胜观如意珠佛性法性僧性无尽藏胜方便大慧光明消恶观法三昧等故知教行理果八万四千波罗密门皆念佛三昧之异名也夫如是则献一华徧奉三世尘剎念一佛体通未来世雄如大地为的岂有箭发不中者哉不然则违思益经畏空舍空行空索空之诮耳客曰医去留X药商行寄金前贤所藏非其人不可弟子昧道懵学辄窥三昧之门每希一实之倡如上奥旨法之宝印动寂双照理事圆融举心咸真触类而长一称南无皆成佛道散华弹指尽超菩提经王所在而自尊目瞖金錍而抉膜二十义门未尝闻诸欣澡雪轻众生之愆得优游宝庄严之土何者幸也愿不易此身获醍醐之妙记悟当来诸佛即众生是焉遂稽首多宝塔对莲华僧吾与之普观十方圆念三世长跪叉手而说颂曰一心忆念过去佛亦忆未来诸世尊现世一切人中雄亦学于其所说法无有一佛在过去亦无现世及当来唯此清净微妙禅彼不可言证能说念佛三昧宝王论旧䟦比丘正知向见云栖大师净土代言有唐朝宝王论列在名存书不存中心甚慕之生年三十万融师得此古本相赠喜出望外梓板于姑苏慧庆寺丙戌重梓于祖堂幽栖寺伏愿法界有情同生X极乐世界净土十要卷第五净土十要X卍XXX灵峰蕅益大师选定净土十要卷第六述曰吾观古今法运盛衰之故而后知禅净共为隆替者也人唯未悟故不了生死利害岂有悟而犹轻一生不退者乎人唯未悟故不了诸佛甚深境界岂有悟而犹见等流俗者乎永明诸老料拣禅净如道自家屋里事由其彻悟自宗故耳末世禅道大坏食唾者多于是净土一宗异见茁长由唐至宋荆棘丛生天如为中峰最胜子故能继永明诸老力扶净土之衰今观或问一书较诸天台紫阁其间邪帜徧树见网交罗作者推陷廓清其劬劳亦未免倍甚盖禅净俱衰使然读者亦可以观时变矣然诸老匡扶净土实救本宗或问开章谓永明深有功于宗教此等语偷心未尽者未肎遽以为然然使X宗教上流能参破第一则淆譌公案能讲透第一箇差别名相超然于凡外权小路岐一去不复更入又能普于十方为诸迷者徧破徧透徧超而谓宗教之能事不毕于此吾不信也序次十要由十疑宝王而至或问深有感于法运盛衰之故因为弄引请益后贤评点净土或问感赋余读净土或问有怀于天如老人深有功于宗教一语遂谬为评点时度夏华阳度云精舍谿楼山影云物静好漫赋古兴一篇赋成三叹而感之谨录于首聊当题词窻外青山如列屏山下清流朱絃声窻中有人拭几尘熟读天如六字经世人皆悟向上窍又能悟得心王妙须弥芥子都𨁝跳露柱灯笼齐厮閙独有一箇佛名号千悟万悟悟不到天如两眼烁如火淆譌公案直下剖不从门外循墙走恰恰自家屋里坐愚夫愚妇闲活计恰恰自家屋里事X恒沙沙数诸通明恰恰自家屋里人空中迅鸟迹如畵恰恰自家屋里话窻外青山如镜里山下清流镜中水镜中有人逐云起宝王三昧应如是奇哉一句阿弥陀勘破宗教诸禅和就中也有无奈何曾听边城霜月歌戊申仲夏白月孟斋日私淑后学成时题于度云菴云气楼之谿窻左个净土或问序参禅余所不去念佛亦非去者禅主见性佛念离尘窃谓念佛一门实为禅教共履之通途亦士庶同游之捷径可不信哉世之学者参禅有禅病作佛有佛魔秪缘去圣时远源流异别比比有之孰能遏绝而元之天如则禅师宗说俱通人天规则可谓剑离宝匣为斩不平药出金瓶以瘳沉痾遂于无疑中巧设疑情无问处而兴问目目之曰净土或问共二十六则所谓拔本塞源穷诸识念者也若其信得及净念相继触目西方归心净土奚以为文哉如或执妄谬解妍丑不分白日迷途适越之北者取为司南兹有X门弟子洪慈募众流行非独与世之脩净业者共亦足为不信者之一劝耳三宗讲主守愚悟勤识师子林天如和尚净土或问小师善遇编天如老人宴默于卧云之室有排闼而入者禅上人也命之坐坐久夕阳在窻篆烟将灭上人整衣起立从容问曰窃闻永明寿和尚禀单传之学于韶国师为法眼的孙座下数千指机辩才智雷厉风飞海内禅林推为大匠奈何自修净土且以教人复撰西方等文广传于世及四料拣偈曰有禅无净土十人九蹉路无禅有净土万修万人去主张净土无少宽容无乃自屈其禅而过赞净土耶此疑非小为我辩之答曰大哉问也永明深有功于宗教者也惜举其纲发明未尽未能尽遣禅者之疑也余忝学禅未谙净土然涉猎诸书稍知其槩本易行易入之方亦难说难信之法释迦预知末法众生少能信向故引诸佛广长舌以破其疑复自言我于五浊恶世行此说此是为甚难此皆苦口丁宁劝人信向矣且大悲世尊金口所宣莫不信受独于净土间有疑者何哉良由X净土教门至广至大净土修法至简至易所谓广大者一切机根摄收都尽上至一生补处亦生净土下至五逆十恶临终念佛悔过归心净土者悉往生也所谓简易者无艰难劳苦之行无迷误差别之缘但持弥陀名号由此离娑婆生极乐不退转直至成佛也其广大如彼其简易如此故虽智者不能无疑焉汝如知此则知永明之赞深有意焉非过也问禅宗悟达之士既见性成佛肎复求净土之生乎答悟达之士政愿求生古云不生净土何土可生汝但未悟使汝悟则净土之趋万牛不能挽矣问学者但患大事不明大事既明当不避死生广度生灵今厌苦趋乐非吾所愿也答见卵求夜何太早计也汝将谓一悟之后习漏永除便不退转耶更无徧学佛法修行证果等事耶便可上齐诸佛入生入死不受障缘所挠耶审如是诸大菩萨修六度万行动经恒河沙劫者反愧于汝矣教有声闻出胎之昧菩萨隔阴之昏况近时薄解浅悟自救不了者乎纵悟处深远见地高明行解相应奈何未登不退力用未充居浊恶化刚强先圣未许如未完不固之舟济X多人于恶海自他俱溺其理必然故往生论欲游戏地狱门者必生彼土得无生忍巳还入生死救苦众生以此因缘求生净土先圣云未得不退转位不可混俗度生未得无生法忍要须常不离佛婴儿常不离母弱羽只可傅枝今释迦巳灭弥勒未生四恶苦趣因果牵缠外道邪魔是非扇乱女色淫声之相惑恶缘薉浊之交侵无现佛可依又境缘所挠初心悟达之人尠有不遭其败者世尊殷勤指归极乐良有以也盖彼弥陀现在说法乐土境缘种种清净傥依彼佛忍力易成高证佛阶亲蒙授记然后出化众生去来无碍以是之故上根利器急愿託生况中下之辈初得发明者乎岂不见观佛三昧经文殊得念佛三昧常生净土世尊复曰汝当往生极乐世界华严经普贤劝进善财童子海会大众十大愿王导归极乐其偈云愿我临欲命终时尽除一切诸障碍面见彼佛阿弥陀即得往生安乐剎乃至蒙彼如来授记巳化身无数百俱胝智力广大徧十方普利一切众生界楞伽记云大名德比丘厥号为龙树世间中显我无上大乘法得初欢喜地往生安乐国又起信论马鸣有求生之愿无量寿论天亲有愿往之心大宝X积经记净饭王及七万释种同生安养观经韦提夫人及五百侍女同觐弥陀且净饭韦提等皆现得无生法忍西竺似此之流不可胜数东土如庐山远公合社高人天台贤首诸宗尊者曰僧曰俗同生净土者又可胜数耶只如文殊普贤大菩萨也善财海众徧参知识悟同诸圣者也马鸣龙树等菩萨也亦禅宗以为大祖师也此诸圣人所悟所证比今悟达之士何如彼尚愿生乐国亲近弥陀而汝一悟之后更不求生则龙树马鸣普贤文殊等反不汝若何不自揣其心自量其力所修所证诚过二菩萨二禅祖乎所参知识所悟佛性过善财海众乎所得无生法忍受佛印证过净饭韦提乎饭王佛之父也七万释种佛亲属也净土之生傥无利益佛忍自误其父与亲属乎向谓得无生忍可许混俗今王属得忍尚记往生则如来保护之意岂不深且远乎多见今之禅者不究如来之了义不知达磨之玄机空腹高心习为狂妄见修净土则笑曰彼学愚夫愚妇之为何鄙哉余尝论其非鄙愚夫妇乃鄙文殊普贤龙树马鸣等也非特迷正道失善根丧慧身亡佛种且成谤法之业鄙圣之殃佛祖视为可哀怜者于是永明和尚剖X出心肝主张净土既自修又化世临终预知时至种种殊胜相现舍利鳞砌于身抚州一僧经年绕其塔人问故僧曰因病入冥见殿左畵僧一㡧阎王礼拜殷勤主吏曰此永明寿禅师也修行精进生极乐上品夫永明悟达磨直指之禅又致身极乐上品以此解禅者之执情为末法劝信余谓其深有功于宗教者此也岂特永明为然死心新禅师劝修净土文云弥陀甚易念净土甚易生又云参禅人最好念佛根机或钝恐今生未能大悟且假弥陀愿力接引往生又云汝若念佛不生净土老僧当堕拔舌地狱真歇了禅师净土说云洞下一宗皆悟密修其故何哉良以念佛法门径路修行正按大藏接上上器傍引中下之机又云宗门大匠巳悟不空不有之法秉志孜孜于净业者得非净业见佛尤简易于宗门乎又云乃佛乃祖在教在禅皆修净业同归一源入得此门无量法门悉皆证入至如天衣怀圆照本慈受深南岳思法照净霭净慈大通天台怀玉梁道珍唐道绰毗陵法真姑苏守讷北磵简天目礼等诸大老皆禅门宗匠其密修显化发扬净土之旨不约而同岂特诸老为然尝闻老宿曰合五家宗派尽天下禅僧悟X与未悟无一不归净土百丈海禅师马祖的子天下丛林从古至今无一事敢违其法看他为病僧念诵举扬一偈称赞弥陀复同声念佛百千声回向云诸缘未尽早遂轻安大命难逃径归安养又津送亡僧云神超净域业谢尘劳莲开上品之花佛授一生之记茶毗之际但引声高倡南无西方极乐世界大慈大悲阿弥陀佛如是十倡十和回向云上来称扬十念赞助往生此非净土之指归乎百丈以来皆依此法然则禅僧无不归净土者岂不然乎余观老宿之言诚有据而不容辩矣因悟百丈立法之意亦岂无据而然耶汝在丛林津送不知几矣此等回向十念口倡耳听又不知几矣汝既不会祖师意又不发省觉心妄谓悟达不愿往生则天下禅者之执莫汝若矣问尝闻惟心净土本性弥陀之说窃喜之及观经论所谓净土者十万亿土外之极乐也弥陀者极乐国中之教主也彼我条然远在惟心本性之外果何谓耶答汝言局矣不识汝心广大而明妙者矣楞严云身洎山河虗空大地咸是妙明真心中物又云诸法所生唯心所现安有土而不心者哉净土唯心心外X无土如大海之现羣沤无沤能外海也唯心净土土外无心犹众尘之依大地无尘不名地也当知惟此一心具四种土一凡圣同居二方便有余三实报无障碍四常寂光一凡圣同居土分薉净同居薉土娑婆之类是也其中凡居即四趣人天也圣居二一实圣即四果辟支通教六地别十住圆十信后心通惑虽尽报身犹在皆名实也二权圣谓方便实报寂光土中菩萨及佛为利有缘应生同居皆是权也同居净土者且如极乐虽无六趣而有凡夫假名人天经云犯重罪者临终忏悔念佛即得往生故知具惑染亦得居也圣居权实类前可知以无恶趣故名为净二方便有余土者二乘三种菩萨证方便道者所居谓修二观断通惑尽尘沙别惑无明未断舍分段身而生界外受法性身即有变易名有余者无明未断也释论三界外有净土声闻辟支佛生其中受法性身非分段生也三实报无障碍土者纯法身菩萨所居破无明显法性得真实果而无明未尽润无漏业受法性报身亦名果报国仁王经三贤十圣住果报是也以观实相发真无漏所得果报故名为实修因无定色心无碍故名无障碍华严因陀罗网世界是X也四常寂光土者妙觉极智所照如如法界之理名之为国亦名法性身但真如佛性非身非土而说身土离身无土离土无身名身土者一法二义普贤观毗卢遮那住处名常寂光是也前二土是应应佛所居第三亦应亦报报佛所居第四但是真净非应非报法身所居常即法身寂即解脱光即般若如世伊三点不纵横竝别名秘密藏诸佛如来所游居处真常究竟极为净土由上三身四土而观之十方微尘国土唯吾心之土也三世恒沙诸佛唯吾心之佛也无土不依吾心建立无佛不由吾性发现岂十万亿外之极乐独非唯心之净土乎极乐国中之教主独非本性之弥陀乎又唯此一心具含十界身土融通重重无碍又心佛众生三无差别生佛互现念念交参所以云诸佛心内众生尘尘极乐众生心中诸佛念念弥陀又云十方净薉卷怀同在于剎那一念色心罗列徧收于法界竝天真本具非缘起新成一念既然一尘亦尔故能一一尘中一切剎一一心中一切心一一心尘复互周重重无尽无障碍一时顿现非隐显一切圆成非胜劣如此则迁神亿剎实生自巳心中孕质九莲岂逃剎那际内又云极乐徧在一X切处举一全收如帝释殿上千珠宝网千珠光影入一珠一珠光影徧千珠虽珠珠互徧此珠不可为彼彼珠不可为此参而不杂离而不分一一徧彰亦无所在极乐净土即千珠之一十万亿国亦各千珠之一三乘人天下至地狱鬼畜修罗无非千珠之一阿弥陀佛亦千珠直示一珠见一佛即见十方诸佛亦见十方九界众生微尘剎海十世古今一印顿圆无余法矣如此则不唯极乐诸剎诸尘尘尘皆唯心之极乐也一尘一佛佛佛皆本性之弥陀也上皆佛祖圣贤递相发扬之明训复何疑哉问既净薉融通尘尘极乐何娑婆独薉耶答凡夫业惑即净而薉佛眼所观即薉皆净岂释迦报境果薉哉问含摄无余吾信唯心之大矣圆融无碍吾信唯心之妙矣奈何尚滞迷情未离薉业唯心之土何由净耶答心垢土垢心净土净维摩经欲得净土当净其心随其心净则佛土净净其心者舍净土之修他何能焉问净土修法其详可得闻乎答净土无修修因迷有法无高下高下由根根有多殊修分多类摄其多类X总有三门一曰观想二曰忆念三曰众行皆依极乐弥陀为之主也观想者观经谓诸佛是法界身入一切众生心想中是故心想佛时是心即是三十二相八十随形好是心作佛是心是佛诸佛正徧知海从心想生应当一心系念谛观彼佛天台疏曰法界身者报佛法性身也众生心净法身自在故云入如白日昇天影现百川明佛身自在能随物现也又法界身是佛身无所不徧法界为体得此观佛三昧解入相应故云入心想也是心作佛者佛本是无心净故有是心是佛者闻佛本是无心净故有便谓条然故云即是始学名作终成即是妙宗钞曰欲想佛身当明观体体是本觉起成能观本觉乃诸佛法界之身佛无别所证全证众生本性也若始觉有功本觉乃显故云法身从心想生又弥陀与一切佛一身一智应用亦然弥陀身显即诸佛身诸佛相明即弥陀体故泛明诸佛以为弥陀观体从法界身下约感应道交释从又法界身下约解入相应释融心解云若无初释则观非观佛若无次释则生佛体殊二释相成是今观法钞又曰今之心观非直于阴心观本性佛乃託他佛显乎本性故先明应佛入我想心次明佛X身全是本觉故应佛显知本性明託外义成唯心观立若论作是即不思议三观也以若破若立名作空假二观也不破不立名是中道观也全是而作则三谛俱破俱立全作而是则三谛俱非破立即中之空假名作能破三惑能立三法故感他佛三身圆应能成我心三身当果即空假之中名是则全惑即智全障即德故心是应佛心是果佛故知作是一心修此三观乃诸观之总体一经之妙宗也又曰此观能令四佛土净如是方为此经宗致良由观妙能破三惑不独净于同居随其惑断浅深自然感得有余等三土韦提本欲舍薉取净佛示观法舍薉必尽显净无遗其惑未破而生同居者託胜增修三净可待且教云五浊轻重同居净薉而圆观轻浊所感同居依正最净比余善感土其相天殊也二忆念者或缘相好或持名号皆名忆念而有理有事华严解脱长者云欲见安乐世界无量寿如来随意即见我能了知一切如来国土庄严神通等事无所从来亦无所去无有处所亦无住处亦如巳身无来无去无行住处然彼如来不来至此我不往彼知一切佛及与我心皆如梦故如梦所见从分别生见一切佛从自心起又X知自心如器中水诸法如水中影自心如幻术一切佛如幻所作自心诸佛菩萨悉皆如响譬如空谷随声发响悟解自心随念见佛我如是知如是忆念所见诸佛皆由自心贞元疏曰无所从来下正辨唯心即心无心便入真如了彼相虗唯心现故既了唯心了心即佛故随所念无非佛矣般舟经教修佛立三昧专念弥陀如梦见金宝亲属相与娱乐等永明曰此喻唯心所作即有而空如幻非实则心佛两忘而不无幻相则不坏心佛空有无碍即无去来不妨普见见即无见常契中道弥陀经执持名号至一心不乱净觉曰一心不乱有理事若达此念佛心四性不生是理一心若用心存念念念不间名事一心真歇曰事一心人皆可行由持名号心不乱故如龙得水似虎靠山若理一心亦非他法但将阿弥陀佛四字二六时中直下念去了知能念之心本不有念不无念不亦有亦无念不非有非无念能念既尔所念亦然又诸经所说或一生系念三月系念晨朝十念七七日念十日十夜六时中念一日一夜不断专念加以深信之力净愿之力佛加被力皆生极乐下至逆恶凡夫临终十念亦得生也三众行者华严发十大X愿谓礼敬诸佛称赞如来广修供养忏悔业障随喜功德请转法轮请佛住世常随佛学恒顺众生普皆回向一一愿皆云虗空界尽众生界尽众生业尽众生烦恼尽我愿乃尽而虗空众生业烦恼不可尽故我此愿王无有穷尽念念相续无有间断身语意业无有疲厌至临命终时最后剎那一切诸根悉皆散坏一切威势悉皆退失辅相大臣宫殿内外象马车乘珍宝伏藏无复相随唯此愿王不相舍离于一切时引导其前一剎那间往生极乐世界即见阿弥陀佛其人自见生莲华中蒙佛授记巳经无数劫普于十方世界以智慧力随众生心而为利益乃至能于烦恼大苦海中拔济众生令其出离皆得往生极乐世界大宝积发十种心一于诸众生起于大慈无损害心二起于大悲无逼恼心三于佛正法不惜身命乐守护心四于一切法发生胜忍无执着心五不贪利养恭敬尊重净意乐心六求佛种智于一切时无忘失心七于诸众生尊重恭敬无下劣心八不着世论于菩提分生决定心九种诸善根无有杂染清净之心十于诸如来舍离诸相起随念心此十心随成一心欲生极乐世界若不得生无有是处观经修三X福一孝养父母奉事师长慈心不杀修十善业二受持三归具足众戒不犯威仪三发菩提心深信因果读诵大乘劝进行者此三种业过去未来现在诸佛净业正因又大本三辈发菩提心及诸经论所明诵经持呪建塔造像礼拜赞颂斋戒烧香散花悬缯幡盖凡一行一事资之以信愿回向之力无不生也然愿行大小不等理事不同其所感依正所见之佛所闻之法应必悬异也问善财童子一生取办乃不生华藏而劝生极乐何耶答华严疏有此问彼答云有缘故情一故不离华藏故即本师故又曰普贤为善财海众结归极乐者盖为圆宗入文殊智修普贤行福慧事理皆称法界此大心人虽妙悟本明顿同诸圣然力用未充未及如来普利众生所以依净土近弥陀直至成佛意在此也问观想忆念二门修各不等其所感相同耶异耶答皆不同也永明曰九品往生事非一等或游化国见佛应身或生报土见佛真体或一夕登上地或经劫证小乘或利钝根或定散意或道悟迟速而机不同或花开早晚而时有异慈云曰九品犹略分细分应X无量问极乐只是同居何谓或生报土见佛真体答将谓同居之外别有实报耶当知三土不离同居特身境受用递递不同耳荆溪云直观此土四土具足如华严海会不离逝多林而诸大声闻不知不见即此类也问此土四土具足只消就此展转修行答奈薉业难除欲除薉修净势须彼国求生四明云此土浊重十信方出苦轮彼土境胜九品悉阶不退岂不闻大通佛世受教之徒经尘点劫尚在声闻地皆因退转故涉长时身子证六心犹退落五道况悠悠者乎盖由此土多值退缘故云鱼子菴罗华因多结果少若生极乐借彼胜缘博地凡夫便阶下退是故求生也问同居净土其类甚多今指极乐又偏赞其境胜缘胜何耶答正为境缘故偏指也经云彼国无众苦但受诸乐今以娑婆对比之此血肉形躯有生皆苦彼莲华化生无生苦也此时序代谢衰老日侵彼寒暑不选无老苦也此四大难调多生病患彼化体微妙无病苦也此七十者稀无常迅速彼寿命无量无死苦也此亲情爱恋有爱必离彼无父母妻子无爱别X离苦也此仇敌怨讐有冤必会彼上善聚会无冤憎会苦也此困苦饥寒贪求不足彼衣食珍宝皆受现成此丑薉形骸根多缺陋彼端严相貌皆有光明此轮转生死彼永证无生此有四趣苦彼无三恶名此丘陵坑坎荆棘为林土石诸山薉恶充满彼黄金为地宝树参天楼耸七珍花敷四色此双林巳灭龙华未来彼无量寿尊现在说法此观音势至徒仰嘉名彼无边上人亲为胜友此羣魔外道恼乱正行彼佛化一统魔外绝踪此媚色妖婬迷惑行者彼正报清净实无女人此恶兽魑魅交扇邪声彼水鸟树林咸宣妙法二土较量境缘迥别而乐邦之胜未易悉举也境胜可摄众生取净之情缘胜可助生者修行之力圆三不退由此阶焉较余净居升沉之异矣问十方如来皆可亲近独推弥陀何耶答其故有三一誓愿深重二娑婆有缘三化道相关弥陀因中发种种广大誓愿略曰若我成佛众生愿生我国或闻我名修诸善本称我名号乃至十念若不生者誓不取正觉既生我国若有退转不决定成佛者誓不取正觉故华严钞曰弥陀愿重偏接娑婆众生也释迦在时闻佛教归向弥陀固巳多矣末世众生无问僧X俗男女贵贱贫富无不信向未闻佛教者亦会称名顽愚暴恶无信之徒或遭厄难危险之处或发赞叹怨嗟之声不觉信口便叫阿弥陀佛儿女戏弄之际聚沙团泥图墻画壁便作弥陀佛像甚至学行未稳学语未成者自然能倡阿弥陀佛此皆不劝而发不教而能无量寿经云吾说此经令见无量寿佛及其国土所当为者皆可求之无得以我灭后复生疑惑当来经道灭尽我以慈愍特留此经百岁众生值此者随意所愿皆可得度又经云此经灭后佛法全无但留阿弥陀佛四字名号救度众生其有不信而谤毁者当堕地狱具受众苦故天台云彼佛于此恶世偏有缘耳两土圣人示居净薉以折摄二门调伏众生此以薉以苦以促以多魔恼而折之俾知厌彼以净以乐以延以不退转而摄之俾知欣既厌且欣化道行矣又释迦三乘授道之外度未尽者度在弥陀故诸大乘经丁宁反覆劝往者盖化道之相关也问欣厌取舍得无爱憎能所之过乎答此非世间爱憎能所乃十方如来转凡成圣之通法也非厌舍何以转凡非欣取何以成圣凡夫预圣位圣位至等觉等而上之无非欣厌极乎妙觉取舍始亡故云取舍X若极与不取舍无有异也况净土之法只一化机此指其往万派声消彼受其来潮音倡起故厌舍契乎真空欣取建乎妙假正欣厌而情泯无取舍而行兴合乎圆中花开见佛然则爱憎能所过云乎哉问往生不乖于无生乎答天台云炽然求生净土达生体不可得即真无生此谓心净故佛土净愚者为生所缚闻生即作生解闻无生即作无生解不知生即无生无生即生长芦曰以生为生常见也以无生为无生断见也生而无生无生生第一义也余复约性相义释之妙真如性本自无生因缘和合乃有生相以其性能现相故无生即生以其相由性现故生即无生知此则知净土之生唯心所生理何乖焉问往生之说其旨昭然今之学者不能晓了皆疑远隔十万亿国临终恐难得到答说了许多心外无土土外无心犹道不晓此无他只是妄认自心在色身之内方寸之间不知心量无相元自广大且十方虗空恒沙世界无量无边我之心量一一周徧如此看来万国在我心中甚近何远之有命终生我心中甚易何难之有十疑论十万亿剎对凡夫肉眼生死心量说耳但众生净土业成者临终在定之心即净土X受生之心动念即是生净土时为此观经云弥陀佛国去此不远又业力不可思议一念即生不须愁远如人梦身在牀而心意识徧至他方生净土亦尔不须疑也经云一弹指顷即得往生又谓屈伸臂顷又言顷刻之间故自信录十万亿剎顷刻至者自心本妙耳此等重重喻说只言生自巳广大心中甚近而甚易者也譬如此方到天竺十万余里一路多经国土有人曾闻他说记忆在心后坐卧间忽动一念思量彼国思千里便到千里思万里便到万里思量天竺便到天竺生净土便是这箇道理不修净业要到极难净业若成要到极易但办肎心决不相赚问不修净业要到极难何故逆恶凡夫临终亦生答观经下品下生作不善业五逆十恶如此愚人应堕恶道经历多劫受苦无穷临命终时遇善知识种种安慰为说妙法教令念佛此人苦逼不遑念佛善友告言汝不能者应称无量寿佛如是至心令声不绝具足十称南无阿弥陀佛于念念中除八十亿劫生死之罪见金莲华犹如日轮住其人前如一念顷往生极乐世界满十二大劫莲华方开观音势至以大悲音声广说诸法实相除灭罪法闻巳欢喜即发菩X提之心观经疏以念佛除灭罪障故即以念佛为胜缘也更以疏论参而明之一者少时心力能胜终身造恶心虽少时其力勐利是心勇决名为大心以舍身事急故如人入阵不惜身命名健人者二者此或戒缓乘急临终劝念定心易成纵现世不修三昧亦是宿种今熟以宿善业强故临终得遇知识十念功成也三者念佛之时必重悔悟故永明曰善恶无定因缘体空迹有升沉事有优劣真金一两胜百两叠华爝火微光爇万仞积草问五浊恶世人皆有罪纵未造五逆其余罪业孰能无之苟未忏悔消灭临终念佛能往生乎答亦得生也此全借弥陀不思议之大愿力也那先经百枚大石置船上借船力石不没水若无船小石亦没船喻佛力石喻恶业故有带业往生之说具惑染者得生同居净也僧雄俊并汾州人屠牛为业临终见羣牛逼触苦痛切巳张钟馗杀鸡为业临终见神人驱羣鸡啄破两目流血盈牀称佛名号俱生净土此非佛力而何复以喻明如人犯法应入官囚投託国王承王宣召官不能拘复达帝京西资钞云得生净土是假他力弥陀愿摄释迦劝赞诸佛护念如渡大海既X得巨舟仍有良导加以便风必速到彼岸也若不肎登舟迟留恶国谁之过欤问带业而生能不退乎答皆不退也经云生者悉住正定之聚又生者皆是阿鞞跋致十疑论五因缘不退一阿弥陀佛大悲愿力摄持二佛光常照菩提心常增长三水鸟树林风声乐响皆说苦空闻者常起念佛念法念僧之心四纯诸菩萨以为良友无恶缘境外无鬼神邪魔内无三毒等烦恼毕竟不起又常亲近供养十方诸佛菩萨五寿命永劫共菩萨佛等故不退也问一生造恶临终念佛带业得生又无退转然则我且做世事待临终念佛可乎答苦哉赚自巳又赚天下僧俗男女皆此言也逆恶凡夫临终念佛是宿有善根故遇知识而得念佛此等侥倖万中无一羣疑论有十种人临终不得念佛一善友未必相遇无劝念理二业苦缠身不遑念佛三偏风失语四狂乱失心五遭水火六遇豺狼七恶友坏彼信心八昏迷致死九阵亡十坠高巖此皆寻常闻见不论僧俗人皆有之宿业所招现业所感忽尔现前不容回避忽然遭着一种便做手脚不得也知识活佛救不得也便X随业向三涂八难中受苦要闻佛名不闻了也直饶无此恶缘好病而死未免风刀解体四大分离如生龟脱筒痛苦逼迫怕怖慞惶念佛不得也更饶无病而死世缘未了世念未休贪生怖死扰乱胷怀又兼家私未明后事未办妻啼子哭百种忧煎念佛不得也更饶未死以前只些少病痛在身未免忍疼忍苦叫唤呻吟问药求医祈祷忏悔杂念纷飞念佛不得也更饶未病以前只是年纪老大衰相现出困顿龙钟愁叹忧恼向箇衰老身上左安右排念佛不得也更饶未老以前政是少壮稍或狂心未歇俗务相关东攀西缘胡思乱想业识茫茫念佛不得也更饶清闲自在有志修行稍于世相照不破放不下把不定坐不断些子境界现前一箇主人随他颠倒念佛不得也你看老病之时少壮清闲之日稍有一事挂心早是念佛不得况临终时哉更道且做世事你真痴人说痴话敢保错用心也且世事如梦那有实效那一件替得生死纵饶造伽蓝增常住攀名位结官豪将谓多做好事殊不知犯了不体道本广造伽蓝等戒有为之功多诸过咎天堂未就地狱先成生死未明皆成苦本眼光落地受苦之时方知平生所作尽X是添枷添锁镬汤下增柴炭劒树上助刀鎗袈裟下失却人身万劫难复铁汉闻之也须泪落祖师如此苦口曾许且待临终念佛乎死心禅师道世人财宝如山妻妾满前日夜欢乐争奈前程窄暗里催符到行不容滞阎罗老不顺情无常王何面目且据诸人眼里耳里前街后巷亲情眷属朋友兄弟强壮后生死却多少世人多云老来念佛好教你知黄泉路上无老少古人云莫待老来方念佛孤坟多是少年人又云自从早年索妻养儿经营家计受尽万千辛苦三寸气断一旦皆休若孝顺儿孙春三秋九做椀羮饭哭几声犹是记忆爷孃若不肖子父母骨头未冷作挞财产恣意作乐以此较之着甚么急古德云富家翁忙似箭米生虫钱烂贯把秤称点灯算傀儡索莫教断死心如此苦口曾许且待临终念佛乎人生能有几时电光眨眼便过趂未老未病抖身心拨世事得一日光景念一日佛名得一时工夫修一时净业由他命终我之盘缠预办前程稳当了也若不如此后悔难追问人心易进易退一闻警䇿勇勐精勤忽逢障难便转念头都道净业是身后事目前无所利济亦无怪X其然耶答汝见未广也受持佛名获十胜利一昼夜一切诸天大力神将河沙眷属隐形守护二二十五大菩萨如观世音等及一切菩萨常随守护三诸佛昼夜护念弥陀常放光明摄受四一切恶鬼不能害毒蛇毒龙毒药悉不能中五火水冤贼刀箭牢狱枷锁横死悉皆不受六先业消灭冤命解脱更无执对七夜梦正直或见弥陀胜妙色像八心常欢喜颜色光泽气力充盛所作吉利九常为一切世间人民恭敬供养欢喜礼拜如敬佛十命终无怖畏正念现前得见弥陀圣众持金莲华接引往生尽未来际受胜妙乐如上十利经文具载佛口所宣现生来世皆有利益但当精进不用怀疑问抖身心拨世事必境缘顺身意安闲者可行傥世事不容拨弃何以教之答若是痛念无常用心真切者不论苦乐顺逆静闹闲忙一任公私干办迎宾待客万缘交扰八面应酬与他念佛两不相妨不见道朝也阿弥陀暮也阿弥陀假饶忙似箭不离阿弥陀又云竹密不妨流水过山高岂碍白云飞其有世缘重力量轻者亦须忙里偷闲闹中取静每日念三万一万三千一千声定为课不容一日放过又冗极顷X刻无闲者每晨必须十念积久功成亦不虗弃念佛之外念经礼佛忏悔发愿种种结缘作福随力修诸善功以助之一毫之善皆回向西方如此用功非惟决定往生亦增高品位矣问泛言念佛未有其方且十念回向之法亦未喻幸详示之答念佛者或专缘三十二相系心得定开目闭目常得见佛或但称名号执持不散亦于现身而得见佛此间现见多是称佛名号为上称佛之法须制心不令散乱念念相续系缘佛号以心缘历字字分明称名无管多少竝须一心一意心心相续如此方得一念灭八十亿劫生死之罪若不然者灭罪良难十念者每晨面西正立合掌连称阿弥陀佛尽一气为一念如是十气为十念随气长短不限佛数气极为度声不高低不缓急调停得中十气连属令心不散专精为功名十念者是借气束心也尽此一生不得一日暂废念毕即云我弟子一心皈命极乐世界阿弥陀佛愿以净光照我慈誓摄我我今正念称如来名经十念顷为菩提道求生净土佛昔本誓若有众生欲生我国至心信乐乃至十念若不生者不取正觉唯除五逆诽谤正法我今自忆此生巳来X不造逆罪不谤大乘愿此十念得入如来大誓海中承佛慈力众罪消灭净因增长若临欲命终自知时至身不病苦心无贪恋心不倒散如入禅定佛及圣众手持金台来迎接我如一念顷生极乐国华开见佛即闻佛乘顿开佛慧广度众生满菩提愿念巳便止此先德垂训切要之方盛传久矣当遵行之问我辈世外当何以加其功焉答前不云乎修有多类摄成三门如是三门门门可入或单或兼随意所取问圆观之修唯心之念似上器之行门华严十愿宝积十心亦大根之功用根器不对功行难成今吾自揣观吾自好惟专持名号加礼拜忏悔而巳师为如何答善哉汝知量矣汝合善导专修无间之说矣专修者谓众生障重境细心麤识飏神飞观难成就大圣悲怜直劝专称名号称名易故相续即生念念相续毕命为期十即十生百即百生何故无外杂缘得正念故与佛本愿相应故不违教故顺佛语故若修杂业求生百希一二千希三四由杂缘乱动失正念故与佛本愿不相应故教相违故不顺佛语故系念不相续故心不相续报佛恩故虽有业行常与名利X相应故乐近杂缘自障障他生净土故无间修者身专礼阿弥陀佛口专称阿弥陀佛意专想阿弥陀佛又贪瞋痴来随犯随忏不令隔日隔夜隔时常使清净无间也善导和尚天竺传称为弥陀化身今观其说要紧在念念相续永明云直须一心归命尽报精修坐卧之间常面西向当行道礼敬之际念佛发愿之时恳苦翘诚无诸异念如就刑戮若在狴牢怨贼所追水火所逼一心求救愿脱苦轮速证无生广度含识绍隆三宝誓报四恩如斯至诚方不虗弃如或言行不称信愿轻微无念念相续之心有数数间断之意恃其懈怠临终望生伹为业障所遮恐难值其善友风火逼迫正念不成何以故如今是因临终是果应须因实果则不虗声和则响顺形直则影端也问念念相续岂非所愿奈定力未成念头无主或旧学未忘或邪思乱起或境缘相触照顾不牢或情想纷飞遏捺不住不觉念头东走西走眨得眼来千里万里又或惹着一毫世事便五日十日半月一月摆脱不去岂特间断而巳言之可惭思之可恸又何以治之答呜唿此学者通病也当间断时若不痛鞭则专修无间永无成就古人有三痛䇿一报恩二决志X三求验报恩者既修净土当念报恩只如父母养育岂非重恩师长作成岂非重德你最初出家便要报重恩后来行脚又要报重德离乡别井二三十年父母师长艰难困苦总不顾老病又不看死也不归如今或在三途受苦望你救他度他你却念念间断净土不成净土不成自救不了既不能相救是忘恩负义大不孝人经云不孝之罪当堕地狱然则一念间断便是地狱业也又且不蚕而衣不耕而食僧房卧具受用现成祖师道施主妻子分上减刻将来道眼未明滴水寸丝也须牵犁拽杷偿他始得你却念念间断净土不成净土不成酬偿有分然则一念间断便是畜生业也决志者若学专修志须决定你一生参禅禅既不悟及乎看教教又不明弄到如今念头未死又要说几句禅又要说几句教要写几箇字做几首诗情挂两头念分四路祖师道毫釐系念三涂业因瞥尔情生万劫羁锁你却志无决定情念多端因此多端间断正念然则一念间断便是三涂羁锁业也又护戒根志不决定或因身口念念驰求教中道宁以洋铜灌口热铁缠身不以破戒身口受人饮食衣服你却因戒不严邪心妄动因此妄动间断专X修然则一念间断何止热铁洋铜业也又断憎爱志不决定虗名浮利自照不破名利属我便生贪爱名利属他便生憎妬古人云贪名贪利同趋鬼类逐爱逐憎同入火阬你却因此爱憎间断净土然则一念间断便是饿鬼火阬业也取验者既学专修当求灵验你今发白面皱死相现前知道临终更有几日须在目前便要见佛庐山远法师三度蒙佛摩顶怀感法师称佛便得见佛少康法师倡佛一声一佛从口出如贯珠焉此等灵验万万千千你若心无间断见佛不难间断心生决不见佛既不见佛与佛无缘难生净土净土不生必堕恶道然则一念间断便是三涂恶道业也如上三䇿当自痛鞭使念不离佛佛不离念感应道交现前见佛既见乐邦佛即见十方佛即见自性天真佛即得大用现前然后推其悲愿广化一切此名净土禅亦名禅净土也永明谓有禅有净土犹如戴角虎现世为人师来生作佛祖岂不验于此哉于是禅上人者既喜且惊矍然久之如有所失天如老人复告之曰禅与净土了即俱了心外无法莫错会好上人稽颡再拜曰吾多幸矣今知所归矣谢而退X净土或问䟦天如则公以不求生净土为未悟悟则净土之生万牛莫挽破的语精卓明快且种种邪疑肺肝尽烛种种照烛吐出肺肝皆由彻悟故耳埽尽门庭知见阔步大方此瞎驴队中人也小师善遇集祖别录不废此册沙门时评点明妙倾出一栲栳明珠西蜀潘存录而跋之皆非小缘也戊申夏净土十要卷第六净土十要X卍XXX灵峰蕅益大师选定净土十要卷第七述曰闻夫法外之异见易除法内之异见难涤慈氏所谓谤菩萨藏说相似法也净土法门如大小权实诸疑皆自外来者也胥徒入境望为X敌国壁垒虽坚而亦可攻唯认自性弥陀唯心净土者以虗妄识神为自性以胸中缘影当唯心痴守迷情妄拨身土此自内发者也以法谤法真似难明袭我旌旟而来人皆认贼为巳在昔像季此说尚未炽然末法渐深毒气渐碜古今师匠未有认定此病以为时证而专治之者也妙喜者人痛呵默照邪禅埽清黑山鬼窟妙叶禅师着念佛直指暴斥土外立心之谬二师所治者同一病所投者同一药所显示者同一不思议心性而净土尤难良以自性二语乃诸祖诚言天下古今所共据奸生肘腋多易忽难图举国皆狂每一唿众譁余读十疑或问以迄直指深叹运愈移人根愈陋时日降见网日张所幸至人出兴恰应时节萧墙祸起干蛊诞生十方广长无处不徧诸佛恩德其在兹乎谨奉直指次天如禅师或问而流通焉至于此书显晦之缘详在别序重刻宝王三昧念佛直指序X念佛三昧所以名为宝王者如摩尼珠普雨一切诸三昧宝如转轮王普统一切诸三昧王盖是至圆至顿之法门也始自华严终至法华一代时教无不赞扬此宝王三昧始自文殊普贤乃至永明楚石一切菩萨圣祖无不修证弘通此宝王三昧而世之昧者犹以为自性弥陀非即乐邦教主惟心净土不在十万亿西妄认六尘缘影为自心相全不知十方法界一一无非即心自性也可不哀哉元末明初鄞江有大善知识厥名妙叶深悯邪见述为念佛直指二十二篇世久失传故云栖老人每欲见之而不可得神庙年间古吴万融禅伯偶于乱书中得此遗帙与唐飞钖法师所撰宝王论同为一编皆云栖老人所未见也韩朝集居士先刻宝王论板置于云栖予续刻此直指板留于佛日客岁幻寓长干有车蔤蕃居士秉受归戒听讲唯识心要及南岳大乘止观遂专心修净土行今夏禁足九旬执持名号因念今时狂妄之徒薄视念佛法门以大悲心手辑古今净土法语一册名曰念佛须知分为信解发愿修行证验四门盖信愿行三乃生西之要筏而证验则举果以劝因也节录甫成适予应祖堂请重到长干遂虗心乞予X讐较可否予曰居士之志则善矣但净土法语从古迄今充楹积栋曷择其简切精到者而流通之不尤易取信乎以予观居士命名立科之旨则叶师直指最为相似何以言之彼第一极乐依正第二斥妄显真第三诃谬解乃至第八示折摄皆居士所谓信解门也第九劝修即居士所谓发愿门也第十劝戒杀乃至第十八罗显众义皆居士所谓修行门也第十九一愿四义谓戒解行向是重申以愿摄信行也戒亦是行解即是信向仍是愿一愿便具四义四义乃满一愿明信愿行本非条别愿居于中而统前后厥义彰矣第二十示灭罪义第二十一示列祖行皆居士所谓证验门也第二十二正示回向普劝往生例同经论有流通分从始至终雅合居士之旨若此居士何不舍巳从人乐取于人以为善乎于是居士踊跃欢喜再拜稽首而谢曰某乃知妙叶大师先得我心之所同然又能发我之所未发也今得奉此遗编誓当刊布流通用荐先人早生净土又愿普与法界有情决定信入此门永不退转请更序厥缘以为同志者告噫如车居士亦可谓勇于自利利他者矣读是书者慎勿负此苦心也哉X庚寅冬十有一月之吉古吴蕅益道人智旭识于祖堂幽栖寺之大悲坛右刻宝王三昧念佛直指序蕅益道人智旭着夫念佛三昧名为如来胜异方便凡圣均收利钝悉被以一念顿归佛海可谓至圆至顿第一了义者也而世之迷义徇名者见有五逆众恶十念往生之说反以为专摄凡劣伹化钝根可谓昧佛妙旨谤讟深经矣予因慨末世行人多疑多障难悟难开于此深妙法门非着事而忘理必执理而拨事着事者犹堪作下品生因执理者竟沦于恶取空见盖至此而直指之道翻成断灭深坑非借金錍谁抉翳膜爰有妙叶导师法绍宗乘教兴莲社应永明角虎之记畅宝王三昧之谈境观并彰纤疑悉破阐惟心之致依正宛然示自性之源感应不忒俾达者以理融事而理非事外愚者亦因事入理而事挟理功诚除惑之前茅生西之左劵也顾二百余年几成废典流通机塞X莲大师尚欲见而未能而愿力不磨韩居士乃从万融禅师处遘得之予既获借读如饫醒醐悲劫浊之方殷喜津梁之有在急谋付梓以广厥传普愿见闻随喜种乐土之圆因读诵思惟证宝王之法印转相晓悟共脱沉沦庶不负此希有良缘也巳右序编录乎净信堂初集今钞出冠于篇首也宝王三昧念佛直指总目卷上极乐依正第一斥妄显真第二诃谬解第三正明心佛观慧第四道场尊像念佛正观第五辟断空邪说第六开示禅佛不二法门第七示诸佛二土折摄法门第八劝修第九卷下劝戒杀第十劝持众戒第十一勉起精进力第十二正行第十三别明客途所修三昧第十四三昧仪式第十五扬佛下化之力第十六X十大碍行第十七罗显众义第十八独示一愿四义之门第十九示念佛灭罪义门第二十略示列祖行门第二十一正示回向普劝往生第二十二附真妄心胜劣图说附破妄念佛说宝王三昧念佛直指四明鄞江沙门妙叶集念佛三昧者三昧中最上三昧也倡于庐山流于天下历代所修往生非一若禅若教无不尊崇是圣是凡悉皆景仰但末代浅根因药致病极乐净土不求于西方而求之分别缘影多流此见内怀痛伤嗟彼唐丧其功虽修无感乃以净土诸经及各宗疏钞採其奥旨述以成编以宝王三昧念佛直指定其名焉极乐依正第一无上正徧知觉普应机宜说法三百余会皆令羣有同证真常求其机宜相感生佛缘深至简至易而功高径捷者无越求生净土一门也首因法藏比丘无X量劫前为大国王闻世自在王佛说法弃国出家佛为广说佛剎庄严即发四八大愿愿成佛时国无三途三毒八苦八难九恼十缠等一切障碍生者皆住正定乃至十念得生若不尔者不取正觉时地动雨华空乐自鸣佛与其记从是多劫依愿修行今巳成佛十劫功德神通光明力无畏等超过十方佛号阿弥陀国从娑婆西过十万亿土名曰极乐以大愿神力说法摄取十方念佛众生得不退转剎那尚莫胜数何况历劫生者有何限极微尘所不能喻国土庄严亦超十方诸池皆七宝成有大池其量盈广正住其中底布金沙边铺阶道上有楼阁千层万叠广博妙好光明赫奕池内八功德水香美清彻盈溢充满为十四支于无量严具中寻流上下声演无量法门水中六十亿七宝莲团圆正等三辈九品行列次第香洁微妙映蔽其国宝地平正上有七重栏楯行树宝幢台榭旛盖珠缨各各无量殊特妙好周回间列庄严其国雨诸天衣香花缯乐缤纷散漫徧虗空界如是严具皆金银瑠璃毗楞伽甄叔迦等金刚摩尼如意珠王不思议宝所成众宝各放无量百千万亿光王互映大千世界其光交罗不相障碍极虗空际X不可穷尽如是一一光明庄严与天乐香花珍禽铃网其声雅正铿锵应节流出无量微妙之音其音徧满不间不断悉演说苦空无我诸波罗蜜叹菩提道赞佛法僧或说念处正勤根力觉道诸菩萨行谛缘愿度力无畏等十八不共大慈大悲大喜大舍不可思议无量法门其所说法三世十方依正色心融通无碍众生闻巳念念随其所乐速证三乘胜行一切道品无量解脱凡夫闻此尚无一念倦心云何更有退转又无女人莲华化生不处胎胞妙服美味能成法喜从其所欲悉随念至无寒暑昼夜生老病死无土石诸山三途恶道往来虗空经行树下欲作佛事示现神通悉从心念又复寿命无极如是种种故名极乐弥陀世尊功德光明威神相好各八万四千如紫金山处大莲华庄严赫奕超过虗空大海弥卢所不能及眉间白毫功德增胜如日舒光众明悉绝光中化佛菩萨声闻各放光明远照尘剎摄受众生彼二大士亦复如是一生补处其数甚多文殊普贤诸大菩萨皆住彼国悉为良友以佛为师亲近慈容闻第一义念念中供养十方三宝成就一切法门游戏神通净佛国土三途六道舒光破暗救苦众生尘剎X分身堕机化导念念圆满普贤行愿同证菩提同佛所住当知彼佛过去行愿无边庄严无尽是故大愿圆满宝土斯成依正庄严悉皆具足假使十方各百恒沙微尘剎数菩萨声闻大辩称扬尽未来时不可穷极若闻是说至心信乐欲生彼者应圆发三心具足众戒不犯威仪直心正向观彼国土及如来身或取一相一境乃至眉间白毫远离虗妄或一念至十念或一日至七日如壮士屈伸臂顷即得往生其直信有彼土有彼如来不生疑惑一心不乱执持名号者不出所期亦得生彼阿弥陀佛引生离苦过彼慈亲于先劫中巳立大誓无苦不忍无行不臻无愿不立无法不说为度我故方便百千今正是时目睛不瞬垂臂待我巳历十劫念念不舍甚于剖心其心激切入生死中地岳勐火不辞劳倦我若回心向佛正慰所怀不逾当念便得往生何必经十念然后得生斥妄显真第二欲生彼国出离生死当识求生彼土真妄之心且如是极乐世界为在境为在心在心但有虗想无土可生在境虽有生处又复失心若心境二俱求生则我宁生两处若心境是一一心求生则今心境宛尔四X句既不可求或谓处处皆是西方或谓心净则是或云不离这个若此皆名邪见而余因不得以默矣彼谓极乐在心住我身中岂世尊不知而说西方十万亿土之外耶又岂不指说内心而伹说外境耶今西方极乐世界阿弥陀佛现在说法实境宛然正即是我真心真心如大海不增不减而汝妄谓为境缘影心如海一沤生灭全妄而汝妄谓为心缘影心无体不可求生极乐虽在西方即我真心真心无性即彼名体以显我心名体本空亦即我心而示其相心境一体生佛同源求彼佛即求自心非外求也究自心须求彼佛岂他惑哉如是则取舍忻厌炽然着相岂复外心心能具故圆裹一切依正境界色心净薉生佛因果三世十方含摄无外同一受用求一外相了不可得当如是而求岂可求之妄心也如是愿求佛所印可与世之不识本心愚痴无智西方极乐之佛向肉团缘影中求谓是唯心净土本性弥陀者实辽远矣极乐土弥陀身非同众生阴体身心生灭佛亦生灭佛生灭故三昧不成纵求生灭佛生生灭土不成正行以轮回心生轮回见彼圆觉性亦同轮转即此义也若求西方十万亿土外极乐弥陀之佛以称X性妙观如实观之如来本觉相好显现众生始觉真心发明始本相冥生佛互感三昧乃成正行斯立不生灭土始可生也此心徧一切处尚不间于地狱何止极乐但苦处顺性求离乐品顺性求生依修多罗教求离苦得乐而实不出吾之心性故名惟心净土本性弥陀妄心无体焉得为惟心本性耶向缘影妄心求者以色身及山河大地十方剎海为外境也向不动真心求者即十方剎海大地山河为内心也知即内心任意于中舍薉取净厌东忻西自心实有大愿果佛能接引故求无不得若为外境则打作两橛才动念便乖法体不得自心但有性具因佛无力用故虽求无得又妄心伹是虗妄缘影惑为色身之内无土可生真心含育一切尘剎本具极乐依正求之必生妄心舍外趣内真心即外为内妄心心境宛然真心即心即境妄心生灭无据真心不动不摇妄心在因无果始终生灭真心因果一致性修交彻真妄心求其别若是论时何啻日劫相倍论处何但天地悬殊论体真则裹十虗妄则居身内论用真则截娑婆直出生死妄则煑砂饭经劫难成行人发菩提心求生净土妄求真佛良可痛伤如认贼为子其家财X宝必被消灭四明大师有指妄即真观佛观心之谈不拨极乐依正实境奈何后世邪见蜂起魔侣炽然灭正法眼断佛种性妄计缘影不肎西求闾巷之人未闻正说以此邪见密相传授倘真为生死必以正说为是若障重者当更审缘影妄心境界云何妄心无体妄认住我色身之内身住世界世界住空虗空广大徧含尘剎如是则空大界小心劣于身一念转微不可举示不可求而求岂不甚惑既了此义则知空性无边不出我大觉清净心中况诸世界在虗空耶况色身在世界耶况妄心在色身耶妄微身着界大空圆不出我心我心广大十方三世及一切众生色身妄念欲求一法在心外了不可得经云认悟中迷昏扰扰相以为心性一迷为心决定惑为色身之内不知色身外洎山河虗空大地咸是妙明真心中物如澄清百千大海弃之唯认一浮沤体目为全潮穷尽瀛渤即是迷中倍人又云妙觉明心徧十方界含育如来十方国土清净宝严妙觉王剎又云十方虗空生汝心内犹如片云点太清里况诸世界在虗空耶既十方空剎依正色心是我本有我今求生本有之土见本有之佛正是翻破无始无明不随颠倒X彼佛为我显现时即我本有心佛显现我心显时即彼佛显我心彼佛之心彼佛我心之佛一体无二性本圆融何可舍西方极乐内心之佛妄计别有惟心佛也或曰妄心岂不亦具依正之法答妄心设具依正岂不亦具极乐若极乐如娑婆之实境可求可说心具若无实境但是虗想有何实焉而谓心具当知即境之心名真离境之心名妄真妄虽同即离为异即得离失其旨明矣附真妄心境图说X真妄心境图又附破妄念佛说大雄氏观娑婆有生老病死业系诸苦教人念阿弥陀佛求生极乐国土去圣逾远人世浇漓错解诸法在心便认胷中六尘缘影谓乐土在内不求生彼此六缘影皆属前尘本无自体前尘若无此心即灭云何有土在此内耶或谓悟道便为佛土在心既见性岂有反执缘影之理魔外恶贼亦超此见世无此见最下劣矣汝欲悟真实本心者当观所认六尘缘影X之心本在汝胸胸住于身身居国土土及一切净薉剎海悉在虗空虗空无际十界依正一切在中此空虽大我不动真实本心非大极大彼空在我真心如小片云点太清里云何净薉剎海不在本心中耶然则佛说诸法在心者非在胸中妄想缘影心内乃在现前一念本真心内也此心离知觉超闻见永断一切生灭增减之相非始非今本真如含众妙乃十界迷悟之本不可得而议其广大者既一切身土皆在大觉真心与佛同证则知极乐娑婆等实境乃全我心任意于中舍东取西厌薉忻净炽然着相而求皆不离我心也故极乐弥陀相好现时即自心显自心显时即彼佛现我心彼佛心彼佛我心佛一体无二故云惟心净土本性弥陀非谓西方无土无佛不须求生但在汝生灭缘影之中名为惟心本性也求彼佛即求自心求自心须求彼佛云何今时破法散僧闲道游儒与泛参禅理者不知即境即心求不碍真之理反于不二法中分内分外辨境辨心教人舍外取内背境向心使憎爱转多分别更甚一分其境便以极乐为外教人不必求生一分其心便妄指六尘缘影虗伪妄想为心谓极乐在内又思此心无质本X无一切因果善恶修证之法从是恣意妄涉世缘教人不须礼佛烧香然灯诵经忏愿等谓之着相其上者使缚心不动如顽石相似坏乱禅法甚者更令放旷自如杀盗婬业悉是空华无妨于道因此邪见直向阿鼻最下一层而住直待此见悔时彼狱随坏又于身外依境虽见实有不敢说无亦皆指为外物打作两橛不能心境一如惟着衣喫饭因贪口体不敢叱之为外而于天堂地狱及乐土尘剎虽曾闻名因不见故直说为无反言快乐便是天堂苦楚便是地狱其见卑哉如来说为可怜愍者是以我心实与佛心同一理故弥陀顾力威德光明在我心中承我心愚痴之力作一切佛事无时不引导于我我心亦于弥陀愿心之内修念佛求生一切善行无行不具含佛德了彼佛德成我三昧故知弥陀愿力始发心终究竟无一法不直趣我心以我心即佛心故我亦于无始至今尽未来际修一切三昧无一法不摄归佛海成本来佛以佛心即我心故如是依正色心因果净薉虽同一心而实不妨一一自分各住其位以一心故虽净薉不同所求不出于真心以自分故虽一心而必舍薉取净也舍薉取净则感应道交见彼本X性弥陀了悟一心则净薉自分可悟惟心净土如是而修如一滴投海便同一味方知大海即自巳也岂有一行虗弃不成功德者哉村愚夫妇虽不识理以信实有彼土故于命终时反得往生畏有陷空之人因认缘影为心谓无外土故虽修道行还受生死是故凡求生者当深心起胜愿行或称名持呪或旋绕礼拜烧香散华六时忏悔尽拨世缘一心专注观白毫相心不懈废命终便生更能孝养父母奉事师长慈心不杀修十善业受持三归具足众戒不犯威仪深信因果不谤大乘劝进行者修如此法亦生彼也如此念念求生正是无念无求无生何故即精修是无修非不修是无修也人命无常转息来世尘事连环钩锁不断若不能于尘劳郁结及得志歇手不得处一割割断起愿立行尽力一跳焉得应念生彼我今作礼奉劝佛子当一心而行也呵谬解第三念佛三昧境界甚深卒难究竟古今师授互有不同至于天台其说大备慈恩贤首各引其长企我禅宗亦极明显后学浅陋莫得指归异见多途寻门未得X将六祖坛经说净土处暗地抟量随语生解便谓本无净土不必求生不知大师所说义符经旨纵随其语亦不说无净土净土既有生理昭然何故初机执指为月大师云东方人心净即无罪西方人心不净亦有𠍴东方人造罪念佛求生西方西方人造罪念佛求生何国此极言当净其心不可造罪岂西方果有造罪不净之人耶如云心净凡夫即佛心不净佛即凡夫岂真有不净之佛复为凡夫耶故又言净土远近但随众生善根不同而佛土焉有远近之异要众生永断十恶八邪具修十善八正若悟则能行慈悲喜舍能净平直等善即是观音势至释迦弥陀若迷则分别人我邪心虗妄尘劳即是须弥海水龙鬼地狱今详师意随其心净即佛土净岂不称可佛心但圣人说法遮表不同遮诠一切非表诠一切是同出佛口义无有殊若果不必舍薉取净伹净其心亦当净心而巳不必断恶修善既于人断恶行善必于土舍薉取净其义益明故佛说遮诠正显表诠令求生说表诠正依遮诠知无生曹溪令人因心先净则报境自净不令求生遮诠也庐山令入佛报境净则因心自净教必求生表诠也说法非前非后二义未X尝相离奈何才闻遮诠谓是便谓表诠为非自生退障良可悯伤释尊一代圣教诸部历谈盖欲应机使无犹豫像季扶宗树教岂无抑扬之时正当圆摄无余岂可妄生二见又大师云心平何劳持戒行直何用修禅若依此语不必持戒修禅矣不知心平则不杀他自利分男女相真实戒行皆在其中岂全不持戒与劫杀人等而云心平是知何劳持正显大戒也禅翻静虑或翻正定或翻一行三昧岂有行直之人虑不静定不正行不一者是知何用修正显深禅也师恐后学着法泥迹于戒体中说何劳持戒禅境中说何用修禅例此则知于净土法中说不必求生后学转泥谓实不必求生愚之甚也盖大师所说反劝也诸祖所谈顺赞也非顺无以启进修之路非反无以示愓厉之严反劝顺赞悉应时机无有实法苟随古人语不求古人心醍醐上味为世所珍遇斯等人翻成毒药矣师称圆妙三谛有生说无生无证说修证二边叵得中道不存合教乘圆顿法门坦然明白而谓禅宗于净土旨趣有所未尽可乎若夫河西绰公长安善导信源禅师智觉慈觉岂非继其后者皆能远禀遗音力弘斯道道珍怀玉行业厥彰圆照诸X师其验益着余风尚在更奚惑焉正明心佛观慧第四念佛三昧自昔至今有自来矣独天台三观理冠羣经超乎众说三观者一念即空即假即中也空则一切皆空假则一切皆假中则一切皆中俱破俱立俱非破立圆融绝待四明大师发扬其旨以圆妙三观释十六观初观落日先标送想之方初心行人虽了根尘皆法界而心想羸劣胜境难现如来设异方便即落日为想令起观中之日圆人妙解知能想心本具一切依正今以具日之心缘于即心之日令本性日显现其前以法界心缘法界境起法界日既皆法界岂不即空假中又根境空寂则心日无碍缘起假立故累想日生心日皆法界故当体显现日观既成三观同在非一三而一三不可思议日观既尔余观例然又经题观无量寿佛者举正报以收依果述化主以包徒众则但观彼佛也观佛从一相好入但观眉间白毫极令明了八万四千相好自然当现见无量寿佛即见十方诸佛是为徧观一切色身相毫相如五须弥疏中令观劣应毫相示初心可观故慈云法师令直想阿弥陀佛丈六金躯坐于华上专系眉X间白毫一相毫长一丈五尺周围五寸外有八稜中表俱空右旋宛转在眉中间莹净明彻不可具说显映金颜分齐分明作此想时坚固勿移此想若成三昧现前矣经谓诸佛是法界身入一切众生心想中心想佛时是心即是三十二相八十随形好是心作佛是心是佛诸佛正徧知海从心想生是故应当谛观彼佛夫法界身始本相冥能起应用然非生能感佛岂能应能感如水能应如日是故始觉合本犹白日昇天应入净想如影现百川感应道交为入众生心想又佛身无所不徧以法界为体若得此观佛三昧则观解心契入佛体佛体入观解心斯乃始觉解于本觉是故本觉入于始觉解入相应为入众生心想也当知今观非直于阴心观本性佛乃託他佛以显本性是故先明应佛入我想心次明佛身全是本觉故应佛显知本性明託外义成惟心观立二义相成是今观法又经云是心作佛是心是佛者此明性修不二之旨作佛二义一者净心能感他方应佛谓诸佛法身本无色相由众生净心依于业识熏佛法身故见佛胜应色相二者三昧能成自巳果佛谓众生以净心想成就观佛三昧使自巳终成作佛此二X义初作他佛次作巳佛当知果佛从证非是自然即是而作全性成修显非性德自然是佛也是佛二义一者心即应佛前言佛本无相心感故有则心佛有无条然永异今泯此见故即众生心全是应佛以离心外更无佛故二者心即果佛以众生心中巳有如来结加趺坐岂待当来方成果佛此二义初是应佛次是果佛当知果佛本具非从缘成即作而是全修成性显非修德因缘成佛也空破假立皆名为作不破不立名之为是全是而作三谛俱破俱立全作而是三谛俱非破立即中之空假名作则能破三惑立三法故感他佛三身圆应能成我心三身当果即空假之中名是则全惑即智全障即德故心是应佛心是果佛故知作是一心修者乃不思议三观也或曰何不惟以事想乃显慧观使初心难入答观慧事想乃至微善但得一心皆生净土而矗妙不同良以圆解全异小乘小昧惟心佛从外有大乘知我一心具诸佛性观弥陀依正为缘熏乎心性心性所具极乐依正由熏发生心具而生岂离心性全心是佛全佛是心终日观心终日观佛又应了知法界圆融不思议体作我一念之心亦复举体作生作佛作依作正X作根作境至一极微无非法界全体而作故趣举一即是圆融法界全分既全法界有何一物不具诸法又果佛圆明之体是凡夫本具性德故此观门託彼安养依正用微妙观专就弥陀显真佛体须知依正同居一心心性周徧无法不造无法不具若一法从心外生不名大乘观也又经云丈六八尺像者随顺下凡使观小见大也矗妙异想悉从性而起修小大殊形咸自本而垂迹能观性初无差别所观境宁可度量圆顿之谈一音普被示次第而非渐顺根器而非偏竝启观门全彰实相像教之源岂不在兹道场尊像念佛正观第五夫观极乐依正心境理一道场圣像庄严供具即与极乐依正一体而观行人虽未离娑婆如巳生净土于命终时莫不感应且忏悔行事至一香一华岂不即彼三谛之理若不以此谛理事事正念观察则大乘圆顿之道不能开显如佛土无量庄严皆彼佛因行所感道场庄严等无差别皆佛所感亦即严具为妙身相依正互融显法界理岂可视为土木所成境耶故知心境身土同一受用自在无碍经云波罗蜜生一切宝盖于一切境界清净解生一切华帐无生X法忍生一切衣入金刚法无碍心生一切铃网解一切法如幻心生一切坚固香周徧佛境界如来座心生一切宝众妙座供养佛不懈心生一切宝幢解诸法如梦欢喜心生一切佛所住处宝宫殿无着善根生一切宝莲华云等因是义故香华灯烛旛盖一切供具乃至衣服卧具饮食医药及一微尘无非三昧无非法门皆能发人妙解悟心证圣亦即一切生佛之身境智无碍亦能与我同行为真法侣发妙悟俱生彼国经云禅定持心常一缘智慧了境同三昧能作此观则根境一致何但我之三业为能修也如地狱苦具刀杖劒火以彼恶因所使皆能摇动为蛇为狗为虫为鸟穿骨入髓作诸苦事况道场严具不皆解脱共成三昧又况所奉尊像恭敬供养尽心竭志如父如母岂不能令我速生安养且如一佛二菩萨像神通愿力同佛真身扣则灵求则应有何差别岂可作土木胶漆金彩之见不作西方极乐大愿相好真佛观耶若像不真则心不一三昧难成失之甚矣盖佛慈普徧于无二身随机应现示真示化或示形像我眼障深一法中见异于佛真身而谓像耳此像岂实像哉如三辈接引之佛随其品位胜劣不同我X所见像实亦当我所见岂佛慈不普示我以像然见有不同皆即弥陀一体华严会上大菩萨众见佛广大无量天冠庄严舍那之身三乘见是王宫降生老比丘我等凡夫故应见是土木所成昔人刻木为母人有借觅能形喜愠世孝所感尚能若是古今造像征验不一光明瑞应乃至舍利水火不坏载之传记不可具陈经云佛清净身徧一切处一切诸法无非佛法何特此像而非佛乎问离一切相即为佛佛身尚非何况此像答若一切非佛即一切是佛何非佛耶若知此义则悟尊像不离愿海具大神力能摄能受所有一切力无畏不共大慈大悲常乐我净相好光明与弥陀全身等无差别而我于中忏悔行事当如乞人得近帝王常怀惭战畏爱兼抱渴仰摄受冀求出离况复历劫难遇今既遭逢岂可轻易使胜行不进自作障难耶又念彼佛哀悯我故垂示像身受我忏悔一切重罪定得消灭必生净土心得欢喜忽如天廓地清获得法眼彼极乐国可如目覩故知真像一致之说非不甚深学者宜尽其诚莫生异解辟断空邪说第六一代圣教一本于因缘正教虽百非超脱之句岂离X因缘法哉今时有一等断人善根极恶阐提不识佛祖破执除疑解粘去缚之谈随他脚跟妄谓除此心外诸行皆空无佛无法非善非恶错认妄识是真谓此心外无法可得遂即拨无因果排斥罪福言诸佛菩萨形像是土块木头一大藏教是揩不净故纸一切善行功德谓言着相一路谈他之短显巳之长或存所参话头又谓不可固执索性使人内外空索索豁达地了即乃潜行诸恶反谓于道无碍自赚赚他此等见解其类甚多教律既不可容一概滥入吾宗必是波旬昔恨未消遣来同我形服坏我道法而无遗余呜唿痛哉经云诸佛说空法为度于有故若复着于空诸佛所不化又云宁可说有如须弥山不可说无如芥子许纵证小乘空见是大乘菩萨所弃况佛即有显空空不离有得名真空今人说空离有方空空成断见如陷阬穽永不可出永嘉云弃有着空病亦然还如避溺而投火也善星妄说法空宝莲私行婬欲皆生陷泥犁后人不戒复蹈其辙盲引盲众师及弟子自甘没溺可悲甚矣子闻父过犹尚不忍况我释子负出世恩反于形象法言恣意轻毁此人必向五无间狱大热勐𦦨中各各自受今日谬解之X报岂虗语哉纵德山丹霞亦如文殊仗劒一时为人破执耳岂以此作话杷教授耶佛法久住全赖经像形服威仪善行乘法而巳舍是何据而得久住哉佛说经像敬之不至尚获大罪况更轻毁罪逆可知又佛说法空欲人体空断恶奈何不识佛意而反滞空退善岂不颠倒又诸不善尚说无碍不知善法何碍而欲不修又将素食人比之牛羊说法人叱为虗解不知慧解如目道行如足无足虽见而不能行无目虽行而不能见以不见故必堕阬壍以不行故奚到宝所文殊解深为诸佛之师普贤行大作羣生之父禅宗南岳尚以不无修证为悟道入门之要旨今人邪见若是之深岂不速陷极苦之处楞严云自谓巳足忽有无端大我慢起心中尚轻十方如来何况下位声闻缘觉又云忽然归向永灭拨无因果一向入空空心现前乃至心生长断灭解不礼塔庙摧毁经像谓檀越言此是金铜或是土木经是树叶或是叠华肉身真常不自恭敬却崇土木实为颠倒其深信者从其毁碎疑悞众生入无间狱失于正受当从沦坠世尊于妄说法空及未得谓得未证谓证者预巳授其入狱之记今人岂能逃佛所记哉X禅佛不二法门第七念佛法门统法界羣机而无外者也实文殊普贤所证大人境界与华严法华同部味属醍醐永明谓无禅有净土万修万人去但得见弥陀何愁不开悟诚向上又向上一路也今人因不遂志乃噫云我生平都罢了参禅非所望不如且念佛于是反怠其身曾未深省傥遇些些得志无量恶作依旧现前念佛如此何益之有彼谓参禅妙而难如造万间大厦念佛麤且易如作一隙草窟见地若此饥遇王膳认作草茹如意珠王视为鱼目可不哀哉不知禅佛二门发行虽异到家是同参禅拈来即是不着佛求若自不具正知见又不遇正知见人纵不退转多入魔道无佛力救护故也念佛一切不取惟念彼佛纵无正解及师友开发但直信有佛身土发志即生纵滞邪小亦还于正有弥陀愿力救护故也是名发行有异若论法门深浅参禅即念佛念佛即参禅禅非佛不得往生佛非禅不得观慧念佛参禅岂有二致若知此义当乘得志一刀割断勐发大心力行斯道于世所有妻子宝货头目髓脑乃至身命不自悋惜决志求生岂可不得巳以最上法门作草窟鱼目小道苟且X而修可惜甚矣若能从公放下生大乘宝所之见办决定不退转心随风顺流更加橹棹何幸如之问佛是干屎橛及一棒打杀与念佛尊敬恋慕如何同耶答洪名六字端拱太平稍涉思惟未免劳他多口阿师种种淘汰只如阿弥陀佛身为土土为身身土无碍心境圆通或彼或此同一受用乃至蕴入界处一切诸法直至无上菩提一切时一切处无障无碍非缚非脱纵横逆顺皆即弥陀清净色身尚不间于婬怒痴是梵行尘劳俦是法侣何特干屎橛耶此既是佛何须净地上挖肉做疮起度生想于无生灭平等法中倡生倡灭弄千般恼一切使平地上死人无数咦到者里切忌错会错会则喫我手中痛棒有分若谓此是曹溪门下搕𢶍堆头触着得底且未梦见在问恐不容如此计较答亦不外此计较汝莫谓计较有心计较无心我几曾计较来问早是计较了答我适来说什么底问者不会良久又问一切是佛粪箕苕箒皆可酬何以干屎橛答耶答一切是佛门窻户闼皆可问何取佛问耶故知问者太高答欲破执耳岂可谓语有不同妄认禅佛异行哉问念佛法门如此如何得相应去答一声佛一声相应声声佛声声X相应古宿如上淘汰更有何不了耶但肎发行何虑不成如空谷间有声皆答声大大鸣声细细响乐国以三辈九品摄受众生随根而导无遗机矣能勤精进必不唐捐以是义故岂特禅佛不二举释迦一代化道不出念佛一法门矣奉劝后贤莫生异见诸佛折摄法门第八行人闻上依正之境了知此土实苦彼土实乐虽观慧法门圆融微妙而直见二土俨然皆即实境非如浅信谓彼土心有则有心无则无光影幻化虗妄不实若具此智不为邪解偏见诸恶知识之所回转则当正观二土苦乐净薉于其境上生二种心以为方便非此二心不能生彼一于娑婆厌离顺释迦所说折门二于极乐忻乐顺弥陀所示摄门以此二门精进修行念佛三昧必定成就何谓折门娑婆苦无一乐三涂日夜烧然不可堪忍修罗忿战人处何安根尘八苦交煎因果四生昇坠时有寒暑境是沙泥昼夜推迁无常不住又受身臭薉男女异形所需衣食艰难麤恶寿命不永众苦相生纵生天宫报尽还归极苦又不知乐即是苦亲正是冤颠倒攀缘不求出路从业致业展转不休如是苦恼不可具陈故当厌X离也何谓摄门极乐宝地宝池无三恶道庄严妙过十方无寒暑昼夜推迁无生老病死结业纯男无女莲华化生衣食自然能成法喜寿命无量身光莫穷闻法音则应念知归覩相好而剎那悟道如是种种快乐无量故当忻乐也若能日夜不休随顺佛教于此土声色诸境作地狱想苦海想火宅想诸宝物作苦具想饮食衣服如脓血铁皮想诸眷属作夜叉罗剎噉人鬼想于彼佛愿力国土庄严念念称彼理趣生安隐想宝所想家业想解脱处想弥陀如来菩萨僧众如慈父想慈母想生接引想津梁想怖畏急难称名即应速来救护想应念出离想若于折门厌离不深则娑婆业系不脱若于摄门忻乐不切则极乐胜境难跻无发行初步虽了观慧之旨但成虗解纵欲生彼以不忻厌无因可得若修此二门不识观慧但事想故位非上辈若能炽然忻厌圆修观慧既生而复上品矣或曰诸缘放下心与理会境与神融自然合法何必忻厌取舍若是答若谓诸缘放下是道只起一念放下心便与道反远鹅湖云莫秪忘情与死心此个难医病最深若还默默恣如愚知君未解做工夫且放下者放下世间业缘耳岂放下精进体X道之心哉坐在无事甲里岂得心会境融与道合耶若知不放下是放下炽然忻厌取舍即不忻厌取舍修无修念无念则名无功用行无作妙心奚难速证中道之理又修故离断无修离常断常既离则异乎所问而直生安乐世界以二大士为同修与弥陀相对何法不可问何行不可学何疑不除何求不得则此忻厌岂不是成无上觉之大因行哉劝修第九夫净薉同心生佛一理诸法本等奚假劝修其奈迷心作境净薉斯分对待相成缚脱迥异缠缚多劫不易觉知故须勤劝苦海众生求生极乐世界行人既深知净薉苦乐真实不谬便当如农趋利止之不得然农为一岁饥寒日夜不休经年不倦行者超历劫之苦何止一岁饥寒登九品之安何止一年温饱折摄二门如金玉砂石虽三尺孺子必弃石求金不劝自取此土苦彼土乐此生死沉溺彼自在解脱亦皆孺子所能辨者亦必舍薉求净如救头然闻教便行奚待更劝苦乐二土是佛所说谛信不疑修则自得今人见𦳊尿则搐鼻攒眉嫌其臭薉欲速去见锦绮则舒颜展笑贪其莹洁欲速得暂时美恶幻境尚不X能一忍而憎爱炽然长劫极乐极苦而不速生忻厌愚之甚惑之深矣又此界释迦巳灭弥勒未生贤圣隐伏众生奔波苦海犹失父之儿若不以极乐愿王为归谁为救护神仙未离空地尚不易至三品十善之因生三界天自劣至优各历多劫尤难如愿成小败广如海如滴中间或遇邪恶魔党永退永失敢言得出三界望四果四向况历信住行向诸地而超此耶若修念佛法门凡地不出一生横截三界五道蒙佛接引得生安养华开见佛闻法悟道不离当念阔步大方供养一切三宝教化一切众生弥勒生时再来此地所有历劫父母妻子兄弟姊妹冤亲等境谕以道品告以昔因皆令证果则其行愿岂不广大耶如是功德一念失修便属后世岂宜自缓况世事千端连环不断心则念念不住身则在在无休役我升沉障我本性历劫至今曾未休息无常迁变不可久留纵寿百年不逾弹指今日明日难保其存忽然眼光落地不觉剎那异生随其业因受形别类披毛戴角着地飞空今日见解都忘恍惚三涂六趣飘零多劫不自知归纵弥勒出生而我生处何定尚不闻父母三宝名字况经教圆谈虽受异身保惜深重因业X致业从冥入冥惧死贪生不异今日若非即于当念之间效彼先觉丈夫勐发大心立决定志奋扬举鼎拔山之力一截截断安能行业昭着光动人天羣有蒙恩诸佛护念闭三恶趣开总持门不待娑婆报满便得往生者也若待处所稳便衣食丰饶充足香华事事称意思前算后卜彼良时报尽恩冤圆成善事然后发行虗空界穷无此日矣宝王三昧念佛直指上宝王三昧念佛直指劝戒杀第十圆觉序曰血气之属必有知凡有知者必同体以是观之蜎飞蠕动与十方佛圆觉妙心同一真净生佛既同人虽至灵岂不亦等共禀五行之质同生天地之间如虗鼠危燕之类应干象肖日月反能司人灾福焉得不及人也彼所以异于人者因无始妄想恶业所牵不觉不知改头换面人但业对未至耳岂真优于彼哉彼有报尽当为人者为天者我障不识忽X尔人业报尽反不反彼奚谓是我食啖而定不及我乎况昔同彼类互为父母兄弟妻子姊妹诸亲眷属今杀食之即杀食先亲也佛言一切众生皆有佛性以未来必成佛故若杀之是杀未来佛也可不惧乎嗟今伤杀之人不识先因为亲之时多生违逆从亲起冤从冤结恨冤恨连讐世世不失相生相杀展转不巳故梵网经禁自杀乃至教他方便赞叹誓呪等杀及因缘法业皆制永断此诚诫也且彼物类性具先知避不择时逃不择处天地宽阔尽可自养今不能自生两恰相值必入人手者盖先因不可逃耳彼既不可逃我当思痛戒经云假使百千劫所作业不亡因缘会遇时果报还自受故世尊示头痛金鎗之报使人知佛尚尔何况于人世人平生友善一言忤一物负尚结冤至死况加白刃食其肉可忘深恨乎世典不合围不揜羣钓不网不射宿及闻声不食正与三藏教许食三净颇同虽不如大乘方等尽止杀业亦止杀之渐也止杀之渐尚有德及禽兽之誉且枯骨无知心犹不忍况有命血肉同灵之物可杀食耶老子曰驰骋田猎令人心发狂又射飞逐走发蛰惊栖纵暴杀伤非理烹宰空中司命轻重悉记使彼X生则减纪招不如意死则堕狱备受众苦所有刀山劒树斩剉煎煑抽肠拔肺剥皮啖肉切骨削髓缴首挑眼焚脚烧手诸大地狱靡不经历拂石尘沙无可喻其寿命报尽复堕饿鬼于如是劫又堕畜生于畜生中必杀一酬一杀心若重一报千万乃至无尽方与相杀之人如前相值杀食偿债锱铢无差如先有微善得生人中尚世世贫穷孤苦多病短命癫癎失志盲聋瘖痖疥癫痈疽脓血诸衰百千等苦以自庄严众怨境界毕集其身亲族弃舍不可堪忍此皆杀业既深故受如是极苦也又异类亦有仁心理不可杀羔跪乳乌返哺有行孝之礼犬护主豸不屈有忠直之能蜂蚁君臣鸳鸯夫妇鴈行兄弟嘤鸣友朋观彼羣生与人何异人反不能推同体之慈杀彼养巳可谓灵乎世俗延宾及行时祭岂无苹藻瓜果得全斋戒昔有屠子不肎杀父以刀羊并子闭密室谓不杀羊当杀汝其子即自杀缘是生天于多劫中受天快乐是知不杀之人既生善处必善其身世世得长寿之报又必能以德远及子孙今佛法欲灭多有为佛弟子不能体佛慈悲饮啖自若见素食人反谤其心太毒百般绮语讦露其过此等恶人天神见而怒X之其如世人得彼类巳反谓之条直也子产得其所哉齐王无伤仁术戴记杀兽不孝况释氏四众乎楞严云以人食羊羊死为人人死为羊汝偿我命我偿汝债以是因缘经百千劫常在生死生生死死互来相啖恶业俱生穷未来际又偈云若欲杀生者应作自身观自身不可杀物命无两般有邪人谓众生妄生妄死罪福本空杀之无报何不道我亦妄求妄食舌味本空食之无益既有贪心岂无报境以上所述乃审巳例彼平等不杀仁人合行之道修念佛三昧正欲清净三业解冤结生净土岂可不断杀食于临终时自障乎大藏广有教旨三教莫不皆然片纸岂能备引愿闻斯义趣体道好生同跻仁寿俱尽天年免诸冤结更能如法化人充圣人慈济之道使彼巳悉证慈心必同造莲华之域成正觉矣劝持众戒第十一问诸恶悉宜戒何语之略也答经有具足众戒之说奚独戒杀先令断杀庶可具众戒耳戒德不修凭何立行器贮醍醐先涤不净修三昧亦如是众戒清净乃可得成纵宿业深厚不能顿断当方便制抑自劝自心省身悔过修四念处了知世间乐少苦多无常X败坏不久磨灭一切诸法皆不清净设诸方便而使必断岂可随念失宰又世问伎能杂术乃至一切善恶能分念者设不屏去何能一心三昧不一往生何由众生无明业识徧周法界苟起一念世心便被如是等尘劳魔党牵拽将去全身陷没求出无期鱼虽逸一丝可系害非不大也心念尚尔况身行哉修三昧如箭取的不待报尽便欲跳出稠林决生净土岂可失戒攀缘志行因循使更入恶道若闻之不戒临终无验莫谓佛力无感应也勉起精进力第十二精进者不为世间八风所退不为身心异见大小病缘而怠其行也行人欲入三昧于中或被一切强輭二魔内外惑乱当坚强其志重加精进如金刚幢不可摧毁如须弥卢不可摇动如大海众毒莫坏假使佛云汝不得生即当答言我先受释迦佛记一切众生皆当发愿愿生彼国尚不间于十恶五逆我不造五逆数过十念必当得生佛岂自诳肎违本愿况十方诸佛示广长舌证明斯事故必求生不退转也是为行人金刚延幢勇健之力佛记尚不退其初志况天魔恶党水火盗贼强邪境界及妻妾情爱而能动X我行愿哉或曰世人修而不得生何耶答见异而行不庄也然则虗丧其功耶答亦必承弥陀愿力今世不生二世必生二世不生三世必生一念归向当来定得往生是名皆不退转但枉受多劫轮回之苦故须一生取决岂可自二其志堕在他世往生者乎若宿业所使愿行有亏当一心诵拔一切轻重业障得生净土陀罗尼持一遍即灭身中一切五逆十恶等罪持十万即得不废忘菩提心持二十万即感菩提芽生持三十万阿弥陀佛常住其顶决生净土此呪世本音声句读多讹近代三藏法师沙罗巴所译最详要故宜诵之为正行直指呪曰奈麻辣怛纳特啰耶也奈麻阿哩也阿弥打䟦也怛达哿怛也阿罗喝帝三迷三不达也怛的也挞唵阿弥哩帝阿弥哩打嗢巴伟阿弥哩打三巴伟阿弥哩打葛哩比阿弥哩打薛帝阿弥哩打帝际阿弥哩打韦羯兰帝阿弥哩打韦羯兰帝哿弥你阿弥哩打哿哿奈羯哩帝葛哩阿弥哩打顿度比苏哇哩萨哩哇阿勒挞萨怛你萨哩哇哿哩麻吉哩舍吉哩也葛哩莎X喝亦名无量寿如来根本真言诵得大精进速生净土正行第十三上皆圆妙求生之方未为正行行者发志必使入于道场先观我及尽虗空界一切众生常在生死大海历劫不休飘零沉溺于六道中无归无救若不令其普脱何名正行于是等观冤亲之境起大悲心如虗空量广大普覆又念我身疮疣冤业苦聚若不以此布施众生等修三昧令彼解脱则违佛教诫违我本愿众生受苦甚可悲愍我今发心如师王出窟不求伴侣不求护助嚬呻哮吼摧伏一切定不为弊魔恶党退转如是大心既立然后审古贤念佛正行择自然寂静非曾薉染之地所费尽巳所有乃可匃人如法建立道场极令严净供事毕备皆令莹净微妙无始所有一切善根普为众生回向净土庄严行愿若不如是回向生因奚得于是三心圆发五体投诚观佛相好胡跪合掌运心普缘无边剎海一切众生及我此身自昔至今流浪不返深为可痛涕泪悲泣求佛垂慈不觉身如大山崩归命三宝手擎香华想徧法界敬礼投诚剖腹洗肠发露过罪昼夜六时克X期练行或障深未感至死为期于中不得剎那念世五欲如是若不往生佛是大妄语者故此三昧其神若是诸佛所赞诸圣同遵三昧仪轨惟慈云得中宜熟味之此是第一上行境界甚深学者于中当竭其力不可舍此趋彼也若根机不等胜行难全亦必处于净室使内外肃清随意立行礼佛忏悔日定几陈精进一心誓不中悔或专诵经或专持呪或但执持名号若得见好相即知罪灭缘深经谓不可以少善根福德因缘得生彼国闻说阿弥陀佛执持名号一日乃至七日一心不乱即得往生故知执持名号即是多善根多福德之因缘也又有未能尽断世缘亦修世善于极乐国谛信不疑念念恋慕不忘于前行门随意修习四威仪内以此为归触境达彼渊源临事力行方便临命终时必生彼也然诸行不同法力本等但存心缓速故佛应迟疾学者不可不知又有慈云十念法门每晨盥漱静处面西修行此往生初因必不可失或曰如何用心得不散乱答能运身口之念毋论其散但不间断自能一心亦可即名一心惟行之不休为度固不必忧散乱矣如母丧爱子龙失命珠不期心一而自一岂制之令一也心不可制X实在行人勤怠耳客途所修三昧第十四有客作礼而问曰余生晚机钝寡闻自昔至今竛竮湖海处静进功量力未得若即旅次不假道场六时三业皆可奉行伏愿弘慈曲垂方便答世人欲修三昧必百事具足然后发行今子之志拔乎类矣念佛三昧普摄羣机四威仪中皆为道用子若力行最初当立不欺心藏德露玭慎毋矜耀从脚跟下便内外稳当熟读净土经呪忏法极令通利习所行威仪使端庄雅重乃如前说起真信心运大悲智普为众生如理观察二土净薉苦乐两报实可厌忻清净身心随分净服于六斋日具蕞尔香华供三宝前拜跪稽颡立广大愿在处生世以此为归更不中悔是日为始至形寿尽每日六时修行此法香灯有无毋固必矣问三昧一心人事万绪如何修行不相妨碍答如鸟入笼身在笼心忆园林两不妨碍笼系身不能系彼求出之心事拘身不能拘我愿往之志三界如笼此身如鸟求出即愿往园林乃净土也故知妄缘万绪不碍真心日三夜三若有像处或自有像随身当口诵身礼或默诵身礼如无佛像或对经卷或面西X遥礼或除东向随方修礼若在道登舟及治身动用之事不可拨置则佛事世事同运念此世务本为养身我身行道世务即与三昧同体问心无二用如何二事同运答一心不妨眼见耳闻身作心忆应用无尽何止二事便就动用中一心诵小弥陀经一卷或上品或楞严势至章及诵净土呪或三或七至百多遍又称佛号或三五百至千为入忏佛事回向巳方入忏随其文义节段想我身恭对净土佛前或形像佛前跪拜瞻绕一一明了不使昏乱礼毕观白毫相等量时而止如前诵经呪佛号回向此想礼与前道场行法同但身礼异耳其音随人境好恶而轻重之当令声默相半沉大雅重俾两肩隐闻切不可与人多语先于佛前烧香一炷或拈物为香至时但运想耳余时宜独坐独行远离喧杂及聚首闲谈戏谑侮弄哂笑歌叹吟咏笔砚使人忘失正念等事夜中人定境寂用功正宜不同生死事大岂随懈怠而恣睡眠纵寒暑之极慎勿脱衣法服数珠宜置近处手巾净水不离坐隅或有所需皆应预备又应观彼信根厚薄不恼他人不使人厌于此无碍则当微出其声如琴如瑟细而沉重大而不雌使天神欢喜鬼畜闻X声其功弥深或在船及他家卑隈处皆当察境察人一心精进方便宛转以竭其行切不可于中起人之过彰人之恶又不可尽人之欢倾人之美时闲处便而有他事异人为碍者亦当择僻处端坐面西合掌至膺声嘿随宜如前想礼又作务时一句一拜未圆事讫身闲当身礼圆满佛前礼时忽有他事急为一句一拜未圆当随作处想礼圆满切不可入忏未多而重起忏又想礼盖不得巳不可暇时亦想礼又不可想礼于作务时而闲时反虗掷也浅信人不可遽然劝修深信人不可不密启之使其自肎又不可使功归巳如春育物不见其功依道场修顺中易行从客中修逆中易行逆中易行其功益着问想与身同否答意为身口之主主既注想焉得不及身口如运香华身心徧至岂不亦但念想问若尔可不运身口耶答意业虽胜若全身口名三业圆修问六时之外如何用心答观佛相好持呪诵经称名顶礼等行念念不舍克期往生如行路人步紧到速步缓到迟当如是用心也若身心力弱不能具修六时但克定每日若干时虽不厌加多亦不可一时增减而改其所立之行问若尔道场所修为不必耶答如人堕海求X船未得忽遇横木执之达岸岂可有船必求其木况客中去住随主厌忻得无罣碍可不进功如上为客途所修三昧境界甚深四三昧中名非行非坐三昧亦名随顺四威仪三昧正被大机小智小根随分受益余观世人闻易即作易想妄谓得证闻难即生退屈尽失其志信心切者又入邪见密相传授以悞多人其传授之法千形万状有不可闻者皆能罗罩人心非行渐张师徒俱陷岂能若尔正心下问之切也此既可修则一切奔驰世务流荡四方邸店市鄽百工伎艺奴婢黄门受人驱役及被牢狱者未有不可修时况出家四众在家四民有居有暇所欲皆具得自在者宁不进其行也客名行一字志西自言读智觉禅师万善同归集甚熟后游庐山见远公遗迹因发愿念佛云三昧仪式第十五道场法则如慈云尊者忏仪等文此不再具必使身心静定期于忏内障尽行圆起首前三日或七日香华净水等供不宜不谨有佛天先降森严此处辟除魔事薉恶等障使行人三昧成就故于道场当作净土想解脱处想宝所想定得往生无轻视之又当观X世间无穷之苦如得避冤永不再入不可将平日难割舍事蕴之于心存其余念与忏时作障使胜行不进虗丧其功恐难再会仪云不得剎那念世五欲行者十人巳还多则不许须审其人平日行止无大麤过信根淳厚离诸卒暴音声和雅仪轨端庄受人约束为生死故不生悔恼肎存谦下不贪名利若无是人四三亦善一巳尤妙不可失察使败坏轨则恼乱清修于中尊德重行熟者一人或别请久为师范者作方等道场之主一众观仪听其举扬作大依止或现逆顺毋见过失其人亦可审巳谦辞或赴或止礼诵仪式拜跪坐立合掌旋绕一一端庄雅重收视隔听摄境归心未达者当问先觉慎勿自恃其力使身心摇动或欹或倚隔宿沐浴盥漱换服履等使道具如仪忏首领众入道场除内护二人余不许入各周旋烧香依位三礼以祈感降礼毕环绕立定主忏出众白文一篇祈三宝加护证明俾无体障必生净土就举过去正法明赞念大悲呪如意轮呪毗卢灌顶呪各七遍主忏举呪即执水盂炉上请熏约半卷许方传与右边之人次砂次香次华亦然如是右旋展转三帀三呪毕复X举大悲呪周围洒净各处先明灯最前挑灯照路次执盂洒水次捧盘撒砂次提罏行香后随处散华从佛座后右绕三帀使砂水边皆徧次从道场外及施生所禅悦堂亦绕转一帀次净厨次东净浴室脱着处晏息处闲处及要路凡行人经过处或绕彼屋皆熏洒一帀名为结界界如金刚城墙又撒砂结地界洒水结方隅界行香结空界散华庄严法界也如上一切法用是大悲圣主及神呪加持故砂水到处为佛宝土魔冤不能入邪外不能坏而三昧可成也界相慎不可破破界大为不祥且使一众道行难成多障界相有内外内界相即道场四方际畔外界相即屋际外八方砂水到处内人至外界里止越外为破外人至内界外止越内名破办事人手指衣裾等入内界帘幕一分许荤薉恶人入外界片时皆为破界当重建道场乃远破界之相可不畏哉其有身心之力不及欲修五时当止日中四时又止夜中三时再止日后二时惟在早晚立定不易但增不减纵病缘官事亦当想念岂可随勤怠兴废朝立暮改使正行不纯修此道者再三审实我能行不如浮身渡水察水远近不致疲绝乃渡之行人亦尔观X自勤怠观法广略乃取之不当趂一时立即时而废又不可别有诵持心不专注如人发箭心一则中行纯心一应念得生于一念中所获功德岂易量哉扬佛下化之力第十六巳上所述是众生上求之心而世尊下化愿力过于众生上求百千万倍不得为喻经谓阿弥陀佛慈悲光明徧照法界普作救护不令坠堕慈悲愿力徧周法界普作摄受不令漏失阴入界身徧同法界普令了悟不令退转是故十方一切众生皆我弥陀愿力所持世世不舍以是义故于我佛大愿之中一称其名能灭八十亿劫生死重罪弥陀常在世间救苦众生众生能念岂不速应母救儿难何待儿求惟不逃逝必得受救纵五逆具造十恶满心命终阿鼻相现之人若一念改悔十称其名皆能变地狱为净土而得往生问入地狱之人蒙佛救脱如经所明因缘不少然有终不能救者何也答屠肆之内聚生而杀日夜不休有能止其杀者有终不能止其杀者狱无能救正复如是又如人知经义合佛妙心而身三口四等恶承宿习故不能灭除故命终时不遇善友提奖念佛直入地狱虽受诸苦善因不灭于诸苦事触境X知心既知是心亦知生佛一体以一体故即知正是如来微妙清净之身由能觉了生佛一故正受苦时悉如梦事了彼苦相即是菩提此心淳熟无错谬故又能促多劫极苦之报一时轻受其人虽受众苦得无苦相反起代受苦心以此妙解合佛心故昔曾所供养佛名像所归敬佛经卷所信解佛及念弥陀机感相投之佛如我解境还现如是广大如虗空量威德炽盛光明至彼地狱最上之顶垂肩弹指慈音告敕于其支体放大光明其音随光直至地狱渊源之底所有铁城铁门铁网铜柱乃至刀山劒树镬汤罏炭一切苦具承光照者无不摧碎如影如风了无踪迹一切鬼吏狱卒铜狗铁蛇铁嘴诸虫鸟等承光照故如菩萨相慈视爱念其人忽得本心增益善念见彼光明又闻告敕如深井底仰望云汉举眼上视见佛胜身踊跃欢喜头面顶礼悔过自责与同苦者发菩提心随光直上至佛所巳摩顶授记接足作礼听佛说法应念悟道即能净佛国土同佛生处如大菩萨成无上道教化众生难可穷极如恶逆人罹官入狱一恶为因众过俱生展转累妻子父母亲戚知识人等同受苦果善人出狱亦复如是令同苦者展转X生善悉承佛力皆生乐处若非佛光报尽自出者于恶道生自重至微展转历无量不思议劫方至人中犹贫穷下贱癃残百疾受诸大苦又因求不得苦恶念转甚还堕地狱盲入棘林何由能脱若承光照威力则能转重轻受转长短受转多少受一出地狱便生佛土又能感佛恩德耑念罪苦众生悲誓深重经云弥陀如来悲心激切乃至于无间狱大火轮中代诸众生受诸苦恼方便救脱令生安养又云于彼佛身刀斫香涂以慈力故不二摄受下化众生激切之心于兹可见况种种身同众生界于诸时处作化事者实难可测若不谛信未可谓知法者或谓众生全体是佛谁是能救所救只向他道汝欠悟在十大碍行第十七详夫一心平等体性无亏虽缠绵于业识之中靡不有出尘之志方欲究道魔境先彰一事亏心万善俱失成小败广得者还稀况乎物欲交倾死生迁变递相倣效易地皆然使如来三大阿僧祇劫不惜身命所得法门因兹障碍退其心故一旦在我而灭可不痛伤既为释迦之子不以力争坐令法界羣有永失慧目甚于割切身肉也今依经立十种大碍之行名X十不求行或不得巳障碍现前众魔诸恶不能侵悉如金火同炉火虽欺金金必成器十大碍行者一念身不求无病二处世不求无难三究心不求无障四立行不求无魔五谋事不求易成六交情不求益我七于人不求顺适八施德不求望报九见利不求霑分十被抑不求申明此十摄一切碍惟上智堪任中下之人不敢希冀若照察觉悟省身体道持之不失则能入诸魔界不为羣魔沮伤循诸色声不为色声惑乱乃至憎爱利名之境人我得失之场我心先居碍中彼碍岂能为碍碍若无碍道行可以直进若非以碍为通则于非碍反成为碍何以故身无病则贪欲乃生世无难则骄奢必起心无障则所学躐等行无魔则誓愿不坚事易成则志存轻慢情益我则亏失道义人顺适则内必自矜德望报则意有所图利霑分则痴心必动抑申明则人我未忘十无碍道能生是过及成一切不吉祥事何以故贪欲生必破戒退道骄奢起必欺压一切学躐等必未得谓得愿不坚必未证谓证志轻慢必称我有能亏道义必见人之非内自矜必执我之是意有图必华名欲扬痴心动必恶利毁巳存人我必怨恨滋生是十种过从X凡妄生皆名邪见展转生起无量恶法徧虗空界必令众生堕于地狱岂可于此不生敬慎若能体兹碍境知病性空病不能恼体难本妄难亦奚伤解障无根即障自寂究魔无根魔何能娆成事随业事不由能察情有因情乃依缘悟人处世人但酬报明德无性德亦非实世利本空利莫妄求忍抑为谦抑何伤我是故大圣化人以病苦为良药以患难为解脱以障碍为逍遥以羣魔为法侣以事难为安乐以弊交为资粮以逆人为园林以市德为弃屣以疎利为富贵以受抑为行门如是则居碍反通求通反碍于此障碍皆成妙境得之与失自不能知人奚于中强生取舍如来于障碍中得菩提道半偈之罗剎仙人之歌利瓦石来击之比丘木盂为孕之嬖女及鸯屈提婆之徒皆来作逆而佛悉与其记化令成佛岂不以彼逆为吾之顺以彼毁为吾之成也况时薄世恶人事异常于学道人岂无障碍若不先居于碍莫能排遣使法王大宝因兹而失可不惜诸罗显众义第十八念佛三昧名一行者世出世间诸助道行悉为净土而修无别岐路如众流入海同得海名万善同归得X名一行是故一切念处正勤根力觉道四弘六度皆净土行乃至弹指之善及散心念佛一称名一举手礼诵瞻仰一香一水一华一灯一供养具或一念至十念或一施一戒一忍禅定智慧一切善根回向极乐愿力持故虽有迟疾皆得往生如滴水寄海虽经多劫不坏不失不异不竭以小善根回向极乐虽经异生善根不失亦不坏竭惟除外道种性及因心未起善行未立身心未屈先期感应者不可同语也是故三昧解脱行愿总持无量法门惟念佛一门圆摄无外悉皆具足如大海吞纳众流性无增减如如意珠满一切愿体无亏损故又名为三昧宝王世尊以此三昧徧告众会大根之士若文殊等三乘八部无不倾心法流东土庐山阐扬天下之望咸美其教自佛至今圣贤之人高僧巨儒或自行而劝人或着文而作誓重法如宝轻身若尘挺身立行力修此道者列宿尘沙莫况其多也信不决人尚生边地况正行者哉纵欲别修道品但假自力有退转着魔之患此仗佛力修则必成无复魔业永不退转又此三昧非但远魔一切县官口舌是非患难水火盗贼恶人凶事乃至虎狼虫兽鬼魅妖精不吉祥事不能侵害亦X不为一切疫痢伤寒痈疥下贱眼耳鼻舌诸病所恼愿行无亏皆能排遣惟名闻利养甜爱软贼及嗔心嗔火虽有佛力不能救焉行人当深加精进以攘却之一念因循必为所夺然软魔但害浅信贪怠失念之人其精进者如刚火得水反坚焉敢小近而睥睨也此身天人护助临终正念往生天乐盈空异香满室光明照体宝座现前弥陀臂迎菩萨手接预知时至正念不谬诸障忽空沐浴加趺会众说法叉手告别或更勉人进道书偈掷笔合掌而逝临终之后举体如生齿骨数珠烧之不坏光𦦨异常五色鲜明祥物于空盘旋不散烟所至处舍利流珠此耳目所常有者也非平日履践明白精进力感焉能若是嗟今之人修而无效盖信根浅薄因地不真未会立行先欲人知内则自矜外欲显曜使人恭敬冀有所得甚至妄言得覩净境或见小境及梦中善相未识是非先欲明说此等卑下必为魔惑愿行退失随生死趣可不慎哉虽有道场仪式或被人知盖不得巳岂可特露其迹使观行倾败哉还当审谛密实自行内怀惭愧勿露其德中有宿障欲灭微见好相如不蕴德闻人之耳其行必覆远公三覩圣相平日未尝言也X但除临终时耳至祷至祷又此三昧体性虽圆宜尽微细条章革诸猥弊乃至小罪犹怀大惧解随大乘行依小学乃能合此三昧小不自小小随解圆圆不离小小即是大小大解行一理无分即超世见经云孝养父母奉事师长慈心不杀修十善业受持三归具足众戒不犯威仪发菩提心深信因果不谤大乘劝进行者上每句是一法行古人各有法训一章又复当护人心勿使夸嫌动用自若诵大乘经解第一义亲近善友请问先觉不执巳见不引巳长志存忍辱行当依经听闻正法不毁僧尼息世杂善不贪名利远离邪恶处事必忠将过归巳深诫绮语一心不乱视人如佛捐弃伎能惟求往生身必清净如是等无量善行悉宜修习能助正道更能割世染心于憎爱境无诸留难凝心如一必生净土其功甚大不可尽述密修斯行高而不名得生彼者何知其几彼有名传记之人如大海之滴耳人依教诫尚能利益无量冤业众生况父母师长法门眷属兄弟姊妹及平日解我患难提挈我者不得其利但修此行恩无不报阿弥陀佛及二大士境界甚深于苦海中难得亲近难得忆念能忆念者必解脱故经云但闻佛名二X菩萨名除无量劫生死之罪何况忆念此是人中芬陀利华观音势至为其胜友当坐道场生诸佛家是故十方如来示大舌轮殷勤劝励娑婆教主告诫叮咛其辞激切五浊众生必修此道乃得度世盖彼五浊身心俱苦以苦为命犹水火聚而佛特于苦处行悲最深世尊自成正觉至入涅槃其音不二有识之流须铭肌骨弥陀愿力代不乏人圣倡之前贤继于后廓然徧十方三世霈然充六道四生天神向化鬼物顺之载诸行事具诸典章盈溢乎海藏龙宫徧布乎人间天上皆我弥陀愿力致然也佛言最后恶世我法灭时惟此教典多留百年以度羣有然则此法岂非我等殿后之至训也飞禽八八堕在愚痴随人称名莲生舌上可以人而不如鸟乎余生末世后五百岁人根浅薄疑惑不信异见邪解各执不同正行之人多被惑乱伤感盈怀是故集我禅教净土诸文取其极深至要之义述作此说类以成编流布世间斥邪显正普愿法界众生于此说中一见开解了悟真心知弥陀依正还在西方达西方依正不离本性但含识者皆悉深阶更愿先觉不悋慈悲见未悟人如法教导前人若昧随根应病剖析幽微更为宣说X彼若一念信解行愿必成往生可期功莫称述纵异执牢固信乐不深一句染神亦成缘种展转利益无尽无穷若能不师于心不欺不妄随此正教诲人不倦者纵自不行即为巳行纵自未学即为巳学何以故法界一相无自他故昔有人二次倾巳有建会劝人念佛命终往生其事昭着能发慈悲之心示摄受之相及能利彼劝人念者所得弘多法王所使但不可执谓定不必自修耳法门如海岂能尽言聊记所闻为世劝发一愿四义之门第十九此三昧说既详且明还可一句一言而尽一言愿也一句戒解行向也一部之义不出戒解行向戒解行向必从愿起行人既修三昧若不持戒虽有信心为世间恶缘杂染侵夺尘劳难遣毁坏法身令解入邪不得往生经云若一日夜持沙弥戒持具足戒即得往生故必当持戒也戒根清净若不以深慧妙解知净薉两土东西敌立真实不谬即此净薉两土全具我心不离当念从何法修可得生彼经云读诵大乘解第一义乃得往生故必当正解也慧解既正必依解立行六时行道三业无亏直进不退决期生彼经X云修行六念回向发愿一日至七日即得往生故必当立行也如是戒解行等所生功德及一切时处与无始来大小善根一一回向净土临终乃得决生经云回向愿求生极乐国如办事于家归家得用故必当发回向也此一句义摄一切善法如四时成实谷果失一不成此四法门亦复如是若失其一三昧不成当四义具修乃满一愿也问匹夫匹妇一言四义懵然无知惟一心称名或专勤礼拜皆得往生何也答既信有二土发行称名回向求生岂更破乎佛戒四义既具遂得往生成其初愿岂无知者哉问若尔但当一心诸行自具答知四义而一心者基地坚牢永无退转若一心具四义者忽遇魔恶邪党多退转也问净土之书作者多矣今更有作愿闻其要答世去人逝所解异端虽决甲疑复增乙病乙病既复丙疾又生展转多岐流于岐见又今人之辟古所未闻古人之偏今人莫至去圣既远故当依古辨明今疑如满室之药若不诊疾择其对者用之非但弗瘳命亦难保经中一义万解万明何厌乎言之再闻何惮乎言之未闻也示念佛灭罪义门第二十X问称佛一声能灭八十亿劫生死重罪今观世人未有不一称名者依旧业识茫茫如落汤螃蟹灭罪之义何在答此佛真实之说必不我欺世尊成道经尘点劫我造结业同佛至今久远无异假使称佛名声声不绝尽一生以及他生灭罪劫数虽多若比如是极大久远尘点之劫正如指上土比大地土耳炬火虽热消大地雪岂尽融泮况与佛同为凡夫之前劫数转倍烦恼无始发心在近可不思之夫一日七日一心不乱即得往生及临命终时一心不乱称佛一声灭八十亿劫生死重罪乃至极恶逆人临终狱火相现十念生净土者盖仗我称佛名号威神一隙之功承佛速疾救护大愿之力如壮士正战堕围得一勇夫与之强弓锐刀良马善䇿即便踊身突围而出战胜获功偃宼施恩归奉其主永享丰乐故云称佛一声灭八十亿劫生死重罪非今日三明朝四且犹且豫或见些儿声色境界全无把捉与不曾念一般欲因灭罪便不障生净土其可得乎故知散心念者及虽志诚未离妄想者被如是劫外之罪所障若竭志者既灭尔所劫罪由勇疾力余劫罪不为障便得成就往生净土佛力广大徧覆一切时处能摄小善X入佛大愿使同一味一切劫罪皆得消灭何止八十亿耶如是功德实难可测大乘圆顿横超直截之旨于斯可见十疑论十围之索千夫莫制童子挥刃须臾两分此喻才念灭罪即生者也又佛世有人于无量劫前採薪为虎逼上树忽失声称南无佛贤劫之中得度会道此明念佛于后世得生者也又称佛属口惟论其功念佛在心乃彰其德论功则在我不倦彰德乃见佛现前二义不同优劣可见略示列祖行门第二十一法门广大徧摄羣机易进功高众行莫及鹫峰初演大器所归震旦流辉三乘共证法化益盛振古绝今东晋远祖匡庐倡教继时和者百二十三人祖师三覩圣相如愿往生朝士刘遗民作文立誓见佛摩顶衣覆其体又与同志阙公则等于命终时悉从其行晋翰林张抗但持大悲呪十万遍宋江陵僧昙鉴以平日毫芒之善悉回净土南齐扬都僧慧进愿诵法华为净土行抗见净土在西屋间良久而化鉴覩弥陀以水洒面曰涤汝尘垢清汝心念汝之身口俱致严净又覩瓶中生花定起与寺僧话别进因诵经致病愿造法华百部填所诵造毕病愈忽闻空中赞善X随即往生后魏壁谷僧昙鸾弃仙学佛临终令弟子高声念佛向西叩头而亡空中天乐从西而去隋僧道喻以旃檀造三尺弥陀像发愿求生后死而复甦冥中亲覩瑞应见佛谓云明星现时吾来接引及期果逝唐京师善导和尚台州怀玉汾州芳果二师真州自觉睦州少康及并州惟岸等皆不离大乘建誓立愿灵验昭着感动天人法云普覆含摄无穷陈隋天台智者国师洎传法列祖法智慈云等国初永明智觉禅师长芦慈觉禅师此大圣师行超人天德临三有揭昏衢之慧日破苦处之导者皆以此三昧为自利利他杰世化人之道化仪既毕皆生上品又唐长安尼净真诵金刚经十万遍将终五月内十度见佛两度神游极乐唐房翥劝一人念佛感动幽冥长安李知遥五会念佛见空中神僧来接得生净土上党姚婆念佛立化并州温静文妻修行如愿又张钟馗张善和皆为杀业狱相巳现十念便归石晋凤翔僧智通宋明州僧可久观智者遗文一心修习神游净土见标名华座者出定之后悉如其言宋金太公黄打铁吴琼初皆为恶业改悔精修于往生时悉有瑞应荆王夫人观音县君冯氏夫人虽在女流其德X反着此胜法门凡有心者皆可修行奚间缁白男女老幼愚智异流极恶最逆阐提之辈今依传记聊述所闻至若四海八极古往今来耳目不接所闻未广历时既久亡失者多岂能尽述回向普劝第二十二祥夫邪见之源由于师友之教虽夙业所召岂免自心见惑哉惑既不离我心报必难逃苦趣一染于识万化莫回宝王三昧念佛直指由是而作也余立斯志缘娑婆业系之大苦念极乐依正之逍遥净薉交参生佛互显无量义海聚之于心我以如上功德及未来际观集发心求生净土一切善根如法性理展转无穷自果从因徧周尘剎为行为愿回施众生一切圆成同生净土又愿承兹念力十方剎海并娑婆一切众生若同若别依正色心一时趣入乐邦教主无量光明一毫端中皆为乐国变现自在游戏神通如佛所住永无遗余我愿方满重复一心摄我无始至今尽未来际若大若小三业所修一切善根皆现在前普与众生于极乐国一心回向仰祈诸佛神力弥陀愿力及二大士功德之力愿此法门愿此善根徧我六根及诸支体令我六根境智自在满虗空界X皆为色身悉能宣说如是法门以此根身即于一切众生之前尽未来际不生疲厌供养恭敬如事世尊五体投地胡跪合掌志心劝以偈曰极乐世界最清净庄严微妙超世间弥陀愿力同虗空相好光明亦如是念念不离众生界普度我等生其邦我等自甘生死中历劫沉沦莫超越彼佛垂臂待巳久咨嗟弹指诚殷勤光明欲发莲华开今正是时愿生彼身欲无常时欲过众苦交煎应当离愿速念佛同修行尽此报身生极乐又愿此法门常在世间如佛法身作不请友利乐一切同生安养天龙八部常来护持于此法门不容毁灭如法性理永远流通与佛常住宝王三昧念佛直指X附真妄心境图说真妄心境胜劣之图此图所引乃上卷第二篇斥妄显真之说中来恐人观彼犹有昧者故作此图再述其旨使后学易晓云此一大方相喻大觉不生灭之真心也心量不可为喻今姑以方相拟之此一圆相喻十方无边虗空也此十箇小方相喻十方各微尘数世界也此X人身中心字喻汝今胸中所蕴六尘缘影之妄心也此妄影心在我身中身在世界世界在空空在大觉本然真心之中故知此东秽西净二土实境两形远隔十万亿国土之外岂在汝今虗妄缘影心中佛祖有云惟心净土本性弥陀者正在此以方相为喻能含裹十虗大觉不生灭真心中若谓在汝即今妄想缘影心中可谓惑甚楞严云譬如百千澄清大海弃之惟认一浮沤体目为全潮穷尽瀛渤此是迷中倍人即此义也又云十方虗空生汝心内如片云点空况世界在空岂能离我本然真心也又云空生大觉中如海一沤发有漏微尘国皆依空所生如是则净秽等土不离真心又何碍于着相求生耶若能了远即近求即无求自合理趣此真妄二心古人广有妙释不能具引行者可不鑑乎附破妄念佛说念佛三昧者大雄氏观此娑婆有生老病死等业系诸苦教人念彼阿弥陀佛求生极乐国土之法也以彼佛身及彼国土清净无比庄严第一依正极妙故X得名焉彼佛众会所有大心菩萨闻佛言教得生彼者何止万亿自是法流天下东土西国自始至今如教生者转多不可以微尘恒沙比其数量也去圣逾远人世浇漓不知西方极乐实境见存乃错解诸法在心一句以为玄妙便妄认胸中六尘缘影昏扰扰相为心谓乐土在内不求生彼颠倒甚矣此六尘缘影皆属前尘本无自体前尘若无此心即灭云何更有彼土在此心内耶汝又谓心本在胸心小在胸焉可着此广大佛土耶纵谓悟道便为佛土在心者只可名为见性悟道焉可谓之净土在心若人作此见者实名邪见纵是天魔恶贼外道种性亦超此见世间无有此见最下劣矣可怜悯哉汝今若欲悟真实本然心者先当观汝所认六尘缘影之心本在汝胸胸住于身身居国土此土及一切净秽剎海悉在虗空之内此虗空界无际无外十界依正一切在中广大难思此空虽大我之天然不动真实本心非大极大又能圆裹如上最大虗空彼空在我真心尚如小片之云忽点太清之里云何娑婆极乐一切净秽剎海而不在我本然心中耶然则佛说诸法在心者实非在汝胸中妄想缘影心内也乃在现前一念本真X之心内也此真实心远离知觉超诸闻见永断一切生灭增减之相非始非今性本真如具含众妙乃十界迷悟之本实不可得而思议其广大者既一切身土皆在汝今大觉不动真心之中与佛同证则知极乐娑婆等土虽是实境乃全我心既全我心我今任意于中舍东取西厌秽忻净恶娑婆求极乐乃至憎生爱佛恣意炽然着相而求皆不离我心也如是而求不离心故故彼极乐弥陀相好现时即自心显自心显时即彼佛现又我心即是彼佛之心彼佛即是我心之佛一体无二故云惟心净土本性弥陀非谓西方无土无佛不须求生但在汝生灭缘影之中名为惟心本性也又云求彼佛即求自心求自心须求彼佛义意甚明云何今时有等破法散僧间道游儒与泛参禅理者不知即境即心求不碍真之理反于不二法中分内分外辨境辨心又教人舍外取内背境向心使憎爱转多分别更甚而深违理趣也一分其境便以极乐为外教人不必求生一分其心便妄指六尘缘影虗伪妄想为心谓极乐在内因思此心无质又谓本无一切因果善恶修证之法从是恣意妄涉世缘教人不须礼佛烧香然灯诵经忏愿等种X种善行谓之着相其上者又使彼缚心不动如顽石相似坏乱禅法甚者更令其放旷自如言杀盗婬业悉是空华无妨于道因此邪见堕落生死直向阿鼻狱底最下一层而住罪甚屠酤直待此见悔时彼狱亦随而坏方乃得出又于身外田屋山河大地所作之境虽见实有不敢说无亦皆指为心外之物打作两橛不能得成片段使心境一如惟于着衣喫饭因贪口体之重不敢叱之为外而于天堂地狱及极乐土等尘剎虽曾闻名因不见故直说为无反言某人某处快乐便是天堂某人某处苦楚便是地狱曾不知彼真心非幻而亦实具天堂地狱剎海也以此教人不必求生愚之甚矣呜唿汝既不识不生灭真心含裹太虗妄认身内方寸缘影为心以贼为子不求于佛其见卑哉经云譬如百千澄清大海弃之惟认一浮沤体目为全潮穷尽瀛渤如来说为可哀怜者正此辈也是以我心实与佛心同一理故故我弥陀愿力威德光明在我心中承我心愚痴之力作一切佛事无时不引导于我我心亦于弥陀愿力大心之内修诸念佛求生一切善行无一善行而不具含佛德了彼佛德成我三昧故知弥陀愿力始于发心终X于究竟无一法而不直趣我心以我心即佛心故我心亦于无始至今尽未来际修一切三昧无一法而不摄归佛海成本来佛以佛心即我心故如是依正色心因果净秽虽同一心而实不妨一一自分各住其位于一心内也以一心故虽净秽不同所求不出于真心以自分故虽一心而必舍秽取净也舍秽取净则感应道交见彼本性弥陀了悟一心则净秽自分可悟惟心净土如是而修譬如一滴投海便同一味方知大海即自巳也岂有一行虗弃不成功德者哉今彼三家村里愚夫愚妇虽不识理以信实有彼土故于命终时反得往生彼畏有陷空之人因认缘影为心谓无外土故虽修道行还受生死如是则知弥陀光明威德愿力常在世间化事不息尚欲摄取逃逝专忘众生况忆念佛者岂不生也又彼国土既胜其求生者亦必当深心起胜愿行或单称名号专持一呪及但旋绕礼拜乃至烧香散华六时忏悔尽拨世缘一心专注观佛形容与白毫相不不懈废命终定生更能孝养父母奉事师长慈心不杀修十善业受持三归具足众戒不犯威仪深信因果不谤大乘劝进行者修如此法亦生彼也若得生彼非止得X生又能了知如上着实努力念念求生之时正是无念无求无生之理何以故即精修是无修非谓不修是无修也若果谓一切放下善恶无着坦荡无碍为无修者又何异断见外道非愚痴而何岂不闻古人以色相反为无相以深修乃为无修以彼例此法法皆尔可不审之今念人命无常转息来世又况尘事连环如钩锁不断若不能于是事萦心尘劳郁结时及正当得志歇手不得处一割割断起愿立行尽力一跳焉得应念生彼是故我今作礼奉劝佛子皆当一心精进而行也此说因吾卿大方李公居士作劝念佛图请着语于中故述此云时洪武乙亥九月二十日书附旧䟦净直向读云捿大师法语便知有净土法门然犹谓净业与禅正如春兰秋菊不妨各擅其美未知净业即是无上深妙禅也自丁亥冬登祖堂礼蕅益大师闻禅净不二之谈谓不惟不可分亦且无待合虽慕之而窃疑之今读此念佛直指方信蕅X师实非臆说兼信永明大师四料简语直不我欺故力募众缘刻印流通而众友亦各欢喜乐助当知阿弥陀佛弘誓愿力贯彻于人心久矣刻既成敬䟦数语以识法喜辛卯中秋望日净业弟子车净直书于四莲居时年六十净土十要卷第七净土十要X卍XXX灵峰蕅益大师选定净土十要卷第八述曰灵峰老人有怀于净土要典随缘会取次流通癸巳后尚名九要成时白老人云西斋诗千古绝倡请以十要行庶可称观止矣老人抚掌称善甲午成时从金陵入山老人曰西斋汤头而今亦有忌味为作甲乙𪐴矣成时窃讶老人笑而示曰者话最忌涉理净土尘尘不思议说净土须遮他本不思议傥涉理稍未圆一辈愚人遂谓别有成时闻之瞠乎大骇因思中峰怀净土诗非不入妙然可置之禅宗不可置诸X净土浅人爱其提掇恐有欲立反破之弊西斋一味阐扬不思议身土而奇才妙悟字字与不思议之白毫赤珠相当如兰亭字少陵诗人不能学然后知别提掇者皆偏也爱偏锋者皆浅也此话甚难说得西斋公案话乃大行乙未老人西逝丁未余适金陵见九要板燬散爰有重刻之举谨奉灵峰西斋诗选本编为第八简刻老人所制赞于简端颜全书为十要原诗三卷而中下两卷于七言气格稍不称致使文人有英气者未免错过希粟之谈细翫之天然五言本色也遂以五言行识其缘起如右灵峰蕅益大师西斋净土诗赞稽首楚石大导师即是阿弥陀正觉以兹微妙胜伽陀令我读诵当参学一读二读尘念消三读四读染情薄读至十百千万遍此身巳向莲花托亦愿后来读诵者同予毕竟生极乐X还摄无边念佛人永破事理分张恶同居净故四俱净圆融直捷超方略成时曰事理分张恶者谓舍西方功德庄严之阿弥陀佛而别计自性弥陀舍西方功德庄严之极乐世界而别取唯心净土此则事理乖张成大邪见自他俱贼隳正法轮的是恶见恶业当来必受十方阿鼻大恶报也同居净故四俱净者谓西方极乐世界超胜十方一切净土然其故不在上三净土而在同居良以博地凡夫圆证三不退下品人民与一生补处之上善人俱会一处正报既尔依报亦然缘生胜妙五尘与妙中谛称性五尘非一非异非远非近所以横竖俱超横竖俱即最为不可思义信则当下便是拟议则乖乖则贤智不可以为道是则愚夫愚妇与知与能故曰圆融直捷超方略也西斋净土诗四明沙门梵琦着西有沙门智旭点定X怀净土诗诗云伐柯伐柯其则不远说者曰睨而视之犹以为远信斯言也阿弥陀佛三十二相八十种好神通光明华池宝座琼楼玉宇皆我自心发之心不见心无相可得昔天衣怀禅师亲见明觉尽佛祖不传之妙常修净土垂问学者曰若舍薉取净则是取舍之情若言无净土又违佛语当云何修自答云生则决定生去则实不去余谢事闲居作怀净土诗劝同袍之士及同社之人凡有心者悉令念佛夫何远之有我佛真身不可量大人陪从有辉光食时竝是天肴饍行处无非圣道场庭下碧流微吐韵殿前瑶草细吹香十方一等庄严剎终说西方出异方万劫修行相好身身光知是几由旬消磨岁月无穷寿含里虗空不老春四色蕅花香气远诸天童子性情真况兼善友皆招我来作逍遥快乐人要观无量寿慈容只在而今心想中坐断死生来去路包含地水火风空顶分肉髻光千道座压莲华锦X一丛处处登临宝楼阁真珠璀璨玉玲珑每为娑婆苦所萦谁闻净土不求生天人皆是大乘器草木亦称三宝名处处园林如绣出重重楼阁似生成诸贤莫怪归来晚见说芙蕖始发荣却望金莲宝界遥楼台一一倚云霄黄莺韵美春长在玉树枝柔岁不凋流水有声随岸转好花无数逐风飘野人自选归来日何待诸贤折简招此邦潇洒乐无厌遥羡诸人智养恬座用真珠为映饰台将妙宝作庄严纯金细砾铺渠底软玉新梢出树尖眉相古今描不尽晚来天际月纤纤参差宝搆倚层虗纵有丹青画不如林影交飞金孔雀水光倒浸玉芙蕖分明池上佛身现宛转眉间毫相舒百亿三千大千界尽令方寸摄无余放下身心佛现前寻常盈耳法音宣风柯但奏无生曲日观长开不夜天行趂玉阶云冉冉坐依珠树月娟娟凡夫到此皆成圣不历僧祗道果X圆妙明觉体即如来暂借莲花养圣胎瑞相且分三十二流光何止百千垓庄严宝具相随到细软天衣不假裁上品上生生死绝尘尘剎剎紫金台未归极乐尚阎浮漂泊风尘更几秋残梦频惊蕉叶雨故乡只在蕅华洲屈伸臂顷无多地高占人羣最上头二大士心怜老病何妨𢹂手上层楼纸画木雕泥塑成现成真佛甚分明皈依不是他家事福德还从自巳生万树花开因地暖千江月现为波清朝参暮礼常如此在处皆通极乐城念佛功深罪自除身归极乐国中居丛林草木璚瑶接大地山河锦绣舒香界来从移步后宝莲结自放华初玉毫炳焕黄金面天上人间总不如天人莫不证神通一一黄金色相同散众妙花为佛事尽尘沙界起香风身光触体成柔软乐具流音说苦空却倚雕栏望宝树无边佛国在其中X经行地上尽奇珍异草灵苗步步春国界初无三恶道庄严自有众天人长空落日如悬鼓大圣无时不现身从旷劫来今始悟故乡曾不隔纤尘满目池台锦绣横祥光瑞霭灭还生了无酒色离烦恼虽有天魔绝鬬争渴饮醴泉多舞凤高栖璚树足流莺待吾託质莲花后却向琉璃地上行池上蕅花花上人佛光来照紫金身更闻妙法除心垢尽救迷情出苦轮举步徧游尘点国利生终满涅槃因娑婆界上光阴短极乐知经几劫春净土真为不死乡云霞影里望残阳珠楼玉殿空为体翠树金花密作行款款好风摇菡萏依依流水带鸳鸯分明记得无生曲便请知音和一场一箇浮泡梦幻身如何只是纵贪瞋好寻径直修行路休学愚痴放逸人护戒还合冰雪净操心要与圣贤亲明明指出西飞日有识还令达本真几回梦到法王家来去分明路不差出水珠幢如日月排空宝盖似云霞鸳鸯对浴金池水鹦鹉双衔玉X树花睡美不知谁唤醒一炉香散夕阳斜风满瑶台水满池花开菡萏一枝枝细听凫鴈鸳鸯语正是身心解脱时璎珞自然成宝玉袈裟全不假机丝如来相好瞻无尽所得明门誓忆持遥指家乡落日边一条归路直如弦空中韵奏般般乐水上花开朵朵莲杂树枝茎成百宝羣居服食胜诸天吾师有愿当垂接不枉翘勤五十年一朵莲含一圣胎一生功就一花开称身璎珞随心现盈器酥酡逐念来金殿有光吞日月玉楼无地着尘埃法王为我谈真谛直得虗空笑满腮珠王宫殿玉园林坐卧经行地是金舍利时时宣妙响频伽历历奏仙音返闻顿悟无生理常住周圆不动心触目皆清净土来从旷劫到如今曾于净土结因缘二六时中现在前每到黄昏增善念遥随白日下长天如来宝手亲摩顶大士金躯拟拍肩不借胞胎成幻质吾家自有玉池莲X莲台得坐最高层我许凡夫愿力能顷刻人心翻作佛斯须水观化为冰玉抽玛瑙阶前树金帀琉璃地上绳无限天花满衣裓十方佛国任飞腾浊恶众生也可怜菩提道果几时圆总云国土随心净争奈形神被业牵正劒挥来藤落树迷云散尽日流天虗空毕竟无遮障净土滔滔在目前一国巍巍一宝王无朝无暮起祥光尼拘律树真金果优钵罗花软玉房见体自明非日月知春长在不冰霜又游佛剎归来也赢得天葩满袖香将参法会礼金仙渐逐香风出宝莲红肉髻光流不尽紫金身相照无边重重树网垂平地一一花台接远天诸佛界中希有事了如明镜现吾前土净令人道果圆娑婆性习一时迁鱼离密网游沧海鴈避虗弓入远天来往轮回从此息死生烦恼莫能缠无心即是真清泰有染如何望宝莲无限风光赋咏难乐邦初不厌游观十虗卷入秋毫末一粟藏来天地宽玛瑙殿中金钉钹珊瑚楼上玉阑干妙音历历闻人耳何处飞鸣五色鸾金银宫阙彩云端念佛人居眼界宽宝树交加非一色灵禽倡和有千般酥酡自注琉璃椀甘露长凝翡翠盘不似雪山多药味众生无福变成酸不向娑婆界上行要来安养国中生此非念佛工夫到安得超凡愿力成香雾入天浮盖影暖风吹树作琴声分明识得真如意肎认摩尼作水晶释迦设教在娑婆无奈众生浊恶何欲向涅槃开秘藏须从净土指弥陀白云半掩青山色红日初生碧海波旷大劫来曾未悟东西谁道没淆譌麤境现前犹未识法身向上几曾知可怜转脑回头处错认拈香择火时口耳相传六箇字圣凡不隔一条丝堂堂日用天真佛火急回光也是迟念念念时无所念廓如云散月流天此人造X罪令除罪与佛无缘作有缘仙乐送归清泰国好风吹上紫金莲遥闻妙偈琅琅说不是声尘到耳边日夜思归未得归天涯客子梦魂飞觉来何处鴈声过望断故乡书信稀几度开窻看落月一生倚槛送斜晖黄金沼内如船蕅想见花开数十围曾闻白鹤是仙禽日日飞来送好音便欲寄书诸善友定应知我一生心长思乐土终归去肎执莲台远访临百岁真成弹指顷娑婆只恐世缘深一寸光阴一寸金劝君念佛早回心直饶凤阁龙楼贵难免鸡皮鹤发侵鼎内香烟初未散空中法驾巳遥临尘尘剎剎虽清净独有弥陀愿力深咫尺金容白玉毫单称名号岂徒劳晨持万遍乌轮上夜课千声兔魄高岁阅炎凉终不倦天真父子会相遭如何说得娑婆苦苦事纷纷等猬毛故乡别早话归迟何待君言我自知客路竛竮无一好人生惆怅不多时苍颜历历悲明镜白发𣯶𣯶愧黑丝载读南屏安养赋屋梁落月现丰姿娑婆苦海汎慈舟此岸能超彼岸不直指迷源须X念佛横波径度免随流千生万劫长安泰五趣三涂尽罢休纵使身沾下下品也胜豪贵王阎浮人生百岁七旬稀往事回观尽觉非每哭同流何处去闲抛净土不思归香云玛瑙阶前结灵鸟珊瑚树里飞从证法身无病恼况餐禅悦永忘饥人间苦乐事纵横达者须寻径路行福报天宫犹有死神栖佛国永无生风前鹦鹉琴三叠水上芙蓉锦一絣作计欲归归未遂他乡又见物华更说着无常事事轻饥餐渴饮懒经营一心不退思安养万善同修忆永明净洗念珠重换线坚持佛号莫停声妄缘尽逐空花落闲向风前月下行马鸣龙树是吾师念佛参禅驾竝驰五色云横日没处一枝花拆眼开时玉音了了流仙偈金釆煌煌发令姿旷劫相逢真父子欲将何物报恩慈即心即佛断千差名教名禅共一家果证无边身相好光流不可说河沙余方妙丽终难竝本愿精深岂X易夸大抵熏修须及早临终免被业缘遮一自飃蓬赡部南倚楼长叹月纤纤遥知法会诸天绕正想华台百宝严此界犹如鱼少水微生只似燕巢檐同居善友应怀我巳筑浮图欠合尖少年顷刻老还衰须信无常日夜催九十六家邪智慧百千万劫受轮回不存宝界花池想争得刀山劒树摧但自净心生愿乐此中贤圣许追陪西行三十二河沙彼国庄严是我家但用一真为种子全将七宝作莲花娑婆极厌今生苦懈慢无令后世差宝月顿从心水现如今光影正交加劳生能有几光阴健只须臾病又侵常恐浮云蔽西日须营净舍学东林可怜世上愚痴辈不及花间智慧禽宝树亦能谈妙法何妨坐听罢参寻佛自凡夫到果头亲曾历劫用功修净邦岂是天然得大道初非物外求先悟色空离欲海后严福慧汎慈舟今来古往皆如此度尽众生愿未休乱世人如蝨在裈炎炎火宅避无门早知佛国相期X处别有仙家不死村身相短长同父子莲花开合表晨昏赤真珠树黄金屋每夜飞来入梦魂见说西方住处佳凭高极目兴无涯世情每逐炎凉改人事多因治乱乖白骨可怜萦野草金台谁得挂庭槐劝君早结宗雷社坐看云端宝仗排琉璃地列紫金幢蜚翠楼开白玉窻文字可夸才不称肉身未到意先降能言孔雀知多少善语频伽定几双清梦正贪归路直夜阑无奈鼓逢逢剎海森罗一念包于中不断圣贤交倾身送想浮云外极目斜阳挂树梢潋滟金波随岸转参差宝叶任风敲诸天叹我骎骎老早晚鸡栖彩凤巢赞佛言词贵直陈攒花簇锦枉尖新自然润泽盈身器无数光明涌舌轮称性庄严依报土随机劝发信心人愿求功德池中水尽涤娑婆界上尘莫将胎狱比花池早向池中占一枝却坐大莲成佛X子何烦慈母浴婴儿口餐法喜真餚饍心得明门妙总持般若台前回定日令人长忆鴈门师百亿劫中生死罪才称名号尽消除迷时妄想同春梦我佛真身等太虗宫殿水晶千柱帀园林云锦万花舒痴心不是分高下上上金台始可居八表同游只等闲须臾飞去又飞还玉楼冉冉红云里珠树亭亭紫雾间不立君王唯有佛平铺世界断无山天人一样黄金色尽未来时但少颜须摩提国赞何穷不与他方佛境同百味酸甜长满钵一身轻健任游空初心便获无生忍具缚能教宿命通今古往生留传记尽尘沙界扇真风五浊煎熬道未成羣贤修习誓非轻光中每出弥陀影梦里亲书普慧名绣佛虽斋防退失火车巳现急求生临风莫洒杨朱泪就我西方径路行X水若澄清月始临金镕佛影现吾心春风不易回枯木磁石应难受曲鍼未得往生缘障重必期成就用功深譬如九转丹砂力一点能令铁化金幽居悄悄栢森森不遣红尘染素襟一佛号收无量佛后心功在最初心云开白月毫光满雨过青山髻色深当念休生差别解声声远唳尽玄音曾闻金鼎炼朱砂一服飞惊玉帝家轻风似举飘柳絮美颜如日映桃花况修净业身心妙兼得慈尊愿力加此是长生无比法仙经十卷不须夸朝朝暮暮道心中岁岁年年佛事同一往进修安乐界六时朝礼法王宫方袍不厌香烟黑坐具何妨手汗红如此出家今有几灼然认得主人公池中莲蕚大如车据实犹为小小华圣众略言千万亿佛身知是几恒沙我闻妙德同慈氏谁道弥陀异释迦南北东西清净土尽归方寸玉无瑕红莲常映白莲开只有金莲不易栽念念若能离溷X浊生生从此脱胞胎且依彼国严新果却徧他方发旧荄事与种莲无少异根苗元向淤泥来莲宫只在舍西头易往无人着意修三圣共成悲愿海一身孤倚夕阳楼秋阶易落梧桐叶夜壑难藏舴艋舟幸有玉池凫鴈在相唿相唤去来休千经万论不虗标共指西方路一条念念刮磨心垢净时时防护道芽焦栖莲静觉身安稳得果轰传地动摇谩费工夫推甲子娑婆大劫只崇朝家在西头白玉京老来难遣故乡情每瞻云际初三月先注花间第一名密密疎疎琪树影来来往往水禽声红楼紫殿春长好纵有丹青画不成近有人从净土来池心一朵玉莲开正当蕚上标名字巳向身前结圣胎极乐逍遥长不死阎浮偪迫最堪哀法王特地垂慈愍同坐黄金百尺台吾身念佛又修禅自喜方袍顶相圆曾向多生修福果始依九品结香缘名书某甲深花里梦在长庚落月边浊恶凡夫清净佛双珠黑白共丝穿X念极心开见佛时自然身到碧莲池火轮罪净千千劫琼树光分万万枝善友深谈终不厌灵禽妙语实难思功成果满须臾事尚谓奔流闪电迟无边大士与声闻海众何妨逐品分一会圣贤长在定十方来去总乘云谈玄树上摩尼水念佛林间共命羣坐卧经行无罣碍天花随处落缤纷佛袈裟下失人身重得人身有几人万行不如修白业一心何苦恋红尘法王立誓丘山重迷子思归涕泪频若解返观观自性明珠百八总家珍西望红霞白日轮仰观宝座紫金身一方土净方方净十念心真念念真生极乐城终不退尽虗空界了无尘向来苦海浮还没何幸今为彼岸人娑婆生者极愚痴众苦萦缠不解思在世更无清净业临终那有出离时百千经里寻常劝万亿人中一二知珍重大仙金色臂早来𢹂我入华池评点定怀净土诗䟦右灵峰老人选诗七十七首其圈点皆在平实切X要处点睛其诗家名句文身妙处概不污一丝墨痕此大人作略堪使行者喫紧得力无复问桥之误者也读诵之士须具择法眼以观之至于成时评语亦在宗旨上讨警䇿无非欲读者以深信大愿而起妙行耳不无小补故不敢废成时稽首谨识西斋净土诗西斋净土诗列名净土诗一百八首予幼时便修十念愿登净土倐忽三纪未尝废忘闲居西斋试笔一百八篇劝人念佛盖释子分内事也凡僧俗之流于山城船邨所居之地春夏秋冬之境自十岁至百二十惟佛是念必令心心无少间断则净土可登矣教中谓随其心净则佛土净何疑哉僧念佛正家风方袍与佛同见闻俱是善根界尽成空出入玄门里游行净域中此心无量寿随处现神通儒亦考性根源先王典籍存易初惟一画庸后不多言必向禅门悟须从慧业论弥陀真面目落月挂X金盆道清净佛因缘无中出妙玄不知谁氏子何异小乘禅念佛终成佛求仙暂得仙炼金金绝鑛变海海为田俗红尘俗士家念佛最堪夸石上珊瑚树泥中菡萏花万殊归一理三宝破羣邪火宅抛离去牛儿不驾车尼嚬呻亦是尼童子礼为师尽有光明在何曾顷刻离云阶行道处竹几坐禅时莫遣袈裟下尘缘犯一丝童身心似水清浊欲坏真情初教弥陀号终归净土生褪残红结实销半黑添明又有蓬麻喻何妨晚节成男难得是男儿人中几箇知恶因来世苦佛号用心持大士皆吾友如来即我师智从何处满座上剎那时女念佛莫因循当来男子身障除添福德心净断埃尘莲舌生甘露高台会众真拈珠成正觉无垢界中人禅只是自明心何烦向外寻西方真极乐大士古X观音慧日三千界慈光百万寻修行须念佛也要用功深教禅心两不差赤白总莲花佛祖无文字儿童算海沙净邦明似鑑得道数如麻散在羣经里华严与法华律标为净土因冰雪照天人即似鸟双翼犹如车二轮本缘从佛起功德在心真不复经霜死莲花是此人密何曾有异途差别总毗卢突出金刚杵化为如意珠游方皆见佛缩地不须符极乐红莲沼娑婆劫海枯云宗是道流耕食自为谋可学神光悟宜从善导修为田忙过了回首去来休一片黄金地经营定有秋弟子在行持何尝不奉师古今多不译深远实难思玉偈重宣处金铃独响时全身无量寿大似不曾知长忆吕纯阳深通十二章女冠勤念佛仙药更求方总胜蓬莱岛惟闻菡萏香具严三十二容貌佛威光X城门辟四方南北尽朝王不出心清净皆为佛道场瓶盘金共造枝叶树同芳徧友诸知识工夫不可量文龙舒净土文念佛甚精勤博学通今古雄谈饱见闻争容邪语惑更把定香熏心佛无多字倾肠说与君武武人勇勐多念佛离娑婆直透涅槃路能除生死魔净邦安世界苦海息风波筑拜当时事归来奏凯歌医佛号大医王人归不死乡拈来皆妙药托出尽奇方橘内干坤大壶中岁月长病缘无起处热恼自清凉卜仗佛作蓍龟须臾不可离莲花从口出日影向西驰座上安身处林中听法时君平休更卜世出世间师士未可笑兜鍪无常老病不临民须念佛入海要乘舟尽有黄金殿非无白玉楼觉皇谈妙法沙界一毫收农田园徧十方耕耨莫教荒得火水中异栽花石上香铁牛号落月刍狗卧斜阳念佛功成后缲丝谷X满场工念佛智逾明方圆物物精璚林心畵出净土愿彫成宝座流光聚虗空奏乐声挥斤师弟子去垩任非轻商商人念佛功家舍与途中为利心行善贪财事埽空彩云擎落日花雨散香风不被无常罩金台礼觉雄琴学道似调琴高低在自心促时絃又断停处韵还沉万籁山当户俱消月满林子期勤念佛此必是知音棊黑白未分时神仙也不知着中论胜负奁畔辨雄雌有限成虗掷无穷费苦思此生超净土柯烂到家迟书能书遗教经自胜百兰亭伹倩人书壁休躭酒满瓶阵云垂大地池水注沧溟满写弥陀号娑婆作典型畵丹青世所传佛像与神仙着意描山水留心在圣贤伯时工畵马灵运喜栽莲变相能挥笔华池总现前渔丝纶放下休不岸不中流大海莲华国众生藕X叶舟夕阳红似火新月曲如钩念佛皆真境烟横古渡头樵撒手向悬崖藤枯是烂柴山河归自巳风月付平怀担有千钧重脚无一线乖如斯真念佛不必预安排耕帀地古田畴泥人驾铁牛着鞭无早晚下种度春秋成熟皆吾分归来免外求但将耕稼比那有绝粮忧牧牛儿养未驯苗稼易生瞋且把绳头掣从教鼻息匀夕阳千嶂晚芳草四郊春悟此天真佛柴门月色新吏须存念佛心尘土丧光阴点出光明藏翻为福德林垂帘人寂寂隐几夜沉沉总是修行地杨公不受金卒驱驰不少停念佛暗持经选佛标黄甲居尘混白丁月笼门外锁风动阁前铃便作莲池想神游似梦醒巫念佛有何疑神衫取次披净邦菩萨子上品丈夫儿鬼面从翻改胡言任设施当阳收酒盏显示佛容仪X匠棺木好回头人曾不死休神奇为臭腐幻质等浮沤久视谁偏在无还佛也愁阿弥陀宝号乐国是良谋屠心是度生心宗门理趣深受身增恶报趋死作哀吟放下同成佛拈来尽化金千差一句子谁屋没观音酤酤人过失多作紧念弥陀流入苦空海变成香水河红尘俱埽荡黑业顿消磨管取游清泰心空一剎那织念如纺织时经纬岂虗施大地絣成绢虗空捻作丝云藏无缝袄花绽不萌枝掉臂还乡去莲开白玉池染何曾离染坊佛说正琅琅碧绿随深浅绫罗任短长般般呈彩色种种放毫光本性清无滓金莲徧界香奴人奴业所牵念佛要精专翁即弥陀是身为净土缘满腔流法水随念发池莲霭霭香云里琅琅玉偈宣婢侍婢莫愚痴光阴有几时人身容易老难得更须知自怨裙钗贱人嫌齿发衰去来勤念佛五障一X朝离娼娼人到处家恋酒更迷花念佛除贪妒回心息怨嗟水渠清似镜莲沼大如车脱体为男子无令一念差囚无过杀盗淫犴狱口呻吟敲打能称佛掀翻莫变心从教神鬼啸自有圣贤临结果莲台上弥陀不外寻金精金出冶时妙手用钳鎚铢两曾无损瓶盘各有宜祥光何闪烁美韵实希奇便作弥陀想真身不暂离银器皿打银成拈来觌面呈普贤同境界香象比光明巧制莲花样终归极乐城乌梅揩白雪净业在专精珠正好念弥陀名随一颗过线来真佛现穿去积功多甘露生㗋舌狂心谢绮罗低头如意宝无奈喜欢何玉工夫不偶然且要用心坚可诵弥陀号须资净土缘往生游宝界开眼见金仙泣血荆山事光阴枉弃捐雕雕栾属巧人花草俨如春君看优填像谁挥匠X石斤功圆当此日愿满在今身八德池边去芙蓉不染尘铸扬夸孔铸颜范合剎那间模泻浑相似镕成只等闲自今专忆念从此断轮环炉鞴翻身去花高不可攀塑抟沙弄土獃出我掌中来面目由心作规模放手开不停持佛号无间结莲胎起倒皆因地花中产玉孩粧形骸金碧光雕塑十分粧自喜工奇妙能令佛赞扬山河并日月赤白与青黄但得金台好功成任选将缝念佛更奇哉金刀巧剪裁海从鍼孔沸云入线蹊来盖覆真空体铺张杂宝台工夫无间断花合便花开绣鍼线绣衣裳弥陀念不妨枝头栖孔雀叶底睡鸳鸯院落青春好屏风白昼长身心成一片佛国任翱翔梳剃甚风标名低试手高良田输薄艺秋水见铦刀赞佛无疑惑持名勿惮劳顿除烦恼发光里覩明毫X心平粜籴家便是好生涯斗斛荒无减钱刀熟有加乐邦归路直微利染缘差坐卧弥陀号莲台本不赊事业太风流能消万种愁王孙歌绮席公子醉璚楼忽过青难步相寻白满头能宣无我法不必向他求不悞佛僧斋精勤与愿谐蕈姜微点缀盘筯巧安排清净除荤血丰饶备海淮弥陀须勐省自此陟瑶阶山念佛最幽深澄潭鸟啭林乐邦真境界终日好身心竞吐枝头玉争垂叶底金寿光尘剎现何碍向西寻城红尘没马高念佛匪徒劳烁破昏衢烛挥开爱网刀凡夫登觉地长者诱儿曹不得真公据娑婆枉一遭船念佛水为邻长街短巷尘慈容如月满圣号把珠轮蓉浦收帆速杨堤拨櫂频碧琉璃世界圆证紫金身村偏于念佛宜茅舍竹为篱简淡全然别纯诚更不疑乐邦清净境须筑久长基便是金刚座毗岚八X面吹春林梢送落晖日日劝人归禽叫声流血客闻泪滴衣古今留不住来往疾如飞换却空腔子莲台愿不违夏入夏绽新荷令人感慨多幽花满衣袖好鸟啭庭柯碧落西沉日沧江东逝波皆归大圆镜但莫恋娑婆秋天宇展新秋纤纤月一钩主人全体现国土此心周峰雨堆青髻海波拭绀眸思惟亲见得西去任遨游冬景物报君知全彰净土时千山皆玉树万壑尽瑶池埽荡空无翳分明不待思天寒应念我岁晚涕涟洏行见佛在吾前光超日月天重重眸子净叠叠髻螺旋垂露珠璎满空云伞盖圆鸦鸣松柏里心印是伊传住还同珠走盘佛相若为观月满三千界风清十二阑返闻闻不及离见见尤难大士应微笑平人被热瞒坐人心湛不摇念佛暮连朝境界闲中现光阴闹X里消象龙皆法侣凫鴈各仙标五十年归计红抽碧玉条卧林间梦到家都是白莲花广赞三乘法横分五色霞宝衣香惨淡珠树影交加恰恰晨钟动䦨干河汉斜苦无量苦萦缠须归极乐天敝逢珍御服枵值绮罗筵华座三时礼明门一念圆光辉超日月甲子记流年乐教人放逸增净号口常称佛土随心现莲台作念登犹如空印月恰似火消冰巳住难思地当来始化昇逆逆境勿求离分明更是谁全身无量寿一等不思议正念空诸妄狂心任百为目前荆棘过红映碧琉璃顺顺我意低昂观时反不祥佛名休放逸随去便乖张外合虗空体中流日月光岂闲修种得正见作梯航喜阵阵喜风吹相牵未肎离休教心放逸便是佛慈悲蝶舞花供吹莺歌柳展眉无忧妙三昧安得不熙怡X怒初因气不平逆境界中生放下浑无事思惟便有争善人同聚会菩萨共修行着得贪嗔汉柔和养性情衰不觉泪沾巾冤家作巳亲但随憎爱转未出死生轮净土离烦恼长年脱苦辛北邙山下路鬼哭正愁人荣富贵暂时间须弥一座山未闻登鬼录有药驻童颜佛国容归去阎王肎放还琼楼多少景不死任跻攀贤诸贤世所钦念佛到如今社里白太傅山中苏翰林无多真世味未满是官龄净土人何限遗编仔细寻愚须臾不可离即是佛根基耳目聪明外干坤混沌时乐邦无别念圣号勿他持却笑惺惺汉弥陀总不知好大有好行藏仁慈语不伤化成金世界流出玉毫光佛授菩授记风飘菡萏香坐眠皆净域何处觅西方丑形丑此心真华台宝树邻西施蒙不洁嫫母体无尘落日如悬鼓西方有美人庄严三十二出世丈X夫身贫身贫道不贫念佛劝他人但用不贪宝难忘无价珍国中长劫寿界内暂时春勿谓西方远犹如臂屈伸富虽云念佛难衣食此身安自可排金鼎犹宜像紫檀速于千里马胜似九还丹净土收功日干坤掌上观贵闻法易心开皆从念佛来三千金世界百万玉楼台具足菩提种庄严解脱胎信根生定慧圆满法王财贱从来作罪轻念佛易专精印向无心坏文从有想成宝华铺地帀天乐满空鸣脱换何潇洒金台上品生闲独坐面西方轮珠念不忘佛令心地净舌作藕花香日到衔山处金浮满室光此时无别想亲见鼓音王忙偷闲亦在人谁满百年春毕竟无时了交煎逐日新功名惟念佛道业勿忧贫铁树花开也如来转法轮老念佛是常规休寻别路岐眼开无异见身去有X光仪净土全由我心王更问谁名标莲萼上参圣不须疑少莫道尚青春无常不贷人花开逢驴雨索断值奔轮绿鬓堪留意红颜正健身后生须念佛老钝少精神场中兴巳䦨致仕挂衣冠不及归家好何愁作佛难路岐休洒泪日月任跳丸一颗珠相似光明白玉盘大小贵身安都卢没两般清泉居亦易闹市住何难得处无多子狂来有若干心心心是佛默坐静中观患难要扶持弥陀作本师毒蛇横路处长劒逼身时念佛休嫌早回光莫待迟虽云十万亿举意佛先知明明为有身疾病不饶人妄想无非妄真仙未是真热来风扇火抛去骨缠筋念佛离生死阎浮化作尘何处不堪伤东西失本乡偶存穷性命难复旧田庄旦暮归依佛身心极乐方自然超薉浊金殿玉为堂X危亡泪便流生死几时休铁树花曾见金轮位可留同成虗妄体正是结交头本性弥陀佛人间总自由虽云身幼小念佛作资粮尚恐青梅落休夸白日长沮洳成巨浸培塿至高冈八岁称龙女巍巍坐道场男儿当弱冠百岁二分过念佛非为早行慈不厌多气刚须检束欲盗渐消磨贵贱须降伏身中烦恼魔吾师成道岁念佛效如来忽覩明星现方知正眼开鸟吟花自笑山畵水如苔拄地真男子回光亦俊哉无闻古所悲念佛是便宜明镜三分老花枝一片飞法轮生宝树功德溢金池甲子如流电宽为净土期骎骎作老翁眼暗耳将聋念佛修身后临行出暗中展开双眼碧飞下一轮红皎洁无余想金山满太空龙钟半百过只好念弥陀易尽风中烛难回水上波萏胎频梦想瑚树好枝柯不作西归计霜毛满X镜何高年自古稀念佛待西归黑业除离尽红轮去似飞便当游净剎何用制新衣了了瞻毫相精诚破铁围康强有几人念佛最为亲白发浑成雪澄空只见尘磻溪逢圣主净土近能仁总在光明里毫端万亿身安排理去装未审到何方不老不死国无边无量光五云垂作帐七树列成行大士诸尊者同居乐未央光阴到尽头界内片时留快念弥陀号同乘般若舟产时分九品光处豁双眸老死无拘绊纵横得自由百年逾可敬念佛作前程赛剎空无碍瑶池梦亦清树林皆演说璎珞有光明地上黄金屋人心变化成百年逾上寿修后念弥陀身住涅槃界岸非生死河是心心即佛问我我如何径直西方去山僧口太多西斋净土诗X西斋净土诗十六观二十二首观门名日观落日向西悬了了同金鼓团团挂碧天去来心不昧舒合眼常缘与佛无差别弥陀即现前观门名水观冰后作琉璃照耀珠无数分明事不疑万千楼月朗八种乐风吹无我如何说全心更是谁地观观前地观来了了知须臾无不念造次亦当思略见庄严国唯除饭食时无边生死尽净土复何疑观门名树观宝树列成行尽覆真珠网交辉七宝光亿童花里住千界果中藏自种栽培得撑天拄地长观名池水观皆是七珍成如意珠中出黄金㵎底明莲花微妙响宝鸟赞扬声到此分涓滴尘劳尽洗清宝楼名总观五百亿峥嵘日夜诸天乐宣扬三宝名圣皆心本具方不远初成忍界人虽恶功深定往生X观名华座观七宝地莲花华叶乃无数万千非强夸宝珠虽似幻面像未尝差大道离真伪通人辩正邪观门名像观生不异如来金色相好具莲花心眼开鸳凫谈妙法观势列华台闻与真乘合休将妄想猜真身观彼佛高广世难量海目笼千界山毫照十方士多为近侍形化出圆光心是慈悲体弥陀见法王项辉观自在肉髻紫金身冠立一化佛印成千辐轮众随光不夜华布色长春久失慈悲父临风泣涕频天冠大势至五百宝华新肉髻尤殊妙金瓶绝比伦庄严行布满国界坐摇频一佛二菩萨众生数等身观门名普观趺坐大华中照体光如日开眸圣满空鸟林谈法妙言义与经同彼此谁云隔精诚一念通池上先观佛端严丈六躯观音华座近势至宝光舒小相流尘剎全身满太虗十方皆自在无欠亦X无余上品观观门三品列辈辈逐根差具足心无间兼修行不差上生安养国金地法王家便得无生忍宁忧作佛賖中生尤直截因果信无疑口诵诸经典身趣七宝池圣临居止处台接命终时见佛亲称赞何嫌受记迟下生人易行中辈不多争无上道心发金莲花内生如来诸相好妙法众音声三劫登初地不劳弹指成中品观观门三品列辈辈巧安排定满众生意兼持八戒斋逆愆无过患恶趣出沉埋即证阿罗汉游行白玉阶中生持戒法具足一朝昏检点心无悔来迎佛有恩金光登净域莲萼赞慈尊预果从中证真心彻本源下生男与女孝养具仁慈知识说净土比丘真汝师宝莲开合处健臂屈伸时观势亲开导无生不X厌迟下品观观门三品列辈辈为君评造恶愚无媿垂慈友劝生剎那心地领十二部经名口诵弥陀号西来化佛迎中生多犯戒恶业自庄严罪处神魂乱终时气势熸佛乘天荡荡消狱火炎炎佛众来迎汝华池得例霑下生须勐省不善苦无穷若听高贤语当离恶趣中魂飞心散乱佛号罪消镕莲烁如初日西昇极乐宫化生赞八首白鹤岂凡曹玄裳格调高仙人谩骐骥海野啄腥臊不隔云天路何慙腹背毛有闻无我法因此断尘劳舍利是春莺修眉漆点睛黄金涂作翅碧玉扣为声上下七珍树低昂三宝名返闻闻自性劳奏女娲笙孔雀净无尘如来一化身尾开金殿晓华动玉楼春都护声休杂弥陀语最真灵禽知妙理界上枉X为人鹦鹉信能言茶毗舌竟存自来多慧解从本共根源谩照寒潭影空怀旧国冤何由如此鸟乐国任腾骞六十种音声何由刻画成嚬呻空外吼缭绕树间鸣尽遣羣雌伏须教众鸟惊心珠闻妙响廓彻耳轮清首殊一体同共命佛园中不异人头面皆宣法苦空娑罗朝饮露菡萏昼吟风互用根尘处缘差性自通凫鴈彩鸳鸯同时赞吉祥绿汀分箇箇丹浦列行行树里逍遥境花间富贵乡宝池亲拭目如意大珠王净土系吾心重重覆树林互成微妙色同倡涅槃音地下皆霜剑人间尽棘鍼坐思无限乐楼阁未登临析善导和尚念佛偈八首渐渐鸡皮鹤发精神未免枯竭可怜老眼昏花恰似X浮云笼月妄想随时出生贪心何日休歇不如及早念佛苦海从今超越看看行步龙钟首腹犹如簸舂涉远奈何力倦登高徒自情浓出门途路千里拄杖云山万重不如及早念佛速瞻宝座慈容假饶金玉满堂珠翠绮罗艳粧花下时时歌舞樽前日日盃觞寻思无限活计毕竟难逃死王不如及早念佛临终定往西方难免衰残老病休夸气力强盛朱颜能得几时白发忽然满镜有限光阴尽来无常杀鬼催併不如及早念佛悟取弥陀自性任你千般快乐饶君万种方略何由永固此身谩说长生妙药非久形神脱离争容倾刻停泊不如及早念佛净土方为安乐无常终是到来三界众生可哀如入宝山相似自甘空手而回弥陀全体呈露净土随方展开不如及早念佛转身得坐莲台唯有径路修行实从自心发生不离如今正念顿除历劫无明痴人尚自执着浊染何由廓清不如及早念佛菩提道果圆成X但念阿弥陀佛此心念念是佛佛外更无别心心外更无别佛吹开万里白云涌出一转红日宝树华池现前语言文字难述怀净土百韵诗欲生安养国承事鼓音王合掌须西向低头礼彼方观门诚易入仪轨信难量佛愿尤深广人心要久长婴儿思乳母远客望家乡郑重迎新月殷勤送夕阳分明蒙接引造次莫遗忘饮啄斋称首熏修䇿最良五辛全斩断十恶永隄防勿用求名利毋劳论否臧布裘遮幻质藜糁塞空肠摆拨多生债枝梧九漏囊精神才嬾慢喜怒便抢攘水滴俄盈器江流始滥觞积来功行满趂取色身强室置千华座炉焚百种香新衣经献着美馔待呈甞莫点残油炬宣煎浴像汤形骸同土木戒检若冰霜想念离诸妄跏趺在一牀剎那登净域方寸发幽光骨肉都融化干坤极杳茫太虗函表里佛剎据中央莲吐葳蕤萼波翻潋滟塘鲜飇须动荡綵仗恣摇飏灿烂黄金殿参差白玉堂楼随四宝合台备七珍粧镜面铺阶砌荷心结洞房珊瑚裁作槛码碯制为梁田地瑠璃展园林锦绣张内皆陈绮席外尽绕银墙覆有玲珑网平无突兀冈X璚林连处处琪树列行行果大甜如蜜音清妙似簧乔柯元自对茂弃正相当一一吟鹦鹉双双集凤凰瑶池无昼夜珠水自宫商渠莹金沙底风轻宝岸旁高低敷菡萏深浅戏鸳鸯异形吞羣鸟奇葩掩众芳千枝分赤白万朵间青黄暂挹身根爽微通鼻观凉频伽前皷舞共命后飞翔竟日莺调舌冲霄鹤引吭悟空宁有我知苦悉无常大士谈玄理声闻会宝坊经宣十二部偈演百千章直指菩提径俱浮般若航挽回寻剑客唤醒失头狂九品标麤妙三乘互抑扬鍊深终绝鑛簸净岂存糠示现真弥勒咨参妙吉祥圣贤云叆叇天乐日铿锵俊伟纯童子伊优绝女郎语言工问答进退巧趋跄火齐恒流𦦨摩尼益耀芒不须悬日月何处限封疆食是天餚饍餐非世稻梁挂肩如意服擎钵自然浆脱体殊清净含晖更焜煌袈裟笼瑞霭璎珞衬仙裳徧往微尘国周游正觉场慈颜容礼觐供具任持将侧听能仁教还令所得亡及归弹指顷翻笑取涂忙每受经行乐谁云坐卧妨普天除鬭诤帀地息灾殃南北威灵被东西德化彰几番经劫烧四海变耕桑此界无亏损斯人但寿昌户丁休点注年甲罢推详满耳唯闻法充饥不假粮X永怀恩入髓且免毒侵疮试说娑婆苦争禁涕泪滂内宗谁复解邪见转堪伤忍被贪嗔缚甘投利欲阬君臣森虎豹父子剧豺狼尽爱钱堆屋仍思米溢仓山中接雉兔野外牧牛羊夺命他生报衔冤累世偿太平逢盗贼离乱遇刀鎗好饮躭盃酒迷情恋市娼心猿抛罥索意马放垂缰逸志摧中路英魂赴北邙干戈消礼乐揖让去陶唐战伐愁边鄙焚烟彻上苍连村遭杀戮暴骨满城隍鬼哭天阴雨人悲国夭殇岁凶多饿死棺贵少埋藏瓦砾堆禅剎荆榛出教庠征徭兼赋税禾黍减丰穰念佛缘犹阻寻经事亦荒素襟龙奋迅高步鹄腾骧载顾同羣鴈毋为独跳獐圣胎吾巳就法侣尔相望宝地同潇洒金台共颉颃翘勤山岌嶪积德海汪洋嚝劫功弥着纤毫过即禳三心期远到十念整遥装必欲超魔界从今奉觉皇娑婆苦渔家傲十六首听说娑婆无量苦能令智者增忧怖寿命百年如晓露君须悟一般生死无穷富绿发红颜留不住英雄尽向何方去回首北邙山下路斜阳暮千千万万寒鸦度X听说娑婆无量苦风前陡觉双眉竖贪欲如狼瞋勐虎魔军主张弓架箭痴男女日月往来寒又暑干坤开合晴还雨白骨茫茫销作土嗟今古何人踏着无生路听说娑婆无量苦千思万算劳肠肚地水火风争胜负何牢固到头尽化微尘去一颗心珠离染污声前色后常披露打破髑髅无觅处除非悟如来金口亲分付听说娑婆无量苦死王总作轮回主六贼操刀为伴侣同居住何曾顷刻抛离去功德天和黑暗女两人最是难相聚有智主人俱不取依吾语从今更莫登门户听说娑婆无量苦箧中四大蚖蛇聚重者好沉轻好举相凌侮况兼合宅空无主早觉参差梁与柱风飃雨打难撑拄毕竟由他倾坏去教人惧不如觅箇安身处听说娑婆无量苦人皆染色贪樽爼玉镂笙箫金贴鼓长歌舞梨园子弟邯郸女冬衣紫貂春白苎凉亭暖阁消寒暑一旦神魂归地府应难取空教泪点多如雨X听说娑婆无量苦为君一一分明举风俗淫邪人跋扈多囹圄命终未免沉冥府检点恶名看罪簿因兹惹起阎罗怒炉炭镬汤烧又煑争容汝自家作业非人与听说娑婆无量苦高夸富足慙贫窭无食无衣无栋宇悬空釜举头又见红轮午只有磵边芹可煑黄昏坐听饥肠语多粟多金多子女同欢聚看来总是前生注听说娑婆无量苦家家未免为商贾出入江山多险阻非吾土磨牙噬肉遭人虎魂魄欲归迷去所烟横北岭云南坞一望连天皆莾卤知何许荒村飒飒风吹雨听说娑婆无量苦人当乱世投军旅宼至不分男与女摧腰膂鸣蝉竟断螳螂斧纵有才能超卒伍几人衣锦还乡土燕颔虎头封万户虗相悞奈何李广逢奇数听说娑婆无量苦凶兵解散还屯聚昨日为齐今日楚更奴掳干坤毕竟归神武赵括才疎空自许强秦用间欺其主四十万军生入土悲前古至今鬼哭长平下X听说娑婆无量苦星分海角船居户东望扶桑朝日吐迷洲渚砲车云起青天雨卸却云帆停却橹打头风急鲸鱼舞衮衮潮声喧万鼓愁肝腑遭逢患难谁依怙听说娑婆无量苦茶盐阬冶仓场务损折课程遭箠楚赔官府倾家卖产输儿女口体将何充粒缕飘蓬未有栖迟所苛政酷于蛇与虎争容诉劝君莫犯电霆怒听说娑婆无量苦如今业债前来负贼劫货财身被掳逢狼虎挑生呪死兼巫蛊奴婢辛勤依恶主黑疮白癞聋和瞽丑恶愚痴相与处谁怜汝发心归命慈悲父听说娑婆无量苦横遭狱讼拘官府大杖击身疮未愈重鞭楚血流满地青蝇聚牒诉纷纷皆妄语无人敢打登闻鼓天上羣仙司下土能轻举何时一降幽囚所听说娑婆无量苦三农望断梅天雨车水种苗苗不举难禁暑被风扇作荒茅聚久旱掘泉唯见土海潮又入蒹葭浦南北东西皆斥卤枯禾黍官粮更要征民尸X西方乐渔家傲十六首听说西方无量乐三贤十圣同依託稽首弥陀圆满觉长参学川流赴海尘成岳佛性在躳如玉璞须凭巧匠勤雕琢凡圣皆由心所作难描邈华堂宝座珠璎珞听说西方无量乐庄严七宝为楼阁玛瑙珊瑚兼琥珀光堪摘金绳界道何辉赫宝树灵禽皆化作满池凫鴈鸳鸯鹤鹦鹉频伽并孔雀争鸣跃更看朵朵金莲拆听说西方无量乐琉璃田地金城郭翡翠鲜明珠磊落莲披蕚几多青赤并黄白大士声闻随所适天华烂熳霑衣裓各各化身千百亿神通力须臾游徧微尘国听说西方无量乐法王治化消诸恶天上人间元不隔相参错圣凡平等同圆觉长见宝花空际落朝朝暮暮闻音乐衣食自然非造作香台阁徧周国界常宽廓听说西方无量乐凡夫浅智难图度随有愿求无不获何劳索珠衣绮馔黄金宅地似掌平尤广博八功德水非穿凿白藕花中胎可托三生约如今岂可X轻抛却听说西方无量乐君王便是如来作不立三光并五岳除沟壑红霞紫雾长笼络四八仪容金闪烁钵中美味随斟酌发愿往生真上䇿堪呵责死生路上飘蓬客听说西方无量乐风林水鸟声交作法句时时相警觉贪嗔薄能教有学成无学不染六尘离五浊如蝉脱去无明㲉肎受涅槃生死缚空捞摸语言文字皆糟粕听说西方无量乐一闻妙道忘知觉胸次不留元字脚真标格光明徧界红轮赫鹏翅展开沧海窄谁能更问篱边雀多少凡毛并圣角都拈却尘尘剎剎归无着听说西方无量乐长生不假神仙药胎就眼开花正拆心彰灼永为自在逍遥客来度众生离火宅命终免被阎王责露地牛儿如雪白无鞭索黄金地上从跳跃听说西方无量乐娑婆巳悔从前错佛号自唿还自诺思量着唯心净土谁云隔一贯由来双五百婴儿谩把空拳吓拟议不来遭一掴诸禅客凡情圣解X曾销铄听说西方无量乐四方上下天垂幕不比娑婆田地恶无垠堮纯将一片琉璃作能埽爱河波浪涸尽翻苦树枝条落智𦦨争容蚊蚋泊神超卓径登广大毗卢阁听说西方无量乐且教影与形商略收拾神情归澹泊重磨削觚圆更复雕为朴世事休休还莫莫谁将天爵并人爵一念未生谁善恶俄然觉紫鳞掣断黄金索听说西方无量乐未曾闻见须扬搉异宝奇珍光间错同栖泊如来大士并缘觉诸上善人皆许诺谈空说苦相酬酢百鸷羣中随一鹗翔寥廓从兹永断凡夫恶听说西方无量乐乐邦是我心开拓根缺女人皆不着谁强弱一人一朵金莲蕚行树七重珠网络宝横风韵金铃铎天上乐音相间作须诚悫返闻自性同先觉听说西方无量乐娑婆自恨身飘泊注想存心连晦朔归皇觉金台接引休忘约架厦区区同燕雀成桥渺渺随乌鹊早晚无常来逼迫难推却西游快展X摩霄翮听说西方无量乐弥陀圣主垂恩泽洗我禅心清且白难寻迹月光倒射寒潭碧旧债新冤都解释通身变作黄金色一念须臾圆万德真奇特十方佛授如来职西斋净土诗题䟦一律日日当阳话夕阳金桴击鼓响逢逢觉翁解惑欣重解则老扬宗幸载扬法界千花开佛国无生一曲演珠玉临行喝死支离客振古威名压野狂戊申七月私淑弟子古歙成时稽首赋时年五十有一净土十要卷第八X净土十要X卍XXX灵峰蕅益大师选定净土十要卷第九述曰灵峰老人云昔人列莲宗七祖太局只如天台教主坐不背西卧必合掌其发明净土如堂堂之阵正正之旗无敢与敌又如法眼冢孙昼夜弥陀十万声万善庄严安养其发明净土如大将军令出如山无敢动者非皆莲宗列祖乎天台幽溪无尽师奉慈云行愿为日课讲自所述生无生论每一登座天乐临虗临终画空书妙经题屹然而化以为莲宗嫡裔何媿焉净要中收幽溪两作今会为一要近代诸师公其绝倡矣净土生无生论天台山幽溪沙门传灯和南撰稽首能仁圆满智无量寿觉大导师所说安养大乘经了义了义至圆顿妙德普贤观自在势至清净大海众马鸣龙树及天亲此土庐山莲社祖天台智者并法智古往今来弘法师我今归命礼三宝求乞冥X加发神识敬採经论秘密旨阐明净土生无生普使将来悟此门断疑生信阶不退将造论立十门一一真法界门二身土缘起门三心土相即门四生佛不二门五法界为念门六境观相吞门七三观法尔门八感应任运门九彼此恒一门十现未互在门初一真法界门一真法性中具足十法界依正本融通生佛非殊致论曰一真法界即众生本有心性心性具无量德受无量名云何具无量德谓性体性量性具性体者此心性离四句绝百非体性坚凝清净无染不生不灭常住无坏性量者此心性竖穷三世横徧十方世界有边虗空无边虗空有边心性无边现在有边过未无边过未有边心性无边无尽无尽无量无量性具者此心性具十法界谓佛法界菩萨法界缘觉法界声闻法界天法界修罗法界人法界畜生法界饿鬼法界地狱法界此是假名复有正报谓佛五阴乃至地狱五阴此是实法复有依报谓佛国土乃至地狱国土令易解故作三分别得意为言即性具是性体性量性体离过绝非即性具十界离过绝非性体坚凝清净无染不生不灭常住不坏性具十界亦然性X量竖穷横徧无尽无尽无量无量性具十界亦然正报五阴同性体性量清净周徧依报国土亦然此之三法亦名三谛性体即中谛性量即真谛性具即俗谛楞严云如来藏妙明元心非心非空非地水火风非眼耳鼻舌身意非色声香味触法非眼界乃至非意识界非无明乃至非老死非无明尽乃至非老死尽非苦集灭道非智非得非檀那乃至非般剌若非怛答阿羯非阿罗诃非三藐三菩非常乐我净此即性量无相是为真谛如来藏元明心妙即心即空即地水火风即六凡即二乘乃至即如来常乐我净此即性具十界是为俗谛如来藏妙明心元离即离非是即非即此即性体统摄是为中谛又云如来藏性色真空性空真色清净本然周徧法界地水火风空见识莫不如是地水火风空见识即性具也清净本然即性体也周徧法界即性量也又地水火风空清净本然周徧法界即依报国土性体性量也见识清净本然周徧法界即正报五阴性体性量也云何受无量名此心性或名空如来藏或名真如佛性或名菴摩罗识或名大圆镜智或名菩提涅槃性体性量名空如来藏即性具十界五阴国土名空如来藏乃X至性体性量名菩提涅槃即性具十界五阴国土名菩提涅槃故曰一真法性中具足十法界依正本融通生佛非殊致问一真法界为初心是后心是若初心是应无七名若后心是应无九界初后俱堕立义不成答此正显初心是以初心是方有后心是如果地依正融通色心不二垂形九界方便度生悉由证此因心所具故曰诸佛果地融通伹证众生理本故得称性施设无谋而应不然何异小乘外道作意神通故法智大师云六即之义不专在佛一切假实三乘人天下至蛣蜣地狱色心皆须六即辩其初后所谓理蛣蜣乃至究竟蛣蜣以论十界皆理性故无非法界一不可改故名字去不唯显佛九亦同彰至于果成十皆究竟又后心是方显初心是由后心果地全证众生理本故果地七种名目悉是众生性德美称伹众生在迷性称不显克论性德岂可言无初后俱善立义成矣二身土缘起门一真法界性不变能随缘三身及四土悉由心变起论曰一真法界性即前文所明性体性量性具也教中说真如不变随缘随缘不变者正由性体性量即X性具故晋译华严云能随染净缘具造十法界谓真如性中所具九法界能随染缘造事中九法界真如性中所具佛法界能随净缘造事中佛法界性若不具何所称能竝由理具方有事用此之谓也是知事中十法界三身四土悉由真如随缘变造既曰真如不变随缘随缘不变则事中染净身土当体即真无丝毫可加损者楞严见与见缘并所想相如虗空华本无所有此见及缘元是菩提妙净明体是也若然则娑婆极乐此世众生当生九品弥陀巳成吾心当果悉由心性之所变造心具而造岂分能所即心是佛即佛是心即心是土即土是心即心是果即果是心能造因缘及所造法当处皆是心性故明此宗而求生乐土者乃生与无生两冥之至道也三心土相即门西方安乐土去此十万亿与我介尔心初无彼此异论曰弥陀经从是西方过十万亿佛土有世界名曰极乐百亿日月须弥大海及铁围山名一佛土一土巳自广大况亿佛土乎况十万亿乎是则极乐去此甚远博地凡夫念佛求生弹指即到者由生吾心所X具之佛土也凡夫念佛剎那之心至微至劣故称介尔十万亿土居凡夫介尔之心即心是土即土是心故曰初无彼此异问介尔之心居于方寸何能包许远佛土答介尔之心昧者谓内达人大观真妄无在盖此妄心全性而起性无在心亦无在性如大海心似浮沤全海为沤沤还帀海盖真如不变随缘而随缘端即不变既随缘不变岂以真妄而分大小哉四生佛不二门阿弥与凡夫迷悟虽有殊佛心众生心究竟无有二论曰阿弥陀佛果人也成就三身四智十力四无所畏十八不共等功德凡夫因人也具无量恒沙烦恼造无量恒沙业系当受无量恒沙生死迷悟之相譬彼云泥而言究竟无二者谓据相则不二而二约性则二而不二盖诸佛乃悟众生心内诸佛众生乃迷诸佛心内众生悟者悟众生本具性体性量性具也迷者迷诸佛所证性体性量性具也心性之妙岂受其迷迷而不迷斯言有在故众生本有性体即诸佛所证法身性量即报身性具即应身四智十力四无所畏十八不共等功德会合可知古德云诸佛心内众生尘尘极乐众生心内诸佛念念证真故弥陀即X我心我心即弥陀未举念时早巳成就才举心念即便圆成感应道交为有此理故念佛人功不唐捐五法界为念门法界圆融体作我一念心故我念佛心全体是法界论曰行者称佛名作佛观行主伴依正余观修三种净业一心不乱散心称名以至见思浩浩恒沙烦恼凡此有心皆由真如不变随缘而作全体即法界故法智大师云法界圆融不思议体作我一念之心亦复举体作生作佛作依作正若然者余心尚是况念佛心乎是故念佛之时此心便是圆融清净宝觉以此妙心念彼阿弥则彼三身何身不念求彼四土何土不生但随功行浅深品位高下耳问余心是法界何必念佛答余心是而逆念佛是而顺以顺翻逆故须念佛非法界有异也六境观相吞门十六等诸境事理两种观彼此互相吞如因陀罗网论曰境观相吞者事事无碍也事事所以无碍者由法界圆融不思议体作我一念之心亦复举体作生作佛作依作正既皆全体而作有何一法不即法界故曰一尘法界不小剎海法界不大多亦法界少亦X法界是以西方十六诸境吾心事理二观一一无非法界全体如帝释宫中因陀罗网虽彼此各是一珠而影入众珠虽影入众珠而东西照用有别境观亦然以境为事则观为理理能包事是为观吞境以观为事则境为理理能包事是为境吞观若观若境或一为事余为理或一为理余为事彼此互各相吞故如因陀罗网若然者我作观时西方依正巳在我观内我今身心巳在依正之中了此而求生安养可谓鴈过长空影沉寒水鴈绝遗踪之意水无留影之心七三观法尔门能观为三观所观即三谛全性以起修故称为法尔论曰三谛者真俗中也三观者空假中也忘情绝解莫尚乎真随缘应用莫尚乎俗融通空有莫尚乎中虗灵不昧吾心自空也物来斯应吾心自有也空有相即吾心自中也此性也非修也三谛也非三观也修之者称性照了也体达此心空洞无物谓之空照了此性具足万法谓之假融通二边不一不异谓之中然则即虗灵而应物也即应物而虗灵也空即假中也假即空中也中即空假也是称性而修也绝待而照也不思议之三观也首楞大定之司南也别论X如此若总论者或以吾心虗灵为空以所观万物为假以心境不二为中物吾心之物也何假而不空心万物之心也何空而不假即心即物即物即心何中而不空假是以观极乐依正以吾心一观之三观照彼一境之三谛无不可者以吾三观之一心照彼三谛之一境亦无不可者虎溪大师云境为妙假观为空境观双忘即是中忘照何尝有先后一心融绝了无踪尚何三观之不法尔乎八感应任运门我心感诸佛弥陀即悬应天性自相关如磁石吸鍼论曰诸佛众生同一觉源迷悟虽殊理常平等故曰诸佛是众生心内诸佛众生是诸佛心内众生迹此而言诸佛众生心精无时而不通㳷但诸佛无时不欲度生众生念念与之迷背故云一人专忆一人专忘若逢不逢若见非见然众生心忆佛念佛现前当来必定见佛去佛不远正由一理平等天性相关故得任运拔苦与乐况无量寿佛因中所发四十八愿誓取极乐摄受有情今道果久成僧那久满凡百众生弗忧佛不来应但当深信忆念数数发愿愿生西方如磁石与鍼任运吸取然磁能吸铁不能吸铜鍼X能合磁不能合玉犹佛能度有缘不能度无缘众生易感弥陀不易感诸佛岂非生佛誓愿相关者乎求生净土者信愿行缺一不可九彼此恒一门若人临终时能不失正念或见光见华巳受宝池生论曰往生传张抗为翰林学士课大悲呪十万遍愿生西方一日寝疾唯念佛号忽谓家人曰西方净土秪在堂屋西边阿弥陀佛坐莲花上翁儿在花池金沙上礼拜嬉戏良久念佛而化翁儿抗之孙也盖西方极乐世界乃吾心之一土耳娑婆世界亦吾心之一土耳约土有十万亿彼此之异约心而观原无远近众生自受生来为五阴区局真性不契心源念佛之人果报成熟将舍现阴趣生阴时净土莲华忽然在前唯心境界非有去来彼此之相故楞严云临命终时未舍暖触一生善恶俱时顿现纯想即飞必生天上若飞心中兼福兼慧及与净愿自然心开见十方佛一切净土随愿往生法智师云垂终自见坐金莲身巳是彼国生阴亦此意也十现未互在门行者今念佛功德不唐捐因中巳有果如莲华开敷X论曰圆顿教人顿悟心性无修而修修彼乐邦性中所具极乐由修显发而此心性竖贯三际横裹十虗佛法生法正法依法因法果法一念圆成是以念佛名为全性起修全修在性全性起修虽名为因全修在性因中有果以所具因法与所具果法同居一性心性融通无法不摄如莲花开敷花中有果况此心常住无生灭去来即今念佛之心便是当来华池受生时故初发心人极乐宝池巳萌莲种若精进不退日益生长华渐开敷随其功德大小炜烨其或懈退悔杂日渐憔顇若能自新华复鲜丽其或不然芽焦种败且此莲华人谁种植现未互在斯言有归也净土生无生论旧䟦幽溪大师以性具圆理阐净土法门着为生无生论初开演于新昌石城寺每一登座天乐盈空大众同闻事非虗诳诚五浊之大津梁登九莲之胜方便也比丘正知识䟦X此论以现前一念心无法不具为本具则必造故佛土佛身皆即我心今即以此本不可思议之一念念佛而西方依正圆妙三观生佛感应旷劫誓愿因缘总不出我现前念佛之一念如是则十方彼此三世因果凡小偏邪种种诸疑可以悉断矣后学成时识幽溪无尽法师净土法语门人正知较夫修行法门如来对证之良药也药随病广数逾恒沙求其至捷迳最简要者莫如念佛求生净土可谓疾成觉道之秘诀也盖出离生死仗三种力一自力二他力三本有功德力若惟务悟明心地裂无明网出爱欲河成佛作祖谓之自力是为没量好汉真大丈夫佛世及正法中诸大菩萨声闻及诸大祖师是其人也像末之世根器谫劣有虽修而不悟悟而不精内照似脱对境仍迷纵使不迷犹然坏器菩萨有隔阴之昏初果有入胎之昧方之博地安免随流此自力之无功出尘之不效一错百错实可寒心是以诸佛菩萨曲垂方便有仗他之法门焉此之法门经X论亦伙求其苦口叮咛极言称叹列祖弘通人心崇奉惟极乐世界念佛一门为究竟言言阐净土之惟心句句演弥陀之本性悟此者达生心与佛心平等心土与佛土无差修此者获妙观与妙境相符自力与他力兼济况本有功德之力无始性具者因此全彰旷劫积累者借之顿发故得娑婆报满净土现前莲华化生不迷生阴一入永入更不退转故生者皆是阿鞞䟦致其数甚多比在娑婆入道尘境麤强险难恶涂无处不有者固不侔矣然而说之匪难行之为难行之匪难心要为难此昔人所诫我辈当遵杨次公云爱不重不生娑婆念不一不生极乐夫念佛以一其心恳切持名专志不乱尚矣然或忘而不能念念而不能一无他情爱之所牵也夫轻爱以袪其妄斩断情根脱离爱网尚矣然或念而不能忘忘而不能尽无他心之不能一也娑婆有一爱之不轻则临终为此爱所牵矧多爱乎极乐有一念之不一则临终为此念所转矧多念乎夫爱有轻焉重焉厚焉薄焉正报焉依报焉历举其目则父母妻子昆弟朋友功名富贵文章诗赋道术技艺衣服饮食屋室田园林泉花卉珍宝玩物不可枚尽大而重于泰山小X而轻于鸿毛有一物之不忘爱也有一念之不遗爱也有一爱存于怀则念不一有一念不归于一则不得生呜唿爱不重不生娑婆念不一不生极乐此两语刮瞖眼之金錍治膏肓之圣药凡有志于求生极乐者宜书于屋壁铭于肌肤时时庄诵念念提撕于娑婆之爱日求其轻极乐之念日求其一轻之又轻之以渐阶乎无一之又一之以渐邻乎极果能如此虽未脱薉邦不是娑婆之久客未生宝所巳是极乐之嘉宾临终正念现前往生极乐必矣或问轻爱有道乎曰轻爱莫要乎一念一念有道乎曰一念莫要乎轻爱或者筦尔谓曰师言首鼠两端俾学者何从曰非两端也欲明一念之所以也盖念不一由散心异缘使然散心异缘由逐境纷驰使然娑婆有一境则众生有一心众生有一心则娑婆有一境聚缘内摇趣外奔逸心境交驰爱若尘沙故欲轻其爱者莫若杜其境众境皆空万缘都寂万缘都寂一念自成一念若成则爱缘俱尽矣故曰欲一其念莫若轻其爱欲轻其爱莫若一其念爱之与念势不两立若明暗之相背也曰杜境有道乎曰余所谓杜境者非屏除万有也亦非闭目不观也即境以了其虗会本以X空其末也万法本自不有有之者情故情在物在情空物空万法空而本性现本性现而情念息自然而然非加勉强楞严所谓见与见缘并所想相如虗空花本无所有此见及缘元是菩提妙净明体云何于中有是非是是以欲杜其境莫若体物虗体物虗则情自绝情绝则爱不生而惟心现念一成故圆觉云知幻即离不作方便离幻即觉亦非渐次一去一留不容转侧功效之速有若桴鼓学道之士于此宜尽心焉又曰轻爱与一念同乎异乎对曰能轻娑婆之爱未必能一极乐之念能一极乐之念必能轻娑婆之爱此约无志有志间说也实则爱非念一不忘念非忘爱不一两者工夫初无间然又曰轻爱既闻命矣一念奈何对曰一念之道有三曰信曰行曰愿不疑谓之信苟有疑焉心不得一矣是以求生极乐以敦信为始必须偏读大乘广学祖教凡是发明净土之书皆须一一参求悟极乐原是我惟心之净土不是他土了弥陀原是我本性之真佛非是他佛大要有二悟妙有徧周徧具以为欣净之本悟真空圆离圆脱以为舍薉之原第二修行者敦信如目视修行如足行信而不行犹有目无足行而不信犹有足无X目是故信解既备应当念佛修行如目足兼备能到凉池行门有二一正二助正行复二一称名二观想称名如小本弥陀经七日持名一心不乱有事一心理一心若口称佛名系心在缘声声相续心心不乱设心缘外境摄之令还此须生决定心断后际念拨弃世事放下缘心使念心渐渐增长从渐至久自少至多一日二日乃至七日毕竟要成一心不乱而后巳此事一心也苟得此巳则极乐之净因成就垂终之正念必然身无病苦不受恶缠预知时至身心欢喜吉祥而逝坐脱立亡亲见弥陀垂光接引得生净土必矣理一心亦无他但于事一心中念念了达能念之心所念之佛三际平等十方互融非空非有非自非他无去无来不生不灭现前一念之心便是未来净土之际念而不念无念而念无生而生生而无生于无可念中炽然而念于无生中炽然求生是为事一心中明理一心也二观想者具如观无量寿佛经境有十六观佛最要当观阿弥陀佛丈六之身作紫磨黄金色像立华池上作垂手接引状身有三十二种大人相相有八十种随形好作此想者亦有事理事则以心系佛以佛系心初观足下安平如奁底X次观具千辐轮相如是次第逆缘至顶中肉髻复从肉髻顺缘至足底了了分明无分散意理一心者经云诸佛如来是法界身入一切众生心想中是故心想佛时是心即是三十二相八十种好是心作佛是心是佛诸佛正徧知海从心想生是故汝等应当系念彼佛此义具明微妙三观如观经疏妙宗钞中说然此二种正行当相须而进凡行住睡卧时则一心称名凡趺坐时则心心作观行倦则趺坐以观佛坐出则经行以称名苟于四威仪中修之不间往生西方必矣二助行亦有二一世间之行如孝顺父母行世仁慈慈心不杀具诸戒律一切利益之事若能回向西方无非助道之行二出世之行如六度万行种种功德读诵大乘修诸忏法亦须以回向心而助修之无非净土行也更有一种微妙助行当历缘境处处用心如见眷属当作西方法眷想以净土法门而开导之令轻爱以一其念永作将来无生眷属若生恩爱时当念净土眷属无有情爱何当得生净土远离此爱若生瞋恚时当念净土眷属无有触恼何当往生净土得离此瞋若受苦时当念净土无有众苦但受诸乐若受乐时当念净土之乐无央无待凡历X缘境皆以此意而推广之则一切时处无非净土之助行也第三愿者夫净土舟航要以信为柁行为篙橹樯缆愿为风帆无柁则无所指南无篙橹樯缆则不能运行无风帆则不能破浪疾到故次行以明愿也第愿有通别有广狭有徧局通如古德所立回向发愿文别则各随巳意广谓四弘上求下化狭谓量力决志往生局如课诵有时随众同发徧则时时发愿处处标心但须体合四弘不得师心妄立大率所发之愿别胜于通通恐随人语转别则自巳标心然随通文而生决志虽通而别若于别文而生滥漫别亦成通又广胜于狭广则发心大克果胜狭则悲愿浅获果劣又徧胜于局局则数数间断徧则念念圆成如此三法可以期生净土速觊弥陀一切净土法门举不外乎是矣净土法语净土十要卷第九X净土十要X卍XXX灵峰蕅益大师选定净土十要卷第十述曰世有两般人于净土法门必不能入禅者执悟门矜自力视念佛不啻依草附木摇尾乞怜儒者咀名理艳清言视念佛不啻臭腐残馊食唾欲欧此两者一如长眙深瞫而不见䀹毛一如覔龙肝凤髓而厌弃本分茶汤也何从接而入哉傥冀其入须向此人眼底盘踞鸱蹲扬声大唿使其睒䁑失据或俟枵腹垂涎时进以箪食豆羮使其馋𩞉厌足然非寻常禅者儒者及念佛者可能也禅能灭却正法眼藏灼见永明楚石用处儒能裂断文字缚彻悟君子之道果造端乎夫妇之知能然后从而发挥净土庶可死两般人偷心耳袁宏道身为横埽千军之儒英又为跳踉井干之禅擘乃能百尺竿头得一退步合西方言教而论断之使上两般人不能不屈骄折傲俯从而窥才一俯窥心胆俱寒肺腑尽夺匪仗阿弥神力未易有此也嗟乎坛经之警䇿既杳世徒闻破斥安养之谭龙谿之宗说双亡世徒有寻僧说禅之号西方丰蔀日斗俱蔽矣合论出于净宗弊极之年阐教救时X于今为烈灵峰收为一要卷当第十志殿也评点西方合论序唯大彻大悟人始可与谈念佛三昧否则百姓之与知与能犹远胜仁者见之谓之仁智者见之谓之智也达磨西来事出非常有大利必有大害呜唿先辈幸得大利今徒有大害而巳谁能以悟道为先锋以念佛为后劲稳趋无上觉路者耶袁中郎少年颖悟坐断一时禅宿舌头不知者以为慧业文人也后复深入法界归心乐国述为西方合论十卷字字从真实悟门流出故绝无一字蹈袭又无一字杜撰虽台宗堂奥尚未诣极而透彻禅机融贯方山清凉教理无余矣或疑佛祖宗教名纳老宿未易徧通何少年科第五欲未除乃克臻此不知多生熏习非偶然也传闻三袁是宋三苏后身噫中郎果是东坡佛法乃大进矣予每谓明朝功业士远不及汉唐宋理学则大过之阳明一人直续孔颜心脉佛门居士唐梁肃宋陈瓘明袁宏道盖未可轩轾也忠肃初年偶疑金刚为泥人揩背语遂为禅者所笑试读彼三千有门颂可复笑乎中郎少年风流洒落亦为缁素所忽试X读彼西方合论可复忽乎呜唿今人不具看书眼何怪乎以耳为目也哉特集吴门所刻标註并为评点以表彰之重谋付梓用广流通普使法界有情从此谛信念佛法门至圆至顿高超一切禅教律统摄一切禅教律不复有泣岐之叹也辛卯夏四月北天目蕅益沙门智旭拜述曾有缁素共阅此序一人大拂一人把玩不置数人倾服余谓数人曰大彻悟人与与知与能之百姓相去几何皆拟议余又问设使未悟以何为先锋复拟议余为指大拂者曰此公若解倾服定不类公等又为指把玩者曰此公得其毛公等不属于毛时数公互相顾笑而拂玩两公默然然则具择法眼诚难乎哉附记于此西方合论原序香光子避嚣山剎修净业一禅人阔视高步过舍而谭见案上净土合论阅未终篇抗声曰此之法门原用接引中下中下根智慧轻微业力深重以忆佛念佛获生净土如石附舟可以到岸吾辈洞了本源此心是佛何处觅佛此心是土何处见土实际理中觅X生佛去来生死三世相无一毛头可得才说成佛巳是剩语何得更有分净分薉舍此生彼之事伹应于此悟去作一自在闲人淫怒痴皆平等道场如如不动何乃舍巳佛拜金铜且谓悟与未悟皆宜修习无事生事吾所不晓香光闻而太息曰若所言止图口角圆滑不知一举足将坠火阬也生死无常转盻即至如何熟记宗门见成相似语以为究竟都云我巳成佛不必念佛若约理言一蚤一蝨皆具如来清净觉体诸佛成正觉众生堕三涂本体未尝增减生死涅槃等是妄见无诸佛无众生于此证入亦无能证之人所证之法泯绝心量超越情有大地无寸土佛之一字向何处安至于进修法门于无修证中修证无差等中差等千差万别虽位至等觉尚不知如来举足下足处从上祖师所以呵佛斥教一切皆遮者因人滞教相随语生解不悟言外之本体漫执语中之方便一向说心说性说空说幻顿渐因果无不晓通及问本命元辰便将经论抵对除却现成言语依旧茫然所谓数他家钱巳无亚分或有真实修行之士佛性不明辛苦行持如盲无导止获人天之果不生如来之家诸祖知其弊端遂用毒手刬言语塞解X路拶情识令其苦参密究逆生灭流生灭情忘取舍念寂始识亲生父母历劫衣珠却来看论看经一如道家中事然后如说修进以佛知见净治情缘拜空花如来修水月梵行登阳𦦨阶级度谷响众生不取寂证是谓佛种正如杲日当空行大王路不同长夜趋走攀棘堕荆岂谓一悟以来即同极果岑大虫谓果上涅槃天下善知识未证以功未齐于诸圣但明见佛性亦得名善知识也弘辨禅师曰顿明自性与佛同俦然有无始染习故假对治令顺性起用如人喫饭不一口便饱沩山曰初心从缘顿悟自理犹有无始旷劫习气未能顿净须教渠净除现业流识即修也不可别有法修行趣向夫诸祖为人壁立万仞火聚触即烧刀林动便创未曾开口巳隔千山至机缘之外平实商量未尝绝阶级遮修行传灯铁中分明详悉大慧中峰言教尤为紧切血诚勉旃惟恐空解着人堕落魔事何曾悟后不假修行后世不识教意不达祖机取喝佛骂祖破胆险句为行持昔人为经论所障是杂食米麦不能运化后人饱记禅宗语句排因拨果越分过X头是取大黄巴豆为茶饭也自悞悞人弊岂有极是以才入此门便轻十方如来莫不云无佛可成无行可修见人念佛则曰自性是佛见修净土则曰即心是净言参禅尊之九天言念佛蹂之九地全不思参禅念佛总之为了生死同是出苦海之宝筏越界有之桥梁事同一家何胜何劣参门所悟亦有浅深念佛所修亦有高下如何执定参者即是上器念者便为下根达磨西来巳云二百年后明道者多行道少说理者多通理少今传灯录中如麻似粟同云入悟其实迥分至如般若缘深灵根夙植伽陵破卵香象截流见根宗于片言显威用于一喝一闻千悟得大总持或有怀出世之心具丈夫之志舍尘情究大事不怙小解惟求实知甞胆卧薪饮冰吞蘖三四十年后或遇明师痛与鍼札偷心死尽心华始开此后又须潜行密修销融余习法见尚舍况非法耶赵州除粥饭是杂用心涌泉四十年尚有走作香林四十年打成一片业业兢兢如护头目直至烟消灰灭自然一念不起业不能拘生死之间随意自在诘其所证恐亦未能超于上品上生之上何以明之龙树菩萨宗门鼻祖也大智慧大辩才住持佛法世尊遥为授X记不过曰证初欢喜地往生安乐国而巳而观经上品上生剎那亦证初地今宗门诸大祖师纵见离盖缠语出窠臼岂能即过龙树龙树悟无生无相之宗具不堕阶级之见而生于安养与上上辈所证正等则禅人所证岂能独超良以上下生解第一义还同禅门之悟深信因果还同禅门之修止念佛往生别耳吾以为悟修之士既不能取无余涅槃同如来又不肎取有余涅槃同二乘必入普贤行愿之海若非舍一身受一身济度众生则从一剎至一剎供养诸佛既见诸佛还同往生究竟与上上生止在鴈行伯仲之间何以高视祖师轻言净侣其或悟门巳入休歇太匆智不入微道难胜习一念不尽即生死之根业风所牵复入胎狱如五祖戒为苏子青草堂作鲁公隔阴之后随缘流转道无长而有消业有加而无减纵般若缘深不落三涂而出房入房亦太辛苦还视中下往生辈巳天地不足喻其否泰矣况后世宗风日下人根日漓发心既多不真功夫又不纯一偶于佛祖机锋知识涎沫悟得本来成佛处当下即是处意识行不到语言说不及处一切不可得不可得亦不可得处将古人语句和会无不相似即云驰求X巳歇我是无事道人识得烦恼如幻则恣情以肆烦恼识得修行本空辄任意以坏修行谓檀本空也反舍檀取悭忍本空也反听随寘忍言戒则曰本无持犯何必轻犯重持言禅则曰本无定乱何必舍乱取定听情顺意踏有谭空既云法尚应舍何为复取非法既云真亦不求胡为舍之求妄既云修观习定皆属有为之功何独贪利求名偏合无为之道爱憎毁誉之火才触即高生老病死之风微吹巳动争人争我说是说非甚至以火性为气魄以我慢为承当以谲诈为机用以诳语为方便以放恣为游戏以薉言为解黏赞叹破律无行之人侮弄绳趋尺步之士偏显理路故穷玄极妙莫之踪由尽刬行门故纵意任心无复规矩口言往生是小乘法令人修习巳乃宴然或至经年不拜一佛不礼一忏不转一经反看世间不必有之书行道人不宜行之事使后生小子惟寻见解专逞聪明才有所知即为一超直入轻狂傲慢贡高恣睢口无择言身无择行成羣作队舞弄猖狂父既报讐子遂行劫写乌成马展转差譌不念世间情欲无涯隄之尚溢如何日以圆滑之语共破因果之门决其防藩导以必流自悞悞人安免沦坠若X不为魔所摄定当永陷三涂剑树刀山报其前慝披毛戴角酬还宿殃莫云悟达之人业不能系夫业不能系非谓有而不有正以无而自无生既随境即趋死安得不随业攸往眼前一念瞋相即怪蟒之形一念贪相即饿鬼之种无形之因念甚小有形之果报甚奢情念介然识田持之千万劫簸终不遗失如一比丘以智慧故身有光明以妄语故口流蛆虫一言之微得此恶果虽有光智终不能消今烦恼无明炽然不断欲以相似见解冀消恶业而出三涂无有是处向使此等不得少以为足常如说以修行终不自言巳悟即心是佛岂可复同中下念佛求生了达生本无生不妨炽然求生即心是土莲邦不属心外不释礼拜不舍念诵智力行力双毂竝驱方当踞上品莲台坐空中宝阁香积朝饭满月夕游回视胎生人民彳亍宝地不闻法语不见法身象马难羣鸡凤非类何况人天小果瓮中蚊虻者哉而乃枵腹高心着空破有卒以偏执之妄解撄非常之苦报不与阿弥作子却为阎罗之囚不屑净众传镳却受阿旁之指弃宝林而行劒树舍梵音而听叫号尚不能与世间无知无见行少善少德生于人天者俦毫𨤲有差天X地悬隔可不哀欤然则宗门中人上未必能超上品而下之巳堕三途故知此道险难未易游履成则为佛败则为魔王贼判于指弹卿烹别于目瞤苦乐之分宜早择矣今代悟门一脉不绝如线鼓钟之下寂寥无人止有二三冠缨路途端直然既为俗士不同释子戒律缚身方寘身大火之中浸心烦恼之海虽戒营干世事内依稀得一入门而道力甚浅业力甚深极粗莫如淫杀之业犹不能折身不行何况其细生死边际安能脱然徒见豪奢如于頔奸恶如吕惠卿夏竦躁进如张天觉风流艳冶如白乐天苏子瞻等皆列传灯摩肩列祖便谓一切无碍别有源流不知彼等诸人虽具正见若谓从此不受分段业不能牵吾未敢许方当长夜受报未有了期故知念佛一门于白衣尤为喫紧业力重仰仗佛力获免长沦如负债藏于王宫得不抵索既生佛土生平悟解皆不唐捐生死催人出息难保早寻归路免致乱忙纵使志在参禅不妨兼以念佛世间作官作家犹云不碍况早晚礼拜念诵身心宴如者乎且借念佛警绵可提参禅之怠借参门洞彻可坚净土之归适两相资最为稳实如此不信真同下愚石头居士少志参禅X根性勐利十年内洞有所入机锋迅利珠语走盘寻常与人论及此事下笔倾湫不蹈祖师陈言直从胸臆流出活虎生龙无一死语遂谓了悟无所事事虽世情减少不入尘劳然弄月嘲风登山玩水文酒苑骚雅场嬾慢疎狂未免纵意如前之病未能全脱所幸生死心切不终陷溺痛念触途成滞见境生心浮解实情未能相胜始约偏空之见涉入普贤之门又思行门端的莫如念佛而权引中下之疑未之尽破后博观经论始知此门原摄一乘悟与未悟皆宜修习于是採金口所宣菩萨所阐诸大善知识所挥附以巳意千波兢起万派横流诘其汇归皆同滥始其论以不思议第一义为宗以悟为导以十二时中持佛名号一心不乱念念相续为行以六度万行为助因以深信因果为入门甫成而同参发心持戒念佛者五人共欲流通以解宗教之惑香光根微识劣久为空见所酖肆志纵情有若狂象去年沉湎之夜亲游鬲子地狱烈火洞然见所熟谭空破戒亡僧形容尫羸跛足而过哭声震地殆不忍闻及寤身毛为竖遂亦发心归依净土后读此论宿疑冰释所以今日不惮苦言病夫知医浪子怜客汝宜尽刬旧日知见X虗心诵习自当有入生死事大莫久迟疑于是禅人悲泪交集自云若不遇子几以空见赚过一生子生我矣恳案集作礼而去时万历庚子仲春廿三日也袁宗道伯修甫书于白苏斋西方合论荷叶菴石头道人袁宏道撰述上生居士袁中道参定古郢门人张五教笔受双径沙门如奇标旨蕅益沙门智旭评点夫滞相迷心有为过出着空破有莽荡祸生达摩救执相之者说罪福皆虗永明破狂慧之徒言万善总是灭火者水水过有沉溺之灾生物者日日盛为枯焦之本如来教法亦复如是五叶以来单传斯盛迨于今日狂滥遂滋谬引惟心同无为之外道执言皆是趋五欲之魔城不思阿难未得尽通头陀摈斥摩达微牵结使尊者呵讥蝉翅薄习宝所斯远丘山崇X垢净乐何从楞伽传自达磨悟修竝重黄梅流通般若空有双圆未闻一乘纲宗呵叱净戒五灯嫡子贪恋世缘昔道士着鬼田父以汤沃醒士以辟鬼符为谢闻者笑之今之学者贪瞋邪见炽然如火欲为人解缚何其惑也余十年学道堕此狂病后因触机薄有省发遂简尘劳归心净土礼诵之暇取龙树天台长者永明等论细心披读忽尔疑豁既深信净土复悟诸大菩萨差别之行如贫儿得伏藏金喜不自释愚菴和尚平倩居士谋余裒集西方诸论乃宗古德要语勒成一书命曰西方合论始于己亥十月廿三日成于十二月廿二日既寡检阅多所脱漏唯欲方便初心尚期就正有道略稽往哲分叙十门第一剎土门第二缘起门第三部类门第四教相门第五理谛门第六称性门第七往生门第八见网门第九修持门第十释异门第一剎土门夫一真法界身土交参十佛剎海净薉无别秪因众生行业有殊诸佛化现亦异或权或实或偏或圆或暂或常或渐或顿一月千江波波具涵净月万灯一X室光光各显全灯理即一谛相有千差若非广引灵文众生何所取则爰取诸教略叙十门一毗卢遮那净土二惟心净土三恒真净土四变现净土五寄报净土六分身净土七依他净土八诸方净土九一心四种净土十摄受十方有情不思议净土一毗卢遮那净土者即诸佛本报国土十莲华藏世界海一华藏最下世界皆有十佛世界微尘数广大剎清净庄严一一广大剎复有十佛世界微尘数小剎围遶倍倍增广一一华藏世界皆满虗空互相彻入净薉总含重重无尽如法而论一毛一尘各皆具此无尽法界佛及众生无二无别或曰此众生实报庄严不同权教推净土于他方是为实教或曰众生虽具此实报争奈真如无性不能自证非假方便由权入实众生岂有证毗卢之日也答约诸佛化仪则可实相土中无此戏论毗卢遮那此云徧一切处徧一切处即无量寿表义岂有胜劣如来说阿弥在西方亦如大云经阿弥陀佛言释迦在娑婆也夫释迦为主则释迦徧一切而阿弥为所徧之一处阿弥X为主则阿弥徧一切而释迦为所徧之一处如一人之身自唿为自他唿为他故自自时不妨为一切人之他他他时不妨为一切人之自以是义故自他不成自他不成自亦徧一切处他亦徧一切处岂定有他方可执是故西方毗卢非自他故何以故毗卢无不徧故若言权言方便即有不徧不徧者毗卢之义不成二惟心净土者直下自证当体无心即是净土维摩经直心是菩萨净土菩萨成佛不谄众生来生其国深心是菩萨净土菩萨成佛具足功德众生来生其国大乘心是菩萨净土菩萨成佛大乘众生来生其国乃至欲得净土当净其心随其心净则佛土净夫心是即土之心土是即心之土心净土净法尔如故此语岂非西方註脚多有执心之士卑西方法门为单接钝根者由心外见土故也夫念即是心念佛岂非心净心本含土莲邦岂在心外故知约相非乖惟心称心实碍普度矣三恒真净土者即灵山会上所指净土引三乘权教菩萨令知此土即薉恒净诸众信而未见夫薉性本寂俗相恒空故菩萨居薉恒寂入俗常空正显净义X但众生执海难清识绳易缚言业本空则恣情作业言行无体即肆意冥行犯永嘉所呵堕善星所坠以致生遭王难死为魔眷者往往而是嗟夫使尽大地皆菩萨斯言诚为利益傥菩萨少而凡夫多则斯言之利天下也少而害天下多矣四变现净土者法华三变净土移人天于他方维摩足指按地即时大千世界若百千珍宝严饰此是如来暂令显现亦是法尔然智如鹙子尚且如盲劣根众生无由获见且人天置诸方外全无接引之缘神力暂现还无讵是恒常之土岂若安养净邦尘劫常住阿弥慈父十恶不遗者哉国土胜劣居然可知五寄报净土者四禅地中摩醯首罗天如来于彼成等正觉起信论菩萨功德成满于色究竟处示一切世间最高大身藏和尚谓别十地寄报十王第十地寄当此天王即于彼示成菩提然彼天虽三灾不到未若莲邦直出三界以在色究竟故六分身净土者涅槃经度三十二恒沙佛土有世界名无胜我于彼出现为化众生于此界转法轮又佛谓央崛我住无生际而汝不觉知东方有佛往问之X彼佛言释迦即是我身大意谓彼净土是佛实报此是分身虽彰一佛报境未具摄化之义佛分上即有众生分上即无未为殊胜七依他净土者梵网经我今卢舍那方坐莲华台周帀千花上复现千释迦一花百亿国一国一释迦等者以初地化百剎有百叶之花二地化千剎则有千叶三地万叶四地亿叶次第倍增依他受用身分示报境入地乃见非如莲池会上十念众生顿见净佛国土八诸方净土者如东方药师南方日月灯上方香积佛佛各有净土皆是实报庄严或佛神力显现或菩萨诣彼供养缘彼佛未言摄生故众生无缘生彼即妙喜世界虽有往生者未闻无动有普引之言且有须弥诸山及鬼神妇女严净不如安养也又瑠璃世界释迦亦劝往生然药师经正旨为助生极乐劝人息灭惑业成就念佛三昧还同折门教意非比阿弥如来纯以念佛摄一切人往生彼土也九一心四种净土者一凡圣同居土分净薉二类薉土之中凡圣各二凡二者一恶众生即四趣也二善众生即人天也圣二者一实圣即四果辟支通教六X地别十住圆十信后心通惑虽尽报身犹在皆名实也二权圣谓方便实报寂光土中法身菩萨及妙觉佛为利有缘应生同居皆是权也是等与四趣共住故名薉土净土者如妙喜国虽有铁围男女之类以无四恶趣故名净也二方便有余土谓二乘三种菩萨破见思惑证方便道舍分段身而生界外故曰方便而尘沙别惑无明未断故曰有余释论出三界外有净土声闻辟支佛出生其中受法性身非分段也三实报无障碍土纯诸法身菩萨所居尽尘沙惑分破无明得真实果而无明未尽润无漏业受法性报身亦名果报国仁王经三贤十圣住果报以观实相发真无漏感报殊胜故名实色心不二毛剎相容故名无障碍华严因陀罗网世界是也四常寂光土妙觉极智所照如如法界名之为国亦名法性身但一真如佛性非身非土而说身土离身无土离土无身诸佛如来所游居处妙宗曰经论言寂光无相者谓巳尽染碍之相非如太虗空无一物良由三惑究竟清净则依正色心究竟显明大经曰因灭是色获得常色受想行识亦复如是仁王称为法性五阴是为极果巳X上四土名义迥别虽一切净薉佛土各具此四只在一心而境界不同非异成异是故同居是退地方便是亦退亦不退地谓退堕二乘不退堕凡夫实报是不退地寂光是非退非不退地但有竖出义无横具义故最初同居一关无不思议因果可论也十摄受十方有情不思议净土者即阿弥陀佛西方极乐净土其中大功德海大悲智海大愿力海若具说者假使尽十方诸佛菩萨声闻辟支下至蜎飞蝡动草木瓦砾邻虗微尘之类一一具无量口口一一具无量舌舌一一出无量声常说倍说炽然说无间说经百万亿尘沙阿僧祇劫亦不能尽且约五义释之一谓阿弥身中有无量众生众生身中有无量阿弥国土亦然是故一众生念阿弥一阿弥见众众生念阿弥众阿弥见众生念念阿弥即念念阿弥见若众生身中无阿弥者阿弥不见如阳燧中能得火不能得水故阿弥身中无众生者阿弥亦不见如胎中儿与母俱不与石女俱故是故身含身身含身身土含土土含土土身土交含重重无尽是身土不思议义二谓若离性言土土即心外是幻化故幻化即断灭相众生不生若即性言土性是有形是一定故一X定即无变易众生亦不生即性即相非性非相存非非亡存即即坏是性相不思议义三谓即念佛即见佛即成佛即度生一时具足如人三十至四十岁无间断相若离三十至四十者中间即有分限而我此身无分限故若由三十至四十者中间即有相续而我此身乃至相续不可得故念佛因果亦复如是是因果不思议义四谓若阿弥因念而来此众生因忆佛而生彼即有去来有去来即有程途有程途即有险易般舟三昧曰不于是间终生彼间佛剎佛无所从来我亦无所至先德云生则决定生去则实不去如天鼓鸣远近齐闻非去来故如水中月东行则东西行则西非去来故是去来不思议义五谓如澄潭山影如春旸百草如众生业力如日月光相如胎中根如身中我如齿坚舌柔如眉横发长是毕竟不可思议不思议义所以十方诸佛吐心吐胆亦只道得希有难信而巳虽大千舌相讵能分疏其万一哉孔子曰夫妇之愚可与知及其至也圣不知至哉言也无量法门一以贯之矣第二缘起门夫乐鲍肆者不念檀栴非实不念以不厌故乍使引X之晤室爇栴炙沉不终日而悲其昔之薉厌离之不早也夫生死臭薉愈于鲍肆众生贪嗜倍彼蝇蚋诸佛为鬻香长者愍一辈人天没溺浊海是故阿弥导师广开香严之肆释迦慈父确指净域之门尽大地无非贫儿一佛号便为资本莫离十念足验诚言塞鼻臆腥久当自厌今约西方起教略分十义一一大事二宿因深三显果德四依因性五顺众生六薉相空七胜方便八导二乘九坚忍力十示真法一一大事者众生处五浊世如囚处狱等不等罸未有一得免者以入狱者皆罪人处人天六道者皆业报分段之身故也然人入狱无刻不求出离良由狱之煎苦难忍难堪棘墙外更有许大安乐世界此之苦乐但入狱者无不知也今众生以烦恼为家以生死为囿系心衣冠之囚长适情金玉之桁杨岂知大铁围山是我棘墙三界法场之外各有家乡田地也诸佛悯此酸心痛骨为分别净薉指以脱归路程而岁久抛业之人了无归处又大建宅舍以安之一则往来狱门为治道途一则长伺狱外修饰旅馆如是X之恩何由可报嗟夫烛长夜揭覆盆诸佛不惜垂手众生何苦恋恋也经云如来为一大事出现于世大事者即此事也众生反恋毛头许事以小易大甘心瘦死何哉二宿因深者一正因即三世诸佛与诸有情自清净体如万象依空山川依地谷依种子花果依仁若无此因佛果不成一切悲智纯依此因而得建立长者论如来藏身诸佛智海莫不居中若不见法身一切福智大慈大悲总属生灭法身者即正因是二正愿如本经法藏比丘于自在王如来所发四十八大愿一愿不成不取菩提此依自性无量悲智发如是不可思议愿力非心外见有众生发愿欲度以众生非心外故三正行如本经法藏发愿巳如是安住种种功德修如是菩萨行经无数亿那由他百千劫又一向出生菩萨经阿弥昔为太子闻此妙法七千岁胁不至席不念爱欲财宝不问他事常独处止意不倾动复化八千亿万那由他人得不退转此自性行持自性精进非有作功德虽历亿劫不离一念以微妙法门离一切行一切劫故是谓正因正愿正行如伊三点缺一不成非作得非不作得先德云根深果茂X源远流长宿因既深教起亦大然乎哉三显果德者华严普贤行愿品诸佛如来因众生而起大悲因大悲生菩提心因菩提心成等正觉如旷野有大树王若根得水枝叶华果悉皆繁茂生死旷野菩提树王亦如是一切众生而为树根诸佛菩萨而为华果以大悲水饶益众生则能成就诸佛菩萨智慧华果是故诸佛取佛果者依于众生若无众生佛果不成如汉祖以救民故有百战以百战故登宝位登宝位故百姓乐业若无百姓即无如上等事究而论之凡行一德一事一利一名者无众生皆悉不成是故我无众生即不成我众生是依我即正众生是正我即依人我平等依正无碍是法尔故法尔即自然果德故向外建立不成果义四依因性者一切众生皆有如是净性譬一精金冶为钗钏溺器金性是一溺器者具薉非金薉故生佛亦然同一净性但以钗钏溺器而有差别非是性异是故博地凡夫十念即生者以本净故阿弥陀佛欲摄受是众生即摄受者以众生本净故如镜中之光非不磨得非从磨得生净土者非是行愿及与念力X所能成就何以故念行如鑪锤等但能销金无别有金生故五顺众生者乐儿童者以竹马乐老耄者以笻鸠众生所重惟宝玉衣食故有自然七宝楼阁妙丽衣服饮食等事辟火宅诸儿非羊鹿等车决不肎出出巳纯与大车如来顺众生情说阿弥宝土众生生巳各各自见细妙净相无可比喻方知琉璃砗磲犹如瓦砾如达官贵人向田舍儿说王宫精丽姑就彼极珍异者为拟向非情量所及如对生盲说色无所用其方比矣六薉相空者智论有一子喜在不净中戏聚土为谷以草木为鸟兽人有夺者瞋恚啼哭其父思惟此事易离小大自休众生爱着不净臭身及种种五欲信等五根成就时即能舍离何以故若小儿所着是真物虽至百岁着之转深若众生所着物实有者虽得五根亦不能舍以诸法空诳不实众生所着即易为训化如人少悦色壮营官老嗜利若实可好者不应年变月易以变易故伹是情妄如梦中人唤之即醒若梦实者虽唤无益以俱非实是故佛为一切众生说净土法门X七胜方便者此方便非自力亦非他力自性海中具有如是自在功德一切现成是故一句圣号无复烦词十念功成顿超多劫如万窍怒号力在扶摇因窍显故幽谷洞明功在晨曦因谷见故一线蚁孔能穿连山之堤是水力因蚁透故一叶苇席能运万斛之舟是风力因苇张故总皆法界性海无作无为不思议力所现非自非他自他具足故有如是殊胜方便是谓捷中之捷径中之径舍此不修是真愚痴八导二乘者二乘避境趋寂证假涅槃不得如来法身受业惑苦一者无明住地不得至见烦恼垢浊习气臰薉究竟灭尽净波罗蜜果二者因无明住地有虗妄行未除灭故不得至见无作无行我波罗蜜果三者因微细虗妄起无漏业意生诸阴未除尽故不得至见极灭远离乐波罗蜜果四者变易生死断续流注不得至见极无变易常波罗蜜果以是四种业惑未证真理如来悯之教令回断灭心修净土行令知即空不断即有不常乘大乘智入涅槃海九坚忍力者龙树曰菩萨学般若波罗蜜常欲不离诸佛何故未入菩萨位未得阿鞞䟦致受记莂若离X佛便坏诸善根没在烦恼自不能度安能度人如人乘船中流坏败欲度他人反自没水如少汤投大氷池虽消少处反更成氷以少功德无方便力欲化众生虽少利益反更坠落声闻辟支虽有涅槃利益无一切智故不能教导菩萨如象没泥非象不能出菩萨若入非道唯佛能救同大道故复次菩萨作是念我未得佛眼如盲无异若不为佛所导则无所趣错入余道设闻佛法异处行者未知教化时节行法多少复次菩萨见佛或眼见心清净若闻所说心则乐法得大智慧随法修行而得解脱如是等值佛无量益利岂不一心常欲见佛如婴儿不应离母行道不离粮食大热不离凉风冷水大寒不离火度深水不离船病人不离良医菩萨不离诸佛过于上事父母亲属知识人天王等皆不能如佛益利佛益利诸菩萨离诸苦处住世尊之地问云何得不离诸佛答众生有无量劫罪因缘虽行福德智慧薄少虽行智慧福德薄少菩萨求佛道要行生忍法忍行生忍故一切众生中发慈悲心灭无量劫罪得无量福德行法忍故破诸法无明得无量智慧二行和合须世世不离诸佛复次菩萨常爱乐念佛故舍身受身恒得值X佛如众生习欲重受婬鸟身瞋恚多生毒虫中菩萨不贵转轮圣王人天福乐伹念诸佛故随心所重而受身形复次菩萨常善修念佛三昧因缘故所生常值诸佛所以天如禅师或问谓悟达之士政愿求生汝伹未悟悟则净土之趋万牛莫挽者此也又云汝将谓一悟之后习漏永除便不退转耶更无徧学佛法修行证果等事耶便上齐诸佛入生入死不受障缘所挠耶审如是诸大菩萨修六度万行经恒沙劫者是皆媿汝教有声闻出胎之昧菩萨隔阴之昏况近时薄解浅悟自救不了者乎纵悟处深远行解相应奈何未登不退力用未充居浊恶化刚强先圣未许如未完不固之舟济多人于恶海自他俱溺其理必然故往生论欲游戏地狱门者必生彼土得无生忍巳还入生死救苦众生以此因缘求生净土先圣云未得不退转位不可混俗度生未得无生法忍要须常不离佛譬如弱羽只可傅枝今释迦巳灭弥勒未去四恶趣苦因果牵缠外道邪魔是非扇乱女色淫声之相惑恶缘薉触之交侵无现佛可依又境缘所挠初心悟达之人尠不遭其败者所以世尊殷勤指归极乐良有以也盖彼弥陀现在说法乐土境缘X种种清净傥依彼佛忍力易成高证佛阶亲蒙授记然后出化众生去来无碍多见今之禅者不究如来之了义不知达磨之玄机空腹高心习为狂妄见修净土则笑曰彼学愚夫愚妇之为余尝论其非鄙愚夫妇乃鄙文殊普贤龙树马鸣等也非特自迷正道失善根丧慧身亡佛种且成谤法之业鄙圣之殃佛祖视为可哀怜者于是永明和上深怜痛哀剖出心肝主张净土既自修又化世临终种种殊胜相现径生极乐上品夫永明悟达磨直指之禅又致身极乐上品以此解禅者之执情为末法劝信余谓其深有功于宗教者此也真歇了禅师云洞下一宗皆务密修其故何哉良以念佛法门径路修行正按大藏接上上器傍引中下之机又云宗门大匠巳悟不空不有之法秉志孜孜于净业者非净业见佛尤简易于宗门乎又云乃佛乃祖在教在禅皆修净业同归一源入得此门无量法门悉皆能入至如天衣怀圆照本北磵简天目礼等诸大老皆禅门宗匠究其密修显化发扬净土之旨不约而同广如彼文不能尽录是故当知禅宗密修不离净土初心顿悟未出童真入此者方为坚固不退之门X十示真法者一切法门言空言有未为究竟此念佛三昧即念而净净非是无即净而念念非是有达净无依即是念体了念本离即是净用是故非净外有念能念于净净外有念念即有所所非净故非念外有净能净于念念外有净净即有二二非净故当知诸佛顺寂灭心而严净土念净土当入一切寂灭门诸佛顺常乐我净心而严净土念净土当入一切常乐我净门诸佛顺平等众生心而严净土念净土当入一切平等众生门诸佛顺大悲智业而严净土念净土当入一切大悲智业门诸佛顺无作无为不可思议业而严净土念净土当入一切无作无为不可思议门诸佛顺尘劳烦恼性而严净土念净土当入一切尘劳烦恼门诸佛顺微尘芥子相而严净土念净土当入一切微尘芥子门以上诸大法门但一声阿弥陀佛皆悉证入亦无能证所证之相若不尔者则是有余之净念佛三昧即不如是第三部类门夫如来说教广有多门或偶拈一题或因缘举出唯念佛一门频形赞叹如高峦之峙平原跃空而出金星之晃沙碛映日即明法门殊胜未有逾此者也今X约诸经言西方大事者一槩收入分经纬二义经非专谈安养者不收纬则泛举念佛者亦入登葱山而樵玉首採羊脂泛溟海而斮香忍捐牛首闻所未闻望于来哲一经中之经二经中之纬三纬中之经四纬中之纬一经中之经者无量平等清净觉经无量寿经阿弥陀经无量寿庄严经大宝积第十八无量寿如来会五同一经前四译稍不精六大阿弥陀经龙舒居士将前四译和会者然宝积一会旨富词法不知龙舒何以不见又佛说阿弥陀经称赞净土佛摄受经二同一经而初简净又观无量寿经言十六观修持法门备载此经上三种经专为西方起教如天中天人中王不必排抑太虗空一尚不得岂有二哉经中妙义具见余门二经中之纬者鼓音声王经持阿弥陀佛名临命终时佛与圣众接引往生又后出阿弥陀偈经共五十六句二经亦专言净土言义较前甚略又鼓音重持呪偈经伽陀部皆非教本故三纬中之经者华严经普贤菩萨发十大愿临命终X时一切诸根散坏一切威势退失惟此愿王不相舍离于一切时引导其前一剎那间往生极乐世界即见阿弥陀佛其人自见生莲华中蒙佛授记经无数劫普于十方不可说不可说世界以智慧力随众生心而为利益乃至能于烦恼大苦海中拔济众生令其得生极乐世界又解脱长者云我欲见安乐世界无量寿如来随意即见如是十方如来欲见即见我能了知如来国土庄严神通等事无所从来亦无所去无有行处亦无住处亦如巳身无来无去无行住处法华经闻是经典如说修行命终即往阿弥陀佛大菩萨众围绕住处生莲华中宝座之上得菩萨神通无生法忍眼根清净见七百万二千亿那由他恒河沙等诸佛如来楞严经大势至白佛超日月光佛教我念佛三昧譬如有人一专为忆一人专忘如是二人若逢不逢或见非见二人相忆二忆念深如是乃至从生至生同于形影不相乖异十方如来怜念众生如母忆子若子逃逝虽忆何为子若忆母如母忆时母子历生不相违远若众生心忆佛念佛现前当来必定见佛去佛不远不假方便自得心开如染香人身有香气此则名为香光庄严我本因地以念X佛心入无生忍今于此界摄念佛人归于净土佛问圆通我无选择都摄六根净念相继得三摩地斯为第一宝积经佛告父王一切众生皆即是佛汝今当念西方世界阿弥陀佛常勤精进当得佛道王言众生云何是佛佛言一切法无生无动摇无取舍无相貌无自性可于此法中安住其心勿信于他尔时父王与七万释种信解欢喜悟无生忍佛现微笑而说偈曰释种决定智是故于佛法决信心安住人中命终巳得生安乐国面奉阿弥陀无畏成菩提又佛告弥勒发十种心住生极乐一于众生起大慈无损害心二起大悲无逼恼心三于佛正法不惜身命乐守护心四于一切法发生胜忍无执着心五不贪利养恭敬尊重净意乐心六求佛种智一切时无忘失心七于众生尊重恭敬无下劣心八不着世论于菩提分生决定心九种诸善根无有杂染清净之心十于诸如来舍离诸相起随念心此十心随成一心欲生彼佛世界若不得生无有是处般舟三昧经若沙门白衣所闻西方阿弥陀佛剎常念彼方佛不得缺戒一心念若一日昼夜若七日七夜过七日巳见阿弥陀佛觉不见梦见之如梦中所见不知昼夜不知内X外不在冥故不见不蔽碍故不见菩萨心当作是念时诸佛国境界名大山须弥山其有幽冥之处悉为开辟目亦不蔽心亦不碍是菩萨摩诃萨不持天眼彻视不持天耳彻听不持神足到于佛剎不是生彼剎乃见便于是间坐见阿弥陀佛闻所说经悉受得从三昧中能具足为人说之观佛三昧经文殊自叙宿因谓得念佛三昧当生净土世尊复记之曰汝当往生极乐世界大集经贤护品求无上菩提应修念佛禅三昧若人称念弥陀佛号曰无上深妙禅至心想像见佛时即是不生不灭法十住断结经有四亿众自知死此生彼牵连不断欲为之源乐生无欲国土佛言西方去此无数国土有佛名无量寿其土清净无淫怒痴莲花化生不由父母汝当生彼如来不思议境界经菩萨了知诸佛及一切法皆惟心量得随顺忍或入初地舍身速生妙喜世界或生极乐净土随愿往生经佛国无量专求极乐者以因胜十念为因故以缘胜四十八愿普度众生故称扬诸佛功德经闻无量寿如来名一心信乐其人命终佛与诸比丘住其前魔不能坏彼正觉心又持讽诵念此人当得无量之福永离三途命终往生彼剎大云经善X男子西方安乐土佛号无量寿告一菩萨娑婆世界释迦牟尼佛为薄福钝根众生说大云经汝可往彼至心听受彼菩萨欲来汝观彼土诸菩萨身满足五万六千由旬是菩萨名无边光通达方便善能教导入楞伽经善逝灭度后南天竺国中大名德比丘厥号为龙树能破有无宗世间中显我无上大乘法得初欢喜地往生安乐国大悲经有比丘祈婆伽修习无量最胜善根命终生西方无量寿佛国以后成佛号无垢光如来四纬中之纬者华严毗卢遮那品大威光童子得念佛三昧名无边海藏门光明觉品尔时光明过千世界一切处文殊菩萨各于佛所同时说言一切威仪中常念佛功德昼夜无间断如是业应作贤首品见有临终劝念佛又示尊像令瞻敬俾于佛所深归仰是故得成此光明十无尽藏品第八念藏此念有十种寂静念清净念不浊念明彻念离尘念离种种念离垢念光耀念可爱乐念无能障碍念兜率偈赞品以佛为境界专念而不舍此人得见佛其数与心等十回向品第十回向以法施回向愿得忆念与法界等无量无边世界未来现在一切诸佛十地品中从X初至末地地皆云一切所作不离念佛佛不思议法品如来十种佛事谓若有众生专心忆念则得现前心不调顺则为说法等入法界品德云比丘得忆念一切诸佛境界智慧光明普见法门所谓智光普照念佛门常见一切佛土种种宫殿严净故令一切众生念佛门随众生心乐皆令见佛得清净故令安住力念佛门令入如来十力中故令安住法念佛门见无量佛听法故照曜诸方念佛门悉见一切诸世界中等无差别诸佛海故入不可见处念佛门悉见一切微细境中诸佛自在神通事故住诸劫念佛门一切劫中常见如来诸所施为无暂舍故住一切时念佛门于一切时常见如来亲近同住不舍离故住一切剎念佛门一切土咸见佛身超过一切无与等故住一切世念佛门随自心乐普见三世如来故住一切境念佛门普于一切境界中见诸如来次第现故住寂灭念佛门于一念中见一切剎一切佛示涅槃故住远离念佛门于一念中见一切佛从其所住而出去故住广大念佛门常观察一一佛身充徧一切诸法界故住微细念佛门于一毛端有不可说如来出现悉至其所而承事故住庄严念佛门于一念中X见一切剎皆有诸佛成等正觉现神变故住能事念佛门见一切佛出现世间放智慧光转法轮故住自在心念佛门知随自心乐一切诸佛现其像故住自业念佛门知随众生所积集业现其影像令觉悟故住神变念佛门见佛所坐广大莲华周徧法界而开敷故住虗空念佛门观察如来所有身云庄严法界虗空界故法华经若有因缘独入他家一心念佛乞食无侣一心念佛又若人散乱心入于塔庙中一称南无佛皆巳成佛道净名经直心是菩萨净土菩萨成佛不谄众生来生其国深心是菩萨净土菩萨成佛具足功德众生来生其国大乘心是菩萨净土菩萨成佛大乘众生来生其国布施是净土一切能舍众生来生持戒是净土行十善道满愿众生来生忍辱是净土三十二相庄严众生来生精进是净土勤修一切功德众生来生禅定是净土摄心不乱众生来生智慧是净土正定众生来生四无量心是净土成就慈悲喜舍众生来生四摄法是净土解脱所摄众生来生方便是净土于一切法方便无碍众生来生三十七品是净土念处正勤神足根力觉道众生来生回向心是净土菩萨成佛得一切具足功德国X土说除八难是净土菩萨成佛国土无有三恶八难自守戒行不讥彼缺是净土菩萨成佛国土无有犯禁之名十善是菩萨净土菩萨成佛命不中夭大富梵行所言诚谛尝以软语眷属不离善和诤讼言必饶益不嫉不恚正见众生来生其国菩萨随其直心则能发行随其发行则得深心随其深心则意调伏随意调伏则如说行随如说行则能回向随其回向则有方便随其方便则成就众生随成就众生则佛土净随佛土净则说法净随说法净则智慧净随智慧净则其心净随其心净则一切功德净菩萨欲得净土当净其心随其心净则佛土净又菩萨成就八法于此世界行无疮疣生于净土何等为八饶益众生不望报代一切众生受诸苦恼所作功德尽施之等心众生谦下无阂于诸菩萨视如佛所未闻经闻不疑不与声闻违背不嫉彼供不高巳利而于中调伏其心常省巳过不讼彼短恒以一心求诸功德涅槃经菩萨六念念佛第一又系念思惟因缘力故得断烦恼大悲经一称佛名以是善根入涅槃界不可穷尽大般若经佛告曼殊室利菩萨能正修一相庄严三昧疾证菩提应离喧杂不思众生相专念一如X来审取名字善想容仪即为普观三世诸佛即得诸佛一切智慧坐禅三昧经菩萨坐禅不念一切惟念一佛即得三昧增一阿含经四事供养阎浮提一切众生若有称佛名如壳牛乳顷功德过上不可思议文殊般若经欲入一行三昧应处空闲舍诸乱意不取相貌系心一佛专称名字随彼方所端身正向能于一佛念念相续即是念中能见过去未来见在诸佛念一佛功德与念无量佛无二阿难闻法犹住量数若得一行三昧诸经法门一一分别皆悉了知昼夜宣说智慧辩才终不断绝阿难多闻辩才百千等分不及一大集经若人专念一方佛或行或坐至七七日现身见佛即得往生法华三昧观经众生一称南无佛者皆作佛惟一大乘无二三一切法一相一门所谓无生无灭毕竟空相习如是观五欲自断五盖自除五根增长即得禅定那先经人生造恶临终念佛得生佛国如大石置船得不没恶因念佛不入泥犁其小石没者如作恶不知念佛便入泥犁总前经纬作颂曰如来金口言赞叹西方土如入长安城无别天子都普贤佛长子文殊七佛师X授记及回向是果位往生释种得法忍善财证佛果面奉阿弥陀是菩萨往生龙树破有无祈婆最胜根皆得佛授记是禅师往生闻佛心信乐诵念与持讽大石置船上是下劣往生阿难世多闻佛子中第一不如念一佛顿了诸经法云何义解家得轻易念佛诸正念法门经中皆悉载但一大乘法无二亦无三奉劝悟达士趂时歇狂解一心念阿弥莲华念念生此是常寂光非报非方便作是观为正勿妄生分别禅教律三乘同归净土海一切法皆入是无上普门教海义无量瓮观拾少许一脔徧鼎味是中有全藏第四教相门夫一大藏教如器衔空空无相体器有方圆器尽空除教忘教灭是故随缘普应则涅槃真如一器也称智自在则名相专持一空也药无定方定方以病岂玉屑珊瑚槩治四百四病哉病除药贵便溺即是醍醐异证同方参苓化为酖毒何况无上医王治三乘X出世之药疗人天凡小等疮者哉先德约教或一或多名相虽别理趣是同道人不揣固陋窃附先哲分别诸句用彰一乘使知净土法门摄一代时教毋为儱侗禅宗轻狂义学诳惑云尔一假有教二趋寂教三有余教四无余教五顿悟教六圆极教一假有教者凡夫耽爱染造黑业如来悲悯为说地狱苦饿鬼苦畜生苦无福德着我所苦欲生人天当修善根佛初为提胃说世间因果五百贾人同受五戒先忏五逆十恶谤法等罪是为有教观经修三福首言孝父母奉师长慈心不杀修十善业无量寿经极言五恶五痛五烧之苦教化羣生令持五善二经为求往生遮诸不善非忻人天小果修持同证果别楞严华严诸方等经亦兼带之不名为有观经钞曰圆顿行者岂违小乘出家之式三皈众戒威仪等事又曰得前前不得后后得后后必得前前何故诸佛无不以十善得度故华严经十不善业道是地狱畜X生饿鬼受生因十善业道是人天乃至有顶处受生因又上品十善业道以智慧修习心狭劣怖三界阙大悲从他闻声而了解故成声闻乘若修治清净不从他教大悲方便不具足悟解甚深因缘法故成独觉乘若修治清净心广无量具足悲愍方便所摄发生大愿不舍众生希求诸佛大智净治菩萨诸地净修一切诸度故成菩萨广大行又上上品十善业道一切种清净故乃至证十力无畏故一切佛法皆得成就是故我今等行十善应令一切具足清净乃至菩萨如是积集善根成就善根增长善根思惟善根系念善根分别善根爱乐善根修习善根安住善根以此善根所得依果修菩萨行于念念中见无量佛如其所应承事供养又云虽无所作而恒住善根又虽知诸法无所依而说依善法出离奉劝悟达之士勐省永嘉豁达之言早寻白社不请之友勿轻戒律无作业之佛勿贪虗名有对证之鬼莲邦不远请即加鞭二趋寂教者小乘寂灭趋向涅槃严土利他不生喜乐与净土大乘之教正反然无量寿及观经皆有须陀洹乃至阿罗汉先德谓小乘定性不生若先发大X心熏成种子退心小乘垂终回小向大则得生以退大既久习小功深彼佛称习说小且令证果然不住小位还起大心进行弥速或五劫或十劫得成初地如是阶级犹是殊胜是故不同三有余教者了二空真理修万行趣大乘佛果唯不许阐提二乘成佛谓阐提无性二乘定性决不可成未尽大乘真理故名有余此经五逆二乘种不生教义似同然五逆不生以谤法故是无信心非无性观经毁戒众生临终恶现闻赞佛功德地狱勐火化清凉风五逆十恶具足十念见金莲如日轮剎那顷得往生此自性不思议功德仗不思议佛力显现若不具佛力如顽石岂能透月当知念能显性如是往生是性力故如日能显空空非因日是故一切众生皆成佛不同有余之教四无余教者一切众生平等一性悉当成佛为大乘极则之教唯一自心为教体故云无余净土法门依正信愿等法究极皆归一心故言一心不乱即得往生又大本三辈生者皆云发无上菩提心菩提心佛性是华严曰菩提心如种子生一切佛法故如良田长众生白净法故如大地持一切世间故如净水洗X一切烦恼垢故如大风普于世间无所碍故如盛火烧一切诸见薪故广在彼经当知菩提心是铁砲中利药念佛是药线华严初发心时便成正觉即是此义菩萨五位加行亦药中引线耳无量妙行讵有加一行三昧者哉五顿悟教者长者论一念不生即名为佛不从地位渐次故为顿教思益经得诸法正性者不从一地至一地楞伽经十地则为初初则为八地乃至无所有何次当知顿者谓阶级即非阶级如空中鸟迹速而无痕由此出生一切阶级而俱非阶级故顿教者教之纲领亦名教外别传本不可名别传尤不可别立一教若可别名别立早巳落阶级矣然名别传立顿教者如棋谱中谱活眼法耳观经钞曰经于化法以圆为顿何故无生忍位别在初地圆在初住别教凡夫经无数劫方至此位唯有圆教即生可入韦提及侍女竝是凡夫即身得忍判为顿者是圆顿故此经五逆十恶持名即生皆得不退正合顿义所谓是心作佛是心是佛直指心宗更无迂回且如阿弥一声是非俱刬何等直截古人谓之头则公案镬汤波底岂贮寒冰烈火𦦨中讵容寸草达磨复起不易吾言X更或踟蹰万年千里六圆极教者慈恩谓先德判经论有四宗第四显实宗涅槃法华华严等显真实中道义舍化城而归宝所故知弥陀经乃第四宗也又谓以教准宗宗有其八一我法俱有宗此乃外道列于正宗为不可晓乃至八应理圆实宗如华严及弥陀经是第八宗收真歇了禅师等以帝网千珠发明净土圆融之义诸书具载近有以华严配此经谓圆全摄此此分摄圆得圆少分但圆义无全无分如月在川川川皆有全月乃至瓶池寸水亦是全月无分月故如风在树树树皆有全风乃至寸叶茎草亦是全风无分风故若圆有分圆即有段若分非全圆即不徧分全双乖圆义不成今约莲宗圆极分五种义一剎海相含义一切诸佛报化国土互相摄入全他全此而无留碍若计不相入者此即情见情见非实如室中含空其中若人若畜若鬼若虫若凡若瓶若架之类皆依空建立空属人时则鬼畜虫几瓶架所依之空一切摄入人中空属畜时则人鬼虫几瓶架所依之空一切摄入畜中乃至鬼虫几瓶架等一一皆然参而不杂离亦不分非入非不入是故经云国土光净徧无与等彻X照无量无数不可思议世界如明镜中现其形像当知一切净方浊土交光相入如千灯一室故二三世一时义众生情见执有时分过见未来等事实相中无时体可得何故若计晦明是时晦明是业相如病眼见眚非定相故若计老少是时老少是幻质如敝网裹风非定质故云何是中而有实义今约延促相入以明时体一促中有延如人假寐梦经城邑聚落及见故人悲笑分明经历时月醒问几时数千钱耳其人自思假寐无几云何经历许事了了记忆非病非醉展转追惟终不可解二延中有促如人暴死数日忽起语人曰门外罗剎捉我欲啖裂袖得脱家人曰为汝烧银烛巳数十枝了也其人异曰适从门外一掣臂耳何遽越几昼夜耶以是二喻进退互观毕竟无有三世可得是故经云观彼久远犹若今日经须臾间历事诸佛徧十方界是谓三世无间三世无间者时体不可得故三无情作佛义权教中有情有佛性无情无佛性一切草木器界不能成道转法轮此执情强计属意即有属物即无不了诸法皆住法位何以故意是色故是空根故是往古来今故是无情故一无一切无故青黄是意故风鸣谷响是意故X草木瓦砾是意故是有情故一有一切有故故知情可说自亦可说物不应言谁无谁有夫筋骨血肉亦无情虑是众生耶非众生耶梦中见山见水见木见石亦是无情是情想摄耶非情想摄耶是中尚无是我非我云何更计有情无情是故经中道场宝树能净诸根风枝水响咸宣妙法无一物非佛身无一物不转法轮岂情见妄知所能计度四依正无碍义依是器界正是身根凡情横计有依有正是义非实何以故若言虗空是依者如人张口则虗空入乃至毛孔骨节心腹之内皆有虗空是依耶是正耶若言地水火风是依者如涎液入器为水发焦为土两手相触成火嘘气为风是依耶是正耶是故经中无量宝华一一华出三十六亿那由他百千光明一一光明出三十六亿那由他百千佛普为十方说一切法以佛力故现有宝华以宝华故复现诸佛是故当知尽一剎是佛身剎剎皆然无一身非佛剎身身皆然非佛神力变现唯一真法界智为依正故五充徧不动义众生妄计佛身即有去来而实佛身无去无来亦无不去不来辟如鸟飞空中一日千里空非随鸟鸟不离空是故经言阿弥陀佛常在西方又言至一切X行人之所涅槃经佛言波罗柰城有优婆夷割髀肉为腕夗隹送病比丘优婆夷患疮苦恼即发声言南无佛陀南无佛陀我在舍卫城闻其音声起大慈心是女寻见我持良药涂其疮上还合如本我即为说种种法闻法欢喜发菩提心我实不往波罗柰持药涂优婆夷疮慈善根力令彼女人见如是事调达多服酥头痛腹满受大苦恼发如是言南无佛陀南无佛陀我在优禅尼城闻其音声即生慈心调达寻见我至其所摩盐汤令服服巳平复我实不往调达所摩头腹授汤令服慈善根力令调达见如是事憍萨罗国有五百贼王捕挑目逐着黑林受大苦恼各作是言南无佛陀南无佛陀啼哭号咷我在祇桓精舍闻其音声即生慈心时凉风吹香山种种香药满其眼眶寻还得眼诸贼开眼即见如来立其前而为说法贼闻法巳发菩提心我实不作风吹香山药住其人前而为说法慈善根力令彼羣贼见如是事如上之法岂容思议皆是一真法界不得言自心感见亦不得言心佛和合以佛地中离自离他离和合故是故入此门者莫同凡夫情见分别计度如清凉云阿弥陀佛即本师卢舍那犹属情量何以故十方世界惟一X智境无别佛故第五理谛门夫即性即相非有非空理事之门不妨遮表之诠互用言无者水月镜花不同龟毛兔角言有者风行云起不同石碍金坚是故若滞名着相即有漏凡夫若拨果排因即空见外道梦中佛国咸愿往生泡影圣贤誓同瞻仰说真说相似完肤加疮道有道无类洪罏点雪爰约真谛分别四门一即相即心门二即心即相门三非心非相门四离即离非门一即相即心门者净土境观要门曰心包太虗量周沙界是故极乐国土宝树宝地宝池弥陀海众正报之身三十二相等皆我心本具皆我心造作不从他得不向外来了此方可论即心观佛观经诸佛如来是法界身入一切众生心想中天台作二释一约感应道交释二约解入相应释若无初释则观非观佛X若无次释则心外有佛至释是心作佛是心是佛从修观边为心作从本具边为心是又曰观心观佛皆属妄境意在了妄即真不须破妄显真故荆溪云唯心之言岂惟真心烦恼心徧不知烦恼心徧安知生死色徧色何以徧色即心故若尔不须摄佛归心方名约心观佛如此非但深得佛意亦乃逈出常情宗镜录曰自心徧一切处若见他佛即是自佛不坏自他之境惟是一心众生如像上之模若除模既见自佛亦见他佛何者见他佛即是自佛以自铸出故亦不坏他佛以于彼本质上变起他佛之形是自相分故又曰自心感现佛身来迎佛身常寂无有去来众生识心託本佛功德胜力有来有去如面镜像似梦施为镜中之形非内非外梦里之质非有非无但是自心非关佛化故知净业纯熟目睹佛身恶果将成心现地狱如福德执砾成金贫人变金成砾砾非金而金现金非砾而砾生金生但是心生砾现唯从心现转变是我金砾何从正法念处经善巧畵师取种种彩色取白作白取赤作赤取黄作黄取鸽作鸽取黑作黑心业畵师缘白取白于天人成白色欲等漏垢所不染污取赤彩色于天人作赤色所谓爱声味X触香色取黄彩色于畜生道作黄色递互饮血噉肉贪欲嗔痴更相害故取鸽彩色攀缘观察于饿鬼道作鸽色身犹火烧林树饥渴所恼种种苦逼取黑彩色于地狱作黑色以黑业故有黑铁壁被燃被缚得黑色身乃至心业畵师善治禅彩攀缘明净如彼畵师善治彩色畵作好色皆是自心非他所作心业畵师以纯净色畵作净土亦复如是般舟三昧菩萨得是三昧便于是间坐见阿弥陀佛如毗耶有婬女名婆利舍卫婬女名曼那王舍婬女名槃那有三人各闻昼夜专念心着不舍梦与从事觉巳心念彼不来我不往而事得办一切法皆如是耶往告䟦陀惒菩萨答言诸法实尔皆从念生如是种种为三人说得不退转地菩萨于是间闻阿弥陀佛数数念用是念故见阿弥陀佛如人念乡里梦归故乡见家室亲属共语觉为知识说之菩萨如所向方闻佛名常念所向方欲见佛菩萨一切见如比丘观死人骨着前有观青时观白时观赤时观黑时其骨无持来者亦无骨亦无所从来是意所作菩萨如是欲见何方佛即见持佛威神力持佛三昧力持佛功德力用是三事得见佛如年少人端正姝好以净器盛好麻油及净X水或新磨镜或无瑕水精自照以明净故自见其影影不从中出不从外入菩萨以善清净心随意即见诸佛见巳欢喜作是念佛从何来我身不去即时便知佛无所从来我亦无所去复作是念三界所有皆心所作何以故随心所念悉皆得见以心见佛以心作佛心即是佛心即我身心不自知亦不自见若取心相悉皆无智心亦虗诳从无明出因是心相即入诸法实相当知心外见佛即成魔境以心外无一法可得故二即心即相门者谓诸法毕竟空故有诸法若诸法有决定性则一切不立般若经诸法不空无道无果法句经菩萨于毕竟空中炽然建立华严经菩萨摩诃萨了达身及众生本来寂灭而勤修福智无有厌足于诸境界永离贪欲而常乐瞻奉诸佛色知佛国土皆如虗空而常庄严佛剎以是义故菩萨乐修净土羣疑论问佛土皆空众生如第五大何得取着有相舍此生彼答佛说法不离二谛成就一切法而离诸法相成就一切者世谛诸法也离诸法者第一义谛无相也虽知诸佛国及与众生空常修净土行教X化诸羣生汝但见圆成实教破徧计所执毕竟空无而不信依他起性因缘之教即是不信因果说诸法断灭为邪见外道十疑论不生不灭者于生缘中诸法和合不守自性求于生体亦不可得此生生时无所从来故名不生诸法散时不守自性此散灭时去无所至故言不灭非因缘生灭外别有不生不灭亦非不求生净土唤作无生偈云因缘所生法我说即是空亦名为假名亦名中道义又诸法不自生亦不从他生不共不无因是故说无生智者炽然求生净土达生体不可得即真无生此谓心净故佛土净愚者为生所缚闻生即作生解闻无生即作无生解不知生即无生无生即生不达此理横相是非瞋他求生净土几许诬哉长芦曰以生为生者常见也以无生为无生者断见也生而无生无生生者第一义谛也永明曰即相之性用不离体即性之相体不离用赞性即是护相毁相祗是毁性天如曰性能现相无生即生相由性现生即无生是则无声声中风枝水响非色色里宝树栏干岂同灰飞烟灭之顽空与拨无因果之魔属哉三非心非相门者婆沙论新发意菩萨念实相佛得X上势力不贪着色身法身亦不着善知一切法永寂如虗空实性论佛非可见法眼识不得见法非可说事非耳识所闻僧名无为不可身心供养礼拜赞叹摩诃般若经菩萨摩诃萨念佛不以色受想行识念以诸法自性空故不应以三十二相八十随形好念不应以戒定慧解脱解脱知见念不应以十力四无所畏四无碍智十八不共法而念是诸法自性空故自性空则无所念无所念是为念佛智度论于过去诸佛取相分别回向不名回向有相是一边无相是一边离是二边行中道是诸佛实相若不取相数回向是为不颠倒佛藏经以是毕竟空无所有法念佛念佛者离诸想诸想不生心无分别无名字无障碍无欲无得不起觉观随所念起一切诸想皆是邪见随无所有无觉无观无生无灭通达是者名为念佛如是念中无贪无着无逆无顺无名无想舍利弗无想无语乃名念佛是中乃至无微细小念何况麤身口意业无身口意业处无取无摄无诤无讼无念无分别空寂无性灭诸觉观是名念佛若人成就如是念者欲转四天下地随意能转亦能降伏百千亿魔况弊无明从虗诳缘起无决定相是法如是无想无X戏论无生无灭不可说不可分别无暗无明魔若魔民所不能测但以世俗言说有所教化而作是言汝念佛时草取小想莫生戏论莫有分别何以故是法皆空无有体性不可念一相所谓无相是名真实念佛又止观明念佛三昧佛不用心得不用身得不用心得佛色不用色得佛心心者佛无心色者佛无色故不用色心得三菩提佛色巳尽乃至识巳尽佛所说尽者痴人不知智者晓了不用身口得佛不用智慧得佛何故智慧索不可得自索我了不可得亦无所见一切法本无所有坏本绝本如是念者名实相念佛门亦名绝待门四离即离非门者永明谓若言内力是自性若言他力成他性若云机感相投是共性若云非因非缘即无因性皆滞阂执未入圆成当知佛力难思玄通罕测如阿迦叔树女人摩触花为之出是树无觉触非无觉触菩萨摩诃萨不思议念触亦如是如象齿因雷生花是齿无闻花云何生若雷能生花诸物应有菩萨摩诃萨不思议声尘亦如是如勇士疑石为虎箭至没镞箭非尅石石非受矢菩萨摩诃萨不思议精进亦如是如人宿空舍有鬼担死人来复一鬼争X之鬼言此中有人问是谁担来人言前鬼担来后鬼大瞋捉此人手拔断前鬼取死人臂附之如是臂脚头胁举身皆易二鬼共食拭口而去其人思惟我身被鬼食尽此身尽是他肉一切时作他身想五欲亦不贪是他身不应供养妻子亦不染是他身不应有染种种苦辱皆顺受是他身无复憍慢后忽自计若是他不应有我若非他他身现在是中非他非非他非我非非我我亦不可得他亦不可得从本巳来恒自如是即知一切法是我非我皆为妄计菩萨摩诃萨不思议观力见佛自他亦如是如贫人商丘开信富者言入火不烧入水不溺投高不折随诸诳语皆得实宝物而贫人无他术故菩萨摩诃萨不思议贪获佛宝王亦如是如空谷随声发响此响不从空不从谷不从声来从空来空应有响从谷来应时时响从声来唿平地此响亦传乃至非和合来非因缘来非自然来菩萨摩诃萨不思议声相非来非去亦如是如幻人幻长者所爱马入瓶中瓶不加大而马拂尾如常长者为设食马系柱如故菩萨摩诃萨不思议幻法变现佛剎亦如是如阿宅迦药一两变千两铜成真金非千两铜能变此药菩萨摩诃萨不思议X丹点薉成净亦如是如安缮那药涂目行人中人所不见菩萨摩诃萨不思议药力于念念生中得无生身亦如是如无能胜香涂鼓发声一切敌军皆退散又转轮王有香名海藏若烧一丸王及四军皆腾虗空菩萨摩诃萨不思议正念香伏魔军越三界亦如是当知念佛三昧不可思议如普贤毛孔摩耶夫人腹净明丈室具足优婆夷小器何以故一切法皆不可思议故若有毛头许可思议者即非法界性海如上言心言境有相无相皆入此不思议解脱即知一切分别念佛皆为戏论第六称性门夫一切贤圣称性而行法性无边行海叵量或剎那际行满三祇或恒沙劫未成一念飞空鸟迹辨地位之疆隅泪日风花明过现之影像无胫而走舍阿弥以何之不疾而速识西方之非远譬五色至玄而亡万流以海为极者也今约诸行入一行略示五门一信心行二止观行三六度行四悲愿行五称法门一信心行者经云信为道元功德母一切诸行信为正因乃至菩提果满亦只完此信根如谷子堕地迨X于成实不异初种如稚笋参天暨至丛叶本是原竿初心菩萨无不依信力成就者莲宗尤仗信为根本一信阿弥陀佛不动智根本智与巳无异如大虗空日映则明云来则翳虗空本无是故又云日即虗空故二信阿弥陀佛那由他劫难行难忍种种修习之事我亦能行何以故无始漂溺三途生苦死苦披毛带角铁牀铜柱一切无益之苦皆能受之况今菩萨万行济众生事岂不能为三信阿弥陀佛无量智慧无量神通及成就无量愿力等事我亦当得如来自性方便具有如是不思议事我与如来同一自体清净性故四信阿弥陀佛不去不来我亦不去不来西方此土不隔毫端欲见即见何以故一切诸佛皆以法性为身土故五信阿弥陀佛修行历劫直至证果不移剎那我亦不移剎那位齐诸佛何以故时分者是业法界海中业不可得故如是信解是入道初心信一切诸佛净土之行二止观行者如圆觉楞严华严诸方等经古今学者广设观门唯台宗三观最为直捷示一心之筌蹄撮诸法之要领修行径路无踰于此西方十六观一一具此三义妙宗钞曰性中三德体是诸佛三身即此X三德三身是我一心三观若不然者则观外有佛境不即心何名圆宗绝待之观亦可弥陀三身以为法身我之三观以为般若观成见佛即是解脱举一具三如新伊字观佛既尔观诸依正理非异涂广如疏钞不能具述知此则知念佛一声具足三观了能念之心非肉团非缘影是空观了所念之佛若依若正各各主伴圆融竖穷横徧是假观了能所绝待双亡双照是中观又能念即一心三观所念即一境三谛能所不二即谛观不二三谛即法身三观即般若谛观不二念佛相应即解脱举一即三如新伊字是则念佛一声能净四土如拈一微尘变大地作黄金是谓法界圆融不可思议观门三六度行者起信论知法性体离悭贪随顺行檀波罗密知法性无染离五欲过随顺行戒波罗密知法性无苦离瞋恼随顺行忍波罗密知法性无身心相离懈怠随顺行进波罗密知法性常定体无乱故随顺行禅波罗密知法性体明离无明随顺行般若波罗密智度论菩萨观一切法毕竟空不生悭贪毕竟空中无悭贪悭贪根本断故乃至般若波罗密毕竟空常不生痴心又菩萨虽不见施以清净空心施作X是念是施无所有众生须故与如小儿以土为金长者不见是金随意与无所与余五法亦如是是谓菩萨行于六度修净土者不越一行具此六义念念离行于施念念净行于戒念念寂行于忍念念续行于进念念一行于定念念佛行于智当知离净寂续一必有事相随缘而起而皆从念佛流出正助不二事理不二是故念佛一行能该诸行以念佛是一心法门心外无诸行故若废诸行即是废心四悲愿行者诸佛菩萨性海无尽供养无尽戒施无尽乃至饶益无尽如普贤十大愿王虗空界众生界无尽我愿无尽身语意业无有疲厌一切诸佛无不成就如是愿王证涅槃果故天亲菩萨净土五念门以礼拜赞叹作愿观察四种为成就入功德门回向一切烦恼众生拔世间苦为成就出功德门菩萨修五念门速得阿耨菩提难曰净名经观众生如梦所见巳寤等发愿利生将无眼见空华耶答智度论引佛云无佛者破着佛想不言取无佛相当知无众生者破众生想不言取无众生相故净名谓菩萨作是观巳自言我当为众生说无众生法即真实慈也又般若经菩萨深入大悲如慈父见子为无所值物故X死甚怜之此儿虗诳死诸佛亦如是知诸法空毕竟不可得众生不知于空法染着着因缘故堕大地狱是故深入大悲是则诸佛慈悲正以众生空故众生诳入生死故岂有反息悲愿之理故知菩萨种种度生是深达无众生义若见有众生即有我慈悲心劣岂能行如是二种饶益之行先德云未居究竟全是自利妙觉佛后普贤方是利他之行佛告比丘功德果报甚深无有如我知恩分者我本以欲心无厌得佛今虽更无功德可得我欲亦不休当知行海无边非丈竿尺木所能探其底里痴儿见人指门前竿云在天半即计量言从地至天止两竿许佛法戏论亦复如是五称法行者法界海无量无边行海亦无量无边虗空着彩粉墨徒劳法界无方辙迹安用是故菩萨一切行皆称自性非有非无非行非不行称法自在非初心得非后心得今当略出其相一菩萨度一切众生究竟无余涅槃而生界不减如登场傀儡悲笑宛然唯一土泥空无所有二菩萨行五无间而无恼恚至地狱无罪垢至畜生无无明憍慢等过如女子离魂乃至生子而身常在母前三菩萨自身入定他身X起一身入定多身起有情身入定无情身起如勐虎起尸跪拜作舞唯虎所欲而尸无知四菩萨于一小众生身中转大法轮燃大法炬震大法雷魔宫摧毁大地震动度无量无边众生而此小众生不觉不知如天帝乐人逃入小女子鼻孔而女不觉知五菩萨欲久住世即以念顷衍无量无数百千亿那由他劫欲少住世即以无量无数百千亿那由他劫缩为念顷如小儿看灯中走马计其多寡首尾了不可得若证如是不思议行者一念中三世诸佛净土摄入无余是谓菩萨庄严净土之行以无思智照之可见非情量所能猜度何以故自性超一切量故第七往生门夫究竟涅槃唯除如来二乘破有执空假名寂灭菩萨发真无漏分破无明何况劣根浅解大海一滴辄逞狂慧断无后有以恣情为游戏以修行为缠縳自杀杀他何异酖毒佛世一比丘得四禅生增上慢谓得罗汉命欲尽时见四禅中阴相现便生邪见谓无涅槃佛欺我恶邪生故四禅中阴灭泥犁中阴生即堕阿鼻坐禅持戒之流一念妄证遂沉黑狱而今禅人得少为足荡心逸轨其恶报又当如何也古云不X生净土何土可生三祇途远余门多有退堕古今圣流皆主此门今略示六种以定指南一切菩萨生人中者二菩萨生兜率天者三菩萨生长寿天者四菩萨生三界外者五菩萨初发心时生如来家者六菩萨三祇行满生十方世界利益一切众生者一菩萨生人中者般若经有菩萨人中命终还生人中除阿毗䟦致是菩萨根钝不能疾与般若波罗密相应诸陀罗尼门三昧门不能疾现在前夫人中火宅百苦相缠唯大菩萨处之则无染累如鹅入水水不令湿诸小菩萨非深种善根尺进丈退何由得诸三昧舍利弗六十劫行菩萨道有人乞眼出一眼与之乞者嚊唾弃地脚蹹弗思惟言如此弊人难可度也不如自调早脱生死思惟是巳退回小乘又飞行仙人以王夫人手触神通顿失迦文往因以欢喜丸媚药䁥就婬女贤圣犹尔何况初心岂若一念阿弥三昧疾现寄质莲邦永离贪欲者哉智度论菩萨以不见现在佛故心钝即知菩萨常当近佛以近佛利根疾得般若故二菩萨生兜率天者一生补处皆生兜率菩萨欲随X下生亦生彼处十疑论兜率欲界退位者多天女微妙诸天耽玩自不能舍不如阿弥净土纯一大乘清净良伴烦恼恶业毕竟不起遂致无生之位如师子觉生彼为受天乐从去巳来总不见弥勒诸小菩萨尚着五欲何况凡夫又弥勒上生经入正定始得生更无方便接引之义是则兜率内院尚不求生何况欲界诸天妙欲之薮岂有需饮而入焦石避溺而沉海底者哉三菩萨生长寿等天者智度论菩萨无方便入初禅乃至行六波罗密无方便谓入初禅时不念众生住时起时不念众生但着禅味不能与初禅和合行般若波罗密慈悲心薄故功德薄少为初禅果报所牵生非有想非无想处寿八万大劫或言无色定通名长寿天以无形不可化不任得道常是凡夫处或说无想天名长寿是外道天必从深坠或说从初禅至第四禅除净居天皆名长寿以着味邪见善心难生故佛言天上命终生人中者如甲头土堕地狱者如地上土非本发菩提心曾于禅中集诸福德不得还生人中闻佛法若最初发心求生净土常得闻法直至不退岂有是过X四菩萨生三界外者二乘三种菩萨折伏现行烦恼舍分段而生界外悲智狭劣若不回心行六度等行毕竟不入大乘智海此非所论般若经有菩萨摩诃萨得六神通不生欲界色无色界从一佛国至一佛国供养恭敬尊重赞叹诸佛所至处无声闻辟支乃至无二乘之名其寿无量龙树释曰生身菩萨不断结使或离欲得五神通法身菩萨断结使得六通不生三界所至世界皆一乘清净寿无量阿僧祇劫菩萨生彼为乐集诸佛功德故当知六通得生甚为希有凡夫往生者以佛力故又念力不可思议以念念中具六神通故五菩萨初发心时生如来家者顿示本智初心创发十住位即与佛同如华严经一类菩萨经百千亿那由他劫行六波罗密不生佛家犹是假名菩萨以虽见佛性未彰智业长者决疑论从禅定显得根本空智慧门初生如来智慧之家名住佛所住以此见道无古今中边等见历五位鍊习气长慈悲名修道故言发心便成正觉方可修道如善财云我巳发菩提心云何学菩萨行修菩萨道若不得正觉之体诸行竝是无常皆是人天有生死业报也又云经此发心X相应得以正智于分段身修观行兼修善业来生入变易身以今生分段身是过去作业今身以智修观行业来生得神通变化生也宗镜录初心成佛非不具诸功德如普庄严童子一生闻善熏习二生成解行三生得入果海同一缘起而此三生只在一念如远行到在初步然初步之到非无后步童子得入果海非不久植善根问既久修何言一念得耶答久修在三乘教从三乘入一乘即是一念始足经云初发心便成正觉譬众川入海才入一滴即称周大海无始无终余百川之极深不及入大海之一滴如三乘中修多劫不及一乘之一念又时劫不定一念即无量劫如十玄门时处无碍又大乘明一念成佛有二一会缘以入实性无多少故明一念成佛二行行才满取最后念为一念成佛如人远行以后步为到若一乘明一念成佛者如大乘取后一念成佛即入一乘以后即初初念即是成因果相即同时相应故然一念成者未具究竟如人始出门比久游他土者同在空中远近有别是故十信十住等五位各言成佛而复辨其浅深须善思之若二大士言即知禅门悟达之士不得废一切行销磨无始结习也夫居此浊X恶进一退万若不近佛垢腻交集行何由成如善财初发心悟道时德云比丘教以忆念一切诸佛法门及入弥勒阁后普贤菩萨为发十大愿王导生极乐此一切如来入道榜样华严一真法界不同余教是经不信即真阐提虽使释迦赞叹普贤劝进弥勒作证亦未如何也巳六菩萨三祇行满生十方世界利益一切众生者菩萨功德成满自然有不思议业能现十方利益众生马鸣起信论菩萨种性根等发心等所证等无有超过之法以一切菩萨皆经三阿僧祇劫故龙树智度论释迦从过去迦文至尸弃佛为初祇从尸弃至然灯佛授记时为二祇从然灯至毗婆尸佛为三祇婆沙论三阿僧祇劫修六度行百劫种相好因然后获五分法身唯识谓地前历一僧祗初地满二僧祇八地至等觉是三僧祇然后获究竟法身难曰合论不离一念历阿僧祇何得执定永劫乖第一义答长者但言三祇本空时体不可得非是无时如人眼耳鼻舌身现在说六根本无不是废却六根言无也小儿见水中月爱着欲取智者教言是可见不可捉伹破可取不破可见诸佛菩萨三世行业虽一切不可得X而非无行且龙树马鸣二大菩萨皆禅门传衣之祖岂肎自诳诳他误赚后来当知生死事大非一知半行所能躐出然三祇行行非近佛不可智度论有菩萨利根心坚未发心前久集无量福德智慧得遇佛闻大乘法发菩提心即时行六波罗密入菩萨位得阿鞞䟦致所以者何从佛闻法故如远行或乘羊或乘马或神通而去羊车久久乃到马差速乘神通者发意顷便到彼菩萨亦如是从佛闻法发菩提时即入菩萨位有菩萨初虽心好后杂诸恶时时生念我求佛道以诸功德回向菩提是人久久无量阿僧祇劫或至或不至先世福德因缘薄而复钝根心不坚固如乘羊者有人前世少有福德利根发心渐渐行六波罗密若三若十若百阿僧祇劫得阿耨多罗三藐三菩提如乘马者是知成佛以智行为根本智行以近佛为所依是故悟达之士决当求生净土如法修行免致退堕俟忍力坚固入世利生方为究竟佛果故第八见网门夫一切迷情依诸见起履之则为稠林溺之则为热海如蚕作茧住处为受缚之因似蛾赴灯光明作丧X生之本先达云行起解绝将趋圣室先入普贤之门欲修正因首割邪见之网今约诸家负堕略分十则无法可舍是见必诃抛家荡子惯怜羁旅之人落第寒生备识穷途之苦幸顺佛言莫依魔教一断灭堕二怯劣堕三随语堕四狂恣堕五支离堕六痴空堕七随缘堕八唯心堕九顿悟堕十圆实堕一断灭堕者诸儒滞现在身疑未来断灭新发意学人执空相疑一切断灭此等尚不信有后世云何信往生及净土等事今为略释一释诸儒楞严经佛告匿王汝伤面皱面必皱于童年今观恒河与童时观河之见有童耄否王言不也佛言汝面虽皱而此见精性未曾皱皱者为变不皱非变变者受灭彼不变者元无生灭云何于中受汝生死而言此身死后全灭智度论问人死但见其灭不见更有出者受后身答若身灭便无云何有先世所习忧喜怖畏等小儿啼笑无人教而忧喜续生犊生趣乳猪羊之生便知牝牡之合皆先习故子同父母而好丑贫富聪明闇钝不同若无先世因缘不应有异又世间有法可闻X有法可嗅有法可味有法可触有法可知而此等法皆不可见然有生有死之法亦可知亦可见可见者汝肉眼不见天眼了了见如见人从一房出入一房见人舍此身至后身亦如是汝与畜生同见何能见可知者如人死生虽无来去而烦恼不尽故身情意相续更生身情意身情意造业不至后世而由是因缘更生受后世果报如乳中着毒乳变为酪酪变为酥乳非酪酥酪酥非乳乳酪虽变而皆有毒身亦如是今世五众因缘更生后世五众行业相续不异故而受果报如冬木未有华叶果实时节会则次第而出复次有知宿命者如梦觉忆所经由又一切圣人内外经书皆说后世复次瞋恚嫉妒疑悔内恼身则枯悴颜色不悦若净信业因缘心清净身得轻輭颜色和悦当知必有后世但众生肉眼智慧薄生邪疑是以虽修福事所作浅薄如医师为王疗病王为起宅而医不知归见之乃悔不加意治王复次圣人说现在事实可信说后世事亦可信如夜行险道导师授手知可信故则便随逐以上比智圣语皆有后世汝肉眼比智薄又不信圣语云何得知身后如宣圣言费隐则言鬼神德盛明明说武周达孝在识鬼神X之情状事死如事生处而考亭先生曲为解说归之二气何敢于诬先圣疑后来耶稗官野史不足论如彭生为豕伯有为厉刘聪为遮须国王蒋济之子乞官于泰山令则正史也玄鸟生商帝武肇周正经也雀化蛤田鼠化鴽鹰化鸠正令也一微尘识所知几何拟欲蛙嫌海量萤掩日光侮圣亵天当得何罪不过谓非人所经历及道理不可信者即不足凭日月度数五星往来非人所经历也何以推测皆验天何为高地何为卑风起云行春生秋杀有何道理胎中之根无知而转字母之乳无因而出有何道理至于一毛一尘一草一木若有毫头许道理幸为指出以常见故则常之而此常见乃复无理如此是故不应以不见而疑往生二释学人执空相者论曰学人闻说空于生死业因缘中生疑谓一切法毕竟空无来无去无出无入云何死而有生现在眼前之法尚不应有况死后复生余处不知诸法毕竟空而亦不断灭生死相续亦不是常无量阿僧祇劫业因缘虽过去亦能生果报而不灭是为微妙难知若诸法都空佛不应说往生何有智者前后相违但为除诸法中爱着邪见颠倒说毕竟空不为破后身又为遮罪业X因缘故说种种往生佛法不着有不着无不着亦有无不着非有无亦不着不着如是则不容难如以刀斫空则无所伤是为毕竟空相毕竟空不遮生死业因缘是故说往生此疑甚浅以世人此见最多故首破之是求往生之第一障难故二怯劣堕者有三一疑结习浓厚凡夫伹知业力不知业性空若业性实者尽虗空界无容受处如黑云障空风至则灭若云实者吹亦不去虗空喻性黑云喻业念佛喻风又业性即法性乌刍瑟摩闻多婬人成勐火聚却后徧观四支百骸诸冷煖气神光内凝化多婬心成智慧火夫同一热恼方其婬成大火聚及其离成大宝𦦨若婬性实者云何是中而得三昧是故迷成则处胎狱念成则入莲胞以胎性即化性非从外来如浊水中清非外来故二疑念力轻微众生信有形之行业大不信无形之念力尤大念力是行业根一切事业非念不成如人造罪无心者重得轻报有心者反是以念力重故如无记时耳提面嘱亦不记若心在者一入耳根虽终身不忘以念力坚故苏轼曰佛以大圆觉充满十方界我以颠倒想出没生死中云何以一念得往生净土我造无始业本X从一念生既从一念生还从一念灭生灭灭尽处则我与佛同如投水海中如风中鼓橐虽有大圣智亦不能分别净土决云念头所系最急如水必赴海火必炎上刃必伤毒必杀无空过者念佛之念亦如是如婬男子婬念坚故化为勐𦦨延烧神庙月光童子观水窥屋唯见清水僧清辩与无想外道论议外道化为石以证巳见清辩书于石上明日亦有答辞是等皆念力坚勐无因变化云何念佛而佛不现当知念力是一切法中之王如摩诃那伽大力勇士怒时额必生疮疮若未合阎浮提人无与敌也三疑亿万剎远凡夫执定十万亿剎意谓快马疾帆日不千里云何剎那得生彼处不思国土远近从分段身计度生从肉眼生此往生者为分段身耶为是周徧含容之心耶若分段身者身是顽质云何得生若心生者心周沙界净土原在心中焉有往来如人在长安思乡或闽或滇随念即至岂有程途又如梦时身在牀而徧至他方无功居士曰极乐去十万亿剎凡夫命终顷刻至者盖自心本妙耳楞严云一切浮尘诸幻化相当处出生随处灭尽因缘和合虗妄有生因缘别离虗妄名灭以此推之当命终时染浊缘离故娑X婆当处幻灭清净缘合故极乐当处幻生此灭彼生间不容发何顷刻之可论余乡有客能致乩仙仙即其亲也后赴京师有所卜虞地远不能赴书符宣词少顷即至此是业系尚如是疾况不思议念力仗阿弥陀本愿功德顺水张帆有何障难念佛之人当遣此三疑若不遣者真结习浓厚真念力轻微真十万程远如出门而扄其钥是不欲出非无门过三随语堕者六祖言东方人造罪念佛求生西方西方人造罪念佛求生何国庞居士云事上说佛国此去十万里大海渺无边动即黑风起因此遂有一辈无知传虗接响谓净土不足修自障障他深可怜悯若论宗门提倡尚不有佛何况佛国为破相明心是非俱刬吹毛利刃执则手伤栗棘金刚吞则噎咽宗语此等甚多若执之释迦老子真以饲云门狗乎又佛是干𦳊橛果尔则粪车溷厕应当礼拜供养疏钞曰西方十万亿土坛经言十万八千者错以天竺为极乐也六祖未阅藏闻西方以为西竺者有之然教中明言极乐三毒不生得不退转今言西方造罪求生何土此相打无好拳也秪图着痛岂料皮顽然宗门一期之语要不足辩学人果能顿悟顿修解行相X应如六祖投金汉水游戏生死如庞公虽不求生亦何害于生哉四狂恣堕者有等魔民专逞狂慧不肎持戒修行妄引经论相似语言如烦恼即菩提婬怒痴即梵行之类随语生解随解发毒果如彼说迦文悟道应亲宝女阿难婬舍何须提奖六祖初随猎人尚未受戒何苦但食肉边菜也经云尚无不杀不盗不婬何况更有杀盗婬事岂有闻人呵甘松沉水便谓应住溷圊者乎昔达磨达有辩慧师子尊者称其悟解至传法则授婆舍斯多达心恨独行渡水有女子浣露其胫达念白皙乃尔者忽在旁曰今日之心可授祖位乎达摄念礼足求哀即一婬戒余行可例般若经罪不罪不可得故应具足尸波罗密释云罪不罪不可得者非邪见粗心言不可得菩萨深入诸法相慧眼观故不可得罪无故不罪亦不可得若着无罪见破戒罪人则轻慢见持戒善人则爱敬如是持戒名起罪因缘不名具足故知住戒尚破何况弃毁戒执亦戒始名持戒诸大经言梵行不可得等皆此义永明曰带习尚被境牵现行岂逃缘缚犹醉象无钩痴猿得树奔波乍拥生鸟被笼是故菩萨禀戒为师常怀大X惧又曰末代宗门学大乘人多轻戒律所以大涅槃扶律谈常乘戒俱急号为续常住命宝何以故若无此教但取口解脱全不修行则乘戒俱失故乘谓悟第一义戒谓止一切黑业祖师分四料简一戒急乘缓戒急生人天中如箭射空力尽还坠乘缓虽闻大法如聋若哑二乘急戒缓戒缓生恶趣中乘急常闻大法华严会上八部鬼神是也三乘戒俱急生人天常闻大法四乘戒俱缓堕恶道永不闻法是故乘戒如车二轮废一不可龙树曰破戒之人如清凉池有毒蛇不中澡浴其家如冢人所不到失诸功德如枯树如田被雹不可依仰如大病人人不欲近如吐食不可更噉祖师如是苦口呵责曾许人破戒不千日学解不如一日持戒何得贪悟道之虗名受泥犁之实祸欺巳诳人枉遭王难夫狂吠人无所不破今独言戒者以邪见恶火首烧戒宝故又戒是净业之基一切白法由戒生故五支离堕者多有法师涉猎教典记注章句执法身假名析名相分齐东缉西补竟月穷年畵面毗卢排场法界贡高我慢得少为优闻人念佛则曰此摄妄想之一法或云教海义深尔辈钝根念此亦可或云X此三藏中为某藏摄或云此属何教似坊上小儿鬬曲以多为胜各争巳见无实行履长爪梵志以论议摧伏诸师搪揬蹴蹋无能制者后至佛所白佛我一切法不受佛问是见受不答亦不受佛言汝不受一切法是见亦不受则无所受与众人无异何由贡高而生憍慢梵不得答当知饥儿过屠门大嚼止益馋心无救枵腹曩有一灵俐座主示余所得教中奥义名流注疏多肆评驳余问是敌得生死不傲然曰有何生死可敌余曰是即是但恐阎罗殿前无译字生不会座主语言三味也此亦大中讲席之病奉劝少年开士长篇短章牵藤引蔓口诵心忆眼瞇脑昏究其效验不过上几回座讲几期经受几箇瞎眼礼拜若无真实功行唯添业逋何若一声阿弥直登不退事不迨半功乃百千昙谟最讲涅槃华严领众千人阎罗呵云讲经怀彼我以骄凌物比丘中第一麤行即押付司可为明戒然有义解高流因参教典悟西方不思议大事以此自利利他转益未来燃长夜炬功德无量又何必惩噎废食见蹶停骖也哉六痴空堕者学道稍窥法空闻人念佛即曰法离名字若狥假名转益虗妄文言尚空何况名号答法句X经汝观诸佛名字若是有说食与人应充饥若无定光如来不授我记如无授者我不应得佛当知名字其巳久如以我如故备显诸法名字性空不在有无华严经诸法不分别自性不分别音声而自性不舍名字不灭羣疑论若言名字无用不能诠法体亦应唤水火来故知筌蹄不空鱼兔斯得称斯弘名生实净土何得言虗天台智者曰行人执其痴空不与修多罗合言心是法身应触处平等何故经像生敬纸木生慢答我以凡夫位中观如是相耳为欲开显此实相恭敬经像令慧不缚使无量人崇善去恶令方便不缚岂与汝同耶上都仪曰皈命三宝要指方立相住心取境不明无相离念凡夫系心尚不得况离相耶如无术通人居空造舍也法华经汝证一切智十力等佛法具三十二相乃是真实灭南泉大师曰微妙净法身具相三十二秪不许分剂心量若无是心一切行处乃至弹指合掌皆是正因百丈和尚曰行道礼拜慈悲喜舍沙门本事宛依佛敕秪不许执着净土指归曰圆顿行人语默动静皆遵圣教尽合佛心若以念佛生心动念成妄想者息心无念亦成妄想楞严云纵灭一切见闻觉知内守幽闲犹为法X尘分别影事若以念佛着有为患者执空之人其患尤甚永嘉云豁达空拨因果漭漭荡荡招殃祸若以外求他佛为未达者内执巳心不达尤甚长沙云学道之人不识真只为从来认识神无量劫来生死本痴人唤作本来人若以别求净土为偏见者执目前为净土其失尤甚楞严经落魔道者都指现前为佛国别无净居及金色相好言眼耳鼻舌为净土男女二根即菩提弟子与师俱陷王难迷惑无知堕无间狱若以执有修证为权说者执无修证堕落外道其祸尤甚楞严曰自谓巳足则有大我慢魔入其心腑谓三祇劫一念能越尚轻十方如来何况声闻缘觉不礼塔庙摧毁经像谓檀越言此是金铜土木树叶叠华肉身真常不自恭敬却崇土木实为颠倒疑误众生入无间狱是故当知执空破相皆是魔属智度论田舍人不识盐见人以盐着食令诸味美便钞盐满食醎苦伤口人言痴人当筹多少和之令美云何纯食无智人闻空解脱门断诸善根亦如是思之思之任尔一切空生死空争奈阎罗大王空不得七随缘堕者有一等愚鄙邪人取古人随缘消旧业任运着衣裳但顺天真万行自圆等语遂谓举足下X足谁非净业何用种种作为曾有人问即心是佛岂假修行先德云祇为是故所以修行如铁无金虽经锻鍊不成金用涅槃经众生皆有念心慧心发心勤精进心信心定心如是等法虽念念灭犹故相似相续不断故名修道如灯虽念念灭而有光明除破暗冥食虽念念灭能令饥者饱满药虽念念灭亦能愈病日月光明虽念念灭能增长草木树林宝积经若无正修猫兔亦应成佛牛头融大师曰若言修生则造作非真若言本有则万行虗设长者论若一槩皆平则无心修道应须䇿修以至无修慈愍三藏录若言世尊说诸有为定如空华如何敕诸弟子修六度万行妙因证菩提涅槃之果岂有智者赞干闼婆城劝人以兔角为梯而登陟乎故有漏修习是实是正彼达磨之对梁武雪峰玄沙之对闽王为贪着有漏因病发圭何得以一期之言废佛道业且不住相戒施等者谓有而不住耳有而不住故作而无作今以本无为不住如下里乞儿向人言吾不以富贵骄人岂非梦语又执言无作者将藁心枯体如像塑耶抑犹酬酢应对如常人耶若酬酢应对应非无作若言不乖无作则观佛礼念本自天真岂应独乖二义不X成成大妄语是故当知随缘任运非是无作若无作是随缘者蚓壤蛙泥亦是随缘何不成佛错认祖机执砾为玉与市井儿所宗之无为教何以异哉八唯心堕者有人谓自性净土即俗恒真七宝瓦砾一道平等荆棘即为琼树鸡鹜总是珍禽称理而说但净自心何须分别答汝言心净土净不须分别者引汝入厕能久住不入死尸场薉气熏灼不掩鼻不与疥癞脓血人能同应器牀褥不若不能者此即厌五浊相若居尚净室游宜净侣者此即忻净土相忻厌炽然何谓平等纵能忍薉浊不求远离则蜣蜋鸦犬亦能亲此种种物岂皆得道脱汝净薉俱离依然取舍于唯心义亦不相应是故当知诸佛以唯心故忻厌出生以唯心故说名平等以唯心故庄严佛土若不唯心岂能随念若非平等凡夫无分薉尚不舍何独舍净舍既是心取亦何乖皆由不了佛旨致斯妄执但识唯心疑义斯遣九顿悟堕者今世禅人皆云一超直入不落功勋尚不求作佛何况往生答汝舍身之后将灰断永灭耶抑尚受后有耶若受后有为生净土耶生三界耶若居三界即不如净土若净土者即同往生先德云善X知识明见佛性与佛同俦若论其功未齐诸圣须从今日步步资熏又云未悟而修非真修也唯顿悟渐修既合佛乘不违圆旨彼顿悟顿修者亦是多生渐修今生顿熟此在当人时中自验若所言如行所行如言量穷法界之边心合虗空之理八风不动三受寂然种现双销根随俱尽譬诸无病不应服药如或现行未断习气又浓寓目生情触尘成滞虽了无生之义其力未充不可执云烦恼性空修成颠倒夫烦恼性空能令受业业果无性亦作苦因苦痛虽虗秪么难忍如遭重病病亦全空何求医人徧服药饵祖师云将虗空之心合虗空之理亦无虗空之量始得报不相酬汾阳无业禅师云如今解禅解道如恒河沙说佛说心有千万亿纤尘不尽未免轮回丝念不忘尽从沦坠如斯之类不能自识业果妄言自利利他自许上流竝他先德但言触目无非佛事举足尽是道场原其所习不如五戒十善凡夫观其发言嫌他三乘十地菩萨醍醐上味为世所珍遇斯等人翻成毒药假使才竝马鸣解齐龙树只是一生两生不失人身临命终时圣凡情量不尽纤尘思念未忘随念受生轻重五阴向驴胎马腹托质镬汤炉炭煑烧X从前记持忆想见解一时失却依旧再为蝼蚁从头又作蚊虻虽是善因而招恶果圆悟和尚曰生死之际处之良不易唯大达超证之士一径截断则无难此虽由自巳根力亦假方便于常时些小境界转得行打得彻践履将去养得纯熟缘谢之时自无怖畏古德坐脱立亡行化倒蜕能得勇健皆平昔淘汰得净香林四十年得成片涌泉四十年尚走作石霜劝人休歇去古庙香炉去永嘉体即无生了本无速盖兢兢业业念兹在兹方得无碍自在舍生之后随自意趣后报悉以理遣不由业牵所谓透脱生死者耶当知诸大师密密履践秪是图箇生死好处路虽不同期于终净一也有狂僧自负见地余问汝信得出家身在长安不曰恶得不信汝或梦见父母兄弟梦为稚子嬉戏是时知身在客不曰不知余曰论汝信得出家与行脚见道明白当不过此然才到枕上返僧为俗易客为家巳自不知况生死长夜靠些子见地能保其不颠倒也僧悚然十圆实堕者谓华藏世界一剎一尘具含无量国土本无净薉焉有往来故长者言西方净土是权非实以情存取舍非法界如如之体答若约真论华藏亦X是权立何独西方论言理智无边名普知随根益曰贤是普贤菩萨亦权也文殊师利是自心善简择妙慧觉首目首等是随信心中理智现前是亦权也又谓尼父颜渊等皆是表法本无是人是一切皆权也今试定量文殊普贤及此方贤圣若言权则现有其人及遗言往行若言实则是长者诳凡灭圣犯大妄语于此辨得西方亦入剎尘剎尘亦含西方岂有权实论云莲华藏体是法身随行无依住智体之所报得宫殿总大悲含有之所报得楼阁是智照观根顺悲济物之所报得其地金刚平等自性法身之所报得摩尼庄严法身戒体随行报得金刚轮围山大悲戒防护之业之所报得众华庄严万行利生开敷之所报得宝树建行利生覆荫含识之所报得但业不相应者同居不见犹神鬼与人同处人不能见若尔则所谓华藏世界与汝所见之剎尘同耶异耶若同目连鹙子视听尚隔若异何名一真僧灵干志奉华严作华严观及弥勒天宫观疾甚目睛上视童真问之答曰至兜率宫而天乐非久终堕轮回莲华藏是所图也须臾复曰见大水徧满花如车轮而坐其上所愿足矣言终而逝此与西方往生为同为别当知X漏巵勺海萤火焚山徒益疲劳诸有智者不应如是分别第九修持门夫积劫情尘多生爱海似蚀劒之苔花若吞珠之泥绣无砺不吐去垢方明欲得心空除非薉灭悟者常须觉观迷人勤加鍊磨其或爱锁贪枷亦当恸年惜月孔子曰困而不学民斯为下今欲一生超僧祇之果十念摄亿万之程岂麤见浮思结心尘口所能超越不𢬵一忍空累多生如法而修免堕魔罥一净悟门二净信门三净观门四净念门五净忏门六净愿门七净戒门八净处门九净侣门十不定净门一净悟者欲生净土当如法了悟悟是迷途导师如入暗当燃灯炬是净国图引如行远当识邮程是诸行领首如冲坚当随将帅一者悟能了知即薉恒净不舍净故二闻净佛国土不可思议不怯弱故三知毕竟空中因果不失止一切恶不更作故四知彼土不去不来此亦不去不来故五悟佛身徧虗空众生身亦徧虗空如地狱业力一人亦满多人亦满故六X闻阿僧祇劫无量诸行如说弹指顷事不惊怖故七修十善三福不住人天故八如觉忆梦事不作有无解故九如眼见故乡信不信不可得故十知法无我顺性利生直至成佛无疲厌故菩萨入此门成就白法随意得生故观经上品深解义趣于第一义心不惊动疏云第一义谓诸法实相言语道断心行处灭又安心不动名之为念钞曰第一义理悉不为二边所动通名为念西域如韦提善财龙树等以入地往生此方如远公智者永明等以证悟往生经论广载不能具录论中或有言生彼求悟此为中下人说至言悟自巳佛不必求生此为十地菩萨以上说若云悟第一义而结使未断者亦不求生则龙树永明等为揑目生花无事多事矣二净信者智度论有信清净能入佛法无信不能入如牛皮未柔不可屈折又经说信为手入宝山自在能取无手不能取昔王仲回问无为子如何念佛得无间断曰一信之后更不再疑即是不间断回欣跃而去未几得生还来致谢是故若未能顿悟当深植信根不惊不动一信金口诚言决定当生二信自心广大具有如是清净功德三信因果如形影决定相X随四信此身形识及一切世界如阳𦦨空花无所有五信五浊恶世寒热苦恼薉相熏炙不容一刻居住六信一切法唯心如忆梅舌酸七信念力不可思议如业力八信莲胞不可思议如胞胎九信佛无量身无量寿无量光不可思议如蚁子身蜉蝣岁萤火光十信此身决定当死若具如是信根举足下足无非念佛故知信之一字通上中下若无甚深信力如无羽之鸟定不得飞三净观者众生无始垢薉徧一切法如面入沙金在鑛修净业者当加种种观行磨鍊习气为白法之坛壝作往生之津梁一净观观佛相好如十六观经说二不净观观身心不净器世界不净生厌离三无定观观一切法无定如一美色婬人为乐妒妇为苦观行人观之种种恶露异类如土木四和合观观身及世界并见闻觉知如积木为屋积土为垒积杂彩为畵无实体五对治观观自身何结最重当用何法对治如药草等于此病为药余病非药如是观察对治六惭悔观观一切众生无量劫来互为父母兄弟姊妹男女递相婬毒曾不觉知如枭獍杀父母牛羊鸽雀配其亲彼不自知诸佛菩萨见于我等亦如是当X生大愧恨七念念观观一切时中几许忆念佛心几许利生心几许垢净沉掉心八平等观观一切色一色无好丑一切声一声无誉毁一切受一受无恩讐一切义一义无浅深九微细观观佛念法念起于何来去于何往十法界观观一毛一尘皆具无量净佛国土行者以第一净观为主余九为伴如石中觅珠若不破石无缘得珠四净念者一行三昧惟在决定若不得念即有散漫三昧不成一摄心念一切处摄念不忘纵昏寐亦系念而寝不隔念不异念二勇勐念如好色人闻婬女所在燐途虎窟必往不怯三深心念如海深广必穷其底觉路遥遥不竟不休四观想念念念中见三十二相八十随形好五息心念息一切名心宦心慾心世间心贪恋心贡高心遮护心人我是非心念佛六悲啼念每一想佛身毛竖五内裂如忆少背慈母及多慧亡儿七发愤念如落第孤寒负才寂寞每念及殆不欲生八一切念见闻觉知及毛孔骨髓无一处不念佛九参究念念佛一声不能晓了佛与念之分剂十实相念了此一念从本以来不是有心不是无心不是亦有无心不是非有无心是为上品念佛门X如是念者现生必得见佛五净忏者经云前心起罪如云覆空后心灭罪如炬破暗又云百年垢衣可于一日浣令鲜净是故欲除重障当勤忏悔一内忏忏心意识不净因二外忏忏一切色声等不净法三事忏忏十八界二十五有八万四千尘劳结使障学阿僧祇劫见佛利生诸行业四理忏忏入道以来所得狂解所学经论所闻奥义作止任灭等病障佛无漏智五过去忏忏无始世界所作黑业如今生纵不婬盗不谤法妄语伹所求不如意即盗业未尽但值不随意眷属即婬业未尽但言出人疑信相半即谤法妄语业未尽于一切果中察一切因当知前生无恶不造一一当忏悔六未来忏一切恶法即今便止尽未来世永不相续七现在忏忏现世所有生老病死种种苦业种种烦恼业举足下足业起口动心业一切微细不可称量业八剎那忏一念中九十剎那一剎那九百生灭一生灭一忏九究竟忏等觉位一分无明犹如微烟誓究竟净十法界忏法性无我无人无今无古普为十方三世一切众生平等忏悔若能如是真实忏者一切障碍悉得消灭不离道场得见诸佛X六净愿者智度论菩萨见诸佛世界无量严净发种种愿有世界无众苦乃至无三恶名菩萨见巳发愿言我作佛时世界亦如是有世界七宝庄严昼夜清净光明有世界众生皆行十善有大智慧衣被饮食应念而至有世界纯诸菩萨如佛色身光明彻照乃至无声闻辟支佛名亦无女人皆行深妙佛道游至十方教化一切如是种种严净愿皆得之故名愿受无量诸佛世界问行业清净自得净报如田家得谷岂复待愿答作福无愿无所标立如销金随师作金无定也佛说有人不知禅法修少施福戒福闻人中富乐及欲天色天心愿乐者命终各生其中菩萨亦如是修净世界愿然后得之以是故知因愿受胜果复次庄严佛界事甚大独行功德不能成要须愿力如牛能挽车要须御者净世界愿亦如是福德如牛愿如御者问不作愿不得福耶答无愿得不如有愿得愿能助福常念所行福德增长以是义故净佛国土当发大愿一不为福田故愿愿为一切众生荫生净土故二不为眷属故愿愿治一切如来家生净土故三不为病苦故愿愿医一切世间无明等疮生净土故四不为转轮王故愿愿转诸佛法轮作大法王X生净土故五不为欲界故愿愿离一切微妙五欲生净土故六不为色界故愿愿离一切禅着生净土故七不为无色界故愿愿尽种种微细流注证无量相好身生净土故八不为声闻辟支故愿愿以福智饶益一切生净土故九不为若干世界众生故愿愿代无央数世界众生苦拔一切世界众生生净土故十不为若干阿僧祗劫众生故愿愿代无数阿僧祇劫众生苦拔一切劫众生生净土故如是发大愿最后剎那定如普贤愿中所说当知愿为截苦海之舟航导极乐之明师故七净戒者一切净法以戒为址如作舍求平地畵先治素练戒亦如是为诸善法首入净国之初门若不持戒决定障生净土如恶露敝女欲事帝释无有是处一悭贪戒行财命二施及与法施无爱惜二毁禁戒五戒律仪戒乃至无漏戒满足持三瞋恚戒以忍调心调身口遇恶口刀杖但自思惟业因缘法作偿负想导师想风寒冷热想四放逸戒谓生死险道无放身处如人持满钵油行悬缆上不得左右顾视及生第二念五散乱戒摄诸根息诸缘影如护风灯如防生鸟六愚痴戒以智慧破诸迷闷如作务常借日X光若长夜诸作皆废如登覧当开目若盲及睡眠山河大地与无等七憍慢戒不以才辩贡高以悟解贡高以诤论贡高乃至一切所得如镜面垢不以此垢骄彼垢八覆藏戒我心中一切处诸佛一切处菩萨一切处神明无可覆如日中逃影无可逃九无益戒远离一切戏事一切诗文一切尘缘一切口解脱等十不住戒谓持戒为生净土饶益众生不求闻誉及人天二乘果菩萨如是行于净戒则能摄诸众生生于净土众生虽至冥顽莫不钦仰戒德故八净处者有志出尘当舍恶处若不舍者是厌离未极厌未极是忻净土未极龙树曰菩萨心不贵转轮圣王人天福乐但念诸佛是故随心所重而生佛土今小适意处尚不能舍何况轮王是缚足欲行系翅求飞也一繁华喧阗处当远二歌楼酒肆处当远三热𦦨熏约处当远四论除目及朝事处当远五恩爱缠缚及熟历处当远六诗坛文社鬬章摘句处当远七讥剌古今较长竞短处当远八讲无义味道学处当远九义解鬬名相矜小智处当远十宗乘狂解妄谈顿悟轻视戒律处当远是等挠道与魔不异若离是处道业当办X九净侣者真机非友不发恶法非友不止如车二轮去一则蹶世间文字诸戏论法尚须同心印正何况无上大道因缘经曰风由栴檀薝卜林来有妙香若经粪薉死尸其风便臰如净衣当置香箧若处臰衣亦臰友亦如是当严别净薉一山林闲适之友当近能止躁心二严持戒律之友当近能淡诸慾三智慧广大之友当近能出迷津四总持文字之友当近能决疑难五寂寞枯藁之友当近能恬进取六谦卑忍辱之友当近能消我慢七直心忠告之友当近能抑诸过八勇勐精进之友当近能速道果九轻财好施之友当近能破大悭十仁慈覆物不惜身命之友当近能摧人我等执反上当屏人独处自办道业以像设为师经论为侣其他游戏之徒宁绝勿通园无佳花莫植臭草无益赏心徒增厌薉十不定净者众生根器利钝不同如上诸法上根利器方得具足如来有异方便开九品之门分上中下修习今略开十种一解义谛未全伏惑或不深解但能诵读诸经二但依语生信或因他生信或遇贫穷折辱生信三或观金像或随意观一相四晨朝十念乃至百念千念五但忏麤重习气及十不善业六为X怖生死发愿往生或遇苦难发愿往生但不得作人天及诸福德愿七但持八戒五戒乃至但戒杀盗婬妄八一切喧场不能卒离伹时时生厌离心九诸世法中人不能即断但不随顺十或但临终十念如上诸法能至心受一法者皆得往生唯不得疑信相参若有疑者诸行悉不成就如人夜中独趋道路不得生疑闻法疑者不如不闻彼无闻者但不闻法非有障难此则自作障难故第十释异门夫西方大旨经中自明净土要门诸论具释如天亲智者海东越溪等皆抉发幽微举扬宗趣近则云栖和尚小本疏钞条分类析诸师所发巳无余蕴但诸经随时立教逗根说义时有差别致生学者疑畏今略拈出博採诸论附以管见会归一处以便参攷一剎土远近释二身城大小释三寿量多少释四花轮大小释五日月有无释六二乘有无释七妇女有无释八发心大小释九疑城胎生释十五逆往生释一剎土远近者大小弥陀经西方去此十万亿剎观X经阿弥陀佛去此不远二说谁正释以远近无定故凡言某方者某方至某方几城几剎是从色身建立身相虗故所计方向道里亦皆不实滇人言燕远是从滇计燕实无远齐人言燕近是从齐计燕实无近如十步之地蚁即远象即近不应言远是实是地不当从蚁计故亦不应言近是实是地不当从象计故又十步亦非实是地既不从蚁象亦不当从人计故蚁象人响三根可知智度论随世俗故说有方方实不可得问经说日初出处是东方答不然须弥山在四洲之中日绕须弥照四天下北俱芦日中即东胜神日出俱芦于胜神则是东方东胜神日中即南赡部日出胜神于赡部则是东方如是展转一切方皆东皆南皆西皆北而方实无初始之处问且说此国中方相非无初东答若此国中日初东出必北有断处乃可为初断则无常不能徧运是故但有方名而无实是则方所尚不可得岂有程途然亦不废方所程途何故以但有名亦可随情说故二身城大小者声王经阿弥陀佛与声闻俱其城纵广十千由旬观经佛身高六十万亿那由他恒河沙由旬眉间白毫如五须弥山眼如四大海水不应身X城悬绝如是海东疏释彼佛有众多城随众大小城亦大小大城示大身小城现小身十千由旬是与声闻俱住之城佛身相当而住观经身高大其城亦随广大先德云净光庄严土唯演顿众香土纯菩萨故二土佛但现高大之身若安养土顿渐俱谈声闻菩萨共为僧故佛示生身法身三十二相通乎生法大小共见若八万相局在法身大乘贤圣得见也是故应以藏尘尊特相得四悉檀益者应以八万尊特相得四益者应以三十二尊特相得四益者佛各为现三种尊特身如毗卢遮那声闻视听隔于对颜不妨菩萨更见大身何故佛身随所被机大小如日光随隙大小而是日光无大小故三寿量多少者经云彼佛寿命无量无边阿僧祇劫又云彼佛般泥洹观世音菩萨作佛既当入灭即是有量释阿弥寿量元是有量之无量故曰无量无边阿僧祇劫是举其数也先德云藏通补处彰佛有量别圆补处显佛无量以十方三世一切如来同一法身一智慧菩萨机忘如来应息名补佛处实异藏通前佛定灭后佛定生故金光明四佛降室疏云若见四佛同尊特身一身一智慧即是常身弟子唯一乘X众若见四佛佛身不同即是应化弟子三乘众多故知全法界身非生非灭岂得竖分当现横论彼此既非生灭无量义成且净佛剎中尘剎水树皆是佛身经云是诸众鸟皆阿弥变化所作若佛寿量有尽者道场国土及诸水鸟音声亦应有尽若有尽者不应有补若无尽者不广言灭如虗空分齐非有分齐非无分齐以不思议智照之可得四花轮大小者小本池中莲华大如车轮观经一一池中有六十亿七宝莲华团圆正等十二由旬大本池中莲华或一由旬乃至百千由旬夫人世车轮大不逾丈轮王千辐纵广不过一由旬何得相悬乃尔释花轮大小亦如身城以众生机有大小故身城水树现有大小莲华亦然如初地见佛百叶花二地见千叶三地万叶四地亿叶等以自受用身有大小故见花亦尔如此方阿育王舍利塔众生见者有无大小颜色处所动定光明及与异相无量差别同一肉眼所见尚异何况菩萨声闻人天等功用悬绝所感花轮焉得不殊如剎利贵种飞楼杰阁徧满城邑寒微茕子敝茅土窟乃至不得是自福德所招故宝池花相应亦如是X五日月有无者诸本或言日月处空或言处空而不运转或不言有无或直言无有又经彼佛光明普照佛剎无量无数不可思议映蔽日月诸声闻众皆有身光能照一寻菩萨光照极百千寻二菩萨光明常照三千大千世界如是虽有日月如爝火之处太阳岂有光照若日月不能照者应无昼夜何故经言昼夜六时及清旦食时等事释此亦权说借此昼夜喻彼时分且昼夜往来者是众生心明暗倾夺感有此相净佛国土不应有此忉利而上尚不假日月何况极乐纵令有者亦是彼化国众生色空见未尽现有如是日月相当知极乐同居圣凡境量绝异余佛土以是横超净土故六二乘有无者问天亲菩萨无量寿偈曰大乘善根界等无讥嫌名乃至不闻二乘名何况有实然诸经皆言国土声闻不可称量何也释先德云二乘生者皆是临终回小向大以习小功深闻佛所说暂证小果渐次增进至菩萨位非是住小是故说无二乘有二义一决定二乘不生是实无故二不住二乘实是菩萨故如二人同一官位一人实受一人兼摄实受者是本职兼摄者非本职是故净土不得言有二乘X以实是菩萨故七妇女有无者声王经阿弥陀佛亦有父母何得言无女人释本尊成佛国土始严未入妙时相则不定证妙觉巳母或转现或示灭度皆不可知然海东疏曰声王说佛母者是变化女非实报女又虽有父母而非胎生或说声王经有父母是显彼佛所住薉土是义不然当知彼经所说提婆达多及魔王等悉于净士变化所作不因有此便非净土如化畜生非薉土故八发心大小者魏译三辈之中皆有发菩提心观经下品直言十念诸经互异何也释诸经皆发大菩提心以为因若无大因虽复经耳亦生疑难何得顿闻顿信故知下品十念是宿植大因后生退堕临终遇善知识如旱苗得雨萌芽顿发若无因者知识尚不得遇何况信受聪慧贵游之士有愈闻愈不信者即知一闻顿念非是小缘且此人感佛深恩多发悲愿度恶众生不应以一生作恶便谓此人无大因也经云世间人民得闻弥陀名号慈心喜悦毛发耸然泪即出者皆是累世尝行佛道或他方佛所尝为菩萨是故不论颛愚黠慧凡至心念佛者皆是多劫深植X善根发大菩提心故当知所谓善根不专言利慧若复无根如种焦谷岂有芽出世间奕棋小事无知贱流顿学顿精智士终身居于末品即知是因小技无因尚不得入何况大法是故若有信是希有难信之法者是人即是大心菩萨九疑城胎生者元魏译众生堕于疑悔而积集善根希求佛智普徧智不思议智无等智威德智广大智于自善根不能生信由闻佛名起信心故于五百岁处花胎中犹如苑观宫殿之想不见佛不闻法是名胎生魏译不了佛智犹信罪福修习善本愿生其国是故胎生按上二译以不信自性不了佛智名胎生尝考宋译谓念佛人修善求生人天者为胎生非极乐国中有胎生王氏本以不信佛剎不信罪福暂信暂不信为胎生异前译中闻名起信及修习善本二种往生释净土略言九品广言千万品不能尽是故后二译皆为实语就中元魏译旨趣尤奥以不信自善根故依他起信即是疑城信自善根者即顿了自心不从他得以入悟方能脱疑未悟而修终隔疑胎胎以裹蔽为义未悟之X人诸障未彻合得是报此等当在中下下上品摄何故下品后二种经六劫十二劫方得花开此但五百岁故若王本则信佛勐利未若最后二种又所生在其剎边地不应五百岁得见佛故十五逆往生者大经往生除造五无间恶业诽谤正法及诸圣人观经五逆十恶临终十念皆得往生何也释大经拣五逆者以诽谤故入净土以信为导诽谤是信之贼如水无所不容但不容火以火自不能容故如风无所不入但不入石以石自不堪入故诽谤之人烧正法如勐𦦨障佛智如铁壁是故法海慧风无因得受是以观经拣诽谤不拣五逆者文异义同以五逆虽至恶尚无决定不信之见不应拣故然有大心之人始或不信后因启发勐省前失如韩昌黎始斥佛骨后依大颠张无尽初诋佛书欲着无佛论后观净名经大有省发卒为宗门龙象尤是法中希有之事是故儒林英特或有谬听先入误谤佛法但速图改悔即是盛事不应以谤为障难故西方合论X旧䟦净土玄门失阐久矣云栖大师重揭义天海内共仰而曹鲁川辈犹妄执方山合论谬争权实盖由未透圆宗徒取圆融广大语声故也西方合论一出判之为圆实堕然后知净土诸经的与华严法华不分优劣可破千古羣疑矣伏愿见闻此论者广破邪疑直开正信揭净土之心灯照尘劫而无尽辛卯秋业弟子明善敬䟦附纪梦公安凫隐袁中道纪万历甲寅十月十五日课毕趺坐形神静爽忽瞑去如得定俄魂出屋上月正明不觉飘然轻举疾如飞鸟云中二童子驶唿予曰逐我来盖西行也下视山泽平畴城邑村落若垤土杯水蜂衙蚁穴少坠薉不可闻极力上振乃否俄二童子下至地曰住予随下X见坦道如绳平如掌眎其地非沙石光耀滑腻逐路有渠文石为砌宽十余丈许中五色莲芬香非常渠上树枝叶晃耀好鸟和鸣间有金桥界渠栏楯交罗树内楼阁整丽无比楼中人清美研好宛若仙皆睨予笑童子行予追不及大唿曰可于金桥少待童子如言始及之共倚桥上宝栏少息予揖问卿何人此何处幸为我言曰予灵和先生侍者也先生与卿有所晤言予曰先生何人曰即令兄中郎先生相见自为卿言可疾往复取道至一处树千余株叶翠羽花金瓣树下池水汩汩池上白玉扇一童先入一童导过楼阁二十余重金色晃耀灵花异草拂檐楹至一楼下一人下迎神似中郎而颜如玉衣若云霞长丈余见而喜曰弟至矣𢹂上楼设拜有四五天人来共坐中郎曰此西方边地也信解未成戒宝未全者多生此亦名懈慢国上方有化佛楼台前有大池可百由旬中有妙莲众生托体满则散处楼台与有缘净友相聚以无淫声美色胜解易成不久进为净土中人予私念如此尚是边地耶问兄生何处中郎曰我净愿虽深情染未除初生此少时今居净域矣终以乘急戒缓仅地居不得与大士升虗空宝阁尚需进X修耳幸宿生智慧勐利又曾作西方论赞叹如来不可思议度生之力感得飞行自在游诸剎土诸佛说法皆得往听此实为胜拉予行冉冉上升倐忽千万里至一处随中郎下无日月无昼夜光耀无障蔽皆以琉璃为地内外映彻以黄金绳杂厕间错界以七宝分剂分明树皆栴檀吉祥行行相值茎茎相望数万千重一一叶出众妙花作异宝色下为宝池波扬无量自然妙声其底沙纯以金刚池中众宝莲叶五色光池上隐隐危楼迥带阁道傍出栋宇相承宪阁交映阶墀轩楹种种满足皆有无量乐器演诸法音大小弥陀经所载十不得其杪忽耳仰而睇之空中楼阁皆如云气中郎曰汝所见净土地行众生光景也过此为法身大士住处甚美妙千倍万倍于此神通亦百倍千倍于此吾以慧力游其间不得住也过此为十地等觉所居吾亦不得而知过此为妙觉所居惟佛与佛乃能知之语罢复至一处无墙垣有栏楯院宇光耀非常不知何物为之觉黄金白玉皆如土色共坐下一楼下少谈中郎曰吾不图乐之至此极也使吾生时严持戒律尚不止此大都乘戒俱急生品最高次戒急生最稳若有乘无戒多为业力所X牵流入八部鬼神众去予亲见同人矣弟般若气分颇深戒定力甚少夫悟理不能生戒定亦狂慧也归五浊趂强健实悟实修兼净愿勤行方便怜悯一切不久自有良晤一入他途可怖可畏如不能持戒有龙树六斋法见存遵而行之杀戒尤急寄语同学未有日启鸾刀口贪滋味而能生清泰者也虽说法如云如雨何益于事我与汝空王劫时世为兄弟乃至六道莫不皆然幸我巳得善地恐汝堕落方便神力摄汝至此净薉相隔不得久留予更问伯修诸人生处曰生处皆佳汝后自知忽凌空而逝予起步池上如堕一骇而醒通身汗下时残灯在篝明月照窻更四漏矣旧䟦成时曰此金陵马太昭居士录出余为评点附入试观其中字字与教乘相合至警䇿处尤非施设言辞者所能如亲触寒威身毛起粟尚何有疑于咏觱发歌栗烈者乎且世世生生于六道中为兄弟此岂人情所欲自道者耶真语实语允可流通X甲午夏成时识净土十要卷第十